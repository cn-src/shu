全宋诗：胡
　胡长卿
　　胡长卿　和经略焕章朱公千叶白梅诗
　　胡长卿　禁烟日陪经略焕章丈游白龙洞得所赋新诗次韵以呈
　　胡长卿　句
　　胡长卿　容州闻雁
　胡朝颍
　　胡朝颍　春游
　　胡朝颍　风铃
　　胡朝颍　句
　　胡朝颍　旅夜书怀
　　胡朝颍　小金山
　胡珵
　　胡珵　沧浪亭
　　胡珵　枫桥
　　胡珵　题定山梵放轩
　　胡珵　题天庆观画龙
　　胡珵　题智宝院
　　胡珵　游秀峰寺
　胡楚材
　　胡楚材　白艾溪
　　胡楚材　默山小潭
　　胡楚材　青山怀古
　　胡楚材　仙池岩
　　胡楚材　忆彭头山
　胡处晦　上元行
　胡纯　题秀岩
　胡从义　纵鱼
　胡大成　游龙光寺
　胡大用　题榕阴图
　胡旦　句
　胡澹翁　句
　胡定　东山塔
　胡斗南
　　胡斗南　送张治中朝京
　　胡斗南　题汪水云诗卷十首
　　胡斗南　挽文山
　胡发　题梅坛
　胡汾　句
　胡份
　　胡份　句
　　胡份　仙都山
　　胡份　游雁门山
　胡拂道　宫女睡
　胡圭
　　胡圭　春行南村
　　胡圭　入山
　　胡圭　山池
　　胡圭　宿蒋庵
　胡槻　赠刘升之蛰龙岩
　胡宏
　　胡宏　碧泉独步
　　胡宏　碧泉九日有感
　　胡宏　碧泉书院偶书花木所有七首
　　胡宏　碧泉兴作即事有感因续魏武之诗
　　胡宏　别全当可
　　胡宏　别吴卫道
　　胡宏　蚕食
　　胡宏　苍天
　　胡宏　陈平
　　胡宏　宠辱
　　胡宏　春日郊行
　　胡宏　春事
　　胡宏　次刘子驹韵
　　胡宏　读王国风
　　胡宏　独坐
　　胡宏　放舟漫兴
　　胡宏　感兴
　　胡宏　观建安七子诗
　　胡宏　观书有感
　　胡宏　郭氏嘉山亭
　　胡宏　韩信
　　胡宏　和伯氏
　　胡宏　和伯氏闻雁
　　胡宏　和范公授
　　胡宏　和韩叔夏碧泉
　　胡宏　和江子玉二首
　　胡宏　和刘子驹存存室
　　胡宏　和马大夫辟佛五首
　　胡宏　和人
　　胡宏　和僧碧泉三首
　　胡宏　和僧二首
　　胡宏　和王师中
　　胡宏　寄题向伯元敦止堂
　　胡宏　简彪汉明
　　胡宏　句
　　胡宏　励学
　　胡宏　梅花呈孙奇父诸公
　　胡宏　靡草
　　胡宏　暮归鉴湖偶成
　　胡宏　南山即事
　　胡宏　念良朋之难得叹俗学之失真因成二绝
　　胡宏　偶书
　　胡宏　偶书四首
　　胡宏　披襟
　　胡宏　圃景大吟呈伯氏
　　胡宏　泉上
　　胡宏　日照圃中
　　胡宏　实弟以诗来督作会文又因太原侄寄声欲作不速此文人狂客所为非素所
　　胡宏　示二子
　　胡宏　书怀四首
　　胡宏　书院即事
　　胡宏　双井咏水仙有妃子尘袜盈盈体素倾城之文予作台种此花当天寒风冽划
　　胡宏　水石
　　胡宏　水心亭
　　胡宏　四月八日示澄照大师
　　胡宏　送琏老
　　胡宏　送友人归荆南
　　胡宏　桃源行
　　胡宏　题法轮寺
　　胡宏　题齐云阁
　　胡宏　题上封寺
　　胡宏　题谈氏濯缨亭
　　胡宏　题杨氏猗猗阁
　　胡宏　题友人养素轩
　　胡宏　天道吟
　　胡宏　同伯氏还乡
　　胡宏　挽孙奇父
　　胡宏　吴承远讥登山
　　胡宏　五峰亭
　　胡宏　西林寺廊然堂有怀
　　胡宏　湘中馆
　　胡宏　项王
　　胡宏　小圃将成
　　胡宏　夜坐寄友人兼以自警
　　胡宏　谒虞帝祠
　　胡宏　忆伯氏三首
　　胡宏　渔子
　　胡宏　雨急
　　胡宏　雨中偶成
　　胡宏　寓梅溪即事
　　胡宏　云月
　　胡宏　赠人
　　胡宏　张良
　　胡宏　中秋对月忆伯仲
　　胡宏　朱元晦寄诗刘贡父有风藉溪先生之意词甚妙而意未员因作三绝
　　胡宏　紫盖峰前作小圃日亲圃事情见乎辞呈伯氏兼简彦达先生
　胡宏子　题梅山云悦楼
　胡鉴
　　胡鉴　定业寺
　　胡鉴　佛牙山
　胡键　题大涤洞天留题
　胡景俗　饯范子
　胡榘
　　胡榘　次忠定史越王丹桂韵
　　胡榘　翠蛟峰
　　胡榘　洞霄纪游
　　胡榘　濠梁凯歌
　　胡榘　嘉定二年秋重游洞霄宫
　　胡榘　句
　　胡榘　题翠蛟亭
　　胡榘　头清音亭
　　胡榘　挽莫与伦
　　胡榘　咏丹桂
　　胡榘　游洞霄宫
　　胡榘　游玉岩即事
　　胡榘　玉岩石刻
　　胡榘　玉岩忘归
　　胡榘　玉岩遗迹
　　胡榘　重游洞霄宫
　胡君防　句
　胡骏升　挽赵秋晓
　胡理　沧浪咏
　胡枚　句
　胡梅所
　　胡梅所　千人洞
　　胡梅所　石禅床
　　胡梅所　诵经石
　　胡梅所　桃园
　　胡梅所　仙亭岩
　胡梦昱
　　胡梦昱　步王卢溪韵
　　胡梦昱　榕阴图
　　胡梦昱　再寄
　胡谧　登黄楼
　明善　祁山堡
　胡某　淳熙十三年六月中使奉承德寿宫命捕金银鱼
　胡南　春日田园杂兴
　胡平仲　游金精山
　胡璞　题采石渡
　胡溥　清溪
　胡器之
　　胡器之　镡溪阁
　　胡器之　南剑州
　胡琴窗　清江道中
　胡清
　　胡清　轩旁小柏
　　胡清　压云轩
　胡权　殊圣寺
　胡铨
　　胡铨　宝气亭
　　胡铨　北湖
　　胡铨　贬朱崖行临高道中买愁村古未有对马上口占
　　胡铨　长卿见过赋美人插花用其韵
　　胡铨　除夜次庆符
　　胡铨　传示银杏兼简林谦之
　　胡铨　辞朝
　　胡铨　次雷州和朱彧秀才韵时欲渡海
　　胡铨　次李参政吏隐堂韵为昌化守陈仲平题
　　胡铨　次李参政送行韵答黄舜杨
　　胡铨　次韵答陈立夫送酒
　　胡铨　次张伯麟庆符
　　胡铨　答单监簿
　　胡铨　答友人
　　胡铨　到琼州和李参政
　　胡铨　登南恩望海台
　　胡铨　东池即事
　　胡铨　泛舟东池坐客赋诗次其韵
　　胡铨　复用前韵
　　胡铨　公冶携酒见过与者温元素康致美赋诗投壶再用前韵
　　胡铨　过青潭铺用杜少陵韵
　　胡铨　过三衢呈刘共父
　　胡铨　和和靖八梅
　　胡铨　和林和靖先生梅韵
　　胡铨　和山谷从张仲谋乞蜡梅寄吴明可
　　胡铨　和王民瞻送行诗
　　胡铨　和新州端老
　　胡铨　和张庆符题余作清江引图
　　胡铨　寄题王氏佚老堂
　　胡铨　家训
　　胡铨　金陵书事
　　胡铨　禁直赐果
　　胡铨　句
　　胡铨　哭赵公鼎
　　胡铨　吏隐堂
　　胡铨　临平道中用坡老雪中长韵答刘寺簿
　　胡铨　刘景仁画墨梅扇上又画梅影於扇阴求诗各题一绝
　　胡铨　刘仙严
　　胡铨　落花
　　胡铨　喷雪泉
　　胡铨　乾道三年九月宴罢
　　胡铨　铨携具赏石渠酴醾用坡韵呈同舍
　　胡铨　上洪帅李伯纪丞相
　　胡铨　诗一首
　　胡铨　十二月二十四日问潭孔昭疾见庭下雨中花云木芙蓉也楚词云搴芙蓉兮
　　胡铨　示公冶
　　胡铨　司业口占绝句奇甚铨辄用韵和呈效吴体
　　胡铨　送菊
　　胡铨　送王嘉叟侍郎使虏仍用其韵
　　胡铨　送周子上赴宜春
　　胡铨　宿陆便铺用曹侍郎咏题柱韵
　　胡铨　题画扇
　　胡铨　题铁阬
　　胡铨　题小桃源图
　　胡铨　题崖州洗兵亭
　　胡铨　题阳江何氏挹翠轩
　　胡铨　题岳忠武王庙
　　胡铨　题自画潇湘夜雨图
　　胡铨　铜石山
　　胡铨　熙春亭
　　胡铨　戏题陈晦叔经略秀斋
　　胡铨　峡山
　　胡铨　夏旱至秋田家种荞麦以补岁事
　　胡铨　小西湖
　　胡铨　乙未元夕坐有用东坡上元韵二首
　　胡铨　逸贤峒
　　胡铨　永兴观
　　胡铨　游白龙洞
　　胡铨　又用过铁坑山韵
　　胡铨　予戏作水墨四纸张庆符有诗因用其韵
　　胡铨　与正觉长老同游蒋山
　　胡铨　玉津园饯魏王
　　胡铨　元夕与监务宋皋饮罢踏月观灯用坡老儋州上元韵
　　胡铨　远游
　　胡铨　早梅
　　胡铨　中秋前一夕携家步至北湖藉缛草久之和东坡湖上听琴韵
　　胡铨　追和东坡雪诗
　胡融
　　胡融　登石台山与刘次皋李揆王度周仲卿联句
　　胡融　伏虎坛
　　胡融　葛仙茗园
　　胡融　葛仙宅
　　胡融　黄经洞
　　胡融　炼丹井
　　胡融　墨池
　　胡融　琼台
　　胡融　书堂
　　胡融　双阙
　　胡融　桐柏碑
　　胡融　桐柏山
　　胡融　望海石
　　胡融　玉霄峰
　胡如壎
　　胡如壎　答大年马丞相
　　胡如壎　答吴尚书
　　胡如壎　后答吴尚书
　　胡如壎　题舒啸馆二首
　胡僧
　　胡僧　句
　　胡僧　赠陈执中
　胡山甫　句
　胡升　仙都山
　胡时可　赋滕王阁谒辛稼轩
　胡时中
　　胡时中　清明行
　　胡时中　新月
　胡叔阳子　题壁二首
　胡舜举　颜鲁公祠
　胡宿
　　胡宿　碧楼
　　胡宿　边思
　　胡宿　别墅园池
　　胡宿　兵部尚书赠司空侍中晏元献公輓词三首
　　胡宿　卜居
　　胡宿　采莲女
　　胡宿　残花
　　胡宿　沧浪亭
　　胡宿　长卿
　　胡宿　朝罢
　　胡宿　嘲蝶
　　胡宿　陈生游金山兼简世昌师
　　胡宿　晨起马上口占
　　胡宿　晨入都省闻子奇内翰宿太常因寄口号
　　胡宿　城东别墅寄怀天锡
　　胡宿　城南
　　胡宿　池台
　胡绾
　　胡绾　句
　　胡绾　自题
　胡温彦　句
　胡文举　挽故知容州朝请陶公
　胡文媛　句
　胡炎
　　胡炎　送胡季昭
　　胡炎　武夷漫兴二首
　胡衍
　　胡衍　朝斗坛
　　胡衍　嘉定二年秋重游洞霄
　　胡衍　宿冲虚观
　胡彦国　三老堂
　胡一桂
　　胡一桂　冬至寓建阳作
　　胡一桂　至日建中次季真韵
　胡寅
　　胡寅　拜庞大父中大茔和彦达
　　胡寅　碧泉芍药四首
　　胡寅　病中有感
　　胡寅　酬邦鉴见和
　　胡寅　酬黄执礼见和
　　胡寅　酬任正叔见和
　　胡寅　酬师中见和
　　胡寅　酬新仲见和二首
　　胡寅　酬信仲见和二首
　　胡寅　酬宣卿见和
　　胡寅　酬诸同官见和三首
　　胡寅　出门偶成
　　胡寅　出益阳和仁仲
　　胡寅　初冬快晴陪宣卿叔夏游石头庵过三生藏穷深极峻遂登上封却下福严最
　　胡寅　初归范伯达弟相会夜归有成
　　胡寅　初至青湘闻安仁帅司为曹成所袭四首
　　胡寅　春日幽居示仲固彦冲十绝
　　胡寅　春雪
　　胡寅　次德施见和
　　胡寅　次刘坦见和
　　胡寅　从赵庙求菖蒲
　　胡寅　祷雨
　　胡寅　登南纪楼
　　胡寅　登上封三绝
　　胡寅　冬至前月赴季父梅花之集与韩蒲向宪唐干诸人唱和十首
　　胡寅　读礼至五十始衰有感示彦冲
　　胡寅　二弟在远经年无书张倩忽来相看蔡生以诗见庆次其韵
　　胡寅　二十八日快晴
　　胡寅　二十七日立春夜雪高下尽白暗闽中所谓大雪也
　　胡寅　奉家君自胜业迁居书堂久雨乍晴道中口占
　　胡寅　赴德秀海棠之集
　　胡寅　赴宣卿牡丹之集和奇父二首
　　胡寅　赋韩叔夏雪斋
　　胡寅　赋吴守友石台
　　胡寅　赋向伯共五老小山六言五绝
　　胡寅　赋向宣卿有裕堂堂在伊山桓伊旧隐也
　　胡寅　赋永宁严老幻庵
　　胡寅　古今豪逸自放之士鲜不嗜酒
　　胡寅　观柳源瀑布
　　胡寅　观棋
　　胡寅　观诸人唱和
　　胡寅　归次湘西元作以诗见迎和之
　　胡寅　归次义彬老人廖康吉惠灵寿杖以二十八字谢之
　　胡寅　归舟濡滞示仁仲
　　胡寅　癸丑元日文定时留丰城青湘唁家
　　胡寅　郭伟求鄙文
　　胡寅　过鼎澧
　　胡寅　过方广不遇主僧留示
　　胡寅　过明田寺会杨李二生於碧玉三首
　　胡寅　过疏山题一览亭梁溪公所书也二首
　　胡寅　过益阳
　　胡寅　寒食日约蔡生以雨不至
　　胡寅　和蔡生
　　胡寅　和蔡生迁居二首蔡学佛故用杜老与赞公故事蔡常令一妪持简来
　　胡寅　和陈生三首
　　胡寅　和次山游朝阳岩
　　胡寅　和次山赠别
　　胡寅　和单令
　　胡寅　和单令除夕二首
　　胡寅　和单令春日
　　胡寅　和单令简园梨花四绝
　　胡寅　和单令九日二绝
　　胡寅　和单令自龙山迎月而归
　　胡寅　和单普二首
　　胡寅　和德施赏金沙
　　胡寅　和邓友直
　　胡寅　和范元作二首
　　胡寅　和范元作五绝
　　胡寅　和韩司谏叔夏乐谷五吟　布被
　　胡寅　和韩司谏叔夏乐谷五吟　蒲团
　　胡寅　和韩司谏叔夏乐谷五吟　瓦炉
　　胡寅　和韩司谏叔夏乐谷五吟　纸帐
　　胡寅　和韩司谏叔夏乐谷五吟　竹枕
　　胡寅　和洪秀才八首
　　胡寅　和黄倅祈求有应
　　胡寅　和黄秀才
　　胡寅　和黄执礼六首
　　胡寅　和贾阁老三首
　　胡寅　和贾陶二老二首
　　胡寅　和坚伯碧泉留题
　　胡寅　和郡将劝农
　　胡寅　和李靖
　　胡寅　和李生九日二首
　　胡寅　和李子扬题龙源田舍
　　胡寅　和刘彦冲日发
　　胡寅　和刘仲固痛饮四叠
　　胡寅　和路枢四首
　　胡寅　和毛生瑞香
　　胡寅　和奇父壁间留题
　　胡寅　和奇父二首
　　胡寅　和奇父叔夏雪五首
　　胡寅　和奇父再寄首韵奇父易用
　　胡寅　和奇父竹斋小池及游春五绝
　　胡寅　和钱孙叔委心亭二绝
　　胡寅　和仁仲
　　胡寅　和仁仲孱陵有感
　　胡寅　和仁仲春日十绝
　　胡寅　和仁仲归乡有感
　　胡寅　和仁仲过滨江
　　胡寅　和仁仲过五溪
　　胡寅　和仁仲赏梅
　　胡寅　和仁仲游桃源
　　胡寅　和仁仲至荆门
　　胡寅　和仁仲治圃三首
　　胡寅　和仁仲舟中三绝
　　胡寅　和任大夫赠别
　　胡寅　和汝霖三首
　　胡寅　和上封洪辩用明察院韵
　　胡寅　和叔夏海棠次东坡韵
　　胡寅　和叔夏十绝一宿云峰寺二到韩公庄三饭草衣岩四泊东禅刹五六七八游
　　胡寅　和叔夏视获三首
　　胡寅　和叔夏水仙时见於宣卿坐上叔夏折一枝以归八绝
　　胡寅　和叔夏岁除
　　胡寅　和叔夏田舍三绝
　　胡寅　和叔夏游双峰二首
　　胡寅　和竖伯梅六题一孤芳二山间三雪中四水边五月下六雨后每题二绝禁犯
　　胡寅　和孙奇父
　　胡寅　和唐坚伯留题庄舍
　　胡寅　和唐寿隆上元五首
　　胡寅　和王维三首
　　胡寅　和吴元衡
　　胡寅　和信仲酴醾
　　胡寅　和信仲喜雨二首
　　胡寅　和邢子友
　　胡寅　和宣风寺壁间韵
　　胡寅　和彦冲
　　胡寅　和彦冲茉莉二首
　　胡寅　和彦冲三日饮
　　胡寅　和彦冲晚饮
　　胡寅　和彦冲新凉
　　胡寅　和彦冲云际院留题
　　胡寅　和彦达
　　胡寅　和彦达过先公旧居有感
　　胡寅　和彦达九日
　　胡寅　和彦达落梅
　　胡寅　和彦达新居
　　胡寅　和彦达至公安
　　胡寅　和彦达至日木冰
　　胡寅　和彦仲长汀铺留题
　　胡寅　和杨秀才二首
　　胡寅　和用明梅十三绝
　　胡寅　和余汝霖雪七绝
　　胡寅　和玉泉达老饷笋
　　胡寅　和元衡送牡丹
　　胡寅　和曾漕吉甫
　　胡寅　和赵庙欲携尊赏残梅二绝
　　胡寅　和赵荣州
　　胡寅　和赵生二首
　　胡寅　和赵用明梅
　　胡寅　和钟漕汝强四首
　　胡寅　和仲固
　　胡寅　和仲固春日村居即事十二绝
　　胡寅　和周尉立春二首
　　胡寅　和周尉游简园
　　胡寅　和朱成伯
　　胡寅　和诸友春雪
　　胡寅　和子杨云峰留题
　　胡寅　荷花
　　胡寅　画马
　　胡寅　画牛
　　胡寅　黄倅生日送茶寿之
　　胡寅　即事
　　胡寅　记梦
　　胡寅　寄陈生
　　胡寅　寄奇父
　　胡寅　寄唐竖伯
　　胡寅　寄题吴郁养素轩
　　胡寅　寄题义陵吴簿义方堂
　　胡寅　寄题赵化州清白亭
　　胡寅　寄张赵二相三首
　　胡寅　简单令
　　胡寅　简单周二子
　　胡寅　简黎生生时旅寓郡庠
　　胡寅　简奇父
　　胡寅　简彦达
　　胡寅　将次种张先寄处厚唐丈
　　胡寅　将归南岳黎才翁命萧复来相迎且以二诗见贶因作一绝谢之
　　胡寅　将游上封先寄南台珏老
　　胡寅　金沙
　　胡寅　谨次家君元日之韵
　　胡寅　句
　　胡寅　腊雷春雪示吉甫
　　胡寅　李簿携具用前韵和之
　　胡寅　令节即事简晞仲德施
　　胡寅　留别贾阁老
　　胡寅　留别唐次山
　　胡寅　留别王元治师中谭纯益三首
　　胡寅　马扩作亭湘江之上来求名饮江名之
　　胡寅　宁乡有感与仁仲彦达同行
　　胡寅　陪叔夏游法轮
　　胡寅　屏山夜雪
　　胡寅　七月十八日与诸人集真于燕誉堂
　　胡寅　清湖山大火
　　胡寅　清明风雪小酌庄舍示黎才翁
　　胡寅　求木硙于周尉
　　胡寅　人日惊蛰前数日大雪寄孙奇父韩叔夏
　　胡寅　仁仲小圃
　　胡寅　三月晦和唐人韵诗云三月正当三十日风光别我苦吟身共君今夜不须寐
　　胡寅　上封登高
　　胡寅　上元寄向令丰之
　　胡寅　绍兴壬子六月先公再被掖垣之命某时侍行自清江登舟经祖印江口趋行
　　胡寅　十二月二十一日见雪於籍溪
　　胡寅　十二月酴醾盛开
　　胡寅　石峰春霭
　　胡寅　示程生二首
　　胡寅　示端推单普
　　胡寅　示法轮长老
　　胡寅　示法轮宗觉
　　胡寅　示高台足庵绍印
　　胡寅　示黄冈长老二绝
　　胡寅　示临川曾革
　　胡寅　示龙王长老法赞
　　胡寅　示龙王长老法赞用旧韵先公佳城与寺相直
　　胡寅　示能仁长老祖秀
　　胡寅　示阮冠
　　胡寅　示上封长老洪辩
　　胡寅　示诗僧了信
　　胡寅　示吴守
　　胡寅　示延平日者
　　胡寅　示周尉
　　胡寅　思归八绝
　　胡寅　送茶与陈霆用贾阁老韵
　　胡寅　送茶与执礼以诗来谢和之
　　胡寅　送黄权守归八桂三首
　　胡寅　送黄熙赴韶推
　　胡寅　送黄彦达归建安
　　胡寅　送姜医与能仁西堂印老能仁韦宙读书之地
　　胡寅　送黎才翁往荆门
　　胡寅　送英州推官
　　胡寅　送余泽还义兴
　　胡寅　送张倩归衡岳
　　胡寅　送智京长老智京普融上足也
　　胡寅　送朱推于水东口
　　胡寅　送朱翌赴召
　　胡寅　泝江濡滞
　　胡寅　宿余干临江高寺题清音寺
　　胡寅　岁除示汝霖三绝
　　胡寅　潭溪秋碧
　　胡寅　题蔡生竹里茅檐似野航
　　胡寅　题草衣岩
　　胡寅　题朝阳阁
　　胡寅　题单令双清阁
　　胡寅　题傅氏真意堂
　　胡寅　题关云长庙
　　胡寅　题郭伯成画竹道傍人家作雨势
　　胡寅　题郭伯成画竹月岩寺
　　胡寅　题贾氏超然堂
　　胡寅　题净明观
　　胡寅　题净明观用旧韵简黎才翁
　　胡寅　题刘练师屋壁
　　胡寅　题能仁照庵绍亨所建
　　胡寅　题能仁竹轩竹皆猫头也
　　胡寅　题栖云阁
　　胡寅　题清远峡山寺
　　胡寅　题铨德秋声堂
　　胡寅　题人州砻岩
　　胡寅　题上饶半月岩四绝
　　胡寅　题胜业悦亭
　　胡寅　题石头庵
　　胡寅　题叔夏乐谷
　　胡寅　题斯行厚亲庵世祀阁二首
　　胡寅　题四画　清湖骤雨
　　胡寅　题翁道人竹轩
　　胡寅　题浯溪
　　胡寅　题浯溪小景
　　胡寅　题湘西小景
　　胡寅　题永倅厅康功堂
　　胡寅　题永州东山西亭
　　胡寅　题岳麓西轩三绝
　　胡寅　题云峰齐云阁示住山思达二绝
　　胡寅　题樟源岭下老妪井栏妪百五岁
　　胡寅　题指南轩二绝
　　胡寅　题中元观次黎才翁韵
　　胡寅　同单令游延明寺
　　胡寅　同蒋德施诸人赏简园梨花
　　胡寅　同蒋教授单令访竹里
　　胡寅　同邢子晋范伯达游方广二绝
　　胡寅　同宣卿和仲仲达游上封值雨百归时上封辩病南台珏同行
　　胡寅　同余汝霖游西湖观天竺观音永怀林和靖三绝
　　胡寅　挽陈几叟
　　胡寅　挽端州黄大用大用喜读书有志行数过予讲讨虽未诣宗本要佳士可尚也
　　胡寅　挽黎承事
　　胡寅　挽李太孺人
　　胡寅　挽刘忠显
　　胡寅　挽某氏
　　胡寅　挽谭邦鉴
　　胡寅　挽吴丞相
　　胡寅　挽杨训母荚氏
　　胡寅　挽杨子川
　　胡寅　魏漕彦成昔宰弋阳政绩上闻召对改秩予适当词命后自台郎出守滁垦荒
　　胡寅　文定题范氏壁次韵
　　胡寅　吴守祈雨有应
　　胡寅　吴守生朝
　　胡寅　溪旁大楮为水所浸将蹶有感
　　胡寅　喜义卿得子端倅摄新守
　　胡寅　喜雨
　　胡寅　小饮武夷道士吴之奇竹坡兼示章副观
　　胡寅　晓乘大雾访仲固
　　胡寅　携酒访奇父小酌竹斋以诗来谢次其韵
　　胡寅　谢蔡生见和
　　胡寅　谢道醇见和
　　胡寅　谢人惠舂陵石山
　　胡寅　谢彦修携具见过
　　胡寅　谢杨珣梅栽
　　胡寅　谢赵戎惠白菘甚腴且再求之
　　胡寅　谢周尉用前韵致丹致且见劝葆真
　　胡寅　谢朱推梅栽
　　胡寅　谢诸友见和
　　胡寅　新春即事二首
　　胡寅　新州鹿鸣宴致语口号
　　胡寅　雪中寄黎才翁
　　胡寅　迓黄守再来二首
　　胡寅　杨尉见招朱推单令与焉月色甚佳
　　胡寅　杨秀才书屋有墨竹一枝为其添补数叶五绝
　　胡寅　邀朱推单令周尉赏西邻野人屋前梅花次单令韵
　　胡寅　夜大风雪次日快晴
　　胡寅　以崇正辩示新仲
　　胡寅　以墨一品饷叔夏
　　胡寅　忆端子三首
　　胡寅　永州天申节锡宴致语口号
　　胡寅　用明有携酒赏梅之约久而未至复和以督之
　　胡寅　用前韵简单令
　　胡寅　用前韵示贾阁老
　　胡寅　游淡竹岩
　　胡寅　游将军岩
　　胡寅　游龙山寺六祖故居也
　　胡寅　游三角寺
　　胡寅　游武夷赠刘生
　　胡寅　游元阳观
　　胡寅　游云湖
　　胡寅　又和锦阜登高
　　胡寅　又和松碧轩三绝
　　胡寅　又和湘滨卜居
　　胡寅　又和早饮
　　胡寅　又题草衣岩
　　胡寅　又题迎月亭
　　胡寅　与范信仲及严陵同官纳凉万松亭
　　胡寅　遇雨晚宿和彦达
　　胡寅　岳阳楼杂咏十二绝
　　胡寅　再次前韵
　　胡寅　再和
　　胡寅　再和前韵本欲创亭以获时而止
　　胡寅　再美劝农
　　胡寅　再谢见寄
　　胡寅　再游岳麓示法光其邻道林人言陶士衡旧居也五绝
　　胡寅　早梅
　　胡寅　赠陈生
　　胡寅　赠李子扬
　　胡寅　赠刘仲固
　　胡寅　赠邢子友
　　胡寅　赠张德余
　　胡寅　赠朱推
　　胡寅　谪居新昌过黄羆岭
　　胡寅　治园二首
　　胡寅　中秋寄贾阁老
　　胡寅　中秋雨
　　胡寅　仲秋赴伯达浴儿会不见月
　　胡寅　重九简单令
　　胡寅　周尉不来用单令韵见寄和之
　　胡寅　周尉丹砂次其韵
　　胡寅　周尉以诗致霅鱠次韵为谢
　　胡寅　子正生日以黄柑为寿
　　胡寅　自开善寺饭已赴彦修之集新陂初成次其韵
　　胡寅　自胜业寺过铨德观
　　胡寅　阻雪慈云有怀叔夏
　胡咏　句
　胡用庄　咏红蕉
　胡幽贞　归四明
　胡有开　句
　胡元功　吴下同年会诗
　胡元质　吴江怀古
　胡瑗
　　胡瑗　石壁
　　胡瑗　睢阳五老图
　胡则
　　胡则　别方岩
　　胡则　酬和二章拜呈慈云大师伏惟采览　和桂子
　　胡则　酬和二章拜呈慈云大师伏惟采览　和种桂
　　胡则　及第
　　胡则　题严子陵祠堂
　　胡则　题紫霄观
　　胡则　奏免衢婺丁钱
　胡震雷　追和叔祖自术韵
　胡之纯　春日
　胡志康　游广福寺
　胡致能
　　胡致能　句
　　胡致能　咏润州
　胡仲参
　　胡仲参　薄暮
　　胡仲参　采桑女
　　胡仲参　丑妇吟
　　胡仲参　春晚见山茶花一枝独开
　　胡仲参　次林庭植留别韵
　　胡仲参　道中早发
　　胡仲参　得家书
　　胡仲参　读秦记
　　胡仲参　读岳鄂王行实
　　胡仲参　端午
　　胡仲参　宫怨
　　胡仲参　闺中词
　　胡仲参　过界首
　　胡仲参　过千顷寺访谷隐老
　　胡仲参　过水春县
　　胡仲参　寒夜作
　　胡仲参　寒中偶题
　　胡仲参　和伯氏包山观桃花韵
　　胡仲参　和伯氏春雨中韵
　　胡仲参　和林梅舑西淙瀑布图韵
　　胡仲参　和王和礼留别韵
　　胡仲参　和性之见寄韵
　　胡仲参　还赵靖轩吟卷
　　胡仲参　寄黄云心
　　胡仲参　寄懒庵
　　胡仲参　寄梅舑
　　胡仲参　寄竹院方丈孚师
　　胡仲参　夹河中有矮道人自小舟持呪为生人莫不异之者
　　胡仲参　柬竹院孚老
　　胡仲参　郊行暮归
　　胡仲参　陵上
　　胡仲参　留别社友
　　胡仲参　留窗陈氏书斋
　　胡仲参　偶得
　　胡仲参　清明
　　胡仲参　秋晚泛湖
　　胡仲参　秋意
　　胡仲参　入京第一程
　　胡仲参　山行
　　胡仲参　山中口占三首
　　胡仲参　山中作
　　胡仲参　试后书怀
　　胡仲参　书怀呈曾性之
　　胡仲参　思家
　　胡仲参　送梅舑还三山
　　胡仲参　送诸葛春卿还里
　　胡仲参　题墨梅竹
　　胡仲参　题雪舟云心二友吟卷
　　胡仲参　听雨
　　胡仲参　晚雨
　　胡仲参　王用和屡言别而未归颐斋有诗戏之次韵奉寄
　　胡仲参　圩田
　　胡仲参　问性之病
　　胡仲参　无题
　　胡仲参　吴王试剑石
　　胡仲参　西湖会上和赵靖轩韵
　　胡仲参　喜郭希范上自痒归
　　胡仲参　萧山望城中遗
　　胡仲参　性之寻梅归来有诗因感一绝
　　胡仲参　雪
　　胡仲参　雪晴泛湖
　　胡仲参　夜来闻曾性之丘君就二友隔楼吟声不绝以诗柬之
　　胡仲参　夜坐即事
　　胡仲参　夜坐偶成
　　胡仲参　夜坐与伯氏苇航对床阅江湖诗偶成一首
　　胡仲参　用伯氏韵柬梅舑
　　胡仲参　用冯深居韵题莆阳章氏环翠楼
　　胡仲参　游白石山观音寺
　　胡仲参　游山中
　　胡仲参　渔梁岭禹庙
　　胡仲参　与生上人
　　胡仲参　雨中
　　胡仲参　月夜听琴效渔父辞
　　胡仲参　早发
　　胡仲参　枕上得句寄潜君升
　　胡仲参　枕上偶成
　　胡仲参　重阳
　胡仲弓
　　胡仲弓　哀黄鸟
　　胡仲弓　矮道人
　　胡仲弓　芭蕉
　　胡仲弓　芭蕉花
　　胡仲弓　霸王庙
　　胡仲弓　包家山看桃花
　　胡仲弓　宝应寺
　　胡仲弓　抱拙以三通鼓为韵见寄次韵
　　胡仲弓　病后
　　胡仲弓　病后呈芸居
　　胡仲弓　薄游
　　胡仲弓　不碍云山
　　胡仲弓　不如归去
　　胡仲弓　不饮
　　胡仲弓　采采歌
　　胡仲弓　蔡司业争公议而去诗以送之
　　胡仲弓　曹娥庙
　　胡仲弓　长人诗
　　胡仲弓　嘲赴缘僧道
　　胡仲弓　车中遥观五峰
　　胡仲弓　陈氏溪亭次韵
　　胡仲弓　崇福寺次枯崖韵
　　胡仲弓　丑妇谣
　　胡仲弓　出行即事
　　胡仲弓　除夕寄弟
　　胡仲弓　春郊晚归
　　胡仲弓　春晴
　　胡仲弓　春日
　　胡仲弓　春日过西湖
　　胡仲弓　春日杂兴
　　胡仲弓　春晚山茶花数朵艳甚
　　胡仲弓　春晚游蒋园次韵
　　胡仲弓　春咏
　　胡仲弓　春游
　　胡仲弓　春雨中遣怀二首柬梅舑
　　胡仲弓　次陈芸居问讯后村韵
　　胡仲弓　次法石寺即事韵
　　胡仲弓　次冯深居韵赠原上人
　　胡仲弓　次郭吉甫梅仙之官广右
　　胡仲弓　次洪阳岩太卿韵为方蒙仲书监赋西清风月
　　胡仲弓　次黄瑞玉石镜韵
　　胡仲弓　次枯崖问病韵
　　胡仲弓　次懒窠见寄韵
　　胡仲弓　次林明府清源洞壁间韵
　　胡仲弓　次麓湖韵送王用和归省侍
　　胡仲弓　次梅庄守岁韵
　　胡仲弓　次适安感古二首
　　胡仲弓　次松坡梅花韵
　　胡仲弓　次同叔见寄二首
　　胡仲弓　次希道弟韵寄竹院孚上人
　　胡仲弓　次心泉卜隐韵
　　胡仲弓　次秀野使君见寄
　　胡仲弓　次雪舟进退韵
　　胡仲弓　次烟浦即事韵
　　胡仲弓　次云心韵赠舑仙
　　胡仲弓　次芸居无题韵
　　胡仲弓　次韵抱拙即事
　　胡仲弓　次韵琛庭即事
　　胡仲弓　次韵答方元吉
　　胡仲弓　次韵答王东墅
　　胡仲弓　次韵答颐斋
　　胡仲弓　次韵赋海棠
　　胡仲弓　次韵柬李希膺
　　胡仲弓　次韵烹笋一绝
　　胡仲弓　次韵山居
　　胡仲弓　次韵顺适遣寄
　　胡仲弓　次韵送黄聑玉归莆
　　胡仲弓　次韵送水纹簟与芸居
　　胡仲弓　次韵早梅
　　胡仲弓　次赵同叔春雨中韵
　　胡仲弓　次周懒窠韵
　　胡仲弓　次卓仁夫元宵雪中三绝
　　胡仲弓　翠凉
　　胡仲弓　翠竹
　　胡仲弓　存方寸地
　　胡仲弓　答林颛民
　　胡仲弓　答青山阁见寄
　　胡仲弓　答晚香
　　胡仲弓　答颐斋并呈诸友
　　胡仲弓　答颐斋诗筒走寄
　　胡仲弓　代寿圆峤颜文昌
　　胡仲弓　丹青阁
　　胡仲弓　得阙越州冷掾
　　胡仲弓　灯花
　　胡仲弓　冬雨即事寄赵默庵
　　胡仲弓　豆粥
　　胡仲弓　读杜牧之诗
　　胡仲弓　读后村梅花百咏
　　胡仲弓　独倚
　　胡仲弓　端午
　　胡仲弓　端砚
　　胡仲弓　断桥观钓
　　胡仲弓　法山寺
　　胡仲弓　泛湖晚归式之有诗见寄因次其韵
　　胡仲弓　泛舟分韵是横字
　　胡仲弓　芳庭为作希圣二字以诗谢之
　　胡仲弓　访戴鍊师不值
　　胡仲弓　访枯崖不遇
　　胡仲弓　飞来峰
　　胡仲弓　翡翠
　　胡仲弓　废寺
　　胡仲弓　分得台字走笔
　　胡仲弓　凤凰台
　　胡仲弓　富沙水后次壁间韵
　　胡仲弓　赋玳瑁鱼
　　胡仲弓　感古十首
　　胡仲弓　感怀
　　胡仲弓　感兴
　　胡仲弓　高阳山远眺
　　胡仲弓　耕钓境
　　胡仲弓　耕田
　　胡仲弓　宫词
　　胡仲弓　恭和皇帝宸翰四绝句
　　胡仲弓　孤山问梅
　　胡仲弓　古意
　　胡仲弓　观丙辰省试宣锁作
　　胡仲弓　观海
　　胡仲弓　观海口占
　　胡仲弓　观江郎石
　　胡仲弓　观碁闻近事有感
　　胡仲弓　观西淙千丈瀑布
　　胡仲弓　观蚁
　　胡仲弓　观中原指掌图
　　胡仲弓　光风霁月
　　胡仲弓　闺情
　　胡仲弓　闺怨
　　胡仲弓　过大官岭
　　胡仲弓　过钓钩岭悼亡友盛景韩
　　胡仲弓　过梨岭作
　　胡仲弓　过岭作
　　胡仲弓　过莆城怀别刘后村中书因以奉寄
　　胡仲弓　过山庵
　　胡仲弓　过桐江三绝
　　胡仲弓　过驼巘岭
　　胡仲弓　过新蓬二岭
　　胡仲弓　海月堂观涛
　　胡仲弓　含章殿
　　胡仲弓　寒碧席上薪隐分韵得初字
　　胡仲弓　寒食
　　胡仲弓　寒食雨中用李希膺韵
　　胡仲弓　旱湖
　　胡仲弓　和抱拙韵
　　胡仲弓　和壁间韵
　　胡仲弓　和杜友游清源洞韵
　　胡仲弓　和宫怨
　　胡仲弓　和际书记见寄
　　胡仲弓　和枯崖山居韵
　　胡仲弓　和枯崖山行韵
　　胡仲弓　和枯崖悟上人韵
　　胡仲弓　和李希膺春日醉吟
　　胡仲弓　和李希膺见寄
　　胡仲弓　和刘后村杂兴
　　胡仲弓　和梅舑瀑布韵
　　胡仲弓　和丘君就见寄
　　胡仲弓　和希膺韵
　　胡仲弓　和溪翁二首
　　胡仲弓　和颐斋梅花韵
　　胡仲弓　和云心除夕韵
　　胡仲弓　和瞻甫韵
　　胡仲弓　和赵同叔见寄韵
　　胡仲弓　和赵同叔送桂花韵
　　胡仲弓　和止泓姜秦祠韵
　　胡仲弓　贺林自知兄登第
　　胡仲弓　红远
　　胡仲弓　洪楼分得车字韵
　　胡仲弓　虹桥
　　胡仲弓　后村来书有此心如珠有物蒙之之语芸居有诗再用前韵
　　胡仲弓　呼猿
　　胡仲弓　湖
　　胡仲弓　湖边
　　胡仲弓　怀枯崖悟师
　　胡仲弓　怀李希膺
　　胡仲弓　怀林梅舑
　　胡仲弓　怀钱塘旧居
　　胡仲弓　怀悟书
　　胡仲弓　还翁雪舟吟卷
　　胡仲弓　回文体二首
　　胡仲弓　汲清
　　胡仲弓　即席次韵
　　胡仲弓　集芳园
　　胡仲弓　寄抱拙
　　胡仲弓　寄藏叟
　　胡仲弓　寄戴石屏
　　胡仲弓　寄方南湖
　　胡仲弓　寄谷老
　　胡仲弓　寄怀玉
　　胡仲弓　寄黄云心
　　胡仲弓　寄懒庵
　　胡仲弓　寄李适安
　　胡仲弓　寄李希膺二首
　　胡仲弓　寄林可山
　　胡仲弓　寄鲈乡主人
　　胡仲弓　寄梅舑
　　胡仲弓　寄敏斋
　　胡仲弓　寄默庵
　　胡仲弓　寄沈迂叟
　　胡仲弓　寄适安
　　胡仲弓　寄适安朝宗
　　胡仲弓　寄水竹
　　胡仲弓　寄顺适
　　胡仲弓　寄松坡
　　胡仲弓　寄题春谷监簿
　　胡仲弓　寄王道源
　　胡仲弓　寄吴警斋
　　胡仲弓　寄西涧叶侍郎
　　胡仲弓　寄杨蕴古
　　胡仲弓　寄姚首斋
　　胡仲弓　寄颐斋
　　胡仲弓　寄意三绝
　　胡仲弓　寄月塘
　　胡仲弓　寄越友
　　胡仲弓　寄芸居
　　胡仲弓　寄赵西岩
　　胡仲弓　寄舟中诸吟友
　　胡仲弓　寄朱静佳明府
　　胡仲弓　柬倪梅村
　　胡仲弓　柬石轩
　　胡仲弓　柬萧芸庄
　　胡仲弓　饯储秀野赴广西制司参议
　　胡仲弓　閒居寄枯崖
　　胡仲弓　江郎山
　　胡仲弓　将乐县
　　胡仲弓　将之官越上留别诸友
　　胡仲弓　交傅德用府教授韵
　　胡仲弓　郊外即事
　　胡仲弓　郊行
　　胡仲弓　郊行同张宰
　　胡仲弓　皆春
　　胡仲弓　结交叹
　　胡仲弓　金陵
　　胡仲弓　金粟道人
　　胡仲弓　近事
　　胡仲弓　晋安城东温泉
　　胡仲弓　精卫
　　胡仲弓　景阳宫井
　　胡仲弓　静中
　　胡仲弓　九日
　　胡仲弓　九日山拜姜相遗像
　　胡仲弓　九日雨
　　胡仲弓　九月八日寄懒窠
　　胡仲弓　久客
　　胡仲弓　久雨
　　胡仲弓　旧题宝胜寺壁
　　胡仲弓　可山席上
　　胡仲弓　客里
　　胡仲弓　客星阁
　　胡仲弓　枯崖韵速藏叟和篇
　　胡仲弓　哭杜立斋先生
　　胡仲弓　哭墓
　　胡仲弓　哭芸居
　　胡仲弓　哭赵吏部
　　胡仲弓　快倚亭
　　胡仲弓　老母适至时已见黜
　　胡仲弓　冷风阁
　　胡仲弓　离家
　　胡仲弓　立春
　　胡仲弓　邻雪
　　胡仲弓　灵和殿
　　胡仲弓　凌霄塔
　　胡仲弓　刘项祠
　　胡仲弓　鲈乡道院
　　胡仲弓　旅中早行
　　胡仲弓　落花
　　胡仲弓　落梅
　　胡仲弓　漫兴
　　胡仲弓　梅
　　胡仲弓　梅答
　　胡仲弓　梅花窠子
　　胡仲弓　梅花盛开有粉蝶冲寒而至
　　胡仲弓　梅坡席上次韵牡丹
　　胡仲弓　梦黄吉甫
　　胡仲弓　梦中
　　胡仲弓　秘书省墨竹
　　胡仲弓　妙觉山用老溪宝叶二僧韵
　　胡仲弓　明朝是岁除
　　胡仲弓　明发
　　胡仲弓　秣陵
　　胡仲弓　南地
　　胡仲弓　南浦
　　胡仲弓　南雪
　　胡仲弓　念昔游四首
　　胡仲弓　徘徊花
　　胡仲弓　祈雪
　　胡仲弓　碁诗
　　胡仲弓　钱塘潮图
　　胡仲弓　钱塘江待潮
　　胡仲弓　秦氏楼
　　胡仲弓　青莲寺避暑
　　胡仲弓　清泉院用柱间韵
　　胡仲弓　清吟寺
　　胡仲弓　晴溪
　　胡仲弓　琼花
　　胡仲弓　秋声
　　胡仲弓　秋夜
　　胡仲弓　秋意
　　胡仲弓　瑞香花
　　胡仲弓　散策郊行有怀社友
　　胡仲弓　僧过涧图
　　胡仲弓　山庵
　　胡仲弓　山村即事
　　胡仲弓　山馆对月
　　胡仲弓　山居
　　胡仲弓　山台赴召
　　胡仲弓　山行八韵
　　胡仲弓　山行逢樵者
　　胡仲弓　山行观紫云洞
　　胡仲弓　山中
　　胡仲弓　山中访枯崖归偶成
　　胡仲弓　山中逢老人
　　胡仲弓　山中归呈友人
　　胡仲弓　山中闻猿
　　胡仲弓　山中夜闻虎啸
　　胡仲弓　山中有花一种俗名花叶不相见感而赋之
　　胡仲弓　山中值雨偶成
　　胡仲弓　上元观灯
　　胡仲弓　身事
　　胡仲弓　省坟
　　胡仲弓　失脚
　　胡仲弓　失题
　　胡仲弓　十二月十五夜雪
　　胡仲弓　石轩席上分韵得石字
　　胡仲弓　世路
　　胡仲弓　世途
　　胡仲弓　试剑石
　　胡仲弓　适吾意
　　胡仲弓　寿赵默庵
　　胡仲弓　书怀
　　胡仲弓　暑中杂兴
　　胡仲弓　双髻山
　　胡仲弓　水乐洞
　　胡仲弓　睡猫
　　胡仲弓　思故乡
　　胡仲弓　四明月
　　胡仲弓　松湾访僧
　　胡仲弓　送处逊渡淮谒秋壑
　　胡仲弓　送传明府之南安
　　胡仲弓　送丁鍊师归福堂
　　胡仲弓　送丁仲圭归合沙
　　胡仲弓　送方衣民罢官东归
　　胡仲弓　送后村去国二首
　　胡仲弓　送怀玉之越谒秋房使君
　　胡仲弓　送季同归龙泉
　　胡仲弓　送枯崖归囊山
　　胡仲弓　送李茂先去国
　　胡仲弓　送吕时可监丞朝假归里
　　胡仲弓　送罗去华
　　胡仲弓　送梅村归三山
　　胡仲弓　送梅舑三山
　　胡仲弓　送沈鍊师归武夷
　　胡仲弓　送松坡下第调官南归
　　胡仲弓　送汤武谕倅吴门
　　胡仲弓　送谢刑部使君赴召
　　胡仲弓　送友人
　　胡仲弓　送月塘回蓝溪
　　胡仲弓　送赵明叔分教潮阳
　　胡仲弓　送赵汝楫分教建安
　　胡仲弓　送赵庸斋去国
　　胡仲弓　岁饥郡行岩卹过余杭呈辛县尹
　　胡仲弓　太真卧病图
　　胡仲弓　谈星陈炎发求诗
　　胡仲弓　谈星林汉留求诗
　　胡仲弓　汤惠院以五言定交用韵以谢
　　胡仲弓　桃源图
　　胡仲弓　题宝叶笑端
　　胡仲弓　题陈希夷睡图
　　胡仲弓　题崇福寺青山阁
　　胡仲弓　题窗间墨竹
　　胡仲弓　题村居壁
　　胡仲弓　题冯中郎庙
　　胡仲弓　题高伯寿墨梅
　　胡仲弓　题黄聑玉寒瘦藁
　　胡仲弓　题金粟洞
　　胡仲弓　题劳劳亭
　　胡仲弓　题刘氏东陵图
　　胡仲弓　题潘庭坚响玉集后
　　胡仲弓　题清泉院
　　胡仲弓　题山居十绝　寒岩
　　胡仲弓　题山居十绝　极目
　　胡仲弓　题山居十绝　掬清
　　胡仲弓　题山居十绝　跨鳌
　　胡仲弓　题山居十绝　柳塘
　　胡仲弓　题山居十绝　梅涧
　　胡仲弓　题山居十绝　平远
　　胡仲弓　题山居十绝　深省
　　胡仲弓　题山居十绝　一线天
　　胡仲弓　题山居十绝　云卧
　　胡仲弓　题寿星寺杯泉
　　胡仲弓　题水竹居
　　胡仲弓　题桃源图
　　胡仲弓　题天海风云之楼
　　胡仲弓　题通妙亭柱
　　胡仲弓　题武适安宁卷
　　胡仲弓　题溪亭
　　胡仲弓　题杨妃上马娇图
　　胡仲弓　题野云庵
　　胡仲弓　题叶山甫见惠古琴走笔以谢
　　胡仲弓　题叶石轩学僧寮
　　胡仲弓　天竺呼猿
　　胡仲弓　听窦圭琴
　　胡仲弓　听宫入琴
　　胡仲弓　桐江舟中
　　胡仲弓　桐庐县
　　胡仲弓　晚春
　　胡仲弓　晚静
　　胡仲弓　晚梅次韵
　　胡仲弓　晚眺
　　胡仲弓　王用和归从莆水寄呈后村
　　胡仲弓　为续芸赋
　　胡仲弓　为源上人题宝叶
　　胡仲弓　闻西事有感
　　胡仲弓　问陈禹锡太博病
　　胡仲弓　问梅
　　胡仲弓　卧听
　　胡仲弓　乌衣巷
　　胡仲弓　无尘殿
　　胡仲弓　吴潘二台官以直言左迁董夕郎亦以荐贤之故相继翩然而去公论惜之三
　　胡仲弓　五峰岩
　　胡仲弓　戊午天基圣节口号
　　胡仲弓　悟枯崖将过莆城参访后村书此赠行
　　胡仲弓　西湖寒食
　　胡仲弓　西湖怀古
　　胡仲弓　西来洞天
　　胡仲弓　西陵桥
　　胡仲弓　西塔
　　胡仲弓　西溪即事
　　胡仲弓　溪亭夜集走笔
　　胡仲弓　溪亭夜吟
　　胡仲弓　喜郭吉甫擢第调尉八柱还里
　　胡仲弓　侠客
　　胡仲弓　仙霞岭
　　胡仲弓　小吴园
　　胡仲弓　晓来
　　胡仲弓　晓枕听禽言
　　胡仲弓　效行即事
　　胡仲弓　辛丑上元
　　胡仲弓　秀野
　　胡仲弓　选官图
　　胡仲弓　雪磴
　　胡仲弓　雪后
　　胡仲弓　雪晴
　　胡仲弓　雪中有感
　　胡仲弓　寻梅
　　胡仲弓　延平舟中
　　胡仲弓　严子陵钓台
　　胡仲弓　杨仲仁为梅返魂有诗因次其韵
　　胡仲弓　腰痛
　　胡仲弓　邀月坐中庭
　　胡仲弓　野烧
　　胡仲弓　夜泊朋溪钓隐
　　胡仲弓　夜过萧寺
　　胡仲弓　夜梦蒙仲书监作二象笏与余各分其一觉而有赋
　　胡仲弓　夜闻琵琶
　　胡仲弓　夜行口占
　　胡仲弓　夜饮颐斋以灯前细雨檐花落为韵分得前字又得花字赋二首
　　胡仲弓　夜饮赵明府归来偶成
　　胡仲弓　夜坐冥搜闻吟声
　　胡仲弓　一第
　　胡仲弓　一志
　　胡仲弓　颐斋联日有事於琛亭赋诗聊为解嘲
　　胡仲弓　颐斋诗筒急递次韵奉酬
　　胡仲弓　颐斋再作催梅诗次韵
　　胡仲弓　已酉上元诗同日立春
　　胡仲弓　倚窗诗
　　胡仲弓　倚栏
　　胡仲弓　倚楼
　　胡仲弓　义豩舟中
　　胡仲弓　忆昔
　　胡仲弓　意亭
　　胡仲弓　隐者
　　胡仲弓　隐真岩次翁景辅韵
　　胡仲弓　咏冰
　　胡仲弓　咏松
　　胡仲弓　用后村韵送陈先辈
　　胡仲弓　用乌山韵题碧吟卷
　　胡仲弓　用韵达驴与源谷
　　胡仲弓　用韵答宝叶
　　胡仲弓　尤溪山中
　　胡仲弓　游承天寺偶成
　　胡仲弓　游九日山
　　胡仲弓　游瑞源访修上人
　　胡仲弓　游水乐烟霞二洞三绝
　　胡仲弓　游天竺灵隐三绝
　　胡仲弓　游小身岩
　　胡仲弓　游紫泽观
　　胡仲弓　有感时事
　　胡仲弓　余用十字为座右铭因足成一首
　　胡仲弓　与枯崖悟师
　　胡仲弓　与社友定花朝之约
　　胡仲弓　与石壁诸友山行分得山字
　　胡仲弓　与瞻甫同访际书记
　　胡仲弓　雨中看花
　　胡仲弓　雨中有怀
　　胡仲弓　玉泉观鱼
　　胡仲弓　元日
　　胡仲弓　元日次韵
　　胡仲弓　元宵
　　胡仲弓　元宵雪
　　胡仲弓　远将归
　　胡仲弓　远眺
　　胡仲弓　约枯崖话
　　胡仲弓　月临关
　　胡仲弓　云根
　　胡仲弓　云思
　　胡仲弓　杂兴
　　胡仲弓　再和抱拙清源洞韵
　　胡仲弓　再和颐斋见寄
　　胡仲弓　早过毫光岭
　　胡仲弓　早行
　　胡仲弓　赠陈通妙
　　胡仲弓　赠神籁谈天
　　胡仲弓　赠谭山人
　　胡仲弓　赠悟上长
　　胡仲弓　赠岩居僧
　　胡仲弓　赠易数朱俊甫
　　胡仲弓　赠岳仁叔
　　胡仲弓　赠云谷道士
　　胡仲弓　赠张南金谈星
　　胡仲弓　赠郑琰
　　胡仲弓　张南起为作苇航图仍示以诗歆继赋
　　胡仲弓　张巡庙
　　胡仲弓　赵庸斋为程生作梅窗二字因为之赋
　　胡仲弓　征人妇
　　胡仲弓　中秋望月呈诸友
　　胡仲弓　众芳所
　　胡仲弓　重九日法轮庵次凤山韵
　　胡仲弓　舟中归兴
　　胡仲弓　舟中即事
　　胡仲弓　舟中夜闻弹筝
　　胡仲弓　骤雨
　　胡仲弓　蛛丝巧
　　胡仲弓　竹夫人
　　胡仲弓　竹阁
　　胡仲弓　竹坞
　　胡仲弓　子经昔有黄筌玉笋图故人陈众仲题诗其上后为人易去常追忆不已余往
　　胡仲弓　自笑
　　胡仲弓　走笔次月夜颐斋见寄
　胡仲威　穿山月岩
　胡仔
　　胡仔　春寒
　　胡仔　对月用促句换韵格
　　胡仔　歌风台
　　胡仔　和人七夕诗
　　胡仔　和人咏蜡梅绝句因纪其事
　　胡仔　句
　　胡仔　题苕溪渔隐图
　　胡仔　咏黄白菊花
　　胡仔　咏苕溪水阁
　　胡仔　足子苍和人诗
　胡子澄
　　胡子澄　乳洞
　　胡子澄　游乳洞庵
　胡子期　访开公不遇
　胡宗炎　句


















ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　





全宋诗：胡







胡长卿

胡长卿　和经略焕章朱公千叶白梅诗

天怜素质太柔轻，不奈西风雪片凝。

故与红颜如美玉，尚余清影似寒冰。

黄香仅可追多叶，重萼堪怜只两层。

欲问园官分此贴，宜楼深远叹难应。

胡长卿

胡长卿　禁烟日陪经略焕章丈游白龙洞得所赋新诗次韵以呈

悬崖怪石水潺潺，宜有神龙隐此间。

穷胜不妨穿险洞，寻春那止看群山。

攀龙行即天边去，跃马聊同野外还。

好景良辰适相会，一尊且共水云闲。

胡长卿

胡长卿　句

闻道嘉鱼出火山，我来那得一鳞看。

胡长卿

胡长卿　容州闻雁

旧闻雁不到衡阳，今复南飞入瘴乡。

天阔随阳皆可去，未应为界限潇湘。

胡朝颍

胡朝颍　春游

风烟冉冉草萋萋，乍雨还晴不作泥。

粉蝶乱随花片妥，黄鹂双压柳枝低。

一湾渌水明凫影，数里青山送马蹄。

无限春光吟不尽，浮红浪紫望中迷。

胡朝颍

胡朝颍　风铃

风不能调碎玉声，宫商滥奏竟难名。

谁家稚女敲言响，一曲从头学不成。

胡朝颍

胡朝颍　句

科名成后竟如何。

胡朝颍

胡朝颍　句

久闻父老言沙谶，为问何时出状元。

胡朝颍

胡朝颍　旅夜书怀

十日春光九日阴，故关千里未归心。

遥怜儿女寒窗底，指点灯花语夜深。

胡朝颍

胡朝颍　小金山

天光云影碧相涵，百顷玻璃一望间。

绿水绕门迷客渡，白云终日伴僧闲。

疏钟破晓潜虬动，老木成阴倦鸟还。

唤取送陀靡石壁，为渠题作小金山。

胡珵

胡珵　沧浪亭

昔闻沧浪亭，未濯沧浪水。

先贤眇遗迹，壮观一何侈。

飞桥跨木末，巨浸折胡壘。

糟床行万瓮，缭墙周数里。

废兴固在天，庶用观物理。

缅怀嘉佑世，周道平如砥。

相君贤相君，子美东南美。

如何一网尽，祸岂在故纸。

青蝇变白黑，作俑弱焉始。

所存醉翁文，垂耀信百世。

无忘角弓咏，嘉树犹仰止。

同来二三子，感叹咸坐起。

缥瓷酹新汉，毁誉均一洗。

忽逢醒狂翁，一别垂二纪。

隽哉老益壮，论事方切齿。

我欲裂绛幔，推着明光里。

安得上天风，吹落君王耳。

胡珵

胡珵　枫桥

朝辞海涌千人古，暮宿枫桥半夜钟。

明日馆娃宫里去，洞庭呼起一帆风。

胡珵

胡珵　题定山梵放轩

道人避世氛，山腰著只园。

千夫斸青冥，豁达窗户搴。

鬼神间施设，俨护龙象筵。

法鼓空中鸣，龙卧层崖巅。

幽灵骇今昔，异事樵夫传。

眷茲水云侣，精赏托妙缘。

努力办己事，追驾佛祖肩。

凭高发钟磬，梵音落诸天。

况时解禅缚，迢遥倚层轩。

放意万物外，目送孤鸿翩。

胡珵

胡珵　题天庆观画龙

道人龙中来，醉与神物会。

写兹蜿蜒质，日月为冥晦。

崩翻江海姿，素壁起涛濑。

呼吸见雌雄，抉石疑可碎。

肃森殿阴古，众真俨飞旆。

注观恐胜跃，夜半失像绘。

飞光著明珠，灵秘一何怪。

烂烂照甍栋，那得久在外。

偷儿伺酣睡，不怕婴鳞害。

愿言慎所托，未用期一快。

胡珵

胡珵　题智宝院

六代烟尘息，千年象教尊。

衣冠悲故里，聚落见荒村。

胡珵

胡珵　游秀峰寺

摄身下蓬莱，放浪云水迹。

非无简书畏，心赏寄泉石。

亭亭云间塔，胜地闻自昔。

梯空上青冥，如鸟著两翼。

化城出天半，宝甽坦如席。

环山划中断，裂地开震泽。

峨峨东西峰，观阙倚空碧。

千寻採香遥，剑卧涟漪直。

当年馆娃宫，六月避暑夕。

琴台延薰风，万女曳阿锡。

牛耳争齐盟，乌喙已荐食。

百家甬东村，托足归无宅。

焉知陵谷变，大厦响千舄。

矧兹风尘际，楼殿踊山脊。

安隐大火中，显允像教力。

兴予浩劫叹，万法本空寂。

胡楚材

胡楚材　白艾溪

澎湃白艾溪，源恐从天落。

滩石剑戟列，喷怒波势恶。

篙工手眼亲，飞舫过如箨。

达阻有长桥，轻虹□寥廓。

参天树列幢，夹岸如山削。

中有钓鱼郎，扁舟□寂寞。

俗眼急势利，问此何足乐。

不钓沧海鳌，须脍潮州鳄。

胡为持一竿，默在艾溪脚。

我且笑不答，自歌还自酌。

日暮鼓枻归，风埃满城郭。

胡楚材

胡楚材　默山小潭

分落银河一派清，源深流远早常盈。

蛟龙潜处鱼虾少，日月中时表里明。

插岸好山青泼黛，倚波丑石势奔鲸。

幽奇信是神仙窟，上有浮云散又生。

胡楚材

胡楚材　青山怀古

樵猎识冠裳，何言志四方。

离秦风日冷，过楚薜萝长。

梦野违徵诏，时衰枉荐章。

故山隈且僻，应种秫为粮。

胡楚材

胡楚材　仙池岩

崚嶒插天山，仙池在绝顶。

无源水自溢，泓澄照天镜。

鱼依藻荇深，龙藏密穴静。

天意欲为雨，烟雾如炉甑。

至今山下田，势不忧旱横。

划然齐景开，仰看飞泉进。

一道翠微间，长剑倚天净。

群山列画屏，高下相辉映。

安得丹青手，写此绝胜境。

挂我草堂中，吟望免延颈。

不负山水心，永谢利名阱。

胡楚材

胡楚材　忆彭头山

久客倦行役，故山安在哉。

松竹读书室，水石钓鱼台。

明月照归梦，西风吹酒杯。

亭亭篱下菊，寂寞为谁开。

胡处晦

胡处晦　上元行

上元愁云在九重，哀笳落日吹腥风。

六龙驻驿在草莽，孽胡歌舞蒲萄宫。

抽钗脱钏到编户，竭泽枯鱼充宝赂。

圣主忧民民更忧，骄子媟天天不怒。

向来艰难传大宝，父老谈言似仁庙。

元年二月城下盟，未睹名臣继嘉佑。

哀痛今年尘再蒙，冠剑夹道趋辞公。

神龙今在九渊卧，安得屡困蛟蛇中。

朝廷中兴无柱石，薄物细故昭帝力。

毛遂不得处囊中，远惭赵氏厮养卒。

今日君王归不得，倾城回首歌悲啼。

会有山呼间动地，万家香雾烧天衣。

胡儿胡儿莫耽乐，君不见夕月常亏东北角。

胡纯

胡纯　题秀岩

阳山鸟道峰前过，一谷呀然隔世埃。

泉落阴渠苍海近，□穿嵌室湿云开。

回中百客麟堪供，仙者千年鹤自来。

往矣张韩阙镌赏，竖扶寒笔意生哀。

胡从义

胡从义　纵鱼

放汝入长江，养教鳞角出。

风云际会时，莫道不相识。

胡大成

胡大成　游龙光寺

香宇依空结，虚轩傍水开。

沙明鸿影度，迳静竹风来。

午磬传清梵，晴花点绿苔。

寥寥人境外，宴坐送余杯。

胡大用

胡大用　题榕阴图

权臣擅命久心伤，贼主之兄意未涼。

今日封章期救死，明朝削籍自投荒。

九重偶眩诬贤舌，四海皆知疾恶肠。

事久划逢天一笑，锡知刚简易名香。

胡旦

胡旦　句

明年春色里，领取一行归。

胡澹翁

胡澹翁　句

如今竹阁多清兴，紫蟹尖圃不数暇。

胡澹翁

胡澹翁　句

鲑鱼还抵店，暇蟹不论钱。

胡澹翁

胡澹翁　句

赤鱼白蟹何足数，风味未可松江钙。

胡定

胡定　东山塔

一碧插禅扃，千年压郡城。

岧峣分日表，孤耸碍云行。

夜静藏钟影，天晴送鹤鸣。

秋风丹桂发，邑士好题名。

胡斗南

胡斗南　送张治中朝京

乾坤人物老，牛斗景星明。

鸿翼天风顺，马蹄沙路平。

松楸还有托，草木亦知名。

归日吟千首，江山万里程。

胡斗南

胡斗南　题汪水云诗卷十首

一琴一鹤一扁舟，南北东西更九州。

一曲湖山真得计，半生交结尽清流。

胡斗南

胡斗南　题汪水云诗卷十首

翠柳摇摇迓客来，红梅的的为公开。

管宁昔作辽东去，苏武新从塞北回。

胡斗南

胡斗南　题汪水云诗卷十首

老来无意谒侯门，自爱梅花水月村。

更拟孤山结茅屋，杖藜聊复信乾坤。

胡斗南

胡斗南　题汪水云诗卷十首

魁笑先生尚可痴，湖山日日有新诗。

水光云影窗三尺，雨抹晴装画四时。

胡斗南

胡斗南　题汪水云诗卷十首

箧里新诗意不传，飘蓬白发地行仙。

江南江北都看了，更往西湖一百年。

胡斗南

胡斗南　题汪水云诗卷十首

越舞吴讴别几春，御船坊下即迷律。

年来依旧多游赏，半是南人半北人。

胡斗南

胡斗南　题汪水云诗卷十首

当年出塞几红娃，曾共氈房看雪花。

今日湖亭霜月夜，梦中犹听撚琵琶。

胡斗南

胡斗南　题汪水云诗卷十首

诗家冷淡作生涯，有客相过旋煮茶。

斫去梅花除去柳，绕隄只合种桑麻。

胡斗南

胡斗南　题汪水云诗卷十首

十里莺花处处娇，南新桥过北新桥。

船来船去东风里，何处佳人弄玉萧。

胡斗南

胡斗南　题汪水云诗卷十首

螺子江头酒一壶，瑒花香处赋归欤。

西湖他日笙歌里，还忆山中人姓胡。

胡斗南

胡斗南　挽文山

裂指秋风感别离，乾坤人物太瑰奇。

生为孝子忠臣劝，死结皇天后土知。

万折江流鱼腹石，千年人立首阳碑。

一门史氏春秋笔，愁绝湖光入画时。

胡斗南

胡斗南　挽文山

金骨神仙玉色人，千霜万雪见吾真。

圣贤尽节心弥寿，天地为棺道不贫。

河汉横流豪杰泪，风霆怒发鬼神嗔。

先生出入骑箕尾，长现网常四大身。

胡发

胡发　题梅坛

忠肝一点炳如月，世事难将道眼看。

驾取云輟升斗府，惟遗岩壑拱仙坛。

胡汾

胡汾　句

轮中如有物，光外更无空。

胡份

胡份　句

绝艳更无花得似，暗香惟有月明知。

胡份

胡份　仙都山

鸟道盘空上，松根抱石生。

羽人分两舍，鸡犬自闻声。

胡份

胡份　游雁门山

羲和前珥节，云锁已先开。

仙鹤迎人至，山花拂酒来。

问奇缘石室，伐阴出层台。

人影半空落，归鹞足下回。

胡拂道

胡拂道　宫女睡

御手指婵娟，青春白尽眠。

罗衣香汗透，宝髻翠云偏。

柳叶眉间秀，桃花脸上鲜。

梦魂何处去，身在帝王边。

胡圭

胡圭　春行南村

鸟语知春晨，晨起行阡陌。

雨晴气已变，崖涧岚犹积。

杂花林际明，新水田中白。

时逢耦耕人，问我将何适。

胡圭

胡圭　入山

摆落世尘缚，愿结岩栖缘。

一层复一层，古道多回旋。

白云随我后，幽鸟鸣我前。

云禽亦佳侣，一见即忻然。

胡圭

胡圭　山池

凿山成小池，贮兹一泓绿。

参差散石发，清浅浮碧玉。

光风时动摇，涟漪细相续。

我常绕池行，衣无尘可濯。

胡圭

胡圭　宿蒋庵

松色耸寒青，云庵夜未扃。

行吟满林叶，坐听一僧经。

江獭鸣如鬼，山灯远似星。

自能消冷漠，不用酒盈瓶。

胡槻

胡槻　赠刘升之蛰龙岩

东望尧山西舜宫，山人名姓不求通。

蛰岩侧畔蘧庐子，即是巢由住个中。

胡宏

胡宏　碧泉独步

淅淅秋风动，前桥晚步还。

小鱼冲岸侧，白鸟立溪湾。

明月照秋水，淡烟笼远山。

此时知造物，怜我一身閒。

胡宏

胡宏　碧泉九日有感

祝融地势东南俯，西北星辰拱汉关。

冷落山河凭玉几，凋残名物损朱颜。

西风凛凛鹏空抟，朔雪飘飘雁亦寒。

正恐中原消息断，问谁曾到五陵间。

胡宏

胡宏　碧泉九日有感

云日韬光山水幽，亭亭风送雁来秋。

当时祓禊千华好，今日登临万叶愁。

刻蜡桂香环远路，缕金莲色乱方舟。

丹青妙处身知在，不作浮鸥信浪流。

胡宏

胡宏　碧泉书院偶书花木所有七首

自到湘南不见花，传闻金谷旧人家。

手培数本珍如玉，买得红尖一寸芽。

胡宏

胡宏　碧泉书院偶书花木所有七首

妙手挥斤合杳冥，交加生气便相停。

栽培自剔根芽蠹，要见山川旧典刑。

胡宏

胡宏　碧泉书院偶书花木所有七首

武陵春色片云红，红绽功归暖日烘。

青帝也应长作主，莫教随水又随风。

胡宏

胡宏　碧泉书院偶书花木所有七首

青松未结茯苓英，杞菊春风亦已生。

药物岂能增大数，栽培扶我暮龄行。

胡宏

胡宏　碧泉书院偶书花木所有七首

海棠初破红如滴，杨柳新回绿似挼。

把酒只愁春莫去，望云时问日如何。

胡宏

胡宏　碧泉书院偶书花木所有七首

荼醾袅袅弄柔条，亦自经冬解不凋。

更有异香含素蕊，小槽能使客魂消。

胡宏

胡宏　碧泉书院偶书花木所有七首

白沙波底石苔青，水草摇摇自在生。

红日半竿人世闹，倚阑亭上晓风轻。

胡宏

胡宏　碧泉兴作即事有感因续魏武之诗

对酒当歌，人生几何。

往者如江，来者如何。

往来无尽，弗移弗那。

奉身理物，何少何多。

天长地久，我生靡它。

乐此泉兮，于山之阿。

胡宏

胡宏　别全当可

一别贤关二十年，人间万事尽悠然。

堪嗟戎羯膻腥地，元是衣冠礼乐天。

骑马相逢南纪道，离尊同举大江边。

此时景色如秋色，自古丹青妙莫传。

胡宏

胡宏　别吴卫道

学业应须见本根，语言无用苦评论。

醇醪自昔怀公瑾，药石谁今识孟孙。

凭仗嬉游试功力，堤防色厉却淫昏。

临岐大愧无相赠，聊写芜词示法门。

胡宏

胡宏　蚕食

蚕食人间我厚颜，命成奇数故偷閒。

不知世上山河大，张日徘徊百水间。

胡宏

胡宏　苍天

苍天映清水，下见白云飞。

天水从何来，飞云更何依。

人生亦如此，融结中有机。

此机即天命，吾心端不违。

胡宏

胡宏　陈平

陈平相业定何知，应对知君智有余。

不佐汉兴三代业，区区心事六奇书。

胡宏

胡宏　宠辱

宠辱无休变万端，阿谁能向静中看。

消磨利欲十分尽，免得临机剖判难。

胡宏

胡宏　春日郊行

东郊野马烂氛氲，聊驾柴车问讯春。

远草绿沉烟雾里，高花红照绮罗新。

迎风柳占莺啼处，带雨泥融燕觜匀。

动植自私还自足，天边愁杀踏青人。

胡宏

胡宏　春事

横翠桥南柳色稀，过桥春事那人知。

君如就我问消息，新种海棠开两枝。

胡宏

胡宏　春事

走马寻春西复东，夭桃零落委残红。

可怜日暮天低处，但有梨花弄晚风。

胡宏

胡宏　次刘子驹韵

忙中不识本来心，一点灵光自在明。

只向静中寻底事，恐遭颠沛不员成。

胡宏

胡宏　次刘子驹韵

心由天造方成性，逐物云为不是真。

克得我身人欲去，清风吹散满空云。

胡宏

胡宏　读王国风

是谁行迈闵宗周，泪洒西风病不瘳。

幸对南山无尽景，眼看云物手搔头。

胡宏

胡宏　独坐

卜居幽胜衡山绕，五峰西望青冥杳。

乍聚乍散看浮云，时去时来送飞鸟。

卷舒自在都无情，饮啄天然类不扰。

我生何似鸟与云，掉头心向人间了。

胡宏

胡宏　放舟漫兴

宿雨喜初霁，湖光照人明。

狂风撼林木，万里波涛清。

放舟东山边，兰菊有奇英。

实德自不掩，清香远相迎。

侵晨来露布，已罢西南征。

挺挺湖海豪，涕泗成纵横。

胡宏

胡宏　感兴

昨夜看梅枝，风光异昔时。

感时期献策，出语偶成诗。

乾健将来巽，蒙昏许及离。

启篷凝立处，心事付谁知。

扁舟迤逦过焦金，江阔千寻不主深。

明月有情偏照我，好山无处不知心。

天空一鸟惊渔火，夜静群星落野砧。

此处风光尽难得，朗然因复有清吟。

胡宏

胡宏　观建安七子诗

作文发妙理，经国厉远图。

游目建安中，才子足欢娱。

王刘与应阮，精神可交输。

西南落汉日，扬益奋两隅。

山河裂地轴，星象分天衢。

八师遇有姚，万世垂楷模。

一元均大化，五服拥皇都。

悠悠彼七子，流光失其孚。

飞觞宴婉娈，鼓瑟吹笙竽。

主人敬爱客，徒尔相扬揄。

魏祚竟不长，诒谋止斯须。

逡巡数十年，刘石横八区。

所以汉高帝，慢骂轻文儒。

胡宏

胡宏　观书有感

一点银蟾在碧空，千载堞廓夜玲珑。

回首昔日遨游处，觉得分明是管中。

胡宏

胡宏　观书有感

今日曾知进步来，彀愚深自克多才。

些儿不闭公门户，尽首多才打不开。

胡宏

胡宏　郭氏嘉山亭

衡山何似洛城居，不久从来亦不余。

赤县人希旧勋业，清閒身自富时书。

搜罗神化观周易，略去玄黄陋太初。

最是忘机湘水上，风轻日淡看游鱼。

胡宏

胡宏　韩信

功成全仗汉家兵，真是英雄不藉人。

禽了项王知退步，定骑箕尾上天津。

胡宏

胡宏　和伯氏

风高吹散日边云，绿水初回沙际春。

逝者如斯长不住，汨罗愁绝笑灵均。

胡宏

胡宏　和伯氏

为园非是学樊须，锄罢归来又读书。

董子不窥缘底事，陶公成趣爱吾庐。

华枝瘦日应抬举，草色回春莫划除。

长遣个中消息在，此生何处不安居。

胡宏

胡宏　和伯氏闻雁

随阳群雁逐云低，望断孤鸿万里飞。

不为江湖稻粱乐，几时大许送春归。

胡宏

胡宏　和范公授

贫病离居莫厌侵，满床黄卷静披寻。

情通不碍天机妙，行到方知学海深。

宇宙一身虽小小，乾坤万象总森森。

分明此意人难会，长望青衿肯嗣音。

胡宏

胡宏　和韩叔夏碧泉

灵源一派似河倾，隐映长天万古情。

林影淡摇秋月冷，涧翻先凝玉壶清。

旧栽沿岸柳阴合，新种数株梅子成。

谁引人来问消息，只缘山外有流声。

胡宏

胡宏　和江子玉二首

无奇试学居盘谷，谁信断弦胶可续。

湘天冷落数家村，曩时曾枉旌麾沐。

潺湲阶下碧溪横，柳静风微幽间足。

知君文武济时才，旧时军律寒生粟。

文忆脱略是人师，应有魏昭能换粥。

我无真乐送芳年，怅望颜回屡空腹。

凄凉指日秋风高，愿更同来写心曲。

胡宏

胡宏　和江子玉二首

白驹皎皎来空谷，希声绝世人难续。

异端衖起乱群风，摆脱敝衣聊一沭。

悠然良夜酣寝，觉来无欠亦无足。

不蹈红尘陌上花，自种青云陇头粟。

呜呼夫子大圣人，七日藜羹食无粥。

休争得失等鸡虫，克己乐善充身腹。

风云变化会有时，微吟袖手清溪曲。

胡宏

胡宏　和刘子驹存存室

动中涵静是天机，静有工夫动不非。

会得存存存底事，心明万变一源归。

胡宏

胡宏　和马大夫辟佛五首

真谛休谈欲度人，度人先自正其身。

天伦弃掷如萧梗，反认他亲作己亲。

胡宏

胡宏　和马大夫辟佛五首

诸子随流本既分，西天更有一般僧。

高谈性命称仁者，支遁悠悠莫可凭。

胡宏

胡宏　和马大夫辟佛五首

三纲亡有辨夷华，一处分明万不差。

可怪弃君逃父客，妄谈心印自雄夸。

胡宏

胡宏　和马大夫辟佛五首

天开学海在明伦，中有妙处谁能臻。

风波浩渺不得度，倾向浮屠去问津。

胡宏

胡宏　和马大夫辟佛五首

贪真不去只谈空，近代禅林盛此风。

忧世最怜秦地老，指迷端有洽中公。

胡宏

胡宏　和人

天柱新诗缺嗣音，几回开卷静披寻。

眇绵今古乾坤大，盘亘华夷海岳深。

每爱踌躇兴事意，不将勉强会天心。

中原未必生涯尽，只恐吾人老自侵。

胡宏

胡宏　和僧碧泉三首

清泠空色似秋澄，疑集群仙拥万灵。

深处有香春不断，波间藻荇四时青。

胡宏

胡宏　和僧碧泉三首

人似春花自在开，本无根蒂孰栽培。

一番零乱一番长，不是前花去又回。

胡宏

胡宏　和僧碧泉三首

山根泉发澜生凝，亭上风微浪自平。

汩汩长年流不住，无言千古意分明。

胡宏

胡宏　和僧二首

西风吹我对秋光，要挽银河万里长。

洗尽世人烦恼障，大家无事得清凉。

胡宏

胡宏　和僧二首

自觉生缘遍大千，闭关终日看炉烟。

有人会得个中意，一语不彰天下传。

胡宏

胡宏　和王师中

谁惊河冻履秋霜，今日金汤古坏墙。

未见主人来北道，但闻群盗去南塘。

忧时我不嗟留滞，访道公能适莽苍。

绛帐早移收岁晚，吟风弄月动衡湘。

胡宏

胡宏　和王师中

衡阳一带飞清霜，梅李争春开出墙。

萱草乱生封远岸，柳梢摇影澹回塘。

午从三径春光动，晚看千峰冥色苍。

一止一行皆自得，愤时堪笑屈沉湘。

胡宏

胡宏　和王师中

岁寒孤节厉冰霜，汲古门开数仞墙。

朔塞烟云封赤县，阳关杯酒绝青塘。

无才空自忧当世，不宰应难怨彼苍。

独坐独行求伴侣，涧莼山蕨愿同湘。

胡宏

胡宏　寄题向伯元敦止堂

君不闻伊挚初耕有莘野，禄之弗顾千驷马。

春作秋成随老农，贫贱甘心万人下。

一朝幡然感三聘，五就成汤五就夏。

悠悠如云行太空，竟使三风变为雅。

东西南北赖来苏，天下农夫谁似者。

又不闻傅说安身操板筑，远离世间名与禄。

那知商帝梦中形，远近搜求不容伏。

草茅夕起朝为相，俾后从绳正如木。

四海俊{父去右丶}咸风从，跋扈诸侯尽臣仆。

功成止见颜容改，了了壮心无反覆。

平生懒性愿退藏，退藏恐遂成荒唐。

因求古人作鉴戒，管宁华歆情所当。

齐名遁迹俱锄菜，掷之不顾为人量。

诗书俎豆化辽海，威武富贵何披猖。

初年虚名大可耻，末路高风纾思长。

有志君当学伊傅，忘情我不傲羲皇。

愿如幼安有终始，进退一致宜加详。

胡宏

胡宏　简彪汉明

斯文久寥落，我欲问苍天。

苍天默无言，复欲问古先。

古先群圣人，去我三千年。

纷纷儒林士，章句以为贤。

问之性命理，醉梦俱茫然。

皓月隐重云，明珠媚深渊。

近得程夫子，一线通天泉。

荡涤净尘垢，逸驾真无前。

自人丧乱来，鼙鼓声阗阗。

日事干戈末，那寻孔孟传。

湘中彪夫子，有志穷益坚。

读书文字表，至善时一迁。

老去不自止，直欲求纯全。

问我曾点意，乘我舞雩颠。

行年付造化，笑问青铜钱。

默契天地心，谁能泥青编。

胡宏

胡宏　句

唯有廪峰居第五，山前尽是宰臣家。

胡宏

胡宏　励学

人心易汩没，岂徒出徒入。

无方□点检，一点或□懈。

□□□□□，彼此成亡羊。

所以古哲人，警惕恒自将。

动若集于木，息如系苞桑。

此机日就熟，庶足升主堂。

譬如匣中镜，拂磨吐新光。

一尘不使留，光辉日煌煌。

凡我读书人，斯言佩毋忘。

胡宏

胡宏　梅花呈孙奇父诸公

万里春回过短墙，孤标亦似殿年芳。

萧疏月下天然瘦，澹宕风前自在香。

寒色重时花正发，暖烟才禁实先尝。

越人不向梁台路，画角一声堪断肠。

胡宏

胡宏　靡草

雨急妙合互藏精，万物森然各有神。

靡草露机坤是复，野龙交战指迷津。

胡宏

胡宏　暮归鉴湖偶成

草香泉细午风轻，桃李春花夹岸明。

归棹夷犹云水暮，柳阴深处一声莺。

胡宏

胡宏　南山即事

南山崇崇几千丈，今晨忽被蛮烟蜑雾埋其高。

安得万里飘风一吹散，见巍峨苍翠解我心郁陶。

郁陶心匪他，为爱南山高。

胡宏

胡宏　念良朋之难得叹俗学之失真因成二绝

湘上初见故乡人，万事不论惟论心。

要识此心真面目，不知君意向沈吟。

胡宏

胡宏　念良朋之难得叹俗学之失真因成二绝

章句纷纷似世尘，一番空误一番人。

读书不贵苟有说，离得语言才是真。

胡宏

胡宏　偶书

一丘自足更何营，万里福州长在眼。

莫愁风景异山河，晴天云荫清峰晚。

胡宏

胡宏　偶书四首

道抱阴阳妙，天行日月长。

花开千种丽，叶下一般黄。

胡宏

胡宏　偶书四首

青山万古色，几人曾赏心。

萧萧木叶下，我坐复沉吟。

胡宏

胡宏　偶书四首

独坐千峰下，偶马起徘徊。

有谁相共笑，遥见隔溪梅。

胡宏

胡宏　偶书四首

衡岳望嵩少，屹然河汉间。

浮云自来往，谁肯拓关山。

胡宏

胡宏　披襟

小小池台亭榭，披襟风月清明。

不向情边造作，知音遍满乾坤。

胡宏

胡宏　圃景大吟呈伯氏

青鞋黄帽侵晨起，杖策徐行听流水。

云轻淡月欲明时，竹里清风开太始。

山钟间发催天暑，庙鼓连声动群耳。

东山青树映霞明，西岭朱楼眇烟里。

樵夫荷斧晨出山，渔子携鱼午趋市。

静看岐路人营营，独坐小亭秋靡靡。

已知物理时常改，因凶天工神不死。

胸中浩荡一乾坤，世上荣枯均泰否。

悠然种植得佳趣，春意生生自无已。

胡宏

胡宏　泉上

晨起步林丘，路经泉上头。

天边日色下，水底浪花浮。

沙净蒲芽绿，风牵荇带流。

澄澜立白鹭，细浪逐轻鸥。

翠鸟来还去，修鱼跃更游。

动成春色好，愈觉道情幽。

田舍知何处，江湖兴未收。

徘徊不忍去，暝色冷如秋。

胡宏

胡宏　日照圃中

发白逢春兴更长，等閒花木亦芬芳。

有时倚杖迎风立，日照川原细草香。

胡宏

胡宏　实弟以诗来督作会文又因太原侄寄声欲作不速此文人狂客所为非素所

我病死无日，经书更穷年。

少年宜若厉，诗酒勿留连。

胡宏

胡宏　实弟以诗来督作会文又因太原侄寄声欲作不速此文人狂客所为非素所

苦参道难学，放肆事容易。

入脚不可深，駸駸成自弃。

胡宏

胡宏　实弟以诗来督作会文又因太原侄寄声欲作不速此文人狂客所为非素所

天道方愈怒，在人宜敬身。

望于经吏内，严自作工程。

胡宏

胡宏　实弟以诗来督作会文又因太原侄寄声欲作不速此文人狂客所为非素所

岁月叹逾迈，入门事业难。

战兢曾子意，岂可遂阑珊。

胡宏

胡宏　实弟以诗来督作会文又因太原侄寄声欲作不速此文人狂客所为非素所

我祖生文定，杰然继真儒。

门风早衰飒，吾弟意何如。

胡宏

胡宏　示二子

此心妙无方，比道大无配。

妙处果在我，不用袭前辈。

得之眉睫间，直与天地对。

混然员且成，万古不破碎。

胡宏

胡宏　示二子

体道识泰否，涉世随悲欢。

滞迹红尘中，情寄青云端。

早年勤学道，晚节懒为官。

心活乾坤似，机员身自安。

胡宏

胡宏　书怀四首

秋风送尽炎威，日色凄凉半掩。

皇天不断春工，红我芙蓉万点。

胡宏

胡宏　书怀四首

含笑花开洲上，忘忧草发台边。

底事当忧莫忘，忘时便是无天。

胡宏

胡宏　书怀四首

台上忘忧草发，洲前含笑花开。

世路颠冥堪笑，旁观心自休哉。

胡宏

胡宏　书怀四首

来时见花开，去时见花落。

花落花开一任风，吾生处处皆真乐。

胡宏

胡宏　书院即事

为无经济学，万里筑幽栖。

波涨青冥瀗，柳垂春色低。

烟花薰小院，风竹掩丹梯。

便是神仙宅，世人应未迷。

胡宏

胡宏　双井咏水仙有妃子尘袜盈盈体素倾城之文予作台种此花当天寒风冽划

万木凋伤后，孤丛嫩碧生。

花开飞雪底，香袭冷风行。

高并青松操，坚逾翠竹真。

挺然凝大节，谁说貌盈盈。

胡宏

胡宏　水石

水石平生性所便，栽花种柳亦天然。

春风花发游人见，秋月云收照我员。

玩意陇云情自逸，放怀天理道我偏。

坐消白日千峰下，长啸一声箕斗边。

胡宏

胡宏　水心亭

水从灵涧来，清泚不可污。

经过我亭下，妙见涓涓处。

见处事如何，欲说岂无路。

百丈生潮头，一勺本性具。

经纪大地间，形势中国著。

江汉荆襄望，河渭关洛固。

衡山折底柱，触石堆滟澦。

泇泇三千丈，瀥瀥四海布。

岂有不岩阻，盈科演然去。

岂有不堤防，润不涣无住。

畇畇青山田，渺渺均{左氵右阴}注。

荡荡白虹舟，飘颺任奔翥。

来者无终穷，济者无量数。

周流造化功，妙体不竞愫。

寄语观水人，事不在章句。

胡宏

胡宏　四月八日示澄照大师

今朝浴佛事如何？清净心田也洗麽。

尘垢不知何处得，古来朋月照江波。

胡宏

胡宏　送琏老

湘中应中古道场，复有峨眉道人在。

昔日三生藏里来，今朝十二峰前去。

杖锡飘然别故人，笑望梅花理征路。

我曾问公五宗派，电扫群生小见解。

直指万法无尽身，坐觉灵光满沙界。

辨舌横放倾天河，峥嵘整顿禅宗坏。

吁嗟我生在儒门，儒门大业无人论。

滔滔姑想天之下，衣冠满目如电屯。

焚香再拜愿圣主，一统三教清乾坤。

胡宏

胡宏　送友人归荆南

瞬息光阴便百年，壮时无谓此身坚。

莫随白日悠悠去，要见先民的的传。

心耻文俳似班马，眼看青紫自头旋。

望云飞鸟长天外，临水不知鱼在荃。

沈吟岩野意不展，燮理一身居屡迁。

愿学只知依孔圣，懒从禅客问因缘。

圣门子贡最明达，肯使宫墙但及肩。

天生我才朴更拙，未逢良匠入雕镌。

清漳见公二十载，论仁一句期超然。

致知两字足功力，方信能行穷化先。

南山文会未振起，公今远去岷江边。

闻说豺狼卧当路，日向黄昏休更前。

况复江城动鼙鼓，四时烽火长相连。

征轮决去曳不止，男儿性命绝可怜。

晓月子规惊别梦，冥冥空有泪痕溅。

临岐相赠要切语，慎勿使我空华颠。

胡宏

胡宏　桃源行

北归已过沅湘渡，骑马东风武陵路。

山花无限不关心，惟爱桃花古来树。

闻说桃花更有源，居人共得仙家趣。

之子渔舟安在哉，我欲乘之望源去。

江头相逢老渔父，烟水苍苍云日暮。

投午拱手向我言，桃源之说非真然。

当时渔子渔得钱，买酒醉卧桃花边。

桃花风吹入梦里，自有人世相周旋。

酒醒惊怪告俦侣，远近接响俱相传。

靖节先生绝世人，奈何记伪不考真。

先生高步窘末代，雅志不肯为秦民。

故作斯文写幽意，要似寰海杂风尘。

不然川原远近蒸霞开，宜有一片随水人东来。

呜呼神明通八极，岂特秘尔桃源哉。

我闻是言发深省，勒马却辞渔父回。

及晨遍览三春色，莫便风雨空莓苔。

胡宏

胡宏　题法轮寺

春色初收夏气清，路分松桧入峥嵘。

深盘岣嵝千峰下，远抱潇湘一线明。

大众总迷身在处，三关除却道方平。

山林若是有情在，何异红尘争利名。

胡宏

胡宏　题齐云阁

道人南山来，万里青云开。

去念见本性，聚散真悠哉。

胡宏

胡宏　题上封寺

百年身似客，浩荡世间游。

入望青山发，梦魂偏我留。

我家巫山十二峰，浮江直过巴陵东。

潇湘水与苍梧通，环绕衡岳青冥中。

扁舟白云不可度，杖藜蜡屐乘春风。

山光浮动可揽结，云舒霞卷飞烟虹。

深岩大壑翠巘列，足力已到心无穷。

群峰迤逦势不竞，上尽祝融五千仞。

祝融峰高天更高，太空人世如牛毛。

风云万变一瞬息，红尘奔走真徒劳。

蓬莱羽化慕神仙，神仙渺茫何处传。

雪山清净问因缘，未识乾坤造化权。

独立高寒明月里，此心无著已怡然。

从今识尽青山好，归向人间别看天。

胡宏

胡宏　题谈氏濯缨亭

茶陵水似沧浪情，我行征骖登小亭。

孔圣去矣不可见，野人有歌谁复听。

孟子能推孔圣心，寥寥斯意有谁寻。

中原可惜无人问，此日聊为梁父吟。

胡宏

胡宏　题杨氏猗猗阁

望处积云深，妙见此君心。

中虚抱元气，不受一尘侵。

嗟哉人生逐利名，鸡犬放去犹知寻。

我爱坐君阁，游戏猗猗林。

明月照我怀，清风吹我襟。

消磨胸中沈著病，无愧卫武生于今。

胡宏

胡宏　题杨氏猗猗阁

林生何猗猗，挺立似豪杰。

新稍一直上青冥，本末便与春风彻。

嗟哉流俗人，交义随情决。

寒霜落千山，我爱此君节。

眷焉题阁心，万变不磨灭。

胡宏

胡宏　题友人养素轩

少时情意在沧洲，壮岁还知学孔丘。

万事只嫌心有病，百年不作梦中游。

紫泥诏下人须在，黄卷人开我自收。

耻向红尘浪奔走，看云消尽意横秋。

胡宏

胡宏　天道吟

一气安然不强为，大强先去少强随。

本来把定真消息，不是迂愚却是谁。

胡宏

胡宏　同伯氏还乡

江村沙暖蒌蒿长，味比枸杞新甘香。

茁茁荻芽生近渚，紫花台莱初未尝。

白羊乌牸俱在牧，茅舍竹篱是故乡。

人生未必须富贵，万里且愿身康强。

径买官场旧醅酒，共醉春风殊未央。

胡宏

胡宏　挽孙奇父

英雄割据裔，少年事豪俊。

名胜翻然交，仁义以身徇。

南州作吏师，西洛陪先进。

情高尚礼乐，代季见戎陈。

王师频溃遁，我愤婴疾痬。

草庐卧江汉，僚幕资才俊。

昭昭心自知，蹇蹇步不迅。

乘风忽远去，炎岭善持慎。

先君有愿怀，丈人践忠信。

相从寓衡山，时许阯墙仞。

胸中学海深，舌本词源浚。

老矣犹诗书，饥来只薇菣。

马革誓裹尸，气凛如秦蔺。

无力献庙堂，使得致忠荩。

据古论孔周，及今佐尧舜，

吁嗟民多瘼，惨戚天不憗。

茕茕輤车行，遥遥渚宫殡。

治命能不渝，有子孝而顺。

胡宏

胡宏　吴承远讥登山

胸中无滞是神仙，行止由来各有天。

洞里道人心快快，云间游子自翩翩。

尘怀已逐山风扫，好意都从梅蕊传。

回首七香车上客，大家归去莫流连。

胡宏

胡宏　五峰亭

凿山置亭榭，开沼放波澜。

松竹希微绿，菱莲次第丹。

风烟富清远，气象薄高寒。

媚此千金躯，舍彼百虑攒。

神岳精灵动，人寰波浪漫。

乐生忧亦集，徒倚遍阑干。

胡宏

胡宏　西林寺廊然堂有怀

超然峰头秋气清，廊然堂延秋月明。

我乘清秋弄秋月，中有所感思冥冥。

峰势凌苍穹，上有烟林封。

去天不盈尺，路断心忡忡。

堂空人何在，澹然思无穷。

寂寂本民流太空，虚名过耳如松风，

惆怅祸乱波流洪。目极征鸿淡淡天，

万古消沉向此中。

胡宏

胡宏　湘中馆

馆瞰潇湘画不成，波澜入海是通津。

风吹枕席清无梦，烟覆江城晓变春。

柳色几回轻别首，梅花偏见远征人。

谁能不逐红尘去，到处分明认得身。

胡宏

胡宏　项王

快战马知霸术疏，乌江亭上独欷嘘。

万人三尺俱无用，可惜当年不读书。

胡宏

胡宏　小圃将成

我爱青山好，衡山镇南极。

连峰垒翠西池西，五峰新亭面相直。

乔岳峥嵘天地中，飘零身寄衡山侧。

衡山之峰七十二，奔走芙蓉尽供职。

紫盖峰头走日东，不朝芙蓉理莫测。

芙蓉峰巅栖白鹤，今人不见双飞翼。

应是赤霄随凤游，远向青田谋雁食。

逍遥九皋鸣闻天，奇踪只许群仙识。

平生苦无适俗韵，置身大禹巡方域。

云舒烟卷试怀抱，月下风前得消息。

四时有酒兼有花，百年无丧亦无得。

尽教人作画图传，杖藜见我看山色。

胡宏

胡宏　夜坐寄友人兼以自警

满抱春愁独拥衣，雨声入夜更沉沉。

风流欲会东风面，趁取径深绿未深。

胡宏

胡宏　谒虞帝祠

有姚心妙賛乾坤，尧禹兴亡赖两存。

蒲坂旧都西望远，苍梧陈迹事谁论。

九官效职群英聚，二女宜家圣德尊。

万代君王模范表，吁嗟一庙破荒村。

胡宏

胡宏　忆伯氏三首

又见雁南飞，远行人未归。

西风吹白发，肌瘦不胜衣。

胡宏

胡宏　忆伯氏三首

又见雁南飞，行人几风归。

朔风吹病体，独对雪霏霏。

胡宏

胡宏　忆伯氏三首

又见雁南飞，远人音信稀。

东风吹梦去，一见貌颀颀。

胡宏

胡宏　渔子

潇湘烟雾隐千里，风月矶纶在在同。

笑傲飞帆名利客，扣舷都入暝歌中。

胡宏

胡宏　渔子

小舟游漾占江天，家在芦花一缕烟。

最是好风明月夜，棹讴相应亦忘筌。

胡宏

胡宏　雨急

雨急落花零乱，风微吹草蒙茸。

花亦何心怨雨，草都无间酬风。

胡宏

胡宏　雨中偶成

春来连日雨沉沉，撩我襟怀转不禁，

布谷蜀来知有意，长虹吴下故为淫。

梅香白转千门玉，柳色黄深两壁金。

此景若人真会得，东风谁是不知心。

胡宏

胡宏　寓梅溪即事

春深春水暖，乱落桃李花。

露淞白山顶，{左禾右罢}穗青有家。

微醺坐溪西，对此景物佳。

悠悠动遐思，恨恨得长嗟。

振衣偶回首，风吹杨柳斜。

胡宏

胡宏　云月

朝看南山云，暮看西山月。

云物时有无，月魄递盈阙。

月明云昭章，云散月奇绝。

屈伸至理中，莫道吾生拙。

胡宏

胡宏　赠人

孝弟须知是本根，万般功行且休论。

圣门事业无多子，守此心为第一门。

胡宏

胡宏　张良

六国亿万人，谁是报讐者。

壮哉博浪沙，一击震天下。

胡宏

胡宏　中秋对月忆伯仲

人在西南分楚越，天转金风更凄切。

此时何事最关情，团圆独对中秋月。

胡宏

胡宏　朱元晦寄诗刘贡父有风藉溪先生之意词甚妙而意未员因作三绝

云出青山得自由，西郊未解如薰忧。

欲识青山最青处，云物万古生无休。

胡宏

胡宏　朱元晦寄诗刘贡父有风藉溪先生之意词甚妙而意未员因作三绝

幽人遍爱青山好，为是青山青不老。

山中云出雨乾坤，洗过一番山更好。

胡宏

胡宏　朱元晦寄诗刘贡父有风藉溪先生之意词甚妙而意未员因作三绝

天生风月散人间，人间不止山中好。

若也清明满怀抱，到处氛埃任除扫。







卷122

胡宏

胡宏　紫盖峰前作小圃日亲圃事情见乎辞呈伯氏兼简彦达先生

有志从来不浪忧，只忧心不似前修。

数菑未况已头白，待获忘情在晚秋。

自觉才疏胜北海，又无经学震西州。

甘为稼圃南山下，长谢周公愧孔丘。

胡宏子

胡宏子　题梅山云悦楼

世人之所悦，多在纷华间。

毛仙得趣处，白云满青山。

飞楼俯空旷，登眺长怡颜。

迹与云俱高，心与云俱闲。

八极梅真人，乘云相往还。

我亦懒出岫，时归坐云关。

清吟抱幽独，何当共凭栏。

胡鉴

胡鉴　定业寺

拂云开紫气，窈窕入幽境。

杉森若趋山，竹青无尽境。

寒螀互响答，野鸟话深静。

暗水冽池光，疏风碎金影。

骋怀抖黄埃，吸影别清镜。

三年面溪西，所乐尤未竟。

出野山益深，佳气为参请。

胡鉴

胡鉴　佛牙山

烈火烹沸鼎梦游，梦回渐觉此身浮。

坐忘三载蕉中鹿，卧护一帆天际舟。

要识此心如止水，尽将尘迹送牢愁。

荆溪莓藓青无羔，待与石亭三日留。

胡键

胡键　题大涤洞天留题

拔脚红尘到蕊宫，眼前物物是诗筒。

云关左右转九锁，天柱西南边一峰。

正喜斋厨供笋蕨

更寻药圃觅芝芎。

飞仙何在应怜我，指出灵丹绀箬业。

胡景俗

胡景俗　饯范子

当年邂逅帝王畿，岁月侵寻若电飞。

学士荣除青锁闼，故人老著白麻衣。

尊前且斗闲身健，眼底休论往o　非。

第恐锋车促严召，片帆明发不轻违。

胡榘

胡榘　次忠定史越王丹桂韵

雾隐森森小山碧，不嫁东风矜国色。

流芳端自蕊珠仙，曾是先皇亲拔识。

一身便足当三千，气韵乃在黄香前。

聊同蕖菊领秋色，不与桃李争春妍。

日幄云幛护青茜，丹霞为台月为殿。

露滋韶艳染猩袍，风引清芬吹雉扇。

结根只合帝子乡，价重未可琼瑶偿。

济川小试舟楫利，作醴更助椒兰香。

仙籍英声在丹地，紫殿名高非滥吹。

影斜遥汉玉蟾寒，香渡锁窗金鸭睡。

运际千龄遭圣明，气使万里开尘氛。

一枝昔已擅风采，五方今正传氤氲。

后尘江梅谁比数，独抱孤根对青女。

幸分余馥霑后来，一吐寒花照霜宇。

佇看一诺轻千金，嫣然顾笑舒丹心。

愿公千秋长在广寒宫里住，容我骖鸾共来去。

胡榘

胡榘　翠蛟峰

像耸奇形曰翠蛟，不须牙爪谩徒劳。

须臾变化非难事，况有飞泉作怒涛。

胡榘

胡榘　洞霄纪游

洞霄真境逾前闻，青山九锁仙尘分。

先皇登临既冠绝，宰辅典领仍缤纷。

迩来烟霞全属□，五洞交扃无不锁。

羽人谈笑许卜邻，群从追随清作火。

古松化石余古杉，坡翁妙语留东岩。

几年反骨更辞垢，一旦蜕迹应超凡。

阅世推移本无住，华表区区欲谁语。

它年此地纪昔游，一剑横空自来去。

胡榘

胡榘　濠梁凯歌

春残天气何佳哉，捷书夜自濠梁来。

将军生擒伪驸马，虏兵十万冰山摧。

何物轻獧挑胡羯，万里烟尘暗边徼。

边臣玩寇不却攘，三月淮堧惊蹀血。

庙谟密遣山东兵，李将军者推忠精。

铁鎗匹马首破阵，暗呜叱咤风云生。

摧杀群妖天与力，虏丑成擒不容逸。

失声走透虏鼓搥，犹截腾骧三百匹。

防围健使催赐金，曹家庄畔杀胡林。

游魂欲反定悬胆，将军岂知关塞深。

君不见往日蕲王邀兀杧，围合狐跳追不得。

夫人明日拜函封，乞罪将军纵狂逸。

岂知李侯心胆粗，捕缚猘子才须臾。

金牛走敌猛将有，沔州斩贼儒生无。

宗社威灵人制胜，养锐图全无轻进。

会须入汴缚酆王，笳鼓归来取金印。

胡榘

胡榘　嘉定二年秋重游洞霄宫

重寻九锁蹑丹梯，回首空惊岁月移。

风虎守阍宁易到，冰龙候路却先驰。

松筠老去俱全节，猿鹤迎来尽故知。

更拂栖真洞间石，弟兄同记胜游时。

胡榘

胡榘　句

自孤花底三更月，却怨楼头一笛风。

胡榘

胡榘　题翠蛟亭

山英藏水巧能欺，动地雷声发骇机。

惊看玉渊千浪耸，挽回银浦一支飞。

流霞未引松花酒，湔雪先霑槲叶衣。

坐觉群仙生起色，倒倾蛟室泻珠玑。

胡榘

胡榘　头清音亭

天柱峰头吐细泉，清音亭下玉琅然。

可能为涤肝肠滓，容我超摇五洞天。

胡榘

胡榘　挽莫与伦

三顾无人忆草庐，藻江文海竟何如。

马卿早已羞逢掖，狗监谁能荐子虚。

旷达嗣宗贫嗜酒，清高元晏老耽书。

南州人物今如许，深惜霜林一夜痚。

胡榘

胡榘　咏丹桂

碎琼揉香作肌骨，霁日吹红染肤色。

人间何处有此葩，一种风流初未识。

东隅月户编三千，夜修玉关瀛洲前。

拂摇桂子偶坠此，雨露培植开韶妍。

史翁移根出葱茜，雕斛持归翠微殿。

一朝丽质冠百昌，御墨分题落团扇。

何年流转江南乡，一本奚翅千金偿。

分枝接叶色已浅，纵有此花无此香。

绝爱西山佳丽地，蔼蔼修林倚清吹。

宁论斜日杏花酣，未许熙春海棠睡。

是时金气初高明，宇宙轩豁澄埃氛。

青霞绛雪互点缀，浓芬賸馥飘氤氲。

鹫峰繁黄今不数，破裓山僧练裙女。

试看香御拥红云，肃奉虚皇游碧宇。

携持宝镜吹波金，寒光万顷空人心。

烦君控取红鸾住，更恐香魂夜飞去。

胡榘

胡榘　游洞霄宫

青山九锁洞霄宫，真气澄鲜瑞雾浓。

扈圣千龄开蕊馆，擎天一柱削琼峰。

丹崖不见凌云凤，翠峡惊看跃雪龙。

湔拂京华尘土累，冥鸿何处更求踪。

胡榘

胡榘　游玉岩即事

谁穿石窦彻瑶空，绝胜吾儒一亩宫。

纵使风云来蔽塞，此心原自与天通。

胡榘

胡榘　玉岩石刻

清献濂溪二老仙，风流俯仰一时贤。

摩挲石刻追前躅，坡叟遗文媿续镌。

胡榘

胡榘　玉岩忘归

穹岩如屋耸翚飞，竹树参差一径微。

凌绝空虚真出世，徘徊朝夕竟忘归。

胡榘

胡榘　玉岩遗迹

阳公旧隐尚依然，郁郁松筠锁翠烟。

一世辛勤躬笔墨，只缘种玉不逢年。

胡榘

胡榘　重游洞霄宫

蛟鳄谗波偶脱身，洞霄真境浣妖氛。

未妨贳酒余杭姥，重与题诗大涤云。

何自玉关休战鼓，傥容琼馆秦炉熏。

第忧负愧麑裘老，驯虎岩前有勒文。

胡君防

胡君防　句

桃榔雨醉江城夜，橄榄风吟野驿秋。

胡君防

胡君防　句

水边闲咏处，云岛月斜明。

胡君防

胡君防　句

楼台旧地牛羊满，宫殿遗基禾黍平。

胡君防

胡君防　句

岛日斜明僧寺阁，汀云低影客船窗。

胡君防

胡君防　句

避世一岁士，传家三诏书。

胡骏升

胡骏升　挽赵秋晓

父子同年录，云霄步武高。

功名方梦蚁，宇宙适交鳌。

岩壑淮南隐，诗文太白豪。

九泉不可作，几些续离骚。

胡理

胡理　沧浪咏

昔闻沧浪亭，未濯沧浪水。

先贤渺遗迹，壮观一何侈。

飞桥跨木末，巨浸折胡垒。

糟床行万瓮，缭墙周数里。

废兴固在天，庶用观物理。

缅怀嘉佑世，周道平如砥。

相君贤相君，子美东南美。

如何一网尽，祸岂在故纸。

青蝇变白黑，作俑兹焉始。

所存醉翁文，垂耀信百世。

无忘角弓咏，嘉树犹仰止。

同来二三子，感欢咸坐起。

缥瓷酹新汲，毁誉均一洗。

忽逢醒狂翁，一别垂二纪，

隽哉老益壮，论事方切齿。

我欲裂绛幔，推著明光里。

安得上天风，吹落君王耳。

胡枚

胡枚　句

西梁万里何时到，争似怀沙入九泉。

胡梅所

胡梅所　千人洞

天生岩穴受千人，隐隐峦深隔□尘。

不识人间经几劫，洞门依旧锁闭云。

胡梅所

胡梅所　石禅床

空山危石平如掌，云岭苔封自昔时。

不识山僧曾坐处，几回弹舌雨龙归。

胡梅所

胡梅所　诵经石

昔人曾此月明中，扫石焚香礼碧空。

千载台空人不见，野花啼鸟自春风。

胡梅所

胡梅所　桃园

洞门无锁白云深，同日闲表一问津。

安待霄时{左礻右黾}桃者，相逢花下说前因。

胡梅所

胡梅所　仙亭岩

仙子高栖海上山，一尘不到石台间。

鹤随仙客收棋去，龙伴山僧采药还。

风送白云归洞口，钟随明月到人间。

不须再问神仙事，花落花开暑又寒。

胡梦昱

胡梦昱　步王卢溪韵

新来时事不相关，赢得蛮荒日月间。

丰陬凡戊照碧汉，任他黄口闹清班。

非求美誉传千古，不欲浮生愧两间。

天亦而今无奔流产，秀才且荷肯相还。

胡梦昱

胡梦昱　步王卢溪韵

瘴地人忧我莫支，人虽危我我何危。

元来忧国不怕死，非为捐身要出奇。

肯怨江山千里还，幸逢天地一时知。

孔光张禹人无笑，禄位输他善保持。

胡梦昱

胡梦昱　榕阴图

古人遗直今人是，肯效乡原事踽凉。

不把危言陈北阙，因何着脚到南荒。

排奸斥佞风霜手，耐冷禁寒铁石肠。

赢得榕阴浓密处，忘言默坐对炉香。

胡梦昱

胡梦昱　再寄

沉沉汉殿晓烟迷，燕雀输他取次飞。

爰把丹衰吐骨鲠，且甘白饭与鱼肥。

意循天理可无忤，岂料人心各有机。

日薄西山予未死，当留此语待公归。

胡谧

胡谧　登黄楼

山接青齐横翠黛，水兼汴泗入洪流。

西风落日凭栏处，廊庙江湖总击愁。

明善

明善　祁山堡

卧龙扶汉室，跃马阨秦原。

星落干戈死，山空云鸟存。

昏鸦啼古戌，秋水咽孤村。

愁读出师表，凄凄伤我魂。

胡某

胡某　淳熙十三年六月中使奉承德寿宫命捕金银鱼

千顷山高六十里，上有寒潭清且泚。

神龙久向此中蟠，作霖肯为苍生起。

群鱼从之时浮枕，噞喁光彩岁月深。

自然形质异凡鬣，或如美玉或如金。

或青或红或间色，纵使丹青模不得。

几年潜伏少人知，一旦声名动京国。

插家太平端好奇，麟欲效瑞凤欲仪。

白不银瓮争走献，岂得汝辈藏洿池。

深山大泽多遗宝，纡馀旧荦皆娟好。

愿移纲罟聊一施，崭然头角趋明时。

胡南

胡南　春日田园杂兴

世数有迁革，田园无古今。

鸟喧争树暖，牛倦憩墙阴。

水活土膏动，风微花气深。

渊明千古士，儜立此时心。

胡平仲

胡平仲　游金精山

人去坛空几历年，尘埃难没汉山川。

窦门深入壶中地，环壁遥开瓮外天。

致雨土龙如解化，随时木鹤亦能仙。

要知万劫长生处，古篆惟存石鼓篇。

胡璞

胡璞　题采石渡

抗议金銮反见雠，一杯蝉蜕此江头。

当时醉弄波间月，今作寒光万里流。

胡溥

胡溥　清溪

杨柳汀洲绿四围，沙中禽鸟杂相依。

烟留群鹭和鸥卧，霞带孤鸿与鹜飞。

胡器之

胡器之　镡溪阁

龙津剑窟古南州，阁势横空占上游。

山色镇留春色在，水光长带宝光浮。

胡器之

胡器之　南剑州

化成丹碧出鳌头，独占闽川最上游。

两剑合来灵一境，双流分处带三州。

胡琴窗

胡琴窗　清江道中

黑潦妨行役，呼船渡碧湾。

春烟数家远，绿树一莺闲。

古有难行路，今无僻处山。

空馀芳草句，流落在人间。

胡清

胡清　轩旁小柏

载傍央隈未足看，为言所斧莫无端。

它时直入抡材手，不独青青保岁寒。

胡清

胡清　压云轩

谁建危亭压翠微，书檐直兴暮云齐。

有进一片严隈起，带兴老僧山下归。

胡权

胡权　殊圣寺

不是等闲到，须知会合稀。

水行清骨发，云卧冷裳衣。

桐挂秋阴薄，松寒露气肥。

共吟有佳致，何苦只言归。

胡铨

胡铨　宝气亭

尘容不逐江流净，酒力都从雪压消。

斗下祗今无剑气，年来牛犊在人腰。

胡铨

胡铨　北湖

北湖境自舒，水迥山更碧。

雪衣故飞来，照影共清白。

胡铨

胡铨　贬朱崖行临高道中买愁村古未有对马上口占

北往长思闻喜县，南来怕入买愁村。

区区万里天涯路，野草荒烟正断魂。

胡铨

胡铨　长卿见过赋美人插花用其韵

花亦兴不浅，美人头上开。

心事眼勾破，鬓香魂引来。

笑春烛底影，溅泪风前杯。

分韵得先字，客今谁或哉。

胡铨

胡铨　除夜次庆符

白发无端苦见寻，十年孤负醉花阴。

可怜独鹤轻浮海，未及昏鸦日伴林。

天末醉眠千岭寂，江南梦绕五云深。

一杯遥祝慈闱寿，松柏长春共有心。

胡铨

胡铨　传示银杏兼简林谦之

头白经筵思漫覃，髒髒末路我何堪。

八年还作玉堂集，一笑真怀银杏谈。

敢说麕书讥聂北，聊因麟趾咏周南。

梅开更得珠园去，红粟寒梢试一探。

胡铨

胡铨　辞朝

不踏金堤新筑沙，却寻寂寞紫云家。

一春弦管花间鸟，半夜笙歌水底蛙。

荣悴安时犹竹柏，行藏有待岂匏瓜。

独醒正渴杯中物，薄薄茅柴亦胜茶。

胡铨

胡铨　次雷州和朱彧秀才韵时欲渡海

何人著眼觑征骖，赖有新诗作指南。

螺髻层层明晚照，蜃楼隐隐倚晴岚。

仲连蹈海齐虚语，鲁叟乘槎亦谩谈。

争似澹庵乘兴往，银山千叠酒微酣。

胡铨

胡铨　次李参政吏隐堂韵为昌化守陈仲平题

公余诗老屡携将，物外高谈味自长。

省事清心追豹隐，批花判月泻鹅黄。

地偏不愧先生里，意野何如处土乡。

却笑商颜园与绮，苦矜岩穴事高皇。

胡铨

胡铨　次李参政送行韵答黄舜杨

打成一错一毫差，万里去寻留子嗟。

微管閒思齐仲父，赐奴长价汉浑邪。

道穷怜我空忧国，句好知君定作家。

便欲相携趁帆饱，要观子美赋灵槎。

胡铨

胡铨　次韵答陈立夫送酒

平生痛饮号专门，逸气旋乾复转坤。

孔坐年来客常满，直须一日倒千樽。

胡铨

胡铨　次韵答陈立夫送酒

公家家世旧崔嵬，惊坐先生日万杯。

已办槽床千日饮，便须乘月抱琴来。

胡铨

胡铨　次张伯麟庆符

往事浑如一梦中，回思吴越腋生风。

云閒别岭千层碧，日落西湖一抹红。

上竺留题陈迹在，孤山游赏故人空。

莫将句搅幽人意，我辈缘诗正坐穷。

胡铨

胡铨　答单监簿

贤哉洛城翁，尘甑每贷粟。

饥来睨书案，臭味清可掬。

独抱古遗经，凛凛一川玉。

唯知耕宽闲，未暇井衍沃。

萧然跨騤駬，破漏数间屋。

谏议真可人，着意向幽独。

赠之三百月，鼌采照鲸目。

闭门予自煎，飒爽对修竹。

先生如玉川，时书实其腹。

顾我亦何幸，此客良不俗。

新篇忽入手，阔蹑李杜躅。

华衮褒虽荣，溢美论非笃。

何时玉壶山，复得从所欲。

三碗浇枯肠，勿赋饭不足。

胡铨

胡铨　答友人

竹径萧疏杖履经，偕临流水诵黄庭。

秋风忽作世情冷，山色似惭君眼青。

胡铨

胡铨　到琼州和李参政

落网从前一念斜，崖州前定复何嗟。

万山行尽逢黎母，双井浑疑似若邪。

行止非人十年梦，废兴有命一浮家。

此行所得诚多矣，更愿从今泛北槎。

胡铨

胡铨　登南恩望海台

君恩宽逐客，万里听归来。

未上凌烟阁，先登望海台。

山为翠浪涌，湖拓碧天开。

目断飞云处，终身愧老莱。

胡铨

胡铨　东池即事

小园聊日涉，鸥鸟共忘机。

笋长畦丁喜，春余菜甲稀。

幽花禁雾雨，翠筿澹风漪。

步屧横塘路，游鱼觉昨非。

胡铨

胡铨　泛舟东池坐客赋诗次其韵

逐客生涯一钓篷，野塘幽绝小楼东。

柳边新过清尘雨，水面徐来送月风。

逸兴似穷千里远，胜游还复五人同。

子皮已结烟波社，白酒何妨日日中。

胡铨

胡铨　复用前韵

放逐归来户已篷，梦魂时到浙江东。

心如止水偏陶月，身似虚舟但逐风。

云路自怜飞鸟倦，山盟谁与白鸥同。

管城本乏封侯骨，人道中书却不中。

胡铨

胡铨　公冶携酒见过与者温元素康致美赋诗投壶再用前韵

澹叟意简古，终日巾不屋。

彼美德星崔，怜我味蠹竹。

挈榼破孤闷，聊欲观醉玉。

情殊馈盘餐，事等遗潘沐。

古人感意重，饮不亦沙醲。

一觞万虑空，天宇觉隘促。

自非薪突者，上客怕徐福。

主人起扬觯，百岁风雹速。

莫献野人芹，但饱先生蓿。

我亦起膝席，卒爵更三肃。

温伯况可人，康詟亦脱俗，

共赋饤坐梅，句压诗人谷。

浩浩气吐虹，盎盎春生腹。

湘累彼狷者，底事醒乃独。

日游无功乡，生计岂不足。

壶歌发笑电，雅剧不言肉。

夜久拔银烛，幽炉飘蔌蔌。

我於腹无负，正恐腹自恧。

姑置勿复科，茗碗瀹寒渌。

舌出醉言归，况我舌已木。

胡铨

胡铨　过青潭铺用杜少陵韵

世路羊肠险，崎岖不计层。

附炎蛾并火，待暗鼠窥灯。

国削臣心折，秋高虏势增，

鱼虾何足虑，回前顾鲸鹏。

胡铨

胡铨　过三衢呈刘共父

别离如许每引领，邂逅几何还着鞭。

微服过宋我何敢，大国赐秦公不然。

衰鬓雕零已子后，高名崒嵂方丁年。

即看手握天下砥，山中宰相从云眠。

胡铨

胡铨　和和靖八梅

暗裹寻香自不迷，照空焉用夜燃脐。

欲危疏朵风吹老，太瘦长条雨飍低。

孤艳几时同把盏，野香犹记助看题。

唐人未识高标在，浪自纷纷说李蹊。

胡铨

胡铨　和和靖八梅

缟裙练帨照钗荆，霜竹寒松秀色并。

八咏格高凌太白，千林地迥切西清，

着枝有味知深意，欹屋无言似薄情。

日暮水边空怅望，浑如湘浦见皇英。

胡铨

胡铨　和和靖八梅

当年曾见凤城头，入骨贪看兴未休。

小摘欲论千种恨，微吟还唤一番愁。

每嫌俗物薰心醉，长愿清馨满世留。

稼李倚风梨带雨，比方应合面髐羞。

胡铨

胡铨　和林和靖先生梅韵

感时湔泪几时乾，顾影伶俜独立难。

自恐节孤无与对，谁怜族冷不胜寒。

未应一世供愁断，长愿三更秉烛看。

雨过花边行更好，犹嫌子美借银鞍。

胡铨

胡铨　和林和靖先生梅韵

风亭小立梦初残，步步凌空对广寒。

照眼双明清可掬，闲情一味淡相看。

晓萦瑞雾黏初润，晴映高云暴未乾。

三嗅临风思无限，蕊宫遥夜酒初阑。

胡铨

胡铨　和林和靖先生梅韵

瘦吟幽玩有余妍，更向高人独乐园。

无垢未应经露沐，不缁甯信受尘昏。

春风自识明妃面，夜雨能清吏部魂。

插负胆瓶看更好，凛如明月荐雷樽。

胡铨

胡铨　和林和靖先生梅韵

一年佳处早梅时，钩引清风巧钓诗。

未分霜冷禁瘦朵，渐看春入奈愁枝。

晚尤奇特怜无伴，夜更分明不可私。

冷落更须凭酒暖，从今邹律未消吹。

胡铨

胡铨　和林和靖先生梅韵

纷纷红紫勿相猜，自古骚人酷嗜梅。

皂盖折花怜老杜，黄梅时雨忆方回。

一生耐冻天怜惜，满世趋炎我独来。

桃李争春身老大，急须吟醉莫停杯。

胡铨

胡铨　和山谷从张仲谋乞蜡梅寄吴明可

玉壶佳处野梅发，未减后山更襄黄。

乞取一枝淮海去，不应春色占钱塘。

胡铨

胡铨　和王民瞻送行诗

岩耕名已振京关，未信终身袖手闲。

万卷不移颜氏乐，一生无愧伯夷班。

致君自许唐虞上，待我谁能季孟间。

两社年来欠元老，苍生拭目望公还。

胡铨

胡铨　和王民瞻送行诗

士气从来弱不支，逢时言行欲俱危。

不因湖外三年谪，安得江南一段奇。

非我独清缘世浊，此心谁识只天知。

万牛回首须公起，大厦将颠要力持。

胡铨

胡铨　和新州端老

平生不识澥渤岛，入海要看蓬莱山。

向来同是灾荒客，今我海南君海北。

胡铨

胡铨　和张庆符题余作清江引图

痛饮从来别有肠，酒酣落笔扫洽浪。

如今却怕风波恶，莫画清江画醉乡。

胡铨

胡铨　和张庆符题余作清江引图

何人半醉眼花昏，画出江南烟雨村。

满世庾尘遮不得，聊将醉墨洗乾坤。

胡铨

胡铨　寄题王氏佚老堂

林块劳生亦可吁，解言佚我漆园癯。

东家尝记老吾老，西洛请师迂叟迂。

于谨延年还可杖，孔光灵寿不须扶。

劝君早作菟裘计，太半归来雪满须。

胡铨

胡铨　家训

悲哉为儒者，力学不知疲。

观书眼欲暗，秉笔手生胝。

无衣儿号寒，绝粮妻啼饥。

文思苦冥搜，形容长苦羸。

俯仰多迆邅，屡受胯下欺。

十举方一第，双鬓已如丝。

丈夫老且病，焉用富贵为。

可怜少壮日，适在贫贱时。

沉沉朱门宅，中有乳臭儿。

状貌如妇人，光莹膏梁肌。

襁褓袭世爵，门承勋戚资。

前庭列嬖仆，出入相追随。

千金办月廪，万钱供赏支。

后堂拥姝姬，早夜同笑嬉。

错落开珠翠，艳辉沃膏脂。

妆饰及鹰犬，绘采至蔷薇。

青春付杯酒，白日消枰棋。

守俸还酒债，堆金选娥眉。

朝众博徒饮，暮赴娼楼期。

逢人说门阀，乐性惟珍奇。

弦歌恣娱燕，缯绮饰容仪。

田园日杒削，户门日倾隳。

声色游戏外，无余亦无知。

帝王是何物，孔孟果为谁。

咄哉骄矜子，於世奚所裨。

不思厥祖父，亦曾寒士悲。

辛苦擢官仕，锱铢积家基。

期汝长富贵，岂意遽相衰。

儒生反坚耐，贵游多流离。

兴亡等一瞬，焉须嗟而悲。

吾宗二百年，相承惟礼诗。

吾早仕天京，声闻已四驰。

枢庭皂囊封，琅玕肝胆披。

但知尊天土，焉能臣戎夷。

新州席未暖，珠崖早穷羁。

辄作贾生哭，谩兴梁士噫。

仗节拟苏武，赓骚师楚累。

龙飞睹大人，忽诏衡阳移。

帝曰尔胡铨，无事久栖迟。

生还天所相，直谅时所推。

更当勉初志，用为朕倚毗。

一月便十迁，取官如摘髭。

记言立螭坳，讲幄坐龙帷。

草麻赐莲炬，陟爵衔金卮。

巡边辄开府，御笔亲标旗。

精兵三十万，指顾劳呵麾。

闻名已宵遁，奏功靖方陲。

归来笳鼓竞，虎拜登龙墀。

诏加端明职，赐第江之湄。

自喜可佚老，主上复勤思。

专礼逮白屋，悲非吾之宜。

四子还上殿，拥笏腰带垂。

父子拜前后，兄弟融愉怡。

诚由积善致，玉音重奖咨。

资殿尊职隆，授官非由私。

吾位等公相，吾年将期颐。

立身忠孝门，传家清白规。

但愿后世贤，努力勤撑持。

把瑆吸明月，披襟招凉颸。

醉墨虽欹斜，是为子孙贻。

胡铨

胡铨　金陵书事

六代风流最永嘉，郁葱胜气隐晴霞。

折冲樽俎神俱旺，表裹山河险莫夸。

几缕碧烟迷杏眼，半篙清涨减蒲芽。

歌声已得檀郎怨，四海而今再一家。

胡铨

胡铨　禁直赐果

禁署装成宝缨络，冰盘翦出水晶盐。

传呼天上好消息，玉果新贫出御{匚里加佥}。

胡铨

胡铨　句

两山排闼来，周遭似环翠。

胡铨

胡铨　句

儋耳道中还可乐，东坡安用叹途穷。

胡铨

胡铨　句

啗毡使者莫思家。

胡铨

胡铨　句

君侧无谗人，发口不须婉。

胡铨

胡铨　句

君恩许归此一醉，傍有梨颊生微涡。

胡铨

胡铨　句

梁园高会忆邹岩，千里莼羹未下盐。

胡铨

胡铨　句

梦入琼崖身益壮，烟销金坞臭空传。

胡铨

胡铨　句

万古嗟无尽，千生笑有穷。

胡铨

胡铨　句

笑春烛底影，煎泪风前杯。

胡铨

胡铨　句

眼明渐见天涯驿，脚力将穷地尽州。

胡铨

胡铨　句

盈尺子鱼来丙穴，一瓶女酒敌新州。

胡铨

胡铨　句

有水不栽莲。当时号令君听取，

白战无须带步叉。

胡铨

胡铨　句

中有羁孤湿帽尖。

胡铨

胡铨　哭赵公鼎

以身去国故求死，抗疏犯颜今独难。

阁下特书三姓在，海南惟见两翁还。

一坵孤冢寄琼岛，千古高名屹太山。

天地祗因悭一老，中原何日复三关。

胡铨

胡铨　吏隐堂

微风稍披冻，芳萌亦吐林。

百鸟感春阳，钩辀弄其音。

振策遵城曲，逍遥写烦襟。

爱此堂下石，青润挺琅琳。

中坳贮清泉，测之不盈簪。

纤鳞候暖戏，寂历自浮沉。

墨视澹忘虑，白日为移阴。

人生本虚静，垢浊无自侵。

忽为外物牵，至性不可寻。

於焉得所监，一洗尘中心。

胡铨

胡铨　临平道中用坡老雪中长韵答刘寺簿

从来无逸为元龟，艰难稼穑诚宜知。

奚为三老冻且馁，不以仁政勤嘘吹。

澹庵野人错料事，苦吟对雪空掀髭。

苏仙漫解赋晓浩，韩子亦徒歌晚澌。

两翁句法岂不好，祗欠鲠语书安危。

先生忍寒踏凛冽，著屐步步如爰丝。

忧民未减胼胝叟，挟纩拥貂吾忍为。

斲水长哦压郊岛，令我玩味终朝持。

肯同侠窟暖金帐，不说庄生姑射肌。

平生浮云睨卿相，往往羞谈蔡克儿。

向来编研国朝事，典刑一一裨明时。

侧闻玉音犹在耳，记录姓名标殿帷。

遄归承明定不日，启沃要领亲凤姿。

莫将篇什助雪虐，好吐忠嘉淳俗漓。

致君宜许尧相稷，活国未惭唐宰墀。

嗟予三黜从此逝，已觉别衲风披披，

扁舟却忆剡溪老，梦寐早逐心旌驰。

古风永祠此囊锦，恶语勿笑吾言卮。

行行自爱保明哲，咄咄贤业追规随。

况复君家有故事，元城先生刘器之。

胡铨

胡铨　刘景仁画墨梅扇上又画梅影於扇阴求诗各题一绝

竹外梅花耿玉颜，凛然冰句落霜纨。

莫将轻扇趋炎子，留作人间六月寒。

踏月看梅不见花，

胡铨

胡铨　刘景仁画墨梅扇上又画梅影於扇阴求诗各题一绝

踏月看梅不见花，只惊水底影横斜。

归来扫向冰绡扇，袖有西湖处士家。

胡铨

胡铨　刘仙严

县崖怪石水潺湲，宜有神龙隐此间，

穷胜不妨归险洞，寻春那止看群山。

攀龙行即天边去，跃马聊同野外还。

好景良辰迁相会，一樽好共水云閒。

胡铨

胡铨　落花

未信花飞能减春，花飞只恼有情人。

也知造物贾余巧，要作醉眠红锦裵。

胡铨

胡铨　喷雪泉

庐峰漱玉旧传名，今见青原喷雪成。

两处山川肯相下，洗除尘垢一时清。

胡铨

胡铨　乾道三年九月宴罢

晚年种德听和銮，露冷林深绽锦团。

金凤花残秋欲半，木犀香远晚初寒。

拟将艾制候朝绂，愧把芦芽易钓竿。

早与君王乞归去，仕途方险战於鞍。

胡铨

胡铨　乾道三年九月宴罢

万古云霄一凤鸾，归来蓬岛月光团。

久将忠义私心许，要使奸雄怯胆寒。

漏尽玉龙随彩杖，赦衔金凤下长竿。

天家催赐黄花酒，笑指是翁能据鞍。

胡铨

胡铨　铨携具赏石渠酴醾用坡韵呈同舍

酴醾独殿春，得路未为晚。

露时张翠伞，月蕊明玉幰。

洗妆雨亦妍，暗麝风更远。

唐时真宰相，劲气凌谏苑。

危言工切劘，壁立万仞巘。

帝为酿此花，以赏砚画婉。

清芬濯千古，天河岂须挽。

不妨便醉死，闻香定魂返。

胡铨

胡铨　上洪帅李伯纪丞相

相印横拖御案前，圣恩暂许帅藩宣。

举幡北阙危三刖，抗疏南床忽十年。

往事凄凉人堕甑，此身空洁鹭栖烟。

当时坐榻生龙尾，犹望陈蕃一解悬。

胡铨

胡铨　诗一首

夜读文公猛虎诗，云何虎死忽悲啼。

人生未省向来事，虎死方羞前所为。

昨日犹能食熊豹，今朝无计奈狐狸。

我曾道汝不了事，唤作痴儿果是痴。

胡铨

胡铨　十二月二十四日问潭孔昭疾见庭下雨中花云木芙蓉也楚词云搴芙蓉兮

幽花卧雨滋溅泪，秀色可人羞冶容。

却笑楚人非博物，不知木末有芙蓉。

胡铨

胡铨　示公冶

不妨我与鱼传素，只恐人言鸩作媒。

莫笑东坡管闲事，细将红叶写将来。

胡铨

胡铨　司业口占绝句奇甚铨辄用韵和呈效吴体

南山旧说王隐者，北斗今看韩退之。

不须觅句花照眼，行见调羹酸着枝。

胡铨

胡铨　送菊

卧病高秋留海浦，明日重阳更风雨。

杜门不出长苍苔，令我天涯心独苦。

篱角黄花亲手栽，近节如何独未开。

含芳閟采亮有以，使君昨暮徵诗来。

凌晨试遣霜根送，畚玉虽微甚珍重。

极知无意竞秋光，往作横窗岁寒供。

忆我初客天子都，西垣植此常千株，

结花年年应吹帽，始信南邦事尽殊。

愿得封培自今日，何间朱崖万家室。

秋香端不负乾坤，但愿箫管乱畴匹。

归去来兮虽得归，念归政自莫轻违。

他日采英林下酌，谁向清霜望翠微。

胡铨

胡铨　送王嘉叟侍郎使虏仍用其韵

苏张姓字炳如丹，遍历遐荒觉世宽。

龙勒殊勋标绝域，麟宫奇节障狂澜。

二千里外河源远，十九年间海上寒。

二子精忠君勉继，归来锦领万人看。

胡铨

胡铨　送周子上赴宜春

忆昔昌黎伯，直谏气凛然。

又闻赞皇公，直道薄云天。

堂堂两宋工，盖世勋无前。

曷来著此邦，仰山同不骞。

公今又继往，相望三百年。

风流虽已矣，遗迹俨弗愆。

邦风杂未纯，雕俗顽莫镌。

要须痛一洗，兴氓作其贤。

束吏缚猛虎，爱民烹小鲜。

课为天下最，名压坐中先。

凤尾催归诏，看看下小旃。

践槐知不晚，开旦促曹鞯。

胡铨

胡铨　宿陆便铺用曹侍郎咏题柱韵

襲襫但多于耜者，犀渠不见弄兵人。

盈畴云子岁不恶，父老却谈今使君。

胡铨

胡铨　题画扇

谁向生绡白团扇，画将羁客据征鞍。

南迁万里行前定，壁上崖州莫怕看。

胡铨

胡铨　题铁阬

路入阳春境，杳然非世间。

初疑金菊岭，原是铁阬山。

日薄岚气重，天寒酒力悭。

人言兹地恶，我爱碧孱颜。

胡铨

胡铨　题小桃源图

閒爱鹤立木，静嫌僧叩门。

是非花莫笑，白黑手能言。

心远阔尘境，路幽迷水村。

逢人不须说，自唤小桃源。

胡铨

胡铨　题崖州洗兵亭

一带清波六月凉，洗兵安用挽天潢。

哥舒血蹴红凝箭，子美苔欹绿卧枪。

玉垒尘清闲擂鼓，玳筵风静细流觞。

澹庵临水空惆怅，洛水凌波见未尝。

胡铨

胡铨　题阳江何氏挹翠轩

人皆犯红尘，君独嗜空翠。

红尘终有得，空翠了无味。

自众人以观，君亦少良计。

细问红尘人，轩冕蔓倒敝。

方寸万斛埃，灰土常处袂。

翻思对青山，一洗秽浊气。

始知空翠佳，千古余爽思。

何子亦何人，对此日隐几。

明涵轩窗净，影入林牖媚。

眼界括穷碧，白鸟决归眥。

青山如高人，可挹不可致。

胡铨

胡铨　题岳忠武王庙

匹马吴江谁著鞭，惟公攘臂独争先。

张皇貔虎三千士，支持乾坤十六年。

堪恨临淄功未就，不知锺室事何缘。

石头城下听舆议，万姓颦眉亦可怜。

胡铨

胡铨　题自画潇湘夜雨图

一片潇湘落笔端，骚人千古带愁看。

不堪秋著枫林港，雨阔烟深夜钓寒。

胡铨

胡铨　铜石山

是处山皆石，他山尽不知。

固非从地出，疑是补天余。

下随一拳小，高凌千仞虚。

奇章应未见，名不下中书。

胡铨

胡铨　熙春亭

井邑峰峦绕郡城，新台高峙见南溟。

海澜浩荡连云白，江汉朝宗彻底清。

日月往来双羽箭，乾坤今古一邮亭。

年年不改长春景，遥想蓬山作画屏。

胡铨

胡铨　戏题陈晦叔经略秀斋

天宇修眉浮太华，晚晴浓绿新如画。

何似文君蹙远山，秀色可餐清更雅。

人知泼黛青孱颜，共喜眉宇修弯环。

不知是中石蕴玉，遂能发彩惊尘寰。

美人美人隔秋水，娟娟静淑金闺裹。

其人如玉德满身，笑杀西湖比西子。

杜陵破帽随金鞍，心醉归来空掩关。

不须更问许玉斧，二十四山如髻鬟。

胡铨

胡铨　峡山

山似牛头峡，水如龙尾湾。

半生多罪垢，浣洗尘土颜。

仙人旧闻名，一往何年还。

岫幌烟为锁，玉扉谁与关。

忽闻响答谷，恍若猿叫山。

我欲纪末契，焉得茅三间。

泉漏听琴筑，风雨闻佩环。

木杪青螺髻，得非云雾鬟。

胡铨

胡铨　夏旱至秋田家种荞麦以补岁事

千里还经赤地连，老农作苦也堪怜。

来牟不复歌丰岁，荞麦犹能救歉年。

山色浅深秋泼黛，田毛上下晓披绵。

天公莫遣霜如雪，赤子嗷嗷要解悬。

胡铨

胡铨　小西湖

沙鸥无事作群眠，乱荇萦风翠带牵。

波静不忧无蒂栌，心清聊溉不毛田。

胡铨

胡铨　小西湖

湖边日日枕流眠，却笑风波百丈牵。

无限烟光堪我老，不须投表乞归田。

胡铨

胡铨　乙未元夕坐有用东坡上元韵二首

胜游宝籾记吾曾，五十年来一衲僧。

昼短莫吟千岁烛，年丰聊看九华灯。

一球未放寒星坠，万炬浑惊烈日升。

诗酒虽堪驱使在，照愁佳句愧坡能。

胡铨

胡铨　乙未元夕坐有用东坡上元韵二首

漫云学佛意何曾，且伴西邻正觉僧。

莫言酒狂刚止酒，且来灯下看传灯。

人言星近如堪摘，谁谓天高不可升。

见说燧人初改火，固知将圣信多能。

胡铨

胡铨　逸贤峒

好竹平生志颇坚，谁知岛上有淇园。

溪边六逸李太白，林下七贤杨巨源。

空翠有时穿荦确，圆机终日转潺湲。

从来到处安心地，肯认家山作本源。

胡铨

胡铨　永兴观

连云宿麦团碧浪，缀草落花成锦窠，

我来欲觅种桃者，猎猎空存庭下莎。

胡铨

胡铨　游白龙洞

悬崖怪石水潺潺，宜有神龙隐此间。

穷胜不妨归险洞，寻春那止看群山。

攀龙行即天边去，跃马聊同野外还。

好影良辰适相会，一樽聊共水云閒。

胡铨

胡铨　又用过铁坑山韵

县古杉枫老，人居水竹间。

字民无狱讼，携客有江山。

路远旅愁积，病多诗思悭。

胡铨

胡铨　予戏作水墨四纸张庆符有诗因用其韵

姑孰先生方遣化，饥食馋涎餐饼画。

信知时必穷乃工，忍穷谁复如公者，

崎岖我已羁江湖，偻肩如我世恐无。

从来画亦穷乃妙，两穷相值真堪吁。

平生笑坡夸四板，祗爱丹青非道眼，

岂如淡墨出天然，雪欲来时水云晚。

先生一见辄倾倒，回观浊世秋毫小。

不须更羡钓鱼翁，已自超然游汉表。

胡铨

胡铨　与正觉长老同游蒋山

宝公何似赞公房，好句还追铁凤翔。

金明妙高惊地胜，木犀清远送天香。

明年蜡屐谁犹健，昨日登楼我尚强。

胡铨

胡铨　玉津园饯魏王

饯行朱邸帝城春，随例颠忙宴玉津。

报国独劳千一虑，钧天同听十三人。

金卮宣劝君恩重，花露湔愁醉梦真。

却忆故山猿鹤在，便思投劾乞其身。

胡铨

胡铨　元夕与监务宋皋饮罢踏月观灯用坡老儋州上元韵

赏心乐事巧相违，清坐持枚学数扉。

雁足不来空燕雀，鴒原何在叹衐蝛。

开怀对酒祛愁破，缓步看灯踏月归。

万里投荒真细事，频年不得戏莱衣。

胡铨

胡铨　远游

萍迹长泡转，天崖到处家。

芳菲云过雨，聚散手搏沙。

且唤陈惊坐，共寻留子嗟。

酒狂从旷荡，汉吏要无华。

胡铨

胡铨　早梅

千林閴无伴，独秀益孤明。

索笑延幽赏，闻香失宿酲。

天教清到骨，我岂淡无情。

睡起黄昏月，花边洗破觥。

胡铨

胡铨　中秋前一夕携家步至北湖藉缛草久之和东坡湖上听琴韵

临水迟佳客，碧尽天边云。

心期殊未来，且复偶细君。

援琴松满耳，添酒月入樽。

水天静秋光，不受世所醺。

饮酣睡味美，风漪生簟纹。

得来亦何有，理乱了不闻。

儿童莫唤醒，不妨长醉昏。

休论万里情，我非宜城浑。

胡铨

胡铨　追和东坡雪诗

为瑞应便种麦鸦，余光犹得映书车。

也知一腊要三白，故作六霙先百花。

授简才悭惭赋客，披蓑句好忆渔家。

拟酤斗酒听琴操，三百青铜落画叉。

胡融

胡融　登石台山与刘次皋李揆王度周仲卿联句

璇台插中天，乾坤发端倪。

荆榛夹险道，自古谁攀跻。

嘉予二三友，乘兴同杖藜。

行行陟其巅，一榼手自携。

上摩白兔宫，下蹑青云梯。

傲睨群动间，太仓米一稊。

俯瞰万家邑，户牖开蜜脾。

群峦尽东骛，驶若万骥驰。

马奏忽破碎，象岛尤瑰琦。

杜鹃状雄尊，白鲤波连漪。

视城横朱鸟，秀连秋水湄。

崯崯摘星岭，上可扪南箕。

羽人炼丹丘，迄今有遗基。

维西控桐柏，岩壑争献奇。

雁荡直括苍，势自金庭□。

奔雷三十六，赶起龙凤姿。

继北际四明，坞巗非人窥。

天门何荡荡，香岩独嵬嵬。

帽峰冠朝霞，髻山染夕霏。

眼阔浮世狭，身高众山低。

清游慨俗子，险语惊山魑。

持杯迭献酬，磨石共镌题。

短李才调逸，手力拔象犀。

髯胡诗之豪，鼻息干云霓。

閒雅推王子，皎然霞外期。

刘君一癯仙，胸中无町畦。

周节万夫敌，猛将闻鼓声。

或倦而憩石，或勇而临涯。

或袖手冥搜，或抵掌滑稽。

或倚松盘桓，或望云惨悽。

矫矫出笼鹤，卑卑在樊篱。

静躁各异物，物情无不齐。

来涂逢野妪，问我何所知。

自言石出世，曾梦金仙栖。

献岁买官酒，登山酹地只。

君今契我梦，从此开山蹊。

彼妪尚尔耳，我曹焉已而。

他年五君咏，永勒兹山陲。

胡融

胡融　伏虎坛

顗公天人师，猛虎屡欲瞋。

形体掘槁木，鸷心化为仁。

猥厕龙象侧，而作猫犬驯。

砺齿怖天魔，掉尾迎山君。

西伯困羑里，仲尼畏匡人。

人心害贤圣，宁与猛虎邻。

胡融

胡融　葛仙茗园

绝巘匿精庐，苍烟路孤迥。

草秀仙翁园，春风坼幽茗。

野僧四五人，脑绀瞳子炯。

携壶汲飞瀑，呼我烹石鼎。

风涛泻江滩，松籁起林领。

七椀鏖郝源，一水斗双井。

我虽冠屦缚，心乐只园静。

濯足卧禅扃，幽梦堕蒙顶。

胡融

胡融　葛仙宅

仙翁卧云日，种松药炉东。

千载鳞鬣古，突兀成老龙。

蜕骨入霄汉，横身饮长风。

上有玄鹤巢，下有白蚁宫。

先生昔羽化，鸡犬尽凌空。

如何刀圭妙，失此十八公。

胡融

胡融　黄经洞

平生山水癖，遐往心独歖。

採秀凌丹丘，忽遇白云子。

腰剑苍龙活，野袂青霞起。

邀我石洞行，共坐啗石髓。

架有黄庭经，犹有东晋纸。

粲若锥画沙，其字大如指。

口传却老术，长跪与进履。

吾心在魏阙，焉给得薪水。

胡融

胡融　炼丹井

荒巅有野井，古意豁冥搜。

藓石已摧剥，云萝閟清幽。

忆昔抱朴翁，炼液栖高丘。

朝饮井中泉，暮濯井下流。

丹成已蝉蜕，岩花几春秋。

但见虎豹蹏，印迹碧甽头。

举瓢酌寒泉，一饮销百忧。

日暮洞恍惚，攀桂聊淹留。

胡融

胡融　墨池

吾闻逸少笔，人手銛如戈。

结庐在华顶，凿池派天河。

书将鬼汗写，墨遣神手磨。

掞藻卧白云，秃兔堆成坡。

临池日月远，素流变玄波。

咨嗟抚遗迹，寒猨啼薜萝。

搏壁寻瘗鹤，入洞求换鹅。

长松落青荫，石巘空摩挲。

胡融

胡融　琼台

璿台插中天，仙圣展游眺。

亭亭珠玕树，蒙日光照曜。

上有天乐鸣，嘈杂声要妙。

浮丘倚岩听，玉女排云笑。

茲游偿夙心，时闻八鸾啸。

搴茎茹金芝，援藟爱青峭。

琅琊失孤岫，渤海播圆峤。

抵掌嗤客星，石濑坐投钓。

胡融

胡融　书堂

右军本清真，名题列仙籍。

朝披赤城霞，凭崖望南极。

不读人閒书，诛茅近东壁。

松窗拂青霭，石架横野色。

草圣天仙求，竹扇山猨觅。

不有铁石心，敢迩虎豹迹。

高歌振林木，上与霄汉迫。

时有太一星，拥杖照几席。

胡融

胡融　双阙

朝游双阙下，遂登双阙上。

峻壁束清溪，石扇阖奔嶂。

旁通风云气，下蓄关键状。

高踰剑阁竦，狭过彭门壮。

我行季秋月，霜飙扫霾瘴。

崖枯水还壑，巴峡失清涨。

矫步凌丹梯，陟巑神愈王。

作书遗家人，咋指悔狂妄。

胡融

胡融　桐柏碑

韩公在大历，高名悬日月。

游戏翰墨场，八分独奇绝。

遥嗤程邈钝，近鄙伯喈拙。

我来桐柏巅，洗眼见碑碣。

峷屼挟风霜，钟簴粲成列。

龟跗閟琳宇，铁画照清越。

至今毡墨工，石本走胡越。

引袖拂台山，山尽字乃灭。

胡融

胡融　桐柏山

清晓骑白鹿，直上桐柏山。

册环若城郭，琪树郁参天。

青猨导我路，如入崆峒巅。

瑶草被阪绿，琼蕊凌霜繁。

旁瞰老子宫，玲珑隐林閒。

垩栋天马出，绛柱彫龙盘。

歖与冥寂士，共谈秋水篇。

散发松下啸，拂霞石上眠。

赠我玄玉膏，相期凌紫烟。

胡融

胡融　望海石

枯藤拄苔磴，长啸凌秋风。

天空白露下，碧落摩青铜。

夜半见海日，发轫扶桑红。

黄支与流求，出没白浪中。

久夸坎井见，始知天壤空。

招手唤海童，寄书蓬莱宫。

我欲蹲此石，投竿慕任公。

巨鳌傥可得，持压江之东。

胡融

胡融　玉霄峰

青冥玉霄顶，静夜无纤埃。

手携赤松子，拂石坐苍苔。

众瓢呼海月，长蜡贯金罍。

挂剑桂树枝，洗手天河洄。

我欲铲崖嶂，涉海登蓬莱。

要观中州碑，鼓枻云涛堆。

风波虽可越，长鲸正崔嵬。

胡如壎

胡如壎　答大年马丞相

人生寄浮云，世味如嚼蜡。

甯分螬半食，肯农乌三匝。

纷纷相彼我，此道方噂沓。

君看王孙猨，爱恶卒难合。

吾侪异市道，所贵相知心。

临分倾意气，泣下时沾襟。

古来耿介土，不憩恶木阴。

茫茫天宇间，四顾徒悲吟。

胡如壎

胡如壎　答吴尚书

豫让能报国，程婴能保孤。

难复千万年，名与日月俱。

即今天壤间，斯人焉可无。

临风每遐想，泫然重嗟吁。

胡如壎

胡如壎　后答吴尚书

渥洼困盐车，帖耳声复吞。

驽骀饱栈豆，嘶鸣尚轩轩。

向来沟中断，青黄即牺樽。

薰莸既同器，玉石且俱燔。

物理安可齐，我今欲忘言。

胡如壎

胡如壎　题舒啸馆二首

堤边草色绿茸茸，堤上桃花落尽红。

细雨斜风三月暮，一年春事客愁中。

胡如壎

胡如壎　题舒啸馆二首

楼前春水碧弯环，柳外愁心千叠山。

立尽残阳人不见，东风无赖莫凭阑。

胡僧

胡僧　句

何年饮著声闻酒，直到而今醉不醒。

何事将军封万户，却教红粉去和戎。

胡僧

胡僧　赠陈执中

虎目猿身形最贵，祇因攀附即升高。

知君今向端溪去，助子清风泛怒涛。

胡山甫

胡山甫　句

病起百花开。

胡升

胡升　仙都山

鼎湖不可见，巍然但孤峰。

特立亘万古，气压诸山雄。

黄帝久得仙，游行跨飞龙。

至今世俗传，尚指辇路通。

颇如升天桧，追求白鹿踪。

常言贵荒唐，厥见真儿童。

雇惟此山奇，实宜仙所宫。

水声来冷风，和以成本松。

客枕久未稳，笙箫满虚空。

颇疑九成音，不在二典中。

全恐蚩尤旗，晔晔舒长虹。

虽能独不死，忍视斯民穷。

君看涿鹿战，万古蒙其功。

鼎湖何足道，帝德弥苍穹。

胡时可

胡时可　赋滕王阁谒辛稼轩

滕王高阁临江渚，帝子不来春已暮。

莺啼红树柳摇风，犹似当年旧歌舞。

胡时中

胡时中　清明行

忆昔父母康健时，清明携我上丘垅。

如今清明我独来，却将小儿拜先冢。

凝情东风泪满衣。江山虽是昔人非。

儿儿问我悲何事，此意他年汝自知。

胡时中

胡时中　新月

星珠错落飞破镜，玉斧应须及时整。

虽然光细轮未安，犹得山河半边影。

几人矫首望婵娟，三五二八清光圆。

光被四表千万年，不独长挂西南天。

胡叔阳子　题壁二首

知君色慾未能除，好把精神契太初。

从今发誓休贪慾，我保教君入太虚。

胡叔阳子　题壁二首

奉崇香火若君难，莫把经文作戏言。

儿女损休都管尽，明春速入武当山。

胡舜举

胡舜举　颜鲁公祠

立庙本来皆可纪，凛然英烈殆天启。

年垂八十官太师，平生所欠惟死尔。

分甘一死鸿毛轻，举世俗子何用嗔。

谁知我公本不死，眉间生气犹峥嵘。

堂堂十老皆人杰，逢辰遇合稷与契。

俨然玉立配我公，忠义文章两奇绝。

我来摩挲读丰碑，扛鼎笔力犹精奇。

定应神仙常护持，劲直千载垂良规。

胡宿

胡宿　碧楼

中条何峨峨，映我缥碧瓦。

汾水望飞云，参旂眺绿野。

美哉山与河，河流疾于马。

胡宿

胡宿　边思

劲气初折胶，奔书闻插羽。

寒金刁斗鸣，夕火兜零举。

霜威画角雄，月思清笳苦。

骠骑出鏖兵，轻车前确虏。

一鼓击名王，三捷献英主。

天山挂雕弓，玉塞休强弩。

龙额近封侯，华堂盛歌舞。

胡宿

胡宿　别墅园池

小池连曲圃，幽可涤烦襟。

露菊凝秋艳，风荷结晚阴。

碧芦巢鸟重，青藻宅鱼深。

自是轮蹄外，嚣尘岂易侵。

胡宿

胡宿　兵部尚书赠司空侍中晏元献公輓词三首

俊老三阶后，高华四纪中。

朝廷用文治，廊庙得才雄。

鸡树前阴改，鱣庭旧踖空。

生存华屋处，零落恨无穷。

胡宿

胡宿　兵部尚书赠司空侍中晏元献公輓词三首

川岳沦精气，风华丧杰才。

典刑留大雅，文象坼中台。

聚窟香难破，鈞天梦不回。

只应之帝所，鸣玉侍丹台。

胡宿

胡宿　兵部尚书赠司空侍中晏元献公輓词三首

储极元寮宠，公貂盛策班。

宁神依大騩，结冢近陉山。

鼓吹春风里，麒麟夕照间。

寄言川上水，何事不西还。

胡宿

胡宿　卜居

自致青云有壮图，且寻詹尹卜幽居。

一杯谁置元王醴，三尺休弹上客鱼。

足下已穿东郭履，胸中犹郁茂陵书。

汉皇夜御金銮殿，岂便无人荐子虚。

胡宿

胡宿　采莲女

碧盖缃葩映素秋，此中兰櫂好销忧。

相将共挈青丝笼，一笑同回翠羽舟。

日暮鸣榔随下濑，夜深归櫂怯中流。

东方自有罗敷婿，不顾江边越鄂州。

胡宿

胡宿　残花

雨压残红一夜凋，晓来帘外正飘飖。

数枝翠叶空相对，万片香魂不可招。

长乐梦回春寂寂，武陵人去水迢迢。

忍将玉笛传遗恨，苦被芳风透绮寮。

胡宿

胡宿　沧浪亭

竮逐本无罪，羁竑向此忘。

野烟含怅望，落日满沧浪。

乱草荒来绿，幽兰死亦香。

楚魂招不得，秋色似潇湘。

胡宿

胡宿　长卿

买赋金钱出后宫，长卿文采冠诸公。

梁园末至时名大，蜀道前驱使节雄。

已托焦桐传密意，更因残札寄遗忠。

如何一讽神仙事，却得飘云起赋中。

胡宿

胡宿　朝罢

朝罢通中一觉眠，右银台路入西垣。

日长易觉芝泥熟，风软频惊药树翻。

朱槛带阴难可倚，紫薇当昼不胜繁。

何须更寄陶窗傲，自有馀凉在此轩。

胡宿

胡宿　嘲蝶

三春流寓寄花房，雌去雄飞过短墙。

双翅薄匀何晏粉，一身偷带贾充香。

风多苑后飞无数，日暖池边舞更狂。

却为有情人爱惜，六宫皆作绣衣裳。

胡宿

胡宿　陈生游金山兼简世昌师

宝势岚光秀，浓春物景鲜，

飞峰凌巨浸，精构起中天。

鸟畏云涛险，僧安石室禅。

贯花应作偈，望月定陈篇。

不为青霄桂，同裁白社莲。

羡君飘鹄舫，独自号神仙。

胡宿

胡宿　晨起马上口占

马过津桥外，城临金斗傍。

早霜浓著瓦，落月半衔墙。

暗水澄寒底，初霞漏晓光。

疏钟林下寺，烟景正苍凉。

胡宿

胡宿　晨入都省闻子奇内翰宿太常因寄口号

相思禁林客，知奉太常斋。

月落桐依井，风休絮满阶。

欢娱疏胜集，申写寄长怀。

遥望墙东隐，朋簪杳未谐。

胡宿

胡宿　城东别墅寄怀天锡

几日归心托暮云，半氈窗下久生尘。

水天雨气霏霏断，竹阁山花点点新。

小苑莺声偏破梦，大堤花艳欲迷人。

岂无躞蹀青丝骑，不敢偷看城里春。

胡宿

胡宿　城南

昨夜轻阴结夕霏，城南十里有香泥。

初闻山鸟惊新唘，遥见林花识旧蹊。

荡桨远从芳草渡，垫巾还傍缘杨堤。

罗敷正苦桑蚕事，惆怅南来五马蹄。

胡宿

胡宿　池台

层台迟夕娟，清池弄秋水。

蟾明桂树间，鱼躶莲叶底。

如何惠庄津，乃在蒲城里。

胡绾

胡绾　句

楚王台榭荆榛里，屈指江山俎豆中。

胡绾

胡绾　自题

我为平易政不苟，无复遣人夺农作。

看汝鼓腹乐太平，老瓦盆中盛酒酪。

胡温彦

胡温彦　句

已听恩波生茗椀，更看皇泽下鸡竿。

胡温彦

胡温彦　句

难甘不是唐工部，窃效堪艳绣鞍。

胡温彦

胡温彦　句

南朝欲相风方上，北敌闻骨已寒。

胡文举

胡文举　挽故知容州朝请陶公

孤松挺挺凛高风，万语形容不尽中。

独指平塘塘上水，水之清处俨如公。

胡文媛

胡文媛　句

却有一端宜恨处，开花相背有何功。

胡炎

胡炎　送胡季昭

一封朝奏大明宫，吹起庐陵古直风。

言路从来天样阔，蛮烟谁使径旁通。

朝中竞送长沙传，岭表争迎小澹翁。

学馆诸生空饱饭，临分忧国意何穷。

胡炎

胡炎　武夷漫兴二首

丹梯百丈挂云门，尺五天高青可扪。

劈破琅玕成老石，当年曾共见曾孙。

胡炎

胡炎　武夷漫兴二首

棹转溪回生面开，此峰竟作别峰猜。

云堆石路迷山脚，忽听鸡声缥缈来。

胡衍

胡衍　朝斗坛

不见铜龙何处飞，空馀芳草旧台基。

月明风冷禽声碎，疑是仙人佩玉归。

胡衍

胡衍　嘉定二年秋重游洞霄

余杭泉石欠幽探，净拂衣尘入翠岚。

九锁山门云上下，一峰天柱殿西南。

元封旧事无人记，德寿仙游有客谈。

痛饮丹泉卧玄石，松风满耳梦初酣。

胡衍

胡衍　宿冲虚观

钟静日已夕，尘缘谢驱役。

琪树鹤争定，山空万籁寂。

明月散庭除，寒光照床席。

花鸟魂梦间，相见曾相识。

五更仙鹿鸣，声近在篱隙。

晓来问童子，石径无行迹。

胡彦国

胡彦国　三老堂

历阳宾主昔多贤，三老风流二十年，

獬豸冠中曾补衮，凤凰池上迭擎天。

胡一桂

胡一桂　冬至寓建阳作

绣日添汉宫，书云纪晋观。

山家独奚为，刚肠占易彖。

幽人意欣然，起坐视晴汉。

大化回初阳，漫漫今已旦。

川泳有游鱼，云飞见翔雁。

滞留本何心，永怀发孤叹。

诚哉利攸往，观辞思过半。

胡一桂

胡一桂　至日建中次季真韵

尽日劳劳烟雨里，此行谁识是欤非。

翩然芒屩相随处，正见梅花欲放时。

太极便堪窥易蕴，黄钟初可验葭飞。

天心子半无移改，细玩尧夫至日诗。

胡寅

胡寅　拜庞大父中大茔和彦达

仙翁真气与神游，宰树参天也不樛。

怅念青春家塾日，共闻规训有源流。

胡寅

胡寅　碧泉芍药四首

晕紫层红各自花，翠痕稠叶整还斜。

有情岂必含春泪，自是殷勤管岁华。

胡寅

胡寅　碧泉芍药四首

林影溪光风力微，黄鹂隔叶啭还飞。

从教万点飘浮去，赖有庭花原不违。

胡寅

胡寅　碧泉芍药四首

春事纷纶去，槐阴襞积来。

此花方靓丽，侍我正徘徊。

堕砌晨霞烂，凌波锦帐开。

有怀能赋客，把酒独登台。

胡寅

胡寅　碧泉芍药四首

乐水频频到，寻花特特来。

余春初自媚，清赏未能回。

雨裹仙苞重，风扶秀脸开。

宝刀移造化，单叶变楼台。

胡寅

胡寅　病中有感

武侯辅世侔伊伊，明道传心继孟轲。

五十四年而已矣，小儒如此岂非多。

胡寅

胡寅　酬邦鉴见和

恭诵亲征韶，戈矛与子偕。

叛徒三鼓窴-，凯奏八音谐。

上主开宣室，君公拥泰阶。

惭无经济学，感激漫装怀。

胡寅

胡寅　酬黄执礼见和

闻从轺车出，勤农不务夸。

欢谣驱宿雾，飞盖乱晨霞。

醉偃风前草，诗装锦上花。

也将求二顷，输税补公家。

胡寅

胡寅　酬任正叔见和

莫嗤文子动三思，我亦今来去鲁迟。

潦草荷锄开菊径，殷勤持酒对花枝。

韦编旧服精三易，绛帐新开讲四诗。

把钓不须嗟岁久，大鱼端有上钩时。

胡寅

胡寅　酬师中见和

乱定谁人不土思，如何乡井尚陵迟。

莫嗟钓艇重湖隔，终待书堂一木枝。

彼美独高鹦鹉赋，孔怀均契鹡鴒诗。

原君再起临流阁，约我花汀柳岸时。

胡寅

胡寅　酬新仲见和二首

自喜逢端友，初蒙赏异收。

不议吾好辩，更请慎其余。

术业须三代，宗风谢一如。

与公俱目击，纸上亦蘧庐。

胡寅

胡寅　酬新仲见和二首

蓬蒿翳环堵，左右只图书。

面壁知面累，心斋谅有余。

经纶今贾谊，词赋昔相如。

莫广离骚意，行看直禁庐。

胡寅

胡寅　酬信仲见和二首

数篇新雨意，真见古人情。

当拜王灵及，非关祀事明。

雷声空自碾，云气不相并。

试为驱潜物，安能役鬼兵。

晓来闻鹊唶，座上扫蝇营。

地脉沾濡遍，天心赋与平。

远惭白水政，坐想有莘耕。

各竞千峰秀，谁平两港争。

稻花重扑扑，莲脸更盈盈。

但欲禾麻穟，无令栋宇倾。

教心蘧叟化，官况伯夷清。

霁电金蛇掣，晴霞绮凤横。

仙人归缥缈，诗客思纡萦。

句屑余霏妙，人涵晚吹轻。

故园三径绿，新水半篙生。

遂有乘槎兴，秋风白玉京。

胡寅

胡寅　酬信仲见和二首

不作悲秋赋，犹牵梦雨情。

人心空恳迫，天听自昭明。

骤岂风能靡，和非雹与并。

靋悬庐阜瀑，山映羽林兵。

已洒临菑汗，将漂石勒营。

循良惭召父，调燮赖陈平。

方士田俱溉，先生道可耕。

乱飘丝未理，急点射方争。

原补天无漏，谁占坎不盈。

云披心屡折，雷属耳常倾。

未说千箱满，聊欣穴极清。

幸令鹅贳死，那恤虹仍横。

银竹森犹亚，檐花落更萦。

昆阳万矢尽，沧海几沤轻。

反照霞初散，中秋月已生。

一杯相属处，忧虑洗京京。

胡寅

胡寅　酬宣卿见和

不向杯中觅圣贤，独於山水意悠然。

相门事业方传世，官路升沉祗信缘。

万卷图书资博约，九衢车马任颠连。

翠微卜宅须相近，且住蓬壶小有天。

胡寅

胡寅　酬诸同官见和三首

初看绿净已红稠，有艳无情不障羞。

依倚铅华閒写镜，霏微风露早涵秋。

虎溪香社厅难入，玉井长梯未许游。

同赋诸仙语皆妙，坐令芳色句中留。

胡寅

胡寅　酬诸同官见和三首

兰塘清暑瞰稀稠，早见排房结子羞。

照水华灯宜独夜，薰香翠被欲争秋。

潜珍不荐霓裳步，凝伫谁同汉女游。

欲种引花须摘实，自怜踏藕漫淹留。

胡寅

胡寅　酬诸同官见和三首

莫道同时岸卉稠，背萱无态侧葵羞。

金蓬未实犹韬日，玉节深藏更耐秋。

肯把仙姿供鹭悦，故标高致待龟游。

期君秀色莲峰似，终古名垂华岳留。

胡寅

胡寅　出门偶成

饭已柴扉手自开，杖藜三径久徘徊。

忽惊无雨溪流涨，遥认他山雪浪来。

叶暗青云环舍竹，树团香玉绕池梅。

春光已近宜行乐，未怕年华冉冉催。

胡寅

胡寅　出益阳和仁仲

兀梦三山马，投鞭四壁家。

暮天云泼墨，春树雪添花。

游宦初无补，归休渐有涯。

渺然江海兴，篷笠钓烟沙。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

西岭回看天柱峰，却行山背蹴苍龙。

雄奇未有诗章写，深秀惟将顾盼供。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

宝楼香殿隘空山，都谢茨亭竹石间。

静有客棋真掩映，悄无僧话更清閒。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

山北山南久问津，瘦藤芒屩最相亲。

况逢日下云间客，那用驴前马后人。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

祝融朝日丽东天，袅袅西风紫雁前。

千玉散青攒叠巘，万云流白涨晴川。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

鞭笞鸾凤地行仙，变化鹍鹏背负天。

他日寓言真二九，只今功行已三千。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

茂樾初无一鸟鸣，晴曦参错昼阴清。

枫林霜后未全赤，岩菊冬来主自荣。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

游梁屐齿破苍苔，深沼筇枝骇蛰雷。

如海乱山争起伏，碧波直欲撼蓬莱。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

大明遗甽已荆生，列宿名桥但板横。

宅险跨色能几日，空教狐兔饱经行。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

衣薪难以大留形，破石空山浪予名。

倘信此心无起灭，一身那得有三生。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

大壑豦豣十里宽，云庄高榭渺雄观。

西天日堕余霞绚，南嶂猿啼晓月寒。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

大林深护栋梁材，蔽日韬风万壑哀。

不见斧斤寻谷去，只看薪槱出山来。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

仰止春风泼黛山，亦应秋色两难攀。

祗嫌痼疾烟霞上，且爱陶鎔水石间。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

谁闻玉磬即过门，漫说金灯不破昏。

等是此身俱物化，云何五百至今存。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

石滑梯山祗自疲，谁云此法妙难思。

便教元亮荒三径，也胜杨朱泣两岐。

胡寅

胡寅　初冬快晴陪宣卿叔夏游石头庵过三生藏穷深极峻遂登上封却下福严最

冻雨笼山秀木冰，斜阳侧镜远峰澄。

罢妆群玉褰云障，宝髻珠花几万层。

胡寅

胡寅　初归范伯达弟相会夜归有成

乱后风尘稍破昏，归来骨肉喜全存。

饮君竹叶醉不惜，映我梅花香正繁。

问学据今宜了了，唱酬从此定源源。

夜寒踏碎滩头浪，为笃平生友弟恩。

胡寅

胡寅　初至青湘闻安仁帅司为曹成所袭四首

风急滩声乱，云红雪意酣。

空庭初霰集，寒砚忽冰涵。

天造推移密，人情冷暖谙。

江头聊问信，春到一枝南。

胡寅

胡寅　初至青湘闻安仁帅司为曹成所袭四首

税鞅年华暮，围炉夜饮酣。

雪梅清共映，沙水冻相涵。

远意人谁，殊方俗未谙。

前冬发湖北，今日滞湘南。

胡寅

胡寅　初至青湘闻安仁帅司为曹成所袭四首

有道持危国，无人识素书。

屡惊时易失，更觉意难如。

莽莽旌旗暗，纷纷组绶纡。

白云一天地，今日又迁居。

胡寅

胡寅　初至青湘闻安仁帅司为曹成所袭四首

结束趋安地，征营报急书。

诸军闻好在，元帅竟何如。

岁晏风云惨，天低领海纡。

悲歌抚长剑，吾道敢怀居。

胡寅

胡寅　春日幽居示仲固彦冲十绝

映空微雨不成丝，约勒桃花欲动时。

争奈东风有情思，晓红轻笑竹边枝。

胡寅

胡寅　春日幽居示仲固彦冲十绝

碧沙承水漾娇春，弱柳萦烟作浅颦。

正好追寻沂上侣，未须攀赠灞桥人。

胡寅

胡寅　春日幽居示仲固彦冲十绝

残梅昨日尚盈盈，一夜溪桥风雨声。

不是微酸注香蒂，个中幽恨即验平。

胡寅

胡寅　春日幽居示仲固彦冲十绝

人日春愁连上元，薄寒吹雨罩花村。

传柑说道升平复，梦断鳌灯放五门。

胡寅

胡寅　春日幽居示仲固彦冲十绝

微茫烟溆见人家，四合青山雨遍遮。

画出江乡二三月，河豚安得配芦芽。

胡寅

胡寅　春日幽居示仲固彦冲十绝

花事先从桃李来，海棠红杏即相催。

化工节度重重好，护得山丹最后开。

胡寅

胡寅　春日幽居示仲固彦冲十绝

红含宿雨两三枝，净插铜瓶浥注之。

不是灵芸初一见，也非迷路武陵时。

胡寅

胡寅　春日幽居示仲固彦冲十绝

晚菘争上碧瑶簪，芥也芳心苦复甘。

未见菜头论白黑，何人携钵肯同参。

胡寅

胡寅　春日幽居示仲固彦冲十绝

菊本离离趁雨栽，杞根成垅更深培。

诗人自古无供给，倘有敲门载酒来。

胡寅

胡寅　春日幽居示仲固彦冲十绝

染溪曾是竹千竿，岁久生麟化碧滩。

赖有龙孙振根拨，且须深蛰捍涛澜。

胡寅

胡寅　春雪

北客南来十五春，今年春雪妙洪钧。

梅花著子无堪比，柳絮藏条未有因。

何限萌芽烦蹙缩，几多峰岭倦颦伸。

红桃頮面还添粉，翠竹垂头讵辱身。

争似松枝擎蒨绚，恰如桂魄净埃尘。

无人敢琢非牢玉，有客曾歌是烂银。

一夜东风吹地匝，四檐甘雨落阶匀。

天公变化谁能测，坐看郊原景物新。

胡寅

胡寅　次德施见和

头如衰葆更加霜，身似陈茶不奈汤。

春服又陪曾点咏，归心尤美陆生装。

山川浮动风云气，草木欣荣日月光。

剩种鸡头剥温软，不教无齿愧张苍。

胡寅

胡寅　次刘坦见和

君以苛留我罪迁，乡情相值且忘年。

归心莫共孤云远，定性当如皓月圆。

沂水舞雩方有咏，曹溪寻派即无缘。

向来策杖经行地，不碍如石旧壁烟。

胡寅

胡寅　从赵庙求菖蒲

欲从蒲涧问安期，仙事茫茫不可知。

何许寸根仍穊节，解教霜鬓却青丝。

风流公子茝兰伴，憔悴骚人香草诗。

乞取萧疏映窗几，苍然常揖岁寒姿。

胡寅

胡寅　祷雨

久閟天公泽，焦然品汇情。

遏云虹屡饮，击海电空明。

祷祀山川遍，薰修道释并。

帝心终闵物，国力未休兵。

帽覆乌龙顶，军移黑蚁营。

乍看云叶密，遥想浪花平。

早熟搀先刈，高荒趁晚耕。

归逋庭少讼，交润水无争。

喜气连城洽，余波集浍盈。

焦心重自展，荷叶密相倾。

菊映兰兼茂，松连竹共清。

杯觞初料理，书帙尚纵横。

欲赋田园乐，犹惭组绶萦。

隐沦千古重，名利一丝轻。

钓客风流远，农师局次生。

庶几逃责罚，户户有坻京。

胡寅

胡寅　登南纪楼

西望巫峡峰，东望洞庭湖。

南望大江横，北望楚王墟。

平时十万户，鸳瓦百贾区。

夜半车击毂，差鳞衔舳舻。

麦麻漫沃衍，家家足粳鱼。

深山鸡犬接，谁复识於菟。

挻祸者何人，火猎而兵屠。

庚戌日南至，渠魁宴宜都。

一脍八百姬，坐无羊与猪。

葛伯杀饷童，汤征自毫徂。

恢恢天纲漏，莽莽一纪余。

遗民百存一，茨棘伏且逋。

有田不敢耕，十倍出赋租。

籍户析丁口，奏言民数敷。

一县三十家，一城三百庐。

指为太平象，苍穹焉可诬。

翩翩两孤鹤，归自青海隅。

长松虽好在，池圃伤榛芜。

邦君能好客，授馆高明居。

春风摇宇宙，惨澹心盘纡。

玉花暗寒食，桑谷冻不苏。

流民渡沔来，曳牛负其孥。

似闻俶扰中，复有红巾徒。

辀辮随邓间，厥意知何如。

古来上流地，最重荆州符。

形势在东南，横跨此其枢。

皇文不用武，重闭闻勇夫。

要当强楚蜀，莫使窥全吴。

滔滔江与汉，晨夜朝宗趋。

天聪方四达，庙算有良图。

胡寅

胡寅　登上封三绝

仰止高高几梦思，跻攀乘兴遂忘疲。

直须驻足青冥上，方信前山次第卑。

胡寅

胡寅　登上封三绝

山下阴晴只蔽亏，山中烟霭更迷离。

天风忽与游人便，吴楚屯云万里披。

胡寅

胡寅　登上封三绝

北斗回杓正指西，丹梯从此与天齐。

为君挹注银潢水，一洗人间火宅迷。

胡寅

胡寅　冬至前月赴季父梅花之集与韩蒲向宪唐干诸人唱和十首

今年共叹物华迟，春信孤根独早知。

未到书云十五日，已看缀雪两三枝。

寒午宛是临风好，冷艳还於照水宜。

莫待江头千树暗，只今携酒正当时。

胡寅

胡寅　冬至前月赴季父梅花之集与韩蒲向宪唐干诸人唱和十首

天寒袖薄竹光侵，溪转桥横草阁深。

妃子定应来月窟，宁馨谁说是瑶林。

颜开玉色春光满，香动冰姿冷不禁。

漫道江南好诗句，只夸红蜡与黄金。

胡寅

胡寅　冬至前月赴季父梅花之集与韩蒲向宪唐干诸人唱和十首

南人惯识赏来迟，北客相逢胜旧知。

何必粉图争画样，更劳餳糁乱粘枝。

天饶绝品千花外，人换新妆一笑宜。

佳句定非横笛比，温存痚蕊半开时。

胡寅

胡寅　冬至前月赴季父梅花之集与韩蒲向宪唐干诸人唱和十首

不管霜威日夜侵，肯教飞蝶到深深。

六花漫尔呈三白，一萼居然映万林。

软玉香冰空自恼，芳心愁思遣谁禁。

市桥江路风流别，枉费千颦买笑金。

胡寅

胡寅　冬至前月赴季父梅花之集与韩蒲向宪唐干诸人唱和十首

追陪强韵思犹迟，寄语疏林恐未知。

酒半寻香攀近蕊，夜分然烛照高枝。

莫愁花浪翻天远，且看鲛鮹剪玉宜。

冠冕众芳归独步，固应桃李不同时。

胡寅

胡寅　冬至前月赴季父梅花之集与韩蒲向宪唐干诸人唱和十首

冰围风战雪交侵，方是春工属意深。

绿萼已开栽乐谷，一枝那得寄芗林。

依然照水如相媚，粲者巡檐也未禁。

香白檀心谁解赋，赖公戛玉更摐金。

胡寅

胡寅　冬至前月赴季父梅花之集与韩蒲向宪唐干诸人唱和十首

好花不恨好诗迟，国色须蒙国士知。

漫比玉容歌璧月，空将鹭羽斗琼枝。

旁无绰约天仙对，中有甘酸鼎味宜。

闻说北枝开亦遍，一尊相属定何时。

胡寅

胡寅　冬至前月赴季父梅花之集与韩蒲向宪唐干诸人唱和十首

爱花从使二毛侵，叹赏孤高与靓深。

调护腊前珠结蕊，荡摇年后玉成林。

莫教三弄飘飘落，剩把千篇得得禁。

姑射肌肤最温润，夜眠无用辟寒金。

胡寅

胡寅　冬至前月赴季父梅花之集与韩蒲向宪唐干诸人唱和十首

的皪凝怀开自尺，风亭微馥许君知。

直须藉草倾松叶，绝胜登楼唱竹枝。

韩寿香囊难取似，何郎粉面且随宜。

岂知万颗垂黄实，擢秀前村夜雪时。

胡寅

胡寅　冬至前月赴季父梅花之集与韩蒲向宪唐干诸人唱和十首

不辞开后苦寒侵，为与骚人托契深。

可但风光回岁律，更分华色掞儒林。

欲歌白雪词难和，试挽幽香力尚禁。

等是美名无玷染，腊梅何事色如金。

胡寅

胡寅　读礼至五十始衰有感示彦冲

虚斋永昼玩陈编，千古昭昭尚有传。

昨梦饱经全盛日，此生俄叹始衰年。

不须把镜删须雪，且原疏封拓酒泉。

咫尺刘郎住仙境，桃溪应许刺鱼船。

胡寅

胡寅　二弟在远经年无书张倩忽来相看蔡生以诗见庆次其韵

鸿雁分飞接翼难，稻粱谋隔水云寒。

千山路远劳魂梦，一纸书来强笑欢。

东榻人材惭润玉，西昆诗韵胜芳兰。

从今更励男儿操，金铁为心石作肝。

胡寅

胡寅　二十八日快晴

阴机谁使弄哗哗，摽彼无梅漫有花。

银海夜潮犹未落，火轮朝驭早相加。

应惭余润归黣麦，未怯隆寒战齿牙。

莫笑鬓毛轻点缀，龙钟奸黠两矜夸。

胡寅

胡寅　二十七日立春夜雪高下尽白暗闽中所谓大雪也

晓来儿女共喧哗，喜见东风颺水花。

鹤羽赐衣方一袭，小巅冠玉已三加。

高眠有客关蓬户，低唱无人拍翠牙。

白帝出游应最乐，月旌蝩旆正豪夸。

胡寅

胡寅　奉家君自胜业迁居书堂久雨乍晴道中口占

五峰收卷万层云，一水流通四海春。

南极有星天地久，东风无际柳梅均。

胡寅

胡寅　赴德秀海棠之集

穿山复履塍，忽望翠林杳。

渐近一崦环，茅檐净而小。

赴君鸡黍约，仍被酒壶绕。

烂烂庭下花，迎予遍开了。

谁将淡燕脂，染雪团枝袅。

枯碁忘胜负，响铁听窈眇。

烦襟浣一笑，至乐如此少。

爱君富才艺，守约逢强矫，

诸子如松筠，意气在云表。

幸是田舍邻，不作离别悄。

胡寅

胡寅　赴宣卿牡丹之集和奇父二首

胜业看花暖正繁，玉仙洪福且休论。

初筵爱客尊俱尽，落笔成诗水共翻。

京洛追游真似梦，风光流转绝无言。

武林亦有西池否，安得姚黄奉至尊。

胡寅

胡寅　赴宣卿牡丹之集和奇父二首

移得币丹手自封，护花云结秀阴浓。

未嫌芍药争时发，却有酴醾作酒供。

喜见典型开朵朵，宁须绯紫计重重。

定知禾黍胜桃李，何似犁牛问老农。

胡寅

胡寅　赋韩叔夏雪斋

君不见齐王筑宫夸孟子，瑶殿珠阶千柱启。

只知歌舞暖娥眉，君未能贤宁乐此。

又不见玉局文章万丈光，七年忍冻吟黄冈。

忽骑白凤凌天去，江上空余一草堂。

不如衡山乐谷藏春风，明窗小阁地炉红。

物自涅缁分净秽，我方瀌晛阅穷通。

夜惊山竹珊瑚折，起爱溪松蒙晓月。

蹇驴乌帽去相寻，可但子猷清兴发。

胡寅

胡寅　赋吴守友石台

南圃缭粉墙，幽径便蜡屐。

蒙然遇高荫，炎景不予赫。

天成一高坫，为印子云宅。

大藤如虬龙，陟降蜿尾脊。

青冥搴茂叶，何异张翠帟。

想见春风时，紫蕊浓可摘。

富哉他山骨，辇致罗铁碧。

或如爨桐断，或若林笋刺。

或如五老拳，或若太华擘。

或如虎方踞，或若羱欲踯。

或崎难著足，或坦可敷席。

或倚以憩惫，或坐以对弈。

广轮两拓手，丛秀不迫窄。

何须狻猊座，方丈出戏剧。

况论芥子中，不与须弥隔。

有之则似之，知君介如石。

石中有良玉，终古不变易。

兹游谢兰亭，何用叹陈迹。

胡寅

胡寅　赋向伯共五老小山六言五绝

奇石来公几案，参差仙掌规模。

遂欲强名五老，逍遥鹏鷃羌庐。

胡寅

胡寅　赋向伯共五老小山六言五绝

闻说身依莲社，坐蒙敕赐芗林。

五老与公为六，何须诗酒棋琴。

胡寅

胡寅　赋向伯共五老小山六言五绝

头法想应得髓，好奇那复忘疲。

此石未同瓦砾，耆年直是儿嬉。

胡寅

胡寅　赋向伯共五老小山六言五绝

山石讵闻变化，苍颜能复婴孩。

想见轻葱秀色，正如兰玉陪阶。

胡寅

胡寅　赋向伯共五老小山六言五绝

文简风流未泯，公孙节气谁班。

当与皋夔佐舜，莫寻黄绮商山。

胡寅

胡寅　赋向宣卿有裕堂堂在伊山桓伊旧隐也

仕进行所志，退居适吾情。

本无颠瞑患，那有得失惊。

想彼贪者狼，跋痜不少宁。

又哀觞藩羝，两角挂紫荆。

君子但居易。肯与世辙争。

彼以戚戚终，我以坦坦生。

斯堂谁所筑，向公勇且英。

百炼见刚质，千寻抵孤清。

艺兰畹畹滋，栽竹个个成。

无复笛三弄，只闻弦诵声。

客来引壶觞，客去山峥嵘。

咄哉狙诈儿，夸眩机巧呈。

揶揄复揶揄，镜空难遁形。

天命有通塞，况公负时名。

唐济嗣先业，选抡待扬庭。

一朝看游刃，光芒发新硎。

十步即千里，紫气无留行。

青蝇失榛棘，周道如砥平。

胡寅

胡寅　赋永宁严老幻庵

物理初无妄，云何以幻观。

得非心有碍，坐使肉生瘢。

日月当天久，山河著地安。

波斯不别宝，学道古来难。

胡寅

胡寅　古今豪逸自放之士鲜不嗜酒

美禄无过酒，星泉奠两仪。

端由皆作圣，意趣少人知。

肇命惟元祀，迎春祝寿祺。

功深资药石，力厚起疲赢。

若羡千钟美，休嫌九醖迟。

忘情惟大禹，无量乃宣尼。

抔饮觞初滥，留连祸始基。

先王防以礼，后世利其资。

默识人情异，参稽俗羽移。

放怀无事矣，问口纵言之。

惑溺终长夜，奢残竟作池。

包茅齐服楚，奏鼓胤征羲。

大泽斩蛇后，当炉折券时。

彭城正高会，睢水已填尸。

谪去忧占鵩，归来喜受厘。

瓶盆感田父，餵饀念湘累。

壑谷中宵问，糟丘一篑亏。

怒排樊哙盾，吐卧允之颐。

击帻笼钱凤，争权杀魏其。

脱靴惭力士，飞燕忤杨妃。

司隶要殊切，虞人猎已驰。

魏文敦信义，王猛用钤锤。

有客言虽吃，何人字识奇。

裸身荒已甚，涤器事还卑。

软饱深形颂，醒狂屈受讥。

虽将齐物我，亦合悼功缌。

渭朋歌初阕，高阳伴蚤稀。

湖船回太白，水殿燕西施。

薤露停杯唱，鲸鱼入海骑。

缅怀七子会，怅望八仙期。

潇洒斜川影，风流曲水湄。

日斜休百拜，罍耻便三辞。

头上巾频漉，腰间锸自随。

谅难操北斗，且复坐东篱。

西海桃垂实，南山豆落萁。

无违商士诰，宜葺杜康祠。

李脱朱温阱，刘为石勒縻。

死生当有在，王伯岂由斯。

五斗酲方解，三人影对嬉。

高谈倾坐听，痛饮亦吾师。

责味曾围鲁，提筒更忆郫。

安能洗晏粉，聊复涨黄陂。

章子以孝显，酆舒因俊危。

夫妻不成属，父母或贻罹。

讵比华茵污，宁虞窟室隳。

壁悬疑角影，车载号鸱夷。

口不挂臧否，醯犹和薄醨。

立苗讽锄恶，种秫待充饥。

雨落香檀注，春融绿髓脂。

云轻浮蚁子，金嫩写鹅儿。

滴滴葡萄颗，涵涵鹦鹉卮。

胸吞九云梦。笔走万蛟螭。

风月江山好，宾朋笑语宜。

绣帘初静卷，银烛已高垂。

俨雅神仙坐，纷罗水陆奇。

色深迷琥珀，光溢艳琉璃。

绿笛翻罗袖，红潮上玉肌。

献酬俱缱绻，沾洽尽融怡。

不问檐花落，惟愁画角吹。

初筵何抑抑，屡舞忽僛僛。

寒食梨花发，重阳菊蕊披。

龙山犹可想，洛浦尚能追。

月满倚琼树，雨余攀柳枝。

高飞鸿鹄远，左手蟹螯持。

贤圣分清浊，青齐辨等衰。

市沽难共食，家酿恐成私。

算爵商壶矢，忘杯泥夹棋。

资深酣道韵，端的露天倪。

翠竹沉云色，酴醾浸玉蕤。

过咽输浩渺，赴吻重涟漪。

卷尽青荷叶，颠飘白接篱。

野畦供鼓吹，幽鸟奏埙篪。

但看朱成碧，那知玉作瓷。

长瓶卧荒草，山郭飐青旗。

目井欣投辖，窥门怅絷骊。

提壶留客住，杜宇劝人归。

碧嶂下红日，飞霜点黑髭。

邴原良自苦，毕卓未为痴。

处士林泉适，骚人景物悲。

放臣离国恨，迁客去乡思。

须藉杯中物，聊舒镜里眉。

暂时浇磊磈，到处吐虹霓。

但戒零霜露，无劳洒涕洟。

从教禁纲密，莫遣醉乡迷。

为沃尘生肺，应防水尅脾。

破除閒病恼，断送老头皮。

埋玉空烦酹，挥金莫计赀。

三行何法制，五齐孰官司。

喜怒或交作，阴阳因并毗。

达人眇天地，曲士谨毫厘。

夜汲文园井，朝餐大谷梨。

渴心便渌醑，大户怕甘酏。

滋味将何比，经纶倘在兹。

一尊常准拟，三顷要耘治。

吾道久榛莽，世途多虎貔。

黄封忆内醖，絺绣念宗彝。

傅说膺新命，曹参守旧规。

群生思覆护，寰海厌浇漓。

倘负膏肓疾，须凭国手医。

欲传方汉者，把盏咏吾诗。

胡寅

胡寅　观柳源瀑布

遐归犹胜践，风日清广宙。

途巘意未阑，景绝原初副。

回峦豁大壑，万古贮天漏。

无人识秋河，此地一源透。

鎔银谁戏剧，捣玉供喷漱。

未知三峡桥，与此孰雄陋。

却来据盘石，云气满襟袖。

指雇组练军，汹涌出左右。

八元坐收功，独听九韶奏。

摧岩决涧手，笑我泫寒溜。

出入更回头，云水莽迷覆。

归瓶注小瀑，雪乳尚真斗。

胡寅

胡寅　观棋

平地纵横十九余，古今争向此中消。

乾坤二策归皇极，愚智殊途祖帝尧。

竞胜鲜能思自活，临机谁肯暂相饶。

旁观有著如当局，敢道今无国手超。

胡寅

胡寅　观诸人唱和

五言虽窘步，才力竞雄夸。

壑耸千章木，霄霏五色霞。

声谐金掷地，梦到笔生花。

岂谓明珠贯，清辉照蔀家。

胡寅

胡寅　归次湘西元作以诗见迎和之

十载重湖阅使星，坐令疲瘵洒然醒。

从不骏足轻千里，岂但词源荡四溟。

笑我间投倦翼，辱公江上访归舲。

南山幸有为邻约，何日来分一半青。

胡寅

胡寅　归次义彬老人廖康吉惠灵寿杖以二十八字谢之

绿鬓投荒白发归，瘴余浑欲不胜衣。

烦将扶老殷勤赠，未怕登高足力微。

胡寅

胡寅　归舟濡滞示仁仲

扁舟下荆江，信宿七百里。

少萦玉州岸，翠壁红楼起。

提携桃竹杖，飞步同徙倚。

永啸来长风，极望际天水。

登临兴未穷，归思孰能弭。

枕湖驾高浪，万顷期一苇。

飞廉不借便，进尺或退咫。

莽苍入葭芦，回环乱洲沚。

登临兴未穷，归思孰能弭。

枕湖驾高浪，万顷期一苇。

飞廉不借便，进尺或退咫。

莽苍入葭芦，回环乱洲沚。

刺篙力言匮，挽缆路仍圮。

物用各有时，{上戛去戈下乔}荡未可鄙。

风水亦何心，邂逅乃如此。

快意得濡滞，赢缩固其理。

子文三已仕，了不见愠喜。

斯犹未称仁，胡不听行止。

南山定非远，风驶一帆耳。

携壶上翠微，旅琐为君洗。

胡寅

胡寅　癸丑元日文定时留丰城青湘唁家

去年已向爆声残，晓气絪縜雨不寒。

玉佩想闻趋桂殿，彩衣遥祝献椒盘。

千龄这运方更始，一统王春正履端。

不与时光共流转，此心那更觅人安。

胡寅

胡寅　郭伟求鄙文

少时文墨已非工，渐老才还必须更觉蒙。

空有簿书相汩没，了无朋友共磨礲。

功名也只浮云似，富贵还应逝水同。

寄语宅心何处所，晚春沂上舞雩风。

胡寅

胡寅　过鼎澧

沅澧春风拂马鞭，客愁何事四无边。

於今榛棘三州地，自昔坻京百姓天。

安得鸣鸡连比屋，空余归雁落平川。

一觞莫酹怀沙魄，且对桃红李白传。

胡寅

胡寅　过方广不遇主僧留示

雾盖参云幢。要须酒壶缀羊羫，

哀箫怨笛歌鬟双。缅怀东岩谢太傅，

提携靓艳凌崆嵏。不学香山白居士，

只与如满相敦庞。想君闻之笑且{左口右庞}。

西东分流岭头泷。归来亦复有何好，

方寸坐以钟鱼降。留诗六反皆震动。

鱼谁考击钟谁撞。

胡寅

胡寅　过明田寺会杨李二生於碧玉三首

已宅连延紫盖椒，寻山依旧不辞遥。

借床未暇桑三宿，解饭还须水一瓢。

风外野云俱淡荡，雨余秋气亦萧条。

故人适有登高约，又拄枯藤过野桥。

胡寅

胡寅　过明田寺会杨李二生於碧玉三首

骚人空自怨兰椒，更遣招辞叹远遥。

争似夷齐饱薇蕨，每同嵇阮醉觚瓢。

清歌窈眇成珠贯，仙步虚徐按玉条。

最忆向来携手处，云平溪树水平桥。

胡寅

胡寅　过明田寺会杨李二生於碧玉三首

浆酒香浮桂与椒，此间谁惜马蹄遥。

爱君涧壑沉吟树，笑我江湖瀋落瓢。

前日好风犹泛座，只今零露已盈条。

东山妓女诚何算，颇羡周郎得小桥。

胡寅

胡寅　过疏山题一览亭梁溪公所书也二首

手遮西日到閒山，忽得昏鸦敛翅间。

未暇拈香参佛祖，且须襩被扣祥关。

月林散影参差静，风磬传音窈渺痚。

拟买一廛通水竹，杖藜他日寄閒顽。

胡寅

胡寅　过疏山题一览亭梁溪公所书也二首

林梢斜月堕金盆，接影苍茫日雾翻。

欲倚小栏收遁景，试凭长啸卷遐昏。

寒山濯濯空堆皱，野水瀰瀰不待源。

莫道此亭观览富，未如宾日上天门。

胡寅

胡寅　过益阳

侨寄家连楚，归游岳背衡。

川原渐旧国，鲑菜惬平生。

淮海风难定，江湖浪岂平。

春融一杯酒，下马且同倾。

胡寅

胡寅　寒食日约蔡生以雨不至

细雨斜风恼弄春，荒郊不见踏青人。

伤心湖外松楸域，吊影天涯露电身。

杨柳杏花何处好，石泉槐火一时新。

举杯幸有君相属，更待泥乾步屧匀。







卷123

胡寅

胡寅　和蔡生

吾生惭松独，天赋比樗散。

学道才窥藩，圣门未容款。

老来忧患集，鵻草经湿叹。

衣带垂有余，樗腹无可坦。

跫然喜君至，肯就我乎馆。

一醉老瓦盆，宁用玻璃碗。

春风正骀荡。柳暗月欲满。

蚩蚩万物类，混化胎与卵。

吾侪幸襟灵，诗书足相伴。

浩然天宇内，未暇论修短，

扬雄正希颜，曾子岂雇管。

希声非折杨，下士每大莞。

胡寅

胡寅　和蔡生迁居二首蔡学佛故用杜老与赞公故事蔡常令一妪持简来

浮生何处不蘧庐，且喜飘然乍卜居。

一室未应忘洒扫，四邻聊复认亲痚。

荔蕉饷客还堪饱，笋蕨登盘莫原余。

有意相寻即扶杖，无烦赤足致双鱼。

胡寅

胡寅　和蔡生迁居二首蔡学佛故用杜老与赞公故事蔡常令一妪持简来

一壶村酒要同尝，脯醢菹肴取次将。

谈话翠微修竹径，追随斜照晚风冈。

梅花淡淡传春意，柳色依依作岁阳。

只麽往来成乐土，岂知身世落南荒。

胡寅

胡寅　和陈生三首

此道存亡仁不仁，遗编所载岂其真。

若非象外冥心契，宁向环中得意新。

玉尘有文堪悟道，锦囊无句不藏春。

箪瓢倘可分留客，更欲闻君一语亲。

胡寅

胡寅　和陈生三首

车尘马足两纷纶，谈叟浑如谷口真。

闹里光阴渠不驻，静中滋味我尝新。

高眠展转三竿日，熟饮频烦一瓮春。

请看夏畦劳瘁者，岁寒当与子相亲。

胡寅

胡寅　和陈生三首

挂却衣冠把钓纶，那知藏拙未全真。

余生意态无相顾，未死工夫有自新。

弦绝谁传流水曲，瑟希曾对舞雩春。

晚交况得陈丘子，不但波澜子建亲。

胡寅

胡寅　和次山游朝阳岩

画船浮客到岩阿，小阁经年又一过。

天远恍如开翠幕，江春浑似绕青罗。

雨晴风日山山丽，花发园林处处多。

早四郊膏泽遍，试从尧壤嗣农歌。

胡寅

胡寅　和次山赠别

牧养改闻政失中，茇棠深愧召南风。

却归旧隐三家市，回望耆儒一亩宫。

惠帐我今寻怨鹤，苹洲君复送惊鸿。

别怀不得同杯酒，西柄居然挹大东。

胡寅

胡寅　和单令

曾步雩风咏晚春，肯教清镜受纤尘。

诗书渐与心为一，文字终惭笔有神。

弈局不争先后手，醉乡常值圣贤人。

得时花卉千千状，须倩能诗为写真。

胡寅

胡寅　和单令

朝雨催寒细似毛，宾鸿带影朔云高。

菊萸不分簪华发，糕酒无因拜赭袍。

笑我功名如堕甑，爱君情义比投胶。

病衰阻趁芙蓉约，木末搴翻独咏骚。

胡寅

胡寅　和单令

炎州暑令比焌炊，茅屋深更未掩扉。

倦鹊绕林飞又上，流萤照水乱还稀。

寡尤正三生缄口，新浴又思一振衣。

独怯诗坛把麾将，欲摩坚垒费攻围。

胡寅

胡寅　和单令除夕二首

又闻幽谷有莺迁，况复山晴花向然。

泥犊戒耕呈岁岁，户灵呵鬼换年年。

茅檐剩有三竿日，秫地曾无二顷田。

且买东江百花酒，与君同棹十分船。

胡寅

胡寅　和单令除夕二首

坐阅流年同掷梭，未曾闻道事如何。

击壶安用铁如意，爱酒犹须金叵罗。

重读豳诗赓节物，还师鲁圣对乡傩。

东风渐次开桃李，之子宁能不我过。

胡寅

胡寅　和单令春日

新历自披展，故交谁与欢。

颜容羞把镜，菘韭强登盘。

袖手笼东老，侵肌料峭寒。

大钧方播物，吾道岂艰难。

胡寅

胡寅　和单令简园梨花四绝

梅花如梦李成尘，却伴酴醿过晚春。

未要烘晴千树白，且看带雨一枝新。

胡寅

胡寅　和单令简园梨花四绝

野老山园未省开，今朝何事客俱来。

炎荒有此清凉地，剪水装林绝点埃。

胡寅

胡寅　和单令简园梨花四绝

共传嘉树锁山阴，冰彩瑶光自一林。

未必甘滋追大谷，照人风韵故能深。

胡寅

胡寅　和单令简园梨花四绝

清游当日兴怡融，无奈如比雨映空。

闻道只今方烂漫，莫教飞趁楝花风。

胡寅

胡寅　和单令九日二绝

爽气深秋彻九霄，凭高眼界迥寥寥。

凄风但可开黄菊，零露行庆到蓼萧。

胡寅

胡寅　和单令九日二绝

行乐从来贵及辰，况逢节物一番新。

病夫久矣捐杯酌，怅望临风落帽人。

胡寅

胡寅　和单令自龙山迎月而归

招提炉上宝香氲，问信浮屠作祖人。

想得妙心同水镜，故应归路见冰轮。

清辉万里无穷雪，净观千山不隔尘。

欲识新诗惟累句，颇惭曹植与君亲。

胡寅

胡寅　和单普二首

能向词江挹彼清，爱君诗句早知名。

百家悬镜知妍丑，一字提衡有重轻。

画话岂淹三友益，简才方廓四聪明。

肯临蔀屋相辉映，自愧常谈只老生。

胡寅

胡寅　和单普二首

弃捐孤陋与谁邻，插棘诛茅漫隐沦。

乱思诗书随手揭，慰怀风月逐时新。

惭无用舍行藏道，有愧东西南北人。

久矣笔端尘土暗，因君聊复拟心神。

胡寅

胡寅　和德施赏金沙

笼纱未暗尘，锦幄又经春。

有艳晓酣酒，无言时恼人。

后先争绚倩，开落自仍频。

相对长松树，香心结蕊新。

胡寅

胡寅　和邓友直

坐看鼓树溢枯流，快作南江汗漫游。

晓岸林峦光写镜，夜客风露冷涵秋。

謏闻岂解论三豕，涩思真如曳九牛。

但喜维舟时接席，一篇珠玉胜封侯。

胡寅

胡寅　和范元作二首

江北风尘静，江南水竹居。

世交论契厚，岁晚莫情痚。

劚雪重培菊，临溪易买鱼。

潇湘有旧约，相就不投书。

胡寅

胡寅　和范元作二首

仇虏何须杀，调和乃妙机。

又闻坚誓约，不用讲攻围。

六月鹏南徙，三春雁北归。

自知同斥鷃，蓬菊且卑飞。

胡寅

胡寅　和范元作五绝

马迁法左氏，实录系日月。

孰传经世学，傥可论绝笔。

胡寅

胡寅　和范元作五绝

久矣閟大音，无讥郐以下。

一闻入圣处，万古洗凡马。

胡寅

胡寅　和范元作五绝

种学根不深，履道乃邮传。

欲收反约功，必也破万卷。

胡寅

胡寅　和范元作五绝

挟策博塞殊，愚智相千万。

反躬诚且乐，此事要早办。

胡寅

胡寅　和范元作五绝

阅书五行下，未胜百回读。

至道一念存，请事不远复。

胡寅

胡寅　和韩司谏叔夏乐谷五吟　布被

昔年司马公，清德如伯夷。

箪瓢不改乐，又似吾先师。

平生一布被，天地乃吾知。

岂比平津侯，挟诈坐受嗤。

公今蹈前修，自适性所宜。

不受寒暑变，炎凉但相推。

彼美锦绣温，蒙覆真虎皮。

愧非三绝手，何以嗣铭诗。

胡寅

胡寅　和韩司谏叔夏乐谷五吟　蒲团

少年慕简册，编蒲抄古书。

有闻未能行，常恐迷劂初。

青毡雪窗夜，卧起卷复舒。

岁久亦穿穴，客冷不及渠。

知公已坐忘，物我归如如。

黄团稳叠足，绣茵一蘧簒。

传闻伏蒲谏，天子怀每虚。

出处谅未免，里轮联锋车。

胡寅

胡寅　和韩司谏叔夏乐谷五吟　瓦炉

灵台净含光，虚室自生白。

缥缈沉水香，瓦篆青幂幂。

何用金狻猊，浮动罗绮席。

缁黄手秉持，儿女衣篝僻。

一从胡尘涨，岱华腥膻隔。

君臣若际会，至治发明德。

普熏遍十方，氤氲本埏埴。

何人学孔祷，鼻观久已塞。

胡寅

胡寅　和韩司谏叔夏乐谷五吟　纸帐

细皱卷寒波，轻明笼白雾。

何以相徘徊，岁晚正凝泎。

枕欹一尺竹，被展几幅布。

贤哉楮先生，不以贫不雇。

夜玉围红绡，羞涩强自赋。

书生说富贵，志士安贫素。

风惊银海潮，春在明月库。

先生睡方浓，不觉糟床注。

胡寅

胡寅　和韩司谏叔夏乐谷五吟　竹枕

故乡清渭滨，一节取君子。

相从大江南，展转秋风里。

清慵笑玉便，傲兀胜隐几。

屏山烟景媚，醉倒日高起。

此君通昼夜，俗士乃轻鄙。

原言一奠枕，四海春睡美。

{左石右坚}{左石右坚}孙子荆，未便洗吾耳。

得意大槐宫，古今真梦尔。

胡寅

胡寅　和洪秀才八首

杖策纷纷是，谁能志大猷。

{牧去攵加角}衣与粝饭，长夏及清秋。

辩论轻三耳，斋明见两眸。

圣门多要妙，文艺不须游。

胡寅

胡寅　和洪秀才八首

自昔超群者，无非远大猷。

要令心似镜，莫遣气横秋。

末学多墙面，深窥异瞽眸。

君看颜氏子，何以过商游。

胡寅

胡寅　和洪秀才八首

爱酒希元亮，敲门重子猷。

孤松将秀岭，万竹已摇秋。

懒去手搔发，兴来书映眸。

此生当皎皎，毋作梦中游。

胡寅

胡寅　和洪秀才八首

于今闻议论，自昔际风猷。

劲柏君凌雪，衰蒲我望秋。

读书钦满腹，歌舞倦回眸。

岂但人称善，无惭马少游。

胡寅

胡寅　和洪秀才八首

栽花为事业，种秫是谋猷。

不羡两蜗角，从教双鬓秋。

登楼山抹黛，垂钓水澄眸。

此乐应谁侣，雩风昔从游。

胡寅

胡寅　和洪秀才八首

鄙人闻道晚，何以播芳猷。

未就三年刻，还惊一叶秋。

论交无白足，对客有青眸。

之子怀仙趣，相期汗漫游。

胡寅

胡寅　和洪秀才八首

有烦推后觉，未克继先猷。

痼疾资医缓，心专慕弈秋。

远游方策足，参倚在凝眸。

更仗磋磨力，时时警惰游。

胡寅

胡寅　和洪秀才八首

闻说频频党，深遵秩秩猷。

题评归月旦，裁鉴比阳秋。

赋谢雕虫手，诗通美盼眸。

看君多直谅，端似汉朱游。

胡寅

胡寅　和黄倅祈求有应

海山和气四时连，太守宾僚自十仙。

明恕而行非苟尔，感通之效固昭然。

萌心甘泽云从地，举意晴蜴日丽天。

可但南冠瓶有粟，家家酣咏太平年。

胡寅

胡寅　和黄秀才

羹藜饭糗自无余，身世萧条亦自如。

十里溪山连枕席，一堂风月伴琴书。

畹兰幸袭仙人佩，径草欣承长者车。

四海弟兄非浪语，先生何恨九夷居。

胡寅

胡寅　和黄执礼六首

税得东家一亩宫，向来喧市马牛风。

誓将尤悔加深省，肯为饥寒叹屡空。

十里溪山愁眼外，数家梧竹画屏中。

惠然更感无双子，时有高谈发蔽蒙。

胡寅

胡寅　和黄执礼六首

赐墙那及仲尼宫，妄意坚高立下风。

志士有求虽汲汲，鄙夫无得漫空空。

诗鸣寡学安能善，酒圣多愁讵敢中。

惟赖有朋想博约，过情之誉岂宜蒙。

胡寅

胡寅　和黄执礼六首

浮生均是大槐宫，永日聊便竹簟风。

若要语言求要妙，犹将笔墨画虚空。

一区聊寄尘嚣外，万景皆归眺望中。

敢似越鸡孵鹄卵，正惭云将问鸿蒙。

胡寅

胡寅　和黄执礼六首

律吕旋相六十宫，声如佳句比南风。

自非诗印全提得，难使言瑕一洗空。

已向襟灵窥致远，更从彪炳见弸中。

读书有益非虚语，请看孙权与阿蒙。

胡寅

胡寅　和黄执礼六首

尚德南宫勇北宫，羡君兼有古人风。

无双自昔称江夏，第一于今鄙解空。

会友更求三以上，策名应簉二之中。

须惭纇语赓黄娟，但可厨人作酱蒙。

胡寅

胡寅　和黄执礼六首

文才久合步蟾宫，未肯争搏九万风。

剩欲论诗宗典乐，故应怜我隶司空。

高山宛在绿琴里，白发从多清镜中。

要识起予真赏意，圣门千古望龟蒙。

胡寅

胡寅　和贾阁老三首

新柳逢秋叶尚阴，晚莲披露色难禁。

坐听玉屑轩犀寺，静对山炉颺水沉。

绿酒浅深皆有味，白云来去本无心。

辱公丽藻相留句，且复追随翰墨林。

胡寅

胡寅　和贾阁老三首

来朝杲日破顽阴，共指秋成喜不禁。

寸碧遥岑供眺望，长空飞鸟自消沉。

四时景物千钟酒，万古功名一寸心。

尚愧先生游佛海，两忘轩冕与山林。

胡寅

胡寅　和贾阁老三首

西云十日结重阴，葵箑桃笙自不禁。

书帙有缘灯耿耿，酒杯无伴雨沉沉。

君恩未报空怀禄，民瘼难医只愧心。

为问野麋何处好，莺鸣雕槛隔长林。

胡寅

胡寅　和贾陶二老二首

已愧名邦忝，仍无秀句传。

花光随处好，草色与愁连。

论少庭常寂，心閒地更偏。

先生肯乘兴，一醉赏风烟。

胡寅

胡寅　和贾陶二老二首

节物匆匆度，边烽幸不传。

名花空雨坠，秀树已云连。

孤负杯莲倒，萧条烛蕊偏。

但欣民小泰，凝寝有炉烟。

胡寅

胡寅　和坚伯碧泉留题

欲濯冠缨尘垢侵，梁亭横占一源深。

碧纱演漾苍鱼色，黛白因依翠木阴。

疏沼岂惟三凤饮，买山初听一龙吟。

请君莫惜来游屡，耆旧风流尚可寻。

胡寅

胡寅　和郡将劝农

仁政惟敦本，躬行岂好夸。

舞停衫颺雪，盘藉绮如霞。

童马争骑竹，村庞息吠花。

向来观馌地，和气满家家。

胡寅

胡寅　和李靖

三间茅屋陋无人，聊著投荒罪垢身。

此地相逢应有数，他年重见复何因。

雅骚我岂堪嘉赠，逸足君宜据要津。

更把一尊当雨霁，坐看冰鉴拓秋昮。

胡寅

胡寅　和李生九日二首

节物休惊木叶催，相逢佳节兴悠哉。

尊如北海聊同醉，菊傍东篱也自开。

乌帽任教吹脱落，紫萸仍得看徘徊。

诸君合有登高赋，为继当年戏马台。

胡寅

胡寅　和李生九日二首

骚客悲秋心易催，主人醪醴正时哉。

登高何必仙家术，酬节聊凭笑口开。

凤岭胜游诗自好，龙山高宴首空回。

独余眇莽梁园念，想见黄花满吹台。

胡寅

胡寅　和李子扬题龙源田舍

旧隐今何许，新宫定几间。

经尘昏北道，青壁睨南山。

若拟崧和颍，犹胜蒯与菅。

君方二顷得，我爱一生閒。

荫石多云树，行田有翠湾。

客来那更问，门设不须关。

世味浮云薄，颠毛小雪斑。

功名当未免，亦念早来还。

胡寅

胡寅　和刘彦冲日发

避炎扫净室，卧看浮炉烟。

读君五字诗，鹤发惊舑仙。

缅怀少壮日，意氯横无边。

春风郁双鬓，绿草争芳妍。

酒豪既跌宕，花恼仍狂颠。

涉境如刺绣，针行久忘邅。

中路一线通，悟彼称世贤。

不知老将至，此道闻尼宣。

高山戴雪早，从人嘲乐天。

青青复种种，荣谢理固然。

市翁一弹籬，意眇飞鸿前。

何况大丈夫，乃雇儿女怜。

为语偓佺辈，痴心莫攀缘，

褭蹄谅可铸，此物无由玄。

胡寅

胡寅　和刘仲固痛饮四叠

旧诗未酬新句新，向来毒酲与死滨。

颓然一榻谁料理，子思之侧知无人。

华筵再开不辞醉，夜碧千钟慰愁肺。

盍簪如雾君不来，岂念清游后难继。

朱唇少罢凌风歌，莲舟小桨翻青罗。

笛声无哀亦无怨，唤取月色今宵多。

狂时骀荡醒时耻，情景循环亦何已。

但愁霜过沾人衣，埘上噀噀坐当起。

胡寅

胡寅　和路枢四首

图书虽是旧生涯，翰墨那能剡国华。

戏彩便甘甜五马，退朝犹想覆千花。

先民事业高三代，将圣春秋自一家。

他日登门谢佳句，剧谈当许岸乌纱。

胡寅

胡寅　和路枢四首

前筹初见翊元枢，何事扁舟泛五湖。

脱屣红尘谁肯办，挂冠黑发世应无。

原陪几杖登南阜，遥想氛埃暗北区。

晚节功名端不免，云台依旧矗天都。

胡寅

胡寅　和路枢四首

林壑苍茫渺一涯，辱化词藻借光华。

大声岂直金投地，清梦悬知笔有花。

不似罢兵初度岭，应同奏疏早名家。

曳裾未惬平生志，常恐追锋侍绛纱。

胡寅

胡寅　和路枢四首

进退行藏合道枢，讵分廊庙与江湖。

原陪东阁留宾后，定向南山卜宅无。

不为避喧邻懒瓒，祗缘尝药访臾区。

勉搜累句酬高韵，端似无盐簉子都。

胡寅

胡寅　和毛生瑞香

久雨妨园涉，奇芬待客吹。

今朝搴翠幄，晴日丽繁枝。

一一花相簇，翩翩蝶未知。

薰篝蒙紫锦，香过每轻披。

胡寅

胡寅　和奇父壁间留题

竹杖轻坚野服宽，岁寒庆得见苍官。

世情无限残霜叶，昨日青青今日丹。

胡寅

胡寅　和奇父二首

示病维摩体暂癯，羽閒中散礼诚疏。

已知道义能相与，故使情交得自如。

前日又欣挥尘尾，何时重见命巾车。

栖迟甘就衡门下，不见龙章卧草庐。

胡寅

胡寅　和奇父二首

丈室虚明了不扃，寸田芜废正须耕。

容颜半叹年华改，品目犹烦月旦评。

洗砺子荆真可慕，中庸伯始竟何成。

且将礼节规儿辈，不止文书记姓名。

胡寅

胡寅　和奇父叔夏雪五首

不须十日照胥敖，且要仙花丽显皋。

集霰果然归望望，同云因得蔽高高。

辉山玉璞韬虹气，乱眼烟霄隘羽毛。

欲叩小斋拚醉赏，最怜纤玉劝持醪。

胡寅

胡寅　和奇父叔夏雪五首

谁能逐兽搏于敖，敏捷诗才笑鲁皋。

桂魄梅花俱自好，海山银阙两相高。

回风最爱翻双袖，润物全胜拔一毛。

打底和成真少味，空惭清酎映甜醪。

胡寅

胡寅　和奇父叔夏雪五首

懒把冬雷问告敖，休将玉雪试方皋。

但惊梁苑风流在，难继阳春格调高。

宫女妆梅皆妒色，仙山花石总泠毛。

自惭涸思无多子，糟粕何由更取醪。

胡寅

胡寅　和奇父叔夏雪五首

乍霁初离房与敖，又看云气压神皋。

昆冈屡得因心友，东郭真惭举趾高。

最爱谢儿方柳絮，可怜汉使啮毡毛。

水晶盐是何人得，拜赐曾同御缥醪。

胡寅

胡寅　和奇父叔夏雪五首

善游不必慕阎敖，避雨休寻夏后皋。

共喜九天羲驭整，要登千仞祝融高。

交情自分居龙尾，酒算何妨剧蝟毛。

闻道雷池尚残雪，且携茗碗罢壶醪。

胡寅

胡寅　和奇父再寄首韵奇父易用

酒影何时有画蛇，灯光不必罩红纱。

幸能真率时添菜，未忆柔疑笑捧茶。

世路风波常起伏，醉乡田地绝隆漥。

爱公诗句如清瑟，逢比流鱼感瓠巴。

胡寅

胡寅　和奇父竹斋小池及游春五绝

虚斋要使暑天寒，移得扶痚惬静观。

不但好风生殿角，已应春笋斗春阑。

胡寅

胡寅　和奇父竹斋小池及游春五绝

绿竹丛边筑小塘，泉来何处已洸洸。

未涵北户星辰影，半觉南风藻荇香。

胡寅

胡寅　和奇父竹斋小池及游春五绝

不瞻犀柄动经旬，忽报巾车独辗春。

曾作天津歌酒伴，此间谁是识花人。

胡寅

胡寅　和奇父竹斋小池及游春五绝

春事已惊飞柳絮，香醪何日酿松脂。

要平万点风前恨，莫遣千钟醒后知。

胡寅

胡寅　和奇父竹斋小池及游春五绝

东风不放两般春，只系胸怀故与新。

为问漆园蝴蝶梦，何如沂水舞雩人。

胡寅

胡寅　和钱孙叔委心亭二绝

交衢尘专雾祗相煎，回首山林去未缘。

安得委心无一事，陪公清话忘年。

胡寅

胡寅　和钱孙叔委心亭二绝

寄傲羲皇以上人，古今虽隔意常亲。

圣时方欲询黄发，未能公收致主身。

胡寅

胡寅　和仁仲

岩壑风烟可写忧，千竿筠玉净修修。

弟兄无故兼三乐，杯斚相欢第一秋。

岂似墨卿夸楚泽，最宜从事到青州。

胸中固自春风在，小试安能学太丘。

胡寅

胡寅　和仁仲孱陵有感

奸雄乘乱谋称帝，不暇从容问传器。

荀公死坐靳殊锡，文举诛因白畿地。

金根曲盖乘五时，谬以踞火尤吴儿。

悬知以鼠睨汉献，终欲搏噬如饥狸。

吁嗟白日蒙浮云，豫州奋臂提孤军。

虎熊争先气烈烈，鱼水相契情氲氲。

赤壁端如肴二陵，於操犹或称其能。

身在行间一交战，阿瞒始信河难冯。

仲谋亦恃江涛涨，岂忧炎德终沦丧。

孱陵自驻遏吴师，要知身系苍生望。

丈夫盖棺事方休，未报未生宗国仇。

英雄安得无块土，固令於此分荆州。

春风吹花不濡滞，绿满郊原何蔽翳。

前汉兴隆后汉颓，永怀启沃临行际。

胡寅

胡寅　和仁仲春日十绝

雪后云收万里天，春从何处著山川。

红边绿外无穷思，莫道今年似去年。

胡寅

胡寅　和仁仲春日十绝

气浃高深物物苏，问言还有欠春无。

桃红李白犹閒事，麟凤庆来瑞此都。

胡寅

胡寅　和仁仲春日十绝

雨细云轻隐隐雷，东君行乐正徘徊。

欲教游客留连醉，须放名花次第开。

胡寅

胡寅　和仁仲春日十绝

莫笑游人冷落时，风光流转不须疑。

去年草色空成恨，今岁花光又满枝。

胡寅

胡寅　和仁仲春日十绝

燕舞方酣莺又啼，草堂春睡日平西。

枝头有酒寻花去，小雨冥冥渐作泥。

胡寅

胡寅　和仁仲春日十绝

行春对酒满壶频，乐此春风自在身。

须信壶中春不老，何人作计强留春。

胡寅

胡寅　和仁仲春日十绝

年年绿水送残红，不怨东君只怨风。

芳草连云愁更远，劝君当醉万花中。

胡寅

胡寅　和仁仲春日十绝

万卉千葩自不同，吹开只是一般风。

对花不见花开处，动恐嬉游兴易穷。

胡寅

胡寅　和仁仲春日十绝

洛阳风俗事栽花，流水园林眇一涯。

移得旧根春不老，错疑蜂蝶过邻家。

胡寅

胡寅　和仁仲春日十绝

陋巷当年只屡空，于今还咏舞雩风。

已推宝瑟铿然后，莫认青春醉眼中。

胡寅

胡寅　和仁仲归乡有感

大堤蜿蜒挟江长，卉木同泛春风香。

青青嘉蔬不用买，采撷烹瀹皆堪尝。

羜肥豕腯白黑正，酒美鱼贱吞江乡。

岂惟物产具丰好，地势固可争雄强。

归来作赋兴不浅，一饭美芹心讵央。

胡寅

胡寅　和仁仲过滨江

沩山未暇往，石磴上雪端。

初识清修路，遥怜菡萏寒。

野宽耕仅有，民殄政犹残。

总使林泉稳，那能寝饭安。

胡寅

胡寅　和仁仲过五溪

沅水千年非旧波，英风元自振关河。

本怀国士知心早，岂念柽函挟恨多。

龟固有神宁豫罔，鸿虽高举畏虞罗。

椒兰从古能如此，何有沉湘作九歌。

胡寅

胡寅　和仁仲赏梅

万窍鸣饕风，千秋厄严雪。

花心独冲融，足以慰愁绝。

太和起孤根，枝上见明灭。

稍稍占芳辰，时时破苞结。

天葩忽晏粲，余卉尽骚屑。

培植幸逢贤主人，平台翠竹

清薰。

要看千树挂山月，肯把一枝萦鬓云。

轻风休吹落缤纷，待我诗成酬继君。

飞觞半酣未忍去，请情花气相氤氲。

须知魏夫人，元长姑射神。

咄哉赵飞燕，况乃杨太真。

但原华筵对晴昊，年年领袖百花春。

胡寅

胡寅　和仁仲游桃源

桃江稳楫兰舟渡，记得刘郎有仙路。

未能趋海访神仙，且欲沿溪看红树。

钓竿已逢慰羁束，平生装饰品得沧洲趣。

最欣傲吏轻傥来，拟学渊明赋归去。

与君一问桃花宿，岂得行如武陵暮。

伯阳八十有一篇，立教清净贵自然。

神仙之说何所始，虚怪汗漫无中边。

渔郎迷路去家久，虽践胜境终回旋。

雕辞饰实好事者，至今千载犹汉传。

宁闻自古有仙人，茂陵垂老一语真。

岂伊冠履荐绅士，惑溺不异蚩蚩民。

诚能御气友造物，陋彼蝉蜕悲埃尘。

想见桃源之野花正开，牧儿模管吹出芳林来。

不知人家尚几许，云屏玉帐空悠哉。

霏红泛绿竟杳杳，我亦乘兴山阴回。

不如与君归种待蕡实成蹊，昼永无地生苍苔。

胡寅

胡寅　和仁仲至荆门

虞帝当年辟四门，三苗那更蠢迷昏。

茫茫旧楚祗芳草，处处朱楼空断垣。

不原耦耕招素隐，要看良耜接深村。

韩公守戒谁能用，虎豹难凭折柳樊。

胡寅

胡寅　和仁仲治圃三首

扶持嘉树起条枚，未觉风前齿发颓。

深凿坐邀千涧水，纵观如步九层台。

云间秀巘浓还淡，案上陈编阖又开。

莫似昔贤夸独乐，与人同处首应回。

胡寅

胡寅　和仁仲治圃三首

不遣身心同槁灰，化工随手自量裁。

一栏仙葩端倪露，九畹崇兰次第栽。

生意可观那画得，暗香难觅偶吹来。

柴门漫说何曾闭，俗驾经过也未猜。

胡寅

胡寅　和仁仲治圃三首

愦瞀年来药渐须，喜君犹自手抄书。

尘冠固合悬圬壁，羽扇何当出草庐。

胜景但逢诗发遣，壮怀聊用酒驱除。

寄身扰扰胶胶者，欹纲从来不可居。

胡寅

胡寅　和仁仲舟中三绝

异代纷争战伐多，楼船赢负倚苍波。

如今天险如平地，讐虏深谋只用和。

胡寅

胡寅　和仁仲舟中三绝

支川千百欲归东，不得江湖不会同。

可但中流能击楫，也知高浪要乘风。

胡寅

胡寅　和仁仲舟中三绝

湘君谁识是皇英，占得君山冷淡青。

月满湖平相照处，姮娥应得见娉婷。

胡寅

胡寅　和任大夫赠别

未老先衰负疾忧，敢贪荣禄尚为州。

已惭骚客能招隐，更愧疲民欲借留。

斤斧且厅存夜气，江湖那得献辰猷。

新诗满把珠玑重，归艇全胜载石舟。

胡寅

胡寅　和汝霖三首

客思如春日日深，莫令鶗鴂损芳阴。

忽逢佳士能倾盖，那用高眠有抱衾。

陌上正歌归缓缓，尊前聊酌夜沉沉。

君诗也得池塘梦，沈谢风流尚可寻。

胡寅

胡寅　和汝霖三首

圣门功业海同深，大禹犹曾惜寸阴。

知有诗书消永日，不将狐貉愧寒衾。

定心应已观川逝，阔步何须叹陆沉。

闻道北山兰正好，果堪纫佩即幽寻。

胡寅

胡寅　和汝霖三首

桃李无言春事深，便看园树欲交阴。

永怀北固吹长笛，一醉春风典破衾。

金羽喜从幽谷出，锦鳞贪引翠竿沉。

好传消息睎曾点，莫把平生问李寻。

胡寅

胡寅　和上封洪辩用明察院韵

绣衣御史有前闻，衲子禅师亦好文。

出禀圣谟苏瘵俗，坐持诗律战魔军。

访寻水石閒招隐，际会风云偶策勋。

喧寂两忘归一致，此心何处不超群。

胡寅

胡寅　和叔夏海棠次东坡韵

久矣心灰形槁木，有烂锦衾谁与独。

殷勤调护得繁枝，抹黛施朱尽凡俗。

池上靓妆开晓镜，露晞娇润离汤谷。

佳人得意矜绝代，陋彼牵萝补茅屋。

真赏幸逢尊有酒，清玩可使食无肉。

十眉仿佛画难亲，百匝徘徊看未足。

两旬绿秀承红嫩，一日篱槿何能淑。

朝来但觉花照眼，夜去不梦松生腹。

休夸艳杏荫白鷼，漫说夭桃痚竹。

固知尤物人共爱，也使先生动心目。

老坡有咏记江城，少陵无句惭巴蜀。

雇我荒词陪绝唱，何异斥鷃追黄鹄。

夜来风雨太豪横，惆怅遥峰萦度曲。

不如却赋黑牡丹，寄语孔翠防抵触。

胡寅

胡寅　和叔夏十绝一宿云峰寺二到韩公庄三饭草衣岩四泊东禅刹五六七八游

醉骑生马却扶舆，雪洒春衫二月初。

行乐偶从山寺始，他年重到未成虚。

胡寅

胡寅　和叔夏十绝一宿云峰寺二到韩公庄三饭草衣岩四泊东禅刹五六七八游

久闻人境寄陶庐，深约同游驾小车。

文举旧传樽有酒，冯欢宁叹食无鱼。

胡寅

胡寅　和叔夏十绝一宿云峰寺二到韩公庄三饭草衣岩四泊东禅刹五六七八游

前僧已著草茅培，后死犹来瘗骨灰。

一醉剧谈非为尔，自浇胸次有崔巍。

胡寅

胡寅　和叔夏十绝一宿云峰寺二到韩公庄三饭草衣岩四泊东禅刹五六七八游

马饥人困日西昏，无限归鸦已著村。

记取东禅风雨夕，卧无床荐阖无门。

胡寅

胡寅　和叔夏十绝一宿云峰寺二到韩公庄三饭草衣岩四泊东禅刹五六七八游

不惜冲泥步步前，为闻幽处有明川。

峰回路转酬劳客，一派琉璃春正妍。

胡寅

胡寅　和叔夏十绝一宿云峰寺二到韩公庄三饭草衣岩四泊东禅刹五六七八游

跨溪临岸各清真，上客来临景更新。

幽树好花修竹色，相鲜浮动镜中春。

胡寅

胡寅　和叔夏十绝一宿云峰寺二到韩公庄三饭草衣岩四泊东禅刹五六七八游

种竹何时匝两垠，只今痚翠已情亲。

会看染合全溪影，照映来游碧落身。

胡寅

胡寅　和叔夏十绝一宿云峰寺二到韩公庄三饭草衣岩四泊东禅刹五六七八游

谑浪澜翻间底诃，绝胜歌贯舞婆娑。

解颐为听谈诗妙，脱腕空传草檄多。

胡寅

胡寅　和叔夏十绝一宿云峰寺二到韩公庄三饭草衣岩四泊东禅刹五六七八游

莫笑田翁不任真，好贤留客意殊亲。

海棠半拆山丹重，京洛何曾远客身。

胡寅

胡寅　和叔夏十绝一宿云峰寺二到韩公庄三饭草衣岩四泊东禅刹五六七八游

重按东皋岂自归，曾闻归思勇如飞。

只因昨夜沉香帐，虮虱{上夂下寅}缘金缕衣。

胡寅

胡寅　和叔夏视获三首

閒客何如乐圣时，欣闻威凤再鸣岐。

且将诗笔耕尧壤，宁记书囊集汉帷。

日错碎金归野菊，风欺危绿战棠梨。

殷勤云将丰年问，无奈鸿蒙谢不知。

胡寅

胡寅　和叔夏视获三首

莫嗤公子务农时，后稷生民亦嶷岐。

稻割黄金镰似月，汗浑白雨袂连帷。

原趋座上鸡和黍，未种胸中枣与梨。

此乐若嫌儿辈觉，后知何以赖先知。

胡寅

胡寅　和叔夏视获三首

天赐丰年岂不时，闵公荒度效徂岐。

经丘烈日能焦扉，独夜秋风已泛帷。

岂愧石兄推竹弟，聊斟杜酒破张梨。

过门若有樊迟问，老子於中正遍知。

胡寅

胡寅　和叔夏水仙时见於宣卿坐上叔夏折一枝以归八绝

玉质檀心翠羽衣，寒梅开后独当时。

一枝折得将谁赠，想见花容出雾帷。

胡寅

胡寅　和叔夏水仙时见於宣卿坐上叔夏折一枝以归八绝

梅后宁知花便无，不从香草寄相如。

为君表出风流冠，只有春兰仅比渠。

胡寅

胡寅　和叔夏水仙时见於宣卿坐上叔夏折一枝以归八绝

叶是青霞剪作衣，花如静女不争时。

岂应更浥蔷薇露，撩得窥园不下帷。

胡寅

胡寅　和叔夏水仙时见於宣卿坐上叔夏折一枝以归八绝

洒然仙意指虚无，罗袜凌波定不如。

织女未忘银汉会，空烦浊水映清渠。

胡寅

胡寅　和叔夏水仙时见於宣卿坐上叔夏折一枝以归八绝

荪桡兰楫芰荷衣，袅娜愁予二八时。

嫁与湘君捐袂褋，玉搔头映白罗帷。

胡寅

胡寅　和叔夏水仙时见於宣卿坐上叔夏折一枝以归八绝

海岸仙人绝代无，清扬白日坐如如。

若从妙色光香觅，须信先生未识渠。

胡寅

胡寅　和叔夏水仙时见於宣卿坐上叔夏折一枝以归八绝

萱草盈阶是绿衣，玉簪陪槛敢同时。

更余溅水无聊赖，都向仙姿共一帷。

胡寅

胡寅　和叔夏水仙时见於宣卿坐上叔夏折一枝以归八绝

为花求偶岂全无，格与山礬姊弟如。

我已冥心芗泽观，何须江水对轩渠。

胡寅

胡寅　和叔夏岁除

新年节物推排有，旧岁光阴扫荡无。

白发任教装鬓换，青春元自与心符。

茹芝休慕商山老，舍瑟当睎鲁国儒。

三益况逢天下士，夷途从此得归愚。

胡寅

胡寅　和叔夏田舍三绝

尚恨山前尘土侵，去耕山后白云深。

下泉不使苞稂秀，夫子宁忘济物心。

胡寅

胡寅　和叔夏田舍三绝

作堨辛勤雨更迟，桔槔谁语汉阴知。

不嫌机事侵纯白，一日何妨灌百畦。

胡寅

胡寅　和叔夏田舍三绝

日望云霓手揠苗，何时能和快哉谣。

不如且种陶公柳，赢得长饥舞细腰。

胡寅

胡寅　和叔夏游双峰二首

有佛留深境，无僧阐大音。

殷勤五字句，摇荡众香林。

自适登临兴，谁窥隐显心。

从来多暇日，悔不早追寻。

胡寅

胡寅　和叔夏游双峰二首

山拥交加翠，风传琐碎音。

想闻尊有酒，待得月穿林。

真乐难陪席，芜词漫写心。

要须专一壑，散策每相寻。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

折绵威力漫相侵，根暖怡然独秀林。

万紫千红非我对，为渠无有岁寒心。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

间错浮筠冷更严，长松低顾拂苍髯。

清标总是君朋侣，桃李相望几陛帘。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

欣逢冷艳破冬温，更待飞霙涤昼昏。

剩欲约君移酒处，小桥斜过竹边门。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

未开痚蕊著诗催，依约蜂声欲隐雷。

姑射坐中亲绰约，岭头空有路萦回。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

六出谁人剪刻成，侵凌飘洒正纵横。

仙姿不赖相黏缀，浣尽浮埃艳更明。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

泼落琼华作雨蒙，迷离高树映寒空。

莫寻云外瑶台侣，且对尊前鹤发翁。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

东阁题诗得绪余，溪头千树映寒空。

莫寻云外瑶台侣，且对尊前鹤发翁。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

清溪练练影全呈，绝胜斜梢出竹横。

便是霓裳临晓镜，搔头初插示行行。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

意态冲寒不自持，桂华相伴亦多时。

未须细睹青春面，县看扶痚写影宜。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

畴昔黄金入汉宫，只今娇额为谁容。

嫦娥也觅孤栖伴，并照巫阳十二峰。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

若道残冬不是春，洗妆那得一枝新。

杏园芳洒真鷦顇，争似而今敛路尘。

胡寅

胡寅　和竖伯梅六题一孤芳二山间三雪中四水边五月下六雨后每题二绝禁犯

博山汤气馥笼寒，袅尽啼痕作醉欢。

赏去角巾从小垫，接{上四下离}何惜一生酸。

胡寅

胡寅　和孙奇父

揽辔丹青久更恬，挂冠高处静尤厌。

情田不是年年熟，世味安能种种帘。

虎鼠乘时争用舍，鸢鱼适意自飞潜。

也应及取仙舟下，同向南山看水帘。

胡寅

胡寅　和唐坚伯留题庄舍

无端世故若连环，独未忘怀畎亩间，

不问落花随水远，最怜修竹伴人閒。

非求垣屋须穷僻，知爱巾车得往还。

已谕耕奴多艺秫，免教华发变朱颜。

胡寅

胡寅　和唐坚伯留题庄舍

卧看月落半瑶环，起唤清风紫翠间。

玩意诗书千古乐，放怀天地一身閒。

向多倦鸟归何晚，无限浮云去未还。

不向此中真得趣，更论盘谷与商颜。

胡寅

胡寅　和唐寿隆上元五首

满城和气在春台，玉漏沉沉铁锁开。

明月谁知千里共，华灯同照万人来。

市桥渐涨丰容柳，江路犹残的皪梅。

欲与先生拚醉赏，未须归去隐蒿莱。

胡寅

胡寅　和唐寿隆上元五首

明月升天镜上台，灯如莲沼万枝开。

恨无立部歌仍舞，空有游人往更来。

续法未能窥佛祖，赓歌聊得继欧梅。

壮心消尽嬉游兴，矧复斑衣帐老莱。

胡寅

胡寅　和唐寿隆上元五首

名章络绎走陪台，得对春风一笑开。

楼外未知明月出，袖中疑有夜光来。

秀如王子登门竹，味胜曹公止渴梅。

已向歌谣挹和气，预知丰稔变污莱。

胡寅

胡寅　和唐寿隆上元五首

山褰云色暗阳台，俄复晨曦万里开。

行雨忽随新梦断，春风还似故人来。

精神总属陶潜柳，燮理须归傅说梅。

已共此邦同乐岁，更须躬稼辟田莱。

胡寅

胡寅　和唐寿隆上元五首

几年踪迹远中台，梦想传柑宴斚开。

懒拥牙旗穿市去，纵看玉李堕天来。

从教独照青藜炬，莫使轻吹画角梅。

也有江风浮彩巘，坐令形势卷东莱。

胡寅

胡寅　和王维三首

老矣鸡栖爱一廛，生涯随分不求全。

一杯那复思身后，三爵聊将补食前。

胡寅

胡寅　和王维三首

素不能诗复戒吟，辱君笙鹤堕清音。

何须风月三千首，已洗尘埃一寸心。

胡寅

胡寅　和王维三首

蓬门相直是南山，傍着丹梯尚可攀。

野兴旧同流水远，道心今共白云閒。

胡寅

胡寅　和吴元衡

先生颂酒夸两豪，使我读之如饮醪。

诗情不逐春光老，春在毫端尤婉好。

颇闻下堂小不佳，未欲颂公长者车。

不道芳菲成一梦，满城寒食藉梨花。

便把千峰名拟岘，同拨新醅酬阙典。

胡寅

胡寅　和信仲酴醾

化工收余春，不令寂寞回，

殷勤三月尽，更放名花开。

灿然白雪姿，乱洒青云堆。

奇香满深院，冷艳绝浮埃。

弟昆林下兰，执友岭上梅。

何年蕊珠殿，移根画堂栽。

邂逅得佳客，开窗设尊罍。

檀心半未展，更著红烛催。

惜无倾城髻，斜插一枝来。

赏心不可奈，折取浸瑶醅。

可怜清夜阑，叠鼓如轻雷。

笙箫发梦想，云雨下阳台。

樱厨未羞涩，高会意重陪。

花魂入诗韵，属和愧非才。

胡寅

胡寅　和信仲喜雨二首

云汉吁嗟堕杳冥，德音雷动走群灵。

天心逢契牺牲祷，田畯先闻黍稷馨。

帘卷西山增爽气，水通南涧漫平汀。

一篇可嗣东坡记，北榭今成喜雨亭。

天公知我亦顽冥，不许山川借宠灵。

何事民谣为膏泽，只因君德荐明馨。

榝楠未厌云迷谷，鸥鹭初便水满汀。

试揽秋光澄北榭，千峰争翠岌岩亭。

胡寅

胡寅　和邢子友

中怜牒讼汩华年，赖有神交肯惠然。

万石同登高柳外，一尊相属晚花前。

浮云空解遮人境，止水何曾染世缘。

安得小舟民衔尾，风樯激箭不须鞭。

胡寅

胡寅　和宣风寺壁间韵

客梦到何许，南山桃李园。

未能忘蜡屐，何意谒金门。

原举汉三杰，尽戡周陆浑。

虎皮包剑戟，农务看村村。

胡寅

胡寅　和彦冲

诗腑五字城，酒肠九曲湾。

兴来摧高坚，觞至输潺湲。

眷此山涧曲，素缁邀畿寰。

人境俱寄陶，陋巷同乐颜。

新黍酿初熟，小槽泣微潜。

仅堪代汤茗，敢望颓玉山。

独余要眇音，超然难追攀。

所赖见宽假，悲呜三日閒。

清风又吹句，玉佩峥瑶环。

使我发深省，迷芜自除删。

得意言语外，放怀天地间，

人生贵知心，原言长往还。

胡寅

胡寅　和彦冲

七载飞电迈，百虑秋水澄。

独余故乡念，居然常兢兢。

同是幔亭仙，乘风钓湘蒸。

鱼寄水千里，历传云万层。

十论赐甚腆，一篇蒙未曾。

登堂话衮衮，寓寝香凝凝。

看君道气充，可仰谁敢朋。

寸阴谢尺璧，默然耀十灯。

世路多招呼，掉首未渠应。

幽寻叹川逝，彼宁记云腾。

但原我辈人，拳拳知服膺。

圣门无阂辙，自画理岂庆。

君子有所病，没身名莫称，

虚生既何补，浪死诚堪惩。

君仍诗律高，愧我酒量能。

属耳风雅颂，因忘斗与升。

山林足奇观，朱阑盍时凭。

胡寅

胡寅　和彦冲茉莉二首

易刻无瑕玉，难匀不汗敉。

有谁同素绚，无物比生香。

宝靥三年笑，水肌六月凉。

畹兰何足佩，怀勤枉沉湘。

胡寅

胡寅　和彦冲茉莉二首

谪堕天仙子，生憎袨服敉。

华云油泼碧，花雪麝开香。

晒喜金鸦热，洗宜玉井凉。

芳根如可乞，携取诧娥湘。

胡寅

胡寅　和彦冲三日饮

名园直万金，一顷连芳荫。

秀峦千寻矗，石井百尺深。

花残尚闻莺，林胜不留鵀。

时来觅清暑，却扇凉沉沉。

三杯有道通，万户无法禁。

平生师洙泗，正尔戒已甚。

相彼无漏学，亦复忌疏渗。

红颜不肯驻，白发来寖寖。

洗心聆妙语，至味良足饮。

常闻丽泽兑，美润相灌浸。

淡交那甘坏，谅直靡谗譽。

此欢属吾辈，端匪异人任。

又怜嗫嚅子，有口终自噤。

不若更歌呼，醉挽溪流枕。

胡寅

胡寅　和彦冲晚饮

北涧霜翻浪，南山翠竹堆。

早酣随梦断，晚酌傍池开。

莫放清欢阙，从教急管催。

精深与雄健，剩欲见天才。

胡寅

胡寅　和彦冲新凉

河朔时堪拟，溟南意懒图。

相羊逢胜地，潇洒似精庐。

暝翠千山合，芳红一雨濡。

跳金鱼亦乐，烁石暑全无。

昨梦暌神女，沉疴问鬼臾。

无轮生四角，有愤反三隅。

方羡溪塘满，俄趋岸柳痚。

共欣甘入稻，仍喜脆归蔬。

歌舞还萦座，盘肴不趁虚。

放言庸喋蝶，引酹原徐徐。

有客敦农圃，多忧出赋租。

但教鱼菽具，何必囷仓余。

来卷千钟尽，归乘万窍呼。

御风非数数，爱酒亦如如。

胡寅

胡寅　和彦冲云际院留题

久闻幽寺渺云间，且向新诗见一斑。

不羡宝华承白足，最怜澄水漾秋山。

飞车要度重重岭，系艇还思浅浅湾。

弹指大千何远近，却将游想付无还。

胡寅

胡寅　和彦达

扶藤有兴即东西，不用花骢向月啼。

閒看浮云倚危峤，静临流水瞰寒溪。

过频幸乐鸡豚社，归暮何忧虎豹蹊。

肯似世尘名利客，班荆折柳怅分携。

胡寅

胡寅　和彦达过先公旧居有感

论文敩学两髫年，访旧同来雪上颠。

我步鲤庭心欲折，公登龙坂足何缘。

后凋尚喜无双士，不韡真惭大少连。

桂楫又浮湘水去，家山回首共凄然。

胡寅

胡寅　和彦达九日

满头黄菊斗芳妍，人与秋光两静便。

试把杯觞论旧日，未须筋力较明年。

诗惭戏马台头客，目断归鸿渚上天。

更愧百衣能送酒，坐令彭泽意空传。

胡寅

胡寅　和彦达落梅

为问东风有底忙，吹成疏雪洒林塘。

应知剩馥归香骨，谁拾残英试粉妆。

安得反魂三折臂，漫披能赋九回肠。

枝间赖有青青子，不遣行人折过墙。

胡寅

胡寅　和彦达新居

喜居夏屋成，竹树讙燕雀。

门径眇云水，亦见轮蹄错。

君本有用才，魏匏自瀋落。

平生五车勤，岁晏一箪乐。

永言青眼旧，每笑春风薄。

共何贞石心，火炎岂能铄。

激志山岳耸，放怀宇宙廓。

过我虽蹁跹，拄杖得所托。

但惭城市过错，兼味止葵藿。

方罗玉尘挥，忽听金奏作，

薰然陶天和，宁复慕人爵。

澹泊道义交，已谢势利怍。

遥知尊杓存，酒熟待同酌。

胡寅

胡寅　和彦达至公安

未识南阳有卧龙，阿瞒先已畏南风。

如何赤壁分三国，不向神州决两雄。

营峡晚图千虑失，截江初意一丸封。

苍茫汉日西南落，莫道无由却复中。

胡寅

胡寅　和彦达至日木冰

千林木稼苦低垂，惟有长松不受欺。

兰雪方怀萧悫句，河冰还读鲍昭诗。

卧闻写竹惊残梦，戏折寒枝调小儿。

寄语达官不须怕，勉旃戈甲渡淮师。

胡寅

胡寅　和彦仲长汀铺留题

瘦马鞭犹懒，长亭室正虚。

五言留败壁，一饭饱新蔬。

阅世但如许，浮生宁原余。

茅檐与藻棁，等观是蘧庐。

胡寅

胡寅　和杨秀才二首

林下何所乐，放怀天地中。

青山供客眼，明月与君同。

静听蕉窗雨，閒披芰沼风。

未忘蒿目意，时一梦周公。

胡寅

胡寅　和杨秀才二首

林下何所乐，游心书史中。

时窥言语外，默想圣贤同。

沂水有余咏，舞雩多好风。

区区守一介，未肯易三公。

胡寅

胡寅　和用明梅十三绝

的皪轻临宋玉墙，世间颜色尽凡妆。

病夫欲作天花观，无奈时时得暗香。

胡寅

胡寅　和用明梅十三绝

若道南枝春信微，如何开向雪飞时。

却堪谢女因风句，休咏杨家腻肉肥。

胡寅

胡寅　和用明梅十三绝

宁须较短复论长，拖白施朱亦两忘。

有羡广平能草赋，病来无绪不成章。

胡寅

胡寅　和用明梅十三绝

雪消天气一审新，水际逢春淑且真。

未信长安多丽者，定知空谷有佳人。

胡寅

胡寅　和用明梅十三绝

绿萼全胜红萼好，新枝争亚旧枝长。

赏心未减春风蝶，傍蕊穿花栩栩狂。

胡寅

胡寅　和用明梅十三绝

半开何惜恣追游，最怕风飘万点愁。

倘是仙山有真籍，待凭方士更迟留。

胡寅

胡寅　和用明梅十三绝

要写横斜临水枝，应从淡墨见依稀。

画师未必传天巧，争似西厢月影微。

胡寅

胡寅　和用明梅十三绝

玉管吹残满地霜，去年遗恨不能忘。

还来月下呈痚影，先向风前试晚妆。

胡寅

胡寅　和用明梅十三绝

寒梅应不是甘棠，我辈为诗岂面墙。

便对雪霜矜节操，未妨云雨下巫阳。

胡寅

胡寅　和用明梅十三绝

漫说琼花淮海阳，要知兰蕙不能香。

人间草木如相对，宁遣诗仙引兴长。

胡寅

胡寅　和用明梅十三绝

醉把天葩嚼蕊香，笔端翻水趁诗狂。

结成却荐和羹鼎，妙手先从鍂釜湘。

胡寅

胡寅　和用明梅十三绝

公子曾游翰墨场，诗成寒律带春光。

杯中竹叶悠悠梦，句里梅花字字芳。

胡寅

胡寅　和用明梅十三绝

指数春回驱岁寒，催令花落鼻先酸。

要须晴昊开芳草，乱插繁华足意看。

胡寅

胡寅　和余汝霖雪七绝

无数天花斗舞风，迷离玉色映寒空。

共夸破腊逾三白，更喜新诗报屡丰。

胡寅

胡寅　和余汝霖雪七绝

虽无谐谑去相携，且乏舆梁济涉溪。

之子惠然须痛饮，醉眠应梦镇帏犀。

胡寅

胡寅　和余汝霖雪七绝

日日东园探早梅，那知一夕万林开。

君诗还似扬州句，扫尽因风柳絮才。

胡寅

胡寅　和余汝霖雪七绝

周宣辟国号中宗，六月兴师洒汗同。

莫为苦寒辞出塞，采薇归戍亦论功。

胡寅

胡寅　和余汝霖雪七绝

燕山大雪暗胡云，将士何人欲赐勋。

闻道玉宸温诏出，绝胜纯纩被三军。

胡寅

胡寅　和余汝霖雪七绝

低唱谁家有女伶，映窗那用读书声。

何当翠被同君猎，得兽雄夸得句清。

胡寅

胡寅　和余汝霖雪七绝

朱老能诗更谨虔，叶公好学亦穷年。

饥寒共何凌霜操，未羡重裘食万钱。

胡寅

胡寅　和玉泉达老饷笋

箨龙孤介亦骈阗，不比花嫣与柳眠。

雪里顿超千佛地，风来应上西禅天。

饱参玉版头头是，秀出芗林个个圆。

知我远庖薇蕨少，倒笼登俎共便娟。

胡寅

胡寅　和元衡送牡丹

春工知君亦好奇，倚槛山丹开压枝。

山城何人识国艳，中州对此称花时。

新诗秀色摇京洛，词锋生使侵疆拓。

金明钓赏思见之，贡花驿使来莫迟。

胡寅

胡寅　和曾漕吉甫

本来秋月映澄潭，墙面犹须学二南。

径路枉寻难直尺，卮言暮四等期三。

文如楮叶何劳刻，道在蒲团恐费参。

玉帛雍雍王会处，禹宫惆怅一精蓝。

胡寅

胡寅　和赵庙欲携尊赏残梅二绝

为惜纷纷作雪飞，忍看桃李便芳菲。

小瓶留得春风面，尚可携壶一醉归。

胡寅

胡寅　和赵庙欲携尊赏残梅二绝

离离痚蕊抱寒条，开晚浑疑雪未消。

风雨助君悭且涩，吹将诗句淡相撩。

胡寅

胡寅　和赵荣州

兵戎暌隔几春秋，又向南州话北州。

一饭识君尘外趣，三川回首梦中游。

可堪丽藻相华宠，逢断沉疴合罢休。

安得卜邻如二老，杖藜来往亦风流。

胡寅

胡寅　和赵生二首

遍游南北与西东，欲访人间国士风。

处世甚痚皆笑我，宅心无累独奇公。

诗才自愧非三上，酒圣相从又一中。

芍药待开应且住，莫令清赏转头空。

胡寅

胡寅　和赵生二首

冠月裾云佩绿霞，百年将此送生涯。

愁心别后无诗草，病眼灯前有醉花。

落笔擅场聊写意，背山临水遂成家。

也须南亩多栽秫，休似东陵只种瓜。

胡寅

胡寅　和赵用明梅

净几寒窗日，悠然万虑忘。

诗筒忽到手，花信已催妆。

茅舍斜斜彴，冰溪短短墙。

仙肤下姑射，娇额映昭阳。

崔竹翻新画，龙涎出古香。

有金攒蕊细，无绿认条长。

慰荐骚人寂，挑撩酒态狂。

雪游空泛剡，兰佩枉沉湘。

隔屋吹生麝，盈枝纵夜光。

讵能烦驿使，聊自占年芳。

渡尽鸿飞影，迎开柳带黄。

繁华收拾后，结子又先尝。

胡寅

胡寅　和钟漕汝强四首

雾豹成文不厌深，喧卑何事竞翰音。

为言墨客夸三赋，那似仙翁振八吟。

欲继高踪其敢后，下看浮世岂须临。

何时蜡屐携筇杖，来拨衡云一万寻。

胡寅

胡寅　和钟漕汝强四首

丈人爱客酒杯深，更和南山白石音。

大户不知濡首节，逸才应笑捻髭吟。

箴规有过风雷益，儆策无穷地泽临。

每忆向来谈讌处，桃花流水路难寻。

胡寅

胡寅　和钟漕汝强四首

风日薰薰草树深，黄鹂迁木送新音。

有怀春服成雩咏，遥想青山伴醉吟。

诗老幽栖虽地僻，圣君高拱正天临。

未须静处论方药，会见蒲轮远访寻。

胡寅

胡寅　和钟漕汝强四首

云自高閒水自深，此间谁契不传音。

倦飞偶作归田赋，高卧时为梁甫吟。

为己宫墙当独诣，过门车马肯相临。

惟公知我迂愚甚，枉直何曾较尺寻。

胡寅

胡寅　和仲固

多谢春风吹雨晴，出遨今日计初程。

去随碧涧褵褷上，归与閒云澹沱行。

顺理以观皆有趣，会心之乐最难名。

山间桃柳宁知此，敛笑舒颦亦自情。

胡寅

胡寅　和仲固春日村居即事十二绝

临流负巘百年居，手植松楠合抱株。

传写春光入诗句，味之如对辋川图。

胡寅

胡寅　和仲固春日村居即事十二绝

有兴相寻即扣门，不须招致简书繁。

试从大雅歌莺谷，未羡词人侈兔园。

胡寅

胡寅　和仲固春日村居即事十二绝

欲驻长春学道家，如何白雪是黄芽。

聊凭高士五株柳，为问仙人三杂花。

胡寅

胡寅　和仲固春日村居即事十二绝

旧花一一斩新春，慰荐经行自在身。

且使缓开常照眼，莫教轻堕恐伤神。

胡寅

胡寅　和仲固春日村居即事十二绝

西园闻道径封苔，落落髯仙去不回。

安石中年离萦意，吾徒笑口且频开。

胡寅

胡寅　和仲固春日村居即事十二绝

春半曾无决定晴，今朝初上九天明。

槛花莞尔窥人意，林鸟嘤然求友声。

胡寅

胡寅　和仲固春日村居即事十二绝

陶公春日事西畴，不是同群沮溺流。

君亦荷锄贪雨足，谁知幽意在沧洲。

胡寅

胡寅　和仲固春日村居即事十二绝

仙居何异武陵溪，泛出残红春水肥。

拟欲泝流兼载酒，应容艇子傍苔矶。

胡寅

胡寅　和仲固春日村居即事十二绝

箨龙本是飞天物，养鳖宜充照席珍。

一饭午窗春睡起，羲皇而上更何人。

胡寅

胡寅　和仲固春日村居即事十二绝

栽培君子要添丁，护惜龙儿出锦绷。

莫学当年才太守，直须脱粟伴藜羹。

胡寅

胡寅　和仲固春日村居即事十二绝

正眼如君了了明，未尝沉醉本来醒。

自将周易规儿辈，白马空传一藏经。

胡寅

胡寅　和仲固春日村居即事十二绝

似闻寂寂带经锄，老圃何知莫问渠。

况是汉阴机事息，岂忧芳草翳嘉蔬。

胡寅

胡寅　和周尉立春二首

筮易欣逢天地交，送残寒晷石光敲。

化工造物初施手，天仗迎春已在郊。

一饭及辰堆细菜，千花从此放香苞。

欲赓妙句无余味，久矣庖人不治庖。

胡寅

胡寅　和周尉立春二首

新年仍复得诗交，和气排门不待敲。

藏谷寒冰犹北陆，应时甘雨背西郊。

松筠挺挺浮烟色，桃杏纷纷拆绣苞。

准拟寻春多酒肆，芳膻何必费良庖。

胡寅

胡寅　和周尉游简园

敝屣稀行故不穿，荒陬何处赏芳妍。

诗人邂逅能乘兴，野客勤劬便肆筵。

满壁画图俱俨若，一川购物更萧然。

攀翻百树梨花雪，醉拟春风二月天。

胡寅

胡寅　和朱成伯

劫劫官身未许收，江山到处发诗愁。

弃繻西上今将老，襩被东来又欲秋。

安得紫箫横鹤背，漫从清钓觅羊裘。

黄梅正作冥冥雨，每咏新篇兴转悠。

胡寅

胡寅　和朱成伯

澜翻笔墨浩难收，妙处端能浣客愁。

落笔千章轻万户，思君一日胜三秋。

持身贵比琥璜爵，得句精如狐白裘。

应有二南风骨在，令人辗转更优悠。

胡寅

胡寅　和诸友春雪

蛰虫恰好雷声发，更听阳春歌白雪。

仙葩乱坠絮缤纷，奇韵相高山巑绝。

笔尖不为风力退，酒面肯作冰澌冽。

千林万木绚华滋，玉李银桃几时结。

不将瑶草充大药，独爱浮筠凛高节。

天公悯世缁尘土，故使万秽蒙一洁。

涵濡之力启丰登，后稷资为天下烈。

手寒固已懒抟玩，齿病那敢夸嚼齿。

清欢怅然怀旧赏，白战漫尔踵前哲。

却欣淑气扫余寒，杲日当天不劳揭。

胡寅

胡寅　和子杨云峰留题

夙有水云趣，倦游尘土间。

冲山为谁秀，几案我江山。

胡寅

胡寅　荷花

梦到南塘翠盖稠，姹然得意敛然羞。

惊鸿远映朝霞色，白鹭先窥霁雨秋。

袅袅芳馨烦折赠，霏霏凉吹想追游。

天花欲试维摩病，衣袂何曾一片留。

胡寅

胡寅　画马

曹霸丹青彻马骨，应师伯乐遗毛物。

请看此图笔外意，万里人寰定超越。

胡寅

胡寅　画牛

江上春犂雨，当年力共强。

只今对图画，臧谷两亡羊。

牧子鞭绳急，防渠犯苗稼。

人人白水牯，岂必沩山下。

胡寅

胡寅　黄倅生日送茶寿之

北苑仙芽紫玉方，年年包篚贡甘香。

顾君饮罢风生腋，飞到蓬莱日月长。

胡寅

胡寅　即事

梧叶经冬不识霜，杞茅蒙润已宜汤。

夜除爱日太和境，衣袂轻风单薄装。

盘绾翠丝春意近，盏浮清艳腊容光。

东君又试芳菲手，行乐宁嗟鬓转苍。

胡寅

胡寅　记梦

夜梦虚斋整衣冠，客五六辈相揖还。

中有一人少留连，叩檐叩齿祷甚虔。

雇谓吾侪歇倾耳，红药丛深鸟声美。

翻枝飐叶缥缈间，俄有珍禽集雕栏。

宛然小鹤未省见，羽翮绀碧光斓斑。

凝眸一瞬观揽取不从手，相视眙愕萌争心。

吾殊无言行且睨，与客徐理出户意。

徘徊八翼疑骖鸾，杂遝诸儒竞连袂。

不知剥啄谁扣门。；推枕高树晨光暾。

胡寅

胡寅　寄陈生

穷冬才得雨梢梢，梅已无余柳渐包。

且把简编遮病眼，时拖衾絮拥寒骹。

讥诃驳杂怀张籍，联续诗章忆孟郊。

归卧萧斋谅安稳，可无消息到衡茅。

胡寅

胡寅　寄奇父

似闻北舍与南邻，各向西畴答问津。

独使丈人留阒寂，更无佳客奉光尘。

思公待泛山阴雪，破闷须携曲米春。

往行前言未多识，古来元重老成人。

胡寅

胡寅　寄唐竖伯

君诗平昔思如泉，无事寻医孰使然。

礼尚往事思报玖，情深汲引屡抛畊。

岂能遽造忘言地，应有沉吟得意联。

待捉钟声撼清夜，明朝纸贵万人传。

胡寅

胡寅　寄题吴郁养素轩

到处风尘染素衣，蜉蝣掘阅尚何如。

似闻扫雪开三径，可但移梅探一枝。

分我高山弹旧曲，乞君明月斲新诗。

几时把酒临窗槛，借问如何湼不缁。

胡寅

胡寅　寄题义陵吴簿义方堂

万生天地间，灵者乃知义。

何独於义明，而利心亦炽。

兹焉分两轨，君子小人异。

录义一毛輶，百川利趋亟。

纷纷冒货贿，役役奔势位。

资之以狼贪，攘之以螳臂。

深较毫厘差，交攻兵刃剚。

大贾五日金，徙蜀死无庇。

小偷惭簠簋，褫魄对犴吏。

一生几量屐，身后粪土弃。

夫岂无良心，羽惯遂殊致。

试令呼之跖，悍目艴然视。

又或号之夷，喜笑亦随至。

也知情誉好，宁自浊污置。

颓波日不反，方跖尚当愧。

有美短簿贤，老矣能劼毖。

善为子孙谋，辟堂寘经笥。

松筠岁寒色，不种春藻媚。

郴山固奇变，其江泻青翠。

盘礴以蜿蟺，淑气宜产粹。

是将出秀民，庸称名堂意。

原言承学子，不受流俗渍。

虽共鸡鸣起，拳拳闵颜志。

本原孝而恭，由此充其类。

附翼而攀鳞，四科有升次。

或夸诡遇功，固耻与之比。

何况浮云侣，秋露草头坠。

勿忘先师言，亦何必曰利。

胡寅

胡寅　寄题赵化州清白亭

闻话维城刺史尊，关西夫子是师门。

太清不取班超论，坚白宁同惠子言。

棐几萧然心似寄，银钩精甚势如骞。

政成归报蘧庐子，常使甘棠庇本根。

胡寅

胡寅　寄张赵二相三首

贤哲不同才，论心则皆仁。

去就不同趋，惟义乃可亲。

仁非比周用，推己以逮人。

义非楚越疏，雇不私其身。

伊谁觉后世，凛凛周先民。

姬公徂东山，流言起齗齗。

召公发金匮，王逆绣裳新。

它日奭有疑，不悦公未逡。

子往暨汝济，公语尤谆谆。

忠诚共白日，势利一飞尘。

姬家八百祀，盛业两公因。

其人不可见，此意常自真。

吁嗟刎颈士，一失为参辰。

我思尚友徒，表此三千臣。

胡寅

胡寅　寄张赵二相三首

昨朝观抵戏，千步广场对。

甲也乌犹徒，雇步熊虎态。

乙也乘势来，踯躅进复退。

或有败甲心，弦矢立其背。

甲初奋左臂，一箭奋者废。

甲复举右股，再射举者坠。

坐令乙取胜，或乃一笑快。

因思中山赵，秦睨犹拾块。

何为廉将军，耻与相如会。

不念国之存，以吾两人在。

一朝私仇破，两虎共穴内。

他年蔺公薨，颇老仍见代。

坑兵四十万，大福遂不再。

依然卞庄子，拱手视成败。

胡寅

胡寅　寄张赵二相三首

河出昆仑墟，江出岷山底。

涵涵受百渎。滚滚经万里。

水惟准之平，而德鉴之比。

离堆与砥柱，何事中流起。

坐令平者倾，复使明者滓。

臣门虽如市，臣心要如水。

勿为砥柱激，乃作天地纪。

在家而有怨，惟舜处父子。

在邦而有怨，惟旦忧室毁。

夫岂慾哉，过是非天理。

萧曹贫贱交，隙自将相起。

迄能除芥蕂，至死相推美。

彼亦何所监，覆辙有余耳。

同是秦汉人，异趣百代史。

胡寅

胡寅　简单令

十月絺无斁，中冬木尚荣。

原为寒玉佩，思灌阆风清。

之子牛刀暇，寻余兔径行。

已携从事至，旋觉大庖盈。

荒郡书云节，虚檐写雨声。

寂寥无一事，浩荡有閒情。

草树环居密，云山极望平。

覉愁添绣线，乡味得金橙。

独酌临空迥，高歌彻晦明。

醉惟凭曲几，穷不念方兄。

诗怕吟来拙，书便读后精。

纹楸忘胜负，绿绮混亏成。

忽见江梅蕊，如披瑞雪英。

旅中相慰荐，个时自分明。

更待涂茨了，仍看艺竹生。

茅柴如可压，为吾糁藜羹。

胡寅

胡寅　简单令

焌炊不奈瘴氛侵，一霎微凉属晚阴。

自轴痚檐扫阶砌，却凭安几看云林。

风中梧竹旌幢乱，雨外山水墨深。

来日小槽簄酾白，眷言骚客肯相临。

胡寅

胡寅　简单周二子

回首清明远矣哉，和风还挟禊辰来。

丽人空忆行歌乐，曲水难追翰墨才。

鬓发飘萧吾自祓，形骸放荡孰相开。

早知胜集荷塘上，何不飞觞看耻罍。

胡寅

胡寅　简单周二子

音尘痚阔思悠哉，有底匆匆不我来。

阵合鹳鹅须敌手，诗成珠玉要奇才。

新荷雨定如兰馥，曲沼风閒作镜开。

况是凉蟾方半璧，清光应欲照金罍。

胡寅

胡寅　简黎生生时旅寓郡庠

雨多杖藜阻，室迩言少赊。

示病今如何，起居谅能佳。

小市禁宰割，每无鱼与蛙。

何以侑旅食，顷当羹苋茄。

在昔多贫师，况自接东家。

药物有所缺，谕我心莫遐。

明日能相遇，煮茗看荷花。

胡寅

胡寅　简奇父

累旬不见孙夫子，闻学神农阖户眠。

药物谅能收近效，精神应复类癯仙。

欲趋丈室求高论，恐费华池溉下田。

指日春风动花柳，也须乘兴慕斜川。

胡寅

胡寅　简彦达

别来鱼雁半浮湛，一日掀杯酒便深。

照水颜容皆俗老，荫门槐竹尽成阴。

驱山塞海成何事，饭糗羹藜只此心。

但原岁丰人共乐，扶筇有兴即相寻。

胡寅

胡寅　将次种张先寄处厚唐丈

试问云山数岁华，寒梅吹尽两年花。

倦游吴楚六千里，幸脱兵戈三四家。

那用有田从桀溺，且欣无疾住毗耶。

欲将别后从头说，满眼春酤尽更赊。

胡寅

胡寅　将归南岳黎才翁命萧复来相迎且以二诗见贶因作一绝谢之

涑水分携首重回，南山指日可徘徊。

殷勤头讯烦甥友，更遣新诗两咏来。

胡寅

胡寅　将游上封先寄南台珏老

淅淅风摇玉露秋，尚怀分柿半山不。

众香肯共维摩饭，元亮聊同惠远游。

荟蔚雕零岩壑露，佩环清越涧泉幽。

青鞋本自无泥滓，更约诸峰最上头。

胡寅

胡寅　金沙

海棠开后数金沙，谁料炎荒有此花。

青玉案头张重锦，碧云堆里漏彤霞。

高枝已写清尊照，嫩蕊犹须翠幕遮。

未信东风肯吹谢，且教游客看繁华。

胡寅

胡寅　谨次家君元日之韵

薰然和气爆声残，贺客充庭上庆笺。

令节共欣元会日，本朝新数中兴年。

仰观北斗书王正，合起东山付国权。

天佑斯文知有在，称觞还咏福如川。

胡寅

胡寅　句

更於何处觅桃源，此地端疑小洞天。

胡寅

胡寅　句

更烦横铁笛，吹与众山听。

胡寅

胡寅　腊雷春雪示吉甫

晓色空明衡岳南，一尘那复隔仙凡。

贯时松竹色自好，破腊雷霆声未咸。

万里鲛绡开步障，行金火浣试春衫。

渔舟不与人供画，独驾云涛月满帆。

胡寅

胡寅　李簿携具用前韵和之

春禽遭冻息交交，不及风筝迭递敲。

睡起依然开白屋，客来仍是俯青郊。

方兄无势宁能热，穷鬼多羞祗自苞。

载酒刲羊烦厚意，当年莘野尚烹庖。

胡寅

胡寅　令节即事简晞仲德施

寒食清明节令佳，禁烟遗俗渺天涯。

清醇只向丹田暖，料峭犹烦翠幕遮。

长短骤看森雨笋，高低难觅旋风花。

小斋寂寂谁为伴，水底初闻两部蛙。

胡寅

胡寅　留别贾阁老

熙朝侍从老堂堂，和气如春与物昌。

未见峨冠真楚越，思逢倾盖在潇湘。

放怀缱绻情何厚，忧世艰难话更长。

果有南山求问意，芷兰犹冀袭清芳。

胡寅

胡寅　留别唐次山

占君州土负沉痾，饱听溪山歡乃歌。

季路漫传能折狱，阳城元自拙摧科。

苟逃谴责恩波厚，更喜逢迎廪粟多。

珍重老人分手意，认文何日再经过。

胡寅

胡寅　留别王元治师中谭纯益三首

儿钓童游几梦思，春风千里恨归心。

君今旧隐治三径，我尚他州寄一枝。

载酒犹惭来问字，对花深欲共论诗。

不堪又听阳关曲，想见酴醾喷雪时。

胡寅

胡寅　留别王元治师中谭纯益三首

幸不当官也去思，春江风日正舒迟。

少留画鷁呼桃叶，卷尽红螺看柘枝。

三爵劝酬三益友，四并除扫四愁诗。

渭城景色朝朝是，不用丹青李伯时。

胡寅

胡寅　留别王元治师中谭纯益三首

欲步夷途盍近思，行寻捷径却成迟。

大弨不必穿杨叶，古乐何曾唱竹枝。

须信孔门无用赋，也知高叟漫为诗。

功名易立书难读，努力当乘少壮时。

胡寅

胡寅　马扩作亭湘江之上来求名饮江名之

畴昔纵横虎豹韬，旆旌悠缅马萧萧。

饱闻国士无双誉，今见将军第五桥。

秀句自堪消永日，壮怀仍复在中朝。

楼前拍拍汀江绿，安得从公举一瓢。

胡寅

胡寅　宁乡有感与仁仲彦达同行

太和薰宇宙，王旅不亲征。

雁北同兄弟，莺迁得友生。

正便春入望，莫厌雨稽程。

何限山花发，遥看为拟名。

胡寅

胡寅　陪叔夏游法轮

不雨度十旬，山行尚清美。

兹晨岣嵝南，昔者紫盖尾。

三益伏蒲公，眷我共游徙。

晋时云龙寺，煇煇千柱启。

老禅赡幽思，静室更经始。

梁橑杉桂馥，窗户水云洗。

况逢月几望，天宇澹无滓。

空庭竹柏影，藻荇漾流水。

散衣捧皤腹，行食蹑细履。

不随羽人梦，当处广寒里。

何须霓裳曲，梵呗亦不起。

纷纷共尘世，清绝乃有此。

又嗟情事隔，不得久栖止。

人生谁定閒，吾行未云已。

胡寅

胡寅　屏山夜雪

熟醉莲荡风，未赏梅溪胜。

踏雪访屏山，今年得乘兴。

胡寅

胡寅　七月十八日与诸人集真于燕誉堂

盍簪相与记春芳，落去争如桂影香。

故觅层台延旷望，可无尊酒泛寒光。

交挥玉尘倾怀尽，半仄冰轮耿夜长。

坐到银河分晓色，彤霞金晕更苍凉。

胡寅

胡寅　清湖山大火

青天露坐月敛昏，忽见山烧明溪村。

转移胡床饱寓目，猎猎变态真难论。

清湖之山峨帝阍，盘陀四雙如云屯。

千章大材翳山黑，忽作秋树繁鲜縜。

得非祝融张南军，周騵汉帜杂邀巡。

萆山夺壁秣且猎，陈皮较犹群毛髐。

又疑栖岩穷道人，鏖砂灶破宝魄沦。

丹光飞飞弄明灭，怪气闪闪腾轮囷。

随风廓爆声何喧，遇涧缘绝势复分。

金虬赭虺怒郁律，紫凤朱鸟惊翔鷑。

欲寻仙家访桃源，武陵太守驰双辬。

纷敷绛雪土不湿，近远蒸霞山正燃。

离离点点罗星垣，灿灿烂烂披缬纹。

巫阳研朱尽屈曲，盘印缭烬香氤氲。

山清宛然大裘尊，藻粉之间绣光焞。

侍官服章画彤{左韦右未}，佩玉环玦皆琼{满去氵加王}。

谁移太华玉井根，开此翠巘芙蓉园。

徒劳禅宫咏火伞，岂愧花岛歌红云。

连冈槎牙宣空龈。缺壑侈呀殷唇。

眉峰胡为变贼赤，顶髻何事从僧{上胡下几}。

翻思元宵游端门，巨鳌岌载蓬莱蹲。

踠蜒双衔照天炬，十万油蜡争晨暾。

只今留滞磎河盘，青荧一灯读书残。

野人亦解相暖热，坐使寒谷惊龙鸾。

吁嗟此山美崇峦，若动若植方涵春。

闽氓力耕地草，岁岁爇藄供糶犂{牧去攵加享}。

火行于寒反行暄，忍使秀绿余焦痕。

为翻银河一洗濯，回禄虽炽应逃奔。

每钦韩公观陆浑，雄词险句咻而燉。

我犹皇甫爝不息，看君续焰辉无垠。

胡寅

胡寅　清明风雪小酌庄舍示黎才翁

月压梨花坠，风扶柳絮新。

故园寒食路，回首踏青人。

万窍方号籁，千山忽涌银。

拥衾听窈眇，举盏寄经纶。

浩荡寰中意，逍遥物外身。

赓歌咸当律，谑浪亦淘真。

又理沙边棹，将浮雪后春。

兰亭非达者，空叹迹成陈。

胡寅

胡寅　求木硙于周尉

舂簸精粗期适口，老夫脱粟艰难久。

它山木臼才百金，四市营求辄无有。

原惟仁者试咄嗟，要使赤脚治胜{左豆右斗}。

岂惟软饭慰无牙，亦冀糠粞及鸡狗。

胡寅

胡寅　人日惊蛰前数日大雪寄孙奇父韩叔夏

腊雪不溉旱，天公念嘉生。

稚春乃祁寒，号令如冬行。

栗烈鼓噫气，碎訇动霆声。

初疑雨翻盆，旋觉霰洒甍。

暂止俄并集，中宵遽开明。

衾裯起棱角，屏幌同户楹。

淅淅纸窗战，铛铛铜漏惊。

鸡寒罢晓唱，雅冻犹晨鸣。

惊戒臧获起，吹嘘燎炉頳。

开关醉魂醒，倚杖诗思清。

便欲披鹤氅，岂思饮银铛。

空蒙势转盛，飞舞祥争呈。

月池方漫汗，潮山天峥嵘。

讵应柳皆絮，却讶梅始英。

荆璞羞处献，蓝田遣谁耕。

尘埃争受洗，粪壤叨蒙荣。

幸已陴巘崿，若为投涧坑。

分功雨露泽，绚彩冰霜精。

良足润麦黣，未能浃粱粳。

经旬苦料峭，三日观荧晶。

恍忆游汴洛，都忘在湘衡。

瑶林鄙王衍，冠玉怀陈平。

亦念袁邵公，长安门自撑。

更奇李侍中，淮蔡功先成。

渐喜云解駮，频瞻日舒晴。

昂然秀松出，倏尔危檐倾。

墙角仅委积，瓦沟好持盈。

朝暾破凝泎，淑气苏鳏茕。

断决冈陇色，斩余白蛇横。

泮流溪谷响，击碎珊瑚琤。

瓶去蚌珠餐，庭空狮子狞。

粉图记姿态，不屑供使令。

陡觉时序正，不令寒温争。

冰泥就涸涩，卉木纷勾萌。

蒨蒨弄池柳，煌煌然山樱。

了无半面妆，强学六出霙。

二老久不觌，千篇谅难评。

羔醪忍独酌，凤茗宜同烹。

或且放笔快，敢言当敌勍。

木桃得琼玖，耳属长谣赓。

胡寅

胡寅　仁仲小圃

白云不为轻风起，閒影融融映秋水。

静中观物万象呈，借问此心何所始。

蚊飞蠓过那足问，要识人生行乐耳。

君开小圃富幽致，自外而观如画里。

陶公高兴只柴桑，晏子之居徒近市。

春归森森青竹上，秋尽离离从草靡。

岁华流转只常在，月魄盈亏未尝死。

经纶胸次自开泰，语笑尊前即倾否。

君知消息何处来，於穆我师纯不已。

胡寅

胡寅　三月晦和唐人韵诗云三月正当三十日风光别我苦吟身共君今夜不须寐

一气冲融转大钧，四时舒卷见全身。

若云春向晨钟断，须信诗人未识春。

胡寅

胡寅　上封登高

今朝的的是重阳，独步崔巍觅醉乡。

饱日山枫千树赤，绚秋岩菊一枝黄。

幽禅出应耶城供，倦客来迎宴寝香。

閒读旧题嗟岁月，功名回首鬓毛苍。

胡寅

胡寅　上元寄向令丰之

雪罢梅残烟柳浮，上元灯火春风柔。

红莲万枝开岳县，比似河阳花定羞。

官松有明不敢斫，乌桕作烛供清愁。

君能分光到蜗舍，为遣华星三百毬。

胡寅

胡寅　绍兴壬子六月先公再被掖垣之命某时侍行自清江登舟经祖印江口趋行

云归龙泽寺，风引墨池船。

谁识行藏妙，空惊岁序迁。

从行矜壮齿，抚事叹华颠。

约略人间世，耆僧亦怃然。

胡寅

胡寅　绍兴壬子六月先公再被掖垣之命某时侍行自清江登舟经祖印江口趋行

车骑纷来去，帆樯竞泝沿。

云閒天淡淡，江静竹娟娟。

耻学飞腾术，慵参寂灭禅。

春风常满意，无处不怡然。

胡寅

胡寅　十二月二十一日见雪於籍溪

何事团炉一笑哗，穷冬才许见琼花。

细论剪刻谁能解，欲斗轻明岂易加。

且共落梅纷沼鉴，未须融玉挂檐牙。

知君素有阳春句，可但梁园著赋夸。

胡寅

胡寅　十二月酴醾盛开

不虞集霰与飞霜，可但寒梅度暗香。

翠碧重敷秋后叶，玉明争绚晓来妆。

庆怜高架袅清艳，谁道痚条无妙芳。

折向清尊沾剩馥，与君冬日对春阳。

胡寅

胡寅　石峰春霭

腾龙纷野马，非雾亦非烟。

心共春山远，诗凭淡墨传。

胡寅

胡寅　示程生二首

利域名途较少多，人生那用学灯蛾。

如君甘作长贫士，视古宁惭独行科。

可罗时烦意宠顾，鸢尝跕处重经过。

扁舟又指闽山隐，奈此苍凉别意何。

胡寅

胡寅　示程生二首

柴桑风度极清真，地位当齐古逸民。

不为儿曹营饱暖，聊将诗句写经纶。

喜君自得超遥趣，与世相忘寂寞滨。

正欲细论嗟遽别，空惭祖谢响然臻。

胡寅

胡寅　示端推单普

我是瘴岭跕，谁为青田真。

若使新羽燕，老鹰安得亲。

君行何方来，袖有三吴云。

访予堕珠玉，蛰户开青春。

无以答嘉赠，深衷宜重陈。

仲尼且待贾，至宝宜贵珍。

胡寅

胡寅　示法轮长老

人间膏火日烹煎，尘外光阴可判年。

路转峰回能几许，鸟啼花发故依然。

同游多病空携酒，相对忘机不话禅。

请撤溪桥休送客，却须多种远公莲。

胡寅

胡寅　示法轮宗觉

身如槁木藏春色，眼似澄江映秋碧。

洞庭湖上月同圆，石廪峰前人不识。

从来说法闹云林，直措人心定难得。

岂关佛运有穷通，自是担肩无膂力。

看君古井直浪尽，阅世空花等尘寂。

虽然独饭一盂香，争似发甘千百亿。

胡寅

胡寅　示高台足庵绍印

万生纷纶堕迷纲，谁能自拔起情想。

隙尘初傍阴色空，烧草又趁春风长。

将身出家参佛祖，此病中作膏肓养。

足庵道人肯珍重，不与凡流较斤两。

彼方弹雀弃隋珠，我自舍鱼取熊掌。

高台平挹石廪翠，古辙下辗雷溪响。

粥鱼斋鼓不经营，竹月松风静来往。

定心古井波浪息，夜气灵源襟韵爽。

忆昔幽寻度云壑，见投佳句论乡党。

岂惟高格擅风骚，颇信中扃得平广。

转头尘事还匆匆，入梦胜游真莽莽。

山梅有信寄一枝，更欲青鞋快真赏。

胡寅

胡寅　示黄冈长老二绝

归兴逢山便解颐，上人多思乞留诗。

千若万壑经行处，他日烦师觅旧题。

胡寅

胡寅　示黄冈长老二绝

落日溪桥伫宁时，溪云归尽月生迟。

溪声漏泄真消息，借问溪翁却不知。

胡寅

胡寅　示临川曾革

阙时三千盛，参乎一唯优。

古来宗德业，谁复继风猷。

晚派南丰衍，贤名内相尤。

高文推大手，奥学擅前修。

有美清江彦，胡为瘴岭陬。

宗盟标姓望，海若富源流。

侯馆甘鱼食，宾筵听鹿呦。

会须题雁塔，聊尔敝貂裘。

美玉宜深韫，明珠谢暗投。

自嗟鸢跕堕，空羡鹤夷犹。

三釜古云乐，一箪今漫忧。

但令心了了，那畏力仇仇。

系马竹云净，飞觞梅雪稠。

愧君相属厚，弱水讵胜舟

胡寅

胡寅　示龙王长老法赞

东峰峨龙头，西岭掉其尾。

蜿蜒藏爪鬣，云卧久未起。

谁凭象教力，挂腹千柱启。

重天飞铁凤，宝地按金指。

於今几百年，松柏合抱峙。

悄无车马尘

一径渺云水。

我来亦何事，蜡屐自游徙。

赞公好禅伯，道俗共欢喜。

浮云本无心，锡杖聊壁倚。

借问此山名，其实安所止。

答云苍岑顶，万觞涌清泚。

伊何司蓄泄，神物宜在此。

又言干戈际，流血几万里。

龙胡为自珍，岩洞深伏弭。

笑挹香松槽，漱盥白玉齿。

清风出长啸，月净天如洗。

胡寅

胡寅　示龙王长老法赞用旧韵先公佳城与寺相直

堂堂感麟翁，耿耿跨箕尾。

已垂百世芳，何用东山起。

平和梦奠处，郁郁佳城启。

禅枝附奕叶，鱼粥常千指。

老龙卧颓波，秀木森嶷峙。

堆螺沃黛山，泻玉摐金水。

上人一锡拄，心寂倦他徙。

我亦希子文，仕已忘愠喜。

时来语道要，中立旁不倚。

而君乐幻空，说定不说止。

永怀先觉人，愧发汗流泚。

彝伦出笔削，一是无彼此。

修程不自勉，九十半百里。

相彼齧世芬，所向辄摇弭。

未知吾相马，异质遗毛齿。

更须求真龙，万古资一洗。

胡寅

胡寅　示能仁长老祖秀

此世示可出，太虚无古今。

一尘绝点染，万象罗萧森。

白云从何来，舒卷亦无心。

流风散远影，花雨释重阴。

俄然际碧海，倏尔归遥岑。

方来讵可执，已去谁能寻。

何人知此意，鱼鸟徒高深。

道人乃如许，洒落湘之南。

冥鸿岂避弋，倦鹤亦投林。

昔年淮泗间，清誉喧佩簪。

石塔缝无际，盐官鼓无音。

衡山亦何有，神廪供爨鬵。

十年一纸衲，彩线穿金针。

上方万壑外，微笑开我襟。

幽怀久自契，俗虑何由侵。

攀萝共明月，流水写瑶琴。

胡寅

胡寅　示阮冠

一行作吏掷分阴，世路尘劳满客襟。

三语风流归梦想，十年书问寄浮沉。

门前种柳春光好，堂上鸣弦古意深。

别后新诗都觅取，对哦湘渌醉还斟。

胡寅

胡寅　示上封长老洪辩

濯足潇湘湄，瘦藤拄衡岳。

寻山半吴楚，何意得雄邈。

青冥几石级，屐齿响荦硞。

低昂度翳郁，轩翥见披剥。

下视千万山，碧海潮初落。

无风浪自鼓，浮动汹岳岳。

谁云地南倾，鳌足有踸踔。

请看高几许，天近只一握。

高寒变冲融，三伏谢焦灼。

群松何人种，凛立傲冰雹。

况彼凡草木，跂望难簉著。

精庐凭佛力，云外聊自托。

上方连兜率，下界指蜗角。

道人洪河辩，万卷归领略。

汤沐以诗鸣，澄观老禅缚。

相从尘垢外，一语符啐啄。

愁云结苍梧，来雁眇燕朔。

邺侯有旧隐，此兴吾数数。

不须理牙签，借问有三学。

胡寅

胡寅　示诗僧了信

伊谁遣子著袈裟，幸自同源又一家。

尚喜深山閟珍璞，曾看枯卉粲奇葩。

空言组绣真无用，实际津途亦易差。

衣敝履穿头欲雪，定於何处作生涯。







卷124

胡寅

胡寅　示吴守

汲湔明月泉，散襟清风亭。

秋阳不能暑，宿酒爽以醒。

佳哉此胜原，历览所未经。

一溪曲折白，万嶂低昂青。

上有蛰龙湫，比渭不比泾。

天边建河汉，地底奔雷霆。

物产不储秀，伊谁当炳灵。

早负李固笈，夜拾车公萤。

古学探奥穾，高文掞天庭。

善刀随所遇，小试常发硎。

胡为岭南州，尚屈摩霄翎。

人生多离合，泛泛如流萍。

忽焉复邂逅，岂辞倒公瓶。

著身山水窟，已浣埃壒形。

况乃家塾间，美诵盈客听。

颀颀两孙子，玉立此宁馨。

居然五经笥，问岁才十龄。

诗成使之哦，清越公其聆。

胡寅

胡寅　示延平日者

万物森然播大钧，一言钩决妙通神。

卷帘与客谈忠孝，袖手观时任屈伸。

燕石勒名应有日，凌烟图像果何人。

且从冠盖林中看，莫滞天涯与水滨。

胡寅

胡寅　示周尉

官酒不可求，村酿不足酤。

似闻糟床注，滴沥真珠露。

载醪欲相过，好语亦已屡。

梅花虽零落，残雪尚可雇。

足捉笼中鸡，仍撷园中茹。

一壶便堪醉，不必更携具。

数朝风雨湿，两日已通路。

行乐贵及时，蟋蟀岁云暮。

胡寅

胡寅　思归八绝

天柱峰前又一区，已闻松菊渐荒芜。

近来更草归田赋，敢以无功恋左符。

胡寅

胡寅　思归八绝

昨日春风花满山，回头秋叶锦斑斑。

终年窍绿惭忧寄，何事迟留久未还。

胡寅

胡寅　思归八绝

壮时尝有意功名，不觉星星白发生。

眼亦渐花心更短，归与犹可事农耕。

胡寅

胡寅　思归八绝

夜梦俞音出帝闱，朝来江雨已生肥。

扁舟载酒吹长笛，未减辽东独鹤归。

胡寅

胡寅　思归八绝

上圣心唯赤子矜，庶邦可以佐军兴。

自书政拙催科考，今古舂陵复永陵。

胡寅

胡寅　思归八绝

屡督平反狱易空，深惭龙断货谁笼。

后来倘念全齐寄，应筑虚堂致盖公。

胡寅

胡寅　思归八绝

传家素业祗图书，永日沉涵乐有余。

方信此心无所著，山林钟鼎一蘧庐。

胡寅

胡寅　思归八绝

画角声中歡乃歌，野人应未许云和。

扣船我欲赓余唱，更沐西风雨一蓑。

胡寅

胡寅　送茶与陈霆用贾阁老韵

闽相渺天涯，新苟谁与促。

对兹火云候，漫说酒千斛。

要须临水榭，满啜一瓯玉。

泠然生两腋，万里那更仆。

想君坐茅斋，口授汗如沃。

饱餐先生馔，睡思莽难逐。

玉川亦何有，撑拄文字腹。

遣饷良未多，精品端不辱。

胡寅

胡寅　送茶与执礼以诗来谢和之

箪瓢曾不饱颜回，何事新茶转海来。

八饼尚怀经幄赐，一苞聊对岭云开。

分君要使浇书腹，待客应须罢酒罍。

自笑玉川空两腋，清风无梦到蓬莱。

胡寅

胡寅　送黄权守归八桂三首

展骥官良是，凭熊职未专。

中和已成颂，清净岂无传。

楼雘环新堞，丁黄溢旧编。

圣朝方考绩，华宠颁宣。

胡寅

胡寅　送黄权守归八桂三首

乐物覉栖伴，筋骸放逐余。

自甘门有雀，宁叹食无鱼。

倾盖情文腆，投醪笑语舒。

晚途多感慨，赖此得时祛。

胡寅

胡寅　送黄权守归八桂三首

雨岸溪纹蹙，风亭柳带萦。

借留无上策，送别有兼程。

望杳云间旆，班余野外荆。

路从簪玉去，增我故山情。

胡寅

胡寅　送黄熙赴韶推

籯金不取义方严，孝友家庭岭海瞻。

力古共推经笥富，决科争看笔锋铦。

才非俗契心难展，清畏人知德尚潜。

鹏翼垂天终九万，固应凫舄未能淹。

胡寅

胡寅　送黄彦达归建安

漳滨读书夜复日，十七年间驹过隙。

相逢忽认语音存，面皱髯张都不识。

岁晚悬鹑在结穿，坐寒我亦无青毡。

少时意气今何似，对此犹能吸百川。

北风草木伤迟暮，秀岭长松色如故。

须知忧道不忧贫，莫厌儒冠羡纨裦。

坐悲四海方横流，长剑未试心未休。

寄语幔亭云外客，他年终约紫霄游。

胡寅

胡寅　送姜医与能仁西堂印老能仁韦宙读书之地

韦公挟策漫荆榛，牧子亡羊也未真。

百叠乱山秋思杳，半岩修竹岁寒亲。

不须招手游莲社，且可冥心舍筏津。

山芋畦蔬正味好，饷君姜醢助芳辛。

胡寅

胡寅　送黎才翁往荆门

圣道原来不易穷，君今何处觅同风。

唐虞世远精神在，邹鲁人归事业崇。

德性未尊须强学，道心才胜即收功。

他时杯酒论暌阔，应有微言激懦衷。

胡寅

胡寅　送英州推官

素业平生笔砚交，粗官何事管榜敲。

自伤放逐生中热，时对清风解外胶。

掞藻更窥青玉案，分甘常记绿罗袍。

扁舟北上英州幕，卜吉应逢泰拔茅。

胡寅

胡寅　送余泽还义兴

挟策漳滨两韶稚，君后南随州计吏。

相逢冠岁璧池头，顿觉词华使人惴。

谓宜云路恣腾踏，岂料霜蹄多蹶踬。

君才视我十倍加，蓄积那堪五经笋。

已穷孟轲不动处，得丧穷通归一致。

每怀会合未曾款，辄复鸿燕春秋异。

寸莛才欲撞舂容，不尽之音耳空记。

去年邂逅得所原，千里过我少停辔。

围炉烧栗忘放分，蹙雪访梅喜春至。

窥园细看百卉动，陟榭满挹千峰翠。

读君旧诗黄钟律，观君新德清庙器。

默求至善不近名，下视群愚非饰智。

常虞涉世伤坦率，见语躬行合谨细。

值君隐忧方食蓼，而我美疹如絞臂。

飞觞引满不复能，战饮吴门梦中事。

采菊聊同茗碗清，丸艾时归药婆利。

忠言赠公岂肉骨，益友贶予真補劓。

浮云聚散古则尔，人生出处孰无累。

闻道双珠已候门，便乘一叶同插翅。

朱楼婉娩托旅梦，江树霏微搅离思。

一区衡山勿负约，三绝麟经更涵粹。

得时而驾谅不免，有使且寄相思字。

胡寅

胡寅　送张倩归衡岳

鄙人丽丹书，分合堕荒杳。

玉郎胡为来，高谊云共眇。

一年常惜日，四序乃过鸟。

安能久相留，话别情太悄。

离筵亦何有，瘴雨对蛮醥。

羞以蛙与蛇，茹以芹及蓼。

相将丹荔熟，怅望剥绛皎。

爱君温克姿，不被欢伯绕。

缅怀君祖烈，德粹学甚窈。

乃翁才情富，未试嗟折夭。

早交论金兰，晚契托萝茑。

雇惭兼金赠，聊用苦语晓。

发身在求仁，此理悟者少。

人虽处尘世，心盍度尘表。

凌霄而俛睨，万物孰不小。

规模要宏廓，闻见忌寡謏。

南方君子居，吾敢废强矫。

勿兴儿女恋，后会龟已兆。

千山空棱层，万水自漭渺。

行行得夷路，长辔策騕褭。

胡寅

胡寅　送智京长老智京普融上足也

人生如浮云，片片随所起。

值遇初偶然，解散亦俄尔。

识君湘水头，凝袂衡岳里。

十年去何住，新化五百里。

乘兴出山来，相对淡无滓。

因思相见初，贼帜森未弭。

世事几秋叶，壮怀今止水。

堂堂普融老，鹤瘦松孤峙。

广舌浩江输，迅机无箭拟。

八请六道场，到处万人喜。

一灯千百焰，高第君得髓。

法席既绍隆，诗鸣亦能似。

衡门鲜晤语，杖锡盍留止。

翩然复告辞，母病急甘旨。

故知秉彝性，谁或外此理。

为话本来心，闻闻即弹指。

胡寅

胡寅　送朱推于水东口

送客水东口，散襟城北头。

清风正骀荡，细雨忽飞浮。

荒传少来燕，平田多乳鸠。

何时理归棹，横笛下沧洲。

胡寅

胡寅　送朱翌赴召

青松出涧底，志已楝梁真。

平生饱霜雪，岁晚中寻茺。

屈伸谅有时，穷达是所遇。

如君才与学，八面有余裕。

志修文自昌，阨守愈固。

已甘韫厁藏，宁原莫邪铸。

急趋冠盖林，万里便跬步。

时来则卿相，慎勿负平素。

霜繁千嶂晚，天阔三江注。

倘遇子陵台，为我一回雇。

胡寅

胡寅　泝江濡滞

何处难忘酒，舟行不进时。

漫流迷縴道，数日诮篙师。

近树久犹见，远山都未移。

此时无一盏，吾意亦纾迟。

胡寅

胡寅　宿余干临江高寺题清音寺

閒身何事有尘劳，憩息欣逢一榻高。

瀼水转湾如玉玦，曲洲斜抱记檀槽。

凭栏偶见飞鸿翼，对酒仍持紫蟹螯。

畴昔未观东汇泽，片帆聊欲驾洪涛。

胡寅

胡寅　岁除示汝霖三绝

柏酒椒花又盍簪，莫将谈笑枉光阴。

自怜四十无闻者，欲问如何不动心。

胡寅

胡寅　岁除示汝霖三绝

邂逅遮留阅岁寒，山肴溪蔌且同盘。

不忧绝学商量少，只怕新诗属和难。

胡寅

胡寅　岁除示汝霖三绝

紫盖峰前万壑流，长松修竹与云浮。

欲分一半谁人可，子若能来亦易谋。

胡寅

胡寅　潭溪秋碧

秋容何处佳，淡泊寄寒水。

无滓湛遥天，我心正如此。

胡寅

胡寅　题蔡生竹里茅檐似野航

诛茅自结林中屋，林密先删百竿竹。

南山献状漏南亭，北路行歌喧北曲。

谁知江海蔡中郎，岁晚栖栖泊岭阳。

未有净名方丈室，小斋聊寄锦江航。

劝君须学逃名隐，题揭徒然绚黛粉。

诸看郑圃四十年，妙在不知而不愠。

我今亦住茅竹间，身世浑如系缆船。

空间之中何所有，圣门勋业浩无边。

此君且伴幽人趣，时来岂不茅连茹。

瓶罍果醉两三人，会约伊渠杖藜去。

胡寅

胡寅　题草衣岩

石室流传一草衣，草衣消息了无违。

此山只是如如休，何向山中觅祖师。

胡寅

胡寅　题朝阳阁

潇水东来北流去，宛宛山城挟江住。

城中万瓦蔽雄观，江外千岩自幽趣。

朝阳近止潇之西，系舸扪苔上石蹊。

翠壁划开光黤湛，高罗垂覆绿冥迷。

排岩闯水飞栏出，挂插洄潭老蛟脊。

浑疑海蜃喷珠宫，复讶楼船褰绣帟。

鸣鸾佩玉不须论，西雨南云手覆翻。

寄语子牟来独夜，试看天阙瑞霞暾。

胡寅

胡寅　题单令双清阁

中扃有天游，一室四海见。

倘无空虚地，六凿互争战。

琴堂故萧爽。向也正墙面。

棘茨莽蒙蔽，鼷鼠纷旋转。

划除资豁达，顿觉云水眩。

瞰临幽阁出，率略重营缮。

从容五六客，尚得摇歌扇。

西山隔雉楼，佛髻三两现。

渺然宜北望，深碧湛芳蒨。

群峰涌翠浪，远迩相明绚。

珍禽知几种，演漾花雪片。

有时惠风来，轻皱蹙霜练。

最怜明月夜，酒渴光可咽。

主人蔼优政，不愧宓子贱。

挠之莫能浊，聊用青白燕。

心澄迹自洁，眼静照还遍。

他年腾踏去，回观等邮传。

只今檐前渌，但足注诗砚。

予方混泥涂，每愧陪高宴。

更书梁栋间，何以贲花县。

胡寅

胡寅　题傅氏真意堂

高柟落繁荫，茂竹疏泠风。

小亭寻丈景，已冠一亩宫。

况复哆北楹，方池渺溶溶。

游鯈亦何乐，动影相冲融。

卉木罗以差，想见芳菲容。

香枝寒月碎，雪架春云浓。

我来秋暮时，山叶般般红。

乃眷黄金花，尚閟东篱丛。

维君抱材气，志通身则穷。

和璧献未售，夜半光腾虹。

乐岁突尚冷，初筵尊未空。

恨我早病衰，不能卷千钟。

喜闻涤尘话，冰壶莹心胸。

又知此胜境，芹溪萦砚峰。

昔有遗世士，烟霞眇飞踪。

先生傥邂逅，问迅为我通。

芝苗不足饱，多谢角里翁。

相期玉京路，手把青芙蓉。

胡寅

胡寅　题关云长庙

西方有幻师，以利行幻术。

利他乃甘言，自利则其实。

曾微证形象，雇喜论恍惚。

可怜亿兆人，明智百无一。

泯然俱受绐，宁以鬼自怵。

疑怖既迫心，祈祷便屈膝。

千载浮屠氏，个个提一律。

云长忠烈士，蜀汉凛三杰。

许身初择义，遇主益秉节。

一受先主知，不为曹公屈。

最后围樊城，许南已无拂。

智略孙吴俦，议徙股胆栗。

惜哉片言戾，壮志遂纡郁。

至今想英风，使我竦毛骨。

庙祀礼则宜，为国有典秩。

而彼天台僧，相此山水窟。

欲缮庐而处，假灵宣鬼物。

章乡城近止，将军此焉没。

斯人兼畏仰，吾计行可必。

唱云暴悍魂，岩壑擅营室。

从吾爱净戒，父子归命佛。

初犹未赫烜，灵响沉寂谧。

奈何无尽翁，作记极词笔。

一毛成万钧，财施日盈溢。

精蓝敞千柱，城旦汹溟渤。

捐身养惰游，小智之所弗。

而况正直神，肯徇智颛汩。

永怀王迹熄，异说竞衖出。

圣言甚微眇，学士迷祖述。

佛徒窍其柄，高坐弄拳拂。

翕张性命说，自谓了生灭。

孤标类清远，阴趣尽攘夺。

凡民何足算，吾党是可妒。

终始莽如梦，变化暗若漆。

矧希有漏因，便怛无常猝。

推波而助澜，司寇莫能诘。

岂惟兹一庙，淫祀如发密。

谁将驱缁褐，南亩畀巾帻。

幽明无俶扰，典祀不相昵。

坐令宇宙间，礼乐兴炳蔚。

胡寅

胡寅　题郭伯成画竹道傍人家作雨势

可但文翁会写真，典型今见一枝新。

含风带雨萧然意，共看林宗垫角巾。

胡寅

胡寅　题郭伯成画竹月岩寺

夫君自是雪霜姿，落笔风生更不疑。

留向财前弄明月，桂枝相伴影参差。

胡寅

胡寅　题贾氏超然堂

超然华榜照新堂，兀尔忘机入醉乡。

城外有山心共远，壶中无事日偏长。

月留粉壁檀栾影，栏俯冰池菡萏香。

最爱南窗通北牖，好风时送一襟凉。

胡寅

胡寅　题净明观

长官冰操正飘缨，叹息东流宰木青。

佳句不随方士化，故应留作换鹅经。

胡寅

胡寅　题净明观用旧韵简黎才翁

得酒相逢笑绝缨，而今双鬓不全青。

蓬莱尚说三四浅，何况方平与蔡经。

胡寅

胡寅　题刘练师屋壁

谁言无路出尘氛，丹灶初闻一语真。

窗外未堆千嶂玉，坐中先盎一壶春。

胡寅

胡寅　题能仁照庵绍亨所建

福州多僧天下闻，缁衣在处如云屯。

何人能了上大事，斋鱼粥鼓徒纷纷。

云中复表第二月，何异污渠鉴毛发。

不独诗人水镜昏，定知佛祖龛灯灭。

道人朼来南山下，盖头随分茅一把。

菩萨果地已孤高，石廪峰前潇洒。

草庵初就来乞名，试往寻之水竹清。

莫讶此庵安四壁，大千沙界总分明。

观君所至金碧焕，公才利用如澄观。

邻僧无赖苦侵疆，何似古人不畔。

从他三毒痴贪嗔，我自无无一点尘。

携庵南北东南住，万象光中独露身。

胡寅

胡寅　题能仁竹轩竹皆猫头也

负崖临壑几千竿，掩映虚堂绕曲栏。

森矗翠幢参玉槊，毡毸戏青鸾。

三冬已见龙孙起，六月犹便虎啸寒。

置酒会歌貍首节，要令鼠子不相干。

胡寅

胡寅　题栖云阁

青山画出天台障，溪流宛是桃源漾。

一庵深著翠微间，高阁更搴云气上。

道人於此几经春，七闰不作黄杨屯。

孤标如松自磊砢，爽气映竹长清真。

炉中寒灰与心寂，世味只今余好客。

横潭一笑得烹鲜，通道三杯酬蜡屐。

原君勿羡飞升天，亦莫面壁沉幽禅。

问云何心不出岫，归与吾党相周旋。

胡寅

胡寅　题清远峡山寺

清远峡山寺，几年闻汝名。

维舟得眺望，满目慰经行。

壁立巉天秀，溪閒写镜清。

岭云方北上，涛雪漫南倾。

罪垢三熏净，归风两腋轻。

皇慈天共大，睿知日同时。

重起阙廷恋，敢怀山水情。

生绡无画手，聊此寄真形。

胡寅

胡寅　题铨德秋声堂

紫极题诗岁月深，秋风怀感重沉吟。

殷勤种此一庭玉，回薄依然万古心。

独有佳名追彩笔，谁将幽思入瑶琴。

萧萧醉扫笔池石，水月光中觅至音。

胡寅

胡寅　题人州砻岩

盖山限华夷，夷水不得出。

涧壑相奋撞，竟朽此山骨。

想其初洞达，借势有神物。

臂开青石壁，黤黮乌龙窟。

奔流成长溪，岩洞寒突兀。

秉烛千步游，怪景才仿佛。

华发结乳顶，空翠谁扫拂。

石田耕未熟，石鼓响不没。

灵仙眇羽化，古庙凛纡郁。

我来庚伏初，弄水解缨绂。

清甘流渴肺，妙听含钟律。

两腋御泠然，回产叹飘忽。

胡寅

胡寅　题上饶半月岩四绝

何年落月挂苍山，长似瑶梳插翠鬟。

拟琢半轮营魄处，莫教如玦只如环。

胡寅

胡寅　题上饶半月岩四绝

琼楼玉宇匝天开，织女天孙静往来。

月姊故应羞老退，谴除私馆堕岩隈。

胡寅

胡寅　题上饶半月岩四绝

每见云端上下弦，遥怜破镜两娟娟。

原移此景蟾宫去，日月当令一再圆。

胡寅

胡寅　题上饶半月岩四绝

非关狡兔月中藏，肯与痴蟆饱寸肠。

只恐世人嫌冷看，故依云岫掩寒光。

胡寅

胡寅　题胜业悦亭

欲结衡山茅，未买修竹径。

杖藜借危亭，面势五峰正。

何人纵恶木，墙外巧翳映。

挥斤快望眼，岳色涵空镜。

连岫忽生云，又厄登临兴。

吹开指雇间，独立西风劲。

天机进人事，众定两相胜。

不竞独此心，万象同一莹。

胡寅

胡寅　题石头庵

剥落烟云秋晚晴，身心无累此閒行。

正听万壑松风满，想见西南新月生。

胡寅

胡寅　题叔夏乐谷

君知至乐本难名，何事犹令谷应声。

植杖自锄园草绿，挂瓢时浥涧泉清。

了无歌吹娱宾人，只有诗书养性情。

却恐仁人尚蒿目，又须凭酒破愁城。

胡寅

胡寅　题斯行厚亲庵世祀阁二首

轩冕身犹寄，金赀意不存。

永怀三釜乐，当把一经繙。

静室依松柏，清规遗子孙。

里仁如长者，真使簿夫敦。

胡寅

胡寅　题斯行厚亲庵世祀阁二首

不用登临趣，凭高心重催。

庞公勤上冢，束晳更循陔。

羊枣终身慕，莪蒿鞠子哀。

年年拜寒食，岂但数云来。

胡寅

胡寅　题四画　清湖骤雨

银竹森空映，湖乐队莽中。

不因风卷去，那得见冲融。

胡寅

胡寅　题翁道人竹轩

寄语东阳翁道人，开轩种竹意何亲。

经年又看龙孙上，晚岁宁忧凤食贫。

风月肯来聊竞爽，尘嚣不到独相亲。

何时柱杖敲门去，若比王猷懒更真。

胡寅

胡寅　题浯溪

戎马胡为践神京，翠华东巡朝太清。

扶桑大明涌少海，虎符百万屯云兴。

皇威意无穷发北，老傅坐筹自巾帼。

谋臣猛将俄解体，吹入胡笳一萧瑟。

寒南莽莽多穹庐，塞雁年年不系书。

回首朔云清泪满，伤心玉坐碧苔虚。

中兴圣主宣光类，群材合沓风云会。

会稽甲榡今几时，於铄王师尚时晦。

最喜肃侯开肃宗，不谓晨昏急近功。

竟使大唐宏业坠，丰碑有愧昭无穷。

徙倚碑前三太息，江水东流岂终极。

颂声谐激不为难，君王早访平戎策。

胡寅

胡寅　题浯溪小景

卜宅元郎岂偶然，江山千古共流传。

乾坤巨石知多少，待看中兴第二篇。

胡寅

胡寅　题湘西小景

身在山中不见山，山前行客未能閒。

何人水墨秋毫外，十里湖西尺寸间。

胡寅

胡寅　题永倅厅康功堂

政拙催科永陵守，实赖贤僚明可否。

邦人复嗣海沂歌，仓廪虽空闾里有。

功成将去朝日边，更辟虚堂得昼眠。

后圃好花初著土，前檐新竹已参天。

貔貅未饱军需急，赤子如鱼釜中泣。

若知王业在农桑，国势无劳忧岌岌。

酒阑四壁读前碑，吏隐犹胜五马随。

千古濂溪周别驾，一篇清献锦江诗。

胡寅

胡寅　题永州东山西亭

此亭得名从子厚，琬琰一篇传不朽。

我来相望三百年，误使承流称太守。

初无施舍慰民心，漫有诗歌喧众口。

东山妓女北海尊，歌舞春风醉花柳。

欲回面势直西南，更植修篁遮培塿。

卷舒云雨襟袖间，溅浣冠缨尘土后。

近闻王师频奏凯，狂虏不复窥庐寿。

吾君神武光宣上，将相宏略方召偶。

遄归北狩定有期，开拓中原岂无手。

雇予痚懒归意迫，当世功名息心久。

寄言怅望独醒人，欲报厚德乏琼玖。

遥山蹙黛酒如江，劝我日饮无何有。

胡寅

胡寅　题岳麓西轩三绝

偶向红尘得此生，岁寒松竹尚多情。

道人亦有生前契，幽处开轩巧见迎。

胡寅

胡寅　题岳麓西轩三绝

月户风窗悄不扃，静中真乐故难名。

山泉未识幽人意，自作穿林写壑声。

胡寅

胡寅　题岳麓西轩三绝

山雨冥蒙久未晴，袖中长笛为君横。

一声吹破浮云色，归去呼船载月明。

胡寅

胡寅　题云峰齐云阁示住山思达二绝

舒卷高低晴复阴，澹然无滓亦无心。

不知底处相齐得，且倚危栏一散襟。

胡寅

胡寅　题云峰齐云阁示住山思达二绝

秀色参差千万端，浩然无碍碧天宽。

上人若见相齐处，试与凭栏指似看。

胡寅

胡寅　题樟源岭下老妪井栏妪百五岁

嘻嘻呀呀三伏中，投鞭拭汗一亩宫。

铜瓶击深响韚韔，翠绠引重声珰东。

雪花下咽肌骨醒，风腋泛驾仙灵通。

百年老妪羽经化久，名与甘井垂无穷。

胡寅

胡寅　题指南轩二绝

老屋萧痚四五椽，瓦炉时冷断诸缘。

客来若问名轩意，莫似维摩但默然。

胡寅

胡寅　题指南轩二绝

斩辕逸驾已旋归，赤水玄珠却背驰。

南去北来何处是，坐令杨子泣多岐。

胡寅

胡寅　题中元观次黎才翁韵

挂了衣冠却问农，几回欹枕听晨钟。

壮怀了与浮云渺，宿疹犹资大药功。

想像濠梁宁有趣，追寻风驭岂无踪。

道人要识春台乐，须身壶公问所从。

胡寅

胡寅　同单令游延明寺

下马敲门扁蝠飞，乱鸦啼晚客还归。

村江浅可褰裳涉，美酒清宜满斚挥。

独树高花红啄玉，繁丛嫩蕊细编玑。

追随冠者皆行乐，借问何人鼓瑟希。

胡寅

胡寅　同蒋德施诸人赏简园梨花

君不见韩退之，招唤刘师命。

醉赏长安西郭梨，青天白日交相映。

岂料炎荒中，好事如简翁。

雕冰剪玉春不融，二十五树高笼松。

风流八仙携草具，轻阴阁雨相随去。

朝同去，暮同归，

回头翠微明日玉花飞。

胡寅

胡寅　同蒋教授单令访竹里

迟日芳郊路，寒暄气已分。

共寻茅屋趣，一醉竹光云。

蕴藉潘怀县，清修郑广文。

衰迟亦何幸，并得友多闻。

胡寅

胡寅　同邢子晋范伯达游方广二绝

黄梅作雨暗朝曛，山北山南路不分。

知我与君非俗驾，晓天收尽五峰云。

胡寅

胡寅　同邢子晋范伯达游方广二绝

瑶阶金殿涌青莲，此是南山小有天。

诗客若为深避酒，道人无奈不参禅。

胡寅

胡寅　同宣卿和仲仲达游上封值雨百归时上封辩病南台珏同行

不到峰头正一年，北游新客更超然。

净名不语元无病，惠远同行定有缘。

风雨不期相邂逅，云山未许独留连。

归途绝景何人见，万顷银涛涨楚天。

胡寅

胡寅　同余汝霖游西湖观天竺观音永怀林和靖三绝

莫话蒋陵陈迹，青松翠碧跻攀。

此别再游何日，梦魂长绕湖山。

胡寅

胡寅　同余汝霖游西湖观天竺观音永怀林和靖三绝

岩前晴日荫树，林下微风来兰。

临水更无尘想。望云时有遐观。

胡寅

胡寅　同余汝霖游西湖观天竺观音永怀林和靖三绝

劫火不烧大士，寒泉谁荐先生。

跋马与君吊古，西风落日凄清。

胡寅

胡寅　挽陈几叟

妙质曾挥匠石斤，久於其道更超群。

皂貂破敝头蒙雪，黔突凄凉气吐云。

忽上谏坡规帝德，又陪经殿劝皇坟。

事功难必清名在，未辱先贤付托勤。

胡寅

胡寅　挽端州黄大用大用喜读书有志行数过予讲讨虽未诣宗本要佳士可尚也

每惜南冠懒读书，欣逢之子富三余。

文章户牖虽频闯，师友源充或未疏。

底事个中纷侘傺，坐教淫末费驱除。

昭昭奄作冥冥去，悼尔能无一束刍。

胡寅

胡寅　挽端州黄大用大用喜读书有志行数过予讲讨虽未诣宗本要佳士可尚也

锯屑霏谈涉往今，濡毫洒纸掞词林。

听歌鹿野三章后，帐下龙门九曲深。

十口西畴贫萦莫，一官南选晚侵寻。

早知大易无思虑，应悔生前未洗心。

胡寅

胡寅　挽黎承事

北正黎司地，南来得姓繁。

清时能教子，余润必高门。

珠蚌他年誉，金粂晚岁温。

王师勤佐馈，乡斗待平反。

胡寅

胡寅　挽黎承事

援手遗嫠难，酬心乐泮恩。

凄凉投辖井，慨叹给孤园。

艺槚平居近，攀松永慕敦。

流年驹过隙，不辱付诸昆。

胡寅

胡寅　挽李太孺人

桂水无情日夜东，空余丹旐泝西风。

一经不负门闾望，五鼎端宜馈祀丰。

茂渥出纶观有炜，芳徽勒石播何穷。

遥知祖送诗千首，挽铎声悲大队中。

胡寅

胡寅　挽刘忠显

念昔京都昼掩关，墨云黄雾塞人寰。

南城扫雪迎耶律，北道闻风拜禄山。

不为身谋心皎皎，已终臣事意闲闲。

何人得与高名交，千古常山谅可班。

胡寅

胡寅　挽刘忠显

未识堂堂玉立姿，已传薤露满山悲。

空余父执修恭意，谩继词流纪德诗。

诸子尽贤门益大，万家余地冢初累。

纷然尽夺三军帅，谁识公心死不移。

胡寅

胡寅　挽某氏

慈祥令淑禀於天，宗族闺门共仰贤。

中馈克修惟六二，义方能教亦三迁。

艺萱无复忘忧日，种柏行看合抱年。

旧欲升堂今已矣，大招成些重凄然。

胡寅

胡寅　挽谭邦鉴

忠烈延康子，期颐致政孙。

文词金震荡，行治玉纯温。

梦熟黄粱早，名余绛旐骞。

伤哉九京路，白日閟泉门。

胡寅

胡寅　挽谭邦鉴

契好联三世，交情晚更深。

宦游乖握手，书到岂论心。

叹失超胜原，愁闻相挽音。

平生一尊酒，已矣不同斟。

胡寅

胡寅　挽吴丞相

妙龄一月了群书，未壮声华众已孚。

器远况曾师旧德，时来俄看献嘉谟。

亲扶日毂升天路，不许金戈入帝都。

大节已全名自永，讵同奸慝苟全躯。

胡寅

胡寅　挽吴丞相

追念宣和国势孤，上公元宰导人谀。

妖氛已觉前星暗，皇泽宁论少海枯。

谁谓玉华传玉座，共知青琐伏青蒲。

谗言一发堪流涕，祸在同升有鄙夫。

胡寅

胡寅　挽吴丞相

黄扉清启帝之初，俊乿招徕念远图。

桃李舒华方雨露，鸳鸿戢翼又江湖。

当年举国蒙休烈，至死无人雪厚诬。

圆觉妙明何计此，独疑遗恨绕苍梧。

胡寅

胡寅　挽杨训母荚氏

戚戚秋风飐旐旌，送车千辆咽佳城。

令妻寿母名兼美，孝子慈孙礼备成。

望士有诗歌绋綍，梵坊无侣献铙钲。

更惭朴语书铭石，万一幽光久更明。

胡寅

胡寅　挽杨子川

倾盖小冠市，论文乔岳阳。

一生能几屐，两鬓忽成霜。

我尚栖南岭，君俄赴北邙。

无因浇絮酒。回首重呻伤。

胡寅

胡寅　魏漕彦成昔宰弋阳政绩上闻召对改秩予适当词命后自台郎出守滁垦荒

绍兴乙卯选贤时，弋水鸣琴有去思。

文石对敭言动听，演纶无愧改官词。

胡寅

胡寅　魏漕彦成昔宰弋阳政绩上闻召对改秩予适当词命后自台郎出守滁垦荒

滁莱千顷变嘉禾，两岁之中绩效多。

赏格虽悬初不用，柄臣何事有偏颇。

胡寅

胡寅　魏漕彦成昔宰弋阳政绩上闻召对改秩予适当词命后自台郎出守滁垦荒

汉水萦川北且南，大堤花映府潭潭。

若非刺史裨颓缺，鸭绿浇成几醉酣。

胡寅

胡寅　魏漕彦成昔宰弋阳政绩上闻召对改秩予适当词命后自台郎出守滁垦荒

解到周公谓鲁公，尚书深见古人风。

流传顿广谁之力，千古须知魏与洪。

胡寅

胡寅　魏漕彦成昔宰弋阳政绩上闻召对改秩予适当词命后自台郎出守滁垦荒

天涯覉枕看三山，一日皇恩诏使还。

君子但知为善乐，岂同余臭满人间。

胡寅

胡寅　魏漕彦成昔宰弋阳政绩上闻召对改秩予适当词命后自台郎出守滁垦荒

名酒烦将一斛来，瘴余衰病不胜杯。

醉中独爱舂容奏，恰似春潮卷海回。

胡寅

胡寅　魏漕彦成昔宰弋阳政绩上闻召对改秩予适当词命后自台郎出守滁垦荒

闻说仙居窈复宽，湖山全似画图看。

谪归正值皇纲整，莫向斯时咏考盘。

胡寅

胡寅　文定题范氏壁次韵

四海兵戈里，一家风雨中。

逢人问消息，策杖去西东。

历数前朝乱，何曾扫地空。

山居自有药，时对主人翁。

胡寅

胡寅　吴守祈雨有应

延陵宿望冠三吴，又见熙朝老大夫。

善政旧闻风偃草，清规今信浦还珠。

山川每应精神祷，禾稼全凭润泽苏。

可但邦人歌五裦，也知还客尉焦枯。

胡寅

胡寅　吴守生朝

梅信初传冬未深，高门熊梦庆相寻。

三朝耆旧人皆仰，一德纯全众所钦。

难老椿龄方演迤，后凋松色正阴森。

原公常记茱萸酿，每岁兹辰细细斟。

胡寅

胡寅　溪旁大楮为水所浸将蹶有感

树引江流得自滋，不虞波浪齿根基。

原言捧土加培植，长荫行人暍暑时。

胡寅

胡寅　喜义卿得子端倅摄新守

喜乐民宜甚，平反笑屡春。

故庆熊梦协，还见凤毛新。

桂籍他年继，桑弧旧俗因。

岂无汤饼会，也合到穷宾。

胡寅

胡寅　喜雨

闻说频年旱，先怀并日忧。

家书不易到，囷米谅难求。

一雨连三夕，千仓裕九秋。

若为知帝力，鼓腹听蛮讴。

胡寅

胡寅　小饮武夷道士吴之奇竹坡兼示章副观

福地今身到，玄天旧迹非。

溪声宁有谓，山意了无机。

俨立千云纛，同来二羽衣。

酒新良可饮，棋妙不须围。

胡寅

胡寅　晓乘大雾访仲固

稚金不耐老火铸，有烈秋阳尚骄倨。

汗流亭午忆凄风，气应佳辰欣白露。

朝来开窗迷眼界，雾色无边莽回互。

谁为夜半有力者，窍负群山著何处。

却驱沧海白潮来，涛浪初平不成怒。

人家惨淡暗渔浦，水墨微茫认烟树。

我行有似江湖雀，彼岸庆怪浮杯渡。

从教弱水三万里，一棹桃源未迷路。

忽然五霞漏激射，清飚作阵翻空鹜。

渤澥尽输无极底，祖龙枉被徐生误。

云屏俨映蓬峤矗，凤翼鷑带瀛洲嫮。

连苍接翠层叠青，秀色著绚忘初素。

前观象冈非梦迷，后瞩离娄岂惊寤。

真化自然相隐显，幻士谬尔生智故。

有真无幻信诞分，此境易透亦难觑。

要知万理无不寔，聚散一致此焉悟。

常记向时闻剧论，知自少年得真趣。

风云变态襟抱开，山水之乐仁智具。

胡为颦呻不料理，冰炭受坐疟鬼怖。

原君读此一醒然，未负当年少陵句。

胡寅

胡寅　携酒访奇父小酌竹斋以诗来谢次其韵

优游林麓避尘沙，杖策巾横一幅纱。

却老自烧金鼎药，醒心时进玉川茶。

钩窗爱日频迁坐，荫竹流泉屡满漥。

常记此欢同醉处，歲歌折柳舞传巴。

胡寅

胡寅　谢蔡生见和

三分已过二分春，尚想绵田一善人。

冷食未平千载恨，浮云何与百年身。

从教对雨携壶阻，自爱观风得句新。

芍药酴醿无复见，花林芳草翠初匀。

胡寅

胡寅　谢道醇见和

畏隹于喁处处哗，先春吹出万林花。

要看腊瑞三番白，宁许霜威十倍加。

瓦陇未平俄淅沥，冰池难合漫槎牙。

若嫌吾土山川暖，蜀客相逢尚可夸。

胡寅

胡寅　谢人惠舂陵石山

何人蹙缩九疑山，叠映公家几砚间。

欲识神鱼閟凝湛，试看云气出孱颜。

析蒲已结根千岁，旧藓犹窥晕一斑。

举饷敢辞归载重，要将奇绝寄幽閒。

胡寅

胡寅　谢彦修携具见过

识字深惭扬子云，载醪何以塞殷勤。

山腾海浪兼天碧，雨荐秋声映烛闻。

秘藏未能窥佛界，剧谈聊足张吾军。

浮蛆玉色人间少，判却陶然引十分。

胡寅

胡寅　谢杨珣梅栽

南土梅不贵，往往薪槱束。

倖然傍寒厅，久亦未见录。

墙隈非所恨，自可凌冬发。

奈何瑶台伴，辱近紫姑闼。

佳人虽薄命，时运忽来复。

一朝蒙闵叹，移近东家屋。

孤根便静深，池上映天碧。

我为渠主人，梅是先生客。

且须创幽榭，剩与种修竹。

炎荒无雪片，且对冰花馥。

西施佩生麝，姑射步微月。

何当见旧官，应使中肠热。

胡寅

胡寅　谢赵戎惠白菘甚腴且再求之

已是居无竹，那堪食一箪。

烦君饷园茹，使我助盘餐。

秀色春风早，甘肥晓露溥。

美材今又阙，小摘更相宽。

胡寅

胡寅　谢周尉用前韵致丹致且见劝葆真

寒衾未暖睫先交，晓漏那闻促点敲。

非有真丹存下海，讵同和气满春郊。

王弘颇亦知陶令，仲达何劳诮石苞。

为报迩来幽意惬，箨龙拳鳖渐充庖。

胡寅

胡寅　谢朱推梅栽

南国虽云有学堂，了无松菊径徒荒。

瘴痕元爱冰花洗，衰鬓聊依玉树芳。

便觉小池招秀影，更令寒月映新妆。

从今剩醖萸香酒，指拟春风摘子尝。

胡寅

胡寅　谢诸友见和

飞霙三日太欺春，扑地鹅毛积万钧。

沙上几人迷去迹，风前何处问来因。

谅非天造夸工巧，当是神机有屈伸。

松竹未应寒改操，龙蛇有喜蛰存身。

绿窗朱户偏饶色，琼树瑶林不染尘。

笑粲争妍人似玉，狂歌先醉发如银。

方盾衣袂天花集，俄见庭除木屑匀。

多谢众诗相映发，笔端六出更尖新。

胡寅

胡寅　新春即事二首

竹爆腊寒尽，桃符春事来。

和风已披拂，暖日便徘徊。

曳杖閒挑菜，攀枝齼摘梅。

太牢虽有味，岂必胜登台。

胡寅

胡寅　新春即事二首

恰赋春还柳，俄闻地出雷。

雨丝分织作，风籁急喧貀。

寂寂炉无火，欣欣瓮有醅。

临寒插羔袖，雪观亦悠哉。

胡寅

胡寅　新州鹿鸣宴致语口号

秋气清高肃雁行，贤侯劝驾会黄堂。

宾朋满座曳珠履，鼓吹喧天飞羽觞。

题柱弃繻俱有志，班荆折桂正相望。

明年春色催行李，衣锦荣归耀故乡。

胡寅

胡寅　雪中寄黎才翁

寒日已无晖。饕风更擅威。

暝山雷虺虺，阴壑雨霏霏。

酒绿思同酌，炉红忆共围。

不辞泥径远，要看雪花飞。

天与人情契，春从草树归。

幻成银世界，偷取日光辉。

安得千金舞，来翻六出衣。

南枝香破玉，别有好芳菲。

胡寅

胡寅　迓黄守再来二首

旧治重临宠渥新，圣朝因任慰斯民。

芾棠不拜阴如幄，骑竹争迎气似春。

金重百斤兼赐爵，车高一丈更施茵。

能名籍甚宜蒙此，颍水卢溪共演深。

胡寅

胡寅　迓黄守再来二首

柴扉虽设悄无邻，听说君来气又振。

鸥鹭点开愁意思，诗书吟起病精神。

也知憔悴嫌杯酒，可尚谈谐对席珍。

旌旆悠悠将入眼，争除三径待朱轮。

胡寅

胡寅　杨尉见招朱推单令与焉月色甚佳

南郭无缘到北城，却因招唤得同行。

四郊禾黍未全熟，满眼云山何限情。

幸有好风能洒袂，况无閒事称挥觥。

篮舆欲去留还住，爱此月凉河叹明。

胡寅

胡寅　杨秀才书屋有墨竹一枝为其添补数叶五绝

老干枯枝傲雪霜，何人写影向华堂。

为君补缀枝头叶，坐觉春风细细香。

胡寅

胡寅　杨秀才书屋有墨竹一枝为其添补数叶五绝

叶染青云节抱霜，一枝聊寄墨君堂。

故园根拨依然在，会见龙孙脱箨香。

胡寅

胡寅　杨秀才书屋有墨竹一枝为其添补数叶五绝

穿壁扶苏稍避霜，干霄形势自堂堂。

如何耿介琅玕色，也带双鸦宝墨香。

胡寅

胡寅　杨秀才书屋有墨竹一枝为其添补数叶五绝

莫惊绿叶衬玄霜，更上幽人白玉堂。

为与苍官论久要，笔端应借远烟香。

胡寅

胡寅　杨秀才书屋有墨竹一枝为其添补数叶五绝

扫尽鹅溪匹练霜，未知三尺映茅堂。

此君不是尘中物，何必区区较色香。

胡寅

胡寅　邀朱推单令周尉赏西邻野人屋前梅花次单令韵

西崦一株梅，在野何清丽。

遥知不是雪，香散青林际。

肆筵宾沓来，秉炬仆相递。

幸蒙五字诗，妙敌一言蔽。

便恐清夜阑，行酒莫濡滞。

莓苔何必扫，月地作瑶砌。

细蕊护檀心，已带轻酸味。

为语青裙妪，斤斧烦叱卫。

会有移根人，趁得春风至。

颗颗调君羹，年年映尘世。

来游者谁子，此兴恐难继。

胡寅

胡寅　夜大风雪次日快晴

造物非难料，寒温本一家。

冲风来雨雪，暖日放莺花。

行矣春方嫩，悠哉兴未涯。

芦蒿媚烟渚，荻笋破江沙。

胡寅

胡寅　以崇正辩示新仲

不羡飞仙术，仍修谤佛书。

知音鼓琴后，覆瓿草玄余。

龙象空相蹙，鸢鱼祗自如。

更烦君印可，底处认吾庐。

胡寅

胡寅　以墨一品饷叔夏

人墨两相磨，此语昔贤叹。

平生几两屐，何用积不散。

未忘文字耳，四宝且同案。

陶泓有润泽，毛颖称词翰。

论交楮先生，相厚不相贯。

直须造玄默，乃可发三粲。

南山太古松，盈壑凌霄汉。

煤珠贵轻远，胶结要坚捍。

修圭及圆饼，脱手千金焕。

寄君亦何意，往作文房伴。

君子万卷读，胸次春冰伴。

翻水即千篇，烨若云锦烂。

猎华将食实，以道自澡盥。

当年伏蒲疏，慨欲排世难。

民瘼今益深，山谷宁可玩。

请君携此宝，慎勿比医炭。

恭惟上隆宽，缮写臣谨按。

当从黝然处，凛有光芒观。

继君诸皇祖，勋德侑清裸。

胡寅

胡寅　忆端子三首

当年梦頰见清伊，劲气全妆目与眉。

髫齳已能庄语笑，嬉游元只在书诗。

青松不及明堂用，黄壤空余白玉悲。

精爽有无何处去，岂能知我痕心时。

胡寅

胡寅　忆端子三首

不知埋玉已经年，忽值生朝倍黯然。

空向梦魂期远大，谬於方技觅安全。

翩翩翰墨留身后，炯炯精神在黄泉。

汝翁去此知多少，安得忘怀未死前。

胡寅

胡寅　永州天申节锡宴致语口号

门开阊阖晓霞鲜，剑佩称觞玉座前。

五福惠心敷下土，三呼稽首望层天。

龙旗已荡淮祲，狼燧行清朔塞烟。

复会东都临四海，众星环拱万斯年。

胡寅

胡寅　用明有携酒赏梅之约久而未至复和以督之

美酒名花并，无情即易忘。

小槽应注瀑，大树欲残妆。

虽则通达道，其如隔缭墙。

寄人惭大庾，求伴愧高阳。

好傍树间醉，时闻盏面午已勤赓唱久，

未睹肆筵长。月下痚映，

风余片片狂。可怜花似雪，

那得酒如湘。梦作瑶林去，

斟浮玉斚光。八仙当避席，

在卉定羞芳。莫待松醪碧，

休寻蜜萼黄。风流贵公子，

火急效原尝。

胡寅

胡寅　用前韵简单令

斑白欣逢子墨交，悬知琴化息榜敲。

不从冻竽窥侯喜，端向长松倚孟郊。

竮逐自甘藜不糁，太平还见苇方苞。

全牛妙割须君手，笑我铅刀似族疱。

胡寅

胡寅　用前韵示贾阁老

壑源春未回，已著金鼓促。

争先入包匦，价比金盈斛。

何人敢僭睨，奉御食惟玉。

草莊空有名，气格臣与仆。

怀侍凝粹，苦口同启沃。

散仙今得伴，鸾凤相追逐。

雪泛定州瓷，浇此饮河腹。

饱食惭太仓，那复惊宠辱。

胡寅

胡寅　游淡竹岩

岩好城还近，山南路却西。

淡交同鲁卫，新酿到青齐。

桑密家家纎，身稠处处犂。

朱陵更清绝，何必此幽栖。

胡寅

胡寅　游将军岩

初识后亭山，一赏北岩秀。

更闻将军隐，飞策飞云岫。

何为英烈姿，石壁寄门窦。

和非马力竭，依险聊自救。

无乃弃长弓，一念希不漏。

余情尚悭滞，嗔客来径簉。

唏云翳凡木，涕雨滑峻甽。

以君智慧铠，与我忠信胄。

才刃及诗锋，胜客杂前后。

悬崖虽仡仡，有进寂寞斗。

山灵方恫悔，敛迹祈恕宥。

坐令蒙蔽景，倏变清明昼。

前峰霄汉近，矗矗骇猱狖。

绝涧云练明，宛宛出篆籀。

奇观固难值，况复有清酎。

不须待重九，菊蕊已堪齧。

胡寅

胡寅　游龙山寺六祖故居也

范阳卢以仕南迁，卜宅空山不计年。

间气有钟超象类，美材无匠制方圆。

谁能判断风旛话，等是追随粥饭缘。

携客同来又同去，浮屠依旧插苍烟。

胡寅

胡寅　游三角寺

再游三角寺，胜践十人偕。

雨后林峦媚，心同笑语谐。

碧兰初秀畹，红药渐翻阶。

若问经行意，春风写客怀。

胡寅

胡寅　游武夷赠刘生

六曲睎真馆，千松夺秀亭。

回桡失相值，载酒约重经。

小雨装图画，红尘隔杳冥。

更烦横铁笛，吹与众仙聆。

胡寅

胡寅　游元阳观

矫首元阳观，峥嵘度十年。

忽逢尘外客，因访洞中仙。

横蹑修蛇路，低看破衲田。

萦纡篁竹岭，窈窕碧松川。

抚石斋坛古，围棋烧劫迁。

谅无翻榼术，安得远庖烟。

擗尽苍麟脯，弹余别鹤弦。

晴香烘拆蕊，暝色绕归鞭。

太白浮桥上，孤灯炫马前。

黄冠纷雨散，紫盖杳云连。

鸟爪休爬背，鸾骖漫拍肩。

子真随处隐，何必大罗天。

胡寅

胡寅　游云湖

衡湘久来往，眼到山辄对。

爱山真自性，久看眼未碍。

今朝渡石潭，兰桨乱青带。

初升岸稍高，忽喜地更大。

行行两垣间，沙路得平快。

豁然见良畴，小览百里外。

涵溶赵家汑，千顷疏几浍。

人家隔杨柳，或映桑林背。

连连麻麦墟，鸡犬达鸣吠。

宛如京洛郊，北望一怅慨。

古城谁所筑，隐隐仅如块。

娉婷九冢藏，巧緻六宝在。

想其夸壮时，岂念遗迹晦。

主人陇西生，恳款具鲑菜。

墅前稼尤美，弥壤黄云晒。

云湖从此逝，日暖风不噫。

循冈逶迤登，呀口骇漰沛。

是名湖西缺，节缩有石埭。

舍舆尚盘陀，渐见湖尾派。

菰蒲傍篱落，猎猎村沽旆。

曳筇大堤长，堤址屹然塞。

胡床罗四五，植伞据其会。

恍若画图张，彩笔穷物界。

满奁开玉镜，万象自清汰。

浮光散鹅鹜，沉影乱鳞介。

纷纷渔舟子，点缀助姿态。

其心曾未閒，讵比观者泰。

东头输写处，百丈走霜濑。

汇为碧泓深，啮漱垠崿坏。

非兹两雄堨，何以镇横溃。

尚云春水时，雷注聒天聩。

田翁亦好事，巨艇遣迎载。

山阴兴则同，所访何必戴。

招提有豪客，置醴久相待。

归途瞰乌泉，船首滞葭荟。

朱楼亦近止，欲往思中败。

刺竿小弯磈，迥眺长岭背。

峰峦未可穷，却过陈家汇。

幽寻何所得，憩倦茂林最。

回船漾中流，枵腹思勇嘬。

羽觞凡五举，银鲫才一鱠。

山氓争睢盱，窥觇互惊怪。

桃源果何似，此地良足爱。

要当建亭榭，聊复艺苽芥。

赏心浩无涯，羲驭惨欲退。

吾侪幸强健，胜践莫辞再。

人生贵欢娱，世俗苦埃壒。

黄君早交友，闻善肯相诲。

杨君素痚豁，为善克自裁。

李君更清苦，有意饰纫佩。

彪君知勉励，不但闻梗概。

惟余真潦倒，道退齿徒迈。

从游亦何幸，鱼目惭明琲。

誓言来年春，景物重华綷。

荷花千叶装，一一青罗盖。

苍蒹没大浸，碧巘槛芳蔼。

远陪鸥鹭群，坐笑桔槔械。

仍须少留宿，促驾古所戒。

持钩不求鱼，何用五十辖。

优哉复悠哉，此乐未为太。

胡寅

胡寅　又和锦阜登高

久废危亭也待时，俄然榱栋出鎡基。

已应气象轩城表，更觉登临冠海湄。

万里秋风宜落帽，四并高会称传卮。

幽人但把东篱菊，坐看南山久未移。

胡寅

胡寅　又和松碧轩三绝

欣此幽居惜未深，时搴芳秀浣尘襟。

栋梁自是君材器，铁石空余我寸心。

胡寅

胡寅　又和松碧轩三绝

闻说锄耰手自持，力耕初不原天知。

却防有客携壶到，杞菊应添一两畦。

胡寅

胡寅　又和松碧轩三绝

新陂剩水沃良苗，想见当时相杵谣。

尚有荒余须快犊，何须塌具更悬腰。

胡寅

胡寅　又和湘滨卜居

闻道园池各著名，起予归梦过临蒸。

已开尘外寻山眼，更曲堂中饮水肱。

有地且须多种秫，好閒何必苦邀僧。

杖藜他日端来去，但恐公朝正与能。

胡寅

胡寅　又和早饮

零露溥溥风满塘，美人不来俨分行。

天葩艳然出翠被，倚槛袅袅传秋香。

对之索酒飞觞快，浩如一海朝千派。

主人绝倒任忘形，接篱便向三花挂。

狂夫未是诗酒豪，先生卓尔能禅逃。

忽听雷声起渊默，坐使万窍皆呼号。

胡寅

胡寅　又题草衣岩

携手童乌三尺强，已知经术胜文章。

可怜不见凌云日，迸洒西风泪几行。

胡寅

胡寅　又题迎月亭

从来共惜隔年期，划却东山尚恐迟。

欲向尘中先得眼，故应云表屡扬眉。

停杯专待寒光举，起舞还愁素影移。

常与此亭相照耀，更须佳什焕梁榱。

胡寅

胡寅　与范信仲及严陵同官纳凉万松亭

黄堂无徒真面壁，休暇相招出城北。

千岩窈窕万松豪，把酒观棋得终日。

此邦前修邈难继，严范千古堂堂色。

用这折箠笞犬羊，否则持竿弄泉石。

我才瀋落何足道，行藏未有资身策。

公当长啸起家声，云台高敞风尘息。

胡寅

胡寅　遇雨晚宿和彦达

天以春归野，云将雨暗山。

三人行甚乐，五字句何艰。

每喜诗偿债，还须酒破颜。

禽声接芳树，和气亦关关。

胡寅

胡寅　岳阳楼杂咏十二绝

沅澧澬湘此并行，涨流洄薄又东倾。

西南或与天为际，禹贡如何不记名。

胡寅

胡寅　岳阳楼杂咏十二绝

朱楼深稳可凭栏，万顷波光一目间。

不见惊鸿偏凤髻，空余天鉴写云鬟。

胡寅

胡寅　岳阳楼杂咏十二绝

黄帝钧天曲未终，至今烟粮舞鱼龙。

临风更欲吹长笛，摇荡波心碧玉峰。

胡寅

胡寅　岳阳楼杂咏十二绝

祖龙游豫亦荒哉，风折云颿促驾回。

一怒赭山何所损，依然苍翠似蓬莱。

胡寅

胡寅　岳阳楼杂咏十二绝

虏马超江又饮湖，湖中今有卧龙无。

青蛇袖手将何用，漫说飞仙胆气粗。

胡寅

胡寅　岳阳楼杂咏十二绝

汨潭桂酒奠三闾，尚想夷犹泛五潴。

进退存亡皆有义，怀沙处死是何如。

胡寅

胡寅　岳阳楼杂咏十二绝

玄德骁雄世所知，蛟龙宁肯在污池。

馆于贰室谋何陋，借与全荆意自奇。

胡寅

胡寅　岳阳楼杂咏十二绝

风烈言言滕子京，岂於荒怪未全明。

尼姑狡狯遥相幻，雷电那知有姓名。

胡寅

胡寅　岳阳楼杂咏十二绝

有时风浪战城西，何啻渔阳万鼓鼙。

狎水蚩蚩忘垫溺，谁人能续偃虹堤。

胡寅

胡寅　岳阳楼杂咏十二绝

大手文章浪得名，佐王功业亦何成。

独余不证元忠事，努力还因宋广平。

胡寅

胡寅　岳阳楼杂咏十二绝

李杜词源广更深，数篇春涨渺云岑。

争如一首修楼记，妙写仁人出处心。

胡寅

胡寅　岳阳楼杂咏十二绝

范公才具济川舟，翰墨居然第一流。

第向遗文窥远意，原言忧乐继前修。

胡寅

胡寅　再次前韵

经年与花别，花意不相忘。

绰约素情在，扫除时世妆。

楚人轻剪伐，北客护垣墙。

半树竹亭亚，几株溪水阳。

可模非绝代，难学是生香。

当结珠宫伴，休吹玉笛长。

赏心甘烂醉，被恼漫颠狂。

正当映乔岳，未应浮碧湘。

松筠共潇洒，雪月佐辉光。

自保孤根暖，宁随百草芳。

远天方绚白，细雨便垂黄。

佳实收功地，君羹必可尝。

胡寅

胡寅　再和

纷纷狼籍下天风，万里寒光镜色空。

莫学袁安但高卧，也须斗酒醉新丰。

胡寅

胡寅　再和

迥眺层台酒屡携，千峰攒玉映瑶溪。

南枝更有东风面，未减争妍灿瓠犀。

胡寅

胡寅　再和

今年花是去年梅，又对春风一笑开。

不似飞霙能顷刻，香中更有和羹才。

胡寅

胡寅　再和

埋玉腰间觅性宗，儒冠谋道有谁同。

笔尖冻折新诗就，但可徒收翰墨功。

胡寅

胡寅　再和

猛将谋臣气霭云，兴邦雪耻在奇勋。

因思卫国琼瑶报，更忆吴人组练军。

胡寅

胡寅　再和

剑峰犀利拙优伶，果听淮南奏凯声。

阴翳便随朝雪尽，东风还放晓光清。

胡寅

胡寅　再和

自笑兵厨吏不虔，冻醅如蜜只年年。

却思踏雪江头路，屡费诗人一斗钱。

胡寅

胡寅　再和前韵本欲创亭以获时而止

不因修筑废农时，欲以仁心翊化基。

野草从来丰可藉，量陂元自渺无湄。

登临有惬三檛鼓，衰病多惭一斗卮。

独喜高秋对黄菊，风吹乌帽看云移。

胡寅

胡寅　再美劝农

邦本古攸重，民天辞匪夸。

讵能皆辟谷，漫道独餐霞。

一笑为良纎，力耕无卖花。

信知豳七月，于耜起周家。

胡寅

胡寅　再谢见寄

非关籴　尽不能兴，自叹车中蹭蹬鳞。

诗客颇能怜逐客，饔人知复受鲛人。

为怜飞箸千条玉，不忘牵潭百尺纶。

腹似鼓鼙无塌处，诗如姜蒜有余辛。

阌乡少府新权尔，争比周郎美味频。

胡寅

胡寅　再游岳麓示法光其邻道林人言陶士衡旧居也五绝

雄城千雉压江横，倒影蛟龙十里明。

欲倚危栏舒远眺，东风无力暮云平。

胡寅

胡寅　再游岳麓示法光其邻道林人言陶士衡旧居也五绝

火宅清凉定几时，三车门外世终迷。

青莲绀宇凭何住，片雪红炉只自知。

胡寅

胡寅　再游岳麓示法光其邻道林人言陶士衡旧居也五绝

楼船东下启扶桑，千古英明日月光。

未必此心如古井，且应苍桧比某棠。

胡寅

胡寅　再游岳麓示法光其邻道林人言陶士衡旧居也五绝

旧诗不省作何言，新句无奇墨乱翻。

要是云山通宿契，故将文字寄深论。

胡寅

胡寅　再游岳麓示法光其邻道林人言陶士衡旧居也五绝

草堂何日傍云根，借问邻家两足尊。

欲买渔舟系江树，先凭屐齿记苔痕。

胡寅

胡寅　早梅

何事悲摇落，空林有早春。

光辉一笑粲，领略万花新。

看去疑山雪，攀来效席珍。

妙香风送远，秀影月传真。

肌冷冰难斲，妆初粉未匀。

商量开瘦蕊，剩得占芳辰。

胡寅

胡寅　赠陈生

茅容杀一鸡，留半置庋板。

奉亲须肉味，对客但蔬饭。

仲由身负米，岂雇人嗤莞。

参乎三釜乐，不羡千金产。

古今履诚信，薄俗行苟简。

竞敲声利关，汲汲组绶绾。

指兹为显荣，于义遑复拣。

贤如郭林宗，尚负牲牢赧。

孝衰百行失，岂特厚宾馔。

为人在我尔，谁以力自限。

今君修古道，田土亦未昹。

带经已能克，扶耒意无撊。

似闻民一稔，銍艾工日僝。

茂筠为载具，泛壑出{左山右蹇}{左山右产}。

旭家鱼菽美，愉婉已在眼。

君非沮溺流，文字富编撰。

中扃务恬息，外慕正除划。

晚交慰荒芜，切磋兼瑟僩。

何时还过我，望望车有栈。

梅花开正繁，飞雪待浮盏。

胡寅

胡寅　赠李子扬

洛社看花各妙年，那知关塞起狼烟。

旧游只有山川在，佳政时闻岭峰传。

对酒鲜欢吾老矣，登高能赋子依然。

不忘鸡黍平生约，更泛潇湘下水船。

胡寅

胡寅　赠刘仲固

恭惟事契逾三纪，一醉升州十八年。

回念壮游多契阔，欣逢情话重留连。

珠庭骨相封侯在，金奏诗章落笔传。

预恐西风送离袂，莫孤南阜好林泉。

胡寅

胡寅　赠邢子友

忆昔筮仕初，典教洛学者。

故家多遗俗，住叩冠屡整。

得交邢公子，伯仲皆豪颖。

湖园万竿竹，伊水注深静。

藤林与花岛，转步即殊景。

梅台更称奇，云玉粲寒耿。

官閒日从君，何宴不酩酊。

每闻魁伟论，虽醉洒然醒。

寻幽访古径，并辔缓无骋。

向来春风鬓，忽忽雪飘颈。

三川在何处，会合乃潭永。

久要见襟抱，意态谢炎冷。

雇予衰懦质，酬答忘形影。

泛舟三百里，念我特相省。

酒酣摅剧论，壮气尚雄猛。

乐将高歌发，忠以微语警。

岂无一可恨，不肯破空境。

石坛夜焚香，岩寺朝供茗。

相逢多讥评，墨守卒未领。

湘流平似席，告别理归艇。

原言频惠音，庶以代咳謦。

它年当扣门，此话欲重请。

胡寅

胡寅　赠张德余

平生肮脏孰如君，破屋荒山饭煮芹。

不寐耿怀留落月，有时扶杖看浮云。

严平推测归前定，原宪家风饫旧闻。

欲挽鲋鱼气力，须知予是故将军。

胡寅

胡寅　赠朱推

净绿环城亦何有，跳锦潜银不容取。

尚余翠盖拥红妆，两两三三早秋后。

秋官公廨临池傍，结筠为筏开轩窗。

落日轻风泛船好，欢呼取笑徒相望。

忽闻报予酒初熟，亟往从之倾白玉。

痚蝉有思曳长缲，寒露无声洗残燠。

君才岂合州县劳，前云后晖家世高。

一经不但有遗训，千古记注谈滔滔。

新州州土丞岚瘴，从来只是居流放。

於今多住四方人，况复为官气条畅。

山肴野蔌应时须，真率相期久已渝。

君今满秩稍淹此，牛刀又欲将鸡屠。

嗟予衰谢人所去，晚交幸作年家遇。

浮生聚首安得常，一笑倾怀亦难屡。

莫辞瓶罄烛再然，异日重逢歌此篇。

岁时岂忍无记述，明朝仲朔青龙年。

胡寅

胡寅　谪居新昌过黄羆岭

昔年曾作守，旌骑拥山头。

省己无遗爱，投荒历旧游。

妻儿相翼卫，风雨漫淹留。

力学如何验，仁人乃不忧。

胡寅

胡寅　治园二首

涉圃亲锄草，分畦剩种蔬。

润通邻沼近，色映野云虚。

瘴重难求药，心閒易看书。

但令羹有梜，那叹食无鱼。

胡寅

胡寅　治园二首

莱菔瑶英体，芜菁翠羽丛。

压黄千叶韭，竞秀一畦葱。

渰渰金茎露，翻翻玉宇风。

不忘藏聚力，醯酱有无同。

胡寅

胡寅　中秋寄贾阁老

香雾沉秋气，迷云卷暮天。

金篦撩眼净，玉斧斲冰圆。

无复霓裳舞，空歌水调篇。

新亭偏得景，一醉岂无缘。

胡寅

胡寅　中秋雨

待赏今宵定几人，岂应於毕遽相亲。

坐令华烛风头卷，却喜枯檐雨脚匀。

拱璧何妨藏韫椟，湛铜那得蔽游尘。

明年记取赡银阙，万里秋光景更新。

胡寅

胡寅　仲秋赴伯达浴儿会不见月

准拟清光满十分，论文那用醉红裙。

天公有意韬阴采，风伯无威扫曳云。

东道浴儿方洗腆，南斋留客更殷勤。

朦胧碧涧三更路，衣袂悠然桂子芬。

胡寅

胡寅　重九简单令

殊方令节也堪怜，可咏江涵雁影篇。

买得紫萸虚市里，种成黄菊小池边。

相逢便是华胥国，一醉宁惭玳瑁筵。

何必登临追旧俗，南山秋气自超然。

胡寅

胡寅　周尉不来用单令韵见寄和之

稼李太稼华，夭桃苦夭丽。

不如姑射子，仙质淡难际。

破寒传芳信，春意岂迢递。

亭亭映碧霄，茨屋安得蔽。

一壶扫花阴，聊散客愁滞。

千朱联万玉，襞积谁所砌。

飞英时落杯，草木吾臭味。

颇嫌三弄笛，声杂郑和卫。

二公何惠然，怅望周郎至。

哦诗要何似，孤绝表一世。

风吹佳句来，端可使人继。

胡寅

胡寅　周尉丹砂次其韵

日镊苍浪鬓，还童意未赊。

易衰如下阪，难熟似焌砂。

不信三峰妄，曾闻九转夸。

刀圭何太少，薏苡旧盈车。

胡寅

胡寅　周尉以诗致霅鱠次韵为谢

新兴何事忆吴兴，因话鲈鱼割素鳞。

不是南烹无口实，要看西子授厨人。

堆盘雪缕开花面，泛艇秋风想钓纶。

玉醴浮来为乡导，金橙研破助芳辛。

老饕难继苏公赋，一饱鲜腴敢更频。

胡寅

胡寅　子正生日以黄柑为寿

正信风流不辱亲，高文还称掌丝纶。

岂惟补衮须词伯，自是安邦出诤臣。

岁晚已回松柏操，时来休爱水云身。

欲为公寿倡优拙，戏遣商山四老人。

胡寅

胡寅　自开善寺饭已赴彦修之集新陂初成次其韵

旱气欲流石，涧溪失盈溶。

况逢青田渴，万锸决使东。

南山思照影，三日云气重。

玉蝩忽堕地，行君竹林中。

润腾百年樟，翠写千丈松。

澄之新堨横，净绿涵秋容。

是日看雨花，一香万缘空。

归来趁清约，赏心还此同。

桂枝耀三更，袅袅来天风。

名觞或可醉，警读安得慵。

永谢世味醺，敢怀归意浓。

朝欢过狎洽，夜气方冲融。

意超谑浪表，伊谁蹑斯踪。

独愧和篇斐，不堪称两雄。

胡寅

胡寅　自胜业寺过铨德观

出岫无心倦即还，悠然信马望南山。

忽惊莲社青落合，却到蓬壶白日閒。

方士内丹论九转，导师平地设三关。

不知洙泗真消息，谁可相期一解颜。

胡寅

胡寅　阻雪慈云有怀叔夏

常恨山阳少，篮舆故出郊。

玄冥方北骛，屏翳又南交。

劲气将凝海，寒威便折胶。

白云揉尽碎，黑壤势全包。

著袂成花唾，沉波异雨泡。

万方齐秽洁，一润浃肥硗。

比色羞铅粉，量多诮斗筲。

祷神休奠璧，谢佛寝鸣铙。

独鹤惊群舞，晨难误晓噀。

峰峦蒙似秃，沟陇划如抓。

巧谢盐相比，甘宜蜜共抄。

戾天鸢冻跕，啸壑虎饥虓。

薏苡连车载，珊瑚列树敲。

鲛绡从剪制，火布任焚炮。

野漫鳞鳞碛，林攒{上羽下高}{上羽下高}巢。

颇思驰骏足，快意舍鸣髇。

及远翻银雁，搜潜动玉蛟。

出畋瞻翠被，入贺听红鞘。

瑶席瑚玗器，珠盘璪瑮肴。

一时簪琲蕊，相与藉琼茅。

莫计消并积，聊平凸与凹。

可怜诗系带，更有火烘骹。

断手超三界，坚冰工交爻。

飞霙终见晛，素馔阙盈庖。

叠巘方名假，团毬未忍抛。

要看朝日杲，思达泮泥淆。

对饮宜空榼，离群奈系匏。

似闻梅雪在，犹冀挽香梢。

胡咏

胡咏　句

阁下大书三姓字，海南惟见两翁还。

胡用庄

胡用庄　咏红蕉

谢家池馆遇芳菲，破绿抽心一片绯。

恰似九衢三二月，绿罗丛里著朱衣。

胡幽贞

胡幽贞　归四明

海色连四明，仙舟去容易。

天籍岂辄问，不是卑朝士。

胡有开

胡有开　句

一百八景蟠绕，三十六峰囘环。

胡元功

胡元功　吴下同年会诗

佳辰胜集不相违，慨念同年会遇稀。

独有二天均覆荫，归来三径幸栖依。

诗篇酒盏论时事，山色湖光映夕晖。

自愧衰迟与荣观，拟将委翅附高飞。

胡元质

胡元质　吴江怀古

子胥今日委东流，吴国明朝亦古丘。

大笑夫差诸将相，更无人解守苏州。

胡瑗

胡瑗　石壁

李白好溪山，浩荡旌川游。

题诗汪氏壁，声动桃花洲。

英辞逸无继，尔来三百秋。

汪公亦蕃衍，宗支冠南州。

其间新建居，林泉最清幽。

竹声满道院，山光入书楼。

仙气既飘飘，儒风亦悠悠。

子孙多俊异，词行咸精修。

我来至石壁，赏之不能休。

酣味碧溪水，苦饮黄金瓯。

因羡汪君居，复思汪君投。

遇景清兴发，浩与天云浮。

斐章异绣段，洒翰非银钩。

庶与谪仙诗，千古同风流。

胡瑗

胡瑗　睢阳五老图

始同优烈晚同间，五福俱全戴角冠。

典午山河遵大道，调元宗社对穷桓。

羌夷谁敢窥中夏，朝士猜疑畏岁寒。

肱股赓歌遗韵在，惟吾后进祗膺看。

胡则

胡则　别方岩

寓居峰顶寺，不觉度炎天。

山叟频为约，林僧每出禅。

虚怀思往事，宴坐息诸缘。

照像龛镫暗，通宵磬韵传。

宴心资寂寞，琢句极幽玄。

拾菌寒云外，烹茶翠竹前。

远阴临岳树，清响落岩泉。

僻道无来客，深秋足乱蝉。

松风生井浪，溪雨长苔钱。

自省浮尘世，终难住永年。

遍游曾宛转，欲别重留连。

明日东西路，依依独黯然。

胡则

胡则　酬和二章拜呈慈云大师伏惟采览　和桂子

孤峰耸高桂，千载同一日。

秋气正飞霜，天风落丹实。

纷纷宝砌傍，颗颗露珠密。

始自月中来，又从骊颔出。

香浮古佛刹，光照高僧室。

吴越饶珍异，金玉非俦匹。

尝咏贤人诗，未载史臣笔。

至矣天竺山，山灵诞奇物。

胡则

胡则　酬和二章拜呈慈云大师伏惟采览　和种桂

累累丹桂子，秋落古禅关。

乍到圆蟾窟，潜依灵鹫山。

始知尘外有，会向月中攀。

千载孤峰上，清阴与客閒。

胡则

胡则　及第

金榜名传四海知，太平时合称男儿。

五言似剑裁鳞角，七字如刀斫桂枝。

御苑得题朝帝日，家乡佩印拜亲时。

小花桥畔人人爱，一带清风雨露随。

胡则

胡则　题严子陵祠堂

占断烟波七里滩，渔蓑轻拂汉衣冠。

高踪磨出云涯碧，清节照开秋水寒。

泽国几家供庙食，客星千载落云墩。

我来亦有沙洲兴，愿借先生旧钓竿。

胡则

胡则　题紫霄观

绮霞重叠武陵溪，溪岭相逢路不迷。

白石洞天人不到，碧桃花下马频嘶。

深倾玉液琴声细，旋煮胡麻月色低。

犹恨此身閒未得，好同刘阮灌芝畦。

胡则

胡则　奏免衢婺丁钱

六十年来见弊由，仰蒙龙勅降南州。

丁钱永免无拘束，苗米常宜有限收。

青嶂瀑泉呼万岁，碧天星月照千秋。

臣今未恨生身晚，长喜王民绍见休。

胡震雷

胡震雷　追和叔祖自术韵

伯祖刚简公榕阴图，先君肯堂翁常欲鑱石，

因循至今。一日震雷从家弟震载观，

则名公巨笔联编盈轴，益知我公大节起敬慕於易世之未歇者如此。

虽名光史册，而图不多见，

不得无余恨，迺追和自述并名笔勒之石。

侄孙震雷顿首。霅川疑狱独承当，

敬远炎炎即馆凉。帝子几曾谋不道，

相臣自弗肯包荒。李猫初劾犹全命，

梁犬重评竟断肠。甘死如饴行素志，

岂知流入杀青香。

胡之纯

胡之纯　春日

春风蒲柳曲江头，恨与春波不尽流。

莺唤新声啼绿树，燕寻旧垒认朱楼。

百年骄豢吴儿脆，一味清谈晋士休。

千古兴亡惟有泪，漫山花雨杜鹃愁。

胡志康

胡志康　游广福寺

兰若幽深与世违，酒兰重觅未斜晖。

篮舆绕入花边路，布衲趋迎竹下扉。

清籁敲风和梵奏，独槐笼榻涨烟霏。

吟栏倚遍诗成处，不觉金莲映月辉。

胡致能

胡致能　句

吴王殿里笙歌罢，炀帝城边草木荒。

胡致能

胡致能　咏润州

一昨丹阳王气销，尽将豪侈谢喧嚣。

衣冠不复宗唐代，父老犹能道晋朝。

万岁楼边谁唱月，千秋桥上自吹箫。

青山不与兴亡事，只共垂杨伴海潮。

胡仲参

胡仲参　薄暮

薄暮抱幽独，无言倚小楼。

日觉千树晚，风起一天秋。

警枕团新梦，寒衣带旧愁。

只因吟太苦，余病未全瘳。

胡仲参

胡仲参　采桑女

叶满筐箱花满簪，低头微笑出桑阴。

后来若有秋胡子，说与黄金必动心。

胡仲参

胡仲参　丑妇吟

君不见汉殿丹青未漫灭，马上琵琶向谁说。

又不见华清舞破霓裳衣，凌波竟堕嵬山血。

从来艳色多累身，妾貌虽丑心自悦。

幽闺到老无人知，白发如丝镜如铁。

胡仲参

胡仲参　春晚见山茶花一枝独开

荼醾开尽见山茶，血色娇春带雨斜。

莫是今年逢闰月，东风吹到背时花。

胡仲参

胡仲参　次林庭植留别韵

麴生皆可醉，何必问醇醨。

浩气长看剑，愁肠半贮诗。

归舟无麦载，去路有梅随。

瘴海风波恶，此行君自知。

胡仲参

胡仲参　道中早发

未晓催行色，微吟独据鞍。

露垂星影湿，月淡水光寒。

犬吠知村近，鸡鸣觉夜残。

亲围在何许，谁念客衣单。

胡仲参

胡仲参　得家书

手剥鳞缄细细看，北堂垂白喜平安。

为怜客里多霜雪，寄得衣来正及寒。

胡仲参

胡仲参　读秦记

万雉云边万马屯，筑来直欲障胡尘。

谁知斩木为干者，只是长城里面人。

胡仲参

胡仲参　读岳鄂王行实

飞鹄来何意，英雄此日生。

山河张胆气，宇宙载风声。

一片堂中纸，千年身后名。

至今坟上木，犹作不平鸣。

胡仲参

胡仲参　端午

千年流水去滔滔，此日人来吊汩罗。

江上画船无买处，闭门风雨读离骚。

胡仲参

胡仲参　宫怨

泪粉羞临宝鉴前，淡妆争似旧婵娟。

一言曾忤君王意，闭在长门十五年。

胡仲参

胡仲参　闺中词

写就相思字，灯前带泪看。

欲缄还未忍，少待泪痕乾。

胡仲参

胡仲参　闺中词

听尽芭蕉雨，愁人夜不眠。

凭谁将此意，为妾到郎边。

胡仲参

胡仲参　过界首

几重岭隔几重湾，路入蒙蒙烟雨间。

独立溪桥重回首，前头已是剑州山。

胡仲参

胡仲参　过千顷寺访谷隐老

别久交情淡，重来似旧时。

人生云聚散，世事月盈亏。

茶具权行酒，禅床借看诗。

漫天多雪意，预约探梅期。

胡仲参

胡仲参　过水春县

距城才百里，世路便难平。

碣石唐人墓，桃源晋地名。

危谯依岳势，，

荒市带溪声。往日罹兵火，

颓垣蔓草生。

胡仲参

胡仲参　寒夜作

生计尚茫茫，微吟思故乡。

羁愁消不尽，寒夜未为长。

门掩梅花月，禽翻竹叶霜。

挑灯裁锦字，明发有归航。

胡仲参

胡仲参　寒中偶题

酒对红炉暖，香凝绣被温。

老天有私意，寒不到朱门。

胡仲参

胡仲参　和伯氏包山观桃花韵

因访桃花到岑根，御林春色此平分。

千株示数栽唐观，一幅犹堪画晋源。

仙在云间无处觅，人行风外有香闻。

笙箫隐隐宫城隔，立尽黄昏更断魂。

胡仲参

胡仲参　和伯氏春雨中韵

痴寒脉脉压晴莎，春渐三分景未和。

待得浓阴收拾后，花边春色已无多。

胡仲参

胡仲参　和伯氏春雨中韵

雨堤杨柳拂新亭，怪底游人懒踏青。

手撚梨花成小立，半窗湖水雨冥冥。

胡仲参

胡仲参　和林梅舑西淙瀑布图韵

瀑驶惊风雨，危悬峭壁前。

临流清客耳，入夜搅幽眠。

旁是龙为庙，高疑山有仙。

一尘飞不到，长似九秋天。

胡仲参

胡仲参　和王和礼留别韵

归骑匆匆十日程，客身犹自恋桐城。

未应江左追王建，且去隆中卧孔明。

鸡黍几番陪夜话，莺花一路伴伶声。

秦溪溪上无风浪，好与白鸥寻旧盟。

胡仲参

胡仲参　和性之见寄韵

窗烛销残转寂寥，柴门无复野僧敲。

偶来枕上吟诗就，记向心头欠笔抄。

鸣笔数声疑雪片，寻梅清梦到山坳。

世情云雨多翻覆，谁是江湖耐久交。

胡仲参

胡仲参　还赵靖轩吟卷

借得君诗在案头，篝灯夜夜看银钩。

苦吟暗数秋更尽，何处笛声人倚楼。

胡仲参

胡仲参　寄黄云心

竹屋少行迹，闭门春昼长。

天时半晴湿，人意共炎凉。

苔藓侵阶绿，荼醾压架香。

冥搜寻杖屨，不为看花忙。

胡仲参

胡仲参　寄懒庵

天寒日短道路长，白云飞处知吾乡。

大江之东渭之北，念我故人何可忘。

别来杨柳春依依，只今开到梅花香。

扁舟漫浪归未得，京尘海里安行藏。

身名未立仰天笑，床头夜夜鸣干将。

羡师物外无宠辱，庭前柏树常苍苍。

吁嗟念羽飞不到，二千里外空相望。

五云前坠满室光，报师之意无以将。

篇诗浓墨才淋浪，一声雁过天南翔。

胡仲参

胡仲参　寄梅舑

别去忽经旬，春风阅二分。

几番吟对雨，独自暗思君。

客里加频病，愁边骇近闻。

倚栏商不得，心目乱於云。

胡仲参

胡仲参　寄竹院方丈孚师

江湖岁月易销磨，振锡归来鬓欲皤。

性懒吟编多散逸，门闲俗客少经过。

虚檐破处悬蛛网，落叶空中见鸟窠。

一片师心谁会得，半窗竹影绿婆娑。

胡仲参

胡仲参　夹河中有矮道人自小舟持呪为生人莫不异之者

道人神貌古，双鬓欲垂肩。

坐席容三尺，浮家住一船。

养生凭佛果，持钵信人缘。

早泊桥梁下，蓬头起白烟。

胡仲参

胡仲参　柬竹院孚老

别来旬日许，又过一分春。

因感尘中事，空惭物外人。

吟清便境静，语苦见情真。

近况知何似，篇诗得细询。

胡仲参

胡仲参　郊行暮归

吟罢归来兴欲狂，重城半掩傍昏黄。

钟声遥动山灵答，月魄未高人影长。

竹叶浅斟杯量窄，梅花满插帽檐香。

不妨竟日酬心赏，才到明朝事又忙。

胡仲参

胡仲参　陵上

身为功名役，因思队者贤。

只行山后路，羞过钓台前。

胡仲参

胡仲参　留别社友

漫浪归来六换秋，又携书剑入皇州。

得些湖海元龙气，作个出川司马游。

奔走客城因念脚，勾牵时事上眉头。

中朝满目皆知已，还有篇诗遣寄不。

胡仲参

胡仲参　留窗陈氏书斋

因访吟朋到竹居，春寒策策动窗虚。

几翻好雨偏留客，一盏青灯共读书。

徐孺旧曾亲下榻，陈遵见说好投车。

与君静夜评心事，万斛闲愁尽扫除。

胡仲参

胡仲参　偶得

挑灯伴寒夜，兀坐竹炉边。

赤脚知吟苦，时将山茗煎。

胡仲参

胡仲参　偶得

欲问梅花信，山寒去未能。

静思天外句，坐对夜深灯。

戒烟频添衲，煎茶旋凿冰。

月残霜又落，无复叩门僧。

胡仲参

胡仲参　清明

杯酒浓浇垅上春，东风吹起纸灰尘。

可堪肠断中原路，草掩芒丘不见人。

胡仲参

胡仲参　秋晚泛湖

载酒湖边买小舟，水光山色解人愁。

短篱寂寂菊花晚，两岸萧萧杨柳秋。

落日波间收戏鼓，暮烟林外出歌楼。

倚栏长啸西风里，惊起前汀双白鸥。

胡仲参

胡仲参　秋意

梧叶飘残客梦惊，拥衾危坐到天明。

片心除是眉头识，万感都从念脚生。

江上鲈肥销旅况，楼前雁过带边声。

挑灯无语闲商略，谋国谋家底计成。

胡仲参

胡仲参　入京第一程

六载馆杭州，重来访旧游。

山中才过雨，客里又惊秋。

岚气蒸衣湿，泉声激石流。

功名苦行役，差见渡头鸥。

胡仲参

胡仲参　山行

石磴手难攀，林深去复还。

人行啼鸟外，僧住白去间。

野兴平秋水，吟魂绕暮山。

马头风作恶，潘鬓任阑珊。

胡仲参

胡仲参　山中口占三首

四野平田春水肥，前山隐隐带残晖。

千林晚色无人共，时有樵翁独自归。

胡仲参

胡仲参　山中口占三首

踯躅花开野色浓，和风和雨卧丛丛。

城中只买零枝看，那似山头满树红。

胡仲参

胡仲参　山中口占三首

饭罢呼僮旋煮茶，棋枰诗卷小生涯。

从今厌踏红尘路，多在山间少在家。

胡仲参

胡仲参　山中作

村居便野性，况复是清秋。

为爱山间好，因成旬日留。

林深喧鸟雀，露重滴松楸。

昨夜新寒入，篝灯覆弊裘。

胡仲参

胡仲参　试后书怀

踏遍天涯路，春三秋又三。

文章与时背，言语对人惭。

湖海气何馁，山林分未甘。

闲僧时过我，挥尘共玄谈。

胡仲参

胡仲参　书怀呈曾性之

览镜叹头颅，梅花一样舑。

病因吟后有，愁到醉边无。

心事归梁燕，年华过隙驹。

世途难看脚，况复是江湖。

胡仲参

胡仲参　思家

夜梦到山成，回头千里余。

屡传归去信，不得寄来书。

小迳应添笋，荒畦欠理蔬。

客程频得雨，田里事何如。

胡仲参

胡仲参　送梅舑还三山

十年湖海上，此日值梅兄。

一见才倾盖，相逢又问程。

新编联画卷，清话入诗评。

从此云山别，因风时寄声。

胡仲参

胡仲参　送诸葛春卿还里

扁舟分袂出湖滨，我向吴中君向闽。

自笑吟身犹是客，却来远道送行人。

家山会友凭传语，旅舍逢诗为拂尘。

天北天南相忆处，梅花毋惜一枝春。

胡仲参

胡仲参　题墨梅竹

洗尽丹青料，清高绝点埃。

数竿无韵竹，一树不香梅。

与可今已矣，补之安在哉。

千年好风致。唤上笔头来。

胡仲参

胡仲参　题雪舟云心二友吟卷

君诗何所似，绝似晚唐诗。

写出春云状，融成白雪词。

百篇多态度，二妙一襟期。

与我为三友，他年题品谁。

胡仲参

胡仲参　听雨

听尽灯前细雨声，声声总是别离情。

何时断得闲烦恼，一任芭蕉滴到明。

胡仲参

胡仲参　晚雨

勃姑鸦舅叫楼西，春色阴晴景不齐。

浓墨四垂收未起，明边一片夕阳低。

胡仲参

胡仲参　王用和屡言别而未归颐斋有诗戏之次韵奉寄

几度西郊饯马尘，曾将尺素托文鳞。

荷杯酌尽开怀酒，柳线萦回有脚春。

瘴海自多流落客，阳关少见别离人。

出门有碍何为者，徒风江湖老大身。

胡仲参

胡仲参　圩田

圩田依涧水，入夏未栽禾。

不是春耕晚，山中寒气多。

胡仲参

胡仲参　问性之病

莫向推敲苦用心，闻君病里亦沉吟。

书灯挑尽无人共，药鼎煎残到夜深。

霜后菊花方寂寂，腊前梅事又髒髒。

相看咫尺如千里，几度逢人问信音。

胡仲参

胡仲参　无题

露重湿征衣，风急翻纱帽。

山下灌园人，倚锄看马过。

胡仲参

胡仲参　吴王试剑石

吴王铸剑成，自谓古难比。

试之高山巅，石裂断横理。

那无昔时人，相逢干将里。

故宫中白日长，春风野田百草香。

胡仲参

胡仲参　西湖会上和赵靖轩韵

不首人间半点愁，每於胜处一凭楼。

吟边只欠林和靖，坐上追思马少游。

晕脸芙蕖酣薄暮，低眉杨柳拂新秋。

酒阑拍掌狂歌舞，自是忘机可狎鸥。

胡仲参

胡仲参　喜郭希范上自痒归

马蹄明日是君家，千里归来傍节华。

几夜深闺寒寂寂，有人和泪卜灯花。

胡仲参

胡仲参　萧山望城中遗

见说天文变，频占太史台。

但云星犯月，不料火为灾。

尽夜看烟灭，逢人问讯来。

丹心勤恋阙，东向极裴回。

胡仲参

胡仲参　性之寻梅归来有诗因感一绝

处士庐前门迳深，仅留佳句与人吟。

孤山近日无行路，疏影暗香何处寻。

胡仲参

胡仲参　雪

凝云商作雪，顷刻满天涯。

片片疏还密，霏霏整复斜。

映窗疑月影，着地似杨花。

四望浑同色，微茫认黠鸦。

胡仲参

胡仲参　雪晴泛湖

雪后湖清浅，令人心眼开。

林疏知寺近，冰全碍舟回。

寒色欺吟鬓，斜阳入酒杯。

山行已清绝，况复是寻梅。

胡仲参

胡仲参　夜来闻曾性之丘君就二友隔楼吟声不绝以诗柬之

月下归来深闭门，衾寒时倩博山温。

隔楼忽听吟声苦，引得清愁入梦魂。

胡仲参

胡仲参　夜坐即事

午夜空庭寂，心闲坐亦忘。

竹间风动静，云里月行藏。

惊鹊出幽树，寒螀语废廊。

瓯茶聊当酒，清气入诗肠。

胡仲参

胡仲参　夜坐偶成

一字吟难稳，沉沉夜向阑。

灯明妨短梦，衣薄犯新寒。

千里家山远，三年客路难。

明朝有佳便，尺纸报平安。

胡仲参

胡仲参　夜坐与伯氏苇航对床阅江湖诗偶成一首

对床因话弟兄情，话到山林世念轻。

几上江湖诗一卷，窗前灯火夜三更。

茶经未展神先爽，香片才烧味较清。

吟罢忽闻谯角动，石桥霜晓有人行。

胡仲参

胡仲参　用伯氏韵柬梅舑

榾柮炉前坐夜深，寒侵窗户月西沉。

冥搜天地无穷趣，写尽江湖一片心。

霜叶落边添客思，梅花瘦处动高吟。

访君欲问推敲诀，拟把清樽共细斟。

胡仲参

胡仲参　用冯深居韵题莆阳章氏环翠楼

百尺危梯眇海寰，栏干十二尽青山。

烟光浓淡藏多景，野水周遭匝四环。

胜地只宜骚客在，老天未放主人闲。

凭谁说与九仙道，方丈移来在此间。

胡仲参

胡仲参　游白石山观音寺

绿阴深处石桥横，才入山门意便清。

林下一僧无个事，时来倚树听泉声。

胡仲参

胡仲参　游山中

世途平处起波澜，输与高僧占好山。

竹尘直为挥俗具，槿篱虚设掩尘关。

林泉有分酬清供，瓶锡无人伴此闲。

摆脱名缰须早计，半生犹得住云间。

胡仲参

胡仲参　渔梁岭禹庙

古今陈迹几兴亡，闽岭何因祀夏王。

莫是当年平水日，曾驱鱼鳖渡渔梁。

胡仲参

胡仲参　与生上人

久住深山里，相忘物外形。

逢人出好语，入定掩残经。

古字碑成轴，名诗榜作屏。

欲知祖师意，柏树在中庭。

胡仲参

胡仲参　雨中

愁坐黄昏掩客扉，风翻霜叶满庭飞。

孤灯挑到寒更尽，犹有行人带雨归。

胡仲参

胡仲参　月夜听琴效渔父辞

风入古松成节奏，泉奔幽磴响琮琤。

琴中弹意不弹声，猛拂朱弦灯焰落。

细敲玉版梦魂清，啼乌枝上月三更。

胡仲参

胡仲参　早发

早发六七里，前途曙未分。

渔舟依岸立，水碓隔溪闻。

独树支残月，空山半白云。

清晨那可驻，日出又如焚。

胡仲参

胡仲参　枕上得句寄潜君升

无奈蓬窗雪打声，梦魂才稳又还惊。

枕食如许犹嫌冷，多少阎闾睡不成。

胡仲参

胡仲参　枕上偶成

客楼萧索抱愁眠，雁过声声到枕边。

念脚动如鱼拨刺，吟身寒似鹭联拳。

匣中幸有刘琨剑，囊里犹余杜老钱。

忽忆西山山下路，夜深霜露滴松秆。

胡仲参

胡仲参　重阳

漫浪江湖已十霜，一秋强半又重阳。

可怜白日浑闲度，偶对黄花觉自伤。

客舍题诗书感遇，市楼沽酒慰凄凉。

登高不为酬心赏，直欲凭栏望故乡。







卷125

胡仲弓

胡仲弓　哀黄鸟

怜君金缕衣，失脚蹈然机。

自是我心恻，非关物命微。

引雏谁共食，求友便忘归。

送汝入幽谷，惊魂何处飞。

胡仲弓

胡仲弓　矮道人

白发苍颜老，孩童三尺身。

向来阳刺史，留得道州人。

凫膝应难续，龟趺卒莫伸。

朝家无岁贡，流落瘴江滨。

胡仲弓

胡仲弓　芭蕉

为爱芭蕉绿叶浓，栽时傍竹引清风。

近来怕听愁人雨，斫尽檐前三四丛。

胡仲弓

胡仲弓　芭蕉花

绿蜡一株才吐焰，红绡半卷渐抽花。

窗前映月人无寐，疑是银灯透碧纱。

胡仲弓

胡仲弓　霸王庙

栗悍攻城大不仁，拔山力尽误终身。

当初不学古兵法，到了翻成霸罪人。

未造汉时知有汉，岂堪秦后又生秦。

咄嗟气象今何在，千古空留土木神。

胡仲弓

胡仲弓　包家山看桃花

春风吹到小桃根，便觉仙凡有路分。

紫气直冲文德殿，彩霞隔断武陵源。

锦官城向山头出，玉跸声从天上闻。

一见圜丘怀故土，令人寂寞暗销魂。

胡仲弓

胡仲弓　宝应寺

来借维摩榻，披襟待晚凉。

鸣蜩喧古木，魕雀堕虚廓。

染翰题新壁，移樽避夕阳。

二公亭畔路，爱惹芰荷香。

胡仲弓

胡仲弓　抱拙以三通鼓为韵见寄次韵

夜阑缺月浸寒潭，乱山倒影空中涵。

此时万籁寂无语，碧云郁对如晴岚。

可人已趁春风去，举杯对影成三三。

割席赋诗斗击钵，舟中醉卧推枕函。

红尘眯目空相蒙，千金市骏轻花骢。

保如浓墨恣挥洒，笔锋扫退江文通。

锦绣丛中燕莺侣，惜花爱作风光主。

何如挥尘共清谈，朝访安石暮夷甫。

焚香烧烛恣狂吟，管甚冬冬催五鼓。

胡仲弓

胡仲弓　病后

病发凋零后，朱颜似旧无。

愁多诗债减，贫剧故交疏。

风挟砧声急，云拖雁影孤。

夜来长不寐，欹枕看方书。

胡仲弓

胡仲弓　病后呈芸居

病骨清於鹤，临风直欲飞。

閒多酬病债，吟若费心机。

带缓腰围减，囊空药裹稀。

未能全谢客，扶杖扫林扉。

胡仲弓

胡仲弓　薄游

薄游归较晚，清气满丘园。

鸦噪盘林影，蛩声咽草根。

吟肠思茗碗，醉眼迫冰盆。

心迹两忘处，难同俗子论。

胡仲弓

胡仲弓　不碍云山

赢得工夫看好山，吟魂飞不到人间，

白云本是无心物，才得身高便可攀。

胡仲弓

胡仲弓　不如归去

禽言自是不分明，谁信西川帝子灵。

千古传讹无订正，至今春晚误人听。

胡仲弓

胡仲弓　不饮

之子青州裔，生来契分痚。

难从将进酒，屡下绝交书。

翁面空浮虮，樽前但取鱼。

任他贤与圣，清浊不关渠。

胡仲弓

胡仲弓　采采歌

朝采畹中兰，暮采篱下菊。

采采复采采，终日不盈掬。

为怜芳洁姿，忍受红尘触。

采兰杀风味，采菊盈芬馥。

落英固可飧，何发饮藜藿。

秋香亦可纫，保如鸣佩玉。

俾尔全其天，得志在岩谷。

所以山中人，终身抱幽独。

胡仲弓

胡仲弓　蔡司业争公议而去诗以送之

此举朝廷系重轻，先生直以去为荣。

但令天下无邪党，不愿吾曹有令名。

模楷昔曾宗李氏，缙绅今尽说阳城。

是非公论从来定，少待前头风浪平。

胡仲弓

胡仲弓　曹娥庙

黄绢碑残香草生，当时泪眼不曾晴。

至今流水声呜咽，犹是曹娥哀怨声。

胡仲弓

胡仲弓　长人诗

初长难掩膝，绝似汉金人。

楼志幻全体。天丁现后身。

眼高倾四海，力大引千钧。

手挽银河水，来涓衣上尘。

胡仲弓

胡仲弓　嘲赴缘僧道

身在尘缘外，如何更趁缘。

僧堂清富贵，道院小神仙。

饭饱休持钵，丹成莫卖钱。

但能了生死，何必问苍天。

胡仲弓

胡仲弓　车中遥观五峰

五峰天外立，驴脚惯经过。

十载身萍梗，今朝面薜萝。

云低山色暗，风急树声多。

蜡屐何时办，来听樵五歌。

胡仲弓

胡仲弓　陈氏溪亭次韵

溪亭镇日著吟身，不浣衣中一点尘。

水比世间机巧者，山如前辈典刑人。

唤回魂梦敲茶臼，费尽工夫整钓纶。

时有野僧排陏至，炷香清坐话头新。

胡仲弓

胡仲弓　崇福寺次枯崖韵

觉城向东际，寺在古松湾。

流水意俱远，白云僧共閒。

新吟呈绣佛，旧梦绕囊山。

勘破赵州话，犹疑隔一关。

胡仲弓

胡仲弓　丑妇谣

人知丑妇丑，不知丑妇妍。

丑妇安乎丑，妇德或可全。

荆钗与布裙。，

常坐纺织边。妍妇巧於人，

玉貌长娟娟。妩媚及依阿，

万态随方圆。丑者妍之实，

妍者丑之端。丑者妍之德，

妍者丑之贼。人皆恶其丑，

我以丑为则，人皆爱其妍，

我以妍为惑。丁宁丑妇人，

莫效妍妇颦。欲保丑妇德，

莫学妍妇色。人鉴不可欺，

妍丑自明白。

胡仲弓

胡仲弓　出行即事

踏破几重云，来寻别墅春。

促装童仆懒，题壁主人嗔。

瘦岭盘山骨，枯藤络树身。

野花长满地，不犯软红尘。

胡仲弓

胡仲弓　除夕寄弟

年华今告老，人事亦如斯。

汉殿藏钩戏，戎家守岁时。

世情方役役，雨意正垂垂。

强作屠苏醉，椒盘欲颂谁。

胡仲弓

胡仲弓　春郊晚归

苔钱随履迹，柳絮点春衣。

塔影留残照，钟声出翠微。

扶将藜杖去，挑取锦囊归。

缓步微吟久，重城半掩扉。

胡仲弓

胡仲弓　春晴

寒斋浅酌喜新晴，绝倒湘累赋独醒。

清坐苦无佳客话，朗吟生怕俗人听。

五湖四海双尘屐，万壑千岩一画屏。

云雨丛来翻覆手，黄昏更看照泥星。

胡仲弓

胡仲弓　春日

春事都无十日留，何妨款段出城游。

榴花不入诗人眼，柳絮偏供客子愁。

枝上五禽言似诉，笼中二鼠去如流。

斜风细雨湖山路，一片花飞人荷楼。

胡仲弓

胡仲弓　春日过西湖

百花如锦柳如烟，妆点西湖二月天。

便道过从来四圣，扁舟旖旎访三贤。

钱塘门外苏堤上，丰乐楼前芝寺边。

个里万般俱索价，惟余风月不论钱。

胡仲弓

胡仲弓　春日杂兴

渔翁樵叟自行藏，裹饭过从乐未央。

扑满自缘钱作崇，鸱夷聊以酒为乡。

老来原弃人间世，病云欲荒墙下桑。

黄犊不嫌人日雨，村村苗长绿微茫。

胡仲弓

胡仲弓　春日杂兴

残雪初消月正明，茅檐自雨竹窗晴。

肩寒耸耸吟诗骨，肺渴冷冷醒酒羹。

少有梅方成野趣，不多松亦作江声。

高人合著山岩里，纵有穷愁澈底清。

胡仲弓

胡仲弓　春日杂兴

野性最於鱼鹤亲，自知不是世间人。

生成雪壑冰崖面，收得烟蓑雨笠身。

杨柳春来青眼旧，山林老去白头新。

毋多感慨令君瘦，独立斜阳一欠伸。

胡仲弓

胡仲弓　春日杂兴

吾生身事信天缘，一死何须较后先。

未怕时逢真太岁，或言寿过古稀年。

穷余禄料齱百翁，醉负生涯囊一钱。

又见山林春意思，办随芳草落花眠。

胡仲弓

胡仲弓　春日杂兴

天与之愚竟不移，经年兀兀槿花篱。

拙於生事可无粥，工乃穷人赖有诗。

只恁麽休身是客，知何以故鬓成丝。

寒欺雪屋青灯夜，六十犹痴始是痴。

胡仲弓

胡仲弓　春日杂兴

绿绕西畴小作劳，溪村寒入旧绨袍。

五穷政坐没梁斗，百舌不如无口匏。

获稻条桑豳雅颂，纫兰餐菊楚离骚。

客来更话唐虞上，盍且卑之毋甚高。

胡仲弓

胡仲弓　春日杂兴

鹤骨崭崭疾未瘳，怯行山亦倦登楼。

久知老去自当尔，自入春来雨不休。

虚器甚惭居士屩，实封难觅醉乡侯。

小迟须有佳晴日，待试山翁已健不。

胡仲弓

胡仲弓　春日杂兴

春来多病感颓龄，草药泥瓶不暂停。

身似漏船难补贴，齿如败屐久凋零。

炎黄岂解留年寿，庄老聊堪悦性灵。

长剑拄颐儿戏耳，底须麟阁更图形。

胡仲弓

胡仲弓　春日杂兴

花柳村村奈老何，一春门巷断经过。

无绳可系西沈日，有水皆随东逝波。

妄想已空骑鹤梦，荣生亦厌饭牛歌。

正须秉烛游清夜，转眼兰亭旧永和。

胡仲弓

胡仲弓　春日杂兴

幽溪几日不曾来，半是红香半绿苔。

乐事每从忙里过，好花偏向雨中开。

惯贫可使居无竹，高隐共忻山有莱。

投老田庐今日倦，不才多病两悠哉。

胡仲弓

胡仲弓　春日杂兴

高下云藏野老家，纵横水潄竹篱斜。

勒将春去许多雨，流出山来都是花。

白首风烟三径草，清时鼓吹一池蛙。

身閒不耐閒双手，洗甑吹香夜人选茶。

胡仲弓

胡仲弓　春日杂兴

南冈北岭对窗扉，看尽朝岚与夕晖。

社后未曾闻燕语，雨中谁不惜花飞。

山醅约莫几日熟，沙笋轮囷一尺围。

莫怨风光损桃李，荼醾芍药又芳菲。

胡仲弓

胡仲弓　春日杂兴

冲雨冲泥悄悄行，物情殊不可诗情。

牡丹又是一年过，春事略无三日晴。

先后笋争滕薛长，东西鸥背晋齐盟。

山居寂寞谁堪共，杞叶菊苗俱可耕。

胡仲弓

胡仲弓　春日杂兴

绿阴芳草鸟啼春，与客相携发兴新。

半落杏花初过雨，微酸梅子已性仁。

繁寻诗去必迁坐，稳跨牛归不问津。

筋力尚堪蓑笠在，莫欺老子发如银。

胡仲弓

胡仲弓　春日杂兴

净扫山房不似贫，旋炊野饭唤比邻。

子规啼处一村雨，芍药开时三迳春。

丘壑自成安乐国，渔樵尚有老成人。

茅檐相对坐终日，只说桑麻语自真。

胡仲弓

胡仲弓　春晚山茶花数朵艳甚

万红彫落尽，留住隔年花。

独艳迎人笑，残妆带雨斜。

物情无老少，春意自繁华。

颜色休相妒，风流别一家。

胡仲弓

胡仲弓　春晚游蒋园次韵

挽住斜阳脚，殷勤向小园。

柳眠犹学舞，花笑独无言。

自拟湖山景，亲承雨露恩，

只愁人散后，腐草点苔痕。

胡仲弓

胡仲弓　春咏

沂水乐吾道，兰亭叙幽情。

古人不复作，四海无吟声。

胡仲弓

胡仲弓　春游

不为寻芳出锦城，偶随吟杖绕山行。

春风的是多情物，吹下红楼笑语声。

胡仲弓

胡仲弓　春雨中遣怀二首柬梅舑

满园桃李渐成莎，为甚东君气未和。

莫是阴台贪作梦，晴时常少雨常多。

胡仲弓

胡仲弓　春雨中遣怀二首柬梅舑

蜡屐登山访草亭，前山未放十分青。

清明此去无多日，不信老天长晦冥。

胡仲弓

胡仲弓　次陈芸居问讯后村韵

人心真滟澦，世路多肴函。

此险久已涉，此味久已谙。

易节固不可，贫贱分所甘。

浩歌一长慨，书与识者谈。

清夜万感集，风荡云物空。

倚楼看星斗，照破泥丸宫。

静观人世人，颠倒醉梦中。

佳趣有谁识，睡觉窗前红。

胡仲弓

胡仲弓　次法石寺即事韵

近郊来往熟，驯犬向人迎。

半是吟将老，何时隐得成。

月明山景合，潮落海痕生。

归路霜钟外，微闻三数声。

胡仲弓

胡仲弓　次冯深居韵赠原上人

净洗尘埃脚，时来访道林。

但知谋隐是，何用入山深。

瀹茗延新话，撞钟动苦吟。

夜分僧出定，静听海潮音。

胡仲弓

胡仲弓　次郭吉甫梅仙之官广右

路入天南更向西，春风匹马赴瓜期。

折将官柳送行客，归及山梅结果时。

澉上凤凰身未到，滩头鸂鶒事先知。

徐君曾下陈蕃榻，况是林宗早见推。

胡仲弓

胡仲弓　次洪阳岩太卿韵为方蒙仲书监赋西清风月

莫听豳人歌楚茨，鬻书空笑未多赀。

治中尽说裴怀古，馆下曾宗韩退之。

西望前山谁拄笏，南来别驾例能诗。

昔贤自有清标在，添在桐城一段奇。

胡仲弓

胡仲弓　次黄瑞玉石镜韵

凿出巉岩似镜形，年深剥尽藓痕青。

世间更有磨塼者，欲借钳鎚与五丁。

胡仲弓

胡仲弓　次枯崖问病韵

病余已觉二毛侵，湖海诗盟亦懒寻。

无奈壮怀生万感，黄昏枕上听蛩吟。

胡仲弓

胡仲弓　次懒窠见寄韵

园丁无择种，萧艾杂椒兰。

世欲欠真识，达人当大观。

无弦徒自赏，有铗真空弹。

独倚西风立，推敲一字难。

胡仲弓

胡仲弓　次林明府清源洞壁间韵

解带临风卧看山，梦魂飞不到我间。

云蒸空翠和衣湿，石潄泉声透骨寒。

解语灵禽如有诉，倦飞野鹤自知还。

吟诗尽道阴居好，能几人来肯弃官。

胡仲弓

胡仲弓　次麓湖韵送王用和归省侍

因访诗宗特特来，子猷兴尽转船回。

故园松笔元无恙，新本芝兰更欠栽。

杰句多於贫后出，好怀长是醉时开。

白云只在青山外，归去堂前学老莱。

胡仲弓

胡仲弓　次梅庄守岁韵

吟边阥茸过年余，万斛尘襟未扫除。

守岁有人献椒颂，辟邪无术诿桃符。

屠苏不饮防心醉，春帖慵裁欠句书。

说与江湖诸老大，浮生消得风桑榆。

胡仲弓

胡仲弓　次适安感古二首

少陵合与古诗班，不是诗家持论宽。

风雅近来随世变，诗无可采不须官。

胡仲弓

胡仲弓　次适安感古二首

二南风化盛行时，里咏涂歌总是诗。

采到春秋无可采，获麟以后更堪悲。

胡仲弓

胡仲弓　次松坡梅花韵

满树苔痕带老芬，水边篱落月昏黄。

丁宁僮子休教折，只听枝头独自香。

胡仲弓

胡仲弓　次同叔见寄二首

六花正零乱，却与雨相和。

地面频频化，山头渐渐皤。

歌楼寒较少，穷巷积偏多。

百卉归根后，惟松不改柯。

胡仲弓

胡仲弓　次同叔见寄二首

归期何日卜，雁不到天涯。

谤有书盈箧，愁无地种花。

吟梅销旅况，刻竹记年华。

心事凭谁说，凭栏数暝鸦。

胡仲弓

胡仲弓　次同叔见寄二首

独坐看诗话，瓶梅相对清。

瓦灯寒不晕，雪屋夜偏明。

煨栗填饥腹，煎茶长道情。

睡魔排遣尽，窗外听鸡声。

胡仲弓

胡仲弓　次同叔见寄二首

昔年三笑地，目断虎溪桥。

立雪腰难折，凌云气尚飘。

乾坤双辙迹，湖海一诗瓢。

樽酒何时共，论文坐半宵。

胡仲弓

胡仲弓　次同叔见寄二首

怪得檐前溜，原来是雪消。

山枯空有骨，水涸不成潮。

寒雁鸣沙碛，饥鸦啄柳条。

物情总如此，吟鬓任萧萧。

胡仲弓

胡仲弓　次同叔见寄二首

穷通俱莫问，久远是前程。

涉世事多俗，吟诗人较清。

论心欠兰友，知已有梅兄。

不被虚名缚，江湖得散行。

胡仲弓

胡仲弓　次希道弟韵寄竹院孚上人

闭门商古道，细雨湿青春。

属和卯君句，殷勤巳上人。

蒲团安地位，秀语发天真。

旧日曾同社，吾今愧许询。

胡仲弓

胡仲弓　次心泉卜隐韵

诛茅法石巅，知已有青天。

猿鹤寻前约，山林续旧缘。

烟霞来枕上，风月绕吟边。

窗户多栽竹，相期晚节坚。

胡仲弓

胡仲弓　次秀野使君见寄

分閫南来征弗庭，荐贤须到李阳冰。

不从沙漠去投笔，便向云山学负苓。

铃阁只今增玺绶，路车何日饰钩膺。

匣中古剑牢收拾，下取须防有六丁。

胡仲弓

胡仲弓　次雪舟进退韵

谁肯因贫卖宝刀，半生湖洚分蹉跎。

春回池草吟魂觉，月在梅花瘦影高。

旅况又随年事长，交情偏耐岁寒多。

顶斯标格逢人说，读到新诗语更骚。

胡仲弓

胡仲弓　次烟浦即事韵

吟帆归路远，花雨落纷纷。

鹭过山加点，鸥飞水破纹。

淡烟依古树，残照下空坟。

未见巫阳面，高塘韵漫分。

胡仲弓

胡仲弓　次云心韵赠舑仙

清修如野鹤，心性在云间。

蔬食从来瘦，林居耐得閒。

炉分真造化，梦绕旧乡关。

汩汩尘樊者，闻风想厚颜。

胡仲弓

胡仲弓　次芸居无题韵

身似浮云不定栖，倚栏觅句听鸦啼。

洛阳纸价新来贵，吟得诗成就壁题。

胡仲弓

胡仲弓　次韵抱拙即事

一啸立东皋，轻寒侵二毛。

晓光浮野草，春色染夭桃。

有水池添满，无云山更高。

清源何日约，扫石共歌骚。

胡仲弓

胡仲弓　次韵琛庭即事

吏尘飞不到，官况尽凄凉。

实货归周府，虚名属晋堂。

日移槐影转，风细荔花香。

若问公私事，閒蛙话最长。

胡仲弓

胡仲弓　次韵答方元吉

新知如旧识，话久觉情真。

云出壶山早，风行晋水春。

家贫因过客，世变为诗人。

曾点龙门额，烦君再问津。

胡仲弓

胡仲弓　次韵答王东墅

元龙湖海分栖迟，懒把琴心累子期。

不是三生曾有旧，如何一见便论诗。

春行谷外莺求友，月在吟边鹊绕枝。

甚欲买舟寻隐处，悔将名姓与人知。

胡仲弓

胡仲弓　次韵答颐斋

雀罗门外设，尘远市廛居。

抱膝吟梁父，摩声赋子虚。

苔钱何用铸，草带莫教锄。

世事难开口，休投北阙书。

胡仲弓

胡仲弓　次韵赋海棠

万树嫣红压锦城，此花宜雨又宜晴。

睡中银烛层层照，醉后朱唇晕晕轻。

携酒独来苏学士，逸诗笑杀杜先生。

雪儿檀板休教唱，见说娇羞不而惊。

胡仲弓

胡仲弓　次韵柬李希膺

相逢一笑便忘怀，鼠量难法三百杯。

幕府清閒无檄至，邮筒络绎有诗来。

分朋尽屏牛僧孺，取女亲逢羊角哀。

满眼莺花良不恶，春风吹上越王台。

胡仲弓

胡仲弓　次韵烹笋一绝

锦绷才脱见龙孙，便好西园倒玉尊。

满肚岁寒无著处，此情难与俗人言。

胡仲弓

胡仲弓　次韵山居

夕阳漏影射痚林，三两人家桑柘阴。

鹘过桚开归鸟路，钟敲撞碎野猿心。

常因境胜甘忘食，不为家贫辄废吟。

说与门前樵牧者，日间过此可相寻。

胡仲弓

胡仲弓　次韵顺适遣寄

拟折芳馨遗所思，要将心事共谋惟。

暮云遮断松江路，得读夫君别后诗。

胡仲弓

胡仲弓　次韵送黄聑玉归莆

主人情分熟，客兴未应阑。

从古知心少，只今行路难。

吟身霜竹瘦，归梦早梅寒。

若见潜夫说，官清贫亦安。

胡仲弓

胡仲弓　次韵送水纹簟与芸居

火云飞空风日恶，展转吟身何所托。

珊瑚为枕玉为床，数卷新诗慰寥寞。

湘纹曾浸水晶寒。有时才展生微澜。

持与芸居作清供，百年强健长追欢。

何日一樽陪李贺，羽扇纶巾看高卧。

胡仲弓

胡仲弓　次韵早梅

枝头未受雪霜催，偏傍江南暖处开。

不是东君私造物，有何凭据作花魁。

胡仲弓

胡仲弓　次赵同叔春雨中韵

焚香清坐话襟期，绝胜孤篷共载时。

晓雨旋添山蕨菜，春风又上海棠枝。

蝶随痴梦飞丹阙，莺带吟声绕墨池。

小待阴晴何日定，不成学圃事樊迟。

胡仲弓

胡仲弓　次周懒窠韵

风月无边际，吟身乐未央。

江湖三寸舌，文字九回肠。

竹伴孤高节，梅熏暗澹香。

笑他浦柳质，耐得几番霜。

胡仲弓

胡仲弓　次卓仁夫元宵雪中三绝

姑射神人雉扇开，三千玉女拥瑶台。

十分散布犹嫌少，万斛明珠抖下来。

胡仲弓

胡仲弓　次卓仁夫元宵雪中三绝

风急梅花片片飞，游人星散市声稀。

翻思往日西楼约，不至天明不肯归。

胡仲弓

胡仲弓　次卓仁夫元宵雪中三绝

绣帘直下整云鬟，歌舞丛中强自懽。

兴尽归来太多事，不如高卧学袁安。

胡仲弓

胡仲弓　翠凉

各章古木影萧森，未必山林如许深。

才见眼前成绿暗，一年又负种花心。

胡仲弓

胡仲弓　翠竹

修修青琅玕，霜雪不可折。

肯随流水去，赖有岁寒节。

胡仲弓

胡仲弓　存方寸地

此心仅方寸，去天唯咫尺。

欲付子孙耕，先自竭吾力。

胡仲弓

胡仲弓　答林颛民

镆铘如此甘埋光，犹向牖下寻笔床。

辕驹局促不千里，堂堂七尺空尔长。

胡仲弓

胡仲弓　答青山阁见寄

诗人无俗事，侵晓访僧居。

山近市声远，楼空松影虚。

耕云虽有地，种药恐无锄。

但学观心法，何须课佛书。

胡仲弓

胡仲弓　答晚香

一巢如燕寄，来傍主人居。

着脚须教实，图名却是虚。

髭因吟尽摘，愁遣酒能锄。

乾鹊檐前报，天边有吉书。

胡仲弓

胡仲弓　答颐斋并呈诸友

阴晴千古事，落在醉吟中。

佳句何人续，清樽此日同。

幕天浮大白，绣地缬残红。

江上峰如旧，湘灵曲未终。

胡仲弓

胡仲弓　答颐斋诗筒走寄

才听檐花点滴声，锦囊入手便欣情。

啼乾杜宇春言别，赋到牡丹诗改盟。

洗涤愁肠凭酒遣，揄扬心事借琴鸣，

诘朝紫翠栏边约，喜有溪毛可絮羹。

胡仲弓

胡仲弓　答颐斋诗筒走寄

剪烛西窗听雨声，晓天又弄半阴晴。

黄金坞里知无分，紫翠楼前忍负盟。

君有砖花占日影，我惭瓦釜答雷鸣。

今朝茹素无清供，喜得邻分玉版羹。

胡仲弓

胡仲弓　答颐斋诗筒走寄

绿阴团里和吟声，幽事相关雨未晴。

莫把越秦分异见，要知李杜是同盟。

提壶沽酒墙头报，布谷催耕屋背鸣。

满目云山犹好在，何时鸡黍荐藜羹。

胡仲弓

胡仲弓　代寿圆峤颜文昌

长命新诗恰剪裁，瓣香南望祝蓬莱。

千龄椿算从天与，九节蒲根著地栽。

范不待年甘引去，文虽告老召还来。

肉芝幸有丹书在，留區　他年荐寿杯。

胡仲弓

胡仲弓　丹青阁

紫芝峰上一凭栏，烟草茫茫天地宽。

眼界已随流水去，丹青无复旧时看。

胡仲弓

胡仲弓　得阙越州冷掾

寒毡才入

，便动帝乡心。

千古兰亭在，三年芹水深。

文排昆体作，诗对越人吟。

自得高山趣，何当遇赏音。

胡仲弓

胡仲弓　灯花

根头余寸草，结作数层红。

预卜门庭喜，非关造化功。

开时常入夜，落后不因风。

误被灯蛾扑，人知色是空。

胡仲弓

胡仲弓　冬雨即事寄赵默庵

梅尚花时便作霖，儿童造化本无心。

保身独鹤归华表，啉口群鸦集禁林。

物态尽随时改变，天公不管世晴阴。

绝怜西北风寒地，万骑屯中雪正深。

胡仲弓

胡仲弓　豆粥

豆白宜烹玉糁糜，绝胜云子雪翻匙。

芜蒌亭上冰霜里，曾与君疗一饥。

胡仲弓

胡仲弓　读杜牧之诗

风流不减晋诸贤，涌出胸中万斛泉。

吟到秦淮商女司，令人忆杀杜樊川。

胡仲弓

胡仲弓　读后村梅花百咏

曾被梅花累十春，孤山踪迹断知闻。

百篇依旧相嘲弄，却恐梅花又怕君。

胡仲弓

胡仲弓　独倚

独倚危楼望，清风动斗牛。

功名两蛮触，身世一蜉蝣。

乐道贫何损，吟诗醉便休。

静中生万感，烧烛看吴钩。

胡仲弓

胡仲弓　端午

画舸纵横湖水滨，彩丝角黍魕时新。

年年此日人皆醉，能吊醒魂有几人。

胡仲弓

胡仲弓　端砚

中书为尚友，铁面迫人寒。

易得乌龙角，难逢紫马肝。

石英能比玉，歙好不如端。

曾记文闱内，蒙君青眼看。

胡仲弓

胡仲弓　断桥观钓

一竿明月一丝风，心在烟波渺渺中。

浮世只消如此过，何因得似钓鱼翁。

胡仲弓

胡仲弓　法山寺

距城无数里，乃有此名山。

海近云常漫，林深风易寒。

斋余飞鸟下，定后野僧閒。

一宿何曾觉，翩然又起单。

胡仲弓

胡仲弓　泛湖晚归式之有诗见寄因次其韵

晚趁归舟醉复醒，一湖烟水淡冥冥。

自怜吟鬓新添白，强学游人去踏青。

足迹未经龙井寺，梦魂常绕冷泉亭。

何时携手同登览，花满乌纱酒满瓶。

胡仲弓

胡仲弓　泛舟分韵是横字

舣舟迷近远，鸥鹭许同盟。

潮落沙仍涨，风晴浪不惊。

一川平野秀，增岭断云横。

后约何时再，吟篷卧月明。

胡仲弓

胡仲弓　芳庭为作希圣二字以诗谢之

贯休铁画天上奇，芳庭心法今似之。

偃波垂露久不作，云烟洒洒光陆离。

北山塔颖健笔卓，西湖倒泻为研池。

长空万里纸一幅，等闲挥翰摇坤维。

大书姓氏牋金阙，书仙惊问子为谁。

安定后人希圣父，曾披骨鲠干龙墀。

公权笔谏粗有志，未知所遇何如时。

书仙闻言发一笑，风云际会须有期。

何当浓墨写竹帛，千古万古长昭垂。

胡仲弓

胡仲弓　访戴鍊师不值

云淡风轻欲暮时，舣舟独载剡溪湄。

及门若遇戴安道，千古何人更有诗。

胡仲弓

胡仲弓　访戴鍊师不值

数间茅屋柳成阴，中有幽人抱一琴。

欲访桃豩无觅处，桃豩更在白云深。

胡仲弓

胡仲弓　访枯崖不遇

踏破门前苔藓斑，寻曦不值只空还。

行云过处青山湿，野水明边白鸟閒。

扪虱有人谈古道，挥蝇无路透禅关。

杖藜独背西风去，偶见苍官亦厚颜。

胡仲弓

胡仲弓　飞来峰

山染西湖水漾青，孤高长对冷泉亭。

飞来何不飞将去，空与山僧作画屏。

胡仲弓

胡仲弓　翡翠

毛羽生来便属人，悔将体段斗精神。

寄言翡翠休惊讶，但是文章尽累身。

胡仲弓

胡仲弓　废寺

钟鼓萧条久，谁从此地来。

僧房无户牖，佛面有尘埃。

碑断眠荒草，廓空长绿苔。

鸺鹠并蝙蝠，时或此徘徊。

胡仲弓

胡仲弓　分得台字走笔

白云最深处，屐齿破苍苔。

借榻寻僧话，携樽领客来。

禽声喧竹坞，日影过花台。

长啸下山去，犹倾凿落杯。

胡仲弓

胡仲弓　凤凰台

台上梧桐失旧栽，荒丘寂寂掩蒿莱。

凤凰一去不复返，引得鸱鸮向此来。

胡仲弓

胡仲弓　富沙水后次壁间韵

聚落成墟空白烟，乱鸦飞绕夕阳边。

大江东去有遗恨，流水西来无渡船。

青女魂游花委地，王孙肠断草连天。

一樽欲酹故人酒，知是瑶池第几仙。

胡仲弓

胡仲弓　赋玳瑁鱼

海灵如许巧，龟贝点成纹。

背负十三卦，旁分四六文。

壳中藏勺水，身后管梳云。

贵介诸公蜕，何因得似君。

胡仲弓

胡仲弓　感古十首

卞氏璧难售，渊明琴本瘖。

自衒亦可丑，三献机转深。

无弦避俚耳，举世谁知音。

所以古达士，万事何容心。

勿学卞氏璧，请事渊明琴。

胡仲弓

胡仲弓　感古十首

管蔡厄周公，陈蔡厄公子。

圣人於此时，所俟惟一死。

弦歌乃逢知，赤舄亦几几。

未明周孔心，道统安所恃。

天苟丧斯文，坠地扶不起。

胡仲弓

胡仲弓　感古十首

豫让口吞炭，智伯头已漆。

报仇须及晨，安用诈行乞。

饮器骨已枯癞哑特小术。壮士死於义，

千古犹一日。弃主事雠人，

万死奚足卹。

胡仲弓

胡仲弓　感古十首

相如归全璧，范增撞玉斗。

为主心固同，逆顺异所守。

发怒俱忘身，裂眦欲碎首。

此完彼玷缺，尽在一举手。

万形各有敝，斯名长不朽。

胡仲弓

胡仲弓　感古十首

共工触不周，荆卿悲易水。

所遭虽异时，等为血气使。

争帝力已穷，报怨反害已。

一为狂夫愚，一为刺客靡。

二者俱无成，三叹而已矣。

胡仲弓

胡仲弓　感古十首

商君金徙木，赵高鹿为马。

徒欲取民信，疑心随解瓦。

罔民适自欺，何以刑天下。

四维已灭亡，命脉存已寡。

焚书火咸阳，斯言信非假。

胡仲弓

胡仲弓　感古十首

四皓隐商山，子陵隐严濑。

隐身非隐名，清致一何在。

羽翼若为成，狂奴滋故态。

一出竟奚为，名被世人卖。

所以终南山，捷径不可再。

胡仲弓

胡仲弓　感古十首

范蠡泛五湖，子房从赤松。

功成乞身退，明哲保令终。

彼美二丈夫，世异辙则同。

此道久不作，利欲尘相蒙。

急流不如返，失脚机穽中。

胡仲弓

胡仲弓　感古十首

惠连梦春草，江淹梦彩笔。

一梦何足凭，材名繇此出。

读书三十年，仅可变形质。

所向如面墙，此语难致诘。

何事殷武丁，因梦得良弼。

胡仲弓

胡仲弓　感古十首

杜康精酒法，陆羽修茶经。

标致虽不同，均是劳吾形。

采薇及茹芝，亦掇天地英。

玄酒非麴糵，或可通神明。

天不生杜陆，人间无醉醒。

胡仲弓

胡仲弓　感怀

曾将敝帚弃墙阴，十载尘埃懒重寻。

今日携来扫花径，老夫安得不关心。

胡仲弓

胡仲弓　感兴

有丝不绣平原君，有金不铸钟子期。

此心抱独无人会，百年只有青天知。

青天冥冥不可诘，举头当中有皦日。

从来天日不柯欺，何用区区守暗室。

胡仲弓

胡仲弓　高阳山远眺

龙寻多伟观，立马徘徊。

地僻风埃少，天成图画开。

仅留官驿在，无复酒徒来，

一雁长空去，凭高叫不回。

胡仲弓

胡仲弓　耕钓境

莘野特浪耕，璜溪岂真钓。

珍重富春翁，此境最高妙。

胡仲弓

胡仲弓　耕田

田可耕兮圃可蔬，几年梦不到亨衢。

山林受用琴书鹤，天地交游风月吾。

事变无涯人老矣，死生有命汝知乎。

客来时复一杯酒，尽作鲈乡醉隐图。

胡仲弓

胡仲弓　宫词

汉宫春色傍黄昏，曾谒金门奉至尊。

月上海棠人寂寂，焚香百拜感皇恩。

胡仲弓

胡仲弓　宫词

垂杨枝上喜迁莺，梅子黄时雨乍晴。

几阵薰风穿玉殿，直珠帘内有欢声。

胡仲弓

胡仲弓　宫词

锡宴山亭车马回，三千宫女醉蓬莱。

绕池游唱逍遥乐，自折红莲一朵来。

胡仲弓

胡仲弓　宫词

深夜游宫玉漏迟，侵晨莺啭上林时。

无端蝶恋花心动，摇落东风第一枝。

胡仲弓

胡仲弓　宫词

认答案花开笑语声，敢将薄倖诉衷情。

祝君圣寿千秋岁，妾愿年年引驾行。

胡仲弓

胡仲弓　宫词

美人戚氏出椒房，金缕衣成八宝妆。

夜静绮罗香度处，瑶台月下江庭芳。

胡仲弓

胡仲弓　宫词

瑶花飞处忆瑶姬，一日倾杯十二时。

青玉案前呵冻手，推窗自塑雪狮儿。

胡仲弓

胡仲弓　宫词

通宵银烛影摇红，坐对孤鸾伴守宫。

空有妇人娇态在，眼儿薄媚怨春风。

胡仲弓

胡仲弓　宫词

桂枝香里立多时，忽见传言玉女来。

报道太清歌未彻，何妨爱月夜眠迟。

胡仲弓

胡仲弓　宫词

一自长门芳草生，六宫怕见柳梢青。

玉楼春尽君王懒，大小梁州不忍听。

胡仲弓

胡仲弓　恭和皇帝宸翰四绝句

凭嵩望杀旧山川，万里云迷不尽天。

汴水流经淮泗去，更无人买北归船。

胡仲弓

胡仲弓　恭和皇帝宸翰四绝句

中兴盛事记磨崖，上有千年苔藓花。

世变几经流水去，山喧犹有漫郎家。

胡仲弓

胡仲弓　恭和皇帝宸翰四绝句

放鹤山中访野梅，南枝开了北枝开。

花神不作趋时态，也待鸾舆亲幸来。

胡仲弓

胡仲弓　恭和皇帝宸翰四绝句

御沟镇日水潺潺，安得流经到世间。

三十六宫新雨露，春风长绕八盘山。

胡仲弓

胡仲弓　孤山问梅

每到山边与水边，有梅花处忆逋仙。

湖光清浅黄昏月，招得先生在眼前。

胡仲弓

胡仲弓　古意

溪水滔滔去不回，好花能得几时开。

丁宁莫剪门前竹，留两三竿待凤来。

胡仲弓

胡仲弓　观丙辰省试宣锁作

四海文章属品题，老夫刮腊有金篦。

诸君熟读阿房赋，未必能为五色迷。

胡仲弓

胡仲弓　观丙辰省试宣锁作

撒幙焚香冰鉴开，观君切莫负多才。

黜边取迪浑閒事，只恐纷纷掷甓来。

胡仲弓

胡仲弓　观丙辰省试宣锁作

一窗丝雨一帘风，当日虀盐滋味同。

见说主司多好句，肯将弄蚁待诸公。

观道君御书

带草行书十数行，也随匹马到钱塘。

伤心一幅槐黄纸，犹染宣和御墨香。

胡仲弓

胡仲弓　观海

海天云气入微茫，遥认潮头数点樯。

眼界只消如许阔，不知何处是东洋。

胡仲弓

胡仲弓　观海口占

扬帆饱风腹，望眼无东西。

天围沧海阔，日射昆仑低。

鱼鳖夜深泣，鸿鹄空中迷。

风涛且莫作，心撼神龙栖。

胡仲弓

胡仲弓　观江郎石

江郎何日化，千古镇长青。

乍见人疑怪，多应地有灵。

世间无此石，天上应何星。

海外蓬莱岛，犹疑在杳冥。

胡仲弓

胡仲弓　观碁闻近事有感

盘中无活路，败局几番新。

好着输前辈，危机逊后人。

静边閒袖手，穷处巧翻身。

黑白无分别，归欤当自陈。

胡仲弓

胡仲弓　观西淙千丈瀑布

泉声一派迫人寒，疑有痴龙在此间。

听了西淙三日雨，不知天上有庐山。

胡仲弓

胡仲弓　观西淙千丈瀑布

万斛明珠万叠雷，分明激破白云堆。

何因卷上银河去，莫放濑溪桥下来。

胡仲弓

胡仲弓　观蚁

饱知羶可慕，来往斗相迎。

忙似人行役，多於雁出征。

数行缘壁去，一半上阶行。

何处堪投宿，相逢细问程。

胡仲弓

胡仲弓　观中原指掌图

月明空照八陵碑，玉馆琼楼失旧基。

故国不堪回首处，西风满地黍离离。

胡仲弓

胡仲弓　光风霁月

胸怀自洒落，风月特寓形。

造物无尽藏，何假乎丹青。

胡仲弓

胡仲弓　闺情

宝镜愁看泪脸红，银瓶冷落若为容。

梦魂不怕关山险，飞过巫山十二峰。

胡仲弓

胡仲弓　闺怨

君居楚尾妾吴头，咫尺天涯作许愁。

多谢有情江上月，夜深分照两家楼。

胡仲弓

胡仲弓　闺怨

别后妆台镜懒开，倚门日日望书来。

西风吹过衡阳雁，雁已归回郎未回。

胡仲弓

胡仲弓　过大官岭

大官小官相送迎，閒云割断前山青。

前山万仞如壁立，南辕北辙何时停。

惮惮来往成何事，中有一路通天庭。

天庭走马平如掌，胡为此地劳其形。

从来大官无险阻，小官跋涉真零丁。

道人长啸烟霞表，祝群一语君须听。

大官小官喜经历，咫尺前头是相亭。

胡仲弓

胡仲弓　过钓钩岭悼亡友盛景韩

一见铭旌作许愁，西风飘落冷飕飕。

早知真气无伸处，悔不当时曲似钩。

胡仲弓

胡仲弓　过梨岭作

山头日正焚，山脚雨纷纷。

石罅疑无地，树身常出云。

神灵香不断，天近路平分。

星斗迫人句，晚唐诗亦云。

胡仲弓

胡仲弓　过岭作

崇冈峻岭欲凌霄，鸟道行边去路遥。

客里恰逢三伏暑，程头方到九秋桥。

不堪流水鸣呜咽，赖有诗篇慰寂寥。

但得此身强健在，任渠皤鬓自萧萧。

胡仲弓

胡仲弓　过莆城怀别刘后村中书因以奉寄

村在山边云半遮，怀人咫尺是天涯。

眼前不见玄都观，空岁碧桃千树花。

胡仲弓

胡仲弓　过莆城怀别刘后村中书因以奉寄

入洛深衣已十春，声名千载有知闻。

不须更结耆英社，溧水前头独绘君。

胡仲弓

胡仲弓　过莆城怀别刘后村中书因以奉寄

当日扬清激浊流，身危肯作稻粱谋。

不从党锢诸贤死，窃禄偷生亦可羞。

胡仲弓

胡仲弓　过莆城怀别刘后村中书因以奉寄

模楷丛为属李膺，皋比授业我何能。

倚墙甚欲重参请，恐累龙门不敢登。

胡仲弓

胡仲弓　过山庵

天地一间屋，心安到处家。

淡中尝世味，吟里足生涯。

煨芋频添炭，烹泉旋品茶。

空山无纸帐，梦不到梅花。

胡仲弓

胡仲弓　过桐江三绝

解缆移舟渏水滨，晚潮初落岩痕新。

酒酣卧唱江南曲，月在篷窗冷照人。

胡仲弓

胡仲弓　过桐江三绝

客星何预汉中兴，枉把虚名累子陵。

千古钓坛如壁立，先生去后少人登。

胡仲弓

胡仲弓　过驼巘岭

中兴诸将士，杀身报明主。

生前七十创，死后一丘土。

岭上生愁云，纷纷不可数。

平生忧国心，气结不能吐。

肝胆常轮囷，未知死何所。

杯酒酹夕阳，临风泪如雨。

胡仲弓

胡仲弓　过新蓬二岭

新岭高，蓬岭高，

两山前后争嶆峨。世途平外多风波，

何如岭峤肩相摩。脚踏实地无偏颇，

著身高处不为劳。新岭高，

蓬岭高，勿令此地生蓬高。

胡仲弓

胡仲弓　海月堂观涛

青天与海连，羲娥代吞吐。

封姨助余威，阳侯倏起舞。

或奔千丈龙，或轰万叠鼓。

蓬弱此路通，只界一斥卤。

浩浩无当涯，尾闾陃地户。

嬴女驱鲛人，献怪扶桑府。

琛球来百蛮，玭珠还合浦。

独立象冈外，身世等一羽。

宇宙纳溟渤，万山齐伛偻。

清风与明月，造物不禁取。

临流喜得句，玉栏失笑拊。

眺望此一时，澒洞注千古。

安得卷上天，霈作天下雨。

胡仲弓

胡仲弓　含章殿

千古风流说寿阳，梅花飘落粉犹香。

寄言长信宫中女，莫学当时亡国妆。

胡仲弓

胡仲弓　寒碧席上薪隐分韵得初字

心远尘难到，高堂便读书。

凤归巢已覆，鹤云栅常虚。

野水平荷叶，清风绕竹庐。

静边生万感，况复晚凉初。

胡仲弓

胡仲弓　寒食

初过一百五，园林正好看。

梨花未全秃，梅子可带酸。

近世烟初禁，何人食肯寒。

东风犹作恶，谁念客衣单。

胡仲弓

胡仲弓　寒食雨中用李希膺韵

平明风雨酿春寒，试把饧和杏酪餐。

野祭人来悲冷节，郊行谁肯共吟鞍。

煮茶有约泉堪品，禁火无条燧莫鑽。

一百五朝全戒酒，定知梦不到邯郸。

胡仲弓

胡仲弓　旱湖

老天动是一年晴，怪底游人不出城。

湖上几时无好况，堤边近日少吟声。

草深盍放牛羊牧，水涸难寻鸥鹭盟。

但得孤山梅不死，其他风物弗关情。

胡仲弓

胡仲弓　和抱拙韵

关关鸠妇亦收声，天意犹悭一日晴。

槐绿尽供春昼梦，梅黄尚忆岁寒盟。

海边书托文鳞便，户外诗来喜鹊鸣。

千里宦情随处好，秋风何用记莼羹。

胡仲弓

胡仲弓　和抱拙韵

倚楼长笛两三声，云淡风轻弄晓晴。

翰墨林中新体制，江湖社里旧宗盟。

不堪翁牖闻蝉噪，独喜梧冈听风鸣。

安得坡仙同把酒，山间玉糁可分羹。

胡仲弓

胡仲弓　和壁间韵

万仞冈边去路长，道人采药试丹方。

弈枰谁解争高著，仙乐时闻按大凉。

日落塔头云气紫，雨余山脚藓痕苍。

年深洞古无尘迹，惟有先后御墨香。

胡仲弓

胡仲弓　和杜友游清源洞韵

涉险何如过虎牢，白云堆里著身高。

登临我欲招元亮，谈笑时能接李翱。

人境地下看犹粟，洞天西去有蟠桃。

学仙恐是虚无说，且向峰头跨六鳌。

胡仲弓

胡仲弓　和宫怨

斜日倒穿龙尾道，杨柳半枯秋色老。

翠华西幸华清宫，长门落叶无人扫。

胡仲弓

胡仲弓　和际书记见寄

人生随聚散，水面看浮萍。

梦入江湖社，诗传河岳灵。

免毫挥月颖，鹤毳落霜翎。

未洗尘埃脚，何因访柏庭。

胡仲弓

胡仲弓　和枯崖山居韵

自了尘缘后，山林恨不深。

百年浑是梦，万事付无心。

秋月寮中话，清风竹外吟。

湖东多胜践，何日共幽寻。

胡仲弓

胡仲弓　和枯崖山行韵

名山僧占尽，甘作老虑能。

虎豹何堪捋，虬龙尚可登。

吟随双蜡屐，醉倚万年藤。

兴尽未归去，斜阳上塔层。

胡仲弓

胡仲弓　和枯崖悟上人韵

相逢疑夙昔，不拟定交初。

馈我诗盈轴，知君腹有书。

空门容不得，吟属问何如。

云是汤休辈，毋令相见痚。

胡仲弓

胡仲弓　和李希膺春日醉吟

节物催人白发新，放怀不减少年春。

叵罗酌酒犹堪醉，古锦为囊未是贫。

清坐相看情不恶，淡交至久味方真。

妓围笑指红楼去，寂寞穷吟胡楚宾。

胡仲弓

胡仲弓　和李希膺见寄

半生几坐阮途穷，可是推敲得句工。

所见豪雄惟子共，此音今古更谁同。

西风有檄催行李，明月无情照酒筒。

我去君留差左计，媒身岂在泛莲红。

胡仲弓

胡仲弓　和刘后村杂兴

冬深差喜病根除，药裹犹亲酒盏痚。

门对好山纯种竹。园通活水可浇疏。

檐牙带湿霜晴后，帘额移阴日出初。

时有邮筒递诗至，吟余例拟借牛车。

胡仲弓

胡仲弓　和刘后村杂兴

几年待漏趣朝班，乞得閒身返故山。

公论尽归恩怨外，清谈不落是非间。

屠龙肯信无高手，画虎虽成亦强颜。

马革裹尸徒自壮，争如投老得生还。

胡仲弓

胡仲弓　和刘后村杂兴

出处难为卜筮谋，植鳍无复转岩求。

清风不度麒麟阁，明月空沈鹦鹉洲。

采石仅埋吟骨在，新亭犹带泪痕羞。

书生慷慨谈时事，未必膺门肯见留。

胡仲弓

胡仲弓　和刘后村杂兴

避俗常关白板扉，北山泉石尚堪嬉。

临流且赋观鱼乐，忧国何消捋虎危。

自许丹心长恋阙，独怜万户未逢时。

割鸡为黍寻常事，客至休言子为谁。

胡仲弓

胡仲弓　和刘后村杂兴

迩来笔砚亦相痚，野服焚香读异书。

筑室不须临孔道，闭门只合造轻车。

有梅花处犹堪酒，无行人家不可居。

涉世真消诫口过，是非荣辱不关渠。

胡仲弓

胡仲弓　和刘后村杂兴

育读未多才思悭，数编遗丑落人间。

洪音互杂蛙蝉奏，封事宜投虎豹关。

杨震有知金忍受，相如未死璧终还。

且须静守心斋坐，学取箪瓢陋巷颜。

胡仲弓

胡仲弓　和刘后村杂兴

累疏仇勤奏榻前，忧时急似救头然。

功名常是中年立，忠孝当於晚节全。

投祓归来泉石上，班荆坐向竹梅边。

乌台无复诗公案，弄月嘲风亦偶然。

胡仲弓

胡仲弓　和刘后村杂兴

近学时妆越样新，空遗畎畎处忠臣。

烛之武老未为老，刘伯龙贫可是贫。

造物不应推若辈，江山亦合助诗人。

挂冠神武当年事，明哲从来要保身。

胡仲弓

胡仲弓　和刘后村杂兴

宦海风波亦足惊，得閒聊尔慰平生。

虽无塞上雪堪卧，幸有山中田可耕。

一老拂衣何太勇，群儿撼树漫相轻。

绝怜千丈西凉瀑，偏与人间诉不平。

胡仲弓

胡仲弓　和刘后村杂兴

当日曾弹贡禹冠，悬知出处独今难。

宁将退翮翔千仞，谁肯模棱持两端。

风雨笔头犹老健，江湖吟鬓未凋残。

十篇话破平生事，留与时人作样看。

胡仲弓

胡仲弓　和梅舑瀑布韵

银河清夜决，一派落岩前。

雷激惊龙蛰，霜飞冷鹤眠。

醉乡思入圣，吟骨欲登仙。

世路风波恶，山中别有天。

胡仲弓

胡仲弓　和丘君就见寄

曾坐当年阮籍途，功成何敢叹桑榆。

嚼来世味十分淡，吟得诗肠一半枯。

向日有书干北阙，只今无梦到西湖。

访君欲话前头事，怕被秋风吹病躯。

胡仲弓

胡仲弓　和希膺韵

醉将浓墨写乌丝，湖海相逢彼一时。

洗竹仅留墙外笋，买花空拣担头枝。

白鸥早已寒前约，青鸟谁知误后期。

惆怅玉箫声已断，倚阑重省寄来诗。

胡仲弓

胡仲弓　和溪翁二首

学僧居丈室，不似客途中。

独榻卧明月，长廊受晚风。

书痴成病懒，诗债喜穷工。

汩汩尘埃者，吾今愧此翁。

胡仲弓

胡仲弓　和溪翁二首

片帆湖海阔，移缆晋江滨。

客思蛩边老，秋蝉雁外新。

同吟儿对榻，独酌影随身。

暗卜归时节，修书托便鳞。

胡仲弓

胡仲弓　和颐斋梅花韵

寒谷有春意，南枝向北山。

自经题品后，落在是非间。

林外竹相亚，篱根鹤伴閒。

折来休用插，恐点鬓毛斑。

胡仲弓

胡仲弓　和云心除夕韵

岁除明日是，心事落梅边。

节物催双鬓，情怀欠少年。

桃符依帖写，竹爆应声圆。

椒颂无人献，酴酥亦自煎。

胡仲弓

胡仲弓　和瞻甫韵

住在壶中小有天，故山猿鹤作忘年。

云归每失碁盘石，人去不生凡灶烟。

肯信玉华空有洞，自贫黄粟便无仙。

我来立尽斜阳暮，犹撚吟髭风月边。

胡仲弓

胡仲弓　和赵同叔见寄韵

湖海归来世念轻，短篷终日载吟声。

天风约住云来往，万里长空一雁横。

胡仲弓

胡仲弓　和赵同叔见寄韵

满园桃李手亲栽，治世何尝弃不材。

可恨天南流落客，九霄雨露不曾来。

胡仲弓

胡仲弓　和赵同叔见寄韵

星星吟随已成翁，万斛尘埃一笑空。

自是黄花留晚节，肯将顦顇怨西风。

胡仲弓

胡仲弓　和赵同叔送桂花韵

少年折桂已心灰，才臭清芬鼻观开。

喜见月宫和影落，传闻天女散花来。

黄金枝上留仙粟，白玉台前绝世埃。

聚远楼空成感慨，不堪时节苦相催。

胡仲弓

胡仲弓　和止泓姜秦祠韵

九日山头两径深，不同出处却同心。

唤回浮世梦中梦，来向先生吟处吟。

别驾堂空遗影在，隐君亭破野藤侵。

古今陈迹休深问，且把寒泉当酒斟。

胡仲弓

胡仲弓　贺林自知兄登第

贺客来迟休怪余，新篇准备暮春初。

群儿得志诚逾望，一第於君非有余。

喜脱平生场屋债，饱看太古圣贤书。

由来天爵无穷乐，人爵虽荣百不如。

胡仲弓

胡仲弓　红远

浓淡中边费剪裁，朱唇得酒笑颜开。

春风不度西流水，休说香从蜀道来。

胡仲弓

胡仲弓　洪楼分得车字韵

江湖诗境阔，终不似楼居。

老怕吟毡冷，生来酒兴痚。

爱閒随有鹤，因病出无驴。

莫笑柴扉窄，犹堪长者车。

胡仲弓

胡仲弓　虹桥

才过虹桥渡，漫山皆紫泥。

鸥边秋水落，牛背夕阳低。

酒向污樽饮，诗从板壁题。

江郎在何许，灵石与天齐。

胡仲弓

胡仲弓　后村来书有此心如珠有物蒙之之语芸居有诗再用前韵

襟抱天样宽，万象并包函。

富贵一虫臂。此理君饱谙。

直语苦如荼，回味留余甘。

吟诗秉史笔，未数司马谈。

胡仲弓

胡仲弓　后村来书有此心如珠有物蒙之之语芸居有诗再用前韵

男儿重意气，咄咄宁书空。

笑人愧邓禹，抵掌随臧宫。

信是心如珠，有物蒙其中。

非珠亦非物，点雪付炉红。

胡仲弓

胡仲弓　呼猿

前度寒林去不回，洞门今为小猿开。

不因掷果为香饵，未必人呼肯下来。

胡仲弓

胡仲弓　湖

独坐过湖船，凉生欲暮天。

鸥眠汀草乱，鱼跃浪花圆。

足迹烟霞外，今声风月边。

万缘无所欠，只欠买山钱。

胡仲弓

胡仲弓　湖边

乍过黄梅雨，湖边特色饶。

水深宜鸟浴，藻密碍鱼跳。

露重荷倾盖，风高柳折腰。

道人勤借问，此地好渔樵。

胡仲弓

胡仲弓　湖边

湖边春色浓於酒，醉尽东西南北人。

独有诗翁清到底，一生醒眼看青春。

胡仲弓

胡仲弓　怀枯崖悟师

分携方解制，相约在严冬。

岩脚日千里，山头云几得。

归装侬自悮，吟锡子何从。

不应天台供，定知游雪峰。

胡仲弓

胡仲弓　怀李希膺

病居身懒出，可是故人疏。

春后无佳句，天边有近书。

改弦知不远，制锦定何如。

未划门前草，难通长者车。

胡仲弓

胡仲弓　怀林梅舑

梅花几寂寂黄昏，见说青毡属耳孙。

欲访咸平旧香影，无僮无鹤暗销魂。

胡仲弓

胡仲弓　怀钱塘旧居

钱塘漂泊久，别后梦连宵。

忽听滩头水，犹疑江上潮。

暗尘侵竹简，夜雨洗芭蕉。

料得苏堤路，西风犯柳条。

胡仲弓

胡仲弓　怀悟书

秋雁俗离群，怀人几夜分。

吟法半窗月，坐断两山云。

旛影无心动，钟声出定闻。

林间谋隐者，修洁莫如君。

胡仲弓

胡仲弓　还翁雪舟吟卷

世间迂阔者，端的是诗人。

独坐无生计，相逢尽说贫。

如君追古作，与我最情亲。

世莫轻辜负，元龙湖海身。

胡仲弓

胡仲弓　回文体二首

红花濯锦织前山，日暖啼莺春昼閒。

空院古廊风寂寂，僻居幽谷水潺潺。

宫移旧曲新翻谱，酒晕浓愁浅带颜。

同调赋诗吟思苦，匆匆急递走囊悭。

胡仲弓

胡仲弓　回文体二首

湾前过渡小舟虚，好景妆成天画图。

山列翠屏开户牖，麦翻黄浪滚田圩。

閒鸥乐处晴波细，暮鸟归边残日晡。

攀柳共人人恨别，绵绵落絮有情无。

胡仲弓

胡仲弓　汲清

慾波如浊流，心源如古井。

不患无清泉，只恶无修绠。

胡仲弓

胡仲弓　即席次韵

前山雨过碧纹凹，领客携樽出近郊。

花压重城归去晚，一窗风月恣推敲。

胡仲弓

胡仲弓　即席次韵

倚著栏干句便豪，我来登览奈愁何。

山河一半无收拾，却道东南景最多。

胡仲弓

胡仲弓　集芳园

园丁严锁钥，不许俗人看。

梅落黄金弹，荷开碧玉盘。

小舟维柳外，青磬出林端。

猿鹤不相识，行吟独倚栏。

胡仲弓

胡仲弓　寄抱拙

割席坐春风，清谈滋味浓。

齐门听鼓瑟，长乐忆闻钟。

道等千多重，诗轻万户封。

梅花今在望，载酒几时重。

胡仲弓

胡仲弓　寄藏叟

版扉常半掩，人静少经过。

禅思夜来得，吟情秋后多。

月高幡影直，风定磬声和。

何日同携手，云山访薜萝。

胡仲弓

胡仲弓　寄戴石屏

子入天台我入闽，归来又见六番春。

雁书乏便通巡道，鹤劲长延望叔伦。

吃药未逢医国手，听琴谁见赏音人。

年业屡作江湖梦，细嚼君诗当问津。

胡仲弓

胡仲弓　寄方南湖

风雨中间奔客程，征衣湿尽尚悭晴。

可人不见空惆怅，拍拍一湖春水平。

胡仲弓

胡仲弓　寄谷老

抖擞征衣着，京尘点涴深。

羡君有丘壑，愧我未山林。

卜隐中年事，怀人静夜心。

何时遂归兴，杯酒共清吟。

胡仲弓

胡仲弓　寄怀玉

别去未多时，征尘又满衣。

居时阍屡叩，避俗手频挥。

病有诗堪疗，贫无家可归。

半生湖海上，莫忘北山薇。

胡仲弓

胡仲弓　寄黄云心

竹屋少队迹，闭门春昼长。

天时半晴湿，人意共炎凉。

苔藓侵阶绿，荼醾压架香。

冥搜寻杖履，不为看花忙。

胡仲弓

胡仲弓　寄懒庵

天寒日短道路长，白云飞处知吾乡。

大江之东渭之北，念我故人何可忘。

别来杨柳春依依，只今开玻梅花香。

扁舟漫浪归未得，京尘海时百行藏。

身名未立仰天笑，床头夜夜鸣干将。

羡师物外无宠辱，庭前柏树常苍苍。

吁嗟无羽飞不到，二千里外空相望。

五云前坠满室光，报师之意无以将。

篇诗浓墨才淋浪，一声雁过天南翔。

胡仲弓

胡仲弓　寄李适安

懒踏门前没马尘，适安亭上坐吟身。

殷勤风月一樽酒，斟酌湖山十里春。

柳叶未舒先妩媚。梅花虽老更精神。

白鸥似会冥搜意，来往忘机欲傍人。

胡仲弓

胡仲弓　寄李希膺二首

醉倚危栏望海鲸，乍看潮落又潮生。

眼中世界粟来大，身外乾坤叶样轻。

鸥鹭行藏无俗迹，鱼龙变化讵虚声。

冥搜误入蛮烟去，只恐梅花句未清。

胡仲弓

胡仲弓　寄李希膺二首

绿玉樽前笑语嬉，青灯影里坐弹碁。

交情又属后来者，乐事何如初见时。

山寺论文辞太苦，海楼握手句尤奇。

岁寒不见梅花面，辜负暗香痚影诗。

胡仲弓

胡仲弓　寄林可山

相去各天涯，江湖会面迟。

数年不通问，一见便言诗。

近世无和靖，今人说项斯。

孤山梅已熟，滋味独君知。

胡仲弓

胡仲弓　寄林可山

可人期不至，日日望山孤。

不是招吟侣，多应觅酒徒。

虚名付蕉鹿，清兴动莼鲈。

见说同川好，能通一苇无。

胡仲弓

胡仲弓　寄鲈乡主人

天北天南独雁飞，别君动是隔年期。

尺书久欠鲈乡便，寸步难邀马足驰。

池草惊回春梦句，梅花开到岁寒枝。

江湖诸老凋零尽，从此逢人懒说诗。

胡仲弓

胡仲弓　寄梅舑

别去忽经旬，春风阅二分。

几番吟对雨，独自暗思君。

客里加频病，愁边骇近闻。

倚栏商不得，心目乱於云。

胡仲弓

胡仲弓　寄敏斋

地隔马牛风，村居野兴浓。

宦情随蝶梦，吟鬓觉龙钟。

竹外琴三叠，梅边信一封。

怀人不可耐，山水几千重。

胡仲弓

胡仲弓　寄默庵

剩得吟身漫浪游，机心犹在莫盟鸥。

一枰碁里乾坤大，九节筇边岁月流。

涉世间关如履险，忧时感慨似悲秋。

但营二顷閒田地，却笑区区万户侯。

胡仲弓

胡仲弓　寄沈迂叟

雁飞不到瘴江边，别去而今又一年。

放下客愁非为酒，抬高诗价莫论钱。

从来富贵皆尤物，休把行藏问老天。

世味料君如嚼蜡，白云堆里且安眠。

胡仲弓

胡仲弓　寄适安

别来不作故人收，堪笑痴翁懒有余。

世路每於平处险，交情多是密中痚。

梅花至老香犹在，竹节虽高心本虚。

门对青山无一事，便教草长不须锄。

胡仲弓

胡仲弓　寄适安朝宗

桐阴湖水绿，清气日盈门。

室迩人何远，官卑道更尊。

诗吟唐律语，琴写古人言。

三妙堪名世，无因得细论。

胡仲弓

胡仲弓　寄水竹

吴江江上望，平处少波涛。

冬日思鲈鱠，天风落凤毛。

二难并四美，独立仰三高。

秀野曾招隐，清名不可逃。

胡仲弓

胡仲弓　寄顺适

标格因诗总不群，眼前余子漫纷纷。

江头社里新知已，文字行间旧识君。

心事正须豪杰道，吟声莫遣鬼神闻。

岁寒消得梅花伴，肯共扁舟载白云。

胡仲弓

胡仲弓　寄松坡

别去京华又一霜，怀人心事莫云长。

高楼不见青山面，明月偏来照屋梁。

湖海归深难久驻，乾坤许大任行藏。

书生空抱忧时愤，何日与君同较量。

胡仲弓

胡仲弓　寄题春谷监簿

敲碎吟扉杳不闻，数声犬吠谷中云。

几番欲去重回首，立尽斜阳不见君。

胡仲弓

胡仲弓　寄王道源

南来趋斗禄，出处最分明。

不受吏尘触，常依古道行。

宦情云样薄，心事水边清。

待洗巢由耳，欹风听凤鸣。

胡仲弓

胡仲弓　寄吴警斋

去国翩翩又许时，爱君何日不攒眉。

二贤出处分明甚，四谏声名今似之。

朝奏一封排佞疏，暮收千首饯行诗。

山林若问朝气廷事，宝剑年来正倒持。

胡仲弓

胡仲弓　寄吴警斋

豸冠风采动簪绅，天子如何不得臣。

去后赤心常体国，从前冷语颇冰人。

好官尽属时贤做，近事看来局面新。

轮辙深依梅竹下，一僮一鹤伴吟身。

胡仲弓

胡仲弓　寄西涧叶侍郎

拟立门前雪，来时春又深。

望尘思北面，因病负初心。

形役犹甘分，肠枯费苦吟。

升堂定何日，洗耳听规箴。

胡仲弓

胡仲弓　寄杨蕴古

匹马游边已千里，如何未秦凯歌声。

太平不用干戈策，辜负胸中百万兵。

胡仲弓

胡仲弓　寄姚首斋

笑俯修栏一欠伸，年来踪迹尚埃尘。

几曾只字商量酒，强把篇诗料理春。

风雨无情莺口啉，江山有恨柳眉颦。

不知桃李成阴未，我欲行吟避醉人。

胡仲弓

胡仲弓　寄颐斋

蛙声喧夜枕，买静入林居。

好句敲唐响，清谈笑晋虚。

素馨和月种，山药带云锄。

閒里多忙事，篝灯课子书。

胡仲弓

胡仲弓　寄意三绝

燕楼犹在月明中，还却明珠泪掩红。

青鸟不来云路隔，碧桃无复旧春风。

胡仲弓

胡仲弓　寄意三绝

尘满胡床沔满衣，深闺寂寂锁相思。

一春幽恨无人共，手撚梨花肠断时。

胡仲弓

胡仲弓　寄意三绝

共底银瓶事已非，鸳鸯打散鸭惊飞。

千金莫试秋胡妇，持向青楼买笑归。

胡仲弓

胡仲弓　寄月塘

怀人看皓月，清梦落梅边。

书债閒销日，吟魂飞上天。

为贫驱宦牒，习懒坐寒毡。

但得投簪去，何须二顷田。

胡仲弓

胡仲弓　寄越友

偶向津头买钓蓑，怀人只隔一烟波。

扁舟欲渡长江去，奈此西湖明月何。

胡仲弓

胡仲弓　寄芸居

京尘方衮衮，君独此安居。

竹简编科斗，芸香辟蠹鱼。

眼空湖海士，儿读圣贤书。

一样吟樽乐，公卿未必如。

胡仲弓

胡仲弓　寄赵西岩

自分男儿未着鞭，龙驹伏枥更多年。

张仪舌在堪谋国，阮籍途穷只问天。

弹铗空歌云梦句，焚香静读楚骚篇。

吟魂常绕江湖上，莫道闽中无杜鹃。







卷126

胡仲弓

胡仲弓　寄舟中诸吟友

溪流何太急，画桨去如飞。

诗垒才无敌，愁城醉解围。

日斜帆影亚，风细乐声微。

误入桃源去，月明犹未归。

胡仲弓

胡仲弓　寄朱静佳明府

十载江湖叹不遭，识君岁月漫蹉跎。

文书南去静边省，山水西来佳处多。

琴调本高缘抚字，诗逋未了欠催科。

骚人标致清如许，制锦机中制芰荷。

胡仲弓

胡仲弓　柬倪梅村

萧寺相逢喜溢眉，未言心事我先知。

半生风月樽中酒，十载江湖社里诗。

满眼秋容关客况，背时春色到南枝。

翻思旧日长安市，醉拍栏干歌楚辞。

胡仲弓

胡仲弓　柬石轩

便著工夫去看山，兰亭未遇莫空还。

向来一段风流事，只在茂林修竹间。

胡仲弓

胡仲弓　柬萧芸庄

十载江湖梦，鸿飞不到君。

近闻吟思苦，半分宦情分。

往事随流水，怀人看暮云。

相逢双相别，安得细论文。

胡仲弓

胡仲弓　饯储秀野赴广西制司参议

时艰急似救头燃，快趁春风着一鞭。

人道轻车谙路熟，我疑重閫得君贤。

狨衣便带杨花雪，鹤骨犹胜桂岭烟。

兵画近来无可议，只消买静向南边。

胡仲弓

胡仲弓　閒居寄枯崖

地偏人罕到，独榻拟禅床，

欹枕圆残梦，推窗待晚凉。

行云无定迹，新月不多光。

安得君同社，清谈滋味长。

胡仲弓

胡仲弓　江郎山

巫山有石称神女，何事江山亦号郎。

岂是世情强分别，从来造化有阴阳。

胡仲弓

胡仲弓　江郎山

观尽千山与万山，几曾得似此峰峦。

谁能移向西湖上，并与西湖一样看。

胡仲弓

胡仲弓　将乐县

石径盘千折，林枫大十围。

山如昌化到，水似弋阳溪。

楼阁层层画，田园种种宜。

惜非乡国远，有意卜幽楼。

胡仲弓

胡仲弓　将之官越上留别诸友

一官如许冷，况得得清贫。

槐市风何古，兰亭本却真。

春行蓬岛外，月满鉴湖滨。

想得同吟者，携诗举似人。

胡仲弓

胡仲弓　交傅德用府教授韵

一握乾坤尽在望，江山好处即家乡。

古今万事云来生，身世百年亭短长。

梦里有时曾化蝶，吟边得意亦亡羊。

是非宠辱浑閒事，付与天公为较量。

胡仲弓

胡仲弓　郊外即事

蹇驴逐逐背斜阳，才到山间意便凉。

勿听鹧鸪行不得，云山深处路尤长。

胡仲弓

胡仲弓　郊外即事

林密深藏三四家，隔墙古柳著栖鸦。

牧童两两眠芳草，不管群牛食豆花。

胡仲弓

胡仲弓　郊行

杜鹃声里又花红，处处阴云日影蒙。

心事太平人事好，眼前无物不春风。

胡仲弓

胡仲弓　郊行同张宰

雨晴郊外共寻芳，细水交流注野塘。

花欲峦枝风不肯，柳才舞影日还藏。

转添老态难於健，看得閒时少似忙。

拟访一僧共茶话，禅房扃锁出游方。

胡仲弓

胡仲弓　皆春

黄钟一萌动，物物皆阳春。

天地妙囊签，满腔都是仁。

胡仲弓

胡仲弓　结交叹

湖海相逢一笑嬉，纳交如此岂男儿。

论心尽道同兰臭，临事无闻伐木诗。

管鲍虽贫犹忍弃，左羊至死更相知。

岁寒不负松筠约，除却梅花耐久谁。

胡仲弓

胡仲弓　金陵

龙虎犹盘踞，前头白鹭洲。

为今形胜地，往昔帝王州。

人物金陵古，风烟玉树秋。

六朝罗绮迹，分付大江流。

胡仲弓

胡仲弓　金陵

掩目新亭路，人言似洛阳。

山河多改变，今古几兴亡。

有观空鴗鹊。无台栖凤凰。

当年足歌舞，不拟是偏方。

胡仲弓

胡仲弓　金粟道人

曾食如瓜枣，蟠桃几度开。

石榴书壁去，金粟满包来。

云气侵丹灶，春山入酒杯。

步虚声渐远，何处觅蓬莱。

胡仲弓

胡仲弓　近事

近事山中总不知，心清常是太平时。

勿於贫后方求药，才得閒来便赋诗。

千里白云劳梦想，一天明有负襟期。

有书堪读梅堪看，绝倒人间富贵痴。

胡仲弓

胡仲弓　晋安城东温泉

女娲补天愁天破，石底知年埋宿火。

火蒸泉脉不温汤，凿开浴沼涵天光。

美人含羞弄清泚，一朵芙蓉蘸秋水。

起来无力著纤裳，冰肌缥缈轻云香。

人间何福能堪此，好与天家浴仙子。

曾闻前代有华清，玉龙活动真妮惊。

吾皇仁圣格天地，天锡玄符地呈瑞。

风雷奔击鬼神呼，温泉一夕移燕都。

胡仲弓

胡仲弓　精卫

子房铸铁报韩仇，智者反豪合资误。

倾秦岂在博浪沙，继世自闻嬴业仆。

吁嗟精卫亦偿冤，一旦奋飞身不顾。

衔石填海抑何愚，岂在朝朝与暮暮。

精卫精卫汝不知，沧海终有陵谷时。

胡仲弓

胡仲弓　景阳宫井

隋师已迫长江浒，玉树庭花曲示终。

千古龙鸾有遗恨，胭脂井上至今红。

胡仲弓

胡仲弓　静中

静中天地阔，岁月听悠悠。

往事浑如梦，长江不尽流。

恐吟似怀古，雁阵去防秋。

习得看山痴，终朝懒下楼。

胡仲弓

胡仲弓　九日

客中逢九日，此日倍思家。

野店蒭无味，疏篱菊未花。

龙山孤节物，雁影各天涯。

一路看秋色，微吟解叹嗟。

胡仲弓

胡仲弓　九日山拜姜相遗像

别驾元来是重臣，穷通不足累其身。

直言悟主成遗恨，劲凶如公能几人。

泉泻冢堂垂鹤泪，苔封碑石剥龙鳞。

至今绘像丹青手，难写灵台一点真。

胡仲弓

胡仲弓　九日雨

避灾野老寻蓑笠，送酒人来白衣湿。

龙山路滑少人登，篱下菊花含泪泣。

胡仲弓

胡仲弓　九月八日寄懒窠

转盼重阳在眼前，客中岁月浪进迁。

云飞千里家何处，雁过一声秋满天，

节近最关萱草梦，囊空犹欠菊花钱。

瞑心九日山头路，虽不登高亦惘然。

胡仲弓

胡仲弓　久客

久作他州客，飘飘若转蓬。

物华秋色里，心事杵声中。

读易因知命，吟诗不讳穷。

遣愁犹未了，一雁叫西风。

胡仲弓

胡仲弓　久雨

桑田万顷变沧海，四海茫茫不见津。

天漏祗今无补处，不知谁是作霖人。

胡仲弓

胡仲弓　旧题宝胜寺壁

十里湖光镜样平，银潢一带向东倾。

寺从杨柳阴中出，僧在莲花会上行。

佛地也容担板汉，梵音莫近采菱声。

我来借榻醒尘梦，归去吟诗韵更清。

胡仲弓

胡仲弓　可山席上

炉亭镇上坐书痴，不似山居得自怡。

倾竹叶杯延旧友，倚梅花树看新诗。

嚼来此味清于水，语对乡情甘似饴。

外此不须谈近事，相逢一笑且舒眉。

胡仲弓

胡仲弓　客里

客里吟诗几岁寒，归来依旧客衣单。

一冬不见孤山面，只买梅花带雪看。

胡仲弓

胡仲弓　客里

客里多风雨，征主不厌重。

轻车须稳驾，狭路易相逢。

滩浅水声激，山深云气浓。

迎人野花笑，绝色若为容。

胡仲弓

胡仲弓　客星阁

太史当年秦客星，知君心事未全清。

富春果是真谋隐，千古何人识姓名。

胡仲弓

胡仲弓　客星阁

莫题诗句累先生，将谓先生亦钓名。

说与往来台下客，可移一语赠玄英。

胡仲弓

胡仲弓　枯崖韵速藏叟和篇

暗尘侵古镜，抱膝月台吟。

大吕呼不出，小诗留至今。

五言诗未下，什袭意何深。

莫是推敲了，禅余自赏音。

胡仲弓

胡仲弓　哭杜立斋先生

凤鸟才看刷羽仪，胡为遽报哲人萎。

可怜如晦遄归日，不及唐朝既效时。

善类固知难着脚，小人未可便扬眉。

老天欲寿斯文脉，后死当为继绝思。

胡仲弓

胡仲弓　哭墓

拜亲亲不待，事事与心违。

万里有归日，九泉无见时。

愁生新绿绶，泪满旧斑衣。

从此白云断，何当慰所思。

胡仲弓

胡仲弓　哭芸居

锦囊方络绎，忽报殒吟身。

泉壤悲千古，江湖少一人。

病怀诗眷属，医欠药君臣。

脂岭西风急，兴思暗怆神。

胡仲弓

胡仲弓　哭赵吏部

篇诗曾送耻斋行，岂料存亡隔此生。

早控危衷敷鲠论，晚留遗爱在羊城。

惜无金辂封同性，空有玉棺归九京。

箧笥旧藏君杂藁，令人一读一伤情。

胡仲弓

胡仲弓　快倚亭

筑得危亭倚太空，品题曾属考亭翁。

著身高处不知快，多少池台在下风。

胡仲弓

胡仲弓　老母适至时已见黜

千里迎阿{上弥下女}，相见翻不乐。

微禄期奉亲，亲至禄已夺。

所悲乏故交，何以寓漂泊。

向来耿介心，馈遗拒不诺。

及兹方便央求恤，挽首念囊橐。

空余声誉在，未足救饥渴。

传言仁义饮，理岂填沟壑。

况因直道黜，自省何愧怍。

阿{上弥下女}幸无忧，儿有平生学。

胡仲弓

胡仲弓　冷风阁

高阁凌云四望赊，剑城横案俯千家。

乘风列子留行馆，飞舄王乔有别衙。

天女下游箫引凤，仙人来宴枣如瓜。

溪山胜绝非尘世，帆过真疑海上槎。

胡仲弓

胡仲弓　离家

大笑出门去，江湖天地宽。

耐贫为客易，生计靠诗难。

日月双车毂，功名百丈竿。

上林有嘉树，且择一枝安。

胡仲弓

胡仲弓　立春

移文火急报花神，好趁阳和去问津。

未转头间犹是腊，一弹指顷便为春。

梅先得志求专宠，柳亦趋时愿效颦。

造化但随人事改，几回妆点几回新。

胡仲弓

胡仲弓　邻雪

万玉丛中愿卜邻，世无和靖莫相亲。

石桥春涧留衣钵，端的先生是后人。

胡仲弓

胡仲弓　灵和殿

灵和殿下三眠柳，舞尽春风入画图。

记得风流年少事，青青还似旧时无。

胡仲弓

胡仲弓　凌霄塔

浮图山尽处，八表浩无涯。

脚踏雷轰石，眼生阳艳花。

天围连海岱，云气杂烟霞。

如此真孤绝，学仙能几家。

胡仲弓

胡仲弓　刘项祠

二祠相望几春秋，祀了龙颜祀沐猴。

章戴溪南梨岭北，不知何处是鸿沟。

胡仲弓

胡仲弓　鲈乡道院

宦情原自薄，卜得吴松居。

乡味已饱谙，胡为羡鲈鱼。

胡仲弓

胡仲弓　旅中早行

前山风雨暗，欲云路还迷。

烛影照行李，钟声催晓鸡。

年光销旅况，秋气入征蹄。

如此困行役，何时归去兮。

胡仲弓

胡仲弓　落花

红紫稼时雨未晴，每将春事叹浮生。

谁怜绣地愁如织，我俗笺天诉不平。

半点苍苔犹有迹，一分流水去无情。

东君更作风光主，蝶粉蜂黄莫浪争。

胡仲弓

胡仲弓　落梅

谢娥三弄笛，昏恨五更风。

树老余香少，花残瘦影空。

深堆和靖墓，浅点寿阳宫。

结果重来此，方知造化工。

胡仲弓

胡仲弓　落梅

花本无情却有情，谁将开落拟浮生。

盈虚自是天机事，错认楼前羌笛声。

胡仲弓

胡仲弓　落梅

南枝不与北枝同，及早开时及早空。

莫笑北枝开较晚，前头毕竟有春风。

胡仲弓

胡仲弓　漫兴

大笑出尘间，吟谢得暂閒。

解衣临水阁，倚杖看云山。

归鸟声如市，骑牛歌更蛮。

明边一点墨，元是野僧远。

胡仲弓

胡仲弓　梅

天地有生意，验之阳气回。

所以霜雪中，春风先及梅。

胡仲弓

胡仲弓　梅答

多谢东君为主张，十分霜雪十分香。

开时已办和羹料，肯作风流时世装。

胡仲弓

胡仲弓　梅花窠子

园丁藏密室，不许雪霜欺。

火气十分燠，春风第一枝。

横斜无定影，屈曲漫趋时。

人力夺天巧，东君未必知。

胡仲弓

胡仲弓　梅花盛开有粉蝶冲寒而至

翩翩拍舞下瑶阶，知是东君间谍来。

深入粉香人不见，花心摇落却飞回。

胡仲弓

胡仲弓　梅坡席上次韵牡丹

为甚花神受气偏，却来南地逞春妍。

鞓红未数青州种，粉白犹疑洛浦仙。

胡仲弓

胡仲弓　梅坡席上次韵牡丹

不学时妆添酒晕，休将风景对茶前。

沈香亭北空回首，目断关河万里天。

胡仲弓

胡仲弓　梦黄吉甫

梦传失之妄，昼冀见而想。

岂伊不可怀，而使我心往。

山林老颠眴，数日占黄壤。

舟舆来何迟，北望屡戃恥。

西城荠花时，落魄随两桨。

岁晚舟渚静，水消烟渺莽。

踌蹰壁上字，期我无乃廷。

胡仲弓

胡仲弓　梦中

忽思十娄御前事，只似今朝昨日间。

堪叹梦中犹有梦，浮生能昨几时閒。

胡仲弓

胡仲弓　秘书省墨竹

写出此君真面目，笔端造化少人知。

我疑与可今犹在，安得东坡共赋诗。

胡仲弓

胡仲弓　妙觉山用老溪宝叶二僧韵

登山无杖策，元不事依凭。

斜照空林影，行云碍石棱。

鸟啼悲宿草，猿饮挂枯藤。

曾着高僧住，何人为续灯。

胡仲弓

胡仲弓　妙觉山用老溪宝叶二僧韵

庵居天半壁，古道拟山阴。

风劲松须落，石高泉眼深。

钟声清嶂合，幡脚翠岚侵。

二妙堪名世，诗人曾赏音。

胡仲弓

胡仲弓　明朝是岁除

明朝是岁聊，萍梗身如寄。

年光马行疾，时事令人醉。

直语显官嗔，上书明主弃。

但作送穷文，慎勿言灾异。

胡仲弓

胡仲弓　明发

明发占鸡唱，停骖数暝鸦。

半生多在路，十日九怀家。

照水芙蓉色，满园荞麦花。

归田何日是，对客话桑麻。

胡仲弓

胡仲弓　秣陵

山自青青水自流，五云犹绕帝王州。

谁将千幅鹅溪绢，画出东南一片秋。

胡仲弓

胡仲弓　南地

数点青来海上山，山根断处水漫漫。

为无南雪地偏暖，才有北风天便寒。

生理尽归蛮贾去，宦游直作瘴乡看。

尘迷钜野家何在，纵有云梯见亦难。

胡仲弓

胡仲弓　南浦

修途无好况，满面受风埃。

见说山穷处，曾经水患来。

溪桥横独木，田野长荒莱。

薄暮投孤馆，寒猿声更哀。

胡仲弓

胡仲弓　南雪

南地无寒脉，胡为雪载涂。

草池方积玉，瓦屋又跳珠。

鱼冻难争水，鸦饥懒哺雏。

玉堂与茅舍，随分有红炉。

胡仲弓

胡仲弓　南雪

半生道路困风沙，冰雪髒髒到海涯。

锄却旧时桃与李，满园多种木绵花。

胡仲弓

胡仲弓　念昔游四首

昔年游径山，身在九天上。

倚栏少徘徊，八极归一望。

秋容澹如洗，景物呈万状。

松风奏琴筑，烟屿列屏障。

清远啸枯藤，野鹤唳幽旷。

僧僮课梵呗，婉娩如学唱。

解带临西风，洒落无尽藏。

缁流亦可人，邀往坐清旷。

盘飧饤黄独，侑之茅柴酿。

感师有古意，愧我无酒量。

长啸下山来，一路时胆壮。

重作记游篇，付之覆瓿酱。

胡仲弓

胡仲弓　念昔游四首

昔游金山寺，

苇破沧溟。

怒涛正拍天，风雨歘晦冥。

江豚急吹浪，水央轰雷霆。

满船失颜色，莫辨死与生。

此时娄师德，高卧看长鲸。

过午忽开霁，济岸犹登瀛。

清风泛我衣，阳光射檐楹。

舟人相慰劳，山僧笑出迎。

行行金鳌背，月鉴浮空明。

波平蒙天影，潮静闻经聋。

殿阁耀金碧，守护真龙形。

系缆少沉吟，红轮江西倾。

炬火烁江面，直使潜鳞惊。

因成一宿觉，问津维扬城。

重来知几时，未计岁月成。

胡仲弓

胡仲弓　念昔游四首

昔游虎邱山，满天饱风雪。

毡帽骑款段，瘦岭衰草歇。

下马独支筇，十步八九蹶。

石呼古木僵，铁花露土骨。

生公何在许，空堂挂明月。

衲僧九十余，持戒常精洁。

讲经石点头，奇哉广长舌。

我来欲参请，云无法可说。

有井无辘轳，归去心如渴。

胡仲弓

胡仲弓　念昔游四首

昔游半山寺，木落山欲童。

秋高岚气旺，晓日出曈曨。

杖藜破莽苍，举步生清风。

登堂发一笑，绝倒临川公。

旧像人所祠，新法人所攻。

空使百年后，直笔诛奸雄。

不知老瞿昙，衲被和头蒙。

是非不到耳，静坐檐蕁丛。

自吹无空笛，圣处时一中。

我亦有发僧，误踏京尘红。

来此欲安禅，懒性学虚空。

入门被师喝，归去成匆匆。

胡仲弓

胡仲弓　徘徊花

独擅春花掩众芳，蔷薇水洗内家妆。

可怜清气无收拾，若得閒人衣袖香。

胡仲弓

胡仲弓　祈雪

天意怜贫者，冬深雪尚悭。

朔风吹黑道，云气护青山。

色瑞占三白，年丰露一斑。

调元人已老，事休颇相关。

胡仲弓

胡仲弓　碁诗

局同年来竟未安，一番下著一番难。

只今黑白无分别，输与傍人袖手观。

胡仲弓

胡仲弓　钱塘潮图

轻绡淡墨天冥冥，眼中似觉封西兴。

银山大浪万鼓过，海潮逆上江倒行。

前年南游此饯别，亲友握手难为情。

酒酣拂袂不忍顾，欹枕仰看云帆轻。

平生当迹半天下，摇毫掉舌终何成。

并州故乡真可画，新生白发星星明。

胡仲弓

胡仲弓　钱塘潮图

吴缣半幅浪如堆，开卷晴窗殷地雷。

一见野人心自爽，中秋曾看夜潮来。

胡仲弓

胡仲弓　钱塘江待潮

潮至千艘动，涛喧万鼓鸣。

江翻晴雪卷，海涨石塘平。

帆影林端见，波光屋上明。

青山自吴越，相峙两含情。

胡仲弓

胡仲弓　秦氏楼

秦氏楼中双飞燕，楼前柳絮沾人衣。

春风轻薄穿绣帏，抱琴指按黄金徽。

喜终一曲三叹息，思君子兮何时归。

胡仲弓

胡仲弓　青莲寺避暑

尽日畏炎夏，随缘到上方。

此心无势恼，何地不清凉。

款话移禅榻，高眠背夕阳。

衣巾并枕簟，长带佛炉香。

胡仲弓

胡仲弓　清泉院用柱间韵

僧居一路曲通村，日落层巅生暮云。

白石巧於山背出，清泉时向涧边闻。

钵盂未信承龙化，锡杖曾经解虎纷。

归去鹤猿应笑我，稚圭何必更移文。

胡仲弓

胡仲弓　清吟寺

高僧曾住此，长对佛炉吟。

萧寺有兴废，清名无古今。

禅心秋水莹，灯影石坛深。

不见鬼神泣，空闻钟声音。

胡仲弓

胡仲弓　晴溪

晴溪湛如酒，赵儿中拍浮。

羡之不可学，徙倚溪上楼。

直下数游鱼，咳唾鱼惊愁。

偷生几漏网，为龙知何秋。

胡仲弓

胡仲弓　琼花

洁白全无一点瑕，玉皇敕赐上皇家。

花神不敢轻分拆，天下应无第二花。

胡仲弓

胡仲弓　秋声

秋本无言那有声，不然风过物飘零。

此心只在人心做，说与行人莫误听。

胡仲弓

胡仲弓　秋夜

欹枕卧明月，西风拂帐尘。

病因贫作崇，閒与懒为邻。

意少吟难足，愁多梦不真。

数声窗外竹，恼杀断肠人。

胡仲弓

胡仲弓　秋意

淅淅西风响败栏，椶榈一夜战声乾。

壮心肯逐悲秋老，自剔青灯把剑看。

胡仲弓

胡仲弓　瑞香花

生处多应散紫芝，清香端的与梅期。

梅花刚被人描画，却是清香人不知。

胡仲弓

胡仲弓　散策郊行有怀社友

散策寻诗料，过从野老家。

水宽蛙世界，花暖蝶生涯。

翠箔风为卷，青山云半遮。

怀人千里外，搔首夕阳斜。

胡仲弓

胡仲弓　僧过涧图

溪急水摇石，野僧蹑石度。

寒流漾笠影，历险无窘步。

仆夫后岭来，木末迹樵路。

苍茫盼精蓝，惨澹没烟雾。

忆昔山中行，顾瞻歌陟岵。

今犹梦见之，觉乃忘其故。

画师从何知，展玩失毫素。

怅然渺予怀，江乡碧云暮。

胡仲弓

胡仲弓　山庵

蒲团清夜话，吟鬓任鬅鬿。

瀹茗迟留客，焚香静对僧。

岚蒸侵砚版，月冷逼禅灯。

万籁俱岑寂，呼童年亦不膺。

胡仲弓

胡仲弓　山村即事

春风无厚薄，随分到山村。

歌吹行南陌，秋千出短垣。

稻田喧鸟雀，社鼓赛鸡豚。

何事条桑月，人家紧闭门。

胡仲弓

胡仲弓　山馆对月

山寺闻晨钟，深省静中发。

展转睡不成，推窗看明月。

胡仲弓

胡仲弓　山居

懒踏红尘路，山居世念轻。

浇兰清夜气，撼竹引秋声。

缺月当栏挂，閒云贴水轻。

不知何处鹤，亦作太平鸣。

胡仲弓

胡仲弓　山居

山扉风自掩，地僻少将迎。

奇字挑灯看，新吟击钵成。

凤花开自落，萤草腐还生。

静听邻琴响，疑调慢角声。

胡仲弓

胡仲弓　山台赴召

世道今如许，先生亦肯来。

一番新诏命，只是旧山台。

心事云间鹤，诗情雪后梅。

诸公兴党论，未可荐人材。

胡仲弓

胡仲弓　山行八韵

山行有奇观，胜处每自省。

振策响岩石，探入烟霞境。

洗耳听泉声，缓步踏松影。

幽鸟吟清风，尘梦忽唤醒。

一僧从吾游，策蹇度峻岭。

山家喜客来，呼儿瀹新茗。

班荆坐茅檐，款话清昼永。

何日遂归耕，来此谋二顷。

胡仲弓

胡仲弓　山行逢樵者

鹤发童颜歌负薪，衣襟不染一凡尘。

担头几点桃花片，恐是当年避世人。

胡仲弓

胡仲弓　山行观紫云洞

浪游知几载，久不到山巅。

泉石曾留意，烟霞未有缘。

松阴长匝地，塔颖欲鑽天。

待洗尘埃脚，重来访紫仙。

胡仲弓

胡仲弓　山中

世情纷醉梦，抱独入山林。

有竹堪翳俗，无弦谁赏音。

松萝青嶂合，鸡犬白云深。

未必幽居者，能赓梁甫吟。

胡仲弓

胡仲弓　山中访枯崖归偶成

寻僧旭路远，策杖点苔痕。

坐醉松间石，行吟郭外村。

天风翻贝叶，海气涧墙根。

醉撚梅花笑，心期与子论。

胡仲弓

胡仲弓　山中逢老人

头白不知今几龄，儿时犹及见升平。

可怜野老无知识，却认钱塘是汴京。

胡仲弓

胡仲弓　山中归呈友人

拟结岩边草，怀君夜梦刀。

山林胜朝市，道谊寄风骚。

壮志贫难折，吟肩病越高。

主人有公论，清气属吾曹。

胡仲弓

胡仲弓　山中闻猿

山人猿未去，空使山猿惊。

迎风坐枯藤，吟作长短声。

山猿汝何知，亦有故旧情。

人兮不如猿，冷暖随时生。

不见求友莺，乔木长嘤嘤。

胡仲弓

胡仲弓　山中夜闻虎啸

日落山色黄，樵夫不敢下。

风号万壑哀，鸟雀亦惊怕。

人谓斑将军，此地正争霸。

数声地欲裂，咆哮直深夜。

道人铁石心，惯听何足讶。

若逢万万侯，羽镞不汝赦。

胡仲弓

胡仲弓　山中有花一种俗名花叶不相见感而赋之

世间雁燕本无情，天上参商谁会面。

花叶自是同根生，何事开时不相见。

胡仲弓

胡仲弓　山中值雨偶成

山中云气多，忽合即为雨。

垤鹳鸣一声，毒龙戏吞吐。

翻手覆手间，纷纷不可数。

彼苍难致诘，阴晴竟谁主。

此雨只在山，何以泽下土。

阿香推不来，借我霹雳斧。

斫破太虚空。银河漏莫补。

风云只片时，一施天下溥。

胡仲弓

胡仲弓　上元观灯

月挂墙头杨柳枝，繁灯烂漫玉琉璃。

绮罗尽学宫妆样，歌舞休传外国词。

满路竞看花灼灼，故京谁念黍离离。

他年同侍传柑宴，记取楼前掷果时。

胡仲弓

胡仲弓　身事

身事未如意，眉头不暇攒。

青衫笑官冷，白屋带儒酸，

痴性生业澹，中年贫最安。

不为温饱计，尽可耐饥寒。

胡仲弓

胡仲弓　省坟

纸灰飞作满山法，倚遍灵丘暗怆神。

日暮归来肴核尽，松阴犹有乞墦人。

胡仲弓

胡仲弓　失脚

失脚江湖久，忧时鬓欲皤。

壮心驰北阙，痴梦绕南柯。

万里关山远，一春风雨多。

穷檐茅屋下，忍听扊扅歌。

胡仲弓

胡仲弓　失题

一别家山不计程，断人肠处若为情。

客床欲结鸳鸯梦，夜夜相思睡不成。

胡仲弓

胡仲弓　失题

成蹊虽无言，妩媚随东风。

挺挺冰雪姿，所禀自不同。

胡仲弓

胡仲弓　失题

抱琴终日坐槐庭，万绿阴中一掬清。

天地山河俱荫芘，肯将风浪向人生。

胡仲弓

胡仲弓　失题

篇篇剔蠹鱼，字字编科斗。

萤小无晶光，明月入我牖。

胡仲弓

胡仲弓　失题

年来古道不堪行，尽避君厨俊杰名。

莫枉锥刀鞭算手，且调金石击撞声。

胡仲弓

胡仲弓　失题

谪居姜相庸奚损，贫杀无英直是清。

风月分来无著处，摩挲海眼看长鲸。

胡仲弓

胡仲弓　十二月十五夜雪

听得窗前雪打声，起来眼界甚分明。

从前浪说丰年瑞，三白如今始作成。

胡仲弓

胡仲弓　石轩席上分韵得石字

解衣坐虚窗，夜阑万籁寂。

月出东南隅，照我楼半壁。

对影欲起舞，袖短不成拍。

浩歌慰心赏，欢声动金石。

拊栏发长啸，清风生两腋。

吟声鬼神悲，醉眼江湖窄。

吾自乐吾生，光阴似过客。

物只打一块，天地失形迹。

山鹤从何来，点破春空碧。

我欲从之游，八荒随所适。

戛然鸣一声，云深何处觅。

胡仲弓

胡仲弓　世路

春山寂寂锁云萝，林外钩辀声最多。

不是哥哥行不得，只愁世路有风波。

胡仲弓

胡仲弓　世途

世途犹炙热，一雨便成秋。

长啸风生腋，孤吟人倚楼。

生涯付杯酒，清梦绕鱼舟。

壮士悲何事，湖山忆旧游。

胡仲弓

胡仲弓　试剑石

青蛇生胆气，袖过洞庭湖。

既有虎堪刺，岂无龙可屠。

铁山何用碎，崖石至今枯。

欲断楼兰首，能安砥祕欤。

胡仲弓

胡仲弓　适吾意

嘲风咏月天，问花寻柳地。

随遇可行乐，但欲适吾意。

胡仲弓

胡仲弓　寿赵默庵

九十风光老益强，一生长得对东皇。

结成梅子味初实，开尽荼醾晚更香。

尧历不随春脚去，周天从此日头长。

年年常记今时节，花满朝冠酒满觞。

胡仲弓

胡仲弓　书怀

贫居无外事，图得念头情。

冷眼观时政，平心阅世情。

好花临水种，瘦竹傍墙生。

自足供幽致，何须隐姓名。

胡仲弓

胡仲弓　暑中杂兴

一刻之閒直万金，苦无不可共幽襟。

成年不作西湖想，听得啼莺不自禁。

胡仲弓

胡仲弓　暑中杂兴

不惯山中夜月寒，满窗树影藓花乾。

移床近壁不敢卧，恐是龙蛇之屈蟠。

胡仲弓

胡仲弓　暑中杂兴

今年不上一竿竹，渠岂於人亦世情。

风雨尚八千个在，结巢吾欲听秋声。

胡仲弓

胡仲弓　暑中杂兴

白鸥吾有一日雅，畴昔见之机与亲。

沧浪忽欲从此逝，嗔我手揖无诗人。

胡仲弓

胡仲弓　暑中杂兴

是非不到野溪边，只就梧桐听雨眠。

睡熟不知溪水长，鹭莺飞上钓鱼船。

胡仲弓

胡仲弓　暑中杂兴

平生多可曹修士，说我唐诗最逼真。

不道蹇驴风雪里，何如黄犊过比邻。

胡仲弓

胡仲弓　暑中杂兴

俚谓革华乌脚鬼，吾尊毛颖黑头公。

举华作传何为者，颖则万世辞文工。

胡仲弓

胡仲弓　暑中杂兴

只锄蔬甲亦妨閒，久与溪云断往还。

今日偶来僧却在，共煎茶吃话庐山。

胡仲弓

胡仲弓　双髻山

千古丫鬟高插天，淡妆浓抹傅雪烟。

眼前不见峨眉老，独有青山长少年。

胡仲弓

胡仲弓　水乐洞

娲皇昔日奏钧天，一派清音知几年。

寄语山灵好收拾，不须留与世人传。

胡仲弓

胡仲弓　睡猫

瓶吕斗粟鼠窃尽，床上狸奴睡不知。

无奈家人犹爱护，买鱼和饭养如儿。

胡仲弓

胡仲弓　思故乡

随龙南渡后，五世作泉人。

仅识传家谱，空余报国身。

中原无马迹，钜野隔边尘。

北定知何日，归期未有因。

胡仲弓

胡仲弓　四明月

春月如处女，皎皎暮云间。

婵娟不自衒，欲见乃许难。

春云变态，玉貌长端端。

封九龙扫尘匣，略与幽人看。

胡仲弓

胡仲弓　四明月

夏月如循吏，见乾皆懽颜。

当此列日余，和气一夜还。

龚黄久不作，元在青云间。

欲往从之游，天高恐难攀。

胡仲弓

胡仲弓　四明月

秋月如翰林，标致清如许。

天上白玉堂，子独於中处。

夜直五云边，冰壶了无滓。

几度醉归来。安用金莲炬。

胡仲弓

胡仲弓　四明月

冬月如御史，正色凝云端。

风霜何凛凛，一见应胆寒。

乌飞绕三匝，禁树相团栾。

心术晦昧人，不敢抬头看。

胡仲弓

胡仲弓　松湾访僧

一关锁已透，见性复明心。

佛屋灯常续，禅房春又深。

楼空遗稿在，琴古暗尘侵。

待约许询辈，时来访道林。

胡仲弓

胡仲弓　送处逊渡淮谒秋壑

江湖波浪恶，底事欲西往。

去作扬州客，来寻贾垒盟。

金山迷远望，玉树候吟声。

野鹤曾游处，登临一怆情。

胡仲弓

胡仲弓　送传明府之南安

扶字及催科，三年鬓已皤。

公心如日月，浮议任风波。

父老颦眉说，儿童拍裳歌。

归装无一物，空有绿旗多。

胡仲弓

胡仲弓　送丁鍊师归福堂

易东流派远，千载见斯人。

金鼎烹龙虎，丹书役鬼神。

形舑心更古，食淡语尤真。

野鹤冲天去，空余华表身。

胡仲弓

胡仲弓　送丁仲圭归合沙

去秋曾作送行诗，又见贞人话别离。

杨柳柔条未堪折，梅花聊赠岁寒枝。

胡仲弓

胡仲弓　送方衣民罢官东归

咄咄复咄咄，北地多霜雪。

谁能路坦夷，骥足亦遭跌。

天地本不恶，凤翅乃尔折。

材大用则小，人巧已则拙。

问讯既不通，去就当早决。

虽阨阮籍途，

难断张仪舌。木天宜晚开，

紫薇迟后发。会有溧水公，

荐书来不绝。

胡仲弓

胡仲弓　送后村去国二首

人言责备过春秋，笑出修门肯怨尤。

去国早知如许急，劝君何事莫来休。

是非不信无公论，胜负常关第一筹。

史笔未青先结局，天刑人祸免推求。

胡仲弓

胡仲弓　送后村去国二首

累疏笺天乞挂冠，此时便合整归鞍。

玉音不许难轻去，局面那知竟未安。

但得中朝常有道，何妨右史左迁官。

此行不被梅花累，把作寻常物外看。

胡仲弓

胡仲弓　送怀玉之越谒秋房使君

纷纷人少强，有客面如铁。

前日方游吴，今日又走越。

一身天地间，行役劳岁月。

问子去何为，岂是事干谒。

往访蓬莱翁，欲换诗仙骨。

此行遇故知，茂林有清樾。

元龙百尺楼，千钧引一发。

妙年负壮志，三军不可夺。

不见韩致光，虎须手曾捋。

不见烛之武，虽老更奇崛。

一杯壮行色，肯作儿女别。

朔风正凝寒，柳已不堪折。

赠子一枝梅，掉我三寸舌。

临风语未终，长江橹声发。

胡仲弓

胡仲弓　送季同归龙泉

天寒犹客路，行李况担书。

唤醒江湖梦，归寻水竹居。

词华须近古，剑气欲凌望。

好趁功名会，言诗特绪余。

胡仲弓

胡仲弓　送枯崖归囊山

江湖无足禁，信步到温陵。

借榻同为客，打包别有僧。

禅心如此水，诗句可传灯。

已尽山阴兴，归欤扫葛藤。

胡仲弓

胡仲弓　送李茂先去国

榻前一疏犯龙颜，身在危难进退间。

自是直言难见售，却於大义颇相关。

孤忠力为朝廷计，众望公归台省班。

毕竟名高人所忌，且移别眼看青山。

胡仲弓

胡仲弓　送吕时可监丞朝假归里

局面新更着数宽，如何国手要投閒。

逆知后日清流祸，厌作中朝时样官。

兄弟真情求去易，君臣大义学来难。

玉音不许违三月，此意应须反覆看。

胡仲弓

胡仲弓　送罗去华

江湖如许阔，无地著诗流。

难觅青精饭，空回明月舟。

分甘贫国士，莫谒富民侯。

阮处风波恶，无鱼可上钩。

胡仲弓

胡仲弓　送梅村归三山

此别重逢知几秋，梅花虽老更风流。

东君未漏春消息，罚与人间作蹇修。

胡仲弓

胡仲弓　送梅村归三山

独笑坐鞍自课诗，江云雨树两依依。

客怀生怕西风恶，才入秋来便赋归。

胡仲弓

胡仲弓　送梅舑三山

曾共梅花约，论心到岁寒。

如何倾别酒，独自上吟鞍。

药裹留余刘，诗囊有近刊。

怀人眇云际，频展墨龙看。

胡仲弓

胡仲弓　送沈鍊师归武夷

仟骨久已蜕，尚遗空石函。

白云最深处，猿鹤情相谙。

松花饥可飧，渴饮寒泉甘。

招邀武夷君，清风资玄谈。

胡仲弓

胡仲弓　送沈鍊师归武夷

焚香礼象纬，步虚声摩空。

千趄古洞天，依稀五明宫。

宝珠如黍米，悬悬太虚中。

鍊师於此时，金丹满炉红。

胡仲弓

胡仲弓　送松坡下第调官南归

同点龙门额，君先赋式微。

自怜为客久，不忍送人归。

受钺张油幙，行囊富彩衣。

江干回首处，云树两依依。

胡仲弓

胡仲弓　送汤武谕倅吴门

诸贤出处最关时，独有先生早见机。

汉櫃昔曾藏谏笔，吴江今可澣朝衣。

剩留千古清名在，带得一身公论归。

世事如碁吾懒着，敢将局面例言非。

胡仲弓

胡仲弓　送谢刑部使君赴召

擿奸方喜俗无哗，一札飞来墨敕斜。

职业已升金掌贵，吏民空拥彩旗遮。

疑车趣召二千石，舆颂观传十万家。

桃李竞随春脚去，仅留遗爱在桐花。

胡仲弓

胡仲弓　送谢刑部使君赴召

中和报政二年间，五马朝天不可攀。

南国愿留申伯住，东山催起谢公还。

银钩铁画辉棠荫，玉鉴冰壶照笋斑。

名在御屏扒课最，前途重见玺书颁。

胡仲弓

胡仲弓　送友人

才到离亭泪满衣，云山千里梦相随。

石州一曲阳关酒，窨约归来是几时。

胡仲弓

胡仲弓　送月塘回蓝溪

仕路无媒且折枝，官清不泌计高卑。

塞翁失马庸奚捐，海客盟鸥盍见疑。

世狭有材无用处，家贫择宦欲何之。

蓝溪溪上风波少，自把梅花自赋诗。

胡仲弓

胡仲弓　送赵明叔分教潮阳

昌黎遗俗在，兴教更烦君。

地产无名木，春生半水芹。

诗歌麟趾化，笔补鳄鱼文。

莫厌官毡冷，相期粉省芸。

胡仲弓

胡仲弓　送赵汝楫分教建安

又领皋比走建安，青衿喜色上眉端。

诗因老去难言别，毡到春来不觉寒。

当日紫阳传授学，他年粉省校雠官。

圣门岂必肯私淑，莫把规随一例看。

胡仲弓

胡仲弓　送赵庸斋去国

十年居要路，依旧老书生。

公论是非定，宗臣去就轻。

群鸦分地噪，一凤仰天鸣。

善类俄星散，何因见太平。

胡仲弓

胡仲弓　岁饥郡行岩卹过余杭呈辛县尹

山城丰货集，富庶如丰年。

市有醉人卧，野无饿莩眠。

天目会深秀，余不流清妍。

山花堕酒瑆，水鸟上渔船。

禄薄吏如隐，心閒令欲由。

人言风土美，我羡长官贤。

何须论赤望，此地称华颠。

胡仲弓

胡仲弓　太真卧病图

鬓蝉彫落柳眉颦，惭愧三郎不见嗔。

一病早知尸解去，定无罗袜堕边尘。

胡仲弓

胡仲弓　谈星陈炎发求诗

从来此物最瞒人，术好多为造物嗔。

若把天机会泄漏，罚教甘石一生贫。

胡仲弓

胡仲弓　谈星林汉留求诗

君贫卖术我卖文，君贫似我贫一分。

君挟天盘走湖海，我携破砚登青云。

两穷相值君莫笑，卖文有时饥可疗。

天边一点少微星，会与太阳来合照。

胡仲弓

胡仲弓　汤惠院以五言定交用韵以谢

阿邕才识面，转盼便回春。

药笼还君富，诗囊笑我贫。

学遵东鲁训，句逼晚唐人。

五字论交意，吟边忆李频。

胡仲弓

胡仲弓　桃源图

桃源分二种，半在此源栽。

向为逃秦去，今还归赵来。

山川犹古昔，人物不尘埃。

刘阮何为者，无言空自回。

胡仲弓

胡仲弓　桃源图

误人仙源不记春，花间一见喜津津。

可怜尘迹空遗恨，一树桃花经几秦。

胡仲弓

胡仲弓　题宝叶笑端

碧潭秋月句尤奇，系竹拈花总是诗。

说著推敲便堪笑，问师端的笑何时。

胡仲弓

胡仲弓　题陈希夷睡图

形睡神非睡，心閒身亦閒。

是非都不管，高卧华州山。

胡仲弓

胡仲弓　题崇福寺青山阁

禅余无一事，冷面看青山。

明月几时有，白云终日閒。

地虚尘不到，天远手难攀。

直下看人境，纷纷醉梦间。

胡仲弓

胡仲弓　题窗间墨竹

一寸毛锥当小锄，新篁移傍野人居。

难栖天上鸣阳凤，且伴窗前剔蠹鱼。

大节肯随风俯仰，数枝长带月扶痚。

此君本是虚心物，那更形声总是虚。

胡仲弓

胡仲弓　题村居壁

何处村居好，山边况水边。

数间茅屋下，一带槿篱前。

绕舍千竿竹，传家二顷田。

但求安乐法，不必问流年。

胡仲弓

胡仲弓　题冯中郎庙

论将功中可策勋，至今香火密如云。

生时不遇孝文帝，定有何人肯荐君。

胡仲弓

胡仲弓　题高伯寿墨梅

才见梅花喜溢眉，无声诗索有声诗。

自从即墨移来种，莫辨南枝与北枝。

胡仲弓

胡仲弓　题高伯寿墨梅

生来洁白本无瑕，翦雪裁冰擅一家。

堪叹俗流刚点涴，故将水墨写梅花。

胡仲弓

胡仲弓　题黄聑玉寒瘦藁

几回吟杰句，破砚几遭焚。

古道不复作，唐风犹可闻。

寒於梅傲雪，瘦似竹侵云。

近世无郊岛，诗人数到君。

胡仲弓

胡仲弓　题金粟洞

名山洞府三十六，若拟帽峰犹未足。

有人曾此坐丹炉，有人曾此安碁避。

一朝悟道归去来，依旧紫云锁林屋。

武荣贾客来洛阳，手携尺书叩岩谷。

觌面亲逢吕洞宾，有眼不辨郑文叔。

功成行满欲度人，酬之遗以半升粟。

岂知粒粒皆金砂，一服可但能辟谷。

先嗔后喜来重寻，痴心才动隔山谷。

故老相传金粟仙，凌霄有塔苍标玉。

乾坤外物号无尘，凡夫到此懒著脚。

我来稽首问先生，若为乞得壶中药。

刀圭分与医国人，却入深山抱幽独。

先生道我亦不尘，且走千岩并万壑。

它时相过岳阳楼，定把奇书与君读。

胡仲弓

胡仲弓　题金粟洞

谁信东南有此山，几回蜡屐只空还。

乾坤超出浮尘外，世界深藏粒粟间。

鹤不旭来华表在，犀从飞去紫云閒。

扪萝直上凌霄塔，见说微垣手可攀。

胡仲弓

胡仲弓　题劳劳亭

流水无情去不还，白杨青草满前山。

古今多少兴亡事，人自劳劳亭自閒。

胡仲弓

胡仲弓　题刘氏东陵图

昔日青门喜种瓜，尚遗种子在天涯。

如今落在刘郎手，刘邵原来自一家。

胡仲弓

胡仲弓　题潘庭坚响玉集后

陛对端平日，雄文四海传。

一登黄甲后，多在紫岩边。

好客时招饮，贪诗夜废眠。

寥寥三百载，先后两庭坚。

胡仲弓

胡仲弓　题清泉院

孤僧如槁木，住处远人烟。

山有千年寺，名因一派泉。

堂虚遗像暗，壁败野藤穿。

坐座空尘积，无人来叩禅。

胡仲弓

胡仲弓　题山居十绝　寒岩

境於胜处筑新岩，中有仙翁换骨函。

门户本来无锁钥，白云从此不须缄。

胡仲弓

胡仲弓　题山居十绝　极目

万仞岗头着此身，乾坤围里尽红尘。

欲知山水有穷处，却是离娄看得真。

胡仲弓

胡仲弓　题山居十绝　掬清

止水中间别有天，濯缨人去自清涟。

明珠万斛归尘土，不及山中一掬泉。

胡仲弓

胡仲弓　题山居十绝　跨鳌

惊涛日夜战喧{尴监换豕}，危甚瞿塘滟澦堆。

稳把一竿临碧水，三神山上钓鳌来。

胡仲弓

胡仲弓　题山居十绝　柳塘

翠眉低拂效宫颦，近水亭台剩得春。

千古渊明扶不起，一枝赠与折腰人。

胡仲弓

胡仲弓　题山居十绝　梅涧

今昨孤山迥不同，逋仙谁与管春风。

暗香痚影无寻处，元在冷冷一涧中。

胡仲弓

胡仲弓　题山居十绝　平远

万里江山万里天，沙平雁落远相连。

西风吹断云衣细，一叶飞不是钓船。

胡仲弓

胡仲弓　题山居十绝　深省

鲸音千里送惊涛，偏为人间破睡魔。

待得耳根清静后，觉来醒处已无多。

胡仲弓

胡仲弓　题山居十绝　一线天

许大乾坤满世间，管窥蠡测已为难。

谁将一线通天窍，输与高人着眼看。

胡仲弓

胡仲弓　题山居十绝　云卧

来寻高处卧吟身，泉石中间避世尘。

莫把白云都占断，也分一半与閒人。

胡仲弓

胡仲弓　题寿星寺杯泉

勺水原来亦自多，便盈科后要如何。

老龙岂是杯中物，放出长江与大河。

胡仲弓

胡仲弓　题水竹居

云根无觅处，藏在此山阿。

地僻尘缘少，心清诗料多。

竹虚元有节，水止故无波。

甚欲投簪去，同君住薜萝。

胡仲弓

胡仲弓　题桃源图

桃溪春水绿如苔，溪上红桃夹岸开。

乳燕掠将芳草去，子鱼衔出落花来。

田中黍稷随时艺，雨后桑麻绕舍栽。

此日逢人休问语，生涯闻已半蒿莱。

胡仲弓

胡仲弓　题桃源图

图中想像晋桃源，问着桃源不澉言。

只道乱来无境土，谁知静里有乾坤。

年深莫辨烟霞迹，洞古犹粘苔藓痕。

吟杖懒随刘阮去，漫寻春色到柴门。

胡仲弓

胡仲弓　题天海风云之楼

欲舣扁舟约月明，倚楼少待暮潮平。

雁边有客关新恨，鸥外无人访旧盟。

天地能容苍海阔，风波难与白云争。

回头便踏尘埃路，莫忘山中此段清。

胡仲弓

胡仲弓　题通妙亭柱

小亭存古意，雅称道家风。

澉水鸭头绿，山茶鹤顶红。

内丹还九转，法鼓叩三通。

若问希夷事，檐铃语未终。

胡仲弓

胡仲弓　题武适安宁卷

听琴未了听吟声，泻出冰壶一片清。

学到唐人超绝处，前身便是武元衡。

胡仲弓

胡仲弓　题溪亭

借得溪亭一解衣，忘机燕子去来飞。

采桑女伴携篮过，罢钓儿郎荡桨归。

嫩草正芳鹅鸭斗，浅潮初落蟹鱼肥。

开门坐对真山水，不信人间有是非。

胡仲弓

胡仲弓　题杨妃上马娇图

并辔行春沉醉归，侍儿扶上绣鞍来。

君王微笑回眸看，肯信嵬坡掩面时。

胡仲弓

胡仲弓　题野云庵

庵中有高人，不受红尘触。

吟诗每夜深，来伴山云宿。

胡仲弓

胡仲弓　题叶山甫见惠古琴走笔以谢

南风之歌久绝响，生民不作声希想。

声音之道与政通，审音知政惟丝桐。

堪嗟世道多翻覆，几度桑田变陵谷。

摩挲古物忆当年，人在春风和气天。

治世之音安以乐，斯琴当年羽衣作。

物拘星移阅几周，不图今日为君留。

袖来赠与无弦客，得之何啻如珪璧。

籀文篆古未为奇，我思古人珍秘时。

古人不可得而见，见琴如见当时面。

安得寻声问爨人，为吾一洗琴上尘。

胡仲弓

胡仲弓　题叶石轩学僧寮

静坐求心印，传经续祖灯。

因吟呈佛句，方悟在家僧。

芸叶熏檐蕁，枝辞剪葛藤。

自从骂师后，无放可参承。

胡仲弓

胡仲弓　天竺呼猿

眠云啸月走枯藤，不是园丁中不膺。

自恋香林不归去，前生恐是住山僧。

胡仲弓

胡仲弓　听窦圭琴

指按金徽星斗寒，试听一曲话悲欢。

妙音怕入时人耳，携入白云深处弹。

胡仲弓

胡仲弓　听宫入琴

群哇方杂奏，忽听数声琴。

天地有清气，君王知正音。

悲风生指玉，明月照徽金。

曾抚昭君怨，宫人泪满襟。

胡仲弓

胡仲弓　桐江舟中

推蓬纳山色，愁坐对黄昏。

雨过天无翳，舟行水有痕。

钟声来远寺，犬吠隔烟村。

柳下渔人屋，收罾早闭门。

胡仲弓

胡仲弓　桐庐县

富春山下桐庐县，江水萦回千万峰。

县宰何人真解事，做官来向画图中。

胡仲弓

胡仲弓　晚春

万红千紫已摧残，留得荼醾一架看。

燕子不知人意懒，飞来帘里诉春寒。

胡仲弓

胡仲弓　晚静

当日濂翁此读书，自编小说爱芙蕖。

方池静植香清远，便拟蓬莱小石渠。

胡仲弓

胡仲弓　晚梅次韵

准拟和羹滋味成，如何尚带隔年英。

春风可是无分别，遣放夭桃相并生。

胡仲弓

胡仲弓　晚梅次韵

年少丛中最老成，春风一点尚留情。

先生早晚调羹去，说与群儿莫浪争。

胡仲弓

胡仲弓　晚眺

数点寒鸦过别村，晚来秋色眼中分。

木从阙处留残照，山欲昏时杂乱云。

两岸草深虫语话，一汀沙白鸟耕耘。

林间僧舍知何处，回首钟声远近闻。

胡仲弓

胡仲弓　晚眺

几度徘徊对暮天，怀人珍重寄诗篇。

古今上下几千首，天地中间八九椽。

史醒吟魂归浊酒，移将杰句上华颠。

南来诸老凋零尽，回首斜阳倍黯然。

胡仲弓

胡仲弓　王用和归从莆水寄呈后村

江湖从学者，尽欲倚刘墙。

自笑尘埃眯，难薰衣钵香。

薜萝缘古树，桃李背春场。

萤爝飘流去，能依万丈光。

胡仲弓

胡仲弓　为续芸赋

芸居老衣钵，付与宁馨儿。

旧种无多叶，生香不断枝。

折芳归艺圃，賸馥入诗脾。

粉省他年事，清名当自期。

胡仲弓

胡仲弓　为源上人题宝叶

宝莲千万叶，叶叶是如来。

净土社中得，无波水上栽。

根头藏舍利，香气避尘埃。

移向松湾去，山花不敢开。

胡仲弓

胡仲弓　闻西事有感

春水方生秋又残，上流无处避风寒。

杜鹃飞向东南去，怕见如今蜀道难。

胡仲弓

胡仲弓　问陈禹锡太博病

脉虚非别症，身坐蠹鱼痴。

造物不青眼，江湖此白眉。

近来书不至，远宦梦相随。

遣病无他嘱，加餐诵杜诗。

胡仲弓

胡仲弓　问梅

费尽工夫点缀春，暗香动处少人闻。

近来宫样梳妆巧，只要明珠不要君。

胡仲弓

胡仲弓　卧听

卧听芭蕉卷雨声，熟梅天气半阴晴。

几年不作云山梦，特地来寻泉石盟。

竹杖芒鞋坟得意，桃笙葵扇又关情。

清和时节如寒食，昨日街头人卖饧。

胡仲弓

胡仲弓　乌衣巷

飞云当日未停骖，巷在秦淮水以南。

可笑异闻唐小说，余风犹袭晋清谈。

胡仲弓

胡仲弓　无尘殿

劫灰飞不到，人迹不曾来。

浪说珊瑚树，空涵玉镜台。

洞虚风度竹，泉冷石无苔。

汩汩樊笼者，何因避世埃。

胡仲弓

胡仲弓　吴潘二台官以直言左迁董夕郎亦以荐贤之故相继翩然而去公论惜之三

三凤高飞挽不留，辕驹仗马转堪羞。

明朝封事排阊阖，公认从来在士流。

胡仲弓

胡仲弓　吴潘二台官以直言左迁董夕郎亦以荐贤之故相继翩然而去公论惜之三

凤采才看耸柏台，如何又遣赋归来。

晚年造物多颠倒，雷发原来是祸胎。

胡仲弓

胡仲弓　五峰岩

开到荼醾春事阑，又寻杖履看青山。

人行瘦石枯藤上，路入蛮风瘴雨间。

佛地平分天界限，道场元属鬼门关。

野僧不会游人意，日未晡时及早还。

胡仲弓

胡仲弓　戊午天基圣节口号

瓣香三舞蹈，咫尺是天颜。

雨露涵濡下，风云际会间。

寸心瞻北阙，万寿祝南山。

可是儒毡冷，堪陪玉笋班。

胡仲弓

胡仲弓　悟枯崖将过莆城参访后村书此赠行

吟单何日起，持钵倚刘墙。

莲社招师入，松阴去路长。

白云迷眼界，明月照诗囊。

莫吸西江水，风波不可当。

胡仲弓

胡仲弓　西湖寒食

寒食风光不动尘，西湖几处泪沾巾。

客中忽作松楸梦，羞儿原头滴酹人。

胡仲弓

胡仲弓　西湖怀古

水拍平堤欲蘸天，濯缨人在小桥边。

古今尘世知多少，沧海桑田几变迁。

驼巘勋名无竹写，孤山衣钵有梅传。

谁能撰取西湖传，持到玉皇香案前。

胡仲弓

胡仲弓　西来洞天

可是胸中负怪奇，一丘一壑尽逶迤。

自从猿向西方去，鹫竺飞来未可知。

胡仲弓

胡仲弓　西陵桥

界破苏公十里堤，雕梁轧水漾虹霓。

杜鹃也恋钱唐景，不向西陵桥上啼。

胡仲弓

胡仲弓　西塔

杖策来寻塔庙仙，半程便到碧霄边。

三千民办浮尘外，百二山河在眼前。

推把孤标长插地，只消一柱可擎天。

夜阑籁静凭栏听，隐隐星河人扣舷。

胡仲弓

胡仲弓　西溪即事

柴门斜对水，一迳锁松萝。

积雨溪流急，閒云山占多。

村庄留客饭，樵父教儿歌。

听得田间语，安排收晚禾。

胡仲弓

胡仲弓　溪亭夜集走笔

倚柱看潮生，渔歌静中发。

吟罢寂无声，江风对山月。

胡仲弓

胡仲弓　溪亭夜吟

系缆堤边江水平，负来细细袭衣轻。

淡烟几抹沙痕暗，新月一钩天际明。

锦绣围中搜野趣，笙歌丛里和吟声。

酒阑不尽迟留意，后约须寻李杜盟。

胡仲弓

胡仲弓　喜郭吉甫擢第调尉八柱还里

一第全家待，君今衣锦归。

折来新月挂，忘却故山薇。

禄近鸂呈瑞，官清马不肥。

海门西去路，归鸟故飞飞。

胡仲弓

胡仲弓　侠客

仗剑一长笑，出门游四方。

雄心吞宇宙，侠骨耐风霜。

豺虎须擒攫，狐狸敢颉颃。

大梁二壮士，千古姓名香。

胡仲弓

胡仲弓　仙霞岭

未了江湖债，风霜鬓欲华。

吟身长是客，旅舍不如家。

山色笼晴昼，湍声潄浅沙。

不因韁锁系，来此老烟霞。

胡仲弓

胡仲弓　小吴园

临水开门径，关防俗子来。

竹添当户笋，梅老靠墙枝。

岚气侵衣袂，湖光媚酒卮。

主人全谢客，时遣鹤相随。

胡仲弓

胡仲弓　晓来

晓来对雪看唐诗，自暖茅柴酒一卮。

绝胜五陵贵公子，销金帐下饮羔儿。

胡仲弓

胡仲弓　晓枕听禽言

山鸟不知名，窗前作意鸣。

自言还自答，终始一般声。

胡仲弓

胡仲弓　效行即事

贪看梅花短作程，吟鞭不动马蹄轻。

村庄到处如知已，物色於人亦有情。

去雁远连潮水落，乱山低与暮云平。

倚栏无语閒商略，此景谁能画得成。

胡仲弓

胡仲弓　辛丑上元

官府张灯试太平，斯民从此不聊生。

使君只听笙歌沸，不听闾阎愁叹声。

胡仲弓

胡仲弓　秀野

世路荆榛日日深，山居抱膝且长吟。

便教定亶无公论，不到风闻松竹林。

胡仲弓

胡仲弓　秀野

主人风度不尘埃，幻作东西两洞来，

惟有桑田变陵谷，直从心地起楼台。

水于曲处流觞出，山到尽头留屐回。

倦客几时归去得，税园随分买花栽。

胡仲弓

胡仲弓　选官图

百年穷仕宦，尽在此图中。

真假名虽别，升沉理则同。

前程如漆黑，末著满盆红。

时采毋虚掷，平迁至上公。

胡仲弓

胡仲弓　雪磴

石磴不可攀，前头有积雪。

安得冰玉人，对此清高节。

胡仲弓

胡仲弓　雪后

一冬寒意少，既雪又还晴。

地面冰初结，天涯春已深。

六花随雨化，三白有梅争。

袖手灞桥道，怀人心事清。

胡仲弓

胡仲弓　雪晴

云解雪初晴，青山依旧青。

水涵霜夜月，梅落晓天星。

造物无今古，人生几醉醒。

倚楼吟未足，更上武林亭。

胡仲弓

胡仲弓　雪中有感

闾阎愁叹不堪闻，风雪如何是作嗔。

白玉楼台银步障，只宜富贵不宜贫。

胡仲弓

胡仲弓　寻梅

因探梅花踏晓云，隔墙时有暗香闻。

枝头才漏春消息，便带春愁一二分。

胡仲弓

胡仲弓　延平舟中

双桨去夷犹，延平津上州。

英雄三尽剑，今古一潭秋。

市近人争渡，山回水急流。

前头风浪恶，莫放钓鱼舟。

胡仲弓

胡仲弓　严子陵钓台

聘幣凡三到水涯，东都莫是欠人才。

当时若使无新室，此地安知有钓台。

鱼水相忘身外乐，羊裘曾卧禁中来。

桐江一派清如昨，千古高风挽不回。

胡仲弓

胡仲弓　杨仲仁为梅返魂有诗因次其韵

窗草不除生意足，朋豩瓶梅今似之。

嘘枯苟得一援手，寒暖不问南北枝。

胡仲弓

胡仲弓　杨仲仁为梅返魂有诗因次其韵

谢娥羌管徒浪说，东君造化何容私。

更得孤根有所托，终有结果调羹时。

胡仲弓

胡仲弓　腰痛

门前齐雪立，因被病相魔。

堪佩金鱼否，能悬宝剑麽。

折非陶令懒，瘦似沈郎多。

已办扬州鹤，其如十万何。

胡仲弓

胡仲弓　邀月坐中庭

邀月坐中庭，清影不可驻。

举酒浇枯肠，落笑欠长句。

瀣气惟沾衣，秋声远鸣树。

磕睡依危栏，梦断足幽趣。

胡仲弓

胡仲弓　野烧

朝见樵人纵斧斤，莫看野火拥红云。

枣丛怕有芝兰种，莫把芝兰一例焚。

胡仲弓

胡仲弓　夜泊朋溪钓隐

借得溪亭暂解鞍，溪亭拟作钓船看。

不应隐处近城郭，未秘终身把钓竿。

胡仲弓

胡仲弓　夜过萧寺

寻僧过野寺，清话捧茶瓯。

幡影风生树，钟声月在楼。

梅花薰纸帐，贝叶看银钩。

为问西来意，因成一夜留。

胡仲弓

胡仲弓　夜梦蒙仲书监作二象笏与余各分其一觉而有赋

古人创一物，在理不成饰。

持此非备忘，洁白贵彰德。

世无骨鲠臣，朝夕侍君侧。

善恶欠书谏，唾骂谁击贼。

吏进思效忠，官执欲称职。

奸回浊浊天縡，孰任排格力。

愿为顾少连，勿学元友直。

上意方简在，竹符畀泥轼。

政成秉介圭，入觐朝北极。

簪得寸进尺裹紫囊，玉立凛正色。

顾余初筮令，寒饿日驱迫。

手板非倒持，倚席惧引慝。

分我意何厚，榻前便指画。

一梦虽难凭，品秩从此得。

毋但啸西爽，清谈更何益。

课最玺书来，洗眼看黄敕。

汲引会有期，并力扶社稷。

胡仲弓

胡仲弓　夜闻琵琶

金波西流云路洁，千星万星犹点缬。

身世如在冰壶中，高卧风棂赏清绝。

谁家拟动郁轮袍，自抱心声细推说。

猝然闻之耳亦清，徐听令人心欲裂。

八音独有丝声哀，似此琵琶声更切。

龙香动处弦欲折，自拨一声三击节。

湓浦有人曾话别，舟中夜闻金缕制。

司马酒肠刚似铁，泪珠变就青衫结。

清音巧作声呜咽，此器特为愁人设。

韵如寒泉清且冽，安得曹纲同一拨。

曲终忽作裂帛声，万籁沉沉天地阔。

胡仲弓

胡仲弓　夜行口占

夜程多晦昧，举步要分明。

肯以中途废，须寻直道行。

心灯长不烬，眼镜自然清。

白昼昏迷者，荆榛满路生。

胡仲弓

胡仲弓　夜饮颐斋以灯前细雨檐花落为韵分得前字又得花字赋二首

春去如惜别，泪雨滴檐前。

酒病思卢橘，吟魂逐杜鹃。

堂虚香穗直，风定烛花圆。

万籁沈清夜，瓦沟闻落泉。

胡仲弓

胡仲弓　夜饮颐斋以灯前细雨檐花落为韵分得前字又得花字赋二首

万仞骚台立海涯，堂堂笔阵走龙蛇。

唤回蝴蝶三更梦，吟落荼醾一架花。

座上风流追靖节，酒边豪放逼刘叉。

幅巾危坐清源□，涉待山阴渐熟瓜。

胡仲弓

胡仲弓　夜饮赵明府归来偶成

睡思浓时酒已醺，主人犹自倒金樽。

绮筵散尽月初上，画烛泣残农正分。

榕叶声中清醉梦，梅花影里返吟魂。

归来小立楼西角，紫帽峰头生白云。

胡仲弓

胡仲弓　夜坐冥搜闻吟声

青灯耿耿透窗明，一字推敲睡不成。

只道衰翁自迂阔，隔楼亦有苦吟声。

胡仲弓

胡仲弓　一第

六年收一第，不特为荣身。

殿下拜明主，堂前有老亲。

衣冠新进士，湖海旧诗人。

误入功名网，归来负钓纶。

胡仲弓

胡仲弓　一志

念头才起处，此一常分明。

其中有主帅，谈笑驱五兵。

胡仲弓

胡仲弓　颐斋联日有事於琛亭赋诗聊为解嘲

诗人有公事，日日走琛亭。

紫翠和衣重，香尘满面生。

蚌还江月湿，龙起浪云腥。

薏苡亦何有，奚囊澈底清。

胡仲弓

胡仲弓　颐斋诗筒急递次韵奉酬

一日怀人三阅秋，白鸥冰去水悠悠。

江山磨尽古今事，风雨送来天地愁。

蜗处自沿商隐壁，燕归错认仲宣楼。

笛声只在栏干曲，须各西邻高处求。

胡仲弓

胡仲弓　颐斋再作催梅诗次韵

但是南枝尽向阳，凝寒未许暗传香。

水边痚影空浮月，岭外孤根浅带霜。

北帝无因全漏泄，东君何事巧遮藏。

好将羯鼓花前报，莫待狂风破麝囊。

胡仲弓

胡仲弓　已酉上元诗同日立春

又是京华见上元，一番灯火夺春寒。

花蛾巧剪禁风扑，彩燕新裁带月看。

客里无家愁对酒，吟边索句夜凭栏。

寄言云雨休相妒，天下人人欲纵观。

胡仲弓

胡仲弓　倚窗诗

倚窗成小立，风伯为清尘。

帘卷梅当户，云开月闯人。

痚钟来远寺，落叶度吟身。

无限关心事，栖迟寂寞滨。

胡仲弓

胡仲弓　倚栏

倚栏商好句，云散海山青。

风急天无恙，人惊心地灵。

潮迎日笑月，帆片落沧溟。

夜静涛声息，龙吟得细听。

胡仲弓

胡仲弓　倚楼

月明独倚异乡楼，北望天涯几许愁。

故国不归人意老，无情汴水自东流。

胡仲弓

胡仲弓　倚楼

楼高天一握，山入白云根。

寺在牛鸣地，人行犬吠村。

晴窗薰野马，寒木下孤猿。

吟罢月初上，诗僧来扣门。

胡仲弓

胡仲弓　义豩舟中

梦里不知身是客，却疑身是老坡仙。

羽衣道士飞将去，月在波心人在船。

胡仲弓

胡仲弓　忆昔

忆昔岁云暮，狂吟天一涯。

江湖聊寄迹，时节最思家。

有担空行李，无盘可颂花。

寒梅带香味，相伴守年华。

胡仲弓

胡仲弓　意亭

主人心地阔，以意名其亭。

长携一樽酒，坐对前山青。

胡仲弓

胡仲弓　隐者

老去绝尘缘，人疑行地仙。

釜中惟煮石，囊里不储钱。

寄迹茅三加随身诗一编。云山深处住，

与鹤作忘年。

胡仲弓

胡仲弓　隐者

种药满山巅，山衣木叶联。

有时持杖出，只到洞门前。

击石求鲜火，敲冰引滞泉。

深居聊避世，不为学神仙。

胡仲弓

胡仲弓　隐真岩次翁景辅韵

山林营小隐，此隐未为真。

遗粟浑閒事，因金却误人。

洞迷归去路，羽化本来身。

后此岩居者，犹言寂寞滨。

胡仲弓

胡仲弓　咏冰

群阴正胶辮，结作千丈冰，

江河冻欲枯，雪意犹凭陵。

舟楫不可济，水波那能兴。

世路多风寒，履此何兢兢。

本是污浊流，一合乃许凝。

阳气动地回，阴无间可乘。

一旦自消融，红日东方升。

胡仲弓

胡仲弓　咏松

独抱岁寒心，不知时有四。

赤日行炎天，林下自秋至。

胡仲弓

胡仲弓　咏松

凉飚起深谷，清影摇空山。

醉眠石上人，梦中度百滩。

胡仲弓

胡仲弓　咏松

林高动轻籁，云静天无风。

缥缈笙空下，依稀鸾佩逢。

胡仲弓

胡仲弓　咏松

萧萧琴瑟鸣，洒洒霜露下。

愿期素心人，同游明月夜。

胡仲弓

胡仲弓　咏松

高风过岩麓，林杪撼潮海。

满地落松花，杖履袭清霭。

胡仲弓

胡仲弓　咏松

潜心写幽韵，洗耳听寒涛。

吟声自摇动，误疑泛鱼舠。

胡仲弓

胡仲弓　咏松

老枝髯鬣动，古干鳞甲翻。

积阴生润气，芳菲翳兰荪。

胡仲弓

胡仲弓　用后村韵送陈先辈

休将心事问西邻，原宪长贫岂是贫。

黄叶落边迷去路，白云飞处倍思亲。

世间那得埋金者，原上空惭负土人。

苦语只堪吾与汝，倚庐抱恨此情均。

胡仲弓

胡仲弓　用乌山韵题碧吟卷

湖海元龙气，因吟恐负身。

世间无谒客，天下有诗人。

胡仲弓

胡仲弓　用韵达驴与源谷

长耳追风走似流，黔人空使载驴舟。

巾箱欲置无容处，来与骚人款段游。

胡仲弓

胡仲弓　用韵答宝叶

蒲团出定入玄微，尽是山间林下诗。

安得远公陪一笑，朗吟同过虎溪时。

胡仲弓

胡仲弓　尤溪山中

山中寒意足，自笑索裘迟。

野店鸡声饭，颓垣鸦字诗。

雨余松径滑，溪涨板桥危。

问讯恬轩老，乡邻总不知。

胡仲弓

胡仲弓　游承天寺偶成

人间热恼正匆匆，才入山门便不同。

云板声中僧出定，月台影里拂观空。

堂阴岑寂常如夜，殿角清凉不见风。

才得浮云閒半日，明朝马迹又西东。

胡仲弓

胡仲弓　游九日山

散策来游九日山，松风细细袭人寒。

菊花过了重阳节，自是登高兴未阑。

胡仲弓

胡仲弓　游瑞源访修上人

羡师尽得山林趣，顾我初无朝市心。

欲把山林挽朝市，市朝未必似山林。

胡仲弓

胡仲弓　游水乐烟霞二洞三绝

此是游山第二回，天风吹断洞云开。

人生到处须行乐，不为寻梅亦自来。

胡仲弓

胡仲弓　游水乐烟霞二洞三绝

爱山分席坐松阴，草草杯盘慰赏心。

水乐不鸣天籁寂，数声幽鸟和清吟。

胡仲弓

胡仲弓　游水乐烟霞二洞三绝

象鼻峰前得少留，烟霞风景记来游。

等閒拂石题名姓，惹得青云上笔头。

胡仲弓

胡仲弓　游天竺灵隐三绝

游山此是第三回，天竺禅门八字开。

已断此生休佞佛，又随人去乞灵来。

胡仲弓

胡仲弓　游天竺灵隐三绝

呼猿才了复临流，洗出胸中一派秋。

泉石世间真富贵，几生修得到巢由。

胡仲弓

胡仲弓　游天竺灵隐三绝

冷泉亭角坐移时，试看孤峰飞不飞。

峰自不飞人自醉，暮鸦栖了更忘归。

胡仲弓

胡仲弓　游小身岩

各古岩隈迹未尘，几多斧凿幻全身。

金身丈六犹言小，绝倒侏儒世上人。

胡仲弓

胡仲弓　游紫泽观

地偏尘不到，俗客可曾来。

写帖云侵砚，朝赵风满台。

兰荒根有蠹，梅古树生苔。

莫论还丹诀，金炉久已灰。

胡仲弓

胡仲弓　有感时事

湖滨别去五经秋，喜得閒居无悔尤。

华藻不因焚砚弃，功名直待盖棺休。

北山何假移文檄，西事犹堪借箸筹。

四海茫茫才思竟，如君尚向古人求。

胡仲弓

胡仲弓　有感时事

近闻怒发谷冲冠，便有骅骝懒驾鞍。

入洛几年为计密，擎天八柱果谁安。

力排魏阙扶公论，人谡膺门出好官。

犹幸甘陵无部党，不然世事不堪看。

胡仲弓

胡仲弓　余用十字为座右铭因足成一首

不贪以为宝，持戒如护珠。

暮夜金可纳，鬼神不可诬。

男儿重气义，何物分锱铢。

渴饮盗泉人，靡靡真凡夫。

胡仲弓

胡仲弓　与枯崖悟师

振锡归来又许时，苔痕犹污坐禅衣。

时非不定空怀古，惭愧高人蚤见几。

胡仲弓

胡仲弓　与社友定花朝之约

花朝曾有约，来此定诗盟。

隐几江湖梦，闭门风雨情。

身名千载共，心事一般清。

且尽吟樽乐，徂徕不用赓。

胡仲弓

胡仲弓　与石壁诸友山行分得山字

藤萝纡古径，努力共跻攀。

佛屋泉声落，僧窗云影閒。

经残香篆冷，杯短锦囊悭。

兴尽未归去，夕阳犹在山。

胡仲弓

胡仲弓　与瞻甫同访际书记

销閒寻静处，古寺与居同。

坐语僧窗日，行吟塔树风。

香随檐蕁化，句到葛藤空。

未必西来者，能知一苇功。

胡仲弓

胡仲弓　雨中看花

顽云痴雨霸春寒，李白桃红总失欢。

试问东君因底事，却来花上作艰难。

胡仲弓

胡仲弓　雨中有怀

几度怀人风雨中，篝灯坐待鼓三通。

寸心同指长江水，君向西流我向东。

胡仲弓

胡仲弓　雨中有怀

一天风雨暗，楼外失青峦。

枕簟三更梦，襟怀六月寒。

酒船知独载，诗卷为谁删。

咫尺松湾路，思君欲见难。

胡仲弓

胡仲弓　玉泉观鱼

一潭秋水净无尘，付与群鱼东性真。

镇日倚栏看未足，岂知沧海有修鳞。

胡仲弓

胡仲弓　元日

元日复元日，吟边阅岁华。

浅斟浮柏叶，清坐对梅花。

人事年年改，生涯步步差。

诗情无厚薄，春意又萌芽。

胡仲弓

胡仲弓　元日

元日山堂罗俎豆，潜知木主亦悲辛。

土瓜溪笋非乡物，脔肉村醪拟降神。

尽日閒门无贺客，侵晨官道有行人。

喜将弟妹同漂梗，彩服团栾寿老亲。

胡仲弓

胡仲弓　元日

大书春帖当桃符，吟对窗前梅一株。

湖海相逢敀　老少，莫分先后饱屠苏。

胡仲弓

胡仲弓　元日

绿蜡红纱满路新，翠眉蝉鬓往来人。

|

|　阴门户香如雾，十二天街无此春。

胡仲弓　元日次韵

才书元日帖，清事绕吟身。

杖履堪行乐，箪瓢不似贫。

灯花天外喜，池草梦中春。

强饮酴酥酒，陶陶太古民。

浴温泉万水皆清冷，

温泉独尔奇。硫黄闻俗论，

祅石见唐诗。鸥鹭何曾下，

鱼龙定不知。无人发根本，

空使世常疑。

胡仲弓

胡仲弓　元宵

缓辔归来看夜城，千门灯火照街明。

自疑不是乘槎客，却傍银河星斗行。

胡仲弓

胡仲弓　元宵雪

灯火楼台白玉铺，这般禅瑞不如无。

谁能断取维摩手，画出元宵踏雪图。

胡仲弓

胡仲弓　远将归

不勘图经认地名，亦知此去近桐城。

行人未至心先至，羞胜离家第一程。

胡仲弓

胡仲弓　远将归

鹤不归来华表閒，辉金耀碧满湖间。

后来若有林和靖，定不吟梅赂此山。

胡仲弓

胡仲弓　远眺

袖手独凭栏，乾坤杯酒间。

此心常坦易，何地不宽閒。

木落山头秃，冰坚水面顽。

梅花可人意，一见一开颜。

胡仲弓

胡仲弓　约枯崖话

雨中曾折角，策蹇访僧寮。

待约蕉庵住，莫从莲社招。

清风资话柄，流水走诗瓢。

行道知何日，同携过石桥。

胡仲弓

胡仲弓　月临关

长笛一声天地寒，不堪回首月临关。

山河不二无全影，莫说前头桂可攀。

胡仲弓

胡仲弓　云根

出岫无心直等闲，却於天运颇相关。

五云飞绕黄金阙，留得云根在越山。

胡仲弓

胡仲弓　云思

出岫本无心，云在意亦在。

松桧无高枝，舒卷何所碍。

胡仲弓

胡仲弓　杂兴

苏堤拍拍水平湖，谁信田间苗欲枯。

路上行人方苦热，山中七月已围炉。

胡仲弓

胡仲弓　杂兴

百年一瞬息，万事皆尘埃。

所以身后名，不如掌中杯。

山园足花草，雨露相先开。

独有崖下松，春风不曾来。

青林晓霜重，百戟颜如灰。

苍髯五大夫，郁郁何佳哉。







卷127

胡仲弓

胡仲弓　杂兴

佳花费事治，十无二三本。

恶草时扫除，已复相苯{上艹下尊}。

试尝问园丁，否泰乃尔反。

渠方倚锄笑，谓我见事晚。

老天亦何心，生花日衮衮。

胡仲弓

胡仲弓　杂兴

梁武欲为佛，秦皇欲为仙。

万乘犹不足，要与天齐年。

人生几两屐，过眼如风烟。

此心苦无已，忧患常烹煎。

不见客斯逐，力底争秦权。

宁知咸阳市，父子更相怜。

胡仲弓

胡仲弓　再和抱拙清源洞韵

泉声一路和吟声，可是山云未放晴。

倦客难攀千丈壁，游仙空负十年盟。

草庐不信无龙卧，松径微闻有鹤鸣。

此举羡君高著脚，山肴野蓛荐杯羹。

胡仲弓

胡仲弓　再和颐斋见寄

胸怀拍拍贮阳秋，万里江山思远悠。

自笑半生行酒禁，可能一日免诗愁。

图书围里谁分榻，风雨中浊独倚楼。

除却知心吾与汝，吟边何事冀旁求。

胡仲弓

胡仲弓　早过毫光岭

轻烟护日晓霞明，身在毫光岭上行。

虎过新蹄看未了，犬逢旧客喜相迎。

摘来山栗连蓬买，采得溪芹带叶羹。

一字推敲犹未稳，奚奴知我有诗成。

胡仲弓

胡仲弓　早行

曙色微分星渐稀，迎人犬吠出痚篱。

轻车稳坐谁知我，不是坡翁戴笠时。

胡仲弓

胡仲弓　赠陈通妙

双成亲嘱咐，从此厌尘缘。

天上黄冠侣，人间紫府仙。

金炉行殿晓，玉磬古坛烟。

待得蟠桃熟，重逢又几年。

胡仲弓

胡仲弓　赠神籁谈天

曾将甲子问群生，来向人间说五行。

眼底精神虽晦昧，胸中造化却分明。

指推宝历八千数，时弄玉箫三四声。

袖里百篇题品尽，何曾识得一公卿。

胡仲弓

胡仲弓　赠谭山人

地僻人稀到，柴门镇日开。

依山泥药灶，累石筑经台。

野鹤连窠买，梅花间竹栽。

世无真隐者，只此是蓬莱。

胡仲弓

胡仲弓　赠悟上长

怪来趋向别，乃是拙庵孙。

秋色添禅寂，松声夺俗喧。

路行须避蚁，饭剩或呼猿。

单钵随缘住，寻常懒出门。

胡仲弓

胡仲弓　赠岩居僧

清閒消不尽，方觉此身尊。

洞古少行迹，山空多烧痕。

静知心是佛，生与佛无恩。

斋料从谁给，频齱野菜根。

胡仲弓

胡仲弓　赠易数朱俊甫

三绝韦编及太玄，潜虚象数究先天。

前人推算空劳力，不似而今卖得钱。

胡仲弓

胡仲弓　赠岳仁叔

不学弓刀破敌围，却拈刀笔学儿嬉。

世间多少真豪杰，飘落江湖人不知。

胡仲弓

胡仲弓　赠云谷道士

身形如野鹤，飞去每离群。

玉馨随缘定，金丹与众分。

渴摇花上露，卧枕谷中云。

传得九仙诀，修真好似君。

胡仲弓

胡仲弓　赠张南金谈星

乃祖乘槎去复还，君平饶舌世人传。

天机不道因渠泄，更遣云仍学算开。

胡仲弓

胡仲弓　赠郑琰

狂风吹覆凤凰巢，鸮鬼朝翔狐夜号。

君有朐中千古鉴，世间妍丑想难逃。

胡仲弓

胡仲弓　张南起为作苇航图仍示以诗歆继赋

风摇古柳散群鸦，小艇寻诗来水涯。

身在江湖平稳处，一尘不到浪头花。

胡仲弓

胡仲弓　张南起为作苇航图仍示以诗歆继赋

系缆萧萧芦苇傍，酒和翰墨醉淋浪。

灵槎不泝银河去，却向人间羡野航。

胡仲弓

胡仲弓　张巡庙

说著睢阳胆已倾，单师曾此控孤城。

一身肯作偷生计，千古长留不死名。

庙飨毋忘艰食日，庭松犹学战时声。

祠前碑记无寻处，赖有唐书为发明。

胡仲弓

胡仲弓　赵庸斋为程生作梅窗二字因为之赋

作赋何如宋广平，吟诗谁是老逋清。

庸翁不喜诗兼赋，写与閒人作美名。

胡仲弓

胡仲弓　征人妇

候虫唧唧话人愁，镇日思君懒下楼。

鸿雁不来边信隔，时凭乾鹊噪檐头。

胡仲弓

胡仲弓　征人妇

西风吹老碧桐秋，因念征夫事远游。

独倚小楼重回首，飞来一叶是何舟。

胡仲弓

胡仲弓　中秋望月呈诸友

长空万里琉璃滑，冰轮碾上黄金阙，

清光烁尽满天星，桂枝摇落蟾蜍活。

故雷锋此尽翘首，望杀阴精眼沥血。

乌鹊绕树飞且鸣，世间昼夜分别。

评理人兀坐冰壶中，清气萧萧透毛骨。

玉箫何处招凤凰，更抱琵琶对风拨。

可人来赴今秋期，共举霞觞酌明月。

醉边且尽今宵欢，后会相望隔闽越。

胡仲弓

胡仲弓　众芳所

接{上四下离}倒著醉花傍，染得衣巾一味芳。

说与园丁严锁钥，免教韩寿去偷香。

胡仲弓

胡仲弓　重九日法轮庵次凤山韵

野眺逾高阪，葬传响外幽。

僧从孤寺出，寄倚一林秋。

池上烟飞去，亭皋影尚留。

远风山下起，吹我上层楼。

胡仲弓

胡仲弓　重九日法轮庵次凤山韵

竟日延荒寺，秋声不可歌。

磬中闻午至，石上见寒过。

野鸟心常肃，孤僧鬓已皤。

欲归情不尽，门外夕阳多。

胡仲弓

胡仲弓　舟中归兴

舟胶回短棹，岸曲抱溪斜。

香篆迷烟草，灯光闪浪花。

归心随舴艋，遗响托琵琶。

明月如留客，犹笼浅渡沙。

胡仲弓

胡仲弓　舟中即事

携家驱宦牒，短棹泛桃源。

人语联篷屋，渔歌隔水村。

云归千嶂合，雨过一江浑。

为爱招提近，缆船杨柳根。

胡仲弓

胡仲弓　舟中夜闻弹筝

舣舟寻近岸，余兴月明中。

鼓瑟人何在，弹筝意略同。

声和随去浪，调古动悲风。

争甲无由见，清音出绣栊。

胡仲弓

胡仲弓　骤雨

神龙奋头角，顷刻致风雷。

云逐溪南去，雨从山北来。

炎凉分枕簟，洒落满楼台。

物物绋沾足，余膏及草莱。

胡仲弓

胡仲弓　蛛丝巧

蛛丝虽巧能害物，蚕丝虽拙能利人。

害物晨昏一饱足，利人往往害及身。

乃知巧者能远祸，拙者生死常为邻。

吾宁为蚕勿为蛛，所愿杀身以成仁。

千丝万缕何足恤，要令寒谷偕阳春。

胡仲弓

胡仲弓　竹夫人

虚心陪燕寝，不受虢秦封。

惟有冰霜节，全无云雨踪。

李娥书旧恨，湘女敛愁容。

却是专房宠，无人妒阿侬。

胡仲弓

胡仲弓　竹阁

万竿丛里立嶆峨，叶叶清风受用多。

见说香山老居士，夜深犹唱竹枝歌。

胡仲弓

胡仲弓　竹坞

洗竹可留三数竿，清风叶叶扫诗坛。

莫言此是藏春坞，也有虚心管岁寒。

胡仲弓

胡仲弓　子经昔有黄筌玉笋图故人陈众仲题诗其上后为人易去常追忆不已余往

春雷仇仇盎中鸣，箨龙惊起头角狞。

斓斑裂土穿石出，长鑱斸下津浮玉。

山人嗜之比八珍，画师写生传千春。

纤纤翠交烟雨湿，山人叹嗟山鬼泣。

玉堂修撰富才情，歌诗赞画增晶英。

春花欲语娇倚槛，蜀锦鲁缟光可鉴。

无端五穷睹揶揄，巧俭发面输陶朱。

我从借观弄毫素，座间一夕珠还浦。

自知诗尽劣陈黄，无人评论家无藏。

胡仲弓

胡仲弓　自笑

自笑谋生拙，多应涉世痚。

为贫趋斗禄，因病试方书。

榕叶寒侵户，梅花深结庐。

焚香坐清夜，吟到晓钟初。

胡仲弓

胡仲弓　走笔次月夜颐斋见寄

抱琴时作醉翁吟，吟罢霞觞对月斟。

客有可人期不至，相思隔断暮云深。

胡仲威

胡仲威　穿山月岩

石磴崎嵌□□□，坐来心迹自双清。

不知浑沌何年鉴，便有婵娟一镜胆。

周穆马蹄何寂寞，谢公屐齿□□□。

□然欲御长风□，□□烟云脚底生。

胡仔

胡仔　春寒

小院春寒闭寂寥，杏花枝上雨潇潇。

午窗归梦无人唤，银叶龙涎香渐销。

胡仔

胡仔　对月用促句换韵格

青玻璃色莹长空，烂银盘挂屋山东，

晚凉徐度一襟风。天分风月相管领，

对之技痒谁能忍，吟哦自恨诗才窘。

扫宽露坐发兴新，浮蛆琰琰抛青春，

不妨举盏成三人。

胡仔

胡仔　歌风台

碑存溪石高嵯峨，汉字漫灭新镌讹，

台非旧篵行人过。赤帝当年布衣起，

老妪悲啼白龙死，芒砀生云凝夜紫。

一朝花发咸阳春，老剑磨血消京尘，

归来故里天上人。千古斜阳愁色里，

草没荒城狐掉尾，不信英雄化为鬼。

胡仔

胡仔　和人七夕诗

乞巧筵开玉露秋，一钩凉月挂西楼。

人间百巧方无奈，寄语天孙好罢休。

胡仔

胡仔　和人咏蜡梅绝句因纪其事

新诗湔拂自苏黄，想见当年喜色香。

草木无情遇真赏，岂知千载有馀芳。

胡仔

胡仔　句

白发惟公道，春风不世情。

胡仔

胡仔　句

壮图鹏翼九万里，末路羊肠百八盘。

胡仔

胡仔　句

愁随竹叶消春盏，春入灯花缀夜缸。

胡仔

胡仔　句

钓艇江湖千里梦，客毡风雪十年寒。

胡仔

胡仔　句

飞花红千点，芳草绿万里。

胡仔

胡仔　句

飞絮落花春向晚，疾风甚雨暮生寒。

胡仔

胡仔　句

话尽春愁双紫燕，唤回午梦一黄鹂。

胡仔

胡仔　句

润资宿麦两歧秀，寒勒新花几信风。

胡仔

胡仔　句

为官两部喧朝梦，在野千机促妇功。

胡仔

胡仔　句

霞抹晚空鱼尾赤，水生春渚鸭头青。

胡仔

胡仔　句

鹦鹉杯且酌清浊，麒麟阁懒画丹青。

胡仔

胡仔　题苕溪渔隐图

溪边短短长长柳，波上来来去去船。

鸥鸟近人浑不畏，一双飞下镜中天。

胡仔

胡仔　题苕溪渔隐图

秋云漠漠烟苍苍，芦花初白莲叶黄。

钓船尽日来往处，南村北村秔稻香。

胡仔

胡仔　题苕溪渔隐图

卷起纶竿撇棹归，短篷斜掩宿渔矶。

日高春睡无人唤，撩乱杨花绕梦飞。

胡仔

胡仔　咏黄白菊花

何处金钱与玉钱，化为蝴蝶夜翩翩。

青丝网住芳丛上，开作秋花取意妍。

胡仔

胡仔　咏苕溪水阁

三间小阁贾耘老，一首佳沈会宗。

无限当时好风月，如今总属绩溪翁。

胡仔

胡仔　足子苍和人诗

执戟老人双鬓斑，陆沉三世不迁官。

穷如老鼠穿牛角，拙似点鱼上竹竿。

岂有葡萄博名郡，空馀苜蓿上朝盘。

荣华气象无丝许，正坐平生骨相寒。

胡子澄

胡子澄　乳洞

古洞幽深处，萦回路几重。

门开空寂寂，泉溜暗淙淙。

断壑云连屋，奔流水激舂。

桥横千丈石，岩挂万年松。

鹤驾应重到，龟田必再逢。

碧沙还错落，密簊自迷蒙。

乳结银为树，浆凝雪作峰。

仙人何处去，应想子乔踪。

胡子澄

胡子澄　游乳洞庵

结屋青山下，幽深不计年。

泉声秋霁雨，钟响暮晴天。

入洞寻僧伴，穿云见鹿眠。

徘徊不忍去，夜宿佛堂前。

胡子期

胡子期　访开公不遇

独步小庵清，凭轩数小星。

霜华连野白，山色满门青。

风定松犹响，香销室自馨。

孤云何处宿，案上掩莲经。

胡宗炎

胡宗炎　句

飞禽避轩盖，残果落莓苔。
