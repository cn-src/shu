全宋诗：方
　方琛　留题剑池石壁
　方大琮
　　方大琮　寄题董宰读书轩
　　方大琮　寄题永福董宰溪庄图
　　方大琮　寿乡守张秘阁
　　方大琮　送广东赵舶使
　　方大琮　送俊明李提举
　　方大琮　送李兄赴省
　　方大琮　挽赵南塘
　　方大琮　宴徐大参
　方德麟
　　方德麟　春日田园杂兴
　　方德麟　题郑所南老子推蓬竹圆
　方逢辰
　　方逢辰　被召不赴
　　方逢辰　和刘府判
　　方逢辰　和佥事夹谷之寄韵
　　方逢辰　和张寓轩题孤山二首
　　方逢辰　鸡雏吟
　　方逢辰　饯修史宫讲吏部陈大著赴镇赣州
　　方逢辰　南康遇雪
　　方逢辰　钱判府国史直讲秘书赴镇南剑
　　方逢辰　庆明堂礼成
　　方逢辰　石峡山茶盛开
　　方逢辰　送胡兄远游
　　方逢辰　送潘翠谷
　　方逢辰　颂徐大可为六县减免税粮得请
　　方逢辰　题何潜斋安乐窝
　　方逢辰　题柯峰讞掾钱君叔行敬简轩
　　方逢辰　题卢可庵天边风露楼
　　方逢辰　题卢文峰十二知丞文集
　　方逢辰　题吴氏梅堂
　　方逢辰　天对
　　方逢辰　田父吟
　　方逢辰　挽宋吏部赵公
　　方逢辰　挽宋尚书余公二首
　　方逢辰　挽有宋周府君袁夫人
　　方逢辰　挽郑直斋居士
　　方逢辰　问天
　　方逢辰　猩猩歌
　　方逢辰　赠大佛老子卖药斋僧
　　方逢辰　赠风鉴曹老眼
　　方逢辰　赠梁电目
　　方逢辰　赠墨士翁彦卿
　　方逢辰　赠南山寄傲轩
　　方逢辰　赠樵隐
　　方逢辰　赠术士刘衡鉴
　　方逢辰　赠五星陈东野
　　方逢辰　赠相者
　　方逢辰　赠星命舒云峰
　　方逢辰　赠杨内舍景尧刲股
　　方逢辰　赠尹巽斋数学
　　方逢辰　赠月心
　　方逢振　茶具一贽鲜于伯机
　　方逢振　次庐月山贺建造韵
　　方逢振　悼亡秘书
　　方逢振　风潭精舍月夜偶成
　　方逢振　凤潭精舍偶成
　　方逢振　庚寅人日雨夕大雷电激而成雹阳专而阴不胜寒反为燠复雷雹大雨弥旬
　　方逢振　翰林将指下学峡宾声叟为诸友先雨雪载途民亦劳止一诗怀之
　　方逢振　贺蛟峰先生得孙
　　方逢振　江湖稳处
　　方逢振　毛伯玉以六月廿七日来访是年天不雨梅亢热异常书数韵述怀且以赠之
　　方逢振　示湖田庵僧
　　方逢振　送侄隆吉作遂安教谕
　　方逢振　挽谏坡居士
　　方逢振　峡塾讲中庸第二章诗
　　方逢振　峡中和卜彦才韵
　　方逢振　赠山屋相士
　　方逢振　赠相士叶秋月
　　方逢振　至元廿四年十一月二十日得宣命诣朝可庵有诗不敢当次韵以谢
　方凤
　　方凤　八景胜概　卦尖望鼎
　　方凤　八景胜概　华柱丹光
　　方凤　八景胜概　剑峡迟鸾
　　方凤　八景胜概　龙门飞瀑
　　方凤　八景胜概　深穴嘘风
　　方凤　八景胜概　仙坛灵草
　　方凤　八景胜概　药壶闪影
　　方凤　八景胜概　中峰啸月
　　方凤　八月十四寿吴良贵
　　方凤　北山道中
　　方凤　呈皋羽
　　方凤　春日集张元吉兄弟宅
　　方凤　次陈浦泉教授渡江韵
　　方凤　翠微楼对竹会饮
　　方凤　答仇仁近
　　方凤　东瓯雪中山茶盛开
　　方凤　读西峰寺壁间诗
　　方凤　对仙华雪怀
　　方凤　故宫怨
　　方凤　观阳山大石
　　方凤　和陶渊明九日间居韵
　　方凤　和张子良
　　方凤　鸿门宴同皋羽作
　　方凤　怀龚山人圣予
　　方凤　怀古题雪十首　长安落雪
　　方凤　怀古题雪十首　韩玉堂雪
　　方凤　怀古题雪十首　韩愈关雪
　　方凤　怀古题雪十首　李伋郊雪
　　方凤　怀古题雪十首　李诉怀雪
　　方凤　怀古题雪十首　苏武窖雪
　　方凤　怀古题雪十首　孙康书雪
　　方凤　怀古题雪十首　陶谷茶雪
　　方凤　怀古题雪十首　伊川门雪
　　方凤　寄仇仁近
　　方凤　寄功父
　　方凤　寄梁隆吉
　　方凤　寄柳道传黄晋卿两生
　　方凤　寄吴善父
　　方凤　寄云林上人
　　方凤　九日同皋羽子善游白石龙湫用杜老九日蓝田韵
　　方凤　句
　　方凤　客有问金华胜游者以诗叙其概
　　方凤　哭陆丞相秀夫
　　方凤　哭余之张教授
　　方凤　辽西曲
　　方凤　冒雨渡浦阳江
　　方凤　钱续古赘赵氏
　　方凤　三洞
　　方凤　三吴漫游集唐
　　方凤　上元陈丞相宅观灯有作
　　方凤　寿东先生
　　方凤　书示同志
　　方凤　述怀
　　方凤　述志
　　方凤　送吴立夫
　　方凤　宿保安寺
　　方凤　题春寿堂
　　方凤　题光风霄月楼
　　方凤　题郑氏义门
　　方凤　同胡汲仲兄弟登香远楼
　　方凤　吴良贵雪中归
　　方凤　吴清翁石桥
　　方凤　吴仲恭翠微楼九日落成和谢皋羽
　　方凤　西鹿田寺听雨
　　方凤　仙华山采茶诗
　　方凤　仙华招隐
　　方凤　药壶山寺步师远上人韵
　　方凤　忆同张子长游北山诸名胜
　　方凤　咏霜叶寄皋羽善父
　　方凤　游宝掌山寺
　　方凤　游仙华山
　　方凤　与皋羽子善游宝掌山
　　方凤　杂咏十首
　　方凤　赠乐间居士
　　方凤　赠张叔元镇帅
　　方凤　止所吴公挽歌辞
　　方凤　重阳对菊得菊字
　　方凤　重阳明日得日字
　方公权
　　方公权　城山拜林艾轩
　　方公权　句
　方鸿飞　宣妙楼
　方九功　菊花
　方君遇　句
　方开之　定光南安岩
　方来
　　方来　碧玉千峰
　　方来　交翠亭
　　方来　重新九区亭
　方蒙仲
　　方蒙仲　爱梅
　　方蒙仲　半开梅
　　方蒙仲　采芹亭
　　方蒙仲　残梅
　　方蒙仲　层梅
　　方蒙仲　春梅
　　方蒙仲　此君室
　　方蒙仲　隔墙梅
　　方蒙仲　隔溪梅
　　方蒙仲　孤梅
　　方蒙仲　孤山梅
　　方蒙仲　桂林吟梅
　　方蒙仲　和刘后村梅花百咏
　　方蒙仲　红梅
　　方蒙仲　黄梅
　　方蒙仲　黄香梅
　　方蒙仲　寄驿梅
　　方蒙仲　兼山会食
　　方蒙仲　见梅
　　方蒙仲　江路梅
　　方蒙仲　绿萼梅
　　方蒙仲　罗浮梅
　　方蒙仲　落梅
　　方蒙仲　梅{上艹下撩}
　　方蒙仲　梅答
　　方蒙仲　墨梅
　　方蒙仲　木犀
　　方蒙仲　前村梅
　　方蒙仲　墙角梅
　　方蒙仲　青梅如豆
　　方蒙仲　盛开梅
　　方蒙仲　手种芙蓉入秋盛开
　　方蒙仲　寿徐意一参政
　　方蒙仲　四望梅
　　方蒙仲　探梅
　　方蒙仲　天基节当筵致语中号
　　方蒙仲　亭前梅
　　方蒙仲　问梅
　　方蒙仲　西湖梅
　　方蒙仲　溪桥梅
　　方蒙仲　熙春朝阳
　　方蒙仲　消梅
　　方蒙仲　笑坐金鞍歌落梅
　　方蒙仲　信笔
　　方蒙仲　旋开梅
　　方蒙仲　学厅桃符
　　方蒙仲　盐梅
　　方蒙仲　宜霜梅
　　方蒙仲　宜雪梅
　　方蒙仲　宜月梅
　　方蒙仲　以诗句咏梅　暗香浮动月黄昏
　　方蒙仲　以诗句咏梅　残雪逍迟月出蚤
　　方蒙仲　以诗句咏梅　淡薄似龙知我意
　　方蒙仲　以诗句咏梅　点缀裙腰粉不扫
　　方蒙仲　以诗句咏梅　独立晚风香满袖
　　方蒙仲　以诗句咏梅　多情立马待黄昏
　　方蒙仲　以诗句咏梅　风清月落无人见
　　方蒙仲　以诗句咏梅　孤山山下醉眠处
　　方蒙仲　以诗句咏梅　及早归来带雪看
　　方蒙仲　以诗句咏梅　江头千树春欲暗
　　方蒙仲　以诗句咏梅　老枝横出数花新
　　方蒙仲　以诗句咏梅　冷蕊痚枝半不禁
　　方蒙仲　以诗句咏梅　林中笑破冰霜面
　　方蒙仲　以诗句咏梅　绿阴青子明年事
　　方蒙仲　以诗句咏梅　妙意有在终无言
　　方蒙仲　以诗句咏梅　且撼长条餐落英
　　方蒙仲　以诗句咏梅　山意冲寒欲放梅
　　方蒙仲　以诗句咏梅　十年花送诗人老
　　方蒙仲　以诗句咏梅　痚影横斜水清浅
　　方蒙仲　以诗句咏梅　痚枝的皪樽前影
　　方蒙仲　以诗句咏梅　谁寄寒斋雪夜春
　　方蒙仲　以诗句咏梅　水边风日笑横枝
　　方蒙仲　以诗句咏梅　水边篱落忽横枝
　　方蒙仲　以诗句咏梅　朔云为断蜂蝶信
　　方蒙仲　以诗句咏梅　探请东皇第一机
　　方蒙仲　以诗句咏梅　万里春随远客来
　　方蒙仲　以诗句咏梅　微月黄昏句里香
　　方蒙仲　以诗句咏梅　为君援笔赋梅花
　　方蒙仲　以诗句咏梅　为散冰花除热恼
　　方蒙仲　以诗句咏梅　未害广平心铁似
　　方蒙仲　以诗句咏梅　未将梅蕊惊秋眼
　　方蒙仲　以诗句咏梅　屋帘斜入一枝低
　　方蒙仲　以诗句咏梅　小窗斜日两三枝
　　方蒙仲　以诗句咏梅　雪后园林才半树
　　方蒙仲　以诗句咏梅　巡檐说尽心期事
　　方蒙仲　以诗句咏梅　要尝雪月并明时
　　方蒙仲　以诗句咏梅　一树横斜独可人
　　方蒙仲　以诗句咏梅　一枝风物便清和
　　方蒙仲　以诗句咏梅　一枝犹傍故人香
　　方蒙仲　以诗句咏梅　幽闲元不为人香
　　方蒙仲　以诗句咏梅　玉笛冰滩索同赋
　　方蒙仲　以诗句咏梅　玉立寒烟寂寞滨
　　方蒙仲　以诗句咏梅　月地云阶谩一樽
　　方蒙仲　以诗句咏梅　折得寒香不露机
　　方蒙仲　以诗句咏梅　真与雪霜娱晚景
　　方蒙仲　以诗句咏梅　竹外一枝斜更好
　　方蒙仲　咏西岭梅花
　　方蒙仲　雨中梅
　　方蒙仲　庾岭梅
　　方蒙仲　鸳鸯梅
　　方蒙仲　早梅
　　方蒙仲　折梅
　方妙静　送水云归吴
　方南山　叶
　方輗
　　方輗　道岩
　　方輗　里中张氏母出与邑宰母宴钱以诗
　方苹　五大令移需岩王隐居手植木樨於郡庭赋诗以赠和黄通判韵
　方千里　题真源宫
　方日升　桃花洞
　方汝疆
　　方汝疆　江上晚望
　　方汝疆　江上晚行
　　方汝疆　舟行江上
　方山京　慈井
　方审权　挽德润
　方慎言
　　方慎言　句
　　方慎言　题灵岩弄月池
　方师尹　爽轩
　方士繇
　　方士繇　崇安分水道中
　　方士繇　答故人
　　方士繇　丹崖
　　方士繇　寒栖馆
　　方士繇　鸡豚社
　　方士繇　句
　　方士繇　偶成长句
　　方士繇　升山即事
　　方士繇　竹
　方氏　殉节诗
　　方氏　殉节诗　一解
　　方氏　殉节诗　二解
　　方氏　殉节诗　三解
　　方氏　殉节诗　四解
　　方氏　殉节诗　五解
　方恬
　　方恬　赋雪
　　方恬　句
　　方恬　无题
　　方恬　遇昱岭
　　方恬　至杭都洲湖上
　方廷实
　　方廷实　金山亭呈翁守二首
　　方廷实　句
　方万里　登云岩塔二绝
　方惟深
　　方惟深　呈荆公
　　方惟深　程公辟留客开元饮
　　方惟深　答公权晚春
　　方惟深　都下寄友人叶褧之
　　方惟深　古柏
　　方惟深　过黯淡滩
　　方惟深　过无为吴氏园池
　　方惟深　和吴门章太守五日宴九老于广化寺
　　方惟深　红梅
　　方惟深　虎丘
　　方惟深　剑池
　　方惟深　绝句
　　方惟深　明教院
　　方惟深　牡丹
　　方惟深　千人石
　　方惟深　书通德官舍壁
　　方惟深　题公权壁
　　方惟深　题九华阁
　　方惟深　挽张几道
　　方惟深　雪
　　方惟深　谒荆公不遇
　　方惟深　依韵答杨起公见寄
　　方惟深　游园不遇主人题壁
　　方惟深　渔父
　　方惟深　赠黄君俞
　　方惟深　舟下建溪
　方武子
　　方武子　南中题壁
　　方武子　题龙津亭
　方希觉
　　方希觉　到官郡□之余即新众乐亭为州人游观之所因拙句
　　方希觉　及瓜将行留别南山
　方暹　仙人桥石刻
　方孝能
　　方孝能　福唐元夕三首
　　方孝能　句
　方信孺
　　方信孺　白云洞
　　方信孺　宝象峰胜因寺
　　方信孺　抱旗山
　　方信孺　鲍姑井
　　方信孺　北七寺
　　方信孺　笔授轩
　　方信孺　波罗蜜果
　　方信孺　菖蒲观觉真寺
　　方信孺　朝汉台
　　方信孺　沉犀潭
　　方信孺　沉香浦
　　方信孺　达磨石
　　方信孺　大通寺
　　方信孺　大小水帘洞
　　方信孺　滴水岩
　　方信孺　钓台
　　方信孺　东七寺
　　方信孺　动石
　　方信孺　法性寺
　　方信孺　番山
　　方信孺　番塔
　　方信孺　蕃人冢
　　方信孺　飞来殿
　　方信孺　风幡堂
　　方信孺　凤皇台
　　方信孺　浮邱山
　　方信孺　甘溪
　　方信孺　葛仙翁炼丹石
　　方信孺　广平堂
　　方信孺　海山楼
　　方信孺　和光洞
　　方信孺　鹤舒台
　　方信孺　虎跑泉
　　方信孺　虎头岩
　　方信孺　花山寺
　　方信孺　花田
　　方信孺　还珠洞
　　方信孺　黄巢矶
　　方信孺　会仙观
　　方信孺　鉴空阁
　　方信孺　金牛山
　　方信孺　金芝岩
　　方信孺　景泰山七仙寺
　　方信孺　净慧寺千佛塔
　　方信孺　九曜石
　　方信孺　老人松
　　方信孺　雷洞
　　方信孺　漓山云崖轩
　　方信孺　灵化寺
　　方信孺　灵洲
　　方信孺　凌丹亭
　　方信孺　陵山
　　方信孺　刘氏郊坛
　　方信孺　刘氏山
　　方信孺　刘氏双阙
　　方信孺　刘氏铜像
　　方信孺　刘王花坞
　　方信孺　流杯池
　　方信孺　龙窟
　　方信孺　龙磨角石
　　方信孺　龙隐岩
　　方信孺　卢循河南故城
　　方信孺　马鞍山
　　方信孺　马蛟山
　　方信孺　媚川都
　　方信孺　南海庙
　　方信孺　南濠
　　方信孺　南七寺
　　方信孺　琵琶洲
　　方信孺　菩提树
　　方信孺　蒲涧
　　方信孺　清海军楼
　　方信孺　清秀山
　　方信孺　清远峡
　　方信孺　庆远龙隐洞
　　方信孺　任嚣城
　　方信孺　任嚣墓
　　方信孺　三城
　　方信孺　三教殿
　　方信孺　珊瑚井
　　方信孺　十贤祠
　　方信孺　石门
　　方信孺　石屏堂
　　方信孺　顺庵
　　方信孺　贪泉
　　方信孺　题龙隐岩
　　方信孺　题万岁寺
　　方信孺　题学宫壁
　　方信孺　铁柱
　　方信孺　铜鼓
　　方信孺　王登洲
　　方信孺　五仙观
　　方信孺　西七寺
　　方信孺　西山凿池种白莲作
　　方信孺　西竺山广果寺
　　方信孺　峡山广庆寺
　　方信孺　仙涌山
　　方信孺　相对冈
　　方信孺　悬钟
　　方信孺　药洲
　　方信孺　义宁华岩洞和纯阳真人
　　方信孺　咏西山海棠
　　方信孺　禺山
　　方信孺　虞山
　　方信孺　浴日亭
　　方信孺　越井冈
　　方信孺　越楼
　　方信孺　赠写真求赞者
　　方信孺　赵台井
　　方信孺　赵佗疑冢
　　方信孺　众妙堂
　　方信孺　卓锡泉
　　方信孺　资福寺罗汉阁
　　方信孺　走珠石
　方洵武
　　方洵武　题宁国院十全堂
　　方洵武　题竹轩
　方有开
　　方有开　方仙翁祠
　　方有开　挽崔舍人
　方元吉　无题
　方月涧　游黄山留题
　方云翼　题宝积寺
　方至　句
　方仲荀　虎丘
　方翥
　　方翥　跋渔村晚景潇湘夜雨图
　　方翥　百丈漷
　　方翥　病起
　　方翥　出户
　　方翥　除夜寄谦之
　　方翥　次韵时瑞见寄
　　方翥　次韵郑汉仲讲书
　　方翥　次韵郑夹漷题林时隐霆芹斋诗
　　方翥　冬夜忆谦之
　　方翥　读老子
　　方翥　读易
　　方翥　癸酉冬赴部除夜宿信州客舍
　　方翥　过华严谒陈季若同年
　　方翥　亨
　　方翥　家有白鸡蓄之三年矣驯熟可爱谦之读书山中一日相过偶道庵僧所阙遂
　　方翥　甲戌除夕
　　方翥　句
　　方翥　离武林
　　方翥　立秋
　　方翥　利
　　方翥　临安江上
　　方翥　乾
　　方翥　诗一首
　　方翥　寺中别林谦之兼寄诸郑
　　方翥　送虞仲房监仓归临安
　　方翥　宿钓溪
　　方翥　宿尊胜庵二首呈谦之
　　方翥　谓柔立兄
　　方翥　无题
　　方翥　仙篆石
　　方翥　虞美人
　　方翥　与郑国上汉司法山行
　　方翥　元
　　方翥　元日
　　方翥　再过几先侄斋中
　　方翥　再至北乡干归路中作
　　方翥　粘蠔石
　　方翥　贞
　　方翥　紫微
　方子静　春日田园杂兴
　方左钺
　　方左钺　病中二首
　　方左钺　海口







ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：方




方琛　留题剑池石壁

裂破幽篁续古苔，一泓俯瞰石房开。

辘轳竟日知无尽，泉脉元从海上来。

方大琮

方大琮　寄题董宰读书轩

坐衙弹琴和且平，退衙读书锵有声。

琴声书声两相和，和气散作花满城。

示知言游不可作，雅俗二者难兼行。

曩余不敏坐此处，轩窗尘土安有名。

堂前薇花寂寂笑，此殆文吏非书生。

君非异人何能匀，吏事不废心转清。

牒纷案聚判笑走，庭空吏散诗句成。

尝闻欧公居夷陵，日讨故牍繙研精。

金陵宰鄞政心礼，天津客已愁鹃鸣。

怀哉尹君古道，请把此案为商评。

方大琮

方大琮　寄题永福董宰溪庄图

羡君胸次有丘壑，眼底尘凡一洗之。

地献溪湖供入画，天私风月要昌诗。

贵人岂复知盘谷，名世应须学武夷。

政恐主翁方宦达，买山虽早入山迟。

方大琮

方大琮　寿乡守张秘阁

秋气高寒公始生，禀姿多得圣之清。

官箴未许冰为洁，心事真堪月比明。

久合紫囊还于世，却令皂盖历三城。

凭谁尽纪前张政，只听村谣里唱声。

方大琮

方大琮　寿乡守张秘阁

家宁源流今吏师，宽严殊剂亦殊施。

豪宗咸服薤一本，野老齐歌麦两岐。

最课休声无地看，芳名姱节有天知。

请将郡志从头数，高直蓬山更有谁。

方大琮

方大琮　寿乡守张秘阁

老去公为地主，賸将恩意煦摧颓。

龟鱼得荫眠偏称，鸥鹭忘机熟不猜。

方喜玺褒天下最，又闻玉节日边来。

丰年一饱谁之赐，好把禾头祝寿杯。

方大琮

方大琮　送广东赵舶使

百禽收舌后，一鹗凌清秋。

沧波渺浩荡，中有万斛舟。

劫灰烧不尽，宗老擅风流。

典刑尚千载，雅奥根九畴。

忠愤疏中壘，功名起武侯。

功彼北方学，来为南边游。

膻风痛洗濯，蛮俗赖怀柔。

偶然得聊事，顾影岂其俦。

逢迎时一笑，倾吐不复留。

抵掌说西事，强颜愧楚囚。

见晚别何早，含情酒浇愁。

惟有加餐祝作歌住行辀。有诏愿亟起，

且莫事耡耰。顾我何为者，

一毛在九年。

方大琮

方大琮　送俊明李提举

有美羊城一钜儒，菊坡气脉最关渠。

村高懒宿郎官被，色养姑乘使者车。

曩日绿林功未赏，今年清社事堪书。

福星何事轻移去，久矣世无公毁誉。

方大琮

方大琮　送俊明李提举

寺甚聊台余五月，户庭微细事皆知。

山中菊径多归思，膝下莱衣少脱时。

吏散庭空无滞牒，客来酒尽只新诗。

耳闻眼见谁虚实。写与行人作口碑。

方大琮

方大琮　送俊明李提举

时贤落落甚晨星，世事如棋局又新。

赤白交驰边面急，腐红销尽国中贫。

谁令野有横舟者，应是朝无惜宝人。

握手不堪离思满，愿公自爱庙堂身。

方大琮

方大琮　送李兄赴省

乃翁场屋负高名，里许工夫共讲明。

谢氏弟兄辉玉树，韦侯父子薄金籯。

世科莫讶争寒畯，少作曾看到老成。

此去亲传衣钵在，想非漫饱志平生。

方大琮

方大琮　挽赵南塘

初开学禁预招延，俄滞周南四十年。

大振文词惊海内，肯将训诂让儒先。

孤忠自许汉遗老，高气直凌唐谪仙。

凤昔览辉今已矣，危楼百尽尚依然。

方大琮

方大琮　挽赵南塘

晚起苏公以礼郎，侍经掌制位文昌。

端平气脉真堪寄，元佑光阴惜未长。

马邑深忧形谏墨，鸾台宁徙耻书黄。

门生最是知心者，追记微言泪数行。

方大琮

方大琮　宴徐大参

麟符久合又貂蝉，又向乡邦拥十年。

眼赤腰黄天宠泽，颜红鬓绿地神仙。

极知书绣堪行染，见说宵衣正渴贤。

好事还殊门外路，人看四辈下翩翩。

方德麟

方德麟　春日田园杂兴

绕畦晴绿弄潺湲，倚仗东风欲黯然。

往梦更谁怜秀麦，间愁空自吒啼鹃。

梨钥相种地力尽，花柳无私春色偏。

白发老农独健在，一蓑牛背听鸣泉。

方德麟

方德麟　题郑所南老子推蓬竹圆

雅操端如金同，岁度凌霜傲雪。

风前略露烟梢，示许人窥全节。

方逢辰

方逢辰　被召不赴

万里皇华遣使辀，姓名曾覆御前瓯。

燕台礼重金为屋，严濑风高玉作钩。

丹凤喜从天上落，白驹须向谷中求。

敲门不醒希夷睡，休怪山云着意留。

方逢辰

方逢辰　和刘府判

英雄牢落谷音空，敦薄犹存柳下风。

善政有声闻六邑，病射无自谒千峰。

乾坤许大心知少，道义相交我辈同。

珍重瑰章何以报，烟云留护峡山松。

方逢辰

方逢辰　和佥事夹谷之寄韵

夫子说周易，肇开太极分。

及乎作春秋，下逮西狩麟。

混辟至决裂，坚冰致习驯。

三皇何皞皞，五帝何纷纷。

卓哉洙泗翁，道大孤无邻。

于是作六经，以救万世人。

孟氏辨义利，战国骇所闻。

不肯为老聃，和光同其尘。

人不识四端，岂知有君亲。

孔孟作日月，然后夜向晨。

天高与地下，中立师与君。

师以扶网常，君以治广轮。

廉耻甚鈇钺，礼教威斧斤。

自古立宇宙，以道为精神。

清溪斗大邑，土瘠民甚贫。

虎豺方恣睢，髎骐忽诹询。

痛民若赤子，礼士如上宾。

簟瓢在陋巷，穷则独善身。

家有读书屋，乃为劫火焚。

仁人忽行恻，仲氏敢具陈。

公肯挈坠道，天未亡斯文。

移檄作主宰，歌诗示恩勤。

弦歌已久废，简陋尚可因。

祠堂俨遗像，生徒招惊麕。

户内有洙泗，山中见华勋。

光霁挹茂叔，粹盎师伯淳。

体用契忠恕，恭安想天申。

仰师千载上，兴起三代民。

剥穷果不食，贞下元又春。

太极在何处，青归烧痕新。

方逢辰

方逢辰　和张寓轩题孤山二首

吝骄专恣讳言兵，祸本伊谁自种成。

潮汛有时声转怒，权奸一死罚犹轻。

道无起灭无今古，物有消虚有长盈。

赞化正需豪杰手，华山深处卧升平。

方逢辰

方逢辰　和张寓轩题孤山二首

西湖旧事逝如流，红紫尘沙新绿稠。

昔日赏心今日吊，前人遗迹后人游。

雨观水色连山色，晴看湖头送日头。

鸥鹭无情自来往，兴亡不管帝王州。

方逢辰

方逢辰　鸡雏吟

我闻先儒云，鸡雏可观仁。

须臾一舍母，是即孝弟根。

不待教而知，不待习而成。

于斯为良知，于斯为良能。

人从此充拓，四海皆闵曾。

异哉鸡伏鹜，出壳忘其恩。

子向水中去，母从岸呼呜。

子往母亦往，子疏母愈亲。

鹰隼飞在天，母亦与子惊。

或遇狸与狌，爱雏忘其身，

不顾力小大，直与争死生。

天于微物上，感人恻隐真。

人观鸡护雏，铁石为动情。

子呱方卧冰，安得卵覆人。

勿看鸡伏鹜同时收行理仁。

方逢辰

方逢辰　饯修史宫讲吏部陈大著赴镇赣州

蠡湖擘破亨衢开，山川钟作魁奇材。

九关叫后入云岫，六阴卷出登蓬莱。

著庭万卷了汗竹，粉闱胡事初先幞。

非徒五马人生荣，正要急流刚抲足。

章贡二水分西东，江右九郡斯为雄。

亭横尘外眇四海，台插天表森孤峰。

三百里水见沙碛，一十八滩如剑脊。

醉读题咏呼坡翁，此是太守风月窟。

又闻犷俗多惊湍，况有虿尾邻诸蛮。

付之重寄忧亦大，此是太守思虑关。

代木诗废友道缺，道山幸有诗送别。

一言爱助当何如，思虑先之后风月。

方逢辰

方逢辰　南康遇雪

夜来怪甚风太颠，掀箕震撼不可眠。

门前铁骑怒拔屋，枕上猛虎飞吼天。

却是庐山夕作雪，杨花未春先擘绵。

左蠡门前玉两柱，江心落石鹭一拳。

五峰千仞削银壁，重湖万顷开瓀田。

若使瓀田可以种，虽遭赤地民不癫。

若使银壁可以铸，当造白币权飞钱。

要知冬燠生意泄，明年造化工斯全。

帝呼玄冥急收敛，闭塞阳气胚丰年。

虽云不可耕与种，桑麻谷杰兹开先。

方逢辰

方逢辰　钱判府国史直讲秘书赴镇南剑

番江之峰高插天，番湖之水渊其渊。

山川钟作一书簏，胸次汹涌万斛泉。

呼来天上佐良史，唤起英雄斧奸魅。

玉堂万字云锦章，赤墀一对国士器。

天为资善择畏师，汝作羽翼从吾儿。

光芒忽报动双剑，翱翔直去分一麾。

我闻了翁铁脊梁，生晚不得拜履舄。

又闻龟山与延平，首为东南揭标的。

今君剖符守其乡，视三先生为有光。

开明义理当日用，扶植气节争秋霜。

知君报政只数月，裦襦万口九天彻。

去时好趁芦花天，归时又见橙橘节。

道山缱绻持一觥，临别惟有诗送行。

执手不敢赞谀语，版样惟视三先生。

方逢辰

方逢辰　庆明堂礼成

合宫芬郁彻垓埏，治象阳明景烂然。

云气朝難疑欲雨，帝心夕阳即旋乾。

皇穹后土实临汝，祖德宗功鉴在天。

既灌更祈如未灌，缉熙此福万斯年。

方逢辰

方逢辰　石峡山茶盛开

冰崖赤骨物俱老，火树生阳我不孤。

铁叶几经寒暑战，丹心不为雪霜枯。

托根峡里老居士，加号花中烈丈夫。

颜色不淫枝干古，洛阳牡药只为奴。

方逢辰

方逢辰　石峡山茶盛开

凡卉春妍夸国色，此花阴极抱阳明。

人疑芝草非时出，我谓丹砂托树生。

可惜洛中忻富贵，不知霜里蓄精英。

老夫诗若宋初出，牡药如何得盛行。

方逢辰

方逢辰　送胡兄远游

人言行路险于山，君却乘槎欲问天。

毕竟家邦总闻达，鸡鸣猛著祖生鞭。

方逢辰

方逢辰　送潘翠谷

无屋住僧庐，无菜挑野草。

野草风味长，僧庐人迹少。

剥剥谁扣扃，访予事幽讨。

钱唐有骚翁，自号翠谷老。

疋马游南墙，要伴松竹好。

遐思到山人，迂寻出诗稿。

诗无怨苦吟，扫退郊与岛。

胸次鲍明远，笔下王逸少。

我观阴与阳，禅代何时了。

不能为鲁连，尚可作商皓。

长歌黍离篇，酹酒问昮昊。

方逢辰

方逢辰　颂徐大可为六县减免税粮得请

六县欢娱已独劳，肯心行善是人豪。

乞怜请命茧丝价，起死回生鼎釜熬。

谁谓他人无力气，不于好事拔毫毛。

老夫赞咏非夸诩，此在春秋亦合褒。

方逢辰

方逢辰　题何潜斋安乐窝

閒中历览古和今，夫岂全无所用心。

书为重看因熟读，诗添新作费沉吟。

消磨暇日尊前酒，赓和薰风膝上琴。

过去未来都不管，却看明月是知音。

方逢辰

方逢辰　题柯峰讞掾钱君叔行敬简轩

是非辩白只须钦，敬简奚消读吕刑。

一片公心一双眼，心醒醒则眼醒醒。

方逢辰

方逢辰　题卢可庵天边风露楼

龙泉三尺倚天横，浊世滔滔我独清。

一柱高台仙掌起，愿推一滴活苍生。

方逢辰

方逢辰　题卢文峰十二知丞文集

骊珠一颗千仞渊，渔翁探得遭骊眠。

一朝吹堕千万颗，恐是蛟骊卧半天。

骈花俪叶妙天下，文赋直追古班马。

手抉河汉裂锦章，写在诗歌轧骚雅。

大篇赤手捕长蛇，不须控勒骑生騧。

短篇任意起忽伏，苍江浩浩涛中槎。

文章妙手压场屋，到底亡羊还得鹿。

庐陵方买载月舟，清淡又展朝天轴。

军将打门书一封，呼起醉梦为醒忪。

只怕至宝不肯留山中，雷霆风雨取去还蛟龙。

方逢辰

方逢辰　题吴氏梅堂

闻君家在雪边住，靠尽阑干索尽诗。

只怕梅花应冷笑，清香元不要人知。

方逢辰

方逢辰　天对

羊祜乘危乃并孙，杨坚非解自蚕陈。

长江不是无天暂，只为江南多妇人。

方逢辰

方逢辰　田父吟

清溪眇如斗大吧，万山壁立土硗瘠。

百分地无一分田，九十九分如剑脊。

一亩之地高复低，节节级级如横梯。

畈心一畦可一亩，边旁一亩分数畦。

大家有田仅百亩，三二十亩十八九。

父母夫妻子妇孙，一奴一婢成九口。

一口日瞰米二升，茗鹾醯酱菜与薪。

共来日费二三斗，尚有轮官七八分。

小民有田不满十，镰方放兮有菜色。

曹胥乡首冬夏临，催科差役星火急。

年年上熟犹皱眉，一年不熟家家饥。

山中风土多食糜，两儿止肯育一儿。

只缘人穷怕饿死，可悲可吊又如此。

有司犹曰汝富民，手执鞭敲目怒视。

今年淫雨天作难，汹涌澎湃四五番。

浮尸弊屋环江下，迸出裂地如鲸奔。

半山都成水泽国，平地皆作龙蛇窟。

水头晚退早复来，屋角朝出夕又没。

岿然令丞簿尉衙，下视四境无人家。

水平归家无屋住，有屋住者无生涯。

农民抛家认亩陇，担砂翻石肩皆肿。

百千一亩判晚身，一坵分作两坵种。

都来一亩无百千，买身已费半百钱。

眼前插种已剜肉，头后丰歉酒在天。

晚田再种未可保，早田无身为出草。

皂衣旦暮来槌门，今年苗税催得早。

打快织机趁头网，作息糴米输苗仓。

更有一言牢记取，断不许人言灾荒。

方逢辰

方逢辰　挽宋吏部赵公

翱翔碧水又蓬山，再入郎闱即丐閒。

屡疏朝端词梗梗，一麾道院政斑斑。

阁因书创家邹鲁，堂以亲名行冉颜。

所恨与公非识面，一诗寄雁写潸潸。

方逢辰

方逢辰　挽宋尚书余公二首

时样多求赫赫声，惟公独韫玉精神。

传无房杜可书一，心即羲皇太古人。

日月升时先奋翼，风云浓处忽抽身。

苍苍忍夺客星去，却使凌烟忆老臣。

方逢辰

方逢辰　挽宋尚书余公二首

扁舟一叶掠垂虹，因泛江莲得识公。

千里军民安席上，一年宾主坐春中。

斑催紫橐朝天近，梦到黄粱霍地空。

契阔真情言不尽，只将楚些寄东风。

方逢辰

方逢辰　挽有宋周府君袁夫人

孩提均识有其亲，未有君家最睦姻。

逊畔以全诸父义，在原此岂妇人仁。

一门邹鲁斯文地，三世羲皇太古人。

朱紫满门直余事，九京可作百其身。

方逢辰

方逢辰　挽郑直斋居士

有侄宰相才，昔惟吕文穆。

有婿国士器，昔惟晏同叔。

公乃兼其荣，秀气塞一门。

为国作瑞琏，赖公培福根。

世态方恶直，公乃自立的。

掉头蛮触争，冷坐雪月窟。

今世能几人，如公心迹清。

馨艳有如此，公死犹如生。

方逢辰

方逢辰　问天

胭脂十二万风尘，一样胞胎父母身。

天欲杀之胡至此，厥初何用降生民。

方逢辰

方逢辰　猩猩歌

猎者围猩猩，疑其以众抗。

诿曰不取小，惟取大与壮。

众猩自相仇，推挤送其长。

以次索二三，不复推已往。

四五至于十，无一得释放。

众猩怒相目，各悔受人诳。

及早同一心，未必躯尽丧。

吁嗟兽不灵，相仇无足嗔。

胡为豪杰群，不能自相亲。

秦人吞六国，诸侯各附秦。

并力取其一，冀不及他人。

智者欲合从，徒自腐舌唇。

安得先震邻，然后于其身。

彼先噬其一，其次祸亦均。

早知秦用术，六国同一心。

方逢辰

方逢辰　赠大佛老子卖药斋僧

药中得报饭中施，始实终空不是呆。

水复去来来复去，谁知无去亦无来。

方逢辰

方逢辰　赠风鉴曹老眼

九重拊髀叹才难，币聘皇皇难未戡。

老眼试寻天下看，岂无颇牧在东南。

方逢辰

方逢辰　赠梁电目

满睫尘埃寸许深，世间豪洁尚山林。

冰壶指见形骸外，难照江湖一片心。

方逢辰

方逢辰　赠墨士翁彦卿

一团烟里蓄明光，做出棱棱竹样刚。

语汝好寻台阁主，直将劲节扫豺狼。

方逢辰

方逢辰　赠南山寄傲轩

著心寻处元无物，开眼见时都是天。

楚市少年霸陵尉，纷纷蠛蠓过吾前。

方逢辰

方逢辰　赠樵隐

樵仙深入琴棋境，一笑出门天地宽。

人世已非存朽斧，土音不改只南冠。

琴中自有铁心在，局外何妨道眼观。

霁月光风元属我，饭牛何谓夜漫漫。

方逢辰

方逢辰　赠术士刘衡鉴

高目下耳赫如鉴，福善祸淫平如衡。

颜癯胡夭跖胡寿，秀氏乃富宪乃贫。

伯道无儿汤有后，造物岂是鉴不明。

孔明遗恨懿血食，造物岂是衡不平。

当知禀气有清浊，所以人品有善恶。

至若夭寿与贱贵，又是禀气有厚薄。

清浊厚薄物自圣，洪纤高下天何言。

君子惟以理自充，英雄难与造物争。

前人论理不论气，不信试问刘鉴衡。

方逢辰

方逢辰　赠五星陈东野

粤从动静极互根，裂为二气分五行。

未有二气先有理，理与气合人物生。

人惟禀得天地气，故为耳目形口鼻。

人惟禀得气之理，故为仁义为礼智。

气为人形理为心，同是水木火土金。

今人问气不问理，茫茫只向天外寻。

人而不仁木已死，不须更论败在子。

人而薄义金已伤，如何却说生在巳。

无礼无智水火灭，不忠不信土气绝。

人于心上斩了根，是气安从有萌蘖。

出门一笑逢星翁，谈天议论迥不同。

方逢辰

方逢辰　赠相者

烟霞泉石在空谷，富贵貂蝉在北方。

林下野人无可相，相人须去相侯王。

方逢辰

方逢辰　赠星命舒云峰

五星聚东井，天下王业开。

五星聚奎宿，下下多贤才。

蚩尤扫彯□，搀枪卷飞埃。

日月黄道见火罗，计孛乌能为之灾。

云峰挟术善说命，穷通贵贱非所问。

敢问何时聚五星，今年五星聚何分。

圣人在上天下平，疏食饮水甘曲肱。

方逢辰

方逢辰　赠杨内舍景尧刲股

子肉可疗亲，或曰不敢毁。

不见母生儿，生死一间耳。

此身母之身，非可认为己。

杀身可救母，当还爱一死。

天理通神明，寸肤直糠秕。

苟能充此心，是即学曾子。

方逢辰

方逢辰　赠尹巽斋数学

阴阳晴雨可前知，此是人间第一奇。

鼾睡华山何日觉，烦君更与问希夷。

方逢辰

方逢辰　赠月心

苍苔破屋生涯足，淡饭清汤梦寐安。

认得秀才穷快活，何须烦恼做军官。

方逢振

方逢振　茶具一贽鲜于伯机

惠山天下第一泉，阳羡百草不敢先。

二绝独与端石便，不受翠铁黄金煎。

古来风韵擅玉川，日高丈五犹打眠。

山中旧事今不然，石铫不在坡炉砖。

柏机卓荦美少年，好官不做自取廉。

床头月俸无一钱，手续陆羽经二篇。

我有片石出古端，斤师斩成无脚铛。

为君置之书几边，自汲活水烹新烟。

不待七碗肌骨仙，飞去玉皇香案。

天人以高高望眼穿，百姓堕落深深渊，

无人敢说江南天。

方逢振

方逢振　次庐月山贺建造韵

辙雪营巢近岁除，樵奴溪友落成初。

卜邻喜有玉川子，作计拚为陶隐居。

架上多储韩杜卷，案头不著老庄书。

乾坤自有关心事，非是幽人偏爱庐。

方逢振

方逢振　悼亡秘书

翠华东南来，奎聚属吴域。

分王百馀年，灵光赫天德。

龙文发南源，图书粲东壁。

谁折天罅开，猝忽正气泄。

剖藏发金枢，抉蕴破石室。

签怕逐汗牛，至珍去遐绝。

我欲然藜人，四库亦赤立。

细人慕所爱，但嗟珠玉翼。

君子为道谋，惟忧孔孟北。

风气日已趋，南强变金革。

周礼吾能言，欲徵恐无籍。

落落星向晨，后生当努力。

方逢振

方逢振　风潭精舍月夜偶成

茅屋三间一坞云，此窝真是足养吾神。

不知逐鹿断蛇手，但见落花啼鸟春。

石几梅瓶添水活，地炉茶鼎煮泉新。

古今天地何穷尽，愧我其间作散人。

方逢振

方逢振　凤潭精舍偶成

茅屋三间一雹云，此窝真足养吾神。

不知逐鹿断蛇手，但见落花啼鸟春。

石几梅瓶添水活，地炉茶鼎煮泉新。

古今天地何穷尽，愧我其间作散人。

方逢振

方逢振　庚寅人日雨夕大雷电激而成雹阳专而阴不胜寒反为燠复雷雹大雨弥旬

龙马交战相长雄，一胜一负互始终。

二气协击威力穷，凝冰迸出焦火中。

跳丸飞砲怒打空，一夜白尽千头峰。

方逢振

方逢振　庚寅人日雨夕大雷电激而成雹阳专而阴不胜寒反为燠复雷雹大雨弥旬

顷田十万银裹封，东皇未肯开冶鎔。

山眩水晃人灭踪，痴猿冻鹤惊折松。

邻鸡失旦僧懒钟，昏晓不辨天地聋。

盐虎坐险终陷凶，狞狮见日空眼红。

书生径卧身龙钟，讽谏不到齐王宫。

灞陵无驴句不工，万象丑怪难形容。

我闻古语盈尺丰，今深一丈愁杀农。

欲将此意问天公，天公高高高几重。

方逢振

方逢振　翰林将指下学峡宾声叟为诸友先雨雪载途民亦劳止一诗怀之

空山雪片大如盘，有客远在孤馆眠。

翰林喝马不到地，白帝叱驭亲行鞭。

疾驱滕六笞飞廉，六花急舞狂且颠。

玉皇香案口读宣，深衣大带依然仙。

东里先生履欲穿，湿透布袜枵囊缠。

高谈雄辩炉亭边，不有义意谁肯前。

阳羡山中春信传，两骖已发垂虹鞭。

诸君急棹山阴船，子猷逸兴今翻然。

方逢振

方逢振　贺蛟峰先生得孙

翁年六十九，大郎才得孙。

五行不孤亢，停当乾与坤。

于焉观于穆，孝悌天已根。

贤愚一任汝，鞠育推予恩。

我观人祖心，恨不见曾元。

曾元日以远，多至昧厥源。

惟有眉山家，颍弟坡为昆。

庆图挂高堂，幼幼而尊尊。

代昌贤才出，根硕枝叶烦。

愿是我家儿，庶几大吾门。

方逢振

方逢振　江湖稳处

此舟无物本来虚，万斛清香只有诗。

昨夜潮头高几丈，老僧睡著不曾知。

方逢振

方逢振　毛伯玉以六月廿七日来访是年天不雨梅亢热异常书数韵述怀且以赠之

柏玉不我过，过我必六月。

老天雨不梅，五行一乃绝。

亢离单用事，赤乌赤如血。

人寰何辠辜，几欲炮烙杀。

左手解衣襟，右手不停箑。

脱帽无奈何，而况可腰折。

西望禽鬼焦，东望金鱼涸。

前山牛眠洿，亦复如火发。

相携将安之，只合坐论说。

伯玉老先辈，家传洞林诀。

谈辩管郭雄，五鬼皆避易。

借君铁拄杖，蹴踏六月雪。

为我买雪山，斩冰作天穴。

方逢振

方逢振　示湖田庵僧

千里渴骥奔横川，万松滴翠蜿蜒盘。

我来庐墓分一龛，纸窗摇动卓锡泉。

铸钟{左革右兑}鼓买祭田，云冠雪衲聊结缘。

崑崙石壁蛟龙渊，呵禁守护灵物专。

六根五蕴洗不蠲，山鬼不肯降太颠。

内热正坐饥火煎，睡蛇灭尽方安眠。

君不见沩山禅，刚把铁牛鼻孔穿。

犯人禾稼痛挞鞭，常见迥迥在我前。

又不见高公嵬，天遣妖魔下玉輟。

试我楞壁坚，不知死灰无复燃。

我游诸方三十年，出入无界参人天。

不羡翚飞绀碧捐金钱，不羡高堂会食罗大千，

只羡当年开山祖师贤。

方逢振

方逢振　送侄隆吉作遂安教谕

旧时州置文学掾，南宫集英大学选。

英雄壮志必此争。饭囊郡庠奴隶县。

今时学籍难登天，青山□□老天厌。

蚁旋驴磨犹自痴，不释不玄良觉窘。

南州谕缺数百员，得即忻忻不得愠。

他年正录繇此迁，视博士员居四紧。

博士以上梯级危，仕至泮宫鑽天令。

小阮胆大志复狂，拔起泥中尤自奋。

不顾在列嘲好为，滥取皋此得家便。

天上知心爱屋乌，尚觉知心相勉劝。

弘文弟子需补员，径合翰林集贤院。

我欲劝子入翰林，却恐远嫁难为情。

方逢振

方逢振　挽谏坡居士

谏议村中一布衾，幽潜两事最堪称。

瘗骸鬼结来生草，削发僧然后夜灯。

螭篆凄凉嗟老钝，薤章呜咽动亲朋。

羡公有子能如此，多少英雄叫不应。

方逢振

方逢振　峡塾讲中庸第二章诗

滔滔逝者若斯夫，不有耆儒孰共扶。

昭揭五条皆达道，由来一本不殊途。

圣贤奥义难穷尽，老笔名言妙写模。

我欲研硃同点易，先生肯位此中无。

方逢振

方逢振　峡中和卜彦才韵

尹躬乐不在耕莘，乐在明明以及民。

贪看回头多应错，偶闻变色始知真。

圣贤气象心为大，天地根萌人是仁。

认著濂溪窗草意，自家胸次一般春。

方逢振

方逢振　赠山屋相士

圆颅方趾具仁端，性体曲来只一般。

若见里头腔子黑，相书已作死人看。

方逢振

方逢振　赠相士叶秋月

麻衣道眼明如月，学士神仙带不来。

天上贵人若相同，只消三字画炉灰

方逢振

方逢振　至元廿四年十一月二十日得宣命诣朝可庵有诗不敢当次韵以谢

雪棹殷勤泛剡溪，吟香为拂案头埃。

老躯久已乞骸去，瘦骨应难入画来。

但愿东皇怜病瘦，早从西华觅云台。

当年自是渠无分，明主何曾弃不才。

方逢振

方逢振　至元廿四年十一月二十日得宣命诣朝可庵有诗不敢当次韵以谢

抱琴来会锦沙溪，音响能清一世埃。

不学晋人反招隐，颇知陶令欲归来。

羡君雪里骑驴兴，哀我年前戏马台。

留取老翁看云月，乾坤撑拓赖奇才。

方凤

方凤　八景胜概　卦尖望鼎

遥岑谁画卦，置此荆山鼎。

乍可姹女飞，千秋觇溟涬。

方凤

方凤　八景胜概　华柱丹光

何年撑宛荒，截置珊瑚树。

长日灿朝霞。芙蕖挹新露。

方凤

方凤　八景胜概　剑峡迟鸾

峡中候帝子，青鸟空徘徊。

搔首叩玄律，何当化鹤来。

方凤

方凤　八景胜概　龙门飞瀑

飞雪溅{左石右含}砑，流云当面起。

邂逅缘毛仙，临流同洗髓。

方凤

方凤　八景胜概　深穴嘘风

草木何丰彤，悬崖护丹穴。

相传通鼎湖，深窈吹寒冽。

方凤

方凤　八景胜概　仙坛灵草

葳蕤不记名，绝壁挂缕缕。

果否垂衣年，丝麻绩衖午。

方凤

方凤　八景胜概　药壶闪影

紫车贮药壶，日夕发光怪。

不道洞府深，翻嫌八荒隘。

方凤

方凤　八景胜概　中峰啸月

纵身尝决云，山月此晶皎，

疑是七还丹，邠盼吐物表。

方凤

方凤　八月十四寿吴良贵

四十强而仕，斯言著礼经。

搏鹏宜运海，振鹭且充庭。

后夜中秋月，今朝南极星。

耄夫频献酢，留眼看袍青。

方凤

方凤　北山道中

起犯春霜一径寒，清游乘兴约吟鞍。

眼中最恨友朋少，尘外频闻山水宽。

溪落旧痕枯野埠，树浮空翠湿危栏。

岩头几处悬冰白，几作群羊化石看。

方凤

方凤　北山道中

拂衣去城市，信步踏晴泥。

草意春风蚤，松阴野日西。

语长忘路远，行近觉山低。

更欲迟来此，穿林听鸟啼。

方凤

方凤　呈皋羽

依依莲社客，斗酒共相酬。

臭味语中得，荣名杯上浮。

世情余百变，吾道合千秋。

肯信张平子，穷居但四愁。

方凤

方凤　春日集张元吉兄弟宅

衔杯不让阮家风，况复阳春白雪融。

调合西堂琴欲响，情深北海酒难空。

诗题历历诸名迹，酬和年年几醉翁。

未尺清狂尚期约，同看灯火月明中。

方凤

方凤　次陈浦泉教授渡江韵

笑拂湖亭柳，春归客亦归。

塔云连岫暗，颿雨绝江飞。

老觉游非壮，癯应遯却肥。

有诗充古锦，尚不愧林扉。

方凤

方凤　翠微楼对竹会饮

缥渺鼎烹矜大嚼，西家呼庐赛乳酷。

肉食那知儒素风，似君臭味将无同。

知我山齐少白粲，随时易办松花饭。

佐食投筋毋乃馋，筠笼新掘来幽岩。

封题遥寄四五尾。歆然解剥出肌理。

和以芹根及薤芽，醯盐澹著香无涯。

黄虀脱粟绝滓腻，得此加餐检残笥。

手把南华读一过，诗思陡涌如春饭。

题笔酬君君莫笑，胸中成竹谐清调。

方凤

方凤　答仇仁近

城郭相过懒，山房翳薜萝。

谷当嘉客遯，阿称硕人藀。

竹径鸣驺断，芝坛野鹿多。

松风云壑冷，扫石待狂歌。

方凤

方凤　东瓯雪中山茶盛开

海色连蓬岛，同云一望迷。

寒花空故故，醉酒只悽悽。

卜世无三兆，伤心有五噫。

仲宣楼上赋，愁绝不堪题。

方凤

方凤　读西峰寺壁间诗

出郭幽探约里程，竹篱小语忽云生。

寺藏密树磬声得，客染流霞暑气清。

煮茗每闻松湍落，长苔半与石床平。

何来老衲吟魂尽，满壁多题世外情。

方凤

方凤　对仙华雪怀

仙华万仞石离离，山上崭崭万壑危。

雪与梅花俱在望，琴携野鹤转相随。

清如和靖西湖夜，兴如王猷剡上时。

我欲酬诗追雅调，寒山鸟迹少于飞。

方凤

方凤　故宫怨

白日欲落何王宫，腥云颓树生烈风。

猕猱几年争聚族，饥蟒狞狰攫人肉。

熊豨肆毒夜横行，刺蛆刲血多飞鼪。

萤尻大如鹜，照见女鬼迎新故。

寒更鸱吻空哀哀，谁能化鹤还归来。

山都冶夷总难记，妖孤吹火月堕地。

方凤

方凤　观阳山大石

殷勤挟小艇，迤逦登大石。

怪险若神造，幽阗真鬼宅。

凌汉龙头昂，负重龟背磔。

倒拽万牛喘，列坐千人窄。

眇视笑一拳，端拜俯半额。

凭肩护胫酸，呼酒镇心忒。

古壁剥旧题，灰窦碍颓屐。

甫快雨忽晴，刚醉日欲夕。

老禅嗜文词，短卷盈咫尺，

挥毫神欲飞，云开万峰碧。

方凤

方凤　和陶渊明九日间居韵

小轩开傍小篱东，不但渊明有晋风，

惟见幽芳为友发，谁知清兴与心同。

犹邻推槛秋难老，更喜升樽酒不空。

根本既能深保护，何愁霜雪傲寒冬。

方凤

方凤　和张子良

寤寐溪山好，相过不厌频。

诗留曾宿客，月照乍归人。

率尔呼盘粲，凭谁辩主宾。

未须陈咫尺，高谊总秋昮。

方凤

方凤　鸿门宴同皋羽作

项王重瞳气盖世，叱咤暗哑万夫废。

交何河山杯酒中，弱肉眈眈恣虎视。

帐列年爪吞鲸鼍，神锋技系光荡摩。

中有一人亦拔剑，是楚是汉舞婆娑。

须臾壮夫拥盾人，怒目而语眦尽裂。

项王煦妪无一言，楚国孤臣泪流血。

玉玦何劳再三举，拂衣竟作彭城死。

沐猴而冠何足云，君看五采成龙文。

方凤

方凤　怀龚山人圣予

西北有杰阁，岧峣切云天。

绮窗通四望，绰约流苏悬。

中有绝代人，端居方盛年。

被服既殊众，容采亦鲜妍。

瑶床置宝瑟，玉轸朱丝弦。

有时扬妙指，泠泠宫商传。

曲终恣仰頫，托契轩农先。

靡曼谐里耳，大雅谁能怜。

我欲往从者，淮海生寒烟。

方凤

方凤　怀古题雪十首　长安落雪

朔风琼粉如节堕，四望民居绝烟火。

路无行踪门反关，珍重先生独僵卧。

洛阳令尹举孝廉，三冬喜爱照河南。

有志何妨屡迁擢，要以清操除寻贪。

方凤

方凤　怀古题雪十首　韩玉堂雪

圣主贤臣千载过，夜雪皑皑幸其第。

直爱榻外非吾家，欲下江南须早计。

炽炭烧肉锦茵铺，细君行酒以嫂呼。

鲁论自可相天下，何必区区泥上书。

方凤

方凤　怀古题雪十首　韩愈关雪

浮屠诞谩唐宗惑，大内王宫迎佛骨。

披忠谏婴直逆鳞，远贬潮阳蛟鳄窟。

雪寒蓝桥道路危，车儿追陪儿女悲。

覉穷因苦暂时事，朝食南海无终期。

方凤

方凤　怀古题雪十首　李伋郊雪

西湖无舟波冻合，孤山照人如玉立。

太守徒行访隐君，门前净扫茶烟湿。

坐谈会公幽怀开，寒梅吹香当酒杯。

隐君平生厌城市，雪霁何妨公再来。

方凤

方凤　怀古题雪十首　李诉怀雪

有唐御极天所命，蠢尔孽臣作枭獍。

克壮谋猷断乃成，出师不愁天雪盛。

衔枚夜渡张柴村，西平有子国有孙。

悬弧不固兵径入，擒取渠魁献至尊。

方凤

方凤　怀古题雪十首　苏武窖雪

子卿远使匈奴国，持节堂堂不肯屈。

置之深窖死为神，饥啮毡衣渴饮雪。

但怀忠赤自通神，未必长伴羝为群。

西风吹堕上林雁，白发归来有麒麟。

方凤

方凤　怀古题雪十首　孙康书雪

宝贵爨炊蜡代薪，贫家读书夜无灯。

案头寒雪三光白，欲益披卷未所能。

长绳难系青春日，功业良田勤苦得。

獬冠他日立朝端，寒士声名满邦国。

方凤

方凤　怀古题雪十首　陶谷茶雪

冯夷翦水飞九垓，琼花万树先春开。

玉堂学士爱清味，取雪烹茶真快哉。

堪笑娇娥党家妓，歌舞但知趋富贵。

岂知吾儒俭素心，不夸文绮膏梁味。

方凤

方凤　怀古题雪十首　伊川门雪

定夫中立希贤士，事师河南程叔子。

门外雪深三尺绝，假寐觉来犹在此。

口生铁石为肺肝，心欲求道宁知寒。

他年传授称高弟，不愧芳名千万看。

方凤

方凤　寄仇仁近

忆昔三浙湄，匆遽买舟詄。

大海涨波涛，排空银浪掣。

时方逢杪秋，凉风正凄绝。

况复婴沈疴，残喘一身孑。

落日古渡横，牵衣各呜咽。

尚期营归余，旋泛山阴雪。

讵料人事迁，芳春竟五阅。

宁无双鲤鱼，寒温叙曲折。

顾兹悲愤衷，未足陈一切。

阶前金凤花，当车行复辍。

阁上西湖光，可似旧澄澈。

方凤

方凤　寄功父

遗风日远日相疏，七载归来非故庐。

烈屋漫思悬艾虎，忠臣空腹葬江鱼。

云霁志气消磨后，锦绣园林破碎余。

酒盏更须拚酩酊，诗简聊示寄勤渠。

方凤

方凤　寄梁隆吉

羡尔英年早息机，罗衣脱却著荷衣。

黄醪白酿供吟咏，野史稗官漫是非。

旧事横看东涧水，新餐谁共北山薇。

金闺玉树思君甚，采药春华归未归。

方凤

方凤　寄柳道传黄晋卿两生

大火且西逝，赫曦讵能为。

丛竹覆孤馆，绿阴相蔽亏。

人散众喧寂，独鸟嘤鸣随。

想见探讨余，层层发新知。

傥不鄙朽拙，勉哉勤相遗。

方凤

方凤　寄柳道传黄晋卿两生

太璞散已久，鸿甄疑未均。

惟有砥砺志，搜剥得其纯。

勿以珪璋质，顽石置勿陈。

君揽国香蕊，每与荆棘邻。

荆棘岂不刺，反以扬素尘。

方凤

方凤　寄柳道传黄晋卿两生

盈盈黄菊丛，栽培费时日。

依依五丝瓜，引蔓墙篱出。

于今想新花，于今长秋实。

花实岂不时，灌溉尚期密。

毋令根莇伤，委弃等藜蒺。

方凤

方凤　寄柳道传黄晋卿两生

新秋凉气发，松籁调于喁。

山房良静閴，文史淡足娱。

吾心太虚廊，傥然万象俱。

大观物物齐，何事分贤愚。

遐哉金兰契，聊用佈区区。

方凤

方凤　寄吴善父

啧啧不得意，兴怀偏为君。

犹为乞米帖，不作送穷文。

纵酒长违俗，挥毫自出群。

相思今夜雨，滴沥未堪闻。

方凤

方凤　寄云林上人

竹杖芒鞋去未能，鞅尘十丈苦相仍。

去来今了三生事，输尔寒岩宴坐僧。

方凤

方凤　九日同皋羽子善游白石龙湫用杜老九日蓝田韵

尘埃隔处地天宽，选胜携觞且笑欢。

不惜逍遥投杖屐，何妨磅礴解衣冠。

晴余岚重雨犹落，秋老天高酒易寒。

世事悠悠双眼外，与君飞瀑醉中看。

方凤

方凤　句

耕锄晓雨有余地，应接东南无暇时。

方凤

方凤　客有问金华胜游者以诗叙其概

赤松上下雨霖微，八咏楼头重拂衣。

西港晴来汀草长，北岩幽处洞泉飞。

风敲定磬鹿春过，月满丹台鹤夜归。

历览因知古词客，盛夸云梦未全非。

方凤

方凤　哭陆丞相秀夫

祚微方拥幼，势极尚扶颠。

鳌背舟中国，龙胡水底天。

巩存周已晚，蜀尽汉无年。

独有丹心皎，长依海日悬。

方凤

方凤　哭余之张教授

吾怜张仲蔚，青草少人行。

晓帐萤犹湿，空山鹤自惊。

徒余八斗望，谁筑五言城。

莽莽孤村外，王孙挂剑情。

方凤

方凤　辽西曲

辽西八月边风急，塞草凝霜刁斗湿。

旅雁嗷嗷思妇哀，锦机初罢流黄织。

并州快剪裁作衣，制成千里寄相思。

巧盘诘曲同心纽，附绣回旋锦字诗。

诗长字字愁胸臆，纽比连环解难得。

解难得时君莫谖，啼红认取封时痕。

方凤

方凤　冒雨渡浦阳江

痴云千顷压江壖，寂寞篮舆破午烟。

树杪楼台看近郭，流头波浪忽滔天。

舟依曲港难回楫，径转高陵每得筌。

谁向龙山夸海国，一声铁笛女墙边。

方凤

方凤　钱续古赘赵氏

年华冠带玉辉辉，本悟秦风出赘扉。

为要权宜就家室，不妨暂时别庭帏。

化推正始余麟厚，占协和鸣待凤飞。

老我相亲垂十载，指期观子共于归。

方凤

方凤　三洞

金华北山三洞天，垂髫欲往今华颠。

春风吹衣雨洗屐，瘦筇忽拄苍山烟。

山高地平走幽涧，根终石上森楠梗。

步从飞桥瞰石洞，崖色阅世知几年。

风痕雾迹化异物，龙首昂左尾右旋。

就中暗穴如蟆颐，急水泻碧鸣娲弦。

逆流束炬照徙涉，肩背擦石行拳挛。

水穷路夷内景得，以炬交烛穷幽玄。

细纹蹙波涌浪拦，皓彩凝雪飞霜鲜。

大为狮子虎犀旬，琐碎亦复蜂屯然。

蜿蜒双蟠角尾具，一一玉爪拿苍坚。

穹龟负甲色深墨，长蛇白质相萦缠。

钟能钟声鼓能鼓，不假枞笔和谁悬。

直棂斜槛藏湢室，短畦长町移原田。

青云白霓五色霞，笑画败絮留丹铅。

中途经过最深省，伏身低眺洞口泉。

空明一红线隔远见，秋蟾浴海光婵娟。

左岩袈衣颇横亘，叠摺众皱垂蹁跹。

自余神怪不可枯，似凿非凿镌非镌。

出登山腰叩中洞，外视石井闻潺潺。

入深踏险思缒绠，长竿揭炬后且先。

水帘可俯心为悼，到此十九归言遄。

嗜奇不惮历磊砢，足以目故差轻便。

翻身却望水帘处，银河天落悬吾前。

常情疑复下百尺，积水定作神龙渊。

石乾径辟却易进，玉笋拔地修而圆。

宜为渊处乃为屋，亦可摩藓题新篇。

同游怪我久未出，笑谓岂欲井底眠。

林幽风起日已晚，犹睨高洞山之巅。

薪蒸可买樵我导，不远数里仍攀缘。

傍从石壁入深坼，如铁户限琼为榜。

俨然海相挂珠络，熟视始信非夸传。

左为朝真正面入，便想笙鹤遨群仙。

云霞波涛仙衣裳，奇诡岂必下洞专。

歘然修梁架岩起，左右苍白龙形全。

望中极底胜漆黑，双扉隐隐启半边。

天光一道烛扉内，知此明罅从何穿。

靋深壁峭不可往，安得插羽如飞鸢。

嗟余兹游尚牵俗，身所骤历辞难宣。

但思乞水学坡老，洗眼看字消余年。

方凤

方凤　三吴漫游集唐

江上巍巍万岁楼，今春花鸟作边愁，

伤心欲问南朝事，凤去台空江自流。

方凤

方凤　三吴漫游集唐

愿及行春更一年，中流箫鼓振楼船。

不知何处吹芦管，城外凤悲欲暮天。

方凤

方凤　三吴漫游集唐

不堪惆怅满离杯，水碧沙明两岸苔。

无限塞鸿飞不度，二陵风雨自东来。

方凤

方凤　三吴漫游集唐

孤云独鹤共悠悠，别作深宫一段愁。

万乘旌旗何处在，白云犹似汉时秋。

方凤

方凤　三吴漫游集唐

华表峨峨有夜霜，海天愁思正茫茫。

遥知汉使萧关外，泣上龙堆望故乡。

方凤

方凤　三吴漫游集唐

塞上风云接地阴，万方多难此登临。

坐中有老沙场客，霄汉长悬捧日心。

方凤

方凤　三吴漫游集唐

江南江北望烟波，南国浮云水上多。

共说总戎云鸟阵，中原将帅忆廉颇。

方凤

方凤　三吴漫游集唐

边风萧飒动江城，独上高楼故国情。

碛裹征人三十万，空教弟子学长生。

方凤

方凤　三吴漫游集唐

愁看直北是长安，云树深深碧殿寒。

心折此时无一寸，梦魂不到关山难。

方凤

方凤　三吴漫游集唐

洞庭西望楚江分，回首姑苏是白云。

今日南湖采薇蕨，何时重谒圣明君。

方凤

方凤　上元陈丞相宅观灯有作

渴龙入夜吼百川，无数鲛珠迸地圆。

星斗撼天半欲落，五花琪树皆生烟。

烟灯岂不胜花朵，踏歌何人增坎坷。

风尘淮北驰羽书，金鼓江城赛灯火。

君不见狄青宣抚荆湖间，上元张乐宴清班。

忽然称疾灯未灭，五更已夺昆仑关。

方凤

方凤　寿东先生

黄菊香留晚节中，回头犹记矢悬蓬。

细看南极寿者相，全与东山老子同。

向日闾里门转人，此时庠序栋方隆。

解衣推食虽私感，普为儒流更祝公。

方凤

方凤　书示同志

尚觉浮名累，樵渔寄此身。

寻盟潜勗德，证业喜知新。

气谊生无间，文章合有神。

毋徒涉城市，出处任风尘。

方凤

方凤　述怀

避元困守静庵眠，鸡犬无声乐自然。

石上清吟萝月小，松间畅饮藓花斑。

幽深最似螺蛳洞，岩险何须虎豹关。

今愧缙商绅隐晦，谁知四皓在商山。

方凤

方凤　述志

只因生在胡元世，岂将褴褛换罗衣。

壮图落落还中止，高蹈悠悠且遁肥。

松竹森然真有味，衣冠整伤不须题。

优游但效商山客，云谷丛生薤露稀。

方凤

方凤　送吴立夫

有人储书塞中肠，不能奋发为辞章。

亦有英姿限时命，坎坷名不登文场。

吴子妙年即秀颖，只字过眼终无忘。

文如翻水溢万斛，书夜不舍流汤汤。

于今东南聚隽彦，奭然一发能穿杨。

二十脱颖客毛遂，名登十九能低昂。

亦如列宿二十八，有救天毕施之行。

况子平生志远游，块坐已能穷八荒。

从兹北上有历览，径到洪河经吕梁。

青徐平野望不极，半万里程趋冀方。

君不见龙门探奇气益壮，文豪千载同翱翔。

方凤

方凤　宿保安寺

扪萝山迳迥，流水石桥分。

一雨过秋寺，千峰生暮云。

望穷迷野色，沙远见鸥群。

烟蔼苍茫外，寥寥清磬闻。

方凤

方凤　题春寿堂

人皆构堂思奉身，吴氏构堂养亲。

人皆种花图炫眸，吴氏树萱可忘忧。

慈亲鹤发寿且康，昆弟列罗如雁行。

旦暮升堂直涤瀡，娱亲嬉舞斑衣裳。

子能顺亲亲颜悦，和气盈盈蔼堂室。

春风荆树发条枝，夜雨芝兰秀芽茁。

由来孝道通神明，吴氏家世应昌荣。

他年移孝事君主，定使芳名书信史。

方凤

方凤　题光风霄月楼

人间底处无风月，知用何时最佳绝。

芳播崇楼淑气浮，影涵古桂清辉发。

向来雅重无极翁，洒落襟怀与此同。

去之百世犹彷佛，宛见道貌匡庐中。

谁题品语黄太史，大书四字紫阳子。

今从建水得此本，如拾{滨左换虫}珠卷文绮。

携归八咏双溪州，晏然直与造化游。

无边妙处乃萃此，韪矣君家百尺楼。

方凤

方凤　题郑氏义门

人爱渭水清，毕竟河流浑。

不知黄虞世，何处觅旌门。

旌门纵百世，岂能外彝伦。

祗因风气漓，遂表为义民。

麟溪有寒泉，西流类拖绅。

泉声遍塞耳，乱却牝鸡晨。

夜帐泼烟黑，秋缸吐火红。

六世孝友家，元属书声中。

烂银铺作榜，绰楔何崔崔。

户神似相语，莫遣阿奴来。

人心一遭蛊，五官皆作魔。

不赓斯干诗，却听燃萁歌。

兄弟本一气，为利分汝尔。

借问嗜利人，千载得不死。

鸱鸮巢满林，何地不感恻。

若非慈乌啼，血泪收不得。

我身亲乃有，况此身此物。

世人果何思，肝胆每相贼。

当年朱两辬，回首血在颐。

争如义门鬼，千载不馁而。

何人非杨椿，如椿能几我。

只缘本心死，所以有缁磷。

大树大十围，枝叶日敷蕃。

愿培百尺土，庇此千岁根。

方凤

方凤　同胡汲仲兄弟登香远楼

策杖探幽胜，同登况二难。

江山双极目，宇宙一凭栏。

春色啼莺破，孤城拥浪寒。

遥遥烟霭里，犹作故宫看。

方凤

方凤　吴良贵雪中归

别时黄菊映郊扉，转眼寒风刮毳衣。

丰瑞正当三白见，修程适自四明归。

因思水国银兼浪，胜看山乡玉作围。

老去羊羔总陈迹，坐氊犹喜客堪依。

方凤

方凤　吴清翁石桥

金椎谁奋破山霆，趋石浑疑走六丁。

间道便须横蟚蝬，长竿先已竖晴蜓。

济川作略君堪纪，吟雪行藏我欲经。

领取溪山好风月，更看高架翼然亭。

方凤

方凤　吴仲恭翠微楼九日落成和谢皋羽

楼成楚菊芳菲候，客凑齐山酩酊期。

与俗相追何日了，登高一啸洗秋悲。

望穷碧落鸿飞外，归恋清樽月到时。

野服从北近萝薜，西风尘土莫轻吹。

慈竹堂阴长露梢，又添杰阁俯江郊。

眼空霞锦疑鸿字，手摘松枝碍鹤巢。

野月散衣间弄笛，墟烟隔水见编茅。

望中尚与渔樵接，若处真能广绝交。

方凤

方凤　西鹿田寺听雨

禅栖投倦客，山雨起更阑。

窗叶散幽响，石林生峭寒。

洞深犹暗瀑，江远忽飞湍。

想像云萝外，应宜晓色看。

方凤

方凤　仙华山采茶诗

轩娥遗瑞草，仙掌撑何年。

苗蕊矗空壁，殊根蟠远天。

蒙头莫可劚，垂脚或争传。

冉冉雪霜饱，亭亭风日蠲。

危哉梯鸟道，允矣获龙涎。

丛蘖杂丹鼎，湿云伴玉延。

香真千里擅，苞结三生缘。

夜荚抽雷后，春焙贡社前。

一钥滴瀼露，片碾捣和烟。

碧涧规模绝，洪州气味悬。

滑甘矜紫笋，幽馥讶青莲。

既拣兔毫点，应添蟹眼煎。

松涛生远韵，风致想真筌。

七碗赓仝咏，三篇继羽编。

醉乡已失路，摩室将逃禅。

服食益人寿，何当煮汞铅。

方凤

方凤　仙华招隐

轩后悲苍剑，神娥下玉霄。

攀髯初失梦，遗蜕尚凌歳。

碧堕升棺影，青分产柱苗。

山精依鹿竹，天雨湿鸡翘。

有约成孤愤，无人重久要。

豢龙因姓氏，使鹤误轩轺。

冉冉将终老，冥冥不可招。

无书寄青雀，有恨在中条。

方凤

方凤　药壶山寺步师远上人韵

旭日耀禅林，瞳瞳晃虚室。

观心得无为。颇觉诗思逸。

得句祈疾书，振衣陡焉失。

持此证空空，一笑堕不律。

方凤

方凤　忆同张子长游北山诸名胜

昔与张公子，翩翩访赤松。

重来逾两纪，独去宿孤峰。

古木苍陂映，禅房侧迳通。

夕阴千嶂黑，人静一灯红。

幸及轩车会，宁辞杖履从。

相看如梦寐，健步愧儿童。

春尽山仍好，林深涧忽穷。

天低时堕雨，寺远偶闻钟。

吊古田无鹿，探奇洞有龙。

幽寻穿窈竔，高步蹋玲珑。

灵草多成药，疏篁不作丛。

岚光疑晻暖，野色在空蒙。

下瞰疑无底，言旋复向东。

岩阿依断礱，烟嶂落飞淙。

细路缘苔磴，危桥跨石豥。

泉依山曲曲，云与树重重。

巨刹标名岳，穹垣护亩宫。

倚栏斜日下，入室老僧逢。

零落螭头墨，荒凉马鬣封。

不才持薄禄，终古愧高风。

驰擔云关裹，传觞雪峡中。

追随寻道侣，述作付文雄。

急景真流电，浮生尚转蓬。

后期观岁晏，来往意憧憧。

方凤

方凤　咏霜叶寄皋羽善父

秋尽吴江道，丹枫树树奇。

叶为诗者色，霜乃画之师。

望似醉乡近，疑犹花事迟。

停云俄在念，倚杖未归时。

方凤

方凤　游宝掌山寺

兹辰欲有适，轩车偶来髒。

劚苔北村南，荒竹晴窗阴。

接语未及久，相邀指丛林。

涧行任诘曲，岩眺经嵚崯。

于时春早暄，生意见草心。

红紫寂未动，万山苍翠深。

伊予夙好游，忽忽老见侵。

孤兴尚衡霍，遐思或巫黔。

况此近居里，而能盍朋簪。

裂石发悲啸，沿流引清斟。

扪萝复忘疲，古洞穷幽寻。

岂无声利痼，见笑山水淫。

人生本来浮，世故未易任。

藓崖拂前题，挽仰已昔今。

我法姑用我，瞔言属同襟。

方凤

方凤　游仙华山

仙华矗万仞，我乃庐其东。

日夕与山对，今兹踏玲珑。

起左信奔鹿，当前任啼狨。

大啸崖石裂，一览天宇空。

苍松饱风雨，绝壁挂老龙。

樵斧不得睨，抚根憩吾躬。

邈哉轩辕氏，问道由崆峒。

龙髯一以远，千载悲遗弓。

犹传少女灵，炼玉于焉宫。

山林重帝胄，香火明民衷。

我来重怀古，揽涕临西风。

何当刺飞流，一洗磊磈胸。

方凤

方凤　与皋羽子善游宝掌山

宝掌一山何胜绝，老龙千载事已别。

巉岩怪石峭森列，矫首三洞蹇奇崛。

不知何年风雷烈，凿开混沌此瞥裂。

高洞攀缘与天接，栖鹘所巢势嵽嵲。

隙泉漏滴清且澈，薜萝为衣俨陈设。

中之洞兮巧融结，四达坦明如我闼。

低山一洞尤寒泬，铿然谷应合音节。

共爱孤蝉远林咽，又疑帝子笙歌彻。

乘风使觉神飞越，落景徘徊就僧榻。

好向天风更搜抉，相期夜半踏明月。

方凤

方凤　杂咏十首

反哺鸟曰慈，食母枭名恶。

如鸟莫如枭，人心当自觉。

方凤

方凤　杂咏十首

马舞睨禄山，猴朝识朱温。

人岂不若兽，变故辄负恩。

方凤

方凤　杂咏十首

昆鹏奋云霄，尺鷃栖野草。

物各适其天，夫岂论大小。

方凤

方凤　杂咏十首

蜂房开户牖，蚁穴有官守。

究竟物皆然，梦幻君知否。

方凤

方凤　杂咏十首

小哉蛮触战，鄙甚蛙黾怒。

达人能大观，本以和平故。

方凤

方凤　杂咏十首

瑞世凤鸣阳，司晨鸡鸣丑。

呶呶取人憎，乱蝉合缄口。

方凤

方凤　杂咏十首

蚕茧每利人，蛛网偏害物。

利害夐不同，其间仅丝忽。

方凤

方凤　杂咏十首

猿啼不窥窗，牛驯常露地。

伏虎与降龙，此理元无二。

方凤

方凤　杂咏十首

解牛中肯綮，相马外骊黄。

从知得三昧，意到形自忘。

方凤

方凤　杂咏十首

蚁封罅隙地，蛙井咫尺天。

那能致广大，此道谁为传。

方凤

方凤　赠乐间居士

市远塵嚣隔，神闲幽事并。

埽花怜竹影，煮茗讶松声。

月与诗如约，琴将鹤互赓。

冷香生碧落，秋梦不胜清。

方凤

方凤　赠张叔元镇帅

越东佳气郁巃嵷，捉鼻馨名久识公。

对发蚤看翔艺苑。濡毫频见属诗筒。

弃书忽学万人敌，秉钺尤夸一世雄。

拔距三千堪敌忾，歌钟二八陋和戎。

长驱誓捣燕幽北，大纛旋移浦沬东。

重巩河山襄帝力，时垂竹帛励臣忠。

东南半壁腾王气，杞梓全材恃将功。

鹅鸭几惊消玉垒，熊罴屡奋壮金墉。

玺书褒锡恩原厚，节钺招绥德愈隆。

群策更能延俊彦，众讴先忆遍旄重。

深仁共颂绵瓜瓞，伟绩还期勒华嵩。

方凤

方凤　止所吴公挽歌辞

岳岳文豪共识名，归来风月恣弹评。

竹阶过鹤窥棋局，花院流莺和乐声。

灯酌萧间期郑老，盆歌疏达慕庄生。

何来排闼绯衣召，天上楼传白玉成。

卷客囊书栖旧林，如兰交契岁寒心。

行藏与共盟犹在，生死俄分感独深。

丧宝可堪埋白璧，知音端合铸黄金。

茱萸遍插明朝是，回首西风泪满襟。

方凤

方凤　重阳对菊得菊字

怀哉止所翁，与我几觞菊。

方当旧节来，已作秋原哭。

会葬有远朋，风雨此淹宿。

佳儿敬父执，姻友更敦睦。

投辖不愧遵，设醴仍为穆。

其如插萸遍，不见而翁独。

悲欢今昨筵，还往东西毂。

回首试长望，依依但云木。

方凤

方凤　重阳明日得日字

浮生聚尘轻，流景飞羽疾。

故人已新阡，旧雨又今日。

不惜酒饮狂，且须诗缚律。

一笑复掀髯，天地何终毕。

方公权

方公权　城山拜林艾轩

履斋早岁及朱门，末后通家得艾轩。

德义远从王父父，典刑愧忝外孙孙。

世无前辈吾安仰，师有传人道始尊。

欲问先生游历处，庭前老树或能言。

方公权

方公权　句

一身担得乌山起，双手拿将龙□归。

方鸿飞

方鸿飞　宣妙楼

云观烟楼是梵家，竹围如洗逼寒沙。

因风绿浪摇晴麦，遇雨红香落润花。

人锁昼房听鸟语，僧归晚坞放蜂衙。

不须老远来沽酒，只觅天酥为点茶。







方九功

方九功　菊花

露冷江苹雁度时，萧萧黄菊满疏篱。

寒枝带雨开仍艳，晚节凌霜赏未迟。

移傍小檐承绮席，从观深夜倒金户。

摘来冉冉香盈把，共泛西风醉莫辞。

莫惜寒花开太晚，孤怀深喜客来双。

疏枝最耐存霜圃，晚节偏宜映月窗。

同调自应兰是籍，浊醪何有玉为缸。

篱边无限陶潜兴，倒著纶巾醉未降。

方君遇

方君遇　句

是有命焉非幸致，不知我者谓何求。

方开之

方开之　定光南安岩

天下名山饶洞穴，不似南安最奇绝。

一峰突兀上干天，十二子孙旁就列。

上有虚窗透碧霄，夜分明月归岩腹。

方来

方来　碧玉千峰

堂堂紫阳翁，棠阴遍南国。

斯文天未丧，眉寿乃公锡。

四书回狂阑，剩得居闲力。

定作

林神，香骨化为碧。

方来

方来　碧玉千峰

东溪有人豪，调古谁能读。

我来荐芳馨，黄花清可掬。

想公怜世人，翻覆变凉燠。

至今嫉邪书，字字凛寒玉。

方来

方来　碧玉千峰

结庐得佳景，向无买山钱。

床头数卷书，浩溥弥大千。

丈夫有远志，至学无穷年。

骐骥待北国，鹰隼翔秋天。

方来

方来　碧玉千峰

武夷溯伊洛，源自无极翁。

壁彼漳江流，洋洋沧海通。

东莱得家传，南轩从五峰。

勿疑辙迹殊，三贤归趣同。

方来

方来　交翠亭

帘溪窗外草茸茸，生意春融我意同。

为甚此园多翠草，也因曾识紫阳翁。

方来

方来　重新九区亭

射堂后圃傍东隅，旧日文公画九区。

石上草庐刊易象，至今瞻仰后天图。

方蒙仲

方蒙仲　爱梅

谩言同一嗜，世尽爱梅人。

亦有行歌者，腰镰采作薪。

方蒙仲

方蒙仲　半开梅

含情笑不言，政是多情处。

参得个中禅，此事尝分付。

方蒙仲

方蒙仲　采芹亭

百年亭子一朝新，三舍先生遇拂尘。

城里看花多处所，此中只待采芹人。

方蒙仲

方蒙仲　采芹亭

叹息西湖湖上峰，几人看得少后容。

任他万马群中走，还我闲身伴雨龙。

方蒙仲

方蒙仲　采芹亭

宜月宜风还宜雪，烟雨冥蒙景更宜。

说与客来休剥啄，先生长是倚阑时。

方蒙仲

方蒙仲　采芹亭

便好时时具小槎，遍游水北水南涯。

游时要拣山深处，恐有山人处士家。

方蒙仲

方蒙仲　采芹亭

年时桂子例先开，新岁芙蓉手自栽。

不惜一春风雨过，许多好事待秋来。

方蒙仲

方蒙仲　采芹亭

短帽轻衫亦复家，前村后陌柳初花。

不须多学舞雩兴，随分春光管领些。

方蒙仲

方蒙仲　采芹亭

洲墅楼前眼界新，杜园池馆更迥萦。

是中一景偏真率，觉得溪山却浑成。

方蒙仲

方蒙仲　采芹亭

侧畔颓垣且莫支，也须别相划堂基。

要知风月无边处，不着亭台更自奇。

方蒙仲

方蒙仲　采芹亭

老山代出买山钱，更贴前头碧玉环。

报答风光无一句，不知更看几州山。

方蒙仲

方蒙仲　采芹亭

眼中光景几回新，无限英雄一窖尘。

但说百年亭已老，不知曾有百年人。

方蒙仲

方蒙仲　采芹亭

人道西南三数峰，虽云峭拔欠雍容。

嗟哉偃娈要何用，却学为蛇羞作龙。

方蒙仲

方蒙仲　采芹亭

野性于人投合少，惟山差与意中宜。

专留一榻为渠下，绝似陈蕃见稚时。

方蒙仲

方蒙仲　采芹亭

武夷山顶足仙槎，欲徃从之天一涯。

具唤小舟酹三谏，向来我祖是通家。

方蒙仲

方蒙仲　采芹亭

屈指夫容次第开，典衣去买海棠栽。

溪边堪插荷花否，便可四时携酒来。

方蒙仲

方蒙仲　采芹亭

此中小住自为佳，无奈看山眼欲花。

把作西湖风物看，不争多否也争些。

方蒙仲

方蒙仲　采芹亭

见说西湖又一新，小楼高阁巧相萦。

江山何待人妆点，堪笑吴儿不老成。

方蒙仲

方蒙仲　采芹亭

屋老知非一木支，待时胜似有鎡基。

安知好事无来者，幻出新亭愈崛奇。

方蒙仲

方蒙仲　采芹亭

觅得广文沽酒钱，便须归隐四山环。

岂无半幅鹅溪绢，貌取亭前一带山。

方蒙仲

方蒙仲　采芹亭

佳处知音若不多，似将俚耳听云和。

溪山无自不挂眼，亭乎亭乎如汝何。

方蒙仲

方蒙仲　残梅

枝北复枝南，明星□□□。

不用怨春风，且作初开看。

方蒙仲

方蒙仲　层梅

化工真是巧，玉蕊更层层。

若使□□刻，千年犹未成。

方蒙仲

方蒙仲　春梅

青皇手一陶，苦要牢笼去。

不敢受恩多，桃李休相妒。

方蒙仲

方蒙仲　此君室

人兮吾与游，竹兮吾与俱。

世浊此独清，室小自有余。

方蒙仲

方蒙仲　此君室

环堵未可轻，足稽天下事。

何必晋诸贤，自是周二子。

方蒙仲

方蒙仲　此君室

为嫌太孤高，邂逅松梅友。

忽与竹同评，是遇知音不。

方蒙仲

方蒙仲　此君室

清神造物悭，数竿自超俗。

苦觅渭滨封，万此岂有足。

方蒙仲

方蒙仲　此君室

华行有后先，志节无今古。

君看锦绷儿，楚楚已可数。

方蒙仲

方蒙仲　此君室

不入闹园林，雅媚佳山水。

君子亦党乎，贤者后乐此。

方蒙仲

方蒙仲　此君室

直节立人懦，清标爽吾惛。

岂不益友哉，人中田承君。

方蒙仲

方蒙仲　此君室

风来声清圆，月明影婆娑。

挺挺岩壑姿，时亦妩媚何。

方蒙仲

方蒙仲　此君室

滔滔天地间，非我安知我。

大儿王子猷，小儿文与可。

方蒙仲

方蒙仲　此君室

泛菊秋始佳，爱莲夏方娱。

不如交此君，清兴无时无。

方蒙仲

方蒙仲　此君室

仆也环堵人，公也钧天居。

本出元子下，岂必竹马余。

方蒙仲

方蒙仲　此君室

先生啸诺余，尝欲访青士。

门生可举舆，不必命儿子。

方蒙仲

方蒙仲　此君室

此士党有挟，则不与之友。

持此问秋崖，一笑见颔不。

方蒙仲

方蒙仲　此君室

横厨先玉盘，膻荤鄙哉俗。

竹谓高将军，汝手污吾足。

方蒙仲

方蒙仲　此君室

矫矫不可羁，一节足千古。

桃李闹漫山，岁寒谁汝数。

方蒙仲

方蒙仲　此君室

千载兰亭人，所乐在山水。

等闲一笑间，风度乃如此。

方蒙仲

方蒙仲　此君室

柳以柔故重，枣以弱故惛。

凛凛首阳人，何赖东皇君。

方蒙仲

方蒙仲　此君室

不因排根人，安得兹婆娑。

请赋淇奥诗，但恐居亡何。

方蒙仲

方蒙仲　此君室

问卿自用卿，为我宁作我。

道莫强项为，本见折腰可。

方蒙仲

方蒙仲　此君室

风檐诵新句，绝胜丝竹娱。

此竹古来有，此诗今时无。

方蒙仲

方蒙仲　隔墙梅

寂寂度年光，坚贞玉雪香。

冶容谁氏子，终日傍垂杨。

方蒙仲

方蒙仲　隔溪梅

美人隔秋水，伫立奈愁何。

剪取灵均语，临风恍浩歌。

方蒙仲

方蒙仲　孤梅

墙角老槎牙，槎牙阅岁华。

谁知杭欲死，解出背时花。

方蒙仲

方蒙仲　孤山梅

千古水仙玉，坡以逋仙配。

山谷弟山礬，两事同一意。

方蒙仲

方蒙仲　桂林吟梅

几回桂州梦，欠一桂州诗。

何日万里外，吟梅真大奇。

方蒙仲

方蒙仲　和刘后村梅花百咏

从来芳事无时歇，雨洒风飘且莫悲。

收拾苍苔成艾紬，茶山后有放翁诗。

方蒙仲

方蒙仲　和刘后村梅花百咏

莫恃千芳胜一莸，兰渐芝滫便休休。

年来萧艾吁堪怕，剩拾天香置宝篝。

方蒙仲

方蒙仲　和刘后村梅花百咏

紫府仙人水月英，绝嫌臭秽溷真清。

玉尘月赋三千斛，一洗人间死鬼兄。

方蒙仲

方蒙仲　和刘后村梅花百咏

儿时两颔已生髭，一饱皇皇亟失时。

索性断它烟火气，餐英汲润当朝炊。

方蒙仲

方蒙仲　和刘后村梅花百咏

参横月落梦何从，且领清香入盏中。

一岁见梅须一醉，梅前有几百年翁。

方蒙仲

方蒙仲　和刘后村梅花百咏

拾遗当日醉于诗，江路寻梅兀似痴。

花底柳边真梦事，居然短褐鬓如丝。

方蒙仲

方蒙仲　和刘后村梅花百咏

岁岁年年花状头，瑶璫琼佩瑞光浮。

玉螭赏遍三千界，不识珠帘十二楼。

方蒙仲

方蒙仲　和刘后村梅花百咏

惆怅庭前三树株，十年依旧一锥无。

从今只作梅生活，底用江头千木奴。

方蒙仲

方蒙仲　和刘后村梅花百咏

百万瑶妃传粉酥，诗翁列屋世间无。

江南穷相韩熙载，有甚歌姬画作图。

方蒙仲

方蒙仲　和刘后村梅花百咏

凛凛冰清岩壑气，亭亭玉立庙廊身。

从前误把瑶姬比，雌了梅花俗了人。

方蒙仲

方蒙仲　和刘后村梅花百咏

少陵前仅陆君时，骚里居多摭茝蓠。

未必梅花非有待，不妨敲琢古人遗。

方蒙仲

方蒙仲　和刘后村梅花百咏

短篱痚竹自周遮，官舍过如野老家。

不是陋儒太孤绝，自看梅后觉无花。

方蒙仲

方蒙仲　和刘后村梅花百咏

三的朝露借恩光，剩种江梅作洞房。

待得百年俱玉雪，冷官亦自有甘棠。

方蒙仲

方蒙仲　和刘后村梅花百咏

一生梦不识愁台，口吻悲鸣有底哀。

树上玉人应冷笑，从今不敢送愁来。

方蒙仲

方蒙仲　和刘后村梅花百咏

倚树静年成入定，巡檐对语似谈空。

是花是雪都休问，但觉清香满袖风。

方蒙仲

方蒙仲　和刘后村梅花百咏

青子成时殊苦淡，玉英嚼处更清酸。

自缘芳洁盈腔里，安肯甘甜转舌间。

方蒙仲

方蒙仲　和刘后村梅花百咏

从知枯淡芬芳无，自古荣华朽腐多。

且作从容郎庙看，一丘一壑觉如何。

方蒙仲

方蒙仲　和刘后村梅花百咏

夫人可共倚雕栏，折得横枝独自看。

梅癖难医君信否，东阳瘦损少陵酸。

方蒙仲

方蒙仲　和刘后村梅花百咏

帘围玉馆愁吟尽，锦藉瑶瓶怕摘残。

姑息梅花讵须尔，山家何处有朱栏。

方蒙仲

方蒙仲　和刘后村梅花百咏

雨霰潇潇天地宽，相看岛瘦与郊寒。

埋腰立雪心良苦，拥鼻吟风事大难。

方蒙仲

方蒙仲　和刘后村梅花百咏

吟人写物例浮夸，未易形容是此花。

如事休刊和靖集，一联已足自成家。

方蒙仲

方蒙仲　和刘后村梅花百咏

一气居然分冷暖，南枝开早北枝迟。

都城巧力真堪羡，竞买梅花八月时。

方蒙仲

方蒙仲　和刘后村梅花百咏

玉羽江莲美莫当，酴醾缟袂雪为裳。

白之谓白何分别，毕竟还梅是当行。

方蒙仲

方蒙仲　和刘后村梅花百咏

自是不容加染涴，看来良亦富才情。

落羌女管声声怨，点寿阳妆片片轻。

方蒙仲

方蒙仲　和刘后村梅花百咏

不把山林换市朝，鲜明自是一时标。

便令大冶安能铸，傥有小山差可招。

方蒙仲

方蒙仲　和刘后村梅花百咏

肠断当年古吹台，酒酣欲叫谪仙回。

夜深落月照颜色，端的宫袍入梦来。

方蒙仲

方蒙仲　和刘后村梅花百咏

智琼久已乘龙去，留得人间十二枝。

插向瓦瓶伴孤枕，别无玉骨与冰肌。

方蒙仲

方蒙仲　和刘后村梅花百咏

托根岂解媚中璫，采蕨只当慕首阳。

未必木天无秽史，岂其枌省尽清郎。

方蒙仲

方蒙仲　和刘后村梅花百咏

雪儿按瑟侯门妒，玉女偷花帝座嗔。

彼美人兮笑林薄，风流别是一家春。

方蒙仲

方蒙仲　和刘后村梅花百咏

彩叶如云观瑒蕊，金盆照日品桃花。

安知尤物真瑰特，落在西湖处士家。

方蒙仲

方蒙仲　和刘后村梅花百咏

煮木石餐多药灶，断荤膻气独茶铛。

诗人自合长的瘦，底事梅花更瘦生。

方蒙仲

方蒙仲　和刘后村梅花百咏

刻玉琱琼费尽工，待看佳实绿阴中。

早推花作群芳首，谁道梨为百果宗。

方蒙仲

方蒙仲　和刘后村梅花百咏

梅叹知音少旷夔，政须我辈与伸眉。

逋仙诗胜多多许，咀嚼无令一字遗。

方蒙仲

方蒙仲　和刘后村梅花百咏

行吟坐想午忘饥，剔尽青灯睡失时。

唐宋以来多作者，姑为汉魏补梅诗。

方蒙仲

方蒙仲　和刘后村梅花百咏

驿处徘徊磴处缘，任教人唤作梅颠。

赊它陆凯二十字，唤起杜陵三百年。

方蒙仲

方蒙仲　和刘后村梅花百咏

纯是沉檀和乳麝，许多珠瓅间金块。

素娥亲捣摊成片，玉帝闲游撒下来。

方蒙仲

方蒙仲　和刘后村梅花百咏

十分正色白为难，眼底红黄总热瞒。

安得云英挥玉杵，腊余为合返魂丹。

方蒙仲

方蒙仲　和刘后村梅花百咏

雪破白时惊腊早，雨肥红处已春归。

到头不识东皇面，看尽蜂黄蝶粉飞。

方蒙仲

方蒙仲　和刘后村梅花百咏

最堪避世有墙东，细别薰莸鼻观中。

商皓芝香真可老，陶朱铜臭敢称公。

方蒙仲

方蒙仲　和刘后村梅花百咏

俨然盛服对严宾，肯向花中作素臣。

映彻九泉明一世，清言须让晋诸人。

方蒙仲

方蒙仲　和刘后村梅花百咏

夜色朝光两莫知，树间但见白差差。

江南到处名姝少，一律前村雪里词。

方蒙仲

方蒙仲　和刘后村梅花百咏

百年老树半边枯，众卉难攀觉太孤。

欲进素馨交茉莉，奈渠浪蕊欠根株。

方蒙仲

方蒙仲　和刘后村梅花百咏

鸥社同盟交最久，兔园授简事堪悲。

开元才子多佳句，借向宫人笛里吹。

方蒙仲

方蒙仲　和刘后村梅花百咏

童黄安足名天下，太白常疑在世间。

生纵不陪振鹭列，死犹可葬伯鸾山。

方蒙仲

方蒙仲　和刘后村梅花百咏

方见横斜忽乱飞，噫其造物未昌时。

点衣片片皆诗料，爱惜移时不敢吹。

方蒙仲

方蒙仲　和刘后村梅花百咏

后村画卷四方来，输与先生作袜材。

貌就寒林差易事，玉堂云雾欠人裁。

方蒙仲

方蒙仲　和刘后村梅花百咏

香臭难逃万古评，白黄安得一般清。

好看玉树临风立，羞杀金莲帖地行。

方蒙仲

方蒙仲　和刘后村梅花百咏

此花清绝畏人知，间许吟人咽入脾。

咽去居然佳句少，谁云臭腐可神奇。

方蒙仲

方蒙仲　和刘后村梅花百咏

含章遗迹杳难详，汉苑唐都更可伤。

说与诗人莫嘲咏，梅花眼见几兴亡。

方蒙仲

方蒙仲　和刘后村梅花百咏

痴儿安得妄评弹，刚道空花用处难。

最是香能蠲客醉，更如玉可灭人瘢。

方蒙仲

方蒙仲　和刘后村梅花百咏

香奁陋体实堪哀，惭谢诸公费挽推。

铁石心肠元作赋，浮华讵足定人才。

方蒙仲

方蒙仲　和刘后村梅花百咏

惜花心因凄凉矣，绕树身犹矍铄哉。

且莫怨嗟难可口，和羹事只系时来。

方蒙仲

方蒙仲　和刘后村梅花百咏

老天机轴无停手，忙织千葩染万红。

惟有一冬闲岁月，梅花专局不分功。

方蒙仲

方蒙仲　和刘后村梅花百咏

窗明不寐夜寥寥，恍惚珠幢跨玉桥。

冷掾久严红妓禁，彩鸾莫误唤文箫。

方蒙仲

方蒙仲　和刘后村梅花百咏

乐事赏心谁不有，可人胜士古来难。

樽前莫怪同游少，恐被梅花白眼看。

方蒙仲

方蒙仲　和刘后村梅花百咏

千顷琼田徒手得，连云彩阁一朝成。

平生富贵梅时健，肯作穷人冻饿声。

方蒙仲

方蒙仲　和刘后村梅花百咏

禹锡当年出省台，玄都花谢转生哀。

梅花不涉春风事，看取先生几度来。

方蒙仲

方蒙仲　和刘后村梅花百咏

一生不信有金芝，今岁庭前碧玉枝。

只恨相看无一语，恍如月下对桓伊。

方蒙仲

方蒙仲　和刘后村梅花百咏

沸鼎乾坤尘未消，椒菌杂袭少高标。

君王曾梦商岩否，此物差堪与燮调。

方蒙仲

方蒙仲　和刘后村梅花百咏

简斋绝句天为笑，旋到调羹鼎伴来。

只合拜梅为座主，画梅且尔况真梅。

方蒙仲

方蒙仲　和刘后村梅花百咏

少豪放出旅枯槎，归橐垂垂返海涯。

叔子诸公自佳耳，关人心事只梅花。

方蒙仲

方蒙仲　和刘后村梅花百咏

溪北溪南雪跨悬，琼楼玉宇照庭前。

萸坪竹馆辛夷坞，肯与王维赌辋川。

方蒙仲

方蒙仲　和刘后村梅花百咏

披衣徒倚天方曙，秉烛吟哦夜忽中。

不是被他驱使得，爱他意政与人同。

方蒙仲

方蒙仲　和刘后村梅花百咏

心事芬芬流品胜，一生清友是梅舑。

可怜介甫交游尽，岁晚钟山进二俞。

方蒙仲

方蒙仲　和刘后村梅花百咏

怀中黄敕墨犹新，曾尾群贤步玉津。

惆怅看花成昨梦，大输今岁赏梅人。

方蒙仲

方蒙仲　和刘后村梅花百咏

生涯冷淡乐者少，声色希夷见若无。

洛下只知海棠会，岭南竞作荔枝图。

方蒙仲

方蒙仲　和刘后村梅花百咏

极知云月浩无边，所恨舂容欠大篇。

宵立我犹嫌俗士，形舑尔可配儒仙。

方蒙仲

方蒙仲　和刘后村梅花百咏

一从香影句名佳，嗣响才称竹外斜。

千古梅诗三句好，何好阁笔只看花。

方蒙仲

方蒙仲　和刘后村梅花百咏

宝络珠璎佛子龛，荒原断磵隐君庵。

清言悟法无人会，时有游蜂细细参。

方蒙仲

方蒙仲　和刘后村梅花百咏

薜荔帷兮药作房，芳华底用浴兰汤。

倾城梳洗只招惎，且可随宜淡淡妆。

方蒙仲

方蒙仲　和刘后村梅花百咏

十分元得孤寒力，一点无关坱坙功。

谁令春风来得晚，梅花也不傲春风。

方蒙仲

方蒙仲　和刘后村梅花百咏

和靖墓荒吟骨冷，孤山新庙尚危栏。

便当纯用梅花祭，一洗蕉黄与荔丹。

方蒙仲

方蒙仲　和刘后村梅花百咏

懒入寿宫供贵主，难凭庾驿寄时贤。

不如吹入霜天角，尚为君王戍北边。

方蒙仲

方蒙仲　和刘后村梅花百咏

温柔乡苦不胜衣，端正楼嫌微有肌。

安得花神供步辇，不肥不瘦美兼之。

方蒙仲

方蒙仲　和刘后村梅花百咏

旧友凋零新友少，惟梅到处只依然。

愿言白发三千丈，饱看高花五百年。

方蒙仲

方蒙仲　和刘后村梅花百咏

西湖已死犹名世，东阁更佳何与人。

但得心传清白事，不须足踏软红尘。

方蒙仲

方蒙仲　和刘后村梅花百咏

树边久立任衣单，为爱天香彻骨寒。

脑子斛量犹觉臭，安知人世有沉檀。

方蒙仲

方蒙仲　和刘后村梅花百咏

花昔罗浮山下居，肌肤玉雪缟衣裾。

冷斋不到朝云死，独与松风伴大苏。

方蒙仲

方蒙仲　和刘后村梅花百咏

初似穷儿观异宝，俄惊上帝锡嘉名。

荒山底处生珠藏，蓬户居然扁玉清。

方蒙仲

方蒙仲　和刘后村梅花百咏

雪裹空身无庇叶，风前妙质忽飞尘。

一襦不着中寒去，莫是陈三辈行人。

方蒙仲

方蒙仲　和刘后村梅花百咏

扫空习气尚余狂，岂不怀思拾众芳。

花里素王真足贵，橘中皓叟更无香。

方蒙仲

方蒙仲　和刘后村梅花百咏

玉英瑶圃美人家，宝璐琼芳兴绝佳。

此是梅花真实相，谁云骚不品梅花。

方蒙仲

方蒙仲　和刘后村梅花百咏

不慕清官况热官，竹篱纸帐睡差安。

却愁帝敕梅龙去，第一瑶台分外寒。

方蒙仲

方蒙仲　和刘后村梅花百咏

忍寒宁死饿宁僵，不去偷它贾女香。

感叹怀铅成底事，辛勤餐玉竟无方。

方蒙仲

方蒙仲　和刘后村梅花百咏

无色无香应是画，雨珠雨玉奈可穷。

素餐终老坐成晚，白业它生扫未空。

方蒙仲

方蒙仲　红梅

不但色浓华，更觉香幽迥。

笑杀海棠仙，死抱渊材恨。

方蒙仲

方蒙仲　黄梅

双雀啅余芳，长记来时路。

瞥见金弹丸，相呼远飞去。

方蒙仲

方蒙仲　黄香梅

香清还耐久，粲粲镂金葩。

想见蜂为蜡，单方采此花。

方蒙仲

方蒙仲　寄驿梅

春色满梢头，所思尚千里。

京洛贵人多，谁欤堪欹似。

方蒙仲

方蒙仲　兼山会食

惯从客里换春秋，愧见平生马少游。

怀去仅赢一黄勅，传呼能得几苍头。

浮沉冷宦存吾拙，梦寐清言写我忧。

屡欲相从奏咸夏，怕惊俚耳又休休。

方蒙仲

方蒙仲　见梅

平生空四海，红紫委如尘。

梅处生新敬，宁非具限人。

方蒙仲

方蒙仲　江路梅

翁仲为余泣，江头负月明。

一从少陵死，此路断人行。

方蒙仲

方蒙仲　绿萼梅

楚楚碧霞裳，轻轻青玉履。

三千一太真，道妆侍天子。

方蒙仲

方蒙仲　罗浮梅

坡翁短衫情，此语差足据。

为爱松风亭，朝云已仙去。

方蒙仲

方蒙仲　落梅

青冢锁香魂，罗浮埋玉质。

美人薄命多，临风空太息。

方蒙仲

方蒙仲　梅{上艹下撩}

商家宰相羹，周代笾人供。

自古实为先，唐后花始重。

方蒙仲

方蒙仲　梅答

人言是金屋，我见即柴门。

但认安身处，区区何足论。

方蒙仲

方蒙仲　墨梅

补之敕谥村，简斋致公辅。

未必画惭诗，只为遇不遇。

方蒙仲

方蒙仲　木犀

灵根久向月中栽，不信天香坠下来。

自是人间与天上，一般种子一齐开。

方蒙仲

方蒙仲　前村梅

何缘春信息，第一到田家。

为甚笙歌院，重重绣幕遮。

方蒙仲

方蒙仲　墙角梅

整整复欹欹，微微褪玉肌。

娇羞说不尽，露下月低时。

方蒙仲

方蒙仲　青梅如豆

春去雨霏霏，青梅未接时。

青青几万斛，可惜不充饥。

方蒙仲

方蒙仲　盛开梅

烂熳不须怜，摇落尤佳致。

身卧积藓中，受事天富贵。

十分香色十分清，摇落都从盛处生。

物理盈虚例如此，世间何事不浮荣。

方蒙仲

方蒙仲　手种芙蓉入秋盛开

天然富贵又风流，簇簇湘妃起聚头。

唤做牡丹何不可，高他一着见深秋。

方蒙仲

方蒙仲　手种芙蓉入秋盛开

空山寂寂朋游少，为爱风姿手自栽。

九十日秋犹暖热，一枝谢又一枝开。

方蒙仲

方蒙仲　手种芙蓉入秋盛开

留侯美好妇人然，楚汉功成更得仙。

疑与拒霜同品格，生来质弱节高坚。

方蒙仲

方蒙仲　手种芙蓉入秋盛开

闹蓝政自亦不恶，冷局由来未易知。

开又争他桃李分，何缘同得芷兰时。

方蒙仲

方蒙仲　寿徐意一参政

红云朵里紫霞杯，敕使今朝四度来。

意一堂中开九袠，太微星里现三台。

方蒙仲

方蒙仲　寿徐意一参政

吕氏早皆期正献，范家晚竟相忠宣。

不成二十年声望，久坐难兄一旧毡。

方蒙仲

方蒙仲　寿徐意一参政

众芳摇落此何时，争看江梅拆一枝。

相去小春才四日，调羹消息不应迟。

方蒙仲

方蒙仲　寿徐意一参政

黄花晚节香愈劲，老圃秋容景更奇。

欲侑瓣香无好语，且偷忠献一联诗。

方蒙仲

方蒙仲　四望梅

摽梅其实七，此特损其三。

风赋久不作，有诗谁共谈。

方蒙仲

方蒙仲　探梅

短褐一枝筇，穿花云几重。

日边花鸟使，定不到山中。

方蒙仲

方蒙仲　天基节当筵致语中号

晓日金门气郁葱，人间万里总祥风。

再登况遇三登盛，独乐何如众乐同。

行有玉觞陪迩列，岂无金鉴洞遗忠。

天恩年寿何分别，尽在簪花舞蹈中。

方蒙仲

方蒙仲　亭前梅

相彼一长须，赤脚亦无有。

二梅侍侧焉，岂不差胜不。

方蒙仲

方蒙仲　问梅

夜月玉堂前，春风紫盖边。

想君都看破，宁与我周旋。

方蒙仲

方蒙仲　西湖梅

忆昔跨吟鞍，花翁赏新句。

回首十年强，肠断天竺路。

方蒙仲

方蒙仲　溪桥梅

一阵晓风寒，惊飞点去鞍。

行人易愁绝，便作柳花看。

方蒙仲

方蒙仲　熙春朝阳

山占樵城最上头，眼前历历记曾游。

古来不少二千石，海内今谁第一流。

小队未妨需隙暇，大书已觉振岩幽。

于今幸际丰登日，满泛松觥剩句酬。

方蒙仲

方蒙仲　消梅

四月沙河市，青盆雪色盐。

吴儿甘美饫，可是喜酸咸。

方蒙仲

方蒙仲　笑坐金鞍歌落梅

谪仙豪放甚，小妾伴金鞍。

未可将穷相，诗人一例看。

方蒙仲

方蒙仲　信笔

笔床茶灶答蛩吟，摇落秋风万里心。

白发萧萧酒初醒，一龛镫火四更深。

方蒙仲

方蒙仲　旋开梅

邻笛不须吹，惊喷枝头雪。

主人日日来，长见开时节。

方蒙仲

方蒙仲　学厅桃符

头胪如此可何官，习气居然简册间。

似有宿缘吾士友，差强人意此溪山。

青衿笑语非为冷，黄卷工夫可得闲。

珍重相期进明德，莫教具索有惭颜。

方蒙仲

方蒙仲　学厅桃符

非民非吏一闲身，倏忽空山又见春。

明月清风终岁有，浮云苍物几番新。

不知世有弹冠事，但愿门多挟册人。

畴昔东嘉子徐子，勉旃傥可嗣芳尘。

方蒙仲

方蒙仲　学厅桃符

而立之年不啻过，十分减尽少年豪。

吃它官饭如何稳，着了朝衫说甚高。

勤向溪山供日课，剩栽花木足年劳。

客来不周嗟无肉，菜本新添数百窠。

方蒙仲

方蒙仲　盐梅

众口一酸调，佳处在味外。

忽使水火争，谁令居鼎鼐。

方蒙仲

方蒙仲　宜霜梅

青女出骖鸾，负恃天然色。

一等淡梳妆，太真迎虢国。

方蒙仲

方蒙仲　宜雪梅

长愁花易天，倏被风吹尽。

因爱雪花飞，枝头巧相映。

方蒙仲

方蒙仲　宜月梅

人言广寒宫，合种梅花树。

那知白玉容，自怕嫦娥妒。

方蒙仲

方蒙仲　以诗句咏梅　暗香浮动月黄昏

但见白硙硙，香从何处来。

广寒异人世，莫是桂花开。

方蒙仲

方蒙仲　以诗句咏梅　残雪逍迟月出蚤

自嫌太奇绝，混以雪和月。

却有一味香，教人细分别。

方蒙仲

方蒙仲　以诗句咏梅　淡薄似龙知我意

平生惟有梅，与语觉差可。

此外岂无花，周旋宁作我。

方蒙仲

方蒙仲　以诗句咏梅　点缀裙腰粉不扫

慎勿扫苍苔，芳英堪藉地。

丘壑足风流，欠得脂粉气。

方蒙仲

方蒙仲　以诗句咏梅　独立晚风香满袖

有人善丹青，画我风满袖。

其如香笔下，描不就□□。

方蒙仲

方蒙仲　以诗句咏梅　多情立马待黄昏

清绝畏人知，幽香发深省。

故用此时来，徘徊花下影。

方蒙仲

方蒙仲　以诗句咏梅　风清月落无人见

佳则风月境，远而烟水乡。

此花元本分，定不为人香。

方蒙仲

方蒙仲　以诗句咏梅　孤山山下醉眠处

佳句千所嗔，谪与水仙隅。

樽酒酹逋翁，更道香影下。

方蒙仲

方蒙仲　以诗句咏梅　及早归来带雪看

南州雪易消，得春却差早。

到处有梅花，不如在家好。

方蒙仲

方蒙仲　以诗句咏梅　江头千树春欲暗

世閒如此花，涉春便憔悴。

不识青黄君，岁年管何事。

方蒙仲

方蒙仲　以诗句咏梅　老枝横出数花新

荒山俄积玉，老蚌忽明珠。

惟是据枯槁，年来一字无。

方蒙仲

方蒙仲　以诗句咏梅　冷蕊痚枝半不禁

梅亦有何好，花中偏得名。

只为淡生活，不傍闹门庭。

方蒙仲

方蒙仲　以诗句咏梅　林中笑破冰霜面

澹寂自天姿，逢人借颜色。

一笑比河清，希仁太孤特。

方蒙仲

方蒙仲　以诗句咏梅　绿阴青子明年事

淡淡腊前药，离离夏初实。

结裹若异然，不是东皇力。

方蒙仲

方蒙仲　以诗句咏梅　妙意有在终无言

梅曾无一语，人□不能休。

觉得逋仙句，梅犹未点头。

方蒙仲

方蒙仲　以诗句咏梅　且撼长条餐落英

玉尘固清俸，也莫大餐多。

试问采薇子，而今还在麽。

方蒙仲

方蒙仲　以诗句咏梅　山意冲寒欲放梅

逆境春容少，穷时节义难。

此花小异处，却要十分寒。

方蒙仲

方蒙仲　以诗句咏梅　十年花送诗人老

花老几人来，人老花常少。

安得似花人，年年陪一笑。

方蒙仲

方蒙仲　以诗句咏梅　痚影横斜水清浅

甚处足横斜，孤山水一涯。

从来个中水，只许照梅花。

方蒙仲

方蒙仲　以诗句咏梅　痚枝的皪樽前影

耻与俗同犀，惟有身随影。

不谓世尘中，梅亦更此境。

方蒙仲

方蒙仲　以诗句咏梅　谁寄寒斋雪夜春

寒炉耿夜长，辣肩得文句。

将以一枝春，逢人无寄处。

方蒙仲

方蒙仲　以诗句咏梅　水边风日笑横枝

人生贵德时，一笑亦足适。

三冬冰雪辰，几遇佳风日。

方蒙仲

方蒙仲　以诗句咏梅　水边篱落忽横枝

花疑天女现，根讶化人移。

到眼如曾识，无心转见奇。

方蒙仲

方蒙仲　以诗句咏梅　朔云为断蜂蝶信

风月本无穷，台观亦□恶。

妙处吾能言，却恐儿辈觉。

方蒙仲

方蒙仲　以诗句咏梅　探请东皇第一机

东皇第一机，谩道凭花寄。

那知东皇来，已落第二义。

方蒙仲

方蒙仲　以诗句咏梅　万里春随远客来

万里载梅归，道是春来路。

那知春到时，梅已随风去。

方蒙仲

方蒙仲　以诗句咏梅　微月黄昏句里香

千载几梅诗，难在道首处。

便是武夷翁，亦赏西湖句。

方蒙仲

方蒙仲　以诗句咏梅　为君援笔赋梅花

昔逋才两句，共不用文章。

援笔人皆是，写来当甚强。

方蒙仲

方蒙仲　以诗句咏梅　为散冰花除热恼

狂与豪倾酒，饥肠共索诗。

为梅成热恼，除是把□医。

方蒙仲

方蒙仲　以诗句咏梅　未害广平心铁似

白叟醉杨柳，韩翁忆李桃。

便令铁心者，其奈玉颜何。

方蒙仲

方蒙仲　以诗句咏梅　未将梅蕊惊秋眼

只言梅信末，不柰此愁何。

莫待一枝折，撩人愁更多。

方蒙仲

方蒙仲　以诗句咏梅　屋帘斜入一枝低

异时兰见耡，只以当门故。

请君阳春看，少让梅一步。

方蒙仲

方蒙仲　以诗句咏梅　小窗斜日两三枝

窗非作梅地，梅雅与窗宜。

未识日斜后，何如月落时。

方蒙仲

方蒙仲　以诗句咏梅　雪后园林才半树

只见漫天雪，元来亦有花。

两三花自好，半树太多些。

方蒙仲

方蒙仲　以诗句咏梅　巡檐说尽心期事

一生心下事，皆可对人言。

独有这些子，难为世俗论。

方蒙仲

方蒙仲　以诗句咏梅　要尝雪月并明时

雪月是花非，但觉夜成旦。

世事忌分明，朦胧差好看。

方蒙仲

方蒙仲　以诗句咏梅　一树横斜独可人

玉堂亦茅舍，未易得痚亲。

且亲轻相可，梅非多可人。

方蒙仲

方蒙仲　以诗句咏梅　一枝风物便清和

尽是矜风日，谁能耐雪霜。

难中见工巧，黑常胜青皇。

方蒙仲

方蒙仲　以诗句咏梅　一枝犹傍故人香

山林殊市朝，易隔故人面。

珍重山中人，留面长相见。

方蒙仲

方蒙仲　以诗句咏梅　幽闲元不为人香

道不为人香，其如人竞即。

香外更多佳，人亦未易识。

方蒙仲

方蒙仲　以诗句咏梅　玉笛冰滩索同赋

笛谱久无传，冷落孤山社。

觅得半个难，何况同赋者。

方蒙仲

方蒙仲　以诗句咏梅　玉立寒烟寂寞滨

戎衍瑶林机，秀雪玉圃秀。

向令能寂寞，岂不是佳人。

方蒙仲

方蒙仲　以诗句咏梅　月地云阶谩一樽

樽前酹花神，诗因酒转新。

方知这奇事，不属独醒人。

方蒙仲

方蒙仲　以诗句咏梅　折得寒香不露机

天香无尽藏，参透古来希。

便使露些子，犹为杜德机。

方蒙仲

方蒙仲　以诗句咏梅　真与雪霜娱晚景

难得雪成持，不标风无赖。

生来避闹蓝，行不超色界。

方蒙仲

方蒙仲　以诗句咏梅　竹外一枝斜更好

梅岂必□竹，居何与梅事。

政尔亦偶然，人自见之异。

方蒙仲

方蒙仲　咏西岭梅花

雨后众崖碧，白处纷寒梅。

遥遥迎客意，欲下山坡来。

穷村受春晚，邂逅今日开。

绛领承玉面，临风一低回。

折归无可赠，孤赏心悠哉。

方蒙仲

方蒙仲　雨中梅

瑶妃一念差，谪堕人间世。

琼阙未忘情，时带盈盈泪。

方蒙仲

方蒙仲　庾岭梅

留樵五百诗，半为梅花赋。

悔不瘐岭游，天成诗一部。

方蒙仲

方蒙仲　鸳鸯梅

夜半长生殿，金钗恨最长。

分明后身是，环子伴三郎。

方蒙仲

方蒙仲　早梅

尚居阑菊殿，岂占杏桃先。

梅自伤迟暮，人犹作早看。

方蒙仲

方蒙仲　折梅

看梅如看画，由我不由他。

千树江头少，一枝瓶里多。

方妙静

方妙静　送水云归吴

万里秦城风淅淅，一望蓟州云羃羃。

君今得旨归故乡，反锁衡门勿轻出。

方南山

方南山　叶

高低庭树晚风吹，脱叶应难恋旧枝。

莫向秋深怨零落，春深还有绿阴时。

方輗

方輗　道岩

太极岩图出道州，兹岩名道宝相犹。

元公图说兹岩具，好向岩中仔细求。

方輗

方輗　里中张氏母出与邑宰母宴钱以诗

张氏母袁称寿星，生绍兴庚申今有百五龄。

子孙耕稼食可饱，女妇纺织织衣称情。

白发既脱生黑发，耳目聪明长步行。

五朝皇帝恩广大，一老平时身太平。

乡里皆庆喜，县官问姓名。

阖门漏屋下，上诣县官厅。

太夫人之面可识，太夫人之堂可升。

即前再拜问起居，谢官下念田里氓。

尊高年以长其长，凡为人子沸欢声。

方苹

方苹　五大令移需岩王隐居手植木樨於郡庭赋诗以赠和黄通判韵

分将翠色来雩邑，倏尔清风植府庭。

先生高卧何由见，想在渔州弄紫萍。

方千里

方千里　题真源宫

万岁丹霞府，千函蕊笈书。

时时瞻绛节，往往下云车。

近与刚风接，高连上帝居。

登前望南岳，清跸彻空虚。

方日升

方日升　桃花洞

洞口迷离春复秋，几人幽赏赋来游。

云封乱石桃花少，月照平湖茂草稠。

粉黛三年空不语，溪山万古尚含愁。

只今惟有长堤柳，犹似依依念故侯。

方汝疆

方汝疆　江上晚望

柳边茅舍倚渔矶，沙上轻禽贴水飞。

千顷夕阳秋练净，谁家一叶晚来归。

方汝疆

方汝疆　江上晚行

疏云薄日冷吴江，江色芦花共渺茫。

四五点山烟霭淡，两三枝桨水云长。

游鱼避网惊微浪，幽鹭窥汀下夕阳。

兴罢归来更回首，满峰明月踏溪霜。

方汝疆

方汝疆　舟行江上

平林漠漠暝烟齐，竹树萧疏望眼迷。

相唤几声何处雁，断霞明处一行低。

方山京

方山京　慈井

古井千年尚著名，只缘慈孝不胜情。

碧烟自好浓霜白，何必溪流擅独清。

方审权

方审权　挽德润

力挽端平疏，追还元佑风。

只今只未正，自古直难容。

去国身如叶，忧时鬓易蓬。

转输烦计使，镇抚仗元戎。

化寓文章内，人游礼乐中。

五年怀赤子，一念契苍穹。

宠仅优奎阁，言犹简帝聪。

顿忘前席召，虚抱死疆衷。

预决同师鲁，先知即了翁。

至诚存素履，定力见临终。

族党哲人逝，朝家善类空。

我为天下哭，非但哭吾崇。

方慎言

方慎言　句

借问城中推妙手，谁能写得使君心。

方慎言

方慎言　题灵岩弄月池

偶宿天台白石房，夜深清话月移光。

宦游难作重来约，一枕泉声老不忘。

方师尹

方师尹　爽轩

鹤岭重登不作难，自绿萝月喜月攀。

胜游不减谢安石，佳士况逢元鲁山。

眼底更无尘事扰，窗开又得许时閒。

丁仙已有归来约，他日寻盟共往还。

方士繇

方士繇　崇安分水道中

溪流清浅路横斜，日暮牛羊自识家。

梅叶阴阴桃李尽，春光已到白桐花。

方士繇

方士繇　答故人

天涯春色已平分，桃李阴阴昼掩门。

黄素久无人问字，绿醽时有客来樽。

栖迟未叹流光远，寂寞远令此道存。

珍重故人勤问讯，暮年忧乐任乾坤。

方士繇

方士繇　丹崖

丹崖石气凝高秋，碧溪上引天河流。

金堂石室不可到，玉棺莓苔生古愁。

仟人昔乘紫云去，白马摇鞭在何处。

茫茫尘世那得知，幔亭空记当年事。

君不见茂林松柏已萧痚，乾鱼犹祭同亭祠。

方士繇

方士繇　寒栖馆

苍崖凌绛霄，横席坐高迥。

遥夜闻吹箫，山空月华冷。

方士繇

方士繇　鸡豚社

稻叶青青水满塍，夕阳林下赛田神。

投身便入鸡豚社，老去人间懒问津。

方士繇

方士繇　句

流连儿女意，香满曝衣楼。

方士繇

方士繇　句

肯向渊明拚一醉，何妨乘兴过篱东。

方士繇

方士繇　句

几酌碧筩陪笑咏。

方士繇

方士繇　句

不复云輟去自留，却凭飞鹊集中流。

方士繇

方士繇　偶成长句

北风日日闭柴门，落尽梅花雨暗村。

虚阁留春宜夜永，寒炉拨火借春恩。

舂知身外亲交少，老觉人间岁月奔。

空负平生江海意，只今心事与谁论。

方士繇

方士繇　升山即事

一径西风里，闲房客未归。

砌苔侵野屐，林叶上秋衣。

黄卷经心懒，青纶入梦稀。

还书报妻子，莫厌故山薇。

方士繇

方士繇　竹

凤尾森森半已舒，玳文滴沥画难如。

虚心不贮相思恨，还作风流向绮疏。


方氏　殉节诗

方氏　殉节诗　一解

昊天懵懵，四海汹汹，

赵氏终衰，妖孽景从。

方氏

方氏　殉节诗　二解

我生不辰，咨嗟风雨。

一木难支，劝君解组。

方氏

方氏　殉节诗　三解

妾身邀隐，君志尽忠。

原学仲连，甘蹈海东。

方氏

方氏　殉节诗　四解

举世须眉，何殊巾帼。

偏我妇人，尚知报国。

方氏

方氏　殉节诗　五解

有女贞洁，有男才良。

素解大义，不负纲常。


方恬

方恬　赋雪

睡起眼光的铄，拥衾缩劲高吟。

推转小窗惊看，松林翻作琼林。

方恬

方恬　句

长驱笔阵浑无碍，扫尽春蚕食叶声。

微波荡晴墩，倒影动悬壁。

方恬

方恬　无题

蹇驴昨日雪蒙蒙，破帽呼舟古渡风。

吟得诗成还未吐，要留此景著胸中。

方恬

方恬　遇昱岭

直上最高头，无人独少留。

万山皆在下，千里入双眸。

马傍松边立，云从脚底浮。

倚天一长啸，红日满沧洲。

方恬

方恬　至杭都洲湖上

春闱试罢且徘徊，十里荷花浑未开。

笑指西湖且归去，閒时应待我重来。

方廷实

方廷实　金山亭呈翁守二首

新亭高敞枕城隈，万里江山爽气来。

云外孤峰擎日晚，林间啼鸟唤春回。

登车谩有澄清志，览景惭非赋咏才。

太守风流民讼简，落成尊酒许相陪。

方廷实

方廷实　金山亭呈翁守二首

丹碧崔嵬切斗魁，峰峦怀抱水萦回。

春归岩谷幽花发，日上楼台宿雾开。

天近凤城瞻帝座，云迷鳌海接蓬莱。

登临谁会迟留意，共折梅花更一杯。

方廷实

方廷实　句

书乱床头无甲乙，鸟鸣窗外自宫商。

方万里

方万里　登云岩塔二绝

湖迥山明玉宇澄，浮图绝顶快高登。

天负吹我今宵梦，多在瑶台十二层。

方万里

方万里　登云岩塔二绝

窣堵崔嵬置曲栏，不知身在碧云端。

墨题便是慈恩约，只尺联镳上广寒。

方惟深

方惟深　呈荆公

年来身计欲何为，跌宕无成一轴诗。

懒把行藏问詹尹，愿将生死遇秦医。

丹青效虎留心拙，斤匠良工入手迟。

此日知音堪属意，枯桐正在半焦时。

方惟深

方惟深　程公辟留客开元饮

画锦新坊路稍西，兴来携客就僧扉。

樽前倒玉清无比，笔下铿金妙欲飞。

蓝舆直须乘月去，榜歌时听采菱归。

流传白雪吴城满，顿觉炎歳一夕微。

方惟深

方惟深　程公辟留客开元饮

仙老论文小往还，多才令尹独能攀。

携觞步入千花界，借榻清临一水间。

笑语不惊沙鸟去，襟怀犹过野僧闲。

城中此地无人爱，坐对西南见好山。

方惟深

方惟深　答公权晚春

林圃芳菲尽，空阴绕院青。

风条初脱絮，露沼欲生萍。

地僻春犹冷，门闲书亦扃。

临杯学强醉，怀抱只常醒。

方惟深

方惟深　都下寄友人叶褧之

朝车皆有从，暮辙各有投。

茫茫声利区，贱客难独留。

岂无平生交，音容杳南州。

幽怀欲有诉，寤寐不可求。

追我夙昔欢，负子今日游。

勉矣尚有适，所困非所羞。

方惟深

方惟深　古柏

四边乔木尽儿孙，曾见吴宫几度春。

若使当时成大夏，也应随例作埃尘。

方惟深

方惟深　过黯淡滩

溪流怪石碍通津，一一操舟若有神。

自是世间无妙手，古来何事不由人。

方惟深

方惟深　过无为吴氏园池

傍水寻幽径，青林画掩扉。

扬花入竹静，鸟影度塘稀。

石好频移坐，波清任濯衣。

沙鸥如有意，一一近人飞。

方惟深

方惟深　和吴门章太守五日宴九老于广化寺

使群萧洒上宾闲，金地无人画敞关。

风静箫声来世外，日长仙境在人间。

诗成郢客争挥翰，曲罢吴姬一破颜。

此节东南无此会，高名千古映湖山。

方惟深

方惟深　红梅

清香皓质世称奇，谩作轻红也自宜。

紫府与丹来换骨，春风吹酒上凝脂。

直教腊雪无藏处，只恐朝云有散时。

溪上野桃何足种，秦人应独未相知。

方惟深

方惟深　虎丘

晋人事高旷，所得多奇僻。

云岩佛子庐，曾为二王宅。

当时槃乐地，俯仰成今昔。

林泉亦余好，徘徊想遗迹。

那知非昔人，复作登临客。

方惟深

方惟深　剑池

云崖倚天开，苍渊下澄澈。

世传灵剑飞，山石千丈裂。

神踪去不返，今作蛟龙穴。

是非漭难诘，岁久多异说。

惟当清夜来，静赏潭上月。

方惟深

方惟深　绝句

多年不见玉川翁，今日相逢小榭东。

依旧清凉无长物，只余松桧养秋风。

方惟深

方惟深　明教院

宝刹临苍峡，门迎万里船。

湍声沉鸟语，岸沫拥蛟涎。

朝供收崖粟，宵瓶煮石泉。

平生林壑趣，向此合留连。

方惟深

方惟深　牡丹

嫚黄妖紫间轻红，谷雨初晴早景中。

静女不言还爱日，彩云无定只愁风。

炉烟坐觉沈檀薄，妆面回看粉黛空。

此别又须经岁月，酒阑携烛绕芳丛。

方惟深

方惟深　千人石

生公天人师，讲法花雨堕。

当时听法众，片石千人坐。

山祗常护持，山鸟不敢污。

野人心茫然，傲荡多酒过。

醉来不肯归，石上看云卧。

方惟深

方惟深　书通德官舍壁

楚水分墙北，闽溪出舍东。

冷云秋欲雪，高木书常风。

冠盖人声绝，音书鸟道通。

如何阮家子，平地哭途穷。

方惟深

方惟深　题公权壁

绕舍清阴白书寒，野情晴喜到门阑。

陶潜岁计惟栽菊，楚客家风只种兰。

雨过落花粘履舄，日长轻絮点杯盘。

明年官满君须去，此地应难得此欢。

方惟深

方惟深　题九华阁

斗起喧卑地，尘埃不入颜。

微寻清书梦，静看别州山。

隐几孤鸿没，调琴远鹤还。

何时了吾事，来此伴君闲。

方惟深

方惟深　挽张几道

吴郡声名顾与张，龙门当日共升堂。

青衫始见登华省，丹旐俄闻入故乡。

含泪孤儿生面垢，断肠慈母满头霜。

嗟君十载人间事，不及南柯一梦长。

方惟深

方惟深　雪

剪水飞花着地干，世间颜色比应难。

谢家儿女空才思，只作因风柳絮看。

方惟深

方惟深　谒荆公不遇

春江渺渺抱墙流，烟草茸茸一片愁。

吹尽柳花人不见，春旗催日下城头。

方惟深

方惟深　依韵答杨起公见寄

释卷趋南亩，霜风报获时。

不才谋事拙，寸禄及亲迟。

通寒终难问，短长今自知。

何年得乘兴，闲趁逸人期。

方惟深

方惟深　游园不遇主人题壁

何年突兀庭前石，昔日何人种以柏。

乘兴闲来就榻眠，一枕春风君莫惜。

城西今古阳山色，城中谁有千年宅。

往来何必见主人，主人自是亭中客。

方惟深

方惟深　渔父

一叶生涯逐浪流，悠悠生事共萍浮。

蓑披残雪湘江晚，钩拂红尘渭水秋。

买酒解衣杨柳岸，得鱼吹火获庐洲。

兴阑却返扁舟去，半掩柴门古渡头。

方惟深

方惟深　赠黄君俞

紫书夕降御床边，门下褒衣绕数千。

捧檄喜随亲色动，授经荣胜主恩偏。

相如好赋真童子，贾谊多才患少年。

道在不须忧绛灌，一时卿相尺知贤。

方惟深

方惟深　舟下建溪

客航收浦月黄昏，野店无灯欲闭门。

半出岸汀枫半死，系舟犹有去年痕。

方武子

方武子　南中题壁

明月照齐州，玉龙棲欲起。

壮士肠夜回，寒衾泼秋水。

方武子

方武子　题龙津亭

龙津亭下水漫漫，坐久疑神杳霭间。

说道浙江人不信，向南全似越州山。

方希觉

方希觉　到官郡□之余即新众乐亭为州人游观之所因拙句

重寻佳景冠南州，天与邦人作胜游。

百尺台成偏得月，四时花放不知秋。

当轩叠嶂高还下，傍槛长溪咽复流。

只道使君能共乐，有谁能会使君忧。

方希觉

方希觉　及瓜将行留别南山

南山陈迹遍搜寻，好景森罗直万金。

别后不知谁念我，经营偏费主人心。

方暹

方暹　仙人桥石刻

乡村十里少人家，手掬清泉嚼细茶。

洞口春深却无酒，故人相赠以桃花。

方孝能

方孝能　福唐元夕三首

街头如书火山红，酒面生鳞锦障风。

佳客醉醒克色裹，新妆歌舞月明中。

方孝能

方孝能　福唐元夕三首

薄薄春衫新缕金，樽前风细怯轻阴。

酒香隐约生红粉，正与桃花共浅深。

方孝能

方孝能　福唐元夕三首

灯外风摇沽酒旆，月中人数卖花钱。

少年心绪如飞絮，争逐遗香拾坠钿。

方孝能

方孝能　句

壶公簪绂数如沙，三世青云在一家。

方信孺

方信孺　白云洞

金刹凭陵尺五天，胜游何必羡登仙。

安期想见身千亿，汗漫人间若个边。

方信孺

方信孺　宝象峰胜因寺

鸿蒙谁辟此山川，龙象新开二十年。

最恨东坡早仙去，只教蒲涧入诗篇。

方信孺

方信孺　抱旗山

面势翩翩天外山，彩旗常在翠云间。

太平官府无公事，尽好高牙相对閒。

方信孺

方信孺　鲍姑井

为觅丹砂到海滨，空山废井已生尘。

不将一滴苏焦槁，神艾虚传解活人。

方信孺

方信孺　北七寺

国清尊胜北山隅，证果报恩同一区。

地藏荒芜并报国，尚余悟性斗牛墟。

方信孺

方信孺　笔授轩

制止遗踪底处寻，相传笔授此丛林。

毗庐四万八千卷，正要墨池如许深。

方信孺

方信孺　波罗蜜果

累累圆实大於瓜，想见移根博望槎。

三百余篇谁识此，世间宁复有张华。

方信孺

方信孺　菖蒲观觉真寺

千载仙居已渺茫，道山佛屋自相望。

春花秋草年年事，却作游人歌舞场。

方信孺

方信孺　朝汉台

倔强难除结尚椎，筑台北望欲何为。

大夫自载千金橐，谁念韩侯十万师。

方信孺

方信孺　沉犀潭

西来异兽路应迷，金锁何年落此溪。

不比李侯心似水，归舟自掷石门西。

方信孺

方信孺　沉香浦

一饮千金事已非，那容更载此香归。

若教到此方投去，早落人间第二机。

方信孺

方信孺　达磨石

葱岭初

一字传，名山到处即为禅。

只今石上留公案，面壁何须更九年。

方信孺

方信孺　大通寺

老木槎牙欲擘云，门前流水我知津。

过江一雨如盆泻，竞礼真不如不动身。

方信孺

方信孺　大小水帘洞

碧涧东西春水添，四时疏雨落晴檐。

珠宫贝阙无寻处，空见重重排玉帘。

方信孺

方信孺　滴水岩

天半飞涛六月寒，苍岸壁立互回环。

从今好事能题品，列作南中第一仙。

方信孺

方信孺　钓台

钓得神鱼金作鳞，废台百尺漫嶙峋。

丝纶不入非熊梦，当日何人老渭滨。

方信孺

方信孺　东七寺

慈度天王更觉华，苍龙东角梵王家。

普慈化乐成尘土，兴圣犹兼觉性夸。

方信孺

方信孺　动石

山中块石老僧言，一叱应知围法轮。

元是世人心自动，请将消息问风幡。

方信孺

方信孺　法性寺

金碧参差兜率天，曾煎诃子试新泉。

荒园废宅无人问，门外桃花却是禅。

方信孺

方信孺　番山

城根片石久模糊，图记应须考国初。

欲识番山真面目，至今东北号清虚。

方信孺

方信孺　番塔

半天缥缈认飞翚，一柱轮囷几十围。

绝顶五更铃共语，金鸡风转片帆归。

方信孺

方信孺　蕃人冢

鲸波仅免葬吞舟，狐死犹能效首邱。

目断苍茫三万里，千金虽在此生休。

方信孺

方信孺　飞来殿

嵯峨古殿记飞来，千古传闻亦怪哉。

龙象渐随尘土化，却疑神物欲飞回。

方信孺

方信孺　风幡堂

确头一语便投机，若说风幡是落迟。

今日堂中容百众，不知那个可传衣。

方信孺

方信孺　凤皇台

凤去台空岁月更，百年陈迹埽榛荆。

清时已庆三登瑞，盍向朝阳更一鸣。

方信孺

方信孺　浮邱山

碧海何年已变田，空传双舄旧时仙。

乘风欲挹浮邱袖，同访朱明别洞天。

方信孺

方信孺　甘溪

甘溪依约旧城东，陵谷迁移一梦中。

春尽踏青人不见，桄榔老大木棉红。

方信孺

方信孺　葛仙翁炼丹石

见说刀圭已解仙，宁须丹灶半人间。

葛翁本是求勾漏，何意南来访此山。

方信孺

方信孺　广平堂

撤茅易瓦利无穷，盍种甘棠比召公。

大手断碑何处觅，典型犹见此堂中。

方信孺

方信孺　海山楼

海山雨过月明时，自是南州一段奇。

尘土只今无着处，可怜谁与更题诗。

方信孺

方信孺　和光洞

和光深洞隐昌期，门锁烟萝不可窥。

欲问榴花好消息，只今难问旧题诗。

方信孺

方信孺　鹤舒台

危台老石寄层巅，鹤驾逢迎不记年。

今日归来应一笑，山川城郭故依然。

方信孺

方信孺　虎跑泉

破寺高僧夜不眠，一声猛虎月明天。

起来难觅新蹄迹，半滴空余石罅泉。

方信孺

方信孺　虎头岩

绝壁空岩踞虎头，鸟飞不渡野猿愁。

人间有此真奇境，便好乘风访十洲。

方信孺

方信孺　花山寺

万花春老正红酣，不是丛林优钵昙。

山下女郎来问讯，未饶萱草解宜男。

方信孺

方信孺　花田

千年玉骨掩尘沙，空有余妍剩此花。

何似愿头美人草，樽前犹作舞腰斜。

方信孺

方信孺　还珠洞

归舟多载小江春，重访东岩旧屐痕。

插水峭崖犹有路，垂天怪石本无根。

金华仙伯真知已，薏苡将军足断魂。

安得北山公可作，倩渠移取向家园。

方信孺

方信孺　黄巢矶

天下纵横辙迹环，舳舻不许度前湾。

江神少为摧凶焰，要使留金六祖山。

方信孺

方信孺　会仙观

绰约长眉海上仙，久餐云母学长年。

山中丹井今无恙，为吊南弃谢自然。

方信孺

方信孺　鉴空阁

右带灵洲左石门，何年飞阁倚晴云。

南游不用看图画，曾向坡仙句裹闻。

方信孺

方信孺　金牛山

金牛去后久凄凉，好景乾坤亦祠藏。

沧海无穷月无尽，从今收拾入诗囊。

方信孺

方信孺　金芝岩

碧落三洲天下奇，仙城谁复识金芝。

可怜隔断黄茅路，不得骚人赋一诗。

方信孺

方信孺　景泰山七仙寺

老衲诛茅昔小留，七仙阴为护岩幽。

不将石履呈奇怪，安得西归好话头。

方信孺

方信孺　净慧寺千佛塔

九井神光射斗牛，天开宝级镇南州。

客船江上东西路，常识嶙峋云外浮。

方信孺

方信孺　九曜石

九峰参立倚空明，好事传闻应列星。

运石早知能赎罪，上书何必待缇萦。

方信孺

方信孺　老人松

上古轮囷说寿樗，何人玉斧劚霜腴。

有知定见非凡物，盍作堂堂五大夫。

方信孺

方信孺　雷洞

疑冢峥嵘此不封，麒麟仿佛是山中。

后人未识藏雷穴，踏破苍苔古甽空。

方信孺

方信孺　漓山云崖轩

不用穷探费杖藜，隐然林壑挟城陴。

曾遵月洞千岩上，更著云崖一段奇。

指拭轩窗容俎豆，发挥泉石借声诗。

瞿昙颇似知人意，已约梅花带雪移。

方信孺

方信孺　灵化寺

黄木湾前一亩宫，庙灵规地古来雄。

江头不见风雷恶，多谢禅师受戒功。

方信孺

方信孺　灵洲

东南佳气盛衣冠，楼阁翚飞缥纱间。

疑是落星湾上见。

方信孺

方信孺　凌丹亭

风驭来三峡，云章下九天。

名山开窟宅，飞宇纳光躔。

未见烟霞约，聊将岁月镌。

神游谁复识，空诵白云篇。

方信孺

方信孺　陵山

龟趺无处问行踪，惆怅连江荔子红。

铁铸崔嵬真大错，骊山铜柱久成空。

方信孺

方信孺　刘氏郊坛

一德由来可享天，东邻扣祭亦徒然。

荒凉到处游麋鹿，谁识郊坛八面圆。

方信孺

方信孺　刘氏山

一径萦纡夹粉墙，向来台馆化僧房。

周遭老木依然在，曾见刘家伪帝王。

方信孺

方信孺　刘氏双阙

双阙岧峣即是碑，天荒初破此娥眉。

行人来往手加额，解说当年旌表时。

方信孺

方信孺　刘氏铜像

霸业凄凉一炬休，铸金为像亦狂谋。

五湖但说鸱夷子，千古谁知恩赦侯。

方信孺

方信孺　刘王花坞

绿阴到处小舟藏，浅水漂红五里香。

不见芳华旧亭宛，桃花应解笑刘郎。

方信孺

方信孺　流杯池

坳石天然印油流，飞觞寂寞几春秋。

山阴千古夸陈迹，此地何人记旧游。

方信孺

方信孺　龙窟

变化灵踪亦可疑，玲珑数穴似仇池。

沧溟咫尺不归去，安得神龙如许痴。

方信孺

方信孺　龙磨角石

旧说神龙水底蟠，何年电掣与雷奔。

至今舟子相呼唤，犹指江边石上痕。

方信孺

方信孺　龙隐岩

石门元不锁，岩屋本无基。

九夏花犹在，千年树倒垂。

僧閒方定起，客到每归迟。

甚欲眠莲叶，沿崖读断碑。

方信孺

方信孺　龙隐岩

曾榜武夷九曲，何如桂岭七星。

水石小容螭隐，烟云长带龙腥。

方信孺

方信孺　卢循河南故城

蛙据方州妄自尊，沈郎百万若云屯。

归舟无路寻巢穴，空有卢亭旧子孙。

方信孺

方信孺　马鞍山

堑山堙谷浪为谋，余力犹穷岭外洲。

见说揭竿从垅上，祖龙当日漫东游。

方信孺

方信孺　马蛟山

耆老相传亦可嗟，深山大泽自龙蛇。

老蛟变化初何怪，天马从来产渥洼。

方信孺

方信孺　媚川都

漭漭愁云吊媚川，蚌胎光彩夜连天。

幽魂水底犹相泣，恨不生逢开宝年。

方信孺

方信孺　南海庙

官阙参差海上开，吐吞波浪起风雷。

英灵万古无宗社，奚丑区区何足摧。

方信孺

方信孺　南濠

经营犹记旧歌谣，来往丹人趁海潮。

风物眼前何所似，扬州二十四红桥。

方信孺

方信孺　南七寺

井轸南宫焕宝光，千秋古胜并延祥。

祗今两寺无名子，地藏旁联四实方。

方信孺

方信孺　琵琶洲

仿佛琵琶海上洲，年年常与水沉浮。

客船昨夜西风起，应有江头商妇愁。

方信孺

方信孺　菩提树

庭前双树尚依然，何处犹参无树禅。

一自老卢归去后，年年长结万灯缘。

方信孺

方信孺　蒲涧

拔宅谁能辨有无，涧边空记旧丹炉，

世间自是多凡骨，何处犹寻九节蒲。

方信孺

方信孺　清海军楼

睥睨旁围百尺楼，翚飞缥缈接云浮。

鲸波不动海山碧，弹压东南十四州。

方信孺

方信孺　清秀山

寻遍洞天三十六，苍灵独闭此岩扉。

旋除野草开新径，遮莫寒藤刺客衣。

岁月偶同题壁字，烟霞似不放人归。

把茅欲作开山主，已落瞿昙第二机。

方信孺

方信孺　清远峡

昆仑截竹事空传，不见春潮送客船。

只似蜀江江上路，两山中峡手巾天。

方信孺

方信孺　庆远龙隐洞

南山山北北山南，一洞中分路口三。

飞鹤叫云声自远，懒龙悭雨睡方酣。

襄公淡墨留苍壁，太史高风拂翠岚。

百尺岩前清绝处，道人先我著茅庵。

方信孺

方信孺　任嚣城

五星自是汉家符，忍死任嚣亦太愚。

今日朝台犹百尺，荒城不记旧规模。

方信孺

方信孺　任嚣墓

枯坟曾阅几兴亡，行客徘徊古道傍。

茅屋一间无处觅，可怜不似楚昭王。

方信孺

方信孺　三城

三城不断郁相望，千里长江势渺芒。

蛮獠传闻亦胆破，从知岭外有金汤。

方信孺

方信孺　三教殿

大道茫茫鼎峙分，个中谁为破重藩。

须知问礼当时地，不必西方两足尊。

方信孺

方信孺　珊瑚井

可怪仙翁亦世情，珊瑚还许至殷勤。

波神不是赵佗客，即是前身石季伦。

方信孺

方信孺　十贤祠

晋唐相望已千年，香火如今数十贤。

不见古人空再拜，祠堂西去有贪泉。

方信孺

方信孺　石门

吕嘉积石浪相传，双阙天开尚宛然。

成改古来俱一梦，千秋何似老楼船。

方信孺

方信孺　石屏堂

月峡旁通玉液池，采舟争胜出宫闺。

荒台今日人相问，野草无言日自西。

方信孺

方信孺　顺庵

词人自结一间茅，天上宸奎舞瘦蛟。

见说鬼神犹卫护，瑞光前夜起山坳。

方信孺

方信孺　贪泉

泉本无贪人自清，何须一酌始忘情。

回车胜母君知否，见说曾参亦好名。

方信孺

方信孺　题龙隐岩

春波饱微渌，斗柄函空明。

方舟贯岩腹，鹅鹳相酬鸣。

仰窥穹窿顶，宛转百怪呈。

仅余鳞甲碎，不见头角狞。

下闯清泠渊，演迤万顷澄。

但同鱼鸟参，勿遣蛟龙惊。

抉苔抚奇篆，倚棹看题名。

三将标殊勋，自与山不倾。

谁欤赘小筑，正恐山灵嗔。

南涧更幽绝，仙佛依峥嵘。

太虚可为室，岂复资药楹。

乳泉助茗碗，中有冰雪清。

何须骖鸾去，此即白玉京。

鼎来不速客，抱琴忽逢迎。

爱此无弦曲，岩溜同一声。

为君洗尘耳，唤我诗魂醒。

祗愁白衣至，好句亡繇成。

方信孺

方信孺　题龙隐岩

爱山那惜走千回，生怕前驱后骑催。

石上参差鳞甲动，眼中在处画图开。

骖鸾未办乘风去，浮鹢何妨载雨来。

人事百事俱变灭，祗应题字不尘埃。

方信孺

方信孺　题龙隐岩

雨脚初收鱼尾霞，满溪流水半溪花。

寻源曾识武陵洞，泛宅如浮苕水家。

但得嵌空元有路，何如峭绝不容车。

道人辛苦经云水，成塔从来是劫沙。

方信孺

方信孺　题万岁寺

磊磊洞庭石，渺渺苍梧云。

客行离骚国，长歌酹湘君。

湘君不可见，古庙藏江氛。

空坛颇亡恙，谁为真将军。

方信孺

方信孺　题学宫壁

淮水原同泗水流，东家便是孔家丘。

千年源委诗书泽，一日风雷变化秋。

劫不能向移突兀，子衿正合勉藏修。

相魁自昔称吴蔡，衣钵相传未肯休。

方信孺

方信孺　铁柱

崔嵬十二峙乾和，五柱何如马伏波。

败堑颓垣今日见，想曾荆棘汉铜驼。

方信孺

方信孺　铜鼓

石鼓嵯峨尚有文，旧题铜鼓更无人。

定钗寂寞蛮花老，空和楚歌迎送神。

方信孺

方信孺　王登洲

四渎初分有物尸，天开地辟共为期。

齐东野语真堪笑，请诵昌黎十丈碑。

方信孺

方信孺　五仙观

蹁跹天上五仙人，羊驾何年到海滨。

晋汉相传羊无有，观中遗石自轮囷。

方信孺

方信孺　西七寺

文殊千佛显真乘，水月光中见定林。

昭瑞当时连集福，咸池今日应奎参。

方信孺

方信孺　西山凿池种白莲作

池开新白遍天涯，未许东风擅一家。

苍桂丛中苍桂树，碧莲峰裹碧莲花。

波光分破湖千顷，云影斜飞水一洼。

待著栏干横浅绿，浮萍开处见鱼虾。

方信孺

方信孺　西竺山广果寺

小桥横绝两峰环，白日松风为掩关。

天半楼台矗金碧，直疑海上普陀山。

方信孺

方信孺　峡山广庆寺

韦郎故地久萧条，只有泉声响夜潮。

行客往来回首地，玉环无处觅娇娆。

方信孺

方信孺　仙涌山

龙伯何年钓巨鳌，两峰漂荡入洪涛。

人间灵迹无寻处，仙涌罗浮相对高。

方信孺

方信孺　相对冈

海门高并两峰寒，大艑轻帆自往还。

安得百灵移一岛，却教尘世看三山。

方信孺

方信孺　悬钟

绝壁初无路可通，何人特地铸金钟。

神仙底处应难诘，弹落余声和涧松。

方信孺

方信孺　药洲

沙邱遗臭茂陵空，何物能成九转功。

地下刘郎犹有愧，驾言聊作葛仙翁。

方信孺

方信孺　义宁华岩洞和纯阳真人

岩前绿水无人渡，洞裹碧桃花正开。

东望蓬瀛三万里，等閒飞去等閒来。

方信孺

方信孺　义宁华岩洞和纯阳真人

跨鹤曾来不记年，洞中流水绿依然。

紫箫吹彻无人见，万里西风月满天。

方信孺

方信孺　咏西山海棠

真珠几颗最深红，点缀偏方造化工。

好事何年移蜀种，美人清晓出吴宫。

妖娆能得几时赏，零落才消一夜风。

自有生香人不识，绣衾全覆锦熏笼。

方信孺

方信孺　禺山

禺山何事作番山，空有陂陀迹已漫。

今日升堂听丝竹，沉香不见旧阑干。

方信孺

方信孺　虞山

西风搅桂树，落日明枫林。

游子怀归期，予悲渺登临。

虞山一何高，湘水一何深。

英皇仅枯冢，寂寞薰兮琴。

我欲奏古曲，俗耳更哇淫。

古器不可见，聊作相思吟。

相思长相思，相思无古今。

一歌众鸟听，再歌万籁喑。

推手君勿歌，有酒且孤斟。

落落此时意，寥寥千载心。

五弦毋庸绝，四海谁知音。

方信孺

方信孺　浴日亭

亭倚蓬莱几许高，下临无地有惊涛。

坡仙想得江山助，八语端为天下豪。

方信孺

方信孺　越井冈

万山衮衮尽东来，高处犹存百尺台。

回首旧时张乐地，一杯重与酹苍苔。

方信孺

方信孺　越楼

真珠市拥碧扶阑，十万人家着眼看。

独恨登临最高处，举头犹不见长安

方信孺

方信孺　赠写真求赞者

向□瓦砾怜□□，颇欲丹青结胜缘。

大似欠渠佳句在，不妨时复击渔船。

城东秀山不知数，城西新湖政自佳。

一春车马欠行迹，万斛尘埃装我□。







卷93

方信孺

方信孺　赠写真求赞者

行乐顿因人事懒，坐忘常觉世缘轻。

琴清临水容鱼听，篁暖当筵学凤鸣。

便道登仙岂欺我，芙蓉花绕桂林城。

方信孺

方信孺　赠写真求赞者

十年红紫□，容易怨春园。

不向瓶中见，还从檐上看。

方信孺

方信孺　赵台井

古甽寒潮百尺清，伪王题品老佗营。

渴来不饮盗泉水，特地翻为达磨名。

方信孺

方信孺　赵佗疑冢

漫说曹瞒七十余，老佗疑冢更模糊。

不知禹葬会稽处，也有累累如许燕。

方信孺

方信孺　众妙堂

妙处常存道岂高，个中得意自陶陶。

空堂寂寞丰碑在，观裹何人复种桃。

方信孺

方信孺　卓锡泉

泉源无处不流通，隐显何关卓锡功。

欲识海潮连地脉，祗今双蟹出泉中。

方信孺

方信孺　资福寺罗汉阁

千柱依然跨宝坊，庭前柏子久荒凉。

明珠白璧无人识，赖有斯文万丈光。

方信孺

方信孺　走珠石

底事明珠解去来，当时合蒲已堪猜。

贾胡不省何年事，老石江头空绿苔。

方洵武

方洵武　题宁国院十全堂

卢扁不世出，死生非在人。

草木孕妙理，金玉潜至神。

用之固有序，品制非君臣。

世之挟术者，不啻空中尘。

悉以利自售，幽枉何由伸。

韫公药之师，所得无非真。

构堂备观寂，榜墨如堆云。

再味维摩言，深悯芭蕉身。

我病众生病，当推病之因。

诸幻起诸妄，勿药常欣欣。

方洵武

方洵武　题竹轩

劲节孤根得地深，清虚谁识子猷心。

当时不是琅玕种，月下何由听凤琴。

方有开

方有开　方仙翁祠

真仙祠馆锁层岚，下瞰平畴十里宽。

谱牒尚标唐篆额，风仪仍是汉衣冠。

紫芝白兔灵如昨，石碣丹湖事不刊。

千古云孙牛马走，敬瞻遗像仰高寒。

方有开

方有开　挽崔舍人

士有千龄遇，名传百世荣。

文章肇权直，淮海出儒英。

紫禁烟花邃，黄麻黼黻明。

方深丹扆眷，痛惜掩佳城。

方有开

方有开　挽崔舍人

久托奎躔照，仍从璧水游。

冲襟粲星斗，高议炳阳秋。

磊落观材杰，凋零悼世浮。

传家真骥子，努力绍先猷。

方元吉

方元吉　无题

一穗香烟到日斜，静听蜂报二时衙。

老僧不解伤春意，多采梨花作供花。

方月涧

方月涧　游黄山留题

笑拟愚公恨力绵，无穷眼力到危巅。

天黏青嶂蒸岚雾，池涌丹砂费酒泉。

高下瀑声多是雨，去来云气半非烟。

仙家日月长间在，才得心间也是仙。

方月涧

方月涧　游黄山留题

金蓉绿水插层层，岚气浮浮直上蒸。

丹灶几千年尚火，泉崖五六月犹冰。

鹿衔烟草陪仙友，鹤睡云松伴定僧。

失笑红尘奔走者，见山佳处几人曾。


方云翼

方云翼　题宝积寺

暂脱尘闉马足埃，僧窗高卧白云堆。

青山影里春酲解，黄鸟声边午梦回。

坐懒且推书册去，吟清时唤茗瓯来。

要知门外无车辙，十日新生一迳苔。

方至

方至　句

缺多圆少如月，盛极衰来物易秋。

方仲荀

方仲荀　虎丘

海涌起平田，禅扉古木间。

出城先见塔，入寺始登山。

堂静参徒散，巢喧乳鹤还。

祖龙求宝剑，曾此凿孱颜。

方翥

方翥　跋渔村晚景潇湘夜雨图

云昏雨暗黄芦渚，沙碛风高人断渡。

一叶扁舟忽下来，落日还收钓筒去。

收尽沙头白鸟飞，蒹葭暮雪满蓑衣。

千门万户拥被卧，独钓寒波人未归。

方翥

方翥　百丈漷

断崖日夕自撞舂，未近先看气象雄。

万壑不停雷隐隐，一川长觉雨蒙蒙。

方翥

方翥　病起

淡荡光风寻户牖，迷蒙宿雾净园林。

春深燕子来无数，雨后桃花落不禁。

方翥

方翥　出户

出户春光刮眼明，远云迟日庆初晴。

偶来傍树寻梅子，时听新蝉叶底声。

方翥

方翥　除夜寄谦之

去年雪暗江南路，日暮踟蹰无宿处。

今年坐见故园春，梅花已过桃花新。

东皋薄田才数亩，依方旋造逡巡酒。

嗣宗痛饮是吾师，万事否臧勿挂口。

循环三百真超忽，谁向空蒙问巢窟。

愚痴聪慧一冥冥，不如且进杯中物。

方翥

方翥　次韵时瑞见寄

吟诗夜半霜月白，胡床梦作乘槎客。

醉中入月捉玉免，手摵桂枝鸣策策。

风吹天河银浪高，月边星宿相周遭。

五色机头索云锦，天孙一笑颜如桃。

天河下接武陵溪，重觅仙源路却迷。

五更波上回烟棹，半空飞雨落凄凄。

羽衣稚子双瞳方，伴我清江老严光。

落日还收钓筒去，芦风起处暮天长。

方翥

方翥　次韵郑汉仲讲书

邓侯牵挽政难留，六十年来亦倦游。

至竟眼高无俗韵，不因人唤始回头。

方翥

方翥　次韵郑夹漷题林时隐霆芹斋诗

邓侯牵挽政难留，六十年来亦倦游。

至竟眼高无俗韵，不因人唤始回头。

江湖白鸟缘应熟，尘土乌靴心少休。

可笑山翁痴未已，欲成吏隐更何由。

方翥

方翥　冬夜忆谦之

忽忆夫君阻笑言，出门南望欲飞翻。

孤诚隔水初浸夜，画敬爱因自入村。

短句有时随意得，古心近日与谁论。

未除习气君应哂，月冷梅香易断魂。

方翥

方翥　读老子

且柅流沙青犊车，葱葱佳气满城闾。

白头不解家人语，狂学司空城旦书。

方翥

方翥　读易

昼出阳关已断肠，那堪真别更凄凉。

痴人刻水方求剑，一息舟行过夜郎。

方翥

方翥　癸酉冬赴部除夜宿信州客舍

隔屋青灯一点明，卧听檐雨落三更。

无因作得还乡梦，门外儿童爆竹声。

方翥

方翥　过华严谒陈季若同年

老僧方丈倚云岩，窘束公私百不堪。

虽有此泉无此耳，留君旬日驻征骖。

方翥

方翥　亨

洛邑舟中万里均，舟车白浪与红尘。

微掀衣角凉生面，不是清风动白苹。

方翥

方翥　家有白鸡蓄之三年矣驯熟可爱谦之读书山中一日相过偶道庵僧所阙遂

羽仪洁白如自修，风雨晦冥那失晓。

沙头鸥鸟不驯熟，雪里鹭丝太孤皎。

山寒夜半落叶深，闭门垂荑偎重衾。

闻鸡而起竟何事，我老看书不入心。

久无鬭志形如木，世上痴儿能舍肉。

白鸡之肉不可食，无劳断尾亦为福。

山僧穷独老无妻，想见爱养如婴儿。

得地羽毛愈应好，天年全得山中老。

方翥

方翥　甲戌除夕

儿女欢喜罗酒浆，夜深笑语火炉傍。

如何去岁听风雪，身在江南梦故乡。

方翥

方翥　句

上书北阙妨何事，笑杀孤寒孟浩然。

方翥

方翥　句

无端正踏江南路，暮雪萧骚满客衣。

方翥

方翥　句

可惜听泉夜，还当残月时。

方翥

方翥　句

濑寒隐鱼鳖，庙古动龙蛇。

方翥

方翥　句

秋明河汉外，月近南斗旁。

方翥

方翥　句

山寒一杯酒，岁晚两穷人。

方翥

方翥　离武林

大江东接海漫漫，海气江风吹雨寒。

才出国门三十里，便成回首望长安。

方翥

方翥　立秋

星光如月映长空，惊起愁眠夜向中。

残暑不妨欺枕簟，隔窗鸣叶是西风。

方翥

方翥　利

江上柴门照夕阳，牧童蓑笠下牛羊。

明朝依旧山前路，溪北溪南花草香。

方翥

方翥　临安江上

来时雪片杨花落，今见杨花作雪飞。

独立暮江心似醉，羡他一叶钓船归。

方翥

方翥　乾

荡荡春风野老家，欲寻踪迹隔烟霞。

洞中携出小桃核，种作碧云千树花。

方翥

方翥　诗一首

江出入眼昔无殊，只有人事堪嗟嘘。

权门杂沓行苞苴，屠儿贩客纡青朱。

梵仪膜拜参浮屠，痴儿娇子不识忆，

淫坊博塞为欢娱，金章下堂揖老胥，

老胥分庭抗士儒。身裹道衣臂佛珠，

岁时入谒何易于。羊肩斗酒清而腴，

酬酢偃蹇以字呼。官家赤子元何辜，

一毫枉直凭青蚨。十八年前此事无，

作诗一笑君应呼。

方翥

方翥　寺中别林谦之兼寄诸郑

游从忘朝晡，尊酒轻招呼。

笑语恣玩狎，翻覆云雨疏。

我友数君子，古心相与娱。

每见辄宾敬，衣裳俨而趋。

恶石寓规诫，美痬疾佞谀。

深山足风雨，零落梅花株。

亭亭岩上松，霜姿一何孤。

感兹各努力，勿以岁事租。

方翥

方翥　送虞仲房监仓归临安

宿命须同一洞天，相逢孰处故依然。

不知堕落青衫底，何日尘泥是了缘。

方翥

方翥　宿钓溪

茅檐寂寞住人稀，落日逢迎宿酒旗。

梦觉五更山月上，溪边人语钓船移。

方翥

方翥　宿尊胜庵二首呈谦之

天寒古寺往来然，门掩柴炉昼共围。

细雨无声潜自落，开帘时复见霏霏。

方翥

方翥　宿尊胜庵二首呈谦之

阵阵山风递雨来，夜深飘损满庭梅。

未应一等成摇落，知有人家花未开。

方翥

方翥　谓柔立兄

鸡犬还家自识村，重营生理长儿孙。

时平战地逢华屋，岁久他乡是故园。

别后尘埃如我老，归来耆旧几人存。

雁行畴昔从游者，莫话凋零恐断魂。

方翥

方翥　无题

暗雨落漫漫，山中五月寒。

大江浑不觉，溪壑有惊湍。

方翥

方翥　仙篆石

何人登眺睨绝顶，一树一石探幽奇。

虫文鸟篆不可识，如读岣嵝神禹碑。

方翥

方翥　虞美人

生犀百万环帐立，漏声未残楚声急。

拔山男子心转柔，夜倚芙蓉秋露泣。

帐中别酒苦如荼，不是婵娟割覇图。

鄛人愤死愁云气，吕氏田头见老夫。

汉宫三万六千日，得意蛾眉亦陈迹。

至今一曲唱虞姬，恨草摇摇向春碧。

方翥

方翥　与郑国上汉司法山行

策筇山下路，未省尽幽寻。

回首见桑枯，始知墟落深。

方翥

方翥　元

雨过前村湖水平，鱼头戢戢逐波生。

雘家篮里收鸡子，昨夜分明报五更。

方翥

方翥　元日

又见增年齿，谋身事事非。

时难逢岁饭，日暖换春衣。

新莽奸犹在，怀王殡未归。

中原久离绝，感节泪频挥。

方翥

方翥　再过几先侄斋中

树连平野瀗，深夜易高风。

星月迷蒙外，乾坤鼓荡中。

山窗寒未白，宿炭晓能红。

袍被论诗句，长长与子同。

方翥

方翥　再至北乡干归路中作

远山马首尚相随，近岸迎人势却迥。

鹹鹆食残松子落，虹霓饮过水声来。

方翥

方翥　粘蠔石

累累蠔山着石面，此非所有能无疑。

细看大石深孔窍，舟人撑篙迹犹遗。

乃知此山千载前，汹涌尚作海渺瀰。

蛟龙鱼鳖占窟宅，不省造化能密移。

方翥

方翥　贞

牛背稳如千斛舟，斜烟细雨任遨游。

春风草绿江南岸，不因人唤始回头。

方翥

方翥　紫微

学得天文夜睡迟，云笼月照恨星稀。

而今病眼都无力，犹向檐边认紫微。

方子静

方子静　春日田园杂兴

东阜雨后土膏肥，夙驾鸟犍出短扉。

秧水平畴蛙阁阁，菜花满稜蝶飞飞。

比娄社酒叹独在，墙壁农书事已非。

独喜桑麻今正长，渊明归去最知岁。

方左钺

方左钺　病中二首

日费行将典到琴，穷愁那复病相侵。

倩人合药无真料，就枕吟诗苦见心。

仆献奇方单用草，医言速效莫如参。

池亭咫尺无由到，空听蝉声想绿深。

方左钺

方左钺　海口

空园几本芙蓉树，蕊渐红时又出来。

却向秋风山路上，别人池馆看花开。
