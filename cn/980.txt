全宋诗：释
　释安民　偈二首
　释安永
　　释安永　黄檗
　　释安永　偈颂十二首
　　释安永　六祖
　　释安永　颂古三十一首
　　释安永　漳屿庵造水苋
　释白幻　登竺云山
　释宝觉　偈
　释宝黴　题逆旅壁
　释宝昙
　　释宝昙　百舌
　　释宝昙　别杨道夫二首
　　释宝昙　病卧岳林有怀诸公
　　释宝昙　病眼有作
　　释宝昙　病馀用前韵呈魏公
　　释宝昙　病寓灵芝寺夜闻讲律有作
　　释宝昙　泊分水
　　释宝昙　泊通明堰
　　释宝昙　曹娥庙
　　释宝昙　茶香
　　释宝昙　尝拉寿居仁访青山性老是日小舟抗断港进退不能几至兴尽薄莫叩关少
　　释宝昙　成都信藏主求送行
　　释宝昙　呈胡舍人二首
　　释宝昙　出郭闻百舌
　　释宝昙　春寒
　　释宝昙　春日怀湖上
　　释宝昙　辞世颂
　　释宝昙　次平元衡菖蒲
　　释宝昙　次史魏公见招
　　释宝昙　次杨绵州韵二首
　　释宝昙　次韵李太博书羽扇亭二首
　　释宝昙　次韵施伯才除夕
　　释宝昙　次韵孙季和知县游西湖
　　释宝昙　答吴知府仲登见招三绝
　　释宝昙　答张以道
　　释宝昙　丹丘春夜感怀
　　释宝昙　丹丘道中
　　释宝昙　弹琴
　　释宝昙　悼明教嵩禅师
　　释宝昙　登石头城
　　释宝昙　渡钱塘二首
　　释宝昙　访孤山林和靖梅坞陈迹
　　释宝昙　奉川道中四绝
　　释宝昙　府学二生求诗
　　释宝昙　赋杨知县道夫四知堂
　　释宝昙　古城兰若有竹数百道人筑墙而疏逖之十有九居于外或以净香名之取少
　　释宝昙　古梅
　　释宝昙　观潮行
　　释宝昙　过曹娥江
　　释宝昙　寒食
　　释宝昙　和陈进道教授后堂濒水小阁扁曰浮家
　　释宝昙　和广慧吊楮
　　释宝昙　和红梅
　　释宝昙　和胡仲方摄县喜雨三首
　　释宝昙　和吉祥孜老二诗
　　释宝昙　和简斋墨梅二首
　　释宝昙　和李磐庵雨中见寄
　　释宝昙　和李中甫知录采兰
　　释宝昙　和潘经略广州峡山五首
　　释宝昙　和蓬莱老之兄卓宣教见遗
　　释宝昙　和棋
　　释宝昙　和山谷赋黄迪墨竹韵
　　释宝昙　和史太师蜗室三首
　　释宝昙　和史魏公燔黄
　　释宝昙　和史魏公荷花
　　释宝昙　和史魏公荔枝韵
　　释宝昙　和史魏公秋日
　　释宝昙　和史子美知丞月台
　　释宝昙　和史子由主簿食瓜
　　释宝昙　和孙季和游东湖韵
　　释宝昙　和陶彭泽咏二疏
　　释宝昙　和汪仲嘉尚书寄楼攻愧尚书韵
　　释宝昙　和魏公洗砚
　　释宝昙　和雪林访二山
　　释宝昙　和月林清玩墨
　　释宝昙　和张功父寄陆务观郎中
　　释宝昙　和张蒙山韵
　　释宝昙　和张寺簿功父得祠
　　释宝昙　和赵介夫除夜
　　释宝昙　和赵制干二绝句
　　释宝昙　荷气
　　释宝昙　贺李大著
　　释宝昙　花瓶
　　释宝昙　花笑
　　释宝昙　画石菖蒲
　　释宝昙　画石与兰
　　释宝昙　画水仙梅山樊
　　释宝昙　黄待制病中以诗寄之
　　释宝昙　寄吴知府
　　释宝昙　寄张钦夫知严州
　　释宝昙　寄赵宣教
　　释宝昙　煎茶
　　释宝昙　简秋官
　　释宝昙　简史子由主簿
　　释宝昙　见牵牛花有感
　　释宝昙　江阁
　　释宝昙　郊外即事
　　释宝昙　九日西湖
　　释宝昙　句
　　释宝昙　剧暑戏成
　　释宝昙　倦夜再用前韵
　　释宝昙　苦雨
　　释宝昙　隶字
　　释宝昙　留姜山怡云见访二绝并呈李磐庵文授
　　释宝昙　龙孙
　　释宝昙　楼尚书生日
　　释宝昙　楼与善寺丞挽诗二首
　　释宝昙　落花
　　释宝昙　落帽
　　释宝昙　梅花
　　释宝昙　蜜蜂
　　释宝昙　墨梅
　　释宝昙　平江灵岩
　　释宝昙　婆饼焦
　　释宝昙　钱德远判县与母同生日
　　释宝昙　青奴
　　释宝昙　拳毛騧唐太宗所乘马御墨亲题其下
　　释宝昙　瑞岩行者写华严经求僧
　　释宝昙　上刘左史二首
　　释宝昙　上明州高守喜雨
　　释宝昙　上魏南夫丞相
　　释宝昙　上叶丞相
　　释宝昙　诗挽陈提刑
　　释宝昙　诗挽史魏公
　　释宝昙　诗挽曾舍人张氏二首
　　释宝昙　十一月二十八日大雪有感
　　释宝昙　史太师入觐赐带以不知官高卑玉带悬金鱼为韵寄呈
　　释宝昙　史魏公放鱼
　　释宝昙　史魏公寿
　　释宝昙　史魏公蜗室
　　释宝昙　书四祖大医岩
　　释宝昙　鼠狼二首
　　释宝昙　嗣秀王生日楚辞
　　释宝昙　送伯才伯仲之官
　　释宝昙　送灯老住翠山
　　释宝昙　送费恭父
　　释宝昙　送傅道士兼呈吴明可给事
　　释宝昙　送黄给事帅湖南
　　释宝昙　送李提干兼简李知几太博
　　释宝昙　送李宰免监镇之官浙西
　　释宝昙　送林泽之至五夫
　　释宝昙　送楼尚书
　　释宝昙　送庐山茶与陈大监
　　释宝昙　送吕泽父
　　释宝昙　送潘恭叔提干往潭州省侍
　　释宝昙　送潘文叔兼简李文授
　　释宝昙　送判院杨道夫
　　释宝昙　送史同叔赴宫教
　　释宝昙　送史同叔通判过霅川
　　释宝昙　送松上人西归兼呈去佞隐君子及其家贤子侄致驰仰之意去佞方舟之子
　　释宝昙　送孙季和知县赴常熟
　　释宝昙　送汪仲嘉尚书帅隆兴兼简王公明枢密
　　释宝昙　送王性之子仲言粹公赴泰州
　　释宝昙　送杨梅
　　释宝昙　送隐上人还玉峰二首
　　释宝昙　送友人
　　释宝昙　送于制干二首
　　释宝昙　送袁和叔
　　释宝昙　送张汉卿左藏
　　释宝昙　题道夫东征录
　　释宝昙　题老融斗牛图
　　释宝昙　题李磐庵西潜图
　　释宝昙　题刘夷叔诗稿后
　　释宝昙　题磐庵作玻璃窗
　　释宝昙　题平江苑石湖桥壁二首
　　释宝昙　题寿居仁远浦归帆
　　释宝昙　题芜湖吉祥方丈小轩
　　释宝昙　题犀浦张震仲竹斋
　　释宝昙　题岘山图三绝
　　释宝昙　题喻弥陀接待院
　　释宝昙　题张以道现庵新成
　　释宝昙　题智门宣弟不击舟
　　释宝昙　题子陵钓台图三绝
　　释宝昙　王大卿挽词三首
　　释宝昙　为陈天与大监寿
　　释宝昙　为高芝大卿寿
　　释宝昙　为李方舟题东坡赤壁图
　　释宝昙　为史魏公寿
　　释宝昙　为王漕寿
　　释宝昙　为王公明枢密寿
　　释宝昙　为王师宣子寿
　　释宝昙　为张功甫赋寒绿
　　释宝昙　魏南夫丞相挽诗二首
　　释宝昙　吴知府挽诗三首
　　释宝昙　武林病中作
　　释宝昙　喜雨
　　释宝昙　谢陈思远画山水
　　释宝昙　谢殿撰挽词二首
　　释宝昙　兴化存公作竹林新亭雪庵雪林二老同赋次韵
　　释宝昙　玄晖山水
　　释宝昙　雪
　　释宝昙　杨郡王挽词二首
　　释宝昙　仰韩堂连守所作谢艮斋为之记取退之阳山县之诗以名盖先作读书林后
　　释宝昙　夜过鉴湖用前韵书所见
　　释宝昙　舣舟南渡有怀
　　释宝昙　用前韵寄吴知府
　　释宝昙　用前韵寄吴知府广德归
　　释宝昙　用前韵谢吴知府
　　释宝昙　用山谷题借景轩赋史簿清荫
　　释宝昙　游参寥泉怀东坡参寥二老
　　释宝昙　有怀山行
　　释宝昙　又和病中遣怀
　　释宝昙　又和丐祠未报
　　释宝昙　又和归南湖喜成
　　释宝昙　又和自官舍梦归南湖
　　释宝昙　馀姚江上
　　释宝昙　与陈大监乞米
　　释宝昙　与明道者砌墙
　　释宝昙　与侍讲程自靖州西归会於江陵二首
　　释宝昙　与应兄之西湖二绝
　　释宝昙　再答吴仲登三绝
　　释宝昙　再韵谢晁郎中二首
　　释宝昙　再韵谢提举苏道山
　　释宝昙　曾知合相宜堂
　　释宝昙　赠李磐庵文授
　　释宝昙　张约斋生日
　　释宝昙　止水道中闻莺
　　释宝昙　中庭霜夜月明如昼效李长吉体
　　释宝昙　子规
　　释宝昙　紫芝图
　释宝玄　康仙祠
　释宝印
　　释宝印　偈二首
　　释宝印　偈颂十五首
　　释宝印　句
　　释宝印　梅林分韵得泽字
　　释宝印　颂古三首
　　释宝印　颂古十八首
　　释宝印　寓宿洞霄
　释保暹
　　释保暹　巴江秋夕
　　释保暹　磻溪
　　释保暹　登芜城古台
　　释保暹　寄白阁元贞
　　释保暹　寄從弟
　　释保暹　寄洪洲新建知县张康
　　释保暹　寄行肇上人
　　释保暹　寄徐任
　　释保暹　江行
　　释保暹　金陵怀古
　　释保暹　老僧
　　释保暹　秋径
　　释保暹　秋居言怀
　　释保暹　石席
　　释保暹　书杭州西湖涉公堂
　　释保暹　书派河徐希秀才别业
　　释保暹　书惟凤师壁
　　释保暹　送简上人之洛阳
　　释保暹　送蒋白归越
　　释保暹　送人自阙下归天柱
　　释保暹　宿宇昭师房
　　释保暹　途次望太行山
　　释保暹　忆松江
　　释保暹　早秋间寄宇昭
　　释保暹　重登文兆师水阁
　释北野　钓台
　释本
　　释本　偈
　　释本　偈二首
　释本粹　龙游石壁
　释本如　呈法智大师
　释本先
　　释本先　非风幡动仁者心动颂
　　释本先　见色便见心颂
　　释本先　明自己颂
　释本逸
　　释本逸　偈三首
　　释本逸　句
　释必万　孟享仰瞻圣驾
　释辩　偈
　释长吉
　　释长吉　题清辉堂
　　释长吉　桐柏崇道观
　　释长吉　游栖霞宫
　　释长吉　赠郡纠陈员外
　　释长吉　赠台倅徐太博
　释常竹坞　辛巳陈世崇来访说偈
　释成明　别师
　释崇岳
　　释崇岳　白牛接待
　　释崇岳　柏庭永和尚出世天禧以颂寄之
　　释崇岳　茶汤会求颂
　　释崇岳　超禅人持钵
　　释崇岳　达磨赞
　　释崇岳　大成藏主请赞
　　释崇岳　大巅和尚赞
　　释崇岳　道岩首座请赞
　　释崇岳　福州内檗送广州化主
　　释崇岳　观音赞
　　释崇岳　黄檗送花化主
　　释崇岳　惠康伯宣教请{阩堂举张拙秀才问长沙百千诸佛只闻其名未审居何国
　　释崇岳　惠文伯居士请赞
　　释崇岳　偈颂一百二十三首
　　释崇岳　接待
　　释崇岳　金华圣者赞
　　释崇岳　九祖赞
　　释崇岳　亮典座归中峰庵
　　释崇岳　林上人归蜀
　　释崇岳　临济赞
　　释崇岳　临终偈
　　释崇岳　鞔法鼓求颂
　　释崇岳　孟府判令嗣求法名兴璞
　　释崇岳　孟知府令嗣求法名兴福
　　释崇岳　密庵先师赞
　　释崇岳　南侍者还莆阳
　　释崇岳　能仁光睦长老画师顶相请赞
　　释崇岳　庞居士赞
　　释崇岳　且侍者持钵
　　释崇岳　衢州祥符僧堂帐化士
　　释崇岳　三衢椿监寺修造佛殿
　　释崇岳　山居
　　释崇岳　师警维那请赞
　　释崇岳　师肇首座请赞
　　释崇岳　示丁都院
　　释崇岳　示葛都院
　　释崇岳　示惠文伯宣义二偈
　　释崇岳　示如净禅人
　　释崇岳　示如理道友
　　释崇岳　示汪居士
　　释崇岳　示智弼礼混源塔
　　释崇岳　释迦出山相赞
　　释崇岳　思齐化士
　　释崇岳　送光长老住显亲
　　释崇岳　送化主
　　释崇岳　送琉书记还长乐
　　释崇岳　送鹿野珍禅友还七闽
　　释崇岳　送普岩维那
　　释崇岳　送谦侍者还乡省亲
　　释崇岳　送泉州化主
　　释崇岳　送听首座之弋阳兼呈陈郎中
　　释崇岳　送悟藏主还姑苏
　　释崇岳　颂古二十五首
　　释崇岳　颂古六首
　　释崇岳　题寄巢
　　释崇岳　题金山郭璞墓
　　释崇岳　题五子庸上舍实斋
　　释崇岳　题先登斋
　　释崇岳　题有余斋
　　释崇岳　题张四直阁容庵
　　释崇岳　题张直阁亦庵
　　释崇岳　维摩赞
　　释崇岳　文蔚侍者请赞
　　释崇岳　无量寿佛赞
　　释崇岳　希琏书记请赞
　　释崇岳　兴密
　　释崇岳　兴一
　　释崇岳　兴祖
　　释崇岳　盐街坊
　　释崇岳　尹山接待
　　释崇岳　应庵密庵同日忌
　　释崇岳　应庵师祖赞
　　释崇岳　尤氏妙莲请普说举僧问风穴语默涉离如何通不犯穴云长忆江南三月里
　　释崇岳　佑水头
　　释崇岳　云居善开长老请赞
　　释崇岳　云翼书记归乡
　　释崇岳　赠蜀中李道士
　　释崇岳　正现上人游庐山
　　释崇岳　芝山智默长老请赞密庵先师
　　释崇岳　孜侍者行乞
　释楚峦
　　释楚峦　春
　　释楚峦　句
　　释楚峦　青城山观
　　释楚峦　隐逸
　释楚圆　舟中作偈
　释慈永　咏月桂峰桂子
　释从瑾
　　释从瑾　颂古三十八首
　　释从瑾　颂古三首
　释从朗　归寂颂
　释从垣　句
　释达观
　　释达观　颂古五首
　　释达观　为李端愿居士说偈
　释达珠　偈
　释大观
　　释大观　保福溥长老请赞
　　释大观　病中送湛侍者之京
　　释大观　补陀大士赞
　　释大观　布袋赞
　　释大观　出山相赞
　　释大观　达磨赞
　　释大观　大慧宏智二禅师揖让图赞
　　释大观　道者复干接待
　　释大观　东山源和尚赞
　　释大观　渡芦达磨赞
　　释大观　法喜泾长老请赞
　　释大观　樊路分为母陈安人请赞
　　释大观　丰干寒拾赞
　　释大观　过水布袋赞
　　释大观　寒谷晖法师赞
　　释大观　寒山扫地赞
　　释大观　汉章云法师赞
　　释大观　和静照诗韵
　　释大观　贺大渊自资福住白云
　　释大观　晦机
　　释大观　集福鉴长老请赞
　　释大观　偈颂五十一首
　　释大观　绝诠
　　释大观　梨洲戒长老请赞
　　释大观　莲社图赞
　　释大观　罗汉赞
　　释大观　马郎妇赞
　　释大观　明化惟长老请赞
　　释大观　南磵果法师赞
　　释大观　栖真身长老请赞
　　释大观　人我担
　　释大观　日本仙侍者妲国
　　释大观　日者王振斋
　　释大观　沙弥付衣
　　释大观　山隐居士赞
　　释大观　拾得收菜滓赞
　　释大观　示锦屏赵高士
　　释大观　示林侍者
　　释大观　示沙弥
　　释大观　寿平章秋壑师相
　　释大观　颂古十七首
　　释大观　题觉心居士转物轩
　　释大观　顽空法师赞
　　释大观　维摩赞
　　释大观　吴道人求语回庵
　　释大观　西山泳长老请赞
　　释大观　小师清默请赞
　　释大观　小师清瑞请赞
　　释大观　小师清泰请赞
　　释大观　性空
　　释大观　颐蒙法师赞
　　释大观　溢首座请赞
　　释大观　远法师陆修静赞
　　释大观　越王感应大士赞
　　释大观　云谷粹长老赞
　　释大观　照讲师赞
　　释大观　芝岩禅师赞
　　释大观　自赞
　释大眼　别石坚
　释道璨
　　释道璨　半身达磨赞
　　释道璨　病起和徐处士并寄致轩二首
　　释道璨　布袋赞
　　释道璨　超师房
　　释道璨　陈了翁祠
　　释道璨　樗寮生日
　　释道璨　悼延庆教僧
　　释道璨　钓台
　　释道璨　钓雪
　　释道璨　读陆云西志供定城墓有感书呈子勉总干三首
　　释道璨　佛成道
　　释道璨　赋张寺丞樗寮
　　释道璨　观音赞
　　释道璨　国禅斋中晚坐
　　释道璨　过舅氏宅
　　释道璨　过桃花寺怀东叟
　　释道璨　寒拾赞
　　释道璨　和蔡提干二首
　　释道璨　和沧洲尚书送坦上人
　　释道璨　和陈东庐提干
　　释道璨　和春谷赵泉使贺端斋赵宪使喜雪
　　释道璨　和邓讲书
　　释道璨　和冯叔炎梅桂二首
　　释道璨　和耕道赵制干与贾秋壑同科
　　释道璨　和郭澹溪
　　释道璨　和红梅
　　释道璨　和菊隐陈知县西庵有感
　　释道璨　和君泽谢主簿
　　释道璨　和梅边汪提干
　　释道璨　和南屏汤司户
　　释道璨　和庆兄览镜
　　释道璨　和山泉喜雪
　　释道璨　和恕斋濂溪书院二首
　　释道璨　和恕斋吴提弄秋阳庵居
　　释道璨　和腾可赵司户
　　释道璨　和题洪内翰野航
　　释道璨　和童敬重
　　释道璨　和卧龙招隐吟
　　释道璨　和吴山泉万竹亭
　　释道璨　和吴山泉知府
　　释道璨　和萧太山韵相士李月斋
　　释道璨　和谢君泽题弋阳桃花寺并吊郑盘翁
　　释道璨　和谢君直新除史馆检阅
　　释道璨　和杨在轩剂院
　　释道璨　和余山南佥判清溪观荷
　　释道璨　和雨崖吴提弄奉母夫人雨中登鲁公亭
　　释道璨　和渊明祠
　　释道璨　和云壑
　　释道璨　和郑半溪
　　释道璨　和致轩送余魁
　　释道璨　和致轩赵使君午日读骚
　　释道璨　贺恕斋除兵部侍郎
　　释道璨　怀旧业
　　释道璨　纪梦
　　释道璨　偈颂二十五首
　　释道璨　偈颂十八首
　　释道璨　偈颂十二首
　　释道璨　寄题高大清东村
　　释道璨　寄题瑞昌簿厅景苏堂墨竹
　　释道璨　寄题赵山台莲花方丈
　　释道璨　寄无闻知侍者
　　释道璨　哭冯深居常簿
　　释道璨　兰溪夜泊
　　释道璨　立秋
　　释道璨　临济赞
　　释道璨　吕洞宾赞
　　释道璨　陪山泉登芝山和文正公旧韵
　　释道璨　潜上人求菊山
　　释道璨　秋思
　　释道璨　商山四皓赞
　　释道璨　上安晚节丞相三首
　　释道璨　疏山问竹
　　释道璨　水月轩
　　释道璨　睡起
　　释道璨　松月轩
　　释道璨　送诚上人
　　释道璨　送东上人
　　释道璨　送开上人
　　释道璨　送人之圆通
　　释道璨　送松冈黄提干
　　释道璨　送覃侍者住庵
　　释道璨　送西苑径上人见深居冯常簿求寺记
　　释道璨　送仙知客总侍者
　　释道璨　送薛野鹤子侄过洛阳秋壑制使
　　释道璨　送奕上人
　　释道璨　送愿上人过雪窦兼呈弁山
　　释道璨　蹋雪下云居山宿崇寿寄草堂
　　释道璨　题和山推蓬看梅
　　释道璨　题会稽孙竹阁望梅亭
　　释道璨　题饶德操关子长紫芝诗轴
　　释道璨　题善住阁
　　释道璨　题水墨草虫
　　释道璨　题物初蕙兰
　　释道璨　题信国墨梅
　　释道璨　题於潜西菩兼山阁参寥受业
　　释道璨　题源虚叟庐山行卷
　　释道璨　投笔
　　释道璨　为邓子煇赋拙斋
　　释道璨　吴太清有远役以诗寄别次韵
　　释道璨　西湖除夜
　　释道璨　喜雨呈梅石赵都大
　　释道璨　仙巢海棠洞
　　释道璨　雪菊
　　释道璨　野水横舟
　　释道璨　一庵
　　释道璨　迎晦静汤先生
　　释道璨　又布袋赞
　　释道璨　又观音赞
　　释道璨　又寒拾赞
　　释道璨　月窟
　　释道璨　赠禅客
　　释道璨　赠观妙道士
　　释道璨　赠明侍者
　　释道璨　赠相士
　　释道璨　摘茶
　　释道璨　致轩赵使君领客及妻子入山即事原韵
　　释道璨　自赞
　　释道璨　坐圆常江天轩听谋西江示众语
　释道昌
　　释道昌　偈三首
　　释道昌　送僧
　　释道昌　颂古四首
　　释道昌　颂古五十七首
　　释道昌　自赞
　释道常
　　释道常　偈答百丈僧
　　释道常　溅玉亭
　　释道常　岩豯寺
　释道冲
　　释道冲　丙辰年别龟峰曹源和尚
　　释道冲　曹源和尚赞
　　释道冲　出山相
　　释道冲　淳佑辛酉立秋后一日游鼓山
　　释道冲　达磨大师赞
　　释道冲　二祖赞
　　释道冲　佛成道
　　释道冲　佛涅槃
　　释道冲　观音大士赞
　　释道冲　偈颂五十一首
　　释道冲　看相扑
　　释道冲　临终偈
　　释道冲　六祖赞
　　释道冲　面桶
　　释道冲　三祖赞
　　释道冲　上尖竿
　　释道冲　苕萬
　　释道冲　省亲
　　释道冲　水灯
　　释道冲　四祖赞
　　释道冲　颂古六首
　　释道冲　谈命
　　释道冲　退灵隐京尹节斋大资相公坚挽辞免
　　释道冲　五祖赞
　　释道冲　戊午在灵隐闻曹源和尚讣音兼小师举老为开语录
　　释道冲　宗派图
　释道初
　　释道初　辞众偈
　　释道初　偈
　释道摴　送圆尔上人归日本
　释道川
　　释道川　参玄歌
　　释道川　偈二首
　　释道川　句
　　释道川　颂古二十八首
　释道东　送南浦明公归日本
　释道光　句
　释道济
　　释道济　嘲灵隐寺印铁牛
　　释道济　呈冯太尉
　　释道济　辞世颂
　　释道济　弟子求衣钵
　　释道济　讽阻临安赵府尹伐净慈寺门松
　　释道济　海蛳颂
　　释道济　湖中夕泛归南屏四绝
　　释道济　馄饨
　　释道济　偈颂四首
　　释道济　寂后寄少林长老二首
　　释道济　净慈寺火灾
　　释道济　九里松
　　释道济　酒醉后作
　　释道济　句
　　释道济　墨竹
　　释道济　宁棘庵讲主失窃
　　释道济　扇画
　　释道济　诗一首
　　释道济　颂古四首
　　释道济　宿刘行首家作二首
　　释道济　题壁
　　释道济　题灵隐寺西堂粉壁
　　释道济　题洗马池
　　释道济　题玉泉
　　释道济　为救一后生作
　　释道济　维摩居士示疾毗耶离城
　　释道济　闻王妈妈定做小祥功德作二首
　　释道济　影壁自赞
　　释道济　游洞霄
　　释道济　与常长老饮酒席间作
　　释道济　与沈五官李提点饮酒席间作七首
　　释道济　与张提点共饮席间作
　　释道济　雨伞
　　释道济　真像沈提点求赞
　释道举
　　释道举　丹丘道中寄钱大资二首
　　释道举　舑庵
　释道宁
　　释道宁　辩禅人五羊作丐写师真求赞
　　释道宁　偈六十九首
　　释道宁　偈六十三首
　　释道宁　寄希饶閒堂
　　释道宁　十六夜对月和十五夜无月
　　释道宁　送僧归华藏
　　释道宁　颂古十六首
　　释道宁　新笋竹
　释道谦
　　释道谦　送道友
　　释道谦　颂古七首
　释道如
　　释道如　偈三首
　　释道如　题永明智觉寿禅师顶相
　释道生
　　释道生　偈颂二十二首
　　释道生　送道者干澜溪桥
　　释道生　送观禅客
　　释道生　送闻兄持钵
　　释道生　送雪峰化主
　　释道生　题长干塔
　　释道生　题烈山
　　释道生　题庐山楞枷院
　　释道生　题庐山圆通
　　释道生　赞密庵禅师
　　释道生　赠不欺信公监总余杭建接待
　释道枢
　　释道枢　偈二首
　　释道枢　颂古三十九首
　释道行
　　释道行　偈十首
　　释道行　偈五首
　　释道行　偈一首
　　释道行　临终偈
　　释道行　颂二首
　　释道行　颂古三首
　　释道行　颂古十七首
　　释道行　颂古五首
　　释道行　赞佛眼和尚
　　释道行　赠禅者
　释道颜
　　释道颜　偈
　　释道颜　偈七首
　　释道颜　明道
　　释道颜　示众
　　释道颜　颂古
　　释道颜　颂古八首
　　释道颜　颂古二十首
　　释道颜　颂一首
　　释道颜　与洞照禅人
　　释道颜　赞达磨
　　释道颜　自赞
　释道印
　　释道印　偈二首
　　释道印　颂古八首
　释道英　偈二首
　释道猷　夫以因于闲暇採集巴句幸寄孔目五言二十韵伏惟不阻为幸
　释道章　偃松
　释道真
　　释道真　困从台驾随待
　　释道真　某又述
　　释道真　偶因团聚思想仙岩指就观瞻龛……
　　释道真　偶因闲日家事无牵蒙王氏以呼招乃书题於窟记伏见僧俗等五人个个苦
　　释道真　依韵
　释道臻　句
　释得升　偈二首
　释德
　　释德　祷雨颂
　　释德　句
　释德淳
　　释德淳　偈
　　释德淳　颂古
　释德聪　自题月轩
　释德丰　重阳
　释德光
　　释德光　布袋和尚赞
　　释德光　答御制颂
　　释德光　偈
　　释德光　偈颂十首
　　释德光　进即心即佛非心非佛颂
　　释德光　举船子和尚覆船入水而逝颂
　　释德光　女真进千手千眼观音像颂
　　释德光　捧赐佛照禅师号敕黄示众
　　释德光　示建弥陀会
　　释德光　示僧鄮郭建接待
　　释德光　颂古十三首
　　释德光　沩山间仰山临济得大愚力得黄蘖力颂
　　释德光　兴化打克宾克宾如此答颂
　　释德光　圜悟和尚赞
　　释德光　自赞
　释德辉
　　释德辉　辞世偈
　　释德辉　新笋
　释德会　颂古
　释德惠　普通禅寺
　释德葵
　　释德葵　精进阁
　　释德葵　留春亭
　　释德葵　题海慧寺画水壁
　释德韶
　　释德韶　偈
　　释德韶　颂
　释德止
　　释德止　叠石庵
　　释德止　偈
　　释德止　浯溪图
　释德最　罗霄洞
　释德遵　颂
　释鼎需
　　释鼎需　偈
　　释鼎需　偈二十首
　　释鼎需　偈四首
　　释鼎需　颂古二十一首
　　释鼎需　颂古四首
　　释鼎需　自赞
　释定光
　　释定光　金乳池偈
　　释定光　句
　　释定光　龙潭偈
　　释定光　南安岩偈
　释定御　答使者
　释定诸　咏鹦鹉
　释端裕
　　释端裕　偈二首
　　释端裕　颂古十首
　释顿悟　化前题壁
　释法宝　偈
　释法淳　偈
　释法慈　临终颂
　释法聪　偈
　释法恭
　　释法恭　偈四首
　　释法恭　颂古
　释法辉
　　释法辉　寄吴山人
　　释法辉　题宪师壁
　释法空　乞赀曹勣
　释法明　偈
　释法平
　　释法平　登北固楼
　　释法平　句
　　释法平　绝句
　　释法平　晓上人还浙东
　释法骞　答僧问心要作偈
　释法全
　　释法全　颂古十九首
　　释法全　闻僧举五祖颂赵州露刀剑作偈
　释法泉
　　释法泉　北邙行
　　释法泉　答乐坡居士
　　释法泉　悼赵清献公抃
　　释法泉　偈七首
　　释法泉　送东坡居士
　释法升　颂
　释法泰
　　释法泰　偈七首
　　释法泰　偈十三首
　　释法泰　四时般若
　　释法泰　颂古十二首
　　释法泰　颂古四十四首
　　释法泰　赞达磨
　释法显　仙马洞
　释法薰
　　释法薰　彬监寺争田
　　释法薰　布袋赞
　　释法薰　茶汤会乞颂
　　释法薰　潮州礼长老请赞
　　释法薰　城中出队
　　释法薰　出山相赞
　　释法薰　初祖赞
　　释法薰　辞净慈赴灵隐
　　释法薰　达磨赞
　　释法薰　道号毒果
　　释法薰　端大师
　　释法薰　断臂僧复田业
　　释法薰　二祖赞
　　释法薰　丰干寒山拾得图赞
　　释法薰　福长老绘师像请赞
　　释法薰　观音思惟像赞
　　释法薰　观音赞
　　释法薰　寒山拾得望月赞
　　释法薰　寒岩居士请赞
　　释法薰　和戒首座韵
　　释法薰　和真歇墨迹三颂
　　释法薰　化柴
　　释法薰　化砌灶
　　释法薰　偈倾一百三十三首
　　释法薰　偈颂六十八首
　　释法薰　偈颂十五首
　　释法薰　煎笋
　　释法薰　接待
　　释法薰　炬长老请赞
　　释法薰　觉城居士请赞师顶相
　　释法薰　空上人乞颂
　　释法薰　临济和尚赞
　　释法薰　灵照女赞
　　释法薰　六祖赞
　　释法薰　马郎妇赞
　　释法薰　尼长老请赞
　　释法薰　尼了然干藏乞语
　　释法薰　拈古十四首
　　释法薰　破庵和尚赞
　　释法薰　普化和尚赞
　　释法薰　清庵主请赞
　　释法薰　三祖赞
　　释法薰　上张及庵乞米
　　释法薰　示众
　　释法薰　受业师孙请赞
　　释法薰　四睡图赞
　　释法薰　四祖赞
　　释法薰　送炳藏主妇乡
　　释法薰　送巢道士
　　释法薰　送琮监寺住院
　　释法薰　送干钟
　　释法薰　送圭士庵归蜀
　　释法薰　送珪上人归乡
　　释法薰　送吉州云上人
　　释法薰　送皎中庵住广寿
　　释法薰　送僧
　　释法薰　送韶化士干灵云古寺基
　　释法薰　送韶铁鞭住西余
　　释法薰　送师孙昧禅人
　　释法薰　送小然还乡
　　释法薰　送小师游方
　　释法薰　送圆禅人
　　释法薰　送月道座住庵
　　释法薰　送照上人归蜀
　　释法薰　送祖上人
　　释法薰　颂古
　　释法薰　颂古十首
　　释法薰　题参政楼公二圆相图
　　释法薰　题石霜雷迁塔
　　释法薰　题卍庵墨迹
　　释法薰　维摩赞
　　释法薰　吴道夫乞语
　　释法薰　五祖赞
　　释法薰　仙人望月濯足
　　释法薰　蚬子和尚赞
　　释法薰　相士朱蓑衣
　　释法薰　秀长老请赞
　　释法薰　言法华赞
　　释法薰　杨岐和尚赞
　　释法薰　一化士取血和墨写藏经乞颂
　　释法薰　赞布袋
　　释法薰　赞朝阳穿破衲待月了残经
　　释法薰　赞丰干
　　释法薰　赞黄檗和尚
　　释法薰　赞李源圆泽图
　　释法薰　赞吕先生
　　释法薰　赞三教图
　　释法薰　赞水月观音
　　释法薰　赞蓑衣道人
　　释法薰　赞五祖演和尚
　　释法薰　赞政黄牛
　　释法薰　赞宗道者
　　释法薰　赠通禅客
　　释法薰　赠云谷先生
　　释法薰　昭长老请赞
　　释法薰　猪头和尚赞
　　释法薰　自颂石田
　　释法薰　自赞
　　释法薰　总长老请赞
　释法言　句
　释法演　举俱胝竖指因缘颂
　释法照
　　释法照　表忠观
　　释法照　垂虹晚望
　　释法照　辞世偈
　　释法照　游洞霄
　释法芝
　　释法芝　句
　　释法芝　山光寺
　释法智
　　释法智　偈二首
　　释法智　偈六首
　　释法智　赞天童觉和尚
　释法周　句
　释法作　辞众偈
　释梵琮
　　释梵琮　庵中夏
　　释梵琮　布袋赞
　　释梵琮　草鞋歌
　　释梵琮　阐提歌
　　释梵琮　常禅师荷衣沼
　　释梵琮　朝阳穿破衲
　　释梵琮　出山相赞
　　释梵琮　达磨赞
　　释梵琮　对月了残经
　　释梵琮　访香山松源和尚
　　释梵琮　访育王东堂空叟和尚夜话
　　释梵琮　观流水观音赞
　　释梵琮　寒山拾得赞
　　释梵琮　偈颂九十三首
　　释梵琮　寄灭翁禅师
　　释梵琮　寄台州瑞岩高原禅师住灵隐
　　释梵琮　礼佛照禅师塔
　　释梵琮　礼密庵禅师塔
　　释梵琮　率庵歌
　　释梵琮　罗汉菜
　　释梵琮　明宗
　　释梵琮　耐重
　　释梵琮　庞居士赞
　　释梵琮　三教图赞
　　释梵琮　山居
　　释梵琮　送米上佛照禅师
　　释梵琮　送浙翁禅师住经山
　　释梵琮　颂古三十一首
　　释梵琮　颂古四首
　　释梵琮　维摩赞
　　释梵琮　虾子赞
　　释梵琮　谢无用和尚惠鞋
　　释梵琮　岩头禅师甘贽居士赞
　　释梵琮　因学者问生死到来如何抵当答以四偈
　　释梵琮　迎善财归南楼
　　释梵琮　拄杖歌
　　释梵琮　祖图赞
　释梵卿
　　释梵卿　偈
　　释梵卿　临终偈
　释梵思
　　释梵思　偈
　　释梵思　颂古九首
　释梵言
　　释梵言　偈三首
　　释梵言　示昙清侍者牧牛歌
　　释梵言　送务绅禅者分卫歌
　　释梵言　颂古九首　百丈再参马祖
　　释梵言　颂古九首　柏树
　　释梵言　颂古九首　灵云桃华
　　释梵言　颂古九首　仰山推枕子
　　释梵言　颂古九首　有句无句
　　释梵言　颂古九首　云门放洞山三顿棒二首
　　释梵言　颂古九首　斩猫
　　释梵言　颂古九首　赵州衫
　　释梵言　张提举到山有作
　释方会
　　释方会　偈
　　释方会　偈二首
　　释方会　句
　释高　偈
　释谷泉
　　释谷泉　偈
　　释谷泉　省慈明禅师还而作偈
　　释谷泉　书壁
　　释谷泉　有诣常宁拜舍利塔者以偈赠之
　　释谷泉　赠古调奴
　释光祚　偈
　释广灯
　　释广灯　偈
　　释广灯　临终偈
　释广勤　句
　释广原　答僧问佛法大意作偈
　释果憃　颂
　释海印　偈
　释洪海　别诸禅众
　释洪寿　闻堕薪有省作偈
　释洪英
　　释洪英　偈二首
　　释洪英　偈三首
　　释洪英　句
　释怀敞　与荣西
　释怀古
　　释怀古　灞陵秋居酬友人见寄
　　释怀古　草
　　释怀古　句
　　释怀古　烂柯山二首
　　释怀古　寺居寄简长
　　释怀古　送田锡下第归宁
　　释怀古　闻蛩
　　释怀古　原居早秋
　　释怀古　赠万年胡主簿
　释怀悟　庐山白莲社
　释怀贤　园通白衣阁
　释怀祥　偈
　释怀志　答惠洪问住山
　释辉
　　释辉　古藤
　　释辉　句
　　释辉　梅花
　　释辉　木芙蓉
　　释辉　润州
　　释辉　题洞灵观
　释晦机　滕王阁
　释晦山　曹山寺
　释惠崇
　　释惠崇　池上鹭分赋得明字
　　释惠崇　访杨云卿淮上别墅
　　释惠崇　古塞曲
　　释惠崇　句
　　释惠崇　拟古
　　释惠崇　塞上赠王太尉
　　释惠崇　剡中秋怀昼师
　　释惠崇　书林逸人壁
　　释惠崇　送安学士守睦州
　　释惠崇　题石桥
　　释惠崇　晚夏夜简程至
　　释惠崇　效古
　　释惠崇　赠文兆
　　释惠崇　赠吴黔山人
　　释惠崇　中夜起
　释惠高　郊行
　释惠涣　送王山人归隐
　释惠觉
　　释惠觉　句
　　释惠觉　题大慈坞祖塔院
　释惠琏
　　释惠琏　别赵莘老
　　释惠琏　多雨
　　释惠琏　古意
　　释惠琏　句
　　释惠琏　客愁
　　释惠琏　梅花
　　释惠琏　书粢上人庵
　　释惠琏　野月
　　释惠琏　舟行寒江曲港
　释惠隆　句
　释惠明
　　释惠明　手影戏
　　释惠明　咏菖蒲
　释惠日　白莲花
　释惠嵩　天台道中
　释惠臻　句
　释慧初　偈二首
　释慧方
　　释慧方　偈三首
　　释慧方　颂古三十八首
　释慧观　偈
　释慧光
　　释慧光　偈
　　释慧光　颂古五首
　释慧晖
　　释慧晖　答云居西和尚偈
　　释慧晖　和芙蓉和尚四句偈颂　解针枯骨吟
　　释慧晖　和芙蓉和尚四句偈颂　妙唱不干舌
　　释慧晖　和芙蓉和尚四句偈颂　死蛇惊出草
　　释慧晖　和芙蓉和尚四句偈颂　铁锯舞三台
　　释慧晖　和先师宏智和尚五转位颂　金针去复来
　　释慧晖　和先师宏智和尚五转位颂　秦宫照胆寒
　　释慧晖　和先师宏智和尚五转位颂　深岩藏白额
　　释慧晖　和先师宏智和尚五转位颂　五天银烛辉
　　释慧晖　和先师宏智和尚五转位颂　匣里青蛇吼
　　释慧晖　偈十首
　　释慧晖　偈四首
　　释慧晖　偈颂三十首
　　释慧晖　偈颂四十一首
　　释慧晖　颂古十九首
　　释慧晖　颂十六首
　　释慧晖　维摩大士不答文殊问如何是菩萨入不二法门颂
　　释慧晖　五位颂
　释慧开
　　释慧开　白云法师赞
　　释慧开　播大唐辞世偈云
　　释慧开　裁缝
　　释慧开　禅宗无门关总颂
　　释慧开　朝阳穿破衲赞
　　释慧开　持二十五轮顶弥陀莲叶赞
　　释慧开　持珠坐石赞
　　释慧开　辞世偈
　　释慧开　达磨茎芦赞
　　释慧开　达磨在师赞
　　释慧开　大鉴禅师赞
　　释慧开　大满禅师赞
　　释慧开　大医禅师赞
　　释慧开　大祖禅师赞
　　释慧开　对月了残经赞
　　释慧开　法孙天龙长老思贤请赞
　　释慧开　佛母周氏赞
　　释慧开　佛头圆相赞
　　释慧开　傅大土赞
　　释慧开　公和尚赞
　　释慧开　护国嗣本辰老请赞
　　释慧开　护国嗣源辰长请赞
　　释慧开　黄龙三关
　　释慧开　馄钝
　　释慧开　偈颂八十七
　　释慧开　偈颂八十七首
　　释慧开　偈颂二首
　　释慧开　荐蓆
　　释慧开　接待
　　释慧开　净发
　　释慧开　镜智禅师赞
　　释慧开　懒牛
　　释慧开　六年举无字一日闻齐鼓有省
　　释慧开　履齐枢钧容赞
　　释慧开　孟少保会师握拳缺指相请赞
　　释慧开　孟少保戎装相赞
　　释慧开　孟无庵兴师同轴请赞
　　释慧开　牧庵简庵师三人共轴赞
　　释慧开　南剑州伏虎岩请师开山请赞
　　释慧开　庞居士赞
　　释慧开　骑虎丰干赞
　　释慧开　请无门首座立僧山偈奉谢
　　释慧开　请行新桥
　　释慧开　人至收书知得心座元安乐蒙惠数珠水晶者金重十二钱瑕讫山偈奉赠
　　释慧开　日本觉心禅人远来炷香请益注诗迅笔赠之
　　释慧开　日本觉心辰老请赞
　　释慧开　三十二应赞
　　释慧开　舍鞋
　　释慧开　施汤
　　释慧开　石牛
　　释慧开　释宗寿
　　释慧开　思大禅师赞
　　释慧开　颂古四十八首
　　释慧开　趟资政号节齐
　　释慧开　题壁间水波观音
　　释慧开　题黄龙中途眠松
　　释慧开　天台四睡赞
　　释慧开　铁壁
　　释慧开　头袖
　　释慧开　徒弟普山请赞
　　释慧开　徒弟普显请赞
　　释慧开　退步
　　释慧开　维磨居士赞
　　释慧开　无际
　　释慧开　无量寿佛赞
　　释慧开　吴履齐以脚蹈日影索偈
　　释慧开　吴尚书尊堂死以偈问用韵以复
　　释慧开　谢佛眼师号
　　释慧开　谢宣赐金襕
　　释慧开　牙药
　　释慧开　医眼
　　释慧开　又道装相赞
　　释慧开　郁山主赞
　　释慧开　圆觉会
　　释慧开　圆通大士赞
　　释慧开　圆吴丞相生日
　　释慧开　月泉赵寺丞寿像赞
　　释慧开　在南高峰石室中出定作
　　释慧开　帐子
　　释慧开　针筒
　　释慧开　政黄牛赞
　　释慧开　执剑吕洞宾赞
　　释慧开　总轴罗汉
　释慧空
　　释慧空　别刘师美
　　释慧空　病起
　　释慧空　草堂老师与靖名庵曰顿
　　释慧空　草堂老师真赞
　　释慧空　禅人求偈
　　释慧空　春日示众
　　释慧空　辞草堂老师归闽
　　释慧空　次游教授韵呈草堂老师
　　释慧空　次韵韩伯修学士读楞严见寄
　　释慧空　次韵知微无外石门相会
　　释慧空　大士讲经
　　释慧空　东庵泉铭
　　释慧空　冬至
　　释慧空　顿庵
　　释慧空　和慧知微雪韵
　　释慧空　和无在木蛇歌
　　释慧空　和直指春日示众
　　释慧空　慧和微以布衫送寿昌可师有偈答之戏成四首
　　释慧空　偈
　　释慧空　偈十三首
　　释慧空　寄支提禅师
　　释慧空　静香轩
　　释慧空　巨风行
　　释慧空　看洞山初和尚语
　　释慧空　空王子
　　释慧空　览妙喜和尚衡阳示众
　　释慧空　览印无在语
　　释慧空　览赵州语
　　释慧空　泐潭暹上人出示延福颂古三首索鄙语因用其韵赠之
　　释慧空　某得银杏不食种之庵前见者曰是三十年乃生公老矣能待之乎某不答作
　　释慧空　南华利侍者持{上虫下丙}和尚语至疏山请校入版乃作偈送之谒序于徐
　　释慧空　南询歌
　　释慧空　拟山居
　　释慧空　拟月
　　释慧空　劝德上人莫作言语
　　释慧空　石门庵偶作
　　释慧空　食荀
　　释慧空　四景
　　释慧空　四威仪
　　释慧空　松斋直指因喫粽与兄弟论铁酸豶金刚圈栗棘蓬话作三偈见寄合为一偈
　　释慧空　送茶化士
　　释慧空　送超侍者
　　释慧空　送二僧之衡阳
　　释慧空　送复上人之雪窦
　　释慧空　送湖州觉化主
　　释慧空　送化士
　　释慧空　送街坊
　　释慧空　送巾扇街坊
　　释慧空　送可师归西山兼简法华无证
　　释慧空　送琏兄之云门
　　释慧空　送梦石归妙峰德云庵
　　释慧空　送莫内翰五首
　　释慧空　送清知客
　　释慧空　送人化修上
　　释慧空　送僧归净众
　　释慧空　送僧三首
　　释慧空　送深书记
　　释慧空　送疏山化主
　　释慧空　送行上人归塔慧力空印和尚灵骨于西山
　　释慧空　送泽化士兼简云门二老
　　释慧空　送照上人
　　释慧空　送知殿
　　释慧空　送宗上人游方
　　释慧空　颂草堂老师付顶相赞后圆相
　　释慧空　颂古
　　释慧空　颂古十首
　　释慧空　听雨亭
　　释慧空　通海井
　　释慧空　煨芋
　　释慧空　无规矩
　　释慧空　无心道人梁长道以偈见寄次韵
　　释慧空　谢丹山秀首座竹筇
　　释慧空　雪峰禅师真赞
　　释慧空　雪堂仍旧老师和予送可师新字韵见招复作五首寄之兼呈无证
　　释慧空　叶居士施直裰求颂
　　释慧空　幽岩禅师赵赞
　　释慧空　幽岩头陀求化
　　释慧空　尤溪补陀岩
　　释慧空　又送出闽
　　释慧空　又用前韵送僧
　　释慧空　与郛郎作骨董羹四首
　　释慧空　与符侍者
　　释慧空　与暠副寺
　　释慧空　与梦石分岁
　　释慧空　与沔上人
　　释慧空　与妙庵主
　　释慧空　与性上人
　　释慧空　与虚上人
　　释慧空　圆悟禅师入灭说偈烧香
　　释慧空　造桥道者并诸化土写求
　　释慧空　赠吴晦叔雪峰造金刚
　释慧明　题天封寺
　释慧南
　　释慧南　偈二首
　　释慧南　颂二首
　释慧勤
　　释慧勤　偈
　　释慧勤　偈六首
　　释慧勤　砂锣盛油
　　释慧勤　颂古七首　达磨见武帝
　　释慧勤　颂古七首　离四句绝百非
　　释慧勤　颂古七首　南泉示众云文殊起佛见法见贬向二铁围山
　　释慧勤　颂古七首　日面佛月面佛
　　释慧勤　颂古七首　三圣逢人即出
　　释慧勤　颂古七首　十身调御
　　释慧勤　颂古七首　世尊升座
　释慧日
　　释慧日　哭云外老人
　　释慧日　麻溪渡
　释慧深　偈
　释慧温
　　释慧温　偈二首
　　释慧温　五位
　释慧性
　　释慧性　辞世
　　释慧性　付净彻首座竹篦
　　释慧性　偈颂一百零一首
　　释慧性　寄颜一齐阁内寂室方氏
　　释慧性　沈安齐草庵号常数
　　释慧性　颂古七首
　　释慧性　自赞
　释慧圆　偈
　释慧远
　　释慧远　不显名大檀越请偈
　　释慧远　布袋和尚赞恭依圣上韵
　　释慧远　禅人写师真请赞
　　释慧远　长髭和尚赞
　　释慧远　陈道士乞颂
　　释慧远　船子和尚赞
　　释慧远　次陈秘书韵
　　释慧远　次陈判院韵
　　释慧远　次万年贲和尚韵
　　释慧远　达磨祖师赞
　　释慧远　答葛通判
　　释慧远　答松窗居士
　　释慧远　答曾侍郎
　　释慧远　大慧禅师赞
　　释慧远　典午和尚赞
　　释慧远　东阳光化士乞颂
　　释慧远　福胜寺香风堂
　　释慧远　赴鸿福示众
　　释慧远　葛通判请益非心非佛因缘以偈示之
　　释慧远　观音大士赞
　　释慧远　国清振锡桥
　　释慧远　和石解元白莲
　　释慧远　洪秀才乞颂
　　释慧远　鸿福普同塔
　　释慧远　偈
　　释慧远　偈八首
　　释慧远　偈颂一百零二首
　　释慧远　寄{左亻中幺右刃}堂仁和尚
　　释慧远　寄超然居士
　　释慧远　寄道场全和尚
　　释慧远　寄骥禅人
　　释慧远　寄体首座
　　释慧远　寄汪状元
　　释慧远　寄杨高士
　　释慧远　寄源大师
　　释慧远　寄中竺妙禅师
　　释慧远　金华圣者赞
　　释慧远　镜庵
　　释慧远　楞严六根　非身觉触
　　释慧远　楞严六根　非眼能见
　　释慧远　楞严六根　无鼻嗅香
　　释慧远　楞严六根　无耳能闻
　　释慧远　楞严六根　异舌知味
　　释慧远　楞严六根　意根了知
　　释慧远　李抚干牧牛图
　　释慧远　临济和尚赞
　　释慧远　妙喜南还以偈迓之
　　释慧远　木平和尚赞
　　释慧远　南翔寺
　　释慧远　普化和尚赞
　　释慧远　钱知县祈嗣求颂
　　释慧远　示禅人
　　释慧远　示干水碓化士
　　释慧远　示化士
　　释慧远　示李才翁宣教
　　释慧远　示僧
　　释慧远　示无住道人
　　释慧远　释迦出山相赞
　　释慧远　双林无著轩
　　释慧远　四威仪
　　释慧远　送惠冲禅客
　　释慧远　送九峰长老归旧隐
　　释慧远　送了禅人
　　释慧远　送能首座住紫箨
　　释慧远　送日本国觉阿金庆二禅人游天台
　　释慧远　送万年化主兼简妙净居士
　　释慧远　送杨高士归蜀
　　释慧远　送宜长老住林泉
　　释慧远　送之书记
　　释慧远　颂
　　释慧远　颂古
　　释慧远　颂古十五首
　　释慧远　颂古四十五首
　　释慧远　题墨竹
　　释慧远　王知县求颂
　　释慧远　维摩居士赞
　　释慧远　瞎堂三句
　　释慧远　香林远和尚赞
　　释慧远　雪峰和尚赞
　　释慧远　盐官和尚赞
　　释慧远　杨岐和尚赞
　　释慧远　游刘阮洞
　　释慧远　玉泉皓和尚赞
　　释慧远　云门大师赞
　　释慧远　赠演说人
　　释慧远　志公和尚赞
　　释慧远　朱伯可求颂
　　释慧远　子湖有狗上取人头中取人心下取人足
　释及浦　谒曹娥庙
　释继昌　偈四首
　释坚璧
　　释坚璧　洞山吃果子
　　释坚璧　化胡椒
　　释坚璧　偈颂二十一首
　　释坚璧　山居二首
　　释坚璧　送坚知库
　　释坚璧　送泉州僧
　　释坚璧　送人
　　释坚璧　仰山见东寺索珠
　　释坚璧　义副寺求
　　释坚璧　赞卿老真
　　释坚璧　赞真觉
　　释坚璧　自赞三首
　释简长
　　释简长　步春谣
　　释简长　感王太守见访
　　释简长　怀卢叔微
　　释简长　寄丁学士
　　释简长　寄云水禅师
　　释简长　句
　　释简长　李氏山庄留别
　　释简长　暮春言怀寄浙东转运黄工部
　　释简长　书行肇师壁
　　释简长　送方仲荀
　　释简长　送居寿师西游
　　释简长　送僧南归
　　释简长　送僧游五台山
　　释简长　送行禅师
　　释简长　宿许山人别业
　　释简长　晚次江陵
　　释简长　夜感
　　释简长　赠郝礼丞
　　释简长　赠浩律师
　　释简长　赠峡山清伦师
　释建　偈
　释閒卿　句
　释鉴
　　释鉴　含珠林
　　释鉴　黄巢墓
　　释鉴　锦镜池
　　释鉴　举羪宾国王问师子尊者蕴空公案颂
　　释鉴　妙高台
　　释鉴　乳峰庵
　　释鉴　入山亭
　　释鉴　师子岩
　　释鉴　桃花坑山
　　释鉴　藤龛
　　释鉴　听泉亭
　　释鉴　徐凫岩
　　释鉴　雪窦杂咏
　释鉴微
　　释鉴微　送淳上人归故山
　　释鉴微　赠翌上人
　释戒香　偈
　释戒修　颂
　释进英　偈三首
　释景深
　　释景深　辞众偈
　　释景深　偈
　释景元
　　释景元　度南明和尚意拟颂
　　释景元　偈
　　释景元　颂古四首
　　释景元　自题肖像
　释景云　老僧
　释景晕　偈
　释警玄
　　释警玄　偈
　　释警玄　寄浮山远禅师
　　释警玄　寄侍郎王曙偈
　　释警玄　句
　释净慈东叟　辞世颂
　释净珪　寓宿洞霄
　释净豁　答真西山偈
　释净全
　　释净全　答大慧举灵云悟桃花颂
　　释净全　答松源和尚举竹篦话颂
　　释净全　颂古三首
　　释净全　摘椒颂
　　释净全　自赞
　释净昙
　　释净昙　辞众偈
　　释净昙　偈
　释净照　句
　释净真
　　释净真　呈安抚使赵端明
　　释净真　句
　释静　偈
　释居简
　　释居简　{内力外囗}庵
　　释居简　哀三城
　　释居简　矮僧求颂
　　释居简　安藏主
　　释居简　庵居即事
　　释居简　按曲图
　　释居简　八月大风大水
　　释居简　八月廿七风雨大浸
　　释居简　灞桥风雪图
　　释居简　白荷花
　　释居简　白鸡谢静讲师
　　释居简　白莲雨后渐衰
　　释居简　白马金砂洞
　　释居简　白藕花
　　释居简　白藕花寄袁元仓使
　　释居简　白蘯洲新楼曰溪山伟观
　　释居简　白衣人简净人呈度牒
　　释居简　白苧歌
　释居静
　　释居静　颂示学者
　　释居静　住东岩
　释居昱　句
　释觉　偈二首
　释觉阿上人　偈五首
　释觉真　挽赵秋晓
　释康源　偈
　释可封
　　释可封　偈二首
　　释可封　颂古
　　释可封　颂古三首
　释可复　偈
　释可士　送僧
　释可湘
　　释可湘　布袋赞
　　释可湘　朝阳穿破衲赞
　　释可湘　出山相赞
　　释可湘　船子赞
　　释可湘　达磨赞
　　释可湘　大维那求颂
　　释可湘　独山
　　释可湘　对月了残经赞
　　释可湘　佛光法师真相致藏主请赞
　　释可湘　高峰妙长老顶相沈一居士请赞
　　释可湘　观音赞
　　释可湘　海南
　　释可湘　寒山赞
　　释可湘　杭州普圆庵请赞
　　释可湘　偈颂一百零九首
　　释可湘　寄神光末宗和尚
　　释可湘　寄秀峰乌石长老
　　释可湘　净庵居士求颂
　　释可湘　净社庄长老请赞
　　释可湘　九岩常住请赞
　　释可湘　空谷
　　释可湘　灵照女赞
　　释可湘　马郎妇赞
　　释可湘　忙古参政造金塔盛舍利
　　释可湘　石壁
　　释可湘　石溪和尚顶相柏堂请赞
　　释可湘　拾得赞
　　释可湘　示禅客
　　释可湘　示众
　　释可湘　思惟相赞
　　释可湘　送珙首座归温州
　　释可湘　送小师心印游方
　　释可湘　送证侍者归里
　　释可湘　颂古十四首　八还辩风
　　释可湘　颂古十四首　经题{中八两边各一点}
　　释可湘　颂古十四首　鹫岭拈花
　　释可湘　颂古十四首　临济三顿棒
　　释可湘　颂古十四首　魔王问金刚齐菩萨
　　释可湘　颂古十四首　七处徵心
　　释可湘　颂古十四首　升座说法
　　释可湘　颂古十四首　世尊隆生
　　释可湘　颂古十四首　双林入灭
　　释可湘　颂古十四首　外道问佛
　　释可湘　颂古十四首　文殊领众问疾
　　释可湘　颂古十四首　香严上树
　　释可湘　颂古十四首　有句无句
　　释可湘　颂古十四首　院主问病
　　释可湘　维摩赞
　　释可湘　文殊赞
　　释可湘　问庵
　　释可湘　谢送圆照和尚法衣
　　释可湘　玄沙赞
　　释可湘　雪岩
　　释可湘　一山
　　释可湘　渔浦接待
　　释可湘　圆照和尚顶相奚翁请赞
　　释可湘　赞真觉像化姜布
　　释可湘　真觉赞
　　释可湘　枕肱轩
　　释可湘　自赞
　释可勋
　　释可勋　偈
　　释可勋　句
　释可斋　萍
　释可遵
　　释可遵　佛印元公自京师还作诗赠之
　　释可遵　句
　　释可遵　题汤泉壁
　　释可遵　赠东坡
　释来复　和子瞻学士游祖塔院
　释礼　偈二首
　释琏　红梅
　释良雅　呈洞山初禅师
　释亮
　　释亮　碧云寄华藏故旧
　　释亮　达上人乞语
　　释亮　悼遯庵
　　释亮　古禅人乞语
　　释亮　光上人求语
　　释亮　光维那归乡
　　释亮　偈颂七首
　　释亮　偈颂五首
　　释亮　寄天童痴绝和尚
　　释亮　见侍者求语
　　释亮　建康黄尚书主住清真曾以颂却之
　　释亮　开涂田道者求语
　　释亮　颂古四首
　　释亮　藤簟
　　释亮　指三门
　释了璨　偈
　释了惠
　　释了惠　别川道士
　　释了惠　病翁
　　释了惠　布袋赞
　　释了惠　禅会图黄檗裳沙弥
　　释了惠　常思惟赞
　　释了惠　朝阳穿破衲赞
　　释了惠　出山相赞
　　释了惠　船子夹山赞
　　释了惠　达磨赞
　　释了惠　大慧宏智揖让图赞
　　释了惠　丹霞见灵照
　　释了惠　悼虎丘枯椿和尚
　　释了惠　悼灭翁
　　释了惠　邓隐峰赞
　　释了惠　断桥
　　释了惠　对月了残经赞
　　释了惠　丰干闾丘虎赞
　　释了惠　奉化亭山庙接待
　　释了惠　佛鉴和尚
　　释了惠　妇子看日
　　释了惠　古帆
　　释了惠　观音赞
　　释了惠　观音坐岩中并十六罗汉赞
　　释了惠　国一见代宗来起立
　　释了惠　海眼光赞
　　释了惠　寒拾赞
　　释了惠　韩文公见大颠
　　释了惠　黄梅一会
　　释了惠　鸡骨和尚赞
　　释了惠　偈颂七十一首
　　释了惠　寄乐山居士
　　释了惠　坚上人归成都
　　释了惠　阆州权兄归住锦屏
　　释了惠　李习之见药山
　　释了惠　临济赞
　　释了惠　灵峰雪崖长老请赞
　　释了惠　灵江
　　释了惠　灵照女赞
　　释了惠　六祖赞
　　释了惠　马郎妇赞
　　释了惠　鸣雁松林接待
　　释了惠　磨铁罗汉赞
　　释了惠　木翁
　　释了惠　庞大倚锄而化
　　释了惠　庞居士见马祖
　　释了惠　捧佛安名
　　释了惠　普化泉大道赞
　　释了惠　普化赞
　　释了惠　普贤出山相赞
　　释了惠　仟岩海山长老请赞
　　释了惠　瑞上人血书莲经报亲
　　释了惠　三教赞
　　释了惠　山行赞
　　释了惠　善财赞
　　释了惠　舍钱建阁深都寺
　　释了惠　石室
　　释了惠　拾得磨墨寒山题岩赞
　　释了惠　说无生话
　　释了惠　四睡赞
　　释了惠　四宗风赞
　　释了惠　松坡
　　释了惠　送彻上人归蓬州
　　释了惠　送奎上人往中川
　　释了惠　送李道士归东湖
　　释了惠　送人归昌州
　　释了惠　送人归湖南
　　释了惠　送人之岳山
　　释了惠　送日本俊上人
　　释了惠　送僧之江西
　　释了惠　送性侍者之冷泉
　　释了惠　颂古
　　释了惠　维摩赞
　　释了惠　文殊为龙女说法赞
　　释了惠　文宗嗜蛤蜊
　　释了惠　闻父讣二首
　　释了惠　闻叟
　　释了惠　五祖送六祖渡江并船子接夹山赞
　　释了惠　五祖栽松六祖担柴赞
　　释了惠　五祖再来赞
　　释了惠　西窗
　　释了惠　洗钵罗汉赞
　　释了惠　闲田
　　释了惠　蚬子和尚赞
　　释了惠　小师智潮请赞
　　释了惠　小师智广请赞
　　释了惠　谢三郎赞
　　释了惠　谢万年淮海寄拟为上堂
　　释了惠　行堂请赞
　　释了惠　须菩提赞
　　释了惠　雪庭
　　释了惠　言法华赞
　　释了惠　雁山出队上陈侍郎
　　释了惠　一翁
　　释了惠　又布袋赞
　　释了惠　又海眼光赞
　　释了惠　又蚬子和尚赞
　　释了惠　又谢三郎赞
　　释了惠　又猪头和尚赞
　　释了惠　寓北山小阁因事偶作
　　释了惠　赵山台莲花方丈
　　释了惠　赵州接赵王
　　释了惠　政黄牛赞
　　释了惠　中原之宝
　　释了惠　重画知识壁
　　释了惠　猪头和尚赞
　　释了惠　自省
　释了慧　春日田园杂兴
　释了朴
　　释了朴　呈无示和尚
　　释了朴　偈颂三首
　　释了朴　偈颂四首
　　释了朴　颂古
　释了思　喜雨偈
　释了悟
　　释了悟　读政黄牛
　　释了悟　偈颂五首
　　释了悟　颂古
　释了心　偈
　释了性　偈
　释了演
　　释了演　衡阳别妙喜老师
　　释了演　偈颂十一首
　　释了演　寄育王廓和尚
　　释了演　空谷
　　释了演　石佛
　　释了演　颂古九首
　　释了演　颂古三首
　　释了演　与禅人
　释了一　颂古二十首
　释了趕　颂
　释灵澄　西来意颂
　释龙石　永乐寺
　释迈贤
　　释迈贤　诗三首
　　释迈贤　诗一首
　释弥光
　　释弥光　和参政李汉老
　　释弥光　和学士吴元昭
　　释弥光　偈二首
　　释弥光　偈五首
　　释弥光　颂古二首
　释秘演
　　释秘演　淮上
　　释秘演　寄四明教主
　　释秘演　贾希德
　　释秘演　洛阳春
　　释秘演　山中
　　释秘演　书光化军寺壁
　　释秘演　游古观
　释妙弘　和静照诗韵
　释妙堪
　　释妙堪　偈
　　释妙堪　颂古
　释妙伦
　　释妙伦　宝藏主请赞
　　释妙伦　布袋和尚赞
　　释妙伦　崇德圆老请赞
　　释妙伦　慈恩泾老请赞
　　释妙伦　达磨赞
　　释妙伦　断溪
　　释妙伦　观音观老请赞
　　释妙伦　观音赞
　　释妙伦　偈颂八十五首
　　释妙伦　偈颂二十二首
　　释妙伦　寄人
　　释妙伦　精严昂老请赞
　　释妙伦　净惠教老请赞
　　释妙伦　懒散
　　释妙伦　连云枢老请赞
　　释妙伦　了翁
　　释妙伦　灵照女赞
　　释妙伦　六祖夜渡赞
　　释妙伦　梦庵相士
　　释妙伦　牧溪
　　释妙伦　日本见上人请赞
　　释妙伦　日本门上人请赞
　　释妙伦　日本云上人请赞
　　释妙伦　瑞岩众行者请赞
　　释妙伦　若楫请赞
　　释妙伦　示舜上人
　　释妙伦　寿首座请赞
　　释妙伦　颂古五首
　　释妙伦　维摩赞
　　释妙伦　无杂
　　释妙伦　西岩
　　释妙伦　笑堂
　　释妙伦　雪山梵老请赞
　　释妙伦　友方请赞
　　释妙伦　又泛水像赞
　　释妙伦　与若虚新戒付衣
　　释妙伦　月藏主请赞
　　释妙伦　月窗
　　释妙伦　真如靖老请赞
　　释妙伦　支提宏老请赞
　　释妙伦　埴知客请赞
　　释妙伦　治平璧老请赞
　释妙总
　　释妙总　产难
　　释妙总　杲禅师以岩头婆子话相问作偈以答
　　释妙总　狗子无佛性
　　释妙总　偈
　释明辩
　　释明辩　达磨赞
　　释明辩　偈八首
　　释明辩　送及禅人
　　释明辩　送街坊
　　释明辩　颂古三十二首
　　释明辩　颂古十六首
　　释明辩　自赞三首
　释某
　　释某　石{外辶内委女换聿}
　　释某　问诠禅师
　释南　悟赵州狗子无佛性话偈
　释南雅
　　释南雅　偈二首
　　释南雅　偈颂七首
　　释南雅　见见之时见非是见
　　释南雅　真觉禅师
　释南越　石佛寺
　释朋　咏鱼篮观音
　释朋来　清明游玉堂庄
　释普度
　　释普度　宝公赞
　　释普度　碑匠
　　释普度　焙经
　　释普度　布袋赞
　　释普度　出山相赞
　　释普度　辞世颂
　　释普度　达磨赞二首
　　释普度　大疑
　　释普度　悼天童晦岩和尚
　　释普度　德山赞
　　释普度　佛光法师赞
　　释普度　付法衣与琼林侍者
　　释普度　观音赞
　　释普度　寒山赞
　　释普度　和静照诗韵
　　释普度　偈颂一百二十三首
　　释普度　金山修砖岸
　　释普度　净发
　　释普度　觉城夏大师赞
　　释普度　懒瓒赞
　　释普度　寮前老郎请赞
　　释普度　临济赞
　　释普度　马郎妇赞
　　释普度　墨梅
　　释普度　钱清接待
　　释普度　穹窿森长老请赞
　　释普度　日本琼林侍者请赞
　　释普度　拾得赞
　　释普度　示马路钤
　　释普度　示食三白通庵主
　　释普度　送达州先上人
　　释普度　送高邮友上人
　　释普度　送见上人归剑州
　　释普度　送鉴上人
　　释普度　送净头道者
　　释普度　送楷维那
　　释普度　送森知客
　　释普度　送僧
　　释普度　送僧归天台
　　释普度　送僧之雪峰
　　释普度　送文上人游台荡
　　释普度　送小师淳真参雪窦
　　释普度　送小师淳志游方
　　释普度　送怡齐周居士兼简汤东涧
　　释普度　送云上人
　　释普度　颂古一首
　　释普度　无倪居士
　　释普度　蚬子赞
　　释普度　小师淳密请赞
　　释普度　小师淳元请赞
　　释普度　小师淳缜请赞
　　释普度　虚堂和尚赞
　　释普度　药山赞
　　释普度　益侍者请赞
　　释普度　印藏经
　　释普度　郁维那请赞
　　释普度　赠医牙道人
　　释普度　猪头和尚赞
　　释普度　自赞
　释普济
　　释普济　柏岩
　　释普济　宝陀三句
　　释普济　布袋赞
　　释普济　出山相赞
　　释普济　达磨大师赞
　　释普济　大死
　　释普济　刀镊
　　释普济　髑髅人我担
　　释普济　佛心禅师顶相
　　释普济　浮香阁
　　释普济　福州长溪乐山王居士遣儿惟惺投师藄发写师顶相请赞
　　释普济　复古日者
　　释普济　干藏
　　释普济　观音大士赞
　　释普济　寒衲
　　释普济　寒山赞
　　释普济　和静照诗韵
　　释普济　胡桃
　　释普济　化炭
　　释普济　偈颂六十五首
　　释普济　夹山见船子赞
　　释普济　接待
　　释普济　金刚经书大士像赞
　　释普济　进月轩
　　释普济　觉如周居士圆相赞
　　释普济　兰亭四威仪
　　释普济　懒瓒赞
　　释普济　临终偈
　　释普济　六祖赞
　　释普济　马郎妇赞
　　释普济　马祖接石巩赞
　　释普济　弥勒大士二月八生
　　释普济　鸟窠赞
　　释普济　诺讵罗尊者赞
　　释普济　起水陆堂
　　释普济　樵屋
　　释普济　山翁
　　释普济　善财赞
　　释普济　石佛清长老请赞
　　释普济　示觉悟侍者
　　释普济　示若临侍者
　　释普济　示宜上人之雪窦
　　释普济　示圆鉴沈净明
　　释普济　示资寿慧一监寺
　　释普济　水茶磨
　　释普济　四睡赞
　　释普济　送广州泰长老
　　释普济　送猫儿
　　释普济　送清凉淮海和尚住万年
　　释普济　送人游方
　　释普济　送日本国僧二首
　　释普济　送僧偈
　　释普济　送祖达侍者
　　释普济　颂古
　　释普济　颂古十一首
　　释普济　损窗
　　释普济　维摩赞
　　释普济　五祖送六祖渡江图赞
　　释普济　西隐
　　释普济　惜烟
　　释普济　雪庭
　　释普济　演史
　　释普济　杨歧祖师赞
　　释普济　圆觉顽空觉讲主真赞二首
　　释普济　悦堂穆知合写师顶相请赞
　　释普济　在庵
　　释普济　造龛子
　　释普济　针医
　　释普济　蜘蛛
　　释普济　竹溪
　　释普济　自赞
　释普宁
　　释普宁　布袋赞
　　释普宁　出山相赞
　　释普宁　樗寮字阿弥陀经书偈送最明寺殿
　　释普宁　渡江达磨赞
　　释普宁　海月
　　释普宁　寒山拾得赞
　　释普宁　宏海侍者请赞
　　释普宁　画髑髅檐人我檐者求颂
　　释普宁　偈颂二十一首
　　释普宁　偈颂四十一首
　　释普宁　亮知客
　　释普宁　灵照女赞
　　释普宁　南洲
　　释普宁　普化赞
　　释普宁　铁壁
　　释普宁　铁牛
　　释普宁　无锡刘相幹佑笃信佛法常来参请自和雪窦罂粟颂来呈老僧即次韵酬之
　　释普宁　无准和尚顶相赞
　　释普宁　小师景用请赞
　　释普宁　写华严经求颂
　　释普宁　行道持数珠观音赞
　　释普宁　雪窦前堂音座寮有炼指行人求颂
　　释普宁　义简禅人画圆相请赞
　　释普宁　鱼妇观音赞
　　释普宁　栽松道者
　　释普宁　正传寺住持安东岩请赞
　　释普宁　正因法孙命工绘吾幻质炷礼请赞
　　释普宁　竹溪
　　释普宁　最明梦一善知识教训坚固参禅醒后亲绘供养越两年值老僧到先来参礼
　　释普宁　最明寺殿契司说付法偈
　　释普宁　最明寺殿悟道后赠之助道颂五首
　　释普宁　最明寺殿真像赞
　释普洽　和葛天民南翔寺韵
　释普融　偈
　释普绍　偈
　释普闻
　　释普闻　法意句格送求僧行者
　　释普闻　郊意境格二首
　释普信
　　释普信　偈
　　释普信　颂古九首
　释普岩
　　释普岩　百丈大师赞
　　释普岩　布袋和尚赞
　　释普岩　乘禅者归蜀
　　释普岩　达磨大师赞
　　释普岩　大藏主号镜中
　　释普岩　大义渡
　　释普岩　观音大士赞
　　释普岩　济颠书记赞
　　释普岩　偈颂二十五首
　　释普岩　寄天目礼书记闽回
　　释普岩　宁太白幸首座
　　释普岩　送洪维那
　　释普岩　送僧见孟侍郎
　　释普岩　颂古十首
　　释普岩　题戢庵居士竹亭
　　释普岩　又
　　释普岩　自赞
　释齐已　偈颂二首
　释齐岳　偈
　释契适　观音诗
　释乾康
　　释乾康　赋残雪
　　释乾康　经方干旧居
　　释乾康　诗一首
　释钦　颂古三首
　释卿　偈三首
　释清　颂
　释清旦
　　释清旦　偈二首
　　释清旦　颂古四首
　释清海　悟佛鉴问领旨述偈
　释清晦　登阁
　释清豁
　　释清豁　归山吟寄友
　　释清豁　过三岭苧溪
　释清满
　　释清满　偈
　　释清满　颂
　释清尚　赠樊川长老
　释清外　葛洪丹灶
　释清晤　句
　释清壹
　　释清壹　寄万先辈
　　释清壹　寄无著
　释清止　诗一首
　释日益　偶作
　释如庵主　辞住持偈
　释如本
　　释如本　偈
　　释如本　颂古三十一首
　释如珙
　　释如珙　禅人画师像请赞
　　释如珙　禅月大师画罗汉像赞
　　释如珙　慈明和尚赞
　　释如珙　此庵歌
　　释如珙　达磨大师赞
　　释如珙　到中山宝首座房
　　释如珙　道藏主号物外因作此偈
　　释如珙　德山和尚赞
　　释如珙　丰干赞
　　释如珙　归山
　　释如珙　过竹田西堂无相庵房
　　释如珙　寒山赞
　　释如珙　虎丘隆和尚赞
　　释如珙　偈颂二十首
　　释如珙　偈颂三十六首
　　释如珙　寄宝藏主
　　释如珙　寄端书记
　　释如珙　寄灌顶长老
　　释如珙　寄海藏主
　　释如珙　寄灵仲通侄
　　释如珙　寄明藏主
　　释如珙　寄息首座
　　释如珙　寄雪窦千峰琬西堂
　　释如珙　寄予藏主
　　释如珙　寄琢间和尚
　　释如珙　寄梓岩西堂和尚
　　释如珙　临济大师赞
　　释如珙　六祖大师赞
　　释如珙　弥陀悬鼓相赞
　　释如珙　清藏主归乡省亲
　　释如珙　拾得赞
　　释如珙　示椿藏主
　　释如珙　示恩藏主
　　释如珙　示明侍者
　　释如珙　示莫侍者
　　释如珙　示然侍者
　　释如珙　示收侍者
　　释如珙　示霞上人
　　释如珙　示至侍首
　　释如珙　送彻上人游台雁
　　释如珙　送灵石齐物长老
　　释如珙　送茂侍者
　　释如珙　送明藏主
　　释如珙　送琦上人
　　释如珙　送契首座住雁山灵峰
　　释如珙　送权侍者游洞庭
　　释如珙　送一维那
　　释如珙　送真藏主
　　释如珙　颂古四十五首
　　释如珙　塔偈
　　释如珙　塔铭
　　释如珙　天目和尚赞
　　释如珙　天目和尚赞松源和尚像永长读赞
　　释如珙　雁山
　　释如珙　杨岐和尚赞
　　释如珙　永藏主到雁荡山放牧寮请益
　　释如珙　云门大师赞
　　释如珙　赵州和尚赞
　　释如珙　拄杖歌
　释如净
　　释如净　出山相赞
　　释如净　辞世颂
　　释如净　达磨赞
　　释如净　端狮子赞
　　释如净　风铃
　　释如净　干藏
　　释如净　观使太尉张求颂
　　释如净　观音赞
　　释如净　化炭
　　释如净　济颠赞
　　释如净　偈颂二十五首
　　释如净　偈颂九首
　　释如净　偈颂三十八首
　　释如净　偈颂三十四首
　　释如净　偈颂十八首
　　释如净　偈颂十二首
　　释如净　偈颂十六首
　　释如净　偈颂十首
　　释如净　讲人更衣
　　释如净　接待
　　释如净　敬溪翁
　　释如净　礼真歇塔
　　释如净　临济赞
　　释如净　牧翁
　　释如净　南山律师
　　释如净　牛图
　　释如净　普化赞
　　释如净　起净慈方丈
　　释如净　泉大道赞
　　释如净　善财赞
　　释如净　四睡图赞
　　释如净　送觉兄归洞庭
　　释如净　送亮藏主谒碧云
　　释如净　送僧
　　释如净　送僧见明极和尚
　　释如净　送蜀僧得母书归乡
　　释如净　颂古八首
　　释如净　颂古五首
　　释如净　提觉太尉张求颂
　　释如净　听松风布袋赞
　　释如净　涂田
　　释如净　维摩赞
　　释如净　无用顶相赞
　　释如净　相士
　　释如净　言法华赞
　　释如净　圆觉图赞
　　释如净　源山主求赞顶相
　　释如净　赠僧
　　释如净　拄杖颂寄松源和尚
　　释如净　自赞
　释如珏
　　释如珏　答僧问
　　释如珏　继天童颖禅师度后上堂说偈
　　释如珏　颂古
　释如胜　偈
　释如琰　颂古五首
　释如哲　偈
　释若芬
　　释若芬　句
　　释若芬　寿傅守
　释若愚　临寂偈
　释善建　题宝山广严院
　释善能
　　释善能　偈
　　释善能　颂古二首
　释善懃
　　释善懃　洛下别同志
　　释善懃　秋郊晚望
　释善清
　　释善清　读法界观
　　释善清　偈
　　释善清　偈五首
　　释善清　送临安南荡崇觉空禅师偈
　　释善清　颂二首
　释善暹　辞顯禅师题壁
　释善月　白莲花
　释善昭
　　释善昭　第二诀
　　释善昭　第三诀
　　释善昭　第一诀
　　释善昭　偈
　　释善昭　句
　　释善昭　颂
　释善珍
　　释善珍　芭蕉
　　释善珍　碧沼即事
　　释善珍　採药
　　释善珍　策蹇
　　释善珍　呈傅左司
　　释善珍　城归
　　释善珍　除夕
　　释善珍　春寒
　　释善珍　春日湖上二首
　　释善珍　辞观文赵忠惠坟
　　释善珍　次陈上舍韵
　　释善珍　次蒲心泉韵
　　释善珍　次徐监簿韵贺吴侍郎新第落成二首
　　释善珍　次愚谷游北山韵
　　释善珍　次曾都仓韵
　　释善珍　徂岁
　　释善珍　答罗野乞米
　　释善珍　代赵景贤和林定庵韵
　　释善珍　东湖行
　　释善珍　东坡
　　释善珍　斗鸡
　　释善珍　逢春
　　释善珍　孤山
　　释善珍　古离别
　　释善珍　古松
　　释善珍　古意二首
　　释善珍　古怨
　　释善珍　过南墅怀寒岩二首
　　释善珍　和陈宰诸官登罗汉阁看草书经卷韵
　　释善珍　和徐国录韵
　　释善珍　和忠献堂诸官韵
　　释善珍　贺洪阳岩帅闽
　　释善珍　贺曾帅得祠二首
　　释善珍　贺赵礼部得祠二首
　　释善珍　湖边
　　释善珍　寄孚老
　　释善珍　寄见首座
　　释善珍　寄朋介石
　　释善珍　寄赵四岩
　　释善珍　寄照晦岩
　　释善珍　寄智愚谷
　　释善珍　祭崇福肇老
　　释善珍　祭粹古云代
　　释善珍　祭端明尤木石
　　释善珍　祭佛照塔
　　释善珍　祭观文忠惠赵节斋
　　释善珍　祭光孝南老
　　释善珍　祭果南涧南叔凯
　　释善珍　祭见首座
　　释善珍　祭介石
　　释善珍　祭静江帅曾吏部
　　释善珍　祭侃古樵塔
　　释善珍　祭双杉塔
　　释善珍　祭愚谷
　　释善珍　驾刘后村除兵侍兼直院
　　释善珍　江南
　　释善珍　郊原
　　释善珍　借甑
　　释善珍　金陵怀古二首
　　释善珍　京口时楚寇侵维扬
　　释善珍　看书忆北磵
　　释善珍　哭寒岩传权院
　　释善珍　哭元双杉
　　释善珍　浪仙骑驴
　　释善珍　老马
　　释善珍　林节推架轩扁水木清华
　　释善珍　灵运
　　释善珍　榴花竹石鹤
　　释善珍　龙泉山中
　　释善珍　门径
　　释善珍　梦元双杉
　　释善珍　莫春
　　释善珍　墨梅
　　释善珍　偶成
　　释善珍　破衲
　　释善珍　清明游张园桃李盛开独梅花一株尚未零落
　　释善珍　骚词二章
　　释善珍　山溪谣
　　释善珍　山行二首
　　释善珍　山行归晚
　　释善珍　少陵
　　释善珍　少陵骑驴
　　释善珍　首夏
　　释善珍　寿曾大监
　　释善珍　死交行
　　释善珍　送蔡秀才之漳浦
　　释善珍　送蔡院将漕广东
　　释善珍　送陈上舍之潮州
　　释善珍　送传提干
　　释善珍　送孚老再游浙
　　释善珍　送福帅吴侍郎趋朝
　　释善珍　送傅左司赴袁州
　　释善珍　送黄凝云归常州
　　释善珍　送金橘与徐钓舟
　　释善珍　送静江曾帅
　　释善珍　送客宿九日山
　　释善珍　送林节推二首
　　释善珍　送林南恩入京
　　释善珍　送米与陈监元
　　释善珍　送徐国录守英德
　　释善珍　送颜倅之江西
　　释善珍　送颜主簿之怀安
　　释善珍　送杨户部
　　释善珍　送赵礼部将漕广东
　　释善珍　送赵礼部提举江西
　　释善珍　送赵吏部
　　释善珍　送赵司令之金陵
　　释善珍　岁晚寄愚谷
　　释善珍　苔径
　　释善珍　太白
　　释善珍　题东坡儋耳书西江月
　　释善珍　题东坡墨迹
　　释善珍　题范石湖淳熙中出守帖
　　释善珍　题狗葬刘家寺
　　释善珍　题画梅
　　释善珍　题金山寺
　　释善珍　题侃古樵诗卷
　　释善珍　题莲社图
　　释善珍　题六画
　　释善珍　题三教三隐三仙三贤画轴
　　释善珍　题四画
　　释善珍　题雅上人手抄唐诗后
　　释善珍　题逸少真迹
　　释善珍　题紫极宫晋桧
　　释善珍　投赠张斗野
　　释善珍　挽刘常簿赣州
　　释善珍　吴歌
　　释善珍　小雪
　　释善珍　小筑
　　释善珍　晓登甘露寺楼
　　释善珍　新岁
　　释善珍　徐教下第归
　　释善珍　雪峰旧院
　　释善珍　一榻
　　释善珍　一雄鸡立笼上一雌覆雏於笼
　　释善珍　已往
　　释善珍　倚筇
　　释善珍　拥炉
　　释善珍　游下竺御园
　　释善珍　又题
　　释善珍　雨后过光严寺
　　释善珍　棹上官良史
　　释善珍　征妇怨效张籍
　　释善直　偈
　　释善资　偈
　释尚能
　　释尚能　江行
　　释尚能　金山寓居
　　释尚能　京口僧院
　　释尚能　句
　　释尚能　送本如上人归四明
　　释尚能　送简长师陪黄史君归浙右
　　释尚能　送秀登上人
　　释尚能　五言四十字奉寄四明礼师道人
　　释尚能　中秋旅怀
　释尚颜
　　释尚颜　句
　　释尚颜　夷陵即事
　释玿
　　释玿　偈颂九首
　　释玿　颂古三十一首
　释绍慈　偈
　释绍珏　澹山岩
　释绍嵩
　　释绍嵩　安吉道中
　　释绍嵩　宝溪道中
　　释绍嵩　呈胡伯圆尚书
　　释绍嵩　城西野行
　　释绍嵩　酬胡圣闻
　　释绍嵩　酬敬上人
　　释绍嵩　酬王主簿示道中所作
　　释绍嵩　酬颜对闻监税
　　释绍嵩　酬颜仲华
　　释绍嵩　春日
　　释绍嵩　春日郊行
　　释绍嵩　春夜书怀
　　释绍嵩　次韵林仲山
　　释绍嵩　次韵朋上人东湖精舍即事
　　释绍嵩　次韵王东之郊行
　　释绍嵩　次韵吴伯庸竹间梅花十绝
　　释绍嵩　次韵杨判院晚春
　　释绍嵩　次韵曾后俊臣即事
　　释绍嵩　次韵朱国器秋夜之什
　　释绍嵩　次韵梓上人
　　释绍嵩　翠萝亭书事
　　释绍嵩　答朋上人
　　释绍嵩　答一老
　　释绍嵩　答仲宽
　　释绍嵩　代次登城之什
　　释绍嵩　代和韵
　　释绍嵩　代颜圣闻次韵即事
　　释绍嵩　待舟西兴遣闷
　　释绍嵩　道中即事
　　释绍嵩　道中闻百舌
　　释绍嵩　道中自遣
　　释绍嵩　登城
　　释绍嵩　登楼
　　释绍嵩　登楼次朋上人韵
　　释绍嵩　登盘陀石
　　释绍嵩　登杖锡
　　释绍嵩　定慧别业次韵陈子中
　　释绍嵩　东山精舍戏书
　　释绍嵩　独步
　　释绍嵩　独游
　　释绍嵩　发长沙
　　释绍嵩　泛湖
　　释绍嵩　放舟戏书
　　释绍嵩　凤口寺
　　释绍嵩　凤山即事
　　释绍嵩　凤山西亭戏书
　　释绍嵩　感恻
　　释绍嵩　感山旧事
　　释绍嵩　浩西堂见和因再用韵
　　释绍嵩　和陈尧臣
　　释绍嵩　和崇上人
　　释绍嵩　和将自然
　　释绍嵩　和曾后臣
　　释绍嵩　和自然
　　释绍嵩　贺黄少府受辟
　　释绍嵩　横翠亭书怀
　　释绍嵩　横山雨中戏作
　　释绍嵩　胡伯圆尚书以松山虚席力招补其阙辄辞以小诗获免
　　释绍嵩　湖山堂晚坐
　　释绍嵩　即笔
　　释绍嵩　即事
　　释绍嵩　寄元藏主
　　释绍嵩　见张明府
　　释绍嵩　江上
　　释绍嵩　江上对月
　　释绍嵩　江上偶谒什上人
　　释绍嵩　江上晚立
　　释绍嵩　江上嬉行和永上人
　　释绍嵩　江亭小憩
　　释绍嵩　郊行
　　释绍嵩　解嘲十绝呈浩西堂
　　释绍嵩　解舟
　　释绍嵩　客次感怀
　　释绍嵩　客邸昼寝起而追程
　　释绍嵩　客思
　　释绍嵩　客夜偶成
　　释绍嵩　客中戏书
　　释绍嵩　口占
　　释绍嵩　哭黄少府
　　释绍嵩　兰亭书事
　　释绍嵩　列岫亭书事
　　释绍嵩　临川道中
　　释绍嵩　临川道中怅然有感因作遣情
　　释绍嵩　留题江亭
　　释绍嵩　柳
　　释绍嵩　旅次
　　释绍嵩　旅暮即事
　　释绍嵩　鄮山道中答印上人游乳窦
　　释绍嵩　南山书怀
　　释绍嵩　偶成
　　释绍嵩　偶兴
　　释绍嵩　偶作
　　释绍嵩　陪赵知府登桃岭山亭
　　释绍嵩　栖霞道中
　　释绍嵩　憩窦园因题池亭
　　释绍嵩　憩江寺
　　释绍嵩　憩江亭
　　释绍嵩　憩灵隐写怀
　　释绍嵩　憩南屏
　　释绍嵩　憩颜子予海山别业
　　释绍嵩　钱清登舟
　　释绍嵩　钱清解舟有感
　　释绍嵩　遣怀
　　释绍嵩　遣意
　　释绍嵩　庆元道中
　　释绍嵩　秋日湖上憩水仙祠
　　释绍嵩　秋夜忆亲庭有感
　　释绍嵩　曲江解舟
　　释绍嵩　曲江野眺
　　释绍嵩　散策
　　释绍嵩　山居即事
　　释绍嵩　山居遣兴
　　释绍嵩　绍兴道中
　　释绍嵩　绍兴即事
　　释绍嵩　示德圆
　　释绍嵩　书事
　　释绍嵩　疏山途次
　　释绍嵩　送别一西堂
　　释绍嵩　送别永上人
　　释绍嵩　送别周上人
　　释绍嵩　送客归戏书
　　释绍嵩　送黎主簿
　　释绍嵩　宿山居
　　释绍嵩　宿绍兴
　　释绍嵩　宿疏山
　　释绍嵩　宿天童
　　释绍嵩　叹命
　　释绍嵩　题白莲园亭
　　释绍嵩　题德夫刘公江亭
　　释绍嵩　题海智寺壁
　　释绍嵩　题净众壶隐
　　释绍嵩　题林唐臣别业
　　释绍嵩　题灵隐
　　释绍嵩　题刘唐臣新葺池亭
　　释绍嵩　题山寺
　　释绍嵩　题诗公桥
　　释绍嵩　题印上人关外山水图
　　释绍嵩　题园庵
　　释绍嵩　天章道中
　　释绍嵩　天竺戏书
　　释绍嵩　通判曾温伯生日
　　释绍嵩　同粲湛二上人游北山
　　释绍嵩　同周湛二上人游西湖之北山天竺晚归得十绝
　　释绍嵩　桐庐道中
　　释绍嵩　桐庐理舟
　　释绍嵩　投宿宝觉精舍
　　释绍嵩　途次遇雨和丘德高
　　释绍嵩　途次走笔送张明府之都城
　　释绍嵩　晚泊丫头岩
　　释绍嵩　西湖晚步偶成呈曾君举司户
　　释绍嵩　西湖晚泛
　　释绍嵩　溪上
　　释绍嵩　戏笔
　　释绍嵩　仙嵓江口
　　释绍嵩　萧山口占
　　释绍嵩　小憩东岳行宫戏题
　　释绍嵩　小院
　　释绍嵩　写怀
　　释绍嵩　写怀奇湛上人
　　释绍嵩　雪后复雨过西湖
　　释绍嵩　雪中舟泊五夫
　　释绍嵩　寻访广福
　　释绍嵩　言命
　　释绍嵩　野步
　　释绍嵩　野眺
　　释绍嵩　野眺有感
　　释绍嵩　夜泛有怀
　　释绍嵩　夜题
　　释绍嵩　夜闻杜鹃
　　释绍嵩　贻康兼善
　　释绍嵩　忆游天衣
　　释绍嵩　咏道中所见
　　释绍嵩　咏梅五十首呈史尚书
　　释绍嵩　游古寺次朋上人韵
　　释绍嵩　游光严精舍
　　释绍嵩　游何山
　　释绍嵩　游吉祥登棘庵别业
　　释绍嵩　游清老别业
　　释绍嵩　游双径
　　释绍嵩　游天竺
　　释绍嵩　游西湖
　　释绍嵩　游西崦
　　释绍嵩　游信州仙岩
　　释绍嵩　游雪窦遣兴
　　释绍嵩　游张园观海裳戏作
　　释绍嵩　有感
　　释绍嵩　有怀
　　释绍嵩　与保宁四堂同客三塔因有感而作
　　释绍嵩　雨罢
　　释绍嵩　雨后登吸江亭
　　释绍嵩　寓笔
　　释绍嵩　寓册寺戏成
　　释绍嵩　寓龙峰遣兴
　　释绍嵩　越上即事
　　释绍嵩　再代和通字韵
　　释绍嵩　再登蓬莱阁
　　释绍嵩　再游道场
　　释绍嵩　赠别法仪
　　释绍嵩　赠别显上人
　　释绍嵩　赠别性老
　　释绍嵩　赠别张西叔之丰城
　　释绍嵩　赠何知录
　　释绍嵩　赠黄元吉
　　释绍嵩　赠郎德父
　　释绍嵩　赠李先辈
　　释绍嵩　赠刘信之
　　释绍嵩　赠闻人必大
　　释绍嵩　赠张炳
　　释绍嵩　丈亭登舟有感
　　释绍嵩　振策
　　释绍嵩　知府黄寺簿生日
　　释绍嵩　至保福精舍
　　释绍嵩　至禅居
　　释绍嵩　至昌国
　　释绍嵩　至钱君瑞壶天因题云
　　释绍嵩　重经故人旧居
　　释绍嵩　舟泊严滩
　　释绍嵩　舟发清江
　　释绍嵩　舟中口号
　　释绍嵩　舟中书事
　　释绍嵩　舟中戏书
　　释绍嵩　舟中值雨
　　释绍嵩　自笑
　　释绍嵩　走笔酬黎德夫
　　释绍嵩　走笔代颜西叔次途中即事之什
　　释绍嵩　坐夏净慈戏书解嘲
　释绍悟　举赵州访二庵主公案颂
　释绍瑶　澹山岩
　释深
　　释深　偈颂六首
　　释深　颂古八首
　释胜
　　释胜　偈二首
　　释胜　颂古二十四首
　　释胜　颂古七首
　释省澄　示执坐禅者
　释省回
　　释省回　辞众偈
　　释省回　偈
　释省念
　　释省念　偈
　　释省念　句
　释师范
　　释师范　别蒲
　　释师范　跛翁
　　释师范　布袋赞
　　释师范　曹山榘长老请赞
　　释师范　禅人请赞
　　释师范　常不轻童子赞
　　释师范　常觉
　　释师范　朝阳穿破衲
　　释师范　臭庵
　　释师范　次长沙赵督相送惠首座韵
　　释师范　次建康留守赵龙图雷音堂韵
　　释师范　次平江知府邹编修韵
　　释师范　次野云南和尚雪窦锦镜韵
　　释师范　次韵题大梅常禅师塔
　　释师范　达磨祖师赞
　　释师范　大芙蓉接待
　　释师范　大慧赞
　　释师范　得古
　　释师范　德瀎请赞
　　释师范　德义请赞
　　释师范　定慧圻长老请赞
　　释师范　东林日长老请赞
　　释师范　端狮子赞
　　释师范　对月了残经
　　释师范　丰干寒拾虎四睡赞
　　释师范　丰干赞
　　释师范　高原
　　释师范　淈{左氵右盾}
　　释师范　观音大士赞
　　释师范　寒山持经拾得手接
　　释师范　洪长老请赞
　　释师范　花光十梅　淡中有味
　　释师范　花光十梅　高下随宜
　　释师范　花光十梅　幻花灭尽
　　释师范　花光十梅　绝后再苏
　　释师范　花光十梅　平地回春
　　释师范　花光十梅　实相常圆
　　释师范　花光十梅　五叶联芳
　　释师范　花光十梅　悬崖放下
　　释师范　花光十梅　一枝横出
　　释师范　花光十梅　正偏自在
　　释师范　怀古
　　释师范　鸡鸣接待
　　释师范　偈颂七十六首
　　释师范　偈颂十七首
　　释师范　偈颂一百四十一首
　　释师范　寄云居掩室和尚
　　释师范　将道士
　　释师范　金华圣者赞
　　释师范　觉际融长老请赞
　　释师范　枯木
　　释师范　林泉野人
　　释师范　临济赞
　　释师范　临终偈
　　释师范　灵照女赞
　　释师范　伦侍者请赞
　　释师范　孟保相赞
　　释师范　讷堂
　　释师范　鸟窠赞
　　释师范　宁海接待
　　释师范　破庵赞
　　释师范　普化赞
　　释师范　琴枕
　　释师范　泉大道赞
　　释师范　日本琳上人请赞
　　释师范　入己还闭
　　释师范　三教合面相赞
　　释师范　少室
　　释师范　十六罗汉赞
　　释师范　石田
　　释师范　释迦出山相赞
　　释师范　死翁
　　释师范　四威仪
　　释师范　送率庵和尚住云居
　　释师范　送讷堂和尚住秀之天宁
　　释师范　送凝藏主妇蜀
　　释师范　送昙藏主雪峰见痴绝
　　释师范　送无相和尚归乡
　　释师范　送赵龙图归西明
　　释师范　颂古三首
　　释师范　颂古四十四首
　　释师范　题牧牛图
　　释师范　题僧画草虫
　　释师范　题岩寒拾
　　释师范　天神二首
　　释师范　维摩居士赞
　　释师范　文殊大士为龙女说法赞
　　释师范　无方刊字
　　释师范　无际
　　释师范　无相赞
　　释师范　蚬子赞
　　释师范　相士
　　释师范　小师德輶请赞
　　释师范　兴化益长老请赞
　　释师范　须菩提赞
　　释师范　延庆日长老请赞
　　释师范　言法华赞
　　释师范　因大师请赞
　　释师范　永寿础长老请赞
　　释师范　渔妇观音赞
　　释师范　郁山主赞
　　释师范　元道士
　　释师范　圜悟赞
　　释师范　云谷
　　释师范　再铸粥锅
　　释师范　彰圣辉长老请赞
　　释师范　止翁
　　释师范　忠道者赞
　　释师范　邹编修请赞
　　释师范　祖师图赞
　　释师观
　　释师观　百丈和尚赞
　　释师观　禅人写师顶相求赞
　　释师观　辞李大谏再住万寿
　　释师观　达磨祖师赞
　　释师观　干帘席
　　释师观　和蒋御带荐合中三偈
　　释师观　化佛五臓先被人偷了
　　释师观　黄檗和尚赞
　　释师观　偈颂七十六首
　　释师观　临济和尚赞
　　释师观　灵岩金钵堂化长明灯
　　释师观　木鱼
　　释师观　千手眼观音赞
　　释师观　三教赞
　　释师观　上伯井亭
　　释师观　颂古三十三首
　　释师观　颂古十七首
　　释师观　题中峰方丈
　　释师观　童子求颂
　　释师观　信庵居士画月庵老衲月林顶相求赞
　　释师观　惺惺石
　　释师观　须菩提赞
　　释师观　雪峰真觉祖师赞
　　释师观　自赞
　　释师观　祖芳求僧
　　释师瑞　送僧归凤山
　释师体
　　释师体　船子赞
　　释师体　辞众偈
　　释师体　达磨赞
　　释师体　偈四首
　　释师体　偈颂十八首
　　释师体　四圣赞
　　释师体　颂古二十九首
　　释师体　颂古十首
　　释师体　颂古十四首
　　释师体　卧莲玩月观音赞
　　释师体　总颂
　释师一
　　释师一　偈颂七首
　　释师一　颂古
　　释师一　颂古八首
　　释师一　颂古十八首
　　释师一　颂古一首
　释师远
　　释师远　偈颂四首
　　释师远　颂古三首
　释守道
　　释守道　偈二首
　　释守道　句
　释守恭　句
　释守慧　偈
　释守净
　　释守净　调空首座
　　释守净　偈二十七首
　　释守净　偈三首
　　释守净　偈一首
　　释守净　颂古
　　释守净　颂古四首
　释守诠　题梵天寺
　释守仁
　　释守仁　偈二首
　　释守仁　颂古
　　释守仁　颂古五首
　　释守仁　台山婆话颂
　释守缘
　　释守缘　偈
　　释守缘　颂古
　释守璋　晚春
　释守芝
　　释守芝　偈
　　释守芝　颂
　释顺师　句
　释思彻　偈
　释思聪　句
　释思雅　送王山人归千峰
　释思业　偈颂二首
　释思岳
　　释思岳　偈二首
　　释思岳　偈颂七首
　　释思岳　颂古九首
　释斯植
　　释斯植　边城客思
　　释斯植　边上
　　释斯植　丙辰季夏避暑山中长松修竹恍若蓬莱异人之居走笔索句以纪其事
　　释斯植　丙辰季夏雨中
　　释斯植　丙辰元夜
　　释斯植　长安晓发
　　释斯植　长洲夜泊
　　释斯植　池上曲
　　释斯植　春日
　　释斯植　春日湖上五首
　　释斯植　春日同友人游湖上
　　释斯植　春晚
　　释斯植　春夜
　　释斯植　春阴书事呈正甫先生
　　释斯植　从军行
　　释斯植　道宫
　　释斯植　登吴山
　　释斯植　登云汉阁
　　释斯植　堤上
　　释斯植　丁巳灯夕前六日观抱拙寄敏斋韵因事有感走笔以赋
　　释斯植　东斋书事
　　释斯植　对梅分韵得堂字
　　释斯植　对梅寄人
　　释斯植　多福寺
　　释斯植　访故人
　　释斯植　赋老将
　　释斯植　古乐府
　　释斯植　故宫怀古
　　释斯植　观化
　　释斯植　过故城
　　释斯植　过桃源
　　释斯植　过吴
　　释斯植　过越
　　释斯植　寒食
　　释斯植　和路字
　　释斯植　和子履雍家园诗
　　释斯植　湖上晚望
　　释斯植　怀芳林处士
　　释斯植　淮边柳
　　释斯植　寄静佳朱明府
　　释斯植　寄梅叟法师
　　释斯植　寄彭泽后人
　　释斯植　寄深居冯发管
　　释斯植　寄勿斋提举
　　释斯植　寄衣曲
　　释斯植　江村晚望
　　释斯植　江淮伤感
　　释斯植　江寺晚眺
　　释斯植　金陵道上
　　释斯植　金陵道中
　　释斯植　金陵怀古
　　释斯植　句
　　释斯植　客怀
　　释斯植　客路和胡元鲁出入韵
　　释斯植　兰谷
　　释斯植　老去
　　释斯植　林间
　　释斯植　柳
　　释斯植　旅怀
　　释斯植　旅中寄故人
　　释斯植　旅中偶成
　　释斯植　落叶词
　　释斯植　门柳
　　释斯植　鸣鸠
　　释斯植　莫恨
　　释斯植　暮春感怀呈勿斋提举
　　释斯植　暮春雨中感怀
　　释斯植　偶成
　　释斯植　偶成柬续芸
　　释斯植　遣怀
　　释斯植　清华夜坐
　　释斯植　清明
　　释斯植　秋思
　　释斯植　塞北
　　释斯植　山家
　　释斯植　山居
　　释斯植　山居怀旧隐
　　释斯植　山居遣兴
　　释斯植　山行
　　释斯植　山中即事
　　释斯植　山中寓意
　　释斯植　上竺寺
　　释斯植　苕溪舟次
　　释斯植　石城秋夜
　　释斯植　世事
　　释斯植　首夏
　　释斯植　水石山居
　　释斯植　思归感兴
　　释斯植　送故人之江东
　　释斯植　送故人之天台
　　释斯植　送觉上人
　　释斯植　送李容甫归北都
　　释斯植　送灵耀之姑苏
　　释斯植　送敏上人归永嘉
　　释斯植　送人谒所知
　　释斯植　送人游吴
　　释斯植　送人之吴
　　释斯植　送隐士游京淮
　　释斯植　送张十二秀九至维扬
　　释斯植　宿云山房
　　释斯植　宿云轩
　　释斯植　韬光庵
　　释斯植　题彭泽后人吟楼
　　释斯植　题天竺岩栖山房
　　释斯植　天竺山居
　　释斯植　铁笛倦长吹
　　释斯植　挽白云赵宗丞
　　释斯植　挽芸成秘校
　　释斯植　挽周彦良
　　释斯植　晚春偶题呈正甫先生
　　释斯植　晚来
　　释斯植　闻子规
　　释斯植　吴中即事
　　释斯植　西湖晚望
　　释斯植　西园即事
　　释斯植　喜人归幽栖
　　释斯植　夏夕雨中
　　释斯植　湘竹词
　　释斯植　傚樊川体
　　释斯植　雪鸪
　　释斯植　雪中寄岩泉
　　释斯植　岩栖分韵得深字
　　释斯植　叶
　　释斯植　夜坐有感
　　释斯植　咏古
　　释斯植　与赵五话别
　　释斯植　与子入山来
　　释斯植　雨夜
　　释斯植　元夕
　　释斯植　远山
　　释斯植　照影
　　释斯植　子规
　　释斯植　自谓
　　释斯植　昨夜
　释嗣宗
　　释嗣宗　偈二首
　　释嗣宗　颂
　　释嗣宗　颂古二十六首
　　释嗣宗　颂古三首
　释孙　东皋弹琴
　释昙华
　　释昙华　卞禅人画布袋和尚求赞
　　释昙华　表微首座请赞
　　释昙华　禅人写真请赞十二首
　　释昙华　禅人之梅阳
　　释昙华　辞此庵和尚塔
　　释昙华　德彬修双阳塔求颂
　　释昙华　观道人求颂
　　释昙华　和宫使李侍郎颂送入莞山庵
　　释昙华　和李政颂示鉴禅者
　　释昙华　胡氏妙圆求颂
　　释昙华　积善普长老请赞
　　释昙华　吉彬老二侄女绣普贤菩萨求赞
　　释昙华　偈
　　释昙华　偈颂六十首
　　释昙华　莲道人自写像求赞
　　释昙华　满禅人画临济像请赞
　　释昙华　偶作
　　释昙华　平江虞祖道写顶相求赞
　　释昙华　如道人求赞
　　释昙华　示智道者
　　释昙华　术人求颂
　　释昙华　送宏监寺开海田
　　释昙华　送杰侍者还乡
　　释昙华　送六人禅者随宏长老住大智
　　释昙华　送僧化蓆
　　释昙华　送祥禅人二首
　　释昙华　送珣禅还乡
　　释昙华　颂古
　　释昙华　颂古十首
　　释昙华　题陈参议中大大隐图
　　释昙华　题刘民用居士藏六庵
　　释昙华　题永宁小轩
　　释昙华　题仲逸宣教三境图
　　释昙华　莞山净明庵小参示众
　　释昙华　为南书记下火
　　释昙华　乌巨山逵长老命立首座持师顶相请赞
　　释昙华　吴必东请小参后说偈
　　释昙华　西蜀祖正道者还乡求颂
　　释昙华　谢杨善才道友惠数珠
　　释昙华　行者求颂
　　释昙华　徐伯寿求赞
　　释昙华　严教授画临济请赞
　　释昙华　夜宿解田偶成
　　释昙华　与铸锺道者
　　释昙华　赞程宗古承务
　　释昙华　赞此庵元和尚二首
　　释昙华　赞大慧禅师
　　释昙华　赞佛眼叔祖雪堂和尚侍立
　　释昙华　赞虎丘先师
　　释昙华　赞李和府朝议
　　释昙华　赞睦州和尚
　　释昙华　赞三将军
　　释昙华　赠别俗兄
　　释昙华　赠成主簿
　　释昙华　赠晦叔秀才二首
　　释昙华　赠悟上人造华严塔
　释昙密
　　释昙密　偈颂十首
　　释昙密　数珠
　　释昙密　颂古
　　释昙密　颂古二首
　释昙玩　偈二首
　释昙莹
　　释昙莹　南张道中
　　释昙莹　示超然上人
　　释昙莹　睡起
　　释昙莹　颂古二首
　　释昙莹　宿香积寺
　　释昙莹　姚江
　释昙颖
　　释昙颖　偈
　　释昙颖　句
　　释昙颖　四明十题其八　三层瀑
　　释昙颖　四明十题其二　龙隐潭
　　释昙颖　四明十题其九　丹山洞
　　释昙颖　四明十题其六　石笋峰
　　释昙颖　四明十题其七　宴坐岩
　　释昙颖　四明十题其三　含珠林
　　释昙颖　四明十题其十　师子岩
　　释昙颖　四明十题其四　偃盖亭
　　释昙颖　四明十题其五　云外庵
　　释昙颖　四明十题其一　雪窦山
　　释昙颖　小溪
　　释昙颖　游上雪窦
　释坦　偈
　释天石　栽松题石
　释通理　偈
　释惟凤
　　释惟凤　答宇昭师
　　释惟凤　吊长禅师
　　释惟凤　姑射山诗题曾山人壁
　　释惟凤　寄登封宰韩殿丞
　　释惟凤　寄刘处士
　　释惟凤　寄希昼
　　释惟凤　寄昭文馆陈学士
　　释惟凤　寄兆上人
　　释惟凤　句
　　释惟凤　留题河中柴给事望云亭
　　释惟凤　秋灯
　　释惟凤　送陈豸处士
　　释惟凤　送史馆李学士任和州
　　释惟凤　送徐涉南归
　　释惟凤　与行肇师宿庐山栖贤寺
　释惟简　偈
　释惟谨
　　释惟谨　答昆山李明府
　　释惟谨　句
　　释惟谨　诗二首
　　释惟谨　题钱过庭梅花图
　　释惟谨　舟泊括苍溪口
　释惟俊　送南浦明公归日本
　释惟茂　绝句
　释惟清
　　释惟清　辞无尽居士
　　释惟清　偈二首
　　释惟清　偈九首
　释惟慎　句
　释惟一
　　释惟一　布袋赞
　　释惟一　禅人请赞
　　释惟一　廛中佛事
　　释惟一　朝阳穿破衲赞
　　释惟一　传上人之吴
　　释惟一　达磨赞
　　释惟一　刀镊黄陈二生
　　释惟一　定翁
　　释惟一　对月了残经赞
　　释惟一　风幡亮上人游浙
　　释惟一　古堂
　　释惟一　观音赞
　　释惟一　荷露跳珠
　　释惟一　黄蘖断际禅师赞
　　释惟一　吉州圆上人之浙
　　释惟一　偈颂四首
　　释惟一　偈颂一百三十六首
　　释惟一　寄天宁雪庭
　　释惟一　寄雪窦希叟
　　释惟一　见侍者乞语为入道蹊径
　　释惟一　将赴雪峰示圭上人
　　释惟一　镜空
　　释惟一　看石田语
　　释惟一　可山
　　释惟一　懒牛
　　释惟一　礼痚山塔
　　释惟一　马郎妇赞
　　释惟一　南窗
　　释惟一　裴相国赞
　　释惟一　奇都管请赞
　　释惟一　琼上人之杭
　　释惟一　松风度曲
　　释惟一　送孚藏主归江西
　　释惟一　送僧游南岳
　　释惟一　送昙知客归感山
　　释惟一　颂古三十六首
　　释惟一　坦翁
　　释惟一　题草虫图
　　释惟一　题群牧图
　　释惟一　危峰
　　释惟一　维摩赞
　　释惟一　文殊赞
　　释惟一　物外生涯
　　释惟一　小师惠林师孙法济请赞
　　释惟一　小师惠彰请赞
　　释惟一　虚舟
　　释惟一　雪峰化士请赞
　　释惟一　雪峰真觉祖师赞
　　释惟一　野航
　　释惟一　鱼篮赞
　　释惟一　月华崧上人之杭
　　释惟一　月浦
　　释惟一　暂到
　释惟政
　　释惟政　辞侍郎蒋公讌客见招
　　释惟政　山中作
　　释惟政　送僧偈
　　释惟政　自题像
　释维琳
　　释维琳　白云堂
　　释维琳　常州问东坡疾
　　释维琳　句
　　释维琳　有司欲取寺松供朝用感赋
　释文或　句
　释文礼
　　释文礼　佛光炤公首依于梁渚今往下竺参北峰印禅师二首
　　释文礼　偈二首
　　释文礼　偈颂五首
　　释文礼　寄真寂深居圆鉴净和尚
　　释文礼　句
　　释文礼　六代祖师赞
　　释文礼　示圆证知客
　　释文礼　松源和尚赞
　　释文礼　送晦岩佛光法师归天竺
　　释文礼　送僧归雁山
　　释文礼　颂古五十三首
　　释文礼　颂马祖因僧问离四句绝百非
　　释文礼　颂七贤女游尸陀林
　　释文礼　天台石桥
　　释文礼　赞应庵华
　释文坦　寒食野步
　释文顀　临终书偈
　释文雅　临终偈
　释文莹
　　释文莹　宝积寺小雨
　　释文莹　嘲愿成
　　释文莹　三生藏
　释文兆
　　释文兆　巴峡闻猿
　　释文兆　吊屈原呈王内翰
　　释文兆　寄保暹师
　　释文兆　寄行肇上人
　　释文兆　江上书怀寄希昼
　　释文兆　莎庭
　　释文兆　诗一首
　　释文兆　送简长师之洛
　　释文兆　送史馆李学士任和州
　　释文兆　送惟凤师之终南
　　释文兆　送宇昭师
　　释文兆　宿西山精舍
　　释文兆　幽圃
　　释文兆　赠天柱山昕禅老
　释文准
　　释文准　偈二首
　　释文准　偈十二首
　　释文准　十二时颂
　　释文准　送利监收
　　释文准　送云侍者
　　释文准　颂古五首　黄龙三阕
　　释文准　颂古五首　勘婆
　　释文准　颂古五首　楞岩我不见时
　　释文准　颂古五首　提婆达多受罪
　　释文准　颂古五首　洗钵盂
　　释文准　赠奇松头歌
　　释文准　自赞三首
　释无本
　　释无本　句
　　释无本　马嵬
　　释无本　行次汉上
　释悟　偈
　释悟本
　　释悟本　偈
　　释悟本　遣僧通嗣书
　　释悟本　浴佛
　释希赐　游碧落洞
　释希雅　寄礼导师
　释希昼
　　释希昼　草
　　释希昼　断碑
　　释希昼　过巴峡
　　释希昼　怀广南转运陈学士状元
　　释希昼　寄答桂府黄殿院
　　释希昼　寄河阳察推骆员外
　　释希昼　寄怀古
　　释希昼　寄寿春使君陈学士
　　释希昼　寄题武当郡守吏隐亭
　　释希昼　句
　　释希昼　留题承旨宋侍郎林亭
　　释希昼　书惠崇师房
　　释希昼　送從律之关中
　　释希昼　送可伦赴广南转运凌使君见招
　　释希昼　送李堪
　　释希昼　送憔凤之终南山
　　释希昼　送嗣端东归
　　释希昼　送信南归雁荡山
　　释希昼　送朱扆
　　释希昼　早春阙下寄观公
　释禧誧　偈二首
　释先　偈颂三首
　释贤　举赵州勘婆话颂
　释咸杰
　　释咸杰　磅拙庵住洪福
　　释咸杰　禅人请赞
　　释咸杰　佛日常长老请赞
　　释咸杰　和璧书记
　　释咸杰　和无著赞大慧齿发舍利
　　释咸杰　皇太子妃请就径山升座末后说偈
　　释咸杰　偈公六十五首
　　释咸杰　偈颂四首
　　释咸杰　径山茶汤会首求颂二首
　　释咸杰　径山出乡舟中寄二偈示众
　　释咸杰　隆报著长老请赞
　　释咸杰　示善应道人
　　释咸杰　示曾秘校
　　释咸杰　示智悟道人
　　释咸杰　说符建倍堂周都料求颂
　　释咸杰　送昂维那出岭兼呈应庵
　　释咸杰　送聪首座兼简陈寺丞
　　释咸杰　送恢侍者
　　释咸杰　送会侍者开应庵塔铭
　　释咸杰　送慧知客还蜀
　　释咸杰　送玲首座住定水
　　释咸杰　送权维那归道场
　　释咸杰　送如水头
　　释咸杰　送先知客
　　释咸杰　送雪峰化主
　　释咸杰　送珣禅人还海坛
　　释咸杰　颂古六首
　　释咸杰　颂古十一首
　　释咸杰　约斋张直阁画师项相请赞
　　释咸杰　赞布袋和尚
　　释咸杰　赞大慧和尚
　　释咸杰　赞径山音首座
　　释咸杰　赞开明禅师
　　释咸杰　赞木庵和尚
　　释咸杰　赞绣宝公
　　释咸杰　赞应庵和尚
　　释咸杰　赠何神童
　　释咸杰　赠闽清黄释褐初赴上庠
　　释咸杰　张直阁请升座末后说偈
　　释咸杰　真际道人请赞
　释咸润　五泄山三学院十题
　　释咸润　五泄山三学院十题　祷雨潭
　　释咸润　五泄山三学院十题　夹岩
　　释咸润　五泄山三学院十题　俱胝岩
　　释咸润　五泄山三学院十题　龙井
　　释咸润　五泄山三学院十题　石鼓
　　释咸润　五泄山三学院十题　石门
　　释咸润　五泄山三学院十题　石屏
　　释咸润　五泄山三学院十题　五泄
　　释咸润　五泄山三学院十题　西源
　　释咸润　五泄山三学院十题　摘星岩
　释显　偈二首
　释显彬　新月
　释显嵩
　　释显嵩　偈
　　释显嵩　临寂颂
　释晓纯
　　释晓纯　偈
　　释晓纯　颂
　释晓聪
　　释晓聪　法身颂
　　释晓聪　偈
　　释晓聪　示众偈
　释晓荣　答僧慧文
　释晓莹
　　释晓莹　句
　　释晓莹　南昌道中
　释心道
　　释心道　呈佛鉴禅师偈
　　释心道　狗子无佛性
　　释心道　偈
　　释心道　举临济人灭嘱三圣因缘作偈
　　释心道　勘婆
　　释心道　烧木佛
　　释心道　宣和二年复僧作偈
　　释心道　宣和改元改僧为德士作偈
　　释心道　野狐
　释心月
　　释心月　{上一点下两点}牛
　　释心月　宝公和尚赞
　　释心月　宝华法堂
　　释心月　北宗赞
　　释心月　布袋赞
　　释心月　草衣文殊赞
　　释心月　昌大师住广福说偈勉之
　　释心月　朝阳穿破衲赞
　　释心月　臭庵
　　释心月　出山相赞
　　释心月　船子和尚赞
　　释心月　刺血写法华
　　释心月　聪大师号无闻送广福住院
　　释心月　达磨赞
　　释心月　达磨祖师赞
　　释心月　待月了残经赞
　　释心月　东林彻长老请赞
　　释心月　泛莲观音赞
　　释心月　方岩
　　释心月　丰干寒拾赞
　　释心月　干寒拾赞
　　释心月　广福聪长老画无准顶相请赞
　　释心月　归云
　　释心月　国一见代宗起立图赞
　　释心月　过河尊者赞
　　释心月　韩愈请益大颠图赞
　　释心月　和扫破庵塔二首
　　释心月　和偃溪
　　释心月　和张防御
　　释心月　荷泽赞
　　释心月　虎丘惠长老请赞
　　释心月　黄蘖掌沙弥图赞
　　释心月　偈
　　释心月　偈颂一百五十首
　　释心月　寄蒋山痴绝和尚
　　释心月　寄日本国相模平将军
　　释心月　见山亭
　　释心月　见性堂
　　释心月　剑堂
　　释心月　净发
　　释心月　开光明藏疏
　　释心月　开眼入定赞
　　释心月　开诸方语
　　释心月　李翱见药山图赞
　　释心月　立雪方丈
　　释心月　亮座主赞
　　释心月　灵照对丹霞图赞
　　释心月　灵照看日早晚图赞
　　释心月　灵照女赞
　　释心月　六代祖师赞
　　释心月　马郎妇赞
　　释心月　孟府送猿有颂次韵谢之
　　释心月　明鉴先生
　　释心月　明上座赞
　　释心月　南叟
　　释心月　藕丝观音赞
　　释心月　庞大倚鉯而化图赞
　　释心月　庞居士见马大师图赞
　　释心月　裴休捧佛请安名图赞
　　释心月　彭检法号仍旧
　　释心月　菩提桥
　　释心月　璞翁
　　释心月　普化赞
　　释心月　钱泉都庄偈
　　释心月　清溪
　　释心月　劝请首座挂牌上堂
　　释心月　容大师水陆升座说偈
　　释心月　如行新戒落发升座
　　释心月　山偈奉饯九江纯禅者归东林受业
　　释心月　善禅人登径山侍痴绝
　　释心月　沈兼签记梦
　　释心月　省行堂主往霅川化油
　　释心月　十六罗汉赞
　　释心月　石镜
　　释心月　石门
　　释心月　示本上座
　　释心月　示慧日侍者德禅人偈
　　释心月　示上元主簿
　　释心月　示天童干延寿化士
　　释心月　示圆阇梨偈
　　释心月　水茶磨
　　释心月　水月观音赞
　　释心月　说无生话图赞
　　释心月　思惟相观音赞
　　释心月　送保慧大地
　　释心月　送超禅人归省亲
　　释心月　送达州惠禅人见径山无准
　　释心月　送丁高士
　　释心月　送艮侍者随本师归泸南
　　释心月　送珙上人之庐山
　　释心月　送光典座
　　释心月　送圭维那
　　释心月　送慧大师
　　释心月　送寂照庵归蜀
　　释心月　送觉上人归隆兴
　　释心月　送李道士
　　释心月　送李国史
　　释心月　送林藏主省亲
　　释心月　送日本合上人
　　释心月　送僧过碧云见北磵
　　释心月　送僧之双林
　　释心月　送僧之浙东
　　释心月　送悟上人入广兼简涂提刑
　　释心月　送祥上人之道场
　　释心月　送心非庵
　　释心月　送心净头
　　释心月　送杨尚书
　　释心月　送一默翁入浙
　　释心月　送寅乙上人归蜀
　　释心月　送赵凤台知府
　　释心月　送真大师
　　释心月　送镇知客
　　释心月　送知无见
　　释心月　颂古二十一首
　　释心月　颂古三首
　　释心月　颂古十六首
　　释心月　遂金州禅人
　　释心月　损翁
　　释心月　添藏经施主水陆升座说偈
　　释心月　甜瓜
　　释心月　铁壁
　　释心月　维摩赞
　　释心月　文殊赞
　　释心月　文宗嗜蛤蜊图赞
　　释心月　无瑕
　　释心月　无象
　　释心月　无隐
　　释心月　无照
　　释心月　无诤
　　释心月　西竺净长老请赞
　　释心月　溪翁
　　释心月　蚬子赞
　　释心月　祥符喜长老请赞
　　释心月　小师正恭写松源掩室并师山行图请赞
　　释心月　小师正知画师顶相请赞
　　释心月　行者德山改名德止
　　释心月　行者智江归庐山乞颂
　　释心月　须菩提赞
　　释心月　雪峰真党内禅师赞
　　释心月　雪牛
　　释心月　雪山
　　释心月　延寿化帐
　　释心月　言法华赞
　　释心月　杨居士请赞
　　释心月　一苇亭
　　释心月　异手相士
　　释心月　慵衲
　　释心月　鱼归赞
　　释心月　玉侍者出世鹿苑
　　释心月　郁山主赞
　　释心月　圆通师孙福长老请赞
　　释心月　月潭
　　释心月　再刊大慧语
　　释心月　赞北磵和尚
　　释心月　赞痴绝和尚
　　释心月　赞东山五祖和尚
　　释心月　赞寂岩忠和尚
　　释心月　赵通判请赞观音
　　释心月　赵州不下禅床接二王图赞
　　释心月　镇汤镇
　　释心月　政黄牛赞
　　释心月　中山
　　释心月　庄宗中原之宝图赞
　　释心月　资寿溱长老请赞
　　释心月　自在观音赞
　　释心月　宗道者赞
　释兴道　偈
　释兴肇
　　释兴肇　武丘寺
　　释兴肇　游虎丘
　释行　颂古
　释行德　偈
　释行巩
　　释行巩　偈颂三首
　　释行巩　送空维那
　　释行巩　颂古十首
　释行海
　　释行海　八月十三夜闻雁
　　释行海　抱节
　　释行海　北桥夜泊
　　释行海　北山春暮
　　释行海　北山作
　　释行海　别白云养恬斋
　　释行海　别东岑上人
　　释行海　丙辰二月二日喜晴
　　释行海　泊唐栖寺
　　释行海　采药径
　　释行海　草庐为张茂才赋
　　释行海　赤城
　　释行海　酬弘道夫
　　释行海　初夏客怀
　　释行海　除夜
　　释行海　春日写怀
　　释行海　春兴
　　释行海　春意
　　释行海　春游
　　释行海　次徐相公韵十首　出塞
　　释行海　次徐相公韵十首　老将
　　释行海　次徐相公韵十首　老马
　　释行海　次徐相公韵十首　李显忠
　　释行海　次徐相公韵十首　刘鍂
　　释行海　次徐相公韵十首　入塞
　　释行海　次徐相公韵十首　少将
　　释行海　次徐相公韵十首　少马
　　释行海　次徐相公韵十首　魏胜
　　释行海　次徐相公韵十首　岳飞
　　释行海　悼许梅屋
　　释行海　悼允上人
　　释行海　得方山人书因有所怀
　　释行海　登姑苏台
　　释行海　蝶
　　释行海　丁卯秋八月奉檄住嘉兴先福寺
　　释行海　丁未昏
　　释行海　丁朱
　　释行海　东掖怀天竺
　　释行海　洞微翁挽章
　　释行海　读金{左金右卑}集
　　释行海　读朋友旧书
　　释行海　杜宇
　　释行海　渡钱塘江
　　释行海　对月
　　释行海　风浪阻行再获聚首故作是诗
　　释行海　逢舍弟
　　释行海　赋独山
　　释行海　赋秋蓬
　　释行海　庚午春作
　　释行海　归剡五首
　　释行海　癸酉春侨居无为寺归云阁以十五游方今五十为题信笔十首终在五首
　　释行海　桂山再归草堂
　　释行海　桂岩为学上人赋
　　释行海　和浩师书事
　　释行海　和林逢吉
　　释行海　和汤秘书见寄韵
　　释行海　和馨果二友见寄韵
　　释行海　荷花
　　释行海　后园四花
　　释行海　湖上
　　释行海　湖上感春
　　释行海　湖上怀同少野
　　释行海　湖上怀周汶阳
　　释行海　湖上送志道归金华
　　释行海　怀方山人
　　释行海　怀同小野
　　释行海　怀希晋此山二友
　　释行海　怀珦潜山
　　释行海　怀昭樵屋并越中诸友
　　释行海　回东州
　　释行海　回龙桥上晚望
　　释行海　即事
　　释行海　己酉作
　　释行海　纪感
　　释行海　寄赤城新珩讲师
　　释行海　寄耕云先辈
　　释行海　寄集庆寺瑞上人
　　释行海　寄隆虚岩行人
　　释行海　寄南山简行古
　　释行海　寄瑞天蕴
　　释行海　寄无相宁道二友
　　释行海　寄象岑上人
　　释行海　寄新冶城
　　释行海　寄阳羡山俊癯翁
　　释行海　寄一贯通
　　释行海　寄渊仲深
　　释行海　江上
　　释行海　经旧游
　　释行海　客吟
　　释行海　客永定寺怀天竺
　　释行海　客中
　　释行海　客中得云浦书以舟见招
　　释行海　哭王秀岩
　　释行海　兰
　　释行海　冷泉冬夜
　　释行海　离剡
　　释行海　林间
　　释行海　临川道中
　　释行海　临清楼
　　释行海　灵鹫池上
　　释行海　留别陈藏一
　　释行海　留癯翁
　　释行海　柳下
　　释行海　楼居
　　释行海　鹿台止作二首
　　释行海　鹭
　　释行海　梅
　　释行海　梅边
　　释行海　明晖阁
　　释行海　陌上
　　释行海　暮春
　　释行海　暮春词
　　释行海　南明道中
　　释行海　鸥
　　释行海　偶作
　　释行海　陪一胡府冬日山行
　　释行海　碁
　　释行海　前之十首次诗
　　释行海　钱府园池
　　释行海　清明日作
　　释行海　秋日纪感
　　释行海　壬申春寓旧馆偃山房有感而作
　　释行海　壬子七月
　　释行海　三月三日寒食
　　释行海　僧号利生
　　释行海　山窗即景
　　释行海　少年子
　　释行海　社日闻笛
　　释行海　十月吴中感怀
　　释行海　时在临云寄虎溪侃直山
　　释行海　书野店壁
　　释行海　述怀
　　释行海　思溪舟中
　　释行海　松
　　释行海　送春谣
　　释行海　送当上人归四明
　　释行海　送俊癯翁并忆少野
　　释行海　送客有感
　　释行海　送兰秋谷皈双溪兼简诸友
　　释行海　送立上人离天竺讲席往依虎丘禅院
　　释行海　送灵江住金华讲院
　　释行海　送隆上人游淮南
　　释行海　送懋上人
　　释行海　送穆上人归凤山兼简仲深
　　释行海　送宁道二友
　　释行海　送宁雪矶归剡
　　释行海　送清上人归暨阳
　　释行海　送清上人归苕溪
　　释行海　送秋谷兰上人
　　释行海　送曲江为上人归省
　　释行海　送人之姑苏
　　释行海　送石居上人归别业
　　释行海　送寿芳恭三友归安吉
　　释行海　送思上人归霅上
　　释行海　送同里昂上人
　　释行海　送无作上人之四明
　　释行海　送希晋还云间
　　释行海　送先上人归越
　　释行海　送选上人
　　释行海　送以道上人住常州王潜泉别业
　　释行海　送用上人
　　释行海　送云南上人
　　释行海　送云太虚禅师住台州报恩寺
　　释行海　送侄孙周上人归剡余亦入吴门
　　释行海　送子谦皈松江
　　释行海　宿高岸庵
　　释行海　太后永寿寺方丈紫芝
　　释行海　题灵溪兰若壁
　　释行海　题南岩
　　释行海　题山水图
　　释行海　题所见
　　释行海　天姥道中
　　释行海　天台清溪
　　释行海　天竺冬夜
　　释行海　天竺浮寻小楼
　　释行海　天竺书怀
　　释行海　天竺谢竹心陈通判见访
　　释行海　天竺有怀
　　释行海　田翁
　　释行海　听子善琴
　　释行海　晚兴
　　释行海　无题
　　释行海　吴中作
　　释行海　吾庐
　　释行海　戊辰闰正月书怀
　　释行海　西湖早春
　　释行海　溪上
　　释行海　蟋蟀
　　释行海　喜方溪复归白云
　　释行海　喜招樵屋远归
　　释行海　闲居
　　释行海　闲倚
　　释行海　闲吟
　　释行海　芗林感旧
　　释行海　翔泳堂即景
　　释行海　小池
　　释行海　小游仙
　　释行海　写怀
　　释行海　辛亥春别湖上诸友
　　释行海　辛亥夏
　　释行海　行京
　　释行海　胥山
　　释行海　言诗
　　释行海　燕
　　释行海　杨柳枝词
　　释行海　野兴
　　释行海　夜泊吴城
　　释行海　夜坐
　　释行海　宜晚楼
　　释行海　忆西湖
　　释行海　永定寺客窗
　　释行海　咏梅
　　释行海　咏所种松
　　释行海　有怀
　　释行海　有所思
　　释行海　渔翁
　　释行海　与中上人至云间话别
　　释行海　雨后
　　释行海　寓归云阁怀上竺听雨斋馨果二友
　　释行海　寓怀
　　释行海　元日
　　释行海　远山平野
　　释行海　云泉禅师哀词
　　释行海　早春后园即事
　　释行海　皂角林
　　释行海　赠晶得应菊坡
　　释行海　赠李隐士
　　释行海　赠王渔山
　　释行海　赠叶苔矶
　　释行海　赠竹卿
　　释行海　赵氏废园
　　释行海　仲春夜客航值雪
　　释行海　周浦道中
　　释行海　诸友夜话
　　释行海　竹
　　释行海　竹院
　　释行海　自嘉兴归天竺怀同友
　　释行海　自上竺闲行至后磵题所见
　　释行海　自永和溪上泛舟至余不
　释行机
　　释行机　偈三首
　　释行机　送僧造普同塔
　　释行机　送育维那
　　释行机　颂古四首
　释行瑛
　　释行瑛　东溪闲居示众偈
　　释行瑛　偈
　　释行瑛　偈十六首
　释行元　临终偈
　释行肇
　　释行肇　酬赠梦真上人
　　释行肇　泛若耶溪
　　释行肇　寄终南种徵君
　　释行肇　郊居吟
　　释行肇　送從律师西游
　　释行肇　送怀古师归蜀
　　释行肇　送简师南游
　　释行肇　送蒲奉礼之鄞江
　　释行肇　送惟凤之衡阳
　　释行肇　送文光上人西游
　　释行肇　送文兆归庐山
　　释行肇　送希画之九华
　　释行肇　听宇昭师琴
　　释行肇　卧病吟
　　释行肇　湘江有感上王内翰
　　释行肇　中秋对月
　释休
　　释休　偈二首
　　释休　颂古四首
　释修己　句
　释修演　颂
　释宣能　偈
　释玄宝　赠英公大师
　释玄应　偈
　释洵　偈二十二首
　释延吉　游碧落洞
　释延寿
　　释延寿　白马峰
　　释延寿　定慧相资歌
　　释延寿　蛾眉峰
　　释延寿　积翠峰
　　释延寿　偈一首
　　释延寿　间居
　　释延寿　金鸡峰
　　释延寿　句
　　释延寿　凌云峰
　　释延寿　山居诗
　　释延寿　山居诗浮
　　释延寿　同于秘丞赋瀑泉
　　释延寿　武肃王有旨石桥设斋会进一诗
　　释延寿　野遊
　　释延寿　舟中
　释彦岑
　　释彦岑　偈
　　释彦岑　颂古五首
　释彦充
　　释彦充　呈东林道颜禅师颂
　　释彦充　偈
　释彦泯　圆相观音菩萨瑞像颂
　释彦强
　　释彦强　句
　　释彦强　山居
　释仪
　　释仪　句
　　释仪　上权臣
　释倚遇
　　释倚遇　偈二首
　　释倚遇　遗徐禧
　释义传　姑苏怀古
　释义光
　　释义光　合州望黔楼
　　释义光　句
　释义怀
　　释义怀　偈
　　释义怀　句
　　释义怀　书屏句
　　释义怀　投机偈
　释义了　句
　释义铦
　　释义铦　句
　　释义铦　丈亭馆
　释印
　　释印　举野狐话颂
　　释印　周侯祠
　释印粲　赠徐鼎臣常侍
　释印肃
　　释印肃　百丈先令庆上座礼拜求颂
　　释印肃　遍虚空界
　　释印肃　陈达献菊花求颂
　　释印肃　达理歌
　　释印肃　大圆智镜
　　释印肃　大众仰观
　　释印肃　睹弟子作颂题窗乃续韵警之
　　释印肃　放光和来
　　释印肃　何叔宜求颂
　　释印肃　和光读金刚经以颂示之
　　释印肃　洪钟歌
　　释印肃　化米
　　释印肃　化无尽历
　　释印肃　活人歌
　　释印肃　偈颂三十首
　　释印肃　偈颂十四首
　　释印肃　偈颂五首
　　释印肃　加颂蜀僧雪颂
　　释印肃　皆遍示现
　　释印肃　金刚密迹
　　释印肃　金刚随机无尽颂　标经题目
　　释印肃　金刚随机无尽颂　不受不贪分第二十八
　　释印肃　金刚随机无尽颂　持经功德分第十五
　　释印肃　金刚随机无尽颂　大乘正宗分第三
　　释印肃　金刚随机无尽颂　法会因由分第一
　　释印肃　金刚随机无尽颂　法界通花分第十九
　　释印肃　金刚随机无尽颂　法身非相分第二十六
　　释印肃　金刚随机无尽颂　非说所说分第二十一
　　释印肃　金刚随机无尽颂　福智无比分第二十四
　　释印肃　金刚随机无尽颂　化无所化分第二十五
　　释印肃　金刚随机无尽颂　结实分主
　　释印肃　金刚随机无尽颂　净心行善分第二十三
　　释印肃　金刚随机无尽颂　究竟无我分第十七
　　释印肃　金刚随机无尽颂　离色离相分第二十
　　释印肃　金刚随机无尽颂　离相寂灭分第十四
　　释印肃　金刚随机无尽颂　妙行无住分第四
　　释印肃　金刚随机无尽颂　能净业障分第十六
　　释印肃　金刚随机无尽颂　启唱真乘
　　释印肃　金刚随机无尽颂　如法受持分第十三
　　释印肃　金刚随机无尽颂　如理实见分第五
　　释印肃　金刚随机无尽颂　善现起请分第二
　　释印肃　金刚随机无尽颂　叹仰流通
　　释印肃　金刚随机无尽颂　威仪寂静分第二十九
　　释印肃　金刚随机无尽颂　无得无说分第七
　　释印肃　金刚随机无尽颂　无断无灭分第二十七
　　释印肃　金刚随机无尽颂　无法可得分第二十二
　　释印肃　金刚随机无尽颂　无为福胜分第十一
　　释印肃　金刚随机无尽颂　一合相理分第三十
　　释印肃　金刚随机无尽颂　一体同观分第十八
　　释印肃　金刚随机无尽颂　一相无相分第九
　　释印肃　金刚随机无尽颂　依法出生分第八
　　释印肃　金刚随机无尽颂　正信希有分第六
　　释印肃　金刚随机无尽颂　知见不生分第三十一
　　释印肃　金刚随机无尽颂　庄严净土分第十
　　释印肃　金刚随机无尽颂　尊重正教分第十二
　　释印肃　开钟示众法语
　　释印肃　李光远宅籴米
　　释印肃　李总干遗诗十四句师於一句之下加颂七句
　　释印肃　灵济桥语
　　释印肃　买油
　　释印肃　摩尼歌
　　释印肃　衲衣示众
　　释印肃　彭心斋讳逢源自作颂呈师师於一句下加三句
　　释印肃　萍乡县丞求颂
　　释印肃　破屋颂示众
　　释印肃　普庵歌
　　释印肃　普庵家宝
　　释印肃　普请道友搬瓦
　　释印肃　擎山持杵
　　释印肃　求佛哀佑
　　释印肃　三昧诸颂
　　释印肃　绍椿行者求颂
　　释印肃　诗一首
　　释印肃　十二时歌
　　释印肃　十恒河沙
　　释印肃　示弟子彭资深心斋居士
　　释印肃　示徒
　　释印肃　示行者
　　释印肃　示杨仲质
　　释印肃　示众法语
　　释印肃　数珠歌
　　释印肃　四字书窗以印实相
　　释印肃　送米与百丈颂
　　释印肃　颂
　　释印肃　颂断觜瓶
　　释印肃　颂古九十八首
　　释印肃　颂三门
　　释印肃　颂十玄谈　尘异
　　释印肃　颂十玄谈　达本
　　释印肃　颂十玄谈　还源
　　释印肃　颂十玄谈　回机
　　释印肃　颂十玄谈　心印
　　释印肃　颂十玄谈　玄机
　　释印肃　颂十玄谈　演教
　　释印肃　颂十玄谈　一色
　　释印肃　颂十玄谈　转位
　　释印肃　颂十玄谈　祖意
　　释印肃　颂十玄谈
　　释印肃　颂石头和尚草庵歌
　　释印肃　颂四宾主
　　释印肃　颂证道歌　证道歌
　　释印肃　题宝塔
　　释印肃　题经楼语
　　释印肃　题三门
　　释印肃　铁竹歌
　　释印肃　同轮歌
　　释印肃　万载县桥疏
　　释印肃　畏爱兼抱
　　释印肃　无见顶相
　　释印肃　显元歌
　　释印肃　香积厨法语
　　释印肃　谢戴安抚书院额
　　释印肃　信士画真请赞
　　释印肃　行童搬土
　　释印肃　行者妙晓求颂
　　释印肃　行住坐卧三十二颂
　　释印肃　修城东合浦桥
　　释印肃　宣说神咒
　　释印肃　学无学颂一十五首
　　释印肃　一心听佛
　　释印肃　一一光明
　　释印肃　移五瘟出市心
　　释印肃　因道友说陈搏打睡警之
　　释印肃　应化非真分第三十二
　　释印肃　与参徒辨事
　　释印肃　与廖维高
　　释印肃　与汤亨老居士
　　释印肃　与王巡检
　　释印肃　与夏国舅
　　释印肃　赞达磨
　　释印肃　赞护教
　　释印肃　赞三宝
　　释印肃　赞三十六祖颂
　　释印肃　赞须菩提
　　释印肃　造塔示众
　　释印肃　造袁州浮桥语
　　释印肃　纸被歌训行童
　释莹彻　新莺歌
　释永安　答僧
　释永牙　赠英公大师
　释永颐
　　释永颐　伯弓出示新题乐府四十章雄深雅健有长吉之风喜而有咏
　　释永颐　茶炉
　　释永颐　出乐官
　　释永颐　初秋忆湖上诸山
　　释永颐　春暮怀伯弓
　　释永颐　春日泛舟
　　释永颐　春至
　　释永颐　次韵伯弓值雨见留
　　释永颐　次韵答周伯弓信后见寄
　　释永颐　悼赵宰紫芝甫
　　释永颐　悼周晋仙
　　释永颐　防风王庙
　　释永颐　废宫
　　释永颐　感雁来红
　　释永颐　郜溪别周伯弓
　　释永颐　观乌鸢山下藤树
　　释永颐　观小鱼
　　释永颐　归练潭
　　释永颐　果熟
　　释永颐　过聚景园
　　释永颐　过青芝村观晦梅
　　释永颐　过吴门
　　释永颐　和韩涧泉韵题周仙山楹
　　释永颐　后谷春晚
　　释永颐　湖上春晚
　　释永颐　虎丘
　　释永颐　寄凤山满上人
　　释永颐　寄行宫监门王以通
　　释永颐　寄姚赣州
　　释永颐　寄友
　　释永颐　寄周宗圣
　　释永颐　将别旧山寄伯弓
　　释永颐　金鹅晚眺
　　释永颐　久雨
　　释永颐　鹫峰
　　释永颐　看梅杂兴
　　释永颐　老梅
　　释永颐　龙山野
　　释永颐　龙岫南窗书怀
　　释永颐　吕晋叔著作遗机关报茶
　　释永颐　裴六书堂
　　释永颐　葺唐栖旧庐
　　释永颐　牵牛花
　　释永颐　乾元山洪水
　　释永颐　秋蝉
　　释永颐　秋馆
　　释永颐　秋日泛西湖
　　释永颐　秋日与知言学士
　　释永颐　秋晚
　　释永颐　山池早秋
　　释永颐　山村日暮
　　释永颐　山乐官寄野斋
　　释永颐　山行与伯弓同赋野庙
　　释永颐　山中晚兴
　　释永颐　杉下聋僧
　　释永颐　食新茶
　　释永颐　水仙花
　　释永颐　松陵答友人
　　释永颐　送别
　　释永颐　送别韶溪权上人
　　释永颐　送僧归茜径
　　释永颐　送僧归霅寺坐夏
　　释永颐　送僧之金陵
　　释永颐　送天竺僧还乡
　　释永颐　送通上归仙潭寺
　　释永颐　送王以通之官金陵
　　释永颐　宿村庄
　　释永颐　宿永安潭上
　　释永颐　潭上
　　释永颐　唐栖寺前
　　释永颐　题壁
　　释永颐　天竺秋日
　　释永颐　汀涨
　　释永颐　听琴
　　释永颐　庭心草
　　释永颐　往龙岫舟中
　　释永颐　闻子规
　　释永颐　西峰日暮
　　释永颐　西湖日暮
　　释永颐　惜梅赠别
　　释永颐　溪上
　　释永颐　夏夜怀洞霄
　　释永颐　晓离山隐
　　释永颐　雪中
　　释永颐　雪中海棠
　　释永颐　雪中送僧还竹阁
　　释永颐　姚震父自剡来喜晴效行
　　释永颐　野棠花
　　释永颐　夜归
　　释永颐　忆旧隐付柔上人
　　释永颐　咏怀
　　释永颐　游何山登道场
　　释永颐　游霅城寄辉明远
　　释永颐　游张园观海棠戏作
　　释永颐　友人铜雀台砚
　　释永颐　雨窗
　　释永颐　雨后对月
　　释永颐　月夜游冷泉亭
　　释永颐　越溪吟
　　释永颐　云岩寺
　　释永颐　赠术者王髯
　　释永颐　震父与僧偕至
　　释永颐　周令自江夏归郜溪
　　释永颐　苎渎夜泊
　释用晦
　　释用晦　淳化五年秋八月二十四钜鹿魏野江东僧用晦赵郡李识登解城瑯琊王衢
　　释用晦　解城条山联句
　　释用晦　诗见本书魏野一○。解城条山联句
　　释用晦　宿王陃宅与王专洎魏野因成联句
　　释用晦　宿王陃宅与王专洎魏野因成联句。诗见本书魏野一○
　释用孙　浮槎山
　释有规　临终诗
　释有权
　　释有权　偈三首
　　释有权　颂古十一首
　释与咸
　　释与咸　句
　　释与咸　赠栖禅上人
　释宇昭
　　释宇昭　废井
　　释宇昭　寄保暹师
　　释宇昭　塞上赠王太尉
　　释宇昭　上集贤钱侍郎
　　释宇昭　松柄
　　释宇昭　送曹商之宿州兼简骆偃
　　释宇昭　送從律师
　　释宇昭　宿丁学士宅朱严希画不至
　　释宇昭　夕阳
　　释宇昭　喜惟凤师关中回
　　释宇昭　幽居即事
　　释宇昭　赠魏野
　释遇安
　　释遇安　呈韶国师偈
　　释遇安　答僧
　　释遇安　将卒示嗣子蕴仁
　释遇昌　上法智大师
　释遇臻　秋夜坐
　释渊
　　释渊　偈
　　释渊　临终偈
　释元聪
　　释元聪　临终辞众偈
　　释元聪　颂古八首
　释元昿　曹孝女庙
　释元净
　　释元净　次韵参寥子寄秦少游三绝时少游举进士不得
　　释元净　次赵清献公诗
　　释元净　和参寥寄秦少游
　　释元净　和佛印
　　释元净　和苏子由
　　释元净　偈
　　释元净　龙井十题　潮音堂
　　释元净　龙井十题　风篁岭
　　释元净　龙井十题　归隐桥
　　释元净　龙井十题　寂室
　　释元净　龙井十题　坤泉
　　释元净　龙井十题　龙井亭
　　释元净　龙井十题　讷斋
　　释元净　龙井十题　萨埵石
　　释元净　龙井十题　狮子峰
　　释元净　龙井十题　照阁
　　释元净　龙井新亭
　　释元净　四牛图颂
　释元实　偈
　释元素　偈二首
　释元易
　　释元易　偈二首
　　释元易　颂
　释原妙
　　释原妙　禅人请赞
　　释原妙　辞世
　　释原妙　达磨祖师赞
　　释原妙　大觉禅师祖雍长老请
　　释原妙　观音大士赞
　　释原妙　偈颂六十七首
　　释原妙　偈颂六十七首其六十六五
　　释原妙　偈颂十二首
　　释原妙　山中四威仪供佛鉴师翁韵
　　释原妙　师子院明初院主请
　　释原妙　示淳谦首座持钵
　　释原妙　示如法禅人
　　释原妙　示如梦禅人行脚
　　释原妙　示徒
　　释原妙　示徒三戒
　　释原妙　室中三关
　　释原妙　双髻禅庵请
　　释原妙　颂古三十一首
　　释原妙　颂古五首
　　释原妙　颂赵州无字示陈太尉
　　释原妙　西隐接待师立山主请
　　释原妙　又示徒
　　释原妙　云庵
　释圆
　　释圆　偈
　　释圆　渔父词
　释圆鑑　送义青偈
　释圆日　偈颂二首
　释圆悟
　　释圆悟　承天寺寻勤上人
　　释圆悟　次姜秦祠和胡教授韵
　　释圆悟　大帽山
　　释圆悟　方海丰诗境楼分赋得春风
　　释圆悟　海云阁
　　释圆悟　和胡教授山庵见访归韵
　　释圆悟　和黄瑞玉山庵
　　释圆悟　寄方俊甫
　　释圆悟　句
　　释圆悟　瑞兴寺
　　释圆悟　山中四首
　　释圆悟　山中夜归
　　释圆悟　送壁上人归承天寺
　　释圆悟　宿友人白云庵三首
　　释圆悟　题宝山寺二首
　　释圆悟　题秦君亭
　　释圆悟　题泉州张许祠
　　释圆悟　晚渡
　　释圆悟　小立
　　释圆悟　游静真观
　　释圆悟　游清源洞
　　释圆悟　赵山神祠
　　释圆悟　真人洞
　　释圆悟　重游清源洞
　释云
　　释云　给孤长者
　　释云　偈颂二十九首
　　释云　送幽岩滋上人出岭
　　释云　颂古
　　释云　颂古八首
　　释云　云门大师
　释云贲
　　释云贲　掉落牙
　　释云贲　偈二首
　　释云贲　偈四首
　　释云贲　颂古二十七首
　　释云贲　颂古二十
　　释云贲　颂古二十七首
　　释云贲　颂古四首
　释云豁　辞众偈
　释云居西　赠慧晖偈
　释云林
　　释云林　答友
　　释云林　归山
　释云岫
　　释云岫　百舌
　　释云岫　病起
　　释云岫　曹娥江泊舟二首
　　释云岫　呈中竺雪屋和尚
　　释云岫　楚心荪维那
　　释云岫　次韵栯堂和尚
　　释云岫　答法华东洲和尚
　　释云岫　答太白宗藏主
　　释云岫　答源侍者
　　释云岫　答止侍者
　　释云岫　悼东皋友山和尚
　　释云岫　悼灵隐性侍者
　　释云岫　悼猫儿
　　释云岫　悼栖真古帆和尚
　　释云岫　悼清藏主
　　释云岫　悼退岩讲主呈英宗师
　　释云岫　读本师语录
　　释云岫　读古剑和尚语送是藏主妇常州
　　释云岫　访友人庵居
　　释云岫　逢田叟
　　释云岫　古月号
　　释云岫　观晦庵先生桥图
　　释云岫　蜾赢
　　释云岫　贺芑书记
　　释云岫　鹤林寺
　　释云岫　画荷花二首
　　释云岫　会独木和尚
　　释云岫　会恩藏主
　　释云岫　会法眷藏主
　　释云岫　会观藏主
　　释云岫　记梦二首
　　释云岫　偈颂二十三首
　　释云岫　寄保宁无门讲主
　　释云岫　寄昌化治平和尚
　　释云岫　寄常乐岊山和尚
　　释云岫　寄陈太传
　　释云岫　寄陈掌书兼简阆朋先生
　　释云岫　寄大报国断岸和尚
　　释云岫　寄东禅宗周讲主
　　释云岫　寄东洲和尚西磵庵居
　　释云岫　寄广恩藏山和尚
　　释云岫　寄兰屋府教
　　释云岫　寄鹿苑仲章师兄
　　释云岫　寄太白古林首座
　　释云岫　寄同源师兄归受业
　　释云岫　寄五师北山讲主
　　释云岫　寄西野先生
　　释云岫　寄象山万松检察诸晜季
　　释云岫　寄象山延寿无象和尚
　　释云岫　寄象田斗山和尚
　　释云岫　寄象田昙藏主
　　释云岫　寄虚室和尚
　　释云岫　寄育王东生和尚
　　释云岫　寄智门石心和尚
　　释云岫　借意
　　释云岫　金山头陀岩
　　释云岫　觉庵和尚室中举行脚明什么边事进云明一色边事庵示竹篦云者个是什
　　释云岫　哭昌化美父章上舍
　　释云岫　览明觉语
　　释云岫　礼净慈自得和尚塔
　　释云岫　灵隐虚舟和尚会中三夏每室中举不是心不是拂不是物之语三年不易是
　　释云岫　蜜蜂
　　释云岫　勉日藏主书楞严
　　释云岫　妙高台
　　释云岫　明定
　　释云岫　秋日山行
　　释云岫　秋夜看月
　　释云岫　秋莺
　　释云岫　送陈学录求仕
　　释云岫　送立维那游天台
　　释云岫　送人游钱塘
　　释云岫　颂古十首
　　释云岫　题汶藏主行巷
　　释云岫　题宣侍者行卷
　　释云岫　题梓岩和尚吟卷
　　释云岫　题紫石禅房小池
　　释云岫　天宁火后
　　释云岫　闻杜鹃
　　释云岫　问法
　　释云岫　西庵夜坐
　　释云岫　夏夜
　　释云岫　谢高县尹
　　释云岫　谢天童和尚相访
　　释云岫　岫家居昌国南海上安期先生炼丹之地乡曰安期忆十岁时父携至于家山
　　释云岫　雪窦石门和尚会中一日晨粥赴堂坐久恍惚中有人曰室中有语凭谁举琴
　　释云岫　遥礼乌山东叟和尚塔
　　释云岫　忆母二首
　　释云岫　忆钱塘
　　释云岫　与大知客
　　释云岫　再游吴寺
　　释云岫　竹所温府教
　释云知　邺公萩歌
　释允堪　句
　释允韶　偈七首
　释赞宁
　　释赞宁　寄题明月禅院二首
　　释赞宁　居天柱山
　　释赞宁　句
　　释赞宁　括浙江潮候
　　释赞宁　落花
　　释赞宁　秋日寄人
　　释赞宁　悟空塔
　　释赞宁　夜吟
　释择崇
　　释择崇　读庄子一受其成形不忘以待尽
　　释择崇　偈二首
　　释择崇　司空山歌
　　释择崇　颂古二首
　释择璾
　　释择璾　荷花
　　释择璾　寄礼法师
　　释择璾　句
　　释择璾　梅花
　　释择璾　牡丹
　　释择璾　题思安清意太师幽远庵
　　释择璾　咏杜鹃花
　释择明　偈二首
　释樟不　咏月
　释昭符　秋夕
　释昭辑　广福寺偶题
　释珍南州　庚辰九日陈崇来访说偈
　释真慈
　　释真慈　颂
　　释真慈　颂尘尘三昧
　　释真慈　听讲圆觉经有省作颂
　释真净
　　释真净　寄无为居士
　　释真净　留题绍公寂照轩
　　释真净　送人之南岳
　　释真净　送张签判游开先
　释真一子　寄冲退处士章詧
　释正觉
　　释正觉　芭蕉道中
　　释正觉　拜芭蕉情禅师
　　释正觉　宝峰照和尚真赞
　　释正觉　保福传化士乞颂
　　释正觉　保福萃长老写师像求赞
　　释正觉　报愿慧长老写师像求赞
　　释正觉　别洪山预和尚
　　释正觉　别环首座
　　释正觉　别觉知藏
　　释正觉　别陆尚书
　　释正觉　别满首座
　　释正觉　别五祖山悦众
　　释正觉　别邹秀才
　　释正觉　薄了固保义写予真请赞
　　释正觉　参头智舒与众行者写师像求赞
　　释正觉　禅人并化主写真求赞
　　释正觉　禅人发心丐席求颂
　　释正觉　禅人发心干钟乞颂
　　释正觉　禅人写真求赞
　　释正觉　超然居士得得问道於宝峰祥祥师且欲归歌长篇以谢予偕其行见挽以和
　　释正觉　尘上人出丐求颂
　　释正觉　偁上人干造延寿院乞颂
　　释正觉　成侍者求颂
　　释正觉　冲禅人与翠山出丐求颂
　　释正觉　崇上人求默庵颂
　　释正觉　出康庐渡江淮山拜诸祖塔道中作
　　释正觉　初禅人持钵求倾
　　释正觉　传上人丐盐求颂
　　释正觉　春意渐深送客至山麓田舍来往道中复逢法上人因作数语以记所见云
　　释正觉　纯白禅人求颂
　　释正觉　次韵超然与折桂觉大师兼简方丈老
　　释正觉　次韵传道者过香林
　　释正觉　次韵传道者且游落　院
　　释正觉　次韵端楞伽与生首座
　　释正觉　次韵谷书记胜果院绝句
　　释正觉　次韵真歇和尚圆觉经颂一十四首　辨音菩萨章
　　释正觉　次韵真歇和尚圆觉经颂一十四首　大光明藏
　　释正觉　次韵真歇和尚圆觉经颂一十四首　金刚藏菩萨章
　　释正觉　次韵真歇和尚圆觉经颂一十四首　净诸业障菩萨章
　　释正觉　次韵真歇和尚圆觉经颂一十四首　弥勒菩萨章
　　释正觉　次韵真歇和尚圆觉经颂一十四首　普觉菩萨章
　　释正觉　次韵真歇和尚圆觉经颂一十四首　普贤菩萨章
　　释正觉　次韵真歇和尚圆觉经颂一十四首　普眼菩萨章
　　释正觉　次韵真歇和尚圆觉经颂一十四首　清净慧菩萨章
　　释正觉　次韵真歇和尚圆觉经颂一十四首　威德自在菩萨章
　　释正觉　次韵真歇和尚圆觉经颂一十四首　文殊师利菩萨章
　　释正觉　次韵真歇和尚圆觉经颂一十四首　贤善首菩萨章
　　释正觉　次韵真歇和尚圆觉经颂一十四首　圆觉蔷萨章
　　释正觉　次韵真歇和尚圆觉经颂一十四首　总颂
　　释正觉　从首座画予於松石间求赞
　　释正觉　大功不宰
　　释正觉　大明庵留偈
　　释正觉　大宁悟长老写师像求赞
　　释正觉　大阳道中
　　释正觉　丹霞忌日
　　释正觉　道禅人发心干田乞倾
　　释正觉　登清凉三山亭
　　释正觉　登祥云庵谒东林明首座
　　释正觉　登云庵
　　释正觉　登云顶庵峡口倚杖说偈
　　释正觉　弟子簿坚仁以幅缣写圆悟禅师像径山裕虎丘隆二高弟侍焉绍兴丙辰二
　　释正觉　端禅人丐盐求颂
　　释正觉　端禅人开田乞颂
　　释正觉　法澄上人出长芦了师兄画像求赞
　　释正觉　方上人持钵乞颂
　　释正觉　访黄给事承往宝陀礼普门大士留偈
　　释正觉　访杨才叔不遇留偈斋舍
　　释正觉　浮舟下淮访龟山禅师
　　释正觉　浮舟之昌国谒韩克明知县
　　释正觉　符十五郎求颂
　　释正觉　庚子冬二十八日天意晴和与止上人同南麓行横冈转流长作清响阴溪直
　　释正觉　恭鉴二禅人干浴镬求颂
　　释正觉　古上人出丐求颂
　　释正觉　观知殿化殿堂灯油求颂
　　释正觉　光孝恭长老写师像求赞
　　释正觉　过般若庵
　　释正觉　过虎头岩
　　释正觉　过王彦与郊居
　　释正觉　过则上人庵
　　释正觉　海上人知浴求颂
　　释正觉　航海之宾陀防真歇师兄
　　释正觉　和禅人发心丐开海田
　　释正觉　华亭顾道友儿女俱出家求颂
　　释正觉　化上人持钵乞颂
　　释正觉　怀上人出丐求颂
　　释正觉　还南麓旧居
　　释正觉　晖禅人丐盐求颂
　　释正觉　惠首座写师像求赞
　　释正觉　机禅人出丐求颂
　　释正觉　机禅人发心丐田
　　释正觉　即觉庵子中居士来访妙峰之西既去作六言五首送之
　　释正觉　偈
　　释正觉　偈二首
　　释正觉　偈十首
　　释正觉　偈颂二百零五首
　　释正觉　偈￠　二百零五首
　　释正觉　偈颂二百零五首
　　释正觉　偈颂二百零五首其一
　　释正觉　偈颂七十八首
　　释正觉　寄大洪和尚
　　释正觉　寄石湫童知县
　　释正觉　甲寅春之海山雨后访王渊明知县
　　释正觉　假日山行
　　释正觉　鉴维那求月堂颂
　　释正觉　江郎中求颂
　　释正觉　蒋新臣秀才告别作句送之
　　释正觉　教禅人出丐求颁
　　释正觉　教监寺写真救赞
　　释正觉　解首座职事书记相招以偈力辞
　　释正觉　解兄之雪峰礼本师
　　释正觉　借功明位
　　释正觉　借借不借借
　　释正觉　借位明功
　　释正觉　借雪窦韵送超然居士赵表之时在泐潭
　　释正觉　津禅人出化盏橐乞颂
　　释正觉　景禅人求颂
　　释正觉　净居照长老写师像求赞
　　释正觉　久上人出丐乞颂
　　释正觉　举侍者求颂
　　释正觉　廓禅人干田求颂
　　释正觉　来上人干延寿院乞颂
　　释正觉　泐潭云庵偶作
　　释正觉　礼大阳明安塔道中得句
　　释正觉　礼明安塔二偈
　　释正觉　礼三祖智鉴禅师塔
　　释正觉　礼四祖大医禅师塔
　　释正觉　礼投子青禅师塔
　　释正觉　礼五祖大满禅师塔
　　释正觉　立春后五日次本上人韵
　　释正觉　良禅人干田求颂
　　释正觉　亮禅人持钵求颂
　　释正觉　邻月堂求颂
　　释正觉　灵上人丐盐求颂
　　释正觉　六代祖师画像赞　初祖达磨禅师
　　释正觉　六代祖师画像赞　二祖大祖禅师
　　释正觉　六代祖师画像赞　六祖大监禅师
　　释正觉　六代祖师画像赞　三祖监智禅师
　　释正觉　六代祖师画像赞　四祖大医禅师
　　释正觉　六代祖师画像赞　五祖大满禅师
　　释正觉　满化士与圆通大众出丐说偈送之
　　释正觉　门里出身
　　释正觉　蒙禅人丐麦求颂
　　释正觉　梦斋求颂
　　释正觉　妙禅人出丐求颂
　　释正觉　妙慧上人求颂
　　释正觉　妙湛大师求颂
　　释正觉　牧童
　　释正觉　南麓新居
　　释正觉　南明慧长老写师像求赞
　　释正觉　能仁仁长老写师像求赞
　　释正觉　能仁翼长老写师像求赞
　　释正觉　拟石牛与悟上人
　　释正觉　偶成示众
　　释正觉　凭宣教写真请赞
　　释正觉　普渊行者请颂
　　释正觉　戚泽民从新正日供三僧求颂
　　释正觉　齐上人发心知罗汉堂求颂
　　释正觉　钱郎中写真求赞
　　释正觉　勤大师访别作句赠之
　　释正觉　清上人持钵求颂
　　释正觉　清潭荣长老写师像求赞
　　释正觉　全超不借借
　　释正觉　泉州王道友舍簟乞颂
　　释正觉　荣上人发心知罗汉堂办茶油事乞颂
　　释正觉　三印颂示众
　　释正觉　森禅人持钵求颂
　　释正觉　珊知浴求颂
　　释正觉　善应不触
　　释正觉　善友陆铨写真请赞
　　释正觉　上元后二日过谦师庵
　　释正觉　身里出门
　　释正觉　十月朔与法上人南谷行
　　释正觉　时禅人出丐求颂
　　释正觉　时司理求颂
　　释正觉　四宾主　宾中宾
　　释正觉　四宾主　宾中主
　　释正觉　四宾主　主中宾
　　释正觉　四宾主　主中主
　　释正觉　四料简　夺境不夺人
　　释正觉　四料简　夺人不夺境
　　释正觉　四料简　人境俱不夺
　　释正觉　四料简　人境两俱夺
　　释正觉　嵩山老人告行作六偈送之
　　释正觉　送传道者归省母氏
　　释正觉　送从上人驰书至京西
　　释正觉　送广禅人
　　释正觉　送慧禅人往上江糴麻米
　　释正觉　送金上人之水南
　　释正觉　送觉禅人
　　释正觉　送鹿门宗席头
　　释正觉　送明专使
　　释正觉　送平禅人归鄂渚
　　释正觉　送僧归抚州
　　释正觉　送僧归豫章省亲
　　释正觉　送嵩上人住庵
　　释正觉　送通禅者之襄阳
　　释正觉　送仝座主归上党
　　释正觉　送修街坊出丐
　　释正觉　送渊上人
　　释正觉　送元上人过长芦
　　释正觉　送圆上人之龙舒
　　释正觉　送缘上人持钵
　　释正觉　送愿上人归乡
　　释正觉　送月上人归乡
　　释正觉　送云栖院作偈与住山琛老禅
　　释正觉　送照禅人之湖南
　　释正觉　送智首座还乡
　　释正觉　颂古二十一首
　　释正觉　颂古一百则
　　释正觉　宿覆船山阻雨
　　释正觉　岁开八日谒西溪真悟讲师
　　释正觉　汤寿乡察推写真求赞
　　释正觉　题奉化西峰圆觉禅院
　　释正觉　题至游庵兼简庵中道友
　　释正觉　投食山家
　　释正觉　退天童上太守吴学士
　　释正觉　箨庵颂
　　释正觉　万寿晖长老写师像求赞
　　释正觉　王承事写真求赞
　　释正觉　王观察求颂
　　释正觉　卫进可寺丞腊月二十九日招我以蔬饭从容胜集其居之西一堂榜曰六湛
　　释正觉　乌墩密印大师仁公真赞
　　释正觉　乌巨光长老写真求赞
　　释正觉　吴傅朋郎中书来尝得李伯时所画震旦第一祖西归像相需以赞说偈寄之
　　释正觉　吴兴辩长老以达磨画像请赞
　　释正觉　五王子　朝生
　　释正觉　五王子　诞生
　　释正觉　五王子　化生
　　释正觉　五王子　末生
　　释正觉　五王子　内生
　　释正觉　五位
　　释正觉　五祖将禅人求颂
　　释正觉　夏安居日过实上人东轩时新竹浴雨因作句歌之
　　释正觉　仙上人出丐求颂
　　释正觉　显禅人求颂
　　释正觉　像维那写老病阿师像请赞
　　释正觉　小师慧果驰书取雪峰真歇和尚
　　释正觉　小师慧果丐盐求颂
　　释正觉　小师智宽与国清作丐请语
　　释正觉　小师智临禅客写真求赞
　　释正觉　斜川道上望庐山三绝
　　释正觉　谢通讲师五偈
　　释正觉　心禅人出丐求颂
　　释正觉　心上人乞食求颂
　　释正觉　心知庄求颂
　　释正觉　行通善友求颂
　　释正觉　行月大师求颂
　　释正觉　虚禅人发心丐田
　　释正觉　宣和甲辰三月三日山谷寺偶成是时欲下长芦也
　　释正觉　宣和甲辰岁开十日予欲束衣随淮水东下锦官常禅人且合掌请语因留三
　　释正觉　雪窦中岩夜坐
　　释正觉　雪窦宗长老兹写师像以授天童知事壁龛而挂之乞语书其上
　　释正觉　雪晴寄刘殿撰
　　释正觉　姚道人乞颂
　　释正觉　一禅人出丐求颂
　　释正觉　一禅人化盐求颂
　　释正觉　一知殿化佛殿僧堂中灯油求颂
　　释正觉　以何学士韵示像侍者
　　释正觉　因览仰山小释迦语成唱道二首
　　释正觉　因雪示随行禅者
　　释正觉　应禅人出丐求颂
　　释正觉　应禅人开田求颂
　　释正觉　应身
　　释正觉　游龟山和何学士
　　释正觉　游司真洞
　　释正觉　余姚胡氏绣观音求颂
　　释正觉　与白表白
　　释正觉　与辨庵主
　　释正觉　与昌国善友
　　释正觉　与充维那
　　释正觉　与初禅人
　　释正觉　与传道者
　　释正觉　与膌禅人
　　释正觉　与法上人南谷过黄氏居
　　释正觉　与福州满禅人
　　释正觉　与辅禅人
　　释正觉　与杲侍者
　　释正觉　与观禅者
　　释正觉　与黄道友
　　释正觉　与简禅人
　　释正觉　与楷知仓
　　释正觉　与李居士
　　释正觉　与诺侍者
　　释正觉　与嵩禅人
　　释正觉　与孙宣教
　　释正觉　与天池信长老
　　释正觉　与演侍者
　　释正觉　与因典座
　　释正觉　雨晴偶作示禅者
　　释正觉　雨夜宿龙门晓登灵光台礼佛眼塔
　　释正觉　玉壶阁颂
　　释正觉　欲渡长芦与琛上人渔家词
　　释正觉　渊禅人出丐求颂
　　释正觉　圆禅者求颂
　　释正觉　月禅人出丐求颂
　　释正觉　云上人持钵乞颂
　　释正觉　云上人持钵求颂
　　释正觉　再和朱朝奉见寄
　　释正觉　赞法云升律师
　　释正觉　赞芙蓉师祖真
　　释正觉　早发宁海寿宁道中过奉化
　　释正觉　湛禅人开田求颂
　　释正觉　张汉乡写真求赞
　　释正觉　张监税写真求赞
　　释正觉　璋监寺写师像求赞
　　释正觉　仗锡为长老写真求赞
　　释正觉　赵学士求颂
　　释正觉　折桂章首座近自双泉来因作句与之
　　释正觉　针线贯通
　　释正觉　真戒大师求颂
　　释正觉　真身
　　释正觉　真首座写真求赞
　　释正觉　郑成忠写真求赞
　　释正觉　郑通判母氏赞
　　释正觉　治涂田
　　释正觉　智宣直岁写师像求赞
　　释正觉　仲春过龙舒法华山寻诵经道者旧庵
　　释正觉　周秀才出家求颂
　　释正觉　朱干办求颂
　　释正觉　朱熙载作平阴令八十日致仕而发
　　释正觉　资圣庵欲过圆通
　　释正觉　自庐山折桂旛竿原下望彭蠡湖握杖过前山僧舍说偈
　　释正觉　宗禅人出丐求颂
　释正勤　落叶
　释正韶　白云亭
　释正一　句
　释正缘　送人谒柳开
　释证悟　偈二首
　释知幻　偈
　释知慎　和东坡
　释志端
　　释志端　偈
　　释志端　句
　释志南
　　释志南　接晦庵荐志南书有作
　　释志南　诗一首
　　释志南　袁梅岩
　释志清　偈
　释志文　西阁
　释志宣　送别黄敬山
　释志璇　偈五首
　释志芝
　　释志芝　偈
　　释志芝　山居
　释智策
　　释智策　辞众偈
　　释智策　偈
　释智鉴
　　释智鉴　偈
　　释智鉴　颂古十一首
　释智朋
　　释智朋　{左氵右复}首座出上雪窦
　　释智朋　鳌山接待
　　释智朋　拜明教塔
　　释智朋　拜明招塔
　　释智朋　鄙翁住菁山庵
　　释智朋　布袋和尚赞三首
　　释智朋　布袋脚迹石上现
　　释智朋　朝阳穿破衲二首
　　释智朋　出山相赞
　　释智朋　船子和尚赞
　　释智朋　辞再主清凉偈
　　释智朋　大歇和尚赞
　　释智朋　东坡赞
　　释智朋　渡芦达磨赞二首
　　释智朋　对月了残经二首
　　释智朋　丰干赞
　　释智朋　佛迹
　　释智朋　珙上人求
　　释智朋　古航
　　释智朋　古镜
　　释智朋　观音赞
　　释智朋　寒山赞
　　释智朋　寒拾赞
　　释智朋　幻庵
　　释智朋　惠山煎茶
　　释智朋　偈倾一百六十九首
　　释智朋　鉴维那归蜀
　　释智朋　了翁
　　释智朋　灵叟归蜀
　　释智朋　灵隐得猿
　　释智朋　梦宅
　　释智朋　狮子相观音赞
　　释智朋　拾得赞
　　释智朋　寿秀王八十
　　释智朋　水庵生缘
　　释智朋　送焦山淇上人见广佑
　　释智朋　送璲上人
　　释智朋　送雁宕庆藏主
　　释智朋　苏溪特护坐禅岩
　　释智朋　踏莲叶观音赞
　　释智朋　韬光庵
　　释智朋　题谯庵
　　释智朋　天衣生缘
　　释智朋　无淮和尚赞
　　释智朋　瞎翁
　　释智朋　先罗汉塔
　　释智朋　行道观音赞
　　释智朋　杨知府赞
　　释智朋　隐室
　　释智朋　鱼篮观音赞
　　释智朋　与福上人
　　释智朋　郁山主赞
　　释智朋　渊明赞
　　释智朋　赠寿上人
　　释智朋　政黄牛赞
　释智勤　偈
　释智仁
　　释智仁　句
　　释智仁　留题云门寺
　　释智仁　暮冬旅宿寄赵秀才
　　释智仁　送何辂归钱塘兼简輀　端
　释智深
　　释智深　偈
　　释智深　颂古十二首
　释智嵩
　　释智嵩　白菖蒲联句
　　释智嵩　赋虹霓
　　释智嵩　三玄偈三首
　释智同　颂
　释智愚
　　释智愚　安座主更衣
　　释智愚　白赋息耕
　　释智愚　北山庵居
　　释智愚　本禅人烂柴
　　释智愚　碧照轩
　　释智愚　磻溪禅子请赞
　　释智愚　茶寄楼司令
　　释智愚　昌老号竹溪
　　释智愚　长汀烟雨
　　释智愚　常牧溪猿图
　　释智愚　酬觉如居士
　　释智愚　酬李寄轩
　　释智愚　酬李新恩惠竹杖
　　释智愚　春日对镜
　　释智愚　辞世颂
　　释智愚　此轩
　　释智愚　次白云端和尚韵礼杨岐会禅师塔
　　释智愚　村乐图
　　释智愚　答洞阳居士糜监丞
　　释智愚　大功不宰
　　释智愚　大义庵主
　　释智愚　丹霞见灵照女图赞
　　释智愚　得颐
　　释智愚　德惟侍者巡
　　释智愚　德信西上
　　释智愚　登祝融峰
　　释智愚　点头石
　　释智愚　电岩相者
　　释智愚　冬夜示俊侍者
　　释智愚　动静双照
　　释智愚　独舫轩
　　释智愚　度剑石
　　释智愚　端书记赴云城辟命
　　释智愚　断桥
　　释智愚　对雪
　　释智愚　法光藏主之南徐
　　释智愚　方月上人幽室
　　释智愚　访南湖晦崖讲主
　　释智愚　访赵野云不值
　　释智愚　飞雪
　　释智愚　废寺
　　释智愚　傅禅人空谷
　　释智愚　赓静学林府判游天泽
　　释智愚　恭钦二禅人之长庚
　　释智愚　珙侍者之沔
　　释智愚　孤山
　　释智愚　古梅
　　释智愚　观山水图留休禅者
　　释智愚　光禅者请赞
　　释智愚　珪禅者号石翁
　　释智愚　海首座号怒涛
　　释智愚　憨憨泉
　　释智愚　韩愈见大颠图赞
　　释智愚　和秉彝李君五偈
　　释智愚　荷鹭
　　释智愚　荷衣沼
　　释智愚　贺契师庵居
　　释智愚　黑白何咎
　　释智愚　衡阳庞居士庵
　　释智愚　花雨亭
　　释智愚　淮侍者归省
　　释智愚　黄檗礼佛掌宣宗图赞
　　释智愚　回雁峰晚望
　　释智愚　慧禅人这万年
　　释智愚　棘林
　　释智愚　棘林和尚遗书至
　　释智愚　楫禅人之太白
　　释智愚　偈颂二十一首
　　释智愚　偈颂十七首
　　释智愚　寄崇福源长老
　　释智愚　寄慈峰故人
　　释智愚　寄道彬侍者
　　释智愚　寄东湖溥侍者
　　释智愚　寄都省罗太尉
　　释智愚　寄晦岩佛光法师
　　释智愚　寄集庆开山
　　释智愚　寄寂照庵主
　　释智愚　寄节维那
　　释智愚　寄婺守赵玉堂
　　释智愚　寄星婺适庄居士
　　释智愚　寄雪窦性首座
　　释智愚　寄雪窦足首坐
　　释智愚　剑池
　　释智愚　景和尚号石庵
　　释智愚　净发吴生
　　释智愚　净覃藏主请赞
　　释智愚　净覃藏主游方
　　释智愚　径山西寮众老郎请赞
　　释智愚　阄观音背不陆帧
　　释智愚　就明书怀
　　释智愚　瞿居士号无知
　　释智愚　镌者任廷
　　释智愚　君子有所思
　　释智愚　恺藏主号庾岭
　　释智愚　可禅人归江心
　　释智愚　来知客慈峰之乳窦瞻礼明觉塔
　　释智愚　老融牛图
　　释智愚　冷泉送文禅者之天台
　　释智愚　礼道吾雷塔在石霜
　　释智愚　李翱参药山图赞
　　释智愚　历道人字弗云
　　释智愚　立藏主之三衢
　　释智愚　立禅入平山
　　释智愚　梁楷忘机图
　　释智愚　琳禅人归豫章
　　释智愚　灵山听猿斋祖首座号无传
　　释智愚　灵竺权衡之访婺守会双林
　　释智愚　罗汉树
　　释智愚　弥藏主归潮阳
　　释智愚　沔禅人之雁荡
　　释智愚　妙高
　　释智愚　明知客江心访竺峰
　　释智愚　墨戏屠生善老融牛
　　释智愚　墨竹
　　释智愚　牧童
　　释智愚　庞居士大家团乐共说无生自豪感图赞
　　释智愚　庞居士阖家都去图赞
　　释智愚　庞居士问马大师图赞
　　释智愚　溥禅人归疏山
　　释智愚　溥禅者四还
　　释智愚　齐禅者之道场
　　释智愚　千人座
　　释智愚　千戌登雪窦
　　释智愚　清禅者游方
　　释智愚　庆藏主之南屏
　　释智愚　庆远俊长老请赞
　　释智愚　求猫子
　　释智愚　日本绍明知客请赞
　　释智愚　日本源侍者游台雁
　　释智愚　日本照禅者欲得数径以述怀赠之
　　释智愚　三友堂
　　释智愚　僧归越
　　释智愚　僧礼补陀
　　释智愚　僧游台雁
　　释智愚　僧之金陵
　　释智愚　僧字止中
　　释智愚　山行示思穆侍者
　　释智愚　善应无方
　　释智愚　上四明守黄侍郎辞延福
　　释智愚　上竺池院归鹫峰庵
　　释智愚　生公讲台
　　释智愚　实禅者最省
　　释智愚　示惠灵为僧
　　释智愚　示明禅者
　　释智愚　示内记藻侍者
　　释智愚　示日本智光禅人
　　释智愚　示祖躬禅人
　　释智愚　释雪窦革辙二门
　　释智愚　水仙
　　释智愚　顺宗问鹅湖大义禅师图赞
　　释智愚　送炳记
　　释智愚　送逢侍者
　　释智愚　送鉴座主
　　释智愚　送泾禅者
　　释智愚　送了侍者游台山
　　释智愚　送茂侍者
　　释智愚　送鄱阳复道者
　　释智愚　送僧见泉不庵
　　释智愚　送僧省母
　　释智愚　送僧之严
　　释智愚　送胜禅者
　　释智愚　送泰者梨
　　释智愚　送文瘦牛
　　释智愚　送先侍者
　　释智愚　送小师无二回中川
　　释智愚　送信禅人
　　释智愚　送永嘉祖意禅人
　　释智愚　颂古
　　释智愚　颂古三首
　　释智愚　颂古一百首
　　释智愚　潭老号古渊
　　释智愚　韬光室
　　释智愚　题书画什后
　　释智愚　题鱼矶
　　释智愚　剃剪林荣
　　释智愚　天竺送僧之昌邑
　　释智愚　天竺玉论师赴觉海
　　释智愚　通藏主之南国
　　释智愚　通禅客进纳
　　释智愚　徒弟宗璞建施庵请赞
　　释智愚　万松山赠张省元
　　释智愚　惟侍者号曲江
　　释智愚　文禅人临衰北堂
　　释智愚　文广寺
　　释智愚　文宗问终南山蛤蜊瑞相图赞
　　释智愚　问许行者仁米香请语以此赠之景定癸亥至节虚常老僧书于雪窦西庵送
　　释智愚　无补侍者游方
　　释智愚　无则都寺玉几写予梦影自散席后言音不相接者十二年今径山请赞笔老
　　释智愚　吴王阖庐墓
　　释智愚　物我两忘
　　释智愚　西蜀言道士昔同夏岳山三十年后著僧伽梨衣复会于双林
　　释智愚　霞谷清夜
　　释智愚　霞光亭
　　释智愚　贤侍者号木翁
　　释智愚　销印
　　释智愚　小吴轩
　　释智愚　谢梦庵居士性宗集
　　释智愚　谢载悟庵
　　释智愚　谢芝峰交随惠茶
　　释智愚　心侍者归省
　　释智愚　新建慈天锡庄请赞
　　释智愚　休屏怪松
　　释智愚　宣知客归江心
　　释智愚　玄黄不真
　　释智愚　岩泉应虚室
　　释智愚　衍巩珙三衬德之国清
　　释智愚　演僧史钱月林
　　释智愚　揖让图
　　释智愚　以文长老请赞
　　释智愚　隐侍者游乳峰
　　释智愚　泳侍者不受育王藏主
　　释智愚　游金华洞天
　　释智愚　游棲霞观
　　释智愚　渔父
　　释智愚　渊禅人之乳峰
　　释智愚　元藏主游方
　　释智愚　圆书记之钱唐
　　释智愚　缘对
　　释智愚　远尘轩
　　释智愚　岳林古渡
　　释智愚　阅侍者镜潭
　　释智愚　阅宗镜录
　　释智愚　越山
　　释智愚　云谷术士
　　释智愚　云山小景
　　释智愚　曾禅人唯之
　　释智愚　赠禅客智仁
　　释智愚　赠妙洁道人
　　释智愚　赠妙喜社道友
　　释智愚　赠许居士
　　释智愚　赵开府访霞谷次韵谢之
　　释智愚　赵王访赵州州不下禅休图赞
　　释智愚　折糍寄梦匈
　　释智愚　浙江潮图
　　释智愚　针生大阬
　　释智愚　正禅者归庵
　　释智愚　铸印
　　释智愚　庄宗宣兴化问答图赞
　释智遇
　　释智遇　白云端和尚赞
　　释智遇　白赞
　　释智遇　宝林远和尚游山像孙侍行赞
　　释智遇　宝严崇辩讷法师画像赞
　　释智遇　保宁勇和尚赞
　　释智遇　本立藏主请赞
　　释智遇　布贷回头笑髑髅赞
　　释智遇　布袋和尚赞
　　释智遇　草衣文殊赞
　　释智遇　朝阳毳衲赞
　　释智遇　朝阳对月赞
　　释智遇　出山古像赞
　　释智遇　船子和尚赞
　　释智遇　慈明圆和尚赞
　　释智遇　大慧禅师赞
　　释智遇　丹霞遇庞化赞
　　释智遇　蹈礁老卢赞
　　释智遇　对月了经赞
　　释智遇　法云首座请赞
　　释智遇　放拄杖睡赞
　　释智遇　丰干骑虎赞
　　释智遇　观音大士赞
　　释智遇　寒山背身立赞
　　释智遇　寒山拾得赞
　　释智遇　寒山作吟身势赞
　　释智遇　寒拾问讯赞
　　释智遇　宏智禅师赞
　　释智遇　虎丘隆和尚赞
　　释智遇　黄龙南禅师赞
　　释智遇　偈颂二十四首
　　释智遇　偈颂二十五
　　释智遇　偈颂十三首
　　释智遇　金沙赞
　　释智遇　金书大士心经为圆相大悲咒身衣赞
　　释智遇　净名居士赞
　　释智遇　觉范和尚塔在同安
　　释智遇　懒瓒和尚赞
　　释智遇　离雪山像赞
　　释智遇　礼宝峰马大师塔
　　释智遇　礼大梅常禅师塔
　　释智遇　礼龙才牙遁师塔
　　释智遇　礼明教大师塔
　　释智遇　礼明招谦禅师塔
　　释智遇　礼牧护和尚定身塔
　　释智遇　礼石霜慈大师塔
　　释智遇　礼石霜千僧冢塔
　　释智遇　良遂见麻谷赞
　　释智遇　亮座主赞
　　释智遇　临际大师赞
　　释智遇　灵山古云粹法师赞
　　释智遇　灵隐石鼓夷和尚赞
　　释智遇　流芦赞
　　释智遇　马祖接石巩赞
　　释智遇　弥蛇古像赞
　　释智遇　密庵和尚赞
　　释智遇　面壁赞
　　释智遇　妙源首座请赞
　　释智遇　南明不庵悟和尚赞
　　释智遇　南岳修首座赞
　　释智遇　蓬莱莫不是长老请赞
　　释智遇　贫女咒水过海赞
　　释智遇　普化和尚赞
　　释智遇　泉大道浴湫图赞
　　释智遇　三教合一面赞
　　释智遇　善慧大士赞
　　释智遇　上竺柏庭月法师画像赞
　　释智遇　神光参达磨赞
　　释智遇　石窗和尚赞
　　释智遇　拾得磨墨过笔赞
　　释智遇　拾得指空笑赞
　　释智遇　水石赞
　　释智遇　松源和尚赞
　　释智遇　太白兴禅师赞
　　释智遇　天龙恭敬赞
　　释智遇　维摩示疾图赞
　　释智遇　无补侍者请赞
　　释智遇　无淮和尚禅者请赞仍侍立赞
　　释智遇　无隐侍者请赞
　　释智遇　五祖演和尚赞
　　释智遇　西归赞
　　释智遇　虾子和尚赞
　　释智遇　须菩提赞
　　释智遇　玄沙和尚赞
　　释智遇　雪窦显禅师赞
　　释智遇　杨岐会和尚赞
　　释智遇　应庵和尚赞
　　释智遇　鱼篮赞
　　释智遇　玉指法训练普明法师赞
　　释智遇　郁山主赞
　　释智遇　圆悟勤禅师赞
　　释智遇　圆相赞
　　释智遇　云门大师赞
　　释智遇　运庵先师赞
　　释智遇　栽松道者赞
　　释智遇　赵州和尚赞
　　释智遇　政黄牛赞
　　释智遇　支遁和尚归休图赞
　　释智遇　智才大师赞
　　释智遇　宗庵主赞
　释智圆
　　释智圆　白发
　　释智圆　白莲
　　释智圆　边将二首
　　释智圆　病起
　　释智圆　病起二首
　　释智圆　病起自嘲
　　释智圆　病起自叙
　　释智圆　病中感体元上人见访
　　释智圆　病中怀石壁行绍上人
　　释智圆　病中玩月
　　释智圆　病中雨夜怀同志
　　释智圆　草
　　释智圆　草堂即事
　　释智圆　草堂秋夜
　　释智圆　草堂书怀
　　释智圆　嘲写真
　　释智圆　潮
　　释智圆　陈宫
　　释智圆　池上
　　释智圆　酬简上人见寄
　　释智圆　酬仁上人望湖山见寄次韵
　　释智圆　酬正言上人
　　释智圆　出道场山途中作
　　释智圆　初晴登叠翠亭偶成
　　释智圆　春日别同志
　　释智圆　春日湖居书事寄子璿师
　　释智圆　春日闲居即事寄上元敏上人
　　释智圆　春晚言怀寄聪上人
　　释智圆　次韵酬梵天阇梨
　　释智圆　次韵酬邻僧昼上人
　　释智圆　次韵酬明上人
　　释智圆　次韵酬闻聪上人春日书怀见寄
　　释智圆　次韵酬子文师
　　释智圆　答行简上人书
　　释智圆　代书寄奉蟾上人
　　释智圆　悼广钧师
　　释智圆　登楼感事寄天台友人
　　释智圆　登楼怀遵易
　　释智圆　登武林高峰
　　释智圆　冬日作
　　释智圆　洞霄宫
　　释智圆　读白乐天集
　　释智圆　读禅月集
　　释智圆　读杜牧集
　　释智圆　读韩文诗
　　释智圆　读楞严经
　　释智圆　读罗隐诗集
　　释智圆　读毛诗
　　释智圆　读秦始本纪
　　释智圆　读清塞集
　　释智圆　读史
　　释智圆　读孙郺集
　　释智圆　读王通中说
　　释智圆　读项羽传二首
　　释智圆　读杨子法言
　　释智圆　读元结文
　　释智圆　独游
　　释智圆　对雪
　　释智圆　梵天寺二首
　　释智圆　梵天寺闲居书事
　　释智圆　放猿
　　释智圆　风
　　释智圆　赋得送人自阙下还吴
　　释智圆　孤山诗二首
　　释智圆　孤山诗三首
　　释智圆　孤山闲居次韵酬辩才大师
　　释智圆　孤山闲居次韵酬会稽仁侄见寄
　　释智圆　孤山闲居即事寄已师
　　释智圆　孤山种桃
　　释智圆　古剑
　　释智圆　古鉴
　　释智圆　古琴诗
　　释智圆　古人与今人
　　释智圆　古意
　　释智圆　观剑客图
　　释智圆　海上五山歌
　　释智圆　汉武帝
　　释智圆　和辩才访仲微上人不遇
　　释智圆　和聪上人悼梵天阇棃
　　释智圆　湖居感伤
　　释智圆　湖居即事寄仁侄
　　释智圆　湖居秋日病起
　　释智圆　湖上秋日
　　释智圆　湖上晚望寄友人
　　释智圆　湖上望月二首
　　释智圆　湖上闲坐
　　释智圆　湖西杂感诗
　　释智圆　怀保暹师
　　释智圆　怀南游道友
　　释智圆　怀石壁旧居兼简绍上人
　　释智圆　怀石壁山寺
　　释智圆　怀同志
　　释智圆　怀友人
　　释智圆　怀中侄
　　释智圆　怀子仁师
　　释智圆　鸡
　　释智圆　寄楚南师
　　释智圆　寄道士
　　释智圆　寄德聪师
　　释智圆　寄定海许少府
　　释智圆　寄梵天上方政侄
　　释智圆　寄葛溪爽上人
　　释智圆　寄海慧大师
　　释智圆　寄湖西逸人
　　释智圆　寄华亭虚己师
　　释智圆　寄慧云大师
　　释智圆　寄江上僧
　　释智圆　寄净慈寺悟真师
　　释智圆　寄林逋处士
　　释智圆　寄辇下译经正觉大师
　　释智圆　寄栖白师
　　释智圆　寄仁侄
　　释智圆　寄瑞应经疏及注阴符经与体元上人
　　释智圆　寄润侄法师
　　释智圆　寄若讷上人
　　释智圆　寄省悟师
　　释智圆　寄石城行光长老
　　释智圆　寄蜀川王道士
　　释智圆　寄所知
　　释智圆　寄题聪上人房庭竹
　　释智圆　寄题梵天圣果二寺兼简昭梧二上人
　　释智圆　寄题虎丘山
　　释智圆　寄题章安禅师塔
　　释智圆　寄题终南道宣律师塔
　　释智圆　寄天台能上人
　　释智圆　寄天台守能上人
　　释智圆　寄同志
　　释智圆　寄文照大师
　　释智圆　寄吴黔山人
　　释智圆　寄西山智道人
　　释智圆　寄曦照上人
　　释智圆　寄咸润上人
　　释智圆　寄雪窦长老
　　释智圆　寄隐者
　　释智圆　寄余秀才
　　释智圆　寄圆长老
　　释智圆　寄远
　　释智圆　寄赠子正律师
　　释智圆　寄湛上人
　　释智圆　寄赵璞
　　释智圆　鉴
　　释智圆　槛猿
　　释智圆　江上闻笛
　　释智圆　江上作
　　释智圆　江亭晚望
　　释智圆　将入石壁山作
　　释智圆　将之霅溪寄别择梧师
　　释智圆　讲堂书事
　　释智圆　诫后学
　　释智圆　经松江陆龟蒙旧居
　　释智圆　经诵慧僧录影堂
　　释智圆　经武康小山法瑶师旧居
　　释智圆　经照湖方干旧居
　　释智圆　九月望夜招处士林君泛湖玩月
　　释智圆　久病
　　释智圆　久病有感因示后学
　　释智圆　君不来
　　释智圆　君复处士栖大师夙有玩月泛湖之约予以卧病致爽前期因为此章聊以道
　　释智圆　哭辩端上人
　　释智圆　哭叶授
　　释智圆　苦热
　　释智圆　酷热
　　释智圆　老将
　　释智圆　冷泉亭
　　释智圆　李秀才以山斋早起诗见赠因次韵和酬
　　释智圆　链丹井
　　释智圆　留题闻氏林亭小山
　　释智圆　留题因师院石楠花
　　释智圆　柳
　　释智圆　陋巷歌赠友生
　　释智圆　鹭鸶
　　释智圆　旅舍言怀
　　释智圆　旅中别赵璞
　　释智圆　旅中即事寄友生
　　释智圆　落花
　　释智圆　玛瑙坡即事
　　释智圆　玛瑙坡四咏
　　释智圆　玛瑙院居戏题三首
　　释智圆　勉隐者
　　释智圆　莫言春日长
　　释智圆　牧丹
　　释智圆　暮秋
　　释智圆　暮秋书齐述怀寄守能师
　　释智圆　南塔寺上方
　　释智圆　拟洛下分题
　　释智圆　偶成
　　释智圆　偶作
　　释智圆　贫居
　　释智圆　砌下老梅
　　释智圆　潜夫咏
　　释智圆　秋病
　　释智圆　秋日感事
　　释智圆　秋晚客舍寄故山友僧
　　释智圆　秋夕
　　释智圆　秋夕寄友僧
　　释智圆　山居偶成
　　释智圆　山居招友人诗
　　释智圆　山堂落成招林处士
　　释智圆　山行
　　释智圆　山中感友生见访
　　释智圆　山中闻知己及第
　　释智圆　山中行
　　释智圆　山中寻羽客不遇
　　释智圆　山中与友人夜话
　　释智圆　山中自叙
　　释智圆　扇
　　释智圆　上方院
　　释智圆　上钱唐太守薛大谏
　　释智圆　少年行
　　释智圆　深居
　　释智圆　慎交歌
　　释智圆　失鹤
　　释智圆　诗魔
　　释智圆　试笔
　　释智圆　书慈光塔
　　释智圆　书怀
　　释智圆　书荆溪禅师傅后二首
　　释智圆　书久上人城中幽斋
　　释智圆　书林处士壁
　　释智圆　书山中道士壁
　　释智圆　书事
　　释智圆　书通上人城居
　　释智圆　书友人壁
　　释智圆　述韩柳诗
　　释智圆　水
　　释智圆　思君子歌
　　释智圆　松风
　　释智圆　松下自遣
　　释智圆　送禅者
　　释智圆　送进士万知古
　　释智圆　送人归旧隐
　　释智圆　送人南游
　　释智圆　送僧
　　释智圆　送僧归姑苏
　　释智圆　送僧归饶阳
　　释智圆　送僧之金陵
　　释智圆　送惟凤师归四明
　　释智圆　送希中游霅
　　释智圆　送夤上人归道场山
　　释智圆　送遇贞师归四明山
　　释智圆　送悦上人归仙岩
　　释智圆　送中侄
　　释智圆　宿道场山寺
　　释智圆　宿山院
　　释智圆　宿仲系上人房
　　释智圆　苔
　　释智圆　苔钱三首
　　释智圆　贪泉
　　释智圆　题聪上人林亭
　　释智圆　题湖上僧房
　　释智圆　题静虑院
　　释智圆　题石壁山绍上人观风亭
　　释智圆　听琴
　　释智圆　庭鹤
　　释智圆　庭松
　　释智圆　庭竹
　　释智圆　同友人宿山院
　　释智圆　玩月
　　释智圆　挽歌词三首
　　释智圆　闻蝉
　　释智圆　闻蛩
　　释智圆　吴山庙诗
　　释智圆　武康溪居即事寄实印大师四首
　　释智圆　武肃庙
　　释智圆　西湖
　　释智圆　西施篇
　　释智圆　溪居即事寄梵天阇梨
　　释智圆　戏题四绝句其二　鹿让鹤
　　释智圆　戏题四绝句其三　犬争功
　　释智圆　戏题四绝句其四　鸡怨言
　　释智圆　戏题四绝句其一　鹤自矜
　　释智圆　戏题夜合树
　　释智圆　夏日湖上寄太白长老
　　释智圆　夏日寄谅律师
　　释智圆　夏日薰风亭作
　　释智圆　闲居示友人
　　释智圆　闲居书事
　　释智圆　闲田
　　释智圆　闲咏
　　释智圆　谢可孜上人惠楞严般若二经并治脾药
　　释智圆　谢仁上人惠茶
　　释智圆　谢僧惠蒲扇
　　释智圆　谢择梧律师惠竹杖
　　释智圆　心交如美玉
　　释智圆　新栽小松
　　释智圆　新栽竹
　　释智圆　雪西施
　　释智圆　严光台
　　释智圆　言志
　　释智圆　雁
　　释智圆　养疾
　　释智圆　夜怀张逸人
　　释智圆　夷齐庙
　　释智圆　贻叶秀才诗
　　释智圆　忆龙山院兼简蟾上人
　　释智圆　忆南塔上方因寄庆昭师
　　释智圆　萤
　　释智圆　咏亡有禅师山齐养猕猴
　　释智圆　咏燕
　　释智圆　幽居
　　释智圆　游风水洞僧院
　　释智圆　游开化寺
　　释智圆　游灵隐山
　　释智圆　游石壁寺
　　释智圆　友人元敏示以三题乃赓而和之
　　释智圆　有客
　　释智圆　予近卜居孤山之下友人元敏以四绝见嘲遂依韵和酬
　　释智圆　渔父
　　释智圆　与友人夜话
　　释智圆　雨
　　释智圆　禹庙
　　释智圆　喻卖松者
　　释智圆　寓兴
　　释智圆　远山
　　释智圆　云
　　释智圆　栽花
　　释智圆　早秋
　　释智圆　早行
　　释智圆　赠白莲社主圆净大师
　　释智圆　赠邦上人
　　释智圆　赠辩才大师
　　释智圆　赠广上人
　　释智圆　赠郝逸人
　　释智圆　赠简上人
　　释智圆　赠简上人诗
　　释智圆　赠进士叶授
　　释智圆　赠林逋处士
　　释智圆　赠骆偃
　　释智圆　赠清晓师
　　释智圆　赠清义律师
　　释智圆　赠僧
　　释智圆　赠诗僧保暹师
　　释智圆　赠守能师
　　释智圆　赠诵经僧
　　释智圆　赠头陀僧
　　释智圆　赠闻聪师
　　释智圆　赠宣密大师不出院
　　释智圆　赠夷中师
　　释智圆　赠赵璞
　　释智圆　招元羽律师
　　释智圆　赵万宗入道因寄
　　释智圆　照君辞
　　释智圆　浙江晚望
　　释智圆　正月晦日作
　　释智圆　织妇
　　释智圆　中秋待月值雨
　　释智圆　舟次游干元寺
　　释智圆　舟归
　　释智圆　舟归咏雁
　　释智圆　烛蛾诫
　　释智圆　自嘲
　　释智圆　自勉
　　释智圆　自遣三首
　释智远　偈
　释智月　偈
　释中仁
　　释中仁　偈
　　释中仁　举狗子无佛性话颂
　　释中仁　举与万法为侣因缘颂
　释仲安　颂古四首
　释仲皎
　　释仲皎　庵居
　　释仲皎　次韵王性之梅花
　　释仲皎　归鸿阁
　　释仲皎　归云亭
　　释仲皎　怀剡川故居
　　释仲皎　静林寺古松
　　释仲皎　句
　　释仲皎　牡丹
　　释仲皎　石岩花
　　释仲皎　送僧入三峰
　　释仲皎　题东白山啸猿亭
　　释仲皎　题东白山轩
　　释仲皎　题西白山观雪
　　释仲皎　题西白山齐云阁
　　释仲皎　雪作望剡溪
　释仲殊
　　释仲殊　访子通
　　释仲殊　荷花
　　释仲殊　黄左丞席上作
　　释仲殊　京口怀古二首
　　释仲殊　句
　　释仲殊　破山光明庵
　　释仲殊　润州
　　释仲殊　题翠麓亭
　　释仲殊　题洞虚观
　　释仲殊　题君山洗心堂
　　释仲殊　题李伯时支遁相马图
　　释仲殊　题玉泉
　　释仲殊　望湖亭
　　释仲殊　中峰
　释仲休
　　释仲休　句
　　释仲休　游梅山寺
　　释仲休　云门峰
　释仲渊　上苏子瞻
　释重顯
　　释重顯　保福四谩人
　　释重顯　病起酬如禅德
　　释重顯　病起示众
　　释重顯　病中寄诸化主
　　释重顯　酬海宗二侍者
　　释重顯　酬李校书
　　释重顯　酬行奯长老
　　释重顯　春风辞寄武威石秘校
　　释重顯　春晴野步
　　释重顯　春日怀古
　　释重顯　春日示众
　　释重顯　辞于秘丞
　　释重顯　答当生不生
　　释重顯　答天童新和尚
　　释重顯　答忠禅者
　　释重顯　大功不宰
　　释重顯　道贵如愚
　　释重顯　法尔不尔
　　释重顯　访俞秀才
　　释重顯　放白鷳
　　释重顯　风幡竞辨
　　释重顯　赴翠峰请别灵隐禅师
　　释重顯　赋病鹤送奉伦禅者
　　释重顯　赋冲云鹞送僧
　　释重顯　赋瑞雪送穆大师
　　释重顯　赋月云际送诚监寺
　　释重顯　歌纪四明汪君信士
　　释重顯　歌寄留英禅德
　　释重顯　歌送范阳卢君
　　释重顯　革辙二门
　　释重顯　孤运铭
　　释重顯　观泉送演禅者
　　释重顯　和酬郎签判殿丞
　　释重顯　和范监簿
　　释重顯　和颃书记见寄
　　释重顯　和江桥晚望
　　释重顯　和陆学士夏日见寄
　　释重顯　和钱太博见寄觅山药
　　释重顯　和颂
　　释重顯　和王殿丞罂粟种之什
　　释重顯　和王殿直见寄
　　释重顯　和于秘丞见召之什
　　释重顯　和曾推官示嘉遁之什
　　释重顯　晦迹自贻
　　释重顯　寄白云长老
　　释重顯　寄曹都护
　　释重顯　寄陈悦秀才
　　释重顯　寄承天长老
　　释重顯　寄池阳曾学士
　　释重顯　寄崇寿怀长老歌
　　释重顯　寄海会之长老
　　释重顯　寄久监收
　　释重顯　寄李都尉
　　释重顯　寄灵隐惠明禅师
　　释重顯　寄刘秀才
　　释重顯　寄内侍太保
　　释重顯　寄钱唐观音朋山主
　　释重顯　寄石秘校
　　释重顯　寄四明使君沈祠部
　　释重顯　寄送疑长老
　　释重顯　寄太平端和尚
　　释重顯　寄天童凝和尚
　　释重顯　寄乌龙长老
　　释重顯　寄于秘丞
　　释重顯　寄员外黄君
　　释重顯　经古堰偶作
　　释重顯　静而善应
　　释重顯　苦热中怀寄永固山主
　　释重顯　灵隐小参
　　释重顯　灵云和尚
　　释重顯　令僧把衲
　　释重顯　刘禹端公问云居雨從何来东平问官人风作何色
　　释重顯　留暹首座
　　释重顯　迷悟相返
　　释重顯　秘魔岩
　　释重顯　名实无当
　　释重顯　牧童
　　释重顯　暮冬感怀寄瑞岩禅师
　　释重顯　暮冬夜坐寄岫禅者
　　释重顯　拟寒山送僧
　　释重顯　拟弋者慕
　　释重顯　偶作
　　释重顯　千里不来
　　释重顯　秋日送僧
　　释重顯　日暮游东涧
　　释重顯　三宝赞其二　法宝
　　释重顯　三宝赞其三　僧宝
　　释重顯　三宝赞其一　佛宝
　　释重顯　僧归霅上
　　释重顯　僧问四宾主因而有颂颂之
　　释重顯　僧问缘生义
　　释重顯　山行逢勤禅德
　　释重顯　示众
　　释重顯　疏古
　　释重顯　疏黑白无從
　　释重顯　思归引
　　释重顯　送白云宣长老
　　释重顯　送百丈专使
　　释重顯　送宝相长老
　　释重顯　送宝月禅者之天台
　　释重顯　送别陈秘丞古意
　　释重顯　送澄禅者
　　释重顯　送崇己阛梨归天台
　　释重顯　送纯禅者
　　释重顯　送從吉禅者
　　释重顯　送道成禅者
　　释重顯　送德隆山主
　　释重顯　送德珉山主
　　释重顯　送鼎禅者
　　释重顯　送法海长老
　　释重顯　送广华严归鹫峰
　　释重顯　送广教专使
　　释重顯　送化主
　　释重顯　送怀秀禅者
　　释重顯　送惠俦禅者
　　释重顯　送惠文禅者
　　释重顯　送继宝禅者
　　释重顯　送简能禅者归仙都
　　释重顯　送久禅德归兰亭
　　释重顯　送觉海大师
　　释重顯　送侃禅者之丹丘
　　释重顯　送郎侍郎致政归钱塘
　　释重顯　送陇西秀才入京
　　释重顯　送麻居士
　　释重顯　送偶能禅者
　　释重顯　送钱太博应贤良选
　　释重顯　送亲禅者
　　释重顯　送清禅者
　　释重顯　送清杲禅者
　　释重顯　送清素禅者之金华
　　释重顯　送清演禅者
　　释重顯　送庆颜禅者
　　释重顯　送如香大师
　　释重顯　送僧
　　释重顯　送僧归灵隐
　　释重顯　送僧归闽
　　释重顯　送僧归天童
　　释重顯　送僧归永嘉
　　释重顯　送僧入城
　　释重顯　送僧之金华兼简周屯田
　　释重顯　送僧之金陵
　　释重顯　送僧之石梁
　　释重顯　送僧之婺城
　　释重顯　送僧之永嘉
　　释重顯　送山茶上知府郎给事
　　释重顯　送善暹首座
　　释重顯　送尚辞
　　释重顯　送胜因长老
　　释重顯　送师昮禅者
　　释重顯　送实山主
　　释重顯　送实师弟
　　释重顯　送邃悟上人之会稽
　　释重顯　送天童普和尚
　　释重顯　送铁佛专使
　　释重顯　送廷利禅者
　　释重顯　送通判刘国博
　　释重顯　送通判学士归南国
　　释重顯　送微文章
　　释重顯　送文佶归庐岳
　　释重顯　送文用庵主归旧隐
　　释重顯　送文政禅者
　　释重顯　送羲大师
　　释重顯　送顯冲禅者
　　释重顯　送顯冲禅者之霅上觐兄著作
　　释重顯　送小师元贲
　　释重顯　送小师元楚
　　释重顯　送小师元哲
　　释重顯　送新茶
　　释重顯　送雄直岁
　　释重顯　送秀大师
　　释重顯　送益书记之霅水
　　释重顯　送因大师
　　释重顯　送俞居士归蜀
　　释重顯　送元安禅者
　　释重顯　送远尘禅者
　　释重顯　送云禅德
　　释重顯　送允诚禅者
　　释重顯　送蕴欢禅者西上
　　释重顯　送曾侍禁
　　释重顯　送昭敏首座
　　释重顯　送知白禅者
　　释重顯　送知久禅者
　　释重顯　送知一入京兼简清河從事
　　释重顯　送智迁首座
　　释重顯　送中座主入广
　　释重顯　送仲卿禅德
　　释重顯　送重郜禅者
　　释重顯　送诸方化主
　　释重顯　送宗朴禅者
　　释重顯　送倧禅者
　　释重顯　颂药山师子话送僧
　　释重顯　颂一百则
　　释重顯　颂云门九九八十一
　　释重顯　天竺送僧
　　释重顯　庭前柏树子
　　释重顯　同于秘丞赋瀑泉
　　释重顯　透法身句
　　释重顯　兔角拄杖
　　释重顯　往复无间
　　释重顯　为道日损
　　释重顯　闻百舌鸟送僧
　　释重顯　乌龙和尚
　　释重顯　五老师子
　　释重顯　喜禅人回山
　　释重顯　戏靠安岩呈双溪大师
　　释重顯　夏寄辩禅者山房
　　释重顯　谢鲍学士惠腊茶
　　释重顯　谢郎给事送建茗
　　释重顯　谢张太保见访
　　释重顯　玄沙和尚
　　释重顯　宜谦山主赴鄞城命
　　释重顯　因官人请陞座
　　释重顯　因金鹅和尚语药病
　　释重顯　因事示众
　　释重顯　因香严和尚
　　释重顯　因雪示众
　　释重顯　因仰山气毬颂
　　释重顯　因游育王亭寄收主郎给事
　　释重顯　永丰庄新植径松忽二本邻偃抒辞纪之
　　释重顯　渔父
　　释重顯　与时寡合
　　释重顯　云门俱字
　　释重顯　杂言送贤专使
　　释重顯　再成古诗
　　释重顯　再酬
　　释重顯　早参示從
　　释重顯　赠别太臻禅者
　　释重顯　赠琴僧
　　释重顯　张秀才下第
　　释重顯　至人不器
　　释重顯　自诲
　　释重顯　宗门三印
　释子淳
　　释子淳　般阳老人
　　释子淳　禅人写师真求赞
　　释子淳　酬寂道人
　　释子淳　酬刘书记朝奉二首
　　释子淳　酬刘于叔
　　释子淳　酬满上人
　　释子淳　丹霞誧法弟新建暖堂以颂庆之
　　释子淳　丹霞第二代无学视野师
　　释子淳　丹霞第三代安禅师
　　释子淳　丹霞第四代勋禅师
　　释子淳　丹霞开山天然禅师
　　释子淳　钓者
　　释子淳　冬日寄住庵僧
　　释子淳　和净因老师渔父词
　　释子淳　和无尽居士牧牛颂
　　释子淳　和张伯威见寄
　　释子淳　和张居士
　　释子淳　和章阳叔见寄二首
　　释子淳　和正知藏适轩
　　释子淳　偈二十二首
　　释子淳　偈五首
　　释子淳　寄度兄道友
　　释子淳　寄随守向大夫三首
　　释子淳　閒居
　　释子淳　净因和尚
　　释子淳　静上人病以偈贻之
　　释子淳　蠲上人求颂
　　释子淳　默曜堂访预监寺不遇
　　释子淳　任善友求颂
　　释子淳　山居五首
　　释子淳　送法弟应首座
　　释子淳　送化士
　　释子淳　送环知客归省亲
　　释子淳　送汲助教医博
　　释子淳　送静上人
　　释子淳　送觉上人
　　释子淳　送俊化主回乡丐簟
　　释子淳　送庞婆
　　释子淳　送蒲君锡赴任湖南提刑
　　释子淳　送升长老住大乘
　　释子淳　送升上人驰法嗣书
　　释子淳　送王汝弼宣教
　　释子淳　送吴公裕
　　释子淳　送止维那作丐
　　释子淳　颂古一○一首
　　释子淳　退居后以二偈示预环二禅者
　　释子淳　无缝塔
　　释子淳　五位
　　释子淳　喜吴云叟人参裕垂访
　　释子淳　谢安抚张学士惠茸毡
　　释子淳　谢蒙城善友惠米
　　释子淳　谢王宣教见访
　　释子淳　因禅人发明以颂示之
　　释子淳　又五位
　　释子淳　渔父词五首
　　释子淳　渔父子送齐明二化士
　　释子淳　赵州婆子勘破话
　　释子淳　自宗
　释子涓
　　释子涓　偈三首
　　释子涓　颂古二首
　释子兰
　　释子兰　华严寺望樊川
　　释子兰　句
　释子深　临终偈
　释子温
　　释子温　题画葡萄
　　释子温　题葡萄图
　　释子温　于朱宣慰家作画讫作
　释子文　偈
　释子耶　句
　释子益
　　释子益　布袋赞
　　释子益　朝阳赞
　　释子益　出山相赞
　　释子益　传上人之径山
　　释子益　达磨携履赞
　　释子益　对月赞
　　释子益　佛鉴和尚赞
　　释子益　观音赞
　　释子益　寒山把蕉叶执笔赞
　　释子益　化夏供
　　释子益　偈颂七十六首
　　释子益　礼开山伏虎祖师塔
　　释子益　灵照女赞
　　释子益　绵州昙上人求语上径山
　　释子益　偶成
　　释子益　钦禅人之天童
　　释子益　全上人之仰山
　　释子益　拾得携苕箒赞
　　释子益　颂古十一首
　　释子益　题瑞云峰
　　释子益　题幽林寺
　　释子益　维摩赞
　　释子益　祥侍者化供
　　释子益　小师慧清游山
　　释子益　谢东禅月湖以诸祖偈颂见示
　　释子益　哑子观音赞
　　释子益　一上人之径山
　　释子益　赠月蓬相士
　　释子益　自赞庆成长老请
　　释子益　祖典座往南岳
　释自回
　　释自回　见石火省彻颂
　　释自回　赵州勘婆颂
　释自南　广润寺新寮
　释自清　偈
　释自贤　偈三首
　释自圆
　　释自圆　呈高庵偈
　　释自圆　颂
　释自在　化前题壁
　释自彰　游洞霄得乡友道士邓君德清话因成古语
　释宗本
　　释宗本　辞众
　　释宗本　赋石鼓
　释宗杲
　　释宗杲　白云端和尚赞二首
　　释宗杲　布袋和尚赞二首
　　释宗杲　蔡郎中请赞
　　释宗杲　蔡宣教请赞
　　释宗杲　蔡知县小庵
　　释宗杲　草堂清和尚赞
　　释宗杲　禅人求赞四首
　　释宗杲　长灵旧和尚赞
　　释宗杲　超宗道人请赞
　　释宗杲　冲密禅人求赞
　　释宗杲　初祖达磨大师赞
　　释宗杲　储大夫请赞
　　释宗杲　船子和尚赞
　　释宗杲　答刘安抚
　　释宗杲　德光禅人求赞
　　释宗杲　鼎需禅人求赞
　　释宗杲　法宝禅入求赞
　　释宗杲　方数文请升堂举那吒太子因缘
　　释宗杲　佛灯珣和尚赞
　　释宗杲　佛性泰和尚赞
　　释宗杲　傅大士赞
　　释宗杲　富枢密妙高堂
　　释宗杲　观音大士赞
　　释宗杲　韩司谏乐谷
　　释宗杲　和本禅人求赞
　　释宗杲　画髑髅颂
　　释宗杲　皇帝在建邸请升堂偈
　　释宗杲　黄智通居士善住庵
　　释宗杲　慧日雅和尚赞
　　释宗杲　偈颂十四首
　　释宗杲　偈颂一百六十首
　释宗杲　偈颂一百六十首
　释宗杲
　　释宗杲　偈颂一百六十首
　　释宗杲　寂音尊者赞
　　释宗杲　寄福胜长老
　　释宗杲　寄归宗华倒禅师
　　释宗杲　寄无垢居士
　　释宗杲　江令人请赞
　　释宗杲　金华圣者赞
　　释宗杲　九祖伏驮密多尊者赞
　　释宗杲　李参政请赞
　　释宗杲　李参政转物庵
　　释宗杲　李长者赞
　　释宗杲　廖知县请赞
　　释宗杲　临济和尚赞
　　释宗杲　临寂颂
　　释宗杲　六祖大鉴禅师赞
　　释宗杲　妙道禅人求赞
　　释宗杲　南安岩主赞
　　释宗杲　庞居士赞
　　释宗杲　普明琳和尚赞
　　释宗杲　普融平和尚赞
　　释宗杲　泉州惠安县迎藏经请小参偈
　　释宗杲　入定观音赞
　　释宗杲　若怀首座求赞归洋屿庵
　　释宗杲　僧鹗禅人救赞
　　释宗杲　师玿长老求赞
　　释宗杲　示大悲长老
　　释宗杲　示鼎需祥人
　　释宗杲　示法泉侍者
　　释宗杲　示韩令人
　　释宗杲　示了然居士
　　释宗杲　示弥光禅人
　　释宗杲　示汪居士
　　释宗杲　示祥云懿长老
　　释宗杲　示用禅人
　　释宗杲　示周子充写华严经
　　释宗杲　示祖元禅人
　　释宗杲　示尊璞禅人
　　释宗杲　释迦出山相赞
　　释宗杲　守净禅人求赞
　　释宗杲　思岳禅人求赞
　　释宗杲　送超僧鉴
　　释宗杲　送法轮思藏主化钟
　　释宗杲　送了明长老归长芦
　　释宗杲　送直禅人
　　释宗杲　颂古六首
　　释宗杲　颂古一百二十一首
　　释宗杲　唐道人请赞
　　释宗杲　天童觉和尚赞
　　释宗杲　汪状元燕坐轩
　　释宗杲　维摩居士赞
　　释宗杲　魏侍郎净心阁
　　释宗杲　文俊禅人求赞
　　释宗杲　文殊问疾赞
　　释宗杲　闻监务请赞
　　释宗杲　无著道人请赞
　　释宗杲　吴提弄请赞
　　释宗杲　五祖演和尚赞二首
　　释宗杲　悟本禅人求赞
　　释宗杲　西余端和尚赞
　　释宗杲　向侍郎无热轩
　　释宗杲　谢紫岩居士
　　释宗杲　许司理请赞
　　释宗杲　雪峰空长老求赞
　　释宗杲　言法华赞
　　释宗杲　杨岐和尚赞
　　释宗杲　用宣禅人请赞
　　释宗杲　又六湛堂
　　释宗杲　又同尘庵
　　释宗杲　又作偈
　　释宗杲　喻郎中观我庵
　　释宗杲　御赐真赞师演成四偈
　　释宗杲　圜悟和尚赞三首
　　释宗杲　阅藏后题智证庵壁
　　释宗杲　云门和尚赞
　　释宗杲　蕴闻禅人请赞
　　释宗杲　赞法海真
　　释宗杲　赵提宫请升堂偈
　　释宗杲　赵通判请赞
　　释宗杲　赵州和尚赞
　　释宗杲　正言禅人求赞
　　释宗杲　证冯楫居士会药山问石头见性成佛公案偈
　　释宗杲　证通身一具金锁骨偈
　　释宗杲　郑学士请赞
　　释宗杲　舟峰长老求赞
　　释宗杲　朱主簿请赞
　　释宗杲　竹庵珪和尚赞
　　释宗杲　庄泉伯检察为先安抚请升堂偈
　　释宗杲　祖传禅人求赞
　　释宗杲　遵璞禅人求赞
　释宗回　偈
　释宗觉
　　释宗觉　和王龟龄惠诗
　　释宗觉　桃源
　　释宗觉　题济川亭
　释宗琏
　　释宗琏　偈五首
　　释宗琏　倾古三首
　　释宗琏　赞月庵
　释宗美
　　释宗美　句
　　释宗美　题延福寺
　　释宗美　自题诗集
　释宗盛　偈
　释宗盐　偈
　释宗演
　　释宗演　辞亦庵相招
　　释宗演　偈
　　释宗演　示法震头陀
　　释宗演　送定维那
　　释宗演　送元功居土归温陵
　　释宗演　颂古二十四首
　　释宗演　颂區¤二十四首
　　释宗演　颂古二十四首
　　释宗演　颂古十七首
　　释宗演　题石勒王见佛图澄画像
　　释宗演　行者化苔脯
　　释宗演　与王弼侍者
　　释宗演　与雁山车岭建接待僧
　释宗颐
　　释宗颐　偈二首
　　释宗颐　偈三首
　释宗印
　　释宗印　偈颂八首
　　释宗印　颂古三首
　　释宗印　题佛刹
　释宗元
　　释宗元　赞达磨大师
　　释宗元　赞大慧和尚
　　释宗元　赞五祖和尚
　释宗振
　　释宗振　酬人偈
　　释宗振　答圆悟偈
　　释宗振　书壁
　释祖灯　颂古
　释祖钦
　　释祖钦　跋圆觉经
　　释祖钦　本来上人
　　释祖钦　本善上人
　　释祖钦　布袋赞
　　释祖钦　朝阳赞二首
　　释祖钦　出山相赞
　　释祖钦　传义上人
　　释祖钦　达磨赞
　　释祖钦　道从上人
　　释祖钦　道可道者
　　释祖钦　德富藏主请
　　释祖钦　法立上人
　　释祖钦　法茂上人
　　释祖钦　观音赞二首
　　释祖钦　惠洪上人
　　释祖钦　惠性上人
　　释祖钦　偈颂二首
　　释祖钦　偈颂七十二首
　　释祖钦　偈颂一百二十三首
　　释祖钦　静山偈
　　释祖钦　觉初上人
　　释祖钦　觉圆居士
　　释祖钦　克圆上人
　　释祖钦　了恩典座
　　释祖钦　了明上人
　　释祖钦　临济赞
　　释祖钦　马郎妇
　　释祖钦　普义上人
　　释祖钦　庆一上人
　　释祖钦　秋江偈
　　释祖钦　如初禅人请
　　释祖钦　如山上人
　　释祖钦　如珠上人
　　释祖钦　绍隆上人
　　释祖钦　师亮禅者
　　释祖钦　嗣牧上人
　　释祖钦　送德富藏主之衡
　　释祖钦　送光后堂
　　释祖钦　送契宁上人
　　释祖钦　颂古四首
　　释祖钦　题罗汉懀　轴
　　释祖钦　维摩赞
　　释祖钦　无准禅师铸钟偈
　　释祖钦　啸岩居士请
　　释祖钦　行坦上人
　　释祖钦　已卯冬日陈世崇来访仰山寺
　　释祖钦　鱼篮妇赞二首
　　释祖钦　元觉上人
　　释祖钦　原妙侍者请
　　释祖钦　允宽上人
　　释祖钦　昭如长老请
　　释祖钦　真惠上人
　　释祖钦　志满上人
　　释祖钦　智坦西堂请
　　释祖钦　智贤上人
　　释祖钦　智远上人
　　释祖钦　宗正上人
　　释祖钦　祖机上人
　释祖先
　　释祖先　本禅人请赞
　　释祖先　布袋赞
　　释祖先　禅人请赞
　　释祖先　达磨赞
　　释祖先　定光赞
　　释祖先　戢萩居士持寿像求赞
　　释祖先　戢萩居士请赞济颠
　　释祖先　偈颂四十二首
　　释祖先　寄蒋山如一翁
　　释祖先　寄王承务
　　释祖先　临济赞
　　释祖先　临终偈
　　释祖先　六祖赞
　　释祖先　示禅人写华严经
　　释祖先　示楞严座王
　　释祖先　示南华行者
　　释祖先　送虎丘首座住萩
　　释祖先　颂古三首
　　释祖先　性长老写师真请赞
　　释祖先　周正字请赞亡母宜人王氏真
　　释祖先　自诒
　释祖璇
　　释祖璇　偈
　　释祖璇　颂古七首
　释祖印　偈
　释祖元
　　释祖元　偈三首
　　释祖元　偈一首
　　释祖元　香严贫
　　释祖元　竹篦
　释祖珍
　　释祖珍　偈三十五首
　　释祖珍　临终偈
　　释祖珍　游龙湫拜诺矩罗尊者
　释祖珠
　　释祖珠　偈三首
　　释祖珠　题出山相
　　释祖珠　自赞
　释遵式
　　释遵式　酬伉上人
　　释遵式　酬苏屯田西湖韵
　　释遵式　大悲观音栴檀像
　　释遵式　地狱界偈
　　释遵式　放生慈济法门
　　释遵式　改祭修斋决疑颂
　　释遵式　寄丹丘鸿上人不出寺
　　释遵式　寄刘处士
　　释遵式　寄题丹丘梵才上人山居
　　释遵式　寄悟和尚
　　释遵式　戒五辛颂
　　释遵式　诫酒肉慈慧法门
　　释遵式　句
　　释遵式　礼佛回向偈
　　释遵式　每日念佛忏悔发愿文
　　释遵式　念佛三昧诗
　　释遵式　上王丞相十界心图颂
　　释遵式　十六观经颂
　　释遵式　十六观经颂　池观第五
　　释遵式　十六观经颂　地观第三
　　释遵式　十六观经颂　佛菩萨像观第八
　　释遵式　十六观经颂　观音观第十
　　释遵式　十六观经颂　华座观第七
　　释遵式　十六观经颂　普往生观第十二
　　释遵式　十六观经颂　日观第一
　　释遵式　十六观经颂　上品上生观第十四
　　释遵式　十六观经颂　上品下生
　　释遵式　十六观经颂　上品中生
　　释遵式　十六观经颂　势至观第十一
　　释遵式　十六观经颂　树观第四
　　释遵式　十六观经颂　水观第二
　　释遵式　十六观经颂　无量寿佛身观第九
　　释遵式　十六观经颂　下品上生观第十六
　　释遵式　十六观经颂　下品下生
　　释遵式　十六观经颂　下品中生
　　释遵式　十六观经颂　杂往生观第十三
　　释遵式　十六观经颂　中品上生观第十五
　　释遵式　十六观经颂　中品下生
　　释遵式　十六观经颂　中品中生
　　释遵式　十六观经颂　总观第六
　　释遵式　释大方广佛华严经贤首菩萨赞佛偈
　　释遵式　送苗推官
　　释遵式　隋观法师塔
　　释遵式　为檀越写弥陀经正信偈发愿文
　　释遵式　五峰合涧诗　白猿峰
　　释遵式　五峰合涧诗　飞来峰
　　释遵式　五峰合涧诗　合涧
　　释遵式　五峰合涧诗　稽留峰
　　释遵式　五峰合涧诗　莲华峰
　　释遵式　五峰合涧诗　月桂峰
　　释遵式　依修多罗立往生正信偈
　　释遵式　隐者
　　释遵式　游天台观
　　释遵式　赠智伦弟
















ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　



全宋诗：释





释安民

释安民　偈二首

众卖华兮独卖松，青青颜色不如红。

算来终不与时合，归去来兮翠霭中。

释安民

释安民　偈二首

三面狸奴手捉月，两头白牯脚拏烟。

戴冠碧兔立庭柏，脱壳乌龟飞上天。

释安永

释安永　黄檗

生缘不在北门村，行脚何曾参百丈。

梦裹思归黄檗山，无端平地堆青嶂。

释安永

释安永　偈颂十二首

经年不跨云门路，逐浪随波恁麽去。

而今老大复痴憨，归来且作村庵主。

跨瞎驴，挝毒鼓，

百战场中偃文武。从教临济拨动烟尘，

沩仰互为队伍，列伍位枪旗，

布三玄戈弩。不消咳嗽一声，

直下一时败露。

释安永

释安永　偈颂十二首

虎头带角人难措，石火电光休密布。

中兴天子展神锋，万象之中看独露。

释安永

释安永　偈颂十二首

海门鼓浪拍天飞，妙喜家风孰与知。

今山风云重借便，分明向上为全提。

文彩未彰，消息已露。

动地惊天，不容回互。

云汉昭回星斗垂，谁敢抬头正眼觑。

释安永

释安永　偈颂十二首

枯木生花劫外春，馨香逼界古今闻。

忽然树倒归何处，猿叫千山月满船。

释安永

释安永　偈颂十二首

世出世间称第一，谁敢当头正眼观。

今日风云欣庆会，九重深处现龙颜。

释安永

释安永　偈颂十二首

甚生标格，与麽奇特。

甚生标格，如是富贵。

未离兜率降王宫，天上人间无比类。

万国来朝仰圣明，南山又见添苍翠。

释安永

释安永　偈颂十二首

解语非干舌，能言不在声。

非声非舌用，还家罢同程。

释安永

释安永　偈颂十二首

擘开沧海取龙吞，五逆闻雷不许闻。

翻笑波心遗剑客，区区空记刻舟痕。

释安永

释安永　偈颂十二首

茫茫人看中秋月，徒向阎浮记时节。

不智明月向人圆，已是眼中重著屑。

瞎了眼，降却屑，

昨夜三更转向西，惊起苍龙拗角折。

释安永

释安永　偈颂十二首

春深不放白牛閒，依旧随群入乱山。

拽杷牵犁偿宿债，尾巴再露与人看。

释安永

释安永　偈颂十二首

国师不跨石门句，舌头未举先分付。

那堪觌面涉思惟，冲天鹞子新罗去。

释安永

释安永　偈颂十二首

少处减些多处添，白云官路贩私盐。

一条性命俱抛下，不怕当初王令严。

释安永

释安永　六祖

黄梅半夜错分付，才得星儿便乱做。

一庾岭头屙一堆，后代儿孙遭点污。

释安永

释安永　颂古三十一首

道泰时清才子贵，家肥国富小儿娇。

不因紫陌花开早，争见黄莺下柳条。

释安永

释安永　颂古三十一首

不因一事，不长一智。

不曾杀生，了无忌讳。

传言送语当风流，拈得口兮失却鼻。

释安永

释安永　颂古三十一首

鱼行水浊，鸟飞毛落。

大士横身，不受斧凿。

释安永

释安永　颂古三十一首

白日青天、开眼放尿。黄面瞿昙，

一场漏逗。

释安永

释安永　颂古三十一首

觌面当机掣电飞，当机觌面谁能用。

一剑分身定死生，君王万古声名重。

释安永

释安永　颂古三十一首

丧尽家财，无本可据。

赤手杀人，弥天罪过。

释安永

释安永　颂古三十一首

石火光中验正邪，等閒拈却眼中沙。

自从不曾少盐酱，敢保渠侬未到家。

释安永

释安永　颂古三十一首

世路风波不见君，愁肠暗写共谁论。

迅雷才震清飚起，白日一天星半分。

释安永

释安永　颂古三十一首

一刀两段绝譫讹，天下禅和不奈何。

头戴草鞋重漏泄，知恩者少负恩多。

释安永

释安永　颂古三十一首

不放溪东西，随分纳些儿。

冷暖只自知，分明说向谁。

释安永

释安永　颂古三十一首

妙转之机掣电飞，目前生杀尽交驰。

明珠自有明珠价，休向篱边弹雀儿。

释安永

释安永　颂古三十一首

臭口未开经万劫，丝毫才犯铁轮随。

雨散云收明月夜，反动江波说向谁。

释安永

释安永　颂古三十一首

掣开金殿锁，撞碎玉楼钟。

贪程未归客，徒自觅行踪。

释安永

释安永　颂古三十一首

三度扣关转不开，赤手迢迢空往来。

忽然业镜百杂碎，始觉从前满面灰。

释安永

释安永　颂古三十一首

红炉起浪拍天飞，疾焰过风孰敢窥。

任是三头并六臂，到此休夸第一机。

释安永

释安永　颂古三十一首

见成底事没商量，剔起眉毛未厮当。

日暮碧天鸿雁断，海门斜去两三行。

释安永

释安永　颂古三十一首

快人一言，快马一鞭。

停囚长智，十万八千。

释安永

释安永　颂古三十一首

乞儿拾得锡，暗地空宝惜。

撞著明眼人，一文也不直。

释安永

释安永　颂古三十一首

见兔放鹰，因鸦打正。

脚未跨门，直须猛省。

释安永

释安永　颂古三十一首

三人证龟唤作鳖，哑子得梦向谁说。

电光影裹浪驱驰，踏破澄潭一轮月。

释安永

释安永　颂古三十一首

一出一入，半合半开。

羸鹤翘寒木，狂猿啸古台。

要知奇特事，当甚破草鞋。

释安永

释安永　颂古三十一首

入草亲寻草裹人，重重有路掌中平。

不遇大商空突晓，日高犹听打三更。

释安永

释安永　颂古三十一首

问处分明答处亲，纵横有路惯反身。

相如夺得连城璧，秦主安然致太平。

释安永

释安永　颂古三十一首

南北山相对，东西有路分。

不经场阵裹，争见李将军。

释安永

释安永　颂古三十一首

这僧掩耳偷铃，云山将错就错。

若是碧眼胡儿，别有反身一著。

释安永

释安永　颂古三十一首

独向沧溟截众流，等閒舞棹掷金钩。

白云不露烟波阔，横笛一声天地秋。

释安永

释安永　颂古三十一首

前箭犹轻后箭深，无限平人被陆沉。

个裹豁开天地眼，吹毛拈起任横行。

释安永

释安永　颂古三十一首

掀翻海岳求知已，雪刃横身立太平。

野老不知尧舜力，冬冬打鼓祭江神。

释安永

释安永　颂古三十一首

电光影裹，缁素区分。

纤毫不犯，总教灭门。

释安永

释安永　颂古三十一首

九曲那容眨眼看，操舟谁解别波澜。

文殊曾展回天手，直得朝宗万派乾。

释安永

释安永　颂古三十一首

击碎髑髅，敲出骨节。

明眼人前，自彰丑拙。

释安永

释安永　漳屿庵造水苋

路绕悬崖万仞头，担泉带月几时休。

个中拨转通天窍，人自安閒水自流。

释白幻

释白幻　登竺云山

独上千峰与万峰，晴岚淡写海江容。

偶从动问山居事，笑拍岩前一树松。

释宝觉

释宝觉　偈

一即一，二即二，嗅著直是无香气。

识得山僧榔栗条，莫向南山寻鳖鼻。

释宝黴

释宝黴　题逆旅壁

满院秋光浓欲滴，老僧倚仗青松侧。

只怪高声问不应，瞋余踏破苍苔色。

释宝昙

释宝昙　百舌

声声何处学，得得为春来。

花底犹亲切，人怜巧剪裁。

不容身稳密，且为月徘徊。

赖有黄鹂伴，殷勤唤得回。

释宝昙

释宝昙　别杨道夫二首

当道纷豺虎，逢人说象龙。

一时馀砥柱。何处见霜钟。

诸子方嗤点，吾行未缺供。

大方同一笑，鹏鷃}各舂容。

释宝昙

释宝昙　别杨道夫二首

小上鱼舟去，悬忧雁足疏。

我方锄剩语，公亦喜成书。

絮帽风惊折，绨袍意有馀。

孤云日边路，时与问何如。

释宝昙

释宝昙　病卧岳林有怀诸公

庭树无风夜泬寥，毗耶室里霍票姚。

自知示病非天授，不必观身已意消。

梦里忽逢三语掾，江头又报五更潮。

归来莫讶人痴绝，误了诸公楚些招。

释宝昙

释宝昙　病眼有作

短短秋檐合近书，经旬看碧却成朱。

半生始识空花面，咫尺还应拄杖扶。

泪睫陨珠缘底事，金篦刮腊未全疏。

自怜老去元非病，赢得工夫到物初。

释宝昙

释宝昙　病馀用前韵呈魏公

蓬莱仙人双鬓霜，有蔬一豆酒一觞。

长歌劝客声激昂，车如流水门如航。

几生道德为腥香，今年入谢朝明光。

归心有如三宿桑，抱琴一笑江中央。

曰余此琴吾翕张，越山入手修眉苍。

不容散花来后堂，毗耶室空唯一床。

谁家金钗十二行，春风环佩鸣璯琅。

斯须吐握曾未遑，自谓山稳舟深藏。

不知有力来昏黄，如人裹饭不得尝。

吾宁万籁同敷扬，四时花雨仍纷滂，

山高水深未易量。可人啼鸟声绕梁，

六窗濯濯如秋阳。天人境界谁适当，

我自袜线无他长。唯馀习气不可忘，

有时睥睨如无傍。炉薰茗碗供平章，

一机直欲舂其吭。战酣意定心泰康，

依旧尔界还吾疆。

释宝昙

释宝昙　病寓灵芝寺夜闻讲律有作

钟鼓考击殷夜床，我方咽药不下吭。

苦思一语缓吾缚，重遭缚急如缚羊。

平生两眼大如镜，白首读律无精光。

商君入秦祸始大，文武之道几灭亡。

文人废经宁废律，何者百谷无稻粱。

春风二月锦官寺，梦绕十年新学场。

莲房密室仅千讲，传疏狼籍酬朱黄。

如恒山蛇救首尾，弗学饥鼠吟空墙。

我生不愿文字习，亦不愿学屠龙方。

半窗睡美君勿聒，自有云月供平章。

释宝昙

释宝昙　泊分水

橹声伊轧诉东风，楚语吴歌落枕中。

夜半潮头随月上，客帆和梦各西东。

释宝昙

释宝昙　泊通明堰

一夜江风故不平，道边草木亦成声。

岂无老子知津意，尚有秦人逐客情。

荒县已传三鼓下，并船犹见一灯明。

此生已悟身如寄，始送鸿归又燕迎。

释宝昙

释宝昙　曹娥庙

我初不作婆娑梦，子亦能知波险无。

风卷潮来壮魂在，行人酾酒湿庭梧。

释宝昙

释宝昙　茶香

绕瓯翻雪不须疑，到齿馀香亦解肥。

鼻观舌根留不得，夜深还与梦魂飞。

释宝昙

释宝昙　尝拉寿居仁访青山性老是日小舟抗断港进退不能几至兴尽薄莫叩关少

只知春在浴凫行，杯水才堪一芥航。

拊髀最宜歌歡乃，倚舷唯听梦悠飏。

已愁落日低千嶂，歨见清风閟一堂。

抵掌剧谈吾浪语，君如网目有条纲。

释宝昙

释宝昙　成都信藏主求送行

又得南方一信归，君臣父子却饶伊。

五年乳窦峰前路，曾把虚空碎一槌。

释宝昙

释宝昙　成都信藏主求送行

岁晚何人为指南，手中扇子是同参。

云门未见乾峰日，与子如今恰一般。

释宝昙

释宝昙　呈胡舍人二首

东观何如双树家，丝絧归践故园沙。

静知水镜中人物，香识炉烟上鬓华。

尽有春风飞燕子，岂无诗兴到梅花。

自怜老子归来晚，不得追随八月槎。

释宝昙

释宝昙　呈胡舍人二首

官闲无事只深禅，斋戒何曾废客烟。

总是老夫贪佛日，未妨天眼识公年。

江湖满意藏诗笥，鸥鸟无心傍客船。

参井黄昏云雾里，光明犹有一灯传。

释宝昙

释宝昙　出郭闻百舌

故园何事最关春，百舌枝头狎众禽。

料得万花浑不睡，听渠说尽落星心。

释宝昙

释宝昙　春寒

别院东风料峭寒，春衫已试脱应难。

黄昏却傍灯归去，缓约花期几日看。

释宝昙

释宝昙　春日怀湖上

前日山茶冰雪中，东风得意试为容。

桃花笑日面皮破，柳叶抹烟眉晕重。

帘幕风前斜入燕，色香丛里闹团蜂。

湖山一梦残灯火，西子当年熊正浓。

释宝昙

释宝昙　辞世颂

平生洒洒落落，末后哆哆啝啝。

殷勤觅一把火，莫教辜负澄波。

释宝昙

释宝昙　次平元衡菖蒲

只许春水细有声，不容灯焰恼黄昏。

是为白石清泉伴，乞与蒲团便垛根。

释宝昙

释宝昙　次平元衡菖蒲

细如毛发绿毵毵，寂寞无人共岁寒。

万壑千岩风雨面，却宜六月坐中看。

释宝昙

释宝昙　次史魏公见招

几年全主又全宾，万里归来托此身。

放出渠侬一头地，始知云月有闲人。

释宝昙

释宝昙　次杨绵州韵二首

夜潮明日浙东西，故国征鸿各自归。

白璧一双唯我在，行年六十似公希。

人生自是专城贵，道眼何曾与世违。

剩种春风付桃李，等闲人共惜芳菲。

释宝昙

释宝昙　次杨绵州韵二首

我自吴头楚尾来，射工一见故相猜。

文书已作牛腰束，阊阖仍须燕尾开。

江近危楼才咫尺，眼悬落日殆千回。

名成莫讶归来早，要学峨嵋翠作堆。

释宝昙

释宝昙　次韵李太博书羽扇亭二首

不许屏间著妓围，却容半坐对斜晖。

官馀战马浑无用，雨扼边云故一挥。

诗入邛崃应更险，身如杜宇肯忘归。

殷勤沥酒苍波外，罢点驼酥斫蟹肥。

释宝昙

释宝昙　次韵李太博书羽扇亭二首

艰难当不减腰围，过尽瞿塘几夕晖。

万里江山劳疾置，一番书札枉亲挥。

尘埃好却西风扇，行李仍从北道归。

底处最关天下事，秋来马不齕民肥。

释宝昙

释宝昙　次韵施伯才除夕

年来白发为谁新，恰受愁边五日春。

官烛吹花方作梦，东风卷地已无人。

今年有酒公须醉，明日无襦子莫嗔。

香案已催朝玉帝，何如剪纸奏钱神。

释宝昙

释宝昙　次韵孙季和知县游西湖

何人熨冰纨，弄趁春昼晴。

东风有底急，不容縠纹平。

堤回柳阴直，鸥鹭时合并。

无端棹讴发，惊飞度微明。

山固以画胜，湖应以诗鸣

云烟小润色，草木同欣荣。

忆昔二妙俱，中有五字城。

打门看修竹，拄杖时一横。

鳞差几飞观，幽花亦多情。

老眼眩金碧，何年费经营。

应怜处士家，鹤亦太瘦生。

临风一长啸，荒田绝人耕。



释宝昙

释宝昙　答吴知府仲登见招三绝

一夜溪西唤客船，黎明十里走平川。

尘泥未办湖山脚，更要长斋古佛前。

释宝昙

释宝昙　答吴知府仲登见招三绝

渡水穿云已借书，蝇头一日五千馀。

东家居士应怜我，白首那堪又徙居。

释宝昙

释宝昙　答吴知府仲登见招三绝

未暇云山圣处行，兹游已复慰平生。

故林猿狖吾知识，木落霜枯也不争。

释宝昙

释宝昙　答张以道

阿兄书到梁，尽岁室悬磬。

公无苦诗穷，我固待天定。

扶持共竹语，寂寞扫花迳。

须公说江湖，小雨狎鸥瞑。

释宝昙

释宝昙　答张以道

莳橘数百本，卜居东南岗。

足书又足食，千里鱼相忘。

功名丈夫事，步武青云乡。

绿发早归来，钓丝理沧浪。

释宝昙

释宝昙　丹丘春夜感怀

雨歇花梢月正明，一川浑是杜鹃声。

此身漂泊知何处，蝶与庄周梦不成。

释宝昙

释宝昙　丹丘道中

绿绕沟塍水正肥，谁家深树有黄鹂。

只知夜雨扶犁日，岂识春风便面时。

白发归来须早计，黄金散尽未全痴。

孤云又得无心力，故园它山总不疑。

释宝昙

释宝昙　弹琴

一鼓薰风至自南，再行新月堕瑶簪。

高山流水人犹在，笛弄梅花莫再三。

释宝昙

释宝昙　悼明教嵩禅师

旋缚阴崖屋，去裹北山饭。

饥寒十万读，甚盛若禁脔。

南越古象犀，明月万金产。

逢人不易售，一见待天眼。

我马几覆车，公乃独力挽。

襄羊万夫上，直往势不返。

白首不愿馀，光明自优远。

晚生既浪出，壁间识怒面。

未能续公书，聊尔执役贱。

更须酌岩泉，只字日三晏。

释宝昙

释宝昙　登石头城

春潮不到石城脚，十丈楼船浅沙阁。

楚天衮入秦淮流，白日黄尘亦冥漠。

胡儿走马沙上归，青兕豪猪载毡橐。

旌旗不动弓矢闲，百金砗磲作璎珞。

龙盘虎踞天地静，稽首清明可终托。

当时被发饮此水，铁骑如山照秋郭。

鸟惊兽骇人莫知，天欲以血洗伊洛。

三山砥砺水濯磨，万夫相望在雕鹗。

东风两鬓今萧萧，何当以此叩寥廓。

释宝昙

释宝昙　渡钱塘二首

潮生西浦未全平，顷刻潮回岸有声。

落日人从官渡去，西风谁识此时情。

不如吴越中流尽，赢得江山老眼明。

试问古今沙上路，几回相送复相迎。

释宝昙

释宝昙　渡钱塘二首

身是行人意未平，江头已断午潮声。

旋收去国无边泪，聊写临风有限情。

家住青山何处是，眼穿白鸟去边明。

去年今日凄凉意，犹记梅花一笑迎。

释宝昙

释宝昙　访孤山林和靖梅坞陈迹

西湖湖水清可{左奭右斗}，孤山山人瘦有馀。

梅花五更清夜梦，周易一卷前身书。

经年竹户与僧语，僧房绕湖三百区。

客来放鹤未忍去，更为修竹聊须臾。

衡山道士古须发，苦语不似公肤腴。

芙蓉为裳月为佩，荷芰结屋游龙车。

朝驰八纮莫四极，上挈太古中唐虞。

子房自是赤松后，渊明初无彭泽趋。

平生自谓公不死，意不一见成空虚。

买舟今夕定不寐，直恐长啸来清都。

释宝昙

释宝昙　奉川道中四绝

千峰万峰云意动，十里五里溪声喧。

人在昏沉黑甜里，屋山乌鹊两无言。

释宝昙

释宝昙　奉川道中四绝

弹指声中见弥勒，鼓琴安用识昭文。

青山步障五百里，犹有赠行南北云。

释宝昙

释宝昙　奉川道中四绝

夜宿樟林海边寺，海风吹梦五更寒。

此身不似天涯近，枉作并州老泪看。

释宝昙

释宝昙　奉川道中四绝

摘星黄汉在何许，浅水平山容易过。

未必山灵惯看客，勒回俗驾奈渠何。

释宝昙

释宝昙　府学二生求诗

翠柏阴中古泮林，诸生丛里两南金。

君今肯山渊骞右，我亦情知籍湜心。

有一茎齑斯可饱，无三万轴若为禁。

明朝我亦东南去，莫雨江湖尽处寻。

释宝昙

释宝昙　赋杨知县道夫四知堂

万家即吾庐，一室诚吾身。

空明古肺腑，壁立真天人。

心语驷奔轶，风行牛斗嗔。

吾今亦忘我，何者为一尘。

起看屋角悬，聊当座右箴。

我初衣坏絮，疾驱荆棘林。

针孔与线蹊，老眼亲补纫。

而今著襦裦，左书而右琴。

吾儿亦温饱，鞭箠亡呻吟。

唯馀故时习，诗病山水淫。

会当更祓除，两楠共森森。

释宝昙

释宝昙　古城兰若有竹数百道人筑墙而疏逖之十有九居于外或以净香名之取少

岂无四海老兄弟，恐堕春风年少名。

晴檐甫见天目面，夜雨共传笙筑声。

淋漓素壁江国在，参错拂衣花鸟惊。

汝亦群龙护持一，此中七字有坚城。

释宝昙

释宝昙　古梅

却尽铅华固自奇，更怜鬓发傲霜姿。

百年可敬春风面，四老仍扶汉惠时。

顾影不知身妩媚，嗅香全觉我支离。

殷勤为注铜瓶水，青子累累定著枝。

释宝昙

释宝昙　观潮行

八月十八钱塘时，潮头搅海雷怒飞。

更遭风日薄於纸，海山数点青依依。

烂银斜侵云鬓脚，生绡直下鲛人机。

玉龙宛转一千丈，卧噀残雪吹人衣。

天关击鼓地轴折，想见水府惊颠難。

红幡绿盖弄潮者，出没散乱同凫鹥。

操舟之子夸第一，倏忽东涌还沉西。

万人揶揄等儿戏，我说性命发汤鸡。

似闻潮生到影蠡，伹辊暗浪中黄泥。

不知珠宫贝阙何世乃居此，亦有霓旌素节日夜朝京师。

又疑春秋战罢两蜗角，冻血不洗锋差差。

至今官渡卖牌者，莫雨不管吴侬悲。

释宝昙

释宝昙　过曹娥江

钱塘雪浪与天平，小入曹娥亦有声。

沧海一时忠孝泪，夕阳无尽古今情。

春秋祭血神如在，一夜行舟挽到明。

不是西风白云客，祠乌争解赋将迎。

释宝昙

释宝昙　寒食

梨花吹雪渡清明，天亦那知倦客情。

一院春寒无看处，黄鹂欲诉不成声。

释宝昙

释宝昙　和陈进道教授后堂濒水小阁扁曰浮家

市声中断属河清，鸥鹭无情亦有情。

不与狂澜同泛泛，故留明月作生生。

一樽宁共彭宣醉，尽室肯容西子行。

不是主人风味薄，门前弱水即蓬瀛。

释宝昙

释宝昙　和广慧吊楮

惭愧先生有古风，岁寒庭户不言功。

叶间朱实仍风味，老去清阴转郁葱。

收拾雨声归杵臼，放教秋意擅梧桐。

年来负尔人无数，异世同心只两翁。

释宝昙

释宝昙　和红梅

此花不是施朱手，醉里何妨取次开。

地近恐遭繁杏污，月明先遣暗香来。

为君绕树须千匝，老我逢春复几回。

诗到扬州定清绝，向来安得比传杯。

释宝昙

释宝昙　和胡仲方摄县喜雨三首

雨入黄梅故弄晴，群龙须我一投诚。

此无尽藏君为主，大贝明珠我得倾。

释宝昙

释宝昙　和胡仲方摄县喜雨三首

群农已作触藩羊，人语车声日夜忙。

肤寸出云从北海，十分好句属南昌。

释宝昙

释宝昙　和胡仲方摄县喜雨三首

罢琴听我一言田，民物如苗吏草然。

中有丰年无限意，何须矫首问云天。

释宝昙

释宝昙　和吉祥孜老二诗

白头身老大江南，已约孤云共一庵。

有道故人今隔海，不应龙卧在深潭。

编茅固作痴儿计，闭户全胜俗客谈。

剩种木奴千百本，不忧土锉冷松龛。

释宝昙

释宝昙　和吉祥孜老二诗

茅屋三间自有馀，置身不合在蓬壶。

谁知三尺子童子，解唱一声于蒵于。

割肉向来闻鹭股，合尖今始见浮图。

传灯事毕归来好，一岁风波几日无。

释宝昙

释宝昙　和简斋墨梅二首

为怜玉色照前除，一室无因舍静姝。

寄语客卿烦想像，万花困苦乞为奴。

释宝昙

释宝昙　和简斋墨梅二首

风物凋零欲尽年，此花黑瘦固应然。

暗香疏影浑无赖，为我中分亦可怜。

释宝昙

释宝昙　和李磐庵雨中见寄

茅檐何意作秋声，未放东风入紫荆。

短褐不眠成永夜，寒更数尽到诸兄。

早知廉蔺今犹在，自许夔龙意甚明。

世路崎岖吾已了，一奁风篆为谁平。

释宝昙

释宝昙　和李中甫知录采兰

翳翳林莽，孰艺其兰。

东风人群，俯仰棘间。

薜荔既艾，辛夷未繁。

寂寥前修。嘘唏孔颜。

藕尔芳芷，医余国膻。

我怀斯人，碧梧紫檀。

荏苒岁月，纷兮白颠。

十步闻芗，五步不悭。

佩帏幽幽，骐骥在闲。

未春叩户，苜蓿满盘。

释宝昙

释宝昙　和潘经略广州峡山五首

是身犹孤云，梦入岩下寺。

天如护苍江，山故插厚地。

一舟巫峡来，八月新雨霁。

烟鬟十二外，野花或垂髻。

释宝昙

释宝昙　和潘经略广州峡山五首

云山最佳处，猿鸟无缺供。

人影堕清镜，花气来晴峰。

苔藓上佛壁，兔丝蔓寒松。

何年发天閟，当在浩劫中。

释宝昙

释宝昙　和潘经略广州峡山五首

月林爱山日，竹杖青鞋俱。

而今碧油合，见山当绪馀。

瘴疠霜雪后，桃李春风徒。

吾方友造物，虐焰空焚如。

释宝昙

释宝昙　和潘经略广州峡山五首

发白面黧黝，平生舞鱼龙。

落月照屋除，彷佛见此翁。

白日几黄壤，世方定雌雄。

斯文在九牧，吾道非天穷。

释宝昙

释宝昙　和潘经略广州峡山五首

自公湘中去，雁断致书寡。

今年从默斋，五字闻大雅。

青灯话畴昔，白首问茅价。

十里五里间，水竹肯轻舍。

释宝昙

释宝昙　和蓬莱老之兄卓宣教见遗

要结灵山未了缘，山中草木亦欣然。

大江南北经年梦，明月东西一夜圆。

龙象而今非故我，功名自古付华颠。

相逢未必真相似，一啸西风万壑传。

释宝昙

释宝昙　和棋

意适何曾较疾迟，战酣夜漏继朝晖。

骊山信有无双手，野老宁知第一机。

静等鱼龙潜夜壑，迅如鹰隼击秋围。

春风过尽花无数，我固无因客亦非。

释宝昙

释宝昙　和山谷赋黄迪墨竹韵

平生黄太史，翰墨四海知。

风流过修竹，自弃或若遗。

岂伊岁寒质，似我槃礴时。

此君不解语，风雨扶持之。

夜窗或荡撼，灯火皆疑危。

龙去恐□□，呻吟欲勤追。

摩挲古屋壁，想像还依稀。

怜公读书瘦，爱竹何缘肥。

饮尽三斗墨，半梢或相宜。

争如鸱夷子，一舸容西施。

岁晚意浩荡，江湖相倚毗。

云幢与烟节，异致仍同归。

多应黑瘦语，绝倒黄初诗。

君家百斛力，不解增双眉。

荣枯各本色，王林亦神驰。

我欲学挥扫，一年以为期。

胸中富千亩，二凤当来仪。

箫韶久不作，此恨常依依。

会须归故国，夜梦而昼思。

庭空月欲落，斯文还在兹。

释宝昙

释宝昙　和史太师蜗室三首

帐暖窗寒不愿馀，一床翻覆旧时书。

寸鳞尺渎寻常水，老子而今非故鱼。

释宝昙

释宝昙　和史太师蜗室三首

伊雒閒人晚自贤，等将身世付蹄筌。

春风犹有耆英会，未必饥餐困即眠。

释宝昙

释宝昙　和史太师蜗室三首

卧听花敷宝篆灰，坐看野马与尘埃。

有时笑入棋声去，千骑雷奔挽不回。

释宝昙

释宝昙　和史魏公燔黄

东城十月天未霜，小舆初学江滥觞。

出门千乘波低昂，酒垆厨传公为航。

潜鱼出听笑语香，月明夜避灯烛光。

羲和催日升扶桑，击鼓骇骇旗央央。

天机满湖云锦张，青山十里松髯苍。

下有种玉人堂堂，公如晨兴拊公床。

再拜有诏来帝行，温词宝墨俱琳琅。

此不肖子七不遑，锦标玉轴家袭藏。

敬薪诚火来燔黄，须臾乐作三献尝。

山川鬼神如抑扬，其间翁仲涕泗滂，

圣恩宽大不可量。天子谓公国津梁，

如泰山云覆其阳。公刀顿首不敢当，

崑崙源深流且长。公祈宠灵德不忘，

忠孝乃可环吾傍。周用礼乐须文章，

世世报国如其吭。寿公千岁汔小康，

尚可凭轼还侵疆。

释宝昙

释宝昙　和史魏公荷花

潇然独出泥滓外，不待好风相濯磨。

红如咸池浴朝日，莹若璧月沉秋波。

强将国色斗清绝，辄莫天人谁敢过。

香阁容我小舟入，不怕鸳鸯惊棹歌。

释宝昙

释宝昙　和史魏公荔枝韵

炎州草木诚可怜，荔枝六月生蛮烟。

瞿聃不出盛明世，星斗一粲黄昏天。

憧憧翠盖下平地，井井绛帻罗群仙。

囊封白玉倍晶莹，手挹甘露加清圆。

槟榔却误染猩血，末利更欲薰龙钱。

可人风味自不恶，动地身价来何年。

杨梅卢橘定臣妾，河豚瑶柱微芳鲜。

故家奕世富青紫，石蜜一味忘中边。

传闻火山考下下，似隔秋水馀娟娟。

南人儿时解评品，递补各老去空流涎。

红尘一骑烦笑粲，黄屋万里惊回旋。

豺狼不厌林甫肉，海岳空带胡儿膻。

交州驿置馀毒在，洛阳花事相珠连。

吾曹岂不识天意，尤物自是生海壖。

长安道近子午谷，闽粤岁驾东南船。

色香味变只三日，风马牛奔须数千。

只今上方亦玉食，不忍束帛疲民编。

冰盘恰恰荐亲寿，頳汗纳纳愁夫肩。

秋来衔子定鸿鹄，日莫得饱同乌鸢。

锦衾何必卷还客，我自与汝心安然。

释宝昙

释宝昙　和史魏公秋日

山净晚馀碧，花深秋更红。

向来歌舞地，道德元冲融。

委身如蒹葭，不乱鱼鸟丛。

客至无少长，可人斯与同。

披衣坐良夜，一啸闻刚风。

何似饷佗国，频伽满盛空。

剧谈有类是，吾道何由穷。

此意诚未解，却须呼二公。

释宝昙

释宝昙　和史子美知丞月台

乞得更筹一夜宽，傍檐唯有斗阑干。

须臾银阙从空下，想象冰轮不自寒。

迫近天人无浪语，却回歌吹有馀欢。

只应王谢风流后，合作蓬莱第一看。

释宝昙

释宝昙　和史子由主簿食瓜

邻翁种瓜时，翠蔓不忍触。

提携落吾手，割裂亦甚酷。

相如方渴时，想见价金玉。

沉浮及桃李，一世谩貂续。

注泉挹甘寒，落蒂验香熟。

精神发良夜，清坐定更仆。

无使妨盘餐，开端自醽醲。

释宝昙

释宝昙　和孙季和游东湖韵

春风如少年，白首仍当归。

无端故园雨，更不留芳菲。

啼鸟倦晴昼，绿阴却馀晖。

行寻修竹寺，僧老青山围。

儿童惯看客，汛手来开扉。

白日转双毂，吾心无所依。

同来二三友，目亦掣电飞。

凭高下不测，从我其无违。

释宝昙

释宝昙　和陶彭泽咏二疏

人生天地间，宾鸿自来去。

岁晚洲渚空，稻粱适归趣。

秋风在羽翮，吾宁且高举。

老倒商山翁，为人作师傅。

二疏於此时，都人壮归路。

登车一慷慨，堕甑谁复顾。

黄金寿故人，不为乡曲誉。

明朝间其馀，曲蘖最先务。

径醉无缺供，馀欢话情愫。

贤愚贵通达，父子无悔悟。

先人有弊庐，衣食不足虑。

此道今寂寥，寄声谢朝著。

释宝昙

释宝昙　和汪仲嘉尚书寄楼攻愧尚书韵

明日征帆取次飞，何人解识箭锋机。

回瞻北阙君恩重，莫遣西风酒力微。

早为汉庭归籲俊，未妨周易去研几。

适斋老去诗犹健，闻道行歌昼锦归。

释宝昙

释宝昙　和魏公洗砚

麝煤鼠尾要镌汝，頮面沃心谁似吾。

老子胸中十万读，莫年相喣复相濡。

释宝昙

释宝昙　和雪林访二山

平生阅世剑一吷，老去卜邻吾二人。

亦评白云来著宿，未妨青袜去寻春。

泉鸣石濑听逾好，雨浥岩花笑转新。

更欲买田招鹤住，问渠谁是自由身。

释宝昙

释宝昙　和月林清玩墨

谁识阜陵天上物，亦从潘李乞刀圭。

半规肯博千金璧，四海仍传一角犀。

柏叶春齐初养麝，髯松岁晚复然脐。

直须数子成家日，是我浯溪得再题。

释宝昙

释宝昙　和张功父寄陆务观郎中

新诗老去合名家，犹喜春风在鬓华。

恨彻斯文无雪处，竟将好语向谁夸。

自知人物随时尽，独倚栏干到日斜。

问讯故人今健否，东篱明日又黄花。

释宝昙

释宝昙　和张蒙山韵

老觉溪深杓柄长，举头三晏目无光。

试寻西陌东阡去，却得南窗北户凉。

好鸟关心浑是梦，明珠论斗不胜量。

束书莫作痴儿事，一瓣先师未了香。

释宝昙

释宝昙　和张寺簿功父得祠

碧海鲸鱼快一逢，不为夜雨泣秋虫。

神交已极天人际，玉立仍馀国士风。

故垒山川成旧恨，今年桃李着新功。

却应袖取经纶手，留待君王复沛丰。

释宝昙

释宝昙　和赵介夫除夜

北帝潜驱又弭鞭，那堪风物更凋年。

此身荡潏随流水，造物炮烹及小鲜。

自喜樽罍同盎盎，谁能幡胜更田田。

诸君此夕须千首，老子今唯十九篇。

释宝昙

释宝昙　和赵制干二绝句

四十五里邻近寺，一十八盘容易山。

竟日篮舆走风雨，七峰峰外见斑斑。

释宝昙

释宝昙　和赵制干二绝句

今年贤弟去贪佛，平日阿兄真爱山。

肯使道肥诗则瘦，王孙人物未斓斑。

释宝昙

释宝昙　荷气

一池芳日上帘钩，荷气蒸人醉不收。

藕欲作舟花作屋，更和风露管清秋。

释宝昙

释宝昙　贺李大著

眉山县前江可怜，昔人饮此俱成仙。

只今独数苏与李，岂伊亲濯玻璃川。

功名事业天所靳，况复真宰持其权。

先公用舍诚有道，不愁轲后真无传。

道山人物今第一，蒹葭玉树犹依然。

东南弱水三万里，亦有跨鹤来翩跹。

至人活国岂无术，丹砂乌喙堪同年。

众工可笑不解事，颠倒规矩求方圆。

向来贲育尝贾勇，彼登有力能回天。

公今已不负世学，盍先鸥鹭高腾鷑。

窗间借取董狐笔，父子相继书凌烟。

释宝昙

释宝昙　花瓶

辘轳声中井花满，亦有口腹如许清。

百花丛中度朝夕，一点不关流俗情。

释宝昙

释宝昙　花笑

爱花无处奈花羞，著个东风好诨休。

不是笑花花自笑，一春几日得迟留。

释宝昙

释宝昙　画石菖蒲

太湖与雁荡，相去二千里。

六月吾几间，风雨一弹指。

释宝昙

释宝昙　画石与兰

石怒不近人，国香尔何有。

我以道眼观，无心得相守。

释宝昙

释宝昙　画水仙梅山樊

生香故触人，异质偶同调。

唤作黄家花，弟兄一语妙。

释宝昙

释宝昙　黄待制病中以诗寄之

故山馀地亦嶙峋，中有掖垣梧十寻。

自是万金医国少，人皆三事望公深。

茂陵多病书成帙，季子来归雪满簪。

试与共观天下士，弥缝一世果何心。

释宝昙

释宝昙　寄吴知府

梦中时一到湖山，酷爱山云似我贤。

尽有新诗题叶满，岂无流水逐人还。

经年晏坐追摩诘，尽日提携欠小蛮。

白首著书成过计，何时椽笔为锄删。

释宝昙

释宝昙　寄张钦夫知严州

未关西洛无宗旨，自是东家有故常。

释梵不为宁过计，江湖有道合相忘。

交君一臂风千里，老我平生梦几场。

云月烟林真杜口，何如弟子列成行。

释宝昙

释宝昙　寄张钦夫知严州

试与专城定著勋，何曾闲冷坐忘君。

旧来云梦元无际，此段风流独有闻。

世故自怜生仲达，人谁不念故将军。

等闲莫露鞭笞手，准拟羝羊或败群。

释宝昙

释宝昙　寄赵宣教

却立群峰北望看，断虹飞雨即家山。

一时别舸惟公在，半世清游比梦閒。

卜筑未嫌身老大，著书先怯眼斓斑。

湖西为觅菟裘地，岁晚连墙共往还。

释宝昙

释宝昙　煎茶

午鼎松声万壑馀，蒲团曲几未全疏。

春风肯入姜盐手，不废秋窗一夜书。

释宝昙

释宝昙　简秋官

寂寞江郊只病身，故书时得想轮囷。

无钱未暇招陶令，有意何妨学孔宾。

龙业披衣犹向佛，虎凶着帽更何人。

也知造物怜吾老，木槁灰寒得再春。

释宝昙

释宝昙　简史子由主簿

晓行云海意苍茫，画入王维鸿雁行。

烟树屏山分远近，风帆沙鸟认微芒。

笔端应有鲛人泪，句法仍搜墨客肠。

日暮归来欣有得，眼空当不数潇湘。

释宝昙

释宝昙　简史子由主簿

君归意定气逾平，莫学秋虫泣露声。

少日斲凋须妙指，莫年深稳见真情。

为邻古井无波日，试挈铜瓶待月明。

独抱斯文慰幽寂，莫辞万象与逢迎。

释宝昙

释宝昙　见牵牛花有感

篱落牵牛又著花，摘花心在鬓先华。

故园红染姜丝在，安得缄封寄各槎。

释宝昙

释宝昙　江阁

山影随人尽，江流入地深。

乾坤孤客泪，桃李一生心。

落日牛羊渚，春风桑柘林。

周南留滞意，聊试小棠阴。

释宝昙

释宝昙　郊外即事

春水人家绿绕门，晚风检柳自村村。

一声牛背乌盐角，铁作行人也断魂。

释宝昙

释宝昙　九日西湖

不须归梦更成都，九日西湖病已苏。

试把黄花元自好，可怜白首不胜扶。

谁边醉帽风欹侧，去底征鸿月有无。

一夜抚心欣有得，后来人物不如吾。

释宝昙

释宝昙　句

难与英雄论教化。

释宝昙

释宝昙　剧暑戏成

风怒欲翻屋，汗香仍浃肤。

物方矜外武，吾独畏中枯。

璧月团霜箑，湘波浸竹铺。

为君拚一饮，满意说江湖。

释宝昙

释宝昙　倦夜再用前韵

饥鼠方吟屋，飞蚊已噆肤。

稍虚灯火读，径作壁鱼枯。

辟户从风入，移床就月铺。

晓钟残暑破，依约在西湖。

释宝昙

释宝昙　苦雨

急雨涔涔日，春泥盎盎中。

屐声喧午枕，人语泣西风。

斗米衾裯尽，邻翁杼轴空。

无因诉真宰，吾道竟须东。

释宝昙

释宝昙　隶字

快剑翻秦后，崩云称隶豪。

山崖留燕尾，冢刻数牛毛。

铁入中郎腕，书非择木曹。

万金周鼎价，一字敢论高。

释宝昙

释宝昙　留姜山怡云见访二绝并呈李磐庵文授

怡云未至有人传，一笑伽梨落半肩。

梦里亦知为此客，起来欢喜不成眠。

释宝昙

释宝昙　留姜山怡云见访二绝并呈李磐庵文授

天遣今年到五夫，还如雪后望西湖。

磬庵老子今诗伯，红叶盈庭许屡书。

释宝昙

释宝昙　龙孙

自是龙孙贵，时方燕乳云。

锦绷无浣濯，玉立有仍云。

未解吟风雨，应须赦斧斤。

渭川十万甲，留以壮吾军。

释宝昙

释宝昙　楼尚书生日

岁行丁巳生公年，一周甲子初回旋。

壶中日月自长久，我身曾作蓬莱仙。

霓旌何为下南国，伊傅事业须林泉。

胸中抱负五色石，晴窗抚弄供磨沿。

古今成败几头绪，酒浇不下仍横咽。

援琴一鼓天地静，万象起舞加清圆。

新诗往往到红叶，门前流水人争传。

世间乐事唯我有，锦衣鹤发同欢然。

天公有意谁得解，功名自古俱华颠。

盐梅霖雨入吾手，母子共醉春风前。

释宝昙

释宝昙　楼与善寺丞挽诗二首

半世功名在，谁为磊落人。

上方怜我直，公亦爱吾身。

一笑知天近，频年厌马尘。

把麾江上去，得与客星邻。

释宝昙

释宝昙　楼与善寺丞挽诗二首

翰墨今词伯，规模古吏师。

哭亲声未断，拊枕梦何之。

白首侵书幌，青灯耿繐帷。

伤心故园路，云物不胜悲。

释宝昙

释宝昙　落花

阆苑春归去，愁人有落红。

锦茵铺地密，蝶梦绕枝空。

素艳随流水，馀香散晓风。

日斜深院静，不见卖花翁。

释宝昙

释宝昙　落帽

老去尘沙两鬓蓬，只馀破帽裹西风。

何人共醉黄花底，惊起翻鸦趁断鸿。

释宝昙

释宝昙　梅花

春风不念人寒槁，故遣梅花为掀倒。

溪间陇首欲归时，月淡云低着香恼。

岂知造物亦儿戏，我苦学诗嫌不早。

十分孤瘦为谁妍，一树半开应更好。

竹君从旁代渠说，万恨千愁俱一扫。

半生何逊梦可怜，日暮西湖心独老。

岁寒铁石乃吾事，水仙弟兄诚小草。

更须唤取谪仙来，细与平章答苍昊。

释宝昙

释宝昙　梅花

江南初见一枝春，陇月霜钟亦可人。

不管玉堂岑寂夜，误随驿使马蹄尘。

释宝昙

释宝昙　蜜蜂

两股花多上粉须，趁衙去计未全疏。

蜜脾一点香先透，万斛醍醐总不如。

释宝昙

释宝昙　墨梅

此花黑瘦固应尔，用尽陇月溪云心。

邻家羌笛莫生事，春在洞房深更深。

释宝昙

释宝昙　平江灵岩

山断湖光迸一川，老师角黍过年年。

春风步屧长尘静，只有钟鱼取次传。

释宝昙

释宝昙　婆饼焦

探得东君第一筹，略无风味笑鸣鸠。

声声苦道焦婆饼，往往人传嫁橘洲。

释宝昙

释宝昙　钱德远判县与母同生日

西风一奏近闻韶，丹凤将雏下九霄。

忽忆山川缠锦绣，又传歌吹杂蒭荛。

扶携共醉瑶池日，鼓舞同升玉帝朝。

一等壶中人不老，下方鹏鷃}亦逍遥。

释宝昙

释宝昙　钱德远判县与母同生日

彩衣何似舞衣轻，鸾镜还如水镜明。

百里弦歌归有道，一轩风月不胜情。

口香知吮莲华墨，山近闻拖蜡屐声。

百拜一樽须竟醉，看飞凫舄上蓬瀛。

释宝昙

释宝昙　青奴

青奴初不下房栊，肌骨玲珑雪未中。

八月华胥人自到，可怜尘壁卧西风。







卷287

释宝昙

释宝昙　拳毛騧唐太宗所乘马御墨亲题其下

太宗自是人中龙，黑闼未当鬼蜮雄。

穣城洺水龙自若，天遣此马收全功。

歨然一举雷电起，智名勇力不入耳。

身当矢石不忍嘶，我宁饮血不饮水。

人间只作拳毛看，谁知忠义事所难。

归来四海一家日，锦茵却覆黄金鞍。

万金赖有不死药，御手摩挲箭痕落。

西风顾影一长鸣，身在天闲意沙漠。

驌髄在御臣的卢，郭家师子诚仆奴。

画师画肉不画骨，权奇无乃天之徒。

宝墨淋漓三十六，几代流传到华屋。

真人固在马不亡，堪愧驽骀费粟。

释宝昙

释宝昙　瑞岩行者写华严经求僧

荷屋老子僧中龙，平生眼里无诸公。

莫年愈觉气深稳，木寒霜净天无风。

朼来精进复精进，焚香却扫大圆镜。

数十万偈堆如山，从头一唱一加敬。

波澜散入诸子中，华藏海与川源通。

秋毫茧纸快收拾，百城烟水行无穷。

善财再见文殊日，一臂黄金摩顶讫。

选佛场中及第归，便是西来好消息。

石林道与鞔峰齐，老子晚与诸孙期。

云霄羯鼓到汝手，打底打兮吹底吹。

释宝昙

释宝昙　上刘左史二首

邺下家声晚更高，南朝徐庾总儿曹。

向来霖雨无双手，多在秋风一二毛。

舌本旋浇甘露碗，词锋久淬鹓鹈膏。

已知造物叮咛意，鸣鹤如今在九皋。

释宝昙

释宝昙　上刘左史二首

不为穷愁始著书，一灯今与影同孤。

从公亟欲问奇字，随世无因识故吾。

赖有霜钟当北道，不应璧月自西湖。

举头更觉天人近，环佩声中试一呼。

释宝昙

释宝昙　上明州高守喜雨

静倚炉董听雨声，使君念虑在苍生。

十分唤起群龙睡，千里如同一手耕。

新绿沟塍鸣布谷，乱红庭院著流莺。

禁林莫讶归来晚，待我丰年酒一行。

释宝昙

释宝昙　上魏南夫丞相

浩如都会藏槃槃，静若江汉捐涛澜。

公手不动安如山，人在广莫行宽闲。

昨朝斋戒谒帝还，精祷默际天人间。

风雨燠寒吾臂端，此道不远求诸难。

异时谈笑闻斑斑，王门至今人扣斗，

翕然四海忘家艰，父歌母嬉儿团坘。

深耕熟耰输上官，仓廪府库堆层峦。

下窥王谢规摹悭，蜀山万里逾人寰。

桃李不识春风颜，残膏自可苏痹顽。

真宰於我夫何癶，百身报以期衔环。

释宝昙

释宝昙　上叶丞相

天子五载登群公，今年执圭殊有容。

帝前兴俯丞相同，金石一律鸣黄钟。

君臣合德通玄穹，四方和气来溶溶。

仲山之衮归弥缝，只手可以扶六龙。

甲兵净洗天河空，狱市芳日移帘栊。

大州小县宽租庸，妇闲夜织农星春，

牲肥酒香歌岁丰。官事生理无缺供，

洁廉淳厚俱成风。无心造物真天工，

民生西南如蛰虫。闭户不见雷充充，

愿公一震惊群聋。某也苏息还里中，

载歌盛德昭无穷。

释宝昙

释宝昙　诗挽陈提刑

清苦诸生节，廉平御史知。

一饥曾忍可，千里舍公谁。

落落天人际，拳拳骨鲠词。

秋风又凋物，空有老成悲。

少日牛力在，中年玉节新。

平生无惮吏，老去只忧民。

西泝身犹健，东归迹已陈。

丹丘方在梦，乔木想轮囷。

释宝昙

释宝昙　诗挽史魏公

抱负元惊世，飞腾正及辰。

眼空天下士，坐稳日边身。

器业真王佐，词章动帝宸。

锦衣双白发，母子即天人。

释宝昙

释宝昙　诗挽史魏公

在昔功名会，凌烟有老臣。

几人扶日月，一角见麒麟。

共泣中原泪，宁为去国宾。

西风几黄壤，松柏独轮囷。

释宝昙

释宝昙　诗挽史魏公

一语回天力，终年困五丁。

时方相司马，吾不愧玄龄。

递奏逾金石，斯文粲日星。

幡然霖雨手，犹带御炉馨。

释宝昙

释宝昙　诗挽史魏公

十载江湖上，三从北阙归。

宫花欹帽侧，玉带重腰围。

属客黄金尽，凌空宝墨飞。

夜堂灯火冷，犹下读书帏。

释宝昙

释宝昙　诗挽史魏公

为帝先驱日，非我旧学谁。

玉京真可乐，夜壑不胜悲。

墓木行人拜，庭兰造物知。

临风三恸哭，天亦为低垂。

释宝昙

释宝昙　诗挽曾舍人张氏二首

一代称贤母，斯文属故家。

大闺欣有相，吾质静无华。

久已如深定，真堪驾宝车。

馀生固无憾，哀动及邻娃。

释宝昙

释宝昙　诗挽曾舍人张氏二首

我岂长贫者，终当以俭名。

诸郎方佩玉，夫子亦专城。

盛德容追想，吾家失老成。

东风在蒿里，凝睇不胜情。

释宝昙

释宝昙　十一月二十八日大雪有感

动地飞花变鹤林，天低直欲近墙阴。

共知一饱明年事，谁识三号此日心。

东望眼穿秦望白，西湖泪入镜湖深。

无边真宰凄凉意，只此凄凉直万金。

释宝昙

释宝昙　史太师入觐赐带以不知官高卑玉带悬金鱼为韵寄呈

润壑千岁资，风声万牛吼。

春江縠纹面，一笑可忍不。

释宝昙

释宝昙　史太师入觐赐带以不知官高卑玉带悬金鱼为韵寄呈

老不数汲黯，吾宁师子思。

黄金复加璧，勿遣虞人知。

释宝昙

释宝昙　史太师入觐赐带以不知官高卑玉带悬金鱼为韵寄呈

人生易与耳，一饭当倚栏。

妇蚕子耕耨，辛苦输县官。

释宝昙

释宝昙　史太师入觐赐带以不知官高卑玉带悬金鱼为韵寄呈

修泉汲短绠，太山寄秋毫。

赤松未必尔，勇去还渠高。

释宝昙

释宝昙　史太师入觐赐带以不知官高卑玉带悬金鱼为韵寄呈

鸿飞在天末，弓缴不可施。

官池稻粱梦，鸭近鸳鸯卑。

释宝昙

释宝昙　史太师入觐赐带以不知官高卑玉带悬金鱼为韵寄呈

西湖旧时波，夜雨改新绿。

子规啼到明，飞去双属玉。

释宝昙

释宝昙　史太师入觐赐带以不知官高卑玉带悬金鱼为韵寄呈

东家熟黄粱，西家梦飞盖。

起来试扪腹，阅人莫如带。

释宝昙

释宝昙　史太师入觐赐带以不知官高卑玉带悬金鱼为韵寄呈

冠以新故爱，履以弊故捐。

锱铢在人手，吾衡亦徒悬。

释宝昙

释宝昙　史太师入觐赐带以不知官高卑玉带悬金鱼为韵寄呈

何年倦霖雨，言田亦公心。

一犁不入土，无因致千金。

释宝昙

释宝昙　史太师入觐赐带以不知官高卑玉带悬金鱼为韵寄呈

弥明晚不逊，不解世俗书。

邻翁十升水，公无察渊鱼。

释宝昙

释宝昙　史魏公放鱼

试问恩波几许深，一湖浑是史君心。

巨鳞细口重相见，雷电成龙去自今。

释宝昙

释宝昙　史魏公寿

西风九日又黄花，瑞霭朝来入相家。

四海几人深雨露，一身随处老烟霞。

拈花宗旨依黄檗，炼石工夫笑女娲。

再拜愿公千岁寿，莫辞沉醉是生涯。

释宝昙

释宝昙　史魏公蜗室

两趺尺寸地，屹立万夫目。

四海霖雨心，溉沾一夔足。

何曾动声气，万象意沉缩。

譬如雷蛰藏，春风不虚辱。

世界如许大，犹吾体中粟。

是心如许宽，不著世间欲。

散花果无地，拊卷或可熟。

好鸟如可人，鼾睡勿惊促。

八风吹得行，颠倒任掁触。

释宝昙

释宝昙　书四祖大医岩

大医岩岩石所护，大医无恙石无故。

此时医去石亦隳，我知造物本无迕。

一生老胁不即床，更欲得饱知无方。

禹三过门不及室，仅有一发传之汤。

丈无事难有如此，子尝折肱父堕齿。

我宁忍死不忍欺，坐听寒岩落松子。

东山旧食西山薇，许身长作山中归。

白头司马有家法，童子虽弱胜吾衣。

我来拊石三恸哭，莓苔不惊雨新沐。

山空寂寥医不来，蚍蜉大树空崔嵬。

释宝昙

释宝昙　鼠狼二首

业为鼠技不能群，酷似狼贪却畏人。

歃血未乾犹窃粟，岂应秦了又生秦。

释宝昙

释宝昙　鼠狼二首

谩自狼贪只鼠嗔，坏墙穿壁已无邻。

儿童爱惜貍奴惯，生怪苍皇不近人。

释宝昙

释宝昙　嗣秀王生日楚辞

摄提之岁兮厥月惟寅，蓂谁商略兮六荚发春。

揆王初度兮箕横翼陈，纷吾先驱兮康护帝茵，

谓太平本无象兮，何为而生凤麟。

艺兰之九畹兮蕙茝同芬，河润九里兮其源骏奔。

春风兮桃李，芳菲菲兮袭人。

绶累累兮万石，孰前修兮后尘。

阆风兮县圃，归来兮隐沦。

芰车兮荷屋，倚桂枝兮轮囷。

闻韶兮屡舞，凤将九子兮其来下。

玉节兮旌幢，世世兮茆土。

职道德兮维垣，友夔龙兮方虎。

鼂骋兮扶桑，夕望舒兮延伫。

援北斗兮为觞，饮南山兮坠露。

制芙蓉兮裳衣，佩水苍兮陆离。

采芳馨兮杜若，遗云仍兮以时。

问乔松兮安在，将并驾兮焉之。

植大椿兮八千为岁，方蘖芽兮吾其庶几。

释宝昙

释宝昙　送伯才伯仲之官

浣花溪头春可怜，两凫一凫飞上天。

晓窗清净易一卷，兄弟过午无炊烟。

大凫白首古上人，小凫绿鬓东风前。

简书不畏畏泥滓，黄金污人须弃捐。

故山民病公所见，门前万里东吴船。

曩时雷电泣真宰，后世儿女成嫣然。

人生固有浪自许，毛发便窥肝胆全。

主家无地置弦索，妾身已为他人妍。

相携感慨一坠泪，唯我与汝非同年。

出门大笑亦不恶，此意嘿寄飞鸿边。

释宝昙

释宝昙　送灯老住翠山

我家凌云君蒋城，古佛小大犹弟兄。

我痴如佛君甚武，一日放光来四明。

人皆谓君佛出世，趺坐说法如雷霆。

翠山自古龙象窟，春风十里开林坰。

钟声况近王谢宅，一见为君须眼青。

全提佛祖末后句，无败吾事由叮咛。

扶摇直上九万里，顷刻变化抟青冥。

释宝昙

释宝昙　送费恭父

担头蜀货无锱铢，两笼只载先君书。

但知不败乃翁事，报与不报君何须。

渥洼一日新生驹，黄金羁勒安用渠。

西风千里饱刍秣，养此汗血倾京都。

我营北山瓜芋区，君来饮水同饭蔬。

明朝笑出白云去，我恐尘土粘君须。

就中行李愁僮奴，一束诗稿牛腰粗。

是诚痴绝天下无，此子费子西归图。

释宝昙

释宝昙　送傅道士兼呈吴明可给事

往时大斗供一沃，既醉而颠颠可卜。

得钱乞人如弃泥，风雨丛祠夜深宿。

省中诸公六七辈，贵人只许丞相独。

入门穿靴一脚泥，亟今便要道士服。

虎皮冠儿象牙简，感恩扣齿三十六。

今年来自铁柱宫，道许旌阳犹万福。

连灯并床一月语，拊枕歌吟听不足。

有时得酒不肯醉，醉里亲言道机熟。

南昌史君有仙骨，我欲凭风一薰沐，

崇真坊中归去来，卧听玉龙吟一曲。

释宝昙

释宝昙　送黄给事帅湖南

西山束观閒，事岂止载笔。

为郎几黄昏，竟亦坐无术。

平生沥肝胆，辛苦忘蔗汁。

一饮不下咽，再思令人瘠。

向来活国手，试寸功倍尺。

洞庭豺虎群，使者风退鹢。

此行天近远，宣室夜虚寂。

我亦如孤云，它山或相觅。

释宝昙

释宝昙　送李提干兼简李知几太博

伯仲天下士，惯识山中饥。

几年食君粟，一饭书百匙。

谓此真饱否，此饱谁安之。

伯氏昔在京，饭瘦崖书肥。

至今方舟上，儿啼妇褰衣。

仲氏亦远来，裹粮复能几。

卖金买书册，仆夫辍晨炊。

安能问饥饱，自信了不疑。

岁晚盍行道，西风颇劝归。

大贤事业定，试学摩腰围。

释宝昙

释宝昙　送李宰免监镇之官浙西

我自归帆急鼓催，君先一骑抗尘回。

谁知北海樽罍底，亲见东轩长老来。

执手试听枫叶下，打门终待藕花开。

孤灯一曲无公事，万卷吾伊亦壮哉。

释宝昙

释宝昙　送林泽之至五夫

不学相如故倦游，身唯晏子一狐裘。

眼明自可空群象，笔健何妨力万牛。

许我春风还帝所，多君雪浪转船头。

爱山堂下平生梦，试问梅花可忍不。

释宝昙

释宝昙　送楼尚书

九关何为视荒荒，鹓鹭不汝为津梁。

刚风一上九万里，我岂无因来帝旁。

君看玉皇香案上，臣有抹月批云章。

春秋自与易表里，九师三传俱亡羊。

人言夫子身九尺，我谓椽笔聊相当。

斯文岂不妙一世，如御琴瑟思更张。

大夫人今八十六，百拜上赐千秋觞。

朱旛皂盖映华发，鼓舞万籁为笙簧。

如闻民病思药石，可忍岁饥无稻粱。

行行不待勤报政，会有诏书来未央。

释宝昙

释宝昙　送庐山茶与陈大监

庐山瘦入骨，草木无华滋。

啼鸟消息真，春风仅如斯。

山翁少润色，玉雪空自奇。

舌端有小苦，谏味颇似之。

密云天人际，一金无半规。

譬如脍麟凤，虽贵不伐饥。

午窗万松声，清寒初上眉。

口香唾茧纸，真是活国医。

为我只饮此，勿饮甘如饴。

释宝昙

释宝昙　送吕泽父

姓名元自彻东都，旧日河南肯便疏。

利害总关天下事，聪明不惑枕中书。

花迎马首浑无赖，山似人情却有馀。

我亦西湖未归客，重来应得问何如。

释宝昙

释宝昙　送潘恭叔提干往潭州省侍

父子湖海心，岁月易波荡。

长沙固艰难，不在九天上。

风尘护衣篝，花柳谢屏障。

车行无多乘，雷动有馀壮。

阆风吾故游，弱水恨新涨。

诗书饱丘壑，翁事来献状。

入门视颜閒，一笑挟缯纩。

官池凫雁深，洗盏发家酿。

人生果何乐，此乐天所贶。

故山在何许，梦寐或东向。

公如问云何，报我今跌踼。

释宝昙

释宝昙　送潘文叔兼简李文授

趁得官闲且载书，隔墙时唤子云居。

公如碧树有秋意，渠亦清流临浊淤。

盖代勋庸诚有种，凿空道德竟何如。

寄声楚观沧茫外，璧月依然在太虚。

释宝昙

释宝昙　送判院杨道夫

君诗如周郎，年少新将兵。

阿瞒不及语，夜半火到明。

金屋小乔在，国色倾人城。

不见今十年，诗已如此成。

愈谈听愈好，俗间未能评。

石渠苦无诗，日者上意倾。

西南老臣去，不复闻姓名。

公今赋渝州，将与山月鸣。

亦须慰华发，过家濯尘缨。

我有一纸书，山林为子情。

黄金作人累，珍重烦寄声。

释宝昙

释宝昙　送史同叔赴宫教

便催绛帐入王扉，肯落先公第二机。

一鹗未尝凭荐口，诸生今始识抠衣。

宽如北海何妨醉，清似西湖不解肥。

但得家声振金玉，万钉何必问腰围。

释宝昙

释宝昙　送史同叔通判过霅川

莫嫌画鹢北风瞋，苕霅溪声解唤人。

一日便拚千日醉，十分留得九分春。

匣琴书卷先行李，虹星车旆委后尘。

屈指归来须及早，满城桃李正芳新。

释宝昙

释宝昙　送松上人西归兼呈去佞隐君子及其家贤子侄致驰仰之意去佞方舟之子

白云二十七，倒跨杨岐驴。

相当子岁年，力挽千乘车。

佛法全盛日，南方即吾庐。

后来凿空辈，一一人为徒。

诚负子远游，芒鞋费无馀。

百饥仅一饱，抱病几亡躯。

是病何所起，为药当何须。

不如速归休，问津於故吾。

方舟有家学，放光照西都。

寄声为多谢，勿谓今无书。

峨嵋旧时月，夜夜来东吴。

释宝昙

释宝昙　送孙季和知县赴常熟

援琴不怕春风颠，已许桃李同嫣然。

今人政自无此手，昔也子贱今琴川。

争名固浅丈夫事，公益走避如云烟。

共惟圣学本心授，不敬莫大中无传。

吾行敢后天下士，百年人物犹拳拳。

风流往往入诗笥，经济一一归民编。

板舆扶上醉乡日，竹溪便唤姑苏船。

谁云弱水不可到，政成我是蓬莱仙。

释宝昙

释宝昙　送汪仲嘉尚书帅隆兴兼简王公明枢密

又冬一月方岁除，适当公归开府初。

汝离前驱土牛后，我天子律公吹嘘。

臂端橐籥元自如，与民岁年无负租。

民痴望公不愿馀，愿公夕马先朝车。

高牙大纛如浴凫，出没千里来哺雏。

西山莫雨知有无，使君两眼吞江湖。

庐山老子霜髯须，如世界阔造物炉。

两翁故人肯情疏，诚知握粟不可呼，

待作二凤鸣韶图。

释宝昙

释宝昙　送王性之子仲言粹公赴泰州

山阴故侯家，受射几世世。

袖有换鹅经，父子固多艺。

日高卧东床，吾祖得佳婿。

春风镜湖波，一夜雨新霁。

得句见眉睫，郁郁正相似。

先秦多古书，岁晚足奇字。

尽载米家船，长虹贯都市。

平章要风月，幡然适千里。

论士当及时，盐车有騤駬。

善护千金驱，斯民望桃李。

释宝昙

释宝昙　送杨梅

午树碧云合，星虚紫微垣。

赤肌风露香，绕齿冰雪温。

六月瘴雾湿，荔枝照黄昏。

江乡有此族，亦堕梅雨村。

白日走岩谷，红尘倾市门。

相如有酒渴，取密倾银盆。

一赏风味足，无使妨盘飧。

释宝昙

释宝昙　送隐上人还玉峰二首

故山为我小迟留，枫落吴江冷不收。

归去不知身是梦，青灯相对说它州。

释宝昙

释宝昙　送隐上人还玉峰二首

西风已挂沐猴冠，人语溪声亦少宽。

家有如山牛粪火，为君煨栗劝加餐。

释宝昙

释宝昙　送友人

雨意晚方足，秋来先送君。

横拖七尺杖，划破一山云。

白纸凭谁寄，青灯此夜分。

空遗岩底石，萝月漫纷纷。

释宝昙

释宝昙　送于制干二首

十年闲读古人书，不为山川货可居。

便有风声生屐齿，王侯同在一丘墟。

释宝昙

释宝昙　送于制干二首

一笑无烦论古今，就中首肯即吾真。

君今正与司南合，直指何曾更问人。

释宝昙

释宝昙　送袁和叔

孔盏堂深不可摩，却从伊洛晚经过。

马骄不受黄金勒，鲸掣还连碧海波。

三釜禄亲吾未老，一般贯日去如何。

江空木静年华晚，应是斯文合网罗。

释宝昙

释宝昙　送张汉卿左藏

溪间曾语离，夜雨忽悲壮。

俄顷山月明，照我蓬背上。

欹枕念此行，变化或万状。

江湖大圆镜，有此白鸟样。

公言早崛奇，平处谢堤障。

划严如行师，百万未可傍。

畴昔粲可间，发此无尽藏。

我饥寒欲死，甘露扶缯纩。

目视飞鸿卑，未易蒙此贶。

西风束书至，辟户问亡恙。

吾事公所知，它人杂嘲谤。

释宝昙

释宝昙　题道夫东征录

老来气味觉深稳，馀子但知声击撞。

烟云合千态万状，意气吞五湖三江。

如闻日观眇天下，俯视坎井非吾邦。

丈夫出门各一笑，笑罢归来心则降。

释宝昙

释宝昙　题老融斗牛图

牛斗不可近，近则和尔触。

摩抚不动遥，愧山老觳觫。

慰我有生意，怜渠无怒心。

伊谁为证据，断崖枫树林。

释宝昙

释宝昙　题李磐庵西潜图

何人意行山水重，草木惊笑来天风。

茅檐鸡飞犬升屋，屐声疾奏邻家翁。

逢迎初非乃翁事，盆盎净洁求无同。

一犁春雨饱膏沐，千顷秋日加曈曨。

恭惟耕稼我自出，敢与造物论丰凶。

树间井亦颇寒冽，门前石不烦磨礲。

愿公藉石饮此水，鸭猪肥大牛羊丰。

杖藜吾父坐吾祖，日望四海宽租庸。

太平果在放船手，眩诗与画当无穷。

释宝昙

释宝昙　题刘夷叔诗稿后

蜜蜂於花似不薄，肥出两股中边甜。

嗅香嚼蜡总风味，不损花艳何其廉。

刘郎平生堕香国，老鬓不下花飞粘。

可怜酿蜜不满斛，空馀稚乳谁家檐。

释宝昙

释宝昙　题磐庵作玻璃窗

杜陵亦有天尺五，云母不似玻璃深。

西家钟鼓谩劳汝，我自书卷中晴阴。

释宝昙

释宝昙　题磐庵作玻璃窗

晨曦入檐水到户，老子肉醉人眼寒。

博山一丝坐正稳，不许童稚褰帷看。

释宝昙

释宝昙　题平江苑石湖桥壁二首

经纶初不碍躬耕，更复缘诗太瘦生。

莫问雪堂人在否，石湖依旧小桥横。

释宝昙

释宝昙　题平江苑石湖桥壁二首

天与湖光镜样平，道边野草亦知名。

邻翁莫讶归来晚，未必山如锦瑟清。

释宝昙

释宝昙　题寿居仁远浦归帆

筑室江南欲尽头，故将沙尾击行舟。

如何落日苍茫外，一幅西风去不收。

释宝昙

释宝昙　题芜湖吉祥方丈小轩

低著疏篱宽著天，春风不撼楚江船。

无人为挂屋头眼，明日清明花可怜。

释宝昙

释宝昙　题犀浦张震仲竹斋

窗明只辨四时绿，眼老何妨五车读。

江湖商略不盈咫，月露清滋慰吾独。

淋漓舞茵不解醉，颠倒飞花有如屋。

竹外寒溪闻此盟，束书一笑趁鸿鹄。

释宝昙

释宝昙　题岘山图三绝

不见轻裘快马归，遥怜暮雨湿公衣。

岘山十里城南路，灯火家家望翠微。

释宝昙

释宝昙　题岘山图三绝

湛辈而今岂有知，滔滔江汉定何时。

无边落日丹枫外，有客来看堕泪碑。

释宝昙

释宝昙　题岘山图三绝

范子当年意崛奇，道人岁晚墨淋漓，

北风低草牛羊莫，会有人传岘首诗。

释宝昙

释宝昙　题喻弥陀接待院

作成宝钵梅花供，带得金池莲叶香。

百亿万僧同一饱，弥陀接待胜诸方。

释宝昙

释宝昙　题张以道现庵新成

春风窗户雨初乾，恰爱南湖一镜宽。

倒影绝怜飞观近，鸣榔不入莫涛寒。

吾伊声断闻鸥下，舴艋舟轻唤客难。

题作现庵真现否，凭公为问约斋看。

释宝昙

释宝昙　题智门宣弟不击舟

故著青山尽底围，直疑挂起片帆飞。

好风忽送潮声近，啼鸟相呼树影归。

老去六窗谁是伴，颓然一几自忘机。

我初不作京华梦，分取松枝对客挥。

释宝昙

释宝昙　题子陵钓台图三绝

隐约江天汉客星，夜深曾傍紫微明。

山川风物成迁变，犹有洪涛殷啸声。

释宝昙

释宝昙　题子陵钓台图三绝

著我巢由稷卨中，两眉未暇笑吾侬。

断云冻雨严家濑，寂寞何人理钓筒。

释宝昙

释宝昙　题子陵钓台图三绝

帝已龙飞我故鱼，乾坤等是一蘧庐。

夕阳晒却蓑衣了，试问妻孥有酒无。

释宝昙

释宝昙　王大卿挽词三首

白璧连城重，黄金百炼刚。

固应须润色，肯为世低昂。

议论倾馀子，声名彻上方。

冯唐元未老，归计已苞桑。

释宝昙

释宝昙　王大卿挽词三首

少日佳公子，中年古吏师。

霜严公事毕，韵胜客杯迟。

诗律曹刘上，心期籍湜知。

用公浑不尽，一世有馀悲。

释宝昙

释宝昙　王大卿挽词三首

出处诚吾事，园林正及时。

乾坤身老大，兄弟日追随。

生死真谭笑，过逢类别离。

小楼今夜月，照我泪双垂。

释宝昙

释宝昙　为陈天与大监寿

太史笔端云似画，老从星外月如规。

十分酷似梅花瘦，一点非关玉琯吹。

谏草成山安用许，槐庭转日未应迟。

东风快便公须醉，莫问人间是几时。

释宝昙

释宝昙　为高芝大卿寿

江南江北梅雨村，山东山西将相门。

谢天为产此英杰，一洗瘴雾中黄昏。

斯文槃槃古都会，象犀珠玉如云屯。

富商巨贾不易售，独许王谢窥藩垣。

周家草木本忠厚，几遭雨横春风颠。

试将尺箠付其手，定御六辔驰幽燕。

天回地转诚有日，小屈皂盖仍朱幡。

风流太守民父母，向来狱市多平反。

圜扉寂寞度晴书，鼠辈亦复环诸孙。

太平无象此其象，亟挽画鼓当华轩。

黄金百镒锦千两，半以寿客馀歌樽。

功名富贵两成就，我亦鸡犬随腾骞。

释宝昙

释宝昙　为李方舟题东坡赤壁图

大江赤壁黄州村，鱼龙吹血波涛浑。

腥风不洗贼臣泪，暗湿官树旌旗昏。

城南哑哑一笑入，愁日动地回春温。

夜阑魑魅不敢舞，璧月如水舟如盆。

客亲馈鱼妇致酒，北斗可挹天可扪。

当时跨鹤去不返，水仙王家真画存。

百年画史有眼力，东坡晓挂扶桑暾。

释宝昙

释宝昙　为史魏公寿

自公山中去，五醉黄金花。

光明照屋庐，母子双鬓华。

口不名一钱，意将饭胡麻。

天人岂不韪，用舍各有差。

胸中五色石，无补山水涯。

譬如九鼎重，以国不以家。

寄声谢东海，多多寿流霞。

明年凤池日，相近当无譁。

释宝昙

释宝昙　为王漕寿

十日西风便老成，挽回金气愈高明。

朱辬玉节非吾事，雪竹霜松不世情。

未可买山归卜筑，却须持橐慰平生。

如公骨相应仙去，绿发朱颜已有名。

释宝昙

释宝昙　为王公明枢密寿

老子当年此日生，麒麟元在地中行。

岂惟谔谔人争忌，亦对堂堂目屡惊。

持国尚卑千斛力，总戎曾作万夫城。

经纶不似书痴绝，堪与君王造太平。

释宝昙

释宝昙　为王师宣子寿

风入床琴帝梦阑，蓬莱为辍老仙官。

袖曾有缚於菟手，头不须簪獬豸冠。

桃李无言民自乐，冰霜折指吏应寒。

西京人物如南渡，更躐三王一等看。

释宝昙

释宝昙　为王师宣子寿

已办香山铁石心，未妨富贵日侵寻。

荔枝黄压腰围重，琥珀红添盏晕深。

鸾镜黛眉无此画，雁行银甲有馀音。

剩呼歌舞为君寿，道眼何曾外物侵。

释宝昙

释宝昙　为张功甫赋寒绿

君家故多书，馀地看寒绿。

食箪到尚悬，墙小摘杞菊。

霜畦新雨馀，柔条已三沫。

贵不数熊蹯，芳鲜落我腹。

口香唾茧纸，细字烦记录。

平章三百篇，焜耀五千读。

辛夷与杜若，百世亦臣朴。

士饥固其常，吾事已可卜。

归来一粲然，毋待发曲局。

释宝昙

释宝昙　魏南夫丞相挽诗二首

未必山东相，能留塞北声。

一身扶国是，九鼎重吾盟。

水镜人材地，风流月旦评。

早收霖雨去，星角看春耕。

释宝昙

释宝昙　魏南夫丞相挽诗二首

青云纡群绂，白首费符移。

即墨仍飞语，翁归不受私。

凋零唯舌在，汗漫付心期。

手种堂前柳，东风学画眉。

释宝昙

释宝昙　吴知府挽诗三首

妙年声

落，晚岁陈堂堂。

政出诸公右，吾宁一老傍。

园林春婉娩，坟土泪凄凉。

孝友无馀事，新诗入锦囊。

释宝昙

释宝昙　吴知府挽诗三首

小试牛刀在，长驱马足迟。

此生空抱负，真宰孰维持。

道并湖山重，民深雨露思。

何当十围腹，重作北窗期。

释宝昙

释宝昙　吴知府挽诗三首

千里频年别，人来数寄书。

旧题红叶处，犹记白头初。

薤露危如此，庭兰赋有馀。

摩挲东望眼，归泣向吾庐。

释宝昙

释宝昙　武林病中作

病阑无奈客尘婴，百绕西湖梦不成。

白发自怜非故我，青山何事亦斗情。

坡仙未死人安在，处士归来或有盟。

人物风情皆若此，还将老泪月同倾。

释宝昙

释宝昙　喜雨

麦吐经时雨，炉薰一寸云。

叶边先策策，月堕故纷纷。

待趣诗翁语，何曾菜色闻。

问天浑不试，吾欲张吾军。

释宝昙

释宝昙　谢陈思远画山水

莫年爱山心，已作铁样顽。

晨光与意会，起行适沧湾。

峡深石固削，水落树自闲。

腕中百斛力，屋底声潺潺。

释宝昙

释宝昙　谢殿撰挽词二首

政自渊源出，声连海岳清。

固应身列宿，何意晚专城。

一代称遗直，诸公畏老成。

棠阴几人泪，端复为谁倾。

释宝昙

释宝昙　谢殿撰挽词二首

盛德真无愧，吾生亦有涯。

千金故人寿，两部习池蛙。

磊落思前辈，交游念故家。

新阡在何许，目断莫云遮。

释宝昙

释宝昙　兴化存公作竹林新亭雪庵雪林二老同赋次韵

西舍东邻杼轴空，道人满腹贮清风。

竹林笑指归来路，约与禽鱼一饱同。

释宝昙

释宝昙　兴化存公作竹林新亭雪庵雪林二老同赋次韵

年来幽事慰心期，已有溪云彷佛知。

不似山南似山北，直须拄杖叩门时。

释宝昙

释宝昙　玄晖山水

孤云起木末，翠岫插天半。

一窗明暗中，乃有此遐观。

释宝昙

释宝昙　雪

日却山川冻出云，疏疏先自竹边闻。

玉龙不动身千亿，藆葡无香瘦十分。

彷佛夜堂馀火力，凄凉茅屋有人群。

已知报答东皇日，汤饼银丝饭脍芹。

释宝昙

释宝昙　杨郡王挽词二首

智勇吾馀事，精神死不刊。

太山安鼎卫，宝货发泉端。

嫖姚俱前辈，汾阳老故官。

麟麟功第一，须作古人看。

释宝昙

释宝昙　杨郡王挽词二首

乞得身闲日，仍烦卧护归。

将军三尺箠，天子一戎衣。

生死真谈笑，功名愈发挥。

西风卷丹旐，人泪湿斜晖。

释宝昙

释宝昙　仰韩堂连守所作谢艮斋为之记取退之阳山县之诗以名盖先作读书林后

在昔桃李县，而今松桂林。

是诚五马贵，足此万卷心。

有人梦得鹿，旦日果可寻。

斯文天地间，皎如月长临。

东海鳄噀怒，衡山云涨深。

精诚不可触，岂知鹤在阴。

树影陈燕几，松声杂瑶琴。

亦有牙鼓挝，不妨弦诵音。

俯仰道德意，祓除文字淫。

故家事业在，无使霜毛侵。

释宝昙

释宝昙　夜过鉴湖用前韵书所见

湖光晚作镜样平，寂无人声唯橹声。

群峰倒影不可辨，新月半钩如许情。

断蓬散作凫雁过，渔火静入江天明。

移舟快得一枕睡，梦有河神来送迎。

释宝昙

释宝昙　舣舟南渡有怀

待得潮生已夕阳，药炉无火正凄凉。

傍人笑指黄金骨，夜半应须解放光。

释宝昙

释宝昙　用前韵寄吴知府

知有堂堂在故山，忘机未许白鸥闲。

洗心羲易窥三圣，盥手楞严辩八还。

剩著林花供笑粲，唤回春梦付绵蛮。

闻公已是诗成集，一字千金岂易删。

释宝昙

释宝昙　用前韵寄吴知府广德归

好风吹梦到祠山，造物乾忙我自闲。

五日颂声今故在，一春诗债共谁还。

鼠肝虫臂窥前辈，蜗角蝇头战百蛮。

遥指行云为公说，由来此语不须删。

释宝昙

释宝昙　用前韵谢吴知府

闻道江南庾子山，新诗脱手意长闲。

未尝临镜嗟迟暮，更约何人共往还。

我有茅茨依橘柚，自怜风雨竮荆蛮。

悲欢怨怼三千首，乞与无思为一删。

释宝昙

释宝昙　用山谷题借景轩赋史簿清荫

竹君如余子琴张，友此百十庸何伤。

听渠风雨夜深语，撼我窗几无边凉。

起来颠倒急穿袜，直恐吾庐变林樾。

却烦清影过墙来，已约姮娥借明月。

释宝昙

释宝昙　游参寥泉怀东坡参寥二老

两翁无恙时，泉当几何深。

公归百年后，泉没不可寻。

道德载一丘，行人知所钦。

流传一字妙，随喜文字淫。

梦语忽变灭，宁为真实音。

堂堂万钟簴，日莫西湖阴。

我欲撼一翁，以慰邦人心。

斯人如斯泉，魂来月同临。

天高无消息，泪落青枫林。

释宝昙

释宝昙　有怀山行

惯识春山笋蕨甜，只今病枕亦馋涎。

杖藜梦入僧窗去，饭饱茶香最可怜。

释宝昙

释宝昙　又和病中遣怀

闻公多病正缘诗，酷似梅花太瘦时。

故忆主人鸥去近，尚留宾客鹤归迟。

把麾定复追苏子，鼓瑟无因见孺悲。

已办扁舟轻似叶，明年真到习家池。

释宝昙

释宝昙　又和丐祠未报

黄金羁勒閟天闲，何似春山苜蓿间。

白接罗边馀畒蚁，乌皮几外即尘阛。

龙蛇大泽公真是，虎豹重门孰可攀。

示不忘君还有道，卧听人语趁朝班。

释宝昙

释宝昙　又和归南湖喜成

吏退文书苦未醒，湖光靧面适全轻。

风从北户来披拂，鹊傍南枝管送迎。

许我杖藜来宿昔，观公诗律自前生。

艺兰九畹辛夷百，续取诹骚更老成。

释宝昙

释宝昙　又和自官舍梦归南湖

梦中身世亦间关，觉后悬知去不难。

陶令归来犹有酒，子云老去不迁官。

时供采撷花千树，醉共团栾竹万竿。

想见春风更啼鸟，沉香庭院不胜寒。

释宝昙

释宝昙　馀姚江上

山入春江雨不收，江寒得傍翠云裘。

谁家山影风帆转，误作梨花一段愁。

释宝昙

释宝昙　与陈大监乞米

灶间三日怒饥面，老去一豪无木肠。

走乞毗耶半炊玉，归来作舞绕绳床。

释宝昙

释宝昙　与明道者砌墙

吾墙高不满七尺，墙身虽小墙心直。

亦如居士护法城，敢有逾垣德之贼。

古人制度今人为，朱檐碧瓦还差差。

黄金为墙白银壁，个中住处少人知。

释宝昙

释宝昙　与侍讲程自靖州西归会於江陵二首

不以中书老见疏，斯文成就合穷居。

退之彻在南阳后，子美贫於天宝初。

绛帐归来宾客在，玉堂有此丈人欤。

片帆我已东南去，会见含香近紫虚。

释宝昙

释宝昙　与侍讲程自靖州西归会於江陵二首

古天下士亦多艰，魑魅於今合改颜。

道在盖公犹梦见，天怜贾谊得生还。

风休江北一声橹，春尽剑南何处山。

故国异方身健在，也知书眠未斓斑。

释宝昙

释宝昙　与应兄之西湖二绝

终日看山唤不回，却如山骨瘦归来。

白头未老青鞋底，无限江南翠作堆。

释宝昙

释宝昙　与应兄之西湖二绝

它日西湖有此僧，年来怕见发鬅鬿。

一双眸子清於水，想见新诗我不能。

释宝昙

释宝昙　再答吴仲登三绝

芰荷如屋藕如船，闻道江山似辋川。

中有平章云月手，殷动招我尔来前。

释宝昙

释宝昙　再答吴仲登三绝

案上如山一束书，青灯岁月已无馀。

从来笔同天人事，佛祖如何以货居。

释宝昙

释宝昙　再答吴仲登三绝

屈指何人共此行，凉风佳月可怜生。

天教两足为吾用，城市山林勿与争。

释宝昙

释宝昙　再韵谢晁郎中二首

病见春山四打围，茅檐华发只晖晖。

不愁书册无人语，强把杉枝为客挥。

意在未妨身更远，林疏自是月先归。

百年人物如公少，试问何缘道则肥。

释宝昙

释宝昙　再韵谢晁郎中二首

故著文书尽底围，要看江汉濯秋晖。

眼明自可穷诸妄，语妙何妨为一挥。

今日西州成故里，它年东阁许同归。

胸中衮衮平生事，身瘦缘渠不得肥。

释宝昙

释宝昙　再韵谢提举苏道山

手种梧桐一百围，天生鸾凤翳朝晖。

西南人物惟公在，汝颍风流只涕挥。

纵有诗筒怜苦李，岂无药裹要当归。

黑头未用黄金印，且与斯民共瘠肥。

释宝昙

释宝昙　曾知合相宜堂

竹不解俗语，颇识天语香。

经年北窗梦，十倍西湖凉。

隐几湖上人，恰恰修竹长。

有时共竹语，风雨撼一床。

屋间恐飞去，著绣围上方。

念君爱臣心，如爱竹在傍。

亦如夜深月，照我冰雪肠。

闲官固自好，要地庸何伤。

约束万卷书，提携双锦囊。

日边有新宅，不种一亩桑。

朝回碧幢底，真上相宜堂。

释宝昙

释宝昙　赠李磐庵文授

莫年东观有全书，天畀斯文合定居。

镜里一茎无白发，门前十里有黄淤。

文章入手无馀蕴，人物於今固自如。

安得把茅邻近住，打门时复问潜虚。

释宝昙

释宝昙　张约斋生日

何年麒麟飞上天，下视平地为秦川。

九关虎豹不敢去，为作南渡中兴年。

扶持斯文一鸣世，金钟大镛方在悬。

百年人物有如此，旧山乔木今依然。

人言广平心铁石，梅花作赋犹清便。

争如万象落吾手，颠倒捃拾无留妍。

晓窗沉水旋和墨，杂花落纸如云烟。

问渠少室果何事，一笑粲粲成真传。

春风正堕散花手，亦有舞雪相回旋。

愿公道眼皎如日，我欲以寿东家禅。

释宝昙

释宝昙　止水道中闻莺

人间七月炎云升，碧树黄鹂亦可人。

哑咤一声行道外，不知身在故园春。

释宝昙

释宝昙　中庭霜夜月明如昼效李长吉体

庭空若无地，霜月不自寒。

姮娥天上人，腊月犹冰纨。

放开玻璃镜，转向碧玉盘。

人间水晶域，万象梨花团。

骨冷不成寐，起行自槃珊。

巡檐不敢下，恐堕江海宽。

沆瀣入毛骨，清风生肺肝。

有鹤东南来，飞鸣堕我前。

吾与汝仙去，仙家无岁年。

释宝昙

释宝昙　子规

荏苒春三月，声声何处寻。

艰难悲故国，激烈动归心。

血染红英乱，身藏绿树深。

欲归归未得，故故傍人吟。

释宝昙

释宝昙　紫芝图

坐诵行欹忆紫芝，江南有愧断肠词。

后於王母三千岁，始见商山十二枝。

日上宝光应倒射，柱间甘露足华滋。

吾乡岁晚滩声小，忠孝波澜断在斯。

释宝玄

释宝玄　康仙祠

南望青山十里赊，五云深处问琵琶。

从知天子封侯庙，原是神仙卖药家。

释宝印

释宝印　偈二首

日上月下，速如电毂。

又是重新，一阳来复。

湛不摇处，暖生寒谷。

篱落梅华，枝枝粲玉。

贺客街头，亚肩叠足。

借婆裙子拜婆年，不识本来真面目。

释宝印

释宝印　偈二首

将心除妄妄难除，即妄明心道转迂。

桶底趯穿无忌讳，等闲一步一芙蕖。

释宝印

释宝印　偈颂十五首

遍地残红春去也，拍天涨绿兴悠哉。

道人觅甚安心法。达磨当时带不来。

释宝印

释宝印　偈颂十五首

六月初一，烧空赤日。

十字街头，雪深一尺。

扫除不暇，回避不及。

冻得东村廖胡子，半夜著鞋水上立。

释宝印

释宝印　偈颂十五首

虎头带角人难措，石火电光须密布。

假饶烈士荐应难，懵底如何善回互。

释宝印

释宝印　偈颂十五首

便是犹陪句，如何已涉言。

须知言句外，声色不相干。

释宝印

释宝印　偈颂十五首

前箭射人可，后箭射人深。

锺先生没后，此道少知音。

释宝印

释宝印　偈颂十五首

今年月，去年月，

四海九州同皎洁。去年人，

今年人，鼻孔依前搭上脣。

只道年年人与月，一回相见一回新。

或修行，蔌供养，

马师鼓起无风浪。争如此夜十分圆，

人在妙峰孤顶上。

释宝印

释宝印　偈颂十五首

来也宫殿随身，去也笙歌满路。

侍者白头如新，赵州倾盖如故。

释宝印

释宝印　偈颂十五首

佛高一丈，魔高一丈。

正觉山前，无风起浪。

金山个里，佛魔俱丧。

明星现时，且莫欺诳。

无牛乳麋，有德山棒。

为甚如此，真法供养。

释宝印

释宝印　偈颂十五首

雨足敛烟云，山晴开锦绣。

良哉信心人，知有向上穷。

携家上崔嵬，法席为宏开。

五百阿罗汉，掷锡与浮杯。

赴供如云集，寿山增岌岌。

次男慧性开，念念皆迪吉。

径山不覆藏，言外要承当。

风云重际会，归去侍清光。

释宝印

释宝印　偈颂十五首

说法不劳三寸舌，参禅惜取两茎眉。

玉栏干畔青青柳，最好人间二月时。

释宝印

释宝印　偈颂十五首

何似生，合取口，

三世诸佛不知有。日午打三更，

面南看北斗。

释宝印

释宝印　偈颂十五首

律身行业凛冰霜，接物机关走雷电。

七千馀指渴思浆，愿为重提正法眠。

释宝印

释宝印　偈颂十五首

初三十一，中九下七。

众眼难瞒，当机莫惜。

释宝印

释宝印　偈颂十五首

胡张三，黑李四。

不会禅，不识字。

蓦然相见闹篮头，话尽平生各归去。

十日雨，五日风，

讴歌鼓舞乐无穷。

释宝印

释宝印　偈颂十五首

浮玉山头留不住，相携夜过长芦渡。

识得诸方第一机，踏翻船子先归去。

释宝印

释宝印　句

满屋挂碑光耿耿。

释宝印

释宝印　梅林分韵得泽字

江路岁峥嵘，酸风更萧瑟。

发兴访梅花，主盟得诗伯。

孤芳有馀妍，初不带脂泽。

香度竹篱短，影摇溪水碧。

同时饮中仙，著我林下客。

春槽沸滴红，满坐喧举白。

浇胸独茗碗，臭林曾不隔。

公今日边去，陛下正前席。

请看枝头春，中有和羹实。

反骚试与题，不碍心铁石。

释宝印

释宝印　颂古三首

千尺丝纶直下垂，锦鳞拨刺上钩时。

斜风细雨歌归去，醉倒蓬窗百不知。

释宝印

释宝印　颂古三首

水因有月方知静，天为无云始觉高。

独坐孤峰休更问，此时难著一丝毫。

释宝印

释宝印　颂古三首

学佛人人被佛瞒，拨尘见得几何般。

狂风卷地云吹散，独立栏干宇宙宽。

释宝印

释宝印　颂古十八首

有无语默谩徒劳，居士何曾动一毫。

世祖功成三十六，云台争似钓台高。

释宝印

释宝印　颂古十八首

手按吹毛岂易为，两堂要活死猫儿。

赵州上树安身法，多少傍人眼搭{嗤口换目}。

释宝印

释宝印　颂古十八首

一个形骸两姓名，入泥入水可怜生。

回头掣断黄金鏁，肯向毗卢顶上行。

释宝印

释宝印　颂古十八首

竖起拂子封白纸，千里谁知有知己。

行人莫与路为雠，四海五湖王化里。

释宝印

释宝印　颂古十八首

一桡提起定纲宗，直得乾坤大地空。

只为夹山轻放过，至今四海错流通。

释宝印

释宝印　颂古十八首

临济惯白拈，普化惯掣颠。

一场好笑具，后世作三玄。

释宝印

释宝印　颂古十八首

全收全放不通风，点破将来已不中。

礼拜起来虽悟去，街头笑倒李三翁。

释宝印

释宝印　颂古十八首

山之峨峨，水之汤汤。

冷眼觑著，无处惭惶。

释宝印

释宝印　颂古十八首

忽然不然，如铗如钳。

神仙秘诀，父子不传。

释宝印

释宝印　颂古十八首

不疑不彻不失，片片春风狼籍。

至今江北江南，游子徒劳外觅。

休外觅，明如杲日黑如漆。

释宝印

释宝印　颂古十八首

临机一味放憨痴，其毒尤深棒喝时。

堪笑人来夸敏手，得便宜是落便宜。

释宝印

释宝印　颂古十八首

何必不必，金刀玉尺。

甜者如檗，苦者如蜜。

二十年来，无处雪屈。

释宝印

释宝印　颂古十八首

李公要劝张公酒，却被张公罚一杯。

珠绕团团休错会，还家拍手笑哈哈。

释宝印

释宝印　颂古十八首

应口曹源一滴时，谁知依样画猫儿。

袖中三尺龙泉剑，落尽髑髅人不知。

释宝印

释宝印　颂古十八首

衲僧悟易要迷难，无限渔翁失钓竿。

点铁成金犹自可，点金成铁太无端。

释宝印

释宝印　颂古十八首

正月孟春犹寒，从头万种千般。

昨夜虚空落地，和风搭在阑干。

释宝印

释宝印　颂古十八首

胡张三背手张弓，黑李四反身架箭。

直饶啮镞古将军，对面髑髅穿一穿。

释宝印

释宝印　颂古十八首

生铁铸就昆仑儿，眼耳鼻舌如泥块。

西天此土谩纷纭，铁眼铜睛看不破。

释宝印

释宝印　寓宿洞霄

窈窕门前九锁山，琮琤石角千层水。

白云影里阅群仙，风断木犀香未已。

我从青城大面来，羽衣驾鹤欣相陪。

五峰去此在咫尺，肯惜杖屦时徘徊。

释保暹

释保暹　巴江秋夕

巴水寒声去渺茫，半空云树落秋光。

离人此夜和愁宿，不听啼猿亦断肠。

释保暹

释保暹　磻溪

不肯随波自直钩，一朝以道佐成周。

后来亦有人于此，只把渔竿空白头。

释保暹

释保暹　登芜城古台

无处堪高望，城边上古台。

穷秋人独立，落日雁空回，

地险千峰出，霜严万木摧。

迟吟不能下，满眼是尘埃。

释保暹

释保暹　寄白阁元贞

一间归白阁，更不入长安，

绝顶无人上，西凤彻夜寒。

悬崖乘雪度，飞瀑过云看。

应念驰名者，青门得路难。

释保暹

释保暹　寄從弟

天外迹如萍，何人慰远情。

烟霄滞秋薦，水国废春耕。

旅梦寒应断，吟髭白恐生。

无因话消息，一雁度江城。

释保暹

释保暹　寄洪洲新建知县张康

远听弦歌乐部封，放衙乘醉半疏慵。

家辞南越地千里，县管西山有几峰。

人望废田禾影合，吏愁空狱藓痕重。

孺亭应更悲前事，烟草萋萋叫夜蛩。

释保暹

释保暹　寄行肇上人

旧隐湖西寺，青青千万峰。

来书度深雪，归梦断疏钟。

开口与时避。论心似我慵。

流年共衰鬓，昨夜又闻蛩。

释保暹

释保暹　寄徐任

乡园书久断，寒夜起归心。

远路秦关外，啼猿剑树深。

贫游年暗改，醉卧月空沈。

几夕疏林下，相思废静吟。

释保暹

释保暹　江行

渺渺沈清际，回头望即赊。

幽禽飞共阔，野客泛无涯，

浦暗微分树，滩遥半涨沙。

今宵应有月，重得宿薦花。

释保暹

释保暹　金陵怀古

石城秋月满，烟水冷萧萧。

战气悲千古，歌声散六朝。

萤飞宫草暗，霜白井桐凋。

竟日秦淮上，思贤莫可招。

释保暹

释保暹　老僧

鬓毛垂似雪，无语答间人。

拥衲坐终日，浮生知几春。

乘船应林越，提锡记游秦。

半夜寒堂掩，磬声闻四邻。

释保暹

释保暹　秋径

杉竹青阴合，间行意有凭。

凉生初过雨，静极忽归僧。

虫迹穿幽穴，苔痕接断稜。

翻思深隐处，峰顶下层层。

释保暹

释保暹　秋居言怀

默默疏林下，独知秋气浓。

半生犹是客，昨夜更闻蛩。

吟苦人成癖，年衰自长慵。

终期拂衣去，江上有诸峰。

释保暹

释保暹　石席

有状卷不得，间斋惜夜长。

坐来消暑气，睡去入秋乡。

隐隐生寒骨，沈沈发冷光。

何时遂深遁，移取置山房。

释保暹

释保暹　书杭州西湖涉公堂

孤舟孤鹤与孤云，湖上深居自不群，

高卧可能容一榻，青山西岸且平分。

释保暹

释保暹　书派河徐希秀才别业

渺渺渡头路，客心难解携。

半空山远近，寒日水东西。

漾浦渔罾小，飞沙雁阵低。

霜风起深夜，只是欠猿啼。

释保暹

释保暹　书惟凤师壁

草径通深院，秋来心更间。

城中无旧识，门外是他山。

究寂生吟思，持斋得病颜。

寒宵多约我，静话出人间。

释保暹

释保暹　送简上人之洛阳

间身无所滞，独去背春城。

望越乡心断，迎嵩隐思生。

野禅依树远，中饭傍泉清。

相府如投刺，分题有竺卿。

释保暹

释保暹　送蒋白归越

会稽连照水，归意两何亲。

山影到平地，湖光生四邻。

虚窗寒对晓，孤棹远浮春。

未可從耕钓，青云懒致身。

释保暹

释保暹　送人自阙下归天柱

鄐归天柱峰前去，高谢浮名似了心。

林下孤灯一声磬，青猿啼断白云深。

释保暹

释保暹　宿宇昭师房

与我难忘旧，多期宿此房。

眠云归未得，静夜话空长。

草际沈萤影，杉西露月光。

天明共无寐，南去水茫茫。

释保暹

释保暹　途次望太行山

盘影遮空黑。愁生入望赊。

高来难客路，深去断人家。

翠死寒溪水，香残别洞花。

今宵何处宿，山口日将斜。

释保暹

释保暹　忆松江

曾向长洲泛渺漫，沈青空阔鸟飞难，

平沙杳杳夜潮落，别浦依依秋树寒。

间浸客亭浮去棹，冷淹渔屋漾垂竿。

归心早晚悬帆到，是处僧楼更上看。

释保暹

释保暹　早秋间寄宇昭

窗虚枕簟明，微觉早凉生。

深院无人语，长松滴雨声。

诗来禅外得，愁入静中平。

远念西林下，相思合慰情。

释保暹

释保暹　重登文兆师水阁

重来久凭栏，临水景多间。

高树下残照，寒潮平远山。

夜吟长负宿，秋病几思间。

早晚离城里，從兹寄掩关。

释北野

释北野　钓台

自过羊裘七里滩，寻思欲见故人难。

殷勤借问溪边叟，近日谁来把钓竿。

释本

释本　偈

半在河南半在北，一片虚凝似墨黑。

冷地思量愁杀人，叵耐云门这老贼，

释本

释本　偈

五峰家风，南北西东。

要用便用，以橛钉空。

释本

释本　偈二首

清明已过十馀日，华雨阑珊方寸深。

春色恼人眠不得，黄鹂飞过绿杨阴。

释本

释本　偈二首

鲍老当年笑郭郎，郭郎舞袖太郎当。

及乎鲍老当场舞，鲍老郎当胜郭郎。

释本粹

释本粹　龙游石壁

巉岩古径幽，疏林阁秋雨。

小立藓花寒，江清鱼可数。

释本如

释本如　呈法智大师

处处逢头路，头头是故乡。

本来成现事，何必更思量。

释本先

释本先　非风幡动仁者心动颂

非风幡动唯心动，自古相传直至今。

今后水云人欲晓，祖师直是好知音。

释本先

释本先　见色便见心颂

若是见色便见心，人来问著方难答。

更求道理说多般，孤负平生三事衲。

释本先

释本先　明自己颂

旷大劫来只如是，如是同天亦同地。

同地同天作么形，作么形兮无不是。

释本逸

释本逸　偈三首

开口是，合口是，眼下无妨更著鼻。

开口错，合口错，眼与鼻孔都拈却。

佛也打，祖也打，真人面前不说假。

佛也安，祖也安，衲僧肚皮似海宽。

释本逸

释本逸　偈三首

寒原耕种罢，牵犊负薪归。

此夜一炉火，浑家身上衣。

释本逸

释本逸　偈三首

菜园墙倒晴方篵，房店篱穿雨过修。

院宇漏时随分整，儿孙大小尽风流。

释本逸

释本逸　句

有时放步东湖上，与僧遥指远山青。

释本逸

释本逸　句

医王不是无方义，千里苏香象不回。

释本逸

释本逸　句

羒鹤颠崖上，冲天昧米民。

释必万

释必万　孟享仰瞻圣驾

轻尘不动马蹄催，警跸声中圣辇来。

汉代威仪周礼乐，太平天子拜香回。

释辩

释辩　偈

毫厘有差，天地悬隔。

隔江人唱鹧鸪词，错认胡笳十八拍。

欲得现前，莫存顺逆。

五湖烟浪有谁事，自是不归归便得。

释长吉

释长吉　题清辉堂

结庐江上楼，江云日为侣。

江山相掩映，清辉满庭户。

沙暝见归禽，潮回闻去橹。

落景一帘风，残雪半江雨。

中餐嗓云蔡，午坐烹茶乳。

少室傅花旨，南华齐物语。

隐几赜渊源，篆香随玉尘。

爱此坐忘归，东峰月华吐。

释长吉

释长吉　桐柏崇道观

太帝天坛渤澥连，金霞苍壁隔埃尘。

蓬丘不断青禽位，仙仗时来白虎輟。

星籥岂惟壶内景，桃花长媚洞中天。

优游笑把洪崖袂，瞬息人间又几年。

释长吉

释长吉　游栖霞宫

龙虎丹砂炼已成，方瞳绿发佃骨轻。

石床半醉海月冷，芝轩长啸天风清。

时泛绿觥陪侠客，未骑赤鲤归蓬瀛。

朝簪相访惜回驭，屡奏瑶琴太古声。

释长吉

释长吉　赠郡纠陈员外

耿介蕴国器，兹焉纠郡网。

清规禀诗礼，华阀聊簪裳。

才刃挺铦利，心鉴涵辉心。

盘错无以壅，奸邪固难藏。

民冤积已厚，吏局清如霜。

弹雀费明月，补屐烦干将。

火烈金益坚，雪深松愈苍。

英声人弛鹜，壮气方激昂。

凝旒嗣洪业，百辟升贤良。

孰知隐鹄志，即起摩天翔。

释长吉

释长吉　赠台倅徐太博

琼树从芳蕤，灵根植仙圃。

懿哲蕴英才，妙几冲云路。

曲台峻清秩，峨冠凛奇趣。

霞城倅郡条，惠爱春荣布。

心陂万顷澄，群物欣翔鹭。

浮云摈繁虏，虚舟游太素。

庾楼明月情，谢塘春草句。

沙鸟下琴轩，江风起厅树。

飆昂出俗操，益为时贤慕。

异日柏梁游，渊云镶孤步。

释常竹坞　辛巳陈世崇来访说偈

一藏一切藏，错。

随隐随时隐。错。

霭霭春云，眼中金屑。

直饶并到帝王前，总是一团闲落索。

这落索，天将以夫子为木铎。

释成明

释成明　别师

劫火烧成烈焰城，煎下无计拯众生。

请师少念清凉境，此是西天第一程。

释崇岳

释崇岳　白牛接待

田园隐密白牛闲，近揖湖光远对山。

何似踏翻无寸土，上方香积在其间。

释崇岳

释崇岳　柏庭永和尚出世天禧以颂寄之

林下相从知几年，好因缘是恶因缘。

虽然不受灵山记，鼻孔依前著那边。

释崇岳

释崇岳　茶汤会求颂

春风吹落碧桃花，一片流经十万家。

何似飞来峰下寺，相邀来吃赵州茶。

释崇岳

释崇岳　超禅人持钵

秋风飕飕，乘兴悠悠。

因行掉臂，南州北州。

相头买帽，看楼本楼。

格外知音才领略，虎头虎尾一时收。

释崇岳

释崇岳　达磨赞

凤凰城阙，不通水泄。

少室岩前，话作两橛。

赚它人家男女，开眼唤龟作鳖。

释崇岳

释崇岳　达磨赞

直指西来，分明祸胎。

渡江面壁，偷心未息。

从兹皮髓分张，轰起青天霹雳。

释崇岳

释崇岳　达磨赞

一苇渡江，无处埋藏。

分皮分髓，瞒神謼鬼。

忙忙直向西归，不知失却只履。

释崇岳

释崇岳　大成藏主请赞

一段风光，宁容描邈。

祖祖相传，将错就错。

不以佛法作人情，掣电机前活卓卓。

释崇岳

释崇岳　大巅和尚赞

赶首座出院，勘三平中箭。

放过韩文公，钩头通一线。

谩道昼夜一百八，也是和盲悖诉瞎。

释崇岳

释崇岳　道岩首座请赞

人我如山，狠气如云。

炊无米饭，接不来人。

电光影里宾主分，不是冤家不与邻。

释崇岳

释崇岳　福州内檗送广州化主

不住烟萝第一层，翻身要勘岭南能。

谓言檗峤三千指，不比黄梅七百僧。

释崇岳

释崇岳　观音赞

月团团，星斗寒。

风振海，雷破山。

圆通大士，瑞应人间。

释崇岳

释崇岳　黄檗送花化主

百草头边法战时，钥旗未展露全威。

直饶陆羽知端的，也落吾家第二机。

释崇岳

释崇岳　惠康伯宣教请{阩堂举张拙秀才问长沙百千诸佛只闻其名未审居何国

黄鹤楼前一首诗，把将扫箒画娥眉。

百千诸佛真消息，觌面分明举似伊。

释崇岳

释崇岳　惠文伯居士请赞

不著佛求，不著法求。

人天眼目，佛祖冤雠。

香岩下指南作北，剑池上看楼打楼。

机轮妙转一丝头，不得鲵鲸不肯休。

释崇岳

释崇岳　惠文伯居士请赞

这个贼，无面目。

指东南，看西北。

不住云居，又憎荐福。

自知不解守丛林，永劫甘心入地狱。

释崇岳

释崇岳　惠文伯居士请赞

这汉生来无状，佛祖亦难近傍。

趯出金圈栗蓬，开口不在舌上。

释崇岳

释崇岳　惠文伯居士请赞

是人道渠执拗，不知年老成魔。

偏要时时入室，所招怪恨者多。

阿呵呵，屈指东西谁似它。

咄。

释崇岳

释崇岳　惠文伯居士请赞

助下三拳，拦顋一掌。

据令而行，谁知痕痒。

转身一拶验来端，杨岐种草铁心肝。

释崇岳

释崇岳　惠文伯居士请赞

无卓锥之地，有无伸之宝。

元不用安排，拈来用恰好。

没人情，佛亦扫。

这般村僧，脱空到老。

释崇岳

释崇岳　惠文伯居士请赞

行脚不到庐山，住院只在江浙。

偏要冷笑诸方，忘却自家百拙。

讨便宜，破邪说。

一锥一劄，不妨凛冽。

释崇岳

释崇岳　偈颂一百二十三首

三人证龟作鳖，有口都不能说。

须弥顶上浪滔滔，大洋海里遭火爇。

别别，金色头陀曾漏泄。

释崇岳

释崇岳　偈颂一百二十三首

春风浩荡，古佛榜样。

春水潺湲，忽著眼看。

灯笼跳入露柱，佛殿走出三门，

撞著个无面目汉。却道众口难调，

须是临机妙转。

释崇岳

释崇岳　偈颂一百二十三首

有问西来便答东，从教人笑我佯聋。

白云乍可离青嶂，明月难教下碧空。

释崇岳

释崇岳　偈颂一百二十三首

万般施设不如常，又不惊人又久长。

谁知远烟浪，别有好思量。

释崇岳

释崇岳　偈颂一百二十三首

太虚挂剑全生杀，星驰电卷烟豁粗。

可中谁是出头人，长啸一声天地阔。

释崇岳

释崇岳　偈颂一百二十三首

衲僧一拶，钵盂口阔。

天下杨岐，望林止渴。

释崇岳

释崇岳　偈颂一百二十三首

弥勒真弥勒，分身千百亿。

时时示时人，时人皆不识。

释崇岳

释崇岳　偈颂一百二十三首

元正改旦，来千去万。

物物咸新，眼上生尘。

拶破多年桃核里，分明只是旧时人。

释崇岳

释崇岳　偈颂一百二十三首

有利无利，不离行市，

张公吃酒李公醉。伸脚打睡有来由，

才放醒醒成忌讳。非不非，

是不是。遇贵即贱，

遇贱即贵。狸奴白牯念摩诃，

祖师不会西来意。

释崇岳

释崇岳　偈颂一百二十三首

月旦曰朔，月圆曰望。

八字打开，有收有放。

萨怛阿竭，二千年前。

摩醯首罗，顶门正眼。

觌面提持，生铁门限。

俊底撩起便行，漆桶一任板。

释崇岳

释崇岳　偈颂一百二十三首

一不成，二不是，

突出眼晴失却鼻。少林刚自觅安心，

瞎驴不受灵山记。

释崇岳

释崇岳　偈颂一百二十三首

千年田，八百主，

郎当屋舍没人修，不风流处也风流。

释崇岳

释崇岳　偈颂一百二十三首

生平活计一丝头，啸月迎风得自由。

管甚澄江兴逆浪，等闲平步过沧洲。

释崇岳

释崇岳　偈颂一百二十三首

妙用纵横，十方坐断。

未谙此脉，举步犹难。

释崇岳

释崇岳　偈颂一百二十三首

冶父方丈，了无遮障。

拳踢相应，当仁不让。

妙转绵绵一脉通，谁知灭却临济宗。

释崇岳

释崇岳　偈颂一百二十三首

冶父站风，别无道理。

家田米饭，早眠晏起。

洗面摸著鼻，啜茶滋却嘴。

释崇岳

释崇岳　偈颂一百二十三首

冶父山门斋粥粗，文章佛法一时无。

地炉些子无烟火，且与禅人乐有余。

释崇岳

释崇岳　偈颂一百二十三首

晷运推移，日南长至。

上下四维，庆无不利。

释崇岳

释崇岳　偈颂一百二十三首

雪雪，明明漏泄。

枯木开花，虚空迸裂。

无位真人彻骨寒，灯笼露柱眉毛结。

忽然晴，没可说，

齐贺丰年好时节。

释崇岳

释崇岳　偈颂一百二十三首

元正改旦，事事成现。

有时放行，有时坐断。

不惜两茎眉，和坐盘掇转。

佛法世法，都卢一片。

既是拂法世法，如何得成一片，

但辨肯心，必不相赚。

释崇岳

释崇岳　偈颂一百二十三首

今朝结制，丛林体例。

长期短期，似兀如痴。

离四句，绝百非，

大家相聚吃茎虀。

释崇岳

释崇岳　偈颂一百二十三首

今朝五月端午节，衲僧门下无一说。

千妖百怪逢潜踪，万里长天一条铁。

释崇岳

释崇岳　偈颂一百二十三首

江月照，松风吹，

永夜清霄何所变。无孔笛吹云外曲，

相逢知我者还稀。

释崇岳

释崇岳　偈颂一百二十三首

十五已前取不得，十五已后舍不得。

正当十五日，筑著磕著七花八裂，

明眼衲僧只得一橛。

释崇岳

释崇岳　偈颂一百二十三首

入得冶父门，不避冶父剑。

剑下蓦翻身，为君通一线。

吃底劈胸拳，透底生铁面。

莫怪粗粝藜，方便没方便。

释崇岳

释崇岳　偈颂一百二十三首

秋光清浅时，白露和烟岛。

良哉观世音，全身入荒草。

一镞破三关，低头何处讨。

释崇岳

释崇岳　偈颂一百二十三首

日可冷，月可热，

众魔不能坏真说。且道如何是真说，

钵盂一日两度湿。

释崇岳

释崇岳　偈颂一百二十三首

冶父生来百拙，开口都无一说。

今圾指空画空，笑倒清风明月。

释崇岳

释崇岳　偈颂一百二十三首

一方一所，丛林保社。

或废或兴，截铁斩钉。

推倒嘉州大像，扶起迦叶师史，

管取曹源一派清。

释崇岳

释崇岳　偈颂一百二十三首

当阳显赫，神龙妙诀。

倒岳倾湫，雷轰电掣。

释崇岳

释崇岳　偈颂一百二十三首

有句无句，如藤倚树。

筑著磕著，了无回互，

八臂那吒留不住。

释崇岳

释崇岳　偈颂一百二十三首

只个长行粥饭僧，江南江北震乾坤。

而今又却随他去，讨甚杨岐八世孙。

释崇岳

释崇岳　偈颂一百二十三首

入门正路，不容回互。

千人万人，当阳蹉过。

释崇岳

释崇岳　偈颂一百二十三首

要行便行，要坐便坐。

自古自今，只是这个。

释崇岳

释崇岳　偈颂一百二十三首

一著高一著，一步阔一步。

坐断佛祖关，迷却来时路。

释崇岳

释崇岳　偈颂一百二十三首

十五日已前取不得，十五日已后舍不得。

正当十五日，取即是，

舍即是。问汝问余都不会，

可怜只解那斯祁。

释崇岳

释崇岳　偈颂一百二十三首

荐福住院，事事万现。

露柱灯笼，三门佛殿。

若上若下，和光同尘。

有时又却，神头鬼面。

释崇岳

释崇岳　偈颂一百二十三首

张弓架箭鱼游网，物外安身鸟入笼。

生杀尽时蚕作纎，如何透得这三重。

释崇岳

释崇岳　偈颂一百二十三首

达磨九年面壁，二祖立雪齐腰。

三人证龟成鳖，一块顽铜钝铁。

释崇岳

释崇岳　偈颂一百二十三首

杀人刀，活人剑。

那叱眼晴，金刚正焰。

咬定牙关，赤心片片。

释崇岳

释崇岳　偈颂一百二十三首

有解有结，虚空钉橛。

无解无结，咬著生铁。

二千年代错流传，天下衲曾无处雪。

雪不雪，崖崩石裂。

释崇岳

释崇岳　偈颂一百二十三首

莫莫，大海乾枯，

须弥倒卓。逆行顺行，

将错就错，明眼衲僧休卜度。

释崇岳

释崇岳　偈颂一百二十三首

分明月上长珊瑚，一段风光烁太虚。

大地众生同受用，如来藏里本来无。

释崇岳

释崇岳　偈颂一百二十三首

哭不彻，笑不彻，

倒腹倾肠向君说。父子非亲知不知，

抬头脑后三斤铁。

释崇岳

释崇岳　偈颂一百二十三首

海上争驰老柏庭，生憎佛祖长无明。

蓦然打个翻身转，依旧龙门一派清。

释崇岳

释崇岳　偈颂一百二十三首

仰面不见天，低头不见地。

吃饭了噇眠，圣谛第一义。

释崇岳

释崇岳　偈颂一百二十三首

今朝正月半，举个旧公案。

一灯百千灯，千人万人看。

百草头边，威音那畔。

相逢若是个中人，终不随他光影转。

释崇岳

释崇岳　偈颂一百二十三首

万户千门到者稀，一挨一拶在临时。

威音那畔真消息，不是知音莫与知。

释崇岳

释崇岳　偈颂一百二十三首

荐福少方便，拳头如掣电。

千眼地摸索，千耳不可见，

家家门首透长安。

释崇岳

释崇岳　偈颂一百二十三首

威音那畔真消息，累及瞿野老祖翁。

四十九年颠倒说，人间天上谩流通。

释崇岳

释崇岳　偈颂一百二十三首

五月端午，荐福直举不会，

诸方书符呪土。风从虎兮云从龙，

千妖百怪自潜踪。

释崇岳

释崇岳　偈颂一百二十三首

今朝九月二十，莫怪光阴电忽。

游人南北憧憧，不识自家城邑。

眨之眉毛从此入。

释崇岳

释崇岳　偈颂一百二十三首

十方同聚会，个个学无为。

此是选佛场，主空及第归。

释崇岳

释崇岳　偈颂一百二十三首

春风似箭，春雨如膏。

旷劫来事，不隔丝毫。

释崇岳

释崇岳　偈颂一百二十三首

行亦禅，坐亦禅，

语默动静体安然。匝地普天收不得，

都来不直半分钱。

释崇岳

释崇岳　偈颂一百二十三首

石巩张弓，鲁祖面壁。

正令不行，拗曲作直。

释崇岳

释崇岳　偈颂一百二十三首

欲得现前，莫存顺逆。

祖师来也还见麽，切忌扶篱摸壁。

释崇岳

释崇岳　偈颂一百二十三首

空手把锄头，蚊子上铁牛。

步行骑水牛，黄河水逆流。

人从桥上过，猛虎当路坐。

桥流水不流，佛祖是仇雠。

释崇岳

释崇岳　偈颂一百二十三首

五年於此谩随缘，去住无心自坦然。

六月霏霏飘端雪，须知别是一壶天。

释崇岳

释崇岳　偈颂一百二十三首

有时堆堆坐禅，有时一向打哄。

年来行脚衲僧，都是个般病痛。

报君知，休打哄。

入门拚却个浑身，头头自有生蛇弄。

释崇岳

释崇岳　偈颂一百二十三首

五祖老人好语，只为探头太过。

香山有个方便，也要诸人共知。

透得金刚圈，细嚼铁馂馅。

一饱忘百饥，始信不相赚。

释崇岳

释崇岳　偈颂一百二十三首

年去年来贫复贫，祖师抬脚重千斤。

愁人莫向愁人说，说向愁人愁杀人。

释崇岳

释崇岳　偈颂一百二十三首

铁山崩倒压银山，盘走珠兮珠走盘。

密把鸳鸯闲绣出，金针终不与人看。

释崇岳

释崇岳　偈颂一百二十三首

半雨半晴，桃红李白。

点著便行，不劳啗啄。

释崇岳

释崇岳　偈颂一百二十三首

青天白日，悟个什麽。

咄咄咄，骊珠击碎苍龙窟。

释崇岳

释崇岳　偈颂一百二十三首

第七个没尾巴，不落群队独露爪牙。

拟心凑泊终难见，须信莲开火里花。

释崇岳

释崇岳　偈颂一百二十三首

静处闹浩浩，闹中静悄悄。

钟动月黄昏，鸡鸣五更早。

拄杖子，却懊恼，

可惜好光阴，等闲空过了。

释崇岳

释崇岳　偈颂一百二十三首

坐断毗卢枯，超然亘古今。

万缘俱剔脱，一片祖师心。

释崇岳

释崇岳　偈颂一百二十三首

入门一句，宾主历然。

不劳弹指，天宽地宽。

壶中消息异人间。

释崇岳

释崇岳　偈颂一百二十三首

一著高一著，一步阔一步。

明眼人前，犹涉路布。

凤栖不在梧桐树。

释崇岳

释崇岳　偈颂一百二十三首

佛眼觑不得，祖师提不起。

石裂崖崩，掀翻到底。

不风流处更风流，也是波斯入闹市。

释崇岳

释崇岳　偈颂一百二十三首

恁麽恁麽，牵犁拽杷。

不恁麽不恁麽，泥多佛大。

临济三玄，赵州勘破鼻孔大。

释崇岳

释崇岳　偈颂一百二十三首

欲得大用现前，直下顿忘知见。

诸见若尽，昏雾不生，

大智洞然。

释崇岳

释崇岳　偈颂一百二十三首

今朝九月初一，祝圣升堂已毕。

若是达磨儿孙，瞥转云门念七。

释崇岳

释崇岳　偈颂一百二十三首

诸方如法开炉，虎丘家风淡泊。

拈出个铁馂馅，个里宁容啗啄。

休啗啄，丹霞烧木佛，

院主眉须落。

释崇岳

释崇岳　偈颂一百二十三首

一人打毡拍板，一人吹无孔笛。

梵音清雅，令人乐闻。

且道是什么曲调，洞庭山脚太湖心。

释崇岳

释崇岳　偈颂一百二十三首

年去实不去，年来实不来。

山僧都不会，露柱笑咍咍。

释崇岳

释崇岳　偈颂一百二十三首

深闻浅悟，三更问路。

深悟浅闻，痛处遭针。

胡卢子，放教沉。

莫将闲学解，埋没祖师心。

释崇岳

释崇岳　偈颂一百二十三首

总是掩耳偷铃，殊不知甘贽有收有放，

首座彻底惺惺。云收雨霁长空阔，

一对鸳鸯画不成。

释崇岳

释崇岳　偈颂一百二十三首

今朝五月五，粗言及细语。

会得也寻常，不会超佛祖。

释崇岳

释崇岳　偈颂一百二十三首

去却一，拈却七，

佛祖玄关元不识。百尺竿头掉臂行，

笑指西方日头出。透金圈，

吞栗棘，明眼衲僧没气息。

释崇岳

释崇岳　偈颂一百二十三首

灵源洞彻，真照无边。

万机旋复，十方目前。

圣中圣，天中天，

最尊贵，复何言。

文明齐北极，睿算等南山。

释崇岳

释崇岳　偈颂一百二十三首

怀州牛吃禾，益州马腹胀。

天下觅医人，灸猪左膊上。

也好笑，也堪悲，

耳垛元来两片皮。

释崇岳

释崇岳　偈颂一百二十三首

十月瑞庆节，真人降中天。

万国葵藿心，虔祝一炉烟。

龙图凤历等乾坤，睿算弥隆亿万年。

释崇岳

释崇岳　偈颂一百二十三首

一不做，二不休，

宾主互换有来由。焦砖打著连底冻，

赤眼撞著火柴头。

释崇岳

释崇岳　偈颂一百二十三首

有句无句，如藤倚树。

孟八郎汉，便恁麽去。

苏噜苏噜。

释崇岳

释崇岳　偈颂一百二十三首

是即全是，非即全非。

大用现前，携手同归，

不知犹自涉离微。

释崇岳

释崇岳　偈颂一百二十三首

打睡坐禅，坐禅打睡。

有利无利，不离行市。

老黄檗，太憨痴，

深耕浅种少人知。

释崇岳

释崇岳　偈颂一百二十三首

世尊三昧，文殊三昧，

总在拂子头上。卧龙才奋迅，

丹凤便翱翔。

释崇岳

释崇岳　偈颂一百二十三首

百丈耳聋，黄檗吐舌。

后代儿孙，半生半灭。

破沙盆，曾漏泄，

炎天六月飘霜雪。

释崇岳

释崇岳　偈颂一百二十三首

倾尽宝山宝，全身入荒草。

若是凤凰儿，不向那边讨。

释崇岳

释崇岳　偈颂一百二十三首

万法是心光，诸缘惟性晓。

本无迷悟人，只要今日了。

释崇岳

释崇岳　偈颂一百二十三首

灵隐开炉，火种全无。

将无作有，孰辨精粗。

拟议乌藤劈脊搂，从教个个嘴卢都。

释崇岳

释崇岳　偈颂一百二十三首

东过西西过东，主中宾宾中主。

大地全收，千差一举。

打鼓普请看，通身是泥土。

释崇岳

释崇岳　偈颂一百二十三首

仰面不见天，低头不见地。

眉毛在眼上，鼻孔里出气。

易分雪里粉，难辨墨中煤。

释崇岳

释崇岳　偈颂一百二十三首

今朝十五，升堂直举。

全主全宾，灯笼露柱。

不是佛，不是祖。

剔起两茎眉，三更日卓午。

释崇岳

释崇岳　偈颂一百二十三首

年年此日泼恶水，个事从悉达多起。

自云遍界独称尊，后代儿孙谁管你。

释崇岳

释崇岳　偈颂一百二十三首

忽雨忽晴，天平地平。

释迦弥勒，打失眼睛。

释崇岳

释崇岳　偈颂一百二十三首

借手行拳，惊群动众。

龙门上客，未举先知。

若不然者，灵隐失利。

释崇岳

释崇岳　偈颂一百二十三首

大人具大见，大智得大用。

一举定千差，百发而百中。

密赞中兴业，了无毫末共。

福如沧海寿如山，赫赫声名继前踵。

释崇岳

释崇岳　偈颂一百二十三首

青天复青天，打失髑髅前。

看看日又过，争教人少年。

释崇岳

释崇岳　偈颂一百二十三首

道人相见，如如不变。

同气连枝，略通一线。

笑揖飞来峰，大家看佛面。

释崇岳

释崇岳　偈颂一百二十三首

西天四七，唐土二三。

天下老和尚，的的相承，

不容眨眼，老德山因甚拆却佛殿。

释崇岳

释崇岳　偈颂一百二十三首

第一义谛，分文不直。

略露机锋，青天霹雳。

恁麽恁麽，不识不识。

释崇岳

释崇岳　偈颂一百二十三首

急水波心下直钩，鱼龙暇蟹一时收。

祖师活计无多子，恼乱春风卒未休。

释崇岳

释崇岳　偈颂一百二十三首

言无展事，语不投机。

承言者丧，滞句者迷。

和底掀翻了，赵州东院西。

释崇岳

释崇岳　偈颂一百二十三首

千圣不传到今日，口上著来无等匹。

洞庭山脚太湖心，行人路上空啾唧。

释崇岳

释崇岳　偈颂一百二十三首

诸佛降生，鼻直眼横。

打与狗吃，据令而行。

汉通正法眼，日午打三更。

释崇岳

释崇岳　偈颂一百二十三首

今朝月半，见成公案。

临济德山，犹是钝汉。

灵隐恁麽道，也是不著便。

释崇岳

释崇岳　偈颂一百二十三首

百尺竿头弄险，是非海里横身。

更有全提底时节，只堪惆怅不堪陈。

释崇岳

释崇岳　偈颂一百二十三首

这僧不妨懵懂，白兆终是惺惺。

不惺惺，药因救病出金瓶。

释崇岳

释崇岳　偈颂一百二十三首

不著佛求，不著法求，

不著僧求。扬帆鼓棹，

任性优游。收舍南州与北州，

都卢无有一丝头。

释崇岳

释崇岳　偈颂一百二十三首

绝罗笼，脱羁锁。

虽是善因，而招恶果。

释崇岳

释崇岳　偈颂一百二十三首

从门入者，不是家珍。

拶倒灯笼柱嗔。

释崇岳

释崇岳　偈颂一百二十三首

梵志翻著袜，摩耶生悉达。

声迹不相干，今朝四月八。

释崇岳

释崇岳　偈颂一百二十三首

识不识，见非见。

说易说难如油入曲。

释崇岳

释崇岳　偈颂一百二十三首

世尊良久，维摩默然。

便恁麽去，十万八千。

释崇岳

释崇岳　偈颂一百二十三首

开炉开炉，柴炭全无。

星儿火种，照彻十虚。

释崇岳

释崇岳　偈颂一百二十三首

有你不有我，有我不有你。

咬定牙关，齐之以礼。

释崇岳

释崇岳　偈颂一百二十三首

端居丈室，青天白日。

窦八布衫，云门念七。

释崇岳

释崇岳　偈颂一百二十三首

一二三四五，五四三二一。

风过树头摇，天晴日头出。

会得日头出，不公而自屈。

释崇岳

释崇岳　偈颂一百二十三首

两刃交锋，略通一线。

有耳者闻，有眼者见。

释崇岳

释崇岳　偈颂一百二十三首

达磨达磨，不识这个。

直指单传，胡挥乱做。

释崇岳

释崇岳　接待

茶饭家常没可陪，临机元不在安排。

门前有客来相访，试问朝从何处来。

释崇岳

释崇岳　金华圣者赞

千兵不若一将，伎俩何如帐样。

不识古佛定光，稽首猪头和尚。

释崇岳

释崇岳　九祖赞

半生足不履地，轩知路遍天涯。

得个冬瓜印子，至今自目瞠口呿。

释崇岳

释崇岳　亮典座归中峰庵

太白峰高宇宙低，先师灵骨不曾移。

儿孙个个且如许，路上行人口似碑。

释崇岳

释崇岳　林上人归蜀

明明此事不由他，吃饭无端咬著沙。

自己灵光皆丧尽，三千里外摘杨花。

释崇岳

释崇岳　临济赞

一棒一喝，倾湫倒岳。

凌蔑吾宗，这白拈贼。

释崇岳

释崇岳　临终偈

来无所来，去无所去。

瞥转玄关，佛神罔措。

释崇岳

释崇岳　鞔法鼓求颂

内空外空内外空，一声才举迅雷风。

流通佛法无多子，千古灵山灵象雄。

释崇岳

释崇岳　孟府判令嗣求法名兴璞

真璞无瑕，实际无涯。

心空及第

需耀邦家。

释崇岳

释崇岳　孟知府令嗣求法名兴福

兴福奇儿，福无边表。

一点灵台，青天月皎。

释崇岳

释崇岳　密庵先师赞

咬猪狗之手讨巴鼻，奋劈胸之抴3瞎却顶门。

出达磨身血，断衲僧命根。

纤毫不肯放过，丛林为雠为冤。

个般种草决，定累及儿孙。

释崇岳

释崇岳　南侍者还莆阳

若将此语定宗纲，任是灵山未厮当。

大地撮来无粟粒，令人翻忆老曾郎。

释崇岳

释崇岳　能仁光睦长老画师顶相请赞

恣拍盲性，用劈胸拳。

并荡三玄三要，管甚栗棘金圈。

渠侬已是灭胡种，不知将底付儿孙。

释崇岳

释崇岳　庞居士赞

心空及第，深根固帝。

共说无生，异类中行。

恼乱禅家至今日，不知日午打三更。

释崇岳

释崇岳　且侍者持钵

灵山无法与人传，临济宗风尽灭门。

唯有道人知此意，赤心扶起破砂盆。

释崇岳

释崇岳　衢州祥符僧堂帐化士

满堂蟠蛰卧僧龙，一片闲云下碧空。

舒卷当机元自在，从教蚊蚋弄狂风。

释崇岳

释崇岳　三衢椿监寺修造佛殿

黄面瞿野放搭痴，千方百计讨便宜。

而今无著浑身处，却要儿孙盖覆伊。

释崇岳

释崇岳　山居

路巑人稀到，穷居称野情。

云开空自阔，月落夜深清。

风动数茎草，鸟啼三四声。

个中无限意，唯我与谁评。

释崇岳

释崇岳　师警维那请赞

冤有头，债有主。

鳖鼻蛇，白额虎。

活捉生擒，当阳直举，

发杨须是千钧弩。

释崇岳

释崇岳　师肇首座请赞

这个汉，太愚痴。

一句子，佛不知。

临济老，客作见。

四天下，更有谁。

拟开口，劈胸椎。

肇首座，莫学伊，

学伊彼此落便宜。

释崇岳

释崇岳　示丁都院

镬汤炉炭三禅乐，剑树刀出大觉场。

此日拨开心地印，了无佛法可商量。

释崇岳

释崇岳　示丁都院

三千条法为今时，一性圆明要自知。

会得自知知底事，人间何处不光辉。

释崇岳

释崇岳　示葛都院

从来佛法无多子，利益人天越古今。

棒喝交驰难近傍，信知彻底老婆心。

释崇岳

释崇岳　示惠文伯宣义二偈

见色分明便见心，此心非我亦非人。

临机不用从它觅，信手拈来著著新。

释崇岳

释崇岳　示惠文伯宣义二偈

盘走珠兮珠走盘，静中消息闹中看。

一毫头上忘知解，始觉从前被眼瞒。

释崇岳

释崇岳　示如净禅人

劈面三拳，连顋两堂。

撒手悬崖，丧尽伎俩。

德云不在别峰上。

释崇岳

释崇岳　示如理道友

如如不动已周遮，理事驰求路转赊。

直下踏翻樵子径，知君未到葛洪家。

释崇岳

释崇岳　示汪居士

参祥悟道梁泥沙，见佛与祖生冤家。

破尘破的栽荆棘，壁立万仞有譫讹。

也大差，也大差，

一刀两段，火里莲花。

十分无伎俩，处处有生涯。

释崇岳

释崇岳　示智弼礼混源塔

相逢不相识，去后空相忆，

灵骨撒长江。清风有何极极识，

滔滔浪里休寻觅。

释崇岳

释崇岳　释迦出山相赞

弃轮王位放痴獃，夜半逾城心未灰。

冷坐六年无折合，有何面目出山水。

释崇岳

释崇岳　思齐化士

拔剑红尘斩万机，直教佛祖浪头低。

我侬赢得呵呵笑，老倒思贤愧不齐。

释崇岳

释崇岳　送光长老住显亲

同条端的不同条，个个沩山水牯牛。

一做这般虫豸去，牵犁拽杷几时休。

释崇岳

释崇岳　送化主

即心即佛眼中屑，非心非佛转乖真。

大唐国里无南北，尽是灵山一会人。

释崇岳

释崇岳　送化主

劳生扰扰梦喧哗，梦破喧哗也大差。

云净水天江上望，一轮皎洁落谁家。

释崇岳

释崇岳　送化主

把得袈娑裹草鞋，相逢只麽笑咍咍。

孔门弟子还知否，曾向灵山及第来。

释崇岳

释崇岳　送化主

百亿分身利有情，驴顋马颔实难明。

有时闹里聊伸手，意在钩头不在星。

释崇岳

释崇岳　送化主

日用分明直似弦，不将佛法污心田。

自言世上无仙客，老倒维摩得半边。

释崇岳

释崇岳　送化主

不依本分要参禅，卖了山前祖父田。

赤手出门无活计，好儿终不使爷钱。

释崇岳

释崇岳　送化主

败坏多年笤箒樁，等闲拈起定宗纲。

这些标格天然别，不比诸方孟八郎。

释崇岳

释崇岳　送琉书记还长乐

相见相从道自亲，妙高峰顶谩因循。

业风忽起波涛恶，一锡飘然到七闽。

释崇岳

释崇岳　送琉书记还长乐

瓯闽佛法半生灭，江浙丛林日渐凋。

携手十年如一默，孰云生死不同条。

释崇岳

释崇岳　送琉书记还长乐

迢迢故国三千里，忽忆萿堂送别时。

拄杖生风兴何极，楚天辽邈远山低。

释崇岳

释崇岳　送鹿野珍禅友还七闽

共处十年真岁寒，山边水边相盘桓。

拶倒几回扶不起，未尝说著祖师关。

释崇岳

释崇岳　送鹿野珍禅友还七闽

密庵的子是冤雠，疾焰过风第二筹。

笑里一场无折合，不容提掇转风流。

释崇岳

释崇岳　送鹿野珍禅友还七闽

千差坐断路头通，万里乡关一信风。

不负灵山亲记莂，好音专待寄来鸿。

释崇岳

释崇岳　送普岩维那

冶父门庭索索，东湖风波甚恶。

知心能有几人，万里秋天一鹗。

释崇岳

释崇岳　送谦侍者还乡省亲

有句无句藤倚树，铁壁银山没回互。

三千里外面尊堂，一毫头上全体露。

睦州谩说编蒲屡，新丰卖峭不归去。

今人不比昔时人，出门便是还乡路。

释崇岳

释崇岳　送泉州化主

少林无孔笛横吹，此曲谁人和得亲。

向晓洛阳江上路，一声唤起几多人。

释崇岳

释崇岳　送听首座之弋阳兼呈陈郎中

当头一著没巴鼻，坐断诸方成忌讳。

此心不向白云闲，一锡飘然下层翠。

晦庵过犯弥天大，居士无端也捏怪。

至今落赚有谁知，也要大家偿夙债。

释崇岳

释崇岳　送悟藏主还姑苏

玲珑岩畔瞥不瞥，竖起脊梁生铁橛。

无端林下错商量，携手相随入虎穴。

瓮里蓦然失却鳖，个事明明向谁说。

彼时只是此时人，谁知眼里重添屑。

我携拄杖奔南北，君入西山恣轻忽。

放下蛇头捋虎须，翻身便作白拈贼。

太虚全布目前机，生杀交驰谁敢窥。

我来一笑重相见，鼻孔由来向下垂。

密庵家风彻骨贫，密庵有眼且无筋。

将无作有这些子，透这些子能几人。

西风落木天宇迥，君兮不住别峰顶。

曹溪一滴杖头挑，涨起吴江千万顷。

释崇岳

释崇岳　颂古二十五首

开口分明便垛根，指天指地独称尊。

成群作队随他转，几个男儿有脑门。

释崇岳

释崇岳　颂古二十五首

平生心胆向人倾，过犯弥天已不轻。

带累马师胡乱后，至今错订定盘星。

释崇岳

释崇岳　颂古二十五首

坐断千峰路，穿开碧落天。

那容问端的，端的髑髅前。

释崇岳

释崇岳　颂古二十五首

大道透长安，言端语亦端。

腊尽雪消去，春来依旧寒。

释崇岳

释崇岳　颂古二十五首

分明写出与君看，意在钩头在盘。

纵使石人开得口，不知犹被舌头瞒。

释崇岳

释崇岳　颂古二十五首

出得出不得，攧落精灵窟。

何处不风流，祖师无妙诀。

释崇岳

释崇岳　颂古二十五首

大梅梅子熟，庞老已先知。

正眼验深要，相逢拍手归。

释崇岳

释崇岳　颂古二十五首

十月清霜重，临风彻骨寒。

苦无栖泊处，摆手出长安。

释崇岳

释崇岳　颂古二十五首

京师出大黄，见贼便见趀。

竹杖化龙去，痴人戽夜塘。

释崇岳

释崇岳　颂古二十五首

水急鱼行涩，峰高鸟不栖。

世情看冷暖，人面逐高低。

释崇岳

释崇岳　颂古二十五首

杀活全机觌面提，大家相聚吃茎虀。

后生不省这个意，只管忙忙打野榸。

释崇岳

释崇岳　颂古二十五首

云门一曲，彻髓彻骨。

霁雪千峰，寒梅破萼。

啐啄公子，风流鸣木。

释崇岳

释崇岳　颂古二十五首

寒暑分明说向君，不容拟议辨痚新。

匾担蓦折两头脱，举目长空一笑新。

释崇岳

释崇岳　颂古二十五首

不是风兮不是幡，分明裂破万重关。

谁知用尽腕头力，惹得闲名落世间。

释崇岳

释崇岳　颂古二十五首

云门小厮儿，作大狮子吼。

鼻孔得半边，不知失却口。

释崇岳

释崇岳　颂古二十五首

闪电光中宾主分，虚空背上立网宗。

祖师活计只如此，后代儿孙扫地空。

释崇岳

释崇岳　颂古二十五首

赵州吃茶去，毒蛇横古路。

踏著乃知非，佛也不堪做。

释崇岳

释崇岳　颂古二十五首

夫子不识字，达磨不会禅。

大唐天子国，依旧化三千。

释崇岳

释崇岳　颂古二十五首

云开空自阔，叶落即归根。

回首烟波里，渔歌过远村。

释崇岳

释崇岳　颂古二十五首

出水何如未出水，莲花荷叶有来田。

定光金地遥招手，智者江陵暗点头。

释崇岳

释崇岳　颂古二十五首

百丈狸奴面，沩山鬼睛眼。

见人空解笑，弄物不知名。

释崇岳

释崇岳　颂古二十五首

拄地撑天全体用，夕阳影里不藏身。

有时独坐孤峰顶，寂寂犹闻落叶频。

释崇岳

释崇岳　颂古二十五首

描不成兮画不成，卧龙长怖碧潭清。

拟心凑泊终难会，达者应须暗里惊。

释崇岳

释崇岳　颂古二十五首

腊月烧山，天宽地宽。

筑著磕著，彻骨毛寒。

释崇岳

释崇岳　颂古二十五首

莫莫，拈出一条断贯索。

任从我佛及众生，撩天鼻孔都穿却。

释崇岳

释崇岳　颂古六首

狗子佛性无，门上钉桃符。

千鸦俱不入，百怪尽消除。

释崇岳

释崇岳　颂古六首

地狱天堂，八字打开，

谁知无去亦无来。若言已得三禅乐，

未免将身自活埋。

释崇岳

释崇岳　颂古六首

一口吸尽西江水，庞老不曾明自己。

烂醉如泥胆似天，巩县茶瓶三只嘴。

释崇岳

释崇岳　颂古六首

机轮元不挂丝头，会有金鳞上直钩。

蓦口一桡犹未彻，踏反船子有来由。

释崇岳

释崇岳　颂古六首

大机圆应，大用直截。

雪峰云门，只得一橛。

毕竟如何，不说不说。

释崇岳

释崇岳　颂古六首

家家尽看野狐儿，铁笛横拈撩乱吹。

吹罢不知何处去，夕阳已挂柳梢西。

释崇岳

释崇岳　题寄巢

巢穴通霄眼，尘劳无住主。

经行及坐卧，万古至于今。

释崇岳

释崇岳　题金山郭璞墓

要识先生真实地，龙门浪里碧崔嵬。

时人著眼这国立，亲切何如到一回。

释崇岳

释崇岳　题五子庸上舍实斋

世出世间法，和底尽掀翻。

唯此一事实，真金火里看。

释崇岳

释崇岳　题先登斋

大道难将万物齐，先登犹自涉阶梯。

翻身直透青霄外，回首方知宇宙低。

释崇岳

释崇岳　题有余斋

日月双萤火，乾一做鹊巢。

大千沙界外，总在目前包。

释崇岳

释崇岳　题张四直阁容庵

大辩若讷，大巧若拙。

太清点云，千江并月。

直为我容庵，故作如见说。

释崇岳

释崇岳　题张直阁亦庵

曹溪无一滴，谁道庵名亦。

问讯老维摩，铁壁复铁壁。

释崇岳

释崇岳　维摩赞

深入不二门，巧尽翻成拙。

一默定千差，常说炽然说说拙，

万古清风寒稳彻骨。

释崇岳

释崇岳　文蔚侍者请赞

心粗胆大，少实多虚。

瞎衲僧眼，断肘后符。

临济东山之道命若悬丝，念念刀耕火种老此残躯。

寥落林泉意自殊。

释崇岳

释崇岳　无量寿佛赞

四十八弘誓原，百千万亿弥陀。

水鸟树林开正眼，为人亲切不消多。

释崇岳

释崇岳　希琏书记请赞

腊长年高，甚生风彩。

南来北来，无可相待。

黑漆竹篦聊一挥，看你当人在不在。

琏书记，甚尀耐。

镇海明珠，悬空扑碎。

释崇岳

释崇岳　兴密

密在汝边，诸法亦然。

一举两得，无党无偏。

赵州八百个中玄，箕裘事业尤堪传。

释崇岳

释崇岳　兴一

只这一脉，人间显赫。

妙转绵绵，甚生标格。

释崇岳

释崇岳　兴祖

有祖以来，世不可陪。

当机日用，著著全该。

释崇岳

释崇岳　盐街坊

红炉鼓浪瞥然间，突出银山照胆寒。

便是马师胡乱后，要须不被舌头瞒。

释崇岳

释崇岳　尹山接待

千古尹山寺，家风不厌贫。

只将这个意，接待往来人。

释崇岳

释崇岳　应庵密庵同日忌

冤有头，债有主，

撞破砂盆眼卓竖。不是佛，

不是祖，太白峰前只如许。

释崇岳

释崇岳　应庵师祖赞

深入虎穴，有屈难雪。

天下应庵，只得一橛。

释崇岳

释崇岳　应庵师祖赞

虎口里转身，拳头上捏怪。

胡乱三十年，起东山正派。

不知过犯弥天大。

释崇岳

释崇岳　尤氏妙莲请普说举僧问风穴语默涉离如何通不犯穴云长忆江南三月里

百花香处鹧鸪啼，百岁光阴七十稀。

翻忆世间多少事，落便宜是得便宜。

释崇岳

释崇岳　佑水头

风吹不入，水洒不著。

捩转玄关，随缘自若。

任是碧眼胡儿，从头与汝一杓。

著不著，谁言过水不湿脚。

释崇岳

释崇岳　云居善开长老请赞

为人巴鼻，一点浑无。

明眼衲僧，失却鼻孔。

铁馂馅，金刚圈。

分明开口不在舌头边，累及后代结佛祖深冤。

释崇岳

释崇岳　云翼书记归乡

惯尝甘草与黄连，大海波涛尽底掀。

误吸冷泉无味水，方知不在舌头边。

释崇岳

释崇岳　赠蜀中李道士

透出重关一瘦筇，湖湘江折绝行踪。

自从得个安心法，禅道先儒只此宗。

释崇岳

释崇岳　正现上人游庐山

透过重关得自由，相期佛祖雪冤雠。

西湖风景无留恋，南岳庐山拄杖头。

释崇岳

释崇岳　芝山智默长老请赞密庵先师

击石火里穿辽天鼻孔，妙转机前打凤罗龙。

正法眼，瞎驴边。

灭却被沙盆，扶临济正宗。

门庭峭峻，孰敢当锋，

铁壁银山一线通。

释崇岳

释崇岳　孜侍者行乞

不学文章不学书，孜孜於道自忘躯。

黄尘堆里挨身转，一任清风卷太虚。

释楚峦

释楚峦　春

滩漱金沙过枕前，雨丝斜织曲尘烟。

绿杨红杏宜寒食，紫燕黄鹂聒昼眠。

释楚峦

释楚峦　句

临水鹤窥行道影，隔云僧认读书声。

释楚峦

释楚峦　青城山观

静见门庭紫气生，前山岚霭入楼青。

玉坛醮罢鬼神喜，金鼎药成鸡犬灵。

岩下水光分五色，壶中人寿过千龄。

何当一日抛凡骨，骑取苍龙上杳冥。

释楚峦

释楚峦　隐逸

杖屦独游栽药圃，琴樽多在钓鱼船。

晚来花下敲门者，不是神仙即酒仙。

释楚圆

释楚圆　舟中作偈

长江行不尽，帝里到何时。

既得凉风便，休将艣棹施。

释慈永

释慈永　咏月桂峰桂子

丹桂生瑶宝，千年会一时。

偏从天竺落，只向月宫知。

出海冰轮满，当轩玉树迟。

清晖含远峤，接影下空墀。

金气风初劲，银河露恐垂。

婵娟应怅望，果尔见蛾眉。

释从瑾

释从瑾　颂古三十八首

谁在画楼西，相逢语笑低。

到家春色晚，花落鹧鸪啼。

释从瑾

释从瑾　颂古三十八首

大地绝纤尘，面南看北斗。

嫁鸡逐鸡飞，嫁狗逐狗走。

释从瑾

释从瑾　颂古三十八首

融墙见角便骑牛，骑入戏尘闹市游。

游篇归来栏里卧，三更半失踪由。

释从瑾

释从瑾　颂古三十八首

家家门口透长安，不见纤毫眼界宽。

无法无人谁付嘱，难兄难自相谩。

释从瑾

释从瑾　颂古三十八首

蕴空谁见法中王，觌体何曾碍剑光。

古庙藤萝穿户牖，断碑风雨碎文章。

释从瑾

释从瑾　颂古三十八首

踏翻地轴地不动，推倒天关天更高。

稳泛儿船归少室，至今天下起风涛。

释从瑾

释从瑾　颂古三十八首

人人有个生缘，且非东土与西天。

击珊瑚树枝枝好，撒水银珠颗颗圆。

释从瑾

释从瑾　颂古三十八首

九年冷坐已敢阙，只履西归脱空。

后代儿孙空妄想，鸥鸪啼不为春风。

释从瑾

释从瑾　颂古三十八首

自有觅不得，无端面发红。

翻身吃一{左足右颠}，两手摸虚空。

释从瑾

释从瑾　颂古三十八首

不会黄梅佛法，梦中合眼惺惺。

此地无金二两，俗人酤酒三升。

释从瑾

释从瑾　颂古三十八首

和箭射双鵰，双鵰随手落。

波摇岳阳城，月满滕王阁。

释从瑾

释从瑾　颂古三十八首

当年高甲已登科，读尽人间万卷书。

今日一身天地窄，思量好事不如无。

释从瑾

释从瑾　颂古三十八首

一喝当头雷电奔，人间说亦暗销魂。

看来岂止聋三日，直至如今海岳昏。

释从瑾

释从瑾　颂古三十八首

剃头头光生，洗脚脚清爽。

脱衣上闲眠，抓著通身{左疒右养}。

释从瑾

释从瑾　颂古三十八首

竹篱茆舍酒旗斜，一个胡芦败两家。

酒后不知天与地，皈来满地是桃花。

释从瑾

释从瑾　颂古三十八首

彻底冰壶无影像，倒翻筋斗模难成。

千峰两歇黄梅后，桂魄还从海上生。

释从瑾

释从瑾　颂古三十八首

无目仙人揣骨头，暗中摸索认王侯。

价高毕竟无人买，冷却勾栏{左忄右罗}休。

释从瑾

释从瑾　颂古三十八首

恁么不得总不得，脱却布衫赤骨律。

劈头一搭忽翻身，便见口开并眼白。

释从瑾

释从瑾　颂古三十八首

同根一体都如梦，梦里惺惺眼又花。

蝴蝶飞来过墙去，不知春色落谁家。

释从瑾

释从瑾　颂古三十八首

甘贽设粥，南泉打锅。

一般病痛，彻底譫讹。

更有些儿好笑，明朝饿杀禅和。

释从瑾

释从瑾　颂古三十八首

悟得平常达本乡，时人多怕落平常。

青春只有九十日，烂醉都无一百场。

释从瑾

释从瑾　颂古三十八首

钟送黄昏鸡报晓，赵州何用闲烦恼。

裂破虚空作两边，古庙香炉出芝草。

释从瑾

释从瑾　颂古三十八首

临济赵州，禅林宗匠。

特地相逢，恰似相扑，

撞见今时行脚僧，呼为两个闲和尚。

释从瑾

释从瑾　颂古三十八首

威风凛凛不容攀，跳入怀中便解颜。

不是酒肠宽似海，争知诗胆大如山。

释从瑾

释从瑾　颂古三十八首

无魔无我已降魔，添得时人眼里花。

今日镆铘无用处，也知贼不打贫家。

释从瑾

释从瑾　颂古三十八首

棒头有眼，眼里无筋。

多逢浊富，罕遇清贫。

自入洞门烟销断，不知世上几经春。

释从瑾

释从瑾　颂古三十八首

棚前夜半弄傀儡，行动威仪去就全。

子细思量无道理，里头毕竟有人牵。

释从瑾

释从瑾　颂古三十八首

一喝两喝，全机出没。

宾主历然，未免俱瞎。

半夜摸乌龟，明月照积雪。

释从瑾

释从瑾　颂古三十八首

须弥倒卓，海水逆流。

同参相访，作尽冤雠。

休休，明日黄花蝶也愁。

释从瑾

释从瑾　颂古三十八首

古帆未挂时，后园驴吃草。

日短苦夜长，行人须及早。

释从瑾

释从瑾　颂古三十八首

当面非暗投，应机皆直说。

乾峰与云门，两口同一舌。

若是续貂人，弄巧便成拙。

释从瑾

释从瑾　颂古三十八首

顿超见色闻声句，不涉明心悟道言。

花落鸟啼岩下寺，月明人唤渡头船。

释从瑾

释从瑾　颂古三十八首

当阳打动番南鼓，万象森罗立地闻。

不是大家齐则剧，难消白日到黄昏。

释从瑾

释从瑾　颂古三十八首

洞庭湖里失却船，赤脚波斯水底眠。

尽大地人呼不起，春风吹入杏花村。

释从瑾

释从瑾　颂古三十八首

我手何似佛手，合掌面南看北斗。

兔推明月上千峰，引得寒山开笑口。

释从瑾

释从瑾　颂古三十八首

我脚何似驴脚，急走归家日将落。

自古长安如镜平，无端醉倒黄幡绰。

释从瑾

释从瑾　颂古三十八首

佛手驴脚生缘，南海波斯泛铁船。

精金美玉团堆卖，毕竟何曾直一钱。

释从瑾

释从瑾　颂古三十八首

南枝向暖北枝寒，何事春风作两般。

凭仗高楼莫吹笛，大家留取倚阑看。

释从瑾

释从瑾　颂古三首

睦州担板汉，从来见一边。

浅深三尺水，上下两重天。

释从瑾

释从瑾　颂古三首

开口不见齿，伸手不见掌。

夜半忽相逢，葛藤长万丈。

释从瑾

释从瑾　颂古三首

玄沙驴前，云门马后。

更问如何，合取狗口。

释从朗

释从朗　归寂颂

三十年来住木陈，时中无一假功成。

有人间我西来意，展似眉毛作麽生。

释从垣

释从垣　句

吟诗已得池塘梦，学易独明天地心。

释从垣

释从垣　句

习字带秋收柿叶，学诗和月嚥梅花。

释从垣

释从垣　句

泉石天象转，花月地痕虚。

释从垣

释从垣　句

杜琮一声苍树远，黄鹂三啭落花深。

释从垣

释从垣　句

□踏浪□知浪险，蝶翻花宅惜花空。

释从垣

释从垣　句

□尽榆钱犹案价，晚风门外落桐花。

释达观

释达观　颂古五首

长安深夜雪漫漫，欲觅心安转不安。

纵使言前开活眼，那知已被老胡谩。

释达观

释达观　颂古五首

惯弄瑶琴与琵琶，清音历历遍天涯。

堪嗟不入聋人耳，空使西山月又斜。

释达观

释达观　颂古五首

鹤立松梢月，鱼行水底天。

风光都占断，不费一文钱。

释达观

释达观　颂古五首

良玉不雕，美言不文。

烟村三月里，别是一家春。

释达观

释达观　颂古五首

村饮夜归来，健倒三四五。

摩挲青莓苔，莫瞋惊著汝。

释达观

释达观　为李端愿居士说偈

三十八岁，懵然无知。

及其有知，何异无知。

滔滔汴水，隐隐隋堤。

师其归矣，箭浪东驰。

释达珠

释达珠　偈

圣贤不分，古今惟一。

可谓火就燥，水流湿，

鉴井而饮，耕田而食。

东村王老去不归，纷纷黄叶空狼藉。

释大观

释大观　保福溥长老请赞

云门普，千钧弩。

蓦地一发，当阳饮羽。

冤有头兮债有生。

释大观

释大观　病中送湛侍者之京

别我从容药鼎边，迢迢京路紫霞连。

重提药病相治句，却道亲依已五年。

释大观

释大观　补陀大士赞

海天寥泬，海岸孤绝。

见得亲切，虚空钉橛。

怒涛舂碎岩前月。

释大观

释大观　布袋赞

兜率陀天，长汀管界。

泼布袋打开，自买还自卖。

眨上眉毛，败也败也。

释大观

释大观　出山相赞

入山去龙章凤质，出山来败各市县勃率。

更将悟底分痚，添得一场{循去彳加氵}淈。

释大观

释大观　达磨赞

一花移自西，五叶香灿烂。

嗅蕊与寻芳，纷如蜂蝶乱。

地阔天宽，难图滋蔓。

释大观

释大观　大慧宏智二禅师揖让图赞

载色载笑，和气津津。

半前落后，超轶绝尘。

瘴面忽泽兮疾雷收奋，犀颅茁霜兮枯木生春。

腹背受敌，百万买邻。

相见易得好，共事难为人。

释大观

释大观　道者复干接待

旋营屋子嵌云山，旧日灵泉气象还。

但有过门教歇去，谁去道者少机关。

释大观

释大观　东山源和尚赞

门里虫，蛊里毒。

才过凌霄峰，浑家成不睦。

指白为黑兮质证有头之冤，改调移声兮唱出无谱之曲。

自奉川之富沙以至乎剑池，深处兮有谁共躅。

何须象骨岩高，须知己展不缩。

韶成九包至，樵唱一夔足。

家私莫隐，全封半幅。

赞之骂之，口哑舌秃。

释大观

释大观　渡芦达磨赞

南头问，不善答。

北头去，不相合。

自谓踏得著，全然没交涉。

无枝叶处，枝叶纵横。

无风波处，风波匼匝。

释大观

释大观　法喜泾长老请赞

有准绳，无捉措。

开口错商量，铁蒺藜確確。

日冷月热，泾清渭浊，

昨夜凤巢生鹡鷟。

释大观

释大观　樊路分为母陈安人请赞

母仪慈淑，阃范持循。

善行冰雪，寿骨松椿。

雍容堂上兮凤霞俨俨，罗列堂下兮兰玉诜诜。

厚德阴储兮留乎奕叶，和气辑睦兮浃乎乡邻。

媲城东之作家兮付佛身於等幻，秉月上之迅机兮应日用而常亲。

若问其中转身处，虚空出妙无痕。

释大观

释大观　丰干寒拾赞

来何处，去何之。

与二子，何所期。

虎视眈眈，阴飚凄凄。

释大观

释大观　过水布袋赞

深则厉，浅则揭。

七十二汀，无风浪起。

释大观

释大观　寒谷晖法师赞

祖庭力探，义天横截。

南湖雨华，屡踞前列。

鼎峙三观兮菟元斑，区分一乘兮尾闾自泄。

海阔山遥难追轨辙。云暖谁寻寒谷春，

晴宵又耿长空月。

释大观

释大观　寒山扫地赞

横也扫，竖也扫。

七佛之师，狼藉不少。

释大观

释大观　汉章云法师赞

魁梧厚厖，慈和安祥。

声在江湖品目，仪表衡台学场。

空假中之列三兮，一与三之不立。

修多罗如标月兮，指与月之俱忘。

四处提撕，四花飞扬。

未老掩光，返常寂光。

此其所以为柏庭之克家，云公汉章者也。

释大观

释大观　和静照诗韵

日毂升边不计程，转头已是隔重溟。

更遭尊者相勾引，瀑捣飞梁梦未醒。

释大观

释大观　和静照诗韵

诸方门户总经过，恼乱春风有几多。

今日蒸云重睹对，丝毫不隔最譫讹。

释大观

释大观　贺大渊自资福住白云

者边颺下舀溪杓，鈯斧又移深处山。

说与白云门外客，相逢莫作旧时看。

释大观

释大观　晦机

舌上雷轰一默间，纤尘不动鼓波澜。

拈花会上人无数，输与头陀一破颜。

释大观

释大观　集福鉴长老请赞

雷轰电驰，寸毫尺釐。

全机大用，放下竹篦。

突出云门雇鉴，咦。

释大观

释大观　偈颂五十一首

真不立，妄本空。

七凹八凸，四辟六通。

松声杂雨山长静，春色带寒花自红。

释大观

释大观　偈颂五十一首

滴滴檐前闻不闻，镜清无舌与谁论。

夜来几阵尤滂霈，欺压斜阳绿到根。

释大观

释大观　偈颂五十一首

空手把鉯头，男命怕罗瞭。

步行骑水牛，石虎生肉彪。

人从桥上过，桥流水不流。

羲和鞭白日，少吴行清秋。

释大观

释大观　偈颂五十一首

觅之不得，不觅奚彰。

戳瞎顶门，炜炜煌煌。

桑畴雨过罗纨腻，麦垄风饼饵香。

释大观

释大观　偈颂五十一首

开口失，闭口南腔北调。

脱白露净，矢在弦上。

释大观

释大观　偈颂五十一首

十二月十五，石人相耳语。

梅开寒谷春，雪滴晴檐雨。

太分明，何所睹，

南泉不打盐官鼓。

释大观

释大观　偈颂五十一首

不动本位，瑞应人间。

冠群灵而首出，摄大千於毫端。

万彙熙熙兮春台之乐，万邦纳纳兮磐石之安。

释大观

释大观　偈颂五十一首

教戴天履地，击壤鼓腹兮不知天地之宽。

释大观

释大观　偈颂五十一首

作者相逢，一西一东。

断碑坤白字，当道种青松。

释大观

释大观　偈颂五十一首

三世诸佛不知有，覆水难收。

狸奴白牯却知有，头上安头。

白日西沈，黄河北流。

推倒门前案山子，从教坐地看扬州。

释大观

释大观　偈颂五十一首

一入咸阳尽旧游，春风台榭对芳洲。

非关好景留人醉，自是行人醉不休。

释大观

释大观　偈颂五十一首

三叠秋风古调清，移商换徵许谁听。

周郎一雇扬鞭去，云外数峰江上青。

释大观

释大观　偈颂五十一首

天门日射黄金榜，宫殿晴薰赤羽旗。

四海九州齐入贡，春风又到万年枝。

释大观

释大观　偈颂五十一首

世尊不说说，正月孟春犹寒。

迦叶不闻闻，二月仲春渐暄。

释大观

释大观　偈颂五十一首

倒拈折箸搅沧溟，无限鱼龙暗里惊。

一笑机关轻捩转，东湖午夜月华明。

释大观

释大观　偈颂五十一首

终日忙忙，秀支替戾刚。

那事无妨，仆谷劬秃当。

不动智佛，长时七出八没。

憍梵钵提，对人倒腹倾肠。

释大观

释大观　偈颂五十一首

碍塞处，有通疏。

看不足，绰有余。

千古华山山下路，输他潘阆倒骑驴。

释大观

释大观　偈颂五十一首

凌霄跨灶，凌灭吾宗。

危分险布，铁纲千重。

三更白如昼，掇转太虚空。

幻智庵前觅不得，萧萧松竹引清风。

释大观

释大观　偈颂五十一首

平常是道，不涉平常。

颠来倒去，规圆矩方。

释大观

释大观　偈颂五十一首

峰峦秀异，鹤不停机。

灵木迢然，凤无依倚。

释大观

释大观　偈颂五十一首

孤危不立，坐断千差。

有笑陪宾，无趎验贼。

释大观

释大观　偈颂五十一首

取不得舍不得，不可得中只么得。

万籁收声兮万象自闲，秋水吞空兮秋天一色。

释大观

释大观　偈颂五十一首

日复日，夜复夜。

窦八布衫穿，虚空生柄欛。

释大观

释大观　偈颂五十一首

宽廓非外，寂寥非仙。

拽转虚空，须弥粉碎。

土宿颔下髭须长，波斯眼深鼻孔大。

释大观

释大观　偈颂五十一首

圆觉伽蓝，牛头北马头南。

平等性智，七十三八十四。

齩定牙关，四棱蹋地。

释大观

释大观　偈颂五十一首

久晴还雨，禾山解鼓。

久雨还晴，普化爱摇铃。

钱是足陌，物是定价，

赵州直得五年分疏不下。

释大观

释大观　偈颂五十一首

井梧叶叶响飕飀，搅动明河万里秋。

楖{左木右栗}摩挲生远兴，白云流水共悠悠。

不是寒山子，谁临古渡头。

释大观

释大观　偈颂五十一首

一见便见，临崖浒眼。

一得永得，坐井观天。

释大观

释大观　偈颂五十一首

秋光杪暮，霜吹凄肃。

无位真人，草眠露宿。

慈云忍俊不禁，试为临风招之，

式微式微胡不归。胡不归，

一堂和气春熙熙。三条椽下堪自怡，

东挨西倚终奚为。

释大观

释大观　偈颂五十一首

春风缓，春日暖。

山鸟嘲啾，山花烂熳。

达磨面壁九年，归宗拭坏双眼。

诸人还会么，南山粲，

白石烂。拥之不聚，

拨之不散。听之不闻，

觑之不见。

释大观

释大观　偈颂五十一首

生也如是，白骼树头鱼扇子。

死也如是，泥牛饮乾东涧水。

更待说偈，舜若多神三赤喙。

讨甚巴鼻，愧恶重童无处洗。

径山供尽死款，慈云也不相饶，

从来生死不同条。

释大观

释大观　偈颂五十一首

不慕诸圣，不重己灵。

橐弓戢矢，坐享太平。

德山有棒，正好束之高阁。

临济有喝，也应无处施呈。

释大观

释大观　偈颂五十一首

莲开陆地，海涌鳌山。

不知今夕是何夕，山林城市约同持。

释大观

释大观　偈颂五十一首

闹浩浩，静悄悄。

古策风高，玉壶春晓。

左雇无瑕，若盼已老。

释大观

释大观　偈颂五十一首

三百余会，尽是死句。

娑罗树间，翻成活句。

活中死，死中活，

水绿山青，开宽地阔。

释大观

释大观　偈颂五十一首

痴痴兀兀，乖乖崖崖。

水乳和同，肝胆楚越。

共倚阑干舒笑眼，四山松桂动秋风。

释大观

释大观　偈颂五十一首

片段悠扬点太空，卷舒无地觅行踪。

业风有意相交辊，又复从龙过别峰。

释大观

释大观　偈颂五十一首

暗瓦霜凝寒客梦，晴窗日透借朝温。

不能缄口围炉坐，敛袂空趋画戟门。

堪悲堪笑不动尊，天津桥看弄胡孙。

此意与谁论，长者子无裩。

释大观

释大观　偈颂五十一首

淮云惨淡，淮水枯竭。

径山老子无言说，喝得岩崖成百裂，

末后全提太亲切。笑不彻，

哭不彻，憍梵钵提惊吐舌。

释大观

释大观　偈颂五十一首

众毛成毬，众水成流。

众人成市，众土成丘。

育王聚众作夏，今夏东州，

明夏西州。

释大观

释大观　偈颂五十一首

霜风未老，爱景如春。

空洞绝朕，弥满刹尘。

今日明日，瞥喜瞥嗔，

暗把风流卖与人。

释大观

释大观　偈颂五十一首

九日无白醪，萸烹茗是好。

好古说登高，谁踏古皇道。

落叶鼓真风，黄菊说玄要。

自笑太无端，相牵放荒草。

释大观

释大观　偈颂五十一首

春雨如膏，春云如鹤。

春草离离，春花灼灼。

骑声盖色兮何太乖张，毫忽不形兮填沟塞壑。

直往无前，犹欠一著。

释大观

释大观　偈颂五十一首

慈深原广育圣明，首出万国之仪刑。

寿崇功德无能名，妙高山色青又青。

释大观

释大观　偈颂五十一首

行不到处行一步，甜瓜彻蒂甜。

说不到处说一句，苦瓠连根苦。

扫尽从前闲佛祖，发机须是千钧穹。

释大观

释大观　偈颂五十一首

律非缚，禅非脱。

蝴蝶梦庄周，周公制礼乐。

会则事同一家，不会则万别千差。

一片白云生岭上，几回开了又还遮。

释大观

释大观　偈颂五十一首

春色融融，花气蒙蒙。

六窗俱不钥，当处不留踪。

危栏同遍倚，身在寂寥中。

几欲全提先漏洩，滑唇黄鸟弄春风。

释大观

释大观　偈颂五十一首

簸土扬尘，金刚正体。

七颠八倒，大寂定门。

排空烟嶂添愁色，著雨林花带泪痕。

]

释大观

释大观　偈颂五十一首

见见之时，雨洗淡红桃萼嫩。

见非是见，风摇浅碧柳丝轻。

见犹离见，白云影里怪石露。

见莫能及，流水光中古木清。

释大观

释大观　偈颂五十一首

监本倔强，匙挑不上。

馽空云蒂补处空，陆地滔天翻白浪。

暗中拈出定命竿，体眼鹰晴迷向当。

老和尚为谁没齿更穿龈，从教疑杀天下人。

释大观

释大观　偈颂五十一首

荆棘锋刃丛，洞房丝竹里。

威凤何须住碧梧，卧龙终不鉴止水。

释大观

释大观　绝诠

虚空讲得四花飞，大地山河总发机。

碧眼黄头无处觅，是中元不动唇皮。

释大观

释大观　梨洲戒长老请赞

相牵相引，自拈自弄。

赚正因人，变灭胡种。

业在其中不自知，九成韶集丹山凤。

释大观

释大观　莲社图赞

天运悠悠终典午，竞从庐阜寻归处。

凿池种藕拟奚为，西山几度看悬鼓。

爱酒渊明挽不来，贪佛灵运推不去。

同盟二九姑置之，咄尔而今在何许。

释大观

释大观　罗汉赞

藕窍藏身，不形一缕。

掀潘风云，泽遍大地。

彼其隐现大小之不同，终莫能逃乎应量之器。

明眼人前，可贱可贵。

释大观

释大观　马郎妇赞

倩盼动婵娟，常持六万言。

金沙滩上月，五欲浪中翻。

释大观

释大观　明化惟长老请赞

为无所为，益无所益。

和气如春，近傍不得。

有时巑处少机关，拶倒临济白拈贼。

以冤报冤，其义不忒。

释大观

释大观　南磵果法师赞

气和色庄，襟度洋洋。

雪残春嶂，月午秋江。

峙凌虚金碧兮增飞来小朵之奇观，发昔人幽潜兮来典午咸和之遗芳。

或见或闻，意消心降。

若夫奉己淡薄，接物慈祥。

不泥文字，不堕平常。

此所以为北峰之克家，而於自受用昧中，

合乎性具之宗纲。

释大观

释大观　栖真身长老请赞

我无我，柰这个。

眨得眼，话已堕。

翻转面皮，放人不过。

捶碎连城之璧，大肆秦人之祸。

释大观

释大观　人我担

分人分我谩多端，一串黄金锁骨寒。

善贾何曾停死货，明明担出与人看。

释大观

释大观　日本仙侍者妲国

三应声中密意通，分明饭布裹春风。

休论亲切不亲切，巨舶回程至海东。

释大观

释大观　日者王振斋

言中谈天有振斋，五行曾不涉安排。

小轩对坐似无语，几度晴云过断崖。

释大观

释大观　沙弥付衣

鹫岭将何付饮光，十成绵密转乖长。

鄮峰恁么不恁么，尺线单比自短长。

释大观

释大观　山隐居士赞

僧之形，人之英。

何所作兮畦衣常披，何所说兮玉尘常横。

世情悠悠兮若秋云之淡，胸次了了兮悬秋月之明。

其禀也灵，其施也平。

六窗自虚，万象自呈。

斯何人欤，岂不入山林而隐，

不濯沧浪而清者耶。

释大观

释大观　拾得收菜滓赞

一机不副，截断千差。

瓶泻妙答，缀齿粘牙。

何如在国清寺进而，偷佛饭食菜滓。

释大观

释大观　示锦屏赵高士

真游谁管客程赊，阆苑春风几度花。

若会粟中藏世界，寥阳不是玉皇家。

释大观

释大观　示林侍者

点墨如将当已长，长明白饭糁椒姜。

出门相送都无说，堂下秋花自吐香。

释大观

释大观　示沙弥

维卫芳腾蔓愈滋，花花叶叶转芬披。

鄮峰酷烈较些子，昙萼翻成铁蒺藜。

释大观

释大观　寿平章秋壑师相

稽首毗卢法身主，三身一体圆满觉。

曼殊室利大智海，普贤清净行原门。

大慈悲父观世音，信住行向地等妙。

五十三位善知识，权实拥护天龙神。

慈威加被俨在上，鉴兹赞祝行上空。

癸酉仲秋之八日，定光金地产异人。

自威音前秉正因，向灵山上受记莂。

优钵孕奇时一现，昴宿腾精瑞两间。

千灵嘉会当其时，君臣道合若符节。

升平规模愈持持重，呼吸变故常镇浮。

身徇国难入重险，手扶日毂升中天。

远夷缩缩惮威略，生民熙熙安裧席。

嗣皇矜式尊为师，万彙仰戴恃为命。

佛法流行明盛世，持世护法端有恁。

二千年后视今日，二千年前等无异。

如来慧命期永续，众生正信当不断。

整顿乾坤大力量，安乐黎庶大福德。

我此伽蓝鄮岭东，释尊舍利所镇临。

即兹吉祥殊胜地，衮绣光仪立寿祠。

穰穰缁侣方俨集，钟鼓梵呗何所祝。

万象舌头悉称寿，宝塔显为舒瑞光。

昔阿育王造佛塔，其数满八万四千。

一塔该八万四千，八万四千同一塔。

八万四千妙喜祥，八万四千妙殊胜。

原均吉祥与殊胜，散作寿域无边春。

释大观

释大观　颂古十七首

乾坤虽有作，太平本无象。

赫日正中天，去却修罗掌。

释大观

释大观　颂古十七首

自是兵家贵伐谋，鏖锋擒敌未为优。

沈沈刁斗三更月，玉帐威行紫塞秋。

释大观

释大观　颂古十七首

忽看龙舟压浪飞，鼓声催促笛声悲。

锦标到手还轻放，转得头来事已非。

释大观

释大观　颂古十七首

故园红紫自芳菲，不在春风著意只。

待得征人重回首，枝头香雪已纷披。

释大观

释大观　颂古十七首

才是贪他便著他，其间半露又全遮。

只今谁是傍观者，一笑何劳挂齿牙。

释大观

释大观　颂古十七首

吹无孔笛，和毡拍版。

父子和同，冰炭相反。

末上之机果若何，定州元出花瓷碗。

释大观

释大观　颂古十七首

一鼓薰风至自南，再行壁月挂苍杉。

锦筵公子方沈醉，白雪幽兰空再三。

释大观

释大观　颂古十七首

咄哉古墓一狐精，化作人来耍弄人。

华表未然先败也，至今无地可容身。

释大观

释大观　颂古十七首

休论凤箭射乌巢，看取虚弓落九包。

收放若为迩羿手，控弦傍助亦徒劳。

释大观

释大观　颂古十七首

两声不合共交肩，毒手才施报老拳。

今日上天同碧落，明朝入地共黄泉。

释大观

释大观　颂古十七首

客泛灵槎犯斗牛，银河碧海暗通流。

昆仑推倒无依倚，万里长空一样秋。

释大观

释大观　颂古十七首

贾勇扬旌无大敌，看看身已陷重围。

要令夺角冲关去，驾与青龙不解骑。

释大观

释大观　颂古十七首

饥人贪食良农粟，渴汉错饮蛊家水。

对面还成千里遥，贼人有智过君子。

释大观

释大观　颂古十七首

张公屋畔尽桑麻，李老园中只种花。

满目风光无限好，笑呼银眃酌流霞。

释大观

释大观　颂古十七首

江面无风平似镜，转头变态互呈新。

冯夷驾浪险难涉，渔父操舟妙若神。

释大观

释大观　颂古十七首

叶脱风高天地秋，长江衮衮只东流。

行人不折离亭柳，羌笛空吹落日愁。

释大观

释大观　颂古十七首

善战何如善用谋，孙吴兵法岂同俦。

秋风古塞看形势，一橛边声两样愁。







卷288

释大观

释大观　题觉心居士转物轩

两沼灎寒碧，一堂纳宽閒。

高柳逢春新翠展，寒梅齐雪清香繁。

好本栽培常烂熳，四序芳馨看互换。

杂华境遍刹尘中，十波罗蜜更主伴。

觉心隐几随彷徉，六用俱妙无可降。

跏趺不语亦不默，篆烟一缕春昼长。

释迦老子何所见，教谭三百皆方便。

就中一处最亲切，转物不为所转。

此堂物物元无殊，随人受用有亲痚。

尘尘摄入大毗卢，应笑本来物无转亦无。

释大观

释大观　顽空法师赞

眼头生角，囊里盛锥。

驾古轨辙，辟坦路达。

龙藏忘筌兮揭义天之寥豁，法尾倒握兮翻辩澜之渺瀰。

堂堂之陈，正正之旗。

非其所是，是其所非。

发老啸之略，茂老豁之孙枝。

迨其涅盘后，有借万象舌兮其谁知之。

释大观

释大观　维摩赞

环堵室，十笏地。

咄哉维摩，病在者里。

释大观

释大观　吴道人求语回庵

东游何见便还西，觅我伽陀要指迷。

领取庵头好消息，冬蔬经雨翠交畦。

释大观

释大观　西山泳长老请赞

馽空云蒂，补太虚缝。

虽在穷相手头，却要因人发用。

等閒撞著个冤家，活脱临时看拈弄。

释大观

释大观　小师清默请赞

直如钩，曲如弦。

拍盲使去，罔测其然。

不解深踚，强出人前。

默然兮意传更待驴年。

释大观

释大观　小师清瑞请赞

萎萎蕤蕤，{上断去斤下大}{上断去斤下大}{上断去米斤换吉下大}{上断去米斤换吉下大}。

自把不定，人多不悦。

一味人空架空，知他有何所说。

养子缘，迷不诀，

六月炎炎飘瑞雪。

释大观

释大观　小师清泰请赞

瞥喜瞥嗔，没头没脑。

道泰时清，生风起草。

等閒相撞，黑漆竹篦劈面来。

无禅可谈，三寸舌头胡乱扫。

九九百百，自不知老。

称为临济儿孙，顽石何曾是宝。

释大观

释大观　性空

万有俱该等太虚，更须拈却赵州无。

如

今若欲知端的，舜若新添颔下须。

释大观

释大观　颐蒙法师赞

癯然容仪，轩然作为。

古潜清苕，珠媚蟾辉。

筌忘大部兮半点不胶名相，冥通三观兮一毫不著玄微。

石磵付衣，末流蓍龟。

山富山泉兮从教名{左扌右貌}，虚空解讲兮其谁知之。

释大观

释大观　溢首座请赞

{左毛右畏}{左毛右畏}{左毛右崔}{左毛右崔}，顒顒昂昂。

强出人前，果见乖张。

直如劈竹而人罕知其曲，圆如走丸而吾常用其方。

闻说我宗甚奇特，当甚多年苕帚椿。

明修栈道，暗渡陈仓。

出语全无碑记，考贼不用证趎。

敢滥称花木瓜直下儿孙，真所谓米尽到糠。

个样嘴脸非似人恶，吾亦自恶，

那堪形之丹青，悬之高堂。

第一分付断云，付与丙丁收藏。

覆水自来收不得，从教四海沸如汤。

释大观

释大观　远法师陆修静赞

一笑相逢，悠然意消。

植藩篱兮肝胆楚越，外形骸兮鹏鷃逍遥。

凉襟洒洒兮何须鹤驭之风，别袖翩翩兮不见虎溪之桥。

此东林六事之一兮，犹可想见其丰标。

古不可挽，今不可招。

火生莲花，雪长芭蕉。

释大观

释大观　越王感应大士赞

海山崭绝，海涛舂撞。

海风披拂，海云飘扬。

仰慧日之破暗兮谁其迷照，观普门之不钥兮去不至方。

感应道交，叵测叵量。

越国投诚，菩提影现。

我作是说，增金以黄。

释大观

释大观　云谷粹长老赞

閒如云，虚如吞。

岁晚一庵，湖山千簇。

师资相忘，古灵河必拊背。

动静无间，茶陵空自跌足。

一味卷舌冥怀，付与松风度曲。

玉几如此抑扬，也是唤么作六。

释大观

释大观　照讲师赞

口哆眉厖，坐如钉椿。

戒香逆风，孤行凌霜。

一新受经重其本，三主法社持其纲。

此其所以发毫端毗尼藏，而树末世精进幢者也。

释大观

释大观　芝岩禅师赞

和气蔼丛芝，触著变荆棘。

笑把凌霄峰信脚踏翻，直得新昌石佛额汗出。

慈云峰顶，机用纵横。

凌空驾虚，从其建立。

高仑苍苍，东湖羃羃。

僧繇妙笔亦难传，丝毫不动成狼藉。

咦。

释大观

释大观　自赞

是境不涉，逢缘不借。

恶人随顺，喜人凌跨。

拨千圣剩语为画处山川，笑从上发机如巾结兔马。

丝糁弗容留，虚空生柄欛。

只今纳败向谁，他骂不如自骂。

释大眼

释大眼　别石坚

心如一片苗，是苗皆可植。

莫种亦堆培，莫容荆与棘。

释道璨

释道璨　半身达磨赞

毒药医不活，风雪冻不死。

自己欠一半，说甚传宗旨。

天自天，地自地，

枉自东游十万里。

释道璨

释道璨　病起和徐处士并寄致轩二首

卧闻开到碧桃花，病起情怀属自家。

报到春风无可得，呼童洗鼎煮新茶。

释道璨

释道璨　病起和徐处士并寄致轩二首

读易年深眼易花，尚余心力到诗家。

日长更有幽忧病，临罢兰亭品建茶。

释道璨

释道璨　布袋赞

布袋无口，拄杖无枝，

靠定这个，有甚了期。

释道璨

释道璨　超师房

岩桂花开满院香，青莎叶底有鸣螀。

人家只在西林住，鸡犬声中又夕阳。

释道璨

释道璨　陈了翁祠

一窗南日照芳祠，忧国空存两鬓丝。

更化早知成绍述，平舟悔不用元龟。

释道璨

释道璨　樗寮生日

长庚流煇千丈强，斗南夜气浮耿光。

晋唐以前旧人物，翩然乘风下大荒。

平生厌官不爱做，自歌招隐山中住。

后园明月手自锄，多种山前老梅树。

岁寒心事梅花清，沧浪白发梅花明。

有时指花对客道，此是吾家难弟兄。

上国春风醉桃李，过眼纷纷付流水。

木里清寒耐后霜，幽独何曾有如许。

今年枝间著子无，黄金作颗应累累。

想见日和庭院静，时时绕枝如哺雏。

摘来不用供调鼎，且唤曲生相管领。

等閒一醉一千年，莫遣东风吹酒醒。

释道璨

释道璨　悼延庆教僧

灯火青青照夜堂，诵经辛苦早年亡。

白莲花发秋池上，谁住澉喧旧日房。

释道璨

释道璨　钓台

汉室兴亡一聚尘，山河社稷几翻新。

独余七里滩头水，只属严家不属人。

释道璨

释道璨　钓雪

百尺竿头一缕丝，没提撕处急提撕。

离钩三寸忽抛却，正是虚空粉碎时。

释道璨

释道璨　读陆云西志供定城墓有感书呈子勉总干三首

汲水伤多井水浑，刈葵放手损葵根。

不能误国宁归去，无愧忠宣直下孙。

释道璨

释道璨　读陆云西志供定城墓有感书呈子勉总干三首

到家差晚两眉颦，直气轮

吐未伸。

却恨青山埋骨早，不教眼见洛阳人。

释道璨

释道璨　读陆云西志供定城墓有感书呈子勉总干三首

一艇东来公已仙，午天花柳为谁妍。

深培根本存生意，把握春风有阿连。

释道璨

释道璨　佛成道

迷是谁兮悟是谁，山僧赢得眼如眉。

新糊纸被烘来暖，睡到天明日上时。

释道璨

释道璨　赋张寺丞樗寮

樗寮先生千载士，草木有谁同臭味。

外无刀斧斫削痕，中有冰霜不老气。

红紫纷纷满上林，我自无心趁桃李。

苏秦张俯自纵横，宠辱不惊鲁连氏。

梁栋峨峨入阿阁，我自无心为杞梓。

杜乔李固自党锢，网罗不及徐孺子。

故家乔木百世阴，有此孙枝以蔽芾。

落去英华植本根，深培不朽圣贤事。

牺尊青黄互翻覆，眼看世事如醒醉。

愿言善保丘壑姿，留取清风在天地。

释道璨

释道璨　观音赞

声以眼闻，色以耳见。

下与众生同一悲仰，上与诸佛同一悲愿。

大海枯，磐石烂，

我此大心方了办。

释道璨

释道璨　国禅斋中晚坐

垆香烧罢欲黄昏，风雨潇潇懒闭门。

听得疏钟林后发，上方道士正朝元。

释道璨

释道璨　过舅氏宅

墙头杨柳老无枝，门外新泥淤旧泥。

因看儿童骑竹马，忆曾随母北归时。

释道璨

释道璨　过桃花寺怀东叟

主人去后客来过，丹灶重重锁薜萝。

满院碧桃花寂寞，春风不似旧时多。

释道璨

释道璨　寒拾赞

苍崖锁寒色，题目分明极。

无端书两字，划地失平仄。

颺却笔，放却墨，

一句了然超百亿。

释道璨

释道璨　和蔡提干二首

新吟痛快底能加，八月秋风万里槎。

海上诗家无行辈，分明春雨一池蛙。

释道璨

释道璨　和蔡提干二首

落尽灯花独倚阑，四檐风雨夜漫漫。

也知忧乐先天下，不是推敲字未安。

释道璨

释道璨　和沧洲尚书送坦上人

貂蝉换却章甫冠，十年出入鵷行间。

天门九重虎豹恶，手携谏疏归掩关。

白鸥浩荡沧波阔，冷看诸公治三窟。

庭院人人春日长，尚记向来频往复。

平生眼里无机云，建安余子不足吞。

剔起枝叶见根本，上人将底酬公恩。

释道璨

释道璨　和陈东庐提干

发白为忧时，思家日念归。

涉春问行李，隔岁理征衣。

夜雨繙书屋，秋风把钓矶。

叮咛旧僮仆，拂拭藓痕微。

释道璨

释道璨　和春谷赵泉使贺端斋赵宪使喜雪

蕊宫仙子下明湖，剪水桃花更滴酥。

洁白十分天下瑞，光明一片剡溪图。

园林春到何嫌早，阊阖云开不待呼。

方寸去天才尺五，笑他上界觅玄都。

释道璨

释道璨　和邓讲书

杨柳阴阴水一涯，无边天地入窗纱。

土阶过雨苔生润，竹迳无人草自花。

圣处工夫期我立，吟边生活赖成家。

夜来梦泛沧浪水，两袖清风钓岸沙。

释道璨

释道璨　和冯叔炎梅桂二首

色香俱第一，知已是华光。

风味嫌肤浅，精神贵敛藏。

一生虽抱独，千古却流芳。

若论调羹事，还他一日长。

释道璨

释道璨　和冯叔炎梅桂二首

风露透枝叶，团团翠满坡。

但教秋思足，不必月明多。

骚在谁招隐，山空自放歌。

故家射科手，折取莫蹉跎。

释道璨

释道璨　和耕道赵制干与贾秋壑同科

家近芝山傍淡糊，城居清似隐人庐。

凌烟阁上同年在，光范门胶一字无。

信口语言多得忌，谋身术数不嫌疏。

人生要是閒中好，轩冕何须苦见拘。

释道璨

释道璨　和郭澹溪

秋气入我窗，秋风吹我裳。

可人溪上来，语妙齿颊香。

余味彻肝肺，散作六月凉。

苦吟有天和，不知正无妨。

譬如丛生兰，无人亦自芳。

明珠遗我把，烂烂照乘光。

疾风驾沧海，世波正茫茫。

老气盖九州，老眼隘四方。

黄尘暗长淮，蒹葭然苍苍。

醉草马上檄，举瓢酌天浆。

云开帝星明，妖彗收光芒。

长江砥样平，鸥鸟不泱泱。

照影东湖滨，矫首看横翔。

钓竿拂珊瑚，凉意满归航。

到海得明月，寄我毋相忘。

释道璨

释道璨　和红梅

姑射真人笑脸开，肯将颜色涴香腮，

仙游曾向桃源过，引得春风上面来。

释道璨

释道璨　和菊隐陈知县西庵有感

轻云卷雨过檐牙，杨柳池塘合乱蛙。

四壁月华春夜永，一年风物此时嘉。

诗当淡处工差退，心到平时语不夸。

睡眼醒来人不见，杏花散影满窗纱。

释道璨

释道璨　和君泽谢主簿

掉臂纷纷桃李场，声名暴耀急收藏。

春风未解瞻颜色，落月长思满屋梁。

大学十年心独苦，天门一疏日争光。

弟兄千载诗书泽，染得人间草木香。

释道璨

释道璨　和梅边汪提干

我梦稽山阴，茂林映修竹。

鉴湖八百里，眼乍不盈掬。

管领天下清，此乐梅边独。

几欲驱车去，云根夜同宿。

山空秋月明，安期未可卜，

蓬莱水清浅，褰裳同往复。

径谒蔡少霞，不待青童覆。

共草新宫铭，调高语圆熟。

释道璨

释道璨　和南屏汤司户

望断南屏眼力穷，吟边不见玉璁珑。

日长十二阑干外，谁共庭槐一院风。

释道璨

释道璨　和庆兄览镜

清癯骨相瘦观流，诗不能工满面羞。

镜里新愁无一点，却因吟事上眉头。

释道璨

释道璨　和山泉喜雪

高下随风自在吹，纵横万里急还迟。

园林顷刻生春意，天地中间有此奇。

深入重城长缚处，不持寸刃令行时。

夜来竹外生盈尽，冻损梅花人未知。

释道璨

释道璨　和恕斋濂溪书院二首

满目青山满面风，谁云太极在图中。

晦翁去后僧来少，苔满空堂晓日融。

释道璨

释道璨　和恕斋濂溪书院二首

洙泗渊源水一溪，藓花绿遍考亭碑。

白云散尽青山出，一卷通收未写时。

释道璨

释道璨　和恕斋吴提弄秋阳庵居

截断人间名利尘，横塘深碧护新坟。

昏明不定霜天月，开合无心竹屋云。

风雨对床差可喜，乾坤万事不堪闻。

栽松种竹閒功课，却为忧时一半分。

释道璨

释道璨　和腾可赵司户

可人久别喜逢迎，分坐南窗晓放晴。

竹所多时无此乐，梅兄一笑让渠清。

字如晋样神饶韵，诗比唐人语更精。

隽永韦编有真味，更须分我一杯羹。

释道璨

释道璨　和题洪内翰野航

学海无边心自谋，天风满櫂去还留。

庆源以后波澜小，老却湖边月一舟。

释道璨

释道璨　和童敬重

空山木叶下，坐观不二门。

茶香舌本甘，直探天地根。

两袖江海风，眼前见夫君。

十年戎马间，未发诗与文。

逐禄士之常，一廉减万想。

六经在日用，论说漫深广。

躬行能尽寸，光炎长万丈。

世波易溺人，外此无保障。

释道璨

释道璨　和卧龙招隐吟

武侯与晦翁，千载两名流。

各以一臂力，能镇百世浮。

神游天地间，或为山阿留。

心期有佳人，驾言写幽忧。

水流崖华开，山空明月秋。

桂树影团团，乳鹿鸣呦呦。

荐菊秋盈筐，酌茶花满瓯。

两翁来不来，徘徊驻归驺。

释道璨

释道璨　和吴山泉万竹亭

风流不减晋诸贤，冰雪精神已凛然。

岁晚莫教冰雪盛，听他明月下青天。

释道璨

释道璨　和吴山泉知府

乱来谁访古，杖屦竹边闻。

小立真堪画，閒谈亦自文。

长翁千载语，中允百年坟。

寂寞庐山下，幽寻独有君。

释道璨

释道璨　和萧太山韵相士李月斋

心明於月过於月，广寒有殿无城阙。

不须更服九转丹，目光射人如月寒。

凌烟阁上公侯像，未必肩如山字样。

玉川地上虮虱臣，未必文章非此人。

口眼分明天不夜，输与月斋擅声价。

释道璨

释道璨　和谢君泽题弋阳桃花寺并吊郑盘翁

一曲清溪十二阑，分明常在画中安。

千年药灶和云暖，五色丹光彻夜寒。

魂梦不来怀好友，山居能久是苍官。

葛翁颜色红如染，不信桃花树上看。

释道璨

释道璨　和谢君直新除史馆检阅

久矣常峨豸角冠，未应上缀史臣班。

名高自是难推去，才大如何爱得閒。

斋阁不须垂绛帐，精神留取上蓬山。

散人梦落沧浪外，白鸟冥冥去不还。

释道璨

释道璨　和杨在轩剂院

箭下曾亲一鹄来，一蓑风雨霅川回。

近诗不逐唐声变，燕服多依晋样裁。

竹屋逢僧閒煮茗，梅边领客惯行杯。

覆盖当领金鸾去，要试平生倚马才。

释道璨

释道璨　和余山南佥判清溪观荷

东风已老南风急，浪蕊浮花和露泣。

翠袖盈盈波上来，相向美人如玉立。

轩渠一笑俱动容，彼此一样冰雪踪。

明珠散不论斛斗，清溪化作骊龙宫。

大江以东北山北，时样新妆皆失色。

古心一寸谁得知，江上晚来数峰碧。

普天之下率土滨，容著不尽胸中春。

濂溪爱花我爱叶，难将此意轻语人。

探寻胜处到深杳，两眼眈眈天地小，

不离枝叶见花实，红白纷纷迹如扫。

膝间不著无弦琴，酒中清浊时自斟。

兴寄超然八方内，身在水流香世界。

绿云冉冉拨不开，乐地可中能许大。

中通外直真绝奇，一语能觉千古迷。

二百年后谁传衣，清溪滚滚通濂溪。

释道璨

释道璨　和雨崖吴提弄奉母夫人雨中登鲁公亭

白发照黄花，薄晚散幽步。

何年乘五云，来自三神屿。

膝下千载人，富贵等儒素。

西风天地秋，细雨江城莫。

酒酣拍阑干，忧时起愁绪。

怀哉平原公，孤忠乃吾与。

重此一臂力，日月容易去。

释道璨

释道璨　和渊明祠

一寸归心酒得知，门前官道是危机。

道傍也有人归去，不似先生真个归。

释道璨

释道璨　和云壑

纷纷世事几昏明，仙计还山又未成。

欲学种松消永日，不徒煨芋博虚名。

云开衡岳鹏程阔，秋入鄱阳雁影清。

也欲摩挲病来眼，春风暖处望前旌。

释道璨

释道璨　和郑半溪

词林丈夫安晚氏，笔端有口吞余子。

阿戎在傍横点头，万言不直一杯水。

文词於道只毫芒，枉劳平生两鬓苍。

落花植实愿自□。□□□□□□□。

释道璨

释道璨　和致轩送余魁

眉睫功名气，笔端天地春。

孰知心念苦，只与圣贤亲。

味淡有真乐，眼高无古人。

金鸾行夜直，坐听漏声频。

释道璨

释道璨　和致轩赵使君午日读骚

君王爱不均，不信问江滨。

却是一江水，能知千载人。

仲连宁蹈海，百里忍之秦。

先死依兰芷，还他不二臣。

释道璨

释道璨　贺恕斋除兵部侍郎

碉我老色气精明，南海归来住未成。

不道山中无宰相，要从恕上做功名。

云屯万骑西风急，月浸三更夜柝清。

谋国定知有长算，胡雏不树向南旌。

释道璨

释道璨　怀旧业

云满空阶书满床，开门对面是清江。

多进不看梅花影，閒却中庭月一窗。

释道璨

释道璨　纪梦

我不褒灵溪，梦向溪边去。

溪绕屋头流，桥通溪上路。

轩窗水面开，水清石无数。

煮茶僧请诗，茶香竹当户。

花笺晕浅红，霜毫脱毛兔。

引笔信手书，波峭含韵度。

置笔喜语客，眼明失沉痼。

梦觉秋满床，残月挂庭树。

病眩二十年，万花舞深雾。

梦中能楷书，以我心念故。

人生孰非梦，百年等是寓。

便欲驱车去，傍溪缚茅住。

但恐秋雨来，溪深不可渡。

释道璨

释道璨　偈颂二十五首

去去实不去，是法住法位。

来来实不来，世间相常住。

释道璨

释道璨　偈颂二十五首

桃花无数，李花无数。

若向这里活眼不开，平地上死人更是无数。

去年踏青人今年不来，今年上坟底明年何处。

日月急如梭，生死无定据。

谨白参玄人，光阴莫虚度。

释道璨

释道璨　偈颂二十五首

趺坐叠足，问讯起手。

眼若透青，一见便了。

更待说心说性，山僧未曾问人借得口。

释道璨

释道璨　偈颂二十五首

风萧萧，雨萧萧。

天高地厚，水阔山遥。

达磨大师无端游梁历魏，二祖大师平白失了一臂。

水潦和尚不合吃马师一踏，天下大禅佛枉自吃了四藤条，

说着令人恨不消。

释道璨

释道璨　偈颂二十五首

静处具足闹中境界，闹处显示静中消息。

达磨面壁少林，普化摇铃闹市。

皆是眼观东南，意在西北。

若是向上巴鼻，毕竟何曾会得。

释道璨

释道璨　偈颂二十五首

今日雨，明日雨。

春流岸岸深，屋漏无乾处。

鲁公亭上望番城，只有湖水无行路。

释道璨

释道璨　偈颂二十五首

一出五六月，往返三千里。

信脚踢得着，信手提得起。

不曾轻示人，深藏怀袖里。

归来普主请大众做个入门欢，是什么浙东山浙西水。

释道璨

释道璨　偈颂二十五首

仰山撼树，沩山良久。

说体说用，互扬家丑。

释道璨

释道璨　偈颂二十五首

开眼便是，开口便是。

举手便是，举足便是。

虽然如是，未是未是。

释道璨

释道璨　偈颂二十五首

百不知，百不会，

吃饱饭，熟打睡。

要得剋期，取灯取灯，

如是三昧。

释道璨

释道璨　偈颂二十五首

如来禅，祖师意。

儿啼子哭，鸡鸣犬吠。

是汝诸人，瞥地也未。

释道璨

释道璨　偈颂二十五首

堂奥虽深无锁钥，包容大地与山河。

草窠里辊人多少，唤不回头争奈何。

释道璨

释道璨　偈颂二十五首

京师出大黄，价直极相当。

未曾识道地，枉自费商量。

释道璨

释道璨　偈颂二十五首

放开也在我，捏聚也在我。

睦州担板汉，开口成话堕。

释道璨

释道璨　偈颂二十五首

溪东是国王水草，溪西是国王水草。

随分纳些些，佛法休寻讨。

堪笑水潦和尚，枉被马师踏倒。

荐福与麽告报，犹较王老师一线道。

释道璨

释道璨　偈颂二十五首

篷底欹眠醉复醒，君山只在两眉青。

浑家不管兴亡事，一味和云看洞庭。

释道璨

释道璨　偈颂二十五首

语言上着到，身心上着到。

要透纳僧关，料掉复料掉。

释道璨

释道璨　偈颂二十五首

天地一东篱，万古一重九。

黄花三两枝，东湖随分有。

逢人不拈出，只麽空双手。

醉杀天下人，不是茱萸酒。

释道璨

释道璨　偈颂二十五首

重围身入脱身难，再拜投降得活还。

手脚一时都露了，如何遮掩得傍观。

释道璨

释道璨　偈颂二十五首

释迦不是佛，达磨不是祖。

佛法满天下，诸人还知否。

青草池头处处蛙，黄梅时节家家雨。

释道璨

释道璨　偈颂二十五首

诸人病是山僧病，山僧病是诸人病。

诸人痛处山僧能忍，山僧痛处诸人欲忍不能。

单方一服当下和平，不必松根采茯苓。

释道璨

释道璨　偈颂二十五首

北人偶与南人会，借问如何吃荔枝。

口味开时先话堕，香甜二字且酬伊。

释道璨

释道璨　偈颂二十五首

信口道一句，栗棘金圈皆露布。

信脚行一步，柳陌花衢非活路。

未开口，未举足，

已前荐得，放你有个入头处。

东湖一箭落双鵰，凤栖不在梧桐树。

释道璨

释道璨　偈颂二十五首

无蒲团禅板与诸人厮睚，无金圈栗蓬与诸人吞吐。

水清月分明，云散山呈露。

山僧结夏来，赢得紧闭户。

释道璨

释道璨　偈颂二十五首

雨不来，旱弥烈。

草木枯，金石裂。

江流断，井泉竭。

尽大地，生意绝。

东湖上，乾坤别。

最清凉，无恼热。

优昙花正开，清香来不彻。

释道璨

释道璨　偈颂十八首

天高地厚，日盈月昃。

全提半提，天地悬隔。

释道璨

释道璨　偈颂十八首

弟兄财本不多争，共驾官船各自撑。

撑去撑来回首看，依前不离蓼花汀。

释道璨

释道璨　偈颂十八首

鼓棹扬帆，驾没底船。

横行海上，神头鬼面。

释道璨

释道璨　偈颂十八首

云门放洞山三顿棒，黄蘖打临济三顿棒。

减灶添兵，伤盐费酱。

一不成单，二不成两。

多少芦花对蓼红，时人只看丝纶上。

释道璨

释道璨　偈颂十八首

自小离家住日边，去家只道路三千。

从人问得来时路，回首元来在目前。

释道璨

释道璨　偈颂十八首

即心即佛，山无得数。

非心非佛，水无重数。

不是心不是佛，白云又无重数。

荐福恁麽告报，灞陵桥上望西川。

释道璨

释道璨　偈颂十八首

寒一上，势一上。

普通年事只在，于今更无三般两样。

释道璨

释道璨　偈颂十八首

临济处一杓，末山处半杓。

玉本无暇，妄自雕琢。

有年无德老睦州，无端拶折云门脚。

释道璨

释道璨　偈颂十八首

玉关度了久班师，犹向人前动鼓鼙。

只道马行荒草地，不知身已陷重围。

释道璨

释道璨　偈颂十八首

闹浩浩，闲寂寂。

不动一丝头，如对万人敌。

惺惺直是惺惺，历历直是历历。

捉象变全其力，捉兔亦全其力。

释道璨

释道璨　偈颂十八首

符不书，药不采。

起死禁不祥，幸有这个{按，

指拄杖}在。满院薰风夏日长，

人在藕花香世界。

释道璨

释道璨　偈颂十八首

秋深夜长，露寒月皎。

钟声短底短长底长，虫声大底小底小。

山僧闻昨，展转反侧，

不寐到晓。一片祖师心，

狼藉知多少。

释道璨

释道璨　偈颂十八首

至日书云，云作何色。

眼里无筋，青黄赤白。

释道璨

释道璨　偈颂十八首

江月照，松风吹，

永夜清宵保所为。

释道璨

释道璨　偈颂十八首

漏尽夜沉沉，山房风露深。

无云生岭上，有月落波心。

释道璨

释道璨　偈颂十八首

道在目前，全无罅缝。

左之右之，百发百中。

是风动，是旛动。

释道璨

释道璨　偈颂十八首

临济四料拣，洞山四宾主。

甜瓜彻蒂甜，苦瓠连根苦。

倒腹说向人，恰似杏花枝上雨。

释道璨

释道璨　偈颂十八首

登芝山，望五老。

云静日月正，眼高天地小。

达磨大师脊骨等闲踏折，释迦老子心肝五脏一时见了。

因思扰扰尘寰，茫茫宇宙，

手把夜明符，几个知天晓。

释道璨

释道璨　偈颂十二首

隐山无量罪过，复被公安追到。

要得重整颓网，不免再升此座。

释道璨

释道璨　偈颂十二首

无个入处，奔走杀人。

有个入处，碍塞杀人。

释道璨

释道璨　偈颂十二首

心心急要入岩隈，不合谈禅信口开。

引得王臣多爱重，遮回又被捉将来。

释道璨

释道璨　偈颂十二首

五日风，十日雨。

江面不惊，边烽不举。

眼前渐见太平，耳畔多闻好雨。

山人只管看青山，有口不须吞佛祖。

释道璨

释道璨　偈颂十二首

一言已出驷难追，道了如何悔得来。

冷地被人相讦露，牙关咬定口慵开。

释道璨

释道璨　偈颂十二首

报恩门庭，别无道理。

长连床上，大众努觜。

本无佛法可商量，亦不坐在鬼窟里。

蓦然洗面摸著鼻，便积压得饭元是米。

更若迟迟疑疑，白云千万里。

释道璨

释道璨　偈颂十二首

扰扰匆匆，晨鸡暮钟。

唤冬作夏，唤夏作冬。

一线短长谁管得，雪霜尽处是春风。

释道璨

释道璨　偈颂十二首

风和日暖，牡丹生卵。

露柱吹笙，灯笼拍版。

城上游人，三杯两盏。

报恩禅和，努觜不管。

一念不生，前后际断。

踢倒巩县茶瓶，打破饶州瓷碗。

释道璨

释道璨　偈颂十二首

隐山夜来梦吃攧，筑著脚指头出血。

就地摸得丽水金，元来却是新罗铁。

翻身撞倒凤凰峰，赤面山神惊吐舌。

唤起前庵卧如来。休来向这里入灭。

一棒打杀麻姑仙，说甚长生真诀。

叮咛五通与三郎，切莫向李太白说。

怕他俗士不甘，打你头破脑裂。

释道璨

释道璨　偈颂十二首

睚到虚空粉碎时，空花一任眼前飞。

若还别觅安心法，客路漫漫何处归。

释道璨

释道璨　偈颂十二首

今日则有，明日则无。

天何高，地何极。

谓吾灭度，谓吾不灭度。

一个死尸，许多狼藉。

我观灵山百万大众，惟波旬却有丈夫气息，

面赤不如语直。

释道璨

释道璨　偈颂十二首

夺得胡儿马便休，何须抵死觅封侯。

草鞋直挂龙床角，争似山间煨芋头。

释道璨

释道璨　偈颂十二首

身世悠悠不系舟，莫将闲事挂心头。

休言佛法无人会，且说蝇冬又倍收。

又倍收，蚁穴百年能几久，

龟肠一饱更何求。大众拍手唱啰哩，

处得生来不解愁。

释道璨

释道璨　偈颂十二首

临济一喝，德山一棒。

霹雳电光，宁容近傍。

释道璨

释道璨　偈颂十二首

不拨一境，不露一机。

锦包特石，绵裹秤椎。

释道璨

释道璨　偈颂十二首

箭穿杨叶示为亲，透得金尘有几人。

多谢汾阳曾说破，重阳九日菊花新。

释道璨

释道璨　偈颂十二首

天下老隐山，丑怪百千状。

不依本分说禅，一向横拈竖放。

有时放夜市於蟭螟眼中，有时驾铁船於须弥顶上。

有时倒骑骏马高楼，有时轻引藕丝牵大象。

证鳖成龟，唤三作两。

黑豆换人眼睛，偏做遮般伎俩。

释道璨

释道璨　偈颂十二首

天晴盖却屋，乘时刈却禾。

输纳王租了，秋冬事转多。

阿呵呵，唤不回头争奈何。

释道璨

释道璨　偈颂十二首

土木场中辊一回，平生已眼豁然开。

广寒宫殿无关钥，撞破髑髅归去来。

释道璨

释道璨　偈颂十二首

天工剪水作花飞，为瑞为祥也大奇。

管取明年禾麦熟，山河大地尽光辉。

千树万树银花结，也是普贤呈丑拙。

谢三郎在南台江，手指东山笑不歇。

释道璨

释道璨　偈颂十二首

捏不成团拨不开，衲僧一见莫轻猜。

今朝为汝明明说，花奴花奴吃饭来。

释道璨

释道璨　偈颂十二首

一冬不雨，一春不雨。

九土皆焦枯，天高叫无路。

开先拄杖子忽然变化空行龙王，油然起云霈然洪澍。

直得枯者荣甲者拆萌者吐，发机须是千钧弩。

释道璨

释道璨　偈颂十二首

肥不剩肉，瘦不露骨。

动地放光明，眼睛乌律律。

释道璨

释道璨　偈颂十二首

释迦弥勒是他奴，二十年来心胆粗。

甘与魔王为眷属，休将恶语张荼糊。

释道璨

释道璨　寄题高大清东村

浮花浪蕊易飘零，看著桑麻眼便青。

荷锸归来春昼永，案头重读相牛经。

释道璨

释道璨　寄题瑞昌簿厅景苏堂墨竹

一叶复一叶，世道几翻覆。

一点复一点，书脉要接续。

亲见长公来，一节不肯曲。

见竹如见公，北麓能不俗。

回首熙丰间，几人愧此竹。

翰墨直枝叶，点化到草木。

释道璨

释道璨　寄题赵山台莲花方丈

四壁纵横都十尺，门对若耶溪水碧。

画阑漠漠吹香风，绿窗练练浮秋色。

中有诗家白玉颜，饮露沐芳度朝夕。

当轩大坐眼波横，只许诗人来入室。

释道璨

释道璨　寄无闻知侍者

手把黄花语后期，孤山雪后早梅时。

春风不管人无信，又要吹香上北枝。

释道璨

释道璨　哭冯深居常簿

泛宅江湖上，萧萧两鬓皤。

只知衣可典，不厌客来多。

文富家安有，名高实若何。

身前身后事，令我起悲歌。

释道璨

释道璨　兰溪夜泊

我泛浙西船，夜泊兰溪岸。

篷窗坐不眠，县鼓鸣夜半。

桥上趁墟人，往来彻清旦。

办此朝夕劳，不博一日饭。

复毡睡正暖，闭户有人嫌夜短。

释道璨

释道璨　立秋

碧树萧萧凉气回，一年怀抱此时开。

槿花篱下占秋事，早有牵牛上竹来。

释道璨

释道璨　临济赞

开眼受睦州厮瞒，甘心吃黄蘖痛棒，

握定拳以当平势生，除一喝伎俩。

何曾梦见无位真人，刚要灭却正法眼藏。

见人家则尽情藉没，并与性命一时扫荡。

不可闻名，如何近傍。

自有佛法以至于今，少曾见有个样，

不睹是底和尚。

释道璨

释道璨　吕洞宾赞

提起絛头，垂下衣袖。

信脚阔步行，亲见黄龙后。

释道璨

释道璨　陪山泉登芝山和文正公旧韵

培塿视崔巍，眼高如许哉。

举头天在上，四面景皆来。

渐老成多病，看山又一回。

尽供诗世界，霁色为君开。

释道璨

释道璨　潜上人求菊山

具郎号菊山，秀色已衰朽。

潜郎号菊山，清香满襟袖。

天地一东篱，万古一重九。

绝爱陶渊明，揽之不盈手。

后人不识秋，多向篱边守。

璨璨万黄金，把玩岂长久。

西风容易老，回首已如箒。

因潜忆具郎，有泪如苦酒。

释道璨

释道璨　秋思

草要无数候虫鸣，月在梧桐树上明。

庭院无人过夜半，自携团扇绕阶行。

释道璨

释道璨　商山四皓赞

橘大天地窄，眼高秦汉小。

一片隐沦心，商山青未了。

释道璨

释道璨　上安晚节丞相三首

相国归来卧书山，功名虽好不如閒。

向来北望中原眼，送在沧波白鸟间。

释道璨

释道璨　上安晚节丞相三首

清於独鹤瘦於梅，小袖春衫晋样裁。

推出柴车人不指，前身曾住洛中来。

释道璨

释道璨　上安晚节丞相三首

日食何曾费万钱，只将苜蓿荐春盘。

俸余不用肥奴马，留买青山取性看。

释道璨

释道璨　疏山问竹

坐对青青仔细看，别来且喜尚平安。

山中岁晚风霜恶，不易孤标耐得寒。

释道璨

释道璨　水月轩

江水清无底，江月明如洗。

开轩浥清明，道人清若此。

春风不摇江面波，春云不载江头雨。

天地无尘夜未央，照影轩中惟自许。

我来风雨夜漫漫，水月俱忘无表里。

笑拍阑干问阿师，水在月兮月在水。

释道璨

释道璨　睡起

青青岸草绿於袍，雨后江流数尽高。

庭院日长春睡足，幽兰花底读离骚。

释道璨

释道璨　松月轩

白云岩上月，太平松下影。

东山大导师，指作一片境。

若作境会孤东山，不作境会隔重关。

盖天盖地这一著，分明似镜见还难。

认作清凉转炎热，扫除光影成途辙。

广寒宫殿等虚空，不信问取苍髯翁。

释道璨

释道璨　送诚上人

长安城头秋日黄，长安道上秋风凉。

游子念亲从定起，一衲卷云归故乡。

七月八月吴楚路，十里五里东南疆。

遥知子母相见处，篱落黄花吹晚香。

我母今年六十四，千丈白发应沧浪。

石田茆屋归未得，西山几度明斜阳。

因送君行发深省，天地阔远愁茫茫。

他年相寻君勿忘，杨柳当门水满塘。

释道璨

释道璨　送东上人

上头上面得人憎，少见生狞个样僧。

莫道无又轻放过，病来无力举乌藤。

释道璨

释道璨　送开上人

道人家住庐山寺，信脚东游二千里。

三年饱吃浙西饭，不曾咬著浙西米。

大川恶拳打不活，石溪浅水浸不死。

自言辣手难近傍，只有痴绝较些子。

要从窗下看庐山，归卧溪声山色里。

了无玄字涴胸怀，肯将佛法挂唇齿。

漠漠重湖五老前，衮衮九江千嶂底。

空手携锄种白石，赤脚提篮挈流水。

有问参寻事若何，向道今年秋芋多。

释道璨

释道璨　送人之圆通

无数飞花舞晓风，天开二十五圆通。

要知门户从何入，问取溪边石耳峰。

释道璨

释道璨　送松冈黄提干

人物如公岂久淹，极和平处极森严。

无心为禄长思去，直道从人肯避嫌。

学务躬行惟恐失，贫於未仕不言廉。

书边大有閒田地，有只从今只学钳。

释道璨

释道璨　送覃侍者住庵

门上书心字，窗上书心字。

长啸住庵人，不知庵内事。

除却煨芋头，无力收寒涕。

我观从上来，懒瓒较些子。

君勿轻住庵，住庵不容易。

手中长柄锄，上有千古意。

前山粟自锄，后山禾自刈。

客来问有麽，牢把柴门闭。

释道璨

释道璨　送西苑径上人见深居冯常簿求寺记

西苑宝峰麓，占地宽一弓。

梵放殷青冥，与峰相长雄。

鬼域何方来，包举归提封。

楼钟不敢鸣，僧趋邻寺钟。

径也铁石姿，直欲笺天公。

天高不可叫，虎豹守九重。

六年长安道，往来如飞蓬。

云开日正杲，死草生华风。

青山复入手，尽扫狐兔踪。

鱼鼓发新响，松桂还旧容。

掘地寻泉源，锄荒理菊丛。

桃李一家春，万古无异宗。

玉色十丈煇，秀润交磨砻。

大书付谁氏，千载深居翁。

他年来读碑，病眼摩朦胧。

为碑三夕留，卧听寒岩松。

释道璨

释道璨　送仙知客总侍者

对面相看千里隔，手持史君招隐檄。

一条拄杖两人扶，面带东湖秋水碧。

口里只安三寸匙，平生懒病无药医。

菜羹白饭随处有，谁能辛苦贪住持。

向来春风满两手，如今零落能多少。

尽情包裹付二妙，散与青青湖上柳。

释道璨

释道璨　送薛野鹤子侄过洛阳秋壑制使

笙鹤孤云宿子围，写诗阿买已能诗。

旧时先友今谁贵，红叶花开有牧之。

释道璨

释道璨　送奕上人

金华道人少而壮，学道苦心知趣向。

俊如秋鹰方振扬，快似马驹绝超放。

无准软顽痴绝痴，领过不消渠一状。

前年相别五峰巅，今年相见松江上。

无影枝头拾得春，要去北山呈伎俩。

北山老人眼{左月右上艹下合}痴，毒手恶拳难近傍。

跨门一机我识渠，脚跟定与三十棒。

释道璨

释道璨　送愿上人过雪窦兼呈弁山

去年无准死，今年痴绝丧。

二老百世师，一去空天壤。

玉磬与天球，满耳皆新响。

堂堂万钟鼎，横列乳峰上。

愿也天台来，双眉拥青嶂。

要见乳峰人，不作行役相。

碧树明秋花，吹香上藤杖。

长松四十围，悬水一千丈。

到门相见时，为我问无恙。

释道璨

释道璨　蹋雪下云居山宿崇寿寄草堂

别山三十年，见山双眼碧。

山灵喜我来，一笑作戏剧。

纵横万花舞，变乱山颜色。

圭璧拔地起，自在群玉国。

去兴纷莫留，下足深没膝。

冻合坡长短，石碍路剞侧。

跻攀脚未稳，失势落数尺。

平生江海屐，常患天地窄。

立处贵稳密，取道贵径直，

只要缓步行，有在多用力。

只以到为期，半途肯休息。

须臾到山趾，坦途随意适。

回看行咱处，倚天立青壁，

极爱山上云，长年抱幽石。

耐得许多清，一夜遥相忆。

释道璨

释道璨　题和山推蓬看梅

沙头寒声入芦苇，沙际暝烟湿微雨。

疏花明在树梢头，吟身卧在船蓬底。

相看一笑大江横，白鸟不飞天似水。

逃禅英骨閟九原，褚郎有神呼得起。

倔强横枝不受屈，玲珑孤标净如洗。

春风满面吹不开，冰雪满身冻不死。

岁寒心事谁得知，大似和山隐君子。

我有扁舟蓑笠盟，落在吴头并楚尾。

挑灯今夜不成眠，免得相寻来梦里。

释道璨

释道璨　题会稽孙竹阁望梅亭

梅梁在屋东，梅溪在屋西。

举头东西望，古意入双眉。

彼溺犹已溺，彼饥犹已饥。

皇皇圣人心，万世同一机。

诚明与物欲，方寸分町畦。

火然而泉达，扩弃无边涯。

禹亦何人哉，勉之宜及时。

释道璨

释道璨　题饶德操关子长紫芝诗轴

郭家墓田土花碧，输菌紫芝大盈尺。

淋浪雨泪种得成，不识春风生长力。

晴云练练依遥岑，霁月炯炯悬崖阴。

古心实竹谁赏识，青山重叠黄泉深。

两翁落笔九天上，发煇潜德光千丈。

此卷长留天地间，灵芝万古常无恙。

释道璨

释道璨　题善住阁

阁前溪水声潺湲，阁后山色空巑屼。

取之不得舍不得，善住道人如是观。

浩荡春风满天地，飞絮游丝无定处。

去无所至来无踪，善住道人如是住。

有所往兮成守株，鱼止泺兮鸟栖芦。

无所住兮成漫浪，空中迹兮镜中像。

道人一笑璨琳琅，住不住兮吾已忘。

閒倚阑干春昼长，眼看白鸟浮沧浪。

释道璨

释道璨　题水墨草虫

蜻蜓低傍豆花飞，络纬无声抱竹枝。

忆得西湖烟雨里，小园清晓独行时。

释道璨

释道璨　题物初蕙兰

花短秋意长，神清颜色少。

笔端有西风，国香来未了。

释道璨

释道璨　题信国墨梅

太耐冰霜老玉关，北风满面不知寒。

无边生意天难泄，春色教人纸上看。

释道璨

释道璨　题於潜西菩兼山阁参寥受业

青山在屋头，易见甚难识。

如玉有碎气，如土有正色。

平生万里眼，付此千太壁。

云行山欲动，云深山更碧。

动止同一机，兼处贵自得。

心外无青山，身外无周易。

安得识山人，倚阑论未画。

释道璨

释道璨　题源虚叟庐山行卷

胸中有庐山，笔下有庐山。

窗下有庐山，眼中有庐山。

别山十七年，见山一日间。

韵险落鬼胆，语妙破天悭。

永怀看山人，恨不同跻攀。

摩挲青石砚，负山良厚颜。

天风几时来，乘之欲西还。

释道璨

释道璨　投笔

无心检点笔头春，疏懒从教到十分。

留取半生挥翰手，崖前无事学耕云。

释道璨

释道璨　为邓子煇赋拙斋

历尽风波觉得獃，全无伎俩口慵开。

门前不厌频来客，要学聪明莫入来。

释道璨

释道璨　吴太清有远役以诗寄别次韵

宇宙入八窗，芙蓉制衣裳。

两眼挂万古，深拄书传香。

笔端肤寸合，要作天下凉。

余事亦演雅，簸弄正未妨。

颠倒走百怪，陆离罗众芳。

气焰压牛斗，何止万丈光。

笑他儿女曹，白道空茫茫。

秋风三尺剑，尘土压下方。

斫却月中桂，及此鬓未苍。

我欲援北斗,酌以椒桂浆。文章於此道，

太山一毫芒。洙泗到伊洛，

波澜正泱泱。多少遡流人，

褰裳复回翔。孰知方寸间，

一苇直可航。勉哉吴夫子，

此事当毋忘。

释道璨

释道璨　西湖除夜

又来上国看新元，细嚼梅花嚥冷泉。

阿母在家年六十，孤儿为客路三千。

身居东海沧波上，心在西山落照边。

碧户朱门杨柳岸，不知归日是何年。

释道璨

释道璨　喜雨呈梅石赵都大

久旱天地焦，酷出秦法外。

一雨中夜来，汉兵起丰沛。

万物皆吐气，昭苏脱厄会。

忧国有天人，爱民如子辈。

心香彻九关，化为云叆叇。

生意一万里，直在方寸内。

老农相与言，晓晴坐牛背。

释道璨

释道璨　仙巢海棠洞

领客坐花阴，饮客酌花露。

先生自家春，八荒一牖户。

凄其望前修，一枝阅世故。

鹤车来不来，东风吹日暮。

释道璨

释道璨　雪菊

大雪冻不死，秋风吹不开。

许大天地间，受得一所獃。

生意在根本，肯趁阳和回。

要从梅兄游，一笑霜雪堆。

六花已飞舞，槁悴如根莇。

下有返魂香，英英死不摧。

老仙造化手，妙处能夺胎。

唤醒万黄金，桃李皆奴侪。

对花酌老仙，高致方能陪。

东篱有佳人，万些招不来。

释道璨

释道璨　野水横舟

望之一叶轻，即之万钧重。

天风吹不去，世波摇不动。

送尽千帆飞，济川已无梦。

月冷蘯花秋，此兴白鸥共。

释道璨

释道璨　一庵

万法须从皈处参，难将皈处与人谈。

檐头昨夜风和雨，说得分明落二三。

释道璨

释道璨　迎晦静汤先生

向来九虎守天关，已是无心便出山。

宇里春风閒不得，又携桃李种人间。

释道璨

释道璨　又布袋赞

明皎皎，暗昏昏，

未曾举首，烁破面门。

若更停机停思，苦哉弥勒世尊。

释道璨

释道璨　又观音赞

如屿兮媚川，如山兮倚天。

大哉圆通之道，民无得而名焉。

释道璨

释道璨　又寒拾赞

淡墨磨虚空，秃笔蘸沧海。

点污天台山，是他这一对。

释道璨

释道璨　月窟

凿开浑沌窍，豁见天地根。

举瓢酌桂浆，引足蹈昆仑。

湛然一精明，身外无乾坤。

我欲从之游，云深入无门。

释道璨

释道璨　赠禅客

空拳打入长蛇阵，杀气连云战更酣。

辊到了无交涉处，牛头向北马头南。

释道璨

释道璨　赠观妙道士

妙处不可观，可观非是妙。

杳杳无方所，冥冥无朕兆。

我观三十年，力尽不能透。

及其会心时，忻然惟一笑。

碧桃开晚花，黄鹂啭春昼。

大哉众妙门，老子亲传授。

释道璨

释道璨　赠明侍者

好诗无音律，至文难言说。

学之无他术，先要心路绝。

兀坐送清昼，万事付一拙。

如是三十年，大巧自发越。

万象赴陶冶，百怪乞提挈。

兴来忽运笔，妙处无前哲。

古来翰墨士，外此别无诀。

明也江南来，俊气方烈烈。

乘潮观海门，入越探禹穴。

须从言外参，莫向纸上窃。

此方吾必秘，为子轻漏洩。

慎勿语俗子，只可自怡悦。

释道璨

释道璨　赠相士

面如生铁铸昆仑，有底荣枯到你论。

谩说青青亭畔竹，春风几个有儿孙。

释道璨

释道璨　摘茶

拈一旗兮放一钥，多从枝叶上抟量。

全身入草全身出，那个师僧无寸长。

释道璨

释道璨　致轩赵使君领客及妻子入山即事原韵

戴家湖上宅，近市有山林。

雨足四郊润，云低尽日阴。

竹疏和翠减，松老受春深。

留得行窝往，楼头午漏沉。

释道璨

释道璨　自赞

头小面狭，眼横鼻直。

难亲易忘，易见难识。

刚道笑翁手脚缓慢，无准痴绝，

尺寸短窄。视秦山乔岳不过一拳，

视长江大河不过一滴。

释道璨

释道璨　自赞

读书不识字，行脚不会禅。

有拳爷不识，有口佛不吞。

释道璨

释道璨　坐圆常江天轩听谋西江示众语

三洲相接连，断处直如割。

中洲二十里，平沙净如刷。

云开天四垂，雨晴山一抹。

绿波三万顷，乞与渔翁拨。

纳之窗户间，道人巧点掇。

我来不忍去，倚阑腕欲脱。

草青烟冉冉，柳静浪聒聒。

天风吧沧海，奔突不可遏。

忻然见此翁，句险峰眼能活，

遡流欲从之，水深春岸阔。

释道昌

释道昌　偈三首

道不属知，不属不知。

知是妄觉，不知是无记。

若真达不疑之道，碍他铜盘不打老鼠。

所以抽身入，还从屋里来。

报教台凳稳，聊且劝三杯。

兄呼弟唤殷勤处，留得儿孙辨劫灰。

释道昌

释道昌　偈三首

未透祖师关，千难与万难。

既透祖师关，千难与万难。

未透时难即且置，既透了因甚麽却难。

放下笊篱虽得价，劝他杓柄在无端。

释道昌

释道昌　偈三首

与我相似，共尔无缘。

打翻药铫，倾出炉烟。

还丹一粒分明在，流落人间是几年。

释道昌

释道昌　送僧

扫尽诸方路布禅，到头窠臼落雁边。

台盘角畔重牛起，万里神光顶后全。

释道昌

释道昌　颂古四首

惯使渡头船，如今不记年。

爱他风浪恶，方是趁粗钱。

释道昌

释道昌　颂古四首

千佛居何处，题诗黄鹤楼。

感恩并积恨，终日在眉头。

释道昌

释道昌　颂古四首

光非照境境非存，光境俱忘复是痕，

百鸟不来春已老，落华流水绕江村。

释道昌

释道昌　颂古四首

惯行私路，乍赴公筵。

幞头脚短，腰带夸圆。

不是伴郎来劝酒，误他年少觅青毡。

释道昌

释道昌　颂古五十七首

奴儿婢子，十生九死。

於里不正，被外边使。

纵饶开口便函过头，未免浑身辊泥水。

释道昌

释道昌　颂古五十七首

二俱不了，随合多少。

纵使夜行，投明未到。

释道昌

释道昌　颂古五十七首

水乳不分，菽科难辨。

担带病深，改移功浅。

十二时中不依倚，明见佛性有此理，

浆水钱在草鞋里。

释道昌

释道昌　颂古五十七首

手携花鼓到城根，反著麻鞋过短门。

笑把柴头书古字，大家来步月黄昏。

释道昌

释道昌　颂古五十七首

活中死眼，无作有用。

方寸不移，十方独弄。

巧拙不到处，监官有出身。

亲言出亲口，鸡犬闹比邻。

释道昌

释道昌　颂古五十七首

是两头语，未出泥水。

非两头语，依前自死。

振锡卓然。白日青天。

风力还他败坏时，漫天网生辉。

释道昌

释道昌　颂古五十七首

得因失有，是在非边。

根源未断，枝派相连。

不言言，口何在，

转得身来人下载。一帆风过洞庭湖，

对面须已违背。

释道昌

释道昌　颂古五十七首

石臼发脚太迟，马祖开口太早。

十字街头要钱，须是打他栲栳。

释道昌

释道昌　颂古五十七首

担东过西，移前作后。

马首千差，佛面百丑。

释道昌

释道昌　颂古五十七首

赤土才将画簸箕，乌鸡何事忽惊飞。

自从题入新诗后，黄鹤楼前忘却归。

释道昌

释道昌　颂古五十七首

长沙似水先水，老僧自倒自起。

三圣特地出头，卖尽满园桃李。

释道昌

释道昌　颂古五十七首

马前相扑，入交失脚。

不来外求，当面修削。

六合彼中身，分明举似人。

到处世界总成就，脱略窠臼还渗漏。

释道昌

释道昌　颂古五十七首

据款结案，得失过半。

尽力担当，上船离岸。

无不指示汝，擎茶行于食处。

圣解凡情不过来。轩轩头角起风雷。

释道昌

释道昌　颂古五十七首

大悲许多手眼，如人夜摸枕子。

偏身通身起来，尽受奴驱婢使。

君不见认著牛迹里，失却大海水。

转变未得时，依前有依倚。

归去来，归去来，

拍天洪浪如浮埃。

释道昌

释道昌　颂古五十七首

至道无难，万水千山。

唯嫌拣择，鹄墨乌白。

才有是非还护惜，不会不知全得力。

明白里头如放行，腰金犹颂青青麦。

释道昌

释道昌　颂古五十七首

天雷如鼓，云腾致雨。

雨霁云收，新月一钩，

至道无难，惟嫌拣择。

五年分疏太隔胍，东海鲤鱼多赤梢，

南山大虫有白额。

释道昌

释道昌　颂古五十七首

赵州石桥，只见略彴。

度驴度马，应病与药。

换步移身，在富分贫。

当头如认著，东鲁问西秦。

释道昌

释道昌　颂古五十七首

赵州自作自受，南泉外头相救。

直饶数目分明，也是私路上走。

释道昌

释道昌　颂古五十七首

黄蘖活作死医，临济死作活用，

维那听事不真，未免唤钟作瓮。

释道昌

释道昌　颂古五十七首

无位真人，处处献新。

拦胸扭住，不落主宾。

乾屎橛，乾屎橛，

三人证龟作个鳖。

释道昌

释道昌　颂古五十七首

出头露角，指点方见。

见处不留，分定针线。

下床扭住才拟议，拓开一掌佛法意。

脊背汗流唤得回，白莲共向半天开。

释道昌

释道昌　颂古五十七首

高揖释迦，不拜弥勒，

吃棒趁出犹费力，滴水冰生知未知，

抛砖引玉有人识。

释道昌

释道昌　颂古五十七首

把火入牛栏，反身外面看。

梨花千点白，春雨几声寒。

释道昌

释道昌　颂古五十七首

来机深辨，有舒有卷。

移却案山，重添针线，

千年田，八百主，

直下承当还莽齿。郎当屋舍没人修，

片瓦根椽谁去竖。君不见甜瓜彻蒂甜，

苦瓠连根苦。

释道昌

释道昌　颂古五十七首

仰面穿针不见天，低头拾荠不见地。

天地针芥无处安，堂堂面目眼中翳。

君不见谛当未彻在，龊人真大彩。

释道昌

释道昌　颂古五十七首

南阳师，肌骨好。

洞山价，也难讨。

沩山翁，云岩老。

重注破，成鼓倒。

分明行官路，不觉入荒草。

葛藤因此到而今，业识茫茫何日了。

释道昌

释道昌　颂古五十七首

水到渠成，风行草偃。

类之水齐，睹之难面。

谁信岩颓石裂时，黄金白银如粪泥。

释道昌

释道昌　颂古五十七首

逆放顺收，将寡敌众。

隐显同途，得失共用。

针针相似不外来。同行语话要分开。

自从大地火发后，古庙香炉不著灰。

释道昌

释道昌　颂古五十七首

说明道白，埋尘混垢。

变化有由，败露不走。

谁知暗里骨横抽，要在轰轰霹雳手。

释道昌

释道昌　颂古五十七首

佛声从他，认我碗鸣。

粗言归第一义，自要看渠{外尸内豕}沸。

唤作一头驴，正令生光辉。

趁手打得走无路，咭嘹舌头何处归。

释道昌

释道昌　颂古五十七首

有本无本，学益学损。

搬运不时，提起却稳。

师子一滴迸六斛，驴乳散入别人屋。

业识茫茫辨出时，乌鸡不在芦花宿。

释道昌

释道昌　颂古五十七首

法身说法，肉眼看物。

大智如愚，大辩如讷。

拈起簸箕别处舂，推出枕子露眼床，

剑忍上事放毫光。

释道昌

释道昌　颂古五十七首

高高山顶立，深深海底行。

新松趁岭种，芳草绕池生。

手不攀枝，脚不踏树。

口里衔得，当头蹉路。

问著西来对不对，罚钱依旧有人悔。

释道昌

释道昌　颂古五十七首

腰金上太行，贼眼尽惊憄。

不因遭毒手，谁肯夜烧香。

释道昌

释道昌　颂古五十七首

宽鞋著瘦脚，短袖入长臂。

竿木既随身，逢场还作戏。

前三三后三三，一时堆在担头担。

到得家中重点检，目前包裹露毵毵。

释道昌

释道昌　颂古五十七首

舌头不出口，三三成九九。

算到香台还，彼此落人后。

释道昌

释道昌　颂古五十七首

当言不避截舌，当炉不避猛火。

趁手作得家生，到老自能稳坐。

水深杓柄长，舀水洗头剃。

雪峰刀上眼忽开，琉璃殿里无关闭。

释道昌

释道昌　颂古五十七首

巨岳尘飞，蟭螟生儿。

儿落尘里，如锥锥泥。

浇火救火，闭门开门。

抛柴家丑外头见，万象森罗一口吞。

释道昌

释道昌　颂古五十七首

俊鹘冲天，寒鸡晓眠。

脱略窠窟，迟速不偏。

截断命根急处放，当头手脚缓时样。

滴水冰生不认渠，坐筹帏幄江海量。

君不见透网金鳞活计新，住持事繁笑杀人。

释道昌

释道昌　颂古五十七首

迅雷不及掩耳，下椿脚若长，

耳畔雷声四起。牛起拄杖为他中下，

上上人来过不打。秦人一入桃花源，

子孙千世为神仙。

释道昌

释道昌　颂古五十七首

云居道何必，兴化道不必。

兴化道不必。眼若不开，

梦中叫屈。

释道昌

释道昌　颂古五十七首

千里万里，不著便处却能回，

闭了方丈依前来。双收双放，

半合半开。主宾全体用，

石女老黄梅。

释道昌

释道昌　颂古五十七首

趁水泛船，随泥作佛。

船行佛成，水泥不物。

有拄杖兮与拄杖，船中轻荡桨。

无拄杖兮夺拄杖，佛面巧出相。

好手芭蕉眼不开，塞壑填沟何处来。

释道昌

释道昌　颂古五十七首

前面有虎，元来是汝。

更问如何，冤苦冤苦。

释道昌

释道昌　颂古五十七首

撞墙撞壁，曲不藏直。

摘叶牛花，与俭宁奢。

罗汉有三毒。如来有二语。

聋人争得闻，依旧吃茶去。

保福老，保福老，

铁眼铜晴还失了。

释道昌

释道昌　颂古五十七首

人前惯出手，退三添作九。

有眼未尝看，无家自能走。

雪峰之句，羚羊挂角。

作他弟子没来由。龙蛇阵上看谋略。

释道昌

释道昌　颂古五十七首

明头便打，暗里闪过。

心底活时，死中要坐。

门外檐间雨滴声，众生颠倒逐迷情。

可怜洎不迷已处，出得身来体未明。

释道昌

释道昌　颂古五十七首

针头削铁，牛背拔毛。

多将少使，冷作热烧。

直上法堂便下去，触忤和尚重解註。

知是般事休更休，茫茫壑与填沟。

释道昌

释道昌　颂古五十七首

扑落非他，安排不多。

盖覆自在，隐显包罗。

抬头失却旧时路，牛篙便上虽人渡。

转易作难，拔贫成富千人万恁魔去。

释道昌

释道昌　颂古五十七首

尘尘三昧，缽饭桶不。

云门眼中，者佃身里。

捏合起来无处藏，{上祝下土}著磕著埋没你。

释道昌

释道昌　颂古五十七首

尽却命根，方可关门。

一挨一拶，电涌雷奔。

佛法水中月，耳里眼里说。

差这毫釐，失之千里，

南北东西知几几。

释道昌

释道昌　颂古五十七首

被里出指，水中露觜。

屈指眼开，摇觜身起。

药病不相治，何须尽大地。

反笑老云门，失却娘生鼻。

释道昌

释道昌　颂古五十七首

将成之山，不进一篑。

老倒云门，坐而获利。

钓鳌钓鲸手段高，惯曾下海涉波涛。

缓放急收自得便，浮家泛宅何飘飘。

释道昌

释道昌　颂古五十七首

恰似初生月，两口无一舌。

到了曲弯弯，把火入牛栏。

问他以手便斫额，猴墨谁知有猴白。

向后失目果然是，要见长人过深水。

释道昌

释道昌　颂古五十七首

针头削铁，佛面刮金。

无处若有，出手便惊。

释道昌

释道昌　颂古五十七首

乱走到家来，到家便乱走。

捉得玉麒麟，咬断虽人手。

释道昌

释道昌　颂古五十七首

绝消息处捉来，有形影中走却。

只因懒问儿孙，要把襕衫反

。

坐久成劳，位次已高。

起时失却人天相，无限行人认白毫。

释道昌

释道昌　自赞

丹青写出，剩却一个。

窦入布衫，著著便破。

土面灰头那畔地，水墨观音解推磨。

释道常

释道常　偈答百丈僧

不要三乘要祖宗，三乘不要与君同。

君今欲会通宗会，后夜猿啼在乱峰。

释道常

释道常　溅玉亭

我名溅玉亭，五字仍一扫。

苍崖立积铁，悬瀑翻轻缟。

霏霏冰奁倾，粲粲玉匣俴　。

殷勤点翠竹，散漫沾芳草。

喧轰雷霆怒，澒洞金石考。

直疑青山严，顿失赵盾杲。

飞帘吹不断，接景照逾皓。

初非智巧成，端自神物造。

凭栏熟自听，归来想怀抱。

拂除朱丝弦，写之流水操。

释道常

释道常　岩豯寺

女娲补天天不疏，精卫填海海欲枯。

留余乱石龙下蛰，结兹古洞神中刳。

三冬温温等氈帐，六月凛凛同冰壶。

致身岩壑真胜地，寓目尘寰皆畏途。

释道冲

释道冲　丙辰年别龟峰曹源和尚

葛溪深处定宗纲，一任乾坤大地荒。

但得棒头明似日，可无临济解承当。

释道冲

释道冲　丙辰年别龟峰曹源和尚

拚命来经衜毒家，不尝滴水丧生涯。

尚馀穷相一双手，要向诸方痒处爬。

释道冲

释道冲　丙辰年别龟峰曹源和尚

破袱从东挟过西，何时再上恶钳鎚。

怒雷一吼聋三日，自有怨憎会苦时。

释道冲

释道冲　曹源和尚赞

遭密庵骂，恨入骨髓。

此恨难忘，充塞天地。

四海五湖无处避，能有几人著它底。

著它底，冤冤相报无穷已。

释道冲

释道冲　曹源和尚赞

父曹源，祖密庵。

碧落碑，无赝本。

破沙盆，正法眼。

清庙瑟有遗音，坐者立者，

以心印心。不肖之子，

作如是赞。非特旌于往古，

亦乃诏于来今。

释道冲

释道冲　出山相

天上星，眼中睛。

星无悟人之意，睛无瞩物之情。

以理而会，自诚而明，

究竟何曾有道成。

释道冲

释道冲　淳佑辛酉立秋后一日游鼓山

野径斜连石涧傍，草根昵昵语寒螀。

郊原经雨多秋意，庭院无人自夕阳。

风卷暮云归碧嶂，叶随野水入寒塘。

数家篱落枫林外，枳壳垂青菊绽黄。

释道冲

释道冲　达磨大师赞

杨子江心，波涛鼎沸。

一苇可航，如履平地。

盖亦暂时之游戏，岂足以尽此老十万里西来之本意。

人皆有心，人皆作佛。

胡为西来，递相诳惑。

心在何处，佛是何物。

带累神光无处寻，后代儿孙厮淈{左氵右盾}。

释道冲

释道冲　二祖赞

只臂冷随霜刃落，雪花分坠立齐腰。

觅心无得安心竟，行到穷源逢断桥。

释道冲

释道冲　佛成道

正觉山前失眼睛，是凡是圣尽盲生。

至今夜夜明星现，谁肯向伊行处行。

释道冲

释道冲　佛涅槃

山花如锦水如蓝，触目熙熙春正酣。

若谓双林曾灭度，分明蹉过老瞿昙。

释道冲

释道冲　观音大士赞

一切音声相，是人听以耳。

我圜通大士，唯以眼而听。

非物以眼听，六根互为用。

当其互用时，根境不相杂。

譬如帝珠网，交光相融摄。

即此融摄相，各各住自位。

以此三昧力，普施于一切。

俾不离声色，透出声色海。

眼处若闻声，耳处得解脱。

共证十方空，同名观自在。

我作如是赞，定招妄语罪。

既招妄语罪，画者亦是妄。

画者既是妄，此相非真实。

于非真实处，此相常现前。

应作如是观，是真法供养。

释道冲

释道冲　偈颂五十一首

我此一门，全无肯路。

是汝诸人，如何进步。

释道冲

释道冲　偈颂五十一首

孰名为佛，礼者是谁。

设或未辨端倪，看四棱塌地。

释道冲

释道冲　偈颂五十一首

拄杖头边宇宙空，去留千圣觅无踪。

直饶未举知端的，犹隔白云千万重。

释道冲

释道冲　偈颂五十一首

十字街头，有条活页纸路。

没量大人，不知落处。

无落处，拟欲追踪，

西天此土。

释道冲

释道冲　偈颂五十一首

今日中秋节，拄杖为人切。

拨开千嶂云，放出一轮月。

光未生时荐得亲，依然眼里重添屑。

释道冲

释道冲　偈颂五十一首

凡所有相，皆是虚妄。

怀州牛吃禾，益州马腹胀。

若见诸相非相，即见如来。

一切难舍，无过己财。

释道冲

释道冲　偈颂五十一首

一不得向，二不得背。

丝毫及不尽，古镜生瑕飇。

拈起铁蒺蔾，一时俱击碎。

从教大地黑漫漫，它家自有通人会。

释道冲

释道冲　偈颂五十一首

要入此门，初无方便。

须是诸人，脚尖具眼。

苟或未然，客情步步随人转。

释道冲

释道冲　偈颂五十一首

古释迦不先，今弥勒不后。

礼拜烧香一线通，从教笑破衲僧口。

释道冲

释道冲　偈颂五十一首

摩竭提国，亲行此令。

尽大地人，丧身失命。

释道冲

释道冲　偈颂五十一首

坐断毗卢顶，踏翻千差路。

须弥灯王，无插足处。

释道冲

释道冲　偈颂五十一首

瓶锡当年寄此间，山云冉冉水潺湲。

而今重到经行处，一会水云犹俨然。

释道冲

释道冲　偈颂五十一首

圆悟一关天下险，宝山有宝世间稀。

透得关来探得宝，犹落吾家第二机。

释道冲

释道冲　偈颂五十一首

振法雷，击法鼓，

布慈云兮洒甘露。只将此法为全提，

世世愿为诸佛母。

释道冲

释道冲　偈颂五十一首

须弥可裂，海水可竭。

若论此事，宁可截舌。

释道冲

释道冲　偈颂五十一首

方丈屋损，寝处不得。

常住乏粮，著众不得。

旧逋积如海，无钱还不得。

大道在目前，有口说不得。

若人透此四重关，堪与诸方为轨则。

赵州亲见老南泉，观音院里有弥勒。

释道冲

释道冲　偈颂五十一首

枯木龙吟，一切音响俱绝。

髑髅眼活，一切色相皆空。

觑著即瞎，听著即聋。

堪笑观音大士，无端也证圆通。

释道冲

释道冲　偈颂五十一首

是著即错，不是犹乖，

一击万重关锁开。老卢不会转身句，

便道明镜亦非台。

释道冲

释道冲　偈颂五十一首

我与释迦老子，有不共戴天之雠。

今日为什麽烧香礼拜，不是冤家不聚头。

释道冲

释道冲　偈颂五十一首

祖师门下绝人行，深险过于万丈坑。

垂手不能空费力，任佗堂上绿苔生。

释道冲

释道冲　偈颂五十一首

高抛不至天，低掷不到地，

南北东西无处避。带累雪峰老人，

唤作南山鳖鼻。

释道冲

释道冲　偈颂五十一首

佛高一丈，魔高一丈。

月落寒潭，云生碧嶂。

不识慈氏如来，唤作布袋和尚。

释道冲

释道冲　偈颂五十一首

衲僧家，不著佛求，

不著法求。然虽如是，

在佗烟焰里，争敢不低头。

释道冲

释道冲　偈颂五十一首

德山棒如雨点，一棒棒痛彻骨髓。

临济喝似雷奔，一喝喝轰破髑髅。

释道冲

释道冲　偈颂五十一首

天童用底，来育王用不著。

育王用底，归天童用不著。

用不著处用有馀，一箭双雕随手落。

释道冲

释道冲　偈颂五十一首

摩竭掩室，净名杜口。

天网恢恢，疏而不漏。

是汝诸人，作麽生透。

释道冲

释道冲　偈颂五十一首

坐断十方国土，天上天下独尊底，

一步也行不得。口吞三世诸佛，

世出世间俱透底，一句也说不得。

堪与衲僧为轨则。普化何似一头驴，

临济未是白拈贼。

释道冲

释道冲　偈颂五十一首

有一物，名不得，

状不得，取不得，

舍不得。突出天童拄杖头，

倒用横拈无轨则。戳瞎达磨鬼眼睛，

靠倒临济白拈贼。

释道冲

释道冲　偈颂五十一首

心随万境转，转处实能幽。

汉地不收秦不管，不风流处也风流。

释道冲

释道冲　偈颂五十一首

一径直，二周遮。

辽天射飞鹗，平地摝鱼虾。

堪笑秘魔岩不会，见人一味只警叉。

释道冲

释道冲　偈颂五十一首

从上佛祖无法与人传，后代儿孙会得是障碍。

碍不碍，竹山铁鹞刺天飞，

笑倒明州憨布袋。

释道冲

释道冲　偈颂五十一首

面皮擘破，喝散钟山之云。

拄杖横挑，穷尽天台之境。

玲珑岩下忽相逢，一笑令人发深省。

释道冲

释道冲　偈颂五十一首

正法眼，破沙盆。

贵时倾国不换，贱时不直分文。

不作贵，不作贱。

分付石溪老子，共结佛祖深冤。

释道冲

释道冲　偈颂五十一首

圆觉伽蓝，尘尘有路。

坐断去来，顿空今古。

那里十三，这边十五，

后先不差毫发许。可笑黄面瞿昙，

至今不知落处。

释道冲

释道冲　偈颂五十一首

群阴剥尽，一阳来复。

万汇咸亨承化育，拄杖机轮转辘辘。

转天关，回地轴。

百亿分身遍刹尘，应时纳佑从人欲。

释道冲

释道冲　偈颂五十一首

秘魔擎杈，赵州吃茶。

禾山打鼓，归宗斩蛇。

惯钓鲸鲵沉巨浸，却嗟蛙步{左马右展}泥沙。

释道冲

释道冲　偈颂五十一首

龙床一绕定网宗，四海从兹信息通。

但见皇风成一片，不知何处是疆封。

释道冲

释道冲　偈颂五十一首

释迦出世拏空塞空，达磨西来将错就错。

带累后代儿孙，一例随处卜度。

休卜度，四海浪平，

百川潮落。

释道冲

释道冲　偈颂五十一首

欲去不去被去碍，欲住不住被住碍。

元不碍，十洲三岛鹤乾坤，

四海五湖龙世界。

释道冲

释道冲　偈颂五十一首

此门深固幽远，无人能到。

如能到，脚头脚底长安道。

释道冲

释道冲　偈颂五十一首

闲地三寸刃锋芒，匝地风霜定纪纲。

若是丈夫真意气，任君敲磕振风光。

释道冲

释道冲　偈颂五十一首

好事不出门，恶事行千里。

好恶不到处，总不在这里。

不是俊流，徒劳侧耳。

释道冲

释道冲　偈颂五十一首

相国亲传黄檗心，移山新作古丛林。

大千沙界针锋许，十二峰峦岩壑深。

此道明明元不古，清风浩浩至于今。

禅流不负王臣意，行看只园侧布金。

释道冲

释道冲　偈颂五十一首

天无门，地无户，

可中自有凌霄露。普请诸人，

进这一步。

释道冲

释道冲　偈颂五十一首

佛佛是何物，天上人间遭诳惑。

不辞礼拜烧香，只向这里雪屈。

释道冲

释道冲　偈颂五十一首

耳聋眼暗步龙钟，毕竟凭何住五峰。

天网恢恢无避处，不妨随分展家风。

释道冲

释道冲　偈颂五十一首

国王大臣，有力檀那。

以佛为心，助佛扬化。

灵山一会俨然存，正法眼藏增高价。

释道冲

释道冲　偈颂五十一首

若论此事，青天白日。

情与无情，俱无得失，

自是诸人不委悉。山僧住持事繁，

也要为人拈出，今朝十一月初一。

释道冲

释道冲　偈颂五十一首

四九三十六，夜眠如露宿。

冻杀无位真人，走入冰池里浴。

释道冲

释道冲　偈颂五十一首

四海一国土，乾坤一圣人。

只凭这个法，仰祝万年春。

释道冲

释道冲　偈颂五十一首

五日风，十日雨。

君圣臣贤，歌谣满路。

释道冲

释道冲　看相扑

拳来踢去疾如飞，毕竟输赢是职谁。

闹里有人能著眼，未曾交辊已先知。

释道冲

释道冲　临终偈

末后一句，无可商量。

只要个人，直下承当。

释道冲

释道冲　六祖赞

七百高僧总会禅，眼空四海鼻辽天。

黄梅若也无私曲，有甚衣盂到汝传。

释道冲

释道冲　六祖赞

菱花扑碎已誵讹，夜半传衣事转多。

从此曹溪玄路绝，无风夜起拍天波。

释道冲

释道冲　面桶

做时不费工无，用处全无渗漏。

任是鼻孔辽天，未免低头相就。

释道冲

释道冲　三祖赞

了知罪性本来无，绝后何曾得载甦。

元是从前风恙病，被佗断臂强涂糊。

释道冲

释道冲　三祖赞

通身是病骨粘皮，举世无人识得伊。

纵使罪根都忏了，依前失却两茎眉。

释道冲

释道冲　上尖竿

百尺琅玕摩碧空，四方八面绝罗笼。

等闲进得竿头步，千圣齐教立下风。

释道冲

释道冲　苕萬

五蕴山头脱得身，草茆因此不同伦。

几番信手拈来用，大地从教绝点尘。

释道冲

释道冲　省亲

娘生面目既分明，远不疏兮近不亲。

试向途中问归客，不知谁是倚门人。

释道冲

释道冲　水灯

万里烟波接素秋，银缸耿耿泛中流。

自从一点光明后，逐浪随波未肯休。

释道冲

释道冲　四祖赞

抹过从前解脱坑，双溪路上绝人行。

衣盂至老无分付，逼得栽松死复生。

释道冲

释道冲　四祖赞

破头峰顶掩禅关，三却天书不下山。

究竟全无些气息，有何面目见龙颜。

释道冲

释道冲　颂古六首

正觉山前失眼睛，是凡是圣尽生盲。

至今夜夜明星现，谁肯向伊行处行。

释道冲

释道冲　颂古六首

平生罪性觅无踪，直得乾坤大地空。

天地依然高突兀，潜溪一派自朝宗。

释道冲

释道冲　颂古六首

掀翻解脱脱巢窠，从此谩天布网罗。

落赚小儿犹自可，一枝横出转譫讹。

释道冲

释道冲　颂古六首

汝蒸饭时吾著火，汝行益时吾展钵。

寻常恁麽老婆心，自是你侬机不短。

机若活，夹山本无奇特事，

百川倒流闹聒聒。

释道冲

释道冲　颂古六首

宾主机先有路通，笔端不是判虚空。

筯头再运回天力，千圣齐教立下风。

释道冲

释道冲　颂古六首

到与不到，一得一失。

不是砒霜，便是石蜜。

舌端无眼如何吃，侍者刚要询端的。

莫怪同坑无异土，闪电未收轰霹雳。

释道冲

释道冲　谈命

无位真人赤骨律，面门出入有谁知。

太虚元与渠同寿，庚申凭君子细推。

释道冲

释道冲　退灵隐京尹节斋大资相公坚挽辞免

丛林虚得誉，无一补宗门。

有误王臣鉴，徒沾圣主恩。

岂堪持鈯斧，只合傍云根。

默感始终惠，此生难尽言。

释道冲

释道冲　五祖赞

万本青松手自栽，老来无复强追陪。

可怜溪畔周家女，也被渠侬脱赚来。

释道冲

释道冲　戊午在灵隐闻曹源和尚讣音兼小师举老为开语录

杖藜随处是乾坤，迦叶峰前便垛根。

贫看烟峦三十二，到头不识老曹源。

释道冲

释道冲　戊午在灵隐闻曹源和尚讣音兼小师举老为开语录

悔不当初放拍盲，烂樵一顿快平生。

近闻活陷阿鼻狱，抚掌呵呵乐太平。

释道冲

释道冲　戊午在灵隐闻曹源和尚讣音兼小师举老为开语录

三处移场定纪纲，曾无一字落诸方。

破家种草痴狂甚，丑恶无端向外扬。

释道冲

释道冲　宗派图

列派分宗定此图，绳绳相贯兹联珠。

不知佛祖未兴日，还有许多消息无。

释道初

释道初　辞众偈

昨日离城市，白云空往还。

松风清耳目，端的胜人间。

释道初

释道初　偈

鸡见便斗，犬见便齩。

殿上鸱吻，终日相对。

释道摴

释道摴　送圆尔上人归日本

兴尽心空转海东，定应赤手展家风。

报言日本真天子，且喜杨岐正脉通。

释道川

释道川　参玄歌

一尺水，一丈波，妙高峰顶笑呵呵。

七步周行浑属我，不妨闲唱太平歌。

灵利汉，不消多，法门广大遍周沙。

若能当处分明了，只在如今一刹那。

莫求真，休觅假，真假中间都放下。

晃晃威光烁太虚，不知谁是知音者。

赞不欣，徒说谤，三际无心俱扫荡。

正体堂堂一物无，是佛是魔俱一棒。

小根闻说暗攒眉，绳上生蚮又更疑。

拨转面前关棙子，只许当人独自知。

阿呵呵，大圆觉，流出菩提遍寥廓。

鬼面神头几百般，无瑕镜里皆消却。

君不见觌面相逢机掣电，

直饶天眼不能观，点著不来真死汉。

劝君参，参彻灵明自己禅。

善财不用南方去，黑白分明在目前。

劝君信，信心战退魔军阵。

此是华严最上乘，森罗万象皆相应。

劝君修，六门通达任优游。

寒山拾得才相见，指点丰干哂未休。

火风催，四山逼，那时要见君端的。

有个真空解脱门，千眼大悲何处觅。

有时放，有时收，唯有知音暗点头。

杏华村里如相见，跳出沩山水牯牛。

有时喜，有时嗔，无位真人迸面门。

殷勤为说西来意，暮楼钟鼓月黄昏。

有时唱，有时歌，颠言倒语不奈何。

声声尽出孃生口，不属宫商一任他。

有时默，有时笑，懵懂铁鎚无孔窍。

轻轻触著便无明，只这无明元是道。

有时行，有时坐，露影藏身成两个。

不独张三会打油，细观李四能推磨。

无缝塔，见无因，巍巍本自隐深云。

国师样子应难造，不觉锋棱露一层。

无底钵，手中擎，百千沙界里头盛。

大庾岭头提不起，都缘著力太多生。

没底船，不曾漏，千里雪浪皆能透。

只凭一个把稍人，谁管狂风连地吼。

无鑐鏁，孰安排，鏁断重关绝往来。

巨灵抬手空劳力，唯有无心便得开。

无毫拂，是何物，击碎狐疑山鬼屈。

一喝唯言三日聋，谁怜大辩翻成讷。

无孔笛，最难吹，角徵宫商和不齐。

有时品起无生曲，截断行云不敢飞。

无根树，直侵云，枝条郁密盖乾坤。

劫火洞然烧不得，利刀斩处亦无痕。

无面目，担板汉，玩水游山无侣伴。

迦叶门前倒刹竿，文殊剑上全身现。

日面佛，乾屎橛，八两半斤谁辨别。

七斤衫子恰相当，镇州休更秤萝蕁。

野鸭飞，鸾对舞，三个孩儿抱华鼓。

赵老曾看半藏经，灵云一见桃华悟。

真实语，报君知，不用思量不用疑。

春来决定千华秀，冬尽长天片雪飞。

头头漏泄真消息，那个休心辨端的。

眼横鼻直一般般，不离当处休寻觅。

古佛言，祖师说，千圣路头同一舌。

他日人天匝地来，那时方表而今决。

释道川

释道川　偈二首

群阴剥尽一阳生，草木园林尽发萌。

唯有衲僧无底钵，依前盛饭又盛羹。

释道川

释道川　偈二首

东边觑了复西观，拄杖重重话岁寒。

带雨一枝花落尽，不烦公子倚栏干。

释道川

释道川　句

我有一条铁楖{左木右栗}，纵横妙用无人识。

临行拨转上头关，轰起一声春霹雳。

释道川

释道川　颂古二十八首

明镜当台照不差，短长好丑尽归家。

山河大地浑如故，不妨随处玩烟霞。

释道川

释道川　颂古二十八首

东西南北水茫茫，无角铁牛入海藏。

千眼大悲寻不见，倒骑佛殿入僧堂。

释道川

释道川　颂古二十八首

蝴蜂休恋旧时窠，五百郎君不奈何。

欲火逼来无走路，痴心要上白牛车。

门前羊鹿权为喻，室内啀喍总是讹。

蓬{左火右孛}臭烟相恼处，出身不用动干戈。

释道川

释道川　颂古二十八首

观音门普普门收，才著襕衫便不羞。

昨夜猿啼新岭上，今朝鹤唳古溪头。

恶风飘堕回光息，欲火焚烧当处休。

璎珞受来都不用，平生活计冷湫湫。

释道川

释道川　颂古二十八首

七手八脚，神头鬼面。

棒打不开，刀割不断。

阎浮跳踯几千回，头头不离空王殿。

释道川

释道川　颂古二十八首

有相有求皆是妄，无形无相堕偏枯。

堂堂密密何曾间，一道寒光烁太虚。

释道川

释道川　颂古二十八首

山堂静坐夜无言，寂寂寥寥本自然。

何事西风动林野，一声寒雁唳长天。

释道川

释道川　颂古二十八首

生涯如梦若浮云，活计都无绝六亲。

留得一双青白眼，笑他无限往来人。

释道川

释道川　颂古二十八首

三际求心心不见，两眼依然对两眼。

不须遗剑刻舟寻，雪月风华常见面。

释道川

释道川　颂古二十八首

水中捉月，镜里寻头。

刻舟求剑，骑牛觅牛。

空花阳焰，梦幻浮沤。

一笔勾断，要休便休。

巴歌杜酒村田乐，不风流处也风流。

释道川

释道川　颂古二十八首

他心三藏太颟顸，猢孙观了看划船。

对面国师寻不见，只为从来被眼谩。

释道川

释道川　颂古二十八首

生死有无佛，虚名如电拂。

俊鹞博天飞，不打篱边鹘。

无欠无馀若太虚，不知谁解强名模。

释道川

释道川　颂古二十八首

三尺寒光射斗牛，镆铘提处鬼神愁。

蛮夷不识军将令，误人重围血颈流。

释道川

释道川　颂古二十八首

戴角擎头笑一场，父子家和丑外扬。

知有底人何处去，春来依旧百花香。

释道川

释道川　颂古二十八首

三佛形容总不真，眼中瞳子面前人。

若能信得家中宝，啼鸟山花一样春。

释道川

释道川　颂古二十八首

台山路，蓦直去，赵老见婆无别语。

勘破回来知不知，莫信闲人说是非。

释道川

释道川　颂古二十八首

避暑逃寒问是非，不离寒暑少人知。

正中来也无回互，句里藏锋辨者稀。

严天雪，火雪飞，风吹日炙杜阇黎。

释道川

释道川　颂古二十八首

演出大藏教，言端语亦端。

两头都坐断，一剑倚天寒。

释道川

释道川　颂古二十八首

罚钱出院，众人皆见。

有理难伸，风流满面。

直饶兴化全提，未免令行一半。

这一半，明眼衲僧点检看。

释道川

释道川　颂古二十八首

现出虚空眼便花，更教打破事如麻。

直饶指出当堂缝，分明鹞子过新罗。

释道川

释道川　颂古二十八首

分明柑橘勿譫讹，献花借水辨龙蛇。

白纸一张都盖了，免教天下动干戈。

释道川

释道川　颂古二十八首

高声拨火召司徒，火焰炎天蓦面驱。

只向此间能稳坐，任教门外雪盈衢。

释道川

释道川　颂古二十八首

语不邪，笑不来。

拙铺设，巧安排。

猢狲将板拍，野老舞三台。

释道川

释道川　颂古二十八首

师子咬人，狂狗逐块。

三十里来方始悟，何似当初莫入去。

释道川

释道川　颂古二十八首

休争自己与山河，拨动干戈不奈何。

看取将军施武略，两条寒剑定龙蛇。

释道川

释道川　颂古二十八首

丙丁童子来求火，再问炎炎燎面门。

过现未来三世佛，不离其中转法轮。

释道川

释道川　颂古二十八首

问如绵里针，答似泥中刺。

咆哮二虎吼生狞，各各利牙爪可怖。

坐却碧峰头，截断当阳路。

直饶擎出秘魔叉，路狭草深难进步。

相见不相逢，回互不回互。

四七二三眼相睹，云从龙兮风从虎。

释道川

释道川　颂古二十八首

将杖探其水，方知水浅深。

路遥知马力，岁久辨人心。

子不孝，父不慈。

恭而无礼，亲而有疏。

释道东

释道东　送南浦明公归日本

十幅蒲帆万里风，来无踪迹去还同。

抬眸错认云山处，人在水天一色中。

释道光

释道光　句

纵横出岫长天窄，消散归山片月孤。

释道济

释道济　嘲灵隐寺印铁牛

几百年来灵隐寺，如今却被铁牛闩。

蹄中有漏难耕种，鼻孔撩天不受穿。

道眼何如驴眼瞎，寺门常似狱门关。

冷泉有水无鸥鹭，空使留名在世间。

释道济

释道济　呈冯太尉

削发披缁已有年，只同诗酒是姻缘。

闹看弥勒空中戏，困向毗卢顶上眠。

撒手便能欺十圣，低头端不顾三贤。

茫茫宇宙无人识，犹道颠僧绕市廛。

释道济

释道济　辞世颂

六十年来狼藉，东壁打到西壁。

如今收拾归来，依旧水连天碧。

释道济

释道济　弟子求衣钵

来时无一物，去时无一物，

若要我衣钵，两个光卵核。

释道济

释道济　讽阻临安赵府尹伐净慈寺门松

亭这百尺接天高，曾与山僧作故交。

满望枝柯千载茂，可怜刀斧一齐抛。

窗前不睹龙蛇影，耳畔无闻风雨号。

最苦早间飞去鹤，晚回不见旧时巢。

释道济

释道济　讽阻临安赵府尹伐净慈寺门松

白石磷磷积翠岚，翠岚深处结茅庵。

煮茶迎客月当户，采药出门云满篮。

琴挂葛弦鸣素志，窗开风拂罢清谈。

今朝偶识东坡老，四大皆空不用参。

释道济

释道济　海蛳颂

此物生在东海西，又无鳞甲又无衣。

虽然不入红罗帐，常与佳人做嘴儿。

释道济

释道济　湖中夕泛归南屏四绝

几度西湖独上船，篙师识我不论钱。

一声啼鸟破幽寂，正是山横落照边。

释道济

释道济　湖中夕泛归南屏四绝

湖上春光已破悭，湖边杨柳拂雕阑。

算来不用一文买，输与山僧闲往还。

释道济

释道济　湖中夕泛归南屏四绝

出岸桃花红锦英，夹堤杨柳绿丝轻。

遥看白鹭窥鱼处，立破平湖一点青。

释道济

释道济　湖中夕泛归南屏四绝

五月西湖凉似秋，新荷吐蕊暗香浮。

明年花落人何在，把酒问花花点头。

释道济

释道济　馄饨

包罗万象，性气粗豪。

清净为根，礼恭叉手。

通身上缝隙无余，鑪汤里倒番觔斗。

把得定横吞竖吞，把不定东走西走。

宜是山僧嚼破时，泥牛洪地频哮吼。

释道济

释道济　偈颂四首

一手动时千手动，一眼观时千眼观。

即是名为观自在，何须拈弄几多般。

释道济

释道济　偈颂四首

背倚寒岩，面如满月。

尽大地人，只见半截。

释道济

释道济　偈颂四首

一块两块，佛也不怪。

一醒两醒，佛也不嗔。

一碗两碗，佛也不管。

释道济

释道济　偈颂四首

小黄碗内几星麩，半是酸虀半是瓠。

誓不出生违佛教，出生之后碗中无。

释道济

释道济　寂后寄少林长老二首

片帆飞过浙江东，回首楼台渺漠中。

传与诸山诗酒客，休将有限恨无穷。

释道济

释道济　寂后寄少林长老二首

脚絣紧系兴无穷。拄杖挑云入乱峰。

欲识老僧行履处，天台南岳旧家风。

释道济

释道济　净慈寺火灾

无名一点起逡巡，大厦千间尽作尘。

非是我佛不灵感，故要楼台一度新。

释道济

释道济　九里松

九里松阴路，青泉映白沙。

谁知三伏暑，小草有幽花。

释道济

释道济　酒醉后作

本是修来四果身，风颠作逞混凡人。

能施三昧神通力，便指尺人出世津。

经卷无心看，禅机有意亲。

醉时喝佛羠天真。浑身不见些儿好，

一点灵光绝胜人。

释道济

释道济　句

藕荷无数满沙洲。

释道济

释道济　墨竹

数枝淡竹翠生光，一点无尘自有香。

好似葛陂龙化后，却留清影在虚堂。

释道济

释道济　宁棘庵讲主失窃

哑吃黄瓜苦自知，将丝就纵落人机。

低田缺水遭天旱，古菓安身著鬼迷。

贼去关门无物了，病深服药请医迟。

竹筒种火空长炭，夜半描龙画向谁。

释道济

释道济　扇画

一枝风柳一蝉鸣，画出规模宛似生。

莫谓其中绝音响，报君消息甚分明。

释道济

释道济　诗一首

何须林景胜潇湘，只愿西湖化为酒。

和身卧倒西湖边，一浪来时吞一口。

释道济

释道济　颂古四首

道冠儒履释袈裟，和会三家作一家。

忘却率陀天上路，双林端坐待龙华。

释道济

释道济　宿刘行首家作二首

暂假夫妻一宿眠，禅心淫慾不相连。

昨宵姑顺君台意，多与虔婆五贯钱。

释道济

释道济　宿刘行首家作二首

从来诸事不相关，独有香醪真个贫。

清早若无三碗酒，怎禁门外朔风寒。

释道济

释道济　题壁

你家酱一缸，内有毒蛇藏。

若无老僧说，人口俱被伤。

释道济

释道济　题灵隐寺西堂粉壁

小小庵儿小小窗，小小房儿小小床。

出入小童并小行，小心伏事小西堂。

释道济

释道济　题洗马池

昔日曾闻洗马池，悠然此景在西溪。

风生水面波纹细，日上堤边树影低。

水底青天沈翡翠，波中明月浸琉璃。

何如花下退朝去，喜看鸳鸯戏石矶。

释道济

释道济　题玉泉

千章老木冷涵秋，今日重来话旧游。

一池寒水浸虚碧，清光莹澈凝不流。

中有神龙隐头角，为雨为霖滋旱涸。

圣主垂衣风雨调，龙亦安眠在丘壑。

人来初不睹真龙，但见金鲫浮沈中。

昂头摆尾得其所，我疑便是池中龙。

殷勤一语龙听取，汝以何缘堕龙伍。

良田一念嗔所生，毕竟难逃鳞甲苦。

蓦然直下便回光，愿力资深福寰宇。

释道济

释道济　为救一后生作

后生后生，忽犯天嗔。

前生恶业，今生缥身。

老僧救汝，归奉母亲。

诸恶莫作，免得祸临。

释道济

释道济　维摩居士示疾毗耶离城

一个病维摩，无风自起波。

富嫌千口少，贫恨一身多。

释道济

释道济　维摩居士示疾毗耶离城

不契梁王暗渡江，一身无地避惭惶。

九年面壁成何事，赚却平人入鑪汤。

释道济

释道济　维摩居士示疾毗耶离城

元是黄梅旧日僧，事师年老气弥增。

翻身颺下栽松钁，转步来分照世灯。

皮袋假於溪畔女，衣盂付与岭南能。

佳声籍籍能长久，雨过淮山碧万层。

释道济

释道济　闻王妈妈定做小祥功德作二首

唐家閧里闲游赏，妈妈家中请和尚。

二百衬钱五味食，羊毛出在羊身上。

释道济

释道济　闻王妈妈定做小祥功德作二首

妈妈好善结良缘，斋僧不论圣和凡。

经资斋衬明舍施，少间暗里送来还。

释道济

释道济　影壁自赞

面黄以蜡，骨瘦如柴。

这般模样，只好投斋。

释道济

释道济　游洞霄

平明发余杭，扁舟泝清流。

登岩五六里，小迳穿林丘。

奇峰耸天柱，九锁岩谷幽。

云根立仙馆，胜处非人谋。

入门气象雄。金碧欺两眸。

弹棊古松下，啼鸟声相酬。

羽衣读黄庭，内景宜自修。

蓬莱隔弱水，九转即可求。

坡翁昔赋诗，刻石记旧游。

溪山增伟观，万古传不休。

我来吊陈迹，枯肠怯冥搜。

执炬入大涤，襟袖寒飕飕。

悬崖石乳滴，千岁无人收。

樵夫指岩窟，此处通龙湫。

方期过东洞，红日惊西投。

徘徊出山去，空使猿鹤愁。

释道济

释道济　与常长老饮酒席间作

极目烟波远接天，红尘痚处结三椽。

不忧风景来朝没，只恐水云到晚连。

青黛山边飞白鹭，绿杨堤畔泊渔船。

悠然此地真堪乐，半是人间半是仙。

释道济

释道济　与沈五官李提点饮酒席间作七首

惯会饕斋觅主人，身边零钞没分文。

谁知撞见真经纪，不遇檀那怎脱身。

释道济

释道济　与沈五官李提点饮酒席间作七首

平生只爱呷黄汤，数日无钱买得尝。

今幸见君君莫阻，再求几碗润枯肠。

释道济

释道济　与沈五官李提点饮酒席间作七首

昔日曾闻李谪仙，饮酒一斗诗百篇。

感君慨赐无悭吝，贫衲保尝出口涎。

释道济

释道济　与沈五官李提点饮酒席间作七首

自来酒量无拘管，惟有穷坑填不满。

要同毕卓卧缸边，告君再觅三十碗。

释道济

释道济　与沈五官李提点饮酒席间作七首

每日贫杯又宿娼，风流和尚岂寻常。

袈裟常被胭脂染，有裰时闻腻粉香。

释道济

释道济　与沈五官李提点饮酒席间作七首

满库琼芳斗色鲜，就中一朵最堪怜。

恁伊万种风流态，惟有禅心似铁坚。

释道济

释道济　与沈五官李提点饮酒席间作七首

昔我父妨作此态，生我这个臭皮袋。

我心不比父娘心，我心除酒都不爱。

释道济

释道济　与张提点共饮席间作

每日终朝醉似泥，未尝一日不昏迷。

细君发怒将言羠，道是人间吃酒儿。

莫要管，你休痴，

人生能有几多时。杜康曾唱莲花落，

刘伶好饮舞啰哩，陶渊明赏菊醉东篱。

今日皆归去，留得好名儿。

释道济

释道济　雨伞

一竿翠竹，巧匠批栾。

条条有眼，节节皆穿。

四大假合，柄在人手。

归家放下，并不争先。

真饶瓮泻盆倾下，一搭权为不漏天。

释道济

释道济　真像沈提点求赞

远看不是，近年不像，

费尽许多工夫，画出这般模样。

眉如扫箒，一张大口。

不会非言，只会吃酒。

看看白头，常常赤脚。

有色无心，有染无著。

醉眠不管江海淑，浑身蓝缕害风魔。

桃花柳叶无心峦，月白风清笑与歌。

倒骑驴子归天岭，钓月耕云自琢磨。

释道举

释道举　丹丘道中寄钱大资二首

溪桥人度柳青葱，困卧羁孤雪鬓翁。

鹭宿烟沙晴复暖，鸡鸣茅店雨连风。

早年史册书名节，晚岁燕然妙勒功。

急诏凤池归去客，紫宸殿后看鞓红。

释道举

释道举　丹丘道中寄钱大资二首

向来汤饼泼油葱，思旧所怀惟此翁。

日暮楼边梅子雨，夜凉亭下藕花风。

凌烟晋室谢文靖，阴德唐朝徐有功。

二十年间莲社客，酡颜不是少时红。

释道举

释道举　舑庵

竹裹蓬茅掩棘扉，主人诗瘦带宽园。

种成苜蓿先生饭，制就芙蓉隐者衣。

柳絮春江鱼婢至，荻花秋渚雁奴归。

小溪短艇能容我，先向溪隈筑约矶。

释道举

释道举　舑庵

溪南溪北绕清漪，舍后舍前围短篱。

九九算来成底梦，休休归去复何疑。

添丁见客走赊酒，阿买能书供赋诗。

丘壑政非公子事，绮纨当预少年知。

释道宁

释道宁　辩禅人五羊作丐写师真求赞

非幻非真，僧繇难写。

貌不惊人，权衡保社。

画虎作猫，指驴为马。

月彩分辉，风清大夏。

五羊城里旧知音，觌面相呈好坏辩也。

殷勤寄语莫狐疑，便是蒋山宁道者。

释道宁

释道宁　偈六十九首

宝座既登，清风四起。

要津把断，凡圣俱亡。

放一线道，别露风规。

具眼禅人，一任施设。

释道宁

释道宁　偈六十九首

风揽长空，春云四起。

六臂三头，徒夸唇觜。

匝地普天，全非伴侣。

等閒拈出与君看，直下分明须荐取。

释道宁

释道宁　偈六十九首

没弦琴韵，罕遇知音。

无影林中，难寻足迹。

同声同气，方辨端倪。

不是当家，徒劳侧耳。

释道宁

释道宁　偈六十九首

数声归笛离春浦，一片孤帆过洞津。

到岸舍舟常式事，何须更问渡头人。

释道宁

释道宁　偈六十九首

棋逢敌手，密行难藏。

琴遇知音，希声乃布。

摩竭正令，同道方知。

捏聚放开，悟迷一决。

释道宁

释道宁　偈六十九首

父母所生口，何妨为子说。

莫将閒事挂心头，便是人间好时节。

释道宁

释道宁　偈六十九首

子只见风清月白，焉知洞里花香。

曾看江上弄潮人，未闻爱水嫌波浪。

释道宁

释道宁　偈六十九首

难中之难，妙中之妙。

千圣攒眉，是何关要。

释道宁

释道宁　偈六十九首

千圣不传，诸祖祠语。

不惜眉毛，为君亲举。

衲子抬眸，白云万里。

释道宁

释道宁　偈六十九首

报慈一要，凡圣同妙。

犬吠驴鸣，龙吟虎啸。

道吾乐神，师巫祭庙。

雨过山青，云收日照。

拾得与寒山，不觉呵呵笑。

休休，他年自有知音，

岂待今朝说破。

释道宁

释道宁　偈六十九首

晷运推移，日南长至。

分明一道恩光，照彻十方三世。

全彰诸祖玄关，漏泄衲僧巴鼻。

灵云刚道无疑，弥勒徒夸授记。

争如李四张三，相贺街头巷尾。

不是海印发光，亦非楞严三昧。

林下高人，休要瞌睡。

令余暗里笑舒眉，直是清风动天地。

释道宁

释道宁　偈六十九首

宗门奥旨，造者还稀。

体用无私，随流得妙。

有时互为生，伴敲唱玄风。

有时对面藏，身难窥影迹。

要津把断，凡圣迷源。

利物垂慈，等閒入草。

释道宁

释道宁　偈六十九首

荡荡无迂曲，明明透古今。

问无别语，答岂异音。

一人张帆，一人把柁。

铁笛横吹，渔歌唱和。

啐啄同时，知音几个。

顺水逆流归去来，到岸方谙不恁麽。

不恁麽，为君宣，

甜如砂蜜，苦似黄连。

若不同床卧，焉知被底穿。

释道宁

释道宁　偈六十九首

解语非干舌，能言不是声。

非声非舌用，方乃号圆成。

妙造如如旨，还家罢问程。

释道宁

释道宁　偈六十九首

数日寺门浩浩，全身走入荒草。

五湖高士安禅，休要别处寻讨。

廊下喏诺分明，阶前斛斟叫噪。

劳生日用无私，般若光中虚老。

灯笼暗地攒眉，露柱低头懊恼。

令予冷眼偷看，不觉呵呵笑倒。

三钱买个郑州梨，元来是青州枣。

释道宁

释道宁　偈六十九首

春山青，春水渌，

啼鸟落花清耳目。一带平原画不成，

妙印无羁岂拘束。

释道宁

释道宁　偈六十九首

闻声不悟道，见色岂明心。

大冶红炉里，真鎎不博金。

释道宁

释道宁　偈六十九首

薰风乍扇，云雾顿开。

杲日腾空，森罗互显。

如镜照像，不碍光辉。

汝等诸人，二六时中。

发宣前尘，凭何印可。

这里荐得，无明界内，

古佛家风。荆棘林中，

衲僧巴鼻。大地山湛可，

借你出气。借水献花常式事，

傍观犹笑老婆心。

释道宁

释道宁　偈六十九首

宗门妙旨，海口难宣。

简要提撕，知音罕遇。

事无一向，理出多门。

岂不见道，有句无句，

如藤倚树。树倒藤枯，

句归何处。深秋帘外千家雨，

落日楼前一笛风。

释道宁

释道宁　偈六十九首

春风浩浩，春鸟喃喃。

山花开似锦，涧水湛如蓝。

大圆镜里，扣己而参，

便恁麽志也太无端。文殊去后无消息，

休问前三与后三。

释道宁

释道宁　偈六十九首

枯木岩前，道人不顾。

尘劳界内，衲子兴悲。

恋著玄关，全亏大用。

灰身灭智，岂是良图。

裂破面门，救诸苦趣。

为祥为瑞，今正是时。

捞龙趁凤男儿事，浅种深耕效仰山。

释道宁

释道宁　偈六十九首

曙色才分烟气消，严风括地不相饶。

炉中幸有无烟炭，莫学丹霞把佛烧。

恩大不知何以报，寥寥千载古风清。

释道宁

释道宁　偈六十九首

大道无私，要由心悟。

心无形状，全物而彰。

妙契斯关，万缘俱备。

释道宁

释道宁　偈六十九首

同阬无异土，千古少人知。

月下休相唤，还从旧路归。

释道宁

释道宁　偈六十九首

人从卞州来，不得东京信。

陕路既相逢，到底难亲觐。

抚掌笑呵呵，解佩空王印。







卷289

释道宁

释道宁　偈六十九首

先贤垂范早涉离，微言无展事句里。

藏机百千诸佛知，黄鹤楼前握手归。

夏雨落绵绵，民歌尧舜天。

千山增翠色，万壑锁青烟。

唯有禅家无一事，饥来吃饭困来眠。

路逢死蛇莫打杀，没底篮子盛将归。

释道宁

释道宁　偈六十九首

阴云弥四野，心地长尘埃。

试请回光看，生从何处来。

释道宁

释道宁　偈六十九首

丛林浩浩，谁是知音。

马祖堂中，盘山回首。

云门会里，明教翻身。

彼此一时，孰分优劣。

入鄽不露迹，随处是家风。

浅种与深耕，秋冬收颗粒。

从他五湖衲子，端坐无疑。

日高一钵和罗饭，禅道是非都不知。

释道宁

释道宁　偈六十九首

尘中辨生，闹里求人。

两手扶犁，钁头边事。

陋巷不骑金钉马，回来却著破襕衫。

释道宁

释道宁　偈六十九首

数日滂沱雨，今朝仿佛晴。

烟云消散尽，天地廓然清。

檐前鹊噪，林里莺鸣。

岭外牧童歌野径，江边渔父钓长鲸。

禅家高卧无余事，渴饮饥飧贺大平。

两彩一赛，凡圣齐收。

若作佛法商量，大似抱趎叫屈。

释道宁

释道宁　偈六十九首

报慈一言。千圣不传。

即时妙会，火里生莲。

路遥知马力，岁久见人心。

释道宁

释道宁　偈六十九首

琉璃殿上，古佛舒光。

明月堂前，昙华布影。

不用南询弥勒，何须东觅文殊。

华藏门开，任君瞻仰。

或舒或卷，尘尘普现色身。

或放或收，处处毗卢境界。

不舒不卷，寂尔无根。

不放不收，是真常在。

丝毫无碍，统摄圣凡。

自利兼他，古今不坠。

夜半不须敲玉户，天明凤子笑衔花。

释道宁

释道宁　偈六十九首

脱透玄关，更无凝滞。

一瞖落眼，空华乱坠

释道宁

释道宁　偈六十九首

塑不就，画不成。

锋芒不动，海晏河清。

五湖衲子，抖擞精神。

为君通一线，教子快平生。

夜来春睡重，一觉到天明。

释道宁

释道宁　偈六十九首

衲子玄关，群生命脉。

锋芒未兆，便好承当。

文彩才彰，翻成影事。

空劫已前，乾坤未剖。

凝然一片，非圣非凡。

不涉熏修，岂从外有。

释道宁

释道宁　偈六十九首

焚香提起经来读，便是拈华付嘱心。

此外别求玄妙解，悠悠千古少知音。

释道宁

释道宁　偈六十九首

选得幽居惬野情，终年无送复无迎。

有时直上孤峰顶，月下披云啸一声。

释道宁

释道宁　偈六十九首

摩竭掩室，非是通方。

净名杜词，未为作略。

总不恁麽，罕遇知音。

方便门中，随宜举唱。

释道宁

释道宁　偈六十九首

苏州有，常州有，

月白同清，天长地久。

路著旧乡关，金毛善哮吼。

父慈子孝少人知，回首面南看北斗。

释道宁

释道宁　偈六十九首

丈夫儿，自家断，

日用无私休计算。被他指点谩商量，

到底死生打不辨。长生路上少人行，

轮转修途空懊叹。万境中，

须这汉。出没卷舒无系缚，

浅种深耕谁委知，沩山水牯骑来惯。

头角分明在目前，王湖衲子抬眸看。

玉笛一声风雨寒，万两黄金终不换。

释道宁

释道宁　偈六十九首

释主拈花，强生枝节。

头陀微笑，眼里添尘。

目击道存，翻成途辙。

隔江招扇，早涉崎岖。

劝君不用镌顽石，路上行人口似碑。

释道宁

释道宁　偈六十九首

宗门奥旨，祖室玄枢。

不遇当人，翻成影响。

释道宁

释道宁　偈六十九首

著眼看，休比拟。

几回抛向众人前，八臂那吒提不起。

释道宁

释道宁　偈六十九首

衲僧蹊径，千眼莫窥。

鸟道无私，经行岂碍。

要关在手，通变刹那。

一味醍醐，莫嫌淡薄。

有时毗卢藏内，优缽华开，

嗅之不闻，是何境界。

灵山仿佛，少室依稀。

抖擞提撕，人天兼济。

释道宁

释道宁　偈六十九首

纵横问答有来由，缘木求鱼卒未休。

若妙旨寻知见会，还同拨火觅浮沤。

诸佛子，著眼看。

严霜晚露，彻骨清寒。

匝地普天，通同实际。

休问得皮得髓，徒夸见浅见深。

从来一道恩冤，何以自家退屈。

山僧对此，忍俊不禁。

閒引少林无孔笛，为君吹起小阳春。

满眼觑不见，满耳听不闻。

一堂风冷淡，千古意分明。

释道宁

释道宁　偈六十九首

秋风秋雨颇相宜，万水千山木叶飞。

堪笑灵云回首处，何须花发始忘机。

秋风萧索，秋山叶落。

秋雨霖漓，秋天寥廓。

祖师心印全彰，灵云鼻孔穿却。

分明一道恩光，旷劫无形寂寞。

五湖衲子急归来，休向途中乱空凿，

体用从来非自他，作者不求无病药。

释道宁

释道宁　偈六十九首

金乌当午，文彩全彰。

玉兔沈辉，影像俱寂。

通同实际，一体无诸。

不落今时，识情罔测。

混融凡圣，佛眼难窥。

髑髅常干世界，鼻孔摩触家风。

释道宁

释道宁　偈六十九首

灵山标榜，五指舒光。

少室真规。断肱立雪。

尘中辨主，盘山踪迹犹存。

杓柄妥来，象骨家风尚在。

流通密旨，建立法幢。

全藉高人，方能巨济。

然后玄关大启，四海一家。

任他六臂三头，到此也应拱手。

须弥顶上非凡木，白藕峰前得处高。

释道宁

释道宁　偈六十九首

全提正令，匝地风生。

把定要津，孰分优劣。

三玄料简，未称衲僧。

五位君臣，殊乖道体。

平实无事，诳謼闾阎。

入理深谈，黏皮带骨。

纤毫不动，空劫已前。

数量难该，凭何话会。

几回抛向众人前，千眼大悲觑不见。

释道宁

释道宁　偈六十九首

正法眼藏，十圣好知。

祠密玄风，三贤罔测。

灵机湛寂，体妙希夷。

不落今时，岂该数量。

捞笼品类，陶铸群情。

三世诸佛，异口同宣。

六代祖师。亚肩垂示。

琅函玉偈，遍满龙宫。

海角天涯，潜敷奥义。

或瞻或礼，迥脱根尘。

若见若闻，俱成种智。

回光照彻，契本幽微。

印古印今，非前非后。

圆伊独露，方号流通。

超出化门，是真常住。

衲僧孔窍，放过一著。

檀那分上，又且如何。

寿山隐隐侵云际，福海滔滔似镜平。

释道宁

释道宁　偈六十九首

祖师妙旨，觌面无私。

该括古今，何尝欠少。

自是根机不等，见有差殊。

方便门开，为君举唱。

释道宁

释道宁　偈六十九首

有利无利，不离行市。

师子嚬呻，象王游戏。

洎乎检点将来，未是衲僧巴鼻。

释道宁

释道宁　偈六十九首

此生西天，斯晨禁足。

依旧夜短昼长，是处山青水渌。

都来一个虚空，不用强生节目。

争如櫒手便归来，六六元来三十六。

殷勤为报道中人，恋著玄关即拘束。

释道宁

释道宁　偈六十九首

毗虑影里，般若光中。

互为主伴，法界融能。

白云片片，帝网重重。

形分万派，月印寒空。

道人活计，古佛家风。

自他兼济，无功之功。

高著眼，莫狐疑，

卷舒自在，今正是时。

路逢剑客须呈剑，不是诗人莫献诗。

释道宁

释道宁　偈六十九首

云容叆叇，舒卷长空。

乍雨乍晴，为祥为瑞。

敷荣万物，积翠千山。

大事皎然，辉腾今古。

英灵衲子，使合智地。

蒙懂禅人，云何话会。

数片白云生宇宙，普天无处不垂阴。

释道宁

释道宁　偈六十九首

出家佛子，物外高流。

挈锡携缸，访寻知识。

须是踏著自己稳实田地，方解茆庵石室折脚铛儿。

煮粥煎茶，接待往来，

随家丰俭。未到如斯境界，

不可虚延岁月。二六时中，

收视返听。子细揣摩，

是何面目。

释道宁

释道宁　偈六十九首

旷劫洞然，孤光皎洁。

不涉功勋，是何时节。

布袋痴憨，丰干饶舌。

大悲千眼觅无踪，体妙虚玄百非绝。

释道宁

释道宁　偈六十九首

涅磐城里，求是安身。

十字街头，何妨出手。

放行把住，通变由人。

五位君臣，徒夸作略。

三玄宾主，谩逞锋机。

直截无私，殊乖妙用。

设使四十九年，三百余会。

琅函玉偈，海藏龙宫。

检点将来，呼为切脚。

儒门弟子无人识，碧眼胡僧笑点头。

释道宁

释道宁　偈六十九首

白藕峰前，纤尘不立。

报慈门下，水泄难通。

既是纤尘不立，水泄不通。

五叶一华分布后，寥寥千古散清风。

释道宁

释道宁　偈六十九首

永嘉一宿，道播寰区。

招扇隔江，法流四海。

乾坤未剖，谁是知音。

空劫已前，何人印可。

向上一路，千圣不传。

透脱斯关，方能妙用。

慈云叆叇，舒卷湘江。

不假风雷，滂沛甘泽。

三草二木，并获敷荣。

青山不锁长飞势，沧海合知来处高。

释道宁

释道宁　偈六十九首

全提密印，千圣迷踪。

肘后灵符，三贤结舌。

平高就下，乃可宣扬，

略露风规，急须著眼。

雪峰父子，或舒或卷，

今古无伦。或抑或扬，

凡圣罔测。重关壁立，

谁解流通。龙向洞中衔雨出，

凤从花里带香归。

释道宁

释道宁　偈六十九首

从前日月，依旧山川。

泻碧堆青，辉腾今古。

曾无间断，岂有亏盈。

几般云色出峰顶，一样泉声落槛前。

释道宁

释道宁　偈六十九首

历历分明，堂堂显露。

师子翻身，象王回顾。

若能这里会观瞻，瞥转玄关无别事。

释道宁

释道宁　偈六十九首

报慈一隔，佛祖命脉。

放去收来，圣凡罔测。

隔不隔，若为陈。

担取诗书归旧隐，野花啼鸟一般春。

释道宁

释道宁　偈六十九首

千尺丝纶直下浮，芦湾深处浪花粗。

捞虾樚蚬无心恋，还有金鳞上钓无。

摇头摆尾，跃浪冲波。

不顾丝纶，便请吞钩。

释道宁

释道宁　偈六十九首

摩竭正令，未免崎岖。

少室垂慈，早伤风骨。

腰囊挈锡，辜负平生。

炼行灰心，递相钝致。

争似春雨晴，春山青，

白云三片五片，黄鸟一声两声。

千眼大悲看不足，王维虽巧画难成。

直饶便恁麽，犹是涉途程。

人从卞州来，不得东京信。

释道宁

释道宁　偈六十九首

长老未离方太里，鼓声先为剖圆音。

眼闻耳见非他事，何必驱驰向外寻。

释道宁

释道宁　偈六十九首

灵山瞬目，早是周遮。

良马窥鞭，岂为英俊。

岩间

岩间坐，天帝散花。

无说无闻，藏头露影。

少林面壁，计较未成。

立雪断肱，辜他衲子。

黄梅呈颂，胜负偏枯。

半夜传衣，瞒人不少。

从上来事，合作麽生。

岂假人天众前摇唇鼓舌，竞锐争锋。

互立主宾，交参问答。

检点将来，弥天过犯。

不因檀信方敲唱，争见龙华会里人。

释道宁

释道宁　偈六十九首

行脚高士，拨草瞻风。

未透目前关，难明心地印。

释道宁

释道宁　偈六十三首

春风习习，春日熙熙。

鸟啼东岭上，花发树南枝。

园林并紫陌，赏玩颇相宜。

行人半醉半醒，游客似憨似痴。

或歌或舞，或笑或悲。

头头尽是吾家事，处处全彰妙总持。

因甚把住，特地生疑。

辜他古德，努力披陈。

不省这个意，修行徒苦辛。

释道宁

释道宁　偈六十三首

不是风动，不是幡动，

仁者心动。大小老卢，

好与三十棒。只知穿靴，

不觉裦绽。鸟啼处处皆相似，

花落不闻流水声。

释道宁

释道宁　偈六十三首

未透祖师关，时光如箭急。

白发皓然生，新年又五日。

释道宁

释道宁　偈六十三首

等閒垂手去，八面清风生。

大悲不展手，通身是眼睛。

释道宁

释道宁　偈六十三首

开门待知识，知识不来过。

知识既过，凭何施设。

金果早期猨摘去，玉花晚后凤衔来。

释道宁

释道宁　偈六十三首

南北东西万万千，赵州待客岂徒然。

莫嫌冷淡无滋味，惯把脂麻一例煎。

释道宁

释道宁　偈六十三首

报慈家风，淡薄厨堂。

诸事萧索，唯有金刚。

眼睛四海，禅人齩嚼。

齩得破，旷劫无明，

须臾销铄，天上人间，

自在快乐。齩不破，

成结缚，六用门头，

尘缘竞作。你齩嚼，

閒处著。灿烂无瑕，

光明闪烁。几回觌面相呈，

自是诸人讳却。

释道宁

释道宁　偈六十三首

真不掩伪，曲不藏直。

句里明人，言中辨的。

处处总持，头头弥勒。

拟议思量，当门荆棘。

释道宁

释道宁　偈六十三首

禅人莫莽卤，二月又初五。

透彻祖师关，一句该今古。

春色无高下，园林花木红。

总持门大启，何处觅圆通。

休问迷逢达磨，须知垂手尘中。

踏翻厚地，刺破虚空。

人天榜样，佛祖家风。

敢与龙王斗富，自他兼济何穷。

翻身不露迹，直上妙高峰。

渠无面目，三界为家。

解把过头杖，逢春点异花。

释道宁

释道宁　偈六十三首

时光迅速，不与人期。

刹那异世，早见岁除。

未明心地，难免狐疑。

设使问似百川竞注，答如大海吞流，

古佛堂中，都用不著。

释道宁

释道宁　偈六十三首

问答尖新逞峻机，如将画饼要充饥。

纵经尘劫空劳力，争似忘言合大虚。

万古碧潭空界月，再三挥摝始应知。

释道宁

释道宁　偈六十三首

熙熙风景不相饶，免见丹霞把佛烧。

莫谓开炉无一事，汾阳扇子手中摇。

祖师密旨，杳绝纤埃。

应用无私，匪亏时节。

寒时寒，热时热，

木佛放光明，院主生忻悦。

绢扇足风凉，衲僧摇不彻。

分明漏泄天机，底事因何不瞥。

若也玄关拨转，自然心眼豁开。

方信普通年远事，岂从葱岭带将来。

释道宁

释道宁　偈六十三首

兵随印转，将逐符行。

把断要关，不通音信。

释道宁

释道宁　偈六十三首

以字不是八不成，无言童子笑忻忻。

优昙华现人间瑞，鼻孔通天嗅不闻。

日月不到处，特地好乾坤。

释道宁

释道宁　偈六十三首

湘山青，湘水碧。

上下四维，东西南北。

处处释迦，头头弥勒。

啐啄同时，无劳外觅。

释道宁

释道宁　偈六十三首

此方真教体，清净在音声。

欲入三摩提，实从闻中证。

释道宁

释道宁　偈六十三首

滂沱天际雨，嘹亮寺亭钟。

耳目不到处，翻怜面壁翁。

释道宁

释道宁　偈六十三首

暗里抽横骨，明中坐舌头。

偏圆不到处，万古及千秋。

释道宁

释道宁　偈六十三首

先贤垂范，流落人间。

日久岁深，禅人不顾。

语非玄妙，直透重关。

画瓶打破，渌水青山。

莫讶报慈多冷淡，得盘桓处且盘桓。

释道宁

释道宁　偈六十三首

凛凛玄风，尘尘三昧。

信手拈来，曾无障碍。

不用安排，素非憎爱。

透过斯关，逍遥自在。

释道宁

释道宁　偈六十三首

先贤垂范，巧妙临时。

解烹露地白牛，惯炊黍米香饭。

煮野菜羹，唱邨田乐。

更深夜静，与众分冬。

释道宁

释道宁　偈六十三首

大家东咬西咬，忽然咬著一个。

始知是处绿杨堪系马，家家门庭透长安。

坐断千圣舌头，露出平生光彩。

莫嫌冷淡无滋味，一饱能忘万劫饥。

释道宁

释道宁　偈六十三首

药山老汉慎初护末，佛眼难窥。

院主狭路相逢，等閒蹉过。

至今千古之下，挂人齿牙。

释道宁

释道宁　偈六十三首

三八念诵，五日一条今古路，

依俙屈曲隔烟岚。

释道宁

释道宁　偈六十三首

祖师门下，妙旨无私。

不堕物机，混融凡圣。

所以涅磐城里，作者犹嗤。

明月堂前，道人不顾。

灰身灭智，岂是丈夫。

避色逃声，何名作者。

捞龙打凤，须信男儿。

露刃藏锋，还他开士。

化城抹过，宝所非遥。

独步坤维，何人境界。

打破画瓶归去后，南山下雨北山云。

释道宁

释道宁　偈六十三首

漏泄春消息，梅花遍界开。

千峰无异色，平地绝纤埃。

莫谓白牛无觅处，普贤招手待君来。

急回首，不须猜，

乾坤都一片，何用更徘徊。

释道宁

释道宁　偈六十三首

大道无私，遇缘展缩。

年年四月，今朝普请，

方来禁足。寒山亸袖舞三台，

拾得横琴弹一曲。一二三，

四五六。夏雨布长空，

清声发幽谷。直饶不堕宫商，

也是强生节目。争如野外农夫，

击壤高歌鼓腹，不学禅律威仪，

免见蜡人随逐。丹凤不栖无影树，

直透烟霄意自殊。

释道宁

释道宁　偈六十三首

乾坤之内，宇宙之中，

高悬舜日，大扇尧风。

祝一人之寿算，祈万世之穹隆。

唯吾家佛子受赐颇多，物外优游恁何祝。

释道宁

释道宁　偈六十三首

是法住法位，世间相常住。

南山叆叇生云，北山滂沱下雨。

通身是口，阿师比拟，

徒夸唇觜，把定放行。

目前火急便还家，莫认殊乡为故里。

官不容鎝，私通车马。

幸对人天，何妨诘问。

释道宁

释道宁　偈六十三首

浩浩尘中，善能垂手。

悲智冥符，古今希有。

深入总持门，气宇冲斗牛。

目连鶖子，攒眉妙德，

空生缄口。一句无私，

扫际窠臼。

释道宁

释道宁　偈六十三首

遍界不曾藏，通身无影像。

相逢莫讶太愚痴，旷劫至今无伎俩。

无伎俩，少人知，

大体还他肌骨好，何须照镜画娥眉。

释道宁

释道宁　偈六十三首

经入藏，禅归海。

未足衲僧亲道底，拂袖前行归去来。

击碎重关门大启。长安夜夜家家月，

几处笙歌几处愁。

释道宁

释道宁　偈六十三首

空王门下，法令当行。

列局分司，利生为务。

无明海内，驾起慈舟。

入我山中，盛栽忍草。

伶俜游子，诱引还家。

直指衣中，久怀至宝。

获解脱道，证本圆常。

报佛深恩，方名垂手。

不伤风化，物义两全。

金殿玉堂留不住，披毛戴角又重来。

释道宁

释道宁　偈六十三首

人天普集，龙象交参。

大事全彰，云何不顾。

须待提纲举要，鼓唱玄风。

蔟锦攒花，以为谛当。

都无所益，枉费心机。

奈缘中下之流，无由凑泊。

释道宁

释道宁　偈六十三首

全提要妙，三藏绝诠。

海印舒光，该罗法界。

有情无情，炳然应现。

有时南州北郡，买卖交关。

有时看风把柁，顺水行船。

有时酒肆茶坊，迎宾待客。

有时投壶走马，歌笑围棋。

种种多般，要源流出。

玄关瞥转，大用现前。

一概无私，平等大道。

始知诸佛转法轮，群生解差别。

目击便归来，秤鎚浑是铁。

如斯告报，正属化门，

不犯锋楞。善吉岩前草不生，

侨尸谩把天花散。

释道宁

释道宁　偈六十三首

空空至理，杳绝纤埃。

功勋不到，妙叶难该。

不落是非中，有无争敢和。

何劳指註，便请承当。

过后追风，徒夸好手。

释道宁

释道宁　偈六十三首

应机不妙，展事难谐。

检点将来，弄巧成拙。

释道宁

释道宁　偈六十三首

禅家流，勿忌讳。

干木随身，逢场作戏。

有时高卧白云，有时持盂闹市。

有时爱抚没弦琴，有时善宣无量义。

有时似痴似騣，有时为祥为瑞。

不是碧眼胡，亦傅大士，

住，住，

他年自有知音知，何必清风动天地。

释道宁

释道宁　偈六十三首

秋日耀长空，秋江浸虚碧。

伤嗟门外人，处处寻弥勒。

蓦路忽抬头，相逢不相识。

剪尽霜前竹，临豨不化龙。

释道宁

释道宁　偈六十三首

万里无云，长天一色。

不落古今，那该彼此。

要津把断，风骨旋生。

设使灵山密付，谩说拈华少室，

亲传徒夸得髓。师子窟中无异兽，

象王行处绝狐踪。

释道宁

释道宁　偈六十三首

薄{左卑右刂}明月碎清风，浅种深耕莫大功。

破二作三横竖算，四方八面用无穷。

释道宁

释道宁　偈六十三首

诸佛放光明，助发实相义。

言下合无生，为祥复为瑞。

释道宁

释道宁　偈六十三首

灵山顾视，迦叶亲闻。

白藕峰前，卢公契旨。

直饶鎝芥相投，未免随波逐浪。

俱成胜负，犹涉驱驰。

争似青天为幕，夜月为钩，

卧藤萝下，块石枕头。

踏得故关田地稳，不风流处也风流。

释道宁

释道宁　偈六十三首

云收天际，雾卷长空。

坐立俨然，谁家风月。

这里荐得，早涉崎岖。

更待商量，般雪填井。

不许夜行刚把火，直须当道与人看。

释道宁

释道宁　偈六十三首

先贤垂范，语真如弦。

衲子奔波，刚然不顾。

粉骨碎身未足酬，一句了然超百亿。

释道宁

释道宁　偈六十三首

田中稻子已焦黄，颗粒圆成不并常。

妙手及时收拾后，五湖龙象济饥疮。

剑为不平离宝匣，药因救病出金瓶。

释道宁

释道宁　偈六十三首

一人发真归源，十方虚空，

悉皆锁殒。浑家不是不进步，

无奈当门荆棘生。

释道宁

释道宁　偈六十三首

高提祖印，独耀寰区。

坐却舌头，圣凡罔测。

声前要旨，妙叶难该。

句后玄关，金鎝双锁。

通人分上，肯受提撕。

懞懂禅流，徒夸作略。

设使五湖衲子，四海高人，

问似龙飞凤舞，答如玉转珠回。

向本分事中，白云万里。

诸缘不涉，岂落今时。

混沌未分全体现，乾坤才剖失便宜。

释道宁

释道宁　偈六十三首

妙孤峰顶，竟日不逢。

菩提场中，随处合会。

孰谓祖师关棙险，等閒拈出与人看。

释道宁

释道宁　偈六十三首

兔走乌飞，暗移时节。

入夏早三旬，衲僧彻未彻。

休寻向上关，莫问西来诀。

健则松径閒行，困则堂中便歇。

恩光一道皎然，旷劫未尝生灭。

无物可并雌黄，教我云何剖说。

回头踏著自家乡，始信秤鎚浑是铁。

释道宁

释道宁　偈六十三首

形名未兆，早涉戈予。

是非锋起，彻底风流。

左旋右转，海印全收。

枯木堂前，徒话会无。

明山上，任优游，

君不见，一叶落时天下秋。

释道宁

释道宁　偈六十三首

门外春将暮，园林华木残。

灵云消息在，游子莫{满氵换页}顸。

云舒四野，雨泻长空。

花落花开，春来春去。

往复本非移易，迷悟岂有差殊。

急回首，不须疑。

嫩竹抽新笋，寒松长旧枝。

灵云亲悟处，眉上更安眉。

释道宁

释道宁　偈六十三首

生也不知，死出不会。

不知不会，逍遥自在。

南北东西，曾无羐碍。

露地白牛无觅处，火里蝍蟟飞上天。

释道宁

释道宁　偈六十三首

古今不异，达者同归。

踏著斯关，自他兼济。

山僧不惜眉毛，重为诸人指註。

休，休，

丈夫儿合自由。急急修，

莫悠悠，看看便是结交头。

莫学陵田栽晚稻，一阵霜风无可收。

释道宁

释道宁　偈六十三首

大道皎然，本无迷悟。

杳忘三际，超越上乘。

透古透今，非玄非妙。

通同法界，一种平怀。

古路无私，何人措足。

释道宁

释道宁　偈六十三首

赵州老汉，大似因风吹火，

顺水颺帆，击碎斯关。

尘中物外，凡则全凡，

圣则全圣。若能如是解，

通达事理竟。其或涯际未分，

路逢死蛇莫打杀，没底篮子盛将归。

释道宁

释道宁　偈六十三首

滔滔法海，清浊混流。

湛湛禅河，鱼龙变化。

杳杳无涯际，澄澄彻底寒。

短棹孤舟，徒夸好手。

长竿画舫，方称男儿。

风浪揿天，云雷匝界。

丝纶便掷，不顾危亡。

灵鳌锦尾上钩来，跛鳌盲龟随浪去。

满船装载，月渚芦湾。

共乐升平，同歌道泰。

从前祖业，岂假外求。

截流到岸之人，且道是何面目。

须弥顶上非凡木，白藕峰前得处高。

释道宁

释道宁　偈六十三首

未离兜率，已降王宫。

未出母胎，度人已毕。

日日日从东畔出，朝朝鸡向五更啼。

虽然不是桃源洞，春至桃花亦满蹊。

释道宁

释道宁　偈六十三首

毗蓝园内，右胁降生。

七步周行，四方目顾。

天上天下，唯我独尊。

大似贪观天上月，失却掌中珠。

天生伎俩能奇怪，末上输他弄一场。

释道宁

释道宁　偈六十三首

灵山密旨，迦叶非闻。

少室玄言，神光道听。

拈华得髓，尽是虚名。

妙用无私，匪从外有。

放行也，皇风荡荡，

帝道平平。收来也，

海晏河清，民歌率土。

不收不放，共乐升平。

金轮统御三千界，山岳齐呼万岁声。

释道宁

释道宁　偈六十三首

露地白牛烹却了，清风细切亦虚传。

报慈此夜凭何献，一碗粗汤直万千。

两手持来如得用，不须辛苦走山川。

释道宁

释道宁　偈六十三首

要行更行，要住即住。

翻身踏破太虚空，推倒妙峰无影树。

古佛位中留不住，夜来和雨宿寒溪。

释道宁

释道宁　偈六十三首

见月休观指，还家罢问程。

此是古人语，丹青画不成。

只如一夜风雷，连宵春雨。

三方及四维，上下亦复尔。

慈门大启，今古历然。

踏得故关田地稳，始知千圣不曾传。

释道宁

释道宁　寄希饶閒堂

浮名浮利懒跻攀，闻构茆堂杳霭间。

搔首凭栏人不会，落花啼鸟藓痕斑。

释道宁

释道宁　十六夜对月和十五夜无月

四面阴云旋旋舒，冰轮一片耀昏衢。

影分万派曾无异，光照千门岂有殊。

境寂风清思至友，香残玉篆倦加趺。

寥寥廓彻瑠璃界，心月圆明德不孤。

释道宁

释道宁　送僧归华藏

禅人告别欲南归，卷衲和云伴锡飞。

脚下路穿华藏界，何须待叩吉祥机。

释道宁

释道宁　颂古十六首

前箭犹轻后箭深，行人何事苦沉吟。

翻身若解看方便，始信真鎎不博金。

释道宁

释道宁　颂古十六首

抹粉涂坯恰似獃，神头鬼面舞三台。

千千万万人窥看，子细不知谁见来。

释道宁

释道宁　颂古十六首

一片虚空亘古今，鳞龙头角竞疏亲。

坐亡立脱知多少，铁树花开别是春。

释道宁

释道宁　颂古十六首

春去复春来，桃花依旧开。

东风浩浩曾无间，刚地灵云道不猜。

释道宁

释道宁　颂古十六首

百炼精金大冶中，任他腾焰亘大红。

须臾拈出教人看，添得行家价转丰。

释道宁

释道宁　颂古十六首

游山玩水事寻常，早晚归来鬓欲霜。

踏破草鞋回首看，数声猨叫白云乡。

释道宁

释道宁　颂古十六首

风头坐断进还难，衲子相将不易看。

不到潼关天已晓，不堪回首望长安。

释道宁

释道宁　颂古十六首

丛林乍入问来由，吃粥无过洗缽休。

有意气时添意气，不风流处也风流。

释道宁

释道宁　颂古十六首

非风幡动唯心动，犹涉廉纤强指陈。

大地未曾添寸土，不知谁是点头人。

释道宁

释道宁　颂古十六首

火号更深喝道来，普门关棙一时开。

圆通大师呵呵笑，不是峨嵋与五台。

释道宁

释道宁　颂古十六首

妙体本如如，无劳待卷舒。

直饶凭麽去，未免草庵居。

释道宁

释道宁　颂古十六首

思量有个悟因由，万叠云山障路头。

更话煎茶并扫地，泥中洗土转添愁。

释道宁

释道宁　颂古十六首

煎茶扫地事如麻，若了如麻理不差。

打破画瓶归去后，始知凡圣眼中花。

释道宁

释道宁　颂古十六首

工巧诸伎艺，头头迸出真祥瑞。

瞥然端坐到家乡，堪笑维摩谈不二。

释道宁

释道宁　颂古十六首

尽现行此事，一段光明照天地。

体用从来非自他，何须更觅锥头利。

释道宁

释道宁　颂古十六首

诸佛非道父非亲，格外殷勤强指陈。

朕兆未分全体露，不知谁识个中人。

释道宁

释道宁　颂古十六首

法王严父是真依，二臂三头转背伊。

要会祖师端的旨，不劳瞬目又扬眉。

释道宁

释道宁　新笋竹

迸破莓苔地，亭亭出短篱。

箨随风雨解，根有岁寒期。

凤管终须奏，渔竿莫可窥。

傥容常守节，定见化龙时。

释道谦

释道谦　送道友

二三尺雪山藏路，一两点花春到梅。

将此赠君持不去，请君收拾早归来。

释道谦

释道谦　颂古七首

贤圣劫来未曾杀，而今断这一刀休。

果然葛怛胸中落，笑杀灵山老比丘。

释道谦

释道谦　颂古七首

四个没意智汉，做处总无畔岸。

一状领过阶前，与伊据款结案。

释道谦

释道谦　颂古七首

浩浩长江际碧空，片帆高挂便乘风。

快哉不费纤毫力，万里家乡咫尺通。

释道谦

释道谦　颂古七首

谁家饭挂空梁，指与小儿令看。

解开即是灰囊，当下命根便断。

释道谦

释道谦　颂古七首

卖尽田园彻骨贫，不知何处可容身。

楼头浪荡无拘检，铁笛横吹过洞庭。

释道谦

释道谦　颂古七首

华岳三峰翠插天，上头无路可跻攀。

不知谁有神仙手，折取峰头十丈莲。

释道谦

释道谦　颂古七首

太平时节岁丰盈，旅不赍粮户不扃。

官路无人夜无月，唱歌归去恰三更。

释道如

释道如　偈三首

一二三，四五六，碧眼胡僧数不足。

泥牛入海过新罗，木马追风到天竺。

天竺茫茫何处寻，补陀岩上问观音。

普贤拍手呵呵笑，归去来兮秋水深。

释道如

释道如　偈三首

观身实相，观佛亦然。

这里见得，黄面瞿昙。

隐身无地，其或渺漫。

不分照雇，眉毛鼻孔。

释道如

释道如　偈三首

欲渡巨少，必假方舟。

橹棹俱全，风帆两便。

夜观星月，昼视云山。

万里之遥，一瞬可到。

人心尽畏波涛险，未必被涛险似心。

释道如

释道如　题永明智觉寿禅师顶相

慧日峰高秋色冷，钱塘江静月华明。

寒光一烁周沙界，笔下看来未十成。

释道生

释道生　偈颂二十二首

佛法二字，人人知有。

狼毒砒霜，那容下口。

直饶透出威音前，也是痴狂外边走。

释道生

释道生　偈颂二十二首

今朝八月十五，天色半阴半雨。

几多门外游人，不睹月圆当户。

也好笑，又堪嗟。

争似西湖寺里一队古佛，参退归堂喫茶。

释道生

释道生　偈颂二十二首

飞金乌，走玉兔，

闰月十日又过去。无位真人不可寻，

一夜霜风打门户。

释道生

释道生　偈颂二十二首

一九与二九，相逢不出手。

巍巍不动尊，脚不离地走。

释道生

释道生　偈颂二十二首

披毛带角入廛来，跳出驴胎堕马胎。

佛手明明遮不得，从教平地起风雷。

释道生

释道生　偈颂二十二首

古帆高挂入曹源，雷动风行海岳昏。

三十二峰亲坐断，一毛头上定乾坤。

释道生

释道生　偈颂二十二首

始见腊月初，立春又四日。

白日走波波，肚里黑似漆。

擂鼓上堂来，一字说不出。

释道生

释道生　偈颂二十二首

三月既望，惠风和畅。

龟峰擂鼓升堂，云集五湖龙象。

人人鼻孔辽天，好个西来榜样。

释道生

释道生　偈颂二十二首

时节循环四月一，大道何曾有得失。

夜来针眼鱼儿，吞却新昌石佛。

阿呵呵，识不识，

明眼衲僧跳不出。

释道生

释道生　偈颂二十二首

阿刺刺，快雨快晴天渐热，

看取而今甚时节。了即万法本来空，

未了吾今为君决。

释道生

释道生　偈颂二十二首

听著则聋，觑著则瞎。

靠倒达磨老臊胡，打杀临济白拈贼。

释道生

释道生　偈颂二十二首

衲僧门下，三月一结。

把断要津，圣凡路绝。

一夜檐头雨滴声，把真机俱漏世，

切忌守著系驴橛。

释道生

释道生　偈颂二十二首

龟峰一诀，千圣罔测。

硬似泥团，烂如生铁。

是何之诀，有口无舌。

释道生

释道生　偈颂二十二首

南边是黑云，今日应有雨。

宜林宜豆，宜禾宜黍。

虽然岁稔年丰，粒粒几多辛苦。

为报参玄人，要须知落处。

释道生

释道生　偈颂二十二首

浮云散尽月当空，兔子怀胎产大虫。

跳出风前弄牙爪，至今撼动广寒宫。

释道生

释道生　偈颂二十二首

两曜劈箭急，一年弹指间。

始见大暑小暑，又是小寒大寒。

通身寒暑无回互，笑倒当年老洞山。

释道生

释道生　偈颂二十二首

雨雪落纷纷，檐头水滴滴。

良哉观世音，草里跳不出。

跳不出，也大屈，

水里乌龟钻铁壁。

释道生

释道生　偈颂二十二首

月生一，拶倒银山并铁壁。

月生二，土宿骑牛穿闹市。

月生三，屋头幽鸟语喃喃。

不是葛藤露布，亦非入理深谈。

释道生

释道生　偈颂二十二首

平旦清晨三月朝，南山苍翠插云霄。

不须更觅西来意，窗外数声婆饼焦。

释道生

释道生　偈颂二十二首

我佛生辰四月八，地涌金莲随步发。

天上天下独称尊，微妙真机俱漏泄。

雪山成道度众生，四十九年无剩说。

滔滔苦海架舟航，杳杳昏衢悬日月。

文仲宣义济阳公，曾向灵山蒙起莂。

示现人间长者身，日用机轮活鱭鱭。

一寿二富三康宁，总是前生修种得。

今生福上更增修，果报来生愈超越。

六门昼夜放毫光，万罪红炉飞片雪。

安然端坐白牛车，金锁玄关尽透脱。

殊胜功德利无边，宜尔子孙皆显达。

自知作佛更无疑，何必当来问弥勒。

龟峰末后为全提，铁卵生儿树上飞。

释道生

释道生　偈颂二十二首

明星觑著眼睛枯，绝后何曾得再苏。

堪笑堪悲缘底事，一年一度被茶糊。

释道生

释道生　偈颂二十二首

弋阳溪上诸檀越，勇猛精进难比况。

年年岁岁入山来，总是如来亲眷属。

如来法身等虚空，随彼愿心而显发。

譬如月轮出霄汉，照耀一切众生前。

众生性水无有边，我此一月能普现。

水静而清现全体，月非取水而遽来。

水动而濁无定光，月非舍水而遽去。

水有清濁有动静，月无取舍无去来。

於无取舍去来中，不见清濁动静相。

既无清濁动静相，一一含摄无有余。

我心佛心众生心，心佛众生本平等。

佛子当作如是观，既获世间诸利益。

年尽不烧钱，鼠穴被蛇穿。

直饶玄会得，对面隔西天。

释道生

释道生　送道者干澜溪桥

万古澜溪上，无风浪拍空。

路穷桥断处，看子展神通。

释道生

释道生　送观禅客

西渏江边话别时，断头船子疾如飞。

白拈手里分趀去，临济休夸小厮儿。

释道生

释道生　送闻兄持钵

闻声悟道乌投笼，只麽无闻道未充。

和剑拂开悭悋穴，全身辊入是非丛。

脚头脚尾无虚弁，山北山南有路通。

一笑归来能事毕，真金百炼见全功。

释道生

释道生　送雪峰化主

三毬辊动错流传，大用何曾得现前。

千五百僧无顿放，累人走得脚皮穿。

释道生

释道生　题长干塔

舍利无端应念来，浮图平地拥崔嵬。

当年不假金鎚力，争得光明耀九垓。

释道生

释道生　题烈山

舟船来往此登临，酹酒烧钱虑转深。

大抵人心自巇险，心空山岳自平沈。

释道生

释道生　题庐山楞枷院

苏内翰木三五笔，李夫人竹一二竿。

会得楞伽印心法，不应来作画图看。

释道生

释道生　题庐山圆通

水声山色里，猿啸月明天。

唤作圆通境，更参三十年。

释道生

释道生　赞密庵禅师

狼毒肝肠，生铁面具。

满口乡谈，唱喏破句。

灭临济正宗，起东山门户。

恁麽出世为人，未免秤鎚蘸醋。

释道生

释道生　赠不欺信公监总余杭建接待

衲僧自有通人爱，笑捏空拳开接待。

十字纵横古路头，做成不知计泼天大。

阿呵呵，也奇怪，

是圣是凡俱捉败。接取一个半个来，

要与丛林作殃害。

释道枢

释道枢　偈二首

仙人张果老，骑驴穿市过。

但闻归拨刺，谁知是纸做。

释道枢

释道枢　偈二首

雪裹梅花春信息，池中月色夜精神。

年来可是无佳趣，莫把家风举似人。

释道枢

释道枢　颂古三十九首

犯重比生清净行，平等性中无捐益。

水裹不用觅鱼踪，天边何处观鸟迹。

释道枢

释道枢　颂古三十九首

后念起时前念灭，起灭之念何尝别。

唤取机关木人问，从头弄尽元无说。

释道枢

释道枢　颂古三十九首

口念木瓜医脚气，纸画锺馗驱鬼崇。

一生若解和罗槌，日日吃酒日日醉。

释道枢

释道枢　颂古三十九首

镜凹照人瘦，镜凸照人肥。

不如打破镜，还我旧面皮。

释道枢

释道枢　颂古三十九首

日应群机必有方，未知何处觅南阳。

自从失却猢孙后，桥上多时不作场。

释道枢

释道枢　颂古三十九首

李下不得整冠，瓜田岂可纳履。

行藏自要分明，免见傍人说你。

释道枢

释道枢　颂古三十九首

垂垂杨柳暗溪头，不问东西却自由。

几度醉眠牛背上，数声横笛一轮秋。

释道枢

释道枢　颂古三十九首

犀牛扇子有来由，几度拈来几度休。

荷叶乱倾珠的皪，一番雨过碧溪头。

释道枢

释道枢　颂古三十九首

同行自古不相肯，峰顶老人何足论。

山凹落尽桃花片，流水依前绕竹门。

释道枢

释道枢　颂古三十九首

筠管酿来应已熟，不辞醉裹帽欹斜。

酴醿浪有幽香在，是酒元来不是花。

释道枢

释道枢　颂古三十九首

昨夜月初明，柴门犹未闭。

猫儿捉老鼠，引得狗儿吠。

释道枢

释道枢　颂古三十九首

钟鼓声声已唤斋，堂前作舞老公家。

虽然一钵充饥困，不觉牙生满口沙。

释道枢

释道枢　颂古三十九首

二老机关谁共委，幞头捋下发髼松。

山深不记来时路，仿佛猿啼碧涧中。

释道枢

释道枢　颂古三十九首

口子喃喃略不休，把却笊篱做火游。

有个女儿不肯嫁，他年定作老丫头。

释道枢

释道枢　颂古三十九首

一番雨过一番晴，蚕眼已开桑眼青。

鹁鸠树头啼不已，百舌黄鹂相共鸣。

释道枢

释道枢　颂古三十九首

晷运推移事若何，丝来线去定谣讹。

织成蜀锦千般巧，不出当时一只梭。

释道枢

释道枢　颂古三十九首

莫怪相逢无信息，谁能长作置书邮。

直饶说尽千般事，那个心中得到头。

释道枢

释道枢　颂古三十九首

有禅无师真可笑，大唐国裹何处讨。

可怜多少路行人，噇却酒糟随路倒。

释道枢

释道枢　颂古三十九首

百千诸佛问来由，崔颢曾题黄鹤楼。

雪后竹篱梅乱放，一枝临水最风流。

释道枢

释道枢　颂古三十九首

大悲菩萨千手眼，如人背后摸枕头。

猢孙跳出布袋口，不妨随处逞风流。

释道枢

释道枢　颂古三十九首

放出金毛师子，百兽不见踪由。

要得爪牙全露，直须自把绳头。

释道枢

释道枢　颂古三十九首

脱得驴头载马头，东家西家卒未休。

问君还有几多愁，恰似一江春水向东流。

释道枢

释道枢　颂古三十九首

风吹雨打节还枯，千尺龙蛇插太虚。

堪笑儿孙无伎俩，一生从此被搽糊。

释道枢

释道枢　颂古三十九首

半斤是八两，八两是半斤。

不识耀州铁，唤作出山银。

释道枢

释道枢　颂古三十九首

朴是头禅无伎俩，一句分明如扑相。

客来只是叫担板，不知的当谁担板。

释道枢

释道枢　颂古三十九首

等閒一问垂千古，从此丛林共播扬。

堪笑睦州无相度，{左饣右毕}{左饣右罗}{左饣右追}子要先尝。

释道枢

释道枢　颂古三十九首

花萼楼前春正浓，蒙蒙柳絮舞晴空。

金钱掷罢娇无力，笑倚阑干屈曲中。

释道枢

释道枢　颂古三十九首

看人骑马打球子，不觉今朝入院迟。

官路雪残春正好，江梅著意要题诗。

释道枢

释道枢　颂古三十九首

昮德一喝如雷响，兴化一喝响如雷。

锦袍玉带真潇洒，记得当年老万回。

释道枢

释道枢　颂古三十九首

山寺裹头无可作，辊出木球两三个。

不独玄沙遭一攧，雪峰老人亦话堕。

释道枢

释道枢　颂古三十九首

十方世界一面镜，镜裹看形未足真。

摸著鼻头渠是我，那时方见本来人。

释道枢

释道枢　颂古三十九首

大地是个解脱门，三世诸佛一口吞。

将为雪峰有奇特，却来谩我好儿孙。

释道枢

释道枢　颂古三十九首

父子相携入故园，篾头时过短篱边。

烂泥有刺无人见，踏著方知脚底穿。

释道枢

释道枢　颂古三十九首

清净法身无可比，病后依前滴滴脓。

燕鸿叫断秋光老，落叶飘来一样红。

释道枢

释道枢　颂古三十九首

新年佛法答云有，小尽依前二十九。

玉麟掣断黄金勒，却向云中大哮吼。

释道枢

释道枢　颂古三十九首

新年佛法答云无，会得依前在半途。

谁把扁舟清夜笛，月明吹过洞庭湖。

释道枢

释道枢　颂古三十九首

谁将画角吹江城，一曲梅花隔岸听。

宿酒乍醒金鸭泠，海棠枝上月犹明。

释道枢

释道枢　颂古三十九首

云门是个老暗黎，衲僧巴鼻几时知。

拄杖从教不得动，春来未免倒抽枝。

释道枢

释道枢　颂古三十九首

旧岁新年作问端，同安从此放颟顸。

凭杖高楼莫吹笛，大家留取倚兰干。

释道行

释道行　偈十首

动则万丈悬崖，不动则当处沈埋。

千重万重关锁，一鎚当面击开。

伎死禅和无数，依前似鸭闻雷。

释道行

释道行　偈十首

车不械推，理无曲断。

若是此花，佛与帝释。

释道行

释道行　偈十首

正宗法眼，历古昭彰。

大事因缘，此时成现。

迅机掣电处密密绵绵，绵绵密密中迅机制担忧。

更问如之若何，我面何殊佛面。

释道行

释道行　偈十首

金乌急，玉兔速，

天上星兮地下来。衲僧要透祖师关，

劝君拈却面前大案山，自然会得五祖把火入牛栏。

释道行

释道行　偈十首

一不成，二不是。

三不定，四不可。

拗折弓箭，踏翻射垛。

释道行

释道行　偈十首

狗子佛性无，韶石不相碚。

为君重决破，秋至雁衔芦。

释道行

释道行　偈十首

门前石塔子，八白与九紫。

方道既分明，免被巡官使。

释道行

释道行　偈十首

从上宗门事，直是少时辈。

兔子不吃窠边草，象王走入野狐队。

若是少林禅，达磨自不会。

为甚如此，苦瓠苦连根，

甜瓜甜彻蒂。

释道行

释道行　偈十首

问问不差，答答秒错。

问答去不，龟毛兔角。

释道行

释道行　偈十首

依经解义，三世佛冤。

离经一字，即同魔说。

释道行

释道行　偈五首

会即便会，玉本无暇。

若言不会，碓觜生花。

试问九年面壁，何如大会拈华？

南明恁魔商确，也是顺风撒沙。

释道行

释道行　偈五首

云笼岳顶，百鸟无声。

月隐寒潭，龙珠自耀。

直得石梁忽然大悟，石洞顿尔心休。

虚空开口作证，溪北石僧点头。

诸人总在这里瞌睡，笑杀陕府铁牛。

释道行

释道行　偈五首

通身是口，说是得一半。

通身是眠，用得橛。

用不到处说有馀，说不到处用无尽。

当用无说，当说无用。

用说同时，用说不同时。

诸人若也拟议，西峰在你脚底。

释道行

释道行　偈五首

句亦划，意亦划，

绝毫绝釐处，如山如岳，

句变到，意亦到，

如山如岳处，绉毫绝釐。

释道行

释道行　偈五首

黄梅雨，麦秋寒。

恁麽会，太无端。

时节因缘佛性义，大都须是髑髅乾。

释道行

释道行　偈一首

溪声广长舌，山色清净身。

八万四千偈，明明举似人。

释道行

释道行　临终偈

识则识自本心，见则见是本性。

识得本心本性，正是宗六大病。

释道行

释道行　颂二首

我不会兮不如你，达磨当门缺两齿。

满棠无限白苹风，明明不自秋江起。

释道行

释道行　颂二首

我不会兮不如你，堪笑千花知碓觜。

善才谩说百城游，何曾踏着自家底。

释道行

释道行　颂古三首

紫罗抹额绣腰裙，倾国风流宛胜秦。

玉笛插藏人不见，夜深吹起凤楼春。

释道行

释道行　颂古三首

不於三界现身意，谁谓维摩谈不二。

山空昼永鸟无声，春光不在千花里。

释道行

释道行　颂古三首

白云山出处山没，寒涧日西还日东。

长老不归予又去，唯留萝月与松风。

释道行

释道行　颂古十七首

枯树云弃叶，凋梅雪作花。

击桐成木响，蘸雪吃冬瓜。

长天秋水，孤鹜落霞。

释道行

释道行　颂古十七首

落叶归根，铁牛当路。

来时无口，索监得醋。

金槌不动落群机，列圣丛中第六祖。

释道行

释道行　颂古十七首

用尽自己心，笑破他人口。

八角磨盘空里走，金氇现子变作狗。

释道行

释道行　颂古十七首

赵州庭前柏树子，昆仑眼睛如点漆。

知他法眼谤先师，觉公心苦口如蜜。

释道行

释道行　颂古十七首

不立孤危机本峻，赵州老子玉无瑕。

当头指出殿里底，划尽茫茫眼里花。

释道行

释道行　颂古十七首

赵州放睛著，碓觜忽生花。

虽然无一事，验尽当行家。

释道行

释道行　颂古十七首

土埋处处铁菱角，半夜经由未觉难。

天晓岭根伤中倒，方知行过铁门关。

释道行

释道行　颂古十七首

苍龙带雨离深洞，彩凤衔花入帝关。

一句古今无渗漏，祖师不在东西山。

释道行

释道行　颂古十七首

天生白额南山虎，牙爪曾当八面风。

月落三更穿市过，痴人投晓觅行踪。

释道行

释道行　颂古十七首

因我得礼你，昆仑卧潭底。

虽然浪拍天，身上无滴水。

释道行

释道行　颂古十七首

新年佛法播真风，笑杀街头贺岁翁。

三级浪高何处去，谩将双剑定雌雄。

释道行

释道行　颂古十七首

古人一莫，切忌啖啄。

临济权寄库，德山顿萧索。

截断佛祖机关，显出顶门一著。

子细审思量，分明欠一著。

且道欠那一著？

释道行

释道行　颂古十七首

棒下血淋淋，真鎎不博金。

鸳鸯亲绣出，休更觅金针。

释道行

释道行　颂古十七首

如何是佛，口是祸门。

一钱不直，卖与买人。

释道行

释道行　颂古十七首

门前石塔子，八白与九紫。

方道既分明，免被巡官使。

释道行

释道行　颂古十七首

堂堂白日上刀梯，任是昆仑眼亦迷。

多谢门前案山子，春来秋去泄天机。

释道行

释道行　颂古十七首

江南江北勿同伦，疑了还疑笑杀人。

谁信一盘油炸底，古今塞断是非门。

释道行

释道行　颂古五首

西天屠子气雄豪，欺负神洲罪莫逃。

武帝当头轻一拶，果然提起活人刀。

释道行

释道行　颂古五首

不是风幡动，天生了老君。

出胎头上发，寸寸白如银。

释道行

释道行　颂古五首

一语离窠窟，千生出盖才。

夜来风雪恶，木折古岩前。

释道行

释道行　颂古五首

金不博金，水不洗水。

二祖脑后露腮，达磨当六无齿。

释道行

释道行　颂古五首

生死自怜同室穴，因何中路关山。

一朝忽得亲儿证，趯踏方知盖覆

释道行

释道行　赞佛眼和尚

因我得礼你，玄沙出窠臼，

龙门与荐灯后。咄！

释道行

释道行　赠禅者

句下出诸碍，翻身古剑寒。

欲明如上事，须是髑髅干。

释道颜

释道颜　偈

坐佛床，斫佛脚，

不敬东家孔夫子，却向他乡习礼乐。

释道颜

释道颜　偈七首

一叶落，天下秋。

一尘起。大地收。

鸟窠吹布毛，便有人悟去。

今时学者，为甚黱却不识自己。

释道颜

释道颜　偈七首

仲冬岩寒，三界无安。

富者快乐，贫者饥寒。

不识玄旨，错认定盘。

牛头安尾上，北斗面南看。

释道颜

释道颜　偈七首

一滴滴水，一滴滴冻。

天寒人寒，风动幡动。

云门扇子勃跳上三十三天，筑著帝释鼻孔。

东海鲤鱼打一棒，雨似盆倾，

不出诸人十二时中寻常受用。

释道颜

释道颜　偈七首

去年寒食后，今年寒食前。

日日是好日，不是正中偏。

释道颜

释道颜　偈七首

客舍久留连，家乡夕照边。

檐悬三月雨，水没两湖莲。

镬漏烧灯盏，柴生满灶烟。

已忘南北念，入望尽平川。

释道颜

释道颜　偈七首

向上一窍，八面玲珑。

觌面一机，全身担荷。

是则金鎎难掩，非则玉石俱焚。

拟议不来，银山粉碎。

总不恁黱，又且如何。

是非不挂娘生口，自有旁人话短长。

释道颜

释道颜　偈七首

一尘起，大地收。

一叶落，天下秋。

甲巳之年丙作首，乙庚之岁戊为头。

释道颜

释道颜　明道

心如墙壁眼如眉，月饵烟蓑下钓矶。

湛湛寒光凝一片，波澜不犯取鱼归。

释道颜

释道颜　示众

无用顽皮作气毬，谁人趯得上高楼。

如今潦倒浑无力，辊得行时即便休。

释道颜

释道颜　示众

磐陀石上共安居，水远山高一事无。

唯有多情峰顶月，夜深移影到阶除。

释道颜

释道颜　颂古

是非海里横身入，豺虎群中自在行。

莫把是非来辨我，平生穿凿不相关。

释道颜

释道颜　颂古

老胡不免出胞胎，也解人前恁麽来。

指地指天称第一，众生四十九年灾。

释道颜

释道颜　颂古

海水翻空滚底流，鱼龙虾蟹信沉浮。

可怜金色头陀子，直至如今笑未休。

释道颜

释道颜　颂古

迷悟髑髅前，徒劳更举鞭。

只持鸡狗戒，不学祖师禅。

释道颜

释道颜　颂古

少室山前风过耳，九年人事随流水。

若还不是弄潮人，切须莫入洪波里。

释道颜

释道颜　颂古

二祖当年立少林，满庭积雪到腰深。

叉手当胸无一事，不求不觅不安心。

释道颜

释道颜　颂古

不假文殊神通，休要罔明弹指。

尔时灵山会中，女子从定而起。

释道颜

释道颜　颂古

胡乱三十年，不少盐与酱。

江西马大师，南岳让和尚。

释道颜

释道颜　颂古

江西一喝动乾坤，大用全机是灭门。

三日耳聋风过树，累他黄檗丧儿孙。

释道颜

释道颜　颂古

世路风波不见君，一回见面一伤神。

水流花落知何处，洞口桃源别是春。

释道颜

释道颜　颂古

有句无句藤倚树，元来白饭用米饭。

高楼吹笛柳如烟，满地春风落飞絮。

释道颜

释道颜　颂古

无尾大虫难傍近，近前便是伤人命。

除非自解据号头，自然头正尾亦正。

释道颜

释道颜　颂古

剔起便行三万里，只今休去八千年。

分明更为从头举，一任诸方取次传。

释道颜

释道颜　颂古

心不是佛，智不是道。

青山白云，落花芳草。

若是灵利阿师，终不回头转脑。

释道颜

释道颜　颂古

大唐国内无禅师，礼拜归堂更不疑。

堪笑河阳新妇子，不如临济小厮儿。

释道颜

释道颜　颂古

一喝喝上四禅天，临济元来不会禅。

尽道胡阳生户外，不知夜月落阶前。

释道颜

释道颜　颂古

大悲观音开正面，官不容针通一线。

鼠拽葫芦有底忙，鬼争漆桶无人颂。

释道颜

释道颜　颂古

主宾都落第三机，阵阵开旗不展旗。

石火光中分胜负，倒骑铁马上须弥。

释道颜

释道颜　颂古

面门出入见还难，无位真人只尺间。

去路一身轻似叶，高名千古重如山。

释道颜

释道颜　颂古

洗脚处更不安排，侧聆时非是啗啄。

赵州临济二老人，相见何曾不注脚。

释道颜

释道颜　颂古

若谓平常心是道，枝蔓向上更生枝。

贴肉汗衫如脱了，唤来眼上与安眉。

释道颜

释道颜　颂古

百年三万六千日，一日朝昏十二时。

使杀老僧浑不管，不知闹里有谁知。

释道颜

释道颜　颂古

茱萸这里无一滴，赵老无言便走去。

春去秋来三百年，拄杖至今犹靠壁。

释道颜

释道颜　颂古

殿上唤来先应喏，不知业识太茫茫。

虽然功德已成就，争柰当初不放光。

释道颜

释道颜　颂古

大死底人还却活，不许夜行投明到。

陈州人出许州门，翁翁八十重年少。

释道颜

释道颜　颂古

劈回三拳，连腮七掌。

尽大地人，不知痛痒。

释道颜

释道颜　颂古

眼中见惯是寻常，又不惊人又久长。

留得寒窗夜来月，三更依旧照茅堂。

释道颜

释道颜　颂古

得入门，在门外。

说向人，人不会。

更高声，我耳背。

释道颜

释道颜　颂古

老僧正在东司上，不将佛法为人说。

一般屎臭旃檀香，父子之机俱漏泄。

释道颜

释道颜　颂古

天子居闹市里，老僧在百草头。

摆手御街来往，不怕巡火所由。

释道颜

释道颜　颂古

平生侍奉老师，全无些子气息。

佛法妙性天机，一字教他不得。

释道颜

释道颜　颂古

宣德门前过，回头便招祸。

若要无事时，且归屋里坐。

释道颜

释道颜　颂古

金佛木佛泥佛，度炉度水度火。

尽入赵州红炉，烈焰光中煅过。

一声白雪阳春，万古无人能和。

释道颜

释道颜　颂古

半夜墨漆黑，捉得一个贼。

点火照来看，元是王大伯。

释道颜

释道颜　颂古

镇州出大萝蕁头，师资道合有来由。

观音院里安弥勒，东院西边是赵州。

释道颜

释道颜　颂古

有佛之处不得住，无佛之处急走过。

三千里外摘杨花，他日归来举似我。

释道颜

释道颜　颂古

大地是眼何处屙，天下不柰雪老何。

赵州寄个锹子去，方得此话圆堶堶。

释道颜

释道颜　颂古

一缝分明在，当头下手难。

饶君钉铰得，终是不圆全。

释道颜

释道颜　颂古

袖头打领无添减，腋下剜襟有短长。

大庾岭头一尊佛，疏山两度放毫光。

释道颜

释道颜　颂古

不踏门前路，春归又一年。

落花红满地，芳草碧莲天。

释道颜

释道颜　颂古

钟未鸣，鼓未响，

依前托钵归方丈。德山不会末后句，

岩头密意谁相亮。只得三年也大奇，

留与诸门作榜样。

释道颜

释道颜　颂古

七条披向钟声上，遍界难藏比丘相。

若以色见音声求，迦叶师兄是虚妄。

释道颜

释道颜　颂古

棒下真鎎不博金，德山彻底老婆心。

后人只看波涛涌，不见龙王宫殿深。

释道颜

释道颜　颂古

百丈野狐，塞雁衔芦。

李广神箭，张颠草书。

释道颜

释道颜　颂古

网中跳出便飞腾，好个天然俊衲僧。

何似当初未入网，悟来方始是知音。

释道颜

释道颜　颂古

狸奴白牯念摩诃，争似南泉打粥锅。

虽然佛法无多子，天下丛林不柰何。

释道颜

释道颜　颂古

举起竹篦子，如何便道家。

秘魔岩不会，随后便擎叉。

释道颜

释道颜　颂古

一主人公死，一主人公活。

若解弄精魂，两头皆透脱。

释道颜

释道颜　颂古

霹雳惊天地，那容掩耳听。

须知兴化老，一半是人情。

释道颜

释道颜　颂古

法战从来许克宾，掣旗夺鼓两分明。

直须尽法方无愧，老汉他年要话行。

释道颜

释道颜　颂古

紫罗帐里撒真珠，禅客相承总掠虚。

拍手呵呵开口笑，释迦弥勒是他奴。

释道颜

释道颜　颂古

单刀直入更休论，拟议之间宾主分。

不是放他昮德过，须知兴化棒头明。

释道颜

释道颜　颂古

人贫多智短，马瘦见毛长。

独宿双峰寺，同焚一炷香。

释道颜

释道颜　颂古

南泉不指净瓶，隐峰何曾泻水。

从教打瓦钻龟，佛法不在这里。

释道颜

释道颜　颂古

四海狼烟静，中原信息通。

罢拈三尺剑，休弄一张弓。

释道颜

释道颜　颂古

锦鳞透网欲吞舟，一向冲波逆水流。

却被渔翁闲引钓，随波逐浪共悠悠，

释道颜

释道颜　颂古

三十年前此寺游，木兰花发院新修。

如今再到经行处，树老无花僧白头。

释道颜

释道颜　颂古

电火光中休草草，剑轮锋上莫忉忉。

等闲却放全身入，终不当头犯一毫。

释道颜

释道颜　颂古

睦州只受锥头利，这僧不见凿头方。

直饶转得百千藏，这般供养也寻常。

释道颜

释道颜　颂古

作家相见终不错，两两同时看啐啄。

喝下虽然宾主分，争如普化摇铃铎。

释道颜

释道颜　颂古

喽罗须要逞聪明，金榜何曾得挂名。

捋下幞头归去也，莫骑驴子傍人门。

释道颜

释道颜　颂古

风头稍硬难安立，暖气才通瞌睡来。

却笑明招闲费力，无端两处强差排。

释道颜

释道颜　颂古

棒头瞎却一城人，三圣撩地保寿瞋。

正令只堪提一半，一盲引得众盲行。

释道颜

释道颜　颂古

近在口皮边，远过河沙国。

世间多少人，不得油糍喫。

释道颜

释道颜　颂古

万事由王老师，树子未属你在。

广额屠儿成佛，二祖大师偿债。

释道颜

释道颜　颂古

阿家新妇两同条，只尺家乡路不遥。

可笑骑驴觅驴者，一生错认马鞍桥。

释道颜

释道颜　颂古

赤身挨白刃，死中还得活。

一箭自迷踪，万车皆丧辙。

释道颜

释道颜　颂古

不用唐言译，休将梵语传。

摩醯首罗眼，对面隔西天。

释道颜

释道颜　颂古

一念不起须弥山，翻著襴衫退步看。

直上拄天下拄地，言前荐得也顢頇。

全

诗

释道颜　颂古

锯解秤槌浑似铁，大愚老子重饶舌。

水流涧下太忙生，云在岭头闲不彻。

释道颜

释道颜　颂古

一阵狂风骤雨来，却於古庙且闲隈。

虽然打入鬼窟里，吞炭藏身又一回。

释道颜

释道颜　颂古

尽道亲曾相见来，依前还是狗来腮。

好将大棒蓦头榍，贵得盲人便眼开。

释道颜

释道颜　颂古

年来万事总成魔，老去闲添白发多。

道泰不传天子令，时清仴　唱太平歌。

释道颜

释道颜　颂古

一道如弦直，心亲手更亲。

箭穿红日影，方是射雕人。

释道颜

释道颜　颂古

桃花寻剑客，不语笑春风，

白头归未得，家住海门东。

释道颜

释道颜　颂古

敢保老兄犹未彻，玄沙之言何太切。

君看陌上桃花红，尽是离人眼中血。

释道颜

释道颜　颂古

只要拔榍抽钉，为人解粘去缚。

如何洞山老人，先自藤蛇绕脚。

释道颜

释道颜　颂古

官路无人独自行，两家公验甚分明。

路傍偷贩私盐客，草里蹲身过一生。

释道颜

释道颜　颂古

快骑骏马上高楼，南北东西得自由。

最好腰缠十万贯，更来骑鹤下扬州。

释道颜

释道颜　颂古

稽首两足尊，瞻仰不暂舍。

眉间白毫光，照耀大千界。

释道颜

释道颜　颂古

到老不曾开话路，临行回首却叮咛。

深深海底犹嫌浅，直向金刚水际行。

释道颜

释道颜　颂古

乾峰不用指陈，云门休打骨董。

自然东海鲤鱼，筑著帝释鼻孔。

释道颜

释道颜　颂古

南无观世音菩萨，补陀岩上红莲舌。

不知成佛是何时，打刀须用并州铁。

释道颜

释道颜　颂古

二乘菩萨何年尽，诸佛凡夫早晚休。

世情但将公道断，人心难似水长流。

释道颜

释道颜　颂古

若知天地本同根，终不应来更问人。

却得南泉亲指似，等闲花发梦中春。

释道颜

释道颜　颂古

盲聋喑哑接不得，玄沙枉费闲心力。

扁鹊卢医拱手归，三人俱是膏肓疾。

释道颜

释道颜　颂古

利刀自断命根，不要依草附木。

若有一法与人，永入拔舌地狱。

释道颜

释道颜　颂古

掌中擎白日，舌上覆金钱。

壁立争千仞，毫光彻梵天。

释道颜

释道颜　颂古

世间名利闲荣辱，云雨纷纷手翻覆。

悲歌相继不堪论，棒头无眼黄粱熟。

释道颜

释道颜　颂古

杨岐老人琐口诀，万里长城一条铁。

斫牌禅客如到来，不动金槌脑门裂。

释道颜

释道颜　颂古

三脚驴子忒{左日右煞}好，长放后园教喫草。

等闲牵出向人前，踢倒湖南瞎长老。

释道颜

释道颜　颂古

庐陵米价少知音，佛法商量古到今。

绣出鸳鸯任人看，无端须要觅金针。

释道颜

释道颜　颂古

后园驴喫草，莫随言语讨。

跳上蓦腰骑，来往长安道。

释道颜

释道颜　颂古

小鱼吞大鱼，门上钉桃符。

邪魔俱不入，佛法也消除。

释道颜

释道颜　颂古

从来五逆怕闻雷，不似大虫看水磨。

孤峰顶上要同行，十字街头还共坐。

释道颜

释道颜　颂古

的的当阳句，明明箭后路。

著靴人喫肉，赤脚人趁兔。

释道颜

释道颜　颂古

时时日日，日日时时。

七颠八倒，孰是孰非。

释道颜

释道颜　颂古

猛虎当路坐，游鱼脚底过。

不觉紫胡老，便打刘铁磨。

释道颜

释道颜　颂古

船子下扬州，浮萍逐水流。

一声河满子，千古动悲愁。

释道颜

释道颜　颂古

绵州附子汉州姜，最好沉黎出麝香。

鲁子师僧才一嗅，鼻头裂破眼睛黄。

释道颜

释道颜　颂古

十年海上觅冤雠，不得冤雠未肯休。

芍药花开菩萨面，棕榈吾散夜叉头。

释道颜

释道颜　颂古

韶阳一鉴，生铁馂馅。

直下咬破，咦！莫怪相赚。

释道颜

释道颜　颂古

大海波涛浅，小人方寸深。

海枯终见底，人死不知心。

释道颜

释道颜　颂古

种谷不生豆苗，蒸砂岂能成饭。

大通智胜如来，一个担板底汉。

释道颜

释道颜　颂古

入林不动草，入水不动波。

镬汤无冷处，合眼跳黄河。

释道颜

释道颜　颂古

举手攀南斗，翻身倚北辰。

出头天外看，谁是我般人。

释道颜

释道颜　颂古

拄杖头边无孔窍，大千沙界犹嫌小。

毗婆尸佛早留心，直至而今不得妙。

释道颜

释道颜　颂古

鹄白乌本玄，松直棘自曲。

清净比丘僧，却须入地狱。

释道颜

释道颜　颂古

破瓶岂复作瓶事，焦种不应生孽芽。

如彼虚空盘大子，毛轮垂发翳开花。

释道颜

释道颜　颂古

月里姮娥不画眉，只将云雾作罗衣。

不知梦逐青鸾去，犹把花枝盖面归。

释道颜

释道颜　颂古八首

牛头菩萨面，马面夜叉头。

不作马逆罪，快乐百无忧。

释道颜

释道颜　颂古八首

四海同一家，万口同一舌。

赵州勘婆子，有理向谁说。

释道颜

释道颜　颂古八首

骂他还自骂，嗔他还自嗔。

戒之慎之，出乎尔者，

反乎尔者也。

释道颜

释道颜　颂古八首

椎锣擂鼓转船头，席卷波翻喊激流。

洗脚上船乘快便，顺风相送下扬州。

释道颜

释道颜　颂古八首

相骂饶汝接嘴，相唾饶汝泼水。

等闲摸著蛇头，拍手啰啰哩哩。

释道颜

释道颜　颂古八首

一钱为本万钱利，富不足而贫有余。

换骨夺胎些子药，输他潘阆倒骑驴。

释道颜

释道颜　颂古八首

骑虎穿市过，把火去偷豬。

主人开眼睡，并舍叫失驴。

释道颜

释道颜　颂古八首

腊月火烧山，若口是黄莲。

相将岁除夜，窦八而衫穿。

大可怜，把手入黄泉。

释道颜

释道颜　颂古二十首

七处徵心款便成，推穷寻逐按分明。

都缘家贼难防备，拨乱乾坤见太平。

释道颜

释道颜　颂古二十首

三十二应不思议，十四无畏如流水。

男子身中入定时，女子身中从定起。

释道颜

释道颜　颂古二十首

明暗色空不可还，不可还者绝跻攀。

夹截虚空成畔岸，一重水隔一重山。

释道颜

释道颜　颂古二十首

东西南北捉虚空，海角天涯信不通。

力尽神疲无处觅，万年松在祝融峰。

释道颜

释道颜　颂古二十首

根尘缚脱本同源，一处休复六用捐。

手把一条红民贯，娘生鼻孔一时穿。

释道颜

释道颜　颂古二十首

双剑峰前古寺基，天尊元是一牟尼。

时难只得同香火，莫听闲人说是非。

释道颜

释道颜　颂古二十首

七处精研一妄心，更随三业杀盗媓。

身心不是闲家具，前箭犹轻后箭深。

释道颜

释道颜　颂古二十首

瞿昙彻底老婆心，见明色发理难任。

入乡随俗那伽定，佛魔到此尽平沉。

释道颜

释道颜　颂古二十首

清净本然遍法界，山河大地即皆现。

性觉必明认影明，眼耳便随声色转。

释道颜

释道颜　颂古二十首

香严上树口衔枝，手不攀枝脚累垂。

才开口，咦不答也，

又相违。未上树时道将来，

金刚宝剑顶门挥。

释道颜

释道颜　颂古二十首

六门晓夜任开张，家贼难防事可伤。

识得家亲恩爱断，更无一物献尊堂。

释道颜

释道颜　颂古二十首

赤骨力寸丝不挂，净倮倮兮赤洒洒。

浴出低头满面惭，为我说时定相骂。

释道颜

释道颜　颂古二十首

不肯宗师满大唐，罗山礼拜错商量。

洞山无佛人难措，惭愧岩头口放光。

释道颜

释道颜　颂古二十首

因我得礼你，穷源须到底。

九九八十一，阎罗王是鬼。

释道颜

释道颜　颂古二十首

门外依然雨滴声，万般巧说争如实。

平生心胆向人倾，相见还同不相识。

释道颜

释道颜　颂古二十首

将谓众生苦，更有苦众生。

相见易得好，共住难为人。

释道颜

释道颜　颂古二十首

闻声见色非闻见，见色闻声是见闻。

欲得不招无间业，莫谤如来正法轮。

释道颜

释道颜　颂古二十首

剗除露布葛藤，不用之乎者也。

饶君句下精通，未句唤驴作马。

释道颜

释道颜　颂古二十首

丙丁童子来求火，南方丙丁又属火。

按剑宗师奈若何，是君心下意不过。

释道颜

释道颜　颂古二十首

三脚驴子弄蹄行，两浙江南秋复热。

西北风霜怯早寒，闭门愁见杨花落。

释道颜

释道颜　颂一首

唤似一物非他物，天上天下出还没。

道是无来常现前，道是有来寻不得。

说有说无俱妄想，长安大道平如掌。

昨夜清寒惊觉时，手爪元来会抓痒。

释道颜

释道颜　与洞照禅人

拔出赵州舌头，去却当门荆棘。

归家倒卧横眠，冷笑奔南走北。

释道颜

释道颜　赞达磨

五乳峰前，九年冷坐。

孤风绝攀，名不敢涴。

断臂嗣芳，贱卖滞货。

螟蛉有子，负之蜾蠃。

即说呪曰：类我类我。

释道颜

释道颜　自赞

来自三川，应缘两浙。

肩担华木瓜重担，肚束马簸箕二篾。

饭齩铁钉，羹煮木札。

要是圆悟儿孙，丧却杨歧家法。

奸汉多疑，黠儿落节。

释道颜

释道颜　自赞

即真非真，是相非相。

龟毛拂子，兔角拄杖。

自歌自舞，独吹独唱。

认得师姑是女儿，志公不是闲和尚。

释道印

释道印　偈二首

大雄山下虎，南山鳖鼻蛇。

等闲撞著，抱赏归家。

若也不惜好手，便与拔出重牙。

释道印

释道印　偈二首

五五二十五，击碎虚空鼓。

大地不容针，十方无寸土。

春生夏长复何云，甜者甜兮苦者苦。

释道印

释道印　颂古八首

霹雳未收声，闪电不留影。

三更月到窗，半夜驴觑井。

快骑骏马骤高楼，一尘不动须弥顶。

释道印

释道印　颂古八首

有伴即来，地陃天开。

冷光重出匣，古路绝纤埃。

万象森罗齐合掌，须弥岌崿舞三台。

释道印

释道印　颂古八首

握不成团拨不开，德云几度下崔嵬。

有时行到海南岸，密密还从旧路回。

释道印

释道印　颂古八首

推倒扶起，觌面千里。

唯小释迦，风前按指。

直饶海印发光，也是雪峰道底。

遍界是文殊，遍界是慈氏。

释道印

释道印　颂古八首

接得与识得，谁复较锱铢。

若问堂中事，堂中事转疏。

只如云盖悟去，又作麽苏噜苏噜。

释道印

释道印　颂古八首

大鹏抟风，苍龙出海。

手抬手搦，日上月下。

霜雪严凝识岁寒，双陆盆边须喝采。

释道印

释道印　颂古八首

何必不必，方圆曲直。

眉目分明，若为辨的。

影草既随身，觌面当机疾。

一双孤雁忽高飞，两只鸳鸯还独立。

释道印

释道印　颂古八首

踏破草鞋赤脚走，堂堂向外扬家丑。

只知敛袂出人前，不觉衣穿露两肘。

释道英

释道英　偈二首

南北东西住险巇，古岩寒桂冷依依。

无人到我经行地，明月清风拟付谁。

释道英

释道英　偈二首

每把葫芦椀放欹，从教天下浪猜疑。

秋风摆落园林后，始信寒松格不卑。

释道猷

释道猷　夫以因于闲暇採集巴句幸寄孔目五言二十韵伏惟不阻为幸

多幸遭逢处，知交信有恩。

偏承相见重，频沐厚光荣。

眷恋常推许，人情每普平。

释道章

释道章　偃松

得地久蟠踞，参天多晦冥。

月通深夜白，雪压岁寒青。

独拥虬腰大，疑闻雨甲腥。

深根动坤轴，萧瑟挂疏星。

释道真

释道真　困从台驾随待

下霸道场记，□{维}□{天}□{福}十五年五月八日游记之耳三危山内枲世□{贤}，

结此道场下停□{闲}。侍送门人往不绝，

圣是山谷水未宽。一旬之间僧久住，

感动山神赐霜树。□值牟尼□{威}力重，

此山本□住□{僧}□{田}。

释道真

释道真　某又述

能持净意作□家，解驾牛羊白鹿车。

嫌阑砌前栽树少，怕空不种后园花。

菩提上□因修得，佛果无生证有涯。

此处涅盘观境□，自然捷路到龙花。

释道真

释道真　某又述

白壁从来好丹青，无知个个乱题名。

三涂地狱交谁忍，十八湔铜灌一瓶。

镌龛必定添福利，凿壁多层证无生。

唯报往来游玩者，辄莫於此骋书题。

释道真

释道真　偶因团聚思想仙岩指就观瞻龛……

人生四大{上物下心}是空，何个不觅出烦笼。

造罪人多作福少，所以众生长受穷。

坚修苦行仍本分，禁戒奢华并不同。

今生努力勤精练，冥路不溺苦海中。

日逐持经强发愿，弘道回去莫难逢。

唯报往来游礼者，这回巡谒一层层。

释道真

释道真　偶因闲日家事无牵蒙王氏以呼招乃书题於窟记伏见僧俗等五人个个苦

谯国门传缙以绅，善男子即是帝王孙。

文商碑背题八字，武盛弓弦重六钧。

既出四门观生老，便知六贼不相亲。

夜迶将心登峻岭，心定菩提转法轮。

释道真

释道真　依韵

白壁虽然好丹青，无简迷愚难悟醒。

纵有百般僧氏巧，也有文徒书号名。

空留佳妙不题宣，却入五趣陷尘境。

唯报往来游观者，起听前词□□□。

释道臻

释道臻　句

疑君魂梦在清都。

释得升

释得升　偈二首

久雨不晴，一箭两垛。

鼻孔一时没烂，且道是谁之过。

赖得老赵州，出来为你勘破。

日轮天子现扶桑，谁管西来闲达磨。

释得升

释得升　偈二首

万仞崖头打一推，待渠绝后复苏来。

活鱭鱭禅须自悟，万重关锁一时开。

释德

释德　祷雨颂

振法雷，击法鼓。

布慈云，洒甘露。

释德

释德　句

竚看长空垂巨泽，直教四海尽丰登。

释德淳

释德淳　偈

俱胝一指头，一毛拔九牛。

华岳连天碧，黄河彻底流。

截却指，急回眸。

青箬笠前无限事，绿蓑衣底一时休。

释德淳

释德淳　颂古

昨日定今日不定，正令已行皆逐正。

卓下灵山皂纛旗，百万麾军皆乞命。

释德聪

释德聪　自题月轩

轩前辘轳转冰盘，轩里诗成彻骨寒。

多少人来看明月，谁知倒被月明看。

释德丰

释德丰　重阳

战尽今秋见太平，西风多作北风声。

不吹鸟帽吹氈帽，篱下黄花笑不成。

释德光

释德光　布袋和尚赞

拊背乞钱成漏泄，回头转脑昧真机。

可怜闹里无人识，空自肩担布袋归。

释德光

释德光　答御制颂

当阳一句子，平地步青云。

踏翻关棙处，便是主家春。

释德光

释德光　答御制颂

一句截流心路绝，千差万别豁然通。

等闲更进竿头步，莫问西来及与东。

释德光

释德光　偈

七手八肢，三头两面。

耳听不闻，眼觑不见。

苦乐逆顺，打成一片。

路逢死蛇莫打杀，无底篮子盛将归。

释德光

释德光　偈颂十首

口似备盆呵佛祖，牙如剑树骂诸方。

而今死入阿鼻狱，看你如何孟八郎。

释德光

释德光　偈颂十首

机轮转处，作者犹迷。

祖令当行，魔军胆丧。

释德光

释德光　偈颂十首

蓬莱有个李八伯，一对眼睛如漆黑。

且莫错认定盘星。

释德光

释德光　偈颂十首

世尊拈花，迦叶微笑，

一对铁槌，浑无孔窍。

释德光

释德光　偈颂十首

十五日已前，千人万人把不住。

十五日已后，漫天网子百千重。

正当十五日，龙袖拂开全体现，

象王行处绝狐踪。

释德光

释德光　偈颂十首

灵山一句无差别，直截分明为君决。

藕丝孔里骑大鹏，竹篦打落天边月。

释德光

释德光　偈颂十首

说佛说祖，泥中洗土。

谈妙谈玄，十万八千。

现成公案，已落言诠。

提起衲僧拄杖子，浑家送上渡头船。

灵隐全提向上机，不知谁是丈夫儿。

岭梅漏泄春消息，雪里横开三四枝。

释德光

释德光　偈颂十首

赵州南，石桥北，

观音院里有弥勒。祖师遗下一只履，

直至而今寻不得。

释德光

释德光　偈颂十首

一月普现一切水，一切水月一月摄。

诸佛法身入我性，我性同共如来合。

大小永嘉，和屎合尿。

释德光

释德光　偈颂十首

一法不明，翳汝眼睛。

眼睛不明，世界峥嵘。

释德光

释德光　进即心即佛非心非佛颂

即心即佛无蹊径，非佛非心有变通。

直下两头俱透脱，新甸不在海门东。

释德光

释德光　举船子和尚覆船入水而逝颂

蓦口一桡全杀活，点头三下鼻辽天。

至今千古风流在，谁道华亭覆却船。

释德光

释德光　女真进千手千眼观音像颂

一手动时千手动，一眼观时千眼观。

自是太平无一事，何须弄出几多般。

释德光

释德光　捧赐佛照禅师号敕黄示众

天书亲自日边平，一道神光遍九垓。

为瑞为祥恩力大，直教枯木解花开。

释德光

释德光　示建弥陀会

了得惟心是道场，弥陀元不在西方。

面门出入无人荐，刹刹尘尘迸宝光。

释德光

释德光　示僧鄮郭建接待

玉几峰高难措足，行人多向半途休。

无栖泊处开门户，个个教伊到地头。

释德光

释德光　颂古十三首

出得山来早是迟，却於世上讨便宜。

直饶一念超三界，好与拳头劈面椎。

释德光

释德光　颂古十三首

亩之地，三蛇九鼠。

子细看来，是何面胔。

释德光

释德光　颂古十三首

尊者亲曾见佛来，双眉策起笑颜开。

古今不隔丝毫许，天上人间孰可陪。

释德光

释德光　颂古十三首

颺下采樵斧，直入碓坊舂。

一脚踏到底，黄梅信息通。

释德光

释德光　颂古十三首

非风旛话露全机，千古丛林起是非。

咄这新州卖柴汉，得便宜是落便宜。

释德光

释德光　颂古十三首

丧尽生涯卖笊篱，白拈火里讨便宜。

看来枝节只如此，也道心空及第归。

释德光

释德光　颂古十三首

赵州勘婆，百发百中。

趁得老鼠，打破油瓮。

释德光

释德光　颂古十三首

苦中乐，乐中苦，

赵州这僧俱欠悟。直饶彻根源，

也是泥中洗土。

释德光

释德光　颂古十三首

黄蘖棒头曾不顾，高安拳下错商量。

从兹遍界生荆棘，佛法初无一寸长。

释德光

释德光　颂古十三首

入门便喝绝商量，空奋双拳立纪纲。

反转杀人三角眼，丛林千古受灾殃。

释德光

释德光　颂古十三首

师之一字见还难，直下应须透祖关。

纵使祖关开正眼，前头更有万重山。

释德光

释德光　颂古十三首

亲到龙潭不见龙，纸灯吹灭眼头空。

一条白棒掀天地，灭却西来达磨宗。

释德光

释德光　颂古十三首

法出奸生，垛生招箭。

三脚驴子，是谁亲见。

释德光

释德光　沩山间仰山临济得大愚力得黄蘖力颂

黄蘖山头遭痛棒，大愚肋下报冤雠。

当机一喝惊天地，直得曹溪水逆流。

释德光

释德光　兴化打克宾克宾如此答颂

罚钱出院扬家丑，兴化聱头遇克宾。

父子不传真秘诀，棒头敲出玉麒麟。

释德光

释德光　圜悟和尚赞

才呼小玉例知归，撞破天关碎铁围。

拈出东山暗号子，至今千古峭巍巍。

释德光

释德光　自赞

辞九重，归东越。

听松风，对江月。

冷笑老胡得一橛。

释德辉

释德辉　辞世偈

一生无利亦无名，圆顶方袍自在行。

道念只从心上起，禅机俱向舌根生。

百千万劫假非假，六十三年真不真。

今向无名丛内去，不遗一物在南屏。

释德辉

释德辉　新笋

竹笋初生牛犊角，蕨芽新长小儿拳。

旋挑野菜炊香饭，便是江南二月天。

释德会

释德会　颂古

放行把住谩周遮，一段风流出当家。

不是当年漆桶破，争能撒土又抛沙。

释德惠

释德惠　普通禅寺

古寺何年有，巍峨入杳冥。

水如僧眼碧，山作佛头青。

瓦砾皆能说，虚空亦解听。

道人心已死，窗下卷残经。

问讯岩中主，形枯雪满头。

住山何岁月，坏衲几春秋。

傍石千间屋，腾空百尺楼。

尽从心地出，声价甲西州。

释德葵

释德葵　精进阁

五月六月火云蒸，家家纳凉前后庭。

楼头四鼓五鼓急，阁上犹闻人诵经。

释德葵

释德葵　留春亭

闻说芳亭著意浓，留连美景一壶中。

歌声不放莺声老，酒面长陪花面红。

笋迸玉簪穿落日，柳拖金线击东风。

时人尽道春归去，疑是桃源路忽通。

释德葵

释德葵　题海慧寺画水壁

君不见昔人十日画一水，摩挲洼窿随手起。

若非胸次吞江湖，安得波澜来笔底。

我来萧寺观奇踪，壁间隐隐腾蛟龙。

初疑乘风驭弱水，恍然坐我蓬莱宫。

又疑去年八月秋水溢，阴风袭人廊庑湿。

谁知画者巧通神，董羽至今羞死笔。

此水不是画，一水一水势相及。

对此融神坐终日，后人虽画画不出。

何如倒却毗陵华严壁，海慧北廊推第一。

释德韶

释德韶　偈

通玄峰顶，不是人门。

心外无法，满目青山。

释德韶

释德韶　颂

暂下高峰已显扬，般若圆通遍十方。

人天浩浩无差别，法界纵横处处彰。

释德止

释德止　叠石庵

叠石峰之颠，下瞰杨梅涧。

平地数亩余，水石光灿烂。

释德止

释德止　偈

不因言句不因人，不因物色不因声。

夜半吹灯方就枕，忽然这里已天明。

释德止

释德止　浯溪图

夷途勿抛控，抛探马多失。

挹水勿极量，极量器多溢。

安史起天宝，转战竟奔北。

辞臣献颂诗，要垂万世则。

一字堪白首，大书仍深刻。

谁作浯溪图，千里在咫尺。

飞湍如有声，旁汇浸层碧。

巉绝半岩间，仿佛见鸟迹。

不觉加手磨，真恐苔藓没。

国姓前后异，天运古今一。

向来文武才，坐筹或操笔。

种种皆可称，俯仰重叹息。

原君宝此图，置之丹粉壁。

昔人如可作，想像壮胸臆。

释德最

释德最　罗霄洞

江南三月春无边，豨竹十里花争妍。

儿童且莫吹羌管，我欲临流枕石眠。

释德遵

释德遵　颂

索火之机实快哉，藏锋妙用少人猜。

要会我师亲的旨，红炉火尽不添柴。

释鼎需

释鼎需　偈

顶门竖亚摩醯眼，肘后斜悬夺命符。

瞎却眼，卸却符，赵州东壁挂葫芦。

释鼎需

释鼎需　偈二十首

隈严遁谷，败种焦牙。

应物随形，拖泥带水。

释鼎需

释鼎需　偈二十首

奔流度刃，未是作家。

疾燄过风，犹为钝汉。

释鼎需

释鼎需　偈二十首

子能承父业，赚杀几多人。

家破人亡后，无门寄此身。

愁人莫向愁人说，说向愁人愁杀人。

释鼎需

释鼎需　偈二十首

欲得现前，莫存顺逆。

屙屎送尿，多少省力。

释鼎需

释鼎需　偈二十首

堂堂兮巍巍，威威兮蕤蕤。

手携兔角杖，脚踏石乌龟。

来莫可抑，去莫可追。

而今到此，合掌趺跪。

释鼎需

释鼎需　偈二十首

我观鹞子抟天飞，乌龟水底逐鱼儿。

三个婆婆六个嬭，金刚背上烂如泥。

诸仁者，知不知。

伯牙虽会弹，善听须子期。

释鼎需

释鼎需　偈二十首

昨夜三更转向西，昏昏宇宙几人迷。

澄潭影转风初息，孤狖微闻岭外啼。

释鼎需

释鼎需　偈二十首

在凡全凡，在圣全圣。

各各据本位，通达事理竟。

譬如钟中无鼓响，鼓中无钟声。

钟鼓不相参，句句无前后。

若能於此彻根源，一任金毛唤作狗。

忙忙途路未归人，切忌面南看北斗。

释鼎需

释鼎需　偈二十首

独枕孤峰忘岁月，梧桐叶落始知秋。

若知扑落非他物，始解纵横得自由。

万仞悬崖丝系腰，百尺竿头独打翘。

大洋海里骤骅骝，须弥顶上驾扁舟。

好个通天作略，自然脱体风流。

今朝有酒今朝醉，明日愁来明日愁。

释鼎需

释鼎需　偈二十首

行亦禅，坐亦禅。

语默动静体安然。江上晚来堪画处，

一叶扁舟破远烟。

释鼎需

释鼎需　偈二十首

陕府铁牛吞大像，生得河东鹡鷟儿。

海门深处宜归隐，只恐调高人不知。

知不知，拟欲抬眸一顾之，

早是失却两茎眉。

释鼎需

释鼎需　偈二十首

世尊拈花，迦叶微笑。

师铁得金，一场富贵。

马祖升堂，百丈卷席。

为众竭力，祸出私门。

释鼎需

释鼎需　偈二十首

人间正月十五日，西来祖意若为陈。

楼台上下火照火，车马往来人看人。

释鼎需

释鼎需　偈二十首

一不得孤负自己，二不得停囚长智，

三不得生心比拟，拟不拟，

眨起眉毛千万里。

释鼎需

释鼎需　偈二十首

虎头带角人难措，石火电光须密布。

假饶烈士荐应难，懵底那能解回互。

释鼎需

释鼎需　偈二十首

死中活，閒云散尽长空阔。

活中死，螺江水流截不住。

两岸芦花相对开，渔翁拨棹还归去。

去去何处，寒梅已绽岭南枝，

漫漫雪覆千峰寺。

释鼎需

释鼎需　偈二十首

三月安居，九旬禁足。

物外閒人，何拘何束。

青绢扇子足风凉，一任山青并水绿。

释鼎需

释鼎需　偈二十首

行罗汉慈，破结贼故。

行菩萨慈，安众生故。

行如来慈，续慧命故。

释鼎需

释鼎需　偈二十首

横按吹毛，虚张意气。

冲开铁壁，枉费精神。

释鼎需

释鼎需　偈二十首

西天悉达多太子，今日降神出母胎。

一步一莲随宝足，人间天上独崔嵬。

释鼎需

释鼎需　偈四首

便请从东过西，不妨水云自若，

如其稍步迟回，直是一槌粉碎。

释鼎需

释鼎需　偈四首

懒翁懒不懒，最懒懒说禅。

亦不重自己，亦不重先贤。

又谁管你地，又谁管你天。

物外翛然无个事，日上三竿犹更眠。

释鼎需

释鼎需　偈四首

心如皎月连天照，性似寒潭彻底清。

无价夜光人不识，梦中虚度几千春。

释鼎需

释鼎需　偈四首

十四十五，明明已露。

更问如何，西三此土。

释鼎需

释鼎需　颂古二十一首

鸟窠佛法无多子，只在褴襥一布毛。

一气吹来何处去，至今天下有譫讹。

释鼎需

释鼎需　颂古二十一首

打车即是打牛是，鼻孔辽天也被穿。

已向人前输肺腑，可怜今古妄加鞭。

释鼎需

释鼎需　颂古二十一首

父子相将草里游，人前拈弄几包羞。

返雷一震惊天地，直得沧溟绝点流。

释鼎需

释鼎需　颂古二十一首

大义开田创祖基，分明书契示传持。

儿孙不肯遗先业，乞食年年役路歧。

释鼎需

释鼎需　颂古二十一首

王令威严谁敢拟，纤毫才动铁轮随。

时人只见锥头利，几人能见利头锥。

释鼎需

释鼎需　颂古二十一首

镆铘在握当堂坐，拟欲冲前便丧躯。

纵使机锋如电拂，到头未免病栖芦。

释鼎需

释鼎需　颂古二十一首

堪笑当年陆大夫，独夸身外更无余，

不因指出花如梦，争得双眸翳尽除。

释鼎需

释鼎需　颂古二十一首

盐贵米贱，诸事成现。

拟欲商量，脑后拔箭。

释鼎需

释鼎需　颂古二十一首

金木水火土，始终颠倒数。

五六下四三，初爻传白虎。

苦苦，卜得此卦一生贫，

远信不来病人死。

释鼎需

释鼎需　颂古二十一首

骑虎头，把虎尾，

霹雳一声惊万里。坐观成败老将军，

脑后一槌谁敢拟。拟不拟，

个个无裩长者子。

释鼎需

释鼎需　颂古二十一首

昨夜三更转向西，昏昏宇宙几人迷。

澄潭影转风初息，猿狖微闻岭外啼。

释鼎需

释鼎需　颂古二十一首

两个孩儿抱花鼓，左边打了右边舞。

一曲两曲无人会，历历清风动千古。

释鼎需

释鼎需　颂古二十一首

京师出大黄，不许谩商量。

贵买还贱卖，才喫便承当。

释鼎需

释鼎需　颂古二十一首

一不问兮二不休，直须识取那钩头。

再三回首来相见，急水波心辊绣毬。

释鼎需

释鼎需　颂古二十一首

云门大作师子吼，刚把衷肠为谁剖。

眼似流星尚懵然，狂夫逐臭争知有。

君岩头首有语兮，咬人屎橛非好狗。

释鼎需

释鼎需　颂古二十一首

畐塞虚空，不如不去。

前后际断，今亦无住。

倒骑佛殿出三门，却把三门挂露柱。

释鼎需

释鼎需　颂古二十一首

全锋敌胜铁牛机，电掣雷奔已是迟。

等閒活捉卢陂老，纵饶猛略若为施。

君不见，寰中意气，

阃外威权，拟议冲前总灭门。

释鼎需

释鼎需　颂古二十一首

{左咸右鸟}{左咸右鸟}鸟，守空池。

鱼从脚底过，{左咸右鸟}{左咸右鸟}总不知。

释鼎需

释鼎需　颂古二十一首

幽谷白云藏白雀，拟心栖处隔山迷。

直饶不住栖心处，犹落怡山第二机。

释鼎需

释鼎需　颂古二十一首

三人证龟成鳖，刚把天机漏洩。

木人岭上唱歌，石女眼中滴血。

释鼎需

释鼎需　颂古二十一首

路穷崖断进无门，赖有山翁指出原。

九曲黄河清彻底，谁知别是一乾坤。

释鼎需

释鼎需　颂古四首

入息未尝居阴界，出息何曾涉万缘。

一声渔笛离南浦，依旧芦花深处眠。

释鼎需

释鼎需　颂古四首

池阳面壁许谁知，万古孤峰对落晖。

才见攒眉便回去，早知不是丈夫儿。

释鼎需

释鼎需　颂古四首

闭门入圃太周遮，一唤回头便到家。

良遂知时人不委，海山空映夕阳斜。

释鼎需

释鼎需　颂古四首

言言言兮，飘风洒雪。

默默默兮，雷輷电掣。

藕丝孔里骑大鹏，等閒挨落天边月。

释鼎需

释鼎需　自赞

一不爱乖崖傲物，又不爱像楼打楼。

饱谙世事慵开口，暗展双眉自点头。

释定光

释定光　金乳池偈

山矿生金乳，地官陃关门。

石矿水直出，供养天心尊。

释定光

释定光　句

一峰狮子吼，十二子相随。

释定光

释定光　龙潭偈

天风毗地势，地水转势头。

沙石立来堆，水心主巨州。

释定光

释定光　南安岩偈

八龙归顺起峰端，虎啸岩前左右回。

好与子孙兴徒众，他时须降御书来。

释定御

释定御　答使者

三年过了又三年，阅遍华岩满五千。

功德完满珍重去，何劳使者上高田。

释定诸

释定诸　咏鹦鹉

罩在金笼好羽仪，分明喉舌似君稀。

不须一向随人语，须信人心有是非。

释端裕

释端裕　偈二首

德山入门便棒，多向皮袋里埋踪。

临济入门便喝，总在声尘中出没。

若是英灵衲子，直须足下风生，

超越古今途辙。

释端裕

释端裕　偈二首

易填巨壑，难满漏卮。

若有操持，了无难易。

拈却大地，宽绰有馀。

放出纖毫，碍塞无路。

释端裕

释端裕　颂古十首

修行不落与不昧，尽作野狐涎唾腥。

拾取娘生穷相口，拶开云路吸雷霆。

释端裕

释端裕　颂古十首

玉箫吹作凤鸾吟，惹动游人离别心。

一阵东风卷寥廓，四方八面少知音。

释端裕

释端裕　颂古十首

高堂公子醉双陆，乱撒明珠发异光。

一掷输赢谁辨得，满盘骰子不成双。

释端裕

释端裕　颂古十首

劫火洞然俱败坏，青天白日愈光辉。

王孙醉寝迷春梦，不觉莺啼柳絮飞。

释端裕

释端裕　颂古十首

善应随流妙意深，明明一箭中红心。

当锋不是由基眼，对面銕山高万寻。

释端裕

释端裕　颂古十首

百千诸佛眉弯曲，无证无修眼搭痴。

踏著未消连底冻，一时认作碧琉璃。

释端裕

释端裕　颂古十首

波斯捧出海南香，白眼崑崙与论量。

贾客不谙弹舌语，只看两个鼻头长。

释端裕

释端裕　颂古十首

芭蕉拄杖与夺，直要当风眼活。

刹那才昧隔生，鼻孔遭他牵撮。

释端裕

释端裕　颂古十首

清净法身花药栏，眉毛刺倒须弥山。

谁将玉笛传凄怨，吹过芦藂明月弯。

释端裕

释端裕　颂古十首

久雨不晴，云门道劄。

阳乌奋羽翰，蛟龙缩鳞鬣。

为是时节，为是佛法。

一箭两垛谩猜量，眼里瞳人眉搭飒。

释顿悟

释顿悟　化前题壁

精神若还天，肉骨又还上。

上下都还了，此身元是主。

惟有一点云，不散还不聚。

从然却还来，未脱寻常母。

若更善修日，西方是吾祖。

释法宝

释法宝　偈

千般言，万种喻，

只要教君早回去。夜来一片黑云生，

莫教错却山前路。

释法宝

释法宝　偈

千般言，万种喻，

只要教君早回云。夜来一片黑云生，

莫教错却山前路。

释法淳

释法淳　偈

半夜逾城景象虚，雪山深处觜卢都。

直饶一见明星悟，已是当时不丈夫。

释法慈

释法慈　临终颂

无始劫来不曾生，今日当场又随灭。

又随灭，万里炎天觅点雪。

释法聪

释法聪　偈

幽室寒灯不假挑，虚空明月彻云霄。

要知日用常无间，烈焰光中发异苗。

释法恭

释法恭　偈四首

春风扬柳眉，春禽弄百舌。

一片师归心，两处俱漏泄。

不动步还家，习漏顿消灭。

暗投玉线芒，晓贯金针穴。

深固实幽远，无人孰辨别。

惭愧可怜生，头头皆合辙。

不念阿弥陀，南无乾屎橛。

无智痴人前，第一不得说。

释法恭

释法恭　偈四首

头祖才始升堂，百丈卷席归去。

不是拾得寒山，有理也无雪处。

释法恭

释法恭　偈四首

见得彻，用时亲，

相逢尽是个中人。望空雨宝休夸富，

无地容锥未是贫。踏著秤磓硬似铁，

八两元来是半斤。

释法恭

释法恭　偈四首

五天一只蓬蒿箭，搅动支那百万兵。

不得云门行正令，几乎错认定盘星。

释法恭

释法恭　颂古

腊月烧山，对面熟谩。

瞥然悟去，身在长安。

咄哉无限未归客，沙裹求油实可怜。

释法辉

释法辉　寄吴山人

夜召山翁酌，花间聊抚琴。

酒香来竹外，古意入云深。

月色临诸水，溪光射远岑。

拟教尘土客，对此涤烦襟。

释法辉

释法辉　题宪师壁

远浸溪光碧，寒生松桧阴。

渔舟惊暮雨，高吹入秋林。

释法空

释法空　乞赀曹勣

一梦江湖已十春，芒鞋不践马头尘。

只知今日了今日，岂料一身愁一身。

南阮固应惭北阮，越人那得累秦人。

西风不但吹游子，吹老天涯白发亲。

释法空

释法空　乞赀曹勣

一梦江湖已十春，芒鞋不践马头尘。

只知今日了今日，岂料一身愁一身。

南阮固应惭北阮，越人哪得累秦人。

西风不但吹游了，吹老天涯白发新。

释法明

释法明　偈

资福别无所补，五日一参击鼓。

何曾说妙谈玄，只是粗言直语。

甘草自来甜，黄连依旧苦。

忽若鼻孔辽天，逢人世忌错举。

释法平

释法平　登北固楼

不负南徐眼，来看北固云。

金焦两山小，吴楚一江分。

雨气生沧壁，秋声起夕曛。

半生流落恨，此日重殷勤。

释法平

释法平　句

梦魂不入入閒世。

释法平

释法平　绝句

春风吹枕小屏寒，客舍无聊梦不安。

花叶暗时人已去，夕阳光满旧栏干。

释法平

释法平　晓上人还浙东

鸟宿柴门静，更深别意倾。

孤灯寒有晕，细雨夜无声。

渡晓人争立，潮平橹乱鸣。

君今成独往，老罢苦为情。

释法骞

释法骞　答僧问心要作偈

昨日相逢叙起居，今朝相见事还如。

如何却觅呈心要，心要如何特地疏。

释法全

释法全　颂古十九首

昨夜深沙铸铁券，阿那律陀来合伴。

醉来相打见阎，阎王握笔不能判。

不能判，却相劝。

彼此事同一家，更莫前思后算。

释法全

释法全　颂古十九首

布鼓当轩为击来，卧龙惊起出岩隈。

千峰秀色凭谁写，一带灯江古镜开。

释法全

释法全　颂古十九首

遍身是，通身是，

净洁浑身涴却屎。拽来露出猛风吹，

谁教背手摸枕子。

释法全

释法全　颂古十九首

乱撒明珠颗颗晶，走盘应不贵金声。

谁家女子能针红，一串穿来不剩星。

释法全

释法全　颂古十九首

天高地厚寻常事，海阔山重更要论。

霹雳震摧山鬼窟，独携霜剑定乾坤。

释法全

释法全　颂古十九首

当门一脉透长安，游子空嗟行路难。

不是人前夸俏措，金锤击碎万重关。

释法全

释法全　颂古十九首

日暖风和莺啭新，柳垂金线击东君。

东君不惜无私力，一点花红一点春。

释法全

释法全　颂古十九首

狗子佛性无，斫额路上逢子湖。

业识性在遭一口，大地全无碧眼胡。

狗子佛性有，春风吹动千株柳。

知而故犯可怜生，一一面南看北斗。

释法全

释法全　颂古十九首

东司上不说佛法，唤来与伊劈面踏。

不用重论报佛恩，将此深心奉尘刹。

释法全

释法全　颂古十九首

相逢把手上高峰，四顾寥寥天宇空。

一曲渔歌人不会，芦花飞起渡头风。

释法全

释法全　颂古十九首

驴觑井，井觑驴，

冬瓜叶上长葫芦。会不得，

莫踟蹰，定盘星上绝锱铢。

释法全

释法全　颂古十九首

钵裹饭，桶裹水，

狗子咬人不露齿。堪笑韶阳老古锥，

倒地至今犹未起。

释法全

释法全　颂古十九首

七里涌头子蛤子，太阳一出口俱开。

平生肝胆虽然露，狡鹘何曾逐臭来。

释法全

释法全　颂古十九首

耳裹种田，满口含烟。

锺馗解舞十八拍，张老乘槎上九天。

释法全

释法全　颂古十九首

石火光中烂漫游，白拈临济未同俦。

掀反华岳连天黑，几个知身在御楼。

释法全

释法全　颂古十九首

八十翁翁著绣靴，踏开幽洞笑呵呵。

傍人指点忘归路，不觉腰间烂斧柯。

释法全

释法全　颂古十九首

西天人不会唐言，旱地雷声彻大千。

九年面壁无人会，玉兔金乌火裹旋。

释法全

释法全　颂古十九首

马转牛回岂足夸，烂泥中刺当行家。

霜刃一挥全意气，坐令千载定龙蛇。

释法全

释法全　颂古十九首

几回沾水又拖泥，年老心孤不自知。

游子不归空怅望，一溪流水落花随。

释法全

释法全　闻僧举五祖颂赵州露刀剑作偈

鼓吹轰轰袒半肩，龙楼香喷益州船。

有时赤脚弄明月，踏破五湖波底天。

释法泉

释法泉　北邙行

前山后山高峨峨，丧车辚辚日日过。

哀歌幽怨满岩谷，闻者潜悲薤露歌。

哀歌一声千载别，孝子顺孙徒泣血。

世间何物得坚牢，大海须弥竟磨灭。

人生还如露易晞，从来有会终别离。

苦乐哀感不暂辍，况复百年惊梦驰。

去人悠悠不复于，今人不会古人意。

栽松起石驻墓门，欲为死者长年计。

魂魄悠扬形化土，五趣茫茫井输度。

今人还葬古人坟，今坟古坟无定主。

洛阳城里千万人，终为北邙山下尘。

沈迷不记归时路，为君孤坐长悲辛。

昔日送人哭长道，今为孤坟卧芳草。

括狐穿穴藏子孙，耕夫拨骨寻珠宝。

老木萧萧生野风，东西坏冢连晴空。

寒食已迅谁享祀，冢畔余化寂寞红。

日月相催若浪矢，富贵贤愚尽如此。

安得同游常乐乡，纵经劫火无生死。

释法泉

释法泉　答乐坡居士

指出明明是甚麽，举头鹞子穿云过。

从来这碗最希奇，解问灯人能几个。

释法泉

释法泉　悼赵清献公抃

仁也邦为瑞，归欤世作程。

人间金粟去，天上玉楼成。

慧剑无织缺，冰壶彻底清。

春风瀓水路，孤月照云明。

释法泉

释法泉　偈七首

来不来，去不去，

脚下须弥山，脑后擎天柱。

大藏不能宣，佛眼不能觑。

诸禅德，渐老逢春解惜春，

昨夜飞花落无数。

释法泉

释法泉　偈七首

团团离海峤，渐渐出云衢。

此夜一轮满，清光何处无。

释法泉

释法泉　偈七首

要去不得去，要往不得往。

打破大散关，脱却娘生绔。

释法泉

释法泉　偈七首

时人欲识南禅路，门前有个长松树。

脚下分明不较多。无奈行人凭麽去。

莫凭去，急回顾，楼台烟锁钟鸣处。

释法泉

释法泉　偈七首

文殊笑，普贤嗔，眼里无筋一世贫。

相逢尽道休官去，林下何曾见一人。

释法泉

释法泉　偈七首

快人一言，快马一夫。

若便眼睛定动，未免纸裹麻缠。

脚下是地，头上是天。

不信但看八九月，纷纷黄叶满山川。

释法泉

释法泉　偈七首

非佛非心徒拟议，得皮得髓谩商量。

临行珍重诸禅侣，门外千山正夕阳。

释法泉

释法泉　送东坡居士

脚下曹溪去路通，登堂无复问幡风。

好将钟阜临岐名，说似当年踏碓翁。

释法升

释法升　颂

我诵光明经，自得三昧力。

兴起便周圆，何用高声觅。

一日三百部，日轮犹未昃。

见者总生疑，我自心坚实。

释法泰

释法泰　偈七首

今朝正月已半，是处灯火缭乱。

满城罗骑骈阗，交互往来游玩。

文殊走入闹篮中，普贤端坐高楼看。

释法泰

释法泰　偈七首

渺渺邈邈，十方该括。

坦坦荡荡，绝形绝相。

目欲眎而睛枯，口欲谈而词丧。

文殊普贤，全无伎俩。

临济德山，不妨提唱，

龟吞陕府铁牛，蛇咬嘉州大像。

吓得东海鲤鱼，直至如今肚胀。

释法泰

释法泰　偈七首

火云烧田苗，泉源绝流注。

婆竭大龙王，不知在何处。

释法泰

释法泰　偈七首

南山起云，北山下雨。

老僧更为震雷声，助发威光令远布。

释法泰

释法泰　偈七首

德山棒下金沙异，临济喝中宾主分。

到此若无真正眼，可怜辜负本来人。

释法泰

释法泰　偈七首

空手把锄头，步行骑水牛。

人从桥上过，桥流水不流。

释法泰

释法泰　偈七首

忆昔游方日，获得二种物。

一是金刚鎚，一是千圣骨。

持行宇宙中，气岸高突兀。

如是三十年，用之为准则。

而今年老矣，一物知何物。

掷下金刚鎚，击碎千圣骨。

抛向四衢道，不能更惜得。

任意过浮生，指南将作北。

呼龟以为鳖，唤豆以为粟。

从他明眼人，笑我无绳墨。

释法泰

释法泰　偈十三首

客从远方来，遗我一张琴。

中含太古意，举世无知音。

子期徒侧耳，师旷谩追寻。

今朝呈似君，试请弹一曲。

释法泰

释法泰　偈十三首

达得人空法空，未称祖师家风。

体得全用全照，亦非衲僧要妙。

直须打破牢关，识取向上一窍。

释法泰

释法泰　偈十三首

开口错，合口丧，明眼衲僧无伎俩。

春风吹落桃李花，淡烟疏雨笼青嶂。

释法泰

释法泰　偈十三首

一叶落，天下秋，看看空际火云收。

万里长江净如练，谢家人不在渔舟。

释法泰

释法泰　偈十三首

一雁度长空，影落寒江水。

水无沉影心，雁无遗踪意。

踪影两相忘，凭何为的旨。

篱边金菊黄，江上芙蓉翠。

释法泰

释法泰　偈十三首

三角牯牛独脚舞，两轮石磨绕空飞。

新生孩子擎铁棒，直上须弥打一槌。

释法泰

释法泰　偈十三首

开口有时非，开口有时是。

粗言及细语，皆归第一义。

释迦老子碗鸣声，达磨西来屎臭气。

惟有山前水牯牛，身放毫光照天地。

释法泰

释法泰　偈十三首

推真真无有相，穷妄妄无有形。

真妄两无所有，廓然露出眼睛。

眼睛既露，见个什麽。

晓日烁开岩畔雪，朔风吹绽腊梅花。

释法泰

释法泰　偈十三首

咄咄，何似生，

穿云俊鹘摩青天。抬眸一顾十万里，

林间钝羽空忙然。求解会，

著言诠，还同日午打三更。

争如一句声前荐，独向毗卢顶上行。

释法泰

释法泰　偈十三首

久雨不晴，有理难伸。

云雾长埋大野，檐声不断前旬。

阿喇喇，闻不闻。

补陀岩上客，应笑未归人。

释法泰

释法泰　偈十三首

幽鸟语如篁，柳垂金线长。

少林传底事，对面不囊藏。

释法泰

释法泰　偈十三首

有佛处不增，无佛处不减。

人人一段光明，历劫何曾欠少。

咄，释迦谩自化西乾，

达磨无端来此土。

释法泰

释法泰　偈十三首

勿思惟，休造作，

展手开拳咄咄咄。随意说，

任天真，镇州萝蕁重三斤。

堪笑老胡不知有，九年面壁太劳神。

释法泰

释法泰　四时般若

日暖风和天地春，野华方草一翻新。

灵山佳致依然在，谁是当年微笑人。

释法泰

释法泰　四时般若

万木扶疏夏景长，园林梅杏嚼红香。

山前麦熟还知否，一一当机为举扬。

释法泰

释法泰　四时般若

飘飘黄叶坠幽庭，万里无云宇宙清。

飒飒凉飚生户外，韶阳三句转分明。

释法泰

释法泰　四时般若

林木萧条复本根，严霜冻雪鏁松门。

地炉煨火通身暖，寒暑到来休更论。

释法泰

释法泰　颂古十二首

朝三暮四一何少，暮四朝三何太多。

多少未能知数量，有无从此见殽讹。

不殽讹，唵囌嚧，{左口右悉}唎萨婆诃。

释法泰

释法泰　颂古十二首

三脚胪子弄蹄平，步步莲华衬足生。

堪笑草中寻觅者，不知芳树啭新莺。

释法泰

释法泰　颂古十二首

无星秤子两头平，拈起应须见得明。

若向个中争分两，知渠错认定盘星。

释法泰

释法泰　颂古十二首

十分风采露堂堂，玉蘥琼华未比量。

刚被傍人论好丑，因兹难嫁与潘郎。

释法泰

释法泰　颂古十二首

子卿不下单于拜，始末常遵汉帝仪。

雪后乃知松柏操，事难方见丈夫儿。

释法泰

释法泰　颂古十二首

得人一牛，还人一马。

有往有来，可知礼也。

释法泰

释法泰　颂古十二首

应用从来不覆藏，当机何得昧真常。

只知报道王来也，不觉浑身在帝乡。

释法泰

释法泰　颂古十二首

不落因果何曾堕，不昧因果何曾脱。

当堂镜破两头忘，扫影灭踪无摸索。

无摸索，何倚托。

秋风吹梧桐，树叶呜嚗嚗。

释法泰

释法泰　颂古十二首

商岭东西路不分，两间茅屋一溪云。

师年耳聩知师意，人是人非不欲闻。

释法泰

释法泰　颂古十二首

树倒藤枯意若倒，沩山开口笑呵呵。

可怜三尺龙泉剑，唤作陶家壁上梭。

释法泰

释法泰　颂古十二首

有无不问语先堕，明镜当台双照破。

迷云散尽晓天空，杲日团团红似火。

释法泰

释法泰　颂古十二首

多子塔前衣付后，更传何物示於人。

双珠迸出刹竿倒，直得寒光彻四邻。

释法泰

释法泰　颂古四十四首

生无所生，死无所死。

风动尘飞，波澄浪止。

和合离散

随处发现。

满月弯弓，双雕一箭。

释法泰

释法泰　颂古四十四首

重城晓入冒轻烟，闹市相逢岂偶然。

一句等闲相借问，平田忽尔浪滔天。

月上女，实堪怜，

云髻高梳何处去，借婆裙子拜婆年。

释法泰

释法泰　颂古四十四首

不是风兮不是旛，一重山后一重山。

青春雨过无馀事，独倚危楼望刹竿。

释法泰

释法泰　颂古四十四首

堂堂妙相绝锱铢，善恶都忘见也无。

万里云收天

净，海心无浪月轮孤。

释法泰

释法泰　颂古四十四首

张公养得三个儿，长大不知谁立志。

呼来月下同踪由，眼睛个个皆相似。

释法泰

释法泰　颂古四十四首

朱沙镜里开颜笑，白玉盘中展脚眠。

大抵人生难得共，得团圆处且团圆。

释法泰

释法泰　颂古四十四首

三界无法，何处求心。

山容雨过，松韵风吟。

横眠倒卧无馀事，一任莓苔满地侵。

释法泰

释法泰　颂古四十四首

百丈开田说大义，理事圆融无不备。

梵音清彻十方闻，草树锄锹皆耸起。

末后双拳再展开，拖泥带水为痴呆。

船流到岸五千里，刻舟求剑徒悠哉。

释法泰

释法泰　颂古四十四首

相见不虚图，分明付与渠。

汝醉我扶起，我倒汝相扶。

交互为宾主，相将入帝都。

高歌大笑九衢里，天上人间我唯尔。

释法泰

释法泰　颂古四十四首

胶投漆，水和乳，

一卷一舒，全宾全主。

谁言不落青黄，就中要人道取。

谁道取，分付镬汤，

熟蒸烂煮。

释法泰

释法泰　颂古四十四首

行婆能击涂毒鼓，远近闻之皆胆怖。

唯有南泉与赵州，同死同生殊不顾。

阿呵呵，伎死禅和不奈何。

释法泰

释法泰　颂古四十四首

试问田中有几人，插锹叉手意分明。

可怜不逐南山去，撒手归家罢问程。

释法泰

释法泰　颂古四十四首

堂堂妙相真难比，历历梵音犹更奇。

可怜逐句寻言者，蹉过长沙觌面机。

知不知，黄鹤楼崔颢题诗。

释法泰

释法泰　颂古四十四首

宗师垂手贵天真，肯事雕虫篆刻新。

只向平田浅草处，等闲推出玉麒麟。

释法泰

释法泰　颂古四十四首

赵州三度吃茶，禾山打鼓难比。

休於句下寻求，识取口中滋味。

若识得，观音院里有弥勒。

释法泰

释法泰　颂古四十四首

等閒施设岂徒然，平地波澜欲浸天。

更向胡梯敲数下，免教失脚堕黄泉。

释法泰

释法泰　颂古四十四首

病餐毒药访良医，医使元餐药治之。

病去药回滋味别，舌头具眼者方知。

释法泰

释法泰　颂古四十四首

打破当年山鬼窟，豁开正眼耀乾坤。

三拳肋下无多子，一喝雷轰迸海门。

释法泰

释法泰　颂古四十四首

溪边嫩柳条条绿，陌上桃花树树红。

勿谓东君无管带，更加暖日与和风。

释法泰

释法泰　颂古四十四首

臭烟蓬{左火右孛}中，迸出铁蒺藜。

当阳如未委，丧却目前机。

释法泰

释法泰　颂古四十四首

皮裹骨兮骨裹皮，分明道了复何疑。

拈起草鞋如未委，不如别处且乌龟。

释法泰

释法泰　颂古四十四首

无寒暑处为君通，枯木生花又一重。

堪笑刻舟求剑者，至今犹在冷灰中。

释法泰

释法泰　颂古四十四首

白衣拜相喜难加，暂时流落向天涯。

移身换步人难见，夜来归宿五侯家。

释法泰

释法泰　颂古四十四首

无须锁子两头摇，无瑕璧玉三回献。

反遭刖足太无端，谁料正言还似反。

释法泰

释法泰　颂古四十四首

吞却易，吐还难，须弥顶上天风寒。

昨夜三更白如昼，不知谁共倚阑观。

释法泰

释法泰　颂古四十四首

雪峰古涧泉深，赵州石桥水苦。

若知异水同源，饮者不妨疑悟。

不从鼻孔入，白浪高三级。

从此不答话，岂免酬高价。

金刚圈子栗棘蓬，解透横行四天下。

释法泰

释法泰　颂古四十四首

嵯峨万仞是曹山，气岸雄雄坐祖关。

横按镆铘全正令，太平寰宇斩痴顽。

释法泰

释法泰　颂古四十四首

窣堵波成赏匠人，工钱一二与三文。

可怜眼里无筋者，当面定将数目分。

释法泰

释法泰　颂古四十四首

高楼美女一双双，各向琼窗坐玉床。

绣出鸳鸯呈似了，金针深插锦香囊。

释法泰

释法泰　颂古四十四首

垂钩四海钓狞龙，格外玄谈知己从。

相见披衫带席帽，不妨把手上高峰。

释法泰

释法泰　颂古四十四首

蓦刃开时飞銕骑，电光闪处掷金槌。

一城瞎却浑閒事，直至而今成是非。

释法泰

释法泰　颂古四十四首

一拳拳倒黄鹤楼，一趯趯翻鹦鹉洲。

幸有傍人为著力，自家端坐看扬州。

释法泰

释法泰　颂古四十四首

格外谈，惊人句，

懵懂禅和徒指注。灼然好个佛无光，

言下迷宗空自忙。赖有知音招庆在，

譫讹一夏为雌黄。雌黄出，

暗写愁肠寄知识。

释法泰

释法泰　颂古四十四首

白纸三张通信去，展开千里却同风。

阳春转入胡笳曲，不是风吹别调中。

释法泰

释法泰　颂古四十四首

河目海口，钉觜镜舌。

鸡宿凤巢，素非其鸭。

直饶啐啄同时，未免当头一劄。

释法泰

释法泰　颂古四十四首

对一说，五教三乘尽该摄。

龙宫海藏任纵横，水底泥牛吞却月。

释法泰

释法泰　颂古四十四首

凉风落木楚山秋，满树寒蝉噪不休。

红蓼白苹开两岸，不知谁在钓鱼舟。

释法泰

释法泰　颂古四十四首

明镜当台湛如水，无端特地起尘埃。

积成山岳面前立，千手大悲擘不开。

释法泰

释法泰　颂古四十四首

汝水向东流，楚水从南至。

皆归大海中，咸淡同一味。

顶门具眼底衲僧，试向其中辨浅深。

释法泰

释法泰　颂古四十四首

三人证龟成鳖，井底泥牛气噎。

直饶辩泻悬河，有理亦难分雪。

耿耿孤光常皎洁。

释法泰

释法泰　颂古四十四首

风前露出无瑕璧，室内擎将如意珠。

两度献渠渠不识，可怜流落在江湖。

释法泰

释法泰　颂古四十四首

银椀里盛雪，冰壶含宝月。

纵具四韦陀，到此虚摇舌。

西天令严，此土还别。

释法泰

释法泰　颂古四十四首

鸡寒上树，鸭寒下水。

三百馀会不能宣，九年面壁徒瞌睡。

休瞌睡，上是天兮下是地。

释法泰

释法泰　颂古四十四首

西天人不会唐言，端坐巍巍少室前。

刚被流支打齿缺，至今有理不能宣。

释法泰

释法泰　赞达磨

泛舶来梁自普通，一鎚击碎有为功。

谁云面壁无言说，争奈当门齿露风。

释法显

释法显　仙马洞

汗血何时别大宛，一嘶洞府已千年。

区区汉武求良药，却是闲中骏骨仙。

释法薰

释法薰　彬监寺争田

衲僧公验既分明，祖父田园尽力争。

他日水云同一饱，几人放筋便忘恩。

释法薰

释法薰　布袋赞

杖挑布袋，云生脚下。

前街后巷，浑无顾籍。

拊背唤得回，几人能领话。

也且只得奈烦，铁奉化人难化。

释法薰

释法薰　布袋赞

辞兜率，混凡尘。

闭眼昨夜，肚裹惺惺。

何如起来，提却拄杖子，

东行西行，忽然等看个人。

乞钱钱又无，等人人不见。

不知兜率天，何如奉化悬。

折手呵呵，天回地转。

释法薰

释法薰　茶汤会乞颂

铺心无下亦无高，一等无心次第浇。

便是口吞三世佛，沾化涓滴也难消。

释法薰

释法薰　潮州礼长老请赞

面如死灰，匙挑不上。

祖翁活业，尽情破荡。

无星秤子拈来，也解袋子分斤定两。

礼长老，少思算。

鳄鱼幸自徙化方，勾引渠归成祸患。

释法薰

释法薰　城中出队

人家百万帝城中，应念南山彻骨穷。

铁壁重重挨得人，笊篱无柄舀春风。

释法薰

释法薰　出山相赞

未出山时，四方风悄悄。

才出山来，平地洪波涌。

个般丑举止，邈得将何用。

也好长时展起，随分爇三钱兜楼香，

薰他鼻孔。

释法薰

释法薰　出山相赞

健即经行，倦即打坐。

思惟四十九年，做得许多口过。

开眼堂堂，只成话堕。

浩浩清风树杪来，直下知机能几个。

释法薰

释法薰　初祖赞

航海越漠来，几度药不杀。

坏我震旦人，至今厮淈{左氵右盾}。

释法薰

释法薰　辞净慈赴灵隐

湖上牢牢把一关，孤危独立绝跻攀。

老无定力随风转，又向南山过北山。

释法薰

释法薰　达磨赞

白璧暗投，遭他按剑。

折得茎芦，还冲巨浪。

阖国人追亦不回，掩羞赖有闲和尚。

释法薰

释法薰　达磨赞

我东土人，一性纯真。

被他明破，不直半文。

皮肉骨髓，狼藉分争。

当时若药得死，今日定见太平。

释法薰

释法薰　达磨赞

孟流到梁朝，不契梁朝意。

放过一著，走入魏地。

神光谩说安心，未兔失却一臂。

释法薰

释法薰　道号毒果

铁树花开半夜间，枝头结个子团团。

古今药杀人无数，不信教伊咬破看。

释法薰

释法薰　端大师

峻峺门庭老末山，清风凛凛固难攀。

古今彼此元无间，只在当人反掌间。

释法薰

释法薰　断臂僧复田业

古人断臂觅安心，岂有他能我不能。

好手手中夸好手，午年常住一朝僧。

释法薰

释法薰　二祖赞

觅心无处觅，当下便心安。

早知冰是水，两臂定完全。

释法薰

释法薰　丰干寒山拾得图赞

三人必有我师，臭肉元同一味。

把手聚头，苏卢悉里。

只因一等饶舌，两个隐身无地。

可惜当初国清寺裹，一队懞憧师僧，

更没些子意智。

释法薰

释法薰　福长老绘师像请赞

施不犯令，用无病药。

笑有祖已来，错会者多。

将纳僧珍财，尽底籍没。

空腹高心，有年无德。

就中一处最堪怜，车子横推向途辙。

释法薰

释法薰　观音思惟像赞

苦海深，悲愿广。

作是思惟，云何方便。

普使群生登彼岸。

释法薰

释法薰　观音赞

入正定，作正观。

众生受苦，我心何安。

随类现身无处觅，天风卷海夜涛寒。

释法薰

释法薰　观音赞

闻声闻无所闻，见色见非是见。

燕坐盘陀，不定不乱。

尽大地悉证圆通，我方满度生悲愿。

释法薰

释法薰　寒山拾得望月赞

木叶题诗，寺厨执爨。

遇夜乘闲，林间舒散。

一片冰壶无影像，分明照破渠肝胆。

堪笑当时天台山中，也无一个具眼。

释法薰

释法薰　寒岩居士请赞

末法无知老比丘，虚空寻缝陆行舟。

寒岩可谓心肠毒，写出令人骂不休。

释法薰

释法薰　和戒首座韵

两目瞠瞠视碧霄，生吞佛祖气雄豪。

石潭谁得知深浅，尽日金风鼓怒涛。

释法薰

释法薰　和真歇墨迹三颂

个事全超浩劫前，借功明位不徒然。

但能不触亲爷讳，一任冰轮在处圆。

释法薰

释法薰　和真歇墨迹三颂

纵然万象体元真，雨沐云蒸到眼新。

开品恐成随类堕，相逢多是笑吟吟。

释法薰

释法薰　和真歇墨迹三颂

撒手悬空万仞崖，方知佛祖绝梯阶。

无端诸老争呈丑，未兔将身一处埋。

释法薰

释法薰　化柴

祖翁元是卖柴汉，今日无柴却可怜。

去谒檀门好收拾，归来要接午炊烟。

释法薰

释法薰　化砌灶

镬已铸成无渗漏，灶犹未砌正经营。

嵩山杖子休拈出，我要粥香闻五更。

释法薰

释法薰　偈倾一百三十三首

云门一棒，高峰三拜。

一家不如一家，各自保守疆界。

释法薰

释法薰　偈倾一百三十三首

高峰方丈，内外皆空。

垂钩四海，只钓狞龙。

释法薰

释法薰　偈倾一百三十三首

法尔不尔，如何指南。

古佛露柱，昼夜交参。

蒋山虽恁麽道，西天有人不甘。

释法薰

释法薰　偈倾一百三十三首

衲僧公验，突出难辨。

手眼通身，只得一半。

释法薰

释法薰　偈倾一百三十三首

有大圣人，出现世间。

不言而化，无为而治。

节逢瑞庆，万国欢声。

金轮永御三千界，玉叶长敷亿万春。

释法薰

释法薰　偈倾一百三十三首

九夏安居，眉毛厮结。

一人发真归源，十方虚空迸裂。

释法薰

释法薰　偈倾一百三十三首

晷运推移，日南长至。

佛法世法，因行掉臂。

高峰更嘱诸人，第一莫眠冷地。

释法薰

释法薰　偈倾一百三十三首

一径直，二周遮。

衲僧会得，万别千差。

庭前闲放目，春尽尚余花，

老胡不合过流沙。

释法薰

释法薰　偈倾一百三十三首

善财采，文殊用。

杀我活人，临机变弄。

直须亲看海龙宫，莫看目前波浪涌。

释法薰

释法薰　偈倾一百三十三首

莲花荷叶，意在言前。

神仙妙诀，父子不传。

释法薰

释法薰　偈倾一百三十三首

大道体宽，无易无难。

相头买帽，此土西天。

释法薰

释法薰　偈倾一百三十三首

五祖鹁鸠啼，当机直下提。

隔山寻蚁迹，能有几人知。

释法薰

释法薰　偈倾一百三十三首

八月秋，何处热。

杜衲僧，犹未瞥。

三更半夜眼闻，天下如何拣月。

释法薰

释法薰　偈倾一百三十三首

一日日，一时时，

口如鼻，眼似眉。

左搓芒绳缚鬼子，倒将蒿箭射须弥。

释法薰

释法薰　偈倾一百三十三首

新年佛法，一切成现。

明去暗来，三头两面。

灵利衲僧，犹隔一线。

更问如何，脑后拔箭。

释法薰

释法薰　偈倾一百三十三首

指天指地，小儿子戏。

无可殷勤，浇杓恶水。

释法薰

释法薰　偈倾一百三十三首

佛祖真机，曾无淮的。

钩锁连环，刀挑不出。

石田有个道处，未必诸人委悉。

摩诃般若波罗蜜，甚深般若波罗蜜。

释法薰

释法薰　偈倾一百三十三首

东弗于逮，西瞿耶尼。

清清之水，游鱼自迷。

释法薰

释法薰　偈倾一百三十三首

庭开金菊宿根生，来雁新闻一两声。

犹握金鞭问归客，夜深谁共御街行。

释法薰

释法薰　偈倾一百三十三首

东去亦是上座，西去亦是上座。

提水放火，看风使舵。

七出八没，儒雅风流。

几度黑风翻大海，何曾覆却钓鱼舟。

释法薰

释法薰　偈倾一百三十三首

老倒慈明为指迷，钓丝绞水出群机。

时人贪看芦花白，不见沙鸥隔岸飞。

释法薰

释法薰　偈倾一百三十三首

棒喝齐施，雷奔电掣。

本参事中，总没交涉。

没交涉，有来由，

昨夜三更失却牛。

释法薰

释法薰　偈倾一百三十三首

乳源言中藏剑戟，这僧奸裹放痴憨。

西来的的意，斫额望扶桑。

释法薰

释法薰　偈倾一百三十三首

去却一，拈得七。

通天大路，万重铁壁。

枫桥心肝五脏，一时剖出。

臭骨头，信彩掷。

百千万种神通，只消道个不必。

释法薰

释法薰　偈倾一百三十三首

云月是同，溪山各异。

拽新罗与占波阬额，跛脚阿师犹落弟二。

东西南北，甚处得来。

好是明明说，从教鸭听雷。

释法薰

释法薰　偈倾一百三十三首

识得心，山岳沉。

握金成土，握土成金。

脚后脚前，见成行货。

少室峰前，交点不过。

释法薰

释法薰　偈倾一百三十三首

解语非干舌，能言不是声。

斩新提活句，冬后一阳生。

释法薰

释法薰　偈倾一百三十三首

一言道尽，却成两橛。

击鼓陞堂，子承父业。

释法薰

释法薰　偈倾一百三十三首

出一丛林，入一丛林。

不具参方眼，难透祖师心。

释法薰

释法薰　偈倾一百三十三首

秋风高，秋叶脱。

乱走衲僧，天涯海角。

释法薰

释法薰　偈倾一百三十三首

触目不会道，运足焉知步。

倒腹倾肠，翻成露布。

石田顶戴诸人，争敢丝毫错悮。

却忆王老师，不打这破鼓。

释法薰

释法薰　偈倾一百三十三首

坦老勾贼破家，罗山就窠打劫。

勘证将来，未免髑髅敲磕。

释法薰

释法薰　偈倾一百三十三首

达磨不会禅，夫子不识字。

第一莫将来，将来不相似。

释法薰

释法薰　偈倾一百三十三首

不是世间法，亦非西祖意。

晷运推移，日南长至。

幽州江口右人，不道光阴虚弃。

释法薰

释法薰　偈倾一百三十三首

一不成，二不成二。

喝水成水，敲骨出髓。

眼有瞳人，色斯举矣。

释法薰

释法薰　偈倾一百三十三首

无心亦无法，非法亦非心。

大勋不竖赏，柴扉草自深。

释法薰

释法薰　偈倾一百三十三首

通身无觅处，遍界不曾藏。

闭目中秋坐，却笑月无光。

释法薰

释法薰　偈倾一百三十三首

大地人人具眼，明星夜夜流辉。

瞿昙不著便，失却一双眉。

后代儿孙那得知，一年一度乱针锥。

释法薰

释法薰　偈倾一百三十三首

院无大小，众无多寡。

有个折脚铛儿，要人提上挈下。

不堕功勋，不触风化，

千里追风看良马。

释法薰

释法薰　偈倾一百三十三首

透过牢关，纵横独步。

脚头到处生涯，谁道此山无路。

释法薰

释法薰　偈倾一百三十三首

锺山乍住，百事随宜。

无可不可，左之右之。

些子不通方处，料想诸人未知。

释法薰

释法薰　偈倾一百三十三首

举古举今，和泥合水。

说心说性，画虎成狸。

释法薰

释法薰　偈倾一百三十三首

石中有玉，沙裹无油。

德山临济，未出常流。

却忆寒山子，时临古渡头。

释法薰

释法薰　偈倾一百三十三首

四月十五结，虚空遭火热。

此土与西天，同途不同辙，

镇萝葡并州铁。

释法薰

释法薰　偈倾一百三十三首

今朝五月五，石田无剩语。

打破鬼门关，三更日卓午，

明眼衲僧迷却路。

释法薰

释法薰　偈倾一百三十三首

深山岩崖中，迥绝无人处。

个事分明，十成显露。

拟著便乖张，不拟成差互。

赵州亲见南泉，百丈曾参马祖。

释法薰

释法薰　偈倾一百三十三首

田地稳密，关窍玲珑。

识得无寒暑处，任他寒暑相攻，

个裹同途辙不同。

释法薰

释法薰　偈倾一百三十三首

长沙见处虽亲用处粗，仰山口裹相呼肚裹狡。

灼然好个大虫，可惜已伤牙爪。

释法薰

释法薰　偈倾一百三十三首

焦砖打著莲底冻，赤眼撞著火柴头。

将军但得嘉声在，何必荣封万户侯。

释法薰

释法薰　偈倾一百三十三首

见闻觉知，行住坐卧。

眨上眉毛，早已蹉过。

赤脚唱山歌，路上无人知。

释法薰

释法薰　偈倾一百三十三首

直下是，直下是。

钝鸟不离窠，良驹千万里。

释法薰

释法薰　偈倾一百三十三首

身心一如，身外无余。

长安虽乐，不是久居。

释法薰

释法薰　偈倾一百三十三首

禅非意想，道绝功勋。

青天白日，有迷路人。

释法薰

释法薰　偈倾一百三十三首

两日晴，三日雨。

衲僧皮草，无{左日右煞}{左日右良}处。

释法薰

释法薰　偈倾一百三十三首

言诠不及处，文彩未生时。

电光石火，犹尚迟迟。

直下横身担荷得，藕丝牵动五须弥。

释法薰

释法薰　偈倾一百三十三首

以大圆宽，无绳自缚。

为我伽蓝，凡寺交参。

身心安居，换水养鱼。

平等性智，落在第二。

莫教辜负两茎眉，九十日从今日始。

释法薰

释法薰　偈倾一百三十三首

明如日，黑如漆。

一犬吠虚，千猱啀宝。

山僧有口，多时挂壁。

却烦拄杖子，与诸人通个消息。

东土衲子心粗，西天蜡人泪滴。

释法薰

释法薰　偈倾一百三十三首

今朝端午节，锺山强饶舌。

家无白泽之图，妖怪自然消灭。

灭，灭，

夜行一任贪明月。

释法薰

释法薰　偈倾一百三十三首

有祖以来，无人奈何。

德山临济，特地干戈。

水到沧溟不是波。

释法薰

释法薰　偈倾一百三十三首

未过蒋山关，须过蒋山关。

过得蒋山关，呼唤不回，

牢笼不住。平地鼓洪波，

青天撒白雨。石田笑嘻嘻，

未敢轻相许。射虎不真，

徒劳没羽。

释法薰

释法薰　偈倾一百三十三首

平如镜，烂如泥。

迷则迷於悟，悟则悟於迷。

禹力不到处，河声流向西。

释法薰

释法薰　偈倾一百三十三首

江南成橘，江北成枳。

还有优劣也无，具眼者辨取。

释法薰

释法薰　偈倾一百三十三首

慧日峰高，门庭壁立。

放一线开，从这裹入。

释法薰

释法薰　偈倾一百三十三首

一径直，二周遮。

擒虎兕，辨龙蛇。

白玉无瑕却有瑕。

释法薰

释法薰　偈倾一百三十三首

九重降旨，阖国咸知。

一句当头，诸人未委。

只如新长老，宁可截舌，

不犯国讳。

释法薰

释法薰　偈倾一百三十三首

向上一路，千圣不然。

目前无异草，脚下有青天。

释法薰

释法薰　偈倾一百三十三首

众流成海，众毛成球。

一棚俊鹘，儒雅风流。

石田无一事，坐地看扬州。

释法薰

释法薰　偈倾一百三十三首

石田乍到，人事纷纷。

拈得鼻孔，失却眼睛。

佛法二字，不怕烂却，

且听诸方行棒喝。

释法薰

释法薰　偈倾一百三十三首

千五百人善知识，不念吾宗正岑寂。

五峰趯倒浪翻空，大地山河俱失色。

金风体露，叶落归根，

只堪惆怅不堪陈。

释法薰

释法薰　偈倾一百三十三首

不结毗卢印，那弘古佛心。

明月照幽谷，寒涛助夜砧。

释法薰

释法薰　偈倾一百三十三首

至人变化，体妙难名。

去来不以象，动静不以形。

通途自寥邈，何处不称尊。

更无一法可当情，直踏毗卢顶上行。

释法薰

释法薰　偈倾一百三十三首

独能岗上，慧日峰前。

云月是同，溪山各异。

正法眼，破沙盆。

劝君更尽一杯酒，西出阳关无故人。

释法薰

释法薰　偈倾一百三十三首

风萧萧，雨萧萧，

丝毫不动，平步丹霄。

便凭麽去，南山门下，

土亦难消。

释法薰

释法薰　偈倾一百三十三首

赤肉团上，壁立万仞。

临济德山，因邪打正。

罗纹结角，百匝千重。

等闲抛一钓，惊起碧潭龙。

释法薰

释法薰　偈倾一百三十三首

寸丝不挂，赤肉犹存。

黄头碧眼，叫屈无门。

我行荒草裹，汝又入深村。

释法薰

释法薰　偈倾一百三十三首

万古长空，一朝风月。

有祖以来，话作两橛。

石田好是明明说，八十翁翁嚼生铁。

释法薰

释法薰　偈倾一百三十三首

古今日月，依旧山河。

新年佛法，特地干戈。

水到沧溟不是波。

释法薰

释法薰　偈倾一百三十三首

尽大地不是自己，参天荆棘。

尽大地总是自己，满目尘埃横三竖四，

捏聚放开。要与南山相见，

还我第一筹来。

释法薰

释法薰　偈倾一百三十三首

明如日，黑如漆。

通天大路，万重铁壁。

南山口似血盆，争敢妄通消息。

释法薰

释法薰　偈倾一百三十三首

至道无难，惟嫌拣择。

山河大地，日月星辰。

草木丛林，鸟兽人畜。

不是龙门客，切忌遭点额。

释法薰

释法薰　偈倾一百三十三首

一生空拽露布，末后又把不住。

灭度不灭度，总非吾弟子，

破布囊尽底翻出。苍天中更添冤苦，

可惜黄金成粪土。

释法薰

释法薰　偈倾一百三十三首

不著佛求，不著法求，

不著僧求。春花烂漫，

春事绸缪。若将春意会，

特地惹春愁。

释法薰

释法薰　偈倾一百三十三首

悉达今朝出母胎，无端满目是尘埃。

山僧倾倒西湖水，索性从头回洗回。

释法薰

释法薰　偈倾一百三十三首

四月十五同结，此土西天不别。

杀尽安居，只得一橛，

杨花不是天边雪。

释法薰

释法薰　偈倾一百三十三首

是句亦划，非句亦划。

公案见成，打叠不辨。

瞎驴趁队过新罗，临济德山空眨眼。

释法薰

释法薰　偈倾一百三十三首

眼似流星，机如掣电。

过得南山门，未见南山面。

天气稍热。别时相见。

释法薰

释法薰　偈倾一百三十三首

摩耶佛母，现女主身。

退藏於密，得一以宁。

贵无敌，富无伦。

节逢寿庆，四海欢声。

愿将西祖真消息，仰祝皇龄万万春。

释法薰

释法薰　偈倾一百三十三首

一不成，二不是。

建立乖宗，扫除失旨。

释法薰

释法薰　偈倾一百三十三首

佛法二字，不怕烂却。

俊快衲僧，隔墙见角。

临济德山，蹉过一著。

释法薰

释法薰　偈倾一百三十三首

巧尽拙出，水到渠成。

举足下足，十字纵横。

三千里外，已被南山换却眼晴。

释法薰

释法薰　偈倾一百三十三首

雪峰辊球，禾山打鼓。

要觅旨归，月不破五。

释法薰

释法薰　偈倾一百三十三首

取不得，舍不得，

状不得。西天碧眼胡，

尽力道不识。识不识，

临际德山，太平奸贼。

释法薰

释法薰　偈倾一百三十三首

息虑迷源，明机自昧。

祖师知有处，诸人不知。

诸人知有处，祖师不会。

知不知，会不会，

国有宪章，三千条罪。

释法薰

释法薰　偈倾一百三十三首

有祖以来，递相欺诳。

两两三三，隔靴抓疗山僧有口未曾开，

早已龟毛长数丈。

释法薰

释法薰　偈倾一百三十三首

见得彻，用得亲。

阳春不同调，入水见长人。

可惜黄金如粪土，撒向阎沧人不顾。

释法薰

释法薰　偈倾一百三十三首

饱丛林，没量汉，

法战当先，清机历掌。

假饶千佛出头，也下一槌定当。

释法薰

释法薰　偈倾一百三十三首

深闻浅悟，浅闻深悟。

只知贪程，不觉蹉路。

释法薰

释法薰　偈倾一百三十三首

天无门，地无户。

文殊维摩，撒手归去。

衲僧向这裹插得嘴，南山分半院与你住。

释法薰

释法薰　偈倾一百三十三首

深固幽远，无人能到。

山前一片闲田，松竹清风浩浩，

缺齿老胡不得妙。

释法薰

释法薰　偈倾一百三十三首

九年坐兀兀，胡僧无妙诀。

长安路坦然，夜行人不绝。

释法薰

释法薰　偈倾一百三十三首

布袋头结，圣凡路绝。

蜡人冰，鹅护雪。

西恁麽，此土还别。

释法薰

释法薰　偈倾一百三十三首

直下是，直下是，

没量大人，抬脚不起。

可怜伎死杜禅和，犹是哓哓挂唇齿。

释法薰

释法薰　偈倾一百三十三首

前佛纪纲，后佛性命。

衲僧腰间古历日，定是三年逢一闰，

不知东平打破镜。

释法薰

释法薰　偈倾一百三十三首

溪东溪西水牯，四海五湖皇化，

俱胝指头禅，一生受用不尽，

赵州无拣择，五年分疏不下。

南山忍俊不禁，今日轻酬重价。

释法薰

释法薰　偈倾一百三十三首

肥儱俑，无腹孔。

不识字，有钱用。

释法薰

释法薰　偈倾一百三十三首

一夏过半，久参事慢。

伶俐衲僧，一咬便断。

释法薰

释法薰　偈倾一百三十三首

不坐空王殿，不挂本来衣。

何须便恁麽，切忌未生时。

释法薰

释法薰　偈倾一百三十三首

三通鼓罢，簇簇上来。

诸人减却多少威光，南山入地三尺。

释法薰

释法薰　偈倾一百三十三首

当头一句，无过直与。

南山有口，不敢错举，

笑破露柱。

释法薰

释法薰　偈倾一百三十三首

祖师门下，尺水丈波。

若也觑得破，轮王髻中珠分文不直。

若觑不破，迦叶粪扫衣价重娑婆。

千个万个伎死禅和，临济德山将奈何。

释法薰

释法薰　偈倾一百三十三首

禁足护生，西在此土。

尽是死门，终非活路。

释法薰

释法薰　偈倾一百三十三首

从上佛祖逆风尘，后代儿孙日中迷路。

却忆禾山老古锥，逢人贪偏道解打鼓。

释法薰

释法薰　偈倾一百三十三首

东头贵买，西头贱卖。

田地稳密衲僧，不妨游戏自在。

释法薰

释法薰　偈倾一百三十三首

和尚子，莫妄想。

怀州牛吃禾，益州马腹胀。

南山饶你七穿八穴，也未兔手中痛棒。

释法薰

释法薰　偈倾一百三十三首

相见不须瞋，君穷我亦贫。

谓言侵早起，更有夜行人。

释法薰

释法薰　偈倾一百三十三首

南斗七，北斗八。

风来树动，鱼行水浊。

诸人三十年后眼开，莫道南山有口无舌。

释法薰

释法薰　偈倾一百三十三首

九十日安居，遍地无行路。

意不停玄，眼不挂户。

布袋头开，乾坤独露。

万里寸草无，踏著不相似。

释法薰

释法薰　偈倾一百三十三首

推不进前，约不退进。

临济白拈，未是好手。

南山不惜两茎眉，玉筯空将撑虎口。

释法薰

释法薰　偈倾一百三十三首

吾常於此切，密意在汝边。

麟龙不为瑞，鹤龟自成仙。

释法薰

释法薰　偈倾一百三十三首

东西南北，{上祝下土}磕著，

四维上下，天平地平。

佛法大有在，只是无人证明。

咄，我行荒草裹，

你又入深村。

释法薰

释法薰　偈倾一百三十三首

长者长法身，短者短法身。

袖头打领，腋下剜襟，

即不问你诸人。

释法薰

释法薰　偈倾一百三十三首

棒喝交驰如雷掣，颠言倒语三寸舌。

南州打到北州头，瓮裹何曾失却鳖。

释法薰

释法薰　偈倾一百三十三首

养子不及父，家门一世衰。

过山寻蚁迹，能有几人知。

老和尚你和我知，莫教漏泄天机。

释法薰

释法薰　偈倾一百三十三首

冷水点沸锅，舌头不出口。

可惜老岩头，慈悲成过咎。

释法薰

释法薰　偈倾一百三十三首

秋风凋败叶，游子未归家。

直饶归得后，无处立生涯。

白苹红蓼对芦花，令人长忆老玄沙。

释法薰

释法薰　偈倾一百三十三首

指天指地，讨甚巴鼻。

钉钉胶粘，刀刮水洗。

儿孙一杓香汤，大似恭而无礼。

释法薰

释法薰　偈倾一百三十三首

古人一期恁麽道，白玉地瑕却有瑕。

路途之乐，终不到家。

释法薰

释法薰　偈倾一百三十三首

释迦已往，弥勒未生。

正当无佛世界，大地共乐升平。

不图打草，只要蛇惊。

释法薰

释法薰　偈倾一百三十三首

九十日饭钱且置，浆见水钱教谁还。

若只是眼生三角，衲僧便解乘豹变。

释法薰

释法薰　偈倾一百三十三首

妙旨迅速，言说来迟。

龙门上客，未举先知。

释法薰

释法薰　偈倾一百三十三首

九夏安居毕，布袋结头开。

衲僧无定度，南岳与天台。

中路{上祝下土}著脚指头，方知南山一夏不辜负你。

释法薰

释法薰　偈倾一百三十三首

通天大路，铁壁万重。

全机拶透，笑破虚空，

羚羊挂角不留踪。

释法薰

释法薰　偈倾一百三十三首

寻常颠说倒说，何曾开口动舌。

不妨雪上加霜，更与诸人一决。

释法薰

释法薰　偈颂六十八首

折脚铛子，大家知有。

左提右挈，劳烦众手。

山僧赢得百无忧，一向面南看北斗。

释法薰

释法薰　偈颂六十八首

腊月烧山，火势炎炎。

目前包裹，借手行拳。

若是衲衣下事，犹较十万八千。

御楼看射猎，不是刈茆田。

释法薰

释法薰　偈颂六十八首

无门之门，七通八达。

入之一字，也不消得。

释法薰

释法薰　偈颂六十八首

有路可行，更高也上。

须弥灯王。退身合掌。

释法薰

释法薰　偈颂六十八首

十八十九，痴人夜走。

十九二十，人信不及。

信得及，观音院裹有弥勒。

释法薰

释法薰　偈颂六十八首

大雪满长安，春来特地寒。

新年头佛法，一点不相瞒。

释法薰

释法薰　偈颂六十八首

乾峰锦包特石，云门铁裹泥团。

筑著磕著，言端语端。

不是任公子，徒劳话钓竿。

释法薰

释法薰　偈颂六十八首

不问有言，不问无言。

灵山拄杖，斜靠壁边。

风光都占尽，不费一文钱。

释法薰

释法薰　偈颂六十八首

古人一指头禅，一生受用不尽。

得恁麽明白，得恁麽简径。

灵山这裹不较多，三尺杖子搅黄河。

释法薰

释法薰　偈颂六十八首

日迁月化，又见中夏。

衲僧那事，如何问著，

人人口哑。有譫讹，

不借借。六月卖松风，

人间恐无价。







卷290

释法薰

释法薰　偈颂六十八首

祖师门下，讨甚巴鼻，

满耳春风浩浩地。草木丛林，

灯笼露柱，心空及第。

汝等诸人，因甚却来这裹瞌睡。

释法薰

释法薰　偈颂六十八首

巴陵三转语，钝置老僧门。

灵山无半句，报尽破庵恩。

释法薰

释法薰　偈颂六十八首

秘魔老儿，擎个叉子，

不肯放下。灵山这裹，

净躶躶，赤洒洒，

没可把。

释法薰

释法薰　偈颂六十八首

不是琅琊，洎被这僧惑乱。

若非这僧，琅琊令不虚行。

末后棒头卖峭，更向露在柱藏身，

笑杀毗耶杜口人。

释法薰

释法薰　偈颂六十八首

水流湿，火就燥。

临安纸贵，一状领过。

释法薰

释法薰　偈颂六十八首

节令不相饶，阳生第一爻。

诸佛道长，众生道消。

拄杖子，独孤标。

释法薰

释法薰　偈颂六十八首

世尊拈花，迦叶微笑。

正法眼藏，永永流通。

古佛今佛，心同道同。

风从虎，云从龙。

节启天基伸祝颂，寿齐南北两高峰。

释法薰

释法薰　偈颂六十八首

我若坐时妆须立，同坐同立成瞎汉。

非瞎汉，把手大家行那畔。

释法薰

释法薰　偈颂六十八首

海上明公秀，赵州东院西。

不移毫发许，平步上云梯。

释法薰

释法薰　偈颂六十八首

赵州老汉，心如薜，

口如蜜。一埦粗茶，

多虚少实。院主两眼眯{左目右麻}，

毕竟何曾得吃。

释法薰

释法薰　偈颂六十八首

不在内，不在外，

不在中间。朝看云冉冉，

暮听水潺潺。

释法薰

释法薰　偈颂六十八首

直如弦，曲如钩。

易见难识，老倒赵州。

世事但将公道断，人心难似水长流。

释法薰

释法薰　偈颂六十八首

释迦悭，弥勒富。

甘草甜，黄连苦。

法法小相干，人人各自度。

咄，莫来攔我球门路。

释法薰

释法薰　偈颂六十八首

盲禅暗证，日中迷路。

深闻浅悟，未入正流，

不到乌江不肯休。

释法薰

释法薰　偈颂六十八首

登天不用梯，遍地无行路。

可怜杜衲僧，邯郸学唐步。

释法薰

释法薰　偈颂六十八首

动容扬古路，不堕悄然机。

承言者丧，滞句者迷。

不承言，不滞句，

虾蟆跳上梵天，灯笼吞却露柱。

释法薰

释法薰　偈颂六十八首

百尺竿头行阔步，紫罗帐裹撒真珠。

山僧赢得呵呵笑，未审诸人会无人。

释法薰

释法薰　偈颂六十八首

东山正脉，不绝如线。

睡虎去无踪，一斑今复见。

释法薰

释法薰　偈颂六十八首

若论此事，何必多言。

不在内，不在外，

不在中间，离娄行处浪滔天。

释法薰

释法薰　偈颂六十八首

识得一，万事毕。

秘魔擎叉，鲁祖面壁。

临际三玄三要，洞山五位君臣，

云门念七，是一不是一。

昨夜新州老卢，失却腰间特石。

释法薰

释法薰　偈颂六十八首

不参禅，不论义，

拖个破席日里睡，赚他伎死禅和，

至今坐在冷地。灵山不然，

因行掉臂。买石得云饶，

移花兼蝶至。

释法薰

释法薰　偈颂六十八首

喝如雷，棒如雨。

大地绝纤尘，回头无觅处。

地觅处，昨日有人从天台来，

却往径山去。

释法薰

释法薰　偈颂六十八首

七十九年间，大地遭欺诳。

且喜葛藤根，今朝曝地断。

后代儿孙，三马九乱。

释法薰

释法薰　偈颂六十八首

佛来也打，祖来也打，

德山老人，甚生风彩。

灵山这裹，佛来也著，

祖来也著，手中拄杖，

权且架阁。擎茶扫地，

也要一个半个。

释法薰

释法薰　偈颂六十八首

兔马有角，牛关无角。

不知不会，事同一家。

多见多闻，千差万别，

毕竟天无第二月。

释法薰

释法薰　偈颂六十八首

昨宵困倒床上，直至五鼓方甦。

今日升堂，言句都无。

且望大众，智不责愚。

释法薰

释法薰　偈颂六十八首

网细鱼稠，药多病甚。

棒喝交驰，一品二品。

山僧恁麽逞驴唇，痴客徒劳劝主人。

释法薰

释法薰　偈颂六十八首

春光冉冉，春日迟迟。

春风包裹，上下四维。

黄莺声在柳阴西，此意明明说向谁。

释法薰

释法薰　偈颂六十八首

欲得见前，莫存顺逆。

筑著磕著，无处寻觅。

释法薰

释法薰　偈颂六十八首

铁壁铁壁复铁壁，那边那边更那边。

事到极头须倒断，瞎驴{左足右孛}跳过西天。

释法薰

释法薰　偈颂六十八首

灵隐虽则无能，要与花蕊相见。

十七十八，证龟成鳖。

十九二十，半夜泼墨。

直须枯木生花，胡饼出汁。

释法薰

释法薰　偈颂六十八首

海上明公秀，衲僧不知有。

冷地忽相逢，寻常无处讨。

无处讨，莫草草，

龙王宫殿，有谁亲到。

释法薰

释法薰　偈颂六十八首

临际顶中髓，杨岐眼裹筋。

欲明这个事，须还这个人。

风前有路，秤尾无星。

大家赢得笑忻忻，笑道秤尾无星。

释法薰

释法薰　偈颂六十八首

刀不自割，水不自洗。

山僧拄杖化为龙，吞却乾坤大地。

释法薰

释法薰　偈颂六十八首

春花烂漫，春光欲暮。

杜宇声声，送春归去。

诸人何不向这里眼明心悟。

释法薰

释法薰　偈颂六十八首

明如镜，黑如漆。

四七二三，多虚少实。

灵山拄杖，且拈告壁。

释法薰

释法薰　偈颂六十八首

非不非，是不是。

建立则乖张，扫除则失旨。

德山临际出来，换却髑髅裹底。

释法薰

释法薰　偈颂六十八首

九十日已过半，那事毕竟如何。

直饶穷到底，终是涉风波。

释法薰

释法薰　偈颂六十八首

不识字却识字，合识字却不识字。

石田恁麽判断，且道意在於何。

万人争仰处，一箭落双雕。

释法薰

释法薰　偈颂六十八首

青山不举步，日下不挑灯。

黄头碧眼，臭肉生蝇。

诸人三十年后悟去，不得错怪老僧。

释法薰

释法薰　偈颂六十八首

德山雨点棒，临际雷奔喝。

收拾将来，七零八落。

灵山咬定牙关，尽力也难提掇，

睦州拶折云门脚。

释法薰

释法薰　偈颂六十八首

时时九夏，日日三秋。

闹市裹，百草头。

夹山老子卖峭，重价未有轻酬。

释法薰

释法薰　偈颂六十八首

目前无法，意在目前。

从上若佛若祖，天下老和尚罪过弥天。

天，天，

昨夜山僧针线囊中，打失一文古老钱。

释法薰

释法薰　偈颂六十八首

西为无意，直指无旨。

引得痴儿，尽卧冷地。

释法薰

释法薰　偈颂六十八首

月旦升堂，无可垂示。

便恁麽散去，诸人未必灵利。

且向秤锥上，捏出些子汁，

贵图有具滋味。见之不取，

思之千里。

释法薰

释法薰　偈颂六十八首

曲曲弯弯，平平坦坦。

七穿八穴，十字纵横。

是汝诸人，不妨东行西行，

第一莫教撞著跛脚老云门。

释法薰

释法薰　偈颂六十八首

意到句到，宗通说通。

一品二品，百匝千重。

推倒面前案山子，长衫大袖舞春风。

穷鬼子，莫莫莫，

更须知有朱顶王菩萨。

释法薰

释法薰　偈颂六十八首

灵隐门下，不犯之令。

九十日中，头正尾正。

衲僧路活，脚下生烟，

老僧终不学云门索饭钱。

释法薰

释法薰　偈颂六十八首

大小大香岩，尾巴拖地。

灵隐一机，全无所示。

若也不会，投子道底。

释法薰

释法薰　偈颂六十八首

入室升堂，门庭施设。

无途辙中，翻成途辙。

百丈老常得一橛，解道吃茶珍重歇。

释法薰

释法薰　偈颂六十八首

放下觅无踪，尽力提不起。

寸铁未施，刀锵满地，

明眼衲僧失巴鼻。

释法薰

释法薰　偈颂六十八首

德山棒头短，临济喝声低。

不伤物义句，赵州东院西。

释法薰

释法薰　偈颂六十八首

全提半提，向上向下，

冷泉直是口哑。真人面前，

不得说假。

释法薰

释法薰　偈颂六十八首

说短说长，自起自倒。

跛脚老云门，慈悲成过咎。

长安一路坦然平，往来曾不禁人行。

释法薰

释法薰　偈颂六十八首

秋声满林壑，秋雨滴梧桐。

门外未归客，飘泊在途中。

归也，归也，

通身白汁，下载清风。

释法薰

释法薰　偈颂六十八首

赵州禅，口皮边。

墙外底，透长安。

{上祝下土}著磕著，言端语端。

不是钓鳌手，徒劳把钓竿。

释法薰

释法薰　偈颂六十八首

松柏千年表，不入时人意。

牡丹一日红，满城公子醉。

释法薰

释法薰　偈颂六十八首

采花与用药，相逢一会家。

杀人活人不眨眼，白玉无瑕却有瑕。

释法薰

释法薰　偈颂十五首

莫行心处路，不挂本来衣。

何须更恁麽，切忌未生时。

释法薰

释法薰　偈颂十五首

床窄先卧，粥稀后坐。

耳聩要声高，眼昏宜字大。

释法薰

释法薰　偈颂十五首

以大圆觉，为我伽蓝。

望云上树，身心安居。

平等性智，熟睡寐语。

释法薰

释法薰　偈颂十五首

飞来峰高攀不上，冷泉水深饮不竭。

衲僧到此拟奚为，尽力神疲好休歇。

释法薰

释法薰　偈颂十五首

透骨霜风入户庭，日南长至又逢迎。

衲僧不解论时节，只麽堆堆过此生。

释法薰

释法薰　偈颂十五首

乌兔东西疾，一年时序毕。

窦八布衫穿，乌龟眼睛赤。

释法薰

释法薰　偈颂十五首

以大圆觉，为我伽蓝。

头上著枷，脚下著杻。

身心安居，平等性智。

困鱼止沥，病鸟栖芦。

释法薰

释法薰　偈颂十五首

保福借水献花，这僧白日迷路。

南山门下，总是粗心底。

只是不敢说著，小慈妨大慈。

释法薰

释法薰　偈颂十五首

洞山前施妙略，这僧暗透重关。

若不得后著，前话也难圆。

将军但有嘉声在，不得封侯也是关。

释法薰

释法薰　偈颂十五首

赵老应机，如风吹水。

第一座香烟起，驴年梦见汗臭气。

释法薰

释法薰　偈颂十五首

夏末秋初万万千，石头路滑脚皮穿。

这僧剑刃翻身疾，也被云门索饭钱。

释法薰

释法薰　偈颂十五首

吾家那事苦无多，不在频搜故纸箩。

未解语言先作赋，却参锺阜问如何。

释法薰

释法薰　偈颂十五首

大海波涛涌，于江水逆流。

龙王宫殿里，不见一人游。

释法薰

释法薰　偈颂十五首

夫子不识字，达磨不会禅。

御楼看射猎，不是刈茅田。

释法薰

释法薰　偈颂十五首

解用不须双刃剑，延龄何必九还丹。

尉迟□不在家死，狮子那能食兔钱。

释法薰

释法薰　煎笋

锦绣乍脱玉为肌，更著油煎供养伊。

盐醋费他多少了，舌头换却不曾知。

释法薰

释法薰　接待

满甑熟炊无米饭，半途长接不来人。

但持此语诸方去，博得知音一笑新。

释法薰

释法薰　炬长老请赞

刀不自截，水不自洗。

我真我赞，成何道理。

请之既坚，却之不已。

有一句子，玄沙道底。

释法薰

释法薰　觉城居士请赞师顶相

全无寸长，但据驴性。

不行深深海底，不立高高峰顶。

问佛法，今日困。

瞎衲僧眼，识毗耶病。

素与觉城无冤，何事图形画影。

释法薰

释法薰　空上人乞颂

冷泉近日饭箩空，无奈栽田岁不逢。

有个休粮方子妙，衲僧竞去问天童。

释法薰

释法薰　临济和尚赞

空拳捺定，喝声雷震。

闪电光中，要分邪正。

驾大脱空，卖无主趀。

似恁落赖心肠，至今却有儿郎。

释法薰

释法薰　灵照女赞

恶种草，行冤家。

笊篱定价，分文不差。

末梢犹尀耐，机先不让爷。

释法薰

释法薰　六祖赞

腰石确坊舂，不识一丁字。

无树亦无台，犹传钵袋子。

释法薰

释法薰　马郎妇赞

声色纯真，见闻不碍。

宴坐经行，得大自在。

脚头脚底黑漫漫，又逐春风妇马郎。

释法薰

释法薰　尼长老请赞

住山三十载，潦倒福缘微。

全提一著，衲子攒眉。

我无为山之作，汝有铁磨之机。

自知水底难捞月，却倩丹青染污伊。

释法薰

释法薰　尼了然干藏乞语

三绕绳床眼未开，起模画样为安排。

葛藤椿子如成就，自有龙天出手椎。

释法薰

释法薰　拈古十四首

马师智藏，病痛一般。

海兄不会，当面热瞒。

头白头黑，言端语端。

衲僧不用空啗啄，秤在星兮不在盘。

释法薰

释法薰　拈古十四首

即心即佛，甜瓜甜彻蒂。

非心非佛，苦瓠苦连根。

不是心，不是佛，

不是物，斫却月中桂，

清光迸海门。个裹若能开正眼，

一毫头上定乾坤。

释法薰

释法薰　拈古十四首

闻声悟道，见色明心。

林鸩砧，井底种林擒。

释法薰

释法薰　拈古十四首

昨日定，今日不定。

大小瞿昙，因邪打正。

释法薰

释法薰　拈古十四首

大家在这裹，廓彻无依倚。

有口难分疏，冻破一双耳。

释法薰

释法薰　拈古十四首

这僧已是露出眼睛，云门更与揭却脑盖。

若是佛法，未梦见在。

释法薰

释法薰　拈古十四首

来风可辨，驷马难追。

若无后语，讨甚大悲。

释法薰

释法薰　拈古十四首

南山不会禅，一向外边走。

腊月三十日，舌头不出口。

释法薰

释法薰　拈古十四首

毡拍板，无孔笛。

狭路相逢，五音六律。

释法薰

释法薰　拈古十四首

镜清摇头，这僧摆尾。

虽则一期可观，争奈玄沙道底。

释法薰

释法薰　拈古十四首

云居打草惊蛇，雪峰开口见胆，

保福独上高台，要且众眼难瞒。

释法薰

释法薰　拈古十四首

父子至亲，心眼无二。

筑著磕著，透顶透底。

释法薰

释法薰　拈古十四首

这老汉，手头短。

灵隐即不然，见成公案，

与汝三十棒。

释法薰

释法薰　拈古十四首

开田甚难，难中却易。

展手甚易，易中却难。

说难说易，转见颟顸。

自己若无仙骨，谩言九转迁丹。

释法薰

释法薰　破庵和尚赞

百元能，得人憎。

火是钓鳖，日裹藏冰。

养子不曾教，绳上更安绳。

谷孤古东山正脉，乌户呼真本川僧。

释法薰　普化和尚赞

走城郭，摇铃铎。

堂前吃生菜，触著驴性发。

勘破河阳木塔，擒下临济小卒。

嫌却镇州一城人，铎声已远青天阔。

释法薰

释法薰　清庵主请赞

以石为田，举世怪笑。

一粒入土，不耘自秀。

也无禅，也无道。

衲僧未跨门，早已勘破了。

顶门自有通窍。

释法薰

释法薰　三祖赞

觅罪不可得，更於何处忏。

云翳豁然开，青天孤月上。

释法薰

释法薰　上张及庵乞米

南山近日饭篱空，衲子难教口歜风。

引臂上方香积界，须劳金粟展神通。

释法薰

释法薰　示众

剑刃翻身犹是钝，屋头问路太无端。

楚鸡不是丹山凤，何必临风刷羽翰。

释法薰

释法薰　受业师孙请赞

削发村院里，僻陋少见闻。

信脚到南地，也作住山人。

龙床角畔脱空话，引得衲子如蜂屯。

思归未得，故国梦频。

殷勤藉汝将予去，且看梨花二月春。

释法薰

释法薰　四睡图赞

一等骑虎来，两个挨肩去。

松门外聚头，辊作一处睡。

梦蝶栩栩不如，孰为人孰为虎。

待渠眼若开时，南山有一转语。

释法薰

释法薰　四祖赞

谁缚无人缚，何更求解脱。

未必右军鹅，便是支郎鹤。

释法薰

释法薰　送炳藏主妇乡

江海浮游岁月移，五峰曾契少林机。

白拈果有超师作，和我南山载取归。

释法薰

释法薰　送巢道士

一点灵光触处通，心空不见太虚空。

五千言把为玄妙，湿纸如何裹大虫。

释法薰

释法薰　送琮监寺住院

桐江江上一丝风，不钓盲龟只钓龙。

浮定有无谁识意，夜凉如水月如弓。

释法薰

释法薰　送干钟

大炉鞴裹笑翻身，空腹高心许十成。

好听玉楼撞动处，和声送出太分明。

释法薰

释法薰　送圭士庵归蜀

昔日随流今逆流，昔时今日有来田。

李将军本穿杨手，误向南山射石头。

释法薰

释法薰　送珪上人归乡

南高峰对北高峰，两峰矗上摩青穹。

上人阁锡在其下，咬姜呷醋期心空。

心空一物无依倚，却笑老胡成曲指。

回头重觅旧家山，莫学我行荒草裹。

释法薰

释法薰　送吉州云上人

语言动静总天真，叉手徒劳问别人。

旧说青原白家酒，子归切忌再沾唇。

释法薰

释法薰　送皎中庵住广寿

名字馨香满道途，挽将洞水注南湖。

他时把杖来轻探，莫谓从前一滴无。

释法薰

释法薰　送僧

久旱吴田半不收，子今西浙往东州。

且图有展炊巾处，佛法从教烂却休。

释法薰

释法薰　送韶化士干灵云古寺基

剑客重寻眼翳生，至今孤露不堪闻。

老韶直下能扶起，十□精神减八分。

释法薰

释法薰　送韶铁鞭住西余

西余旧说端狮子，解弄如今有几人。

不是区区谩相屈，要看手眼一时亲。

释法薰

释法薰　送师孙昧禅人

十五为僧二十归，途中莫比在家时。

老僧留浙汝回蜀，三昧从来古不知。

释法薰

释法薰　送小然还乡

及早游方及早归，参禅须是后生时。

傍人不必轻相笑，临际元呼小厮儿。

释法薰

释法薰　送小师游方

莫辞脚力造诸方，佛法无多要久长。

历尽崎岖到平地，归来掀倒破禅床。

释法薰

释法薰　送圆禅人

灵山无地可容身，好泛江潮去问津。

东浙丛林如海阔，但参露柱莫参人。

释法薰

释法薰　送月道座住庵

结草为庵自昔贤，古今谁后复谁先。

客来须得通方句，莫只随邪竖起拳。

释法薰

释法薰　送照上人归蜀

我堕南来鬓已衰，汝今何得悔来迟。

乌藤{左足右孛}跳还归那，佛祖从教不展眉。

释法薰

释法薰　送祖上人

祖祖相传直至今，天高地迥少知音。

到家人问相传事，但道真鎎不博金。

释法薰

释法薰　颂古

胡须赤，赤须胡。

珠走兮盘走珠。

释法薰

释法薰　颂古十首

道人相见问如何，举手寒温事已多。

潦倒赵州呈漆器，岳阳船子洞庭波。

释法薰

释法薰　颂古十首

百丈机先疾似风，巍巍独坐大雄峰。

要知奇特中奇特，明月难教下碧空。

释法薰

释法薰　颂古十首

东村王老夜烧钱，鼻孔依稀露半边。

武帝求仙求不得，王乔端坐却升天。

释法薰

释法薰　颂古十首

百千诸佛在何居，黄鹤楼诗锦不如。

问汝秀才题也未，一篇题取莫踌躇。

释法薰

释法薰　颂古十首

万法归一一何归，海口难酬这一问。

不得青州一领衫，几乎丧却穷性命。

释法薰

释法薰　颂古十首

天地根无与我同，拨波求水漫劳功。

时人见此花如梦，坐断须弥信不通。

释法薰

释法薰　颂古十首

冬来底事要商量，向道京师出大黄。

多少病猫餐死鼠，日中抬首眼无光。

释法薰

释法薰　颂古十首

无宾主话意深深，流落丛林古到今。

火冷灰寒口挂壁，衲僧冻死不如心。

释法薰

释法薰　颂古十首

客居三月不论玄，水牯朝昏痛著鞭。

拽脱鼻绳无觅处，山童走得脚皮穿。

释法薰

释法薰　颂古十首

曾到未到俱吃茶，为君抉出眼中花。

犀因玩月纹生角，象被雷惊花入牙。

释法薰

释法薰　题参政楼公二圆相图

皎然书平定字，攻愧写二圆相，

引得多少平人望云上树。且喜两没交涉，

要知的实，却须亲见石田。

释法薰

释法薰　题石霜雷迁塔

一念慈容元不隔，何须特地肆乖张。

平高就下婆心切，恼得雷公一夜忙。

释法薰

释法薰　题卍庵墨迹

卍庵空裹采花，诸人石上种藕。

三点前三点后，动南星蹉北斗。

山僧口似磉盘，舜若多神失笑。

释法薰

释法薰　维摩赞

据坐胡床，风悄悄地。

四八痴人夜走，未免落他圈樻。

七佛之师，也遭连累。

石田当时在傍，只消打个喷嚏。

释法薰

释法薰　吴道夫乞语

走得波波两履穿，担头书卷未能捐。

待君患过维摩病，却好重来见石田。

释法薰

释法薰　五祖赞

栽遍满山松，暗地翻身转。

虽然得信衣，何曾识爷面。

释法薰

释法薰　仙人望月濯足

夜静山空月半弯，挽衣垂足涤潺湲。

无人领此深深意，别向壶中更觅天。

释法薰

释法薰　蚬子和尚赞

把个里捞波，做尽穷伎俩。

推出酒台盘，至今收不上。

释法薰

释法薰　相士朱蓑衣

阅世双眸自有神，酒浇胸次语生春。

一蓑衣底乾坤大，切莫匆匆说向人。

释法薰

释法薰　秀长老请赞

飞来峰下，龙床角畔。

用没意志一著，师僧遭他惑乱。

胡笳忽转阳春调，也有知音来合伴。

描邈将来，未得一半。

直饶即今此话大行，已是彼此两不著便。

释法薰

释法薰　言法华赞

脚踏木履，手指虚空。

法华三昧，舌本玲珑。

连书十三，如虫蚀木。

引得一类邪徒，至今胡卜乱卜。

释法薰

释法薰　杨岐和尚赞

不会禅，也住院。

旨的全无，种田博饭。

大笑接□白云瞎汉，无端带累遍地儿孙。

至今东西不分，南北不辨。

释法薰

释法薰　一化士取血和墨写藏经乞颂

欲书火后旧时经，剔血和煤字字真。

未举笔前全藏了，闻弦应有赏音人。

释法薰

释法薰　赞布袋

掣风颠，走市廛。

回头顾盼，拄杖横肩。

山僧既见，不可无言。

{囗里加力}，放下破布袋，

与你一文钱。

释法薰

释法薰　赞朝阳穿破衲待月了残经

一衲三冬，千针万线。

日影上三竿，眼力增一半。

释法薰

释法薰　赞朝阳穿破衲待月了残经

日晷已殂，我经未了。

掩卷立须臾，冰壶挂森杪。

释法薰

释法薰　赞丰干

走松门，寻寒拾。

虎斑易见，人斑难识。

识不识，恶声恶迹成狼藉。

释法薰

释法薰　赞黄檗和尚

破布裹真珠，古寺甘守拙。

与裴国安名，对百丈吐舌。

棒头敲出小厮儿，却向大愚言下瞥。

瞥不瞥，返遭一掌如何雪。

释法薰

释法薰　赞李源圆泽图

昭昭灵灵，未脱生死。

等闲狭路相逢，无奈这冤家子。

天竺山前招角歌，至今余韵在松萝。

释法薰

释法薰　赞吕先生

为儒儒不达，学仙仙非真。

黄龙门下过，秋蚊蛟铁钉。

回先生，回先生。

岳阳人不识，老树却成精。

释法薰

释法薰　赞三教图

警世昏，三老翁，

服虽殊，心亦同。

於中议优劣，蒿箭射虚空。

释法薰

释法薰　赞水月观音

现自在端严相，起利他悲悯心。

水茫茫，月沉沉。

众生无尽，我顾方兴。

晓起复昏，泯去来今。

释法薰

释法薰　赞蓑衣道人

佯狂混迹养天和，上界其如官府多。

暑了又寒寒又暑，一蓑衣外更无他。

释法薰

释法薰　赞五祖演和尚

参录公犹未，瞥见白云方始彻果。

有超师之作，敢道端师翁语拙。

一生居淮不入浙，独弄单提这一著。

至偏差接三佛，控南堂，

以一大藏，切入啰孃。

夫是之误用东山正续，毫发一移，

亘千万世，源深流长者也。

释法薰

释法薰　赞政黄牛

不解倒骑，惟牛所之。

郊原平衍，鞭索不施。

山黯黯，水漪漪。

知我者，白鹭鸶。

释法薰

释法薰　赞宗道者

走下桐城赤脚归，半风颠又半憨痴。

草鞋却把袈挲裹，二虎双鸦笑杀伊。

释法薰

释法薰　赠通禅客

龙墀问法动天颜，天赠黄金一万钱。

打得衲僧公验正，通禅依旧是通禅。

释法薰

释法薰　赠云谷先生

卦盘掇转味天机，祸有胎兮福有基。

昨夜孛星移一位，先生睡著不曾知。

释法薰

释法薰　昭长老请赞

全无孔窍，指桑骂柳。

瞎衲僧正眼，破东山暗号。

三点前，三点后。

起模画样已无端，一任傍人论好丑。

释法薰

释法薰　猪头和尚赞

手把猪头，易见难识。

莫教说破，分文不直。

释法薰

释法薰　自颂石田

石上栽田世所稀，老农闻说也攒眉。

有人下得泥犁种，别甑炊香供养伊。

释法薰

释法薰　自赞

处世昏昏，临事草草。

太近实头，人谓古老。

是非到耳，风吹石臼。

只有一般，最不恰好。

解骑三脚驴，来往长安道。

释法薰

释法薰　自赞

人弃我取，人夺我与。

涉世全乖，独行无侣。

超佛越祖当头句，冷泉日夜滔滔举。

斂手忌言坐闲处，可怜也被丹青污。

释法薰

释法薰　自赞

握拂子，坐绳床。

默尔无言，其声琅琅。

断衲僧命脉，坏业林纪纲。

丹青写出，丑恶难藏。

一任傍人话短长。

释法薰

释法薰　总长老请赞

百种无能，面冷如冰。

与世落落，任运腾腾。

爱将一字禅，靠倒杜衲僧。

厨山长老，却要禀承。

谷孤古，林鸩砧。

各自有响音，又何必书此处无金。

释法言

释法言　句

林下闲看水牯牛。

释法演

释法演　举俱胝竖指因缘颂

佳人睡起懒梳头，指得金钗插便休。

大抵还他肌骨好，不涂红粉也风流。

释法照

释法照　表忠观

钱王古庙锁莓苔，华表秋深鹤不来。

昨夜石坛风露重，凌霄花落凤仙开。

释法照

释法照　垂虹晚望

老眼青青望洞庭，虹垂断岩月初生。

滔滔桥下无情水，不为吴王洗甲兵。

释法照

释法照　辞世偈

佛寿八十，我多九年。

虚空掇转，大用现前。

释法照

释法照　游洞霄

天柱华心结蕊宫，翠蛟飞玉滚溪风。

岩生洞穴非人世，不到那知造化功。

释法芝

释法芝　句

淡游聊得慰孤闷，谁问当年寄老心。

释法芝

释法芝　山光寺

扁舟乘兴到山光，古寺临流胜气藏。

惭愧南风知我意，吹将草木作天香。

释法智

释法智　偈二首

明月高悬未照前，雪眉人凭玉栏干。

夜深雨过风雷息，客散云楼酒碗乾。

释法智

释法智　偈二首

三界无法，何处求心。

惊蛇入草，飞鸟出林。

雨过山堂秋夜静，市声终不到孤岑。

释法智

释法智　偈六首

真空不空，寥寥无影树头月。

真色非色，隐隐不萌枝上花。

威音路外芬芳，凤无依倚。

空劫已前照耀，鹤不停机。

更须一色功圆，便得同中有异。

同中异，直下承当休拟议。

夜来明月照芦花，鹤鹭并头踏雪睡。

释法智

释法智　偈六首

辨不辨，昏不昏，

打破盆子只论盆。千里远山烟树，

数家沙岛渔村。夜深月与湖光浑，

天水茫茫绝点痕。

释法智

释法智　偈六首

深夜虚堂露气佳，冰霜著月没痕瑕。

木人打破琉璃碗，走过新罗始到家。

释法智

释法智　偈六首

一不成，二不是，

火云堆裹秋风起。堪笑耘田车水翁，

手脚忙乱同儿戏。同儿戏，

有巴鼻。但得丰年贺太平，

四海五湖皇化裹。

释法智

释法智　偈六首

动时常寂寂，静处活鱭鱭。

动静两俱忘，佛祖何处著。

蓦地梦回头，长天飞一鹗。

春风有时好，春风有时恶。

不得春风花不开，花开又被风吹落。

错错错，蒸饼元来是面作。

释法智

释法智　偈六首

幽鸟语如篁，柳垂金线长。

云收山谷静，风送杏花香。

释法智

释法智　赞天童觉和尚

乌顶雪眉，云踪鹤态。

貌出正偏，见非向背。

芙蓉月照兮太白峰高，丹凤翔空兮琼林玉碎。

觌面分明，两彩一赛。

释法周

释法周　句

地因培客土，凡草有时生。

释法作

释法作　辞众偈

七十七年，幻缘忽破。

秋水无痕，霜天月堕。

释梵琮

释梵琮　庵中夏

草中得路便藏身，不入他家水牯群。

弹指一声为号令，低头问讯当殷勤。

释梵琮

释梵琮　布袋赞

眼冷千江月，眉横万叠山。

杖头挑布袋，信脚到人间。

释梵琮

释梵琮　草鞋歌

村里人，有意知，

就手织成最容易。长短大小在目前，

密用工夫多快利。草窠里面跳出来，

结却绳头有巴鼻。牢束跟，

紧在耳。掷地作金声，

举步离泥水。著入千山与万山，

把定脚头并脚尾。赵州尽力载不起，

玄沙吃绊耀著指。拖来拖去底头穿，

轻轻飏在粪里。

释梵琮

释梵琮　阐提歌

无住著，老禅魔。

欢喜少，恶性多。

三毒花中结苦果，蒺蔾园里养蜂窠。

说调普贤卖白象，呼唤儿童填黄河。

戏弄南山老虎，踏翻北海沧波。

洗尽佛祖冤，法战罢干戈。

五千文字拭抹布，一会灵山粪扫箩。

谩将无义语，唱起阐提歌。

调古不堪听，声极透岩阿。

能妙转，绝扪摩。

六用机中抽线，电光影里攛梭。

织成无缝袄，绣出没底靴。

三台舞罢呵呵笑，笑倒多年黑老婆。

释梵琮

释梵琮　常禅师荷衣沼

遇物合人仰祖风，弊衣遗在一池中。

秋风吹破春风补，不犯清波一线功。

释梵琮

释梵琮　朝阳穿破衲

笑看体上衣，断云欲飞走。

朝阳忽相逢，针眼已通透。

释梵琮

释梵琮　出山相赞

眼冷含霜耳带环，和头和面草斓班。

一回春至一回绿，老子何曾解出山。

释梵琮

释梵琮　出山相赞

上无片瓦下无锥，一个穷身只自知。

从此入流随所住，手中携个活鱼儿。

释梵琮

释梵琮　达磨赞

因贩私盐，无端过界。

撞著梁王，不勘自败，

狼藉官场，遭人笑怪。

匾檐脱却两头，至今全无买卖。

释梵琮

释梵琮　对月了残经

待月了残经，文义何曾有。

分付与痴儿，黄叶卷在手。

释梵琮

释梵琮　访香山松源和尚

率庵自笑风流甚，醉后何须苦恋杯。

十字路头荒草店，引他来往两三回。

释梵琮

释梵琮　访育王东堂空叟和尚夜话

病馀相对两枯椿，霜发毵毵映暖窗。

纵有丹青描不得，到头六六不成双。

释梵琮

释梵琮　访育王东堂空叟和尚夜话

因说多年破草鞋，祖翁插脚强安排。

从兹狼藉浑无底，次第提持转见乖。

释梵琮

释梵琮　观流水观音赞

一片寒泉劈面来，断崖巑处滑如苔。

举头只麽随流水，大士何曾眼豁开。

释梵琮

释梵琮　寒山拾得赞

寒拾相逢便拍肩，双收双放笑掀天。

古今一片闲田地，露出寻常茗萬边。

释梵琮

释梵琮　偈颂九十三首

直进直出，直行直用。

瞥转玄关，百发百中。

释梵琮

释梵琮　偈颂九十三首

指地指天，草贼大败。

入草求人，聊展三拜。

释梵琮

释梵琮　偈颂九十三首

据此丈室，无可不可。

要行即行，要坐便坐。

漆桶相挨，一时打破。

三脚虾蟆透九垓，笑倒嵩山破灶堕。

释梵琮

释梵琮　偈颂九十三首

一两三四五，六七八九十。

坐断顶{左宁右页}头，千圣望不及。

释梵琮

释梵琮　偈颂九十三首

湖上一片云，明月为知己。

却被清风吹，吹入深山里。

释梵琮

释梵琮　偈颂九十三首

打破虚空无缝，衲僧随处受用。

却因圣制入山，云北云南做梦。

释梵琮

释梵琮　偈颂九十三首

今朝结制，事事超诣。

问讯烧香，衲僧巴鼻。

人事上下，巡堂次第。

无位真人，蓦忽喷嚏。

布袋头结，吉无不利。

释梵琮

释梵琮　偈颂九十三首

太白禅师，全无伎俩。

一锡飞来，占断千嶂。

以中心树，建立圣像。

合水和泥，根生土长。

不用换骨脱胎，不须起模打样。

一段真实身心，脑后圆光万丈。

释梵琮

释梵琮　偈颂九十三首

老观当场阐大机，逢人赤手为提持。

若能直下知端的，佛海波澜无尽时。

释梵琮

释梵琮　偈颂九十三首

东山水上行，乾元利贞亨。

誵讹一个字，才子竞头争。

释梵琮

释梵琮　偈颂九十三首

今朝正当端午节，衲僧倒用真妙诀。

转圣作凡，点金成铁。

却把山茶，以替竹叶。

角黍满盘，菖蒲细切。

虽然俗气未除，也要大家暖热。

百草头边，艾人懽悦。

千峰影里笑不休，野猿时把藤萝拽。

释梵琮

释梵琮　偈颂九十三首

禁足不定足，居中不住中。

去来无羐碍，踢踏活虚空。

射杀南山虎，翻身控角弓。

上无攀仰，下绝己躬。

释梵琮

释梵琮　偈颂九十三首

孤迥迥一尘不立，清寥寥目断千峰。

白云片片，流水重重。

蓦忽和盘掇转，却要唤西作东。

生铁团上，迸开罅缝。

枯河道里，露出鱼踪。

不是妙用，亦非神通。

大家无别事，平等主人翁。

咄，老来双耳聋。

释梵琮

释梵琮　偈颂九十三首

赵州南，石桥北，

观音院里有弥勒。祖师遗下一只履，

直至而今觅不得。赵州老子，

信手栽荆棘，当门种蒺蔾。

四方人不到，徒自暗攒眉。

释梵琮

释梵琮　偈颂九十三首

世尊拈花，迦叶破颜。

只因学步，失却邯郸。

斫却庭前树，放出云外山。

行人才眨眼，身在画图间。

鸟飞不到处，今古绝跻攀。

洞天人去后，谁解倚栏干。

释梵琮

释梵琮　偈颂九十三首

打鼓槌锣竞上竿，几人平地足心酸。

七峰有个安身法，袖手无言冷处看。

看即易，上即难。

搭索上横身，刹竿上斗走。

蓦忽转身，打个筋斗。

佛祖当场，各出标手。

微笑因拈华，一时成漏逗。

洞山麻三斤，云门乾屎橛。

德山入门棒，临济入门喝，

阳焰何曾止得渴。衲僧别有条章，

今日对众分雪。珠称夜光，

剑号巨阙。

释梵琮

释梵琮　偈颂九十三首

仙居多异草，圣地绝凡踪。

秋风动鳞甲，生蛇化活龙。

释梵琮

释梵琮　偈颂九十三首

安居九十日，闲中滋味长。

幸好一盘饭，何用糁椒姜。

升堂重举话，雪上更加霜。

释梵琮

释梵琮　偈颂九十三首

分冬时节，一物不违。

大家出手，各各提持。

白糍片片打硬，山果大小随宜。

衲僧家，牙如剑树，

口似龙池。入齿下咬著，

吞吐唾雾霏霏。蓦忽撞著栗棘，

直得暗里攒眉。颺在粪扫堆上，

千圣从来不知。洞山掇转处，

丧却目前机。

释梵琮

释梵琮　偈颂九十三首

强言一物扬家丑，引得傍观入座来。

笑里和盘轻掇转，七峰岌页舞三台。

释梵琮

释梵琮　偈颂九十三首

晴明冬至，吉无不利。

坐卧经行，焚香扫地。

祖师眼睛，衲僧巴鼻。

八节四时，各安本位。

拂子点头，懽懽喜喜。

洞天优游，欣逢节序。

君子道长，小人回避。

时添一线长，光阴不虚弃。

把定乾坤，据何道理。

磉下藏黄金，丰城埋剑气。

释梵琮

释梵琮　偈颂九十三首

因睹明星悟道，未免全身入草。

带累后代儿孙，却把白衣染貌。

七峰当日见他，劈面一拳打倒。

释梵琮

释梵琮　偈颂九十三首

七峰无可分岁，抖擞多年活计。

拂子摆尾摇头，解作狮子游戏。

等闲哮吼一声，直得惊天动地。

东村老彻夜烧钱，地炉神不敢瞌睡。

释梵琮

释梵琮　偈颂九十三首

岁除无物可相延，四壁深围满屋烟。

几度拨开还自问，柴头尽处是新年。

释梵琮

释梵琮　偈颂九十三首

元正启祚，万物咸新。

不劳拟议，觌体全真。

到此更须进步，却来拂子头上翻身。

释梵琮

释梵琮　偈颂九十三首

月不过五，今日亲到。

知时识节，随宜爱道。

不说向上宗乘，不抛东山暗号。

露柱与灯笼，撞著呵呵笑，

韩信放铁鹞。

释梵琮

释梵琮　偈颂九十三首

百丈野狐，石女无夫。

一回泪下，沧海乾枯。

释梵琮

释梵琮　偈颂九十三首

三通鼓罢，长老升堂。

两班问信，侍者烧香。

未曾启口，各各举扬。

道从信入，信能主张。

以长就短，以短从长。

有客云外至，设供饱枯肠。

恢恢有馀刃，别有好商量。

暗中信手才拈得，赢得呵呵笑一场。

释梵琮

释梵琮　偈颂九十三首

钟声披起郁多罗，信手拈来不在多。

堪笑当年明上座，狼忙驰逐太奔波。

释梵琮

释梵琮　偈颂九十三首

袈裟拈得喜轻便，一片闲云拥半肩。

莫怪逢人频抖擞，借婆裙子拜婆年。

释梵琮

释梵琮　偈颂九十三首

上方一夜开香积，天晓堂中吃雪团。

信手拈来当面掷，不知谁识为人寒。

释梵琮

释梵琮　偈颂九十三首

春雪消，春水足。

春风吹起洞天云，落梅点破苍苔绿。

言发非声，色前不物。

耗电量头露眼睛，虚空里揣出骨。

林间衲子乐无为，晓来唱个太平曲。

新岁相逢伏惟万福。

释梵琮

释梵琮　偈颂九十三首

今朝二月二十五，等闲触发千钧弩。

一箭中红心，大地无寸土。

四围上下绝遮栏，露出太白庵中主。

去岁因丧本师归，未免声声叫冤苦。

苦中乐，乐中苦。

喝退慈明旧日婆，移凶就吉改坟墓。

南溪流水青如螺，深居落花红似雨。

先师面目俨然存，分付老坚坚收取。

释梵琮

释梵琮　偈颂九十三首

了知生死本来同，无数深红间浅红。

堪笑衲僧无用处，尽将衣钵付春风。

劳生正昏睡，侵晓已先行。

到家一著子，日出事还生。

释梵琮

释梵琮　偈颂九十三首

今朝四月初十，衲僧独行特立。

等闲瞥转玄关，捏碎虚空出汁。

电光裡{左足右孛}跳，微尘裡出没。

巑峻崖前百步阶，一级自然高一级。

脚头脚尾不争多，千里乌骓追不及。

释梵琮

释梵琮　偈颂九十三首

夜来无一事，天晓报上堂。

幸好一盘饭，何用糁椒姜。

释梵琮

释梵琮　偈颂九十三首

三世请佛不知有，颠狂普化翻筋斗。

狸奴白牯却知有，寒拾相逢开笑口。

野干鸣，师子吼。

八两斗斤，十升一斗。

不从他觅，须还自有。

犬不择家贫，子不嫌母丑。

释梵琮

释梵琮　偈颂九十三首

赵州庭柏，说向禅客。

物是实价，钱须足陌。

释梵琮

释梵琮　偈颂九十三首

佛如展手，道似握拳。

全提正令，无党无偏。

蟭螟眼里放夜市，大虫舌上打秋千。

释梵琮

释梵琮　偈颂九十三首

十五日已前是结，十五日已后是解。

结也著，解也著，

开眼合眼，伸脚缩脚。

佛祖老婆，应病与药。

而今正体全安，药病一时扫却。

赤条条，空索索，

月下风前啸一声，惊起松梢千岁鹤。

错错，风吹殿欠摇铃铎。

释梵琮

释梵琮　偈颂九十三首

一切即一，一即一切。

者也之乎，鸡豚狗彘。

蓦忽擘破面皮，喝退德山临济。

黄檗施财，甘贽密契。

财法二施，等无差别。

指鹿为马，唤龟作鳖。

说时点，点时说。

要作破家儿孙，宜把祖灯吹灭。

上下三指，彼此七马，

如何分雪。休分雪，

檐□细雨何曾歇。

释梵琮

释梵琮　偈颂九十三首

今朝当八月旦，衲僧眼亲手辨。

放出金刚前，射落天边雁。

蒸不熟，煮不烂。

捏不聚，拨不散。

解空不解深藏，惹得空中赞叹。

休赞叹，换却天下眼睛，

只消一个木梙。

释梵琮

释梵琮　偈颂九十三首

求道如求雨，乾枯日夜愁。

忽然风雨至，万壑尽争流。

直得天下万物沾润，三井龙王出头。

云南如劈箭，云北似倾湫。

激石怒雷吼，翻空雪浪浮。

忽然风雨息，平地一时休。

衲僧家，骑个水牯牛。

多快活页纸，百无忧。

健即行，困即歇。

布袋头，亲解结。

钉打钉，铁打铁。

寒道寒，热道热。

此是诸佛心宗，亦名单提妙诀。

七峰峰顶滑如苔，寒山拾得相拖拽。

释梵琮

释梵琮　偈颂九十三首

普天迎瑞气，遍界庆生辰。

水有朝宗意，葵倾向日心。

衲僧随日转，林下仰天庭。

释梵琮

释梵琮　偈颂九十三首

白云无定，明月有期。

欲出未出，似归不归。

秋山呈锦绣，红叶满林飞。

瞥不瞥，知不知。

镜里无尘闲处照，柴头有火暗中吹。

释梵琮

释梵琮　偈颂九十三首

九月尽，十月初。

山下开田，山上开炉。

开田要博饭吃，开炉暖热身躯。

释梵琮

释梵琮　偈颂九十三首

片纸展信旗，舒卷通消息。

其中一个字，今古无人识。

释梵琮

释梵琮　偈颂九十三首

炳然字义，文彩希奇。

夫子不识，达磨不知。

同风千里，笑展双眉。

八十翁翁入场屋，真个不是小儿嬉。

释梵琮

释梵琮　偈颂九十三首

灭门刺史，破家县令。

一句全提，头正尾正。

塞却耳根，谛听谛听。

释梵琮

释梵琮　偈颂九十三首

赤手为提纲，豁开善法堂。

灯笼开口笑，露柱放毫光。

去即印住，住即印破。

不去不住，玄关金锁。

放开一线，无可不可。

五老暗点头，东湖轻抹过。

唱个月弯弯，调古无人和。

释梵琮

释梵琮　偈颂九十三首

当门有路，冲开碧落。

转少移身，将错就错。

一槌打碎赵州关，空里磨盘生八角。

释梵琮

释梵琮　偈颂九十三首

方丈门中，了无罅缝。

维摩文殊，相逢鼓笼。

昨夜三更，打失鼻孔。

谱请诸人，各摸索著。

释梵琮

释梵琮　偈颂九十三首

据此座者，说无味话。

上下三指，彼此七马。

释梵琮

释梵琮　偈颂九十三首

根从江西来，还向江西爇一笑掀天只自知，

天上拈来成漏泄。

释梵琮

释梵琮　偈颂九十三首

旧店重开，全无买卖。

拟欲近前，知君纳败。

释梵琮

释梵琮　偈颂九十三首

不离家舍，常在途中。

途中家舍，触处相逢。

人从明州来，却入庐山去。

云间逢五老，因问途中事。

难难，狂风吹入拆船湾。

易易，扬澜左蠡平如砥。

也不难，也不易，

仰面看天，低头取气。

释梵琮

释梵琮　偈颂九十三首

豁开万仞崖，劈面通消息。

一条白练飞，界破青山色。

不搽红粉色，不挂绿罗衣。

一般闲态度，淡墨画蛾眉。

释梵琮

释梵琮　偈颂九十三首

忻逢四老，头白如新。

喙长百尺，鼻重千年。

眼随青嶂合，眉带野花颦。

迎来送去，以表殷勤。

为何如此，远亲不如近雘。

释梵琮

释梵琮　偈颂九十三首

学道先须有指归，闻声见色不思议。

九旬黑白分明处，如似盘中一片棋。

纵横十字，一著当机。

有眼则活，无眼则输。

烂柯山上，空自踌躇。

正好和盘翻却，直教脱尽规模。

解不可得，结亦无拘。

髑髅识尽，江海乾枯。

憍梵波提吐舌，西天胡子无须。

色里胶青只些子，王维妙手亦难图。

释梵琮

释梵琮　偈颂九十三首

山丛林与入丛林，一句当机绝古今。

不涉流清到底，九江江水未为深。

释梵琮

释梵琮　偈颂九十三首

新罗僧问答新罗，飞骑将军意气多。

夺贼枪来骑贼马，不劳馀刃罢干戈。

释梵琮

释梵琮　偈颂九十三首

突出山前古寺基，赵州闻得便攒眉。

寥寥今古无人共，一片断云天外飞。

释梵琮

释梵琮　偈颂九十三首

今朝九月九，物物尽知有。

黄花散金钱，茱萸开口笑。

五老絮帽落风前，陶公醉石翻筋斗。

释梵琮

释梵琮　偈颂九十三首

云居九月半，月向掌中圆。

觅之亡影象，用之亡正偏。

释梵琮

释梵琮　偈颂九十三首

日日途中行，夜夜家里坐。

日日与夜夜，自然成日课。

咄，一串数珠数不过。

释梵琮

释梵琮　偈颂九十三首

开炉无可做，大家团团坐。

坐久却成劳，拨动炉中火。

火星忽迸散，内外俱照破。

一声寒雁叫长空，云中道人正高卧。

蓦忽翻身吐气来，且吃胡饼十数个。

食饱多伤心切，切忌向净地上屙。

释梵琮

释梵琮　偈颂九十三首

今朝十月半，批判是公案。

达磨不会单传，夫子不会一贯。

老聃不会无为，洞宾不会煅炼。

长老不会说禅，衲僧不会穿线。

万象光中容易度，一毫头上最难逢。

半夜玉兔怀胎，天明金鸡生卵。

养得凤凰儿，百鸟不敢看。

踏折梧桐枝，飞去天崖畔。

招手唤归来，云中得相伴。

饮啄皆自然，一切总成见。

凤凰儿，凤凰儿，

被阎老子索饭钱。如何支遣，

但对他点头三下，依实供款。

释梵琮

释梵琮　偈颂九十三首

君子道长，出生万象。

小人道消，近火先焦。

晷运推移，漏泄天机。

日南长至，吉无不利。

添一线长，别有商量。

但见皇风成一片，不知何处有封疆。

释梵琮

释梵琮　偈颂九十三首

合眼是旧岁，开眼是新年。

新旧交参处，分明在目前。

梅花香喷雪，杨柳冷含烟。

年头佛法无多子，一句单提妙不传。

红日照开银世界，春风织出锦山川。

释梵琮

释梵琮　偈颂九十三首

千峰顶上披衣坐，百草头边是道场。

喝散白云无一点，赤心片片报君王。

释梵琮

释梵琮　偈颂九十三首

新年已十日，十日在家乡。

到家一句子，哑子吃生姜。

眉毛上{左足右孛}跳，鼻孔里论量。

针小眼大，尺短寸长。

释梵琮

释梵琮　偈颂九十三首

云霞飞片片，流水自茫茫。

剪断五色线，补作春衣裳。

知有者全身披搭，不知有者且莫轻狂。

莫莫莫莫，老僧与汝安心方。

雪消春自至，事过心清凉。

释梵琮

释梵琮　偈颂九十三首

山中上元节，天上野云收。

豁开广寒殿，清光射斗牛。

姮娥与灯正，耿耿相应酬。

一点难瞒处，灯球挂树头。

笼中看走马，林下恣闲游。

吹灭旧纸撚，泼翻投子油。

暗中有路明如日，露柱相逢笑不休。

既能明似镜，何用曲如钩。

释梵琮

释梵琮　偈颂九十三首

尘起一毫，沤生全潮。

如海之深，似天之高。

明明了了，历历昭昭。

风飒飒，雨萧萧。

光路宕，赤条条。

释梵琮

释梵琮　偈颂九十三首

无生国，路不遥。

豁开功德岁，提起般若刀。

百宝光中垂雨露，五须弥顶鼓波涛。

还源无别旨，今日与明朝。

云间孙子开炉熬，林下一声婆饼焦。

释梵琮

释梵琮　偈颂九十三首

即心即佛，狗咬枯骨。

非心非佛，牛溲马浡。

不是心，不是佛，

不是物，伏惟万福。

释梵琮

释梵琮　偈颂九十三首

千说万说，只是一说，

春寒秋热。千句万句，

只是一句，小出大遇。

两段不同，收归上科。

释梵琮

释梵琮　偈颂九十三首

正月已过二月来，百草头边次第开。

昨夜东君行正令，无言桃李舞三台。

释梵琮

释梵琮　偈颂九十三首

诗中有禅，东湖湖上浪兆天，

一叶扁舟破晓烟。禅中有诗，

手把乌藤出门去，落花流水不相知。

禅与诗何所为断，送二翁出门去，

得闲唱个哩啰囄。

释梵琮

释梵琮　偈颂九十三首

也大奇，也大奇，

住个庵儿最好嬉。两个儿童忽相打，

中间一攧少人知。却愁骑马滑，

故作泛舟归。

释梵琮

释梵琮　偈颂九十三首

因参佛照师，问我本来面。

日日要下语，夜夜思量遍。

伎俩做得尽，恰好一年半。

至今三十年，又何曾梦见。

释梵琮

释梵琮　偈颂九十三首

三十馀年住率庵，庵中无物可相参。

有时南北东西去，白话闲嘈恣放憨。

释梵琮

释梵琮　偈颂九十三首

住个庵儿最孤绝，炉中火种浑如灭。

谩遣儿童采燥柴，信手拈来得一橛。

打一吹，光皎洁。通身暖，满屋热，

炎炎奔驰无门歇。夜深狼藉烧人衣，

等闲拈出安火诀。

释梵琮

释梵琮　偈颂九十三首

入山住庵时，全身在荒草。

狐狸交尾巴，屋头逐魂叫。

闻者皆寒心，见者生烦恼。

我有安心方，韩信放铁鹞。

释梵琮

释梵琮　偈颂九十三首

我有个火头，作事多伶俐。

饱饭携锄头，庵前去锄地。

寸草不留踪，善恶无忌讳。

释梵琮

释梵琮　偈颂九十三首

蹉女自惭多丑拙，看头上雪成堆。

春来思得一回嫁，却请东君为作媒。

释梵琮

释梵琮　偈颂九十三首

屋角岩花烂熳，林间春色温和。

处处儿童采蕨，纷纷幽鸟营窠。

祖意西来没消息，树头百舌语犹多。

释梵琮

释梵琮　偈颂九十三首

煨火芋头四五块，傍林茅屋两三间。

道人若欲来相访，定是忙忙赶出山。

释梵琮

释梵琮　偈颂九十三首

除夜无可分岁，炉中烧些木榾。

臭烟冲著鼻孔，面热忽然喷嚏。

残年钝闷，到此消除。

新岁佛法，从此吉利。

释梵琮

释梵琮　偈颂九十三首

今朝正月一，万事从头吉。

和气暖如春，世味甜如蜜。

日月往复来，光阴不相失。

释梵琮

释梵琮　偈颂九十三首

今朝正月半，万物尽更新。

衲僧无一物，何物当殷勤。

银烛高煇天上月，灯花开遍洞中春。

释梵琮

释梵琮　偈颂九十三首

衲僧家，达己灵。

有通变，解逢迎。

世人既已浊，不可自言清。

世人既已醉，不可自言醒。

和光同尘去，头头总见成。

岂不见昔年党太尉，无分无晓最分明。

释梵琮

释梵琮　偈颂九十三首

把定风光末上开，纷纷如雪点苍苔。

清香飘处多真实，真实中藏调鼎才。

释梵琮

释梵琮　寄灭翁禅师

老去隐如虎，难瞒在一班。

人林最容易，上树极艰难。

舌底千豩水，眉间万叠山。

年深拽不动，草种转痴顽。

释梵琮

释梵琮　寄台州瑞岩高原禅师住灵隐

水出在高原，源深到冷泉。

饮者秃却舌，嗅者鼻孔穿。

口鼻两俱丧，妙用绝正偏。

侧耳与招手，听猿同呼猿。

藤萝影里石磊磊，双涧合流波涟涟。

两来北来脚下过，欲知冷暖待驴年。

释梵琮

释梵琮　礼佛照禅师塔

忆得寻流日，重来走一遭。

跨门相见处，全不犯波涛。

释梵琮

释梵琮　礼密庵禅师塔

绵里裹刀难近傍，饭中有药出闽乡。

至今怕饮山中水，我昔曾遭衜毒伤。

释梵琮

释梵琮　率庵歌

三间茅屋堪投老，草草生涯随分好。

月池当户镜光寒。竹迳绕檐通大道。

风吹叶叶自成堆，信手拈来一茎草。

贱如泥，贵似宝，

要用便用不须讨。辽天鼻孔被渠穿，

来往行人俱绊倒。呵呵呵，

会也麽，问取前村张四歌。

释梵琮

释梵琮　罗汉菜

根尘脱落超诸有，岂与寻常种草同。

塞断衲僧三寸舌，横身钵里展神通。

释梵琮

释梵琮　明宗

古径苔生路已差，无根树上发空花。

一番花落成空果，信手拈来是苦瓜。

释梵琮

释梵琮　耐重

坐断孤危未肯休，荷担杰阁与层楼。

柦翁活计丘山重，得力全归顶{左宁右页}头。

释梵琮

释梵琮　庞居士赞

得便宜是落便宜，倾尽家珍卖笊篱。

男女聚头无结果，这般翁子大无知。

释梵琮

释梵琮　三教图赞

六耳不同谋，相看已漏泄。

都来只三人，证龟却成鳖。

者也之乎，无为寂灭。

养家一般，道路千别。

别不别，掉棒打落天边月。

释梵琮

释梵琮　山居

老来归隐故山深，独抱无弦绝赏音。

静对凉风弹一曲，乱蝉声合奏青林。

释梵琮

释梵琮　山居

居山活计随时用，触事都从旧路行。

只把手头些子力，拨开火种自烧铛。

释梵琮

释梵琮　送米上佛照禅师

捻不成团拨不开，一槌直下绝纖埃。

从兹几度经节后，尽向箕前跳出来。

释梵琮

释梵琮　送浙翁禅师住经山

古路滑如苔，衲僧忘故步。

人从天台来，却住径山去。

家丑向外扬，生铁被虫蠹。

一陈落华风，吹作送行句。

释梵琮

释梵琮　颂古三十一首

谩将淡墨画垂杨，袅袅腰枝百尺长。

寄语行人不须看，一回看著断人肠。

释梵琮

释梵琮　颂古三十一首

旧鞋线断口头开，床下埋藏满面埃。

信手拈来著得著，人前拖去又拖来。

释梵琮

释梵琮　颂古三十一首

一日高名及第归，野花啼鸟尽迎随。

孃生面目浑如旧，只有青衫异昔时。

释梵琮

释梵琮　颂古三十一首

淡红浓绿暗纷纷，是处人家开竹门。

堪叹往来游玩者，不知身已过花村。

释梵琮

释梵琮　颂古三十一首

急水滩头把钓竿，洪波汹涌暮江寒。

锦鳞也解随钩上，一吸沧溟彻底乾。

释梵琮

释梵琮　颂古三十一首

临风索笑傲冰霜，吐露春光漏泄香。

两岸断桥人不渡，一川疏影横斜阳。

释梵琮

释梵琮　颂古三十一首

一回见面不相瞒，便把当台古镜看。

暗里照君还照我，清光一片逼人寒。

释梵琮

释梵琮　颂古三十一首

乞儿无缕又无褴，馊饭残羹勿处檐。

拈起多年破蓆袋，人前更不惧羞惭。

释梵琮

释梵琮　颂古三十一首

水牯牛儿也可夸，鼻绳拽断卧烟霞。

蓦然痒处轻抓著，便向人前露尾巴。

释梵琮

释梵琮　颂古三十一首

怪雨狂风势欲倾，阴垂六合见云腾。

一条瀑布岩前落，界破青山千万层。

释梵琮

释梵琮　颂古三十一首

臭口才开露贼身，看看平地惹埃尘。

傍观不解深藏舌，也作黏牙缀齿人。

释梵琮

释梵琮　颂古三十一首

撒出骊珠光炯炯，劈开美玉洞无痕。

几回贱卖无人买，堪笑乞儿孤此恩。

释梵琮

释梵琮　颂古三十一首

草里伤人血溅流，等闲解著毒蛇头。

炎炎恶风冲天上，赫日光中结蜃楼。

释梵琮

释梵琮　颂古三十一首

倾山红炉铁弹圆，轻轻拨著骨毛寒。

红光直透青霄外，塞壑填沟无处安。

释梵琮

释梵琮　颂古三十一首

跃出南山鳖鼻蛇，引他闲汉竞随邪。

万人丛里交肩过，唯是亲儿识得爷。

释梵琮

释梵琮　颂古三十一首

闹里轻轻飏碌砖，衲僧鼻也一时穿。

掀天笑罢归来矣，打著南边动北边。

释梵琮

释梵琮　颂古三十一首

家常茶饭不多般，遇客延留礼数宽。

若是上方曾饱者，和盘呈献不能餐。

释梵琮

释梵琮　颂古三十一首

少年宕子爱雕青，文彩肌肤相映明。

闹里只图遮俗眼，强将赤体以为荣。

释梵琮

释梵琮　颂古三十一首

一片油丝水面浮，随波摇动逐波流。

等闲抛在江湖里，绾著金鳞未肯休。

释梵琮

释梵琮　颂古三十一首

拏得大家些子本，门前铺席恣开张。

到头滞货同行市，价数高低两不争。

释梵琮

释梵琮　颂古三十一首

举目寥寥绝点新，老来无处可安身。

曾经几度雪霜苦，话著杨花愁杀人。

释梵琮

释梵琮　颂古三十一首

逆水张帆过海门，漫天烟雾暗昏昏。

举头便见扶桑国，休把南针定晓分。

释梵琮

释梵琮　颂古三十一首

柳色重重翠作堆，豁开三径不纡回。

门前是旧时底，付与渊明归去来。

释梵琮

释梵琮　颂古三十一首

柴头火种歨然红，荒草堆中遇疾风。

眼底蟭螟勿栖泊，撒开猛焰恣烧空。

释梵琮

释梵琮　颂古三十一首

婆子孤穷要嫁人，赵州闻得便相亲。

归来只说恩情话，堪笑无端惹客尘。

释梵琮

释梵琮　颂古三十一首

髑髅遍野难遮掩，碍寒行人转见垂。

从此一面看验后，也须拙地为深埋。

释梵琮

释梵琮　颂古三十一首

灵云一见更无疑，未彻明明说向谁。

榼{左木右上夭下韭}堆头添粪埽，顺风吹了逆风吹。

释梵琮

释梵琮　颂古三十一首

桃花开了杏花开，陈陈香风扑鼻来。

零落尽随流水去，更无一片点苍苔。

释梵琮

释梵琮　颂古三十一首

烧纸无端引崇来，看看家鬼返为灾。

青天白日弄门户，背手掩来顺手开。

释梵琮

释梵琮　颂古三十一首

荒村无物当风流，不解梳妆不识羞。

草里有花随手攫，等闲插在野人头。

释梵琮

释梵琮　颂古三十一首

天雄附子出绵州，价数高低一等酬。

治病杀人随所用，到头难觅个踪由。

释梵琮

释梵琮　颂古四首

德山托钵话，低头得人怕。

三家村里人，醉后胡厮骂。

释梵琮

释梵琮　颂古四首

傍庵来往路相通，步步相随蹑去踪。

山远年深人不到，一溪流水质长松。

释梵琮

释梵琮　颂古四首

东山水上行，乾元利贞亨。

譫讹一个字，才子竞头争。

释梵琮

释梵琮　颂古四首

钟声披起郁多罗，信手拈来不在多。

堪笑当年明上座，狼忙驰逐太奔波。

释梵琮

释梵琮　维摩赞

手提拂子坐胡床，眼似流星鬓似霜。

开不二门长示疾，却将好肉剜成疮。

释梵琮

释梵琮　虾子赞

斗里跳出，手中捏定。

不入水泥，丧却性命。

释梵琮

释梵琮　谢无用和尚惠鞋

信手裁成任短长，密通一线透中央。

看来只是旧时底，著了何妨到处行。

释梵琮

释梵琮　岩头禅师甘贽居士赞

安居俗舍太无稽，黑白分明类不齐。

谩向人前露针线，赚他女子与夫妻。

释梵琮

释梵琮　因学者问生死到来如何抵当答以四偈

生死到来何抵当，石人头上忽生疮。

这些痒处才挠著，便向人前孟八郎。

释梵琮

释梵琮　因学者问生死到来如何抵当答以四偈

生死到来何抵当，乞儿相见便倾囊。

寥寥四顾浑无有，堪笑一身没处藏。

释梵琮

释梵琮　因学者问生死到来如何抵当答以四偈

生死到来何抵当，萧然归去路堂堂。

到家句子聊相寄，写入碧天鸿雁行。

释梵琮

释梵琮　因学者问生死到来如何抵当答以四偈

生死到来何抵当，月明静夜共商量。

荷华荷叶通消息，一陈风来一陈香。

释梵琮

释梵琮　迎善财归南楼

古寺闲房共掩扉，相逢彼此罢参归。

时难只得同香火，莫信闲人说是非。

释梵琮

释梵琮　拄杖歌

拄杖子，最超绝。

到头到尾黑鳞皴，凛凛风生坚似铁。

同我行，共我歇。

恣纵横，任拖拽。

搅动碧潭龙，打落天边月。

有时拄到千峰顶，千峰万峰俱迸裂。

有时攛入荒草中，潜藏影迹难别辊。

芭蕉有屈无人雪，大随提起重漏泄。

而今老大懒扶持，信手拗来成两橛。

释梵琮

释梵琮　祖图赞

点污人间闲纸墨，只因五叶一花开。

看他次第传芳去，总是邯郸学步来。

释梵卿

释梵卿　偈

春已暮，落花纷纷下红雨。

南北行人归不归，千林万林鸣杜宇。

我无受奖兮何处归，十方刹土奚相依。

老夫有个真消息，昨夜三更月在池。

释梵卿

释梵卿　临终偈

五阴山头乘骏马，一鞭策起疾如飞。

临行莫问栖真处，南北东西随处归。

释梵思

释梵思　偈

趯翻先死海，踏倒涅槃岸。

世上无活人，黄泉无死汉。

释梵思

释梵思　颂古九首

春有百花秋有月，夏有凉风冬有雪。

若无闲事在心头，便是人间好时节。

释梵思

释梵思　颂古九首

唤应寻常谁不晓，及乎按剑总茫然。

分明好个神仙诀，父子从来不许传。

释梵思

释梵思　颂古九首

一喝非唯三日聋，龙威虎势也潜踪。

从前汗马无人识，只要重论盖代功。

释梵思

释梵思　颂古九首

黄鹤楼前鹦鹉洲，夕阳西去水东流。

要知诸佛居何处，风叶萧萧月满楼。

释梵思

释梵思　颂古九首

摘杨花，摘杨花，

打鼓弄琵琶。昨日栽笳子，

今日种冬瓜。

释梵思

释梵思　颂古九首

婆子几年寻剑客，赵州勘破有譫讹。

解使不由来富贵，风流何在著衣多。

释梵思

释梵思　颂古九首

杈下要分生死路，霍山直拔透重关。

虽然赚我三千里，瞎却众生眼万千。

释梵思

释梵思　颂古九首

春雪满空来，触处是花开。

不知园里树，那个是真梅。

释梵思

释梵思　颂古九首

腊月二十五，云门一曲新。

一回闻举著，笑杀洛阳人。

释梵言

释梵言　偈三首

吾心似秋月，碧潭清皓洁。

无物堪比伦，教我如何说。

释梵言

释梵言　偈三首

一生二，二生三，

遏捺不住，廓周沙界。

德灵直上妙峰，善财却入楼阁。

新妇骑驴阿家牵，山青水绿。

桃华红，李华白，

一尘一佛土，一叶一释迦。

释梵言

释梵言　偈三首

腊月二十日，一年将欲尽，

万里未归人。门前残雪日轮消，

室内红尘遣谁扫。

释梵言

释梵言　示昙清侍者牧牛歌

侬家牧个白牛，年来可纵可收。

不用鼻头絭索，任渠放荡林丘。

风清月莹，踪迹难俦。

香严鞭杖，石巩放绳头，

跨入白云深处游，直得通身无影象，

时吹木笛有来由。小牛儿，

莫容易，浅草平田且随意。

勿令逐队上高坡，筋力未能登险巇。

傍水依山养，令头角完备。

叱，岂不见狸奴白牯解作师子游戏。

释梵言

释梵言　送务绅禅者分卫歌

豁灵明，开正首，

脱却多年肮臭破布袄。顶门一劄，

眼晴便定动，如今识得无能老天。

真智现，非作造，

卷衲携筇下云峤。直去庐陵化有缘，

万户千门须遍到。禾山鼓，

清平调，俯仰顺从心一照。

那边若遇本色人，点著皆知妙不妙。

子莫学，石头老，

书信不通行太早。得个清源鈯斧儿，

南台石上锄荒草。

释梵言

释梵言　颂古九首　百丈再参马祖

风云会合又相期，觌面难明第一机。

霹雳一声天地迥，西河师子却生儿。

释梵言

释梵言　颂古九首　柏树

庭前柏树子，不是祖师心。

莫执一时见，便忘千古音。

释梵言

释梵言　颂古九首　灵云桃华

春风二月半，桃华红烂漫。

灵云到处逢，衲僧著眼看。

看，看，

短棹孤舟，谁居彼岸。

释梵言

释梵言　颂古九首　仰山推枕子

田中插锹，床上推枕。

千手千眼，不审不审。

释梵言

释梵言　颂古九首　有句无句

仰之弥高，鑽之弥固。

昭昭明明，如藤倚树。

大笑呵呵跨痀　牛，碧云缭绕无寻处。

释梵言

释梵言　颂古九首　云门放洞山三顿棒二首

汗马功劳要立身，将军一等扫边尘。

全身只待英雄士，不遇英雄愁杀人。

释梵言

释梵言　颂古九首　云门放洞山三顿棒二首

查渡湖南涉路歧，云门不惜两茎眉。

万古碧潭空界月，再三捞摝始应知。

释梵言

释梵言　颂古九首　斩猫

当日临崖看浒眼，至今观水忆南泉。

赵州头戴草鞋去，渔翁腰带好牵船。

释梵言

释梵言　颂古九首　赵州衫

赵州老，对面人难晓。

一归何处，青州布袄。

释梵言

释梵言　张提举到山有作

清世朝贤难会面，岩堂语道霜风扇。

借问何时出帝乡，笑云西蜀乌头贱。

阿呵阿，谁人荐裴相，

当年典豫章，不惜眉毛又相见。

释方会

释方会　偈

云盖是事不如，说禅似吞栗薄。

若向此处会得，佛法天地悬殊。

释方会

释方会　偈

释迦老子著跌，偷笑云盖乱说。

虽然世界坦平，也是将勤补拙。

释方会

释方会　偈

雪，雪，处处光辉明皎洁。

黄河冻锁绝纖流，赫日光中须迸裂，

那吒顶上吃蒺藜，金刚脚下流出血。

释方会

释方会　偈

薄福住杨歧，年来气力衰。

寒风凋败叶，犹喜故人归。

囉囉哩，拈上死柴头，

且向无烟火。

释方会

释方会　偈

杨歧乍住屋壁疏，满床尽布雪真珠。

缩却项，暗嗟吁。翻忆古人树下居。

释方会

释方会　偈

踏著秤锤硬似铁，痖子得梦向谁说。

须弥顶上浪滔天，大洋海里遭火爇。

释方会

释方会　偈

杨歧无旨的，种田博饭吃。

说梦老瞿昙，何处觅踪迹。

释方会

释方会　偈二首

杨歧一要，千圣同妙。

布施大众，果然失照。

释方会

释方会　偈二首

杨歧一句，急著眼觑。

长连床上，拈匙把箸。

释方会

释方会　句

渔翁未掷钓，跃鳞冲浪来。

释方会

释方会　句

剑为不平离实匣，药因救病出金瓶。

释高

释高　偈

象王行，师子住，赤脚崑崙眉卓竖。

寒山拾得笑呵呵，指点门前老松树。

释谷泉

释谷泉　偈

今朝甚好雪，纷纷如秋月。

文殊不出头。普贤呈丑拙。

释谷泉

释谷泉　偈

今朝六月六，谷泉被气{上祝下土}。

不是上天堂，便是入地狱

释谷泉

释谷泉　省慈明禅师还而作偈

相别而今又斗年，不知谁共对谈禅。

一般秀色湘山里，汝自匡徒我自眠。

释谷泉

释谷泉　书壁

余此芭蕉庵，幽居堆云处。

般般异境未暇数，且看矮松三四树。

寒来烧枯杉，饥食大紫芋。

而今抛之去，不知谁来住。

释谷泉

释谷泉　有诣常宁拜舍利塔者以偈赠之

诸禅结伴游玉塔，灵踪胜境将心劄。

归来举似春如何，何似狂僧无缝塔。

无缝塔，最难邈，

岂同白玉受人踏。五湖四海尽云奔，

踏破几多鞋与靸。无缝塔，

甚匼匝，若遇同人方始答。

忽然展手借样看，便与拦腮鼓一搭。

释谷泉

释谷泉　赠古调奴

我有山童名古调，不育经，

不礼祖。解搬榾柮秗冬寒，

随分衣裳破不补。会栽蔬，

能种芋，千山万山去无懼。

释光祚

释光祚　偈

东家李四婆，西家来乞火。

门外立少时，嗔他停滞我。

恶发走归家，虚心屋里坐。

可怜群小儿，终日受饥饿。

有眼不点晴，空锁髑髅破。

释广灯

释广灯　偈

休休休，徒悠悠。

钓竿长在手，鱼冷不吞钩。

释广灯

释广灯　临终偈

南北无寸影，东西绝四邻。

一息故乡信，晓风吹宿云。

释广勤

释广勤　句

笔端造化如东君，著物不简亦不繁。

释广原

释广原　答僧问佛法大意作偈

刹刹现形仪，尘尘具觉知。

性源常鼓浪，不悟未曾移。

释果憃

释果憃　颂

南泉提起下刀诛，六臂修罗救得无。

设使两堂俱道得，也应流血满街衢。

释海印

释海印　偈

道本无为，法非延促。

一念万上，千古在目。

月白风恬，山青水绿。

法法现前，头头具足。

祖意教意，非直非曲。

要识文庐陵米价，会取山前麦熟。

释洪海

释洪海　别诸禅众

万瓦禅林耸翠螺，四围山色玉新磨。

恍疑别换胸怀子，霁月光风觉转多。

释洪寿

释洪寿　闻堕薪有省作偈

扑落非他物，纵横不是尘。

山河及大地，全露法王身。

释洪英

释洪英　偈二首

阿家尝醋三赤喙，新妇洗面摸著鼻。

道吾答话得腰裩，玄沙开书是白纸。

释洪英

释洪英　偈二首

万锻炉中铁蒺藜，直须高价莫饶伊。

横来竖去呵呵笑，一任旁人鼓是非。

释洪英

释洪英　偈三首

青山重叠叠，绿水响潺潺。

未到悬崖处，抬头子细看。

释洪英

释洪英　偈三首

宝峰高士罕曾至，岩前雪压枯松倒。

岭前岭后野猿啼，一条古路清风扫。

释洪英

释洪英　偈三首

石门{左山右戲}巑铁关牢，举目重重万仞高。

无角铁牛冲得破，毗卢海内作波涛。

释洪英

释洪英　句

一句不遑无著问，迄今犹作野盘僧。

释洪英

释洪英　句

喜得狼烟息，弓弰壁上悬。

释洪英

释洪英　句

天际雪埋千尺石，洞门冻折数株松。

释洪英

释洪英　句

不到乌江畔，知君未肯休。

释怀敞

释怀敞　与荣西

不露锋芒意已彰，扬眉早堕识情乡。

著衣吃饭自成现，打瓦鑽龟空着忙。

若信师姑元女子，无疑日本即南唐。

一天月色澄江上，底意分明不覆藏。

释怀古

释怀古　灞陵秋居酬友人见寄

灞陵秋负期，独客自怀悲。

远水去无极，离人来几时，

暝烟沈古道，寒日堕乔枝。

寄信遥天外，殷勤说白髭。

释怀古

释怀古　草

漠漠更离离，间吟笑复悲。

六朝争战处，千载寂寥时。

阵阔围空垒，丛疏露断碑。

不堪残照外，牧笛隔烟吹。

释怀古

释怀古　句

雾开离草迥，风逆到花迟。

释怀古

释怀古　烂柯山二首

仙家轻岁月，浮世重光阴。

白发有先后，青山无古今。

局终柯已烂，尘散海忧海。

若觅长生路，烟霞无处寻。

释怀古

释怀古　烂柯山二首

王质烂柯事，传闻不在疑。

百年容易客，一局等间棋。

此著有谁见，无言祇自知。

石桥南畔路，依旧日斜晖。

释怀古

释怀古　寺居寄简长

雪苑东山寺，山深少往还。

红尘无梦想，白日自安间。

杖履苔花上，香灯树影间。

何须更飞锡，归隐沃洲山。

释怀古

释怀古　送田锡下第归宁

念别孤亲久，无成万里归。

算程芳草尽，去国故人稀。

栈阁浮空险，刀州入望微。

前期有公薦，莫愧老莱衣。

释怀古

释怀古　闻蛩

幽虫侵暮急，断续苦相亲。

夜魄沈荒垒，寒声出壤邻。

霜清空思切，秋永几愁新。

徒感流年鬓，茎茎暗结银。

释怀古

释怀古　原居早秋

秋生深径里，老病眼慵开。

户外行人绝，林间朔吹回，

乱蛩鸣古堑，残日照荒台。

唯有他山约，相亲入望来。

释怀古

释怀古　赠万年胡主簿

廉可继悬鱼，官清术有馀。

民田侵废苑，公署似间居。

草长通囹圄，花飞落簿书。

见君松操直，经考只如初。

释怀悟

释怀悟　庐山白莲社

晋室陵迟帝纪侵，群英晦迹匡山阴。

楼烦大士麾斋尾，十七高贤争扣几。

释怀悟

释怀悟　庐山白莲社

才高孰谓文中龙，返使伊人思谢公。

烟飞露滴玉池空，雪莲蘸影摇秋风。

释怀贤

释怀贤　园通白衣阁

白衣阁外绕珠栏，人在琉璃菡萏间。

谁把此花为刻漏，修行不放一时间。

释怀祥

释怀祥　偈

南山高，北出低，日出东方夜落西。

白牛上树觅不得，鸟鸡入水大家知。

释怀志

释怀志　答惠洪问住山

万机俱罢付疾憨，踪迹常容野鹿参。

不脱麻衣拳作枕，几生梦在绿萝庵。

释怀志

释怀志　答惠洪问住山

山中住，独掩柴门无别趣，

三个柴头品字煨，不用援毫文彩露。

释辉

释辉　古藤

翠盖阴森高隐鹤，修条屈曲暗藏蛇。

闲来兀坐莓苔石，时见山禽扑落花。

释辉

释辉　句

丁宁童子休教扫，留取窗前当雪看。

释辉

释辉　梅花

我见庭梅六十春，当时初见已轮囷。

人老只道梅花老，不道梅花老笑人。

释辉

释辉　木芙蓉

霜深才吐艳，日暮更饶红。

掩映残荷浦，冯夷败菊业。

释辉

释辉　润州

北固楼前一笛风，断云飞出建章宫。

江南二月多芳草，春在蒙蒙细雨中。

释辉

释辉　题洞灵观

古观多松桧，幽期近暮秋。

坐看新月上，间见断云愁。

野思同花鸟，乡情隔岛洲。

轻寒披鹤氅，隐几自搔头。

释晦机

释晦机　滕王阁

槛外长江去不回，槛前杨柳后人栽。

当时唯有西山在，曾见滕王歌舞来。

释晦山

释晦山　曹山寺

千年荷玉紫云蟠，偶翳浮尘影欲寒。

不是老人重着力，雨花洞口棘漫漫。

释惠崇

释惠崇　池上鹭分赋得明字

雨绝方塘溢，迟徊不复惊。

曝翎沙日暖，引步岛风清。

照水千寻迥，栖烟一点明。

主人池上凤，见尔忆蓬瀛。

释惠崇

释惠崇　访杨云卿淮上别墅

地近得频到，相携向野亭。

河分冈势断，春入烧痕青。

望久人收钓，吟馀鹤振翎。

不愁归路晚，明月上前汀。

释惠崇

释惠崇　古塞曲

边烽久不息，戍鼓何鼟鼟。

五月无青草，滂沱流断冰。

胡儿昧形胜，汉骑恣凭陵。

出号朔风起，受降沙垒崩。

楼烦已纳款，天意口威稜。

归佩封侯印，喧然世所称。

释惠崇

释惠崇　句

久别年颜改，相逢夜话长。

释惠崇

释惠崇　句

河来天上阔，云度月边轻。

释惠崇

释惠崇　句

鹤传沧海信，僧和白云诗。

释惠崇

释惠崇　句

鹤惊金刹露，龙蛰玉瓶泉。

释惠崇

释惠崇　句

花漏沉山月，云衣起海风。

释惠崇

释惠崇　句

花月病怀看酒谱，云萝幽信著茶经。

释惠崇

释惠崇　句

画鹢浮秋浪，金铙响夕云。

释惠崇

释惠崇　句

剑静龙归匣，旗闲虎绕竿。

释惠崇

释惠崇　句

剑佩明山雪，旌旗湿海云。

释惠崇

释惠崇　句

江花凌霰发，山溜入池深。

释惠崇

释惠崇　句

惊蝉移古柳，斗雀堕寒庭。

释惠崇

释惠崇　句

井含春气碧，楼转夕阴清。

释惠崇

释惠崇　句

寒禽栖古柳，破月入微云。

释惠崇

释惠崇　句

境闲僧渡水，云尽鹤盘空。

释惠崇

释惠崇　句

海鸥听舜乐，山鬼醉尧觞。

释惠崇

释惠崇　句

卷幔来凤远，移牀得月多。

释惠崇

释惠崇　句

潏潏药泉来石窦，霏霏茶霭出林梢。

释惠崇

释惠崇　句

空潭闻鹿饮，疏树见僧行。

释惠崇

释惠崇　句

旷野行人少，长河去鸟平。

释惠崇

释惠崇　句

岚重琴棋湿，风长枕簟寒。

释惠崇

释惠崇　句

坐石云生袖，添泉月入瓶。

释惠崇

释惠崇　句

离碛雁冲雪，渡河人上冰。

释惠崇

释惠崇　句

林断城隍出，江分岛屿回。

释惠崇

释惠崇　句

岭暮清猿急，江寒白鸟稀。

释惠崇

释惠崇　句

景霁云回合，秋生树动摇。

释惠崇

释惠崇　句

风暖鸟巢木，日高人灌园。

释惠崇

释惠崇　句

白浪分吴国，青山隔楚天。

释惠崇

释惠崇　句

残月楚山晓，孤烟江弐春。

释惠崇

释惠崇　句

长风跃马路，小雪射雕天。

释惠崇

释惠崇　句

春浅冰生井，宵分月上轩。

释惠崇

释惠崇　句

丹枫映郭迥，绿屿背江深。

释惠崇

释惠崇　句

地形吞蜀尽，江势抱蛮回。

释惠崇

释惠崇　句

地遥群马小，天阔一雕平。

释惠崇

释惠崇　句

渡河风动旆，巡部雨沾车。

释惠崇

释惠崇　句

对酒淮潮起，题诗楚月新。

释惠崇

释惠崇　句

多年不道姓，几日旋移家。

释惠崇

释惠崇　句

寒灯催興尽，晓角唤春归。

释惠崇

释惠崇　句

梵容分古像，唐语入新经。

释惠崇

释惠崇　句

楼中天姥月，座上杜陵人。

释惠崇

释惠崇　句

峰后月明秋啸去，水边林影晚樵还。

释惠崇

释惠崇　句

拂石云离帚，尝茶月入铛。

释惠崇

释惠崇　句

孤云还静境，远籁发秋空。

释惠崇

释惠崇　句

古路随岗起，秋帆转浦斜。

释惠崇

释惠崇　句

古木风烟尽，寒潭星斗深。

释惠崇

释惠崇　句

古戍生烟直，平沙落日迟。

释惠崇

释惠崇　句

关河双鬓白，风雪一灯青。

释惠崇

释惠崇　句

归禽动疏竹，落果响寒塘。

释惠崇

释惠崇　句

圭窦先知晓，盆池别见天。

释惠崇

释惠崇　句

浪经蛟浦阔，山入鬼门寒。

释惠崇

释惠崇　句

海人来相鹤，山狖下听琴。

释惠崇

释惠崇　句

繁霜衣上积，残月马前低。

释惠崇

释惠崇　句

夜阑潮动舸，秋迥月临城。

释惠崇

释惠崇　句

万国无刑治，三边不战平。

释惠崇

释惠崇　句

危溜含清瑟，飞花点玉觞。

释惠崇

释惠崇　句

围棋分雪石，汲井动金沙。

释惠崇

释惠崇　句

露馆涛惊枕，空庭月伴琴。

释惠崇

释惠崇　句

晓风飘磬远，暮雪入廊深。

释惠崇

释惠崇　句

来时云拥衲，别夜月随筇。

释惠崇

释惠崇　句

行县山迎舸，论兵云绕旗。

释惠崇

释惠崇　句

喧风生木末，迟景入泉心。

释惠崇

释惠崇　句

掩门青桧老，山寺白髭长。

释惠崇

释惠崇　句

雁行沈古戍，雕影转寒沙。

释惠崇

释惠崇　句

野人传相鹤，山叟学弹琴。

释惠崇

释惠崇　句

探骑通番垒，降兵逐汉旗。

释惠崇

释惠崇　句

夜梵通云窦，秋香满石丛。

释惠崇

释惠崇　句

湘云随雁断，楚路背人遥。

释惠崇

释惠崇　句

移家临醜石，租地得灵泉。

释惠崇

释惠崇　句

遗偈传诸国，留真在一峰。

释惠崇

释惠崇　句

阴井生秋早，明河转曙迟。

释惠崇

释惠崇　句

远屿迎墙出，寒林带岸回。

释惠崇

释惠崇　句

月高山舍迥，霜落石门深。

释惠崇

释惠崇　句

月露疏寒析，云涛闪画旗。

释惠崇

释惠崇　句

云残僧扫石，风动鹤归松。

释惠崇

释惠崇　句

云阴移汉塞，石色入秦天。

释惠崇

释惠崇　句

中食下林狖，夜禅移塿狐。

释惠崇

释惠崇　句

朱旗凌雪卷，画角入云吹。

释惠崇

释惠崇　句

竹风惊宿鹤，潭月戏春鹥。

释惠崇

释惠崇　句

著书惊日短，弹剑惜春深。

释惠崇

释惠崇　句

叶影风中尽，虫声月下多。

释惠崇

释惠崇　句

暝鹤栖金刹，秋僧过石桥。

释惠崇

释惠崇　句

露寒金掌重，天近玉绳低。

释惠崇

释惠崇　句

露下牛羊静，河明桑柘空。

释惠崇

释惠崇　句

路横岗烧断，风转浦帆斜。

释惠崇

释惠崇　句

乱水僧频过，荒林鹤不还。

释惠崇

释惠崇　句

落潮鸣下岸，飞雨暗中峰。

释惠崇

释惠崇　句

马渡冰河阔，雕盘喷日高。

释惠崇

释惠崇　句

斜吹鸣金锡，归云拥石床。

释惠崇

释惠崇　句

门掩前朝树，心垂别郡峰。

释惠崇

释惠崇　句

锁城山月上，吹角海鸥惊。

释惠崇

释惠崇　句

霓旌摇曙景，凤吹绕春云。

释惠崇

释惠崇　句

鸟归杉随雪，僧去石沉云。

释惠崇

释惠崇　句

鸟暝风沉角，天清月上旗。

释惠崇

释惠崇　句

品画逢名岳，横琴忆古贤。

释惠崇

释惠崇　句

松风传夕磬，豨雾拥春灯。

释惠崇

释惠崇　句

磬断虫声出，峰迥鹤影沉。

释惠崇

释惠崇　句

秋近草虫乱，夜遥霜月低。

释惠崇

释惠崇　句

秋声动群木，暮色起千山。

释惠崇

释惠崇　句

人归冈舍迥，雁遇诸田遥。

释惠崇

释惠崇　句

人游曲江少，草入未央深。

释惠崇

释惠崇　句

日躔黄道迥，春入紫微深。

释惠崇

释惠崇　句

杀气生龙剑，威风动虎旗。

释惠崇

释惠崇　句

山色临巴迥，江流入汉清。

释惠崇

释惠崇　句

扇声犹泛暑，井气忽生秋。

释惠崇

释惠崇　句

霜多秦木迥，云尽汉山孤。

释惠崇

释惠崇　句

禽寒时动竹，露重忽翻荷。

释惠崇

释惠崇　句

松风吹发乱，岩溜溅棋寒。

释惠崇

释惠崇　拟古

幽禽迎曙响，桂木含春荣。

独有绮窗妇，耿耿万里情。

尘色皓鸳幌，日华明风筝。

高盖久不返，中宵自怀贞。

释惠崇

释惠崇　塞上赠王太尉

飞将是嫖姚，行营已近辽。

河冰坚度马，塞雪密藏雕。

败虏残旗在，全军列帐遥。

传呼更号令，今夜取天骄。

释惠崇

释惠崇　剡中秋怀昼师

秋生剡江濆，清气日泱漭。

云归树欲无，潮落山疑长。

偶坐还独谣，故人在遐想。

夕景孤屿明，暗虫四邻响。

神会如自存，安知途路广。

释惠崇

释惠崇　书林逸人壁

诗语动惊众，谁知慕隐沦。

水烟常似暝，林雪乍如春。

薄酒懒邀客，好书愁借人。

有时行药去，忘却戴纱巾。

释惠崇

释惠崇　送安学士守睦州

白浪满遥程，公衙□□声。

海帆通夜市，山雨遍春耕。

古意随琴远，离愁对酒轻。

三吴窥列宿，知傍隼旟明。

释惠崇

释惠崇　题石桥

千寻亘绝险，危步想仙翁。

日上霞纹断，春生雪溜空。

虹形离碧水，轮势入青穹。

人世何由及，唯应天汉通。

释惠崇

释惠崇　晚夏夜简程至

中夕坐清簟，繁星时复流。

扇声微变暑，井气忽生秋。

为客方经楚，思乡欲上楼。

云山殊未返，相顾两悠悠。

释惠崇

释惠崇　效古

清都绿玉树，灼烁瑶台春。

攀花弄秀色，远赠天仙人。

香风送紫蕊，直到扶桑津。

取掇世上艳，所贵心之珍。

相思传一笑，聊欲示情亲。

释惠崇

释惠崇　赠文兆

偶依京寺住，谁复得相寻。

独鹤窥朝讲，邻僧听夜琴。

注瓶沙井远，鸣磬雪房深。

久与松萝别，空悬王屋心。

释惠崇

释惠崇　赠吴黔山人

三年不下岳，衣屦古苔侵。

石涧探幽步，风泉得句心。

黄猿知日暝，青树觉春深。

又向南峰住，时时许我寻。

释惠崇

释惠崇　中夜起

初月不到晓，夜色何冥冥。

独立秋江上，风波卷寒星。

释惠高

释惠高　郊行

野田分路入谁家，绿树鸣莺坎闹蛙。

过午歇凉人睡足，村村水满稻吹花。

释惠涣

释惠涣　送王山人归隐

山人惟委命，岂恋世尘间。

干禄不得志，移家住远山。

醉眠溪石静，吟倚草堂间。

到想无馀事，林僧日往还。

释惠觉

释惠觉　句

澜深鱼自跃，风暖客还来。

释惠觉

释惠觉　题大慈坞祖塔院

谷口两三家，平田一望赊。

春深多遇雨，夜静独鸣蛙。

云暗未通月，林香始辨花。

谁惊孤枕晓，涛白捲江沙。

释惠琏

释惠琏　别赵莘老

十里青山照眼，一篷疏雨催诗。

记取江边作别，烟村梅子黄时。

释惠琏

释惠琏　多雨

尽道春多雨，伤摧花易空。

不知春态度，尤在雨阴中。

释惠琏

释惠琏　古意

杏花枝头蛱蝶飞，似郎游冶忘归时。

杏花落尽蛱蝶去，郎不归来向底嬉。

释惠琏

释惠琏　句

瘦倚疏篁半出墙。

释惠琏

释惠琏　客愁

向来春兴自不浅，老去客愁还复深。

半夜蜀禽呼梦破，柳风桃雨总关心。

释惠琏

释惠琏　梅花

梦断笛悲风渚，吹兰月淡烟村。

空想暗香靓色，难招口口口魂。

释惠琏

释惠琏　书粢上人庵

雨馀野禽声断续，清阴碧流绕茅屋。

道人乞食晚未归，独向残阳淡云木。

释惠琏

释惠琏　野月

野月今宵满，小庭人共瞻。

却愁人去后，残魄独窥檐。

释惠琏

释惠琏　舟行寒江曲港

扬帆出浦又入浦，转盼顺风还逆风。

芦叶萧萧两岸合，蓼花细细一川红。

鸥兼野鹜冲行棹，浪挟汀沙打卧篷。

行李向来吾自决，漫将晴雨问渔翁。

释惠隆

释惠隆　句

绕砌浅莎鸣织，断檐残雨挂游丝。

释惠明

释惠明　手影戏

三尺生绡作戏台，全凭十指逞诙谐。

有时明月灯窗下，一笑还从掌握来。

释惠明

释惠明　咏菖蒲

根下尘泥一点无，性便泉石爱清孤。

当时不惹湘江恨，叶叶如何有泪珠。

释惠日

释惠日　白莲花

神物何由测，芬陀陆地兴。

素芳呈玉雪，梵刹笔丘陵。

换额从偏霸，县碑自老僧。

扎勤勤来者，期使续千灯。

释惠日

释惠日　白莲花

白羽芬葩陆地莲，可曾遥电水中天。

肯于素鲑分新洁，不与红酣斗碧鲜。

玉井无因斯摘实，金园有兆必开先。

应知瑞兴优云羔，一朵胜芳万古傅。

释惠嵩

释惠嵩　天台道中

满川梨雪照斜曛，野水交流路不分。

隔岸一声牛背笛，和风吹落渡头云。

释惠臻

释惠臻　句

祸来患至不由人，土地伽蓝固弗灵。

释慧初

释慧初　偈二首

一趯趯翻四大海，一拳拳倒须弥山。

佛祖位中留不住，又吹渔笛汨罗湾。

释慧初

释慧初　偈二首

九月二十五，聚头相共举。

瞎却正法眼，拈却云门普。

德山不会说禅，赢得村歌社舞。

阿呵呵，逻逻哩。

释慧方

释慧方　偈三首

沔水江头叫一声，此时方得契平生。

多年不识重相见，千圣同归一路行。

释慧方

释慧方　偈三首

临老方称住持，全无些子玄机。

开口十字九乖，问东便乃答西。

如斯出世，讨甚玄微。

有时拈三放两，有时就令而施。

虽然如是，同道方知。

释慧方

释慧方　偈三首

达磨祖师在脚底，踏不著兮提不起。

子细当头放下看，病在当时谁手里。

张公会看脉，李公会使药，

两个竞头医，一时用不着。

药不相投，错错，

吃茶去。

释慧方

释慧方　颂古三十八首

金槌影动，宝剑光寒。

百万之众，齐著眼看。

释慧方

释慧方　颂古三十八首

文殊弹指，罔明出定。

今日重新，打翻旧令。

释慧方

释慧方　颂古三十八首

善财拈起一枝草，持来度与文殊老。

杀活虽然在手中，遍界不藏光杲杲。

释慧方

释慧方　颂古三十八首

灵山用处许谁知，迦叶偷颜笑展眉。

动便最初先漏泄，儿孙扶取上玄机。

释慧方

释慧方　颂古三十八首

不是风旛不是心，从来只为少知音。

举头万里长空外，唯见白云流水深。

释慧方

释慧方　颂古三十八首

布毛一吹，当下知归。

冷光遍地，独露针锥。

释慧方

释慧方　颂古三十八首

卷起堂堂露眼睛，拈来觌面更相呈。

鼻头脱尽谁能觑，把手归来相并行。

释慧方

释慧方　颂古三十八首

日面月面，头头出现。

捏聚放开，成团万片。

释慧方

释慧方　颂古三十八首

挂拂亲遭喝，当下舌头脱。

把起便相呈，为君重提掇。

要知三日聋，大地如尘末。

释慧方

释慧方　颂古三十八首

南泉提起为诸人，自是诸人眼不亲。

付与赵州呈好手，拈来觌面便翻身。

释慧方

释慧方　颂古三十八首

闭户敲门向谁道，遂公言下便知归。

从前活计都抛下，争奈时人会者稀。

释慧方

释慧方　颂古三十八首

一口吸西江，通身不隐藏。

圣凡不到处，顶上放祥光。

释慧方

释慧方　颂古三十八首

药山用处少人扶，堪笑云岩与道吾。

犹向荣枯生解会，岂知潘阆倒骑驴。

释慧方

释慧方　颂古三十八首

觌面难藏向上机，家风千古为人施。

银山铁壁重重透，赖有丹霞院主知。

释慧方

释慧方　颂古三十八首

异类中行得自由，须知千圣亦难收。

和光日照溪山晓，笑指乾坤那一头。

释慧方

释慧方　颂古三十八首

插锹叉手异何同，要显全机立大功。

虽然有数通呈了，留得高传振祖风。

释慧方

释慧方　颂古三十八首

捧来前面请安名，黄蘖高高唤一声。

剖出从前真面目，从兹佐得国风清。

释慧方

释慧方　颂古三十八首

赵州曾探水，茱萸无一滴。

东觑西觑了，拄杖便靠壁。

沧海深处归，何人辨端的。

释慧方

释慧方　颂古三十八首

台山路上人难进，独有赵州亲到来。

勘破老婆回首处，从此行人眼不开。

释慧方

释慧方　颂古三十八首

狗子佛性无，宝剑出规模。

落在将军手，横按立当途。

释慧方

释慧方　颂古三十八首

裂破须弥鼻孔，踏反大海乾坤。

面前百千诸佛，尽是我家儿孙。

释慧方

释慧方　颂古三十八首

赵州滋味最为亲，覿面承担有几人。

三度传来亲切处，馨香满口又全真。

释慧方

释慧方　颂古三十八首

报客传言信已通，叉手低头便鞠躬。

对面一双青白眼，当头蹉过住山翁。

释慧方

释慧方　颂古三十八首

老作丛林是赵州，两拳提起不轻酬。

无星秤在当人手，斤两都卢在里头。

释慧方

释慧方　颂古三十八首

睦州担板几人扶，丧者多应在半途。

言下要教通彻去，迥然心眼雇醒甦。

释慧方

释慧方　颂古三十八首

坏与不坏，言端语端。

舌头咬破，自觉心酸。

大随投子，终无两般。

万里区区，独自往还。

释慧方

释慧方　颂古三十八首

桃花端的悟灵云，添得玄沙劫外春。

满地不知何处去，尘尘刹刹露全身。

释慧方

释慧方　颂古三十八首

曾透龙潭向上机，便将一棒力横挥。

当头突出何人辨，只许丛林作者知。

释慧方

释慧方　颂古三十八首

生邪不道，死邪不道，

一片清风闹浩浩。一时漏泄道吾机，

反著襕衫倒顶帽。

释慧方

释慧方　颂古三十八首

风信不来春色老，却忆后园驴吃草。

满天明月赠行人，野客溪边归路早。

释慧方

释慧方　颂古三十八首

树倒藤枯笑未休，个中谁解辨宗由。

堂堂蹉路沩山老，空去空来一肚愁。

释慧方

释慧方　颂古三十八首

添得沩山笑转新，当时觌面已呈君。

明招漏泄沩山句，无限风光付与人。

释慧方

释慧方　颂古三十八首

东岭西岩咱暗通，有谁曾见老乾峰。

云门把手虽同步，白云飞盖月含空。

释慧方

释慧方　颂古三十八首

三种病兮二种光，法身於此露堂堂。

时人不会个中意，犹把汉身谩度量。

释慧方

释慧方　颂古三十八首

滔滔无问说，只为太亲切。

有谁曾共闻，山河齐漏泄。

释慧方

释慧方　颂古三十八首

云门透法身，分明语露亲。

移步登山顶，峰高与月邻。

释慧方

释慧方　颂古三十八首

问佛还云是惠超，和根带子上枝条。

春风浩浩难回避，发起乾坤那一苗。

释慧方

释慧方　颂古三十八首

亲得摇来始息狂，风动荷花满座香。

自从一得真归趣，无意凉人人自凉。

释慧观

释慧观　偈

前付落叶尽，深院桂花残。

此夜初冬节，从兹特地寒。

释慧光

释慧光　偈

不用求真，何须息见，

倒骑牛兮入佛殿。羌笛一声天地空，

不知谁识瞿昙面。

释慧光

释慧光　颂古五首

雨洗淡红桃萼嫩，风摇浅碧柳丝轻。

白云影里怪石露，绿水光中古木清。

释慧光

释慧光　颂古五首

窣堵古形仪，未举已先知。

巍然存海底，影落树头辉。

释慧光

释慧光　颂古五首

偷吃油糍，卖弄口觜。

年老成魔，谩神吓鬼。

释慧光

释慧光　颂古五首

一吹无孔笛，一抚没弦琴。

一曲两曲无人会，雨过夜塘秋水深。

释慧光

释慧光　颂古五首

狗子无佛性，全提摩竭令。

才拟犯锋鋩，丧却穷性命。

释慧晖

释慧晖　答云居西和尚偈

和尚不知禅，困来便打眠。

泥牛吃水草，木马咬瓦砖。

释慧晖

释慧晖　和芙蓉和尚四句偈颂　解针枯骨吟

宫漏沉沉夜色深，灯残火尽绝知音。

木人位转玉绳晓，石女梦回霜满襟。

释慧晖

释慧晖　和芙蓉和尚四句偈颂　妙唱不干舌

如如寂灭自无情，一句从来本见成。

舌运广长元不间，雪峰相见望州亭。

释慧晖

释慧晖　和芙蓉和尚四句偈颂　死蛇惊出草

金鞭遥指玉堂寒，惊起将军夜出关。

三尺镆铘清四海，搀枪一扫绝痴顽。

释慧晖

释慧晖　和芙蓉和尚四句偈颂　铁锯舞三台

铁牛无角卧山坡，鞭起如飞见也么。

闹市横骑人不会，抬头鹞子过新罗。

释慧晖

释慧晖　和先师宏智和尚五转位颂　金针去复来

清虚大道长安路，往复何曾有间然。

暗去明来锋不露，渠侬始不堕中边。

释慧晖

释慧晖　和先师宏智和尚五转位颂　秦宫照胆寒

岩房阗寂冷如冰，妙得冥符处处灵。

转侧依忘功就位，回头失却楚王城。

释慧晖

释慧晖　和先师宏智和尚五转位颂　深岩藏白额

白额藏岩烟雾昏，异中来也自惊群。

草深直下无寻处，触著轻轻祸到门。

释慧晖

释慧晖　和先师宏智和尚五转位颂　五天银烛辉

五天皎皎玉轮孤，一转光分鉴五湖。

阔步却来游幻海，十方沙界大毗卢。

释慧晖

释慧晖　和先师宏智和尚五转位颂　匣里青蛇吼

宝剑横斜天欲晓，洗净魔佛逼人寒。

匣中阴阴光生处，衲子徒将正眼看。

释慧晖

释慧晖　偈十首

外罢诸缘绝言语，内无喘息合幽玄。

心如墙壁忘功处，以入道源空劫前。

释慧晖

释慧晖　偈十首

一回转意光，千里绝情方。

悟后梦醒后，孤然坐古堂。

释慧晖

释慧晖　偈十首

少而可努力，老而可歇心。

都卢懒万事，双眸泪湿襟。

释慧晖

释慧晖　偈十首

直下拨开木上座，蓦端握却毫长老。

衲僧气宇乾坤外，一夜寒冰通体到。

释慧晖

释慧晖　偈十首

玉人深睡澄潭妙，石汉眼开花岳笑。

不是今朝新发悟，三生大定了知少。

释慧晖

释慧晖　偈十首

一回得妙，二度忘妙。

急急归云，堆堆白云。

别增真照，殊出月照。

芬芸百花，馥郁红花。

春窗暖笑，破家好笑。

释慧晖

释慧晖　偈十首

人间无佛时，早是如来机。

世界无尘境，新看深妙奇。

若具此眼，便人天师。

忽有这汉，何用拟议。

释慧晖

释慧晖　偈十首

定林只履，天台楖{左木右栗}。

鈯斧住山，横担镔铁。

独有云床老胡僧，从见夜中天上月。

目前无极分外心，少室花容是妙诀。

释慧晖

释慧晖　偈十首

正偏融融而路断於鸟道之表，君臣堂堂而容俨於玉殿之中。

到底难说，妙处绝同。

别得傍道，见万年松。

释慧晖

释慧晖　偈十首

皎皎而月澄，岭上之孤松。

凄凄而风渡，半夜之空中。

深深也妙诀，自坐少林之峰。

了了也真气，元居虚谷之功。

释慧晖

释慧晖　偈四首

朔风凛凛扫寒林，叶落归根露赤心。

万派朝宗船到岩，六客虚映芥投针。

本成现，莫他寻，

性地闲闲耀古今。户外冻消春色动，

四山浑作木龙吟。

释慧晖

释慧晖　偈四首

巢知风，穴知雨，

甜者甜苦者苦。不须计较作思量，

五五从来二十五。万般施设到平常，

此是丛林饱参句。

释慧晖

释慧晖　偈四首

谷之神，枢之要。

里许旁参，回途得妙。

云虽动而常闲，月虽晦而弥照。

宾主交参，正偏兼到。

十洲春尽花凋残，珊瑚树林日杲杲。

释慧晖

释慧晖　偈四首

皮肤脱落绝方隅，明了身心一物无。

妙入道寰深静处，玉人端驭白牛车。

释慧晖

释慧晖　偈颂三十首

只个玄妙诀，从来无异辙。

拨开千嶂云，放出一天月。

建化门头事，山僧未曾说。

再来花木春，佛祖也难决。

释慧晖

释慧晖　偈颂三十首

衲僧活眼晴，见破四天明。

六门之活计，处处而现成。

释慧晖

释慧晖　偈颂三十首

家风是自己，自己是家风。

一如身心眼，全体是玄翁。

释慧晖

释慧晖　偈颂三十首

直把肌弥锤子，正打虚空鼓子。

稳坐寥寥而不妨，全身寂寂而忘志。

释慧晖

释慧晖　偈颂三十首

吾门广大，从古难入。

徒展两脚，不蹈阶级。

元非宫内，岂得建立。

释慧晖

释慧晖　偈颂三十首

青山山上，白云云下。

户外水寒，波心船点。

释慧晖

释慧晖　偈颂三十首

妙处彻底妙，玄处彻底玄。

独知分外事，谁见壶中天。

释慧晖

释慧晖　偈颂三十首

真到做处，清虚妙体。

时时随后，步步在前。

释慧晖

释慧晖　偈颂三十首

以大圆觉为我伽蓝，山河大地日月星辰。

身心安居平等性智，天上天下唯我独尊。

释慧晖

释慧晖　偈颂三十首

玉龙起雨上东天，石虎出风下北山。

夜兔穿云南海底，昼乌破暗西畔岩。

释慧晖

释慧晖　偈颂三十首

家传妙旨不言语，洞上真机绝外来。

若有人云知父道，孤然孙子笑咍咍。

释慧晖

释慧晖　偈颂三十首

路遮户外，家包云中。

客游三月，主居月宫。

释慧晖

释慧晖　偈颂三十首

风波灭尽而悔当时之事，碧海澄明而恨十分之恩。

潭水月落而带清光之影，壶天云尽而存青霄之晴。

棱棱一气未生，凄凄一神未现。

默默风未起波，皎皎月未发光。

历历历万象未乱，明明森罗未参。

释慧晖

释慧晖　偈颂三十首

佛日高悬，祖月弥朗。

僧云漫漫，法雨浩浩。

禅林花发，教风春迎。

释慧晖

释慧晖　偈颂三十首

春色千要花正开，秋潭万水月犹明。

夏热绿杨影满地，冬寒白树覆前庭。

释慧晖

释慧晖　偈颂三十首

少室胡僧，履子留只。

米树应供，趺子出双。

新丰老人，问杀首座。

大阳兄者，兼养青鹞。

释慧晖

释慧晖　偈颂三十首

枯木云笼秀，云中袍玉立。

寒潭月夜圆，潭底侵鱼入。

回头开正眼，头上戴帽出。

芳草破春烟，草芊拂天内。

释慧晖

释慧晖　偈颂三十首

绿岩枯木，不落人间。

红谷芳草，不厌温寒。

西南东北，各不相关。

释慧晖

释慧晖　偈颂三十首

圆蟾出冷，晶旭入暖。

惠光破暗，才辉照明。

释慧晖

释慧晖　偈颂三十首

运步堂堂，通身历历。

东道西说，南来北去。

全得寸心，直用尺情。

释慧晖

释慧晖　偈颂三十首

古佛道场，尚乘车子。

澄源潭水，犹棹孤舟。

夜鹤穿潭底，云月落银笼。

天龙无雨，汗马而无鞭也。

从此出生犊牛儿，金吼银声满芦水。

微毛依旧正受中，玄角又带漫雪草。

一回倒骑牧童梦，数笛吹来樵子歌。

释慧晖

释慧晖　偈颂三十首

行脚大事，一段宗要。

直拈起兔角佛杖，正举著龟毛祖拂。

若人拈起举著时，人尽有礼谢在时。

释慧晖

释慧晖　偈颂三十首

花露残春一样芳，月余潭底万年光。

水脉冷寒凉焇焇，云形虚幕露堂堂。

释慧晖

释慧晖　偈颂三十首

春梦朦胧，秋月玲珑。

夏凉寂寂，冬寒空空。

释慧晖

释慧晖　偈颂三十首

梁土皇帝，南天太子。

相见端的，不识妙旨。

廓然不识莫公私，太子皇帝对面时。

一片檀香炉上火，残红吹起发花枝。

释慧晖

释慧晖　偈颂三十首

灵剑刃辉在匣中，清光所照侵虚空。

密通消息不传句，天上人间功不同。

释慧晖

释慧晖　偈颂三十首

有时破关知落处，有时透关契密旨。

有时妙容拜位里，有时光烛嘱机头。

个中有体有宾主，个中有宛转傍参。

释慧晖

释慧晖　偈颂三十首

朝说暮说，出广长舌。

坐卧经行，万里镔铁。

释慧晖

释慧晖　偈颂三十首

一段大事，古今难道。

三乘曲说，去来易空。

衲僧眼目，端的无工。

禅和信趣，脱然绝踪。

释慧晖

释慧晖　偈颂三十首

不夜真灯，破夜心月。

穿日玄谈，不日妙诀。

一句了然，不涉途辙。

释慧晖

释慧晖　偈颂四十一首

山上栏外，水下槛前。

夜兔光雪，昼乌辉火。

黄头出妙，净名入玄。

胡僧印心，卢公传衣。

张三野曲，李四樵歌。

船动碧波，海浸孤天。

释慧晖

释慧晖　偈颂四十一首

陬月今朝三五风，岭头雪气缚寒松。

不知枯木得胡信，含玉灵花春梦中。

瑞鸟飞来千万峰，祥鱼行过二三众。

纷然相见主人眼，历历双眸处处通。

释慧晖

释慧晖　偈颂四十一首

如月今朝一日晨，风光破玉百花新。

西来本祖再来也，万岳千峰皆是亲。

释慧晖

释慧晖　偈颂四十一首

竺土之大仙，今日告涅盘。

鹤林之米子，当下得枯偏。

释慧晖

释慧晖　偈颂四十一首

学者恒沙无一悟，过在他讨舌头路。

欲得忘形泯踪迹，努力殷勤空里步。

释慧晖

释慧晖　偈颂四十一首

花月今朝朔旭前，桂轮普转满天边。

枝花馥郁清香在，乌鹊从来同夜蟾。

释慧晖

释慧晖　偈颂四十一首

花落秦川流水香，雨清荷玉妙珠藏。

只么堂堂消息子，见来一点不相当。

静夜钟声楼上冷，残春岑色付红阳。

好是满堂孤峻处，不知人世见金章。

释慧晖

释慧晖　偈颂四十一首

桃红李白落空墀，天碧地青悬锦机。

云鹤出笼过鸟道，饱参密旨不传时。

释慧晖

释慧晖　偈颂四十一首

余月今朝初一日，满山绿树影青青。

异苗繁茂只斯是，大地全分画不成。

释慧晖

释慧晖　偈颂四十一首

千山郁密处，凉飘洗夏热。

今日正当眼，利剑是镔铁。

释慧晖

释慧晖　偈颂四十一首

禁足护生曲直中，安居收念又机杇。

一炉香气香满室，黄面老师弄拙巧。

释慧晖

释慧晖　偈颂四十一首

天桥横海上，石人走玉阶。

玄源歌，孰得唱。

妙唱奇，岂得知。

释慧晖

释慧晖　偈颂四十一首

皋月今朝初旭光，玉辉破暗露堂堂。

日日分明久远事，威音那畔是时祥。

释慧晖

释慧晖　偈颂四十一首

君看五月半旬飔，山上雪花满地飞。

乌鸡昨夜入云外，鹭鹤今朝出紫微。

木马声声嘶北风，金鹅口口啼南枝。

石翁气瘦运步断，玉士情丰竖拳稀。

释慧晖

释慧晖　偈颂四十一首

他家自有通霄路，何用从容求别路。

巍巍绝顶落潭底，峭峭家风吹满路。

释慧晖

释慧晖　偈颂四十一首

且月今朝半夏辰，修行道者有疏亲。

明头合暗宾中主，暗里含明主中宾。

暗暗未明位里真，明明不暗目前人。

释慧晖

释慧晖　偈颂四十一首

寂灭真功元无体，无功妙旨太深深。

同中有异粗中细，异中有同念里心。

释慧晖

释慧晖　偈颂四十一首

夜间洗热凉飘飘，六月皎然满天雪。

青林日晚人归宅，红谷天明客唤月。

释慧晖

释慧晖　偈颂四十一首

玉机转侧金堂冷，石室斜开铁户明。

木鸡唤月壶天晓，泥牛吼花客游城。

释慧晖

释慧晖　偈颂四十一首

诸佛出身处，东山水上行。

宸闺垂玉帘，云榻拥天青。

释慧晖

释慧晖　偈颂四十一首

相月今朝日气旭，梧桐一叶落金风。

秋声潇索黄文玉，山上满天愁人世。

目前机用无分外，那里妙章绝万工。

破梦蝶魂飞大空，失船钓客舣孤篷。

胡文新送北来鸿，乡信始见他日功。

旧山山转月明后，归路悠悠玉{左王中蒙}珑。

释慧晖

释慧晖　偈颂四十一首

金气黄枫半叶红，晚来渔客倚青松。

多多动梦夜凉路，处处偷光午月峰。

长安万里景，大阳千里道。

大悲阁前是鼎州，黄鹤楼前鹦鹉洲。

释慧晖

释慧晖　偈颂四十一首

杀气到来黄叶秋，梧桐老冷随河流。

人间天上无分晓，从古至今谁得酬。

恁么辩得，尚带滞留。

别得一路，正绝踪由。

释慧晖

释慧晖　偈颂四十一首

壮月今朝半月明，上来衲子眼瞞瞞。

难瞒众眼病堂尅，何和洞家儿子情。

释慧晖

释慧晖　偈颂四十一首

传家清白，字字廓脱。

玉袋金针，锋锋通达。

今夜一轮月，千山万派流。

不觉动壶铁，巍然没去留。

释慧晖

释慧晖　偈颂四十一首

玄月今朝白菊辰，含珠天草未开金。

重阳九日初阳后，吹起香烟风正新。

释慧晖

释慧晖　偈颂四十一首

铁夫破梦五更前，石人开眼一壶天。

木马过闾风化后，玉虎振威野渡边。

主人稳坐草堂前，硬翁独卧万芊天。

三个胡狲弄钱夜，格外难求宿鹤边。

释慧晖

释慧晖　偈颂四十一首

鬼箭南山射石虎，神锋北岳刺骊龙。

好是满堂霜月夜，寒冰出火旧家风。

释慧晖

释慧晖　偈颂四十一首

阳月今朝初夜间，霜风吹地过金关。

今宵分蓝开炉火，仁者眉毛烧却寒。

释慧晖

释慧晖　偈颂四十一首

小春霜刃，大家雪机。

一堂禅侣，三世节制。

时光可惜，岁花不留。

自晨至暮，吃饭饮茶。

道者一个，无得禅心。

从生至老，著衣谈笑。

道流半个，莫知自心。

徒劳念情，不识玄旨，

苦哉悲矣。贫道孤老，

走年难击。谨劝云众，

一生归信。

释慧晖

释慧晖　偈颂四十一首

弹指圆成八万门，掌中握却一乾坤。

铁围倒入黄泉底，一句截流万水源。

释慧晖

释慧晖　偈颂四十一首

辜月今朝初一日，正当冬至满霜月。

一阳佳节大家间，字字含玄向白日。

释慧晖

释慧晖　偈颂四十一首

风吹松雪月当空，一色功中转步同。

刖路分时无雪月，合同一色落功功。

释慧晖

释慧晖　偈颂四十一首

璞玉光寒冰雪气，松柏操彰湛水里。

分明消息砂中金，丈夫自有冲天志。

释慧晖

释慧晖　偈颂四十一首

除月今朝吉日朝，寒云断路韫天桥。

纷飞白雪象王窟，骑底普贤在昨霄。

释慧晖

释慧晖　偈颂四十一首

寒夜无炭衰老衣，凉机透骨古堂微。

霜辛雪苦慕先律，雨宿风餐圆后奇。

释慧晖

释慧晖　偈颂四十一首

北面半窗阴已极，南方全室阳斜得。

不关阴气与阳光，岭上雪寒白似黑。

释慧晖

释慧晖　偈颂四十一首

寒凉彻骨时，通身难去处。

其间有眼在，新丰一曲子。

释慧晖

释慧晖　偈颂四十一首

铁树风花物外春，一阳未发不传真。

自斯织出锦机梦，江月布祥碧浪新。

释慧晖

释慧晖　偈颂四十一首

今宵分岁限阴阳，宾主交和曾不藏。

寒雪苦辛霜后路，明朝明旭露春芳。

释慧晖

释慧晖　偈颂四十一首

玉珠连朵万年松，金鹤飞梢一样桐。

三吉九祥当现座，千银七宝净慈峰。

释慧晖

释慧晖　颂古十九首

那吒太子本来身，卓卓无依不受尘。

云散水流天地静，篱间黄菊正争春。

释慧晖

释慧晖　颂古十九首

是风是旙君莫疑，百草丛中信步归。

王道太平无忌讳，戏蝶流莺绕树飞。

释慧晖

释慧晖　颂古十九首

不是风旙不是心，衲僧徒自强锥针。

岩房雨过昏烟静，卧听凉风生竹林。

释慧晖

释慧晖　颂古十九首

一人道不落，一人道不昧。

夜来一阵狂风生，浪打石头如粉碎。

释慧晖

释慧晖　颂古十九首

枯木岩前烟嶂昏，羚羊挂角觅无门。

玉梭暗掷千峰外，一线虚通晓色分。

瓜迥迥，绝瘢痕，万古寒潭搅不浑。

正坐当堂金殿冷，回头尽是我儿孙。

释慧晖

释慧晖　颂古十九首

百尺竿头氎布巾，上头题作酒家春。

相逢不饮空归去，洞里桃花笑杀人。

释慧晖

释慧晖　颂古十九首

庵主当年用得亲，衲僧眼里要生筋。

赵州舌有龙泉剑，开口等閒疑杀人。

释慧晖

释慧晖　颂古十九首

重重去尽自平常，春暖风和日渐长。

户外鸟啼声细碎，岩花狼藉满山房。

释慧晖

释慧晖　颂古十九首

翰墨场中唤得回，桂林昨夜觉花开。

暗香漏泄通消息，散作人间调鼎才。

释慧晖

释慧晖　颂古十九首

非男女相独閒閒，正体堂堂孰可攀。

一句不传千圣眼，九天风静月弯弯。

释慧晖

释慧晖　颂古十九首

上座莫要礼老朽，兴平未易扬家丑。

尊贵从来不出门，渠侬岂在威音后。

释慧晖

释慧晖　颂古十九首

午夜山房月　2深，十分明白堕功勋。

拨开向上通天窍，烟嶂重重不见人。

释慧晖

释慧晖　颂古十九首

故山岌岌锁寒烟，未肯将心轻授传。

玉女夜寻无字印，石人遥指月明前。

释慧晖

释慧晖　颂古十九首

一片孤云不露丑，白云儿倚青山父。

鹤巢灵滴梦初回，新月半钩升万户。

释慧晖

释慧晖　颂古十九首

寂寂无依病正深，雪老当年痕处针。

一唤唤回春梦破，千山浑作木龙吟。

释慧晖

释慧晖　颂古十九首

心径苔生何处去，谢家人不在渔船。

芦花万顷水天阔，白鸟深沉任转旋。

释慧晖

释慧晖　颂古十九首

不打飞鸢便到来，大圆镜里绝尘埃。

东君节令分明也，桃李年年二月开。

释慧晖

释慧晖　颂古十九首

□世如来一口吞，故山深静月黄昏。

光分顶后千门晓，坐看春回入烧痕。

释慧晖

释慧晖　颂古十九首

混而不杂体常虚，雪月交光类莫如。

应处万端无挂碍，片云自在卷还舒。

释慧晖

释慧晖　颂十六首

一片天光三五负，玉墀吹断岭头松。

巍然山上澄湛下，忽尔云同霜月中。

堆堆全体乾坤里，密密满心天地表。

碌碌{左石右山}{左石右山}通用眼，骊珠击碎草芊忡。

释慧晖

释慧晖　颂十六首

路断无依著，满船乘雪月。

夜午不相关，全体蹈全铁。

唱出归家歌，恣吹还乡曲。

从斯野子梦，徒尔难分节。

释慧晖

释慧晖　颂十六首

转功就位，独看古风。

再通消息，转位就功。

功位齐显，千岳万峰。

又转春芳，俱隐位功。

毕竟不用，频弄万工。

释慧晖

释慧晖　颂十六首

祖翁四借吾门事，密密疏疏著眼视。

位里有功隐里显，功中有位弟中师。

功位不须功位外，主宾不拣主宾机。

偏正回互没分晓，樵子笠穿戴月归。

释慧晖

释慧晖　颂十六首

不行心处，不尽凡心。

若於心处见於凡心，不妨个个了得心心。

不挂本衣，不著元裳。

自求本衣，再装元裳。

不用人人，会取堂堂。

何须正当，何坐空床。

正当恁麽，尚在虚旁。

切忌未生，坐妙路方。

如起归信，更堪厚赏。

毕竟舍去，一树花香。

释慧晖

释慧晖　颂十六首

上正之器根密密而信言，中当之器要了了而幽玄，

下偏之器见明明而满天。学人分上事纷纷而玄，

主家活计事寂寂而不传。

释慧晖

释慧晖　颂十六首

不觉蹈过镔铁关，悠然稳坐月芦寒。

别得妙方更难到，巍巍顶相若当看。

释慧晖

释慧晖　颂十六首

高高而独坐，便是见渗漏。

寥寥而气净，正是情渗漏。

明明而神露，悉是语渗漏。

毕竟同混处，从古绝渗漏。

释慧晖

释慧晖　颂十六首

不传之传句，先贤也不传。

佛祖未出兴，早是有付传。

不妙之妙句古圣也难宣。黄头碧眼老，

如何及言宣。不真之真句，

人天未生前。若以言道趣，

只从在目前。不传妙真句，

三世不变迁。毕竟道人眼，

万岁绝易迁。寥寥而本传不传。

明明而今妙不妙妙，玄密密而深到不真真玄。

毕竟道人眼，亿劫不异迁。

释慧晖

释慧晖　颂十六首

参得五语，功勋始成。

有时不说，恣中说行。

有时不玄，空失妙正。

有时不显，才一气生。

有时不出，独来水清。

有时不生，未开眼睛。

毕竟见得，连天晓星。

释慧晖

释慧晖　颂十六首

黄面手中花一枝，头陀微笑识人希。

人天百万共尊贵，何不打头勘座师。

释慧晖

释慧晖　颂十六首

蹈泥运土自参机，收足展掌自到奇。

个个须庆曾转拨，真灯破夜意光微。

释慧晖

释慧晖　颂十六首

武帝功德人天果，圆觉无功真到心。

清净本然谁会得，碧萝深锁古山岑。

释慧晖

释慧晖　颂十六首

旷劫无尘世界中，恣吹野曲晚来风。

看看本来无一物，满山云树雪花红。

释慧晖

释慧晖　颂十六首

明明梵音海潮音。青青胜彼世间音。

丽则慧日破诸暗，日则名为观世音。

释慧晖

释慧晖　颂十六首

可怜多客满堂僧，打睡送时乱佛承。

悟入至今无一个，蓦头端的尽三乘。

释慧晖

释慧晖　维摩大士不答文殊问如何是菩萨入不二法门颂

净名大士口如盆，一默无端拿雷云。

十圣瘦然居足下，三贤了尔失全分。

飘飘而出溪风骨，濯濯而清月水纹。

天外孤松峰顶耸，晚楼霜雪梦犹昏。

释慧晖

释慧晖　五位颂

正中偏，混沌初分半夜天。

转侧木人惊梦破，雪芦满眼不成眠。

释慧晖

释慧晖　五位颂

偏中正，宝月团团金殿冷。

当明不犯暗抽身，回眸影转西山顶。

释慧晖

释慧晖　五位颂

正中来，帝命旁分展化才。

杲日初升沙界静，灵然曾不带纤埃。

释慧晖

释慧晖　五位颂

兼中至，长安大道闲游戏。

处处无私空合空，法法同归水投水。

释慧晖

释慧晖　五位颂

兼中到，白云断处家山妙。

扑碎骊龙明月珠，昆仑入海无消耗。

释慧开

释慧开　白云法师赞

伟哉大法师，逢难转坚牢。

不因登绝顶，争见白云高。

释慧开

释慧开　播大唐辞世偈云

书偈毕跏趺而逝都知王太尉随即敷。

释慧开

释慧开　裁缝

剪断万丝头，工夫已成片。

针劄不入处，为渠通一线。

释慧开

释慧开　禅宗无门关总颂

大道无门，千羞有路。

透得此关，乾坤独步。

释慧开

释慧开　朝阳穿破衲赞

冷时急用之物，趁暖著些针线。

忽然腊月到来，免致脚忙手乱。

释慧开

释慧开　持二十五轮顶弥陀莲叶赞

机输缠转，作者犹迷。

顶{左宁右页}一著，独弄单提。

自从蹈得这些子，便向风波险处施。

释慧开

释慧开　持珠坐石赞

手轮摩尼珠，身坐盘陀石。

普请大地人，念彼观音力。

释慧开

释慧开　辞世偈

虚空不生，虚空不灭。

证得虚空，虚空不别。

释慧开

释慧开　达磨茎芦赞

脚下茎芦，到岸也未。

随流入流，浮逼逼地。

释慧开

释慧开　达磨在师赞

贼布告水露罪全彰，揽得西乾沸似汤。

顶上铁枷无计脱，却来东土强摊趀。

释慧开

释慧开　大鉴禅师赞

菩堤无树镜非台，臭门分明鬼擘开。

幸是卖柴无事獠，刚然惹得一身灾。

释慧开

释慧开　大满禅师赞

再出头来满面尘，那堪喜舌兴摇唇。

松枯石烂凭谁委，累及痴呆蹈碓人。

释慧开

释慧开　大医禅师赞

坚辞凤阙紫泥诏，玷辱宗风个古锥。

坐断双峰无寸草，爱松留得碍人枝。

释慧开

释慧开　大祖禅师赞

三拜起来依位立，普天匝地黑漫漫，

可怜只臂空轮却，千古今人作笑端。

释慧开

释慧开　对月了残经赞

始见些儿光影，要了未后一段。

若是无门拳头，不打这般钝汉。

释慧开

释慧开　法孙天龙长老思贤请赞

咄这村僧，百拙千丑。

用处颟顸，举止磔斗。

秉恶毒钳鎚，碎情尘窠臼。

佛祖饮气吞声，魔外望风拱手。

有时汉语胡言，总当谈玄说妙。

有时把拍板门槌，唱云门曲合胡笳调。

有时指圆觉场作牛栏，有时唤普光殿为马厩。

如斯孟浪为人，钝置月林之后。

释慧开

释慧开　佛母周氏赞

室女生儿真祸胎，丛林孰不起疑猜。

转身术子能灵验，再出头来满面埃。

释慧开

释慧开　佛头圆相赞

生怕云门打杀伊，韬光晦迹许多时。

而今再出头来也，天上人间更是谁。

释慧开

释慧开　傅大土赞

对御请经，无本可据。

案上一挥，谁知落处。

知落处，拍板兴门槌，

总是闲家具。

释慧开

释慧开　公和尚赞

杖头络索闲家具，应认三朝经岁秋。

生向应窠来处异，面皮擘破十三头。

因渠达磨枝条布，恼乱春风卒未休。

释慧开

释慧开　护国嗣本辰老请赞

法身无相，徒吏形容，

本来面目，逼寒虚空，

浩荡十方能双化，行看九万自抟风。

释慧开

释慧开　护国嗣源辰长请赞

龙休角畔，建古招提。

一滴浑无，嗣曹源正派。

寸线不挂，付夜半伽梨。

成家喜见破家儿。

释慧开

释慧开　黄龙三关

我手何似佛手，摸得枕头背后。

不觉大笑呵呵，元来通身是手。

释慧开

释慧开　黄龙三关

我脚何似驴脚，未举步时踏著。

一任四海横行，倒跨杨岐三脚。

释慧开

释慧开　黄龙三关

人人有个生缘，各各透彻机先。

那咤析骨还父，五祖岂藉爷缘。

释慧开

释慧开　黄龙三关

佛手纺脚生缘，非佛非道非禅。

莫怪无门关险，结尽衲子兴冤。

释慧开

释慧开　馄钝

宽著肚皮急叉手，镬汤里面翻筋斗。

浑身糜烂转声香，那个禅和不开口。

释慧开

释慧开　偈颂八十七

平沈大地，高出虚空。

释迦弥勒，齐立下风。

释慧开

释慧开　偈颂八十七首

父子不传，百无一有。

狭路相逢，推门落臼。

释慧开

释慧开　偈颂八十七首

元正启祚，万物咸新。

衲僧拄杖黑皊{左粦右皮}皴，不属阴阳别是春。

释慧开

释慧开　偈颂八十七首

礼拜即是，不礼即是。

黄面瞿云，在我脚底。

释慧开

释慧开　偈颂八十七首

山围仙垅，水绕佳城。

言中有响，句下分明。

释慧开

释慧开　偈颂八十七首

一著高一著，一步阔一步。

拨转上头关，乾坤全体露。

释慧开

释慧开　偈颂八十七首

昔年曾向山中去，千手大悲拦不住。

今朝又向山中来，优昙华向半天开。

释慧开

释慧开　偈颂八十七首

茅庵草舍住山深，无奈檀那错访寻。

了却先师未了底，恶声从此满丛林。

释慧开

释慧开　偈颂八十七首

树凋叶落，体露金风。

更问如何，眼瞎耳聋。

释慧开

释慧开　偈颂八十七首

静中消息闹中观，闹中消息静中看。

静闹掀翻行正令，倚天长剑逼人寒。

释慧开

释慧开　偈颂八十七首

闹市门头，有事句子。

摆手出漳江，全身在里许。

释慧开

释慧开　偈颂八十七首

稽首老瞿昙，担头人闹蓝。

米香三拜了，天上与人间。

释慧开

释慧开　偈颂八十七首

灵从何从，圣从何起。

五通六通，不是不是。

今日天宁，如何指示，

齐之以礼。

释慧开

释慧开　偈颂八十七首

闹市红尘，入里垂手。

缠涉思惟，劈脊便搂。

释慧开

释慧开　偈颂八十七首

夫子眼晴，瞿昙巴鼻。

不是四六文章，亦非仁义礼智，

普请大家齐侧耳。

释慧开

释慧开　偈颂八十七首

眼如鼻孔口如槌，业识忙忙唤不回。

南浦西山耕未遍，披毛戴角又重来。

释慧开

释慧开　偈颂八十七首

灵山话月，曹溪指月。

寒山比月，从上佛祖，

纳尽败阕。

释慧开

释慧开　偈颂八十七首

地黑天昏见得亲，肯随光影弄精魂。

老僧拳下死中活，佛与众生一口吞。

释慧开

释慧开　偈颂八十七首

休分廛市与山间，静闹闲忙著眼看。

静闹二途俱泯绝。如珠辘轳走金盘。

释慧开

释慧开　偈颂八十七首

一镞破三关，坐断江西路。

佛祖到头俱冈措，至竟全凭这一步。

释慧开

释慧开　偈颂八十七首

殿里底是什么，千百化身无处讨。

礼拜烧香，不勘自破。

释慧开

释慧开　偈颂八十七首

状元笔下鼓风雷，未放游鳞久曝腮。

激起砚池些子水，洗光幕阜翠崔嵬。

释慧开

释慧开　偈颂八十七首

遇缘即宗云从龙，随处作主风从虎，

大地撮来无寸土。倒岳倾湫，

兴云致雨。

释慧开

释慧开　偈颂八十七首

释迦顶{左宁右页}一机，达磨单传一著。

崇恩不惜眉毛，只作一句道却。

释慧开

释慧开　偈颂八十七首

今朝十朋念五，黄龙有一转语。

分明更不囊藏，直截当阳为举。

释慧开

释慧开　偈颂八十七首

湘南潭北影团团，面面簷楹风雨寒。

突出虚空无缝罅，从教千古与人看。

释慧开

释慧开　偈颂八十七首

五日一番，赴个程限。

有道可谈，有法可演。

不顾碎身如微尘，只要瞎却众生眼。

释慧开

释慧开　偈颂八十七首

日月循环成底事，衲僧切忌眼麻迷。

真饶透彻威音外，也落侬家第二要。

急荐取，莫迟疑。

坐看东君行正令，大鹏一举到天池。

释慧开

释慧开　偈颂八十七首

独弄单提向上机，机前荐得早迟疑。

相逢觌面凭谁委，父子虽亲各不知。

释慧开

释慧开　偈颂八十七首

格外一机，万灵莫测。

向上一著，千眼难窥。

青山白云父，白云青山儿。

春风二三月，桃李自成蹊，

笑杀灵云道不疑。

释慧开

释慧开　偈颂八十七首

掀翻大地，打破虚空。

口吞佛祖，闪蔑宗风。

莫笑黄龙无伎俩，熨斗煎茶铫不同。

释慧开

释慧开　偈颂八十七首

参禅莫滞静工夫，闹处相逢在半途。

静闹两关俱不涉，赵州东壁挂葫芦。

释慧开

释慧开　偈颂八十七首

目前无法，意在目前。

目前荐得，正好吃拳。

释慧开

释慧开　偈颂八十七首

天下法窟丛林，四月初一结制。

无门逐恶随邪，要效死心旧例，

普请诸人脑门著地。

释慧开

释慧开　偈颂八十七首

兜率未离尘满面，王宫缠降垢通身。

儿孙纵有沧浪水，洗到驴年也不清。

释慧开

释慧开　偈颂八十七首

侬家没兴眼无筋，错中南方蛊毒深。

一掬肝肠俱裂破，年年此日痛伤心。

释慧开

释慧开　偈颂八十七首

瞿昙遗下葛藤窠，翻覆看来脱处多。

不是儿孙重栓点，古今争得绝淆讹。

释慧开

释慧开　偈颂八十七首

参禅要真实，真造无疑地。

闻非未必非，说是未必是。

黄龙设三关，曹洞列五位。

坐断主人公，且不落第二。

释慧开

释慧开　偈颂八十七首

循规守短，无绳自缚。

纵贡无碍，外道魔军。

存心澄寂，默照邪禅。

恣意忘缘，解脱深坑。

惺惺不昧，带锁锁枷。

思善思恶，地狱天堂。

佛见法见，二铁围山。

念起即觉，弄精魂汉。

兀然心定，鬼家活计。

进则迷理，退则乖宗。

不进不退，有气死人。

释慧开

释慧开　偈颂八十七首

烈焰亘天，洪涛辊底。

眨上眉毛，剑去久矣。

释慧开

释慧开　偈颂八十七首

春山叠乱青，春水漾虚碧。

春光漏汇尽，谁识春消息。

多年枯木再抽枝，撼动春风生八极。

释慧开

释慧开　偈颂八十七首

拨转玄关，一弹指顷。

看看平地起风云，门近兴崖千尽井。

释慧开

释慧开　偈颂八十七首

死心室内，移身移步。

日日香灯，朝朝话堕。

稽首齐安王，铁蛇横大道。

释慧开

释慧开　偈颂八十七首

春山叠乱青，春水漾虚碧。

寥寥天地间，满眼皆相识。

释慧开

释慧开　偈颂八十七首

三月清明节禁烟，桃华带雨倍鲜妍。

皆言当日灵云悟，笑破禅和口半边。

释慧开

释慧开　偈颂八十七首

今朝三月初十，击鼓禅徒毕集。

欲知时节因缘，雨落阶头便湿。

会即各自归堂，不地何劳久立。

释慧开

释慧开　偈颂八十七首

翠岩绝巑巇，元不涉阶梯。

去来无窒碍。珍重洪源湖海众，

个中不隔一毫釐。

释慧开

释慧开　偈颂八十七首

无门为法门，三关何用立。

熟处即难忘，又从这里人。

释慧开

释慧开　偈颂八十七首

灵山一会，泥团土块。

问讯烧香，和趀捉败。

释慧开

释慧开　偈颂八十七首

热喝粗拳，佛来也打。

临济德山，一时擒下。

释慧开

释慧开　偈颂八十七首

不是护身符，亦非断贯索。

直饶鼻孔辽天，也被这个穿却。

无门老汉还免得麽，却请维那下个注脚

释慧开

释慧开　偈颂八十七首

赞叹无门，也是这个。

骂詈无门，也是这个。

文彩未彰谁辨得，却烦首座通消息。

释慧开

释慧开　偈颂八十七首

不动脚头，青云独步。

个是寻常行履处，须知更有通霄路。

释慧开

释慧开　偈颂八十七首

掣断绳头欲自由，那知定业未容休。

再偿拽杷拖犁债，鼓得西法水逆流。

释慧开

释慧开　偈颂八十七首

八两还是斤，陈年桃核旧时仁。

大家出手共提掇，行看丛林气象新。

释慧开

释慧开　偈颂八十七首

黄龙结制没规绳，超过诸主半月程。

莫怪七颠并八倒，大家日午打三更。

释慧开

释慧开　偈颂八十七首

薰风自南来，殿阁生微凉。

百年浑似醉，三万六千场。

休拟议，莫思量。

锦鳞一跃化龙去，无限痴人戽夜塘。

释慧开

释慧开　偈颂八十七首

归来一月余日，内外人事已毕。

恣意饱饭噇眠，说甚金圈栗棘。

分明告报诸禅，直下便须委悉。

更若拟议踌躇，照顾脑门霹雳。

释慧开

释慧开　偈颂八十七首

六月炎炎如火聚，寂然不动於中住。

炎炎火聚却清凉，清凉却是炎炎处。

等闲坐断两头关，撞壁通霄路。

释慧开

释慧开　偈颂八十七首

石跟常有千年润，海眼曾地一日乾。

天下苍生待霖雨，不知龙向此间蟠。

霹雳一声头角露，倾湫倒岳鼓波澜。

释慧开

释慧开　偈颂八十七首

图列千山开画嶂，带围一水绕蓬瀛。

脚头未举已先入。不用门前弹指声。

释慧开

释慧开　偈颂八十七首

动弦别曲，叶落知秋。

禾山打鼓，雪峰辊球。

睦州担板，投子提油。

赵州狗子，沩山牯牛。

青原垂足，俱胝指头。

一队破落户，各自带风流。

释慧开

释慧开　偈颂八十七首

布袋头开今日始，满目江山秋色里。

蓦然踏断草鞋跟，元来却是自家底。

释慧开

释慧开　偈颂八十七首

信脚行去绝埃尘。信手拈来用得亲。

信口道出惊天地，信心悟入独超群。

释慧开

释慧开　偈颂八十七首

阴极阳生，日添一线。

独有山僧拄杖子，不属阴阳迁变。

释慧开

释慧开　偈颂八十七首

昨日去年去，今朝今岁来。

去年去不去，今岁来不来。

释慧开

释慧开　偈颂八十七首

现种种形，说种种法。

形法皆非，假名菩萨。

更於诸相油觅圆通，当人正眼俱戳瞎。

释慧开

释慧开　偈颂八十七首

咄这乾屎橛，生来太妖孽。

堪笑老云门。一棒打不杀。

释慧开

释慧开　偈颂八十七首

衲僧今日路头通，拄杖生云兴已浓。

要探江湖深与浅，前途更有妙高峰。

释慧开

释慧开　偈颂八十七首

开炉半月，火种全无。

冷灰豆爆，惊动江湖。

释慧开

释慧开　偈颂八十七首

燕国当年植福田，身如水月印三千。

渠无生死归何处，春早梅华放晓烟。

释慧开

释慧开　偈颂八十七首

是圣是凡，过言边立。

拟议不来，青天霹雳。

释慧开

释慧开　偈颂八十七首

摧邪显正，一印印定。

尽大地人，谛听谛听。

释慧开

释慧开　偈颂八十七首

遇家里人，说家里事。

一句无私，龙翔凤翥。

释慧开

释慧开　偈颂八十七首

诸方浩浩，举古明今。

送人上树，不是好心。

释慧开

释慧开　偈颂八十七首

铜沙锣里满盛油，故国山河在眼头。

试向凤凰台上望，长江无日不东流，

释慧开

释慧开　偈颂八十七首

老来无日民闲，深隐西湖第一山。

无奈退庵贤制置，远移公帖入松关。

释慧开

释慧开　偈颂八十七首

天阴性地昏，日出心光耀。

柱杖笑呵呵，禅{左爿右木}也{左足右孛}跳。

管甚岁余闰，一任月大小。

淈{左氵右盾}几春秋，用处非常峭。

可怜五十三知识，未曾梦见顶门竅。

释慧开

释慧开　偈颂八十七首

灵山大法王，末运希所遇。

声名遍天下，乾坤恣独步。

草鞋挂龙休，三宣浑不顾。

凌灭曹源生，训徒参活句。

宗门个样师，熟不生恋慕。

天庭重降勅黄来，凌霄峰顶施甘露。

释慧开

释慧开　偈颂八十七首

威镇戎夷，扫清魔孽。

群归敬，忠心如铁。

破蔡灭金，守黄勦贼。

雪百年二帝人雪之耻，成中兴四将未成之业。

释慧开

释慧开　偈颂八十七首

三教圣人，同归一理，

说理长则。理短则止。

虚空无心，墙壁有耳。

不涉言诠，单提直指。

口缝缠开，不是不是。

释慧开

释慧开　偈颂八十七首

山前麦熟已知云，觌面当机为指陈。

蓦地一番梅雨过，青山洗出画图新。

释慧开

释慧开　偈颂八十七首

山洞昂头角，回山露尾巴。

恩承饶舌力，累我受波查。

释慧开

释慧开　偈颂八十七首

针芥相投，体用俱全。

衲僧门下，十万八千。

释慧开

释慧开　偈颂八十七首

名高不用镌顽石，路上行人口是碑。

大宋正传天子令，直教诸国竖降旗。

释慧开

释慧开　偈颂八十七首

普贤行愿等三千，正是清明首夏天。

要是见大人境界，月明常照御楼前。

释慧开

释慧开　偈颂八十七首

烂柴头，火一团。

急著眼，莫颟顸，

星在枰兮不在盘。

释慧开

释慧开　偈颂二首

黄龙结制不寻常，只用阎罗断命方，

生铁一团红晏下，死中再活获清凉。

释慧开

释慧开　偈颂二首

欲把生蛇化活龙，先将毒药灌喉咙。

常教满腹如针刺，抛向范波大浪中。

释慧开

释慧开　荐蓆

乱草窠中，打成一片。

坐卧寂然，真机顿现。

释慧开

释慧开　接待

洋铜汗羹，热铁丸饭。

滴粒缠沾，通身腐烂。

释慧开

释慧开　净发

锋芒未露鬼神号，能划群牛顶{左宁右页}毛。

四海聱头俱按下，岂容存著一织毫。

释慧开

释慧开　镜智禅师赞

弥天罪犯无门懴，红烂通身世莫医。

已是四棱俱塌地，尽教后代乱针锥。

释慧开

释慧开　懒牛

不经南陌兴西阡，犁杷年来怕上肩。

弃却栏中肥嫩草，绿杨堤畔饱风烟。

释慧开

释慧开　六年举无字一日闻齐鼓有省

青天白日一声雷，大地群生眼豁开。

万象森罗齐稽首，须弥{左足右孛}跳舞三台。

释慧开

释慧开　履齐枢钧容赞

湘水之清，昆玉之洁。

和气如春，忠心如铁。

储风月之精。禀松篁之节。

真廊庙楷模，行佛祖途辙。

裴李稣黄总不如，柱石明堂渠迥别。

释慧开

释慧开　孟少保会师握拳缺指相请赞

为人手段十分粗，拳下搜寻一个无。

咄这村僧难凑泊，释迦弥勒是他奴。

释慧开

释慧开　孟少保戎装相赞

英雄盖世上将军，洞寇闻风丧胆魂。

寸刃不施机莫测，看渠谈笑定乾坤。

释慧开

释慧开　孟无庵兴师同轴请赞

居士身，比丘相。

跷跷骑骑，牢牢攘攘。

蓦然觌面相逢，真是无门可向。

一拳一喝，双收双放。

无庵居士眼无筋，识得这般村和尚。

释慧开

释慧开　牧庵简庵师三人共轴赞

谩说降龙伏虎，从夸对御谈禅。

莫怪无门担板，佛来也吃粗拳。

释慧开

释慧开　南剑州伏虎岩请师开山请赞

个样村僧，也甚奇怪。

身如椰子，胆似天大。

蟒蛇窟里安禅，猛虎穴中劄寨。

无端于微尘国里，转大法轮，

声大法鼓。却向刀山剑树上，

成等正觉，弄者一解。

/

释慧开

释慧开　庞居士赞

平欺马祖，下祝诸方。

生涯荡却，今古无双。

不兴万法为侣，一口吸尽西江。

释慧开

释慧开　骑虎丰干赞

忙忙业识老丰干，鼓舌摇唇总自瞒。

从踞虎头取虎尾，衲僧门下管窥斑。

释慧开

释慧开　请无门首座立僧山偈奉谢

瑞岩近日有无门，掇向绳床判古今。

凡圣路头俱截断，几多蟠蛰起雷音。

释慧开

释慧开　请行新桥

云根架就笑谈中，凡圣召集一路通。

个个脚跟亲蹈著，人人足下起清风。

不似天台滑石，半巇半巑。

胜如赵州略彴，度马度驴，

虽然欲行千里，要知一步为初。

从兹不用步题柱，来往都乘驷马车。

释慧开

释慧开　人至收书知得心座元安乐蒙惠数珠水晶者金重十二钱瑕讫山偈奉赠

百八摩尼颗颗圆，辽天鼻孔一齐穿。

恒河砂数佛菩萨，每日呼来跳一圈。

释慧开

释慧开　日本觉心禅人远来炷香请益注诗迅笔赠之

心即是佛即是心，心佛元同亘古今。

觉悟古今心是佛，不须向外别追寻。

释慧开

释慧开　日本觉心辰老请赞

用迷子映，飞红炉雪。

一喝当锋，崖崩石裂。

化生蛇作活龙，点黄金为生铁。

去缚解粘，舞钉拔楔。

更将佛祖不傅机，此界他方俱漏泄。

释慧开

释慧开　三十二应赞

现种种形，说种种法。

形法皆非，假名菩萨。

更于诸相觅圆通，当人正眼俱戳瞎。

释慧开

释慧开　舍鞋

验尽脚跟长兴短，个中宽窄已先知。

自从蹈著这些子，左右逢原显大机。

释慧开

释慧开　施汤

不是甘草大黄，亦非苦参半夏。

莫教一滴沾唇，直得通身汗下。

释慧开

释慧开　石牛

须弥为骨露织躯，头角峥嵘塞太虚。

大地耕翻无寸土，牧童鞭索岂能拘。

释慧开

释慧开　释宗寿

释宗寿，住无量寺。

与释慧开有交，事见《禅宗无门关》附录。

释慧开

释慧开　思大禅师赞

一生讨头不见，二生骨露皮穿。

三生造成地狱，全身活陷黄泉，

七十二峰俱坐断，口吞佛祖在机先。

释慧开

释慧开　颂古四十八首

狗子佛性，全提正令。

缠涉有无，丧身失命。

释慧开

释慧开　颂古四十八首

不落不昧，两采一赛。

不昧不落，千错万错。

释慧开

释慧开　颂古四十八首

俱胝钝置老天龙，利刃单提勘小童。

巨灵抬手无多子，分破华山千万重。

释慧开

释慧开　颂古四十八首

痴人面前，不可说梦。

胡子无须，惺惺添懵。

释慧开

释慧开　颂古四十八首

狮子教儿迷子诀，拟前跳踯早翻身。

无端再叙当头著，前箭犹轻后箭深。

释慧开

释慧开　颂古四十八首

重严真社撰，恶毒无尽限。

哑却衲僧口，通身迸鬼眼。

释慧开

释慧开　颂古四十八首

路逢达道人，不将语默对。

拦腮劈面拳，直下会便会。

释慧开

释慧开　颂古四十八首

拈起花来，尾巴已露。

迦叶破颜，人天冈措。

释慧开

释慧开　颂古四十八首

只为分明极，翻令分明极，

翻令所得迟。早知灯是，

饭熟多时。

释慧开

释慧开　颂古四十八首

机轮转处，达者犹迷。

四维上下，南北东西。

释慧开

释慧开　颂古四十八首

了身何似了心休，了得心兮身不愁。

若也身心俱了了，视仙何必更封侯。

释慧开

释慧开　颂古四十八首

贫似范丹，气如项羽。

活计虽无，敢与斗富。

释慧开

释慧开　颂古四十八首

眼流星，机掣电。

杀人刀，活人剑。

释慧开

释慧开　颂古四十八首

学道之人不识真，只为从前认识神。

无量劫来生死本，痴人唤作本来人。

释慧开

释慧开　颂古四十八首

识得最初句，便会末后句。

末后下最初，不是者一句。

释慧开

释慧开　颂古四十八首

赵州若在，倒行此令。

夺却刀子，南泉乞命。

释慧开

释慧开　颂古四十八首

会则事同一家，不会万别千差。

不会事同一家，会则万别千差。

释慧开

释慧开　颂古四十八首

铁枷无孔要人担，累及儿孙不等闲。

欲得撑门并拄户，更须赤脚上刀山。

释慧开

释慧开　颂古四十八首

突出麻三斤，言亲更不亲。

来说是非者，便是是非人。

释慧开

释慧开　颂古四十八首

春有百花秋有月，夏有凉风冬有雪。

若无闲事挂心头，便是人间好时节。

释慧开

释慧开　颂古四十八首

抬脚踏翻香水海，低头俯视四禅天。

一个浑身无处著，{请续一句}。

释慧开

释慧开　颂古四十八首

闪电光，击石火。

眨得眼，已蹉过。

释慧开

释慧开　颂古四十八首

问处何如答处是亲，几人於此眼生筋。

兄呼弟应扬家场面，不属阴阳别是春。

释慧开

释慧开　颂古四十八首

描不成兮画不就，赞不及佤休生受。

本来面目没处藏，世界坏时渠不朽。

释慧开

释慧开　颂古四十八首

不露风骨句，未语先分付。

进步口喃喃，知君大冈措。

释慧开

释慧开　颂古四十八首

白日青天，梦中说梦。

捏怪捏怪，诳謼一众。

释慧开

释慧开　颂古四十八首

卷起明明彻太空，太空犹未合吾宗。

争似从空都放下，绵绵密密不通风。

释慧开

释慧开　颂古四十八首

叮咛损君德，无言真有功。

任从沧海变，终不为君通。

释慧开

释慧开　颂古四十八首

闻名不如见面，见面不如闻名。

虽然救得鼻孔，争奈瞎却眼睛。

释慧开

释慧开　颂古四十八首

风幡心动，一状领过。

只知开口，不觉话堕。

释慧开

释慧开　颂古四十八首

青天白日，切忌寻觅。

更问如何，抱{左贝左臧}叫屈。

释慧开

释慧开　颂古四十八首

问既一般，答说相似。

饭里有砂，泥中有刺。

释慧开

释慧开　颂古四十八首

剑刃上行，冰棱上走。

不涉阶梯，悬崖撒手。

释慧开

释慧开　颂古四十八首

路逢剑客须呈，不遇诗人莫献。

逢人且说三分，未可全施一片。

释慧开

释慧开　颂古四十八首

天晴日头出，雨下地上湿。

尽情都说了，只恐信不及。

释慧开

释慧开　颂古四十八首

云月是同，溪山各异。

万福万福，是一是二。

释慧开

释慧开　颂古四十八首

言无展事，语不投机。

承言者丧，滞句者迷。

释慧开

释慧开　颂古四十八首

过去堕坑堑，回来却被坏。

者此尾巴子，直是甚奇怪。

释慧开

释慧开　颂古四十八首

急流垂钓，贪饵者著。

口缝缠开，性命丧却。

释慧开

释慧开　颂古四十八首

扬下笊篱并木杓，当阳一空绝周遮。

百丈重关拦不住，脚尖趯出佛如麻。

释慧开

释慧开　颂古四十八首

西来直指，事因嘱起。

找聒丛林，元来是你。

释慧开

释慧开　颂古四十八首

出得出不得，渠侬得自由。

神头并鬼面，败阙当风流。

释慧开

释慧开　颂古四十八首

拈起竹篦，行杀活令。

背触交驰，佛祖乞命。

释慧开

释慧开　颂古四十八首

诸方深与浅，都在掌握中。

撑天并拄地，随处振宗风。

释慧开

释慧开　颂古四十八首

他弓莫挽，他马莫骑。

他非莫辨，他是莫知。

释慧开

释慧开　颂古四十八首

瞎却顶门眼，错认定盘星。

拚身能舍命，一盲引从盲。

释慧开

释慧开　颂古四十八首

一念普观无量劫，无量劫即是如今。

如今觑破个一念，觑破如今觑底人。

释慧开

释慧开　颂古四十八首

未举步时先已到，未动舌时先说了。

直饶著著在机先，更须知有向上竅。

释慧开

释慧开　趟资政号节齐

著鞭占得地头宽，高节心空立处端，

多向渭川烟外望，这边风月少人看。

释慧开

释慧开　题壁间水波观音

曹源正派喜流传，涓滴浑无浪拍天。

任是大悲行手眼，探渠深浅待驴年。

释慧开

释慧开　题黄龙中途眠松

当途偃蹇卧霜枝，仿佛黄龙出洞时。

不是渠侬劲小节，看他来者放头低。

释慧开

释慧开　天台四睡赞

既是伏爪藏牙，不用三头六臂。

只图梦里惺惺，任疑大虫瞌睡。

释慧开

释慧开　铁壁

巍然一座黑金城，缝罅全无及户扃。

堪笑英雄难进步，圣凡到此绝途程。

释慧开

释慧开　头袖

四海英灵俱夺下，铜头铁额总兜来。

莫怪无门施毒手，揭翻脑盖顶门开。

释慧开

释慧开　徒弟普山请赞

头发篷松，耳轮卓朔。

踞坐当轩，权衡在握。

任你德山临济棒喝交驰，到他面前一点用不著。

释慧开

释慧开　徒弟普显请赞

形如枯木倚岩隈，不拟天庭降蛰雷。

忽遇东君行正令，昙华独头一枝开。

释慧开

释慧开　退步

未曾移定时，前脚让后脚。

只这一步子，谁人蹈得著。

释慧开

释慧开　维磨居士赞

紫耶病虎实难亲，触著渠侬便丧身。

非但文殊遭毒口，吞尽灵山一会人。

释慧开

释慧开　无际

祖翁田地没凭据，争许时人取次量。

但见寥寥成一片，不知何处是封疆。

释慧开

释慧开　无量寿佛赞

乾屎橛兮麻三斤，当阳拈出少知音。

诗人不识自家佛，却向丹青画处寻。

释慧开

释慧开　吴履齐以脚蹈日影索偈

圆陀陀，光灿灿。

明眼人，蹈不著。

蹈得著，更买草鞋去行脚。

释慧开

释慧开　吴尚书尊堂死以偈问用韵以复

身分水月遍三千，月落何曾离得天。

此是夫人行履处，摩耶相对共谈禅。

释慧开

释慧开　谢佛眼师号

皇恩颁自九重城，雨露缠沾草木荣。

佛祖门庭增瑞气，四海欢呼万岁声。

忠心护国成勋业，君父开臣佛眼睛。

寿山福海恩难报，永日寥寥贺太平。

释慧开

释慧开　谢宣赐金襕

不是鸡足流传，亦非黄梅分付。

九得天上降来，千载臣僧一过。

中兴佛祖宗风，群魔悉皆惊怖。

祝延圣寿无疆，志愿皇圆永固。

释慧开

释慧开　牙药

点著些儿，妙不可述。

缠开臭口，验得骨出。

释慧开

释慧开　医眼

开黑暗门，通向上竅。

内外障除，神光独耀。

释慧开

释慧开　又道装相赞

灵山付嘱人，示现威棱身。

在欲而无欲，居尘不染尘。

等闲伸出擎天手，拨转如来正法轮。

释慧开

释慧开　郁山主赞

百尺竿头话最亲，一交桥断绝识尘。

死中得活珠离蚌，甘作驴前马后人。

释慧开

释慧开　圆觉会

十二呆郎欲决疑，瞿昙嚼饭喂婴儿。

若教知有衲僧事，终不人前鼓口皮。

释慧开

释慧开　圆通大士赞

足蹈双莲洒杨柳，面目端严世希有。

梵音妙音海潮音，祗这而今谁动口。

释慧开

释慧开　圆吴丞相生日

大地春回是诞辰，松篁难改四时青。

寿星不老福无尽，常在中天伴月明。

释慧开

释慧开　月泉赵寺丞寿像赞

身为皇族，名著南宫，

孔孟屋裹，做模打样。

释毛室内，谈玄说空。

似个般伎俩，半钱不直，

又说甚道理三教俱通。从前学解掀翻尽，

却于无处立宗风。天龙更为重饶舌，

熨斗煎茶铫不同。

释慧开

释慧开　在南高峰石室中出定作

静处乾坤窄，闲居日月忙。

虚空即妙体，独露法中王。

释慧开

释慧开　帐子

缠得当阳一线通，全彰大用显家风。

直绕鼻孔辽天汉，未免从头被罩笼。

释慧开

释慧开　针筒

函盖乾坤气量周，铜晴岁眼一齐取。

岁多利脑尖锋者，到此如何敢出头。

释慧开

释慧开　政黄牛赞

资福从来不识羞，橘皮熟炙逞风流。

倚筇懒贤侯不命，又却骑牛更觅牛。

释慧开

释慧开　执剑吕洞宾赞

露刃单提，行杀活令。

斩食嗔痴，群魔乞命。

夫是之谓，纯阳真人。

激浊扬清，摧邪显正。

释慧开

释慧开　总轴罗汉

洞寇都卢十八头，千妖百怪逞风流。

人间天上称尊汉，总被无门一握收。

释慧空

释慧空　别刘师美

世故熏人易变初，谁能变处即如如。

相看有道遽难说，且可还家深读书。

释慧空

释慧空　别刘师美

十年倦客思深隐，江北江南千万峰。

今后故人应念我，有书何处觅行踪。







卷291

释慧空

释慧空　病起

老僧头风，一月两发。

见粥便呕，见饭便哕。

死又不死，活又不活。

使他诸人，冷地忙杀。

观音势至，候饥候渴。

文殊普贤，左提右掇。

才方起来，便翻著袜。

不问是非，乃棒乃喝。

呵呵云门，君子可人。

释慧空

释慧空　草堂老师与靖名庵曰顿

缩脚水上横行，掉臂空中直过。

无端此个老人，特地与伊注破。

释慧空

释慧空　草堂老师真赞

随随昔昔，是这个贼。

簸土扬尘，驰南走北。

一棒打杀，狗也不喫。

后来不肖儿孙，个个一模脱出。

释慧空

释慧空　禅人求偈

禅家流，悟自己，开眼曹溪十万里。

况行机路守心空，病渴移家阳燄里。

渴转渴，水又非。抬头不觉雁南飞。

文殊堂里万菩萨，大唐国内无禅师。

或行棒，或行喝，棒喝交驰如电掣。

不容眨眼入思惟，忽把虚空敲出骨。

地神恶，天神悦，陕府铁牛得一橛。

且等东山睡觉来，大掌连腮咄咄咄。

释慧空

释慧空　春日示众

青帝一微笑，恩光遍刹尘。

如何百草上，刚有未明人。

人人当节令，合故竟开新。

东山拄杖子，也自黑粼皴。

释慧空

释慧空　辞草堂老师归闽

短筇初把探深深，展尽神机被陆沈。

搦杀未偿当日恨，翻身谁识此时心。

不离左右金为土，别有生涯土作金。

既去后来应请问，莫言曾到此山阴。

释慧空

释慧空　次游教授韵呈草堂老师

霜发垂垂老不休，铁船无底更随流。

儿孙莫讶得鱼少，盖谓翁翁是直钩。

释慧空

释慧空　次游教授韵呈草堂老师

北郁之南瞻部洲，纵观谁是老人流。

大千一网平收了，坐看儿童乱下钩。

释慧空

释慧空　次韵韩伯修学士读楞严见寄

琉璃瓮中走却鳖，惊起波斯一夜寻。

天晓不知何所见，大悲菩萨是观音。

释慧空

释慧空　次韵知微无外石门相会

铁牛插翅快於鹘，石虎抬头惊倒人。

笑把方山轻捩转，几多游子失关津。

释慧空

释慧空　大士讲经

两口明明一无舌，同死同生为吾决。

那吒顶上喫蒺藜，金刚脚下流出血。

释慧空

释慧空　东庵泉铭

修竹盈门，寒泉迸石。

此老何为，居之终日。

泉知说法，竹亦能禅。

洞山五位，临济三玄。

释慧空

释慧空　冬至

冬后一阳生，东君曾未睹。

百草总不知，梅花先漏泄。

钟声出远林，雁阵横残月。

更拟问如何，弄巧翻成拙。

释慧空

释慧空　顿庵

万行不修，僧只不历。

千佛数中，位居第一。

释慧空

释慧空　顿庵

龙女献珠成佛，善财弹指入门。

若到顿庵门下，一时且作儿孙。

释慧空

释慧空　和慧知微雪韵

覆盖乾坤似有功，洞然明白却无踪。

其如未识无踪意。屑玉霏霏落眼中。

释慧空

释慧空　和无在木蛇歌

小小蛇儿大大身，曾吞众象空巴陵。

归蟠故山骨欲槁，混入草木人要徵。

瞎屡生，甚手脚，不善提持休捉摸。

枯木形骸似等闲，触著伤人毒无药。

寿昌师，怜老病，远远遣来相问讯。

拟欲庵头伴老夫，预忧十月霜风劲。

著把火，津送渠，依旧令教侍坐隅。

重告之曰，蛇乎蛇乎，当如云门应机忽突出，

莫学严阳到老安其庐。

释慧空

释慧空　和直指春日示众

庵前乌龟久不见，一夜雷雨忽然出。

东山老汉眼{搭扌换目}痴，近前问讯定光佛。

释慧空

释慧空　和直指春日示众

直指示众重说偈，瞿昙舍身得其半。

东山和出一字无，擘破面门君自看。

释慧空

释慧空　慧和微以布衫送寿昌可师有偈答之戏成四首

一物全无尽力担，相逢江北又江南。

向来贴肉那堪语，更著渠侬一布衫。

释慧空

释慧空　慧和微以布衫送寿昌可师有偈答之戏成四首

著时人显衫还隐，不著人亡衫却存。

隐显存亡是何物，黄金铸出铁崑崙。

释慧空

释慧空　慧和微以布衫送寿昌可师有偈答之戏成四首

寸丝不挂鱼游网，万善严身月入云。

若是寿昌端的处，明年一领更烦君。

释慧空

释慧空　慧和微以布衫送寿昌可师有偈答之戏成四首

普贤高系象王裦，妙德长拖师子衫。

遣向寿昌为侍者，一人不肯一人甘。

释慧空

释慧空　偈

先打春牛头，打打春牛尾，

惊起虚空入藕丝里。释迦无路潜踪，

弥勒急走千里。文殊却知落处，

抚掌大笑欢喜。春风昨夜入门来，

便见千华生碓嘴。

释慧空

释慧空　偈十三首

山僧才到雪岭，打就无底铁船。

使人真觉海中，运载情与无情。

释慧空

释慧空　偈十三首

雪峰五月五日，不假神符妙术。

只有顶门一锥，铁佛也须汗出。

释慧空

释慧空　偈十三首

千五百众雪山住，无面软饼裹露柱。

横咬竖咬饱便休，莫倚他门傍他户。

释慧空

释慧空　偈十三首

月生一，上下四维无等匹。

月生二，须弥拽脱虚空鼻。

月生三，明正为南方尽南。

释慧空

释慧空　偈十三首

雪峰山中解夏，三门开放两边。

去底观音势至，来底交殊普贤。

释慧空

释慧空　偈十三首

石霜山中独虎，生得三脚驴儿。

走过萍实楚江，踢倒湖南长老。

释慧空

释慧空　偈十三首

寒中舞，拾得笑，

丰干一曲无羌调。啰啰哩，

哩哩啰，近日秋林落叶多。

释慧空

释慧空　偈十三首

法法本来法，无法无非法。

何於一法中，有法有不法。

释慧空

释慧空　偈十三首

低头不见地，仰面不见天。

欲知白牛处，但看髑髅前。

释慧空

释慧空　偈十三首

一沤未起，古帆未挂。

风信不来，无人举棹。

释慧空

释慧空　偈十三首

雪峰禅，无星子，

只见升堂打鼓。赚得大众上来，

近日山中有虎。长至令晨，

颠言倒语。

释慧空

释慧空　偈十三首

祖师心印，堪作何用。

无位真人，屎也不直。

独步青霄，徒夸好手。

和泥合水，罕遇同流。

释慧空

释慧空　偈十三首

啐啄之机，暂时活计。

清虚之理，不可依凭。

执之失度，必入邪路。

东海鲤鱼打一棒，陕府铁牛两角折。

释慧空

释慧空　寄支提禅师

远听天冠化寺钟，孤烟明灭暮山重。

念携挂壁木上座，问讯长沙岑大虫。

大虫声威动海宇，老不与世同其波。

卷藏风月付一室，落日春山狐兔多。

威而不怒默常吼，寂子触之遭毒手。

东山又似不知时，更来许露其家丑。

释慧空

释慧空　静香轩

种竹竹既立，艺兰兰亦芳。

炉熏安用许，静极自生香。

十客九常在，古人今不忘。

如何杜陵老，独喜赞公房。

释慧空

释慧空　巨风行

海山一雨三日风，折木举屋如飞蓬。

路人惊窜居人泣，平地乃是洪涛中。

释慧空

释慧空　巨风行

有生何处得安稳，方寸是为风火本。

看来出尔方雨间，雨霁风休海天远。

释慧空

释慧空　看洞山初和尚语

两头蚯蚓呈三要，五眼胡孙念八还。

老蚌吞除龙树月，瞎驴撞出赵州关。

释慧空

释慧空　空王子

空王子之空而灵，拈起钵饭忘了羹。

一生看经不识字，总十二部为一句。

一生说禅不动口，喷嚏也成师子吼。

阿呵呵，黄面瞿昙争柰何。

咄咄咄，是甚衲僧臭皮袜。

释慧空

释慧空　览妙喜和尚衡阳示众

海蚌直儱侗，不类海蠡儿。

开口便见胆，也好与一槌。

释慧空

释慧空　览印无在语

老胡遗下一则语，匝地普天无不举。

倾湫倒岳是家常，物义不伤多莽卤。

螗螂莫笑夏蜩痴，甘草酷似黄连苦。

黄连苦，南泉不打盐官鼓。

释慧空

释慧空　览赵州语

赵州借得空生口，便自纵横师子吼。

问其佛性狗子无，问其甲子苏州有。

而今此口还空生，古佛依前成漏逗。

掀翻海岳觅知音，个个看来日中斗。

释慧空

释慧空　泐潭暹上人出示延福颂古三首索鄙语因用其韵赠之

马驹踏杀天下人，炙地熏天气转腥。

百岁翁翁开口笑，江西从此足人行。

释慧空

释慧空　泐潭暹上人出示延福颂古三首索鄙语因用其韵赠之

引鼻牵回野鸭儿，升堂卷席便高飞。

后来要识吾宗旨，试看而今是甚时。

释慧空

释慧空　泐潭暹上人出示延福颂古三首索鄙语因用其韵赠之

千年滞货无人顾，拈起从教著价看。

一口直饶酬得过，泐潭山更过西山。

释慧空

释慧空　某得银杏不食种之庵前见者曰是三十年乃生公老矣能待之乎某不答作

蟠桃一实三千年，银杏著子三十载。

老僧只作旦暮看，汝莫匆匆宜少待。

阶前始芽今出屋，便是携篮走僮仆。

伴我东园看菜归，与汝煎茶剥柔玉。

释慧空

释慧空　南华利侍者持{上虫下丙}和尚语至疏山请校入版乃作偈送之谒序于徐

曹溪大士出现世，谁其侍者道人利。

雷轰电激槌拂间，涓滴无遗水传器。

而今底事难覆藏，盖是火后茎茅长。

未言字字负此老，且要浩浩流诸方。

最初有个譫讹处，遍示知音著何语。

东山有语人未知，请问东湖老居士。

释慧空

释慧空　南询歌

南询士，标致殊，

发言落落中疏疏。瘦藤一握铁相似，

孤身万里云不知。作者前，

致一问，分明直得绳床震。

失脚踏翻楼阁门，通身不挂毗卢印。

佛祖言，甚热椀，

一剑当头百非划。大展禅宗定古今，

火里蝍蟟三只眼。

释慧空

释慧空　拟山居

古人缚屋山头住，十年不行山下路。

终朝两眼挂枯松，不忧无米但觅句。

满屋风声合雨声，半壁山云杂山雾。

於中只黱过此生，犹胜时人三五步。

释慧空

释慧空　拟月

圆时缺处何曾有，缺处圆时自俨然。

举世尽随圆缺走，几人透出未生前。

释慧空

释慧空　劝德上人莫作言语

凡物得其时则鸣，鸣之大者唯雷霆。

使雷常鸣不以节，人忘修省孰震惊。

往时耆年深此旨，十度发言九度已。

更有宝云多口师，每见僧来面壁耳。

岂似而今文字禅，骈头竝驾争后先。

愿公藏此千钧重，等闲不射射必中。

释慧空

释慧空　石门庵偶作

百炼黄金铸铁牛，十分高价与人酬。

台前不有花含笑，应是东山一夏休。

释慧空

释慧空　食荀

机泉攆秔炊明玑，竹根烧笋然竹枝。

锦绷稚子犊献角，玉版阿师囊颖锥。

同槃若觉风味好，对客不知寒涕垂。

古来山林例穷饿，藜苋诳腹蕨充饥。

我今一饱万想灭，老马释羁牛脱縻。

南山苍苍入箕踞，凉月冏冏生谈犀。

公无说与市朝予，啄腐吞腥渠得知。

释慧空

释慧空　四景

沙寒雪后天，凫雁将俦侣。

独怪蓑笠翁，维舟一归去。

释慧空

释慧空　四景

野阔烟迷树，江清水学天。

白鸥盖具眼，终日老人边。

释慧空

释慧空　四景

急雨近欲黑，斜晖远更明。

倚楼谁殀　子，兴与大江横。

释慧空

释慧空　四景

快霁初无象，豁在千里间。

十年归客眼，一点沃洲山。

释慧空

释慧空　四威仪

行，忘其粗操得人僧。

一举足，趯倒佛前　ˉ。

释慧空

释慧空　四威仪

住，对火浩歌敲火箸。

有客来，炉中出煨芋。

释慧空

释慧空　四威仪

坐，入夏{左口右亲}钱无一个。

催免丁，县里公人到。

释慧空

释慧空　四威仪

卧，合眼乾坤都盖过。

没人知，晨鸡刚说破。

释慧空

释慧空　四威仪

行，两袖清风一瘦藤。

人见玩，南寺打斋僧。

释慧空

释慧空　四威仪

住，五合黄陈半瓢醋。

见客来，般般皆要做。

释慧空

释慧空　四威仪

坐，鼻孔婪巉眼睛大。

也有人，一见横趋过。

释慧空

释慧空　四威仪

卧，鼻息雷鸣撼邻座。

忽翻身，铁蛇横大道。

释慧空

释慧空　松斋直指因喫粽与兄弟论铁酸豶金刚圈栗棘蓬话作三偈见寄合为一偈

直指喫粽被粽赚，吐出多年铁酸豶。

俊鹰才见插天飞，饿狗床根争咂啖。

忽然变作蒲与圈，鹰也迷踪狗也奔。

百年滞货无人要，千里持来访我门。

象牙不出老鼠口，富贵或生穷相手。

倒把春风二月花，满劝松斋一杯酒。

释慧空

释慧空　送茶化士

建溪深与吉山邻，胜气潜通不在陈。

但看吉山茶椀里，雪花时现建溪春。

释慧空

释慧空　送茶化士

五湖云水访山家，不问亲疏尽与茶。

若省此茶来处者，出门风摆绿杨斜。

释慧空

释慧空　送茶化士

正味森严来处异，丛林多用显家风。

赵州一味客心尽，风穴三巡主意浓。

要使人人开睡眼，且烦小小现神通。

郝源北苑大云际，尽入吉山茶椀中。

释慧空

释慧空　送超侍者

空生众中居，似欠人偈债。

超禅归临安，亦来相恼害。

布袋连底翻，一还无复载。

闭门郑新经，后来且莫怪。

去去复何言，西湖莲子大。

释慧空

释慧空　送二僧之衡阳

闽蜀民风果同风，袈裟拔出鞋袋中。

相逢古寺话俄顷，怪我称鎚落深井。

不忧佛日居衡阳，不忧无人振颓纲。

却忧秋高霜月冷，铁牛夜度飞猿岭。

释慧空

释慧空　送二僧之衡阳

衡阳老子一僧耳，打雨骂风无别伎。

海上禅流未识渠，将谓三头仍六臂。

两川迈往初不然，我喜其行重说偈。

披秀庵前癞狗儿，要见衡阳只这是。

释慧空

释慧空　送复上人之雪窦

复也虽少年，其志亦猛烈。

发足指乳峰，赤手探虎穴。

直须得虎归，不可只黱说。

送之披秀前，岁暮千峰雪。

释慧空

释慧空　送湖州觉化主

佛子汝知世界海，有等世界多宝藏。

於中凡圣情非情，靡不皆依此宝住。

或取而有为悭贪，或舍而亡为孤露。

有亡取舍纷其怀，是皆未知真宝所。

佛子汝宜入世间，开示人人令自悟。

求心不有法本无，令此宝藏自然至。

善诸一身宝不增，散之万有宝犹故。

以此奉供天人师，佛子是名真供养。

释慧空

释慧空　送化士

洞山身如椰子大，不畜粒米与茎菜。

无人烟处门打开，接待方来也奇怪。

吉山从作山中主，只用十方菩萨子。

二时钟鼓不曾亏，是汝持来还供汝。

两翁同中具生杀，明眼高流试提拨。

可中见得无少差，是谓能持吉山钵。

释慧空

释慧空　送街坊

道在未能速说，钵空且要人持。

蓦地街头筑著，方知此老慈悲。

释慧空

释慧空　送巾扇街坊

华巾未解心中结，阿难有理难伸说。

犀牛扇破索牛儿，盐官为物心偏切。

上人幸是手眼亲，独用双拈此时节。

一条秋水净无痕，八面清风消恼热。

释慧空

释慧空　送可师归西山兼简法华无证

半世几离合，翛然无住身。

又为一去客，元是再来人。

野宿风鸣雪，江行梅破春。

两翁如问我，为话鬓毛新。

释慧空

释慧空　送琏兄之云门

人言学禅如学射，误得同流走天下。

梦中射落蟭螟窠，开眼看来无缝罅。

无缝罅兮不为差，万煅炉中寻尾靶。

翻身筑著老云门，从古风颠称普化。

释慧空

释慧空　送梦石归妙峰德云庵

绍兴五年戊寅冬，王母吞却嘉州像。

觉来扪腹喜且惊，一朝生出这和尚。

锐头长身碧两瞳，众聚说法声如钟。

少年蹈断象骨路，出处大类飞仙翁。

老而益健难近傍，德山缩手临济让。

善财尽力无处寻，又是经行别峰上。

释慧空

释慧空　送莫内翰五首

惊世文章梦里花，出尘语解眼中沙。

怪来不打这鼓笛，亲见江西老作家。

释慧空

释慧空　送莫内翰五首

一槌从使口如鼻，百炼谁知方入圆。

莫怪野人高索价，从来佛祖不曾传。

释慧空

释慧空　送莫内翰五首

黄龙室内三关语，赵老青州一布衫。

何事临分无别说，则川庞老是同参。

释慧空

释慧空　送莫内翰五首

试问同参参底事，华亭秋晚水如天。

离钩三寸无人会，风起芦花落钓船。

释慧空

释慧空　送莫内翰五首

今者丛林走大声，不言无眼只无睛。

愿公善保千钧重，莫管他家热椀鸣。

释慧空

释慧空　送清知客

从生至老只这汉，历历孤明没形段。

虽无形段却淆讹，要是红炉千万煅。

如今何处是红炉，两浙江南试行看。

空生老矣浑不知，栽松只在寒岩畔。

释慧空

释慧空　送人化修上

尔祖传家唯此钵，中虽无物不忧贫。

持从闹市门头过，倒廩倾囷自有人。

释慧空

释慧空　送人化修上

尽谓黄龙山里龙，弥年翻去碧潭空。

君行为报居人道，遐迩虽殊一雨同。

释慧空

释慧空　送僧归净众

君不见昔日贵湖抛保福，苧溪溪畔曾叮嘱。

汝归东海我归山，鸟道行人难措足。

又不见无隐当年隐石师，独傍岩阿烧栗皮。

尘埃扰扰未归客，四壁生涯说向谁。

我今不向石师住，贵湖亦非吾住处。

溪边流水自西东，岩畔栗皮任堆聚。

信脚来到五华峰，峰头重整旧家风。

为报漳泉诸道友，吉山元是福山翁。

释慧空

释慧空　送僧三首

蜀川老觉家潼川，怀中交子是铁钱。

三年听讲大慈寺，执卷问之不识字。

三年参禅大隋山，盖龟劫火犹顢頇。

瞿塘忽放铁船下，不问滟澦堆如马。

逆风使过荆湖南，焦荔林中来放憨。

同风莫倚闽与蜀，饮水更须防蛊毒。

释慧空

释慧空　送僧三首

支提天冠千眷属，龟山蔡柳两尊宿。

总在参禅屋角头，开眼光光互相烛。

参禅自是云水俦，四顾坤维有高躅。

胜妙光中不肯留，六六要明三十六。

当其行，歌一曲，春草青兮春水绿。

东山老矣夫何言，纵有言兮不堪读。

释慧空

释慧空　送僧三首

东山送人只一句，才拟钦承喝出去。

而今更向纸上求，大似因鹰拏死兔。

猷禅猷禅知不知，坚坐守之无了时。

趁取西风霜未落，泐潭百丈在江西。

释慧空

释慧空　送深书记

东海鲤鱼吞却海，西河师子口门大。

金刚唤起足行神，还却赵州行脚债。

释慧空

释慧空　送深书记

吹毛不是凡间铁，百匝千重唯一决。

出头天外笑呵呵，喜得空生不曾说。

释慧空

释慧空　送疏山化主

疏山开山矮师叔，手中木蛇称最毒。

近江无水山无柴，我昔到时无不足。

休论苦瓠与甜瓜，是圣是凡同一家。

但看开山好基业，与伊随分著些些。

释慧空

释慧空　送行上人归塔慧力空印和尚灵骨于西山

古佛大塔广，量廓虚空界。

凡圣位其中，如光无杂坏。

出生与入灭，一一得自在。

众生迷本心，当处自留碍。

良哉空印师，火后灵骨在。

凭谁密安置。有子如行辈。

山为碧玉环，水作青罗带。

巍巍镇巍巍，永下诸天拜。

释慧空

释慧空　送泽化士兼简云门二老

青蛇在握心方壮，赤骥追风路不遥。

透得云门铁关过，海涛声撼洛阳桥。

释慧空

释慧空　送泽化士兼简云门二老

吉山何啻百弥卢，袖里携来一物无。

前路逢人即拈出，不知谁是赤须胡。

释慧空

释慧空　送泽化士兼简云门二老

过了云门更好看，前头孤峻有姜山。

三关一箭收功后，南海波斯念八还。

释慧空

释慧空　送照上人

五华崷崒白雪中，送尽行人是此峰。

若问此峰何面目，但言瓶锡住经冬。

释慧空

释慧空　送知殿

西天胡子没髭须，南北禅和苦觅渠。

合眼相逢开眼笑，君山点破洞庭湖。

释慧空

释慧空　送知殿

人人尽有光明，只恐点时不到。

试携投子油瓶，一一与伊按过。

释慧空

释慧空　送知殿

诸佛光中众生，众生光中诸佛。

若明生佛一如，便见重重涉人。

释慧空

释慧空　送知殿

修廊下夜沈沈，古殿中香冉冉。

要参过去灯明，只在如今一点。

释慧空

释慧空　送知殿

黑月夜中无别，行人下足即疑。

须得心灯发现，令渠是处光辉。

释慧空

释慧空　送宗上人游方

华峰壁立为初友，雁宕深奇为指南。

临济儿孙上封老，见今说法在灵岩。

释慧空

释慧空　颂草堂老师付顶相赞后圆相

六国朝阊阖，三山插杳冥。

禅流相借问，冬后一阳生。

释慧空

释慧空　颂古

梁魏山河本太平，无端容此老狐精。

九年皮髓分张尽，只履空棺更诳人。

释慧空

释慧空　颂古

不是风兮不是幡，祖师端的广南蛮。

夜深趁得曹溪渡，失却番禺两岸山。

释慧空

释慧空　颂古

马师瞎却亮师眼，一入西山更不返。

我有二十二藤条，寄与山中这担板。

释慧空

释慧空　颂古

宗师一等把宗纲，鲁祖垂慈太著忙。

璞玉浑金虽定价，往来多是不相当。

释慧空

释慧空　颂古

楚王城畔水东流，淮海维扬是九州。

芦管一声春梦破，斜阳还在树梢头。

释慧空

释慧空　颂古

庐陵米价忽相酬，巨宋山河四百州。

青草渡头韩干马，绿杨阴里载嵩牛。

释慧空

释慧空　颂古

藏身北斗道弥昌，三脚虾{左虫右麻}著锦裆。

多少病猫餐死鼠，日中抬首眼无光。

释慧空

释慧空　颂古

说似一物则不中，个是南岳让和尚。

东山早曾与黱来，带累同行俱喫棒。

释慧空

释慧空　颂古

杖林山下竹筋鞭，六月行人口吐烟。

曾在祸融峰顶见，十分月出在平田。

释慧空

释慧空　颂古

新妇骑驴阿家牵，潦倒禅翁雪满颠。

不解炉头煨死火，客来偏爱出人前。

释慧空

释慧空　颂古

大食波斯饮百杯，停杯把挹万人魃。

送风使过黄牛峡，不问瞿塘滟澦堆。

释慧空

释慧空　颂古

杖林山下竹筋鞭，生长由来古佛先。

一击眼睛才定动，又随烟雨过秦川。

释慧空

释慧空　颂古

德山棒，临济喝，

寸刃未施先败阙。丛林尽谓是上机，

明眼衲僧也大屈。

释慧空

释慧空　颂古

赵州老倒一禅和，勘破台山个老婆。

笑倒石门庵内客，一条济水过新罗。

释慧空

释慧空　颂古

野鸭羽翼能几长，马师眼孔些子大。

从他飞去拟何之，须待拽回遭笑怪。

释慧空

释慧空　颂古

庞公惭愧全无，马祖慈悲心大。

直饶吸尽西江，东山未向伊道。

释慧空

释慧空　颂古

引鼻拽回野鸭，元来却是家鸡。

不管晦明风雨，才到五更便啼。

释慧空

释慧空　颂古

不是风兮不是幡，胡僧两耳带金环。

分明有语无人会，又上高楼看远山。

释慧空

释慧空　颂古

身披粗布伽梨，手把大木槵子。

天寒坐火炉头，动是说蛇说虎。

释慧空

释慧空　颂古

不是幡兮不是风，毒蛇卧在酒杯中。

寒山抚掌丰干笑，万里鸿沟属沛公。

释慧空

释慧空　颂古

我手何似佛手，拈起扇子擗口。

打落帝释花冠，却是寒山扫箒。

释慧空

释慧空　颂古

不是风幡不是心，曹溪一路尽平沈。

俊鹰岂肯篱边立，直透青霄万万寻。

释慧空

释慧空　颂古

我脚似以驴脚，车轮顿生八角。

三千刹海波澄，一阵西风叶落。

释慧空

释慧空　颂古

十智同真验作家，可中毫忽不容差。

若无师子翻身句，现在徒将面自夸。

释慧空

释慧空　颂古

人人尽有生缘，落花流出桃源。

过后再寻无处，满蓑烟雨渔村。

释慧空

释慧空　颂古

古人悟处今人眼，善巧休为眼画眉。

不见马头人厮扑，一拳打倒只临时。

释慧空

释慧空　颂古

佛手驴脚生缘，三山影落中天。

武帝多方学道，王乔端坐神仙。

释慧空

释慧空　颂古

盲人端的有眼，铁牛通身无骨。

不信问取桃花，便见灵云败阙。

释慧空

释慧空　颂古

一等作野狐，堂堂大丈夫。

徐行青草岸，踏破洞庭湖。

释慧空

释慧空　颂古

桃花春暖尽情开，一见无疑颇俊哉。

不是钓鱼船上客，无人把手上高台。

释慧空

释慧空　颂古

西来密意庭前柏，有语无语徒分拆。

若是道人但举来，只黱守株无了日。

释慧空

释慧空　颂古

灵云失脚，玄沙落堑，

三十年冰河发焰。

释慧空

释慧空　颂古

咄哉王老师，赤穷身也卖。

吃些油糍归，至今被人怪。

释慧空

释慧空　颂古

钱塘潮头来，成都药市集。

叵尀汝州风，吹落毛僧笠。

释慧空

释慧空　颂古

六国平来一瞬中，心王不动八方通。

后前汗马无人见，只要重论盖代功。

释慧空

释慧空　颂古

南瞻部州鉯地，东弗于逮种麦。

西瞿耶尼拽磨，北郁单越喫面。

释慧空

释慧空　颂古

百书不如一归家，千闻不如一见面。

既归归见复何为，解道德山无佛殿。

释慧空

释慧空　颂古

泥人煅就九转丹，石女一喫乘飞鸾。

天门九重弹指间，再拜天帝除天官。

瓜期既及风驭还，海变桑田知几番。

又寻东山访平安，去时与偈墨未乾。

释慧空

释慧空　颂古

戳瞎大地众生眼，夺其一切资生物。

尽情推入大火坑，听从阿耨池中出。

然后为念普安慰真言，唵摩尼佛吼屈聿。

释慧空

释慧空　颂古十首

做得些儿活计成，人前卖弄逞才能。

直饶踏杀人无数，也是西川老鬼精。

释慧空

释慧空　颂古十首

从头数到一二三，倒数却成三二一。

直饶善会大衍算，掐指巡文数不出。

释慧空

释慧空　颂古十首

动弦别曲，叶落知秋。

抉议不来，休休休休。

释慧空

释慧空　颂古十首

主人无德客无机，石火光中闪电飞。

同死同生同得失，此心能有几人知。

释慧空

释慧空　颂古十首

鬼门帖卦鬼犹惊，又见毛头扫帚星。

若得过关公验正，夜深把手御街行。

释慧空

释慧空　颂古十首

连马连人劈一刀，虚空迸血涌波涛。

千千万万人争看，谁解分开盖胆毛。

释慧空

释慧空　颂古十首

卧龙才雷迅，猛虎便咆哮。

时人只见波涛涌，不知新月出林梢。

释慧空

释慧空　颂古十首

丈二钢钉，八尺铁橛。

插在眼中，犹自不瞥。

释慧空

释慧空　颂古十首

尀耐沩山老鬼精，垂钩便要钓鲲鲸。

几多头多为龙去，虾蟹依前努眼睛。

释慧空

释慧空　颂古十首

一箭射落天边雁，千人万人著眼看。

不知此箭自何来，湖南长老何曾见。

释慧空

释慧空　听雨亭

我行台雁之中途，一年两憩安公庐。

不知昔人去此远，但见水石清而虚。

向来破读有则语，悬水潇潇日夜举。

道人似欲暗投明，故立此亭名听雨。

客如镜清老更痴，入流截流谁得知。

愿公竹扉且常启，我或发兴来无时。

释慧空

释慧空　通海井

疾风驾海生春潮，岩根石井澹不摇。

是中何曾得通理，而以名字悬岩腰。

道人眼空君勿怪，大小混融无杂坏。

呼僮探井濡砚时，是君砚中有沧海。

释慧空

释慧空　煨芋

后生偷笑东山老，事无是非总曰好。

布伽梨里老病身，山芋头煨红软火。

日暖婆娑林下行，天寒堆危火边坐。

人问祖室今安危，对道我此煨芋好。

释慧空

释慧空　无规矩

赫日光中强作主，忽然霹雳声中死。

仰观不见太虚空，俯视分明无寸土。

跨瞎驴，追猛虎，百战场中有文武。

老来信手斫方圆，从教人笑无规矩。

释慧空

释慧空　无心道人梁长道以偈见寄次韵

法从本有何曾有，心自元无不用无。

试问大雄山下虎，何如千里踏人驹。

释慧空

释慧空　谢丹山秀首座竹筇

老身一袖百无营，病骨人惊太瘦生。

多谢枝筇解扶我，松阴石上听溪声。

释慧空

释慧空　谢丹山秀首座竹筇

山中久住成老宿，云水五湖来弟兄。

放下茶瓯答了话，把得拄杖东西行。

释慧空

释慧空　雪峰禅师真赞

咸通已前，正与黱{左口右耶}。

绍兴之后，端的别别别。

松山撑破秋空月，毬门有路没遮栏，

五月取霜六月雪。

释慧空

释慧空　雪堂仍旧老师和予送可师新字韵见招复作五首寄之兼呈无证

梦历百城路，笑翻床上身。

惟应个些子，所以见吾人。

玉蕴西山重，花开南浦春。

异时冰雪里，仍旧一枝新。

释慧空

释慧空　雪堂仍旧老师和予送可师新字韵见招复作五首寄之兼呈无证

不触波澜手，而彰名句身。

向来天上寺，得此眼中人。

一别湘湖路，三回岭海春。

何时清夜坐，听我话韶新。

释慧空

释慧空　雪堂仍旧老师和予送可师新字韵见招复作五首寄之兼呈无证

干戈平安日，湖海倦游身。

况得君为社，招呼我辈人。

初无家似燕，宜有喜如春。

悬想西山下，雨余钟鼓新。

释慧空

释慧空　雪堂仍旧老师和予送可师新字韵见招复作五首寄之兼呈无证

妙湛清虚理，芭蕉立井身。

惟君俱得地，独我不如人。

书辱寒温问，茶分安乐春。

殷勤拜佳赐，自汲井花新。

释慧空

释慧空　雪堂仍旧老师和予送可师新字韵见招复作五首寄之兼呈无证

木蛇头带角，古路独横身。

大有傍观者，初无踏著人。

病来思自养，此去或同春。

送老须何物，窗明贝叶新。

释慧空

释慧空　叶居士施直裰求颂

广南叶顺居士，施我褐紬直裰。

比之七斤布衫，这个犹难提掇。

天寒雪落便披，日暖风和即脱。

脱著毕竟是谁，惭愧观音菩萨。

释慧空

释慧空　幽岩禅师赵赞

一字不著划，古锦写回文。

寒山指合得，斗柄插雷门。

释慧空

释慧空　幽岩头陀求化

火后幽岩山，中有四在句。

院在要人兴，钟在要人铸。

道在要人行，佛在要人饭。

头陀寒拾流，四句尽分付。

释慧空

释慧空　尤溪补陀岩

岩下溪声倾法雨，岩头云根耸华冠。

游人不入普门境，只作青山绿水看。

释慧空

释慧空　又送出闽

老人入我闽中居，如山有玉渊有珠。

老人一日出山去，崖不自灵渊亦枯。

我问天冠千眷属，如何不留老尊宿。

飞鸾水急海天横，一道清辉照四明。

释慧空

释慧空　又用前韵送僧

空王子，出空门，敏於选佛讷於言。

老少同科无异学，尽倾阿耨作词源。

龙虎榜，辉乾坤，一字元无作黱分。

汝见是汝为第一，我见是我作状元。

有惊群，有独脱，可中丹桂和根技。

把作枯柴灶里烧，谁能更著空王褐。

只如剑，成家活，不犯锋芒有生杀。

莫似章分句解徒，望却龙门头卉卉。

释慧空

释慧空　与郛郎作骨董羹四首

诗人例穷无可佳，借蔬贷粟东西家。

胸中一字不疗馁，奈此满箧皆云霞。

郛郎之贫亦相似，眼高视世如空花。

两翁相值且相煦，薄糁藜羹终胜茶。

释慧空

释慧空　与郛郎作骨董羹四首

诗人说尽山中佳，一原春色秦人家。

松自宫商竹自羽，空明楼观溪明霞。

微言到耳万世事，香气熏人百种花。

同栏立尽听吾语，蟹眼汤成催客茶。

释慧空

释慧空　与郛郎作骨董羹四首

寒士百葅食藉佳，敢比八珍五侯家。

分甘长贫体生粟，谁能一饱面发霞。

自羹青菘烧芦菔，更杂石耳相天花。

愿留佳士宿清昼，细引炉香深炷茶。

释慧空

释慧空　与郛郎作骨董羹四首

上天既雨晴亦佳，黄云满垅金满家。

政须与子加餐饭，何苦预人三咽霞。

今年明年吾自老，十日五日梅当花。

岂无诗力御强敌，已作睡魔闻酽茶。

释慧空

释慧空　与符侍者

秀峰三圣堂中，符也曾职其事。

节制火箸香匙，使得灯笼露柱。

圣僧颈上下来，天台山中入去。

通玄不是人间，忽雨忽晴忽雾。

出门且莫匆匆，道取末后一句。

释慧空

释慧空　与暠副寺

衲僧之勇惟法战，铁作浑身犹百炼。

不知谁是最雠家，直入南方行一转。

上门上户眼如铃，有黱有黱机如电。

剔起便行何处寻，声前句后新罗箭。

释慧空

释慧空　与梦石分岁

岁尽人人有可分，翁今分岁亦随群。

饼翻溪上团团月，鱠缕檐间细细云。

漱壑醴泉春万斛，堆槃珠柳雪千斤。

两翁一饱风颠在，倦仆饥僮总未闻。

释慧空

释慧空　与沔上人

参禅无悟处，如何得安乐。

置之空劫前，即为空劫缚。

任运日用中，拶著无不错。

懵然百不理，柰此一络索。

勇猛积勋修，翻成大过恶。

端坐审思惟，不如更行脚。

东山老病汉，闻之为喜跃。

愿尔发足时，出门便蹈著。

释慧空

释慧空　与妙庵主

至道之宗，备在尔躬。

求之则远，守之不通。

不求不守，奇载灵叟。

极离极微，应心应手。

触目晴岚，到处成庵。

捶呵弥勒，不与同龛。

石虎抬头，泥牛入海。

蓦劄相逢，一场风采。

释慧空

释慧空　与性上人

汝知东山空，胸中无窖子。

说禅瞎人眼，书偈汙人纸。

不知禅家流，於空何所取。

脚要汝自行，死要汝自死。

道不假他成，佛岂离自己。

唯有老赵州，平生一则语。

既是其中人，东山与之举。

释慧空

释慧空　与虚上人

止渴须是水，止饥须是饭。

参禅须是悟，成佛不待旦。

伽陀有底急，休来问老汉。

既来无柰何，拄杖蓦头撺。

释慧空

释慧空　圆悟禅师入灭说偈烧香

濯锦江心一沤发，清涨四溟波浪阔。

引得风流小玉归，无限龙鱼遭搅聒。

紫罗帐里明月珠，把作栗蒲撩乱{上杀下木}。

一方孤迥峭巍巍，十字纵横活鱭鱭。

我昔堕渠齰瓮中，倔强依前淹不杀。

而今寰宇幸清平，谁道岷峨在天末。

昨夜西风撼太虚，石牛惊走泥牛喝。

一吸沧溟彻底乾，憍梵钵提长吐舌。

大悲千眼擘不开，无言童子空忉怛。

炷香为寿阿僧只，绍兴五年八月八。

释慧空

释慧空　造桥道者并诸化土写求

去一得三，添六成四。

有口无舌，有眼无鼻。

写得十成，以何为是。

挂在大目溪头，恰似守桥土寺。

释慧空

释慧空　造桥道者并诸化土写求

这汉一生担版，垂老出来住院。

清真气味全消，恶业因缘顿现。

说禅罔圣欺凡，乞食走州历县。

试看帖上传来，辊得成甚觜面。

释慧空

释慧空　造桥道者并诸化土写求

咄这老冻齪，是甚黱面孔。

似马头又圆，谓驴耳不耸。

有毒鳖鼻蛇，无底破漆桶。

遍处持来搅聒人，十分是个灭胡种。

释慧空

释慧空　赠吴晦叔雪峰造金刚

执金刚神安法界，塑之年深亦复坏。

居士有力如金刚，一念成就金刚王。

魔尘不飞佛日光，门外人趋选佛场。

释慧明

释慧明　题天封寺

华顶当空出，云霞宿殿庭。

八荒同纳纳，一气转冥冥。

日驭经檐过，天河俯槛听。

长年苔径合，无客到岩扃。

释慧南

释慧南　偈二首

心王不妄动，六国一时通。

罢拈三尺剑，休弄一张弓。

释慧南

释慧南　偈二首

得不得，傅不得，归根得旨复何言。

忆得首山曾漏泄，新妇骑驴阿家牵。

释慧南

释慧南　颂二首

杰出业林是赵州，老婆勘破有来由。

而今四海清如镜，行人莫与路为仇。

释慧南

释慧南　颂二首

生缘断处伸驴脚，驴脚伸时佛手开。

为报五湖参学者，三关一一透将来。

释慧勤

释慧勤　偈

八月二十五，有宾兼有主。

辊出雪峰毬，打动禾山鼓。

天帝释摇头，大梵王作舞。

不透上林关，未敢轻相许。

空生不解此家风，惹得岩前华似雨。

释慧勤

释慧勤　偈六首

至道无难，唯嫌选择。

桃华红，李花白，

谁道融只一色。燕子语，

黄莺鸣，谁道关关只一声。

不透祖师关捩子，空认山河作眼睛。

释慧勤

释慧勤　偈六首

日日日西沉，日日日东上。

若欲学菩提，但看此模样。

释慧勤

释慧勤　偈六首

去年今日时，红炉片雪飞。

今日去年时，曹娥读夜碑。

末后一句子，佛眼莫能窥。

白莲峰顶上，红日绕须弥。

鸟啄珊瑚树，鲸吞离水犀。

太平家业在，千古袭杨歧。

释慧勤

释慧勤　偈六首

金鸟急，玉兔速，

急急流光七月十。无穷游子不归家，

纵归只在门前立。门前立，

把手牵伊不肯入。万里看看寸草无，

残花落地无人拾。无人拾，

一回雨过一回湿。

释慧勤

释慧勤　偈六首

世尊有密语，冬到寒食一百五。

迦叶不覆蒇，水泄不通已露趎。

灵利衲僧如会得，一重雪上一重霜。

释慧勤

释慧勤　偈六首

天左旋，地右转。

古往今来经几遍。金鸟飞，

玉兔走。才方出海门，

又落青山后。江河波渺渺，

淮济浪悠悠，直入沧溟书夜流。

释慧勤

释慧勤　砂锣盛油

铜砂锣里落盛油，生菜还他萝卜头。

但看来年正月半，家家门首挂灯毬。

释慧勤

释慧勤　颂古七首　达磨见武帝

始闻阿阁一声钟，日暖苍龙睡正浓。

再击凤凰台上鼓，夜半祥鸾未飞舞。

帝苦永固如磐石，胡僧枉费平生力。

回指少林归去来，春风一阵华狼藉。

释慧勤

释慧勤　颂古七首　离四句绝百非

美如西子离金阁，娇似杨妃倚玉楼。

犹把琵琶半遮面，不令人见转风流。

释慧勤

释慧勤　颂古七首　南泉示众云文殊起佛见法见贬向二铁围山

彩云影里仙人现，手把红罗扇遮面。

无人著眼看仙人，却看随后红罗扇。

释慧勤

释慧勤　颂古七首　日面佛月面佛

东街柳色拖烟雨，西巷桃华相映红。

左雇右盼看不足，一时分付与春风。

释慧勤

释慧勤　颂古七首　三圣逢人即出

城南措大骑驴子，市北郎君跨马儿。

各各四蹄俱著地，三春同到月明池。

释慧勤

释慧勤　颂古七首　十身调御

捉贼分明要见趎，十身调御下禅床。

曾经巴峡猿啼处，铁作心肝也断肠。

释慧勤

释慧勤　颂古七首　世尊升座

一轮明月挂天心，四海生灵荷照临。

何必西风撼丹桂，碧霄重送九秋音。

释慧日

释慧日　哭云外老人

水天空阔竟忘遥，太白巍巍望九霄。

面目俨然云雨外，孰云生死不同条。

释慧日

释慧日　麻溪渡

麻溪渡口古滩头，万叠青山绕四周。

地僻鼎分三县界，渊澄辐辏两川流。

客槎时下佗山木，渔桨偏归暮雨舟。

寂寞一年曾再到，可怜异代谪仙游。

释慧深

释慧深　偈

未得入头应切切，入头已得须教彻。

虽然得入本无无，莫守无无无间歇。

释慧温

释慧温　偈二首

拶出通身是口，何妨骂雨诃风。

昨夜前村猛虎，咬杀南山大虫。

释慧温

释慧温　偈二首

释迦老子，四十九年坐筹帷幄。

弥勒大士，九十一劫带水拖泥。

凡情圣量，不能划除。

理照觉知，犹存露布。

佛意祖意，如将鱼目作明珠。

大乘小乘，似认橘皮为猛火。

释慧温

释慧温　五位

正中偏，玉兔金乌落二边。

丫角童儿骑黑象，三更穿过御楼前。

释慧温

释慧温　五位

偏中正，过房之子初受命。

金刚脚下昆仑奴，腰间也佩毗卢印。

释慧温

释慧温　五位

正中来，无著当年访善财。

瑠璃盘里藏明月，异草山华处处开。

释慧温

释慧温　五位

兼中至，不历僧只超十地。

虽然踏著旧家乡，更须知有深深意。

释慧温

释慧温　五位

兼中到，天寒大雪长安道。

五陵才子锦袍新，马蹄乱踏琼瑶草。

释慧性

释慧性　辞世

七十八年，内空外空。

撒手便行，万古清风。

释慧性

释慧性　付净彻首座竹篦

竹篦付了复何为，佛祖当头劈面挥。

尺水便能翻逆浪，俠教人荐截流机。

释慧性

释慧性　偈颂一百零一首

万叠峰峦秀，清虚杳霭间。

跨门一句子，拟议隔重关。

释慧性

释慧性　偈颂一百零一首

指天指地，有甚巴鼻。

目顾四方，不知失利。

累及后代儿孙，以此递相钝置。

释慧性

释慧性　偈颂一百零一首

电激雷奔，以毒攻毒。

撒土抛沙，拗直作曲。

个裹翻身控角弓，谁能背手抽金镞。

释慧性

释慧性　偈颂一百零一首

不知立处高多少，回头四顾白云低。

等闲移步毗颅顶，拽转南辰安向西。

释慧性

释慧性　偈颂一百零一首

要入牯牛队，还披水牯皮。

全身行异类，拽把又牵犁。

释慧性

释慧性　偈颂一百零一首

行尽迢迢路，无山不是家。

跨门一句子，拟议隔天涯。

释慧性

释慧性　偈颂一百零一首

有语中无语，达磨九年空面壁。

无语中有语，空生岩畔花狼藉。

南斗八，北斗七。

释慧性

释慧性　偈颂一百零一首

哑却我口秃我舌，明眼衲僧难辨别。

今朝撒向诸人前，须弥灯王笑不彻。

释慧性

释慧性　偈颂一百零一首

天寒日短，三平二满。

虎咬大蟲，雄鸡生卵。

释慧性

释慧性　偈颂一百零一首

言发非声，舌头无骨。

色前不物，狐狸慈窟。

释慧性

释慧性　偈颂一百零一首

新梅雪裹依稀拆，爱日窗前迤逦长。

漏泄东君好消息，分明遍界不能藏。

但得到家田地稳，天无佛法可商量。

释慧性

释慧性　偈颂一百零一首

鸟牙绝顶，结制安居。

包罗万有，吞却十虚。

切忌从它觅，迢迢与我疏。

释慧性

释慧性　偈颂一百零一首

往来无间，动静一源。

瞥然而往，瞥然而还。

大方无内无外，管甚新年旧年。

归来偃卧青松下，只这些儿妙不傅。

释慧性

释慧性　偈颂一百零一首

方挹新春，又迎朱夏。

山不为高，水下为下。

梅雨连绵，虚空贴卦。

浸烂石鸟龟，黄梅添话欛。

鸟牙峰顶浪滔天，犀牛扇子增高价。

释慧性

释慧性　偈颂一百零一首

秋风清，秋月白。

雁过长空，蝉噪庭柏。

踢出铁昆仑，大机要顿发。

好肉剜疮，觑著即瞎。

隔山人唱太平歌，元是胡笳十八拍。

释慧性

释慧性　偈颂一百零一首

爽气生襟袂，清飚袭四维。

白云抱幽石，冷淡更清奇。

玲珑八面自回合，峭峻一方谁敢窥。

释慧性

释慧性　偈颂一百零一首

毒蛇头上能揩痒，正是吾家跳灶儿。

窃得这些穷伎俩，白拈手裹觅便宜。

万仞崖头独足立，头长三尺知是谁。

释慧性

释慧性　偈颂一百零一首

十五日已前，一冬二冬，

叉手当胸。十五日已后，

背手抽金镞，翻身控角弓。

正当十五日，风从虎兮云从龙，

抬眸鹞子过辽东。

释慧性

释慧性　偈颂一百零一首

春行万国春无迹，腊雪消残始见功。

头头应现，处处流通。

木马泥牛吼，花柳撼春风。

释慧性

释慧性　偈颂一百零一首

春山青，春水绿。

草葺葺，花簇簇。

若能丧尽目前机，便见庐山真面目。

释慧性

释慧性　偈颂一百零一首

元宵正月半，是处金莲现。

贫看灯明佛，蹉过新罗箭。

闪电光中，聊通一线。

释慧性

释慧性　偈颂一百零一首

法社栋梁，业林网纪。

全杀全活，建立宗旨。

双放双收，总在这裹。

虎啸风生，龙吟雾起。

大家扶起破砂盆，无限清风未已。

释慧性

释慧性　偈颂一百零一首

句中句，绝露布。

闪龟裹，分缁素。

释慧性

释慧性　偈颂一百零一首

向上一路滑，壁立万仞巑。

石火电光钝，定乾坤句错。

水牯牛常甘水草，麒麟只有一只角，

千手大悲难摸索。

释慧性

释慧性　偈颂一百零一首

主中宾，宾中主，

南山大蟲元是虎。踢起眉毛著眼看，

闪电光中急荐取，发机须是千钧弩。

释慧性

释慧性　偈颂一百零一首

知有底人，眼中著屑。

尽底掀翻，只得一橛。

堪笑巴陵老古难，解道银碗裹盛雪。

释慧性

释慧性　偈颂一百零一首

归宗见成行货，别无单傅心要。

二时展钵开单，逐日疴屎送尿。

饥餐渴饮一般，露柱灯笼大笑。

毗婆尸佛早留心，直至而今不得妙。

释慧性

释慧性　偈颂一百零一首

风萧萧兮疏林叶落，月皎皎兮虎啸猿啼。

或闻或见，或悟或迷。

会与不会，脱体全提，

鼻孔元是向上垂。

释慧性

释慧性　偈颂一百零一首

一叶落，天下秋。

一尘起，大地收。

明明祖师意，明明百草头。

相头卖帽，看楼打楼。

更嫌何处不风流。

释慧性

释慧性　偈颂一百零一首

秋色连天净，秋花满地香。

圆通门大启，切忌错商量。

释慧性

释慧性　偈颂一百零一首

丹霞烧木佛，院主眉须落。

两个无孔铁锥，彼此将错就错。

焦砖打著连底冻，笑它普化摇铃铎。

释慧性

释慧性　偈颂一百零一首

雪覆千山，孤峰不白。

突出难辨，觑著则瞎。

铁树花开，冰河焰发。

不萌枝上月三更，切忌龙门遭点额。

释慧性

释慧性　偈颂一百零一首

摇唇鼓舌，展事投机。

千拂出世，不通忏悔。

焦巴，有叶丫。

长天秋水，孤鹜落霞。

释慧性

释慧性　偈颂一百零一首

归宗无法可商量，独掇单提不覆藏。

有问西来端的意，天寒日短长偏长。

释慧性

释慧性　偈颂一百零一首

指天指地独称尊，搅动乾坤海岳昏。

自从赚杀人无数，直至而今无脑门。

释慧性

释慧性　偈颂一百零一首

雨过长空，檐头滴滴。

觌面相呈，人信不及。

信得及，万古长空元不湿。

释慧性

释慧性　偈颂一百零一首

一即一切，一切即一。

拈青玉峡，向焦螟眼中。

撮大地来，如粟米粒。

会则事同一家，不会则知我受屈。

释慧性

释慧性　偈颂一百零一首

独標万象，物外宣扬。

天长地久，地久天长。

释慧性

释慧性　偈颂一百零一首

无作无为，无说无示。

可以济群，类统万邦。

同六虚，融三际，

此是吾家第一义。

释慧性

释慧性　偈颂一百零一首

瀑布悬崖落半空，等闲平步广寒宫。

乘时坐断孤峰顶，千圣从教立下风。

释慧性

释慧性　偈颂一百零一首

祖禰不了，儿孙遭累。

祝著磕著，无处回避。

不辞礼拜烧香，也要递相钝置。

释慧性

释慧性　偈颂一百零一首

作家炉鞴，本分钳鎚。

不用埋兵施陷虎，白拈手裹觅便宜。

释慧性

释慧性　偈颂一百零一首

喝散白云，穿开碧落。

一步阔一步，一著高一著。

释慧性

释慧性　偈颂一百零一首

未举先知执与伦，掀腾海岳动乾坤。

巑崖句裹翻身转，盘走珠兮珠走盘。

释慧性

释慧性　偈颂一百零一首

一真含法界，大用等虚空。

千祥如雾集，万善若云臻。

用祝吾皇无量寿，天高无极地无穷。

释慧性

释慧性　偈颂一百零一首

郊原雨过，春日熙熙。

桃红李白，发最上机。

哑却口，落尽眉。

就中一曲江南发，荐管迎风撩乱吹。

释慧性

释慧性　偈颂一百零一首

声前一句，十方显露。

佛祖不知，衲僧罔措。

释慧性

释慧性　偈颂一百零一首

万壑千岩，云霞锁雾。

洞然明白，觌面分付。

雁影落寒潭，孤舟横野渡。

释慧性

释慧性　偈颂一百零一首

毗卢师，法身主，

从夺临机些子许。目前分付与阿谁，

踢起眉毛争荐取。

释慧性

释慧性　偈颂一百零一首

去圣时遥，人多懈怠。

逆则生嗔，顺则生爱。

不嗔不爱，东海剪刀，

西番布袋。解脱门头紧著关，

休夸铺席无人卖。脑后见腮，

和賏右藏}捉败。

释慧性

释慧性　偈颂一百零一首

一番秋雨一番凉，道路无尘野菊香。

翻笑昔年陶令尹，攒眉归去错商量。

恁麽不恁麽，破镜不重光。

若把拈花微笑是，切忌将奴唤作郎。

释慧性

释慧性　偈颂一百零一首

鼓没弦琴，吹无孔笛。

共乐尧年同舜日，达磨九年空面壁。

释慧性

释慧性　偈颂一百零一首

久雨不晴，才明又雨。

阴阳交泰，万物得所。

明明百草头，能为万象主。

觌面相呈，切忌莽卤。

释慧性

释慧性　偈颂一百零一首

秋风离离，秋色依依。

秋云淡儜，秋月分辉。

篆不彫之心印，状似铁牛之机。

阿呵呵，力{内力外囗}希，

再三捞摝始应知。

释慧性

释慧性　偈颂一百零一首

月挂长空，孤峰独宿。

幽鸟数声清，白云断处续。

佛眼难窥，拗直作曲。

羚羊挂角绝从由，无限清风生八极。

释慧性

释慧性　偈颂一百零一首

是句亦划，非句亦划。

瞒瞒顸顸，生铁门限。

如斯出世为人，归瞎却衲僧正眼。

子功捡点将来，也是徐六担板。

释慧性

释慧性　偈颂一百零一首

瞿昙夜半见明星，礁觜挑开眼裹筋。

四十九年无畏说，至今错认定盘星。

将头不猛，带累三军。

曹溪波浪如相似，无限平人被陆沈。

释慧性

释慧性　偈颂一百零一首

草离离，烟漠漠，

雨如膏，云如鹤。

说了也，错错错。

五老峰高彻骨寒，野猿啼断山月落。

释慧性

释慧性　偈颂一百零一首

天得一，地得一，

王得一兮无等匹，又何必，

闪电光中加霹雳。朝来细雨洒危层，

八面风清照红日。

释慧性

释慧性　偈颂一百零一首

大包无外，细入无间。

内外绝瑕疵，古今无背面。

森罗万象影中藏，四圣六凡光裹现。

分明常在诸人前，未审诸人见不见，

铁壁银山通一线。

释慧性

释慧性　偈颂一百零一首

雪埋松径，梅著寒梢。

露倮倮，赤洒洒，

独孤標。寒山逢拾得，

抚掌笑呵呵。

释慧性

释慧性　偈颂一百零一首

初三十一，中九下七。

更不囊藏，当阳拈出。

一气转洪钧，八方开寿域。

释慧性

释慧性　偈颂一百零一首

心月孤圆，清光皎洁。

吞尽十方空，银碗裹盛雪。

本光瑞如此，笔倒灯明佛。

释慧性

释慧性　偈颂一百零一首

本犀花散一山秋，更约清风作腾游。

笑傲幽香翻叶底，西来祖意在枝头。

没回互，兴悠悠，

辽天鼻孔齐穿却，更嫌何处不风流。

释慧性

释慧性　偈颂一百零一首

杀人刀，活人剑，

劈破虚空成两片。千妖百怪尽潜踪，

万象森罗光影现。艾人与门神，

端的见不见。拄杖子聊通一线。

释慧性

释慧性　偈颂一百零一首

有结有解俱错，到底无绳自缚。

一夏九十日终，个个眉须堕落。

入水长人，填沟塞壑。

相逢只解那斯祁，明眼衲僧休卜度。

释慧性

释慧性　偈颂一百零一首

才开口又成剩语，不开口又成增语，

发机须是千钧弩。草店家风别，

翻云又覆雨。若是陶渊明，

攒眉便归去。

释慧性

释慧性　偈颂一百零一首

松萝影裹，积翠堆中。

白云为盖，流泉作琴。

只影独標岩上月，不知那个是知音。

耳卓朔，头蓬忪，

抬眸鹞子过辽东。

释慧性

释慧性　偈颂一百零一首

言语动用没交涉，非言语动用亦没交涉。

倾肠倒腹，为楔出楔。

哑却我口秃却舌，明明万里一修铁。

释慧性

释慧性　偈颂一百零一首

点捡将来，罪过不少。

只凭拄杖，一切靠倒。

释慧性

释慧性　偈颂一百零一首

掀翻四大海，踢倒须弥卢。

心粗胆大，少实多虚。

夜见明星曾落节，儿孙随后受涂糊。

释慧性

释慧性　偈颂一百零一首

木落高秋玉露垂，慎终追远又思惟。

无端一世减胡种，累及儿孙说向谁。

哑却口，落尽眉。

牵梨拽杷，带水拖泥。

顺捋虎须拈蝎尾，白拈手裹觅便宜。

家肥生孝子，谁是吾逆儿。

呜咿，呜咿。

秋露春风消息在，不知谁荐上头机。

释慧性

释慧性　偈颂一百零一首

喝散白云，穿开碧落。

须弥灯王，无处摸索。

释慧性

释慧性　偈颂一百零一首

深藏古寺老垂垂，冷暖相谙只自知。

不谓使符相苦逼，依然拽把又牵犁。

释慧性

释慧性　偈颂一百零一首

开门待知识，知识不来过。

开口不在舌头上，儜看平地起风波。

释慧性

释慧性　偈颂一百零一首

佛祖大机，自前密布。

主中宾，宾中主。

云从龙，风从虎，

发机须是千钧弩。

释慧性

释慧性　偈颂一百零一首

岁尽年穷，无可不可。

烹露地牛，烧榾柮火。

野菜只添一筋油，满钵和罗唯一饱。

笑傲烟霞，白云风拂。

释慧性

释慧性　偈颂一百零一首

韶阳一曲自高歌，困来一觉和衣倒。

浅种深耕得自由，珊瑚枝头日杲杲。

释慧性

释慧性　偈颂一百零一首

东村王老夜烧钱，打著南边动北边。

赤骨历穷夸富贵，日高三丈尚憨眠。

释慧性

释慧性　偈颂一百零一首

穹窿山裹老于菟，一点圆明烁太虚。

八角磨盘空裹转，寥落林泉意自殊。

超物象，绝石模，

将为胡须赤，更有赤须胡。

释慧性

释慧性　偈颂一百零一首

一人道有一人无，正令全提肘后符。

昨夜虚空开口笑，石人吞却洞庭湖。

释慧性

释慧性　偈颂一百零一首

离四句，绝百非。

一言已出，驷马难追。

一任金鸟东出，徒教玉兔沈西。

千钧之弩，不为鼷鼠而发机。

释慧性

释慧性　偈颂一百零一首

春雨如膏，春云如鹤。

客从天外来，正是魔王脚。

阃外威權，麒麟万里何抅束。

肥马辘辘，瘦马辘辘。

日逐忙忙等闲过，些儿毒气谁轻触。

释慧性

释慧性　偈颂一百零一首

今朝四月初一，万像难逃影质。

马祖升堂，百丈卷席。

秘魔擎叉，鲁祖面壁。

唤驴作马，虾跳不出。

麒麟一角尖，鸟龟三眼赤。

释慧性

释慧性　偈颂一百零一首

云收天际，杲日当空。

坐立俨然，如何通信。

自是不归归便得，五湖烟浪有谁争。

释慧性

释慧性　偈颂一百零一首

八还正眼顶门开，悟得门门有善财。

要识九旬行道处，薰风依旧自南来。

释慧性

释慧性　偈颂一百零一首

不与万法为侣，咬定牙关错举。

西江吸尽铁船浮，活提狞龙和角煮。

倒骑佛殿三门，翻手为云覆手雨。

释慧性

释慧性　偈颂一百零一首

兔马有角，牛羊无角。

智不到处，切忌道著。

拈得鼻孔还失却。

释慧性

释慧性　偈颂一百零一首

相见不扬眉，雷轰闪电迟。

知音才侧耳，拟议落便宜。

威行阃外，瞥转机轮，

大千捏聚一微尘。

释慧性

释慧性　偈颂一百零一首

息庵去世肉犹暖，五逆还它五逆儿。

海涌峰头行正令，白拈谁敢觅便宜。

释慧性

释慧性　偈颂一百零一首

金刚圈，粟棘蓬。

拈来便用，耀古腾今。

格外知音才领略，四方八面起清风。

释慧性

释慧性　偈颂一百零一首

无语中有语，名曰死句。

有语中无语，名曰活句。

可谓剜肉作疮，皮穿骨露。

举不顾，即差牙，

闪电光中走鸟兔。

释慧性

释慧性　偈颂一百零一首

十五日已前，风吹不入。

十五日已后，水洒不著。

正当十五日，月中仙桂和根拔，

海底泥牛把角牵。

释慧性

释慧性　偈颂一百零一首

天寒人寒，大家在这裹。

洗面摸著鼻，吃茶湿却觜。

向上还有事也无，韩信朝底。

释慧性

释慧性　偈颂一百零一首

庐山华藏太湖滨，礁觜挑开眼裹筋。

来趁寿宁炉灶热，大千独步见鹏程。

释慧性

释慧性　偈颂一百零一首

智不是道，心不是佛。

辊雪峰毬，舞道吾笏。

释慧性

释慧性　偈颂一百零一首

二月春过半，园林一样新。

傍花看蝶舞，近柳听莺吟。

远客来相访，还曾悟此心。

林郑珍，井底种林檎。

释慧性

释慧性　偈颂一百零一首

今年桃李贵，一颗直千金。

释慧性

释慧性　偈颂一百零一首

观音菩萨将钱卖糊饼，放下元来是个馒头。

相席打令，看楼打楼，

不风流处也风流。

释慧性

释慧性　偈颂一百零一首

燕语莺吟，俱谈实相。

春风吹动桃李花，淡烟疏雨笼青嶂。

切忌起模画样。

释慧性

释慧性　偈颂一百零一首

归宗事理绝，日轮正当午。

布袋放憨痴，猫儿捉老鼠。

若人会得，超拂越祖。

释慧性

释慧性　寄颜一齐阁内寂室方氏

即心即佛没誵讹，不动舌头意气多。

打破虚空行活路，夫妻抚掌笑呵呵。

释慧性

释慧性　沈安齐草庵号常数

尚堕动勋不自由，还同死水卧泥牛。

何如阔进竿头步，撒手悬崖万仞头。

释慧性

释慧性　颂古七首

南枝向暖北枝寒，一种春风有两般。

寄语高楼莫吹笛，大家留取倚栏干。

释慧性

释慧性　颂古七首

外道怀藏宝镜时，世尊良久为高提。

浑哪良马窥鞭影，不觉全身陷铁围。

释慧性

释慧性　颂古七首

明修栈道，暗度陈仓。

刻舟独觅剑，夜雨过潇湘。

释慧性

释慧性　颂古七首

只许老胡知，不许老胡会。

白云尽处是青山，行人更在青山外。

释慧性

释慧性　颂古七首

放两抛三，瞒神唬鬼。

换盆换盆，谁不识你。

释慧性

释慧性　颂古七首

沩山养子没来由，叉毛人前不识羞。

更把琵琶半遮面，不令人见转风流。

释慧性

释慧性　颂古七首

当阳利剑斩狸奴，刃下翻身会也无。

脱下草鞋头戴出，石人吞却洞庭湖。

释慧性

释慧性　自赞

紫霄峰下，以毒攻毒。

撒土抛沙，拗直作曲。

撼动四大神州，拳踢掀翻地轴。

性禅没兴遭逢，切忌望空呵{左口右屡}。

坐断千峰顶{左宁右页}头，一任虚声听杓卜。

释慧性

释慧性　自赞

横按吹毛，全提正令。

毁佛谤法，因邪打正。

有进裂转面皮，三下衲僧乞命。

释慧圆

释慧圆　偈

这一交，这一交，

万两黄金也合消。头上笠，

腰下包，清风明月杖头挑。

释慧远

释慧远　不显名大檀越请偈

大机圜应脱名模，极目风光满帝都。

昨夜酒楼春洞晓，当头彻见大毗卢。

释慧远

释慧远　不显名大檀越请偈

逆顺机中总是禅，在家不碍出家缘。

庞公父子团坘坐，顿觉无生话已圜。

释慧远

释慧远　不显名大檀越请偈

单提直指若为参，贝叶灵文满宝函。

无我无人无寿者，尘尘刹刹是瞿昙。

释慧远

释慧远　不显名大檀越请偈

若能转物即如来，粪扫堆头正眼开。

随顺众生颠倒见，庶几随处显灵台。

释慧远

释慧远　不显名大檀越请偈

报应差殊事不同，劳生何用出樊笼。

欲知自性天真佛，尽在朝昏一念中。

释慧远

释慧远　布袋和尚赞恭依圣上韵

布袋挨开，猿啼晓月。

海岳逃形，佛魔路繀　。

列列挈挈，翘翘杰杰。

大机兮棒打不回闲，大用兮利剑流鲜血。

别别，出海昆仑头戴雪。

释慧远

释慧远　禅人写师真请赞

早依圜悟，晚住林泉。无门雪屈，遍界声冤。

对天子廓摩醯首罗眼，提朴¨岐金圈栗棘蓬禅。

神仙秘诀，父子不传。

平地放开缚虎手，等闲迸出拦胸拳。

释慧远

释慧远　禅人写师真请赞

独步邪见林，高据魔王殿。

说欺凡罔圣禅，现夜叉罗刹面。

欣翻巨岳，彻底放悬。

打破牢关，突出难辨。

阿呵呵，见也麽？

到江吴地尽，隔岸越山多。

释慧远

释慧远　禅人写师真请赞

画也错，赞也错。

不识蚬子笊篱，唤作普化木铎。

而今要且头不是头，脚不是脚。

恐人无信，立此为约。

释慧远

释慧远　禅人写师真请赞

开荆棘林，塞人天路。

把断纲宗，阔行大步。

风高云静月眉横，直向金轮水际行。

到家无剩地，日出事还生。

释慧远

释慧远　禅人写师真请赞

断灭佛种，破除家计。

不是别人，杨岐五世。

禅道耳边风，佛法眼中翳。

问渠将底为人，尚有随身赤契。

释慧远

释慧远　禅人写师真请赞

大地一浑身，虚空绝四邻。

不识柏树子，唤作麻三斤。

好时十分潇洒，恶时一味藞苴。

等闲牵犁上佛殿，乘兴钵盂裹走马。

平地撒屎撒尿，知佗是真是假。

禅人描貌邈将来，大虫头上火把。

释慧远

释慧远　禅人写师真请赞

祝发何早，闻道何晚。

出林猛虎靠山，当路毒蛇开眼。

重不重漏泄，拟不拟便著。

借问吕望六韬，何似黄公三略。

释慧远

释慧远　禅人写师真请赞

把定放开全在你，和泥合水更由谁。

大地簇成三事衲，虚空迸出两条眉。

绝忌讳，猛提撕。

惊回春梦破，倒跨铁牛归。

释慧远

释慧远　禅人写师真请赞

按轮王剑，全生杀机。

豁开正眼，当头者谁。

从来无忌讳，底事没商量。

赵州密意凭谁诉，铁作心肝也断肠。

释慧远

释慧远　禅人写师真请赞

冷笑德山，热谩临济。

头重尾轻，碗鸣{尸下加豕}沸。

明侍者，透天机，

八十翁翁巧画眉。掀翻师子窟，

倒跨瞎驴儿。

释慧远

释慧远　禅人写师真请赞

风高云澹，露冷烟清。

坐松下右，听松上声。

闻知见觉没干涉，暑往寒来无处雪。

八臂那吒{在卑右页}面看，七星利剑和声截。

释慧远

释慧远　禅人写师真请赞

画出不堪，弃智杂毒。

赞之不是，厌身桎梏。

一十三处坐道场，二时粥饭何曾足。

日裹夜行，投明暗宿。

释慧远

释慧远　禅人写师真请赞

透过荆棘林，瞎却醯罗眼。

拈起破砂盆，放下漏灯盏。

独有周书记，全机识得渠。

好笑云黄傅大士，也曾赤脚礼文殊。

释慧远

释慧远　禅人写师真请赞

靠倒云门抽顾鉴，挨开临济主宾禅。

一星猊血化驴乳，半点鸾胶续断弦。

淳侍者，脱机缘。

波斯拾得招文袋，月裹麒麟笑揭天。

释慧远

释慧远　禅人写师真请赞

币地普天，银山铁壁。

正令全提，虚空削迹。

月眉横，照用分，

星流电掣秀龙门。向道瞎驴无忌讳，

脚类跃出旧乾坤。

释慧远

释慧远　禅人写师真请赞

不参鼻祖禅，不使冬瓜印。

倒拈定命索，单提不犯令。

天堂地岳莫能收，佛界魔宫任意游。

因寻清水闸，误入赤城州。

释慧远

释慧远　禅人写师真请赞

虽有两条眉，不识一个字。

露柱未怀胎，面目却相似。

说心说性，来与三斤麻。

撒屎撒尿，演出一大事。

阿呵呵，见也麽？

江南生皂树，江北出在萝。

释慧远

释慧远　禅人写师真请赞

横按拄杖，坐盘陀石。

鼻孔辽天，眼晴突出。

澹烟笼古树，缺月挂藤萝。

分付后禅者，勘破老头陀。

释慧远

释慧远　禅人写师真请赞

列列挈挈，硗硗聱聱。

廓然无圣，平地吃交。

鼻孔生三窍，眉毛只一般。

奇哉王道士，头戴桦皮冠。

释慧远

释慧远　禅人写师真请赞

面目可憎，语言无味。

放箸忘恩，停杯断义。

参得些儿小玉禅，几回卖弄帝王前。

圆悟室中遭毒手，为人挥起迸心拳。

释慧远

释慧远　禅人写师真请赞

飘飘萧萧松百赤，突突兀兀云半肩。

放□□□□□调，刚被时人唤作禅。

释慧远

释慧远　禅人写师真请赞

松形鹤骨底本僧，鬼妒人嫌我亦僧。

悬羊卖狗随进遣，栗棘金圈任跳吞。

忽然拶著东弗于逮，骑驴吃扑。

释慧远

释慧远　禅人写师真请赞

幸自十分，画出一半。

我便是渠，略无思算。

无思算处妙难传，忿怒那吒吃痛拳。

道不是道，禅不是禅。

释慧远

释慧远　禅人写师真请赞

星驰电掣，汉语胡言。

蓦地揭起脑盖，依前舌拄梵天。

咄，是甚麽面目？

可怜只有些儿栗棘金圈，尽底分付常山林泉。

释慧远

释慧远　禅人写师真请赞

倒数一二三，翻成四五六。

蹋断独木桥，唱起云门曲。

急似箭，直如弦。

列祖不知何处去，瞎驴依旧痛加鞭。

释慧远

释慧远　禅人写师真请赞

住飞来峰，饮冷泉水。

倒用逆施，拈头作尾。

十字街头击鼓，五天印土吃茶。

南北东西若稻麻。钁头些子意，

验尽当行家。

释慧远

释慧远　禅人写师真请赞

普证作此像，是相故非真。

虚空无背面，露柱倒生根。

傍提正按低叉手，独掇单提高打躬。

佛魔削迹，凡圣泯踪。

雨过云山空漠漠，日高花影乱重重。

释慧远

释慧远　禅人写师真请赞

道出古今，法超闻见。

雨骤云驰，星移斗转。

梦魂历尽百城余，觉后端知一物无。

打鼓看来君不见，拈花笑杀老臊胡。

释慧远

释慧远　禅人写师真请赞

师子哮吼，象五回旋。

左顾右盼，七穴八穿。

平地和声便拶，等闲{左孛右攵}跳上天。

筑著梵王香案，然后退身归本位，

叉手而立。自去法徽伏修台旨，

未敢自专。

释慧远

释慧远　禅人写师真请赞

入魔王队，住邪见林。

修菩萨行，现夜叉心。

舌头托地有谁识，鼻孔辽天无处寻。

释慧远

释慧远　禅人写师真请赞

蓦地拓开北郁单越，海涌波腾。

淮山两踞，拨火求冰。

问渠西祖之道，何曾□□□□。

释慧远

释慧远　禅人写师真请赞

大道廓然，真空泯迹。

金裹淘砂，玉中辨石。

衲僧用处脱罗笼，熨斗煎茶铫不同。

一声师子吼，遍界绝狐踪。

释慧远

释慧远　禅人写师真请赞

到处说禅说道，为人入水入泥。

半生出来住院，一□断送头皮。

赞也得，毁也得，

临济便是白拈贼。贼贼，

也只当甚乾罗卜

释慧远

释慧远　长髭和尚赞

突兀神光万寻，{毛上加合}{毛上加及}髭须百结。

声冤瑞应峰前，解道红炉片雪。

我今岙首问行踪，敢向虚空钉铁橛。

释慧远

释慧远　陈道士乞颂

先生道妙一时传，我亦随机叩两端。

拈却司农无字印，百川从此绝波澜。

释慧远

释慧远　船子和尚赞

老手当年靠夹山，全机丧尽结深冤。

父南子北家何在，拨转天关地轴翻。

释慧远

释慧远　船子和尚赞

风卷云天小艇斜，烟波深处作生涯。

丝纶掣断双关手，抉出骊龙眼裹沙。

释慧远

释慧远　次陈秘书韵

保福当年闲借问，鹅湖骤步入僧堂。

定盘星上无深意，莫认钩头些子香。

释慧远

释慧远　次陈秘书韵

一句单提脱正偏，百川风月自陶然。

优楼不敢轻开口，合党擎拳在佛前。

释慧远

释慧远　次陈秘书韵

旋机倒用从前事，夺食驱耕验作家。

星电交驰玄路绝，从教努目视深沙。

释慧远

释慧远　次陈判院韵

谤佗佛法坏佗禅，剑树刀山在目前。

井底乌龟吞夜月，木人回首哭苍天。

释慧远

释慧远　次万年贲和尚韵

就得头来正好参，倚佗门户不相谙。

导师故有眠云句，应笑空生梦裹谈。

释慧远

释慧远　次万年贲和尚韵

一丘一壑笑谈开，安用相逢把酒杯。

雨后雨前牙爪在，细磨春色待君来。

释慧远

释慧远　达磨祖师赞

不是梁皇勘过，肯来少室冷坐。

累佗二祖失心，被人唤作达磨。

释慧远

释慧远　答葛通判

醯罗正眼尘中现，列祖玄机格外提。

打鼓看来冤未雪，从来赤土画团箕。

释慧远

释慧远　答松窗居士

万机消烁眼头空，一点不来谁与同。

未问维摩先杜口，如何作得住山翁。

释慧远

释慧远　答曾侍郎

辉天绰地金刚眼，再锻重烹铁蒺藜。

脱体顿抛无朕迹，瞎驴从此丧全机。

当阳活脱向上路，收放应须阔著步。

印泥印水目前观，日面月面没回互。

脱笼掣辔绝名模，棒喝交驰得也无。

不落化门成底事，紫罗帐裹撒真珠。

释慧远

释慧远　大慧禅师赞

参禅阙典，学佛无功。

破杨岐道，灭临济宗。

直下单提，佛祖不犯令。

掣颠掣狂，住双径峰。

等闲拈却衲僧定命索，将错就错，

名闻九重。阿呵呵，

见也麽？竹篦触背，

失钱遭罪。天道不放还，

骊珠绝瑕飇。

释慧远

释慧远　典午和尚赞

濯锦之源，怒涛汹涌吞三峡。

合浦之渊，巨浪腾空接五湖。

夺双标随手便掷，考丹霞复得贤无。

颅顶方衣，踞死心席面而饱饮鴆毒。

雕眉象准，造湛堂虎穴而断命丧躯。

彻黄龙三关巴鼻，脱临济十世规模。

牛关马头出没，佛病祖病痛除。

稽首瞎驴，非横灭族。

水无鳞介，岩有涂毒。

义断情忘，亲承付嘱。

释慧远

释慧远　东阳光化士乞颂

古殿烧残不记年，冷光相射斗牛寒。

投机会有挥斤手，碧瓦朱甍翠插天。

释慧远

释慧远　福胜寺香风堂

袭袭闻天都，飘飘满衣{左衤右区}。

高出威音前，平超楼至后。

不堕四时春，肯与百花斗。

鼻观岂能收，河神安可诟。

陶然水镜空，云冷香风透。

释慧远

释慧远　赴鸿福示众

十处住山今已老，半生云水未忘机。

今朝又作浮山梦，暗写愁肠寄与谁。

释慧远

释慧远　葛通判请益非心非佛因缘以偈示之

即心即佛眉拕地，非佛非心双眼横。

蝴蝶梦中家万里，子规枝上月三更。

释慧远

释慧远　观音大士赞

大哉观世音，功德不思议。

来说是非人，是非人便是。

释慧远

释慧远　国清振锡桥

五峰翠挼蓝，双涧声振锡。

中有老频螺，倒吹无孔笛。

不许行云作伴归，谁来踏破苍苔迹。

释慧远

释慧远　和石解元白莲

玉女欹冠莹夜塘，雪敷仙掌犯秋香。

江南五月多风韵，素艳天资难点妆。

释慧远

释慧远　和石解元白莲

初从莲杜泛池塘，摄入群贤鼻观香。

粉露已随云雨去，冰姿留得小残妆。

释慧远

释慧远　洪秀才乞颂

列圣丛中独许君，空王令下急翻身。

会须别有拿云手，指出威音那畔人。

释慧远

释慧远　鸿福普同塔

海底红尘起，山头白浪飞。

若能如是会，永劫堕泥犁。

释慧远

释慧远　偈

至道无难，唯嫌拣择。

但莫憎爱，洞然明白。

毫厘有差，天地悬隔。

释慧远

释慧远　偈八首

道绝名言，法离闻见。

打破虚空，成七八片。

直饶锢鏴完全，也是由基副箭。

释慧远

释慧远　偈八首

昨夜来报五参，正值老僧洗脚，

起来抖擞精神，末上输他一著。

释慧远

释慧远　偈八首

天道亏盈，地道变盈，

鬼神害盈，人道恶盈。

释慧远

释慧远　偈八首

自小出家，横草不拈，

竖草不把。路转山回君自看，

南不gui头北不厦。

释慧远

释慧远　偈八首

滴水冰生分外寒，冻云环合锁峰峦。

根尘不昧心珠露，眨上眉毛子细看。

释慧远

释慧远　偈八首

好是仲春渐暖，那堪寒食清明。

万叠云山耸翠，一天风月为邻。

在处华红柳绿，湖天浪稳风平。

山禽枝上语谆谆，再三琐琐碎碎，

嘱付叮叮咛咛。

释慧远

释慧远　偈八首

闹处莫出头，冷地著眼看。

明暗不相干，彼此分一半。

一种作贵人，教谁卖柴炭。

向你道，不可毁，

不可赞，体若虚空没崖岸。

相唤相呼归去来，记取明年正月半。

释慧远

释慧远　偈八首

拗折秤锤，掀翻露布。

突相机先，鸦飞不度。

释慧远

释慧远　偈颂一百零二首

千尺身中丈六长，斩新拈出恰相宜。

长针短线君看取，节角请讹我自知。

释慧远

释慧远　偈颂一百零二首

龙幡胜概落群峰，水石清奇叠万重。

燕坐不辞提祖令，微躯那更继前踪。

释慧远

释慧远　偈颂一百零二首

虾蟆跳上梵天，蚯蚓蓦过东海。

洞庭湖顶门著地，龙蟠山脑后见腮。

释慧远

释慧远　偈颂一百零二首

陇麦青春燕色过，岭云散尽楚天高。

翻思欢喜园中事，八万魔军争奈何。

释慧远

释慧远　偈颂一百零二首

如来不说无余说，迦叶无闻无异闻。

体得无闻无说说，玉石难分亦自分。

国恩佛恩总报，人王法王道存。

仰祝圣明逾日月，更祈睿筭等乾坤。

释慧远

释慧远　偈颂一百零二首

黄面瞿昙，虽则分疏应口。

车不横推，文殊仗剑逼佛。

释慧远

释慧远　偈颂一百零二首

佛祖由来总是冤，电机旋处直如弦。

金毛若解和声拶，月裹麒麟笑揭天。

释慧远

释慧远　偈颂一百零二首

扫尽衲僧踪，裂破祖师印。

蹋翻香水海，透出威音前。

生断主人公，不落第二见。

释慧远

释慧远　偈颂一百零二首

今朝九月初一，败叶凋零满室。

钵盂高挂悬崖，拄杖依前靠壁。

几许溪山风月，且无遮个消息。

诸祖不解提掷，久参那辨端的。

云黯黯兮胡汉何分，风萧萧兮鼻孔突出。

自是捕盗无功，只管抱脏叫屈。

捉得也，捉得也，

在什么处？晚风吹动不楼春，

归来一径花狼藉。

释慧远

释慧远　偈颂一百零二首

醉翁亭畔寒梅折，庶子泉边瑞雪铺。

不二法门从此入，更於何处觅文殊。

释慧远

释慧远　偈颂一百零二首

今朝四月八，邪师坏正法。

累及释迦文，死水裹庵杀。

释慧远

释慧远　偈颂一百零二首

鹤立松梢月，渔行水底天。

风光都买尽，不费一文钱。

释慧远

释慧远　偈颂一百零二首

先师□住独龙山，四十余程自买船。

今日琅瑘归普济，借婆裙子拜婆年。

释慧远

释慧远　偈颂一百零二首

直下犹难会，寻言转更赊。

若论佛与祖，特地隔天涯。

看看，普济拄杖子，

化作天龙夜叉。

释慧远

释慧远　偈颂一百零二首

南山匼匝云遮日，西坞逡巡水满塘。

三日不来成话霸，叶公若在□郎当。

释慧远

释慧远　偈颂一百零二首

白枫坞荆棘寒路，清潭山草莽缠身，

牛栏头鳢鱼{左足右孛}跳，朱岭榨出油三斤。

释慧远

释慧远　偈颂一百零二首

掬水月在手，弄花香满衣。

若作佛法会，永劝堕泥犁。

释慧远

释慧远　偈颂一百零二首

元正启祚旧时事，万物咸新今日春。

自是天机超妙化，何须更捋鬼头市。

攀北斗，倚南辰，

唱拍相随特地新。引得水轮风轮火轮金轮相磨不俱不动，

执持世界等空手。面皮厚二寸，

眉毛重八斤。有时无事倚门立，

十字街头等个人。

释慧远

释慧远　偈颂一百零二首

五四三二一，日向东畔出。

照见洞庭湖，乌龟眼睛赤。

天无门，地无壁。

一阵任风射回，吹起两须无孔笛。

释慧远

释慧远　偈颂一百零二首

竹杖轻携离婺女，云衣高卷上仙霞。

五湖四海休云别，南北东西六一家。

释慧远

释慧远　偈颂一百零二首

愧我金鳞困守株，误佗禅寂远招呼。

中途再领贤使命，定业难逃住子湖。

释慧远

释慧远　偈颂一百零二首

年年正月一，鼻孔长三尺。

个个贺新春，眉毛重八斤。

但□平正事，天道自分明。

释慧远

释慧远　偈颂一百零二首

昨夜三更风起，吹皱一池春水。

鱼龙头角峥嵘，露柱振腮摆尾。

虾蟆{左孛右攵}跳上天，鸭儿惊得匾觜。

释慧远

释慧远　偈颂一百零二首

迦叶不闻闻，如来无说说。

父子不相传，神仙无秘诀。

君不见谢豹花开雨后春，杜鹃啼破梢头月。

释慧远

释慧远　偈颂一百零二首

老胡诞生四月八，韶阳乱棒打不杀。

如今纵得十分全，顶门正眼依前瞎。

释慧远

释慧远　偈颂一百零二首

大道忘情绝去留，天伦何处觅踪由。

七星利剑当锋按，八臂那吒辊绣球。

释慧远

释慧远　偈颂一百零二首

如是如是，脑门著地。

不是不是，叉手长跪。

是与不是，转无巴鼻。

北人运至南方，货易获其厚利。

释慧远

释慧远　偈颂一百零二首

新罗国裹打斋锺，稳泛灵槎到月宫。

仙侣不知何处去，秋声依旧著梧桐。

释慧远

释慧远　偈颂一百零二首

一尘入正受，诸尘三昧起。

诸尘入正受，一尘三昧起。

三昧与正受，门{左木右户下加上四下衣}作碓觜。

起灭无定时，恰如眼见鬼。

正受非正受，云何作道理。

一去寥寥七百年，下载清风今未已。

释慧远

释慧远　偈颂一百零二首

十月今朝又初一，丛林正值开炉日。

打斋卖饭也寻常，残杯冷炙谁能吃。

天无门，地无壁。

葫芦棚上种冬瓜，两手扶犁水过膝。

跳金圈，吞栗棘，

毡拍板对无孔笛。屈屈，

独脚山魈解双踢。去年冬裹无炭烧，

今年定是无火炙。饥时饥到眼睛黄，

穷时穷至赤骨力。

释慧远

释慧远　偈颂一百零二首

人天道大梅阳老，佛祖功恢临济宗。

赤手擘开无字印，冤家何处不相逢。

释慧远

释慧远　偈颂一百零二首

梅阳老嘱付此衣，遮护得山僧一半。

借问搭来何所宜，恰似当年卖柴汉。

酱裹堕，雪中炭，

留与丛林斫额看。君不见睦州严陵滩畔兜率寺裹有个陈蒲韕，

解道秦时{左车右度}{左车右东}鑽。

释慧远

释慧远　偈颂一百零二首

一二三，四五六，

萨达麻绳难辨的。翻身掷地向人前，

鼻孔眼睛俱突出。

释慧远

释慧远　偈颂一百零二首

咄咄牯牛儿，森森头角露。

姿贪肥腻草，胀杀孃生肚。

忆昔未离群，已作牛王步。

今既离群去，触讳没回互。

没回互病最堪忧，灌澉依前是好牛。

有时喜，未跨门栏先撒{尸下加叁去三}。

有时瞋，掉尾昂头不顾人。

有时好，舌端揽尽千峰草。

有时恶，掣断鼻头双服索。

而今风和日暖，江南江北去何之，

伫看深耕浅种拕犁杷正当时。稍乖角，

觅便宜。老夫不惜操刀手，

生捉归来活剥皮。

释慧远

释慧远　偈颂一百零二首

弯弯初生如櫜弓，团团次第漾悬镜。

人间起舞争清辉，影落秋江验邪正。

圆也缺也乌足论，体也用也谁能分。

潦倒南泉没碑记，夜随流水绕孤村。

释慧远

释慧远　偈颂一百零二首

老婆二八少年时，羞向人前舞枯枝。

而今要嫁便改嫁，谁管傍人说是非。

释慧远

释慧远　偈颂一百零二首

良宵正月一，日从东畔出。

照见耆阇峰，回环指□中。

坐断石桥路，凡圣无回互。

佛祖生冤家，相逢若稻麻。

雪消春雨过，碓觜也生花。

释慧远

释慧远　偈颂一百零二首

一心不生，万法无咎。

木匠带枷，自作自受。

有心无法，受报好丑。

有法无心，天长地久。

心生法生，乌飞兔走。

心灭起灭，倒翻筋斗。

口似鼓椎，眉如扫箒。

释慧远

释慧远　偈颂一百零二首

一粒红稻饭，几滴牛领血。

凭君子细看，我亦难分雪。

耕者耕未已，种者种不歇。

目望九霄云，谁顾三伏热。

秋收政其时，全在要精洁。

升合等平分，彼我言词绝。

暗室不可欺，吃水也防噎。

上人饱法味，道眼能昭彻。

归来满钵香，坐断水云舌。

金毛恣翻踯，异兽潜深穴。

栗棘金刚圈，略不通水泄。

百草头边著眼看，七星用处当风截。

释慧远

释慧远　偈颂一百零二首

新岁有来由，烹茶上酒楼。

一双无两脚，半个有三头。

突出神难辨，相逢鬼见愁。

倒吹无孔笛，促拍舞梁州。

释慧远

释慧远　偈颂一百零二首

瞎堂也有三个诀，靠倒云门乾屎橛。

一双白大吃泥鳅，两个鹭鸾吞石衘。

释慧远

释慧远　偈颂一百零二首

堂前开饭掂，屋裹贩扬州。

南泉翻盐落酱钢，赵州老鼠入牛角。

释慧远

释慧远　偈颂一百零二首

久雨不晴，务在丙丁。

修罗合裳，菩萨生瞋。

佛也不会，波期转经。

拗直作曲，弄假像真。

好是明明说与，从教鸭听雷声。

释慧远

释慧远　偈颂一百零二首

陕府铁牛口门窄，嘉州石佛耳轮长。

惊起暮天沙上雁，海门斜去两三行。

释慧远

释慧远　偈颂一百零二首

初二十六，虀羹豆粥。

日午夜行，投明暗宿。

释慧远

释慧远　偈颂一百零二首

我闻禅师，荣领天竺。

山色湖光，争辉夺日。

佛法禅道，日月灯烛。

眼放电光，机逾臂竹。

说云门禅，如珠走盘。

唱无生曲，铿金戛玉。

千眼洞明，万机攒簇。

佛祖并驱，水云叠足。

掣颠掣狂，可记可录。

诳哧闾阎，鼓荡流俗。

眉毛厮结，形影相逐。

把手共行，孤峰独宿。

彼上人者，难继高躅。

因甚如此，为佗牵犁入市，

骑牛上屋。七九从来八十三，

六六何曾三十六。

释慧远

释慧远　偈颂一百零二首

阿呵呵，也大奇，

折臂修罗舞柘枝。急如闪电，

疾如飞毛，{鹩左下换目右换皮}翣眼迷痴，

得便宜是落便宜。

释慧远

释慧远　偈颂一百零二首

腐鞲架壁本无情，致雨兴雷自有因。

倾倒十年放火口，高谭一夜动公卿。

林长老，久相亲，仙宫回首玉为楼。

楚语吴歌曲调新。羚羊已挂悬崖角，

猛虎难藏露地身。万机彻处若为酬，

千圣头边合自由。佛国乍归金作界，

释慧远

释慧远　偈颂一百零二首

大哉释迦文，生下便作怪。

南北东西行，点胸也忒杀。

弃舍轮王位，反受父母拜。

六载向雪山，精进修净戒。

明星才出现，证道果能快。

分别说三乘，惹得一身债。

最后向灵山，拈花索买卖。

十万众人前，就中无一介。

独有迦叶波，和赃与捉败。

二千年前且放过，直至而今被佗坏。

坏不坏，主元在。

主既在，休厮赖。

释慧远

释慧远　偈颂一百零二首

平生学弄蛇，是蛇皆可弄。

唯有遮一条，咬人不可动。

轻轻动便觉，和身入草蓬。

草蓬深，无处寻，

不用寻。好水好山留不住，

千岩万壑听龙吟。

释慧远

释慧远　偈颂一百零二首

寒山扫松径，拾得拂苍苔。

凭杖东君些子力，一时吹入我门来。

释慧远

释慧远　偈颂一百零二首

古圣伽蓝，一切成见。

未跨三门，先跨三门，

先见佛殿。

释慧远

释慧远　偈颂一百零二首

毗耶离瞎人撞彩，摩竭陀哑子吃瓜。

新长老到遮裹，棒头开正眼，

拳下作生涯。

释慧远

释慧远　偈颂一百零二首

良宵三月十五，依旧神歌鬼舞。

未须三四吐吞，且看七八吞吐。

临济瞎驴倒跨，云门正法眼普。

三人证鳖成龟，一任衲僧气鼓。

休气鼓，甜者甜兮苦者苦。

偃月长蛇不用呈，发机自有千钧弩。

释慧远

释慧远　偈颂一百零二首

山僧有个不是，丧尽衲僧巴鼻。

惊回陕府铁牛，吞吐山河大地。

释慧远

释慧远　偈颂一百零二首

四月上夏渐热，善疗也须调摄。

文殊眼裹抽筋，金刚脑后拔楔。

须弥{左孛右攵}跳上天，海底昆化吐舌。

几度长歌几度愁，一回饮水一回噎。

释慧远

释慧远　偈颂一百零二首

徐六担板，我则不然。

初三十一，不用择日。

鼻子剔穿，眼睛突出。

撞者露柱，参学事毕。

释慧远

释慧远　偈颂一百零二首

云外千峰秀，目前双涧清。

若作如是会，永劫受沉沦。

释慧远

释慧远　偈颂一百零二首

金地岭胸中丘壑，赤城山皮裹阳秋。

华顶峰脑门著地，桐柏观稽首叩头。

释慧远

释慧远　偈颂一百零二首

今朝七月初一，丛林法岁将周。

便请解开布袋，相从触处□游。

解与不解总得，而今要休便休。

凡圣本无忌讳，佛魔总是冤仇。

静悄悄没干涉，闹浩浩莫能收。

东行不见西行利，一叶落知天下秋。

释慧远

释慧远　偈颂一百零二首

锦江巨浪连三峡，九陇峰高接五天。

中有导师口生角，眉毛落尽脚跟穿。

击科嘉州石佛眼中火出，惊回陕府铁牛鼻孔生烟。

阿呵呵，莫怨天。

有利无利，不离行市。

伸手缩手，无沈无偏。

酽茶三五碗，意在镬送边。

释慧远

释慧远　偈颂一百零二首

容路如天远，情忘道义深。

虚空无向背，何处觅家音。

释慧远

释慧远　偈颂一百零二首

道大兮功不立，隅无兮方莫存。

跨鳌头兮归巨海，挟月角兮出天门。

释慧远

释慧远　偈颂一百零二首

大地毗同岚起，人天觉树摧。

白云归大壑，惨雾结成堆。

淼淼江天门，声声唤不回。

释慧远

释慧远　偈颂一百零二首

长连床上，北俱卢洲。

吃继吃忽，遍界冤仇。

释慧远

释慧远　偈颂一百零二首

一是二，二是三，

咬定牙关彻底参。闹浩浩时双手掷，

赤条条处两肩担。文殊老，

强指南，□门三顿实难甘。

五峰山下翻筋斗，八达衢头转放憨。

释慧远

释慧远　偈颂一百零二首

大地山河不现，虚空冷汗通身。

拄杖头边路绝，髑髅眼裹抽筋。

释慧远

释慧远　偈颂一百零二首

虎穴魔宫阔步挨，犁耕拔舌待君来。

摩云鼻孔须胡品，闹裹相逢鬼擘开。

不离刀山居马腹，便从炉炭入驴胎。

一句子，不须猜，虾蟆头上戴青苔。

延宾岂在预安排。换手捶胸何处去，

释慧远

释慧远　偈颂一百零二首

今朝六月初五，明眼衲僧难睹。

惊回座□□龟，咬杀街头石虎。

磨镇旗，挝铁鼓，

破口羊治闲佛祖。起坐相随独自行，

夜漏声沈日卓午。

释慧远

释慧远　偈颂一百零二首

今朝腊月二十，依旧眼横鼻直。

从头收拾将来，恰此一棚杂剧。

便是抹土涂灰，我也阿谁相识。

九百木大小进，处分全由节级。

忽然出至棚前，也解打躬相揖。

驼起要打便打，放下要泣便泣。

蓦然冷笑一声，笑倒判官五十。

释慧远

释慧远　偈颂一百零二首

梦魂飞锡下天台，疑是佗方酬供来。

石室乍归於雾冷，海山风月满楼台。

释慧远

释慧远　偈颂一百零二首

曾到未到俱吃茶，不在沾唇眼便花。

若是谢家船上客，肯来平地摝鱼虾。

释慧远

释慧远　偈颂一百零二首

一雨洗郊原，千山锁寒色。

底事不须论，元胡口门窄。

释慧远

释慧远　偈颂一百零二首

仲冬十一月半，冷地急著眼看。

春来草木还青，冬去冰霜自泮。

谁知两个五百，元来合成一贯。

纵饶百炬真金，也入红记再煅。

衡门突出古菱花，由胜秦时{左车右度}{左车右东}鑽。

释慧远

释慧远　偈颂一百零二首

神仙秘诀妙难传，秃头修罗打左拳。

夜半归来无觅处，忍饥高卧饭箩边。

释慧远

释慧远　偈颂一百零二首

钵盂盛世界，拄杖搅沧溟。

鱼龙俱削迹，佛祖也逃形。

日午全机现，乌沉未出轮。

秋高山月白，春至烧痕青。

释慧远

释慧远　偈颂一百零二首

春日迟迟，春风浩浩。

绿水绕腰，青山戴帽。

柳绿花红，鸦鸣鹊噪。

大施门开，何处著到。

释慧远

释慧远　偈颂一百零二首

两阵交锋笑似嗔，眉倒卓眼生筋迟。

溪山云月谁为侣，南北东西绝近邻。

释慧远

释慧远　偈颂一百零二首

建山徐廷干，三请谭般若。

未跨浮山门，一时说了也。

更开破天口，塞破太虚空。

潭南湘之北，赵州西院东。

掷下金刚圈，更饶栗棘蓬。

百千万亿个，吞跳无有穷。

幸有当阳险崖句，山僧不敢重下注。

月裹麒麟笑揭天，泥牛拔断珊瑚树。

释慧远

释慧远　偈颂一百零二首

而来与一杓咸盐酸醋，北来与一杓苦菜淡虀。

吃则因邪打正，不吃则东自西。

释慧远

释慧远　偈颂一百零二首

红霞穿碧落，白鹭点苍苔。

不得颜良首，谁能叹善哉。

根向梢头出，子从花裹开。

只遮是，不须猜，

青山绿水鬓边腮。有时寻不见，

依旧却还来。

释慧远

释慧远　偈颂一百零二首

当年四月初八，老胡旧病再发。

云门遇水脱韕，且莫随佗孟八。

九龙吐水沫金躯，七步周行总不如。

稽首归依乾屎橛，胡须更撞赤须胡。

释慧远

释慧远　偈颂一百零二首

水满花肥春正长，东君作意脑愁肠。

同风未必如吾蜀，鼻观先闻荔子香。

释慧远

释慧远　偈颂一百零二首

文殊尽力一问，维摩结舌无言。

布袋长时落魄，饮光论劫坐禅。

鼻孔只在面上，口皮不离唇边。

四个合成两个，三钱置得一钱。

而今除本算利，且喜本利俱全。

释慧远

释慧远　偈颂一百零二首

会得浮山两错，佛祖从头架阁。

若还依旧宁馨，若极黄病白鹤。

释慧远

释慧远　偈颂一百零二首

若能离诸相，即入法王家。

法王无二法，无法即是家。

是故法王法，当甚苦瓠瓜。

释慧远

释慧远　偈颂一百零二首

云笼岳顶，月印波心。

私道车马，官不容针。

著底一任著，不著底一任不著。

虎□龙句，兔头生角。

春光夜雨昼晴，不怕和根烂却。

释慧远

释慧远　偈颂一百零二首

门外春将半，岩花带雨开。

信从天外至，人自日边来。

虎啸风生谷，龙吟雾满腮。

相逢眉盖眼，平地舞三台。

释慧远

释慧远　偈颂一百零二首

庵内不知庵外事，铁额铜头不相似。

定花板上打秋鞑，猛虎舌头书卍字。

释慧远

释慧远　偈颂一百零二首

天书下十诏，云恩飞九重。

万邦归正化，千载一遭逢。

释慧远

释慧远　偈颂一百零二首

电卷星驰作者知，倒施逆用猛提撕。

霜华宝剑当风按，忿怒那咤斫额窥。

释慧远

释慧远　偈颂一百零二首

圆机互唱脱名模，妙应还同转辘轳。

北济渊源连海峤，西岐枝叶茂江湖。

一句子，彻天衢。

草木虫鱼随物化，山川海岳亦欢呼。

大千世界归明主，万国梯航贡帝都。

释慧远

释慧远　偈颂一百零二首

风卷云天小艇斜，烟波深处作生涯。

丝纶掣断双关手，抉出骊龙眼裹沙。

释慧远

释慧远　偈颂一百零二首

托迹但知忘世故，栖芦何事不容闲。

已能蹑足龙门过，试把轮钩扬碧湾。

释慧远

释慧远　偈颂一百零二首

青花山色挼蓝翠，潋滟湖光照眼新。

珍重导师居此地，颓纲振举是其人。

释慧远

释慧远　偈颂一百零二首

言无展事，语不投机。

顶门著眼，颔下安眉。

圣凡路绝，事理俱非。

刀截春风，锯解称锤。

刀锯俱妙，明暗可追。

刀锯不尔，二破一亏。

阿呵呵，也大奇。

风卷怒涛天际阔，莫教断送老头皮。

释慧远

释慧远　偈颂一百零二首

年年腊月三十日，家家门首钉桃符。

苦菜澹虀随分有，残杯冷炙阿谁无。

大丈夫，德不孤，

酣酸不用挂葫芦。收白牯，

放狸奴隶。地碓舂粳光似玉，

沙瓶煮豆软如酥。穷鬼子嘴，

卢都一饱，但知忘百念，

更有何人得似渠。从此华山图籍上，

更添潘阆倒骑驴。

释慧远

释慧远　偈颂一百零二首

浓云泼墨无回互，疾焰过风不可窥。

赖有金华慈悯力，火坑化作白莲池。

释慧远

释慧远　偈颂一百零二首

三世诸佛转法轮，一大藏教说不尽。

象骨当机正令行，玄沙见机行正令。

或说或听闻不闻，电卷星飞谁与论。

拨转那边关捩子，眉毛留得数茎有。

释慧远

释慧远　偈颂一百零二首

来日书云节，新阳岁月更。

泥牛光影乱，石女肚膨脝。

迤逦蛇吞瓮，相将虎眼横。

春风一阵至，敢与百花争。

释慧远

释慧远　偈颂一百零二首

两阵交锋出战时，旗钥倒卓鼓无槌。

丝毫不犯将军令，独脚机关各自提。

释慧远

释慧远　偈颂一百零二首

正如穷汉破衫袖，也不与万法为侣。

捺著头，掀尾举，

西江吸尽铁船浮，活捉泥牛和角煮。

泼天大，些子许，

君不见二月三月寒食天，桃花杏花落如雨。

一口吸尽西江水，栗棘金圈饶得底。

解道心空及第归，此去西天十万里。

释慧远

释慧远　偈颂一百零二首

学道如学射，久久自中的。

一句透天关，万机俱丧迹。

释慧远

释慧远　偈颂一百零二首

参透西来鼻祖禅，乘时东去广流传。

镬汤炉炭随缘人，剑树刀山自在攀。

教海义天休更问，龙宫宝藏岂能诠。

翻身师子通涂妙，活捉魔王鼻孔穿。

释慧远

释慧远　寄{左亻中幺右刃}堂仁和尚

一击当机，千圣莫窥。

佩无文印，著粪扫衣。

踞魔王殿，开邪见扉。

说禅说道，恶口臊齿。

论心论性，撒屎撒尿。

牵犁上树，拗折称锤。

抗戾佛祖，倒行逆施。

不是{拗扌换亻}堂，更是阿谁。

曲罢酒阑人不会，断肠依旧画娥眉。

释慧远

释慧远　寄超然居士

瀫水一言亲领略，桐城千里重相闻。

节角谣讹斩新句，不知居士与谁论。

释慧远

释慧远　寄道场全和尚

雪顶昆仑著意猜，十头罗刹笑颜开。

镬汤冷处君先入，浒眼横时待我来。

释慧远

释慧远　寄骥禅人

姑苏台畔恶相从，海涌峰前事亦同。

故国梦回春已走，水云相望一帆风。

释慧远

释慧远　寄体首座

白石山头衲子多，泥牛吸尽井中波。

佗年布袋重开口，佛祖依前不奈何。

释慧远

释慧远　寄汪状元

全机倒用若为酬，尽法无民未肯休。

金马玉堂留不住，依前屋裹贩扬州。

释慧远

释慧远　寄杨高士

富有十年别，贫无一觉眠。

好来同夜话，相共酌清泉。

释慧远

释慧远　寄源大师

学佛以悟为则，虚词不入公门。

君看羲之草圣，一点入石三分。

释慧远

释慧远　寄中竺妙禅师

湖山添得老魔王，舌卷风雷眼放光。

背却法堂重勘破，不知谁与我分赃。

释慧远

释慧远　金华圣者赞

御兵戈刀，斧不能斫。

经大劫水，火不能著。

姊夫小舅有来由，佛面猪头何处求。

二百年来龟岭下，三山依旧水东流。

释慧远

释慧远　镜庵

古镜破来庵许大，秋毫未尽眼能宽。

江湖不记三生梦，风月惟余一钓竿。

释慧远

释慧远　楞严六根　非身觉触

舜若多非身觉触，闭门塞户栽荆棘。

邈得虚空恰似渠，似渠也是闲相识。

释慧远

释慧远　楞严六根　非眼能见

阿那律陀天眼观，大千摄入一毫端。

掌中谩说庵摩勒，无限苍生被热谩。

释慧远

释慧远　楞严六根　无鼻嗅香

殑伽河神非鼻香，贫儿乍富也寻常。

莲河岸上曾遭叱，祸出私门变吉祥。

释慧远

释慧远　楞严六根　无耳能闻

跋难陀龙能听闻，净名结舌若为论。

行到山穷山尽处，虚空依旧塞乾坤。

释慧远

释慧远　楞严六根　异舌知味

憍梵钵提知此味，苦涩咸酸那裹是。

一举如能至梵天，超证如来真实钱。

释慧远

释慧远　楞严六根　意根了知

金色头蛇意根灭，圆明了知无处雪。

草韕跟断眼皮横，善财拄杖生三节。







卷292

释慧远

释慧远　李抚干牧牛图

道是沩山水牯牛，轮佗黑子却赢筹。

不是沩山水牯牛，赢佗白子却轮筹。

黑白未分头角露，输赢不是遮头牛。

绳已断，鼻无钩，

掉尾昂头得自由。云山无限青青草，

香水和烟细细流。饥时放，

饱时收。临风轰起一声笛，

回首家山万事休。

释慧远

释慧远　临济和尚赞

吹毛未举，鲜血淋漓。

涂毒才挝，遍界横尸。

机如劈竹，口似鼓槌。

二百年前江西湖南杀人放火，三千里外山东河北夺鼓搀旗。

掀翻大海，倒坐须弥。

青草步头行正令，白拈手裹觅便宜。

咄咄！小厮儿{囗里加力}，

我且问你，瞎底正法眼分付阿谁？

释慧远

释慧远　妙喜南还以偈迓之

闻道天书下禁闱，定知云迹会枢机。

铜驼千载今休同，一段风光本彩归。

释慧远

释慧远　木平和尚赞

岳耸渊深，貌古神清。

渴有米汁，馔无佳珍。

龙床头卖弄草韕两脚，御舟前突出云衲半身。

举棹迷源兮{左木右户下加上四下衣}索已露，移舟别水兮眼倒生筋。

敢道不劳斤斧，夫是之谓木平。

释慧远

释慧远　南翔寺

无数青山伴我行，更将清浅濯尘缨。

枕流漱石真吾事，买片闲田就此耕。

释慧远

释慧远　普化和尚赞

热发风狂，跃倒饭床。

挨脚脱漏，倒翻筋斗。

坏佗临济一生禅，哑却盘山三昧口。

有进好，未必好。

有时恶，未和恶。

有时把个破木铎。大悲院裹趕村斋，

直至而今无摸索。

释慧远

释慧远　钱知县祈嗣求颂

明珠在掌犹遗坠，辉玉囊中不失时。

幸有观音玉环手，何劳更诵梦熊诗。

释慧远

释慧远　示禅人

铁石身心来问道，惯调金镞若为酬。

棒头喝下随流入，靠倒沩山水牯牛。

释慧远

释慧远　示禅人

一句全提绝灯伦，万机不到始通津。

道人别有遮天眼，四海无家总是亲。

释慧远

释慧远　示禅人

顾鉴全抽彻底参，新丰三顿实难甘。

到头恩怨无余地，赢得儿孙转放憨。

释慧远

释慧远　示禅人

六尘不恶机难测，三昧无声妙莫穷。

脱体顿抛忘朕迹，瞎驴何处觅行踪。

释慧远

释慧远　示禅人

悬崖捉拍舞三台，死虎惊忙眼豁开。

圣地不生凡草木，果然亲见瞎堂来。

释慧远

释慧远　示禅人

风前突出醯罗眼，格外单提栗棘禅。

百草头边玄路绝，到家不直半分钱。

释慧远

释慧远　示干水碓化士

转辘辘时难近傍，立停停处绝承当。

硙磨碓捣从来事，磕破浑仑总不妨。

释慧远

释慧远　示化士

披毛戴角学无生，剑树刀山敢次行。

不向五峰吞栗棘，争知日午打三更。

释慧远

释慧远　示化士

身如椰子胆如天，喝道来参栗棘禅。

按下云头轻领过，口皮元只在唇边。

释慧远

释慧远　示化士

临济家常添钵游，知音才见不轻酬。

掩门归去陈嘉馔，直至而今饱未休。

释慧远

释慧远　示化士

拄杖生根挑不上，钵盂无底满盛归。

净名何用空惆怅，哭罢香严与不知。

头蓬松兮郡辨，耳卓朔兮莫窥。

渡口船回人借问，寒山南畔石桥西。

释慧远

释慧远　示化士

顾在机前发，鉴从顾后抽。

法身藏北斗，船子下扬州。

西海风为线，三山月作钩。

回戈拨龙尾，伫看钓鳌头。

释慧远

释慧远　示李才翁宣教

吾官学佛几经秋，梦裹书空醒便休。

会得三吴灭门句，也须亲到百花洲。

释慧远

释慧远　示僧

两个童儿舁木鼓，左边打了右边舞。

刹那变现百千般，分明示君君记取。

释慧远

释慧远　示无住道人

打破从来净洁禅，万机攒簇髑髅前。

横身塞断来时路，一句当机日丽天。

释慧远

释慧远　释迦出山相赞

大哉释迦文，福聚海无量。

此地少朱砂，赤土以为上。

我今稽首礼赞扬，留作人天作牓样。

释慧远

释慧远　双林无著轩

卓尔群机赴，陶然万象沈。

湖天浮水远，岸石浸云深。

雨霁月华透，风摇山影侵。

灵然超八达，廓彻妙明心。

释慧远

释慧远　四威仪

行，日午归来打八更，

荒草裹，结舌话无生。

释慧远

释慧远　四威仪

住，和声塞断来时路。

斗柄垂，风云常满肚。

释慧远

释慧远　四威仪

坐，往来凡圣如推磨。

罢休休，相招不肯过。

释慧远

释慧远　四威仪

卧，精进谁知成懒惰。

念摩诃，不如还忍饿。

释慧远

释慧远　送惠冲禅客

老冲问法如春雷，忿怒那吒挽不回。

龙驰虎骤劈箭催，暴风狂雨山岳摧。

我亦随分圆机应，出必取也战必胜。

如珠走盘盘走珠，星飞电转了无余。

佗年呵风骂雨，巍巍独坐妙峰顶。

伫看杀人放火，炯炯双眸烁太虚。

释慧远

释慧远　送九峰长老归旧隐

铁面波斯驾怒涛，黑风才起浪头高。

倒撑小艇抽金镞，恰似将军入不毛。

释慧远

释慧远　送了禅人

未明定观三千界，且看江西十八滩。

照出芙蓉城下月，金波影裹麦秋寒。

释慧远

释慧远　送能首座住紫箨

驱耕夺食继心灯，互换交驰贷物增。

道大莫如空冀北，功恢高揖岭南能。

释慧远

释慧远　送日本国觉阿金庆二禅人游天台

佛子亲从日本来，人天随步叹奇哉。

一机拶出金牛舞，千圣当头正眼开。

释慧远

释慧远　送日本国觉阿金庆二禅人游天台

杀人放火大慈悲，禅教俱非道莫齐。

平地一声师子吼，释迦弥勒竖降旗。

释慧远

释慧远　送日本国觉阿金庆二禅人游天台

佛子飞帆过海来，好携瓶锡上天台。

国师尚有灵踪在，宝塔巍然正面开。

释慧远

释慧远　送日本国觉阿金庆二禅人游天台

达磨西来教外宗，了无言说立全功。

单传直指通身眼，谁信从前彻骨穷。

释慧远

释慧远　送万年化主兼简妙净居士

石桥路巑横身入，牛宿峰高{左卑右页}面看。

不是闾丘贤太守，谁能闲识老丰干。

释慧远

释慧远　送杨高士归蜀

龙驰虎骤道何存，肯转灵丹奉至尊。

令下家山方下准，瓢中日月掌中分。

昔年握手登金殿，今日擎拳出禁门。

我欲送君迷旧隐，桃源流水杏花村。

释慧远

释慧远　送宜长老住林泉

脱珑掣辔换皮毛，水远山长道自高。

平澹家风随分展，割鸡时暂屈牛刀。

释慧远

释慧远　送之书记

大用现前全体是，圣凡情尽影难留。

钵盂根底三千界，拄杖头边四百州。

云作伴，月为俦。

到家别有通天路，把定牢关辊绣球。

释慧远

释慧远　颂

雪霁长空，迥野飞鸿。

段云片片，向西向东。

释慧远

释慧远　颂古

静鞭声裹驾头来，紧握双拳打不开。

打得开，云压香尘何处是，

静鞭声裹驾头来。

释慧远

释慧远　颂古十五首

老胡一击许谁知，大冶红炉片雪飞。

青草冢间留不住，白云还望故山归。

释慧远

释慧远　颂古十五首

接著一个半个，觅得三文两文。

谁知破布袋裹，许多弥勒世尊。

释慧远

释慧远　颂古十五首

良哉观世音，旋闻与声脱。

犬吠驴鸣休未休，世出世间活鱭鱭。

释慧远

释慧远　颂古十五首

见处孤危立处高，急如石火利如刀。

到家问路家何在，掀倒棋盘脱布袍。

释慧远

释慧远　颂古十五首

电卷星飞，珠回玉转。

打破面皮，赤心片片。

释慧远

释慧远　颂古十五首

三唤三应，更饶贴称。

月逗寒窗，水归巨浸。

负汝负吾，全锋敌胜。

释慧远

释慧远　颂古十五首

起模画样弄精魂，拂迹除踪更见人。

行到山穷山尽处，满天云散月华明。

释慧远

释慧远　颂古十五首

行行月冷风高，步步山寒水深。

逢人披肝露胆，见义劈腥剜心。

释慧远

释慧远　颂古十五首

你爱我笊篱，我爱你木杓。

主山才放高，案山又岌巌。

居士大同师，将错便就错。

归去来兮天地宽，一对铁槌何处著。

释慧远

释慧远　颂古十五首

佛性分明脱有无，醋酸何用挂葫芦。

薄雾轻烟留不住，扁舟已过洞庭湖。

释慧远

释慧远　颂古十五首

换捶胸明哭老爷，棺材未出死尸斜。

不如掘地深埋却，管取来年吃嫩茄。

释慧远

释慧远　颂古十五首

南北东西老赵州，见人骑马也骑牛。

清风月下寻归路，夫子门前问孔丘。

释慧远

释慧远　颂古十五首

明暗双双照用分，几人亲到孟尝门。

街头不识真弥勒，却向灵山问世尊。

释慧远

释慧远　颂古十五首

山花如锦水如蓝，亲见文殊接话谈。

十字街头轻一拶，前三三对后三三。

释慧远

释慧远　颂古十五首

尽力当胸一拳，几个眉须堕落。

更欲如何若何，普化空中木铎。

释慧远

释慧远　颂古四十五首

未离兜率降王宫，便就刀山入镬汤。

等闲擒下白拈贼，满眼俱为败露赃。

释慧远

释慧远　颂古四十五首

毗蓝无裹丧佳声，分手徒劳布恶名。

果是一文偷不得，至今虚作不良人。

释慧远

释慧远　颂古四十五首

十万众前无出路，冬瓜印子印何人。

迦叶只因曾冷笑，至今隐在涅槃城。

释慧远

释慧远　颂古四十五首

家常侍客劝三杯，鴆酒不消吃一盏。

当时裂破夜叉头，顶门突出醯罗眼。

释慧远

释慧远　颂古四十五首

才拈折箭断弦弓，随手双雕落碧空。

打鼓看来君不见，万牛松在祝融峰。

释慧远

释慧远　颂古四十五首

马面驴腮无处雪，海竭山摧天地裂。

老古锥，太孤绝。

龟毛拂去眼中尘，兔角杖敲空裹月。

释慧远

释慧远　颂古四十五首

时临孤岛图，拭目望蓬莱。

空山无人处，水流花自开。

释慧远

释慧远　颂古四十五首

咄咄瞎驴趁大队，眨上眉毛佛不会。

白云断处是青山，行人更在青山外。

释慧远

释慧远　颂古四十五首

浓云泼墨半遮山，碎雨跳珠乱入船。

卷导风来忽吹散，望湖楼下水如天。

释慧远

释慧远　颂古四十五首

参天白刃赤身挨，李顺王均破草韕。

德山智量过君子，活捉生擒立地埋。

释慧远

释慧远　颂古四十五首

梵志有钱时，能肥又能白。

梵志无钱时，能瘦又能黑。

十字街头立，被人唤作贼。

释慧远

释慧远　颂古四十五首

尊位如何，澄潭影裹探秋波。

日面月面，铁眼铜晴安可辨。

君不见一声霹雳兮雾罩长空，千眼顿开兮云收岳面。

还见马师麽？病在膏肓，

世须忌口。

释慧远

释慧远　颂古四十五首

搏风展翅拿沧海，直取龙吞也大奇。

八臂那吒拦得住，和声扑碎五须弥。

风前截断，句后全提。

高出祖师三要印，不落云门第一机。

噫！卢陂卢陂。

释慧远

释慧远　颂古四十五首

短帽轻衫宫样窄，舞遍胡笳十八拍，

曲罢酒阑犹未归，归来月色和云白。

释慧远

释慧远　颂古四十五首

去若丘山重，来如一羽轻。

去来无别路，倾盖白头新。

释慧远

释慧远　颂古四十五首

唱拍相随特地新，舞衣歌版不须呈。

云间独有箫韶曲，未肯流传取次人。

释慧远

释慧远　颂古四十五首

案头获敕令行时，阃外全提杀活机。

回首华山孤顶望，巨灵神亦竖降旗。

释慧远

释慧远　颂古四十五首

率陀天上翻筋斗，酆毕罗都汩{左石右仑}眠。

醉后归来明月夜，笙歌引入画堂前。

释慧远

释慧远　颂古四十五首

不是风幡动，亦非仁者心。

自从胡乱后，淈{左氵右盾}到而今。

释慧远

释慧远　颂古四十五首

楚王城畔水东流，独脚山魈跃气球。

贪看六么花十八，不知船子下扬州。

释慧远

释慧远　颂古四十五首

神仙秘诀妙难传，秃顶修罗打左拳。

半夜归来无觅处，忍饥高卧饭箩边。

释慧远

释慧远　颂古四十五首

登坛道士羽衣轻，呪力虽穷法转新。

拇指破开地暗，蛇头攧落鬼神惊。

释慧远

释慧远　颂古四十五首

门裹有，门外有，

不作严平犯牛斗。师子嚬呻酀　犴鸣，

抉出离娄眼裹筋。伸一手，

缩一手，重阳决定九月九。

相唤相呼独自归，赤骨贫穷露双肘。

释慧远

释慧远　颂古四十五首

膏肓未必两边寻，好是良医双下针。

死活不能全忌口，丧车背后念观音。

释慧远

释慧远　颂古四十五首

父严子逆事犹乖，宣德楼前问李差。

断头剖腹从轻断，直待还魂合处埋。

释慧远

释慧远　颂古四十五首

汲水佳人立晓风，青丝放尽辘轳空。

银瓶触破红|　面，零落桃花满井红。

释慧远

释慧远　颂古四十五首

两阵交锋笑似瞋，双眉倒卓眼生筋。

溪山云月谁为侣，南北东西绝近邻。

释慧远

释慧远　颂古四十五首

不问有言无言，说甚见影见鞭。

露柱口挂壁上，灯笼倒退三千。

释慧远

释慧远　颂古四十五首

塞破太虚空，关津更不通。

文殊与网明，自西还自东。

眉间拔剑频相顾，女子瞿昙立下风。

释慧远

释慧远　颂古四十五首

等闲饶舌话金襴，便与当头倒刹竿。

从此天伦转无义，冷光犹自逼人寒。

释慧远

释慧远　颂古四十五首

韶阳一击最新奇，闹市门头直面提。

倒岳倾湫全正令，电火石火去难追。

释慧远

释慧远　颂古四十五首

眼目高低鼻孔横，浅深轻重不多争。

蠓虻虿上挨肩入，鹡鷟牙根借路行。

便把长河搅酥酪，敢将粟柄作禾茎。

后山未是潜身处，出没任佗乌兔更。

释慧远

释慧远　颂古四十五首

雾卷云收，雷奔电烁。

眼暗耳聋。此错彼错。

错不错，何处著。

去兮住兮大匆匆，寂兮寥兮活鱭鱭。

释慧远

释慧远　颂古四十五首

饶君舌拄梵天，我也令行一半。

赵州头戴草韕，也是新繁轹鑽。

释慧远

释慧远　颂古四十五首

赵州狗子无佛性，石牛不怕师子吼。

午夜云腾浪接天，海门一阵狂风扫。

茫茫大地参玄人，眼裹无筋一世贫。

掣电机关何处讨，头角峥嵘出荒草。

释慧远

释慧远　颂古四十五首

更深夜静好商量，携手相净入醉乡。

姹女已归霄汉去，呆郎何事守空房。

释慧远

释慧远　颂古四十五首

无位真人赤肉团，电机旋掣走珠盘。

金刚正眼泥弹子，烈焰光中侧足看。

释慧远

释慧远　颂古四十五首

门外雨滴声，家和万事成。

归来无一物，令人忆镜清。

释慧远

释慧远　颂古四十五首

因我得礼汝，乾坤粟粒许。

若要除三害，无过问周处。

释慧远

释慧远　颂古四十五首

神前拨帐问西来，直截当机指酒台。

赤体袒肩头面礼，祸从天降不生灾。

释慧远

释慧远　颂古四十五首

暑往寒来春复秋，夕阳西去水东流。

将军战马今何在，野草闲花满地愁。

释慧远

释慧远　颂古四十五首

飘飘一雁落寒空，步步追空觅雁踪。

蹋破草韕跟已断，巍然独坐大雄峰。

释慧远

释慧远　题墨竹

通乎笔端之有神，妙乎造化之有功。

戏苍龙之引尾，背皓月而摇风。

疏影无声乱寒墨，瘦枝有叶翻秋空。

释慧远

释慧远　王知县求颂

无一法与人，岂有二种语。

居士门墙高，逢人恁麽举。

石梁踏断眼皮横，师子游行无伴侣。

释慧远

释慧远　维摩居士赞

到处毁僧骂佛，知佗有官无官。

善现屡遭呵责，瞿昙也被势谩。

只有文珠不肯，吃气出来理问。

遮汉自知无理，当时口似磉盘。

释慧远

释慧远　瞎堂三句

我有不入驴耳句，日盈月昃未容呈。

出门会得天平错，未出门先举向君。

释慧远

释慧远　瞎堂三句

我有截水停轮句，人天路绝信来稀。

等闲靠却过闲仗，门裹深沙眼{鹩左下换目右换皮}{嗤口换目}。

释慧远

释慧远　瞎堂三句

我有和烟钓月句，山摧海竭是生涯。

到头贫富知恩少，收拾归来总一家。

释慧远

释慧远　瞎堂三句

瞎堂一句分三句，纯钢打就生铁铸。

半夜乌龟脱壳飞，星罗云散无寻下。

释慧远

释慧远　香林远和尚赞

十八年参甚麽禅，云门奥旨要人传。

蓦然合著大石调，斩新腊月火烧山。

释慧远

释慧远　雪峰和尚赞

三回访道投子，九度亲到洞山。

末后归初非句，从都盖地盖天。

三个木球开鬼眼，无端羁锁落人间。

释慧远

释慧远　盐官和尚赞

老倒放，不会事，

扇破觅，犀牛儿。

尚有遗风余烈，{左口右发}吒哒哩嚤呢。

释慧远

释慧远　杨岐和尚赞

劄杨岐，独脚寨。

嚇临济，小厮儿。

栗棘金圈输贷价，土旷和人稀卖与谁。

只将破草韕泥弹子，向十字街头换得眼晴三百担。

人亦不觉，鬼也不知，

噫嘻嘻，半夜归来日卓午，

虚空依旧画娥眉。

释慧远

释慧远　游刘阮洞

云深露冷无人到，小径阴云翠欲迷。

吊罢神仙古时迹，乱峰影裹听猿啼。

释慧远

释慧远　玉泉皓和尚赞

倒施逆用，独掇单提。

乌飞兔走，虎骤龙驰。

晷运推移兮日南长至，布裩不洗兮无来换替。

从教撒土抛沙，自在碗鸣{尸下加豕}沸。

我今稽首楼至如来，揭谛揭谛波罗揭谛。

释慧远

释慧远　云门大师赞

倒著睦州破蒲韕，辊雪峰烂球子。

鴆鸟飞空草不生，毒龙入水鱼皆死。

单提独掇验人关，逆顺双行绝往还。

遗烈尚余风凛凛，至今犹有一斑斑。

释慧远

释慧远　赠演说人

西湖演士妙天机，舌转风雷口角飞。

夺骑未闻沙寒冷，斩关先觉阵云低。

前贤后圣从君数，水远山长我自知。

皓首不须寻旧隐，到头谁是复谁非。

释慧远

释慧远　志公和尚赞

一据独龙冈，三朝扬圣化。

擘破老面皮，索尽辽天价。

当时误杀张僧繇，谁料而今转更遥。

描不成，画不就，

三个骰儿抛十九。一段风光何处有，

曲尺翦刀并扫箒。

释慧远

释慧远　朱伯可求颂

凤凰山下方求隐，摩竭城中又转身。

星电交驰何处是，旋机倒用若为陈。

居士门高无异说，山僧行处脱根尘。

风作伴，月为邻，三眼摩醯笑似嗔。

释慧远

释慧远　子湖有狗上取人头中取人心下取人足

子湖有狗取人头，大笑长歌出画楼。

落日断霞连岳顶，牧童归去倒骑牛。

释慧远

释慧远　子湖有狗上取人头中取人心下取人足

子湖有狗取人心，见说黄河没底深。

华表柱头留语后，更无消息到如今。

释慧远

释慧远　子湖有狗上取人头中取人心下取人足

子湖有狗取人足，舞罢饶君三两曲。

玉{左革右登}金鞍挽莫回，夜来依旧芦花宿。

释及浦

释及浦　谒曹娥庙

辍棹江头谒孝娥，断碑枯柏尚嵯峨。

生为女子即如此，身是男儿又若何。

千古美名昭日月，一躯灵骨葬藤萝。

沈魂欲酹不知处，无限西风起碧波。

释继昌

释继昌　偈四首

五陵公子争夸富，百衲高僧不厌贫。

近来世俗多颠倒，只重衣衫不重人。

释继昌

释继昌　偈四首

木佛不度火，甘露台前逢达磨。

惆怅洛阳人未来，面壁九年空冷坐。

释继昌

释继昌　偈四首

金佛不度炉，坐叹劳生走道途。

不向华山图上看，岂知潘阆倒骑驴。

释继昌

释继昌　偈四首

泥佛不度水，一道灵光照天地。

堪羡玄沙老古锥，不要南山要鳖鼻。

释坚璧

释坚璧　洞山吃果子

尽力提来不等閒，要寻知已验来端。

可怜临水探红尾，依旧茫茫失钓竿。

释坚璧

释坚璧　化胡椒

异国传来种性殊，圆陀陀似蚌中珠。

不□□艳照明月，自有辛香压五湖。

释坚璧

释坚璧　偈颂二十一首

日月如弹丸，顽心似坚石。

坚石不可融，弹丸易跳掷。

始见踏青行，相将年又极。

谁将后夜霜，换我双鬓黑。

有个不老方，诸人识不识。

释坚璧

释坚璧　偈颂二十一首

晷运推移，日南长至。

一夜东海乌龟，吞却南山鳖鼻。

释坚璧

释坚璧　偈颂二十一首

大用全提作者知，烁迦眼活电光迟。

大悲院里翻身处，临济甘为小厮儿。

释坚璧

释坚璧　偈颂二十一首

今朝六月中，嘉田雨沾足。

山房冷似冰，千山拥寒玉。

祖意不西来，法身无展缩。

水上挂灯毬，镇州出萝蕁。

三盏不沾脣，百味皆具足。

释坚璧

释坚璧　偈颂二十一首

寰中独照万机息，壶外分权六国清。

四海晏然王化里，不须当道话升平。

释坚璧

释坚璧　偈颂二十一首

释迦悭，迦叶富。

欺负乎人，夸张莽卤。

五天不纳到支那，塞壑填沟无避处。

无避处，不遮护，

汲兴相逢，如涂毒鼓。

直须亲切一回来，莫似邯郸学唐步。

释坚璧

释坚璧　偈颂二十一首

玉象吞狮子，泥牛上绣鞍。

御楼观射猎，不是刈茆田。

释坚璧

释坚璧　偈颂二十一首

仲冬严寒，一阳长至。

佛祖有机关，俱落第二义。

岂不见沩山寂子与香严，未免将泥土里洗。

释坚璧

释坚璧　偈颂二十一首

园林宿雨不胜清，岩谷舂撞万杵鸣。

个里豁开千圣眼，不闲弓矢贺升平。

释坚璧

释坚璧　偈颂二十一首

皓月当空，寒江不动。

万里清光，曾非别共。

蚌孕珠而无从，兔怀胎而非种。

万别千差，波腾海涌。

卷舒只在一毫端，不用浑家生奉重。

释坚璧

释坚璧　偈颂二十一首

十日梅天晓未晴，千岩俱作偃溪声。

直饶透出威音外，犹较曹山半月程。

释坚璧

释坚璧　偈颂二十一首

及时阳焰欲烧空，中有清凉一径通。

众苦不来寒暑尽，铁昆仑卧水晶宫。

释坚璧

释坚璧　偈颂二十一首

空手把锄头，步行骑水牛。

凭兹陪睿算，垂拱亿千秋。

释坚璧

释坚璧　偈颂二十一首

法法不隐藏，古今常独露。

槐影转清阴，风催岩下雨。

厨库对僧堂，灯笼挂露柱。

只有一处最譫讹，半夜泥蛇吞石虎。

释坚璧

释坚璧　偈颂二十一首

树凋叶落，体露金风。

尧眉八字，舜目重瞳。

机如制电者，难寻踪迹。

只惟磉盘者，蓦地相逢。

翻地揭天休作解，新罗元在海门东。

释坚璧

释坚璧　偈颂二十一首

木人夜半穿靴，难寻踪迹。

石女天明不露，谁辨亲痚。

枯木上一点春回，古渡头千寻寒雪。

同门出入不来还忆渠，同气相求回来劫无说。

释坚璧

释坚璧　偈颂二十一首

金叶银茎报有秋，明珠万斛堂中收。

自从一饱家田饭，不用埋头向外求。

释坚璧

释坚璧　偈颂二十一首

沤澄巨浸无踪迹，月转层峦显大功。

刹海毫芒无欠剩，空山和月撼松风。

释坚璧

释坚璧　偈颂二十一首

阴极俄惊一线回，石人岭上笑咍咍。

摧残枯木非枯木，今日花从冷处玩。

释坚璧

释坚璧　偈颂二十一首

相随步步见还难，墨刷骅骝锦绣鞍。

一夜遍行南赡部，天明依旧立江干。

释坚璧

释坚璧　偈颂二十一首

参禅须是铁汉，著手心头便判。

直趣无上菩萨，一切是非莫管。

释坚璧

释坚璧　山居二首

瓶孟古澗冷相依，云淡山寒月色微。

眼底宾朋聊自足，屋头猿鸟恰忘机。

山园茶笋痚痚有，世路人情惭渐稀。

不记化权前后际，卷帘移榻看斜晖。

释坚璧

释坚璧　山居二首

平生湖海竟何依，选得佳山赋式微。

茗碗炉熏同宿学，蒲团禅板接初机。

陂城水满芹尤滑，瓦缽肩挨粥未稀。

睡起乌藤清兴在，不知老木挂残晖。

释坚璧

释坚璧　送坚知库

埽尽法中闰，生憎佛是尘。

堂堂一坚密，春至百花新。

释坚璧

释坚璧　送泉州僧

洛阳桥下千寻水，象骨峰前万叠山。

一只为渠吞却了，更无踪迹在人间。

释坚璧

释坚璧　送人

六窗不著閒光景，七处休寻古佛心。

放下不行凡圣路，改将黄叶当黄金。

释坚璧

释坚璧　送人

千寻老干无寒暑，百鍊精金有变迁。

脱尽皮毛空索索，不妨重结弟兄缘。

释坚璧

释坚璧　仰山见东寺索珠

无言可对辉天地，无理堪伸夺夜光。

离相离名言语道，泼天高价不寻常。

释坚璧

释坚璧　义副寺求

拈却义，除却法，

过现未来，不消一劄。

大海波腾河四流，激湍衮衮吞三峡。

须弥山王拊掌笑，江神河神俱{左足右孛}跳。

留得珊瑚对月过时，九曲明珠无孔窍。

释坚璧

释坚璧　赞卿老真

风萧萧，天空四壁。

雨痚痚，岩花狼藉，

乾剥剥，白浪浮天。

寂寥寥，遍界荆棘。

漾在栖云草莽中，堪嗟大地无人识。

释坚璧

释坚璧　赞真觉

三回九度，见神见鬼。

德山一棒，痛彻骨髓。

敲老观门，泼瓦官水。

而今冷坐眼麻眉，错认东瓜作碓觜。

释坚璧

释坚璧　自赞三首

三际断，一亘空。

转不转，功不功。

迢迢物外像，矫矫岩间松。

密密处不堪亲近，荒林里得意相逢。

释坚璧

释坚璧　自赞三首

痴不自揆，老不知休。

提真觉雀觜杖，用曹山老猫头。

乾剥剥，冷湫湫。

炙地薰天无气息，抛沙撒土觅冤讐。

释坚璧

释坚璧　自赞三首

喻指喻马，何劳真假。

说性说心，转见病深。

灵山拈花，不曾动著。

少林冷坐，徒自沈吟。

良工欲写莫可写，汝曹敬之隔千林。

山阴阴，水沈沈。

苍苔雪径冷不彻，花鸟夕阳閒古今。

真兮真兮，胡得而临。

释简长

释简长　步春谣

春景欲饶物，客心独优柔。

藉兹徘徊芳，强起寂寞游。

新愁来易积，旧欢去难收。

步春不得侣，不如步高秋。

释简长

释简长　感王太守见访

行春拥隼旟，十里访禅居。

煮茗沙泉白，调琴竹阁虚。

致君公望重，对客宦情疏。

向夕回轩冕，林僧识佩鱼。

释简长

释简长　怀卢叔微

病起启秋匣，素琴生尘埃。

朱弦愁零落，古意空徘徊。

子期不我至，独上高高台。

释简长

释简长　寄丁学士

想极南溟外，江轩草树秋。

浮生如寄梦，几夕是离愁。

仙馆间明月，星车背远流。

祇应西掖吏，时复望沧洲。

释简长

释简长　寄云水禅师

千峰耸寒翠，古刹凌秋云。

高人敛幽迹，世事何由闻。

禅石抱苍藓，祖衣含净氛。

有时溪上步，自与鸟猿群。

释简长

释简长　句

烟垒沉寒笛，霜空击怒雕。

释简长

释简长　李氏山庄留别

鹤氅轻冠冕，谁人不羡君。

松斋秋掩月，石窦醉眠云。

远墅灶烟合，寒原驿路分。

前行鞭瘦马，馀恨暂离群。

释简长

释简长　暮春言怀寄浙东转运黄工部

花落前林春又残，舍深苍藓拥柴关。

十年霜雪独为客，万里梦魂空到山。

溪竹旧怜同性直，岭云终约伴身间。

遥思谢傅多公暇，应遍留题水石间。

释简长

释简长　书行肇师壁

禅径秋苔合，寒窗带雨痕。

心真冥自契，句好与谁论。

露冷蛩声咽，风微叶影翻。

白云如有意，终日在前轩。

释简长

释简长　送方仲荀

行客心如何，借剑为君歌。

雨昏山未开，花尽春无多。

欲知贫别情，涕泪空滂沱。

释简长

释简长　送居寿师西游

迢递咸秦路，东风送子游。

几程看日落，孤影背河流。

古戍烟微敛，遥峰雨半收。

行行吟此景，应不念沧洲。

释简长

释简长　送僧南归

渐老念乡国，先归独羡君。

吴山全接汉，江树半藏云。

振锡林烟断，添瓶润月分。

重栖上方夜，孤狖雪中闻。

释简长

释简长　送僧游五台山

五峰横绝汉，寒翠倚苍冥。

积雪无烦暑，高杉祂落星。

碛雪簷外见，边角坐中听。

师到栖禅夜，龙湫独灌瓶。

释简长

释简长　送行禅师

南国山重叠，归心向石门。

寄禅依鸟道，绝食过渔村。

楚雪黏瓶冻，江沙溅衲昏。

白云深隐处，枕上海涛翻。

释简长

释简长　宿许山人别业

岚霁景初分，溪桥对石门。

犬声知远客，烧影见前村。

古木秋生菌，空山夜答猿。

几因留我宿，静话极诗源。

释简长

释简长　晚次江陵

楚路接江陵，倦行愁问程。

异乡无旧识，多难足离情。

落日悬秋树，寒芜上废城。

前山不可望，断续暮猿声。

释简长

释简长　夜感

无眠动归心，寒灯坐将灭。

长恐浮云生，夺我西窗月。

释简长

释简长　赠郝礼丞

住近城西寺，门无俗客登。

朝回簾捲雪，吟冷砚生冰。

鸟影罇中过，茶烟竹际凝。

遥思来夜月，虚阁与谁凭。

释简长

释简长　赠浩律师

浩也毗尼学，精于玉帐严。

蚁酣停扫砌，燕乳记钩簾。

茶鼎敲冰煮，花壶漉水添。

梦回池草绿，忍践绿纤纤。

释简长

释简长　赠峡山清伦师

褰衣汲灵水，混涤巾履尘。

烟霭霁杉竹，澄凝此心神。

高僧洒真雨，泽彼寒草春。

华月寫空印，清霜肃斋身。

犹言振金策，归作耶溪邻。

释建

释建　偈

兔马有角，牛羊无角。

绝毫绝厘，如山如岳。

针锋上师子翻身，藕窍中大鹏展翼。

等闲突过北俱卢，日月星辰一时黑。

释閒卿

释閒卿　句

白云教早归。

释鉴

释鉴　含珠林

风劲萧萧响，露滴个个圆。

坐看西山月，浑疑堕我前。

释鉴

释鉴　黄巢墓

图王争霸业，知古仗戈矛。

英风今何在，都成一古丘。

释鉴

释鉴　锦镜池

一鉴涵虚碧，万象悉其中。

重绿浮轻绿，深红閒浅红。

释鉴

释鉴　举羪宾国王问师子尊者蕴空公案颂

尊者何曾得蕴空，羪宾徒自斩春风。

桃花雨后已零落，染得一溪流水红。

释鉴

释鉴　妙高台

一峰何突兀，不与群峰齐。

纵目乾坤窄，回头日月低。

释鉴

释鉴　乳峰庵

崖窦乳堪啜，凝眸翠作屏。

老禅初定起，山鸟中呼名。

释鉴

释鉴　入山亭

荒芜行尽处，幽亭聊暂止。

带雨策孤筇，登高从此始。

释鉴

释鉴　师子岩

昂空势不已，踞地何雄哉。

白云遮不得，依旧山头来。

释鉴

释鉴　桃花坑山

地僻人居少，林深路转迷。

桃花流水细，不异武陵溪。

释鉴

释鉴　藤龛

萝居空未久，谁能继其踪。

寥寥岩畔月，千古属和公。

释鉴

释鉴　听泉亭

寒泉潄石齿，淅沥鸣瑶琴。

坐来毛骨清，分明太古音。

释鉴

释鉴　徐凫岩

萧然上方境，人稀知地僻。

徙闻古仙人，石上有遗迹。

释鉴

释鉴　雪窦杂咏

特立群峰表，危然势不倾。

禅心情似洗，坐看月华明。

释鉴微

释鉴微　送淳上人归故山

旧隐频关念，秦吴忽倦游。

离亭逢落日，归路隔沧洲。

苔遍安禅石，松侵待月楼。

重栖上方夜，欹枕瀑声秋。

释鉴微

释鉴微　赠翌上人

京寺别来久，高斋近海隅。

引禅秋磬动，照像夜灯孤。

爱水开新沼，思山挂旧图。

他时如结社，许继远公无。

释戒香

释戒香　偈

孟冬改旦晓天寒，叶落归根露远山。

不是见闻生灭法，当头莫作见闻看。

释戒修

释戒修　颂

两轮举处烟尘起，电急星驰拟何止。

目前不碍往来机，正令全施无表里。

丈夫意气自冲天，我是我兮你是你。

释进英

释进英　偈三首

报慈有一公案，诸方未曾结断。

幸遇改旦拈出，各请高著眼看。

释进英

释进英　偈三首

与麽上来，猛虎出林。

与麽下去，惊蛇入草。

不上不下，日轮杲杲。

潇潇江水碧溶溶，出门便是长安道。

释进英

释进英　偈三首

三世一切佛，同入这窠窟。

衲僧唤作辽天鹘。

释景深

释景深　辞众偈

不用剃头，何须澡浴。

一堆红焰，千足万足。

释景深

释景深　偈

火里灵苗秀，无根偏界生。

诸人如体悉，千里共途行。

释景元

释景元　度南明和尚意拟颂

我有明珠一颗，切忌当头错过。

虽然觌面相呈，也须一槌打破。

释景元

释景元　偈

有时候，有时喜，

有时观音面，有时夜叉觜。

或现鼠尾龙头，或现鼠头龙尾。

偏要检非，不要检是。

是金不博金，是水不博水。

释景元

释景元　偈

野干鸣，师子吼。

张得眼，开得口。

动南星，蹉北斗。

金刚阶下蹲，神龟火里走。

释景元

释景元　颂古四首

推穷物理成家计，会合时机便识心。

多谢春风无厚薄，贫家桃李也成阴。

释景元

释景元　颂古四首

灵树面皮多葛怛，韶阳板齿上生毛。

会得国清才子贵，不会家富小儿娇。

释景元

释景元　颂古四首

阿家新妇最相怜，新妇骑驴家便牵。

几度醉归明月夜，笙歌引入画堂前。

释景元

释景元　颂古四首

不触又不背，徒劳生拟议。

开口更商量，白云千万里。

释景元

释景元　自题肖像

生平只说聱头禅，撞著聱头如铁壁。

脱却罗笼截脚跟，大地撮来墨漆黑。

晚年转复没刀刀，奋金刚杵碎窠窟。

他时要识圆悟面，一为渠侬併拈出。

释景云

释景云　老僧

日照西山雪，老僧门始开。

冻瓶黏柱础，宿火陷炉灰。

童子病归去，鹿麋寒入来。

斋钟知渐近，枝鸟下生台。

释景晕

释景晕　偈

云门一曲腊月二十五，瑞雪飘空积满江山坞。

峻岭寒梅花正吐。手把须弥槌，

笑打虚空鼓。惊起憍梵钵提，

冷汗透身如雨。

释警玄

释警玄　偈

夜半乌鸡抱鹄卵，天明起来生老鹳。

鹤毛鹰觜鹭鸾身，却共乌鸦为侣伴。

高入烟霄，低飞柳岸。

向晚归来子细看，依稀恰似云中雁。

释警玄

释警玄　偈

我昔初机学道迷，万水千山觅见知。

明今辨古终难会，直说无心转更疑。

蒙师点出秦时镜，照见父母未生时。

如今觉了何所得，夜放乌鸡带雪飞。

释警玄

释警玄　偈

撒手那边千圣外，祖堂少室长根芽。

鹭倚雪巢犹自可，更看白马入芦花。

释警玄

释警玄　寄浮山远禅师

杨广山头草，凭君待价焞。

异苗翻茂处，深密固灵根。

释警玄

释警玄　寄侍郎王曙偈

吾年八十五，修因至於此。

问我归何处，顶相终难睹。

释警玄

释警玄　句

羸鹤老猿啼谷韵，瘦松寒竹锁青烟。

释警玄

释警玄　句

大洋少底红尘起，须弥顶上水横流。

释警玄

释警玄　句

宝殿无人不侍立，不种梧桐免凤来。

释警玄

释警玄　句

白云覆青山，青山顶不露。

释警玄

释警玄　句

白牛吐雪彩，黑马上乌鸡。

释净慈东叟　辞世颂

南山末后句，未举先分付。

生也何曾生，死也何曾死。

释净珪

释净珪　寓宿洞霄

当年许郭栖真地，暇日寻幽独往来。

九转还丹藏箬底，千年遗迹寄岩隈。

巍巍玉殿围青嶂，寂寂瑶坛锁绿苔。

假榻壶天追胜集，尚怜归兴更徘徊。

释净豁

释净豁　答真西山偈

青编读后方为士，共牒颁时始是官。

不拜皇朝真爵命，要行所学也应难。

释净全

释净全　答大慧举灵云悟桃花颂

灵云一见两眉横，引得渔翁良计生。

白浪起时抛一钓，任教鱼鳖竞头争。

释净全

释净全　答松源和尚举竹篦话颂

黑漆竹篦握起，迅雷不及掩耳。

德山临济茫然，懵底如何插嘴。

释净全

释净全　颂古三首

此老从来谩自夸，无端病眼见空华。

直教当下超三际，检点将来未到家。

释净全

释净全　颂古三首

是见受时眼著屑，见如不受事犹乖。

贼身已露徒囘首，鬼面神头一处埋。

释净全

释净全　颂古三首

毗耶城里老维摩，一默无言诡诈多。

三万二千师子座，一时欣倒看如何。

释净全

释净全　摘椒颂

含烟带露已经秋，颗颗通红气味周。

突出眼睛开口笑，这回不恋旧枝头。

释净全

释净全　自赞

匙挑不上个村夫，文墨胸中一点无。

曾把虚空揣出骨，恶声赢得满江湖。

释净昙

释净昙　辞众偈

这汉从来没缝罅，五十六年成话霸。

今朝死去见阎王，剑树刀山得人怕。

释净昙

释净昙　偈

本自深山卧白云，偶然来此寄闲身。

莫来问我禅兼道，我是吃饭屙屎人。

释净照

释净照　句

云归大似谙风势，水咽多应恨世情。

释净照

释净照　句

盘馔春多笋，厨薪泾带苔。

释净真

释净真　呈安抚使赵端明

海沸江河水接连，居民冲荡益忧煎。

投身直入龙宫去，要止惊涛浪拍天。

释净真

释净真　句

饥肤片玉明。

释静

释静　偈

声前认得，已涉廉织。

句下承当，犹为钝汉。

电光石火，尚在迟疑。

点著不来。横尸万里。

释居简

释居简　{内力外囗}庵

{内力外囗}地一下，好肉剜疮。

更安名字，雪上加霜。

释居简

释居简　哀三城

岁逢虎牛祸折萌，荡荡蜀道犹可评。

嗾奸反正善其计，振槁拉枯徒匀勸。

初虽覆杯可撲减，终焉决海难为平。

智人三尺眼前暗，明玉一玷磨弗晶。

因仍扰扰不知了，残金欲灺连鞑人。

武功夙著冲与寔，貂蝉贵欲兜牟成。

孽成孤凤鸟不度，守有可死生无因。

两公气节固相类，又类射虎飞将军。

西和寅仲出儒素，开禧总饷先垂名。

太丘是父有是子，冲楼跨灶前无伦。

话头讲明有定见，不与奸谄相因循。

犬戎日众我日寡，貔貅乍屈还乍信。

贺兰饱鲜芳醉醇，啮指不仇南霁云。

恸哭秦庭不肯援，有严玉帐无分兵。

借令空弮可持满，飞镝已飞风中鸣。

三城父兄一时陷，况复骨肉怀亲亲。

有生必死死有所，此死可羞尸素群。

矜韬衒略谩蠢蠢，妒功嫉效徒逡逡。

幸灾之迹弗容掩，不掉之尾何足云。

乡来益昌倡大义，阿源流芳千载荣。

胜天倘可恃人众，公道莫于行路听。

后先忠节贯日星，野史孰愈良史真。

释居简

释居简　矮僧求颂

见说矮人多计较，大家知道不曾藏。

只将丈六金襴挂，莫与诸方论短长。

释居简

释居简　安藏主

尽都佛性自瞒顸，终日如愚已自谩。

不是较渠三十里，平生穿凿不相干。

释居简

释居简　庵居即事

欲过东家怕渡桥，欲题黄叶怕随潮。

经旬不踏门前路，陡顿苍苔绿色饶。

释居简

释居简　按曲图

八茧丝，舞衣嫌重要纎絺。

君王自按霓裳曲，直到披前驻马时。

释居简

释居简　八月大风大水

十日溪头鷁退飞，相逢那暇问雄雌。

不如二月春风好，草木无情亦去思。

释居简

释居简　八月大风大水

零落茅茨水半扉，媪颦翁蹙小儿啼。

老鸡不管丰凶事，独自将雏树上楼。

释居简

释居简　八月廿七风雨大浸

左扼飞廉吭，右拊巽二背。

谓云如何其，坐使六鷁退。

亦有司雨工，馽发击单于。

不卷油然云，自欲干剪屠。

乡来不鸣条，块亦不曾破。

卿云千点明，华月半天堕。

衮衣徂东山，拔木仍偃禾。

至今东山诗，千载犹咏歌。

悠然启金縢，风反雨亦止。

是中果何书，顷刻变天纪。

流言久弗作，狐亦不复疑。

至诚动真宰，风雨胡不知。

风雨不我以，我稼已堕水。

不知十日淫，滴碎田父心。

释居简

释居简　灞桥风雪图

桥滑驴僵噤不嘶，诗穷弗死反穷诗。

华山出是吟疆土，更欲烦君写倒骑。

释居简

释居简　白荷花

数畮澄漪不用耕，移根玉井不曾耘。

羽衣何处霓裳遍，翠盖参差踏水云。

释居简

释居简　白鸡谢静讲师

素羽剪零云，冠裁辰锦新。

德如潮有信，雄压牝无晨。

物化寤非蝶，蚁酣惊代邻。

莫教风雨暝，缄口却羞人。

释居简

释居简　白莲雨后渐衰

晓池芳柄褭残馨，褪雨欹风鹭委翎。

碧展一奁秋練練，似怜玉色镜中零。

释居简

释居简　白马金砂洞

准拟朝餐洞口霞，更穷泓碧涨桃花。

可曾石罅潴成玉，多是金边拣得沙。

符说有灵寻汉篆，人因鉴止见胡麻。

依稀似入天台路，不属刘家怀阮家。

释居简

释居简　白藕花

一楮三年工，欲赋无三都。

剪作千叶芳，出水渊不枯。

照影秋湛染，摇柄春敷腴。

夜老勺华月，侧此华玉壶。

释居简

释居简　白藕花寄袁元仓使

澄練彻山脉，玉透山池沙。

老火奋残烁，凛姿燉不瑕。

方方秋一奁，弹压红万葩。

安得濂溪叟，来赋集林花。

释居简

释居简　白蘯洲新楼曰溪山伟观

溪头烟暖蘯花春，岂独满渚亦满汀。

春城绮绣艳溪曲，柔玉掺掺歌采蘯。

采采芳鲜日将暮，玉眃琼盂旋分賏。

水晶阕冷禁城宽，兰櫂夷犹缓归去。

乡来小亭横水浒，雨震风凌日榛莽。

山鬼啸梁猿啸渚，寂寞风烟向谁诉。

仙槎忽从银浦来，吟疆开拓搜吟才。

眼前有句未暇着，只着画楼临水开。

一双浮图竹插架，层级高低与楼亚。

从来天巧不曾藏，纷纷俗眼空茫羊。

赋比须还造楼手，大苏小杜相先后。

柳恽才华更有馀，那堪一等爱楼居。

释居简

释居简　白衣人简净人呈度牒

袖出天书喜动容，从来汗马不言功。

长鞭未举追风去，回首相寻异类中。

释居简

释居简　白苧歌

经纱才上机，梭飞玉攕攕。

怕君寻春迟，落机宽裁衫。

春心乱如蓬，冉冉随春霏。

芳迳晓沾露，软尘红上衣。

归来恨尘污，湔衣浣纱处。

难湔芳露痕，易湔衣上尘。

释居静

释居静　颂示学者

十门纲要掌中施，机会来时自有为。

作者不须排位次，大都首尾是根基。

释居静

释居静　住东岩

月生一，东岩乍住增愁寂。

红尘世路有多端，米面仓储无颗粒。

崖为伴，泉为匹，飒飒清风来入室。

山王地暗中忙，云版钟鱼偷泪滴。

世人莫道空守岩，亦有东篱打西壁。

释居昱

释居昱　句

松声和雨听，山色带云看。

释觉

释觉　偈二首

是即彻底是，从来脱体先天地。

非即彻底非，万别千差共一机。

是也是不著，非也非不及，

此时佛祖从何立。晓天霜重泄真机，

一颗圆明色非色。妙体全标处，

分明只自知。

释觉

释觉　偈二首

仰之弥高，不隔丝毫。

要津把断，佛祖难逃。

鑽之弥坚，真体自然。

鸟啼华笑，在碧岩前。

瞻之在前，非正非偏。

十方坐断，威镇大千。

忽焉在后，一场漏逗。

堪笑云门，藏身北斗。

释觉阿上人　偈五首

航海来探教外传，要离知见脱蹄筌。

诸方参遍草鞋破，水在澄潭月在天。

释觉阿上人　偈五首

扫尽葛藤与知见，信手拈来全体现。

脑后圆光彻太虚，千机万机一时转。

释觉阿上人　偈五首

妙处如何说向人，倒地便起自分明。

蓦然踏著故田地，倒裹幞头孤路行。

释觉阿上人　偈五首

求真灭妄元非妙，即妄明真都是错。

堪笑灵山老古锥，当阳抛下破木杓。

释觉阿上人　偈五首

{賢贝换玉}拳下喝少卖弄，说是说非入泥水。

截断千差休指注，一声归笛啰啰哩。

释觉真

释觉真　挽赵秋晓

合掌焚香敬揲蓍，数符大衍为君悲。

生如玄德不为夭，命许宣尼只自知。

方丈室中曾示病，三生石上又前期。

他年认取本来面，依旧颠僧与退之。

释康源

释康源　偈

山僧有一诀，寻常不漏泄。

今日不囊藏，分明为君说。

寒时寒，热时热。

释可封

释可封　偈二首

天左旋，地右转，

过眼光阴人不荐。春已过，

夏初临，尘劫来事在而今。

今日事，来日事，

历劫明明即这是。是则是，

非又非，莫将鹤唳作莺啼。

释可封

释可封　偈二首

衲僧家，端的别，

脊梁铸就浑刚铁。有饭逢饥即便餐，

有话逢人即便说。阿呵呵，

如何说，今朝又是新阳节。

释可封

释可封　颂古

扫地泼水相公来，最好三门八字开。

只恐玉堂便归去，未容莲社久追陪。

释可封

释可封　颂古三首

阿魏无真，水银无假。

老倒南泉，可知礼也。

释可封

释可封　颂古三首

拈得须弥第一槌，铜头铁额岂容伊。

盐梅舟楫并霖雨，不是斯人更是谁。

释可封

释可封　颂古三首

三军不动旗闪烁，龙蛇阵上看谋略。

令人长忆李将军。万里晴空飞一鹗。

释可复

释可复　偈

苦痛深，苦痛深。

碧潭千万丈，那个是知音。

释可士

释可士　送僧

一钵即生涯，随缘度岁华。

是山皆有寺，何处不为家。

笠重吴天雪，鞋香楚地花。

他年访禅室，宁惮路岐赊。

释可湘

释可湘　布袋赞

兜率宫，长汀市，

逆行顺行，谁弗识你。

有些滞货不能藏，到处逢人乱拈起。

释可湘

释可湘　布袋赞

未下生，先行脚。

袋却乾坤，簸弄自若。

一汀流水白漫漫，杖子何曾探得著。

释可湘

释可湘　布袋赞

破布袋，甚奇特。

背负肩驼，不肯抛掷。

只知入水去求人，争奈脚跟浮逼逼。

释可湘

释可湘　朝阳穿破衲赞

雨铁在手，横穿竖穿插。

劄不入处，日轮升天。

释可湘

释可湘　出山相赞

峭巍巍，孤迥迥。

弃王宫，栖雪岭。

分明冻得眼生星，幡然踏破千峰顶。

释可湘

释可湘　船子赞

药山之子石头孙，饥过心荒浪里奔。

得个锦鳞如许大，看来当与道吾分。

释可湘

释可湘　达磨赞

万里见梁王，无风波浪起。

不得一茎芦，几乎沉杀你。

释可湘

释可湘　达磨赞

一无圣，二不识，

忠言逆耳投江北。入水见长人，

梁王方失色。千古万古空相忆。

释可湘

释可湘　大维那求颂

仰山推枕玩娇儿，等是机前展大悲。

何必换头呈素面，重堆脂粉画蛾眉。

释可湘

释可湘　独山

雨洗风磨孤迥迥，树凋弃落峭巍巍。

惟兹一事无兼带，泽广如何掩得伊。

释可湘

释可湘　对月了残经赞

黑莣未芽，朝数暮数。

开得眼来，月圆当户。

释可湘

释可湘　佛光法师真相致藏主请赞

僧中英，教中杰。

挂宋朝金襕，肆台衡木舌。

如天河翻，如岩石裂，

萎花风扫雨新奇，电影已收雷未绝。

若是五逆儿郎，见彻明彻描邈得彻。

信知这老和尚，已说今说当如是说。

白云推出团团月。

释可湘

释可湘　高峰妙长老顶相沈一居士请赞

去却一，拈得七。

拶破疑团，咄咄咄。

跳上天目山，据却狮子窟。

返掷有余态，江湖声响出。

且喜吾家有此郎，赛过天下大禅佛。

释可湘

释可湘　观音赞

观以耳观，听以眼听。

道不虚行，谷不虚应。

施无畏之力，灭烦恼之病。

与诸佛同一慈心，与群生共一悲命。

若非菩萨超越世出，世间焉能获二殊胜。

释可湘

释可湘　观音赞

声色海中，随波发现。

驾一叶之优昙，开普门之方便。

洛伽山，慈悲岸，

无十万亿国之远。

释可湘

释可湘　海南

大地山河滚浪花，丙丁童子眼瞇{左目右麻}。

回头打得重溟透，赤脚波斯进象牙。

释可湘

释可湘　寒山赞

一句子，少机杼。

作是思惟时，吾心在何许。

芭蕉叶上三更雨。

释可湘

释可湘　寒山赞

一见重岩壁立，挺然气宇争高。

默默思量觅句，可怜走却金毛。

释可湘

释可湘　杭州普圆庵请赞

花插不萌枝，衣披无缝袄。

百万人前辊绣扑，八十翁翁忘却老。

挨开千圣门，乾坤只反一毛吞。

拶透长安道，净秽不禁苕箒。

当年曾蹈须弥卢，而今觉见众山小。

布丹青，打之绕，

猫儿洗面自道好。

释可湘

释可湘　偈颂一百零九首

祖翁阃域，扑地掀天。

亲切一回打透，不妨垂手入廛。

释可湘

释可湘　偈颂一百零九首

摩竭陀国，亲行此令。

从上以来，孰敢违命。

释可湘

释可湘　偈颂一百零九首

一释迦，二元和，

三佛陀。阿呵呵，

团栾且唱太平歌。

释可湘

释可湘　偈颂一百零九首

触目未尝无，临机道什么。

钱是足陌，物是定价。

坐破七个蒲团，卷帘方见天下。

千里追风非骏马。

释可湘

释可湘　偈颂一百零九首

黄檗打临济，义出丰年。

兴化赶克宾，虾为子屈。

其功盖代，保要重论。

一火铸成金弹子，棒头敲出玉麒麟。

释可湘

释可湘　偈颂一百零九首

净倮倮，赤洒洒。

婷娉柳底花间，依约风前下。

僧繇妙笔难描画。

释可湘

释可湘　偈颂一百零九首

□□□□理机梭，遍向园林织绮罗。

唯有黄鹂知此意，才方偷眼又春过。

释可湘

释可湘　偈颂一百零九首

风不来，树不动。

沩仰父子，互呈体用。

三十乌藤话已行，万牛回首丘山重。

释可湘

释可湘　偈颂一百零九首

未举念，周游华藏。

未下足，超越毗卢。

若道一法在门外，笑倒文殊。

释可湘

释可湘　偈颂一百零九首

拨尘见佛，佛亦是尘。

山僧脚布作炊巾，眼不见为净。

释可湘

释可湘　偈颂一百零九首

薄福住常云，生涯只任真。

灯笼悬露拄，北斗对南辰。

法法皆依位，机机合见人。

大家齐努力，扶起破沙盆。

释可湘

释可湘　偈颂一百零九首

翻达出头来，卖弄丑举止。

云门打不杀，德山呵不起。

晓间园里听莺啼，昔日毗岚今宛尔。

释可湘

释可湘　偈颂一百零九首

幽壑鼓寒涛，霜林木叶飘。

普通年远事，历历在今朝。

释可湘

释可湘　偈颂一百零九首

初三十一，中九下七。

今朝部入书云笔，大书特书兼屡书，

祖师两眼黑如漆。

释可湘

释可湘　偈颂一百零九首

腊月五，无别语。

握起须弥槌，打动虚空鼓。

五日风，十日雨，

圣人作而万物睹。

释可湘

释可湘　偈颂一百零九首

一大藏教，了无关钥。

奇峰峨峨，幽石落落。

拨转机轮话已行，到底不留元字脚。

释可湘

释可湘　偈颂一百零九首

繁怜纸撚揾无油，将底光辉古荡湫。

今日元宵时节至，也还水上挂灯扑。

释可湘

释可湘　偈颂一百零九首

胸摩卐字，弄假像真。

槨示双趺，弄真像假。

柳垂金线舞春风，演说涅槃犹未罢。

释可湘

释可湘　偈颂一百零九首

门外门内，一时分付。

若是俊流，何必重举。

释可湘

释可湘　偈颂一百零九首

老瞿昙，没碑记。

占慈氏机先，埋通天界至。

也须还我坐具地。

释可湘

释可湘　偈颂一百零九首

佛祖眼晴，衲僧命脉。

触境遇缘，单重交拆。

桃花红，李花白。

释可湘

释可湘　偈颂一百零九首

拶透大圆觉，平地沉山岳。

翻笑刻舟人，无绳徒自缚。

释可湘

释可湘　偈颂一百零九首

冬节前后，砂飞石走。

忽忆沩山两凤毛，进前退后扬家丑。

毕竟九岩作麽生，面南看北斗。

释可湘

释可湘　偈颂一百零九首

言中彼此带幽玄，尽向言中辨正偏。

孤负一条官驿路，茫茫沉在月明前。

释可湘

释可湘　偈颂一百零九首

中秋令节，升堂指月。

眨得眼来，楚天空阔。

释可湘

释可湘　偈颂一百零九首

十方同聚会，瞎驴趁大队。

个个学无为，眉上更安眉。

此是选佛场，屎窖立封疆，

心空及第归。

释可湘

释可湘　偈颂一百零九首

黄面老，初成道，

夸诧一场相鼓倒。雪岭峨峨雪未消，

星河湛湛星犹皎皎。诸人冷地眼开时，

莫似贫儿拾得宝。

释可湘

释可湘　偈颂一百零九首

一年十二月，过了无多日。

乃事竟如何，茫然黑似漆。

休休休，空悠悠，

前许多时何处去，大寒然后索衣裘。

释可湘

释可湘　偈颂一百零九首

岸柳髒髒绿，岩花渐渐红。

摩胸一段义，舒卷在春风。

分明点与诸人了，切忌朦胧在梦中。

释可湘

释可湘　偈颂一百零九首

道道，非常道。

踏不嗔，闹浩浩。

莫管自家知不知，但看大熟秋成早。

今日无端入荒草。

释可湘

释可湘　偈颂一百零九首

祖翁活业，无减无增。

纵不挨究，亦自分明。

古田蓄水重重绿，野烧迎春渐渐青。

释可湘

释可湘　偈颂一百零九首

如来禅与祖师心，不在灵山及少林。

日转柳阴莲沼静，乱蝉呜咽众蛙嗂。

释可湘

释可湘　偈颂一百零九首

几次淘澄，半生熬炼。

直教气息全无，脱体精明自现。

粗细短长突出难辨。不是心，

不是佛，不是物，

分晓一团银绣线。

释可湘

释可湘　偈颂一百零九首

咬定牙关，全提杀活。

刳文殊胫，拔维摩乔石晚有一机，

不说不说。

释可湘

释可湘　偈颂一百零九首

多处添，少处减。

家常用度，文不加点。

释可湘

释可湘　偈颂一百零九首

乾纸燃，漏灯盏，

茫茫蹉过人何限。当头点出许谁看，

三世如来同个眼。

释可湘

释可湘　偈颂一百零九首

心不是佛，智不是道。

唯此一味，如何寻讨。

赤水得之非珍，昆岗拾来非宝。

寒山子，曾了了。

微风吹幽松，近听声愈好。

释可湘

释可湘　偈颂一百零九首

黄面老汉，至死脱空。

分明病背，特故摩胸。

当日无人知此意，年年花鸟诉春风。

释可湘

释可湘　偈颂一百零九首

南来北来，上载下载。

赵州老儿，法久成弊。

三峰建个门庭，除此别无体制。

任是宿觉经过，也只一样看等。

分什么南赡部洲，北郁单越，

西瞿耶尼，东弗于逮。

释可湘

释可湘　偈颂一百零九首

古佛以慈悲为室，山僧以怒骂为室。

且要活捉生蛇，逼教角出。

释可湘

释可湘　偈颂一百零九首

开天门，陃地户。

震法雷，击法鼓。

释可湘

释可湘　偈颂一百零九首

劄住智者颊舌，剖出达磨骨髓。

长剑倚天，寒光焰焰。

释可湘

释可湘　偈颂一百零九首

身不离座，座不离身。

须弥灯王，又是何人。

老业抬脚重斤。

释可湘

释可湘　偈颂一百零九首

二月春将半，夭桃盛放花。

灵云归去后，香艳落谁家。

只如道直至如今更不疑，遇饭吃饭，

遇茶吃茶。

释可湘

释可湘　偈颂一百零九首

春日迟迟，春花烂烂。

般若灵光，显然无间。

捏不聚兮拨不散。

释可湘

释可湘　偈颂一百零九首

一径直，二周遮。

不循旧制，别立生涯。

藕丝窍里翻筋斗，麦浪堆中钓得虾。

释可湘

释可湘　偈颂一百零九首

日月如梭，光阴似箭。

目前一机，万化千变。

甚处见得，西风一阵来，

落叶两三片。

释可湘

释可湘　偈颂一百零九首

凌霄队里，昔曾合火分趀。

小朵峰前，善贾不停死货。

横身那畔，鹘眼迷踪。

归根深得旨，落叶舞西内。

释可湘

释可湘　偈颂一百零九首

一脚跨西天，只履驻东土。

缺齿老臊胡，自来行阔步。

儿孙遍地觅踪由，长忆年年十月五。

嗈嗈兮寒雁鸣云，凛凛兮霜风袭户。

释可湘

释可湘　偈颂一百零九首

吴山青，越山青。

揖让分宾主，低昂见弟兄。

中间一句，风静潮平。

满堂皆顾陆，捉笔画难成。

释可湘

释可湘　偈颂一百零九首

灌顶云收，峨眉月昼。

父翁一片肝肠，宛如生铁铸就。

弟应兄呼，全机漏逗。

苏州菱，邵伯藕。

释可湘

释可湘　偈颂一百零九首

春山叠乱青，春水湛虚碧。

豁开楼阁门，分身千百忆。

一念差，云羃羃，

善财无路寻知识。

释可湘

释可湘　偈颂一百零九首

撞出妨胎海岳昏，指天指地若无人。

年年倾尽西湖水，难洗耳恭听瞿昙满面尘。

释可湘

释可湘　偈颂一百零九首

不是心，亦非佛。

玉兔东升，金乌西没。

循环不暂停，究竟知何物。

那个男儿腕力强，一槌击碎精灵窟。

释可湘

释可湘　偈颂一百零九首

雪山高几何，矗在天表。

咄哉竺土仙，六年登不到。

登得到，绝之绕，

背手摘南辰，下视众峰小。

释可湘

释可湘　偈颂一百零九首

石说法，不谈禅。

句句皆含妙，明明不在言。

难将耳听，只贵心传。

此外别求玄路入，洛阳桥上望长安。

释可湘

释可湘　偈颂一百零九首

瞿昙出母胎，胆志大如斗。

方学小儿行，便作狮子吼。

水在湖，杓庆手，

乘时荡向无何有。也胜云门老古锥，

药囊空掉丧车后。

释可湘

释可湘　偈颂一百零九首

东去西去，南来北来。

铜头铁额，马面驴腮。

毫端上打{左足右孛}跳，灯影里舞三台。

演福且搭个样子，耍得好亲见一回，

睡眼朦胧擘不开。

释可湘

释可湘　偈颂一百零九首

衲子奔相看，相看莫相岁。

饮水须贵脉，入门富弁生。

问讯时，揖茶处，

总为诸人开活路。若是谢三郎，

扬眉便归去。

释可湘

释可湘　偈颂一百零九首

东家点灯，古家暗坐。

一样元宵，生涯各做。

暗坐底默默提撕，点灯者明明照破。

释可湘

释可湘　偈颂一百零九首

了了无言，蓦胸一拳。

蜃江水急，不许泊船。

释可湘

释可湘　偈颂一百零九首

大公枢机，中流砥柱。

归于掌握，当见设施。

释可湘

释可湘　偈颂一百零九首

追忆仙游辇未还，特输忠赤举风幡。

制开玉殿黄金锁，最忌当头触圣颜。

释可湘

释可湘　偈颂一百零九首

江上山，山上寺。

门对斗城开，东西分两序，

总不得动著。得法住法位，

世间相常住。

释可湘

释可湘　偈颂一百零九首

今朝五月五，及时道一句。

无山可采药，有水堪竞渡。

江心如许大龙舟，聚集梢郎同驾御。

彼岸不著，此岸不居。

只个中流，住无所住。

机先夺得锦标归，石女木人争起舞。

释可湘

释可湘　偈颂一百零九首

巾子峰头云开云合，龙翔江上潮落潮平。

师承底事，的的分明。

风前不必兄呼弟，见后毋劳弟应兄。

释可湘

释可湘　偈颂一百零九首

春雪满空来，触处似花开。

不知园里树，那个是真梅。

释可湘

释可湘　偈颂一百零九首

摩胸告，展脚示。

有来由，没巴鼻。

佛灭二千年，比丘少惭愧。

释可湘

释可湘　偈颂一百零九首

建法幢，立宗旨。

既承师训，合听官差。

且宗旨法幛作麽生建立。行船同一命，

方屯飞虎於江心。打鼓召三军，

又布长蛇於雪岭。海宇顿清犹带甲，

心王新睹始休兵。

释可湘

释可湘　偈颂一百零九首

无门之门面得门而入，无意之意须得意而通。

一扇西兮一扇东。

释可湘

释可湘　偈颂一百零九首

顽钝以此销鎔，偏涉以此弹击。

直中曲，曲中直。

老卢不会，达磨不识。

释可湘

释可湘　偈颂一百零九首

一劄当头，无咽喘气，

大钧揪物，易地生春。

佛祖都来听处分。

释可湘

释可湘　偈颂一百零九首

语是谤，默是诳。

语默向上一机，佛祖闻而胆丧。

曾郎辊三个木扑，德山挥一条白棒。

尽是弄精魂，呈影像。

何似脚指筑著，挨门拶著。

卷帘见著，堪作衲僧榜样。

一声鹤唳千峰上。

释可湘

释可湘　偈颂一百零九首

太白峰头月，寒泉水底灯。

清光分上下，千进而恰同明。

一点不来翻夜雨，难谩迦叶老师兄。

释可湘

释可湘　偈颂一百零九首

烟树斫开，晓月挂檐。

嘶木马岭云耕罢，春风吹雨。

吼泥牛声前，领会无差。

共乐法，喜禅悦，

打刀须是邠州铁。

释可湘

释可湘　偈颂一百零九首

分朝三月十五，眨眼又见春暮。

尺璧难酬寸阴，白日岂宜藀　度。

可怜杜宇一声声，啼得血流无用处。

释可湘

释可湘　偈颂一百零九首

仰天湾下，喝石岭头。

昔年落赚，覆水难收。

当堂称父子，背面是冤仇。

影也不愿再见，岂料界随相逐同到福州。

莫莫莫

休休休。

粗香强撮土，说破不为雠。

释可湘

释可湘　偈颂一百零九首

十方国土中，惟有一乘法。

如何是一乘法，梅雨过，

芰荷香，薰风殿阁生微凉。

释可湘

释可湘　偈颂一百零九首

平明始立秋，冷已到山头。

谈风说露兮蜩蝉噂急，咏砌吟墙兮蟋蟀声浮。

不作佛法商量，不作时景话会。

观世音菩萨将钱买胡饼，放下手却是生铁一块。

释可湘

释可湘　偈颂一百零九首

九日正当期，登高报众知。

黄花到处有，岂独在东篱。

难逢美景，采出一枝。

触目无人明此意，何妨自插满头归。

释可湘

释可湘　偈颂一百零九首

洞山首座吃果子，开口落空亡。

雪峤两堂吞栗蓬，分头张意气。

衲僧家，手是秤，

眼是秤，轻也知，

重也知。半斤八两，

毫发无亏。争奈未明三八九，

难辨力希。

释可湘

释可湘　偈颂一百零九首

金乌飞，玉兔驰。

归来重会面，动是隔年期。

鼻头生廿元如旧，三昧依前各不知。

释可湘

释可湘　偈颂一百零九首

赵州转藏，动必全真。

婆子开缄，语惊时听。

从前汗马无人识，只要重论盖代功。

释可湘

释可湘　偈颂一百零九首

傍家觅佛，著相参禅。

何异钓鱼於山上，听水於炉边。

三冬今去一，眨眼过残年。

翻思少室庭前雪，惟有神光得正传。

释可湘

释可湘　偈颂一百零九首

三声鼎盖普门开，苦海劳生唤不回。

九十春光今又光，空飞花片点莓苔。

释可湘

释可湘　偈颂一百零九首

清明前，寒食后，

处处扫松，家爱插柳。

祖意甚分明，茫然不知有。

三皇冢上绝人游，芳草连天髑髅吼。

释可湘

释可湘　偈颂一百零九首

集云法令不徒施，趁起丹山白凤儿。

昨夜已飞霄汉去，平明空撼碧梧枝。

释可湘

释可湘　偈颂一百零九首

打牛即是，打车即是。

一种无弦琴，弹落知音耳。

委不委，曹娥读夜碑，

且较三十里。

释可湘

释可湘　偈颂一百零九首

心王宁，六国清。

百川潮落，四海浪平。

其如辀辮情尘，当遵古佛制，

若也沉昏道眼，还待腊八冰。

心王辽邈，孰睹其形。

记得柏岩问洞山，观察使姓什么，

不委他姓。名什么，

不委他名。殆传尊贵语，

举目隔神京。相留过夏，

曲徇人情。往往都来欠一程。

释可湘

释可湘　偈颂一百零九首

眼若不睡，诸梦自除。

心若不异，万法一如。

佛也无，魔也无，

今朝五月五，何用钉桃符。

释可湘

释可湘　偈颂一百零九首

直下便瞥，炎天降雪。

当今蹉者一回，前面煞有酷热。

那堪铁弹铸未成，腊八冰不结。

且过六月七月八月，更听松风动寥泬。

释可湘

释可湘　偈颂一百零九首

世事悠悠，美景难留。

不可寝於长夜，须来共赏中秋。

天宇净，桂花浮。

一片月生海，几家人上楼。

释可湘

释可湘　偈颂一百零九首

重阳节，何可说。

篱菊新开剪剪金，霜柑微露团团月。

元亮攒眉回去见境生情，闽王特地缄来弄巧成拙。

处处登高看不彻。

释可湘

释可湘　偈颂一百零九首

两肩担不起，压倒世间人。

觌体常现前，知他是什么。

纵使六阴塞户，无欠亦无余。

假饶一气转钧，同明复同暗。

瞿昙广说，达磨直指。

诘其端由，全没巴鼻。

蓦见阳生第一爻，九九元来八十二。

释可湘

释可湘　偈颂一百零九首

一阳生，飘瑞雪，

唤转鳌山底时节。铁树开琼花，

乌龟变白鳖，普贤眼里重添屑。

释可湘

释可湘　偈颂一百零九首

空中一片云，起灭浑无定。

或要下笔书，或要用钉钉。

竹杖拈来画断休，免得年年为话柄。

释可湘

释可湘　偈颂一百零九首

我此震旦人，到底少意气。

放伊过界来，波涛起平地。

直指单传，有甚巴鼻。

神光因为这些，著了娘生只臂。

是旃檀，是驴屎。

等闲一嗅脑门开，二十八代西天记。

释可湘

释可湘　偈颂一百零九首

前时向者里抽钉拔楔，而今却要添钉著楔。

前时向者里解粘去缚，而今却要添绳加索。

释可湘

释可湘　偈颂一百零九首

朱行军威掩万众，特露太阿。

济上座气盖诸方，不顾性命。

选佛若无如是眼，宗几争得到于今。

释可湘

释可湘　偈颂一百零九首

大藏小藏，尽从者里流出。

放去千灯万焰，收来一月当天。

只如不收不放一句作麽生判断，上元定是正月半。

释可湘

释可湘　偈颂一百零九首

沩仰两爷儿，采茶机对机。

只知呈体用，不觉露枪旗。

正值风和日暖，何妨把手同归，

子规啼破已多时。

释可湘

释可湘　偈颂一百零九首

始见桃花李花，又见榴花藕花。

金色头陀，已归鸡足，

灵云老子，杳隔天涯。

安得风流出当家。

释可湘

释可湘　偈颂一百零九首

娑罗双树间，瞿昙展会睡。

一睡二千年，而今醒也未。

醒了也，足观瞻。

山花开似锦，涧水湛如蓝。

释可湘

释可湘　偈颂一百零九首

象骨飞冰片，鳌山吃雪团。

家风严冷甚，觑著骨毛寒。

声价腾今耀古，馨香炙地薰天。

年年不断一炉烟。

释可湘

释可湘　偈颂一百零九首

见鞭影而行已非良马，听板声打坐岂是禅流。

参须自参，悟须自悟。

少林孤坐接神光，更无一句闲言语。

释可湘

释可湘　偈颂一百零九首

光境易消磨，看看中夏过。

长连床上客，本分事如何。

本分事，没回互。

石梯侍者曾有言，某甲实是上堂去。

释可湘

释可湘　偈颂一百零九首

药山久不上堂，石中蕴玉。

院主率先启请，眼里无珠。

昧一已而且从，误三军尤可悯。

大似{左鸟右葴}{左鸟右葴}鸟守空池，鱼从脚下过，

{左鸟右葴}{左鸟右葴}总不知。

释可湘

释可湘　偈颂一百零九首

嗟末法，恶时世。

谕之向上关。略不点头。

说及龙华会，何曾抽采。

但见埯撒花萦苗米，恼得头白，

逼得面黄。留香一钵饭，

浑是皱眉粮。今岁上供银未解，

来年新底又催纲。归堂快合休粮方。

释可湘

释可湘　偈颂一百零九首

药山索盐，云岩奉马。

父子一家，风流儒雅。

我也有个木扑，亦要辊上辊下。

沙弥在麽，出手不来，

还成滞货。

释可湘

释可湘　寄神光末宗和尚

万太神光涤世昏，莫知谁信有乾坤。

三山眼底多尊宿，那个来敲老观门。

释可湘

释可湘　寄秀峰乌石长老

三年鱼雁杳相闻，闽浙虽分意不分。

几度临风揩老眼，冷看乌石岭头云。

释可湘

释可湘　净庵居士求颂

不书心字涴窗门，玉混泥沙体自分。

万虑顿忘诸秽息，碧天无滓水无痕。

释可湘

释可湘　净社庄长老请赞

似真非真，似假非假。

远远描邈将来，双眉移在眼下。

谁其为之，西山净社，

切忌认驴而作马。

释可湘

释可湘　九岩常住请赞

单丝作线，独掌打拍。

乞讨样画猫儿，令一般体格。

搅得蒙泉彻底浑，领边那免千斤轭。

释可湘

释可湘　空谷

者畔才呼那畔应，万千樵子逐虚声。

探寻直是无踪迹，只见青山青又青。

释可湘

释可湘　灵照女赞

抛世业，蹈玄机。

阿爷无藉赖，女子更顽皮。

情知未若贫而乐，特故沿街卖笊篱。

释可湘

释可湘　马郎妇赞

携鱼篮，呈粉面，

勾动马家郎，眼花山影转。

七轴莲经念到头，乞与黄金骨一串。

释可湘

释可湘　忙古参政造金塔盛舍利

撒下摩泥六七颗，涌高窣堵十三层。

分明一点钧心现，岂是黄金炼得成。

释可湘

释可湘　石壁

喝不开兮凿不开，春风几度长莓苔。

赵州拄杖虽粗粝，未必亲曾靠著来。

释可湘

释可湘　石溪和尚顶相柏堂请赞

咄者老和尚，可煞慈悲相。

清影落人间，香名透天上。

弹瑕飇於八方，迪精明於万象。

石骨崚嶒，溪光荡漾。

一笔传来，众工绝唱，

凌霄峰顶堆青嶂。

释可湘

释可湘　拾得赞

生苕箒，提在手。

放下绝诸尘，转扫复转有。

松门十里春如昼。

释可湘

释可湘　拾得赞

磨墨趱人下笔，肚里难禁技痒。

频频转脑回头，不知失了白象。

释可湘

释可湘　示禅客

启咨和尚意如何，一句相酬早事多。

问未绝声犹不问，不知鹞子过新罗。

释可湘

释可湘　示众

别传一脉涨曹溪，万法都来和不齐。

叶落归根至今日，江南犹有鹧鸪啼。

释可湘

释可湘　思惟相赞

声以眼闻，色以耳见。

万法融通，六根互换。

作是思惟时，十方佛皆现。

释可湘

释可湘　送珙首座归温州

江月松风何处无，戒珠心印强名模。

烦君归问老真觉，因甚阇梨气不除。

释可湘

释可湘　送小师心印游方

自从落脚出娘胎，一印何曾打失来。

满目春山春水绿，重重绵缝为谁开。

释可湘

释可湘　送证侍者归里

临老三回住雪山，无弦琴子逐时弹。

夜来一曲最高韵，泻作西江十八滩。

释可湘

释可湘　颂古十四首　八还辩风

还还还后更远还，一个闲人天地间。

昨夜大虫遭虎咬，皮毛落尽体元斑。

释可湘

释可湘　颂古十四首　经题{中八两边各一点}

不向经头识本真，纸堆讨甚法王身。

未开梵夹承当去，免作循行数墨人。

释可湘

释可湘　颂古十四首　鹫岭拈花

灵山结舌举花枝，迦叶难瞒展笑眉。

接响承虚到今日，儿孙棒喝竞交驰。

释可湘

释可湘　颂古十四首　临济三顿棒

三番痛棒打驴腰，直往高安一款招。

急水滩头翻巨浪，信知家富小儿骄。

释可湘

释可湘　颂古十四首　魔王问金刚齐菩萨

千年相逐太无知，你道金刚齐是谁。

如是住时休说破，从教老汉自生疑。

释可湘

释可湘　颂古十四首　七处徵心

七处徵它天外天，毫光直射阿难肩，

瞿昙忒煞怜儿切，逼得鲇鱼上竹竿。

释可湘

释可湘　颂古十四首　升座说法

当堂据坐宝花床，真相从来本自黄。

百万参徒谁不见，何须重把紫金妆。

释可湘

释可湘　颂古十四首　世尊隆生

右胁翻身已怪哉，那堪便解舞三台。

做模打样无端甚，宁免傍观臭口开。

释可湘

释可湘　颂古十四首　双林入灭

覆水难收满竺峰，如何临死更摩胸。

说无说有成生灭，并付春风一梦中。

释可湘

释可湘　颂古十四首　外道问佛

鞭影非惟示阿难，敲空作响孰知还。

当时未必皆良马，应妒清风起亦幡。

释可湘

释可湘　颂古十四首　文殊领众问疾

望见毗耶彼上人，十中有九丧精魂。

只消一个浑仑石，打破群贤不二门。

释可湘

释可湘　颂古十四首　香严上树

上树垂机值虎头，自知覆水已难收。

犹能觌面呵呵笑，转却三春作九秋。

释可湘

释可湘　颂古十四首　有句无句

有句无句藤倚树，大似旱天开水路。

正当树倒与藤枯，看看平地波涛注。

释可湘

释可湘　颂古十四首　院主问病

拨开日面与月面，彷佛前三及后三。

病在膏肓重爝艾，昏兜院主可无惭。

释可湘

释可湘　维摩赞

谙菩萨之法式，现居士之仪形，

妆如来名。跳下妙喜世界，

悯众生苦，示疾毗耶离城。

万化出於神变，一喙犹如建翎。

洎扣不二之法，何得默而无声。

释可湘

释可湘　文殊赞

七佛命之为师，法王称之为子。

五时开演，始终辅赞世尊。

三昧常行，谈笑发挥龙女。

曾现百千妙相，迦叶椎不能举。

自言我真文殊，其科是甚伴侣。

释可湘

释可湘　问庵

撞入柴门扣有麽，赵州用打不防家。

依前只把拳头竖，未必蒿汤当得茶。

释可湘

释可湘　谢送圆照和尚法衣

迦叶师兄守底衣，四边将见逐云飞。

雪峰知是吾家物，合掌低头捧取归。

释可湘

释可湘　玄沙赞

换却头颅脱谢家，南台江上足生涯。

烂脓滴滴无人会，笑倒白蘯红蓼花。

释可湘

释可湘　雪岩

片片不於他处落，当阳突出险崖机。

此时筑著聱禅客，卒急庞公未得归。

释可湘

释可湘　一山

万机俱罢口门缄，唤作如如落二三。

拶得通身归峭壁，善财不到别峰参。

释可湘

释可湘　渔浦接待

吴山那畔越山前，有饭充饥有榻眠。

到此纵能休歇去，帝乡犹隔一潮船。

释可湘

释可湘　圆照和尚顶相奚翁请赞

一笔传来，是何形状。

彷佛宸封老树王，亭亭撑出凌霄上。

无些子枝叶，有十分气量，

端的丛林之榜样。

释可湘

释可湘　赞真觉像化姜布

吃德山恶辣，耐同参逼拶。

荡除露布葛藤，直得水底火发。

阿刺刺，夫是之谓真觉菩萨。

释可湘

释可湘　真觉赞

德山全其颠，岩头插其尾。

逼成一个老於菟，两眼眈眈没牙齿。

释可湘

释可湘　枕肱轩

全向放倒恣憨痴，肘臂分明曲向谁。

更要梦中重说梦，我无木枕可来推。

释可湘

释可湘　自赞

我本无此相，硬画个模样。

譬夫天台华顶峰，阴晴显晦几般状。

顾陆妙丹青，也只写不像。

写得像，望他顶{左宁右页}头，

何啻四万八千丈。

释可湘

释可湘　自赞

谓是绝岸，眼里著楔。

谓非绝岸，水中捞月。

描不成，见不彻，

分明头戴雪山雪。

释可湘

释可湘　自赞

冲开碧落，攧碎断崖。

个般标致，其谁与偕。

咦。

释可勋

释可勋　偈

秋江烟岛晴，鸥鹭行行立。

不贪观世音，争知普门入。

释可勋

释可勋　句

天晓不干钟鼓事，月明岂为夜行人。

释可斋

释可斋　萍

盆池本不种青萍，春杪无根也自生。

人道一宵生九叶，不知谁数得分明。

释可遵

释可遵　佛印元公自京师还作诗赠之

上国归来路几千，浑身犹带御炉烟。

凤凰山下敲篷咏，惊起山翁白书眠。

释可遵

释可遵　句

掣电引狂雷，书天忽成暮。

万里泻银河，四簷垂瀑布。

释可遵

释可遵　题汤泉壁

禅庭谁立石龙头，龙口汤泉沸不休。

直待众生尘垢尽，我方清冷混常流。

释可遵

释可遵　赠东坡

君能识我汤泉句，我却爱君三峡诗。

道得可晏不可漱，几多诗将竖降旗。

释来复

释来复　和子瞻学士游祖塔院

金沙泉涌雪涛香，洒作醍醐大地凉。

倒侵九天河影白，遥通百谷海声长。

僧来汲月归灵石，人到寻源宿上方。

欲著茶经校奇品，山瓢留待羽仙尝。

释礼

释礼　偈二首

夺不夺，纵有馀。

临岐不分袂，富贵却萧疏。

句里不曾舒慵慨，禹门先自透金鱼。

释礼

释礼　偈二首

不是翻涛手，徒夸跨海鲸。

由基方撚镞，枝上众猿惊。

释琏

释琏　红梅

娇朱浅浅透烟光，瘦倚疏檐半出墙。

雅有风情胜桃李，巧含春思避冰霜。

融明醉脸笼轻晕，敛掩仙姿蹙嫩黄。

旦暮风英堕行袂，依微如著袖中香。

释良雅

释良雅　呈洞山初禅师

五彩画牛头，黄金为点额。

春晴二月初，农人皆取则。

寒食贺新正，铁钱三五百。

释亮

释亮　碧云寄华藏故旧

碧云深处望湖山，时步松门独往还。

眼底故人都不见，但闻幽鸟语关关。

释亮

释亮　达上人乞语

达道应须并六贼，六贼并了何所得。

十方坐断眼头空，观音院里无弥勒。

释亮

释亮　悼遯庵

无端拗曲作直，平白换人眼睛。

而今双履归去，且喜天下太平。

释亮

释亮　古禅人乞语

底事完全亘古今，何劳特地偏参寻。

草鞋蹋破知端的，悔涉山川恨转深。

释亮

释亮　光上人求语

光明寂照偏河沙，认著依前满眼化。

丧尽诸缘回首看，寥寥四顾绝周遮。

绝周遮处未为是，更须知有社师关。

透得关，生死佛魔甚屎屁。

时来平地一声雷，四海五湖如鼎涕。

释亮

释亮　光维那归乡

光境俱亡了，寒潭彻底清。

泝流翻巨浪，五十四州惊。

释亮

释亮　偈颂七首

一叶落，天下秋，几人於此辨来由。

衲僧冷地呵呵笑，南岳天台拄杖头。

释亮

释亮　偈颂七首

两个屎橛，合作一团。

熏天炙地谁能臭，千古丛林话端。

释亮

释亮　偈颂七首

今朝七十一月十五，光阴似箭岁将莫。

参禅学道如何，切忌守株而待兔。

若是金毛师子儿，翻身一掷无回互。

无回互。惊杀南山白额虎。

释亮

释亮　偈颂七首

今朝三月半，百花开烂漫。

祖意甚分明，何妨著眼看，

看看，忽然花谢树头家，

又被风吹别调中。

释亮

释亮　偈颂七首

者僧问处绝谣讹，就便牛来付与它。

嫩绿枝头红一点，动人春色不消多。

释亮

释亮　偈颂七首

九旬禁足今朝满，漆桶掀翻快活人。

莫怪点胸夸独步，只缘过夏在清真。

释亮

释亮　偈颂七首

说参禅，弥一过，

缘是见成行货。可怜背觉合尘，

饭箩边忍届饿。

释亮

释亮　偈颂五首

八十老婆心已灰，强颜抹娄与涂蚽。

自知潦倒无羞耻，遇兴何妨舞一回。

释亮

释亮　偈颂五首

柳缘花红春鸟啼，明明祖意报君知。

个中直下知端的，已落吾家第二机。

释亮

释亮　偈颂五首

参学事，绝商量，

急著眼，快承当，

处处无非安乐乡。呵呵呵，

好快活，万两黄金也消得。

释亮

释亮　偈颂五首

狂风暴雨轰霹坜，满庭撼动花狼藉。

红红白白已周遮，何劳饭袋重拈出。

释亮

释亮　偈颂五首

金风起，树叶落，体露堂堂活鱭鱭。

报君知，快领略。回头转脑拟思量，

错认笊离作木杓。

释亮

释亮　寄天童痴绝和尚

潦倒西山百不能，随身赖有一枝藤。

东撑西拄消间日，甘作荒山小院僧。

释亮

释亮　见侍者求语

三呼三应箭锋拄，不呼不应全体露。

汝从雪宝到灵山，步步蹋著无差互。

释亮

释亮　建康黄尚书主住清真曾以颂却之

彻骨穷来不厌穷，横眠倒卧白云中。

饥餐一钵和罗饭，此外无能振祖风。

释亮

释亮　开涂田道者求语

大海波涛涌，道人愿力坚。

当头一截断，万顷看平田。

释亮

释亮　颂古四首

你有主丈与主丈，你地主丈夺主丈。

拨乱乾坤几个知，莺啼不在花枝上。

释亮

释亮　颂古四首

几年湖海不知羞，一见桃花自点头。

堪笑傍观犹眼热，也来趁队逞风流。

释亮

释亮　颂古四首

饥时定闻饥，饱时定闻饱。

婆子在台山，赵州勘破了。

释亮

释亮　颂古四首

一色通身白，天然绝点尘。

吒少当古路，不吼也惊人。

释亮

释亮　藤簟

江成一片凝如水，风吹不动寒光起。

饭饱齤齤快活眠，不知身在秋婆里。

释亮

释亮　指三门

蹋断千差路，泼天门户开。

抬头空荡荡，脚下起风雷。

释了璨

释了璨　偈

重阳九日菊华新，一句明明亘古今。

杨广橐驼无觅处，夜来足迹在松阴。

释了惠

释了惠　别川道士

尘中相见头颅别，座上交谈语笑同。

拶到了无同别处，擎拳合掌各西乐。

释了惠

释了惠　病翁

八万四千毛窃裹，如来禅与祖师禅。

一回白汗俱通畅，忌口更须三十年。

释了惠

释了惠　布袋赞

扪腹一笑，笑裹戈矛。

背手牵囊，囊中锥刺。

将谓渠侬有底聱，元来奉化只如此。

释了惠

释了惠　布袋赞

乌藤横占阎浮界，鼻孔直撑兜率天。

刚道化身千百亿，一身犹自不完全。

释了惠

释了惠　禅会图黄檗裳沙弥

膝下黄金贵，掌中天地宽。

风云欣际会，四海夜涛寒。

释了惠

释了惠　常思惟赞

不滞闻见而受用闻见，不涉思惟而深入思惟。

一坐至今扶不起，圆通门户草离离。

释了惠

释了惠　朝阳穿破衲赞

一衲横肩遮百丑，破处冷风吹不透。

待伊穿缐要重联，金乌已在西山后。

释了惠

释了惠　出山相赞

夜半见明星，山中添冷话。

脚未出山来，此语行天下。

我观一切众生成佛多时，只有你者老子犹欠悟在。

释了惠

释了惠　船子夹山赞

一棹绿杨湾，金鳞得处难。

长江深有恨，不合蹈船翻。

释了惠

释了惠　达磨赞

噫吁，西来何所图，

未开花五叶，先坏一茎芦，

秋风吹恨满江湖。

释了惠

释了惠　达磨赞

西土不拘，东土不管。

口边落节，臂边拔本。

自携只履赋归欤，脚下至今犹未稳。

释了惠

释了惠　大慧宏智揖让图赞

既不以爵，又不叙齿。

何得过谦，让之不已。

若谓是临济家风，洞上宗旨，笑倒磨光黑交椅。

释了惠

释了惠　丹霞见灵照

当风鸦臭气，一个豆娘儿。

熏得行人走，冲爷皱断眉。

释了惠

释了惠　悼虎丘枯椿和尚

佛心之子毒蛇心，欢喜无端变作嗔。

五处住山开毒口，不知喷杀几多人。

释了惠

释了惠　悼虎丘枯椿和尚

华雨台前倒法幢，海门浪裹钉枯椿。

千古万古撼不动，碍塞泼天扬子江。

释了惠

释了惠　悼灭翁

咬牙啮齿骂松源，四海五湖洪浪奔。

天目山云梁渚月，就中嘲谤不成冤。

释了惠

释了惠　悼灭翁

尽道灭翁今灭门，那知灭字塞乾坤。

道渠已灭不曾灭，总不是渠真子孙。

释了惠

释了惠　邓隐峰赞

金锡一震，虚空退听。

百万雄兵，难破此阵。

一时游戏神通，未免旁观者哂。

释了惠

释了惠　断桥

头枕溪西尾搭东，东西只尺不相通。

跳不过处水千里，进得步时山万重。

释了惠

释了惠　对月了残经赞

好念脱空经，不如山月转。

将谓了多时，犹有者一卷。

释了惠

释了惠　对月了残经赞

麻线贯行针，太阳相对面。

通身破绽多，如何补得遍。

释了惠

释了惠　对月了残经赞

破微尘出大经卷，一弹指顷千百遍。

只因错认月为灯，至今展卷遮羞面。

释了惠

释了惠　丰干闾丘虎赞

虎怕人心恶，人欺虎太慈。

虽逢贤太守，难打者官司。

释了惠

释了惠　奉化亭山庙接待

只个亭山歇脚亭，岂图一饱脚头轻。

须知钵裹和箩饭，粒粒无非鬼眼睛。

释了惠

释了惠　佛鉴和尚

灵而不灵，不灵而灵。

鬼不是鬼，神不是神。

讪谤祖宗之魔孽，惑乱男女之妖精。

天童一见便生嗔，未必灵岩肯卜邻。

释了惠

释了惠　妇子看日

劣女还闺阖，痴爷看日头。

几生亲骨肉，不共戴天雠。

释了惠

释了惠　古帆

海变桑田数莫穷，几回高挂逆流中。

自从一饱清风后，船上时时有散工。

释了惠

释了惠　观音赞

字字不真，句句不实。

真实色身，何处寻觅。

无寻见处，正观现前。

菡萏花香水接天。

释了惠

释了惠　观音坐岩中并十六罗汉赞

应现声闻身，本身曾不动。

众身齐说法，平地波涛涌。

此法不知谁解听，岩谷晓来云气重。

释了惠

释了惠　国一见代宗来起立

立在威仪外，全身在裹头。

重重赐龙袖，难掩面门羞。

释了惠

释了惠　海眼光赞

海眼为香饵，悲心作钓钩。

鱼龙知几许，贪者自抬头。

释了惠

释了惠　寒拾赞

五台为床，峨嵋作枕。

眠似不眠，惺如不惺。

唤起来，三十苕帚柄。

释了惠

释了惠　韩文公见大颠

事繁求省要，省要事频繁。

纵得三平老，文公只姓韩。

释了惠

释了惠　黄梅一会

日暮下山投宿处，风前闻客诵经时。

分时此处此时节，总在目前人不知。

释了惠

释了惠　鸡骨和尚赞

吃既不知数，吐亦难数渠。

非图甜得口，意在五更初。

释了惠

释了惠　偈颂七十一首

投胎不著，一错百错。

周行七步惹尘埃，直至如今抖不落。

抖不落，定慧只将将错就错。

释了惠

释了惠　偈颂七十一首

物见主，眼卓竖。

此是吾家修月斧，须凭众力共提持，

无圆缺处重修补。

释了惠

释了惠　偈颂七十一首

举步生荆棘，翻身堕巑崖。

一毫不动著，当处自沉埋。

释了惠

释了惠　偈颂七十一首

李下不整冠，瓜田不纳履。

尀耐老臊胡，西来十万里。

疑杀东震旦人，将谓单传直指。

释了惠

释了惠　偈颂七十一首

大地为囹圄，鞫勘佛与祖。

款案犹未圆，棒喝如雷雨。

平白累山僧，有屈无雪处。

有雪处，楖{左木右栗}横担不顾人，

直入千峰万峰去。

释了惠

释了惠　偈颂七十一首

玄中之玄，妙中之妙。

识其渊源，得其枢要。

普化踢倒饭床，水潦呵呵大笑。

释了惠

释了惠　偈颂七十一首

山空木落，秋清露寒。

释迦卤莽，达磨湏顸。

唯有陶靖节，东篱采黄菊，

烂醉夕阳残。

释了惠

释了惠　偈颂七十一首

两手指天地，周行步更多。

可怜黄面老，螃蟹落汤锅。

释了惠

释了惠　偈颂七十一首

拨乱乾坤老贼精，天教化火自焚身。

贼心贼行难磨灭，二月依前是仲春。

释了惠

释了惠　偈颂七十一首

一二三四五，不落宫商角徽羽。

混然格调超千古，白雪阳春安足数。

此曲而今谁乐闻，夜来月在长松树。

释了惠

释了惠　偈颂七十一首

天兮高，地兮厚。

月为夜，日为画。

重阳定是九月九。渊明采菊向东篱，

山僧面南看北斗。

释了惠

释了惠　偈颂七十一首

七手八脚，三头两面。

欢喜冤家，头头撞见。

山僧建立宗旨，直须为我成褫。

学人未达其源，也要请师方便。

有方便，没方便。

石巩张弓，三平中箭。

释了惠

释了惠　偈颂七十一首

鹰窠裹懵鸱，鸠巢中后鹞。

称尊未必尊，做小未必小。

只麽泥裹洗泥，到了全没分晓。

有分晓，海水不禁杓子舀。

释了惠

释了惠　偈颂七十一首

五月端午令节，艾人苦痛不彻。

可怜病有膏肓，又被邪神所惑。

撞著太上老君，也是赤口白舌。

山僧反覆思量，别无仙方秘诀。

如今抑不得已，只将就渠身上打劫。

释了惠

释了惠　偈颂七十一首

白云深处憨眠好，野菜添油滋味长。

千古康庐话头活，山僧笑擘紫泥香。

释了惠

释了惠　偈颂七十一首

的的此事，真不可说。

不可说中真可说，真可说，

无可说。齿临部临，

急急敕摄。

释了惠

释了惠　偈颂七十一首

向上关，脚下路。

才拟问如何，邯郸学唐步。

释了惠

释了惠　偈颂七十一首

楚江南畔，甬水东边。

有一句子，不方不圆。

四七二三，望风结舌。

德山临济，退后垂涎。

释了惠

释了惠　偈颂七十一首

隔江回首，已涉波澜。

官路交肩，犹添荆棘。

释了惠

释了惠　偈颂七十一首

秉太阿剑，立太平基。

卷旗青海尾，奏凯乱峰西。

弟应兄呼成活业，汝携锄去我扶犁。

释了惠

释了惠　偈颂七十一首

年去年来，年来年去。

虽有去来年，且无来去路。

既无来去路，实无有去来。

释了惠

释了惠　偈颂七十一首

起寨重招五百兵，等闲恢复百余城。

凌烟阁上清风起，留得将军卷世名。

释了惠

释了惠　偈颂七十一首

护生须是杀，杀尽始安居。

会得个中意，唵悉唎苏{左口右卢}。

释了惠

释了惠　偈颂七十一首

诸佛诸祖，邪入肺腑。

无药可医，无术可取。

释了惠

释了惠　偈颂七十一首

面壁堆危引客过，问谁那更问如何。

道寻常已成多事，检点侬家事更多。

释了惠

释了惠　偈颂七十一首

洞山有物黑似漆，老倒玉泉裩赫赤。

赤者吉中有凶，黑者凶中有吉，

明眼衲僧难辨的。即今吉凶悔吝拈向一边，

玉泉洞山且靠一壁，却听拄杖子出来露个消息。

释了惠

释了惠　偈颂七十一首

迦叶擎拳，阿难合掌。

临济入门喝，德山入门棒。

小人道消，君子道长。

晓来策杖过溪西，十分春在梅梢上。

释了惠

释了惠　偈颂七十一首

洪机莫测，至德难量。

万民几鸥鹭，四海一池塘。

日日春风相鼓舞，不知时世是羲皇。

释了惠

释了惠　偈颂七十一首

冰雪冻皮肤，麻麦饿肠肚。

见日未尝迷，见星安有悟。

黄面老瞿昙，甜瓜成苦瓠。

那更错行山下路，一步两步三四步。

释了惠

释了惠　偈颂七十一首

旧岁已去，去不可追。

新岁当来，来不可拒。

释了惠

释了惠　偈颂七十一首

诸佛日日降生，圣人时时出现。

与大地群生，同一耳闻，

同一眼见，同此一心，

同此一念。共乐太平时，

大家呈笑面。有谁更问，

日与长老，孰近孰远，

大千沙界含元殿。

释了惠

释了惠　偈颂七十一首

霜蹄一跃趁春风，看尽深红及浅红。

鞭影未摇归路活，杜鹃声在夕阳中。

释了惠

释了惠　偈颂七十一首

大千总是神仙药，此药无多灵验多。

七佛之师虽解用，难医无病老维摩。

释了惠

释了惠　偈颂七十一首

这些业种自何来，虽不同门共一家。

连累山僧至今日，一重枷上又添枷。

释了惠

释了惠　偈颂七十一首

东涧一滴水，东湖千丈波。

几多湖上客，无可奈船何。

释了惠

释了惠　偈颂七十一首

火种深埋冷寂中，几回拨著暖烘烘。

不知将谓吹嘘力，元是东君信息通。

释了惠

释了惠　偈颂七十一首

明星照得眼睛穿，眼睛觑得明星落。

夜半依前是子时，敢保不曾成正觉。

释了惠

释了惠　偈颂七十一首

权实双行，主宾互立。

拿空塞空，以的破的。

释了惠

释了惠　偈颂七十一首

风前无语立须臾，接得双双锦鲤鱼。

一等是传真的信，有通书有不通书。

释了惠

释了惠　偈颂七十一首

飞雪岩前，炎天飞雪。

冻得虚空，七花八裂。

至今捏聚不成团，子规夜哭松梢月。

释了惠

释了惠　偈颂七十一首

荆榛密密布前峰，塞断行人路不通。

昨夜连山遭野火，更无芽蘖恼春风。

释了惠

释了惠　偈颂七十一首

拄杖自拄杖，山僧自山僧。

庭空积深雪，池冷起冰棱。

楼上未吹新岁角，窗前且点旧年灯。

释了惠

释了惠　偈颂七十一首

护生须是杀，杀尽始安居。

会得个中意，铁船水上浮。

释了惠

释了惠　偈颂七十一首

满目荆榛，亘天烈焰。

百匝千重，四方八面。

赵州拿得七斤衫，普化走入大悲院，

蜡人眼光如掣电。

释了惠

释了惠　偈颂七十一首

石溪怒发，势不可遏。

大地平沈，虚空惨怛。

释了惠

释了惠　偈颂七十一首

虎生三子尾吒沙，咂舌垂涎开爪牙。

但见威风起岩窦，不知月照几千家。

释了惠

释了惠　偈颂七十一首

今朝九月九，渊明开醉口。

指点东篱菊，大骂西门柳。

诸人听得，只麽饮气吞声。

山僧闻之，不免袖中出手。

释了惠

释了惠　偈颂七十一首

扁舟划断晓江云，一曲高歌远关君。

惊起滩头野鸭子，海天飞去不成群。

释了惠

释了惠　偈颂七十一首

千峰沐雨，万树笼烟。

磨盘呈旧面，水砍拜新年。

释了惠

释了惠　偈颂七十一首

六年心念已灰寒，几欲求闲不得闲。

今日不求闲自至，一枝藤占几江山。

释了惠

释了惠　偈颂七十一首

一击华鲸吼月明，主翁魂梦已惺惺。

海天空阔无知已，赢得潮声到客亭。

释了惠

释了惠　偈颂七十一首

南山鳖鼻蛇，撺入新罗国。

吞却镇海珠，咬杀嘉州佛。

释了惠

释了惠　偈颂七十一首

今之房杜昔伊周，功盖东南三百州。

十二峰前月如翦，不知分照几家楼。

释了惠

释了惠　偈颂七十一首

屋前基业，屋后生涯。

堂堂妙用，不假安排。

暑退凉飚起，燕归鸿雁来。

天台南岳，峨嵋五台。

新罗击鼓大唐斋。

释了惠

释了惠　偈颂七十一首

孟嘉已前，渊明去后。

谁家篱畔欠黄花，那个杯中无白酒，

重阳只有九月九。呵呵呵，

始信茱萸茶苦涩，展眉人少皱眉多。

释了惠

释了惠　偈颂七十一首

陪尽老精神，杯盘越样新。

谁知村店面，难劝御楼人。

释了惠

释了惠　偈颂七十一首

瞿塘三峡山波险，栈阁连云行路难。

烽众相连兵刃接，一封乡信报平安。

释了惠

释了惠　偈颂七十一首

仲冬严寒年年事，须知事上大有事。

若人知得事上事，到了全然不干事。

释了惠

释了惠　偈颂七十一首

东土与西土，镬汤无冷处。

暗室裹突出鳖鼻蛇，平田中撞著白额虎。

眼放内电光，毒气成烟雾。

最难行是芝峰路。

释了惠

释了惠　偈颂七十一首

四序暗推迁，钵盂口向天。

止余三十日，便是一周年。

释了惠

释了惠　偈颂七十一首

去年今日节，海角天涯传报捷。

今日去年朝，黄童白叟尽歌谣。

雨不破块，风不鸣条。

渔者自渔，樵者自樵。

草木昆虫王化裹，万拜谁道不逢尧。

释了惠

释了惠　偈颂七十一首

星在天上，眼在眉下。

星无暗明，眼无书夜。

密密绵绵无缝罅。

释了惠

释了惠　偈颂七十一首

二月十有五，瞿昙开死铺。

摩胸告从时，椁示双趺处。

缩不来，展不去，

七手八脚一时露。

释了惠

释了惠　偈颂七十一首

贵如圭璧，贱如泥土。

镇压山川，辉腾今古。

有商量，没价数。

富者得之贫，贫者得之富。

岂不见茶陵山下郁阇梨，骑驴踏断溪桥路。

释了惠

释了惠　偈颂七十一首

重阳佳节到来，瑞岩无可安排。

一十二峰黄栗粽，东大洋海茱萸茶。

万象摩唇捋嘴，虚空缀齿粘牙，

不知秋意落谁家。

释了惠

释了惠　偈颂七十一首

没艰骏处立难难，难透村婆者一关。

忽地假鸡啼午夜，马蹄踏月过长安。

释了惠

释了惠　偈颂七十一首

大机普应，妙用全彰。

井通沧海，日上扶桑。

击石火，闪电光。

进前先蹉过，退后绝承当。

释了惠

释了惠　偈颂七十一首

冷坐雪堆中，罗瞭入命宫。

被人趀作佛，打失主人翁。

眉间蛛网断，顶{左宁右页}鹊巢空。

公案今朝又一重。

释了惠

释了惠　偈颂七十一首

人间共赏元宵，瑞岩本光现瑞。

屋上山，桥下水。

三门八字打开，左右青叶娄至。

头顶天，脚踏地。

释了惠

释了惠　偈颂七十一首

生於秽土，不受点污。

目顾四方，周行七步。

看来步步计便宜，落水也要占乾处。

释了惠

释了惠　偈颂七十一首

无病之药，不传之方。

昨朝用不得，今日恰相当。

如何是相当处，往往呼为百草霜。

释了惠

释了惠　寄乐山居士

雪鳌寒耸玉棱层，门钉桃符似不曾。

将谓已无闲鬼崇，客床犹有不眠僧。

释了惠

释了惠　坚上人归成都

苏州得得上凌霄，恰值山寒雪未消。

逗到雪消山骨露，春风已在锦江桥。

释了惠

释了惠　阆州权兄归住锦屏

妇家结束盖头茅，坐看青山久不磨。

切莫风前开臭口，恐人传作阆山歌。

释了惠

释了惠　李习之见药山

即今非见面，昔日不闻名。

一句添三句，篇章凑不成。

释了惠

释了惠　临济赞

三玄非玄，三要非要。

平地起戈矛，虚空剜孔竅。

谁知未到黄檗山，尽大地人著贼了。

释了惠

释了惠　灵峰雪崖长老请赞

老骨檛，恶冤家。

无面目不听别人处分，得人憎不堪师位安排。

衲僧要识渠端的，雪瀑千寻泻断崖。

释了惠

释了惠　灵江

水底乌龟无卦兆，岸头神树不相关。

要知祸福流行处，只在波心月一湾。

释了惠

释了惠　灵照女赞

指点谁家子，将呈泼笊篱。

物轻情意重，不使老爷知。

释了惠

释了惠　灵照女赞

无底篮儿，无柄笊篱。

闲家泼具，卖与阿谁。

自对丹霞呈丑拙，至今羞涩画蛾眉。

释了惠

释了惠　六祖赞

不作樵夫作确夫，只将脚力验精粗。

知佗踏著踏不著，和米和糠到钵盂。

释了惠

释了惠　马郎妇赞

七轴莲经，自舒自卷。

嫁人之媒，算人之本。

金沙去后转风流，几度桃花春浪暖。

释了惠

释了惠　鸣雁松林接待

望见松林笑满腮，香厨岂为者僧开。

三千里外有知已，鸣雁带书招不来。

释了惠

释了惠　磨铁罗汉赞

磨礲分寸工夫，建立针锋世界。

尚欠些子合尖，且待石头烂坏。

释了惠

释了惠　木翁

不知天地是同根，到老全无刀斧痕。

结得同行个上座，夜来扶过落花村。

释了惠

释了惠　庞大倚锄而化

辨地要从苗，枝残叶后凋。

春风收契券，锄柄亦抽条。

释了惠

释了惠　庞居士见马祖

孰是心空者，谁为选佛人。

笊篱二尺柄，簸箕三寸唇。

释了惠

释了惠　捧佛安名

名正安亦正，形端景亦瑞。

呼来并诺去，驴屎杂栴檀。

释了惠

释了惠　普化泉大道赞

酒参屠门，街头市尾。

摇破木铎，无宫商而暗合宫商。

挑大道浆，虽不醉人而人自醉。

是则是，我问你，

不知郴州城中，何似大悲院裹。

释了惠

释了惠　普化赞

铎掩洪钟，机如掣电。

明头暗头，四方八面。

一著得人憎，走入大悲院。

释了惠

释了惠　普贤出山相赞

驾白象王，数黑豆子。

行愿不相应，身心不相似。

虽然瓶泻二千酌，敢保胸中无一字。

释了惠

释了惠　仟岩海山长老请赞

百炼金色不变，有人要见不得见，

有底不愿见他面。不识腕头力，

多於弦上辨。射透海山千万重，

都来一只蓬蒿箭。

释了惠

释了惠　瑞上人血书莲经报亲

二千年前血滴滴，今日分明重指出。

所生父母知不知，一二三四五六七。

释了惠

释了惠　三教赞

姓孔名聃，字曰瞿昙。

禅道第二，文章第三。

同门同出入，不是我同参。

释了惠

释了惠　山行赞

入火不燎眉，溺水不湿衣。

目前巘巑，脚下平夷。

纵移千百步，此节不曾移。

释了惠

释了惠　善财赞

捏定五十三人性命若一藕丝，擎起百一十城世界如一荷叶。

此未入母胎已前神通，正参见文殊已后时节。

楼阁门前事若何，夜来池沼皆明月。

释了惠

释了惠　舍钱建阁深都寺

非愚非贤，非亲非冤。

渠不在后，我不在先。

共行难行道路，欲了未了因缘。

以松为誓，后五百年。

咄再来不直半文钱。

释了惠

释了惠　石室

锥凿不到处，纵横丈许宽。

宁教苔藓去，要下一筹难。

释了惠

释了惠　拾得磨墨寒山题岩赞

乱石当陶泓，千岩作诗轴。

意到句不就，句到意不足。

墨渐消，笔渐秃。

苍松偃蹇莓苔绿。高兴上层巅，

断崖收晚烟。笔底两三字，

人间千百篇。心手不相知，

石上墨成池。劫石有消日，

此墨无尽时。

释了惠

释了惠　说无生话

家有全棚乐，新翻调不同。

分明恨离别，却是喜相逢。

释了惠

释了惠　四睡赞

人兮不羁，虎兮不缚。

是四憨痴，成一火落。

虽然合眼只一般，也有睡著睡不著。

释了惠

释了惠　四睡赞

无固无必，挨肩促膝。

人梦不祥，虎梦大吉。

世上有谁知，天台云幕幕。

释了惠

释了惠　四宗风赞

白鹭股边供大嚼，一蹄涔裹鼓波声。

三生更待三生后，未许平田路上行。

释了惠

释了惠　四宗风赞

松根石上柳阴边，三个痴顽一个颠。

总道系蛇如伏虎，不知跨犊似乘船。

释了惠

释了惠　松坡

白头弃镬下烟扉，正是欣逢快便时。

岂谓傍山根脚在，至今留得碍人枝。

释了惠

释了惠　送彻上人归蓬州

蓬莱一尺离青天，水不行舟古语传。

但得胸中有江海，归家陆地也撑船。

释了惠

释了惠　送奎上人往中川

湫间云冷不成眠，听得樵歌一曲全。

切莫喧传江上路，此声不入钓鱼船。

释了惠

释了惠　送李道士归东湖

湫龙噀水湿髭须，四十九盘山画符。

此法未传先有验，夜来驱月下东湖。

释了惠

释了惠　送人归昌州

见说家山富海棠，杜陵才短没篇章。

烦君开口道一句，撺掇教他分外香。

释了惠

释了惠　送人归湖南

白纸无端墨笔书，分明一句却模糊。

青灯夜雨湘江上，添得平沙落雁图。

释了惠

释了惠　送人之岳山

莫珍龙袖贵金襕，试拨湖湘草裹看。

拨看路边牛粪火。乌藤变作紫栴檀。

释了惠

释了惠　送日本俊上人

钵盂捧入大唐来，饭裹无端咬著砂。

一粒砂藏诸国土，方知寸步不离家。

释了惠

释了惠　送僧之江西

一粒收成敌万仓，可怜别甑不炊香。

簸箕唇外打{左足右孛}跳，八十四人皆秕糠。

释了惠

释了惠　送性侍者之冷泉

爷儿解释死生冤，觅语欲登灵鹫山。

借与门前溪上路，草鞋钱是你侬还。

释了惠

释了惠　颂古

雪峰踏者僧不杀，长生扶者僧不起。

可怜一束烂枯藤，狼藉至今愁满地。

释了惠

释了惠　维摩赞

示疾毗耶方丈，文殊亦难近傍。

看来无药可医，只是忌口为上。

释了惠

释了惠　文殊为龙女说法赞

作狮子吼，震龙王宫。

说者如哑，听者如聋。

清凉山顶照明月，无垢世界生清风。

释了惠

释了惠　文宗嗜蛤蜊

螺师蚌蛤类，大唐天子心。

嗜好即深信，南无观世音。

释了惠

释了惠　闻父讣二首

眉毛盖眼赤须胡，女嫁男婚不识渠。

唯是我侬偏孝顺，十年不作问安书。

释了惠

释了惠　闻父讣二首

见说如何与若何，恰如风向树头过。

若论父子分明处，自古绵州所出多。

释了惠

释了惠　闻叟

不是耳从声畔去，亦非声向耳边来。

新罗国裹打斋鼓，老汉钵盂齐展开。

释了惠

释了惠　五祖送六祖渡江并船子接夹山赞

一叶舟离港口，一桡外无可有。

子不知羞，父不觉丑。

丑恶羞惭，万年不朽。

岂不见黄梅路上数株松，带雨含烟，

一似朱泾堤畔柳。

释了惠

释了惠　五祖栽松六祖担柴赞

恨杀老头陀，山移恨不磨。

吾今担头重，为汝种松多。

释了惠

释了惠　五祖栽松六祖担柴赞

无柄锄头，无根松树。

万古风规，一肩荷负。

至今夜夜黄梅雨。

释了惠

释了惠　五祖栽松六祖担柴赞

夯担不担柴，通经不识字。

新州路上人，中书堂裹事。

三更月照东禅寺。

释了惠

释了惠　五祖再来赞

前身后身，坐底立底。

半假半真，全非全是。

只因抬手肆乖张，万古黄梅如鼎沸。

释了惠

释了惠　西窗

分得竺乾些子光，拓开户牖辟封疆。

谁知迥绝安排处，昨夜三更挂夕阳。

释了惠

释了惠　洗钵罗汉赞

水落方能石露，有心别无用处。

若问佛法如何，日洗钵盂两度。

释了惠

释了惠　闲田

秦不耕兮汉不耘，镬头边事杳无闻。

年来也有秋成望，三合清风半合云。

释了惠

释了惠　蚬子和尚赞

行凭麽自在，得凭麽快活。

古庙当丛林，捞波作衣钵。

脚头到处江天阔。

释了惠

释了惠　小师智潮请赞

{左亻中纟右刀}无讨处，强无讨处。

刚道太虚空，纯是生铁铸。

人言养子不及父，殊不知扬子江心有个郭璞墓。

释了惠

释了惠　小师智广请赞

泽广藏山，理能伏豹。

父既不慈，子亦不孝。

吉凶影象自分明，不用烧香求卦兆。

释了惠

释了惠　谢三郎赞

笠雨湿蓑烟，头陀于已圆。

一桡横到底，不踏浙江船。

释了惠

释了惠　谢万年淮海寄拟为上堂

不愁台岭路岧巃，生怕平田恶水浇。

一杓又倾三百里，令人含恨不能消。

释了惠

释了惠　行堂请赞

发鬅鬿，貌棱层。

没些火种，刚要传灯。

破无准之有准，起南能之不能。

有不会佛法者，许伊是个师僧。

恐人无信，立此为凭。

释了惠

释了惠　须菩提赞

道个希有世尊，不知口是祸门。

至今看经未了，立得拄杖生根。

释了惠

释了惠　雪庭

玉砌晓光寒，家风个样生。

须知平白处，著脚是深坑。

释了惠

释了惠　言法华赞

口中念底，空中写底。

是何章句，是何宗旨。

人道你转法华，我道法华转你。

释了惠

释了惠　雁山出队上陈侍郎

尊者从空掷钵来，神通用尽却成獃。

看来不似维摩老，一默千门万户开。

释了惠

释了惠　一翁

朕兆未分初，都卢只老夫。

包羲太多事，胡处双添须。

释了惠

释了惠　又布袋赞

挑起悭囊，悭而不悋。

回头等一个人，知是张何李郑。

且等且等，等到弥勒下生时，或然等得也不定。

释了惠

释了惠　又布袋赞

转腊回头，百般卖弄。

滞贷只些儿，尽力拽不动。

吽吽，我不信得恁麽郑重。

释了惠

释了惠　又布袋赞

布袋没半边，乌藤欠一橛。

手指空中底，要且不是佛。

是什麽，咄咄咄。

释了惠

释了惠　又海眼光赞

玉腕指尖新，力能提万钧。

上他篮子裹，未必是金鳞。

释了惠

释了惠　又蚬子和尚赞

赤手立生涯，教庐一个虾。

不从江裹得，树上摝将来。

释了惠

释了惠　又谢三郎赞

箬笠蓑衣，短篷孤艇。

四海一钩，千江只影。

不知月在飞猿岭。

释了惠

释了惠　又猪头和尚赞

圣者圣何从，空中柳絮踪。

猪头不得吃，遍地扇腥风。

释了惠

释了惠　又猪头和尚赞

猪头捧起，会苦全甘。

饥兮不吃，饱而常贪。

释了惠

释了惠　寓北山小阁因事偶作

老去将贫买得闲，十层梯下是人间。

忽因送客闻新事，又嘱山童紧著关。

释了惠

释了惠　赵山台莲花方丈

一芙蕖是一毗耶，一叶春风一室开。

三万二千师子座，藕丝窍裹涌将来。

释了惠

释了惠　赵州接赵王

跏趺迎上客，曲录对旌幢。

不是家风别，他寀　礼乐邦。

释了惠

释了惠　政黄牛赞

屈膝跨牛腰，山遥水更遥。

有诗吟未就，白鹭下溪桥。

释了惠

释了惠　中原之宝

至宝应难别，波期双眼昏。

何如放下手，留取镇中原。

释了惠

释了惠　重画知识壁

幸自十方无壁落，谁将五彩画虚空。

善财眼裹生花医，去却一重添一重。

释了惠

释了惠　猪头和尚赞

提起臭猪头，密持清净戒。

将谓足脂膏，元来少肉菜。

如何出得金华界。

释了惠

释了惠　自省

{塔左换目}{左目右蚩}眼孔忽然开，冷汗通身笑满腮。

数直年将谓道，谁知今日却元来。

释了慧

释了慧　春日田园杂兴

平畴水绕径微分，水圃云深景不繁。

此处农桑虽是僻，多情莺燕不嫌村。

倦眠芳草闲黄犊，静对幽花倒绿樽。

见说刀旆方四出，欲更名姓掩衡门。

释了朴

释了朴　呈无示和尚

赤脚波斯入大唐，一家有事百事忙。

而今四海清如镜，率土普天归我王。

释了朴

释了朴　偈颂三首

酷暑如焚不易禁，炎炎赫赫欲流金。

夜明帘外无人到，灵木超然转绿阴。

释了朴

释了朴　偈颂三首

牛皮鞔露柱，露柱啾啾叫。

灯笼佯不知，虚明还自照。

殿脊老嗤吻，闻得呵呵笑。

三门侧耳听，就上打之绕。

譬如十日菊，开彻队谁要。

呵呵呵，未必秋香一夜衰，

熨斗煎茶不同铫。

释了朴

释了朴　偈颂三首

德山入门便棒，临济入门便喝。

临济喝处，德山棒头耳聋；德山检时，

临济喝下眼瞎。虽然一搦一抬，

就中全生全杀。

释了朴

释了朴　偈颂四首

清白传家，赤穷到骨。

心似寒灰，口如木突。

纵有此地儿葛藤，尽机也拈不出。

凭何接待方来，聊与一掴一咄。

释了朴

释了朴　偈颂四首

洞山麻三斤，赵州庭前柏。

滞货卖不行，未免著润色。

五彩画牛头，便道是极则。

七宝络象身，此个更奇物。

释了朴

释了朴　偈颂四首

桃花红，李花白，

东君怯寒辨未得。且令蝴蝶舞三台，

啄木和成十八拍。呵呵呵，

可怜陌上游人，开眼堂堂著贼。

释了朴

释了朴　偈颂四首

观音玲玲珑珑，太白石丁丁东东。

西园菜蟥似不堪食，东谷花发却无赖红。

释了朴

释了朴　颂古

灵云一笑见桃花，三十饭年始到家。

从此春风春雨后，乱随名字落天涯。

释了思

释了思　喜雨偈

熇熇炎威遍野飘，流金烁石土山焦。

精诚不作轩雷转，孰与人间济杭苗。

救旱无方种种求，老龙谁识隐岩湫。

茅山居士兴慈愿，一叱风云四百州。

衲子相逢竞喜忻，应期甘雨一番新。

了知润物无穷意，祗在维摩此念真。

释了悟

释了悟　读政黄牛

清旷情怀世莫羁，放心异类乐斯时。

千山万水无穷意，只许滩头白鹭知。

释了悟

释了悟　偈颂五首

今朝七月半，丛林解制忙。

当头老水牯，筋骨不堪富。

大家团栾礼三拜，枬檀藆蕁一般香。

释了悟

释了悟　偈颂五首

今朝开炉向火，诸方说禅浩浩。

灵山一字也无，普请大家证据。

释了悟

释了悟　偈颂五首

一即三，三即一，

碧眼胡僧数不出。少林面壁九年，

大似抱趀叫屈。屈屈，

黄檗树头，讨甚木蜜。

释了悟

释了悟　偈颂五首

倒岳倾湫与麽来，小根魔子谩疑猜。

神驹一跃三千界，空说门前下马台。

释了悟

释了悟　偈颂五首

昨日栽茄子，今日种冬瓜。

一声河满，和月落谁家。

释了悟

释了悟　颂古

试问钟声披七条，轻轻击著无明发。

买来餬饼是馒头，苦哉观世音菩萨。

释了心

释了心　偈

佛之一字孰云无，木马泥牛满道途。

倚遍栏干春色晚，海风吹断碧珊瑚。

释了性

释了性　偈

一苇江头杨柳春，波心不见昔时人。

雪庭要识安心士，鼻孔依前搭上唇。

释了演

释了演　衡阳别妙喜老师

倒骑铁马渡潇湘，澗草岩花不覆藏。

回雁峰高亲到顶，了无佛法可商量。

释了演

释了演　偈颂十一首

谁庵不会说禅，一向外边之绕。

鸣鼓集众升堂，岂容乱开臭口，

而今无计可为，谩把屎肠抖擞。

瞎驴趁队过新罗，惊起南辰藏北斗。

释了演

释了演　偈颂十一首

扑落非他物，纵横不是尘。

山河并大地，全露法王身。

释了演

释了演　偈颂十一首

昨日闹浩浩，今朝静悄悄。

静悄悄处闹浩浩，闹浩浩处静悄悄。

释了演

释了演　偈颂十一首

高高峰顶云，散作人间雨。

一句绝譫讹，相逢莫错举。

不错举，猫儿偏解捉老鼠。

释了演

释了演　偈颂十一首

今朝四月初一，即辰孟夏渐热。

伏惟大众增休，各各眼横鼻直。

若谓世谛流通，燋盘重添艾灸。

若作佛法商量，瞎汉扶篱摸壁。

还相委悉麽，只为分明极。

释了演

释了演　偈颂十一首

前来半斤，后来八两。

斤两分明，一对漆桶。

释了演

释了演　偈颂十一首

时当亚岁，节届书云。

不萌枝上唤春归，无影树头增秀色。

释了演

释了演　偈颂十一首

腊月一，雪冻草枯，

水寒冰结。黄河绝流，

虚空迸裂。若将此语定纲宗，

敢保老兄犹未彻。

释了演

释了演　偈颂十一首

四海共遵灵鹫制，九旬禁足自萧然。

饥餐渴饮随缘过，禅道是非扫一边。

知我者谓我深锥痛劄，不知我者谓我吊影扬鞭。

毕竟如何，月中丹桂和根拔，

水底泥牛蓦角牵。

释了演

释了演　偈颂十一首

即心即佛，千山万水。

非心非佛，草窠里辊。

向上一路千圣，不传热椀鸣声。

三边若得浑无事，四海何愁不太平。

释了演

释了演　偈颂十一首

踢倒飞来回首去，倒骑佛殿出皇都。

须知此外封疆阙，八面腾腾任卷舒。

释了演

释了演　寄育王廓和尚

向来事业俱荒废，即体生涯迥一空。

渐愧此身无被盖，百般痴钝玷宗风。

释了演

释了演　空谷

谷空空谷谷空空，空谷全超万象中。

流水落花浑不见，清风明月却相容。

释了演

释了演　石佛

积念有年瞻石佛，今朝一见绝疑猜。

都卢面目只如此，却道三生凿出来。

释了演

释了演　颂古九首

二祖无端向少林，庭前立雪到腰深。

直饶觅得心无有，未免全身被陆沉。

释了演

释了演　颂古九首

不是心，不是佛，

不是物，为君击碎精灵窟。

天上人间知不知，鼻孔依前空突兀。

释了演

释了演　颂古九首

忽闻幕下哭哀哀，顿使天台对五台。

风月一天今古在，通身是口也难开。

释了演

释了演　颂古九首

沩山得体，仰山得用。

体用俱全，梦中说梦。

释了演

释了演　颂古九首

黄蘺堂前喫棒去，大愚肋下筑拳来。

若言佛法无多子，到底分明眼未开。

释了演

释了演　颂古九首

临行特地扬家丑，带累傍人满面惭。

霹雳一声云雨散，至今父子未相谙。

释了演

释了演　颂古九首

灵云亲说悟桃花，端的无疑眼里沙。

纵使玄沙言未彻，相逢且喫赵州茶。

释了演

释了演　颂古九首

俱胝一指禅，古今成话欛。

打破鬼门关，露柱寻无罅。

释了演

释了演　颂古九首

兴化棒头轰霹雳，克宾脚下走尘烟。

若无塞外将军令，那得嘉名四海传。

释了演

释了演　颂古三首

倒握毒蛇横古路，背骑猛虎舞三台。

收来放去无多子，铁眼铜眼被活埋。

释了演

释了演　颂古三首

赵州狗子无佛性，当空掘出秦时镜。

光明浑不见星儿，上下四维俱彻映。

释了演

释了演　颂古三首

袖中宝剑摩星斗，肘后灵符照八方。

拨转目前关捩子，从教天下竟忙忙。

释了演

释了演　与禅人

家山有路应须到，到得家山未是归。

拈转杖头俱划断，好看午夜太阳辉。

释了一

释了一　颂古二十首

外道殷勤来问佛，有言不问及无言。

大雄不费纤毫力，良马何曾用举鞭。

释了一

释了一　颂古二十首

清净行者不涅槃，破戒比丘无地狱。

天台相接到西川，总是自家亲眷属。

释了一

释了一　颂古二十首

白日街头独自行，夜间屋里独自卧。

山高不碍白云飞，竹密不妨流水过。

释了一

释了一　颂古二十首

清源佛法意如何，米价酬来老太婆。

眨上眉毛行大道，莫於平地起风波。

释了一

释了一　颂古二十首

心不是佛，智不是道。

举得十分，未敢相保。

推条拄杖闲行，切忌回头转脑。

释了一

释了一　颂古二十首

南泉特地指瓶，隐峰便来泻水。

两人自不识羞，掘地深埋自己。

释了一

释了一　颂古二十首

乌臼分明棒有眼，这僧直是眼无筋。

假饶打著百千个，切莫将伊挂齿唇。

释了一

释了一　颂古二十首

须知天地共同根，万物从来元一体。

未审南泉庭下花，几人看了梦相似。

释了一

释了一　颂古二十首

甘贽设粥念摩诃，致见南泉打破锅。

万事但将公道断，任教四海动干戈。

释了一

释了一　颂古二十首

檀越家中作水牛，收来放去任优游。

不曾犯著人苗稼，何必南泉对赵州。

释了一

释了一　颂古二十首

大地是眼没处屙，衲僧到此便聱讹。

须知别有安身诀，会得安身事更多。

咄，锹子安著在甚麽处。

释了一

释了一　颂古二十首

礼佛无端撞赵州，却将知见作冤讐。

如今四海平如掌，云自高飞水自流。

释了一

释了一　颂古二十首

殿上从来好功德，如何侍者却疑惑。

赵州露出赤心肝，问著依然墨漆黑。

释了一

释了一　颂古二十首

钟鼓未鸣先托钵，雪峰平地成饶舌。

当时一径入僧堂，且看岩头有何说。

释了一

释了一　颂古二十首

的的古帆已挂后，小鱼吞却大头鱼。

虽然李广运神箭，自古张顚解草书。

释了一

释了一　颂古二十首

春有百花夏有热，秋有凉风冬有雪。

若无閒事挂心头，便是人间好时节。

释了一

释了一　颂古二十首

竹篦举起成生杀，岂肯容人乱札锥。

劈脊一挥如荐得，银山铁壁也光辉。

释了一

释了一　颂古二十首

钟楼上念赞，床脚下种菜。

猛虎当路蹲，时人俱不会。

黄蘺花开自有时，明州有个憨布袋。

释了一

释了一　颂古二十首

杨岐金圈与栗蓬，吞跳依前事不同。

大海都来一口吸，更无南北与西东。

释了趕

释了趕　颂

赵州狗子无佛性，万叠青州藏古镜。

赤脚波斯入大唐，八臂那吒行正令。

释灵澄

释灵澄　西来意颂

因僧问我西来意，我话居山七八年。

草履只栽三个耳，麻衣曾补两番肩。

东庵每见西庵雪，下涧长流上涧泉。

半夜白云消散后，一轮明月到床前。

释龙石

释龙石　永乐寺

江云如镜平，月当秋夜白。

歡乃一声歌，舟中南北客。

释迈贤

释迈贤　诗三首

门前绿树无啼鸟，庭下苍苔有落花。

聊与东君论个事，十分春色属谁家。

释迈贤

释迈贤　诗三首

心间增道气，忍事敌灾屯。

谨言终少祸，节俭胜求人。

释迈贤

释迈贤　诗三首

金斝又闻泛，玉山还报颓。

莫教更漏促，趁取月明回。

释迈贤

释迈贤　诗一首

扬子江头浪最深，行人到此尽沉吟。

他时若向无波处，还似有波时用心

释弥光

释弥光　和参政李汉老

胡床稳坐已通津，何处更寻不二门。

八苦起时全体现，不知谁解报深恩，

释弥光

释弥光　和学士吴元昭

通身一穿金锁骨，正眼观来犹剩物。

纵使当机觌面提，敢保敢士犹未彻。

释弥光

释弥光　偈二首

梦幻空花，何劳把捉。

得失是非，一时放却。

释弥光

释弥光　偈二首

一物不将来，两肩担不起。

直下便承当，坐在屎窖里。

释弥光

释弥光　偈五首

一拶当机怒雷吼，惊起须弥藏北斗。

洪波浩渺浪滔天，拈得鼻孔失却口。

释弥光

释弥光　偈五首

儿时曾向山前住，老大还归山上来。

云外堂前逢蔡柳，大家拍掌笑咍咍。

释弥光

释弥光　偈五首

一九与二九，相逢不出手。

冻得鸱吻头，面南看北斗。

诸禅人，晓不晓，

地炉火冷莫嫌寒，更有樵夫赤脚走。

释弥光

释弥光　偈五首

今朝腊月二十，衲僧门风壁立。

进前拟问如何，劈面老拳箭疾。

释弥光

释弥光　偈五首

和风习习，膏雨微微。

洗开柳眼，秀出花枝。

衲僧闻得呵呵笑，也是宗门第八机。

释弥光

释弥光　颂古二首

生銕铸就崑崙儿，头轻脚重肚皮大。

明眼衲僧萨普吒，九十日中看不破。

看不破，笑倒嵩山破灶堕。

释弥光

释弥光　颂古二首

家家尽看野狐儿，见者虽多识者稀。

百怪千妖俱扫迹，春风已到万年枝。

释秘演

释秘演　淮上

危桥当古寺，间倚喜同僧。

极浦霁秋雨，扁舟明夜灯。

风沈人语远，潮涨月华升。

万事空凝念，其如总未能。

释秘演

释秘演　寄四明教主

古疏传深旨，清流照瘦颜。

四方来问道，半世不离山。

养鹤怜终洁，看云许共间。

仍闻焚纪质，几欲别人间。

释秘演

释秘演　贾希德

山东持木铎，高识世难群。

览照惊秋鬓，看碑见旧文。

救时曾抗牍，退迹欲眠云。

帐外横经者，清朝已立勋。

释秘演

释秘演　洛阳春

雨霁园林宿霭微，暖风迟日薦芳菲。

池蒲露剑惊鱼跃，帘额翻波碍鸟飞。

好景正繁春未半，小桃初放蝶仍稀。

间中两两高阳辈，醉泥东君夜不归。

释秘演

释秘演　山中

结茅邻水石，澹寂益间吟。

久雨寒蝉少，空山落叶深。

危楼乘月上，远寺听钟寻。

昨得江僧信，期来此息心。

释秘演

释秘演　书光化军寺壁

万家云树水边州，千里秋风一锡游。

晚渡无人过疏雨，乱峰寒翠入西楼。

释秘演

释秘演　游古观

参差宫殿倚青天，一别重来四十年。

老桧挂巢时有鹤，乱云藏洞久无仙。

春移草色抽新带，雨养苔痕压旧钱。

两两相逢皆不合，落花流水石炉烟。

释妙弘

释妙弘　和静照诗韵

莫辞迢递供杯茶，香喷云腴映彩霞。

两两梦中休说梦，觉来浑是梦中花。

释妙弘

释妙弘　和静照诗韵

寻幽觅胜到天台，触目风光剪剪开。

欲问昙猷旧遗迹，千山排闼送青来。

释妙堪

释妙堪　偈

大荼毒鼓，轰天震地。

转脑回头，横死万里。

释妙堪

释妙堪　颂古

一人客路如天远，一个归心似箭轻。

彼此征途虽有异，须知同日到天廷。

释妙伦

释妙伦　宝藏主请赞

乾之下，坤之上。

有一宝，无异相。

刚地描摸出来，便见许多模糊。

引一切人到面前，学算鬼丁帐。

释妙伦

释妙伦　布袋和尚赞

朝向廛中游，暮打市里过。

滞货卖不行，赖是肚皮大。

释妙伦

释妙伦　崇德圆老请赞

无圆位中，一毫难状。

於第二门，有个模样。

长安城里卓红旗，雁荡峰头翻白浪。

更要不睹是籍没一切人家财，犹要算白帐。

释妙伦

释妙伦　慈恩泾老请赞

两耳全聘，双目半昏。

泾清渭浊，谁与辨论。

只么厮{左氵右盾}，狼藉破沙盆。

有个不唧{左口右留}底，刚要面前涂糊背后揩抹。

黑漫漫地恰似云屯挂向寿峰顶上，往往唤作南山古树根。

释妙伦

释妙伦　达磨赞

西竺乾，东震旦。

遍流毒，是者汉。

不知赚了多少衲僧，至今八错七差三马九乱。

释妙伦

释妙伦　断溪

绝消息时消息，不流通处流通。

未达曹源渊奥，依然两段不同。

释妙伦

释妙伦　观音观老请赞

眼无筋，头无脑。

是个非个并除，佛兮魔兮俱扫。

须弥山折箸桃来，眉毛上悬挂恰好。

是谁识他，观音长老。

释妙伦

释妙伦　观音赞

皎皎月沈波，萋萋草泣露。

良哉观世音，不会转身句。

释妙伦

释妙伦　偈颂八十五首

二千年前，我不如你，

二千年后，你不如我。

看看，冷处与你著把火。

释妙伦

释妙伦　偈颂八十五首

横一丈，竖十尺。

明眼衲僧，近傍不得。

若有人向这里转得身吐得气，只园水也未到你吃。

释妙伦

释妙伦　偈颂八十五首

穿人鼻孔，换人眼晴。

都来只是这一句子，如何见得，

题目分明。

释妙伦

释妙伦　偈颂八十五首

晓花初拆露香新，独向空山冷衬云。

忽被春风轻触著，淡红脱落乱纷纷。

释妙伦

释妙伦　偈颂八十五首

花间蝶舞，柳上莺啼。

瞿昙未晓，达磨犹迷。

分付丛林能事汉，临机一一好提撕。

释妙伦

释妙伦　偈颂八十五首

落赖家风彼此知，粗茶淡饭暂相依。

弟兄毕竟难同活，不免分头各自为。

释妙伦

释妙伦　偈颂八十五首

四月八，生悉达，

天上人间闹聒聒。老韶阳，

要打杀，争似只园妥水蓦头泼。

阿呵呵，虽是死蛇，

会弄也活。

释妙伦

释妙伦　偈颂八十五首

禅禅，断贯索左穿右穿。

道道，生苕萬横扫竖扫。

释妙伦

释妙伦　偈颂八十五首

天自高，地自厚。

一一不是单，三三亦非九。

唯爱部渎山前丘大翁，见人长揖高叉手。

释妙伦

释妙伦　偈颂八十五首

前半夏已去，新事不添。

后半夏未来，旧事不减。

而今新也旧也，拈向一边。

释妙伦

释妙伦　偈颂八十五首

布袋打开，拄杖拈起。

去也由你，住也由你。

释妙伦

释妙伦　偈颂八十五首

灵山话月，曹溪指月。

检点将来，只得半橛。

释妙伦

释妙伦　偈颂八十五首

团团离海峤，渐渐出云衢。

此夜一轮满，清光何处无。

释妙伦

释妙伦　偈颂八十五首

一夏九十日，今朝事已周。

寒山逢拾得，把手话来由。

且道个什么，

梨出青州，枣出郑州。

释妙伦

释妙伦　偈颂八十五首

面面相对，心心相知。

人情若好，吃水也肥。

释妙伦

释妙伦　偈颂八十五首

沙鸥尽日戏江滨，几度浮来几度沈。

渔笛一声惊起去，依前飞下碧波心。

释妙伦

释妙伦　偈颂八十五首

躘踵几只牯牛，总在瑞峰过夏。

有心卧月眠云，无意牵犁拽耙。

溪东溪西，岭上岭下。

饮水自饮水，吃草自吃草，

第一不得犯人苗稼。

释妙伦

释妙伦　偈颂八十五首

来住瑞峰，去住瑞岩。

未操雪曲，且打乡谈，

天上人间一十三。

释妙伦

释妙伦　偈颂八十五首

昔年出此门去，步步踏著。

今日入此门来，头头撞著。

毕竟以何为验，洎合道著。

释妙伦

释妙伦　偈颂八十五首

内不放出，外不放入。

眨得昨来，铁壁铁壁。

释妙伦

释妙伦　偈颂八十五首

擒虎兕，辨龙蛇。

一句子，绝周遮。

太白不曾登便殿，笔头昨夜自生花。

释妙伦

释妙伦　偈颂八十五首

峭峻一方，玲珑八面。

须弥灯王，有眼者见。

若不见，随我脚跟转。

释妙伦

释妙伦　偈颂八十五首

只园千树秀，净土九莲敷。

多少参玄士，茫茫在半途。

释妙伦

释妙伦　偈颂八十五首

三条椽下，七尺单前。

有一则语，天下衲僧做尽伎俩，

欲会会不得，拟举举不全。

瑞岩老婆心切，略与诸人通一线。

不容意解，只要心传，

采石渡船。

释妙伦

释妙伦　偈颂八十五首

隐隐烟村闻犬吠，欲寻寻不见人家。

忽於桥断溪回处，流出碧桃三四花。

释妙伦

释妙伦　偈颂八十五首

圣制中，有一诀。

上三星，下半月。

付诸人，须辨别。

九十日，参教彻。

参不彻，饮底是洋铜，

吞底是热铁。

释妙伦

释妙伦　偈颂八十五首

三张白纸，千里同风，

此是古人吃不尽底涎唾。争如瑞岩，

将个季春极暄，换个孟夏渐热。

释妙伦

释妙伦　偈颂八十五首

那一通，你问我，

玄关倒插无须锁。等閒一掣掣得开，

三个老婆相对坐。

释妙伦

释妙伦　偈颂八十五首

丁出丁，楔出楔。

老赵州，端的别。

别别，金刚脑后三斤铁。

释妙伦

释妙伦　偈颂八十五首

水泻岩前，蛩吟砌下。

问著衲僧，有口如哑。

百二十日，弄真像假。

今朝突出拂子头，净倮倮，

赤洒洒没可把。

释妙伦

释妙伦　偈颂八十五首

秋云秋水两依依，塞雁声声度翠微。

多向洞庭芳草岸，楚天空阔不知归。

释妙伦

释妙伦　偈颂八十五首

瑞岩老还债，出生双耳聩。

扣道首不知，问禅禅不会。

怕冷收帽裙，爱凉解衣带。

上下相依不相怪，由来彼此肚皮大。

释妙伦

释妙伦　偈颂八十五首

九日重阳节，渊明采菊时。

黄花到处有，何止在东篱。

释妙伦

释妙伦　偈颂八十五首

华山突兀耸苍穹，坐断坤维千万峰。

潘阆骑驴山下过，只闻啼鸟闹春风。

释妙伦

释妙伦　偈颂八十五首

游鱼润底沉浮，幽鸟林间下下。

那堪东园刈麦，西畴插秧新田，

小姑摘叶饲蚕，公子扬鞭走马。

释妙伦

释妙伦　偈颂八十五首

崭崭岩石，蔚蔚松萝。

左枝右蔓，横牵竖惹，

满地交罗。几人遭绊倒，

反怪葛藤多。阿呵呵，

跳不出时争柰何。

释妙伦

释妙伦　偈颂八十五首

后园驴吃草，开口见心肝。

潘阆倒骑处，有谁能解看。

释妙伦

释妙伦　偈颂八十五首

小鱼吞大鱼，尾巴露一橛。

渔翁醉不知，空把丝纶掣。

释妙伦

释妙伦　偈颂八十五首

主人翁，辘辘转。

有手脚，无背面。

或向深山里敲冰钓鱼，或向闹市中炙火摇扇。

堪笑禅和子，长在蒲团上东讨西寻，

直是不得一回亲见。当此自恣，

将何证验。瑞岩今夜事不犹已，

未免擘破面门开个方便。秋风一阵晚来寒，

吹断白云三四片。

释妙伦

释妙伦　偈颂八十五首

萧萧黄叶埋荒径，霭霭浮云锁野堂。

一阵西风具埽尽，几根乔木倚科阳。

释妙伦

释妙伦　偈颂八十五首

转身动脚，开口露牙。

明明是我，的的非它。

衲僧不肯向省要处受用，甘自区区於道途之上。

真可惜，诚可嗟。

瑞岩老婆心切，未免为汝指个歇处，

便请急急囘首，早早归家。

释妙伦

释妙伦　偈颂八十五首

南泉卖身，只贪小利。

道吾舞笏，一味鬼戏。

百丈卷蓆，翻成钝置。

赵州吃茶，太煞客气。

老大隋更是没巴鼻，僧问佛法的的意，

却道山前麦熟也未。

释妙伦

释妙伦　偈颂八十五首

一夏已过了，生涯又复然。

眉毛横眼上，鼻孔搭唇边。

诸人若果疑情未决，但向冷地里摸索鼻孔看。







卷293

释妙伦

释妙伦　偈颂八十五首

雁山云，台峤月。

或卷或舒，或圆或缺。

两两三三，朝游暮往，

袈裟角，拄杖头，

挑底挑，裹底裹，

不妨自怡自悦。若到瑞岩定是打教棒折，

而今什么时节。

释妙伦

释妙伦　偈颂八十五首

老姑强作少年时，烂把宫嫱红粉施。

不管旁边人冷笑，满头犹更插花枝。

释妙伦

释妙伦　偈颂八十五首

腊月十三日，一岁已周毕。

野老竞相呼，把火门外立。

释妙伦

释妙伦　偈颂八十五首

禅不用参，道不用学。

放下更放下，安乐又安乐。

释妙伦

释妙伦　偈颂八十五首

自把碌砖空里掷，必端自打自家头。

酌然自痛自难说，自著摩挲归去休。

释妙伦

释妙伦　偈颂八十五首

饱叔眼下安眉，赵哥口边著耳。

蓦然狭路相逢，两个是甚面嘴。

释妙伦

释妙伦　偈颂八十五首

宽用工，急著限。

是也划，非也划。

顶{左宁右页}忽然突出眼，圈圈坘坘，

一似古殿里壁角落头破灯盏。者老和尚，

元无所向。一味麻皮头，

做出万般样。我也无端被伊葛藤一上，

惭愧椿子倒了也。衔怨衔恩，

含悲合笑，烧一炷香供养。

释妙伦

释妙伦　偈颂八十五首

庭前新吐一花红，袭袭馨香醉蜜蜂。

公子见来情兴动，倒吹玉笛弄春风。

释妙伦

释妙伦　偈颂八十五首

我有一机，觌面提持。

如击金石，如奏埙篪，

不是知音谁共知。

释妙伦

释妙伦　偈颂八十五首

小姑将彩对花缝，半是深青半是红。

被贼一时偷去了，浑家空自暗搥胸。

释妙伦

释妙伦　偈颂八十五首

雨{上雨下酸}寒食，日醖清明。

三三两两，呼唤踏青。

禅家流无处著幽情，倒卓乌藤倚石屏，

闲听岩前杜宇一声声。

释妙伦

释妙伦　偈颂八十五首

百花丛里跃鞭过，俊过风流有许多。

未第儒生偷眼觑，满怀无柰旧愁何。

释妙伦

释妙伦　偈颂八十五首

秋山色老，秋树叶零。

秋云影乱，秋水波澄。

伸手缩手，取之不得，

开眼合眼，视之无形。

五湖衲子，披披搭搭，

哆哆和和。那进而秤量，

者边匹瑞。瑞岩老汉却不敢与之较重较轻，

斤两分明。

释妙伦

释妙伦　偈颂八十五首

村翁因事扣巫师，祸福通肠直示伊。

获得黄金与富贵，几多空自起狐疑。

释妙伦

释妙伦　偈颂八十五首

学道参禅，别无方便。

闹中底静里明，静里底闹中荐。

坐断两头，打成一片。

喜欢竖瞋拳，烦恼呈笑面。

释妙伦

释妙伦　偈颂八十五首

阿呵呵，瑞岩与么道，

大似落汤螃蟹，七手八脚一时露现。

释妙伦

释妙伦　偈颂八十五首

心心，拙妇穿穴针。

智智，巫师骂土地。

道道，矮子肩栲栳。

佛佛，乌鸦啗腐骨。

释妙伦

释妙伦　偈颂八十五首

坐底立，立底坐。

我即你，你即我。

毕竟烧香礼拜认，几成话堕。

释妙伦

释妙伦　偈颂八十五首

宏施韬略，密展谋猷。

胸中浩气，远迈伊周，

玉炉香喷几千秋。

释妙伦

释妙伦　偈颂八十五首

我此一关，无背无向。

拟欲进前，纲在头上。

释妙伦

释妙伦　偈颂八十五首

紫箫声断月初斜，笑指蓬瀛是故家。

十二玉楼寻不见，手攀仙鹤步烟霞。

释妙伦

释妙伦　偈颂八十五首

始从鹿野苑，终至跋提河。

於是二中间，未尝说一字。

年年花卉竞芳时，东风一阵成狼藉。

释妙伦

释妙伦　偈颂八十五首

梨花李花白，杏花桃花。

的的正法藏，的的古佛心宗。

灵云老几曾梦见，道得底都是脱空。

尀耐螺江钓鱼船上翁，丝纶倒把揽春风。

释妙伦

释妙伦　偈颂八十五首

金佛不度炉，道士念苏{左口右卢}。

木佛不度火，嵩山打灶堕。

泥佛不度水，钟馗嚇小鬼。

真佛屋里坐，嗄，

赵州老汉败露了也。

释妙伦

释妙伦　偈颂八十五首

你是川僧，我是浙僧。

相逢相见，元似不曾。

因何今日成冤憎，不见道臭肉来蝇。

释妙伦

释妙伦　偈颂八十五首

红日升兮，慧目明而不晦。

白云吐兮，慈容露而不遮。

林木交加兮胸题卐字，峰峦重叠兮足蹑千花。

好个天然古释迦。若谓今朝始诞梵王家，

苦哉佛陀耶，苦哉佛陀耶。

释妙伦

释妙伦　偈颂八十五首

送春剩欲举金樽，客不开襟怎与论。

自饮一杯归去后，喜逢家乐闹黄昏。

释妙伦

释妙伦　偈颂八十五首

五峰影里，双涧声中。

有大宝藏，八面玲珑。

释妙伦

释妙伦　偈颂八十五首

德山低头，夹山点头。

俱胝竖起手指头，玄沙{上祝下土}破脚指头，

都来不出山僧拄杖头。一叶落，

天下秋。

释妙伦

释妙伦　偈颂八十五首

足不履地，头不顶天。

才识双涧，便见双泉。

问有今古，答无正偏。

苦也未晓，细嚼黄连。

释妙伦

释妙伦　偈颂八十五首

峰头异角灵毛，涧底锦鳞趙尾。

各各性命一条，都在山僧手里。

今日放开线路，也不妨自驰自骤，

自飞淘沙得金，凿石得玉。

张弓得鸟，掷钓得鱼。

释妙伦

释妙伦　偈颂八十五首

淘沙得金，凿石得玉。

张弓得鸟，掷钓得鱼。

释妙伦

释妙伦　偈颂八十五首

门外一犬吠，櫩前一鸟鸣。

天际半钩新月，移影上痚棂。

忆得雪山六载，冻不死，

饿不杀，夜半见明星。

释妙伦

释妙伦　偈颂八十五首

一从醉别画堂前，鬓乱钗横语笑颠。

最是恼人肠肚处，借婆裙子拜婆年。

释妙伦

释妙伦　偈颂八十五首

正朝握拂，埽荡窠窟。

左拣牛溲，右选马勃。

竖作一团，是甚臭鹘。

分付诸人，洗肠换骨。

释妙伦

释妙伦　偈颂八十五首

一竖一尾，一放一收。

仰山弄险，过似岩头。

赖是随风囘橹棹，几乎翻却钓鱼舟。

释妙伦

释妙伦　偈颂八十五首

窦八抽身已败趎，偷儿曲为巧遮藏。

一家著贼犹闲事，搅断平人几肚肠。

释妙伦

释妙伦　偈颂八十五首

明珠璨璨对人倾，是甚多年鱼眼睛。

抛撒满前收不上，粪箕埽箒乱纵横。

释妙伦

释妙伦　偈颂八十五首

烟横大野，雁篆长空。

玉露滴开八枝黄菊，金风剪下三片两片丹枫。

吾家生涯，虽然冷淡，

取之无禁，用之无穷。

释妙伦

释妙伦　偈颂八十五首

扫荡边尘未著劳，折弓戏把射青霄。

满攀自觉无多力，随手那知落一鵰。

释妙伦

释妙伦　偈颂八十五首

辊雪峰毬，打禾山鼓，

露柱灯笼齐作舞。引得老丰干，

倒跨南山虎。圣人作，

万物睹。

释妙伦

释妙伦　偈颂八十五首

将军令下闪旌旗，胡骑纷纷顿失威。

纵有突然骁骤者，不知身已陷重围。

释妙伦

释妙伦　偈颂二十二首

空兮空兮无背面，拈起豁然成两片。

搭向南屏山角头，千古万古少人见。

要见么，金乌飞上琉璃殿。

释妙伦

释妙伦　偈颂二十二首

一自休戈见太平，跨龙仙去彩霞轻。

感恩惟有西湖水，夜夜清波蘸月明。

释妙伦

释妙伦　偈颂二十二首

南山有众盈筹，总是佛祖冤雠。

一夏资粮尚少，岂容坐视无谋。

长安城里，芳草渡头。

赖有作者，为我希求，

要使个个饱饫而优游。忽然遇维摩居士东指西指，

又且如何对酬。一言才勘破，

笑倒老金牛。

释妙伦

释妙伦　偈颂二十二首

月临粉壁间尤白，烛入笼里花更红。

夜冷井边闻落叶，已惊秋色到梧桐。

释妙伦

释妙伦　偈颂二十二首

十五日前，结而不解。

十五日后，解而不结。

正当今日，结也休，

解也休。草鞋对颊耸八耳，

拄杖横身撑两头。五湖四海衲子为冤雠。

释妙伦

释妙伦　偈颂二十二首

庭前黄叶坠，岭上白云屯。

风味无多子，何人共我论。

释妙伦

释妙伦　偈颂二十二首

一遇中秋节，竞赏中秋月。

指底指，玩底玩，

说底说，到了何曾离圆缺。

惟爱老长沙，一踏踏倒小释迦。

光灿烂，绝周遮，

不知端的落谁家。

释妙伦

释妙伦　偈颂二十二首

西风一阵恶，北林平地摧。

晓猿夜鹤，惊怨空徘徊。

哀哉哀哉，戒光犹自照高台。

释妙伦

释妙伦　偈颂二十二首

渚流虹影，枢绕电光。

圣人出现，化洽殊方。

释妙伦

释妙伦　偈颂二十二首

日暖喷庭花，风轻摇岸柳。

双林入灭老臊胡，至今犹露摩胸手。

释妙伦

释妙伦　偈颂二十二首

千寻浪里出头，万仞崖前展手。

七百甲子老翁，刚然弄一场丑。

摘杨花，摘杨花，

翻身跳上树，惊散暮森鸦。

释妙伦

释妙伦　偈颂二十二首

玉缆纤纤布嫩芽，香苞杂杂依新叶。

化工底事把天机，剖腹倾心俱漏泄。

释妙伦

释妙伦　偈颂二十二首

白苹洲畔，红蓼岸头。

渔人得意，拨动孤舟。

飞起一行两塞雁，漾开七个八个鸥。

丝纶在手，随放随收，

时有金鳞上直钩。

释妙伦

释妙伦　偈颂二十二首

九月九，一句说。

有准绳，无柄欛。

惟有陶靖节知缝罅，悠然见南山，

笑傲东篱下。

释妙伦

释妙伦　偈颂二十二首

将不去，拈不来。

两个汉，一场獃。

至今平地上，狼藉覆苍苔。

释妙伦

释妙伦　偈颂二十二首

安眠露地牛，未脱黄金索。

常在雇盼中，牧童难捉摸。

释妙伦

释妙伦　偈颂二十二首

年年是好年，日日是好日。

南山今日好处又非常，石人起拜木人楫。

蛇生角，虎插翼。

释妙伦

释妙伦　偈颂二十二首

烟迷岸树，水没汀莎。

渡头拨动钓舟，野鸭翩然飞过。

释妙伦

释妙伦　偈颂二十二首

云收幽谷静，雨歇幽涧鸣。

风暖幽鸟语，日融幽草青。

二祖不知，截断一手臂。

归宗不会，拭坏双眼睛。

致使衲僧，个个半疑半信，

半醉半醒。争知道自来满口，

咀华而嚼英。

释妙伦

释妙伦　偈颂二十二首

九十日一夏，始终无缝罅。

拶到末梢头，有个好说话。

长扑梵志註九经，瞎眼波斯书八卦。

释妙伦

释妙伦　偈颂二十二首

雪山层层，雪润冷冷。

瞿昙过去久矣，今宵谁睹明星。

奇哉，低声，

恐成妄语诳众生。

释妙伦

释妙伦　偈颂二十二首

猫弄鼠，猿禁猴，

云门固是有杀活机谋。检点来。

依旧出不得者僧话头。

释妙伦

释妙伦　寄人

去年共绕润滨行，话尽山云海月情。

芳树幽禽尤记得，风前时作两三声。

释妙伦

释妙伦　精严昂老请赞

轩昂气宇，矍铄精神。

木鸡马铃薯成鸾凤，刍狗逼作麒麟，

世上知心能几人。

释妙伦

释妙伦　净惠教老请赞

霜茁其巅，云横其肩。

眼无一角，鼻少半边。

太湖水底走马，洞庭山上撑船。

天下衲僧名不得状不得，取不得舍不得，

一齐唤作教外别传。

释妙伦

释妙伦　懒散

一味放落魄，谁人柰得何。

忽然刀斫手，依旧著摩挲。

释妙伦

释妙伦　连云枢老请赞

密运玄枢，恢张要旨。

名邈得来，成甚面嘴。

叵是金毛狮子子，譫讹岂止三千里。

释妙伦

释妙伦　了翁

踏断草鞋，拗折拄杖。

彻底风流，匙挑不上。

拟问如何，擘面便掌。

释妙伦

释妙伦　灵照女赞

生不居家，长不出嫁。

一柄笊篱，天上天下。

虽然不直分文，只是无人著价。

释妙伦

释妙伦　六祖夜渡赞

树烟漠漠水沈沈，父子相抛用贼心。

授了衣盂连夜渡，钉椿摇橹到于今。

释妙伦

释妙伦　梦庵相士

烟霞影里苍苔面，山水光埋古柏身。

为报梦庵休诸梦，老僧不是梦中人。

释妙伦

释妙伦　牧溪

百草头边意已赊，鞭绳放下卧平沙。

觉来古岸东风急，横笛一声山日斜。

释妙伦

释妙伦　日本见上人请赞

一见便见，一得永得。

有影无形，易辩难识。

大唐不许藏踪，日本那容隐迹。

扶桑夜半日头红，不妨背手拈起一观，

泀定头斜面曲，鼻横眼直。

释妙伦

释妙伦　日本门上人请赞

须弥绕白日，碧落穿红霞。

唤作真则错，唤作相则差。

只此一门难摸索，赚他个失脚走天涯。

释妙伦

释妙伦　日本云上人请赞

山头云，天上月。

云月有殊，光影无别。

此是吾端的，不许见，

不许闻。大唐国有人，

必能辨，必能别。

不妨卷去挂向大溪头，教他几个横论竖论东说西说。

释妙伦

释妙伦　瑞岩众行者请赞

米里有虫，麦里有曲。

非是老卢，何曾觑见。

见不见，八角磨盘空里转。

释妙伦

释妙伦　若楫请赞

貌兮藓石，形兮云松。

口捷如哑，耳聪若聋。

布重纲无明山上，荡一楫恼海中。

吽，五日后也有个弄脱空，

水底放出泥大虫。

释妙伦

释妙伦　示舜上人

古镜未磨黑似漆，及乎磨后也模糊。

忽然打作百杂碎，笑倒当年舜老夫。

释妙伦

释妙伦　寿首座请赞

漆桶一枚，无大得大。

鼓合丛林，翻成口过。

有语不勘玄机，有棒不打铁磨。

南屏今日开眼放一个，咄咄咄。

释妙伦

释妙伦　颂古五首

狗走拌擞口，猴愁楼搜头。

瑞岩门外水，自古向西流。

释妙伦

释妙伦　颂古五首

赵老七斤衫，提来用恰好。

若更问如何，且去青州讨。

释妙伦

释妙伦　颂古五首

草舍柴门僻更幽，何期过客也经由。

蒿汤备礼不知愧，犹对傍人卖口头。

释妙伦

释妙伦　颂古五首

前头计较既不成，后而安排亦不是。

古时若有今时人，不落他家圈{左衤右贵}里。

释妙伦

释妙伦　颂古五首

树动风摇，尘生云起。

太上老君，何曾姓李。

释妙伦

释妙伦　维摩赞

倚胡床，执白拂。

三十三人，尽底籍没。

却将一默对文殊，兔子何曾离得窟。

释妙伦

释妙伦　无杂

平常用处黑漫漫，十二时中没两般。

大小赵州噇饭汉，斧头返被蛀虫鑽。

释妙伦

释妙伦　西岩

怪石嵌空溅碧流，从来无路与人游。

莫嫌立处孤危甚，要与东山作对头。

释妙伦

释妙伦　笑堂

冷地无端错喜欢，却将鸱吻对门安。

引它铁作面皮汉，千里闻风也破颜。

释妙伦

释妙伦　雪山梵老请赞

握三尺铁，震一声雷。

刚把密旨，翻作祸胎。

汉落西村李翁田地上，丛林又一番灾。

释妙伦

释妙伦　友方请赞

怒具慈悲，喜怀惨酷。

指方为圆，拗曲作直。

不特凿石栽花，兼要堆云种竹。

五五合成三十六，好彩是汝不学他，

学他和汝入地狱。

释妙伦

释妙伦　又泛水像赞

觉而动，照而寂。

云净月明，波停水碧。

圆通触处露全身，依旧脚跟浮逼逼。

释妙伦

释妙伦　与若虚新戒付衣

灵山密付，少室外亲传。

或长或短，或方或圆。

直下若能提得起，优昙一朵瑞只园。

释妙伦

释妙伦　月藏主请赞

头颅突兀，面孔鳞皴。

刚把一茎灯草，对人秤作半斤。

阿呵呵，从教道月明照见夜行人。

释妙伦

释妙伦　月窗

曲曲弯弯地，明明白白中。

当轩开阖处，一隔为谁通。

释妙伦

释妙伦　真如靖老请赞

夜叉心，菩萨面。

动则云翻大野鬼翻懼闻，静则练绕长溪人皆喜见。

有一道迷魂呪，三千里外学念者也灵验。

释妙伦

释妙伦　支提宏老请赞

搭一只手，挥三尺铁。

天下衲僧，望风胆裂。

岂料丰干院里撞著个匾头魔孽，尽把家私俱漏洩。

却向玉融侧童峰前，对人点胸，

背地吐舌。

释妙伦

释妙伦　埴知客请赞

寒岩其骨，槁木其形。

解语非舌，能言非声。

埏埴立於未立，气质成於未成。

自者般伎俩，也有人描模上丹青。

释妙伦

释妙伦　治平璧老请赞

似马无騬，似牛无角。

描摸出来，非常大错。

错错，万古一崖倚寥廓。

释妙总

释妙总　产难

不迟一步，不疾一刻。

明眼衲僧，如何会得。

娄骨碎身未足酬，一句了然超百亿。

释妙总

释妙总　杲禅师以岩头婆子话相问作偈以答

一叶扁舟泛渺茫，呈桡舞棹别宫商。

云山海月都抛却，赢得庄周蝶梦长。

释妙总

释妙总　狗子无佛性

铁壁银山，一箭穿过。

潦倒赵州，口能如祸。

释妙总

释妙总　偈

日日是好日，佛法世法尽周毕。

不须特地觅幽玄，只客钵孟两度湿。

释明辩

释明辩　达磨赞

升元阁前懡{左忄右罗}，洛阳峰畔乖张。

皮髓传成话霸，双履无处埋藏。

不是一番寒彻骨，争得梅花扑鼻香。

释明辩

释明辩　偈八首

猛虎口边拾得，毒蚮头上安排。

更不钉椿摇橹，回头别有生涯。

婆子被我勘破了，大悲院里有村斋。

释明辩

释明辩　偈八首

诤五眼，涌金春色晚。

得五力，吹落碧桃华。

唯证乃知难可测。

释明辩

释明辩　偈八首

十五日已前不得去，少林双履无藏处。

十五日已后不得住，桂子天香和雨露。

释明辩

释明辩　偈八首

黄龙头角从来异，不与今时岁月争。

复妙回途何处去，月明终夜照虚堂。

释明辩

释明辩　偈八首

我疑千年苍玉精，化为一片秋水骨。

海神欲护护不得，一旦鳌头忽擎出。

释明辩

释明辩　偈八首

吹尽风流大石调，唱出富贵黄钟宫。

舞腰催拍月当晓，更进蒲萄酒一钟。

释明辩

释明辩　偈八首

狗子佛性有，毗卢爱饮弥勒酒。

狗子佛性无，文殊醉倒普贤扶。

扶到家中全酩酊，胡言汉语骂妻孥。

释明辩

释明辩　偈八首

龙门和尚，阐提潦倒。

不信佛法，灭除禅道。

拶破毗卢向上关，猫儿洗面自道好。

释明辩

释明辩　送及禅人

马面夜叉才稽首，牛头狱卒便惊拳。

洞宾唱个陶甄理，脱壳乌龟飞上天。

释明辩

释明辩　送街坊

贞女不著娘家服，丈夫岂假分时财。

十杯五盏从何有，空奋双拳趁得来。

释明辩

释明辩　颂古三十二首

掀翻睦轴乾坤窄，拨转天轮宇宙宽。

须向强中呈好手，虚空打碎劫初看。

释明辩

释明辩　颂古三十二首

垂钩不似迷津客，张网诚非待兔人。

半夜乌鸡何处去，天明吞却玉麒麟。

释明辩

释明辩　颂古三十二首

古皇前化超群檄，无字印文明划划。

今时衲子若当阳，往往半千成五百。

释明辩

释明辩　颂古三十二首

猎涉荣枯未是奇，到头谁是出家儿。

故乡漠漠无消息，时有孤云岭外归。

释明辩

释明辩　颂古三十二首

天高云静月弯弯，雨过秋空眼界宽。

百亿文殊真妙体，分明只在一毫端。

释明辩

释明辩　颂古三十二首

鹙子已圆无漏种，换却身形总不知。

通途一贯非他物，午夜胡僧步雪归。

释明辩

释明辩　颂古三十二首

灵山会上旧家风，脱略从兹势莫穷。

金斗峰前重漏泄，莫将附子当天雄。

释明辩

释明辩　颂古三十二首

冤憎会苦，爱别离苦。

钝置瞿昙，一场莽卤。

释明辩

释明辩　颂古三十二首

当堂古路白云漫，碧眼黄头尚未谙。

无孔笛儿毡拍板，轻轻吹破御街寒。

释明辩

释明辩　颂古三十二首

马祖非心非佛，直下更无窠窟。

今年树上胡桃，胜似去年柑橘。

释明辩

释明辩　颂古三十二首

金刚南际老番王，反著襕衫入大唐。

牛首旃檀都卖了，唯垂鼻孔不囊藏。

释明辩

释明辩　颂古三十二首

盘走珠兮珠走盘，当机脱略好生观。

世人知贵不知价，信手拈来也不难。

释明辩

释明辩　颂古三十二首

萝蕁头禅聒噪人，霜刀累切了无痕。

自古不通人咬嚼，只容衲子鹘崙吞。

释明辩

释明辩　颂古三十二首

玉洞玄关道路长，蟠桃岂是等閒芳。

遮藏不许人间见，只恐春风漏泄香。

释明辩

释明辩　颂古三十二首

兜罗绵样硬赘头，河北风流老赵州。

咸处著盐淡添水，轩头一笑更无休。

释明辩

释明辩　颂古三十二首

左转右转，金刚宝剑。

全藏半藏，由基发箭。

红心心里中红心，惊得须弥头倒旋。

释明辩

释明辩　颂古三十二首

大寂宗风示后昆，金刚宝剑利当门。

瞎驴灭却正法眼，那个男儿解出群。

释明辩

释明辩　颂古三十二首

脱略情尘老睦州，虎头虎尾一时收。

芳草渡头韩干马，绿杨堤畔戴嵩牛。

释明辩

释明辩　颂古三十二首

体量非功不堕今，星移斗换岂同轮。

多年历日虽无用，犯著应须总灭门。

释明辩

释明辩　颂古三十二首

高高孤顶雪蒙蒙，劫外行藏路不通。

半夜岭梅消息转，不关春色暗香浓。

释明辩

释明辩　颂古三十二首

玉鞭才举乾坤静，皇道私无显至尊。

贵极銮辺才指斥，将军正令不容存。

释明辩

释明辩　颂古三十二首

转位投机觅更难，回途复妙岂相关。

新丰洞口翻波浪，一扫须教彻底乾。

释明辩

释明辩　颂古三十二首

打起黄莺儿，莫教枝上啼。

几回惊妾梦，不得到辽西。

释明辩

释明辩　颂古三十二首

六朝翻译传来妙，到头未悟当时窍。

须信枝头老凤凰，春来翻作黄莺叫。

释明辩

释明辩　颂古三十二首

万丈寒潭彻底清，霜天午夜欲生冰。

钓鱼要掷金麟饵，拨转芦蓬向月明。

释明辩

释明辩　颂古三十二首

养得男儿要赌钱，浑身无有寸丝缠。

是非窟里和身入，生灭门中满口宣。

释明辩

释明辩　颂古三十二首

高安滩头百杂碎，象骨峰前眼搭痴。

敢道鼓山无鼻孔，藂林千古笑嘻嘻。

释明辩

释明辩　颂古三十二首

微酸梅子始生仁，莺老花残迹已陈。

一夜南风移斗柄，明朝烟柳不关春。

释明辩

释明辩　颂古三十二首

老将高提白玉鞭，双驹一策去翩翩。

古今得失论量底，空看西山暮雨前。

释明辩

释明辩　颂古三十二首

曲蟺踏著两头{赘贝换手}，哑子得梦自家笑。

笑到天明说向谁，乌鸦解八麒麟叫。

释明辩

释明辩　颂古三十二首

试问人间有底忙，好将春事报春光。

直饶日日花前醉，一季都来九十场。

释明辩

释明辩　颂古三十二首

栗蓬吞得有何难，更教吐出又心酸。

吞吐得来休嚼碎，南辰光射北辰寒。

释明辩

释明辩　颂古十六首

黄金凿，白玉椎。

开开混沌窍，透出玄出机。

释明辩

释明辩　颂古十六首

社舞村歌笑杀人，骑牛挑鸭走成群。

三杯酒罢归家去，留得猪头碍塞人。

释明辩

释明辩　颂古十六首

要得他家活计强，竿头须解倒拈枪。

这边打鼓那边拍，引得瞿昙笑一场。

释明辩

释明辩　颂古十六首

张果老踏破葫芦，吕洞宾失却宝剑。

两个撒手相逢，囊箧更无一线。

何仙姑铁笛横吹，解道长江静如练。

释明辩

释明辩　颂古十六首

弓强难结鸳鸯纽，御道那栽栗棘蓬。

堪笑香严饶舌老，今年犹胜去年穷。

释明辩

释明辩　颂古十六首

不向东山久，蔷薇几度华。

白云他自散，明月落谁家。

释明辩

释明辩　颂古十六首

行主无人能赛，姐姐更是好手。

腾身百尺竿头，打个背翻筋斗。

释明辩

释明辩　颂古十六首

老鼠齩生铁，十分滋味别，

猫儿左右看，晏唾也不彻。

释明辩

释明辩　颂古十六首

百宝光攒无儿顶，是大神呪最灵奇。

揭谛波罗僧揭谛，石人半夜失乌鸡。

释明辩

释明辩　颂古十六首

画得真如活，华间试展开。

黄莺偷眼觑，不敢下枝来。

释明辩

释明辩　颂古十六首

我手何似佛手，黄龙鼻下无口。

当时所见颟顸，至今百拙千丑。

释明辩

释明辩　颂古十六首

我脚何似胪脚，文殊亲见无著。

好个玻璃盏子，不要当面讳却。

释明辩

释明辩　颂古十六首

人人有个生缘，从来罪大弥天。

不是牵犁拽把，便须鼎镬油煎。

释明辩

释明辩　颂古十六首

春水满幽涧，江风吹断云。

年年那时节，忆著别离人。

释明辩

释明辩　颂古十六首

住山身已老，世事任乖张。

年来无侍者，客到自烧香。

释明辩

释明辩　颂古十六首

两女合为一媳妇，古寺基前幢子竖。

彷佛上有陀罗尼，多少行人尽惊怖。

释明辩

释明辩　自赞三首

土豹长老，悟处敲譫。

滑头胜似莼菜，软顽何啻黐胶。

曾被三脚驴子，踏得鼻孔成四。

释明辩

释明辩　自赞三首

瞎老婆半夜吹火，张聋子日午闻歌。

画得这般毫相，出生入死降魔。

有时鼓起龙门浪，娑竭龙王不奈何。

释明辩

释明辩　自赞三首

潦倒住持，不言规矩。

聚三日僧，说无义语。

平生要讨便宜，落水也求乾处。

释某

释某　石{外辶内委女换聿}

路绕崖悬万仞头，檐泉带月几时休。

个中拨转通天窃，人自安间水自流。

释某

释某　问诠禅师

觌面难逢处，如何顾鉴咦。

乞师垂半偈，免使后人疑。

释南

释南　悟赵州狗子无佛性话偈

狗子无佛性，罗瞭星入命。

不是打杀人，被人打杀定。

释南雅

释南雅　偈二首

大机贵直截，大用贵顿发。

纵有啮镞机，一鎚须休杀。

释南雅

释南雅　偈二首

紫蕨伸拳笋破梢，杨花飞尽绿阴交。

分明西祖单传句，黄栗留噜燕语巢。

释南雅

释南雅　偈颂七首

葛陂化杖谁为力，陶壁飞梭事有因。

好是风云相际会，峥嵘头角自惊群。

释南雅

释南雅　偈颂七首

百岁光阴弹指顷，万缘休处是良谋。

文章盖世今何在，到了还归土一坵。

释南雅

释南雅　偈颂七首

生而无生，一片浮云点太清。

灭而无灭，万里寒空沈晓月。

个些儿，佛不知，

拟心栖处隔山迷。直饶不拟栖心处，

犹落吾家第二机。

释南雅

释南雅　偈颂七首

生是死之生，死是生之死。

两路坦然平，无彼亦无此。

释南雅

释南雅　偈颂七首

瞎驴灭却正法眼，临济宗风始大张。

的的单传至今日，绳绳不断愈光扬。

有价数，没商量。

释南雅

释南雅　偈颂七首

去年今月正今日，北高峰前，

冷泉亭畔。悬羊头，

卖狗肉，秤头斤两惜如玉。

几多高价来相酬，尽力相酬酬不足。

今年今日正今时，竹山顶上，

栖风亭边。饥即餐，

困即眠，石头为枕草为毡。

永日萧然无个事，白云深处不朝天。

释南雅

释南雅　偈颂七首

十方同聚会，个个学无为。

此是选佛场，心空及第归。

释南雅

释南雅　见见之时见非是见

见见之时非是见，见犹离见若为论。

钱塘江上中秋后，风急潮声万马奔。

释南雅

释南雅　真觉禅师

德山棒下桶底脱，又被岩头轰一喝。

县崖万丈放全身。松山撑破秋空月。

释南越

释南越　石佛寺

松竹行才尽，香城绝世尘。

倚岩开半殿，凿石见全身。

钟鼓中天晓，烟花上界春。

出门重稽首，愿值下生辰。

释朋

释朋　咏鱼篮观音

徒整春风两鬓垂，子规啼遍落花枝。

龙门上客家家是，锦鲤提来卖与谁。

释朋来

释朋来　清明游玉堂庄

几宿青山逐陆郎，清明时节好烟光。

归穿绿荇船头滑，醉踏残花屐齿香。

风急岭云飘迥野，雨馀田水落方塘。

不堪吟罢东回首，满耳蛙声正夕阳。

释普度

释普度　宝公赞

剪刀拂尺，高挂金锡。

卖狗悬羊，多虚少实。

掉发武帝赶达磨过江，五叶一花，

从此狼籍。稽首十二面观音，

正面有谁识得，{囗里加力}。

释普度

释普度　碑匠

点划纵横一脱新，之乎者也转精神。

只於黑白分明处，验尺寻行数墨人。

释普度

释普度　焙经

儿孙一代错商量，抖擞瞿昙烂肚肠。

三昧火熏三毒火，家私那许外人扬。

释普度

释普度　布袋赞

兜率内宫不肯住，杖挑布袋红尘去。

不知开口笑何人，待你下生人笑你。

阿呵呵，宽著肚皮等著他。

释普度

释普度　出山相赞

万乘尊荣都弃了，六年雪岭受饥寒。

明星一见便回首，到底依前被眼瞒。

释普度

释普度　辞世颂

八十二年，驾无底船。

踏翻归去，明月一天。

释普度

释普度　达磨赞二首

竺国太平思泛海，中华祸起向东来。

当时不遇梁天子，只好深深掘地埋。

释普度

释普度　达磨赞二首

梁皇法令岂徒劳，滞货私通价转高。

芦苇萧萧熊耳月，至今大地是波涛。

释普度

释普度　大疑

此心未决应须决，决了而今更问谁。

日用堂堂无向背，春山一任鹧鸪啼。

释普度

释普度　悼天童晦岩和尚

恩怨重重分未分，再来不见旧时人。

娟娟宿鹭亭前月，忍照西风吹白苹。

释普度

释普度　德山赞

担疏钞行脚，大负不平气。

失脚到龙潭，未惬平生意。

吹灭纸灯时，拶著娘生鼻。

便将一炬火，烧却闲故纸。

从兹愤愤觅冤仇，一条白棒掀天地。

释普度

释普度　佛光法师赞

荡荡慈风弥宇宙，滔滔辩泻四河清。

毗卢海印全身佩，香拥优昙满帝城。

释普度

释普度　付法衣与琼林侍者

杨岐担子无轻重，上得肩时便著行。

咬定牙关提正令，卷舒杀活任纵横。

释普度

释普度　观音赞

苦海横身一叶轻，黑风吹堕任纵横。

要令险处人回首，月在补陀天际生。

释普度

释普度　寒山赞

没伎俩，爱吟诗。

一句子，少人知。

寥寥静听松风吹。

释普度

释普度　和静照诗韵

汲来崖瀑煮新茶，紫玉瓯中现瑞霞。

到此豁然如梦觉，一天疏雨湿秋花。

释普度

释普度　和静照诗韵

磵边云泠裛苍苔，木杪金灯午夜开。

更问昙猷在何许，分明犹隔海门来。

释普度

释普度　偈颂一百二十三首

前不构店，后不迭村。

当阳坐断，上下平分。

更看直透云霄之顶，独步乾坤。

释普度

释普度　偈颂一百二十三首

司道染泥沙，佛祖生冤家。

新半山为甚烧香礼拜，明珠绝纇，

皓玉无瑕。

释普度

释普度　偈颂一百二十三首

有主有宾，无疏无亲。

直饶七佛到来。各与三十拄杖，

少喜多嗔。

释普度

释普度　偈颂一百二十三首

一佛出世，千佛赞扬。

十方坐断，独露真常。

山苍苍，云苍苍。

半开半合，隐显全彰。

释普度

释普度　偈颂一百二十三首

拄杖子，无向背。

东拄西掌，登山涉海。

汴璧骊珠，泥团土块，

一时粉碎。

释普度

释普度　偈颂一百二十三首

雨涤炎威，秋云自在。

一片两片拄杖头，或卷或舒林木外。

白璧明珠，泥团土块。

放去收来颗颗圆，填沟塞壑无人会。

阿呵呵，六只骰子满盆红，

有采无采，大家别赛。

释普度

释普度　偈颂一百二十三首

说禅说道，撒土撒沙，

半山终不也随邪。重阳定在九月九，

东篱何处无黄花。

释普度

释普度　偈颂一百二十三首

龙门万仞，到者还稀。

不犯清波，如何进步。

释普度

释普度　偈颂一百二十三首

前佛性命，后佛纪纲。

开口即丧，闭口即错。

瘥病不假驴驼药。

释普度

释普度　偈颂一百二十三首

毫末非轻，丘山非重。

按佛祖云头，穿衲僧鼻孔，

剖破方知无罅缝。

释普度

释普度　偈颂一百二十三首

破沙盆，没巴鼻，

尽大地人扶持不起。玉山路上，

荆棘参天。锺阜山前，

清风匝地。擘破宝公面皮，

德云无处回避。

释普度

释普度　偈颂一百二十三首

十五日已前，只许老胡知，

不许老胡会。十五日已后，

只许老胡会，不许老胡知。

正当十五日，会不会，

知不知。风细细，

日迟迟。不惜黄金为弹子，

牡丹花下打黄鹂。

释普度

释普度　偈颂一百二十三首

大海扬尘，高源出水。

狭路相逢，知心有几。

明明玉鉴光中，浩浩烟波万里。

鹡鷟擎头，金鳞摆尾。

江北江南绝望时，一声霹雳清飚起。

释普度

释普度　偈颂一百二十三首

推不去，挽不来。

南天台，北五台。

大地寥寥兮何者当情，春风浩浩兮雨打莓苔。

见成公案，不涉安排，

岂在见桃花而后眼开。

释普度

释普度　偈颂一百二十三首

云收海山横，月印江天晓。

扰扰红尘中，青春有多少。

铁壁银山一拶开，落花流水空徘徊。

释普度

释普度　偈颂一百二十三首

今朝五月五，诸方尽鸣鼓。

不说药病相治，便说书符呪士。

金山伎俩既无，未免别行一路。

日轮当午。

释普度

释普度　偈颂一百二十三首

一见便见，一得永得。

四边界至，故是分明。

一寸笔头，万钧之力。

三十年异苗翻茂，千万古口流伟勣。

释普度

释普度　偈颂一百二十三首

阿呵呵，知不知，

青毡元是吾家物，好看金牛作舞时。

释普度

释普度　偈颂一百二十三首

火云影裡一叶落，玉鉴光中便见秋。

一任秋来又秋去，大江依旧向东流。

无变易，有来由。

塞鸿何处，白鹭沧洲。

数声渔笛烟村晚，狼籍断霞闲钓舟。

释普度

释普度　偈颂一百二十三首

雨洗炎威，秋磨霄汉。

风传{左禾右罢}稏香，鼓腹寒岩畔。

位转功回木马嘶，劫外不须重借伴。

释普度

释普度　偈颂一百二十三首

布袋头开天地大，翠岩眉毛在不在。

一声鸿雁海门秋，行人已在青山外。

释普度

释普度　偈颂一百二十三首

千说万说，不如亲见。

有时怒涛衮底，有时水清见现。

风飕飕冷啾啾，虽然旧阁闲田地，

一度赢来方始休。

释普度

释普度　偈颂一百二十三首

月冷天高，风号怒涛。

提杀人剑，用活人刀。

云淡淡寒江雁影，山渺渺落日危巢。

见成题目，眨上眉毛。

万机顿罢归来，也是徒劳。

释普度

释普度　偈颂一百二十三首

群阴剥尽，一阳来复。

铁树花开，清香馥郁。

眼皮开未开，枝南复枝北。

凹凹凸凸破沙盆，何似镇州大萝卜。

释普度

释普度　偈颂一百二十三首

清明寒食节，韶光烂漫时。

野花迷古迳，回首暮云低。

纸飞处杜鹃啼，不是苦心人不知。

释普度

释普度　偈颂一百二十三首

说得一丈，不如行得一尺。

行得一尺，不如离却一寸。

山高分水深，青天分白日。

释普度

释普度　偈颂一百二十三首

玉鉴光中，波澄月现。

展屠龙手，提金刚剑。

栗棘金圈一拶开，从君细嚼浑仑咽。

有照有用，有舒有卷。

杨岐消息未全灰，优昙华笑春风面。

释普度

释普度　偈颂一百二十三首

年年是好年，日日是好日。

新年人看旧年人，旧年日有新年日。

潮生涨旧痕，潮落石头出。

万物有迁流，迁流无变易。

有变易，上上大吉。

释普度

释普度　偈颂一百二十三首

释迦老子弄精魂，死了依前似不曾。

一树落花春过后，无山无限碧层层。

释普度

释普度　偈颂一百二十三首

圆同太虚，无欠无余。

良由取舍，所以不如。

释普度

释普度　偈颂一百二十三首

一夜江风搅玉尘，孤峰不白转精神。

从空放下从空看，彻骨寒来有几人。

释普度

释普度　偈颂一百二十三首

南北东西几路头，来来同载一扁舟。

月明夜静沧浪里，一掣锦鳞随直钩。

释普度

释普度　偈颂一百二十三首

智不到处，不妨道著。

吸尽长江，冲开碧落。

的的金圈栗棘，一一天花乳酩。

杨岐消息俨然存，大用机前活卓卓。

山僧合掌有分，诸人如何啗啄。

玉鉴光中宇宙宽，双双放出辽天鹘。

释普度

释普度　偈颂一百二十三首

山之高，水之深，

非古亦非今。老胡打失一只履，

葱岭那边无处寻。

释普度

释普度　偈颂一百二十三首

风号寒，霜凛冽。

屋浪崩腾，飞银撒雪。

截流过者，未称全提。

作死马医，暖气相接。

倒腹倾肠一线通，月明不借芦花白。

释普度

释普度　偈颂一百二十三首

长长出不得，短短出不得。

四大海不宽，藉丝穷不窄。

非耳目之所到，非心意之所及。

自西自东，自南自北。

落霞与孤鹜刘飞，秋水共长天一色。

释普度

释普度　偈颂一百二十三首

烹佛炼祖，锻圣鎔凡。

杀活在手，宝剑光寒。

意在星兮不在盘。

释普度

释普度　偈颂一百二十三首

古镜无光，当台自照。

森罗绝影，觌面难逃。

行不言之令，坐致太平。

赞无为之化，六国晏清。

天高地厚，水绿山青。

山青青，水泠泠。

湘西古渡夕阳明，岳足当檐开画屏。

释普度

释普度　偈颂一百二十三首

李白桃红，桃红李白。

或雨或晴，或寒或热。

释普度

释普度　偈颂一百二十三首

白云高，滩水急。

不动脚头，全身直入。

释普度

释普度　偈颂一百二十三首

花簇簇，锦簇簇。

吟不足，咏不足。

的的无弦琴上曲。

释普度

释普度　偈颂一百二十三首

大机圆应，大智无方。

右左逢原，七穿八穴。

万叠云山一抹过，十八滩头声浩浩。

遇贵即贵，遇贱即贱。

法随法行，法幢随处建立。

要津把断，纵夺临时。

风细细，日迟迟。

四海浪平龙睡稳，九天云净鹤高飞。

释普度

释普度　偈颂一百二十三首

春风卷春雨，春树生春烟。

作家相见不谈禅。天寒烧榾柮，

云外煮清泉。更有一般风味在，

从来附子出西川。

释普度

释普度　偈颂一百二十三首

西风萧萧急未急，塞雁声声寒未寒。

欲对黄花问时节，有谁同倚玉栏干。

释普度

释普度　偈颂一百二十三首

阶前黄叶两三片，门外白云千万重。

寄语善财休斫额，德云不在妙高峰。

释普度

释普度　偈颂一百二十三首

麻三斤，乾屎橛。

不是五逆汉，此话凭谁说。

释普度

释普度　偈颂一百二十三首

开品即错，闭口即哑。

钉嘴铁舌，一时列下。

碧玉盘，无缝罅。

释普度

释普度　偈颂一百二十三首

笔头有眼主中主，号令无私公至公。

妙用当机全杀活，一新佛祖旧家风。

释普度

释普度　偈颂一百二十三首

来何迟，去何速，

十七日缘今已足。拄杖横担归去来，

一笑出门山水绿。

释普度

释普度　偈颂一百二十三首

楼阁门开，了无回互。

既是家里人，便请直入。

释普度

释普度　偈颂一百二十三首

面皮上刮得霜，枯骨里敲出髓。

转得身，吐得气。

不是不是。

释普度

释普度　偈颂一百二十三首

宝塔层层面面开，当机一拶语如雷。

信知恩大难酬处，一段风光遍九垓。

释普度

释普度　偈颂一百二十三首

天书颁自九重来，万壑烟云尽豁开。

竺土大仙灯灿烂，融融和气霭楼台。

释普度

释普度　偈颂一百二十三首

落叶辞柯满竹扉。道道，

何处寻。今即古，

古即今。曹溪波浪如相似，

无限平人被陆沈。

释普度

释普度　偈颂一百二十三首

长一线，一线长。

眼闻耳见，不用商量。

流水断桥梅破萼，枝南枝北一般春。

释普度

释普度　偈颂一百二十三首

妙德岩中宴坐时，释梵天王同赞喜。

地摇六振雨花飞，一声霹雳清飚起。

沧海头，青海尾。

杨岐毒，种灵苗，

殃害儿孙未已。

释普度

释普度　偈颂一百二十三首

手指天，脚踏地。

目顾四方，真少儿戏。

自言惟我独尊，天上人间诽诽。

释普度

释普度　偈颂一百二十三首

正法眼，破沙盆。

零敲碎打，不直分文。

一一银山铁壁，一一电掣雷奔。

释普度

释普度　偈颂一百二十三首

正觉山前，明星皎皎。

夜半打失鼻孔，将谓一了便了。

中竺看来，有些短处，

不说也好。开得眼来天大哓。

释普度

释普度　偈颂一百二十三首

当初已是错投胎，鬼面神头相赚来。

裂破虚空无罅缝，龟毛拂子舞三台。

释普度

释普度　偈颂一百二十三首

垂垂白发老成魔，异类中行罪过多。

业债既深偿未足，又托犁把出烟萝。

释普度

释普度　偈颂一百二十三首

德合乾坤御九天，祥光瑞气霭山川。

当机觌面全提处，一会灵山又俨然。

释普度

释普度　偈颂一百二十三首

心王不妄动，六国一时通。

罢拈三尺剑，休弄一张弓。

释普度

释普度　偈颂一百二十三首

虎岩岩下虎，咬人齿不露。

踞地坐眈眈，南北无行路。

翻身一掷更无踪，虚空拍掌须弥舞。

万象森罗，一时痛苦。

石人木人泪如雨。

释普度

释普度　偈颂一百二十三首

兔马有角，牛羊无角。

寸毫尺厘，天地寥廓。

潘阆倒骑驴，攧杀黄番趠。

释普度

释普度　偈颂一百二十三首

十五日已前，银山铁壁。

十五日已后，铁壁银山。

正当十五日，一尘不立天地宽，

那知更有上头关。

释普度

释普度　偈颂一百二十三首

祖师门下，讨甚巴鼻。

东行西行，无是不是。

忽然篱下菊花黄，此时决定是重阳。

释普度

释普度　偈颂一百二十三首

布袋头一结，百城消息绝。

蜡人冰不冰，万里一条铁。

珊瑚枝枝撑著月。

释普度

释普度　偈颂一百二十三首

一期九十日，铁壁复铁壁。

四方八面来，只是跳不出。

落霞与孤鹜齐飞，秋水共长天一色。

释普度

释普度　偈颂一百二十三首

短棹轻帆，风恬浪静。

溢目湖光镜样平，渔歌未起同谁听。

万壑千岩，高低普应。

狼藉断霞残照中，船头拨转都收尽。

麽朼提国，亲行此令。

释普度

释普度　偈颂一百二十三首

八月二十五，洞山离查渡。

咄哉老云门，多却末后句。

桃花浪暖禹门高，霹雳一声烧尾去。

释普度

释普度　偈颂一百二十三首

老瞿昙，眼孔小。

一星半星容不得，说迷说悟何时了。

衲僧分上那有许多般，雪晴海阔千峰晓。

释普度

释普度　偈颂一百二十三首

达磨西来，只个不识。

铁壁银山，挨拶不入。

因甚分皮分髓，飞来峰高冷泉碧。

释普度

释普度　偈颂一百二十三首

巍巍独坐大雄峰，万水千山列下风。

相见不说奇特事，一声猿叫翠微中。

释普度

释普度　偈颂一百二十三首

不钉桃符，不悬艾虎。

驾铁牛机，击涂毒鼓。

千妖百怪尽潜踪，灵鹫峰高日卓午。

释普度

释普度　偈颂一百二十三首

大机圆应，大用无方。

扑碎破沙盆，灭却正法眼。

要津把定，佛祖潜踪。

正案傍提，百发百中。

释普度

释普度　偈颂一百二十三首

八月九月，不寒不热。

盘山掷剑挥空，正是个般时节。

无古无今，无间无歇。

痴云卷尽雨声收，千里万里一条铁。

释普度

释普度　偈颂一百二十三首

露滴滴，风凄凄。

黄花香满路，何独在乐篱。

高低普应，步步相随。

释普度

释普度　偈颂一百二十三首

落叶飘飘，秋江清浅。

烈士相逢，干戈不殿。

言多去，道转远。

释普度

释普度　偈颂一百二十三首

普天寒色，大地为炉。

但见清风壁立，不知石烂松枯。

丹霞烧木佛，因甚院主堕眉须。

若无这些火种，讨甚碧眼老胡。

释普度

释普度　偈颂一百二十三首

海门一夜波涛恶，玉麟攧折黄金角。

鱼龙虾蟹尽潜踪，大悲千手难摸索。

木马悲嘶，石人泪落。

释普度

释普度　偈颂一百二十三首

拔地凌霄峰，嵯峨倚寥泬。

一夜天风忽吹折，木马悲嘶，

石人哽咽。晓来云散谷风清，

千古虚堂照明月。

释普度

释普度　偈颂一百二十三首

东湖辊底怒涛，青山参天荆棘。

两处铗路相逢，拶得渠侬上壁。

恩难酬，怨难酬，

热煮冷泉流水，浓点淡茶一瓯。

释普度

释普度　偈颂一百二十三首

有权有实，有照有用，

些些鬼眼睛，临机要活弄。

弄得活，没疏亲。

谁知席帽下，都是旧时人。

释普度

释普度　偈颂一百二十三首

声前一句，斗换星移。

石火莫及，电光罔追。

栗棘蓬当面掷，全刚剑信手挥。

少林消息断，花绽不萌枝。

释普度

释普度　偈颂一百二十三首

一即三，三即一，

达磨一曾离少室。父子虽亲妙不传，

一花五叶成狼藉。海风吹起怒涛寒，

截流过者脚不湿。道在中庸，

梅香岩石。破沙盆子响玲珑，

要在当人善抛掷。

释普度

释普度　偈颂一百二十三首

文殊虽令善财采药，佛病祖病，

未曾医著。灵隐病亦无，

药亦无，赵州东壁挂葫芦。

释普度

释普度　偈颂一百二十三首

二千年前，毗蓝园裹。

地动山摇，祸胎忽起。

云门瞎棒打不死，后代儿孙空切齿。

休切齿，杓柄短长，

浇泼在你。

释普度

释普度　偈颂一百二十三首

说禅说道易，成佛作祖难，

突出门前大案山。成佛作祖易，

说禅说道难，南海波斯念八还。

也不难，也不易，

衲僧敲处辽天鼻。

释普度

释普度　偈颂一百二十三首

昨夜毗岚撼山岳，七十二峰俱倒卓。

太湖万顷涓滴无，黄叶乱飘星斗落。

释普度

释普度　偈颂一百二十三首

开口不是禅，闭口不是道。

办是个轮槌，拈来用恰好，

一击天门开，万象俱靠倒。

狭路忽相逢，拍裳呵呵笑。

释普度

释普度　偈颂一百二十三首

入荒田，出荒田，

信手拈来颗颗圆。横三千，

竖三行。虽曰眼席底空花，

直是明白洞然。

释普度

释普度　偈颂一百二十三首

岩头雪峤与钦山，共辙同途岂等闲。

要识南台真白额，从来虎体一般斑。

释普度

释普度　偈颂一百二十三首

妙喜墨竹篦，有背还有触。

儿孙用得亲，通身是眼目。

正令全提转辘辘，花簇簇，

锦簇簇。直教佛祖亦头低，

宇宙空来更有谁。

释普度

释普度　偈颂一百二十三首

拘尸那城有生灭，我此世界生灭无。

桃红李白花时节，是处江山开画图。

释普度

释普度　偈颂一百二十三首

用鈯斧子，非重非轻。

拈起放下，肘后符灵。

释普度

释普度　偈颂一百二十三首

清明前，寒食后，

花雨漫天云满岫。谁家小犊力未完，

但知逐队随群走。阿呵呵，

索头只有翁翁手。当机一掣掣断时，

野犴便作师子吼。

释普度

释普度　偈颂一百二十三首

船来也到，陆来也到。

船来陆来，红日杲杲。

白云缺处烧痕青，春在少林元不老。

释普度

释普度　偈颂一百二十三首

结夏已十日，那事无消息。

云在岭头闲，水流何太急。

法法不隐藏，古今无朕迹。

释普度

释普度　偈颂一百二十三首

秧入土，麦上场。

丰年已兆，比屋盈仓。

饥来吃饭，热来乘凉。

东倒西擂，随缘遇方。

更无余事可商量，夜来却被子规啼断肠。

因甚如此，阎罗老子要饭钱。

释普度

释普度　偈颂一百二十三首

见身无实是佛见，了心如幻是佛子。

了得身心本性空，斯人与佛何殊别。

坐底坐，产底立。

触目遇缘，更非他物。

释普度

释普度　偈颂一百二十三首

一佛出世，祥光布地。

一念万年，寿山增翠。

晓来风起满庭香，吹绽蟠桃三五蕊。

释普度

释普度　偈颂一百二十三首

是法住法位，世间相常住。

昨日大风潮，吹折山前树。

云自向天飞，水流朝海去。

释普度

释普度　偈颂一百二十三首

用文武火，运恶钳锥。

死学者偷心，开人天眼目。

大用机前转辘辘，十分慈悲，

十分恶毒。六踞名蓝兮一笑来归，

青灯夜寒兮香风馥馥。

释普度

释普度　偈颂一百二十三首

山前一片闲田地，旷大劫来无界至。

今朝恢复又归来，坐断脚头并脚尾。

东也是，西也是，南北东西无不是。

释普度

释普度　偈颂一百二十三首

屋里有金，外头有秤。

盐鹹醋淡，斤两自定。

自然左右逢原，管取拍拍是令。

释普度

释普度　偈颂一百二十三首

八十翁翁辊绣球，谁知辊得意休休。

如今逗到凌霄上，云自高飞水自流。

释普度

释普度　偈颂一百二十三首

双双把手上高楼，唱拍相从各应酬。

歌鼓散时人尽醉，也无欢喜也无愁。

释普度

释普度　偈颂一百二十三首

今朝七月十五，衲僧拄杖起舞。

头顶西天，脚踏东土。

游历百城，不移寸步。

阿呵呵，白云绽处青山露。

释普度

释普度　偈颂一百二十三首

二大老，一人船行，

一人步到。狭路相逢，

掀眉一笑。

释普度

释普度　偈颂一百二十三首

天无四壁，大地为炉。

篱头吹觱栗，寒雁一声孤。

老胡若不渡江去，至今火种一星无。

释普度

释普度　偈颂一百二十三首

邬那青青处，山高云半垂。

面面栽荆棘，游人到者稀。

寥寥五十载，昨是今何非。

太湖三万六千顷，月在波心说向谁。

释普度

释普度　偈颂一百二十三首

震法雷，击法鼓。

玉角金鳞，兴云吐雾。

机前拶倒凌霄峰，大地撮来无寸土。

杀活全提，平欺佛祖。

释普度

释普度　偈颂一百二十三首

骄阳正酷火云飞，一雨滂沱彻四维。

{左禾右罢}稏吹香民已乐，山川草木亦光辉。

释普度

释普度　偈颂一百二十三首

铁网漫漫面面开，百城几度去还来。

二千年结知谁解，又著三文买草鞋。

释普度

释普度　偈颂一百二十三首

佛法无人说，虽慧不能了。

幸然平似镜，何用曲如钩。

释普度

释普度　偈颂一百二十三首

时临秋九，不寒不热。

瓦砾鸣秋蛩，茅檐挂残月。

各自著便宜，正是好时节。

释普度

释普度　偈颂一百二十三首

一日三，三日九。

只知暑往寒来，不觉躘踵老朽。

退一步，绝离微。

百花开尽后，黄菊在东篱。

释普度

释普度　偈颂一百二十三首

忆昔当年错访寻，被他用尽毒肝心。

赚来赚到凌霄顶，火冷云寒恨转深。

冤可解，不可结，

必竟如今甚时节。打拳何似吃拳时，

此理明明向谁说。旋汲龙渊万丈深，

烂煮茶翻白雪。

释普度

释普度　偈颂一百二十三首

径山一椀上元灯，不是攒花剪簇成。

等闲拈起当阳挂，烁破诸方鬼眼睛。

释普度

释普度　偈颂一百二十三首

踏断洛阳桥，直上妙峰顶。

拈得家传黑竹篦，搅动龙渊千尺井。

四五处雷动风行，八九十春花月影。

为人端的无情，独脱单提谁领。

竹篦虽折典刑存，闻见犹能发深省。

释普度

释普度　偈颂一百二十三首

声前一句，格外一机。

不堕古今，宁存凡圣。

妙高台上，玉鉴光中。

日日安居，时时禁足。

风恬浪静，海晏河清。

长期短期，平等受用。

阑干同倚不同倚，消得龙王多少风。

释普度

释普度　偈颂一百二十三首

学道先须有悟由，贼无种，

相鼓儱，还如曾斗快龙舟，

碧眼胡僧笑不休。虽然旧阁闲田地，

物见主，眼卓竖。

一度赢来方始休，绿扬影裹戴嵩牛。

如是禁足。知投身於火悉皆成火，

似鎔像为金莫不□□。

释普度

释普度　偈颂一百二十三首

今岁今宵尽，明年明日来。

寒随一夜去，春逐五更回。

释普度

释普度　金山修砖岸

长江万里涌金鳌，屹立中流气势豪。

直下放教根脚稳，任教八面起风涛。

释普度

释普度　净发

工夫用处没躥踦，心手相应合自知。

毫发尽时消息尽，不妨眼上又安眉。

释普度

释普度　觉城夏大师赞

隐峰有女弟，我亦有女弟。

虽然各自行，必竟同时至。

花开花落觉城东，儿孙代代长相继。

释普度

释普度　懒瓒赞

山窈窕，路羊肠。

紫泥下诏，御墨犹香。

报道我侬煨竽忙。

释普度

释普度　寮前老郎请赞

心直如弦，性急似箭。

翻手覆手，日面月面。

零敲碎打破沙盆，我见人见众生见寿者见。

释普度

释普度　临济赞

黄薜山头兀坐，开口咬著生铁。

高安滩上翻身，也似掉棒打月。

从兹便解，赤手白拈，

以楔出楔。别别，

无位真人乾屎橛。

释普度

释普度　马郎妇赞

神清风韵高，鬓绿云鬟小。

赚尽好郎官，法华都诵了。

到头姻娅不成双，金沙月影空相照。

释普度

释普度　墨梅

常忆西湖处士家，疏枝冷蕊自横斜。

精明一片当时事，只欠清香不欠华。

释普度

释普度　钱清接待

短策轻囊称野情，憧憧何事过钱清。

入门吃饭出门去，莫道沃洲山水青。

释普度

释普度　穹窿森长老请赞

渠侬面目，画则不似。

只因伎俩全无，重负杨岐担子。

棒喝机前，阿谁敢拟。

横抛掷破沙盆，通玄峰顶清风起。

释普度

释普度　日本琼林侍者请赞

百丑千拙，无法可说。

一个拳头，硬如生铁。

放开则日耀扶桑，捏聚则乾坤黯黑。

冤家莫兴恶相从，正法眼藏瞎驴灭。

释普度

释普度　拾得赞

生扫箒，用得亲。

休指注，枉辛勤。

本来田地绝纤尘。

释普度

释普度　示马路钤

参禅乃是丈夫事，良马从来不用鞭。

六窗尽启乾坤大，万里无云一片天。

释普度

释普度　示食三白通庵主

舌端异味已全抛。松竹烟云作淡交。

有口不吞三世佛，一天风月任萧骚。

释普度

释普度　送达州先上人

吾道从来没正偏，就中达者便为先。

花前一笑即回首，此去西川路八千。

释普度

释普度　送高邮友上人

死生事大方行脚，彻骨贫穷未到家。

一百十城回首处，大淮南畔有高沙。

释普度

释普度　送见上人归剑州

见处分明得处亲，直於剑刃上翻身。

连云栈阁重回首，已是昔人非昔人。

释普度

释普度　送鉴上人

鉴在机先已是迟，电光石火亦难追。

鹫峰点著便回去，终不重安眼上眉。

释普度

释普度　送净头道者

粪埽堆头拾得来，花前不觉笑颜开。

灵山写作送行句，留与丛林作祸胎。

释普度

释普度　送楷维那

辊底怒涛千丈雪，转空明月一天秋。

赠行莫道□□窖，历历君家拄杖头。

释普度

释普度　送森知客

清远溪边劄寨时，春风簇簇露枪旗。

谁知唤客吃茶处，万别千差一道归。

释普度

释普度　送僧

瘦坐清行合涧边，衲衣楚楚湿苍烟。

春光尽逐杖黎去，留得暮山啼断猿。

释普度

释普度　送僧归天台

龙门浪裹翻身出，凛凛风生气宇清。

归到石桥君自看，杖头犹带怒涛声。

释普度

释普度　送僧之雪峰

南山鳖鼻死多时，何苦崎岖要觅伊。

无底篮儿收拾得，不妨挑取杖头归。

释普度

释普度　送文上人游台荡

文彩全彰拄杖头，吴山楚水兴悠悠。

江声一夜催行色，踏断石桥方始休。

释普度

释普度　送小师淳真参雪窦

千丈岩垂云万叠，老龙高卧见还稀。

子今决志攀鳞角，莫顾岩前雪浪飞。

释普度

释普度　送小师淳志游方

参禅不是小因缘，立志当如铁石坚。

百城靠倒无依倚，回首归来吃痕拳。

释普度

释普度　送怡齐周居士兼简汤东涧

我羡怡齐去又来，涧边无一点尘埃。

高风凛凛照今古，有口不谈声似雷。

释普度

释普度　送云上人

楖{左木右栗}杖头悬日月，草鞋跟底带山川。

逢人问著吾家事，灵鹫峰前是冷泉。

释普度

释普度　颂古一首

双林树下手摩胸，说有谈无姿脱空。

若谓瞿昙曾入灭，错教啼鸟笑春风。

释普度

释普度　无倪居士

一切尘中坚密身，尘尘顿现本来人。

了知此外更无佛，野鸟山花别是春。

释普度

释普度　蚬子赞

不钓鲸鳌只捞蚬，得此滋味兴偏佳。

拈来塞断娘生口，一段几光属当家。

释普度

释普度　小师淳密请赞

头白眉须白，胸中无点墨。

说禅不入时样，一味点胸点肋。

密意分明生汝边，何待当来问弥勒。

释普度

释普度　小师淳元请赞

据坐胡床，风生万壑。

无说而说，无作而作。

声前的的有来源，必意不留元字脚。

释普度

释普度　小师淳缜请赞

工夫缜密，描画不及。

正令全提，佛也不识。

十分恶毒得人憎，付与破家五逆。

释普度

释普度　虚堂和尚赞

戏海狞龙，出山猛虎。

眼盖乾坤，气谷佛祖。

严法令则滴水冰生，提向上则超今越古。

九据名蓝，三奉诏旨。

无愧当年面壁人，只是口门多一齿。

释普度

释普度　药山赞

瓶内水，松下经。

有人来问，觌面相呈。

白云散尽秋天青。

释普度

释普度　益侍者请赞

面目可憎，胸中条直。

勿彼勿此，何损何益。

有将佛法当人情，一任破沙盆狼籍。

释普度

释普度　印藏经

分明印板脱将来，只为劳生眼未开。

破一微尘翻得出，大千沙界起云雷。

释普度

释普度　郁维那请赞

这汉酷毒，元无面目。

描画难成，下笔则触。

瞎衲僧正眼，灭老胡种族。

殃害丛林卒未休，一时付与清江郁。

释普度

释普度　赠医牙道人

先生得道医牙齿，痛令不痛消弹指。

饱饭吾今八十年，未尝咬著一粒米。

释普度

释普度　猪头和尚赞

金华圣者无人识，相逢便讨猪头吃。

回首还从旧路归，春风一阵香狼藉。

释普度

释普度　自赞

画得十分，且信一半。

脚尾脚头，浑无畔岸。

一点鬼眼睛，黑豆终难换。

徐换缓步五峰头，一轮明月凌霄汉。

释普济

释普济　柏岩

苗裔忽生崖石裂，不同松桧拂云长。

苍苍无一闲枝叶，子落丛林也有香。

释普济

释普济　宝陀三句

宝陀一路，来来去去。

撞著鳌头，风波无数。

释普济

释普济　宝陀三句

宝陀一玄，制臂揎拳。

打失鼻孔，苍天苍天。

释普济

释普济　宝陀三句

宝陀一妙，无人能到。

吃饭著衣，屙屎放尿。

释普济

释普济　布袋赞

南无阿逸多，忙忙走寰宇。

等个人未至，放下宽肠肚。

来也来也，泰岳何曾乏土。

释普济

释普济　布袋赞

九十七大人之相，百千亿微尘数身。

兜率长汀人不识，拌擞精神一欠伸。

释普济

释普济　出山相赞

龙章凤质出王宫，肘露衣穿下雪峰。

智原必空诸有界，不知诸有几时空。

释普济

释普济　达磨大师赞

的的西天末法僧，来分此土最初灯。

神光冷地一吹灭，葱岭忙忙只暗登。

释普济

释普济　达磨大师赞

五一竺国，东震旦土。

传佛心宗，无本可据。

无本据，一苇横趋，

大江东去。

释普济

释普济　达磨大师赞

万本松杉，山山栽遍。

颺下钁头，再呈旧面。

双峰峨峨翠插天，天下人见渠不见。

释普济

释普济　大死

上门上户拚穷命，不觉全身堕险崖。

尽十方空俱殒灭，玲珑八面露死骸。

释普济

释普济　刀镊

得心应手乖毫发，心手俱亡处处通。

摘一茎髭弹一镊，有相同有不相同。

释普济

释普济　髑髅人我担

一我一人装一担，不知出入向胞胎。

铁围山岳高如许，撞破髑髅归去来。

释普济

释普济　佛心禅师顶相

千圣头边殃过作，春风和气满丛林。

随其机上者上之，任其器下者下之。

一处不通，回天转地。

活天下死衲僧，死大地活衲子。

是谓父不传子不记之妙，如保福千圣头边殃过者鲜矣。

释普济

释普济　浮香阁

江城夜雨满楼台，池上残红拨不开。

慈氏家风都漏泄，善财南去未回来。

释普济

释普济　福州长溪乐山王居士遣儿惟惺投师藄发写师顶相请赞

闻名不如见面，见面不如闻名。

两重虚假，一对眼晴，

不近人情处，是句也划，

非句也划。一味拍盲时，

逼犬透墙，证龟成鳖。

如斯杜撰，岂堪人师。

谁知千里同风句，却有乐山居士知。

释普济

释普济　福州长溪乐山王居士遣儿惟惺投师藄发写师顶相请赞

瘦骨棱层一担夫，几年寥落在江湖。

面皮捩转无人识，有甚闲名上祖图。

释普济

释普济　复古日者

试问先生蕴底术，卦盘掇转呵呵笑。

毗婆尸佛早留心，直至如今不得妙。

释普济

释普济　干藏

恶语重重放出门，只图一个不知恩。

二千年事难遮覆，动便随人脚后跟。

释普济

释普济　观音大士赞

空如来藏，立大圆镜。

水落石出，月明云净，

瞻之仰之，群机普应。

释普济

释普济　寒衲

针锋不露重重补，线脚通时密参。

放下无针无劄处，冻云垂地一肩担。

释普济

释普济　寒山赞

采樵沿岭，提水傍溪归。

个般无山豁，七佛不曾师。

释普济

释普济　和静照诗韵

各逞神通现瑞茶，非云非雪亦非霞。

梦中说梦非见见，报道从来眼不花。

释普济

释普济　和静照诗韵

半千尊者眼如眉，一一从头为点开。

踏断石桥成两段，方知亲过一回来。

释普济

释普济　胡桃

枝头叶底不能藏，独脱无依未厮当。

一击浑身如粉碎，不堪收拾始馨香。

释普济

释普济　化炭

皮肤脱尽黑粼皴，犹有当时刀斧痕。

待入门来重点化，教伊随处衮烟尘。

释普济

释普济　偈颂六十五首

春山叠乱青，春水漾虚碧。

大解脱门开，把手拽不入。

释普济

释普济　偈颂六十五首

大包虚空，细入无间。

突出当阳，如何覆践。

释普济

释普济　偈颂六十五首

十日雨，今日晴。

一则多年公案，明明举似诸人。

若是覆盆之下，又争怪得老僧。

释普济

释普济　偈颂六十五首

翳尽还明极，家乡万八千。

悬崖重撒手，古剑髑髅前。

释普济

释普济　偈颂六十五首

禾山打鼓，雪峰辊毬，

妙胜不打个般车里油。一双穷相手，

两个死柴头。

释普济

释普济　偈颂六十五首

净法办身，驴腮马面。

本无出没，万化千变。

释普济

释普济　偈颂六十五首

眼耳鼻舌身意，八万四千法门，

昼夜放光放动。一翳在眼，

空花乱坠。

释普济

释普济　偈颂六十五首

知之一字，众祸之门。

杀人放火，活捉生擒。

不是今日枢要，亦非上古典刑。

与贼过梯了也，攻墙割壁何人。

释普济

释普济　偈颂六十五首

有句无句，如藤倚树，

截铁斩钉。水不借路，

树倒藤枯。西天胡子没髭须，

蹋杀杨歧三脚驴。

释普济

释普济　偈颂六十五首

趁晴盖了屋，乘时刈了禾。

输纳王租了，鼓腹唱讴歌。

释普济

释普济　偈颂六十五首

天晴日头出，雨落阶头湿。

宝陀岩上人，犹自不条直。

释普济

释普济　偈颂六十五首

大火已西流，千山爽气浮。

秋河鸣一雁，砧杵捣离愁。

释普济

释普济　偈颂六十五首

冬到丧后，沙飞石走。

佛祖潜踪，寸铁在手。

释普济

释普济　偈颂六十五首

圆通门户开，湛然应一切。

星罗云汉低，山岳起空翠。

风雨雪霜寒，人惊鸡犬吠。

正法明如来，依然在门外。

释普济

释普济　偈颂六十五首

一队衲僧来，一队衲僧去。

打破睦州关，大地无寸土。

释普济

释普济　偈颂六十五首

去日炎威重，归时秋半过。

林间坐盘石，不觉笑呵呵。

不笑仰山插锹叉手，不笑地藏博饭栽田。

二胜米料人人有，笑他饿死饭箩边。

释普济

释普济　偈颂六十五首

祖师不西来，少林有妙诀。

江南两浙，春寒秋势。

错！佛法遍天下，

谈玄口不开。这个是露柱，

那个是香台。错！

直饶荐得分明，未免将错就错。

释普济

释普济　偈颂六十五首

禁足护生脚跟下，乞命底纷纷纭纭。

克期取证平地上，埋没人千千万万。

释普济

释普济　偈颂六十五首

腊极严寒，冻破泥团。

不可默会，不可形言。

鸡上树，鸭下水，

明朝更献楚王看。

释普济

释普济　偈颂六十五首

鹫岭拈花，少林得髓。

病痛一般，脉息有异。

脉得著目前见鬼。脉不著死而不吊。

释普济

释普济　偈颂六十五首

栽田博饭，诡计百出。

插锹叉手，通身荆棘。

枷棒场中亲不亲，草窠交辊见当人。

谁是当人，放笋忘恩。

释普济

释普济　偈颂六十五首

击鼓升堂，不谈世法。

冬至月头，卖被买牛。

冬至月尾，卖牛买被。

释普济

释普济　偈颂六十五首

经行及坐卧，常在於其中。

要识其中事，长汀江水东。

释普济

释普济　偈颂六十五首

同条不同条，心眼自相照。

翻覆论岁寒，不觉拍手笑。

释普济

释普济　偈颂六十五首

绿树阴浓夏日长，楼台倒影入池塘。

水晶帘动微风起，满架蔷薇一院香。

释普济

释普济　偈颂六十五首

砉碎明月珠，始为家宝。

颺下鈯斧子，方是住山。

古策风高，天宽地阔。

别别，别峰妙转风雷舌。

释普济

释普济　偈颂六十五首

白鹤五通贤圣，瞥喜瞥嗔无定。

闻名不如见面，见面依然错认。

从来与渠水米无交，年年今日，

钵盂安柄。因甚如此，

鸡不吃谷，肫里有病。

释普济

释普济　偈颂六十五首

西来无意，遍天遍地。

玉兔东升，金乌西坠。

老鼠齩床头，猫儿正憨睡。

莫教动著渠，动著便祸事。

二祖动著招祸上身，天宁今日开眼失利。

释普济

释普济　偈颂六十五首

风不鸣条，雨不破块。

老胡忽西来，拨乱清平世。

释普济

释普济　偈颂六十五首

一天星斗大家看，独有渠侬见处偏。

打失眼晴拈得口，至今脚下墨漫漫。

释普济

释普济　偈颂六十五首

锦城歌管日纷纷，半入江风半入云。

此曲只应天上有，人间能是几回闻。

释普济

释普济　偈颂六十五首

{假去亻加王}玉已经三日火，探珠曾下九重渊。

毁珠擿玉无人识，十字街头颺碌砖。

释普济

释普济　偈颂六十五首

山家冬境致，何处不光辉。

大地冰棱合，漫天雨雪飞。

释普济

释普济　偈颂六十五首

霏霏梅雨洒危层，五月山房冷似冰。

莫谓乾坤乖大信，未明心地是炎蒸。

释普济

释普济　偈颂六十五首

一新一旧，嘉熙淳佑。

皇天大历，岁在辛丑。

释普济

释普济　偈颂六十五首

南北山朝对，东西有路分。

一步不相到，大地入无门。

释普济

释普济　偈颂六十五首

崇山峻岭，茂林修竹。

终日提纲，神号鬼哭。

释普济

释普济　偈颂六十五首

老黄龙颔下明珠，胜首座悬空扑碎。

黄檗山吐雾兴云，遍地走南山鳖鼻。

释普济

释普济　偈颂六十五首

为众持钵去，七佛旧仪式。

庵园塔庙间，处处遍敲击。

释普济

释普济　偈颂六十五首

旱地一声雷，青天撒白雨。

不是诺佛说底法，不是祖师传底心，

不是衲僧参底句。日月轮边气象高，

鱼龙穴下蟠根固。

释普济

释普济　偈颂六十五首

起灭不停，如珠走盘。

收视返听，坠在黑山。

释普济

释普济　偈颂六十五首

不参禅，不问道。

竖起铁脊梁，死蛇鑽出划。

不是禅，不是道。

云门千岁僧，越山鼐长老。

释普济

释普济　偈颂六十五首

悉达脚下，七花八裂。

韶阳棒头，有礼有乐。

释普济

释普济　偈颂六十五首

迦叶首传，龙潭只灭。

一灯一灯，灯灯不绝。

释普济

释普济　偈颂六十五首

南山虎齩大虫，鳖鼻蛇头生角。

大地六反震动，文殊普贤惊愕。

释普济

释普济　偈颂六十五首

雪压双林树，风号万籁寒。

瞿昙曾入灭，衲子眼难瞒。

释普济

释普济　偈颂六十五首

铁蒺藜椎，转弄转危。

丹霞烧木佛，院主落须眉。

南山炉添今日火，作者不同归。

释普济

释普济　偈颂六十五首

南山云，北山雨。

毗卢楼阁，豁开门户。

花簇簇，锦簇簇。

弥勒大士，倾肠倒腹。

百城风月，目前领话，

人畜草芥。一时知有不知有，

毗目个人执善财手。

释普济

释普济　偈颂六十五首

钟鼓声喧喧，鸟誉闹中庭。

圆通门不钥，眉毛落又生。

释普济

释普济　偈颂六十五首

冬不寒，腊后看。

无人知此意，令我忆南泉。

释普济

释普济　偈颂六十五首

明星一见悟无生，攧落阿鼻业火坑。

三百余番说不出，为他闲事长无明。

释普济

释普济　偈颂六十五首

壁观婆罗门，家业大天下。

传远枝派分，寸土不存也。

焚香作忌斋，普请礼三拜。

释普济

释普济　偈颂六十五首

古佛堂前，三头六臂。

祖师门下，道绝人荒。

衲僧者里，银山铁壁。

慧日峰顶，春风和气。

释普济

释普济　偈颂六十五首

验人眼，截流机。

德山临际，伏惟伏惟。

释普济

释普济　偈颂六十五首

前佛后佛，无生不灭。

紫磨金色身，衲僧眼中屑。

释普济

释普济　偈颂六十五首

堂中首座人在眼，汉语胡言大藏经。

七百衲僧吞佛祖，灵山乐得做闲人。

释普济

释普济　偈颂六十五首

觉皇垂迹左金轮，宝殿巍巍表至尊。

宸翰亲从天上降，烂然金碧耀乾坤。

释普济

释普济　偈颂六十五首

大道无门，十方有路。

无门不可不入，有路不可不到。

阿呵呵，参禅，

不说教。饱饭熟睡游谈，

三毒无明浩浩。北山免得按牛头吃草。

释普济

释普济　偈颂六十五首

三八念诵，劳动大众。

五月升堂，说短论长。

打鼓入室，逼狗透墙。

释普济

释普济　偈颂六十五首

东去西去，南来北来。

残羹馊饭，门外安排。

释普济

释普济　偈颂六十五首

深山穷谷，蛇虎纵横。

平田浅划，鸦鸣鹊噪。

释普济

释普济　偈颂六十五首

九十日春，多雨少晴。

苔痕上阶绿，草色入帘青。

释普济

释普济　偈颂六十五首

地水水风先佛记，冷灰堆里无舍利。

扫向长江白浪中，千古万古第一义。

释普济

释普济　偈颂六十五首

百尺竿头坐底人，虽然得入未为真。

百尺午头进一步，十方刹土现全身。

释普济

释普济　偈颂六十五首

鸣爆竹，送残年，

东村王老夜烧钱。南山短拙无施设，

借婆裙子拜婆年。

释普济

释普济　夹山见船子赞

毒手一桡难躲避，点头有见问津人。

烟波浩渺无穷恨，父子虽亲未是亲。

释普济

释普济　接待

目前来往竞纷纷，那个师僧有脑门。

坐热铁床吞热铁，石头南岳下儿孙

释普济

释普济　金刚经书大士像赞

大古应身三十二，一身三十二重非。

金刚正体是非外，鹊噪鸦鸣无了时。

释普济

释普济　进月轩

桂轮孤朗碧天宽，帘卷清光入座寒。

底事明明人不荐，

移花影上栏干。

释普济

释普济　觉如周居士圆相赞

一片虚凝绝谓情，眼横鼻直强图形。

不如不觉全声色，骂得毗耶老净名。

释普济

释普济　兰亭四威仪

卧，流觞九曲，

青源白家香熟。三杯席地幕天，

不辨东西南北。

释普济

释普济　兰亭四威仪

行，崇山峻岭，

失脚蹋翻古井。通身是口波澜，

何须三止四请。

释普济

释普济　兰亭四威仪

住，晋朝古寺，

无米无盐无醋。岁岁遍乞诸邻，

三百六十余度。

释普济

释普济　兰亭四威仪

坐，茂林修竹，

高节虚心满目。个个尽是和孙，

香严口哑舌秃。

释普济

释普济　懒瓒赞

垂颐寒涕满头霜，黄独煨来别有香。

三诏入云三不起，儿孙各自立封疆。

释普济

释普济　临终偈

记得黄梅与我时，忽然天气报君知。

逆行顺化无交涉，撒手毗卢顶上归。

释普济

释普济　六祖赞

应无所住，白日迷路。

失脚黄梅，道传千古。

不是风动非幡动。会也蚍蜉撼铁柱。

释普济

释普济　马郎妇赞

有原必从，无杀不现。

鬓乱钗横，金沙滩畔。

稽首皈依，漏卮难满。

释普济

释普济　马祖接石巩赞

三十年不少盐{上将下酉}，一镞群狐中的时。

大地山河诸草木，至今尽发箭锋机。

释普济

释普济　弥勒大士二月八生

契此老翁无记性，都忘生月与生辰。

春风桃李能多事，特地年年说向人。

释普济

释普济　鸟窠赞

道高德高名愈高，问佛法而吹布毛。

不是寻棠闲啐啄，飞出凤儿宽鹊巢。

释普济

释普济　诺讵罗尊者赞

石壁搀空起，银河一派悬。

贪观无断续，来去不知原。

释普济

释普济　起水陆堂

一沤大觉海中兴，十趣波涛不暂停。

返本还源空觉海，满堂风月雨初晴。

释普济

释普济　樵屋

鬻薪无价岭南归，尚有儿孙在翠微。

执树缚苑门户别，离离荆棘惹人衣。

释普济

释普济　山翁

重叠春风面，高低雪满头。

渠无生老相，孤峻罕人游。

释普济

释普济　善财赞

福城东{左阝右祭}错商量，误入烟萝白鸟乡。

水远山长无限意，到头难写此愁肠。

释普济

释普济　石佛清长老请赞

东山之源，东磵之渊。

截流之机，验人之眼。

扬清激浊，地覆天翻。

六代祖师，竖毛呵手。

三生大像，顿足擎拳。

彼又何须指南，吴越令行，

而后有传。

释普济

释普济　示觉悟侍者

起家难似破家难，荡尽田园出故关。

佛祖二千年冷债，不消咳嗽一进还。

释普济

释普济　示若临侍者

一思面门摘不断，放下重新买草鞋。

有路莫行无路入，照雇浑家落险崖。

释普济

释普济　示宜上人之雪窦

无常迅速入门款，撒手悬崖末后机。

一款一机处欺屈，溪边有个石乌龟。

释普济

释普济　示圆鉴沈净明

天宽地大一圆鉴，明暗色空四无限。

道人受用未生前，白云祖师顶门眼。

释普济

释普济　示资寿慧一监寺

二由一有一莫守，面首面南看北斗。

勘破末山不露顶，玄机无著高叉手。

释普济

释普济　水茶磨

机轮转处水潺潺，机若停时水自闲。

末上一遭知落处，十分春色满人间。

释普济

释普济　四睡赞

离了峨嵋别五台，倒骑白额下天台。

松间石上梦中梦，唤得闾丘太守回。

释普济

释普济　送广州泰长老

老卢曾见老黄梅，一首长廊落韵诗。

既是同坑无异土，家私莫与路人知。

释普济

释普济　送猫儿

大慈悲种小斑斑，软血功能也是闲。

首尾直兮眸子正，不知走却屋头山。

释普济

释普济　送清凉淮海和尚住万年

潮声忽转石头城，大舍峰高侧耳听。

五百个僧都不会，教他一一侍巾瓶。

释普济

释普济　送人游方

南有天台北五台，分明记取莫疑猜。

话头打失不知处，乞我三文买草鞋。

释普济

释普济　送日本国僧二首

壁观胡僧入大梁，单传必死活人方。

至今此术遍天下，航少梯山空自忙。

大舶浮空驾浪来，顶门有眼未曾开。

南山虎口翻身出，日本生成一祸胎。

释普济

释普济　送僧偈

云遮剑阁三千里，水隔瞿塘十二峰。

拌擞屎肠都说了，莫教错过瓮为钟。

释普济

释普济　送祖达侍者

呼唤不曾离左右，大都相见一番难。

攒眉切齿归来日，痛骂国师南北山。

释普济

释普济　颂古

茫茫梦里去游南，五十三参发指端。

大士臂长衫袖短，善财脚瘦草鞋宽。

释普济

释普济　颂古十一首

一片爷爷古化基，又逢寒食拜标时。

满前骨肉俱承荫，一个无聊乞养儿。

释普济

释普济　颂古十一首

肩担口叫，晓夜撑船。

道路各别，养家一般。

释普济

释普济　颂古十一首

青毡本是家中物，时复拈来抖擞看。

贵要傍人知下落，不知下落被人谩。

释普济

释普济　颂古十一首

风头策起罗生纲，更向无风暖处张。

两度劳心又劳力，更无鸾凤敢呈祥。

释普济

释普济　颂古十一首

睡浓天晓弗梳头，洗面无汤也即休。

大底还他肌骨好，不搽红粉也风流。

释普济

释普济　颂古十一首

示疾毗耶问讯疏，知音惟有老文殊。

问来答去胶投漆，一病翻成两病夫。

释普济

释普济　颂古十一首

腊月火烧山，胡僧入汉关。

一头卷螺发，两耳带金环。

释普济

释普济　颂古十一首

奴见婢殷勤，瞥喜瞥然嗔。

潇湘图上看，分外好精神。

释普济

释普济　颂古十一首

金鸭香消更漏长，沉沉玉殿紫苔生。

高空有月千门照，大道无人独自行。

释普济

释普济　颂古十一首

光境具忘与未忘，杀人利剑活钥。

太平时节浑无用，领先夜神光射斗旁。

释普济

释普济　颂古十一首

电电喧轰海岱昏，怒涛翻覆拍天门。

锦鳞不会乘流去，空向桃花浪里奔。

释普济

释普济　损窗

六处虚明不假修，七穿八穴有来由。

霜风霰雪纵横入，不是愁人也著愁。

释普济

释普济　维摩赞

指桃骂李，败种发机。

词穷理尽，一嘿横施。

大地山河背震吼，七佛之师懡{左忄右罗}归。

释普济

释普济　五祖送六祖渡江图赞

有传有受恩成怨，无受无传怨似恩。

船到岸头恩怨绝，遍天遍地一儿孙。

释普济

释普济　西隐

泥牛斗入海门关，直到如今万象闲。

百鸟不来春自老，柴门依旧向东山。

释普济

释普济　惜烟

炉无兽炭坐无毡，三个柴头只自然。

家愧莫教轻放出，定应炙地与熏天。

释普济

释普济　雪庭

一度寒来不可禁，森罗万象尽平沉。

个般门户谁能入，著脚分明三尺深。

释普济

释普济　演史

干戈场是太平基，休把英雄较是非。

试问长空风与月，周秦汉魏不曾知。

释普济

释普济　杨歧祖师赞

三脚驴子弄蹄行，金毛师子大哮吼。

五峰峭峻摩苍穹，千古万古杨家愧。

释普济

释普济　圆觉顽空觉讲主真赞二首

头鬅鬿，眼乖角。

得天台之奥旨，继永嘉之先觉。

执文字见，离文字缚。

说大义则四座风生，徵异解则百川潮落。

昭昭乎教苑之祥麟，昂昂乎鸡群野鹤。

虽正席四处不足畅其设施，然分座五山亦不负其所学。

是为广智九世之孙，啸岩一枝不致寥寞者矣。

释普济

释普济　圆觉顽空觉讲主真赞二首

眼里有筋，舌头无骨。

卓然特立，天台祖室。

写悬河辩而四方绝唱，离文字相而诸天雨花。

扣其关者纷纷纭纭而退席，得其旨者峥峥嵘嵘而莫及。

且不以慈悲宝帐破尘白拂而当家传，自有鸾胶续断弦。

释普济

释普济　悦堂穆知合写师顶相请赞

春水满四泽，夏云多奇峰。

秋月扬明辉，冬岭秀孤松。

难描邈，绝知音。

惊堂不是闲相识，赞不欣兮骂不嗔。

释普济

释普济　在庵

世间几见劫灰飞，老屋依前对落晖。

四大部洲都遍历，到头还向此中归。

释普济

释普济　造龛子

病病相寻早是迟，锁空龛子做多时。

北邙山下明朝约，火后谁收眼底眉。

释普济

释普济　针医

药知性亦病知源，谁管尸灵骨已寒。

痛下一针双眼活，耆婆应未得其传。

释普济

释普济　蜘蛛

一丝挂得虚空住，百忆丝头杀气生。

上下四维罗织了，一无漏纲话方行。

释普济

释普济　竹溪

漱石穿崖落落，随流截流自瞒。

穷到不知源处，风枝雨叶萧然。

释普济

释普济　自赞

出林虎方怒，横冈蟒正嗔。

世无途路客，终是不伤人。

释普宁

释普宁　布袋赞

杖头挑百亿乾坤，布袋贮三千世界。

闹市丛中等个人，不知谁是知音者。

释普宁

释普宁　出山相赞

入山出山，何异何别。

六年所成，一时漏泄。

那堪满口嚼冰雪。

释普宁

释普宁　樗寮字阿弥陀经书偈送最明寺殿

我有大经卷，量等三千界。

亲付最明殿，祝寿如沧海。

但愿得此经，当下明此心。

的知胡达磨，元不在少林。

释普宁

释普宁　渡江达磨赞

道个不识，自生荆棘。

悽悽渡江，忍羞面壁。

赖有神光与雪屈。

释普宁

释普宁　海月

金波涌出烂争盆，黑白亏盈湛不痕。

莫谓清波无透路，珊瑚枝上影团团。

释普宁

释普宁　寒山拾得赞

指东画西，眼笑眉垂。

心似秋月，发如乱丝。

吟句不成句，题诗不是诗。

丰干轻饶舌，败缺一时知。

善哉苦哉，敢称七佛之师。

释普宁

释普宁　宏海侍者请赞

这川{三个若}苴，全不仁者。

握起老拳，佛祖也怕。

释普宁

释普宁　画髑髅檐人我檐者求颂

自从尘劫至于今，执著无明人我心。

蓦忽眼睛俱突出，乾坤大地孰知音。

释普宁

释普宁　偈颂二十一首

檀那梦见大栋梁，高僧罗汉满云堂，

慷慨重新铺盖就，比之兜率更尤强。

衲子办道耐长久，成佛作祖法中王。

下等愚迷无正念，鎔铜灌口卧铁床。

释普宁

释普宁　偈颂二十一首

有处不是有，无处不是无。

有无不到处，馨香满道涂。

释普宁

释普宁　偈颂二十一首

出水示出水，心疑生暗鬼。

巩县造茶瓶，一只三个嘴。

释普宁

释普宁　偈颂二十一首

青州布衫重七斤，由来错认定盘星。

那知富士山孤峻，到顶须行三日程。

释普宁

释普宁　偈颂二十一首

东望大乘器，区区十万里。

因这一著错，累及人断臂。

彼错犹且可，此错无巴鼻。

彼错此错诉之谁，全拈铁笛逆风吹。

释普宁

释普宁　偈颂二十一首

夜夜明星现，时时两眼开。

如休腊月八，特地叹奇哉。

引得随邪逐恶者，至今一味狗来腮。

释普宁

释普宁　偈颂二十一首

无心游此国，有心复宋国。

有心无心中，通天路头活。

拄杖头边胱日月。

释普宁

释普宁　偈颂二十一首

衲僧门下，活路通天。

脚头脚底，能方能圆。

照顾踏破常住砖。

释普宁

释普宁　偈颂二十一首

如何是佛殿里底，无端开口便臭气。

掩鼻不及，只得五体投地。

释普宁

释普宁　偈颂二十一首

七佛引其胶，维摩接其后。

一盲引众盲，至今不唧{左口右留}。

释普宁

释普宁　偈颂二十一首

向上一路，千圣不传。

等闲踏著，不直半钱。

释普宁

释普宁　偈颂二十一首

拄杖头边，草鞋跟底。

随缘放旷，隐遁过时。

岂谓业债难逃，复落他家绻缋，

扶病拖泥带水。只得竖四横三，

乘时拽取取。正续山与云黄山斗额，

为复是神通游戏。为复是法尔如然。

不见道，浙东山，

浙西水，四海五湖皇化里。

释普宁

释普宁　偈颂二十一首

久向双林，可曾游历。

及乎到来，果是殊列。

山环水红，寺广人稀。

内空外空，无彼无此。

彷佛威音那圉，分明古佛家风。

不妨按下云头，钵囊暂且高挂。

坐则同坐，行则同行。

同苦同甘，同忧同乐。

必竟事作麽生，但看人情若好，

自然吃水也肥。

释普宁

释普宁　偈颂二十一首

破砂盆，漏灯盏。

死偷心，灭正眼。

近之则愈远，亲之则愈疏。

瞻之在前，忽然在后。

全明全暗，双放双收。

番复看来，当甚热大。

是则也是，只如进前叉手。

释普宁

释普宁　偈颂二十一首

一阳来复，暖囘幽谷。

云黄山上，喜气浮空。

绣水溪头，疏影含玉。

老胡不会转身句，无节目中生节目。

累及拄杖子，皮肤脱落尽，

通身乌律漆。

释普宁

释普宁　偈颂二十一首

云门一曲，调高千古。

子细推穷，从来无谱。

此曲只应天上有，大士得来无本据。

今日当阳分会，新年诸路化主。

在处富有知音，遇著知音举似。

举似则不无，且道是何曲调，

腊月二十五。

释普宁

释普宁　偈颂二十一首

有处不是有，无处不是无。

有无不到处，馨香满道途。

释普宁

释普宁　偈颂二十一首

这个老汉，软顽希罕。

煨而不熟，煮而不烂。

没兴遭他负累，被陷云黄苦难。

怨之不已，恨之不休，

且将这个雪冤雠。

释普宁

释普宁　偈颂二十一首

去年十月十七，被命来尸败席。

陈逋弊积如山，中外仓库亦立。

勉效佛在世时，持钵沿门求乞。

不惮涉险登危，波波为众竭力。

逗到四月十五，恰满六个月日。

诸方禁足安居，双林岂容禁足。

领众展转求贤，然后求已的实。

心空及第归来，和这自己抛掷。

更有一事告报，古圣言端语的。

宁可热铁缠身，不受信心人衣。

宁可鎔铅灌口，不受信心人食。

吃饭忽咬著砂，一生参学事毕。

若不量彼来处，水也难消一滴。

且譫在什麽处，直待当来问弥勒。

释普宁

释普宁　偈颂二十一首

诸方此日，安居禁足。

双林难说，禁足安居。

厨乏聚蝇之糁，廪无隔宿之储。

策杖遍叩檀度，免我一众饥虚。

休以蜡人为验，但愿处处逢渠。

早知今日事，悔不慎当初。

释普宁

释普宁　偈颂二十一首

往复落人绻缋间，那知同步不同行。

当初乍可无容质，别作心肠过一生。

释普宁

释普宁　偈颂四十一首

迷司两门，圣凡二路。

总与诸人开陃了也，普请一时证入。

释普宁

释普宁　偈颂四十一首

坐断手差，当阳烜赫。

任是须弥灯王，也须望空斫额。

释普宁

释普宁　偈颂四十一首

释迦不出世，四十九年说。

祖师不西来，少林有妙诀。

释普宁

释普宁　偈颂四十一首

披野干皮，作狮子吼。

指东为西，将无作有，

惊起法身藏北斗。

释普宁

释普宁　偈颂四十一首

荷叶团团团似镜，菱角尖尖尖似锥。

风吹柳絮毛扑走，雨打梨花蛱蝶飞。

释普宁

释普宁　偈颂四十一首

一夏九十日，不觉已过半。

管带牯牛儿，切忌随物转。

紧把鼻头索，莫放令宽缓。

如是十二时，时时无间断。

收得纯熟，斥之不去。

受人言语，不动不变。

觌面当机，当机觌面。

释普宁

释普宁　偈颂四十一首

目前无法，意在目前。

东西十万，南北八千。

达磨不来东土，二祖不往西天。

点检将来，只见一边。

释普宁

释普宁　偈颂四十一首

没弦琴，指趣深。

尖新曲调，须遇知音。

高山流水无穷意，落落断崖千万寻。

释普宁

释普宁　偈颂四十一首

寒食潮节，家家拜扫时。

木人空叹息，石女泪双垂。

惟有林下道人，绝学无为。

百不会，百不知。

拈起少林无孔笛，逆风吹了顺风吹。

释普宁

释普宁　偈颂四十一首

诸方安居结制，灵岩结制安居。

虽是一般规矩，於中大有差殊。

赵州东壁挂葫芦。

释普宁

释普宁　偈颂四十一首

拄杖子，无偏傥。

遍界不曾藏，通身无影像。

妖怪尽勦除，佛魔俱扫荡。

普天皇道无遮障。

释普宁

释普宁　偈颂四十一首

顽处非常放软顽，偏能陆地要撑船。

蓦然撑向龙门去，踪迹不知往那边。

几多望断空惆怅，亦复嗟叹泪潸然，

巡得鸾胶续断弦。

释普宁

释普宁　偈颂四十一首

我有一句子，不封亦不树。

不在舌头噗，亦非思忆处。

释普宁

释普宁　偈颂四十一首

拄杖子，化为龙。

怒气云攫雾，妙应难穷。

霈然洪霔，四海皆通。

五谷结实，万物归功。

鼓腹讴歌忘世事，太阳依旧海门东。

释普宁

释普宁　偈颂四十一首

直下犹通信班会，寻言转更赊。

若言佛与祖，特地隔天涯。

释普宁

释普宁　偈颂四十一首

拆东篱，补西壁。

从空架空，以楔出楔。

佗时耸壑昂霄，须信不劳余力。

释普宁

释普宁　偈颂四十一首

我此门风，孤危不立。

若是临济儿孙，便请单刀直入。

释普宁

释普宁　偈颂四十一首

出现在杨州，留锡於此地。

宝塔凌高空，声光动万里。

利物应群机，如月分众水。

我来爇瓣香，一瞻一顶礼。

从教人道自倒还自起。

释普宁

释普宁　偈颂四十一首

向上一路滑，壁立千仞险。

南禅不立阶级，直与当头坐断。

释普宁

释普宁　偈颂四十一首

折脚铛，破木杓。

无柄霸，难摸索。

横拈倒用，破二作三。

正按傍提，七穿八穴。

释普宁

释普宁　偈颂四十一首

心随万境转，转达处实能幽。

随流认得性，无喜亦无忧。

山僧官差不自由，只得随流入流。

释普宁

释普宁　偈颂四十一首

东涧水，清且泚。

源远流长，波腾鼎沸。

从这里入，不知其几。

是则是，只如图一禅师经过梁溪，

蓦将泗州大圣鼻孔一担，直得无处出气。

为复压良为贱，为复神通游戏。

君子可入。

释普宁

释普宁　偈颂四十一首

弟应兄呼，自扬家丑。

倒却刹竿，全机漏逗。

虽有西湖月如昼，何似南禅铁苕箒。

释普宁

释普宁　偈颂四十一首

金乌急，玉兔速成，

百岁光阴一瞬息。惟有拄杖子，

硬葛狚，黑粼皴，

勿变迁，无面目。

三月护生，九旬禁足。

酌然使得十二时，不被十二时催促。

任他门外红尘扰扰，来往憧憧，

肥马碌碌，瘦马碌碌。

蓦然翻变化为龙，为雨为霖俱莫测。

释普宁

释普宁　偈颂四十一首

梁渚溪边下直钩，波翻浪辊费牵抽。

六年用心腕头力，收卷丝纶凭性游。

不著此岸，不著彼岸，

不滞中流，歡乃一声天地秋。

释普宁

释普宁　偈颂四十一首

出得油缸入酱缸，通身是口若为谈。

老拳尚有些筋力，拚命来机为指南。

释普宁

释普宁　偈颂四十一首

右胁才生，便放拍盲。

指天指地，独步纵横。

云门要打杀，建长助掘坑。

恶种从教不复萌，虽然也是贼过后张弓。

释普宁

释普宁　偈颂四十一首

昨日晴，今日雨。

春夏交承，时节顺序。

一似林下衲僧，不越规矩。

三月安居，克期而取。

西天以蜡人冰，云峰以铁弹子。

建长亦有一条涤路，饥则餐，

渴则饮，闲则坐，

困而眠，以此为据。

诸人但任麽参，决不赚忤。

释普宁

释普宁　偈颂四十一首

解开布袋头，纵横得自由。

其住也无拘无束，其去也南州北州。

放牧沩山水牯牛，不风流处也风流。

释普宁

释普宁　偈颂四十一首

为国为民运此心，果符虔祷获丰荣。

时清道泰封疆阔，合国欢呼贺太平。

释普宁

释普宁　偈颂四十一首

一尘入正定，诸尘三昧起。

诸尘入正定，一尘三昧起。

三昧与正受，土块泥里洗。

咦，白日堂堂眼见鬼。

非不非，是不是。

甲子乙丑海中金，丙午丁未天河水。

释普宁

释普宁　偈颂四十一首

南山白额虫，撞倒太白峰。

直得西湖彻底枯竭，东海怒浪翻空。

安汉圭峰拊掌，天台尊者槌胸。

郎忙日本国里打鼓，大唐国里撞钟。

兄弟添十字，此意孰能穷。

释普宁

释普宁　偈颂四十一首

同饮龙渊，同依师席。

切瑳琢磨，相滋相益。

分袂东西，各提祖令。

越漠来投，心胆倾尽。

执别恰恰一击，千里俯垂辉映。

举众再奉慈光，无异拨云见日。

若是向上向下，总将靠之一壁。

忆得凌霄蛊毒之家，水也不曾沾他一滴。

阿呵呵，会也麽。

青山不锁长飞势，沧海合知来处高。

释普宁

释普宁　偈颂四十一首

吾本来兹土，传法救迷情。

一花五五叶，结果自然成。

释普宁

释普宁　偈颂四十一首

人从天台来，却得西川信。

报道万年松，生在石桥顶。

释普宁

释普宁　偈颂四十一首

近得远来口传信，报道年来颇安静。

唯有太白瑞岩翁，撞破虚空有杂碎。

惊起西川大蓬山上石女泪双垂，引得扶桑巨福山中木人空叹息。

同饮龙渊无义水，手足义重如胶漆。

断弦安得鸾胶续。

释普宁

释普宁　偈颂四十一首

圆同太虚，无欠无余。

良由取舍，所以不如。

释普宁

释普宁　偈颂四十一首

冬至寒食一百五，中有一转平实语。

缺齿老胡举不全，赚他立需人莽卤。

猫儿偏解捉老鼠。

释普宁

释普宁　偈颂四十一首

腊月八夜眼见鬼，便开大口说道理。

若向衲僧门下过，烂槌一顿无疑矣。

释普宁

释普宁　偈颂四十一首

梦中演说六波罗，觉时同别苦问他。

今日最明重演说，更无一字有譫讹。

释普宁

释普宁　偈颂四十一首

每年三月十八，忆著痛恨入骨。

巨福山上望凌霄，万重山海烟波阔。

谩爇一炷兜罗木，唵，

喷喷{左口右发}{左口右发}。

释普宁

释普宁　亮知客

主中宾句验来端，四海禅流总被瞒。

铁磨机轮难经拟，逢人即出舌翻澜。

释普宁

释普宁　灵照女赞

拈将破笊篱，风前卖与谁。

搀行夺市处，非独老爷知。

释普宁

释普宁　南洲

赡部那边沙际间，斗然魔子恣纵横。

周金刚带不平气，勘破却从潭上行。

释普宁

释普宁　普化赞

踢倒饭床，特地乘张。

指空话空，撤颠撤狂。

木槌拈来挽人眼，赢得恶声满大唐。

释普宁

释普宁　铁壁

刚然隔断太虚空，缝罅浑无拶不通。

顽钝碓夫觑不破，倩人书处转乖宗。

释普宁

释普宁　铁牛

骨格纯刚蹄角全，轩然鼻孔自辽天。

不贪陕府栏边草，肯遍耕翻祖父田。

释普宁

释普宁　无锡刘相幹佑笃信佛法常来参请自和雪窦罂粟颂来呈老僧即次韵酬之

一实包含万点春，收来粒料是家珍。

些儿圆转谁能委，唯一身分百亿身。

释普宁

释普宁　无准和尚顶相赞

文武火煨杀人，千衲子恨难伸。

五处主法，双径两新。

内庭敷演，赐号超伦。

自创正续梵苑，延纳云水高宾。

将谓多少奇特，依前满面埃尘。

释普宁

释普宁　小师景用请赞

要赞而无德可赞，要骂而无过可骂。

赞与骂不及处，大地而小能载。

释普宁

释普宁　写华严经求颂

破一微尘出引经，因该果海果该因。

无端却被管城子，名句文俱错指陈。

释普宁

释普宁　行道持数珠观音赞

从闻思修，入三摩地。

八万行门，一十九类。

寻声救苦越尘沙，一串数珠数不已。

释普宁

释普宁　雪窦前堂音座寮有炼指行人求颂

未彻根源肯便休，炼磨三种愈精修。

发辉自己光明藏，抹过俱胝一指头。

释普宁

释普宁　义简禅人画圆相请赞

圆同太虚，无欠无余。

良由取舍，所以不如。

凭麽说话，早是起模画样了。

殊不知才拟任麽，便不任麽。

更问如何若何，笑倒嵩破灶堕。

释普宁

释普宁　鱼妇观音赞

提起活鱭鱭，马郎亦被惑。

度生虽愿重，那知成败缺。

释普宁

释普宁　栽松道者

栽培得地，节操苍然。

死而复活，身后身前。

楖栗横肩阿剌剌，再来不直半分钱。

释普宁

释普宁　正传寺住持安东岩请赞

生缘於西蜀，非独游日本。

十方国土中，当头俱坐断。

释普宁

释普宁　正因法孙命工绘吾幻质炷礼请赞

个样面嘴，陈谁敢拟。

威凛凛生，气愤愤地。

临济德山，望风敬畏。

{外囗内力}，和苏噜之。

释普宁

释普宁　竹溪

空服高心耐岁寒，滔滔声价没遮拦。

自从南北分枝派，搅动江西十八滩。

释普宁

释普宁　最明梦一善知识教训坚固参禅醒后亲绘供养越两年值老僧到先来参礼

千煅万炼工夫熟，感得梦见善知识。

力劝加工用行修，果获契悟心满足。

自彰丑恶自涂糊，佛祖仰望俱失色。

老僧更与添一重，急急如律令勑。

释普宁

释普宁　最明寺殿契司说付法偈

我无佛法一字说，子亦无心无所得。

无说无得无心中，释迦亲见燃灯佛。

释普宁

释普宁　最明寺殿悟道后赠之助道颂五首

老僧初到与三拳，埋恨胸中结此冤。

痛恨忽消开正眼，方知吾不妄宣传。

释普宁

释普宁　最明寺殿悟道后赠之助道颂五首

悟了还同未悟时，著衣吃饭顺时宜。

起居动静曾无别，始信拈花第二机。

释普宁

释普宁　最明寺殿悟道后赠之助道颂五首

二十一年曾苦辛，寻经讨论枉精神。

惊然摸著娘生鼻，翻笑胡僧弄吻唇。

释普宁

释普宁　最明寺殿悟道后赠之助道颂五首

治国治民俱外事，存心存念自工夫。

心思路绝略观看，佛也无兮法也无。

释普宁

释普宁　最明寺殿悟道后赠之助道颂五首

壬戍十月十六朝，虚空拳踢不相饶。

等闲打破疑团后，大地黄金也合消。

释普宁

释普宁　最明寺殿真像赞

掌持国土，天下安堵。

信向佛法，运心坚固。

德重丘山，名播寰宇。

清白传家，望隆今古。

参透吾宗，眼眉卓竖。

末后一机，超佛越祖。

汝辜负吾，吾辜负汝。

释普洽

释普洽　和葛天民南翔寺韵

折鹤南翔何日返，香云不运春风转。

屋为鳞次枕江安，江作蛇行到门远。

的的明灯金殿寒，沈沈複道长廊晚。

老翁矍铄皎须眉，爱客将迎笑盈面。

自言天临拓基来，食指数知犹共饭。

断碑壁下试摩挲，龟趺剥落生苔藓。

茫茫往事比寒潮，苍烟落日愁难遣。

遣中何处惬深深，玉甽新池开别院。

二齐已去老堪殂，故壘空来巢旧燕。

吾宗有弟知此怀，炊黍功名岂去愿。

便呼阿买写新诗，研池涩拥清冰片。

释普融

释普融　偈

二女合为一媳妇，机轮截断鸡回互。

从来往返绝踪由，行人莫问老时路。

释普绍

释普绍　偈

灵云悟桃花，玄沙傍不肯。

多少痴禅和，担雪去填井。

今春花又开，此意谁能领？

端的少人知，花落春风静。

释普闻

释普闻　法意句格送求僧行者

山林夜雨厌孤寂，春风几番沙草碧。

衣孟无计若为得，负春空随腰间石。

释普闻

释普闻　郊意境格二首

水阔天长雁影孤，眠沙鸥鹭倚黄荐。

半收小雨西风冷，藜杖相半入画书。

释普闻

释普闻　郊意境格二首

十里沙堤水满湖，着霜牙冷未全枯。

晓来细雨藏鸥鹭，何处人间有画图。

释普信

释普信　偈

残雪既消尽，春风日渐多。

若将时节会，佛法又如何。

释普信

释普信　颂古九首

据坐凝眸语未形，一槌直下意何明。

倒行此令如相委，无限清风动地生。

释普信

释普信　颂古九首

当时卞璧亲持献，未遇徒然更再三。

折苇渡江江上水，滔滔今古色如蓝。

释普信

释普信　颂古九首

相争但见风旛动，不肯回头识动心。

从此老卢露消息，松风江月尽知音。

释普信

释普信　颂古九首

寥寥风月卧烟霞，百鸟从兹不献花。

人义尽从贫处断，世情偏向有钱家。

释普信

释普信　颂古九首

道得无言杈下死，霍山猛跳入怀中。

三千里外虚相赚，更有何人透此宗。

释普信

释普信　颂古九首

当时苦口曾不道，悟来灵骨方寻讨。

练江寒月两萧萧，浮云散尽天如扫。

释普信

释普信　颂古九首

收来辊去事方圆，独许渔郎上钩船。

明月芦花同一色，落霞孤鹜共遥天。

释普信

释普信　颂古九首

大用纵横掣电机，烁迦罗眼尚胶黐。

迷途梦里争唇吻，却忆随他去一回。

释普信

释普信　颂古九首

渔翁潇洒任东西，芦管横吹韵不齐。

夜静月明鱼不食，扁舟卧入武陵溪。

释普岩

释普岩　百丈大师赞

亲见马簸箕，面目甚奇怪。

鼻痛野鸭飞，漆桶好不快。

只见祥麟一角尖，定知罪犯弥天大。

释普岩

释普岩　布袋和尚赞

山月未出，海云忽飘。

瞑目而坐，归路迢迢。

布袋里头无长物，许谁胡蝶梦溪桥。

释普岩

释普岩　乘禅者归蜀

出剑门兮入剑门，眼空寰宇一闲身。

杖挑一滴江南水，散作西川劫外春。

释普岩

释普岩　达磨大师赞

苇航身险，风争水寒。

九年面壁，用尽心肝，

大唐人不识只履过西天，

单传指直指待驴年。

释普岩

释普岩　大藏主号镜中

孤光不随有地间，碧落冲开万象寒。

扑破果然亡朕迹，从教在地黑漫漫。

释普岩

释普岩　大义渡

孩儿不见弃浑身，可惜婆婆眼不亲。

白浪洪波无了日，于今愁杀渡头人。

释普岩

释普岩　观音大士赞

草木丘陵，风雷云气。

具足妙相尊，证入三摩地。

万象森罗从鼎沸。

释普岩

释普岩　济颠书记赞

毁不得，赞不得，

天台出得个般僧，一似青天轰霹雳。

走京城，无处觅。

业识忙忙，风流则剧。

末后筋斗背翻，煅出水连天碧。

稽首济颠，不识不识。

狭路相逢捻鼻头，也是普州人送人送贼。

释普岩

释普岩　偈颂二十五首

豁开户牖，直出直入。

点鱼上竹竿，俊鹘趁不及。

释普岩

释普岩　偈颂二十五首

出现杨州，坐断寿丘。

脚跟不点地，赢得一身愁，

不是冤家不聚头。

释普岩

释普岩　偈颂二十五首

日面月面，霹雳闪电。

直下来也，急著眼看。

释普岩

释普岩　偈颂二十五首

马头回，牛头没。

一字入以门，九牛曳不出。

释普岩

释普岩　偈颂二十五首

个样皮毛，千化万变。

黄梅鹫头，谩自流传。

后代儿孙，可贵可贱。

释普岩

释普岩　偈颂二十五首

坐而不住，住而不坐。

滴水生冰，因风吹火。

释普岩

释普岩　偈颂二十五首

此香堪笑又堪悲，刚把愁肠说向谁。

冶父山前曾落节，午钧之重一毫釐。

释普岩

释普岩　偈颂二十五首

离四句，绝百非。

清寥寥，白滴滴。

直秀万重关，不住青霄外。

千手大悲提不起，烁迦罗眼莫能窥。

释普岩

释普岩　偈颂二十五首

风云合匝，龙虎交驰。

一进一退，各适其宜。

丛林烜赫，慧命流辉。

寿丘面皮厚多少，惟许通方作者知。

释普岩

释普岩　偈颂二十五首

入院数日来，人事闹烘烘。

两脚走如烟，眼不见鼻孔。

释普岩

释普岩　偈颂二十五首

归来出去，迦叶贫，

阿难富。出去归来，

南天台，北五台。

目前包里，满面尘埃。

禹力不到处，河声流向西。

释普岩

释普岩　偈颂二十五首

近之不逊，远这则怨。

无义无情，可贵可贱。

一年一度雪深冤。毕交无人是的传。

释普岩

释普岩　偈颂二十五首

故人方外来，相见便相悉。

倒指三十年，道义同一日。

铁壁银山，十分狼藉。

直得同声庆，同气相求，

西河师子在汾州。

释普岩

释普岩　偈颂二十五首

毒攻毒，楔出楔。

老曹山，不识别。

那里是者僧吃酒处。

释普岩

释普岩　偈颂二十五首

令不虚行，箭不虚发。

傥或踌躇，二九十八。

释普岩

释普岩　偈颂二十五首

洞门无钥，剑阁崔嵬。

风露高寒，且非人世。

是则是，天上人间知几几。

者僧一问不将来，黄蘖通身是泥水。

释普岩

释普岩　偈颂二十五首

一阳生也，树头惊起双双鱼，

石上迸出长长笋。即日伏惟两序，

高人现前清众。履兹长至，

倍膺戬谷。喝一喝，

俗气未除。

释普岩

释普岩　偈颂二十五首

季春斩暄，鸟啼花笑。

恒沙数见闻觉知，悉毕了了。

释普岩

释普岩　偈颂二十五首

一叶落，天下秋。

一尘起，大地收。

临济掌黄蘖，南泉唤赵州。

开口不在舌头上，夜涛催发海南舟。

释普岩

释普岩　偈颂二十五首

显慈鼻粗，诺庵法兄。

机如电掣，辩似河倾。

无心相撞著，分外得人憎。

彼此不堪为种草，先师之道转竛竮。

释普岩

释普岩　偈颂二十五首

断杨歧正脉，坏临济纲宗。

赤土涂牛奶，密室不通风。

身产身后池，深瘗白云之中。

非父非子，狭路相逢。

涧藻溪苹相钝置，谢郎错认钓鱼船。

释普岩

释普岩　偈颂二十五首

老讷今朝死，老岩今日生。

二价目无伎俩，有梦不同休。

夤缘继踵，香火荒凉。

肝肠铁作也须裂，骊屎如何比麝香。

释普岩

释普岩　偈颂二十五首

老洞山玷辱宗风，泰首座埋没自己。

双双绣出鸳鸯，千古扶持不起。

释普岩

释普岩　偈颂二十五首

四年承乏云峰寺，暗写秋肠寄阿谁，

每到十一月初五，一狐疑了一狐疑。

故我开山伏虎禅师，指柳骂杨，

伤龟恕鳖，你死我活。

莫说一碗粗茶一米香，也胜和盲{左孛右文}诉瞎。

释普岩

释普岩　偈颂二十五首

项短耳聩，千妖百怪。

如是三十年，续东山正脉搏。

我也错商量，三拜一炉香，

一任傍人说短长。

释普岩

释普岩　寄天目礼书记闽回

爪牙消息露三山，勘破曾郎想不难。

一啸归来千嶂晓，於菟不似旧时斑。

释普岩

释普岩　宁太白幸首座

粪火堆头潦倒身，且无花鸟闹芳春。

口边白醭心如铁，甘作丛林不义人。

释普岩

释普岩　送洪维那

知把虚空一口吞，髑髅瞥转振乾坤。

破沙盆月儿录在，玉笛横吹出海门。

释普岩

释普岩　送僧见孟侍郎

三秋月冷半山云，来谒维摩必有因。

特见岭梅开一朵，也应知道不干春。

释普岩

释普岩　颂古十首

自谓五更侵早起，谁知更有放行人。

修风块雨今非昔，尧舜垂衣万国宾。

释普岩

释普岩　颂古十首

抬头霹雳不容追，缺齿胡僧隐铁围。

六合空空风悄悄，杜鹃啼月不如归。

释普岩

释普岩　颂古十首

月淡江空泛小舟，唱歌和月看江流。

更深欹枕梦何处，两峰清霜晓未收。

释普岩

释普岩　颂古十首

铁壁银山几万重，有无这字若为通。

斩关岂非搴旗手，枉有虚名落汉中。

释普岩

释普岩　颂古十首

洗钵家家事一同，新罗不在海门东。

因行掉臂赵州老，身在烟萝第几重。

释普岩

释普岩　颂古十首

搽杯抹粉没人猜，五百生中与麽来。

觌体风流有多少，不知何处可安排。

释普岩

释普岩　颂古十首

百骸怀物贞薰天，风起今朝病一般。

酷恨双双医不得，枕边空听雁声寒。

释普岩

释普岩　颂古十首

等闲提起七斤衫，多少禅和著意参。

尽向青州作窠窟，不知春色在江南。

释普岩

释普岩　颂古十首

洗肠换骨老芭蕉，拄杖牛来价转高。

卖与买人人不买，翻令平地起波涛。

释普岩

释普岩　颂古十首

如是如何下法眼，蓦然突出破沙盆。

依稀渭北春天树，仿佛江东日暮云。

释普岩

释普岩　题戢庵居士竹亭

疏疏绿叶起清风，屈指巡檐数不穷。

幽致果然难比况，此君未必在其中。

释普岩

释普岩　又

妙在转处，密在汝边。

绘予面目，正中乖偏。

踏翻却谢郎船。不拨万象，

火冷灰寒。我有丰子分，

谁道不完全。十分狼藉难收拾，

微风吹动碧琅玕。

释普岩

释普岩　自赞

断杨岐正脉，灭临济纲宗。

猿啼碧嶂，月锁千峰。

影落于阗国，人在大辽东。

应缘淡泊，无分从容。

谓是运庵真面目，澄潭不许卧苍龙。

释齐已

释齐已　偈颂二首

荐得是，移华兼蝶至。

荐得非，担泉带月归。

是也好，郑州梨胜青州枣。

非也好，象山路入蓬莱岛。

是亦没交涉，踏著秤锤硬似铁。

非亦没亦涉，金刚宝剑当头截。

阿呵呵，会也麽，

知事少时烦恼少，识人多处是非多。

释齐已

释齐已　偈颂二首

渐渐鸡皮鹤发，父少而子老。

看看行步躘蹱，疑杀木上座。

直饶金玉满堂，照顾白拈贼。

岂免衰残老病，正好著精彩。

任汝千般快乐，渠侬合自由。

无常终是到来，归堂吃茶去。

唯有径路修行，依旧打之绕。

但念阿弥陀佛，念得不济事。

释齐岳

释齐岳　偈

旋收黄叶烧青烟，竹榻和衣斗夜眠。

粥后放参三下鼓，孰能更话祖师禅。

释契适

释契适　观音诗

金沙池袅玉莲馨，殿阁阶墀尽水精。

云化路歧通万国，风飘舟楫济群生。

座妆珪璧霜犹暗，衣缀珠玑月不明。

若向险途逢八难，只劳心念讽持名。

释契适

释契适　观音诗

渊智弘慈大辨才，端居波上绝纤埃。

祥光射散千门病，甘露倾消万国灾。

翠柳变成金世界，白莲涌出玉楼台。

我今稽首焚香礼，愿向人间应念来。

释契适

释契适　观音诗

慧炬慈航在世间，除昏济险未尝闲。

手擎一穗青丝柳，身倚千层碧玉山。

声满诸天常讽诵，功圆十地绝跻攀。

终求郢妙雕金相，时献香花礼粹颜。

释契适

释契适　观音诗

方珪座压五云端，修竹丛边舞玉鸾。

施果狖离苍岫晚，献珠龙透碧波寒。

琉璃瓶对珊瑚印，翡翠环摇玳瑁冠。

百宝阶前丈石上，天上瞻礼爇旃檀。

释契适

释契适　观音诗

水面红鲜耻绛唇，寻常侍纵有天神。

整齐绀发云千缕，端丽慈容月一轮。

素舸欲沉威济物，霜刀曾断福沾人。

世间多少诚心者，智烛惟求照耀身。

释契适

释契适　观音诗

天花环绕瑞云随，整救湮沦类时。

贵贱若能勤行愿，死生常得睹容仪。

狻猊番掷琼台角，鹦鹉回翔宝树枝。

永劫祇将权实化，有情皆使入无为。

释契适

释契适　观音诗

水精盘跃锦鳞鱼，闷于渊沉海岸居。

秀世竹鸣金鹡鷟，观空波涌玉蟾蜍。

轻明缨络垂身后，重叠芙蓉衬足初。

曾向梦中潜祐我，烁人仪表降蓬庐。

释契适

释契适　观音诗

寂照慈威化不同，闻声清净得殊功。

指光远射神龙烛，眉彩修弯帝释弓。

宝器晓凝兰穗露，珠衣秋响桂枝风。

信知万里從人欲，何患周游鬼国中。

释契适

释契适　观音诗

宴坐琼瑶曲密都，感通宁肯择贤愚。

遍分智慧灯开暗，尽洒清凉雨发枯。

荷拥夕池鲜五色，树凝春砌莹三珠。

波神天女相随從，虚白光中美丈夫。

释契适

释契适　观音诗

觉源非有等差心，物性陶溶逐浅深。

昏惑道中瞻月角，辨才门里听潮音。

彩云轻罩山辉玉，花雨斜飞地涌金。

终拟龙绡图画看，供承香火老东林。

释乾康

释乾康　赋残雪

六出奇花已住开，君城相次见楼台。

时人莫马和泥看，一片飞从天上来。

释乾康

释乾康　经方干旧居

镜湖中有月，处士后无人。

荻笋抽高节，鲈鱼跃老鳞。

释乾康

释乾康　诗一首

隔岸红尘忙似火，当轩青嶂冷如冰。

烹茶童子休相问，报道门前是衲僧。

释钦

释钦　颂古三首

唤作如如已变名。廓然无圣岂容情。

其间妙叶皆同类，不有玄晖辨浊清。

释钦

释钦　颂古三首

八字打开，十分漏泄。

孤危不立道方高，伎俩更无随意说。

别虽，南斗七兮北斗八。

释钦

释钦　颂古三首

有句无句，明来暗去。

活捉生擒，捷书露布。

如藤倚树，物以类聚。

海外人参，蜀中附子。

树倒藤枯，切忌名模。

句归何所，苏嚧苏嚧。

呵呵大笑，破镜不照。

大地茫茫，一任{左足右孛}{左足右孛}。

释卿

释卿　偈三首

杜鹃声里春光暮，满地落花留不住。

琉璃殿上绝行踪，谁人解插无根树。

只应连夜雨，又过一年春。

释卿

释卿　偈三首

蓬莱突兀无遮护，铁壁银山无入处。

有时关棙一时开，放出毒蛇当大路。

参禅人，早回顾，莫待临时生怕怖。

荆棘林中暗坐时，百尺竿头须进步。

三十三人老古锥，象转龙蟠曾指注。

休指注，成露布。蚊子上铁牛，无你下嘴处。

释卿

释卿　偈三首

一不是，二不成，落华流水里啼莺。

闲亭雨歇夜将半，片月还从海底生。

释清

释清　颂

诸佛出身处，东山水上行。

石压笋斜出，岸悬花倒生。

释清旦

释清旦　偈二首

三世诸佛不知有，一一面南看北斗。

狸奴白牯却知有，云外金毛正哮吼。

个中隐显现全身，头头透脱无前后。

拨转机轮向上关，八角磨盘空里走。

释清旦

释清旦　偈二首

三脚驴子弄蹄行，步步相随不相到。

树头惊起双双鱼，拈为一老一不老。

为怜松竹引清风，其柰出门便是草。

因唤檀郎识得渠，大机大用都推倒。

烧香勘证见根源，粪埽堆头拾得宝。

丛林浩浩谩商量，劝君莫谤先师好。

释清旦

释清旦　颂古四首

世尊拈花，迦叶微花。

天际二轮，更相互照。

若能截断老瞿昙，闭目黄河只一跳。

释清旦

释清旦　颂古四首

荆棘林中宣妙义，蒺藜园里放毫光。

千言万语无人会，又靛流莺过短墙。

释清旦

释清旦　颂古四首

谁道先师无此语，焦尾大虫元是虎。

胡蜂不恋旧时窠，猛将岂在家中死。

急著眼，却回雇。

若会截流那下去，匝地清风随步举。

释清旦

释清旦　颂古四首

巑崖之处，无处插嘴。

去却药忌，露当门齿。

杈下放身舍命，个里如龙得水。

三千里外赚吾来，捋虎须兮捉虎尾。

释清海

释清海　悟佛鉴问领旨述偈

实际从来不受尘，个中无旧亦无新。

青山况是吾家物，不用寻家别问津。

释清晦

释清晦　登阁

小阁称幽隐，登临眺晚晴。

暮云埋落日，寒树夹孤城。

鸟道穿山色，人烟隔水声。

自怜疏散意，多不计浮名。

释清豁

释清豁　归山吟寄友

聚如浮沫散如云，聚不相将散不分。

入郭当时君是我，归山今日我非君。

释清豁

释清豁　过三岭苧溪

世人休说行路难，鸟道羊肠咫尺间。

珍重苧溪溪畔水，汝归沧海我归山。

释清满

释清满　偈

不是道，不是禅。

每逢三五夜，皓月十分圆。

释清满

释清满　颂

饥餐松柏叶，渴饮涧中泉。

看罢青青竹，和衣自在眼。

更有山怀为君说，今年年是去年年。

释清尚

释清尚　赠樊川长老

瘦颜诸骨现，满面雪毫垂。

坐石鸟疑死，出门人谓痴。

照身潭入楚，浸影桧生隋。

太白曾经夏，清风凉四肢。

释清外

释清外　葛洪丹灶

羽客昔眷此，炼液夺化功。

至今寒云色。挂树复凝空。

释清晤

释清晤　句

鸟归花影动，鱼触浪痕圆。

释清晤

释清晤　句

叠波漾层汉，残阳补断霞。

释清壹

释清壹　寄万先辈

归从衡岳此身清，老校群书眼倍明。

白屋有田供伏腊，青云无梦到公卿。

频挑野菜招僧至，少著深衣入郭行。

早岁自嗟行役远，失将诗律问先生。

释清壹

释清壹　寄无著

逢人称宿腊，玄解少人知。

俗濁唯贪隐，禅高不碍诗。

水边秋杖屦，石上雪须眉。

鸡犬添邻曲，还同赋紫芝。

释清止

释清止　诗一首

江南江北正干戈，茅屋深迁入薜萝。

梦幻利名知险恶，虚舟身世若风波。

石门路险交游少，竹坞云深笋蕨多。

闹里打闲谁似我，千岩春色一声歌。

释日益

释日益　偶作

金谷春光长满眼，红药花梢香烂漫。

昨夜西风一陈寒，遍地残芳落何限。

王孙醉倒不知归，犹向栏边索金盏。

释如庵主　辞住持偈

三十年来住此山，郡符何事到林间。

休将琐琐尘寰事，换我一生闲又闲。

释如本

释如本　偈

久雨不晴，戊在丙丁。

通身泥水，露出眼睛。

且道是什麽眼睛，

林间泥滑滑，时叫两三声。

释如本

释如本　偈

李四有钱不解饮，张三解饮又无钱。

相招丰乐楼中看，不怕寒威雪满天。

释如本

释如本　颂古三十一首

才出胞胎便逸群，周行七步独称尊。

当时若见云门老，不到如今累子孙。

释如本

释如本　颂古三十一首

殃崫雄雄方勇锐，瞿昙住住息风波。

杀人作佛当头劄，覆雨翻云在刹那。

释如本

释如本　颂古三十一首

一花拈起便承当，正眼传来不覆藏。

今古流通无间断，枝枝叶叶尽芬芳。

释如本

释如本　颂古三十一首

草衣木食道人高，传得金襴意气豪。

此外已知无别法，刹竿倒处累儿曹。

释如本

释如本　颂古三十一首

达磨西来未足夸，少林捏目强生花。

得皮得髓徒分别，妙在圆明本不差。

释如本

释如本　颂古三十一首

日面月面，灵光洞现。

大地山河，南州北县。

虽是老婆心切，那知疑杀监院。

释如本

释如本　颂古三十一首

百丈野狐，两耳卓朔。

脱兮不昧，堕兮不落。

不昧不落，何是何错。

若於当处不留情，万里晴空步寥廓。

释如本

释如本　颂古三十一首

威音王佛是儿孙，王老当时开大言。

黄蘺见机分主伴，典刑千古定宗门。

释如本

释如本　颂古三十一首

斩了猫儿问谂师，草鞋头戴自知时。

两堂不是无言对，只要全提向上秙。

释如本

释如本　颂古三十一首

南泉麻谷与归宗，道眼元来总不通。

去礼国师瞻相好，区区只到半途中。

释如本

释如本　颂古三十一首

大庾岭头功德成，谩言点眼访知音。

红炉片雪明端的，象外风光照古今。

释如本

释如本　颂古三十一首

净瓶踢倒赢山子，体用全彰迈古今。

洞彻玄关垂手处，到头须是遇知音。

释如本

释如本　颂古三十一首

特来设粥夸英俊，那知王老更风流。

打破粥锅呈丑拙，狸奴白牯一齐收。

释如本

释如本　颂古三十一首

草户柴门谢子来，躬身下拜笑眉开。

深深密密亲分付，莫道宝山空手回。

释如本

释如本　颂古三十一首

台山古路是人游，个个寻婆问路头。

堪笑赵州才勘破，寥寥千古使人愁。

释如本

释如本　颂古三十一首

西来祖意问如何，柏树庭前指似他。

射虎不真徒没羽，至今天下有譫讹。

释如本

释如本　颂古三十一首

狗子无佛性，慈悲似海深。

寻言逐句者，埋没丈夫心。

释如本

释如本　颂古三十一首

面门出入每相见，日月由来不识真。

海岳惯游知己少，反身归卧岭头云。

释如本

释如本　颂古三十一首

似锦桃花满树红，灵云一见便心空。

当时不遇玄沙老，争得名喧宇嬀　中。

释如本

释如本　颂古三十一首

不出漫漫草路遮，出门犹更隔天涯。

回机踏著通霄路，何处青山不是家。

释如本

释如本　颂古三十一首

大方独立峭巍巍，八面玲珑万象围。

正坐当轩无什　位，圆通无碍应群机。

释如本

释如本　颂古三十一首

小释迦，大文殊。

闻名号，任称呼。

藤条在握不能用，被他碧眼谩涂糊。

释如本

释如本　颂古三十一首

家世拄

，佛祖付嘱。

沩山寄来，香严发哭。

父子投机，阳春雪曲。

不是知音，大难相续。

释如本

释如本　颂古三十一首

一喝惊天动地雷，海翻太华洞然开。

岩头胆丧魂飞也，谩道当时手搦抬。

释如本

释如本　颂古三十一首

亲儿弃了复何言，月在波心印碧天。

独有一身无系累，困眠醒坐任随缘。

释如本

释如本　颂古三十一首

宝寿开堂推出僧，棒头有眼要分明。

满城人瞎谁能晓，今古清风匝地生。

释如本

释如本　颂古三十一首

须弥座上敛伽黎，海口潮音阐大机。

世主大檀能藻鉴，灵山嘉会愈增辉。

释如本

释如本　颂古三十一首

北斗藏身句，商量几万般。

贪观天上月，谁觉骨毛寒。

释如本

释如本　颂古三十一首

一波才动众波随，汩没尘寰几个知。

突兀须弥横宇宙，纵横妙用更由谁。

释如本

释如本　颂古三十一首

问来答去无偏党，铁壁银山作麽通。

纵夺临机言话堕，遂令千古动悲风。

释如本

释如本　颂古三十一首

匙挑不上，箸拨不开。

合掌赞言，善哉善哉。

释如珙

释如珙　禅人画师像请赞

不破古人玄关，面玄关自破。

不碎今时窠臼，而窠臼自碎。

鹫峰之衣烂却，西丘话无传。

释如珙

释如珙　禅人画师像请赞

尺璧千丈石，寸金万里沙。

拣辩俱不得，达磨返流沙。

释如珙

释如珙　禅人画师像请赞

黄檗不是临济，争打六十拄杖。

较之七佛已前，都无许多劳攘。

即是吾真种草，何须特地写像。

释如珙

释如珙　禅人画师像请赞

持刀杀人，人心不死。

赤手杀人，人心不死。

伎俩俱尽，人心自死。

释如珙

释如珙　禅人画师像请赞

一喝从马师起，临济承虚接响。

病叟本无气力，不能学这般承。

释如珙

释如珙　禅人画师像请赞

栽菜根向上，种豆要收谷。

不必生疑讶，今年六十六。

释如珙

释如珙　禅人画师像请赞

不是心，不是佛，

不是物。新罗国里打鼓，

大唐殿上作舞。天上天下人痴痴，

七佛传来到六祖。

释如珙

释如珙　禅人画师像请赞

道远乎哉，触事而真。

罗公照镜，李婆映水。

鼻孔各别，娘生一般。

会与不会，福使铁钱。

释如珙

释如珙　禅月大师画罗汉像赞

禅月罗汉应身，画出罗汉形像。

丝毫无得渗漏，虚空捏作一团。

拈来挂虚空中，咄咄咄咄咄咄。

释如珙

释如珙　慈明和尚赞

得人怕，得人憎。

赫得神鼎，头缩面青。

烧火未著，晚参鼓鸣。

释如珙

释如珙　此庵歌

吾结此庵寄残影，有问此庵坏不坏。

一语发出甚奇怪，随他口下答不坏。

凡属形相皆是坏，为甚此庵却不坏。

六窗俱透无一物，常光无内亦无外。

劫火洞然大千坏，吾结此庵实不坏。

行住坐卧于其中，只是寻常个境界。

有时松风閒举话。万象森罗齐爽快。

释如珙

释如珙　达磨大师赞

破六宗己见固是，折茎芦渡江还非。

大道等虚空，非虚空之量。

大道同日月，逾日月之明。

一华开五叶，结果自然成。

释如珙

释如珙　到中山宝首座房

岩房终日冷沈沈，经案尘埃一寸深。

五十余年如此过，道人行世太无心。

释如珙

释如珙　道藏主号物外因作此偈

何处是物外，徒然劳指注。

物物皆唯我，我实无比喻。

去却我一字，动静随所寓。

灵光遍寰宇，今古绝来去。

释如珙

释如珙　德山和尚赞

吹灭纸灯，眼前黑暗。

拈得白棒，胡挥乱挥。

黄河放出，太华裂开，

大千沙界绝尘埃。

释如珙

释如珙　丰干赞

人心既无，虎心亦无。

骑来骑去，是汝是吾。

松门杳杳，郎月轮孤。

释如珙

释如珙　归山

衰老归山寮，山寮无杂事。

柴床石枕头，长伸两脚睡。

寒拾约不来，丰干骑虎至。

虎性本不驯，苍苔郁踏碎。

春风补得完，八八六十四。

释如珙

释如珙　过竹田西堂无相庵房

懒举话头嫌鼻祖，烧香那肯礼西方。

空房消尽闲心识，日往月来不见长。

释如珙

释如珙　寒山赞

做诗无题目，只要写心源。

心源虽难构，浅深在目前。

白云抱幽石，藤花树上纡。

丰干不识你，道你是文殊。

释如珙

释如珙　虎丘隆和尚赞

睡虎一啸，虚空掇转。

南辰居北，北辰居南。

驴作驴鸣，犬作犬吠。

外道消灭，正宗亦无。

释如珙

释如珙　偈颂二十首

日影每从窗外过，知他奔逐几时休。

虚空落地须弥碎，三世如来不出头。

释如珙

释如珙　偈颂二十首

月在水中捞不上，徒劳戳碎水中天。

夜深山寺开门睡，月自飞来到面前。

释如珙

释如珙　偈颂二十首

人心到老不知休，心若休时万事休。

水上葫芦捺得住，始信桥流水不流。

释如珙

释如珙　偈颂二十首

贪瞋痴众生根本，众生根本佛根本。

佛无众生不成佛，是故众生佛根本。

释如珙

释如珙　偈颂二十首

楼上五更钟未动，人间万事已营营。

明朝一饭先书籍，那取工夫细度量。

释如珙

释如珙　偈颂二十首

诸佛面前求早悟，众生界上几曾迷。

本源自性天真佛，日用中间无少亏。

释如珙

释如珙　偈颂二十首

清净世界清净人，浊恶世界浊恶人。

随性所转移不得，总是娘生一个身。

释如珙

释如珙　偈颂二十首

触目尽是清净地，清净地上无佛住。

赵州教人急走过，狸奴倒上菩提树。

释如珙

释如珙　偈颂二十首

老已无心走市廛，娑罗树下展身眠。

余生一了一切了，不去烧香向佛前。

释如珙

释如珙　偈颂二十首

万事成空皆已悉，一身无实亦深知。

丝毫名利放不过，得出轮回是几是。

释如珙

释如珙　偈颂二十首

晓来云过阑干湿，手把圆珠独自立。

声声称念南无佛，佛道现前不成佛。

释如珙

释如珙　偈颂二十首

鱼浮水面性地平，鸟入林中机路密。

秋到石床枫叶落，梦幻伴子六十七。

释如珙

释如珙　偈颂二十首

水边林下道人行，念念无非是道情。

尽去西方寻净土，青莲华在淤泥生。

释如珙

释如珙　偈颂二十首

称心称意可长保，上苑名园春日花。

一个尖头茅屋下，长年无事道人家。

释如珙

释如珙　偈颂二十首

大道在目前，本来无妙理。

阳地生为人，阴空死作鬼。

月照岭上松，风吹原下水。

髼头寒拾翁，拍手笑不已。

释如珙

释如珙　偈颂二十首

人有黄金宅，弃之徒自忙。

北风连地起，吹雪上眉梁。

杳杳黄泉路，难逢日月光。

吾侬如此说，且去审思量。

释如珙

释如珙　偈颂二十首

山中滋味别，往往少人知。

野菜合黄独，能充白日饥。

风轻翻草叶，猿重坠藤枝。

余生只寄此，閒读古人诗。

释如珙

释如珙　偈颂二十首

老农陇上耕，终日手不住。

白骨谁家冢，群鸦噪高树。

一条浅溪水，滔滔自流去。

释如珙

释如珙　偈颂二十首

迷时从他迷，悟时听他悟。

九牛虽有力，拽之不可住。

日落又黄昏，风吹白杨树。

释如珙

释如珙　偈颂二十首

吾家不甚遥，看取脚下路。

红日上山头，石羊草里卧。

人间一百年，弹指声中过。

柴门无锁钥，白云自来去。

释如珙

释如珙　偈颂三十六首

少室无门户，如何便得通。

夜寒宁耐立，听我话西东。

释如珙

释如珙　偈颂三十六首

古佛与露柱交参，猫儿我咬杀猛虎。

出门撞著须菩提，拶破虚空全体露。

一片虚凝绝谓情，万里清光飞玉兔。

释如珙

释如珙　偈颂三十六首

般若如我大火聚，著得一丝飞毫麽。

一拳拳倒黄鹤楼，一踢踢翻鹦鹉洲。

有意气时添意气，不风流处也风流。

释如珙

释如珙　偈颂三十六首

一毛吞海，海性无亏。

纤芥投锋，锋利不动。

龙潭吹灭纸灯，德山倒地礼拜。

今年桃李贵，一颗直千金。

释如珙

释如珙　偈颂三十六首

三界心尽，即是涅槃。

山花红似锦，涧水湛如蓝。

释如珙

释如珙　偈颂三十六首

相见不扬眉，君东我亦西。

相逢欲相唤，脉脉不能语，

总是粥饭气。贴贴底无缝罅能有几个，

温州城里何限数。

释如珙

释如珙　偈颂三十六首

尽大地冷啾啾，逼十方闹浩浩。

放过布袋和尚，穿却解空鼻孔。

释如珙

释如珙　偈颂三十六首

华阴山前百尺井，中有寒泉彻骨冷。

谁家女子来照影，不照其余照斜领。

释如珙

释如珙　偈颂三十六首

十方同聚会，啾啾唧唧。

个个学无为，劳劳摝摝。

此是选佛场，心空及第归。

释如珙

释如珙　偈颂三十六首

河清海晏皇基壮，雨顺风调百姓安。

三世如来同祝赞，龙楼曲奏万年欢。

释如珙

释如珙　偈颂三十六首

今日生，来日死。

千年田，八百主。

郎当屋舍没人修，火官头上风车子。

释如珙

释如珙　偈颂三十六首

离四句，绝百非，

老僧爱瞋不爱喜。箭过西天十万里，

向大唐国里等候。

释如珙

释如珙　偈颂三十六首

三衣覆体，四事供需。

若也知惭知愧，是真释子。

莫道曩劫修来，非从今日。

释如珙

释如珙　偈颂三十六首

木女穿针山色秀，石人牵线海云生。

高茅座主赤双脚，直向毗卢顶上行。

释如珙

释如珙　偈颂三十六首

夜来地动葭灰起，百草头边一寸春。

抖搂精神急荐取，生老病死不饶人。

释如珙

释如珙　偈颂三十六首

拈槌坚拂，好肉剜疮。

举今举古，开眼尿床。

释如珙

释如珙　偈颂三十六首

恶是罪业，善亦是罪业，

罪业消除，青天白日。

西河弄狮子，丰干骑猛虎。

老玄沙卓牌，邓师伯打瓦鼓。

释如珙

释如珙　偈颂三十六首

莲花生于泥，标格天然别，

出水未出时，馁鱼并馁鳖。

释如珙

释如珙　偈颂三十六首

小屎坑，大屎坑，

浸不杀底出来。我有一句向你道，

如何是佛，干屎橛。

释如珙

释如珙　偈颂三十六首

龙门无宿客，不是点额人。

孤峰无宿客，不是守株人。

红日绕须弥，清风遍寰宇。

释如珙

释如珙　偈颂三十六首

天得一以清，地得一以宁。

金刚神合掌，归依佛法僧。

释如珙

释如珙　偈颂三十六首

刍狗吠时天地合，木鸡啼后祖灯辉。

一年光景今宵尽，万里更无人未归。

释如珙

释如珙　偈颂三十六首

鼓声咬破七条，只著偏衫去也。

老鼠满地走，拖取猫儿来。

释如珙

释如珙　偈颂三十六首

施供养者，受供养者。

俱无住著，获波罗蜜。

释如珙

释如珙　偈颂三十六首

五台山上云蒸饭，佛殿阶前狗尿天。

刹竿头上剪{左饣右追}子，三个猢狲夜箕钱。

释如珙

释如珙　偈颂三十六首

年穷岁尽时，家家晓纸钱。

滴滴落地，千神俱醉。

不可作佛法商量，不可作世谛流布。

若作世谛流布，瞎却眼睛。

若作佛法商量，烂却舌头。

即心即佛，非心非佛。

不是心，不是佛，

不是物。东海鲤鱼打{左足右孛}跳，

新罗国里无寸土。

释如珙

释如珙　偈颂三十六首

大无外，小无内。

一即三，三即一。

路逢道伴交肩过，一生参学事毕。

释如珙

释如珙　偈颂三十六首

粪堆头上，无人觑著。

万法纷纭，自起自灭。

释如珙

释如珙　偈颂三十六首

日暖风和二月春，桃红李白遍山林。

涅槃路上绝来往，一个无为清净身。

释如珙

释如珙　偈颂三十六首

薪火相交，识性不停。

上至诸佛，下至众生。

扶过断桥水，伴归明月村。

释如珙

释如珙　偈颂三十六首

三世如来说妙义，炎炎火燄雪火飞。

面前总是听法底，识取当头底是谁。

释如珙

释如珙　偈颂三十六首

哇地一声诸境现，周行七步更多能。

老僧不是多饶舌，要与诸人绝谓情。

释如珙

释如珙　偈颂三十六首

从上来，死衲子心，

能有几人，活衲子眼，

能有几人。昨夜玲珑岩，

吞却太白峰。

释如珙

释如珙　偈颂三十六首

群阴欲去未去之际，一阳欲来未来之时。

楼上钟鸣，堂前鼓响，

凡圣交参，一期事毕。

释如珙

释如珙　偈颂三十六首

明暗色空，不曾碍人。

一念周沙界，日用万般通。

湛然常寂寂，常转自家风。

释如珙

释如珙　偈颂三十六首

三期罢了不施功，万里秋天西北风。

无孔铁鎚成队走，苦哉灭却少林宗。

释如珙

释如珙　寄宝藏主

识尘消落尽，本性自圆明。

动静无差异，语言只似常。

后到不过此，先来亦只宁。

坐禅一片石，松树长青青。

释如珙

释如珙　寄端书记

青猿长短声，独自倚廊柱。

三际俱不来，一片冷泉水。

非唯无众生，无佛亦无己。

短句与长吟，遣兴适意耳。

半夜落霜华，日轮正卓午。

寥寥天地间，只有寒山子。

释如珙

释如珙　寄灌顶长老

半夜鹤鸣山月吟，山翁独坐破柴床。

几番劫石成灰去，一点灵光照世明。

释如珙

释如珙　寄海藏主

佛佛授手无多子，祖祖相传似海深。

昨夜西风撼门扇，天明无迹可追寻。

释如珙

释如珙　寄灵仲通侄

一楼山色好，山是飞来山。

座上方外友，身心俱閒閒。

秋来几夜梦，踏月到其问。

更转语方定，瓦炉香未残。

一偈聊相寄，山寮长日关。

释如珙

释如珙　寄明藏主

一颗如来藏里珠，灵光烁破众人疑。

大千沙界无尘土，即是尘劳未脱时。

释如珙

释如珙　寄息首座

黄檗三度打临济，睦州合吃棒三千。

乾坤儱侗无今古，猛将不来边上眠。

释如珙

释如珙　寄雪窦千峰琬西堂

千丈崖根芋火香，天上日轮正卓午。

东土西乾无祖师，白头老僧七十五。

释如珙

释如珙　寄予藏主

要成大树作阴凉，放教片心如泥去。

云门一举四十九，临济大师无本据。

释如珙

释如珙　寄琢间和尚

闻得去年交院事，世间谁识老师心。

青山绿水门前有，净土西方不去寻。

释如珙

释如珙　寄梓岩西堂和尚

每问往来兴寝事，惟言闭户自安禅。

西丘寿到八十四，住院都卢无十年。

释如珙

释如珙　临济大师赞

得马祖百丈黄檗之旨，发自己胸中本有底光明。

见僧入门便喝，谓之临济一宗。

三世诸佛构不著，狸奴白牯鬼不著。

释如珙

释如珙　六祖大师赞

曹溪本无波浪，是他来者激起。

日月星辰万象，总被陆沈，

出头不得。

释如珙

释如珙　弥陀悬鼓相赞

彩云缥缈悬红日，瞻彼慈容大导师。

四十八愿丘山重，众生杂念乱如丝。

释如珙

释如珙　清藏主归乡省亲

入我门来先割爱，胡为旧路又重行。

娑婆世界多寒暑，一个皮囊几度生。

释如珙

释如珙　拾得赞

是谁拾得你，便名为拾得。

手把粗粝藜，要打天边月。

埽地却有功，眼界得净洁。

闾丘太守来，也解生欣悦。

释如珙

释如珙　示椿藏主

一夏工夫打不彻，百千亿劫不消磨。

金乌玉兔长相逐，雁荡峰头见也麽。

释如珙

释如珙　示恩藏主

道在目前无变易，只缘体悉有亲痚。

黄梅夜半传衣钵，七百人中一老卢。

释如珙

释如珙　示明侍者

布毛吹起便悟去，未吹布毛何不悟。

三三九九八十一，云门大师有抽顾。

释如珙

释如珙　示莫侍者

参禅只要见得尽，见得尽时无障碍。

六个门头长日开，声香味触常三昧。

释如珙

释如珙　示然侍者

以法传法狮子吼，以心传心铁牛机。

十方世界无行路，圆觉空中有路归。

释如珙

释如珙　示收侍者

人方不是面通红，此病流来自劫空。

拈出洞出三顿棒，慈明老汉得黄龙。

释如珙

释如珙　示霞上人

一大藏教方外荐，十方刹土目前看。

老僧住世无多日，只要阇梨心地安。

释如珙

释如珙　示至侍首

我宗无语亦无法，猕猴各佩古菱花。

昏衢烛破无今古，大地众生尽到家。

释如珙

释如珙　送彻上人游台雁

多人乞语过台雁，上人亦向那边游。

寒拾不能登妙觉，只为贪著山水幽。

巨罗长年抱膝坐，痴痴更是不知休。

春花正开香满路，日轮卓午山气收。

乘兴去时宜速速，乘兴回来莫悠悠。

释如珙

释如珙　送灵石齐物长老

方丈守职莫轻忽，自然久久见全功。

杨岐只是会监寺，踢出驴儿振祖风。

释如珙

释如珙　送茂侍者

一鹗度秋空，秋空无影迹。

千人万人海，聚头空唧唧。

点黑杨岐衣，鹫峰藏得密。

寒暑知几年，分付当有日。

谈万说妙者，脱去情尘执。







卷294

释如珙

释如珙　送明藏主

门内天地阔，门外山水长。

一句未脱口，遍界是冰霜。

寒光夺夜月，鬼神不敢当。

本来清净性，胸中无留藏。

拾得是我弟，寒山是我兄。

明朝相随去，一锡兼一瓶。

释如珙

释如珙　送琦上人

万里无寸草，出门便是草。

十年归不得，忘却来时道。

今岁秋事早，凉风生木杪。

拄杖挑钵囊，锐志不小小。

孰顾他洞山，浏阳寒拾老。

衲僧家行履，不可得寻讨。

释如珙

释如珙　送契首座住雁山灵峰

曷送住持芝下寺，祖翁一个破砂盆。

寒酸固是难开眼，煮饭犹堪煮菜根。

释如珙

释如珙　送权侍者游洞庭

七十二峰波面出，卢公去后石屏存。

高歌数曲游三日，图画又添僧一尊。

释如珙

释如珙　送一维那

扣我山寮门，乃是我法侄。

来情不用推，一一皆著实。

生柴带叶烧，新水敲冰汲。

难得再相逢，今年六十七。

归去望东溟，天岸一团日。

释如珙

释如珙　送真藏主

达磨不曾来东土，二祖亦不往西天。

一条古路生荆棘，更无佛法可流传。

释如珙

释如珙　颂古四十五首

世尊拈花，迦叶微笑。

正法眼藏，涅槃妙心。

释如珙

释如珙　颂古四十五首

是定出得不得，关捩初无多子。

文殊神通太过，罔明轻轻弹指。

释如珙

释如珙　颂古四十五首

觅心不得疑情息，与汝安心万事休。

十万里沙来又去，杖挑只履在肩头。

释如珙

释如珙　颂古四十五首

我瞿昙佛，具正遍知。

子母分解，只在当时。

释如珙

释如珙　颂古四十五首

问你地藏知不知，下头注脚万千千。

算沙入海徒疲倦，不若教他了目前。

释如珙

释如珙　颂古四十五首

真正道流行脚去，护身符子不须担。

国师实为耽源切，不是临岐作对谈。

释如珙

释如珙　颂古四十五首

一般颜色两般名，纸盖难瞒众眼睛。

雪峰当时便封转，闽王犹未息疑情。

释如珙

释如珙　颂古四十五首

相公问道古来有，指水指天只药山。

总是只园听法者，如今分布在人间。

释如珙

释如珙　颂古四十五首

曲设多方验作家，有谁亲见老玄沙。

耳聋口哑眼睛瞎，五浊众生数似麻。

释如珙

释如珙　颂古四十五首

闻声不见形，撼树却惺惺。

体用何须论，归家落日明。

释如珙

释如珙　颂古四十五首

荒院天寒烧木佛，一堆红燄对枯床。

浑身终夜烘烘暖，罪过难教院主当。

释如珙

释如珙　颂古四十五首

廓然无圣真实语，对朕者谁心未息。

本光灿烂照十方，无量劫来到今日。

释如珙

释如珙　颂古四十五首

补陀岩上，白衣观音，

闻声悟道，见色明心。

释如珙

释如珙　颂古四十五首

只将乍入来伸请，一到丛林志便高。

吃粥了也洗钵去，宗师不用更忉忉。

释如珙

释如珙　颂古四十五首

洞水无缘会逆流，见他苦切故相酬。

西来祖意实无意，妄想狂心歇便休。

释如珙

释如珙　颂古四十五首

白水田边问路头，雪眉婆子打耕牛。

草鞋泥滑青山远，不是愁人也著愁。

释如珙

释如珙　颂古四十五首

佛手驴脚容易见，最难道处是生缘。

黄梅不是周家子，七岁传衣便会禅。

释如珙

释如珙　颂古四十五首

千载灵龟庵下出，团团骨上卦重重。

草鞋盖却无头尾，且听傍人定吉凶。

释如珙

释如珙　颂古四十五首

受惠当思报，将他一饼回。

出家缘法到，当下得心灰。

释如珙

释如珙　颂古四十五首

学者疑心尚未休，饱柴饱水坐牛头。

子期不用黄金铸，末世知音有赵州。

释如珙

释如珙　颂古四十五首

心灯不可付，祖印亦难传。

野鸭飞过去，搊得鼻头穿。

释如珙

释如珙　颂古四十五首

一刀成两段，释得二僧争。

草鞋头戴出，猫儿无再生。

释如珙

释如珙　颂古四十五首

牙齿唇皮包不过，吾家密事俗人知。

首座出院未为过，长老罚油方合宜。

释如珙

释如珙　颂古四十五首

人来面壁成多事，争得心开见本源。

空劫已前诸佛子，话头不举自然圆。

释如珙

释如珙　颂古四十五首

钟鸣众集归方丈，苦杀堂头请法人。

法法本来无一法，若言无法法缠身。

释如珙

释如珙　颂古四十五首

托钵回身去，钟鼓未鸣时。

不会末后句，只有心奯知。

释如珙

释如珙　颂古四十五首

密启深深意，禅和不用疑。

恰得三年活，言中果有期。

释如珙

释如珙　颂古四十五首

秘魔提杈起，验你本来人。

得在杈下死，不负此生身。

释如珙

释如珙　颂古四十五首

蝼蚁皆有佛性，为甚狗子却无。

赵州观音院里，壁上挂个胡芦。

释如珙

释如珙　颂古四十五首

大地一只眼，谁敢屙其中。

锹子寄将去，那知到雪峰。

释如珙

释如珙　颂古四十五首

不曾出门去，庄上吃油糍。

庄主归相谢，侍者不得知。

释如珙

释如珙　颂古四十五首

尘中辨主问岩头，心识如何曾得休。

鼻孔眼睛都要见，铜沙锣里满盛油。

释如珙

释如珙　颂古四十五首

担一片板在肩头，如何得到空王地。

睦州古佛多垂慈，要你自家放舍去。

释如珙

释如珙　颂古四十五首

你若学他看，牛皮真个穿。

长年横案上，字义自然圆。

释如珙

释如珙　颂古四十五首

坐禅成佛生妄见，磨砖作镜妄尤多。

打车打牛俱是妄，搅得心肠没奈何。

释如珙

释如珙　颂古四十五首

岂要共出一双手，只教唤著沙弥来。

铁铛无脚又无耳，墙下春深荠叶开。

释如珙

释如珙　颂古四十五首

圆相中间坐底谁，便施女拜各呈机。

国师道大遍天下，未许寻常人得知。

释如珙

释如珙　颂古四十五首

千里同风见不差，僧持此语报玄沙。

不知蹉过如何也，莫是玄沙蹉过他。

释如珙

释如珙　颂古四十五首

尊者策眉王不会，十方刹土古风清。

佛斋胜会亲曾预，不是寻堂粥饭僧。

释如珙

释如珙　颂古四十五首

二十年来不具眼，茅庵烧却是徒为。

三春暖气无多子，真实之言亦可师。

释如珙

释如珙　颂古四十五首

只一个休去，伎俩自然消。

诸圣在甚处，脚下路条条。

释如珙

释如珙　颂古四十五首

斩蛇却非小小事，直是教他脱苦轮。

座主高茅心未泯，如何胡乱妄通言。

释如珙

释如珙　颂古四十五首

北斗里藏身，虚空中出没。

道得一句来，日头东畔出。

释如珙

释如珙　颂古四十五首

设粥殷勤请念诵，白槌各为念摩诃。

上来或德要圆满，复去厨头打破锅。

释如珙

释如珙　颂古四十五首

药山手中书佛字，问他端尔要心开。

只将佛字为酬对，元是曾持五戒来。

释如珙

释如珙　塔偈

午夜髑髅吟，山空片月明。

西方无净土，只有弥陀经。

释如珙

释如珙　塔铭

病叟今年六十六，死日将至，

火化好，土化好。

西堂唯庵贯和尚云：古鄮山中有片荒地，因叠石为塔，

为铭曰：天生一穴，

藏吾枯骨。骨朽成土，

土能生物。结个葫芦，

挂赵州壁。永脱轮回，

超三世佛。

释如珙

释如珙　天目和尚赞

不道先师具大眼目，只道先师无肯路。

还有知得者麽，杨岐之衣到松源师祖不传，

临终谓兄弟久聚。正路行者有，

只不能用黑豆法。难以荷负正宗，

临济佛法到此平沈。痛哉痛哉，

以此见先师，深得师祖之旨矣。

释如珙

释如珙　天目和尚赞松源和尚像永长读赞

我祖之真，是真非真。

我父之赞，是赞非赞。

非是是真，非赞是赞。

塞破虚空，断杨岐旨，

灭临济宗。分付寂静水，

打凤罗龙。

释如珙

释如珙　雁山

石龙滴滴鼻中水，二十名泉类莫齐。

头白山翁贪漱齿，杖藜逐石过桥西。

释如珙

释如珙　杨岐和尚赞

屋老四壁痚，雪珠床上跳。

犹有闲情怀，对白云发笑。

释如珙

释如珙　永藏主到雁荡山放牧寮请益

老来自病救不了，佛病祖病孰能排。

壁上葫芦风打落，床头拄杖被尘埋。

释如珙

释如珙　云门大师赞

睦川拶折脚，如何嗣雪峰。

一句内，三句外，

星飞电卷。构得者，

构不著，总是列

释如珙

释如珙　赵州和尚赞

有底道赵州说禅，近在口皮边，

远过河沙国，总描邈不著。

镇州出大萝卜头，是他亲见南泉。

观音壁上，挂个葫芦，

风吹不落。

释如珙

释如珙　拄杖歌

老龙蜕骨空山，樵人惠我作杖。

靠在绳床角头，团团围绕万象。

打狗打雨敲风，总是颠倒妄想。

有人拗作两橛，伏惟方外尚飨。

释如净

释如净　出山相赞

冻不死，饿不死，

深山走出这面觜。咦，

人间天上风波起。

释如净

释如净　出山相赞

摩耶落赚屙出来，撞入草窠打一回。

谁知有屈叫不得，殃害儿孙作罪魁。

释如净

释如净　辞世颂

六十六年，罪犯弥天。

打个{左足右孛}跳，活陷黄泉。

咦，从来生死不相干。

释如净

释如净　达磨赞

豁然无圣，自作自败。

面壁钉樁，犹敢捏怪。

尀耐神光屙一堆，引他臭秽遭他坏。

咦，葛藤荒草遍乾坤，

年年賸欠春风债。

释如净

释如净　达磨赞

金乌飞上玉阑干，黑漆崑崙背面看。

毕竟者些传不得，落花流水太无端。

释如净

释如净　达磨赞

脚下茎芦，到岸也未。

直指人心。驴屁狗屁。

咦，千古丛林遭印置。

释如净

释如净　端狮子赞

咄哉捏怪老狐狸，披起金毛狮子皮。

弄尽任从天外去，尾巴败露已多时。

释如净

释如净　风铃

通身是口挂虚空，不管东西南北风。

一等与渠谈般若，滴丁东了滴丁东。

释如净

释如净　干藏

瞿昙老贼口亲屙，驴屎相兼马屎多。

打作一团都拨转，泼天臭恶恼娑婆。

释如净

释如净　观使太尉张求颂

居士眼睛吞佛祖，衲僧鼻孔透乾坤。

眼睛鼻孔初无间，万古宗门结痛冤。

释如净

释如净　观音赞

端坐圆通妙微相，众生眼里堆青嶂。

晓来窗外听啼禽，春风不在花枝上。

释如净

释如净　观音赞

头上宝冠牛戴角，脚下莲华马踏蹄。

通身璎珞皮毛债，历劫风流辊水泥。

释如净

释如净　观音赞

心尘脱落开岩洞，自性圆通俨绀容。

天子敬，龙之恭，不以为喜安然中。

释如净

释如净　化炭

一刀两段没商量，透出无明大火坑。

再入死灰烹得活，岁寒声价转峥嵘。

释如净

释如净　济颠赞

天台山里五百牛，跳出颠狂者一头。

赛尽烟花瞒尽眼，尾巴狼藉转风流。

释如净

释如净　偈颂二十五首

天童大解脱门豁开。衲僧自已透，

乾坤无表里。万里清风八面来，

前楼后阁玲珑起。

释如净

释如净　偈颂二十五首

黄金妙相，驴腮马觜。

咦，贼是小人，

智过君子。

释如净

释如净　偈颂二十五首

横一丈，竖一丈。

文殊维摩，隔壁抓皐。

尽大地人，不钓自上。

释如净

释如净　偈颂二十五首

炉炭为床，镬汤为座。

口吐黑烟，弥天罪过。

释如净

释如净　偈颂二十五首

有问有答，屎尿狼藉。

无问无答，雷霆霹雳。

释如净

释如净　偈颂二十五首

外不放入，内不放出。

痛下一槌，万事了毕。

太白峰前令斩新，内外纪纲俱委悉。

释如净

释如净　偈颂二十五首

冤有头，债有主。

一剑当锋，豁开门户。

拽队成群恁麽来，放火杀人相合聚。

老胡顶{左宁右页}跨龙虎。

释如净

释如净　偈颂二十五首

心念分飞，如何措手。

赵州狗子佛性无，只个无字铁扫帚。

扫处纷飞多，纷飞多处扫。

转扫转多，扫不得处拚命扫。

昼夜竖起脊梁，勇猛切莫放倒。

忽然扫破太虚空，万别千差尽豁通。

释如净

释如净　偈颂二十五首

只个柴头煨火种，诸方聿起竞开炉。

天童直截超宗处，炉与柴头尽底无。

恁麽却有暖气，正好猛做工夫。

蓦忽雷霆轰烈焰，从教深夜雪紆糊。

释如净

释如净　偈颂二十五首

开无间地狱，现阎罗大王。

聚夜叉一部，列牛头两行。

与其进者剑树上猛火进用，与其退者刀山里寒冰退藏。

尀耐饭饱弄筋，判断屎急尿床。

花柳春风入戏场。

释如净

释如净　偈颂二十五首

天童铁臭老拳头，打杀江湖水牯牛。

夜深忽然生个卵，天明推出大日头。

晒{左日右良}诸人焌湿处，免教行步滑如油。

释如净

释如净　偈颂二十五首

灵云见处桃花开，天童见处桃花落。

桃花开，春风催。

桃花落，春风恶。

春风恶，桃花跃浪生头角。

释如净

释如净　偈颂二十五首

结却衲僧布袋头，天童拈来作气毬。

脚尖趯出佛无数，付与丛林作马牛。

释如净

释如净　偈颂二十五首

铁酸豶，金刚圈。

塞断咽喉，拽脱鼻孔。

天童立地有分，衲僧乞命无门，

堪与瞿昙作子孙。

释如净

释如净　偈颂二十五首

推倒多年老鼠窠，扫空平地笑呵呵。

从空架起生头角，盖覆驴牛不厌多。

今朝成就大缘，千古发挥大事。

斫额任他门外客，到家还我个中人。

释如净

释如净　偈颂二十五首

窦八布衫穿，大家出只手。

横须弥为概，量大海为斗。

生杀在前，收放在后，

归功塞破虚空口。天童不敢相辜，

甘作啼鸡吠狗。

释如净

释如净　偈颂二十五首

金刚王宝剑在匣，有望风不犯之威。

天童喝下飞出，变作无孔铁鎚。

辊入荒田乱草，任教日炙风吹。

拈匙把箸知多少，不是知音不易知。

释如净

释如净　偈颂二十五首

去那边去，来者里来，

中间绝壑断崖。依稀金磴阔，

仿佛彩虹弯，人从桥上过。

松萝影里开天巧，汗黑光中入画看。

释如净

释如净　偈颂二十五首

眼见黄叶落，耳闻孤雁鸣。

咦，溪上秋光分外清。

释如净

释如净　偈颂二十五首

八月十八钱塘潮，浙翁声价泼天高。

尽教四海弄潮手，彻底穷渊辊一遭。

重拣择，不辞劳，

要透龙门继凤毛。忽然收卷还源去，

万古曹溪风怒号。

释如净

释如净　偈颂二十五首

天童仲冬第一句，槎槎牙牙老梅树。

忽开花，一花两花三四五花无数花。

清不可夸，香不可夸。

散作春容吹草木，衲僧个个顶门秃。

蓦劄变怪，狂风暴雨交衮，

大地雪漫漫。老梅树太无端，

寒冻摩挲鼻孔酸。

释如净

释如净　偈颂二十五首

古今大雪满长安，天童卖却这心肝。

无神通菩萨猛劈一椎，千手眼大悲捏怪多端。

狮子教儿迷了诀，老婆心切不相瞒。

释如净

释如净　偈颂二十五首

霜风号肃杀，霜叶堕萧颾。

唯有玲珑岩，崔嵬望转高。

释如净

释如净　偈颂二十五首

瞿昙腊月八，夜半走出山。

贼路羊肠曲，偷心虎背斑。

释如净

释如净　偈颂二十五首

进院得住便住，退院要行便行。

个条乌拄杖，莫怪太生狞。

释如净

释如净　偈颂九首

衲衣下事火烧山，腊月家贫彻骨寒。

堪笑连延曾未息，眉毛焦赤面皮斑。

释如净

释如净　偈颂九首

打破黑漆桶，十方空索索。

不受灵山记，安居大圆觉。

释如净

释如净　偈颂九首

十方聚会鱼游网，三月安居鸟入笼。

生杀尽时蚕作茧，心空及第黑山中。

释如净

释如净　偈颂九首

钻冰取火凭谁信，拚命工夫入死门。

脱体一交翻得活，金刚正焰透乾坤。

释如净

释如净　偈颂九首

五台山上云蒸饭，佛殿阶前狗尿天。

刹竿头上煎{左饣右追}子，三个胡孙夜簸钱。

释如净

释如净　偈颂九首

西湖湖里水，南山山上云。

天台拄杖子，相见笑忻忻。

释如净

释如净　偈颂九首

平地起骨堆，虚空剜窟笼。

蓦透两重关，拈却黑漆桶。

释如净

释如净　偈颂九首

妙音观世音，具足神通力。

十方诸国土，无刹不现身。

释如净

释如净　偈颂九首

跳出净慈牛栏，撞入太白马厩。

一团罪业黑漫，风吹日炙薰天。

释如净

释如净　偈颂三十八首

净慈门下，牛栏马厩。

一拶透关，豁开宇宙。

咦，切忌追风捕影。

释如净

释如净　偈颂三十八首

黄金殿上一转语，烜爀红轮照万方，

草木丛林成正觉，砖头瓦砾放毫光。

释如净

释如净　偈颂三十八首

截断千差，单提一著。

那边放下龟毛，者里拈起兔角。

咦，敲开欢喜妙楼阁，

瑞霭祥云充碧落。转入梅花烂熳看，

春风撼动玉栏干。人天普会，

佛祖透关。发大机，

显大用，铁鎚混队骨毛寒。

四海五湖皇化里，太平无象有来端。

释如净

释如净　偈颂三十八首

一言相契，万古不移。

柳眼发新条，梅花满旧枝。

释如净

释如净　偈颂三十八首

今朝二月初一，拂子眼睛凸出。

明似镜，黑如漆，

蓦然{左足右孛}跳，吞却乾坤一色。

衲僧门下，犹是撞墙撞壁。

释如净

释如净　偈颂三十八首

霖霪大雨，害远大晴。

虾蟆啼，蚯吲鸣，

古佛不曾过去，发挥金刚眼睛。

咄，葛藤葛藤。

释如净

释如净　偈颂三十八首

不曾生，不曾死，

洞里桃花红照水。可怜开眼被渠瞒，

人间天上风波起。

释如净

释如净　偈颂三十八首

檐声不断前旬雨，电影还连后夜雷。

麦怕水侵秧怕冷，蚕桑犹要暖来催。

众生没在苦，苍生良可哀。

咄，杲日当空慧眼开。

释如净

释如净　偈颂三十八首

无忧树下浴婴孩，清晓蔷薇带露开。

转过衲僧相见处，后槽驴马出胞胎。

释如净

释如净　偈颂三十八首

结夏已过了，解夏犹未来。

中间一句子，莲花照水开。

因甚落草止啼，元只为婴孩。

释如净

释如净　偈颂三十八首

四月十五日结夏，老鼠入饭瓮。

七月十五日解夏，乌龟上竹竿。

诸方恁麽，净慈不然。

翻身透出竿头路，开眼掀翻瓮里天。

咄，两段不同休寐语，

机先鹞子隔驴年。

释如净

释如净　偈颂三十八首

云漫漫，雨漫漫。

中秋当此夜，漫漫黑漫漫。

个般真境界，赢得倚栏干。

释如净

释如净　偈颂三十八首

风飒飒，雨霖霖。

圣人不曾灭度，演出清净妙音。

若将耳听终难会，一句机先透古今。

释如净

释如净　偈颂三十八首

至人垂化无生死，示现阎浮有去来。

刹刹尘尘成正觉，黄金宝殿玉楼台。

释如净

释如净　偈颂三十八首

把钓归来得锦鳞，充天塞地笑忻忻。

虽然也只寻常事，历尽风波验尽人。

释如净

释如净　偈颂三十八首

清净法身卢舍那，衲僧队里乾罗蕁。

逐日呼来打一槌，万像森罗转辘辘。

知恩以此报深恩，大家赢得噇斋粥。

释如净

释如净　偈颂三十八首

寿皇顶{左宁右页}老冤魔，痛念先师旧草窠。

聊借蒲团供打坐，大家拍手唱山歌。

释如净

释如净　偈颂三十八首

独瞎顶门眼，大人具大见。

掀翻瓮里天，大智具大机。

以大入小，万化普施。

莺迁乔木调新舌，梅吐清香发旧枝。

释如净

释如净　偈颂三十八首

涅槃堂里死功夫，风衮葫芦水上浮。

恁麽点开参学眼，释迦弥勒是他奴。

释如净

释如净　偈颂三十八首

雨打虚空乾剥剥，日明大地黑漫漫。

个中开得金刚眼，生死何尝有异端。

须弥山，大海水，衲僧顶上波涛起。

释如净

释如净　偈颂三十八首

天得一以清，元正启祚。

地得一以宁，万物咸新。

且道衲僧得,一合作麽生。

太平歌有道，和气笑迎春。

释如净

释如净　偈颂三十八首

灯点点，月团团，

游人歌鼓闹中看。咫尺凤楼开雉扇，

玉皇仙仗紫云端。

释如净

释如净　偈颂三十八首

天苍苍，地皇皇。

钟馗元是鬼，赤口并消亡。

衲僧八面无门户，今古寥寥白昼长。

释如净

释如净　偈颂三十八首

解地祥和布袋头，虚空豁达逞风流。

去赤得，住亦得，

大用现前无轨则。

释如净

释如净　偈颂三十八首

大海汪洋，须弥突兀。

现在说法不思议，稽首光明最奇特。

释如净

释如净　偈颂三十八首

十五日已前，湖光潋滟晴方好。

十五日已后，山色空濛雨益奇。

正当十五日，若把西湖比西子，

淡妆浓抹总相宜。中秋月似鸾台镜，

赢得多才一首诗。

释如净

释如净　偈颂三十八首

连雨初晴九月一，日头依旧东边出。

照见五蕴皆空，衲僧参学事毕。

一尺水，一丈波，

谢郎船上唱山歌。

释如净

释如净　偈颂三十八首

坐断老卢顶{左宁右页}，拈起无柄木榴。

忽然舀出铜汁铁丸，忽然舀出醍醐酥酪。

佛祖大机难测度，犹是家常茶饭。

释如净

释如净　偈颂三十八首

杀人刀，活人剑，

转磨转精，累试累验。

乃上古之风规，亦今时之枢要。

净慈门下实相当，倚天照雪寒光耀。

释如净

释如净　偈颂三十八首

烟濛濛，雨濛濛，

芍药花开湿嫩红。我今灌沐诸如来，

人间天上起清风。

释如净

释如净　偈颂三十八首

钟楼上念赞，床脚下种菜。

不会不自在，会得是障碍。

白狗喫生姜，胡人夜渡关，

若不得流水，还应过别山。

释如净

释如净　偈颂三十八首

人从平江来，却得福州信。

寒食拜新年，虚空突出柄。

咦，打破虚空笑不休，

大家彻底验聱头。

释如净

释如净　偈颂三十八首

掩室摩竭国，老胡豁开顶门。

杜口毗耶城，净名败缺话柄。

提上古两端公案，发今朝一段威光。

释如净

释如净　偈颂三十八首

竿木随身，逢场作戏。

释迦老子毒花开，达磨大师王小二。

吹笛打鼓，搀行夺市，

万像森罗笑点头。

释如净

释如净　偈颂三十八首

元正启祚，鼻孔发露。

万物咸新，笑面迎春。

净慈门下转风流，饭满钵盂茶满瓯。

释如净

释如净　偈颂三十八首

春雨洗春雪，雪消湖上山。

雨晴相对看，突兀髑髅寒。

释如净

释如净　偈颂三十八首

一番雨，一番风，

风雨湖山图书中。风摇水色瑠璃滑，

雨泼山光翡翠浓。咄，

杜鹃啼血滴花红。

释如净

释如净　偈颂三十八首

铁酸豶，金刚剑，

吞了斩了，以活为验。

作家恁麽共提持，超过佛祖增光焰。

释如净

释如净　偈颂三十四首

截断程途蓦直来，乾坤洞彻此门开。

左边拍兮右边吹，倒翻关捩起风雷。

释如净

释如净　偈颂三十四首

开殿见佛，眼中毒刺。

咄，拔却刺。

礼拜烧香，颠倒钝置。

释如净

释如净　偈颂三十四首

抉出达磨眼，作泥弹子打。

海枯彻过底，波浪拍天高。

释如净

释如净　偈颂三十四首

笔头秃尽一毫通，至治寥寥静极中。

点起风云传号令，雷霆泼墨振纲宗。

释如净

释如净　偈颂三十四首

瞿昙顶骨，夫子眼睛。

两彩一赛，玉振金声。

释如净

释如净　偈颂三十四首

大地平沈，此座高广。

千变万化，无功受赏。

释如净

释如净　偈颂三十四首

露柱怀胎，忽然爆裂。

突出无孔铁槌，历劫都卢败缺。

释如净

释如净　偈颂三十四首

一举首登龙虎榜，太平亲到凤凰池。

全生全杀超言象，更透机先向上机。

释如净

释如净　偈颂三十四首

拔断毒蛇尾巴，穿住黑牛鼻孔。

虚空背上牵来，大地六番震动。

甚恶毒兮甚仇雠，屎尿腥臊汗血流。

拟将眼觑无踪迹，个是清凉第一头。

释如净

释如净　偈颂三十四首

过去然灯佛，相牵弄业识。

现在漏灯盏，光影瞒人眼。

未来乾纸撚，贼趀无处典。

咄，髑髅前点破，

鼻孔里看见。衲僧门下黑漫漫，

历劫不分通一线。

释如净

释如净　偈颂三十四首

梅花清晓香，烂熳而借功。

柳线早春浓，日暄而转位。

非那边去，从者里来。

哆哆和和兮主宾妙叶，跛跛挈挈兮偏正全该。

释如净

释如净　偈颂三十四首

春风轻，春日晴。

柳眼青，黄莺鸣。

郁郁葱葱生瑞气，世上老人天上星。

释迦赞叹，弥勒证明，

蟠桃仙果笑中呈。林下衲僧将何酬献，

手中千古一枝藤。

释如净

释如净　偈颂三十四首

三分光阴二早过，迟日江山丽。

灵台一点不揩磨，春风花草香。

贪生逐日区区去，泥融飞燕子。

唤不回头争奈何，沙暖睡鸳鸯。

释如净

释如净　偈颂三十四首

云开山岳露，雨过色新鲜。

翟昙不出世，败阙未生前。

天上天下，贼是小人。

三拜起来浇恶水，谩将掩彩当殷勤。

释如净

释如净　偈颂三十四首

一叶落，空索索。

天下秋，乾剥剥。

霹雳一声，滂沱大霔，

笑看乌藤倒上树。

释如净

释如净　偈颂三十四首

六年落草野狐精，跳出浑身是葛藤。

打失眼睛无觅处，诳人刚道悟明星。

释如净

释如净　偈颂三十四首

今朝正月初一，一举上上大吉。

吉无不利，春风和气。

散入花梢百草头，尘尘刹刹转风流。

释如净

释如净　偈颂三十四首

髑髅前，脑盖后，

一点洞明光影里走。咄，

然灯古佛转譫讹。

释如净

释如净　偈颂三十四首

无面目汉，面目全该。

日烘杨柳眼，烟抹杏花腮。

黄莺啼不尽，特地下枝来。

释如净

释如净　偈颂三十四首

瞿昙夜半翻筋斗，万像平沈大地空。

赢得波旬拍手笑，灯笼露柱暗搥胸。

释如净

释如净　偈颂三十四首

龙生龙，凤生凤，

指天指地独称尊，老鼠养儿巡屋栋。

共将恶水蓦头浇，万两黄金也合消。

释如净

释如净　偈颂三十四首

白圭无玷，顽石点砂。

转关一拶，佛祖仇雠。

咦，咬猪狗汉转风流。

释如净

释如净　偈颂三十四首

云散秋空，即心见月。

家家门前照明月，处处行人共明月。

骑鲸捉月，撑船载月。

忽然月落夜沈沈，笑杀胡僧齿门缺。

释如净

释如净　偈颂三十四首

当堂不露，主人翁元是旧时。

借影全彰，第一座屈烦今日。

雪夜金乌历堂，炎天玉兔转怀。

妙叶儿孙，全该祖父。

木人执板云中拍，石女含笙水底吸。

释如净

释如净　偈颂三十四首

清凉大火聚，炎炎没回互。

衲僧赤骨律，通身是剑树。

在里许相挨厮拶，在里许放行把住。

放行把住逞风流，总是冤家笑点头。

释如净

释如净　偈颂三十四首

昨日一线短，今朝一线长。

针眼里过，尺寸上量。

短长蓦劄断，巧绣出鸳鸯。

释如净

释如净　偈颂三十四首

天地一指，万物一马。

二由一有，一亦放下。

然后向者里拈起，谓之衲僧火柴头。

大海波心轻{左扌右聿}动，须弥顶上汗通流。

今朝以此开炉，无宾主话勘破赵州。

拟归暖处，箭过髑髅。

释如净

释如净　偈颂三十四首

瞿昙打失眼睛时，雪里梅花只一枝。

而今琶处成荆棘，却笑春风缭乱吹。

诸方说禅，清凉念诗。

烧香点烛拜泥团，脑后辽天鹞子飞。

释如净

释如净　偈颂三十四首

一滴不息，两滴三滴。

滴滴沥沥，连朝至夕。

变作滂沱勿奈何，山河大地衮风波。

总不出衲僧喷嚏一激，直得云开日出。

朗朗晴空吞八极，若还依旧水漉漉，

浑家飘堕罗刹国。稽首释迦，

南无弥勒。能救世间苦，

观音妙智力。

释如净

释如净　偈颂三十四首

大地平沈，侧布黄金。

虚空透阔，高架枬檀。

依稀马厩，仿佛牛栏。

鹘眼鹰眼不许看。

释如净

释如净　偈颂三十四首

活划群牛脑后毛，风吹日炙转腥臊。

不堪狼藉薰天地，罪恶重将业火热。

切忌死灰寻舍利，臭烟蓬{左火右孛}燄头高。

释如净

释如净　偈颂三十四首

船无底，米无粒，

积岳堆山，洪波直入。

恁麽归来得自由，清凉门下尽点头。

释如净

释如净　偈颂三十四首

金刚宝剑入红炉，煅出杨岐三脚驴。

到处沙场鏖死战，髑髅交衮血紆糊。

释如净

释如净　偈颂三十四首

糁径杨花铺白毡，点池荷叶叠青钱。

两彩一赛，其或未然。

竹根稚子无人见，沙上凫雏傍母眠。

释如净

释如净　偈颂十八首

净慈屋里门，净慈屋里开。

昔日净慈曾此去，净慈从此又还来。

咦，净慈关棙衮风雷。

释如净

释如净　偈颂十八首

大开此殿，亲面一见。

眼里抽钉，脑后拔箭，

本来无象通机变。

释如净

释如净　偈颂十八首

坐断维摩方丈，发露阎罗地狱。

千古万古黑漫，剑树刀山转辘。

释如净

释如净　偈颂十八首

当天一句，万机显露。

衲僧顶戴奉行，鼻孔机先证据。

释如净

释如净　偈颂十八首

净慈法座，木头一棚。

横撑竖撑，黑漆米生。

释如净

释如净　偈颂十八首

漫天大水云翻墨，捲地狂风浪衮山。

掣断丝纶归喝彩，鲸鳌只在此山间。

操舟又入洪波里，愁杀渔翁两鬓斑。

释如净

释如净　偈颂十八首

打杀然灯佛，堕落黑暗狱。

永劫无出期，衲僧歌一曲。

满天星斗辉华屋。

释如净

释如净　偈颂十八首

杨柳妆腰带，梅花络臂韝。

黄莺偷眼觑，舞得最风流。

净慈门下萝蕁头。

释如净

释如净　偈颂十八首

者个是百尺竿头，进一步则有象，

退一步则敀　踪。进退全机变，

从衡振祖风。都在南山掌握中。

释如净

释如净　偈颂十八首

今朝五月正清和，榴花诗句入禅那。

浓绿万枝红一点，动人春色不须多。

释如净

释如净　偈颂十八首

莫谤瞿昙今日生，插天山岳势峥嵘。

一番雨洗添狼藉，万古风烟恨不平。

释如净

释如净　偈颂十八首

万派朝宗一派收，扬清激濁几经秋。

忽然到底都乾却，露柱灯笼笑不休。

释如净

释如净　偈颂十八首

古佛不曾过，现在法如是。

一声婆饼焦，啼在竹林里。

释如净

释如净　偈颂十八首

惆怅杜鹃鸟，哀哀昼夜啼。

落花飞絮怨流水，芳草懊恨迷东西。

呜呼，春光浩荡可吊而不可送，

醉倒愁人烂似泥。若匪丹山凤，

徒劳语楚鸡。

释如净

释如净　偈颂十八首

六月连三伏，人间似焰炉。

依稀寒水玉，仿佛冷秋菰。

修竹芭蕉入画图。

释如净

释如净　偈颂十八首

上大人，丘乙己，

西湖南山图画里。孔门弟子无人识，

空有三千七十士。忽然一阵秋风吹，

吹作秋云送流水。

释如净

释如净　偈颂十八首

衲僧拄杖子，漫漫黑似烟。

西湖九个月，可恶亦堪怜。

忽然飞过鄞江去，搅动沧溟浪拍天。

释如净

释如净　偈颂十二首

秋风凉，岩桂香。

未归客，思故乡。

吾无隐乎尔，捉贼须捉趀，

舞蝶游蜂过短墙。

释如净

释如净　偈颂十二首

不曾动步上天台，金锁玄关尽豁开。

坐断鞔峰第一句，万机俱透起风雷。

释如净

释如净　偈颂十二首

饥来喫饭，困来打眠。

炉鞴亘天，倒退三千。

释如净

释如净　偈颂十二首

平沈大地，高出虚空。

机先坐断，游戏神通。

须弥灯王立下风。

释如净

释如净　偈颂十二首

打破黑漆桶，十方空豁豁。

爆雷一喝变通，掣电千机顿发。

便可以东行撑架门庭，西班怒骂佛祖。

收放绝来由，纵横透今古。

释如净

释如净　偈颂十二首

韩信造浮桥，李广入布袋。

一箭透双关，乾坤无羐碍。

释如净

释如净　偈颂十二首

晷运推移，日南长至。

眼睛里放光，鼻孔里出气。

饱饭快活屙一堆，超过瞿昙亲授记。

释如净

释如净　偈颂十二首

斩鲸龙头角，截虎豹爪牙。

烂泥团受用不尽，踏著刺方见作家。

谁在画楼沽酒处，相邀来喫赵州茶。

释如净

释如净　偈颂十二首

今朝九月初一，打板普请坐禅。

第一切忌瞎睡，直下猛烈为先。

忽然爆破漆桶，豁如云散秋天。

劈脊棒，迸胸拳，

昼夜方才不可眠。虚空消殒更消殒，

透过威音未朕前。咦，

栗棘金圈恣交衮，凯歌高贺彻风颠。

释如净

释如净　偈颂十二首

夜半乌鸡抱鹄卵，天明生出个老鹳。

毛长觜短鹭鹚形，飞起一天星斗乱。

一拳拳倒黄鹤楼，一踢踢翻鹦鹉洲。

咄，篱边燕雀空啾啾。

释如净

释如净　偈颂十二首

元正启祚，万物咸新。

伏惟大众，梅开早春。

释如净

释如净　偈颂十二首

半年喫饭坐鞔峰，锁断烟云千万重。

忽地一声轰霹雳，帝乡春色杏花红。

释如净

释如净　偈颂十六首

灵灵而时时昧，不得月随流水。

历历而处处混，不得雨逐行云。

释如净

释如净　偈颂十六首

山披锦云而烂成春意，水含碧月而淡存秋容。

恁麽也恁麽，说似曾不中。

黄头并碧眼，消息子难通。

释如净

释如净　偈颂十六首

是不是是江光铺练，非不是非花岳叠锦。

举竟合成什麽边事，三界无法何处求心。

释如净

释如净　偈颂十六首

金牛弄得烂银蹄，耕破劫空田地开。

不带泥痕今古路，牧童痚笛入云来。

释如净

释如净　偈颂十六首

善行者不移双足，善入者不动双扉。

清秋夜冷波心月，谁问安禅友亦稀。

释如净

释如净　偈颂十六首

不劳澄九鼎，流动百花新。

木鸡前树报，月磨萝镜轮。

释如净

释如净　偈颂十六首

一花开五家宗要，一味缀九室诀机。

朝朝暮暮只斯是，何用琼林觅玉枝。

释如净

释如净　偈颂十六首

一机织作锦衣裳，是可太平君子床。

只许宝山堆这里，细把玉鎝贞上方。

释如净

释如净　偈颂十六首

时节因缘佛性义，共移灵棹渡头舟。

玉麟带月离云汉，金凤衔花下彩楼。

释如净

释如净　偈颂十六首

无明暗室勿入近，暮日江山相映红。

处处烟尘收不得，早来晚去失真风。

释如净

释如净　偈颂十六首

云形水意拥通身，德用不孤道正亲。

年少风流犹一段，花棚铺锦蝶飞频。

释如净

释如净　偈颂十六首

心田法地有灵苗，不动金锄耕步休。

何事长松修竹下，风师雨客逐春秋。

释如净

释如净　偈颂十六首

净妙妙时解活计，露堂堂处有家风。

须知脱体卓然道，廓落圆通是个宗。

释如净

释如净　偈颂十六首

如何是四稜蹈地，入三摩存分别智。

若是有事而不通，知未知伊彼元气。

释如净

释如净　偈颂十六首

到纯无学处，语路若何生。

意气天然别，神笔画不成。

释如净

释如净　偈颂十六首

一粒曾生无相田，异苗繁茂试机先。

庄严劫佛借他力，双树荫凉本自然。

释如净

释如净　偈颂十首

回避无门，此门大开。

家私都脱尽，平白起风雷。

释如净

释如净　偈颂十首

黄金妙相，著衣喫饭。

因我礼你，早眠晏起，

咦，谈玄说妙太无端，

切忌拈花自热瞒。

释如净

释如净　偈颂十首

无衫歌扇，花鼓拍板。

总是者个戏棚，卖弄许多伎俩。

咦，任他千圣出头来，

立在下风高著眼。建法幢，

立宗旨，明明佛敕曹溪是。

释如净

释如净　偈颂十首

西来祖意庭前柏，鼻孔寥寥对眼睛。

落地枯枝才{左足右孛}跳，松萝亮鬲笑掀腾。

释如净

释如净　偈颂十首

深山岩崖问，石头大小答。

崖崩石迸裂，虚空闹聒聒。

释如净

释如净　偈颂十首

一言相契即住，笑面花开玉树。

诸方恁麽点头，瑞岩划地恶辣。

咦，拳头无私绝后看，

瞿昙顶上活鱭鱭。

释如净

释如净　偈颂十首

十二峰前上戏棚，那吒赤脱点天强。

屈烦鼓笛低头舞，弄丑真堪笑一场。

释如净

释如净　偈颂十首

秋风清，秋月明，大地山河露眼睛。

瑞岩点瞎重相见，棒喝交驰验衲僧。

释如净

释如净　偈颂十首

今朝日南长至，黑豆生芽。

大众恭惟懽庆，铁树开花。

如何结果，龙驰虎骤，

撒土抛沙。

释如净

释如净　偈颂十首

瑞岩一只破木靴，几个搀来尽要拕。

唯有老僧能踢脱，出门赤脚笑呵呵。

释如净

释如净　讲人更衣

老胡教网漫天阔，当甚多年椀脱丘。

勘破转关千圣外，别行条贯结冤雠。

释如净

释如净　接待

饭箩无底乾坤窄，舀出炎炎热铁丸。

烂断饥肠重瞥地，佛魔无处辨来端。

释如净

释如净　敬溪翁

揭翻古剡岸云开，峻发清机劈箭来。

裂转面皮乾剥剥，万山奔浪笑咍咍。

释如净

释如净　礼真歇塔

歇尽真空透活机，儿孙相接命如丝。

今无倒指空肠断，杜宇血啼花上枝。

释如净

释如净　临济赞

捏个空拳，嚇杀天下。

这般祖师，畜生驴马。

释如净

释如净　牧翁

自家鼻孔自家穿，自家绳索自家牵。

自家忽地都忘却，一笛清风送楚天。

释如净

释如净　南山律师

优波离后身，韦将军捧足。

布衣真童男，瓦缽天厨食。

释如净

释如净　牛图

柳堤烟敛春风静，鼻孔辽天一牯牛。

拽转通身依旧黑，野花芳草转风流。

释如净

释如净　普化赞

者汉走从何处来，鼓合临济白拈贼。

铎声摇撼动风雷，至今大地俱狼藉。

释如净

释如净　起净慈方丈

方方一丈牯牛栏，佛祖驱来要透关。

聊借眉毛相架搆，遮天盖地黑漫漫。

释如净

释如净　泉大道赞

棒头挑起葫芦，手里伸出钵盂。

噇酒噇肉破落户，天上人间大丈夫。

释如净

释如净　善财赞

捏住乾坤粉一团，大人刚被小人瞒。

机先若具机先眼，走杀从教起衅端。

释如净

释如净　四睡图赞

拾得寒山，老虎丰干。

睡到驴年，也太无端。

咦，蓦地起来开活眼，

许多妖怪自相瞒。

释如净

释如净　送觉兄归洞庭

觉尽还源见本心，洞庭无盖碧沈沈。

衲僧不作这伎俩，浪急风高意转深。

释如净

释如净　送亮藏主谒碧云

咬狗猪汉烂泥团，撮著参天剑刃寒。

转入春风开笑眼，桃花红照碧琅玕。

释如净

释如净　送僧

生逼猢狲坐铁砧，一槌天地尽崩沈。

横来竖去呵呵笑，喫饭噇眠迈古今。

释如净

释如净　送僧见明极和尚

机丝抽尽万缘平，休倚寒岸转路程。

千圣不携无影像，那边借伴月华明。

释如净

释如净　送蜀僧得母书归乡

雁落秋空剥万金，寥寥一片老婆心。

先天后地难回互，风争恩深冤亦深。

释如净

释如净　颂古八首

清贫三盏便轻酬，万晨曹门出郑州。

尽情斫却月中桂，恼乱春风卒未休。

释如净

释如净　颂古八首

唤一声兮应一声，两个分明好弟兄。

倒却门前刹竿著，芳草漫天荆棘生。

释如净

释如净　颂古八首

钟声披起郁多罗，妙用灵通变化多。

贼是家亲须扫迹，太平无象始安和。

释如净

释如净　颂古八首

万物朝元不较他，拈来直截辨譫讹。

游春浪子风流甚，卖弄三文黑老婆。

释如净

释如净　颂古八首

肘后蓦生闲络索，风前忽布闹叉撑。

那吒八臂空惆怅，夜半三更白昼行。

释如净

释如净　颂古八首

张来张打油，李来李打油。

通身骨辘转，打得最风流。

释如净

释如净　颂古八首

一个乌梅似本形，蜘蛛结网打蜻蜓。

蜻蜓落了两片冀，堪笑乌梅咬铁钉。

释如净

释如净　颂古八首

策起眉毛答问端，亲曾见佛不相瞒。

至今应供四天下，春在梅梢带雪寒。

释如净

释如净　颂古五首

无忧树下浴婴孩，清晓蔷薇带露开。

转过衲僧相见处，后槽驴马出胞胎。

释如净

释如净　颂古五首

六年落草野狐精，跳出浑身是葛藤。

打失眼睛无处见，诳人刚道悟明星。

释如净

释如净　颂古五首

金乌飞上玉阑干，黑漆崑崙对面看。

毕竟这些传不得，落花流水太无端。

释如净

释如净　颂古五首

一桡劈口虚空破，三点驴头覆却船。

父子至今俱不了，江湖波浪错流传。

释如净

释如净　颂古五首

衲衣下事火烧山，腊月家贫彻骨寒。

堪笑连延曾未息，眉毛焦赤面皮乾。

释如净

释如净　提觉太尉张求颂

平生道德迈前贤，著汉衣冠拜汉天。

自是名高闲不得，阿难依旧世尊前。

释如净

释如净　听松风布袋赞

松风鸣，侧耳听，

扪腹而笑，贼精贼精。

咦，千古万古得人憎。

释如净

释如净　听松风布袋赞

靠个布袋瞌睡，平地突出毒刺。

有人一踢踢翻，天下脚跟出气。

释如净

释如净　涂田

劄断潮头大海枯，十方公界佃官租。

寥寥万古平如掌，不许傍人扬契书。

释如净

释如净　维摩赞

大病现前，乾坤一默。

老而不死，是谓之贼。

贼贼，春风啼鸟花狼藉。

释如净

释如净　无用顶相赞

打杀宣州花木瓜，爆出越州翁木大。

血滴滴风衮剑轮，黑漫漫弥天罪过。

咦，描邈者个贼头，

三千里外谁耐面热而汗迸流。

释如净

释如净　相士

月落沧溟夜渺漫，衲僧面目太寒酸。

拟将祸福轻偷眼，恶浪狂风衮乱山。

释如净

释如净　言法华赞

脚下长拖破木履，口内不知道甚底。

恼乱风光没奈何，南北东西无定止。

释如净

释如净　圆觉图赞

一队猪狗汉，围绕业识幢。

只管要说傍人罪过，不知败缺自己贼趀。

{困木换力}，太平无象打一椎，

惊破虚空闪电飞。

释如净

释如净　源山主求赞顶相

个是净慈毛和尚，口言祸福有定当。

逐日随缘去赴斋，是谓两脚功德藏。

雕装千佛，右砌两廊。

判断一切魍魉鬼，主管五百罗汉堂。

至於修桥造路，与夫浴主街坊。

闻一切善事如蝇见血，闻一切恶事似蟹落汤。

有时随搂搜，若万回老子懽喜。

有时放歇蹶，若布袋和尚颠狂。

得一文钱不曾落地，合十爪掌常乃谢天。

只一味朴直，无些子壒尘。

所以打动好事檀那，画出这般面觜。

且道如何比拟，八月十五中夜凉，

一轮月照西湖水。

释如净

释如净　赠僧

喝声霹雳震晴空，白棒飞星化活龙。

不入这般儿女队，乱花翻袖舞春风。

释如净

释如净　拄杖颂寄松源和尚

七尺乌藤挂东壁，春风忽来生两翼。

鞭起飞龙趁不得，洞庭搅碎琉璃碧。

去兮去兮明历历，梅花影里休相觅。

为雨为云自古今，古今寥寥有何极。

释如净

释如净　自赞

乌龟壳空索索，打一钻响剥剥。

也是张拳嚇野狐，描邈出来增丑恶。

虽然三十年后，只管有人卜度。

突出娑婆世界，一枚真个村头。

行脚都无用处，推倒只好做牛。

钉双角，插条尾，

绿杨芳草春风里。可杀有力会耕田，

卖与阎王还饭钱。不然掣电几先喫，

痛拳无明业识幢。竖起漫天黑，

一句不相当。拳头飞霹雳，

咦，老婆心切血滴滴。

释如珏

释如珏　答僧问

如何是佛烂冬瓜，咬著冰霜透齿牙。

根蒂虽然无窖子，一年一度一开花。

释如珏

释如珏　继天童颖禅师度后上堂说偈

新岁新击鼓，普施新法雨，

万物尽从新，一一就规矩。

普贤大士忻，乘时打门户。

放出白象王，遍地无寻处。

释如珏

释如珏　颂古

诸佛出身处，千般谩度量。

东山行水上，眨眼过扶桑。

释如胜

释如胜　偈

人人领略释迦，个个平欺达磨。

及乎问著宗纲，束手尽云放过。

释如琰

释如琰　颂古五首

示疾毗耶方丈，文殊亦难近傍。

看来无药可医，只是忌口为上。

释如琰

释如琰　颂古五首

问处分明答处端，还同双剑倚天寒。

一从楼阁门开后，满面惭怕无处安。

释如琰

释如琰　颂古五首

蹉过跨门一机，昧却见成公案。

子湖指处太亲，直须急著眼看。

释如琰

释如琰　颂古五首

夹峤当年错用心，贪他香饵被他擒。

点头三下无言说，水阔山遥恨转深。

释如琰

释如琰　颂古五首

赵州老汉热心肠，一盏粗茶验当行。

回首路傍桥断处，白蘯红蓼映斜阳。

释如哲

释如哲　偈

瑞岩和唤主人公，突出须弥最上峰。

大地掀翻无觅处，笙歌一曲画楼中。

释若芬

释若芬　句

不是老僧亲写，晓来谁报平安。

释若芬

释若芬　寿傅守

仙游舍人声建中，正论久矣排群雄。

令子贤孙俱有耀，皇天两耳元非聋。

释若芬

释若芬　寿傅守

鹤发仙人年德尊，大贤之后更多闻。

风流异日窥前辈，议论班班总不群。

释若芬

释若芬　寿傅守

当年朊仕早标缨，不共儿曹校疾行。

居易独能遵坦路，未妨六十到名卿。

释若芬

释若芬　寿傅守

十年泽国泛吴航，袖有新硎试未尝。

聊把一麾施老手，便教千里作津梁。

释若芬

释若芬　寿傅守

教令浮民一岁期，只将平易抗浇漓。

朝廷若用循良课，换取樵川老吏归。

释若芬

释若芬　寿傅守

桃花彩绶俨仙衣，宝带垂金腹十围。

五马人生真可贵，更欣桑梓共分辉。

释若芬

释若芬　寿傅守

精藏炯目气藏神，笑语温然与物春。

面骨如拳搀两耳，此公寿相等铜人。

释若芬

释若芬　寿傅守

堂前三凤戏斑衣，堂下三槐擢秀枝。

一岁倦游归绿野，荣华鼎鼎看吾儿。

释若芬

释若芬　寿傅守

宁武堂中白日长，公庭讼息炷炉香。

禅床不作蛾眉梦，一枕清风到寿乡。

释若芬

释若芬　寿傅守

秋入东篱破晓霜，黄花不肯媚重阳。

花神爱惜缘何事，要向今朝荐寿觞。

释若愚

释若愚　临寂偈

本自无家可得归，云边有路许谁知。

溪光摇落西山月，正是仙潭梦断时。

室里千花罗网，梦中七宝莲池。

踏得西归路稳，更无一点狐疑。

释善建

释善建　题宝山广严院

垂手红尘古所难，近天尺五启禅关。

玉绳低转檐楹外，宫漏微传几席间。

云响度声何处笛，翠棱当户越州山。

梦回露滴松梢冷，月在三茅万境间。

释善能

释善能　偈

万古长空，一朝风月。

不可以一朝风月昧却万古长空，不可以万古长空不明一朝风月。

释善能

释善能　颂古二首

古殿无人到者稀，蒲团端坐有谁知。

不因院主通消息，争得寒光万里辉。

释善能

释善能　颂古二首

西山路上有猕猴，啸雨哀风动客愁。

忽遇此林师子子，万般伎俩一时休。

释善懃

释善懃　洛下别同志

岁暮远交朋，携筇背洛城。

往来兴废地，今古别离情。

叠翠嵩峰色，泻寒伊水声。

他年再相会，却讶白髭生。

释善懃

释善懃　秋郊晚望

华郭外登临，凝眸秋色深。

树凋分岳面，云破露天心。

断雁当空续，残阳隔陇沉。

盘桓伤急景，回首动微吟。

释善清

释善清　读法界观

多中即一一中多，浪里全提水是波。

波水灭时多一尽，日轮当午见星河。

释善清

释善清　偈

随随随，昔昔昔，随随随后无人识。

夜来明月上高峰，元来只是这个贼。

释善清

释善清　偈五首

不出三门九十日，大都只要此心休。

此心休了全无事，天下名山任意游。

释善清

释善清　偈五首

掩息茅堂这六冬，心忘境寂万缘空。

不知幻业从何起，依旧令教振祖风。

释善清

释善清　偈五首

万仞嵯峨鸟道难，剑办挥处骨毛寒。

泥牛昨夜归沧海，吸得西江水尽乾。

释善清

释善清　偈五首

日入西，梦幻空花能几久。

百岁光阴二分过，茫茫无限途中走。

告禅人，早回首，莫待春风动杨柳。

释善清

释善清　偈五首

云从龙，风从虎，

冬至寒食一百五。自古相传直至今，

南泉不打监官鼓。参玄人，

休莽卤，甜者甜兮

苦者苦。直截毗卢向上关，

莫教错却来时路。

释善清

释善清　送临安南荡崇觉空禅师偈

十年聚首龙峰寺，一悟真空万境閒。

此去随缘且训隐，莫将名字落人间。

释善清

释善清　颂二首

铜砂锣里油清净，照见尘中旧主人。

寄语禅人猛参取，莫教孤负此生身。

释善清

释善清　颂二首

八万四千非一一，七金山内海滔滔。

妙高峰顶平如掌，谁把长竿钓巨鳌。

释善暹

释善暹　辞顯禅师题壁

不是无心继祖灯，道惭未厕岭南能。

三更月下离岩窦，眷眷无言恋碧层。

释善月

释善月　白莲花

天开地陃讵云赊，异草灵苗特一家。

不有冈头三女粲，争敷处子六郎花。

英雄有种凛生气，白玉微根不受瑕。

他时若补芬陀传，端与优昙定等差。

释善昭

释善昭　第二诀

舒光辨贤哲，问答利生心，

拔却眼中楔。

释善昭

释善昭　第三诀

西国胡人说，济水过新罗，

北地用镔铁。

释善昭

释善昭　第一诀

接引无时节，巧语不能诠，

云绽青天月。

释善昭

释善昭　偈

胡僧金锡光，为法到汾阳。

六人成大器，劝请为敷扬。

释善昭

释善昭　偈

汾阳有三诀，衲僧难辨别。

更攎问如何，拄杖惊头揳。

释善昭

释善昭　句

阵云横海上，拔剑搅龙门。

释善昭

释善昭　句

雪埋夜月深三尺，陆地行舟万里程。

释善昭

释善昭　句

万古碧潭空界月，再三捞摝始应知。

释善昭

释善昭　句

三玄开正道，一句破邪宗。

释善昭

释善昭　句

三头六臂擎天地，忿怒那吒扑帝钟。

释善昭

释善昭　颂

三玄三要事难分，得意忘言道易亲。

一句明明该万象，重阳九日菊花新。

释善珍

释善珍　芭蕉

瓦沟月暗乱萤飞，照见芭蕉叶上诗。

忆得前时吟最苦，自携残烛拂蛛丝。

释善珍

释善珍　碧沼即事

看书多事置书休，收敛胸怀入倚楼。

送尽归鸿檐日晚，败荷痚柳一池秋。

释善珍

释善珍　採药

每共樵翁採药归，晚晴荷锸又相随。

行逢流水便乘犊，坐到烂柯因看棋。

鸟踏高枝收坠果，人耕古冢得残碑。

远公幸自逃名好，何必栽莲诳小儿。

释善珍

释善珍　策蹇

策蹇下山椒，冬深寒意骄。

瀑风吹帽湿，杉雪落衣销。

梅嫩有花早，桐衰无叶凋。

是山皆可隐，不用楚词招。

释善珍

释善珍　呈傅左司

左司声价过韦郎，小却宜盛白玉堂。

龙卧密云还不雨，鴃啼众草自无芳。

江湖旱地千里赤，淮蜀胡尘十丈黄。

持节暂閒宁袖手，为君画策射天狼。

释善珍

释善珍　城归

一宿城闉便忆归，云林长恐与心违。

真金化得终无药，脱粟空时尚有薇。

野雀避鹰巢竹栋，樵童背日睡蓑衣。

近闻谷口梅花发，病拟搘筇下翠微。

释善珍

释善珍　除夕

七十明朝是，年将衰并来。

顽皮禁冷暖，老气压凶灾。

铁砚穿何益，金丸跳不回。

君兄爱伶利，与汝换痴獃。

释善珍

释善珍　春寒

松间灯夕过，顾影在天涯。

雪暝迷归鹤，春寒误早花。

艰难知世味，贫病厌年华。

故国风尘外，无心更问家。

释善珍

释善珍　春日湖上二首

燕外游丝暖欲迷，酒船吹笛水亭西。

梨花唫苴桃花笑，恼杀春光醉似泥。

释善珍

释善珍　春日湖上二首

晚寒晻霭失楼台，弦管声收野意回。

柳下系舟觅闲伴，更无一个白鸥来。

释善珍

释善珍　辞观文赵忠惠坟

公归兜率，局面屡变。

青云交绝，珠履客散。

白传草堂，裴公经院。

僧定未起，樵柯将烂。

老鹤倦飞，不慕霄汉。

驽马恋主，非贪豆栈。

风雨忧愁，常占春半。

昔倚山岳，今悲露电。

语犹在耳，事不如愿。

病忆故乡，一筇易办。

受恩莫报，迟回眷眷。

入西州门，泪流被面。

知音永已，弦断琴爨。

袖香告辞，用写缱绻。

释善珍

释善珍　次陈上舍韵

壮不封侯老背时，云山得意合忘归。

思鱼不肯歌长铗，射虎犹堪著短衣。

椽笔枉将修野史，阵图少试解棋围。

元龙心事应如许，何日相逢语入微。

释善珍

释善珍　次蒲心泉韵

京华厌尘土，借屋瞰湖边。

驴蹇驮诗笈，鸥闲傍酒船。

啼鹃残月晓，细雨落花天。

何日东林伴，同修莲社缘。

释善珍

释善珍　次徐监簿韵贺吴侍郎新第落成二首

碧落仙人上界还，手携奎壁下天关。

百年第宅复金瑆，万卷图书围玉山。

霜压老槐龙卧壑，春催红药凤衔环。

时危报主诗人志，好爱苍生莫爱闲。

释善珍

释善珍　次徐监簿韵贺吴侍郎新第落成二首

词源本本自欧苏，胸次湖江跨楚吴。

纵未押班坐鸱合，亦须开府佩麟符。

拂衣太华太无放，卜筑中条昔有图。

久矣笙竽喧众耳，新声待奏凤将雏。

释善珍

释善珍　次愚谷游北山韵

登山行复歇，脚力钝如蛙。

宿雨少游客，荒畦多落花。

公侯归蔓草，池馆破谁家。

同是伤春者，留连惜物华。

释善珍

释善珍　次曾都仓韵

学问渊源汲绠深，逢时肯作子光瘖。

平泉旧圃多奇石，栗里闲居只素琴。

终竟封侯凭燕颔，莫夸对客割牛心。

向来谢传游山伴，尚有白头支道林。

释善珍

释善珍　徂岁

徂岁忙如电后雷，新年又下急符摧。

雪将解舞絮夸柳，春遣先锋花付梅。

窗白看书俄晻霭，炉红炙手倏寒灰。

凭栏大笑无人会，瞥尔晴空一鸟来。

释善珍

释善珍　答罗野乞米

山房岁晚冷如冰，欲访卢仝病未能。

莫怪邻僧无米送，无人送米与邻僧。

释善珍

释善珍　代赵景贤和林定庵韵

闲携竹杖过横塘，碧藕无花叶更香。

斋后随僧同洗钵，醉中得句旋投囊。

鱼沈似厌池光静，禽语如欣树影凉。

更欲招邀鸥鹭伴，菰蒲深处共平章。

释善珍

释善珍　东湖行

湖埆埆，泥駮駮，

千夫万夫鉯剥剥。菰蒲濛濛深复凿，

湖水浑黄车漉漉。朝车暮凿声不已，

土山矗矗黄埃里。山成蒉土不知几，

上头望见沧海水。我疑神山外八万里，

山凭鳌戴无根蕂。阳侯潜乘鳌力瘁，

夜半负走倦复置。鼓紞紞，

湖边市。骝马嘶，

使君至。使君一犒炙千牛，

酒舁银瓮糟成丘。工出农隙财出州，

民肥官瘠农知不。君不见淮水头，

田荒白骨无人收。僧庐箕敛供防秋，

健胡长戈舂尔喉。使君告尔农，

汝今一劳永不忧，汝今一劳永不忧。

释善珍

释善珍　东坡

天津桥上听啼鹃，从此南人弄相权。

多少衣冠落沙漠，朱崖宜著玉堂仙。

释善珍

释善珍　斗鸡

天宝三郎好斗鸡，醉中官锦贱如泥。

沉香亭北花含笑，不管渔阳胡马嘶。

释善珍

释善珍　逢春

衰老逢春能几回，自怜光景赋残梅。

齿牙落尽舌犹在，年岁阅多心尚孩。

座上麈閒谈客去，手中书堕睡魔来。

生平痴绝真堪叹，千古文章水一杯。

释善珍

释善珍　孤山

数树梅花地，先朝处士庐。

柳凹人系马，萍破鹭窥鱼。

空冢衣冠蜕，山房水石虚。

白头旧园吏，曾见幸金舆。

释善珍

释善珍　古离别

切切复切切，壮士重离别。

壮士别君去，万里无加辙。

暂时一樽酒，异日肝胆裂。

何况岐路间，俄顷生白发。

君不见荆轲剑气凌白虹，易水悲吟泪成血。

释善珍

释善珍　古松

武夷洞中老松树，上有千年仙鹤巢。

几度隔云茶臼响，山童树下拾枯梢。

释善珍

释善珍　古意二首

力耕野老嫌儿少，苦战将军羡级多。

只道乱离人死尽，朱门日日买青娥。

释善珍

释善珍　古意二首

燕山烧营火照云，羽书夜半飞入秦。

铁衣血冷不敢脱，功在将军不在身。

释善珍

释善珍　古怨

少卿入胡庭，明妃辞汉殿。

君恩如雨绝，生死难再见。

至忠反为逆，至美反为贱。

含冤天地间，日月为谁转。

河梁泣满衣，琵琶啼背面。

千年传乐府，曲变恨不变。

常恐胡冢傍，夏月零霜霰。

释善珍

释善珍　过南墅怀寒岩二首

年年散粟出朱门，狗盗鸡鸣总受恩。

空有玉棺归碧落，更无红粉哭黄昏。

遍行苔藓寻陈迹，拟倩梅花招醉魂。

常恐丘原千载后，不生荆棘长兰荪。

释善珍

释善珍　过南墅怀寒岩二首

草没亭台不见踪，故交掩泪立寒风。

食鱼客去余空馆。放鹤童归弃旧笼。

病悟前书藏夏口，死留好句在江东。

徐陵元是麒麟种，天上应须见宝公。

释善珍

释善珍　和陈宰诸官登罗汉阁看草书经卷韵

柳公遗迹留芳扁，一度摩挲一叹嗟。

佛阁僧居如穴蚁，梵编虫蠹失惊蛇。

文占天上奎星聚，语到宵中斗柄斜。

老衲畏寒仍戒酒，不能伴客赋梅花。

释善珍

释善珍　和徐国录韵

当今称文宗，斗南一和仲。

掣鲸力倒海，兰苕不同梦。

百年日苦短，千载事谁共。

赋诗推义山，论旧数季重。

客持邀我读，欢喜蹋破瓮。

疾抄畏纸尽，饥诵忘浆冻。

欲传换骨方，伎工恐无用。

涂窗谩成鸦，过门任题凤。

唐僧句月炼，一步不敢纵。

高参鬼仙吟，下比古佛颂。

湖江大国楚，宫阙天府雍。

小大材则殊，未易求折衷。

公文如珠玉，盛世盍包贡。

一鹗剡交腾，万牛挽难动。

造物或困之，郁怒使快痛。

晋康名远郡，侯印亦久弄。

蜃嘘横跨海，龙潜中兴宋。

年丰秔{徐彳换禾}多，守醉宾客从。

时时写乌丝，虹光穿屋栋。

祖帐在何时，行色当倥偬。

相期远公社，后会邈鸿洞。

拟办酒椀招，更出虎溪送。

释善珍

释善珍　和忠献堂诸官韵

魏王为将过颇牧，转佐转高萧相国。

洗光日毂上天衢，海宇竦瞻如立鹤。

定储不用招四老，知公狐鼠视产禄。

青苗一疏更奇伟，时宰喙硬心愧服。

当时元老不在廷，中外知非宗杜福。

至今荒棘没铜驼，志士泪尽以血续。

故祠金貂色已暗，英风可扫炎海酷。

尚想乔岳初降灵，风采龙文照山麓。

闻孙来补翁祖处，玉题绣井新前躅。

落成举杯文字饮，高台何必糟丘筑。

百年往事陵谷改，故国苍然但乔木。

公归补衮居上前，谏草家藏皆可覆。

才如苏梅宇内少，流落应怜犹未复。

晓枝蝶闹不足云，晚节要看秋圃菊。

释善珍

释善珍　贺洪阳岩帅闽

万马群中一马骢，击奸白简尚生风。

衣冠南纪瞻鸣凤，云雨东山起卧龙。

台阁难招真铁壁，林泉未隐且金狨。

拥旄前有莆阳蔡，相继名齐石鼓峰。

释善珍

释善珍　贺曾帅得祠二首

台省群飞竞刺天，琳宫散吏管云烟。

长才十月得霜鹘，拙宦三江上水船。

身外声名输饮酒，世间屈曲胜巢仙。

丈夫功业谁能料，起渭征辽尽暮年。

释善珍

释善珍　贺曾帅得祠二首

千骑丛中旧拥旄，丹心犹在鬓萧骚。

汉庭重少冯唐老，晋士趋卑张翰高。

静看棋枰争胜负，闲驰笔阵寄雄豪。

抢榆击水公俱乐，却是旁人叹不遭。

释善珍

释善珍　贺赵礼部得祠二首

曩岁巍冠接俊髦，玄都又种几番桃。

山中供奉犹遭谤，泽畔灵均盍赋骚。

世事万端常倚仗，丈夫百挫见雄豪。

旁人妄指笼中翮，不识冥鸿天宇高。

释善珍

释善珍　贺赵礼部得祠二首

帝赐琳宫散吏名，寄声黄合谢弓旌。

琴招野客持杯听，棋看痴人覆局争。

燕颔终当飞食肉，蛾眉最忌美倾城。

晴空万里君知不，苍狗白云常变更。

释善珍

释善珍　湖边

欲离湖边别卜居，每亭随意坐须臾。

水漂鱼沫粘花片，风拂蛛丝落霞珠。

竹阁晚晴山见越，莼乡日暖客游吴。

向来和靖高吟地，不记残梅尚几株。

释善珍

释善珍　寄孚老

双眼常时看屋椽，从来不结俗人缘。

早年曾悟出师表，晓岁始参齐物篇。

魔垒孤军降百万，诗坛一首当三千。

清溪结得茆萩未，闲欲寻君共泛船。

释善珍

释善珍　寄见首座

借得茆斋傍涧泉，新年乐事胜常年。

诗逢得意犹藏稿，琴畏知音自断弦。

鲸浪粘天思渡海，狼烽照夜忆游边。

巑途试尽身犹在，来共看云听雨眠。

释善珍

释善珍　寄朋介石

诗卷前年手自携，秋风客路易东西。

游淮战士看飞锡，渡海神鱼惊照犀。

故国身归疑化鹤，深山睡稳厌闻鸡。

一生结友皆奇衲，难得如君无町畦。

释善珍

释善珍　寄赵四岩

暑退江城又素秋，想因怀土亦登楼。

兰香盍称骚人佩，萱草难忘志士忧。

纸上雕虫真害道，山中射虎胜封侯。

四方弧矢男儿事，慎勿悲伤念少游。

释善珍

释善珍　寄照晦岩

身世浮沈莫更论，百年大笑付乾坤。

机关鬼面神头戏，岁月风樯阵马奔。

时过黄扉俄瘴海，宠衰金屋又长门。

人生万事真难料，不若深山无怨恩。

释善珍

释善珍　寄智愚谷

袖里明珠思暗投，衰颓未敢学伊优。

座谈宁受鬼擘口，舟滞不嫌风打头。

凤去麟亡千载远，蜗争蚁斗几时休。

百年等死分前后，说与髯兄一笑不。

释善珍

释善珍　祭崇福肇老

兄主两山，无顷刻暇。

踷踷走俗，类古普化。

人始不识，睢盱猜讶。

徐察情真，有朴无诈。

翕然同声，真本色者。

未几废宇，耽耽大厦。

昔瓶无粟，今廪多稼。

松弯易地，筋力已谢。

犹命肩舆，日谒百舍。

车殆马烦，途远将夜。

一身破甑，万事飘瓦。

追惟何及，抚事悲吒。

飞书别我，历举昔话。

云何良友，天不少借。

一香永诀，老泪盈把。

释善珍

释善珍　祭粹古云代

乌乎古云，蔚有时誉。

执古刀尺，割弃华组。

宿钞成山，臆断意取。

群疑塞胸，耳领心悟。

汲汲著书，恢恢养士。

猗公之起，惟皇有旨。

猗法之嗣，惟北峰有子。

远矣北峰，曰公是似。

胡不百年，后学之思。

公不百年，后学思之。

矧予卜邻，岁寒畴依。

稚予阅朋，至老无几。

惟茲不靡，昭然永垂。

释善珍

释善珍　祭端明尤木石

昔大慧师，道鸣东南。

率先伏膺，横浦紫岩。

繇是遍交，渡江诸老。

钩党牵连，优游岭岛。

至今微言，皎若日星。

公忽开卷，如暗得灯。

遂登蓬山，乃掌太史。

金銮应制，倚马万字。

平生补衮，用功最深。

群媢众嫉，独天赏音。

宝佑一疏，据经引义。

申救大臣，惟有去耳。

疑公前身，即二张公。

与大慧师，所立一同。

末劫浮荣，磨灭谁纪。

晚节芬芳，公真不死。

公於大慧，世异心通。

儒喜诋佛，公愈推宗。

紫岩之铭，过者必式。

酷哉秦火，毁珠陨璧。

公重感慨，伐石再镌。

著语未了，骑鲸翩然。

某畴昔亲奉麈尾，霏屑冰座，

墨妙堆几。俛仰之间，

事往迹陈。更几百年，

复生斯人。

释善珍

释善珍　祭佛照塔

师在乾淳，名塞穹壤。

据妙喜室，鞭挞龙象。

诸子迭出，如凤如麟。

如雷破蛰，何草不春。

余不肖孙，亦忝备位。

芜辞匪渎，惟以识愧。

释善珍

释善珍　祭观文忠惠赵节斋

公真天人，谪堕尘世。

方朔岁星，传说箕尾。

又疑山林，一念差耳。

乐全僧身，忠宣佛位。

夙弘愿力，出济事会。

作民司命，寿国元气。

神皇布政，夐古鲜俪。

谁为谤书，阴受风旨。

疾雷破柱，公不失匕。

关弓射羿，公愈荐祢。

山薮高深，天球粹美。

出夷入险，更使迭帅。

长淮虏冲，孽雏旁睨。

飞囊走羽，秉钺危寄。

初闻谢公，语误客异。

复传孔明，食少敌喜。

笺病乞闲，易苏旧治。

大星竟陨，白鸡告祟。

抚公平生，竹帛光炜。

谅公精爽，河岳流峙。

万钟千驷，濁世糠秕。

五龙九鲲，乘云谒帝。

某闽衲野鹤难系，公呼来霅，

获望簪履。酒阑烛跋，

孤客末至。香烟未散，

三生弹指。纾百结肠，

储一升泪。上悲法门，

下哭知己。

释善珍

释善珍　祭光孝南老

我昔游浙，多贤友朋。

老归故山，耳冷如冰。

忽闻君来，语作吴馨。

白而长身，美髯垂膺。

未几月台，挝鼓腾腾。

巍然广座，摄衣而升。

我忝邻居，复为交承。

君素恢痚，不立户庭。

舌端骋辞，驱涛卷霆。

疾谁使之，一瞑不醒。

七尺桐棺，萧然行幐。

侑此瓣香，感慨易胜。

释善珍

释善珍　祭果南涧南叔凯

我憩闽北，叔凯枉顾。

出南涧书，剧谈至暮。

言昔之夜，得梦怪奇。

当与藏叟，会阿耨池。

想耶因耶，一笑眇邈。

执手告戒，义均骨肉。

心平行粹，爱南涧翁。

人百忤之，而无温容。

凯病且贫，户满客屦。

翁常解衣，骚骚治具。

嘉翁风致，古人所难。

鄙夫悭啬，拔毫如山。

吁嗟衰年，失二益友。

耨池西方，游懈俱不。

昼诗绝吟，永帖罢挥。

猨哀鹤怨，金环不归。

吊既后时，奠复不早。

瓣香忏悔，泪湿春草。

释善珍

释善珍　祭见首座

佛法下衰，众魔峥嵘。

如虎而祴，白昼市行。

晚交得君，如黄河清。

君与予谈，洞见底里。

予建一事，君曰可纪。

予出一辞，君曰入理。

狂猘狺狺，嗾之者谁。

君蹑予足，怒形于辞，

古有徇义，舍父背师。

曷不千指，曷不百岁。

神佑磨专，贵奸寿悖。

谓天昭昭，天宝茫昧。

君素清苦，简洁自持。

如政黄牛，标韵过之。

有德操才，得疾亦奇。

浮华眼前，道义千古。

昔有微言，噤不敢吐。

含哀以告，君必领悟。

释善珍

释善珍　祭介石

末俗住山，尤贵黄纸。

造物畀公，共衰病至。

既病之矣，复遇岁艰。

当八面风，撑百漏船。

漫刺衔袖，临斋乞米。

骄儿索饭，饥嗔饱喜。

我行四方，阅士如墙。

小智虚夸，妄夫荒唐。

宣绍命脉，乾淳气魄。

天悭地閟，神盍宝惜。

冷灰粟焰，将晓景星。

泯灭甚易，佛法替陵。

同时爱憎，异世悲慨。

诸君不信，有遗录在。

我作苦语，横写虚空。

泪尽血续，夫岂为公。

释善珍

释善珍　祭静江帅曾吏部

公掾富沙，来就师语。

少服师训，称公膏举。

后二十年，麾节煌煌。

老客辇寺，传公除郎。

桂联荆渚，朔风孔棘。

见公起家，大刀长戟。

冠弹复挂，印刻复销。

羡公枪榆，如抟扶摇。

如生马驹，不受控勒。

如钢百炼，愈不改色。

士不患才，患不身修。

修身既才，奚訾奚尤。

士挟一能，足以駥世。

公百其蕴，而不尽试。

私尝啧啧，叹公不逢。

公笑谓予，子何褊胸。

坟寺虚席，乃命扫洒。

曰子非我，子岂其下。

感激怀人，慷慨受知。

愧无黄金，铸钟子期。

事与心违，公又仙去。

精灵地下，知予心事。

哭西州门，何必羊侯。

万事宛如，华屋山丘。

释善珍

释善珍　祭侃古樵塔

嘉定之间，公壮我少。

意气尽同，岂但同调。

众夸蝇声，而出蚓竅。

一唱十和，抚掌称妙。

公独雄浑，间见奇峭。

如行空麟，如追风骠。

拥絮曦檐，炀袍夜燎。

俄聚忽散，人事难料。

遥睇吴云，夐绝闽徼。

每得尺书，恍陪公笑。

龙钟出岭，只影自吊。

回思岁月，真过野烧。

偻指旧游，半堕缥渺。

叫公不应，一灯谁绍。

铢香后时，幸毋我诮。

飞锡何之，山深猨啸。

释善珍

释善珍　祭双杉塔

甲午之冬，一笑分袂。

交游累千，名字难记。

公虽它乡，常在眼底。

公今隔世，犹见梦寐。

念昔与公，情同昆弟。

老离闽山，再饮吴水。

三十年间，死尽流辈。

顾瞻浮图，洪木翳翳。

丛林凋痚，变习日异。

愿起公死，为砭为剂。

为师为承，为祥为瑞。

千载追难，百年满易。

意长景促，人往物是。

春寒野阴，感慨嘘欷。

释善珍

释善珍　祭愚谷

前春还闽，得道公病。

聪明忽痴，医不识证。

石门迎见，悲喜深省。

莫年客土，相依为命。

太白残月，同光共影。

吾曹恢痚，世路机穽。

身犹弃遗，奚顾堕甑。

古琴绝弦，缺铛折柄。

二子谈禅，时隐几听。

退士献书，阿婆窥镜。

鬼笑揶揄，人笑齿冷。

少日与公，讲明素定。

丹心如铁，空橐如罄。

千载意长，百年俄顷。

一死一生，遇此衰境。

姜盐鬻茶，油葱浇饼。

唤公不应，老泪泉迸。

释善珍

释善珍　驾刘后村除兵侍兼直院

人物依然元佑中，莺边系马亦金狨。

相君惟忆刘夫子，学士须还儋秃翁。

翰苑鹤天双鬓雪，玄都燕麦几春风。

老来始得文章力，前有欧公后益公。

释善珍

释善珍　江南

江南春水荻芽青，江北春风鱼上冰。

花发正催寒食节，雁归应过永昌陵。

骑奴玉辔闲调马，公子锦韝行臂鹰。

曾宿杨州建隆寺，五更吹角鼓腾腾。

释善珍

释善珍　郊原

郊原春过后，日日长新梢。

洗竹去蛛网，痚松留鹤巢。

云衣慵补缀，月户自推敲。

旧种梅花树，吾今与汝交。

释善珍

释善珍　借甑

投老林间借甑炊，心闲自觉乐无时。

生台抛饭暗持咒，山路负薪高诵诗。

惜燕常年寻故主，笑人荒冢树穹碑。

白头寂寞安吾分，何用黄金铸子期。

释善珍

释善珍　金陵怀古二首

齐楼梁殿黍离离，王气潜随斗柄移。

秋雨狐藏宫井树，夕阳鸦立御园枝。

诗人闲管江家宅，宰相偏嫌蔡充儿。

青史鬼雄元不死，归来化鹤有谁知。

释善珍

释善珍　金陵怀古二首

国号仓皇更几回，昔人事往后人哀。

相赓璧月词千阕，帝劝长星酒一杯。

春草不怜同泰废，晓钟犹是景阳来。

陵荒玉椀无踪迹，寒食梨花依旧开。

释善珍

释善珍　京口时楚寇侵维扬

河淮羽骑召兵频，腊月花开暖似春。

斗雀倚风将坠地，长鲸吸海欲生尘。

烧红天半无飞鸟，云白山中有隐人。

回首南园旧城阙，断烟荒树更伤神。

释善珍

释善珍　看书忆北磵

无事看书倦即休，心灵远与古人游。

常尊贾岛呼吟佛，盍请刘伶谥醉侯。

岁晚庭梅真益友，天寒炉火是重裘。

两冬京浙无消息，老磵年来安健不。

释善珍

释善珍　哭寒岩传权院

早岁驱驰翰墨场，快如阵马与风樯。

自期作佛先灵运，那肯堆钱付窟郎。

闲日有僧来乞米，死时无妓共分香。

神仙谪堕年期满，应合乘云在帝旁。

释善珍

释善珍　哭元双杉

哭公非入人，觉苑失龙麟。

白日有明暗，青天无鬼神。

戒珠常照夜，锁骨不栖尘。

老我谁相问，空余影伴身。

释善珍

释善珍　浪仙骑驴

官路骑驴突尹驺，尹曾骂佛去潮州。

却从渠问推敲字，千古诗人作话头。

释善珍

释善珍　老马

营司牵浴柳边池，玉沫垂衔步较迟。

洗见箭瘢如有恨，将军忘却未侯时。

释善珍

释善珍　林节推架轩扁水木清华

红满芳波绿满蹊，公余无事似幽栖。

临池洗砚看鱼跃，对竹坐衙闻鸟啼。

胸次九流如镜净，壁间片锦与花齐。

云霄别有清华地，早晚朝车过竹溪。

释善珍

释善珍　灵运

昏朝麟醢凤遭烹，鸿盍高飞入杳冥。

成佛生天俱妄想，筑台当日译何经。

释善珍

释善珍　榴花竹石鹤

剪翮花前老可哀，寄声鹰隼莫相猜。

旧游赤壁君如不，曾伴坡仙作赋来。

释善珍

释善珍　龙泉山中

夜半岩间坐看星，千年老树有精灵。

前山月上青枫顶，照见白鹇来听经。

释善珍

释善珍　龙泉山中

自垦屋头三四畦，得閒时复事鉯犁。

花粘蛛网碍蜂度，树带鹰巢无雀栖。

啸罢半山闻逸响，诗成绝壁见新题。

老来定力人难转，菜叶放教流出溪。

释善珍

释善珍　门径

门径莓苔古意深，闭门懒复事参寻。

棋图静见孙吴法，樵唱真闻韶瀋音。

米尽有方烹白石，丹灵无意化黄金。

花飞又是春将莫，小复风前拥鼻吟。

释善珍

释善珍　梦元双杉

晚睡初醒月上阶，远村何处笛声哀。

霜凋陇岸有梅破，雪隔炎洲无雁来。

旧隐青山犹在梦，故交白骨已生苔。

欲谈往事无人共，自拥寒炉自画灰。

释善珍

释善珍　莫春

门外柳花过，似予飘泊身。

吟高妨定衲，客久羡归人。

无药可医俗，有钱难买春。

山中旧同伴，招隐寄书频。

释善珍

释善珍　墨梅

水边烟外见横枝，画里寻思记旧诗。

只道老来风味减，铁心还自有愁时。

释善珍

释善珍　偶成

长年狎樵牧，门外即荒郊。

瘦草牛羊路，高松鹳鹤巢。

病来勤习定，老去懒寻交。

常愧逃名者，深山自缚茆。

释善珍

释善珍　破衲

破衲褴襥两鬓霜，耳边谁管俗雌黄。

自骑驴炼推敲字，不与人知安乐方。

五柳传中寻靖节，孤桐声里见嵇康。

深山敢叹无知己，饥食松花死亦香。

释善珍

释善珍　清明游张园桃李盛开独梅花一株尚未零落

傲寒开晚背时香，寻伴天荒地亦荒。

不觉春风红紫闹，老翁偷入少年场。

释善珍

释善珍　骚词二章

获印兮汾阳，结茆兮湘之岗。

湘之岳兮帝宫谒帝，帝不敢骄兮奔魑魅而走蜚龙。

余行兮余意，一笑兮足惊一世。

人不知兮谓余立异，岂人见兮胜帝。

调古兮湘童，大道兮壶之中。

白璧苍蝇兮何污，噤不敢陈兮君怒。

苍苍上兮皇皇下，乐莫乐兮郴之土。

藐郴城兮楚涯，身非余兮辱余奚为。

策空鸣兮余去，人曰吾能料生不能料死。

生可玩兮不可留，宛故庐兮风翛翛。

释善珍

释善珍　骚词二章

山昙昙兮起云，山浪浪兮流水。

神何为兮山中，岂怀忠兮放弃。

沃牛炙兮疗饥，挈壶兮荷锸随之，

生不封侯兮死何庙食为。是耶非耶，

余不得而知。女巫兮击鼓，

坎坎兮祠之下。帝不下招兮遗怒，

馘长蛟兮缚雄虎。野无烽兮海无澜，

马不用兮都且闲，都且闲兮神乎何以为御。

振策而风兮回轩为雨，风雨时兮多黍稌。

风休雨止兮神何处所。桂橑兮兰楣，

朝云出游兮莫云来归。

释善珍

释善珍　山溪谣

山溪流虢虢，山田半砂砾。

羸牛领破耕不息，午饥眼花在牛脊。

我饥田舍无糟糠，但愿天常雨粟盈官仓。

官租吏征有故常，官糴吏横如虎狼。

君不见先年春旱牛遇疫，妻儿挽犁代牛力。

又不见前年龠米抵金璧，僵尸横草乌不食。

吏奸积久为农患，吏爱谷贵农爱贱。

使君道上闻农叹，下车蠲糴不待旦。

令行去奸如疾风，心宁负官不负农。

溪流帖帖船上下，左司文成高纸价。

释善珍

释善珍　山行二首

麦畦微雨过，日照青湿湿。

牧童坐短蓑，牛卧寒鸦立。

释善珍

释善珍　山行二首

归牛晚失犊，牧童学声唤。

溪边白鹭鸶，衔鱼上田岸。

释善珍

释善珍　山行归晚

药迳入云林，晚晴扶杖吟。

照泥星复雨，经朔月犹阴。

树折怜巢覆，泉清见叶沈。

爱闲自如此，不是学灰心。

释善珍

释善珍　少陵

少陵弦断无胶续，鸾凤巢高隔五云。

老子一身都是胆，要倾莎经取龙筋。

释善珍

释善珍　少陵骑驴

市桥日莫蹇驴嘶，双袖龙钟醉似泥。

回首长安泪沾臆，落花何处杜鹃啼。

释善珍

释善珍　首夏

首夏山中风物和，不妨老子小婆娑。

竹亭晴坐燕泥少，花迳晓行蛛网多。

云表危峰干北斗，道傍古树识东坡。

匡庐深处堪归隐，岁月澜翻奈老何。

释善珍

释善珍　寿曾大监

公家中朝第一人，一门兄弟皆朱轮。

公材吏能固无敌，笔端亦自回千钧。

我生不识平津阁，晚识老监犹绝伦。

长松阅世傲雪壑，万牛回首山嶙峋。

清都梦断薄冠冕，三生髣髴贺季真。

岿然灵光独殿鲁，闲似商皓深避秦。

园林阴成钟鼓乐，风波不骇鸥鹭驯。

千卷赐书善和宅，万金买石平泉春。

古来此事总输公，六环金带何足珍。

封胡岁岁捧寿樽，蟠桃积核齐崑崙。

释善珍

释善珍　死交行

生交无百年，死交有千载。

百年追逐能几何，千载义魄犹相待。

死不知心，生交徒劳，

指天誓日儿女曹。羊角哀，

左伯桃，吁嗟此冢今蓬蒿。

释善珍

释善珍　送蔡秀才之漳浦

夜冷萤窗书倦看，解鞍南去路漫漫。

霜乾处士梅花圃，日照先生苜蓿盘。

乞米剩堪供鹤料，钓鳌重怕坏鱼竿。

何当著意抛妻子，共入深山学养丹。

释善珍

释善珍　送蔡院将漕广东

峨冠人避柏台骢，弭节光分泽国龙。

应似鲜于福京左，还同司马过临邛。

风生廉按清南峤，冰解将输佐大农。

拈起瓣香说无极，千年道统继儒宗。

释善珍

释善珍　送陈上舍之潮州

元龙湖海士，豪气卧大床。

著书不疗贫，仰面看屋梁。

昔从诸老游，须鬓未老苍。

雄篇掩众作，声价如琳琅。

谓当奏赋时，给札香案傍。

不然如谪仙，布衣登玉堂。

岁月忽已迟，驱车去潮阳。

昌黎强项人，断碑字字芳。

当年骂佛表，正是护法章。

大颠亦神奇，世岂有此郎。

往者不可作，怀古多慨慷。

有书寄新诗，无书勿相忘。

善保千金躯，岁晚天雨霜。

释善珍

释善珍　送传提干

渡江诸老尽兰荪，当日琳琅照一门。

龙去难寻神剑迹，鹤归犹记旧巢痕。

百年阀阅须关念，五里松楸易断魂。

京浙故人无恙不，相逢记为问寒温。

释善珍

释善珍　送孚老再游浙

楚柁吴樯兴未休，好山谢事要闲游。

常憎驽马恋栈豆，今见苍鹰掣臂韝。

岁晚老松无伴侣，天寒落叶正飕飗。

人间果是风堪御，却欲携君遍九州。

释善珍

释善珍　送福帅吴侍郎趋朝

恕斋视民犹视儿，先忧两字寒与饥。

三冬气和春有脚，旱岁笺天天雨粟。

爱杜呼母宗呼爷，史书弄笔人传夸。

异类鸣冤古有麽，神明循吏只一个。

风伯叫阍称急报，政声涨天怕天破。

龙章夜下五云间，玉宸唤归碧落班。

释善珍

释善珍　送傅左司赴袁州

长安貂蝉贱如土，故家文献余一缕。

平生粗痚不媚妩，直语岂知犯张禹。

腰间金印太二组，我自弃置君自取。

儿时翰墨跨诸父，投老为郎方齿叙。

天关耽耽守九虎，一节临遣复不与。

介堂卜筑开宿莽，谁知公意颇有主。

眼明沙鸥喜欲舞，便请衣冠挂神武。

圣朝留戣非为愈，勿薄淮阳宜叱驭。

释善珍

释善珍　送傅左司赴袁州

宜春古郡联荆渚，曩年尝梦公补处。

峥嵘老气横九

，直前莫作分外肤。

秋田旱渴思霖雨，君命敢徐宁畏暑。

击强鉯奸雷破柱，仰山古佛亦肯许。

州黉一记最奇古，机综远祖昌黎愈。

眼前琐尾相品署，知公千百未一取。

秋空仰瞻鸿鹄举，政恐是中有新句。

三年奏课返林坞，煮茶贺公公莫拒。

释善珍

释善珍　送黄凝云归常州

一住京华能几日，故山欲去值春寒。

石坛经雨草生遍，庭果落阶鸟啄残。

云表鹤声朝返佩，林间虹气夜开丹。

仙家缩地寻常事，试与思归倦客看。

释善珍

释善珍　送金橘与徐钓舟

竹笼盛来露未乾，试尝数颗已无酸。

味同楚水赤萍实，色比韩郎金弹刃。

委地儿童难识价，经霜桃李不同盘。

缄题寄去非无意，相约交情到岁寒。

释善珍

释善珍　送静江曾帅

岭西支郡联荆湖，时危选帅劳庙谟。

公才健如天马驹，胸中戈甲敌万夫。

向来持节犯贼区，贼降不用丈二殳。

浮云散尽明月孤，世间公论何时无。

煌煌丹诏来天衢，阴风策策随兵符。

大旗十丈车前驱，弓刀武骑前后趋。

我占福星岁在吴，孱虏数尽当磔诛。

笼烽平安羽檄痚，玉帐亦可吟抚须。

奏功入觐乘锋车，峨冠儤直承明庐。

公家事业青史书，公家祖相兄鸿枢。

释善珍

释善珍　送客宿九日山

石灶断苔纹，摩挲吊隐君。

风吹游子袂，月照古人坟。

旧事残碑在，荒祠流水分。

永怀山忽冥，红叶坠秋云。

释善珍

释善珍　送林节推二首

魁宿来临幕，不同常郡僚。

名高饶荐剡，官满合归朝。

彩旆倾城送，清声载路谣。

丽谯虽未绩，亦自出云霄。

释善珍

释善珍　送林节推二首

幕皆资画诺，人最说君贤。

判好堪呈佛，心清亦近禅。

著书僧有传，执法吏无权。

风雨东门路，分携忽黯然。

释善珍

释善珍　送林南恩入京

曩赋登楼望故乡，边淮十丈战尘黄。

已闻淝水返朱序，亦说汉庭怜孝章。

千载青编如属国，一麾白发出炎荒。

山林朝市终殊路，只待除书慰别肠。

释善珍

释善珍　送米与陈监元

鬓毛萧飒已成翁，奇怪胸中尽扫空。

尚要俗人传好事，岁残乞米送卢仝。

释善珍

释善珍　送徐国录守英德

君侯少举摩天翮，笔阵堂堂万人敌。

上书自请斗大州，不独爱闲犹爱石。

爱闲庭讼自简寂，爱石不同牛李癖。

参军主簿公举刺，何必喜怒见颜色。

高台盛賏锦屠苏，何如烟林土花碧。

公余共赏有欢伯，语妙一笑欲堕帻。

假令鳌禁未遭遇，传至鸡林能别识。

大材小用从古然，善舞岂曾嫌地窄。

愧无肤寸可及物，叠盖重金竟何益。

霜寒系舟峡江侧，应念坡仙抚遗迹。

江流可沿深可{左奭右斗}，此水至洁能纳汙。

释善珍

释善珍　送颜倅之江西

槛外江流知几霜，烦君著语吊滕王。

琴中谁识啼乌曲，酒后任称司马狂。

阁序尚留唐篆刻，剑光何预晋兴亡。

此行遍览遗踪了，历有徵书出建章。

释善珍

释善珍　送颜主簿之怀安

古廨大江边，多闲少俸钱。

凤栖仇览棘，虹贯米家船。

心静佛三昧，时来官九迁。

外台兼督府，幕下正须贤。

释善珍

释善珍　送杨户部

铃斋去岁念民饥，鬓雪凋痚带减围。

史册千年循吏少，江湖万里散人归。

儿童不信夷齐溷，党论尝攻韩范非。

临别祝公坚晚节，受恩何敢望留衣。

释善珍

释善珍　送赵礼部将漕广东

玉节畀名流，澄清十四州。

元公著书处，葛老炼丹洲。

星应郎官舍，霜侵使者裘。

东南箕敛极，宽得一分不。

释善珍

释善珍　送赵礼部提举江西

玉节来临昔治州，仪曹爽气更横秋。

未夸判笔摇山岳，且喜仙槎近斗牛。

童拾棠阴前竹马，纱笼寺壁旧银钩。

南塘遗稿公新卷，他日人传作话头。

释善珍

释善珍　送赵吏部

健才事声名，抚案走百吏。

法家冠柱文，好以杀为戏。

要留百年思，莫令一时畏。

近时攀辕民，未必皆民意。

释善珍

释善珍　送赵吏部

千家煮蔗浆，万里随风桅。

谷少蔗愈多，荒岁不疗饥。

初闻下令严，巨贾颇不怡。

至今训农文，可配七月诗。

释善珍

释善珍　送赵吏部

薏苡不类珠，疑似多谤伤。

恭惟大雅姿，南物不入囊。

铃斋一片石，历劫难赞扬。

常恐难林客，夜半惊虹光。

释善珍

释善珍　送赵吏部

抚槎泝银潢，手探支机石。

天孙茧瓮丝，拟补衮五色。

星斗光离离，欲见无羽翼。

旧恩倘可报，杀身奚足惜。

释善珍

释善珍　送赵司令之金陵

自古词人例谪迁，十年无路可栈天。

督师上正倚裴相，破贼叔应推谢玄。

伏枥骥思沙漠外，脱韝鹰去碧霄边。

僧雓早辱莱公赏，他日牵联得并传。

释善珍

释善珍　送赵司令之金陵

血战荆江障贼锋，无端谗嗔困英雄。

念亲不隔关山梦，忧国常怀畎亩忠。

早岁交游今改事，少年豪举晚收功。

碧油谈笑多新句，倘值南云寄便鸿。

释善珍

释善珍　岁晚寄愚谷

病余顾影瘦崚嶒，阅岁无过白发增。

天与聪明减痴福，年侵衰老惜友朋。

寻梅废苑霜穿屦，听雁寒窗雪洒灯。

追忆旧游如昨日，想君夜梦到西陵。

释善珍

释善珍　苔径

苔径长年断俗踪，亦无交旧可过从。

闲忧颓堕自鉯菜，老尚怪奇惟种松。

履破背时翻著袜，诗狂见月乱撞钟。

千年陶谢今谁似，恐有山林不易逢。

释善珍

释善珍　太白

脱韞殿上醉阳狂，触拨春风睡海棠。

放逐一身穷不恨，三郎入蜀更郎当。

释善珍

释善珍　题东坡儋耳书西江月

儋州秃鬓翁，老气凌汗漫。

金銮岭海等游戏，尽倒银河洗忧患。

山村荷瓢感慨欹，买酒独赏春梦婆。

酒酣忽转商声急，龙君悲咤波臣泣，

锦瑟无端弦五十。

释善珍

释善珍　题东坡墨迹

党籍英贤尽，长淮南北分。

忠奸论方定，金璧购遗文。

释善珍

释善珍　题范石湖淳熙中出守帖

淳熙天子课农桑，黄合鸿儒绾郡章。

文物升平今已远，断篇流落入僧房。

释善珍

释善珍　题狗葬刘家寺

废殿何年寺，门开不见僧。

犬眠莎砌日，鸦啄菜池冰。

湿藓侵碑字，空巢缀壁层。

谁家古祠在，无主夜烧灯。

释善珍

释善珍　题画梅

羌笛谁将花外吹，十年心事暗香知。

夜寒瘦影侵衣袖，月满阑干独倚时。

释善珍

释善珍　题金山寺

寺不干兴废，江流曾策勋。

门栖征虏舰，僧诵设冥文。

薄霭遮西日，归雕带北云。

江心数峰小，传是晋人坟。

释善珍

释善珍　题侃古樵诗卷

死别日益远，年衰梦亦无。

忽开旧诗卷，泪洒白髭鬓。

释善珍

释善珍　题莲社图

远师东林白莲社，世上丹青好传写。

爱陶醉汉招不来，送陆道士大笑回。

千年此意画得麽，俗工凡笔何尘埃。

涪州逐客无聊赖，买酒过溪讥破戒。

诗人口业不自持，袖手默坐君应知，

生天成佛佛是谁。

释善珍

释善珍　题六画

渊明寄奴开国热龙骧，

转眼更齐又换梁。惟有先生赋归去，

至今犹是晋文章。

释善珍

释善珍　题三教三隐三仙三贤画轴

瞿昙李耳东家丘，不生虞夏生衰周。

世乱杀夺无时休，佛现身作大慈舟。

老务静治销戈矛，孔以笔诛著春秋。

学佛亦有绝世流，学老曾见飞升不。

晨后三人师孔氏，气节虽同穷达异。

渊明不仕义熙岁，倾家酿秫供一醉。

翰林谪仙与苏二，卒以蛾眉招众忌。

脱靴偶忤高力士，触拨玉环良细事。

谁知绍述丞相嗔，铜驼陌上荒荆榛。

僧伽拥扶度鲸海，虑酋过坟禁樵採，

使我掩卷增感慨。

释善珍

释善珍　题四画

桃花竹石鹤朝游,心忆平泉身海涯。

化鹤归来人不识,春风开尽碧桃花。

释善珍

释善珍　题雅上人手抄唐诗后

天孙锦段冰蚕茧，太古盘铭苍颉文。

三百年来消息绝，无人为酬杜陵坟。

释善珍

释善珍　题逸少真迹

淳化东都群玉府，光蟠虹霓气龙虎。

墨池笔冢千岁精，鸾骞凤翥来帝庭。

帝好文似虬须主，盗夺鬼偷离复聚。

珠宫玉函雷电护，犀辟尘埃芸辟蠹。

崇宁别置书学员，司空无畏博士颠。

钩党牵连颖与玄，毡包驼载迁幽燕。

司卿巨卿怒裂眦，手揽脱身兵火里。

江南不得练儿评，流落无人识真伪。

释善珍

释善珍　题紫极宫晋桧

才君坛西晋朝柏，拜坛道士头发白。

卖丹得钱还酒客，肉重欲飞鹤无力。

释善珍

释善珍　投赠张斗野

雪曲从来难赏音，无机古路绿苔深。

骥寒远放雁为伴，鹤晚未归鸦满林。

紫领宽袍笼袖醉，乌纱侧帽掉头吟。

公侯多少身名灭，李杜光芒尚至今。

释善珍

释善珍　投赠张斗野

曩岁怀忠扣帝阍，东游未久赦虞翻。

流芳千载凛生气，拜赐九河湔泪痕。

钓艇带烟飞鹭渚，辔驴冲雪早梅村。

虽云冷淡穷生活，刺绣终胜倚市门。

释善珍

释善珍　挽刘常簿赣州

远游少负长卿才，晚亦乘车衣锦回。

正喜瘴溪鳄移去，又惊辽海鹤归来。

秘书入杜花簪帽，宾客分司酒满杯。

莫怪一麾不辞远，吟诗要上郁孤台。

释善珍

释善珍　吴歌

吴儿鸣艣吴波里，作劳耳热歌声起。

初犹哇咬杂吁嘻，后方激讦如怨詈。

芳洲日夕西风来，含情宛转声更哀。

君不见杜老行吟曲江曲，楚臣羁思蘼芜绿。

世知忠义铸伟辞，不知正是阮籍唐衢哭。

吴时明月梧宫秋，月光曾照吴王愁。

国人悲怜子胥死，写出高台草荒麋鹿游。

词亡千古留遗调，南楫北帆昏复晓。

尽知往事只苍烟，渺渺漫漫飞白鸟。

释善珍

释善珍　小雪

云暗初成霰点微，旋闻蔌蔌洒窗扉。

最愁南北犬惊吠，兼恐北风鸿退飞。

梦锦尚堪裁好句，鬓丝那可织寒衣。

拥炉睡思难撑拄，起唤梅花为解围。

释善珍

释善珍　小筑

小筑林间憩倦游，莫年幽事胜西州。

松阴猿啸闲行药，日夕鸦归独倚楼。

山色齐奴开步障，叶声楚客赋悲秋。

一生不晓樊川意，刚把诗方万户侯。

释善珍

释善珍　晓登甘露寺楼

秦吴相接处，远客独来游。

秋尽斗移柄，曙分河隐流。

马嘶残月垒，雁入向阳州。

北望长江在，悠悠波浪愁。

释善珍

释善珍　新岁

新岁七十三，怒痴不脱衔。

搓绳谋系日，储药要医凡。

魇鬼惊酣枕，村优笑戏衫。

灾祥总由我，何必问巫咸。

释善珍

释善珍　徐教下第归

奏赋长安不遇知，丈夫失意肯生悲。

科名自古与风汉，造物至今犹小儿。

道在布韦轻将相，时危耕钓隐英奇。

渡江亦谒青山不，应念曾公为制碑。

释善珍

释善珍　雪峰旧院

住壁与云邻，荒畦虎迹新。

樵鸣猿落果，鹰急鸟依人。

阴磵澌经月，寒花开过春。

鳌山前事在，独坐想芳尘。

释善珍

释善珍　一榻

奇事浑无俗事稠，扫除一榻梦沧洲。

草虫呢呢儿女语，风蝶翩翩公子流。

烟雨楼台六朝寺，图书鸡犬五湖舟。

少年伴只孤筇在，时复相从说旧游。

释善珍

释善珍　一雄鸡立笼上一雌覆雏於笼

田翁养鸡竹作笼，老雌恋雏不顾雄。

催租无人岁常丰，杀身为黍堪酬翁。

释善珍

释善珍　已往

前三十万岁已往，后千亿年来无穷。

化工团上为愚汉，傀儡牵丝弄老翁。

尧桀是非俱蔓草，嬴刘成败等飞鸿。

午窗睡起摩双眼，落尽瓶花糁桉红。

释善珍

释善珍　倚筇

枫叶芦花满目秋，倚筇那复少年游。

眼看桑海梦相似，骨瘗匡庐心始休。

万里霜天孤唳鹤，五湖烟水一身鸥。

君看清绝无攀处，著得尘埃半点不。

释善珍

释善珍　拥炉

俗客敲门以病辞，拥炉时复撚吟髭。

雀栖梅日印孤影，蛛去檐风吹断丝。

旧友渐稀增感慨，良辰易过莫寻思。

六年世态看差熟，惟有青山无变姿。

释善珍

释善珍　游下竺御园

山气晓常雨，晚晴溪见沙。

荒园闲柳色，斜日淡梨花。

访隐行过洞，思亲梦到家。

十年此来往，今度鬓将华。

释善珍

释善珍　又题

李耳西游丘泣麟，战国十二终一秦。

祖龙坑儒儒不死，溺冠复生赤龙子。

有孙作帝痴求仙，茂陵松柏荒苍烟。

瞿昙说法忉利天，下视尘世磨蚁旋。

丈六身坐黄金莲。孔老仰望不及肩。

魏晋隋唐如过鸟，云外高人眠未晓。

坡乘刚风为奎星，白舒逸气追长鲸，

渊明醉鼾犹雷声。

释善珍

释善珍　雨后过光严寺

小桥路入野僧家，山犬眠莎向日斜。

庭户几时风雨横，粉墙压倒佛桑花。

释善珍

释善珍　棹上官良史

京口见君乘早潮，短巾调笑立溪桥。

长瓶买酒典孤剑，一夜枕书谈六朝。

常恐骑鲸狂捉月，不然跨鹤坐横箫。

远公多病宗雷死，惆怅社中人寂寥。

释善珍

释善珍　征妇怨效张籍

前年番兵来，郎战淮河西。

官军来上功，不待郎书题。

淮河在何许，妾身那得去。

生死不相待，白骨应解语。

天寒无衣儿啼革，妾身不如骨上土。

释善直

释善直　偈

诸佛不曾出世，人人鼻孔辽天。

祖师不曾西来，个个壁立千仞。

释善资

释善资　偈

诸方五日一参，寿宁日日升座。

莫怪重说偈言，过在西来达磨。

上士处处逢渠，后学时时蹉过。

释尚能

释尚能　江行

渺然寒水上，四望尽无涯。

沙迹迎潮没，天形接海垂。

坏衣汀霭湿，疏磬苇风吹。

今夜犹船宿，还应与月期。

释尚能

释尚能　金山寓居

风霜千里未归身，古迹迟留外俗群。

月到天心当刹见，涛分山脊在楼闻。

倚吟老树栖沙鸟，寄臣虚岩贮海云。

唯恐雪晴行兴动，迢迢楚路与吴分。

释尚能

释尚能　京口僧院

渺漠人烟外，禅居静趣多。

山遥天接树，江阔日生波。

鸣橹时邻响，征车旧绝过。

清风数声磬，应不入渔歌。

释尚能

释尚能　句

润珠泉路通关市，种玉仙翁寄版图。

释尚能

释尚能　句

关河虎符重，殿阁兽樽闲。

释尚能

释尚能　送本如上人归四明

随缘离旧隐，秋后却思归。

古寺山光满，重城海气围。

道孤愁作客，年长重忘机。

此去何人见，云根掩竹扉。







卷295

释尚能

释尚能　送简长师陪黄史君归浙右

相送随旌旆，离情亦万端。

霜洲枫落尽，水馆月生寒。

接话尝茶遍，联诗坐漏残。

归期在岩屋，郡邸想留难。

释尚能

释尚能　送秀登上人

又负空囊出，都城难久居。

西风随雁急，寒柳向人疏。

野宿灯分烧，船斋磬动鱼。

如逢北来客，应寄社中书。

释尚能

释尚能　五言四十字奉寄四明礼师道人

昔年惭不识，今日羡仍频。

造疏传他域，谈空聚远人。

龛灯孤敌暗，庭柏瘦无春。

渐老思山甚，相逢会有因。

释尚能

释尚能　中秋旅怀

所畜惟骚雅，兼之得固穷。

望乡连北斗，听雨带西风。

稼穑村坊远，烟波路迳通。

冥搜清绝句，恰似有神功。

释尚颜

释尚颜　句

海岛和涛望。一十二三年。

山僧带雪期。

释尚颜

释尚颜　夷陵即事

不难饶白发，相续是滩波。

避世嫌身晚，思家乞梦多。

暑衣经雪著，冻研向阳呵。

岂能临岐路，还闻圣主过。

释玿

释玿　偈颂九首

鹊既鸣鹊鹊，鸦则鸣鸦鸦。

禾山四打鼓，赵州三吃茶。

春来花处处，云散月家家。

达磨当年无板齿，祗应特地过流沙。

释玿

释玿　偈颂九首

五五二十五，乖龙不为雨。

沙石欲生烟。稻麻将槁死。

山僧有个七字顶轮王陀罗尼，能破龙宫，

开蛰户，斥雷师，

驱电母，布慈云而洒甘露。

唵{左口右苏}噜{左口右悉}唎{左口右苏}噜。

释玿

释玿　偈颂九首

云山偶尔遭攧，臂痛不可胜言。

府教挥金办供，殷勤咨请谈禅。

禅禅，不在拈槌竖拂，

亦非作用周旋。不在扬眉瞬目，

亦非文字语言。祗据现成公案，

自然七方八圆。在云门得之，

则曰一句三句。在法眼得之，

则曰惟心法门。在沩仰得之，

则曰父慈子孝。在临济得之，

则曰三要三玄。在曹洞得之，

则有偏正回互。

释玿

释玿　偈颂九首

在天下老和尚得之，则有问答机缘。

在云山得之，则全提正令於人天之上。

在府教学士得之，则致吾君於尧舜之前。

在现前大众得之，则随宜应用。

在太孺人黄氏得之，则生於忉利诸天。

禅禅，绵绵密密，

密密绵绵。渡水胡僧无膝裤，

东村王老屋头穿。拈来一一中的，

不妨似箭离弦。脱或踌躇拟议，

迢迢十万八千。

释玿

释玿　偈颂九首

语是谤，寂是诳。

不语不寂，转增虚妄。

春风吹落桃李花，淡烟疏雨笼青嶂。

释玿

释玿　偈颂九首

向来云岫访雷峰，朔风吹雪落长松。

今日雷峰访云岫，无限春光满岩窦。

机锋互换主宾分，八两元来重半斤。

释玿

释玿　偈颂九首

垦土诛茆作佛宫，栽田博饭与君同。

梦中十载因缘尽，又拄乌藤过别峰。

临岐一句如何说，此去平分江上月。

千里同风事宛然，云山虽别何曾别。

别不别，鹭鸶飞入寒江雪。

与麽文彩，甚生标格。

直下承当，迥超言默。

释玿

释玿　偈颂九首

休卜度，世间那有扬州鹤。

一身与世等委蛇，万事随缘即安乐。

无意来时却宛然，有心用处还应错。

错错错，莫莫莫，

近日秋林多叶落。铁牛飞过洞庭湖，

西山走入藤王阁。

释玿

释玿　偈颂九首

一拳拳到黄鹤楼，一踢踢翻鹦鹉洲。

王麟掣断黄金锁，大丈夫儿得自由。

释玿

释玿　颂古三十一首

文死罔明休卜度，瞿昙女子谩针锥。

推倒铁山归去也，纵横十字更由谁。

释玿

释玿　颂古三十一首

相逢打鼓弄琵琶，须是还他两会家。

曲罢不知何处去，夕阳斜映暮天霞。

释玿

释玿　颂古三十一首

身世悠悠不系舟，得随流处且随流。

今朝有酒今朝醉，明日无钱明日愁。

释玿

释玿　颂古三十一首

梦中要渡深溪水，伎俩多般进不能。

蓦地觉来伎俩尽，床头山月已三更。

释玿

释玿　颂古三十一首

喝声绝处怒雷收，丧尽家风一不留。

总是战争收拾得，却因歌舞破除休。

释玿

释玿　颂古三十一首

大雄山下老狐精，千古丛林恼杀人。

若遇金毛师子子，看伊无处著浑身。

释玿

释玿　颂古三十一首

是贼识贼精识精，南泉无过强惺惺。

赵州礼拜归堂去，前箭犹轻后箭深。

释玿

释玿　颂古三十一首

家财丧尽没丝毫，祗个一身犹恨多。

却向池阳最深处，杀人空手不持刀。

释玿

释玿　颂古三十一首

前得得，后不得，

一贯谁知两五百。雨桧萧萧，

风松瑟瑟。隔山人听鹧鸪词，

错认胡笳十八拍。

释玿

释玿　颂古三十一首

此儿话计口皮边，点著风驰与电旋。

谩说镇州萝卜大，何曾亲见老南泉。

释玿

释玿　颂古三十一首

当机转处不踌躇，琉璃盘裹走明珠。

赵州老子村校书，一条拄杖两人舁。

释玿

释玿　颂古三十一首

庭前柏树子，一二三四五。

窦八布衫穿，禾山解打鼓。

释玿

释玿　颂古三十一首

无直路，却萦纡。

赵州东壁上，依书挂葫芦。

有张公吃村酒，李公醉不醒。

面南看北斗。

释玿

释玿　颂古三十一首

利刀截断命根，跳出狐群狗队。

拈起万煅蒺藜，铁额铜头粉碎。

释玿

释玿　颂古三十一首

拶到悬崖撒手时，七斤衫重有谁知。

寒来暑往浑无用，挂在赵州东院西。

释玿

释玿　颂古三十一首

明月大悲院裹斋，铁围山岳尽冲开。

猪头象鼻，乌觜鱼腮。

石人抚掌呵呵笑，寒山拾得在天台。

释玿

释玿　颂古三十一首

劫火光中共唱酬，随波逐浪谩悠悠。

剖尽衷肠人不会，草鞋拈取盖龟休。

释玿

释玿　颂古三十一首

投子投子，机轮无阻。

要吞即吞，要吐即吐。

若还{列刂换带}齿粘牙，争得超今迈古。

释玿

释玿　颂古三十一首

有是父兮有是子，同条生也同条死。

三世如来烈焰堆，互换说法元如此。

莫颠言，休倒语，

截断葛膝须荐取。

释玿

释玿　颂古三十一首

塞北千人帐，江南万斛船。

菩萨窝裹坐，总谓是虚传。

释玿

释玿　颂古三十一首

曹山不如，花根本艳。

不如曹山，虎体元班。

江南地暖，塞北春寒。

一把柳丝收不得，和烟搭在玉阑干。

释玿

释玿　颂古三十一首

隔，穿耳胡僧眼睛黑。

东院西边是赵州，观音院裹安弥勒。

释玿

释玿　颂古三十一首

北禅夜分岁，特地巧安排。

维那出只手，线去又丝来。

田郎催拍板，鲍老舞三台。

若教行正令，活作一坑埋。

释玿

释玿　颂古三十一首

苦中乐，乐中苦，

大唐打鼓新罗舞。寒山烧火满头灰，

却笑丰干倒骑虎。

释玿

释玿　颂古三十一首

有主有宾，有礼有乐。

得失是非，如何摸索。

才摸索，无上醍醐成毒药。

君不见人鹏展翼盖十洲，投窗之物空啾啾。

释玿

释玿　颂古三十一首

一人牙如剑树，一人口似血盆。

一拳还一踢，一踢报一拳。

亚竖摩醯顶门眼，不妨亲蹭上头关。

释玿

释玿　颂古三十一首

我手何似佛手，堪笑紫湖养狗。

撞著焦尾大虫，性命输他一口。

释玿

释玿　颂古三十一首

我脚何似驴脚，拟议知君大错。

进前欲饮醍醐，已似遭他毒药。

释玿

释玿　颂古三十一首

人人尽有生缘，且非夷狄中原。

镇府出大罗卜，赵州亲见南泉。

释玿

释玿　颂古三十一首

佛手驴脚生缘，生缘驴脚佛手。

李公醉倒街头，元是张公吃酒。

黄龙山裹老婆禅，恰似河阳新妇丑。

释玿

释玿　颂古三十一首

唇上必并班豹剥，舌头当的帝都丁。

自古上贤犹不识，造次凡流岂可明。

释绍慈

释绍慈　偈

我祖别行最上机，纵横生杀绝猜疑。

虽然塞断群狐路，返掷须不师子儿。

释绍珏

释绍珏　澹山岩

使君得佳句，简存如猗好。

著之岩石中，千古不可磨。

释绍嵩

释绍嵩　安吉道中

六尺枯藤了此生，青春作伴日同行。

墙头花吐旧枝出，原上人侵落照耕。

芳草似袍连径合，乱山如画带溪平。

杜鹃知我归心急，啼了千声更万声。

释绍嵩

释绍嵩　宝溪道中

径直夫何细，云山知机重。

朱门均白屋，红叶间青松。

野火烧冈草，残阳下远峰。

伤心绕村落，倦客独携筇。

释绍嵩

释绍嵩　呈胡伯圆尚书

自挽狂澜制百川，致君何日不尧年。

由来八座尚书贵，盛事髒髒海内传。

释绍嵩

释绍嵩　呈胡伯圆尚书

文章近日合双行，四海苍生耳已倾。

地去秉钧余咫尺，不劳拟议话圆成。

释绍嵩

释绍嵩　呈胡伯圆尚书

韩李流芳独未泯，先生孤唱发阳春。

惠能伎俩元无有，强到朱门谒近臣。

释绍嵩

释绍嵩　城西野行

三月西城淑景多，晓烟清露暗相和。

晚锺未用催归客，闻道新亭更可过。

释绍嵩

释绍嵩　城西野行

细草疏花自在春，悠悠烟水似天津。

垂扬一径深深去，白鸟双飞不避人。

释绍嵩

释绍嵩　酬胡圣闻

别后沧波路几迷，竹风松雨共凄凄。

十年依旧双瞳碧，四海仍传一角犀。

池上溶深浮日暖，山中物物是诗题。

先生莫道心如铁，可忍红英半着泥。

释绍嵩

释绍嵩　酬敬上人

浙界残零处，相寻聊解颜。

别桥连白石，移榻对青山。

有恨春将晚，无机性自闲。

天涯将野眼，时见一舟还。

释绍嵩

释绍嵩　酬王主簿示道中所作

蓼花红淡苇条黄，洛岸秋晴夕照长。

雪羽褵褷立倒影，酒旗摇曳出篁。

云边雁断湖边月，圩上人牵水上航。

输与能诗王主簿，每行吟得好篇章。

释绍嵩

释绍嵩　酬颜对闻监税

地僻春来静，孤山夕照余。

深惭长者辙，新欠故人书。

有酒招元亮，无人诵子虚。

相从又相别，意绪各何如。

释绍嵩

释绍嵩　酬颜仲华

客子愁无奈，年来鬓已秋。

尘埃自衮衮，勋业转悠悠。

岛雾沉晴树，山鸡舞画楼。

惠连有新作，一览病应休。

释绍嵩

释绍嵩　春日

风流尽付小园春，浓麝分香入四邻。

何事晚来微雨后，山花知绣草如茵。

释绍嵩

释绍嵩　春日郊行

稠花乱蕊裹江滨，小雨疏疏向晚晴。

逋客未能忘野兴，春来无处不闲行。

释绍嵩

释绍嵩　春日郊行

城外春风满酒旗，吟怀长恨负芳时。

东林夫子知予意，载我而今唱和诗。

释绍嵩

释绍嵩　春日郊行

芳草斜莆翡翠茵，旧游如梦苦伤神。

寒山带郭穿松路，柳絮梨花寂寂春。

释绍嵩

释绍嵩　春日郊行

春送人家入画屏，草香沙暖水云晴。

凝眸不觉斜阳尽，闲恨闲愁触处生。

释绍嵩

释绍嵩　春日郊行

忽惊春色二分空，满地榆钱逐晓风。

黄四娘家谁敢道，古来唯有杜陵翁。

释绍嵩

释绍嵩　春日郊行

高竹重林接翠微，夕阳分手柘冈西。

莫忧世事兼身事，且逐东风进杖藜。

释绍嵩

释绍嵩　春夜书怀

海内艰难各饱更，鬓毛宁与化工争。

春宵思极兰灯暗，晓角初吹客梦惊。

壮思不逢韩吏部，绝交益愧孔方兄。

到头诗卷须藏却，薄饭粗缯老此生。

释绍嵩

释绍嵩　次韵林仲山

午梦亦花湿，吟看不忍休。

白翻荞处雪，红压驿边楼。

砌冷虫喧座，江澄水浴秋。

看君有知已，铃阁想迟留。

释绍嵩

释绍嵩　次韵朋上人东湖精舍即事

开径东湖上，千岩镜裹看。

与君频邂逅，此地久盘桓。

柳影含云幕，桃花生幕寒。

婆娑弄翰墨，清兴寄毫端。

释绍嵩

释绍嵩　次韵王东之郊行

杖屦寻春事，偷分暇日工。

幽花欹照水，独树迥含风。

路极阴溪裹，桃开晓色中。

一年春好处，分付少陵翁。

释绍嵩

释绍嵩　次韵吴伯庸竹间梅花十绝

竹间初拆半斜枝，正是周王二月时。

竹映梅花花映竹，主人不剪要题诗。

释绍嵩

释绍嵩　次韵吴伯庸竹间梅花十绝

孤芳高节共亭亭，子细相看似有情。

春色恼人眠不得，移床换枕到天明。

释绍嵩

释绍嵩　次韵吴伯庸竹间梅花十绝

一川修竹映疏花，穿竹微吟路径斜。

更好碧溪深院静，月和疏影上檐牙。

释绍嵩

释绍嵩　次韵吴伯庸竹间梅花十绝

自读西湖处士诗，寻芳长恨见花迟。

前程笑到山多处，竹裹横斜一两枝。

释绍嵩

释绍嵩　次韵吴伯庸竹间梅花十绝

携茶时复过幽亭，寄目悠然上杳冥。

好是园林争秀发，梅花白白竹青青。

释绍嵩

释绍嵩　次韵吴伯庸竹间梅花十绝

雪引春归竹引梅，殷勤今日一时开。

知音未出吴公子，长到花时把酒杯。

释绍嵩

释绍嵩　次韵吴伯庸竹间梅花十绝

池边梅映竹边池，皎月勾添光陆离。

堪笑胡雏亦风味，从教横笛月中吹。

释绍嵩

释绍嵩　次韵吴伯庸竹间梅花十绝

一度春来一度新，夕阳花坞净无尘。

负暄孤坐松根石，细看横枝间绿筠。

释绍嵩

释绍嵩　次韵吴伯庸竹间梅花十绝

日移花影上帘钩，品格堪怜绝比俦。

竹外一枝斜更好，眼明端为小迟留。

释绍嵩

释绍嵩　次韵吴伯庸竹间梅花十绝

竹与梅花相并枝，月明还见影参差。

捻梅细比新诗看，酷似梅花太瘦时。

释绍嵩

释绍嵩　次韵杨判院晚春

杏褪残花点碧轻，残花含恨脱红英。

树连翠条围春昼，风入青山送雨声，

不办扁舟访安道，何妨莲社醉渊明。

如公自是銮坡具，盍与吾君致太平。

释绍嵩

释绍嵩　次韵曾后俊臣即事

柳暗人家水拍堤，人家随处有柴扉。

草中白道穿村去，门外黄尘扑面飞。

返照未沉僧独往，暮山时见鸟双归。

风从北户来披拂，暗递花香入客衣。

释绍嵩

释绍嵩　次韵朱国器秋夜之什

二水奔奔鸣屋除，山川澄净九秋余。

故人相见自青眼，病叟中间已白须。

风射破窗灯易灭，鹤归乔木月难呼。

政须送与王摩诘，画我凭栏觅句图。

释绍嵩

释绍嵩　次韵梓上人

一身无定处，谁见寂寥心。

始为江山静，徒云寒暑侵。

少孤心易感，漂泊病难任。

未遂长栖此，孤怀自不禁。

释绍嵩

释绍嵩　次韵梓上人

江湖同避地，老眼不供愁。

阅世临观美，出门聊散忧。

渔盐桥上市，河汉岛前秋。

奔走何时了，如今悟解不。

释绍嵩

释绍嵩　翠萝亭书事

万壑初收雨，鸦声唁客劳。

溪寒鱼队散，秋静鸟行高。

碧嶂前兼后，青猿断更号。

卷帘双眼远，绕舍绿周遭。

释绍嵩

释绍嵩　答朋上人

争渡行人簇晚沙，归舟天际暮云遮。

波生野水雁初下，竹映寒原日已斜。

剩欲出门追笑语，可堪垂白各天涯。

知公颇有奇章病，戏墨贻嘲栖暝鸦。

释绍嵩

释绍嵩　答一老

散拙亦自遂，谁能泪堕巾。

诗成聊疥壁，道在不嫌贫。

老矣曾荣望，颓然只任真。

拂衣从此去，四海作闲人。

释绍嵩

释绍嵩　答仲宽

强半年光属苦辛，生涯如在旧山贫。

江南江北闲为客，人去人来恨转新。

节裹且追千载事，胸中别作一家春。

明年此会知谁健，不问苍生问鬼神。

释绍嵩

释绍嵩　代次登城之什

上得孤城向晚春，其如衰病只伤神。

鼠肝虫臂窥前辈，虹旆星车委后尘。

两鬓已霜难讳老，一机何处定非真。

愁来只有贤从事，千里相逢如故人。

释绍嵩

释绍嵩　代和韵

石路无尘竹径开，幽园寻胜独登台。

桥边野水通渔路，城上秋山入酒杯。

紫闼青云俱未遂，红颜白发递相催。

悠悠兰渚动归思，归思临高不易裁。

释绍嵩

释绍嵩　代颜圣闻次韵即事

渡口水流急，凭栏凝睇劳。

远山枫外淡，矮竹苣边高。

古来丛青蔼，鳊鱼噀白涛。

幽闲无个事，痛饮读离骚。

释绍嵩

释绍嵩　待舟西兴遣闷

海涌银为郭，吴疆与越连。

有山来枕上，无酒到愁边。

烈烈寒风起，悠悠落日悬。

孤舟未得济，少驻祖生鞭。

释绍嵩

释绍嵩　道中即事

南浦东冈二月时，迸流穿树堕花随。

春风掩映千门柳，多少长条拂地垂。

释绍嵩

释绍嵩　道中即事

饶水回回转，白云西复东。

日斜喧急雨，天阔退飞鸿。

薄暮沿西峡，隆寒正北风。

兹行有胜事，未敢叹途穷。

释绍嵩

释绍嵩　道中闻百舌

一径寻村渡碧溪，山花红紫树高低。

如今天下无鸣凤，说与春鸟自在啼。

释绍嵩

释绍嵩　道中自遣

绿暗连村柳，江平不见滩。

日烘花气暖，岸曲水流寒。

世路今逾窄，客心须自宽。

悠悠片云质，溪上更蹒跚。

释绍嵩

释绍嵩　登城

奔走倦尘埃，登临亦快哉。

江城含变态，踪迹共徘徊。

古殿桐阴合，秋山晚翠开。

相逢吟未足，更拟上高台。

释绍嵩

释绍嵩　登楼

二月春方好，登楼望欲迷。

关情山簇簇，余思草萋萋。

小浦依林曲，长天向水低。

乡心正无限，恰恰一莺啼。

释绍嵩

释绍嵩　登楼次朋上人韵

落日生春色，桃花笑不休。

鹤飞湖草迥，风止客帆收。

远树天疑尽，江平水却流。

愁来无处去，为子上高楼。

释绍嵩

释绍嵩　登盘陀石

盘陀石上少从容，秋色偏宜晚望中。

欲赋胜游无杰句，独搔蓬鬓立西风。

释绍嵩

释绍嵩　登杖锡

登寺寻盘道，那知是与非。

冻泉依细石，寒日淡斜晖。

村路飘黄落，山禽凌翠微。

数声牛上笛，老泪欲沾衣。

释绍嵩

释绍嵩　定慧别业次韵陈子中

地胜千山会，孤怀行转幽。

归云带层巘，远岸送轻舟。

绿树莺边合，清泉槛外流。

雨余情更逸，端为故人留。

释绍嵩

释绍嵩　东山精舍戏书

迥碛沙衔日，荒溪众树分。

行人随旅雁，寻寺入幽云。

远岫林间见，啼莺梦裹闻。

湖山虽不语，心绪已纷纷。

释绍嵩

释绍嵩　独步

独步时凝望，幽襟失所从。

烟霞横眼界，天地醉心胸。

泽国秋容老，人家水影重。

行穷十里岭，回首兴何慵。

释绍嵩

释绍嵩　独游

幽圃多清致，殊方此日欢。

松风欹枕听，春草隔溪看。

红入桃花嫩，青还玉宇宽。

独游吾有意，终日凭栏干。

释绍嵩

释绍嵩　发长沙

秋入长沙县，无人画得成。

晚风轻浪叠，落日乱蛩鸣。

一雨洗烦暑，千山指去程。

回期谁可定，行乐且吾生。

释绍嵩

释绍嵩　泛湖

六月西湖锦绣乡，新诗满眼费平章。

移舟水溅差差绿，吹面轻风与送香。

释绍嵩

释绍嵩　泛湖

久客欣无事，扶衰上野航。

乃云覆阴谷，初日放晨光。

杨柳千寻色，荷色一路香。

西湖天下胜，谁与共平章。

释绍嵩

释绍嵩　放舟戏书

放缆山溪一叶轻，树头半落半犹青。

竹问飞下双鸂鶒，天作人间小画屏。

释绍嵩

释绍嵩　放舟戏书

再岸萧萧芦荻秋，斜风细雨转船头。

年来频作江湖梦，须向山阴上小舟。

释绍嵩

释绍嵩　凤口寺

古柏间松篁，山光接水光。

园林春婉娩，云水日相佯。

苒苒花明岸，稍稍竹过墙。

冥搜得诗窟，台馆晓苍苍。

释绍嵩

释绍嵩　凤山即事

久欠游山债，因寻溪上村。

风沙轻漠漠，烟树远昏昏。

土甑封茶叶，石泉通竹根。

榰筇聊小立，老子笑无言。

释绍嵩

释绍嵩　凤山西亭戏书

日日西亭上，凭栏取次看。

绕崖云惨惨，浥屦露团团。

昼景委红叶，松香掩白檀。

平生勋业意，开镜影相懽。

释绍嵩

释绍嵩　感恻

路入南云下，江回隔近村。

水深风浩浩，山远雾昏昏。

仰首羡飞鸟，流年只断魂。

客心兼暮色，感恻复何言。

释绍嵩

释绍嵩　感山旧事

爱此栖心静，陶然度岁华。

放慵真有味，化俗独无涯。

隔沼连香芰，疏篱带晚花。

细评清绝处，倚杖看蜂衙。

释绍嵩

释绍嵩　浩西堂见和因再用韵

无钱使鬼故宜休，已失装怀万斛愁。

况有西湖好山水，一帆还自上归舟。

释绍嵩

释绍嵩　浩西堂见和因再用韵

老景人情一羽轻，绊身何用尚浮名。

备尝世事灰心久，更问侬当作麽生。

释绍嵩

释绍嵩　浩西堂见和因再用韵

萧条四壁是闲居，老子而今非故鱼。

大抵人生只如此，只消如此看何如。

释绍嵩

释绍嵩　浩西堂见和因再用韵

镜中老色日侵寻，更有江湖万里心。

心行故人知此意，为吾因掉白头吟。

释绍嵩

释绍嵩　浩西堂见和因再用韵

每惭疏散为吟诗，说破当知未大奇。

似此误人多少事，如何两鬓不成丝。

释绍嵩

释绍嵩　浩西堂见和因再用韵

行尽天涯西复东，大家闲作卧云翁。

纷纷燕雀休相羡，得丧悲欢尽是空。

释绍嵩

释绍嵩　浩西堂见和因再用韵

笑杀人来断杀肠，可怜赢得鬓成霜。

人情易变乃如此，祗有江山不改常。

释绍嵩

释绍嵩　浩西堂见和因再用韵

道方时险拟如何，今古疏愚似我多。

否去泰来终可待，尚须客裹访蹉跎。

释绍嵩

释绍嵩　浩西堂见和因再用韵

小园和雨扫莓苔，个个圆如济世财。

丘壑同盟从已定，莫谈休咎动寒灰。

释绍嵩

释绍嵩　浩西堂见和因再用韵

沙边鸥鹭日相亲，老去光阴非我春。

百巧从来知是妄，独援诗笔得天真。

释绍嵩

释绍嵩　和陈尧臣

羡君潇洒有余清，霜翮摩霄万里情。

冰雪照人徐孺子，篇章高体谢宣城。

摇窗竹色留僧语，步野风寒散酒酲。

明日岳阳楼上去，不妨谈笑又诗成。

释绍嵩

释绍嵩　和崇上人

松下中峰路，疏阴偃盖清。

远云收海雨，数雁过秋城。

抚事心犹壮，卑栖气未平。

近来唯此乐，高韵寄闲情。

释绍嵩

释绍嵩　和将自然

岁月悠悠一梦中，荣枯消得几何功。

宁为宇宙闲吟客，岂是江湖把钓翁。

山口断云怜旧路，沙边微雨湿孤蓬。

饭余鼓腹聊行乐，立尽疏帘落絮风。

释绍嵩

释绍嵩　和曾后臣

沉醉无期即是乡，暂偷闲卧老僧床。

纵游籍草花垂酒，陈迹题诗蜗篆梁。

故国山川皆梦寐，天涯形貌各昂藏。

芭蕉叶上三更雨，一阵疏来一阵狂。

释绍嵩

释绍嵩　和自然

客裹唯君数往还，笑谈终日尽君欢。

敢将古道为吾事，已作归心即自宽。

露草欲随霜草尽，泉声长带佩声寒。

月生更爱栏干影，未厌殷勤达曙看。

释绍嵩

释绍嵩　和自然

南北三年一解携，曾书蕉叶寄新题。

知渠已富江山句，英誉自成桃李蹊。

坡底诗人梅底醉，云间秋雁水间楼。

千岩万壑时相忆，迢递寻君梦不迷。

释绍嵩

释绍嵩　贺黄少府受辟

天下无双双井黄，妙龄联辔战文场。

东南一尉癯负外，请试君方肘后方。

释绍嵩

释绍嵩　贺黄少府受辟

风流文采旧家声，玉尘高谈四座倾。

他日亲知问官况，三年民戴尉曹清。

释绍嵩

释绍嵩　贺黄少府受辟

一鹗新收荐士书，从今价重百车渠。

麒麟步舞开天上，会见含香近紫虚。

释绍嵩

释绍嵩　横翠亭书怀

小葺茅茨紫翠间，门当宫道不曾关。

剪裁风月聊堪醉，奔走尘寰出老颜。

半局残棋消白昼，十年归梦满青山。

江城今可徘徊处，莫怪频频此往还。

释绍嵩

释绍嵩　横山雨中戏作

春风相引与诗情，江上闲冲细雨行。

最感横山山上塔，几回相送复相迎。

释绍嵩

释绍嵩　胡伯圆尚书以松山虚席力招补其阙辄辞以小诗获免

懒性如今成野人，苍颜白发不时新。

自知潦倒无余事，乞取山林放旷身。

释绍嵩

释绍嵩　湖山堂晚坐

木叶落时节，湖山向晚晴。

移床桥上坐，看客海边行。

寂寂饶孤兴，悠悠送此生。

遣愁聊觅句，那敢谓长城。

释绍嵩

释绍嵩　即笔

小阁称幽隐，群峰竞秀尖。

村舂雨外急，秋色望中添。

世事已黄发，忘情付黑甜。

从渠造物巧，未怪老夫潜。

释绍嵩

释绍嵩　即事

残日住孤馆，虚廓绕几乃。

沙鸥背人去，江雨带潮来。

古驿怪藤合，霜花错节开。

时因念衰疾，独与暮猿哀。

释绍嵩

释绍嵩　寄元藏主

度岁不相见，别来春又春。

纵横皆失计，谈笑亦何因。

乡思盈愁望，形衰恨道贫。

掩扉当太白，愿卜子为邻。

释绍嵩

释绍嵩　见张明府

声采当年陆士龙，为官古雅少人同。

柱天勋业须君了，更用文篇续国风。

释绍嵩

释绍嵩　见张明府

善政忻闻老父评，甘棠不翦向来荣。

伫看孤洁成三考，千古无人继盛名。

释绍嵩

释绍嵩　见张明府

宏博自居韩柳前，素王妙道况亲传。

圣朝未有徐州相，莫读当时归去篇。

释绍嵩

释绍嵩　见张明府

雅淡天姿固可知，能除疾瘼似良医。

道涂夸客无他语，道是徵黄有近期。

释绍嵩

释绍嵩　见张明府

江表人材独数公，南朝台阁是家风。

景星但欲争先睹，还许从容广座中。

释绍嵩

释绍嵩　江上

春岸波平汀草深，江云黯黯作愁阴。

诗材眼界知多少，欲罢不能聊一吟。

释绍嵩

释绍嵩　江上

弱柳垂江翠，惊湍拍岸浮。

烟生山欲尽，春半水争流。

棹倚袁宏渚，云凝庾信愁。

艰难念时事，衰谢不能休。

释绍嵩

释绍嵩　江上对月

北渚牵吟兴，何妨语夜阑。

天宽云出谷，春至草生滩。

练练长江静，髒髒半臂寒。

老翁扶杖立，空对烂银盘。

释绍嵩

释绍嵩　江上偶谒什上人

在路日已久，此心谁与论。

一言知具眼，万里独消魂。

辍棹丹枫蒲，扶筇白水村。

纵情犹未已，吟扣野僧门。

释绍嵩

释绍嵩　江上晚立

沙晚低风蝶，汀烟入夜舟。

日依平野没，月涌大江流。

书懒聊遮眼，诗成自点头。

此时临水叹，一倍不禁愁。

释绍嵩

释绍嵩　江上嬉行和永上人

飞花满眼句纵横，江上闲吟立又行。

正是如今江上好，薰风尽日语流莺。

释绍嵩

释绍嵩　江亭小憩

不到兹亭久，轩窗眼界开。

江流翻白浪，树影扫青苔。

有鸟衔花出，无人送酒来。

快然心自适，此地亦悠哉。

释绍嵩

释绍嵩　郊行

桑柘晴川口，林深一径存。

披云登断岭，隔水见前村。

春去花无迹，崖倾洞有门。

郊行聊着眼，疑是武陵源。

释绍嵩

释绍嵩　郊行

默默看云旋旋行，风光清美日华明。

愁肠断处春何限，勾引诗人太瘦生。

释绍嵩

释绍嵩　郊行

花落江堤簇晓烟，游人柳外蹙秋鞑。

直须分付丹青手，画出清明二月天。

释绍嵩

释绍嵩　郊行

出门纵步细哦诗，正是山中多景时。

顾我於兹诗有兴，流莺百啭最高枝。

释绍嵩

释绍嵩　解嘲十绝呈浩西堂

残骸已废自知休，少不愁穷老岂愁。

坎止流行聊尔耳，一身随世作虚舟。

释绍嵩

释绍嵩　解嘲十绝呈浩西堂

世缘自觉逐时轻，可要王侯知姓名。

未合白头今已白，知渠何事太忙生。

释绍嵩

释绍嵩　解嘲十绝呈浩西堂

江湖放浪未宁居，处世真同逐队鱼。

但愿一生长若此，时清不问命何如。

释绍嵩

释绍嵩　解嘲十绝呈浩西堂

或堪时序苦侵寻，留滞谁知此日心。

万事转头如堕甑，忘怀未得是微吟。

释绍嵩

释绍嵩　解嘲十绝呈浩西堂

中年养病只吟诗，心迹悬知两崛奇。

莫笑吾侬耽此癖，镜中赢得鬓成丝。

释绍嵩

释绍嵩　解嘲十绝呈浩西堂

浩然南北与西东，自笑今为白发翁。

毕竟浮生谩劳役，一场大梦到头空。

释绍嵩

释绍嵩　解嘲十绝呈浩西堂

崎巇世路九回肠，两鬓年深一镜霜。

身事龙锺应是分，谁知贫乐异寻常。

释绍嵩

释绍嵩　解嘲十绝呈浩西堂

不知经世意如何，转看人情败意多。

赖有好山供客眼，此生吾亦未蹉跎。

释绍嵩

释绍嵩　解嘲十绝呈浩西堂

杜门芳草与苍苔，况是囊无挑药财。

莫汉劳生三十九，人间万事要寒灰。

释绍嵩

释绍嵩　解嘲十绝呈浩西堂

平居懒与慢相亲，养掘藏愚春复春。

已信此心安此命，世情奈值不容真。

释绍嵩

释绍嵩　解舟

落日放船好，波恬尔许平。

水光浮棹碧，山意入诗清。

世路方行险，江人莫问程。

顺流风更顺，飒飒片帆轻。

释绍嵩

释绍嵩　解舟

落日放船好，长河水接天。

远林翻急吹，孤棹正悠然。

风搅平云阵，波轻片雪连。

前村鸦噪断，极目仰联翩。

释绍嵩

释绍嵩　客次感怀

投老诗成癖，愁生为客途。

烟云长在目，山水暂游吴。

远意极千里，归心寄九衢。

一身仍更病，意绪日荒芜。

释绍嵩

释绍嵩　客邸昼寝起而追程

客裹无聊久合并，梦回南北昧平生。

苦吟风月唯添病，独冒烟岚促去程。

城外诸峰迎落照，花边白犬吠流莺。

阮途未用嗟漂泊，自有孤云识此情。

释绍嵩

释绍嵩　客思

欲暮多羁思，客行悲故乡。

背关余古木，落叶堕寒霜。

驿树收残雨，柴门掩夕阳。

此身南复北，双鬓易苍浪。

释绍嵩

释绍嵩　客夜偶成

万里长为客，穷愁岂自宽。

年衰发种种，幽集夜漫漫。

风卷湖烟静，云收溪月寒。

天涯少知遇，唯有醉江干。

释绍嵩

释绍嵩　客中戏书

杖屦行崖表，江山故作妍。

扪萝怀鸟道，踏石过溪泉。

野湿禾中露，秋明树外天。

白头何所恨，随处一欣然。

释绍嵩

释绍嵩　客中戏书

远笛招幽响，无人行归堆。

马嘶游寺客，鸦护落巢儿。

日转槐阴暮，天高秋气悲。

还应重风景，时作一篇诗。

释绍嵩

释绍嵩　口占

谷口残春黄鸟稀，野梅山杏暗芳菲。

百千幽胜无人见，红白路花相杂飞。

释绍嵩

释绍嵩　口占

江上有微径，渔人四五家。

野船明细火，宿雁起圆沙。

峡口闻猿夜，秋星见客槎。

徘徊幽兴尽，更觉在天涯。

释绍嵩

释绍嵩　哭黄少府

在节群公倡，儒科幕冉颜。

远分天子命，长觉吏徒闲。

秋入篇章裹，川行翰墨间。

壑舟今已矣，老泪为渠潸。

释绍嵩

释绍嵩　兰亭书事

苍岸古木霭烟萝，风俗犹闻晋永和。

绿树碧檐相掩映，青鞋黄帽饱经过。

还缘世遇兵戈闹，颇觉闲消日月多。

盘礴幽窗觅诗处，月明天色白连河。

释绍嵩

释绍嵩　列岫亭书事

极浦遥山合翠微，遧乃秀色自清机。

长江淡淡吞天去，白鸟翩翩接翅飞。

屐齿苔痕犹故迹，露沙霜树映斜晖。

牧童何处吹羌笛，哧得巢禽不敢归。

释绍嵩

释绍嵩　临川道中

历历沿荒岸，初闻落日蝉。

江化铺浅水，村馆复临川。

径仄傍无地，峰回别有天。

吾行吾自返，兹意与谁传。

释绍嵩

释绍嵩　临川道中怅然有感因作遣情

路傍官河一带长，风帆沙鸟认微茫。

人生行乐知能几，世事多虞只自伤。

破衲卷云秋漠漠，淡烟斜日晚荒荒。

不堪吟罢东回首，底处青山是故乡。

释绍嵩

释绍嵩　留题江亭

晚凉闲步向江亭，山色偏於晚有情。

采索平时墙婉娩，飞花满眼句纵横。

五峰遥拱千岩秀，四水萦纡十里程。

鹊噪鸦啼俱喜色，望中浑恐是蓬瀛。

释绍嵩

释绍嵩　柳

江头杨柳黮尘姿，斜压渔家短短篱。

日暖游丝飞絮落，和风得路合偏吹。

释绍嵩

释绍嵩　旅次

树势分孤垒，江流复旧痕。

断桥斜取路，小径曲通村。

山叠云霞际，林垂橘柚繁。

个中有佳句，欲就已忘言。

释绍嵩

释绍嵩　旅暮即事

万壑初收雨，湖声正寂然。

薄衣临积水，归鸟度平川。

仙裳云边树，春风寺外船。

诗成见新月，目极向遥天。

释绍嵩

释绍嵩　鄮山道中答印上人游乳窦

鸦啼古木乱云深，地带河声足水禽。

檐雨滴秋残旅梦，夜堂羽磬发禅心。

五年乳窦峰前路，十里尘媒溪上林。

满目云山俱是乐，故人携客作幽寻。

释绍嵩

释绍嵩　南山书怀

日色今朝分外明，湖光浩气共澄清。

鸣啼绿树穿花影，水泛青山入古城。

眼下见荣还见辱，病中嫌雨又嫌晴。

衰迟自喜添诗学，三十年来掉臂行。

释绍嵩

释绍嵩　偶成

谁复知予懒是真，平生自信解甘贫。

苦无名位高今世，为有烟霞伴此身。

长掩柴荆避寒暑，犹将谈风对风尘。

只今那得王摩诘，状取江湖太古民。

释绍嵩

释绍嵩　偶兴

暖日薰杨柳，溪风为肃然。

浣衣逢野水，拥锡上泷船。

元是沧浪客，闲寻空谷泉。

病来诗久废，喜此得终篇。

释绍嵩

释绍嵩　偶作

孤锡依京寺，悠悠过一生。

有山供杰句，无地可归耕。

燕竞波中影，棋添局上声。

流年衰此世，寂寞不胜情。

释绍嵩

释绍嵩　陪赵知府登桃岭山亭

谁向云端着此亭，檐前树木映窗棂。

野田流水溅溅白，芳草随人段段青。

春服照尘连草色，云萝幽信寄茶经。

史君领客周遭看，锺送遥帆落晚汀。

释绍嵩

释绍嵩　栖霞道中

路僻闲行远，溪将罨画通。

飞泉高泻月，细柳乱摇风。

畎亩孤城外，山川暮霭中。

旷然忘所在，心与白云空。

释绍嵩

释绍嵩　憩窦园因题池亭

午枕藜床梦忽惊，窦家园裹有莺声。

半生客路逢佳节，万瓦脚跟开化城。

鸂鶒刷毛花荡漾，蒲萄上架月纵横。

谁教并向此中见，清杀诗翁老不胜。

释绍嵩

释绍嵩　憩江寺

众岫耸寒色，长溪抱碧岑。

波倾三峡急，树合四时阴。

野寺江天豁，禅房花木深。

幽帘宜永日，闲坐听春禽。

释绍嵩

释绍嵩　憩江亭

花露湿晴春，坐无车马尘。

江流青草岸，波闪白龙鳞。

往事如今日，知心似古人。

殷勤听渔唱，闲趣自相亲。

释绍嵩

释绍嵩　憩灵隐写怀

莫恨征途远，题诗记独游。

十年行路饱，万里此生浮。

宇宙知何极，山川慰久留。

倚栏哦五字，不觉散人愁。

释绍嵩

释绍嵩　憩南屏

窈稀　阶除天一方，隔帘时有芰荷香。

老僧瀹茗供清兴，不负西湖五月凉。

释绍嵩

释绍嵩　憩颜子予海山别业

群峰当户晓岚晴，杨柳风和日听莺。

郭外春山明锦绣，门前弱水即蓬瀛。

期登野阁闲应甚，来惯幽禽近不惊。

独凭栏干意难写，绿桑疏处哺牛鸣。

释绍嵩

释绍嵩　钱清登舟

日落相携上小舟，客程难尽水空流。

潇潇细雨蓬初闭，万里一帆随白鸥。

释绍嵩

释绍嵩　钱清解舟有感

解缆浙江头，真

汗漫游。

山川元历历，云水自悠悠。

举翮笼水鸟，归心水上鸥。

夕阳谁共感，一雁度南楼。

释绍嵩

释绍嵩　遣怀

巡礼诸方遍，无心问世缘。

东西南北路，一十二三年。

夜色临城月，猿声隔树烟。

坐来幽兴在，对景觅诗联。

释绍嵩

释绍嵩　遣怀

抱瘵便秋晚，无言祗自知。

是身多落寞，半世足飘离。

静阅王维画，闲围李远棋。

慨然叹时命，转觉命堪疑。

释绍嵩

释绍嵩　遣怀

落拓无生计，放怀使所便。

托心时散帙，即事偶成篇。

此道欣逢泰，平生祗信缘。

殷勤伴幽独，松亚小窗前。

释绍嵩

释绍嵩　遣怀

学懒真成懒，龙锺志未酬。

此生多農轲，何处不迟留。

勋业频看镜，寒盟得问鸥。

羁愁难尽遣，愁尽自无愁。

释绍嵩

释绍嵩　遣怀

淹泊宁吾愿，年光送老来。

只知闲说话，但觉旅怀开。

此路方知已，唯天台是媒。

冥搜无好语，也辱片云催。

释绍嵩

释绍嵩　遣意

一生生计祗长贫，迹近群鸥意倍亲。

旧喜读书今懒读，寒灰枯木仅堪伦。

释绍嵩

释绍嵩　庆元道中

临溪柳带正依依，落絮因风特地飞。

岛上断云垂极浦，城头初角送残晖。

闲过绮陌寻高寺，谩绕清流欲浣衣。

重到张公泊船处，家家扶得醉人归。

释绍嵩

释绍嵩　秋日湖上憩水仙祠

万木已西风，千山景象通。

岸拖秋草绿，日抹半山红。

穴蚁苔痕静，诗人眼界空。

水仙来往处，脉脉兴何穷。

释绍嵩

释绍嵩　秋夜忆亲庭有感

碧涧寒侵屋，高林露气清。

空窗闲月色，密竹动秋声。

宴坐游三昧，邻谈喧五更。

两亲今正老，此别不胜情。

释绍嵩

释绍嵩　曲江解舟

动静非常态，此行风正秋。

巉巉孤棹起，渺渺大江流。

蝉噪日将落，烟生山欲浮。

无心与时竞，吟凭钓鱼舟。

释绍嵩

释绍嵩　曲江野眺

偶来清赏曲江头，人自无言水自流。

欲作新诗图画取，乱峰寒木更孤舟。

释绍嵩

释绍嵩　散策

杨柳斜牵一岸风，驿楼高倚外阳东。

无穷涧草纵横绿，入我香奁境界中。

释绍嵩

释绍嵩　散策

江上云亭霁景鲜，画屏展尽一山川。

迟迟欲去犹回首，目尽孤烟白鸟边。

释绍嵩

释绍嵩　山居即事

何处成吾道，深居绝送迎。

竹扉常昼掩，野径得闲行。

万壑树声满，千岩暑气清。

相看两不厌，天际一山横。

释绍嵩

释绍嵩　山居即事

山色堆蓝重，风烟野外嘉。

与闲为活计，祗者是生涯。

虽有明时约，端无外物华。

人生贵知足，此兴未尖赊。

释绍嵩

释绍嵩　山居即事

气味闲中好，居疑与世分。

销愁何用酒，娱意莫如文。

穴暝云初上，山高日易曛。

近来心更静，清绝洗妖氛。

释绍嵩

释绍嵩　山居即事

独坐空山裹，闲寻物理幽。

人情正苦暑，诗兴得高秋。

衰谢多扶病，功名安足谋。

自嗟疏野性，肯伴白云休。

释绍嵩

释绍嵩　山居即事

老去慵仍甚，幽欢良自如。

性将时共背，身与世俱疏。

水色含群动，秋容淡夕虚。

惬心皆乐事，真作野人居。

释绍嵩

释绍嵩　山居即事

拂石玩林壑，凛然天欲秋。

竹风连野色，舍影漾江流。

碧嶂云初合，遥峰雨半收。

山居自清绝，不梦世间游。

释绍嵩

释绍嵩　山居即事

掩望闲欹枕，身心俱寂然。

蹉跎已甘分，游息或谈玄。

独得万古意，何劳百响煎。

功名与世事，欲问即攀缘。

释绍嵩

释绍嵩　山居即事

径转危峰逼，遍令两眼明。

凉风吹咏思，幽竹送寒声。

砧响家家急，溪阴寸寸生。

含情不得语，拂石记闲名。

释绍嵩

释绍嵩　山居即事

病目书淫歇，熏炉炷麝煤。

山将落日去，风带旧寒来。

微霰疏还密，虚堂闭复开。

无人语心事，永日坐徘徊。

释绍嵩

释绍嵩　山居即事

老罢休无赖，吟诗报答闲。

圆扉长寂寂，腾口任{左口右颜}{左口右颜}。

护塔云偏重，栖林鸟自还。

荣枯不经意，何用密防奸。

释绍嵩

释绍嵩　山居即事

独立柴荆外，孤吟四望频。

晴山云罨画，深谷鸟声春。

老觉文章退，闲知气味真。

穷居那敢恨，虚白自为邻。

释绍嵩

释绍嵩　山居即事

永日翛然坐，春风苦唤行。

笋舆穿树色，竹坞度锺声。

雨恶天光淡，山穷地势倾。

苔矶清境裹，花湿转分明。

释绍嵩

释绍嵩　山居即事

此地真奇绝，何须屋万间。

穿林邻虎穴，隔水是尘寰。

保甲元无籍，讹邪自不关。

安闲有深味，未敢负云山。

释绍嵩

释绍嵩　山居即事

早晚无尘事，清心白日长。

水烟通径草，冰玉入诗肠。

远峤收残雨，空林挂夕阳。

此时何限兴，幽鸟语如簧。

释绍嵩

释绍嵩　山居即事

碧树高岩底，柴门引径斜。

采茶寻远涧，护药插新笆。

澄水含斜汉，寒空散晚霞。

寂寥无与晤，聊欲玩烟花。

释绍嵩

释绍嵩　山居即事

物色催年老，谁令眼界幽。

不忧缘不动，无意亦无求。

寂寞了闲事，迂疏却自由。

功名今晚矣，萍梗任飘流。

释绍嵩

释绍嵩　山居即事

静境绝过从，昼门开更慵。

荒林失轻雾，寒日下危峰。

曳履寻花圃，搜诗到暮锺。

谁言淹泊意，无酒为浇胸。

释绍嵩

释绍嵩　山居即事

古屋茆茨小，寒林春自芳。

坞深人不到，花落树犹香。

事去青山在，闲知白日长。

禅心真已静，笑失昔时狂。

释绍嵩

释绍嵩　山居即事

雨后江山绿，蝉声若唤人。

岩花随处发，官柳首行新。

风月充三益，林泉是四邻。

杖藜林下去，且作自由身。

释绍嵩

释绍嵩　山居即事

衰落暗成病，如何不白头。

百年长扰扰，万事祗悠悠。

耕凿资余力，行藏独倚楼。

却因虚淡极，忽觉此生浮。

释绍嵩

释绍嵩　山居遣兴

百衲老空林，疏慵倦九箴。

浮沉千古事，去住两乡心。

绝顶无禅侣，忘言有匣琴。

感多聊自遣，时复一闲吟。

释绍嵩

释绍嵩　绍兴道中

古岸侵烟出，沙冈拥地形。

断桥人寂寂，竟日雨冥冥。

丘壑胸中事，乾坤水上萍。

诗成何用好，聊以记飘零。

释绍嵩

释绍嵩　绍兴即事

柳色葱葱官渡平，梨花吹雪度清明。

山从海岸装吟景，寺倚云峰更晚晴。

潮水忽生添野水，春城何忍作空城。

黄莺久住浑相识，故作林间求友声。

释绍嵩

释绍嵩　示德圆

莫因居此与名疏，未可唐捐肘后书。

昼短夜长须强学，青春不再汝和乎。

释绍嵩

释绍嵩　书事

松盖环清韵，秋风倚杖前。

栖毫思确论，击竹自忻然。

高鸟翔云外，孤亭恰水边。

幽居经宿雨，无处不潺湲。

释绍嵩

释绍嵩　疏山途次

路曲山隈一迳通，天开地辟幻金宫。

溪桥袅袅穿黄落，雁字联联写碧空。

唤客不须嫌酒恶，昔贤何必哭途穷。

生涯淡淡随缘过，休把行藏问化工。

释绍嵩

释绍嵩　送别一西堂

一老说淡话，志怀绝险艰。

别离从阙下，游戏且人间。

落羽羞言命，临岐强破颜。

住山须鈯斧，此句急追还。

释绍嵩

释绍嵩　送别永上人

四海无拘系，飘然不可留。

泄云分叠巘，落日满行舟。

举世谋三窟，余生老一丘。

对床清约在，后会必经秋。

释绍嵩

释绍嵩　送别周上人

此地是何乡，悬帆兴甚长。

山光分首暮，草气入林香。

断岭云归白，栖鸦噪日黄。

他年重会面，玄鬓莫疑霜。

释绍嵩

释绍嵩　送客归戏书

险尽途方坦，溪鸣锦幄傍。

暝烟沉古道，幽草恋残阳。

寂寂春将晚，迢迢日自长。

东门因送客，行得汗如浆。

释绍嵩

释绍嵩　送黎主簿

及瓜一笑上浮艎，孤淡无君得趣长。

秋月春花入牙颊，锦机绣段出肝肠。

诗题寺壁云根润，江送蓬婆雪汗香。

丞相旧知为学苦，回轩应问石渠郎。

释绍嵩

释绍嵩　宿山居

中庭淡月照三更，环堵翛然表裹清。

深夜欲眠眠未得，一溪秋水枕边声。

释绍嵩

释绍嵩　宿绍兴

小舟夜宿越州城，卧看星河尽意明。

漏鼓乍听连岸响，好风佳月总同盟。

释绍嵩

释绍嵩　宿疏山

竹舆穿雨上疏山，寒涕重颐独掩关。

病客欲眠浑不寐，白猿啼在白云间。

释绍嵩

释绍嵩　宿天童

太白山头月欲氏，鹊栖不稳绕枝飞。

坐来客子浑忘倦，却听松声联翠微。

释绍嵩

释绍嵩　叹命

叹命无知已，吾徒却自宽。

艰难为客惯，幽僻置身安。

竟日霏微雨，空园浩荡寒。

江山多胜境，到处得吟看。

释绍嵩

释绍嵩　题白莲园亭

塔影挂清汉，分明雨后山。

云寒湖贴贴。钱样菊斑斑。

有水园林活，无风溪树闲。

临流兴不尽，复自笑中还。

释绍嵩

释绍嵩　题德夫刘公江亭

兄弟将知大自强，南山雾裹晦文章。

睡轻可忍风敲竹，语妙何妨石作肠。

碧瓦朱甍占肃爽，紫兰红叶共凄凉。

渔舟去后天将夕，月入波心碎夜光。

释绍嵩

释绍嵩　题海智寺壁

步步入山门，门前众水分。

上潮吞海日，古庙聚寒云。

树影中流见，秋涛隔岭闻。

还应觅新句，不琢自成文。

释绍嵩

释绍嵩　题净众壶隐

古院无僧住，含情更惘然。

绿苔欺破阁，白鸟没飞烟。

壶隐迟迟日，筒分细细泉。

栏干聊小凭，取次缀诗篇。

释绍嵩

释绍嵩　题林唐臣别业

茅屋周回松竹阴，依稀气象似山林。

一窗风月生涯足，相与清名映古今。

释绍嵩

释绍嵩　题灵隐

古刹藏幽胜，山门九里松。

飞空花片片，落涧水淙淙。

叶积池边路，云生户外峰。

几因留我宿，吟天五更种。

释绍嵩

释绍嵩　题刘唐臣新葺池亭

刘郎潇洒水为居，水碧山青画不如。

绿竹可供公子钓，紫鳞时掣季膺鱼。

幽寻胜事鸟窥牖，闲卧临窗燕拂书。

触目韶华总诗本，放怀端与世情疏。

释绍嵩

释绍嵩　题山寺

江上山头寺，阴阶竹扫苔，

舟横渔唱晚，松暮鹤飞回。

野渡花争发，春荷叶半开。

嬉游不可极，留眼要重来。

释绍嵩

释绍嵩　题诗公桥

白云深处小桥横，流水涓涓古意生。

多少升深都不见，至今留得谢公名。

释绍嵩

释绍嵩　题印上人关外山水图

一源淳朴异山川，一簇人家起暮烟。

世乱不妨松偃蹇，客程依旧水潺湲。

云横新塞遮秦甸，树荫澄江入野船。

闻说函肴犹险在，为师怀想几凄然。

释绍嵩

释绍嵩　题园庵

地僻无宾侣，林疏露短篱。

紫鳞冲晚浪，白鸟占闲地。

柳地浓垂岸，桃花湿满枝。

一僧年八十，邀我觅新诗。

释绍嵩

释绍嵩　天章道中

十里寻幽寺，江山几路分。

逢人问息耗，指路上高云。

极浦明残雨，寒流叠细纹。

野鸦无意绪，嘹唳傍溪濆。

释绍嵩

释绍嵩　天竺戏书

出郭西湖近，贪看立又行。

园林青气动，日夕白云生。

映竹犬初吠，缘溪鹤自鸣。

殷勤下天竺，泉石惬幽情。

释绍嵩

释绍嵩　通判曾温伯生日

玉历标人瑞，膺门鹗独先。

风雷开盛旦，嵩岳降真贤。

壁暗诗千首，官当岁九迁。

得知眉寿永，何但八千年。

释绍嵩

释绍嵩　通判曾温伯生日

今代文章伯，长哦气吐虹。

挥犀闻妙论，许国见深衰。

美价方稀古，离骚继雅风。

殷勤一双眼，看到火城红。

释绍嵩

释绍嵩　同粲湛二上人游北山

二子依公子，南山度北山。

兴随流水远，心逐片云闲。

日月浮生外，牛羊落照间。

殷勤华表鹤，飞去复飞还。

释绍嵩

释绍嵩　同周湛二上人游西湖之北山天竺晚归得十绝

行尽孤山碧四围，春光和暖恰相宜。

微风彼拂香来去，正是群芳烂熳时。

释绍嵩

释绍嵩　同周湛二上人游西湖之北山天竺晚归得十绝

山如浓翠拥高鬟，石壁巉然不可攀。

落日凤城佳气合，幻成一岛画图间。

释绍嵩

释绍嵩　同周湛二上人游西湖之北山天竺晚归得十绝

和靖先生坟已荒，三春花草殿余芳。

栏干倚遍斜阳晚，户牖轩窗总是香。

释绍嵩

释绍嵩　同周湛二上人游西湖之北山天竺晚归得十绝

山云收雨半川晴，匠出西湖作画屏。

剩欲题诗写怀抱，可怜踪迹似流萍。

释绍嵩

释绍嵩　同周湛二上人游西湖之北山天竺晚归得十绝

湖上山林画不如，眼明喜见晓光舒。

等闲稚子来横钓，一度抬竿一个鱼。

释绍嵩

释绍嵩　同周湛二上人游西湖之北山天竺晚归得十绝

闲来湖上立移时，独愧凭栏负碧漪。

西寺木鱼东寺鼓，而今总入老夫诗。

释绍嵩

释绍嵩　同周湛二上人游西湖之北山天竺晚归得十绝

北山迤逦自苍然，万象鲜明禁火前。

愁裹有诗人不会，栏边虢虢响流泉。

释绍嵩

释绍嵩　同周湛二上人游西湖之北山天竺晚归得十绝

天竺横分景色宽，园林初日破朝寒。

兴阑欲下山腰去，野径萦乃路百盘。

释绍嵩

释绍嵩　同周湛二上人游西湖之北山天竺晚归得十绝

幽刹寻春傍翠微，幡竿残日迥依依。

西湖两岸千株柳，何似先教画取归。

释绍嵩

释绍嵩　同周湛二上人游西湖之北山天竺晚归得十绝

好是春风湖上亭，轩空小憩俗尘清。

湖山有意留侬款，杨柳飞花乱晚晴。

释绍嵩

释绍嵩　桐庐道中

钱塘江上到桐庐，一带溪山画不如。

对景由来诗句丽，夕阳无语淡烟初。

释绍嵩

释绍嵩　桐庐理舟

桐庐江上晚潮生，帆挂秋风一信程。

万里归船弄长笛，断肠重看白鸥盟。

释绍嵩

释绍嵩　投宿宝觉精舍

驿路向山郭，江蓠满意馨。

远云收海雨，独树隐沙汀。

桑椹累累紫，杉栽处处青。

夜投宝觉寺，重上竹西亭。

释绍嵩

释绍嵩　途次遇雨和丘德高

白苇黄茅路四通，芙蓉憔悴菊垂丛。

川原缭绕浮云外，楼阁朦胧细雨中。

蔽野吞村飘不住，重山复水去无穷。

丘郎蜡屐能从我，一任此身同转蓬。

释绍嵩

释绍嵩　途次走笔送张明府之都城

原下相逢便别离，故人特地为嗟咨。

高滩落日光零乱，春水涵波绿渺瀰。

四壁一身长客梦，三年两作送君诗。

紫垣名士推扬切，会向天庭振羽仪。

释绍嵩

释绍嵩　晚泊丫头岩

旅泊依村树，高吟似得邻。

斜风吹败叶，落日照行尘。

扰扰成何事，飘飘任此身。

客心君莫问，赢得鬓如银。

释绍嵩

释绍嵩　西湖晚步偶成呈曾君举司户

山引千岩翠作堆，锺鸣楼阁晚云开。

鱼吹鉴面晕痕蹙，人过桥心倒影来。

要听剧谈飞木屑，便期携手上春台。

世间刚有东流水，一洗从前猿鹤哀。

释绍嵩

释绍嵩　西湖晚泛

苏堤一带柳阴长，柳长西风特地狂。

晚泊孤舟古祠下，自弹别鹤送斜阳。

释绍嵩

释绍嵩　溪上

弄水春溪上，溪寒晚日红。

舟行明鉴裹，鸟度醉吟中。

远岫千重耸，轻艘万派通。

桃源在何处，笑语隔幽丛。

释绍嵩

释绍嵩　戏笔

地僻人稀到，东郊自养蒙。

山遥天接树，夜静竹藏风。

岸柳含烟翠，江松脱晚红。

诗应是游戏，吟啸不须工。

释绍嵩

释绍嵩　仙嵓江口

淅淅寒流涨浅沙，小桥通去路横斜。

因寻野渡逢渔舍，夹路松开黄玉花。

释绍嵩

释绍嵩　萧山口占

水鸟迎秋舫，红轮映曙霞。

冥冥小江树，淡淡满枝花。

碧草望中去，青山郭外斜。

天涯重回首，回首重伤嗟。

释绍嵩

释绍嵩　小憩东岳行宫戏题

树色遥藏店，春风入鼓鼙。

行宫花漠漠，孤屿草萋萋。

白鸟飞还立，黄莺歇又啼。

诗成那用好，到处好诗题。

释绍嵩

释绍嵩　小院

小院无人夜，楼高月迥明。

偈吟诸祖意，茶试老僧铛。

门掩园林僻，窗虚笔砚轻。

殷勤供一笑，一笑可怜生。

释绍嵩

释绍嵩　写怀

养拙甘沉默，萧条古寺间。

中心无所愧，在世有余闲。

梦钓鸥边雪，锺鸣枕上山。

徘徊幽兴熟，何处不开颜。

释绍嵩

释绍嵩　写怀奇湛上人

吾事只如此，奔忙自作痴。

买山犹未得，吊古却成悲。

老去慵趋世，愁来独赋诗。

浮生同是客，谁复问栖迟。

释绍嵩

释绍嵩　写怀奇湛上人

寂寂相思际，遥焚一炷香。

雁飞云杳杳，笛引泪浪浪。

明代谁招隐，穷游我自忙。

他时解颜笑，宁免鬓毛苍。

释绍嵩

释绍嵩　雪后复雨过西湖

触目成幽兴，诗今十数篇。

风倾竹上雪，鸟度水中天。

急雨涔涔日，迎人小小船。

更逢清管发，声到客愁边。

释绍嵩

释绍嵩　雪中舟泊五夫

天遣今年到五夫，琼田千里玉平铺。

波中船舫来还去，载取烟云作画图。

释绍嵩

释绍嵩　寻访广福

旧邑浮航外，青山千万重。

访僧舟北渡，归寺海西峰。

薄薄云收日，微微雨洒松。

可堪添客恨，闻打暮天锺。

释绍嵩

释绍嵩　言命

宇宙双蓬鬓，升沉尽听他。

僧居随处好，身事逐年多。

异国逢佳节，流光等逝波。

无谋长委命，言命欲如何。

释绍嵩

释绍嵩　野步

野步随吾意，无劳问是非。

风莺移树啭，江燕引鹐飞。

一径入寒竹，千峰驻晚晖。

幽怀在天末，何在更忘机。

释绍嵩

释绍嵩　野眺

道是东风不世情，树头吹得叶冥冥。

凭栏一笑斜阳裹，贪看春山如许青。

释绍嵩

释绍嵩　野眺

柳绕平湖绿映堤，堤边柳色更相宜。

风来众绿一时动，不为愁人住少时。

释绍嵩

释绍嵩　野眺有感

流落复蹉跎，生崖总几何。

羁游故交少，归思夜深多。

纵目怀青岛，遥天浸白波。

谁令贪眺睡，到处被诗磨。

释绍嵩

释绍嵩　夜泛有怀

独自上孤舟，通宵浪打头。

天风随断柳，江月值新秋。

忽忽忘年老，忙忙泛夕流。

此生成底事，谁不遗吾休。

释绍嵩

释绍嵩　夜题

满庭松桂雨余天，病眼开时月正圆。

罗列众星依木末，安排流水落檐前。

倚松长啸宜疏拙，随处何妨且信缘。

白发青灯两无语，瓣香深炷夜堂禅。

释绍嵩

释绍嵩　夜闻杜鹃

竹坞无尘水槛清，一更更尽到三更。

杜鹃不管人残梦，雨外飞来头上声。

释绍嵩

释绍嵩　贻康兼善

遍绕篱边日渐斜，尽无鸡犬有鸣鸦。

风凋古木秋阴薄，烟琐西山暝色赊。

题柱未期归蜀国，系船长得傍芦花。

云林好处欲留脚，要趁新诗挽物华。

释绍嵩

释绍嵩　忆游天衣

寺忆新游处，江村日暮时。

溪长石磊磊，天远草离离。

塔院关松雪，山泉满路岐。

那知岩下树，一一入吾诗。

释绍嵩

释绍嵩　咏道中所见

倚杖寒山暮，高杉韵细飔。

归舟藏别蒲，落日映荒陂。

碧涧流红叶，黄猿领白儿。

石桥南畔路，岑渚复幽奇。

释绍嵩

释绍嵩　咏梅五十首呈史尚书

暖律还吹岭上梅，数枝先发日徘徊。

苔封曲径无人到，付与春风自在开。

释绍嵩

释绍嵩　咏梅五十首呈史尚书

白玉花头碧玉枝，茅檐竹坞两幽奇。

从今日日须来看，看尽将开欲落时。

释绍嵩

释绍嵩　咏梅五十首呈史尚书

手种疏梅已发妍，今年春色胜常年。

一枝清峭临荒岸，输与渔人系钓船。

释绍嵩

释绍嵩　咏梅五十首呈史尚书

绕树寻花得得来，摩挲苍石更徘徊。

题诗未有惊人句，谩想华光写照才。

释绍嵩

释绍嵩　咏梅五十首呈史尚书

月榭风亭绕曲池，野梅千树压疏篱。

暗香别有关情处，独倚栏干默自知。

释绍嵩

释绍嵩　咏梅五十首呈史尚书

竹外孤村坐见梅，直疑冰玉作根莇。

青鞋自笑无羁束，不记登临日几回。

释绍嵩

释绍嵩　咏梅五十首呈史尚书

曳履来登千仞峰，路分溪石夹烟丛。

晚香消歇无寻处，尽在疏枝冷蕊中。

释绍嵩

释绍嵩　咏梅五十首呈史尚书

水际空明月正圆，看花候月思依然。

暗香疏影浑无赖，绰约冰姿绝可怜。

释绍嵩

释绍嵩　咏梅五十首呈史尚书

洞水悲鸣无歇时，人稀景静雪消迟。

东风信有芳菲意，昨日梅花开一枝。

释绍嵩

释绍嵩　咏梅五十首呈史尚书

古寺高楼暮倚栏，小梅零落雪欺残。

一枝带雨墙头出，乞与时人画裹看。

释绍嵩

释绍嵩　咏梅五十首呈史尚书

即看青女夜飞霜，借与南枝作淡妆。

露重冰清风日暖，人间一味有真香。

释绍嵩

释绍嵩　咏梅五十首呈史尚书

再见山城石井边，幽姿高韵独翛然。

要知不被梅花笑，更把前题改数联。

释绍嵩

释绍嵩　咏梅五十首呈史尚书

小寺鸦鸣日行时，无人同趣独支颐。

殷勤为注铜瓶水，只篸横斜一两枝。

释绍嵩

释绍嵩　咏梅五十首呈史尚书

积翠千层一径开，篮舆歇处见株梅。

为君绕树须千匝，漫使诗肠日九回。

释绍嵩

释绍嵩　咏梅五十首呈史尚书

露裛幽花冷自香，此花尽更有商量。

肌肤冰雪薰沉水，疏影寒光照野塘。

释绍嵩

释绍嵩　咏梅五十首呈史尚书

玉树交横雪后天，新诗吟得百余篇。

邮筒不住如飞翼，送与襄阳孟浩然。

释绍嵩

释绍嵩　咏梅五十首呈史尚书

露冷霜乾玉骨寒，异香盈鼻酷如兰。

清癯偶入骚人眼，往往开窗尽日看。

释绍嵩

释绍嵩　咏梅五十首呈史尚书

篱落寒梅三两枝，水沉为骨玉为肌。

悬知此去长闲暇，看尽东风烂熳时。

释绍嵩

释绍嵩　咏梅五十首呈史尚书

镂冰叠雪斗轻盈，碧瓦朱栏相照明。

想得彭园富春色，数枝春色岂无情。

释绍嵩

释绍嵩　咏梅五十首呈史尚书

夜起荆扉趁暗香，林间梅下卜斋房。

寒窗安着清相向，清杀东坡锦绣肠。

释绍嵩

释绍嵩　咏梅五十首呈史尚书

官梅一树小池头，绕着瑶芳看不休。

为语邻舟莫吹笛，冰肌香骨未禁愁。

释绍嵩

释绍嵩　咏梅五十首呈史尚书

梅萼才开已乱飞，清香时被好风吹。

苦无疏影横斜句，空作主人惆怅诗。

释绍嵩

释绍嵩　咏梅五十首呈史尚书

岁寒群物惨无光，只有江梅独自芳。

倒拄乌藤乘逸兴，倚栏看处自商量。

释绍嵩

释绍嵩　咏梅五十首呈史尚书

一树寒梅白玉条，傍岩隈石韵萧萧。

诗孱无奈陈桥月，月照清香太易消。

释绍嵩

释绍嵩　咏梅五十首呈史尚书

舍南舍北雪犹存，诚对东风问小园。

一夜小园开似雪，暗香浮动月黄昏。

释绍嵩

释绍嵩　咏梅五十首呈史尚书

衰草连天惨淡黄，梅兼白雪一时芳。

谁知老子懒成癖，花落花开已两忘。

释绍嵩

释绍嵩　咏梅五十首呈史尚书

梅花两树照春阴，花径吹香可细寻。

疏影横斜水清浅，平生和靖最知音。

释绍嵩

释绍嵩　咏梅五十首呈史尚书

粲粲江南万玉妃，随宜领览到斜晖。

一枝缟色分明好，自是行人折赠稀。

释绍嵩

释绍嵩　咏梅五十首呈史尚书

乱点琼葩艳艳明，半粘残雪不胜清。

春风十里梅花路，拄杖寻诗独自行。

释绍嵩

释绍嵩　咏梅五十首呈史尚书

叶气先传五岭梅，新冰削玉辟风开。

花前独立无人会，一片异香天上来。

释绍嵩

释绍嵩　咏梅五十首呈史尚书

隔水深深几树芳，巧如施粉妒何郎。

好风领略知人意，时去时来管送香。

释绍嵩

释绍嵩　咏梅五十首呈史尚书

湖边春色十分深，恨满枝枝被雨淋。

羌笛一声何处曲，等闲惊起故园心。

释绍嵩

释绍嵩　咏梅五十首呈史尚书

竹裹梅花映白头，梅花欲动忆吾州。

只今且为梅花醉，试问梅花可忍不。

释绍嵩

释绍嵩　咏梅五十首呈史尚书

傲雪凌风太瘦生，静中无色自娉婷。

何妨回施老摩诘，画我江行作小屏。

释绍嵩

释绍嵩　咏梅五十首呈史尚书

洛阳三十六峰西，曾为梅花醉似泥。

今日偶题题似着，屋檐斜入一枝低。

释绍嵩

释绍嵩　咏梅五十首呈史尚书

岸木萧疏野望宽，小楼西角剩凭栏。

江边一树垂垂发，留与纷纷雪裹看。

释绍嵩

释绍嵩　咏梅五十首呈史尚书

风饕雪虐长精神，冷叶疏花次第匀。

今日含毫与题品，更无篇什写清新。

释绍嵩

释绍嵩　咏梅五十首呈史尚书

梅出稽山世少双，月中疏影暗中香。

梦回仿佛三更后，卧见琼枝低压墙。

释绍嵩

释绍嵩　咏梅五十首呈史尚书

小瓶春色一枝斜，天下无双独此花。

冰玉精神霜雪操，寂寥相对是仙家。

释绍嵩

释绍嵩　咏梅五十首呈史尚书

一径萧萧松影低，寻花觅路忽成迷。

诗材虽乏三千首，闻见随时入品题。

释绍嵩

释绍嵩　咏梅五十首呈史尚书

风静寒塘花正开，直须冰雪作梯媒。

时平不怕山荒寂，霜晓无人我独来。

释绍嵩

释绍嵩　咏梅五十首呈史尚书

定回犹觉幻身轻，更著梅花巧尽情。

月上栏干照孤影，一枝斜映小窗明。

释绍嵩

释绍嵩　咏梅五十首呈史尚书

瘦倚疏篁半出墙，天教春信到寒乡。

老人终岁闭门坐，月下风前自在香。

释绍嵩

释绍嵩　咏梅五十首呈史尚书

不随桃李待春回，不待商量细细开。

要识此花奇绝处，月明溪影乱毡毸。

释绍嵩

释绍嵩　咏梅五十首呈史尚书

岸树低欹一雪余，此花风韵更清姝。

江亭独倚栏干处，日影描窗人画图。

释绍嵩

释绍嵩　咏梅五十首呈史尚书

郊原空阔净无尘，且放千林自在春。

借问梅花何处落，翠苔苍藓石磷磷。

释绍嵩

释绍嵩　咏梅五十首呈史尚书

依赖春风压众芳，枝枝灼灼烂生光。

向来子美知如此，可是无心赋海棠。

释绍嵩

释绍嵩　咏梅五十首呈史尚书

春风并力着寒梅，一半先开笑未开。

我亦悠然动清兴，欲题凡韵辄徘徊。

释绍嵩

释绍嵩　咏梅五十首呈史尚书

木落霜空眼底宽，一枝相映竹丛寒。

不须更觅吴州画，镜裹云山且共看。

释绍嵩

释绍嵩　咏梅五十首呈史尚书

独吟高阁对官梅，春色先从笔底回。

诗到扬州定清绝，不才羞作等闲来。

释绍嵩

释绍嵩　游古寺次朋上人韵

黄叶前朝寺，携朋上故基。

近山烟外远，芳草露中衰。

碛碛风吹面，霏霏雨散池。

旅情何许是，排闷强裁诗。

释绍嵩

释绍嵩　游光严精舍

酷爱山兼水，山重水又回。

树围平野合，花逼艳阳开。

习习和风至，冥冥细雨来。

将行谁请住，留步小庭隈。

释绍嵩

释绍嵩　游何山

绿草闲深院，繁花的的开。

卷帘当白昼，辞洞恋青苔。

燕掠平芜去，人从瀑布来。

林间清话久，杜宇一声催。

释绍嵩

释绍嵩　游吉祥登棘庵别业

屋在瀑泉西，看来眼转迷。

松风清飒飒，秋日正凄凄。

海鸟和涛望，山鼯隔水啼。

何须更飞锡，祗此是曹溪。

释绍嵩

释绍嵩　游清老别业

别业青山郭，人烟远更微。

湿花随水泛，长瀑倚空飞。

开箧收诗卷，凭轩对竹扉。

淹留更一醉，应在醉中归。

释绍嵩

释绍嵩　游双径

宝刹触南箕，登临独立时。

江山如有味，花柳更无私。

已病身犹健，言归心尚迟。

片云头上黑，真个解催诗。

释绍嵩

释绍嵩　游天竺

天竺秋重入，翛然适此心。

路寻流水远，门闭野云深。

澹泞生真趣，幽闲且自任。

残阳应更好，蝉合伴清吟。

释绍嵩

释绍嵩　游西湖

西湖招提三百六，佳处如春有眉目。

一番雨过吞青空，万顷无波鸭头绿。

望湖楼阁独自登，烟霏向背攒寒玉。

想见襄阳孟浩然，此中有句不容续。

道人长坐西山河，骨清气明韵出俗。

久居京阙厌尘土，一夕归心俊如鹄。

明窗为君研破砚，落笔转头风雨速。

龙山深处如定居，就彼结邻容我卜。

释绍嵩

释绍嵩　游西崦

小隐寄幽谷，登临翠色中。

乱云低薄暮，片水静涵空。

往往游西崦，依依向北风。

清猿不可听，幽思更无穷。

释绍嵩

释绍嵩　游信州仙岩

仙境闲寻采药翁，笋舆乘兴得蒿蓬。

山锺夜度空江水，窗户凉生薜荔风。

断臂青猿啼玉笥，斜行白鸟入遥空。

舍面有竹堪书字，借笔题诗却未工。

释绍嵩

释绍嵩　游雪窦遣兴

此地人来少，凭栏兴莫穷。

云萝难透日，乔木易高风。

书满闲窗下，云生闭目中。

焚香赋诗罢，顿怀众缘空。

释绍嵩

释绍嵩　游张园观海裳戏作

春色都将付海裳，群仙会处锦屏张。

约斋妙出春风手，子美无情为发扬。

释绍嵩

释绍嵩　有感

志业不得力，寂寥常掩关。

交疏贫病裹，老疾去留间。

涉世心犹壮，经秋鬓自斑。

平生怀古意，欲语泪先潸。

释绍嵩

释绍嵩　有怀

月淡犹明树，岩幽锺磬微。

露滋三径草，寒入五更衣。

栖托情何限，峥嵘岁且归。

漱流今已矣，无限故山薇。

释绍嵩

释绍嵩　与保宁四堂同客三塔因有感而作

漫浪真堪老，君应与我同。

旅怀斜日后，闲步淡烟中。

有分长为客，无劳问转蓬。

不妨留滞好，悟取本来空。

释绍嵩

释绍嵩　雨罢

雨罢春光润，云随落日移。

莺花愁不觉，世路老方知。

苔遍安禅石，根侵洗砚池。

晚来风月好，倚杖独题诗。

释绍嵩

释绍嵩　雨后登吸江亭

吸江亭下雨初晴，中有樵夫跣足行。

时作微吟清彻骨，兹游无乃太清生。

释绍嵩

释绍嵩　寓笔

幽径草初青，无人知地名。

征鞍千里远，倚杖一江横。

云重欲为雨，风和拗得晴。

家家好春色，春色遍空明。

释绍嵩

释绍嵩　寓册寺戏成

寺在猿啼外，都无俗到来。

岸花开且落，水鸟去仍乃。

果落方知熟，诗成未费才。

逍遥此中意，老子兴悠哉。

释绍嵩

释绍嵩　寓龙峰遣兴

可要栖身向薜萝，闲门空掩半庭莎。

天寒日暮游人少，花落僧禅覆地多。

六尺屏风遮宴坐，数椽月屋爱岩阿。

我今客气浑消尽，无奈千茎鬓雪何。

释绍嵩

释绍嵩　越上即事

禹穴生云朝暮奇，青山断处夕阳垂。

莺声政好还飞去，独倚枯筇无限时。

释绍嵩

释绍嵩　再代和通字韵

驿路穿林断复通，客程蛇绕乱山中。

三杯软饱千林暝，万事从来一笑空。

珍重故人相问意，自怜羁客尚飘蓬。

江湖易有淹留兴，已许沧浪伴钓翁。

释绍嵩

释绍嵩　再登蓬莱阁

不到蓬莱又几时，且搘筇杖看云移。

等闲遇事成歌咏，人道新诗胜旧诗。

释绍嵩

释绍嵩　再登蓬莱阁

野水弥漫绿涨川，乱云如兽出山前。

天生一本徐熙画，全是蓬莱十月天。

释绍嵩

释绍嵩　再游道场

万仞峰头古道场，重来败叶带飞霜。

感时偏动骚人兴，橘柚园篱近半黄。







卷296

释绍嵩

释绍嵩　赠别法仪

四海欲行遍，心猿日渐驯。

贫高一生行，衣故十年尘。

如我如君者，无名无利身。

殷勤讶此别，忍泪已沾巾。

释绍嵩

释绍嵩　赠别显上人

两浙寻山遍，依稀三十秋。

征尘添老色，藜杖赋归休。

落叶随杯渡，残虹带夕收。

不知从此去，能寄短书不。

释绍嵩

释绍嵩　赠别性老

此老殊清健，情忘发兴奇。

异方惊会面，孤屿共题诗。

聚散千江月，参差万里期。

相看作离别，特地泪双垂。

释绍嵩

释绍嵩　赠别张西叔之丰城

有客功名累，萧萧逐转蓬。

丰城千里外，茅屋万山中。

杨柳萦桥绿，秋梨绕地红。

登临虽未并，谈笑会当同。

释绍嵩

释绍嵩　赠何知录

青云直上路初通，白凤新词入圣聪。

抵掌剧谈吾浪语，连城增价子何穷。

共登小阁春风裹，又解征帆落照中。

此去优游益吟咏，公余无惜寄诗筒。

释绍嵩

释绍嵩　赠黄元吉

此客非常客，搜诗病入神。

锦囊称具眼，文学老於身。

机息知名误，家因守道贫。

仍闻猿与鹤，与尔转相关。

释绍嵩

释绍嵩　赠郎德父

衣弊履穿不讳穷，篱门和竹夹西东。

闲栖已合称高士，发兴真成继庾公。

人世鹤归双鬓上，丹霄路在五言中。

却须袖取经纶手，深入芦花作钓翁。

释绍嵩

释绍嵩　赠李先辈

饥食松花渴饮泉，寂寥芳草茂芊芊。

岩边石室低临水，窟裹阴云不上天。

难与英雄论教化，等将身世付羑{上四下全}。

无由住得吟相伴，目送归鸿篱下眠。

释绍嵩

释绍嵩　赠刘信之

四海刘居士，诗书论议深。

苦吟天与性，醉卧月空沉。

囊有壶公药，身无戚里心。

高怀不我弃，他日重来寻。

释绍嵩

释绍嵩　赠闻人必大

未遂青云一挂科，科名成后竟如何。

贫颖陋巷春偏少，学办痴龙艺最多。

剩把文章鸣圣代，却思猿鸟共烟萝。

高吟大醉三千首，他日阳春白雪歌。

释绍嵩

释绍嵩　赠闻人必大

长日林皋独醉吟，久贫如得顾家金。

属文想见翻新样，执卷犹闻惜寸阴。

世上纷纷蛮与触，胸中历历古兼今。

有时出纵风烟步，多谢携筇数访寻。

释绍嵩

释绍嵩　赠张炳

怪服先生众骇闻，卖刀买犊便耕耘。

棋功过却杨玄宝，赋咏思齐郑广文。

直为篇章非动众，忽携书剑远辞群。

行行快趁风烟阔，得句不妨时策勋。

释绍嵩

释绍嵩　丈亭登舟有感

未厌长为客，孤舟趁夜行。

不唯山水乐，颇觉梦魂清。

风缓帆舒卷，云行月送迎。

劳生谁独免，空复叹劳生。

释绍嵩

释绍嵩　振策

振策出游眺，清吟竹景东。

石门千仞断，秀水一篙通。

郡阁烟光裹，人家秋色中。

乌衣多胜概，老了奈途穷。

释绍嵩

释绍嵩　知府黄寺簿生日

绿杨红杏满城春，杂树含芳让锦茵。

天为吾皇宗杜计，老君亲送石麒麟。

释绍嵩

释绍嵩　知府黄寺簿生日

春来何事谪蓬瀛，自是山河应数生。

尚父年龄子仪考，请君从此振朝缨。

释绍嵩

释绍嵩　知府黄寺簿生日

文章士海已多传，供奉班中须此贤。

美化事多难讽诵，自宜松鹤伴长年。

释绍嵩

释绍嵩　知府黄寺簿生日

器度风标合出尘，高贤应总贵全真。

野僧何以伸谣咏，鹤算三千别有春。

释绍嵩

释绍嵩　知府黄寺簿生日

邦伯由来有令名，修持清夺振佳声。

至尊仄席思耆旧，即看徵黄侍紫清。

释绍嵩

释绍嵩　知府黄寺簿生日

笔端风雨发天悭，应有清名动九关。

正直早年闻苦节，只今文翰许谁攀。

释绍嵩

释绍嵩　知府黄寺簿生日

惠爱如春威似霜，家传活国有良方。

平章风物诗无敌，玉唾银钩十万行。

释绍嵩

释绍嵩　知府黄寺簿生日

从容此日见清规，玉佩琼琚杜拾遗。

携李转闻风教好，苍生从此得伸眉。

释绍嵩

释绍嵩　知府黄寺簿生日

文星渐见射台星，仙籍高标第一名。

为语邦人休眷恋，北门卧护要耆英。

释绍嵩

释绍嵩　知府黄寺簿生日

自笑无机触事真，衰迟犹许望光尘。

此邦若有诛茆地，乞借风波起涸鳞。

释绍嵩

释绍嵩　至保福精舍

山水寻吴越，搜奇事转新。

松风知近寺，樯燕语留人。

雨过闲田地，云饶落日春。

登临独无语，泉石自相亲。

释绍嵩

释绍嵩　至禅居

得路到深寺，溪流镜样清。

微芳缘岸落，荒竹过墙生。

烘日浅深色，寒鸦断续声。

我来无旧识，素抱与谁倾。

释绍嵩

释绍嵩　至昌国

浪迹悠然到海乡，人烟物景共苍苍。

孤猿更发秋风裹，赖有从前石作肠。

释绍嵩

释绍嵩　至钱君瑞壶天因题云

林下中餐后，登临思渺然。

扪萝循鸟道，着屐到壶天。

要地无闲日，新晴有乱蝉。

主人贪贵达，灯火照青编。

释绍嵩

释绍嵩　重经故人旧居

五字研成举世传，醉吟朝夕在樊川。

江南海北三千里，雨散云飞二十年。

壁上尘黏蒲叶扇，镜中人入洞庭烟。

倦游客子心无际，遐想星轺思惘然。

释绍嵩

释绍嵩　舟泊严滩

万里春流绕钓矶，扁舟系柳向朱扉。

悠然到此忘情处，默默无言对落晖。

释绍嵩

释绍嵩　舟发清江

稳泛一船东，生涯真转蓬。

烟浮平野碧，波软夕阳红。

蒲树家家异，风光处处同。

回看苍木杪，眼界入云中。

释绍嵩

释绍嵩　舟中口号

阖皁风烟外，残蝉送客愁。

云连平地起，水带断槎流。

树隐重重竹，江呈岸岸秋。

晚来供望眼，微径杂归牛。

释绍嵩

释绍嵩　舟中书事

南昌城郭枕江烟，一苇鸣榔下渺然。

惊起暮天沙上雁，背人飞过北山前。

释绍嵩

释绍嵩　舟中戏书

乔木荒城古渡头，鸟啼花落水空流。

从吾所好烟波上，祗在船中老便休。

释绍嵩

释绍嵩　舟中戏书

芳草青青古渡头，扁舟几日为诗留。

心闲对境浑无竞，寂寂长江万里流。

释绍嵩

释绍嵩　舟中戏书

十二峰前且系船，眼中百里旧山川。

遥知此夕多情思，江月随人处处圆。

释绍嵩

释绍嵩　舟中值雨

客路雨连日，吾生良可嗟。

萧萧打蓬急，脉脉受风斜。

野望迷青草，江声走白沙。

今宵何处宿，欹枕听鸣蛙。

释绍嵩

释绍嵩　自笑

自笑从来癖，平生断在诗。

凫鷖共容与，魂梦亦清奇。

古调俗不乐，衰容镜每知。

机心吾岂有，休把运行推。

释绍嵩

释绍嵩　走笔酬黎德夫

索寞门长掩，图书是旧贫。

无因从发药，有命懒谋身。

寥落悲前事，英雄叹后尘。

裁诗托幽思，幽思忽相亲。

释绍嵩

释绍嵩　走笔代颜西叔次途中即事之什

逦迤前冈压后冈，鸟鸣山馆客思乡。

孤村树色昏残雨，满耳蛙声正夕阳。

对酒已成千里客，怀人空结九回肠。

平生忧患谙偿遍，乃避红尘是所长。

释绍嵩

释绍嵩　坐夏净慈戏书解嘲

南屏寄傲且今年，况复相羊得自便。

天下无人闲似我，闲中方寸阔於天。


释绍悟

释绍悟　举赵州访二庵主公案颂

一重山尽一重山，坐断孤峰子细看。

雾卷云收山岳静，楚天空阔一轮寒。

释绍瑶

释绍瑶　澹山岩

使君得佳句，简存如猗那。

着之岩石中，千古不可磨。

释深

释深　偈颂六首

风萧萧，叶飘飘。

云片片，水茫茫。

江干独立向谁说，天外飞鸿三两行。

释深

释深　偈颂六首

龙生龙，凤生凤，

老鼠养儿缘屋栋。达磨大师不会禅，

历魏游梁乾打开。

释深

释深　偈颂六首

桃符休钉，艾人莫缚。

太虚无云，本自寥廓。

大家拊掌归去休，拟议思量错错错。

释深

释深　偈颂六首

维摩默然，普贤广说。

历代圣贤，互呈丑拙。

君不见落花三月子规啼，一声声是一滴血。

释深

释深　偈颂六首

一九二九，相逢不出手。

三九二十七，篱头吹觱篥。

翻忆小释迦，双手抱屈膝。

知不知，实不实，

摩诃般若波罗蜜。

释深

释深　偈颂六首

东村王老夜烧钱，百万雄兵带甲眠。

四塞八蛮皆镇静，大家拊掌贺尧年。

释深

释深　颂古八首

庞眉策起貌棱层，见佛元来却不曾。

南岳天台相撞著，被人唤作捉秦侩。

释深

释深　颂古八首

庞公倒地，灵照扶起。

至今几百年，清风犹未已。

犹未已，东海鲤鱼千尺嘴。

释深

释深　颂古八首

大家在里许，南山焦尾虎。

牙爪利如锋，日轮正当午。

释深

释深　颂古八首

一人背手抽金镞，一人反身控角弓。

南北东西竞头看，果然一雁落寒空。

释深

释深　颂古八首

狗子无佛性，劝君不用举。

欲透万重关，须是千钧弩。

释深

释深　颂古八首

行喝也打，礼拜也打。

临济大师，可知礼也。

释深

释深　颂古八首

昨夜三更转向西，明眼宗师为指迷。

若於话下寻端的，未免泥中又洗泥。

释深

释深　颂古八首

不点自和，不拨自转。

伎俩天然，机轮如箭。

如今分付当行家，百岁光阴已不多。

若能直下猛提取，天上人间争奈何。

释胜

释胜　偈二首

即心即佛几人知，立雪齐腰只得皮。

四海浪平龙玩宝，尽他蝼蚁撼须弥。

释胜

释胜　偈二首

护生须是杀，杀尽始安居。

会得个中意，分明在半途。

释胜

释胜　颂古二十四首

摩天鸩鸟九头毒，护世那吒八臂长。

水自竹边流出冷，风从花里过来香。

释胜

释胜　颂古二十四首

心佛物兮俱不是，坐断舌头除药忌。

横拈倒用总由他，活捉魔群穿却鼻。

释胜

释胜　颂古二十四首

南泉王老太无端，却逐盐官作乐官。

西祖令严行禁止，免他禅会错欣欢。

释胜

释胜　颂古二十四首

师子窟中师子儿，逸群游玩海珠玑。

沩山呼索浑无窍，有理难伸穿得奇。

释胜

释胜　颂古二十四首

无业何太切，白云何太孤。

胡须将谓赤，更有赤须胡。

释胜

释胜　颂古二十四首

就身打劫壮吾曹，唤得贤侯智眼高，

忿色不知何处去，珠回玉转透云袍。

释胜

释胜　颂古二十四首

陆亘回珠转玉，南泉换斗移星。

花阴满地日午，梦觉流莺一声。

释胜

释胜　颂古二十四首

行者失却眼，南泉破却锅。

满堂僧不厌，一个俗人多。

释胜

释胜　颂古二十四首

披蓑侧笠千峰上，引水浇蔬五老前。

中有瓜田难纳履，睦州倒退在傍边。

释胜

释胜　颂古二十四首

问端如箭透垣墙，赖值灵云手段长。

骏马蹇驴皆控勒，鞭教战胜出沙场。

释胜

释胜　颂古二十四首

太孤太赊日杲杲，璞玉浑金恶种草。

无负平生雪此冤，不如一阵香风扫。

释胜

释胜　颂古二十四首

握七星刀寻作者，倒司农印对冤雠。

当阳一句分宾主，九曲黄河水逆流。

释胜

释胜　颂古二十四首

剜心剖腹继传灯，鬼面神头打葛藤。

杰出诸方无等匹，也知只是赴斋僧。

释胜

释胜　颂古二十四首

驱耕夫牛照即用，夺饥人食用即照。

不得同参把手行，安知袖里有穿窍。

释胜

释胜　颂古二十四首

佛法无情报尔曹，忽生忽杀在吹毛。

若教韩信得妙诀，自是深明防汉高。

释胜

释胜　颂古二十四首

一个铁额铜头，一人三头六臂。

二俱借人鼻孔，却与洞山出气。

释胜

释胜　颂古二十四首

有喝端如探竿草，无师血脉通红线。

当阳不识李将军，徒学穿杨一枝箭。

释胜

释胜　颂古二十四首

鸡作苍鹰拏鳖鼻，鸭为金翅作狞龙。

空王以此垂洪范，锦上铺花知几重。

释胜

释胜　颂古二十四首

展事无回互，投机通一线。

洞山无眼筋，入地狱如箭。

释胜

释胜　颂古二十四首

猫全食血功，虎备起尸杀。

无奈阿舅何，不传上树诀。

释胜

释胜　颂古二十四首

开口便见胆，工夫傲东鲁。

昔於豆子山，也解打瓦鼓。

释胜

释胜　颂古二十四首

铁馅价难穷，谁知屈味浓。

法幢光祖域，正董在胸中。

释胜

释胜　颂古二十四首

先祖滔滔无固必，后人悱悱有雌雄。

巨灵抬手无多子，分破华山千万重。

释胜

释胜　颂古七首

无量妙义皆周匝，旋乾转坤为一合。

当阳横按笑中刀，犹欠顶门上一踏。

释胜

释胜　颂古七首

汉祖拜将务决胜，非韩谁敢当兹任。

赤幡高竖化城降，星在盘兮不在秤。

释胜

释胜　颂古七首

脚踏清波分华岳，手擎红日转重云。

徒劳谩费干戈力，究竟还归有道君。

释胜

释胜　颂古七首

借路经过无面目，因邪打正有拳头。

衲僧门下无干涉，徒用精金换得鎎。

释胜

释胜　颂古七首

藤萝荆棘离离草，枯树无退还不倒。

败叶知他叠几重，不消一阵秋风扫。

释胜

释胜　颂古七首

许由临岸洗耳，巢父不饮牛水。

侍者亲入帝乡，赵州只在草里。

释胜

释胜　颂古七首

乙己大人丘，丛林为冠雠。

利牙如剑戟，生杀有来由。

释省澄

释省澄　示执坐禅者

大道分明绝点尘，何须枯坐始相亲。

杖藜日涉鸡山趣，便是烟霞物外人。

释省回

释省回　辞众偈

九十二光阴，分明对众说。

远洞散寒云，幽窗度残月。

释省回

释省回　偈

南番人泛船，塞北人摇舻。

波斯入大唐，须弥山作舞。

释省念

释省念　偈

今年六十七，老病随缘且遣日。

今年记却来年事，来年记著今朝日。

释省念

释省念　偈

白银世界金色身，情与非情共一真。

明暗尽时俱不照，日轮午后示全身。

释省念

释省念　句

一言截断千江口，万仞峰前始得玄。

释省念

释省念　句

万里神光都一照，谁人敢并日轮齐。

释师范

释师范　别蒲

东海西边西海南，芦花袅袅水漫漫。

谢郎犹自不知处，莫作寻常洲渚看。

释师范

释师范　跛翁

平常行一步，却不堕平常。

尽道脚长短，谁知脚短长。

释师范

释师范　布袋赞

露胸坦腹，皱眉搭嘴。

做个模样，是何仪轨。

谓渠惺未必惺，请渠睡未必睡，

吽吽奉化子，我侬识得你。

释师范

释师范　布袋赞

肉重千斤，智无半星。

回头转脑，昧却天真。

一处尤堪笑，街头等个人。

我当时若见，只缓缓地向他道，

谢三娘秤银。

释师范

释师范　布袋赞

谁管你地，谁管你天。

放下布袋，打一觉眠。

若论当来补处，驴年更待驴年。

释师范

释师范　布袋赞

巡行掠布，既饱且醉。

无用心处，打个喷嚏。

更言是真弥勒，想见别有假底。

释师范

释师范　曹山榘长老请赞

头圆象天，足方象地。

耳朵闻声，鼻孔出气。

马驹踏杀天下人，瞎驴不受灵山记。

释师范

释师范　禅人请赞

似牛无角，似驴欠尾。

突个形容，诚难比拟。

无所思，无所为，

卧月眠云谁得知。

释师范

释师范　禅人请赞

眼裹没瞳人，鼻头无孔窍。

单卖赤发综，鬼见拍手笑。

世有愚痴个样僧，难为名字上传灯。

释师范

释师范　禅人请赞

入道脱似，我道不似。

口少四方，眉欠八字。

不是普丰清上人，定应唤作王蛮子。

释师范

释师范　禅人请赞

须发蓬松，，

眼孔定动。解拈死货，

手头活弄。触著梧桐老树椿，

等闲惊起丹山凤。

释师范

释师范　禅人请赞

这瞎贼，无羁勒。

指槐骂柳，将南作北。

横也凑他不得，竖也凑他不得。

谁知箩裹生姜，元是井中侯黑。

释师范

释师范　禅人请赞

僻性拗木枕，天生没意智。

自已独冤家，佛祖闲奴婢。

尝闻一饱忘百饥，今日山僧身便是。

释师范

释师范　禅人请赞

大不可忽，细不可欺。

丘岳之崇，起於毫厘。

善恶之积，发乎隐微。

洞彻根源，迥绝机宜。

可以拈一尘融十虚以无遗。

释师范

释师范　常不轻童子赞

作佛名何佛，不轻成目轻。

谁知眼睛裹，个个是瞳人。

释师范

释师范　常觉

暂时不在还同死，彻底惺惺亦自瞒。

长爱东村老婆子，逢僧也解道和南。

释师范

释师范　朝阳穿破衲

横片竖片胡乱搭，长针短针信意联。

但见日头东畔出，不知尘世是何年。

释师范

释师范　臭庵

全无气息，直是薰人。

无鼻孔者，方堪与邻。

释师范

释师范　次长沙赵督相送惠首座韵

行脚亲曾到地头，固知不是等闲游。

归时有问五峰信，为报龙渊已绝流。

释师范

释师范　次长沙赵督相送惠首座韵

绝流之句许谁知，独有毗耶老古锥。

非是望梅图止渴，调羹已熟向南枝。

释师范

释师范　次建康留守赵龙图雷音堂韵

晴空霹雳绝追寻，听者须教辨者音。

坐断封疆行正令，迥然超越去来今。

释师范

释师范　次建康留守赵龙图雷音堂韵

底事明明不用寻，通身有口却如音。

笑他卢老能多事，引蔓牵枝诳古今。

释师范

释师范　次建康留守赵龙图雷音堂韵

居士门高几万寻，曾聆一语警肓音。

谁知千里同风事，历历分明在目今。

释师范

释师范　次平江知府邹编修韵

曹溪平地起风涛，后代船高水亦高。

寄语随流入流者，更须抛却手中篙。

释师范

释师范　次平江知府邹编修韵

曾驾铁船惊海涛，想应不怕浪头高。

鄞江一滴浑无有，切莫妄传深几篙。

释师范

释师范　次野云南和尚雪窦锦镜韵

万象融一奁，九色犹未多。

圆净出良范，罗纹非巧梭。

有样不可制，无痕安有磨。

试问江影亡，如何复如何。

释师范

释师范　次韵题大梅常禅师塔

马师问处没踪由，或示三冬话九秋。

认著即心心即佛，一丝头是一丝头。

释师范

释师范　次韵题大梅常禅师塔

茫茫摘叶与寻枝，独许山翁亲见伊。

点著直行三万里，至今脚迹少人知。

释师范

释师范　次韵题大梅常禅师塔

视死生如游戏场，固知老子不曾亡。

祗今何处问消息，风递梅花扑鼻孔。

释师范

释师范　达磨祖师赞

大破六宗，单传一心。

游梁历魏，罕遇知音。

少室九年空面壁，谁向同霜夜月沉沉。

释师范

释师范　达磨祖师赞

满面尽是胡须，当门却无版齿。

纵不画影图形，东土有人识你。

释师范

释师范　达磨祖师赞

触忤梁王，恓恓渡江。

九年冷坐，重重话堕。

一花五叶自芬披，不在春风著意吹。

释师范

释师范　大芙蓉接待

水云何处觅行踪，踏破天台雁荡峰。

脚力尽时消息在，小芙蓉接大芙蓉。

释师范

释师范　大慧赞

僧中之龙，法中之王。

赞不及处，衡阳梅阳。

释师范

释师范　得古

麦已登场稻满田，蒉桴土鼓乐平平。

不知将谓羲皇世，元是天开宝庆年。

释师范

释师范　德瀎请赞

踞胡床，握法尾，

默默自问，谁家之子。

宁可并吃五{左豆右斗}醋，不敢说著东山下左边底。

释师范

释师范　德义请赞

义出丰年，俭生不孝。

自古自今，岂容师教。

义兮义兮知不知，官税了兮何用钞。

释师范

释师范　定慧圻长老请赞

诈哑徉聋，指西作东。

肆无所畏，说大脱空。

弯弓曾发蓬蒿箭，射中南山白额虫。

释师范

释师范　东林日长老请赞

无德可崇，无善可从。

近之不吉，远之必凶。

傲慢释迦文，说甚临济宗。

谁知目视凌霄外，意在庐山五老峰。

释师范

释师范　端狮子赞

要弄便弄，要置便置。

眼晴倒转，眉毛踢起。

虽然好个金毛，争奈爪牙未备。

释师范

释师范　对月了残经

入海算沙徒自疲，风前月下几攒眉。

即今休去便休去，欲觅了时无了时。

释师范

释师范　丰干寒拾虎四睡赞

善者未必善，恶者未必恶。

彼此不忘怀，如何睡得著。

恶者难为善，善者难为恶。

老虎既忘机，如何睡不著。

释师范

释师范　丰干赞

净土不居居秽土，良马不骑骑猛虎。

回头转脑谩招呼，谁肯与伊为伴侣。

释师范

释师范　高原

佛祖仰望不及处，暗通一线几何深。

冰严雪冷无人会，空泻断岸千万寻。

释师范

释师范　淈{左氵右盾}

抓头忘疗处，弄物不知名。

一个无分晓，千金买不成。

释师范

释师范　观音大士赞

提起数珠呈伎俩，无端弄出孩童相。

何似月明霜满天，孤猿啼断千峰上。

释师范

释师范　观音大士赞

随流入流，无所分别。

处处圜通，头头漏泄。

云净八纮天宇宽，万顷波心莲一叶。

释师范

释师范　观音大士赞

寂灭现前，如月在天。

分身利物，影含百川。

是所谓不然而然，虚而通，

静而应。万国春容，

千江月影。如今何处求普门，

一声鹤唳寒松顶。

释师范

释师范　观音大士赞

大哉观自在，善观诸音声。

而於诸音声，不作音声见。

是见亦寂灭，亦无寂灭者。

由来离众苦，处处得解脱。

分身十方刹，救度於一切。

然於救度中，而无救度想。

如春在百花，不分长短枝。

又如月在水，不分大小器。

寻声随所念，平等获利益。

是三十三应，十四无畏法。

量方便大门，一一皆成就。

一一成就处，当体皆如幻。

我观如幻相，愿作如幻赞。

若有见闻者，当作如是观。

释师范

释师范　寒山持经拾得手接

手持经卷，付与同伦。

已所不欲，勿施於人。

释师范

释师范　寒山持经拾得手接

自有一经，不肯受持。

却从他觅，可煞愚痴。

释师范

释师范　洪长老请赞

西有岷峨，南有雪峰。

灵龟未爆，爻象重重。

拈却玄沙白袋，自然千里同风。

释师范

释师范　花光十梅　淡中有味

半开半合荣枯外，似有似闲淡中。

自是一般风味别，笑他红紫斗芳丛。

释师范

释师范　花光十梅　高下随宜

树有高低枝短长，花开随处恰相当。

都缘妙得毫端趣，竖抹横托总不妨。

释师范

释师范　花光十梅　幻花灭尽

花分枝北志枝南，向背横斜有许般。

何待支郎强描邈，开时便作谢时看。

释师范

释师范　花光十梅　绝后再苏

孤根脱落偃苍苔，冷地无端笑眼开。

莫怪雪霜欺不得，只因曾向死中来。

释师范

释师范　花光十梅　平地回春

万木千花冻未醒，东君无处觅归程。

抬眸忽见春风面，的皪枝头数点青。

释师范

释师范　花光十梅　实相常圆

黄底自黄青底青，枝头一一见天真。

如今酸涩都忘了，核子如何举似人。

释师范

释师范　花光十梅　五叶联芳

花开五叶自芬芳，欺麝欺兰别是香。

传得灵根元不朽，岂惟流落在花光。

释师范

释师范　花光十梅　悬崖放下

万仞崖头自放身，始知花发不干春。

更从个裹寻枝叶，笑倒当年树下人。

释师范

释师范　花光十梅　一枝横出

莫谓南枝能放花，傍分北秀亦堪夸。

黄梅不用争高下，草本传来共一家。

释师范

释师范　花光十梅　正偏自在

花合花开有正偏，不完全处却完全。

要知根蕂从何得，多见生理洞水边。

释师范

释师范　怀古

空山寥寥，黄叶萧萧。

斯人不来兮，暮待之以朝。

斯人或来兮，两无语而意消。

归去也，衣飘飘，

路迢迢。谁同其孤标，

月在青霄。

释师范

释师范　鸡鸣接待

水云遇夜须投宿，饭饱何妨又进程。

山主岂徒开接待，养鸡意在五更鸣。

释师范

释师范　偈颂七十六首

广大楼阁，门户不扃。

了事衲僧，未行先到。

且到后如何，眼不见为净。

释师范

释师范　偈颂七十六首

天上无弥勒，人间无释迦。

烧香礼拜谁，唵摩尼达哩吽{左口右发}吒。

释师范

释师范　偈颂七十六首

去年底，今年底，

辄莫明年更明年，年年只如是。

黄花烂烂醉重阳，落叶萧萧愁满地。

释师范

释师范　偈颂七十六首

初冬时节又相催，浩浩诸方炉鞴开。

独有径山文武火，不知煨杀几人来。

释师范

释师范　偈颂七十六首

五峰门下，三个五个。

衲被幪头。围炉打坐，

鼻笑瞿昙，平欺达磨。

又谁管你，张三李六。

诸方炉鞴正炎炎，何似径山文武火。

释师范

释师范　偈颂七十六首

赤手空拳下山去，满船和月载归来。

五峰可煞无惭愧，面面相看眼未开。

释师范

释师范　偈颂七十六首

同身共命，同气连枝。

阿难合掌，迦叶扬眉。

就中一句子，不许外人知。

释师范

释师范　偈颂七十六首

不寒不热，好个时节。

黄莺频织柳丝烟，子规犹哭松梢月。

释师范

释师范　偈颂七十六首

指天指地弄精魂，只为生来无脑门。

韶石一棒打不杀，至今恩爱俱成冤。

正当四月八，底事与谁论。

门外千峰万峰啼断猿。

释师范

释师范　偈颂七十六首

南北东西八百牛，时来群聚五峰头。

饥餐饱卧松风裹，昼不拘兮夜不收。

释师范

释师范　偈颂七十六首

万年石桥，三平石梁。

总没交涉，恰恰相当。

足陌见钱买卖，一毫不用商量。

释师范

释师范　偈颂七十六首

劫灰飞尽见灵踪，突兀凌霄对五峰。

意在目前谁共委，相同扶起旧家风。

释师范

释师范　偈颂七十六首

五月端午节，底事不须说。

百怪尽潜踪，群魔俱殄灭。

释师范

释师范　偈颂七十六首

去时万木含愁色，归日千峰展笑容。

此意此心知有自，一炉香爇散天风。

释师范

释师范　偈颂七十六首

七月八月，或凉或热。

景色凄清，蝉声呜咽。

观音菩萨将钱买胡饼，放下手却是馒头，

韶阳老人得一橛。

释师范

释师范　偈颂七十六首

逾月走红尘，生涯随处新。

逢人陪笑面，接物强精神。

侥幸遇明主，帡幪感重臣。

归来何以报，只此谢尧仁。

释师范

释师范　偈颂七十六首

三分光阴二早过，灵台一点不揩磨。

贪生逐日区区去，唤不回头争奈何。

释师范

释师范　偈颂七十六首

九日重阳节，东篱赏菊花。

歌欢公子事，淡薄野僧家。

释师范

释师范　偈颂七十六首

十五日以前，常在途中，

不离家舍。十五日以后，

常在家舍，不离途中。

正当十五日，跛跛挈挈，

百丑千拙。张都料，

李作头，凿窍底凿窍，

著楔底著楔。双径来来去去人，

长安夜夜家家月。

释师范

释师范　偈颂七十六首

六月火边坐，三冬水裹走。

怒中呈笑面，闹处伸毛手。

满载没底船，归来重抖擞。

抖擞个甚麽，苏州有，

常州有。

释师范

释师范　偈颂七十六首

倾盖相逢，已成多事，

侧鞭回首，早涉繁词。

释师范

释师范　偈颂七十六首

韶光去也谁能留，长江衮衮无暂休。

人生既老不复少，此心未了空悠悠。

释师范

释师范　偈颂七十六首

指天指地，徒张意气。

一棒打杀，更无巴鼻。

径山今日都卢放过，且要一时脑门著地。

释师范

释师范　偈颂七十六首

数百禅和数十州，褴襥破衲面掐搜。

诸方有道不肯学，甘共山僧拽木头。

释师范

释师范　偈颂七十六首

杨岐设忌，做尽鬼怪。

径山设忌，一无所解。

随分淡淡薄薄，点一杯茶，

烧一炷香，谩礼三拜。

若谓报德酬恩，兔子吃牛奶。

释师范

释师范　偈颂七十六首

时节不相饶，俄当七月朝。

未闻桐叶落，已觉稻香飘。

泣露蝉声咽，迎秋雁影遥。

有谁相共委，突兀对凌霄。

释师范

释师范　偈颂七十六首

一阳来复，万汇发生。

寒谷回春，冰河解冻。

释师范

释师范　偈颂七十六首

昔年当此日，生个老妖孽。

殃害大地人，有屈无处雪。

云门愤不甘，一棒要打杀。

打不杀，至今年年有个四月八。

释师范

释师范　偈颂七十六首

径山今日结夏，不分上中下座。

健则运瓦搬椽，因则横眠倒卧。

谁管你孔夫子李老君胡达磨，善贾者不停死货。

释师范

释师范　偈颂七十六首

蜻蜓许是好蜻蜓，飞来飞去不曾停。

捉来摘除两个翼，便是一枚大铁钉。

释师范

释师范　偈颂七十六首

这个老冻侬，猛利如虎狼。

威凛万壑风，眼摇百步光。

我昔编其须，脱命於毫芒。

至今数十载，毒恨不可忘。

此世后世永永不愿见，临风誓此一炉香。

释师范

释师范　偈颂七十六首

千峰万峰浓泼眼，十溪五溪深没腰。

只有山翁喜相接，声声惭愧与难消。

且道还有所得也，虾蟆口裹一粒椒。

释师范

释师范　偈颂七十六首

黄菊新开剪剪金，忻逢佳节兴难禁。

临高无语写幽思，拄杖为吾卿一吟。

释师范

释师范　偈颂七十六首

二由一有，一亦莫守。

文殊普贤，泥猪疥狗。

释师范

释师范　偈颂七十六首

天地之根，万物之主。

大千无以居其尊，劫石难以并其固。

释师范

释师范　偈颂七十六首

衲僧家，无本据。

动静去留，无非活路。

进一步，临机没回互。

退一步，声色如聋瞽。

释师范

释师范　偈颂七十六首

此功德海无边际，流出当人一念中。

一念真心充法界，当知福报亦无穷。

释师范

释师范　偈颂七十六首

恍恍惚惚，杳杳冥冥，

非精非物，非佛非心。

缺齿老胡得之而不识，飏在乎嵩山之阴。

诸人还识得麽，水上青青绿，

元来是浮萍。

释师范

释师范　偈颂七十六首

佛祖命脉，洞然明白。

黑漆屏风，松萝亮隔。

释师范

释师范　偈颂七十六首

孟冬薄寒，仲冬严寒。

寒则普天普地寒，结成冰片，

冻破泥团。达磨不会，

大难大难。

释师范

释师范　偈颂七十六首

雪山六年冻不死，一麻一麦饿不死。

无端更道悟明星，踧倒至今扶不起。

普贤蹙頾，文殊偷喜。

释师范

释师范　偈颂七十六首

才拟恁麽，便不恁麽。

成现生涯，陈年滞货。

雪峰辊出三个球，{上祝下土}著嵩山破灶堕。

释师范

释师范　偈颂七十六首

只个丛林粥饭僧，滥膺徽号愧无能。

临风将底祝君寿，遥指南山千万层。

释师范

释师范　偈颂七十六首

土宿颔下长髭须，净饭宫中生悉达。

西在此土绝知音，千古万古阿刺刺。

释师范

释师范　偈颂七十六首

昨日九月九，过了重阳节。

今日忆重阳，陞堂何可说。

拟欲问黄花，黄花虽有在东篱。

拟欲问白醪，白醪虽有非我知。

不如一时放下衲被幪头，从教门外飕飕，

雨飕飕，幽州江品，

采石渡头，三三两两钓渔舟。

释师范

释师范　偈颂七十六首

竿头丝线放还收，时有金鳞上直钩。

风月满船虽不恶，争如峰顶冷湫湫。

释师范

释师范　偈颂七十六首

雪峰发九重圣箭，谁敢当锋。

三圣跃透网金麟，应无杂食。

要明那畔事，须是这边人。

三家村裹，闹市丛中。

妙应无私，临机有准。

不是冤家不与邻。

释师范

释师范　偈颂七十六首

径山结夏，不论功过。

饭来展钵孟，困则伸脚卧。

纵有千人万人，只消一个半个。

岂不见流支要打胡达磨。

释师范

释师范　偈颂七十六首

雪峰辊球，睦州担版。

杨岐栗棘蓬，东山铁酸馅。

多处添，少处减，

留得翠岩眉毛盖眼。

释师范

释师范　偈颂七十六首

一年十二月，月月有月半。

何独喜中秋。一时争赏玩。

人人尽道十分圆，我道依前缺一半。

释师范

释师范　偈颂七十六首

径山无伎俩，住院多阻障。

饭在平江府，口在凌霄上。

河港既不通，千里空相望。

暂假维摩手，一钵共分饷。

释师范

释师范　偈颂七十六首

现成公案，何事不办。

百发百中，无边无畔。

捏不聚，拨不散。

万籁俱沉兮明月半窗，一色难分兮芦花两岸。

释师范

释师范　偈颂七十六首

达磨西来，添盐减酱。

后代儿孙，千般万样。

谁信碁盘石，元在凌霄上。

山僧恁麽道，已是龟毛长数丈。

释师范

释师范　偈颂七十六首

径山门下，无彼无我。

大家叠足挨肩，共向无烟宿火。

若是香匙火箸，不得动著。

不见道丹霞烧木佛，院主眉须堕。

释师范

释师范　偈颂七十六首

健时要坐禅，困时要打眠。

肚饥须吃饭，陆地要行船。

释师范

释师范　偈颂七十六首

户牖见通，墙壁生碍。

簸箕有唇，洞庭无盖。

释师范

释师范　偈颂七十六首

万籁沉沉，孤月团团。

叶零零兮山瘦，风萧萧兮夜寒，

不知谁共倚栏干。

释师范

释师范　偈颂七十六首

去年不在家，虚过重阳节。

今年既在家，须要强施设。

淡水煮冬瓜，真个滋味别。

不知滋味者，却似嚼生铁。

释师范

释师范　偈颂七十六首

重岩风露清，深院霜天晓。

一曲少林春，几人弹得妙。

自丁弹者希，亦复听者少。

以之赠伯牙，伯牙不肯要。

以之献子期，子期拍手笑。

休休，不如留取自弹一曲，

何似大石调。

释师范

释师范　偈颂七十六首

径山不敢相谩，开口便见心肝。

今朝十月十五，下元解厄水官。

释师范

释师范　偈颂七十六首

天清地宁，庆袭一人。

九州四海，咸被尧仁。

熙熙然涵泳化育，犹千花万卉之逢春。

释师范

释师范　偈颂七十六首

五峰门下，百种全无。

僧床迫窄，堂供萧疏。

脚下踏著底，破砖头碎瓦砾。

面前撞见底

王獦獠李麻胡。

恁麽薄福住山，真个辜负老胡。

释师范

释师范　偈颂七十六首

御寒古有家风在，三个柴头品字煨。

今日无柴又无炭，从教各自拨寒灰。

释师范

释师范　偈颂七十六首

一见便见，不再见。

张颠草书，李广神箭。

释师范

释师范　偈颂七十六首

旧年佛法，说到腊月极尽头。

新年佛法，又从正月还起头。

若论头与极头，都卢只在拄杖头。

释师范

释师范　偈颂七十六首

一二三四五，各各面相睹。

甜瓜彻蕂甜，苦瓠连根苦。

释师范

释师范　偈颂七十六首

晓来瑞气郁葱葱，流出恩波自九重。

地厚天高何以报，饱看南岳祝融峰。

释师范

释师范　偈颂七十六首

龙蛇混杂，凡圣交参。

儱儱侗侗，颟颟顸顸。

释师范

释师范　偈颂七十六首

烧香草舍蚊烟，礼拜不儿匍匐。

杨岐顶上握拳，何似镇州萝卜。

噫，有年无德。

释师范

释师范　偈颂七十六首

一夏已满，无事不办，

遂府钵孟，邛州磁碗。

释师范

释师范　偈颂七十六首

指月与话月，檐雪共填井。

玩月与捧月，未免弄光影。

月聻仿佛似盐官扇子，元来始是云门胡饼。

释师范

释师范　偈颂七十六首

世人住处我不住，世人行处我不行。

天下丛林今日开炉，诸方老冻侬声鼓集众。

释师范

释师范　偈颂七十六首

唤起凌霄峰顶龙，纵横变化妙难穷。

一声霹雳擎头角，三日为霖四海通。

释师范

释师范　偈颂七十六首

扰扰匆匆，晨鸡暮钟。

瑞岩不会，唤主人翁。

释师范

释师范　偈颂七十六首

云收雾敛，地辟天开。

处处弥勒，门门善财。

安得真男子，同上黄金台。

释师范

释师范　偈颂七十六首

二月复二月，韶光尚可留，

雪消深涧低，花发旧枝头。

万木寒威解，千峰翠色浮。

有谁知此意，相共倚危楼。

释师范

释师范　偈颂十七首

二千年前，尺不如寸。

二千年后，寸不如尺。

清凉到这裹，眼不见为净。

只将三文钱，娶个黑老婆。

长裙短袖，拖泥带水，

隈隈{毡占换崔}{毡占换崔}。且恁麽过，

更谁管你。结制解制，

长期短期。杀生护生，

得念失念。阿呵呵，

少林穿林客，元是老臊胡。

释师范

释师范　偈颂十七首

法无去来，无动转相。

灯笼挂在露柱边，露柱挂在灯笼上。

一年三百六十日，日日一般，

一日十二时，时时一样。

释师范

释师范　偈颂十七首

滴水滴冻，浑无罅缝。

明眼衲僧，失却鼻孔。

释师范

释师范　偈颂十七首

大地黑如漆，古今无消息，

达磨老臊胡，九年空面壁。

释师范

释师范　偈颂十七首

坐断主人翁，不落第二见。

一念万年，万折一念。

释师范

释师范　偈颂十七首

百二十百夏，如今已告圆。

就中一句子，切忌错流传。

释师范

释师范　偈颂十七首

六爻既穷，阴魔自殄。

一阳来复，吾道大亨。

释师范

释师范　偈颂十七首

面门一思，长时无间。

见成句子，百味完全。

释师范

释师范　偈颂十七首

诸佛不出世，祖师不西来。

颟顸一句子，南岳对天台。

释师范

释师范　偈颂十七首

旧岁今宵去，去去实不去。

新年明日来，来来实不来。

万古长空无变异，循环日月空相催。

释师范

释师范　偈颂十七首

机不离位，沉乎醉乡。

语不离窠，滞在金网。

释师范

释师范　偈颂十七首

土木场中过两冬，朝匆匆兮暮匆匆。

从来业识无凭据，说甚东山大脱空。

释师范

释师范　偈颂十七首

言无展事，语不投机。

承言者丧，滞句者迷。

释师范

释师范　偈颂十七首

旧岁即新岁，新年即旧年。

要知新岁岁，元是旧年年。

释师范

释师范　偈颂十七首

江南两浙，春寒秋热。

尘沙劫事在如今，如今不异尘沙劫。

释师范

释师范　偈颂十七首

光景匆匆若逝川，旧去去了又新年。

年来年去自来去，底事何曾有变迁。

释师范

释师范　偈颂十七首

金木水火土，大虫元是虎。

堪笑李将军，蓝田空没羽。

释师范

释师范　偈颂一百四十一首

前三后三，今日朝日。

达磨不会，九年面壁。

释师范

释师范　偈颂一百四十一首

祖师巴鼻，衲僧巴鼻。

有些巴鼻，全没巴鼻。

释师范

释师范　偈颂一百四十一首

灵山话月，曹溪指月。

递代相传，证龟成鳖。

释师范

释师范　偈颂一百四十一首

鹤唳于天，鱼跃于渊。

涵波泳月兮悠悠，乘云驭风兮翩翩。

时哉时哉，不可得而明焉，

令人长忆老南泉。

释师范

释师范　偈颂一百四十一首

一个是一个，两个是两个。

东土小释迦，西天胡达磨。

卞璧骊珠成滞货。

释师范

释师范　偈颂一百四十一首

今朝又值四月八，天下丛林皆浴佛。

清凉有令不能行，随例大家厮淈{左氵右盾}。

释师范

释师范　偈颂一百四十一首

上元正月半，无油不点灯。

谁人知此意，有月上危层。

释师范

释师范　偈颂一百四十一首

过去已过去，未来亦未来，

即今名现在，现在安在哉。

释师范

释师范　偈颂一百四十一首

十四十五，贱如泥土。

十六十七，贵如金璧。

此意分明说向谁，天上人间惟我知。

释师范

释师范　偈颂一百四十一首

人看人，火照火。

无杂坏，忘彼我。

释师范

释师范　偈颂一百四十一首

来住清凉寺，匆匆一个月。

闲时闲有余，忙时忙不彻。

谁知忙与闲，秤锤浑是铁。

舜若多神笑点头，骄梵钵提长吐舌。

释师范

释师范　偈颂一百四十一首

瞿昙瞬目，迦叶破颜。

山僧闻得，咬定牙关。

释师范

释师范　偈颂一百四十一首

一叶落，天下秋。

一尘起，大地收。

新罗打铁火星飞，烧著庐山罗汉院裹王和尚脚指头。

碛境庙大五忍痛不禁，直得通身汗流，

起来道恩大难酬。笑倒沩山水牯牛。

释师范

释师范　偈颂一百四十一首

寻常月是中秋月，中秋月是寻常月。

看来真个只寻常，道是寻常又还别。

别别，无物堪比伦，

教我如何说。

释师范

释师范　偈颂一百四十一首

云从龙，风从虎，

圣人作而万物睹。雪峰辊三个木球，

禾山老一味打鼓。海水扬波，

须弥作舞。皇天无亲，

惟德是辅。

释师范

释师范　偈颂一百四十一首

阳春曲，无弦琴。

声偃六律，韵排五音。

月冷兮风清，山高兮水深，

举世有谁知此心。

释师范

释师范　偈颂一百四十一首

索寞清凉寺，家风实可怜。

白云迷谷口，黄叶聚阶前。

衲破通身冷，柴生满室烟。

谁知今日事，不异普通年。

释师范

释师范　偈颂一百四十一首

客从远方来，遗我径寸璧。

中有四个字，不必重拈出。

释师范

释师范　偈颂一百四十一首

一不得收，二不得放。

是则迦叶擎拳，非则阿难合掌，

志公不是闲和尚。

释师范

释师范　偈颂一百四十一首

老胡半夜见明星，瞎却平生两眼晴。

直至如今无摸索，一回举著一伤情。

释师范

释师范　偈颂一百四十一首

春日迟迟，春风浩浩。

灵利衲僧，点即不到。

唯有东村王大翁，放牛吃我溪边草。

释师范

释师范　偈颂一百四十一首

和麩糶麪，夹糠炊米。

半夜三更，瞒神謼鬼。

冷地有人觑见，直到左手掩鼻。

释师范

释师范　偈颂一百四十一首

谷熟豆熟，粥足饭足。

仰面看天，两手扪腹。

释师范

释师范　偈颂一百四十一首

衲僧用外，了无宽度。

握土成金，握金成土。

释师范

释师范　偈颂一百四十一首

八月十五，月圆当户。

夜半正明，天晓不露。

取个眼兮耳必龚，舍个耳兮目必瞽。

君不见老长沙弄爪牙，一踏踏倒小释迦。

将谓是个老大虫，元来却是一只虎。

释师范

释师范　偈颂一百四十一首

一冬二冬，你侬我侬。

暗中偷笑，当面脱空。

虽是寻常茶饭，谁知米裹有虫。

岂不见南泉道夜来好风，吹折门前一枝松。

释师范

释师范　偈颂一百四十一首

一饱忘百饥，人人尽展眉。

太平无事日，唱个啰啰哩。

释师范

释师范　偈颂一百四十一首

年年是好年，日日是好日。

好事大家知，今朝正月一。

释师范

释师范　偈颂一百四十一首

一拽石，二搬土。

三分甜，七分苦。

粪箕拈起两肩担，飏下钁头地觅处。

释师范

释师范　偈颂一百四十一首

安居结制，现前三昧。

普化摇铃，老卢踏确。

释师范

释师范　偈颂一百四十一首

这两个老冻侬，顽处似牛皮，

烂处如坏絮。虽然各有机关，

争奈浑无展处。只麽低头懡{左忄右罗}归，

不知忘却来时路。

释师范

释师范　偈颂一百四十一首

一止一切止，一动一切动。

入荒田不拣，信手拈来用。

昨日有人从西川来，却得江东信。

说道赵州亲见老南泉，镇州萝卜三斤重。

释师范

释师范　偈颂一百四十一首

摩腾入汉，平地风波。

达磨西工业区，重增殃祸。

释师范

释师范　偈颂一百四十一首

作者相逢，你西我东。

水归沧海，月上孤峰。

放出城中老鼠，咬杀村裹大虫。

因甚如此，闽蜀同风。

释师范

释师范　偈颂一百四十一首

鼻绳拽脱上梅溪，横卧千峰适所宜。

岂谓业级逃不得，依前拽耙与牵梨。

释师范

释师范　偈颂一百四十一首

去年梅，今岁柳。

颜色馨香，依旧依旧。

释师范

释师范　偈颂一百四十一首

住亦无可说，去亦无可说。

窦八布衫穿，金刚嚼生铁。

释师范

释师范　偈颂一百四十一首

三门佛殿，一见便见。

踢倒净瓶，撼动门扇。

释师范

释师范　偈颂一百四十一首

我与这老汉，本自无交涉。

狭路偶相逢，欢喜成冤结。

此结不可解，此冤不可雪。

唵喷喷{左口右发}{左口右发}勑摄。

释师范

释师范　偈颂一百四十一首

你不识我，我不识你。

狭路相逢，脑门著地。

仁者见之谓之仁，智者见之谓之智。

释师范

释师范　偈颂一百四十一首

夜暗昼明，天平地平。

三日一雨，五日一晴。

达磨大师不安本分，被人打落当门板齿，

庐山归宗和尚无端拭坏一双眼睛。

释师范

释师范　偈颂一百四十一首

十字街头道得一句，三家村裹使不著。

三家村裹道得一句，十字街头使不著。

释师范

释师范　偈颂一百四十一首

正觉山前，双林树下。

弄假像真，弄真像假。

临风哮吼载嵩牛，顾影嘶鸣韩干马。

释师范

释师范　偈颂一百四十一首

今朝七月一，明朝七月二。

一日又一日，几个知惭愧。

释师范

释师范　偈颂一百四十一首

重阳九月九，个个尽知有。

吃了茱萸茶，多是眉头皱。

唯有陶靖节独欢颜，解道采菊东篱下，

悠然见南山。

释师范

释师范　偈颂一百四十一首

信息既通，奉君尽忠。

风从虎兮云从龙。

释师范

释师范　偈颂一百四十一首

迦叶擎拳，阿鸡合掌。

黄面瞿昙，全无伎俩。

新乳峰一时见了，却烧沉香供养。

从教人道是罚是赏。方交正月一，

又过了五日。世事冗如麻，

光阴劈箭急。

释师范

释师范　偈颂一百四十一首

东边有知事，西边有头首。

山僧赢得倚栏干，尽日仰头看云走。

释师范

释师范　偈颂一百四十一首

春日晴，黄莺鸣。

山花似锦，汀草如茵。

堪悲堪笑，公塘寨裹王节级到处巡捕，

自已不知不觉，打失一双眼睛。

释师范

释师范　偈颂一百四十一首

这老秃，无面目。

不具些子慈悲，却有十分恶毒。

喜亦不可近，怒尤不可触。

我昔被渠禁害，逼得顽蛇生足。

以至今日烧一炷香谩礼三拜，要且笑不成笑哭不成哭。

此冤此恨若为伸，唵部临唵齿临。

释师范

释师范　偈颂一百四十一首

佛法也不会，世法也不会。

一夏九十日，瞎驴随大队。

释师范

释师范　偈颂一百四十一首

二由一有，一亦莫守。

新罗日午打三更，回首面南看北斗。

堪悲堪笑，黄面禅和到处行脚，

只管将鼻孔东边嗅西边嗅。自己鼻尖上有一点粪，

十个五双因甚不觉臭。

释师范

释师范　偈颂一百四十一首

曲中直，直中曲。

有增减，无数目。

等闲放在暗窗前，冷地令人看不足。

释师范

释师范　偈颂一百四十一首

本色行脚人，须具行脚眼。

千个与万个，多是空檐版。

释师范

释师范　偈颂一百四十一首

秋江清浅时，白露和烟岛。

搘筇寂寞中，望断无人到。

释师范

释师范　偈颂一百四十一首

上下三指，彼此七马。

似有心无，半真半假。

乳峰被人问著，五年分疏不下。

阿呵呵，笑倒东村王大姊。

释师范

释师范　偈颂一百四十一首

语是谤，寂是诳。

拟即乖，动即丧。

明眼人，难近傍。

绝尘情，忘伎俩。

江西马大师，南岳让和尚。

释师范

释师范　偈颂一百四十一首

一冬二冬，叉手当胸。

珠鑽九曲，直在其中。

释师范

释师范　偈颂一百四十一首

一元正月半，灯火连霄汉。

千人与万人，聚头相共看。

释师范

释师范　偈颂一百四十一首

作家相见，有底凭据。

迥无人处，聚头共语。

寂子无端撼茶树。

释师范

释师范　偈颂一百四十一首

眼底年来胡种灭，丛林喜见太平时。

太平消息谁相委，只许张公李老知。

释师范

释师范　偈颂一百四十一首

万木惊霜风，千林著秋色。

堪笑寒山子，到处觅不得。

释师范

释师范　偈颂一百四十一首

乳峰今日开炉，不会挑灰拨火。

大家衲被幪头，只麽团坘打座。

不求诸圣，不重已灵。

从他们外区区，世路扰扰红法。

夏了秋，秋了冬，

冬了春，思量也是慕西偈颂一百四十一首秦。

释师范

释师范　偈颂一百四十一首

声前一句，不封不树。

坐断舌头，如何通吐。

昨日有人从天台来，却往径山去。

释师范

释师范　偈颂一百四十一首

临济为睦州所误，雪峰遭岩头毒手。

没齿衔冤，万世不朽。

释师范

释师范　偈颂一百四十一首

前面是悬崖万仞，后面是荆棘丛林。

两边烈焰火聚，於中如何转身。

赵州老汉在青州，作一领布衫重七斤。

释师范

释师范　偈颂一百四十一首

今朝正月一，只是寻常日。

就中殊异处，遍界铺银色。

释师范

释师范　偈颂一百四十一首

王道平平，其寿绵绵。

渔歌樵唱，共乐尧年。

无为焉，无私焉，

乾坤一统旧山川。

释师范

释师范　偈颂一百四十一首

万别千差处，事同一家。

事同一家时，万别千差。

太白山前水磨日夜轮转不歇，乳峰寺裹参退吃茶。

释师范

释师范　偈颂一百四十一首

纵无所畏，说大脱空。

虽有希求，辨最上供。

释师范

释师范　偈颂一百四十一首

智度菩萨母，容受一切法。

然於一切法，而离分别相。

分别即离，诸法如如。

蜀江万派朝沧海，闽岭千寻插太虚。

释师范

释师范　偈颂一百四十一首

击鼓陞堂，大众云集。

佛法有底商量，今日热如昨日。

释师范

释师范　偈颂一百四十一首

克期取证，系缚盲驴。

休夏自陈，且莫鬼语。

释师范

释师范　偈颂一百四十一首

秋高增爽气，夜寒添夹被。

草虫吟壁根，黄叶飘庭际。

直得山僧展转返侧，喜而不寐。

阿呵呵，伸脚元在缩脚裹。

释师范

释师范　偈颂一百四十一首

面面相看，眼眼厮觑。

衣外别传，有甚凭据。

倒却门前刹竿著，凤栖不在梧桐树。

释师范

释师范　偈颂一百四十一首

火焰为三世诸佛说法，三世诸佛立地听。

听在说处，说在听处。

听说两忘，如何剖露。

经入藏，神归海。

唯中马簸箕，拈弄有余态。

每遇中秋玩月时，寻思直是令人爱。

释师范

释师范　偈颂一百四十一首

大惠老汉无端，随后说难说易。

拈得口兮失却鼻。

释师范

释师范　偈颂一百四十一首

坦坦平如镜，弯弯曲似钩。

无人收拾得，飏在粪堆头。

释师范

释师范　偈颂一百四十一首

无味乃真味，真味真无味。

若知真味者，更不说真味。

曾闻一饱忘百饥，今日山僧身便走。

释师范

释师范　偈颂一百四十一首

云门一曲，从来无谱。

韵出五音，调高千古。

就中妙旨许谁知，几拟黄金铸子期。

释师范

释师范　偈颂一百四十一首

我有一语，非甜非苦。

既遇知音，如何通吐。

夜来点得柳土獐，如今变成尾火虎。

释师范

释师范　偈颂一百四十一首

灵山山上葛藤树，引蔓牵枝遍界生。

惭愧波旬推倒后，东西有路与人行。

释师范

释师范　偈颂一百四十一首

貍奴白牯，相共证明，

大难大难。碧眼黄头，

亦须莽卤。黄连甜，

甘草苦，发机须千钧弩。

释师范

释师范　偈颂一百四十一首

从这裹流出，滔滔无尽日。

巨浪涌千寻，谁知无一滴。

释师范

释师范　偈颂一百四十一首

韶光烂漫时，百卉皆妍秀。

处处有春风，村村自花柳。

灵云眼裹添钉，玄沙袖中出手。

除非自解倒骑驴，一生不著随人后。

释师范

释师范　偈颂一百四十一首

太白峰前收阵脚，鉴湖归唱村田乐。

无端调转入新丰，谁知错处非常错。

直得洞水逆流，乳峰倒卓。

石女攒眉，木人泪落。

此曲如今谁共闻，越山无际天无垠。

释师范

释师范　偈颂一百四十一首

三日前，五日后，

药若不瞑眩，厥疾弗瘳，

折脚云门见睦州。

释师范

释师范　偈颂一百四十一首

今朝九月九，谈禅不开口。

若是陶渊明，攒眉便回首。

篱边黄菊正芬披，一枝两枝三枝四五六七枝。

释师范

释师范　偈颂一百四十一首

一句子，黑漆黑。

无欛柄，有准则。

确捣东南，磨推西北。

释师范

释师范　偈颂一百四十一首

清寥寥，白滴滴。

匙挑不上，针劄不入。

是则是，须知花发不干春，

切忌寒灰煨杀人。

释师范

释师范　偈颂一百四十一首

千讨万讨讨不见，都不要讨却成现。

十字街头逢阿爷，眉毛盖眼胡须面。

释师范

释师范　偈颂一百四十一首

天上星，地下木。

见便见，休□速。

老瞿昙，空捏目。

三七日，心返复。

从此拿空便脱空，天上人间遍流毒。

带累儿孙直至今，医得耳聋成瞎秃。

鄮峰虽与同路行，却不与他同处宿。

释师范

释师范　偈颂一百四十一首

拟即差，动即隔。

忘伎俩，绝声色。

两手揶揄懡{左忄右罗}休，东村有个王大伯。

释师范

释师范　偈颂一百四十一首

凤凰台畔，玉几峰前。

筑著磕著，夙世生冤。

释师范

释师范　偈颂一百四十一首

有一物，黑似漆，

亘古今，无人识。

却被秋虫知，唧唧空叹息。

而今拈出普请看，分文不直。

释师范

释师范　偈颂一百四十一首

人皆竞赏中秋，惟有山僧不管。

大都天下月圆，只是寻常月半。

释师范

释师范　偈颂一百四十一首

行不动尘，语不动唇。

现成行货，黄金白银。

君不见洞山老，问佛直答麻三斤。

释师范

释师范　偈颂一百四十一首

轻如鸿毛轻，重若丘山重。

安排不得处，信手拈来用。

虽是死蛇，却要活弄。

释师范

释师范　偈颂一百四十一首

衲僧门下，无可不可。

热则到处乘凉，寒则围炉向火。

饥则餐，困则卧。

执法修竹，如牛拽磨。

释师范

释师范　偈颂一百四十一首

二月春光明媚，是处花酣柳醉。

五湖四海禅流，切忌开眼瞌睡。

释师范

释师范　偈颂一百四十一首

来无所从，南高峰，

北高峰。去无所至，

东涧水，西涧水。

幻泡忽灭，证得包龟成白鳖。

清风未已，须信高原元不死。

释师范

释师范　偈颂一百四十一首

名不得，状不得，

复是何物。见得到，

用得亲，不由别人。

有时恁麽，有时不恁麽，

无毛鹞子贴天飞，带角大虫当路卧。

释师范

释师范　偈颂一百四十一首

当明有暗，当暗有明。

口说如哑，眼见如盲。

门外一条通驿路，朝朝暮暮有人行。

释师范

释师范　偈颂一百四十一首

炎炎六月，飘风洒雪。

百丈耳聋，黄蘺吐舌。

海阔山高谁与轮，一回饮水一回噎。

释师范

释师范　偈颂一百四十一首

瞿昙你自瞿昙，达磨从他达磨。

佛法有底商量，各自归堂向火。

释师范

释师范　偈颂一百四十一首

半真半假千家货，非实非虚百宝囊。

尽底打开都见了，有谁合火共分赃。

释师范

释师范　偈颂一百四十一首

二由一有，一亦莫守。

一心不生，万法无咎。

释师范

释师范　偈颂一百四十一首

现前三昧，了无向背。

雪压楼台，风号松桧。

释师范

释师范　偈颂一百四十一首

内空外空内外空，四大五蕴不可得，

山河大地不可得。不可得亦不可得，

舜若多神面皮黑。

释师范

释师范　偈颂一百四十一首

拄杖子，难摸索。

有时喜，有时恶。

搅动沧溟，冲开碧落，

何如普化摇铃铎。

释师范

释师范　偈颂一百四十一首

形名未兆，文彩全彰。

短者自短，长者自长。

黄面瞿昙徒自说黄道黑，胡须达磨何须历魏游梁。

长忆江南二三月，鹧鸪啼处百花香。

释师范

释师范　偈颂一百四十一首

三月春将老，万木献青杪。

微雨湿残红，泉声杂幽鸟。

堪非堪笑，寒山子，

归不得，忘却来时道。

释师范

释师范　偈颂一百四十一首

荷叶团团团似镜，菱角尖尖尖似锥。

风吹柳絮毛球走，雨打梨花蛱蝶飞。

释师范

释师范　偈颂一百四十一首

万籁声沉沉，虚堂夜寂寂。

不见寒山子，未免空相忆。

休相忆，元来在这裹。

释师范

释师范　偈颂一百四十一首

今朝八月二十五，记得洞山离杳渡。

韶石山头打不回，追至如今无相据。

问佛便答麻三斤，何似庭前柏树子。

苍鹰搦卧兔，猫儿捉老鼠。

释师范

释师范　偈颂一百四十一首

万籁风凄凄，千林露滴滴。

寒雁起平沙，夜早吟破壁。

举一不得，举二放过一著，

更听拄杖子露个消息。无道可学，

无禅可参。黄头碧眼，

徒话指南。雾敛云收天宇宽，

门前幸有千朵青山万朵青山，徘徊赢得倚栏干。

释师范

释师范　偈颂一百四十一首

横说竖说何曾动著舌头，逆行顺行总是家常茶饭。

有准绳，无畔岸，

吾道一以贯。

释师范

释师范　偈颂一百四十一首

一阳生，万汇生。

正当生，作麽生。

群阴消殄，吾道大亨。

释师范

释师范　偈颂一百四十一首

一年十二月，此月乃当尽。

一月三十日，此日方起头。

此日即是寻常日，那裹是起头处。

此月即是寻常月，那裹是尽头处。

释师范

释师范　偈颂一百四十一首

声前句，量外机。

明历历，峭巍巍。

举者既少，见者亦稀。

抖擞多年穿破衲，褴毵一半逐云飞。

释师范

释师范　偈颂一百四十一首

春风浩浩，春雨绵绵。

花凝晓露，柳带寒烟。

造化无作而作，万法不然而然。

达磨九年空面壁，善财走得脚皮穿。

释师范

释师范　偈颂一百四十一首

浅闻深悟，深闻不悟。

迷逢达磨，赵婆呷醋。

释师范

释师范　偈颂一百四十一首

木中有火，鑽之始明。

矿中有金，炼之始精。

诸人分上各各有无价之宝，如何甘自溺於阴入之坑。

释师范

释师范　偈颂一百四十一首

一夏逡巡已过半，往往精勤成懒慢。

幸然底事十分现成，因甚到夜打叠不办。

君不见赵州末上见南泉，何似雪峰参老观。

释师范

释师范　偈颂一百四十一首

阿刺刺，横该抹。

天何高，地何阔。

碧眼与黄头，徒自闹聒聒。

育王恁麽道，也是将盐止渴。

释师范

释师范　偈颂一百四十一首

一处通，处处通，

手头活落，脚下玲珑。

常记南泉提起处，刈禾鎌子快如风。

释师范

释师范　偈颂一百四十一首

仰面看天，低头觑地。

明眼衲僧，讨甚巴鼻。

岂不见山前明觉寺裹有个陈暗黎，解道苏噜悉唎悉唎。

释师范

释师范　偈颂一百四十一首

前月只此月，后月亦此月。

何得尘世人，竞赏中秋节。

释师范

释师范　偈颂一百四十一首

九日当佳节，黄处处处新。

相逢多醉客，少见独醒人。

打草只要蛇惊。

释师范

释师范　偈颂一百四十一首

七佛已前，无消息处有消息，

那个不知。七佛已后，

有消息处无消息，是人不会。

知不知，会不会，

璞玉浑金，泥团土块。

释师范

释师范　偈颂一百四十一首

一年十二月，只余此一月。

此月极尽处，又见明年月。

循环既无端，何劳强分别。

释师范

释师范　偈颂一百四十一首

锦包特石，铁裹泥团。

现成活计，格外乡谈。

明眼衲僧会不得，月移梅影上栏干。

释师范

释师范　偈颂一百四十一首

二月十五，瞿昙灭度。

诸天悲泣，群魔鼓舞。

释师范

释师范　偈颂一百四十一首

春色依依，花木芳菲。

满眼满耳，绝毫绝厘。

惟有子规知我意，一声声道不如归。

释师范

释师范　偈颂一百四十一首

黄蘺树头蜜果，破席袋裹珠珍，

愈藏愈显，日久日新。

争似飏从闲壁角，听教人道不逢春。

释师范

释师范　偈颂一百四十一首

少林消息绝，大地一团铁。

愁杀寒山子，无言倚寥泬，

悲风流水声呜咽。

释师范

释师范　偈颂一百四十一首

五五二十五，六六三十六．纵以大衍数，

终日数不足。数得足，

无不足，碧眼黄头，

口哑舌秃。

释师范

释师范　偈颂一百四十一首

朝碌碌，暮悠悠。

非懈怠，非精修。

华亭船子，北地赵州。

释师范

释师范　偈颂一百四十一首

九旬今日满，那事意如何。

无为无事人，往往成蹉跎。

育王敢道不蹉跎，少年曾决龙蛇阵，

老倒还同稚子歌。

释师范

释师范　寄云居掩室和尚

鹫峰云散霜天冷，南北东西片月孤。

喜得江湖好消息，点胸尊者在云居。

释师范

释师范　寄云居掩室和尚

几回梦到白云颠，欲住难禁懒病牵。

何日相依倾倒夜，月寒千嶂一声猿。

释师范

释师范　寄云居掩室和尚

从来有口挂虚壁，谁信如今口亦无。

因记通身红烂客，无端白纸强涂糊。

释师范

释师范　将道士

伊予头脑不相似，鼻孔由来只一般。

冷地自家亲摸著，老君元戴楮皮冠。

释师范

释师范　金华圣者赞

饮啖猪头肉，长斋不吃素。

莫言滋味别，要且少盐醋。

吽吽，大有著你处。

释师范

释师范　觉际融长老请赞

无个模样，画个模样。

既有模样，是甚模样。

节节危梁十二层，垂垂白发三千丈。

释师范

释师范　枯木

不入樵夫手，不登郢匠门。

呈麽老丘壑，且无刀斧痕。

释师范

释师范　林泉野人

乐哉林泉人，自得林泉趣。

渴则掬泉饮，健则穿林去。

几见幽鸟啼黄叶，聚薰入奏雪飞絮。

四时适吾意，万象为吾侣。

有人更问意如何，笑指岩前大松树。

阿呵呵，快活快活，

有甚讨处。

释师范

释师范　临济赞

善战不动旗钥，善缚不加绳约。

其毒犹恒山之蛇，被伤者决定无药。

释师范

释师范　临济赞

窃不见踪，改不见赃。

是真白拈，其谁与当。

释师范

释师范　临济赞

晴空轰霹雳，官路栽荆棘。

没与遭逢著，前凶后不吉。

释师范

释师范　临终偈

来时空索索，去也赤条条。

更要问端的，天台有石桥。

释师范

释师范　灵照女赞

有髻垂肩，无鞋潭脚。

一掬精神，十分销铄。

最苦拈来泼罩篱，风前索价无人著。

释师范

释师范　伦侍者请赞

见假像真，弄真像假。

裂破面门，非驴非马。

释师范

释师范　孟保相赞

澄之不清，混之不杂。

融融澹澹，辛辛辣辣。

径山横赞竖赞，终是赞之不著。

但以手加额，道个南无大慈大悲救苦难杀人不眨眼底观世音菩萨。

释师范

释师范　讷堂

德山无语归方丈，象骨低头入草庵。

大鹏一举九万里，篱边燕雀空呢喃。

释师范

释师范　鸟窠赞

佛法有些子，言中设网罗。

布毛吹起处，依旧不离窠。

释师范

释师范　宁海接待

烟波尽处良田阔，岐路穷时活计新。

南北憧憧故多士，不知谁是饱参人。

释师范

释师范　破庵赞

噫{左口右戏}吁，何人欤。

无德可敬，无言可书。

非横灭族，是真瞎驴。

有口不能骂得，卷而分付云居。

生平萧散，浑无羁绊，

奋恶拳头，打会禅汉。

我尝一见，口似匾檐。

凡侍之者，莫知其几，

往往瞠乎其后，终莫得其畔岸。

是故不可毁，不可赞，

至於不可奈何。

释师范

释师范　普化赞

恣意放颠放呆，走遍前街后街。

就中一处尀耐，大悲院裹有斋。

释师范

释师范　琴枕

巧出焦桐样，淳含太古音。

多因和梦听，只作夜虫吟。

释师范

释师范　泉大道赞

这瞎秃，无拾束。

浴龙湫，系蛇腹。

瓢裹酒，钵裹肉。

到头底事若为论，郴州城中六月六。

释师范

释师范　日本琳上人请赞

头拄天，脚踏地。

大宋国裹鼻孔，日本国裹出气。

觉琳持此归故乡，大似婆斯入闹市。

释师范

释师范　入己还闭

南方经历几云烟，收得珍奇货满船。

弹指便风帆到岸，一时翻作大光钱。

释师范

释师范　三教合面相赞

一三三一，三一一三．解不能散，

聚不成团。今古合成闭口面，

只因门户有多般。

释师范

释师范　少室

尘蒙虚壁冷萧萧，未厌家风太寂寥。

门外依前积深雪，不知谁肯立齐腰。

释师范

释师范　十六罗汉赞

身如枯柴，心如断崖。

万般神变，一种平怀。

面面相看，究竟不知论底事。

阿耨达池龙王，来日请佛斋。

释师范

释师范　石田

纷纷多是竞膏腴，砍实谁能下一锄。

几见萌心还{左忄右罗}{左忄右霸}，只缘无处著工夫。

释师范

释师范　释迦出山相赞

入山去，何所图，

出山来，胡为乎。

早知今日事，悔不愤当初。

释师范

释师范　死翁

一惊涂毒鼓，脱尔丧全躯。

谁信髑髅上，重生颔下须。

释师范

释师范　四威仪

山中行，移步放教轻。

无别意，恐他幽鸟惊。

释师范

释师范　四威仪

山中住，落叶不如数，

地人扫，翳却松门路。

释师范

释师范　四威仪

山中坐，习闲成懒惰。

少献花，但见猿偷果。

释师范

释师范　四威仪

山中卧，不知时节过。

雨打窗，好梦都惊破。

释师范

释师范　送率庵和尚住云居

东湖水深蟠老龙，晨昏出没无定踪。

开口合口喷香雾，举足下足生阴风。

而今改宅云居去，威风万窍声号怒。

谓言不是抉珠人，未应轻踏瓯峰路。

释师范

释师范　送讷堂和尚住秀之天宁

苏州有，常州有。

真个有，未尝有。

贱时倾国不可换，贵则陪钱挜一{左豆右斗}。

伸一手，缩一手，

日月奔忙，山河倒走。

济北瞎驴退三步，跛脚云门大张口。

阿呵呵，只今此话大行，

何待三十年后。

释师范

释师范　送凝藏主妇蜀

凝藏主，五载恶相聚。

我既横点头，公亦未相许。

就中犹尀耐，拗折露明柱。

似此拙去就，端的不可恕。

萧萧九月风露寒，忽来告别还乡去。

临岐可煞没巴鼻，却要就我觅转语。

一转语。如何举，

湿纸裹大虫，大棒打老鼠。

阿呵呵，无你会处。

释师范

释师范　送昙藏主雪峰见痴绝

世上有蛇皆可物，非物非心亦百佛。

五湖云衲竞头参，空把光阴恣埋没。

我游江湖三十有四年，饱饭之余，

一味闲打眠。子今迢迢苦寻讨，

不知寻讨何慕焉。问吾道，

今年大熟收成早。问吾禅，

秋林噪晚声喧喧。抖擞屎肠都说了，

莫将一字归去容易空流传。斯言写就相违别，

目断家山云叠叠。

释师范

释师范　送无相和尚归乡

同名同号同桑梓，同住江湖亡彼此。

有时同上孤峰巅，有时同下沧溟底。

苦同忧，乐同喜，

金博金兮水洗水。有时捩转铁面皮，

心口全然不相似。你若住兮我即行，

你若行兮我即止。白日青天轰怒雷，

平地无风波浪起。非不非，

是不是，西川大随，

桐城投子。

释师范

释师范　送赵龙图归西明

昔年曾约归四明，掇钵共饭莆菜羹。

东园蔬荠几衰长，望之何以辜斯盟。

铿铿小节何足拘，大名当振声{雄隹换左谷}{雄隹换左谷}。

旌旗不动剿胡种，屈伸一臂逾长城。

淮甸既肃四海肃，丰功盛德应难名。

了知八珍与藜苋，清闲富贵但等平。

我罹劫火固无闷，公视昼锦不以荣。

七佛承承竟何据，六祖忉忉空碗鸣。

君不见刹竿头上角龙头，鸿毛至重山岳轻。

释师范

释师范　颂古三首

尽力提持只一刀，狸奴从此脱皮毛。

血流满地成狼籍，暗为春风染小桃。

释师范

释师范　颂古三首

晴空轰霹雳，官路栽荆棘。

没兴遭逢著，前凶后不吉。

释师范

释师范　颂古三首

失脚溪桥两眼枯，错将鱼目作明珠。

直饶尘尽光生也，照破山河梦见无。

释师范

释师范　颂古四十四首

灵山一会善堤防，蛊毒之家水莫尝。

迦叶无端沾一滴，至今犹自面皮黄。

释师范

释师范　颂古四十四首

古老相传鬼叫坑，看来人鬼不多争。

早知鬼便是人做，夜半三更也可行。

释师范

释师范　颂古四十四首

君王一语出如纶，尊者眉毛八字分。

四海风清烟清静，碧天无际水无垠。

释师范

释师范　颂古四十四首

大士错解注，志公错注解。

臭肉积屠门，堪笑无人买。

释师范

释师范　颂古四十四首

雨散云收后，崔嵬数十峰。

王维虽敏手，难落笔头踪。

释师范

释师范　颂古四十四首

春生夏长，淡饭粗茶。

鱼投臭水，彩奔龊家。

释师范

释师范　颂古四十四首

持来送去样团团，覆阴儿孙义不寒。

何似当时休擘破，浑仑留与后人看。

释师范

释师范　颂古四十四首

地神归地，天神归天。

殷勤奉送，宝马金钱。

释师范

释师范　颂古四十四首

一柄无情雪刃刀，当锋谁敢犯送毫。

马师父子亲提掇，血喷千山怒号。

释师范

释师范　颂古四十四首

诸子生涯各有成，从来孝顺两边生。

贪欢一夜浑家乐，失晓连忙打五更。

释师范

释师范　颂古四十四首

日面月面，突出难辨。

拟欲抬眸，空中两片。

释师范

释师范　颂古四十四首

金毛狮子，生铁秤锤。

浑仑无缝，切忌针锥。

释师范

释师范　颂古四十四首

冲开碧落松千尺，截断红尘水一溪。

饱食高眠人不到，日从东出又沉西。

释师范

释师范　颂古四十四首

南岳峰前老石头，怜儿何事不知羞。

为人点眼长伸脚，直至而今懒不收。

释师范

释师范　颂古四十四首

铺席宏开见也麽，买人何似看人多。

十成好个吹毛剑，只作陶家壁上梭。

释师范

释师范　颂古四十四首

兀兀地思量，无可得思量。

无可思量处，直个好思量。

大庾岭头逢六祖，鳌山店上见曾郎。

释师范

释师范　颂古四十四首

萝卜从来出镇州，城南门外水东流。

饶君说得浑相似，须是亲曾到地头。

释师范

释师范　颂古四十四首

千载岩前树，曾无刀斧痕。

羚羊才触著，满地叶纷纷。

释师范

释师范　颂古四十四首

混成一气，周行四时。

惟天为大，惟尧则之。

释师范

释师范　颂古四十四首

闪烁旌旗骤往来，几人遥望起疑猜。

此时若得樊公脚，一踏鸿门两扇开。

释师范

释师范　颂古四十四首

骤马加鞭上酒楼，何如坐地看杨州。

是非长短俱裁了，鼠窃终难似狗偷。

释师范

释师范　颂古四十四首

台山路上个婆婆，平地无风起丈波。

下却斗门通底闸，更无一滴到黄河。

释师范

释师范　颂古四十四首

风前一曲动离愁，那个行人不举头。

手把花枝半蔗面，不令人见转风流。

释师范

释师范　颂古四十四首

分明指出与人看，多少禅和被热瞒。

举目只知看雨势，不知秋水没栏干。

释师范

释师范　颂古四十四首

共乐升平道泰时，相逢终不展钥旗。

随宜淡饭清茶外，困卧闲行几个知。

释师范

释师范　颂古四十四首

贼火相逢恰五更，见成赃物不须争。

暗中多少都分了，天晓依前各自行。

释师范

释师范　颂古四十四首

铜公塘，铁奉化。

得人憎，得人怕。

不是明州人。定说苏州语。

释师范

释师范　颂古四十四首

洞山平地露尸骸，庵主将身一处埋。

狼藉髑髅相枕藉，悲风愁雾不胜怀。

释师范

释师范　颂古四十四首

骨裹皮兮皮裹骨，大随放出辽天鹘。

东西南北漫抬眸，不知已过新罗国。

释师范

释师范　颂古四十四首

顽皮老虎卧林丘，一任傍人放滴油。

满肚只因曾饱肉，纵加呼唤懒抬头。

释师范

释师范　颂古四十四首

起灭不停谁解看，当机一拶透重关。

东西总是长安路，荡荡无拘自往还。

释师范

释师范　颂古四十四首

同舟共赏洞庭春，终日徘徊柳岸阴。

却得渔人加橹棹，等闲抹过碧波心。

释师范

释师范　颂古四十四首

一片荆山璞，分明辨者难。

几人偷眼觑，只作石头看。

释师范

释师范　颂古四十四首

种田博饮吃，饱卧长伸脚。

把将三界来，安向左边著。

引得龙牙老古锥，手裹把柄破木杓。

释师范

释师范　颂古四十四首

一掷神杯定吉凶，再占重卜转灵通。

分明见了今年事，却说明年事不同。

释师范

释师范　颂古四十四首

梦裹思归问故乡，明明说与尚徉狂。

白云尽处重回首，无限青山对夕阳。

释师范

释师范　颂古四十四首

红轮决定沉西去，未审魂灵往那方。

哭恸一声无处避，櫂头亲见本爷娘。

释师范

释师范　颂古四十四首

一年三百六十日，日日日从东畔出。

昨夜黄昏又落西，茫茫无处寻踪迹。

释师范

释师范　颂古四十四首

矜夸富贵，贱卖赤穷。

杀人可恕，无礼难容。

释师范

释师范　颂古四十四首

腊月三十日，开口便为敕。

更拟问如何，明朝正月一。

释师范

释师范　颂古四十四首

深深亲下拜，三代礼全该。

此意如不然，玉帛云乎哉。

释师范

释师范　颂古四十四首

大匠不巧，大儒不学。

动辄中方圆，举皆成礼乐。

堪笑乡村卖卜人，徒劳鑽破乌龟壳。

释师范

释师范　颂古四十四首

黯澹滩，黯澹滩，

十只船来九只翻。惟有三山陈上舍，

我向陆地裹行，看你奈我何。

释师范

释师范　颂古四十四首

山花似锦水如蓝，突出乾坤不露颜。

曾踏武陵溪畔路，洞中春色异人间。

释师范

释师范　题牧牛图

谁家牯，谁家犊。

溪东溪西，水甘草足。

宜乎后夜当春耕，怀袖应难秘斯轴。

释师范

释师范　题僧画草虫

似则似矣，是则未是。

若是伶俐衲僧，不作这般虫豸。

释师范

释师范　题岩寒拾

五峰路上，双涧寺前。

藏头露面，抚背拍肩。

举笔欲题题不得，断崖千仞锁寒烟。

释师范

释师范　天神二首

天下梅花主，扶桑文字祖。

这个正法眼，云门答道普。

菅君本不假凡胎，直自灵山会上来。

五百年间无识者，扶桑佛法一枝梅。

释师范

释师范　维摩居士赞

诈病从来不可医，文殊特为下针锥。

事褫一啄长三尺，问著依前似鼓槌。

示疾毗耶，平地风波。

医不得处，病在口多。

释师范

释师范　文殊大士为龙女说法赞

文殊说法，所说何法。

女子成佛，所成何佛。

无法可说，无佛可成。

卧龙奋迅，狮子嚬呻。

释师范

释师范　无方刊字

道在贵芒羁，宁容滞一涯。

是山皆有石，随处可镌碑。

释师范

释师范　无际

儱侗复儱侗，平夷更平夷。

伸手不见掌，赵州东院西。

释师范

释师范　无相赞

重如山，静如水。

轻轻触著，双眉剔起。

释师范

释师范　蚬子赞

出手露脚，捞虾摝蚬。

这穷鬼子，可贵可贱。

纸钱堆裹谩藏身，莫言冷地无人见。

释师范

释师范　蚬子赞

溪尾溪头打野盘，捞虾摝蚬当朝餐。

想应不是钓鳌手，得个虾儿便喜欢。

释师范

释师范　相士

鳞皴一块烂枯柴，几见春风长绿苔。

岂谓先生也相许，驴年决定放花开。

释师范

释师范　小师德輶请赞

喜上上，怒一上，

少机关，足伎俩。

硬把虚空量，刚道有一丈。

似这般会算底本师，如何唤作无准和尚。

释师范

释师范　兴化益长老请赞

益无所益，为无所为。

迥超玄化，杳绝机宜。

桃红李白自芬披，问著东风总不知。

释师范

释师范　须菩提赞

头白齿豁，空腹高心。

被憍尸迦当面上当，对维摩诘甘自屈沉。

说甚解空称第一，只堪倚杖独沉吟。

释师范

释师范　延庆日长老请赞

不爱人赞，不怕人谤。

令是一条筋，见者难近傍。

要识渠侬端的，日在东山之上。

释师范

释师范　言法华赞

褰裳而趋，或然而住。

咄咄书空，喃喃独语。

尽语渠侬转法华，知得身心在何处。

释师范

释师范　因大师请赞

不是神，不是鬼。

突出人前，是何面嘴。

妙因等闲觑破，扣齿擎拳顶礼。

唵苏嚧苏嚧{左口右悉}唎{左口右悉}唎。

释师范

释师范　永寿础长老请赞

怒骂当慈悲，脱空成善巧。

三钱买李子，偏向赤边咬。

如今此话许谁知，永寿破家真种草。

释师范

释师范　渔妇观音赞

腥稼通身不自知，更来渔市讨便宜。

就中活底无多子，提向风前卖与谁。

释师范

释师范　渔妇观音赞

篮内鱼，衣中珠。

见买见卖，少实多虚。

释师范

释师范　郁山主赞

收得蚌蛤珠，夸张无价数。

我侬不怪他，他是村山主。

释师范

释师范　元道士

黄衣舍去混缁衣，弃却甜桃摘醋梨。

酸涩一时尝过了，攒眉归去许谁知。

释师范

释师范　圜悟赞

坐底是谁，立底是谁。

两枚漆桶，一种无知。

非惟咈诟咄{左口右聿}，恣意凤林吒之。

坏尽东山穷活计，都因这汉两爷儿。

释师范

释师范　云谷

或卷或舒多变态，随呼随应发天真。

谁知路转峰回处，幽鸟啼芳别是春。

释师范

释师范　再铸粥锅

不解多方锢鏴成，一锤打破与重烹。

等闲脱体离窠臼，煮粥依前不是羹。

释师范

释师范　彰圣辉长老请赞

一之上，三之下。

有来由，无缝罅。

是甚牛溲马浡，刚自辽天索价，

累及儿孙成话欛。

释师范

释师范　止翁

万法都卢归一法，一法不知何所归。

肚饥买个油糍吃，吃了油糍肚不饥。

释师范

释师范　忠道者赞

听教一味瞌睡，参禅不入炉冶。

盗橘过於挥剑，骑虎稳如乘马。

伎俩元来个样生，几乎唤作忠道者。

释师范

释师范　邹编修请赞

骨棱层，发{上髟下监}鬺。

且不安分，更说指南。

置须弥卢於一针锋，贮四大海於无底篮。

不如世有谁知已，朴庵。

释师范

释师范　祖师图赞

等是清平世界人，多因闲事长无明。

使他个个能安分，图上何缘有姓名。

释师观

释师观　百丈和尚赞

独坐大雄峰，宗通说亦通。

咄者老漆桶，不落有无中。

释师观

释师观　禅人写师顶相求赞

或处禅林，或居树下。

或在僧房，或白衣舍。

法惠写出如是观，单明张拙秀才话。

释师观

释师观　禅人写师顶相求赞

禅不参，道不学，

个样村僧唱喏也。错错，

一段风光无处著。

释师观

释师观　辞李大谏再住万寿

年来老倒觉痴顽，振作丛林岂等闲。

珍重贤侯休更问，且容懒散卧云间。

释师观

释师观　达磨祖师赞

手提金锡，银山铁壁。

对朕者谁，还云不识。

透过玄关，青天白日。

释师观

释师观　干帘席

卷起帘来见天下，千古丛林作话{左木右霸}。

承天今日再堤撕，一段风光无缝罅。

释师观

释师观　和蒋御带荐合中三偈

威音那畔绝安排，个里何曾有去来。

如是住而无所住，摩醯眼向顶门开。

释师观

释师观　和蒋御带荐合中三偈

唯凭者个荐严妻，借路经过般若池。

撒手那边无避处，大洋海里火星飞。

释师观

释师观　和蒋御带荐合中三偈

威风凛凛实难栖，正是灵山受记时。

老倒月林无别说，非心非佛总非非。

释师观

释师观　化佛五臓先被人偷了

古佛行藏识者稀，为人一著太孤危。

蓦然撞著白拈贼，倒腹倾肠付与伊。

释师观

释师观　黄檗和尚赞

一棒一条痕，一掴一掌血。

杀人能活人，不传之妙诀。

释师观

释师观　偈颂七十六首

佛语心为宗，无门无法门。

个里全身入，别是一乾坤。

释师观

释师观　偈颂七十六首

坐断要津，全提正令。

佛祖到来，也须乞命。

释师观

释师观　偈颂七十六首

大庾岭头提不起，同庵亲手付将来。

等头拾在肩头上，凡圣齐教眼豁开。

释师观

释师观　偈颂七十六首

法法不隐藏，今古露堂堂。

更进这一步，明明为举扬。

释师观

释师观　偈颂七十六首

动弦别曲，叶落知秋。

风生大野，水向东流。

释师观

释师观　偈颂七十六首

圣因古兰若，湖边绝潇洒。

知他几百年，已属斯人也。

释师观

释师观　偈颂七十六首

日可冷，月可热，

众魔不能坏真说。

释师观

释师观　偈颂七十六首

结夏又十日，个事作麽生。

无风荷叶动，儀3定有鱼行。

释师观

释师观　偈颂七十六首

日日是好日，时时是好时。

只为分明极，翻令所得迟。

释师观

释师观　偈颂七十六首

真正举扬，法堂前草深一丈。

有如是作略，有如是榜样。

个是阿讀　，广度和尚。

释师观

释师观　偈颂七十六首

断人性命，不劳余刃。

四海一家，风恬浪静。

释师观

释师观　偈颂七十六首

此世不移动，彼世不改变。

惟一坚密身，一切尘中现。

释师观

释师观　偈颂七十六首

今朝十月一，开炉是此日。

赵州宾主话，圣因为拈出。

释师观

释师观　偈颂七十六首

去去实不去，来来实不来。

去来如梦幻，虚空绝点埃。

释师观

释师观　偈颂七十六首

五日上堂，朝朝入室。

三八念诵，丛林规式。

美食不中饱人吃。

释师观

释师观　偈颂七十六首

本无迷悟人，只要今日了。

了了了了了，面南看北斗。

释师观

释师观　偈颂七十六首

我有一转语，历劫常如此。

迥绝无人和，聚头相共举。

释师观

释师观　偈颂七十六首

天得一以清，地得一以宁。

君王得人处，矛头相共举。

释师观

释师观　偈颂七十六首

满眼觑不见，地得一以宁。

君王得一天下治，衲僧得一眼横鼻直。

皇恩佛恩，一时报毕。

释师观

释师观　偈颂七十六首

十方诸国土，无刹不现身。

举头天外看，谁是个中人。

释师观

释师观　偈颂七十六首

目顾四方，指天指地。

独弄单提，无是不是。

普请恶水蓦头浇，不忘灵山亲受记。

释师观

释师观　偈颂七十六首

邂语非干舌，能言不是声。

刹刹尘尘尔，何处著浑身。

释师观

释师观　偈颂七十六首

丛林法社共成褫，雪老当年用此机。

颈上手巾腰下杓，至今千古有风规。

释师观

释师观　偈颂七十六首

咄这尊慈，口甜心苦。

带累我侬，破家荡户。

者僧话堕处，直下明明举。

一炷栴檀充宇宙，谁道黄金如粪土。

释师观

释师观　偈颂七十六首

腊八是今朝，如来成道日。

夜半见明星，从此生荆棘。

荆棘生人间，天上错流传。

释师观

释师观　偈颂七十六首

年去年来年年事，日来日往日日新。

木人抚掌呵呵笑，一段风光画不成。

见便见，莫沈吟。

楼上已吹新岁角，堂前犹点旧年灯。

释师观

释师观　偈颂七十六首

年穷岁尽，有可言，

东村王老夜烧钱。野鬼闲神俱屏迹，

无依无欲是金仙。

释师观

释师观　偈颂七十六首

蓦然平地一声雷，惊得蟭螟眼豁开。

是圣是凡俱不立，何妨随处舞三台。

释师观

释师观　偈颂七十六首

一二三四五，五四三二一。

无量妙义门，皆从此经出。

释师观

释师观　偈颂七十六首

赵州无佛性，丰干太饶舌。

南泉一枝草，云门乾屎橛。

释师观

释师观　偈颂七十六首

光阴何太疾，如白驹过隙。

惟有衲僧家，日日是好日。

释师观

释师观　偈颂七十六首

去年梅，今年柳，

馨香颜色常依旧。不属阴阳别是春，

灵根本是吾家有。

释师观

释师观　偈颂七十六首

弥勒真弥勒，分身千百亿。

时时示时人，时人俱不识。

释师观

释师观　偈颂七十六首

目顾四方，法中之王。

将何报德，一杓香汤。

释师观

释师观　偈颂七十六首

唇上碧斑宾豹博，舌头当的帝都丁。

鸳鸯绣出从君看，不把金针度与人。

释师观

释师观　偈颂七十六首

暑退凉生，风高露冷。

叶落归根，藏头露影。

赵州吃茶，云门故饼。

如何是道，明眼落井。

释师观

释师观　偈颂七十六首

惺惺寂寂是，寂寂惺惺非。

弃却甜桃树，沿山摘醋梨。

如是句中能会得，从教人竞觅玄微。

释师观

释师观　偈颂七十六首

此从无枝叶，唯有诸贞实。

我法妙难思，五千人退席。

释师观

释师观　偈颂七十六首

六月炎炎如火聚，就中自有清凉处。

犀牛扇子谩相随，头角峥嵘谁敢觑。

释师观

释师观　偈颂七十六首

时不待人，月不破五。

那一著子，未敢相许。

释师观

释师观　偈颂七十六首

蓦直蓦直，春天白日。

勘破了也，一文不直。

释师观

释师观　偈颂七十六首

开池不待月，池成月自来。

寒山逢拾得，拊掌笑咍咍。

释师观

释师观　偈颂七十六首

如来结制日，诸缘俱顿息。

九十日长期，衲僧口挂壁。

咄，正是黑牛卧死水。

释师观

释师观　偈颂七十六首

薰风自南来，殿阁生微凉。

要知端的意，拄杖为敷扬。

释师观

释师观　偈颂七十六首

上元佳节是今日，匝地普天星斗出。

好向机先著眼看，莫教蹉过然灯佛。

释师观

释师观　偈颂七十六首

伎俩有尽，我默无穷。

达磨不识，眼瞎耳聋。

释师观

释师观　偈颂七十六首

开眼见明，合眼见暗。

开眼合眼，知而故犯。

一毫头上现乾坤，堪笑云门咦顾鉴。

释师观

释师观　偈颂七十六首

南泉水牯自天然，随分些些任变迁。

长啸一声天地窄，了无佛法与人传。

释师观

释师观　偈颂七十六首

秋风冷，秋桂香。

秋露白，秋叶黄。

秋蛩吟，声短长。

此时景，有余光。

便恁麽去，正好吃棒。

须知远烟浪，刖有好商量。

释师观

释师观　偈颂七十六首

今朝七月一，解夏半月日。

摩挲拄杖子，笠头勤拂拭。

狗子无佛性，一文也不直。

释师观

释师观　偈颂七十六首

时节若至，其理自彰。

一番新雨过，禾稻弄微黄。

释师观

释师观　偈颂七十六首

云门有一曲，腊月二十五。

拍拍是令，全身里许。

呵呵呵，万像森罗齐作舞。

释师观

释师观　偈颂七十六首

梵志翻著袜，是人皆道错。

宁可刺你眼，不可瘾我脚。

莫莫，醍醐上味，

翻成毒药。

释师观

释师观　偈颂七十六首

收麦才了插秧来，终日忙忙安在哉。

直下更无回避所，优钵罗花当处开。

释师观

释师观　偈颂七十六首

前念是凡，后念是圣。

脱体无依，因邪打正。

须弥顶上击金钟，七佛如来合掌听。

释师观

释师观　偈颂七十六首

万里无寸草，衲僧何处讨。

蘸雪吃冬瓜，谁知滋味好。

释师观

释师观　偈颂七十六首

挝动禾山鼓，吹起少林笛。

当机觌面提，觌面当机疾。

咄，一任风吹日炙。

释师观

释师观　偈颂七十六首

晷运推移，日南长至。

自古自今，同天同地。

灵山一会尚俨然，雷音堂中谈不二。

释师观

释师观　偈颂七十六首

孤云野鹤，何天不飞。

这一句子，同道方知。

释师观

释师观　偈颂七十六首

碍处非墙壁，通处没虚空。

双关俱透彻，别是一家风。

释师观

释师观　偈颂七十六首

葛公住此山，此山湛如蓝。

只今何处去，犹自口喃喃。

释师观

释师观　偈颂七十六首

月已破五，年又过半。

拄杖拈来，如何判断。

百年三万六千日，也是秦时{左车右度}轹钻。

释师观

释师观　偈颂七十六首

此世不移动，彼世不改变。

当处发生，随处灭尽。

呵呵呵，见不见，

秋风一阵来，落叶两三斤。

释师观

释师观　偈颂七十六首

问讯烧香，闲行静坐。

与麽分明，是个什麽。

释师观

释师观　偈颂七十六首

一日不作，一日不食。

木平搬土，石霜泥壁。

范山断足，仰山作息。

澄翠门下，朝朝入室。

如上所供，并皆诣实。

释师观

释师观　偈颂七十六首

腊尽春至，头头显示。

雪里梅花，馨香扑鼻。

认著依前还不是。

释师观

释师观　偈颂七十六首

一九与二九，相逢不出手。

因甚不出手，免见扬家丑。

释师观

释师观　偈颂七十六首

山奇水秀洞中天，与麽分明知几年。

左右逢源无限意，几人于此彻根源。

释师观

释师观　偈颂七十六首

法法本来法，无法无非法。

这个是乌回拄杖子，那个是本来法。

释师观

释师观　偈颂七十六首

昨日入院，今朝设粥。

斋罢吃茶，参前澡浴。

个是灵山亲付嘱。

释师观

释师观　偈颂七十六首

朝朝相似，日日一般。

年穷岁尽，尽底掀翻。

依旧孟春犹寒。

释师观

释师观　偈颂七十六首

人笑鹁鸠拙，勃鸠自不拙。

两茎柴子上，一生打得彻。

打刀须是并州铁。

释师观

释师观　偈颂七十六首

今朝四月一，结夏又在即。

若是到家人，日日是好日。

释师观

释师观　偈颂七十六首

鹤立松梢月，鱼行水底天。

风光都买尽，不费一文钱。

须知此语无穷日，只恐沧溟有尽年。

释师观

释师观　偈颂七十六首

今日十，昨日姨。

日来日往，阿谁知有。

未了之人听一言，只这而今谁动口。

释师观

释师观　偈颂七十六首

来时无踪，去时无迹。

七十五年，青天霹雳。

释师观

释师观　临济和尚赞

一喝当阳，寸丝不挂。

挠括丛林，至今话{左木右霸}。

释师观

释师观　灵岩金钵堂化长明灯

龙潭吹灭纸烛，真个人天眼目。

举似庞公点头，祖祖灯灯相续。

释师观

释师观　木鱼

敲空作响人皆听，听听之时非是声。

海藏龙宫留不住，却来个里现全身。

释师观

释师观　千手眼观音赞

通身是，遍身是，

观世音，无尽意。

愿以此功德，普及于一切。

释师观

释师观　三教赞

一即三，三即一，

者一个，赞不及。

天人群生类，皆承此恩力。

释师观

释师观　上伯井亭

曹源一滴水，散作人间瑞。

茫茫宇宙中，几个知惭愧。

释师观

释师观　颂古三十三首

月上女曾与麽去，我今亦依如是住。

明明今古不曾藏，一点灵光常独露。

释师观

释师观　颂古三十三首

以手策起眉毛，千圣从来不识。

一会灵山俨然，说甚今朝昨日。

释师观

释师观　颂古三十三首

不属内外与中间，才落思惟入魔境。

大丈夫儿不自欺，翻身坐断毗卢顶。

释师观

释师观　颂古三十三首

红日杲杲，切忌寻讨。

拈得便用，无非是宝。

郑州梨，青州枣，

大抵还他出处好。

释师观

释师观　颂古三十三首

汉既不管，秦亦不收。

人平不语，水平不流。

释师观

释师观　颂古三十三首

弟应兄呼画不成，谁人肯向里头行。

自从家破人亡后，直至如今事转生。

释师观

释师观　颂古三十三首

用处天然别，更不落思惟。

山河并大地，全露法王机。

释师观

释师观　颂古三十三首

全提正令，高低普应。

三应三呼，谛听谛听。

释师观

释师观　颂古三十三首

自从胡乱后，更不少盐酱。

开口便见但，岂在语言上。

释师观

释师观　颂古三十三首

百丈卷席，马祖升堂。

作麽作麽，验尽当行。

释师观

释师观　颂古三十三首

分明与麽无无无，释迦弥勒是他奴。

茫茫宇宙人无数，几个男儿是丈夫。

释师观

释师观　颂古三十三首

不落不昧，东倒西擂。

铁壁银山，一时粉碎。

不昧不落，且无造作。

诚哉是言，不从人学。

释师观

释师观　颂古三十三首

突出难辨辨得出，师子翻身师子窟。

哮吼一声天地空，惊起须弥高突兀。

释师观

释师观　颂古三十三首

未审魂灵往寻方，无栖泊处露堂堂。

水向石边流出冷，风从花里过来香。

释师观

释师观　颂古三十三首

如何是佛，更莫别求。

相随来也，四大部洲。

释师观

释师观　颂古三十三首

叉手进前，寂子不会。

杀人活人，好个三昧。

这般阿师，丛林殃害。

白云尽处是青山，行人更在青山外。

释师观

释师观　颂古三十三首

大唐国里无禅师，独弄单提见也无。

茫茫宇宙人无数，几个男儿是丈夫。

释师观

释师观　颂古三十三首

真佛屋里坐，开口成话堕。

幸自可怜生，教我说甚麽。

释师观

释师观　颂古三十三首

如何是佛殿里底，世出世间难可比。

万国同歌河海清，稽首拜手元是你。

释师观

释师观　颂古三十三首

吃粥了也洗钵盂，已是分明说向渠。

有时冷地思量著，点铁成金举世无。

释师观

释师观　颂古三十三首

拈得便用，胡麻厮缴。

冷地看来，知恩者少。

释师观

释师观　颂古三十三首

一著高一著，一步阔一步。

五百年间生，指出这条路。

这条路，十圣三贤皆罔措。

释师观

释师观　颂古三十三首

非男女相末山主，今古堂堂常独露。

常独露兮见也麽，清声藉藉播寰宇。

释师观

释师观　颂古三十三首

香严上树，住住住住。

拟问如何，葛藤露布。

释师观

释师观　颂古三十三首

前三三与后三三，不可承当不可参。

更问清凉多少众，月移松影落寒潭。

释师观

释师观　颂古三十三首

堕落眉须不得塔，三文使尽风分疏。

无端大岭重饶舌，数丈龟毛举世无。

释师观

释师观　颂古三十三首

日里看山好，好在什么处。

要见老云门，不落第二句。

释师观

释师观　颂古三十三首

一字入公门，九牛拔不出。

咄这野狐精，鼻孔都打失。

释师观

释师观　颂古三十三首

要个无禅底国师，才涉毫芒便取诛。

堪笑这僧垂手处，道无便见有偏枯。

释师观

释师观　颂古三十三首

来说是非者，便是是非人。

诚哉是言也，弄物不知名。

释师观

释师观　颂古三十三首

牛过窗棂，错为安名。

大唐国里，不见一人。

释师观

释师观　颂古三十三首

驴放三千，马放八百。

透过重关，未为英杰。

释师观

释师观　颂古三十三首

海神知贵不知价，留与人间光照夜。

碧眼胡僧笑点头，谁知用处无缝罅。

释师观

释师观　颂古十七首

指天指地，无处回避。

瞿云瞿昙，讨甚巴鼻。

释师观

释师观　颂古十七首

青天霹雳，何处寻觅。

一人传虚，万人传实。

释师观

释师观　颂古十七首

比此为津梁，赤体露堂堂。

风光都买尽，当处是家乡。

释师观

释师观　颂古十七首

青山于蓝，而青于蓝。

坐筹帷幄，锻圣鎔凡。

释师观

释师观　颂古十七首

伶利道人何处去，至今寻觅杳无踪。

有时冷地思量著，不觉全身在碧峰。

释师观

释师观　颂古十七首

张打油，李打油，

不打浑身只打头。今朝有酒今朝醉，

明日愁来明日愁。

释师观

释师观　颂古十七首

傀{祑石换亻}棚头，全火只候。

明眼人前，一场漏逗。

释师观

释师观　颂古十七首

赵州唤作火，全身入荒草。

我今不是渠，渠今正是我。

释师观

释师观　颂古十七首

出乎尔者返乎尔，个里那容说道理。

蹈雪沽来酒倍香，就船买得鱼偏美。

释师观

释师观　颂古十七首

乾坤独立，从者里入。

风吹不著，雨打不湿。

释师观

释师观　颂古十七首

报慈一隔，描邈不得。

大用现前，不存轨则。

释师观

释师观　颂古十七首

腊月火烧山，毫发不相瞒。

佛手遮不得，人心似等闲。

释师观

释师观　颂古十七首

虚空迸裂，当处超越。

堪笑云门，多这一橛。

释师观

释师观　颂古十七首

见成活许莫周遮，椎下分疏事转差。

若是咬人狮子子，何须牙上更安牙。

释师观

释师观　颂古十七首

不是风兮不是幡，入泥入水与人看。

莫把是非来辨我，浮生空凿不相干。

释师观

释师观　颂古十七首

佛法王法，更无两样。

直下一刀，未为谛当。

释师观

释师观　颂古十七首

唇上碧斑宾豹博，舌头当的帝都丁。

频呼小玉元无事，只要檀郎认得声。

释师观

释师观　题中峰方丈

森森松竹耸中峰，八面玲珑眼界空。

尽向石根寻马迹，谁人亲见道林翁。

释师观

释师观　童子求颂

山童山童，叉手当胸。

高低普应，常在其中。

释师观

释师观　信庵居士画月庵老衲月林顶相求赞

佛祖权衡，人天眼目。

瞻之仰之，鼎分三足。

休言六耳不同谋，断弦须是弯胶续。

释师观

释师观　惺惺石

惺惺石上坐频呼，绝后依前又再甦。

自古自今无变异，直教觑著眼睛枯。

释师观

释师观　须菩提赞

老老大大，岩中宴坐。

帝释雨花，见个什麽。

释师观

释师观　雪峰真觉祖师赞

三到投子，九上洞山。

鳌山成道，已是自瞒。

呵呵呵，惹得虚名走世间。

释师观

释师观　自赞

者村叟，能杰斗，

踞胡床，一不守。

临机拶著火星飞，惊起须弥颠倒走。

释师观

释师观　祖芳求僧

要得联芳继祖类，直须发愤傚卢能。

三更月下传衣钵，惊动黄梅七百僧。

释师瑞

释师瑞　送僧归凤山

凤凰山下凤凰儿，文彩才彰羽翼齐。

铁网漫天拦不得，归心已在碧梧枝。

释师体

释师体　船子赞

孤踪短艇寓江滨，眼盖乾坤彻骨贫。

接了夹山钻入水，至今恩怨不曾分。

释师体

释师体　辞众偈

铁树开花，雄鸡开生。

七十二年，摇篮绳断。

释师体

释师体　达磨赞

万福西来老骨挝，不遵行止渡流沙。

被人打落当门齿，哑子依前吃苦瓜。

释师体

释师体　偈四首

年年浴佛在今朝，目击迦维路不遥。

果是当时曾示现，宜乎恶水蓦头浇。

释师体

释师体　偈四首

热月须摇扇，寒来旋著衣。

若言空过日，大似不知时。

释师体

释师体　偈四首

道生一，无角铁牛眠少室。

一生二，祖父开田说大义。

二生三，梁间紫燕语呢喃。

三生万物，男儿活计离窠窟。

多处添，少处减，

大虫怕吃生人胆。有若无，

实若虚，争掩骊龙明月珠。

肚无偏僻病，不怕冷油虀。

释师体

释师体　偈四首

依稀苕帚柄，仿佛赤斑蛇。

棒下无生忍，临机不识爷。

释师体

释师体　偈颂十八首

五蕴出头一段空，同门出入不相逢。

无量劫来赁屋住，到头不识主人公。

释师体

释师体　偈颂十八首

童顶云衣野兴浓，清斋淡话有何穷。

春归檐幕千家雨，月满楼台一笛风。

释师体

释师体　偈颂十八首

涂灰抹上添光彩，社舞村歌笑己躬。

堪笑当年獃得好，百无一解诉心空。

星拱北，水朝东，

月落千江体一同。能向海门深处辊，

行船谁怕打头风。

释师体

释师体　偈颂十八首

西土尊师故纸罗，南方历祖葛藤窠。

临风剔起透青眼，跟脚从头觑破那。

阿呵呵，会也麽，尺水休夸一丈波。

幕天蓆地生涯阔，敌胜吹毛不用磨。

释师体

释师体　偈颂十八首

不宗师承不会禅，饥来吃饭困来眠。

平常肯恃拳头大，冷地乾赢空劫前。

释师体

释师体　偈颂十八首

目击泄天机，梅天散花雨。

稽首毗卢师，和南法身主。

风光遍大千，捏在毫端聚。

多劫修来是浪传，一念不生倾肺腑。

从此儿孙遍世间，活计清虚争检古。

释师体

释师体　偈颂十八首

粗疏带出莲花冼，济楚披来粪扫衣。

拈起少林无孔笛，左瞻右盼两头吹。

声声慢，拍拍随，听者虽多和者稀。

曲遍欲休休不得，知音知后更谁知。

释师体

释师体　偈颂十八首

少室无师句，曹溪绝学禅。

浑家鬼擘口，五逆不成冤。

释师体

释师体　偈颂十八首

文殊三处度夏，弥勒一味放憨。

善财走百十城，达磨九年面壁。

恢阐拈花微笑，光扬布发掩泥。

释师体

释师体　偈颂十八首

一拳也是打爷来，未有输赢莫放开。

割舍拍盲穷性命，觜喎鼻塌见全材。

释师体

释师体　偈颂十八首

道妙休云所得迟，不离闻见分明极。

槛外一声婆饼焦，黄头碧眼断消息。

断消息，最条直，是虎何须更插翼。

苍龙平地起伏澜，万仞峰头轰霹雳。

释师体

释师体　偈颂十八首

口朝鼻孔无空过，眼盖胡须有古风。

信彩骨头花十八，等閒掷出满盆红。

释师体

释师体　偈颂十八首

夤缘过夏又经冬，难易当知好恶同。

肚里饥疮无聒扰，堂中生炭满炉红。

挑灰弄火非相许，阔论高谈定不容。

叠足跏趺描不就，眼空烟景振宗风。

释师体

释师体　偈颂十八首

天际云翻墨，江头浪辊花。

胡僧无鉴识，特地渡流沙。

赤骨历穷担片板，颠痴{左孛右攵}癞竖双眉。

蓦生做处难名状，佛祖当头听指挥。

释师体

释师体　偈颂十八首

虎穴魔宫阔步挨，毁僧谤佛不安排。

无明三毒令人怕，是我冤家一样乖。

释师体

释师体　偈颂十八首

耳有重轮非差事，胸题卐字亦寻常。

腰间不束三条篾，万顷风烟一草堂。

释师体

释师体　偈颂十八首

暗撒骊珠成瓦砾，閒倾鸩毒是醍醐。

冤将恩报灭胡种，举眼无亲真丈夫。

释师体

释师体　四圣赞

稽首释迦，现千百亿。

盐贵米贱，苦趁乐吃。

瞋喜爱憎，是非声色。

日炙风吹，一文不直。

释师体

释师体　四圣赞

稽首观音，全彰妙有。

鹤唳青霄，莺啼绿柳。

鼓响钟鸣，椎鸡打狗。

不落诸缘，通身眼手。

释师体

释师体　四圣赞

稽首文殊，本非延促。

柏短松长，山青水绿。

星移斗转，日行月逐。

开眼合眼，一切具足。

释师体

释师体　四圣赞

稽首普贤，不可思议。

出头露面，开言吐气。

拍盲担板，忘恩断义。

事无寸长，熏天炙地。

释师体

释师体　颂古二十九首

走出门风相副称，东西南北更无人。

看来不得韶阳老，未免儿孙惹客尘。

释师体

释师体　颂古二十九首

肌骨当初赫赤穷，面皮今日厚千重。

撩头搭尾应更点，嬴赛阇黎斋后钟。

释师体

释师体　颂古二十九首

若瓠连根苦，同坑无异土。

二千年已前，一火破落户。

释师体

释师体　颂古二十九首

陪钱弄傀儡，拼命打秋千。

浑家无眼见，掩面哭苍天。

释师体

释师体　颂古二十九首

是大神咒，四大六根元不有。

是大明咒，三世十方无透漏。

是无上咒，海印圆光明已久。

是无等等咒，士农工商各成就。

何故去年梅，今岁柳，

颜色馨香依旧。等閒勘破悟桃花，

选甚法身藏北斗。

释师体

释师体　颂古二十九首

君王宝剑不虚施，尊者遭逢也大奇。

从此清风遍寰宇，太平消息几人知。

释师体

释师体　颂古二十九首

家贫连子屈，事急不由人。

开口露拴索，郎当累近邻。

释师体

释师体　颂古二十九首

即心是佛，颟顸漏{左氵右盾}。

菽麦不分，光阴飘忽。

三杯两碗背爷娘，百怪千妖同一窟。

释师体

释师体　颂古二十九首

动口生荆棘，移身堕野狐。

赵州来鬭富，东壁挂葫芦。

释师体

释师体　颂古二十九首

饿鬼鞭死尸，仙人礼枯骨。

野犬吠荒丘，铁山空突兀。

六合群灵竞出头，不知何处为窠窟。

释师体

释师体　颂古二十九首

克己堂前开饭店，股肱屋里贩扬州。

头戴草鞋呈丑拙，凑成一段好风流。

释师体

释师体　颂古二十九首

万里无云银汉横，大方玄路等闲行。

阿爷智量世希有，女子圆光顶{左宁右页}生。

释师体

释师体　颂古二十九首

义从亲处断，贫向富边休。

腰缠十万贯，骑鹤上扬州。

释师体

释师体　颂古二十九首

甘贽设白粥，南泉费盐醋。

彼此落便宜，至今断来路。

释师体

释师体　颂古二十九首

村婆暴富，诳唬闾阎。

赵州卖俏，矢上加尖。

释师体

释师体　颂古二十九首

贫无所依，两亲相击。

旱地雷声，青天霹雳。

释师体

释师体　颂古二十九首

镬汤无冷地，黄河辊底流。

金刚难插觜，脑后挂灯毬。

释师体

释师体　颂古二十九首

之乎者也，雪月风花。

头面各别，事同一家。

释师体

释师体　颂古二十九首

佛是西天老比丘，星移斗转水东流。

茫茫宇宙人无数，户贯依前百草头。

释师体

释师体　颂古二十九首

投子下绳床，张非孟八郎。

不摇三寸舌，未免鬼分趀。

眼底欲条直，临机争探囊。

裂破古今无面目，纵横何处有关防。

释师体

释师体　颂古二十九首

主宾会合风云异，醉后添杯礼义全。

棒打自家亲骨肉，丛林扛鼓返成冤。

释师体

释师体　颂古二十九首

强盗遭逢恶抵家，贼趀才败别无他。

山藤彻骨令甘伏，反与渠侬贴面花。

释师体

释师体　颂古二十九首

裂破古今没窠臼，当机大阐血盆口。

脚尖趯出佛如麻，李四张三无路走。

释师体

释师体　颂古二十九首

先天后地本寥廊，拨草寻芳途路乐。

不得春风花不开，花开又被风吹落。

释师体

释师体　颂古二十九首

杖林山下竹筋鞭，憍梵钵提舌拄天。

群党元来讳空手，起家消息在荒田。

释师体

释师体　颂古二十九首

十分美丽谁家女，百倍聪明是马郎。

堪笑金沙滩畔约，始终姻娅不成双。

释师体

释师体　颂古二十九首

夜叉头，菩萨面。

鬼捣谷，佛跳墙。

同门共户不相识，迈古超今地寸长。

灯心戳破石人脚，扁鹊卢医争主张。

释师体

释师体　颂古二十九首

昨夜发新雷，毒蛇离窟穴。

居常口不开，蹋著迸鲜血。

释师体

释师体　颂古二十九首

兵行诡道，贼是家亲。

无功受禄，有理难伸。

释师体

释师体　颂古十首

三清道士无仙骨，八教阇梨毁梵书。

黑添崑崙舞华鼓，天亲无著暗嗟吁。

释师体

释师体　颂古十首

不见人斑见虎斑，算来莫愿风队斑。

虎斑见后通回避，唯有人斑近最难。

释师体

释师体　颂古十首

浑身无处著，驿路倒骑驴。

览尽潇湘景，和船入画图。

释师体

释师体　颂古十首

越鸟巢南枝，胡马嘶北风。

狸奴并白牯，寸步不曾通。

千山都坐断，万派尽朝东。

天王才合掌，那吒扑帝钟。

释师体

释师体　颂古十首

假使百千劫，所作业不忘。

因缘会遇时，果报还自受。

释师体

释师体　颂古十首

白石居山人，不住那伽定。

拄杖秃却枝，钵盂倒安柄。

人草觅冤讎，虚空悬业镜。

喝下剑光寒，放行摩竭令。

释师体

释师体　颂古十首

剔起遮天眼，空王旧话圆。

气毬刚似铁，石臼软如锦。

苦海无惊浪，红炉断火烟。

庄周蝴蝶梦，举世若为原。

释师体

释师体　颂古十首

著脚孤危草不生，没栖泊处等闲行。

临风阔却噇空口，断送浑家入火坑。

释师体

释师体　颂古十首

生狞别是一般村，品藻先贤薄后昆。

掉放孤峰争合杀，棒头有眼盖乾坤。

释师体

释师体　颂古十首

男儿脚底透长安，得坐披衣肯自谩。

三尺冷光辉夜月，一条秋水迸人寒。

释师体

释师体　颂古十四首

妙峰孤顶无知识，百十城游丧善财。

楼阁若迟弹指见，分明有眼不曾开。

释师体

释师体　颂古十四首

棒头落节来翻来，闪电光中立人旗。

殃害丛林无说处，几人错认口头肥。

释师体

释师体　颂古十四首

坦然古路勿迂疏，霁月凉风动十虚。

毗目善财当日事，好如潘阆倒骑驴。

释师体

释师体　颂古十四首

门庭推倒乱纵横，火迸星飞无路行。

赤契分明基业在，依前浅种又深耕。

释师体

释师体　颂古十四首

桃花零落眼方开，自谓风流孰可陪。

叵耐玄沙忒偏党，却来醉后便添杯。

释师体

释师体　颂古十四首

早期心闷三杯酒，午后头昏一碗茶。

入夜脱衣伸脚睡，五更走起眼瞇{左目右麻}。

释师体

释师体　颂古十四首

阳春白雪非难和，藻鉴水壶岂足观。

一把柳丝收不得，和风搭在玉栏干。

释师体

释师体　颂古十四首

眼空四海恣纵横，鼻孔辽天信脚行。

拿得电光为火把，却来日午打三更。

释师体

释师体　颂古十四首

和烟钓月是生涯，古策风高未足夸。

歡乃一声天地阔，祖师何必渡流沙。

释师体

释师体　颂古十四首

竹溪烟绝雨才通，无数深红间浅红。

山店落英春寂寂，青旗吹动柳花风。

释师体

释师体　颂古十四首

屈节从长也大拼，雪堆断臂仰高寒。

铁牛鞭起熊峰下，一吸黄河彻底乾。

颂古十四首

雨色和烟匝四维，眼皮未绽若为窥。

等閒觑破金铡际，坦荡无因役路岐。

释师体

释师体　颂古十四首

添钱买得漏灯盏，洗脚长拖破草鞋。

翻著襕衫歌雪曲，倒携蓆帽赶村斋。

释师体

释师体　颂古十四首

斫头沥血摩诃演，挂肚悬肠萨怛多。

恶口小家无尽藏，更将何法度娑婆。

释师体

释师体　卧莲玩月观音赞

上绝把茆江月白，下无寸土眼头宽。

青莲影里安身法，普与劳生了正观。

释师体

释师体　总颂

释迦观音，文珠普贤。

蓦鼻牵来，作一串穿。

横拖倒拽，痛报深冤。

弥天罪过，一任流传。

释师一

释师一　偈颂七首

魔作佛，坏烂虚空元有骨。

佛作魔，须弥顶上涌清波。

魔佛二边俱坐却，瘥病不假驴驼药。

释师一

释师一　偈颂七首

喜与水云会，甘与水云同。

云屯水聚处，塞破太虚空。

释师一

释师一　偈颂七首

破暑黄梅雨，清神白乳茶。

万缘俱不到，物外野僧家。

释师一

释师一　偈颂七首

相逢握手不论心，心性吾侪眼里金。

三个柴头煨品字，与君閒话古丛林。

紫头煨尽已更阑，楼上钟声落月寒。

一把柳丝取不得，和烟搭在玉栏干。

释师一

释师一　偈颂七首

冻云俗雪未雪，普贤象驾峥嵘。

岭梅半合半开，少室风光漏泄。

释师一

释师一　偈颂七首

万年藤上一枝春，用祝光尧万乘君。

身因寿康长不老，大平时代自由身。

释师一

释师一　偈颂七首

燕去梁閒静，鸿来眼界宽。

绕庭何所有，风撼竹珊珊。

释师一

释师一　颂古

超谈胡饼应时机，遂块知非师子儿。

败叶霜风都扫尽，古松方见岁寒枝。

释师一

释师一　颂古八首

赵老家风不热瞒，问他大道答长安。

有谁平步归家去，多是区区自作难。

释师一

释师一　颂古八首

一拶银山铁壁摧，大悲院里赶村齐。

善财拄杖如无用，乞与倦狂老万回。

释师一

释师一　颂古八首

藏身无迹更无藏，脱体无依便厮当。

古镜不劳还自照，淡烟和露湿秋光。

释师一

释师一　颂古八首

三唤须知意不轻，平生肝胆一时倾。

负吾负汝还知否，纵有丹青画不成。

释师一

释师一　颂古八首

不起一念须弥山，特立当头著眼看。

拈一缕丝轻绊倒，家家门底路长安。

释师一

释师一　颂古八首

家山指出路非遥，万仞嵯峨插碧霄。

一片白云横谷口，几多归鸟自迷巢。

释师一

释师一　颂古八首

岩头婆子铁肝心，击碎乾坤觅赏音。

眨上眉毛如下荐，岳阳恶浪转增深。

释师一

释师一　颂古八首

十八佳人美态娇，绣衣轻整暗香飘。

抬身花圃徐徐立，引得黄莺下柳条。

释师一

释师一　颂古十八首

食讫跏趺坐石床，斗间间气烛天光。

几多业识茫茫者，衲被蒙头在醉乡。

释师一

释师一　颂古十八首

浑身燥庠倩人搔，入骨搔来身已劳。

一下被伊搔著了，平生痒处一时消。

释师一

释师一　颂古十八首

约去栽松个老人，还来传法喜童真。

有娘生面无爷姓，劫外灵苗不犯春。

释师一

释师一　颂古十八首

壁间书偈言无物，腰石当知力有余。

莫道懒翁无伎俩，糠中舂出走盘珠。

释师一

释师一　颂古十八首

不是风兮不是旛，碧天云静月团团。

几多乞巧痴男女，犹向床头瓮里看。

释师一

释师一　颂古十八首

不是旛兮不是风，轩辕宝鉴出怀中。

森罗万象难逃影，恋窟狐狸失却踪。

释师一

释师一　颂古十八首

孰云意在钁头边，一击圆通彻大千。

大笑低头归去后，饥餐且莫与人伟。

释师一

释师一　颂古十八首

张弓架箭几何年，接得三平机不全。

若使当时能羿射，免教落节向弓弦。

释师一

释师一　颂古十八首

鲁祖逢人面壁，老大慵懒追随。

后之参徒罔测，一向打瓦钻龟。

释师一

释师一　颂古十八首

庞公孰谓问头亲，马祖言犹泥齿唇。

吸尽西江禁不住，险崖句里笑翻身。

释师一

释师一　颂古十八首

拶透机先子欲酬，迅雷楫下汗如流。

踏翻船子水悠悠，直入千峰不转头。

释师一

释师一　颂古十八首

曾扣西来问翠微，经行驻步大慈悲。

当时投子如能荐，恶水重将更泼谁。

释师一

释师一　颂古十八首

一著机先用得亲，可怜穷子眼无筋。

须知八法论书处，前箭犹轻后箭深。

释师一

释师一　颂古十八首

玉麟带角离霄汉，金凤衔花下彩楼。

野老不嫌公子醉，相将携手御街游。

释师一

释师一　颂古十八首

野水舟横芳草渡，人来舞棹或呈桡。

捞虾摝蚬随时过，却向何时得六鳌。

释师一

释师一　颂古十八首

举手攀南半，移身倚北辰。

出头天外看，须是个般人。

释师一

释师一　颂古十八首

扫地泼水相公来，声高隘喝绣旗开。

天上玉麟来瑞世，堪作人间将相才。

释师一

释师一　颂古十八首

三人证龟成鳖，毗岚一吹吹灭。

从兹暗里穿针，鼻孔七花八裂。

释师一

释师一　颂古一首

九夏安居不论心，胡芦水上捺教沉。

忽涌向人西边出，惊起沙鸥乱白苹。

释师远

释师远　偈颂四首

今朝二月半，百华开烂熳。

云绕翠峰头，莺啼杨柳岸。

观音借路行，文殊分主伴。

独有解空人，支筇浑不管。

直饶天外雨华飞，翻覆都来是这汉。

释师远

释师远　偈颂四首

尧风舜日两依依，一片虚凝截万机。

何必胡僧亲付嘱，如人饮水自家知。

释师远

释师远　偈颂四首

五日一番升座，拈出现成行货。

大众普请商量，恰是老僧罪过。

释师远

释师远　偈颂四首

三脚驴子弄蹄行，直透威音万丈坑。

云在岭头闲不彻，水流涧下大忙生。

湖南长老谁能会，行人更在青山外。

释师远

释师远　颂古三首

出得出不得，定从何处起。

文殊往梵天，罔明轻弹指。

乘流即行，遇坎即止。

君不见虚筑防胡万里城，不知祸起萧墙里。

释师远

释师远　颂古三首

不是风兮不是颠，长街短巷走如烟。

院里有斋常记得，时时挂在口皮边。

释师远

释师远　颂古三首

呵呵大笑不寻常，笑得眉间也放光。

不是明招重注脚，丛林洎合错商量。

释守道

释守道　偈二首

日月绕须弥，人间分昼夜。

南阎浮提人，只被明暗色空留碍。

释守道

释守道　偈二首

不从一地至一地，寂灭性中宁有位。

释迦稽首问然灯，仁者何名为受记。

释守道

释守道　句

柳色黄金嫩，黎花白云香。

释守恭

释守恭　句

影落杨侯宅，根连觉帝居。

释守恭

释守恭　句

布发人来绝，术花鹿去多。

释守慧

释守慧　偈

但知今日复明日，不觉前秋与后秋。

平步坦然归故里，却乘好月过沧洲。

释守净

释守净　调空首座

山龟有壳藏头尾，七十二钻不奈何。

恰似秀峰空首座，嘉招不肯出烟苏。

释守净

释守净　偈二十七首

定光金地遥招手，智者江陵暗点头。

已是白头千万里，那堪於此未知休。

释守净

释守净　偈二十七首

谈玄说妙，撒屎撒尿。

行棒行喝，将盐止渴。

立主立宾，花擘宗乘。

释守净

释守净　偈二十七首

传来铁钵盛猫饭，摩衲袈裟入墨盆。

祖翁活计都坏了，不知将底付儿孙。

释守净

释守净　偈二十七首

堂前露柱久怀胎，长下婴儿颇俊哉。

未解语言先作赋，一操直取状元来。

释守净

释守净　偈二十七首

文殊普贤谈理事，临济德山行棒喝。

东禅一觉到天明，偏爱风从凉处发。

释守净

释守净　偈二十七首

一念得心，顿超三界。

得无所得，贪瞋烂坏。

野草閒花满地愁，将军战马今何在。

释守净

释守净　偈二十七首

九夏炎炎火热，木人汗流不辍。

夜来一雨便凉，莫道山僧不说。

释守净

释守净　偈二十七首

正炊折脚铛安隐，无奈公文抵死催。

硬把死蛇头不得，随时之义大矣哉。

释守净

释守净　偈二十七首

大兄杜口毗耶，小兄掩室摩竭。

恰好和我三人，大家证龟作鳖。

释守净

释守净　偈二十七首

石门深且幽，好住不肯住。

翻身入城隍，却向闹市去。

闹浩浩处冷湫湫，冷湫湫处看杨州。

四五百条花柳巷，二三千处管弦楼。

释守净

释守净　偈二十七首

慧不厌修，福不厌作。

福慧双收，如虎戴角。

作既无作，修亦无修。

青山绿水，短棹孤舟。

格外之谈，迥出常流。

释守净

释守净　偈二十七首

不用立雪庭下，不用断臂师前。

须信当人分上，已与佛祖齐肩。

会得朝打八百，不会暮打三千。

释守净

释守净　偈二十七首

瞿昙鼓动三寸舌，四十九年无法说。

达磨不立一字脚，列派分枝无处著。

青山不锁长飞势，沧海合知来处高。

释守净

释守净　偈二十七首

念念舍离诸恶趣，心心克取佛菩提。

取舍二途如脱得，永嘉元不识曹溪。

释守净

释守净　偈二十七首

佛祖顶{左宁右页}上，有破天大路。

未透生死关，如何敢进步。

不进上不，大千没遮护。

一句绝言诠，那吒擎铁柱。

释守净

释守净　偈二十七首

流水下山非有意，片云归洞本无心。

人生若得如云水，铁树开花遍界春。

释守净

释守净　偈二十七首

我有折脚铛，三子共提掇。

一著一著高，一步一步阔。

从此活业兴，清风动寥泬。

夜半放乌鸡，头上一点雪。

释守净

释守净　偈二十七首

今朝十二，鼓声动地。

雪水上来，讨甚巴鼻。

直饶天雨四花，争似归堂打睡。

释守净

释守净　偈二十七首

达磨不来东土，二祖不往西天。

老卢不识五祖，谁云夜半衣传。

释守净

释守净　偈二十七首

日日波波走，夜夜不曾停。

走到岁穷夜，依旧定盘星。

释守净

释守净　偈二十七首

三十六旬穷此夕，定盘星上转风车。

放开结角罗纹处，须信风流出当家。

释守净

释守净　偈二十七首

我有懒庵兄，夤缘真有在。

从东复过西，两处成交代。

去矣无遗恨，所欠唯睡债。

难忘手足情，特来为渠赛。

释守净

释守净　偈二十七首

常州有，福州无，江风作恶浪花粗。

不用刻舟徒记剑，片帆已过洞庭湖。

释守净

释守净　偈二十七首

三分光阴二早过，灵台一点不揩磨。

贪生逐日区区去，唤不回头争奈何。

释守净

释守净　偈二十七首

一叶落，便知秋，

顢頇佛性。一尘起，

大地收，儱侗真如。

若是衲僧门下客，不用更踌躇。

曾向华山图上看，又添潘阆倒骑驴。

释守净

释守净　偈二十七首

梦幻空花，六十七年。

白鸟烟没，秋水连天。

释守净

释守净　偈二十七首

梦幻空花六十七，临行犹自老婆心。

鸳鸯绣出与人看，谁知元不犯金针。

释守净

释守净　偈三首

坐断毗卢顶{左宁右页}，须是没量大人。

若是没量大人，不坐毗卢顶{左宁右页}。

释守净

释守净　偈三首

今朝腊月九，穷汉外边走。

虽然不还家，却是他好手。

陋巷不骑金色马，回途却著破襴衫。

释守净

释守净　偈三首

若欲正提纲，直须大地荒。

欲来冲雪刃。未免露锋芒。

释守净

释守净　偈一首

闭却口，时时说。

截却舌，无间歇。

无间歇，最奇绝。

最奇绝，眼中屑。

了了了时无可了，玄玄玄处亦须呵。

释守净

释守净　颂古

比谓拈来伸一问，如何举众尽茫然。

不因一扑百杂碎，定作人间丑妇冤。

释守净

释守净　颂古四首

析尽尸骸没一些，从茲遍界是那吒。

直饶见得无纤翳，未免重添眼里花。

释守净

释守净　颂古四首

普请开田力已齐，纷纷带水又拖泥。

展开两手人休问，昨夜三更月落西。

释守净

释守净　颂古四首

不知此土何为验，拈起新罗人草鞋。

叹祖殿前樊哙怒，鸿门一踏为谁开。

释守净

释守净　颂古四首

涅槃偿债更无殊，劈破长沙肘后府。

一句全提无话会，钱塘八月浪花粗。

释守诠

释守诠　题梵天寺

落日寒蝉鸣，独归林下寺。

松扉竟未掩，片月随行屦。

时闻犬吠声，更入青萝去。

释守仁

释守仁　偈二首

百千三昧，无量妙门。

今日日庵不惜穷性命，只做一句子说与诸人。

释守仁

释守仁　偈二首

云从龙，风从虎，吹散江村寒露雨。

丽天杲日绝纤埃，有路明明吞佛祖。

物见主，眼卓竖。

天边白雁送寒归，篱下黄华香半吐。

释守仁

释守仁　颂古

多方窍得破衣裳，壁倒篱坍没处藏。

更有一般无赖汉，不曾同伴要分趀。

释守仁

释守仁　颂古五首

如舍利弗与么去，千人万人拦不住。

优游自在涅盘城，步步莲华随足举。

释守仁

释守仁　颂古五首

气直语直，眼亲手亲。

峰峦竞秀，红紫争春。

神通妙用施呈尽，要见国师犹隔津。

释守仁

释守仁　颂古五首

相逢陪酒又陪歌，醉倒家中要我驼。

驼到家中犹骂詈，不知醒后又如何。

释守仁

释守仁　颂古五首

锯解秤锤，油煎石磉。

两手擎来，有功者赏。

释守仁

释守仁　颂古五首

凉宵爱月上危楼，几处笙歌几处愁。

歌管未阑愁未歇，忽然天晓一时休。

释守仁

释守仁　台山婆话颂

开个灯心皂角铺，日求升合度朝昏。

只因风雨连绵久，本利一空愁倚门。

释守缘

释守缘　偈

绿暗红稀日，蜂忙蝶困时。

本来真面目，一点不曾移。

释守缘

释守缘　颂古

世间无物可罗笼，独立嵯峨万仞峰。

忽若有人猛推落，腾身云外不留纵。

释守璋

释守璋　晚春

草深烟景重，林茂夕阳微。

不雨花犹落，无风絮自飞。

释守芝

释守芝　偈

一击响玲珑，喧轰宇宙通。

知音才侧耳，项羽过江东。

释守芝

释守芝　偈

大愚相接大雄孙，五湖云水竞头奔。

竞头奔，有何门，

击箭宁知枯木存。枯木存，

一年还曾两度春。两度春，

帐里真珠撒与人。

释守芝

释守芝　偈

翠岩路巑巇，举步涉千溪。

更有洪源水，滔滔在岭西。

释守芝

释守芝　偈

沙里无油事可哀，翠岩嚼饭餧婴孩。

他时好恶知端的，始觉從前满面埃。

释守芝

释守芝　颂

北斗挂须弥，杖头挑日月。

林泉好商量，夏末秋风切。

释顺师

释顺师　句

可能沽酒引柴桑。

释思彻

释思彻　偈

羊头车子推明月，没底船儿载晓风。

一句顿超情量外，道无南北与西东。

释思聪

释思聪　句

千点乱山横紫翠，一钩新月挂黄昏。

释思聪

释思聪　句

楷杷花发天欲雪，黄雀不飞枝上寒。

释思雅

释思雅　送王山人归千峰

旧居千万岑，归去独携琴。

物外情难遏，云中路再寻。

花繁溪圃合，柳暗野桥深。

想到垂纶处，和苔扫竹阴。

释思业

释思业　偈颂二首

昨日夜叉心，今朝菩萨面。

菩萨与夜叉，不隔一条绵。

释思业

释思业　偈颂二首

勘破婆子，而青眼黑。

赵州老汉，瞒我不得。

释思岳

释思岳　偈二首

腊月初，岁云徂。

黄河冻已合，深处有嘉鱼。

活鱭鱭，跳不脱，

又不能相煦以湿相濡以沫。惭愧菩萨摩诃萨，

春风几时来，解此黄河冻，

令鱼化作龙，直透桃花浪。

会即便会，痴人面前且莫说梦。

释思岳

释思岳　偈二首

二祖偿宿债，万法绝对待。

一心无碍，浮山有九带。

十方虚空圆陀陀，无量法门百杂碎。

若言其有，非内非外。

若言其无，无在不在。

知与理冥，境与神会。

如牛拽磨，似水打碓。

三千里外逢人东倒西{左亻右壘}，十字街头遇贱则贵。

释思岳

释思岳　偈颂七首

鼓山不跨石门句，嚼碎令人牙齿寒。

亲扣国师问端的，石门无锁亦无关。

释思岳

释思岳　偈颂七首

芭蕉闻雷开，耳在什麽处。

葵花随日转，眼在什麽处。

若还眼耳分明，透出千门万户。

释思岳

释思岳　偈颂七首

一叶飘丹，乾坤独露。

万缘泯迹，法界全彰。

沩山水牯牛，大雄白额虎。

河阳新妇子，临际小厮儿。

虽然借路经过，拶著扶篱摸壁。

释思岳

释思岳　偈颂七首

今年是闰年，剩著三十日。

返究所剩底，添些浮逼逼。

世间没量人，一切但省力。

净众此密语，说了却不密。

释思岳

释思岳　偈颂七首

谁道霜风只一般，今年寒胜去年寒。

夜来得个真消息，无限鲇鱼上竹竿。

释思岳

释思岳　偈颂七首

炉已开，炭未有，

衲僧暖地且相守。忽然乞得火种来，

切忌烧脚又烧手。

释思岳

释思岳　偈颂七首

世尊不说一个字，大藏小藏从此出。

达磨九年面壁来，得皮得髓分优劣。

释思岳

释思岳　颂古九首

无根树子一株，山翁不费诛锄。

鎚碎千年桃核，不须缘木求鱼。

释思岳

释思岳　颂古九首

无阴阳地一片，明明卖贵买贱。

死尸无处活埋，露出三头两面。

释思岳

释思岳　颂古九首

不应山谷一所，透出千门万户。

清晓一声杜鹃，劝人不如归去。

释思岳

释思岳　颂古九首

时清休唱太平歌，大冶红罏著一毛。

试向其中撮灰烬，亘天红焰已周遭。

释思岳

释思岳　颂古九首

明明搅动一缸屎，却把麝香烧旖旎。

许多香气不曾闻，浑身坐在屎缸里。

释思岳

释思岳　颂古九首

一句举扬宗旨事，法堂上草亦须荒。

回头却说人间话，大地山河常放光。

光未明，无有佛，

三条椽下好商量。岑大虫，

岑大虫，澧州水，

朗州峰。

释思岳

释思岳　颂古九首

本是山中人，爱说山中话。

五月卖松风，人间恐无价。

释思岳

释思岳　颂古九首

天魔谤佛，桀犬吠尧。

巍巍大人，圣德可昭。

释思岳

释思岳　颂古九首

问佛答云乾屎橛，明明此理难分雪。

金刚宝剑倒杀人，钝钢止用新罗铁。

释斯植

释斯植　边城客思

客里厌芳尘，凄凉又问津。

向南人去远，归北马嘶频。

野水荒城暮，孤舟海树春。

故乡非久别，已觉鬓毛新。

释斯植

释斯植　边上

边风斜日下长关，春到年年草自生。

万里战场兵甲静，近来应少北人行。

释斯植

释斯植　丙辰季夏避暑山中长松修竹恍若蓬莱异人之居走笔索句以纪其事

六月厌烦襟，纵步情未足。

爱此石径长，缈缈清溪曲。

古道何人居，门头对修竹。

好鸟发新声，静极成幽独。

山风吹晚凉，山影摇红绿。

翘首兴未阑，青猿睡初熟。







卷300

释斯植

释斯植　丙辰季夏雨中

天涯身尚寄，何日向东州。

一夜霜欺鬓，连朝雨送愁。

梦多吟作崇，闲极懒为雠。

若问浮生事，无心即是谋。

释斯植

释斯植　丙辰元夜

淡河斜浸月光浮，看尽青山更倚楼。

残烛怕寒元夕夜，小栏花影伴人愁。

释斯植

释斯植　长安晓发

雨过楼台已禁烟，野风吹絮满长安。

夜来寂寞沙汀下，楚水吴云一样看。

释斯植

释斯植　长洲夜泊

吴楚昔曾游，凄凉满客舟。

因思千古事，空起十年愁。

日尽他山少，江流远地秋。

今宵犹有月，不似庾公楼。

释斯植

释斯植　池上曲

晓雨生池荷，圆珠漾新绿。

入手不成珠，空歌彩莲曲。

释斯植

释斯植　春日

人生厌别离，老去更何为。

独对清明雨，闲吟社日诗。

野蜂成蜜早，海燕入帘迟。

未尽寻春兴，庆须愧后期。

释斯植

释斯植　春日湖上五首

绕堤莎草绿纤纤，老里吟情觉未厌。

应是踏青天气近，柳条多插野人檐。

释斯植

释斯植　春日湖上五首

晓山漠漠尽烟霏，四面楼台白鸟稀。

芳草年年湖上路，柳花风送钓船归。

释斯植

释斯植　春日湖上五首

乐天遗迹暂徘徊，路入深云满径苔。

花影上栏吟未稳，东风空倩蝶飞来。

释斯植

释斯植　春日湖上五首

雨余蛙吹歇池塘，庭院人闲日正长。

独倚画栏看不尽，海棠无处是山光。

释斯植

释斯植　春日湖上五首

今朝才得是闲身，来往琳宫不厌频。

燕葺旧巢春又暮，风光一半属游人。

释斯植

释斯植　春日同友人游湖上

十里湖边路，垂杨映马蹄。

水光平野阔，山影绕楼低。

夜雨生青草，春风湿紫泥。

兴来无限意，同此片时题。

释斯植

释斯植　春晚

满地落花流水，伤心芳草青时。

江上数声杜宇，更堪一笛横吹。

释斯植

释斯植　春夜

玉楼台畔柳生烟，况是春风杜宇天。

一片月光凉似水，半扶花影上秋千。

释斯植

释斯植　春阴书事呈正甫先生

二月花阴已觉迟，黄昏帘幕燕归时。

小栏独立无人处，春雨春寒总欠诗。

释斯植

释斯植　春阴书事呈正甫先生

江湖寥落转飘蓬，归梦年年逐去鸿。

吟鬓一番春又半，杏花无语立东风。

释斯植

释斯植　从军行

茫茫塞月笼寒雾，万里征人不知数。

年少难消壮志多，精锐连营肃貔虎。

从军何日见军回，但见日日长淮雨。

烽烟散漫满路岐，边声飒飒秋风起。

天涯芒草马成群，放去弯弓乱飞舞。

夜深更听胡女歌，古来白骨多於土。

释斯植

释斯植　道宫

千年兴废地，仙诀字犹存。

露重云生树，坛空月到门。

心清无外事，静极是真源。

此境非凡世，何人与续言。

释斯植

释斯植　登吴山

嵯峨宫树霭晴空，吴赵迢迢一望中。

几处笙歌人远近，万重花柳路西东。

风生帘幕春云碧，水绕楼台海日红。

沙鸟自飞还自宿，百年无计与谁同。

释斯植

释斯植　登云汉阁

高阁势凌虚，天涯入望微。

云藏山鸟影，春满野人衣。

积雨催花尽，寒樵背日归。

焚午端坐处，似觉世尘稀。

释斯植

释斯植　堤上

杨柳垂丝拂画船，杏花零落断桥边。

半山烟雨东风恶，更向西亭听杜鹃。

释斯植

释斯植　丁巳灯夕前六日观抱拙寄敏斋韵因事有感走笔以赋

萍迹倚春风，春光苦未浓。

人间连日事，尘外一宵钟。

远雁书难寄，残碑字已封。

幽人住城市，清梦两三重。

释斯植

释斯植　东斋书事

客里吟情懒，天涯望欲昏。

断云流涧水，残月照衡门。

猿啸它山树，砧声何处村。

浮名身外事，於此不须论。

释斯植

释斯植　对梅分韵得堂字

霜风吹短发，值此天气凉。

行行阴壑中，万树皆含芳。

相对发微咏，巡用持华觞。

嗟彼咸平人，清风生我肠。

花非不及时，众鸟何回翔。

归看两壁间，画者犹苍苍。

抱此幽露姿，愿登君子堂。

释斯植

释斯植　对梅寄人

欲问江梅信，吟筇带晚霞。

笑看今日树，开遍几年花。

疏影生来瘦，寒枝折处斜。

要教人寄远，何地是君家。

释斯植

释斯植　多福寺

野鹿自成群，山中少隐君。

钟声两寺合，人语一溪分。

泉响松间雨，苔生石上纹。

多年僧住此，半榻锁闲云。

释斯植

释斯植　访故人

石榻相期久，闲寻到野房。

春归芳草暗，云入楚山长。

人影分孤驿，鸡声落曙桑。

凄凉千古事，回首两茫茫。

释斯植

释斯植　赋老将

猎猎征旗促晓鞍，几回临阵练兵官。

黄沙满塞黄云暗，白马嘶风白日寒。

汉语肯随蛮地改，战袍犹带血腥乾。

如今韬略浑无用，瘦骨萧条甲胄宽。

释斯植

释斯植　古乐府

携君石上琴，弹我窗前月。

月缺又还圆，谁能免离别。

释斯植

释斯植　古乐府

青山叫子规，行人泪如雨。

子规不肯归，行人不能去。

释斯植

释斯植　古乐府

欲买采菱船，野水无人识。

野水去不回，迢迢暮山碧。

释斯植

释斯植　古乐府

早作西州行，暮作西州宿。

杨柳忽风生，年年芳草绿。

释斯植

释斯植　古乐府

兰死根亦香，人死不知处。

人死不堪悲，兰香化为雾。

释斯植

释斯植　古乐府

山鸡啼一声，深院日照午。

世无同心人，入此薜萝里。

释斯植

释斯植　古乐府

晚步入松阴，敛霁人影绝。

唯闻太古音，听之心胆裂。

释斯植

释斯植　古乐府

一入经战场，白马不足数。

白马不敢嘶，春风在场圃。

释斯植

释斯植　古乐府

青云千里心，白鹭一点雪。

谁将玉笛吹，吹下关山月。

释斯植

释斯植　故宫怀古

暮天云尽远山空，夜夜西风入汉宫。

铁笛一声千古恨，月明人在女墙中。

释斯植

释斯植　观化

闲观造化余，静极悦自性。

胡蝶忽飞来，吾心已无竞。

释斯植

释斯植　过故城

故城深巷长苍苔，一度经过一度哀。

尚有楼台搀雨出，岂无花柳向春开。

十年心事今宵梦，千里家书昨日回。

莫上灞陵桥上望，楚天云尽蜀波来。

释斯植

释斯植　过桃源

□□□□□□□，生涯心在凤凰台。

桃花晓落水流去，山鸟晚啼风送来。

古树影摇霜月满，冷猿声裂碧云开。

长关春有愁人分，驿马相逢去不回。

释斯植

释斯植　过吴

柳桥槐市暂经过，飘泊汀洲得意多。

夜月已忘吴主恨，画船空有采莲歌。

释斯植

释斯植　过越

渺渺天涯路，扁舟去不穷。

水花随岸尽，山影落江空。

往事千年梦，渔歌一夜风。

诗成唯有月，清致兴谁同。

释斯植

释斯植　寒食

江南江北纸钱飞，处处人家拜冢时。

杜宇不禁寒食雨，五更啼血上花枝。

释斯植

释斯植　和路字

青山岭可人家，芳草满樵路。

猿鹤未归来，残月照烟树。

释斯植

释斯植　和子履雍家园诗

长桥南走群山间，中有雍子之名园。

苍云蔽天竹色净，暖香扑地花气繁。

飞泉来从远岭背，林下曲折寒波翻。

珍禽不可见毛质，数声清绝如哀弹。

我来据石弄琴瑟，惟恐日暮登归轩。

尘纷剥落耳目异，只疑梦入仙家村。

知君襟尚我同好，作诗闳放莫可攀。

高篇绝景两不及，久之想像空冥烦。

释斯植

释斯植　湖上晚望

绕堤杨柳暗渔舟，二月风光淡似秋。

几度笙歌人散后，夕阳依旧满红楼。

释斯植

释斯植　怀芳林处士

相思不可见，江路正迢迢。

烟树同吟远，关河入望遥。

昼长花影转，风定篆香销。

遥忆君居处，钟声隔暮潮。

释斯植

释斯植　淮边柳

寂寞淮边柳，春来自舞腰。

恨生争战地，不得近官桥。

释斯植

释斯植　寄静佳朱明府

伤心独立旧池台，日日西风送雨来。

别后思君无限事，一封书发两番开。

释斯植

释斯植　寄静佳朱明府

翰苑留名久，城边半掩扉。

声随淮水远，吟入楚天微。

吏静看山坐，乡遥抚剑归。

清虚无别事，嘉政在璇玑。

释斯植

释斯植　寄梅叟法师

一从飞锡后，迢递各天涯。

春事随流水，行人问落花。

住当南岳寺，门对赤城霞。

遥忆焚香处，松高月影斜。

释斯植

释斯植　寄彭泽后人

不为折腰事，田园足野情。

笔粘春雾重，诗带晚唐清。

柳巷闲渔艇，山扉对水城。

论心暂来往，无愧远公名。

释斯植

释斯植　寄深居冯发管

相怀千里外，空望极遥天。

处世唯今日，看花忆去年。

春风生岛树，夜月满渔船。

此后闲寻处，应须借榻眠。

释斯植

释斯植　寄勿斋提举

江林烟树已纷纷，溪上猿声不共闻。

唯有青山半庭月，夜深应与故人分。

释斯植

释斯植　寄衣曲

自君之出矣，壁上琵琶君记取。

日日望君君不归，自君去后徒相忆。

欲剪征衣寄赠君，天涯望断无消息。

释斯植

释斯植　寄衣曲

自君之出矣，欲寄征衣泪如雨。

征衣未寄心已悲，一寸相思隔千里。

湘江水是巫山云，巫山云是湘江水。

湘江两岸芳草深，湘江

释斯植

释斯植　寄衣曲

日夜多行人。行人去去天之涯，

门对落花三两家。家家有酒讴且歌，

醉来月下弹琵琶。

释斯植

释斯植　江村晚望

保处问归程，沧茫入句清。

云生峰顶白，月近水边明。

芳草连平楚，晴楼出远城，

此身南北外，渔火是闲情。

释斯植

释斯植　江淮伤感

水流花片湿轻红，多少英雄逐晓风。

三百余年歌管地，数声欢犯不相同。

释斯植

释斯植　江寺晚眺

尽日无多事，闲行一径阴。

人归秋寺晚，月满夜堂深。

海阔频生雾，城荒远见林。

青山与华发，空愧百年心。

释斯植

释斯植　金陵道上

一望江山去不回，断碑荒草旧宫台。

六朝陈迹皆如梦，夜夜寒潮送月来。

释斯植

释斯植　金陵道中

望远生愁思，凄凉处处同。

青山学旧冢，芳草蔽闲宫。

雨过城楼月，潮回鼓角风。

十年怀古恨，多在六朝中。

释斯植

释斯植　金陵怀古

天津桥上望，如在玉门关。

月过东西浦，江分远近山。

凄凉三尺墓，兴废六朝间。

千古登临地，寒潮自往还。

释斯植

释斯植　句

小桃自与春风恶，花不随人独下楼。

释斯植

释斯植　客怀

杜宇声残客兴频，柳花飞絮满江滨。

可怜波底蛾眉月，犹照他乡梦里人。

释斯植

释斯植　客路和胡元鲁出入韵

十载天涯客，浮云不定身。

烟波春雨渡，灯火夜渔村。

世事空为累，人心未觉仁。

何时留片石，归老石松根。

释斯植

释斯植　兰谷

空谷寄深云，灵根自不群。

地闲平草长，香远隔溪闻。

静与骚人佩，清同楚客分。

唯庆千载后，余韵在湘汶。

释斯植

释斯植　老去

老去厌芳菲，思归未得归。

夕阳溪上树，花作去年飞。

释斯植

释斯植　林间

猿鹤忘机不计年，芭蕉晴绿半平檐。

青山似与身相入，尽日无人自下帘。

释斯植

释斯植　柳

汴水隋堤总寂寥，春风吹恨未曾肖。

长条本自无拘束，也向人前学舞腰。

释斯植

释斯植　旅怀

十年不倚谢公楼，满眼凄凉上客舟。

往事尽随流水去，青山长忆故人游。

海门风起天将暮，渡口云生树欲秋。

络纬自啼花自落，更堪回首是他州。

释斯植

释斯植　旅中寄故人

贡路长安里，三年别钓矶。

只因吟事僻，宁免识人非。

性拙趋时少，家贫过客稀。

春风归去日，同采故山薇。

释斯植

释斯植　旅中偶成

风吹客袂寒，飘泊在长安。

对雨春题尽，看云夜坐残。

远山平楚水，苍汉接吴滩。

遥忆天台寺，相携去不难。

释斯植

释斯植　落叶词

片片飞来总是秋，理多方位何处复添愁。

自怜枝上无收管，却带殷勤出御沟。

释斯植

释斯植　门柳

看尽门前柳，愁多白发新。

灞桥风雨夜，离别是何人。

释斯植

释斯植　鸣鸠

何处芳草多，相呼向深坞。

竹外立寒枝，山南又春雨。

释斯植

释斯植　莫恨

寂寞云深地，山空叶落时。

自怜为隐僻，莫恨月来迟。

释斯植

释斯植　暮春感怀呈勿斋提举

浮世事非真，吟多白发新。

身居京寺久，梦到石桥频。

日落烟生树，花残草自春。

坐看今夜月，应与旧房邻。

释斯植

释斯植　暮春雨中感怀

回首郡城东，春残碧树中。

落花各点恨，疏雨一帘风。

白雪侵新鬓，归心逐断鸿。

茫茫事如此，何必怨途穷。

释斯植

释斯植　偶成

渔歌听尽欲狂吟，一径人家柳影深。

天意似嫌花信早，东风吹雨又成阴。

释斯植

释斯植　偶成

东风玉勒马蹄轻，多少游人士凤城。

燕子不来春寂寞，海棠共绿近清明。

释斯植

释斯植　偶成柬续芸

相看又一春，花乱马前尘。

湖海他乡路，烟霞几处人。

草连闲地远，鸟入暮山频。

多少凄凉事，那堪日发新。

释斯植

释斯植　遣怀

愁极鬓成丝，沧江梦款归。

鸟啼山雨急，春尽故人稀。

晓润侵吟壁，寒云绕竹扉。

向来诗满束，应是与心违。

释斯植

释斯植　清华夜坐

开尽黄花满短篱，静听雘屋夜敲碁。

清华池上三更月，僧在松边未有诗。

释斯植

释斯植　清明

堤上寻春步较迟，马嘶芳草燕差池。

南楼烟雨清明日，正是佳人堕泪时。

释斯植

释斯植　秋思

雨过山城日又西，西风一阵木犀开。

莫将心事凭秋雁，恐带边愁入梦来。

释斯植

释斯植　塞北

兵战何时息，边尘染客旌。

乱鸦啼又歇，荒草死还生。

岛雨连秋曙，江风入雁声。

近淮民自悦，应是宦情清。

释斯植

释斯植　山家

一溪流水绕烟霞，路入青松第几家。

胡蝶傍人飞不去，隔墙开尽碧桃花。

释斯植

释斯植　山居

晚策登临日欲斜，小溪流水是生涯。

道人睡起鹤飞去，闲尽青松一树花。

释斯植

释斯植　山居怀旧隐

静地独登临，虚闲称此心。

猿声过木少，花影入池深。

春殿依残日，晴烟散远林。

因思南岳寺，长起石床吟。

释斯植

释斯植　山居遣兴

山寺闭修竹，偏宜静者居。

观空已已悟，集理事常虚。

日月供吟笔，乾坤入草庐。

何如钓台叟，得计在樵渔。

释斯植

释斯植　山行

岩边结屋与樵邻，流水桃花几度春。

行到碧云无尽处，深山怪木老如人。

释斯植

释斯植　山中即事

千峰当此境，谁可共登临。

月过秋池静，云归古木深。

懒观前去事，已悟未来心。

更欲寻诗伴，相携向石林。

释斯植

释斯植　山中寓意

白发今如许，自吟还自愁。

满山晴叶雨，四壁老恐秋。

看水知心静，观云觉事浮。

数年衰感意，挥泪不能收。

释斯植

释斯植　上竺寺

古寺寒桥路，钟声静忽闻。

数峰平处合，一水众豩分。

老树烟萝雨，残灯石塔云。

闲心寄幽寂，似觉远尘纷。

释斯植

释斯植　苕溪舟次

扁舟烟重冷渔蓑，两岸人家浸小河。

芳草自生春自老，落花随雨晚风多。

释斯植

释斯植　石城秋夜

漠漠青山水自流，西风烟树几经秋。

旧进歌舞人游地，月满江城十二楼。

释斯植

释斯植　世事

世事皆浮云，人间几朝暮。

不知溪上山，犹有桃源路。

释斯植

释斯植　首夏

新篁摇绿雨初晴，彩簟风生一枕清。

昨日小亭幽梦觉，隔帘花影弄莺声。

释斯植

释斯植　水石山居

静极青山里，松花满石床。

春风思华岳，夜雨梦潇湘。

人影归林薄，猿声出涧长。

心如无别事，同此闭闲房。

释斯植

释斯植　思归感兴

久客空茳上，闲吟对石门。

青山非远近，流水自朝昏。

夜月添乡梦，春风入烧痕。

翻思南郭路，迢递隔烟村。

释斯植

释斯植　送故人之江东

凤城花气浥旌旗，又见春风上马时。

不是灞桥难话别，垂杨空折去年技。

释斯植

释斯植　送故人之天台

新绿又成阴，归期直到今。

人行芳草远，犬吠落花深。

野店春寒雨，江城橘树林。

无情名利事，休系一生心。

释斯植

释斯植　送觉上人

送君千里去，又见落花飞。

水国今宵别，天涯隔岁归。

岸多春树密，滩小夕阳微。

后夜扁舟月，应逢宿鸟稀。

释斯植

释斯植　送李容甫归北都

先生读书不下堂，堂上有客语浪浪。

弟子出观如堵墙，怪君眉彩生光芒。

北都晁夫子，一别久相望。

君来道信问，使我开肺肠。

三日不改服，犹觉芝兰香。

平生寡投分，一笑且云乐。

殷勤发黄卷，钝吻悭应酢。

大杵撞哑钟，已厌音响恶。

更惭河伯观，未易穷海若。

索寞岁华晚，飕飕黄叶秋。

归心剧流水，忽忽不可留。

固知此鲈鲸，肯托寻常沟。

直须见老聃，可化南荣俦。

海州岁有冲天鹄，卵如萍实光琢玉，

蜀鸡眇然何敢伏。羽成不须求日浴，

一举将惊万人目。

释斯植

释斯植　送灵耀之姑苏

一身唯在道，清苦独知君。

世路终成别，山光不共分。

晚天寒欲雨，春树夜生云。

此去他乡寺，猿声各自闻。

释斯植

释斯植　送敏上人归永嘉

风光苦变迁，客里对残年。

别我此时路，问乡何处船。

断云连雨雪，落日远人烟。

又向龙湫畔，开扉近瀑泉。

释斯植

释斯植　送人谒所知

西风忽别离，满袖百篇诗。

取已尚如此，问人应可知。

山寒城角远，地阔海帆迟。

料想回车日，相看是岁期。

释斯植

释斯植　送人游吴

阖门烟霭外，地阔水城高。

蜃气蒸吟鬓，霜风入縜袍。

娄程秋岸雨，一饭野船蒿。

若问当时事，人夸有二豪。

释斯植

释斯植　送人之吴

无心学隐沦，此去向吴津。

千古是非地，一灯烟雨村。

烽尘连楚戍，榆柳隔淮春。

别后新吟句，何人可共论。

释斯植

释斯植　送隐士游京淮

送君湖柳下，未别已关情。

古塞去程远，寒江入梦清。

野云低水树，山寸闭春城。

到处逢知已，虚传隐姓名。

释斯植

释斯植　送张十二秀九至维扬

江山迢递水东流，芳草无情管别愁。

若听春风商女曲，天涯人在古扬州。

释斯植

释斯植　宿云山房

缥渺沉虚碧，清池见宿云。

松声临石断，山影与泉分。

芳草经年梦，幽禽隔径闻。

倚栏吟未尽，红日又将曛。

释斯植

释斯植　宿云轩

千峰云未还，数树芭蕉绿。

风雨暗黄昏，何人共幽独。

释斯植

释斯植　韬光庵

石涧长松行十里，杖藜从此得迟留。

青霄望去山河远，白水看来日月流。

老树叶残霜鬼哭，断崖云冷洞猿愁。

韬光名在身何在，今古茫茫几白头。

释斯植

释斯植　题彭泽后人吟楼

结屋在云端。悠然趣自安。

江山随望远，星月近人寒。

剑气当空正，诗情对酒宽。

往来庭畔叟，只作晋时看。

释斯植

释斯植　题天竺岩栖山房

一室寄云隈，凭栏日几回。

无风山自雨，有主燕还来。

野径通樵远，岩花向晚开。

旧时题数壁，今已半苍苔。

释斯植

释斯植　天竺山居

对雨吟方稳，西风忽晚晴。

野花沿涧白，秋意入帘清。

浅水藏鱼影，重林隔磬声。

是非尘外事，谁可继高名。

释斯植

释斯植　铁笛倦长吹

铁笛倦长吹，虚空剑寒倚。

俯仰阴晴天，泰山不可视。

荡浆归白云，回省沧波里。

人生无百年，世事已如此。

既与荣辱同，兴废乃相惟。

春风从何来，纷纷竞桃李。

至士本无心，误为诗所使。

纵步夕照间，养性在芳芷。

天涯一夜杜鹃愁，万里行人度湘水。

释斯植

释斯植　挽白云赵宗丞

天上楼成日，人间独丧君。

料知生死事，还与去来分。

夜月江村路，春风岭树云。

交余多感概，那忍见遗文。

释斯植

释斯植　挽芸成秘校

世上名犹在，闲情岂足悲。

自怜吟日少，唯恨识君迟。

兰阁人亡后，寒林月上时。

十年青史梦，只有老天知。

释斯植

释斯植　挽周彦良

白首功成未十年，寡妻相吊泣江干。

诗名似水声还远。世事如云梦已残。

杨柳满堤人去后，海棠深巷雨初乾，

东风忽起青山泪，虽有君书不忍看。

释斯植

释斯植　晚春偶题呈正甫先生

老来春去怯凭栏，今古兴亡一笑间。

满径落红人不到，杜鹃啼雨入空山。

释斯植

释斯植　晚来

晚来无语立东风，一片闲情在碧空。

人老杜鹃浑不管，柳桦飞尽夕阳红。

释斯植

释斯植　闻子规

十年已起故乡情，客里凄凉不耐听。

啼到蜀天空有恨，水流依旧月还明。

释斯植

释斯植　吴中即事

世事交情浅，伤心独倚栏。

海云经雨重，秦树入秋残。

潮落吴天远，风生梦泽寒。

英雄千古地，回首是长安。

释斯植

释斯植　西湖晚望

久雨初晴睡正长，春蛙鸣遍旧池塘。

小亭寂寞斜阳里，一阵东负过木香。

释斯植

释斯植　西园即事

一径落花红，回廊复旧踪。

千峰遥隔水，万木远涵空。

沙鸟晴云外，寒帆夕照中。

几宵曾宿此，江月夜相通。

释斯植

释斯植　喜人归幽栖

霄汉分携久，吟怀思欲迷。

相逢春草外，归隐石房西。

涧急禽声少，松摇月影低。

要知人静夜，犹自怯猿啼。

释斯植

释斯植　夏夕雨中

满林钟磬夜偏长，古鼎闲焚柏子香。

石榻未成芳草梦，古风吹雨过池塘。

释斯植

释斯植　湘竹词

湘魂何自怨，千古尚名存。

不种庭边竹，那知有泪痕。

释斯植

释斯植　傚樊川体

吟边绕架书千卷，壁上梅花水一瓢。

世事尽从忙里过，年华空向静中消。

山云宿雨笼残日，汀草浮香满小桥。

对此不须惆怅去，野人今已悟吹箫。

释斯植

释斯植　雪鸪

风吹芦苇鸣，残雪满桥板。

不见棹回人，愁立沙汀晚。

释斯植

释斯植　雪中寄岩泉

吟罢新诗只自看，晓风吹恨上阑干。

夜来雪满前山路，谁对梅花说岁寒。

释斯植

释斯植　岩栖分韵得深字

寂寞空斋里，闲情起暮吟。

路长沙鸟尽，人在翠微深。

远树烟中没，寒花竹外寻。

自嫌名与利，谁识此生心。

释斯植

释斯植　叶

天涯谁与寄相思，残片疏疏尚恋枝。

一自西风寒勒后，凋零能得几多时。

释斯植

释斯植　夜坐有感

角送重城月，微风入夜凉。

身轻长是寄，吟苦未应忘。

坐久灯成烬，愁多鬓欲霜。

百年还老去，谁可继余芳。

释斯植

释斯植　咏古

欲寻仙阙觅仙丹，仙在瀛洲缥缈间。

一自祖龙东去后，更无人到会稽山。

释斯植

释斯植　与赵五话别

送君无计路漫漫，玉笛声悲远戍间。

自是行人多有恨，离情吹不到阳关。

释斯植

释斯植　与子入山来

与子入山来，永夜不得睡。

但闻松子声，敲落梧桐树。

月室窗愈明，秋风泻流水。

古奏三两弦，知音不知处。

唯有白面猿，闲中自来去。

释斯植

释斯植　雨夜

雨雪寒窗下，孤灯夜不眠。

衰残如旧日，荣达是何年。

已觉观书妄，方参入世缘。

存心在仁理，何必后人传。

释斯植

释斯植　元夕

满眼春光万物华，小桥杨柳近人家。

谁将上下楼台月，化作金莲一夜花。

释斯植

释斯植　远山

万里色苍然，春烟夕照边。

旧过南岳寺，曾向雨中看。

释斯植

释斯植　照影

性与儿童异，飘蓬二十年。

照来池上影，恰似未生前。

释斯植

释斯植　子规

游魂如可见，况复雨霏霏。

隔水栖无地，经春叫不归。

影随芳树没，声入野花飞。

那忍东风里，凄凉上客衣。

释斯植

释斯植　自谓

自谓清贫苦，那知即是安。

路从平去好，事到口开难。

松老心长在，花红色易残。

浮生既如许，浑作梦中看。

释斯植

释斯植　昨夜

草堂云去后，人境两茫茫。

忽见青松老，翻疑昨夜霜。

释嗣宗

释嗣宗　偈二首

翠岩不是不说，只为无个季节。

今朝快便难逢，一句为君剖决。

露柱本是木头，秤鎚只是生铁。

诸人若到诸方，莫道山僧饶舌。

释嗣宗

释嗣宗　偈二首

少林坐，庾岭行，

书偈传衣成战争。庾岭行，

少林坐，得髓安心成话堕。

两家公案未曾圆，后代儿孙作殃祸。

这殃祸，可煞大，

天下衲僧透不过。

释嗣宗

释嗣宗　颂

涧底泥牛金贴面，山头石女著真红。

系驴橛上生芝草，不是云霭香炉峰。

释嗣宗

释嗣宗　颂古二十六首

千年石虎产麒麟，一角通身五彩明。

金锁玉关浑掣断，毗卢界内鼓烟尘。

释嗣宗

释嗣宗　颂古二十六首

一见明星梦便回，千年桃核长青梅。

虽然不是调羹味，曾与将军止渴来。

释嗣宗

释嗣宗　颂古二十六首

过去心不可得，收纶罢钓秋江碧。

扁舟古岸恣闲眠，明月芦华深稳密。

现在心不可得，法王家法存今昔。

谋巨猛将定封疆，说甚隋珠并赵璧。

未来心不可得，不可得中只麽得。

石含玉兮地擎山，惟证乃知难可测。

千古流芳谁共知，清风币地有何极。

释嗣宗

释嗣宗　颂古二十六首

不是风旛不是心，祖师正眼只如今。

如今不识山河碍，识得如今海岳沉。

释嗣宗

释嗣宗　颂古二十六首

铁牛耕破洞中天，桃花片片出深源。

秦人一去无消息，千古峰峦色转鲜。

释嗣宗

释嗣宗　颂古二十六首

鬼子挂起那吒面，赤脚跨定须弥卢。

铁牛鞭起黄河岸，大洋海底食珊瑚。

释嗣宗

释嗣宗　颂古二十六首

不是心兮不是物，那吒夜入苍龙窟。

铁鞭击碎明月珠，从教大地如翻墨。

释嗣宗

释嗣宗　颂古二十六首

石里藏金谁辨别，游人但见藓痕斑。

却被石人窥得破，铁船载入洞庭山。

释嗣宗

释嗣宗　颂古二十六首

妙净明心，一句全真。

山河大地，日月星辰。

舒肝沥胆，照彻古今。

个中如不昧，遍界是黄金。

释嗣宗

释嗣宗　颂古二十六首

象外横该宇宙身，圣凡极尽不容尘。

衲僧意气合如此，当场谁是夺标人。

释嗣宗

释嗣宗　颂古二十六首

婆婆不在五台山，平地行人作易难。

蓦直坦然今古路，区区却过赵州关。

释嗣宗

释嗣宗　颂古二十六首

一路雄兵犯界河，烟尘寒路绝人过。

安邦赖有张良在，画角城头唱楚歌。

释嗣宗

释嗣宗　颂古二十六首

万仞峰前握手时，清歌一曲少人知。

但见瞎驴惊宇宙，不知法眼付传谁。

释嗣宗

释嗣宗　颂古二十六首

午夜霜凝星斗寒，长空云尽山月落。

青天喫棒人尽知，苍龙退骨谁能觉。

金凤冲开玉锁关，麒麟掣断黄金索。

迢迢劫外孰能拘，南北东西迥超卓。

释嗣宗

释嗣宗　颂古二十六首

明头落节，暗里喫交，

毒手当渠养处搔。雪里鹭鸶飞不见，

一只银瓶挂树梢。

释嗣宗

释嗣宗　颂古二十六首

笊篱木杓，钱贯桶索，

说妙谈玄俱是错。清平鼻孔塞乾坤，

天下衲僧无处摸。明来握土成金，

悟去百草皆药。拗折俱胝指头，

踏断赵州略彴。平常一句用无穷，

限量知见徒斟酌。

释嗣宗

释嗣宗　颂古二十六首

后园驴喫草，可怜无限虚生老。

半夜盲人问故乡，不知身在长安道。

释嗣宗

释嗣宗　颂古二十六首

生死既不可求，根尘万病俱休。

从此俱空独露，蟾轮一片清秋。

释嗣宗

释嗣宗　颂古二十六首

乌龟三眼红如火，一角麒麟快似锥。

土宿夜游南赡部，泥牛脚下火星飞。

释嗣宗

释嗣宗　颂古二十六首

舒无踪，卷无迹，日午晴空轰霹雳。

衲子惊迷失路头，神号鬼哭知何极。

释嗣宗

释嗣宗　颂古二十六首

新罗渤海，南岳天台。

纤尘不碍，岂涉去来。

回头敛念，解脱门开。

反忆善财寻胜友，百城游遍不知回。

释嗣宗

释嗣宗　颂古二十六首

贝叶收不尽，一句无私万法印。

千圣满口不能宣，岭梅漏泄春光信。

释嗣宗

释嗣宗　颂古二十六首

古冢不为家，渔翁举棹出芦花。

湛水无风江月迥，长空撒尽暮天霞。

释嗣宗

释嗣宗　颂古二十六首

不劳车马迹，文王去后无消息。

月华影里钓鱼矶，万古清风长历历。

释嗣宗

释嗣宗　颂古二十六首

一镞三关俱透脱，从前汗马休拈掇。

须知旧阁快龙舟，当年曾把锦标夺。

释嗣宗

释嗣宗　颂古二十六首

妙圆金地绝纤尘，到者当观无相真。

莫道玄门难近向，举头便是塔中人。

释嗣宗

释嗣宗　颂古三首

石人不怕师子吼，须弥顶上翻筋斗。

沧溟竭尽正三更，生铁崑崙云外走。

释嗣宗

释嗣宗　颂古三首

粥饭随时养病躯，本无迷悟可关渠。

无端击著庵前竹，直至如今在半途。

释嗣宗

释嗣宗　颂古三首

弟昆各自逞功能，独有家兄彻骨贫。

三拜起来无一语，鼻孔累垂盖上唇。

释孙

释孙　东皋弹琴

落叶秋满庭，夜深月临沼。

独坐弹素琴，知音有鱼鸟。

释昙华

释昙华　卞禅人画布袋和尚求赞

人谓是弥勒，且喜没交涉。

拖个破布袋，到处纳败阙。

祗有一味长，子细为君说。

是什么，乾屎橛。

释昙华

释昙华　表微首座请赞

左捺膝，右握拳。

槌瞎正法眼，打破葛藤禅。

奋迅西河爪距，踢出杨岐金圈。

祗凭个著，今古有人传。

释昙华

释昙华　禅人写真请赞十二首

形枯岂是持斋叟，貌古迁非入定僧。

马又不成驴不是，当头一著得人憎。

释昙华

释昙华　禅人写真请赞十二首

法中之魔，僧中之贼。

盗佛祖宝刀，断衲僧命脉。

贫穷者示之无价宝珠，富贵者令之破家散宅。

不是平地上干戈，且非孤峻处标格。

释昙华

释昙华　禅人写真请赞十二首

者汉初无罪过，祗是头匾眼大。

虽然肚裹醒醒，开口便先话堕。

如斯出世为人，恰似大虫看水。

释昙华

释昙华　禅人写真请赞十二首

竖拂拄拂，全机出没。

一喝耳聋三日，丛林至今狼籍。

屈屈，且道是马祖屈，

百丈屈，归宗屈。

宗一侍者，但恁麽拈出。

释昙华

释昙华　禅人写真请赞十二首

鲁祖偏工面壁，秘魔动便擎杈。

唯有归宗长老，一味撒土撒沙。

三个上牢漆桶，不知那个堪夸。

诸方检点得出，也是勾贼破家。

释昙华

释昙华　禅人写真请赞十二首

波涛千尺冷飕飕，谁向沧溟泛逆流。

唯有渠侬谙水脉，卷舒出没任遨游。

释昙华

释昙华　禅人写真请赞十二首

九年面壁成迂曲，三顿亲承愈见赊。

并荡那伽大机手，不知谁可断生涯。

释昙华

释昙华　禅人写真请赞十二首

拭眼堂前，临济正令。

且行一半，拈佛祖病。

释昙华

释昙华　禅人写真请赞十二首

江上青山千万叠，水边茅屋两三间。

朝来无限扁舟过，何似渠侬把钓竿。

释昙华

释昙华　禅人写真请赞十二首

茅屋紫霄下，良田石镜边。

此生随分过，不用卖山钱。

这般恶比丘，何人敢近傍。

恣焚三毒火，力起无根谤。

破除少室窠巢，并荡衲僧见障。

闻者见者攒眉，应是无人瞻仰。

释昙华

释昙华　禅人写真请赞十二首

身心一如，身外无余。

不愿成佛，亦非凡夫。

甘作上牢漆桶，无心计较锱铢。

万古银山铁壁，更没者也之乎。

是则活埋老僧，不是则打杀昙慧。

暗透两重牢关，烈焰不藏蚊蚋。

释昙华

释昙华　禅人写真请赞十二首

元是黄梅村裹僧，生来自笑百无能。

一瓶一钵随缘住，孰谓而今继祖灯。

释昙华

释昙华　禅人之梅阳

此行不惮三千里，况是江天欲雪时。

问道身心如不昧，梅阳老子已先知。

释昙华

释昙华　辞此庵和尚塔

道韵如山重，冰怀有纪纲。

一拳成活业，千古更无双。

松竹森森老，云山叠叠长。

洛阳无限意，对此一炉香。

释昙华

释昙华　德彬修双阳塔求颂

九层塔耸青霄外，七佛灵踪在上方。

山冷云寒当午夜，唯闻仙乐散天香。

释昙华

释昙华　观道人求颂

学佛从来境界多，不能降伏便成魔。

降魔能用无心法，六贼倾城尽倒戈。

释昙华

释昙华　和宫使李侍郎颂送入莞山庵

此山已是胜天台，峰顶寥寥正眼开。

无限水云难凑泊，却容扫地相公来。

释昙华

释昙华　和李政颂示鉴禅者

清源居士顶门者，从本已来自寥廓。

更透吾家向上关，活鱭鱭地难收捉。

风尘草动鉴来端，临机八面初无作。

才起分毫取与心，即被邪师笼罩却。

释昙华

释昙华　胡氏妙圆求颂

八年伏枕今安乐，安乐常思病苦诗。

苦乐本来真实义，要须猛省力扶持。

释昙华

释昙华　积善普长老请赞

天台南，石桥北，

观音寺裹有弥勒。顶门瞎却摩醯眼，

肘后风雷轰霹雳。

释昙华

释昙华　吉彬老二侄女绣普贤菩萨求赞

吴门吉彬老，寿年可及百。

骨目清且癯，施为有标格。

行步快如风，谈笑气不乏。

穷之无他术，一味好佛法。

每亲善知识，言下究生杀。

家有二侄女，贞姿迥超拔。

自幼不茹荤，晨昏常燕默。

从容定中起，痛念十使结。

显尘劫大愿，运针发五色。

幻普贤妙身，应现四菩萨。

等十方虚空，皎若揭日月。

大哉白象王，群狐悉弥灭。

当知妙殊胜，岂在别处设。

若从自己求，犹如病作热。

如是名正观，不尔是邪说。

释昙华

释昙华　偈

五百力士揭石义，万仞崖头撒手行。

十方世界一团铁，虚空背上白毛生。

释昙华

释昙华　偈颂六十首

大道只在目前，要且目前难睹。

欲识大道真体，不离声色言语。

释昙华

释昙华　偈颂六十首

九年面壁，坏却东土儿孙。

只履西归，钝置黄面老子。

释昙华

释昙华　偈颂六十首

黄薜老婆，大愚饶舌。

佛法无多子，正眼瞎驴灭。

妙严突出拄杖，三人证龟成鳖。

拄杖子，善甄别。

硬却脊梁，莫教漏泄。

观音菩萨将钱买胡饼，放下却是一块生铁。

释昙华

释昙华　偈颂六十首

大丈夫，须猛烈，

打破从前伎俩，直下斩钉截铁，

拈却佛祖机，拔却系驴橛。

岂不见睦州为人太亲切，拶得云门脚折。

后来儿孙不辨端倪，却向推门处辨别。

若也恁麽参禅，驴年未得休歇。

妙严不惜眉毛，与你当头拈出。

南赡部洲人，常在北郁单越。

释昙华

释昙华　偈颂六十首

簸箕有唇，米跳不出，

天下衲僧赤{左骨右乞}{左骨右历}。更须拨转上头关，

十方世界黑似漆。

释昙华

释昙华　偈颂六十首

百草头上，罢却干戈。

万仞峰前，纵横游戏。

暗嗟鲁祖面壁，一味祗贪瞌睡。

翻笑睦州见僧，与我提一桶水。

释昙华

释昙华　偈颂六十首

九九九，释迦老子不知有。

翻转面皮，伸出毛手，

握金赐锤碎窠臼。突出无位真人，

一一面南看北斗。

释昙华

释昙华　偈颂六十首

千溪水冷，万壑云寒。

无位真人乾屎橛，金刚宝剑破牢关。

多年历日最灵验，百尺竿头子细看。

瞎却眼，哑却口，

无孔铁锤成队走。

释昙华

释昙华　偈颂六十首

云门露，猛如虎。

达磨师，不是祖。

岂不见盐官老须弥为槌，虚空为鼓。

又不见禾山老解打鼓。休莽卤，

甜瓜彻蒂甜，苦瓠连根苦。

释昙华

释昙华　偈颂六十首

少室峰前，漆桶话坠。

曹溪路上，赚杀阇梨。

释昙华

释昙华　偈颂六十首

德章老瞎秃，从来没滋味。

拈得口，失却鼻。

三更二点唱巴歌，无端惊起梵王睡。

释昙华

释昙华　偈颂六十首

虚空为鼓，须弥为槌。

要打便打，莫问是谁。

释昙华

释昙华　偈颂六十首

始从鹿野苑，终至跋提河。

用尽自己心，笑破他人口。

释昙华

释昙华　偈颂六十首

文殊据虎头，山僧取虎尾。

中间诸菩萨，随列生欢喜。

释昙华

释昙华　偈颂六十首

晴蜓许是好晴蜓，飞来飞去不曾停。

被我摘却两边翼，恰似一枚大铁钉。

释昙华

释昙华　偈颂六十首

药山道头，云岩知尾。

虽然头尾相称，要且不知羞耻。

释昙华

释昙华　偈颂六十首

天清地宁，时康道泰。

摩醯正眼洞明，肘后灵符光彩。

释昙华

释昙华　偈颂六十首

现成公案，百匝千重。

峻如巑崖，平如镜面。

执之失度，必入邪路。

放之自然，体无去住。

释昙华

释昙华　偈颂六十首

雪子落纷纷，乌盆变白盆。

忽然日头出，依旧是乌盆。

释昙华

释昙华　偈颂六十首

若作一句商量，吃粥吃饭阿谁不会。

不作一句商量，屎坑裹虫子笑杀阇梨。

释昙华

释昙华　偈颂六十首

跛脚云门言打杀，达之居士示全身。

当阳出格无多子，报佛深恩只两人。

释昙华

释昙华　偈颂六十首

去时冒雨连宵去，回来带水又托泥。

自怪一生无定力，寻常多被业风吹。

释昙华

释昙华　偈颂六十首

心自本来心，本心非有法。

有法有本心，非心非本法。

释昙华

释昙华　偈颂六十首

五月五日端午节，好事当阳难掩塞。

归宗突出拄杖头，闲禅野鬼俱消灭。

俱消灭，砌下寒泉忽倒流，

岭上白云不敢白。

释昙华

释昙华　偈颂六十首

弥勒真弥勒，分身千百亿。

时时示时人，时人俱不识。

释昙华

释昙华　偈颂六十首

佛祖正印，衲僧藞苴。

有眼如盲，有口如哑。

更问如何，可知礼也。

释昙华

释昙华　偈颂六十首

苦苦，苦中苦，

乐中苦，谁道黄金如粪土。

象骨老师曾辊球，秘魔択下捉老鼠。

释昙华

释昙华　偈颂六十首

大道无方所，从容寰海间。

几思归隐处，安乐在庐山。

释昙华

释昙华　偈颂六十首

黄面老人乾屎橛，参随一火烂泥团。

心肝肠胃皆条直，蔬饭茶花照胆寒。

佛法虽然未梦见，神通却许入云端。

应须痛念归宗寺，时复持盏下翠峦。

释昙华

释昙华　偈颂六十首

识得橙子，周匝有余。

识得橙子，天地悬殊。

若向周匝有余处会，理上偏枯。

若向天地悬殊处会，事上偏枯。

释昙华

释昙华　偈颂六十首

金锡罢游留靠壁，草鞋乾晒待秋风。

且那长夏深思省，看是平生有底功。

真实行藏宜保惜，虚头伎俩疾销溶。

老僧岂是多饶舌，要与诸人气味同。

释昙华

释昙华　偈颂六十首

古来为法老尊宿，荷众曾无有倦时。

况是年来衰落甚，动为多与行相违。

应须痛念平生事，著意披襟善护持。

颗粒果能无渗漏，少林初不隔毫厘。

释昙华

释昙华　偈颂六十首

西天四七，唐土二三。

尽向者裹钉椿摇橹，新东林为你诸人解缆放船。

未说超宗异目，若得齐眉共瞩。

亦可明窗下安排，未免栏腮掴出。

释昙华

释昙华　偈颂六十首

心佛及众生，笑而还复喜。

笑喜本无根，缁素诚有旨。

千古万古人，几个识道理。

道理深，何处寻。

海枯终见底，人死不知心。

释昙华

释昙华　偈颂六十首

云门不负者僧来问，未免落在陷害阱中。

是你诸人若向者裹会得，许你高步毗卢顶。

释昙华

释昙华　偈颂六十首

一呼善来，须发自落。

积累既多，无处安著，

普请大众，把火烧却。

释昙华

释昙华　偈颂六十首

元正启祚，更无回互。

万物咸新，截铁斩钉。

应时纳祜，跳出窠臼。

孟春犹寒，言端语端。

知事头首，各各希有。

云堂大众，雍容郑重。

释昙华

释昙华　偈颂六十首

世人住处我不住，世人行处我不行。

不是与人难共住，大都缁素要分明。

释昙华

释昙华　偈颂六十首

思是闻之本，闻是思之用。

青原白家三盏酒，吃了犹道未沾唇。

释昙华

释昙华　偈颂六十首

道远乎哉，触事而真，

善用招恶果。圣远乎哉，

体之即神，刻粪作旃檀。

释昙华

释昙华　偈颂六十首

赵州吃茶，我也怕他。

若非债主，便是冤家。

倚墙靠壁成群队，不知谁解辨龙蛇。

释昙华

释昙华　偈颂六十首

天上无双日，阎浮一至尊。

万年松不老，圣寿等乾坤。

释昙华

释昙华　偈颂六十首

去年无此雪，今年有此雪。

人皆怨此雪，不见元宵灯与月。

莫怨雪，自是时人无辨别。

堪辨别，一片清光倚寥泬。

释昙华

释昙华　偈颂六十首

一茎两茎斜，其意毒如蛇。

三茎四茎曲，无疑入地狱。

言下若知非，心空及第归。

堪笑蒋山老，无端入荒草。

释昙华

释昙华　偈颂六十首

一二三四五，五四三二一。

从头点检来，笑杀维摩诘。

带累李胡子，喷水髭须湿。

洒净已周圆，次念波罗密。

蒋山恁么道，千古谁热识。

识不识，何处觅，堪与丛林为轨则。

释昙华

释昙华　偈颂六十首

泥多佛人，水长船高。

直饶说得道理分明，也须亲到一遭。

释昙华

释昙华　偈颂六十首

千说万说，不如亲见。

把手共行，略通一线。

打破漆桶，何曾见面。

何耨多罗三藐三菩萨，也是灵验。

蒋山恁麽做颂，驴年也未梦见。

释昙华

释昙华　偈颂六十首

金佛不度炉，木佛不度火。

泥佛不度水，真佛屋裹坐。

万牛挽不回，千个与万个。

好事积如山，祗缘轻放过。

不放过今日，锺山甘话堕。

释昙华

释昙华　偈颂六十首

师子吼，无畏说，百兽闻之皆脑裂。

香象奔波失却威，龙天寂听生欣悦。

释昙华

释昙华　偈颂六十首

千年田，八百主。

甜瓜彻蒂甜，苦瓠连根苦。

君不见禾山解打鼓，又不见采菊东篱下，

千山万山叠叠高门户。又不见光孝僧堂六七间，

日日普请搬泥土。又不见临济主中宾宾中主，

二三四七面相睹。报禅流莫莽卤闻，

普请欢喜搀先去。去去实不去，

途中好善为。来来实不来，

路上莫亏危。又不见主中主，

个个衲僧气如虎。

释昙华

释昙华　偈颂六十首

去年十一月，笑别下锺阜。

今年九月中，行见朝天路。

去住既无心，动静非取与。

平生安乐法，此意同谁语。

四明昔尝到，诸刹皆可数。

山川气象雄，麟凤栖迟处。

今思昔日游，岁月二纪许。

岂谓临晚影，侯伯重相顾。

开缄读来书，丁宁见毫楮。

姑苏二千石，眼高照天宇。

我昔昧平生，今见开心腑。

欣然乐与行，方鸣依众鼓。

先师未了底，今日应须去。

释昙华

释昙华　偈颂六十首

禅禅，更不相煎。

坐底自坐，眠底自眠。

大家安乐，无法可传。

禅禅，曹洞五位，

临济三玄。大年三十夜，

脚踏地，头顶天。

禅禅，不直半文钱。

海枯终见底，人死脚皮穿。

释昙华

释昙华　偈颂六十首

四月初八佛生日，天下丛林皆浴佛。

佛身充满太虚空，何处更有虚空觅。

见前僧俗等金躯，长短方圆皆显赫。

放光动地二六时，从本至今无间隔。

今有檀越女弟子，刘氏同男王承直。

旷大劫来植善根，所行真实如菩萨。

当知功德福无涯，回向癸未诞生日。

唯愿岁君向此诚，诸天星曜同昭格。

资持刘氏从此去，寿同赵州百二十。

更祈不尽大功勋。保男察判官崇极。

子子孙孙福禄昌，无量福田咸并集。

此月十四往临字，龙天当护为般挈。

三江九堰聪明神，稽首归依助英杰。

全家既达九重城，母子忻欢仰天力。

释昙华

释昙华　偈颂六十首

一棒一条痕，一掴一手血。

临济老瞎驴，至今犹未瞥。

须弥顶上浪拍天，大洋海水无一滴。

伟哉本色人，顶门亚三只。

辨龙蛇百草头，擒虎兕一毫力。

穿大地人鼻孔，坐断衲僧摇舌。

释昙华

释昙华　偈颂六十首

五月五日端午节，天童为汝开真诀。

驱释迦，逐弥勒。

佛病祖病毛病顿清凉，魍魉邪神俱殄灭。

相从唯喜本色人，非我同流谁与别。

拄杖子，非列挈。

公心一字更无说，千古万古休饶舌。

释昙华

释昙华　偈颂六十首

青萝夤直上寒松之顶，白支澹泞出没太虚之中。

狗子尾巴书梵字，野狐窟宅梵王宫。

释昙华

释昙华　莲道人自写像求赞

凌行婆，莲道者。

一个患聋，一个患哑。

聋者善听，哑者能话。

堪笑堪悲，可知礼也。

释昙华

释昙华　满禅人画临济像请赞

临济秃，无眼目，讨便宜兮不知足。

高悬羊头卖狗肉，秤头斤两惜如玉。

胸中更有一般毒，天下无人敢轻触。

释昙华

释昙华　偶作

黄檗堂前行正令，天童今日验疏亲。

老来拄杖思分付，未见当年吃棒人。

释昙华

释昙华　平江虞祖道写顶相求赞

枯松下，盘陀上，

独坐大方，横按拄杖。

谓是应庵，无恁相状。

谓非应庵，谁肯归向。

分付祖道，试自定当。

释昙华

释昙华　如道人求赞

江上青山叠叠来，屋头松竹手亲栽。

柴门尽日无人到，时见窗前云作堆。

释昙华

释昙华　示智道者

少室门庭冷似灰，长年不见一人来。

汝今若解知惭愧，那取工夫到一回。

释昙华

释昙华　术人求颂

造化村谁手，君来聊解颜。

欲游天上路，先破鬼门关。

祸福行藏内，高低方寸间。

毫芒差错处，过犯重如山。

释昙华

释昙华　送宏监寺开海田

轩昂气宇要争先，及早乘时痛著鞭。

翻軀

翻軀　江皋千顷浪，灵苗从此秀桑田。

释昙华　送杰侍者还乡

大彻投机句，当阳廓顶门。

相从今四载，徵诘洞无痕。

虽未付钵袋，气宇吞乾坤。

却把正法眼，唤作破沙盆。

此行将省觐，切忌便垛根。

吾有末后著，待归要汝遵。

释昙华

释昙华　送六人禅者随宏长老住大智

大智荒凉久，中兴六上人。

机前施远略，句下要通津。

事理无兼带，偏圆有主宾。

风云今际会，弹指一番新。

释昙华

释昙华　送僧化蓆

穷心何必在三椽，直透归宗一味禅。

翻忆当年曾卷起，无端又展与人眠。

释昙华

释昙华　送祥禅人二首

子是慈明家畔人，直须超卓要惊群。

腾身快入洪波裹，始见曹源正脉分。

释昙华

释昙华　送祥禅人二首

浊港江头送别时，碧云秋水淡依依。

莫嫌老拙疏慵甚，它日重来扣竹扉。

释昙华

释昙华　送珣禅还乡

极目澄澄水照空，白苹红蓼战西风。

三千里外深深意，铁券谁将累祖翁。

释昙华

释昙华　颂古

居士倒地，灵照扶起。

乞儿伎俩，讨甚巴鼻。

释昙华

释昙华　颂古十首

草木无端拈出来，更加注脚放痴呆。

西在此土谁知己，夜半优昙火裹开。

释昙华

释昙华　颂古十首

金色头陀忽破颜，看来也是管窥斑。

当时若得回头早，免见儿孙堕黑山。

释昙华

释昙华　颂古十首

出得出不得，满面是埃尘。

愁人莫向愁人说，说向愁人愁杀人。

释昙华

释昙华　颂古十首

凿开荒径造浮图，往复商量价不孤。

无限落华随水去，夕阳春色满江湖。

释昙华

释昙华　颂古十首

急水滩头下钓时，锦鳞红尾尚迟疑。

蓦然跳出洪波裹，攫雾拿支宇宙低。

释昙华

释昙华　颂古十首

大海波涛涌，千江水逆流。

龙王宫殿裹，不见一人游。

释昙华

释昙华　颂古十首

背众吃油糍，对人夸好手。

潦倒不识羞，抵死扬家丑。

释昙华

释昙华　颂古十首

故园春色在枝头，恼乱春风卒未休。

无事晚来江上望，三三两两钓鱼舟。

释昙华

释昙华　颂古十首

丹霞寒烧木佛，院主因祸得福。

可怜杜撰巡官，祗管胡卜乱卜。

释昙华

释昙华　颂古十首

苦瓠连根苦，甜瓜彻蒂甜。

两般滋味恶，中后入黄泉。

释昙华

释昙华　题陈参议中大大隐图

荷锄居士隐云庄，竹屋茅堂瞰小江。

祗这逍遥是知己。人间天上更无双。

释昙华

释昙华　题刘民用居士藏六庵

西溪缚屋称幽居，坐对松窗与世疏。

到眼青山千万叠，此生安乐更无知。

释昙华

释昙华　题刘民用居士藏六庵

虚空正体没边涯，藏六如何盖覆伊。

要听少林无孔笛，从来多是逆风吹。

释昙华

释昙华　题永宁小轩

我行重到清凉地，小室轩窗分外明。

不是山家占春色，大都物理自舒情。

释昙华

释昙华　题仲逸宣教三境图

太清之云，镜中之尘。

从无住本，廓应如春。

妙玄不动，示现无垠。

三世普入，孰妄孰真。

现成公案，岂费精神。

当头一著，坐断要津。

释昙华

释昙华　莞山净明庵小参示众

三十三州七十僧，驴腮马颔得人憎。

诸方若具罗笼手，今日无因到净明。

释昙华

释昙华　为南书记下火

东湖莞岭及归宗，烨烨腾辉炉鞴中。

铁眼铜晴烹不破，衲僧巴鼻好流通。

释昙华

释昙华　乌巨山逵长老命立首座持师顶相请赞

烟林风姿，山岳气宇。

坐看春回，行无伴侣。

不图成佛，岂欲作祖。

一句掀翻，万机罔措。

更提柱杖，击涂毒鼓。

立禅持归，分付乌巨。

释昙华

释昙华　吴必东请小参后说偈

百草头边千圣眼，一毫端上万重关。

更无佛法并玄妙，堪与知音共往还。

释昙华

释昙华　西蜀祖正道者还乡求颂

西川五十四军州，几个男儿会点头。

透得剑门关子过，不风流处也风流。

释昙华

释昙华　谢杨善才道友惠数珠

南询初不失程途，收得金刚脑后珠。

两手持来亲献我，光明炯炯破昏衢。

释昙华

释昙华　行者求颂

了身不若了心休，了得心时身不愁。

若也身心俱了了，神仙何必更封侯。

释昙华

释昙华　徐伯寿求赞

大海波涛阔，千峰气象雄。

当头俱坐断，直下展家风。

一喝分宾主，三玄辨正宗。

其余都莫问，今古有盲聋。

释昙华

释昙华　严教授画临济请赞

喝下忽雷惊，声前休领略。

当锋啮镞时，蹉过第一著。

不在壁立处，岂向平地泊。

野水白连天，秋空飞一鹗。

释昙华

释昙华　夜宿解田偶成

夜宿西山居士家，围炉相对话生涯。

从来无一丝头许，自是劳生眼裹花。

释昙华

释昙华　与铸锺道者

野店小桥外，黄昏欲雪时。

一声谁侧耳，千古唤愚痴。

释昙华

释昙华　赞程宗古承务

庞居士悟心於马驹下，裴相国得大用於黄蘖棒头。

虽相去数百年间，其金声玉振联环不断。

彼时有此二大老光明烜赫，此时有宗古先生仁义礼信。

根於心而能此心确然履践，佛祖大解脱门诚不让耳。

白云山月未足为齐，寒桧青松堪同大节。

释昙华

释昙华　赞此庵元和尚二首

佛祖生冤家，人天不喜见。

忒杀聱头，却通一线。

劈胸拳下破牢关，大用机轮辘辘转。

释昙华

释昙华　赞此庵元和尚二首

十分画独相似，祗有一处谣讹。

佛祖检点不出，从教平地干戈。

释昙华

释昙华　赞大慧禅师

人天之师，佛祖榜样。

顶{左宁右页}一著，匙挑不上。

俾临济价增十倍，起圆悟更无伎俩。

小侄如此赞扬，老胡决定有望。

三十年后脱空话行，也是一番性懆起谤。

释昙华

释昙华　赞佛眼叔祖雪堂和尚侍立

正法眼藏，瞎驴边灭。

父行子随，了无途辙。

老禅已是错针锥，添得应庵乱饶舌。

释昙华

释昙华　赞虎丘先师

老汉从来无禅，一味心中含毒。

此毒时复现前，浑家大小不穆。

异口同音呪诅，至今活陷地狱。

一名临济正宗，一名丛林瞎秃。

释昙华

释昙华　赞李和府朝议

人言公死，我言公在。

在在在何处，清风动天籁。

释昙华

释昙华　赞睦州和尚

稽首金容癞狗师，一生快活没人知。

平田浅草翻身处，合水和泥换步时。

垂手未施三寸刃，破关先下顶门槌。

寥寥万古谁堪对，唯有嘉禾跛脚儿。

释昙华

释昙华　赞三将军

家在归宗寺后山，洞中春色异人间。

祗因亲受灵山记，长与归宗把要关。

释昙华

释昙华　赠别俗兄

此行安忍泛轻舟，无奈官差不自由。

痛望老人修净业，莫教容易度春秋。

释昙华

释昙华　赠成主簿

同是崇宁癸未生，公为官长我为僧。

大家履践通天路，共踏毗卢顶上行。

释昙华

释昙华　赠晦叔秀才二首

处世从教眼似眉，自然心地绝支离。

翻身更透龙门浪，头角峥嵘宇宙低。

释昙华

释昙华　赠晦叔秀才二首

少室岩前路不遥，毫芒才拟便迢迢。

西湖湖上晚来看，小艇轻风落画桡。

释昙华

释昙华　赠悟上人造华严塔

山前马厩普光殿，门外牛栏正觉场。

五十三人同日葬，善财走得脚生疮。

释昙密

释昙密　偈颂十首

一二三四五，金木水火土。

拾得语寒山，丰干骑老虎。

报君知，莫奔卤。

从来保福卤谩人，不似禾山解打鼓。

释昙密

释昙密　偈颂十首

五祖个老翁，从来多指注。

不是不知归，忘却来时路。

释昙密

释昙密　偈颂十首

连绵雨不晴，谷子多损失。

二麦未入泥，忧心常惕惕。

来岁不饥荒，未敢相委悉。

启告梵天帝释天玉皇大帝天，且放日头出。

释昙密

释昙密　偈颂十首

春日晴，黄莺鸣，

更听断崖流水声。青山叠翠，

款步作程，归来烟岛有谁争。

释昙密

释昙密　偈颂十首

即心即佛，非心非绅。

不是心，不是佛，

不是物，半夜虚空揣出骨。

十分描摸画难成，试问诸人是何物。

阿呵呵，咄咄咄。

拶倒门前大案山，搏风放出辽天鹘。

释昙密

释昙密　偈颂十首

一身浪宕无拘捡，闹市门头恣意游。

汉地不收秦不管，不风流处也风流。

健则坐，困则休，

信任从教雪满头。寄语宣和政和元和佛陀，

张僧伽李达磨，老聃孔丘，

照顾沩山水牯牛。

释昙密

释昙密　偈颂十首

岂弟张夫子，遗我径寸璧。

中有数个字，字字无人识。

释昙密

释昙密　偈颂十首

菩提妙心作麽发，日应万机元不差。

回首瞥然轻觑著，大千沙界是皇家。

释昙密

释昙密　偈颂十首

咄这花木瓜，苦澁无以加。

蓦然嚼得碎，清风生齿牙。

种性恶，不堪夸。

杨岐老驴三只脚，蹋人无数满天涯。

释昙密

释昙密　偈颂十首

湖山叠乱青，湖水漾虚碧。

断岸蓼花红，痚林秋露滴。

良哉观世音。处处失弥勒。

释昙密

释昙密　数珠

百八摩尼颗颗圆，辽天鼻孔一时穿。

恒河沙数佛菩萨，日日呼来跳一圈。

释昙密

释昙密　颂古

平地摝鱼虾，辽天射飞鹗。

跛脚老云门，千错与万错。

释昙密

释昙密　颂古

崔颢曾题黄鹤楼，长沙拈起当风流。

大千国土俱家业，诸佛何曾有地头。

释昙密

释昙密　颂古二首

塞北平沙阔，黄河衮底流。

征帆才及岸，蛮狄一时收。

释昙密

释昙密　颂古二首

汲水僧归林下寺，待船人立渡头沙。

澄江渺渺烟波窄，云静一天星斗斜。

释昙玩

释昙玩　偈二首

汝有一对眼，我也有一对眼。

汝若瞒，还自瞒。

汝若成佛作祖，老僧无汝底分。

汝若做驴做马，老僧救汝不得。

释昙玩

释昙玩　偈二首

我无长处名虚出，谢汝殷勤特地来。

明因无法堪分付，谩把山门为汝开。

释昙莹

释昙莹　南张道中

北山松粉落轻黄，濯雨虾须麦吐芒。

槐火石泉寒食后，十分春事属农桑。

释昙莹

释昙莹　示超然上人

往事明明是梦中，发霜那有旧形容。

客床对卧秋深雨，听得邻僧半夜钟。

释昙莹

释昙莹　睡起

蕙帐烟凝昼掩关，落花时节雨阑珊。

客来惊起还乡梦，绕屋春风绿树寒。

释昙莹

释昙莹　颂古二首

溪山尽处夕阳斜，溪上冬风雪满沙。

便是江南旧行路，和烟隔水见梅华。

释昙莹

释昙莹　颂古二首

百结襕衫破幞头，年年落第出神州。

却因一只穿杨箭，临老来封马上侯。

释昙莹

释昙莹　宿香积寺

拂榻香凝夜，清眠拥衲衣。

五更闻唤起，一路听催归。

山雨寒仍重，溪云泾不飞。

幽花短临水，蜂蝶冷相依。

释昙莹

释昙莹　姚江

沙尾鳞鳞水退潮，柳行出没见渔樵。

客船自载钟声去，落日残僧立寺桥。

释昙颖

释昙颖　偈

秤锤井底忽然浮，老鼠多年变作牛。

慧空见了拍手笑，三脚猢狲差异猴。

释昙颖

释昙颖　句

自從游紫陌，谁肯隐青山。

释昙颖

释昙颖　句

莺啭千林花满地，客游三月草侵天。

释昙颖

释昙颖　句

天地尚空秦日月，山河不见汉君臣。

释昙颖

释昙颖　句

深水取鱼长信命，不曾将酒祭江神。

释昙颖

释昙颖　句

三世诸佛是奴婢，一大藏教是涕唾。

释昙颖

释昙颖　句

家里已无回日信，路边空有望乡牌。

释昙颖

释昙颖　句

從归青嶂里，不出白云来。

释昙颖

释昙颖　句

沧海尽教枯到底，青山直得碾为尘。

释昙颖

释昙颖　四明十题其八　三层瀑

出头出飞瀑，落落鸣寒玉。

再落至山腰，三落至山足。

欲引煮春山，僧房架刳竹。

释昙颖

释昙颖　四明十题其二　龙隐潭

老龙恋潭窟，不雨亦不云。

吐涎出溪滑，吹腥隔林闻。

疾雷驱未去，鱼鳖竞纷纷。

释昙颖

释昙颖　四明十题其九　丹山洞

山无凤皇飞，洞有仙人迹。

蝙蝠大如鸦，莓苔偏上屐。

自惭无道骨，安问缘云客。

释昙颖

释昙颖　四明十题其六　石笋峰

巨石如龙孙，耸耸烟雾里。

明明落溪口，纳纳喧滩齿。

何当助斋盂，菌蕃徒为美。

释昙颖

释昙颖　四明十题其七　宴坐岩

心危身亦危，衽席尚颠坠。

如何崖石上，来坐自安意。

能喻死生间，无论寤与寐。

释昙颖

释昙颖　四明十题其三　含珠林

山为骊龙盘，谷作骊龙腮。

珠树存其间，谁采明月来。

何须循海隅，笑蚌未成胎。

释昙颖

释昙颖　四明十题其十　师子岩

岩形若狻猊，不能千里走。

岂无鸟兽群，与假风雷吼。

寄谢栖息人，想像真妄有。

释昙颖

释昙颖　四明十题其四　偃盖亭

既将茅覆檐，复有松为盖。

五里入山时，憩此得寒籁。

曾无康乐游，但见云衲会。

释昙颖

释昙颖　四明十题其五　云外庵

山僧好寂静，入云恨不深。

峰间一雨昏，林表孤灯沈。

往来有猿狖，呼啸自成音。

释昙颖

释昙颖　四明十题其一　雪窦山

重云不藏春，深窦常有雪。

晓月号松猿，晴壁挂海霓。

终恍无心人，区区佩环玦。

释昙颖

释昙颖　小溪

小溪庄上掩柴扉，鸡犬无声月色微。

一双小舟临断岸，趁潮来此趁潮归。

释昙颖

释昙颖　游上雪窦

下雪窦游上雪窦，过云峰后望云峰。

如趋仙府经三岛，似入天门彻九重。

无日不飞丹洞鹤，有时忽起隐潭龙。

祇应奉诏西归去，此境何由得再逢。

释坦

释坦　偈

径山有个竹篦，直下别无道理。

佛殿厨库三门，穿过衲僧眼耳。

释天石

释天石　栽松题石

偃盖覆岩石，岁寒傲霜雪。

深根蟠茯苓，千古饱风月。

释通理

释通理　偈

峰头驾铁船，三更日轮杲。

心闲不自明，落叶知谁扫？

等闲摘个郑州梨，放手元是青州枣。

释惟凤

释惟凤　答宇昭师

要地无间日，吟踪肯暂过。

林泉归计晚，雨雪向春多。

径僻稀来客，庭荒半长莎。

独眠思旧约，寒梦绕烟萝。

释惟凤

释惟凤　吊长禅师

霜钟侵漏急，相吊晓悲浓。

海客传遗偈，林僧寫病容。

漱泉流落叶，定石集鸣蛩。

回首云门望，残阳下远峰。

释惟凤

释惟凤　姑射山诗题曾山人壁

东西望朔漠，姑射独崔嵬。

一片两片云，终南太华来。

根绕黄河曲，影落清渭隈。

深涧饮渴虹，邃洞生秋雷。

古径穷难尽，晴岚拨不开。

海鹏飞上迟，边风劲触回。

傲隐非他古，依灵有奇才。

曾生心若何，猿声终夜哀。

释惟凤

释惟凤　寄登封宰韩殿丞

前秋登阁晚，吟次见晴云。

中岳耸当县，三年静对君。

朱衣借客典，清俸买书分。

别后逢摇落，相思隔晋汾。

释惟凤

释惟凤　寄刘处士

度月阻相寻，应为苦雨吟。

井浑茶味失，地润屐痕深。

鸟背长湖色，门间古树阴。

想君慵更甚，华发昼方簪。

释惟凤

释惟凤　寄希昼

关中吟鬓改。多事与心违。

客路逢人少，家书入阙稀。

秋声落晚木，夜魄透寒衣。

几想林间社，他年许共归。

释惟凤

释惟凤　寄昭文馆陈学士

秋深荒外客，独上望京台。

远信未封去，新鸿又见来。

地寒边树短，天静瘴云开。

无限心相向，南宫卧锦才。

释惟凤

释惟凤　寄兆上人

久负中条约，深秋兴苦何。

白云归望远，黄叶意空多。

静卧侵仙掌，微吟隔楚波。

飞书答招隐，迢递寄烟萝。

释惟凤

释惟凤　句

寺近东溟日，山连北固春。

释惟凤

释惟凤　句

草檄飞燕垒，降幡入汉营。

释惟凤

释惟凤　句

岸尽吴山出，潮平越树低。

释惟凤

释惟凤　句

众星随手举，万物应心平。

释惟凤

释惟凤　留题河中柴给事望云亭

郡间思退隐，嘉致望云秋。

旧客容谁访，新诗许我留。

棋窗寒日短，琴幌夜灯幽。

青琐无归梦，期憎话沃洲。

释惟凤

释惟凤　秋灯

耿耿销深暗，孤窗岂暂忘。

照回秋梦断，静引夜吟长。

病鼠惊空穴，寒萤聚缺墙。

邻居选共惜，及物有馀光。

释惟凤

释惟凤　送陈豸处士

草长开路微，离思更依依。

家远知琴在，时清买剑归。

孤城回短角，独树隔残辉。

别有邻渔约，相迎扫钓矶。

释惟凤

释惟凤　送史馆李学士任和州

历阳南望极，岸远石城危。

去梦惊潮断，行吟见雁随。

淮帆向风阔，楚木落秋迟。

到日应间卧，公心帝自知。

释惟凤

释惟凤　送徐涉南归

长安来雁急，相顾话离心。

日落思家远，天寒归路深。

秋光生独树，夕吹响孤砧。

渐入云乡望，应无越客吟。

释惟凤

释惟凤　与行肇师宿庐山栖贤寺

冰瀑寒侵室，围鑪静话长。

诗心全大雅，祖意会诸方。

磬断危杉月，灯残古塔霜。

无眠向遥夕，又约去衡阳。

释惟简

释惟简　偈

莫离盖缠，莫求佛祖。

去此二图，以何依怙。

江淹梦笔，天龙见虎。

古老相博，月不跨五。

释惟谨

释惟谨　答昆山李明府

残云微绿一帘深，风送弦歌出昼阴。

山近烟霞多变态，官清猿鹤亦归心。

锦囊剩有新诗在，庭户何妨茂草侵。

元亮曾为莲社客，许令飞舄远相寻。

释惟谨

释惟谨　句

满径露漙黄般若，戛檐风袅翠真如。

释惟谨

释惟谨　诗二首

年方十五去游方，终日修行学道忙。

说我半生辛苦事，石人应下泪千行。

释惟谨

释惟谨　诗二首

看了青灯梦不成，东风混雪落寒声。

半生客里无穷恨，告诉梅花说到明。

释惟谨

释惟谨　题钱过庭梅花图

已把神传画谱，又看格在诗评。

月落难寻清梦，雪空乃见高情。

释惟谨

释惟谨　舟泊括苍溪口

茅店在山下，檥舟茅店边。

钟鸣何处寺，日落满溪船。

欹枕雁初到，离家月又圆。

向来曾过此，夜泊石门前。

释惟俊

释惟俊　送南浦明公归日本

空手东来已十霜，依然空首□回樯。

明明一片祖师意，莫作唐朝事举扬。

释惟茂

释惟茂　绝句

四面峰慈翠入云，一溪流水漱山根。

老僧只恐山移去，日午先教掩寺门。

释惟清

释惟清　辞无尽居士

无地无锥彻骨贫，利生深愧泛余珍。

廛中大施门难启，乞与青山养病身。

释惟清

释惟清　偈二首

东坡笑说吃龙肉，舌底那知己燕津。

能省燕津真有味，会言龙肉不为珍。

释惟清

释惟清　偈二首

何知龙肉即独肉，细语粗言尽入神。

惜彼当年老居士，大机曾未脱根尘。

释惟清

释惟清　偈九首

浮云散尽狂波止，天上玉蟾水底圆。

皎洁迥然通湛寂，此时消息若为传。

释惟清

释惟清　偈九首

时时是好时，日日是好日。

乌兔体全身，灵机何处觅。

今朝看见昨朝人，依旧眼睛光似漆。

释惟清

释惟清　偈九首

古佛不到处，诸人共用。

诸人不到处，古佛同参。

同参共用如何显，种田博饭机非浅。

因思昔日老师言，三界本无何无免。

释惟清

释惟清　偈九首

江月照，松风吹，

永夜清宵更是谁。雾露云霞遮不得，

个中犹道不如归。复何妲，

荷叶团团团似镜，菱角尖尖尖似锥。

释惟清

释惟清　偈九首

天机藏不得，花笑鸟啼时。

不等重拈出，当人合自知。

释惟清

释惟清　偈九首

山是山，水是水。

僧是僧，俗是俗。

更将何物演真乘，六六元来三十六。

释惟清

释惟清　偈九首

一是一，二是二。

头上是天，脚上是地。

饥即餐兮困即睡，人人皆受如来记。

释惟清

释惟清　偈九首

无人知。冲开碧落松千尺，

截断红尘水一溪。

释惟清

释惟清　偈九首

衲僧照彻千差眼，缁素浅深毫发分。

分处莫非全正令，法王那得独称尊。

释惟慎

释惟慎　句

敢言知已少，性本类孤云。

释惟一

释惟一　布袋赞

逢人乞一文，袋进而敌国富。

不是下生迟，嫌佛不肯做。

释惟一

释惟一　禅人请赞

赤土画簸箕，冬瓜作碓嘴。

舂碎铁蒺藜，簸出长粳米。

不须淘汰，不须炊饱，

尽世人人不知。

释惟一

释惟一　廛中佛事

几回几巷复穿衢，货卖南方镇海珠。

一栲栳都倾出了，不知酬价有人无。

释惟一

释惟一　朝阳穿破衲赞

一条屈曲无丝线，半寸攀拳穴鼻针。

补得完全成一片，举头红日到天心。

释惟一

释惟一　传上人之吴

达磨西来有底传，赚人掘地觅青天。

况今枫落吴江冷，去去休容易泊船。

释惟一

释惟一　达磨赞

西来十万里，北渡一茎芦。

刚道来传法，还曾传得无。

释惟一

释惟一　刀镊黄陈二生

手持刀镊谒桑门，叉手擎拳笑语温。

且说工夫精妙处，断然毫发不容存。

释惟一

释惟一　刀镊黄陈二生

双手乖如双眼乖，等闲净出顶门埃。

几多铁额铜头汉，驻被渠侬按过来。

释惟一

释惟一　定翁

日用千差万别中，如如不动等虚空。

春妍秋靖几更变，此老何曾改旧容。

释惟一

释惟一　对月了残经赞

古教只知遮老眼，银蟾不觉上孤峰。

看来看到无看处，光境俱忘一卷终。

释惟一

释惟一　风幡亮上人游浙

动在风幡动在心，集云棒下已分明。

而今百越三吴去，肯听它家热碗鸣。

释惟一

释惟一　古堂

过了威音佛已前，向虚空里架榱椽。

至今景定年之二，往却门风尚俨然。

释惟一

释惟一　观音赞

耳门圆照，日月两间。

悲原洪深，衣被四海。

方便智慧，靡不圆融。

见闻觉知，无能障碍。

人间天上独优游，是则名为观自在。

释惟一

释惟一　荷露跳珠

优昙初现叶团团，错落明玑走碧盘。

沆瀣莫将鱼目比，看时容易觅时难。

释惟一

释惟一　黄蘖断际禅师赞

大机磅礴，大用纵横，

要掌便掌。大中天子，

掌中突出，要棒便棒。

济北大树，棒头挺生。

大唐国里只一人，千古仰之日月明。

释惟一

释惟一　吉州圆上人之浙

庐陵米价没譫讹，半说低兮半说高。

此话要圆缄却口，听他江浙闹嘈嘈。

释惟一

释惟一　偈颂四首

腊月尽是岁除夜，明朝又是正月一。

年去年来无尽期，拄杖依前乌律律。

释惟一

释惟一　偈颂四首

叔季精神元似旧，慧慈面目只如新。

来年年是去年年，今日日同明日日。

释惟一

释惟一　偈颂四首

今岁今宵尽，日日日从东畔出。

明年明日来，朝朝鸡向五更啼。

释惟一

释惟一　偈颂四首

腊月二十八九，家家户户尽有。

不是北禅露地牛，便是清源白家酒。

罗旬杯盘，同欢共笑。

释惟一

释惟一　偈颂一百三十六首

是法住法位，世间相常住。

佛殿对三门，灯笼挂露柱。

释惟一

释惟一　偈颂一百三十六首

浴冰桥畔，伏虎岩前。

雪消松杪，春到梅边。

古佛眼睛突出，瞿昙面目昭然。

认著依前隔大千。

释惟一

释惟一　偈颂一百三十六首

夜夜明星现，有眼谁不见。

此夜老瞿昙，却被明星转。

直至而今双眼花，无瑕白玉自生瑕。

释惟一

释惟一　偈颂一百三十六首

和暖上元天气，是处笙歌动地。

瑞岩无可设施，随分放灯一二。

释惟一

释惟一　偈颂一百三十六首

今朝十五，明朝十六。

瓠苦瓜甜，松直棘曲。

辟支老汉，炎夏衣楮，

严冬浴冰，谩自辛勤，

徒劳检束，争似而今禅和，

三三两两，水边林下，

寒向火，热乘凉，

又谁管你地覆天翻，天翻地覆。

是玉也大奇，只恐不是玉。

释惟一

释惟一　偈颂一百三十六首

露冷风清，山空月明。

天际归鸿书梵字，夜深砧杵送秋声。

眼觑不见，耳听不闻。

与君倾尽此时心，莫认山河作眼睛。

释惟一

释惟一　偈颂一百三十六首

伏虎岩前，螺江江上。

一去一来，无去来相。

今朝辟支，昔日翁和尚。

释惟一

释惟一　偈颂一百三十六首

微雨润枯莇，严风搅林木。

梅唇已破香，柳眼眠未足。

尘世竞奔忙，光景相追逐。

林间无事人，好唱云门曲。

今朝腊月二十五，明朝腊月二十六。

释惟一

释惟一　偈颂一百三十六首

今日上元令节，雨意连绵未歇。

过去燃灯如来，全体一时漏泄。

檐头滴滴，分明历历。

释惟一

释惟一　偈颂一百三十六首

建岭云，建溪水。

缥缈无边，渊深无底。

尽情收拾归来，点滴无非珍贵。

抛向诸人面前，切忌自生拟议。

见之不取，思之千里。

释惟一

释惟一　偈颂一百三十六首

禅禅，风生木杪，

叶坠庭前。唧唧寒蛩吟破壁，

声声归雁度辽天。诸人若也会得，

此去吴屯不远。若也不会，

蓝溪水透洋边。阿呵呵，

笑倒武夷张大仟。

释惟一

释惟一　偈颂一百三十六首

皎洁中秋月，清光处处同。

是人皆照破，无水不形容。

圆满纤尘净，婆娑桂影重。

古今争赏玩，谁到广寒宫。

释惟一

释惟一　偈颂一百三十六首

旧日重阳，今日重阳，

篱菊披金浅浅黄。休讶去年蓬鬓，

今岁半成霜。喜得同人相访，

那边风景，此间风景，

且莫论量。相与对花赊一醉，

高歌大笑，手舞足蹈，

听教人道掣颠狂。

释惟一

释惟一　偈颂一百三十六首

虎溪冰莹长空月，凤岭松吟后夜风。

堪笑堪悲翁老子，俨然不改旧时容。

释惟一

释惟一　偈颂一百三十六首

可祖齐腰立雪，长庆坐破蒲团。

一人铁壁觑要透，一人沧海沥须乾。

铁壁透，沧海乾，

出礼三拜依位立，卷起帘来天下宽。

堪悲堪笑，何易何难。

信道梅花香扑鼻，须是彻骨一番寒。

释惟一

释惟一　偈颂一百三十六首

罗绮丛中，笙歌社里。

灯明如来，放光现瑞。

释惟一

释惟一　偈颂一百三十六首

秋风卷地，秋水连天。

千山影瘦，万木萧然。

渔笛数声江上月，樵歌一曲岭头烟。

释惟一

释惟一　偈颂一百三十六首

杨岐三脚驴，虎丘睡虎子。

毛色既一同，蹄爪亦相似。

释惟一

释惟一　偈颂一百三十六首

无碍慧门，铁壁铁壁。

一击击开，不劳余力。

几人把手拽不入。

释惟一

释惟一　偈颂一百三十六首

横一丈，竖一丈。

满室风生，半窗月上。

山僧要坐便坐，要起便起，

终不向这里无风起浪。诸人若不散去，

照雇劈脊拄杖。

释惟一

释惟一　偈颂一百三十六首

目视云霄，有一拳未敢分付。

日游闹市，三十棒且待别时。

遇坎则止，乘流而行。

既无迹於去来，宁有心於动静。

昨日恁么，逸翮独翔，

孤风绝侣。今日不恁么，

玩江月，听松风。

拈起合皂山，浓蘸清江水。

平展金凤洲，写出祖师意。

贴向十字街头，俾人人知道，

一年十二月，腊月是年尾。

宝佑改元，又从头起。

万年万年更万年，清江依旧清无底。

道泰不传天子令，时清休唱太平歌。

释惟一

释惟一　偈颂一百三十六首

不如随分纳些些，何处青山不是家。

玉笛横吹皇化里，风前清韵彻天涯。

释惟一

释惟一　偈颂一百三十六首

惠力不宝藏，日转万亿匝。

一万意亿匝，千日千万亿。

原以转轮数，仰祝天子寿。

惟原天子寿，复倍转轮数。

繁开玉叶茂金枝，永与法轮无尽时。

释惟一

释惟一　偈颂一百三十六首

以柳堤边舞，黄莺树上鸣。

瞿昙真实相，历历在而今。

谁言入灭向双林。

释惟一

释惟一　偈颂一百三十六首

这个老汉，殊无所解。

不惟屈屈曲曲，且是顽顽赖赖。

我昔没兴见之，直到而今尀尀。

烧炷香，礼三拜吃拳打拳，

彼此莫怪。

释惟一

释惟一　偈颂一百三十六首

今朝结制，号令宜先。

三章约法，普示人天。

身不可妄动，亦不可块然。

口不可妄开，亦不可默然。

意不可妄举，亦不可罔然。

依如是行如是住，圆觉伽蓝常现前。

释惟一

释惟一　偈颂一百三十六首

狮子吼，无畏说，

百兽闻之皆脑裂。

释惟一

释惟一　偈颂一百三十六首

昼也惺惺，夜也惺惺。

既不掉举，亦不昏沉。

何须求白玉，只此是黄金。

释惟一

释惟一　偈颂一百三十六首

夏热乘凉，冬寒向火。

自古自今，总恁么过。

不知二祖立雪齐腰，毕竟图个什么。

以吾之不可，学柳下惠之可。

释惟一

释惟一　偈颂一百三十六首

无禅不参，无道可学。

只责诸人如醉而醒，如梦而觉。

醉既醒，梦既觉。

虽然只是旧时人，却与旧进相辽邈。

释惟一

释惟一　偈颂一百三十六首

德山拆殿，宝峰烧香。

二俱不恶，一种不臧。

瞿昙元自面皮黄。

释惟一

释惟一　偈颂一百三十六首

开门待知识，知识喜来过，

两两不成双，一一无回互。

共卧不共床，同行不同步。

昭然在目前，目前不可睹。

虽则不可睹，我独知其故。

圣容菩萨来西天，庐仙夏人在东土。

释惟一

释惟一　偈颂一百三十六首

山前一片闲田地，无意求之却宛然。

几许风光都买尽，不曾费著一文钱。

释惟一

释惟一　偈颂一百三十六首

今朝解制，且作么生。

从前约束，一概放行。

万里秋天飞一鹗，东西南北任纵横。

释惟一

释惟一　偈颂一百三十六首

昨人天上去，元不离地下。

今归地下来，亦不离天上。

上下无间，来去无差。

天河秋一雁，砧杵夜千家。

释惟一

释惟一　偈颂一百三十六首

六年雪岭竟无成，练得身形似鹤形。

尽谓见明星悟道，何曾悟道见明星。

入山何富，出山何贫，

知心能几人。

释惟一

释惟一　偈颂一百三十六首

春风料峭，春雨连绵。

桃花逐浪，新竹笼烟。

香严已往严云去，一度春深一怆然。

释惟一

释惟一　偈颂一百三十六首

这老冻侬，惺惺懵懂。

分明无一丝毫，刚道有三斤重。

只知恁么脱空相诳，不知其雠甚於戴天之不共。

释惟一

释惟一　偈颂一百三十六首

去从闹市红尘去，归向白云深处归。

因甚更无迎与送，去来寸步不曾称。

释惟一

释惟一　偈颂一百三十六首

细不可减，大无以加。

近在眼睫，远过天涯。

是著即错，拟之又差。

缺齿老胡会不得，空携只履返流沙。

释惟一

释惟一　偈颂一百三十六首

五五午时书，妖邪尽扫除。

一堂风悄悄，千古意如如。

蒲饮先春雪，粽餐明月珠。

舌头如具眼，醉饱乐无余。

释惟一

释惟一　偈颂一百三十六首

一月在天，影含众水。

只如双剑峰头月，何似芙蓉溪上月。

芙蓉溪上月，何似泐潭潭底月。

若道同，东西各一涯，

若道别，天无第二月。

释惟一

释惟一　偈颂一百三十六首

白云岩上月，太平松下影。

深夜秋风生，都成一片境。

释惟一

释惟一　偈颂一百三十六首

雨暗西山，云飞南浦。

老卢仙腰缠骑鹤，朝度黄茅八凸。

独秀峰草木泉石为之鼓舞。因甚如此，

家贫原邻富。

释惟一

释惟一　偈颂一百三十六首

瞿昙未解这一著，雪岭六年空卜度。

不知眼病见空花，认作明星一何错。

自累犹可，更累儿孙。

珊瑚枕上两行泪，半是思君半恨君。

释惟一

释惟一　偈颂一百三十六首

岁尽年穷，多少人脚忙手乱，

惟有宝峰恬然不管。来年更有新条在，

恼乱春风卒未休。

释惟一

释惟一　偈颂一百三十六首

我与黄面老汉，有千古不忘之恨，

甚欲烂槌一顿。今日因甚放过，

老不以筋力为能。

释惟一

释惟一　偈颂一百三十六首

踞此室，坐此座。

佛来祖来，一一按过。

释惟一

释惟一　偈颂一百三十六首

诸人不是不将来，老僧不是不分付。

将来既是分明，分付亦非莽卤。

释惟一

释惟一　偈颂一百三十六首

雨注河倾，共谈无义。

陈蒲鞋倒退三千，睡虎子让一头地。

有问如何若何，不能以手夹鼻。

释惟一

释惟一　偈颂一百三十六首

涅盘心，差别智。

明之既难，会之不易。

如千手异执千目异雇元同一身，似万派争流百川竞注皆归一水。

差之毫釐，谬以千里。

释惟一

释惟一　偈颂一百三十六首

古佛心，即如今。

桂香满院，叶坠疏林。

水沉寒雁影，露冷夜蛩吟。

明眼衲僧会不得，江北江南徒访寻。

释惟一

释惟一　偈颂一百三十六首

今日如是，明日如是。

一日复一日，一年复一年。

百千万亿年，穷竟只如是。

月落乌啼霜满天，纷纷黄圳飘庭际。

善男子起，法性如是。

释惟一

释惟一　偈颂一百三十六首

照而常寂，寂而常照。

滟澦云开，玲珑月皎。

巍巍玉殿与琼楼，已见翚飞拄杖头。

释惟一

释惟一　偈颂一百三十六首

人间月半，天上月圆。

幸自一天明朗，何须万斛金莲。

诸人睡眼豁开见得分晓，不起于座即超于然灯之前。

其或未然，灯节元来是上元。

释惟一

释惟一　偈颂一百三十六首

风萧萧，雨萧萧。

山云漠漠，庭叶飘飘。

普天匝地，祖意活鱭鱭。

满眼满耳，心印何昭昭。

便与么去，衲僧门下，

大故相辽。行到水穷山尽处，

可中别有路通霄。

释惟一

释惟一　偈颂一百三十六首

佛来不雇，祖来不雇。

有三十棒，未敢分付。

个中无肯路。

释惟一

释惟一　偈颂一百三十六首

一著高一著，一步阔一步，

堕在平常。一著亚一著，

一步却一步，失在巇巑。

二俱不涉，七达八通。

龙袖拂开全体现，象王行处绝狐踪。

释惟一

释惟一　偈颂一百三十六首

经诵三千部，曹溪一句忘。

尘尘皆宝所，处处是家乡。

云净天如洗，潭清月愈光。

须知远烟浪，别有好商量。

释惟一

释惟一　偈颂一百三十六首

直下是，直下是。

这边那边，满眼满耳。

绵绵兮长存，湛湛兮不痕，

拟议依前隔海门。

释惟一

释惟一　偈颂一百三十六首

雨滴空阶，溪流新涨。

风起天末，叶坠疏林。

唤作物却非物，唤作心不是心。

缺齿老胡会不得，九年面壁空沉吟。

释惟一

释惟一　偈颂一百三十六首

摩诃衍法，离四句绝百非。

香饭普熏。遍十方穷三际。

我此一众，总是诸方罗笼不住底。

释惟一

释惟一　偈颂一百三十六首

名不得，状不得。

取不得，舍不得。

不可得，只么得。

赵州东壁挂葫芦，观音院里有弥勒。

释惟一

释惟一　偈颂一百三十六首

百丈开田说不义，究竟宁免费脚手。

松溪修田无可说，击皷升堂但良久。

知事头产处俱欢颜，见者闻者皆失笑。

好篇大义，一字不少。

释惟一

释惟一　偈颂一百三十六首

诸佛不出世，亦无有涅盘。

年年二月半，枉自{左口右衔}悲酸。

此意只今谁共委，令人拍碎玉栏干。

释惟一

释惟一　偈颂一百三十六首

此事没譫讹，人人不柰何。

柰何不得处，合眼跳黄河。

跳得后如何，元来佛法苦无多。

释惟一

释惟一　偈颂一百三十六首

今朝结制，制如何结。

内不放出，外不放入。

壁立千仞，千仞壁立。

释惟一

释惟一　偈颂一百三十六首

宗通说通，抹过西东。

无两舌头，有双箭锋。

因甚如此，闽蜀同风。

释惟一

释惟一　偈颂一百三十六首

德山排倒，云门打杀。

黄蘖烧香，殷人以柏。

释惟一

释惟一　偈颂一百三十六首

这里如大火聚，近之则燎却面门。

直饶佛到来，未免退身有分。

释惟一

释惟一　偈颂一百三十六首

春雪乍晴，春光愈好。

不必远讨幽深，不用谈空说有。

村村自花柳。

释惟一

释惟一　偈颂一百三十六首

心不是佛，智不是道。

抛却深村，又入荒草。

只如以一重，不知转交涉转料掉。

释惟一

释惟一　偈颂一百三十六首

一明一切明，一了一切了。

道无不是无，道有元非有。

毗婆尸佛早留心，直到如今不得妙。

释惟一

释惟一　偈颂一百三十六首

含笑吟吟，怀毒深深。

左搓芒绳生缚鬼子，倒拈蝎尾殃害平人。

我虽蹉脚跨他门，幸不遭他毒气熏。

如何见得，只此为凭。

释惟一

释惟一　偈颂一百三十六首

摩耶昔产一声铁，无可名之名悉达。

拟铁金躯铸不成，无端铸成一大错。

错错，至今累我东土人，

年年转洗转埃尘。

释惟一

释惟一　偈颂一百三十六首

一结一切结，一解一切解。

结解两忘，通身潇洒。

绝潇洒，脱罗笼。

巨鱼纵大壑，一雁入高空。

释惟一

释惟一　偈颂一百三十六首

意句俱到，不入深村入荒草。

意句不到，珊瑚树林日杲杲。

只如一言道尽，意况不及时如何。

到江整套地尽，隔岸越山多。

释惟一

释惟一　偈颂一百三十六首

三玄三，五位君臣。

说偏说正，分主分宾。

未免重添眼里尘。尽情划断，

空阔无垠。孤鸿杳杳知何处，

门外萧萧落叶频。

释惟一

释惟一　偈颂一百三十六首

雅爱中秋月，多情似故人。

在天何皎皎，照我更频频。

圆影随流水，清光绝点尘。

孤高攀不及，觌面最相亲。

释惟一

释惟一　偈颂一百三十六首

九秋强半，不寒不暖。

风细细雨霏霏，水冷冷云淡淡。

一棹烟波，芦花两岸。

释惟一

释惟一　偈颂一百三十六首

六年雪岭几番雪，不是今番彻骨寒。

半夜三更禁不得，无端北斗面南看。

瞿昙瞿昙，开得眼来天大蓝，

不知红日已三竿。

释惟一

释惟一　偈颂一百三十六首

琢雪雕冰，攒花簇锦。

邻义昭昭，友义炯炯。

扶人上树，推人下井。

劫石可消，此恨难殒。

释惟一

释惟一　偈颂一百三十六首

六月中夏，诸方放假。

大仰大然，绳头紧把。

常住百无一有不能挂怀，只忧兄弟不会狗子无佛性话。

常啼菩萨卖心肝，负前狼籍谁人买。

释惟一

释惟一　偈颂一百三十六首

赤肉团上，有一无位真人。

眼里耳里，鼻里口里，

频频出入，出入频频。

能言能唤，能屈能伸。

能好能恶，能喜能嗔。

诸人若也未曾证据，便请证据，

集云今日为汝保任。

释惟一

释惟一　偈颂一百三十六首

宝剑出匣，精金跃冶。

色泽星辉，光芒斗射。

投之重津而光愈发赵，加之烈火而色无少假。

行为人间报不平，定尖索起辽天价。

释惟一

释惟一　偈颂一百三十六首

雁入高空，蛩吟古砌。

剧谈不二门，单明第一义。

瞎却眼，塞却耳。

听得分明见得亲，不必龙华检疫站授记。

释惟一

释惟一　偈颂一百三十六首

谈玄谈妙，将油洗皂。

行棒行喝，剜肉成疮。

诸方多是夸张作说，集云只据见定商量。

年年九日是重阳。

释惟一

释惟一　偈颂一百三十六首

今朝腊月二十五，明朝腊月二十六。

风前唱起仰山歌，人皆道是云门曲。







卷301

释惟一

释惟一　偈颂一百三十六首

元正启祚，万物咸新。

觅一毫旧相，了不可得，

千年桃核里，元是旧时仁。

觅一毫新相，了不可得，

新旧之相既不可得，不可得亦不可得。

道泰时清万国宁，咸淳二年正月一。

释惟一

释惟一　偈颂一百三十六首

飞雪亭前，宜春台上。

物有万殊，春无两样。

住不雇去底，犹欠劈面拳。

去不雇住底，好与拦腮掌。

直饶去住两忘，如龙似象。

示免卸下衲衣，连挥痛棒。

棒折也不放，是罚是赏。

为人须为彻，杀人面见血。

释惟一

释惟一　偈颂一百三十六首

仰山上元令节，笙歌且靠一壁。

雪晴山色挼蓝，冻解溪流濑石。

满眼看不尽，满耳听不彻。

诸人若向这里知归，不须更授然灯记别。

释惟一

释惟一　偈颂一百三十六首

佛灭二千有余载，五逆儿孙浑不采。

一夜雷轰雨滂霈，诸天亦为尀耐。

释惟一

释惟一　偈颂一百三十六首

八月秋，何处热。

稻花吹香，疏林减叶。

三点五点不时雨，一声两声何处笛。

若向这里，闻无有闻，

证入圆通，斯为第一。

释惟一

释惟一　偈颂一百三十六首

吾心似秋月，秋月似吾心。

双照纤尘净，俱清万籁沉。

十分明又白，一样古犹今。

不是寒山子，何人解此吟。

释惟一

释惟一　偈颂一百三十六首

九月授衣，无衣可受。

衲僧门下，别有要妙。

新糊纸被烘来暖，一觉和衣到五更。

闻得上方钟皷动，又添一日在浮生。

释惟一

释惟一　偈颂一百三十六首

秋雨乍晴，秋天如洗。

九日菊花新，千林黄叶坠。

人人只知骤步登高，往往蹉过自家稳密田地。

切忌，切忌。

释惟一

释惟一　偈颂一百三十六首

万法本无，一心何有。

绝虑忘缘，默默自守。

偿能朝於斯夕於斯，自然虚而灵空而妙。

正当恁么时，我手何似佛手。

释惟一

释惟一　偈颂一百三十六首

集云不会禅不会道。横画不识，

竖画不晓。日里三餐，

夜后一觉。年来老且病，

转见不唧{左口右留}。裙子褊衫个也无，

袈裟形相些些有。

释惟一

释惟一　偈颂一百三十六首

四叶红莲，一音宣演。

其语巧妙，其义深过错。

前印威音，一点不差，

后证弥勒，不差一点。

离四句，绝百非，

即不无。只如一人恁么，

一人不恁么，一人恁么中不恁么，

一人不恁么中却恁么，又且如何。

造作不同，一般米面。

释惟一

释惟一　偈颂一百三十六首

衲僧家，无本据。

鉴在机先，妙在转处。

问沤堂上半座平分，集云峰前孤风绝侣。

看看九万抟扶摇，垂天之翅摩云霄。

释惟一

释惟一　偈颂一百三十六首

初二出城，归来初五。

十字街头撞见张三，元是山前旧李四。

面目如前，语言如前，

语言如故。再三道佛法浇漓，

众生难度。不必按牛头吃草，

不用将针合成斧。甜瓜彻蒂甜，

苦瓠连根苦。

释惟一

释惟一　偈颂一百三十六首

二月初五，群花竞吐。

或逞夭红，或夸雅素。

月下精神，风前态度，

明明祖意无回互。堪悲堪笑老灵云，

错认桃花作眼睛，至今犹自不惺惺。

释惟一

释惟一　偈颂一百三十六首

薰风南来，凉生殿阁。

诸佛出身处，昭昭在心目。

当机觌面回避无门，只要诸人披襟领略。

其或未然，开眼也著，

合眼也著。

释惟一

释惟一　偈颂一百三十六首

一月复一月，此月又过五。

两轮日月何奔忙，百年弹指如虚度。

物不迁，迁知否。

不是佛，亦非祖。

流不不腐，户枢不蠹。

释惟一

释惟一　偈颂一百三十六首

入理深谈，语非语，

默非默。量材补职，

武是武，文是文。

用舍临埋，剸裁在我。

只如将丈六金身作一茎草用，将一茎草作丈六金身用。

寰中天子勑，塞外将军令。

释惟一

释惟一　偈颂一百三十六首

我心似秋月，道似又还别。

秋月有亏盈，吾心无损益。

人人只知登楼赏玩向天边觅，殊不知自己衣单下有个光明藏子十分圆满十分皎洁。

信得及，见得彻。

非惟一夕欢，千古可怡悦。

释惟一

释惟一　偈颂一百三十六首

不思善，不思恶。

孤迥迥，活鱭鱭。

不用追寻，不劳捉摸，

只贵诸人知著落。知著落，

杨岐驴子三只脚。

释惟一

释惟一　偈颂一百三十六首

杨岐栗棘蓬，吞著碍喉咙。

东山铁馂馅，浑仑苦磝磝。

诸人若要省力，不如参一个平实。

楚王渡江得萍实。大如斗，

赤如日，剖而食之甜如蜜。

释惟一

释惟一　偈颂一百三十六首

人人头顶天，脚踏地，

眼里放光，鼻也出气，

与他诸佛诸祖无别无异。因甚握节当胸，

听我谩你。莫有不被谩□么，

我且问你，鸡寒上水，

毕竟是祖意是教意。

释惟一

释惟一　偈颂一百三十六首

昔日不生，今日不灭。

出入飞鸢岭，未曾有出入。

洞山不曾到，投子不相识。

若道嗣德山，未免自屈抑。

象骨巍巍摩碧空，寒泉皎皎浸明月。

释惟一

释惟一　偈颂一百三十六首

节届中秋，凉飚四起。

万里无云，一天如洗。

明皎皎月上孤峰，香拂拂桂飘庭际。

以我为隐乎，吾无隐乎尔。

释惟一

释惟一　偈颂一百三十六首

三十年前，无交涉处有交涉。

三十年后，有交涉处无交涉。

须无交涉，饮恨难忘，

含悲含笑一炉香。

释惟一

释惟一　偈颂一百三十六首

绿水青山，红尘闹市。

一大藏教，满眼满耳。

这里有人拣辨得出，入则个个归元，

出则无无不是。

释惟一

释惟一　偈颂一百三十六首

辛未元正有则语，大地无人知落处。

屋角山禽破啼，为人一一从头举。

岁旦无风，甲子不雨。

释惟一

释惟一　偈颂一百三十六首

自夏及秋，频频出入。

送旧迎新，奔驰不歇。

十字街头忽吃攧。起来拾得胡饼只。

今日不辞举似诸人，团团圆圆，

皎皎洁洁，十成脱似中秋月。

释惟一

释惟一　偈颂一百三十六首

一年十二月，是腊月年尾。

腊月三十日，过了三之二。

雪峰昼里夜里，波波挈挈，

手不释杓，脚不离地，

理会甚底。

释惟一

释惟一　偈颂一百三十六首

衲僧行处，孤风凛然。

动无妄动，言无妄言。

如履薄冰，如临深渊。

不须明祖意，只此是单传。

释惟一

释惟一　偈颂一百三十六首

马师一喝大雄峰，直得三日只耳聋。

今日松山聋更甚，半年不复闻鼓钟。

依俙钝铁，彷佛顽铜。

只好投之火聚中，火余烜爀地通红。

几金错认，鸟啼月落，

煜煜晓星明向东。

释惟一

释惟一　偈颂一百三十六首

天门一合，十方无路。

似海之深，如山这固。

如何造入，步。

释惟一

释惟一　偈颂一百三十六首

函盖乾坤句，随波逐浪句，

截断众流句，三句尽在此。

不多一字，不少一字。

众眼难瞒，分明举似。

释惟一

释惟一　偈颂一百三十六首

旧时日月，旧日山川。

东西不易，南北不迁。

水云杂杳，龙象骈阗，

古佛家风尚俨然。雨过千林开以幄，

月临双沼浸银蟾。

释惟一

释惟一　偈颂一百三十六首

走尽四天下，只在一尘中。

不离一尘中，周遍四天下。

不是神通，亦非力假。

有人知得著落，许你入妙喜世界，

是不动如为。其或示然，

一任鑽龟打瓦。

释惟一

释惟一　偈颂一百三十六首

休去歇去，玲珑岩上落花雨。

消焉息焉，路入清关别有天。

尘不到，暑不到，

行亦禅，坐亦禅，

高蹈威音未朕前。吃粥吃饭过，

听风听雨眠。

释惟一

释惟一　偈颂一百三十六首

鼓报四更，地摇六震。

火焰为三世诸佛说法，三世诸佛立地听。

虚空有尽，大道无穷。

穷则变，变则通。

信手拈将茎草插，玉楼玉殿凌苍穹。

释惟一

释惟一　偈颂一百三十六首

仲春渐暖，是处花开。

夭桃烘日晕生脸，红杏吟风笑满腮。

是今弥勒，是古如来，

一一分身不用猜。有人一见便见，

敢保老兄未彻。即色即声求不可，

离声离色觅犹乖。

释惟一

释惟一　偈颂一百三十六首

去时元只空双手，归日依前双手空。

底事两肩担不起，打开畐塞满玲珑。

姑苏明月，苕霅清风。

释惟一　偈颂一百三十六首

泯志灰心，参禅学道。

无烦恼中，自讨烦恼。

可不向老胡来已前，试著眼看，

自己分上有何欠少。天童恁么道，

不入深村入荒草。不许夜行，

投明须到。

释惟一

释惟一　偈颂一百三十六首

谓吾灭度，未免落断见。

谓吾不灭度，未免落常见。

二见俱遣除，十方佛皆现。

释惟一

释惟一　偈颂一百三十六首

斗粟可舂，尺布可缝。

情深义重，山包海容。

载笑载言，喜而欲舞。

岂无他人，不如我父。

释惟一

释惟一　偈颂一百三十六首

夏令更新，春归奏动。

秧田铺翠，麦陇翻云。

日犹舒暖，风已来熏。

目击道存如不委，更饶一喝主宾分。

释惟一

释惟一　偈颂一百三十六首

秋风清，秋月白，

秋水共长天一色。不是心外境，

亦非目前法。可中一见便知归，

平步广寒攀桂枝。

释惟一

释惟一　偈颂一百三十六首

海山雨歇，水国云藏。

薰风南来，殿阁生凉。

佛出身处，昭然孔彰。

堪笑当年奚老子，无端好肉上剜疮。

释惟一

释惟一　偈颂一百三十六首

偏中正，正中偏。

正偏不及处，别是一壶天。

水澄澄，风细细，

云澹澹，月娟娟。

金针兮纤纤，玉线兮绵绵。

以此续洞脉於既是微，以此大丹霞之正传。

作兴太白，特游戏之余焉。

今不在后，昔不在前。

光明藏中，初无间然，

一杯粗茗一炉烟。

释惟一

释惟一　偈颂一百三十六首

故人义重，访我岩扉。

鸟啼花笑，云淡风微。

莫怪坐来频劝酒，自从别后见君稀。

释惟一

释惟一　偈颂一百三十六首

去秋双峨摧，今夏芝岩坠。

松江松惨然，花屿花流涕。

惟有长空孤月圆，东西分照两无偏。

释惟一

释惟一　偈颂一百三十六首

生本不有，死亦无空。

湖光晴潋滟，山色雨蒙泷。

释惟一

释惟一　寄天宁雪庭

一本凌霄秋后瓜，迟迟九月里开花。

霜前结子须弥大，压倒东西浙五家。

释惟一

释惟一　寄雪窦希叟

舌本澜翻千丈雪，眼青锦镜一壶冰。

瞎驴种草有如此，灭却凌霄正续灯。

释惟一

释惟一　见侍者乞语为入道蹊径

入道蹊径无蹊径，日用现行何不省。

和南问讯已乖张，应对宾朋曾不隐。

同盂共饭况三年，话破那知万万千。

今日炷香重觅语，许时聚首成徒然。

老僧更不能忉怛，痛掌宁辞当面搭。

从教负痛走出门，呼天怨骂齿没舌秃口未合。

释惟一

释惟一　将赴雪峰示圭上人

上人辞我去行脚，我亦早晚行脚去。

天涯海角或重逢，钵饭茎虀又相聚。

自笑年登六十七，眼昏耳聩脚无力。

触事无能保面墙，百千追悔有何益。

少壮学道宜加鞭，危亡不雇勇直前。

如一人与万人敌，破坚挫锐成万全。

放牛归马群务息，好是太平无事日。

塞北归鸿截雾飞，江南野水连天碧。

释惟一

释惟一　镜空

团团荷叶不相似，豁豁大虚难比伦。

个里洞然无一物，拟於何处拂埃尘。

释惟一

释惟一　看石田语

语言硬净如生铁，眼目高明烁太阳。

今日江湖无此作，令人三叹忆平羌。

释惟一

释惟一　可山

三拜起来依位立，孤高不与众峰齐。

自从得髓归来后，便见乾坤宇宙低。

释惟一

释惟一　懒牛

鼻绳拽脱了无拘，慵有余兮顽有余。

芳草满前浑不雇，眠云卧月只如如。

释惟一

释惟一　礼痚山塔

造塔当年事，喧传直至今。

示人千古意，与匠两三金。

不得罗山语，谁知矮叔心。

瓣香来作礼，肯雇白云深。

释惟一

释惟一　礼痚山塔

江横一练平，山色四时青。

水足柴犹富，人多爨不停。

无弦犹自韵，有耳几曾听。

槁矣齐檐柏，频看涕忽零。

释惟一

释惟一　马郎妇赞

云开天竺，月照金沙。

心心妙法，念念莲华。

示必将身许马家。

释惟一

释惟一　南窗

百一十城烟水外，玲珑八面自天开。

等闲坐断东西北，无限薰风拂拂来。

释惟一

释惟一　裴相国赞

咄这措大，极是叵耐。

操我戈矛，入我疆界。

扑灭圆觉大光明藏，沥乾圭无边义海。

所至皆望风退衵，末后遭蘖山和趎捉败。

纳款投降，原为弟子，

奉事无懈。

释惟一

释惟一　奇都管请赞

牧以卑，守以规，

迅雷疾风，铁石不移。

须弥其颓，只手力持。

电光石火里躯耕夺食，春风和气中摧枯拉萎。

极等没意智，阖国少人知，

知之梓府牛峰奇。

释惟一

释惟一　琼上人之杭

怀抱琼瑶一段奇，通身富贵少人知。

四藤击碎还收拾，摊向后都卖与谁。

释惟一

释惟一　松风度曲

大夫噫气撼青冥，余韵萧骚入户庭。

递到高山流水意，不知谁解眼中听。

释惟一

释惟一　送孚藏主归江西

云卧胸中蟠万卷，舌端笔端皆具眼。

评今论古知几何，寥寥百年骨不冷。

有孙挺特尤掀腾，富有蕴藉如弗能。

韬光铲彩事枯硬，不学乃翁牵葛藤。

壁立万仞出一语，佛祖应无启口处。

有时一默渊且深，尽大地人难指注。

脚尖踢倒凌霄峰，挥剑活屠潭底龙。

三条椽下四世界，破蒲团边兜率宫。

秋风忽起故山兴，妲本无归语何剩。

江湖斫额应望君，莫作秤锤落深井。

释惟一

释惟一　送僧游南岳

一口尽吞三世佛，近来出世佛犹多。

为吾问讯老思大，底事不能开口河。

释惟一

释惟一　送昙知客归感山

嫩向人前送又迎，飘然去路一身轻。

到家有问到家句，雨过萧湘秋月明。

释惟一

释惟一　颂古三十六首

劫初铸就毗卢印，古篆雕虫尚宛然。

堪笑堪悲人不识，却嫌字画不完全。

释惟一

释惟一　颂古三十六首

荷尽已无擎雨盖，菊残犹有傲霜枝。

一年好景君须记，正是橙黄橘绿时。

释惟一

释惟一　颂古三十六首

绝毫绝釐，日面月面。

号令四驰，风行草偃。

释惟一

释惟一　颂古三十六首

无寒暑处报君知，不离寒时与热时。

热则乘凉寒向火，不须回避不须疑。

释惟一

释惟一　颂古三十六首

鹧鸪啼处百花香，劫外风光不覆藏。

往往游人多蹉过，却从上苑探群芳。

释惟一

释惟一　颂古三十六首

不堪提掇死猫头，日炙风吹臭未休。

底事罕逢人著价，只缘贵重世无俦。

释惟一

释惟一　颂古三十六首

不落宫商太古音，无劳弦上发清声。

高山流水有余意，除却子期谁解听。

释惟一

释惟一　颂古三十六首

直下是，直下是。

上是天，下是地。

日暖风和，花酣柳醉。

玉笛才轰，朱弦奏起。

释惟一

释惟一　颂古三十六首

一物不为，千圣不识。

静夜霜钟，澄潭秋月。

释惟一

释惟一　颂古三十六首

临济栽松，一椎两当。

山门境致，后人标榜。

释惟一

释惟一　颂古三十六首

即心是佛，砒霜狼毒。

起死回生，不消一服。

释惟一

释惟一　颂古三十六首

和尚尊位如何，突出日面月面。

光艳烁破乾坤，五眼觑之不见。

释惟一

释惟一　颂古三十六首

自己将来更问谁，须弥还更戴须弥。

九峰末上能行令，免得重重涉水泥。

释惟一

释惟一　颂古三十六首

白云鼓起没弦琴，一曲冬来意甚深。

清韵至今犹未泯，江南江北少知音。

释惟一

释惟一　颂古三十六首

金毛狮子奋全威，百亿毛头狮子儿。

不是饮光槌不举，惜伊无地可埋尸。

释惟一

释惟一　颂古三十六首

庞公幸是一家人，药峤何须礼过勤。

只为礼繁偏致乱，那堪雪也落纷纷。

释惟一

释惟一　颂古三十六首

万法不为侣，一口及西江。

玉磬才槌动，金钟应手撞。

三三元是九，两两不成双。

此意凭谁委，令人忆老庞。

释惟一

释惟一　颂古三十六首

无位真人活鱭鱭，赤肉团上为窠窟。

纵横妙用可怜生，七出八没难捉摸。

推不去，挽不住，

拟议寻思无觅处。无觅处，

在这里，握则一拳，

开则五指。

释惟一

释惟一　颂古三十六首

真觉祖师展两手，云门一举四十九。

空王殿已峭巍巍，千古万古犹乃旧。

释惟一

释惟一　颂古三十六首

老倒赵州无本据，翻手为云覆手雨，

觌面当机不覆藏，往往少人知落处。

知落处，是甚闲家具。

释惟一

释惟一　颂古三十六首

乌藤约住未为过，禅板焚来也是闲。

最苦河南与河北，雷轰一喝诳痴顽。

释惟一

释惟一　颂古三十六首

武帝求仟不得仟，王乔端坐却升天。

有心用处还应错，无意求时又宛然。

释惟一

释惟一　颂古三十六首

蘖山养子忒婆心，斫了摩挲不惮勤。

悖逆儿郎浑不雇，钁头制得气凌云。

释惟一

释惟一　颂古三十六首

雪里垂丝古钓台，锦鳞拂拂上钓来。

船头拨转归何处，又向芦花深处挨。

释惟一

释惟一　颂古三十六首

曹溪门下南来燕，终日呢喃话祖翁。

话尽离微人不会，不如养羽候秋负。

释惟一

释惟一　颂古三十六首

雪覆千山未厌多，孤峰不白意如何。

单单突出千峰外，似异还同永不么。

释惟一

释惟一　颂古三十六首

来去客情千样别，高低主礼一般施。

相逢不饮空归去，明月清风也笑伊。

释惟一

释惟一　颂古三十六首

风性无周无不周，手中扇子等闲摇。

风前吹起无根树，不作桑条作柳条。

释惟一

释惟一　颂古三十六首

纵火烧山腊月时，衲衣下事为全提。

几多拨草瞻风底，燎尽眉毛总不知。

释惟一

释惟一　颂古三十六首

沩峤冬天轰霹雳，仰山夏月降严霜。

铁锤两个都无孔，打不乾坤自厮当。

释惟一

释惟一　颂古三十六首

发机外机，遣句中句。

明眼衲僧，不知落处。

释惟一

释惟一　颂古三十六首

水中盐味浑相似，色里胶青不较多。

暗不谓无明不有，看时不见转譫讹。

释惟一

释惟一　颂古三十六首

电光石火箭锋机，父倒行兮子逆施。

力敌势均难辨别，一双无孔铁门槌。

释惟一

释惟一　颂古三十六首

乌飞兔走昼还夜，腊尽春回年复年。

无尽无穷穷尽处，东村王老夜烧钱。

释惟一

释惟一　颂古三十六首

将锄打地自抛屙，怎柰熏天臭气何。

老倒蘖山禁山得，却将伊顶再三摩。

释惟一

释惟一　颂古三十六首

问我家风，识你家风。

将谓耳背，元来耳聋。

指南为北，问西答东。

阿呵呵，赵州恰恰似天童。

释惟一

释惟一　坦翁

山未为高水未深，贱非泥土贵非金。

自来一种平怀看，到老何曾有二心。

释惟一

释惟一　题草虫图

长茎短茎芳草翠，东个西个秋虫寒。

平白祖翁田一片，时人莫作画图看。

释惟一

释惟一　题群牧图

雨过桃林草正肥，休征牧放恰相宜。

击头戴角群然乐，喜见太平无事时。

释惟一

释惟一　危峰

似侧如欹杳霭间，冰棱剑刃不多争。

可中不是通玄顶，切莫粗心向上行。

释惟一

释惟一　维摩赞

凛然夷齐之风，悠然巢许之态。

横作竺乾之孽，崛起释门之害。

口吧吧地说尽万千，究竟不知有这一解。

释惟一

释惟一　维摩赞

人皆谓金粟如来示现毗耶，我只道病多谙药性底耆年婆罗门者也。

释惟一

释惟一　文殊赞

蔌草为衣，或狮为舆。

千变万化，无二文殊。

虽然觅则不可得，五台山色犹如如。

释惟一

释惟一　物外生涯

三址余年海上游，未曾容易下金钩。

等闲抛郑丝纶处，暇蟹鱼龙一纲收。

释惟一

释惟一　小师惠林师孙法济请赞

齿豁头童，眼昏耳聋。

不忘所嗜乾屎橛，未忍轻抛栗棘蓬。

以此踞丛林，以此济贫穷。

只缘真实不脱空，故得孝子慈孙写真而绘容。

释惟一

释惟一　小师惠彰请赞

雇我游世间，如云在天上。

任缘而去住，不作去住想。

南北信所之，东西无定向。

为人少方便，动便拦腮掌。

恁地去离泥水底本师，如何却唤作环溪和尚。

释惟一

释惟一　虚舟

内亦空兮外亦空，不施橹棹不张蓬。

听它东去又西去，谁管漫天鼓黑风。

释惟一

释惟一　雪峰化士请赞

蠚蠚苴苴，潇潇洒洒。

严冷时温若阳春，褊急处宽逾大海。

才开口，平日说。

脱空却嫌人，无事谤般若。

有时突出一句乡谈，佛也不能觑他缝罅。

从来闽蜀本同风，相逢自有知音者。

释惟一

释惟一　雪峰真觉祖师赞

弄出鳖鼻蛇，弹起广陵曲。

清韵难可掩，毒气不可触。

瞻之不足听不足，千古万古福城福。

释惟一

释惟一　野航

远泛飘然一苇轻，水天上下镜无尘。

自从碧眼胡归后，著脚那知是甚人。

释惟一

释惟一　鱼篮赞

鱭喇篮中活锦鳞，风前提起不辞频。

几回绕尽长沙市，卖与买人无买人。

释惟一

释惟一　月华崧上人之杭

月华如水夜沉沉，一曲箫韵韵更清。

曲罢莫言无觅处，西湖后夜转堪听。

释惟一

释惟一　月浦

孤明历历曲弯弯，色与芦花彷佛间。

多是满船空载去，几人亲得见珠还。

释惟一

释惟一　暂到

骑鲸捉月莫辞劳，海角天涯打一遭。

后夜再三捞摝得，碧天云静一轮高。

释惟政

释惟政　辞侍郎蒋公讌客见招

昨日曾将今日期，出门倚杖又思惟。

为僧只合居岩谷，国士筵中甚不宜。

释惟政

释惟政　山中作

桥上山万重，桥下水千里。

惟有白鹭鸶，见我常来此。

释惟政

释惟政　送僧偈

山中何所有，岭上多白云。

祇可自怡悦，不堪持赠君。

释惟政

释惟政　自题像

貌古形疏倚杖藜，分明画出须菩提。

解空不许离声色，似听孤猿月下啼。

释维琳

释维琳　白云堂

堂与碧山对，白云长作邻。

日暮白云合，谁见白云心。

释维琳

释维琳　常州问东坡疾

扁舟驾兰陵，自懦旧风物。

君家有天人，雄雄维摩诘。

我口吞文殊，千里来问疾。

若以默相酬，露柱皆笑出。

释维琳

释维琳　句

瓯面乳花谁共看。

释维琳

释维琳　有司欲取寺松供朝用感赋

大夫去作栋梁材，无复清阴覆绿苔。

今夜月明风露冷，误他千里鹤飞来。

释文或

释文或　句

十年弓剑为谁苦，万里山河不自由。

释文礼

释文礼　佛光炤公首依于梁渚今往下竺参北峰印禅师二首

送子参寻灵鹫山，诸方多是落前三。

自从开异归同后，玄旨于今亦倦谈。

释文礼

释文礼　佛光炤公首依于梁渚今往下竺参北峰印禅师二首

拣境分明妙药方，馀之分别更须忘。

晚风吹落残红片，休向枝头觅旧香。

释文礼

释文礼　偈二首

黄钟才起时，九数从头数。

相将幽谷莺啼，次第雕梁燕语。

田父祭勾芒，丛祠敲社鼓。

农父狎牛郎，村姑教蚕妇。

光阴老尽世间人，冬至寒食一百五。

释文礼

释文礼　偈二首

此力分明在不欺，不欺能有几人知。

要明象兔全提句，看取升阶正笏时。

释文礼

释文礼　偈颂五首

震忽雷，飞闪电。

夜叉头，菩萨面。

释文礼

释文礼　偈颂五首

万松关迥，九陇烟横。

谷风传响，涧水流声。

释文礼

释文礼　偈颂五首

众生本不曾迷，夜阑鸡向五更啼。

诸佛本不曾悟，秋清雁度长空去。

西窗昨夜月华明，凉飙已到梧桐树。

释文礼

释文礼　偈颂五首

七尺单前，一蒲团地。

横亘十方，竖穷三际。

释文礼

释文礼　偈颂五首

夜明帘外，宝鉴台前。

元无兼带，岂有偏圆。

古渡无人霜月冷，芦花风静鹭鸶眠。

释文礼

释文礼　寄真寂深居圆鉴净和尚

垦土耕烟四十年，了无祥教与人传。

钁头边事谁相委，八月深居有笋鞭。

释文礼

释文礼　句

施为动静凭谁力。

释文礼

释文礼　六代祖师赞

咄咄胡僧，齿缺面黑。

满口乡谈，无人译得。

只知结果自然成，不知满地花狼藉。

释文礼

释文礼　六代祖师赞

哀哉断臂，甘受欺瞒。

心既不有，何处求安。

寂寂少林人不见，一庭风雪夜漫漫。

释文礼

释文礼　六代祖师赞

内外中间，觅罪不得。

瞌睡醒来，眼睛突出。

一从归去皖公山，直至如今没踪迹。

释文礼

释文礼　六代祖师赞

破头山前，三辞诏旨。

教坏小儿，卖弄唇嘴。

无端又上牛头山，更与懒融说道理。

释文礼

释文礼　六代祖师赞

黄梅再来，青松依旧。

前身后身，一场逗漏。

七百高僧总作家，唯有南能不唧{左口右留}。

释文礼

释文礼　六代祖师赞

倩人书偈，巧说脱空。

传衣宵遁，丧尽英雄。

非风旙动惟心动，依旧埋身草莽中。

释文礼

释文礼　示圆证知客

莫年结屋傍山椒，门外荆芜没半腰。

几度赚君来扣击，老无气力举藤条。

释文礼

释文礼　松源和尚赞

耳根聩兀如鸱，项颈缩拗如驴，

有问东却答西。未尝许可，

说甚传持。临行三转语，

自起一团疑。几多吞不下，

背后乱鎝锥。咬定牙关供死款，

铁牛耕破舌头皮。

释文礼

释文礼　送晦岩佛光法师归天竺

飏下天台故纸堆，为搜言外蒋山来。

浙翁拶到无栖泊，谓实情忘撒手回。

释文礼

释文礼　送晦岩佛光法师归天竺

归去相依有鹫山，渠家一向斥前三。

谁知开异来同了，圆旨如今亦厌谈。

释文礼

释文礼　送僧归雁山

秋来归去雁山阿，为问龙湫诺讵那。

贪看高崖千丈雪，伽梨打湿竟如何。

释文礼

释文礼　颂古五十三首

未曾撞入摩耶腹，两手知他甚处安。

右胁出来魔境现，只堪惆怅不堪看。

释文礼

释文礼　颂古五十三首

雪岭六年修苦行，今朝打失主人公。

普天匝地无寻处，百亿分身是脱空。

释文礼

释文礼　颂古五十三首

策起眉毛示育王，分明佛面露堂堂。

至今阿耨池中水，流落人间润八荒。

释文礼

释文礼　颂古五十三首

贤圣中来不杀生，其家子母自团圆。

阴阳造化初无迹，春在花枝特地妍。

释文礼

释文礼　颂古五十三首

长汀汀上风颠子，曳杖回头等阿谁。

向道那人元不在，汝须知有转身时。

释文礼

释文礼　颂古五十三首

舍尽家财与己财，只将真法供如来。

当初一路今何在，触目灵山翠作堆。

释文礼

释文礼　颂古五十三首

不汝还者复是谁，残红流在钓鱼矶。

日斜风定无人扫，燕子衔将水际飞。

释文礼

释文礼　颂古五十三首

强将不识鼓唇牙，胡语如何乱得华。

若使老萧皮有血，定应赶逐过流沙。

释文礼

释文礼　颂古五十三首

满头白发老岩隈，万本青松懒更栽。

皮袋累他周氏女，难寻踪迹去还来。

释文礼

释文礼　颂古五十三首

不是风兮不是旙，将军骑马出潼关。

安南塞北都归了，时复挑灯把剑看。

释文礼

释文礼　颂古五十三首

即心便是佛，姮娥不画眉。

才将脂粉污，妍好却成媸。

释文礼

释文礼　颂古五十三首

日面佛，月面佛。

西碉树色含烟，东谷华光映日。

仰视莫穷，俯看已老。

一时分付主林神，明眼衲僧无处讨。

释文礼

释文礼　颂古五十三首

堕脱知何处，凭君子细看。

潮来无别浦，木落见他山。

释文礼

释文礼　颂古五十三首

南泉捧钵入堂来，宾主分明肯自乖。

莫把威音论戒腊，本无位次可差排。

释文礼

释文礼　颂古五十三首

南泉水牯忘鞭索，南北东西共一家。

王税及时都纳了，牧童横笛远山斜。

释文礼

释文礼　颂古五十三首

扇子分明都破了，盐官却又索犀牛。

须知侍者难开口，无可还他即便休。

释文礼

释文礼　颂古五十三首

薤歌声咽些声长，听得哀哀忽断肠。

依旧红轮西畔没，大千无地著凄凉。

释文礼

释文礼　颂古五十三首

山忘孤峻玉忘瑕，到处仙源是我家。

堪笑葛洪曾未悟，远从勾漏问丹砂。

释文礼

释文礼　颂古五十三首

说理谈真面紫宸，鹅湖大义枉劳神。

由来佛性难名邈，争似君王默契亲。

释文礼

释文礼　颂古五十三首

作舞金牛错用心，唤人吃饭笑忻忻。

黄金自有黄金价，何必和沙卖与人。

释文礼

释文礼　颂古五十三首

看破牛皮彻底穿，到头无义亦无文。

问伊遮得何人眼，梵语唐言总不分。

释文礼

释文礼　颂古五十三首

不作青黄见，其如稻穗何。

鹅王能择乳，鹞子过新罗。

释文礼

释文礼　颂古五十三首

百千诸佛居何士，崔颢曾题黄鹤楼。

倒腹倾肠犹不会，长江千古自东流。

释文礼

释文礼　颂古五十三首

天地同根物一体，大夫曾举向南泉。

庭前指出花如夜，几个亲曾到槛前。

释文礼

释文礼　颂古五十三首

散席迢迢到海涯，点头桡下丧全机。

父南子北今何在，月冷渔歌落钓矶。

释文礼

释文礼　颂古五十三首

若陈见面太悬殊，云水重新诳惑渠。

谩说当时曾省悟，却将鱼目当明珠。

释文礼

释文礼　颂古五十三首

泥佛金佛木佛，度水度火度炉。

妙体本来无处所，莫将真佛强涂糊。

释文礼

释文礼　颂古五十三首

不知兀坐常轮转，空下禅床绕一遭。

背面却言亏一半，老婆恶业自家招。

释文礼

释文礼　颂古五十三首

上等接人，了无回互。

据坐堂堂，是何谓度。

帅王用处若轩昂，为渠拽倒破禅床。

释文礼

释文礼　颂古五十三首

以此振铃伸召请，旋风连架打将来。

大悲院里逻斋去，肘露皮穿可怪哉。

释文礼

释文礼　颂古五十三首

賸噇生菜似头驴，临济堂前捉败渠。

耸耳长鸣随踢踏，不知业债倩谁除。

释文礼

释文礼　颂古五十三首

阶头放下劫初铃，相扑呼它马使名。

五棒打来无雪处，却言渠不是官行。

释文礼

释文礼　颂古五十三首

祸福无门口自招，三遭瞎棒打驴腰。

可怜败国亡家恨，万古春家吹不消。

释文礼

释文礼　颂古五十三首

家常添钵绕村行，蓦地一声无厌生。

化主分明嫌少在，篱门掩却强惺惺。

释文礼

释文礼　颂古五十三首

乌藤倒挂向平田，便把羸牛痛下鞭。

更说养来经五岁，始终只是老婆禅。

释文礼

释文礼　颂古五十三首

师之一字太孤危，文□□无作者知。

不领韶阳提起处，且从默处认残碑。

释文礼

释文礼　颂古五十三首

亲到龙潭已暗投，夜深谁共御街游。

纸灯吹灭狼烟息，坐断中原四百州。

释文礼

释文礼　颂古五十三首

山边水边待月明，暂向人间借路行。

如今还向山边去，只有湖水无行路。

释文礼

释文礼　颂古五十三首

住山境界问如何，女子双鬟鬓已皤。

觌面不逢休更会，白云飞过旧山河。

释文礼

释文礼　颂古五十三首

庵僧真实济凶人，一喝分明出差珍。

莫道贼魁非别者，当头雪刃用来亲。

释文礼

释文礼　颂古五十三首

没边疆，暴雨狂风无处藏。

古庙里头休軃避，移舟别有好商量。

释文礼

释文礼　颂古五十三首

法战场开验克宾，解施武略对将军。

如何有罪全无赏，待殿奇谋自策勋。

释文礼

释文礼　颂古五十三首

不动蒲帆问一言，大鱼却被小鱼吞。

直从意外超唇吻，始信岩头无脑门。

释文礼

释文礼　颂古五十三首

从来六个不知音，一个全抛恶浪深。

义断情忘无处觅，三千刹海冷沉沉。

释文礼

释文礼　颂古五十三首

有句无句，如藤倚树。

回避无门，毒蛇当路。

树倒藤枯，句归何处。

明眼衲僧，一场罔措。

释文礼

释文礼　颂古五十三首

磐陀漠漠秘苍苔，终日跏趺两鬓摧。

纵使不曾呼唤著，何尝谩得阿师来。

释文礼

释文礼　颂古五十三首

因我得礼你，事从叮嘱起。

谁知白苹风，不在秋江里。

释文礼

释文礼　颂古五十三首

读书人报来，岂在之乎者。

孔子与周公，皆不及门也。

释文礼

释文礼　颂古五十三首

天地广无边，何云藏北斗。

跛脚老云门，未明三八九。

释文礼

释文礼　颂古五十三首

树凋叶落聊伸问，体露金风错指踪。

带累儿孙无豹变，等闲落在草窠中。

释文礼

释文礼　颂古五十三首

贺家湖上天华寺，一一轩窗面水开。

不是闭门防俗客，爱闲能有几人来。

释文礼

释文礼　颂古五十三首

大龙景物最幽妍，涧水山花照眼鲜。

坚固法身何必问，风光长在劫壶先。

释文礼

释文礼　颂古五十三首

白牛烹了正熙熙，皮角官中却要追。

将下帽檐输纳了，灯前更鼓夜迟迟。

释文礼

释文礼　颂马祖因僧问离四句绝百非

唤起公安处全曙，催归日未西。

无心花里鸟，更与尽情啼。

释文礼

释文礼　颂七贤女游尸陀林

七珍八宝任君需，三物从来的是无。

若向无中拈得出，不须见佛问何知。

释文礼

释文礼　天台石桥

桥横飞涧上崔嵬，涧瀑千寻吼怒雷。

五百声闻看不破，至今活葬在岩隈。

释文礼

释文礼　赞应庵华

亭亭相对两苍松，不觉当门触祖翁。

后代儿孙无著莫，忍听萧瑟起凄风。

释文坦

释文坦　寒食野步

寒食出重闉，郊原忽怆神。

人悲新旧冢，花落古今春。

名位空标史，贤愚尽委尘。

斜阳回首处，垄木噪鸦频。

释文顀

释文顀　临终书偈

空山顽质世偏须，禅客元惭绮色枯。

几吐烟光供染翰，石田只字可留无。


释文雅

释文雅　临终偈

萨埵装严已现成，才僧恰合去游循。

有人问着西来意，天上无僧地绝尘。

释文莹

释文莹　宝积寺小雨

老木垂绀发，野花翻曲尘。

明霞送孤鹜，僻路少双鳞。

天近易得雨，洞深无早春。

山祗认来客，曾是洞中真。

释文莹

释文莹　嘲愿成

童头浮屠浙东客，传呼避道长以陌。

宝挝青盖官仪雄，新赐袈裟椹犹黑。

察车后乘从驱挈，庸夫无谋动蛮穴。

暗滩夜被猿猱擒，缚入新溪哭残月。

牂牁畏佛不敢烹，脱身腥窟存馀生。

放师回目不自愧，反以意气湘南行。

我闻辛有适伊川，变戎预识麟经编。

睽车载鬼吁可怪，宜入熙宁志怪篇。

释文莹

释文莹　三生藏

达者性不晦，练形重入胎。

一元真璞在，三指旧山来，

流俗见去住，法身无往回。

昔经行道院，香拨一星灰。

释文兆

释文兆　巴峡闻猿

倚棹望云际，寥寥出峡清。

心如无一事，愁不在三声。

带露诸峰迥，悬空片月明。

何人同此听，彻晓得诗成。

释文兆

释文兆　吊屈原呈王内翰

抱清谁可群，委质在湘濆。

今日不同楚，无人更似君。

沧波沈夜魄，古庙聚寒云。

吊罢踟蹰处，渔歌忍独闻。

释文兆

释文兆　寄保暹师

近闻高静趣，犹寄广陵居。

夜会听琴阻。秋期看月疏。

几成归越梦，久绝入梁书。

四释分题处，年来一榻虚。

释文兆

释文兆　寄行肇上人

诗禅同所尚，邂逅在长安。

为客间相似，趋时懒一般。

分题秋阁迥，对坐夜堂寒。

未遂归山计,流年鬓已干。

释文兆

释文兆　江上书怀寄希昼

扁舟宿江上，眽眽兴何穷。

吴楚十年客，蒹葭一夜风。

东林秋信断，南越石房空。

向此都忘寐，君应与我同。

释文兆

释文兆　莎庭

苒苒從莎长，凄凉雨乍晴。

穷秋间客步，落日乱蛩鸣。

近接苔阶迥，遥连竹径平。

杖痕兼鹤迹，来往自從横。

释文兆

释文兆　诗一首

河分岗势司空曙，春入烧痕刘长卿。

不是师兄偷古句，古人诗句犯师兄。

释文兆

释文兆　送简长师之洛

动静非常态，超然西去心。

水期经洛听，云约到嵩吟。

斋访烟村远，禅依竹寺深。

祇应风雅道，相府是知音。

释文兆

释文兆　送史馆李学士任和州

事主惟公直，承恩赴历阳。

舟浮淮水远，路绕楚山长。

馆谒僧侵月，郊迎吏蹋霜。

下车难久滞，飞诏即徵黄。

释文兆

释文兆　送惟凤师之终南

终南关内见，寒翠叠空虚。

明代谁招隐，深秋自卜居。

宵晴吟洞月，日晓饭溪蔬。

此后嫌名出，应无入阙书。

释文兆

释文兆　送宇昭师

相见又相别，无言感倍兴。

诸峰微下雪，一路独行僧。

午饭烟村磬，宵吟石屋灯。

他方人请住，又得继南能。

释文兆

释文兆　宿西山精舍

西山乘兴宿，静称寂寥心。

一径杉松老，三更雨雪深。

草堂僧语息，云阁磬声沈。

未遂长栖此，双峰晓街寻。

释文兆

释文兆　幽圃

远与村桥接，深春积雨时。

兰芳人未采，花发蝶先知。

草密封间径，林疏露短篱。

别来锄久废，身老恨归迟。

释文兆

释文兆　赠天柱山昕禅老

几年天柱居，韬光外浮世。

禅心混沌先，诗思云霞际。

山雪涤茶鑛，豨泉濯祖毳。

富德鄙利徒，贵道轻权势。

竹牖晴长开，松扉夜不闭。

霜严庭树萎，雨暴龛灯翳。

红叶遇寒烧，白头逢暖剃。

终期为近邻，清话素相契。

释文准

释文准　偈二首

五九四十五，圣人作而万物睹。

秦时{左革右度}{左革右乐}鑽头尖，汉祖殿前樊哙怒。

释文准

释文准　偈二首

今朝腊月十，夜来天落雪。

群峰极目高低白，绿竹青松难辨别。

必是来年蚕麦熟，张公李公皆忻悦。

皆忻悦，鼓腹讴歌笑不彻。

把得云箫缭乱吹，依稀有如杨柳枝。

又不觉手之舞之，足之蹈之，

左之右之。

释文准

释文准　偈十二首

寒来暑往古今同，万别十差不碍空。

昨夜铁牛头角露，满庭松柏撼秋风。

释文准

释文准　偈十二首

八月九月天，白露寒露节。

门外在处山，秋风落黄叶。

释文准

释文准　偈十二首

夜雨敛重云，晓鸿鸣寥沈。

可怜祖师意，头头都漏泄。

释文准

释文准　偈十二首

祖师阙棙子，幽隐罕人知。

不是悟心者，如何举向伊。

释文准

释文准　偈十二首

高吟大笑意猖狂，潘阆骑驴出故乡。

惊起暮天沙上雁，海门斜去两三行。

古人道，不看经，

不念佛，看经念佛是何物。

自从识得转经人，龙藏圣贤都一拂。

释文准

释文准　偈十二首

四月人家麦政收，连绵阴雨不能休。

沿溪处处生深草。饱杀南泉水牯牛。

释文准

释文准　偈十二首

鸡鸣丑，三四五六七八九。

象骨峰头木马嘶，新丰洞口石牛吼。

山之前，水之后，

吴道僧繇画不就。断头船子下南康，

彷佛天明到湖口。

释文准

释文准　偈十二首

大道纵横，触事现成。

云开日出，水绿山青。

释文准

释文准　偈十二首

鑽真珠解玉板即易，看窟笼著楔却难。

月色和云白，松声带露寒。

释文准

释文准　偈十二首

八月中秋天凉，芙蓉花发映禅房。

老胡大道分明在，不必诸方问短长。

短不是短，长不是长。

短长不是处，是道非思量。

思量不及，文彩愈彰。

秋山兮秋云片片，秋江兮秋水洋洋。

风悲兰社，天澹澹浪。

欲言言不及，林下好商量。

释文准

释文准　偈十二首

今朝腊月十五，切忌葛藤露布。

者事直下分明，当处超佛越祖。

便与麽去，苦苦。

寒山子能莽齿，十年归不得，

忘却来时路。阿呵呵。

释文准

释文准　偈十二首

天道运行，节气频更。

五日为候，十日为旬。

三十日为月，十二月为年。

一日一日，因循因循。

五九尽，又逢春。

释文准

释文准　十二时颂

鸡鸣丑，念佛起来懒开口。

上楼敲磬两三声，惊散飞禽方丈后。

释文准

释文准　十二时颂

平旦寅，当人有道事须亲。

不闻先圣有慈训，莫认狂痴作近邻。

释文准

释文准　十二时颂

日出卯，大道分明莫外讨。

日用纵横在目前，逢原左右拈来草。

释文准

释文准　十二时颂

食时辰，更无一法可当情。

千里出山云有色，一源投涧水无声。

释文准

释文准　十二时颂

禺中已，龙象须观第一义。

若向其中觅是非，见解何曾有李二。

释文准

释文准　十二时颂

日南午，理事相谙更相互。

三门拈向灯笼头，休问他家觅归路。

释文准

释文准　十二时颂

日昳未，法身清净绝方比。

乾坤遐迩尽东西，千山万山翠相倚。

释文准

释文准　十二时颂

晡时申，由来大道绝疏亲。

阳和九月百花发，须信壶中别有春。

释文准

释文准　十二时颂

日入酉，净室梦香孤坐久。

忽然月上满东窗，照我床头瑞香斗。

释文准

释文准　十二时颂

黄昏戍，楼上鸣钟已落日。

行人旅店宿长途，花上游蜂罢采蜜。

释文准

释文准　十二时颂

人定亥，老鼠此时正无碍。

忽然灯灭寝堂前，床前咬我靸鞋袋。

释文准

释文准　十二时颂

半夜子，梦里分明被人使。

连宵合药到天光，起来何处有白芷。

释文准

释文准　送利监收

开眼合眼，道契寰中。

东行西行，禅非物外。

大仰插锹叉手，靴里动指头。

南泉把鎌刈茅，谁人知此意。

今也道不及古，僧僧解数满肚。

但寻雪月风华，失却昔年活路。

不能返照回光，光界{左田右此}卢全露。

阿呵阿，笑倒利头陀，

风前月下啰哩啰。深夜处分诸火客，

你看是甚麽火色。

释文准

释文准　送云侍者

鸟窠吹布毛，老婆为侍者。

今古道虽同，宾峰不然也。

二月三月时，和风满天下。

是处百华开，远近山如画。

歧路春禽喧，高岩春水泻头头三昧门，

虚明周大野。好个真消息，

书送汝归舍。衲僧末后句，

嘘是何言欤。

释文准

释文准　颂古五首　黄龙三阕

我手佛手，十八十九。

云散月明，痴人夜走。

释文准

释文准　颂古五首　黄龙三阕

我脚驴脚，放过一著。

庞公笊篱，清平木杓。

释文准

释文准　颂古五首　黄龙三阕

人人生缘，北律南禅。

道吾打鼓，华亭撑船。

释文准

释文准　颂古五首　勘婆

行路难，行路难，

最难难是过台山。唯有赵州公验正，

昂头掉臂总闲闲。

释文准

释文准　颂古五首　楞岩我不见时

老胡彻底老婆心，为阿难陀意转深。

韩干马嘶青草渡，戴嵩牛卧绿杨阴。

释文准

释文准　颂古五首　提婆达多受罪

好笑提婆达多，入捺落十小劫波。

然得三禅妙乐，吹布毛须还鸟窠。

释文准

释文准　颂古五首　洗钵盂

之乎者也，衲僧鼻孔，

大头向下。若也不会，

问取东林王大姐。

释文准

释文准　赠奇松头歌

种松道者道情孤，往个茅庵事事无。

屋内锄头三两柄，烟熏一只醋葫芦。

问渠禅，回首指山前。

问渠道，戴个簅笠去锄草。

再三再四再问渠，拍手呵呵笑欲倒。

却言昔老云门，参见睦州陈长老。

释文准

释文准　自赞三首

我若自赞，云居罗汉。

我若自毁，无主饿鬼。

赞之不欣，毁之不嗔。

毁誉不动，江鲁西秦。

释文准

释文准　自赞三首

尔图我真，又求我赞。

我真我赞，两重公案。

家丑不外扬，已德不自谈。

寄之以数，六九五十三。

释文准

释文准　自赞三首

我已是妄，尔更妄写。

妄我妄写，两重虚假。

欲传吾真，须泯见闻。

声色不碍，相似十分。

释无本

释无本　句

寺接江声秋月上，楼依野色夕禽还。

释无本

释无本　马嵬

长川几处树青青，孤驿危楼对翠屏。

一自玉皇惆怅后，至今来往马蹄腥。

释无本

释无本　行次汉上

习家池沼草萋萋，岚树光中信马蹄。

汉主庙前湘水碧，一声风角夕阳低。

释悟

释悟　偈

一切声，是佛声，

檐前雨滴响泠泠。一切色，

是佛色，觌面相呈讳不得。

便恁麽，若为明，

碧天云外月华清。

释悟本

释悟本　偈

乾闼婆王曾奏乐，山河大地皆作舞。

争如跛脚老云门，解道腊月二十五。

释悟本

释悟本　遣僧通嗣书

射杀南山老大虫，行人从此路头通。

年来猎犬浑无用，卧对千峰与万峰。

释悟本

释悟本　浴佛

今日当年佛降生，当年今日不多争。

若言八十还归灭，有眼分明特地盲。

释希赐

释希赐　游碧落洞

难到不难到，一游成屡游。

人间常拘束。物外恣冥搜。

白隐团团露，清涵寸寸秋。

丹砂无问处，骚客冷猿啾。

释希雅

释希雅　寄礼导师

掩关名自远，鲸浪阻相寻。

讲罢唯澄虑，孤峰只此心。

柏烟秋榻静，莲漏夜堂深。

尽仰鄞江上，清风继道林。

释希昼

释希昼　草

漠漠更离离，间吟笑复悲。

六朝争战处，千载寂寥时。

阵阔围空垒，丛疏露断碑。

不堪残照外，牧笛隔烟吹。

释希昼

释希昼　断碑

片玉侵寒折，零文见断虫。

远沈冈草际，半露堑冰中。

迹著人何在，年销事已空。

唯闻坏陵柏，相吊起悲风。

释希昼

释希昼　过巴峡

远望知无极，穷秋日向残。

孤泉泻空白，众木倚云寒。

静想猿啼苦，危闻客过难。

寸心宁可寄，前去雪漫漫。

释希昼

释希昼　怀广南转运陈学士状元

极望随南斗，迢迢思欲迷。

春生桂岭外，人在海门西。

残日依山尽，长天向水低。

遥知仙馆梦，夜夜怯猿啼。

释希昼

释希昼　寄答桂府黄殿院

桂水在天末，登高生远思。

来书逢岁阙，去梦历峰危。

别浦珠全返，空台柏半衰。

诗成见新月，几负郡斋期。

释希昼

释希昼　寄河阳察推骆员外

郡斋邻少室，夏木冷垂阴。

况是多间日，应悬长卧心。

角当中岛起，樯背远桥沈。

独爱南楼月，终期宿此吟。

释希昼

释希昼　寄怀古

见说雕阴僻，人烟半杂羌。

秋深边日短，风劲晓笳长。

树势分孤垒，河流出远荒。

遥知林下客，吟苦夜禅忘。

释希昼

释希昼　寄寿春使君陈学士

三处波涛郡，连年辍谢公。

春斋山药遍，夜舶海书通。

楼润星河露，川寒鼓角风。

谁当刊惠政，一一古贤同。

释希昼

释希昼　寄题武当郡守吏隐亭

郡亭传吏隐，间自使君心。

卷幕知来客，悬灯见宿禽。

茶烟逢石断，棋响入花深。

会逐南帆便，乘秋寄此吟。

释希昼

释希昼　句

剑月啼猿苦，江沙濯锦寒。

释希昼

释希昼　句

寄禅关树老，乞食塞城羗。

释希昼

释希昼　句

花露盈虫穴，梁尘堕燕泥。

释希昼

释希昼　句

风泉旧听僧窗改，云穴曾行鸟径残。

释希昼

释希昼　句

落日横秋岛，寒涛兀夜船。

释希昼

释希昼　句

去路正黄叶，别君堪白头。

释希昼

释希昼　句

晓天金马路，晚岁石霜心。

释希昼

释希昼　句

山日秋光短，江虹晚影低。

释希昼

释希昼　句

漱齿冰溪远，闻蝉雪屋深。

释希昼

释希昼　句

芳树侵云老，孤泉落石危。

释希昼

释希昼　留题承旨宋侍郎林亭

翰苑营嘉致，到来山意深。

会茶多野客，啼竹半沙禽。

雪溜悬危石，棋灯射远林。

言诗素非苦，虚答侍臣心。

释希昼

释希昼　书惠崇师房

诗名在四方，独此寄间房。

故国寒涛阔，春城夜梦长。

禽声沈远木，花影动回廊。

几为分题客，殷勤扫石床。

释希昼

释希昼　送從律之关中

西游无旧识，何处寄吟身。

客路秦关暮，乡心海树春。

河涛行不尽，岳翠望空新。

早晚回孤锡，东浮结近邻。

释希昼

释希昼　送可伦赴广南转运凌使君见招

别语畏残漏，心悬瘴海边。

回期无定日，去路极遥天。

苦雾沈山郭，寒海涨隰田。

几宵寻使府，清话废间眠。

释希昼

释希昼　送李堪

要地无深托，飘然又出关。

秋声动群木，暮色起千山。

岸草随秋远，江云入望间。

何宵发孤咏，月冷洞庭间。

释希昼

释希昼　送憔凤之终南山

阙内寒生早，南山万木凋。

长空人望绝，积雪独寻遥。

静息非同隐，间吟忽背樵。

几侵峰顶月，相念起中宵。

释希昼

释希昼　送嗣端东归

远念生泉石，人中事欲销。

卷衣城木落，寻寺海山遥。

帆影迷寒雁，经声隐暮潮。

后期俱未定，况我鬓先凋。

释希昼

释希昼　送信南归雁荡山

千峰邻积水，秋势远相依。

路在深云里，人思绝顶归。

长天来月正，危木度猿稀。

谁得同无念，寥寥此掩扉。

释希昼

释希昼　送朱扆

别业沧波外，秋风归去心。

玉绳天阙远，金柝海城深。

素瑟沈幽意，寒螀共苦吟。

邻渔知有约，乘月夜相寻。

释希昼

释希昼　早春阙下寄观公

客心长念隐，早晚解书招。

看月前期阻，论山静会遥。

微阳生远道，残雪下中宵。

坐见青门柳，依依又结条。

释禧誧

释禧誧　偈二首

韶山近日没巴鼻，眼里闻声鼻尝味。

有时一觉到天明，不在床上不落地。

三级浪高鱼化龙，痴人犹戽夜塘水。

释禧誧

释禧誧　偈二首

丹霞有个公案，从来推倒扶起。

今朝普示诸人，且道是个甚底。

释先

释先　偈颂三首

小林三拜得吾髓，鹫岭拈花一笑新。

莫谓藏身无影迹，月明照见夜行人。

释先

释先　偈颂三首

三转法轮於大千，其轮本来常清净。

若能奉持速取证，急急如律令。

释先

释先　偈颂三首

十二月初一，岁事将周毕。

腊月火烧山，旱雷轰霹雳。

瞌睡师僧惊觉来，三九依前二十七。

释贤

释贤　举赵州勘婆话颂

冰雪佳人貌最奇，常将玉笛向人吹。

曲中无限花心动，独许东君第一枝。

释咸杰

释咸杰　磅拙庵住洪福

瞎驴生得瞎驴儿，龌龊声名彻四维。

更把少林无孔备，逢人应是逆风吹。

释咸杰

释咸杰　禅人请赞

五戒不持，威仪破尽。

空腹高山，言不足信。

徒将朽木乱涂糊，衲僧添得膏肓病。

释咸杰

释咸杰　禅人请赞

天无私盖，地无私载，

如何形容，生此奇怪。

为僧不禀僧仪，学佛力破佛戒。

鼓舌摇唇，丛林殃害。

若无伽梨裹浑身，便是当年屈突盖。

释咸杰

释咸杰　禅人请赞

在家不读书，行脚不参禅。

随流闲打閧，掘地觅青天。

而今老矣方知悔，捏人痛处力加鞭。

释咸杰

释咸杰　禅人请赞

眼横鼻直村僧，肚里浑无一窖。

现金奉诏旨住持，添得丛林热闹。

叵论直指单传，正是睡梦未觉。

释咸杰

释咸杰　禅人请赞

入室爱用拳头，佛来也不放过。

知他是圣是凡，便敢如此乱做。

识得破，海坛马子似驴大。

释咸杰

释咸杰　禅人请赞

德山临济，棒喝交驰。

云门顾鉴，总是愚痴。

唯有径山无伎俩，握拳端坐眼如眉。

释咸杰

释咸杰　禅人请赞

水黑染成，恰似真个。

据坐胡床，胡挥乱做。

三十年后，此话大行。

籍没乃翁，胶黏滞货。

释咸杰

释咸杰　佛日常长老请赞

赤手全提，金圈栗棘。

跳出三要三玄，破荡佛祖窠窟。

试问人何神通，尽力吐露不出。

咄咄，佛日长老，

与麽拈出。

释咸杰

释咸杰　和璧书记

掷剑挥空不住空，空轮无迹剑无锋。

无锋无迹凭谁会，会得金沙堕眼中。

释咸杰

释咸杰　和无著赞大慧齿发舍利

背独全提话已圆，孤风凛凛播皇天。

无端更把闲毛齿，惹得丛林口耳传。

释咸杰

释咸杰　皇太子妃请就径山升座末后说偈

佛身无为，不堕诸数。

随机示现，应无所住。

如月行空，光照寰宇。

廓彻信心，庄严福聚。

记得先贤曾有言，皇天无亲，

唯德是辅。

释咸杰

释咸杰　偈公六十五首

一进一退一动一静，须信那伽常在定。

一擒一纵，一杀一活，

四方八面活鱭鱭。嘉州大象吃盐多，

陕府铁牛添得渴。

释咸杰

释咸杰　偈公六十五首

满目纷纷呈瑞雪，填沟塞壑谁辨别。

文殊无处顿浑身，普贤失却真妙诀。

乌鸦变作白头鸦，铁树翻成银线结。

报诸人，瞥不瞥，

庭际无人立片时，便是太平底时节。

释咸杰

释咸杰　偈公六十五首

有物先天地，无形本寂寥。

能为万象主，不逐四时凋。

释咸杰

释咸杰　偈公六十五首

少室单传，衲僧巴鼻。

碓觜生花，驴鸣狗吠。

厕坑筹子念摩诃，惊起法身无处避。

无处避，若为论，

我行荒草里，汝又入深村。

释咸杰

释咸杰　偈公六十五首

久雨忽晴，天清地宁。

寒山抚掌，拾得忻忻。

凭麽会得，旱地遭钉。

释咸杰

释咸杰　偈公六十五首

幽禽噪破那伽定，便见文星入寺来。

倒屣门迎开笑面，林泉陡觉起风雷。

释咸杰

释咸杰　偈公六十五首

即心即佛，铁牛无骨。

非心非佛，空山突兀。

释咸杰

释咸杰　偈公六十五首

有句无句，发藤倚树。

石裂崖崩，毒蛇当路。

树倒藤枯，悉哩苏嚧。

释咸杰

释咸杰　偈公六十五首

云开千嶂出，木落一枝分。

相见又无事，不来还忆君。

释咸杰

释咸杰　偈公六十五首

今朝六月十五，祝圣升堂击鼓。

木童火里吹笙，石女云中作舞。

也大奇，也大奇，

天无四壁，地绝八维。

五湖四海来入贡，衲曾闻见眼如眉。

释咸杰

释咸杰　偈公六十五首

乌巨今日解夏，乃遵黄面老子二千年前话霸。

验蜡人彻底冰清，护戒珠了无缝罅。

唯有露住灯笼，不肯入遮保社。

从来心似铁，端不受差排。

释咸杰

释咸杰　偈公六十五首

一叶飘空万木秋，翻思光境急川流。

若人识得其中意，坐断千差向上头。

释咸杰

释咸杰　偈公六十五首

天上月圆，人间月半。

槌鼓升堂，理旧公案。

车不横推，理无曲断。

释咸杰

释咸杰　偈公六十五首

世尊拈花，勾贼破家。

迦叶微知，声前失照。

车峰辊毬，双放双收。

玄沙未彻，眼中拔屑。

云门顾鉴，递相脱赚。

俱胝坚指，全无巴鼻。

遮一队汉，敌国家财。

释咸杰

释咸杰　偈公六十五首

在眼曰见，在耳曰闻。

在手执捉，在足运奔。

豁开则东西南北，把住则毫发不存。

释咸杰

释咸杰　偈公六十五首

静悄悄处跳得出，闹浩浩处可横身。

闹浩浩处挨得行，静悄悄处堪驻足。

释咸杰

释咸杰　偈公六十五首

月生一，无角铁牛眠少室。

月生二，赤脚波斯入闹市。

月生三，冰生於水，

青出於蓝。文殊堂里万菩萨，

夜来尽向此中参。

释咸杰

释咸杰　偈公六十五首

一新一旧，跳出窠臼。

一出一入，胡饼里呷汁。

一擒一纵，开眼作梦。

一照一用，鳝鱼走入麻油翁。

释咸杰

释咸杰　偈公六十五首

日南长至，庆无不利。

石笋暗抽条，寒岩增暖气。

东村王老半醉半醒，林下道人没巴没鼻。

释咸杰

释咸杰　偈公六十五首

元正一旦，万事成办。

大乘小乘，井索钱贯。

更问佛法如何，也是秦时{左车右度}轹鑽。

释咸杰

释咸杰　偈公六十五首

贤劫千佛数，末后最殷勤。

倒握降魔杵，高标利物拳。

心肝无屈曲，肠胃有区分。

神通愿力虽无尽，且为山僧护法门。

释咸杰

释咸杰　偈公六十五首

生铁铸牛头，牵犁还拽杷。

智者笑忻忻，愚人惊怪差。

古往今来几百年，更向鬼门重贴卦。

释咸杰

释咸杰　偈公六十五首

因我得礼你，穷源亲到底。

礼拜了烧香，自倒还自起。

释咸杰

释咸杰　偈公六十五首

诸佛不说说，祖师不闻闻。

留下一转语，千古镇乾坤。

释咸杰

释咸杰　偈公六十五首

今佛放光明，助发实相义。

然有诸比丘，是中难比况。

释咸杰

释咸杰　偈公六十五首

月生一，万像不能逃影质。

月生二，东行不见西行利。

月生三，无言童子口喃喃。

释咸杰

释咸杰　偈公六十五首

一叶落，天下秋。

南来北往竟悠悠。一句通，

通机息，上下四维无等匹。

西天下不会唐言，独坐少林痴面壁。

带累儿孙不丈夫，被人哕作白拈贼。

云门念七好参详，宝公不是闲和尚。

释咸杰

释咸杰　偈公六十五首

月圆月缺，循途守辙。

打破牢关，天宽地宽。

释咸杰

释咸杰　偈公六十五首

虽与我同条生，不与我同第死。

稔闻在七闽，扬尘兼簸土。

凌茂宗风不奈何，今朝喜见清平路。

释咸杰

释咸杰　偈公六十五首

一切数句非数句，与吾灵觉何交涉。

毒蛇鑽入你鼻孔，虾蟆咬破你眼睛。

释咸杰

释咸杰　偈公六十五首

方脱钟山阶级难，却来遮里养残躯。

那知踪迹难遮掩，又见驱驰走使符。

释咸杰

释咸杰　偈公六十五首

狮子教儿迷子诀，拟前掷早走翻身。

罗纹结角交锋处，鹘眼临时失却踪。

释咸杰

释咸杰　偈公六十五首

莫除荆棘建伽蓝，七佛常来此处参。

地久天长功不坠，天花时复雨毿毿。

释咸杰

释咸杰　偈公六十五首

利剑斩虚空，万象鸣啵啵。

年年向斯辰，令倍发恶。

释咸杰

释咸杰　偈公六十五首

秋江清浅时，白鹭和烟岛。

良哉观世音，全身入荒草。

释咸杰

释咸杰　偈公六十五首

拳来拳应，踢来踢应。

拳踢交参，孰负孰胜。

遥遥头摆尾过牢关，刖足之言谁肯信。

释咸杰

释咸杰　偈公六十五首

呼猿洞口，虚空迸裂。

鸦飞不度，如行如说。

释咸杰

释咸杰　偈公六十五首

辅弼宗门有老成，一番提掇一番新。

咬姜呷醋知咸淡，便是丛林过量人。

释咸杰

释咸杰　偈公六十五首

一手不独拍，众手鸣掴掴。

豁开三要三玄门，堪与人天为轨开则。

释咸杰

释咸杰　偈公六十五首

今朝十五日，丛林皆结制。

径山有条攀条，无条攀例。

逼拶露柱灯笼，尽要心空及第。

现前普请证明，不妨神通游戏。

下座各叙时暄，便是灵山受记。

释咸杰

释咸杰　偈公六十五首

佛法无人说，虽慧不能了。

去却上头关，面南看经斗。

释咸杰

释咸杰　偈公六十五首

心同虚空界，示等虚空法。

证得虚空时，无是无非法。

释咸杰

释咸杰　偈公六十五首

六月炎炎如火热，谁冷处胜立法雪。

红尘闹市等个人，七佛轨仪都漏泄。

报龙王，须福护，大千捏聚为檀度。

一言劄住万机通，自然光壮少林风。

释咸杰

释咸杰　偈公六十五首

吞却与吐却，算来无处著。

要见滑稽人，便是黄幡绰。

释咸杰

释咸杰　偈公六十五首

昔年相见谈真谛，今日升堂话去来。

一念廓然无向背，春光铁树自花开。

释咸杰

释咸杰　偈公六十五首

油煎石磉盘，风吹毛毬走。

虚空背上白毛生，拈得鼻孔失却口。

释咸杰

释咸杰　偈公六十五首

修造未逾两个月，丛林便觉日荒凉。

今朝重整旧洪范，铁佛须教尽放光。

释咸杰

释咸杰　偈公六十五首

五月五日端香节，阴云叆叇，

甘雨未决。君王降赐宝香，

林下祈求恳切。孚佑龙，

善时节，好将一雨润焦枯，

市地清凉消恼热。

释咸杰

释咸杰　偈公六十五首

有佛处，不得住，

陕府铁牛双角露。无佛处，

急走过，南海波斯鼻孔大。

三千里外摘杨花，种豆由来生稻麻。

释咸杰

释咸杰　偈公六十五首

虚骤龙骧与麽来，蓦然平地起风雷。

棒头正眼明如日，凛凛清风廓九垓。

释咸杰

释咸杰　偈公六十五首

四月明十五日结，七月十明五日解。

六只骰子满盆红，大都只是看头米。

释咸杰

释咸杰　偈公六十五首

虚空可量风可系，无能尽说佛功德。

佛功德海既难量，吾君圣寿亦如是。

释咸杰

释咸杰　偈公六十五首

持钵去，持钵归。

草鞋根断通消息，玲珑八面尽光辉。

游魔宫，入虎穴。

当机撞著恶聱头，直教心地顿休歇。

释咸杰

释咸杰　偈公六十五首

一手不独拍，两手鸣掴掴。

豁开三要三玄，捏碎佛祖标格。

村歌社舞得人僧，胜似当年白拈贼。

释咸杰

释咸杰　偈公六十五首

今朝三月十五，天色半晴半雨。

十分春色在枝头，满眼觑见没可睹。

报诸人，草莽卤，

甜瓜彻蒂甜菜，苦瓠连根苦。

释咸杰

释咸杰　偈公六十五首

南泉起模画样，长庆披砂拣金。

云门鼻孔先穿，雪窦据款结案。

释咸杰

释咸杰　偈公六十五首

只此见闻非见北，无余声色可呈君。

个中若了元无事，体用何妨分不分。

释咸杰

释咸杰　偈公六十五首

即心即佛也揖出，非心非佛也揖出。

地转天回岂等闲，即知此物非他物。

以此显追崇，决定当超越。

次回阴隲保家堂，自然福寿永无双。

释咸杰

释咸杰　偈公六十五首

达磨不来东土，二祖不往西天。

石室行者蹈碓忘却移步，玄沙讨鱼卖峭蹈翻钓船。

释咸杰

释咸杰　偈公六十五首

一个葫芦才倒地，满地葫芦尽倾倒。

欲识单传直指禅，今日斗凑得恰好。

释咸杰

释咸杰　偈公六十五首

四年居此日波波，累及禅和不奈何。

今感圣恩林下去，一轮秋月照天河。

释咸杰

释咸杰　偈公六十五首

去年八月间，得旨与安闲。

摆动水云性，纵步到阳山。

元宅诸子弟，忻然力追攀。

庵居三个月，开怀宇宙宽。

忽接四明信，来书意盘桓。

天童虚法席，使君语犹端。

迢迢遣传偈公六十五首使，不问路行难。

山僧临晚景，不敢自相瞒。

搥鼓乐与行，四众亦欣欢。

先师未了底，应是起波澜。

一回饮水一回噎，临济德山俱汗颜。

释咸杰

释咸杰　偈公六十五首

二千年前旧公案，今日拈来重剖判。

任是铁眼与铜晴，也须更入红炉煅。

释咸杰

释咸杰　偈公六十五首

居於富贵中，不为富贵误。

赤手挨开解脱门，四方八面俱独步。

佛祖不知由，凭谁立本据。

咄咄咄，力{外囗内力}希，

闻见觉知齐合掌，铁牛生得凤凰儿。

释咸杰

释咸杰　偈公六十五首

日日是好日，时时是好时。

惟有十月二十二，吉星垂照最希奇。

释咸杰

释咸杰　偈颂四首

释迦不说说，迦叶不闻池。

天河风浪静，星斗位区分。

释咸杰

释咸杰　偈颂四首

山河大地不是幻，日月星辰不是幻。

明暗色空不是幻，四圣六凡不是幻。

山僧说底不是幻，诸人听底不是幻。

释咸杰

释咸杰　偈颂四首

眼里耳里绝纤尘，铁眼铜晴觑不破。

蚊子排头咬铁钉，上下四维俱匌匝。

只将此语报深恩，朵朵红莲火里发。

释咸杰

释咸杰　偈颂四首

一年三百六十日，今宵正是结交头。

移身换步无多子，六合清风来未休。

释咸杰

释咸杰　径山茶汤会首求颂二首

径山大施门开，长者悭贪俱破。

烹煎凤髓龙团，供养千个万个。

若作佛法商量，知我一床领过。

释咸杰

释咸杰　径山茶汤会首求颂二首

有智大丈夫，发心贵真实。

心真万法空，处处无踪迹。

所谓大空王，显不思议力。

况复念世间，来者正疲极。

一茶一汤功德香，普令信者从兹入。

释咸杰

释咸杰　径山出乡舟中寄二偈示众

三冬水上打秋千，百尺竿头棹钓船。

寄语满堂龙象众，无劳掘地觅青天。

释咸杰

释咸杰　径山出乡舟中寄二偈示众

大丈夫儿合自知，得便宜是落便宜。

无心用处急回首，莫待天明失却鸡。

释咸杰

释咸杰　隆报著长老请赞

据虎头，收虎尾，

第一句下明宗旨。了无禅道与人参，

滴水便见波澜起。太醒醒，

难比拟。分付隆报著长老，

好向丛林振纲纪。

释咸杰

释咸杰　示善应道人

善就无私，当阳有准。

直下承当，入佛祖閫。

释咸杰

释咸杰　示曾秘校

天童得力句，不摇三寸舌。

父母未生前，令已行摩竭。

直下使承当，敢保犹未彻。

放下百不知，脑门重著楔。

唯是过量人，一拳无二说。

释咸杰

释咸杰　示智悟道人

智悟悟自心，不在一切处。

回首时观瞻，便是佛国士。

释咸杰

释咸杰　说符建倍堂周都料求颂

妙处如何论浅深，应之於手得於心。

方圆不用机谋力，长短休将语默寻。

一斧便成真活计，三思始就费光阴。

山僧直截重重说，须信真鎎不博金。

释咸杰

释咸杰　送昂维那出岭兼呈应庵

福城是得来相访，象骨岩前话别时。

惊起石人开铁眼，倚筇遥听老猿啼。

释咸杰

释咸杰　送昂维那出岭兼呈应庵

云黄山下老禅庵，凌蔑宗风罪过多。

君若到门深问讯，看渠伎俩复如何。

释咸杰

释咸杰　送聪首座兼简陈寺丞

十载相从话岁寒，刀山剑树惯跻攀。

风云会合机轮转，行看知音笑展颜。

释咸杰

释咸杰　送恢侍者

戴角擎头与麽来，当机一拶项门七。

行行勿谓无知已，閫外威权善自裁。

释咸杰

释咸杰　送会侍者开应庵塔铭

三十余年沙魇，一十五处脱空。

欲彰从前家丑，何妨刻石流通。

释咸杰

释咸杰　送慧知客还蜀

踏破剑门关，十方无壁落。

信步复南来，将错还就错。

霜风刮面寒，梅梢初破蕚。

去去又何言，宁负孤云约。

释咸杰

释咸杰　送玲首座住定水

一棒一条痕，一掴一掌血。

不是向上机关，亦非单传妙诀。

佛祖见之攒眉，魔外闻之胆折。

建立此纲宗，当阳贵直截。

玲侍吾十年，气宇迪超绝。

信手斫方圆，初不泥唇舌。

青天霹雳轰，风云会时节。

行看定水起波涛，始信来源出处高。

释咸杰

释咸杰　送权维那归道场

风搅平林万木秋，临歧送别思悠悠。

也知八德池中水，不比寻常溪磵流。

释咸杰

释咸杰　送如水头

如如方解说，此说若为通。

戳瞎摩醯眼，掀翻宇宙空。

枯柴聊作用，活火展家风。

去去休言别，智音一笑同。

释咸杰

释咸杰　送先知客

万里南来川藞苴，奔流度刃扣玄关。

项门戳瞎金刚眼，去住还同珠走盘。

释咸杰

释咸杰　送雪峰化主

手托庵六便放憨，千钧重担要人担。

寥寥坐断孤峰顶，云衲相从昼夜参。

释咸杰

释咸杰　送珣禅人还海坛

家乡到日许谁知，默默相逢绝路岐。

莫谓海门风浪恶，干戈元是太平基。

释咸杰

释咸杰　颂古六首

三处移场定是非，顽心全不改毫釐。

胡言汉语凭谁会，铁额铜头也皱眉。

释咸杰

释咸杰　颂古六首

贤圣法来未曾杀，而今断这一刀休。

果然葛怛胸中落，笑杀灵山老比丘。

释咸杰

释咸杰　颂古六首

一桡劈脑没遮攔，大海波涛彻底乾。

尽谓单传并直指，谁知总被祖师谩。

释咸杰

释咸杰　颂古六首

蓦就膏肓打一鎝，当时无处著浑身。

呵呵笑入严阳去，蛇虎为邻不可寻。

释咸杰

释咸杰　颂古六首

腊月莲花菡萏香，三回赏手不寻常。

直饶会得须眉落，早是龟毛数丈长。

释咸杰

释咸杰　颂古六首

有问冬来事，京师出大黄。

贪他一粒粟，失却半年粮。

释咸杰

释咸杰　颂古十一首

斫却月中佳，清光转更多。

狐狸俱屏迹，狮子奋金毛。

释咸杰

释咸杰　颂古十一首

狗子无佛性，杀人便偿命。

楚痛百千般，因邪却打正。

释咸杰

释咸杰　颂古十一首

出得何如未出时，瞎驴成队丧全机。

而今四海平如砥，芦管迎风撩乱吹。

释咸杰

释咸杰　颂古十一首

粥了令教洗钵盂，铁船无底要人扶。

片帆高挂乘风便，截海须还大丈夫。

释咸杰

释咸杰　颂古十一首

一顿浑家尽灭门，更加两顿累儿孙。

银山铁壁俱穿透，万里无云宇宙分。

释咸杰

释咸杰　颂古十一首

五百生前失却，五百生后太错。

错错，谁道祥麟只一角。

释咸杰

释咸杰　颂古十一首

西江一吸了无余，突出堂堂大丈夫。

尽道世间胡须赤，须知更有赤须胡。

释咸杰

释咸杰　颂古十一首

大海波涛阔，千峰气象雄。

古今无间断，南北路头通。

释咸杰

释咸杰　颂古十一首

天高地厚人难见，海阔山遥只自知。

勘破却回休借部，得便宜是落便宜。

释咸杰

释咸杰　颂古十一首

百战场中舞纛旗，将军立处十分危。

游人只看锥头利，失却吹毛总不知。

释咸杰

释咸杰　颂古十一首

屋里贩扬州，水深山更幽。

终年无客到，明月自相投。

释咸杰

释咸杰　约斋张直阁画师项相请赞

挨开不二门，千圣须却步。

直下便承当。略通一线路。

佛也不奈何，谁敢当头道。

道著头角生，一点黑如皂。

尽情分付约齐大居士，一等人间任扬播。

释咸杰

释咸杰　赞布袋和尚

禅不参，道不会，

终日忙忙。弄个布袋，

十字街头道等人。阿谁知渠绻缋，

氇首弥勒世尊。国有宪章，

三千条罪。

释咸杰

释咸杰　赞大慧和尚

戳瞎顶门三只眼，是非佛法一齐划。

竹篦头上放无端，正是徐六担片板。

释咸杰

释咸杰　赞径山音首座

气宇云闲，身心木槁。

顶门正眼，红日杲杲。

早投长芦划草之机，晚分双径人天之座。

名山屡招而不赴，一庵超然其高卧。

夫是谓丛林前辈典刑，宜与赵州同年而并操者也。

释咸杰

释咸杰　赞开明禅师

江郎入定，乌巨开山。

林深路迥，火冷云寒。

道大不知谁辨的，帝王亲手付金襕。

释咸杰

释咸杰　赞木庵和尚

面目森严，语言希差。

不出飞猿岭，道声蔼天下。

活懒庵不传之宗，死衲僧虚头话霸。

五坐道场，丛林增价。

稽首拜手，虚空贴卦。

释咸杰

释咸杰　赞绣宝公

针锋上直入，线缝里跳出。

剪刀尺子自随身，号令乾坤齐万物。

释咸杰

释咸杰　赞应庵和尚

眼大如环，头匾似扇。

丛为不省已非，偏笑漳泉福建。

著实处用无七纵八横，脱空时曰有万化千变。

焚香稽首赞扬，也是神头鬼面。

释咸杰

释咸杰　赠何神童

父母未生时，文章在何许。

及乎跳出来，光明照寰宇。

傍观眼难瞒，收录奏明主。

一览赞希奇，杨晏堪为伍。

赐笏与录袍，以显其宗祖。

人生天地间，休将年纪数。

纵饶生百岁，无闻亦何补。

伟哉英特大丈夫，君臣嘉会今合符。

行看赤手扶宗社，大千捏聚一蘧庐。

释咸杰

释咸杰　赠闽清黄释褐初赴上庠

蓦劄相逢笑脸开，也知平地起风雷。

好将一滴梅溪水，为雨为霖遍九垓。

释咸杰

释咸杰　张直阁请升座末后说偈

一句全提法界宽，大千收拾掌中观。

横该竖抹超三际，迦叶徒劳强破颜。

释咸杰

释咸杰　真际道人请赞

一句全提，了无向背。

临济正宗，恣意破碎。

弥天过犯，不容懺悔。

丹青画出向人前，他家自有通人爱。

释咸润　五泄山三学院十题

释咸润　五泄山三学院十题　祷雨潭

尝闻越邑民，祷雨碧岩畔。

神龙如有期，为霖通旱暵。

释咸润

释咸润　五泄山三学院十题　夹岩

一径数里间，巉岩镇幽谷。

中夹清溪流，白云长断续。

释咸润

释咸润　五泄山三学院十题　俱胝岩

昔人持此咒，岩坐岁寒深。

梵言不复闻，雅名流至今。

释咸润

释咸润　五泄山三学院十题　龙井

寒井深无极，人谓藏虬龙。

尝闻救炎旱，丝雨洒长空。

释咸润

释咸润　五泄山三学院十题　石鼓

巨石平如掌，天然状鼙鼓。

击之还有声，分明含太古。

释咸润

释咸润　五泄山三学院十题　石门

双峰起云际，仿佛五侯门。

烟霞锁不开，曾无车马奔。

释咸润

释咸润　五泄山三学院十题　石屏

峭石状危屏，截断诸峰青。

白云触不飞，仙掌空遗名。

释咸润

释咸润　五泄山三学院十题　五泄

飞泉成五级，一级一龙湫。

削出万仞秀，讵让蓬莱丘。

释咸润

释咸润　五泄山三学院十题　西源

造化凿绅维，千岩斗空碧。

有时云雨开，残阳落幽石。

释咸润

释咸润　五泄山三学院十题　摘星岩

扪萝梯峭石，直上青云端。

咫尺星斗光，冷射人心寒。

释显

释显　偈二首

吃粥了也，头上安头。

洗钵盂去，为蛇画足。

更问如何，自纳败阙。

释显

释显　偈二首

禅莫参，道休学，歇意忘机常廓落。

现成公案早周遮，只个无心已穿凿。

直饶坐断未生前，难透山僧错错错。

释显彬

释显彬　新月

微光已成魄，隐隐夕阳间。

六幙无人卷，一钩长自闲。

轮随明月长，香逐桂枝还。

三五相将近，分明照竹关。

释显嵩

释显嵩　偈

昨日罗刹心，今朝菩萨面。

罗刹与菩萨，不隔一条线。

释显嵩

释显嵩　临寂颂

八十年中常浩浩，宠开肆货摩尼宝。

也无一个共商量，不是山僧收铺早。

释晓纯

释晓纯　偈

有个汉自从旷大劫，无住亦无依，

上无片瓦盖头，下无寸土立足。

朝到西天，暮归东土。

释晓纯

释晓纯　颂

轩昂师子首，牛足马身材。

三道如能入，玄门叠叠开。

释晓聪

释晓聪　法身颂

参禅学道莫茫茫，问透法身北斗藏。

余今老倒尪羸甚，见人无力得商量。

唯有钁头知我意，栽松时复上金刚。

释晓聪

释晓聪　偈

大地雪漫漫，春风依旧寒。

说禅说道易，成佛成祖难。

释晓聪

释晓聪　偈

晨鸡报晓灵，粥后便天明。

灯笼犹瞌睡，露柱却惺惺。

释晓聪

释晓聪　示众偈

天晴盖却屋，乘乾刈却禾。

早输王税了，鼓腹唱巴歌。

释晓荣

释晓荣　答僧慧文

般若大神珠，分形万亿躯。

尘尘彰妙体，刹刹尽毗庐。

释晓荣

释晓荣　答僧慧文

一念周沙界，日用万般通。

湛然常寂灭，常展自家风。

释晓莹

释晓莹　句

竟日霏微雨。

释晓莹

释晓莹　句

故人携客作幽寻。

释晓莹

释晓莹　句

顾我於兹诗有兴。

释晓莹

释晓莹　句

寒窗安著清相向。

释晓莹

释晓莹　句

何妨语夜阑。

释晓莹

释晓莹　句

挥犀闻妙论。

释晓莹

释晓莹　句

回看苍木杪。

释晓莹

释晓莹　句

及瓜一笑上浮艎。

释晓莹

释晓莹　句

即看青女夜飞霜。

释晓莹

释晓莹　句

几回相送复相迎。

释晓莹

释晓莹　句

寂寂饶孤兴。

释晓莹

释晓莹　句

孀　目悠然上杳冥，好是园林争秀发。

释晓莹

释晓莹　句

江表人材独数公。

释晓莹

释晓莹　句

江城今可徘徊处。

释晓莹

释晓莹　句

莫笑叴　侬躭此癖。

释晓莹

释晓莹　句

藜杖赋归休。

释晓莹

释晓莹　句

脉脉受风斜，野望迷青草。

释晓莹

释晓莹　句

落涧水淙淙。

释晓莹

释晓莹　句

路傍官河一带长。

释晓莹

释晓莹　句

漏鼓乍听连岸响。

释晓莹

释晓莹　句

隆寒正北风，飘飘任此身。

释晓莹

释晓莹　句

江上闲吟立又行。

释晓莹

释晓莹　句

练练长江静。

释晓莹

释晓莹　句

江云黯黯作愁阴。

释晓莹

释晓莹　句

栏干聊小凭，取次缀诗篇。

释晓莹

释晓莹　句

可怜赢得鬓成霜。

释晓莹

释晓莹　句

可堪时序苦侵寻，留滞谁知此日心。

释晓莹

释晓莹　句

倦客独携筇。

释晓莹

释晓莹　句

久客欣无事。

释晓莹

释晓莹　句

负暄孤坐松根石。

释晓莹

释晓莹　句

临岐强破颜。

释晓莹

释晓莹　句

不到兹亭久。

释晓莹

释晓莹　句

高怀不我弃。

释晓莹

释晓莹　句

春光和暖恰相宜。

释晓莹

释晓莹　句

出门纵步细哦诗。

释晓莹

释晓莹　句

蝉噪日将落。

释晓莹

释晓莹　句

苍生从此得伸眉。

释晓莹

释晓莹　句

倒拄乌藤乘逸兴。

释晓莹

释晓莹　句

不妨谈笑又诗成。

释晓莹

释晓莹　句

灯火照青编。

释晓莹

释晓莹　句

薄饭粗缯老此生。

释晓莹

释晓莹　句

波中船舫来还去。

释晓莹

释晓莹　句

北山迤逦自苍然。

释晓莹

释晓莹　句

绊身何用尚浮名。

释晓莹

释晓莹　句

白鸟翩翩接翅飞。

释晓莹

释晓莹　句

岸曲水流寒。

释晓莹

释晓莹　句

不记登临日几回。

释晓莹

释晓莹　句

二月春方好。

释晓莹

释晓莹　句

那敢谓长城。

释晓莹

释晓莹　句

抚事心犹壮。

释晓莹

释晓莹　句

风沙轻漠漠。

释晓莹

释晓莹　句

丰城千里外。

释晓莹

释晓莹　句

放怀端与世情疏。

释晓莹

释晓莹　句

但觉旅怀开。

释晓莹

释晓莹　句

发兴真成继庾公。

释晓莹

释晓莹　句

甘棠不翦向来荣。

释晓莹

释晓莹　句

而今总入老夫诗。

释晓莹

释晓莹　句

对景由来诗句丽。

释晓莹

释晓莹　句

对景觅诗联。

释晓莹

释晓莹　句

断岭云归白。

释晓莹

释晓莹　句

独冒烟岚促去程。

释晓莹

释晓莹　句

地去秉钧余咫尺。

释晓莹

释晓莹　句

放怀便所便。

释晓莹

释晓莹　句

未厌长为客。

释晓莹

释晓莹　句

随宜领览到斜晖。

释晓莹

释晓莹　句

胸中历历古兼今。

释晓莹

释晓莹　句

携朋上故基。

释晓莹

释晓莹　句

闲来湖上立移时。

释晓莹

释晓莹　句

细柳乱摇风。

释晓莹

释晓莹　句

檐雨滴秋残旅梦。

释晓莹

释晓莹　句

无因从发药。

释晓莹

释晓莹　句

雁字联联写碧空。

释晓莹

释晓莹　句

晚来供望眼。

释晓莹

释晓莹　句

颓然只任真。

释晓莹

释晓莹　句

天教春信到寒乡。

释晓莹

释晓莹　句

陶泛一船东。

释晓莹

释晓莹　句

谈笑会当同。

释晓莹

释晓莹　句

门外黄尘扑面飞。

释晓莹

释晓莹　句

习习和风至。

释晓莹

释晓莹　句

由来八座尚书贵。

释晓莹

释晓莹　句

舟横渔唱晚。

释晓莹

释晓莹　句

搘筇聊小立。

释晓莹

释晓莹　句

在路日已久。

释晓莹

释晓莹　句

欲罢不能聊一吟。

释晓莹

释晓莹　句

与君频邂逅，此地久盘桓。

释晓莹

释晓莹　句

雅淡天姿固可知。

释晓莹

释晓莹　句

有恨春将晚。

释晓莹

释晓莹　句

素王妙道况亲传。

释晓莹

释晓莹　句

悠悠落日悬。

释晓莹

释晓莹　句

幽花欹照水。

释晓莹

释晓莹　句

殷勤供一笑。

释晓莹

释晓莹　句

倚栏哦五字。

释晓莹

释晓莹　句

衣弊履穿不讳穷。

释晓莹

释晓莹　句

一言知具眼。

释晓莹

释晓莹　句

余思草萋萋。

释晓莹

释晓莹　句

绕崖云惨惨，浥屦露团团。

释晓莹

释晓莹　句

南屏寄傲且今年，况复相羊得自便。

释晓莹

释晓莹　句

宁免鬓毛苍。

释晓莹

释晓莹　句

偶来清赏曲江头。

释晓莹

释晓莹　句

徘徊幽兴熟。

释晓莹

释晓莹　句

披云登断岭。

释晓莹

释晓莹　句

平生只信缘。

释晓莹

释晓莹　句

平章风物诗无敌。

释晓莹

释晓莹　句

凭栏取次看。

释晓莹

释晓莹　句

婆娑弄翰墨。

释晓莹

释晓莹　句

前村鸦噪断。

释晓莹

释晓莹　句

青春作伴日同行。

释晓莹

释晓莹　句

清泉槛外流。

释晓莹

释晓莹　句

贪看春山如许青。

释晓莹

释晓莹　句

泉石惬幽情。

释晓莹

释晓莹　句

诗书论议深。

释晓莹

释晓莹　句

素抱与谁倾。

释晓莹

释晓莹　句

谁知老子懒成癖。

释晓莹

释晓莹　句

谁与共平章。

释晓莹

释晓莹　句

谁教併向此中见。

释晓莹

释晓莹　句

谁复知予懒是真。

释晓莹

释晓莹　句

秋色偏宜晚望中。

释晓莹

释晓莹　句

石壁巉然不可攀。

释晓莹

释晓莹　句

自知潦倒无余事。

释晓莹

释晓莹　句

诗成聊疥壁。

释晓莹

释晓莹　句

稍稍竹过墙。

释晓莹

释晓莹　句

山川元历历。

释晓莹

释晓莹　句

桑椹累累紫。

释晓莹

释晓莹　句

如公自是鉴坡具。

释晓莹

释晓莹　句

日色今朝分外明。

释晓莹

释晓莹　句

是身多落寞。

释晓莹

释晓莹　南昌道中

东游心渺渺，趼足步迟迟。

马驿黄茅路，人家白竹篱。

归云横断岭，落日映荒陂。

何地可容足，长哦招隐诗。

释心道

释心道　呈佛鉴禅师偈

赵州有个柏树话，禅客相传遍天下。

多是摘叶与寻枝，不能直向根源会。

觉公说道无此语，正是恶言当面骂。

禅人若具通方眼，好向此中辨真假。

释心道

释心道　狗子无佛性

狗子佛性无，老蚌吐明珠。

西川鸣杜宇，江南啼鹧鸪。

释心道

释心道　偈

师子嚬呻，象王哮吼。

云门北斗里藏身，白云因何唤作手。

三世诸佛不能知，狸奴白牯却知有。

雨打梨花蛱蝶飞，风吹柳絮毛毬走。

释心道

释心道　偈

契丹打破波斯寨，夺得宝珠村里卖。

十字街头穷乞儿，腰间挂个风流袋。

释心道

释心道　举临济人灭嘱三圣因缘作偈

正法眼藏瞎驴灭，临济何曾有是说。

今古时人皆妄传，不信但看后三月。

释心道

释心道　勘婆

三月春光上国游，祥云瑞气锁龙楼。

亲从宣德门前过，更问行人觅汴州。

释心道

释心道　烧木佛

彭祖八百乞延寿，秦皇登位更求仙。

昨向天津桥上过，石崇犹自送穷船。

释心道

释心道　宣和二年复僧作偈

不挂田衣著羽衣，老君形相颇相宜。

一年半内闲思想，大底兴衰各有时。







卷306

释心道

释心道　宣和改元改僧为德士作偈

祖意西来事，今朝特地新。

昔为比丘相，今作老君形。

鹤氅披银褐，头包蕉叶巾。

林泉无事客，两度受君恩。

释心道

释心道　野狐

石崇富贵粀铿寿，潘岳容仪子建才。

但原东风齐著力，一时吹入我门来。

释心月

释心月　{上一点下两点}牛

衲僧命脉顶门眼，点著无端头角生。

犹幸家园田地稳，得深耕处且深耕。

释心月

释心月　宝公和尚赞

鹰窠大士，示现无方。

生于宋代，老于齐梁。

杖头刀尺，隐显全彰。

巍巍堂堂，炜炜煌煌。

至今坐断独龙冈。

释心月

释心月　宝华法堂

老蚌虚含素月胎，庭前花雨自成堆。

吾将倒转风雷舌，未必缤纷动地来。

释心月

释心月　北宗赞

菩提有树镜无尘，玉兔怀胎入紫宸。

七百僧龙第一座，信衣推与负舂人。

释心月

释心月　布袋赞

矬而肥，肥而痴。

肩驼背负，或徐或驰。

回头处，微笑时，

此意明明说向谁。

释心月

释心月　布袋赞

儱侗十围腹，婆娑三尺躯。

折拄杖搅无边香水海，破布囊賏百亿须弥卢。

等个人{左口右悉}哩{左口右悉}哩，觅文钱苏噜苏噜。

天上无，地下无，

四明山色开画图。

释心月

释心月　布袋赞

放布袋而立，携布袋而去。

他日下生来，别道一转语。

补处之尊，弄真像假。

抛却内宫，来使奉化。

回观时髑髅眼睛沥未尽，紧靠处布袋骨董放不下。

放得下，未必遭人强描画。

释心月

释心月　草衣文殊赞

披草衣，执具书。

面不洗，头不梳。

是文殊，非文殊。

拟议台山路转迂。

释心月

释心月　草衣文殊赞

草离离，发垂垂。

神出鬼没，佛眼难窥。

能坐毗耶之舌，而不能出女子之定。

能行法王之令，而不能免迦叶之疑。

五台山势峭巍巍，返掷还他狮子儿。

释心月

释心月　昌大师住广福说偈勉之

桂岩桂子久飘香，时节催开选佛场。

莫作末山施半杓，使人特地唤娘娘。

释心月

释心月　朝阳穿破衲赞

檐前负日暖烘烘，败坏重加补缀工。

尽大地人穷性命，都卢劄在一针锋。

释心月

释心月　臭庵

自家汗气不曾觉，只未曾开人已知。

熏出苏州二石佛，一人掩鼻一攒眉。

释心月

释心月　出山相赞

弃却金轮尊贵人，要来平地讨艰辛。

如斯面目尘埃甚，更说优昙别是春。

释心月

释心月　出山相赞

道无修证，入山何为。

法无去来，出山何之。

黄金屋宅草离离，天上人间说向谁。

释心月

释心月　出山相赞

六载入山缘底事，复缘底事出山来。

毒心毒人行难见，但见春风笑脸开。

释心月

释心月　船子和尚赞

机语相符句合头，离钩三寸已吞钩。

孤舟短棹都抛却，直得朱泾水逆流。

释心月

释心月　刺血写法华

矮窗岑寂中，一字一点血。

血尽笔秃时，止止不须说。

释心月

释心月　聪大师号无闻送广福住院

来日台山大会斋，隔身句子绝安排。

如今已落无闻手，双放双收机莫偕。

释心月

释心月　达磨赞

面壁而坐，见成行货。

立雪求之，还同蹉过。

须知罪犯弥天大。

释心月

释心月　达磨赞

来泛一杯千顷浪，去携只履万重云。

自言传法传何法，故我思君亦恨君。

释心月

释心月　达磨赞

万浪千波一苇横，翩翩只影可怜生。

老萧若会截流句，杨子江头放你行。

释心月

释心月　达磨祖师赞

跨水行人语不符，绝江足踏一茎芦。

此时独自栖栖去，今日人将入画图。

释心月

释心月　待月了残经赞

数黑豆子老和尚，石上松根得意时。

自怜末后一句子，只许天边明月知。

释心月

释心月　东林彻长老请赞

寒浦先零之姿，古岩后雕之操。

雪满颠一味寒酸，云半肩十分枯槁。

任缘去住也，随处有余。

信手牛来也，用时恰好。

虽云理绝思惟，其柰事关怀抱。

倚天长剑用还磨，分付明岩彻长老。

释心月

释心月　泛莲观音赞

一叶莲舟泛渺瀰，诵观音也戴阿弥。

希奇妙相毫端上，五濁众生知未知。

释心月

释心月　方岩

乌云屯了白云屯，云敛稜层四面分。

平实巑巘都坐断，且无花雨落纷纷。

释心月

释心月　丰干寒拾赞

只解踞虎头，不解收虎尾。

你若讦露人，人也讦露你。

出没虎声中，卷舒牛迹上。

半是小儿嬉，半是大人相。

释心月

释心月　丰干寒拾赞

执爨灰满头，扫地尘扑面。

岩下细思量，一场不著便。

释心月

释心月　丰干寒拾赞

道兮无贫，德兮有邻。

五峰双磵，谁主谁宾。

相靠而睡也，象王回顾。

相呼而笑也，狮子嚬呻。

噫，不省这个意，

修行徒苦辛。

释心月

释心月　丰干寒拾赞

双磵底，五峰前。

块石上，磨松烟。

多无一两字，少有三百篇，

明明此意落谁边。

释心月

释心月　丰干寒拾赞

微风吹，岩松鸣。

听愈好，吟愈清。

浑崙一句子，文彩甚分明，

笔下如何写得成。

释心月

释心月　丰干寒拾赞

左手执卷，右手指示。

觌露不覆藏，几人知此意。

回首台山锁寒翠。

释心月

释心月　干寒拾赞

对面抚掌，两镜相照。

双磵与五峰，冷地齐失笑。

唤作普贤还料掉。

释心月

释心月　广福聪长老画无准顶相请赞

这慈尊，曾自赞。

煮不熟，烧不烂。

有软顽，没思算。

秤须弥重四两，量虚空阔丈半。

更有白{左亻中纟右刀}不是处，付与无闻，

从公理断。

释心月

释心月　归云

拖云从龙去又回，无心却似有心来。

只因怕失老僧约，永日岩房拨不开。

释心月

释心月　国一见代宗起立图赞

法地安然不动移，振身而立亦相宜。

勿於起坐经行外，别讨大唐天子师。

释心月

释心月　过河尊者赞

前溪渌涨雨初晴，浮笠波心掌样平。

伎俩由来只如此，放教急急奔前程。

释心月

释心月　韩愈请益大颠图赞

去国迢迢路八千，归心日夕九重天。

当机不领到家句，且向途中快著鞭。

释心月

释心月　和扫破庵塔二首

白{左亻中纟右刀}丛中第一尊，硬将明越作台温。

将头撞破虚空后，又把金针锁细痕。

释心月

释心月　和扫破庵塔二首

平林风静坞云轻，一掬寒泉荐客情。

会与此山重有约，何妨一日一经行。

释心月

释心月　和偃溪

谢郎无月夜撑船，不觉平沈偃水边。

随手一篙盘得转，浑家洗脚上床眠。

释心月

释心月　和张防御

我有一方田，於中息万缘。

生涯虽寂尔，日用不徒然。

知足长年乐，无求在处禅。

西邻知此意，松竹销寒烟。

释心月

释心月　荷泽赞

荷泽元来不姓高，岭头一网竟难逃，

尔曹若不论知解，知解无因到尔曹。

释心月

释心月　虎丘惠长老请赞

万里晴空，一声霹雳。

尽大地人，掩耳不及。

浩浩清风生八极。

释心月

释心月　黄蘖掌沙弥图赞

大机之用谁担荷，断际孤风不可追。

济北少年曾未委，风光太子已先知。

释心月

释心月　偈

善恶不思，名为顶句。

内外绝依，名为得住。

时时寂寂惺惺，时时退步荐取。

如是三十年，觅之总无处。

觅无处，赢得双眉时陡聚。

释心月

释心月　偈颂一百五十首

寰中天子勑，塞外将军令。

佛祖出头，也须乞命。

今日合作麽生，将逐符行。

释心月

释心月　偈颂一百五十首

披牯牛皮，辊瞎驴队。

带水拖泥，东倒西{左犭右屯}。

黄梅七百无人会。

释心月

释心月　偈颂一百五十首

元正启祚，万物咸新。

山形拄丈子，只麽黑鳞皴，

时来也解笑翻身。倒腹倾肠为君说，

唱歌须是帝乡人。

释心月

释心月　偈颂一百五十首

忌口自然诸病减，多情未免有时劳。

贫居动便成违顺，只得清闲一味高。

释心月

释心月　偈颂一百五十首

连城之璧本无瑕，何中生来便撒沙。

跛脚阿师知落处，好冤家有恶冤家。

释心月

释心月　偈颂一百五十首

金乌飞，玉兔走。

目前事，看不透。

十日前，五日后，

谁敢咳嗽。

释心月

释心月　偈颂一百五十首

无背面，有孔竅，

转相亲，转料掉。

凤台平，石城小。

日下孤灯，果然失照。

释心月

释心月　偈颂一百五十首

竺土大仙心，东西密相付。

谨白参玄人，光阴莫虚度。

释心月

释心月　偈颂一百五十首

与麽则易，不与麽则难。

不与麽则易，与麽则难。

金乌飞上玉栏干，眨上眉毛子细看。

释心月

释心月　偈颂一百五十首

上刀山，攀剑树。

双暗双明，裂开捻聚。

倒跨杨岐三脚驴，踢断岩头末后句。

谁是其人，目前荐取。

释心月

释心月　偈颂一百五十首

一即三，三即一。

剩足不足，少则有余。

相续得去底，道将一句来。

七十三，八十四。

释心月

释心月　偈颂一百五十首

一叶落，天下秋，

布袋今朝又解头。古路不曾生雨草，

慈明何事过汾州。

释心月

释心月　偈颂一百五十首

夜寒错认定盘星，金屑霏霏翳眼睛。

教坏平人至今日，惺惺划地不惺惺。

释心月

释心月　偈颂一百五十首

频频唤汝不归家，贪向门前撮土沙。

每天年年三月里，满城开尽牡丹花。

释心月

释心月　偈颂一百五十首

九旬禁足，三月护生。

护生须杀，禁足须行。

云收天迥，雨过山青。

出门句里入门句，鼻直眼横眉亦横。

释心月

释心月　偈颂一百五十首

一夏三个月，已过两个月。

子细好生观，只余一个月。

说与林下人，莫空度岁月。

释心月

释心月　偈颂一百五十首

一九二九，百拙千丑。

昨日今朝，地迥天寥。

少林门下客，立处雪齐腰，

千载令人恨不消。

释心月

释心月　偈颂一百五十首

打圆相，女人拜。

老杨岐，偏捏怪，

依稀兔子喫牛奶。今日薰香瀹盏茶，

岂是贫人思旧债。

释心月

释心月　偈颂一百五十首

一夜春风浩浩，拂尽千花百草。

十二危楼一倚栏，珊瑚枝头日杲杲。

释心月

释心月　偈颂一百五十首

拄杖子，无规绳，

有准则。长不得，

短不得，恰好亦不得。

释心月

释心月　偈颂一百五十首

得也与麽，未得也与麽。

寒灰烧杀人，冷地不可卧。

丹霞烧木佛，因甚院主眉须堕。

释心月

释心月　偈颂一百五十首

六阴剥，一阳复。

寒谷交肩，春空可掬。

少室山高难措足，断弦须是鸾胶续。

释心月

释心月　偈颂一百五十首

闹中静悄悄，静中闹浩浩。

侧耳听不闻，举步行不到。

没譫讹，勿寻讨。

鸦作鸦鸣，鹊作鹊噪。

释心月

释心月　偈颂一百五十首

至人无已，言犹在耳。

万法作本根，天地相终始。

一占帝与九龄梦，三听山呼万岁声。

释心月

释心月　偈颂一百五十首

九年面壁，有理难伸。

三日耳聋，无辞可措。

堪悲堪笑，自昔自今。

尽道以心传心，一向将错就错。

年代深远，疑案难稽。

既然呷汁罪同，合与一状领过。

释心月

释心月　偈颂一百五十首

不破五，岁不满百。

窄处放教宽，宽处捻教窄。

如冲天之俊鹞，如当路之白额。

敢有近傍者麽，骼。

释心月

释心月　偈颂一百五十首

九十日安居，二千年圣制。

念念三世十方，步步十方三世。

何如闹市里保寿面目全露，肉案头盘山自心密契。

使府近有指挥，不许攀条援例。

释心月

释心月　偈颂一百五十首

六月火边坐，有眼无耳朵。

铁蛇钻不入，铁牛冲不破。

释心月

释心月　偈颂一百五十首

散夏余五日，那事稳也未。

争似长汀子，低头打觉睡。

不管你金乌东升，玉兔西坠。

生死到来，甚处回避。

低声低声，墙壁有耳。

释心月

释心月　偈颂一百五十首

古人底，今人底。

道著道不著，一场没巴鼻。

象王回旋，师子游戏，

洎合扶不起。

释心月

释心月　偈颂一百五十首

去年今年，八月九月。

一树两树，丹桂离披。

三枝四枝，黄花漏世。

於斯见面不相逢，於斯相逢复相别。

释心月

释心月　偈颂一百五十首

老丰干心未歇，骑个无齿大虫，

只管见人饶舌。呵呵呵，

南北东西，一团生铁。

释心月

释心月　偈颂一百五十首

瓯峰布铁连阵，我曾长袖拂开。

瓯峰掷金刚圈，我曾铁鞭击碎。

没仇雠处起仇雠，无怨对中作怨对。

今日何以报之，报之以此为最。

释心月

释心月　偈颂一百五十首

以大圆觉，为我伽蓝。

过去诸佛罪不重料，见在菩萨理无曲断。

未来学人，咄，

切忌草里辊。

释心月

释心月　偈颂一百五十首

去年七月十五，去去留之不住。

今年七月十五，住住推之不去。

去也师子翻身，住也象王回顾。

释心月

释心月　偈颂一百五十首

混不得，类不齐，

六爻宛转见重离。夜深下视千山白，

不是其中人不知。

释心月

释心月　偈颂一百五十首

我有一言，彻根彻源。

举之不全，听之不圆。

拟问如何，苍天苍天。

释心月

释心月　偈颂一百五十首

我有一语，通今贯古。

全主全宾，全规全矩。

直下承当，未敢相许。

释心月

释心月　偈颂一百五十首

我有一机，对面提持。

石火莫及，电光罔追。

释心月

释心月　偈颂一百五十首

我有一要，千差齐照。

未曾拈花，不劳微笑。

拟问如何，云横海峤。

释心月

释心月　偈颂一百五十首

我有一句，非默非语。

日用见成，一时分付，

依前罔措。

释心月

释心月　偈颂一百五十首

跛跛挈挈，列列{左舟右定}{左舟右定}。

跛跛挈挈，匙挑不上。

列列{左舟右定}{左舟右定}时，炎天散雪。

十有二年，来住此地，

杨岐家风，未曾漏泄。

今漏泄，秤鎚元是一团铁。

释心月

释心月　偈颂一百五十首

烹金之炉，铸人之模，

净名一默。国师三呼，

你诸人又向甚麽处摸索。

释心月

释心月　偈颂一百五十首

青山白云，红尘闹市，

见成公案，理当即行。

为什么不知有，公验分明。

释心月

释心月　偈颂一百五十首

山遥海阔古兰若，月白风清老比丘。

万象森罗总宾客，相逢莫不小低头。

释心月

释心月　偈颂一百五十首

出得尘来又入尘，休论便重复便轻。

试看门外清溪水，动静由来一样清。

释心月

释心月　偈颂一百五十首

一番风雨送寒来，底事开炉炉未开。

寄语参玄诸上士，冷湫湫处且相隈。

释心月

释心月　偈颂一百五十首

厨库对僧堂，三门朝佛殿。

南来与北来，一见一切见。

释心月

释心月　偈颂一百五十首

昼见日，夜见星，

妙高山色青又青。便与麽去，

不惟打失鼻孔，亦乃失却眼睛。

且过在於何，黄河从源濁。

释心月

释心月　偈颂一百五十首

瓯阜山头，龙蛇阵上，

将头不猛，累及三军。

自此江西湖南，便与麽去，

吴山蜀水，纷纷纭纭。

重城夜月，青山白云，

一度思君复恨君。

释心月

释心月　偈颂一百五十首

赤心报国丈夫儿，进退存亡己自知。

盖世英雄宁畏死，一时忠勇更无谁。

冶城夜月将军墓，蒋岳春云武帝祠。

从此龙光山下寺，龟哥也著载丰碑。

释心月

释心月　偈颂一百五十首

三月二十五，芳春余几许。

一道平常心，颠言及倒语。

谩道举手摘杨花，那知漫空飞柳絮。

趁流光，猛提取。

喫粥了也，洗钵盂去。

释心月

释心月　偈颂一百五十首

不见一法在门外，平地无端自活埋。

若是金毛师子子，急须移步入门来。

释心月

释心月　偈颂一百五十首

禅禅万万千，眉插鬓，

耳垂肩。千花影里，

百草头颠。或时虚空里钉橛，

或时旱地上生莲，引得寒山子笑掀天。

吟得新诗一两联，足成三百篇。

释心月

释心月　偈颂一百五十首

青山为家，白云作户。

稳密田园，鸦飞不度。

皷腹台前一转头，不觉四月二十五。

释心月

释心月　偈颂一百五十首

长安甚闹，我国晏然。

古人一期酬对，不妨奇特。

未有出身之路，唤什么作我国。

纵遇锋刀常坦坦，假饶毒药也闲闲。

释心月

释心月　偈颂一百五十首

一句如铁橛子，少室秤提不起，

曹溪摇感不动。有伎俩者一任左扶右持，

无伎俩者不妨全体受用。巴蓬集壁，

去天一尺。

释心月

释心月　偈颂一百五十首

鳞皴柱杖子，非长亦非短。

东行西行处十分著力，归家稳坐时一味不管。

著力处是我同流，不管时吾之道伴。

且道伴同流是一是二，见成公案。

释心月

释心月　偈颂一百五十首

龙蟠虎踞，今古嶷然。

楚水秦淮，滔滔无间。

释心月

释心月　偈颂一百五十首

玉转珠回著眼看，有相干处没相干。

只将此个以为主，一剑倚天星斗寒。

释心月

释心月　偈颂一百五十首

进一步，退一步，

钁头钁底无回互。以一机，

夺一机，没便宜处讨便宜。

插锹叉手田中事，是即担泉带月归。

释心月

释心月　偈颂一百五十首

蜀山楚水，江北江南。

步步稳密，念念相谙。

前三三后三三，眨上眉毛早不堪。

凛凛孤风藏不得，倒骑角虎出山来。

大唐国里人无数，糾酒糾糟唤不回。

唤得回，笑容未动，

牙爪先开。

释心月

释心月　偈颂一百五十首

笑密庵巧，喜松源拙，

扫临济喝，折德山棒。

自谓不蹑前踪，又道抛三放两。

自谓无法与人，又道开口不在舌头上。

释心月

释心月　偈颂一百五十首

偃蹇苍髯十万本，参差翠玉数千竿。

风敲月户三秋冷，雨打茅堂六月寒。

释心月

释心月　偈颂一百五十首

德山一棒，临济一喝。

家贫难办素，事忙不及草。

三千里外见譫讹，未免虾跳不出斗。

释心月

释心月　偈颂一百五十首

结夏解夏，灵山旧制。

鹅以瓶拘，鱼以网系。

风雷变化在今时，霄汉振飞何更拟。

释心月

释心月　偈颂一百五十首

罗笼得住，以此却不住。

呼唤不回，以此却又回。

且譫讹在什么处，恼乱春风卒未休。

释心月

释心月　偈颂一百五十首

晓坡北山云，暮宿北山雨。

来为北山人，须办北山主。

释心月

释心月　偈颂一百五十首

是不是，非不非。

交肩过，携手归。

南泉不出方丈，为什么在庄喫油糍。

今兮昔兮同一时，知音知后更谁知。

释心月

释心月　偈颂一百五十首

檐头滴滴，分明历历。

好片祖师心，无端已狼籍。

释心月

释心月　偈颂一百五十首

道远乎哉，触事而真。

圣远乎哉，体之即神。

百丈遭喝，三百耳聋。

水潦被踏，起来大笑。

何似一指头禅，一生受用不尽。

释心月

释心月　偈颂一百五十首

钟阜龙盘，石城虎踞。

牛首横前，方山傍住。

正传阁上一观，不觉双眉陟聚，

秦淮一带西流去。

释心月

释心月　偈颂一百五十首

庐陵米价没高低，直下承当已是迟。

多少牙人并贩子，却来升合较毫厘。

释心月

释心月　偈颂一百五十首

七佛已前只与麽，七佛之后亦复然。

片云生晚谷，孤鹤下辽天。

释心月

释心月　偈颂一百五十首

没譫讹处最譫讹，美玉无瑕贵切磋。

几度浑崙提不起，鼠肝虫臂总由他。

释心月

释心月　偈颂一百五十首

十一十二，无处回避。

十四十五，充塞寰宇。

者边那边，或去或住。

一箭上红心，黄金如粪土。

释心月

释心月　偈颂一百五十首

风磨湛湛真空体，雨洗如如法界身。

大地山河并万象，今朝与佛共生辰。

释心月

释心月　偈颂一百五十首

说时默，默时说。

处处投机，门门合辙。

正是虚空里钉橛。

释心月

释心月　偈颂一百五十首

大厦非一木可支，巨舟须众手可济。

众手既集亦复同心，南北东西无往不利。

释心月

释心月　偈颂一百五十首

久晴不雨则旱，旱固可忧。

久雨不晴则涝，涝亦可忧。

不旱不涝，尤为可忧。

不曾下得春时种，空向田头望有秋。

释心月

释心月　偈颂一百五十首

犀牛扇子破多时，全暗全明。

问著元来总不知，最为亲切。

无限清风与头角，成群作队。

尽同云雨去难追，鼻绳在我手里。

释心月

释心月　偈颂一百五十首

四月十五，云龙风虎。

扫荡欃枪，肃清寰宇。

五月十五，松峦竹坞。

明月作龛，白云闭户。

即今六月十五，毒蛇横古路。

释心月

释心月　偈颂一百五十首

山前田地谁为主，喜见灵苗战晚风。

将谓年年求岁稔，由来岁岁愿年丰。

释心月

释心月　偈颂一百五十首

三种病二种光即不问，且如何是法身。

不识庐山真面目，只缘身在此山中。

释心月

释心月　偈颂一百五十首

密密绵绵细著工，从来此室不通风。

庭前三尺齐腰雪，身在霭然和气中。

释心月

释心月　偈颂一百五十首

於食等者，於法亦等。

於法等者，於食亦等。

法食双运，平等普薰。

释心月

释心月　偈颂一百五十首

风前敲落珊瑚枝，白玉鞭头直下垂。

要识香林家住处，水晶宫殿草离离。

释心月

释心月　偈颂一百五十首

我佛入深山，六载冷相守。

中夜一举头，南辰对北斗。

於此眼皮穿，一场成漏逗。

普观大地人，此事皆具有。

至今二千年，公案宛如旧。

不见赵州曾有言，修行变作不唧{左口右衔}。

释心月

释心月　偈颂一百五十首

直上觑，直下觑。

七佛已前，闲家泼具。

少室铁牛，黄梅石女。

释心月

释心月　偈颂一百五十首

百丈下堂句，云门顾鉴咦。

进前叉手立，端的许谁知。

释心月

释心月　偈颂一百五十首

法身向上法身边，会得咸通无后先。

一个矬来一个跛，担为一担更无偏。

释心月

释心月　偈颂一百五十首

平怀常实事同风，正在昏昏梦寐中。

扶起脊梁重猛省，莫教蹉过五更钟。

释心月

释心月　偈颂一百五十首

一句子，有时坐断乾坤笼罩今古，

有时风高月冷海晏河清，有时变化晦明兴云致雨。

今日总抛向面前，切不得世谛流布。

释心月

释心月　偈颂一百五十首

凭栏拭目旧山川，叠叠峰峦带晓烟。

不是梦中论梦事，今朝正是普通年。

释心月

释心月　偈颂一百五十首

白发垂垂一叶身，今年贫似去年贫。

住山不与山为主，水石烟云也笑人。

释心月

释心月　偈颂一百五十首

与麽也在我，不与麽也在我。

明眼汉担拄杖绕天下横行，为什么透这些子不得。

释心月

释心月　偈颂一百五十首

二千年前，灵山付嘱品。

二千年后，吴地流通分。

释心月

释心月　偈颂一百五十首

把手同归者，琅琅笑语新。

移身藏北斗，举步入南辰。

少室残冬雪，武林三月春。

辘轳千万偈，顽石两眉伸。

释心月

释心月　偈颂一百五十首

知之而行，见之而止，

对面白云千万里。言中定旨，

语外明宗，一重一重复一重。

斯门寂寂无关锁，清坐不知谁与同。

释心月

释心月　偈颂一百五十首

未出胞胎事已蹉，出胞胎后转譫讹。

韶阳拄杖头边眼，供佛烧香不在多。

释心月

释心月　偈颂一百五十首

天高地迥，海阔山遥。

秋风袭衣，拄杖{脖月换足}跳。

释心月

释心月　偈颂一百五十首

初三十一，上上大吉。

中九下七，有口挂壁。

双林傅大士儒履道冠，蒋山梁宝公剪刀曲尺，

笑倒生公台畔石。

释心月

释心月　偈颂一百五十首

有句无句，如藤倚树。

树倒藤枯，毒蛇横路。

咄咄咄，缩头去。

释心月

释心月　偈颂一百五十首

诸佛机，祖师意。

百草头，双眉底。

不可得而一，不可得而二。

赵州关即且置，云门曲作麽生。

一堂风冷淡，千古意分明。

释心月

释心月　偈颂一百五十首

座已升，衣已披，

法作麽生说。但得雪消去，

自然春到来。

释心月

释心月　偈颂一百五十首

五九四十五，太阳开门户。

一点微云何处来，散作人间三日雨。

晓来忽推窗，所见非常处。

白玉作楼台，烂银为国土。

盐官王老师，偈颂一百五十首欢喜无著处。

拈起须弥槌，击动虚空皷。

清音闻远近，雅韵贯今古。

法眼和一通，听之犹莽卤。

古人有言兮，千年田，

八百主。

释心月

释心月　偈颂一百五十首

最初机，末后句。

有准绳，没规矩。

岂可错承当，岂可错分付。

释心月

释心月　偈颂一百五十首

初五初十，铁蛇钻不入。

有也莫将去，无也莫将来。

南岳自南岳，天台自天台，

那更峨嵋对五台。

释心月

释心月　偈颂一百五十首

药山休去，直得三十二相八十种好，

一时现前。然虽如是，

也好与一杓。

释心月

释心月　偈颂一百五十首

虎丘家风，内空外空。

十分富贵，十分贫穷。

有时扬声止响，有时诈哑佯聋，

犹是平常小脱空。

释心月

释心月　偈颂一百五十首

青山门外白云飞，杨柳溪边引客归。

莫怪坐来频劝酒，自从别后见君稀。

释心月

释心月　偈颂一百五十首

敕书来自九重天，宝墨琳琅色尚鲜。

移怪岩间枯树子，和根植向鹫峰巅。

释心月

释心月　偈颂一百五十首

外息诸缘，心行无路。

入得无门之门，犹较昔日三步。

灵踪不在猿啼处。

释心月

释心月　偈颂一百五十首

髻中珠，只者是。

如优昙花，时一现尔。

坐断意根，方能侧耳。

释心月

释心月　偈颂一百五十首

心同虚空界，示等虚空法。

证得虚空时，无是无非法。

释心月

释心月　偈颂一百五十首

一人跨三脚驴，一人骑三角虎。

三家村里交肩，万仞崖头移步。

释心月

释心月　偈颂一百五十首

簇簇上来，却之不回。

簇簇下去，留之不住。

於斯立片时，瞬目不扬眉。

释心月

释心月　偈颂一百五十首

巴陵三转语，南源女人拜。

人贫智短，马瘦毛长，

灵鹫峰头一炷香。

释心月

释心月　偈颂一百五十首

渠侬家住白云乡，南北东西路渺茫。

几度欲归归未得，忽闻岩桂送幽香。

释心月

释心月　偈颂一百五十首

眼中物，物中眼。

雪峰辊三个毯，睦州担一片板。

释心月

释心月　偈颂一百五十首

未见此老人已前，上是天下是地。

既是此老人之后，山是山水是水。

一别五十年，恩怨通身是。

没量大人，抬脚不起，

累了儿兮累了孙，恼乱春风何日已。

释心月

释心月　偈颂一百五十首

大仙心，休莽卤。

三十三，错分付。

细推穷在何处，只知昨日雨今日晴，

而不知今日晴昨日雨。灵云陌上桃花飞，

翻忆玄沙未彻语。

释心月

释心月　偈颂一百五十首

常在途中久不归，可怜庭户草离离。

青山门外忽相见，问著刚然道不知。

释心月

释心月　偈颂一百五十首

此君面目甚分明，曲曲斜斜是几茎。

但得一回亲见后，不随风雨听虚声。

偈颂一百五十首

作麽生，是什么。

狮子当门，猛虎据坐。

千人万人，一个半个。

石火电光中，掣断黄金锁，

拟议依然还蹉过。

释心月

释心月　偈颂一百五十首

山苍苍，水茫茫。

直下是，非相当。

整天玄戈甲，淬三要锋铓。

举意非他物，回眸即故乡。

好将马祖旧游地，题作渝州选佛场。

释心月

释心月　偈颂一百五十首

云门一曲，腊月二十五。

惊起陕府铁牛，撞倒石霜角虎。

时节既相当，因缘难莽卤。

释心月

释心月　偈颂一百五十首

人人有一坐具地，占断犹来自祖翁。

四界打量量不尽，及时耕种待秋风。

释心月

释心月　偈颂一百五十首

峭峻门庭，平白道路。

担板睦州，面壁鲁粗。

不问南来北来，东去西去，

须信长年不出户。

释心月

释心月　偈颂一百五十首

春山青，春水绿，

独立危亭看不足。李花白，

桃花红，一色同中又不同。

知音惟有寒山子，拊掌歌笑临春风。

释心月

释心月　偈颂一百五十首

闰二月十有五，灵山有语今分付。

心洞十方，通今贯古。

途路未归人，朝朝复暮暮。

不醉桃花村，定入杏花坞。

何如相唤复相呼，飞来峰下喫茶去。

释心月

释心月　偈颂一百五十首

修行作佛人无数，捏目无非是乱花。

十劫坐来还懡{左忄右罗}，不图打草要惊蛇。

释心月

释心月　偈颂一百五十首

一非一，二非二。

仰面不见天，低头不见地。

一即一，二即二。

仰面见青天，低头亦见地。

释心月

释心月　偈颂一百五十首

与麽来者，过者边立。

不与麽来者，过者边立。

与麽不与麽，花须连夜发，

莫待晓风吹。

释心月

释心月　偈颂一百五十首

我有一语，在在处处。

提起分开，放下捏聚。

两手持来，一手分付。

江西曾有言，以此个为主。

释心月

释心月　偈颂一百五十首

八月初一，好个消息。

积雨报初晴，新凉生八极。

禾稻满田畴，催人早收拾。

一颗颗，一粒粒，

宜爱惜，莫教遍地成狼籍。

直待去年今年，官租私租，

一时还毕。不妨一饱忘百饥，

鼓腹讴歌度残日。

释心月

释心月　偈颂一百五十首

一月相抛不出门，几经花县几烟村。

桑麻影里炊香早，松竹阴中笑语温。

幽磬朝离迎白日，痚钟晚泊送黄昏。

捲旗收阵归来也，谁是知恩与报恩。

释心月

释心月　偈颂一百五十首

十月十有五，败叶堆云，

寒风推户。明窗下，

东司头，东行西行，

总是提持处。参玄人，

须记取，古人有言兮，

百岁光阴切莫虚度。

释心月

释心月　偈颂一百五十首

空手把锄头，步行骑水牛。

人从桥上过，桥流水不流，

动地清风来未休。咄，

下座佛殿，别听因由。

月五日亦初五，那堪时正午。

采药药最灵，问疾疾即愈。

释心月

释心月　偈颂一百五十首

贤月宰辅圣明君，好语山中喜得闻。

愿饮淳风餐至化，五香敬作一炉焚。

释心月

释心月　偈颂一百五十首

清净慈门刹尘数，共生如来一妙相。

以大愿力出世间，示梵王身宣正法。

三十六旬有六日，惟有此日最吉祥。

稽首殷勤一瓣香，万岁千秋为寿考。

释心月

释心月　偈颂一百五十首

宸奎飞下九重天，凤舞鸾翔墨色鲜。

水石山云最佳处，殷勤一炷玉炉烟。

释心月

释心月　偈颂一百五十首

尊临四海圣明君，步步毗卢顶上行。

自己法身只者是，巍然千古振佳声。

释心月

释心月　偈颂一百五十首

参禅须是铁汉，著手心头便判。

直趣无上菩提，一切是非莫管。

释心月

释心月　偈颂一百五十首

涅槃心，差别智。

一非一，二非二。

自古诸上贤，曾未达斯理。

直饶凭麽会得，也是乌龟行陆地。

释心月

释心月　偈颂一百五十首

然灯之前，六六三十六。

然灯之后，九九八十一。

数目甚分明，因甚数不出。

数得出，弄到弥勒下生，

依旧杳无消息。

释心月

释心月　偈颂一百五十首

溪山送别出门日，云水相迎得路时。

七佛轨仪持钵去，又得西来一信通。

释心月

释心月　偈颂一百五十首

五髻峰头望海东，烟重重又水重重。

同人相见论心事，又得西来一信通。

释心月

释心月　偈颂一百五十首

灵山一别二千年，圣世重逢岂偶然。

细掬清泉揩老眼，豁开云雾见青天。

释心月

释心月　偈颂一百五十首

云漫漫，水漫漫。

往来一致，高下同观。

炊无米饭，饱不来入甚易。

喫粥了也，洗钵盂去还难。

难难，冬不寒，

腊后看。

释心月

释心月　寄蒋山痴绝和尚

急水上旗翻五色，飞流中毬辊百花。

相逢相笑勿相笑，人途在中未到家。

释心月

释心月　寄蒋山痴绝和尚

没弦琴三弄五弄，无孔笛一声两声。

明月浮空天似水，长安归梦恰三更。

释心月

释心月　寄日本国相模平将军

径山收得江西信，藏在山中五百年。

转送相模贤太守，不烦点破任天然。

释心月

释心月　见山亭

柳陌花衢烂熳游，不知日月去如流。

抬眸忽见家山在，双手难遮满面羞。

释心月

释心月　见性堂

髑髅沥尽眼头宽，炯炯圆明一颗寒。

莫怪年来昏怕甚，钟声却被鼓声瞒。

释心月

释心月　剑堂

平常不露锋铓句，凛凛风霜威自全。

脚未跨门先照顾，那和已丧髑髅前。

释心月

释心月　净发

顶门些子娘生发，划了还生卒示休。

斜把金刀勾得著，一毫头是一毫头。

释心月

释心月　开光明藏疏

佛祖亲传真命脉，橘洲笔底发渊源。

郁乎光焰十万丈，只贵知音一印传。

释心月

释心月　开眼入定赞

六用如如体不分，耳能观色眼能声。

而今老大宜安分，眼自观兮耳自听。

释心月

释心月　开诸方语

收拾残花贴故枝，游蜂舞蝶谩纷飞。

莫教嗅著无香处，懡{左忄右罗}还从旧路归。

释心月

释心月　李翱见药山图赞

千株松下谒癯仙，冷淡烟霞别是天。

授与刀圭元不识，却来携手水云边。

释心月

释心月　立雪方丈

少室门庭冷似冰，可师曾此一沉吟。

夜阑各自知寒冷，莫待齐腰三尺深。

释心月

释心月　亮座主赞

心与虚空讲未终，一呼回首一开容。

勿言去后无消息，云外西山翠扫空。

释心月

释心月　灵照对丹霞图赞

觌露风猷第二机，电光石火较迟迟。

丹霞去后无消息，又见牢关把定时。

释心月

释心月　灵照看日早晚图赞

明暗双双机夺机，阿爷手里觅便宜。

果然老底能轻信，输却日轮当午晚。

释心月

释心月　灵照女赞

尽道家贫卖笊篱，泼天富贵许谁知。

风前敛手一转语，未必丹霞识得伊。

释心月

释心月　六代祖师赞

竺乾正眼，震旦心宗。

一点水墨，两处成龙。

至今匝地生清风。

释心月

释心月　六代祖师赞

诸缘息时，伎俩尽矣。

了了常知，不是不是。

莫被胡僧谩著你。

释心月

释心月　六代祖师赞

无言说中，广说信心。

洞然明白，非去来今。

风病因兹转更深。

释心月

释心月　六代祖师赞

古佛无心，知之者谁。

双峰点首，石女攒眉。

错付黄梅个小儿。

释心月

释心月　六代祖师赞

能与麽去，能与麽回。

青松郁密，白发摧颓。

岭南消息几时来。

释心月

释心月　六代祖师赞

字则不识，宗说俱通。

如风吹水，如日行空。

破荡箕裘是此翁。

释心月

释心月　马郎妇赞

镜里精神，风前调度。

手执莲经，换人肠肝。

锦鳞吞钓上钩来，黄金骨已腾空去。

释心月

释心月　马郎妇赞

愿海散香风，花披菡萏红。

锦鳞方上钓，金锁已腾空。

释心月

释心月　孟府送猿有颂次韵谢之

居从岩洞友熊罴，养在侯门送石溪。

要识将军成物意，往来莫作听猿啼。

释心月

释心月　明鉴先生

支干念二金钉子，变态无穷无尽时。

尽大地人都钉定，先生知后更谁知。

释心月

释心月　明上座赞

大庾岭头提不起，本来面目尚埃尘。

南枝不放春消息，也是茫茫漏网人。

释心月

释心月　南叟

住在何方号阿谁，默然不答笑熙怡。

知君不是北来者，下载清风合自知。

释心月

释心月　藕丝观音赞

顶戴阿弥，不假花冠之累累。

肩披藕丝，不必璎珞之垂垂。

孤然不倚，俨然若思。

我於一十九类三十二应身中次第观之，而无如是抱膝安闲大自在之风规。

释心月

释心月　庞大倚鉯而化图赞

老子先行行不到，郎君末后太过生。

倚天衡岳最深处，雨过寒光泼眼明。

释心月

释心月　庞居士见马大师图赞

搅海狞龙头角露，出林老虎爪牙张。

至今六合风云里，浩浩来登选佛场。

释心月

释心月　裴休捧佛请安名图赞

持来面目已全彰，出就呈机验当行。

千释迦文万弥勒，都卢摄入一身光。

释心月

释心月　彭检法号仍旧

者汉本来无面目，几年向外空驰逐。

蓦然忆著便归来，六六依前三十六。

释心月

释心月　菩提桥

石头一路平如掌，步步风波险处行。

渡马渡驴都莫问，等闲夺得祖师名。

释心月

释心月　璞翁

隐密全真处，浑崙未剖时。

从来只与麽，不用讨瑕疵。

释心月

释心月　普化赞

者风僧，甚举止。

木铎一摇，声在人耳。

邈吾真处点著便行，咬生菜时触著便讳。

明头暗头拶著便转，今日昨日扶著便醉。

或於道吾手里倒送鎗头，或於临济面前满倾恶水。

如斯伎俩，果能成褫人，

建立黄蘖宗旨者耶。况其掣狂掣颠，

有头无尾，是皆不逃大仰之谶盘山之记。

末后若不向东门南门西门北门觅个走路，定不免新妇子老婆禅小厮儿抚掌笑你。

释心月

释心月　普化赞

邈得先师真，鼻孔不相似。

大悲院里归，驴鸣较些子。

释心月

释心月　钱泉都庄偈

佛法遍在一切处，一切处求不可求。

皷腹台前成现句，牧童也解倒骑牛。

释心月

释心月　清溪

咫尺曹源有路通，游鱼何事自迷踪。

有声为利不平处，一点尘泥断不容。

释心月

释心月　劝请首座挂牌上堂

三春去向那边去，九夏来从屋力来。

一喝两头俱坐断，人天眼目与谁开。

乌飞兔走，地转天回，

时有清风匝九垓。寒山满头灰，

引得丰干笑满腮。

释心月

释心月　容大师水陆升座说偈

末山一境不露顶，直下全超五障身。

佛国无边皆自己，台山大会付何人。

苾蒭草碧枝枝秀，菡萏花红叶叶新。

外祖深恩只者是，一萩和气暖於春。

释心月

释心月　如行新戒落发升座

患累资生无有涯，选官选佛学丹霞。

须知发划殿前草，不碍萱开堂北花。

万法从心心是正，一心逐物物皆邪。

夜窗寂寂青松下，究彻根源始到家。

释心月

释心月　山偈奉饯九江纯禅者归东林受业

年来佛法带譫讹，十卜干千不较多。

寄语东林略抬手，看伊眼脑是如何。

释心月

释心月　善禅人登径山侍痴绝

三年共住不相识，眉目横分鼻修直。

狭路逢渠何所之，欲上凌霄峰顶立。

凌霄一峰插天高，余峰起伏皆儿曹。

我曾眺目察秋毫，三千刹海空劳劳。

峰顶老人八十二，湛湛双眸映秋水。

戏笑怒骂謦欬声，总是吾家第一义。

老人问汝来何从，进前叉手宜当胸。

更看武步生清风，何愁老人无笑容。

释心月

释心月　沈兼签记梦

一微尘里三千界，半刹那间八万春。

如是往来如是住，不知谁主又谁宾。

释心月

释心月　省行堂主往霅川化油

火冷灰寒老病身，一灯深夜伴孤贫。

忍将滴滴思乡泪，说与溪头问疾人。

释心月

释心月　十六罗汉赞

飞锡五天云冉冉，泛杯南海浪悠悠。

一毫头上轻收拾，不是冤家不聚头。

释心月

释心月　石镜

坚顽岂是铸成低，雨洗风磨只自如。

勿谓全然不照烛，山精破胆已无余。

释心月

释心月　石门

云锁苔封势巑巘，也曾敲击费轮槌。

只缘入作不得处，忘却心行路绝时。

释心月

释心月　示本上座

勿游鱼鲁刁刀市，莫逐千干十卜人。

他日有缘重会面，金毛狮子要嚬呻。

释心月

释心月　示慧日侍者德禅人偈

北磵磵边才缓步，石溪溪畔又移身。

俊哉龙凤亲生子，何必南阳令斩新。

释心月

释心月　示上元主簿

单提一字赵州无，三尺吹毛也不如。

万别千差齐斩断，白云不敢犯清虚。

释心月

释心月　示天童干延寿化士

家有良医病转多，无栖泊处最譫讹。

水如蓝也花如锦，依旧檐声滴旧窠。

释心月

释心月　示圆阇梨偈

我有明珠一颗，久被尘劳关锁。

而今尘尽光生，照破青山万朵。

释心月

释心月　水茶磨

机轮瞥转已多时，苦漏分明只自知。

辘辘放身随浪辊，傍观赢得眼如眉。

释心月

释心月　水月观音赞

觉天无云，性海无风。

玉轮蘸影，金浪翻空。

非惟观世音，我亦游其中。

释心月

释心月　说无生话图赞

收拾山云海月情，团栾鼻直眼眉横。

龟毛拂子兔角杖，敲得虚空啵啵声。

释心月

释心月　思惟相观音赞

春禽昼啼，秋虫夜吟。

有耳皆闻，何独观音。

如是而知，如是而觉。

面目现前，超诸余学。

释心月

释心月　思惟相观音赞

燕语莺吟，鸦鸣鹊噪。

声有差殊，闻无颠倒。

闻性既寂，声尘亦空。

一点悲心，在处圆通。

释心月

释心月　送保慧大地

生在如来家，须学如来行。

诸念入正念，有诤归无诤。

少林佛图不再见，台山大会堪凭□。

彼何人哉我何人，眨起眉毛宜猛省。

释心月

释心月　送超禅人归省亲

参玄曾未造玄微，肯学新丰十不归。

归举清凉答佛话，教娘知有祖师机。

释心月

释心月　送达州惠禅人见径山无准

面门角眼倒生筋，今佛谁为第一身。

此去炷香三拜起，防他左语子扇人。

释心月

释心月　送丁高士

霞服云冠游上苑，芒鞋竹杖过幽扉。

故山青草累累冢，羞见先生化鹤归。

释心月

释心月　送艮侍者随本师归泸南

依师参扣到无参，只麽呼三应亦三。

话到不相辜负处，泸南元是旧泸南。

释心月

释心月　送珙上人之庐山

不到庐山不是僧，斯言斯语亦何曾。

珙今兴尽还归去，五老依前倚碧层。

释心月

释心月　送光典座

辣辣辛辛一味禅，惯常岂在杓头边。

一千五百善知识，未出门时话已圆。

释心月

释心月　送圭维那

年来个事带譫讹，十卜千干不较多。

狭路相逢略抬手，看伊眼脑是如何。

释心月

释心月　送慧大师

剃除绀发搭伽梨，经卷轮珠常自随。

欲扣玄关参自己，好看实际访俱胝。

释心月

释心月　送寂照庵归蜀

错向南来犹自可，归乡一错更难追。

果然到底错将去，三十六江流向西。

释心月

释心月　送觉上人归隆兴

八十四人善知识，亮公把手不同归。

知君家住西江上，休听滩声说是非。

释心月

释心月　送李道士

细探道德五千字，字字君家说底书。

要识玄之又玄旨，淡然清对了无余。

释心月

释心月　送李国史

父翁伯季忠清节，凛凛同班立圣朝。

次第到孙孙又子，老僧屈指日非遥。

释心月

释心月　送林藏主省亲

有十不归今且归，不愿再见今再见。

古今大道常坦然，各自当门通一线。

释心月

释心月　送日本合上人

夜来归梦绕乡关，沧海何曾碍往还。

有问大唐天子国，为言觛史在人间。

释心月

释心月　送僧过碧云见北磵

老倒杨岐没脑门，行藏驵侩许谁论。

碧云深处问端的，他是他家九世孙。

释心月

释心月　送僧之双林

去到双林见旧游，眉弯新月眼横秋。

寒暄未举宜先问，因甚桥流水不流。

释心月

释心月　送僧之浙东

踏不著处一搭子，烂如生铁硬如泥。

金陵寻遍无寻处，定在鄮峰东岭西。

释心月

释心月　送悟上人入广兼简涂提刑

大地犹如一粒粟，而今此语付何人。

时时撮向掌中看，吴蜀江山一样新。

释心月

释心月　送祥上人之道场

虎锡高腾上虎岩，虎岩老虎气耽耽。

袖藏济北爷儿手，不捋其须心不甘。

释心月

释心月　送心非庵

是是金鳞犹滞水，非非狮子又翻身。

蜀山佳处是非外，佛法凭谁作主人。

释心月

释心月　送心净头

处尘劳界住深禅，几度悲心碎复圆。

得失是非都放下，头头皆我旧山川。

释心月

释心月　送杨尚书

万里江山图画开，锦帆归去记重来。

好於仿佛烟云里，添个翩翩馹使催。

释心月

释心月　送一默翁入浙

有佛处不得住，铁鞭击碎珊瑚树。

无佛处急走过，澄潭不许苍龙卧。

三千里外莫错举，剔起眉毛眼卓坚。

与麽则不去也，百城烟水难图画。

摘杨花，摘杨花，

未容眨眼早忘家。赵州舌本悬千日，

石火电光追莫及。纸灯吹灭便知归，

落在吾家第二机。翻身倒握乌藤去，

千圣罗笼不肯住。何时砥柱障颓波，

大扇真风满寰宇。

释心月

释心月　送寅乙上人归蜀

南方展转扣西来，口欲谈而擘不开。

乙马三寅领将去，溪边婆子笑咍咍。

释心月

释心月　送赵凤台知府

五月寒云湿不飞，临辞无语思依依。

此心不许江山隔，时听除音来竹扉。

释心月

释心月　送真大师

戴起还同放下时，好观实际访俱胝。

至今五百年来下，一段风光付与谁。

释心月

释心月　送镇知客

海南一片旧田园，松竹迎风幸可怜。

拂拭藤枝倚床畔，隄防人问祖师禅。

释心月

释心月　送知无见

百城烟水夜光寒，巾子峰头曾细观。

转得身来天已晓，目前赢得黑漫漫。

释心月

释心月　颂古二十一首

兄难兄，弟难弟。

马祖真，只这是。

释心月

释心月　颂古二十一首

各呈见解，互逞机锋。

石火莫及，电光罔通。

抛下拄杖而立，不同草草。

拈起拄杖便行，亦岂匆匆。

释心月

释心月　颂古二十一首

昨日与今日，同中却不同。

狞龙搅沧海，后鹘摩青空。

宗眼明如日，机轮疾似风。

丹霞回首处，遍界觅无踪。

释心月

释心月　颂古二十一首

第一句，言不及。

见利忘锥，何得何失。

拈起放下，翘足而立。

文殊维摩，鎗箭交击。

果不可当，一掌推出。

纵是舜若多神，额头也须汗出。

释心月

释心月　颂古二十一首

普济把定，被庞公痛处一锥。

直得左转右侧，前依后随。

笊篱提起处，相呼作舞诗。

若言依样画猫儿，定把黄金铸子期。

释心月

释心月　颂古二十一首

识得子丑寅卯句，应须继绍此门风。

如王仗剑当堂坐，佛魔俱拂一时空。

释心月

释心月　颂古二十一首

宗门中令嗣，合眼坐禅处。

平地打毬子，急须著眼觑。

两挑挑得上，三筑筑不住。

筑得住依前，辊向毬门去。

释心月

释心月　颂古二十一首

野火炎炎何处起，紫烟红焰便烧人。

须知坐卧经行里，见得无殊用得亲。

释心月

释心月　颂古二十一首

前溪绿涨雨初晴，浮笠波心掌样平。

伎俩由来只如此，放教急急奔前程。

释心月

释心月　颂古二十一首

也大奇，也大奇，卷舒出没看全机。

若非鉴物张华眼，未免随人说是非。

释心月

释心月　颂古二十一首

圣量凡情净尽时，转身无路事还非。

屋檐下过粟畲里，马腹驴胎一道归。

释心月

释心月　颂古二十一首

自家冷暖自家知，祖意西来更问谁。

全体承当全体是，须弥顶上戴须弥。

释心月

释心月　颂古二十一首

不坏身正是，正是不坏身。

适来曲多少，扭得鼻头辛。

释心月

释心月　颂古二十一首

巨岳何曾乏雨土，演若迷头狂未回。

参寻喜有得力句，突晓途中眼未开。

释心月

释心月　颂古二十一首

最好韶山境，烟笼翠色轻。

欲描描未就，猿鸟一声声。

释心月

释心月　颂古二十一首

镜清湖心抛一饵，锦鳞跃浪上钩来。

几乎掣断午头线，引得傍观下钓台。

释心月

释心月　颂古二十一首

国师样子太慈悲，入草何如出草时。

射透九重圣箭子，依前特地隔天涯。

释心月

释心月　颂古二十一首

奇特老尊宿，大无惭愧人。

盘陀石上藕，喜见一番新。

释心月

释心月　颂古二十一首

浑崙拈起好风规，石火明明已较迟。

不落金峰窠窟里，会须赤手讨便宜。

释心月

释心月　颂古二十一首

是身土木无知汉，忍痛声中一皱眉。

好是南山射石虎，纵饶没羽亦徒为。

释心月

释心月　颂古二十一首

龙起沧海，虎出林端。

直下来也，急著眼看。

释心月

释心月　颂古三首

日永风清，雷奔电卷。

无位真人，略通一线。

释心月

释心月　颂古三首

百年将底作津梁，直指心田是道场。

八万四千安乐法，只於此处{指胸}可承当。

释心月

释心月　颂古三首

没便宜处讨便宜，无位真人小厮儿。

如是去来如是住，无时不是在家时。

释心月

释心月　颂古十六首

室内孤灯只自知，入流须辨截流机。

辽天一镞三关外，玉兔金乌不敢飞。

释心月

释心月　颂古十六首

一竿丝线两金鱼，不犯清波意自殊。

斜拽蓑衣遮盖后，空余明月满江湖。

释心月

释心月　颂古十六首

恁麽说话，大似肥处添，

瘦处减。殊不知东山老人，

惯得其便。

释心月

释心月　颂古十六首

昭昭心目色尘里，晃晃色尘心目间。

直下裂开犹是钝，那堪随步万重山。

释心月

释心月　颂古十六首

善法堂前探浅深，寒涛平地涌千寻。

探竿靠壁出门去，也是贫儿拾得金。

释心月

释心月　颂古十六首

不是风兮不是幡，堂堂摆手出重关。

可怜守待鸡鸣者，犹在昏昏醉梦间。

释心月

释心月　颂古十六首

宾中主，主中宾。

在窟狮子，互换嚬呻，

相识如今能几人。

释心月

释心月　颂古十六首

头上漫漫，脚下漫漫。

拄定即易，瞥转还难。

释心月

释心月　颂古十六首

嗟叹声中偃仰时，三千世界草离离。

若教老汉明斯旨，鼻孔从来向下垂。

释心月

释心月　颂古十六首

朝西天，暮东土。

耫水游山，徐行款步。

是则不动道场，不是亦在里许。

谁为证明，石霜角虎。

释心月

释心月　颂古十六首

天寒人寒，影草探竿。

总在里许，振鬣摆尾，

水面依然平似砥。

释心月

释心月　颂古十六首

杨岐谈笑之中，换了白云心肝五脏。

而白云愤闷之际，抉了杨岐鼻孔眼睛。

释心月

释心月　颂古十六首

问处赤心片片，答处不负来机。

今有问灵隐如,何是实际理地。

释心月

释心月　颂古十六首

京师出大黄，浑崙不覆藏。

朝生金凤子，平地快耴翔。

释心月

释心月　颂古十六首

北山高处望乡关，一度登临一解颜。

目力穷边无限意，应难写向画图间。

释心月

释心月　颂古十六首

父母非亲亲是谁，双眸焝焝带双眉。

含元殿上不相识，正是岷峨相见时。

释心月

释心月　遂金州禅人

磨砖大士眼觑瞇，归去市场的唤醒伊。

好个打车消息子，无端错付马驹儿。

释心月

释心月　损翁

明知为学日有益，不知为道又如何。

但觉家贫身渐老，聪明不及旧时多。

释心月

释心月　添藏经施主水陆升座说偈

大悲心上流出底，呼为切脚若为评。

不知切脚什么字，写不成兮呼不成。

依依稀稀如半月，髣髣髴髴若三星。

分付老昭诸善士，生生世世寿康宁。

释心月

释心月　甜瓜

不惜浑崙次第佥，把将来语太无厌。

而今一片落谁手，管取甜时彻蒂甜。

释心月

释心月　铁壁

天地为炉烹不破，不通风处却通风。

自从透得归来后，方见一重还一重。

释心月

释心月　维摩赞

呵二乘，弹十地。

以强词，夺正理。

问疾人，根到底。

语与默，都不是。

金粟如来居士身，尽大地人扶不起。

释心月

释心月　文殊赞

狮子吼，无畏说。

空处挨，紧处捻。

彼上人，缩却舌。

不二门，都败阙。

五髻童真七佛师，却证乌龟成白鳖。

释心月

释心月　文宗嗜蛤蜊图赞

一点悲心擘不开，镬汤衮处笑盈腮。

希奇之事朕深信，是与君王说不地来。

释心月

释心月　无瑕

本体温如又莹如，拟心雕琢费工夫。

自家宝藏只这是，切莫揩磨染污渠。

释心月

释心月　无象

澹泊虚闲未动爻，有何单拆与重交。

太平时代合如是，卦子逢人莫乱抛。

释心月

释心月　无隐

望州乌石未相见，南岳天台几对谈。

引得庐山曾失笑，至今满面是羞惭。

释心月

释心月　无照

自怜一点不揩磨，开眼还同合眼过。

莫道浑家全淈{左氵右盾}，瞒他些子看如何。

释心月

释心月　无诤

拈花微笑争端起，面壁安心闹铺开。

数到老卢明上座，使人心识一时灰。

释心月

释心月　西竺净长老请赞

色见声求，二俱不是。

离声色外，转没巴鼻。

石火光中，掣电影里。

要见石豩，且莫瞌睡。

释心月

释心月　溪翁

水落曾知杓柄长，家风从此转凄凉。

有时浪起无风处，冷看截流人自忙。

释心月

释心月　蚬子赞

师荒村古庙兮，人绀宇莲宫。

师纸钱堆里兮，人璎珞聚中。

师捞{中八两边各一点}摝蚬兮，人打凤罗龙。

师鱣鲜枯槁兮，人玉食雍容。

师与人隐显各异兮，卷舒一同。

为华严之弟兮，不入华严保社。

为洞山之子兮，不绍洞山门风。

欲遯其迹迹愈著，欲晦其名名愈崇。

夫能谨初护末，不沿他酒台盘兮，

人莫知师之所知。师独乐其乐，

乐亦无穷。果如是兮，

安有今日。持短尺以量虚空，

磨淡墨以邈虚空者哉。

释心月

释心月　蚬子赞

古庙炉灰冷，长江烟水寒。

再三捞摝得，难上酒台盘。

释心月

释心月　祥符喜长老请赞

三岩日暖径行地，双径风清宴坐时。

昔不少年今不老，如何描邈使人知。

释心月

释心月　小师正恭写松源掩室并师山行图请赞

父前行，子后随。

不肖孙，愚且痴。

三昧门，各自知。

入深村，草离离。

风前翻忆老杨岐。

释心月

释心月　小师正恭写松源掩室并师山行图请赞

清空片云，古潭万象。

飘然何来，湛然何往。

识则不识，知而无知。

铁壁银山，挨开者谁。

释心月

释心月　小师正知画师顶相请赞

高厚同源，万殊一体。

卓尔何来，湛然非止。

览蜀天云，挹龙渊水。

际会如斯，孰穷所以。

正知知之，不出乎是。

释心月

释心月　行者德山改名德止

吾宗一德山，天下同仰企。

寥寥数百年，清风来未已。

汝名今与同，初非犯其讳。

人前一呼唤，不觉耸众耳。

易以艮为山，辞以艮为止。

宜将止易山，只移一画子。

吾当尊前贤，不得不如此。

释心月

释心月　行者智江归庐山乞颂

庭前荒草正萋萋，却忆丹霞划去时。

莲社峰高相见了，回来却把圣僧骑。

释心月

释心月　须菩提赞

倚杖而立，示真般若。

手中册子，云何抄写。

长老若不放下，疑杀后生尊者。

释心月

释心月　须菩提赞

常宴坐，常危立。

一片虚凝，万境空寂。

岩前花雨已狼籍。

释心月

释心月　雪峰真党内禅师赞

出岭超方，九上三到。

一槌便成，未是性燥。

诵过水偈，闻色空义。

搅炒肝肠，睡不成睡。

棒头领旨，句下明宗。

夜半鳌山，如鹤抛笼。

象骨岩高，中有鳖鼻。

千五百人，中伤者几。

三毬并辊，大用全提。

石火莫及，电光罔追。

大地撮来，如粟米粒。

今昔行人，看之不出。

望州乌石，日炙风吹，

万福曾郎，眼戴双眉。

释心月

释心月　雪牛

露迥迥地趁不去，时复深村荒草行。

一色皮毛都换了，荷担须是者众生。

释心月

释心月　雪山

昼漫漫地夜漫漫，高下峰峦总一般。

身在洞然明白里，勿於明白里头看。

释心月

释心月　延寿化帐

捲起何如放下时，微风轻撼碧云垂。

夜深动地蚊雷吼，病枕安然总不知。

释心月

释心月　言法华赞

褰裳登九重，走笔书十三。

两头俱不住，临去又图南。

释心月

释心月　杨居士请赞

水中之月，镜里之形。

一顶春雪，半肩秋云。

观而无观曰正观，闻而无闻曰真闻。

画工作汝汝即我，居士识吾吾非君。

是兮非兮分不分，赞之毁之徒云云。

释心月

释心月　一苇亭

长江一苇浪花开，合国咸知不再来。

千古凭栏一惆怅，岂知脚下滑如苔。

释心月

释心月　异手相士

天地同根归一指，先生三四已为多。

等闲竖起拳头处，数量如何数得他。

释心月

释心月　慵衲

寒涕垂颐懒不收，肯将佛法挂心头。

针筒线袋也拈却，古毳从教烂坏休。

释心月

释心月　鱼归赞

左提鱼篮，右搴衣袂。

浩浩尘中，一声活底。

倾国倾城眼豁开，早已白云千万里。

释心月

释心月　玉侍者出世鹿苑

行海无风戒月孤，新开鹿苑旧规模。

一千七百传灯士，样子分明见也无。

释心月

释心月　郁山主赞

豩桥驴子失脚处，百尺竿头进步时。

顶踵一时俱换了，依前只是郁阇梨。

释心月

释心月　郁山主赞

骑驴过溪桥，一踏桥梁折。

桥边万朵山，拊掌笑不歇。

释心月

释心月　圆通师孙福长老请赞

虚空寥寥，吾之体也。

万象纭纭，吾之用也。

青山白云，吾之宾朋也。

山色溪声，吾之言论也。

作是说者，画师之所不能幻也。

夫画师所不能幻者，吾亦不知吾之为谁也。

故强名之，曰石豩老冻畐也。

释心月

释心月　月潭

皎洁清光艳艳寒，几回捞摝犯波澜。

凭谁说与寒山子，莫把吾心一样看。

释心月

释心月　再刊大慧语

妙喜胸中流出底，重华天子手亲书。

大千俱坏此不坏，别板刊行亦听渠。

释心月

释心月　赞北磵和尚

调古风高，神清气逸。

闻一唯升素王之堂，见微笑入空王之室。

恢恢绰绰兮以一而贯万，寂寂寥寥兮会万而归一。

此岂非八十三，住龙床角边。

南山之净慈，佛照之真子，

北磵老贼者耶。

释心月

释心月　赞痴绝和尚

破蛰之雷，指南之龟。

斫圆玉斧，刮膜金篦。

噫，非师而谁。

释心月

释心月　赞东山五祖和尚

辊绣毬，打瓦鼓。

半巴音，半鲁语。

心胆倾，面目露。

不可塑。故天下称之曰东山演祖。

释心月

释心月　赞寂岩忠和尚

师之出处，师之面颜。

云横楚甸，雨过淮山。

阅其语录，见其作用。

玉转珠回，云兴泉涌。

寂岩之道，莫能形容。

我今赞之，持尺量空。

释心月

释心月　赵通判请赞观音

轮数珠，泛莲舟。

觉天云静，性海风休。

以悲为心，救众生苦。

以慈为眼，观众生忧。

众生何忧，忧忘内修。

众生何苦，苦於外求。

故现宰官身，所说宰官法。

不出乎尽忠孝，守名节，

保禄位，教子孙，

勿坠於箕裘。夫如是普门一十九类，

楞严三十二应，熙怡微笑，

唯唯点头。公堂日永篆烟浮，

誓与慈容同去留。

释心月

释心月　赵州不下禅床接二王图赞

折脚禅床接断薪，犹堪伛坐揖高宾。

明知裂土熏天富，难斗他家彻骨贫。

释心月

释心月　镇汤镇

甜似黄连微带涩，苦如甘草略含辛。

一回点过一回别，只恐难瞒无舌人。

释心月

释心月　政黄牛赞

湖水湖山面面奇，烟云风月总新诗。

悠然句意不及处，也解将牛作马骑。

释心月

释心月　政黄牛赞

肩耸湖山瘦，眼明湖水秋。

往来谁是伴，白鹭与黄牛。

释心月

释心月　中山

英标拔俗一千丈，壁立孤危不可攀。

南北东西徒斫额，谁知步步在其间。

释心月

释心月　庄宗中原之宝图赞

搜索乾坤宇宙间，中原之宝秘形山。

若非呈似老兴化，往往人将作等闲。

释心月

释心月　资寿溱长老请赞

寒浦先零之姿，古岩后凋之操。

雪满颠一味寒酸，雪拥肩十分枯槁。

任缘而住也，触处有余。

随机而应也，无适不可。

家法森严，钳鎚糙暴。

承当者谁，如溱长老。

释心月

释心月　自在观音赞

日高花影重，风暖鸟声碎。

在在圆通门，门门观自在。

宝陀峰顶较些些，片月分辉照沧海。

释心月

释心月　宗道者赞

一双破草鞋，无跟又无耳。

袈裟包不得，拄杖挑不起。

只知赤脚下桐城，不免桐城人笑你。

释兴道

释兴道　偈

同云欲雪未雪，爱日似晖不晖。

寒雀啾啾闹篱落，朔风冽冽舞帘帷。

要会韶阳亲切句，今朝觌面为提撕。

释兴肇

释兴肇　武丘寺

高僧危阁侵云际，尽日披襟濯好风。

极目长川人不见，万株烟树接遥空。

释兴肇

释兴肇　游虎丘

沧海何年涌，秦传虎踞丘。

池空剑光冷，坟缺鬼吟愁。

石碍楼台仄，烟深草木稠。

吴人贪胜概，春尽亦来游。

释行

释行　颂古

满满弯弓射不著，长长挥剑斫无痕。

堪笑日月不到处，个中别是一乾坤。

释行德

释行德　偈

新冬新宝寿，言是旧时言。

若会西来意，波斯上舶船。

释行巩

释行巩　偈颂三首

横眸碧汉，万国风清。

垂手红尘，千峰日出。

释行巩

释行巩　偈颂三首

山静课花蜂股重，林空含箨笋肌明。

倚阑不见成痴兀，又得黄鹂唤一声。

释行巩

释行巩　偈颂三首

雪峰辊扑，禾山打鼓。

秘魔擎叉，道吾作舞。

释行巩

释行巩　送空维那

十载中原一棹还，碧琉璃外更无山。

扣舷三下知谁会，自作吴音唱月弯。

释行巩

释行巩　颂古十首

王殿苔生正不居，四臣无路纳嘉谟。

老农如是承谁力，风暖歌声落野锄。

释行巩

释行巩　颂古十首

高烧榾柮暖通身，快活难禁一屋春。

不是谢郎来合火，谁知门外有寒人。

释行巩

释行巩　颂古十首

领得沩山笑里刀，方知不枉到明招。

元来树倒藤枯后，了得三年五载烧。

释行巩

释行巩　颂古十首

百尺竿头五两垂，穷沙绝漠任风吹。

可怜无限沧浪客，犹把南针定所归。

释行巩

释行巩　颂古十首

柴火煎熬担在身，相逢狭路不堪论。

淡烟落日青山外，满地难收刀斧痕。

释行巩

释行巩　颂古十首

错错，戏海狞龙，

冲霄辽鹤。老慈明，

无著莫，笑里重重露拴索。

释行巩

释行巩　颂古十首

学洚波澜卷未乾，几烦仙屐上林峦。

天香吹落秋风老，不觉相携到广寒。

释行巩

释行巩　颂古十首

万德不自有，十身何处藏。

薰风生殿阁，化日正舒长。

释行巩

释行巩　颂古十首

白浪堆中下一钩，锦鳞红尾尚悠悠。

渔翁不计竿头事，笑入芦花万顷秋。

释行巩

释行巩　颂古十首

恰好被人借去了，莫言邻舍不通容。

团坘无缝难安笔，只抹烟云一两重。

释行海

释行海　八月十三夜闻雁

年年风景暗相催，雁叶初红雁又来。

枕上一声闻最苦，江南人望寄书回。

释行海

释行海　抱节

凛凛清风上拂天，直持霜操透心坚。

最怜一种身难屈，燕雪餐毡十九年。

释行海

释行海　北桥夜泊

夜泊北桥杨柳汀，卷蓑为枕梦魂清。

觉来乱滴孤蓬雨，认作梧桐叶上声。

释行海

释行海　北山春暮

满山朝气蔼芳晴，鸟蹈幽松弄好声。

九十日春如梦过，看花不是少年情。

释行海

释行海　北山作

客思年年云水长，寒花春草总堪伤。

如今自爱山林好，却听猿啼不断肠。

释行海

释行海　别白云养恬斋

扁舟去看沃洲梅，门锁寒云径锁苔。

只待百花都谢了，清和时节我归来。

释行海

释行海　别东岑上人

明朝踪迹又天涯，不及同看九日花。

莫道秋来难作客，心闲随处即吾家。

释行海

释行海　丙辰二月二日喜晴

十分花气醉春情，拂晓先闻百舌声。

白玉摇鞭芳草暖，踏青时节雨初晴。

释行海

释行海　丙辰二月二日喜晴

春来处处有花看，一种芳心欲吐难。

陌上鹅黄初染柳，不禁烟雨袅轻寒。

释行海

释行海　丙辰二月二日喜晴

残梅一片过晴檐，忽感春风三十三。

旧雁自归江北去，莺花只是恋江南。

释行海

释行海　泊唐栖寺

飒飒寒声折苇风，唐栖岸下泊孤篷。

白头不见颐山老，寂寞门前枫叶红。

释行海

释行海　采药径

千古苍苔一径春，来寻刘阮故乡人。

山中草木今为宋，亦有桃花尚说秦。

释行海

释行海　草庐为张茂才赋

风流全是汉衣簪，白首已成梁甫吟。

浮世浑无容易事，先生长有太平心。

樽前暮雨苔花老，枕上晴烟稻叶深。

最是懒迎金马客，不曾弹铗向知音。

释行海

释行海　赤城

玉京仙额篆封苔，密密春云洞不开。

白蟒降时凭铁锡，红霞飞处接瑶台。

林幽怪石如人立，夜静空山有鬼哀。

一曲凤箫声已断，释签岩下独徘徊。

释行海

释行海　酬弘道夫

人隔三州只自知，月明千里是相思。

湖山秋后分题处，朋友丛中忆欠谁。

百岁自完休献玉，万般如戏莫悲丝。

余生定有重逢日，云水茫茫未可期。

释行海

释行海　初夏客怀

绿树成阴四月天，紫桐花放石池边。

风光暗换人双鬓，一别江南二十年。

释行海

释行海　初夏客怀

塞雁南来已北归，乡心空逐暮云飞。

楝花落尽寒犹在，月下金波点客衣。

释行海

释行海　除夜

一年只有今宵在，心事悠悠陌上尘。

风雪闭门谁念旧，灯花独对未归人。

释行海

释行海　春日写怀

三十余年吴楚客，如今方觉负初心。

凌霄神骏怀支遁，高屐貂裘怪惠琳。

洛浦春光花满树，渭川风景竹成林。

归来不用鸣长铗，时复一吟梁甫吟。

释行海

释行海　春兴

花透香须宿雨乾，柳飘晴絮送春寒。

最怜蝴蝶双飞舞，只作庄周一梦看。

释行海

释行海　春意

生来不识旧京春，望断春风满眼尘。

二月西湖好花柳，相逢都是太平人。

释行海

释行海　春游

芳菲时节思悠悠，快与风光汗漫游。

万物不如花富贵，一春唯有蝶风流。

仙曾许我黄金骨，天下饶君白雪头。

随处是家随处客，夜来何事梦沧洲。

释行海

释行海　次徐相公韵十首　出塞

红罗抹额坐红鞍，阵逐黄旗拨发官。

秋戍卢龙番鼓哑，夜屯白马虏星寒。

铁球步帐三军合，火箭烧营万骨乾。

兵器徒知是凶器，止戈为武帝心宽。

释行海

释行海　次徐相公韵十首　老将

战曾无甲马无鞍，谏猎书生贱武官。

每忆云中擒虏健，几番雪里枕戈寒。

箙留响箭机心在，袍损团花血点乾。

间拍旧弓怜臂力，更怜西北战场宽。

释行海

释行海　次徐相公韵十首　老马

瘦脊棱棱跨弊鞍，无骑北将服南官。

衰鬃不弁青丝脆，旧铁犹衔白沫寒。

料足雨催荣草长，蹄香春暾野花乾。

可怜骄骏今无用，羞见新驹学步宽。

释行海

释行海　次徐相公韵十首　李显忠

五丈高原跃战鞍，同州太守旧藩官。

路挑野斗皈南急，旗猎风鸣带北寒。

采石盘中兵胆涌，橘红袍上箭痕乾。

鸡豚放却西元帅，只要当时国步宽。

释行海

释行海　次徐相公韵十首　刘鍂

五色戎旌百万鞍，徒夸龙虎统兵官。

嚣喧闪电蕃营乱，阵算回风虏帐寒。

兵法用过黄石远，血盟沥公尽心乾。

太平弟子忧成病，安得征君旧业宽。

释行海

释行海　次徐相公韵十首　入塞

血战胡儿尽堕鞍，一番奏凯一封官。

兵枭铁鹞威方猛，酒赐金蕉胆不寒。

雁塞月阴青燐淡，渔阳雪苦紫茸乾。

胡亡未必胡无种，韬略萦心不放宽。

释行海

释行海　次徐相公韵十首　少将

满身铁甲据金鞍，百战功成始拜官。

尽阵解围兵势活，分旗夺地戟光寒。

并吞北虏心长勇，未捷中原泪不乾。

建立太平终有日，扁舟已爱五湖宽。

释行海

释行海　次徐相公韵十首　少马

龙堪斗健铁为鞍，频载将军战得官。

逐北蹄奔胡雪滑，嘶边鬣耸朔风寒。

金閕辔上红缨乱，火印轮中白汗乾。

草满沙场无暇吃，阵前缰勒不曾宽。

释行海

释行海　次徐相公韵十首　魏胜

第一山东逐虏鞍，平淮命作守淮官。

英雄内比黄金贵，死斗牙穿毒箭寒。

雨洒红刀胡血滴，风披斑甲虎皮乾。

功高孤竹今如此，旧恨茫茫沧海宽。

释行海

释行海　次徐相公韵十首　岳飞

战守京河不下鞍，臣图恢复不图官。

十年南渡客头白，万里北征戎瞻寒。

叛桧班师金诏急，留飞赤子泪嗥乾。

可怜身死莫须有，从此王墓未得宽。

释行海

释行海　悼许梅屋

相伴梅花过一生，月香水影是肝肠。

如今梅坏先生死，屋外春风吹夕阳。

释行海

释行海　悼允上人

白云寺里同听讲，卜得山斋竹树幽。

君已不来梅自发，世皆如梦水长流，

寒灯苦志归黄土，俗客轻人将白头。

万惜少年多是死，静思吾道转堪愁。

释行海

释行海　得方山人书因有所怀

三度寄书浑不到，故人书到我方闻。

路歧南北成如此，聚散情怀恰似君。

千里倍看今夜月，两乡遥认隔江云。

寒窗正自怜孤影，听得断鸿声念君。

释行海

释行海　登姑苏台

姑苏台上鹿麇来，流水千年去不回。

野草青青都是恨，春风不放百花开。

释行海

释行海　蝶

三三两两舞春暄，玉翅香须更可怜。

拂草巡花情未定，又随风絮过秋千。

释行海

释行海　丁卯秋八月奉檄住嘉兴先福寺

无端檄下白云中，水国迢迢宋梵宫。

草入空斋随意绿，花开野地向人红。

夕阳每感皈巢鸟，秋色偏怜出塞鸿。

一个闲身闲不彻，风霜添得鬓成翁。

释行海

释行海　丁未昏

异乡芳草故乡情，闻道烟烽满旧京。

林下岂无贤圣迹，城中唯有管弦声。

水流云散成寥落，花笑莺啼做太平。

今日已无荣辱念，此山深处寄浮生。

释行海

释行海　丁未昏

极目东南王气浮，雨余春色满皇州。

看花一饮翻如醉，听角无心亦自愁。

吴越是非残客梦，山川今古白人头。

殷勤更向楼中望，只有孤云得自由。

释行海

释行海　丁朱

独住云边旧草堂，恨无微力答吾皇。

又惊烽火交丁未，暗惜山河到靖康。

塞马病衔秋草白，乡兵泣对野花黄。

年来喜报残金灭，歌舜歌尧入乐章。

释行海

释行海　东掖怀天竺

十年心事已蹉跎，吴越兴亡付绿波。

衰鬓又惊黄叶落，故乡遥认白云多。

葛洪井畔三生石，处士梅边士里荷。

总是平生快心处，夜长无奈月明何。

释行海

释行海　洞微翁挽章

凄凉木末搴芙蓉，万里鹰扬路忽穷。

箭到红心翻堕地，花成绿子又随风。

可怜玉兔沉沧海，却放寒乌占碧桐。

万事看来都是梦，山林犹忆旧英雄。

释行海

释行海　读金{左金右卑}集

白水青山总上心，可怜月色夜沉沉。

平生到处无人到，说向人知路转深。

释行海

释行海　读朋友旧书

故人南北路漫漫，旧信重将子细看。

字字总添离别恨，暮天风急雁声寒。

释行海

释行海　杜宇

蜀水蜀山归路迷，烟林春晚草萋萋。

野花如血无人管，空向长安枝上啼。

释行海

释行海　杜宇

白首几人能到家，暮云残月隔三巴。

巴江不是无皈路，何事年年怨□□。

释行海

释行海　渡钱塘江

东风晓出凤凰城，烟棹悠悠春水平。

征雁北归乡有思，大江东去世无情。

渡人来往青山在，霸业兴亡白鸟惊。

惆怅鲸吞心未死，至今朝暮逐潮生。

释行海

释行海　对月

海兔上天星斗稀，满身清影立多时。

望中欲倩姮娥手，掷下秋香一两枝。

释行海

释行海　风浪阻行再获聚首故作是诗

鱼龙吹浪阻行舟，又得相寻暂聚头。

不是于君多惜别，自缘今日少交游。

斜风细雨吴天远，芳草垂杨越路愁。

昨夜不知人未去，误教魂梦过南州。

释行海

释行海　逢舍弟

兄弟相逢在浙西，问家言客思依依。

已难与汝凄凉别，终不教吾独自归。

流落异乡成老貌，别来无处寄寒衣。

死生今日心方稳，消息相传总是非。

释行海

释行海　赋独山

一峰突兀上虚空，石怪藤幽树树风。

四面白云人不见，磬声如在有无中。

释行海

释行海　赋秋蓬

芦茎密织水烟笼，恰与湘渔屋檨同。

昨夜苹香熏梦醒，又添荷叶盖西风。

释行海

释行海　庚午春作

相逢处处说干戈，又报天骄走渡河。

乡国不知音问少，友朋无奈别离多。

杨花漠漠迷春思，芳草萋萋感暮歌。

猿鸟亦移深树隐，野人只在旧烟萝。

释行海

释行海　庚午春作

槜李当年是越乡，客情何事忽清凉。

霜催燕子归南国，露逼虫声上北堂。

野外几重秋水白，天涯一片暮云黄。

年年有雁书难寄，无梦到家空夜长。

释行海

释行海　归剡五首

此生书剑学无成，癖爱林泉梦亦清。

甘苦已知浮世味，亲痚尽见旧交情。

五湖风月随闲客，十载冰霜对短檠。

归得又思沧海去，是谁堪结岁寒盟。

释行海

释行海　归剡五首

三十将成道未成，菱花频照意频惊。

百年得趣非容易，万事无心是太平。

白雪阳春谁欲听，青鞋布袜世相轻。

天台庐岳难忘处，泉石皆知旧姓名。

释行海

释行海　归剡五首

天地宽闲鼓角痚，江南烟景忆当初。

乍归故里仍如客，偏爱沧洲不为鱼。

草木有心知雨露，楼台回首作丘墟。

夕阳咏罢餐秋菊，又放青山入弊庐。

释行海

释行海　归剡五首

流水东流竟不回，已将心事作寒灰。

窗前白鸟寻常过，篱下黄花寂寞开。

玉佩金鞍浑是梦，凤箫龙管只堪哀。

多时不得中原信，暮雨西风雁自来。

释行海

释行海　归剡五首

处处溪山处趣真，不曾富贵不曾贫。

梦中觅句浑如醒，秋后看花亦似春。

未许黄金酬苦节，只应白鸟伴闲身。

门前一径苍苔色，终岁喜无车马尘。

释行海

释行海　癸酉春侨居无为寺归云阁以十五游方今五十为题信笔十首终在五首

十五游方今五十，羞将白发对春风。

故园泉石情长在，近日江湖趣不同。

莺友怕寒抛柳巷，蜂臣探暖到花丛。

芳菲时节偏多感，无奈归心逐塞鸿。

释行海

释行海　癸酉春侨居无为寺归云阁以十五游方今五十为题信笔十首终在五首

十五游方今五十，磨穿铁砚又重磨。

江南自寄双鱼去，桥上谁乘驷马过。

春入桑麻惊老眼，冷思天地发长歌。

山林亦是吾君赐，日望官军眜白河。

释行海

释行海　癸酉春侨居无为寺归云阁以十五游方今五十为题信笔十首终在五首

十五游方今五十，客亭杨柳感人多。

江山是处逢春好，风月关情奈老何。

冒雨花开新接树，衔泥燕补旧营窠。

故园昨夜思归切，听得櫂船人唱歌。

释行海

释行海　癸酉春侨居无为寺归云阁以十五游方今五十为题信笔十首终在五首

十五游方今五十，每嫌屈蠖苦求伸。

许由不肯为天子，文叔犹能念故人。

几处池塘初解冻，一时桃杏又争春。

五湖烟景虽然好，萱砌难忘白发亲。

释行海

释行海　癸酉春侨居无为寺归云阁以十五游方今五十为题信笔十首终在五首

十五游方今五十，几番坎止又流行。

生来不作千年调，死亦何须五鼎烹。

周室黍离狼虎国，尧天花蔼凤凰城。

看山欲跨山中马，却怪一春无好晴。

释行海

释行海　桂山再归草堂

不听猿啼天竺树，几番春换马塍花。

草堂白雪翻新句，蕙帐青毡属故家。

野火暂留明月住，好山多被乱云遮。

流行坎止人间事，握手相看两鬓花。

释行海

释行海　桂岩为学上人赋

蟾枝花放月香浮，石里幽人住最幽。

昨夜满林风露冷，广寒宫殿一般秋。

释行海

释行海　和浩师书事

平原漠漠带晴川，秋草秋风又一年。

尧舜不知今日事，烟霞同结几生掾。

未闻世道如弦直，应怪鸥身似雪鲜。

临水登山情亦懒，枕书闲向北窗眠。

释行海

释行海　和林逢吉

金鸭香销白尽长，玉阶春影弄垂杨。

东风不管人憔悴，频送飞花出禁墙。

释行海

释行海　和汤秘书见寄韵

书剑冲寒到日边，烟霞曾结几生缘。

醉邀明月逢梅醒，啸入青山对竹眠。

老晤庄周为蝶后，谁思腐草化萤前。

新诗自有经纶志，乘兴莫将红叶偏。

释行海

释行海　和馨果二友见寄韵

几度怀归浙水东，无端又下白云中。

当窗石色寒留雨，出洞猿声静带风。

崖底碧烟生暮景，树头红子落晴空。

酷怜后夜芗林月，照我思君处不同。

释行海

释行海　荷花

圆绿风翻翡翠云，娇红露淡石榴裙。

采莲声隔花深处，应有鸳鸯梦里闻。

释行海

释行海　后园四花

绿苞初结牡丹丛，千叶夭桃烂熳红。

唯有海棠芳意懒，柳花无力受春风。

释行海

释行海　湖上

凤城楼阁蔼春风，湖水绿平桥影红。

蛱蝶倚花香梦暖，管弦声断夕阳中。

释行海

释行海　湖上

雨后湖光照绿苹，岸行舟载苦吟身。

恨无杯酒浇胸次，折得梅花插帽轮。

流水六桥人自老，暖烟十里柳重新。

飞来白鹭如相识，共乐羲皇世上春。

释行海

释行海　湖上

数点红春在杏梢，舞衣歌管醉兰桡。

水边折得新花朵，蝴蝶相随过彩桥。

释行海

释行海　湖上

桥上红阑倚夕阳，东风吹送禁梅香。

玉孙走马晴堤远，杨柳青青春草长。

释行海

释行海　湖上感春

西湖二月好笙歌，游女游郎半插花。

忽对春风怀故国，不知新燕入谁家。

释行海

释行海　湖上怀同少野

衰柳残阳泊钓船，白鸥零落画桥边。

咸平处士梅花树，不得同看又两年。

释行海

释行海　湖上怀周汶阳

看了梅花看柳涤，可怜斜日照蓬蒿。

踏歌社里人无数，谁伴春风醉碧桃。

释行海

释行海　湖上送志道归金华

我住千岩万岳州，金华佳处未曾游。

心期小艇频归洞，梦带清风独倚楼。

野店霜深闻寒雁，水村月淡见沙鸥。

明朝还忆西湖上，杨柳芙蓉正暮秋。

释行海

释行海　怀方山人

养花天气雨蒙蒙，意欲相寻去未通。

自少江湖同苦乐，如今灯火各西东。

百年总是难忘日，一信无由托便风。

曾共月明岩上坐，思君还在月明中。

释行海

释行海　怀同小野

秋雨秋风落叶频，江湖谁念寂寥身。

雁行自向东南去，太白山中有故人。

释行海

释行海　怀希晋此山二友

长思石色草堂前，更有梅花曲水边。

昨夜珊瑚枝上月，照人何事不团圆。

释行海

释行海　怀珦潜山

楚雨吴烟动客思，江梅发后失归期。

传来踪迹浑无定，飘泊情怀已可知。

鼓角每惊多事日，莺花空度少年时。

与君如此长相别，苦乐同心更有谁。

释行海

释行海　怀昭樵屋并越中诸友

又见春风湖上花，故人南北已无多。

谁能记得同游处，不奈萋萋绿草何。

释行海

释行海　回东州

几年灯火客长安，三十无成亦自惭。

吾道寂寥先辈尽，人寻山水向东南。

释行海

释行海　回龙桥上晚望

回龙桥上忆龙回，营角鸣咿怨落梅。

旦暮北风吹雁急，谁从沙漠寄书来。

释行海

释行海　即事

江上烽烟杂战尘，凤城风景可怜人。

白头老母关情切，眼见莺花不是春。

释行海

释行海　己酉作

十载风烟不蹔闲，往来吴越旧江山。

如今结屋云深处，不欲听人话世间。

释行海

释行海　纪感

昊楚经年杀气凝，艰难国步涉春冰。

义旗东下谁相似，誓楫中流我不能。

水到南徐围铁瓮，山从北固抱金陵。

捷音尚隔苍茫外，貂尾良弓足股肱。

释行海

释行海　寄赤城新珩讲师

塔耸霞标在上头，杖藜犹记昔年游。

月生丹井树林静，烟新碧桃溪涧幽。

夜讲石筵龙象集，昼吟岩宇鬼神愁。

思君每欲寻君去，水阔山遥两鬓秋。

释行海

释行海　寄耕云先辈

老子归耕谷口云，几年音信不相闻。

青灯事业难忘处，白社萧条又忆君。

万岳千岩双鬓改，三吴百越一江分。

何当亦用蒲轮起，智者遗编有蠹纹。

释行海

释行海　寄集庆寺瑞上人

西游今已十余年，更涉波涛路半千。

燕度玉京逢社雨，雁回金斗没晴烟。

一春箫鼓多成市，五色楼台半倚天。

我为思君忘不得，踏花须上北门船。

释行海

释行海　寄隆虚岩行人

藤花小朵插军持，香篆轻烟袅袅移。

山鸟不啼禅定处，池鱼偏集诵经时。

风声入户松千树，月影临窗竹一枝。

旧日寒山行道外，崖间叶上亦题诗。

释行海

释行海　寄南山简行古

涧畔梅花似杏红，思君日日对春风。

扁舟甚欲来相访，闻道身长在定中。

释行海

释行海　寄瑞天蕴

别时许有书相寄，望望江东是几回。

霸越亡吴增感慨，登山临水复徘徊。

去秋同听梧桐落，今日独看鸿雁来。

路隔半千烟霭外，为谁频上最高台。

释行海

释行海　寄无相宁道二友

只隔青山百余里，都无消息是何如。

春来虽有游人使，逆旅情怀懒作书。

释行海

释行海　寄象岑上人

宴坐凌霄峰顶寺，时时音信得相闻。

十年寥落长为客，四海交游少似君。

杨柳重青相送处，鹭鸶洁白自成群。

寒思会面知何日，百里溪山隔暮云。

释行海

释行海　寄新冶城

客中情况果何如，消息传来恐是虚。

今岁又居何处寺，多时不得故人书。

自怜南北身无定，相隔江山梦亦痚。

若有便风须寄信，白云深处是吾庐。

释行海

释行海　寄阳羡山俊癯翁

一曲相思断玉弦，白芙蓉畔水生烟。

自从上国人相别，每看中秋月不圆。

蜀马嘶风惊鞑鼓，吴儿杀气暗渔船。

何当跨鹤来阳羡，同访黄龙古洞天。

释行海

释行海　寄一贯通

别君容易见君难，三载无书去问安。

身在异乡春又老，梦回孤馆雨生寒。

江山有待人皆往，桃李无言客自看。

东望沃洲何处是，暮云重叠锁峰峦。

释行海

释行海　寄渊仲深

一树梅花独对门，雪风吹雁没寒云。

梦魂昨夜东南去，行尽江山不见君。

释行海

释行海　江上

江雨随风打客身，咚咚津鼓祭潮神。

帆来帆去朝还暮，老尽东西南北人。

释行海

释行海　经旧游

望望东西草色新，杖藜曾逐少年身。

风烟半是亲题处，泉石多非旧主人。

黄鸟有情频唤侣，野花无语自伤春。

闲心一片闲如水，心管悠悠陌上尘。

释行海

释行海　客吟

花落花开春自述，白云流水客东西。

独眠野店无灯火，雨湿黄昏杜宇啼。

释行海

释行海　客永定寺怀天竺

寂寞潮声入寺门，浦风吹落树头云。

几番忆著芗林石，昨夜孤猿梦里闻。

释行海

释行海　客中

白云流水自东西，漠漠杨花客思迷。

杜宇亦来归未得，一春一向此山啼。

释行海

释行海　客中得云浦书以舟见招

字草情真读未休，夕阳河上便登舟。

望中不见书来日，一点征鸿一点愁。

释行海

释行海　哭王秀岩

南湖天竺旧同游，心恋青灯老未休。

梅坞春风吹梦破，竹堂秋雨滴人愁。

鼎分角立英雄世，虎逝龙亡寂寞秋。

天地独教吾辈在，临风三些涕横流。

释行海

释行海　哭王秀岩

十年知己尽消磨，哭到秀岩愁更多。

顾我此生谁缱绻，问天今日事如何。

雨听蟋蟀成商调，露采芙蓉发楚歌。

毕竟寸情哀不尽，但将荣辱付沧波。

释行海

释行海　兰

紫茎绿叶带春阴，千古湘江一寸心。

今日已无君子佩，不如潇洒在深林。

释行海

释行海　冷泉冬夜

数峰奇石翠层层，一片沙泉夜作冰。

月照树头风不起，白猿应见倚阑僧。

释行海

释行海　离剡

满目溪山欠故人，在家翻忆异乡春。

明朝又向长安路，愁对莺花忆老亲。

释行海

释行海　林间

林间随分乐清朝，长爱菖蒲对寂寥。

客到每嫌闻夜雨，窗前不要种芭蕉。

释行海

释行海　临川道中

溪林烟霭杂斜阳，仿佛遥岸是故乡。

客里忽惊时节过，酒旗山店菊花黄。

释行海

释行海　临清楼

楼影斜侵贺鉴湖，月随天远极苍梧。

青山不受秦封禅，白鸟犹惊越霸图。

烟带夕阳笼野树，雨生春涨没平芜。

好诗都在栏干上，最喜红尘一点无。

释行海

释行海　灵鹫池上

荷盖高低绿影凉，露珠忽自泻秋光。

旧曾棹过高林浦，雨湿舉脂柄柄香。

释行海

释行海　留别陈藏一

君住江西我浙东，偶然相识在吴中。

知名彼此非今日，爱客情怀有古风。

历数山川游已遍，苦吟风月趣还同。

不须惜我匆匆别，约在天街看菊丛。

释行海

释行海　留癯翁

一载相思始见君，同心长是不同群。

因看世上多青草，只话山中好白云。

路远寄书难得到，放深别语岂堪闻。

西湖正有梅花发，水堠官程且莫云。

释行海

释行海　柳下

白絮随风作雪飞，青丝拂地带烟齐。

湖光潋滟春光暖，上有流莺款曲啼。

释行海

释行海　楼居

秋光清接眼光寒，碧落茫茫碧海宽。

月堕树根当岳顶，天垂河气湿栏干。

元龙百尺情犹在，黄鹤千年迹未残。

最是夕阳烟雨后，不堪直北望长安。

释行海

释行海　鹿台止作二首

九州烟景杂尘埃，自爱吾庐住鹿台。

百计不如归最好，五行只可问无灾。

野园日暖花争发，贪屋春深燕自来。

王戴风流千载下，水声山色更徘徊。

释行海

释行海　鹿台止作二首

林下寥寥宇宙宽，孤怀懒与世相干。

穷通有限随时好，仁义相拘作事难。

故国不知春后信，他山频在梦中看。

棠梨花发幽窗下，游蝶不来风雨寒。

释行海

释行海　鹭

来往长江点翠屏，江风袅袅顶丝轻。

有时拳足芦花畔，鱼在芦花影里行。

释行海

释行海　梅

玉神何事带红绡，未让胭脂与杏桃。

天下更无清可比，湘累不敢和离骚。

释行海

释行海　梅

竹友当年已化龙，松朋久亦受秦封。

此花有味调无鼎，且吐芳心过一冬。

释行海

释行海　梅

上外无花耐岁寒，花魁今古品题难。

清香合让梅为最，阳艳丛中许牡丹。

释行海

释行海　梅

二分明月是扬州，况有春风在树头。

莫怪当年何水部，岁寒心事向谁愁。

释行海

释行海　梅

暖力回春万木衰，苦心唯有自心知。

水村山磵无人处，月下风前独立时。

释行海

释行海　梅

拂拂霜风掠面寒，清愁犹倚玉栏干。

月中香韵浑无赖，雪后晴花最好看。

释行海

释行海　梅

占断江南第一春，偏同雪月斗精神。

东君曾许残花片，妆点寿阳宫里人。

释行海

释行海　梅

难将羯鼓唤春回，一种风光傍雪开。

婀娜水仙难作弟，山礬犹自欠清才。

释行海

释行海　梅

玉门关外杂尘埃，白帝城边对酒杯。

今日孤山尤可惜，已无和靖在时梅。

释行海

释行海　梅

冷澹孤芳雪里春，园林风景一番新。

可怜花与头俱白，岂晚相看似故人。

释行海

释行海　梅边

寂寂春心在树头，冷香痚影更清幽。

野篱山畔无人见，月下风前一段愁。

释行海

释行海　明晖阁

霁色空明宇宙宽，江南佳趣在栏干。

云蒸列岸青山晓，露湿眠沙白鸟寒。

极浦风帆侵树杪，夕阳烟景聚檐端。

目前有句吟难尽，几度登临月下看。

释行海

释行海　陌上

别人杨柳别人花，自对春风感物华。

陌上最怜芳草色，王孙多是不还家。

释行海

释行海　暮春

老尽春风蝶未知，绿阴深处啭黄鹂。

如今不作看花念，空对垂杨惜别离。

释行海

释行海　暮春词

春风荡桨落花时，江鼓冬冬舞柘枝。

雨洗樱红蚕豆绿，金衣公子可怜谁。

释行海

释行海　南明道中

麦长绿须桑蕾黄，百禽调舌百花香。

今年笑里逢春色，笑里逢春有几场。

释行海

释行海　南明道中

酒旗犹写天台红，小白花繁绿刺丛。

蜂蝶不来春意静，日斜桐角奏东风。

释行海

释行海　鸥

从来尘白胜鸂鶒，不解浮沉愧鹭鸶。

今日独留杨柳岸，何年合到凤凰池。

风波自险身常稳，网罟虽多意不疑。

四海五湖皆有分，人多相识少相知。

释行海

释行海　偶作

乾坤独往欲逢谁，只有文王识钓丝。

豪杰尽生龙斗日，太平须见凤来诗。

风前莫听凉州曲，月下长歌白苎辞。

自笑不如南海燕，年年秋社是归期。

释行海

释行海　偶作

翩翩白鹤竟难寻，每对春山忆道林。

百岁岂能长称意，五湖难得尽知心。

大槐国里乾坤小，杜宇乡中草木深。

今古穷能皆是梦，林泉风月自闲吟。

释行海

释行海　偶作

楚甸荒荒杂戍尘，行藏日日倚楼频。

风烟易老东西客，泉石偏痚富贵人。

喜有白鸥知静思，恨无黄鹄载闲身。

岳僧近报匡庐事，瀑布房边药蕊新。

释行海

释行海　陪一胡府冬日山行

笔床药灶趁霜晴，闲向山中乐宦情。

亭傍痚林看石坐，径穿幽洞绕溪行。

雁来红叶我容老，御爱黄花晚节清。

烟澹凤城门欲掩，夕阳归路竹兜轻。

释行海

释行海　碁

一著临期下手难，但寻活路向前行。

从教对面成千里，黑白分明不用争。

释行海

释行海　前之十首次诗

十五游方今五十，髒髒白尽少年头。

看来造物真儿戏，忆著平生冷汗流。

宇宙何须三兔窟，山川总是一菟裘。

眼前不见江湖处，终是相忘欠白鸥。

释行海

释行海　前之十首次诗

十五游方今五十，风霜历尽几风波。

雌雄自古乌难辨，鱼鲁如今字转讹。

白日消磨英雄尽，青山埋葬故人多。

乌啼花发茆庐暖，更喜春风长薜萝。

释行海

释行海　前之十首次诗

十五游方今五十，异乡偏感故乡春。

吴樯语燕频留客，楚谷蛮莺苦唤人。

柳瘿冷悬芳信雨，花须暖污阿香尘。

如今又在长安别，夜夜天边望北辰。

释行海

释行海　前之十首次诗

十五游方今五十，久将孤锡挂山林。

平生不作可怜色，是事但求无愧心。

陌上春回青草暖，天涯人去碧云深。

满园风滚梅花雪，更有幽禽弄好音。

释行海

释行海　前之十首次诗

十五游方今五十，翻思四十九年非。

守株林下头添雪，掩卷灯前泪滴衣。

过隙寸阴真可惜，流芳百世不笤归。

沐兰几度弹乌帽，又欲冲天放鹤飞。

释行海

释行海　钱府园池

玉蕊金花水面浮，翠禽闲暇鹭鸶愁。

夕阳睡起凉亭上，坐看鱼儿作队游。

释行海

释行海　清明日作

杨柳池边独倚阑，清明时节雨生寒。

春风不是我憔悴，今岁莺花自懒看。

释行海

释行海　清明日作

柳外田园耕野苔，长安谁又弃官来。

黄花亦谓先生死，岁岁重阳少得开。

释行海

释行海　秋日纪感

闻鸡击楫旧英雄，何处山河是洛中。

龟土坼烟秋望雨，兔轮生晕夜占风。

醾芜只为王孙绿，菡萏难胜越女红。

今日最怜羊叔子，鞑尘同污鹿门翁。

释行海

释行海　壬申春寓旧馆偃山房有感而作

旧馆迟留春欲暮，小山林石带平原。

自怜萍迹随流水，每到花时感故园。

鸟啄雨墙红落杏，蝶翻风砌绿抽萱。

十年未遂东归计，白发慈亲独倚门。

释行海

释行海　壬子七月

茫茫宇宙事如何，夕菊朝兰宛转歌。

陌上柳条谁折尽，客中秋思夜来多。

阳春欲奏朱弦断，江水长流白鸟过。

一自五湖人散后，更无魂梦出烟萝。

释行海

释行海　三月三日寒食

三月初三寒食雨，春光黯淡似秋光。

羽书未报江东捷，何日看花到洛阳。

释行海

释行海　僧号利生

心因爱物语慈悲，梵律钞成解受持。

施茗唯烧无茧叶，助桥不伐有巢枝。

忍看猎火巡山穴，贵买罾鱼放石池。

多少怀恩如父母，朱门弹铗少逢知。

释行海

释行海　山窗即景

阴阴苔坎乱鸣蛙，光射林霏落月斜。

池面绿舖蕉叶影，露阶红遍凤儿花。

释行海

释行海　少年子

紫陌香尘逐马蹄，玉箫声里看花开。

绿衣鹦鹉舉脂嘴，一百金钱买得来。

释行海

释行海　少年子

马头垂柳复垂杨，日暖游丝满洛阳。

贱把黄金买歌笑，不知流水去茫茫。

释行海

释行海　社日闻笛

江南已有杏花开，社日都无燕子来。

人在白云流水外，一声折柳十分哀。

释行海

释行海　十月吴中感怀

耳热酣歌向朔风，山河泽国旧吴宫。

人生莫羡仓中鼠，世事须知塞上翁。

大雪风光寒草绿，小春天气野花红。

高堂白首无来信，一点乡心逐塞鸿。

释行海

释行海　时在临云寄虎溪侃直山

白首归看旧种公，十年相别此相逢。

近痚面会因多雨，似隔天涯只一峰。

数树绿烟铺薜荔，半池红露泣芙蓉。

故乡迢递故人少，江北江南思万重。

释行海

释行海　书野店壁

门迳斜斜草色深，伤春蝴蝶亦伤心。

野花落尽无人见，空有黄鹂啭绿阴。

释行海

释行海　述怀

山郡人来水郡游，雁惊秋色向南州。

日长意懒无消遣，醉劈芙蓉付水流。

释行海

释行海　述怀

五月山中长对雨，一春湖上懒看花。

杜鹃莫恼麻衣客，何处野泉不是家。

释行海

释行海　思溪舟中

邻鸡三唱趣行舟，霜结银花满树头。

好景留人归未得，客愁一半是吟愁。

释行海

释行海　松

一树乔乔迥出林，兔丝千尺际清阴。

怒枝伸缩苍龙臂，翠顶盘醒老鹤心。

古藓皴皮藏冻蜕，细风入叶转幽琴。

婆娑独秀青山里，定有茯苓无处寻。

释行海

释行海　送春谣

今日莺莺燕燕愁，春风忽白少年头。

拍残十八胡笳拍，数片娇红逐水流。

释行海

释行海　送当上人归四明

数载相随见子情，今朝难使别离轻。

此心恰似寒潮水，直送征帆到四明。

释行海

释行海　送俊癯翁并忆少野

少野不来君又去，独看花柳不成春。

江湖岂是无兄弟，如此知心有几人。

释行海

释行海　送客有感

几年不上越王台，独立津亭送客回。

风卷潮声归海去，云排雨势隔江来。

山藏南渡诸陵树，沙涨西兴一岸苔。

秋后风光图画里，栏干十二忆蓬莱。

释行海

释行海　送兰秋谷皈双溪兼简诸友

故人多住山头寺，到日先烦问起居。

花柳西湖好时节，不来须寄几行书。

释行海

释行海　送立上人离天竺讲席往依虎丘禅院

心对青灯作死灰，剑池山色思徘徊。

顶初试笠应嫌重，教有招书己懒开。

楚塞数行春雁转，吴天一片白云来。

定回月在松头静，还上生公旧讲台。

释行海

释行海　送灵江住金华讲院

七里滩头问去律，崭岩渔石藓花春。

自从一别刘文叔，直到如今少故人。

释行海

释行海　送灵江住金华讲院

石里烟云护洞天，一条流水狭能船。

金华仙子如相见，应问人间是几年。

释行海

释行海　送灵江住金华讲院

名自黄扉遴选来，山中亦有祢衡材。

清风八咏双溪月，讲彻莲花第一回。

释行海

释行海　送灵江住金华讲院

功成身退只留侯，多少英雄隐白头。

为报襄阳今日事，未应先向赤松游。

释行海

释行海　送灵江住金华讲院

山北山南草木青，杜鹃入夜不堪听。

月明一种相思处，遥见天边婺女星。

释行海

释行海　送隆上人游淮南

欲向淮南作胜游，如何却在雁来秋。

战曾采石连青海，恨不回龙到白沟。

山立金焦双砥柱，地分吴楚一江流。

凭君莫上新亭望，北面风烟只旧愁。

释行海

释行海　送懋上人

青山三月野花红，来伴天涯寂寞中。

知子本无相别意，杜鹃昨夜恶春风。

释行海

释行海　送穆上人归凤山兼简仲深

客亭杨柳思悠悠，隔岸青山是越州。

风急片帆飞鸟外，一江烟雨结春愁。

释行海

释行海　送穆上人归凤山兼简仲深

南国风烟暗客尘，凤凰山上百花春。

烦君话我相思苦，十载西湖欠一人。

释行海

释行海　送宁道二友

二友东归我独存，欲言心事恐消魂。

片帆明日知何处，一路青山看到门。

别后寄书期再见，静中开卷忆同论。

自怜不得相随去，梅雨萧萧海气昏。

释行海

释行海　送宁雪矶归剡

无缘同上浙东船，亲老家贫每自怜。

踪迹久留千里外，情怀不比十年前。

客游何处无芳草，人别他乡有杜鹃。

别后欲知乡里事，烦君千万寄鱼笺。

释行海

释行海　送清上人归暨阳

中分吴越大江流，君自东归我尚留。

烟锁白杨渔浦晚，风鸣黄叶凤城秋。

穷途散尽三千客，故国难忘十二楼。

依旧团圆今夜月，照吟不照别离愁。

释行海

释行海　送清上人归苕溪

寻常送客尚多愁，况是天涯寂寞秋。

晓别蛩声黄叶寺，夜分渔火白苹洲。

病余骨肉添新林，归后风烟忆旧游。

何处何时又相见，青山长在水长流。

释行海

释行海　送秋谷兰上人

春来我亦梦家林，万水千山不可寻。

白雪易侵游于鬓，黄金难买故人心。

夜船摇月平河稳，晓岭登云古树深。

湖上又期寒食后，倚栏同对落花吟。

释行海

释行海　送曲江为上人归省

蛩吟木落帝王州，我亦凄凉感旅游。

正起四方朋友念，又添一个别离愁。

溪村棹急红菱雨，出市砧催白雁秋。

闻道北堂相忆久，西风吹柳曲江头。

释行海

释行海　送人之姑苏

片帆归去百花洲，今日因君忆旧游。

泽国风烟多好景，洞庭林壑最宜秋。

垂虹未霁难收景，顽石如今不点头。

记得一番吟最苦，翻然惆怅为吴钩。

释行海

释行海　送人之姑苏

枫落吴江归兴浓，不知何日定相逢。

山中独对三生石，城外谁听半夜钟。

金井露凉鸣蟋蟀，石池霜早歇芙蓉。

新诗别后须相寄，只在云深第一峰。

释行海

释行海　送石居上人归别业

不忍送君杨柳津，隔江相忆始相亲。

未能款曲论心事，翻似寻常识面人。

一枕落花终夜雨，十扩芳草故乡春。

栽松若有青山剩，借结茅庐作近邻。

释行海

释行海　送寿芳恭三友归安吉

此心偏向寂寥难，学至寂寥心自安。

杨柳忽惊秋色晚，芭蕉不耐雨声寒。

白云深处人相别，明月圆时我独看。

极目吴天征棹远，渡头斜日落枫丹。

释行海

释行海　送思上人归霅上

长安城外别垂杨，溪上苹花满棹香。

明月照人应有恨，西风吹雁不成行。

释行海

释行海　送同里昂上人

秋风何事趣归期，人物凄凉渡欲垂。

学道须从年少日，苦心直到岁寒时。

近来乡国无消息，老去情怀怕别离。

愧我徒增怀橘念，弊裘犹自客京师。

释行海

释行海　送无作上人之四明

老子穷通听我吟，山中惟有我同心。

数茎白发惊年老，几度青灯恋夜深。

冰锁蛟龙盘大泽，云遮兰蕙托幽林。

道行亦自东浮海，海国清风引梵音。

释行海

释行海　送无作上人之四明

天涯彼此一闲身，同看梅花几度春。

寒怕山川行色近，夜围灯火别情真。

君还西上当何日，我欲东归示有因。

乡社只今寥落甚，岂堪相送老成人。

释行海

释行海　送无作上人之四明

天地萧萧万木乾，独摇金锡下长安。

从来作客今如此。始欲留君亦自难。

帆带北风潮信急，雪迷南国雁声寒。

分明一片相思意，湖上青山谁共看。

释行海

释行海　送希晋还云间

暮蝉黄叶遍长安，澹泊交情别亦难。

客路何时又相见，菊花今日更同看。

一帆风露官河晓，十月蒹葭雁碛寒。

别后相思那可免，水云西望白漫漫。

释行海

释行海　送先上人归越

蟋蟀声中念故乡，片帆风正渡钱塘。

烟横浦口鱼讴晚，月涌潮头蜃气凉。

一脉菲泉清夏后，千年酒瓮醉秦皇。

青鞋布袜秋归早，犹有荷花镜里香。

释行海

释行海　送选上人

江天雁过客心遥，一舸凉风八月潮。

七十二湖烟雨岸，蓼花枫叶正萧萧。

释行海

释行海　送以道上人住常州王潜泉别业

茫茫野水接秋天，载去苹花月一船。

世上岂无闲宇宙，吴中别有好林泉。

田丰绿荠桃晨雨，爨老红萝闭夕烟。

早晚亦归王戴邑，溪房相对鹭鸶眠。

释行海

释行海　送用上人

秋风吹客客凄凉，君欲还乡我忆乡。

山好真登秦望处，石桥偏拾禹余粮。

释行海

释行海　送用上人

归去人应问上都，飞蝗飞不到西湖。

襄阳应有班师日，□□风传幕有乌。

释行海

释行海　送云南上人

雁云蛩雨异乡秋，闻道君家水石幽。

时节飘零皈去好，路歧南北使人愁。

释行海

释行海　送云太虚禅师住台州报恩寺

高卧北山长懒出，忽辞猿鹤上扁舟。

此行为道无荣念，相送于人有别愁。

峰顶凉宵明月上，门前终日大江流。

东南一路多奇观，寒拾诸公尽旧游。

释行海

释行海　送侄孙周上人归剡余亦入吴门

三十余年不在家，齿摇发白眼昏花。

如今送子东归去，心逐征帆过白沙。

释行海

释行海　送侄孙周上人归剡余亦入吴门

两年相伴白云间，一棹秋风又独还。

目断江南无过雁，小楼寂寞对青山。

释行海

释行海　送侄孙周上人归剡余亦入吴门

年老心孤怕别离，天涯唯有影相随。

子今皈去重来日，须及梅花未放时。

释行海

释行海　送侄孙周上人归剡余亦入吴门

片帆明日下长洲，今日分携浙水头。

回首故乡犹更远，雁来红叶夕阳秋。

释行海

释行海　送子谦皈松江

秋风社燕忽辞梁，志士鹰扬在四方。

一曝十寒吾已老，寸阴尺璧子须忙。

松于雪里方知操，梅到春前便有香。

此去莫忘灯下约，蠹书重整此山房。

释行海

释行海　宿高岸庵

溪房长对竹林清，日日思归计未成。

千里暮云愁作客，一灯寒雨话浮生。

白鸥沙上东西梦，黄叶阶前聚散情。

清晓又移烟艇去，峨嵋山下钓台平。

释行海

释行海　太后永寿寺方丈紫芝

方丈山中草亦灵，参差小朵结菁英。

玉团紫气晴霞淡，金缕红光晓日明。

四皓自餐商谷稳，九茎曾见泰阶平。

蟠桃春色应同永，香比蟾枝此更清。

释行海

释行海　题灵溪兰若壁

又逢春色在君家，碧草笼烟带浅沙。

燕子不皈人欲去，小窗寂寞海棠花。

释行海

释行海　题南岩

昔年此地属龙门，两壁崖崖禹凿痕。

泉堕半空翻作雨，天藏一窍狭于村。

萝烟尚瘗仙人骨，矶月应招钓客魂。

岩下住僧多白首，不闻尘世似桃源。

释行海

释行海　题山水图

暮色溪山远，烟林一两家。

孤舟何不在，雁欲下平沙。

释行海

释行海　题山水图

烟动芦根出，天高雁点微。

溪林茅屋晚，遥认钓船归。

释行海

释行海　题所见

草埋苔染石麒麟，曾是何年富贵人。

雨打梨花寒食近，王孙骑马自游春。

释行海

释行海　天姥道中

春风陌上野花香，目送北归鸿雁行。

百里青山行不尽，隔烟啼鸟又斜阳。

释行海

释行海　天台清溪

碧草生芽鸟弄春，短长亭外柳条新。

钓船来往清溪上，定有桃花洞里人。

释行海

释行海　天竺冬夜

白云寂寂树苍苍，夜静泉声到石房。

淡月照窗寒梦醒，枕边闻得野梅香。

释行海

释行海　天竺浮寻小楼

楼倚飞来小朵峰，每因动业思重重。

三千日月欺王母，百二山河误祖龙。

石浅易知丹井味，洞深难见白云踪。

自惭半座分花雨，无复人听夜讲钟。

释行海

释行海　天竺书怀

满山风露正秋深，石井栏边蛩夜吟。

黄叶随流如有约，白云归岫亦无心。

拟同猿鸟消闲日，别卜烟霞入远林。

毕竟一荣还一辱，百年何用觅知音。

释行海

释行海　天竺谢竹心陈通判见访

紫袍乌帽马蹄轻，晓浥秋山桂露清。

慷慨剧谈当世事，艰难方见故人情。

杏园旧宴魁麟笔，莲幕重开佐凤城。

青琐玉堂殊有待，江淮何日可休兵。

释行海

释行海　天竺谢竹心陈通判见访

三十余年别剡川，一瓢分饮葛洪泉。

当时玄度寻支遁，今日昌黎欠大颠。

游宦石头怀往事，伤心瓜步梗来船。

盖应借箸趋前列，北面风寒快著鞭。

释行海

释行海　天竺有怀

白日闭门亦懒开，门前日日起尘埃。

人无旧分言难托，道有同心信不来。

黄菊一篱秋冷淡，碧云千里暮徘徊。

去年忆得寒江畔，君上孤舟我独回。

释行海

释行海　田翁

春晴野花喜桑麻，恣纵儿孙斗万花。

头白县门犹未识，但闻人说有官家。

释行海

释行海　听子善琴

青松宿鹤磵泉流，云意迟迟山意秋。

一曲广陵休尽奏，月寒天地古人愁。

释行海

释行海　晚兴

绕岸烟林半有无，夕阳人散钓船孤。

小桥独倚红阑上，不觉闲身在画图。

释行海

释行海　晚兴

塞北风寒雁字稀，群鸦日暮贴云飞。

画船皈后水天碧，隔岸钟声出翠微。

释行海

释行海　无题

欲将心腹问渔翁，可住湘山第几峰。

世远合应披薜荔，道顾何必怨芙蓉。

难教牧笛鸣如凤，谁把渔竿钓得龙。

极目危楼千里思，晓烟藏雨晚烟浓。

释行海

释行海　无题

笙歌日日醉春风，帘卷画堂花影中。

不是凤凰飞不到，更无一树是梧桐。

释行海

释行海　无题

金谷园中草色深，水楼终日柳阴阴。

风前拨尽琵琶调，谁识当年马上心。

释行海

释行海　无题

听罢杨花听竹枝，上楼偏是下楼迟。

片云岁晚皈何处，江水东流无尽时。

释行海

释行海　吴中作

吴王废苑又逢秋，门外沧江日夜流。

有泪不同儿女态，此心多为圣贤愁。

蓼开南浦雁离塞，月上前峰客倚楼。

金户玉堂无梦到，云山亦足比封侯。

释行海

释行海　吾庐

二月吾庐感物华，伤春多在别人家。

今年莫使春憔悴，能有几番归看花。







卷307

释行海

释行海　戊辰闰正月书怀

一年风景两逢新，老去情怀最惜春。

未有鷌鹒传好语，岂无蛱蝶报芳辰。

花林淑气蒸香蔼，柳岸游丝惹黮尘。

今日晴明聊引兴，倚楼翻作望乡人。

释行海

释行海　戊辰闰正月书怀

茅屋风光总入诗，今年何事燕归迟。

繁花犹未竞春色，百舌最先啼晓枝。

深导竹渠防雨涨，密扶花架恐风欹。

人生三万六千日，莫负芳菲少壮时。

释行海

释行海　戊辰闰正月书怀

年年风雨作春愁，天气晴明便出游。

陌上野梅飘趁屐，水边杨柳碍行舟。

踏青尚可酬佳节，拾翠如今愧白头。

近日贪眠长失晓，鸦啼犹拥黑貂裘。

释行海

释行海　西湖早春

多时不向柳边来，每个幽亭坐一回。

春唘未容莺燕闹，芳心犹待杏桃开。

飘摇水面渔舟稳，宛转风前玉笛哀。

太乙清都五云表，冷香空锁御园梅。

释行海

释行海　溪上

小艇悠悠载夕晖，岸花红白鹭鸶飞。

十年不见溪头石，今日重重里绿衣。

释行海

释行海　蟋蟀

少年不解客中愁，砌下寻来斗过秋。

今夜雨窗听不得，声声浑欲白人头。

释行海

释行海　喜方溪复归白云

十载青灯自苦辛，懒将白眼顾浮尘。

凤声偏近瑶台月，草色难连玉树春。

云有去来非本意，世无荣辱是何人。

几番分坐梅边石，却话桃源只避秦。

释行海

释行海　喜招樵屋远归

忆凤求麟最可怜，白头踯躅几山川。

尘昏泗水弦歌地，灰冷咸阳竹帛烟。

万里云霄曾放鹤，五湖风月满归船。

乾坤自有知音在，牙也何须便绝弦。

释行海

释行海　闲居

屋头烟树绿婆娑，最爱樵邻夜唱歌。

独坐小窗山寂寂，不知门外月明多。

释行海

释行海　闲居

闲拈白拂坐筠床，静听幽禽弄夕阳。

满地落花春已阑，深林只有蕙兰香。

释行海

释行海　闲居

山礬香气近幽荪，静听幽禽弄夕阳。

满地落花春已阑，深林只有蕙兰香。

释行海

释行海　闲居

荡荡空山草木青，枝禽飞下菜池冰。

夜深月照茅檐静，翠石幽泉落几层。

释行海

释行海　闲居

绕岸奇峰半没烟，满窗凉影竹涓涓。

双鸠并睡枯桑上，一鹭闲行白水边。

释行海

释行海　闲倚

闲倚江楼听角声，春风两岸野花明。

渔人占得烟波阔，日日扁舟自太平。

释行海

释行海　闲吟

不识朱门识五湖，客中清苦十年余。

世无苟取心何愧，句自冥搜貌任癯。

笋蕨春来肥雨露，林泉日用狎樵渔。

云踪鹤性长如此，未必青天管得吾。

释行海

释行海　芗林感旧

平生最爱芗林石，奇树怪藤猿往来。

旧友共题行记处，如今字字是苍苔。

释行海

释行海　翔泳堂即景

一池荷盖绿阴凉，数朵红蕖浥露香。

最是画桥林薄外，满湖烟景淡斜阳。

释行海

释行海　小池

白绵飞尽绿丝深，无数鱼儿聚藻阴。

日夜潺湲声不断，分明一片伯牙心。

释行海

释行海　小游仙

青鸟衔书遍海涯，香风不返五云车。

可怜夜夜瑶池月，空照蟠桃一树花。

释行海

释行海　写怀

话别苏堤第一桥，白头孤客怅难消。

山中蹈华皈来晚，只有青灯作寂寥。

释行海

释行海　写怀

独立吴山望越山，海门人去几时还。

故乡犹隔苍茫外，一点征愁落日间。

释行海

释行海　辛亥春别湖上诸友

江南花信厌春寒，乡路迢迢去亦难。

不解趋时人笑拙，每怀归计自求安。

明朝芳草空相忆，何处青山复共看。

二十八年清苦志，独歌白雪对幽兰。

释行海

释行海　辛亥夏

五月山窗拥绿阴，瘦身闲枕断弦琴。

如今不是花时节，可惜黄鹂弄好音。

释行海

释行海　行京

锦绣杭州几万家，野人犹恋旧京华。

旧京三百春风巷，一巷笙歌一巷花。

释行海

释行海　胥山

子胥山上噪群乌，旧日英灵在此无。

臣节已亏因挞楚，兵筹虽用奈亡吴。

云屯灌木疑烽戍，石列平城设阵图。

只可共忧难共乐，知君唯有一陶朱。

释行海

释行海　言诗

句织天机字字难，冥搜长在寂寥间。

每惊白雪阳春变，未放光风霁月闲。

子美到今谁是史，仲尼亡后不曾删。

衰吾欲话平生志，安得重逢饭颗山。

释行海

释行海　燕

细雨斜风绿满郊，春风初度杏花梢。

衔泥自向朱门去，不管茅檐有故巢。

释行海

释行海　杨柳枝词

□天纤□起新愁，青眼鹅黄忆旧游。

唯有长丝牵不断，洛阳城里映朱楼。

释行海

释行海　杨柳枝词

一阵杨花一阵愁，绿阴阴处暂停舟。

莫嫌不折长条赠，有个黄莺在上头。

释行海

释行海　杨柳枝词

渭水桥边送别时，马前折赠笛中吹。

若教系得离情在，那管千丝又万丝。

释行海

释行海　野兴

鸥入篱门沙岸高，秋来新壁换芦条。

半池烟荇浮黄萼，一架寒藤挂绿瓢。

释行海

释行海　夜泊吴城

下缆吴城古树根，打头风紧欲黄昏。

雁声南去蒹葭响，灯火家家半掩门。

释行海

释行海　夜坐

永夜青灯照独吟，萧萧风雨遍山林。

十年如此倦游客，只恐梅花识此心。

释行海

释行海　夜坐

寂寞灯花慰客情，湿云收尽月还明。

夜寒不作东归梦，坐听空山落叶声。

释行海

释行海　夜坐

雨雪萧萧在异乡，冷看孤影百愁生。

江南江北春风好，坐对寒灯到五更。

释行海

释行海　宜晚楼

奇峰列列树苍苍，每爱危阑挹翠光。

宿鸟皈时看最好，淡烟一抹锁斜阳。

释行海

释行海　忆西湖

水北云南最好春，柳桥花架污芳尘。

如今老大情遍懒，分付江山与后人。

释行海

释行海　永定寺客窗

千古门前水自流，小春天气夺清秋。

寂寥方丈黄昏月，照见梨花一树愁。

释行海

释行海　咏梅

跨蹇寻芳带雪晴，几番溪驿又山程。

可怜岁晚心偏苦，忽见春风眼倍明。

浅磵石边留野趣，矮篱竹外托幽情。

繁华满地凋零尽，难写夷齐一种清。

释行海

释行海　咏所种松

苍髯分种出山林，却忆当年郁翠阴。

自是君王来避雨，初无一点大夫心。

释行海

释行海　有怀

小雨如烟柳杪迷，伯劳东去燕西飞。

须臾又是春三月，门对碧桃人未归。

释行海

释行海　有怀

燕无消息雁都回，三叠阳关笛更哀。

可惜梅花逢夜雨，一场春怨满苍苔。

释行海

释行海　有所思

又见春风草色肥，凤楼尘锁燕飞飞。

洛阳近日无花柳，犹恨多年不得归。

释行海

释行海　渔翁

历尽江湖白尽头，生涯惟有一扁舟。

醉来吹笛空沙上，鱼自相忘水自流。

释行海

释行海　与中上人至云间话别

寒云漠漠浦悠悠，短棹同登八月秋。

一寸不磨心似铁，四方无定迹如鸥。

江乡雁过蒹葭冷，雨馆人分蟠蟀愁。

相见有期还惜别，百年能得几交游。

释行海

释行海　雨后

雨过山林近暮钟，片怀寂寂对孤松。

夜深笛怨梅花落，月照人间睡正浓。

释行海

释行海　寓归云阁怀上竺听雨斋馨果二友

千金溪上归云阁，双桧峰前听雨斋。

两地相思春冷淡，尺书难尽客情怀。

风兼水气寒吹帽，雨积檐声夜滴阶。

想得梅边旧行径，履痕闻被落花埋。

释行海

释行海　寓怀

此去茫茫几度秋，南来犹在古杭州。

楼台雨打归魂冷，沙漠风吹杀气浮。

龙管凤箫遗旧曲，吴花越草换新愁。

相逢喜话中兴事，今日胡家白骨丘。

释行海

释行海　元日

北山猿鹤久为邻，闲里生涯梦里人。

旅思经时偏感旧，物华今日又从新。

棹歌堤上水烟晚，笛奏江南梅柳春。

五道寂寥先辈尽，自惭无补面生尘。

释行海

释行海　远山平野

云山影影接暗沙，频见回鵰打暮鸦。

曾是吴王弦管地，春风吹草不吹花

释行海

释行海　云泉禅师哀词

一片禅心无用处，苹花溪上看垂纶。

也知白璧黄金贵，何似青鞋布袜贫。

吟畔山川生哭泣，笔头兰竹露精神。

如今云散泉流去，淡日凄风杂野尘。

释行海

释行海　早春后园即事

紫芽红甲爆春枝，幽步寻芳款款移。

蜂未出房寒尚在，梅花开遍不曾知。

释行海

释行海　皂角林

皂角林边杀气新，凄凉偏感北征人。

我来认作将军树，汲静当年打女真。

释行海

释行海　赠晶得应菊坡

东篱秋色遍幽坡，蔟蔟金英洗露华。

君且试推鼓泽看，五行何处爱黄花。

释行海

释行海　赠李隐士

白苎为衣草结庐，相逢犹问世何如。

每弹山水忘忧曲，懒上王侯自荐书。

白眼鸥边窥宇宙，清罇月下宴樵渔。

时情任似长亭柳，才向秋风日日痚。

释行海

释行海　赠王渔山

冷观天地只浮沤，胜水名山遍去游。

书剑传家抛弟侄，渔樵作队贱公侯。

卧听瀑布分僧榻，醉插梅花上酒楼。

箧里不留封禅稿，知心江上有沙鸥。

释行海

释行海　赠叶苔矶

养竹栽花住玉京，已将功业付闲情。

太平世上无豪杰，大雅场中有老成。

白日长思泉石趣，青楼空沸管弦声。

冷观人事如碁局，谁肯忘机过一生。

释行海

释行海　赠竹卿

一击虚空成粉碎，渭川千亩亦徒劳。

不沾一点湘妃泪，自是无心节更高。

释行海

释行海　赵氏废园

笙歌无复醉南楼，燕雀凄凉草木秋。

记得小时来扑蝶，几枝摘尽好花头。

释行海

释行海　仲春夜客航值雪

夜航忧雪到桑麻，冬暖春寒感物毕。

中有五陵年少客，只怜桃杏冻无花。

释行海

释行海　周浦道中

浅芦深苇雨丛丛，一浦潮来一浦风。

船傍水篱门外过，数声白犬吠鱼翁。

释行海

释行海　诸友夜话

爱战将军未白头，寸心犹自不忘忧。

华夷百岁兴亡事，一夜同君说蔡州。

释行海

释行海　竹

两竿烟簊翠涓涓，数里清阴带渭川。

自抱岁寒君子节，凤凰不到已多年。

释行海

释行海　竹院

满林凉影绿沈枪，对此浑无俗肺肠。

闲客偶来清话久，戛檐风摆翠梢长。

释行海

释行海　自嘉兴归天竺怀同友

九月游吴菊盛开，洞庭不去为君回。

病归故里留书在，约到明年看驾来。

宾客过门题姓字，菖蒲别主染尘埃。

谁知独向秋风里，静倚山窗对绿苔。

释行海

释行海　自上竺闲行至后磵题所见

莓苔一径趁溪斜，行尽松阴见水涯。

绕屋花开非旧主，隔林烟起是谁家。

释行海

释行海　自永和溪上泛舟至余不

水天空阔正斜阳，何处山川是故乡。

望断吴云心更远，寒鸦成阵雁成行。

释行海

释行海　自永和溪上泛舟至余不

来往篙师夜唱歌，动人离思恼人多。

就船欲作东皈梦，无奈溪山月色何。

释行海

释行海　自永和溪上泛舟至余不

看看又年别年华，多在征途少在家。

一种客怀清更苦，水村山磵见梅花。

释行机

释行机　偈三首

地炉无火客囊空，雪似杨花落岁穷。

拾得断麻穿坏衲，不知身在寂寥中。

释行机

释行机　偈三首

圆通不开生药铺，单单只卖死猫头。

不知那个无思鼻，吃著通身冷汗流。

释行机

释行机　偈三首

仲秋八月旦，庭户入新凉。

不露风骨句，愁人知夜长。

释行机

释行机　送僧造普同塔

珊珊玉骨本玲珑，挂角羚羊不见踪。

特地作亭图甚麽，为怜松竹引清风。

释行机

释行机　送育维那

克宾一字入公门，有理难伸笑杀人。

隐静不行兴化令，他年谁道棒头亲。

释行机

释行机　颂古四首

叶落岗头一望长，几茎乔木倚斜阳。

曾经巴峻猿啼处，铁打心肝寸断肠。

释行机

释行机　颂古四首

隔林仿佛闻机杼，知有人家在翠微。

及至入让亲见了，元来只是小儿戏。

释行机

释行机　颂古四首

青蛇提起气腥臊，几个男儿有痛毛。

直下血流犹未觉，举头还见铁山高。

释行机

释行机　颂古四首

东西南北无门户，大地山河不覆藏。

今夜碧天云脚尽，一钩月挂几人肠。

释行瑛

释行瑛　东溪闲居示众偈

联络藤萝一径，行穷始到松门。

篱畔野华不艳，堂前流水非喧。

午饭龙离铁钵，夜深月落金盆。

此是真修行处，何人得意忘言。

灵山河沙圣众，黄梅七百高僧。

悟华晓称迦叶，传衣夜唤卢能。

心自本来不有，法道得了何曾。

斋后酽茶三盏，丛林一任喧腾。

释行瑛

释行瑛　偈

登山须到顶，入海须到底，

学道须到佛祖道不得处。若不如是，

尽是依草附木底精灵，吃野狐涕唾底鬼子。

释行瑛

释行瑛　偈十六首

大千沙界是吾家，隐显何曾有等差。

为报人天高著眼，优昙花异世间花。

释行瑛

释行瑛　偈十六首

鸟长飞，兔不住，

暑往寒来朝复暮。朱颜未乞讨白发生，

三界茫茫何处去。本源自性无凋夔，

千圣皆从影中现。不离当处常湛然，

觅则知君不可见。忽然见，

倒骑牛兮入佛殿。

释行瑛

释行瑛　偈十六首

去年逢表春，朱颜映桃李。

今年逢青春，白发压双耳。

人生七十年，疾若东流水。

不了本来心，生死何由离。

释行瑛

释行瑛　偈十六首

明眼底人眼碍，悟心底人被心碍。

证道底人被道貌岸然碍，达法底人被法碍。

何谓如此不见道，金屑虽贵，

落根成翳。要得高步大方，

直须去此四碍。

释行瑛

释行瑛　偈十六首

炼铁围山作钓钩，饵悬八万四千牛。

毗卢海内閒抛下，暇蟹鱼龙尽缩头。

释行瑛

释行瑛　偈十六首

湛露重重洒绀园，衰残何以报君恩。

白云堆里焚香坐，耀古腾今不二门。

释行瑛

释行瑛　偈十六首

朔风如刀，痛利人骨。

千山万山，雪映寒日。

心知春气来，目睹梅花发。

游子南方归不归，晓堂閒却龟毛拂。

释行瑛

释行瑛　偈十六首

镂水求纹，谩劳心力。

陶空作器，枉费工夫。

游溟渤始测浅深，登须弥乃知高远。

太阳门下，爝火何施。

镆鎢匣边，铅刀可弃。

释行瑛

释行瑛　偈十六首

踏破化城，来至宝所。

不采辉山之壁，不探骊颔之珠。

坏衲堆肩，拥炉閒坐。

唤作无事首人，堪受人天供养。

释行瑛

释行瑛　偈十六首

德山棒如雨点，临济喝似雷鸣。

虽然声振一时风流万世，检点得来还是强生节目。

华藏则不与么，三间茆屋。

十里松门，健则纵步閒游，

困则倒头酣寝。身如槁木，

心若死灰。有人笑我愚痴，

正爬著侬家痒处。

释行瑛

释行瑛　偈十六首

竖不穷三际，横不亘十方。

大不偪塞虚空，细不入於芥子。

三世诸佛，如觉如梦。

诸大祖师，若存若亡。

与么境界，从上诸圣。

尚迷昧如斯，方今学人，

且作么生凑泊。但得雪消去，

自然春到来。

释行瑛

释行瑛　偈十六首

上不见天，下不见地。

把定咽喉，何处出气。

江南江北，绝毫绝釐。

东土西天，成团成块。

释迦弥勒，尚自瞒盱。

临济德山，如何拎议。

衲僧家，没巴鼻，

却唤六双为十二。

释行瑛

释行瑛　偈十六首

奇怪诸禅德，文殊普贤，

化作寒山拾得。头戴炙脂帽子，

脚踏无底麻鞋。身著鹘臭布衫，

腰南击断鞓腰带。手持拍板，

口唱高歌。吾心似秋月，

碧潭清皎洁。无物堪比伦，

教我如何说。华藏当时若见，

每人痛与一顿何为如此，且教伊不敢制风掣颠，

免使后人疑著。

释行瑛

释行瑛　偈十六首

提智慧剑，破烦恼纲。

拔生死类，置涅盘宅。

空却魔王窟穴，埽荡恶趣关防。

开拓般若封疆，滋长菩提种性。

与么作用，与么建立。

象驾峥嵘谩进途，谁见螳蜋能拒辙。

释行瑛

释行瑛　偈十六首

一大藏教，诸大祖师。

天下老和尚言句，总在这里。

明明向道，尚且不知。

盖覆将来，如何会得。

释行瑛

释行瑛　偈十六首

持长竿，摇短艇。

簅笠只一个，蓑衣无两领。

洞庭秋水负不吹，涵虚恰似新磨镜。

末后句，留与谢三郎。

释行元

释行元　临终偈

来亦无所从，去亦无所至。

来去既一如，春风满天地。

释行肇

释行肇　酬赠梦真上人

禅舍因吟往，晴来坐彻宵。

春通三径晚，家别九江遥。

巢重禽初宿，窗明叶旋飘。

住期应未定，谢守有诗招。

释行肇

释行肇　泛若耶溪

霁雨牵野情，孤舟遂兹赏。

积水连远空，落日垂万象。

岸回云独随，山转泉更响。

望望极寒源，由言放轻桨。

释行肇

释行肇　寄终南种徵君

紫阁浮清汉，高眠称此心。

住溪人未识，归路鹤知深。

峰晚回寒翠，猿孤发夜吟。

霜天独西向，无复梦山阴。

释行肇

释行肇　郊居吟

静室簾孤捲，幽光坠露多。

径寒杉影转，窗晚雪声过。

茗味沙泉合，鑪香竹霭和。

遥怀起深夕，旧寺隔沧波。

释行肇

释行肇　送從律师西游

蛰鳞伺新春，望极融融归。

惊禽别旧巢，念远迟迟飞。

吁君腹至业，岁故志独违。

心弦世寡听，意鉴古亦稀。

出关自荷箧，入秦扣谁扉。

埃目若忽失，风雨远渐微。

将看吐虹章，冷射仙掌辉。

释行肇

释行肇　送怀古师归蜀

山落云阳外，去程寒接巴。

剑江连汉直，栈阁挂空斜。

听锡樵停斧，窥禅鸟立槎。

旧房春到晚，深径始开花。

释行肇

释行肇　送简师南游

古岸侵烟出，扬帆拂曙星。

层城关海日，列树隐沙汀。

潮落家遥见，梅香檝暂停。

旧峰归计晚，长忆隔吴青。

释行肇

释行肇　送蒲奉礼之鄞江

官舍仙山里，全家去若归。

江声鳌背出，帆影斗边飞。

宿馆荷香接，吟亭岛色围。

前秋赏明月，況对谢玄晖。

释行肇

释行肇　送惟凤之衡阳

重城独隐居，世人寡相识。

回塘路寂寥，深径花狼籍。

西风思忽生，南泉语还忆。

遥山去意长，大江归梦直。

日暮立荒原，迢迢望空碧。

释行肇

释行肇　送文光上人西游

高木坠残叶，关河入远心。

嵩游忘楚梦，华近识秦音。

塔古悬图识，碑荒背烧寻。

几思兴替事，独上灞陵吟。

释行肇

释行肇　送文兆归庐山

剑峰双倚汉，荡桨月中归。

潮白岛西出，帆孤岸际飞。

香连潭影直，磬度雪声微。

几夕□诗坐，相思入定稀。

释行肇

释行肇　送希画之九华

忽起尘外心，迹谢人中境。

云去竹堂空，鹭下秋池静。

野宿清溪深，月在诸峰顶。

日暮立长江，遥看片帆影。

释行肇

释行肇　听宇昭师琴

遥空雨初霁，深径蝉未鸣。

忽品文王弦，若听宣尼声。

月色半峰出，秋光四簷清。

韵断意转冥，尘心若为情。

释行肇

释行肇　卧病吟

杉窗秋气深，入夜四簷雨。

枕冷梦忽醒，独对孤灯语。

流萤隐回廊，惊鸿度寒渚。

空令一寸心，悠悠生万缕。

释行肇

释行肇　湘江有感上王内翰

达士弦性直，佞人胶辞柔。

靳尚一言巧，灵均千古愁。

孤蟾魄长在，寒云恨难收。

空使湘江水，至今无濁流。

释行肇

释行肇　中秋对月

暮雨过寥廓，江天正青苍。

列树无残阴，积水有异光。

幽虫鸣欲遍，宿鸟惊忽翔。

永夜如至公，签我吟清章。

释休

释休　偈二首

风动邪，幡动邪，

风鸣邪，铃鸣邪。

非风铃鸣，非风幡动。

此土与西天，一队黑漆桶。

诳惑世间人，请看灭胡种。

山僧不奈何，趁后也打鬨。

瓠子曲弯弯，冬瓜直儱侗。

释休

释休　偈二首

结夏时左眼半斤，解夏时右眼八两。

谩云九十日安居，赢得一肚皮妄想。

直饶七穴八穿，未免山僧拄杖。

释休

释休　颂古四首

恰如刽子气雄豪，便向咽喉下一刀。

五脏肝心皆砉出，方知王法不相饶。

释修己

释修己　句

羊肠鸟道无人到，寂寞云中一个人。

释修演

释修演　颂

未悟之日要参禅，一见石门便坦然。

蒙师指箇真消息，方知鹽碱醋是酸。

释宣能

释宣能　偈

石巩箭，秘魔叉。

直下会得，眼里空华。

堪悲堪笑少林客，暗携只履度流沙。

释玄宝

释玄宝　赠英公大师

□爱王家草圣踪，独於小篆苦留功。

何人会得师高意，欲把时风变古风。

释玄应

释玄应　偈

今年六十六，世寿有延促。

无生火炽然，有为薪不续。

出谷与归源，一时俱备足。

释洵

释洵　偈二十二首

穷谷无人作上元，一灯历劫镇长存。

诸人尽在光明里，看时不见暗昏昏。

灯笼与露柱相交，佛殿与三门斗额。

留雪嶂横趍下海，九叠峰{左足右孛}跳上天。

释洵

释洵　偈二十二首

朔风扫地卷黄叶，门外千峰凛寒色。

夜半乌龟带雪飞，石女溪头皱两眉。

释洵

释洵　偈二十二首

万人丛里求知己，百草头边识老僧。

从此更无回避处，三头两面得人憎。

释洵

释洵　偈二十二首

有佛处，不得住，

藕丝孔里行官路。无佛处，

急走过，十字街头相对坐。

释洵

释洵　偈二十二首

拽回天关，踏翻地轴。

拄杖化为龙，一雨沛然足。

在坑满坑，在谷盈谷。

释洵

释洵　偈二十二首

一叶翻空便见秋，不风流处也风流。

当头荐得便归去，看取木人骑土牛。

释洵

释洵　偈二十二首

是非海里横身入，豺虎群中放步行。

自是渠侬无影迹，从教天下竞头争。

常在动用中，动用收不得。

常在万象中，出万象一头。

你若簸土扬尘，我则空澄海湛。

你若单提独弄，我则竖四横三。

不是渠侬多意气，他家曾踏上头关。

释洵

释洵　偈二十二首

天下第二道，圣贤无两心。

世尊不说说，迦叶不闻闻。

释洵

释洵　偈二十二首

针劄不到处，放下死蛇头。

唱拍相应时，根尘俱脱尽。

明眼汉，没窠臼。

百尺竿头放步行，大洋海里和身倒。

释洵

释洵　偈二十二首

掩室摩竭，正令已行。

杜口毗耶，全机脱略。

更来开口，犹欠三拳。

拟欲吞声，不消一钁。

释洵

释洵　偈二十二首

岁月去人如箭急，一年只有十五日。

雪砌禅人总不知，但见钵孟两度湿。

释洵

释洵　偈二十二首

不是玄妙奇特，亦非圣解凡情。

茂林芳草摧残尽，坐看春风吹又青。

释洵

释洵　偈二十二首

榕溪脉脉，鹿岭巉巉。

龙象蹴踏，前三后三。

二人一见便归去，何待山堂更指南。

释洵

释洵　偈二十二首

吾君收得中原宝，塞外烟尘净如扫。

万国歌谣贺太平，家家门馆长安道。

释洵

释洵　偈二十二首

春风吹裂峰头石，晏下东峰绝踪迹。

日轮正午现全身，生铁蒺蔾当面掷。

释洵

释洵　偈二十二首

三年来在此山中，上下人情贵一同。

今日溪头休惜别，德云只在妙高峰。

释洵

释洵　偈二十二首

头颅百皱发又白，两手扶犁更出来。

拈起旧时毡拍板，大家看我舞三台。

囉囉哩，囉囉哩。无处有月波澄，

有处无风浪起。

释洵

释洵　偈二十二首

昔人三箭定天山，自谓英雄盖世间。

何似雪峰一只箭，等闲穿过石门关。

释洵

释洵　偈二十二首

月不堪破五，衲僧猛提取。

打动东海鱼，失却南山虎。

借问是何宗，逢人莫错举。

释洵

释洵　偈二十二首

髑髅捻碎眼睛寒，便把南辰对北看。

无限风流慵卖弄，乘时推倒铁围山。

释洵

释洵　偈二十二首

安居无相大伽蓝，莫问前三与后三。

个里不容生一念，龙蛇猿鸟自相参。

释洵

释洵　偈二十二首

若欲正提纲，直教大地荒。

拟来冲雪刃，不免露锋鋩。

释延吉

释延吉　游碧落洞

碧落有仙躅，回溪限尘迹。

虎穴建空岩，鸟道齐峭壁。

苍松动寒吹，孤云触幽石。

物外诣所乐，高谈混儒释。

释延寿

释延寿　白马峰

湖外层峰泻顾瀑，天际阴阴长寒木。

南北行人望莫穷，秋云一片横幽谷。

释延寿

释延寿　定慧相资歌

祖教宗中有二门，十度万地称为尊。

初名止观助新学，后成定慧菩提根。

唯一法，似双分，

法性寂然体真止，寂而常照妙观存。

定为父，慧为母，

能孕吉圣之门户。增长根力养圣胎，

念念出生成佛祖。定为将，

慧为相，能弼心王成无上。

永作群生证道门，即是古菩提样。

定如月，光烁外道邪星灭。

能挑智炬转分明，滋润道芽除爱结。

慧如日，照破无明之暗室。

能令邪见愚夫禅，尽成般若波罗蜜。

少时默，刹地静，

渐渐增修成正定。诸圣较量功不多，

终见灵台之妙性。瞥闻法，

才历耳，能熏识藏觉种起。

一念回光正智开，须臾成佛法如是。

禅定力，不思义，

变凡为圣刹地时。无边生死根由断，

积动寺劳巢穴堕。湛心水，

净意珠，光吞万象烁千途。

抉开己眼无瑕翳，三界元无一法拘。

觉观贼，应时克，

攀援病，倏然净。

荡念垢兮洗惑尘，显法身兮坚慧命。

如断山，若停海，

天翻地覆终无改。莹似琉璃含宝月，

倏然无寄而无待。般若慧，

莫能量，自然随处现心光。

万地门中为导首，一切时　-称法王。

竭苦海，碎邪山，

妄云捲尽片时间。贫女室中金顿现，

壮士额上珠潜还。斩痴网，

截欲流，大雄威猛更无俦。

能令铁床铜柱冷，顿使魔怨业果休。

和诤讼，成孝义，

普现群生诸佛智，边邪恶慧尽朝宗，

蝼蚁鲲鹏齐受记。偏修定，

纯阴烂物刳正命。若将正慧照禅那，

自然亏法明如镜。偏修慧，

纯阳枯物成迂滞。须凭妙定助观门，

如月分明除雾翳。劝等学，

莫偏修，从来一体无二头。

似禽两翼飞空界，如车二轮乘白牛。

即向凡途登觉岸，便於业海泛慈舟。

或事定，制之一处无不竟。

或理定，唯弴　直下观心性。

或事观，明诸法相生筹算。

或理观，顿了无一无那畔。

定即慧，非一非二非心计。

慧即定，不同不别绝观听。

或双运，即寂而照通真训。

或俱泯，非党员定非慧超常准。

一尘入定众尘起，般若门中成法尔。

童子身中三昧时，老人分谈真轨。

能观一境万境同，近尘远刹我不通。

真如路上论生死，无明海里演圆宗。

眼根能作鼻佛事，色尘入定香尘起。

心境常同见自差，谁言不信波元水。

非寂非照绝言思，而寂而照功无比。

权实双行阐正途，体用更资含妙旨。

劝诸子，勿虚弃，

光阴如箭如流水。散乱全因缺定门，

愚盲只为亏真智。真实言，

须入耳，千经万论同标记。

定慧全功不暂忘，一念顿归真觉地。

定须羽，慧须闻，

勿使灵台一点昏。合抱之树生毫末，

积渐之功成宝尊。猕猴学定生天界，

女子才思入道门。自利利他因果备，

若除定慧莫能论。

释延寿

释延寿　蛾眉峰

盘空势险露岩根，深洞声寒落石泉。

好是雨馀江上见，水云僧出认西天。

释延寿

释延寿　积翠峰

翠压群峰地形直，落日猿声在空碧。

天风吹散断崖云，古松长露三秋色。

释延寿

释延寿　偈一首

欲识永明旨，门前一湖水。

日照光明生，风来波浪起。

释延寿

释延寿　偈一首

孤猿叫落中岩月，野客吟残半夜灯。

此境此时认会意，白云深处坐禅僧。

释延寿

释延寿　间居

闲居谁似我，退迹理难过。

要势危身早，浮荣败德多。

雨催虫出穴，寒逼鸟移窠。

野迳无人翦，疏窗入薜萝。

释延寿

释延寿　金鸡峰

松萝高镇夏长寒，透出群峰书恐难。

造化功成彰五德，洞天云散露花冠。

释延寿

释延寿　句

草浓春径狭，树密晚窗阴。

释延寿

释延寿　句

长时转不停，非义亦非声。

释延寿

释延寿　句

春雨闭花径，晚云生石楼。

释延寿

释延寿　句

牛胎生象子，碧海起红尘。

释延寿

释延寿　句

绕绣屏飞外蝶，隔金笼语柳中莺。

释延寿

释延寿　句

若欲受持者，应须用眼听。

释延寿

释延寿　句

言前体道乾坤窄，笔下搜吟海岳枯。

释延寿

释延寿　句

步步寒华结，言言彻底冰。

释延寿

释延寿　凌云峰

烟萝高巘势凌云，影泻斜阳出海门。

曾与支公探隐去，夜寒雷雨上方闻。

释延寿

释延寿　山居诗

此事从来已绝疑，安然乐道合希夷。

依山偶得还源旨，拂石闲题出格诗，

水待冻开成细溜，薪从霜后拾枯枝。

因兹永断攀缘意，誓与青松作老期。

释延寿

释延寿　山居诗

古树交盘簇径深，闃无人到为难寻。

只和算计千般事，谁解消停一点心。

冰锁瀑声中夜断，云吞岳影半天沈。

寒灯欲绝禅初起，透牖疏风触短襟。

释延寿

释延寿　山居诗

只园闲适乐箪瓢，莫讶烟霞道路遥。

龙穴定知潜碧海，鹏程终是望丹霄。

拨云岩下来泉脉，嚼草坡边辨乐苗。

门锁薜梦无客至，庵前时有白云朝。

释延寿

释延寿　山居诗

贪生养命事皆同，独坐闲居意颇慵。

入夏驱驰巢树鹊，经春劳役探花蜂。

石炉午尽寒灰薄，铁磬声微古鏽浓。

寂寂虚怀无一念，任从苍鲜没行踪。

释延寿

释延寿　山居诗

心地须教合死灰，藏机泯迹绝梯媒。

芳兰只为因香折，良木多从被直摧。

寒逼花枝红未吐，日融水面绿全开。

支颐独坐经窗下，一片云闲入户来。

释延寿

释延寿　山居诗

达来何处更追寻，放旷谁论古与今。

风带泉声流谷口，云和山影落潭心。

资身自有衣中宝，济世谁藏室内金。

策杖偶来林下坐，鸟声相和唱圆音。

释延寿

释延寿　山居诗

事多兴废莫持论，唯有禅宗理可尊。

似讷始平分别路，如愚方塞是非门。

刳肠只为生灵智，剖舌多因强语言。

争似息机高卧客，年来年去道长存。

释延寿

释延寿　山居诗

碧峤经年常寂寂，更无闲事可相於。

超伦每效高僧行，得力难忘古佛书。

落叶乱渠凭水荡，浮云翳月情风除。

方知嬾与真空合，一衲闲披憩旧庐。

释延寿

释延寿　山居诗

幽斋独坐绝参详，兀尔何如骤世忙。

拯济终凭宏愿力，安闲须得守愚方。

柴门半掩花空落，苔径虚踪草自荒。

最好静中无一事，翛然唯得道芽长。

释延寿

释延寿　山居诗

触目堪嗟失路人，坦然王道却迷津。

井籰梗上存余命，石火光中保幻身。

任老岂知头顶白，忘缘谁觉世闲春。

容颜枯槁元非病，亭沼消疏不是贫。

释延寿

释延寿　山居诗

言行相应宜此地，空谈大隐也无端。

升沈岐路非他得，生熟根机且自看。

瞋火微烟还渐息，贪泉余润亦消乾。

平生正直须甘取，虚纪门中莫自瞒。

释延寿

释延寿　山居诗

怡和心境了然同，大道无si处处通。

举世岂怀身后虑，谁人暂省事前空。

门开岩石千山月，帘捲溪楼一槛风。

赢体健来知药力，缘心寂后觉神功。

释延寿

释延寿　山居诗

进退应须与智论，浮萍自在为无根。

扫门何太抛途辙，解佩犹能弃渥恩。

草径旋封迷旧迹，苔阶乱织露新痕。

不唯此景供游赏，无限烟萝尽一吞。

释延寿

释延寿　山居诗

尘网休重织是非，冥心何不合玄微。

庄周梦里多迷旨，惠子渔中少见机。

拶路古松和冻折，盘空枯叶带霜飞。

一言可达知音者，还得从吾此路归。

释延寿

释延寿　山居诗

抱术澄神蕴道光，石炉闲爇六时香。

曳空横野云和静，逗石穿崖水自忙。

晚圃雨来葵叶嫩，晴皮烧后蕨苗长。

一心包尽乾坤内，莫把闲文更度量。

释延寿

释延寿　山居诗

松萝闲锁一身孤，履道安禅是密谟。

借问野云谁断续，思量春草自荣枯。

多见异兽心堪伏，来惯幽禽不用呼。

万物尽从成熟得，莫教容易丧工夫。

释延寿

释延寿　山居诗

平生初志已酬之，怀抱怡然寂有归。

古帙懒开缘得意，幽房长闭为忘机。

数行鸟阵连云没，一带泉声隔岭微。

道合古今浑总是，何须更虑昔年非。

释延寿

释延寿　山居诗

青山一坐万缘休，努力应须与古俦。

散诞襟怀因绝趣，消疏活计为无求。

花明小砌和春月，松暗前轩带雨秋。

景像自开还自合，怡然何必更忘忧。

释延寿

释延寿　山居诗

自甘疏拙司经营，大道从来戒满盈。

但起贪心迷有限，认能触目悟无生。

云融远景危峰小，风戛寒溪野艇横。

禅后不妨敷六义，只图歌出野人情。

释延寿

释延寿　山居诗

忙处须闲淡处浓，世情疏后道情通。

了然得旨青冥外，兀尔虚心罔象中。

泉细石根飞不尽，云蒙山脚出无穷。

樵夫钓客虽闲散，未必真栖与我同。

释延寿

释延寿　山居诗

且停多事莫矜夸，寂寞门中有道华。

隈岭静同猿窟宅，栽松闲共鹤生涯。

宋来只爱添馀禄，春过谁能悟落花。

唯有卧云尘外客，无思无虑老烟霞。

释延寿

释延寿　山居诗

沈沈竹院锁轻烟，澹澹霞光欲曙天。

遇境偶吟情自逸，逢人话道意无偏。

古松交处眠青帐，细草浓时坐碧毡。

只此道遥何所得，蔬食寒寝度年年。

释延寿

释延寿　山居诗

危岭如登百尺楼，千般异景望中收。

浮生但向忙时过，万事须从静处休。

道直岂教容鬼怪，理平唯只使魔愁。

空门莫说无知己，满目松萝是我俦。

释延寿

释延寿　山居诗

巨侵层峦本自平，只缘人世强分明。

五侯门外悲观意，长乐坡头去住情。

学道不如忘有念，修身争是了无生。

三祗功业犹难及，谁信尘劳直下明。

释延寿

释延寿　山居诗

雾锁烟霾宴寂堂，含虚凝绿水云乡。

搜玄揭裹真风远，招隐诗中野思长。

真柏最宜堆厚雪，危花终怯下轻霜。

滔滔一点无依处，举足方知尽道场。

释延寿

释延寿　山居诗

投足烟峦养病躯，驰求终是用工夫。

知般有作皆从智，万种无依自合愚。

意地已抛尘事业，心田唯种稻根株。

非时免见千人世，野食山袍自有谟。

释延寿

释延寿　山居诗

急景韶颜不可追，岂堪回首暂思之。

浮云已断平生望，高节须存往日期。

庭树任猿偷熟果，崖松停鹤惜高枝。

轮蹄碌碌何时歇，辗尽红尘为阿谁。

释延寿

释延寿　山居诗

幽栖岂可事徒然，尽讽莲经夜坐禅。

吟裹有声皆实相，定中无境不虚玄。

直教似月临千界，还遣如空度万缘。

从此必知宏此志，免教虚掷愧前贤。

释延寿

释延寿　山居诗

何如深谷一遗人，宴坐经行不累身。

废宅可嗟频换主，凋丛愁见几回春。

尖尖石笑烟笼碧，点点苔钱雨先新。

堪笑古人非我意，居山多是避强秦。

释延寿

释延寿　山居诗

有山有水更何忧，知足能令万事休。

大道不从心外得，浮荣须向世闲求。

冲开烟缕飞黄鸟，点破潭心瀥白鸥。

好景尽归余掌握，岂劳艰险访瀛洲。

释延寿

释延寿　山居诗

万事从来只自招，巡危由己路非遥。

笙歌韵裹花先落，松桧枝闲云未消。

数下磬声孤月夜，一炉香翥白云朝。

谁人会我高楼意，门掩空庭思寂廖。

释延寿

释延寿　山居诗

万明从来一径通，但缘分别便西东。

遗簪只为情难尽，泣路方知意未穷。

偃仰不抛青嶂裹，往来多在白云中。

平生分野应难比，涧饮林栖得古风。

释延寿

释延寿　山居诗

遁逸从来格自高，莫将泰岳比秋毫。

冷烟寒月真吾侣，瘦竹苍松是我曹。

霜树叶疏幽径出，云泉声急晓风高。

唯当话道闲吟外，时得工夫补毳袍。

释延寿

释延寿　山居诗

任运腾腾无所依，闲游长坐性怡怡。

疏林不遣闲人到，密意多应夜月知。

骤雨这时苔路滑，拨云行处石桥危。

尘沙劫尽清风在，何假虚名上古碑。

释延寿

释延寿　山居诗

抱拙藏锋过暮年，高名何必指前贤。

只於心上标空界，谁说壶中别有天。

郁密远林停宿雾，萧骚疏竹埽寒烟。

从兹不更移瓶锡，身外无馀意了然。

释延寿

释延寿　山居诗

息业怡神道最孤，藏名匿迹合良图。

冥心难使龙神见，出语须教海岳枯。

云驻庵前疑有意，鸟鸣庭际似相呼。

资持随分安排了，最急应须与道俱。

释延寿

释延寿　山居诗

松阴疏冷罩寒门，静见吾宗已绝论。

驱得万途归理窟，更无一事出心源。

烟云忽闭岩前洞，鸡犬时闻岭下村。

放旷本来无别意，免教停海起波痕。

释延寿

释延寿　山居诗

景虚情澹两何依，抱一冥真绝万机。

松韵馀风凉竹户，柏摇残露湿禅衣。

岩灯雾逼寒光小，石像尘昏古画微。

得趣了然无所虑，任缘终日送斜晖。

释延寿

释延寿　山居诗

遁迹无图匿姓名，万重山后葺茅亭。

随情因事搜新偈，探妙穷微阅古经。

与道交时心绝念，从缘感处物通灵。

应须长远存高节，屹屹乔松老更青。

释延寿

释延寿　山居诗

闲思尘世大悠哉，进趣门中尽可该。

抛却工夫平世路，枉劳心力构仙台。

隘空云水千重合，币野烟霞一径开。

幸有圆成平坦处，辛解谁解望山来。

释延寿

释延寿　山居诗

千途尽向空源出，万景终归一路通。

忽尔有心成大患，坦然无事却全功。

春开小岫调新绿，水漾漂霞蘸晚红。

莫道境缘能幻惑，达来何处不消融。

释延寿

释延寿　山居诗

身心闲后思怡然，缅想难忘契道言。

千种却教归淡薄，万般须是到根源。

疏疏雨趁归巢鸟，密密烟藏包子猿。

禅罢吟来无一事，远山驱景入茅轩。

释延寿

释延寿　山居诗

万境闲来情澹澹，群嚣息后思微微。

当时白业无门入，今日玄关有路归。

熟果不摇翻自落，生禽谁唤却惊飞，

到头何用空忙得，任运应须待对机。

释延寿

释延寿　山居诗

携筇闲步望山行，竟日逍遥任野情。

上岭梯登危石侧，渡溪桥踏古槎横。

绿罗水皱岩根急，红锦霞舒海面明。

一轴咏怀高尚意，援毫因事偶吟成。

释延寿

释延寿　山居诗

负气争权事可悲，金貂绣轂尽何之，

唯闻野棘盘荒冢，只见空陵叠坏碑。

灯暗竹堂行道夜。烟昏石窟坐禅时。

怡然自得真栖处，何用经营别路岐。

释延寿

释延寿　山居诗

豪贵从他纵胜游，多欢终是后多愁。

茅茨舍宇偏安稳，粪埽衣裳最自由。

数片云飞书案上，一条泉路卧床头。

分明自有安身处，争柰人间不肯休。

释延寿

释延寿　山居诗

高才宠略敢凌云，世上浮名梦里身。

苏氏谩称降六国，韩公休说捲三秦。

当朝虽立千年事，古庙唯存一聚尘。

毕竟思量浑大错，何如林下养天真。

释延寿

释延寿　山居诗

高怀怡淡景相和，才到尘途事便多。

碧嶂好期长定计，朱门唯见暂时过。

雄雄负气争权路，岌岌新坟占野坡。

成败分明刚不悟，未知凡俗意如何。

释延寿

释延寿　山居诗

得理元来行自成，万般情断一心冥。

樵人不到缘山僻，游客难逢为岳灵。

食蘺苦心何日就，看花醉眼几时醒。

索然身外无馀物，云满前山水满瓶。

释延寿

释延寿　山居诗

名利梯媒事已忘，唯凭拙直定行藏。

探玄休炼长生药，助道时抄歇食方。

溪汲古痕山雨涨，树摧残枿野风狂。

一言欲寄休回首，尘路如今事正忙。

释延寿

释延寿　山居诗

岂是疏慵僻爱山，且图馀事不相关。

休夸凤诏千年贵，难敌禅扉半日间。

透水戏鱼随浪没，投巢孤鹤带云还。

自然得到无心地，寂寂虚堂一景间。

释延寿

释延寿　山居诗

林下安身另有方，营营何太路岐忙。

侯门梦过光阴促，禅室玄栖气味长。

引水灌花春日媚，移松夹道暑天凉。

衔恩略报元功处，一炷晨风散后香。

释延寿

释延寿　山居诗

万般惟道最堪依，一瞬荣枯恨古悲。

强笑低颜何忽忽，忘机绝虑自怡怡。

潜龙终要投深浦，巢鸟应须占健枝。

名利门中难立足，隐藏云水更何之。

释延寿

释延寿　山居诗

退踖何人继昔贤，凡途终是事谋先。

只知竞逐浮云富，谁解惊嗟逝水年。

寒影半疏霜后树，秋声千点雨中禅。

千般不更经营得，一榻无馀任自然。

释延寿

释延寿　山居诗

野景陶情皆得意，凡夫举目尽堪愁。

秦川几度埋番骨，棘路还曾耸玉楼。

幻体不知波上沫，狂心须认镜中头。

浮生役役贪荣者，求到真空卒未休。

释延寿

释延寿　山居诗

一生占断白云乡，适意孤风吹草动志自强。

报晓音声栖鸟语，漏春消息早梅香。

吟经徐傍芙蕖岩，得偈闲书薜荔墙。

大道最亲无达者，苦携瓶锡叩禅堂。

释延寿

释延寿　山居诗

养性摅情不记年，免寻云水更参禅。

有心用处还应错，无意看时却宛然。

析法尚嫌灰断果，烧丹堪愍地行仙。

欲知此理谁人会，水自朝东月自圆。

释延寿

释延寿　山居诗

世途从此免相关，万虑潜消野思闲。

萩树逼春花自吐，岩巢欲暮鸟空还。

门前雾闭疑无路，槛外云开忽有山。

宴坐石岩樵径绝，姓名应不到人间。

释延寿

释延寿　山居诗

独行独坐任天然，幽隐难逢世网牵。

一志直教齐大道，万般总是涉因缘。

水磨涧石平如镜，春引岩藤直似弦。

虚纪已知休更续，蹄轮应不到山前。

释延寿

释延寿　山居诗

散诞疏狂得自然，免教拘迫事相牵。

潜龙不离滔滔水，孤鹤唯宜远远天。

透室寒光松槛月，逼人凉气石渠泉。

非吾独了西来意，竹祖桐孙尽入玄。

释延寿

释延寿　山居诗

绿柳堤边春色多，数树重重袅翠萝。

红白花枝争鬬发，晴阴天气半相和。

中山谩醉千壶酒，易水徒悲一曲歌。

尘世无凭唯道外，荣枯瞬息尽消磨。

释延寿

释延寿　山居诗

清平大业行皆奢，岂独尧时听所加。

岂俭由人天下远，安危在智道非赊。

关津防害翻为害，法令除邪却长邪。

争似无言敷密化，既能成国又成家。

释延寿

释延寿　山居诗

焦翼枯鳞成底事，分明可验莫愁哉。

君恩只可量功受，世利应须任运来。

岂信败从成处得，谁知荣是辱边媒。

但看越分殊求者，唯向身中积祸胎。

释延寿

释延寿　山居诗

栖真境界太玄乡，静见吾宗不可量。

好句只凭诗断送，闲缘唯遣道消亡。

雨丝云织经条密，烟素风抽细缕长。

竟敢日虚怀无一事，金瓶秋水石炉香。

释延寿

释延寿　山居诗

得丧从来事甚均，任缘徒用苦劳神。

野蔬随分堪充口，石室依稀中庇身。

碧海几时无去棹，举世浑成无事人。

若教求道如求利，举世浑成无事人。

释延寿

释延寿　山居诗

数朝兴废狂风过，千载荣枯掣电飞。

早向权门思息意，莫於尘世自沈机。

一条水引闲花出，万城云随独鹤归。

最要身安成大道，免教他后始知非。

释延寿

释延寿　山居诗

幽栖带郭半山峰，密意虚怀莫可同。

事到定中消息静，景於吟处炼磨代。

玲珑色淡松根月，敲磕声清竹罅风。

独坐独行谁会我，群星朝北水朝东。

释延寿

释延寿　山居诗

三度曾经游此地，从缘权顺世闲情。

登山虽有谢安志，遁迹惭无慧远名。

翠叠寒枝松未老，影深幽径竹新成。

莫言去住关怀抱，云本无心水自清。

释延寿

释延寿　山居诗浮

旷然不被兴亡坠，豁尔难教宠辱惊。

鼓角城遥无伺候，轮蹄路绝免逢迎。

暖眠纸帐茅堂密，稳坐蒲团石面平。

只有此途为上策，更无余事可关情。

释延寿

释延寿　同于秘丞赋瀑泉

大禹大知凿，来源变自成。

色应怜众白，声合让孤清。

远势曾吞海，飞流欲喷鲸。

灵槎如可泛，天际问归程。

释延寿

释延寿　武肃王有旨石桥设斋会进一诗

南有天台事可尊，孕灵含秀独超群。

重重曲涧侵危石，步步层岩踏碎云。

金雀每从云里现，异时多向夜深闻。

当知此界非凡界，一道幽厅各自分。

释延寿

释延寿　武肃王有旨石桥设斋会进一诗

仙源佛窟有天台，今古嘉名遍九垓。

石磴嵌空神匠出，瀑泉雄壮雨声来。

景强偏感高僧住，地胜能令远思开。

一等翘诚依此处，自然灵贶作梯媒。

释延寿

释延寿　武肃王有旨石桥设斋会进一诗

智泉福海莫能逾，亲自王恩运睿谟。

感现尽冥心境界，资持全固道根株。

石梁低翥红鹦鹉，烟岭高翔碧鹧鸪。

胜妙重重惟祷祝，永资车庶息灾虞。

释延寿

释延寿　武肃王有旨石桥设斋会进一诗

凌晨迎请倍精诚，亲敬鲜花异处清。

罗汉攀枝呈梵相，岩僧倚树现真形。

神幡双出红霞动，宝塔全开白气生。

都为王心标意切，满空盈月瑞分明。

释延寿

释延寿　武肃王有旨石桥设斋会进一诗

幡花宝盖满清川，祈祷迎来圣半千。

莫道圣缘无影响，须知嘉会有因缘。

空中长似闻天乐，岩畔尝疑有地仙。

何必更寻兜率去，重重灵应事昭然。

释延寿

释延寿　武肃王有旨石桥设斋会进一诗

登云步岭涉烟程，好景随心次第生。

圣者已符祥瑞事，地灵全副祷祈情。

洞深重叠拖云湿，滩浅潺湲漱水清。

愿满事圆归去睡，便风相送片帆轻。

释延寿

释延寿　野遊

独步出衡茅，寒云著地交。

烧平多败穴，叶落见危巢。

释延寿

释延寿　舟中

一水浮千棹，悠悠来去人。

缆开湘浦岸，帆落楚江滨。

风色东西变，潮痕旦暮新。

祗兹澄汉色，几度化为尘。

释彦岑

释彦岑　偈

今朝八月初五，好事分明为举。

岭头漠漠秋云，树底鸣鸠唤雨。

昨夜东海鲤鱼，吞却南山猛虎。

虽然有照有用，毕竟无宾无主。

唯有文殊普贤，住，

住，我识得你。

释彦岑

释彦岑　颂古五首

胡也吃毛虫，乌狗上佛殿。

大地雪漫漫，澄不净如练。

释彦岑

释彦岑　颂古五首

蛮奴赤脚上皇州，卖尽奇珍跨白牛。

贪著市朝人作市，又随歌舞上官楼。

多意气，好风流，月冷珠帘挂玉钩。

分明忘却来时路，百尺竿头辊绣毬。

释彦岑

释彦岑　颂古五首

岣嵝峰头神禹碑，字青石赤形模奇。

无目仙人才一见，便应抚掌笑嘻嘻。

云暗苍龙化葛陂。

释彦岑

释彦岑　颂古五首

一桡打著这瞎汉，堪笑令犹行一半。

竿头比重线约鲸波，趯浪拿云犹是钝。

释彦岑

释彦岑　颂古五首

没踪迹处莫藏身，看来端是眼中尘。

全机打破系驴橛，捧头敲出玉麒麟。

释彦充

释彦充　呈东林道颜禅师颂

为人须为彻，杀人不见血。

德山与岩头，万里一条铁。

释彦充

释彦充　偈

世尊不说说，迦叶不闻闻。

水流黄叶来何处，牛带寒鸦过远村。

释彦泯

释彦泯　圆相观音菩萨瑞像颂

妙觉慈生主，身云莹碧霞。

光轮停夜月，璎珞缀千花。

无车脸心普，分形应类差。

圆通斯第一，名号遍恒沙。

处处传消息，头头感叹嗟。

和风飞语燕，斜日噪寒鸦。

昂首清尘眼，称名断苦芽。

谤观圆满相，砧杵落谁家。

释彦强

释彦强　句

一间茅屋元无主，付与山头野火烧。

释彦强

释彦强　山居

老矣毋能役，岩分草草绿。

放渠藜六尺，销得屋三椽。

雪尽收茶早，云晴拾菌鲜。

有时临近涧，揎手弄潺湲。

释仪

释仪　句

片帆忽逐飞鸿去，知落谁山第几重。

释仪

释仪　上权臣

我本田中一比丘，却来乘马不乘牛。

如今马上风波急，不似田中得自由。

释倚遇

释倚遇　偈二首

春山青，春水绿，一觉南柯梦初足。

携筇纵步出松门，是处桃英香馥郁。

因思昔日灵云老，三十年来无处讨。

如今競爱摘杨花，红香满地无人扫。

释倚遇

释倚遇　偈二首

法昌今日开炉，行脚僧无一个。

唯有十八高人，缄口围炉打坐。

不是规矩严难，免见诸人话堕。

直饶口似秤鎚，未免灯笼勘破。

不知道绝功勋，妄自修因证果。

释倚遇

释倚遇　遗徐禧

今年七十七，出行须择日。

昨夜问龟哥，报道明朝吉。

释义传

释义传　姑苏怀古

西南山水佳，清游何款款。

白云无定踪，飞入长洲苑。

空台谁与登，麋鹿去人远。

啼月城头乌，风悲易凄断。

烂开木芙蓉，寒塘弄清浅。

凭虚一徘徊，西飞日何短。

释义光

释义光　合州望黔楼

江上望黔楼，望中烟霭浮。

微凉生户牖，新雨过汀洲。

远岫千重叠，清波万里流。

此时何限兴，回首寄群鸥。

释义光

释义光　句

安闲有深味。

释义怀

释义怀　偈

须弥顶上，不扣金钟。

毕钵岩中，无人聚会。

山僧倒骑佛殿，诸人反著草鞋。

朝游檀特，暮到罗浮。

拄杖针筒，自家收取。

释义怀

释义怀　偈

蜀魄连宵叫，鵽{左刁右鸟}终夜啼。

圆通门大启，何事隔云泥。

释义怀

释义怀　偈

红日照扶桑，寒雪对华岳。

三更过铁围，拶折骊龙角。

释义怀

释义怀　句

衣穿瘦骨露，屋破看星眠。

释义怀

释义怀　书屏句

三分光阴二早过，灵台一点不揩磨。

区区逐日贪生去，唤不回头怎奈何。

释义怀

释义怀　投机偈

一二三四五六七，万仞峰头独足立，

骊龙颔下夺明珠，一言勘破维摩诘。

释义了

释义了　句

百年休间几时好，万事不劳明日看。

释义铦

释义铦　句

采石浪寒青冢暗。无热天中第一仙。

风标高古汉唐无。冰霜过了翩然去。

平生一点调元意。

释义铦

释义铦　丈亭馆

青山历历映江流，半是明州半越州。

亭下寒潮亭上客，不知来往几时休。

释印

释印　举野狐话颂

不落不昧，诬人之罪。

不昧不落，无绳自缚。

可怜柳絮随春风，有时自西还自东。

释印

释印　周侯祠

将军手持三尺剑，奋身直入蛟龙穴。

至今鱼鳖不敢游，溪流上下皆腥血。

千年庙食未足酬，问之父老何其忧。

害人白额犹未尽，纷纷不独南山头。

释印粲

释印粲　赠徐鼎臣常侍

不将才名暂时夸，人仰声名遍海涯。

月满朝衣听禁漏，更阑分直扫宫花。

谏书未上先焚稿，御笔曾传立草麻。

见说下朝无一事，小池载苇学僧家。

释印肃

释印肃　百丈先令庆上座礼拜求颂

西川庆上人，本来没弟兄。

须知自性如空体，水月之中未解真。

个事不传声色句，元来心法独灵明。

释印肃

释印肃　遍虚空界

和风周匝万花开，春雾蒙蒙锁绿苔。

世人寐语不知意，黄鹤楼前一赏梅。

释印肃

释印肃　陈达献菊花求颂

满地风光未足奇，霜前秋后吐金枝。

灵山亲举唯迦叶，今日陈来众共知。

不独陶生时节用，转为华藏供阿弥。

閒见定归依彼岸，方知此日献花时。

释印肃

释印肃　达理歌

普庵识心达理，不是胡言乱语。

教化三千大千，个个透泥入水。

应无所住生心，更不祭神拜鬼。

时中净念法身，何假烧钱化纸。

不被邪魔所惑，各各尽淘真理。

亦非夜聚晓散，亦不远寻山水。

亦不发愿烧香，亦不弃离妻子。

不咽众生血味，便敬六亲九祖。

誓不饮酒猖狂，不入牢狱苦楚。

见利便不干心，处处如钦父母。

你争无明人我，我自无可作做。

修桥补路随缘，身作山河国土。

供养大地含灵，上愿皇图永固。

时时风调雨顺，日日民歌乐舞。

皆因自性天真，永不入他门户。

如今一物无求，不著邪魔祛使。

不离当处湛然，运水搬柴佛事。

何须找铙击钹，岂用槌钟击鼓。

饶舌合掌归依，早被参方取怒。

只心普遍莲花，何异西方净土。

自古本自无迷，今本何曾有悟。

设有三乘五教，也似添盐和酣。

生死涅槃如梦，佛说无所作做。

更问达磨西来，他亦别无门路。

直指人心是佛，不可更移一步。

才有丝发是非，便入魔家邪户。

死中得活之人，诸佛龙天守护。

斩钉截铁丈夫，这个凡夫了事。

如今人赞神钦，万劫群灵仰慕。

到此若不回心，岂识摩尼宝库。

自利利他不竭，经劫且无怕怖。

披云啸月吟古风，透石穿山谈正法。

只个心如巧画师，只个身如无缝塔。

东村老婆是我娘，爷是南门张大伯。

释印肃

释印肃　大圆智镜

普庵非相亦非名，达本忘情不见人。

孤月全收无意识，桂轮独耀绝纤尘。

三祗一念汤消雪，万行须臾火烁冰。

到此何劳声色问，共君本自镜圆明。

若将铜器作天真，背黑面青赚学人。

本性如空含万物，妙明寂照岂容尘。

山河石壁三春雾，空色全彰六月冰。

智自圆明非我所，不拘日月定光明。

释印肃

释印肃　大众仰观

多身一体少人知，不体无空自执迷。

除非妙达斯三昧，个裹圆观始不疑。

释印肃

释印肃　睹弟子作颂题窗乃续韵警之

饶舌刀，刀不透，

临窗一语更离披。侬家自有同风事，

千里无来却肯伊。

释印肃

释印肃　睹弟子作颂题窗乃续韵警之

石人击鼓木人吹，露柱亲闻脑搭披。

如是圆音无用处，阎公未肯便饶伊。

释印肃

释印肃　睹弟子作颂题窗乃续韵警之

鼻孔辽天是阿谁，权将云雾作衣披。

迷悟本无唯一性，你全是我我无伊。

释印肃

释印肃　睹弟子作颂题窗乃续韵警之

普庵三颂自连拈，寄与提纲本手钳。

炉鞴稳时无钝铁，何妨矢上更加尖。

释印肃

释印肃　放光和来

主伴重重绝世伦，今朝即是旧时人。

迷悟是谁堪话会，姚黄魏紫一般春。

释印肃

释印肃　何叔宜求颂

十力功高谁履践，叔宜重叩普庵门。

玄玄众妙灵知有，自肯唯心闻不闻。

时信金刚通佛慧，情忘想尽合乾坤。

夜月晓风消息满，希夷独步道常存。

释印肃

释印肃　和光读金刚经以颂示之

道人看经不识字，刹那须转千亿部。

恒沙诸佛入微尘，达本契经无作做。

释印肃

释印肃　洪钟歌

昭文昭文施一钟，悬空随叩警盲聋。

圆音不断周沙界，纯体金刚空不空。

虽含响，击即通，

十方诸佛应声中。天龙八部生忻悦，

外道魔军失却踪。此圆器，

大神功，上祝皇王寿不穷。

日月长辉邦国静，臣忠子孝续尧风。

昏者醒，愚者聪，

民歌鼓腹意和浓。地水火风和一性，

刹尘无间体含融。包声印顽空，

鸟树岩峦风月同。秦时何必驱山铎，

大振金铃总脱空。时节至，

自相逢，肯信无心达本宗。

和同一族输金玉，回向南泉铸此种。

黄昏裹，五更中，

下下无空彻底通。近祖远宗迷识解，

闻归净土礼金容。涅槃侣，

契心同，个个全音赞此功。

显理扬真无二听，含灵蠢动一时通。

受者法，施者空，

且无地狱与洋铜。孝子顺孙光远庆，

昭文千古振家风。

释印肃

释印肃　化米

当关击破黄金锁，佛与众生无两个。

全提吞尽十方空，万亿龙天为护佐。

雪歌独唱古峰头，风月溪山同赞和。

从来经阐在当人，密赖知音共扬播。

共扬播，非彼我，

一钵千家崇善果。直叩维摩不二门，

狭路相逢休放过。

释印肃

释印肃　化无尽历

化城立有谁知意，普雨调和润万机。

大根枝节全体露，何殊弥勒降生时。

石儿拍掌连云指，木女含笙和水吹。

试问灯笼谁解舞，知无我者快拈锤。

释印肃

释印肃　活人歌

大圣灵验普庵圆，广施含灵遇有缘。

信心清净通灵感，万病俱销释业愆。

文殊体，用普贤，

活人歌裹现金仙。药王药上非他术，

扁鹊孙真共一言。分三服，

净水煎，莫将血味污心田。

万物有形皆我体，但行慈德解仇冤。

内无想，外无缘，

何必神方肘后传。身心本是金刚体，

不解观心被业缠。药病销，

心月圆，信时佛岂独西天。

在在处处人皆有，世间无比这灵源。

除罪垢，脱百冤，

解使昏□朗义天。信知非我谁为病，

大士维摩笑裹眠。众生病，

我不颠，体没众生我病痊。

不二法门谁敢道，金毛师子露身全。

速投药，解尘缘，

莫学群迷眼似圣。随机应感非难易，

信手拈来不用钱。

释印肃

释印肃　偈颂三十首

捏不成团拨不开，何须南岳又天台。

六根门首无人用，惹得胡僧特地来。

释印肃

释印肃　偈颂三十首

乍雨乍晴宝象明，东西南北乱云深。

失珠无限人遭劫，幻应权机为汝清。

释印肃

释印肃　偈颂三十首

三界唯心唯佛解，万法唯识更谁知。

迷悟本无权立化，恰如黄叶止儿啼。

涅槃生死犹如梦，十圣三贤是阿谁。

有物先天无相貌，言诠不及体阿弥。

祗这阿弥是汝心，不劳逐相外边寻。

三僧祗劫随时立，心心心即是如今。

释印肃

释印肃　偈颂三十首

邪法如冰霜，正道若太阳。

杲日丽天无不照，冰霜仁消洋。

佛说三乘十二部，会来只是一医方。

长年有病不寻药，五千余卷枉施张。

魔王眷属成群队，朝夕巴歌作道场。

唯有普庵真实要，同音异口赞吾皇。

稽首摩耶大肚皮，无忧树下手攀枝。

母子至今无觅处，落花啼鸟示全机。

释印肃

释印肃　偈颂三十首

普礼三身四智佛，一念阿僧祗劫中。

身心一如遍法界，法身不灭寿无穷。

一月六旬权准则，一年四会表参同。

妄念不生无损益，五千连贯赠寰中。

所得未尝图别用，共成进纳续宗风。

初法难传忧不信，黄梅五百独卢公。

如今个个堪分付，报国资家理不穷。

莫道祖师西土出，刹那自肯即心通。

释印肃

释印肃　偈颂三十首

今日不知来日事，贪嗔痴爱度朝昏。

披毛戴角更相互，岂识修真般若门。

释印肃

释印肃　偈颂三十首

明朝遍入孤峰裹，是处寻求不见师。

自古上贤难出手，为伊不肯淡工夫。

垂经留教五千卷，迷人看著转迷途。

凡夫贪爱将为事，少得曹溪这老卢。

释印肃

释印肃　偈颂三十首

普庵真实不问钱，只要离尘脱业缠。

一闻千悟方堪委，何须苦苦学神仙。

释印肃

释印肃　偈颂三十首

佛法无多子，久长难得人。

念念坚不退，堪作了事身。

不消心外觅，堂堂本法灵。

十方佛共语，更不费精神。

普庵如是道，何患不圆成。

释印肃

释印肃　偈颂三十首

若无一切心，何用一切法。

佛说一切法，为除一切心。

若人解实相，於中无虚诳。

说与不说同，是师名最上。

实相未全融，语默空花同。

而复结空果，后进不能通。

何故不能通，缘师指落空。

依妄不归实，师子堕邪宗。

二妄相依堕，带累千万个。

因人一道虚，契类皆招祸。

不了却自心，只管说他过。

将谓佛法僧，也似陈行货。

倒床吃不得，苦痛忍难过。

晓夕无把捉，又见火轮磨。

始悔我自错，无福转加祸。

未得将为得，未证将为证。

妄想一刹那，果招沙劫病。

皆是自欺心，不依佛慧命。

六度未能圆，五戒犹未定。

口说一切无，贪嗔转增盛。

人问道如何，胡应全无性。

此不见性种，三界魔民虫。

众生若遭遇，万劫堕贫穷。

自坏他亦坏，自聋他亦聋。

自堕彼亦堕，自空彼亦空。

究竟还如佛，万像一镜中。

若能如是解，可表警凡笼。

释印肃

释印肃　偈颂三十首

空花水月，一纳无余。

迷时四生六道，悟时一颗明珠。

释印肃

释印肃　偈颂三十首

个个跨金毛狮子，人人骑独步象王。

文殊即是普贤，释迦倒骑佛殿。

罗汉不奈安身，普庵鼻孔辽天。

笑时只道善财痴，百一十城在这裹。

摩耶腹内造楼台，一口吸尽西江水。

试问参方知不知，灵光运用从何起。

直须坚密处安身，释迦宝殿真如理。

释印肃

释印肃　偈颂三十首

打折达磨西来脚，莫令有误本来人。

当处得心非向背，九年面壁寂光明。

庭中立雪憨痴汉，海裹口乾渴爱津。

如今大有心颠倒，梦寐胡诌学道人。

且向自心中体究，於斯如实更证明。

须观古德皆如是，万莫瞒心自发轻。

诳谤定招无间业，未全本觉且依经。

修竹未了身依口，莫学提纲没量人。

对病用医须有意，指权归实救迷情。

迷悟不同谁解意，三乘犹尚未全明。

不契一乘为外道，经生持戒不知。

徒劳南北与东西，满口文章不合义。

不曾亲近正知见，色见声闻弄识神。

髑髅几度皮消殒，林下追寻没一人。

妄把玄诠为事会，五千救网变成尘。

看经须用钱财雇，佛事全凭铙钹音。

餶馅饼皮纱布绢，猪羊犬马折经金。

僧俗一同轮苦趣，辜负牟尼古佛心。

致使类多贤行少，仁慈鲜矣足孤贫。

荣华富贵千无一，菩萨神仙不降生。

如麻似粟人头面，杀盗贪嗔胜畜心。

不管刹那沉劫海，且徒眼下乐精神。

背善恶临无解处，烧香合掌告观音。

大慈大悲来杀苦，须臾命断叹悲深。

一生不布纤毫善，悔惧双交没主人。

方知今死难思悔，黑业无边我自成。

寄语世间今未死，光阴莫负早回心。

何况出家亲悟者，喃喃直指古同今。

所以办心供作务，将勤补拙助元灵。

相逢来往无心见，大事未成戒行深。

史欲心空如及第，回头救接未归人。

始合老师弘大愿，先难后易叹吟吟。

十字街头不见客，孤峰顶上目群生。

助柴活计元如是，不负当时这老僧。

释印肃

释印肃　偈颂三十首

众生本是佛，悟了一体同。

若人不达本，逐末走西东。

君子当务本，本立佛性同。

通一万事毕，终不被尘笼。

非尘体不动，本实理含融。

先天唯此物，今古学无踪。

难了意在处，塞顽空色空。

本无有指，妄言色空。

若得妄消歇，真体者何穷。

真体非形相，不离形相中。

幻质皆虚伪，大智发於中。

幻尽觉圆满，心光寥廓通。

此通无对待，天地在其中。

森罗并万像，影现一镜中。

镜中实我体，寂湛印倥侗。

若能同道者，与理本相同。

唯守性清净，眼耳若盲聋。

情忘兼想尽，忽觉已身空。

自了本无物，强以道言通。

此法滞诸学，皆幻质相容。

若离一切相，形体外灵通。

左右逢其源，烦中入胸中。

我尚不可得，非我何可得。

眷属犹如梦，非冤不遇逢。

如今儿女者，皆再来祖宗。

一根来复去，如观桑叶同。

本树何曾动，凋叶有来冬。

叶落明年发，根深不怕风。

但能勤力护，勿使火兼虫。

毁坏本根者，万劫堕贫穷。

如今忧生死，犹如颠哭空。

不知空本无，如翳生眼中。

眼明虽说实，不可顺盲聋。

释印肃

释印肃　偈颂三十首

自从达解本心光，陈见解者希相许。

今蒙大士坠名香，妙明寂照挥伦楮。

清风匝地意何穷，自这贤儒谁伴侣。

自伤嗟，凭谁语，

若问吾男归何处。普庵达本不曾生，

水月空花无实据。不离当处常湛然，

觅即知君不可取。此灵都是祖宗因，

因果历然随谁聚。如今依旧复来生，

何必自迷求解注。今古谁曾得久长，

唯有法身镇常住。不消追拔与看经，

三界唯心须了义。

释印肃

释印肃　偈颂三十首

失却本来面目，个个日南长至。

先祖时节苦临，处处笙歌乐醉。

也参禅，亦详义，

也贫穷，亦富贵。

蒙头塞耳有谁知，大地茫茫没巴鼻。

智悲同运，野店横溪。

头头物物，实理希奇。

悟本谁悟，迷是谁迷。

家家观世音，户户礼牟尼。

亨老总不知，都料斫木底。

不因这三门，如何在这裹。

老师本无节，世间如梦寐。

我今梦中说，说者觉如义。

若有未觉者，好盖令饱睡。

等待睡惺时，自己难回避。

恐彼少盐醋，米面并豆鼓。

我击木童儿，汝定知来意。

每人与一饱，大家要了利。

冬日莫更歇，腊尽相将至。

如人各上山，努力争先势。

时节莫瞒心，早归欢喜地。

坚个弥勒楼，露出真慈氏。

了知生死即涅槃，自性如空包天地。

试问空空空不知，不知知处法不二。

释印肃

释印肃　偈颂三十首

谁道凡情不作佛，咦，

大丈夫，休分别，

百亿尘劳从此诀。今朝酒醒何处，

杨柳岸晓风残月。

释印肃

释印肃　偈颂三十首

佛是西天之梵语，此土将觉义以同名。

心边不觉属众生，心转觉时一切佛。

佛开口处为言教，化导迷心转觉心。

众生开口成寐语，沙魇群迷叫不醒。

迷悟不同希达者，诸佛方便救迷情。

情忘想尽明心者，海藏琅函不可轻。

在在处处堪闻演，共祝吾皇亘古今。

臣忠子孝那边静，风雨调和物物成。

是非一体元无二，佛与众生不出心。

我今圆满如来藏，唯愿众生发信心。

等与如来同受用，一闻千悟永瞻钦。

这回针芥若不遇，刹那失足坠幽冥。

阎公问汝将何答，未免刀山火焰林。

地狱皆因心不悟，一十八界杳难寻。

八万四千城可畏，铁围无间苦呻吟。

个中不遇佛光照，万劫无由得山轮。

忉利诸天因业坠，后闻天鼓复超升。

人生有限空花相，光阴迅速岂堪停。

古人究竟如救头，后士无依岂不惊。

一失人身难再复，荣华富贵苦来临。

如今自有非他事，性水澄清理甚深。

海印森罗融万象，湛然无古亦无今。

化无所化知无二，自肯随心了此经。

释印肃

释印肃　偈颂三十首

化藏经语，结般若因，

度有缘众。一卷一千，

共亦不共，才出头来，

便得受用。此经无价，

拟议不中。除非自肯，

破尘了梦。见佛不空，

塔成无缝。半偈舍身，

古今尊重。劫火不烧，

魔不能动。佛祖皆宗，

天龙普供。万莫放过，

千亿珍重。

释印肃

释印肃　偈颂三十首

如如方契色非空，若也解空空非色。

十二部诠如说梦，百千万佛若空花。

涅槃生死杳无踪，本来面目非非相。

大开喜舍破微尘，了取功勋无尽藏。

释印肃

释印肃　偈颂三十首

闲步游南陌，惟便野兴多。

傍花看蝶舞，近柳听莺歌。

释印肃

释印肃　偈颂三十首

显老明禅，入理深渊。

文殊为体，妙用普贤。

凤山得旨，妙契南源。

三株树下，坐断云烟。

金刚作眼，鼻孔辽天。

言谈讽咏，草木皆鲜。

钦风久矣，偶睹惠然。

如天甘露，沃我心田。

希有希有，世外金仙。

老婆心切，示我窥鞭。

自知本有，久被尘缠。

普光明殿，海印俱全。

弥勒阁中了，了了何言。

常在不欠，触目无边。

一毫头上，妙绝偏圆。

含融法界，本体现前。

释印肃

释印肃　偈颂三十首

圆应牛，经劫没人收。

若不遇人，虚度春秋。

如今横穿鼻孔，水草皆休。

有时放，有时收，

随分纳些些，自性优游。

独奈何，劳别讨，

混迹应不迷流。不许犯他苗稼，

也不犁他田丘。饱饮雪山肥腻，

一顿更不他求。眉毛眼睫，

动转绸缪。试问沩山水牯牛，

有甚风流。向左膊上书字，

著甚来由。任你千般引□，

不肯回头。不如卧云枕月，

运气常周。假使银蹄金角，

气射斗牛，居吾腹内，

不得出头，吞底乃刀山剑树，

业到解散枯髅。谁知体如巨海，

妄起浮沤。风击沤生，

沤灭何愁。湛然智海喻真牛，

圆应头头岂用修。

释印肃

释印肃　偈颂三十首

颠倒梦想忽然破，直入孤峰常独坐。

不曾相见与相亲，祗麽巍巍迎达磨。

东西露柱满添汤，南北石头快推磨。

到与不到俱吃茶，万里清风同唱和。

快活快活也大哥，达磨达磨真老婆。

多时寻觅觅不见，却来草裹念摩诃。

几年相伴急走过，新罗低头觅不见，

举首又蹉过。今日无知知，

不是强扬播。若有知知者，

未免番成祸。四七二三不立形，

历劫三祗祗这个。从古迄今食不餐，

肚胀气均常不饿。伤嗟捉月夜猿痴，

往复疲劳多退堕。不知古佛只传心，

除了此心无别可。师子子，

不消多，直下无心唱哩啰。

拈却眼来作鼻孔，呵呵大笑探禅河。

无量劫来风泡子，至今汩没和巴歌。

稽首宝积佛，敬礼阿弥陀。

普庵此来无个事，大家相劝演若多。

元来不识头依旧，何须苦苦更波波。

释印肃

释印肃　偈颂三十首

善者多魔自古今，佛魔一体只空心。

心迷不觉悭成贼，心悟回头便舍金。

莫怪迷心心怕贼，贼心对面也难寻。

三途地狱因斯得，奉报须防仁不仁。

不是道人先注脚，免他来喜去沈吟。

一年三百六十日，梦想颠倒不曾息。

耳闻眼见善庵名，更莫邪言喧戏剧。

思量生死大惊神，唯了本心称第一。

暂时忽听本无心，解脱沉沦千万亿。

寄语诸人莫蹈虚，勾兰不稳莫稍依。

莫令堕入深坑下，未免先当说与伊。

来往任观心不住，声香味触且随时。

孤峰独特谁为伴，尘世忙然我道奇。

释印肃

释印肃　偈颂三十首

离诸名色相，实见如来藏。

能转语成经，本心非傍样。

说有即是无，说无无伎俩。

不会自转经，依语成妄想。

梦裹推木轮，信施谁酬偿。

不出牛马羊，入他兰圈养。

一文四个字，还足连他丧。

悟者发真机，迷者堕铁网。

佛教空无相，妙契合无上。

天鼓解说经，忏悔罪无量。

有无空不空，真实不虚诳。

圆信六神通，不刻天龙像。

只麽转心经，个中谁拟向。

释印肃

释印肃　偈颂三十首

妄执迷流不肯休，所以今生逐女流。

如今眼界浑尘染，几时安稳见来秋，

莫误前途成业网。目连成佛已绸缪，

开心放旷依儿得，不著高峰见毗丘。

释印肃

释印肃　偈颂三十首

腊月三十夜，髑髅自相骂。

阎老索饭钱，汝等怕不怕。

龟毛敲兔角，五彩虚空画。

正当恁麽时，摩尼谁著价。

大年初一日，道闲却成急。

自拜梦中人，妄想从谁立。

唯我知不知，今古希相识。

张三李四歌，草木空祗揖。

日月转眼睛，历劫不曾停。

三贤与十圣，枉费苦精神。

常思达磨老，九年守少林。

如今意不尽，瓦砾即真金。

释印肃

释印肃　偈颂三十首

出家无易事，了道亦非难。

各自要努力，如人担上山。

累劫负偿命，此生莫等闲。

遇时若不顺，展转落仇关。

佛与人方便，度人及登山。

布身而填险，为众代艰难。

荷担如来者，莫道不当番。

汝逆和尚顺，明朝报逾艰。

汝见有福者，拥从物如山。

在处皆如是，因修得世间。

若争人我相，不如快下山。

若酬自已债，岂用学烧丹。

相逢无别有，动不是风幡。

前后都还却，独坐大雄山。

释印肃

释印肃　偈颂三十首

时人须警觉，应道不痴颠。

若牛并急马，也只少他钱。

今生还不足，来生又吃鞭。

道人虽无事，不忍哭苍天。

今古论如是，岂可向愚言。

无我无钱质，此处静悄然。

显迹灵光在，梦然一炷烟。

普庵何处去，分明在目前。

须当如是体，可学老婆禅。

莫住空花相，谤佛结深冤。

以善能销恶，以顺和逆颠。

以道资顽狠，以心助普贤。

以师为心本，以念於无缘。

以身如父母，以力报愚贤。

出家为佛子，动静自光鲜。

超凡并越圣，真实不堪言。

曾经千万劫，碎身报未圆。

我今排次定，更莫听胡喧。

顺我大家吉，逆我众无缘。

孤峰无觅处，三千遍大千。

此时思一偈，虚空应不得。

非是我做作，真如体自然。

释印肃

释印肃　偈颂十四首

雪人通身却吃骂，兔角拄杖三十下。

龟毛索子钓虚空，道理本来非昼夜。

元不借□□，宝所谁知价。

一道常光即我心，逼寒虚空无缝罅。

释印肃

释印肃　偈颂十四首

大家同受用此且富贵，不妨普庵一穴真风水。

乾坤巽，本无位。

二十四向绝遮栏，非舌头人云心地。

也无贱，也无贵，

眼耳鼻舌通身意。无限山人不识龙，

从前总是虚劳费。千峰万峰连不断，

左右逢源无别水。荣华富贵几遭埋，

益子荫孙无变已。蓦直下，

无忌讳，司马头陀没意智。

随机设化谩留名，个个趁獐失即麂。

更迷已，寒静清明争挂纸。

岂知空界现圆融，不顾浅深捞水底。

释印肃

释印肃　偈颂十四首

若得桥行心亦行，莫教孤负见贫僧。

不因通济何如此，暗室千年忽遇灯。

释印肃

释印肃　偈颂十四首

不因孤露妄难休，大□既成难悉婺。

江烟梅雨却知音，□出头人有可极。

师子见，无畏力。

满目相知不相识，枯木寒灰唯我知。

浩浩资深源汲汲，翘松野鹤表吾师。

吾师心兮心掌寂，常寂光中饶益人。

释印肃

释印肃　偈颂十四首

化彼三千七十士，唯恐迷流增嫉妒。

不患寡而患不均，后代绵绵常贵富。

我道无心粥饭缘，饥餐渴饮全无措。

一家有事百家忧，心净还如佛净土。

庐陵米价也寻常，一粒破时全体露。

释印肃

释印肃　偈颂十四首

实相无空无不空，将不空执尚违宗。

一多无位谁分别，万象森罗一镜中。

庵本无庵开不开，灵知自性即如来。

寻源穷处烟霞伴，南岭风光近日回。

上无片瓦下无锥，被喧卜静了无依。

多求欲叩无心者，既了无心岂是非。

若将色见普庵人，未免随流不契津。

千里无来同受用，纵横妙用自家珍。

莫怪渠侬不出头，了心非相永无求。

相逢谁觉梦不梦，浪静闲乘般若舟。

释印肃

释印肃　偈颂十四首

君不见烂柯仙，一局知他几度年。

自出洞来谁作对，未曾学手早赢先。

高不高，玄不玄，

默然轻转不能言。得失都卢无个事，

一时收拾华堂前。若人要问消息，

落落真风印碧天。

释印肃

释印肃　偈颂十四首

老卢得法非僧相，庞老通明岂离家。

大事未成俱业网，除非了本是生涯。

释印肃

释印肃　偈颂十四首

心月孤圆时，光非十五六。

迷者以圆观，智者应妙触。

印危崖，鉴川陆，

一性圆通无委曲。了非心外逐尘缘，

下坂不走天然速。谁道速，

不佛之处不得住，无佛之处一时足。

时来铁解放光明，运至石头成白玉。

幸逢施主大开张，古佛慧命汝今续。

释印肃

释印肃　偈颂十四首

陇西达士重标立，万行圆明道果成。

举目含灵俱是佛，应无所住得其心。

释印肃

释印肃　偈颂十四首

骊珠一颗印千峰，越古腾今处处通。

元禅道贯纤毫绝，方知佛法不曾穷。

孤云片片标心法，野鹤翘松表自容。

千眼难观谁解见，赤幡直下起清风。

妙觉十方无影像，灵知三界绝行踪。

释印肃

释印肃　偈颂十四首

迷指不见月，两处大譫讹。

来叩普庵老，真心岂奈何。

除非君自肯，阳春白雪歌。

毛端如来识，言说用闲多。

情忘并想尽，不断这摩诃。

释印肃

释印肃　偈颂十四首

一轮秋月映悲风，数和松音标此意。

因缘究竟莫劳神，时节到来无不备。

释印肃

释印肃　偈颂十四首

木匠休愁无酒肉，大家免得落群魔。

但管来年了，应教不动波。

随心做个殿，别事莫多罗。

更有一般好，只个阿弥陀。

释印肃

释印肃　偈颂五首

应目未尝离左右，扣宗差别风马牛。

迟速不停俱滞学，个裹还须自肯休。

释印肃

释印肃　偈颂五首

议得无心达有心，识心三界自平沉。

可怜迷望无心者，只道无心境不侵。

释印肃

释印肃　偈颂五首

有无俱不到，生灭岂相干。

得者随机应，未达莫颟顸。

释印肃

释印肃　偈颂五首

体得寰中物，忘机自葆光。

老庄言不及，佛祖句难藏。

槁木非成道，灰心岂离忙。

资深无欠少，本有不须忘。

释印肃

释印肃　偈颂五首

南山北岭如父母，张三李四皆佛祖。

随时只个无著相，许你住山一鈯斧。

释印肃

释印肃　加颂蜀僧雪颂

庭前雪子落纷纷，妙触灵明应普门。

不是药山无用处，权令庞老警儿孙。

释印肃

释印肃　加颂蜀僧雪颂

总是吾家入道门，无说说中闻不闻。

步步透关田地稳，须弥{左足右孛}跳撞昆仑。

酀

酀　印肃　加颂蜀僧雪颂

行人到此宜回首，此物元来处处有。

除非自己肯承当，方信境缘无限丑。

释印肃

释印肃　加颂蜀僧雪颂

免使从前业浪奔，直入圆音普眼门。

宾主历然谁委悉，不是通方莫与论。

释印肃

释印肃　加颂蜀僧雪颂

三世诸化同此路，天无门兮地无户。

森罗万象一光吞，历劫不曾少盐醋。

释印肃

释印肃　加颂蜀僧雪颂

百千方便一乾坤，得者还须皂白分。

珠体未明成五色，举头鹞子过

村。

释印肃

释印肃　加颂蜀僧雪颂

净人若信平常事，穿过髑髅连孔鼻。

多中一了一中多，城东老母难回避。

释印肃

释印肃　加颂蜀僧雪颂

自有山翁样子存，家传祖代没分文。

南北东西无别有，光明遍照独为尊。

释印肃

释印肃　皆遍示现

春有百花冬有雪，夏有凉风秋有月。

若无一事挂心头，个裹无私真廓彻。

释印肃

释印肃　金刚密迹

牙如剑树目如灯，电烁妖魔法不生。

千圣出头难插足，普庵也道我也能。

释印肃

释印肃　金刚随机无尽颂　标经题目

般若真微妙，无相为宗要。

无住元为体，十方皆昭耀。

研穷理趣长，堆卷积山冈。

言言不及，一口吸西江。

方言称智慧，真人本无位。

出入面门间，参方还了利。

喻法比金刚，万邪岂可当。

不坏超今古，日久共行藏。

彼岸波罗蜜，清光穿白日。

镜中不乱光，虚空无鸟迹。

经文华贯行，破有作法王。

连年心苦念，不悟枉时光。

谁知远烟浪，孤帆一片张。

穿却虚空鼻，不著更参详。

别有好思量，满目足风光。

钓船依旧放，不见谢三郎。

释印肃

释印肃　金刚随机无尽颂　不受不贪分第二十八

法法如无我，坐却圣凡个。

德山拄杖亲，要打刘铁磨。

释印肃

释印肃　金刚随机无尽颂　不受不贪分第二十八

心心忍最玄，无中绝二边。

南山烧起火，北山得翠烟。

释印肃

释印肃　金刚随机无尽颂　不受不贪分第二十八

不应贪福德，强接无生客。

闻声恰似聋，见声非外色。

释印肃

释印肃　金刚随机无尽颂　不受不贪分第二十八

随处示威权，栗棘金刚圈。

世人吞得者，万古入灯传。

释印肃

释印肃　金刚随机无尽颂　不受不贪分第二十八

缘岸严陵钓，半夜守天晓。

及至日头红，未免随他照。

释印肃

释印肃　金刚随机无尽颂　不受不贪分第二十八

平湖范蠡舡，空恨万波前。

不观天上月，徒捞水间天。

释印肃

释印肃　金刚随机无尽颂　不受不贪分第二十八

古今人易老，无异霜凋草。

本根依旧青，不解寻元讨。

释印肃

释印肃　金刚随机无尽颂　不受不贪分第二十八

片月下伊川，岂是别人源。

若还识得水，性海量无边。

释印肃

释印肃　金刚随机无尽颂　持经功德分第十五

功德无边量，不及如回向。

回向理不如，妄想颠倒诳。

释印肃

释印肃　金刚随机无尽颂　持经功德分第十五

持经力荷担，忘机越圣几。

深心奉尘刹，古佛共同参。

释印肃

释印肃　金刚随机无尽颂　持经功德分第十五

施身空造作，欲求无上觉。

勤苦历僧祗，对面还失却。

释印肃

释印肃　金刚随机无尽颂　持经功德分第十五

小法勿贪焚，无二亦无三。

唯此一事实，何用广言谈。

释印肃

释印肃　金刚随机无尽颂　持经功德分第十五

室内交珍宝，方悔初颠倒。

白日上云霄，帝里风光好。

释印肃

释印肃　金刚随机无尽颂　持经功德分第十五

门前废草庵，平常不离方。

失却庵中主，犹是雅郎当。

释印肃

释印肃　金刚随机无尽颂　持经功德分第十五

信心才不逆，心外非他觅。

一体更无余，无余也不识。

释印肃

释印肃　金刚随机无尽颂　持经功德分第十五

当处即瞿昙，骨董两头提。

头长三尺二，身著七斤衫。

释印肃

释印肃　金刚随机无尽颂　大乘正宗分第三

欲说宗乘正，不落凡兼圣。

有无俱不到，截断邪师柄。

释印肃

释印肃　金刚随机无尽颂　大乘正宗分第三

宗乘正若何，未了说谣讹。

要知三十棒，赵州勘老婆。

释印肃

释印肃　金刚随机无尽颂　大乘正宗分第三

四生空鸟迹，六道无见觅。

十二假因缘，了幻元无识。

释印肃

释印肃　金刚随机无尽颂　大乘正宗分第三

三界蜃楼歌，龙女念摩诃。

骊珠将献佛，无垢越娑婆。

释印肃

释印肃　金刚随机无尽颂　大乘正宗分第三

诸法元非相，示法明心量。

於一微尘中，森罗及万象。

释印肃

释印肃　金刚随机无尽颂　大乘正宗分第三

无余任灭磨，应不唱巴歌。

真如法界内，无自也无他。

释印肃

释印肃　金刚随机无尽颂　大乘正宗分第三

富嫌千口少，烦恼何时了。

地狱与天堂，历历无人晓。

释印肃

释印肃　金刚随机无尽颂　大乘正宗分第三

贫恨一心多，此心却老婆。

打破关南鼓，和起德山歌。

释印肃

释印肃　金刚随机无尽颂　法会因由分第一

舍卫多精舍，常光非昼夜。

波斯拥出世，摩敢不知价。

释印肃

释印肃　金刚随机无尽颂　法会因由分第一

祗园境最幽，太子施功周。

本心无住著，显法有来由。

释印肃

释印肃　金刚随机无尽颂　法会因由分第一

圣凡同遣日，尽讲波罗蜜。

□唯解空知，更不劳心力。

释印肃

释印肃　金刚随机无尽颂　法会因由分第一

法会起因出，平地起波流。

含灵同佛性，忙忙不肯休。

释印肃

释印肃　金刚随机无尽颂　法会因由分第一

食乞王城罢，说个无生话。

是法皆平□，本自无高下。

释印肃

释印肃　金刚随机无尽颂　法会因由分第一

斋余衣钵收，心外更无求。

法王灌顶子，离相性优游。

释印肃

释印肃　金刚随机无尽颂　法会因由分第一

欲穷千里目，野干浑狐族。

大家归去来，莫道盆光覆。

释印肃

释印肃　金刚随机无尽颂　法会因由分第一

更上一层楼，清风似饵钩。

钎鳞吞不得，莫怪钓竿头。

释印肃

释印肃　金刚随机无尽颂　法界通花分第十九

法界是檀那，人天福德魔。

力尽箭还坠，依前入爱河。

释印肃

释印肃　金刚随机无尽颂　法界通花分第十九

福德元无实，本光常湛寂。

圆明法界内，杳廓无穷极。

释印肃

释印肃　金刚随机无尽颂　法界通花分第十九

方云福德多，多数尚谣讹。

法身超数量，菩提萨婆诃。

释印肃

释印肃　金刚随机无尽颂　法界通花分第十九

大千堆七窦，不及黄头老。

刹刹等微尘，当□日杲杲。

释印肃

释印肃　金刚随机无尽颂　法界通花分第十九

樵唱牵渔唱，川陆无间障。

两个且无声，佛在舌头上。

释印肃

释印肃　金刚随机无尽颂　法界通花分第十九

田歌答郢歌，露柱中心和。

田郢本自无，露柱是什么。

释印肃

释印肃　金刚随机无尽颂　法界通花分第十九

不辞山路远，要见唐朝面。

对面也不识，谁知者方便。

释印肃

释印肃　金刚随机无尽颂　法界通花分第十九

蹈雪也须过，不是听巴歌。

□见本来人，雪曲应难和。

释印肃

释印肃　金刚随机无尽颂　法身非相分第二十六

法界全身量，在一毫头上。

西天牛吃禾，东土马腹胀。

释印肃

释印肃　金刚随机无尽颂　法身非相分第二十六

如来一念周，无尽意风流。

丰干骑老虎，沩山跨水牛。

释印肃

释印肃　金刚随机无尽颂　法身非相分第二十六

欲观调御体，穷源须到底。

不堕有无空，何处不是你。

释印肃

释印肃　金刚随机无尽颂　法身非相分第二十六

莫作转轮俦，用识不劳修。

眼前鉴觉破，华亭覆钓舟。

释印肃

释印肃　金刚随机无尽颂　法身非相分第二十六

色见终难见，就裹明须现。

回头彻见时，不离娘生面。

释印肃

释印肃　金刚随机无尽颂　法身非相分第二十六

声求不可求，见迹不寻牛。

迹在牛还在，不求何自休。

释印肃

释印肃　金刚随机无尽颂　法身非相分第二十六

临崖看浒眼，浒即是你眼。

眼裹有真心，真心非浒眼。

释印肃

释印肃　金刚随机无尽颂　法身非相分第二十六

特地一场愁，角声吹画楼。

不困勉道者，洎合一生休。

释印肃

释印肃　金刚随机无尽颂　非说所说分第二十一

无说名真说，唯有□迦叶。

无闻而闻闻，四七当头别。

释印肃

释印肃　金刚随机无尽颂　非说所说分第二十一

真闻信不猜，无去亦无来。

声闻无见解，人天几万回。

释印肃

释印肃　金刚随机无尽颂　非说所说分第二十一

若言佛有说，执指为真月。

月指两俱迷，昧修多罗□。

释印肃

释印肃　金刚随机无尽颂　非说所说分第二十一

即自谤如来，何因得辨才。

和风三二月，花发为谁开。

释印肃

释印肃　金刚随机无尽颂　非说所说分第二十一

贝叶非文字，决择世间事。

义理妙难通，假立多门路。

释印肃

释印肃　金刚随机无尽颂　非说所说分第二十一

琅函训小孩，得了笑咍咍。

欲求天外事，须弃世间财。

释印肃

释印肃　金刚随机无尽颂　非说所说分第二十一

一条楖栗杖，两头光晃晃。

打破须弥山，挂在眉头上。

释印肃

释印肃　金刚随机无尽颂　非说所说分第二十一

南岳与天台，皆入鼻孔内。

试识破野狐精，你作麽生会。

释印肃

释印肃　金刚随机无尽颂　福智无比分第二十四

世界须弥主，法身遍寰宇。

拄地复撑天，切忌知人举。

释印肃

释印肃　金刚随机无尽颂　福智无比分第二十四

三千等大千，佛化进程言。

恒河沙众义，会底岂劳诠。

释印肃

释印肃　金刚随机无尽颂　福智无比分第二十四

皆为七宝聚，布施心所住。

人天小果因，争得入佛位。

释印肃

释印肃　金刚随机无尽颂　福智无比分第二十四

广施布无边，终不了心源。

於性无利益，福尽果还偏。

释印肃

释印肃　金刚随机无尽颂　福智无比分第二十四

未抵如来智，通明成大慧。

用处不换机，隐显头头是。

释印肃

释印肃　金刚随机无尽颂　福智无比分第二十四

无为福胜田，顿觉如来禅。

阿鼻刹那灭，八万及四千。

释印肃

释印肃　金刚随机无尽颂　福智无比分第二十四

海门风静夜，满月辽天挂。

除非知不知，实相凭谁话。

释印肃

释印肃　金刚随机无尽颂　福智无比分第二十四

天际月轮圆，澄澄湛觉源。

无风休觅浪，说甚老婆禅。

释印肃

释印肃　金刚随机无尽颂　化无所化分第二十五

调御无他念，万行俱无欠。

只是老婆心，三乘分顿渐。

释印肃

释印肃　金刚随机无尽颂　化无所化分第二十五

凡夫有我侬，贪嗔百种凶。

佛说多方便，令归此法中。

释印肃

释印肃　金刚随机无尽颂　化无所化分第二十五

群情非外物，万莫生轻忽。

皆是自家心，外心无余佛。

释印肃

释印肃　金刚随机无尽颂　化无所化分第二十五

不宰是真功，色不异於空。

起时唯法起，眼瞎耳兼聋。

释印肃

释印肃　金刚随机无尽颂　化无所化分第二十五

饭涌维摩钵，闻香即解脱。

后来香积人，到被他轮拨。

释印肃

释印肃　金刚随机无尽颂　化无所化分第二十五

杯涵落广弓，疑蛇病腹中。

一切著眼坏，谁肯学真空。

释印肃

释印肃　金刚随机无尽颂　化无所化分第二十五

世间多少事，千门并万户。

乞晴便得晴，祈雨便应副。

释印肃

释印肃　金刚随机无尽颂　化无所化分第二十五

总在不言中，一默绝狐踪。

若不是文殊，维摩枉费工。

释印肃

释印肃　金刚随机无尽颂　结实分主

建业萧梁子，历劫宗心祖。

志公一会人，显道腾今古。

释印肃

释印肃　金刚随机无尽颂　结实分主

能执般若锋，发信力难穷。

岂羡金轮位，只乐佛心通。

释印肃

释印肃　金刚随机无尽颂　结实分主

劈开三十二，金点琉璃器。

灿烂烁光辉，谁解分明契。

释印肃

释印肃　金刚随机无尽颂　结实分主

削去百千重，字字括归宗。

达佛真知见，不离此心中。

释印肃

释印肃　金刚随机无尽颂　结实分主

义写非台镜，廓照圆融净。

当头底是谁，不识方称定。

释印肃

释印肃　金刚随机无尽颂　结实分主

心传静夜钟，意在九霄中。

伫听钟声响，为人万劫穷。

释印肃

释印肃　金刚随机无尽颂　结实分主

青山藏不得，走杀参禅客。

拶破洛浦珠，面前光烜赫。

释印肃

释印肃　金刚随机无尽颂　结实分主

明月却相容，独坐大雄峰。

三身与四智，妙在一尘中。

释印肃

释印肃　金刚随机无尽颂　净心行善分第二十三

是法无高下，纯一非昼夜。

无故亦无新，非真亦非假。

释印肃

释印肃　金刚随机无尽颂　净心行善分第二十三

菩提元等平，摩尼一颗明。

非色非非色，了自本无名。

释印肃

释印肃　金刚随机无尽颂　净心行善分第二十三

我人消息尽，忘躯失却命。

参方不遇人，却乃成心病。

释印肃

释印肃　金刚随机无尽颂　净心行善分第二十三

善道自然和，万里体中行。

慈悲兼惠施，念念我无能。

释印肃

释印肃　金刚随机无尽颂　净心行善分第二十三

暖律潜消冻，万国春风动。

柳上一声莺，唤醒轮回梦。

释印肃

释印肃　金刚随机无尽颂　净心行善分第二十三

春池夜长萍，浮生岂暂停。

解说千古事，到老也无成。

释印肃

释印肃　金刚随机无尽颂　净心行善分第二十三

但知行好事，好事不如无。

金刚元是铁，秋至雁衔芦。

释印肃

释印肃　金刚随机无尽颂　净心行善分第二十三

莫要问前程，何方不现成。

动用语默处，不欠一微针。

释印肃

释印肃　金刚随机无尽颂　究竟无我分第十七

菩提真无人，圆知见可可。

若言更不会，丙丁来求火。

释印肃

释印肃　金刚随机无尽颂　究竟无我分第十七

当生如是心，绝待本灵明。

迦叶门庭广，直是不容针。

释印肃

释印肃　金刚随机无尽颂　究竟无我分第十七

众生非灭度，说灭度成误。

真如法界中，你我何门户。

释印肃

释印肃　金刚随机无尽颂　究竟无我分第十七

承佛记堪任，情忘境自沉。

解吹无孔笛，弹得没弦琴。

释印肃

释印肃　金刚随机无尽颂　究竟无我分第十七

沩山牛加字，鼻孔皆相似。

牧人执杖看，免惹闲公事。

释印肃

释印肃　金刚随机无尽颂　究竟无我分第十七

双林髻插簪，实志共同参。

梁王宣命处，一拍令通三。

释印肃

释印肃　金刚随机无尽颂　究竟无我分第十七

经行谁得见，假相天真现。

不得志公时，也是深秋扇。

释印肃

释印肃　金刚随机无尽颂　究竟无我分第十七

半夜老猿吟，惊起木观音。

拶著虚空背，相打到天明。

释印肃

释印肃　金刚随机无尽颂　离色离相分第二十

色相因缘离，须明真智慧。

古镜复重磨，照天更照地。

释印肃

释印肃　金刚随机无尽颂　离色离相分第二十

头头见佛身，元是本来人。

棒打不回头，照灵非故新。

释印肃

释印肃　金刚随机无尽颂　离色离相分第二十

如来言具足，切莫外驰逐。

当体即无余，曹溪留一宿。

释印肃

释印肃　金刚随机无尽颂　离色离相分第二十

非相即能仁，莫错认金轮。

行圆三十二，慈悲普济人。

释印肃

释印肃　金刚随机无尽颂　离色离相分第二十

荣辱空中响，迷真逐妄想。

观其所由来，尽属虚捞攘。

释印肃

释印肃　金刚随机无尽颂　离色离相分第二十

山河镜上尘，猕猴背苦辛。

参玄识得镜，了了见方亲。

释印肃

释印肃　金刚随机无尽颂　离色离相分第二十

烟村三月雨，物物皆相许。

只欠自承当，显露堂堂底。

释印肃

释印肃　金刚随机无尽颂　离色离相分第二十

别是一家春，岂俱日月轮。

诸法不相到，闲身混白云。

释印肃

释印肃　金刚随机无尽颂　离相寂灭分第十四

慧命闻深义，五体如山礼。

学海一时乾，心空方及第。

释印肃

释印肃　金刚随机无尽颂　离相寂灭分第十四

忻悲泪湿巾，忆昔枉精神。

今朝闻道矣，夕死也甘心。

释印肃

释印肃　金刚随机无尽颂　离相寂灭分第十四

金佛曾忍辰，乐处岩庵宿。

忽睹歌利王，将直拗作曲。

释印肃

释印肃　金刚随机无尽颂　离相寂灭分第十四

支解不生嗔，语默自忻忻。

深知无相貌，木石表虚形。

释印肃

释印肃　金刚随机无尽颂　离相寂灭分第十四

道大言无妄，佛诚说非诳。

如是接群生，生灭心说谤。

释印肃

释印肃　金刚随机无尽颂　离相寂灭分第十四

心空行亦纯，转不退机轮。

乡关无异路，花发洞中春。

释印肃

释印肃　金刚随机无尽颂　离相寂灭分第十四

千峰消积雪，岩溜声清切。

回首睹梅开，疑是梅花裂。

释印肃

释印肃　金刚随机无尽颂　离相寂灭分第十四

万木自回春，向道无故新。

劝君休取相，拈起转光鳞。

释印肃

释印肃　金刚随机无尽颂　妙行无住分第四

妙行无拘执，三界非出入。

相对且无言，巍巍独足立。

释印肃

释印肃　金刚随机无尽颂　妙行无住分第四

诸尘勿易难，那个别归关。

可怜迷妄者，横锡步云山。

释印肃

释印肃　金刚随机无尽颂　妙行无住分第四

虚空无限量，普光明殿量。

百千三昧门，在一毛头上。

释印肃

释印肃　金刚随机无尽颂　妙行无住分第四

福德绝遮栏，生死不相关。

不住心布施，越彼炼凡丹。

释印肃

释印肃　金刚随机无尽颂　妙行无住分第四

月浸岩松冷，唯此身心肯。

众生即佛性，佛与众生等。

释印肃

释印肃　金刚随机无尽颂　妙行无住分第四

霜凌溪竹寒，云外叠峰峦。

谁人知此意，独坐且深观。

释印肃

释印肃　金刚随机无尽颂　妙行无住分第四

只闻风击响，圆通销妄想。

旋汝倒闻机，直下分斤两。

释印肃

释印肃　金刚随机无尽颂　妙行无住分第四

知是几年竿，细察早颟顸。

一声无孔笛，寥寥天地宽。

释印肃

释印肃　金刚随机无尽颂　能净业障分第十六

持诵心无辍，不事闲言说。

夜夜礼观音，水裹捞明月。

释印肃

释印肃　金刚随机无尽颂　能净业障分第十六

为人受困穷，真金唤作铜。

弃之寻钝铁，揽外钁头空。

释印肃

释印肃　金刚随机无尽颂　能净业障分第十六

信知先世业，沦苦於尘劫。

今日受持经，我相渐休歇。

释印肃

释印肃　金刚随机无尽颂　能净业障分第十六

恶道自销溶，因明智慧通。

久客还元舍，不离旧家风。

释印肃

释印肃　金刚随机无尽颂　能净业障分第十六

冰泮春池日，野岸花狼藉。

伤嗟今古人，几个知恩力。

释印肃

释印肃　金刚随机无尽颂　能净业障分第十六

花残晚壑风，烟寺一声钟。

若能从此人，直下悟心宗。

释印肃

释印肃　金刚随机无尽颂　能净业障分第十六

君看莲出水，万物安堪比。

居尘不染尘，欲界行禅理。

释印肃

释印肃　金刚随机无尽颂　能净业障分第十六

根在淤泥中，花开丽日红。

洁精无玷污，明月却相融。

释印肃

释印肃　金刚随机无尽颂　启唱真乘

稽首一切智，圆通十方慧。

无上两足尊，法体含三世。

归命万德师，与慈启大悲。

溥度恒沙乐，愿力难恩□。

解空无比量，世出世间上。

了义修多罗，圆明真实相。

慧命久住持，阿僧历劫祗。

如今言下会，碎体报难齐。

我欲穷真法，法则非非法。

虽法非正固，要会无法法。

随文偈赞之，标宗立妙机。

通方闻便喜，声闻应皱眉。

红露穿碧海，是汝心非采。

不是风幡动，如如无变改。

白日绕须弥，只今是阿谁。

共君一夜话，胜读十年书。

释印肃

释印肃　金刚随机无尽颂　如法受持分第十三

善现重伸请，妙悟心清醒。

实扣此经名，岂欲谈虚境。

释印肃

释印肃　金刚随机无尽颂　如法受持分第十三

当何奉此经，直千金□□。

诸佛从此出，十地尚魂惊。

释印肃

释印肃　金刚随机无尽颂　如法受持分第十三

金刚真般若，默契非谈写。

教外别传人，世间希得者。

释印肃

释印肃　金刚随机无尽颂　如法受持分第十三

名字假宗乘，宗乘岂立名。

得兔忘蹄去，通方万里平。

释印肃

释印肃　金刚随机无尽颂　如法受持分第十三

既剖尘中卷，三千及大千。

□□□□□，鼓众看喧天。

释印肃

释印肃　金刚随机无尽颂　如法受持分第十三

休擎日下灯，髑髅照路行。

一日皮相离，零落撒荒坑。

释印肃

释印肃　金刚随机无尽颂　如法受持分第十三

欲知亲切处，必定无本据。

忽然言不会，勘破面壁觑。

释印肃

释印肃　金刚随机无尽颂　如法受持分第十三

庾岭问南能，踏碓到三更。

谁知憨俗汉，绍祖列传灯。

释印肃

释印肃　金刚随机无尽颂　如理实见分第五

达得真如理，三界唯心起。

如今心地也无，六道凭谁拟。

释印肃

释印肃　金刚随机无尽颂　如理实见分第五

方明实见身，见身非是身。

法身无所得，非相本来人。

释印肃

释印肃　金刚随机无尽颂　如理实见分第五

如来非所说，要解无说说。

将无闻为闻，方达西来诀。

释印肃

释印肃　金刚随机无尽颂　如理实见分第五

凡有即虚名，恰似晓天云。

日高风一扫，万里廓然明。

释印肃

释印肃　金刚随机无尽颂　如理实见分第五

赤水珠难隐，无限人捞捃。

罔象性无求，得了何凭准。

释印肃

释印肃　金刚随机无尽颂　如理实见分第五

华胥梦易惺，尽属髑髅精。

却将梦说梦，何日得超升。

释印肃

释印肃　金刚随机无尽颂　如理实见分第五

谁知席帽下，今日犹疑怕。

独有裴相知，鼻孔辽天跨。

释印肃

释印肃　金刚随机无尽颂　如理实见分第五

元是昔愁人，昔愁元本真。

迷已为物者，沦却受辛勤。

释印肃

释印肃　金刚随机无尽颂　善现起请分第二

善吉言初有，乐欲闻初首。

不堕往来机，中间无所有。

释印肃

释印肃　金刚随机无尽颂　善现起请分第二

慈尊护念因，旷大劫相亲。

众生皆我子，岂独出家人。

释印肃

释印肃　金刚随机无尽颂　善现起请分第二

菩提无相貌，凡夫多变豹。

不落堕野狐，不昧犹成罩。

释印肃

释印肃　金刚随机无尽颂　善现起请分第二

降伏在何人，能言不能声。

解语非关舌，廓然风月清。

释印肃

释印肃　金刚随机无尽颂　善现起请分第二

如是真如是，无□不心地。

触目应菩提，名标法身义。

释印肃

释印肃　金刚随机无尽颂　善现起请分第二

谛听须谛听，要□灵山令。

迦叶以心闻，达士宗禅定。

释印肃

释印肃　金刚随机无尽颂　善现起请分第二

一堂风冷澹，翠竹笼轩槛。

夜静松声清，蟾光凝湛湛。

释印肃

释印肃　金刚随机无尽颂　善现起请分第二

千古意分明，万国贺升平。

昨夜泥牛吼，今早木鸡鸣。

释印肃

释印肃　金刚随机无尽颂　叹仰流通

释梵龙天众，憍己加敬重。

悟佛了无生，悟与含灵共。

释印肃

释印肃　金刚随机无尽颂　叹仰流通

钦闻如是经，遍吉示知音。

天上及地下，尽属法王心。

释印肃

释印肃　金刚随机无尽颂　叹仰流通

同心咸信受，万行俱圆就。

一道灌众生，誓愿弘慈救。

释印肃

释印肃　金刚随机无尽颂　叹仰流通

共喜免竛竮，超越生死名。

将虚却作实，以平报不平。

释印肃

释印肃　金刚随机无尽颂　叹仰流通

绿绮霜前奏，妙音无不透。

凡夫入耳通，禅家为有漏。

释印肃

释印肃　金刚随机无尽颂　叹仰流通

焦琴月下听，露柱却知音。

世人应不会，侧耳立松阴。

释印肃

释印肃　金刚随机无尽颂　叹仰流通

曲终人不见，惟日面月面。

尽是龟毛布，漫却琉璃殿。

释印肃

释印肃　金刚随机无尽颂　叹仰流通

江上数峰青，露出卷心经。

明明没个字，向道祗如今。

释印肃

释印肃　金刚随机无尽颂　威仪寂静分第二十九

无所从来去，法身非住处。

弃满十方空，言说非本据。

释印肃

释印肃　金刚随机无尽颂　威仪寂静分第二十九

方称调御师，大愿力弘慈。

含灵皆一体，灭度行无私。

释印肃

释印肃　金刚随机无尽颂　威仪寂静分第二十九

欲明三界主，莫信邪师语。

说有有无时，道在未相许。

释印肃

释印肃　金刚随机无尽颂　威仪寂静分第二十九

莫认四威仪，行住坐卧知。

念念皆相应，珍重任时宜。

释印肃

释印肃　金刚随机无尽颂　威仪寂静分第二十九

伯雪徒击目，失钱遭罪辱。

安心毕竟空，一念无延促。

释印肃

释印肃　金刚随机无尽颂　威仪寂静分第二十九

陶潜谩皱眉，犹道得归迟。

争似庞居士，心空及第归。

释印肃

释印肃　金刚随机无尽颂　威仪寂静分第二十九

一株庭际柏，青青无变色。

不逐四时凋，权指南标格。

释印肃

释印肃　金刚随机无尽颂　威仪寂静分第二十九

千古任风吹，明月最相宜。

寒鸿云外叫，此意有谁知。

释印肃

释印肃　金刚随机无尽颂　无得无说分第七

菩提无定法，一体常周匝。

个裹了无言，圆成无缝塔。

释印肃

释印肃　金刚随机无尽颂　无得无说分第七

如来有说耶，声闻未辨邪。

返成非谤罪，却业云遮□。

释印肃

释印肃　金刚随机无尽颂　无得无说分第七

圣贤皆一道，十方常浩浩。

当体即如来，何须苦修造。

释印肃

释印肃　金刚随机无尽颂　无得无说分第七

优劣见千差，迷绳谓是蛇。

一轮明皎洁，光分几万家。

释印肃

释印肃　金刚随机无尽颂　无得无说分第七

朝菌荣非速，一念无延促。

超过数量心，智宝非荆玉。

释印肃

释印肃　金刚随机无尽颂　无得无说分第七

溟鲲运不赊，大地一微沙。

更有九万里，依旧入芦花。

释印肃

释印肃　金刚随机无尽颂　无得无说分第七

南泉中水草，古锥更老倒。

放却鼻头绳，四天无处讨。

释印肃

释印肃　金刚随机无尽颂　无得无说分第七

随处纳些些，骑牛已到家。

堂前无影木，雪夜忽开花。

释印肃

释印肃　金刚随机无尽颂　无断无灭分第二十七

趣向菩提道，可道非常道。

无名天地先，十方源浩浩。

释印肃

释印肃　金刚随机无尽颂　无断无灭分第二十七

当无断灭心，休将闻见寻。

一念无思体，圆通妙智音。

释印肃

释印肃　金刚随机无尽颂　无断无灭分第二十七

法身元具足，东君无私曲。

有木便开花，有笋便抽竹。

释印肃

释印肃　金刚随机无尽颂　无断无灭分第二十七

境上绝追寻，见境便生心。

踢倒净瓶了，沩山创佛林。

释印肃

释印肃　金刚随机无尽颂　无断无灭分第二十七

芥纳须弥内，万卷诗书在，

须弥纳芥子，一字也不会。

释印肃

释印肃　金刚随机无尽颂　无断无灭分第二十七

毛吞巨海深，一顿饱忻忻。

曹溪一滴水，犹尚带辛勤。

释印肃

释印肃　金刚随机无尽颂　无断无灭分第二十七

驴鸣并犬吠，皆标第一义。

幪头都不知，一体包天地。

释印肃

释印肃　金刚随机无尽颂　无断无灭分第二十七

何日不观音，六窗一晃明。

十方俱击鼓，一处一时鸣。

释印肃

释印肃　金刚随机无尽颂　无法可得分第二十二

佛得菩提法，然灯默不答。

无法可得耶，妙理还周匝。

释印肃

释印肃　金刚随机无尽颂　无法可得分第二十二

为无所得耶，穷理绝纤瑕。

不可得中得，无碍亦无遮。

释印肃

释印肃　金刚随机无尽颂　无法可得分第二十二

信知如是是，如是是非是。

真如无是非，咄哉休瞌睡。

释印肃

释印肃　金刚随机无尽颂　无法可得分第二十二

如是□些些，翠竹与黄花。

打鼓弄琵琶，还我一会家。

释印肃

释印肃　金刚随机无尽颂　无法可得分第二十二

迦叶金栏外，多少人不会。

应以色求我，不妨沦劫背。

释印肃

释印肃　金刚随机无尽颂　无法可得分第二十二

相如玉片瑕，翳眼有空花。

投机不施笏，定动岂能差。

释印肃

释印肃　金刚随机无尽颂　无法可得分第二十二

只知闻信马，髑髅遍天下。

是他无不知，忙忙浑昼夜。

释印肃

释印肃　金刚随机无尽颂　无法可得分第二十二

不觉误随车，迷已为他家。

指南却作北，妄意绕天涯。

释印肃

释印肃　金刚随机无尽颂　无为福胜分第十一

四句难谈说，修多罗指月。

□若复见时，珍重了真歇。

释印肃

释印肃　金刚随机无尽颂　无为福胜分第十一

持经不自夸，白玉本无瑕。

若还更道会，碓觜却生花。

释印肃

释印肃　金刚随机无尽颂　无为福胜分第十一

施心超刹宝，晴空日杲杲。

幽独迥无私，至今漫百草。

释印肃

释印肃　金刚随机无尽颂　无为福胜分第十一

得祖胜河沙，这裹又勾加。

亦无所得故，菩提萨埵耶。

释印肃

释印肃　金刚随机无尽颂　无为福胜分第十一

万物阵刍狗，灵鉴无能守。

我尚不可得，非我何可有。

释印肃

释印肃　金刚随机无尽颂　无为福胜分第十一

诸缘眼病花，长安几万家。

露地白牛稳，休夸鹿牛车。

释印肃

释印肃　金刚随机无尽颂　无为福胜分第十一

因游樵子径，底事因缘定。

不唱葛藤歌，打个直截令。

释印肃

释印肃　金刚随机无尽颂　无为福胜分第十一

误入葛洪家，说尽天涯话。

尔我无自性，常光遍天下。

释印肃

释印肃　金刚随机无尽颂　一合相理分第三十

世界元无实，空劫那安石。

空由迷妄生，大智安无识。

释印肃

释印肃　金刚随机无尽颂　一合相理分第三十

因缘本自虚，六道浑如醉。

一翳满空花，便落思量句。

释印肃

释印肃　金刚随机无尽颂　一合相理分第三十

有为皆纪梦，无为常不动。

可惜这圆光，把与髑髅弄。

释印肃

释印肃　金刚随机无尽颂　一合相理分第三十

贪著是凡夫，不革是老卢。

老卢今古在，迷背自涂糊。

释印肃

释印肃　金刚随机无尽颂　一合相理分第三十

刹刹波摇影，那个明心镜。

大海一浮沤，沤破方消醒。

释印肃

释印肃　金刚随机无尽颂　一合相理分第三十

尘尘井觑驴，莫怪目区区。

妄迷争瓦砾，不识夜明珠。

释印肃

释印肃　金刚随机无尽颂　一合相理分第三十

若能与麽解，无买亦无卖。

问著不做声，咄他云作怪。

释印肃

释印肃　金刚随机无尽颂　一合相理分第三十

方得契如如，倒骑三脚驴。

踏翻毗卢顶，露出一文殊。

释印肃

释印肃　金刚随机无尽颂　一体同观分第十八

国土河沙数，广论无遮护。

穷闲一个人，无棍又没裤。

释印肃

释印肃　金刚随机无尽颂　一体同观分第十八

众生种性深，安可类圆心。

妄迷尘数业，三界自漂沉。

释印肃

释印肃　金刚随机无尽颂　一体同观分第十八

直须全五眼，私业无家产。

天地也不知，莫怪渠侬懒。

释印肃

释印肃　金刚随机无尽颂　一体同观分第十八

不可得三心，圆光得一寻。

成就一切义，无古亦无今。

释印肃

释印肃　金刚随机无尽颂　一体同观分第十八

室内千灯晃，佛有何形状。

如净琉璃中，内现真金相。

释印肃

释印肃　金刚随机无尽颂　一体同观分第十八

潭容万像沉，识水悟心深。

堂裳空界月，痴猿彻夜寻。

释印肃

释印肃　金刚随机无尽颂　一体同观分第十八

落花随流水，刘阮曾拈起。

吃了入桃源，未是真如理。

释印肃

释印肃　金刚随机无尽颂　一体同观分第十八

明月尚孤吟，松风似海音。

海枯终见底，人死不知心。

释印肃

释印肃　金刚随机无尽颂　一相无相分第九

不与诸尘入，雨洒何曾湿。

八风吹不动，卓然独存立。

释印肃

释印肃　金刚随机无尽颂　一相无相分第九

方能预圣流，常在更何求。

迥然超彼岸，莫峦涯头舟。

释印肃

释印肃　金刚随机无尽颂　一相无相分第九

一来兼不返，我道也担板。

超凡越圣时，脑后方开眼。

释印肃

释印肃　金刚随机无尽颂　一相无相分第九

三昧共优游，何处不风流。

见色心无二，无二也休留。

释印肃

释印肃　金刚随机无尽颂　一相无相分第九

离欲心无苦，药病皆拈却。

眼耳有观音，岂用安手脚。

释印肃

释印肃　金刚随机无尽颂　一相无相分第九

兰那行自周，空手把锄头。

人从桥上过，桥流水不流。

释印肃

释印肃　金刚随机无尽颂　一相无相分第九

牧童真可乐，摘草吹画角。

撒手抚牛身，鼻孔难措索。

释印肃

释印肃　金刚随机无尽颂　一相无相分第九

归去倒骑牛，乾坤得自由。

知道江山阔，圆成六不收。

释印肃

释印肃　金刚随机无尽颂　依法出生分第八

宝施三千界，住相终成坏。

离相达无余，此是空知解。

释印肃

释印肃　金刚随机无尽颂　依法出生分第八

难齐四句功，五蕴未曾空。

半夜作天晓，不识日头红。

释印肃

释印肃　金刚随机无尽颂　依法出生分第八

遍观诸佛法，不与群情杂。

声色外威仪，透过魔军甲。

释印肃

释印肃　金刚随机无尽颂　依法出生分第八

皆出此经中，无法不通同。

夜来得一梦，今日又相逢。

释印肃

释印肃　金刚随机无尽颂　依法出生分第八

柳眼窥波绿，岂是人彰目。

思量也大奇，响应如虚空。

释印肃

释印肃　金刚随机无尽颂　依法出生分第八

桃腮笑日红，蝴蝶趁游蜂。

好个归期意，争似竺文公。

释印肃

释印肃　金刚随机无尽颂　依法出生分第八

不能延数日，尽属天功力。

时节自推迁，此性无拘执。

释印肃

释印肃　金刚随机无尽颂　依法出生分第八

开亦是春风，未免一场空。

明明分五叶，结果自然同。

释印肃

释印肃　金刚随机无尽颂　正信希有分第六

戒福修持众，罕得无心用。

众生肉为菜，讲论喧天鬨。

释印肃

释印肃　金刚随机无尽颂　正信希有分第六

於中正信希，悟了始方知。

见闻如幻翳，拈来总是机。

释印肃

释印肃　金刚随机无尽颂　正信希有分第六

善根经远劫，一念还迦叶。

微笑领玄宗，了本无交涉。

释印肃

释印肃　金刚随机无尽颂　正信希有分第六

取相便成非，穷子不曾归。

宁自抛家业，甘受野狐欺。

释印肃

释印肃　金刚随机无尽颂　正信希有分第六

绣谷花争发，黄鸟声清滑。

伤嗟今古人，错七更错八。

释印肃

释印肃　金刚随机无尽颂　正信希有分第六

梭林鸟共飞，一道转光辉。

痴人随物转，悟者发真机。

释印肃

释印肃　金刚随机无尽颂　正信希有分第六

青山无限好，自是人颠倒。

四时勿变迁，不著从人讨。

释印肃

释印肃　金刚随机无尽颂　正信希有分第六

犹道人如归，归道不如如。

道本无象法，无念契无为。

释印肃

释印肃　金刚随机无尽颂　知见不生分第三十一

真见实不见，当台镜中面。

元是本来人，不著求方便。

释印肃

释印肃　金刚随机无尽颂　知见不生分第三十一

真如实不如，万法了无依。

钟中无鼓响，不堕往来机。

释印肃

释印肃　金刚随机无尽颂　知见不生分第三十一

如来重举问，不得等闲论。

众生习气深，免堕三乘分。

释印肃

释印肃　金刚随机无尽颂　知见不生分第三十一

虑恐后来迷，黄叶止孩啼。

依前不是息，闲且伸眉□。

释印肃

释印肃　金刚随机无尽颂　知见不生分第三十一

法应如是解，其余休捏怪。

六臂任三头，一心无变坏。

释印肃

释印肃　金刚随机无尽颂　知见不生分第三十一

有解却成非，犹未尽离微。

一体含法界，无知无不知。

释印肃

释印肃　金刚随机无尽颂　知见不生分第三十一

洪钟浑铁铸，悬楼插云势。

摇杵一击时，此声振天地。

释印肃

释印肃　金刚随机无尽颂　知见不生分第三十一

能有几人知。鼓是两头皮，

禾山打不迷。道吾闻举笏，

释印肃

释印肃　金刚随机无尽颂　庄严净土分第十

昔日然灯所，见闻非我语。

方成授记因，达道超今古。

释印肃

释印肃　金刚随机无尽颂　庄严净土分第十

曾无一法侵，心外更无心。

月冷空当午，松寒露满襟。

释印肃

释印肃　金刚随机无尽颂　庄严净土分第十

庄严诸佛土，我道无门户。

清净表庄严，未达人多悮。

释印肃

释印肃　金刚随机无尽颂　庄严净土分第十

清净自生心，心生三界沈。

若心生住相，依旧入稠林。

释印肃

释印肃　金刚随机无尽颂　庄严净土分第十

无住真难见，见见非是见。

见不能及时，头头随物现。

释印肃

释印肃　金刚随机无尽颂　庄严净土分第十

非身大莫寻，日落隔天阴。

露柱侵云汉，井是丈三深。

释印肃

释印肃　金刚随机无尽颂　庄严净土分第十

山云昨夜雨，檐头滴滴举。

寒山拾得知，双双为伴侣。

释印肃

释印肃　金刚随机无尽颂　庄严净土分第十

溪山晓来深，片光万物新。

相识满天下，知心能几人。

释印肃

释印肃　金刚随机无尽颂　尊重正教分第十二

正教堪尊重，一法共不共。

十八不共时，灭却南柯梦。

释印肃

释印肃　金刚随机无尽颂　尊重正教分第十二

人天幸指迷，初机但受持。

庵园无滴漏，天晓始方知。

释印肃

释印肃　金刚随机无尽颂　尊重正教分第十二

修罗皆供养，天人咸戴仰。

不离此经中，念念来还往。

释印肃

释印肃　金刚随机无尽颂　尊重正教分第十二

塔庙比摩尼，觉了不修持。

身中真舍利，只恐自狐疑。

释印肃

释印肃　金刚随机无尽颂　尊重正教分第十二

随说功尤博，何况精心觉。

□□无学人，即是大圆觉。

释印肃

释印肃　金刚随机无尽颂　尊重正教分第十二

能持行不低，天龙守护伊。

中涂生告别，拔苦与耕犁。

释印肃

释印肃　金刚随机无尽颂　尊重正教分第十二

龙宫盈海藏，金口亲宣唱。

字字不违贤，个中绝名相。

释印肃

释印肃　金刚随机无尽颂　尊重正教分第十二

但是此筌蹄，少室老狐痴。

九年面壁守，梁王不透机。

释印肃

释印肃　开钟示众法语

总中有别异中同，成坏非干这一钟。

收拾油铛并火{左金右敖}，圆溶法器難盲聋。

释印肃

释印肃　李光远宅籴米

堪笑南泉老古锥，住山情况了无依。

解使木人来买米，和光风月正先知。

奇奇，柳眼桃腮总是机。

寸草不生千万里，出门春色供依依。

痴痴，三千不惜换骊珠。

若问普庵来意处，光明遍匝体如如。

释印肃

释印肃　李总干遗诗十四句师於一句之下加颂七句

僧家起大屋，枉费他金谷。

不是明眼人，真如大地狱。

黄叶止孩啼，只要免啼哭。

不犯一滴酒，不动一片肉。

释印肃

释印肃　李总干遗诗十四句师於一句之下加颂七句

檐栋如翚飞，世间那得知。

不是风旛动，如如应好机。

青青是翠竹，孤云无性驰。

头头垂示处，子细好明知。

释印肃

释印肃　李总干遗诗十四句师於一句之下加颂七句

殿堂何所有，梦幻非坚久。

竹木从何来，个个人空手。

石人解采画，木女添灯油。

此事谁得知，真实泥牛吼。

释印肃

释印肃　李总干遗诗十四句师於一句之下加颂七句

塑个泥佛儿，肚裹藏深机。

聚沙为佛塔，犹尚获菩提。

父见诸子劣，且教令读书。

一日成名后，天下总皆知。

释印肃

释印肃　李总干遗诗十四句师於一句之下加颂七句

朝朝去礼拜，谁识丹霞在。

打倒木佛烧，院主反招罪。

得相而无相，参方会不会。

如来非大身，老卢快踏碓。

释印肃

释印肃　李总干遗诗十四句师於一句之下加颂七句

便道福相随，生末果未迟。

力尽简还坠，来生不如意。

假施满七宝，不如发真归。

布施有为者，观来真自迷。

释印肃

释印肃　李总干遗诗十四句师於一句之下加颂七句

问他怎如此，日轮正当午。

鼻孔廓辽天，我道无门户。

唯佛与佛知，有为无作做。

若问如何道，瞪目不相顾。

释印肃

释印肃　李总干遗诗十四句师於一句之下加颂七句

我要警昏迷，迷人愈见疾。

九年面壁坐，不露一毫厘。

法说无可说，机陈不二机。

个中若不会，学取须菩提。







卷308

释印肃

释印肃　李总干遗诗十四句师於一句之下加颂七句

昏迷曾未警，劳我个眼睛。

丝毫全不漏，云月事犹新。

达士知几者，常看无字经。

打动禾山鼓，舞起道吾神。

释印肃

释印肃　李总干遗诗十四句师於一句之下加颂七句

自家先已痴，逢迷实不迷。

能令石人舞，解使木哥吹。

寂寂孤云裹，逍遥勿我知。

万亿恒沙佛，皆同一性齐。

释印肃

释印肃　李总干遗诗十四句师於一句之下加颂七句

不如茆盖头，裹个大枯髅。

鬼窟作活计，阎公未肯休。

佛以法为身。不可以相求。

一念无心者，法界刹那周。

释印肃

释印肃　李总干遗诗十四句师於一句之下加颂七句

静坐取片时，妄想自家知。

心口两不同，修行不透机。

明朝与后日，作个野狐狸。

困果全不落，百丈一言迷。

释印肃

释印肃　李总干遗诗十四句师於一句之下加颂七句

有人来问我，如何向他道。

丧身失命处，世人怕死到。

三界唯一心，万法唯心造。

不悟生死者，轮劫空招报。

释印肃

释印肃　李总干遗诗十四句师於一句之下加颂七句

山僧总不知，知不知实奇。

空知未达本，不免堕顽机。

世尊拈华处，天人岂辨知。

迦叶破微笑，古今信无疑。

释印肃

释印肃　灵济桥语

此渡若非桥，不放众生过。

过去现在佛，并西来达磨。

皆是接群迷。直指人这个。

如今人不知，颠倒成患祸。

坚执有为功，善恶争扬播。

学道不识心，所以尘不破。

若悟即本心，永劫无退堕。

说法非干舌，山河大地和。

行脚不曾移。举步无空过。

如斯妙性空，方与人担荷。

大用这无心，非福亦非祸。

於中无妄作，不异阿弥陀。

法界无别物，一菩提为座。

修桥布路为含灵，转凡成圣如行货。

游戏菩提谁得知，只恐迷情却放过。

大丈夫，莫放过，

提起眉毛来继和。大家拍手渡桥来，

方笑普庵只这个。咄，

开口全音只我闻，桃花含笑乱纷纷。

心非遍界真成妄，意净情忘法法真。

释印肃

释印肃　买油

三百六十斤油，何须苦苦问他求。

心光廓彻灯何用，水草无心若画牛。

五味舌头无足日，煎熬煮炙几时休。

功辨斯成无点染，西江一口绝纤流。

释印肃

释印肃　摩尼歌

一颗摩尼非玉贝，不动随机方便快。

无边无表实先天，亘古迄今无覆盖。

六和同，心不在，

放荡汪洋尘世外。个中无可表真如，

不灭不生谁不爱。卓顽空，

立世界，非界非空有谁解。

返已回观一物无，光大圆融含百怪。

珠体坚，吉怪坏，

幻化元空灵本在。三十年看水牯牛，

祗个沩山实奇最。华林子，

通非内，蹋倒净瓶绝待对。

天上天下独玄灵，直至如今少人会。

老南泉，逞见解，

提起猫儿人不买。一刀两断不曾分，

主伴重重元不背。了非言，

闻妙海，赞火逢烟莫放退。

忽然杲日烁冰霜，不立微尘谁受罪。

天网恢，非结解，

遍布弥漫这三昧。堪笑衡阳没量人，

弥勒光中拖布袋。

释印肃

释印肃　衲衣示众

一个闲身包万有，不能自把著针缝。

众缘聚衲须微细，妙相庄严一大通。

下下针锋无不实，条条线贯不空空。

连天铺地山和水，一合圆成始脱笼。

更有一般奇物处，岩前枯木笑春风。

释印肃

释印肃　彭心斋讳逢源自作颂呈师师於一句下加三句

妙哉心斋，浅入深埋。

欲识神通并妙用，何妨运水及搬柴。

释印肃

释印肃　彭心斋讳逢源自作颂呈师师於一句下加三句

光大深渊，匝地周天。

常忆江南三月裹，鹧鸪啼处百花鲜。

释印肃

释印肃　彭心斋讳逢源自作颂呈师师於一句下加三句

中有居士，吞光饮露。

无相光中有相身，无明路上无生路。

释印肃

释印肃　彭心斋讳逢源自作颂呈师师於一句下加三句

左右逢源，大目犍连。

猿抱子归青嶂裹，鸟衔花落碧岩前。

释印肃

释印肃　萍乡县丞求颂

杜门终日不通书，得意忘言总不拘。

举向世间人不会，妄谈生死事区区。

信香不昧和光爇，祸福皆心岂有殊。

心本全真含万有，只缘六处起诸愚。

眼耳舌鼻身意静，个中何物碍明珠。

照天照地元不坏，非心贪妄命须臾。

天命五旬当见觉，从其耳顺纵心如。

老人百出光无变，休将庚申叩文殊。

了道即心含法界，心无应物合菩提。

但劝诸人心莫怕，岂劳心上外求诸。

为君一念真空体，肯信无心道不虚。

释印肃

释印肃　破屋颂示众

一个闲身穿破屋，风吹雨滴转光明。

灯笼露柱时时举，只道以平报不平。

琉璃殿上鞭金马，追风不及三脚驴。

释印肃

释印肃　普庵歌

祝个普庵纯宝贝，妙慧庄严真畅快。

无门为户到人稀，万里神光圆顶盖。

非相踀

非相踀　，无不在，

体露堂堂声色外。世间梦幻曷能随，

超出世间那肯爱。绝意识，

无眼界，净名卧疾瞿昙解。

指权就实度众生，勿谓古贤来捏怪。

悟普庵，本无坏，

空劫有穷渠自在。四生六道岂相干，

物我兼忘心唯最。无有无，

内非内，海印发光谁敢对。

森罗万象普庵收，绝待灵明全体会。

忘能所，勿知解，

瓦砾真金谁敢买。若还不是老胡来，

觌面难逢轮劫肯。雪齐腰，

求教诲，得旨忘言转不退。

百练金刚无孔锤，要断龟毛兔角罪。

如意珠，我今解，

刹刹尘尘铺障昧。一毫端量大千辉，

烁破无明生死袋。

释印肃

释印肃　普庵家宝

普庵家宝，不著寻讨。

迷时不见，在处烦恼。

悟时无相，如日杲杲。

取舍不得，自然恰好。

谁生谁病，谁死谁老。

达人无证，凡夫颠倒。

日西道晚，日东道早。

有睛无眼，撞头磕脑。

扶篱摸壁，弃金抱草。

机关木人，弄口叫好。

线牵则动，索断则倒。

撒放闲处，如第烂藁。

本自无形，被他作造。

五彩妆来，安名立号。

只欲瞒他，何曾自保。

打闹过日，全无倚靠。

问他贵姓，口中便道。

草木李张，适来方到。

有甚急事，特来干冒。

衣食不足，莫怪聒燥。

人口不安，田园旱涝。

赚埋公祖，移坟修造。

被术人算，年月不好。

朝山拜狱，何处不到。

未尝感应，至今罗噪。

又逢卦师，胡言乱道。

速迁公祖，更改门灶。

丝蚕天旺，官禄便到。

但信八卦，阴阳最好。

公卿宰相，都是我振。

酌发稍轻，摇头摆脑。

赠他丰厚，连声道好。

因此贫穷，日夕烦恼。

雪上加霜，苦寒难保。

耳裹忽闻，普庵得道。

捻土为香，直须亲到。

行来不觉，钟声浩浩。

自心火急，无人通报。

行童不管，维那高傲。

息心定意，低声苦告。

不久之间，果见一老。

一条拄杖，披一布袄。

竖个指头，教我速道。

鼻孔辽天，眼睛潦倒。

更不说钱，也不爱宝。

不得妄想，不得作造。

但识得心，无法不到。

汝本是佛，不须别讨。

离诸名相，法身自保。

生灭本无，诸佛假号。

世出世相，全无可道。

直实一心，不空灵宝。

十方诸佛，都有裹许。

一切幻缘，此心无主。

幻化须尽，心等太虚。

识得此心，如琉璃珠。

随色影现，无著无去。

得意忘言，了更无语。

亦无可舍，亦无可取。

也不烧疏，也不化纸。

设斋无限，供养蛇鼠。

布施不明，却还沉坠。

虽是善因，能招恶理。

公子王孙，因修福慧。

持斋精进，衣食布施。

才出头来，一切整备。

岂用埋尸，卜度好地。

心若不善，一切不利。

头头作业，处处祭鬼。

枯骨消磨，神识沉坠。

生不念善，死地狱现。

在处慈悲，来生方便。

不信佛法，贫穷下贱。

万中无一，官人相现。

满山满岭，头长觜尖。

捞鱼羋鸟，历劫相煎。

无一毫善，皆是结冤。

不识父母，叫唤喧天。

贪淫杀盗，罪不可言。

阴振未满，王法牵缠。

心无一足，烦恼连天。

因何不息，澄净心田。

若不饮酒，智慧光鲜。

亲近善者，心自善妍。

若不食肉，公婆不哭。

日夕心灵，善神助福。

若不杀盗，自身无恼。

行住坐卧，心无烦恼。

若不邪淫，净行甚深。

精神勿亏，身体安宁。

若不妄言，常亲贵侣。

守口如瓶，不惊寒暑。

若不贪爱，触目便会。

见如不见，背如不背。

若不嗔痴，眼耳如泥。

天翻地覆，我自不知。

若不恶口，身如瓦狗。

人来不吠，棒打不走。

若不两舌，无事闲歇。

谁是谁非，清风明月。

若不绮语，身心一如。

所在尊贵，为人中瑞。

十般不善，在迷不见。

佛为分别，觉悟自见。

依此修行，见本来面。

大地含灵，谁敢轻贱。

心共一心，随业转变。

我若不如，只管吃现。

我令始觉，感佛方便。

翻十不善，回向十善。

永不赚你，天亦常愿。

超出三界，见佛知见。

凡夫肉眼，非明不见。

无日月灯，如黑漆面。

开眼见色，色即归空。

空中无得，恰如无见。

开眼无见。心若未了，

识业黑变。今日安乐，

逐光随现。眼光落地，

黑暗周遍。心思业显，

雷奔闪电。怕怖天地，

投谁发愿。百千刀轮，

火车掣电。一刹那间，

魂识消散。动经尘劫，

业无所间。岂比世间，

公牵私绊。哀哉众生，

尚贪吃饭。若还思死，

火急难辨。五千教典，

祠言无限。只为愚心，

习气深惯。已化闻经，

已身无难。一人了达，

与众除患。不劝不善，

恶不消散。若闻其声，

何忍食由。若见众生，

死当助哭。身衣口食，

难心自足。直至到死，

神识缠逐。随念往生，

定入毛畜。心不念佛，

镇在牢狱。心若念善，

□□□□。善果善因，

笙筝笙竹。不曾捻种，

遍地野菊。耕田得禾，

耕畲得粟。乐善天堂，

造恶地狱。善恶无差，

由心直曲。信佛拜泥，

转转昏迷。信神烧纸，

自损谷皮。信经读字，

不干心事。信道行淫，

只瞒自心。信善贪财，

到死也呆。信福杀盗，

不久恶报。信是说非，

将油洗衣。信罪不悔，

如飞蛾昧。火烁油煎，

去了又来。一似浮徒，

贪嗔痴爱。前念作福，

后念受罪。人不达理，

妄执神鬼。人不会事，

梅上添醋。急处斗急，

好做不做。见他富贵，

一心趋侍。借口一文，

还十文利。连妻带子，

为他奴婢。子细观瞻，

丈夫意气。非我不非，

是我不是。有无分定，

因果相继。懒惰贫穷，

精勤富贵。修般若多，

获慈悲惠。今生和顺，

在处恭敬。来生佛国，

开发众信。习气清净。

行住皆定。定中有慧，

慧体如镜。镜不是镜，

是非成病。失却是非，

大圆智镜。若人全会，

何垢何净。本无背面，

光明性命。性即佛性，

命即慧命。非生非老，

谁死谁病。包括有无，

无欠无剩。风动尘起，

无有不应。水陆色空，

血脉连通。微尘不透，

不成正道。影响无知，

犹如死尸。头上一劄，

却令眼眨。脚下一针，

用口呻吟。问病叫痛，

类同蠢动。将假为身，

业力所成。成应有坏，

有坏复形。成有本空，

谁解通宗。不宗为本，

无住为宗。不空不住，

无异虚空。快须荐取，

脱却樊笼。古佛今佛，

因此大通。释迦亲印，

犹如虚空。如水中月，

应物标宗。如水是体，

水月空同。有无相貌，

二相皆同。同则无碍，

有碍不中。不中非佛，

佛亦无穷。腾今耀古，

不受瞒笼。万法之母，

诸佛祖公。若人了达，

便与佛同。若人不了，

万法盲聋。犹如杂话，

枉费日工。如是家宝，

永不空空。究竟无说，

法本无空。普庵和尚，

家宝示众。

释印肃

释印肃　普请道友搬瓦

当时驴觑井，如今井觑驴。

酒醒溪边思往昔，至今方觉彼区区。

空花解弄□儿路，蝶引痴蜂入网蛛。

谁是那头能警叱，回光返照越贤愚。

云盖瓦铺须子细，笔端有□显文殊。

释印肃

释印肃　擎山持杵

擎山抱岳疾如风，持杵拈槌解脱空。

世间有相非身大，须弥总纳一尘中。

释印肃

释印肃　求佛哀佑

母子相逢几万年，夕阳梦断岂堪言。

多时不隔如今见，赵州勘破老婆禅。

释印肃

释印肃　三昧诸颂

佛共众生只此心，悟迷不间古同今。

千名万字何交涉，达法圆光许一针。

释印肃

释印肃　三昧诸颂

出生入死足通神，全体三生父母灵。

不是如来知见力，舍身财命卒难升。

释印肃

释印肃　三昧诸颂

千光一合圆如镜，万象森罗影现中。

此光大用如如体，道了桥成风自同。

释印肃

释印肃　三昧诸颂

空色无边际，离垢摩尼圆。

能依实相用，助发有龙天。

释印肃

释印肃　三昧诸颂

神光遍界，体若金刚。

威神力固，邪宗销亡。

释印肃

释印肃　三昧诸颂

裹许若无这个，何为古佛传心。

我体不空无住，用时越古超今。

会看木人牵锯，始令石女穿针。

释印肃

释印肃　三昧诸颂

百纳内董袋，一切皆我入。

一切莫能入，达此妙纵横，

三世佛佛佛。

释印肃

释印肃　三昧诸颂

大虚涂毒鼓，有病闻皆愈。

无病闻皆死，死了却苏来，

谁会辜负你。

释印肃

释印肃　三昧诸颂

无底瑠璃井，忽尔堕其中。

胜修万劫功，跳出跳不出，

瘖痖又盲聋。

释印肃

释印肃　三昧诸颂

分明无背面，相逢不相见。

年年桃花面，临州下水船，

梢公力方便。

释印肃

释印肃　三昧诸颂

独脚老虎，暗时暗杀人。

不识是眼睛，与君地著力，

溪云罩古城。

释印肃

释印肃　三昧诸颂

无根树子，混眤非出入。

头尾应皆急，妙了过这边，

渡海何曾湿。

释印肃

释印肃　绍椿行者求颂

假使八千五百岁，绍椿松鹤未为奇。

不若绍明光不变，此中实应出家时。

念道何忧衣食事，千光影裹听莺啼。

闻声一啭浑消息，满目莲花不见枝。

释印肃

释印肃　诗一首

普庵见一个虾蟆，度日常吞鳖鼻蛇。

独立卓然真可畏，身和云月粲星花。

太公一见便收钓，谢三得意号玄沙。

几多独兽无藏隐，不断声孤问水涯。

释印肃

释印肃　十二时歌

平旦寅，鸡鸣犬吠足圆音。

祗这圆音无二听，何劳妄想别求真。

击锺鼓，了无声，

了本无声真好听。声馆无体门前客，

体合声空个裹人。

释印肃

释印肃　十二时歌

日出卯，斋粥无□心觉饱。

钵盂洗了自闲闲，方信赵州机便巧。

师子见，全牙爪，

惊杀百年老虎豹。捏怪文殊劈脑骑，

二乘皆道庄严好。

释印肃

释印肃　十二时歌

食时辰，金牛作舞笑忻忻。

漆桶漆桶吃来□，参方谁识老婆心。

佛祖意，只如今，

且无自己及他人。雪峰指作一面镜，

轮劫猕猴佩苦辛。

释印肃

释印肃　十二时歌

禺中巳，报君学道无门户。

佛语诸经标此心，此心现时寂灭度。

本无迷，曷有悟，

真我非身谁作做。贪嗔痴爱属众生，

达者无非涅槃路。

释印肃

释印肃　十二时歌

日南午，大地元来没寸土。

天上天下独为尊，耀目连晴无可睹。

石巩痴，逢马祖，

自己如空谁射弩。三平了道劈开胸，

不拄箭锋徒自苦。

释印肃

释印肃　十二时歌

日昳未，担板玄沙爱鳖鼻。

丧身失命几多人，张口送晴何处避。

不通宗，浑寐语，

业识茫茫无本据。盲参不体弄蛇人，

常被弄蛇穿却鼻。

释印肃

释印肃　十二时歌

晡时申，衙鼓冬冬妙意新。

括地该天人不会，如飘野马入迷津。

不敢相，勿疏亲，

露体堂堂绝翳尘。屠儿一念无诸业，

龙女逡巡作佛身。

释印肃

释印肃　十二时歌

日入酉，万户千家无别有。

相呼相唤去还来，谁识一身非妍丑。

也无头，也无手，

劫火洞然渠不朽。猪羊牛马化为真，

毫发不留无可守。

释印肃

释印肃　十二时歌

黄昏戌，更点分明黑如漆。

一道常光绝世伦，来往不通金密积。

知不知，识不识，

自古至今非外觅。木女清宵何所为，

混月闲吹无孔笛。

释印肃

释印肃　十二时歌

人定亥，坠石痴人犹捣碓。

忽然舂出古菱花，照地照天无向背。

今时人，会不会，

未了先须除渴爱。情忘想尽至无依，

体若虚空非内外。

释印肃

释印肃　十二时歌

夜半子，万事无心谁到此。

一毛头上了遍圆，永劫不遭邪魅使。

升高台，挝大鼓，

努目摇头如老虎。猪羊咬尽更伤人，

自己不真长劫苦。

释印肃

释印肃　十二时歌

鸡鸣丑，飞空著地波波走。

演若达多再得头，依前不换旧时首。

无不无，有不有，

有无不到休开口。拈槌竖拂有谁知，

逐迹寻臊真猎狗。

释印肃

释印肃　十恒河沙

尘尘刹刹号南无，末后收来付老卢。

结果传灯周法界，谁人肯辨此工夫。

释印肃

释印肃　示弟子彭资深心斋居士

灵山话月，曹溪指月，

禅可禅而成大过。一念顿超没量人，

六月雪歌向猛火。参方侣，

休打坐，学至无学得什么。

自从打破赵州关，收放纵横句不堕。

这雪曲，谁解和，

举意万机无两个。拈题颂古若河沙，

须是金毛师子子。这资深，

被谁苦，梦中踢发千钧弩。

射过山河石壁空，枯髅烁尽无纤阻。

希奇希奇谁得知，心空及第心斋子。

古贤无限学无为，罕遇明心轮劫苦。

闻不闻，岂小补，

识破天下老婆子。箭锋相拄道应难，

针芥相投万事闲。不如佛祖只谈心，

悲悯盲参往别山。没弦琴，

谁会弹，卢公便就指风幡。

直饶不是风幡动，不识真心转见难。

我意无尽非言说，离百非兮四句绝。

首观梁武梦胡僧，未达修山龙济决。

一百一十四重玄，大冶炉中捞片雪。

生不生，灭不灭，

万法千机谁透彻。普庵不舍一微尘，

本末双彰□无说。肯将法界作红心，

一箭虚空浑漏泄。

释印肃

释印肃　示徒

我有陀罗名解脱，在在处处和尘拨。

莫令拨著个风夫，何用剃头并展钵。

咦，连妻带子庞居士，

一时成佛都包括。妄心不灭祸难除，

任向祈求卜大虚。了道不消多语话，

当轩自有颗明珠。半夜三更莫费油，

澄潭捉月几时休。冬年莫惹红尘客，

家道安然体自周。寄语门徒诸弟子，

得心安乐外何求。

释印肃

释印肃　示徒

未得尘劳息，须依善知识。

若肯慈悲学，发愿施心力。

入泥并入水，莫作闲戏剧。

扬眉动目庭，法身无穷极。

於中习懒者，管取没饭吃。

趁队只□饱，披毛无了日。

不信佛乘经，逐末本却失。

咄哉大丈夫，你乘谁气力。

当本无我人，贪忙有何益。

何似歇无明，听吹无孔笛。

五音六律全，皓月悲风寂。

一声宇宙宽，个中闻的实。

和同为智身，无物堪遮窒。

奉劝草木影，闲时急收拾。

释印肃

释印肃　示行者

绝顶无人处，融会亦非难。

独步依无住，圆心岂往还。

深深妙在无言说，莫教闲指动风幡。

大事彻头须进步，白云千里故乡关。

释印肃

释印肃　示杨仲质

谁识一微尘，於中藏本佛。

时时常放光，照烛一切物。

只许信心人，在处无轻忽。

这回味未应，不离金刚骨。

逢本分钳锤，煆成非外物。

释印肃

释印肃　示众法语

矿去金存百练周，自从索价没人酬。

腾今耀古非声色，曾为沩山作牯牛。

身若浮云心若风，居常不定在虚空。

忽然风卷云无迹，谁人解识主人公。

释印肃

释印肃　示众法语

大隐居廛小隐山，了心无事没多般。

休缘到此磨尘垢，绝爱终须耐岁寒。

百草上参多宝佛，镬头边勘赵州关。

莫教一击连天地，震动坤维顷刻间。

释印肃

释印肃　数珠歌

如是数珠祗一颗，离珠摩尼光不破。

佛说刹说众生说，三世一切说这个。

未了人，休将过，

成佛人希念佛多。却将妄念数和麻，

念来年久却成魔。假慈悲，

当什么，顺时吉，

逆时祸。行住坐卧似风牵，

诳谤佛法如行货。木槵子，

麻穿过，假名一百单八个。

和酒和肉耀心光，谁觉死来连汝堕。

心念肉，口波波，

业识如是怎奈何。灵府未清徒念佛，

身心将土自弥陀。旃檀成，

来惠我，拈起连天笑一和。

自家不比这般人，黄叶止啼元是我。

聪明人，犹较可，

二乘闻说心如火。几百劫中用数珠，

今日教人都诀破。善男子，

不恁麽，法无断灭言无过。

一人道假百千虚，何不学西来达磨。

不立文字无唱和，寂灭光中神护佐。

九年面壁没人知，直指人心少林坐。

雪齐腰，割臂堕，

犹自惺惺不放过。徽诘神光勿得心，

忽然解悟方担荷。报参玄，

休懡{左忄右罗}，决择身心是什么。

虚空何物可相当，体得一如闲打坐。

十方诸佛念珠同，法界圆明无两个。

释印肃

释印肃　四字书窗以印实相

得正无非离一安，印空圆足宝弥漫。

天魔外道从何有，体若虚空世岂干。

释印肃

释印肃　四字书窗以印实相

佳乘两口草标头，共见同看水牯牛。

昨夜牧人无被盖，今朝犹笑道无求。

释印肃

释印肃　四字书窗以印实相

实离贯穿理不俱，一人直下体同渠。

久停顽坐邪思起，返谤如来正觉虚。

释印肃

释印肃　四字书窗以印实相

田头十字路堂堂，钳口收心便厮当。

领得摩尼真宝藏，却来警梦表提纲。

释印肃

释印肃　送米与百丈颂

百丈孤支入道林，真如不动意难寻。

道人相见非来往，语默全彰亘古今。

近日庐陵亲得价，一时分付老婆心。

释印肃

释印肃　颂

一轮心月耀昏衢，梦幻吞侵谁得知。

幸遇知音重为举，息心回念理元辉。

释印肃

释印肃　颂

一句当天正信希，欲谈词丧懒投机。

高峰既远休寻访，不惜眉毛为发挥。

释印肃

释印肃　颂

一身清净本无瑕，了了归家胜出家。

红叶舞风须早觉，莫将有限逐虚华。

释印肃

释印肃　颂

一心圆持种种心，信心诸境绝追寻。

此中无分应难到，便好回光免陆沉。

释印肃

释印肃　颂断觜瓶

心法无断灭，踢倒一净瓶。

华林不奈何，不脱声色名。

真如俱是戏，心境一等平。

不落有无用，三昧本空清。

释印肃

释印肃　颂古九十八首

周匝无余不著言，未离竺国意光圆。

廓然无圣谁饶舌，万古腾辉世莫传。

释印肃

释印肃　颂古九十八首

迷悟是谁先起立，忘躯失命老婆心。

东西岂离摩耶腹，南北弥纶针不任。

释印肃

释印肃　颂古九十八首

一念心开解脱门，倒骑铁马绕昆仑。

一条脊骨纯金打，传与人间荫子孙。

释印肃

释印肃　颂古九十八首

不奈何，不奈何，

一长三短大谣讹。当时不是江西老，

一口横吞起碧波。

释印肃

释印肃　颂古九十八首

彻见无私欲度人，如张罗网罩飞禽。

千万之中不得一，好申供养老婆心。

释印肃

释印肃　颂古九十八首

未解空时决定疑，速教归去莫令迟。

诸方罕辨无声句，师子还生师子见。

释印肃

释印肃　颂古九十八首

潦倒禅和足指天，被玄悬得到连颠。

随声逐色非明眼，觌面全包更没言。

释印肃

释印肃　颂古九十八首

教人梦裹撮虚空，要显盲参离相通。

色即是空空是色，色空不异体还同。

释印肃

释印肃　颂古九十八首

自昧灵兴怕黑风，向他直道转盲聋。

声中露体希人会，药山紫玉意和同。

释印肃

释印肃　颂古九十八首

驴嘶马唤不回头，古佛光中未肯休。

解道探机无别物，相逢聊示指端头。

释印肃

释印肃　颂古九十八首

举得分明和得亲，通方岂欲自瞒人。

只要真底无丝隔，状若千灯一室明。

释印肃

释印肃　颂古九十八首

经入藏，禅归海，

普愿灵，正常在。

除非道满月圆人，共话同知非向背。

释印肃

释印肃　颂古九十八首

一音圆遍未尝停，苦乐同资不得名。

敢借海潮千里韵，与君助发没弦琴。

释印肃

释印肃　颂古九十八首

百丈澄潭彻底，妙高峰涌洪波。

沩山应不胡吹，饥饱莫令放过。

释印肃

释印肃　颂古九十八首

一中解无量，无量中解一。

三千大千众，一个也不识。

啼笑成梵音，敲磕通消息。

色空明暗中，摩诃般若力。

释印肃

释印肃　颂古九十八首

临时舒卷事幽微，人天交集有谁知。

用处无心非即离，一声雷震动须弥。

释印肃

释印肃　颂古九十八首

若不离四句，如何绝百非。

直指西来意，西来意是□。

权教参智藏，黑白转狐疑。

妙得无非物，如如道不知。

释印肃

释印肃　颂古九十八首

通宗透说，魂飞识灭。

呈见无体，如水中月。

金毛师子，说无说说。

若人不会，弄巧成拙。

释印肃

释印肃　颂古九十八首

古镜当堂不动光，自是揩磨不得方。

一点□明含法众，森罗万象不能藏。

释印肃

释印肃　颂古九十八首

团团如月画难成，头角完全鼻没绳。

非是学人藏隐物，虽然识破未通真。

释印肃

释印肃　颂古九十八首

本自一身光天，妄认虚空捏怪。

智者无欠无余，愚者轮劫还债。

释印肃

释印肃　颂古九十八首

麟德殿光充六合，君臣和会少知音。

老婆饶舌重重举，杜口难开意气深。

释印肃

释印肃　颂古九十八首

净名也好吃棒，爱弄心肝五脏。

除非到裹脱顽机，不消一句超无量。

释印肃

释印肃　颂古九十八首

本身卢舍意光周，碧云间举几千秋。

被人叩诘无私答，山自青青水自流。

释印肃

释印肃　颂古九十八首

披云带雨凤翔来，住色依声眼不开。

那个不曾通线缝，徒奔南岳往天台。

释印肃

释印肃　颂古九十八首

化身千百亿，不得个相识。

伤嗟今古人，谁是知恩力。

释印肃

释印肃　颂古九十八首

一击闻中宇宙宽，东西南北是谁挽。

须弥无缝槌相应，尘刹无空别骨坘。

释印肃

释印肃　颂古九十八首

初心入处不为难，迷源逐境万重山。

观音妙智慈悲力，连击三声体自闲。

□去今何处去，悠悠空锁白云关。

释印肃

释印肃　颂古九十八首

仰之弥高，赞之弥坚。

瞻之在后，忽然在前。

石头重举，隐峰无言。

若更不会，三千大千。

释印肃

释印肃　颂古九十八首

万卷诗书难却易，片衣口饭易却难。

说甚须弥和芥子，堂堂体露指风旛。

释印肃

释印肃　颂古九十八首

临事全提少作家，云堂徒自卧烟霞。

赵州一塞无余欠，万古弥坚应落花。

释印肃

释印肃　颂古九十八首

无相光中罕遇人，恐参未彻滞疑情。

横推直截何干碍，碾出灵明耀日新。

释印肃

释印肃　颂古九十八首

个中须得意，□□又生疑。

本不假修造，识破现圆如。

释印肃

释印肃　颂古九十八首

直入孤峰意甚深，相逢道伴少知音。

无物堪比庞居士，分明解听没弦琴。

释印肃

释印肃　颂古九十八首

红黄碧绿是谁成，会得无不合天真。

祗这一株惊被梦，令知大地百花新。

释印肃

释印肃　颂古九十八首

达人相见无交涉，不落丹霞正自瞒。

赖得庞公无二解，迎来送去一般般。

释印肃

释印肃　颂古九十八首

一个闲身用不尽，肯承当者奉相呈。

黄金万两非堪比，东西南北至分明。

释印肃

释印肃　颂古九十八首

万仞峰撑没底船，凭知有点海中灯。

六月卧冰铺瑞雪，大笑三声作麽生。

释印肃

释印肃　颂古九十八首

日月灯光迥不俱，何须伴侣学真如。

国师道在无相见，知音何处不文殊。

释印肃

释印肃　颂古九十八首

鼻孔辽天老古锥，入泥入水惊贫儿。

死中得活机锋疾，不断玄风彻紫微。

释印肃

释印肃　颂古九十八首

师子全威境白闻，谁人敢扣鬼门关。

除非体用知无我，瓶倾不出悟无难。

释印肃

释印肃　颂古九十八首

无量光圆不动尊，亘今亘古语奚论。

普云弥布香芬馥，周行无住海幢门。

释印肃

释印肃　颂古九十八首

百亿化身唯佛知，含生经劫转沉迷。

空花水月分三界，一念归元也太奇。

释印肃

释印肃　颂古九十八首

头角完全不住行，沩山独步惊聋盲。

牧童未辨牛消息，至今落壍堕深坑。

释印肃

释印肃　颂古九十八首

闻道摩尼无价珍，得来转转似孤贫。

师祖未谙申一问，南泉应不乱传人。

释印肃

释印肃　颂古九十八首

拿云□浪透山川，独掉孤峰般若船。

度尽四生超彼岸，九年面壁少林传。

释印肃

释印肃　颂古九十八首

知有之人不出头，涅槃光裹度春秋。

一条水牯金穿鼻，万劫逍遥得自由。

释印肃

释印肃　颂古九十八首

风舞岩松人不会，谩施巧便转惛惶。

彻夜为伊坚不信，未知何劫肯承当。

□苍天苍天。

释印肃

释印肃　颂古九十八首

踢一踢时吹一吹，金毛师子现全威。

赵州用处形言绝，争奈迷头不肯归。

释印肃

释印肃　颂古九十八首

门外君子至，一切人不会。

打这闲家具，甘贽与南泉。

大地扶不起，为甚扶不起，

果报还如是。

释印肃

释印肃　颂古九十八首

东西南北，通彻交过。

悟者清凉，迷者大祸。

随流入流，法真不堕。

若未全提，谁敢担何。

释印肃

释印肃　颂古九十八首

循水寻流不见源，逢人相问岂堪言。

知君背觉劳生解，谩语皆真意普贤。

释印肃

释印肃　颂古九十八首

等闲平地扫尘埃，须还知有肯相陪。

悲风皓月猿啼急，穷子离家甚日回。

释印肃

释印肃　颂古九十八首

关南老婆横木剑，不露锋芒大灵验。

掷下威光绝见闻，丰城独卓无余欠。

释印肃

释印肃　颂古九十八首

标宗立法大瞒人，意气弥陀局局亲。

黑白不分难下手，放过一著大惊神。

释印肃

释印肃　颂古九十八首

心藏智宝少知音，全机付与水龙吟。

忽然撞著无相似，谁解光和活死人。

释印肃

释印肃　颂古九十八首

三圣戴角虎，德山独眼龙。

未展机先合，非言意已通。

风云融万象，笑哭是谁同。

死中若不活，争免被他笼。

释印肃

释印肃　颂古九十八首

察明表重验虚无，不久堪为唱导师。

不觉惊动生灭相，临时撮略显精粗。

释印肃

释印肃　颂古九十八首

云无踪兮雨无迹，事理绵绵有何极。

卖金须是买金人，这裹若真不相识。

释印肃

释印肃　颂古九十八首

见道不生机，生机不见道。

青峰年年青，白水常浩浩。

生熟路不通，迷悟俱不到。

青白未萌前，乐普大深奥。

释印肃

释印肃　颂古九十八首

觌面相呈也大奇，更无分别与迟疑。

自从收得非离合，岂可虚明放过伊。

精金百练方为贵，脱体灵明绝见知。

释印肃

释印肃　颂古九十八首

妙指闲柴意马师，失之千里费工夫。

佛法不是这道理，拙用金毛作野狐。

释印肃

释印肃　颂古九十八首

口说难穷意普通，世间希有义和同。

三春万卉皆含笑，装点繁花只一风。

释印肃

释印肃　颂古九十八首

提轮放线知深浅，把火浅山预辨宜。

莫道逢场闲作戏，直须对病设良医。

释印肃

释印肃　颂古九十八首

孤舟不系弄华亭，无限风光意气清。

善会不干於耳目，岂容声色付元灵。

释印肃

释印肃　颂古九十八首

没眼休谈见药山，免将明暗警盲参。

特牛生子犹为易，石女生儿岂似凡。

孤明独朗光无二，只恐痴猿搅碧潭。

释印肃

释印肃　颂古九十八首

信地无闲处，知心用不非。

微尘佛国土，妙在一毫厘。

应当知是见，所说但随宜。

古锥无做作，谩把布毛吹。

释印肃

释印肃　颂古九十八首

青天白日常相应，眼明方晓猕猴镜。

自从旷劫不揩磨，知音谩举无生令。

释印肃

释印肃　颂古九十八首

难信难闻独眼龙，布云施雨觅无踪。

却被普贤穿却鼻，如今众信永无穷。

释印肃

释印肃　颂古九十八首

万里草不生，三昧号无诤。

梦游观玉境，毕竟是谁行。

在处曼曼地，只道无两般。

法门非出入，学者莫颟顸。

释印肃

释印肃　颂古九十八首

带识髑髅拨死尸，个中许道实难为。

任渠碎我骨消散，终须不赚释迦儿。

释印肃

释印肃　颂古九十八首

令导禅和翠微峰，铁壁铜墙路不同。

遥指双林是归处，至今犹尚鬼侗通。

释印肃

释印肃　颂古九十八首

古人投子续宗枝，相逢作者便呈机。

含光知有庵中主，提起油瓶应不疑。

释印肃

释印肃　颂古九十八首

道人到处，全示真如。

若求言句，未免区区。

释印肃

释印肃　颂古九十八首

探宗勘辨要当人，劫火焰中摝眼睛。

渐源顿入洪波裹，直至如今不见形。

释印肃

释印肃　颂古九十八首

洞山活计未全包，太老赞龟罕辨爻。

有物先天非相貌，岂干动用色相交。

释印肃

释印肃　颂古九十八首

不识是真识有心，识心遍处不求人。

江陵米满元无价，师子全威画不成。

释印肃

释印肃　颂古九十八首

家不破兮人不亡，设机不应转郎当。

龟毛拂子呵呵笑，六月炎天好大霜。

释印肃

释印肃　颂古九十八首

释梵天帝，宝冠履地。

不诵华严，佛不富贵。

离四句非，绝百非是。

绝百非非，离四句易。

释印肃

释印肃　颂古九十八首

一拨眉毛露眼睛，只伤底许没瞳人。

灯笼开口呵呵笑，衲僧和梦蹈车轮。

释印肃

释印肃　颂古九十八首

古今学道与参禅，未谙眼耳妙言诠。

一粒玄沙无住本，时时兴贩海南船。

释印肃

释印肃　颂古九十八首

龙济兴云雨遍施，圣凡不落与谁齐。

能持地藏无空印，具足圆方始不疑。

释印肃

释印肃　颂古九十八首

镜含世界几千春，非相非形假立名。

汩没未尝离镜体，怜生谁合饮光人。

释印肃

释印肃　颂古九十八首

大秤秤不起，小斗量不尽。

无量劫即今，无不是心印。

释印肃

释印肃　颂古九十八首

船子寥寥载不空，几回明月弄清风。

呈桡舞棹无他事，只欲教人解六通。

释印肃

释印肃　颂古九十八首

何处无云不是门，藏锋不露理难论。

雪峰未尽玄沙意，惹得村人村又村。

释印肃

释印肃　颂古九十八首

似水煎茶待故人，知音吃了笑忻忻。

茶水本来无一说，扬眉早是自瞒心。

释印肃

释印肃　颂古九十八首

拈古谈今我尚无，木奴草女辨工夫。

草木恰知非外物，含灵那信自毗卢。

释印肃

释印肃　颂古九十八首

飞空著地情依识，大地山河情识磨。

色空明暗无相似，挑起蛇时会也麽。

释印肃

释印肃　颂古九十八首

立亡坐脱不为奇，石霜迁化少人知。

九峰师子连天吼，刹那惊杀野我狐狸。

释印肃

释印肃　颂古九十八首

打开兜率露王宫，摩耶夫人没老去。

净饭国土生太子，字字言言说脱空。

释印肃

释印肃　颂古九十八首

玄沙大用，雪峰三弄。

大地山河，六遍震动。

释印肃

释印肃　颂古九十八首

日裹不可道人，夜裹不可说鬼。

无量劫来成道，一时都在这裹。

释印肃

释印肃　颂古九十八首

三脚驴子弄蹄行，只欲途中拶后生。

一片丹霞尘不染，包藏万有岂称能。

释印肃

释印肃　颂古九十八首

鱼在岸时活不久，人落深渊当下亡。

川陆谁知同一性，恰如地狱与天堂。

释印肃

释印肃　颂古九十八首

无相光中弄影人，形同异类性天真。

披毛戴角冰和水，削发披衣水合冰。

释印肃

释印肃　颂古九十八首

古人遗意不留言，婆子台山著一边。

识得台山婆子子，赵州消息没休年。

释印肃

释印肃　颂古九十八首

赵州火急要人成，大众浑无半眼窥。

骑个金毛游物外，南泉滴滴意深深。

释印肃

释印肃　颂三门

古寺香华迥寂寥，焚修报国化迷流。

英贤到此须回首，拨草瞻风笑点头。

释印肃

释印肃　颂三门

此舍绝边无壁落，充虚露地真寥廓。

往来只道主人宽，争似永嘉一宿觉。

释印肃

释印肃　颂三门

道人活计若虚空，应物无心世岂同。

假立化城标宝所，暂时指客怀寰中。

释印肃

释印肃　颂三门

释达空空遍觉华，到无高下淡浑茶。

和云假宿烟霞榻，明日东西处处家。

释印肃

释印肃　颂十玄谈　尘异

浊者自浊清自清，一轮坚白不容尘。

镜中妍丑谁分别，水月融光争法身。

释印肃

释印肃　颂十玄谈　尘异

菩提烦恼等空平，色裹胶青用始精。

盐入水中寻不见，□舌轻点笑欣欣。

释印肃

释印肃　颂十玄谈　尘异

谁言卞璧无人鉴，但办肯心终不赚，

燎却眉毛尚不知，询岐欲往西天际。

释印肃

释印肃　颂十玄谈　尘异

我道骊珠到处晶，包含万有独明灵。

同光索价遭人问，两手张开帽带陈。

释印肃

释印肃　颂十玄谈　尘异

万法泯时全体现，大似金刚经百练。

定光溶烁绝纤埃，只眼圆明何用见。

释印肃

释印肃　颂十玄谈　尘异

三乘分别强安名，悯念群生习气深。

宝所到时城假化，何曾动步早观音。

释印肃

释印肃　颂十玄谈　尘异

丈夫自有冲天志，不著形名非与是。

交彻辉光意气浓，金毛师子真堪畏。

释印肃

释印肃　颂十玄谈　尘异

莫向如来行处行，一身堕落万寻坑。

人神百亿扶难起，耳不闻声目似盲。

释印肃

释印肃　颂十玄谈　达本

勿於中路事空王，赞火还须金色光。

烧却三千并世界，死中得活也无方。

释印肃

释印肃　颂十玄谈　达本

策杖还须远本乡，未曾举足见娘娘。

多时不隔如今面，子母连天笑一场。

释印肃

释印肃　颂十玄谈　达本

云水隔时君莫住，横吞碧汉包天地。

任他物变景推迁，独我真如全定慧。

释印肃

释印肃　颂十玄谈　达本

雪山深处我非忘，百一十城印普光。

弥勒楼开通线道，方知腊雪似春霜。

释印肃

释印肃　颂十玄谈　达本

堪嗟去日颜如玉，常和白云空裹宿。

千回万匝只如然，寥寥独唱无生曲。

释印肃

释印肃　颂十玄谈　达本

却叹回时鬓似霜，眉毛眼睫放毫光。

从前无理今皆道，笑指泥途七宝装。

释印肃

释印肃　颂十玄谈　达本

撒手到家人不识，明朝更不分南北。

逢场作戏弄孔魂，反指牛儿是弥勒。

释印肃

释印肃　颂十玄谈　达本

更无一物献尊堂，剔出银盆耀雪霜。

箭既离弦无退转，洞山收悔不思量。

释印肃

释印肃　颂十玄谈　还源

还乡曲调如何唱，蝶拍莺歌大道场。

唯有禾山解打鼓，金牛作舞也寻常。

释印肃

释印肃　颂十玄谈　还源

返本还源事已差，轻罗不著外寻麻。

劳虑即真犹未信，忽然解道见桃花。

释印肃

释印肃　颂十玄谈　还源

本来无住不名家，唯有西乾路不赊。

三度他心通败阙，国师犹钓死虾蟆。

释印肃

释印肃　颂十玄谈　还源

万年松径雪深覆，水泄不通无入路。

解说门开一步周，喃喃寐语分锱素。

释印肃

释印肃　颂十玄谈　还源

一带峰峦云更遮，倒骑铁马过流沙。

东西南北中央佛，共饮乾坤一碗茶。

释印肃

释印肃　颂十玄谈　还源

宾主穆时全是妄，相逢迎送分阶巷。

老胡不识警梁王，宝积摩尼欢喜藏。

释印肃

释印肃　颂十玄谈　还源

君臣合处正中邪，名相和同体似差。

一二不成三不是，八还要显我无瑕。

释印肃

释印肃　颂十玄谈　还源

明月堂前枯梅华，太阳门下雪交加。

宝楼阁裹多怪败，达哩摩尼吽{左口右发}吒。

释印肃

释印肃　颂十玄谈　回机

涅槃城裹尚犹危，亲到灵山未足奇。

见佛忘知无我所，六根常动转阿弥。

释印肃

释印肃　颂十玄谈　回机

陌路相逢没定期，蛇婆来命怪谁知。

四十八人成鳖鼻，急唤顽禅草裹归。

释印肃

释印肃　颂十玄谈　回机

权挂垢衣云是佛，释迦也似偷空贼。

忽然捉败不相饶，丹霞火裹纯金色。

释印肃

释印肃　颂十玄谈　回机

却装珍御复名谁，更展琅函耀木辉。

了道不除□权立，一切元体是无余。

释印肃

释印肃　颂十玄谈　回机

木人夜半穿靴去，得意生身无住处。

妙用难传妄想立，知君未解通方句。

释印肃

释印肃　颂十玄谈　回机

石女天明戴帽归，一身浑著六铢衣。

喃喃解说非声舌，生得儿来叫阿姨。

释印肃

释印肃　颂十玄谈　回机

万古碧潭空界月，猿啼彻夜何曾歇。

几炙孤负一轮光，唯我同辉谁辨别。

释印肃

释印肃　颂十玄谈　回机

再三捞摝始方知，捉影逃形也太痴。

行眼大悲分得半，维摩老汉始全提。

释印肃

释印肃　颂十玄谈　心印

问君心印作何颜，影现千潭印万山。

夜静画楼吹玉管，声声相应绝遮栏。

释印肃

释印肃　颂十玄谈　心印

心印何人敢授传，无师弟子佛众生。

几多妄想成怪觉，执境迷心拜衲僧。

释印肃

释印肃　颂十玄谈　心印

历劫坦然无异色，东西何立谁南北。

若言别有一灵光，认子不真元是贼。

释印肃

释印肃　颂十玄谈　心印

呼为心印早虚言，满目真如自现交。

十二时中无不应，金莺频道柳含烟。

释印肃

释印肃　颂十玄谈　心印

虽知体自虚空性，如理深渊融一镜。

万象森罗没处藏，摩尼离垢当清净。

释印肃

释印肃　颂十玄谈　心印

将喻红炉火裹莲，精金百煅转光鲜。

居尘不染随宜用，始觉松风解说禅。

释印肃

释印肃　颂十玄谈　心印

勿谓无心云是道，龟毛兔角非坚宝。

顽空作境是谁安，不体十方源浩浩。

释印肃

释印肃　颂十玄谈　心印

无心犹隔一重关，滞寂沉空也大难。

啼问阿娘谁是母，闲云溪水笑潺潺。

释印肃

释印肃　颂十玄谈　玄机

迢迢空劫勿能收，非相非名触处周。

罔象无心珠自现，何劳汩没外驰求。

释印肃

释印肃　颂十玄谈　玄机

岂与尘机作击留，有为何日得功周。

除非无我无不见，体用全通得自由。

释印肃

释印肃　颂十玄谈　玄机

妙体本来无处所，超声越色非今古。

诠题不及议难思，莫怪道吾频作舞。

释印肃

释印肃　颂十玄谈　玄机

通身何更有踪由，三十年看水牯牛。

鼻孔无边难措索，醍醐常纳混春秋。

释印肃

释印肃　颂十玄谈　玄机

灵然一句超群象，不落圣几无伎俩。

长笑一声烟雾宽，含虚寂照亡思想。

释印肃

释印肃　颂十玄谈　玄机

迥出三乘不假修，别传一句普天收。

扬眉早是相轻忽，妙得无心了便休。

释印肃

释印肃　颂十玄谈　玄机

撒手那边千圣外，见知不与凡同会。

高峰绝顶棹孤舟，海裹炉焚烟自在。

释印肃

释印肃　颂十玄谈　玄机

回程堪作火中牛，一叶才凋万国秋。

月郎浪平无别事，此心只在朝竿头。

释印肃

释印肃　颂十玄谈　演教

三乘次第演金言，义体周天应自连。

黄叶止啼儿不叫，方知累劫困如眠。

释印肃

释印肃　颂十玄谈　演教

三世如来共所宣，至今不断少人传。

塞鸿非是人惊起，风击芦鸣写碧天。

释印肃

释印肃　颂十玄谈　演教

初说有空人尽执，未明理事虚劳力。

念来年久转迷情，心不负人徒面赤。

释印肃

释印肃　颂十玄谈　演教

后谈空有众皆捐，字字无空透色鲜。

八万法门从此入，如今唤作老婆禅。

释印肃

释印肃　颂十玄谈　演教

龙宫满藏医方义，药病相当除五味。

搅草耆婆也大痴，胡言乱拔茎茎是。

释印肃

释印肃　颂十玄谈　演教

鹤树终谈理未玄，口中吐露白如莲。

一花五叶亲分付，只恐众生眼著挛。

释印肃

释印肃　颂十玄谈　演教

真净界中才一念，未离学地终须欠。

今生努力绝名言，永劫不遭尘垢垢。

释印肃

释印肃　颂十玄谈　演教

阎浮早已八千年，朝夕忙忙被业牵。

一梦不惊尘劫苦，何如领取现光前。

释印肃

释印肃　颂十玄谈　一色

枯木岩前差路多，不行鸟道转譫讹。

狐狸引入豪猪窟，不久成团被死魔。

释印肃

释印肃　颂十玄谈　一色

行人到此尽蹉跎，一指头端不奈何。

毫发有差千万里，沩山抚掌笑呵呵。

释印肃

释印肃　颂十玄谈　一色

鹭鹚立雪非同色，镜裹色空谁间隔。

不是青黄黑白红，上下东西及南北。

释印肃

释印肃　颂十玄谈　一色

明月芦花不似他，於中一气逼天罗。

涅槃影裹无相识，鼻孔辽天笑大歌。

释印肃

释印肃　颂十玄谈　一色

了了了时无可了，乾坤道我无边表。

焰摩宫裹混金风，兜率殿中明皎皎。

释印肃

释印肃　颂十玄谈　一色

玄玄玄处亦须呵，喝断乌江返碧波。

寄语东吴诸父老，不如闻早念弥陀。

释印肃

释印肃　颂十玄谈　一色

殷勤为唱玄中曲，涧水相知音韵足。

唯有伯牙欲露机，断弦深意无人续。

释印肃

释印肃　颂十玄谈　一色

空裹蟾光撮得麽，待风列子已蹉跎。

须弥无缝徒伸手，任是先天不奈何。

释印肃

释印肃　颂十玄谈　转位

披毛戴角入廛来，水底桃花几度开。

世界未生唯此性，任他迁变岂轮回。

释印肃

释印肃　颂十玄谈　转位

优钵罗花火裹开，方知达磨不虚来。

夜来一霎清明雨，万卉千葩胜剪裁。

释印肃

释印肃　颂十玄谈　转位

烦恼海中为雨露，穷坑变作珍珠库。

可怜不识夜明帘，打破画瓶无作做。

释印肃

释印肃　颂十玄谈　转位

无明山中作云雷，闪电霞光灿不开。

霹雳一声山岳震，曼拿大士笑咍咍。

释印肃

释印肃　颂十玄谈　转位

镬汤炉炭吹教灭，一日三餐饱便歇。

狱卒牛头恶夜叉，同气连枝应不别。

释印肃

释印肃　颂十玄谈　转位

剑树刀山喝使摧，十波罗蜜印灵台。

光轮无尽奚边表，不是贪嗔根得来。

释印肃

释印肃　颂十玄谈　转位

金锁玄关留不住，穿云透石充寰宇。

四时不语信寥寥，万劫超然希伴侣。

释印肃

释印肃　颂十玄谈　转位

行於异路且轮回，百亿分身拨不开。

地狱天堂非别有，相呼相唤隐天台。

释印肃

释印肃　颂十玄谈　祖意

十圣那能达此宗，要须历劫道方通。

饥寒不认灯为火，空守门前草屋中。

释印肃

释印肃　颂十玄谈　祖意

祖意如空不是空，鹏程九万力唯风。

若非风体空何用，体得无空道自通。

释印肃

释印肃　颂十玄谈　祖意

灵机争堕有无功，色空犹未达空空。

空色本无权立号，无名全体露金风。

释印肃

释印肃　颂十玄谈　祖意

三贤尚未明斯旨，羊鹿牛车孩子戏。

数墨巡行枉用功，假立名为乾慧地。

释印肃

释印肃　颂十玄谈　祖意

透网金麟犹滞水，识神照觉非知已。

肯心鸟道即菩提，三文买竭庐陵米。

释印肃

释印肃　颂十玄谈　祖意

回途石马出纱笼，嘶起寰中雨后风。

吹散暮运孤月朗，危峦烟寺一声钟。

释印肃

释印肃　颂十玄谈　祖意

殷勤为说西来意，得意忘言真不二。

昨夜三更穿市过，只闻米贱油盐贵。

释印肃

释印肃　颂十玄谈　祖意

莫问西来及与东，焉知佛祖一空同。

四维上下皆如是，争奈凡愚执相容。

释印肃

释印肃　颂十玄谈

心心，非不心，

未得印时生死侵。除非一搭无纤翳，

六道皆标我相形。

释印肃

释印肃　颂十玄谈

祖祖，如钟鼓，

未击有意周天普。虚幻形声本自无，

如如不动亘今古。

释印肃

释印肃　颂十玄谈

玄玄，不用言，

机锋相拄箭头连。达道无机玄不满，

倥侗真如有万千。

释印肃

释印肃　颂十玄谈

尘尘，背觉劳生地狱因。

镜写异形分皂白，合元一性自天真。

释印肃

释印肃　颂十玄谈

演演，莫执文书案上殿。

教人戒定慧坚牢，知见解脱堂堂显。

释印肃

释印肃　颂十玄谈

还还，不消下水及登山。

左右逢源名实相，从斯周匝卧云闲。

释印肃

释印肃　颂十玄谈

达达，遍满河沙微尘刹。

本来无语似阳春，雨过花枝连夜发。

释印肃

释印肃　颂十玄谈

回回，目击心通处处开。

机深体浅无人会，满天风道人如来。

释印肃

释印肃　颂十玄谈

转转，两头不著中心选。

无位真人是阿谁，佛祖鼻孔穿成串。

释印肃

释印肃　颂十玄谈

一一，恰似太虚经鸟迹。

色即是空空不空，度日长吹无孔笛。

释印肃

释印肃　颂石头和尚草庵歌

石头和尚草庵歌，试问参方会世麽。

千万莫将茅瓦比，离钩三寸绰清波。

释印肃

释印肃　颂石头和尚草庵歌

吾结草庵无宝贝，日劫相陪谁晓会。

只缘穷子不归家，未免出头来捏怪。

释印肃

释印肃　颂石头和尚草庵歌

饭了从容图睡快，杲日丽天无可晒。

薄{左卑右刂}轻雾没虚空，饱塞虚空全不奈。

释印肃

释印肃　颂石头和尚草庵歌

成时初见茅草新，权披百衲强看经。

赖得药山重决破，别传一句醒人心。

释印肃

释印肃　颂石头和尚草庵歌

破后还将茅草盖，雨过风吹无羐碍。

垢衣那肯便抛遗，切恐众生难理会。

释印肃

释印肃　颂石头和尚草庵歌

住庵人，体露堂堂非故新。

毫发有差魔道种，一尘不立妙通真。

释印肃

释印肃　颂石头和尚草庵歌

镇长在，不是坐禅并体拜。

实相元来岂用修，越古超今含法界。

释印肃

释印肃　颂石头和尚草庵歌

不属中间与内外，独卧孤峰谁作对。

龙天百万有谁知，金色头陀笑裹会。

释印肃

释印肃　颂石头和尚草庵歌

世人住处我不住，布施生天终陷坠。

灵光独耀更无余，未达凡夫开眼睡。

释印肃

释印肃　颂石头和尚草庵歌

世人爱处我不爱，乐是苦因宜早退。

六道四生何日休，唯大丈夫能气概。

释印肃

释印肃　颂石头和尚草庵歌

庵虽小，寂寂寥寥勿边表。

於中独有一天真，透色融声常皎皎。

释印肃

释印肃　颂石头和尚草庵歌

含法界，大地须弥藏一芥。

外道声闻永不传，究竟不如心自解。

释印肃

释印肃　颂石头和尚草庵歌

方丈老人相体解，一默全包无小大。

曼殊赞叹实希奇，问疾不任知自败。

释印肃

释印肃　颂石头和尚草庵歌

上乘菩萨信无疑，为法忘躯世所希。

粉骨碎身应未报，声闻小果卒难知。

释印肃

释印肃　颂石头和尚草庵歌

中下闻之必生怪，泥有著无生死快。

改头换面者还来，历劫茫茫虚受罪。

释印肃

释印肃　颂石头和尚草庵歌

问此庵，有谁直下肯承当。

不假良材并巧匠，重重帝网妙严庄。

释印肃

释印肃　颂石头和尚草庵歌

坏不坏，百练金刚充法界。

微尘不立似虚空，始得名为观自在。

释印肃

释印肃　颂石头和尚草庵歌

坏与不坏主元在，得未拳拳应不昧。

淫坊酒肆转光明，绝类离伦何窒碍。

释印肃

释印肃　颂石头和尚草庵歌

不居南北与东西，万法无生何所疑。

岩树庭莎标妙相，猿啼鹊噪应真机。

释印肃

释印肃　颂石头和尚草庵歌

基址坚牢以为最，百亿轮锤击不开。

定慧圆明非我所，方知达磨不曾来。

释印肃

释印肃　颂石头和尚草庵歌

青松下，珊珊遍地谁知价。

无限聪明只道空，问说真空没命怕。

释印肃

释印肃　颂石头和尚草庵歌

明窗内，晃晃绝尘无覆草。

指作菩提却不真，白顶门开全领会。

释印肃

释印肃　颂石头和尚草庵歌

玉殿琼楼未为对，引慈众生增渴爱。

放出沩山水牯牛，荧荧露地难遮盖。

释印肃

释印肃　颂石头和尚草庵歌

衲被蒙头万事休，九年面壁为迷流。

神光断擘何希有，萨埵投崖饲虎求。

释印肃

释印肃　颂石头和尚草庵歌

此时山僧都不会，犹若太虚无内外。

临时机化即非真，□取驰求还自背。

释印肃

释印肃　颂石头和尚草庵歌

住此庵，不曾焚爇有为香。

终日示君君不见，更无余事可思量。

释印肃

颂石头和尚草庵歌

休作解，众妙玄玄无管带。

文殊仗剑逼如来，五百声闻心豁解。

释印肃

释印肃　颂石头和尚草庵歌

谁夸铺席图人买，不用文章兼学解。

打破虚空归去来，离世界兮入法界。

释印肃

释印肃　颂石头和尚草庵歌

回光返照便归来，鼻孔辽天眼豁开。

元来佛法无多子，连祝三拳打自呆。

释印肃

释印肃　颂石头和尚草庵歌

廓达灵根非向背，不关南岳与天台。

父母未生前一著，香严击竹§　迷开。

释印肃

释印肃　颂石头和尚草庵歌

遇祖师，不契玄机道逾疏。

灵知不是目前法，目前无法可名模。

释印肃

释印肃　颂石头和尚草庵歌

亲训诲，钝斧开山百杂碎。

不求诸圣入玄宗，雪点红炉方称对。

释印肃

释印肃　颂石头和尚草庵歌

结草为庵莫生退，百鸟衔花也不来。

花开还被风吹落，不得春风花不开。

释印肃

释印肃　颂石头和尚草庵歌

百年抛却任纵横，只履西归表不生。

来往本无常湛寂，心心相印号传灯。

释印肃

释印肃　颂石头和尚草庵歌

摆手便行且无罪，汝等参方莫错会。

千古万古一光明，不动遍周尘刹海。

释印肃

释印肃　颂石头和尚草庵歌

千种言，修多罗教没蹄筌。

鱼兔得时非在说，商人到岸不须船。

释印肃

释印肃　颂石头和尚草庵歌

万般解，笔写石镌处处卖。

不将一字与人依，露迥迥兮赤洒洒。

释印肃

释印肃　颂石头和尚草庵歌

只要教君长不昧，触目无边无对待。

行住坐卧是谁来，提却蔓菁觅菘菜。

释印肃

释印肃　颂石头和尚草庵歌

欲识庵中不死人，几回昏暗又天明。

明暗不来渠不动，周天匝地等空平。

释印肃

释印肃　颂石头和尚草庵歌

岂离而今这皮袋，心法无形如大海。

汪洋不宿死尸骸，万古腾辉无变改。

释印肃

释印肃　颂四宾主

宾中宾，借钱沽酒设狂人。

常常负债无依倚，谤教虚招地狱因。

释印肃

释印肃　颂四宾主

六道四生同一轮，见他生灭未为真。

直须打破猕猴镜，识取光中弄影人。

释印肃

释印肃　颂四宾主

试听无言童子说，未彻还同第二月。

妙机普印绝思心，六月炎天铺大雪。

释印肃

释印肃　颂四宾主

直须认得本来真，智机心知外道人。

联迹不留无对待，乾坤无不是吾身。

释印肃

释印肃　颂四宾主

宾中主，日久帝家频得书。

几回客梦经秋雨，直至而今赁屋居。

释印肃

释印肃　颂四宾主

贼是小人君记取，好手白拈犹未许。

坐断圣凡绝见闻，扬眉且胜拈华举。

释印肃

释印肃　颂四宾主

一挥凛凛剑锋寒，函盖乾坤绝自观。

堪笑天龙无可说，示人祗在指头端。

释印肃

释印肃　颂四宾主

直下无君回避处，声色全彰第一义。

取相凡夫承不知，顿悟圆音方了利。

释印肃

释印肃　颂四宾主

主中宾，近日门风革故新。

相见相闻俱不谬，时时笑觉梦中神。

释印肃

释印肃　颂四宾主

大地山河眼裹尘，自古至今强立名。

祗个绝边无缝塔，不曾来往逐有情。

释印肃

释印肃　颂四宾主

要会个中真活计，释迦老子不盖被。

更寻祖意外驰求，管取下梢落魔魅。

释印肃

释印肃　颂四宾主

腾腾师子露全身，吞却森罗万象形。

头尾也无常独步，眼光不眨大惊人。

释印肃

释印肃　颂四宾主

主中主，无相光中施法雨。

醍醐一味灌群机，皆入无为涅磐宇。

释印肃

释印肃　颂四宾主

活卓自由把不住，正令当行无本据。

除非北斗裹藏身，杳杳冥冥没住处。

释印肃

释印肃　颂四宾主

无边无表实希奇，虚空为鼓须弥槌。

轻轻敲著作金声，试问同参知不知。

释印肃

释印肃　颂四宾主

何处更容丝发许，脱体无依谁会举。

玄玄玄了说玄玄，究竟谈玄犹寐语。

释印肃

释印肃　颂四宾主

宾主互用，动亦非动。

佛祖机关，不妨重弄。

法共不人，十八何用。

一相无相，自知轻重。

信手拈来，得时不会。

龟毛作过，兔角受罪。

山河俱动，此义失宗。

宗非山河。俱动是梦。

动亦不动。收来无用。

这回捉败，永不费功。

宾亦无宾，道孰可名。

今父逃逝，契悟方亲。

主得真主，佛祖共举。

认贼为子，不敢相许。

万国来亲，唯一佛身。

血脉不断，得者忻忻。

更下注脚，盲人摸索。

见中求见，病消求药。

和光同尘，没量智人。

有谁相识，资深资深。

释印肃

释印肃　颂证道歌　证道歌

普韵连天风月和，大千沙界一音闻，

妙契非声能几个。

释印肃

释印肃　颂证道歌　证道歌

君不见，日面金仙如月面。

见非是见见无能，霜天月映瑠璃殿。

释印肃

释印肃　颂证道歌　证道歌

绝学无为闲道人，不曾礼拜不看经。

不动遍周尘刹海，卓尔孤身混白云。

释印肃

释印肃　颂证道歌　证道歌

不除妄想不求真，大开宝藏施珠珍。

穷士未谙门外立，黄金窟裹作贫人。

释印肃

释印肃　颂证道歌　证道歌

无明实性即佛位，心净还同佛土净。

水鸟树林声色中，殊无毫发来争竞。

释印肃

释印肃　颂证道歌　证道歌

幻化空身即法身，且无分别与缘情。

青青翠竹无非相，郁郁黄花搭地灵。

释印肃

释印肃　颂证道歌　证道歌

法身觉了无一物，入灭降生非出没。

观身实相亦如然，究竟何曾离兜率。

释印肃

释印肃　颂证道歌　证道歌

本元自性天真佛，一体无边含万物。

迷时只道有西天，悟来当甚乾萝卜。

释印肃

释印肃　颂证道歌　证道歌

五阴浮云空去来，自是凡夫眼不开。

烂煮坚冰充午膳，熟煎雪块作油{左饣右追}。

释印肃

释印肃　颂证道歌　证道歌

三毒水泡虚出没，将无作有埋深窟。

洛浦曾将喻色身，谁人解语依灵物。

释印肃

释印肃　颂证道歌　证道歌

证实相，无人法，

不用尺刀并寸甲。魔军尽总证菩提，

大地须弥一芥纳。

释印肃

释印肃　颂证道歌　证道歌

刹那灭却阿鼻业，阎罗共我休分别。

洋铜铁汁即醍醐，火轮便是禅心月。

释印肃

释印肃　颂证道歌　证道歌

若将妄语诳众生，永劫不来世上行。

无缝塔中非相貌，劈头坐却老卢能。

释印肃

释印肃　颂证道歌　证道歌

自招拔舌尘沙劫，沙界弥纶唯我舌。

未曾停歇说真经，惟愿含灵皆廓彻。

释印肃

释印肃　颂证道歌　证道歌

顿觉了，如来禅，

岂独东方与竺乾。充塞虚空无空缺，

一毛孔裹现三千。

释印肃

释印肃　颂证道歌　证道歌

六度万行体中圆，从斯更不少油盐。

一条山杖挑心月，逢人只好哭苍天。

释印肃

释印肃　颂证道歌　证道歌

梦裹明明有六趣，驴胎马腹甚滋味。

负鞍衔铁偿他钱，何以今生早歇去。

释印肃

释印肃　颂证道歌　证道歌

觉后空空无大千，今年不离旧时天。

春夏秋冬花木节，皆标实相耀心源。

释印肃

释印肃　颂证道歌　证道歌

无罪福，无损益，

不消更念波罗蜜。念来年久却成魔，

返谤修行无圣力。

释印肃

释印肃　颂证道歌　证道歌

寂灭性中莫问觅，恰似他乡迷路客。

东西南北总无知，祗个无知大奇特。

释印肃

释印肃　颂证道歌　证道歌

比来尘镜未曾磨，多口雪峰大老婆。

漏泄天机光觌面，痴猿犹自漉清波。

释印肃

释印肃　颂证道歌　证道歌

今日分明须剖析，天临日照融光碧。

担板玄沙不许名，从古至今无影迹。

释印肃

释印肃　颂证道歌　证道歌

谁无念，谁无生，

过现未来心不停。一念不生地我所，

即是弥陀亲老兄。

释印肃

释印肃　颂证道歌　证道歌

若实无生无不生，将无生更觅无徨。

太似扬声欲止响，太阳焰裹点孤灯。

释印肃

释印肃　颂证道歌　证道歌

唤取机关木人问，触目菩提谁辨论。

亡僧可喻木人机，玄沙直指何劳顿。

释印肃

释印肃　颂证道歌　证道歌

求佛施功早晚成，一念无心道自明。

枯木寒灰渠自在，无功用智等空平。

释印肃

释印肃　颂证道歌　证道歌

放四大，莫把促，

本无毫发堪依托。地水火风亦假名，

十二缘生如兔角。

释印肃

释印肃　颂证道歌　证道歌

寂灭性中随饮啄，渴饮饥餐无住著。

不患寡而患不均，众生和悦因斯乐。

释印肃

释印肃　颂证道歌　证道歌

诸行无常一切空，一切空处合元宗。

如如莫作身边见，法界无他一性同。

释印肃

释印肃　颂证道歌　证道歌

即是如来大圆觉，切忌将心重卜度。

鸟窠拈起布毛吹，未透玄津何摸索。

释印肃

释印肃　颂证道歌　证道歌

决定说，表真僧，

处处和光勿自能。有时鼻孔撩天笑，

个个众生目患盲。

释印肃

释印肃　颂证道歌　证道歌

有人不肯任情徵，大地山河发问情。

一指头端无两样，普天匝地一时明。

释印肃

释印肃　颂证道歌　证道歌

直截根源佛所印，三界虚出失性命。

印泥印水印虚空，盲参佩印成心病。

【卷08】

释印肃

释印肃　颂证道歌　证道歌

摘叶寻枝我不能，和根拔出示众生。

只这菩提本无树，撩天映岳碧层层。

释印肃

释印肃　颂证道歌　证道歌

摩尼珠，人不识，

师祖随声心未息。南泉虚设一轮光，

千古万古空相忆。

释印肃

释印肃　颂证道歌　证道歌

如来藏裹亲收得，随时影现青黄白。

珠体元无一色同，无端也被沩山索。

释印肃

释印肃　颂证道歌　证道歌

六般神通空不空，眼耳鼻舌身意同。

无皮鼓子教谁打，古今分付与雷公。

释印肃

释印肃　颂证道歌　证道歌

一颗圆光色非色，记剑何劳舟上刻。

色即是空空不空，敢相凡夫当面隔。

释印肃

释印肃　颂证道歌　证道歌

净五眼，得五力，

五通曾告瞿昙觅。证知见觉不相干，

因邪打正连天碧。

释印肃

释印肃　颂证道歌　证道歌

唯证乃知难可测，莫逐文章名利客。

聪明不敌死生关，五蕴皆空何苦厄。

释印肃

释印肃　颂证道歌　证道歌

镜裹看形见不难，徒劳流水与登山。

演若达多头不失，狂怖自歇快平生。

释印肃

释印肃　颂证道歌　证道歌

水是捉月争拈得，渠应不苟诸颜色。

吴道僧繇画不成，痴猿彻夜空拿搦。

释印肃

释印肃　颂证道歌　证道歌

常独行，常独步，

步步不离佛国土。不曾见有一众生，

皆入无余涅磐户。

释印肃

释印肃　颂证道歌　证道歌

达者同游涅磐路，个个无衫并没裤。

一灯相续百千灯，传灯录上名无数。

释印肃

释印肃　颂证道歌　证道歌

调古神清风自高，忘荣傲世性坚牢。

示一往还无个事，见人摇手莫忉忉。

释印肃

释印肃　颂证道歌　证道歌

貌悴骨刚人不顾，唯驾一乘称广度。

谁人肯上此莲舟，独畅清风明月赋。

释印肃

释印肃　颂证道歌　证道歌

穷释子，口称贫，

雪曲高歌和没人。往来问道无言说，

月在青天水在瓶。

释印肃

释印肃　颂证道歌　证道歌

实是身贫道不贫，七斤衫裹不容针。

摇头只许无心得，入水元来不动冰。

释印肃

释印肃　颂证道歌　证道歌

贫则身常披楼褐，教化众生求解脱。

众生愈把采纵缠，见我如斯嗔咄咄。

释印肃

释印肃　颂证道歌　证道歌

道则心藏无价珍，十方诸佛我同身。

一切诸法皆无相，万法无非是我心。

释印肃

释印肃　颂证道歌　证道歌

无价珍，用无尽，

刹刹尘尘光迥迥。超腾今古绝形名，

四七二三宗慧命。

释印肃

释印肃　颂证道歌　证道歌

利物应机终不吝，毗耶假说众生病。

众生了病即通光，领取旧持元本柄。

释印肃

释印肃　颂证道歌　证道歌

三身四智体中圆，犹说三千及大千。

八万法门从此去，咄哉王子去求仙。

释印肃

释印肃　颂证道歌　证道歌

八解六通心地印，晃晃恢恢非远近。

六通八解者全彰，念彼劳生提后进。

释印肃

释印肃　颂证道歌　证道歌

上士一决一切了，十二时中常皎皎。

掷剑挥空大丈夫，回头自觉无边表。

释印肃

释印肃　颂证道歌　证道歌

中下多闻多不信，文章学解增心病。

阎公未肯便饶伊，碓捣磨磨终不静。

释印肃

释印肃　颂证道歌　证道歌

但自怀中解垢衣，威音王佛汝须知。

忆前妙得犹为二，何况今时说是非。

释印肃

释印肃　颂证道歌　证道歌

谁能向外夸精进，五千退席闻无信。

我宁速入於涅磐，莫教堕落声闻性。

释印肃

释印肃　颂证道歌　证道歌

从他谤，任他非，

体若虚空物物齐。无异孩童争瓦砾，

更加黄叶止伊啼。

释印肃

释印肃　颂证道歌　证道歌

把火烧天徒自疲，坚持十力助他非。

烦恼息时全体是，速令直下发菩提。

释印肃

释印肃　颂证道歌　证道歌

我闻恰似饮甘露，非自非他谁作做。

累生未了此真身，致使同他入梦户。

释印肃

释印肃　颂证道歌　证道歌

销融顿入不思议，子细推详我不是。

无相光中古佛传，尽被真空穿却鼻。

释印肃

释印肃　颂证道歌　证道歌

观恶言，是功德，

妙明岂假旃檀刻。一言一喝彻圆音，

不用耳闻须得得。

释印肃

释印肃　颂证道歌　证道歌

此即成吾善知识，道有说无真利益。

眉下纵横放白光，不动分身千百亿。

释印肃

释印肃　颂证道歌　证道歌

不因讪谤起冤亲，斩却猫儿不作声。

尤赖赵州收得橛，草鞋搭脑笑忻忻。

释印肃

释印肃　颂证道歌　证道歌

何表无生慈忍力，洞庭撞倒虚空吃。

不留丝发与人知，摩诃般若波罗蜜。

释印肃

释印肃　颂证道歌　证道歌

宗迹通，说亦通，

两处由来剑刃锋。八还要义漫天诀，

七处徵心理一同。

释印肃

释印肃　颂证道歌　证道歌

定慧圆明不滞空，黄幡直下起清风。

当时不得印宗老，卢能有过且无功。

释印肃

释印肃　颂证道歌　证道歌

非但我今独达了，万古宗心应不少。

皆从非相入无余，未离形名终莫晓。

释印肃

释印肃　颂证道歌　证道歌

河沙诸佛体皆同，如今端坐大雄峰。

森罗万象无藏隐，元来只在一尘中。

释印肃

释印肃　颂证道歌　证道歌

师子吼，无畏说，

巍巍不动威光摄。十方法界现全身，

且无伴侣相交涉。

释印肃

释印肃　颂证道歌　证道歌

百兽闻之皆脑裂，穿山透石魔群折。

夜来依旧卓长空，饱清风，

漱明月。

释印肃

释印肃　颂证道歌　证道歌

香象奔波失却威，木女采呼叫阿谁。

普贤露地空弹指，一场改阙少人知。

释印肃

释印肃　颂证道歌　证道歌

天龙寂听生欣悦，来散仙花岩畔列。

解空没量道无能，动地雨华重漏泄。

释印肃

释印肃　颂证道歌　证道歌

游江海，涉山川，

披云带雨足连天。道得亦来叉下死，

三千里外为君传。

释印肃

释印肃　颂证道歌　证道歌

寻师访道为参禅，先将鼻孔与人穿。

大喝一声三日困，尘毛犹挂曲床边。

释印肃

释印肃　颂证道歌　证道歌

自从认得曹溪路，鸟道征空步坦途。

攫雾拿云风亦怕，降摩事毕念苏卢。

释印肃

释印肃　颂证道歌　证道歌

了知生死不相关，却把虚空作鼓挽。

打者甚多闻者少，禾山老汉实无端。

释印肃

释印肃　颂证道歌　证道歌

行亦禅，坐亦禅，

面壁淹淹过九年。失钱遭罪神光骇，

分皮分髓过西天。

释印肃

释印肃　颂证道歌　证道歌

语默动静体安然，谢三抛下钓鱼船。

刚道参方不出岭，痴人犹尚走如烟。

释印肃

释印肃　颂证道歌　证道歌

纵遇锋刀常坦坦，只困得只金刚眼。

一相光中无二形，劫火洞然无退返。

释印肃

释印肃　颂证道歌　证道歌

假饶毒药也闲闲，一吸西江尚不难。

达磨曾经无损缺，后遗只履葬熊山。

释印肃

释印肃　颂证道歌　证道歌

我师得见然灯佛，历劫有为从此没。

心心相印了无生，为君几下苍龙窟。

释印肃

释印肃　颂证道歌　证道歌

多劫曾为忍辱仙，未曾顿悟此心源。

遭人活剥如斯苦，学者当同救脑然。

释印肃

释印肃　颂证道歌　证道歌

几回生，几回死，

汩没海中如泡子。猛风击浪了无休，

风静源平非我所。

释印肃

释印肃　颂证道歌　证道歌

生死悠悠无定止，改头换面嗔复喜。

何如识取本来人，只这喜嗔全是你。

释印肃

释印肃　颂证道歌　证道歌

自从顿悟了无生，动寂无非共佛行。

人问正因无可表，扬眉之外更无能。

释印肃

释印肃　颂证道歌　证道歌

於诸荣辱何忧喜，金轮宝位瞿昙弃。

舍草负金永不穷，大地生灵扶不起。

释印肃

释印肃　颂证道歌　证道歌

入深山，住兰若，

离色离声无昼夜。撞钟击鼓不知鸣，

地转天回全不怕。

释印肃

释印肃　颂证道歌　证道歌

岑崯幽邃长松下，月郎风高寒溜泻。

潺湲古韵实希奇，卖向人前谁著价。

释印肃

释印肃　颂证道歌　证道歌

优游静坐野僧家，懒出廛中露爪牙。

莫怪道人无可有，清风横点白云茶。

释印肃

释印肃　颂证道歌　证道歌

閴寂安居实潇洒，拄杖撑天犹懒把。

兴云布雨济含生，试问乾坤谁渴者。

释印肃

释印肃　颂证道歌　证道歌

觉即了，不施功，

绕旋三匝耻卢公。虽留一宿非他得，

自己灵光本廓通。

释印肃

释印肃　颂证道歌　证道歌

一切有为法不同，百练精金胜赤铜。

自持自用应无尽，济老怜贫透日红。

释印肃

释印肃　颂证道歌　证道歌

住相布施生天福，不用赞龟并买卜。

分毫不赠自家修，如影随形皆具足。

释印肃

释印肃　颂证道歌　证道歌

犹如仰箭射虚空，力尽无功到底空。

如何得似三平老，聊闻看箭劈开胸。

释印肃

释印肃　颂证道歌　证道歌

势力尽，箭还坠，

依前六道无回避。升沉不离法身中，

自是顽痴无智慧。

释印肃

释印肃　颂证道歌　证道歌

招得来生不如意，得少为多儿子戏。

广大门庭不肯游，衔铁拖犁泥裹睡。

释印肃

释印肃　颂证道歌　证道歌

争似无为实相门，朝歌暮拍整乾坤。

东边打著西边响，到头只用一光吞。

释印肃

释印肃　颂证道歌　证道歌

一超直入如来地，自是众生不了利。

行住坐卧总皆真，逐末兴心成执滞。

释印肃

释印肃　颂证道歌　证道歌

但得本，莫愁末，

远远寻师多嫌脱。君子务本道须生，

不用牵麻并拽葛。

释印肃

释印肃　颂证道歌　证道歌

如净琉璃含宝月，昔时未悟今皆彻。

只有此心更没心，不览邪师文字诀。

释印肃

释印肃　颂证道歌　证道歌

我今解此如意珠，贫儿衣裹灿光辉。

行行到处不曾失，再逢亲友始无疑。

释印肃

释印肃　颂证道歌　证道歌

自利利他终不竭，一华五叶□分别。

森罗万象影居中，自古至今无漏泄。

释印肃

释印肃　颂证道歌　证道歌

江月照，松风吹，

不是渠浓更是谁。参禅学道波波走，

岂知自有颗明珠。

释印肃

释印肃　颂证道歌　证道歌

永夜清宵保所为，辽天宝月共相辉。

泥牛入海无消息，一声木马大阳随。

释印肃

释印肃　颂证道歌　证道歌

佛性戒珠心地印，淫坊酒肆光迥迥。

宝寿见他打一拳，从斯脱却劳生病。

释印肃

释印肃　颂证道歌　证道歌

雾露云霞体上衣，何必缘尘百衲披。

大庾岭头拈不起，卢公冷笑秀公痴。

释印肃

释印肃　颂证道歌　证道歌

降龙钵，解虎锡，

也是如来随事立。显权就实化众生，

究竟皆从定慧出。

释印肃

释印肃　颂证道歌　证道歌

两铦金鑗鸣历历，大似檐头雨滴滴。

试问参方什么声，迷心未达菩提力。

释印肃

释印肃　颂证道歌　证道歌

不是标形虚事持，释迦老子要人知。

拈来放去非他物，运水搬柴事事宜。

释印肃

释印肃　颂证道歌　证道歌

如来宝杖亲踪迹，莫比世间闲戏剧。

有时唤作没弦琴，忽然又道无孔笛。

释印肃

释印肃　颂证道歌　证道歌

不求真，不断妄，

自古迄今无两样。真妄犹如六月霜，

杲日炎天唯妙相。

释印肃

释印肃　颂证道歌　证道歌

了知二法空无相，泥塑金装为佛像。

日日香华夜夜灯，谁知在一毛头上。

颂证道歌　证道歌

无相无空无不空，拈槌竖拂警盲聋。

解日狗子无佛性，焉知全体与空同。

释印肃

释印肃　颂证道歌　证道歌

即是如来真实相，闹市卓牌标榜样。

子湖狗子咬三关，未透玄机招业障。

释印肃

释印肃　颂证道歌　证道歌

心镜明，鉴无碍，

十方刹土无边背。打破镜来相见伊，

祗这圆光会不会。

释印肃

释印肃　颂证道歌　证道歌

廓然莹彻周沙界，方语难诠无可解。

别传一句了非言，妙契圆通观自在。

释印肃

释印肃　颂证道歌　证道歌

万象森罗影现中，无头无尾耀玲珑。

常光运运从何起，始觉浑身赤挞穷。

释印肃

释印肃　颂证道歌　证道歌

一颗圆光非内外，镇海明珠今尚在。

仰山不敢自埋藏，问著灵知当不昧。

释印肃

释印肃　颂证道歌　证道歌

豁达空，拨困晨，

不著片衣爱向火。见他富贵便嗔嫌，

业海深深何处軃。

释印肃

释印肃　颂证道歌　证道歌

莽莽荡荡招殃祸，佛宝金轮翻铁磨。

十波罗蜜变洋铜，饱吃多餐应不饿。

释印肃

释印肃　颂证道歌　证道歌

弃有著空病亦然，却将阴入定安禅。

阿赖耶识昆仑藏，万劫顽痴被业缠。

释印肃

释印肃　颂证道歌　证道歌

还如避溺而投火，两处未明令法堕。

速须亲近正知人，如常处此菩提座。

释印肃

释印肃　颂证道歌　证道歌

舍妄心，取真理，

猛火聚中求冷水。胜势婆罗请上山，

须臾便入三摩底。

释印肃

释印肃　颂证道歌　证道歌

取舍之心成巧伪，只应步步踏阴坑。

大光普照盲无识，非时不共野狐争。

释印肃

释印肃　颂证道歌　证道歌

学人不了用修行，只应步步踏阴坑。

大光普照盲无识，非时不共野狐争。

释印肃

释印肃　颂证道歌　证道歌

深成认贼将为子，可惜祖宗田人土。

如今败缺卒难收，浪死虚生长劫苦。

释印肃

释印肃　颂证道歌　证道歌

损法财，灭功德，

宁作常贫岐路客。身虽能触不能知，

只为前因无准则。

释印肃

释印肃　颂证道歌　证道歌

莫不由斯心意识，三尸六贼空相逼。

一似龟毛缚猛风，凡夫不体无消息。

释印肃

释印肃　颂证道歌　证道歌

是以禅门了知心，心心心外别无心。

如今只是旧时底，不换源机放旷吟。

释印肃

释印肃　颂证道歌　证道歌

顿入无生知见力，不问晴乾并雨湿。

逢场作戏弄心花，彼自纷纷非我急。

释印肃

释印肃　颂证道歌　证道歌

大丈夫，秉慧剑，

一扫邪魔如掣电。金刚三昧独威雄，

不见观音谁得见。

释印肃

释印肃　颂证道歌　证道歌

般若锋兮金刚焰，无说无闻非顿渐。

倚开长放白毫光，祈雨祈晴无不验。

释印肃

释印肃　颂证道歌　证道歌

非但空摧外道心，人天归仰□至今。

求男乞女头头应，动乐歌欢用我声。

释印肃

释印肃　颂证道歌　证道歌

早曾落却天魔胆，添水添兮减不减。

冻死不著贱人裩，饿死不吃须边糁。

释印肃

释印肃　颂证道歌　证道歌

震法雷，击法鼓，

针锋剔发千钧弩。大地山河失却威，

独坐雄峰孤眼普。

释印肃

释印肃　颂证道歌　证道歌

布慈云兮洒甘露，润物沛生无伴侣。

庐陵米价没人酬，窈窕冥冥自相许。

释印肃

释印肃　颂证道歌　证道歌

龙象蹴踏润无边，腾云驾雾谒诸天。

帝释惊惶无处避，寻光烛理扣金仙。

释印肃

释印肃　颂证道歌　证道歌

三乘五性皆醒悟，方知自有珍珠库。

临时分付与儿孙，不劳更倚他门户。

释印肃

释印肃　颂证道歌　证道歌

雪山肥腻更无杂，沌一摩尼相间夹。

珍珠宝网影重重，顶礼归依无缝塔。

释印肃

释印肃　颂证道歌　证道歌

纯出醍醐我常纳，露他中儿标白法。

潦倒沩山独自骑，暂借惊歌胡蝶拍。

释印肃

释印肃　颂证道歌　证道歌

一性圆通一切性，观君莫犯西天令。

至道无难嫌简择，杜口毗耶元不证。

释印肃

释印肃　颂证道歌　证道歌

一法遍含一切法，风飘飘兮雨飒飒。

一声渔笛晃春光，浪打孤舟声自拍。

释印肃

释印肃　颂证道歌　证道歌

一月普现一切水，四处分舟同一体。

多中一了一中多，莫学痴猿捞沼底。

释印肃

释印肃　颂证道歌　证道歌

一切水月一月摄，翳眼盲夫胡指决。

都卢只这一心光，年年来叫桃花月。

释印肃

释印肃　颂证道歌　证道歌

诸佛法身入我性，状似千灯含一镜。

重重无尽意重重，绝待灵明无可证。

释印肃

释印肃　颂证道歌　证道歌

我性同共如来合，莫怪山僧情义薄。

与君相见不相知，自脱方能解彼缚。

释印肃

释印肃　颂证道歌　证道歌

一切具足一切地，凡夫不了争名利。

名利阿曾得到头，空能夜壑劳关闭。

释印肃

释印肃　颂证道歌　证道歌

非色非心非行业，休指黄花并绿叶。

说时似有证时无，从此家邦大字贴。

释印肃

释印肃　颂证道歌　证道歌

弹指圆成八万门，有无无有岂堪论。

假设千经并万论，直应迦叶不闻闻。

释印肃

释印肃　颂证道歌　证道歌

刹那灭却三祗劫，更无丝发相交涉。

无名天地亦非先，有名万物光重叠。

释印肃

释印肃　颂证道歌　证道歌

一切数句非数句，□你玄言并好注。

灵明烜赫塞虚空，不住名声光布施。

释印肃

释印肃　颂证道歌　证道歌

与吾灵觉何交涉，云门有客三机接。

语论千春不昧真，深明此性无时劫。

释印肃

释印肃　颂证道歌　证道歌

不可毁，不可赞。

迩古迄今光灿烂。镇州萝卜大三斤，

桶裹水兮钵裹饭。

释印肃

释印肃　颂证道歌　证道歌

体若虚空勿涯岸，通身是口说得半。

三种病人也会医，灯笼露柱常相伴。

释印肃

释印肃　颂证道歌　证道歌

不离当处常湛然，神光也不往西天。

德山话堕龙潭笑，忍气吞声更不言。

释印肃

释印肃　颂证道歌　证道歌

觅即知君不可见，穿过髑髅无不遍。

举头鹞子过新罗，失却桃花秋月面。

释印肃

释印肃　颂证道歌　证道歌

取不得，舍不得，

自是眼盲心裹黑。居大洋海口焦乾，

两手问人觅水吃。

释印肃

释印肃　颂证道歌　证道歌

不可得中祗麽得，更无魔党相欺哧。

犯怖自歇即菩提，真净妙明无间隔。

释印肃

释印肃　颂证道歌　证道歌

默时说，说时默，

佛祖妙机无法则。除非亲到此门中，

棒头取正参方客。

释印肃

释印肃　颂证道歌　证道歌

大施门开无拥塞，何须远劫方修得。

只要无心直下休，一颗圆光非异色。

释印肃

释印肃　颂证道歌　证道歌

有人问我解何宗，只堪摇手报伊聋。

灵利衲僧须瞥地，何劳更说五家宗。

释印肃

释印肃　颂证道歌　证道歌

报道摩诃般若力，是境是心全不识。

凌云谩道见桃花，月面依然言不及。

释印肃

释印肃　颂证道歌　证道歌

或是或非人不识，是非不到休疑忆。

他真不若自家真，推倒绳床何损益。

释印肃

释印肃　颂证道歌　证道歌

逆行顺行天莫测，邓隐峰破禅规则。

丛林动念几千般，倒立归真谁胜得。

释印肃

释印肃　颂证道歌　证道歌

吾早曾经多劫修，大通智胜本因周。

困何佛法不现前，为伊不荐混迷流。

释印肃

释印肃　颂证道歌　证道歌

不是等闲相诳惑，一失人身难再得。

善根微细恶困多，地狱阿鼻无间隔。

释印肃

释印肃　颂证道歌　证道歌

建立幢，立宗旨，

语默风云处处是。莫言止道有曹溪，

失汝元常何益利。

释印肃

释印肃　颂证道歌　证道歌

明明佛敕曹溪是，曹溪一滴周天备。

法身澄济润古今，飞空著地谁知贵。

释印肃

释印肃　颂证道歌　证道歌

第一迦叶首传灯，百万人天耸耳听。

金色头陀闻不会，拈花起处笑尖新。

释印肃

释印肃　颂证道歌　证道歌

二十八代西天记，祖祖相传无别智。

唐朝八定四空禅，有为不达真空位。

释印肃

释印肃　颂证道歌　证道歌

历江海，入此土，

万水千山同一路。来时无物去时空，

稽首牟尼悉加护。

释印肃

释印肃　颂证道歌　证道歌

菩提达磨为初祖，梁王未契如聋瞽。

廓然无圣尚求名，拂袖魏邦无处所。

释印肃

释印肃　颂证道歌　证道歌

六代传衣天下闻，参禅学道□纷纷。

争似丹霞烧木佛，傍观赤烂堕幽昏。

释印肃

释印肃　颂证道歌　证道歌

后人得道何穷数，万别千差同此路。

成人者少败人多，达理契经无作做。

释印肃

释印肃　颂证道歌　证道歌

真不立，妄本空，

劝君贼过莫施弓。越古超今无可有，

纤毫窒碍不能通。

释印肃

释印肃　颂证道歌　证道歌

有无俱遣不空空，空本无空针不容。

阿弥陀佛真金色，相好无边我等同。

释印肃

释印肃　颂证道歌　证道歌

二十空门元不著，三乘五教都拈却。

指头消息甚分明，病瘉何须重点药。

释印肃

释印肃　颂证道歌　证道歌

一性如来体自同，声闻执相有西东。

忽然撞出来时路，九万鹏程顷刻通。

释印肃

释印肃　颂证道歌　证道歌

心是根，法是尘，

根尘睹对转迷情。以火救火方主妙，

烧却从前业识心。

释印肃

释印肃　颂证道歌　证道歌

两种犹如镜上痕，直达□取岭南能。

便显秀公无跳脱，徒劳四句语言争。

释印肃

释印肃　颂证道歌　证道歌

痕垢尽除光始现，照见不似娘生面。

无头无尾一般般，千眼大悲也不见。

释印肃

释印肃　颂证道歌　证道歌

心法双忘性即真，夜来梦见一天星。

南曹北斗无藏隐，个个含光映法身。

释印肃

释印肃　颂证道歌　证道歌

嗟末法，恶时世，

心若利刀称善慧。却来林下闹喧天，

反谤初师全不是。

释印肃

释印肃　颂证道歌　证道歌

众生薄福难调制，度日争名□觅利。

千万之中没一人，且道乘谁光出世。

释印肃

释印肃　颂证道歌　证道歌

去圣远兮邪见深，祖师肚裹觅知音。

两个禅僧相借问，旧时佛法不如今。

释印肃

释印肃　颂证道歌　证道歌

魔强法弱多怨害，跣足头陀□顶盖。

舍身求雨赤天晴，凡情见此生轻退。

释印肃

释印肃　颂证道歌　证道歌

闻说如来顿教门，便将毒药与他吞。

老胡被折当门龄，任彼魔多体自存。

释印肃

释印肃　颂证道歌　证道歌

恨不灭除令瓦碎，百计千方来逞怪。

熙怡端坐古峰头，设若归依还自拜。

释印肃

释印肃　颂证道歌　证道歌

依在心，殃在身，

汝身非与我同真。臭烂腥臊无用处，

识神沈劫堕迷津。

释印肃

释印肃　颂证道歌　证道歌

不须怨诉更尤人，动是洋铜角汁淋。

更入火轮并剉碓，牛头狱卒脔肝心。

释印肃

释印肃　颂证道歌　证道歌

欲得不招无间业，对镜无心心自歇。

何须苦苦外驰求，灵光独耀如明月。

释印肃

释印肃　颂证道歌　证道歌

莫谤如来正法轮，我师累劫究方成。

然灯王佛亲传受，后代儿孙万莫轻。

释印肃

释印肃　颂证道歌　证道歌

旃檀林，无杂树，

庭前柏子非相戏。小中用大一时平，

大中用小无边际。

释印肃

释印肃　颂证道歌　证道歌

郁密森沉师子住，野干狐狗难逃驻。

横吞碧汉体堂堂，无位真人何处去。

释印肃

释印肃　颂证道歌　证道歌

境静林閒独自游，端威无动体皆周。

元来不管他人事，任彼桥流水不流。

释印肃

释印肃　颂证道歌　证道歌

走兽飞禽皆远去，知道本来无住处。

空无鸟迹地无踪，碧眼胡僧面壁觑。

释印肃

释印肃　颂证道歌　证道歌

狮子儿，众随后，

何异趁麞诸猎狗。挂角羚羊何处寻，

莫教回首连天吼。

释印肃

释印肃　颂证道歌　证道歌

三岁便能大哮吼，文殊也道难征斗。

遑遑权托羪宾牵，如今脱体无人守。

释印肃

释印肃　颂证道歌　证道歌

若是野干逐法王，未曾举步早郎当。

贵价精神贱价用，渠露全身汝急忙。

释印肃

释印肃　颂证道歌　证道歌

百年妖怪虚开口，五伯生亲狐兔走。

百丈峰前一句新，不昧光中犹未了。

释印肃

释印肃　颂证道歌　证道歌

圆顿教，没人情，

集云峰下四藤根。天下大禅谁识得，

荒茅野地少人耕。

释印肃

释印肃　颂证道歌　证道歌

有疑不决直须争，强指砖磨马祖前。

牛行不在车心打，当时鼻孔廓辽天。

释印肃

释印肃　颂证道歌　证道歌

不是山僧逞人我，此事元来无两个。

教诠十八不共法，共不共时是什么。

释印肃

释印肃　颂证道歌　证道歌

修行恐落断常坑，说有说无只管争。

教体未全言句落，意识心随声色行。

释印肃

释印肃　颂证道歌　证道歌

非不非，是不是，

是非不入三摩地。一念普观无量劫，

无去无来亦无住。

释印肃

释印肃　颂证道歌　证道歌

差之毫厘失千里，掣电之机休拟议。

不在低头与别思，普光即是无师智。

释印肃

释印肃　颂证道歌　证道歌

是则龙女顿成佛，一颗明珠非外物。

南方无垢息光□，亲见灵山分皂白。

释印肃

释印肃　颂证道歌　证道歌

非则善星生陷坠，广说不明宗正理。

名闻利养接群机，业满生沈无间底。

释印肃

释印肃　颂证道歌　证道歌

吾早年来积学问，冲风冒雨多迷闷。

一到曹溪更不疑，方知往昔虚劳顿。

释印肃

释印肃　颂证道歌　证道歌

亦曾讨疏寻经纶，永夜清霄习见闻。

只道多闻便是真，谁知万法皆方寸。

释印肃

释印肃　颂证道歌　证道歌

分别名相不知休，阳焰空花岂可求。

龙舟旧阁闲田地，一度赢来方始休。

释印肃

释印肃　颂证道歌　证道歌

入海算沙徒自困，无本随商过海门。

眼睹千珍并万宝，归来不得一文分。

释印肃

释印肃　颂证道歌　证道歌

却被如来苦诃责，尔我真心何间隔。

贪忙只欲外边寻，直至如今连眼塞。

释印肃

释印肃　颂证道歌　证道歌

数他珍宝有何益，倚门傍户痴心急。

被伊轻贱且无言，衣裹明珠犹未识。

释印肃

释印肃　颂证道歌　证道歌

从来蹭蹬觉虚行，不辞山远与深坑。

一担须弥难放下，爱观峰顶秀崚嶒。

释印肃

释印肃　颂证道歌　证道歌

多年枉作风尘客，不问东西与南北。

只应好住便安身，闻举汝身心似墨。

释印肃

释印肃　颂证道歌　证道歌

种性邪，错知解，

不体玄机持五戒。行行坐坐执空观，

见境见尘增鬼怪。

释印肃

释印肃　颂证道歌　证道歌

不达如来圆顿制，丈六金身即我是。

离知名相更无知，日夜烧香空自礼。

释印肃

释印肃　颂证道歌　证道歌

二乘精进勿道心，南宗北祖乱纷纭。

虽是善困招恶果，几时解得见天真。

释印肃

释印肃　颂证道歌　证道歌

外道聪明无智慧，养生只欲贪名利。

烧丹练药学神仙，有为不了终归坠。

释印肃

释印肃　颂证道歌　证道歌

亦愚痴，亦小騣，

五百三百成团块。太公发愿乳香烧，

蛇行鼠步终须坏。

释印肃

释印肃　颂证道歌　证道歌

空拳指上生实解，巡行数墨看经快。

圆蟾光体指俱迷，枉入三途虚受罪。

释印肃

释印肃　颂证道歌　证道歌

执指为月枉施功，一处明时两处通。

月形兼指无交涉，十方刹海性含融。

释印肃

释印肃　颂证道歌　证道歌

根境法中虚捏怪，见说是师便礼拜。

汝从甚处到其间，且作街坊兼化菜。

释印肃

释印肃　颂证道歌　证道歌

不见一法即如来，万机顿绝笑咍咍。

将军战马今何在，野草闲花满地开。

释印肃

释印肃　颂证道歌　证道歌

方得名为观自在，豁达灵光非内外。

野桥村店混尘流，乞我一文充布袋。

释印肃

释印肃　颂证道歌　证道歌

了即业障本来空，兔角拄丈击狂风。

龟毛索子穿云鼻，理会乾坤空不空。

释印肃

释印肃　颂证道歌　证道歌

未了还须偿宿债，这个冤家何日解。

得休休去且休休，莫入他家饶了卖。

释印肃

释印肃　颂证道歌　证道歌

饥逢王膳不能餐，百品千般耀目间。

将谓君家亲用底，谁知益我自生难。

释印肃

释印肃　颂证道歌　证道歌

病遇医王争得瘥，卢医体貌殊严怪。

我见堂堂心胆惊，不领仙丹从此坏。

释印肃

释印肃　颂证道歌　证道歌

在欲行禅知见力，活计千般全不识。

十波罗蜜镇长存，庞公老汉通消息。

释印肃

释印肃　颂证道歌　证道歌

火裹生莲终不坏，念念劳生不自在。

彼既丈夫我亦然，舍短从长无羐碍。

释印肃

释印肃　颂证道歌　证道歌

勇施犯重悟无生，挑起三衣即便行。

逢人指出无心物，当下回光似不曾。

释印肃

释印肃　颂证道歌　证道歌

早时成佛于今在，瓶倾不出周沙界。

妙音遐畅广宣扬。念者念兮拜者拜。

释印肃

释印肃　颂证道歌　证道歌

狮子吼，无畏说，

直言恰似翻成拙。问渠何处住居家，

遥指前坡无处诀。

释印肃

释印肃　颂证道歌　证道歌

深嗟蒙懂顽皮靼，只道无人来剔拨。

我今年少或龙锺，胡乱度生管广挞。

释印肃

释印肃　颂证道歌　证道歌

祗知犯重障菩提，彼者堪修我不宜。

龙女化身来警世，畜生驴马我同伊。

释印肃

释印肃　颂证道歌　证道歌

不见如来开祠诀，过现未来冤重叠。

罪性如空法亦然，罪法俱忘心莹彻。

释印肃

释印肃　颂证道歌　证道歌

有二比丘犯淫杀，自嗟自怨无觉察。

远栖林野望成真，自业茫茫谁摆脱。

释印肃

释印肃　颂证道歌　证道歌

波离萤光增罪结，却把小乘文句说。

疑心到此转怀惶，莫怪经非人自拙。

释印肃

释印肃　颂证道歌　证道歌

维摩大士顿降疑，离四句兮绝百非。

实相门中非我所，一轮心月镇光辉。

释印肃

释印肃　颂证道歌　证道歌

犹如赫日消霜雪，逡巡业海皆枯竭。

露出毗卢体不分，别无艺解堪施设。

释印肃

释印肃　颂证道歌　证道歌

不思议，解脱力，

不是思量心外得。一句当天八万门，

野桥金柳依依色。

释印肃

释印肃　颂证道歌　证道歌

妙用恒沙也无极，岂吝参方来同诘。

何劳举指与言诠，杖头一眼明如日。

释印肃

释印肃　颂证道歌　证道歌

四事供养敢辞劳，自有摩尼价最高。

任君宝满三千界，性无利益漫丰豪。

释印肃

释印肃　颂证道歌　证道歌

万两黄金也消得，道人有甚相交涉。

家中祖代没分文，广度河沙三界客。

释印肃

释印肃　颂证道歌　证道歌

粉骨碎身未足酬，念渠多劫力勤修。

如今分付无人要，春晴晓雾连天碧。

释印肃

释印肃　颂证道歌　证道歌

一句了然超百已，如如不动纤毫力。

普眼当观如□□，春晴晓雾连天碧。

释印肃

释印肃　颂证道歌　证道歌

法中王，最高胜，

一微尘裹光无尽。无边身相入微尘，

转大法轮常普应。

释印肃

释印肃　颂证道歌　证道歌

河沙如来同共证，光光相彻无余剩。

各申右手摩其顶，龙天万亿咸归命。

释印肃

释印肃　颂证道歌　证道歌

我今解此如意珠，不论贫富灌头舒。

出没往来无欠缺，四生六道入无余。

释印肃

释印肃　颂证道歌　证道歌

信受之者皆相应，不落有无凡与圣。

八面清风宇宙宽，日月从他浑自性。

释印肃

释印肃　颂证道歌　证道歌

了了见，无一物，

唯有天真一如佛。普贤腹裹接观音，

善财稽首称奇特。

释印肃

释印肃　颂证道歌　证道歌

亦无人，亦无佛，

广大楼台弥勒宅。豁开门户接群生，

一念无心全用得。

释印肃

释印肃　颂证道歌　证道歌

大千沙界海中沤，何必春风更点头。

雪夜一枝浑漏泄，速传驿马进王侯。

释印肃

释印肃　颂证道歌　证道歌

一切贤圣如电拂，智尊不动琉璃头。

紫金光聚没遮拦，说甚寒山并拾得。

释印肃

释印肃　颂证道歌　证道歌

假使铁轮顶上旋，万里神光体自然。

邪摩似雪飞汤裹，安能惊动老婆禅。

释印肃

释印肃　颂证道歌　证道歌

定慧圆明终不失，天回地转光澄寂。

劫火洞然转转新，个事如如谁委悉。

释印肃

释印肃　颂证道歌　证道歌

日可冷，月可热，

凡夫倒用成磨灭。大道圆明一性通，

春夏秋冬谁辨别。

释印肃

释印肃　颂证道歌　证道歌

众魔不能坏真说，真说无言光廓彻。

包含万有不曾生，天地亡锋并结舌。

释印肃

释印肃　颂证道歌　证道歌

象驾峥嵘谩进途，气冲牛羊耀昏衢。

日月失光谁敢顾，万邪冰烁绝名模。

释印肃

释印肃　颂证道歌　证道歌

谁见螳螂能拒辙，萤虫七夕吞明月。

织女心宽不作声，牵牛一棒和空折。

释印肃

释印肃　颂证道歌　证道歌

大象不游於兔径，针锋头上礼观音。

百尺竿头犹进步，十方沙界现全身。

释印肃

释印肃　颂证道歌　证道歌

大悟不拘於小节，猛焰炉中捞霰雪。

石头垂足示长髭，修行有甚相交涉。

释印肃

释印肃　颂证道歌　证道歌

莫将管见谤苍苍，井底蛙牛逞巨江。

乾坤大地一只眼，用来还似一毫芒。

释印肃

释印肃　颂证道歌　证道歌

未了吾今为君决，一字不留无可说。

耀古腾今彻底辉，不离当体常光洁。

释印肃

释印肃　题宝塔

塔本无缝，真如不动。

说此经处，涌出虚空。

释迦多宝，听说如梦。

东西无二，见见不同。

无刹不收，无色不融。

层层落落，光影重重。

恒河沙劫，尽入其中。

三世诸佛，一法身通。

针劄不入，寿量无穷。

目连舍利，常隐於中。

阿育王像，妙色金容。

天龙八部，万亿灵通。

擎山持杵，遍满虚空。

护持礼塔，摧灭魔踪。

显正宝塔，八面玲珑。

水火不坏，障毗岚风。

众生见者，永脱樊笼。

信者施者，功德不空。

无住布施，福德无穷。

住相布施，犹滞途中。

诸化子等，无功之功。

成如是塔，标指宗风。

空劫坏时，此塔不溶。

劫火洞然，体若虚空。

究竟涅槃，应时体用。

逗机应化，无法不同。

皇图永固，舜雨尧风。

郡邑宰僚，禄位高崇。

万民快乐，五谷盈丰。

狼烟自息，瑞气和浓。

性相平等，含灵体同。

世出世间，色不异空。

稽首如南，礼塔事终。

乾道四年，戊子季冬。

南泉慈化，肃老遗风。

法界有情，一切珍重。

释印肃

释印肃　题经楼语

般若贯华严，涅槃通宝积。

迷则龙宫海藏，悟则一字不识。

教演三伯余会，度人无数百亿。

如今满目放光明，十二部经诠不及。

崔田彭族祖坟林，无欠无余楼独立。

大千沙界纳其中，无说无闻真利益。

远祖近宗无不超，得意生身乘此力。

现存一族福绵绵，世出世间福何极。

释印肃

释印肃　题三门

玄之又玄，众妙之门。

空之又空，一法常存。

要见本来真面目，除非直入这三门。

释印肃

释印肃　题三门

无门为法门，无入是真入。

君礼信佛心，有为皆不及。

舍财离相契无生，天耳廓通尘不立。

释印肃

释印肃　铁竹歌

普庵和尚铁竹歌，十圣三贤不奈何。

九节玲珑通法界，不由边笋自喽罗。

从百练，已经磨，

能障狂风止海波。恶龙报毒皆由我，

猛虎归降岂是佗。世出世间无可比，

非凡非圣力摩诃。莫耶剑，

比天戈，生灭劳形费气多。

只这一条刚不坏，撑天拄地应三摩。

身莹净，意曼陀，

非眼耳鼻六通和。肉眼那能堪作见，

二乘天眼尚肴讹。德山老汉却老婆，

横竖宗风般若多。罕遇其人难措手，

至今独卓立巍峨。君不见，

莫蹉跎，点石为金也是他。

即栗横肩千万个，解吞铁竹可相过。

未动口时百杂碎，岂同狐族唱巴歌。

顺天助道功非细，只欲令人脱死魔。

喃喃解语非关舌，入水何曾动碧波。

铁竹自歌如是唱，海潮音彻笑呵呵。

释印肃

释印肃　同轮歌

应机互换不空同，任运随时转此公。

岂用千寻麻索拽，指端轻拨满寰中。

活泼泼，耀玲珑，

相继联绵不断穷。谁识那边关捩子，

闲摇取笑各西东。能应也资慵，

无求不得此轮中。坠石此时犹拙计，

力多功浅众难供。斯用寡，

意丰浓，八万尘劳一点融。

饥渴永销从此脱，儿孙代代得昌隆。

不费力，实从容，

超彼迷流摝井中。莫令绳断沉泥底，

手脚茫然杳绝踪。谩道同轮歌表裹，

到来观者莫儱侗。知道本来无可说，

屈伸俯仰示宗风。

释印肃

释印肃　万载县桥疏

万载洪机一发，直得耳聋眼瞎。

放身通济仁心，度尽微尘佛刹。

劝英贤，须特达，

百亿龙天齐鉴察。大开宝藏施珠珍，

个裹无私一毫发。

释印肃

释印肃　畏爱兼抱

南山有条鳖鼻蛇，雪峰往日镇常夸。

丧身失命知多少，满地如今号菜花。

释印肃

释印肃　无见顶相

无影树下谁相识，瑠璃殿内绝形名。

千岩色□祥光现，万壑松风和没人。

释印肃

释印肃　显元歌

不识本家元宝贝，汩没缘尘生死快。

阿赖耶识藏无明，十八界缠缯网盖。

贪嗔痴，常在在，

心镜空花分内外。不知四大假成躯，

妄执六尘增渴爱。迷此心，

有三界，大地茫茫谁晓解。

依师戒定学看经，闻通真空即生怪。

世间物，无不坏，

唯独法身镇长在。毛吞巨海有谁知，

芥纳须弥实奇最。本无外，

亦非内，心法无形无可对。

假施七宝满三千，道眼未开心不会。

莫说知，休谈解，

自骊珠，不著买。

用无尽处示众生，识不破人还□□。

听语言，为教诲，

不脱声闻生进退。刹那一念入魔群，

万动虚招无间罪。本无传，

莫求解，祗这灵光终不昧。

大无边表细无尘，圆觉一轮如意袋。

释印肃

释印肃　香积厨法语

咦，好辨心，

以此三法为三昧，无量无边世不会。

我今修供佛众生，万圣千贤悉同共。

摩诃般若味真如，十波罗蜜同受用。

大家著力要精专，一粒微尘不许动。

为报龙天并八部，莫入厨中乾打閧，

监斋使者在眼前，守护普庵无罅缝。

针劄不入起馨香，十八元来佛不共。

释印肃

释印肃　谢戴安抚书院额

普庵以此香，回向大居士。

幻尽觉圆者，妙意难遮覆。

惠我二笔端，三昧非迷悟。

世间岂识知，何处寻门户。

六字光慈化，千古人钦慕。

象出普庵名，天龙常守护。

法本付贤侯，利益何穷数。

伤嗟逐末流，忙忙失元路。

千里万里体无间，世世世间非我所。

谢安抚，云轩密布巴陵时，

愿长青眸垂一顾。

释印肃

释印肃　信士画真请赞

非迷非悟，谁强名模。

无相三昧，不受涂糊。

越色超声无个事，连声不断念苏卢。

眉芒动处千光含，自肯除非大丈夫。

持心应不失，谋事便忘真。

谁识元明宝，虚劳几度春。

因见普庵老，示我体皆纯。

但依无著性，性幻在逡巡。

释印肃

释印肃　信士画真请赞

普因乾坤非外物，周闻法界祗圆音。

含灵入我身毛孔，非相非名何处寻。

宝陀触目无人见，妙体端严不坏金。

如钟含响随缘应，见我方知识自心。

释迦佛，普庵光，

不二如来体不藏。香花供养谁知有，

只在众生心印堂。

释印肃

释印肃　信士画真请赞

此法身，无变坏，

鼻孔裹许藏三界。水月空花点不成，

非相光中常自在。

释印肃

释印肃　信士画真请赞

法空为座，金刚为体，

板如痴脱空无底。信心无二，

吞山纳水。

释印肃

释印肃　信士画真请赞

苍天苍天。悟无生法，

谈不说禅。开两片皮，

括地该天。如何是佛，

十万八千。

释印肃

释印肃　信士画真请赞

易尽世间颜色，普庵顶相奚为。

等大虚空一体，雾露云霞表衣。

眼观不见，耳听不知。

惺惺不昧，了了何亏。

自解拈花知起处，冷笑达磨更西归。

用晦隐显无劳失，亘古亘今也大奇。

释印肃

释印肃　行童搬土

童子聚沙为佛塔，而今搬土岂无功。

忽然觉后知非土，当处回头识本宗。

老僧念你善根微，所以教伊不失时。

朝歌暮击三摩地，不久迷开解我机。

释印肃

释印肃　行者妙晓求颂

头头相应人希会，物物皆真体不殊。

但办肯心终不赚，情忘想尽入无余。

自是出家无眼目，只言苦行落空虚。

甘贽在俗犹通理，妙晓无求自得珠。

释印肃

释印肃　行住坐卧三十二颂

普目不拘开合眼，意光何必待天明。

众人未起我周布，行益资他腹自膨。

释印肃

释印肃　行住坐卧三十二颂

澜浑汤水熟淘沙，不著油盐酱酣茶。

饥渴随时餐少许，只思因甚悟桃花。

释印肃

释印肃　行住坐卧三十二颂

割爱辞亲如是行，岂求衣食及为僧。

步步澄辉无别想，卓然独立妙明生。

释印肃

释印肃　行住坐卧三十二颂

夜静风悲人悄悄，众缘事办寂寥寥。

趺坐结跏云汉定，谁知卧月忽明朝。

释印肃

释印肃　行住坐卧三十二颂

生老病死苦相煎，唯我能知速弃捐。

十二明中常念佛，闻师一举耳无边。

释印肃

释印肃　行住坐卧三十二颂

闻道真空不著言，信心清净在拳拳。

只将此性光明遍，语默行藏岂离禅。

释印肃

释印肃　行住坐卧三十二颂

了身如幻向谁言，运水搬柴化有缘。

忽遇浴室人指水，轻清妙触转光鲜。

释印肃

释印肃　行住坐卧三十二颂

云冻风弥鸟绝踪，洞山只道没西东。

等闲目击谁相委，赖遇丹霞作炭红。

释印肃

释印肃　行住坐卧三十二颂

将勤补拙入厨中，不问青泥事事充。

拾得寒山明此意，如今成佛满虚空。

释印肃

释印肃　行住坐卧三十二颂

恒河沙劫奉如来，功未全时眼不开。

自知本有灵光物，香灯不绝警痴呆。

释印肃

释印肃　行住坐卧三十二颂

不亏扫地与煎茶，门户开关用法华。

云迹雨迹来不住，个中谁肯速还家。

释印肃

释印肃　行住坐卧三十二颂

心地光明净土圆，一切人见我无言。

只拈扫帚东西拨，震动三千及大千。

释印肃

释印肃　行住坐卧三十二颂

百里千乡信未圆，到来空爇一寻烟。

我今朝夕时闻见，粉骨碎身报未全。

释印肃

释印肃　行住坐卧三十二颂

主宾交接未开言，便过茶汤应口边。

察理聆音非外物，结他欢喜万千年。

释印肃

释印肃　行住坐卧三十二颂

护净烧汤不离坑，慈和三昧益群盲。

十方诸佛皆如是，岂效披毛业报生。

释印肃

释印肃　行住坐卧三十二颂

众生垢重汩尘缘，岂自收心同觉源。

挈水拾薪时节至，三通鼓罢物皆鲜。

释印肃

释印肃　行住坐卧三十二颂

千年枯木老纵横，鬼怕神疑夜叉灯。

不是道人谁敢动，如斯应不是众生。

释印肃

释印肃　行住坐卧三十二颂

火出木烬灰烟灭，黑白无纤可作师。

喻若春风融腊雪，普令冷暖□偏枯。

释印肃

释印肃　行住坐卧三十二颂

几番舒卷济群迷，马祖升堂百丈知。

由是那时通一红，而今收放莫令迟。

释印肃

释印肃　行住坐卧三十二颂

引领搬徒访万山，深明下手处艰难。

圆成满目莲宫现，风铎声清意自闲。

释印肃

释印肃　行住坐卧三十二颂

绿节闲云间古风，茂林浓处没西东。

子猷消息无人问，鸶凤飞来足印空。

释印肃

释印肃　行住坐卧三十二颂

和泥合水实辛勤，不遇明师事不成。

今已连天铺满地，顺缘无漏必通津。

释印肃

释印肃　行住坐卧三十二颂

密迹弥纶不露尘，天龙八部喜还惊。

劫火洞然无变朽，此中人转普门经。

释印肃

释印肃　行住坐卧三十二颂

历劫尘沙积窦岩，十方诸佛共同参。

多宝闻经亲涌现，故非柏梓与松杉。

释印肃

释印肃　行住坐卧三十二颂

扁鹊卢医速退边，大家饱吃普庵圆。

解冤释结消诸病，感应无方不用钱。

释印肃

释印肃　行住坐卧三十二颂

如今无缝古棱层，透石穿云度有生。

普纳众缘无住著，状如一室百千灯。

释印肃

释印肃　行住坐卧三十二颂

黄金布地非为富，白玉横街惹寇徒。

心地平坚尘不入，修罗万仇手难摸。

释印肃

释印肃　行住坐卧三十二颂

直截无根树子铺，超凡越圣大心粗。

忘躯为法方如此，担板真如大丈夫。

释印肃

释印肃　行住坐卧三十二颂

轰雷吼雷警昏蒙，雨歇风清似脱空。

佛教众生弘大道，资家报国续宗风。

释印肃

释印肃　行住坐卧三十二颂

千百年前老古锥，锄山钁圃示箴规。

蛇儿挑起无人会，直截横抛更勿疑。

释印肃

释印肃　行住坐卧三十二颂

灵源车辙显来由，一粒穿时快疾收。

莫待庐陵高索价，临机下口卒难酬。

释印肃

释印肃　行住坐卧三十二颂

摩尼无价汝当收，金玉浮财誓莫求。

戴角披毛从此入，百千万劫作驴牛。

释印肃

释印肃　修城东合浦桥

自性圆融不碍为，浮云枯木任风吹。

莫怪道人无伎俩，犹如浮木歇盲龟。

应化非真不逆心，有无俱遣道须成。

相逢便肯无空过，合浦桥边验果因。

释印肃

释印肃　宣说神咒

痴人著色又扣声，岂解圆音不可听。

自古迄今宣不断，到家方觉少知音。

释印肃

释印肃　学无学颂一十五首

尝闻学道不依形，道不依形不离形。

不离不依犹寐语，寻思寐语本天真。

释印肃

释印肃　学无学颂一十五首

休道这边与那边，得时何更有枯偏。

有为皆是梦，梦中明白体如然。

释印肃

释印肃　学无学颂一十五首

莫向人前说是非，是非不到实希奇。

假饶讲得天花坠，大地山河总不知。

释印肃

释印肃　学无学颂一十五首

戴起枯髅撞眼晴，烧香设拜甚精勤。

一盲引众谁人会，赚误世间多少人。

释印肃

释印肃　学无学颂一十五首

病在已而过在师，脱师离已闷胡芦。

从前学解皆忘却，撞头磕脑愈心粗。

释印肃

释印肃　学无学颂一十五首

实见菩提说甚禅，大家打开过残年。

相逢道伴何言语，无价真珠不用钱。

释印肃

释印肃　学无学颂一十五首

达磨西来脑搭披，少林久坐若顽痴。

如斯显赫非今古，唐土生灵谁得知。

释印肃

释印肃　学无学颂一十五首

老庐得了不传衣，后代儿孙切莫疑。

衣法亲传两不是，心心心印了无知。

释印肃

释印肃　学无学颂一十五首

五家示派乱纵横，未到玄门语默争。

诳谤自招无间业，直须全体坠深坑。

释印肃

释印肃　学无学颂一十五首

夺下生机不作声，耳聋眼瞎妙明生。

随流口欲传心印，岂是缘情粥饭僧。

释印肃

释印肃　学无学颂一十五首

昨夜三更日卓中，满天星斗雨蒙蒙。

三门佛殿相携手，要去西天路不通。

释印肃

释印肃　学无学颂一十五首

翠竹山茶映落霞，猿啼鹊噪道谁夸。

一叶坠时秋遍界，春风微动一时花。

释印肃

释印肃　学无学颂一十五首

悟人寂寂心寥廓，迷者忙忙到处错。

普观迷悟实无因，祗这如来大圆觉。

释印肃

释印肃　学无学颂一十五首

周岁孩儿八十翁，若观老少绝宗风。

众生世界本无有，妙在当人一性中。

释印肃

释印肃　学无学颂一十五首

十方世界口相吞，不断圆音说普门。

谁有普庵知说处，一个穷人不著裩。

释印肃

释印肃　一心听佛

不闻闻了绝狐疑，三界浮嚣总不知。

泥牛入海通消息，木马横嘶贯紫微。

释印肃

释印肃　一一光明

日月灯光未足奇，若逢肉眼转迷痴。

恒沙眷属光无二，万亿龙天守护持。

释印肃

释印肃　移五瘟出市心

助佛扬名化俗徒，遣邪归正沃心枯，

国风雅泰民欢乐，只这和瘟大丈夫。

释印肃

释印肃　因道友说陈搏打睡警之

日当午，有巴鼻，

莫似这汉打瞌睡。精魄沉滞识神牵，

堕入三途难出离。我这裹，

不如是，眼若不睡诸梦除。

端然静坐没牵缠，纵横自在无萦系。

学道人，生惭愧，

普庵万劫眼不闭。鼻孔连天叫大哥，

海纳细流通大意。劝君修，

休退志，坐断乾坤无别义。

一条脊骨练纯刚，撑天拄地更无二。

这光明，全体是，

充满山河崇富贵。明月堂堂皎碧天，

绝待灵明撒手去。一事无心了便休，

祖门一句普天取。离相非空无别是，

无声之乐响啾啾。

释印肃

释印肃　应化非真分第三十二

应化即非真，高山水底行。

有情皆是妄，无妄胜南能。

释印肃

释印肃　应化非真分第三十二

有为皆梦形，颠倒执三生。

善财不费力，百城一念登。

释印肃

释印肃　应化非真分第三十二

如如皆合道，休向外边讨。

大地作纤尘，万里无茎草。

释印肃

释印肃　应化非真分第三十二

七宝岂齐经，福多不离心。

心心心是佛，何处更堪寻。

释印肃

释印肃　应化非真分第三十二

说时不取相，相说却成诳。

不诳不谤时，如如真金像。

释印肃

释印肃　应化非真分第三十二

无相中为人，天鼓发音声。

汝等诸天人，昔为地狱身。

释印肃

释印肃　应化非真分第三十二

易开终始口，会理休分剖。

照镜失却头，引惹波波走。

释印肃

释印肃　应化非真分第三十二

难保岁寒心，至道只如今。

知命愁难入，无私祸不侵。

释印肃

释印肃　与参徒辨事

仲元亨老，殷勤圆净。

此中大事，雪曲高歌。

骑白牛儿，漫空唱唱啰。

这家也舂米，那畔争打禾。

且道乘谁力，天真大老婆。

近日南方诸道友，斩钉截铁自降魔。

运水搬柴无不是，神通妙用显摩诃。

一人办力诸天供，一会修来争奈何。

移根拔树非邪作，翻有为无万事和。

楼阁忽然横碧汉，人人功德无空过。

香积味凭知道者，须教不少亦非多。

介裹不消重委嘱，分明只是空弥陀。

释印肃

释印肃　与廖维高

精通三教越禅机，语默同风和者希。

匝地周天居土眼，元来只在一毫厘。

释印肃

释印肃　与汤亨老居士

香积厨中烹五味，脚踏天兮头顶地。

虽然头角各分张，未得个人都了利。

不然亨老大慈悲，一日无私和众议。

南方道友不偏枯，到裹许人皆具备。

直教塞口并咽喉，消息出门无不是。

释印肃

释印肃　与王巡检

佛法从来付宰臣，今朝已遇大心人。

透明幻住超生灭，鉴物无私佑圣庭。

释印肃

释印肃　与王巡检

达磨非为后，瞿昙未是先。

当来无量劫，懒翁得自然。

释印肃

释印肃　与夏国舅

白日上升非偶尔，刹那成佛亦如然。

个中迥超声色外，恩光满目意连天。

好明廓彻非思量，一受皇书遍普贤。

江西风月光无尽，帝里真如万法圆。

当处饮吞无不足，护持秘密不休年。

释印肃

释印肃　赞达磨

妙契触目菩提，谁观达磨西归。

只是老胡捏怪，好与三十竹篦。

试问参方知不知，狂书早自落便宜。

释印肃

释印肃　赞护教

给孤施地，慈化为尊。

护人成佛，功德奚论。

释印肃

释印肃　赞护教

仰山显迹，契会宗师。

一法性身，利物宏慈。

释印肃

释印肃　赞护教

以南权正，无心应物。

威德标宗，不可轻忽。

释印肃

释印肃　赞护教

困权反正，办道玉泉。

无相无空，义足先天。

释印肃

释印肃　赞护教

契那一通，方全六用。

护持般若，法身不动。

释印肃

释印肃　赞护教

卓立奇功，回光识性。

宇宙恢彰，一身清净。

释印肃

释印肃　赞护教

一成一切成，一坏一切坏。

法身无二相，总别无羐碍。

凡圣本自无，性天真常在。

寄语住山人，伊作麽生会。

释印肃

释印肃　赞三宝

圆光应现无心物，大地山河恰似无。

骊珠一颗非非相，信者权将作画图。

释印肃

释印肃　赞三宝

直指人心亲见佛，何劳打瓦作龟爻。

一片白云横谷口，几多归鸟尽迷巢。

释印肃

释印肃　赞三宝

迷悟本同光，信时无隐藏。

幻空如梦体，三昧觉华王。

释印肃

释印肃　赞三十六祖颂

师子体无二，拈花应笑时。

然灯从此焰，不断至今辉。

释印肃

释印肃　赞三十六祖颂

谁易阿谁难，多闻不透关。

忽解空无我，内海更藏山。

释印肃

释印肃　赞三十六祖颂

无事商那和，翛然了义多。

是法不可说，转念摩噜陀。

释印肃

释印肃　赞三十六祖颂

优波耶鞠多，三昧力降魔。

法传香种子，意气尚周罗。

释印肃

释印肃　赞三十六祖颂

提多迦初生，光超日月灯。

山顶泉迸涌，此路少人行。

释印肃

释印肃　赞三十六祖颂

大士弥遮迦，忆昔阿私陀。

邪正通一道，无法不调和。

释印肃

释印肃　赞三十六祖颂

针劄不入婆须密，正念何劳多气力。

往劫亲献如来座，襄王国裹逢知识。

释印肃

释印肃　赞三十六祖颂

佛陀阿难提，放光从肉髻。

逢师论义，得入三摩地。

释印肃

释印肃　赞三十六祖颂

伏驮密多惺惺，父母与佛非亲。

五十不行不语，一见本人清净。

释印肃

释印肃　赞三十六祖颂

胁本号难生，泥牛入海耕。

随机千万转，无上亦无行。

释印肃

释印肃　赞三十六祖颂

咄哉瞿昙氏，唯富那夜奢。

不拘有无种，遍地法莲华。

释印肃

释印肃　赞三十六祖颂

马鸣分身百亿，论数玄诠无极。

六通三昧降魔，不用色声气力。

释印肃

释印肃　赞三十六祖颂

迦毗摩罗师，外道成正真。

了斯第一义，非故亦非新。

释印肃

释印肃　赞三十六祖颂

龙树非形相，独现圆月体。

说法如虚空，非舌谈真理。

释印肃

释印肃　赞三十六祖颂

迦那提波针投钵，深契无相心解脱。

辨因木耳再来人，巧幻不亏於毫末。

释印肃

释印肃　赞三十六祖颂

过去娑婆树，如是罗瞭罗。

师子同坐食，付般若摩诃。

释印肃

释印肃　赞三十六祖颂

庄严圣王子，僧回号难提。

弃国避世荣，便入三摩底。

释印肃

释印肃　赞三十六祖颂

伽耶舍多人再来，常持圆鉴离尘埃。

风铃非响我心应，一返常光更不回。

释印肃

释印肃　赞三十六祖颂

降生月氏国，名鸠摩罗多。

宿乘尊者记，不二阿弥陀。

释印肃

释印肃　赞三十六祖颂

阇夜多因地，昔为自在天。

一契无作性，大用得言前。

释印肃

释印肃　赞三十六祖颂

婆修盘头尊，曾礼大光明。

以杖画佛面，悔达复天真。

释印肃

释印肃　赞三十六祖颂

国名常自在，王子摩拿罗。

化鹤成菩萨，动止涌禅河。

释印肃

释印肃　赞三十六祖颂

鹤勒那有智，光大包天地。

五道贯色，日月时亲礼。

释印肃

释印肃　赞三十六祖颂

真师子法身，究竟无头尾。

赠当盲眼人，华空疑不是。

释印肃

释印肃　赞三十六祖颂

斯多婆舍担板，重练出金刚眼。

正法不动纤毫，越祖超无间。

释印肃

释印肃　赞三十六祖颂

德胜王太子，号不如密多。

指山还梵志，魔群不奈何。

释印肃

释印肃　赞三十六祖颂

般若多罗法，非广亦非狭。

翠竹与黄华，长松并短柏。

释印肃

释印肃　赞三十六祖颂

菩提达磨大医王，全持正法度南方。

粉骨碎身应未报，至今不离此心光。

释印肃

释印肃　赞三十六祖颂

直截猛利，立雪断臂。

千古万古，丈夫意气。

释印肃

释印肃　赞三十六祖颂

精通无说说，本地亦无生。

无生花满地，本传无尽灯。

释印肃

释印肃　赞三十六祖颂

破头山下起清波，流注黄梅不奈何。

四度敕宣端不动，尊威妙湛灌娑婆。

释印肃

释印肃　赞三十六祖颂

百鸟衔花未足奇，直须透过始方知。

五百众中谁委悉，碓头私许老卢锥。

释印肃

释印肃　赞三十六祖颂

曹溪一滴水，周匝无余欠。

孤峰绝顶浪滔天，大洋海裹金刚焰。

释印肃

释印肃　赞三十六祖颂

马驹踏杀天下人，且有什麽相交涉。

云作枝竿云作花，妙光圆寂含空劫。

释印肃

释印肃　赞三十六祖颂

一口吸尽西江水，子细思量未足奇。

身含无尽之虚空，个事元来非拟议。

非心非佛又较些，即心即佛犹寐语。

释印肃

释印肃　赞三十六祖颂

十方诸佛入其中，十波罗蜜一光同。

十世古今无间隔，十身千亿法身通。

释印肃

释印肃　赞须菩提

伎俩全无始解空，雨花动地泄机锋。

欲求静坐无方所，独步寥寥宇宙中。

释印肃

释印肃　造塔示众

求人不如求自己，自己肯时无不成。

如今宝塔所将圆，诸人尽发一轮心。

气急杀人因悟道，灵山会上没闲人。

大小不拘皆拽石，高低齐转普庵经。

山林岩谷皆微笑，此是如来最上因。

若有痴顽拨不转，猪楼羊棬好安身。

老僧拄杖头有眼，不打披毛戴角伦。

如是斩钉并截铁，一人了事万皆新。

释印肃

释印肃　造袁州浮桥语

普庵教化修浮桥，信心自肯大丰饶。

解脱皆因不思议，度人无量永赵遥。

秀江千古源何极，非干今日与明朝。

一生补处谁知有，万德咸欢寂体寥。

蚊子眼中藏刹土，红灯焰裹势眉毛。

毫发虚空全不漏，海山相击浪滔滔。

石牛吃尽张公粟，木女垂丝钓巨鳌。

新罗国打西川鼓，东震旦抛北越刀。

孔自孔，毛自毛，

针劄不入大雄豪。妄想颠倒苏公盛，

未解撑船弄行篙。岂在文言多卜度，

德山拄杖不敲槽。

释印肃

释印肃　纸被歌训行童

一片白云挂在身，披时不许染红尘。

轻罗细想应难比，重锦寻思未可亲。

岂非颜色白如玉，成现都卢只一幅。

红窗妖艳见低头，六贼三尸尽降伏。

日充衣，夜得盖，

不长不短也不大。世人问我何处寻，

蔡伦弟子将来卖。买得将来披，

不许邪魔罔两知。解向市廛遮云雨，

要与闲人隔是非。纵颠狂，

任落魄，披入村中人恶恶。

直饶紫绶与金章，我也未肯轻轻博。

释印肃

释印肃　纸被歌训行童

皂袖寒袍入体仪，霞光闪烁绕身飞。

或行或坐频频看，或卧或眠每每披。

几度入山游胜境，数回海上觅龙骑。

假饶千两黄金贵，难买山僧这个衣。

释莹彻

释莹彻　新莺歌

新莺傍檐晓更悲，孤音清吟啭柔枝。

口边血出语未尽，岂是怨恨人不知。

不食枯桑椹，不衔苦李花，

偶然弄枢机，宛转凌烟霞。

众雏飞鸣何踨促，自觇游鳞啄枯木。

玄猿何事朝夜啼，白鹭长在汀洲宿。

黑雕黄鹤岂不高，金笼玉钩伤羽毛。

三江七泽去不得，风烟日暮生波涛。

飞去来，莫上高城头，

莫下空园里。城头饥乌食腥膻，

空园燕雀争泥滓。愿为结舌含白云，

五月六月一声不可闻。

释永安

释永安　答僧

汝问西来意，且过这边立。

昨夜三更时，雨要虚空湿。

电影忽然明，不似蚰蜒急。

释永牙

释永牙　赠英公大师

吾宗何事独称雄，今昔名高继古风。

王右军书傅智永，李阳冰篆付英公。

墨研天电煤疑绝，砚琢端溪石欲空。

珍重真踪千载后，谁来三日看无穷。

释永颐

释永颐　伯弓出示新题乐府四十章雄深雅健有长吉之风喜而有咏

伟哉吴人周弓，国风雅颂今再昌。

钧天洞庭不敢张，楚芈暗泣嗟穷湘。

庆祚三百多祯祥，呜呼四十乐府章。

春宵翦烛飞兰香，浩歌激烈声洋洋。

贞魂义血流精光，奸鬼妒掀诛幽荒。

土森闪怪踏雪僵，茫茫万竅塞鼓簧。

再洗律吕调宫商，金玉振耀齐铿锵。

一清一渴均阴阳，风霆变化始有常。

咏歌唐虞及商汤，矇瞽献纳皆赞襄。

煌煌天子朝明堂，永被金石无哀伤。

释永颐

释永颐　茶炉

炼泥合瓦本无功，火暖常留宿炭红。

有客适从云外至，小瓶添水作松风。

释永颐

释永颐　出乐官

古来歌舞者，乐极总幽沈。

山鬼书无影，春禽歌好音。

梨园虚宝必，玉树慢荒淫。

一曲烟萝外，伤哉悲乐心。

释永颐

释永颐　初秋忆湖上诸山

山中夏日足幽娱，葛帔藤休诵宝书。

白拂惹云黏几案，清香缘竹上空虚。

草堂夜月秋花近，水阁晨霞夕霓疏。

遥忆钱唐旧朝寺，绕湖钟梵早凉初。

释永颐

释永颐　春暮怀伯弓

筼箉深谷近青霄，春尽思君梦自劳。

歌不来香室掩买，绶花空结紫藤高。

荒池瓦砾迷芳草，晓案烟云拥墨袍。

山近响潭多胜好，论诗无处觅刘曹。

释永颐

释永颐　春日泛舟

野外苔矶好，孤舟未可抛。

碧溪沿谷口，晴柳护塘坳。

波静鱼吹沫，林深鹊隐巢。

轻云障暖日，间思渺春郊。

释永颐

释永颐　春至

松鸣山欲浮，昨夜春风过。

晓户启晴光，早莺啼一个。

释永颐

释永颐　春至

朝吟还自酬，暮吟还自酢。

年光整整来，山房人亦乐。

释永颐

释永颐　次韵伯弓值雨见留

涧谷饶春十，烹茶近石池。

竹鸡鸣野堑，山雉出荒篱。

草长藏初笋，花空只旧枝。

旅怀吟不尽，刻竹记幽期。

释永颐

释永颐　次韵答周伯弓信后见寄

清茶相对饮山卮，忆在西峰寺里时。

今日云深无好伴，涧松独看挂猿枝。

释永颐

释永颐　悼赵宰紫芝甫

紫芝昔赋天台日，桐柏宫诗老更成。

梦断玉楼春帐晓，蝶迷花院夕魂轻。

钱郎旧体终难并，姚贾机关报裁近有声。

有子无家须吊问，故交谁不为伤情。

释永颐

释永颐　悼周晋仙

萧散嵇康辈，难教缚宦情。

识高浑脱略，意广惜沈婴。

老面烟霞古，醉衣苔藓生。

西峰难独往，茶灶对谁烹。

释永颐

释永颐　悼周晋仙

诗救元和失，先生学最精。

律严方苦硬，才大始纵横。

贞曜何须谥，魏闲相继生。

他年诗集著，风雅被家声。

释永颐

释永颐　防风王庙

万国方尊禹，防风殒殿趋。

应怜舞干戚，独不碍唐虞。

祭豆侵田鼠，灵幡触井乌。

椒浆春奠罢，箫鼓押村巫。

释永颐

释永颐　废宫

渺渺笙歌散石筵，霓旌吹断纲蛛悬。

经年不锁青鸾殿，野鹤飞来玉几前。

释永颐

释永颐　感雁来红

落落云中雁，亭亭阶下草。

草心将变红，雁声来已早。

霜风日夜催，对此忘吾老。

玲珑叶数层，次第颜色好。

燕脂染尽时，倚栏如醉倒。

年年秋雁来，每被吟情恼。

释永颐

释永颐　郜溪别周伯弓

夜馆寒相对，篝灯语不眠。

夕烟生水郭，风柳泊沙船。

暖弃山中宅，春耕葑上田。

西峰晴霭碧，归去挹飞泉。

释永颐

释永颐　观乌鸢山下藤树

一株老树蔽荒林，下有藤悬巨蟒身。

几度日斜乌鸟散，山昏鬼器断行人。

释永颐

释永颐　观小鱼

藻间相失复相寻，水面争浮力未禁。

隔岸木兰船欲去，浪花摇动一时沈。

释永颐

释永颐　归练潭

孤舟东下涉苹溪，两岩幽花送客西。

到得山房绿阴满，午窗犹有了规啼。

释永颐

释永颐　果熟

方池曲沼动林花，竹院僧间日又斜。

西崦果园方晚熟，一双乌臼打乌鸦。

释永颐

释永颐　过聚景园

路绕长进万柳余，年年春草待香车。

君王不宴芳春酒，空锁名园日暮花。

释永颐

释永颐　过青芝村观晦梅

梅花树下春风静，苔荒荠老围春井。

山翁汲泉点茶水，触残花下玲珑影。

释永颐

释永颐　过吴门

故苑烟花百草香，五湖人去事茫茫。

浮云几度春阴合，犹见西山白鹭行。

释永颐

释永颐　过吴门

花落春江一夜风，满江烟碧撼垂虹。

轻舟浮载如天上，况是残云细雨中。

释永颐

释永颐　和韩涧泉韵题周仙山楹

不翦亦不斩，山楹在尘表。

石泉声淙淙，秀谷自围绕。

是中玄览人，未见今日了。

君固自无心，世亦不易晓。

梦奠何可攀，颓然泰山小。

当时岩壑人，百世何矫矫。

清吟振霞缨，日翳群队悄。

释永颐

释永颐　后谷春晚

烟冷云深燕不归，径多松叶少花枝。

春风过尽无行客，白书山獐饮石池。

释永颐

释永颐　湖上春晚

水边三月芳菲晚，杨柳楼船拥万家。

浩浩歌钟迷白日，不知烟寺落桐花。

释永颐

释永颐　虎丘

山色吴门少，行人爱此游。

天高云阁晚，石裂剑池秋。

虎去空陵变，僧栖古塔幽。

上方曾眺远，落日驻扁舟。

释永颐

释永颐　寄凤山满上人

空生久不来，端居常掩室。

缅怀旧林社，泉壑翳清密。

古凤必灵音，野竹无共缩减。

动植皆营营，忘言消永另日。

释永颐

释永颐　寄行宫监门王以通

中兴天子议攻车，欢息诸公屈垃图。

行殿不开尘锁合，至今风雨暗金铺。

释永颐

释永颐　寄行宫监门王以通

玉钩帘外前朝柳，斩鸭阑边小艳葩。

莫道君王不曾问，好收银钥护宫花。

释永颐

释永颐　寄姚赣州

雪蓬生剡溪，家近放鹤岑。

晋士有遗风，爱寻支遁林。

得善忘形服，率然披素襟。

功名亦偶尔，王戴非无心。

今人异古昔，贱义而怀琛。

萧条石门咏，浩荡东山吟。

如何昌黎翁，醉乡讥面沈。

玉带与金鱼，刘毕非所钦。

释永颐

释永颐　寄友

闻君萧散在田庐，相见琴书足自娱。

欲挈瓶盂就茅屋，桃源图上有僧无。

释永颐

释永颐　寄周宗圣

我心如有失，曾未识南园。

几见间花落，频将好梦原。

时贤我厚禄，君子尚衡门。

诗卷逢僧寄，长吟落照村。

释永颐

释永颐　将别旧山寄伯弓

吾道贵日损，纪纲休有力。

誓舍耕鉴资，生以给信食。

岁晏民物耗，霜枯鹰隼击。

寂士无丰姿，空田罄尘积。

小臧别我去，晚瓢先挂壁。

饥寒并一身，舍下无遗迹。

穷达不异趣，死生共短息，

硕友谅难舍，他山终易适。

释永颐

释永颐　金鹅晚眺

天低野旷树濛濛，尽入金鹅望眼中。

青嶂月生双雁去，碧溪云绕乱帆通。

平稿落照沈烟墅，结阵寒鸦噪螟丛。

岁月飞腾吾懒矣，昏钟迢递起秋宫。

释永颐

释永颐　久雨

山房十日雨，仰栋持行蜗。

笋暗风庭竹，萱凝晚砌花。

罂红留夕火，焙绿荐春芽。

滴滴西窗下，清泉满石洼。

释永颐

释永颐　鹫峰

山后山前行遍了，倚阑不是动秋吟。

从头自轮山中石，烟雨苔痕几片深。

释永颐

释永颐　鹫峰

苔峰只就阶基列，卧榻云窗烟翠凉。

老去山中贪胜赏，只应迢递负三湘。

释永颐

释永颐　看梅杂兴

春动晴山照野扉，早梅开后失归期。

夕阳无柰山邮路，过尽行人雪满枝。

释永颐

释永颐　看梅杂兴

挂头方帽与乌纱，兄自看梅北煮茶。

间问水边行乐去，向阳浑有机株花。

释永颐

释永颐　看梅杂兴

青公古院一株梅，寒殿无人花自开。

日暮老僧清梵罢，夜深偷照月华来。

释永颐

释永颐　老梅

一度开花一度新，莫嫌终老旧花身。

文君头白空衔怨，不及枝间碧藓春。

释永颐

释永颐　龙山野

闻说西潘桑枯少，旧来多川紫樱桃。

龙山春晚聊舒望，雪白梨花一丈高。

释永颐

释永颐　龙岫南窗书怀

茅堂犹未卜，幽兴日迟回。

带雨听昏笛，和灯看落梅。

春风三月近，客鬓二毛催。

忆得初来日，山寒暝叶堆。

释永颐

释永颐　吕晋叔著作遗机关报茶

四叶及王游，共家原坂岭。

岁摘建溪春，争先取晴景。

大窠有庄液，所发必奇颖。

一朝团焙成，价与共同金逞。

吕侯得乡人，分赠我已幸。

其赠几何多，六色十五饼。

每饼包青蒻，红签缠素荣。

屑之云雪轻，啜已神魄惺。

会待佳客来，侑谈当书永。

释永颐

释永颐　裴六书堂

数峰相对夕阴遮，新占书堂旧竹斜。

地冷石阶秋菊小，一丛开得两三花。

释永颐

释永颐　葺唐栖旧庐

矫时无峻节，立行亏众美。

远岳惮孤征，徘徊就乡里。

人情好愉悦，我老齐贤鄙。

娓娓听乡言，时时容侧耳。

前修不可见，法社渐凋毁。

名山半征徭，祖塔乱獐麂。

林筑无清资，泽居循旧址。

鉴牖纳晴曦，莳竹临幽泚。

时效地岁寒，闭户春风里。

释永颐

释永颐　牵牛花

老梅枝上桂牵牛，引得青花上树冰。

秋圃日斜风露冷，倒垂长蔓拂鸣鸠。

释永颐

释永颐　乾元山洪水

乾元山头洪水发，溪朋长蛟潜同察。

两岸居人莫等间，年深物怪终腾拔。

往岁邻封遭水变，只道溪流净如练。

倏忽人数完里间，夜半平沈皆不见。

东南地坼乾坤浮，几番赤子葬洪流。

神龟去后不复返，休看浪打石人头。

释永颐

释永颐　秋蝉

日落秋蝉噪柳津，为伤风露烟声频。

送晴送雨江亭外，偏感舟行晚泊人。

释永颐

释永颐　秋馆

林暑渐消歇，爽气浮高松。

风蝉有遗响，露花结秋红。

微月出东岭，碧云散遐穹。

暮馆正虚寂，泉声杂鸣蛩。

释永颐

释永颐　秋日泛西湖

水凉沮照影，与客上湖船。

白浪翻红楫，青山映碧莲。

鸟飞荷叶下，人散柳条边。

烟盖归来晚，灯前鹤未眠。

释永颐

释永颐　秋日与知言学士

水落小山浮，山人上下游。

月岩烟桂晚，风浦石兰秋。

食芰渔溪宿，烹葵野馆留。

肩吾相对坐，清话不知休。

释永颐

释永颐　秋晚

拒霜花落碧潭秋，懒向山巅水际游。

自看夕阳乌臼树，白云红叶乱溪流。

释永颐

释永颐　山池早秋

荷叶倾香露，山池见早秋。

石凉幽蟹过，枝脆雨蝉休。

废堰凭虚涨，荒泉入乱流。

水花红漠漠，相对渚云浮。

释永颐

释永颐　山村日暮

犊背斜阳暖，茅蒋石树穿。

行人识冈路，饥鹊噪沙田。

远浦生微月，荒皋起暝烟。

群乌飞散尽，寒水漾渔船。

释永颐

释永颐　山乐官寄野斋

山乐官，山乐官，

尔为灵凤黄音乐，想尔废职来考盘。

莫厌山中多寂寞，山中无事忘忧乐。

晓窗睡起春书静，听尔幽情如有吒。

山乐官，山乐官。

释永颐

释永颐　山行与伯弓同赋野庙

芳草没荒基，终年掩画扉。

酒台乾旧滴，香殿入斜晖。

神树枝枝曲，山魈个个归。

春来歌鼓动，野老荐春薇。

释永颐

释永颐　山中晚兴

松间石上听流泉，看尽云归宿鸟还。

夕殿焚香春院增，暮钟沈响月阶间。

非干独轻遗世过，自合离群静掩关。

林境翠深烟树全，正堪高卧纵疏顽。

释永颐

释永颐　杉下聋僧

殿阴古杉高百尺，苍弁虬髯森澱漆。

林深化蝶粉光冷，威凤飘飘感仙实。

旁有聋僧唤不闻，嗫嗫枯吟如有失。

或时兀坐何堆貀，或时手把古收帙。

帙中明星不复记，案上吟篇已亡律。

居山六月不知暑，地凉艳草生幽苾。

茶灶泥崩古藓黏，石盆仰地莲花出。

山童书睡靠其旁，裦如盘络不掩膝。

僧今老矣无别怀，时梦响潭清汩汩。

终当卜室居其偏，坐看蜿蜓舞清溢。

释永颐

释永颐　食新茶

自囘山中来，泉石足幽弄。

茶经犹太人挂壁，庭草积已众。

拜先俄食新，香凝云乳动。

心开神宇泰，境豁谢幽梦。

至味延冥遐，灵爽脱尘控。

静语生云雷，逸想超鸾凤。

饱此岩壑真，清风愿遐送。

释永颐

释永颐　水仙花

洛浦香销佩解时，荆台归去峡云迟。

绿罗湘带无心叠，玉坠头花一半垂。

释永颐

释永颐　松陵答友人

郁罗天上挹躔，拾羽编衣泛碧莲。

长笛吹明月夜，秋风濯足太湖边。

释永颐

释永颐　送别

送别春湖动客心，荇花无浪飐寒金。

晴山望极连江郡，沙鸟风樯度远林。

释永颐

释永颐　送别韶溪权上人

溪行逢雪后，明月照孤身，

夜榜闻烟艇，春耕见樯人。

早梅容易落，征路往来频。

应感随阳雁，年年度柳津。

释永颐

释永颐　送僧归茜径

吴渚僧归落日曛，故王宫井已无闻。

水边尚有红蓝草，不染香衣染堑云。

释永颐

释永颐　送僧归霅寺坐夏

道会三旬满，乡山九夏安，

蝶移金鼓梦，龙护宝莲书。

日落沙洲迥，苹香水殿虚。

闭门溪上寺，好好自安居。

释永颐

释永颐　送僧之金陵

秋针感线溪，云衲几回披。

陇月当窗夜，钟山入句时。

梦依红树宿，寒渡碧江迟。

吴楚繁幽胜，相逢苦未期。

释永颐

释永颐　送天竺僧还乡

月冷云深天上寺，桂花千树绕楼台。

归时若对间人说，莫道身从朋里来。

释永颐

释永颐　送通上归仙潭寺

寺忆清溪绕，舟移曲岸分。

塔昏飞雨怪，殿黑隐雷文。

锡挂秋房冷，香浮夕帐熏。

藓庭间望过，碧鹤下晴云。

释永颐

释永颐　送王以通之官金陵

芳辰早失意兼衰，不拟君来重举杯。

云暗月墙花气重，蜡残风幕鸟声催。

醉乡人有江东役，乘船从阙下囘。

明日沙头相送罢，茶蘼小院独徘徊。

释永颐

释永颐　送王以通之官金陵

伯符兄弟最英雄，千载青山绕故宫。

宋祖只知曹马事，齐高还与獍枭同。

暮箫尚带兰陵怨，春水多愁旧壘未。

释永颐

释永颐　宿村庄

蝼蛄偷火照田沟，山鬼移灯上树头。

枫岸夜深茅屋闭，月明沙鸟自相讴。

释永颐

释永颐　宿永安潭上

子规啼在乱山中，废寺春深暮阁重。

门外永安潭上水，朝昏惟送一楼钟。

释永颐

释永颐　潭上

落叶寒潭上，秋风钓艇间。

片云移晚渡，孤浪兀晴山。

败栅寒芜拥，高枫夕照还。

一鸥飞起处，烟霭暮溪湾。

释永颐

释永颐　唐栖寺前

唐寺前溪水流，客帆来往旧杭州。

津亭树老无人记，得见几囘僧白头。

释永颐

释永颐　题壁

春来日日风兼雨，开户晴轩长翠罗。

山鹊弄花飞不远，隔檐冲散落梅多。

释永颐

释永颐　天竺秋日

翠滴千竿湿砌苔，曲廊花木小丛开。

吴僧爱觅间吟处，偷向花边竹里来。

释永颐

释永颐　天竺秋日

行绕方池日又斜，青云小注湿秋霞。

阑干几度浑敲遍，为引游鱼出浪花。

释永颐

释永颐　汀涨

泽国迷春涨，芳洲生绿波。

净涵汀树小，间占浦云多。

风晚低轻燕，川明媚浴鹅。

望人烟思远，奈此暮山何。

释永颐

释永颐　听琴

蘼芜香散楚江头，湘竹丛边泪不收。

莫把朱丝写离恨，夜兴帘外鬼神愁。

释永颐

释永颐　庭心草

妻坐转流光，见尔心草。

亭亭花未开，靡靡叶先老。

潜莇几花萤，芳蕤暂妍好。

悁虑果徒劳，吾言非计早。

释永颐

释永颐　往龙岫舟中

龙山溪上路，短棹腊中行。

雪霁寒郊阔，春囘宿雾生。

柳摇冰线断，鹭起玉衣明。

未见晴梅发，先思杖屦轻。

释永颐

释永颐　闻子规

客情谁是不思归，芳划春深未有期。

昨夜月明啼更苦，山花满树落胭脂。

释永颐

释永颐　西峰日暮

手携一束书，秋风得来此。

松深夜月清，水冷芙蓉死，

嫩於檐下读，两眼悬秋水。

时看涧鼠来，食我山茶子。

释永颐

释永颐　西湖日暮

渺渺春湖夕霭浮，落花飞燕打兰舟。

游人半入烟城去，月照笙歌上水楼。

释永颐

释永颐　惜梅赠别

芦管含愁苦怨春，况兼风雨送行频。

数株零落寒云畔，难拣香技寄远人。

释永颐

释永颐　溪上

休文垅上阴云起，雨涨定安桥下水。

渔人莫倚满溪流，见说长蛟剑为齿。

释永颐

释永颐　夏夜怀洞霄

跣足曾穿古洞，衲衣挂在长松。

一别烟霄十载，夜来梦入西峰。

释永颐

释永颐　夏夜怀洞霄

凉夜宛游清境，归时尚爱攀松。

回首云烟满目，尽遮九锁寒峰。

释永颐

释永颐　晓离山隐

出山便与山花别，清露丛边不得留。

去伴水禽船上宿，石溪斜月下沧洲。

释永颐

释永颐　雪中

风定处初微，移时鹊噪稀。

曲塘添柳重，彤阁映花飞。

鹤怪云黏石，僧疑月照扉。

闭门高卧者，终岁复何依。

释永颐

释永颐　雪中

谷寺掩高扉，松亭雪侧垂。

石幢围隐兽，野殿没寒鸱。

路转空林积，风惊老树危。

草堂香火静，山鹿到荒墀。

释永颐

释永颐　雪中海棠

蜀妃夜谒紫墟皇，玉凤差参促晓妆。

晏罢瑶台魂未醒，胭脂脸上白云香。

释永颐

释永颐　雪中送僧还竹阁

白松生阁云生晚，城市一归夜雪平。

灯在北高峰顶上，塔如千尽玉长檠。

湖练平铺肃夜涛，柳翻生母白旌旄。

舞残鹭聄归何处，天上飞花散碧桃。

释永颐

释永颐　姚震父自剡来喜晴效行

梅发春江棹绿波，越乡缠离认吴歌。

寻花戴帽谁家去，载酒移船与客过。

废馆夕阳寒柳动，古宫芳草白雪多。

山行每是清晨出，归路牛羊下远坡。

释永颐

释永颐　野棠花

野火回飚掩旧株，新丛满眼临征途。

绿攒深棘欲自蔽，千朵万朵争敷腴。

新晴远客过林坂，烟涨吴船春泊晚，

冶艳空摇荡子情，繁香暗逐吴姬远。

吴姬漂泊行人愁，年年此花开不休。

半压坏墙荒馆外，乱生春蕻野池头。

人间买花贵纨绮，一世争知朝市。

曲槛朱栏转首空，野棠无主自成丛。

释永颐

释永颐　夜归

昨夜溪上归，云下扣松扉。

老褐启重钥，瘦庞循我衣。

院静雨声大，气寒灯量微。

叨叨听林鸟，春歇诉无依。

释永颐

释永颐　忆旧隐付柔上人

遥忆荒阶藓生好，木兰露重滴归情。

秋山松桂毕森爽，夜馆星河几晦明。

溪色乍凉双鹭下，雨声缠绝一蝉鸣。

经房旧掩青枫老，此夜无人月影清。

释永颐

释永颐　咏怀

落日重云下，哀哀闻子规。

荆玉化为土，湘泪摧空枝。

彼禽复何怨，岁岁号春时。

春风自无情，众芳日夜衰。

冉冉无终极，哀乐徒尔为。

睇彼川上流，浩荡无前期。

释永颐

释永颐　咏怀

晨风汇原野，高林摩苍条。

屋上野花落，阶前春草摇。

少壮不可恃，金骨亦易销。

夙志欢沈民，晚心日幽寥。

紫烟凌石峰，绿云生桂标。

林怀颇清畅，况复灵景饶。

释永颐

释永颐　游何山登道场

中流望极山头寺，溪午闻钟泊柳津。

春草细沾微雨润，老松高与碧虚邻。

鹤归烟麓书堂废，虎去寒岩藓石皴。

无奈薄游归路晚，水边风旆湿片尘。

释永颐

释永颐　游霅城寄辉明远

老来霅上经过少，不复虚常拜皎然。

窥庙野童惊古像，拊碑山客慕先贤。

雨多乱穿城过去，日上苍山绕郡连。

隔港木兰摇客棹，浦荷香散碧云天。

释永颐

释永颐　游张园观海棠戏作

春色都将付海棠，群仙会处锦屏张。

约斋妙出春风手，子美无情为发扬。

释永颐

释永颐　友人铜雀台砚

异物留传因好古，南来箧笥伴一琴。

漳河流水去无已，魏主荒台久废深。

往日奸文须九锡，今朝片瓦尚千金。

所嗟人事多浮伪，谁识河滨古舜心。

释永颐

释永颐　雨窗

江湖春水欲生时，开尽梅花雁北飞。

风雨满庭人不寐，小窗灯火夜深微。

释永颐

释永颐　雨后对月

清夜不复寐，萧然据胡休。

对此九天上，阴魄含虚光，

光飞激洞户，彩莹棲云塘。

芙蓉杂羽盖，暗水流瑶芳。

景异沈昔梦，心定闻空香。

不知孤寂身，尚此山水乡。

释永颐

释永颐　月夜游冷泉亭

地灵泉上寺，松壑定深青。

独听子规叫，况逢山月明。

树藏春洞黑，石拥夜泉鸣。

日出喧车马，终非隐者情。

释永颐

释永颐　越溪吟

石磊磊，猿啾啾，

越王霸业秋山头。英雄丧尽知何数，

可怪犹存浣纱处。当时月照清溪头，

美人如水逐东流。于今片石终难改，

千载犹含泽国羞。

释永颐

释永颐　云岩寺

老来好古尚关心，寺里荒题几度寻。

山鹊报晴窥画阁，水鸡嫌雨上高林，

麦残余冷收春候，楝落轻风滞晚阴。

无限幽怀难肯写，一凭阑罢一间吟。

释永颐

释永颐　赠术者王髯

王君僧服而胡须，赠我手写千隶书。

秦汉古法沦俗笑，钟王秘刻藏绮疏。

君游市俗谁问此，我好奇古贫无余。

间来古寺看画壁，醉去野店烹寒鱼。

击竹有时谈九命，无钱踏雪走千墟。

问君几晚君何如，家有老婢归田庐。

释永颐

释永颐　震父与僧偕至

王谢清游带越僧，共携山老坐吴亭。

身间不记为官日，落落吟诗读道径。

释永颐

释永颐　周令自江夏归郜溪

芳草萋迷征骑归，且依张负入书帷。

家园懒记间花草，蔬豆重甘旧藿葵。

崔颢能吟有陈迹，祢衡作赋想当时。

才能往往为身累，好读渊明饮酒诗。

释永颐

释永颐　苎渎夜泊

吴城水冷秋风高，迎霜枫叶飘城壕。

吴侬射利如射虏，

高帆大艑横江涛。黄错不顾风水恶，

稿儿怒击何轻豪。苎渎人惯迎接，

憧憧来往无停艘。水上悬灯招夜泊，

沙头认客相呼号。人生富贵多不足，

亦有稗贩当勤劳。万斛高装谋取重利，

斗升未给浮轻舠。吾生最爱鲁仲连，

封侯不受海上逃。轻世肆志甘贫贱，

谁能富贵诎辱遭。夜歌新诗喜达旦，

起看征雁飞云皋。

释用晦

释用晦　淳化五年秋八月二十四钜鹿魏野江东僧用晦赵郡李识登解城瑯琊王衢

诗见本书魏野一○。淳化五年秋八月二十四，

钜鹿魏野江东僧，用晦赵郡李识登解城，

瑯琊王衢命联句诗，一章凡六十四句，请题於是。

释用晦

释用晦　解城条山联句

释用晦　诗见本书魏野一○。解城条山联句

释用晦

释用晦　宿王陃宅与王专洎魏野因成联句

释用晦　宿王陃宅与王专洎魏野因成联句。诗见本书魏野一○

释用孙

释用孙　浮槎山

山为浮来海莫沈，萧梁曾此布黄金。

梵僧亲指耆阇路，帝女归传达磨心。

地控好峰排万仞，涧馀流水落千寻。

灵踪断处人何在，日夕云霞望转深。

释有规

释有规　临终诗

读书已觉眉棱重，就枕方欣骨节和。

睡起不知天早晚，西窗残日已无多。

释有权

释有权　偈三首

黑漆昆仑把钓竿，古帆高挂下惊湍。

芦花影里弄明月，引得盲龟上钓船。

释有权

释有权　偈三首

今朝结却布袋口，明眼衲僧莫乱走。

心行灭处解翻身，喷嚏也成师子吼。

旃檀林，任驰骤。

剔起眉毛顶上生，剜肉成疮露家丑。

释有权

释有权　偈三首

禅禅，无党无偏。

迷时千里隔，悟在口皮边。

释有权

释有权　颂古十一首

石上栽花分外奇，枝头春色暗芳菲。

馨香遍界无人嗅，一任狂风取次吹。

释有权

释有权　颂古十一首

秀才觅火和烟得，长沙卖石著云饶。

欲知千佛居何土，赢得诗禅价转高。

释有权

释有权　颂古十一首

衣锦还乡人尽见，长时富贵许谁知。

无言童子呵呵笑，望得风光满面归。

释有权

释有权　颂古十一首

潋潋滟滟水光浮，不见孤帆不见舟。

斜阳欲落未落处，尽是离人今古愁。

释有权

释有权　颂古十一首

万钧之弩射何人，箭未离弦已丧身。

带累盲龟失浮木，欲来火里透金尘。

释有权

释有权　颂古十一首

我手何似佛手，二八恰恰十九。

年尾算开年头，家内一钱无有。

释有权

释有权　颂古十一首

我脚何似驴脚，踏著赵州略彴。

惊得迦叶皱眉，文殊却打无著。

释有权

释有权　颂古十一首

人人有个生缘，男儿所宇冲天。

若是争田竞地，我即唤死如眠。

释有权

释有权　颂古十一首

佛手驴脚生缘，浩浩丛林盛传。

直饶一穿穿却，未免十万八千。

释有权

释有权　颂古十一首

揭大夔鼓噪红尘，遍地刀钥解出身。

结角罗纹随处入，银山铁壁是通津。

释有权

释有权　颂古十一首

黑云当午蔽清虚，白雨翻空夫画图。

雨过云收山色净，赵州示壁挂葫芦。

释与咸

释与咸　句

金谷人亡后，沙场日暖时。

释与咸

释与咸　赠栖禅上人

岩房高且静，住此几寒暄。

鹿嗅安禅石，猿啼乞食村。

朝阳生树罅，古路透云根。

独步閒相觅，凄凉碧洞门。

释宇昭

释宇昭　废井

古院无僧住，荒凉树石间。

停清寒甽缺，废汲远泉悭。

雨涨蛙疑聚，宵晴月自还。

因寻成独感，吟绕见衰颜。

释宇昭

释宇昭　寄保暹师

吟会失秋期，荒山寄病时。

客髭生日早，丛木落青迟。

渴狖窥莎井，阴虫占菊篱。

归心何以见，霜月下天崖。

释宇昭

释宇昭　塞上赠王太尉

嫖姚立大勳，万里绝妖氛。

马放降来地，雕间战后云。

月侵孤垒没，烧彻远芜分。

不惯为边客，宵笳懒欲闻。

释宇昭

释宇昭　上集贤钱侍郎

解职因求养，清名冠集贤。

优游书府里，谈笑

舆前。

鹤氅朝时脱，山图卧处悬。

江僧间独访，时得话林泉。

释宇昭

释宇昭　松柄

涧底分贞干，宁将尘尾同。

坐间长滴翠，话次忽生风。

影落孤灯外，声寒静室中，

有谁知此意，林下石丛丛。

释宇昭

释宇昭　送曹商之宿州兼简骆偃

病起春城暮，行心暗结愁。

全吴无旧业，半世祇羁游。

岛雾沈晴树，汀烟入夜舟。

故人应老大，佐幕久淹流。

释宇昭

释宇昭　送從律师

病起辞吟社，出京无旧房。

关中行半月，诗外祇空囊。

白道沿嵩直，青芜夹渐长。

胜游多杜曲，凤景似吾乡。

释宇昭

释宇昭　宿丁学士宅朱严希画不至

幽期不可见，牢落望君情。

坐久诗源寂，谈馀井浪平。

月依寒木尽，蛩背冷灯鸣。

空听沟西寺，宵钟出禁清。

释宇昭

释宇昭　夕阳

向夕江天迥，微微接水平。

带帆归极浦，随客上荒城。

云外僧看落，山西鸟过明。

何人对幽景，苒苒败沙并。

释宇昭

释宇昭　喜惟凤师关中回

孤锡依京寺，诗愁上鬓新。

迹离三辅晚，梦落九江频。

草入松根井，磬通花外邻。

重来知未倦，间趣自相亲。

释宇昭

释宇昭　幽居即事

扫苔人迹外，渐老喜深藏。

路僻间行远，春晴昼睡长。

馀花留暮蝶，幽草恋残阳。

尽日空林下，孤禅念石霜。

释宇昭

释宇昭　赠魏野

别业唯栽竹，多间亦好奇。

试泉寻寺远，买鹤到家迟。

药就全离母，诗高祇教儿。

未能终住此，共有海山期。

释遇安

释遇安　呈韶国师偈

推真真无物，穷妄妄无形。

返观真与妄，真妄亦虚名。

释遇安

释遇安　答僧

欲识曹溪旨，云飞前面山。

分明真实个，不用别追攀。

释遇安

释遇安　将卒示嗣子蕴仁

不是岭头携得事，岂从鸡足付将来。

自古圣贤皆若此，非吾今日为君裁。

释遇昌

释遇昌　上法智大师

雨霁遥空木落时，危亭南望倍依依。

白莲旧社人离久，丹阙经年信去稀。

入观夜堂江月满，挥松秋殿昼灯微。

林中自有吾庐在，请益终期海上归。

释遇臻

释遇臻　秋夜坐

秋庭肃肃风颾颾，寒星列空蟾魄高。

搘颐静坐神不劳，鸟窠无端吹布毛。

释渊

释渊　偈

节近端午，乍晴乍雨。

带累达磨眼睛，特地和泥合土。

二祖不会承当。雪庭枉受辛苦。

引得后代儿孙。各自开张门户。

或放南山毒蛇，或作玄沙猛虎。

雪峰连辊三毬，禾山一味打鼓。

山僧检点将来，尽是葛藤露布。

争如吃饭著衣，此外更无佛祖。

职嫂便是大哥妻，师姑元是女人做。

释渊

释渊　临终偈

动静声色外，时人不肯对。

世间出世间，毕竟使谁会。

释元聪

释元聪　临终辞众偈

来未尝来，去未尝去。

七十四年，月印寒渚。

释元聪

释元聪　颂古八首

释尊拈起枝花，分明勾贼破家。

致令千古之下，儿孙逐恶随邪。

释元聪

释元聪　颂古八首

倒腹倾肠说向伊，不知何故尚迟疑。

只今便好猛提取，莫待天明失却鸡。

释元聪

释元聪　颂古八首

一下兰桡蓦口鞭，大洋海底火烧天。

父南子北家何许，风满长空月满船。

释元聪

释元聪　颂古八首

钻头闹蓝远侍者，刺脑胶盆老赵州。

两个人前夸好手，面皮三寸不知羞。

释元聪

释元聪　颂古八首

明明道不说，此理凭谁识。

春风一阵来，满径花狼藉。

释元聪

释元聪　颂古八首

只知瞻礼紫金容，不觉脑门遭霹雳。

平生心胆向人倾，相识还同不相识。

释元聪

释元聪　颂古八首

松阴行不尽，痚雨下无时。

世事几兴废，山中人未知。

释元聪

释元聪　颂古八首

因我得礼你，莫放屁撒屎。

带累天下人，错认自家底。

释元昿

释元昿　曹孝女庙

祠古孝诚遥，悲风想暮号。

月魂迷草色，血泪溅江涛。

断碣惟黄绢，孤坟掩绿蒿。

千年暗潮水，亦以姓为曹。

释元净

释元净　次韵参寥子寄秦少游三绝时少游举进士不得

秦郎文字固超然，汉武凭虚意欲仙。

底事秋来不得解，定中试为问诸天。

释元净

释元净　次韵参寥子寄秦少游三绝时少游举进士不得

一尾追风抹万蹄，昆仑玄圃谓朝難。

回看世上无伯乐，却道盐中胜月题。

释元净

释元净　次韵参寥子寄秦少游三绝时少游举进士不得

得失秋毫久已明，不须闻此气峥嵘。

何妨却伴参寥子，无数新诗咳唾成。

释元净

释元净　次赵清献公诗

南极星临释子家，杳然十里税青华。

公年自尔增仙籍，几度龙泓诗贡茶。

释元净

释元净　和参寥寄秦少游

岩栖木食已皤然，交旧何人慰眼前。

素与昼公心印合，每思秦子意珠圆。

当年步月来幽谷，柱杖穿云冒夕烟。

台阁山林本无异，故应文字未离禅。

释元净

释元净　和佛印

久仰真风扬四海，今朝邂逅欲生莲。

法灯晃耀皆蒙照，佛印灵玄孰可传。

诸子丛林禅里老，十方尘刹上中天。

烁迦罗眼周三际，豁破群迷量廓然。

释元净

释元净　和苏子由

春去春来冬复冬，几思虚论未缘逢。

歙溪道赏兄遗迹，勿少龙泓一老龙。

释元净

释元净　偈

要行便行，要坐便坐。

六处神通，是个什麽。

把定时一物不为，放行时杀人放火。

释元净

释元净　龙井十题　潮音堂

真说无所示，真听无所闻。

海潮山外过，妙响入深云。

释元净

释元净　龙井十题　风篁岭

风篁荫修岭，挺节含虚心。

悠悠往还客，孰不聆清音。

释元净

释元净　龙井十题　归隐桥

谢讲竺峰寺，归隐新此桥。

院幽结林表，身老寄烟霄。

释元净

释元净　龙井十题　寂室

心寂寂自绝，此意为君说。

寒云嵌空亭，独有月照雪。

释元净

释元净　龙井十题　坤泉

物外老余生，泉发幽岩里。

自可给瓶盂，不羡沧溟水。

释元净

释元净　龙井十题　龙井亭

虚亭乱石间，中有潜虬府。

澄湛源莫穷，旱岁为灵雨。

释元净

释元净　龙井十题　讷斋

忆昔毗耶老，杜口有谁听。

还闻寂寞里，其辩过雷霆。

释元净

释元净　龙井十题　萨埵石

巨石如掌平，兀然半青嶂。

钦哉昔道人，饲虎兹喦上。

释元净

释元净　龙井十题　狮子峰

独尔群山里，人称狮子峰。

无心自哮吼，显晦烟云中。

释元净

释元净　龙井十题　照阁

高峰御皎月，深壑泻飞湍。

谁来白云里，与汝凭栏看。

释元净

释元净　龙井新亭

暇政去旌旆，杖策访林邱。

人惟尚求旧，况悲蒲柳秋。

云谷一临照，声光半载留。

轩眉狮子峰，洗眼苍龙湫。

路穿乱石脚，亭蔽重冈头。

湖山一日尽，万象掌中浮。

煮茗歟道论，奠爵致龙优。

过溪虽犯戒，兹意亦风流。

自惟日老病，当期安养游。

愿公归庙堂，用慰天下忧。

释元净

释元净　四牛图颂

混沌不分处，三缘未合时。

神通难可测，佛眼莫能窥。

坦荡全躯白，安眠露地肥。

为躭春色好，又被业风吹。

释元净

释元净　四牛图颂

改换毛衣了，从兹不自由。

只知今日事，忘却旧时牛。

步步虽同辙，昂昂不转头。

四山成隔阔，相逐没时休。

释元净

释元净　四牛图颂

瞥尔家栏里，回头识得伊。

不须常管带，取次倒横骑。

似客归家日，如儿得母时。

平田荒草里，吹唱哩囉哩。

释元净

释元净　四牛图颂

脱下娘生裦，还归不动尊。

万缘具顿罢，一路涅槃门。

大海波澜息，青天绝点云。

披毛同异类，无刹不分身。

释元实

释元实　偈

一位才彰五位分，君臣叶处紫云屯。

夜明帘卷无私照，金殿重重显至尊。

释元素

释元素　偈二首

大丈夫，秉慧剑，般若锋兮金刚焰。

非但能摧外道心，早曾落却天魔胆。

未开口时先分付，拟思量处隔千山。

莫言佛法无多子，未透玄关也大难。

释元易

释元易　偈二首

十方同聚会，个个学无为。

此是选佛场，心空及第归。

释元易

释元易　偈二首

若实无为无不为，天堂地狱长相随。

三尺杖子揽黄河，八臂那托冷眼窥。

无限鱼龙尽奔走，捉得循河三脚龟。

脱取壳，铁锥锥，

吉凶之兆便分辉。借问东村白头老，

吉凶未兆若何为。休休休，

古往今来春复秋。白日腾腾随分过，

更嫌何处不风流。

释元易

释元易　颂

拨动乾坤步转移，南观北斗有谁知。

金乌暮向西山急，晓逐扶桑半夜飞。

释原妙

释原妙　禅人请赞

遮个村僧，只好闻名。

尾巴才露，天下人憎。

释原妙

释原妙　禅人请赞

不识岩头密启处，刚言悟得仰山禅。

遮场败露难遮盖，留与儿孙万世传。

释原妙

释原妙　辞世

来不入死关，去不出死关。

铁蛇鑽入海，撞倒须弥山。

释原妙

释原妙　达磨祖师赞

开旗展阵入梁邦，未睹天颜早已降。

纵有神通难转款，翩翩一苇渡长江。

未离西乾，恶声已布。

面壁九年，一场败露骨。

咦，不知赚却多少儿孙，

直至如今钉椿摇橹。

释原妙

释原妙　大觉禅师祖雍长老请

中大仰毒，奋师子威。

平生负重病，举世无良医。

向莲峰插一茎草，为少室发千钧机。

舌头无骨，额下生眉。

唤作开山即错，不唤作开山犹非，

从教后代乱针锥。

释原妙

释原妙　观音大士赞

大海波心，磐陀石上。

真观净观，是相非相。

如月在天，无水不现。

水月俱捐，如何瞻仰。

咄，切忌妄想。

释原妙

释原妙　偈颂六十七首

谈玄谈妙，说性说心。

攒花簇锦，巧妙尖新。

如麻似粟，从古至今。

莫不皆是乘虚接响底汉，倚草附木精灵。

山僧虽是他家种草，决定不向遮里藏身。

释原妙

释原妙　偈颂六十七首

有一物，明历历。

佛祖觑不破，大地无人识。

常在舌头尖，尽力吐不出。

吐得出，也是胡饼里呷汁。

释原妙

释原妙　偈颂六十七首

有句无句，金乌吞玉免。

如藤倚树，癞马击枯椿。

树倒藤解，一冬烧不尽。

句归何处，石虎当途踞。

呵呵大笑，龙头蛇尾。

捺倒烂泥里，刚刀不斩无罪之人。

释原妙

释原妙　偈颂六十七首

千岭万山雪，五湖四海冰。

清光成一片，物物尽皆明。

释原妙

释原妙　偈颂六十七首

百年难遇岁朝春，姹女梳妆越样新。

惟有东村王大姐，依前满面是埃尘。

释原妙

释原妙　偈颂六十七首

万里不挂片云，虚空突出一窍。

双髻峰{左足右孛}跳上三十三天，拄杖子向十字街头扬声大叫。

炎炎六月火生冰，夜半日轮当午照。

释原妙

释原妙　偈颂六十七首

一夏九十日，看看又将半。

面门无位人，急著眼睛看。

冷地蓦相逢，脚跟红线断。

掌内握乾坤，翻身游碧汉。

堪笑当年老瑞岩，惺惺石上重呼唤。

释原妙

释原妙　偈颂六十七首

五湖春色十分肥，正是功圆果满时。

玉蝶穿花零碎锦，黄莺掷柳乱垂丝。

灵云打失娘生眼，备老重添八字眉。

无限水边林下客，谩将竹杖度须弥。

释原妙

释原妙　偈颂六十七首

归宗拭却眼睛，二祖安心断臂。

云门拶折一足，玄沙{上祝下土}破脚指。

遮一夥随搂搜汉，蚤知有遮船消息，

免见血淋满地。

释原妙

释原妙　偈颂六十七首

新年头，行新令。

露柱灯笼，急著眼听。

灶头西南角有片方砖，惺惺伶俐，

伶俐惺惺。念兹在兹，

必恭必敬。因甚如此，

徐十三郎行年本命。

释原妙

释原妙　偈颂六十七首

爱之欲其生，恶之欲其死。

爱恶两重关，总向遮里起。

直饶识得根源，更买草鞋行脚三十年，

何曾踏著遮里。

释原妙

释原妙　偈颂六十七首

师子窟，师子吼。

师子儿，无前后。

蓦然直下翻身，便解人前开口。

释原妙

释原妙　偈颂六十七首

大限九旬，小限七日。

粗中有细，细中有密。

密密无间，纖尘不立。

正恁麽时，银山铁壁。

进则无门，退之则失。

如堕万丈深坑。四面悬崖荆棘。

切须猛烈英雄，直要翻身跳出。

若还一念迟疑，佛亦救你不得。

此是最上玄门，普请大家著力。

山僧虽则不管闲非，越例与诸人通个消息。

释原妙

释原妙　偈颂六十七首

指天指地展戈矛，直至如今战不休。

假使群灵都杀尽，一身还有一身愁。

释原妙

释原妙　偈颂六十七首

天关久锁不开容，日夜滂沱鼓黑风。

愤性一槌俱击碎，顶门迸出一轮红。

释原妙

释原妙　偈颂六十七首

忘即当年密授句，枉教一众吃辛苦。

夜来枕上忽忆著，年年五月黄梅雨。

释原妙

释原妙　偈颂六十七首

一叶落，天下秋。

一尘起，大地收。

有意气时添意气，不风流处也风流。

释原妙

释原妙　偈颂六十七首

海底泥牛衔月走，岩前石虎抱儿眠。

铁蛇鑽入金刚眼，崑崙骑象鹭鸶牵。

释原妙

释原妙　偈颂六十七首

阴向鼻端灭，阳从眼里生。

会得个中意，更参三十年。

释原妙

释原妙　偈颂六十七首

禅不在参，道不须悟。

动转施为，三岳鼓舞。

孟八郎汉便恁麽去，争似西峰搬石运土。

释原妙

释原妙　偈颂六十七首

水中咸味，色里胶青。

决定是有，不见其形。

见其形，失却山前一村人眼睛。

释原妙

释原妙　偈颂六十七首

八十日中，千说万喻。

说也说到无说时，闻也闻到无闻处。

既是无说又无闻，功成果满凭何举。

吹龙笛，击鼍鼓。

皓齿歌，细腰舞。

桃花乱落如红雨。

释原妙

释原妙　偈颂六十七首

大海无鱼，大地无草。

大富无粮，大悟无道。

释原妙

释原妙　偈颂六十七首

布袋头开，喂驴喂马。

要骑便骑，要下便下。

若到江西湖南，撞著焦尾大虫，

切莫道在西峰度夏。

释原妙

释原妙　偈颂六十七首

吃粥了也，洗钵盂去，

矢上加尖，一场败露。

西峰今日忍俊不禁，却要向鹭鸶腿上割股。

释原妙

释原妙　偈颂六十七首

一阳来复，万物咸新。

恭惟盲龟跛鳖，鬼怪妖精。

莫问前长后短，大家扶起破沙盆。

释原妙

释原妙　偈颂六十七首

黄面瞿昙，夜半成道。

正是唤奴作郎，赢得一场好笑。

山僧恁麽告报，也是细姑嫌嫂。

释原妙

释原妙　偈颂六十七首

参须实参，悟须实悟。

动转施为，辉今耀古。

若是操心不正，悟处不真。

妆妆点点，斗斗钉钉，

被人轻轻拶著，未免唤灯笼作露柱。

释原妙

释原妙　偈颂六十七首

低头觅天，仰面寻地。

波波挈挈，远之远矣。

蓦然撞著徐十三郎，嗄，

元来只在遮里。在遮里，

腊月三十日到来，也是开眼见鬼。

释原妙

释原妙　偈颂六十七首

洞彻是非如梦幻，转身未免堕深坑。

须知别有通霄路，不许时人造次行。

释原妙

释原妙　偈颂六十七首

昔年瞎却我恨，今朝穿却你鼻。

冤冤相报无休，莫若克己复礼。

非惟和尚同尘，免得递相钝置。

释原妙

释原妙　偈颂六十七首

一年已减五日，光影如驹过隙。

直须如救头然，切莫随情放逸。

夜来一雨雪消鎔，万叠青山如洗出。

释原妙

释原妙　偈颂六十七首

参禅须是铁汉，著手心头便判。

只如雪覆千山，孤峰不白，

作麽生判。上元定是正月半。

释原妙

释原妙　偈颂六十七首

周行七步犹成迹，槨示双趺岂易收。

微雨洒花千点泪，淡烟笼竹一堆愁。

释原妙

释原妙　偈颂六十七首

身贫道贫，无法可亲。

一味盲枷瞎棒，闻者见者莫不生嗔。

黄金自有黄金价，终不和沙卖与人。

释原妙

释原妙　偈颂六十七首

西峰今年结夏，全然不成保社。

一日两头薄粥，大家忍饥无暇。

虽有真如佛性，菩提涅槃，

权且飏在师子岩下。

释原妙

释原妙　偈颂六十七首

日正暄，春已暮，

落花片片随流去。拄杖枝头一点红，

馨香遍界无人顾。

释原妙

释原妙　偈颂六十七首

一夏以来，诸人懡{左忄右罗}，

山僧亦懡{左忄右罗}。懡{左忄右罗}逢懡{左忄右罗}，

彼此无空过。今朝圣制告圆，

不免更说些懡{左忄右罗}禅，赢得大家俱懡{左忄右罗}。

如何是懡{左忄右罗}禅，咄，

猛火著油煎。

释原妙

释原妙　偈颂六十七首

一年三百六十日，看看逗到今宵毕。

十个有五双，参禅禅又不知，

学道道亦不识。只遮不知不识四字，

正是三世诸佛骨髓。

释原妙

释原妙　偈颂六十七首

封却拄杖头，结却布袋头。

大家团栾头，赤眼火柴头。

嗄，正是冤家共聚头，

不妨头上更安头。

释原妙

释原妙　偈颂六十七首

前四十五日何处去，焦尾大虫入闹市。

后四十五日何处来，三脚驴子上高台。

俊鹰快鹞便合乘时，跛鳖盲龟徒劳{左足右孛}跳。

释原妙

释原妙　偈颂六十七首

巴陵设忌三转语，西峰单单只一句。

{上浙下耳}，逢人切忌错举。

释原妙

释原妙　偈颂六十七首

指天指地，一俸打杀。

鸩屎砒霜，合造毒药。

飏在三千世界中，不知那个亲遭著。

释原妙

释原妙　偈颂六十七首

西峰结制不寻常，谷满仓兮僧满堂。

既得遮些根蒂固，大家摇扇取风凉。

释原妙

释原妙　偈颂六十七首

三千世界作炉，百亿须弥为炭。

生铁铸就禅和，炙得通身红烂。

释原妙

释原妙　偈颂六十七首

十五日已前，{毡占换畏}{毡占换畏}{毡占换畏}{毡占换畏}，

魍魍魉魉。十五日已后，

巍巍堂堂，炜炜煌煌。

正当十五日，虚空为鼓，

须弥为槌，轻轻击动，

佛祖攒眉。若将耳听应难会，

眼处闻声方始知。

释原妙

释原妙　偈颂六十七首

入我法中，不论凡圣。

动转施为，咸遵旧令。

释原妙

释原妙　偈颂六十七首

九旬把定重关，今朝放开一线。

顶门具眼衲僧，自合知机识变。

依旧平分局面。

释原妙

释原妙　偈颂六十七首

一不成，二不是。

红底桃，白底李。

红红白白不相瞒，因甚达磨大师被流支三藏打落当门齿。

释原妙

释原妙　偈颂六十七首

裁蜀锦，翦吴绫。

披白玉，间黄金。

打成一片时，针劄不入。

罗纹结角处，线路难寻。

天香影散莓苔石，五叶花开檐卜林。

释原妙

释原妙　偈颂六十七首

一百禅和三十州，无绳自缚万山头。

谁是护生谁是杀，白云影里铁船浮。

释原妙

释原妙　偈颂六十七首

万法归一，一归何处。

狭路相逢，两手分付。

遫得便行，黄河三千年一度清。

释原妙

释原妙　偈颂六十七首

意句不到，宗说不通，

盲龟跛鳖。意句俱到，

宗说俱通，盲龟跛鳖。

释原妙

释原妙　偈颂六十七首

呱声未绝便称尊，搅得三千海岳昏。

恶水一年浇一度，知他雪屈是酬恩。

释原妙

释原妙　偈颂六十七首

工夫不到不方圆，宽著程途急著鞭。

但得此心常不昧，从教沧海变桑田。

释原妙

释原妙　偈颂六十七首

识得拄杖子，被拄杖子缚。

不识拄杖子，亦被拄杖子缚。

不是弄潮人，徒劳遭点额。

释原妙

释原妙　偈颂六十七首

咄哉老贼，偷心未息。

石灰布袋，到处成迹。

若谓子为父隐，毕竟曲不藏直。

今日因斋庆赞，未免乘时拈出。

释原妙

释原妙　偈颂六十七首

一年又过一月，今日又从头起。

循环乌兔如梭。百年光阴有几。

诸上座，休瞌睡。

直饶火急翻身，四大海水早已倾在汝耳里。

释原妙

释原妙　偈颂六十七首

今年龙象颇多，权作三堂结夏。

虽然名字不同，是法本无高下。

释原妙

释原妙　偈颂六十七首

资生贵图求富，参禅贵图求悟。

求悟若学资生，个个成佛作祖。

咄，甜瓜彻蒂甜，

苦瓠连根苦。

释原妙

释原妙　偈颂六十七首

千疑万疑，只是一疑。

若能决此一疑，免教节上生枝。

释原妙

释原妙　偈颂六十七首

打开布袋头，放出百千牛。

纵随芳草去，终不被人收。

一日归来重会面，半含容笑半含羞。

释原妙

释原妙　偈颂六十七首

今朝八月一，行脚禅和出。

不识自家珍，却向途中觅。

直饶走遍一百一十城，参见五十三善知识，

功超十地三乘，位等释迦弥勒。

若还来到西峰，未免一棒打折你驴脊。

释原妙

释原妙　偈颂六十七首

急水滩头泊小舟，切须牢把遮绳头。

蓦然绳断难回避，直到通身血迸流。

释原妙

释原妙　偈颂六十七首

万法归一一何归，只贵惺惺著意疑。

疑到情忘心绝处，金乌夜半彻天飞。

释原妙

释原妙　偈颂六十七首

红尘堆里学山居，寂灭身心道有馀。

但得胸中憎爱尽，不参禅亦是工夫。

释原妙

释原妙　偈颂六十七首其六十六五

参禅一著莫迟疑，念念如同救火时。

烈焰亘天浑不顾，翻身直造万重围。

一朝火灭烟消后，鼻孔依前向下垂。

释原妙

释原妙　偈颂十二首

欲明种子因，熟读上大人。

若到可知礼，盲龟跛鳖亲。

释原妙

释原妙　偈颂十二首

皮穿肉烂，筋断骨折。

具无碍辩，横说竖说。

若谓向上一关，敢保老兄未彻。

直须虚空粉碎，大海枯竭，

透顶透底，内外澄澈。

正恁麽时，犹是眼中著屑。

释原妙

释原妙　偈颂十二首

此心清净本无瑕，只为贪求被物遮。

突出眼睛全体露，山河大地是空华。

释原妙

释原妙　偈颂十二首

东西十万，南北八千。

纖尘不立，寸草不生。

往来无碍，妙用纵横。

直饶亲到者里，正是弃本逐末，

引祸招殃。且道如何是本，

抛出轮王三寸铁，分明遍界是刀鎗。

释原妙

释原妙　偈颂十二首

五阴山中，魔强法弱。

战之不胜，休拟议著。

宝剑全提，莫问生杀。

奋不顾身，星飞火撒。

有功者赏，无功者罚。

释原妙

释原妙　偈颂十二首

有时热哄哄，有时冷冰冰。

有时如牵驴入井，有时如顺水张帆。

释原妙

释原妙　偈颂十二首

一二三四，四三二一。

钩锁连环，银山铁壁。

觑得破，跳得出。

大千沙界海上沤，一切圣贤如电拂。

若是觑不破不出，切须翻天覆，

地离巢越窟。

释原妙

释原妙　偈颂十二首

腊月三十日，时节看看至。

露柱与灯笼，休更打瞌睡。

觌面当机提，当机觌面觑。

蓦然触瞎眼睛。照顾烂泥里有刺。

释原妙

释原妙　偈颂十二首

封却拄杖头，结却布袋口。

禁在铁围山，枷上重增杻。

有中拷出无，无中拷出有。

痛楚百千般，不离者窠臼。

释原妙

释原妙　偈颂十二首

若论此事，正如傍墙逼狗。

逼来逼去，逼至尖角落头，

未免翻身遭他一口。

释原妙

释原妙　偈颂十二首

学道如初不变心，千魔万难愈惺惺。

直须敲出虚空髓，拔却金刚脑后钉。

释原妙

释原妙　偈颂十二首

者个，争得那个。

既得那个，忘却者个。

释原妙

释原妙　山中四威仪供佛鉴师翁韵

山中行，步高身尽轻。

拟飞去，惟恐世人惊。

释原妙

释原妙　山中四威仪供佛鉴师翁韵

山中住，暗淡云无数。

誓相期，共守无生路。

释原妙

释原妙　山中四威仪供佛鉴师翁韵

山中坐，静看空花堕。

问何为，待结团栾果。

释原妙

释原妙　山中四威仪供佛鉴师翁韵

山中卧，月落猿啼过。

正堪眠，石定从教破。







卷309

释原妙

释原妙　师子院明初院主请

鼻无两窍，眼露双睛。

十分无面目，一味得人憎。

将正续三世之业，等闲籍没。

向白云千峰之上，特地掀腾。

坐断死关，幸自恶声难掩，

那更被伊描邈，转见可怜生。

呵呵呵，三十年后，

宁无人路见不平。

释原妙

释原妙　示淳谦首座持钵

千家万家，总是维摩丈室。

十斛百斛，无非达磨眼睛。

若向遮里会得，何劳向外经营。

其或未然，咄，

酒肆淫坊休放过，龙宫虎穴要亲临。

释原妙

释原妙　示如法禅人

识得根源认得伊，全身犹堕在尘围。

纵然和座都掀倒，尚有烟霞绕翠微。

释原妙

释原妙　示如法禅人

直造悬崖上上关，白云影里转身难。

个中若使能通变，夺食驱耕总是闲。

释原妙

释原妙　示如法禅人

如如不动法中王，举足无非是道场。

不到水穷云尽处，争知觌面是檀郎。

释原妙

释原妙　示如梦禅人行脚

闲处休居静莫住，转入转深转幽固。

纵至深深尽底时，更须知有那一步。

昔日曹溪亲到来，今时往往多羞互。

若非丧尽目前机，倒岳倾湫无觅处。

释原妙

释原妙　示徒

学道如初莫变心，千魔万难愈惺惺。

直须敲出虚空髓，拔却金刚脑后钉。

释原妙

释原妙　示徒

学道之心似镜明，纖尘才染便忘形。

廓然照出娘生面，一簇青烟锁翠屏。

释原妙

释原妙　示徒

学道如撑逆水舟，篙篙著力莫随流。

忽然失脚翻身去，踏断寒江月一钩。

释原妙

释原妙　示徒三戒

开口动舌，无益于人，

戒之莫言。

释原妙

释原妙　示徒三戒

举心动念，无益于人，

戒之莫起。

释原妙

释原妙　示徒三戒

举足动步，无益于人，

戒之莫行。

释原妙

释原妙　室中三关

杲日当空，无所不照，

因甚被片云遮却。

释原妙

释原妙　室中三关

人有个影子，寸步不离，

因甚踏不著。

释原妙

释原妙　室中三关

大地是个火坑，得何三昧，

不被烧却。

释原妙

释原妙　双髻禅庵请

恣无明，逞人我。

诽释迦，骂达磨。

虽是赤心，返成话堕。

六年坐铺卖不行，至今被人唤作滞货。

释原妙

释原妙　颂古三十一首

灵山拈出一枝花，百万都来是作家。

惟有饮光犹未瞥，那堪眼里又添沙。

释原妙

释原妙　颂古三十一首

两两成群罪莫穷，谩将鼠伎逞英雄。

当时若作今时世，纵使瞿昙也不中。

释原妙

释原妙　颂古三十一首

死款都来一口供，情穷理极卒难容。

若将皮髓论高下，争见花开五叶红。

释原妙

释原妙　颂古三十一首

祖师不会禅，夫子不识字。

棒打石人头，嚗嚗论实事。

释原妙

释原妙　颂古三十一首

攒花簇锦绝纖尘，一度拈来一度新。

啼得血流无用处，不如缄口过残春。

释原妙

释原妙　颂古三十一首

杀人犹可恕，再犯岂能容。

贬向无生国，千圣不知踪。

释原妙

释原妙　颂古三十一首

眉毛罅里积山岳，鼻孔中藏师子儿。

南北东西无限意，此心能有几人知。

释原妙

释原妙　颂古三十一首

绿树阴浓夏日长，楼台倒影入池塘。

水晶帘动微风起，满架蔷薇一院香。

释原妙

释原妙　颂古三十一首

幸然无事鼓风涛，激起洪波万丈高。

直得浑家都浸杀，至今平地浪滔滔。

释原妙

释原妙　颂古三十一首

自小丹青画不成，年来始觉艺方精。

等闲掷笔成龙去，换却时人眼里睛。

释原妙

释原妙　颂古三十一首

泥佛不度水，毗岚风忽起。

大地黑漫漫，衲僧争敢视。

金佛不度炉，铁裹夜明珠。

一槌俱粉碎，清光何处无。

木佛不度火，掣开金殿锁。

内外绝遮栏，时人犹懡{左忄右罗}。

释原妙

释原妙　颂古三十一首

赵州狗子佛性无，十分春色播江湖。

几多摘叶寻枝客，空使洛阳花满途。

释原妙

释原妙　颂古三十一首

礼佛修行不较多，何须特地起干戈。

直饶打得回头后，兔子何曾离得窠。

释原妙

释原妙　颂古三十一首

四面洪波万丈深，上天无路地无门。

个中有理应难诉，不是愁人也断魂。

释原妙

释原妙　颂古三十一首

吞而复吐冷烟浮，月落寒山犹未休。

重把丝纶轻一掣，岂知元只在钩头。

释原妙

释原妙　颂古三十一首

猛虎深藏浅草窠，几回明月入烟萝。

顶门纵有金刚眼，未免当头蹉过他。

释原妙

释原妙　颂古三十一首

飒飒秋风满院凉，芬芳篱菊半经霜。

可怜不遇攀花手，狼籍枝头多少香。

释原妙

释原妙　颂古三十一首

饥火炎炎烧断肠，亲逢王膳不能尝。

可怜并逐溪流去，百亿沧溟透底香。

释原妙

释原妙　颂古三十一首

国师塔样最尖新，觌面拈来不露文。

却被耽源添一线，至今描邈乱纷纷。

释原妙

释原妙　颂古三十一首

杨柳溪边垂绿线，黄莺枝上声声啭。

几多贪玩不知春，空使落花千万片。

释原妙

释原妙　颂古三十一首

三十年来在梦中，生涯丧尽绝行踪。

自惭一见桃花后，依旧漫天鼓黑风。

释原妙

释原妙　颂古三十一首

落花台上重铺锦，玛瑙阶前布赤沙。

情义尽从贫处断，世人偏向有钱家。

释原妙

释原妙　颂古三十一首

红轮杲杲正当空，昨日今朝事不同。

尽谓古今都坐断，谁知贼过后张弓。

释原妙

释原妙　颂古三十一首

滞货多年要脱身，巧妆绮语说诸人。

及乎拈出当场卖，索价辽天谁敢亲。

释原妙

释原妙　颂古三十一首

弓弦走马蓦相逢，觌面全提未见功。

拈出轮王三寸铁，直教血溅梵天红。

释原妙

释原妙　颂古三十一首

银蟾出海照无私，处处分明是阿谁。

见面不须重问讯，从教日炙与风吹。

释原妙

释原妙　颂古三十一首

不动尊，提不起，

茫茫宇宙谁能委。秋江清夜月澄辉，

鹭鸶飞入芦花里。

释原妙

释原妙　颂古三十一首

逆风吹又顺风吹，铁眼铜睛争敢窥。

万古碧潭空界月，再三捞摝始应知。

释原妙

释原妙　颂古三十一首

佛手驴脚与生缘，鬼面人头有许般。

云散碧天孤月朗，澄潭彻底影团团。

释原妙

释原妙　颂古三十一首

无端平地起干戈，争似属牛人更多。

满面惭惶无著处，低头依旧入烟萝。

释原妙

释原妙　颂古三十一首

一二三四五六圈，心肝粉碎髑髅穿。

若将方木投圆窍，丑姥争教得少年。

释原妙

释原妙　颂古五首

涅槃地狱本无差，只为从来被眼遮。

三脚瞎驴才{左足右孛}跳，镬汤炉炭即吾家。

释原妙

释原妙　颂古五首

尽枯肠丧尽机，通身不挂一毫丝。

清风步步随身转，明月谁分上下池。

释原妙

释原妙　颂古五首

滴通身是烂脓，更无一点落西东。

若言不是知音者，未免风吹别调中。

释原妙

释原妙　颂古五首

出的高原浪拍天，四维上下绝尘烟。

分明好个真消息，未必时人到那边。

释原妙

释原妙　颂古五首

闲放出这只牛儿，头角分明举似谁。

若向尾巴尖上会，新罗鹞子过多时。

释原妙

释原妙　颂赵州无字示陈太尉

澄潭千载毒龙蟠，倒岳倾湫谁解看。

直下一刀成两段，虚空粉碎髑髅乾。

释原妙

释原妙　西隐接待师立山主请

乌豆眼睛生铁面，直向孤峰顶上。

将无米饭塞断天下衲子咽喉，固是家常，

因甚更教人参个一归何处。

释原妙

释原妙　又示徒

工夫果的有真疑，动静寒暄总不知。

枕子蓦然开口笑，钵盂{左足右孛}跳上须弥。

释原妙

释原妙　云庵

或淡或浓拖雨去，半舒半卷逆风来。

为怜途路无栖泊，却把柴扉永夜开。

释圆

释圆　偈

新缝纸被烘来暖，一觉安眠到五更。

闻得上方钟鼓动，又添一日在浮生。

释圆

释圆　渔父词

本是潇湘一钓客，自东自西自南北。

只把孤舟为屋宅。无宽窄，

幕天席地人难测。

释圆

释圆　渔父词

顷闻四海停戈革，金门懒去投旧策。

时向滩头歌月白。真高枯，

浮名浮利谁拘得。

释圆鑑

释圆鑑　送义青偈

须弥立太虚，日月辅而转。

群峰渐倚他，白云方改变。

少林风起丛，曹溪洞帘卷。

金凤宿龙巢，宸苔岂车碾。

释圆日

释圆日　偈颂二首

悟无不无，得无不得，

九年面壁空劳力。三脚驴儿跳上天，

泥牛入海无踪迹。为甚麽如此，

九九八十一。

释圆日

释圆日　偈颂二首

倒腹倾肠几个知，更无比发可相依。

直饶彻底承当去，也落他家第二机。

释圆悟

释圆悟　承天寺寻勤上人

古寺多陈迹，幽花只自开。

净无秋后暑，远绝市中埃。

苔色侵碑石，松阴蔽月台。

山人迟未至，欲去重徘徊。

释圆悟

释圆悟　次姜秦祠和胡教授韵

晓谒崇祠雾霭深，行藏因识二贤心。

榻前自有孤忠疏，林下谁赓招隐吟。

寂寂精庐苍藓入，堂堂遗像暗尘侵。

客中莫致生刍奠，聊汲山泉荐菊斟。

释圆悟

释圆悟　大帽山

众山皆弭伏，独让此峰尊。

绝顶时犹雨，中林昼亦昏。

逆风松势偃，独石水声喧。

定有幽栖者，何因得晤言。

释圆悟

释圆悟　方海丰诗境楼分赋得春风

暖袭游人陌上尘，不知花信几番新。

莫教吹到荼醾处，吹到荼醾是晚春。

释圆悟

释圆悟　海云阁

天风来海门，惊浪作飞雨。

岸云过已尽，陇树青可数。

挂帆鸥鸟外，清吟正凝伫。

欲去犹未能，渔灯粲烟渚。

释圆悟

释圆悟　和胡教授山庵见访归韵

因赴山中约，归途带暝痕。

禽声沉众树，人影背孤村。

雾起寒城里，江流古岸根。

行吟多得句，知欲与谁讼。

释圆悟

释圆悟　和黄瑞玉山庵

偶寻孤隐处，幽僻远腥荤。

结屋聊依石，栽松却傍坟。

山深长雾雨，海近渺风云。

不必称昏聩，自然疏见闻。

释圆悟

释圆悟　寄方俊甫

市桥劳送别，转影又经时。

几度月圆夜，独行谁共时。

菊寒开欲遍，书远到应迟。

西瀑成庵未，幽楼莫负期。

释圆悟

释圆悟　句

独怜万木凋零后，屹立风霜惨澹中。

释圆悟

释圆悟　瑞兴寺

路僻今芜翳，寒厨尚起烟。

僧依三佛住，门与数峰连。

雨润苔封塔，年深竹覆泉。

创时灵异事，犹有断碑传。

释圆悟

释圆悟　山中四首

飞瀑挂高崖，幽禽响虚谷。

怜此一片景，借得数掾屋。

涧木卧槎牙，岩花散芒馥。

策杖从所之，偶到南山麓。

释圆悟

释圆悟　山中四首

疏林过微雨，西岭收残晖。

草露湿我屦，松风吹我衣。

坐久四山暝，吟余独鸟飞。

归来不知晚，萝月盈窗扉。

释圆悟

释圆悟　山中四首

雅怀无所拘，偶行度前岗。

长松发佳色，澄潭閟幽光。

而我亦何幸，於此得相羊。

低头心语口，兹游那可忘。

释圆悟

释圆悟　山中四首

暝色敛平川，云归日已夕。

閒行信杖藜，倦坐憩苔石。

花亦满意红，草自无心碧。

吾亦乐吾年，人生不满百。

释圆悟

释圆悟　山中夜归

一鹤候柴关，林空境自閒。

竹房秋后冻，病叟夜深远。

树密疑无路，月明犹在山。

幽居便所适，已是十年閒。

释圆悟

释圆悟　送壁上人归承天寺

城寺思归兴忽生，又携筇杖出云扃。

月明后夜空山里，绕屋泉声只自听。

释圆悟

释圆悟　宿友人白云庵三首

不到岁时久，生来人事疏。

扫云僧亦去，谁伴主翁居。

释圆悟

释圆悟　宿友人白云庵三首

万籁夜俱寂，蒲团清可禅。

林疏窗过月，岩远竹通泉。

释圆悟

释圆悟　宿友人白云庵三首

城里锹犹热，山中寒已浓。

紫檀时小炷，危坐听晨钟。

释圆悟

释圆悟　题宝山寺二首

寓此曾三夏，重来隔五年。

溪山亦良是，怀想转凄然。

释圆悟

释圆悟　题宝山寺二首

去腊应差暖，今春定有寒。

涧梅花半树，侵晓又凋残。

释圆悟

释圆悟　题秦君亭

昔只为吟隐，偶然依佛居。

路逢阴壑尽，云抱晓岩虚。

亭在因人重，山深与世疏。

倘怀名利念，到此欲何如。

释圆悟

释圆悟　题泉州张许祠

尔与瞧阳隔，事闻犹涕零。

人虽死忠义，祠自活英灵。

坏砌寒云聚，空庭古柏青。

功名见信史，何必更碑铭。

释圆悟

释圆悟　晚渡

桥巷低临水，数家深掩门。

路穷生寂寞，人渡更黄昏。

风色占帆席，潮痕认柳根。

岸回林影暝，渔火满沙村。

释圆悟

释圆悟　小立

小立当清晓，一筇吟影孤。

兰香和雾湿，竹老带藤枯。

野水流将合，春山淡欲无。

雨晴犹未卜，劳尔鹁鸠呼。

释圆悟

释圆悟　游静真观

古观门幽寂，来游亦夙缘。

林堪巢老鹤，坛可礼真仙。

秋晚寒生屋，雨深苔印砖。

旧藏多御赐，应识尚留传。

释圆悟

释圆悟　游清源洞

清旦寻幽洞，攀跻有同游。

雾雨藏诸峰，万窍响飕飕。

树杪飞磴悬，岩外见客舟。

藓藤垂翠琰，风叶随清流。

百丈崖班驳，千尺木耸修。

乌啼晹谷晓，云淡海城秋。

莓苔蚀丹灶，山房花竹幽。

疏烟生墟落，远水浮汀洲。

朝斗空坛在，升仙往事悠。

倚兰吟未就，归屐少迟留。

释圆悟

释圆悟　赵山神祠

山中虽隐迹，名被世人知。

无策欲干主，有诗还立祠。

水云通别渚，枳槲荫空墀。

多少能吟者，焚香为拂碑。

释圆悟

释圆悟　真人洞

扪葛敲幽户，空山得遍观。

云离朝拜石，苔积上升坛。

秋晚涧声涩，月明松影寒。

真人不可遇，谁复此烧丹。

释圆悟

释圆悟　重游清源洞

此地今重到，藤萝长碧阴。

缅思仙去后，长有客来吟。

出鸟江涛白，连云岭树深。

杖藜宜少驻，灵迹尚堪寻。

释云

释云　给孤长者

远迓瞿昙至给孤，竚聆有法为开敷。

早知是法应须舍，好请乘时出帝都。

释云

释云　偈颂二十九首

丹霞烧木佛，院主眉须落。

官里有吸条，许人私结约。

傝{耨耒换沈去氵}杜禅和，识情争卜度。

休卜度，万里辽天飞一鹗。

释云

释云　偈颂二十九首

教你不肯你，为君通一线。

若是明眼人，觅甚腊月扇。

释云

释云　偈颂二十九首

支提山里作上元，若校诸方真个异。

大虫舌上打秋千，蟭螟眼里放夜市。

灯笼倒退舞三台，露柱趋前弄鳖鼻。

释云

释云　偈颂二十九首

崑崙奴，著铁裦。

打一棒，行一步。

{内娄外辶}逻真个{内娄外辶}逻，峭措非常峭措。

不惟佛法会尽，且是文章满肚。

见渠尝试篇诗，便有惊人底句。

如今对大众前，不免一时剖露。

释云

释云　偈颂二十九首

佛说一乘法，无二亦无三。

山花开似锦，澖水湛如蓝。

支提遮里，无法可说，

赢得口似匾担。

释云

释云　偈颂二十九首

春无三日晴，夏无十日雨。

蛇咬虾蟆声，更有众生苦。

释云

释云　偈颂二十九首

支提不敢向人说，达磨西来有妙诀。

若将妄语诳众生，自招拔舌尘沙劫。

释云

释云　偈颂二十九首

支提元不会禅，只是依时及节。

孟春即曰犹寒，孟夏即曰渐势。

虽无格外高谈，不向眼中添悄。

汝等莫错商量，打你头破额裂。

释云

释云　偈颂二十九首

今朝五月五，击动禾山鼓。

郁垒与神荼，欢呼齐起舞。

释云

释云　偈颂二十九首

虾蟆翻出阔，曲鳝草之长。

门前飞八百，屋后走千张。

释云

释云　偈颂二十九首

参禅人，多逐妄，

不用起模仍画样。春风吹绽桃李花，

淡烟疏雨笼青嶂。

释云

释云　偈颂二十九首

叮咛损君德，无言真有功。

任从沧海变，终不为君通。

释云

释云　偈颂二十九首

支提佛法无多子，何必胡僧劝举扬。

好对春风二三月，鹧鸪啼处百花香。

释云

释云　偈颂二十九首

五月方改旦，今朝又初十。

日月去如飞，快鹞趁不及。

禅须放下参，但莫固拘执。

是处解脱门，汝自不肯入。

何必问支提，丁字著脚立。

释云

释云　偈颂二十九首

如来禅，祖师意。

绝承当，只这是。

破草鞋，汗臭气。

热碗鸣，驴豚沸。

也大奇，不思议，

分明在目前，今古应无坠。

佛灭二千年，比丘少惭愧。

释云

释云　偈颂二十九首

嗟见世间人，永劫堕迷津。

不省这个意，修行徒苦辛。

释云

释云　偈颂二十九首

云门普，风穴瞎。

三门外金刚，冷地里笑杀。

释云

释云　偈颂二十九首

参禅人，莫造作。

拟心即差，动念即错。

大乘小乘，钱贯井索。

前三后三，佛手驴脚。

开眼也著，合眼也著。

拟向这里承当，鼻孔依前失却。

释云

释云　偈颂二十九首

支提门下，五日一参。

我才合掌，汝便和南。

龙象蹴蹋，非驴所堪。

释云

释云　偈颂二十九首

乍离千圣林间寺，来汲城头石罅泉。

相见杯茶虽淡薄，往来无惜为君煎。

释云

释云　偈颂二十九首

佛是尘，法是尘，区区驰觅谩劳谩。

向道莫行山下路，果然猿叫断肠声。

释云

释云　偈颂二十九首

风高八九月，自合知时节。

何必待山僧，升堂特地说。

天际雁南飞，接翅作行列。

悉念佛法僧，轧轧声不绝。

影落寒山水，已是重漏泄。

普请好生观，西来无妙诀。

释云

释云　偈颂二十九首

前三后三，日面月面。

七凸八凹，千化万变。

捏聚放开，胡来汉现。

不离当处常湛然，觅即如君不可见。

了了了时无可了，玄玄玄处亦须呵。

贪生逐日区区去，唤不回头争奈何。

释云

释云　偈颂二十九首

大尽三十日，小尽二十九。

昨夜送穷年，今朝贺岁首。

时节有变更，佛法无新旧。

既是个中人，不惜娘生口。

坐对春风唱鹧鸪，嘉声不落威音后。

释云

释云　偈颂二十九首

春色融和，群芳竞拆。

水绿山青，桃红李白。

不是时节因缘，亦非向上奇特。

恁麽也不得，不恁麽也不得。

此时若不究根源，直待当来问弥勒。

释云

释云　偈颂二十九首

是非只为多开口，烦恼皆因强出头。

致使韶阳要打杀，思量著甚底来由。

释云

释云　偈颂二十九首

今朝五月十有五，十日作了八日雨。

不荐檐头滴滴声，说妙谈玄可足数。

释云

释云　偈颂二十九首

秋江清浅时，白鹭和烟岛。

良哉观世音，全身入荒草。

释云

释云　偈颂二十九首

人从陈州来，不得许州信。

钟楼上念赞，床脚下种菜。

盏子扑落地，榞子成七八年。

释云

释云　送幽岩滋上人出岭

诸方无说汝无闻，闻说俱无莫倒跟。

才起丝毫奇特想，依前似不出雷门。

释云

释云　颂古

大隐居鄽，小隐居山。

各得其所，随分安閒。

释云

释云　颂古

狗子无佛性，泥捏活大圣。

不是泗州人，说著也不信。

释云

释云　颂古八首

一片银蟾挂碧天，清光冷照凤楼前。

九重玉户深深闭，争见扶疏桂影圆。

释云

释云　颂古八首

春风有时恶，春风有时好。

人竞逐春风，却被春风恼。

释云

释云　颂古八首

一叶扁舟信晚风，雨昏浑不辨西东。

不因再到秋江上，争见芦花对蓼红。

释云

释云　颂古八首

白云绽处见明月，黄叶落时闻捣衣。

劝君休去便休去，欲觅了时无了时。

释云

释云　颂古八首

独唱清新拍不同，寥寥千古意无穷。

拟开眼向声前听，早被风吹别调中。

释云

释云　颂古八首

家人卦变作明夷，爻象分明不待推。

无动无谋终吉庆，有求有用即迍危。

释云

释云　颂古八首

缩头只可藏山谷，出得山来却不堪。

若谓利生开佛见，这般恶口不如缄。

释云

释云　颂古八首

终朝皮{氂上换彭}街头走，有口何曾诵法华。

末后脱空尤叵耐，逝多容你更交加。

释云

释云　云门大师

中毒睦州，伸冤雪峤。

拔本无门，剜空作窍。

有折脚殃，乃破家兆。

万福曾郎，容此不肖。

释云贲

释云贲　掉落牙

汝从何所来，遁迹在我口。

美恶必同尝，冷暖共知有。

我口时动折，汝体常坚守。

夫何一病缠，遽落钳匠手。

汝今先我徂，我在嗟无后。

坚者毁不留，软者岂能久。

平生敲磕句，一一如雷吼。

嚼破百弥卢，咬断众窠臼。

我力既若是，汝形安得朽。

无生复无离，庶洗言说咎。

释云贲

释云贲　偈二首

一见便见，八角磨盘空晨转。

一得永得，夺锦朱砂如墨黑。

秋风吹渭水，已落云门三句里。

落叶满长安，几个而今被眼瞒。

释云贲

释云贲　偈二首

闹篮方喜得抽头，退鼓而今打未休。

莫把乳峰千丈雪，重来换我一双眸。

释云贲

释云贲　偈四首

五百生中受屈，祗缘不识个落字。

百千众中较量，祗缘不识个昧字。

都来两字淆讹，陷却多少平直。

释云贲

释云贲　偈四首

维摩病，说尽道理。

龙翔病，咳嗽不已。

咳嗽不已，说尽道理。

说尽道理，咳嗽不已。

本是长江凑风冷，却教露柱患风。

释云贲

释云贲　偈四首

团坘擘不破，潇洒觑不见。

唤作正法眼，入地狱如箭。

释云贲

释云贲　偈四首

浓将红粉传了面，满把真珠盖却头。

不识佳人真面目，空教人唱小凉州。

释云贲

释云贲　颂古二十七首

两手擎来教放下，空身立地更疑猜。

根尘识界无寻处，多谢春风烂漫开。

释云贲

释云贲　颂古二十七首

刹刹尘尘不见难，头陀何苦被他瞒。

当初若论收奸细，莫把瞿昙做佛看。

释云贲

释云贲　颂古二十七首

六月上伏，八月中秋。

人平不语，水平不流。

释云贲

释云贲　颂古二十七首

日暖风和景更奇，华华草划露全机。

荼醾一阵香风起，引得游蜂到处飞。

释云贲

释云贲　颂古二十七首

映林映日一般红，吹落吹开总是风。

可惜撷芳人不见，一时分付与游蜂。

释云贲

释云贲　颂古二十七首

截断从教来衮衮，随流未必去滔滔。

青山长锁欲飞势，沧海合知来处高。

释云贲

释云贲　颂古二十七首

漏传长乐未央静，月泻甘泉太液秋。

夜半乐声回步辇，唤回三十六宫愁。

释云贲

释云贲　颂古二十七首

两指爪开权撮起，一志头上为吹开。

这回不在身边立，休说清风偏九垓。

释云贲

释云贲　颂古二十七首

未曾牛出定盘星，多少行家往¨不平。

待昨权衡来就手，方知斤两自分明。

释云贲

释云贲　颂古二十七首

认得斑斑急上弦，吼风一镞去惊天。

近前子细来观觑，谁把蓝田石射穿。

释云贲

释云贲　颂古二十七首

风月山川共一家，谁曀￥语下定龙蛇。

太白不曾登便殿，笔头昨夜自生花。

释云贲

释云贲　颂古二十七首

一足垂来新点眼，岭头功德已圆成。

长髭只怕精神露，却指红炉片雪轻。

释云贲

释云贲　颂古二十

首

芙蓉月向怀中照，杨柳风来面上吹。

夜半庭前柘枝舞，天明罗袖湿胭脂。

释云贲

释云贲　颂古二十七首

以何为体呵呵笑，推倒当头陷虎机。

鸟带香从花里出，龙含雨向洞中归。

释云贲

释云贲　颂古二十七首

黄鹤楼前题一篇，无限措大失平仄。

长沙一只眼长长，今古何曾有踪迹。

释云贲

释云贲　颂古二十七首

指点深红与昔同，更无夭艳在芳丛。

南泉笑里移春去，留得残红醉密蜂。

释云贲

释云贲　颂古二十七首

蒙头不觉齤齤睡，开眼从教焰焰红。

若谓平常便无事，须防豆爆冷灰中。

释云贲

释云贲　颂古二十七首

信手挥来一一亲，祗林剑下绝烟尘。

太平曲调无人会，孤负皇家定乱人。

释云贲

释云贲　颂古二十七首

驴前马后识灵云，满眼风埃绝点尘。

行偏天台并雁荡，归来重看锦江春。

释云贲

释云贲　颂古二十七首

血盆似口剑如牙，竭世枢机未足夸。

亲到龙潭龙不现，者回失却眼中花。

释云贲

释云贲　颂古二十七首

冰棱锁断长河口，不见人从鸟道来。

一阵风回修竹里，玉阑干上雪成堆。

释云贲

释云贲　颂古二十七首

七宝杯酌葡萄酒，金花纸写清平词。

春风院静无人见，闲把君王玉笛吹。

释云贲

释云贲　颂古二十七首

白牯问狸奴，虚空酬万象。

电激不停踪，谷虚谁答响。

啐兮啄兮，清机历掌。

回头{左车右度}轹范春时，舌上葛藤长万丈。

释云贲

释云贲　颂古二十七首

脱得边城戍役身，却来偷赏上园春。

御街前畔低声语，不觉冲他貌事人。

释云贲

释云贲　颂古二十七首

水不洗水，金不博金。

昧毛色而得马，靡丝弦而乐琴。

结绳画卦有许事，丧尽真淳盘古心。

释云贲

释云贲　颂古二十七首

牙根烂嚼真弥勒，腹里横吞老释迦。

大地虚空皆得饱，这回不到负檀家。

释云贲

释云贲　颂古二十七首

一雨一阴风未和，春从不快里消磨。

桃花暗已随流水，空使刘郎惆怅多。

释云贲

释云贲　颂古四首

竿头崖头撒手去，阆州沣州寻路归。

廉纤脱尽全机露，八角磨盘空里飞。

释云贲

释云贲　颂古四首

婆子因行掉臂，赵州因事长智。

无端一句淆讹，惹得四海鼎沸。

勘破了，有谁知，

春风过后无消息，留得残花一两枝。

释云贲

释云贲　颂古四首

带雪含霜半倚篱，磺斜影时露仙姿。

前村昨夜春来了，竹屋老僧犹未知。

释云贲

释云贲　颂古四首

明宣一道聪明呪，暗写两行灵宝符。

谩道骑鲸游六合，何曾有梦到华胥。

释云豁

释云豁　辞众偈

天不高，地不厚，

自是时人觑不透。但看腊月二十五，

依旧面南看北斗。

释云居西　赠慧晖偈

云居不会禅，洗足上床眠。

不觉枕子落，打破常住砖。

释云林

释云林　答友

骚首何须更问天，此心灰尽不重然。

休将琐琐尘寰事，换我山中枕石眠。

释云林

释云林　归山

沧海尘生望不还，虚空粉碎步方艰。

时人欲识今行履，一衲萧然云岭间。

释云岫

释云岫　百舌

寻常多逐从禽飞，才得春风百样啼，

毛羽不佳谗舌便，桃花枝上骂黄鹂。

释云岫

释云岫　病起

病起棱层骨数茎，尽情提挈强为生。

思量襲襫当年事，道在大雄山上行。

释云岫

释云岫　曹娥江泊舟二首

黄绢古碑千载事，汀花岸草旧江村。

波心夜夜见明月，疑是曹娥堕水魂。

释云岫

释云岫　曹娥江泊舟二首

江上停舟潮未回，汉安时事入重思。

野桥认得前村路，曾读曹娥庙裹碑。

释云岫

释云岫　呈中竺雪屋和尚

重重法界华严境，烟柳满城春正深。

弹指门开相见后，善财灰尽一生心。

释云岫

释云岫　楚心荪维那

千载骚人沉骨冷，冰霜叶底见幽香。

乾坤一种忠良气，弹压春风众草芳。

释云岫

释云岫　次韵栯堂和尚

万籁无声月满山，看时容易入时难。

昔年闽有洪唐寨，争似云中者一关。

释云岫

释云岫　答法华东洲和尚

干弋倒用识安危，方便垂慈接个谁。

每每见僧陪面笑，祖师门户放教低。

释云岫

释云岫　答太白宗藏主

寄我新诗富且优，松涛二十里飕飕。

老来自觉舌头短，每见长篇不敢酬。

释云岫

释云岫　答源侍者

铁航未肯下沧海，消息无端忽寄来。

六载雪山明底事，不知已眼为谁开。

释云岫

释云岫　答止侍者

何必由他不必传，只图无事过年年。

谁知一枕难成梦，落日春山树树鹃。

释云岫

释云岫　悼东皋友山和尚

握空拳建东皋寺，一饭饱多云水僧。

身死百年曾未减，数珠牙齿放光明。

释云岫

释云岫　悼灵隐性侍者

三唤声中负不平，与师百万欲干城。

谁知菡萏峰前路，削木书名有伏兵。

释云岫

释云岫　悼猫儿

亡却花奴似子同，三年伴我寂寥中。

有棺葬在青山脚，犹欠镌碑树汝功。

释云岫

释云岫　悼栖真古帆和尚

高梧枝折凤皇飞，山色凝愁似死灰。

惆怅暮春风雨暗，百禽多噪闹芳菲。

释云岫

释云岫　悼清藏主

修竹众苦人难到，六指重来火后寻。

遗恨百年消不得，一声杜宇一关心。

释云岫

释云岫　悼退岩讲主呈英宗师

庵居曾结三年好，一住霞城会未期。

见说即除天竺寺，讣闻肠断白头师。

释云岫

释云岫　读本师语录

青旗斜出画桥西，杨柳飞花水满堤。

一酌误人千日酒，醉埋荒冢不思归。

释云岫

释云岫　读古剑和尚语送是藏主妇常州

金缄锋底鸳鸯走，玉线蹊中白鹭飞。

远远洞庭三万顷，春波无限绿漪漪。

释云岫

释云岫　访友人庵居

好忆行尽眼重开，菜叶流金逐水来。

莫谓间门容易掩，松边有路不生苔。

释云岫

释云岫　逢田叟

白发翁翁住那村，隔溪烟树竹篱门。

今年八十浑无力，勉强牵牛替阿孙。

释云岫

释云岫　古月号

千年桂魄不肯死，夜夜在人头上飞。

每爱中庭一方白，长天万里没云时。

释云岫

释云岫　观晦庵先生桥图

桥上功名五十年，贪程谁肯顾危颠。

世间多说行仁义，少似先生行得全。

释云岫

释云岫　蜾赢

借得桑虫足子孙。声声类我祝朝昏。

只因祝得浑相似，代代不能高户门。

释云岫

释云岫　贺芑书记

笔底锺王通草圣，胸中郊岛富唐吟。

竺仙去后无文佛，今日喜逢僧翰林。

释云岫

释云岫　鹤林寺

夹山当日见船子，法眼无瑕亦有瑕。

一棹失泾风浪急，和根移却杜鹃花。

释云岫

释云岫　画荷花二首

三千美女学宫妆，占断薰风水一方。

试问画工何处在，移来五月鉴湖凉。

释云岫

释云岫　画荷花二首

高擎万柄绿参差，匹练横铺锦一机。

喜对薰风描写得，秋风夜雨不敢知。

释云岫

释云岫　会独木和尚

坐致太平元是我，埋兵挑战却输君。

铁浮图下曾相见，灯盏花开五夜春。

释云岫

释云岫　会恩藏主

因君每忆云门寺，五六年来会两番。

诗句老随秋鬓老，客身间似白云间。

释云岫

释云岫　会法眷藏主

话尽艰危到夜阑，灯花开落两三番。

弟史不必频相见，须发因愁易得斑。

释云岫

释云岫　会观藏主

日月东西行未尽，相逢不必问如何。

山间松食人应少，世上黄金梦最多。

释云岫

释云岫　记梦二首

兔角峥嵘出象头，六街齐打凤皇球。

乌投墨沼云将合，鹭宿银河月正秋。

释云岫

释云岫　记梦二首

十分清白旧家风，明月堂前夜正中。

四十一条桥暗事，眼头只作一桥通。

释云岫

释云岫　偈颂二十三首

夜半金乌出，寥寥照寰宇。

两眼对青山，通身泪如雨。

释云岫

释云岫　偈颂二十三首

大觉世尊，腊月八夜，

字正四刻，睹明星而悟道，

引得后代儿孙，夜半染皂。

智门昨夜伤风，打嚏凑得恰好。

释云岫

释云岫　偈颂二十三首

久渴逢甘雨，他乡见故知。

洞房花灯夜，金榜状元归。

释云岫

释云岫　偈颂二十三首

昆仑之水易发，少林之春难芳。

一臂勿断，九年顿忘。

雷晕纹於象齿，花酿蜜於蜂房。

派列枝分兮子孙繁碎，乌非马似言语文章。

释云岫

释云岫　偈颂二十三首

半夜劈破太空，太阳正照白书。

掩却万象生铁一团，二俱列下别有商量。

南海观音菩萨，端坐水月道场。

春山叠乱青，春水漾虚碧。

寥寥天地间，独立望何极。

释云岫

释云岫　偈颂二十三首

西风凋木叶，蟋蟀啼坏墙。

明月照破屋，露冷黄金床。

藏经一卷，儒书一章。

读不成句，书不成行，

天空地阔谁商量。

释云岫

释云岫　偈颂二十三首

曙色才分鸡便唱，春风未动鸟先啼。

一床胡蝶家家梦，祖意无人肯入思。

释云岫

释云岫　偈颂二十三首

左顾右盼，皆我良辅。

云生兮从龙，风生兮从虎。

山僧坐绳床说禅，按拄杖作主。

释云岫

释云岫　偈颂二十三首

蟋蟀啼坏墙，暇蟆叫春水。

时节使之然，处处聒入耳。

释云岫

释云岫　偈颂二十三首

一句子，玄中玄，

妙中妙。寒暑不相干，

阴阳不相到，必意如何通耗。

鹭莺立雪非同色，明月芦花不似他。

释云岫

释云岫　偈颂二十三首

千岩带雪，万水生冰。

今夜寒极岁极，明朝日新日新。

山僧禅床角头拂子，长时间挂不犯纤尘。

信手拈来，春回大地。

展慈容於释迦老子，收怒气於金刚眼晴。

只者一著，最妙最灵。

今正是时，如何委悉，

浩浩尘中寻不见，见无见处却分明。

释云岫

释云岫　偈颂二十三首

分岁家贫无可有，白牛牵出为人烹。

堂中不问僧多少，一个还他一分羹。

释云岫

释云岫　偈颂二十三首

荡尽是非窠窟，截断葛藤露布。

今日放开布袋，不要东去西去。

拗折拄杖，向者裹住。

碧眼胡僧坐九年，心胆浑如生铁铸。

释云岫

释云岫　偈颂二十三首

如来藏中有一常圆之月，大如车轮，

冷如冰雪，犀牛扇子何曾别。

怒涛推出海，恰值中秋节。

若也唤作白莲花，浮出龙王宫。

我道玉川子，胡说乱说。

释云岫

释云岫　偈颂二十三首

达磨眼睛，八斛四斗。

断贯索子穿来，诸人面前抖擞，

天上人间阿谁有。

释云岫

释云岫　偈颂二十三首

意存言外，道在机前。

求人思搭对，见面懒寒暄。

古剑长埋匣，间弓不上弦。

释云岫

释云岫　偈颂二十三首

流而不返名曰情，湛而不摇名曰性。

灵而不昏名曰神，光而不乱名曰明。

迷此四者为之凡，悟此四者为之圣。

释云岫

释云岫　偈颂二十三首

天地热如炉，万物同一煮。

衲僧煮不杀，出来拍手舞。

释云岫

释云岫　偈颂二十三首

海水缩，天风寒。

一阳破坤，六阴生乾。

君子之道日长，小人之道日消。

释云岫

释云岫　偈颂二十三首

发生爪长常如此，筋转脉摇休问他。

动静不干消长事，从教门外雪寒多。

释云岫

释云岫　偈颂二十三首

世尊双眼明，看天上星。

智门双眼明，看天上星。

智门双眼瞎，世尊双眼明。

世尊双眼瞎，智门双眼明。

释云岫

释云岫　偈颂二十三首

互复二千年，彼此心不平。

世尊世尊，今日谁底时节。

释云岫

释云岫　偈颂二十三首

东村王老夜烧钱，保当新年胜旧年。

三珓俱通三扣齿，太平无事乐平平。

释云岫

释云岫　寄保宁无门讲主

锦障桃花春色裹，白衣雪屋月明中。

此时此意无人会，海上仙山第一峰。

释云岫

释云岫　寄昌化治平和尚

老来长忆唐昌寺，剃发染衣情未磨。

万叠山高又涧急，仲宣楼上月明多。

释云岫

释云岫　寄常乐岊山和尚

不乐不居居便乐，乐其乐也意如何。

祖翁田地土疆阔，一目秋风占得多。

释云岫

释云岫　寄陈太传

种竹栽花绕屋櫩，交僧也学著偏衫。

时清曾见修文日，天子旁搜到传岩。

释云岫

释云岫　寄陈掌书兼简阆朋先生

道士家边夫子宅，灵龟山裹锦云阿。

烧丹果会成仙去，应笑儒冠误已多。

释云岫

释云岫　寄大报国断岸和尚

遥忆凤皇山裹人，梦时相见亦如真。

老来未尽世间事，三十九年独有身。

释云岫

释云岫　寄东禅宗周讲主

四海六民皆走利，东禅讲主只潭禅。

何年去住灵山寺，招我岩间看白狷。

释云岫

释云岫　寄东洲和尚西磵庵居

紫陌红尘城子裹，清泉白石乱云中。

一般门户无喧寂，花鸟不来心境空。

释云岫

释云岫　寄广恩藏山和尚

陈年佛法无人问，黄叶堆金不转官。

一卷山居诗更好，焚香只可作经看。

释云岫

释云岫　寄兰屋府教

入门便有湘江意，数米幽香见屈原。

萧艾若教同一色，清标不在座中看。

释云岫

释云岫　寄鹿苑仲章师兄

鹤熊鲐形老此骸，思君每亦寘吾怀。

青灯夜榻何时得，共话百年心事乖。

释云岫

释云岫　寄太白古林首座

道个青山常举足，先师死后过长庚。

善财不是门门现，只要南方佛法行。

释云岫

释云岫　寄同源师兄归受业

松菊吹香满旧篱，借人屋住不如归。

胸中岂是无韬略，袖手棋边看著棋。

释云岫

释云岫　寄五师北山讲主

一书不问不相违，指迹慕归谁救迟。

莺脰湖边官驿路，舟车十里到凫矶。

释云岫

释云岫　寄西野先生

西野先生是旧知，六年相聚不相违。

松根石上间追忆，君子当今更有谁。

释云岫

释云岫　寄象山万松检察诸晜季

丹桂联芳贵一门，往来时得细论文。

青黄又见三年别，望白岩山海气昏。

释云岫

释云岫　寄象山延寿无象和尚

瑞云山裹善知识，道在东南海上行。

擂鼓转航容易事，秋风八月大潮生。

释云岫

释云岫　寄象田斗山和尚

长翁留得灵苗别，不似禾唤作禾。

腊雪喜呈三度白，丰年谶在象田多。

释云岫

释云岫　寄象田昙藏主

迢迢西望越山青，水宿山行是几程。

为忆象耕遗迹事，劳心虽苦未劳形。

释云岫

释云岫　寄虚室和尚

共住西山一片云，朝昏钟磬亦相闻。

天台南岳当时事，彼彼情怀未得论。

释云岫

释云岫　寄育王东生和尚

三十余年无故人，只留云外伴间身。

夜来梦入宸奎阁，户牖重开见日轮。

释云岫

释云岫　寄智门石心和尚

我栽苦瓠连根苦，君种甜瓜苦更多。

自是海边风土别，不因种子得来讹。

释云岫

释云岫　借意

王谢空门子弟多，风流人物晋山河。

天荒地老到今日，真本兰亭记不磨。

释云岫

释云岫　金山头陀岩

半间石屋安禅地，盖代功高不易磨。

白蟒化龙归海去，山中留得老头陀。

释云岫

释云岫　觉庵和尚室中举行脚明什么边事进云明一色边事庵示竹篦云者个是什

室裹曾遭痛竹篦，等间放过却成迷，

思量一色明边事，好采无言答得师。

释云岫

释云岫　哭昌化美父章上舍

父德称乾岂易酬，半生飞梦落侯头。

一身未遂归宁志，闻讣可禁双泪流。

释云岫

释云岫　览明觉语

瀑雪一千余丈白，洞庭七十二峰寒。

当年若也收归藏，此录谁知是别传。

释云岫

释云岫　礼净慈自得和尚塔

六牛图出新丰曲，妙唱难齐和转讹。

慧命一丝门户重，不教衰泪落庭沙。

释云岫

释云岫　灵隐虚舟和尚会中三夏每室中举不是心不是拂不是物之语三年不易是

不是心兮非物佛，室中垂语最分明。

三年果有留心事，塔下黄金骨尚灵。

释云岫

释云岫　蜜蜂

生涯未足怕征科，一日园林几度过。

股倦不嫌花粉重，年年只爱子孙多。

释云岫

释云岫　勉日藏主书楞严

银钩铁画胸中有，得誉多因写外书。

何似回心归内典，楞严经卷著工夫。

释云岫

释云岫　妙高台

上到上头天渐低，更抬一步共谁归。

胸中决得平生事，松树枝间独鹤飞。

释云岫

释云岫　明定

万境无侵一念空，尽尘沙界不留踪。

春风来摘杨花去，定起西山古寺钟。

释云岫

释云岫　秋日山行

半坞夕阳红树叶，一村鸡犬野人家。

牧童歌笑牛羊下，太古淳风尽属他。

释云岫

释云岫　秋夜看月

木落山空秋最多，登楼无奈月明何。

老僧得句诗偏好，夜雪涨溪荞麦花。

释云岫

释云岫　秋莺

红叶如花晓日晞，隔林深处叫黄鹂。

听来浑似春风语，啼向西风不是时。

释云岫

释云岫　送陈学录求仕

官冷岂知僧又冷，殷勤话别上西台，

金花便是红绡扇，取得功名动地来。

释云岫

释云岫　送立维那游天台

天台路上寻牛迹，瀑雪千寻带月飞。

见说石桥行不得，年年春雨上苔衣。

释云岫

释云岫　送人游钱塘

一湖春水永明寺，十万人家丰乐楼。

拄杖暂游休拗折，旧书山舍在明州。

释云岫

释云岫　颂古十首

荷叶团团团似镜，菱角尖尖尖似锥。

尀耐古人无意智，预先偷我一联诗。

释云岫

释云岫　颂古十首

孝满曹山脱布衣，风流输与大家儿。

阿爹死了有钱使，醉酒狂歌日日嬉。

释云岫

释云岫　颂古十首

破灯盏裹已无油，放去光明照九州。

暴雨暴风吹灭了，光明不在旧床头。

释云岫

释云岫　颂古十首

有意三回遭点额，无心一跃过龙门。

归来冷地思量著，痛处难忘不是恩。

释云岫

释云岫　颂古十首

百尺竿头亲进步，分明一哑更无增。

是谁未到竿头者，也说鹏飞九万里。

释云岫

释云岫　颂古十首

打叠行装早出门，相逢旧友且论文。

归家共饮三杯酒，不觉天边日又昏。

释云岫

释云岫　颂古十首

三月春风开牡丹，道人徒说看花还。

世间不是赵昌手，纵有丹青画亦难。

释云岫

释云岫　颂古十首

良医捉手病才分，妙剂投之不易论。

一服听他迷闷去，三朝五日自还魂。

释云岫

释云岫　颂古十首

真实问安真实答，曾无一句是虚言。

可邻失却当时意，直至如今话未圆。

释云岫

释云岫　颂古十首

有道君王传号令，频催羯鼓要花开。

眼头一曲风光好，日暖莺声出谷来。

释云岫

释云岫　题汶藏主行巷

玲珑岩畔看云处，帢帻峰头步月时。

一句庭前柏树子，何曾吟作五言诗。

释云岫

释云岫　题宣侍者行卷

曾携铁网入海，裹得珊瑚树一株。

莺脰湖边轻借看，十分光彩照吾庐。

释云岫

释云岫　题梓岩和尚吟卷

字字不因容易得，灯花曾落五更钟。

东湖良阔瓶声远，流出一溪霜叶风。

释云岫

释云岫　题紫石禅房小池

窗前凿破十尺土，海底潜通百斛泉。

柳絮化萍飞不到，眼前赢得片青天。

释云岫

释云岫　天宁火后

劫火洞然俱坏了，随他去又不随他。

春风吹转烧痕绿，楼阁依然有许多。

释云岫

释云岫　闻杜鹃

山月初明草树凉，客情无奈宿岩房。

春风不肯年年歇，杜宇亡家怨亦长。

释云岫

释云岫　问法

乾陀国裹旧城河，遥忆河边枣树花。

白象系来年代远，荣枯今日事如何。

释云岫

释云岫　西庵夜坐

一室寒灯坐夜长，八千里路到梅阳。

西山固不如洋屿，也道薰风殿阁凉。

释云岫

释云岫　夏夜

夏夜追凉月满庭，谢家池上旧山青。

自惭无物堪酬对，只把禅心伴月明。

释云岫

释云岫　谢高县尹

家家户户擎拳拜，一邑三乡无枉情。

百里襟怀秋水净，风生波浪月生明。

释云岫

释云岫　谢天童和尚相访

长者车来草舍荣。黄童白叟悉皆惊。

一香未得谢临屈，廿里松云入梦青。

释云岫

释云岫　岫家居昌国南海上安期先生炼丹之地乡曰安期忆十岁时父携至于家山

千家山裹阿爹坟，遥想年深草木昏。

山外潮回南水上，遗言千古及儿孙。

释云岫

释云岫　雪窦石门和尚会中一日晨粥赴堂坐久恍惚中有人曰室中有语凭谁举琴

梦得惊人句可疑，室中酬话恰相宜。

南泉庄上油糍供，吃著依然疗肚饥。

释云岫

释云岫　遥礼乌山东叟和尚塔

拙口无言心自知，对人垂泪湿禅衣。

如今欲说当时事，塔在乌山不见师。

释云岫

释云岫　忆母二首

胞衣瓶葬海南边。匝地鲸波到眼前。

有例可攀心未稳，蒲鞋卖不直多钱。

释云岫

释云岫　忆母二首

天不高兮海不深，白云飞处定关心。

蒲鞋能上时人眼，那更西风叶落金。

释云岫

释云岫　忆钱塘

初心未歇忆钱塘，不为间游再渡江。

自恨一生多癖病，四明山好懒开窗。

释云岫

释云岫　与大知客

赵州道个吃茶去，一滴何曾湿口唇。

到此果能相见得，不妨全主更全宾。

释云岫

释云岫　再游吴寺

南流吴家三冢寺，老僧死尽树重栽。

绕廊行问无相识，认得冥真是旧齐。

释云岫

释云岫　竹所温府教

君子居之何陋有，清虚冷澹最深幽。

春风归在鞭头了，早晚龙孙又出头。

释云知

释云知　邺公萩歌

呼猿涧西藏石箂，丹桂苍松达鹫岭。

几年陈迹绝纤埃，一旦佳名出清景。

山家时喜来五马，相携款曲空岩下。

遂许诛茅结小萩，异日功成伴潇洒。

萩成可以资静观，目前直见江湖宽。

邺公政简每频到，试茶笑傲浮云端。

物外似忘轩冕贵，此中深得林泉意。

野人陪著病维摩，游息自同方丈地。

芳献从此流千载，且得而今光胜概。

释允堪

释允堪　句

始生岩谷畔，早有月中香。

释允韶

释允韶　偈七首

一五二五，机轮无阻。

南山起云，北山下雨。

有人却道锦上添花，有人又道泥中洗土。

有人又道离此二途，便见丹霄独步。

若总如斯论量，山僧未敢相许。

释允韶

释允韶　偈七首

老汉当年腊月八，三更夜半颠狂发。

刚把长钉钉眼睛，直至而今未能拔。

释允韶

释允韶　偈七首

月月初一十五，处处槌钟打鼓。

若不毁谤禅道，便是呵骂佛祖。

尽道慈悲接人，毕竟无过於此。

承天鼻孔笑伊，直是未敢相许。

坐人舌头即不无，争教无舌人解语。

释允韶

释允韶　偈七首

秋光清浅时，白鹭和烟岛。

良哉观世音，全身入荒草。

释允韶

释允韶　偈七首

宝剑未出匣，神光射斗牛。

千兵虽易得，一将实难求。

释允韶

释允韶　偈七首

八月秋，何处热。

风入松，声瑟瑟。

落霞孤鹜齐飞，秋水长天一色。

不是对景对机，不是应时应节。

下座巡堂去，喫茶珍重歇。

释允韶

释允韶　偈七首

篱畔黄花含晓露，庭前丹桂喷秋香。

明明此物非他物，脱体承当不厮当。

释赞宁

释赞宁　寄题明月禅院二首

参差峰岫昼云昏，入望交萝浊浪奔。

震泽涌山来北岸，华阳连洞到东门。

日生树挂红霞脚，风起波摇白石根。

闻有上方僧住处，橘花林下采兰荪。

释赞宁

释赞宁　寄题明月禅院二首

积翠湖心迤逦长，洞台箫寺两交光。

鸟行黑点波涛白，枫叶红连橘柚黄。

人我绝时隈树石，是非来处接帆樯。

如何遂得追游性，摆却营营不急忙。

释赞宁

释赞宁　居天柱山

四野豁家庭，柴门夜不扃。

水边成半偈，月下了残经。

虽逐诸尘转，终归一念醒。

未知斯旨者，万役尽劳形。

释赞宁

释赞宁　句

与闲为活计。

释赞宁

释赞宁　句

要路花争发，间门草易荒。

释赞宁

释赞宁　句

山黛浅深春气力，浪花开合水工夫。

释赞宁

释赞宁　句

何用密防奸。

释赞宁

释赞宁　句

登楼千里月，欹枕一声蝉。

释赞宁

释赞宁　句

草浓春迳狭，树密晚窗阴。

释赞宁

释赞宁　括浙江潮候

午未未未申，申卯卯辰辰。

巳巳巳午午，朔望一般轮。

释赞宁

释赞宁　落花

蝶醉蜂狂香正浓，晚来阶下坠衰红。

开时费尽阳和力，落处难禁一阵风。

释赞宁

释赞宁　秋日寄人

白鸟行从山嘴没，青鸥群向水湄分，

松斋独坐谁为侣，数片斜飞槛外云。

释赞宁

释赞宁　悟空塔

浮图萧瑟入虚空，一聚全身罔像中。

传马祖心开佛印，识龙潜主示神通。

毫光委坠江楼月，道气馨香海岸风。

此地化缘才始尽，更於何处动魔宫。

释赞宁

释赞宁　夜吟

独坐间吟野思清，秋庭萧索暮烟轻。

孤相欲灺月未上，万籁寂然蛩一声。

释择崇

释择崇　读庄子一受其成形不忘以待尽

人生悉如此，谁悟此中玄。

白日无私照，青山任意眠。

松风来不断，泉石自相便。

路出千峰上，云归竹径边。

释择崇

释择崇　偈二首

柴鸣竹爆惊人耳，大洋海底红尘起。

家犬声狞夜不休，陆地行船三万里。

坚牢地神笑呵呵，须弥山王眼觑鼻。

把手东行却向西，南山声应北山里。

千手大悲开眼看，无量慈悲是谁底。

释择崇

释择崇　偈二首

西山青，无谓情。

洪井碧，无涓滴。

西山人，见曷亲。

西山事，无可似。

若是灵利底举著便知，懵懂者付与德山临济。

释择崇

释择崇　司空山歌

司空山，在云外，时人到得方自在。

我今随力幸登临，四顾巍巍无向背。

绝遮拦，难比况，千山万山齐恃仰。

九夏炎炎雪正飞，三冬飒飒华初放。

春不荣，秋不落，隐隐昭昭倚寥廓。

直下人间咫尺间，欲上之人难措脚。

人迹绝，野境宽，触事无能懒散便。

有时向日岩前坐，有时乘困日高眠。

不学禅，不修道，只麽腾腾恣颠倒。

百种无求个野人，随分随缘能作造。

不从他，不觅己，一句灵灵万缘里。

自从识得祖师关，历历明明此为始。

无妙名，无忌讳，来者向渠只麽是。

任你千般与万般，何曾出得个些子。

分明说报知音，目炙风吹不用寻。

须弥南畔相逢著，积翠台边旨更深。

旨更深，谁会得，东村王老眼前黑。

李四张三不信伊，问尽邻家转疑惑。

转疑惑，不较多，为君吟作司空歌。

宫商角徵任吹唱，角徵宫商争奈何。

释择崇

释择崇　颂古二首

浪静风恬正好看，秋江澄澈碧天宽。

渔人竞把丝轮掷，不见冰轮蘸水寒。

释择崇

释择崇　颂古二首

金佛不度炉，穷源有处无。

木佛不度火，浑崙齩不破。

泥佛不度水，何处不是你。

真佛屋里坐，赵州言是祸。

水牯会耕田，黄牛能拽磨。

释择璾

释择璾　荷花

双双白鹭坠青空，飞入花汀杂翠红。

烟火一篷渔舍晚，归时荡漾小船风。

释择璾

释择璾　寄礼法师

寺枕沧溟上，门长掩寂寥。

定回花漏断，讲彻兽烟消。

入槛泉声细，当轩岳色遥。

何时会重席，南望路迢迢。

释择璾

释择璾　句

吊古有心怀短李，拂尘无力看丰碑。

释择璾

释择璾　梅花

花老香微春始来，禁寒唯有雪相陪。

无情谁为添愁怯，雨后风前亦可哀。

释择璾

释择璾　牡丹

东君著力为渠裁，妙绝真姿不受埃。

嗟我一观如梦幻，倚栏非为爱花来。

释择璾

释择璾　题思安清意太师幽远庵

得意幽深触处真，何须丘壑密藏身。

爱兹殊胜园林地，非彼等间花木春。

白昼杜门人莫到，清谈绝俗世难亲。

纷纷闹市绕山脚，独有此中无点尘。

释择璾

释择璾　咏杜鹃花

春老麦黄三月天，青山处处有啼鹃。

悬崖几树深如血，照水晴花暖欲烯。

三叹鹤林成梦寐，前生阆苑觅神仙。

小山拄颊愁无奈，又怕声声聒夜眠。

释择明

释择明　偈二首

赵老云收山岳露，茱萸雨过竹风清。

谁家别馆池塘里，一对鸳鸯画不成。

释择明

释择明　偈二首

从来家富小儿娇，偏向江头弄画桡。

引得老爷把不住，又来船上助歌谣。

释樟不

释樟不　咏月

月轮端似古人心，皎洁高深处处临。

纵在波涛圆缺定，照尘尘亦不能侵。

释昭符

释昭符　秋夕

又是听猿吟，如何恨更深。

每因多病日，减却少年心。

冻鹤连崖雪，愁人半夜磚。

故园阻兵革，消息遣谁寻。

释昭辑

释昭辑　广福寺偶题

涓涓碧水细通池，小雨廉纖未作泥。

深炷炉烟浓著火，何须骑马听朝鸡。

释珍南州　庚辰九日陈崇来访说偈

从上行不到处行，取步步登高。

从上说不到处说，取言言见谛。

白酒酿千家，黄花开满地。

噫嘻，陶渊明若知有今此世界，

终不执着东篱。

释真慈

释真慈　颂

拨尘见佛，佛亦是尘。

问了答了，直下翻身。

释真慈

释真慈　颂尘尘三昧

钵里饭，桶里水，

别宝昆仑坐潭底。一尘尘上走须弥，

明眼波斯笑弹指。笑弹指，

珊瑚枝上清风起。

释真慈

释真慈　听讲圆觉经有省作颂

一颗明珠，在我这里。

拨著动著，放光动地。

释真净

释真净　寄无为居士

世俗事无尽，养高心自閒。

蔬园通绿野，林坞带青山。

丹灶忘添火，云庵懒著关。

别应修省术，七十见朱颜。

释真净

释真净　留题绍公寂照轩

幽轩名寂照，四海坐中閒。

景物有迁色，主人无异颜。

野泉澄槛外，香蔼起帘间。

凉夜谁相问，寥寥月满山。

释真净

释真净　送人之南岳

境幽南岳寺，路向碧岩分。

远近松相接，高低钟共闻。

灵禽时奏乐，香石日笼云。

想到经行处，超然趣不群。

释真净

释真净　送张签判游开先

步入青松裹，迢迢一径通。

渐分华藏界，深隐法王官。

道与神仙别，人非世俗同。

欲知西祖意，庭柏老春风。

释真一子　寄冲退处士章詧

未遂山中吟，时闻世上音。

笑言失真诠，尘秽浊神襟。

归植南园芝，驰他北溟金。

千日勤耕耘，自然生瑶琳。

释正觉

释正觉　芭蕉道中

雨暗冈头客路，炊烟山里人家。

映水竹鸡聒聒，飘风字雁斜斜。

释正觉

释正觉　拜芭蕉情禅师

来谒芭蕉大仰孙，要明圜相识躭源。

横山烟雨洗秋骨，掠面溪风吹暑痕。

菖蒲叶瘦水石秀，枇杷树密轩窗昏。

阿谁床头拄杖子，乞我款曲寻云根。

释正觉

释正觉　宝峰照和尚真赞

山拥云腴，水怀月昼。

照彻体前，湛存身后。

机头梭路微分，针鼻线芒初透。

灵涵万象兮彼不遗余，坐断十方兮我无渗漏。

释正觉

释正觉　保福传化士乞颂

梅福仙游井汲枯，而今云水稳禅蒲。

青原门下藏麟角，黄蘺床头捋虎须。

学子柏庭寒立雪，檀家饭甑软炊珠。

乞归将意丛林暖，松食荷衣良槁癯。

释正觉

释正觉　保福萃长老写师像求赞

少食枣而齿黄，老饱盐而瘿亡。

兔分月魄入犀角，蜂採华滋归蜜房。

源深流长，体明用光。

巍巍堂堂，炜炜煌煌。

檀篆香消默无语，乌藤相伴倚绳床。

释正觉

释正觉　报愿慧长老写师像求赞

水秋而清，月寒而明。

万机休罢，三际齐平。

尘消却到法身住，幻起还从佛口生。

长天之覆，大地之擎。

诸祖与之同道，众彙与之同行。

龟毛拂而握竖，兔角杖而膝横。

更无一物借来底，招手憨僧作证成。

释正觉

释正觉　别洪山预和尚

般游念未稳，又别住山人。

雁影水中字，云心江上宾。

同条如是住，千里亦成邻。

深翠一枝玺，腐红五合陈。

回途登鸟道，华木故园春。

释正觉

释正觉　别环首座

雪立空庭畴堕宾，丹山握手履芳尘。

石人破晓初移位，玉女羞明却转身。

去意江湖频挂梦，回头棠棣一成春。

丛林衰色待膏沃，侧耳风霆起蛰鳞。

释正觉

释正觉　别觉知藏

一从豆颗爆寒灰，头角峥嵘顶目开。

碧玉盘中珠宛转，瑠璃殿上月徘徊。

木人顾影当明去，石女披云半夜来。

偏正功圆须转位，入廛垂手类难该。

释正觉

释正觉　别陆尚书

千里同风德不孤，心秋觉月照空壶。

两头坐断何生死，一点圆明异有无。

木马寒嘶青草坞，泥牛春种白云区。

见闻佛事谁迎背，用处全机道转枢。

释正觉

释正觉　别满首座

丹山凤窟冷相依，惭愧如今羽翼齐。

云外翔鸣同颉颃，林间啄步暂分携。

玉华衔处天容晓，珠树栖时月影低。

引喙醴泉期后会，殆将新语濯尘泥。

释正觉

释正觉　别五祖山悦众

东山聚散亦夤缘，华吐芳姿柳锁烟。

肯处根尘非一一，用时手眼恰千千。

塔中祖有相传事，岭外人元不会禅。

后日能来圆此话，未嫌敲枕唤春眠。

释正觉

释正觉　别邹秀才

声利明来若梦游，肯迂征家宿云栖。

情高素抱山樊志，性淡幽寻松石俦。

爱我家风清入眼，问伊时事默摇头。

今朝送别还孤坐，空对炉烟篆字浮。

释正觉

释正觉　薄了固保义写予真请赞

灵灵而真，默默而神。

眉毛低盖眼，鼻孔真欺唇。

千华上何须问佛，百草头自然有春。

一微尘里也来说法，三千界内不碍分身。

释正觉

释正觉　参头智舒与众行者写师像求赞

背鲐齿鲵，皮鸡发鹤。

西北出家，东南行脚。

选佛到空觉觉空，为人除药病病药。

夕壑云生，秋潭月落。

偏正机轮，方圆枘凿。

蝴蝶之春梦栩栩而物齐，白鸥之野盟飘飘而閒乐。

妙触无当，冲应何作。

剑之挥空而彼此不痕，珠之受影而自他相若。

气韵岩梭，音旨拗斡。

跛跛挈挈兮有底迂疏，哆哆和和兮不空羒索。

释正觉

释正觉　禅人并化主写真求赞

云横其肩，雪覆其颠。

空空养慧，兀兀忘缘。

月射珊瑚兮海发光而不夜，松生琥珀兮根拥膏而有年。

性惟平等，道法自然。

钤鎚之在握，杖拂之当拳。

豹雾披梓树之野，龙雷吼桃华之川。

云水丛林秋与老成之气韵，溪山草木春曾醖酿於风烟。

儿孙之力，学佛祖之家传；针线之关，

度龛灯之焰联。向道龙门无宿客，

而今龟鹤尽成仙。

释正觉

释正觉　禅人并化主写真求赞

气清水秋，骨寒木槁。

青眼柳春深，白头山雪早。

具大人相也空落不惊，有大力量也风吹便倒。

个些妙处难传，向道画工草草。

释正觉

释正觉　禅人并化主写真求赞

松节老刚，岩棱早霜。

鸥閒沙漠漠，雁没烟苍苍。

爻象乾连坤断，形器规圆矩方。

闹市相逢聊举似，东家杓短西家长。

释正觉

释正觉　禅人并化主写真求赞

渊默湛存，道超见闻。

真照本有，妙尽新勋。

虚谷之神兮大千界满，明月之影兮百亿身分。

无住也浮萍流水，自由也飞鸟行云。

得之有据，用之不勤。

释正觉

释正觉　禅人并化主写真求赞

口阔鼻隆，神静心空。

雪芦岸稜远，水天秋色同。

夜寒北斗垂金柄，月落西山藏玉弓。

真机宛转，幻住圆融。

古佛自然界交露柱，翻手覆手看变通。

释正觉

释正觉　禅人并化主写真求赞

岩壑之间，草木之阳春；江湖之上，

风烟之精神。发须野雪，

眉目秋津。渊默入寒蟾之窟，

圆明养老蚌之珍。步步入尘，

门门出身。莫愁指端兮焦尾之曲，

可意钩上兮赤稍之鳞。

释正觉

释正觉　禅人并化主写真求赞

身閒类莫收，心静情不流。

片月自炯炯，孤云长悠悠。

颠毛衰白高山雪，眉目寒清古涧秋。

把似春风些子妙，施於草木十方周。

释正觉

释正觉　禅人并化主写真求赞

太行盘纡，黄河泄舒。

肝胆明洁，胸膺廓虚。

清风未生齿颊，白雪已上眉须。

少林之默无他说，黄梅之舂不识书。

彻见本来人面目，名言安敢妄分疏。

释正觉

释正觉　禅人并化主写真求赞

识浪沥乾，肚皮束宽。

口翻澜而海阔，发垂雪而山寒。

妙传家法髑髅眼，巧幻神通赤肉团。

相随来也，搥凿无瘢。

释正觉

释正觉　禅人并化主写真求赞

山覆雪兮一颠白，水深秋兮两眼青。

卦爻初作象，皮骨自成形。

混沌已前之朴，阴阳未判之灵。

道传不出世佛，义备勿开题经。

应兮云月，用也雷霆。

有守而涵海镇岳，无羁而断梗流萍。

释正觉

释正觉　禅人并化主写真求赞

痴坐颓然，山空壑乾。

离微出入，偏正往还。

千年琥珀之松兮鹤巢梦冷，半夜珊瑚之月兮鲸{左马右展}波寒。

全功及尽，借路何难。

转步而回丛林也津津和气，放口而说河汉也浩浩翻澜。

道逢作者，谁敢相谩。

释正觉

释正觉　禅人并化主写真求赞

妙传乎真，转侧而神。

赤脚劫空归去路，白头借伴却来人。

无心分物我，何处著根尘。

烟柳莺华闹浩浩，太平时节大家春。

释正觉

释正觉　禅人并化主写真求赞

炯炯寒瞳，丝丝衰鬓。

丘壑之姿，烟霞之韵。

据坐而心空，森罗而海印。

中虚也乾而成离，内动也艮而变震。

云行而用闲，电掣而机迅。

猠獠人不惹尘埃，黄梅祖亲传屈眴。

释正觉

释正觉　禅人并化主写真求赞

兀兀心传，了了忘缘。

叶零白露，云散青天。

玉毂兔推而洗开夜色，银笼鹤出而飞度寒烟。

借功明位，借伴入廛。

应无爽而理之平等，用不勤而道之自然。

相逢识者，便与开拳。

释正觉

释正觉　禅人并化主写真求赞

顶雪抗春，目寒射人。

蓑裹江湖雨，斗浮河汉津。

拙忘机兮抱瓮，妙不传兮斲轮。

谷鸟岩华自声色，十方普现刹尘身。

释正觉

释正觉　禅人并化主写真求赞

气貌棱棱，眉目温温。

一脉之分派发崑崙之源，百川之吞潮落珊瑚之根。

风烟清远秋之痕，草木秀拔春之恩。

古壁之梭兮蛰龙之骨，寒潭之璧兮夜月之魂。

释正觉

释正觉　禅人并化主写真求赞

老发衰髭，顶雪颔丝。

方头似凿，钝口如椎。

相逢閒受用，惯喫落便宜。

蒲鞋价贱陈尊宿，浆水钱还王老师。

法不当情兮平等得定慧之学，心无所住兮自然见离微之时。

释正觉

释正觉　禅人并化主写真求赞

松石岁寒，雪月高闲。

野雪发须上，秋波眉睫间。

用持智柄，静入道环。

觉心了了，幻事斑斑。

草木精神兮风流自得，丛林气像兮春信谁悭。

释正觉

释正觉　禅人并化主写真求赞

雪浸发根，秋生眼棱。

肯月泉头客，清风楼上僧。

潮翻麈尾兮蹴踏龙象，风旋羊角兮变化鲲鹏。

主盟佛事，最得人憎。

释正觉

释正觉　禅人并化主写真求赞

三河野人，两浙社宾。

湛存该理智，妙触出根尘。

乌藤行脚丛林事，鈯斧住山云水身。

释正觉

释正觉　禅人并化主写真求赞

枯木形骸，野云踪迹。

照兮夜色月摩，默也潭空秋入。

三千界，露半身。

九万里，成一息。

随类应缘，何翅百亿。

释正觉

释正觉　禅人并化主写真求赞

岩岩山有秋痕，淡淡云无宿根。

入极一默之底，出成三昧之门。

用不勤，湛若存，

澄弗清兮搅不浑。

释正觉

释正觉　禅人并化主写真求赞

漆黑眸子，栀黄面皮。

智静霁月相照，身閒野云不羁。

该抹把手陈尊宿，细腻点头王老师。

针兮线兮明联暗缀，音兮律兮自拍独吹。

你道是谁，芙蓉之孙兮丹出之儿。

释正觉

释正觉　禅人并化主写真求赞

棱棱之山早雪，渊渊之水先秋。

静也虚谷之应，动也闲云之流。

自怜方外专默，谁与环中至游。

释正觉

释正觉　禅人并化主写真求赞

云山之姿，水月之像。

大海之容，太虚之量。

受也的的无心，应也头头离相。

随缘有照兮妙而不痕，彻底亡依兮空而不荡。

释正觉

释正觉　禅人并化主写真求赞

默有心传，休将相观。

烟巢鹤梦，月窟蟾寒。

静里万缘藏鼻孔，笑中百事见眉端。

而今须发点半白，向道丛林历百难。

释正觉

释正觉　禅人并化主写真求赞

只是个人，到处分身。

万水中间月，百华头上春。

不外一法，不受诸尘。

生处熟也疏处亲，默时说也静时神。

钵盂著饭饱还喜，拄杖入拳饥放嗔。

释正觉

释正觉　禅人并化主写真求赞

一相无相，虚空等量。

一身多身，物像俱春。

动也出岫之云，静也居谷之神。

现形说法也，刹刹尘尘。

释正觉

释正觉　禅人并化主写真求赞

看看，变态毫端。

春风不泮颠毛雪，秋色自摩眸子寒。

笑添面孔两眉展，参饱肚皮三篾宽。

释正觉

释正觉　禅人并化主写真求赞

坐曲木床，握乌藤杖。

铸佛祖之楷模，活丛林之气像。

你莫来虎口撩须，谁更敢蛇头揩痒。

释正觉

释正觉　禅人并化主写真求赞

山寒带雪痕，春信入华根。

造化岂无柄，区分自有门。

出出没没也，俱承之此恩。

释正觉

释正觉　禅人并化主写真求赞

髑髅历乾，鼻孔觉宽。

廓空三际，不立毫端。

面目风霜杀，身心水月寒。

情尘净尽兮，万像齐观。

释正觉

释正觉　禅人并化主写真求赞

寒肩自高，饥眼较大。

乌藤瘦握拳，曲木默据座。

无言而独灵，有唱而谁和。

秋摩水色兮清绝瘢痕，春入华枝兮妙亡程课。

释正觉

释正觉　禅人并化主写真求赞

衰发半白，笑面微红。

野水秋无像，丛林春有功。

华繁粉梦蝶，天远没飞鸿。

借问分身几许，相随南北西东。

释正觉

释正觉　禅人并化主写真求赞

舌头肉一脔，口唇皮两片。

有时说道谈禅，忽地轰雷掣电。

万机影销，一色功转。

本来无物镜非台，胡汉不痕何所见。

释正觉

释正觉　禅人并化主写真求赞

风观痴甚，形骸老生，

眉棱阴觉重，鼻息静还清。

二仪未兆，一点圆明。

霜洗斗牛湿。秋晴河汉横。

莫将毫忽痕空性，向道环中长太平。

释正觉

释正觉　禅人并化主写真求赞

身心山野，面目草灰。

默说一句，明暗全该。

机流电天上之火，动发阳地中之雷。

变化穷通有许事，向道俱从恁麽来。

释正觉

释正觉　禅人并化主写真求赞

静据胡床，久而愈芳。

默亡痕黑白，贫不觉苍黄。

住无相兮龟之藏，行无章兮鸟之翔。

月烂烂而鱼吞光，华菲菲而蜂採香。

相随来也，触处堂堂。

释正觉

释正觉　禅人并化主写真求赞

眉下眼深，额上骨隆。

说禅口窄，受道心空。

闲闲无伎俩，默默有家风。

片月濯磨秋更白，百华点染春能工。

释正觉

释正觉　禅人并化主写真求赞

暗而明，虚而盈。

水天秋色共，月昼夜潮平。

无在不在，无生不生。

诸尘随起到，万化得纵横。

默默大全兮壁挂闲口，堂堂正受兮谁黏恶名。

释正觉

释正觉　禅人并化主写真求赞

这样师僧，面目可憎。

名摸还不似，藏覆又何曾。

虚空阔无工夫挂剑，沧海深有伎俩挑灯。

抖擞头陀备，玲珑道者棱。

入闽借问，何如个能。

释正觉

释正觉　禅人并化主写真求赞

心闲不被身碍，饭饱仍嫌口多。

嫌应群机活卓卓，默传一句圆陀陀。

呈似了也，还相识麽。

释正觉

释正觉　禅人并化主写真求赞

鼻筒直，眼眶深。

默时自觉失却口，妙处谁会相传心。

便与麽，只如今，

影中辨取兮户挂凋林。

释正觉

释正觉　禅人并化主写真求赞

这个仪形，丛林饭丁。

春山有雪发衰白，秋水无风眼冷青。

妙明田地，净洁门庭。

万缘不倚活卓卓，一事不著空灵灵。

把手与药兮谁寻本草，问津指源兮自得图经。

释正觉

释正觉　禅人并化主写真求赞

形仪淡如，胸腹空虚。

懒不学佛，钝不知书，

静应诸缘而无外，默容万像而有余。

齐物而梦蝶，乐性而观鱼。

渠正是我兮我不是渠。

释正觉

释正觉　禅人并化主写真求赞

灵灵一物，名模不得。

长鲸居沧海之渊，老兔卧明月之窟。

已展不缩，拗直作曲。

只麽赢时会也无，不须喝彩兮盘中双六。

释正觉

释正觉　禅人并化主写真求赞

似则不是，是则不似。

动兮行云，静兮止水。

能随缘，不堕类。

百草头上老僧，二仪已前自己。

莫将此个形骸，枉挂他人唇齿。

释正觉

释正觉　禅人并化主写真求赞

静掩双皮，喜扬两眉。

秋容清水色，春信闹华枝。

跛跛挈挈，憨憨痴痴，

摩触家风兮鼻孔累垂。

释正觉

释正觉　禅人并化主写真求赞

闻名不如见面，都卢是个一件。

风埃闹处常閒，行市贵时却贱。

圆珠不拨转，精金久磨炼。

触犯机锋兮青天流电。

释正觉

释正觉　禅人并化主写真求赞

须发老如，眉目清亮。

秋生野水之中，雪照寒山之上。

湛海之心，吞川之量。

头头不爽机宜，处处相投稳当。

释正觉

释正觉　禅人并化主写真求赞

依样画胡卢，相逢识也无。

蹉过了丰城埋剑，觑得破合浦还珠。

释正觉

释正觉　禅人并化主写真求赞

发白寒山有雪，眼深秋井澄波。

混沌凿那亡大道，崑崙源自发长河。

一笑十方三世事，不妨随处萨婆诃。

释正觉

释正觉　禅人并化主写真求赞

山高早雪，水深先秋。

功勋极处退一步。黑白前时赢一筹。

相随来也还知否，南北东西得自由。

释正觉

释正觉　禅人并化主写真求赞

身兮芭蕉，口兮葛藤。

雪乞人天饭，光传佛祖灯。

机活作春像，念冷摩风棱。

金针玉线兮，谁我绳绳。

释正觉

释正觉　禅人并化主写真求赞

发作残雪之白，目带深秋之寒。

春山未暖，野水无澜。

家风摩鼻孔，好事上眉端。

三世因缘兮半身而应，十方刹海兮一吸而乾。

释正觉

释正觉　禅人并化主写真求赞

寒坐无言，孤藤在拳。

片心群像外，一句万机前。

身闲眼活，盘滑珠旋。

虚空故无壁落碍，解了十方三世缘。

释正觉

释正觉　禅人并化主写真求赞

道随缘而不变，源赴汲而不枯。

禅悦之食兮饱其腹，法空之认兮跏其趺。

青原自喜有麟角，黄檗谁嫌捋虎须。

释正觉

释正觉　禅人并化主写真求赞

野水秋清，寒蟾夜明。

气像能虚白，家风自混成。

鼻快筒直，眼瞋角生。

太空同体而豁落，万像同用而峥嵘。

人间有饭饱皮袋，默默憨憨谢太平。

释正觉

释正觉　禅人并化主写真求赞

老态垂垂，岁月浸欺。

半头生白发，瘦骨裹黄皮。

情闲用而活，句妙默而知。

河阔斗寒云静夜，天无四壁风披披。

释正觉

释正觉　禅人并化主写真求赞

眉垂而杨，只默而方。

了见源底，净极发光。

月魂排夜色，斗气濯秋霜。

谁嫌眼上瞋生角，我道机前影不章。

释正觉

释正觉　禅人并化主写真求赞

面孔何如，雪发霜须。

秋明月窟，春发冰壶。

妙尽还移步，功忘聊放锄。

拈来随处成宗要，向道斯人德不孤。

释正觉

释正觉　禅人并化主　真求赞

白发颅上，青瞳眉底。

雪点疏林，秋明野水。

万像自相投，一灵还不倚。

默默一尘入正受，历历诸尘三昧起。

释正觉

释正觉　禅人并化主写真求赞

净而纯中无一尘，纯而净中有万应。

眼睛明，鼻孔正。

更将折筋搅沧溟，令彼龙鱼知水为命。

释正觉

释正觉　禅人并化主写真求赞

瀛涵崧镇，深兮高兮。

默默之得，类之不齐。

一鼻直，两眉低。

影像尔能半露，语言谁得全提。

少林九年兮，痴坐凄凄。

释欴￡觉　禅人并化主写真求赞

白发星星，骨癯气清。

雪浸山嵂屼，秋在水渟泓。

流琥珀兮涧松老，射珊瑚而波月明。

影落大千去也，何妨触处峥嵘。

释正觉

释正觉　禅人并化主写真求赞

月犀得晕，雾豹养文。

有通有变，或合或分。

夜寒河濯斗，山润石生云。

妙湛体前明历历，从交天下乐忻忻。

释正觉

释正觉　禅人并化主写真求赞

不寒不枯而秋颓，不净不垢而春来。

神虚而应，机发而回。

分身慈氏，合掌善财。

弹指作声兮楼阁门开。身心清恬，

面目冷严。烟巢寒翠栖鸟梦，

风漪绿净游鱼潜。荡荡兮眺听自妙，

閒閒兮声色不黏。

释正觉

释正觉　禅人并化主写真求赞

看看，气味历艰难。

百城心胆老，三篾肚皮宽。

秋晚长河淡，霜清北斗寒。

哆哆和和兮休嫌冷语，点点闪闪兮定遭热谩。

释正觉

释正觉　禅人并化主写真求赞

霜缣写病姿，寒木得春迟。

山居自肯束三篾，尘立每烦颦两眉。

牛头不懒，虎头不痴，

个事十成还自知。饭塞饥肠衣补破，

不妨唧溜出家儿。

释正觉

释正觉　禅人并化主写真求赞

癯山早寒，老木先槁。

心潜三界空，念动一尘眇。

太虚谁与增添，万像何曾欠少。

止犹谷神唯自知，肯把閒身相搅扰。

释正觉

释正觉　禅人并化主写真求赞

无像而像，有许模样。

不真而真，只个形神。

豁清也千岩万壑而秋，光丽也诸尘百草而春。

恁麽来兮，处处相亲。

释正觉

释正觉　禅人并化主写真求赞

默默而知，灵灵者谁。

无像而独存鼻孔，有句处不挂唇皮。

夜冷星河阔，霜清斗柄垂。

从缘应世也，恰恰相随。

释正觉

释正觉　禅人并化主写真求赞

山林眉目，水月身心。

雪何早而古岩棱，秋似先而寒潭深。

机头绵绪，线尾金针。

谁云道大兮自有知音。神静气清，

心空眼明。诸尘中豁落，

万像里峥嵘。去而随，

来而迎。三世竖，

十方横。风吹便倒须相信，

恰恰谁曾与物争。

释正觉

释正觉　禅人并化主写真求赞

须发衰白，雪点寒林；眉目冷青，

秋生古涧。应之有余，

用之何限。风浪不管兮闲似浮鸥，

水天相连兮远随归雁。

释正觉

释正觉　禅人并化主写真求赞

拙口默默，閒身寥寥。

去住妙提其印，死生谁与同条。

捋须黄檗，夺杖芭蕉。

十方三世兮，一句全超。

释正觉

释正觉　禅人并化主写真求赞

传之失真，体之而神。

明白智圆而有照，清虚理极而无身。

心萌法法，影落尘尘，

一段精光华上春。

释正觉

释正觉　禅人并化主写真求赞

是真是假，谁和描画。

似我似谁，莫入思惟。

地方成矩，天圆自规。

三界更无些法剩，一身还与十方宜。

释正觉

释正觉　禅人并化主写真求赞

眉目炯炯，须发苍苍。

疏林霑野雪，古涧湛秋光。

绵缝谁分梭路细，针关初透线芒长。

鹤梦未晓，鸟行无章。

平买平卖兮，还他当行。

释正觉

释正觉　禅人并化主写真求赞

深默而耀，至虚而灵。

我亡黑白，谁为丹青。

一上噗落机纽，万缘分化形。

月下水而明洁，云出岫而轻盈。

善应无方果如此，这回随处立门庭。

释正觉

释正觉　禅人并化主写真求赞

兀兀之姿，拙钝之师。

静而亡像，动不知时。

有口要挂壁，无机不度丝。

秋气清而星河淡淡，天宇阔而夜斗垂垂。

是个面目兮，与你相随。

释正觉

释正觉　禅人并化主写真求赞

气清山秋，用光月浮。

一无所寄，六不得收。

任胜胜而异类，活鱭鱭而随流。

天上天下，云水自由。

释正觉

释正觉　禅人并化主写真求赞

孤身云閒，老发雪白。

丛林眼孔清，河汉口门窄。

应时谁外诸缘，转处自消一色。

峥嵘万像森罗，向道与他平出。

释正觉

释正觉　禅人并化主写真求赞

赤肉凿窍，乾骨裹皮。

自然无我，你道是谁。

双瞳秋点点，两鬓雪丝丝。

筇倚床头不去诸方行脚，口挂壁上欲学古人住持。

渊默有句，真得无师。

崖蜂春採藆蕁华，海鸟梦卧珊瑚枝。

释正觉

释正觉　禅人并化主写真求赞

岁寒之姿，衰发丝丝；明白之传，

湛存绵绵。秋空霁而天连水远，

夜色冷而河横斗旋。平买平卖兮将高就下，

中规中矩兮随方逐圆。

释正觉

释正觉　禅人并化主写真求赞

像兮非真，真兮非像。

妙明四大之前，自出诸缘之上。

不把一字之心传，有吞百川之器量。

随方普应而不亏，的的夜光而在掌。

释正觉

释正觉　禅人并化主写真求赞

默默家内，如如规矩。

妙不可以言传，真不可以相取。

明白月壶，廓清天宇。

物我情忘兮谁分尔汝。

释正觉

释正觉　禅人并化主写真求赞

智须转色，净还发光。

活眼唯自照，喜眉为谁扬。

巍巍堂堂，炜炜煌煌，

莫道侬家兮触事面墙。

释正觉

释正觉　禅人并化主写真求赞

净智而昭昭，体空而寥寥。

天心河淡月欲下，松顶雪寒春未消。

三世迁流兮弹指可断，万年长久兮一念全超。

恁麽来也，顺风上潮。

释正觉

释正觉　禅人并化主写真求赞

山之寒兮带雪，水之清兮含月。

默而灵兮卓卓妙存，静而应兮尘尘光发，

彻见离微兮任出任没。

释正觉

释正觉　禅人并化主写真求赞

赤肉一团，疏通数窍。

惟色惟声，乃听乃眺。

不借应而即真，不外虚而常照。

长时默坐亡世机，万里青天绝飞鸟。

谓尔画工，那得其妙。

释正觉

释正觉　禅人并化主写真求赞

心得而真，物应而神。

幻住三昧，觉了诸尘。

洒洒落落不共法，浩浩荡荡无边身。

明明白白随流月，叶叶华华到处春。

释正觉

释正觉　禅人并化主写真求赞

情谓之外兮言路那通，形壳之外兮模画那同。

一方明有月，万簌啸而风。

其应而妙，其用而冲。

图星之拱兮周罗而北，流水之向兮曲折而东。

释正觉

释正觉　禅人并化主写真求赞

木石形骸，冰雪肝胆。

一点妙难名，十方机未感。

寒林摇落兮谁捋老虎之须，沧海潮乾兮谁探老骊之颔。

释正觉

释正觉　禅人并化主写真求赞

默默湛存，昭昭元鉴。

发用也连乾继坤，缘应也明离暗坎。

释正觉

释正觉　禅人并化主写真求赞

寒箸苍山之骨，雪压老松之颠。

形气清而有像，心迹泯而亡缘。

诸尘不受，一印周旋。

大大小小兮方方圆圆。神观湛湛，

和气津津。玉涧流月，

琼林发春。恰恰相融也何此何彼，

堂堂不在也夺境夺人。

释正觉

释正觉　禅人并化主写真求赞

心空月高，发白雪饶。

气吞百川兮其口如海，浪卷万里兮其舌翻潮。

一句直指，三乘独超。

忽雷破蛰起平地，赤脚踏虹登九霄。

影草笑无术，烂柯知有樵。

释正觉

释正觉　禅人并化主写真求赞

眉目十分，精神一段。

岩高释迟，木老春来缓。

古涧明月宾，青山白云伴。

借光何处不分身，刹刹尘尘谁解唤。

释正觉

释正觉　禅人并化主写真求赞

默默有得，灵灵无依。

妙穷出没，照彻离微。

万像齐收一印，三昧遍在群机。

而今恁麽相随去，终日如愚不我违。

释正觉

释正觉　禅人并化主写真求赞

肃萧而秋，万化潜收。

英英而春，群彙舒伸。

天地之间谁造物，枢机之发是何人。

释正觉

释正觉　禅人并化主写真求赞

八字眉低，四方口阔。

发色松雪寒，日光岸电烁。

橐签之空，枢机之活。

其间勿你安排，里许是谁造作。

影草不彰兮妙触无瘢，没身不殆兮长生有药。

释正觉

释正觉　禅人并化主写真求赞

凄然而秋，眼冷心休。

温然而春，口笑眉伸。

了了无分别智，恢恢不思议仁。

亡机返朴，得用还淳。

图画之巧，那有其神。

释正觉

释正觉　禅人并化主写真求赞

秋入眼角，春生鼻筒。

钳鎚坚外，橐签虚中。

世机抱瓮之拙，道用斲轮之工。

蜂採华房兮蜡脾酿蜜，犀酣桂毂兮兔鼻流通。

释正觉

释正觉　禅人并化主写真求赞

萎萎羸羸，跛跛挈挈。

用绵绵而云行，机历历而电掣。

有时缄口衔枚，也学住山束篾。

生兮不生，灭兮不灭。

秋水之月兮，春山之雪。

释正觉

释正觉　禅人并化主写真求赞

身心自然，松石亡年。

青云閒似鹤，秋水远连天。

虚能外应，默守家传。

东西南北，一等周旋。

释正觉

释正觉　禅人并化主写真求赞

赤肉一块，臭脓一袋。

何物著乎中，有应发於外，

妙入群机兮成三昧，个时撒手断崖前，

方见浑仑扑不碎。

释正觉

释正觉　禅人并化主写真求赞

教示无辙迹，赞之绝涯岸。

才发名言，便成形段。

月芦混处鸣鸥，天水连时没雁。

而今对现十成，向道只得一半。

释正觉

释正觉　禅人并化主写真求赞

清白而游，江湖风月之秋；变态而神，

云烟草木之春。体之而真，

用之而淳。非佛非祖而能佛能祖，

非天非人而能天能人。

释正觉

释正觉　禅人并化主写真求赞

四大无埃，五蕴外来。

智慧尚归父，因缘初不媒。

西山寒月下，东海夜潮回。

一一根尘妙触事，千千手眼随宜开。

众生世界了如幻，影像那涴吾灵台。

释正觉

释正觉　禅人并化主写真求赞

看看，心空骨寒槁木暖，

未发髑髅津沥乾。秋入眼角，

春生鼻端。相呼相唤知音会，

为我们前倒刹竿。

释正觉

释正觉　禅人并化主写真求赞

个是何人，气清骨贫。

烟霞面目，丘壑精神。

二仪自然一体，万像况与同尘。

床上全威白额虎，钩头可意赤稍鳞。

释正觉

释正觉　禅人并化主写真求赞

你是何人，缁衣裹身。

静住天无四壁，机回月带重轮。

梦蝶境中閒有趣，露蝉胸次净无尘。

相随化事入廛井，百草头上风烟春。

释正觉

释正觉　禅人并化主写真求赞

貌古而孤，气清而癯。

秋生林壑，月在江湖。

见道之体盈而虚，随世之用有而无。

佛佛祖祖，只个规模。

释正觉

释正觉　禅人并化主写真求赞

静而纯，湛而存。

海日珊瑚树，岩松琥珀根。

家风传父祖，事业付儿孙。

回途妙触了机用，个是百千三昧门。

释正觉

释正觉　禅人并化主写真求赞

寒林气清，晚浦潮平。

自由之像，相随而名。

孤藤拳脱略，三篾肚膨亨。

闹市谁嫌机用熟，丛林人道饱参生。

释正觉

释正觉　禅人并化主写真求赞

清白传家，湛存授手。

木落风高，水明月昼。

双瞳冷用眉，片舌闲摇口。

宗通也洞水逆流，孝满也曹山颠酒。

释正觉

释正觉　禅人并化主写真求赞

寒雪覆颠，闲云拥肩。

动随尔后，静住其前。

百草头边老僧句，千华台上古佛禅。

法法出碍，心心密传。

百战之疮兮风雨瘢痒，九野之耕兮泥水领穿。

释正觉

释正觉　禅人并化主写真求赞

体之湛存，潮缩海门。

用之亡痕，春入华根。

光明射珊瑚之魂，波澜派崑崙之源。

影动非幡，声扬度垣。

释正觉

释正觉　禅人并化主写真求赞

静以应繁，冲以待喧。

骐骥之姿，千里之奔。

云梦之量，八九之吞。

斲轮之工兮拟谁授克家之学，抱瓮之朴兮将自灌丈人之园。

释正觉

释正觉　禅人并化主写真求赞

岁寒之容，高岩雪松。

清白之胸，冷月霜钟。

种田博饭，地藏之春农；明镜非台，

黄梅之夜舂。百草头上闲和尚，

而今何处不相逢。

释正觉

释正觉　禅人并化主写真求赞

本体无生，诸尘幻成。

白发雪漫顶，青瞳秋在泓。

妙触出碍，机用超情。

珠走不留影，谷虚还应声。

默默坐寒唯自照，天无四壁月三更。

释正觉

释正觉　禅人并化主写真求赞

神定气平，心空智明。

其机静而自应，其用虚而不盈。

寒潭月落，霁夜河横。

绍了亡祖位，借功成佛名。

建立因缘皆尔尔，刹尘世界与众生。

释正觉

释正觉　禅人并化主写真求赞

蛰梭未飞，肌肤不把。

老虎似衰，眼力犹威。

头须霜雪坞，舌颊风雷机。

气爽秋高河汉阔，霁寒夜永斗牛辉。

阴阳爻象，天地范围。

借伴来也，相逢庶几。

释正觉

释正觉　禅人并化主写真求赞

二仪同根，万物一源。

机活静枢之臼，象成玄牝之门。

幽而不昏，湛而若存。

用妙触而出碍，体至虚而无痕。

车辙出门而合度，桃李成蹊而不言。

释正觉

释正觉　禅人并化主写真求赞

枯木之春，蟠桃之辰。

自然时节，不费精神。

啐啄丹山之凤窟，游跃桃华之龙津。

一机历历，三昧尘尘。

眼中之物物中眼，身里出门门里身。

释正觉

释正觉　禅人并化主写真求赞

疏豁性情，谷虚而不盈；舒散胸肤，

冰涣而不凝。恁麽来也，

触处相应。

释正觉

释正觉　禅人并化主写真求赞

锦云晚晴，璧月夜明。

妙心无住住，幻事不生生。

天际冥冥雁字没，潮痕滟滟鲸波平。

释正觉

释正觉　禅人并化主写真求赞

静复湛存，潮退珊瑚之根；智随用奔，

派发崑崙之源。光风草木献春像，

霁夜鱼龙吞月魂。

释正觉

释正觉　禅人并化主写真求赞

山向岳奔，川趋海吞。

船浮水柔有力，雁没烟冷无痕。

二三四七，传持之句。

百千万亿，变化之门。

招手授手，知恩报恩。







卷310

释正觉

释正觉　禅人并化主写真求赞

孤节老全，丛林岁寒。

机用千变，时事百难。

玉经火而愈润，莲秀水而常乾。

牛头之懒口挂壁，麈尾之辩舌翻澜。

触事出碍兮虚空挥剑，众影不黏兮明珠走盘。

释正觉

释正觉　禅人并化主写真求赞

老节疏踪，傲雪之松。

真智证理，吟云之龙。

饱丛林而彭亨肚，善知识而隗磊胸。

春成万物兮平等无像，海吞百川兮自然有容。

释正觉

释正觉　禅人并化主写真求赞

智静用冲，道明体空。

清白转色，幽微借功。

一乘句里那回互，百草头上还疏通。

虎头之顾，牛头之融。

且痴且懒，不谋而同。

释正觉

释正觉　禅人并化主写真求赞

江湖之秋，清入双眸。

草木之春，温生两唇。

髑髅眉底自照眼，赤肉团上无位人。

门门得用，薄艺随身。

观身因缘，芭蕉不坚。

悟世幻化，木槿之谢。

舒丛林之气兮时节长春，分密室之灯兮光明不夜。

应物现形，见闻闲暇。

释正觉

释正觉　禅人并化主写真求赞

节棱棱而老松之孤，心空空兮修竹之癯。

雪霜之气，丘壑之躯。

云水之去就，丛林之典模。

放开来底，相识也无。

释正觉

释正觉　禅人并化主写真求赞

余云消於霁虚，片月上於秋壶。

光清岩壑，影现江湖。

类中之异，物中之珠。

虎生三日食牛气，马走千里随母驹。

赏音有以，德邻不孤。

释正觉

释正觉　禅人并化主写真求赞

虚空之身兮遍十方，古佛之心兮逾三光。

得之而藏，兀然如秋兮百念自凉；用之而芳，

粲然如春兮万像成章。德形外徼，

道在中央。

释正觉

释正觉　禅人并化主写真求赞

刹刹尘尘，随应现身。

百川之月，百华之春。

阿你随宜手眼快，更谁敢议骨头贫。

道交德邻，主主宾宾。

三世混融，据本来而合同；六门变通，

在今日而亡功。下钱胡饼案，

放手馒头笼。南山起云兮北山下雨，

古佛露柱兮互换家风。

释正觉

释正觉　禅人并化主写真求赞

寒雪一颠，秋云半肩。

渊默曲木，月行霁天。

转功能就位，借伴还入廛。

机用也离虚坎实，变通也坤断乾连。

释正觉

释正觉　禅人并化主写真求赞

无明而明，无生而生。

静枢机活，玄牝象成。

随缘百亿纵横用，妙触门门出碍情。

释正觉

释正觉　禅人并化主写真求赞

从身出门，即物契神。

一机历历，三昧尘尘。

逢场且了游戏事，向道非无幻化人。

释正觉

释正觉　禅人并化主写真求赞

心空观身，眼冷对尘。

本来无物，幻起成春。

动若行云而应，止犹虚谷而神。

门门随事得三昧，机用纵横不倩人。

释正觉

释正觉　禅人并化主写真求赞

秋山癯而清，秋水瘦而净。

万法自齐观，一音还普应。

方圆之器著虚空，随来随与无余剩。

释正觉

释正觉　禅人并化主写真求赞

寒岩著雪，老木含春。

独灵空劫眼，不碍肉团身。

枯禅三椽兮自守其默，豁净四壁兮谁管其贫，

森罗万像兮根根尘尘。

释正觉

释正觉　禅人并化主写真求赞

山秋而癯，水秋而净。

得丘壑偃蹇之姿，赋猿鸟超摇之性。

离微彻见根，动静该听莹。

提来万法上看，更没一丝头剩。

释正觉

释正觉　禅人并化主写真求赞

性不疏通，机不捷敏。

颓慵陋见闻，急快失容忍。

一默清秋兮芙蓉华开，万态浩春兮葛藤蔓引。

释正觉

释正觉　禅人并化主写真求赞

须发沧浪，形容寒瘠。

春林带雪痕，云山染秋色。

光明一点兮蚌有蕴於月华，清净八弦兮鸟不飞而天碧。

释正觉

释正觉　禅人并化主写真求赞

其来何从，云起孤峰。

其去何诣，月落寒水。

而今处处相随处，的的浑身是眼睛。

万像森罗互为用，不许蝇泥黏鼻孔。

释正觉

释正觉　禅人并化主写真求赞

如珪如璧，雕文丧德。

如云如石，坚润是式。

苍竹无心岁寒色，老松有傲霜雪力。

照破诸缘兮，两眼如漆。

释正觉

释正觉　禅人并化主写真求赞

气宇豁落，精神萧散。

尘劫坐空，世缘居简。

閒閒淡淡枯木云，沥沥漉漉通身眼。

森罗万像同条，莫道个人檐板。

释正觉

释正觉　禅人并化主写真求赞

山寒露风棱，水瘦褪沙痕。

劫空须到底，用妙不循根。

宗派谁传衣钵，他家自有儿孙。

释正觉

释正觉　禅人并化主写真求赞

清若松篁雪，虚明河汉秋。

深心老节岁寒事，稳放胡床默默游。

释正觉

释正觉　禅人并化主写真求赞

寒山骨瘦，雪林气清。

万机寖削，一点光明。

其灵不可像，其妙不可名。

默倚蒲团坐终日，你道何时不太平。

释正觉

释正觉　禅人并化主写真求赞

一片閒心，十方充塞。

春律行兮发华，秋风敛兮落木。

谁调谁牧，不伤不触。

万像同放光明，太虚了无棱骨。

中规矩兮，东西南北。

释正觉

释正觉　禅人并化主写真求赞

眉目古澗秋，须发寒岩雪。

去就丛林出身，触动葛藤生舌。

扬拂握拳，破关击节。

雾变豹而草木光，雷趁蛟而山石裂。

释正觉

释正觉　禅人并化主写真求赞

轻重之衡，妍媸之鉴。

堂堂类而莫齐，的的混而不滥。

身世闲闲，情田淡淡。

秋水澄澄，江鸥泛泛。

一点彻底兮丛林渊源，万化夤缘兮葛藤枝蔓。

释正觉

释正觉　禅人并化主写真求赞

视物眼深。说禅口快。

一点不著虚空，万化谁分器界。

应众缘而閒六根，入诸尘而住三昧。

其小无内，其大无外。

释正觉

释正觉　禅人并化主写真求赞

木老春何晚，山寒秋最先。

渊默有佳处，湛存天地前。

静亡所住，动解随缘。

黄芦淮上东西岸，明月渡头南北船。

释正觉

释正觉　禅人并化主写真求赞

癯而且老，寒木未春。

静而愈明，古潭有月。

天苍苍而无空无缺，云闲闲而乍出乍没。

二仪同根，万物一体，

莫向诸缘分彼此。

释正觉

释正觉　禅人并化主写真求赞

眼深眉长，口阔面黄。

秋月破夜色，古澗含秋光。

念萌自得出没像，功转不落偏正方。

拈起能来应机用，者回触处露堂堂。

释正觉

释正觉　禅人并化主写真求赞

默而不凝，照而不流。

关捩虚而活，机轮转处幽。

闲云淡而无雨，野水清而有秋。

要将平等一如相，著在森罗万像头。

释正觉

释正觉　禅人并化主写真求赞

山肥拥云，水明濯月。

动随偏正往来，静见离微出没。

得万像之根源，识诸缘之窠窟。

相随来也，不遗毫忽。

释正觉

释正觉　禅人并化主写真求赞

额高耸骨，眼深藏神。

诸缘{左氵右曶}合，一默真醇。

自得混成物我，谁能碎折根尘。

不来而来不见见，会有知音彼上人。

释正觉

释正觉　禅人并化主写真求赞

白发半山雪，青瞳两眼秋，

的的环中意，绵绵方外游。

虚空说法何须口，万像森罗自点头。

释正觉

释正觉　禅人并化主写真求赞

默默而游，如如而说。

鱼行澗底秋，鹤梦松头月。

大智而愚兮，大巧而拙。

释正觉

释正觉　禅人并化主写真求赞

颠毛如许白，面孔较些肥。

寒松偃蹇兮雪在顶，枯山癯瘠兮春添衣。

据床握杖，雷吼电飞。

光痕已露也，是谁见几。

释正觉

释正觉　禅人并化主写真求赞

须发老白，眉目穷愁。

六窗寒照雪，一点冷摩秋。

乾处著脚，闹里刺头。

枢静机活兮，全放全收。

释正觉

释正觉　禅人并化主写真求赞

鼻似截筒长，目如点漆光。

据床握拄杖，河汉夜来霜。

云山苍苍，水天茫茫。

烁迦罗，眼三角，

舜若多，身十方。

释正觉

释正觉　禅人并化主写真求赞

面目风霜，身心春阳。

用杀活之手段，整宗祖之纪纲。

秋生野水鱼潜稳，月在寒松鹤梦长。

释正觉

释正觉　禅人并化主写真求赞

机锋不敏，神观不清。

一点寒灰后，三乘热椀鸣。

历代祖咽喉把定，十方心手段放行。

春风剪剪兮，物像英英。

释正觉

释正觉　禅人并化主写真求赞

缄默之妙，本光自照。

鉴物之真，眼里有筋。

出气之快，鼻头有窍。

见道之根，德象之要。

处处相应兮，不余不少。

释正觉

释正觉　禅人并化主写真求赞

情态云閒，身心月寒。

鼻孔气出快，髑髅津沥乾。

鳞龙游跃兮雨翻雷吼，鲲鹏变化兮海运风抟。

释正觉

释正觉　禅人并化主写真求赞

妙处难传，明明像先。

光凝雪月，秋连水天。

百亿分身随应事，更嫌何处不周旋。

释正觉

释正觉　禅人并化主写真求赞

白发寒岩雪，青眸古澗秋。

身心明月磨田地，河汉清霜洗斗牛。

识金鎎，用锥钩，

万化区分拄杖头。

释正觉

释正觉　禅人并化主写真求赞

静据胡床，閒握柱杖。

正念绝机丝，起家无伎俩。

珠旋翡翠盘中，月在珊瑚枝上。

释正觉

释正觉　禅人并化主写真求赞

默时说，说时默。

白云无定心，青山有奇骨。

半夜月移兮老兔推，百川潮落长鲸没。

释正觉

释正觉　禅人并化主写真求赞

个住山人，平生惯贫。

寒枯青嶂骨，闲淡白云身。

无影树头兮露鹤梦月，不萌枝上兮华蜂採春。

释正觉

释正觉　禅人并化主写真求赞

是个人，欠精神。

家风青天没四壁，事业白云閒一身。

古澗之津，枯木之春。

水曲折而归大海，华次第而趁芳辰。

释正觉

释正觉　禅人并化主写真求赞

默默而坐，佛祖勘破。

水冷鱼潜，天空鸟过。

半夜失却牛，平明拾得火。

乍卷乍舒兮，无可不可。

释正觉

释正觉　禅人并化主写真求赞

衲僧顶相，不可近向。

俯而九渊之下，仰而重霄之上。

以法界为疆，以虚空为量。

闹市里释提洹因，百草头俱胝和尚。

释正觉

释正觉　禅人并化主写真求赞

阿侬家风，至穷而通。

豹变文而雾重，龙退骨而潭空。

指南画北，说西道东。

点头摇手，佯狂诈聋。

释正觉

释正觉　禅人并化主写真求赞

颠毛衰白，眸子寒青。

闲口能吞佛，虚空解讲经。

古鉴出匣，太阿发硎，

放得无依用得灵。

释正觉

释正觉　禅人并化主写真求赞

应现般般，初无异端。

春昼华丽，月明水寒。

界方四棱榻地，珠圆一向走盘。

呈似识与不识，请君急著眼看。

释正觉

释正觉　禅人并化主写真求赞

深深沉沉，心不见心。

理亡出没，妙超古今。

锦机丝度密无缝，玉澗玉流寒有音。

友约寒山拾得子，拍手一笑舒胸襟。

释正觉

释正觉　禅人并化主写真求赞

动若出山云，止如居谷神。

无心千种用，有应十方真。

通气相烦鼻孔，说禅不挂口唇。

谁知默默坐中意，长养昙华劫外春。

释正觉

释正觉　禅人并化主写真求赞

静而神，默而真。

方寸绝四壁，大千成一尘。

拈来百草头边看，浩荡华华叶叶春。

释正觉

释正觉　禅人并化主写真求赞

貌悴情枯，云閒月孤。

诸根影像有，百念肺肠无。

毒蛇头少人揩痒，猛虎口是谁捋须。

有时变态兮，电卷雷驱。

释正觉

释正觉　禅人并化主写真求赞

默默工夫，心田自锄。

醭生唇上满，泥斲鼻头余。

少林何曾说话，曹溪不识文书。

谁言伎俩浑无巧，自信家风也不疏。

释正觉

释正觉　禅人并化主写真求赞

湛而不浑，妙而长存。

秋水何色，野云无根。

半夜天空何汉净，老兔濯濯明月魂。

释正觉

释正觉　禅人并化主写真求赞

写出个僧，冷淡无能。

默耕田地，力锄葛藤。

入海泥牛绝消息，度河月兔有光棱。

携去尘中成化事，更嫌何处不相应。

释正觉

释正觉　禅人并化主写真求赞

默守枯寒，心心见端。

瑠璃井秋光湛湛，珊瑚枝月影团团。

髑髅活兮，妄识沥乾。

释正觉

释正觉　禅人并化主写真求赞

静而无像，动而无功。

湛兮秋下水，应也树头风。

到处随缘成佛事，超情只个是神通。

释正觉

释正觉　禅人并化主写真求赞

视之其夷，听之曰希。

真声真色，何是何非。

春山润而云起，秋水澄而月归。

见闻断痕而外分变化，功勋转处而内尽玄微。

释正觉

释正觉　禅人并化主写真求赞

两眼碧，一面黄。

舌头不掉，鼻孔难藏。

老兔静弄魄，灵犀通得光。

历历机感兮，何用思量。

释正觉

释正觉　禅人并化主写真求赞

披风兮崇丘，玩月兮方舟。

一身不羁兮太平时节，八纮无碍兮清白谁俦。

释正觉

释正觉　禅人并化主写真求赞

閒云之动，野水之流。

体万像之平等，了一身而自由。

机轮无滞兮，凿枘相投。

释正觉

释正觉　禅人并化主写真求赞

五叶之华，三斤之麻，

外无棱角兮中无孽芽。箭石不是虎，

酒弓不是蛇，千里之失兮毫厘之差。

得非思议兮自谓一曲之士，望绝涯畛兮人称大方之家。

释正觉

释正觉　禅人并化主写真求赞

默默之语，如如绝虑。野水有秋，閒云无雨。

十方三世兮无我安排，六道四生兮非吾行伍。

释正觉

释正觉　禅人并化主写真求赞

智极而藏，静极而光。

蕉雷之展，葵日之芳。

占宝器而蛮眼碧，理华须而蜂股黄。

中规中矩兮乍圆乍方。

释正觉

释正觉　禅人并化主写真求赞

一互清虚，十分明白。

借兮是功，转兮非色。

天盖地擎兮体之有余，雷轰电掣兮用之不测，

情未生时如何隔。

释正觉

释正觉　禅人并化主写真求赞

洞见其颜，拈却案山。

影流心鉴，智入道环。

师旷不闻而其声自普，离朱不辨而其色非悭。

一点自然兮妙超过去现在，十方平等兮全该内外中间。

释正觉

释正觉　禅人并化主写真求赞

邈之不真，传之不神。

得而无得，亲而无亲。

体离微彻照之智，本盖载生成之仁。

出一二三之数量，等千百亿之分身。

用弥光也物中之眼，气专柔也主中之宾。

释正觉

释正觉　禅人并化主写真求赞

澄潭之月，苍山之雪。

清白家风，灵明事业。

秋空净无痕，野云闲不彻。

如今借问旁观，且道看何行列。

释正觉

释正觉　禅人并化主写真求赞

体之象先，得之自然。

心空有以，道大谁传。

蟾在珊瑚之树，蚌蕴明珠之渊，

弹指分身兮三千大千。

释正觉

释正觉　禅人并化主写真求赞

漆点两眼，雪丝半头。

嗒然亡耦，转处还幽。

一等高闲兮余云敛霁，十方清白兮片月摩秋。

释正觉

释正觉　禅人并化主写真求赞

青山之主兮体本平等，白云之宾兮用能自然。

应有余兮神不可测，得其简兮妙不可传。

释正觉

释正觉　禅人并化主写真求赞

秋山骨瘦，秋水神清。

岩松寒更翠，澗月夜还明。

灵然曲木坐不语，四海九州俱太平。

释正觉

释正觉　禅人并化主写真求赞

面目古怪，气宇深清。

澗月夜白，松雪寒明。

舜若之身兮谁前谁后，首罗之眼兮不纵不横。

相随来也，流水浮萍。

释正觉

释正觉　禅人并化主写真求赞

天苍苍而云閒，水深深而月寒。

妙一点之自得，纵四辩以奚殚。

释正觉

释正觉　禅人并化主写真求赞

须发垂白，面皮淡黄。

茶醒睡眼，饭塞饥肠。

情田闲自廓，心地净而光。

云敛山川雨，月明河汉霜。

门门得用亡机械，个事十成谁覆藏。

释正觉

释正觉　禅人并化主写真求赞

发白而老，面黄仍病。

穷地水火风之根，得见闻觉知之柄。

一气专柔，诸尘善应。

魏自而良，橘陈而令。

尽大地药了调和之治方，满虚空身识起来之缘性。

释正觉

释正觉　禅人并化主写真求赞

静而不纷，野而不文。

丘壑身心麋鹿共，江湖风月白鸥分。

释正觉

释正觉　禅人并化主写真求赞

全心之相，全相之心。

写成这个，聊应而今。

天苍苍兮白鸟没，水深深兮红鳞沉。

月钩云饵，玉线金针。

一般料理兮，妙出威音。

释正觉

释正觉　禅人并化主写真求赞

是兮不是，别兮不别。

水冷涵秋，山寒带雪。

传家之印兮中间无文，常用之针兮两头无穴。

游世之身云月閒，说禅之口河汉决。

自然随顺因缘，向道不乖时节。

释正觉

释正觉　禅人并化主写真求赞

发之白兮高峰早雪，目之青兮古澗先秋。

月炯炯兮自有光通犀角，草苍苍兮谁能硬按牛头。

释正觉

释正觉　禅人并化主写真求赞

额颅高，眼孔深。

画工不识，谁是知音。

江湖烂烂兮月还有魄，丘壑闲闲兮云自无心。

几处相逢不会唤，蓑衣簅笠卖黄金。

释正觉

释正觉　禅人并化主写真求赞

器宇廓落，形像乾枯。

一点彻灵府，万年空劫壶。

青原门下识麟角，黄檗床头捋虎须。

死中还活兮活中还死，无中却有兮有中却无。

释正觉

释正觉　禅人并化主写真求赞

天庭宽而祖宗光，地阁阔而儿孙昌。

中间鼻孔自家底，出气通快浑不妨。

坤六短，乾三长。

饱丛林汉休雌黄，今年蚕食两叶桑。

释正觉

释正觉　禅人并化主写真求赞

目瞳秋炯炯，颠发雪毵毵。

饭塞肚皮饱，茶湔舌颊甘。

龊家有彩，机前无堪。

白牯厘奴却知有，而今赢得放痴憨。

释正觉

释正觉　禅人并化主写真求赞

毗卢之口闹嘈嘈，普贤之身闲飘飘。

理无不备，事不相饶。

小舟点点浮烟水，柔柳垂垂映竹桥。

释正觉

释正觉　禅人并化主写真求赞

何须魁斗之名高，不在山川之气豪。

有口挂壁，亡牛奏刀。

纵横佛用，分付儿曹。

释正觉

释正觉　禅人并化主写真求赞

云水性调，丛林气高。

肚皮束篾，版齿生毛。

十方身虚空样放，二升米拄杖头挑。

释正觉

释正觉　禅人并化主写真求赞

蒲寒柳衰，融懒顾痴。

坐稳实逾劫，心空佛是谁。

明而了妙，微而入离。

天清河汉阔，零冷斗杓垂。

借伴而来应供，分身在处成规。

百草头边春浩荡，黄莺之语对华枝。

释正觉

释正觉　禅人并化主写真求赞

岩壑之骨竏而隆，烟霞之气温而融。

其默而通，其应而冲。

流云出谷，霁月行空。

十方三世兮，南北西东。

释正觉

释正觉　禅人并化主写真求赞

清白之标，庄严匪销。

袁安卧雪，许由弃飘。

不萌枝上春苒苒，无影树下秋寥寥。

借伴入廛来买卖，相逢莫怪不相饶。

释正觉

释正觉　禅人并化主写真求赞

眉目岩岩，身心静恬。

万机自息，一默谁参。

虚空兮霁云卷谷，清白兮夜月濯潭。

春入丛林兮谩道化工百亿，神游浩劫兮底意真超二三。

释正觉

释正觉　禅人并化主写真求赞

鼻直口阔，目深眉低。

灯连少室，派接曹溪。

恰恰混不得，堂堂类不齐。

把手共语，出力相携。

春风浩浩，秋风凄凄。

释正觉

释正觉　禅人并化主写真求赞

发白面黄，鼻直口方。

云水精神老，丛林气味长。

青蛇露时星烂烂，白鸟没处烟苍苍。

印空有据，印泥成章。

家家门前柏树子，岂独赵州能对扬。

释正觉

释正觉　禅人并化主写真求赞

两眼深秀，双眉下垂。

面目严冷，身心古锥。

云水盘游，寻常梦於行脚；丛林寂默，

三十年之住持。穷河汉於崑崙之椒，

渊源亲到。拈斗杓於混沌之外，

佛祖犹疑。双通不倦，

施设随宜。向道刹尘机用稳，

却嫌石火电光迟。

释正觉

释正觉　禅人并化主写真求赞

发雪衰白而春昼长，目光寒碧而秋波扬。

采华之滋而蜜蜂忙，齐物之梦而蝴蝶狂。

体空影响，机动阴阳。

释正觉

释正觉　禅人并化主写真求赞

玉烛静调天事业，薰风披拂水文章。

诸尘三昧，分身十方。

释正觉

释正觉　禅人并化主写真求赞

眼横鼻直，气清骨寒。

手眼外应金篦快，身心内照玉壶宽。

机丝交织兮春华蔟蔟，与物齐平兮梦蝶团团。

释正觉

释正觉　禅人并化主写真求赞

性习林泉，身心信缘。

长虹敛雨，照雪倚天。

头头物物随宜说，刹刹尘尘各住禅。

妙触出碍，幻成自然。

释正觉

释正觉　禅人并化主写真求赞

无言而言，默彻其源。

无用而用，虚含其动。

理窟之穷通，智机之变弄。

夕阳洲渚白鸥盟，韶昼园林蝴蝶梦。

释正觉

释正觉　禅人并化主写真求赞

功转密藏，寻踪迹以无方。

影现益彰，历因缘而有常。

身分尘刹普，舌拄梵天长。

心心不触菩提用，法法无依般若光。

释正觉

释正觉　禅人并化主写真求赞

冥冥而觉，全真绝学。

海口自吞，驷舌须缩。

圜混有光兮老蚌之胎，空同无物兮枯龟之壳。

个事而穷通，作家不啐啄。

语出科模，用无棱角。

丛林笑相看面也萎萎羸羸，三棒打不回头也龌龌龊龊。

释正觉

释正觉　禅人并化主写真求赞

精神矍烁，化工模邈。

我转一机，谁持六鉴。

是非生夺璧之谋，黑白战烂柯之著。

霁阔而河横，潭空而月落。

释正觉

释正觉　禅人并化主写真求赞

性得渊源，穷通自然。

潭寒龙蜕骨，松老鹤成仙。

无心白云出岫，有应明月浮川。

相逢借伴人间世，游戏尘尘三昧缘。

释正觉

释正觉　禅人并化主写真求赞

发须衰白而霜雪益深，肌肤苍老而松桂剥皴。

四十余年而穷通一默，百千三昧而游戏诸尘。

释正觉

释正觉　禅人并化主写真求赞

片月在水，孤云出山。

其静而应，其动而閒。

体中不欲全露，用处只窥一斑。

重重楼阁门开也，弥勒不须轻手弹。

释正觉

释正觉　禅人并化主写真求赞

岩岩之骨兮山癯，靡靡之姿兮水腴。

心无住而乃久，德有邻而不孤。

虚空说法，顽石听徒。

互换证明还了了，何烦佛祖费工夫。

释正觉

释正觉　禅人并化主写真求赞

须发衰残，空山雪寒。

眉目清淡，野水秋还。

一念万年了尘劫，十方三世同正观。

翡翠天晴而清虚廓彻，珊瑚海月而光焰波澜。

现形说法应机感，笑指俱胝百草端。

释正觉

释正觉　禅人并化主写真求赞

劫外游神，环中契真。

幽灵自照。绝学为邻。

碧瑠璃海半夜月，赤珊瑚树长年春。

专柔一气，和光同尘。

心心不触衲僧事，物物无私国土身。

释正觉

释正觉　禅人并化主写真求赞

静之不昏，湛而若存。

动之不浑，用而亡痕。

入见离微之根，出游幻化之门。

赤水之求故罔象而珠得，庖丁之伎乃亡牛而刃奔。

百川碧涨，三月红繁。

海不失於潮信，华自得於春恩。

释正觉

释正觉　禅人并化主写真求赞

白云无根，青山有棱。

自得一句，妙出三乘。

和气而春回百草，光明而焰续千灯。

渊默心传诸佛体，家风独许少林曾。

释正觉

释正觉　禅人并化主写真求赞

默而非缄，辨而罔谈。

须菩提慧空了了，憍尸迦华雨毵毵。

更与刹尘分手眼，何妨机用见鎚钳。

个人自得，古佛同参。

释正觉

释正觉　禅人并化主写真求赞

云无心而不羁，谷有应而相宜。

寂住通感，圆明了知。

性汪洋而海有受，气突兀而山不移。

百年身后所须物，问取南阳忠国师。

释正觉

释正觉　禅人并化主写真求赞

衰形老容，瘦竹苍松。

野食丹山凤，云吟枯木龙。

对机何似当台镜，扣应恰如随杵钟。

了无一物，还我卢舂。

释正觉

释正觉　禅人并化主写真求赞

痴钝之师，枯槁之姿。

鼻寒垂涕，眼老生黐。

玉怀石而矩，珠养蚌而规。

长短华枝春次第，东西波棹月相随。

释正觉

释正觉　禅人并化主写真求赞

雪发霜髭，古岩阿师。

坐寒空劫眼，机活用时眉。

文殊靠倒维摩诘，帝释仰赞须菩提。

如今喫饭下堂去，谁敢等闲欺石梯。

释正觉

释正觉　禅人并化主写真求赞

秋生眉睫，雪积颠发。

见偏正之往来，得离微之出没。

閒閒霁雨之云，烂烂濯波之月。

相随来也入诸尘，妙触门门自超越。

释正觉

释正觉　禅人并化主写真求赞

远山之雪兮发毛衰白，大壑之秋兮眼棱寒碧。

水云肝胆兮佛世之灯，丛林事业兮祖宗之脉。

龙梭锦机，金刀玉尺。

诸尘三昧兮还我自由，二仪万像兮与宅平出。

释正觉

释正觉　禅人并化主写真求赞

千年气温，琥珀松根。

半夜光吞，珊瑚月魂。

混沌凿开，德云下妙峰之顶；崑崙推倒，

张骞到盟津之源。出岫之云意閒暇，

盈科之水流势奔。诸尘历历，

三昧门门。妙触应缘还出碍，

成家事业付儿孙。

释正觉

释正觉　禅人并化主写真求赞

天与之形，月皎河横。

地与之仪，山高水低。

华灯连有据，桃李默成蹊。

十方三世混不得，万像森罗类莫齐。

释正觉

释正觉　禅人并化主写真求赞

天之空兮星斗寒，海之缩兮潮波还。

推月之蟾止三脚，养雾之豹窥一斑。

拈出门门问相识，知音点头应不悭。

释正觉

释正觉　禅人并化主写真求赞

真见无形，真得无名。

全超影响，妙出尘情。

夜冷露濡而斗湿，天空霁阔而河横。

无住而住，无生而生。

相随却到门门底，楼阁关开弹指声。

释正觉

释正觉　禅人并化主写真求赞

松老有骨，竹癯无肉。

雪发覆颠，霜眉映目。

须菩提坐空而谈，维摩诘卷辨而默。

拈来何处不相逢，日面佛兮月面佛。

释正觉

释正觉　禅人并化主写真求赞

寒竹癯长，苍松老刚。

身心铁石，肝胆冰霜。

秋天湛湛远连水，宾雁冥冥初没行。

却来借伴，随事成章。

释正觉

释正觉　禅人并化主写真求赞

写出老僧，形容可憎。

秋生眼角，雪点眉棱。

胸次有丘壑，口头无葛藤。

功忘自据菩提座，照尽谁传般若灯。

借光施设，恰恰相应。

释正觉

释正觉　禅人并化主写真求赞

天童之师，顶雪颔丝。

三篾住山计，孤藤横膝时。

潭寒秋到早，空阔月行迟。

提起宗家无字印，门门何处不相宜。

释正觉

释正觉　禅人并化主写真求赞

默而藏，妙而光。

月之轮窄，斗之柄长。

扶来草木春濡绿，夺去山川霜落黄。

相契可处，自然成章。

释正觉

释正觉　禅人并化主写真求赞

云水之身，丛林之人。

眉毛长盖眼，鼻孔直欺唇。

等闲西院两声错，急快云门一路亲。

不肯割城还夺璧，相如肝胆抑强秦。

释正觉

释正觉　禅人并化主写真求赞

兀然而然，湛存象先。

曹溪昧横画，少室还默传。

体不匿而了了，用不勤而绵绵。

得麟角兮石头足，捋虎须兮林际颠。

壁上如今谩撑起，知音自然闻说禅。

释正觉

释正觉　禅人并化主写真求赞

事不在容，智不到宗。

待云雷而陶壁梭蛰，授衣钵而卢老逃舂。

犀通半夜月，鹤梦千年松。

白发苍颜跛挈公，时人相笑老龙钟。

释正觉

释正觉　禅人并化主写真求赞

槁木之形，谷神之灵。

水冷看秋色，天空垂晓星。

一点心明兮非台之镜，大千卷出兮破尘之经。

释正觉

释正觉　禅人并化主写真求赞

源养而渊，灯传未残。

照分光燄，流演波澜。

暂时还落薄，客事岂艰难。

春上烧瘢，绿生草端。

无心为润云行麓，有应不留珠走盘。

释正觉

释正觉　禅人并化主写真求赞

非思量处，无住而住，

离名象时，不为而为。

香象定中渡，寒蟾照复移。

世间了了虚空相，人事丛丛混沌眉。

饱参底句如何举，饭罢摩挲篾肚皮。

释正觉

释正觉　禅人并化主写真求赞

出入离微，偏正之机。

变通动静，杀活之柄。

飞流电火兮持林际之威权，函盖乾坤分得云门之号令。

相随百草头边，恰恰初无欠剩。

释正觉

释正觉　禅人并化主写真求赞

了心非相，了相是心。

皋禽梦寒琥珀树，海月光射珊瑚林。

影摇风竹，响发秋磚。

万像森罗俱演说，宝陀岩上有知音。

释正觉

释正觉　禅人并化主写真求赞

寒淡相依，清白住持。

秋横两目，雪覆双眉。

老兔推月河汉阔，宾雁没烟星斗垂。

穷通有自，机用输谁。

消得而今一瞬，不须别唤沙弥。

释正觉

释正觉　禅人并化主写真求赞

默默神澄，棱棱气清。

河汉之月耿耿而不夜，蒹葭之风凄凄而有声。

相逢便说无生话，万像森罗作证明。

释正觉

释正觉　禅人并化主写真求赞

佛灯未寒，祖华未残。

其传今到你，其事素来难。

座须诸法空为句，经在微尘破处看。

而今呈似，莫道相谩。

释正觉

释正觉　禅人并化主写真求赞

妙出名象，非心非相。

混融古今，是相是心。

发白晓霜厚，眼寒秋水深。

寄语山形拄杖子，大家相伴做丛林。

释正觉

释正觉　禅人并化主写真求赞

识得本真，不随生灭。

霁云磨空，秋波濯月。

释正觉

释正觉　禅人并化主写真求赞

头上有骨，眼底无肉。

分影月随流，閒心云出谷。

万缘圆应兮廓周大千，一点灵虚兮默照幽独。

释正觉

释正觉　禅人并化主写真求赞

眼冷眉长，鼻直气快。

彼彼常不轻，门门观自在。

寂光而无中，妙用而无外，

谁怕肉团碍世界。

释正觉

释正觉　禅人并化主写真求赞

智明而藏，净极而光。

四大蛇非蛰，六窗猴不忙。

因缘仍善应，机用更优长。

觌面相逢出思议，自然随处露堂堂。

释正觉

释正觉　禅人并化主写真求赞

默而耀，虚而照。

借用不悭，合体无兆。

石牛卧而青山寒，木马嘶而明月晓。

有底般人，相逢恰好。

释正觉

释正觉　禅人并化主写真求赞

雪洗寒岩兮山林气清，秋生烟水兮江湖色明。

犹净镜兮对诸像，似空谷兮随诸声。

游戏因缘三昧用，自然转处不留情。

释正觉

释正觉　禅人并化主写真求赞

眉眼分明，风柳柔青。

心胆纯一，野华吐赤。

了无物碍自由人，还得观音妙智力。

连城不割谁肯休，相如却夺秦王璧。

释正觉

释正觉　禅人并化主写真求赞

真非真，假非假。

是影是形，成幻成化。

根门随处拽得回，声色自然骑与跨。

耕翻海月之泥牛，游遍春阳之木马。

释正觉

释正觉　禅人并化主写真求赞

发际点白，眼眶含青。

情枯历历，智照灵灵。

形骸如槁木，踪迹肖流萍。

月明四海犀通晕，春在百华蜂採馨。

释正觉

释正觉　禅人并化主写真求赞

黎杖横膝，衲衣拥肩。

默为佛事，情忘世缘。

家风空扫四壁。活计冷坐三椽。

见闻声色外相讨，破晓青山啼杜鹃。

释正觉

释正觉　禅人并化主写真求赞

是心绝缘，寒灰不然。

是身无我，芭蕉不坚。

独灵兮卓卓，湛存兮绵绵。

春逐华枝长短，月随水器方圆。

释正觉

释正觉　禅人并化主写真求赞

碧寒眼脑，黧黑面皮。

佛魔销铄处，自己住持时。

针或联线，机不挂丝。

风月渡河无夜色，水天连霁有秋姿。

释正觉

释正觉　禅人并化主写真求赞

画者不相出脱。转见面皮丑恶。

蜂採百华春不饥，兔饮长河夜不渴。

无事而禅，待缘而作。

一机一警谁与知，百发百中弦衔筿。

释正觉

释正觉　禅人并化主写真求赞

是真非相，是相非真。

拈转四大，不立一尘。

体合虚空有自己，用周法界无别人。

一叶落兮天下秋，一华开兮天下春。

释正觉

释正觉　禅人并化主写真求赞

贫眉似促，饥眼觉大。

口噤禅游，鼻通气快。

心不萌个处转机，卦未兆阿谁来买。

应世随缘，龊家得彩。

释正觉

释正觉　禅人并化主写真求赞

去就清贫，担何苦辛。

兀默三椽老，平生五合陈。

出家意谓了身，住院还相累人。

野水连天半夜月，丛林和气十方春。

释正觉

释正觉　禅人并化主写真求赞

颠发山雪，眶瞳水秋。

月白濯河汉，霁寒摩斗牛。

韶意千华里，光风百草头。

如幻三昧兮，妙得优游。

释正觉

释正觉　禅人并化主写真求赞

默默无思，閒閒不羁。

秋濯星河色，风吹月荡漪。

二仪前是我，万像里名谁。

似难去取，决定相随。

释正觉

释正觉　禅人并化主写真求赞

额高眼深，该抹丛林。

人惊大胆，我自无心。

默转机梭路，谁投钵水针。

觌面相呈了也，抬头何处相寻。

释正觉

释正觉　禅人并化主写真求赞

锁口而禅，篾腹而饿。

透出劫空心相微，不见秋毫身量大。

法憙为食，法空为座。

毗耶门户打开，少室家风觑破。

言满天下兮，而无口过。

释正觉

释正觉　禅人并化主写真求赞

据胡床，握麈柄。

句中起倒，机头偏正。

真得出思议，妙应亡眺听。

彻二仪万象根源，识诸佛历代性命。

曲直逆顺兮任纵任横，长短方圆兮何少何剩。

释正觉

释正觉　禅人并化主写真求赞

默握氂尾，谁撩虎须。

天水连秋色，魁杓夜转枢。

应兮鉴像，答兮谷呼。

森罗万像，纵横也俱。

释正觉

释正觉　禅人并化主写真求赞

百般千样，会归一相。

一相无相识也无，廓与虚空等其量。

河淡秋清，夜寒月亮。

提携出也来人间，明明历历诸缘上。

释正觉

释正觉　禅人并化主写真求赞

性空无根，性水无垠。

应所知量，成其梦身。

閒閒对万像，飘飘出诸尘。

物外有此不名物，人间有此没事人。

释正觉

释正觉　禅人并化主写真求赞

面此微紫，眸子深青。

默臻阃奥，妙得门庭。

彻见二仪成一体，明知万像不他形。

释正觉

释正觉　禅人并化主写真求赞

幻起有形，智空无名。

秋生月窟，云变乾城。

摩娑百战胝瘢旧，向道而今老太平。

释正觉

释正觉　禅人并化主写真求赞

皮苍老松，色暗焦桐。

微尘尘破，一印印空。

大千经卷钟出碍，三世佛口谷吞风。

六门了用，双眉有功。

释正觉

释正觉　禅人并化主写真求赞

雪颠未乾，秋波更寒。

云门舌不短，百丈鼻犹酸。

心传一灯自光燄，口翻四海看波澜。

间关半世，经历百难。

报道头家休喝彩，而今双六已居盘。

释正觉

释正觉　禅人并化主写真求赞

松老皮皴，竹癯节棱。

发白远山雪，心明长夜灯。

回机历历，随用腾腾。

因缘妙触初无碍，个是玲珑岩下僧。

释正觉

释正觉　禅人并化主写真求赞

地水火风，因缘会同。

见闻知觉，门户疏通。

随宜而得用，及尽而亡功。

明白机轮还自转，相逢谁识大家翁。

释正觉

释正觉　禅人并化主写真求赞

野雪发须，秋山肌肤。

物齐芳蝶梦，情尽露蝉枯。

迹弭水归海，光回星转枢。

言前荐得犹封壳，喝下承当又触途。

天上天下，只个规模。

释正觉

释正觉　禅人并化主写真求赞

静得其根，动应其门。

家传从佛祖，机用付儿孙。

凿开浑沌，派发崑崙。

借与烟光成草木，华华叶叶气温温。

释正觉

释正觉　禅人并化主写真求赞

发衰雪白，眼寒秋碧。

壁立千寻，功消一色。

体得有家风，心传亡辙迹。

少林祖师兮岂仴　唐言，黄梅行者兮不识横画。

释正觉

释正觉　禅人并化主写真求赞

棱眉苍庞，壑眼碧变。

未闻蛰户，谁识漳江。

不须狡兔治三窟，自有孤猿应六窗。

运水般柴呈妙用，儿孙事业更摐摐。

释正觉

释正觉　禅人并化主写真求赞

雪发霜须，风袖烟裾。

空壳累於可卜，木蠹偶以成书。

豹雾之虎，龙雷之鱼。

变化复何日，升腾似有初。

旧时行履故然改，向道而今井觑驴。

释正觉

释正觉　禅人并化主写真求赞

形声幻为，闻见智随。

自然出碍，平等何疑。

莹明而绝累，圆应而无疵。

而今问你，且道是谁。

释正觉

释正觉　禅人并化主写真求赞

霜之须，雪之颅。

竹之腹，松之肤。

河汉拍天岸，魁杓旋夜枢。

珊瑚林月长鲸{左马右展}，琥珀松巢老鹤呼。

竿头从线从君弄，不犯清波意自殊。

释正觉

释正觉　禅人并化主写真求赞

本无今有，觉空幻受。

真相俨然兮威音之前，妙触出碍兮影响之后。

功极而转身，说禅而借口。

把住也洞水逆流，放行也曹山颠酒。

释正觉

释正觉　禅人并化主写真求赞

形骸槁如，林壑深居。

衰发雪松白，閒情霜竹虚。

智游空劫珠胎蚌，妙应因缘井觑驴。

豹雾之虎，龙雷之鱼。

黄梅衣钵绳绳信，卢老心传不识书。

释正觉

释正觉　禅人并化主写真求赞

澗月之孤，岩松之癯。

秋生眉目，霜侵发须。

诸法之相了空寂，妙存之性非有无。

一尘飞巨海，片雪点红炉。

应事头头俱出碍，自然妙触解回途。

释正觉

释正觉　禅人并化主写真求赞

兀兀堆堆，髑髅眼开。

全身放下，借伴还来。

一弹指响流通句，楼阁门门见善财。

释正觉

释正觉　禅人并化主写真求赞

瘦骨岩岩，残毳毵毵。

坐寒云巘，心空月潭。

虚应亡机而若谷，深禅有口而如钳。

槃珠勿遗其色，囊锥不露其尖。

皇道大平没棱角，自然雨五而风三。

释正觉

释正觉　禅人并化主写真求赞

老抱孤踪，岁寒之松。

静含远韵，霜晓之钟。

黄氏之羊起石，陶家之梭化龙。

刹刹尘尘见身相，门门何处不相逢。

释正觉

释正觉　禅人并化主写真求赞

颠毛之丝。眼角之黐。

是身颓老，与世支离。

枯禅心了了，空劫鼻垂垂。

晓寒霜结，山川薄霁。

夜月行河汉，迟借伴还来。

机用妙不销，弹指知音知。

释正觉

释正觉　禅人并化主写真求赞

形衰柳蒲，心老江湖。

鱼潜波路静，鹤梦月巢孤。

不损色香三昧手，粉黏双股理华须。

释正觉

释正觉　禅人并化主写真求赞

高岩之雪兮颠毛衰白，远水之秋兮眼棱寒碧。

气清夜永兮月低，斗冷河空兮露泣。

借伴之机，起家之力。

二仪万像兮相与流通，十方三世兮自然平出。

释正觉

释正觉　禅人并化主写真求赞

至微至精，无像无名。

其传也默而成，其得也虚而盈。

夜永斗柄转，秋高河汉横。

人来借问正因字，鼠粪无将污我羹。

释正觉

释正觉　禅人并化主写真求赞

心空自灵，性了非情。

玉马寒泉饮，泥牛夜月耕。

尘尘智起，物物幻成。

二仪万像纵横说，相与今时作证明。

释正觉

释正觉　禅人并化主写真求赞

颠毛衰薄，春山雪作。

胸襟疏豁，海门潮落。

眉棱高而眼深，鼻筒直而口阔。

幽灵绝待兮曾传祖祢之芳，谷神不死兮似得仙家之药。

相逢别峰，弹指开阁。

憨皮袋截巷拦街，臭骨头填沟塞壑。

释正觉

释正觉　禅人并化主写真求赞

青天无涯，白云不羁。

流水抱山转，征人踏月归。

应以比丘得度者，个般形像对来机。

释正觉

释正觉　禅人并化主写真求赞

野云半肩，寒雪一颠。

海树珊瑚月，岩松琥珀年。

眼合觅不见祖，心空初不留禅。

森罗万像纵横说，相与证明输我然。

释正觉

释正觉　禅人并化主写真求赞

内非可形，外还绝称。

妙圆一句，通变诸乘。

混十界心而静其念，吞三世佛而空其膺。

真机了了，祖意绳绳。

偏去正来兮闲闲受用，圆规方矩兮恰恰相应。

释正觉

释正觉　禅人并化主写真求赞

非默而默，不言而言。

凿混沌朴，决崑崙源。

万像总持句，诸尘三昧门。

法法心心成佛事，华华叶叶受春恩。

释正觉

释正觉　禅人并化主写真求赞

了了智空，闲闲色融。

髑髅常干世界，鼻孔摩触家风。

湛湛河源翡翠碧，团团海日珊瑚红。

释正觉

释正觉　禅人并化主写真求赞

默默道游，灵灵破幽。

斗魁光转夜，河汉气澄秋。

入世随流，门庭甚休。

青鞋蹈雨俱胝老，放浪风烟百草头。

释正觉

释正觉　禅人并化主写真求赞

心心无住，了了有据。

河汉横秋，斗柄濡露。

须菩提坐禅，憍尸迦雨华。

蚌含明月兔怀胎，勘破少林传底句。

释正觉

释正觉　禅人并化主写真求赞

相承次第，皮肉骨髓。

形分古佛家，气出阿祖鼻。

一根源既还，三昧尘全起。

坦坦荡荡平等心，炜炜煌煌自然智。

释正觉

释正觉　禅人并化主写真求赞

须发老而覆霜，心念净而发光。

妙照混三世，幽灵空十方。

口吞诸佛而不为大，舌拄梵天而不觉长。

刹尘无间说，鸥鸟不乱行。

平等是道，自然成章。

释正觉

释正觉　禅人并化主写真求赞

妙明绝思，廓静无涯。

智空三际，性融二仪。

借功光历历，借伴老垂垂。

文彩纵横成底事，机关不初不挂梭丝。

释正觉

释正觉　禅人并化主写真求赞

垂老之姿，须发如丝。

渊默之味，耳口无疵。

秋高河影阔，露冷月行迟。

答呼若谷神之应，对事得珠色之随。

释正觉

释正觉　禅人并化主写真求赞

劫壶廓空，一句圆通。

苔生玉殿，体露金风。

妙尽不知处，光回还借功。

鉴像之缘而妙触非受，谷神之应而随呼不穷。

释正觉

释正觉　禅人并化主写真求赞

规圆矩方，凫短鹤长。

落日烟村牧笛，平湖月夜鱼榔。

释正觉

释正觉　禅人并化主写真求赞

法法平齐，随高就低。

南日蜀葵向，北风胡马嘶。

释正觉

释正觉　禅人并化主写真求赞

年齿垂垂，须发丝丝。

月寒无影树，春在未萌枝。

得失折肱塞人马，输赢烂柯樵子棋。

示现威仪而不起灭尽之定，不由心念而自然圆明之知。

释正觉

释正觉　禅人并化主写真求赞

发雪毵毵，心老憨憨。

指南话北，破二作三。

守宗风之符节，握佛祖之鎚钳。

陶形铸器模楷妙，迸火流金炉鞴炎。

光明不断，灯灯夜龛。

释正觉

释正觉　禅人并化主写真求赞

学绝与邻，名生实宾。

少年行脚事，老倒住山人。

拄杖虽无二升米，虚空自有十方身。

一机历历兮，三昧尘尘。

释正觉

释正觉　禅人并化主写真求赞

说得一尺，行得一尺。

身非肉团，心如墙壁。

用光眉十方，照世眼双碧。

诸尘三昧兮在我自然，万像森罗兮与渠平出。

释正觉

释正觉　禅人并化主写真求赞

巍巍堂堂，智不可量。

炜炜煌煌，静自然光。

松老西山雪，河明北斗霜。

用之而行，舍之而藏。

深林之晦三眠茧，绕指之柔百炼刚。

释正觉

释正觉　禅人并化主写真求赞

癯形老残，孤节岁寒。

照顶髑髅眼，随缘赤肉团。

六街三市寻人去，相唤门门尽是檀。

释正觉

释正觉　禅人并化主写真求赞

默成用密，智空理得。

历代祖心选同科，三世佛口闲挂壁。

释正觉

释正觉　禅人并化主写真求赞

老境侵寻，衰残到今。

霜须雪发春犹浅，壑眼岩眉秋更深。

释正觉

释正觉　禅人并化主写真求赞

兀坐澗阴，潭空月沉。

三乘乘外，一印印心。

师子循行师子吼，旃檀围绕旃檀林。

诸尘说法诸尘听，莫道无人为赏音。

释正觉

释正觉　禅人并化主写真求赞

烟苍苍兮白鸟飞，水茫茫兮金鳞嬉。

空杳杳兮智不知，觉冥冥兮性所宜。

包万像而括二仪，彻三际而周四维。

影象累累，品类差差。

发挥元自我，点化更由谁。

方之则矩，圆之则规。

不须特地，且麽过时。

兀兀腾腾，憨憨痴痴，

跛跛挈挈而萎萎羸羸。

释正觉

释正觉　禅人并化主写真求赞

说通齿豁，宗通句活。

师座心空，劫壶步阔。

就位了无机，烂柯曾有著。

招手相随恁麽来，百草头边活卓卓。

释正觉

释正觉　禅人并化主写真求赞

性了有余，体含太虚。

心空历历，道契如如。

答响神居谷，随缘井觑驴。

向道尘尘住三昧，何妨触处卷而舒。

释正觉

释正觉　禅人并化主写真求赞

形容老癯，须发雪敷。

体明千劫眼，性静万机枢。

变通自古门门活，伎俩而今恰恰无。

一指头禅随处用，拈来百草俱胝俱。

释正觉

释正觉　禅人并化主写真求赞

一印印空，三乘莫穷。

智了离微句，身分函盖同。

弥勒驾来楼阁外，文殊家住觉城东。

随身干木，到处家风。

释正觉

释正觉　禅人并化主写真求赞

拄杖倚床，默而成章。

夜月通犀角，秋空没雁行。

清写芭蕉雪，秀盛芙蓉霜。

青原价问卢陵米，会有知音句厮当。

释正觉

释正觉　禅人并化主写真求赞

默学少林，静全本心。

幽灵绝待，虚明自任。

玉线金鎝世家事，鸾胶凤弦山水音。

随方善应，不用相寻。

释正觉

释正觉　禅人并化主写真求赞

其离而入，其微而出。

一弹指响楼阁开，身现门门千百亿。

释正觉

释正觉　禅人并化主写真求赞

绝待而灵，无得而名。

就位难辨，借功证成。

合伴应时节，随事放光明。

神歌社舞闲心适，块雨条风乐太平。

释正觉

释正觉　禅人并化主写真求赞

理极非身，智明自神。

三缘未作，一默含纯。

回途异类，出历诸尘。

弯弯月下涟漪水，剪剪风斜杨柳春。

释正觉

释正觉　禅人并化主写真求赞

野鹤骨癯，涧松皮粗。

一身闲而云行林壑，两眼冷而秋入江湖。

智到无而有，理极有而无。

齐物蝶翻昼梦，随机蜂理华须。

开口也著合也著，风铃发响谷随呼。

释正觉

释正觉　禅人并化主写真求赞

为僧{左屈右刂}剞，与世支离。

目瞳青炯炯，头发白丝丝。

劫空有句，真得无师。

借功分照用，借位解提持。

万像森罗一音说，何须特地挂唇皮。

释正觉

释正觉　禅人并化主写真求赞

妙存象先，圆成自然。

佛灯燄续，祖华芳联。

野况烟霞老，秋痕天水连。

生无生性，住无住缘。

随分雪分斋一钵，不嫌云寄屋三椽。

释正觉

释正觉　禅人并化主写真求赞

明白无根，茫茫月魂。

清虚不浑，苍苍秋痕。

青天固可背负，诸佛等闲口吞。

情空超物物，妙触应门门。

了知初不由心念，金色头陀灭意根。

释正觉

释正觉　禅人并化主写真求赞

眸子射人，秋涧之津。

颠毛衰白，霜松之晨。

赤湖之林，潮涨而长鲸{左马右展}浪；丹桂之影，

月寒而老兔推轮。

释正觉

释正觉　禅人并化主写真求赞

明功借位，起幻入尘。

百草头边有芳信，纵横指点自家春。

释正觉

释正觉　禅人并化主写真求赞

无心之心，妙超古今。

无相之相，不存情量。

叶落木而秋开，月度山而潮上。

柳絮之风随，葵华之日向。

释正觉

释正觉　禅人并化主写真求赞

默而静专，体之妙全。

情尽性传，心空觉圆。

閒閒游幻世，了了应尘缘。

灯笼露柱浑机用，翠竹黄华总说禅。

释正觉

释正觉　禅人并化主写真求赞

尘净无余，体明而虚。

秋高夜永，河阔星疏。

宛转兼而到，偏圆卷复舒。

媚川果若珠含蚌，应物何妨井觑驴。

释正觉

释正觉　禅人并化主写真求赞

南台之静，中邑之应。

圆明之知，平等之性。

烂柯棋局樵，钓雪华亭艇。

披丛林明白之襟，握云水清凉之柄。

动自风流，閒宜月定。

心闻况是赏音，相{座坐换带}何妨打令。

释正觉

释正觉　禅人并化主写真求赞

云水孤藤，丛林老僧。

澜翻口角，雪点眉棱。

长春时节相联蕊，破夜光明自照灯。

内无丝而系螘，外无糁而聚蝇。

不起灭定，能应繁兴。

释正觉

释正觉　禅人并化主写真求赞

雪发霜须，鲵齿鸡肤。

年侵蒲柳，日在桑榆。

用持智之大柄，静守道之元枢。

而今百草头边用，妙得云门一字俱。

释正觉

释正觉　禅人并化主写真求赞

曹洞宗乘，老鸡发兴。

秋波摇眼角，春雪点眉棱。

一步跨空劫，孤心相续灯。

西母之桃兮秀结三千年实，北冥之鲲兮蜕翔九万里鹏。

珊瑚枝枝撑著月，出格云门跛脚僧。

释正觉

释正觉　禅人并化主写真求赞

心心绝缘，了了亡年。

吞佛空三世，披经等大千。

妙观智出碍，韶昼春无边。

齐物竹床蝴蝶梦，双飞栩栩华风颠。

释正觉

释正觉　禅人并化主写真求赞

妙而不有，空而不无。

坐寒床下板，步转劫前壶。

返色光初发，知音德不孤。

流长信是盈科水，盘走端如受影珠。

释正觉

释正觉　禅人并化主写真求赞

孤齿如鲵，皴皮若鸡。

万机顿削，一句全提。

湛存性海阔，圆明心月底。

有信风雷还破蛰，无言桃李自成蹊。

释正觉

释正觉　禅人并化主写真求赞

有应之身，无位之人。

随方而见，妙触而神。

山林森森春在木，江湖澹澹秋生津。

语不投机不展事，云门一路从来亲。

释正觉

释正觉　禅人并化主写真求赞

一切相空，其后之心。

一切心空，其后之相。

幽谷云生，寒潭月上。

应因缘平定二仪，了幻化森罗万像。

恰恰不疑，如指诸掌。

释正觉

释正觉　禅人并化主写真求赞

清净本然，如合因缘。

涅不缁而磨不磷，仰弥高而钻弥坚。

随之无后，迎之无前，

空空空处亡中边。而今信手拈来用，

头尾相应正复偏。

释正觉

释正觉　禅人并化主写真求赞

身老而衰，根钝且迟。

霁冷河阔，天空斗垂。

圆明三只目，受用两茎眉。

尘刹大千纵横而妙触，三尺丈六笑语而相随。

释正觉

释正觉　禅人并化主写真求赞

坐忘是非，默见离微。

佛祖之陶冶，天地之范围。

髑髅眉底眼，空劫句中机。

青原赭色麒麟步，药峤金毛师子威。

相逢捉手，大道同归。

释正觉

释正觉　禅人并化主写真求赞

空劫默游，灵然破幽。

潮扬光燄珊瑚月，海缩波澜翡翠秋。

於世无求，随缘自由。

百千三昧门门事，潦倒俱胝一指头。

释正觉

释正觉　禅人并化主写真求赞

说真不真，说似不似。

拈转舌头提得鼻。家劫家风，

衲僧田地。心心与祖相传，

佛佛见他出世。一尘入正受，

诸尘三昧起。

释正觉

释正觉　禅人并化主写真求赞

形貌春寒，颠毛雪残。

坐空生灭影，静见离微端。

珊瑚树生玳瑁海，明月珠走琉璃盘。

藏天下於天下兮一性自然平等，出世间於世间兮万像谁敢相谩。

释正觉

释正觉　禅人并化主写真求赞

天地含光，阴阳化章。

蔬肠清白，枣齿淡黄。

丛林閒去就，云水老行藏。

百炼之金柔兮绕指，九试之玉温兮截肪。

随身干木，作戏逢场。

释正觉

释正觉　禅人并化主写真求赞

默默灵光，堆堆坐忘。

衲僧事业，宗印文章。

应物空三世，随缘遍十方。

分身不用相回互，到处谁能作覆藏。

巍巍堂堂，炜炜煌煌。

释正觉

释正觉　禅人并化主写真求赞

云水老身，丛林陈人。

发毛已雪，鼻气犹春。

平等应缘也心心佛佛，自然说法也刹刹尘尘。

回途复妙，弄假像真。

释正觉

释正觉　禅人并化主写真求赞

山带雪而岁寒，水含月而夜阑。

对机转物，影草探竿。

游刃之牛解，烂柯之局残。

西风雨敛烟云净，北斗脚垂河汉乾。

释正觉

释正觉　禅人并化主写真求赞

形虽老苍，事不穷忙。

味真嚼蜡，面冷刮霜。

撒手行空劫，全身入帝乡。

回头游戏成三昧，春上百华蜂采香。

释正觉

释正觉　禅人并化主写真求赞

曲不坐床，乌藤倚旁。

孤禅一句，三世十方。

青灯含华夜耿耿。白鸟欲没天苍苍。

却来有应，出碍无当。







卷311

释正觉

释正觉　禅人并化主写真求赞

丘壑精神，云水陈人。

心灯不夜，道树长春。

珠胎养乎老蚌，龙雷跃於修鳞。

烂烂光辉兮明白之窟，棱棱浪级兮桃华之津。

庄严三昧，游戏诸尘。

释正觉

释正觉　禅人并化主写真求赞

默默有句兮祖祖相传，心心无住兮灵灵自然。

石蕴玉而辉山，渊含珠而媚川。

千亿门开弥勒弹，三十年用俱胝禅。

一乘底事，百草头边。

释正觉

释正觉　禅人并化主写真求赞

二仪之门，万象之根。

有无难议，青白不痕。

借功承祖祢，了事付儿孙。

採华香负蜜蜂股，齐物梦翻蝴蝶槐。

即相离相，知恩报恩。

释正觉

释正觉　禅人并化主写真求赞

太行之雪春不消，黄河之月夜更饶。

家风许清白，身世自超摇。

离微器重，出没机调。

光燄波澜俱满净，珊瑚林树涨高潮。

释正觉

释正觉　禅人并化主写真求赞

雪拭晚晴，水受秋清。

天空四壁，月冷三更。

湛存而独立，定应而周行。

二仪之道成且平，万像之印虚不盈。

鸥鸟情閒机事外，夕阳沙上未寒盟。

释正觉

释正觉　禅人并化主写真求赞

老身且懒，居然从简。

白雪覆颠，乌华乱眼。

心光传祖灯，手段破家产。

到不到赵州喫茶，回不回睦州担板。

借问诸人识也无，青山骨秀闲云散。

释正觉

释正觉　禅人并化主写真求赞

枯槁形骸，虚明性怀。

秋河夜月，老树苍崖。

一机色前自宛转，万像头上谁安排。

云门拄杖，赵州草鞋。

释正觉

释正觉　禅人并化主写真求赞

性成而不立玄微，智诣而难分是非。

天空云澹泞，夜冷月依稀。

蝴蝶梦魂兮春昼飞而齐物，白鸥盟事兮夕阳卧而亡机。

释正觉

释正觉　禅人并化主写真求赞

皴皮似鸡，疏齿如鲵。

诸缘坐断，一句全提。

夜月圆明兮珊瑚海阔，晚云破碎兮玳瑁天低。

释正觉

释正觉　禅人并化主写真求赞

肌骨瘦寒，气貌衰残。

坐冷秋生河阔，心空月堕潮乾。

善财游历百城了，楼阁门开指一弹。

释正觉

释正觉　禅人并化主写真求赞

古岩老僧，百事不能。

饱雪筠林野之姿，癯犹高节；抱松石岁寒之骨，

老更苍棱。去就且拙，

唱酬可憎。慎严逆流洞水道，

孝满颠酒曹山曾。

释正觉

释正觉　禅人并化主写真求赞

灵灵而空，了了而融。

正偏之机转，佛祖之道同。

玉井有月，冰壶无风。

儿孙得力成家事，影现诸尘三昧中。

释正觉

释正觉　禅人并化主写真求赞

精神自然，秋早春先。

蟠胸丘壑，绕齿风轻。

理无生而心传阿祖，神不死而道出诸仙。

苍黄酢酬兮将军齿镞之日，黑白胜负兮樵子烂柯之年。

释正觉

释正觉　禅人并化主写真求赞

默默亡言，灵灵见根。

鼓挝涂毒，香烧返魂。

物物无心影受镜，尘尘出碍声逾垣。

释正觉

释正觉　禅人并化主写真求赞

萎萎羸羸，病起风姿。

跛跛挈挈，老来事业。

坐稳三际平，心空百念绝。

森罗万象信崝嵘，门门三昧从施设。

释正觉

释正觉　禅人并化主写真求赞

发白齿豁，鼻垂口阔。

坐冷月依依，气清秋漠漠。

离微出入门开，正偏往来机活。

双碧耆婆眼有神，分明百草头边药。

释正觉

释正觉　禅人并化主写真求赞

慧而能定，定而能应。

空有短长，初无欠剩。

定慧力庄严，性相心齐证。

妙观察智照非功，成所作智同圆镜。

释正觉

释正觉　禅人并化主写真求赞

默默而游，月冷天秋。

靡靡而周，云行水流。

身心无畔岸，机用有锥钩。

诸尘三昧纵横句，分付之人拄杖头。

释正觉

释正觉　禅人并化主写真求赞

妙了常存，幽灵不昏。

偏正旋枢臼，离微见道根。

微尘破处大经出，冷口开时诸佛吞。

随缘历历，得用门门。

成褫家事，分付儿孙。

释正觉

释正觉　禅人并化主写真求赞

影之神，物之春。

莺喉颊之滑滑，柳眉目之津津。

蜂股华须粉，蜡脾蜜酿醇。

等闲谛了游戏事，端的还如幻化人。

释正觉

释正觉　禅人并化主写真求赞

湛存不浑，灵明不昏。

派分河汉底，流决崑崙源。

见闻了成一相，影响应空六根。

体本真如，能来生灭之界；用随生灭，

却入真如之门。丛林参饱三条篾，

云梦等闲八九吞。

释正觉

释正觉　禅人并化主写真求赞

渊默元成，至虚不盈。

体天地之含光，十方昭彻；用阴阳之变态，

万像崝嵘。百战瘢知风雨信，

垂头兀兀老升平。

释正觉

释正觉　禅人并化主写真求赞

龟兮蓍兮，祛执决疑。

师兮范兮，扶斜理差。

定彻其底，慧穷其涯。

箭撞筿破，珠旋影随。

释正觉

释正觉　禅人并化主写真求赞

默成其性，慧润其定。

虚应六窗，观通三径。

善巧开权，触机堕阱。

怪杀者僧，药多成病。

释正觉

释正觉　禅人并化主写真求赞

像取模画，人成幻化。

得失一阄，是非一马。

建立摐摐，权行且且。

平贴而安，放荡而野。

科臼弗存，轨仪何暇。

饥则餐，饱则罢。

硬而枕，软而藉。

出世间於世间，藏天下於天下。

更问如何，之乎者也。

释正觉

释正觉　禅人并化主写真求赞

祖祖家传，心心印全。

混沌未受凿，威音不得专。

蕉雷文象齿之所以，桂月晕犀角之能然。

水自竹来兮绿非假借，风从华过兮香有因缘。

释正觉

释正觉　禅人并化主写真求赞

本来无物，当处出生。

白毵毵之头发，乌律律之眼睛。

谁敢居尊宿，僧相奉老成。

现威仪，住灭定。

随影响，放光明。

玳瑁海深难寻含月之蚌，珊瑚林没谁见{左马右展}潮之鲸。

释正觉

释正觉　禅人并化主写真求赞

兀兀默耕，天成地平。

一心无住住，万像不生生。

起家空劫壶中句，借伴今时路上行。

搅丛林人七八处，今行而据；

握拄杖子四十年，师坐而横。

用之不敝，虚而不盈。

释正觉

释正觉　禅人并化主写真求赞

湛乎性源，游乎度门。

动静出碍，方圆不痕。

寒木得春晚，雪窗亡夜昏。

通塞也虚离实坎，变化也连乾断坤。

六和合而无功兮脱略三千之界，万差别而有据兮齐承一点之恩。

释正觉

释正觉　禅人并化主写真求赞

这个形容，缘报遭逢。

藏万德於未兆，戢六用於无踪。

雪阵血战，玉田历农。

影响若空谷，随扣如霜钟。

竿头不是风幡动，知有此事还卢舂。

释正觉

释正觉　禅人并化主写真求赞

碧涧之松，烟巢之鹤。

野性闲闲，癯身卓卓。

江含月而练长，水连天而秋阔。

一点分明兮十方虚豁。

释正觉

释正觉　禅人并化主写真求赞

迹像而无，纯全而有，

阴阳不测之神，生灭不到而寿。

十方界聊现半身，三世佛不消一口。

只个山形拄杖子，与君触处相随走。

释正觉

释正觉　禅人并化主写真求赞

目深额耸，口方鼻端。

秋云消兮天青而阔，夜月上兮水白而寒。

看看，影像随应兮明珠走盘。

释正觉

释正觉　禅人并化主写真求赞

用得乎眉，体全乎鼻。

香象不群，金毛无畏。

明妙吉之初心，入普贤之幻智。

回途放旷知不知，般若光中熟游戏。

释正觉

释正觉　禅人并化主写真求赞

云水之身，山林之气。

不专乎学，不游乎艺。

默坐而心空，妙传而道贵。

西风凄清秋有痕，长天碧净云无蒂。

从来佛祖真宗，只麽克承家世。

释正觉

释正觉　禅人并化主写真求赞

山光寒点雪，水色冷磨秋。

肝胆古鉴净，身世浮萍流。

罔象而珠得，亡牛而刃游。

瑞凤入网兮连鳌上钩，个般手段兮老不传休。

释正觉

释正觉　禅人并化主写真求赞

渊默而明，湛存而妙。

三世齐平，十方圆照。

月随水而流，风入松而啸。

相逢会有知音，向道自然同调。

释正觉

释正觉　禅人并化主写真求赞

鼻直口四方，眉低眼三角。

默默句难传，深深谁转脚。

入挂树之壶，天地能阔；得烂柯之棋，

黑白未错。如今更不囊藏，

到处随宜著落。

释正觉

释正觉　禅人并化主写真求赞

了了常知，灵灵匪思。

妙空三世，圆包二仪。

针鼻长通线，梭脐细吐丝。

出谷白云风断送，盈科流水月相随。

普应群机兮，自然合宜。

释正觉

释正觉　禅人并化主写真求赞

众流吞海，大泽藏山。

磨云月兮蟾蜍胆冷，卧风波兮鸥鸟情閒。

释正觉

释正觉　禅人并化主写真求赞

眉目精神，画工装点。

功转玄微，了无丝糁。

秋天清而河气澄明，夜水白而月魂潋滟。

物物头头应化身，超出机前有刑典。

释正觉

释正觉　禅人并化主写真求赞

廓然而莹，了无余影。

卓尔而存，岂有他痕。

静非像也，彻见其源。

动顺缘也，萌发其根。

用绵绵兮搅不浑。

释正觉

释正觉　禅人并化主写真求赞

鉴之现像，谷之藏神。

六门随万彙，三昧入诸尘。

月通犀角晕，华到蜜房春。

历历之机果明了，更嫌何处不相亲。

释正觉

释正觉　禅人并化主写真求赞

颦而嗔，伸而悦。

默传鼻孔家风，用付眉毛时节。

放下机投，展开漏洩。

十方三世兮同得同参，二仪万像兮同听同说。

释正觉

释正觉　禅人并化主写真求赞

止水怀月，空山吐云。

清白自若，高閒不群。

丘壑性灵兮猿鹤得伴，江湖情味兮鸥鹭相分。

释正觉

释正觉　禅人并化主写真求赞

霜洗斗魁，秋生河汉。

形夭矫而长松参云，气澄明而余潦退岸。

释正觉

释正觉　禅人并化主写真求赞

发皑皑而雪山，目湛湛而秋潭。

杖拂老伴，丛林饱参。

万全非一有，二破却成三。

门门虚而正受，物物各自禅谈。

春亭不要閒狼藉，华乌而今罢了衔。

释正觉

释正觉　禅人并化主写真求赞

白发苍颜，三篾住山。

开眼不觉晓，静坐不知閒。

善应全机用，灵明入道环。

而今相伴尘中去，榆叶青钱莫我悭。

释正觉

释正觉　禅人并化主写真求赞

行起解绝，宗全说缺。

根根尘尘兮元自现成，佛佛祖祖兮何劳施设。

本色当行家，赏音个时节。

迟日风流转柳腰，迁林语软调莺舌。

释正觉

释正觉　禅人并化主写真求赞

亡牛刃游，罔象珠得。

沙漠漠而鸥寒，天苍苍而雁没。

释正觉

释正觉　禅人并化主写真求赞

石上足蟠，人间念乾。

秋生眼角，喜入眉端。

丘壑之身心磈磊，丛林之肝胆衰残。

澗月依稀，夜霜濯磨而气韵清白；岩松偃蹇，

朔雪湔洗而精神翠寒。行脚屦败，

住山篾宽。点著破灶堕，

呼回倒刹竿。光阴催促三眠茧，

风雨扪摩百战瘢。影像受鉴，

音声度垣。寂默髑髅眼，

光明赤肉团。云锦舒春兮华容光燄，

潮雷卷雪兮海口波澜。挂拂之喝，

拄杖之窜。胡饼馒头有变通而绍祖供职，

莲华荷叶没科臼而说禅判宦。相随学步，

莫似邯郸。

释正觉

释正觉　禅人发心丐席求颂

万指相从作正观，出求卧席著蒲团。

恬处敛雨野云薄，湛若磨风秋水寒。

卷去犹知鼻头痛，坐来方信髑髅乾。

芦花明月阿谁事，人在江湖把钓竿。

释正觉

释正觉　禅人发心丐席求颂

吉祥长者草茸茸，香软登机棱路通。

卷去若入呈己事，得来与我展家风。

默游两岸雪芦外，瘦坐五湖烟水中。

未许春眠梦蝴蝶，大方引步劫壶空。

释正觉

释正觉　禅人发心干钟乞颂

木落空山霜，夜楼时一撞。

随风度林岭，唤月到萝窗。

响应虚传谷，声飞不碍江。

梦回天意晓，蝴蝶失双双。

释正觉

释正觉　禅人写真求赞

默默传真，如何指陈。

性月不夜，心华长春。

净有容兮海印，应无爽兮谷神。

觌面相呈讳不得，烦君为我洗清贫。

释正觉

释正觉　禅人写真求赞

古澗退潦，寒林著秋。

山空云自在，水净月相投。

向道底心非世用，更嫌何处不风流。

释正觉

释正觉　禅人写真求赞

阿侬是谁，恰恰相随。

眉毛垂眼尾，鼻孔压唇皮。

默默机轮何处转，玉人踏破吠瑠璃。

释正觉

释正觉　禅人写真求赞

情閒口快，眼深鼻隆。

有时对云水，无可展家风。

梦鹤卧寒兮月魂泣露，冥鸿望断兮秋色摩空。

释正觉

释正觉　禅人写真求赞

黄瘦厌厌，风规冷严。

万机閒暇，一味清恬。

心宗提简默，手段扫廉纤。

岁寒不变兮虚怀若竹，道妙难传兮有口如钳。

释正觉

释正觉　禅人写真求赞

槁寒初不展家风，默默神游透劫空。

百草头边与化事，自然秋色水天同。

释正觉

释正觉　禅人写真求赞

似与不似，毫厘千里。

真与不真，大方一尘。

理无生兮如梦事，妙不死也如谷神。

彻见渊源方是我，了知变态无别人。

释正觉

释正觉　禅人写真求赞

身心廓如，手段卷舒。

似华作蜜，如井觑驴。

外不痕兮空印普应，中无象兮道环常虚。

亡机孤坐兮自不为碍，把臂同行兮谁敢相疏。

释正觉

释正觉　禅人写真求赞

床倚杖藜，权名住持。

久默钳口，一笑伸眉。

云水谁相问，家风自不知。

明白宁居兮河空月转，寂寥无象兮雨霁天垂。

释正觉

释正觉　禅人写真求赞

貌古骨癯，云閒月孤。

相随似有，认著还无。

三千界内谁相外，双六盘中不到输。

释正觉

释正觉　禅人写真求赞

胡床寒，坐卓卓，只个虚空唱兮万象和。

道契环中有智游，言满天下无口过。

释正觉

释正觉　禅人写真求赞

默默家风，云摩霁空。

露月夜爽，天水秋同。

人传眉目好，我道骨头穷。

华须凝粉蜂房蜜，桂毂流魂犀角通。

释正觉

释正觉　禅人写真求赞

谁道物齐，俱亡品题。

欺唇一鼻直，盖眼两眉低。

大千同入印，三世未分畦。

斫额望之不及，拟心思也还迷。

释正觉

释正觉　禅人写真求赞

枯坐清严，真宗剧谈。

一明无异相，万化是同参。

牛头转觉病懒，鸟喙不用华衔。

甘分住山三束篾，等闲对客七斤衫。

释正觉

释正觉　禅人写真求赞

画得似谁，胡床黪衣。

默游仿佛，去就依稀。

洞山锦开缝，云岩绢下机。

功亡妙尽看消息，野水磨秋白鸟飞。

释正觉

释正觉　禅人写真求赞

面瘦颊凸，眉棱眼深。

默亡所住，妙在而今。

鳞潜寒水，鹤梦月林。

应声应色分身也，拍手家家观世音。

写出梦中身，你道真不真。

槁寒秋在眼，渊默醭生唇。

道环谁谓无象，空谷自来有神。

父子不传些子妙，白首侬家老斲轮。

释正觉

释正觉　禅人写真求赞

画手未相识，默心谁与知。

千峰敛云脚，一月濯风漪。

墙面袖双手，对缘横两眉。

惊龟之缩兮愧有其兆，逸鸟之翔兮情亡所羁。

释正觉

释正觉　禅人写真求赞

瘦削而黄，惯穷不忙。

闲情许淡，默味能长。

灵犀之通一点晕，老蚌之蕴千年光。

而今到处相随去，头头的的露堂堂。

释正觉

释正觉　禅人写真求赞

大一无外，小一无内。

一兮一兮，靡所不在。

心地净亡尘，肉山闲弗碍。

道环中，绝端倪。

空印里，何文彩。

风凄凄兮秋落远山，波烂烂兮月浮沧海。

释正觉

释正觉　禅人写真求赞

默默蒲禅，空空世缘。

谁赓白雪，我得青毡。

万法之机开两拳，千僧之檐著一肩。

戏蝶栩栩兮物齐春梦，飞鸿冥冥兮字没秋烟。

释正觉

释正觉　禅人写真求赞

不是恁麽形像，刚地起模画样。

从来万法同根，穷竟虚空等量。

可是二浙说禅，分外三河口强。

深藏那里也烟蓑卧云，大用现前也风舟驾浪。

释正觉

释正觉　禅人写真求赞

画得几成，精神许清。

秋高月转，天淡河横。

出家如有以，处世似无情。

而今闹里相将去，拨动眉毛眼更明。

释正觉

释正觉　禅人写真求赞

乔乔楚楚，丛林规矩。

萎萎羸羸，枯木风姿。

宗乘壁挂口，师友雪生眉。

住山事拙束三篾，对月机鸣度一丝。

颠毛间白发，眉睫裹青瞳。

食指一肩重，门风四壁空。

诸根亡偶宗家妙，万虑不摇心匠工。

释正觉

释正觉　禅人写真求赞

野水秋自瘦，枯山春复肥。

胡床放得稳，默默坐亡机。

电流柄拂，云入田衣。

位分偏正兮，道出离微。

释正觉

释正觉　禅人写真求赞

骨气能朴，精神愈憨。

闲身无所系，冷眼莫相瞒。

远霁摩秋兮天河斗转，清霜结夜兮月窟蟾寒。

释正觉

释正觉　禅人写真求赞

双奋拳空，一担肩重。

材本不堪，心元无用，

莺院华香，蜂房蜜冻。

喝时耳朵三日聋，扭处鼻头连岁痛。

释正觉

释正觉　禅人写真求赞

口方鼻直，眉棱眼深。

未填沟壑，还碍丛林。

万象无得剩法，三世不见閒心。

字雁没而寒烟淡淡，华鳞潜而秋水沈沈。

释正觉

释正觉　禅人写真求赞

只个家风，穷而却通。

於其间内绍外绍，在里许转功借功。

至游而默，妙用而冲。

气温温而春活，心湛湛而秋空。

相随来也兮，头头契同。

释正觉

释正觉　禅人写真求赞

发长带雪，骨瘦横山。

身心冷淡，云月高閒。

三条篾束兮道情自槁，五叶华开兮春信那悭。

释正觉

释正觉　禅人写真求赞

曲木床头，心空默游。

沙寒黄苇雪，风细白苹秋。

静可久兮山瘠树老，动无羁兮云行水流。

释正觉

释正觉　禅人写真求赞

双眉低垂，两目清冷。

著於万象森罗，更没一丝欠剩。

秋霜鹤老梦寒，霁月夜摩松顶。

释正觉

释正觉　禅人写真求赞

虚空借得作身，万象相随为伴。

纵横人道十成，点检谁知一半。

看看青山峥嵘，白云零乱。

里许牧童归未归，铁牛一掣金绳断。

释正觉

释正觉　禅人写真求赞

秋生木老，水退沙隆。

眉骨阴晴轻重，鼻筒子丑疏通。

身心霁月，踪迹流蓬。

默坐胡床兮不欲说黑道白，闲倚柱杖兮谁能画西指东。

释正觉

释正觉　禅人写真求赞

发将雪白，面作茶黄。

触动眼三角，忘言口四方。

明月松头鹤梦，香风莲底龟藏。

净极发光光自照，虚空鸟印不成章。

释正觉

释正觉　禅人写真求赞

恬然正观，山空水寒。

河汉横而斗润，云雾敛而秋宽。

如仇学子兮怒眼三角，无位真人兮赤肉一团。

释正觉

释正觉　禅人写真求赞

老觉雪入鬓，净若秋摩心。

寒枯坐曲木，缄默饱丛林。

气韵寥寥兮风清山瘠，性灵湛湛兮月落潭深。

释正觉

释正觉　禅人写真求赞

太虚之心，万象之身。

濯濯水中月，英英华上春。

而今到处相逢也，眼里无筋一世贫。

释正觉

释正觉　禅人写真求赞

渊默之得，不可文墨。

流应之功，不可形容。

秋入野水，月行霁空。

影像名字，且唤天童。

释正觉

释正觉　禅人写真求赞

风日面皮，秋山眉目。

闲情肖水云，野性从麋鹿。

憨憨少室九年，草草曹溪一宿。

穷根彻源，出髓敲骨。

释正觉

释正觉　禅人写真求赞

明回老兔宫，冷下苍龙窟。

诸人名邈兮摇手未然，万象森罗兮点头具足。

释正觉

释正觉　禅人写真求赞

伎俩俱无，身心淡如。

霁月自分照，閒云从卷舒。

疋上不足，疋下有余。

少室谩传衣钵，曹溪不识文书。

释正觉

释正觉　禅人写真求赞

一色功回，雷云冻开。

万机俱罢，风月转夜。

空空谷有神，欣欣木有春，

而今何处不分身。

释正觉

释正觉　禅人写真求赞

说时不借口，用处不依身。

天寒绝飞鸟，潭净无游鳞。

点活眼，著精神，

野草闲华自在春。

释正觉

释正觉　禅人写真求赞

雨霁云收，山寒水秋。

心目自照，言象俱休。

满十方而智应，廓三世以神游。

虚空那碍东西壁，明月解随南北舟。

释正觉

释正觉　禅人写真求赞

面孔风埃，身心冷灰。

鲸饮海乾而珊瑚露，龟藏泥暖而芙蓉开。

向去却来，其间变态也掣电轰雷。

释正觉

释正觉　禅人写真求赞

忒煞觉老，寒而且槁。

古岩春迟，澄潭秋早。

心无象也月影未回，物不争也风吹便倒。

释正觉

释正觉　禅人写真求赞

只者赤肉一块，说甚清奇古怪。

平生懒似牛头，度世憨如布袋。

不空而空，无在而在。

法法唯心，尘尘三昧。

问渠是假是真，两彩而今一赛。

释正觉

释正觉　禅人写真求赞

眉低不愁，眼深非恶。

鼻孔累垂，口唇龌龊。

月明破夜兮野水怀秋，霁色摩霜閒云投壑。

能错落纵横十字兮，妙提一著。

释正觉

释正觉　禅人写真求赞

谁能目眴眉扬，每笑手乱脚忙。

守鲁祖之简默，得南泉之平常。

明心秋月，活物春阳。

铸机器也模范大小，据丛林也规矩圆方。

释正觉

释正觉　禅人写真求赞

画工出脱它，精神较得些。

草不萌，藏香象。

匣无缝，吼青蛇。

春雷开众蛰，暖律发千华。

想是平江人见笑，去年才去又来耶。

释正觉

释正觉　禅人写真求赞

云树苍苍，泉石凿凿。

倚杖坐其间，此心自空廓。

秋月濯沧溟，春风在林薄。

游鱼下藻玉溪寒，字雁没烟天宇阔。

释正觉

释正觉　禅人写真求赞

眼空毛芥不立，心空海岳可容。

便与打成一片，尚犹笑道疏踪。

虚空那挂剑，死水不藏龙。

转色转功家法子，芦华明月后相逢。

释正觉

释正觉　禅人写真求赞

怒眉嗔目，枯肠空腹。

面冷莫触，气清可掬。

乘仙槎而棹星河，握玉斧而修月毂。

真见法以唯心，妙契神於即物。

释正觉

释正觉　禅人写真求赞

鼻孔修直，眉毛低垂。

閒来一默，净扫余思。

秋水连天摩霁色，春风著木见游丝，

撒开捏聚兮只个些儿。头雪老{左日右煞}，

面肉肥些。骨寒穷鬼子，

情淡道人家。谤佛谤祖，

撒土撒沙。明月犀玩兮晕通其角，

迅雷象惊兮文理其牙，未把家风兮草草传耶。

释正觉

释正觉　禅人写真求赞

气韵能清，眉目似笑。

深深入大道之环，默默守群机之要。

闹里随缘，虚中分照。

用作家之钳鎚，与本分之草料。

千毳相从兮，俱求参饱。

释正觉

释正觉　禅人写真求赞

胡床小小身，握麈默而神。

唤醒旷劫之梦，沥乾沧海之津。

霁空摩尘，风月重轮。

群机活活物中眼，一点英英华上春。

释正觉

释正觉　禅人写真求赞

觉之微妙，未痕朕兆。

彻造化之源，据生杀之要。

至虚而独存，当明而隐照。

筑筑磕磕兮鼻孔累垂，哆哆和和兮舌头猠獠。

释正觉

释正觉　禅人写真求赞

眉棱棱，眼焝焝。

自爱情閒，人嫌面冷。

片云出岫之心，孤月濯潭之影。

绝怜百亿分身，恰满三千化境。

释正觉

释正觉　禅人写真求赞

赤肉穿多孔，臭骨裹闲皮。

已是不著便，更将描画伊。

一柄拂聊为伴手，三世佛谁敢称师。

鲸怒饮乾沧海水，月明烂烂珊瑚枝。

释正觉

释正觉　禅人写真求赞

器宇潭潭，风骨岩岩。

云梦之气吞八九，嵩少之道落二三。

守一爻生成之机纽，秉诸祖烹锻之鎚钳。

捏聚放行也肖岳蓄而海涵。

释正觉

释正觉　禅人写真求赞

閒兮无寄，用也不痕。

月虽能现影，云自不生根。

活卓卓诸尘莫混，明历历旷劫长存。

相随闹市堆中去，普光三昧发门门。

释正觉

释正觉　禅人写真求赞

不以律拘，不以禅缚。

说法口窄，默游步阔。

草木阳春来，池塘明月落，

何妨处处相安著。

释正觉

释正觉　禅人写真求赞

天童比丘，还相识不。

白发寒岩雪，青瞳古涧秋。

现身不堕类，分影也随流。

它日果能窥顶相，晴云似放去山头。

释正觉

释正觉　禅人写真求赞

白云之身，寒月之心。

性灵麋鹿，气韵山林。

不堕两头兮匪明匪暗，全超三际兮谁古谁今。

释正觉

释正觉　禅人写真求赞

说也说不破，画也画不成。

慷慨鼻气通快，清閒眉棱觉轻。

静不得像，动不流情。

十方三世无安处，历历诸缘头上行。

释正觉

释正觉　禅人写真求赞

圆颅方衣，静枢活机。

天空云淡淡，潭净月依依。

十分化事成华木，默默冰壶春信归。

释正觉

释正觉　禅人写真求赞

握筇之像，对机之身。

六根摄一处，三昧起诸尘。

蚌肠孕於月明之夜，蛰户开於雷动之春。

个般手段兮，分付善应之人。

释正觉

释正觉　禅人写真求赞

看看静，见其端。

星河斗湿，月窟蟾寒。

体无棱缝，用绝痕瘢。

不须喝彩还赢也，已见双双六在盘。

释正觉

释正觉　禅人写真求赞

春山似肥，春雪才晞。

默中有句，用也无机。

不来而来兮非三界之笼络，无住而住兮是二仪之范围。

释正觉

释正觉　禅人写真求赞

曲木床稳，刺藜杖横。

揽五宗之家法，据万象之主盟。

秋半风清，霁空月明。

水云模楷兮无禅可说，丛林规矩兮不令而行。

释正觉

释正觉　禅人写真求赞

棱眉眼自深，阔口笑吟吟。

峥嵘一片胆，疏豁十方心。

默默春回万象，星星雪点孤岑。

恁麽来也兮，不用相寻。

释正觉

释正觉　禅人写真求赞

坐曲木床，握乌藤杖。

铸佛祖之楷模，活丛林之气象。

你莫来虎口撩须，谁更敢蛇头揩痒。

释正觉

释正觉　禅人写真求赞

袈娑在肩，柱杖入握。

未动六爻，全提一著。

分身是处相随，当面不须讳却。

释正觉

释正觉　禅人写真求赞

笑含口角，喜在眉棱。

一默照源底，三乘空葛藤。

清白濯秋之月，光明破夜之灯。

柱杖有时横膝上，个般面觜得人憎。

动而静，虚而应。

专气致柔，湛神如凝。

一住天童，十分没兴。

释正觉

释正觉　禅人写真求赞

庐陵米价百念升，赵州萝蕁半千秤。

只麽郎当住持，洎合殃杀性命。

省不省，脑后更将楔钉。

释正觉

释正觉　禅人写真求赞

閒云卷雨，野水怀秋。

一心绝待，六处不收。

是个面觜兮，还相识不。

释正觉

释正觉　禅人写真求赞

胸中事简，面上气和。

白头随我老，青眼见人多。

一身幸且惭愧，千钵相从奈何。

曲木床头坐不语，玉蟾推月过星河。

释正觉

释正觉　禅人写真求赞

发白星星，心鉴灵灵。

随机说法，应物现形。

天与之清，地与之宁。

野云曳曳兮，山月亭亭。

释正觉

释正觉　禅人写真求赞

家风贫自惭，面孔恶人嫌。

点漆之眼有角，截筒之鼻无尖。

颠毛寒覆雪，项瘿暗消盐。

说妙谈玄兮迟钝口觜，呵佛骂祖兮诳吓闾阎。

释正觉

释正觉　禅人写真求赞

禅床默默，无得之得。

寒淡赋心，清贫入骨。

秋彻鲛人之家，霜摩老兔之窟。

万象影中兮自纵自横，百草头上兮随出随没。

释正觉

释正觉　禅人写真求赞

眼低眉棱，骨寒肩耸。

道情閒不羇，祥胆老能勇。

流水清而月随，青山瘦而云拥。

诸缘廓净兮拈却头皮，一句妙圜兮好看鼻孔。

释正觉

释正觉　禅人写真求赞

且道是何面觜，刚地无风浪起。

默默閒自照心，了了倚谁传髓。

白鸥暮落烟沙秋，寒卧芦华明月里。

释正觉

释正觉　禅人写真求赞

是处分身，如谷之神。

有应之月，无私之春。

行将五路开双手，一切门头只个人。

释正觉

释正觉　禅人写真求赞

虚而通，用而冲。

默游量外，直照环中。

云水一身瘠，家风四壁空。

相逢有知己，点指识渠侬。

释正觉

释正觉　禅人写真求赞

双目寒青，秋水冷冷。

半颠衰白，春雪星星。

山雾霏霏文豹变，松月娟娟梦鹤醒。

妙应方圜兮了无外法，尘缘俯仰兮初不吾经。

释正觉

释正觉　禅人写真求赞

鹤老松孤，泉寒石癯。

镜之对像，谷之答呼。

万缘杂错不是有，一点灵明不是无。

湛存妙应兮机轮活枢。

释正觉

释正觉　超然居士得得问道於宝峰祥祥师且欲归歌长篇以谢予偕其行见挽以和

门门通彻长安道，信手拈来还恰好。

脚跟踏著赵州关，丈六金身一茎草。

我初相会个中人，法法圆通见怀抱。

杖屦追随来道场，不学痴禅事关扫。

青山白云一径通，行行鸟道谁寻讨。

宝峰师是马駐儿，相得而今情不早。

吸尽西江居士庞，唤回竖指俱胝老。

泥牛力耕空劫春，木人捧出形山宝。

罢捋虎须归去来，荆棘林中任起倒，

午日丽天光杲杲。

释正觉

释正觉　尘上人出丐求颂

轻轻弹指便开门，百亿门前百亿身。

妙应因缘通处处，圆明个事遍尘尘。

华间蜂採黄须蜜，柳上莺传青眼春。

归日相呼满钵饭，一时分付饱参人。

释正觉

释正觉　偁上人干造延寿院乞颂

丛林百丈有清规，特设堂安老病师。

隐几虚心还自照，炷香孤坐绝他思。

妙穷正念空三世，净洗余昏月一墀。

底意欲从何处问，毗耶居士饱相知。

释正觉

释正觉　成侍者求颂

真源不皱风，月兔影澄水。

枯情但恬如，默默饱禅味。

家风乃廓然，当年第一义。

机轮转有方，万化出弹指。

释正觉

释正觉　冲禅人与翠山出丐求颂

归去家山雪未消，到时雪后翠棱高。

豁然直下断三际，卓尔个中抽一毫。

化钵不妨游幻海，虚舟何惮驾惊涛。

因缘成熟袖双手，莫学吾家败酒糟。

释正觉

释正觉　崇上人求默庵颂

默默中居底是庵，白槌上首乃同参。

深明铁磨莫颠倒，真见末山非女男。

坐里水天能湛湛，门前华雨任毵毵。

一言妙证超名相，坐断丛林五味禅。

释正觉

释正觉　出康庐渡江淮山拜诸祖塔道中作

涩舟沙水岸棱棱，岸上春泥深涴藤。

回首康山怀结社，真情祖室事传灯。

子孙亹亹雪庭可，衣钵绳绳舂屋能。

坐照少林墙面意，湛明心地莹如冰。

释正觉

释正觉　初禅人持钵求倾

佛事潜通兴化门，用时斤斧莫成痕。

全机超出轮回际，一句拔除生死根。

凉吹洗磨烦袂暑，素蟾排逐夜台昏。

鹅王引饮唯醇味，水乳斯分不我浑。

释正觉

释正觉　传上人丐盐求颂

濒海人居不事田，生涯清白是家传。

雷鸣山麓潮横雪，津出泥沙卤泛莲。

冰玉色承熬炼力，蕨薇滋藉合和缘。

舌头妙有圆通眼，坐断丛林五味禅。

释正觉

释正觉　春意渐深送客至山麓田舍来往道中复逢法上人因作数语以记所见云

青桑柳暗山前路，麦脚含滋一锄雨。

阳林桃是旧家春，冷眼灵云合头语。

释正觉

释正觉　春意渐深送客至山麓田舍来往道中复逢法上人因作数语以记所见云

云阵纤纤洗花雨，深竹新闻子规语。

青山白云吾定居，枯肠那著归思虑。

释正觉

释正觉　春意渐深送客至山麓田舍来往道中复逢法上人因作数语以记所见云

鸟拳花枝作春语，风日焕然晞宿雨。

水肥山翠木欣欣，芳事骈罗不容数。

释正觉

释正觉　春意渐深送客至山麓田舍来往道中复逢法上人因作数语以记所见云

华蹊归来鸟啼幕，庖舍炊烟卧风缕。

西窗旧有竹肋床，伸足曲肱成栩栩。

释正觉

释正觉　春意渐深送客至山麓田舍来往道中复逢法上人因作数语以记所见云

隔年相逢瘦惊许，风立溪头少时语。

缄情客上钓鱼矶，四面垂云一蓑雨。

释正觉

释正觉　纯白禅人求颂

明月芦华未得如，清光自照本来虚。

十方坐断须拈帽，一色功圆要放锄。

转背石人归位后，抬头玉马过关初。

尘尘刹刹见身相，方信曹山井觑驴。

释正觉

释正觉　次韵超然与折桂觉大师兼简方丈老

束肚三条篾，恬然卧家林。

机深大仰寂，用捷长沙岑。

空壑溪鸣玉，疏筠月漏金。

东山师叔在，此道未浮沈。

释正觉

释正觉　次韵传道者过香林

松烟竹蔼细蹊通，清津白石寒珑璁。

艾禅真是甘蔗种，香林再吹藆蕁风。

一溪冷引藩篱外，五老秀蹲怀抱中。

写目轩窗意幽远，淡然消息不雷同。

释正觉

释正觉　次韵传道者且游落　院

风立沙根肤粟顽，冷涵星石水湾湾。

登舟欲济轩窗底，扶槛政疑图画间。

云拭山容苍玉障，日浮江面紫金环。

回头五老相招我，林友无嫌夜扣关。

释正觉

释正觉　次韵端楞伽与生首座

缚茨枯坐九江东，镜像虚

方寸中。

舜若多身禅夜看，母陀罗臂用时通。

缘生谁兆有非有，寂照自知空不空。

道契观音斯善应，萧萧竹雨杂松风。

释正觉

释正觉　次韵谷书记胜果院绝句

沙风漠漠卷烟湖，默默渔舟似有无。

五老回看更痴绝，渠应怪我得工夫。

释正觉

释正觉　次韵真歇和尚圆觉经颂一十四首　辨音菩萨章

妙圆单复绝中边，五五机轮互换难。

弦管调来声律合，梭丝识出锦文观。

身心一一能分应，手眼千千不可谩。

似付盐梅岩叟用，和羹无复见鹹酸。

释正觉

释正觉　次韵真歇和尚圆觉经颂一十四首　大光明藏

衲僧拨转铁牛机，默耀灵通底是谁。

月兔影沉云母地，海禽梦卧珊瑚枝。

韶阳佛法嫌饶舌，鲁祖家风解惜眉。

端坐环中虚白处，纵经尘劫个难移。

释正觉

释正觉　次韵真歇和尚圆觉经颂一十四首　金刚藏菩萨章

黄金出鑛断前疑，岸走舟安觉所欺。

动目是渠摇湛水，聚萤无我灼须弥。

翳消便见飞华尽，机迅将知击电迟。

识得堆堆庵内主，外魔那得得藩篱。

释正觉

释正觉　次韵真歇和尚圆觉经颂一十四首　净诸业障菩萨章

证语由来把柄长，重重脱处雪加霜。

众生相在犹流浪，寿命根除自息狂。

退骨龙能将雨去，蜕鳞鲲复得风翔。

郢人斲尽蝇泥也，方见元初鼻孔光。

释正觉

释正觉　次韵真歇和尚圆觉经颂一十四首　弥勒菩萨章

痴根爱种力锄除，一段灵明是旧基。

插草天人深会意，拈华尊者笑开眉。

鱼行大士须珍重，布袋憨僧且伏惟。

处处鼻头相撞磕，唯心境界你谩谁。

释正觉

释正觉　次韵真歇和尚圆觉经颂一十四首　普觉菩萨章

药病相攻双去难，心华开发自家禅。

天真历历非修证，日用堂堂岂授传。

高升丹霄知得计，止啼黄叶信成权。

底时屑屑行泥滓，可笑蜗牛自涴涎。

释正觉

释正觉　次韵真歇和尚圆觉经颂一十四首　普贤菩萨章

侬家活计本天然，刹刹尘尘见普贤。

犀角一星蟾影透，神珠九曲蚁丝穿。

觉非渐次亡棱缝，幻自消鎔得混圆。

妙应通身无向背，古菱花不染媸妍。

释正觉

释正觉　次韵真歇和尚圆觉经颂一十四首　普眼菩萨章

谁从普眼道场来，天帝堂前珠网开。

彻底光明成一段，个中清净绝纤埃。

交罗理事真空观，照破根尘不夜台。

恰恰相应尔时节，陶家壁上起梭雷。

释正觉

释正觉　次韵真歇和尚圆觉经颂一十四首　清净慧菩萨章

觉了前前非处难，而今步步到长安。

色心{左氵右上勿右下日}合无丝路，法性圆融没许般。

个事本来元脱洒，几人到此出顢頇。

妄亡起灭功成也，应笑风霜旛动刹竿。

释正觉

释正觉　次韵真歇和尚圆觉经颂一十四首　威德自在菩萨章

门开三观莫迟留，得路行行到始休。

鉴像照心无所住，楼钟出碍有来由。

顶中具眼如天主，肘后分符似国侯。

应世度生游幻海，月船风棹驾涛头。

释正觉

释正觉　次韵真歇和尚圆觉经颂一十四首　文殊师利菩萨章

曼殊大士振真风，智洗无明去夙蒙。

眼翳才消华自灭，灵光独照妄还鎔。

木人步转初归位，玉女机回却借功。

纲领提持看手段，门门变态是神通。

释正觉

释正觉　次韵真歇和尚圆觉经颂一十四首　贤善首菩萨章

陀罗尼句觉皇宣，一略闻名胜施缘。

端见髓心相付嘱，莫将耳口作流传。

顿机做处天飞电，大器任时海纳川。

不是老婆情分切，肯留文字破尼乾。

释正觉

释正觉　次韵真歇和尚圆觉经颂一十四首　圆觉蔷萨章

选场随手取标毬，长短期中入社流。

觉后绳绳机自脱，悟来密密类难收。

十分饱足雪山草，一色渐成露地牛。

风扫水天尘翳尽，芦华直照月明秋。

释正觉

释正觉　次韵真歇和尚圆觉经颂一十四首　总颂

木童吟处槁回春，个里庄严功德林。

垂手断崖知路活，藏身空劫忌机沈。

未翻识浪无多子，不挂唇皮有一音。

佛祖契心言迹外，炷香清坐与追寻。

释正觉

释正觉　从首座画予於松石间求赞

孤坐默默，倚杖沉沉。

石怀云而无像，松啸风而有音。

应兮珠盘不拨而自转，湛兮玉井随汲而弥深。

诸尘不受兮十分清气，三际无寄兮一片閒心。

释正觉

释正觉　大功不宰

吾家消息默中看，看处虚明霁月寒。

一色是功须转却，石霜端要髑髅乾。

释正觉

释正觉　大明庵留偈

略彴横门下转流，挂窗山在屋檐头。

大明古意是时节，霜夜月堂帘上钩。

释正觉

释正觉　大宁悟长老写师像求赞

眼睛活，髑髅乾，

妙在离微转处看。鱼潜水而秋痕愈碧，

鹤卧松而月梦犹寒。应呼之神居谷，

随色之珠走盘。影响黏谁眉得用，

斲泥余地鼻无漫。

释正觉

释正觉　大阳道中

耿人胸次佳处，借力床头古藤。

风树叶颓淅淅，秋山骨瘦棱棱。

释正觉

释正觉　丹霞忌日

明月清风霁景凉，华鲸喷雪成茫茫。

灵然一点谁人委，怀抱千年作夜光。

释正觉

释正觉　道禅人发心干田乞倾

道人欲乞一囊钱，为我成褫负郭田。

浅水驾牛披晓月，深云下耒破春烟。

力耕妙用吾家事，坐照真机自己禅。

寄语檀那好相助，年年长得饭僧缘。

释正觉

释正觉　登清凉三山亭

絮风花雨一春残，未厌兹亭夜倚阑。

隐隐三山抱江月，清凉境界露松寒。

释正觉

释正觉　登祥云庵谒东林明首座

伐木清哦癖在肠，握筇苍磴履重霜。

玲珑堕壑乳泉响，萧瑟到门松吹香。

高寒夜雨冻一色，虚净晓云流五光。

社散荷枯有遗友，目青须发半沧浪。

释正觉

释正觉　登云庵

屠苏对碧溪，霜草露幽蹊。

顾我丘壑醉，知谁尘土迷。

萝门窥窈窕，雪磴履高低。

猿鸟未相弃，伴人烟树栖。

释正觉

释正觉　登云顶庵峡口倚杖说偈

云梯陟云顶，来寻坏衲师。

破峡水一脉，挂松月半规。

疏旷麋鹿性，厌饫丘壑姿。

眷言携不去，迟立倚筇枝。

释正觉

释正觉　弟子簿坚仁以幅缣写圆悟禅师像径山裕虎丘隆二高弟侍焉绍兴丙辰二

力世佛宗，心传我公。

一拳活计，一喝家风。

影草呈机也三圣却瞎，精金出冶也百丈还聋。

绰绰有裕，恢恢而隆。

阿难迦叶之多闻抖擞，目连鶖子之智慧神通。

真得不借之应，大同不宰之功。

百川曲折兮自然到海，万象森罗兮不可逃空。

释正觉

释正觉　端禅人丐盐求颂

红炉焰里结冰霜，收拾侬家妙有方，

舌本要资云水味，鼻端相助蕨薇香。

扫归茅舍閒堆雪，坐照金盘净发光。

去去道人成底事，芳滋许我活枯肠。

释正觉

释正觉　端禅人开田乞颂

衲僧田地有来端，底意相携出问檀。

春坞耕开云锦晓，月津划破练光寒。

饱期束肚三条篾，功就移身百尺竿。

恰恰相投看规矩，谷声鉴像一般般。

释正觉

释正觉　法澄上人出长芦了师兄画像求赞

傲雪松孤，怀云石癯。

妙存而有也不有，独照而无也非无。

万象勿能逃空王之印，众色莫我染灵蛇之珠。

金鸡啼寒兮晓分夜户，玉兔弄魄兮莹彻冰壶。

释正觉

释正觉　方上人持钵乞颂

卷衣破晓下连城，意欲分炊往上方。

僧钵饭归三篾饱，蜂房蜜合百华香。

柳丝莺友调唇滑，云锦人家照眼光。

应变纵横看伎俩，随身干木惯逢场。

释正觉

释正觉　访黄给事承往宝陀礼普门大士留偈

泛舟谁畏海门津，丈室来寻彼上人。

麈语欲求青眼旧，友心未爽白头新。

黄家羊卧藩篱晚，梅氏仙游岛屿春。

糊饼馒头看手段，观音妙智在尘尘。

释正觉

释正觉　访杨才叔不遇留偈斋舍

呼筇起寂下云居，寒麓回春寻友于。

烟染草芒三径暗，雪晞麦脚一鉯濡。

欲求真语涤尘想，那畏峭风生粟肤。

不见诗郎归怅怏，清癯时对石菖蒲。

释正觉

释正觉　浮舟下淮访龟山禅师

霜风猎猎扫平野，沙头蓁翳净如燖。

淮津斜转龟山麓，云汉微分雁塔尖。

篱落梅梢春点点，庭除松影月纤纤。

禅家况是不羇友，问讯勤来想未嫌。

释正觉

释正觉　浮舟之昌国谒韩克明知县

南风帆腹饱，半夜渡沧津。

鲸海漾新月，仙山寻故人。

浪寒千里雪，烟暖十洲春。

来就昌黎语，良惭我效颦。

释正觉

释正觉　符十五郎求颂

尘劳排遣廓而明，灵照心空合未萌。

妙尽源穷成本得，从来等佛与众生。

释正觉

释正觉　符十五郎求颂

圆虚里许得真游，离水犀通一点秋。

机应无私登鸟道，妙同明月静随流。

释正觉

释正觉　庚子冬二十八日天意晴和与止上人同南麓行横冈转流长作清响阴溪直

云麓胜处夙未到，清行兴锐忘崎嶔。

谁无瘦杖少扶力，我与幽人同赏心。

壑津软缘自宛转，岸树老碧长阴森。

溪西乞火煮茶去，竹里人家斋磬音。

释正觉

释正觉　恭鉴二禅人干浴镬求颂

大冶鎔金入范看，不嫌口阔肚皮宽。

得来妙触通身眼，净放光明赤肉团。

衲子落成俱受赐，檀那相助许投干。

底心试问楞严友，道契圆通只个般。

释正觉

释正觉　恭鉴二禅人干浴镬求颂

范金为镬沸兰津，分付楞严会上宾。

妙触宣明渠具眼，纤尘不受我通身。

投谐冷暖浑忘水，迎合温和似得春。

炉鞴相催成底器，量吞云梦可斯人。

释正觉

释正觉　古上人出丐求颂

化门到处大千身，古鉴无尘谷有神。

方信相随混不得，堂堂独露是何人。

释正觉

释正觉　观知殿化殿堂灯油求颂

广堂清白照蒲团，相续真灯未许残。

寂默无声闲口醭，光明不掉寸心寒。

莲开似对秋波浅，梦觉浑疑晓漏乾。

十法界身流影事，自他交彻镜中看。

释正觉

释正觉　光孝恭长老写师像求赞

问者不亲，传者不真。

默成之性，空照而神。

湛存而无像，幽灵而绝邻。

赫炉冶而铸其器，吹风烟而造其春。

建立诸幻，发明至淳。

匠手之挥斤刃利，蝇泥之去鼻端尘。

其斲有信，其受难人。

偃蹇之松兮独扶疏於雪试，舮卼之石兮几破碎於雷瞋。

释正觉

释正觉　过般若庵

重轩瘦立曲栏头，岛屿青微冷枕流。

望眼解随沙水转，赏心真与岸云浮。

平分野色连延屋，点破江光相趁舟。

般若空宗深得义，森罗元不碍人休。

释正觉

释正觉　过虎头岩

空岩俨若虎头苍，云腻岩前草木光。

竹吐锦萌春雨饱，松含黄粉野吹香。

石床蟠足散征倦，道境洗心聊坐忘。

投饭上方兰若去，未能痴学顾长康。

释正觉

释正觉　过王彦与郊居

晨露晞时桑柘，宿云敛处溪山，

摩诘画图未卷，渊明农事初閒。

释正觉

释正觉　过则上人庵

归来萝茑挂烟蓑，钓月耕云倦也那。

山上山下吞佛语，溪东溪西牧牛歌。

廿年树耳亡疑著，一个拳头得用麽。

做尽平生闲伎俩，赤鳞无奈瓮虀何。

释正觉

释正觉　海上人知浴求颂

温温气象半篙津，匏杓调和冷暖匀。

直得通身浑是水，端知赤肉了无尘。

风埃面目揩磨净，丘壑形骸洗濯春。

妙触宣明佛子住，首楞严会有斯人。

释正觉

释正觉　航海之宾陀防真歇师兄

至人亲见古观音，化迹今居海上岑。

烟机外分青嶂骨，水天中见白云心。

潮痕拥岸棱棱雪，月魄浮波烂烂金。

根境一如能所断，圆通游践法门深。

释正觉

释正觉　航海之宾陀防真歇师兄

得得来寻真歇兄，孤舟扬檝顺潮行。

重联断雁云中字，远赴閒鸥沙上盟。

新味清油爈紫菜，古方淳蜜渍黄菁。

海山只个供盘箸，一段家风不世情。

释正觉

释正觉　和禅人发心丐开海田

檀度夤缘约远寻，利他方称出家心。

丐行端取丛林饱，耕缛不嫌泥水深。

地面丕平春种玉，波痕清浅月浮金。

栽田博饭吾家事，一段风规得老琛。

释正觉

释正觉　华亭顾道友儿女俱出家求颂

儿儿女女著袈裟，留得闲身具在家。

不作丘坑看觉地，当鉯荟蘙种昙华。

深藏北斗端能许，吸尽西江始较些。

三界脱然亡影像，净名居士好生涯。

释正觉

释正觉　化上人持钵乞颂

化事而今尽付君，归来还我验儿孙。

诸尘正受盛於钵，一句含胡覆却盆。

别处见人知雪岭，自家喫饭识云门。

底心肯负檀那力，开发真机报施恩。

释正觉

释正觉　怀上人出丐求颂

胡床拥毳怯春寒，怀丐人行野雪乾。

风信入华披锦段，月魂堕水濯金盘。

净名取饭亡我力，慈氏开门只一弹。

妙得其中佛受用，头头成见不相瞒。

释正觉

释正觉　还南麓旧居

枝藤结伴得游娱，怀习难宁寻旧居。

云水梦思孤榻稳，山林眼味四窗虚。

秋衣未絮怯繁雨，午饭无盐甘软蔬。

老境端来傥底志，道同巢鸟与渊鱼。

释正觉

释正觉　晖禅人丐盐求颂

庐山淡薄已多时，谁与丛林洗败姿。

为爱海冰资菜味，不嫌春雨破华枝。

仙陀婆事行行辨，舜若多身处处宜。

快意截流船到岸，江头风顺看樯旗。

释正觉

释正觉　惠首座写师像求赞

衰飒仪容，僶俛颓慵。

玲珑岩寺，夭矫云松。

艳冷晚秋菊，韵清霜晓钟。

刹刹尘尘三昧事，知音何处不相逢。

释正觉

释正觉　机禅人出丐求颂

尘刹分身看化机，青烟几处午家炊。

面墙坐照丛林事，持钵丐缘云水饥。

出谷鸟传春次第，漾舟人爱月相随。

归来定有饱参句，笑解枯禅篾肚皮。

释正觉

释正觉　机禅人发心丐田

历历机梭看转旋，衲僧手眼有千千。

将知白雪上方饭，出自黄云负郭田。

溉灌流金溪口月，耕犁卷幕陇头烟。

和泥合水谁家事，参饱元无分外禅。

释正觉

释正觉　即觉庵子中居士来访妙峰之西既去作六言五首送之

越境能来访我，扶筇颇肖游僧。

得与坐间语味，谅其胸底怀冰。

释正觉

释正觉　即觉庵子中居士来访妙峰之西既去作六言五首送之

梦晓寒松挂月，心秋古井含津。

至道百家合辙，同风千里成邻。

释正觉

释正觉　即觉庵子中居士来访妙峰之西既去作六言五首送之

欲下前时雪磴，重开向日风翎。

此去丁宁华鸟，莫来狼藉春庭。

释正觉

释正觉　即觉庵子中居士来访妙峰之西既去作六言五首送之

归来三径春草，梦卧一团雨蓑。

白发暗移玉烛，昏窗净洗金波。

释正觉

释正觉　即觉庵子中居士来访妙峰之西既去作六言五首送之

世外道人有在，庵中瓶粟无储。

过客未容空去，挽衣相与分蔬。

释正觉

释正觉　偈

句里明宗则易，宗中辨白则难。

冻鸡未报家林晓，隐隐行人过雪山。

释正觉

释正觉　偈二首

心地含诸种，普雨悉皆萌。

既悟花情已，菩提果自成。

释正觉

释正觉　偈二首

妄息寂自生，寂生知则现。

知生寂自灭，了了唯真见。

释正觉

释正觉　偈十首

即此见闻非见闻，更无声色可呈君。

个中若了全无事，体用何妨分不分。

释正觉

释正觉　偈十首

万法是心光，诸缘唯性晓。

本无迷悟人，只要今日了。

心无形影，对缘即照。

释正觉

释正觉　偈十首

男子身中入正定，女子身中从定起。

一尘入正受，诸尘三昧起。

展翅奔腾六合云，抟风鼓荡四溟水。

释正觉

释正觉　偈十首

心是根，法是尘，

两种犹如镜上痕。尘垢尽时光始现，

心法双忘性即真。

释正觉

释正觉　偈十首

牢笼不肯住，呼唤不回头。

古圣不安排，至今无处所。

释正觉

释正觉　偈十首

万像之中独露身，唯人自肯乃方亲。

昔年谬向途中觅，今日观来火里冰。

释正觉

释正觉　偈十首

交互明中暗，巧齐转觉难。

力穷忘进退，金没网鞔鞔。

释正觉

释正觉　偈十首

触目绝对待，万法无不在。

是汝心不知，非汝心不会。

不会无不会，不知无不知。

只个不会知，殊特也大奇。

释正觉

释正觉　偈十首

一段光明亘古今，有无照破脱情尘。

当头触著弥天过，退步承当特地新。

紫极宫中鸟抱卵，银河浪里兔推轮。

是须妙手携来用，百亿分身处处真。

释正觉

释正觉　偈十首

衲僧巴鼻，圆明绝飇。

直须推倒，却要扶起。

玉马饮乾明月泉，泥牛耕破玻璃地。

披毛戴角异中来，天上人间能几几。

释正觉

释正觉　偈颂二百零五首

阴极而阳生，力穷而位转。

苍龙退骨而骧，玄豹披雾而变。

要将三世佛髑髅，穿作数珠子一穿。

莫道明头暗头，真个日面月面。

直饶你斗满秤平，也输我卖贵买贱。

槃里明珠，不拨自转。

释正觉

释正觉　偈颂二百零五首

妙存湛湛不为无，真照灵灵不为有。

更向其间退步看，白云断处青山瘦。

释正觉

释正觉　偈颂二百零五首

恁麽去底错，恁麽去底亲。

错时错到底，亲时亲见真。

相识满天下，知心能几人。

释正觉

释正觉　偈颂二百零五首

生也死也，不道不道。

只知憨狗怒逐块，谁见死蛇惊出草。

著眼家林里许看，不萌枝上春阳早。

释正觉

释正觉　偈颂二百零五首

心心相印，叶叶联芳，

自己光明不覆藏。刹刹尘尘如是说，

广长舌相解敷扬。

释正觉

释正觉　偈颂二百零五首

来来去去山中人，识得青山便是身。

青山是身身是我，更於何处著根尘。

释正觉

释正觉　偈颂二百零五首

溶溶曳曳山上云，潺潺湲湲山下水。

试问其间云水人，更於何处求诸己。

释正觉

释正觉　偈颂二百零五首

吸尽西江向汝道，马师不肯落荒草。

三千刹海一成秋，明月珊瑚冷相照。

释正觉

释正觉　偈颂二百零五首

孤筇长作水云游，底事而今嗾下休。

一点破幽明历历，十分合体冷湫湫。

暗中须透金针穴，转处还藏玉线头。

劫外家风兹日辨，渠侬真与我侬俦。

释正觉

释正觉　偈颂二百零五首

劫前机，肘后印，

用而无痕，空而不尽。

是谁造作大千，出自虚明方雨。

你侬欲去泥瘢，匠石不悭斤运。

释正觉

释正觉　偈颂二百零五首

五月五日天中节，百草头上看生杀。

甘草黄连自苦甜，人参附子分寒热。

薰莸难昧双垂爪，滋味那瞒初偃月。

圆明了知心念閒，摩诃迦叶能分别。

释正觉

释正觉　偈颂二百零五首

你也住，我也住，十方三世一时捏。

聚月醉云酣离水犀，

转身触倒珊瑚树。

释正觉

释正觉　偈颂二百零五首

万里西来坐少林，灯灯相续至如今。

泥牛斗里同归海，玉线联时妙契鎝。

未坠绵绵吾祖绪，不忘切切老婆心。

风前一弄无弦曲，会有丛林人赏音。

释正觉

释正觉　偈颂二百零五首

菩提无树镜非台，虚净光明不受埃。

照处易分雪里粉，转时难辨墨中煤。

鸟归无影树头宿，华在不萌枝上开。

际会风云底时节，寒梭出蛰一声雷。

释正觉

释正觉　偈颂二百零五首

开炉岁岁是今朝，暖气潜通称我曹。

可惜丹霞烧木佛，翻令院主堕眉毛。

释正觉

释正觉　偈颂二百零五首

蛇钻不入，鸟飞不度，

我道人人在里许。三更明月下西山，

一阵清霜脱寒树。

释正觉

释正觉　偈颂二百零五首

阿那是祖，位崇家谱。

二仆之根，万象之母。

建化门未要转机，实际地如何进步。

青山一线路相通，月落寒猿啼断处。

释正觉

释正觉　偈颂二百零五首

肉团无主，空劫有家。

清白十分活计，丕平一段生涯。

月户风高兮云凝古路，星河浪静兮夜泛灵槎。

唯心成万法，化佛现千华。

快须拽鼻回香象，切忌当头触死蛇。

释正觉

释正觉　偈颂二百零五首

劫火炎炎是事灰，劫空空处有灵台。

更无妍丑成痕垢，妍丑俱从个里来。

释正觉

释正觉　偈颂二百零五首

夤缘心，和合相，

傀儡棚头呈伎俩。打破画屏归去来，

家山田地还清旷。扫断情尘，

沥乾识浪，虚明游践兮风月一壶，

梦冷转身兮雪云万丈。

释正觉

释正觉　偈颂二百零五首

舌头一脔肉，口唇两片皮。

其间无固必，分外莫猜疑。

赵州古佛，云门圣师，

历历机头不挂丝。自然桃李成蹊去，

那是春风作意吹。

释正觉

释正觉　偈颂二百零五首

深明无底，灵异无根。

案山行尽，不见有家。

识浪沥乾，不见有己。

石女掣开金锁钥，木人拨动玉轮机。

方信道从佛口生，法化生得佛法分。

释正觉

释正觉　偈颂二百零五首

柳线垂金莺语滑，华棚张锦蝶飞忙。

见闻里许通消息，谁得先生点铁方。

释正觉

释正觉　偈颂二百零五首

露，超宗越祖。

人言渠爇返魂香，我道伊挝涂毒鼓。

苦苦，更若咬文嚼字，

规行矩步。上唱下随，

前瞻后顾。张三裹帽新有钱，

富汉不是恁麽做。

释正觉

释正觉　偈颂二百零五首

巢知风，穴和雨。

不用安排，自成规矩。

历历靡缘，閒閒何偶。

乐哉林鸟渊鱼，一笑相忘尔汝。

释正觉

释正觉　偈颂二百零五首

衲僧舌头真个自，浑仑里许没锥钩。

轮扁斲工不授子。庖丁游刃无全牛。

释正觉

释正觉　偈颂二百零五首

身非尘聚，卓卓妙存。

心非情缘，冥冥独尊。

其体也出诸障碍，其用也得大自在。

无去无来，非显非晦。

应色应声，亡对亡待。

馒头胡饼观世音，还我当行家卖买。

释正觉

释正觉　偈颂二百零五首

华鸟不来空过春，牛头山上懒慵人。

自心净故元无作，放下许多閒苦辛。

释正觉

释正觉　偈颂二百零五首

眼里拈却翳，空中那有华。

路不拾遗君子事，民无侵扰玉平家。

释正觉

释正觉　偈颂二百零五首

檐头雨滴声，问你要惺惺。

直下成己事，途中作主盟。

刹刹见佛，尘尘出经。

擘开华岳连天色，放出黄河到海声。

释正觉

释正觉　偈颂二百零五首

只个家风，八面玲珑。

斗柄横而河淡，梦鹤起而巢空。

功中退步就位，位里移身借功。

灵灵了了处同中有异，湛湛澄澄处异中有同。

随宜也机轮宛转，妙应也关捩虚通。

佛子住此地，即是佛受用。

经行及坐卧，常在於其中。

释正觉

释正觉　偈颂二百零五首

玉麟麟，铁昆仑。

金绳在渠手，归步月黄昏。

释正觉

释正觉　偈颂二百零五首

九重尊贵位中人，灿灿星图拱北辰。

活计四时调玉烛，家风万世运金轮。

区分群象布淳化，囊括二仪怀至仁。

算数不能穷寿量，南山苍翠镇长春。

释正觉

释正觉　偈颂二百零五首

人平不语，水平不流。

风定华犹落，鸟啼山更幽。

只麽天真无少剩，莫於里许著丝头。

释正觉

释正觉　偈颂二百零五首

不居功，不合半，脱体其间过一遍。

梦觉船浮明月波，眼寒雪拥芦华岸。

释正觉

释正觉　偈颂二百零五首

祖华五叶发灵根，端的知恩解报恩。

大仰未忘东寺会，玄沙相继雪峰存。

机梭传处难通路，针芥投时有妙门。

鼻孔放光出气快，当年一斲尽泥痕。

释正觉

释正觉　偈颂二百零五首

一月雨，半夏凉，蒲团禅板坐相当。

泥牛踏破澄潭月，光影芒芒夜未央。

释正觉

释正觉　偈颂二百零五首

黄河九曲，七斤布衫。

胡马嘶北，越鸟巢南。

衲僧恰到真常处，语不欺人面不惭。

释正觉

释正觉　偈颂二百零五首

直到劫空明自己，不无不堕超生死。

夜船载月钓沧浪，清白传家只如此。

释正觉

释正觉　偈颂二百零五首

大众退后，妙超窠臼。

不用安排，何须饤饾。

动弦别曲孰知音，舒肠沥胆渠开口。

丛林切莫乱商量，三世诸佛不知有。

释正觉

释正觉　偈颂二百零五首

主中之主天中天。家势金轮万代传。

退步不居尊贵位，借功却作诞生缘。

廓虚印上无瑕垢，明白机头有转旋。

劫数不能知寿量，湛存象外自绵绵。

释正觉

释正觉　偈颂二百零五首

爱结成身，想澄成界，

从此漂流生死海。照彻灵源湛不浑，

方知幻泡同无碍。六门气秋，

四大缘坏，了了一真常自在。

明月混融兮雪芦眼迷，清风相送兮夜船归快。

释正觉

释正觉　偈颂二百零五首

藏山於泽，藏舟於壑。

一真不可藏，怕尔满寥廓。

传家清白有风规，圆陀陀地无棱角。

释正觉

释正觉　偈颂二百零五首

朔风拂旦吹秋过，时节薄寒宜就火。

拱默威音世外游，放闲枯木堂中坐。

尘劫空时却有空，道环虚处元无我。

灵灵不昧寂而知，衣钵少林分付可。

释正觉

释正觉　偈颂二百零五首

青山不用白云朝，白云不用青山管。

云常在山山在云，青山自闲云自缓。

释正觉

释正觉　偈颂二百零五首

去时还复似来时，明月芦华夜不迷。

转棹又归何处去，秋光目断水天低。

释正觉

释正觉　偈颂二百零五首

去也五年，分疏不下，

一句元无缝罅。只知推过商量，

谁信分明酬价。玲珑底相知，

莽卤底相讶。宁可与事人相骂，

不可共不晓事人说话。

释正觉

释正觉　偈颂二百零五首

忒团坘，不相瞒。

冬不寒，腊下看。

释正觉

释正觉　偈颂二百零五首

一阵清霜，千峰寒色，

里许是谁看转侧。家风克绍绍非功，

抚背忽惊儿脱白。

释正觉

释正觉　偈颂二百零五首

不习禅，不论义，铺个破席日里睡。

想料上方兜率天，也无如此日炙背。

释正觉

释正觉　偈颂二百零五首

唯只一真心，三缘坐断谁升沉。

遂成十法界，六道轮回自障碍。

不见一法即如来，方得名为观自在。

见怪不怪，其怪自坏。

灵从何来，圣亦何在。

拄杖敲时灶堕摧，一片虚明绝中外。

释正觉

释正觉　偈颂二百零五首

凛凛将军令已行，八荒四海要澄清。

提来剑气干牛斗，洗荡氛埃见太平。

释正觉

释正觉　偈颂二百零五首

春雨洗园林，春风动帘箔。

百城人已归，弹指开楼阁。

入门俱是佛家风，帝网光明相映夺。

释正觉

释正觉　偈颂二百零五首

三十六物一时空，空空空处自光通。

转侧末山不露顶，非男女相主人翁。

主人翁，借伴能来用莫穷。

百草头上俱胝老，尘尘刹刹是家风。

释正觉

释正觉　偈颂二百零五首

拽石般土，打鼓作舞。

意不立玄，机不停午。

踏破草鞋赤脚行，见成底事休回互。

不回互，大龙不受玄沙瞒，

前面斑斑元是虎。

释正觉

释正觉　偈颂二百零五首

钓尽沧波月一钩，月低烟树夜维舟。

寒鸡抖擞呼天晓，笑对春风百草柔。

中外夷犹，纵横自由。

志公不是閒和尚，刀尺相将拄杖头。

释正觉

释正觉　偈颂二百零五首

无事题取一首，我侬不落他人后。

略略绰绰思大口，醇醇酽酽白家酒。

醉中犹道未沾唇，被人问著还打手。

不打手，三年一闰，

冬后数九。

释正觉

释正觉　偈颂二百零五首

小雪纤纤洗霁色，新春冉冉入烧痕。

三千界现非佗物，百亿分身有妙门。

白云儿是青山用，青山父是白云根。

寄语白云数回首，青山免见瘦棱棱。

释正觉

释正觉　偈颂二百零五首

一雨一晴，盖载生成。

桃华濯锦而丽，杨柳弄风而轻。

决决野泉发响，关关林鸟和鸣。

历历见闻中得妙，更嫌何处不分明。

释正觉

释正觉　偈颂二百零五首

云开青山横屋头，雨住流水涨门底。

南无家家观世音，回避不及鼻相抵。

非唯鼻相抵，亦乃同见同闻，

同齧同舐，同身同意，

同得同智。果满菩提圆，

华开世界起。

释正觉

释正觉　偈颂二百零五首

灵云却解见桃华，老眼如今冷淡些，

拈却面前案山子，柱门路直不横斜。

释正觉

释正觉　偈颂二百零五首

乳粥当年得善生，心开成道见明星。

而今各各恁麽去，犹较瞿昙半月程。

释正觉

释正觉　偈颂二百零五首

人平不语，水平不流。

嘉州大象，陕府铁牛。

莫怪扶桑最先照，大都家住海门洲。

释正觉

释正觉　偈颂二百零五首

风不鸣条，雨不破块，

会不会兮还信采。廓廓落落兮大方无外，

跛跛挈挈兮大功不宰，稳稳密密兮心安如海。

释正觉

释正觉　偈颂二百零五首

功勋密处转身难，转后家风又觉宽。

黯黯旧山青落眼，涣然霜雪洗蓑寒。

释正觉

释正觉　偈颂二百零五首

空劫威音前，别有一壶天。

御楼观射猎，不是刈茅田。

【卷08】

释正觉

释正觉　偈颂二百零五首

生灭去来，本如来藏。

清净妙明，虚融通畅。

六门我绝，攀缘三界。

渠无身相，无生路上。

底人识取，万迥和尚。

释正觉

释正觉　偈颂二百零五首

不可得一，不可得异，

我如是也彼如是。两茎眉现燄光身，

百草头扬祖师意。归云谁使就青山，

落华自得随流水。

释正觉

释正觉　偈颂二百零五首

密密住其中，灵然空不空。

一牛才饮水，五马不嘶风。

位里亡消息，机头有变通。

三千大千事，弹指入圆融。

释正觉

释正觉　偈颂二百零五首

三界唯心，唯心三界，

一切法空观自在。处处光明处处身，

老回泡幻同无碍。吐云如山，

吞川如海，了无毛发居其外。

万象森罗尽我家，只个虚空肚皮大。

释正觉

释正觉　偈颂二百零五首

佛身光明了无垢，性水清净常不浑。

降生沐浴吉祥事，要以大开功德门。

哆哆和和增口业，胶胶缀缀添尘结。

大家净洗佛浑身，彻底洞然明皎洁。

长时诸佛洗我身，令日众僧洗我佛。

释正觉

释正觉　偈颂二百零五首

时行即行卓然何倚，时止即止廓尔独灵。

历万变而不我求功，住一如而不我藏用。

释正觉

释正觉　偈颂二百零五首

渊默之津，皓然之色。

混处功齐，细看转侧。

昆仑脱手黄金绳，鼻孔累垂收不得。







卷312

释正觉

释正觉　偈颂二百零五首

长者长法身，短者短法身。

虚空已是色，大地却非尘。

觑得破阿那律祖，放得稳舜若多神。

飘飘闲戏白鸥水，栩栩梦游蝴蝶春。

拶头拶面推来也，眼里无筋一世贫。

释正觉

释正觉　偈颂二百零五首

不可得而有，不可得而无。

寂寂十方坐断，寥寥一境清虚。

妍丑那能瞒净镜，青黄莫我染明珠。

刹海不能关锁月，夜来流影在珊瑚。

释正觉

释正觉　偈颂二百零五首

渠非老朽，不礼不受。

威音世前，毗卢顶后。

把定壶中白日长，触著匣内青蛇吼。

良医嘱病人，服药不如忌口。

释正觉

释正觉　偈颂二百零五首

不是心，不是物。

非天非人，非僧非俗。

南北东西莫我寻，长短方圆莫我测。

牛饮星河，兔眠月窟，

彻底灵明破昏塞。末山超拔兮顶相不形，

铁磨变通兮舌头无骨。

释正觉

释正觉　偈颂二百零五首

吾家日日选场开，及第心空有大才。

莫把桂枝零碎折，为佗和月抱将来。

释正觉

释正觉　偈颂二百零五首

十方大地是我一个身便能禁足，十方众生是我一个汉方解护生。

禁足也步步不妄行，护生也心心不妄动。

释正觉

释正觉　偈颂二百零五首

十方法侣共安居，云月身心照处虚。

转侧芦汀飞鹤鹭，亡机林壑混樵渔。

瘢痕若尽光无际，丝糁才萌念有余。

廊下相逢休放喝，且容兴化撒珍珠。

释正觉

释正觉　偈颂二百零五首

踏破草鞋赤脚走，拄杖头上挑日月。

智门真得祖家风，放出云门广长舌。

大智如愚，大功若拙，用尽工夫参不彻。

莫於平地上增堆，休向虚空里钉橛。

释正觉

释正觉　偈颂二百零五首

途中久客忆家山，一线蹊通入翠寒。

望处霁云收青练，跨门残月堕金盘。

十虚俱殒眼方阔，三世齐吞肚觉宽。

变化鲲鹏底时节，霄程九万看风抟。

释正觉

释正觉　偈颂二百零五首

正昼热，深夜凉，

冰壶谁复到中央。身心直许摩云月，

脾肺都将洗雪霜。莫守一色处，

莫坐万年床。玉人转侧机梭动，

细辨里头偏正方。

释正觉

释正觉　偈颂二百零五首

身里出门，门里出身。

白云能作客，明月解随人。

释正觉

释正觉　偈颂二百零五首

一句超然，良马影鞭。

道出语默，理合方圆。

运斤之妙，宾主可怜。

斲轮之伎，父子不传。

莫将爻象兮相求龟壳，才落是非兮底事驴年。

释正觉

释正觉　偈颂二百零五首

鉴像谷神，云心月影。

閒閒不宰於功，历历无私於应。

莫问正偏，谁论动静。

自方自圆，谁欠谁剩。

能来异类中行，常处那伽大定。

云水丛林自恣人，果如是也须相庆。

释正觉

释正觉　偈颂二百零五首

父母所生眼，悉见三千界，

拈却案山谁我碍。直饶全象无全牛，

未免依前还碍塞。衲僧家真庆快。

物我虚空，混成一块。

更於何处著根尘，只个堂堂观自在。

释正觉

释正觉　偈颂二百零五首

不展事，不投机。

不徇缘，不答话。

个是出格，辙脱窠臼。

平生肝胆向人倾，相识犹如不相识。

释正觉

释正觉　偈颂二百零五首

雨从何来，不离问处。

森罗大千，出乎方寸。

照中之虚，静中之动，

衲僧分上常相共。寒露濡松夜气清，

皋禽惊起月巢梦。

释正觉

释正觉　偈颂二百零五首

主中主，须辨取。

动犯威严，细看规矩。

贵不可得其名，寿不可穷其数。

四溟潮落露仙山，万里云开廓天宇。

释正觉

释正觉　偈颂二百零五首

苏秦尝佩六国印，许由还厌一瓢风。

了无佗能相通变，可笑僧繇画志公。

释正觉

释正觉　偈颂二百零五首

灵机未动，道环先入。

极理也妙得穷通，顺事也聊分借借。

无象无私，何固何必。

娟娟印水之月魂，冉冉在华之春律。

巍巍堂堂兮炜炜煌煌，三千大千兮周行独立。

释正觉

释正觉　偈颂二百零五首

几许欢心几许愁，好看野老两眉头。

家风平贴清如镜，水瘦山空一样秋。

手段通变，身心自由，

不怕风涛雪拥舟。海上三山颓一掣，

六鳌连落上金钩。华岳连天秀，

黄河辊底流。

释正觉

释正觉　偈颂二百零五首

大而无外，小而无内。

合虚空而无欠无余，混万象而成团成块。

不出不在，不失不坏。

我不与物争，物不为我碍。

路逢达道人，不将语默对。

三千界里放光明，双六盘中休喝彩。

释正觉

释正觉　偈颂二百零五首

里头看，勿暑寒，直下沧溟沥得乾。

我道巨鳌能俯拾，笑君沙际弄钓竿。

释正觉

释正觉　偈颂二百零五首

云门老子能施设，胡饼佛祖俱超越。

哆哆和和两片皮，猠猠獠獠三寸舌。

不是特地展家风，也非投机应时节。

生铁铸成无孔鎚，忒团坘兮难下楔。

释正觉

释正觉　偈颂二百零五首

皓然雪月净无埃，一色功中更放开。

唤起牧童蓑底梦，白牛鼻孔拽教回。

释正觉

释正觉　偈颂二百零五首

阴阳爻象此为宗，杀活机头看变通。

玉女退身功后位，木人引步异中同。

一尘不受能虚廓，万像无遗却混融。

借得因缘成现用，玲珑八面尽家风。

释正觉

释正觉　偈颂二百零五首

饮乾巨海，推倒须弥，

廓大灵通更是谁。馨香秀林枬檀枝，

哮吼出屈师子儿。三千界现一弹指，

八万门开双用眉。知不知，

为不为。道满十处兮心超亿劫，

影流万象兮气分二仪。

释正觉

释正觉　偈颂二百零五首

宿雨洗去山面尘，东君料理山家春。

浩劫壶中勿新岁，枯木岩前有古人。

寒暑不到以法界为处，齿发不老以虚空为身。

坐间默有相传意，川上乾无逝去津。

释正觉

释正觉　偈颂二百零五首

生灭夤缘不著人，一年才尽又逢春。

森罗借得为他用，法界浑仓是我身。

不受杂毒，自然纯真。

拈却千差亡彼此，打成一片没根尘。

释正觉

释正觉　偈颂二百零五首

非男女之相，出有无之量。

透万机之前，超三界之上。

穷而通，简而当。

松含月兮夜寒，溪带雨而春涨。

释正觉

释正觉　偈颂二百零五首

管签真风暗度韶，春恩如许在芳条。

志公不是闲和尚，拄杖头边有剪刀。

释正觉

释正觉　偈颂二百零五首

莺弄歌喉华弄妍，如许春事在门前。

道冲而用亡机者，买尽风流不著钱。

释正觉

释正觉　偈颂二百零五首

寿等南山，位崇北斗。

机运象先，体同道久。

明逾日月兮普及幽深，德合乾坤兮廓无前后。

释正觉

释正觉　偈颂二百零五首

清彻性空水，圆明净智身。

个中不洗体，直下了无尘。

有成佛，有降神。

有彼岸，有迷律。

哆哆和和此其始，胶胶缀缀此其因。

底时节，释迦文，

恶水蓦头浇莫嗔。何须念彼观音力，

自然还著於本人。

释正觉

释正觉　偈颂二百零五首

不起一念，向道须弥。

舌头一脔肉，口唇两边皮。

云门得用妙如许，不落是非知不知。

释正觉

释正觉　偈颂二百零五首

萧然一念未萌初，露柱怀胎辨得无。

风扫余云月未上，霁虚廓净绝方隅。

释正觉

释正觉　偈颂二百零五首

岭头功德眼，倦足等闲垂。

红炉一点雪，直下廓亡依。

释正觉

释正觉　偈颂二百零五首

百草头上平生事，闹市门前百亿身。

及尽如许闲影响，体明空劫那边人。

那边人，何所有，

白云断处青山秀。绝他缘，

唯自守，结夏须教醭生口。

有说便是野干鸣，无说自然师子吼。

释正觉

释正觉　偈颂二百零五首

凡圣通同共一家，寂光田地看生涯。

而今选佛心空去，自有丘园开觉华。

释正觉

释正觉　偈颂二百零五首

三千世界出弹指，百亿庄严集化身。

寿域无疆同道久，河沙劫数一成春。

释正觉

释正觉　偈颂二百零五首

世尊无说说，迦叶不闻闻。

默默到时良自庆，家山元在白云根。

释正觉

释正觉　偈颂二百零五首

归根得旨，叶落知秋。

拈得鼻孔，失却舌头。

照彻三世佛之顶{左宁右页}，把定历代祖之襟喉。

玉井涵碧，冰壶断流。

诸法空寂为之座，是须坐处不停囚。

释正觉

释正觉　偈颂二百零五首

当处出生，当处灭尽。

三世如来，相授此印。

石人放意卧烟寒，玉女摇头看晓信。

释正觉

释正觉　偈颂二百零五首

雪峰之子，德山之孙，

葛藤牵转难穷根。截断众流见源底，

相应函盖同乾坤。长长短短无节奏，

绵绵密密忒鹘仓。随波逐浪恁麽去，

上船便到家前门。

释正觉

释正觉　偈颂二百零五首

端公问处来，径直勿迂回。

善财处处逢弥勒，弹指作声楼阁开。

释正觉

释正觉　偈颂二百零五首

冰鉴净，玉壶寒。

一互清处抬脚易，十分明白转身难。

混身转却舌头短，转却浑身鼻孔宽。

释正觉

释正觉　偈颂二百零五首

一人之父，百王之师。

道机有余兮，动若四时。

寿域无疆兮，量同二仪。

大功不宰，至化无为。

妙兮虽喻，智也不知。

权挂垢衣云是佛，却装珍御复名谁。

释正觉

释正觉　偈颂二百零五首

耳应声而无响，眼有照而亡缘，

旷劫清规里许圆。生死死生不到处，

云磨秋色水连天。

释正觉

释正觉　偈颂二百零五首

寒林濡露，明月濯波。

时节恁麽，衲僧如何。

廓一念不见有自，极十方不见有它。

遍界通身无背面，莫教丝绪落机梭。

释正觉

释正觉　偈颂二百零五首

十月朔，风雨肇寒天意作。

丛席地炉今日开，免烧木佛无斟酌。

丹霞将错就错，院主眉须堕落。

如聋如盲大家翁，搅扰杀你不要恶。

释正觉

释正觉　偈颂二百零五首

深深处，细细行。

隐隐时，密密觑。

若能恁麽彻根彻，源旁参回互宛转。

虚玄不触尊贵机，横梭度针露线穿。

释正觉

释正觉　偈颂二百零五首

一日不作，一日不食，

歇者无心穫者力。分明只个是家风，

会得种田博饭喫。

释正觉

释正觉　偈颂二百零五首

唯心唯识，平出平入。

金刀之齐，玉尺之直。

你唤甚麽作三界，真个不曾遗颗粒。

释正觉

释正觉　偈颂二百零五首

王老师，足意气，

是是非非荡情谓。倚天照雪烂光芒，

扫尽攙抢千万里。

释正觉

释正觉　偈颂二百零五首

一枝秀出枬檀林，想见馨香慰众心。

不负老兄开凿力，当风子和鹤鸣阴。

释正觉

释正觉　偈颂二百零五首

影略门前倒刹竿，个中消息授传难。

玲珑侍者能相委，盘走明珠珠走盘。

释正觉

释正觉　偈颂二百零五首

功勋消，阶级尽。

尊贵不知名，威严莫得近。

子退步而就父，臣转身以合君。

机转玉轮侧，妙叶正当风。

释正觉

释正觉　偈颂二百零五首

湛湛不昏，绵绵若存。

三世佛护持为之顶相，历代祖传受为之命根。

苍头祖父寒居位，白发儿孙夜过门。

释正觉

释正觉　偈颂二百零五首

道契如如，非有非无。

静也神之在谷，应也像之在珠。

了无所住，照不失虚，

无影杖子两人扶。清华临於至鉴，

深密守於元枢，机轮文彩妙穷初。

霁色廓澄兮秋怀月满，秀棱重叠兮云卷山癯。

释正觉

释正觉　偈颂二百零五首

不即不离，非取非舍。

自东自西，谁上谁下。

委曲也顺俗亡功，蓦直也应真不惜。

珠中有火君须信，休向天边问太阳。

释正觉

释正觉　偈颂二百零五首

只者一缝大小，饱丛林汉分晓。

点头言语，丁宁摆手。

舌头猠獠不猠獠，人人脚下长安道。

释正觉

释正觉　偈颂二百零五首

不问维摩经，看底甚麽经，

大千卷出破尘情。水中盐味，

色里胶青，机前有路妙难名。

才形言像迢然去，又是泥团换眼睛。

释正觉

释正觉　偈颂二百零五首

一阳生，万物潜萌。

隐隐有像，寥寥未形。

蚌肠含妙蕴，犀角晕通星。

密密用，细细行，

本智虚融与理冥。露地白牛肥腻饱，

拥蓑人驾雪山耕。

释正觉

释正觉　偈颂二百零五首

今朝腊月二十五，衲僧一曲和云门。

谁将节奏乱孔窍，不到瘢痕伤斧斤。

舌无骨，眼有筋，

方见韶阳老子能。拍拍元来浑是令，

哩鸣啰了逻鸣棱。

释正觉

释正觉　偈颂二百零五首

岁朝坐禅，万事自然。

心心绝侍，佛佛现前。

清白十分江上雪，谢郎满意钓渔船。

释正觉

释正觉　偈颂二百零五首

明月芦华四望连。转身人上合同船。

借功自有旁参事，历历机头看正偏。

释正觉

释正觉　偈颂二百零五首

净不涉缘，照不对物。

用无去来之相，混无彼我之心。

稳稳密密，玲玲珑珑。

宛转虚玄事不彰，明暗只在影中圆。

释正觉

释正觉　偈颂二百零五首

云无心成何处雨，蜜有味是谁家华。

一钵上方分得饭，归来香气满毗耶。

释正觉

释正觉　偈颂二百零五首

轻烟羃羃衲僧家，节物迎春气象华。

流水落华无限意，游山消息付长沙。

释正觉

释正觉　偈颂二百零五首

世梦短，劫壶宽，

底人退步里头看。豹变文而雾重，

龙不卧而潭寒。欲使人人双眼冷，

要须先沥髑髅乾。

释正觉

释正觉　偈颂二百零五首

桃华浪里振修鳞，一跃龙门看化身。

谛了十方三世事，无始的的自家春。

释正觉

释正觉　偈颂二百零五首

吸尽西江向汝道，马师家风不草草。

截流一棹破烟寒，天水同秋清渺渺。

释正觉

释正觉　偈颂二百零五首

白云之宾青山伴，位里借功看互换。

无底合盘转手擎，穿心碗子通身饭。

释正觉

释正觉　偈颂二百零五首

春云堆絮，春雨散丝，

华开笑口柳申眉。翻紫燕，

嚼黄鹂，声色丛中有路歧。

家风鼻孔相摩触，不独观音大士知。

释正觉

释正觉　偈颂二百零五首

差之毫厘，失之千里。

会也打草惊蛇，不会也烧钱引鬼。

荒田不拣老俱胝，只今信手拈来底。

释正觉

释正觉　偈颂二百零五首

主中宾，宾中主，

相合回头看里许。明月团团夜正央，

昆仑抱出珊瑚树。

释正觉

释正觉　偈颂二百零五首

水不洗水，金不博金。

眼不见眼，心不用心。

不堕根境识，那涉去来今。

迷里忽然逢达磨，何曾特地作丛林。

释正觉

释正觉　偈颂二百零五首

我住汝亦住，我行汝亦行。

结制顺诸佛，禁足护众生。

金锁无须两头动，灵犀有晕中间明。

泥牛入海恰半夜，木鸡唤月看五更。

云倚山是父子，眼约眉为兄弟。

三世同参或一段合宗家之事，大千等量破微尘出自己之轻。

琼林寸寸宝，旃檀片片馨。

物物头头有平出底多许，心心法法无外来底一星。

抹抹挞挞憨皮袋，跛跛挈挈常不轻。

无是无非长默默，非凡非圣独惺惺。

蒲团坐倚无他事，永日寥寥谢太平。

释正觉

释正觉　偈颂二百零五首

笊篱木杓，钱贯井索。

受用见成，家风廓落。

生涯放得信缘看，佛法更於何处著。

不用安排只麽从，自然心地常安乐。

释正觉

释正觉　偈颂二百零五首

默默相投时节，灯灯不断光明。

其间著脚浑无地，望尽玉壶连底清。

释正觉

释正觉　偈颂二百零五首

句里明宗则易，宗中辨的则难。

也须是到个时节，始得色转不见身，

功亡不知位。绝怜大匠一斲泥，

不犯祖师三尺鼻。儿孙去后阿谁共守清贫，

臣庶退时独自难称尊贵。

释正觉

释正觉　偈颂二百零五首

寻常撞搕，当面讳却。

可怜傅大师，处处失楼阁。

释正觉

释正觉　偈颂二百零五首

来问此经低声，大千卷自尘中出，

三世佛从口里生。天得一以清，

地得一以宁，宁无依兮谷不盈。

摩诃般若波罗密，落日渔樵歌太平。

释正觉

释正觉　偈颂二百零五首

尘尘三昧，彼彼不外。

千峰向岳，百川赴海。

更无一法不如来，只个堂堂观自在。

释正觉

释正觉　偈颂二百零五首

百城游遍，遍诣文殊。

不见其身，唯摩其顶。

老眼就看青嶂骨，败鞋行到白云根。

释正觉

释正觉　偈颂二百零五首

地藏栽田博饭，南泉买鎌割禾。

六祖负舂明历历，金牛棒钵笑呵呵。

古人得恁饱参煞，尔辈莫嫌辛苦多。

释正觉

释正觉　偈颂二百零五首

难难难是遣情难，情尽圆明一颗寒。

大法眼，不相谩。

面前不破案山碍，直下无津识浪乾。

释正觉

释正觉　偈颂二百零五首

木有火伤身，人有火伤神。

木无火不生，人无火不成。

地水风火，亦复如是。

四大普周同法界，各各普周无障碍。

只者普周无碍时，自然无坏无不坏。

释正觉

释正觉　偈颂二百零五首

只者便是，非像非镜。

谁主谁宾，何偏何正。

缝罅莫我欺无孔之槌，锱铢莫我定无星之秤。

聊将拄杖搅沧溟，令彼鱼龙知水为命。

释正觉

释正觉　偈颂二百零五首

须知风动心摇树，果见云生性起尘。

雨霖霖兮日杲杲，点头弥勒解分身。

释正觉

释正觉　偈颂二百零五首

玉壶著脚四围宽，妙处其中转侧看。

顾鉴功忘鼻孔直，津流识尽髑髅乾。

夜横河汉白，霜洗斗牛寒。

休去歇去，绝言绝虑。

廓无所依，妙无所住。

转历历之机，运绵绵之步。

神游方外灵台，道契环中虚处。

藏身白云云外家，著脚青山山下路。

宛转穷通，旁参回互。

十成收得返魂香，一等来挝荼毒鼓。

肯触气於死蛇，要捋须於猛虎。

却借其功，不谋而遇。

枯木龙吟而起云，南山豹变□披雾。

律入春筒，影流晓户。

百亿仪分，三千体露。

大经掇出於微尘，古佛相交於露柱。

历代诸祖只个生涯，一切众生同时来度。

大用石火迟，全机电光遽。

哆哆和和也问若剪答如裁，轰轰磕磕也喝如雷棒如雨。

洞出佛对三斤麻，赵州衫重七斤布。

道火不我烧唇，道水不我濡裦。

无是无非，何规何矩。

柱杖子里许将来，钵袋子那时分付。



释正觉　偈颂二百零五首

无对无待，有兼有带。

历历物机，空空眼界。

绵绵相柱兮箭锋，恰恰相应兮函盖。

巨海饮毛，妙峰纳芥。

彼不见其有余，我方知其无外。

普明照世约同参，补怛落伽观自在。

释正觉

释正觉　偈￠　二百零五首

静沉沉，明荡荡，

雪满十方，云迷四向。

一色影里是谁坐著功勋，百尺竿头阿你变通伎俩。

恁麽时须辨几微，恁麽处须明的当。

趁不去露地白牛，透得过流河香象。

彻见其源，如指诸掌。

恁麽尽去也无法可传，恁麽却来也有人相亮。

释正觉

释正觉　偈颂二百零五首

三世诸佛不知有，忉忉怛怛扬家丑。

狸奴白牯却知有，跛跛挈挈能自守。

弄鳖鼻兮忆南山，透法身兮藏北斗。

风飘白雪岭头梅，春撚金丝堤上柳。

天童也要不沾唇，三盏清源白家酒。

释正觉

释正觉　偈颂二百零五首

你也恁麽住，我也恁麽住，

作业相似贫相聚。十方无壁，

四面无门，遮丑无衣，

御寒无絮。直下不居功，

个中看转处。采华蜂集萌不枝，

卧月鸟栖无影树。

释正觉

释正觉　偈颂二百零五首

三寸舌，两片唇，无始时来赚杀人。

解弄不教圭角露，阿谁参见跛云门。

释正觉

释正觉　偈颂二百零五首

老大丛林快说禅，不将禅拄口皮边。

谷深山远空无像，何处人呼应不圆。

释正觉

释正觉　偈颂二百零五首

一头白发几回春，方信闲身似痴人。

直下放教平稳去，更将何法作根尘。

法无根尘，心无向背。

心无向背，道合自然。

道合自然也，日日好日，

年年好年。东君刀尺裁华木，

付与过头杖子禅。

释正觉

释正觉　偈颂二百零五首

三界无法，何处求心。

风生虎啸，雾起龙吟。

泥中有刺，绵里有针。

华鸟隔墙相唤甚，十分春事到家林。

不堕前后，独超古今。

唤回千岁梦，飞出九皋禽。

无栖泊，勿猜斟，

只个虚空等样心。直下一槌光迸散，

斩新弹子出炉金。

释正觉

释正觉　偈颂二百零五首

山谷之响，水监之像。

白云之心，太虚之量。

应机也乍卷乍舒，据令也全收全放。

三千世界你夤缘，百亿分身君伎俩。

风行空，船驾浪，

施受通同无住相。一言相送知不知，

千僧在你钵盂上。

释正觉

释正觉　偈颂二百零五首

家法简严，非二非三。

月来明湛水，云退露寒岩。

真机自得妙处，谁参不是文殊。

白槌后也应，千古屈瞿昙。

释正觉

释正觉　偈颂二百零五首

清净性空水，光明法界身。

依俙辨白处，便是诞生人。

不洗体，不洗尘，

妙触宣明悟水因。借问当年向去事，

如何今日却来亲。二千年前此时候，

指天指地师子吼。云门居乱思太平，

打杀不妨将餧狗。指东话西，

将无作有。恶水泼君君莫嗔，

而今看你如何受。

释正觉

释正觉　偈颂二百零五首

喫粥了，洗钵去，

法尔圆成正规矩。可怜叶氏怕真龙，

却怪谢郎欺猛虎。本常路，

真实语，这僧且问如何悟。

从来鼻孔大头垂，不用安排兮自著处所。

释正觉

释正觉　偈颂二百零五首

泥泥水水一年农，收拾将来碓下舂。

炊软香分千钵饭，肚皮参饱放颓慵。

释正觉

释正觉　偈颂二百零五首

一色是须转，大功不我居，

珠走碧盘盘走珠。直下沧溟取明月，

吾家自有崑崙。天宇豁空云卷雨，

溪容澄澈水怀秋。

释正觉

释正觉　偈颂二百零五首

乞食浙西苏与秀，人人奉佛家家富。

收拾几成三万缗，尚自不能供众口。

释正觉

释正觉　偈颂二百零五首

却请和尚道，三世诸佛也靠倒。

释迦师，净名老，

毗耶摩竭心相照。倦鹤夜移巢，

灵蛇寒入草，正偏转侧兮妙圆兼到。

释正觉

释正觉　偈颂二百零五首

作麽生行，履得十成，

去功业力争英雄。刘项时，

将太平。坐亨朴懋，

羲轩世人。

释正觉

释正觉　偈颂二百零五首

莫向枯龟版上钻，衲僧开口见心肝。

莲华荷叶出未出，做尽工夫转觉难。

释正觉

释正觉　偈颂二百零五首

不得讳，有头底。

当时你带累别人，而今别人带累你。

来生我家，作业相似，

针线穿联细中细。迦叶阿难不相知，

人人各自住三昧。里许转功勋，

这边得游戏，到底还须彻根蒂。

望断冥鸿没处秋，苍苍一色天连水。

释正觉

释正觉　偈颂二百零五首

地藏栽田做活计，南泉鎌子能收刈。

日用平怀稳便休，自然颗糁无遗弃。

无遗弃，不容易。

你也莫亏我，我也不亏你。

两家宾主平，四棱齐塌地。

风不鸣条，雨不破块，

个是丛林饱参底。牧来纯熟水牯牛，

检点将来堕随类。

释正觉

释正觉　偈颂二百零五首

仲秋渐凉，蒲团放稳长连床。

身心澄彻见渊底，河汉淡淡秋磨光。

二祖不短，少林不长，

相传笑杀威音王。你无所得，

我无所藏，四无壁落浑大方。

万世清规信明白，夜寒吐月山苍苍。

释正觉

释正觉　偈颂二百零五首

经归藏，禅归海。

稽首归依，合掌顶戴。

王老师，超物外。

二十年前恁麽来，而今去尽閒光彩。

释正觉

释正觉　偈颂二百零五首

九月又重阳，菊华依旧黄。

渊明是醉不是酒，荡荡游心於大方。

释正觉

释正觉　偈颂二百零五首

无人接得渠，贵逼马相如。

果来桥上也，记得柱头书。

无人识得渠，棋局醉樵夫。

回头斧柯烂，大海一成枯。

释正觉

释正觉　偈颂二百零五首

玉女依稀夜动机，锦丝历历吐梭脐。

水天湛碧全功堕，雪月寒清一色迷。

释正觉

释正觉　偈颂二百零五首

释迦自是释迦，然灯莫要添些。

不用烧钱引鬼，何须勾贼破家。

你那里针劄不入，我这里石上栽华。

释正觉

释正觉　偈颂二百零五首

诸见若尽，慎勿追寻。

才有是非，纷然失心。

释正觉

释正觉　偈颂二百零五首

不落阶级，卓卓超出三际。

曷用安排，十方自然畐塞。

五色线不我羁縻，七宝冠是谁严饰。

释正觉

释正觉　偈颂二百零五首

香林腊月火烧山，关楗如今透底难。

无碍机锋能自在，虚空挥剑不成瘢。

释正觉

释正觉　偈颂二百零五首

若恁麽，也难得，

清光浩荡无瑕隙。人言千里本同风，

我道十方浑一色。浑一色，

须转侧。才转侧，

透关隔。透关隔，

酬尔平生今脱白。侬家龟鹤自成仙，

昨夜龙门无宿客。

释正觉

释正觉　偈颂二百零五首

清白传家雪月光，玉壶中有转身方。

情乾识尽功勋断，不觉全身入帝乡。

释正觉

释正觉　偈颂二百零五首

一著能回一局棋，仙即妙处只些儿。

点开活眼分生杀，不作穷忙死刀医。

倒却门前刹竿著，一把推出谁藏缩。

工夫磨琢老成人，圆陀陀地无棱角。

释正觉

释正觉　偈颂二百零五首

一灯分耀百千灯，个事宗家谁也曾。

少室相传断臂可，黄梅分付坠腰能。

释正觉

释正觉　偈颂二百零五首

闻说英雄苦战争，四方歧路自难行。

而今踏著长安道，始信家邦久太平。

释正觉

释正觉　偈颂二百零五首

曾到家山里许看，星河濯月霁天寒。

个时失却娘生口，始信从来鼻孔宽。

释正觉

释正觉　偈颂二百零五首

演出一大藏，明明超过诸缘上。

随曲随直也流水转山，随高随下也虚舟驾浪。

释正觉

释正觉　偈颂二百零五首

灵云悟桃华，玄沙旁不肯。

昭昭然此心分明，隐隐也放身未稳。

放得稳，八两元来是半斤，

钩头秤尾能平等。

释正觉

释正觉　偈颂二百零五首

一物长灵，十方普应。

骑声跨色，超眺越听。

浩浩也能纵能横，如如也能动能静。

参饱丛林个样人，取饭不问谁家甑。

佛云常乞是清规，一切食中斯正命。

释正觉

释正觉　偈颂二百零五首

一雨霑濡，诸根萌动。

青黄各成其姿，长短各随其用。

绵绵也妙有机丝，混混也廓无棱缝。

若人问我如何，敢道不快漆桶。

释正觉

释正觉　偈颂二百零五首

若於一切法上通，身去亦是有所得。

若於一切用处豁，落去亦是有所得。

释正觉

释正觉　偈颂二百零五首

心心智通，佛佛道同。

十方圆满，八面玲珑。

施时也三乘教备，坐处也一切法空。

应供而来有不受之受，度世而出得无功之功。

动而常静，用时弥冲。

处处不乖兮水中夜月，物物斯应兮华上春风。

因缘和合而生，生不可生生。

影生於形，响生於声。

森罗万像从峥嵘，虚空廓落无亏盈。

杳杳冥冥，灵灵明明。

是其中之精，非其外之情。

见本家旷古之佛，得自己广大之经。

湛兮若存无迹像，善恶不我相随行。

物物现成观自在，人人具足常不轻。

释正觉

释正觉　偈颂二百零五首其一

喫茶去，喫茶去，

明明指人无异语。家风平展没机关，

谁道赵州谩院主。苦苦苦，

往往邯郸学唐步。恰恰长安道上行，

分明有眼如天瞽。

释正觉

释正觉　偈颂七十八首

易外家风未兆时，三更黑马上乌鸡。

而今拨转机轮也，刹刹尘尘更是谁。

释正觉

释正觉　偈颂七十八首

同声相应，同气相求。

同风千里，不隔丝头。

脱尽情尘消息在，芦花江上月明秋。

释正觉

释正觉　偈颂七十八首

山云冉冉，江水茫茫。

正不居位，偏不涉傍。

显而不露，隐而弥彰。

猿啼古木音声急，鹤宿枯松梦寐长。

朔风作寒色，爱日流恩光。

处处相逢遇，明明不覆藏。

山河无隔越，草木尽敷扬。

刹说众生说，毗卢舌广长。

释正觉

释正觉　偈颂七十八首

十五日已前，有口说不得。

十五日已后，无心却自然。

正当十五日，云笼无缝襖，

花笑不萌枝。

释正觉

释正觉　偈颂七十八首

一亘清虚夜正央，桂宫老兔冷喷霜。

混融明暗无分处，谁辨个中偏正方。

释正觉

释正觉　偈颂七十八首

明明百草头，明明祖师意。

於佗未尝一，於我未赏异。

释正觉

释正觉　偈颂七十八首

丙丁童子来求火，南海波斯鼻孔大。

锆獠舌头会者难，直下而今照得破。

照得破，没功过。

知你被底穿，曾与同床卧。

廉纤脱尽旧时疑，杯影蛇弦留再坐。

释正觉

释正觉　偈颂七十八首

心不自心始是心，眼不见眼始是眼。

堂堂无影迹，历历绝思惟。

明满环中，兔怀夜月。

翠横海上，犀晕秋山。

直须及尽玄微，始解承当底事。

释正觉

释正觉　偈颂七十八首

一不是，二不成。

介然独立，法尔双行。

柳线渐摇风力嫩，草针齐上烧痕青。

一点灵光普天地，更嫌何处不分明。

閒里摸著鼻孔，忙时换却眼睛。

释正觉

释正觉　偈颂七十八首

半夜谁传无尽灯，黄梅席上许卢能。

虚明自照非心力，分付丛林了事僧。

释正觉

释正觉　偈颂七十八首

习习春风，丝丝春雨。

一等沾濡，十方周普。

甘草得之甜，黄连得之苦。

天意发丛林，檐声闹窗户。

古德尝云已不迷，等闲教坏人男女。

释正觉

释正觉　偈颂七十八首

法界无尘心月圆，本光还照未萌前。

而今直下分明去，犹较南泉二十年。

释正觉

释正觉　偈颂七十八首

心不能缘，口不能议。

直须退步荷担，切忌当头触讳。

风月寒清古渡头，夜船拨转琉璃地。

释正觉

释正觉　偈颂七十八首

青山白云父，白云青山儿。

白云终日倚，青山总不知。

释正觉

释正觉　偈颂七十八首

当生不生，借光现三十六应。

当灭不灭，忘照摄千百亿身。

只如绝去，来无动静。

释正觉

释正觉　偈颂七十八首

云敛长空风日和，太平樵牧共高歌。

衲僧饭饱无佗事，密密机前弄玉梭。

释正觉

释正觉　偈颂七十八首

谁将活眼窥空劫，我道宗枝染浩春。

头角峥嵘藏不得，青原门下有祥麟。

释正觉

释正觉　偈颂七十八首

寥寥无异辙，密密去玄功。

月转芦花岸，水秋吞太空。

欲识诞生王子父，鹤腾霄汉出银笼。

释正觉

释正觉　偈颂七十八首

百骸俱溃散，一物镇长灵。

白云功尽青山秀，青山路转白云迎。

不曾死，不曾生。

金绳拽转泥牛鼻，半夜驱来海上耕。

释正觉

释正觉　偈颂七十八首

一言尽十方，万卷该不得。

一步周八弦，驷马追不及。

释正觉

释正觉　偈颂七十八首

性觉妙明，本觉明妙。

与太虚等量，与物情同道。

应色应声，随听随眺。

入三世而非去来，混万缘而无正倒。

云日低时字雁横，夜蟾落处孤猿叫。

释正觉

释正觉　偈颂七十八首

云在青天水在瓶，几人错认定盘星。

乐山八字轰开也，恰到而今话大行。

释正觉

释正觉　偈颂七十八首

寒灰发焰旧家风，恰恰当人受用中。

片雪飞来炉上尽，通身无像不同功。

释正觉

释正觉　偈颂七十八首

佛病法病，佛药法药。

本色衲僧，俱不染著。

遇饭开口，要行移脚。

自是现成，谁能造作。

言满天下无口过，行满天下无怨恶。

释正觉

释正觉　偈颂七十八首

衲僧只麽是家风，隐显磨砻入混融。

归子返掷全归火，羚羊挂角不同功。

释正觉

释正觉　偈颂七十八首

藏身须要无踪迹，碧眼胡僧难辨白。

没踪迹处莫藏身，门门廓达了诸尘。

独来将谓无俦侣，闹里忽然逢故人。

柳线含金犹畏冷，梅花破雪已成春。

阿侬千里通身是，善应无方处处真。

释正觉

释正觉　偈颂七十八首

一点环中照极微，智无功处却存知。

缘思净尽无余事，半夜星河斗柄垂。

释正觉

释正觉　偈颂七十八首

脱去还如鸟出笼，水云将与旧来同。

依俙似曲才堪听，又被风吹别调中。

释正觉

释正觉　偈颂七十八首

不可以色见，不可以声求。

风定花犹落，鸟啼山更幽。

四衢明自晓，六户冷如秋。

再坐不疑处，杯中弓影浮。

释正觉

释正觉　偈颂七十八首

一雨一晴，底事分明。

六尘昏扰，世界峥嵘。

一心虚泊，万法齐平。

出得气是你鼻孔，觑得破是你眼睛。

有缘不是余朋友，无用双眉却弟兄。

释正觉

释正觉　偈颂七十八首

即日贵人，旧家富汉。

兄弟相成，尊宾互换。

突晓途中眼不开，夜明帘外机旋转。

骑牛戴帽异中来，百炼真金色不变。

释正觉

释正觉　偈颂七十八首

心月孤圆，义天洞晓。

照中之虚，虚中之照。

不萌枝上鸟初惺，无影树头春不老。

垢衣权挂类中来，出门信手拈来草。

释正觉

释正觉　偈颂七十八首

掣鼓夺旗，往往光影里走作。

停机息杼，往往死水里浸却。

衲僧家，稳下脚。

没窠臼，莫栖泊。

月树不啼猿，雪巢无宿鹤。

玄微及尽类难齐，千手大悲难摸索。

释正觉

释正觉　偈颂七十八首

大雄父子许雍容，消息传通到劫空。

寒卧老蟾呼不觉，扶疏丹桂月朦胧。

释正觉

释正觉　偈颂七十八首

云从龙，风从虎。

雪峰辊毬，禾山打鼓。

意不立玄，机不停午。

恰恰相当用不穷，道吾觑破乐神舞。

释正觉

释正觉　偈颂七十八首

去时踏雪似来时，来去途中一色迷。

妙得转身宾是主，宗家正令付全提。

释正觉

释正觉　偈颂七十八首

去时不出户，来时不入门。

清癯山有骨，闲澹云无根。

归家奉祖祢，了事还儿孙。

云水通方士，相期报佛恩。

释正觉

释正觉　偈颂七十八首

内若不动，外必不乱，

个是丛林知有汉。而今识得不为冤，

自家兵马何须战。心因不生境缘断，

体若虚空勿崖岸。霜天皎月上中峰，

一段光明洗痴暗。

释正觉

释正觉　偈颂七十八首

衲僧须沥髑髅乾，透出威音世外看。

岁月不能迁变处，个人肯共你同盘。

释正觉

释正觉　偈颂七十八首

五九四十五，春风吹断前山雨。

行云归去复何心，转背飘然无觅处。

无觅处，知不知，

坐断十方还是谁。东弗于代郁单越，

西瞿耶尼阎浮提。

释正觉

释正觉　偈颂七十八首

声色见闻闹浩浩，怡似儿时斗百草。

两家拈出一般般，相对无言点头笑。

释正觉

释正觉　偈颂七十八首

碧琉璃色水澄清，紫磨金光身莹明。

洗净方知不受垢，释迦老子此时生。

释正觉

释正觉　偈颂七十八首

尊贵位中尊贵身，绵绵不断转金轮。

刹尘寿量无穷已，个是乾坤旧主人。

释正觉

释正觉　偈颂七十八首

五月半，农忙乱，

插田心是秋成饭。却道禾熟不临场，

只麽任从风雨烂。禅和子，

一身了。一身两眼对两眼，

个中丝发初无间。老狐涎尽复何疑，

再坐盘中弓落盏。

释正觉

释正觉　偈颂七十八首

衲僧去就水云姿，偶堕夤缘出应时。

今日又归林壑去，得便宜了得便宜。

释正觉

释正觉　偈颂七十八首

只解恁麽去，沙禽夜宿沧洲树。

不解恁麽来，石笋穿开古路苔。

莫道鲲鲸无羽翼，今日亲从鸟道回。

释正觉

释正觉　偈颂七十八首

黄蘖传来，临际用底，

定上座触著关捩。廓然一念忘缘，

泊尔十方无寄。现前不用安排，

直下何劳拟议。不风流处也风流，

有意气时添意气。

释正觉

释正觉　偈颂七十八首

日照昼，月照夜。

天清而高，地厚而下。

不我处者大功，不可逃者至化。

举起镇州罗蕁，酬却庐陵米价。

阿噜勒继萨婆诃，佳作人可知礼也。

释正觉

释正觉　偈颂七十八首

只个是家风，明明入混融。

江光芦映月，夜色水吞空。

攃手悬崖下，分身万像中。

回涂登鸟道，恰恰是神通。

释正觉

释正觉　偈颂七十八首

南亩黄云禾弄穟，中洲白云苇成花。

归舟恰向其间过，一棹清风夜到家。

释正觉

释正觉　偈颂七十八首

空劫有真宗，声前问己躬。

赤穷新活计，清白旧家风。

的的三乘外，寥寥一印中。

却来行异类，万派自朝东。

释正觉

释正觉　偈颂七十八首

道绵绵兮用也不勤，道绵绵兮寂也不灭。

二乘困堕於空无，众生执迷於分别。

菩萨区区於进修，诸佛唠唠於演说。

一句子妙出三乘，一念閒功超万劫。

水月茫茫兮舟棹闲，雪云冉冉兮路岐绝。

明明灵灵兮唯己自知，大辩若讷兮大巧若拙。

释正觉

释正觉　偈颂七十八首

恰恰无绫缝，明明不覆藏。

鹫岭岂传迦叶，少林那付神光。

现成处处合头句，是足人人知见香。

虚空说法森罗听，不挂唇皮解举扬。

释正觉

释正觉　偈颂七十八首

玉线金针相续难，劫壶空处妙投关。

香林烟暖风排雪，月窟冰寒影转山。

里许借功方得活，那时退位不知闲。

宗家密密绵绵事，布施多人莫要悭。

释正觉

释正觉　偈颂七十八首

直下无窠窟，不用求奇特。

皓玉本无瑕，雕文丧君德。

释正觉

释正觉　偈颂七十八首

本来田地无涯岸，极目寒光成一片。

消息平沈佛也迷，机轮转侧谁能辨。

雪山山下拥蓑人，白牛一掣芒绳断。

释正觉

释正觉　偈颂七十八首

淅淅西风敛气浮，远天野水一般秋。

衲僧歇到兹时节，坐照寒光湛不流。

释正觉

释正觉　偈颂七十八首

灵苗发种，觉树敷春。

冷湫湫处却要温和，乾爆爆时还须津润。

释正觉

释正觉　偈颂七十八首

借婆裙子拜婆年，买尽风光不著钱。

劈面来时莫回避，个人里许有生缘。

释正觉

释正觉　偈颂七十八首

同中有异，功亡就位。

异中有同，在位借功。

一步密移玄路转，全身放下劫壶空。

隐隐密密，玲玲珑龙。

记取深云须变豹，自然死水不藏龙。

释正觉

释正觉　偈颂七十八首

麟龙不为瑞，珠璧不为贵。

衲僧眼豁开，彻见生死蕂。

生死蕂，第一义。

诸佛心，祖师鼻。

少林传灯，灵山授记。

随高随下，何此何彼。

假诸因缘，神通游戏。

有时五教三乘，有时三德六味。

有时屋里主财，有时门头了事。

处处清白家风，人人见成活计。

释正觉

释正觉　偈颂七十八首

一二三四五，禾山打鼓金牛舞。

劈面来时著眼看，全身放下休回互。

释正觉

释正觉　偈颂七十八首

活计如今付旧人，版头疏久又还亲。

星河月与长江混，渺渺清光一色匀。

底时节，落功勋。

卧稳须知却转身，转得了来相识麽，

寒穷面觜黑皴皴。

释正觉

释正觉　偈颂七十八首

万物自有功，当言用极处。

事存函盖合，理应箭锋柱。

释正觉

释正觉　偈颂七十八首

何须更举扬，全体露堂堂。

溼暑时时雨，薰风阵阵香。

秧针初透水痕浅，蒲刀欲剪柳丝长。

双六盘中休喝彩，分明触事恰相当。

释正觉

释正觉　偈颂七十八首

一尘具无量刹土，一念超无量劫数。

一身现无量众生，一体合无量诸佛。

释正觉

释正觉　偈颂七十八首

吾家种草古今难，针鼻才分度线端。

混处相期君把手，到时不与汝同盘。

却来大用纵横是，向去全功转侧看。

底事要凭师印可。轮回生死不相干。

释正觉

释正觉　偈颂七十八首

寒岩异草，坐著成功。

明月白云，步时分影。

幽洞不拘关锁意，纵横那涉两头人。

释正觉

释正觉　偈颂七十八首

云无心而自闲，天无际而能宽。

道无像而普应，神无虑而常安。

随之也不见去迹，迎之也不见来端。

一藏教只成赞叹，三世佛止可傍观。

烛晓堂虚，织妇转机梭路细。

水明夜静，渔老拥蓑船月寒。

释正觉

释正觉　偈颂七十八首

芝麻压得油，秔米炊得饭，

还我丛林饱参汉。衲僧履道贵平怀，

何怀临机争转换。活计自然，

家风成现。顺水便风，

归舟到岸。寒山拾得笑呵呵，

此心分付知音辨。

释正觉

释正觉　偈颂七十八首

浪爪拏舟雪溅空，十年胸际著慈风。

如今堂上时相见，分付饮茶谈笑中。

释正觉

释正觉　偈颂七十八首

髑髅前有本来灵，照彻毗卢顶{左宁右页}平。

玉马过关方半夜，本鸡唤月恰三更。

寥寥迹绝全功转，历历光生借位明。

却著弊衣垂化手，合同船子顺流行。

释正觉

释正觉　偈颂七十八首

一盘黑白互交罗，生杀其中细琢磨。

樵人疑著当头著，不觉腰閒烂斧柯。

释正觉

释正觉　偈颂七十八首

生灭心尽是寂灭，露柱怀胎底时节。

寂灭心起是生灭，石女生儿解言说。

用时万象不盈余，休处一真无空缺。

藤枯树倒笑呵呵，依旧清风与明月。

释正觉

释正觉　偈颂七十八首

不是男，不是女。

不是神，不是鬼。

不是佛，不是物。

只知白云无心，谁辨青山在目。

夜明识取断蛇珠，潭寒退下苍龙骨。

等闲掣断紫丝絛，天上人间收不得。

收不得，底事从来没窠窟。

释正觉

释正觉　偈颂七十八首

赵州四门长开，不碍诸方往来。

十字街头人大叫，平铺买卖没相猜。

释正觉

释正觉　偈颂七十八首

本源无风波，真界绝涯畛。

木人步月归，转侧功勋尽。

释正觉

释正觉　偈颂七十八首

地水火风休假藉，一切不留还脱洒。

家风廓落等虚空，田地虚明非昼夜。

鸟道须知举足难，玄机不许丝头挂。

同中有异异中同，彻底浑沦无缝罅。

释正觉

释正觉　偈颂七十八首

赵州道有，赵州道无。

狗子佛性，天下分疏。

面赤不如语直，心真莫怪言粗。

七百甲子老禅伯，驴粪逢人换眼珠。

释正觉

释正觉　偈颂七十八首

一亘清虚衲子家，十方三世个生涯。

光明照夜触髅眼，消息含春枯木花。

晓色依依云冉冉，天容淡淡月斜斜。

母陀罗臂通身是，今日逢场便攃沙。

释正觉

释正觉　寄大洪和尚

饮茶作别出萝门，相送犹怀握手温。

断雁几时归缀字，浮萍随处卧生根。

秋风窗外拥芦雪，梦冷床头堕月魂。

麈柄年来疲转徙，却思红颗共炊盆。

释正觉

释正觉　寄石湫童知县

溪头茅屋远追陶，斗米而今懒折腰。

汉水丈人甘抱瓮，箕山居士厌鸣瓢。

心秋霁月夜相照，鬓雪温风吹不消。

身世曲肱分付梦，蘧随蝴蝶到华条。

释正觉

释正觉　甲寅春之海山雨后访王渊明知县

谁问春泥没履牙，萝门窈窕绿差斜。

幽芳松菊渊明径，深秀溪山摩诘家。

默照佛灯寒不掉，对缘心鉴净无瑕。

仍闻懒甚融居士，庭鸟几番狼藉华。

释正觉

释正觉　假日山行

平生胸中云外峰，有閒便与扶瘦筇。

但知一世丘壑味，想得十分猿鸟从。

明见秋容山洗雨，清可人意风吟松。

归来游兴散不尽，谁杵唤月黄昏钟。

释正觉

释正觉　鉴维那求月堂颂

桂毂谁将玉斧修，风帘收卷许相留。

虚明窗户不知夜，清白身心长濯秋。

鹤梦巢寒松挂壁，鱼惊波动水浮钩。

胡床瘦坐摇香篆，净照壶中一默游。

释正觉

释正觉　江郎中求颂

净治心地廓无垠，一段光明破夙昏。

拨转机轮分化事，百千三昧见门门。

释正觉

释正觉　蒋新臣秀才告别作句送之

雪屋高寒能我过，疏梅清秀雪林柯。

不悭屈宋楚人语，来试宗雷莲社科。

后会说盟如有以，此行洗念入无何。

春风迟立栏干曲，白雪楼前船弄梭。

释正觉

释正觉　教禅人出丐求颁

历历枢中转化机，出门气象履芳时。

溪光丽濯红锦段，风柳细撚黄金丝。

空空不碍浑亡我，处处相逢却是谁。

会得宾头卢见佛，向人卖弄有长眉。

释正觉

释正觉　教监寺写真救赞

胡床一默，智游理窟。

偏正往来，离微出没。

上下混成也二仪之根，去来平等也三世之则。

有时随应诸尘，不可说似一物。

修证不无，污染不得。

震之东，兑之西，

离之南，坎之北。

青州布衫，镇州萝蕁。

当家行眼里有筋，本色汉舌头无骨。

释正觉

释正觉　解首座职事书记相招以偈力辞

原鴒能作归呼音，暮风堕叶秋在林。

路沙漠漠水潏潏，夜色冉冉山阴阴。

坐冠多士自省短，挽袂乃友相知深。

乞与高閒傥夙歉，闭门稳卧舒疲心。

释正觉

释正觉　解兄之雪峰礼本师

南山去见雪峰师，古涧寒泉瞪目时。

彻底无痕才识己，转身有路复名谁。

子归父处那求顾，云向山来不待吹。

西舍机鸣聊织锦，梭脐阴阴细飞丝。

释正觉

释正觉　借功明位

苹末风休夜正央，水天虚碧共秋分。

月船不犯东西岸，须信篙人用意良。

释正觉

释正觉　借借不借借

识尽甘辛百草头，鼻无牵纆得优游。

不知有去成知有，始信南泉唤作牛。

释正觉

释正觉　借位明功

六户虚通路不迷，太阳影里不当机。

纵横妙展无私化，恰恰行从鸟道归。

释正觉

释正觉　借雪窦韵送超然居士赵表之时在泐潭

一口吸尽西江水，马师家风擢然起。

老庞俯伏嗣芳尘，古也今也谁如此。

超然道与若人交，南游浩意未相饶。

风清骨秀眼寒碧，玉井冰壶冻不消。

羌床孤卧净名室，无住无依脱虚溢。

渊然一默乃全提，不二门开肖当日。

佛事圆来作归想，出门歧路平如掌。

到家儿女独坘头，相对无言得真赏。

释正觉

释正觉　津禅人出化盏橐乞颂

喫茶去语落诸方，聚首商量柄把长。

相席是渠能打令，同尘输尔解和光。

舌头猠獠明无骨，鼻孔累垂暗有香。

盏橐成来圆此话，侬家受用恰平常。

释正觉

释正觉　景禅人求颂

混处还须转侧看，底时妙在一丝端。

闲云卷雨秋空阔，明月流辉夜水寒。

棹破波光华细碎，梦惊蓬晓影团坘。

真机分应头头准，却出黄芦把钓竿。

释正觉

释正觉　净居照长老写师像求赞

真乘无门兮佛佛道同，面壁有句兮祖祖心空。

静居方外，智入环中。

借功明寂默，借伴入樊笼。

十方周匝，三世混融。

刹刹尘尘齐说法，见闻互换自相通。

释正觉

释正觉　久上人出丐乞颂

孤禅抖擞起僧毡，挂钵寒藤著瘦肩。

破夜无私看霁月，开华不染出泥莲。

底心众事水云饿，何处人家粥饭缘。

寄语毗耶老居士，相投莫怪唤春眠。

释正觉

释正觉　举侍者求颂

秋风濯烦骨，日日觉清省。

相与事枯禅，所养饱正命。

老蟾浴星河，魂魄明耿耿。

真味入谁肠，但知百念冷。

释正觉

释正觉　廓禅人干田求颂

廓虚田地绝蓁荆，望断玉堂冰鉴平。

素色依稀云拥耒，练光片段月分耕。

意为衲子延筇履，力丐檀那助饭羹。

将见金牛笑相唤，丛林气像不多争。

释正觉

释正觉　来上人干延寿院乞颂

披蓁卜筑古林阿，百丈心於老病多。

照彻有无方得我，缘分生灭不干他。

谷云冷抱松根石，山月明悬屋角萝。

若子殷勤圆此话，毗耶城里问维摩。

释正觉

释正觉　泐潭云庵偶作

曦色云庵半堵红，霜林初暖鸟啼风。

下知人在萝窗里，瞑目炉薰百虑空。

释正觉

释正觉　礼大阳明安塔道中得句

佳处轸游念，芒鞋筇杖俱。

溪寒卧虹饿，路暗垂雪腴。

冈树鸠呼雨，田家鸡告晡。

此心亮谁语，三绕石浮屠。

释正觉

释正觉　礼明安塔二偈

老阿师卒无嗣，石浮屠立有年。

丁宁金针玉线，惭愧鸾胶凤弦。

释正觉

释正觉　礼明安塔二偈

石床冷卧禅虎，阶芜秋跳草虫。

有念耿怀陈事，无言凄立西风。

释正觉

释正觉　礼三祖智鉴禅师塔

道无拣择，水深山嶷。

祖无出没，月寒天碧。

不萌枝上觉华春，无影树头灵鸟宅。

天柱巍峩兮星河泻清，石牛哮吼兮洞云生白。

释正觉

释正觉　礼四祖大医禅师塔

祖道已传，黄梅妙龄。

幻泡忽灭，白净无形。

真相堂堂照膏火，教音默默鸣风铃。

老松挂月寒方夜，冻鹤巢云梦未醒。

释正觉

释正觉　礼投子青禅师塔

塔藏玉骨，云抱山腰。

迹尘外泯，道光内昭。

度金针之玉线，续凤弦之鸾胶。

壶春在而花芳枯木，夜鹤鸣而月浸孤巢。

家风清淡兮石牛饮水，儿孙秀拔兮天柱摩霄。

释正觉

释正觉　礼五祖大满禅师塔

黄梅果熟，白藕花开。

问唯佛性。种异凡胎。

衣传南岭人将去，松老西山我再来。

两借皮囊成底事，一壶风月湛无埃。

释正觉

释正觉　立春后五日次本上人韵

雪绕楼栏同楚些，梅将青子柳柔柯。

山林臭味入新语。风月膺胸遵古科。

梦付曲肱春困甚，乞如骈拇老閒何。

雨师雷伯情多妬。收拾陶家壁上梭。

释正觉

释正觉　良禅人干田求颂

良田一片望无涯，旷古相传佛祖家。

四至町畦谁作伴，中心树子自开华。

示人鎌样秋云卷，催牯鞭声春日斜。

收拾归来付耕事，衲僧气味较些些。

释正觉

释正觉　亮禅人持钵求颂

家林一锡飞，炊处青烟微。

严默起禅板，虚通转化机。

溪寒秋染色，月冷夜流辉。

莫学西山亮，此行宜早归。

释正觉

释正觉　邻月堂求颂

畦衣我是出尘人，卜筑高堂与月邻。

床上金刀香剪佳，箧中玉斧冷修轮。

寒癯破梦无嫌病，清白传家不愧贫。

门外潮平船著棹，点头老兔静分身。

释正觉

释正觉　灵上人丐盐求颂

熬炼渠经几度难，炎炎炉鞴里头看。

可中皓色从来莹，直下沧溟吸得乾。

力展家风排淡薄，妙将滋味破辛酸。

道人意满期归也，雪拥茅檐不觉寒。

释正觉

释正觉　六代祖师画像赞　初祖达磨禅师

西付不了，东行相讨。

大乘气遥，少林春早。

九年面壁，求人而急。

三拜髓传，得嗣而贤。

芦华明月夜船转，水远天低秋色连。

释正觉

释正觉　六代祖师画像赞　二祖大祖禅师

立雪齐腰，求法断臂。

有志忘诸躯，无心契诸己。

了了常知，其知密微。

妙不借口，的自传衣。

全功归父底时节，拈转虚空绝所依。

释正觉

释正觉　六代祖师画像赞　六祖大监禅师

广南樵夫，淮西行者。

明珠走盘，黄金出冶。

透影像兮凡圣罔得同尘，续光明兮家世自然不夜。

众星之拱斗之魁，百川之趋海之下。

弃钵袋而逃，提不起而恳招。

非风旛之摇，示即物之情超。

叶落归根兮来时无口，百千三昧兮九牛一毛。

释正觉

释正觉　六代祖师画像赞　三祖监智禅师

道无拣择，宗非促延。

死生外著，清白家传。

觅罪性空，廓然大同。

妙尽亡能境，机回却借功。

虚明自照靡心识，明月灵犀夜魄通。

释正觉

释正觉　六代祖师画像赞　四祖大医禅师

授屈眴衣，秉毗卢印。

师坐西山，名称东震。

蜂服之粉兮春蜜之滋，蚌肠之珠兮夜蟾之孕。

远气呈祥，灵枝发旁。

牛头接得融居士，华鸟不来庵外忙。

释正觉

释正觉　六代祖师画像赞　五祖大满禅师

奇女之儿，双峰之嗣。

传衣世称乎妙齿，栽松我愧乎颓齿。

前后两身，古今一心。

孤鸾风舞玻璃镜，长鲸月转珊瑚林。

钵盂猠獠人将去，几夜舂坊无碓音。

释正觉

释正觉　满化士与圆通大众出丐说偈送之

过门衲子上饶人，破我胡床默味真。

道活髑髅前有地，用冲赤肉上无尘。

盟心芦笋白鸥社，梦眼华枝蝴蝶春。

满著圆通无尽意，四衢处处主中宾。

释正觉

释正觉　门里出身

无位真人赤肉团，大千沙界著毛端。

明明不借他家事，用处全功只个般。

释正觉

释正觉　蒙禅人丐麦求颂

杖头挂钵丐丹丘，力破清贫一点忧。

红雨几番华事老，黄云万顷麦家秋。

对缘手眼通身是，应物机轮转处幽。

归理韶阳糊饼话，肚皮束篾饱齤齤。

释正觉

释正觉　梦斋求颂

香风华雨政纷纷，春困何妨聊曲肱。

三世佛相传寐语，觉来无我坏儿孙。

释正觉

释正觉　妙禅人出丐求颂

动壶浩浩洗魔缘，妙处真观自见前。

的的未萌明宾际，灵灵无得入深禅。

风抟海运鲲将蜕，月皎沙寒鹭不眠。

触事投谐能转变，何妨大浪驾空船。

释正觉

释正觉　妙慧上人求颂

妙中有慧独醒醒，历历机前自照灵。

老兔梦寒眠净魄，真犀心醉得通星。

道游刹刹参诸佛，智破尘尘出大经。

顽石点头挥麈尾，坐间华雨一番馨。

释正觉

释正觉　妙湛大师求颂

妙则不粗，湛则不浑。

妙湛而照，莹然亡痕。

云山是主，水月无根。

瘦坐一默，虚融六门。

窍作风籁，华含春恩。

相承个事，子子孙孙。

释正觉

释正觉　牧童

水牯老行步稳，蓑郎痴歌笑繁。

物外初无尘滓，胸中别有丘园。

释正觉

释正觉　南麓新居

山麓水滨竹木阴，我侬懒养静居深。

一生自足淡中味，三际那收閒底心。

壑云未成出岫意，松风能作下滩音。

十分清兴与谁共，想有沃洲支道林。

释正觉

释正觉　南明慧长老写师像求赞

发之白兮苍山雪寒，眼之冷兮远水秋还。

机自转兮夜斗有柄，气自清兮星河无澜。

谷应声而亡像，珠受色而不瘢。

瀛海潮落兮平且净，天宇云收兮虚更宽。

万化起灭兮，默见其端。

释正觉

释正觉　能仁仁长老写师像求赞

大圆镜性，平等智心。

老兔卧寒兮清炯炯明月之窟，长鲸{左马右展}海兮光漾漾珊瑚之林。

千里雪翻波渺渺，百川潮涨水深深。

鹏抟鲲，蜕壳子。

和鹤鸣阴随应还，游刃相逢有赏音。

释正觉

释正觉　能仁翼长老写师像求赞

行脚句亲，住山迹陈。

默有余味，言还失真。

金发响而出碍，玉雕文以丧纯。

胸中器宇，眉底精神。

虎生三日食牛气，海阔万里吞舟鳞。

性得全提鼻，心传不挂唇。

白雪家庭兮独立腰脐之士，红蕉棋局兮尝观柯烂之人。

释正觉

释正觉　拟石牛与悟上人

阿牛纯热不鞭牵，卧向古源苍树边。

春谷玉田看去种，雪山香草饱来眠。

背头隆骨任丰载，鼻底流津大作川。

异路行行哮吼处，莫忘露地未萌前。

释正觉

释正觉　偶成示众

杨柳斜风力弱，芭蕉击雨声寒。

莫把见闻作对，谁将声色相瞒。

释正觉

释正觉　凭宣教写真请赞

山林之姿，水月之像。

雷潜九地之中，春在百华之上。

随缘半合半开，分付全收全放。

渊默家风，纵横伎俩。

道超情也万法齐平，心出碍也十方通畅。

释正觉

释正觉　普渊行者请颂

脱尽尘机真出家，平持心地是生涯。

法堂划草堕僧数，舂屋传衣联祖华。

想变石头山下虎，悟空弓影酒中蛇。

寒枯只麽清修去，佛种从今却较些。

释正觉

释正觉　戚泽民从新正日供三僧求颂

君家炊饭办蔬薇，日供畦衣三阿师。

海上浮杯登岸后，云间飞锡过门时。

伊蒲塞作新香气，宾度卢迎老白眉。

施受等心相称可，月随流水下春池。

释正觉

释正觉　齐上人发心知罗汉堂求颂

修结僧缘清净因，青油白茗与乌薪。

庞眉五百圣尊者，行脚一千吾上人。

云屋芳资开菡萏，地炉暖气卧麒麟。

睡魔不至蒲禅稳，自照光明默默神。

释正觉

释正觉　钱郎中写真求赞

胜净明心，混融古今。

河汉之气清秋阔，牛斗之光寒夜深。

机历历兮锦梭吐绪，道绵绵兮玉线联针。

月漾珊瑚海，春回藆蕁林。

法法变通手段，尘尘出碍胸襟。

明镜谁嫌差别像，空山自答合同音。

释正觉

释正觉　勤大师访别作句赠之

若子能来过我门，端知良遂志弥敦。

微尘破处得经卷，万象纷时空眼根。

与世支离谁恶意，怪人棱瘦自秋痕。

归兴定到家林稳，山月流明洗夜昏。

释正觉

释正觉　清上人持钵求颂

苕霅溪头柳眼青，食时持钵众香城。

诸邻定怪颠毛白，久客自怜心境清。

重念雪寒亲麈语，无忘水暖走鸥盟。

饱丛林汉深相悉，笋蕨春山次第生。

释正觉

释正觉　清潭荣长老写师像求赞

家山水兮，静忘处所。

友鱼鸟兮，动忘尔汝。

默默之得谁传，的的之宗自举。

冰壶春未回，而痕垢无些；玉林月已上，

而清光有许。湛存此个宗乘，

肯坏人家男女。黄梅之钵笑夜偷，

少室之衣疑浪与。方彻地区，

圆该天宇。神发幽而空谷应呼，

声出碍而霜钟忽杵。

释正觉

释正觉　全超不借借

霜重风严景寂寥，玉关金锁手慵敲。

寒松尽夜无虚籁，老鹤移栖空月巢。

释正觉

释正觉　泉州王道友舍簟乞颂

秋入眠床水一方，江湖风月坐来凉。

浮浮爽气仙游去，身在苍烟白鸟行。

释正觉

释正觉　荣上人发心知罗汉堂办茶油事乞颂

这开梦觉底因缘，佛佛心同亡后先。

一点灵明三世外，十分妙净万机前。

琢磨自得丛林下，游戏何妨百草颠。

尘刹纵横俱化事，起家人只夺空拳。

释正觉

释正觉　三印颂示众

印空印水印泥，无言桃李成蹊。

随分纳些税赋，牧牛溪水东西。

释正觉

释正觉　三印颂示众

印泥印空印水，疾轩不及掩耳。

豁然楼阁门开，消得轻轻弹指。

释正觉

释正觉　三印颂示众

印水印泥印空，谁传祖称家风。

梦眼影迷一色，转身体合全功。

释正觉

释正觉　森禅人持钵求颂

森罗万象本同根，个事虚通有化门。

历历当机元不爽，头头大用了无痕。

妙明田地传家祖，参饱丛林委子孙。

缘就归来墙面坐，秋空连水月黄昏。

释正觉

释正觉　珊知浴求颂

妙触宣明不洗尘，楞严会上悟心人。

潜鳞窟宅半篙水，枯木形骸一杓春。

涓滴量同法界性，发毛垢净虚空身。

南国应问聊弹指，用处绵绵谷有神。

释正觉

释正觉　善应不触

出门云水任茫茫，相应相酬许当行。

一切时无第二念，雪峰於此谢灵光。

释正觉

释正觉　善友陆铨写真请赞

野云情态閒，秋山风骨瘦。

真照也默默而灵，湛存也绵绵而寿。

圆蒲曲木兮清白传家，老鹤苍松兮岁寒去就。

释正觉

释正觉　上元后二日过谦师庵

横溪一径两山分，深翠茏葱行日昏。

流水漱冰寒有骨，閒云敛霁雪无根。

应容野毳来投饭，不管春眠往扣门。

窗几薰炉摇篆字，龟床麈语对清温。

释正觉

释正觉　身里出门

放旷还来荆棘林，倒骑牛自醉吟吟。

谁嫌烟雨闹蓑笠，只个虚空不挂针。

释正觉

释正觉　十月朔与法上人南谷行

拖策鸣林游兴浓，要将丘壑醉青瞳。

黄华尚媚秋余日，锦树那禁霜后风。

转岫蚮行岐屈曲，断崖虹卧水丁东。

谁悭剧味平生事，分付饮茶谈笑中。

释正觉

释正觉　十月朔与法上人南谷行

一筇双屦征具简，幽讨胜友宾栖深。

与公半夜丘壑语，慰我平生麋鹿心。

倒榻雅成山水梦，落泉寒作丝桐音。

归欤城寺禅肤粟，定是流想来家林。

释正觉

释正觉　时禅人出丐求颂

老能碓下米无舂，一出相烦作变通。

阵阵香风看稻熟，番番时雨见年丰。

手携拍板传大士，杖挂剪刀梁志公。

妙应群机真绝待，秋清河淡月行空。

释正觉

释正觉　时司理求颂

净磨心鉴绝游尘，本际灵明自照神。

个里机回圆历历，化分百亿大千身。

释正觉

释正觉　四宾主　宾中宾

平生心事结眉头，满面风埃鬓已秋。

大底出门无伎术，奈何今日路贫愁。

释正觉

释正觉　四宾主　宾中主

不恋经商利万金，晚来古路问家音。

分明得报尊亲健，争奈难平喜惧心。

释正觉

释正觉　四宾主　主中宾

御楼吹角六街明，金马将军出禁城。

阃外化权良有准，不伤风物致升平。

释正觉

释正觉　四宾主　主中主

不动金轮万德全，宸苔含月未排班。

当头讳字寰中禁，谁敢依稀犯圣颜。

释正觉

释正觉　四料简　夺境不夺人

厌余客路忽思家，鬓发春饶尽雪华。

月底路歧通著脚，归心未稳隔烟霞。

释正觉

释正觉　四料简　夺人不夺境

懒问谁持造化权，门前春事正暄妍。

雨晴花色明如锦，风暖莺声滑似弦。

释正觉

释正觉　四料简　人境俱不夺

十分花事属歌喉，笑入芳尘烂漫游。

皇道太平无忌讳，纵横何处不风流。

释正觉

释正觉　四料简　人境两俱夺

罢奏笙篁夜欲阑，银河光浸紫微寒。

星移月暗无消息，客散云楼酒椀乾。

释正觉

释正觉　嵩山老人告行作六偈送之

未能老养卧林麓，要乞优恩除发须。

濯足沧浪岁寒事，终来清友石菖蒲。

释正觉

释正觉　嵩山老人告行作六偈送之

挽衣苦怪不我住，怀事乞成今乃时。

雷动定知开蛰户，春寒无要勒华枝。

释正觉

释正觉　嵩山老人告行作六偈送之

嘤嘤鸟鸣如客情，行行柳眼向人青。

投心旧友春成物，汲水前溪月下瓶。

释正觉

释正觉　嵩山老人告行作六偈送之

梦里结忧三变事，觉来还喜一成春。

莺华时节洗衰落，不信余寒犹著人。

释正觉

释正觉　嵩山老人告行作六偈送之

服像中情将有得，江湖底事勿相忘。

橘洲白鸟秋成伍，渔火莼羹蓬底香。

释正觉

释正觉　嵩山老人告行作六偈送之

应缘分影来池月，游世无心出岫云。

适意归来尖屋底，蔬畦还与力鉯勤。

释正觉

释正觉　送传道者归省母氏

夜来霜吓橘脐黄，乞与归人怀冷香。

到日跨门须转却，白头不是本生娘。

释正觉

释正觉　送传道者归省母氏

妙尽功圆转处幽，若人真解倒骑牛。

雨蓑风笠旧行李，适意明明百草头。

释正觉

释正觉　送从上人驰书至京西

衲帔蒙头自照人，月明堂上转机轮。

肯传千里鹡鴒语，要作十分棠棣春。

雪岭同风当日事，石头束篾旧时麟。

家林归卧长连稳，满眼清光不见身。

释正觉

释正觉　送广禅人

温风促客下云岭，触处无心即道游。

得坐会当明变豹，出门须解倒骑牛。

冲烟筇入青萝径，载月船回白鸟洲。

中外夷犹功迹绝，{左氵右曶}然天水一成秋。

释正觉

释正觉　送慧禅人往上江糴麻米

石霜拈处最分明，万万千千一粒生。

归日饭香穿鼻吼，相呼作舞下堂行。

释正觉

释正觉　送慧禅人往上江糴麻米

云门糊饼赵州茶，里许明明著得些。

公案见成知味底，一千二百衲僧家。

释正觉

释正觉　送慧禅人往上江糴麻米

解开篾束肚皮宽，子去谁忧甑釜寒。

云水相迎船到岸，饱丛林事不相瞒。

释正觉

释正觉　送慧禅人往上江糴麻米

芦华明月水茫茫，激箭风舟破冷光。

亲到庐陵酬米价，那时开口便相当。

释正觉

释正觉　送慧禅人往上江糴麻米

去去西江趁便风，丁宁底事语庞公。

归来定是通身饭，直下人人识已躬。

释正觉

释正觉　送金上人之水南

里许由来懒荷担，百草头上何廉纤。

半夜对月笑拍手，不见喷霜三脚蟾。

劫空有句妙如许，公去谁余对眉语。

后见太平堂上师，敢烦为我分明举。

释正觉

释正觉　送觉禅人

明月堂虚客不留，衡湘秀处赋清游。

回途复妙无遗影，天水从来一样秋。

释正觉

释正觉　送鹿门宗席头

吉祥草织禅家供，一片瑠璃滑无缝。

门掩鳞鳞水不流，窗含冉冉云初冻。

坐寒风月蒲芦秋，睡足江湖鸥鸟梦。

而今卷处追昔人，隐隐犹怀鼻头痛。

释正觉

释正觉　送明专使

廓落无依合太虚，行行何处不逢渠。

功回冷眼双眉底，照尽横身旷劫初。

大仰默知东寺意，玄沙明上雪峰书，

将归束肚三条蔑，鈯斧相随到处居。

释正觉

释正觉　送平禅人归鄂渚

浮舟春水作归征，家有良田可饭羹。

久客回翔云一点，旧巢卧看月三更。

人猜我住尖头屋，尔去谁扶折脚铛。

为问岩头穷鬼子，当时何似此时生。

释正觉

释正觉　送僧归抚州

不肯云林伴冷凄，疏山归谒矮阛梨。

非枯樁句如明白，会要重来摩伏犀。

释正觉

释正觉　送僧归豫章省亲

宾茧风枝梦不宁，夜堂思对老人星。

一心归去事萱草，千里相求鸣鹡鴒。

树树丹枫金堕叶，丛丛黄叶雪浮汀。

西山秀骨濯秋雨，窗户卷帘分远青。

释正觉

释正觉　送嵩上人住庵

世间尘杂长人瘿，归卧萝龛霜月影。

里许离微妙转功，玉壶夜汲瑠璃井。

吾家语味嚼枯硬，醉饱回来双眼冷。

云水明明得自由，六门事外谁关屏。

释正觉

释正觉　送嵩上人住庵

禅腹须来竹篾缠，好看水牯自耕田。

布单不卖三千里，树耳谁疑二十年。

一句合头尊旅会，十方坐断正偏圆。

它时投杖来相访，且莫穷忙空竖拳。

释正觉

释正觉　送嵩上人住庵

烧痕笋蕨富登春，谁解看承庵内人。

天供毕华功未尽，龙吟枯木病难泯。

夜禅终作寒蝉蜕，昼卧何妨倦鸟伸。

后日重来勘诸祖，阿谁钩上赤梢鳞。

释正觉

释正觉　送通禅者之襄阳

疏巢凄冷卧西柯，梦觉归思遽许多。

风雨江头乱雁字，家山坞外悬渔蓑。

白杨村落庞居士，青石浮图蕴大哥。

倦倚苍松坐凉夕，兔推明月下星河。

释正觉

释正觉　送仝座主归上党

月兔含清欲喷霜，客怀陈习作归翔。

虽云扫尽名言垢，我笑熏成知见香。

聚石为徒头易点，悟空能讲义难量。

到家握麈随宜说，莫对余机挥界方。

释正觉

释正觉　送仝座主归上党

觉海长鲸作蜕翔，青天端以背磨光。

胸中浩浩吞云梦，眉际津津秀太行。

静榻每来成友语，孤筇它往咽人肠。

后将访我先传雁，为藄别来三径荒。

释正觉

释正觉　送仝座主归上党

夜明帘外月天霜，衲子还家机事忘。

枯木吟云须内照，死蛇含毒更堤防。

闻琴起舞饮光习，放镜迷头深若狂。

好是重来斲蝇翼，祖师鼻孔要生光。

释正觉

释正觉　送修街坊出丐

海上鳌峰裹绮霞，梅仙朋旧有生涯。

清眠梦落三山月，和气吹成一县华。

去驾风舟寻长者，来分甑饭入吾家。

待君归扫余疑膜，杯影垂弓不是蛇。

释正觉

释正觉　送渊上人

朱丝不用挂烧桐，一曲新丰为送公。

后夜老松风籁静，皋禽不见月巢空。

释正觉

释正觉　送元上人过长芦

阿祖江滨插苇枝，丛林蕃茂果臻斯。

师门昆仲知名旧，缘法东西得面迟。

沙上盟寒鸥怪晚，屋头字草雁来时。

月明古渡清铺练，千里同风不隔丝。

释正觉

释正觉　送圆上人之龙舒

赤头老师无拣择，潜峰染翠吴塘碧。

明明万法入齐观，豁净丝毫元不立。

释正觉

释正觉　送圆上人之龙舒

道人归作山下宾，霜筇笋屦飘孤云。

到时春满石牛谷，蔬蕨是谁相与分。

释正觉

释正觉　送缘上人持钵

缘丐人间一锡飞，苍岩烟腻　a初晞。

风丝未许闹禅眼，云锦将看落化机。

自勉丛林供食钵，谁嫌尘土翳征衣。

归来僧饱上方饭，相伴春山歌采薇。

释正觉

释正觉　送愿上人归乡

溪头买船归鄂渚，一櫂清风夜蟾午。

行尽韶山半月程，白云儿就青山父。

岩头老子末后句，此到将知问不语。

无缝塔前风色高，洞然不隔丝毫许。

丁宁此去快须回，吾家之子要全才。

不坐两头明暗路，偏中归去正中来。

阿呵呵，胸次风流知几何。

释正觉

释正觉　送月上人归乡

西风木落山露骨，秋月在水沴￠濯魂。

客意归卧四明麓，三世佛从禅口吞。

大千俱坏我不坏，三六相昏渠不昏。

劫空照见造化种，回首应物亡尘根。

释正觉

释正觉　送云栖院作偈与住山琛老禅

紫霄峰顶金浮屠，风铃扬音闹苍虚。

玉栏中地稳行道，云磴下林新葺庐。

江山怀抱富不恶，霜月轩窗清有余。

老眼寒青伴耶舍，炷香心醉竺仙书。

释正觉

释正觉　送照禅人之湖南

衡岳迎秋翡翠瘦，潇湘漾风瑠璃皴。

夜船载月急如箭，归去来兮休问津。

释正觉

释正觉　送智首座还乡

颠毛垂雪堕清贫，卧久风林梦转身。

一境妙明还就父，六门虚应却来人。

凉秋月兔流魂莹，湛水云龙蜕骨陈。

家法儿孙须力振，此行未可腐宾宾。

释正觉

释正觉　颂古二十一首

如今推也，是子是贼，

买帽相头，食鱼去骨。

释正觉

释正觉　颂古二十一首

千乡万里寻知己，一语临秙不契梁。

面壁九年居少室，觅心千古累神光。

释正觉

释正觉　颂古二十一首

我这鎌子用得快，当时三十文钱买。

南泉门下路歧通，寄语行人著精彩。

释正觉

释正觉　颂古二十一首

沩山水牯牛，禅人聚头咬。

可怜负舂人，唤作岭南獠。

释正觉

释正觉　颂古二十一首

露地白牛起问端，随缘叱叱齿牙寒。

不知钦啄是何物，喫喫直教沧海乾。

释正觉

释正觉　颂古二十一首

容颜甚奇妙，光明照十方。

我适曾供养，今复还亲觐。

黄鹤楼前共语时，白苹红蓼对江湄。

衷肠已诉无人会，惟有清风明月知。

释正觉

释正觉　颂古二十一首

青山不异，白玉无瑕。

茫茫流水，扰扰黄龙。

有佛处纤毫不立，无佛处万别千差。

长安路上未归客，寻溪由自摘杨花。

释正觉

释正觉　颂古二十一首

侍者来言报大王，赵州曾揖下禅床。

怜儿不觉傍观丑，争奈全身在帝乡。

释正觉

释正觉　颂古二十一首

出群须是英灵汉，敌胜还他师子儿。

选佛若无如是眼，假饶千载亦奚为。

释正觉

释正觉　颂古二十一首

杀人不眨眼，救人须出手。

论实不论虚，合升始为斗。

释正觉

释正觉　颂古二十一首

学道须教正眼开，莫将狂解意中猜。

脱鞋龟上人难会，遂使携囊特地来。

释正觉

释正觉　颂古二十一首

识法者惧，欺敌者亡。

水中辨乱，须是鹅王。

释正觉

释正觉　颂古二十一首

双盲入暗路崎岖，日落栖芦暂得苏。

争似石人眠半夜，免教舜让守林居。

须知花绽非干木，无脚行时早触途。

昨朝风起长安道，元是崑崙进国图。

释正觉

释正觉　颂古二十一首

渠非老朽，不礼不受。

威音世前。毗卢顶后。

把定壶中白日长，触著匣内青蛇吼。

良医叮嘱病人，服药不如忌口。

释正觉

释正觉　颂古二十一首

即日贵人，旧家贫汉。

兄弟相承，尊卑互换。

向晚途中眼不开，夜明帘外机旋转。

骑牛载帽异中来，百炼真金色不变。

释正觉

释正觉　颂古二十一首

大地火发，间不容发。

南海崑崙，天寒不袜。

祖祖相传，一头搕{左木右上乔右下韭}。

释正觉

释正觉　颂古二十一首

无人接得渠，遗逼马相如。

果来桥上也，记得柱头书。

无人识得渠，棋局醉樵夫。

回头斧柯烂，大海亦成枯。

释正觉

释正觉　颂古二十一首

雪老大开方便路，低头却入庵中去。

老僧有眼恰如盲，却被岩头行一步。

老僧好休不肯休，依然依路去悠悠。

元来不会雪峰意，却被岩头瓮赣头。







卷313

释正觉

释正觉　颂古二十一首

翡翠帘垂，丝纶未济。

紫罗帐合，视听难通。

犯动毛头，月升夜扃。

密移一步，鹤出银笼。

脱身一色无遗影，不坐同风落大功。

释正觉

释正觉　颂古二十一首

大众退后，衲僧去就。

岂用机关，那容体究。

蓑翁老熟惯风波，桡棹不施船放溜。

释正觉

释正觉　颂古二十一首

智门真得祖家风，放出云门广长舌。

大智如愚，大巧若拙，

用尽工夫参不彻。莫於平地上增堆，

休向虚空里钉橛。

释正觉

释正觉　颂古一百则

一段真风见也麽，绵绵化母理机梭。

织成古锦含春像，无奈东君漏洩何。

释正觉

释正觉　颂古一百则

廓然无圣，来机径挺。

得非犯鼻而挥斤，失不回头而堕甑。

寥寥冷坐少林，默默全提正令。

秋清月转霜轮，河淡斗垂衣柄。

绳绳衣钵付儿孙，从此人天成药病。

释正觉

释正觉　颂古一百则

云犀玩月璨含辉，木马游春骏不羁。

眉底一双寒碧眼，看经那到透牛皮。

明白心超旷劫，英雄力破重围。

妙圆枢口转灵机，寒山忘却来时路，

拾得相将携手归。

释正觉

释正觉　颂古一百则

百草头上无边春，信手拈来用得亲。

丈六金身功德聚，等闲携手入红尘。

尘中能作主，化外自来宾。

触处生涯随分足，未嫌伎俩不如人。

释正觉

释正觉　颂古一百则

太平治业无像，野老家风至淳。

只管村歌社饮，那知舜德尧仁。

释正觉

释正觉　颂古一百则

药之作病，鉴乎前圣。

病之作医，必也其谁。

白头黑头兮克家之子，有句无句兮截流之机。

堂堂坐断舌头路，应笑毗耶老古锥。

释正觉

释正觉　颂古一百则

痴儿刻意止啼钱，良驷追风顾影鞭。

云扫长空巢月鹤，寒清入骨不成眠。

释正觉

释正觉　颂古一百则

一尺水，一丈波，

五百生前不奈何。不落不昧商量也，

依前撞入葛藤窠。阿呵呵，

会也麽。若是你洒洒落落，

不妨我哆哆和和。神歌社舞自成曲，

拍手其间唱哩啰。

释正觉

释正觉　颂古一百则

两堂云水尽分拏，王老师能验正邪。

利刀斩断具亡像，千古令人爱作家。

此道未丧，知音可嘉。

凿山透海兮唯尊大禹，炼石补天兮独贤女祸。

赵州老，有生涯，

草鞋头戴较些些。异中来也还明鉴，

只个真金不混沙。

释正觉

释正觉　颂古一百则

年老成精不谬传，赵州古佛嗣南泉。

枯龟丧命因图象，良马追风累缠牵。

勘破了老婆禅，说向人前不直钱。

释正觉

释正觉　颂古一百则

森罗万象许峥嵘，透脱无方碍眼睛。

扫彼门庭谁有力，隐人胸次自成情。

船横野渡涵秋碧，棹入芦花照雪明。

串锦老渔怀就市，飘飘一叶浪头行。

释正觉

释正觉　颂古一百则

宗说般般尽强为，流传耳口便支离。

种田博饭家常事，不是饱参人不知。

参饱明知无所求，子房终不贵封侯。

忘机归去同鱼鸟，濯足沧浪烟水秋。

释正觉

释正觉　颂古一百则

言衣半夜付卢能，搅搅黄梅七百僧。

临际一枝正法眼，瞎驴灭却得人憎。

心心相印，祖祖传灯。

夷平海岳，变化鲲鹏。

只个名言难比拟，大都手段解翻腾。

释正觉

释正觉　颂古一百则

觌面来时作者知，可中石火电光迟。

输机谋主有深意，欺敌兵家无远思。

发必中，更谩谁。

脑后见腮兮人难触犯，眉底著眼兮渠得便宜。

释正觉

释正觉　颂古一百则

老觉情多念子孙，而今惭愧起家门。

是须记取南山语，镂骨铭肌共报恩。

释正觉

释正觉　颂古一百则

是与不是，好看棬{左衤右贵}。

似抑似扬，难兄难弟。

纵也彼既临时，夺也我何特地。

金锡一振太孤标，绳床三绕闲游戏。

丛林扰扰是非生，想像触髅前见鬼。

释正觉

释正觉　颂古一百则

秤头蝇坐便欹倾，万世权衡照不平。

斤两锱铢见端的，终归输我定盘星。

释正觉

释正觉　颂古一百则

狗子佛性有，狗子佛性无，

直钩元求负命鱼。逐气寻香云水客，

嘈嘈杂杂作分疏。平展演，

大铺舒，莫怪侬家不慎初。

指点瑕疵还夺璧，秦王不识蔺相如。

释正觉

释正觉　颂古一百则

不起一念须弥山，韶阳法施意非悭。

肯来两手相分付，拟去千寻不可攀。

沧海阔，白云闲，莫将毫发著其间。

假鸡声韵难谩我，未肯模胡放过关。

释正觉

释正觉　颂古一百则

而今参饱似当时，脱尽廉纤到不知。

任短任长休剪缀，随高随下自平持。

家门丰俭临时用，田地优游信步移。

三十年前行脚事，分明辜负一双眉。

释正觉

释正觉　颂古一百则

借来聊尔了门头，得用随宜即便休。

象骨岩前弄蛇手，儿时做处老知羞。

释正觉

释正觉　颂古一百则

挫来机，总权柄。

事有必行之威，国有不犯之令。

宾尚奉而主骄，君忌谏而卧佞。

底意岩头问德山，一抬一搦看心行。

释正觉

释正觉　颂古一百则

淡中有味，妙超情谓。

绵绵若存兮象先，兀兀如愚兮道贵。

玉雕文以丧淳，珠在渊而自媚。

十分爽气兮清磨暑秋，一片闲云兮远分天水。

释正觉

释正觉　颂古一百则

玄沙太刚，长庆少勇，

南山鳖鼻死无用。凤云际会头角生，

果见韶阳下手弄。下手弄，

激电光中看变动。在我也能遣能呼，

於彼也有擒有纵。底事如今付阿谁，

冷口伤人不知痛。

释正觉

释正觉　颂古一百则

扇子破，索犀牛，

棬挛中字有来由。谁知桂毂千年魄，

妙作通明一点秋。

释正觉

释正觉　颂古一百则

一倒一起，雪庭师子。

慎於犯而怀仁，勇於为而见义。

清光照眼似迷家，明白转身还堕位。

衲僧家，了无寄，

同死同生，何此何彼。

暖信破梅兮春到寒枝，凉飚脱叶兮秋澄潦水。

释正觉

释正觉　颂古一百则

松直棘曲，鹤长凫短。

羲皇世人，俱忘治乱。

其安也潜鳞在渊，其逸也翔鸟脱绊。

无何祖祢西来，里许得失相半。

蓬随风而转空，船截流而到岸。

个中灵利衲僧，看取清凉手段。

释正觉

释正觉　颂古一百则

壮志棱棱鬓未秋，男儿不愤不封侯。

翻思清白传家客，洗耳溪头不饮牛。

释正觉

释正觉　颂古一百则

铁牛之机，印住印破。

透出毗卢顶{左宁右页}行，却来化佛舌头坐。

风穴当衡，卢陂负堕。

棒头喝下，电光石火。

历历分明珠在盘，眨起眉毛还蹉过。

释正觉

释正觉　颂古一百则

坏不坏，随他去也。

大千界句里了无钩锁机，脚头多被葛藤碍。

会不会分明，底事丁宁杀。

知心拈出勿商量，还我当行相买卖。

释正觉

释正觉　颂古一百则

一道神光，初不覆藏。

超见缘也是而无是，出情量也当而无当。

岩花之粉兮蜂房成蜜，野草之滋兮麝脐作香。

随类三尺一丈六，明明触处露堂堂。

释正觉

释正觉　颂古一百则

无外而容，无碍而冲。

门墙岸岸，关锁重重。

酒常酣而卧客，饭虽饱而颓农。

突出虚空兮凤抟妙翅，踏翻沧海兮雷送游龙。

释正觉

释正觉　颂古一百则

浪汲初升，云雷相送，

腾跃棱棱看大用。烧尾分明度禹门，

华鳞未肯淹虀瓮。老成人，

不惊众，惯临大敌初无恐。

泛泛端如五两轻，堆堆何翅千钧重。

高名四海复谁同，介立八风吹不动。

【卷12】

释正觉

释正觉　颂古一百则

皤然渭水起垂纶，何似首阳清饿人。

只在一尘分变态，高名勋业两难泯。

释正觉

释正觉　颂古一百则

摇头摆尾赤梢鳞，彻底无依解转身。

截断舌头饶有术，拽回鼻孔妙通神。

夜明帘外兮风月如昼，枯木岩前兮花卉长春。

无舌人，无舌人，正令全提一句亲。

独步环中明了了，任从天下乐欣欣。

释正觉

释正觉　颂古一百则

日面月面，星流电卷。

镜对像而无私，珠在盘而自转。

君不见钳錸前百炼之金，刀尺下一机之绢。

释正觉

释正觉　颂古一百则

一唤回头识我不，依俙萝月又成钩。

千金之子才流落，漠漠涂穷有许愁。

释正觉

释正觉　颂古一百则

迷悟相返，妙传而简。

春拆百花兮一吹，力回九牛兮一挽。

无奈泥沙拨不开，分明塞断甘泉眼。

忽然突出肆横流，险。

释正觉

释正觉　颂古一百则

粥罢令教洗钵盂，豁然心地自相符。

而今参饱丛林客，且道其间有悟无。

释正觉

释正觉　颂古一百则

弦筿相衔，网珠相对。

发百中而箭箭不虚，摄众景而光光无碍。

得言句之总，持住游戏之三昧。

妙其间也宛转偏圆，必如是也纵横自在。

释正觉

释正觉　颂古一百则

饵云钩月钓清津，年老心孤未得鳞。

一曲离骚归去后，汨罗江上独醒人。

释正觉

释正觉　颂古一百则

鸟之行空，鱼之在水。

江湖相忘，云天得志。

拟心一丝，对面千里。

知恩报恩，人间几几。

释正觉

释正觉　颂古一百则

斫断老葛藤，打破狐窠窟。

豹披雾而变文，龙乘雷而换骨。

咄，起灭纷纷是何物。

释正觉

释正觉　颂古一百则

丝纶降，号令分，

寰中天子，塞外将军。

不待雷惊出蛰，那知风遏行云。

机底联绵兮，自有金针玉线。

印前恢廊兮，元无鸟篆虫文。

释正觉

释正觉　颂古一百则

巍巍堂堂，磊磊落落。

闹处刺头，稳处下脚。

脚下线断我自由，鼻端泥尽君休斲。

莫动著，千年故纸中合药。

释正觉

释正觉　颂古一百则

收把断襟喉，风磨云拭，

水冷天秋。锦鳞莫谓无滋味，

钓尽沧浪月一钩。

释正觉

释正觉　颂古一百则

岸眉横雪，河目含秋。

海口鼓浪，航舌驾流。

拨乱之手，太平之筹。

老赵州，老赵州，

搅搅丛林卒未休。徒费工夫也造车合辙，

本无伎俩也塞壑填沟。

释正觉

释正觉　颂古一百则

曼殊问疾老毗耶，不二门开看作家。

珉表粹中谁赏鉴，忘前失后莫咨嗟。

区区抱璞兮楚庭膑士，璨璨报珠兮隋城断蛇。

休点破，绝疵瑕，俗气浑无却较些。

释正觉

释正觉　颂古一百则

争解恁麽道，五更鸡唱家林晓。

争肯恁麽道，千年鹤与雪松老。

宝鉴澄明验正偏，玉机转侧看兼到。

门风大振兮规步绵绵，父子变通兮声光浩浩。

释正觉

释正觉　颂古一百则

切瑳琢磨，变态肴讹。

葛陂化龙之杖，陶家居蛰之梭。

同条生兮有数，同条死兮无多。

末后句，只这是，

风舟载月浮秋水。

释正觉

释正觉　颂古一百则

水不洗水，金不博金。

昧老色而得马，靡丝弦而乐琴。

结绳画卦有许事，丧尽真淳盘古心。

释正觉

释正觉　颂古一百则

驴觑井，井觑驴。

智容无外，净涵有余。

肘后谁分印，家中不蓄书。

机丝不挂梭头事，文彩纵横意自殊。

释正觉

释正觉　颂古一百则

岐分丝染太唠唠，果缀花联败祖曹。

妙握司南造化柄，水云器具在甄陶。

屏割繁碎，剪除氄毛。

星衡藻鉴，玉尺金刀。

黄蘖老，察秋毫，

坐断春风不放高。

释正觉

释正觉　颂古一百则

一窍虚通，八面玲珑。

无象无私春入律，不留不碍月行空。

清净宝目功德臂，遍身何似通身是。

现前手眼显全机，大用纵横何讳忌。

释正觉

释正觉　颂古一百则

末后句，会也无，德山父子太含胡。

座中亦有江南客，莫向人前唱鹧鸪。

释正觉

释正觉　颂古一百则

抗力霜雪，平步云霄。

下惠黜国，相如过桥。

萧曹谋略能成汉，巢许身心俗避尧。

宠辱若惊深自信，真情参迹混渔樵。

释正觉

释正觉　颂古一百则

不妨行细输先手，自觉心粗愧撞头。

局破腰间斧柯烂，洗清凡骨共仙游。

释正觉

释正觉　颂古一百则

缀缀功过，胶胶因果。

镜外狂奔演若多，杖头击著破灶堕。

灶堕破，来相贺，却道从前辜负我。

释正觉

释正觉　颂古一百则

三老暗转舵，孤舟夜回头。

芦花两岸雪，烟水一江秋。

风力扶帆行不棹，笛声唤月下沧洲。

释正觉

释正觉　颂古一百则

百战成功老太平，优柔谁肯苦争衡。

玉鞭金马闲终日，明月清风富一生。

释正觉

释正觉　颂古一百则

入手还将死马医，反魂香欲起君危。

一朝拶出通身汗，方信侬家不惜眉。

释正觉

释正觉　颂古一百则

第二头分悟破迷，快须攃手舍筌蹄。

功兮未尽成骈拇，智也难知觉噬脐。

兔老冰盘秋露泣，乌寒玉树晓风凄。

持来大仰辨真假，痕玷浑无贵白珪。

释正觉

释正觉　颂古一百则

芥城劫石妙穷初，活眼环中照廓虚。

不许夜行投晓到，家音未肯付鸿鱼。

释正觉

释正觉　颂古一百则

离念见佛，破尘出经。

现成家法，谁立门庭。

月逐舟行江练净，春随草上烧痕青。

拨不拨，听丁宁，

三径就荒归便得，旧时松菊尚芳馨。

释正觉

释正觉　颂古一百则

新妇骑驴阿家牵，体段风流得自然。

堪笑效颦邻舍女，向人添丑不成妍。

释正觉

释正觉　颂古一百则

规圆矩方，用行舍藏。

钝置栖芦之鸟，进退触藩之羊。

喫人家饭，卧自家床。

云腾致雨，露结为霜。

玉线相投透针鼻，锦丝不断吐梭肠。

石女机停兮夜色向午，木人路转兮月影移央。

释正觉

释正觉　颂古一百则

天盖地载，成团成块。

周法界而无边，折邻虚而无内。

及尽玄微，谁分向背。

佛祖来偿口业债，问取南泉王老师，

人人只喫一茎菜。

释正觉

释正觉　颂古一百则

拂牛剑气洗兵威，定乱归功更是谁。

一旦氛埃清四海，垂衣皇化目无为。

释正觉

释正觉　颂古一百则

跛跛挈挈，{左监右毛}{左监右毛}毵毵。

百不可取，一无所堪。

默默自知田地稳，腾腾谁谓肚皮憨。

普周法界浑成饭，鼻孔累垂信饱参。

释正觉

释正觉　颂古一百则

豁落亡依，高闲不羁，

家邦平贴到人稀。些些力量分阶级，

荡荡身心绝是非。是非绝，

介立大方无轨辙。

释正觉

释正觉　颂古一百则

作贼心，过人胆，

历历纵横对机感。保福云门也垂鼻欺唇，

翠岩长庆也修眉映眼。杜禅和，

有何限，刚道意句一齐划。

埋没自己也饮气吞声，带累先宗也面墙檐版。

释正觉

释正觉　颂古一百则

冻眠雪屋岁摧颓，窈窕萝门夜不开。

寒槁园林看变态，春风吹起律筒灰。

释正觉

释正觉　颂古一百则

清白门庭四绝邻，长年关扫不容尘。

光明转处倾残月，爻象分时却建寅。

新满孝，便逢春，醉步狂歌任堕巾。

散发夷犹谁管系，太平无事酒颠人。

释正觉

释正觉　颂古一百则

没踪迹，断消息。

白云无根，清风何色。

散乾盖而非心，持坤舆而有力。

洞千古之渊源，造万像之模则。

刹尘道会也处处普贤，楼阁门开也头头弥勒。

释正觉

释正觉　颂古一百则

圆珠不穴，大璞不琢，

道人所贵无棱角。拈却肯路根尘空，

脱体无依活卓卓。

释正觉

释正觉　颂古一百则

佛祖髑髅穿一串，宫漏沈沈密传箭。

人天机要发千钧，云阵煇煇急飞电。

个中人，看转变，遇贱则贵贵则贱。

得珠罔象兮至道绵绵，游刃亡牛兮赤心片片。

释正觉

释正觉　颂古一百则

道环之虚靡盈，空印之字未形。

妙运天轮地轴，密罗武纬文经。

放开捏聚，独立周行。

机发玄枢兮青天激电，眼含紫光兮白日见星。

释正觉

释正觉　颂古一百则

胡饼云超佛祖谈，句中无味若为参。

衲僧一日如知饱，方见云门面不惭。

释正觉

释正觉　颂古一百则

玉人梦破一声鸡，转盼生涯色色齐。

有信风雷催出蛰，无言桃李自成蹊。

及时节，力耕犁，谁怕春畴没胫泥。

释正觉

释正觉　颂古一百则

蒲团禅版对龙牙，何事当机不作家。

未意成褫明目下，恐将流落在天涯。

虚空那挂剑，星汉却浮槎。

不萌草解藏香象，无底篮能著活蛇。

今日江湖何障碍，通方津渡有船车。

释正觉

释正觉　颂古一百则

夜壑藏舟，澄源著棹。

龙鱼未知水为命，折箸不妨聊一搅。

玄沙师，小塘老，

函盖箭锋，探竿影草。

潜缩也老龟巢莲，游戏也华鳞弄藻。

释正觉

释正觉　颂古一百则

出门跃马扫欃抢，万国烟尘自肃清。

十二处亡闲影响，三千界放净光明。

释正觉

释正觉　颂古一百则

妙药何曾过口，神医莫能投手。

若存也渠本非无，至虚也渠本非有。

不灭而生，不亡而寿。

全超威音之前，独步劫空之后。

成平也天盖地擎，运转也乌飞兔走。

释正觉

释正觉　颂古一百则

俱胝老子指头禅，三十年来用不残。

信有道人方外术，了无俗物眼前看。

所得甚简，施设弥宽，

大千刹海饮毛端。鳞龙无限落谁手，

珍重任公把钓竿。师复竖起一指云，

看。

释正觉

释正觉　颂古一百则

孤迥迥，圆陀陀，

眼力尽处高峩峩。月落潭空夜色重，

云收山瘦秋容多。八封位正，

五行气和，身先在里见来麽。

南阳父子兮却似知有，西竺佛祖兮无如奈何。

释正觉

释正觉　颂古一百则

九包之雏，千里之驹。

真风度签，灵机发枢。

劈面来时飞电急，迷云破处太阳孤。

捋虎须，见也无，

个是雄雄大丈夫。

释正觉

释正觉　颂古一百则

藤枯树倒问沩山，大笑呵呵岂等闲。

等里有刀窥得破，言思无路绝机关。

释正觉

释正觉　颂古一百则

沧海沥乾，太虚充满。

衲僧鼻孔长，古佛舌头短。

珠丝度九曲，玉机才一转。

直下相逢谁识渠，始信斯人不合伴。

释正觉

释正觉　颂古一百则

草漫漫，门里门外君自看。

荆棘林中下脚易，夜明帘外转身难。

看看，几何般。

且随老木同寒瘠，将逐春风入烧瘢。

释正觉

释正觉　颂古一百则

梦中拥衲参耆旧，列圣森森坐其右。

当仁不让犍穉鸣，说法无畏师子吼。

心安如海，胆量如斗。

鲛目泪流，蚌肠珠剖。

谵语谁知洩我机，庞眉应笑扬家丑。

离四句，绝百非，

马师父子病休医。

释正觉

释正觉　颂古一百则

照彻离微造化根，纷纭出没见其门。

游神劫外问何有，著眼身前知妙存。

虎啸萧萧岩吹作，龙吟冉冉洞云昏。

南泉点破时人梦，要识堂堂补处尊。

释正觉

释正觉　颂古一百则

收尽余怀厌事华，归来何所是生涯。

烂柯樵子疑无路，挂树壶公妙有家。

夜水金波浮桂影，秋风雪阵拥芦花。

寒鱼著底不吞饵，兴尽清歌却转槎。

释正觉

释正觉　颂古一百则

别是非，明得丧。

应之心，指诸掌。

往来不往来，只者俱是藏。

轮王赏之有功，黄帝得之冈象。

转枢机，能伎俩，

明眼衲僧无卤莽。

释正觉

释正觉　颂古一百则

卸却臭皮袋，拈转赤肉团。

当头鼻孔正，直下髑髅乾。

老医不见从来癖，少子相看向近难。

野水瘦时秋潦退。白云断处旧山寒。

绝剿绝，莫顢頇。

转尽无功伊就位，孤标不与汝同盘。

释正觉

释正觉　颂古一百则

临际全机格调高，棒头有眼辨秋毫。

扫除狐兔家风峻，变化鱼龙雷火烧。

活人剑，杀人刀，倚天照雪利吹毛。

一等令行滋味别，十分痛处是谁遭。

释正觉

释正觉　颂古一百则

石霜一宗，亲传九峰。

香烟脱去，正脉难通。

月巢鹤作千年梦，雪屋人迷一色功。

坐断十方犹点额，密移一步看飞龙。

释正觉

释正觉　颂古一百则

君王底意语知音，天下倾诚葵藿心。

掇出中原无价宝，不同赵璧与燕金。

中原之宝呈兴化，一段光明难定价。

帝业堪为万世师，金轮景燿四天下。

释正觉

释正觉　颂古一百则

不入世，未循缘，劫壶空处有家传。

白苹风细秋江暮，古岸船归一带烟。

释正觉

释正觉　颂古一百则

钵里饭，桶里水，开口见胆求知己。

拟思便落二三机，对面忽成千万里。

韶阳师，较些子。断金之义兮谁与相同，

匪石之心兮独能如此。

释正觉

释正觉　颂古一百则

见有不有，翻手覆手。

瑯琊山里人，不落瞿昙后。

释正觉

释正觉　宿覆船山阻雨

枝筇同到覆船巅，暂寄筇枝借榻眠。

山水钩帘知属我，烟霞腻枕梦游仙。

觉来笋窟投蔬箸，閒把华房入线编。

想像玲珑岩下雨，春寒犹可卧羊毡。

释正觉

释正觉　岁开八日谒西溪真悟讲师

雨华几席自清馨，茗碗初收篆缕青。

柔弄柳条风剪剪，冷濡梅蕊雪星星。

不嫌黄卷闲遮眼，有意微尘破出经。

思大气吞三世佛，儿孙未到败门庭。

释正觉

释正觉　汤寿乡察推写真求赞

形仪潦倒，气貌寒槁。

野云自閒，岩树谁老。

性元静而妙存，体本真而空了。

幻世应诸缘，荒田不拣草。

风烟望断兮鸿影冥冥，天水相连兮秋容渺渺。

释正觉

释正觉　题奉化西峰圆觉禅院

水流百折山苍苍，古寺秋容横野航。

明月初濡寒露白，篱花似趁重阳黄。

道人心已老松石，学子胆须磨雪霜。

默默澄源坐兀兀，游鱼沙鸟静相忘。

释正觉

释正觉　题至游庵兼简庵中道友

真实人居遍十方，至游处处露堂堂。

鹅於水器择其乳，蜂在华房採得香。

心鉴照中无垢翳，道环虚里见神光。

能来闹市住三昧，鸟度长空迹不彰。

释正觉

释正觉　投食山家

霜晨藜杖起孤禅，乞食山家图省缘。

斜径顺风鸣竹火，飞甍迷眼映松烟。

秋羹木鳖有真味，午饭树鸡无俗羶。

谁谓客床卧不稳，我无支遁买山钱。

释正觉

释正觉　退天童上太守吴学士

三椽五合不求余，汩汩营营笑拙疏。

妄立是非徒喻马，乐同彼此解观鱼。

洗霜骨出山宜瘦。答响神藏谷应虚。

莫涴人间名字垢，身云心月本如如。

释正觉

释正觉　箨庵颂

玉龙退残鳞，编庵事枯兀。

禅栖锦凤巢，道履霜蟾窟。

饮兹明月津，濯彼微尘骨。

五叶少林春，家风未湮没。

释正觉

释正觉　万寿晖长老写师像求赞

空而无痕，绵绵体之若存。

卓而莫群，恰恰用之不勤。

光明破夜月，淡泞出山云。

无得而得，不闻而闻。

少林之传默默，灵山之笑欣欣。

龙雷相送鱼烧尾，豹雾俄披虎炳文。

齐物飘飘兮流梦似随蝴蝶去，亡机荡荡兮清閒还与白鸥分。

释正觉

释正觉　王承事写真求赞

苍棱羼颜，璠璵蕴石而辉山；老节岁寒，

琥珀抱松而永年。威音未兴之际，

混沌欲凿之前。丛林大义兮道尊百丈，

刹海平潮兮月现三千。我为你说法，

你为我开田。据坐松根石头上，

知音人信默心传。

释正觉

释正觉　王观察求颂

廓虚深净里头看，一点至灵珠走盘。

默默通身明有眼，尘尘分应妙无瘢。

江湖浩浩月随溜，华木欣欣春入端。

变化鲲鹏是时节，便乘羊角作风抟。

释正觉

释正觉　卫进可寺丞腊月二十九日招我以蔬饭从容胜集其居之西一堂榜曰六湛

风澜未作见灵源，六处亡功体湛存。

诸法性空方得座，一弹指响顿开门。

寒梅篱落春能早，野雪棂窗夜不昏。

万像森罗心印印，根尘超豁妙无痕。

释正觉

释正觉　乌墩密印大师仁公真赞

唇口能缄，眉目如笑。

应外而冲，虚中而照。

全身放下是全身，一点独灵常了了。

释正觉

释正觉　乌巨光长老写真求赞

骨寒气羸，顶雪颔丝。

牛首之懒，虎头之痴。

兀兀逃禅处，空空选佛时。

九万鹏风扶羊角，千年兔月卧蛾眉。

门门幻起，尘尘智随。

蝴蝶梦游兮庄生齐物，桃华眼冷兮灵云不疑。

初无棱缝，浑莫鎝锥。

巴陵曾对吹毛剑，珊瑚撑月夜枝枝。

释正觉

释正觉　吴傅朋郎中书来尝得李伯时所画震旦第一祖西归像相需以赞说偈寄之

其来何求，其去无得。

寂漠度岭兮万里独行，清白传家兮九年一默。

针芥投而妙不可名，毫厘差而敝不可塞。

知过而改，知难而退。

谁去谁来，自买自卖。

当面讳却兮满眼乌华，望涯赞之兮隔身鲸海。

释正觉

释正觉　吴兴辩长老以达磨画像请赞

长芦驾浪，只履西归。

求支那之法器，付屈眴之田衣。

度九年之缄默，印二祖之灵知。

海犀酣月而晕，寒乌带雪而飞。

机前自得兮顶目四照，迷里相逢兮鼻头下垂。

水著秋清兮湖光湛湛，山衔落日兮云锦辉浑。

释正觉

释正觉　五王子　朝生

雄心脱略战文场，端把烟蓑换龙章。

葵藿奉君知贵味，肯怀归去见严光。

释正觉

释正觉　五王子　诞生

星攒金殿降生时，称体宫衣覆雪肌。

功就转身全合父，光中潜拨玉轮移。

释正觉

释正觉　五王子　化生

丝纶传得出宸帏，宣花春城类莫齐。

妙握当途无字印，马蹄终不染尘泥。

释正觉

释正觉　五王子　末生

甘分清孤寒固穷，衡门寥落正西风。

一鸣便是苍梧凤，不意飘流鸥鹭中。

释正觉

释正觉　五王子　内生

妙龄天嗣自重瞳，尊贵威严镇六宫。

规步从来不出禁，阍人只得颂芳风。

释正觉

释正觉　五位

正中偏，霁碧星河冷浸乾。

半夜木童敲月户，暗中惊破玉人眠。

释正觉

释正觉　五位

偏中正，海云依约神山顶。

归人鬓发白垂丝，羞对秦台寒照影。

释正觉

释正觉　五位

正中来，月夜长鲲蜕甲开。

大背摩天振云羽，翔游鸟道类难该。

释正觉

释正觉　五位

兼中至，觌面不须相忌讳。

风化无伤的意玄，光中有路天然异。

释正觉

释正觉　五位

兼中到，斗柄横斜天未晓。

鹤梦初醒露气寒，旧巢飞出云松倒。

释正觉

释正觉　五祖将禅人求颂

东风吹断濡华雨，淮上秀峰青可数。

束屦欲寻南北山，卷衣又别东西祖。

渊鱼蒲鸟闹一家，汀笋溪蔬甘两箸。

处处相逢记得麽，夜寒月在珊瑚树。

释正觉

释正觉　夏安居日过实上人东轩时新竹浴雨因作句歌之

箨龙出丛林，脱锦露新绿。

昂藏引头角，密密均节目。

娟然尘外姿，云雾腻寒玉。

翠满东窗阴，心眼扫恶俗。

虚静颇道情，清癯见风骨。

惠我不老春，为谁无弦曲。

葛陂蛰时事，第恐雷雨促。

不能留高閒，双碧淡相瞩。

释正觉

释正觉　仙上人出丐求颂

缀钵持来勇入廛，家家行结胜因缘。

三千界重慈悲佛，五百生称忍辱仙。

芳濯丛林春冉冉，明随流水月娟娟。

饱参事与千僧供，洗足蒲团枯木禅。

释正觉

释正觉　显禅人求颂

显处机须隐，忙时智自閒。

泥牛初出海，玉马复临关。

寒水澄涵月，流云静倚山。

回途分化柄，不作旧家悭。

释正觉

释正觉　像维那写老病阿师像请赞

芙蓉之枝，丹山之儿。

一丝联自信，三昧约谁知。

珊瑚寒月堕影，琥珀老松流滋。

诸缘豁净兮山空秋壮，万态变通兮华丽春脂。

释正觉

释正觉　小师慧果驰书取雪峰真歇和尚

鸟窠闲口聊吹布，雪老低头却入庵。

生死同条末后句，也应千里问同参。

释正觉

释正觉　小师慧果丐盐求颂

可中滋味欠些些，成就庐山笋蕨家。

丐事子行黄苇渡，盟心人在白鸥沙。

和羹户户俱煎卤，扫雪村村欲没靴。

味及衲僧初偃月，圆通只个是生涯。

【卷13】

释正觉

释正觉　小师智宽与国清作丐请语

入廛一钵是生涯，来自寒山拾得家。

晓影玉钩萝户月，春丛黄粉密房华。

午炊佛土香传鼻，参饱云门饭打牙。

准拟神通何处借，净名居士住毗耶。

释正觉

释正觉　小师智临禅客写真求赞

云石雪松，岁寒之友从；晓月霜钟，

清白之音容。自乐也村歌社舞，

平怀也牧笛归农。暴雨卒风，

潜神堂而避阵；吼雷掣电，战禅席而交锋。

十分闲暇，一等疏慵。

青山白云之去就，浮萍流水之行踪。

披雾变文豹，吟云蜕骨龙。

身老艺孤兮难其授子，智齐德半兮未可传宗。

释正觉

释正觉　斜川道上望庐山三绝

真味酣心倚瘦筇，萧骚风啸一蹊松。

无人共语圆通境，笑看云吞石耳峰。

释正觉

释正觉　斜川道上望庐山三绝

青山放足溪转腰，蓑翁理网儿摇舠。

先生畴日骑鱼去，岸上人家谁姓陶。

释正觉

释正觉　斜川道上望庐山三绝

水从乌石山前转，人在斜川岸上行。

寂漠柴桑古祠下，我来无酒酹渊明。

释正觉

释正觉　谢通讲师五偈

得得客来窥大方，松间目击揖归堂。

秋横两眼瞳人碧，云拥三衣栀子香。

夺席胸襟君隗祑，愕邻须发我沧浪。

竹床相对夜深语，河汉濯磨星斗光。

释正觉

释正觉　谢通讲师五偈

五月人间膏火煎，清风麈对有夤缘。

点头顽石能明证，借口虚空解讲玄。

随类佛身分百亿，出尘红卷等三千。

未闲相约蒲禅稳，作别又趋华雨筵。

释正觉

释正觉　谢通讲师五偈

慰心佛氏未萧条，卓卓缁林有俊髦。

知见香熏舌本别，名言垢净眼棱高。

锦云脚踏冷修月，仙峤牵颓閒钓鳌。

良遂肯从麻谷后，声光矫矫壮吾曹。

释正觉

释正觉　谢通讲师五偈

一昨书来约见过，迟留行李未成那。

梨黄枣赤秋如许，发白眉庞老奈何。

相伴採薇云腻袜，不嫌伐木雨濡蓑。

对床默默香摇篆，霁月夜窗悬女萝。

释正觉

释正觉　谢通讲师五偈

乞食因循答教迟，想能心照未相疑。

三年约友共连璧，千里同风那隔丝。

鞭笋嫩黄出泥土，槿华寒紫裹藩篱。

雨驱暑去晚明霁，来雁门头字脚垂。

释正觉

释正觉　心禅人出丐求颂

将看秋早瘦风林，禾卷黄云副丐心。

妙印手中那外物，虚空胸次不容针。

谁家落甑炊香雪，后夜归船棹软金。

洗足蒲团松石上，绕篱山水有清音。

释正觉

释正觉　心上人乞食求颂

去去之人乞食心，春风浩荡洗丛林。

松蹊香腻糁黄粉，竹坞清癯包玉簪。

炊甑分珠斋钵满，净瓶汲月夜塘深。

归来磨濯光明在，向道尘泥不涴金。

释正觉

释正觉　心知庄求颂

耕云种月自由人，田地分明契券真。

黄独将看炊作饭，白牛今已牧来纯。

钁头活计时时用，物外家风处处亲。

禾黍十分秋可望，饱丛林汉著精神。

释正觉

释正觉　行通善友求颂

明白家风月洗霜，道人寒夜坐绳床。

安身谁效兔三窟，返照自如龟六藏。

疑若蛇弓蟠酒醆，妙同蜂蜜得华房。

默游宛转臻元极，虚廓无涯步大方。

释正觉

释正觉　行月大师求颂

霁明夜永月行空，破暗真光默默中。

一点至灵虚且应，十方圆鉴照而冲。

床头炉篆浮寒紫，壁上龛灯对冷红。

个里宗乘消息在，蒲团纸帐旧家风。

释正觉

释正觉　虚禅人发心丐田

虚廓襟怀作丐游，机缘处处定相投。

开田大义聊舒手，得意忘言暗点头。

白牯耕回山月晓，金刀煎断野云秋。

长连趺坐通身饭，一饱分明百不忧。

释正觉

释正觉　宣和甲辰三月三日山谷寺偶成是时欲下长芦也

温风在山谷，青紫班芳妍。

浩然春公心，不作彼此偏。

其来初无像，荣事亦自然。

云容淡如鹤，草色齐腻烟。

竹萌裹豹裦，蕨茁引儿拳。

盘箸富可喜，齿颊甘亦便。

山水濯尘念，风云会前缘。

苇法怀道人，拥众几两千。

顶门眼照世，胸中海吞川。

同雏丹山巢，羽成各翔迁。

而今欲往集，相见而忘年。

执鞭驱并驾，未愧无彩鞯。

白鸥行作伍，水蔬对烹煎。

抚摩青石牛，不得陪高眠。

将趋皖口市，就买莎郎船。

回首谢诸祖，觉法吾所天。

慧灯耿不夜，心花芳枝联。

后日儿孙辈，莫怪森罗前。

释正觉

释正觉　宣和甲辰岁开十日予欲束衣随淮水东下锦官常禅人且合掌请语因留三

麓华联蕾破春红，惭愧无私造化功。

谁怕满头椿岁月，要听啼鸟说家风。

释正觉

释正觉　宣和甲辰岁开十日予欲束衣随淮水东下锦官常禅人且合掌请语因留三

蔬肠那著一星愁，但觉春眠粥似稠。

梦外寻盟何处是，荻洲稚子绿排头。

释正觉

释正觉　宣和甲辰岁开十日予欲束衣随淮水东下锦官常禅人且合掌请语因留三

恬然谁作去留心，月下沧波风过林。

相别相逢定何所，明明向道只如今。

释正觉

释正觉　雪窦中岩夜坐

哀猿叫落中岩月，野客吟残夜半灯。

此景此时谁会得，白云深处坐禅僧。

释正觉

释正觉　雪窦宗长老兹写师像以授天童知事壁龛而挂之乞语书其上

妙藏绝邻，毕竟无身也清虚之理真。

幽灵独神，须臾返色也自照之智亲。

云寒有雪意，天远连秋津。

缘起佛种，觉生幻尘。

语细音柔，丹山凤雏之韵；目深眉重，

檀林师子之颦。借位途中宾主，

借功门里君臣。洞水逆流，

望云岩而半肯；曹山颠酒，知清税未全贫。

曲木床头握麈尾，心传一句付其人。

释正觉

释正觉　雪晴寄刘殿撰

半毡半幅一羌床，寒淡家风肖老庞。

容易著身藏北斗，等闲开口吸西江。

龛灯梵夹香摇几，茅屋禅蒲雪照窗。

方外友於思对麈，隐人胸次作舂撞。

释正觉

释正觉　姚道人乞颂

慈悲方便事，触处有工夫。

应变随声色，团团盘走珠。

释正觉

释正觉　一禅人出丐求颂

一霎山前春雨乾，丛林气韵洗衰寒。

水明玉兔随征棹，线重金鳞上钓竿。

午钵莫嫌分饭甑，千僧无念集蒲团。

化机妙应头头准，手眼通身不著谩。

释正觉

释正觉　一禅人化盐求颂

泥沙淘洗浪煎乾，一片照人冰雪寒。

意得试莲浮卤力，默知随箸入蔬盘。

万家婉婉能相助，众口调和信不难。

无像有神聊勘过，圆通眼在舌头端。

释正觉

释正觉　一知殿化佛殿僧堂中灯油求颂

佛灯谁我续光明，果若莲开大梦醒。

香草有心持洁白，兰豪无脚湛寒青。

默耕化外那知夜，真照壶中不觉冥。

家世儿孙传底事，从教辉耀显门庭。

释正觉

释正觉　以何学士韵示像侍者

茂养高标松抱苓，岁寒姿傲雪霜丁。

萧骚风度山林韵，偃蹇气钟丘壑形。

霁月霁云胸次淡，秋山秋水眼棱青。

磨砖谁问马师语，妙发枯龟一灼灵。

释正觉

释正觉　因览仰山小释迦语成唱道二首

脱尽诸缘空不空，杳无边表喻难同。

须知月蚌肠中物，体取云犀角里通。

建化何妨行鸟道，回途复妙显家风。

太平游子归来也，云鬓霜眉内转功。

释正觉

释正觉　因览仰山小释迦语成唱道二首

一念全超旷劫初，玉人端坐白牛车。

往来历尽傍参妙，回首途中物物渠。

释正觉

释正觉　因雪示随行禅者

家家种玉满区区，谁裹烟蓑细步趣。

千里同风休缀缀，十方一色尚拘拘。

梦醒光彩两头断，坐稳身心三际无。

清白传家衲僧事，其间转处看工夫。

释正觉

释正觉　应禅人出丐求颂

应身随处见尘尘，能顺因缘不背真。

树上虎头呈伎俩，毛端师子显精神。

平生自许得游刃，投老难传知斲轮。

香气满城燂钵饭，丛林一洗浩然春。

释正觉

释正觉　应禅人开田求颂

飘飘捉杖出烟萝，行丐身心遽许多。

针鼻细中投玉线，机头密处度金梭。

应缘片片云成雨，分照团团月在波。

底意周旋便回首，旧巢寒卧雪林柯。

释正觉

释正觉　应身

双六盘中信彩赢，风行草偃月弯晴。

拦街截巷憨皮袋，弥勒何时不下生。

释正觉

释正觉　游龟山和何学士

一宿曹溪今乃时，永嘉想见未忘兹。

如何淮风遏行色，不得扶杖相参随。

斯须佳惠玩珠璧，璨然倾泻胸中奇。

词锋明锐许谁敌，禅悦清酣还我追。

约君入社背时事，种藕著华春满池。

道在金兰端未艾，回头阅世真儿嬉。

释正觉

释正觉　游司真洞

桃华濯锦春水寒，洞门窈窕玉勾栏。

三峰拥翠云吞屋，九井扬波雪溅坛。

象帝先身元老语，谷神后事阿谁观。

羽郎清瘦发半白，待乞安期五色丸。

释正觉

释正觉　余姚胡氏绣观音求颂

线蹊密密度金针，一一针针观世音。

妙净庄严成相好，光明感应发身心。

江横练色月浮水，雨灌华枝春在林。

闻见可中超有路，普门处处许相寻。

释正觉

释正觉　与白表白

密室分灯光焰焰，空壶著月影沈沈。

谁言古殿今无佛，只在其时来梵音。

释正觉

释正觉　与辨庵主

夹山钩上得芳鳞，不作当年棒喝嗔。

直向动前分手眼，端能化外拨机轮。

是须眉底有筋汉，方契寰中无舌人。

彻照自宗知细密，任从天下乐忻忻。

释正觉

释正觉　与昌国善友

驾潮舟涩岸头沙，得与岩僧款语些。

梦付庄周窗外蝶，疑醒乐广酒中蛇。

夜堂莫怪云悭月，春峤将知雨促华。

想像旧山归去路，照门新锦眼迷蒙。

释正觉

释正觉　与充维那

机梭未动若为颜，一点虚灵入道环。

明月光中窥自己，白云影外到家山。

金鳌转侧夜潮落，玉马嘶鸣春信还。

得手应心无不可，脱然时事岂相关。

释正觉

释正觉　与初禅人

洞下家风虚一著，白牛耕断青山脚。

而今何处不逢渠，鼻孔累垂相撞磕。

阿刺刺，始信从来无缚脱。

释正觉

释正觉　与传道者

残毳编衣裹槁形，胸中底事独醒醒。

亡机冲应用时妙，活眼冷窥虚处灵。

语秀锦云春片段，气清梅雪晓零星。

而今功尽牛头懒，华鸟不来风扫庭。

释正觉

释正觉　与膌禅人

白苹风作江头秋，青鸟梦随沙水流。

清兴十分蓬上月，满船载入芦华洲。

斯适意，去来休。

六鳌合负归来也，烟浪雪翻收钓钩。

释正觉

释正觉　与法上人南谷过黄氏居

淡烟苍树水溅溅，黄氏初平已得仙。

满地痴羊不收拾，夕阳零乱绕篱眠。

释正觉

释正觉　与法上人南谷过黄氏居

乱石深云寻野泉，老侬怪我地行仙。

钟情山水醇於酒，今夜竹床成醉眠。

释正觉

释正觉　与福州满禅人

而今别后记丁宁，曹洞家风句未形。

月满凤林寒不梦，年深龟壳灼犹灵。

沈沈莫触蛇头毒，的的须明犀角星。

便与放开聊展手，那时相见望州亭。

释正觉

释正觉　与辅禅人

方游捋遍虎髭须，空劫壶中探有无。

风月满头功未转，江山入骨病难扶。

针投芥粒机非爽，弦续鸾胶道不枯。

归去丛林看仪羽，丹山出处九包雏。

释正觉

释正觉　与杲侍者

道吾当年不肯道，渐源中路没商量。

先师灵骨今犹在，无用扶锹上法堂。

释正觉

释正觉　与观禅者

豁净虚通入觉场，体前一段本来光。

孤禅恰恰如担板，默照明明似面墙。

秋光芦华两岸雪，夜寒桂月一船霜。

迢迢象外行归路，雁字低低正夕阳。

释正觉

释正觉　与黄道友

人头膏火底心休，来预林俦默默游。

犀晕成时月魄夜，雁行断处霁容秋。

百年分付三椽下，万象峥嵘一指头。

归去懒融无伎俩，庵前华鸟莫相求。

释正觉

释正觉　与简禅人

虚明道洗壮心秋，畦服蒙颅下板头。

定起要看星汉兔，回机失却雪山牛。

释正觉

释正觉　与楷知仓

米坊能者较些些，七百僧中独作家。

半夜传来衣有据，机前收得镜无瑕。

祖师只麽闲舂碓，若子如今莫撒沙。

古井先秋念枯冷，金绳钓出玉虾蟆。

释正觉

释正觉　与李居士

枯禅胸底洗余纷，一点虚明湛若存。

刹刹尘尘成净土，华华叶叶发灵根。

无心颇肖云为润，有照浑如月破昏。

舒卷纵横俱在我，个人真得总持门。

释正觉

释正觉　与诺侍者

梦回茶碗手亲扶，雅意沩山转道枢。

自唤主人酬一诺，谁违尊者应三呼。

死生到日还能否，辜负当年是有无。

妙得古人行履处，了无些事作工夫。

释正觉

释正觉　与嵩禅人

乌石岭头相见，长生路上常逢。

正是游山时节，落华芳草蒙茸。

释正觉

释正觉　与孙宣教

作别江头五载余，海边相访未嫌迂。

山林意与世几绝，丘壑姿逢秋更癯。

约我道耕新活计，辍君诗战老工夫。

儿婚女嫁谁家事，居士有心从马驹。

释正觉

释正觉　与天池信长老

晚岁丛林闹苇麻，可中著眼辨龙蛇。

行当五路我能事，坐断孤峰渠作家。

佛法从来如嚼蜡，朋俦此去似团沙。

音书不寄思惟尽，千里同风却较些。

释正觉

释正觉　与演侍者

白鸥定怪盟事寒，杖藜投社不多难。

苇风华雪秋著岸，船月蓬霜夜转滩。

丘壑身心徒役梦，江湖臭味赋游般。

它时衣外传来物，唤得回头倒刹竿。

释正觉

释正觉　与因典座

胸中行脚事分明，亲见芙蓉缀晚英。

黑马踏霜元不迹，白鱼吹水了无声。

投机曾弄无须锁，出手相扶折脚铛。

去米去沙还未可，要须偏正竝头行。

释正觉

释正觉　雨晴偶作示禅者

快雨快晴寒食近，峥嵘芳事趁佳辰。

弄风柳絮疑成雪，满地榆钱买得春。

雷吐英英茶爪露，暖班茁茁蕨拳伸。

桃华眼闹随蝴蝶，谁似灵云识故人。

释正觉

释正觉　雨夜宿龙门晓登灵光台礼佛眼塔

一跃龙门适旧怀，棱棱浪级向人开。

洗尘云阵浇华雨，借力天衢破蛰雷。

略彴驾溪桃水满，浮屠瘞骨玉山颓。

欲知佛眼无遮障，须到灵光不夜台。

释正觉

释正觉　玉壶阁颂

风霜磨洗秋空清，月浴星河分外明。

默默玉壶中自照，家传清白妙难名。

释正觉

释正觉　欲渡长芦与琛上人渔家词

岸树藤绳欲解维，海门蒲席弄清吹。

舟不涩，兴无涯，回首灊山烟翠姿。

释正觉

释正觉　欲渡长芦与琛上人渔家词

一苇江头老白眉，而今问讯慰相思。

风静夜，月明时，满眼寒光下钓丝。

释正觉

释正觉　渊禅人出丐求颂

渊源彻底碧涵秋，谁道寒光凝不流。

转盼芦华与明月，更无一物碍船头。

去来得妙，纵横自由。

巨鳌犯饵快须掣，便是仙山坠也休。

释正觉

释正觉　圆禅者求颂

枯歇身心百不思，湛圆自照劫空时。

妙明智鉴那留垢，虚廓灵机未度丝。

的的髑髅看活眼，堂堂尘刹用閒眉。

是须恁麽承当去，鼻孔累垂识祖师。

释正觉

释正觉　月禅人出丐求颂

一月在诸水，动随来去舟。

分身能恁麽，到处恰相投。

湖海堕全璧，鱼龙吞曲钩。

归来端可庆，俱得饱参休。

释正觉

释正觉　月禅人出丐求颂

踏雪到人家，投机的不差。

月魂通水脉，春信入梅华。

去觅炊香许，来宽束篾些。

上方分佛事，先我过毗耶。

释正觉

释正觉　云上人持钵乞颂

云水千僧共默耕，烦君乞食出山行。

蕨薇夜雨萌寒麓，桃李春风织锦城。

空谷一呼同响应，圆珠众色合光明。

上方此去分香饭，为我先须见净名。

释正觉

释正觉　云上人持钵求颂

雪林风雪暮纤纤，滴沥寒声晓断檐。

一点丐心盟杖屦，十分化事入鎚钳。

霁光如拭月无碍，华锦落机春不嫌。

百亿分身遍尘刹，见闻萧洒孰相黏。

释正觉

释正觉　再和朱朝奉见寄

朼来林下人，挂冠脱朝绿。

身閒道愈尊，神静碧照目。

落落我就璞，碌碌谁如玉。

欲学陶渊明，高情异浮俗。

白云无定心，青山有奇骨。

肯从莲社宾，共奏无弦曲。

佛生等一念，日劫讵延促。

倾盖同故人，道存聊一瞩。

释正觉

释正觉　赞法云升律师

云容閒而未收，月魄湛而不流。

严净身器也依律而住，虚明神宇也唯道而游。

凛凛清姿兮颠毛覆雪，寥寥霁色兮心鉴含秋。

释正觉

释正觉　赞芙蓉师祖真

凤眼鹤形，宗门伟匠。

量外提撕，声前敲唱。

据令兮长剑倚天，应机兮明珠在掌。

太虚有月兮老兔含霜，大海无风兮华鲸吹浪。

释正觉

释正觉　早发宁海寿宁道中过奉化

晓径风香雨阵红，凿崖棱石上梯空。

勤归鸟语春过半，投饭人家日正中。

山怪翠寒台对偶，溪能柔碧剡相通。

杨华便是浮萍草，踪迹又随流水东。

释正觉

释正觉　湛禅人开田求颂

衲僧兹欲起家门，老牯鞭催泥水浑。

混处蹈翻明月影，转时耕断白云根。

力田辛苦遵吾祖，炊饭馨香饱子孙。

底事既归蒲坐稳，湛圆心鉴夙忘痕。

释正觉

释正觉　张汉乡写真求赞

顶覆白雪，眼横碧波。

清霜濡斗柄，古壁挂龙梭。

少林之华未老，曹溪之镜非磨。

所得几何，家传不多。

饱谙云水三条篾，钓尽江湖一片蓑。

释正觉

释正觉　张监税写真求赞

幽讨厥初，湛存若虚。

体明无尽，气清有余。

太行之雪压屋，黄河之冰载车。

豹雾变文之虎，龙雷烧尾之鱼。

风烟濡腻，草木光舒。

根根尘尘了了，法法念念如如。

舂坊行者得衣钵，可信心传不在书。

释正觉

释正觉　璋监寺写师像求赞

杳杳冥冥，寒雁影没而秋远烟青；寂寂惺惺，

老蚕茧就而风高叶零。天机静时活，

道环虚处灵。瀛之涵，

崧之镇。乾之健，

坤之宁。海运鹏抟，

气宇扬扬而吞舟鱼蜕；雾披豹变，文章炳炳而啸风虎猛。

少林之灯未续兮，洛阳人腰齐雪庭；黄梅之衣欲传兮，

猠獠祖步移碓程。物不当情而冰凌脚快，

鳞或烧尾兮电炎气腥。诸尘崝嵘乎影响，

三昧游戏於眺聆。跛跛挈挈也其行自信，

哆哆和和也其言不轻

家法冷淡，

子孙宁馨。心岁寒而松柏试雪，

色清白兮河汉含星。鸣阴之鹤癯而寿，

巢莲之龟小而龄。棋局未散，

柯烂樵丁。

释正觉

释正觉　仗锡为长老写真求赞

木老春迟，山寒雪早。

潮退珊瑚林，霁空明月晓。

守默自如，对缘恰好。

得往得来，随起随倒。

龙潭觑破天皇，马祖踏著水潦。

释正觉

释正觉　赵学士求颂

身前身后独灵灵，一切如来出此经。

歇尽狂心便相见，水秋天净月亭亭。

释正觉

释正觉　折桂章首座近自双泉来因作句与之

家林隐卧一巢云，厌作梁家庵底宾。

折桂手舒寒触月，衔珠眼合梦游春。

庭除不见雨华鸟，麋鹿能来呼谷神。

五老芳邻归问讯，笑谈相对白头新。

释正觉

释正觉　针线贯通

峩峩青山著秋瘦，毛发凋减风骨旧。

白云乃子久相依，清风借力扶出岫。

人间雨足便归来，澹泞寒明同去就。

个中消息妙不传，白云无心青山寿。

释正觉

释正觉　真戒大师求颂

炷香坐羊毡，默默心住禅。

仙桂萌兔窟，神珠媚龙渊。

湛照自家事，出随群动缘。

应机分手眼，不翅有千千。

释正觉

释正觉　真身

一叶落时天下秋，不风流处却风流。

木人退步金绳断，直下无机牵铁牛。

释正觉

释正觉　真首座写真求赞

觉海元澄，性天廓平。

耳眼空更远，息气细而清。

露寒斗湿，秋淡河横。

丛林底去就，百草头光明。

蛾眉之月兮三千刹海，羊角之风兮九万霄程。

肚皮参饱，肝胆老成。

挥斤容易甚，器受太难生。

为你一斲鼻垩，从教四望人惊。

释正觉

释正觉　郑成忠写真求赞

智不能知，识不能识。

一气轻清，双瞳冷碧。

莲开梦觉，十方虚殒於一时；鲲蜕鹏抟，

九万里成乎一息。物我普融，

自他平出。珠受色而不痕，

剑挥空而何迹。须更指响，

弥勒阁开也许是重深；尘刹分身，普贤毛孔也初非迫窄。

释正觉

释正觉　郑通判母氏赞

法喜为食，慈悲为舍。

信佛是归，视身如借。

住正念以唯勤，趣外尘而无暇。

机闲万象光中，眼活髑髅眉下。

彼亡也梦蝶露蝉，自得也云犀香麝。

神游真净兮天水同秋，心印妙明兮风月破夜。

释正觉

释正觉　治涂田

棋局未散芭蕉仙，樵夫柯烂海成田。

长堤抗潮人得路，淡水没胫牛加鞭。

天云晚晴深似绮，禾稻日藏浓如烟。

白米软炊供众饱，心空选佛石头禅。

释正觉

释正觉　智宣直岁写师像求赞

霜颅雪髭，壑眼岩眉。

崑崙源我据，浑沌凿谁持。

雁行没处秋天阔，华气繁时春日迟。

诸尘出碍，妙触无疵。

释正觉

释正觉　仲春过龙舒法华山寻诵经道者旧庵

支径入穷谷，来寻道者庵。

梵音今默默，华雨尚毵毵。

夜白月半屋，寒青灯一龛。

梦随歌吹去，借路过江南。

释正觉

释正觉　周秀才出家求颂

标心脱帽法丹霞，借力堂前划草些。

塞上不须嗟失马，杯中端俗断疑蛇。

久怀甘露濯尘骨，将意丛林开觉华。

古渡雪芦明月共，一壶秋色属吾家。

释正觉

释正觉　朱干办求颂

磨洗纷尘百念秋，湛然源底未分流。

其间自照因缘外，水净娟娟浮月钩。

释正觉

释正觉　朱熙载作平阴令八十日致仕而发

勇退归来适旧游，家林禾黍一成秋。

黄芦雪照沙头屋，明月波浮江口舟。

耕道谁从夫子后，逃禅今与老僧俦。

些桑试问陶彭泽，风味真醇相肖不。

释正觉

释正觉　资圣庵欲过圆通

我初浮舟济九江，幽寻兰若山苍龙。

王摩诘画倚栏槛，谢灵运诗开绮窗。

艾禅高谈肖琢玉，法身雅论非枯樁。

梦回便是圆通路，月冷上方钟一撞。

释正觉

释正觉　自庐山折桂旛竿原下望彭蠡湖握杖过前山僧舍说偈

木落山骨瘦，水退沙痕隆。

渔舟弄江日，一叶浮软红。

眼底事不俗，道人心若冲。

旛竿头进步，云水展家风。

释正觉

释正觉　宗禅人出丐求颂

万指生涯一钵归，丛林宗尚默无机。

道耕自信我寒槁，妙用相烦君发挥。

薜荔藩篱秋蔓衍，女萝窗户月依衡。

时时处处通消息，物象都卢入范围。

释正勤

释正勤　落叶

萧索下疏林，翩翩动客心。

带烟浮远水，和露逐飞禽。

近砌凋将尽，前村叠更深。

年年见衰谢，看即二毛侵。

释正韶

释正韶　白云亭

白云亭上白云闲，云满危栏雪满山。

雪似白云云似雪，不知何处是人间。

释正一

释正一　句

一望和烟碧，悠悠去不回。

释正缘

释正缘　送人谒柳开

柳墙高於花，怒飞方可至。

奇哉游夏徒，吐辞作雄翅。

释证悟

释证悟　偈二首

东坡居士太饶舌，声色关中欲透身。

溪若是声山是色，无山无水好愁人。

释证悟

释证悟　偈二首

寄语江西老古锥，从教日炙与风吹。

儿孙不是无料理，要见冰消瓦解时。

释知幻

释知幻　偈

当初不肯住长安，现相须归泗水间。

今日又还思展化，东来海上镇狼山。

释知慎

释知慎　和东坡

东轩长老未相逢，已见黄州一信通。

何必扬眉资目击，须知千里事同风。

释志端

释志端　偈

来年二月二，与涩暂相弃。

烧灰散长江，勿占檀那地。

释志端

释志端　句

木马走似烟，石人趁不及。

释志南

释志南　接晦庵荐志南书有作

上人解作风骚话，云谷书来特地夸。

杨柳杏花风雨后，不知诗轴在谁家。

释志南

释志南　诗一首

古木阴中系短篷，杖藜扶我过桥东。

沾衣欲湿杏花雨，吹面不寒杨柳风。

释志南

释志南　袁梅岩

袁梅岩，名不详。

朱熹曾荐释志南至袁处。事见《诗人玉屑》卷二○。

释志清

释志清　偈

天上能盖，地不能载。

遍界遍空，成团成块。

释志文

释志文　西阁

杨柳蒹葭覆水滨，徘徊南望倚阑频。

年光似鸟翩翩过，世事如棋局局新。

岚积远山秋气象，月生高阁夜精神。

惊飞一阵凫鹥起，莲叶舟中把钓人。

释志宣

释志宣　送别黄敬山

紫藤花发送君行，惜别龙豨暗怅神。

目断归帆何太疾，风吹柳絮正愁人。

释志璇

释志璇　偈五首

休去，歇去，

一切万年去，寒灰枯木去，

古庙里香炉去，一条白练去。

释志璇

释志璇　偈五首

不休去，不歇去，

业识忙忙去，七颠八倒去，

十字街头闹浩浩地声色里坐卧去，三家村里盈衢寒路荆棘里游戏去，

刀山剑树劈腹剜心鑪汤炉炭皮穿骨烂去。

释志璇

释志璇　偈五首

瘦竹长松滴翠香，流风疏月度炎凉。

不知谁住原西寺，每日钟声送夕阳。

释志璇

释志璇　偈五首

声色头上睡眠，虎狼群里安禅。

荆棘林内翻身，雪刃丛中游戏。

竹影扫阶尘不动，月穿潭底水无痕。

释志璇

释志璇　偈五首

不是风动，不是幡动，

衲僧失却鼻孔。是风动，

是幡动，分明是个漆桶。

两段不同，眼暗耳聋。

涧水如蓝碧，山花似火红。

释志芝

释志芝　偈

茶芽蔵蔌初离焙，箂角狼忙又吐泥。

山舍一年春事办，得闲谁管板头低。

释志芝

释志芝　山居

千峰顶上一间屋，老僧半间云半间。

昨夜云随风雨去，回头方羡老僧闲。

释智策

释智策　辞众偈

四大既分飞，烟云任意归。

秋天霜夜月，万里转光辉。

释智策

释智策　偈

著意忘怀，掘地深埋。

空洞无象，髑髅妄想。

譬如两镜相照，中间早已立象。

直饶东涧水流西涧水，南山烧炭北山红。

释智鉴

释智鉴　偈

世尊有密语，迦叶不覆藏。

一夜落花雨，满城流水香。

释智鉴

释智鉴　颂古十一首

土面灰头不染尘，华街柳巷乐天真。

金鸡唱晓琼楼梦，一树华开浩劫春。

释智鉴

释智鉴　颂古十一首

倒却门前中刹竿，全提那中涉玄端。

翻身不坐空王殿，月照千峰夜色寒。

释智鉴

释智鉴　颂古十一首

即心是佛外忘求，心佛圆明不假修。

云净远山千点翠，水和明月一天秋。

释智鉴

释智鉴　颂古十一首

百非路绝透离微，回句情忘发上机。

竹密不妨流水过，山高岂碍白云飞。

释智鉴

释智鉴　颂古十一首

背前面后扬家丑，揭地洪音师子吼。

分付仙陀知不知，法身午夜藏北斗。

释智鉴

释智鉴　颂古十一首

云巢梦断月华秋，玉女翻身过斗牛。

卸却花冠归旧隐，玄途鸟道未容收。

释智鉴

释智鉴　颂古十一首

玄途不涉透离微，道合平常发上机。

无影树头春色晓，金鸡啼在不萌枝。

释智鉴

释智鉴　颂古十一首

赵州一匝天轮转，婆子知音未足酬。

普为人天开正眼，大千沙界一毫收。

释智鉴

释智鉴　颂古十一首

虚玄鸟道没纖埃，玉殿空然琐绿苔。

挂壁梭飞秋蜕骨，沧溟老蚌尽怀胎。

释智鉴

释智鉴　颂古十一首

觌面全提少室令，当机不荐过新罗。

清风楼上逢知己，拨动烟尘不奈何。

释智鉴

释智鉴　颂古十一首

青山是父白云儿，云散青山总不知。

玉兔昼眠云母地，金乌夜宿不萌枝。

释智朋

释智朋　{左氵右复}首座出上雪窦

老气如虹久屈蟠，把茅容易入深山。

长庚未话先肠断，冷债如今要得还。

释智朋

释智朋　鳌山接待

到得安眠饱饭中，东西南北路送通。

三更夜半鬼嫁祸，莫著岩头与雪峰。

释智朋

释智朋　拜明教塔

如说而行炳日星，回澜一柱屹亭亭。

湖边安得磨崖石，只刻尊僧篇作铭。

释智朋

释智朋　拜明招塔

稍硬风头早已乖，更归暖处自沉埋。

翻令千古成踪迹。枉吃罗山白饭来。

释智朋

释智朋　鄙翁住菁山庵

粪火堆中不善藏，蹲鸱直透九重香。

烟云深锁菁山坞，辄莫钟声送夕阳。

释智朋

释智朋　布袋和尚赞三首

托布囊，握乌藤。

街头市尾，不是闲行。

释智朋

释智朋　布袋和尚赞三首

靠布袋作梦，有甚惺惺处。

若遇当行家，唤醒吃茶去。

释智朋

释智朋　布袋和尚赞三首

一肩担荷非轻，是什么破落索。

虽然顾后瞻前，不知打失楼阁。

释智朋

释智朋　布袋脚迹石上现

名与长江万古流，当时狼藉若为收。

脚跟只为不点地，又涴桥边块石头。

释智朋

释智朋　朝阳穿破衲二首

褴襥衣，能多少。

破不尽，补不了。

新罗夜半日轮红，线路何曾穿得透。

释智朋

释智朋　朝阳穿破衲二首

骨相寒，毳寒衲。

不朝阳，难提掇。

正与麽时，大地火发。

释智朋

释智朋　出山相赞

子夜逾城，午夜见星。

青天白日，大道不行。

水泥脚下转深深，究竟何曾得道成。

释智朋

释智朋　船子和尚赞

不是轻舟荡漾戏，一挠未展命如丝。

双眸炯炯烟波外，伶利阇梨欲到时。

释智朋

释智朋　辞再主清凉偈

本烦专使入烟霞，灰冷无汤不点茶。

寄语甬东贤太宁，难教枯木再生花。

释智朋

释智朋　大歇和尚赞

担一字板，丧却生涯。

见聩翁顶门有窃，识秘魔手裹无叉。

霹雳震惊，几蛰龙蛇。

信手方圆，了无痕瑕。

回垂天之云翼，念宝林之故家。

扫狐兔陆梁之区，轻重输经界之际。

俾檮阴永蔚，槁面生霞。

若非铁树生花，安能如是耶。

释智朋

释智朋　东坡赞

难将得丧动天常，但耳安然似玉堂。

来往惜书仍借笠，不知雨步瘴烟乡。

释智朋

释智朋　渡芦达磨赞二首

江水无极，茎芦可折。

离了梁朝，未到魏阙。

此恨波心向谁说。

释智朋

释智朋　渡芦达磨赞二首

破六宗邪，开五叶花。

西天此土，地无硃砂。

释智朋

释智朋　对月了残经二首

月在天，字在纸。

於此经，了也未。

口如鼻孔眼如眉，依前坐在光影裹。

释智朋

释智朋　对月了残经二首

心洞明，眼豁开。

未后句，绝安排。

未曾展卷，明月自来。

释智朋

释智朋　丰干赞

跨猛虎去来，与寒拾来去。

贼火不勘，自相讦露。

谓是弥陀，有何凭据。

释智朋

释智朋　佛迹

石火电光中出没，崖崩只裂尚难酬。

放行一步还知不，佛是西天老比丘。

释智朋

释智朋　珙上人求

西风吹雨满吴天，不犯竿丝一钓船。

寂寞要贪香饵味，江湖浮动几蓑烟。

释智朋

释智朋　古航

片帆不是等闲开，冲破洪波白浪堆。

眨上眉毛千万劫，有谁洗脚上船来。

释智朋

释智朋　古镜

不知经几劫尘侵，元本形模莫辨明。

一片青铜销得尽，无揩磨处始光生。

释智朋

释智朋　观音赞

十方圆明，应现非一。

眼看净瓶，坐盘陀石。

杨枝入手时，一滴是一滴。

释智朋

释智朋　寒山赞

五字忍饥吟，十年忘归路。

著不著大笑，一场吐不出。

相似底句，是真文殊。

无二文殊，苏卢{左口右悉}唎，

{左口右悉}唎苏卢。

释智朋

释智朋　寒拾赞

放苕帚，对坐岩穴。

眼看不亭，口说不歇。

想得峨眉五台，无此一天明月。

释智朋

释智朋　幻庵

虚空迸裂海乾枯，人在沤花影裹居。

合眼黄昏开眼昼，月明何许上珊瑚。

释智朋

释智朋　惠山煎茶

瓦瓶破晓汲清泠，石鼎移来坏砌烹。

万壑松风供一啜，自笼双袖水边行。

释智朋

释智朋　偈倾一百六十九首

不立孤危，了无藏覆。

掉臂因行，推门入臼。

释智朋

释智朋　偈倾一百六十九首

佛身无为，不堕诸数。

土块泥团，灯笼露柱。

凤栖不在梧桐树。

释智朋

释智朋　偈倾一百六十九首

北郁单越，西瞿耶尼。

有利无利，不离行市。

释智朋

释智朋　偈倾一百六十九首

一灯分灯灯无尽，一处明处处齐透。

闹浩浩中一法不舍，静悄悄处一尘不受。

灯明如来，一场漏逗。

释智朋

释智朋　偈倾一百六十九首

事同一家，万别千差。

云门糊饼，赵州吃茶。

何似南山鳖鼻蛇。

释智朋

释智朋　偈倾一百六十九首

未举先知，未言先领。

赵州无关，玄沙有岭。

万别千差一印定。

释智朋

释智朋　偈倾一百六十九首

卒风暴雨，鼓荡无前。

石裂崖崩，回避不及。

总教丧尽生涯，方见时清道泰。

功不浪施。

释智朋

释智朋　偈倾一百六十九首

秋雨凄凄，秋云黯黯。

修成八万四千斧，不比寻常三五圆。

释智朋

释智朋　偈倾一百六十九首

日卓午，夜半子。

千门万户俱开，一声两声砧杵。

流沙浪阔，葱岭无路，

达磨何曾归去。

释智朋

释智朋　偈倾一百六十九首

大地皆冻锁，遍界热如火。

时节不放过，衲僧多蹉过。

不蹉过，深雪之中有一个。

释智朋

释智朋　偈倾一百六十九首

伶利衲僧，动无思算。

合水和泥，田头地畔。

构得完全，只得一半，

穷坑难满。

释智朋

释智朋　偈倾一百六十九首

楖{左木右栗}木卷而曲，回天关转地轴。

群阴时时剥尽，一阳日日来复。

为甚罗汉山中冷门难向，不是苦心人不知。

释智朋

释智朋　偈倾一百六十九首

全身坐在正觉山中，要行便行要用便用。

明星现处路头通，十倍慈悲成脱空。

释智朋

释智朋　偈倾一百六十九首

旧岁昨宵去，新年今日来。

灯笼与露柱，不觉笑咍咍。

达磨面壁，云门念七。

释智朋

释智朋　偈倾一百六十九首

黄面老子性命，今日落在朋上座手裹。

扶起放倒，不为差事。

释智朋

释智朋　偈倾一百六十九首

达磨西来，卦文不识。

胡卜乱卜，传至今日。

佛日等是开个铺席，敢向朕兆未分已前。

端平元年正月一。

释智朋

释智朋　偈倾一百六十九首

桃花烂熳红，灵云眼中血。

不是断肠人，此恨向谁说。

释智朋

释智朋　偈倾一百六十九首

胞胎才出播殃尘，直到如今毒害人。

一杓兰汤无限恨，腕头何止重千斤。

释智朋

释智朋　偈倾一百六十九首

禁足安居，一句直举。

匝地普天，四月十五。

释智朋

释智朋　偈倾一百六十九首

一叶落，天下秋。

回避不及底眼晴突出，窥觑无门底南州北州。

有来由处没来由。

释智朋

释智朋　偈倾一百六十九首

冬不寒，腊后看。

酸风刮地，冻破泥团。

毗卢楼阁前，少林深雪裹，

谁知犹隔万重关。

释智朋

释智朋　偈倾一百六十九首

滞货无价，烂钱无索。

咬定牙关，将错就错。

天将以夫子为木铎。

释智朋

释智朋　偈倾一百六十九首

提折脚铛，各出只手。

释迦不先，弥勒不后。

妙用临机，如盘珠走。

鼓腹笑复歌，面南看北斗。

六载将身草里埋，当时有眼几时开。

果然见得明星现，未到门前似死灰。

释智朋

释智朋　偈倾一百六十九首

坐底坐杀，立底立杀。

不知谁是赤须胡，转身句子活鱭鱭。

释智朋

释智朋　偈倾一百六十九首

节届元宵气象新，笙歌竞奏汉宫春。

满城灯火喧和气，车马往来人看人。

释智朋

释智朋　偈倾一百六十九首

四十九年蹲坐处，无明荒草几多愁。

一朝得意春风裹，活却从前死路头。

释智朋

释智朋　偈倾一百六十九首

黄檗棒头，马祖喝下。

家家春风二三月，处处绿杨堪系马。

释智朋

释智朋　偈倾一百六十九首

诸佛出世，标拍荒郊，

达磨西来，冢添新土。

保福今日，向拜扫无门处打开一路，

冬至寒食一百五。

释智朋

释智朋　偈倾一百六十九首

暮春初，修禊事。

少长咸集，群贤毕至。

数树松花，一溪流水。

知惭愧底足以畅叙幽情，无摸索底正好顿张意气。

释智朋

释智朋　偈倾一百六十九首

不舍诸道法，而现凡夫事。

万人游仰处高挂锦标，千波竞起时要须好手。

还如曾斗快龙舟，一度赢来方始休。

释智朋

释智朋　偈倾一百六十九首

动弦别曲，落叶如秋。

普天匝地，骑牛觅牛。

释智朋

释智朋　偈倾一百六十九首

心月孤圆，光吞万像，

起模画样。光非照境，

境亦非存，收拾不上，

光境俱亡。

释智朋

释智朋　偈倾一百六十九首

得力句子，全身担荷。

水长船高，泥多佛大。

西风雁字新，东篱菊花老，

四十降年谈不到。

释智朋

释智朋　偈倾一百六十九首

行路难，有何难。

不见陶渊明，采菊东篱下，

悠然见南山。彼此丈夫，

莫受人瞒。

释智朋

释智朋　偈倾一百六十九首

多言丧道，多岐亡羊。

浑无颗粒，别甑炊香。

惊起暮天沙上雁，海门斜去两三行。

释智朋

释智朋　偈倾一百六十九首

一国之中，圣主最尊。

四民之中，君恩最重。

衲重居四民之外，正当今日如何报恩。

万年松顶拂云高。

释智朋

释智朋　偈倾一百六十九首

错步入雪山，茫茫谩寻讨。

鬼眼忽撑开，草窠裹蹲坐。

见底是明星，悟底是什么。

瞿昙瞿昙，未敢相保。

释智朋

释智朋　偈倾一百六十九首

天寒人，寒彻骨，

迥无依倚。拳到踢到当机，

贵得峥嵘。眼裹无筋，

韩{左犭右卢}逐块，皮下有血，

杓卜虚声。

释智朋

释智朋　偈倾一百六十九首

冻云垂野，掠地冲风。

乾坤把定，凡圣潜踪。

堪笑神光曾断臂，至今埋在雪堆中。

释智朋

释智朋　偈倾一百六十九首

向上机，活人句。

石火电光，葛藤露布。

灵踪更在猿啼处。

释智朋

释智朋　偈倾一百六十九首

尘劫事，只如今。

向这裹瓦解冰销，如水入水，

似金博金。未知年穷岁尽在，

三年一闰。

释智朋

释智朋　偈倾一百六十九首

大无外，细无内。

斗换星移，明珠绝纇。

权宝不到处，宾主历然时，

佛祖无门著眼窥。

释智朋

释智朋　偈倾一百六十九首

尘劫至今，堂堂丈夫。

无毫发许，盖覆得渠。

觅之转失，亲之转疏。

不论圣凡，说甚贤愚。

直饶放下屠刀，衲僧门下未敢相许。

释智朋

释智朋　偈倾一百六十九首

分明见彻，开口犹难，

蓦过重关，转身无路。

只这拙处，作么生去。

不得有语，不得无语，

发机须是千钧弩。

释智朋

释智朋　偈倾一百六十九首

履践平实道路，倚门傍户。

敲磕巑峻门庭，接响承虚。

无师智，自然智。

推倒大梅峰，一举九万里。

保福缓缓向道，伏惟安置。

释智朋

释智朋　偈倾一百六十九首

东开西闭，滞在门庭，

左出右入，重添途辙。

新香山有条活路，与诸人共行去也。

释智朋

释智朋　偈倾一百六十九首

礼自已佛，烧自已香。

容颜甚奇妙，光明照十方。

释智朋

释智朋　偈倾一百六十九首

老僧轩前黄菊花，不可胜数如恒沙。

谁在画楼沽酒处，相邀来吃赵州茶。

释智朋

释智朋　偈倾一百六十九首

雪山六载自欺瞒，耿耿明星碧汉间。

开眼更无回避处，普天匝地黑漫漫。

古今日月，古今星辰。

若教频下泪，沧海也须乾。

释智朋

释智朋　偈倾一百六十九首

此大楼阁，无住无去。

此楼阁门，无开无闭。

作者同归，中劳弹指。

释智朋

释智朋　偈倾一百六十九首

七佛前引，维摩后随。

但知逐队随邪，脚跟何曾点地。

释智朋

释智朋　偈倾一百六十九首

雪窦与么说话，要瞒诸人则易，

埋没诸人则难。出门见山水，

入门见佛殿。

释智朋

释智朋　偈倾一百六十九首

武帝高悬圣鉴，要见缁素分明。

大士觌面当机，且非索盐奉马。

检点针来，只知卖贵，

不知卖贱，可惜武帝当时放过，

随后好与一拶。非僧非道非俗，

管取口乾舌大。

释智朋

释智朋　偈倾一百六十九首

一不得向，二不得讨，

廓下闲行，堂中打坐。

眼裹耳裹，观世音，

胡达磨，过。

释智朋

释智朋　偈倾一百六十九首

握骊颔明珠，秉金刚宝剑，

日日禁足安居，个个心空及第，

犹是衲僧寻常行履。双林乍入院来，

不敢背俗违时，下座且与诸人普同作礼。

释智朋

释智朋　偈倾一百六十九首

悲愿海，四生海。

出没卷舒，圆融自在。

善慧大士来也，石炎电光，

且过一边。拟欲抬眸，

龙华会裹。

释智朋

释智朋　偈倾一百六十九首

半夜三更，天昏地黑。

赤肉团边，捉得个贼。

正好朝打三千，暮打八百。

释智朋

释智朋　偈倾一百六十九首

天得中，星辰罗。

地得中，阴阳和。

衲僧得中，罢却干戈。

随寒逐暑，徒自波波。

一夏九十日，今日是中夏，

诸人未举先和。因甚问著如何是汝心，

却又不会，拄杖子到此，

也不得无过。是汝诸人，

还知痛皐么。

释智朋

释智朋　偈倾一百六十九首

圣制安居处，凡夫路不同。

过去不可得，现在不可得，

未来不可得。掀翻毗卢楼阁，

只在顷刻。天上无弥勒，

地下无弥勒。

释智朋

释智朋　偈倾一百六十九首

老木成乔林，秋空见明月。

芥子之中入正定，须弥山中从定出。

过去佛，现在佛，

未来佛，无物堪比伦，

教我如何说。

释智朋

释智朋　偈倾一百六十九首

灵龟未兆之际，黑豆未芽已前，

道得一句，盖地盖天，

犹未是无师句自然句。秋风高，

秋空阔，雪峰何曾桶底脱。

释智朋

释智朋　偈倾一百六十九首

天上星，夜夜现。

眼豁开，方始见。

黄面瞿昙，脑后拔箭。

释智朋

释智朋　偈倾一百六十九首

寒时寒杀，热时热杀。

诸方普请寒暄。双林寒时热杀，

热时寒杀。且非别换条贯，

大士从来头戴冠。

释智朋

释智朋　偈倾一百六十九首

三界无安，犹如火宅。

良医之门，愈多病人。

傅大士打失鼻孔眼晴，至今寻讨不见。

胡相公偏要向高高峰顶起殿，不管盐贵米贱。

春风一阵来，花开三五片。

达磨大师挨拶不入，忽携只履返西天。

释智朋

释智朋　偈倾一百六十九首

一处通，千处万处绝罗笼。

青山常在，知识难逢。

威音王已前，犹是坐家致仕。

衲僧气宇如王，沩山笠子，

志公拄杖。

释智朋

释智朋　偈倾一百六十九首

大海一沤，未发已前。

坤六段，乾三连。

拟欲眨眼，驴牛驴牛。

释智朋

释智朋　偈倾一百六十九首

双林树下生，双林树下灭。

生死不相关。彼此是途辙。

释智朋

释智朋　偈倾一百六十九首

正旦令晨，物物咸新。

衲僧应时纳佑，不是和光同尘。

柏树子，麻三斤，

死柴头上放阳春。

释智朋

释智朋　偈倾一百六十九首

一冬晴暖，梅花尽开。

林下道人，折得一蓓两蓓。

但见清香可爱，不知结调羹子未得，

犹有雪在。

释智朋

释智朋　偈倾一百六十九首

寂钉不动，感而遂通，

癞马系枯椿。寂而常动，

不感而通，四方八面绝罗笼。

不下禅床，一喝耳聋，

不妨游戏人事海中。

释智朋

释智朋　偈倾一百六十九首

一切声是佛声，一切色是佛色。

三分光阴二早过，普天匝地逐春忙。

辜负春光，肠断春光。

杏园啼百舌，谁醉在花傍。

释智朋

释智朋　偈倾一百六十九首

是药非药，信手拈来。

杀人活人，风生八极。

任是文殊维摩，也少这一服不得。

释智朋

释智朋　偈倾一百六十九首

兜率宫中把不定，松山山裹借场开。

普天匝地皆泥水，那更当生补处来。

释智朋

释智朋　偈倾一百六十九首

头顶天，脚踏地。

闻鼓声上来，减多少意气。

他杀不如自杀，参他不如参已。

森罗万像，是汝诸人知识。

森罗万像，是汝诸人自己。

堪笑嵩册破灶堕，既是泥土合成，

又要破也堕也。

释智朋

释智朋　偈倾一百六十九首

金圈栗蓬，炉鞴鎔鎔。

吞得透得，钝铁顽铜，

百丈徒夸三日聋。

释智朋

释智朋　偈倾一百六十九首

分皮分随诳盲聋，污却嵩山熊耳峰。

只履携归葱岭去，贼身何处不相逢。

释智朋

释智朋　偈倾一百六十九首

透脱言诠，铁山横卧。

截断言诠，通涂荒草。

自小持齐今已老。

释智朋

释智朋　偈倾一百六十九首

莺老花残，春事已过。

明眼衲僧，多是蹉过。

楝花信风，不肯放过。

万户千门，一时俱过。

筑著磕著，是谁之过。

转换不得，也要验过。

释智朋

释智朋　偈倾一百六十九首

杓柄人人入手来，莫随颠倒自沉埋。

普天匝地无回互，黄面瞿昙出母胎。

释智朋

释智朋　偈倾一百六十九首

九日无白醪，饱餐黄栗糕。

孤峰绝顶，两眼弥高。

不觉不知，忽然帽落。

秋风恶，秋风恶。

释智朋

释智朋　偈倾一百六十九首

碌碌复碌碌，良马白日足。

咬牙定关，掀翻地轴。

神不敢呵，鬼不敢哭。

世尊入地狱，调达出地狱。

释智朋

释智朋　偈倾一百六十九首

入无穷，出无尽。

把定要津，头正尾正。

释智朋

释智朋　偈倾一百六十九首

收则大地全收，展则大千俱覆。

黄面瞿昙，隐身无路。

释智朋

释智朋　偈倾一百六十九首

千圣顶{左宁右页}打开，三涂地底把住。

是汝诸人鼻孔，总在山僧手裹，

一时穿却。

释智朋

释智朋　偈倾一百六十九首

金刚圈，栗棘蓬。

识得衲僧公验，便是造化炉中。

释智朋

释智朋　偈倾一百六十九首

前峨嵋峰，后碧玉盘。

一字字，一句句，

且非草木相瞒。

释智朋

释智朋　偈倾一百六十九首

坐断毗卢顶，不禀释迦文，

且在下风。

释智朋

释智朋　偈倾一百六十九首

雪窦头上锥，脚下劄。

拍拍是令，成就一切世界。

释智朋

释智朋　偈倾一百六十九首

兴化打克宾，种谷不生豆。

虽然费栽培，也要人知有。

释智朋

释智朋　偈倾一百六十九首

悬崖撒手，藉草眠云，

四方八面，移南作北。

佛祖不历处，古今不到处，

如何行履。三九二十七，

篱头吹觱栗。







卷314

释智朋

释智朋　偈倾一百六十九首

旃檀林，狮子窟。

蹲坐不得处，正好翻身，

片片烟消时，方堪拈出。

不是心，不是佛，

明眼衲僧莫轻忽。

释智朋

释智朋　偈倾一百六十九首

吴宫烟冷水迢迢，当日齐腰雪未消。

腊月今朝二十五，今朝未是拜年朝。

释智朋

释智朋　偈倾一百六十九首

岁之元，月之元，

日之元。元正启祚，

万汇发生。达磨西来，

直指人心，见性成佛。

一花开五叶，结果自然成。

两段不同，收归上科。

释智朋

释智朋　偈倾一百六十九首

坐一走七，横三竖四。

大方量人，全身担负。

普化铃铎，杨岐驴子。

释智朋

释智朋　偈倾一百六十九首

自古及今，灯灯相续。

匝地普天，灯灯无间。

助发实相义，今朝正月半。

释智朋

释智朋　偈倾一百六十九首

当年一曲脱空歌，急水滩头鸟作窠。

知是翻謄经几手，没譫讹处有譫讹。

释智朋

释智朋　偈倾一百六十九首

寒则普天寒，热则普天热。

透出寒暑关，何曾离窠窟。

释智朋

释智朋　偈倾一百六十九首

木落千岩，秋空如洗。

向这裹转得身去，可以移星换斗，

转位回机，百尺竿头，

纤尘不立。向这裹进得一步，

杀活纵擒，纵横自在。

须弥无顶，沧海无底。

释智朋

释智朋　偈倾一百六十九首

迦叶三昧，阿难不知。

闻名见面，剑去久矣。

拽把拖犁较后先，杨岐鼻孔没半边。

释智朋

释智朋　偈倾一百六十九首

人人自有光明在，看时不见暗昏昏。

这个岂不光明，一一闻见分明。

释智朋

释智朋　偈倾一百六十九首

天地发祥，圣人诞降。

恩沾四海，德被万邦。

林下道人，坐则禅板蒲团，

用则拄杖拂子，无非仰答圣恩。

今日赞祝一句，又作么生，

此心心外更无心。

释智朋

释智朋　偈倾一百六十九首

田库儿，甚奇怪。

一下锄头，打破土块。

尽大地老和尚，髑髅粉碎，

坐一走七，圆融内外。

青松下，明窗内，

玉殿琼楼未为最。分毫定斤两。

涓滴见沧海，拄杖子话在。

释智朋

释智朋　偈倾一百六十九首

三转法轮於大千，其轮本来常清净。

平江出灯道地，诸人尽知灯明。

如来在诸人眼裹耳裹，转如是轮。

释智朋

释智朋　偈倾一百六十九首

虚空迸绽，山岳起舞。

拔舌犁耕，罪恶俱露。

释智朋

释智朋　偈倾一百六十九首

真灵无功，功超造化。

真圣无相，相包虚空。

从权摄化，正按旁提。

风行草偃，玉转珠回。

使人人向这裹饱食味法味，惭愧。

释智朋

释智朋　偈倾一百六十九首

看楼打楼，东涌西没。

入水入泥，穿皮透骨，

十字街头石敢当。忽会转身句，

便笑辽天鹘，达磨大师眼睛突。

释智朋

释智朋　偈倾一百六十九首

无用之用，其用甚大。

无功之功，其功甚博。

自然如龙得水，似虎靠山，

壶中春色异人间。

释智朋

释智朋　偈倾一百六十九首

爰从耳门，圆照三昧。

缘心自在，东倒西擂。

异中现同，小中现大。

只如不涉眼色耳声，甚处与他相见，

婺机罗，川纸会。

释智朋

释智朋　偈倾一百六十九首

伶俐衲僧，讨甚巴鼻。

著脚处寸草不生，著眼时佛祖扫地。

且道以何为扭，不爱南山爱鳖鼻。

释智朋

释智朋　偈倾一百六十九首

毗蓝园裹，活中觅死不可得。

双林树下，死中觅活不可得。

脑后一锥，是活是死。

释智朋

释智朋　偈倾一百六十九首

南州北州，万绪千头。

钓丝绞水，纸捻无油。

鹤神飞上天，土宿骑黄牛。

大海有十件奇物事，未曾说著。

释智朋

释智朋　偈倾一百六十九首

海底蓬尘起，千江水逆流。

维摩丈室，有三万二千狮子座，

收。

释智朋

释智朋　偈倾一百六十九首

放下身心，仁义礼智。

黄面瞿昙，捞天摸地。

四月十五，唤作结制，

东行不见西行利。

释智朋

释智朋　偈倾一百六十九首

正不立玄，偏无所附。

三十年异类中行，末后句月圆古渡。

夜船拨转琉璃殿，白鸟飞宿无影树。

释智朋

释智朋　偈倾一百六十九首

肤寸生层云，已具瀰漫势。

尽瞩晴空目，且作烟雾比。

首座行脚，首座来也，

落在第二。看看，

云行雨至。

释智朋

释智朋　偈倾一百六十九首

孤峰顶上无出身路，十字街头亦无向背。

临济老瞎秃，明州憨布袋。

正令不行，东倒西擂。

释智朋

释智朋　偈倾一百六十九首

平地起堆从古有，青天霹雳避犹难。

杖头自有通方眼，风月一天非等闲。

释智朋

释智朋　偈倾一百六十九首

木骨金妆，似则也似。

瞬目扬眉，西天此土。

释智朋

释智朋　偈倾一百六十九首

倒卓须弥，揭翻大海。

鱼龙变化，禽鸟懽呼。

且放佛祖出头。

释智朋

释智朋　偈倾一百六十九首

象王行处，狐兔绝踪。

水月现时，风云自异。

释智朋

释智朋　偈倾一百六十九首

齐进退，正纪纲。

提向上事，建光明幢。

释智朋

释智朋　偈倾一百六十九首

大方无外，大圆无内。

是凡是圣，同此安居。

淈淈{左氵右盾}{左氵右盾}，瞒瞒眣眣，

富不足而乐有余，是马何曾唤作驴。

释智朋

释智朋　偈倾一百六十九首

立中就中，渗漏难尽。

不见一法，始是半提。

向上全提，诸佛诸祖。

明不出，标不起。

龙女献珠，狼藉将地。

释智朋

释智朋　偈倾一百六十九首

三处度夏，开拓封疆，

眉毛在么，抱趎叫屈。

柏山今夏，逢人不得错举。

释智朋

释智朋　偈倾一百六十九首

三回四度，不曾入得径山门。

万恨千愁，今日落在弟子手。

只得欢喜忍受。

释智朋

释智朋　偈倾一百六十九首

旃檀林，无杂树。

拈出片片皆香，收来枝枝显露。

门头户底一打开时如何，吃茶去。

释智朋

释智朋　偈倾一百六十九首

一月普现一切水，一切水月一月摄，

从上佛祖不出这影子。只今雨暗乾坤，

月明如昼，衲僧眼目，

瞒他一点不得。

释智朋

释智朋　偈倾一百六十九首

柏山高，秋风高。

打失登山屐，吹落炙脂帽。

应节应不及，登高登不到。

释智朋

释智朋　偈倾一百六十九首

造化寒暑，有来有往，

衲僧火炉，有开有闭。

寒暑往来，火炉开闭。

非实非虚，非如非异。

释智朋

释智朋　偈倾一百六十九首

散为器者，乃道之漓。

适於变者，乃法之弊。

衲僧家，如何是事事无碍底句。

济北老秃兵，明州憨布袋。

人天眼目，渥洼真产。

踏杀天下人，今古何曾间。

马师不曾过去，衲僧自生隔远。

不隔远，蜀旱不旱，

蜀有彭汉。

释智朋

释智朋　偈倾一百六十九首

依时及节，岁岁元正启祚。

葭管灰飞，勾芒布令。

春牛头黄，岁稔年康。

释智朋

释智朋　偈倾一百六十九首

衲僧相见，或彼或此。

水出龙宫，云生岳坞。

壁立千仞放行，合水和泥把住。

仁岁道中是第风句，举。

释智朋

释智朋　偈倾一百六十九首

双林示灭诳何人，无际真空净法身。

活向春风裹埋了，万年千载不成尘。

释智朋

释智朋　偈倾一百六十九首

爱圣憎凡，蜗牛上壁。

凡对情尽，独鹤下田。

向外驰求，乡关转远。

百尺竿头进行一步，脚跟下正好一锥。

如是我闻，一时佛在。

释智朋

释智朋　偈倾一百六十九首

罢拈金锡，七尺军前。

今春看又过，何日是归年，

辜负春山啼杜鹃。樊将军向补陀山上礼观音大士，

不知不觉，在五台峨嵋见文殊普贤。

释智朋

释智朋　偈倾一百六十九首

柏山小小丛林，安居九十日。

五日不陞堂，隔日不入堂。

与麽承当去，已是拗曲作直。

吹糠著米，无趎考贼。

沛公斗智，项羽斗力。

南无甚深船若波罗蜜。

释智朋

释智朋　偈倾一百六十九首

护生杀生，遍界刀鑰。

柏山结也如常，解也如常。

如常恰似秋风至，无意凉人人自凉。

释智朋

释智朋　偈倾一百六十九首

草舍家风，少富多贫。

牙根齿定，七纵八横。

有炉无火烧杀人，有火无炉走杀人，

说甚杨岐鬼眼睛。

释智朋

释智朋　偈倾一百六十九首

黄檗归本位坐，陷虎机深。

保寿打推出僧，钓鳌力巨。

一举三山连，未称全提处。

把断要津，辉腾今古。

释智朋

释智朋　偈倾一百六十九首

人情浓厚道情微，道用人情世岂知。

盐鹹醋酸，阿谁不知。

只要熟处放教生，生处放教熟。

道用人情日久，自然打成一片。

犹是蹲坐在净地上，要得大方独步，

柏山与你草鞋。

释智朋

释智朋　偈倾一百六十九首

七日来复，宫添一线。

衲僧分上作么生，石笋抽条，

冰河发焰。柏山拄杖子，

放一头低，与你相见。

释智朋

释智朋　偈倾一百六十九首

雪册中，夜半子。

眼见星，丑恶露。

四十九年分疏不去，儿孙千古遭涂污，

腊八年年是一度。

释智朋

释智朋　偈倾一百六十九首

一棒一喝，疾雷破山，

一提一唱，崩空峭壁。

诸佛傍观有分，诸祖拈掇不出。

只如入已还闭。

释智朋

释智朋　偈倾一百六十九首

安居禁足，护生杀生。

无依倚处，百匝千层。

柏山手裹有乌藤。

释智朋

释智朋　偈倾一百六十九首

不知月之大小，不管岁之余闰。

黑牛卧死水，癞马系枯椿。

三年一闰，五年载闰。

衲僧须经得与么时节过，方可成自己岁功。

释智朋

释智朋　偈倾一百六十九首

门掩衰颓又暮春，这些病痛与谁陈。

百城若有归来者，方见文殊一臂伸。

释智朋

释智朋　偈倾一百六十九首

如何望岱岳，仁心普周被。

难与衲僧角，换却鬼眼睛。

释智朋

释智朋　偈倾一百六十九首

归源性无二，方便有多门。

棒如雨点，喝似雷奔。

衲僧门下，无著这破草鞋处，

经律纶文向什么科中收。移高就下，

有个商量。白昼长，

松风凉。

释智朋

释智朋　偈倾一百六十九首

火就燥，水流湿，

问十答百，问一答十。

达磨是甚老臊胡，临济未是白拈贼。

今日为汝一划划断，且道既是冬瓜，

为什么夏裹吃。

释智朋

释智朋　偈倾一百六十九首

秋气澄清，秋空如镜。

万籁沉寂，明月一轮。

尽大地人彻晓竞观，不知昧却自己光明。

释智朋

释智朋　偈倾一百六十九首

德山棒，临济喝，

拗曲作直。云门饼，

赵州茶，特地周遮。

威音那畔，毫发不差，

山中是处有黄花。

释智朋

释智朋　偈倾一百六十九首

至尊至贵，无去无来。

体若虚空，迥绝安排。

释智朋

释智朋　偈倾一百六十九首

即心是佛，非心非佛。

东涌西没，穿皮透骨。

十字街头，孤峰绝顶，

是离窠臼，不离窠臼。

释智朋

释智朋　偈倾一百六十九首

丛林圣制，有解有结。

透脱重关，红炉点雪。

释智朋

释智朋　偈倾一百六十九首

三脚驴，圣箭子。

放行则大地全收，收来则千差一举。

握土成金，握金成土。

转如是轮，不可量数。

释智朋

释智朋　偈倾一百六十九首

秋云卷尽见晴空，瘦耸西湖千万峰。

水鸟树林南宕寺，老胡曾未到其中。

释智朋

释智朋　偈倾一百六十九首

贫到无锥，正好进步。

王舍城中，有条活路。

一声金锡，千门万户。

全放全收，全宾全主。

多宝如来，何曾过去。

释智朋

释智朋　偈倾一百六十九首

会则一似等闲，不会则千难万难。

岂不见陶渊明采菊东篱下，悠然见南山。

到这裹转身有路，不妨入廛垂手。

释智朋

释智朋　偈倾一百六十九首

明头暗合绝安排，莫厌红尘拨不开。

不见当年分庵主，一声江上侍郎来。

释智朋

释智朋　偈倾一百六十九首

溪山虽异，云月是同。

透脱声色，任自西东。

十里西湖九里松。

释智朋

释智朋　偈倾一百六十九首

把定乾坤正此时，衲僧犹未副全提。

普贤不顾弥天罪，甘自浑身陷铁围。

释智朋

释智朋　偈倾一百六十九首

言之者失其真，知之者反其愚。

有之者乖其性，无之者伤其躯。

俊鹰摩霄，岂重云难碍。

六马奔腾，岂朽索系。

如其不然，转身吐气。

久雨不晴，云门道劄。

释智朋

释智朋　偈倾一百六十九首

信脚行，信口道，

缺齿老胡，不是达磨。

酸风刮地，泥团冻破，

有什么过。

释智朋

释智朋　偈倾一百六十九首

通身是病通身药，病去依前药自除。

木落秋空山骨露，何须一默对文殊。

释智朋

释智朋　偈倾一百六十九首

夜半明星，打失眼睛。

胡人多诈，未可全凭。

遭他冤害，始报不平。

释智朋

释智朋　偈倾一百六十九首

西天此土，十万余程。

胡言易会，汉语难明。

释智朋

释智朋　偈倾一百六十九首

桃花水，榆荚雨，

一点忽来，千花竞吐。

释智朋

释智朋　偈倾一百六十九首

头顶天，脚踏地。

开口吃饭，鼻孔出气。

死尽活，活尽死。

百尺竿头更进一步，未梦见衲僧巴鼻。

达磨迢迢西来，葱岭迢迢归去。

释智朋

释智朋　偈倾一百六十九首

白首儒生困路岐，残杯冷炙饱还饥。

一朝得意春风裹，便把驴儿作马骑。

释智朋

释智朋　鉴维那归蜀

峨嵋山月古关情，流入渝江影倍清。

尘尽光生湖海客，归来还与月争明。

释智朋

释智朋　了翁

先师公案强名模，不解深藏负累渠。

是我杀我便偿命，如何年老解心孤。

释智朋

释智朋　灵叟归蜀

半生清苦衲无畦，惟有莎庭积雪知。

眼带东南海色碧，莫和烟雨看峨眉。

释智朋

释智朋　灵隐得猿

此心未歇最关情，那更猿声入夜频。

从此飞来峰下寺，又添多少断肠人。

释智朋

释智朋　梦宅

六窗深闭大槐宫，一枕清风瞬息中。

穷劫至今佛与祖，楼头知是几声钟。

释智朋

释智朋　狮子相观音赞

狮子国中，随类度生。

盘石海潮，呵吼不停。

要见真狮子儿，於斯观其音声。

释智朋

释智朋　拾得赞

来无地头，去有踪迹。

笑不省是什么意，扫不尽几多狼藉。

苦海无边，行愿无边。

唤作普贤，即非普贤。

释智朋

释智朋　寿秀王八十

道寿宗翰玉亭亭，益固维城重典刑。

八十手扶灵寿杖，咸瞻南极老人星。

释智朋

释智朋　水庵生缘

一宿分明不易投，老拳要觅死冤仇。

不应荒却娘生也，自是无人敢出头。

释智朋

释智朋　送焦山淇上人见广佑

云团广佑尽愁城，未必心肝铁打成。

话著石公山下事，定如猿叫第三声。

释智朋

释智朋　送璲上人

来从衡岳画图间，双眼无非向上看。

放一头低相见去，方知玉几最高寒。

释智朋

释智朋　送雁宕庆藏主

四十九盘飞鸟外，衲衣犹带宕云寒。

豁开湖海烟波眼，枯木石头在雁山。

释智朋

释智朋　苏溪特护坐禅岩

当机突出鸭吞螺，奈此悬崖峭壁何。

等是苏溪蹲坐处，且非苍桧影婆娑。

释智朋

释智朋　踏莲叶观音赞

刹海无数，分身遍普。

莲华叶上，如日卓午。

应作如观，圆通二十五。

释智朋

释智朋　韬光庵

唐木犹存腹半空，苍崖苔是旧时封。

云随十乘归伊洛，月照年年湖上峰。

释智朋

释智朋　题谯庵

历观嘉泰与开禧，禅苑宗坛更有谁。

修竹苍松凛寒色，一如问道冷泉时。

释智朋

释智朋　天衣生缘

烹金炉冷岁华更，此地曾经借路行。

潮满沙头起寒雁，葛藤芽孽又重生。

释智朋

释智朋　无淮和尚赞

夺身铁色，飞崖倒戈，

欠蹄少角。得聩翁之聪而震忽雷，

乘云巢之云而撒巨雹。远若可亲，

迩而逾邈。拈死柴头，

煨文武火，而起龙宫之烈焰。

以广长舌，谈真圣谛，

而被天子之恩渥。或谓为密庵破庵，

跳篱蓦墉之克家。岂知是修水黄梅，

寒霜冷焰之超卓者也。

释智朋

释智朋　瞎翁

道得更无心外法，首山有眼且无光。

拍盲枷棒挥将去，匝地普天兴祸殃。

释智朋

释智朋　先罗汉塔

风幡影裹眼麻迷，为是知音却不知。

毕竟碍肤除未得，寒松千古替伤悲。

释智朋

释智朋　行道观音赞

尽闻不住，业识忙忙。

空所空灭，遍界难藏。

特地经行往那方。

释智朋

释智朋　杨知府赞

丹成於太初之先，道济乎后地之极。

负勋名阀阅之寄，忘生长富贵之习。

时行时止，无固无必。

操须弥之笔，亦难写此珪璋之质。

释智朋

释智朋　隐室

文殊亲到见非亲，踪迹浑无碍塞人。

一丈方方遮障了，如何弹击现全身。

释智朋

释智朋　鱼篮观音赞

徒整春风两鬓垂，子规啼遍落花枝。

龙门上客家家是，锦鲤携来卖与谁。

释智朋

释智朋　与福上人

闻名见面不须论，枉到防风县外村。

强半春光烟雨裹，分明闭却柏山门。

释智朋

释智朋　郁山主赞

拾得明珠笑口开，谓言尘尽转尘埃。

若无直下承当分，孤负驴儿一攧来。

释智朋

释智朋　渊明赞

田园稔久已荒芜，归去来兮自荷锄。

眼底悠然见无见，黄花岁岁状难如。

释智朋

释智朋　赠寿上人

觅诸方偈眼能乖，不把炊巾乱展开。

知得一峰天下秀，地从西竺国飞来。

释智朋

释智朋　政黄牛赞

江海归来知几年，却从牛背看风烟。

十成一转倒跟语，万象终难举得全。

释智勤

释智勤　偈

今年五十五，脚未蹋寸土。

山河是眼睛，大海是我肚。

释智仁

释智仁　句

行客莫轻瑕璧谤，立人怀抱自分明。

释智仁

释智仁　句

路遥无去伴，山叠有啼猿。

释智仁

释智仁　句

寒声病叶落，晓色冻云开。

释智仁

释智仁　留题云门寺

秦峰千古寺，岂易得跻攀。

一梦几回到，片心长此间。

溪光涵石壁，秋色露松关。

静室孤禅后，寒钟夜满山。

释智仁

释智仁　暮冬旅宿寄赵秀才

旅宿荒凉甚，幽怀可自宽。

风窗灯易灭，雪屋夜增寒。

空迥鸿声急，更馀旅梦残。

却思君旧隐，欲到恨飞难。

释智仁

释智仁　送何辂归钱塘兼简輀　端

家指西陵外，沧波去几程。

独行山雪下，孤泊夜潮生。

问路寒林迥，移舟宿雁惊。

到逢天竺客，为话别来情。

释智深

释智深　偈

兜率降生，双林示灭。

掘地讨天，虚空钉橛。

四十九年，播土扬尘。

三百余会，纳尽败缺。

尽力布网张罗，未免唤龟作鳖。

末后拘尸城畔，槨示双趺。

旁人冷眼，看来大借弄巧成拙。

释智深

释智深　颂古十二首

末后无端重漏泄，焦齿翁翁嚼生铁。

玉鞭击碎月明珠，累及儿孙扬丑拙。

释智深

释智深　颂古十二首

吹毛剑首乾坤黑，臂堕山河掩日光。

趯起须弥头倒卓，方知两两不成双。

释智深

释智深　颂古十二首

古渡无风下直钩，丝纶意在得鲸鳌。

马师言下扬家丑，千古儿孙草里游。

释智深

释智深　颂古十二首

裴公悟处绝譫讹，尺水能翻万丈波。

霹雳机中反活眼，锋铓句里罢干戈。

峰头路，暂经过。

浓绿万枝红一点，动人春色不须多。

释智深

释智深　颂古十二首

崔颢曾题黄鹤楼，上头春色少人游。

清香已逐残春去，无限狂蜂恋不休。

释智深

释智深　颂古十二首

庵主拳头举处亲，赵州话鲁指西秦。

知音不在千杯酒，一盏空茶也醉人。

释智深

释智深　颂古十二首

兴化逐克宾，观音戴鬼面。

靴里动指头，未免傍人见。

释智深

释智深　颂古十二首

好手呈机不露锋，惯将双剑定雌雄。

忽雷迸出惊天地，华岳三峰倒卓空。

释智深

释智深　颂古十二首

笑里凭谁眼豁开，龟毛须向火中栽。

脚跟有路云泥隔，千里区区谩往来。

释智深

释智深　颂古十二首

清波无透路，转处少人知。

斫却月中桂，清光付与谁。

释智深

释智深　颂古十二首

古木灵巢鹤梦迷，崑崙白象倒骑归。

鱼鳞水涨舟横岸，羊角风生花落溪。

释智深

释智深　颂古十二首

新妇快骑驴，阿家引鞭走。

石箂夜抽条，面南看北斗。

释智嵩

释智嵩　白菖蒲联句

惟不识泥土，堆根抱玉泉。

虽离岩谷伴，也则翠千年。

释智嵩

释智嵩　赋虹霓

水染青红带一条，和云和雨系天腰。

玉皇为厌皇宫倦，故筑空中万丈桥。

释智嵩

释智嵩　三玄偈三首

须用直须用，心意莫定动。

三岁师子吼，十方没狐种。

释智嵩

释智嵩　三玄偈三首

我有真如性，如同幕里隐。

打破六门关，愿出毗卢印。

释智嵩

释智嵩　三玄偈三首

真骨金刚体可夸，六尘一拂求无遮。

廓落世界空为体，体上无为真到家。

释智同

释智同　颂

云门透法身，法身何许人。

雁回沙塞北，鹦鹉慕西秦。

释智愚

释智愚　安座主更衣

良遂曾敲麻谷门，不相漫处主宾分。

子来亲见虚常叟，两耳垂肩坐白云。

释智愚

释智愚　白赋息耕

叶深烟气暖，杭软骨毛香。

巢许垂清节，临流不尔忘。

释智愚

释智愚　北山庵居

祖担终难荷，岩棲尽可攀。

爱闲嫌日短，遇兴不知还。

谷啸风搏虎，窗明月启关。

余生无异范，赢得放疏顽。

释智愚

释智愚　本禅人烂柴

祗为到头乾不尽，纵饶见火亦难吹。

年来岁往消磨去，不许春风管带伊。

释智愚

释智愚　碧照轩

剪木依山巧鉴池，已知写影到人稀。

一奁寒玉坐来久，但见双双白鸟飞。

释智愚

释智愚　磻溪禅子请赞

怒气噀人，殊不可犯。

虽有盖胆毛，肯无验人眼。

是亦划，非亦划。

咬定牙关，一生担板。

释智愚

释智愚　茶寄楼司令

暖风雀舌闹芳丛，出焙封题献至公。

梅麓自来调鼎手，暂时勺水听松风。

释智愚

释智愚　昌老号竹溪

疏疏绿影酿寒清，高节虚心久得名。

不见月明流水处，好风时引凤雏声。

释智愚

释智愚　长汀烟雨

漪漪远水漾明边，沙鹭风晴刷羽翰。

借使辋川收拾得，江湖莫作画图看。

释智愚

释智愚　常牧溪猿图

霜堕群林空，一啸千岩静。

耿耿殊有情，劳生发深省。

抱子攀危条，清兴在高远。

一点钟爱心，业风吹不断。

释智愚

释智愚　酬觉如居士

觉体如如不变时，能驱万象人毫釐。

毗耶城里无人识，一默雷轰只自知。

释智愚

释智愚　酬李寄轩

寄傲知何所，行藏匪一轩。

究心无别旨，鸣道有来源。

未先通理不，声诗不在言。

相期湖上寺，执手听啼猿。

释智愚

释智愚　酬李新恩惠竹杖

一枝苍玉寄宵人，远胜邛州九节纹。

添得老来山水兴，指空敲石看飞云。

释智愚

释智愚　春日对镜

不住复新新，来从幻里真。

旧髯皆变白，老眼尚精神。

世事终难鉴，菱花变有尘。

东风原上草，不觉又生春。

释智愚

释智愚　辞世颂

八十五年，佛祖不识。

掉臂便行，太虚绝迹。

释智愚

释智愚　此轩

一梁对一柱，绰绰自横陈。

谁拟复谁即，温然无故新。

释智愚

释智愚　次白云端和尚韵礼杨岐会禅师塔

来拜东山祖，峰高日未央。

遐瞻心已足，右绕兴何长。

啼鸟惊人去，飞花过水香。

西河牙爪在，曾不愧汾阳。

释智愚

释智愚　村乐图

一年田地熟，赋外乐天真，

便不打鼓笛，也是太平人。

释智愚

释智愚　答洞阳居士糜监丞

冷冰冰地洞阳春，橐签乾坤万物新。

抛下葛藤提不起，不知缠缚几多人。

释智愚

释智愚　大功不宰

碧玉溪头黄叶村，不闻花鸟以篱门。

憨眠似觉底时节，山月半规新叶痕。

释智愚

释智愚　大义庵主

山根旋缚尖头屋，溪上新开数亩田。

老矣不能得殿手，倚筇凝目送寒烟。

释智愚

释智愚　丹霞见灵照女图赞

冤有头，债有主。

天然欲访庞翁，恰好撞著此女。

揣尽家私。瓜甜蒂苦。

因芘上下不知同，牛奶郎忙涂赤土。

释智愚

释智愚　得颐

地窄天宽古所闻，咏茅分得半溪云。

有时梦觉萝客底，懒听前峰鹿叫群。

释智愚

释智愚　德惟侍者巡

岩桂初飘好问津，软风轻结露华新。

诸方不用多招手，自有寻香逐臭人。

释智愚

释智愚　德信西上

出门溪叶乱纷纷，欲去重寻旧主人。

礁下莫辞腰石冷，古鞭花绽不干春。

释智愚

释智愚　登祝融峰

南岳诸峰七十二，惟有祝融峰最高。

九千七百三十丈，下视寰海如秋豪。

岷发报华顶远俯伏，九华五老来相朝。

上封老僧日无事，兴来以手摩云霄。

释智愚

释智愚　点头石

大包才剖碍人间，日炙风吹转放顽。

见说听经曾肯首，更须来透铁门关。

释智愚

释智愚　电岩相者

妙处款形三寸舌，神眸一烁更无余。

季咸退舍许负死，湖海识人方见渠。

释智愚

释智愚　冬夜示俊侍者

守得乌薪暖气回，夜深寒重易成灰。

因思百丈重挑拨，转使沩山眼不开。

释智愚

释智愚　动静双照

举息冥方所，徒称宋地僧。

百年应自掷，一饭若为凭。

风暖斩山鹊，烟消露石棱。

分甘云水共，终日任腾腾。

释智愚

释智愚　独舫轩

踪迹浑如漾绿漪，画桡曾不近渔矶。

有时梦落秋江去，短笛横吹戴月归。

释智愚

释智愚　度剑石

云骨深埋草莽中，竟传秦王试灵锋。

旧痕尚带春苔绿，一罅能生偃草风。

释智愚

释智愚　端书记赴云城辟命

不游文节入祗园，刍草风香春正妍。

要识根茎来处远，葛仙丹井冷云边。

释智愚

释智愚　断桥

瞎驴一蹈两头空，便与寻常咱不同。

寸步却成千里隔，纷纷多在半途中。

释智愚

释智愚　对雪

郊郊寒翠湿痴云，暗剪水花巧著春。

多话风前初重竹，可思深作立庭人。

释智愚

释智愚　法光藏主之南徐

三呼檮一愧灵襟，湖海丛林已遍寻。

忘却飞猿旧时路，到头曾不厌初心。

释智愚

释智愚　方月上人幽室

竹里池清云屋深，万机冥合道人心。

有门不是无人到，自是灵踪不可寻。

释智愚

释智愚　访南湖晦崖讲主

讲堂迷却散花人，百万茫茫徒苦辛。

绝处逢生机路活，定应尊者是前身。

释智愚

释智愚　访赵野云不值

久思闲对老维摩，欲话众生病痛多。

丈室无端铁门限，未应容易野人过。

释智愚

释智愚　飞雪

黑风衮衮六花轻，天列阴岩势欲倾。

到此只知肤粟冷，夜深谁听瀑泉声。

释智愚

释智愚　废寺

入眼荒蓁古殿秋，岁华迁谢没人修。

夜深静听风瓯语，似骂檀那不点头。

释智愚

释智愚　傅禅人空谷

洞然非洞亦非盘，个里有神谁解看，

未启口前先应诺，听时莫被耳根谩。

释智愚

释智愚　赓静学林府判游天泽

古道兼禅到，躬行得几年。

乾坤资定力，心月鉴前缘。

一静人难学，三生话未圆。

老来重有约，不在北山边。

释智愚

释智愚　恭钦二禅人之长庚

难兄难弟未全知，毒种从来眼戴眉。

若到鄞江有云处，九峰寒碧锁清池。

释智愚

释智愚　珙侍者之沔

汉江漠漠向东流，摝蚬捞虾休未休。

蒲叶半凋秋著岸，子归无口笑岩头。

释智愚

释智愚　孤山

黯黯青青一望中，迥然不与众峰同。

白云散尽江天晓，想见人间无路通。

释智愚

释智愚　古梅

千年苔树不成春，谁信幽香似玉魂。

霁雪满林无月晒，点灯吹角做黄昏。

释智愚

释智愚　观山水图留休禅者

近远何多趣，难将尺寸求。

向来披岳顶，今已偏神州。

水肃苍林晚，寒生玉井秋。

圆蒲冷相对，时与话峰头。

释智愚

释智愚　光禅者请赞

初而欣，久而厌。

明月夜光，多逢按剑。

但信得及，自有灵验。

释智愚

释智愚　珪禅者号石翁

逃空劫外已苍然，玩水观山得几年。

闻说听经曾肯首，老来无力补青天。

释智愚

释智愚　海首座号怒涛

忧国忧民日夜惊，攧天攧地作雷鸣。

子胥此去休烦恼，百谷来朝一样清。

释智愚

释智愚　憨憨泉

憨泉一掬清无底，暗与曹源正脤通。

陆羽若教知此味，定应天下水无功。

释智愚

释智愚　韩愈见大颠图赞

膻后板，无孔笛。

省要乞一言，虚空轰霹雳。

临机不争，转身又却。

随他声色非声色，洞庭湖外千峰碧。

释智愚

释智愚　和秉彝李君五偈

深夜何人立少林，见成公案不须寻。

堆山积岳难消遣，相对顽然铁作心。

释智愚

释智愚　和秉彝李君五偈

呈瑞喧传是有年，眼前分晓被人谩。

自家冷暖知来处，老骨从前不怕寒。

释智愚

释智愚　和秉彝李君五偈

千钧之重一毫轻，好向聊将尉客情。

纵拟怪松为玉树，月高依旧可怜生。

释智愚

释智愚　和秉彝李君五偈

晓听君臣庆贺时，六街如书不曾迷。

普贤境界应垂问，手诏来时见紫泥。

释智愚

释智愚　和秉彝李君五偈

炉边呵冻得能多，端石无辜日夜磨。

却把悼词为雪咏，诗魔难敌胜修罗。

释智愚

释智愚　荷鹭

沙嘴坡头，枯荷影里。

清兴忽来，一息千里。

释智愚

释智愚　荷鹭

蒲叶吹秋，水天漠漠。

敛影肃心，意不在吸。

释智愚

释智愚　荷衣沼

水面绿盘擎雨出，临风几度倚阑干。

不知暖气有多少，老子年年得御寒。

释智愚

释智愚　贺契师庵居

正席云山万象回，道人青眼为谁开。

呼童放竹浇花外，修整茶炉待客来。

释智愚

释智愚　黑白何咎

世事乱如麻，情人未到家。

连延深院雨，滴碎后庭花。

旧话几时别，音书未有涯。

暝烟将四合，何处起胡笳。

释智愚

释智愚　衡阳庞居士庵

居士当年错用心，浑家不睦到如今。

摝篱柄短无人买，空自萧萧风满林。

释智愚

释智愚　花雨亭

昔人曾此谈空有，花雨纷纷绕座寒。

堪笑空生无伎两，不曾开口被人瞒。

释智愚

释智愚　淮侍者归省

山空木落岸云轻，吹面霜风有几程。

明月修江归梦刀，入门先祝老人星。

释智愚

释智愚　黄檗礼佛掌宣宗图赞

七赤之躯，额有圆珠。

问著便掌，胆大心粗。

不是大中天子，几乎唤马作驴。

大家水底按葫芦。

释智愚

释智愚　回雁峰晚望

孤筇影落清相外，看尽归云敛复翔。

身世悠悠心自许，几回到此立斜阳。

释智愚

释智愚　慧禅人这万年

鼠入钱筒伎已穷，十年踪迹眼头空。

如今又问平田路，山舍半吹黄叶风。

释智愚

释智愚　棘林

海凤飞来不敢棲，旧条新刺利如锥。

茫茫出得出不得，只许拚身到者知。

释智愚

释智愚　棘林和尚遗书至

因记七峰来玉几，去年花月下云坳。

未周一岁盟我军，剔尽春灯眼不交。

释智愚

释智愚　楫禅人之太白

明明不可铭，断续复谁听。

海上有痴绝，山中无白丁。

天风生寂籁，霜月下寒汀。

子去忘幽讨，重岩犹未扃。

释智愚

释智愚　偈颂二十一首

开端令节，万事从新。

普贤磨墨，文殊把笔，

书个事事大吉。从兹常住宽余，

扫除逋积。斗南长见老人星，

五峰峨峨倚空碧。

释智愚

释智愚　偈颂二十一首

君勿受汪凉，清凉如火沸汤。

君勿恶炎热，炎热如冰如积雪。

勿爱亦勿恶，未是逍遥处。

释智愚

释智愚　偈颂二十一首

吽{左口右发}吒喇竭节，地转天回难辨别。

不使松源省数钱，惯衲僧锁口诀。

同死不同生，特地成途辙，

秋风影里重罗列。义断情忘四十年，

何时待得龟成鳖。

释智愚

释智愚　偈颂二十一首

闹不如静，忙不如间。

静闹俱泯，谓之得理。

归宗事理绝，日轮正当午。

向道莫行山下路，果然猿叫断肠声。

释智愚

释智愚　偈颂二十一首

鸢飞戾天，渔跃于渊。

四夷拜舞，八表宣传，

笑看红日上阑干。

释智愚

释智愚　偈颂二十一首

天不文，地不理。

忽去忽来，如月印水。

岁月已往兮波旬得时，椁示双趺饮光增喜。

悲兮喜兮，春风桃李。

一以贯之，曾子曰唯。

释智愚

释智愚　偈颂二十一首

诸人知处良遂知，良遂知处人不知。

因思积雨花狼藉，空写愁肠说向谁。

释智愚

释智愚　偈颂二十一首

秋风吹晓露，秋雨送秋炎。

祖师门下客，无处不咨参。

前程忽撞著个金口木舌汉。

释智愚

释智愚　偈颂二十一首

观东震旦，有大乘根器，

逾海越漠崦来，远赴梁朝丹阙。

一言契合，如春卷衣。

北面折苇问津，信知桂谶不诬人。

追思严讳，炊黍鱠芹。

流水希声弦欲断，不知将底续芳尘。

释智愚

释智愚　偈颂二十一首

平生好攻禅病，不知病是道源。

要知道源端的，直须陆地行船。

因思大唐裴相国作圆觉经一序，一字一义，

耸动人天。又思本朝温国公制解禅颂六篇，

一褒一贬，口业昭然。

匪伊自绝夙种，佛亦不度无缘。

释智愚

释智愚　偈颂二十一首

一气潜回，百昌萌动。

君子道长兮露柱咨参，小人道消兮灯笼作舞。

义出丰年，道复太古。

国师欢喜问如何，冬至寒食一百五。

释智愚

释智愚　偈颂二十一首

乾坤之内，宇宙之间，

中有一宝，秘在形山。

释智愚

释智愚　偈颂二十一首

夫蛊者最灵通，不期而会，

不约而同。拶著崖崩石裂，

抛出金圈栗蓬。惊倒露柱，

哧煞灯笼。不知何处夫毒种，

元来门里有虫。

释智愚

释智愚　偈颂二十一首

一人高高峰顶立，一人深深海底行。

不是与人难共住，大都缁素要分明。

释智愚

释智愚　偈颂二十一首

西天末叶，东土初枝。

趑趄梁魏兮形影相吊，冷坐嵩少兮路径委蛇。

将谓单传直指，谁知一握乱丝。

骂底恨底患在为人之师。今则枝枯叶陨，

敷茂何期。有屈明胆无雪处，

临风只可自嘘戏。聊陈菲供，

来兮鉴诸。

释智愚

释智愚　偈颂二十一首

忧民恤物敛天威，坐断乾坤肃四夷。

先放腊梅凝瑞雪，次教春色到瑶池。

释智愚

释智愚　偈颂二十一首

年垂九十碍丛林，历心风霜岁月深。

妙蕴岂能超佛祖，寸衷端可格天心。

释智愚

释智愚　偈颂二十一首

老不禁寒，山边水边曝日。

春归阆苑，长底短底从新。

笙歌丛里贺年朝，锦筵中开寿域。

衲僧门下别有条章，每日蒙头打坐。

不知岁月易迁，直饶拶著不来，

谁展钵盂吃饭。

释智愚

释智愚　偈颂二十一首

四达皇皇，无边无表，

因甚有新有旧。会得此去汉阳不远，

不然黄鹤楼前鹦鹉洲。

释智愚

释智愚　偈颂二十一首

上元新节，处处烧灯，

都城巷陌，市廛邸店。

观者如堵，惟复灯来眼底，

眼到灯边。

释智愚

释智愚　偈颂二十一首

百丈清规，千古洪范。

藏这则虚空绝迹。用之则纲令森严。

释智愚

释智愚　偈颂十七首

怀州牛吃禾，益州马复胀。

天下觅医人，灸猪左膊上。

释智愚

释智愚　偈颂十七首

吒吒呀呀如狮子儿，我者里也须勘你。

勃勃窣窣似探竿影草，我者里也须疑你。

虽然菽麦汾，争奈监落酱里。

释智愚

释智愚　偈颂十七首

尽信书不如我书，识得个字不如忘却个字。

九经诸子徒尔藻饰，一大藏教尽是药方。

分明对物收税，何用商量一叶扁舟载大唐。

释智愚

释智愚　偈颂十七首

金碑刮膜，自病难医。

利剑挥空，逃踪莫及。

何以横拈尘尾，抑挫来机。

杀活虽殊，对扬有淮，

什麽人得此三味。一二三，

三二一。

释智愚

释智愚　偈颂十七首

七步周行犹仿佛。指天指地不分明。

是非既落傍人耳，洗到驴年也不清。

释智愚

释智愚　偈颂十七首

渡江风倚芦梢碧，夜深金殿人相忆。

此土西天卖不行，千古万古成狼藉。

当良月蓂敷五叶之辰，孰谓韬共光，

晦其迹。熏炉茗碗想遗音，

分明对面不相识。

释智愚

释智愚　偈颂十七首

朝朝相似，日日一般。

见面受用，千难万难。

因思临济掌黄檗，何以华亭把钓竿。

释智愚

释智愚　偈颂十七首

有意待不来，无心忽会面。

顶发垂丝，眼光如电。

说尽湖海风波，论量柴米贵贱。

更有一处少人知，也是重安眼上眉。

释智愚

释智愚　偈颂十七首

群阴剥尽一阳生，又见东山水上行。

冷笑云门多口老，却来日午打三更。

释智愚

释智愚　偈颂十七首

道人猛利难亲近，漾笠中流验作家。

忆昔高人何处去，夜深和月过平沙。

释智愚

释智愚　偈颂十七首

或隐或显，有亏有盈。

为天上无私鉴，实人间照夜之灯。

寻常多是论三五，惟有今宵分外明。

释智愚

释智愚　偈颂十七首

船上无散工，驾御有方所。

打篙底打篙，摇橹底折橹。

触浪迎风天地宽，去来不碍东西浦。

释智愚

释智愚　偈颂十七首

丁宁损君德，无言真有功。

任从沧海变，终不为君通。

释智愚

释智愚　偈颂十七首

晷运推移，日南长至。

东海鲤鱼，鼓腮振鬣。

南山鳖鼻，伸眉吐气。

唯有赵州老儿没意智，拖个破席日里睡。

净慈路见不平，道个苏卢悉利。

恐者老子背地里讨人便宜。

释智愚

释智愚　偈颂十七首

城东圣母坐莲台，大地众生正眼开。

与佛同生嫌见佛，一身难作二如来。

释智愚

释智愚　偈颂十七首

二月十五入寂，四月八日复生。

虚空开笑口，大地绝人行。

释智愚

释智愚　偈颂十七首

秤鎚捻得汁出，石人喝得汗流。

临机应变，随分知羞，

乘时推上五峰头。

释智愚

释智愚　寄崇福源长老

一发千钧适此时，风前无语皱双眉。

松源正脉将枯竭，浚发灵源复是谁。

释智愚

释智愚　寄慈峰故人

湖面春归物理明，水花无数点青萍。

因行若访和庵主，未必孤踪在二灵。

释智愚

释智愚　寄道彬侍者

勃窣家风一任真，述朱终是不成文。

何如竹榻吟清夜，月到花梢几分。

释智愚

释智愚　寄东湖溥侍者

声前未举已先知，曾用输机陷国师。

险处与谁分胜负，苹花汀草暗相宜。

释智愚

释智愚　寄都省罗太尉

海涵山育气如春，内相声华中外闻。

纲纪禁庭天宠密，金当长染御炉熏。

释智愚

释智愚　寄晦岩佛光法师

对文笺释通人到，破名舂科作者难。

不见澧阳焚钞者，棒头拈出尚寒酸。

释智愚

释智愚　寄集庆开山

如意来尸释梵宫。雨花狼藉湿春风。

自惭老矣无灵骨，日在深云听讲钟。

释智愚

释智愚　寄寂照庵主

远引高踪继覆盆，一龛枯寂是前身。

秀峰影里闲揩眼，见尽深云未到人。

释智愚

释智愚　寄节维那

几度忘言话克宾，丛林音响许谁闻。

海山秋夜对孤月，应记北高峰顶云。

释智愚

释智愚　寄婺守赵玉堂

儒释同科到者稀，道融冰雪鉴精微。

和平堂上公余坐，静看寒云片片归。

释智愚

释智愚　寄星婺适庄居士

稽首毗耶金粟身，静中多见闹中人。

却将不二门头事，时与虚空细讲论。

释智愚

释智愚　寄雪窦性首座

祝融峰下烧红叶，应梦山中看白云。

足迹未教容易见，谁知天外貌人闻。

释智愚

释智愚　寄雪窦足首坐

光芒曾不著织埃，拂拭磨砻心已灰。

秋夜不禁猿啸月，与谁同上妙高台。

释智愚

释智愚　剑池

石壁千寻势险巘，下临寒玉浸蟾辉。

古今我少凭阑者，亲见干将到底稀。

释智愚

释智愚　景和尚号石庵

空岩为怀薜萝门，天巧浑无斧鉴痕。

花鸟不来云自合，竖拳消息与谁论。

释智愚

释智愚　净发吴生

适意我云水，寻幽访所知。

曾於竺峰下，会见宝溪时。

巧理数茎发，清分两点眉。

忽忘心手处，何谓不如斯。

释智愚

释智愚　净覃藏主请赞

容易肯人，难与共语。

竹篦头借之如金，禅休角魏之如土。

净覃知藏善知机，电光影里分宾主。

释智愚

释智愚　净覃藏主游方

丛林荒落水云寒。风味辛酸话转难。

隐隐一枝一外去，不知何处择人安。

释智愚

释智愚　径山西寮众老郎请赞

霜严气烈，山空月明。

涵养有得，划削不平。

拈起则佛祖不识，放下也草木争荣。

捱到凌霄八十四，谁知名重九重城。

释智愚

释智愚　阄观音背不陆帧

吉祥大士舍全身，要使迷途脱苦轮。

无奈众生难教化，天堂地狱又重新。

释智愚

释智愚　就明书怀

流菜非深隐，那堪复故山。

未能忘影迹，终是碍人间。

白发吟边短，清灯话里闲。

江湖有新梦，何日出松关。

释智愚

释智愚　瞿居士号无知

过缘触境总茫然，地阔天宽著那边。

一点既明超物表，不知将底鉴偏圆。

释智愚

释智愚　镌者任廷

入石入木知分数，古篆今篆攻岂难。

祗因雕巧失真体，不见全文在世间。

释智愚

释智愚　君子有所思

孤舟十万里，委命在危流。

五叶芬芳后，神州法已秋。

释智愚

释智愚　恺藏主号庾岭

财宗北祖争衣处，雨洗风磨石尚新。

灵迹岂知千载后，丛林犹有昔时人。

释智愚

释智愚　可禅人归江心

每思槌拂恨难酬，孤屿寻归月正秋。

堂上若呈圆相去，乃师应错骂双檮。

释智愚

释智愚　来知客慈峰之乳窦瞻礼明觉塔

湖边问路入深云，十载心香一炷焚。

不见隐之真隐处，晓风凌露叶初闻。

释智愚

释智愚　老融牛图

纯去自忘牧，青蓑柳影中。

不餐栏外草，知是几春风。

释智愚

释智愚　冷泉送文禅者之天台

惠理呼猿日，葛仙成道时。

地胜人难到，去来谁得知。

释智愚

释智愚　礼道吾雷塔在石霜

祖师灵骨见应难，霹雳声中过别山。

父子祗缘机不密，翻成千古是非关。

释智愚

释智愚　李翱参药山图赞

黑豆数无穷，青松盖尽。

癯然老比丘，即此吾无隐。

更提云水曲周遮，添得傍人眼晨花。

释智愚

释智愚　历道人字弗云

身随虚空如梦觉，万机截断任天真。

单单留得娘生口，个事如何说向人。

释智愚

释智愚　立藏主之三衢

一会灵山已七年，寸心如铁鼻辽天。

无端归去思前事，话到柯消石也穿。

释智愚

释智愚　立禅入平山

依依远势接云根，有路何曾气急人。

泽广既知藏不得，异花灵草自生春。

释智愚

释智愚　梁楷忘机图

寻常忘物我，浑不涉希夷。

梦落秋坛冷，从教斗柄移。

释智愚

释智愚　琳禅人归豫章

慎将窥管鉴灵知，用在亡羊愧在斯。

莫谓西山好消息，须知江海有名缁。

释智愚

释智愚　灵山听猿斋祖首座号无传

龙猛因缘会北斋，轰轰南岳到荆溪。

宏纲若谓无人举，谁听孤猿月下啼。

释智愚

释智愚　灵竺权衡之访婺守会双林

不将一字显今宗，随处溪山老眼中。

想见金华旧知己，未容明月照归篷。

释智愚

释智愚　罗汉树

稽首如来种，悲生末世中。

枝枝成小果，叶叶现神能。

海月分清影，天香逐晓风。

愿惟迷已者，睹此出樊笼。

释智愚

释智愚　弥藏主归潮阳

穆穆林见老成，江湖约我复同盟。

鳄乡未话腥风起，春雪初消好问程。

释智愚

释智愚　沔禅人之雁荡

风高木落雁山秋，鞭起无依穴鼻牛。

村草步头挂不住，大方随处有良畴。

释智愚

释智愚　妙高

松枯石老冻云垂，到此虚空渐觉低。

脚力尽时清兴远，与谁携手上天梯。

释智愚

释智愚　明知客江心访竺峰

历尽风霜貌不枯，髑髅前下死工夫。

檮林句了千钧重，江上归来记得无。

释智愚

释智愚　墨戏屠生善老融牛

草木传真笔力高，戴嵩牛在一秋毫。

此行莫拟天台去，忍作孤僧过石桥。

释智愚

释智愚　墨竹

毫端不及处，精神殊可掬。

靡靡听谈玄，六月添重服。

释智愚

释智愚　牧童

烟暖溪头草正肥，尽教牛卧晴曦。

卷桐又入深深坞，吹尽春风不自知。

释智愚

释智愚　庞居士大家团乐共说无生自豪感图赞

穷斯煎，饿厮吵。

父子不同途，大家相脱卯。

万顷湘江洗不清，无生曲调何时了。

释智愚

释智愚　庞居士阖家都去图赞

神出鬼没，接响承虚。

这一火络，邪法难扶。

互将鱼目作明珠，笑倒西天碧眼胡。

释智愚

释智愚　庞居士问马大师图赞

藏头露影问来由，却把西江尽力酬。

回首眼空天地窄，不知身在御街游。

释智愚

释智愚　溥禅人归疏山

故山临汝梦秋江，况是蛩吟月到窗。

不住京华南荡寺，法身归去问枯樁。

释智愚

释智愚　溥禅者四还

梅影稀疏兰叶香，吴中水草越中行。

荒田触目无人拣，款款归来带月耕。

释智愚

释智愚　齐禅者之道场

峰从险处自孤起，石到虎边飞冽泉。

门户既难子宜去，莫辞深雪立庭前。

释智愚

释智愚　千人座

苍崖险处坦然平，万指曾不此听经。

若谓生公消息远，一声啼鸟共谁听。

释智愚

释智愚　千戌登雪窦

锦镜池面溶溶水照空，

春风花影落青铜。倚栏拟作机头看，

已堕阿师圈{左衤右贵}中。

释智愚

释智愚　清禅者游方

金风露浥菊花秋，杞棘当途何处游。

衡岳康庐相撞著，恐伊未是汝同流。

释智愚

释智愚　庆藏主之南屏

曾向殊方典竺坟，丛林有声张吾军。

天寒岁晚重寻旧，莫负青鞋蹈冻云。

释智愚

释智愚　庆远俊长老请赞

老不死，心未灰。

触著恶发，青天怒雷。

引得虎头燕颔，竞起丛林祸胎。

点著便领，何其俊领，

何其俊哉。

释智愚

释智愚　求猫子

堂上新生虎面狸，千金许我不应移。

家寒故是无偷鼠，要见翻身上树时。

释智愚

释智愚　日本绍明知客请赞

绍既明白，语不失宗。

手头簸弄，金圈栗蓬。

大唐国里无人会，又却乘流过海东。

释智愚

释智愚　日本源侍者游台雁

师道严明善应酬，石桥过了问龙湫。

一花一草人皆见，是子知机独点头。

释智愚

释智愚　日本照禅者欲得数径以述怀赠之

世路多巘险，无思不研穷。

平生见诸老，今日自成翁。

认字眼犹绽，过谭耳尚聋。

释智愚

释智愚　三友堂

清客苍官会此君，岁寒不减旧精神。

有时品字论交态，各有丰标远袭人。

释智愚

释智愚　僧归越

露激风抟岸草秋，揽衣可处上兰舟。

无方始是知方者，莫效支师泥沃洲。

释智愚

释智愚　僧礼补陀

孤踪抹过海门东，吴越溪山几万重。

一拜起来还一拜，不知何处见圆通。

释智愚

释智愚　僧游台雁

音旨双消不可闻，卷衣南去与谁论。

龙湫水涩石桥滑，得路应敲尊者门。

释智愚

释智愚　僧之金陵

良宵桂月耿中庭，蛩在青莎叶底鸣。

别我寸心如寸铁，不知南国几多程。

释智愚

释智愚　僧字止中

炼实而食，择木而棲。

灵灵自晦，物物难齐。

秋敛巢虚睡稳，梦破月印清溪。

释智愚

释智愚　山行示思穆侍者

春水绿浮影，山光泻入怀。

因思善牧者，随分纳些些。

释智愚

释智愚　善应无方

两脚蹒跚林叶稀，去来初不涉离微。

灵机示转已先照，踪迹拟从何处归。

释智愚

释智愚　上四明守黄侍郎辞延福

雨化仁陶德愈馨，如春物物自生成。

昔年秀水曾观政，却与鄞江一样清。

释智愚

释智愚　上四明守黄侍郎辞延福

石休久矣卧云林，六十银丝两鬓侵。

海上浮杯心已息，掬溪容我窃棠阴。

释智愚

释智愚　上竺池院归鹫峰庵

鹫岭心旌动，池边影渐疏。

一生无定力，七十尚多居。

细雨洒松坞，凉风挽竹舆。

白云相望处，踨蹐自渠渠。

释智愚

释智愚　生公讲台

鳞皴瘦石笼寒藓，千石遗踪意转新，

纵使天花来堕席，何如缄口过残春。

释智愚

释智愚　实禅者最省

灵山禅起未温席，却问潮阳过海船。

咨省寿堂春日静，究心应记白云边。

释智愚

释智愚　示惠灵为僧

惠性何如见性通，要教灵验显吾宗。

剩地扬下坠腰石，笑捧衣盂继祖风。

释智愚

释智愚　示明禅者

面壁风规久寂寥，儿孙旋旋立新条。

不知断臂缘何事，血洒空庭雪未消。

释智愚

释智愚　示内记藻侍者

当年济北辞黄檗，索火之机屈未伸。

今日子孙开活眼，老南元是读书人。

释智愚

释智愚　示日本智光禅人

隐隐孤帆绝海来，虚空消殒铁山摧。

大唐国里无知识，已眼当从可处开。

释智愚

释智愚　示祖躬禅人

祖意明明在尔躬，视之不见用无穷。

拟心更欲重提掇，一片惊秋叶堕空。

释智愚

释智愚　释雪窦革辙二门

迦叶聆筝起舞，渊明闻钟皱眉。

息耕斗室危坐，半窗冻日熙熙。

释智愚

释智愚　水仙

芳心尘外洁，道韵雪中香。

自是神仙骨，何劳更洗妆。

释智愚

释智愚　顺宗问鹅湖大义禅师图赞

当机一句避天关，海阔山遥岂等闲。

堪笑冬瓜长龙侗，翻成瓠子曲弯弯。

释智愚

释智愚　送炳记

心镜频磨发渐斑，照临今古未尝干。

已知所得离文字，此去禅棲必有山。

释智愚

释智愚　送逢侍者

销铄精微复见人，青鞋蹈破几重云。

鹫峰孤顶来辞我，祗有秋光可共分。

释智愚

释智愚　送鉴座主

纸灯吹灭尚迂回，直至如今心未灰。

台石鲜花将半蚀，不知焚钞复谁来。

释智愚

释智愚　送泾禅者

白鸟明边秋思远，逢人未话齿先寒。

他年祖室争头角，云外归来略借看。

释智愚

释智愚　送了侍者游台山

慕膻高举兴何穷，秋在黄芦叶里风。

已慢示明如蹈火，白云深处见岩翁。

释智愚

释智愚　送茂侍者

木叶辞柯霜气清，虎头戴角出禅扃。

东西南北无人处，急急归来话此情。

释智愚

释智愚　送鄱阳复道者

相逢首人漆双瞳，衣衫零落迎秋风。

甘将百骸作泥土，冷笑万事如展蓬。

当今祖道薄如纸，瓦缶雷鸣闹人耳。

正音却作画线悬，两手枕胸泪如洗。

行行不惜两茎眉，魔宫虎穴俱探窥。

山穷桥断始得路，伎俩尽时方见伊。

释智愚

释智愚　送僧见泉不庵

大阿横按血淋淳，铁作心肝也皱眉。

入得门来翻死款，不庵未必得饶伊。

释智愚

释智愚　送僧省母

十年来入浙东西，捱得头荒露伏犀。

因话编蒲米山老，不禁秋夜听莎鸡。

释智愚

释智愚　送僧之严

对薄方话萝窗底，又握山藤破晓烟。

领取桐江到家句，子规啼在月明前。

释智愚

释智愚　送胜禅者

别我芝岩旧主情，松堂月冷露华清。

古桐高佩知保处，会听百滩流水声。

释智愚

释智愚　送泰者梨

井梧初随别芝园，棕笠秋行过海边。

沙上有人搏律虎，谓言轻钞未曾诠。

释智愚

释智愚　送文瘦牛

一味清寒骨拄皮，且无心力去扶犁。

江湖尽尽有闲地，况是春风草长时。

释智愚

释智愚　送先侍者

半怯春寒病未甦，出辩护人无力为三呼。

诸方辣手如灵验，秋晚应归捋虎须。

释智愚

释智愚　送小师无二回中川

蜃江来访竺山春，贵尔寻师已得人。

莫学横趋未归客，至今尘土满衣巾。

释智愚

释智愚　送信禅人

诚信之言是道根，出门句子要区分。

溪山到眼知惭愧，莫学丛林饱见闻。

释智愚

释智愚　送永嘉祖意禅人

识得祖师端的意，迢迢千里扣知音。

当机一喝忘情谓，归兴犹如虎出林。

释智愚

释智愚　颂古

赵州八十方行脚，虚常八十再住山。

别有一机恢佛租，九重城里动龙颜。

释智愚

释智愚　颂古三首

力在如今作用时，情存毫忽便成欺。

谁知修水千峰碧，尽入秋风一瘦藜。

释智愚

释智愚　颂古三首

一拳拳倒黄鹤楼，一趯趯反鹦鹉洲。

有意气时添意气，不见流处也风流。

释智愚

释智愚　颂古一百首

大人境界终难到，到后如何说向人。

不是当人知见力，莫将知见别疏亲。

释智愚

释智愚　颂古一百首

泠泠溜泣秋壑远，缠会沧溟便泛舟。

见说许由曾洗耳，可怜巢父更鞭牛。

释智愚

释智愚　颂古一百首

紫金光聚照山河，天上人间意气多。

曾勑文殊领徒众，毗耶城里问维摩。

释智愚

释智愚　颂古一百首

有三尺剑可以谒赵国，无千里眼难以悬丝。

释智愚

释智愚　颂古一百首

有力量人终是别，等闲垂手便相应。

如何夜半扶桑日，推上须弥最上层。

释智愚

释智愚　颂古一百首

夜阑天际堕金盆，膝上焦桐调转新。

易水悲风轻按指，鸾胶难续断肠人。

释智愚

释智愚　颂古一百首

铁壁迸开云片片，黑出辊出月团团。

就中明暗相陵处，天外出头谁解看。

释智愚

释智愚　颂古一百首

兴在天南天尽头，未行先已到新州。

来时无口去无伴，那更萧萧黄叶秋。

释智愚

释智愚　颂古一百首

玉箫吹彻凤凰台，古殿深觉晓未开。

满地落花春已过，绿阴空锁旧莓苔。

释智愚

释智愚　颂古一百首

石润非玉，水丽非金。

大禹决而西泝，卞和泣而陆沈。

释智愚

释智愚　颂古一百首

青山白云，碧溪萝月。

画虎成狸，只得一橛。

释智愚

释智愚　颂古一百首

好将真法供如来，花在幽岩险处开。

一夜狂风吹欲尽，落英无数点苍苔。

释智愚

释智愚　颂古一百首

青牛仙去不虚传，常用虚中落断边。

自是一生多蹇薄，夜深犹产古皇前。

释智愚

释智愚　颂古一百首

一口吞尽三世佛，牙如剑树眼如铃。

断弦不必鸾胶续，只要知音侧耳听。

释智愚

释智愚　颂古一百首

笾豆缠陈见圣人，莫将生死较疏亲。

汪胎历日烦君看，一岁终须有一春。

释智愚

释智愚　颂古一百首

行吊先桃茢，丧车后纸钱。

老胡门下客，宁可入黄泉。

释智愚

释智愚　颂古一百首

万仞岩头拚得去，不知何处觅全尸。

业风吹起再甦醒，却问如今是甚时。

释智愚

释智愚　颂古一百首

野水浮轻楫，暖烟生紫苇。

晚来湖上望，多是罟鱼人。

释智愚

释智愚　颂古一百首

事到无心不苟欺，鸟玄鹄白尚怀疑。

自非亲见黄头老，争敢逢人汇漏伊。

释智愚

释智愚　颂古一百首

白石鉴鉴，韫尔美璞。

君子道晦，君子斯乐。

释智愚

释智愚　颂古一百首

季咸曾相壶丘子，随变难分亟自逃。

输与高楼凝望者，炯然明可察秋毫。

释智愚

释智愚　颂古一百首

欲识穷原处，何人为指迷。

夕阳鸡石外，桃李自成蹊。

释智愚

释智愚　颂古一百首

曾落石霜机外笏，又扶粗行到唐天。

只将四海垂纶手，虾蟹鱼龙一串穿。

释智愚

释智愚　颂古一百首

抛来撒去互施呈，地狱门前鬼眼睛，

觑破髑髅肝胆外，摩醯顶上复重明。

释智愚

释智愚　颂古一百首

裁书拟欲扣天阁，往往无人可共论。

因得老生轻指拨，临风不觉暗消魂。

释智愚

释智愚　颂古一百首

碧油幢下立功勋，韬略双全独见君。

一自赤心来报国，边头刁斗不曾闻。

释智愚

释智愚　颂古一百首

灵山一别无碑记，三度亲曾作国王。

拄杖再探知远近，眇然天地略玄黄。

释智愚

释智愚　颂古一百首

老婆心切日忡忡，恐堕他家虀瓮中。

消息得来胡乱后，江西宗派好流通。

释智愚

释智愚　颂古一百首

欲把枯肠尽底倾，出门不觉又叮咛。

劝君及早回头去，莫待春风柳眼青。

释智愚

释智愚　颂古一百首

啐吸之机类不同，飞星撒火髑髅空。

偷心死心难为活，忽见金乌出海东。

释智愚

释智愚　颂古一百首

不落因果，突出野狐。

人心似铁，官法如炉。

不昧因果，得脱野狐。

释智愚

释智愚　颂古一百首

拔树鸣条浩浩风，雨云翻覆在其中。

千波万浪惊天地，到海方知信不通。

释智愚

释智愚　颂古一百首

草履为冠松作钗，一般潇洒眼头乖。

语音只在风檐下，终日无人不下阶。

释智愚

释智愚　颂古一百首

担板汉，没拘束。

饿死首阳山，誓不食周粟。

释智愚

释智愚　颂古一百首

海运鹏抟日月忙，夜光潜透斗牛傍。

非惟按剑屡生子，瞎眼波斯满大唐。

释智愚

释智愚　颂古一百首

五十笑他先百步，何如参马胜骑牛。

不须重较多和少，归到家山即便休。

释智愚

释智愚　颂古一百首

以玉抵鹊，以鼠为璞。

眇然视之，太虚寥廓。

释智愚

释智愚　颂古一百首

宾主有无俱遣外，行藏须要出常情。

无棲泊处开门户，月到中宵不敢明。

释智愚

释智愚　颂古一百首

日月无光杀气浮，揭天黾鼓战貔貅。

捷呼获下真番将，那个儿郎不举头。

释智愚

释智愚　颂古一百首

石头路险人难到，到者主知滑似苔。

两度三回虽达倒，满身泥水又归来。

释智愚

释智愚　颂古一百首

短裦长衫白苎巾，咿咿月下急推轮。

洛阳路上相逢著，尽是经商买卖人。

释智愚

释智愚　颂古一百首

昨日过竹院西字，邻家稚子隔溪啼。

山寒水肃半黄落，无数归鸦卜树棲。

释智愚

释智愚　颂古一百首

贝叶持来晓者疏，自称验世无如古。

依然还我唐人译，始有人知是梵书。

释智愚

释智愚　颂古一百首

不设陷井，不挥雪刃一箭穿杨，

神目不瞬。翻思昔日李将军，

射虎之机犹是钝。

释智愚

释智愚　颂古一百首

轻如毫未重如山，地角天涯去复还。

黄叶殒时风骨露，水边依旧石斓斑。

释智愚

释智愚　颂古一百首

德山疑处问岩头，若得浑家一地愁。

父又呪儿儿呪父，冤冤相报几时休。

释智愚

释智愚　颂古一百首

见说闽山多蛊毒，千方百计避无由。

殇中既有催魂鬼，一命还他方始休。

释智愚

释智愚　颂古一百首

扶过断桥水，伴归明月村。

只知途路远，不觉黄昏到。

释智愚

释智愚　颂古一百首

新罗拄杖遂宁钵，衲子家风那个无。

一等看来如墨黑，谁能重与较锱铢。

释智愚

释智愚　颂古一百首

风冷蒹葭雨作秋，倚门无意谒诸侯。

明年再决龙蛇阵，塞北安南一道收。

释智愚

释智愚　颂古一百首

烈焰澜翻为说时，百千诸佛尽攒眉。

梵音深远难明辨，只许韶阳雪老知。

释智愚

释智愚　颂古一百首

药贴明明说得亲，不知里面伪和真。

谆谆教诫痴儿女，莫把方书误后人。

释智愚

释智愚　颂古一百首

始见春花归阆苑，又逢秋叶堕宫墙。

思量世事如翻掌，谁得长生不死方。

释智愚

释智愚　颂古一百首

有佛无佛不得住，三千里外无凭据。

赵州赢得口皮光，却是者僧知落处。

释智愚

释智愚　颂古一百首

世路风波只自知，见人多是不扬眉。

呼灯隔夜书名纸，未审朱门复见谁。

释智愚

释智愚　颂古一百首

有问自知无答处，却将柏树当门庭。

摇风摆雨经年久，不似松根有茯苓。

释智愚

释智愚　颂古一百首

春暖山桃次第红，翩翩蝴蝶斩芳丛。

蓦然一阵狂风至，辊入花枝不见踪。

释智愚

释智愚　颂古一百首

各将财本去经营，上国如天好趁晴。

未出门时先算帐，如何得到凤凰城。

释智愚

释智愚　颂古一百首

踪迹由来久避秦，洞门深锁古台春。

落花只为随流去，便有寻芳拾翠人。

释智愚

释智愚　颂古一百首

雪老门高儿女盛，又能情重贵天伦。

把家干蛊虽相似，也有贪杯落草人。

释智愚

释智愚　颂古一百首

象王象子尽相随，岩上人看蹄蹈蹄。

香草细餐知饱足，归来不待日头低。

释智愚

释智愚　颂古一百首

三文买个捞波子，摝蚬虾得几年。

逆顺短长休要说，谁家屋里灶无烟。

释智愚

释智愚　颂古一百首

夜半三更来讨火，我骂你兮你骂我。

相唤相呼归未归，也有无衣草里坐。

释智愚

释智愚　颂古一百首

一重山子一重云，行尽天涯转苦辛。

蓦劄归来屋里坐，落花啼鸟一般春。

释智愚

释智愚　颂古一百首

百年犹恐没人知，名字仍交厅胁题。

入水入泥难放牧，仰山只得半边骑。

释智愚

释智愚　颂古一百首

一日须来三五度，有时欢喜有时嗔。

改头换面休疑著，元是尖檐帽下人。

释智愚

释智愚　颂古一百首

辽空一箭九重城，雪老门风尽有声。

见说禁班宣号令，那边浑不许人行。

释智愚

释智愚　颂古一百首

青郊鸣锦雉，绿水漾金鳞。

安得郢中客，共歌台上春。

释智愚

释智愚　颂古一百首

塞北烟尘终载静，江南花木四时荣。

不须特地分疆界，万里山河似掌平。

释智愚

释智愚　颂古一百首

此行莫拟几时回，此去应须到五台。

若过曼殊放光处，殷勤为我记归来。

释智愚

释智愚　颂古一百首

昔年曾扣睦州关，负义忘恩当等闲。

见说吴音俱变尽，语言浑似广南蛮。

释智愚

释智愚　颂古一百首

声如鸣玉静边闻，谁信幽人不见君。

花到海棠将寂寞。绣衣犹把麝香熏。

释智愚

释智愚　颂古一百首

拄天拄地黑如漆，不分书作是何物。

拈花抛向屎坑中，火里红莲香拂拂。

释智愚

释智愚　颂古一百首

生平未审何言句，得似羚羊挂角时。

拊击自然皆率舞，不须羌管隔云吹。

释智愚

释智愚　颂古一百首

弥漫万树梨花雨，冻玉堤边水欲流。

顷刻阳鸟升太白，那时浑不见踪由。

释智愚

释智愚　颂古一百首

隔水何人歌竹枝，动人情思极幽微。

夜深转入单入调，月郎风高听者稀。

释智愚

释智愚　颂古一百首

融峰强万丈，未话足先酸。

若不缘云去，那知星斗寒。

释智愚

释智愚　颂古一百首

你有更须当面与，渠无背手夺将来。

蓦然夜半化龙去，黑雨乌风裂地雷。

释智愚

释智愚　颂古一百首

收放随时虽有淮，出门入户恐难论。

长安路子君须到，莫向深村草里蹲。

释智愚

释智愚　颂古一百首

望见杀竿回首去，脚跟三十谩轻酬。

人言阆苑化千树，不直仙家十二楼。

释智愚

释智愚　颂古一百首

泉石膏有不可医，晓钟吟到夕阳时。

天然句子终难得，几向风前暗皱眉。

释智愚

释智愚　颂古一百首

火炉头话几多船，自己同时作魔观，

直下起来呈两指，山河大地黑漫漫。

释智愚

释智愚　颂古一百首

发言先要心无愧，遣事应须理处长。

莫学里干无信者，从朝至暮错商量。

释智愚

释智愚　颂古一百首

入门句子已先酬，唤去呼来第二头。

到此不知茶味者，纷纷空买洞庭舟。

释智愚

释智愚　颂古一百首

评漫学屠龙，人言枉费工。

自非亲到者，难与论穷通。

释智愚

释智愚　颂古一百首

一文一武偶相逢，说尽英雄各不同。

俱往长安朝圣主，姓名终是达天聪。

释智愚

释智愚　颂古一百首

楼上赞声资菜色，蓦然突出老菸菟。

迢迢古路无遮障，双眼如铃谁敢逾。

释智愚

释智愚　颂古一百首

一棚傀儡木雕成，半是神形半鬼形。

歌鼓歇时天未晓，尚余寒月挂疏棂。

释智愚

释智愚　颂古一百首

拟从险处放身时，那个商量不皱眉，

不动毫芒亲到底，眼睛皮绽盖须弥。

释智愚

释智愚　颂古一百首

烟暖土膏民气动，一犁新雨破春耕。

效原眇眇青无际

野草闲花次第生。

释智愚

释智愚　颂古一百首

五逆闻雷慊慊然，寻常争敢与会宣。

自从六十轻酬后，济北驴名不浪传。

释智愚

释智愚　颂古一百首

坑坑坎坎，险险巘巘。

一言易出

驷马难追。

释智愚

释智愚　颂古一百首

宁辨人间是与非，生来屈盾眼如眉。

不因说著当年事，万古千秋那得知。

释智愚

释智愚　颂古一百首

客里谩牢落，天涯多故人。

好怀无处写，旧话得重论。

残雪未消石，梅英先破春。

徘徊殊有约，来此续芳尘。

释智愚

释智愚　颂古一百首

野犴鸣，狮子吼。

丧尽生涯，不容天口。

释智愚

释智愚　颂古一百首

耆婆去后无消息，病者憧憧日扣门。

百草自知无识者。丛丛垂泣在篱根。

释智愚

释智愚　颂古一百首

真甚破沙盆，掀翻海岳昏。

顶门真个瞎，个古累儿孙。

释智愚

释智愚　颂古一百首

力难抬处为君言，神骏保劳更著鞭。

一跃洞天三十六，到时凡骨也成仙。

释智愚

释智愚　颂古一百首

含糊一世无分晓，开口何尝在舌头。

万古业风吹不尽，又随月色过罗浮。

释智愚

释智愚　颂古一百首

脚跟不断红丝线，掉臂乾坤自在行。

塞壑填沟无处著。妇来依旧两眉横。

释智愚

释智愚　潭老号古渊

蛟龙窟宅初无底，神禹难穷浅与深。

好把凝流消息子，沛然为雨活丛林。

释智愚

释智愚　韬光室

懒去栽花傍竹篱，旋收岩叶毳寒衣。

不知陆谷几迁变，时见断云相逐归。

释智愚

释智愚　题书画什后

发挥多古迹，优彼色丝辞。

逸少观鹅处，玄晖纵墨时。

室虚蛟自触，神久树生悲。

得处何机感，寻披当尔思。

释智愚

释智愚　题鱼矶

秋竿倚石台，沙鸟喑相猜。

一草有时劝，几朝鱼不来。

释智愚

释智愚　剃剪林荣

众枝尔为得，养生何所亲。

箧中三雨铁，云外一闲身。

黑白已无几，修治转失真。

畏寒宜少伐，未愧舀溪人。

释智愚

释智愚　天竺送僧之昌邑

肃然凝目引秋光，帆过东溟白鸟行。

不好不离虽自肯，海山谁为说经王。

释智愚

释智愚　天竺玉论师赴觉海

妙旨惟从句外求，白云先见室中筹。

海山深处多麟凤，此去横经一纲收。

释智愚

释智愚　通藏主之南国

春入长淮野烧青，六朝遗事镜中明。

临岩细剥苔纹看，太半无人知姓名。

释智愚

释智愚　通禅客进纳

衲僧肘后个灵符，谁管从前有与无。

片板不能担到底，又来依样画葫芦。

释智愚

释智愚　徒弟宗璞建施庵请赞

等是垂慈，初门无户。

璞玉既分兮可观，梵仪顿举兮难睹。

凌霄峰顶看云人，普化堂中第一祖。

释智愚

释智愚　万松山赠张省元

铣爷无门扉不通，静如古井鉴秋容。

乐天自得道中术，时引清风吹万松。

释智愚

释智愚　惟侍者号曲江

源脉滔滔古岸头，往来终是碍行舟。

无风激起千寻浪，到海方知是逆流。

释智愚

释智愚　文禅人临衰北堂

卷衣东去泪沾巾，兰谷见香二月春。

天地豁空舒笑眼，不知谁是报亲人。

释智愚

释智愚　文广寺

云中玉磬无时响，木未金灯永夜明。

胜地正级人罕到，古今门户未尝扃。

释智愚

释智愚　文宗问终南山蛤蜊瑞相图赞

攧不开，扑不破。

人言大士应身，我也疑他真个。

终南山，相应和。

喜动龙颜，百僚俱贺，

谁知别有弥天过。

释智愚

释智愚　问许行者仁米香请语以此赠之景定癸亥至节虚常老僧书于雪窦西庵送

敲磕门庭细揣磨，路头尽处再经过。

明明说与虚堂叟，东海儿孙日转多。

释智愚

释智愚　无补侍者游方

索索青鞋蹈晓霜，逢人屈指问诸方。

有无探讨归来日，粪火堆边话短长。

释智愚

释智愚　无则都寺玉几写予梦影自散席后言音不相接者十二年今径山请赞笔老

敬而远，亲而疏。

明鉴灵腑，善定锁铢。

凌霄高而众峰拱，海峤耸而蟾影孤。

子归就父，吾不识渠。

释智愚

释智愚　吴王阖庐墓

海涌通幽一径深，怪来时作老龙吟。

阖闾觌面无回迹，休向空山断处寻。

释智愚

释智愚　物我两忘

居常多不器，情为尽方知。

有眼挂空壁，无心合祖师。

衲穿随手补，客至下阶迟。

或问虚常叟，殷勤说向伊。

释智愚

释智愚　西蜀言道士昔同夏岳山三十年后著僧伽梨衣复会于双林

不拜星坛不步虚，裂冠来下死工夫。

地炉深处烧红叶，曾记三生旧话无。

释智愚

释智愚　霞谷清夜

势书蕴丘壑，冥机未策勋。

瓦協消古篆，石榻伴归云。

胜事知如许，余生无所闻。

灯花冷相笑，何可补毫分。

释智愚

释智愚　霞光亭

录迹宣符岂易量，故应祥彩发天藏。

真风不逐三韩去，直至如今草木香。

释智愚

释智愚　贤侍者号木翁

录曲轮囷儿似痴，春风化鸟自忘机。

年来老大混无用，一任丛林鼓是非。

释智愚

释智愚　销印

铁鞋无底饱风霜，岁晚归来卧石休。

一对眼睛乌律律，半随云影挂寒堂。

释智愚

释智愚　小吴轩

结茅初不为孤峰，祗爱登临眼底空。

风淡云收见天末，始知吴在一毫中。

释智愚

释智愚　谢梦庵居士性宗集

性本无宗梦亦非，万机难透一真机。

有时暗与乾坤合，笑看春花秋叶飞。

释智愚

释智愚　谢载悟庵

深荷城东老净名，菜园舍了双斋僧。

磨刀石子看看尽，居士肝心铁打成。

释智愚

释智愚　谢芝峰交随惠茶

拣芽芳字出山南，真味那容取次参。

曾向松根烹瀑雪，至今齿颊尚余甘。

释智愚

释智愚　心侍者归省

露叶萧萧月满庭，秋来多梦老人星。

海山印渚知吾处，终不深云独掩扃。

释智愚

释智愚　新建慈天锡庄请赞

不期而会，不约而同。

晴光烁烁，和气融融。

际遇两朝圣主，中兴徽庙禅丛。

良田天锡平如砥，坐对灵苗岁岁丰。

释智愚

释智愚　休屏怪松

蛟干虬枝巧作蟠，鳞鳞鬣鬣自生寒。

卧间不致为妖去，只就涛声起处看。

释智愚

释智愚　宣知客归江心

风帽云巾历所期，问津保似到家时。

曲阑半倚重杨外，潮落潮生祗自知。

释智愚

释智愚　玄黄不真

万物自全璧，蒙庄安可刘。

月高松影细，风急雁行低。

谁把丹青入，难将竹帛题。

寒山应笑我，携手职云泥。

释智愚

释智愚　岩泉应虚室

天籁发中静，峰高远出云。

有来非眼听，无处足心闻，

蒲冷禅衣弊，空虚月影分。

大功终不宰，纵尔自云云。

释智愚

释智愚　衍巩珙三衬德之国清

谁知三隐寂寥中，因话寻盟别鹫峰。

相送当门有修竹，为君叶叶起清风。

释智愚

释智愚　演僧史钱月林

浚发灵机口解边，断崖飞瀑带人寒。

若言列祖有传受，迦叶无因倒杀竿。

释智愚

释智愚　揖让图

行必有师，进之以礼。

昭昭君子心，对面风波起。

释智愚

释智愚　以文长老请赞

天地不仁，出此妖怪，

有偷营劫寨之机，地喜舍慈悲之戒。

正脉将沉，法门凋瘵，

如何嗣续松源派。大奸难后越精神，

骂人嘴毒如蜂虿。

释智愚

释智愚　隐侍者游乳峰

窦深惟古雪，霄岸更危峦。

到者难披顶，寻师多卖单。

无时云气重，长带瀑声寒。

挨得入门句，归来示我看。

释智愚

释智愚　泳侍者不受育王藏主

动空田地自由身，眼绽无心典竺坟。

探讨正音谁可拟，调高终是遏行云。

释智愚

释智愚　游金华洞天

飕飕岩溜静边闻，到到仙凡咫尺分。

鹤驾朝真可日返，洞门终日锁寒云。

释智愚

释智愚　游棲霞观

海上多幽迹，寻碑始得名。

仙成丹灶冷，霞暖地花生。

有鹤久不死，见人长欲鸣。

坛西羽衣子，知我不虚行。

释智愚

释智愚　渔父

菰蒲叶冷暮天低，断岸舟横水四围。

祗有一竿楚竹，未尝容易下渔矶。

释智愚

释智愚　渊禅人之乳峰

渊默雷声善发机，钝根难下顶门椎。

青霜黄叶压穷野，急急归来见隐之。

释智愚

释智愚　元藏主游方

骂詈瞿昙说脱空，年来分外恶情悰。

吴山越水相逢著，放出蟭螟咬大虫。

释智愚

释智愚　圆书记之钱唐

谁管点鱼上竹竿，拚身捱得髑髅乾。

者回归去西湖上，犊草鸥波不乱看。

释智愚

释智愚　缘对

石休偃月梦魂冷，溪水写真癯影清。

平生砽砽自忘我，世外不知谁可盟。

释智愚

释智愚　远尘轩

开窗种修竹，鉴石搆方池。

良夜月来此，劳生几个知。

释智愚

释智愚　岳林古渡

契翁来作济人舟，两岩青山浸碧流。

舞棹舷歌不到处，知心惟有老岩头。

释智愚

释智愚　阅侍者镜潭

雨过天风静，波光似铸成。

不须频鉴照，妍丑自分明。

释智愚

释智愚　阅宗镜录

百卷非文字，精探海藏深。

老胡三寸舌，镜主几生心。

力破尘劳纲，能销旷劫金。

归原何所似，花底啭灵禽。

释智愚

释智愚　越山

翠螺簇簇绕湖滨，寒影清磨古鉴尘。

休问冈头望夫石，人间恐有断肠人。

释智愚

释智愚　云谷术士

出则无心应有声，眇然天地亦难铭。

可中别有通神处，见说年来分外灵。

释智愚

释智愚　云山小景

渺渺晴烟薄，苍苍古树昏。

天涯殊未足，对此暗消魂。

释智愚

释智愚　曾禅人唯之

当头一诺未为亲，大道难将语默分。

不听晚风江上笛，一声吹破碧天云。

释智愚

释智愚　赠禅客智仁

法战场中树胜旗，话头何似问头危。

古人减灶添兵处，切忌交锋蹉过伊。

释智愚

释智愚　赠妙洁道人

妙心明洁契如如，操履分明女丈夫。

庞老家风殊不二，摝篱高价许谁沽。

释智愚

释智愚　赠妙喜社道友

断来妙喜针锋上，塞破虚空不碍空。

昔日维摩今社友，相逢个个有神通。

释智愚

释智愚　赠许居士

山仪不里庞公帽，軃袖深藏传老槌。

敲磕诸方应未已，眼头乖角少人知。

释智愚

释智愚　赵开府访霞谷次韵谢之

旌幢天外见，缥缈谷中来。

望重草先偃，山灵云自开。

禅衣坐幽石，棕柄拂清埃。

勋业凌烟上，难教隐钓台。

释智愚

释智愚　赵王访赵州州不下禅休图赞

坚不刚，柔不弱。

七百甲子老翁，偏要用此一著。

列土王来下休，高风千古为标格。

释智愚

释智愚　折糍寄梦匈

黄秫烂舂如切玉，醉人风味忍沾唇。

火炉头话烦君举，莫作粘牙缀齿人。

释智愚

释智愚　浙江潮图

怒势自惊殊莫拟，静心人见骨毛寒。

平生一对风波眼，今日晴窗不忍看。

释智愚

释智愚　针生大阬

假道针锋上，行藏云水中。

且非心法妙，自是手头通。

前辈多遗偈，灵襟出众工。

明朝何处去，黄叶度溪风。

释智愚

释智愚　正禅者归庵

方广灵踪为绝概，到者纷纷殊不会。

乱云深处著禅庵，孤猿啼在萝窗外。

释智愚

释智愚　铸印

袍著金花勒小骢，扬鞭几度月明中。

黄河界上空来往，直至如今未树功。

释智愚

释智愚　庄宗宣兴化问答图赞

君臣庆会豁余机，百亿山河尽贡归。

拈起太平无价宝，乾坤何处不光辉。

释智遇

释智遇　白云端和尚赞

接纳少机关，勘验无眼目。

时时膈气筑，只要煨芦菔。

释智遇

释智遇　白赞

不开骂人口，难以见其慈，

不徵衲子病，难以青其师。

似之则殃门添祸，否这则赋予林噬之。

画工笔熟不识伊，白发毵个是谁。

释智遇

释智遇　宝林远和尚游山像孙侍行赞

德腊俱高，孙枝益茂。

以勤俭苦节中兴隶业，以老气余韵平视诸方。

眉棱垂雪，杖竹凝霜。

步趋势有人兮清风可继，澹常古道兮劫外徜徉。

释智遇

释智遇　宝严崇辩讷法师画像赞

身杭如柴，眼明如电。

衡鉴台岭，品藻山外之宗。

挥呵悟门，不堕文字之相。

以讷为辩，以戒为碍。

横拈尘尾雨花倾，万象森罗俱鼎沸。

释智遇

释智遇　保宁勇和尚赞

怀燥衲僧，佒佯座主。

抹过村草步头，直下挨肩佛祖。

杨岐其师，白云其侣。

一鸣凤台，凌跨今古。

释智遇

释智遇　本立藏主请赞

春山万叠，秋水一痕。

凛然风彩，何处求真。

大方出没兮全生全杀，丛林悱悱兮独角一麟。

释智遇

释智遇　布贷回头笑髑髅赞

咄者髑髅，荒草堆头。

敛眉一笑，万壑云收。

释智遇

释智遇　布袋和尚赞

一肩驼不起，两脚走如习。

业风交辊笑嘻嘻，问渠是谁渠不知。

释智遇

释智遇　草衣文殊赞

是何等书，读不成句。

榱短发长，手郐俱露。

释智遇

释智遇　朝阳毳衲赞

鎝无肉，补不足。

傍晨曦，倚岩谷。

怕见典叶飞，未见千金皱眉。

释智遇

释智遇　朝阳对月赞

寒暑不到处，山穷石自枯。

涕零知骨冷，随分著工夫。

一卷无题目，持傍石根叫。

眼昏嫌字小，华梵恐难分。

释智遇

释智遇　出山古像赞

金钟夜击九重城，六载归来改瘦形。

待得众生心眼活，雪山诊旧碧崚嶒。

释智遇

释智遇　船子和尚赞

烟水寒，扁舟小，

华亭江上相寻讨。负命劈口一桡，

点头处狼藉不少。父子怯相酬，

谁道翻身早。出黄芦，

入红蓼。收拾丝纶，

江天未晓。

释智遇

释智遇　慈明圆和尚赞

去见神鼎謓，绝叫屋梁倒。

不得脱手法，打折你驴腰。

释智遇

释智遇　大慧禅师赞

前无释迦，后无达磨。

骂雨骂风，祗要做大。

黑漆竹篦胡打乱打，是佛是魔劈面便唾，

因芘天陈其咎。衡阳梅阳，

十七年吞饥忍饿，将谓万里生还知非，

无来一星子不曾改过。者般瞎秃得人憎，

天上人间无两个。咄。

释智遇

释智遇　丹霞遇庞化赞

邂逅漉篱翁，言谈耳又聋。

不知何处去，破帽里西风。

释智遇

释智遇　蹈礁老卢赞

用知恰如愚，无人辨得渠。

秕糠和月捣，意在脱衣盂。

释智遇

释智遇　对月了经赞

欲要了，无可了，

山头月，圆又缺。

只好罢休看，夜深风露寒。

释智遇

释智遇　法云首座请赞

咿呜咿，那得知。

寒酸看不上眼，手面移东换西。

拱良工手，破衲僧疑行到水穷处，

坐看云起时。

释智遇

释智遇　放拄杖睡赞

能所顿忘，佯佯瞌睡。

一息不来，百川鼎沸。

释智遇

释智遇　丰干骑虎赞

万德不将来，猛兽自驯伏。

一啸出林，阴风拔木。

只知附掌放憨，不觉山青水绿。

释智遇

释智遇　观音大士赞

宝瓶翠柳常随手，又向青莲叶上行。

五浊世中无垢染，不须慈眼视众生。

释智遇

释智遇　寒山背身立赞

骂丰干，是者汉。

竹筒盛菜查，指出教人见。

共实只要知机，不欲彰头露面。

释智遇

释智遇　寒山拾得赞

五峰石，双涧松边。

是者伎俩，莫骂丰干。

释智遇

释智遇　寒山拾得赞

爨下偷曾饭，岩根抱虎眠。

懒吟长短句，来把梵书看。

真个看，牛皮也须穿。

释智遇

释智遇　寒山拾得赞

帚柄不忘，寸心未息。

冷眼看人，多少荆棘。

咄哉遣弃小儿，丰干草里拾得。

释智遇

释智遇　寒山作吟身势赞

一句子，有也未。

蹙断眉头，做尽手势。

靠倒维摩记得无，至今一默喧天地。

释智遇

释智遇　寒拾问讯赞

金银窟里出来，彼此囊无一镪。

斩贫不斩富，做尽穷会俩。

大虫来也，急须合掌。

释智遇

释智遇　宏智禅师赞

金凤初鸣，玉人启户。

露冷风高，子归就父。

释智遇

释智遇　虎丘隆和尚赞

柔弱丰神，骨器刚大。

小喜多嗔，贵买贱卖。

形影师资二十年，所以圆悟目之为睡虎者也。

释智遇

释智遇　黄龙南禅师赞

山泐潭之水，奋衡山之云。

三关多漏纲，谁是负恩人，

晦堂之下有清新。

释智遇

释智遇　偈颂二十四首

约束万象，耸动人天。

风云会合，来自日边，

纵饶海口亦难宣。

释智遇

释智遇　偈颂二十四首

同门出入，未尝谩你。

诸人苟或粉饰太过，山僧只得掩耳。

释智遇

释智遇　偈颂二十四首

鸡足峰前，黄梅流口，

逗到冷泉几制肘。若谓凌霄非正传，

毕竟衣法属谁手。野犴吼，

虚空昨夜翻筋斗。

释智遇

释智遇　偈颂二十四首

虎憎鸡嘴，闻者畏之。

后人衡鉴不高，唤作二俱弄险。

释智遇

释智遇　偈颂二十四首

人间无，天上有，

往往无人脱窠臼。四海娟娟洗玉魂，

九野茫茫白兔走。寒山子，

不关口，也落马驹群队后。

释智遇

释智遇　偈颂二十四首

一人要贫贫不得，一人要富富不得。

要知贫富不相当，且请各归本位立。

释智遇

释智遇　偈颂二十四首

朕闻上古，其风朴略。

王言如丝，谁敢不听。

忽有人问鄮山，只向他道，

风门海口，当风抵浪，

也须是个人始得。

释智遇

释智遇　偈颂二十四首

镜容鹰爪，面目可憎。

掉发南岳，下山教化。

从臾檮林，对御讲经。

不守疆界，干犯清平。

灭得中峰正法眼，破沙盆子话方行。

释智遇

释智遇　偈颂二十四首

旧去新来懒送迎，岩间冢下见枯形。

忍成残腊半宵梦。侩地寒檠两岁灯。

释智遇

释智遇　偈颂二十四首

时迁物换，革故鼎新。

土膏未动，商量打春。

太公有意垂钓，夫子无心获麟。

释智遇

释智遇　偈颂二十四首

去时晓露消袢暑，归日秋声满夕阳。

恩渥重重何以报，望无云处祸天长。

释智遇

释智遇　偈颂二十四首

一年又一年，循环数不足。

本分面上人，犹如隔罗縠。

惟有南极老人，扣天鼓三下，

望北关而祝，愿我王万福。

释智遇

释智遇　偈颂二十四首

外阖不闭，跨天下而无蕲。

会得许你，升其堂入其室。

释智遇

释智遇　偈颂二十四首

世尊三昧，金口玉音，

亲付嘱紫芝检。九重城里凤衔来，

再沾雨露之恩，光阐法门之盛。

声前妙证，丛动群心。

释智遇

释智遇　偈颂二十四首

烟惨淡，石玲珑。

面面厮觑，千峰万峰，

一团和气在其中。

释智遇

释智遇　偈颂二十四首

春入湖山，先放花明。

御苑人归上国，南山鹤唳青公。

壮皇都人杰地灵，窥紫府洞天风月。

释智遇

释智遇　偈颂二十四首

绝类离伦。不妨垂手入廛，

毕竟难逃至化。且望阙酬恩，

如何祝替。版图远奏尧天阔，

万物呈祥乐圣情。奸悄互队，

对面千里。有人寄僧过夏，

南山大开东合，彼此出家儿。

释智遇

释智遇　偈颂二十四首

此山无路，及门者谁。

会得摆手同归，不然随我来。

释智遇

释智遇　偈颂二十四首

释迦掩室於摩竭，因甚坐在者里。

炷拜勤渠，齐之以礼。

释智遇

释智遇　偈颂二十四首

虎头燕颔，鸟嘴鱼腮。

尽向者里纳款，且道者里是甚麽所在。

释智遇

释智遇　偈颂二十四首

有意退栏，无心耕牧。

九重降勑，如万国春回。

一道恩光，似千百并照。

法门腾焕，岩壑生秋。

释智遇

释智遇　偈颂二十四首

日出而作，日入而息。

熙熙然如登春台，且道承谁恩力。

释智遇

释智遇　偈颂二十四首

出山而见，入户而知。

鸡棲凤巢，邻壁之辉，

何必区区点缀伊。

释智遇

释智遇　偈颂二十四首

勤俭朴起家，丛林麟凤。

入门一见，和气可掬，

知心不在频叮嘱。

释智遇

释智遇　偈颂二十五

迦叶当时性燥，下得一椎。

莫道文殊三处度夏，直饶黄面老子别有神通，

也须脑门著地。

释智遇

释智遇　偈颂二十五

秋风淅淅，秋水冷冷。

千辛万苦，负笈担簦。

张公堠子李家店，草舍茅庵短作程。

释智遇

释智遇　偈颂二十五

人间灯，天上月。

有明有暗，有圆有缺，

底事贪观心未歇。兴圣室内无油，

免得证龟作鳖。

释智遇

释智遇　偈颂二十五

金风吹落叶，玉露滴清秋。

尀耐寒山子，无言笑点头。

既能明似镜，何用曲如钩。

释智遇

释智遇　偈颂二十五

天晴盖却屋，乘时刈却禾。

输纳皇租了，鼓腹唱讴歌。

释智遇

释智遇　偈颂二十五

无义汉，谁识你。

口吃耳聋，驴拗到度。

一气转一藏，是非终难洗。

大法下衰，污人唇齿。

释智遇

释智遇　偈颂二十五

槿花凝露，梧叶鸣秋。

遇景触物，随分知羞。

住住，诸方闻得道，

我说老婆禅。

释智遇

释智遇　偈颂二十五

一年有十二个月，每月一度团圆，

其余尽是缺。中间晦明出没，

太半有不见者。惟有今宵，

分外皎洁。无物堪比伦，

教我如何说。

释智遇

释智遇　偈颂二十五

流虹七载夤尽是，又向天宁理倩窠。

脱得驴胎人马腹，皮毛轻重不争多。

释智遇

释智遇　偈颂二十五

好一局棋，黑白已分。

只是末俊一著，无人知得落处。

释智遇

释智遇　偈颂二十五

古佛过去亦矣，不知何处应群生。

紫金光聚人难睹，空里惟闻仙乐鸣。

释智遇

释智遇　偈颂二十五

溪林叶堕，寒雁声寒。

见成公案，大难大难。

百杂碎，铁团坘，

和风搭在玉阑干。

释智遇

释智遇　偈颂二十五

南岳七十二峰，华顶万八千丈。

瞻之无际，爷之无垠。

以此无穷数，用祝圣明君。

释智遇

释智遇　偈颂二十五

一日日一，一时进。

逗到腊八诳，眼上错安眉。

东西不辨，南北狐疑，

从教万古业风吹。

释智遇

释智遇　偈颂二十五

圣人无已，靡所不己。

总尘刹无不是，差之毫釐失千里。

仙伏飘飖去不还，从教六合清风起。

释智遇

释智遇　偈颂二十五

金以石试，人以言试。

古人自谓全璧而归，不知身在草里。

释智遇

释智遇　偈颂二十五

一跳一跟踯，师子嚬呻。

一新一旧，和气如春。

报恩尺不如寸，赢得痴坐，

家里有人。

释智遇

释智遇　偈颂二十五

蝇见血，鹘捉鸠。

拳来踢报，胶漆相投。

难提掇年虎转风流。

释智遇

释智遇　偈颂二十五

春风如刀，春雨如膏。

衲僧门下，何用忉忉。

释智遇

释智遇　偈颂二十五

杜宇不如归，竹鸡泥滑滑。

深山岩中，谁道无佛法。

有佛法，衲僧只有三只袜。

释智遇

释智遇　偈颂二十五

山僧恰似抱璞者，但欠临风涕泣。

不道举世无人，只是可惜许。

释智遇

释智遇　偈颂二十五

说如建瓴，坐如山岳。

就下平高，咬牙爆爆。

释智遇

释智遇　偈颂二十五

大道只在目前，要且目前难睹。

欲识大道真体，不离声色言语。

释智遇

释智遇　偈颂二十五

古佛只在椎头，每日呼来唤去。

非惟纲令清岩，下下要分缁素。

举化当年错用心，月明岂在珊瑚树。

释智遇

释智遇　偈颂二十五

敛影穷原懒出扃，晓云如送之如迎。

因思执手经行处，几听沙泉绕磵鸣。

释智遇

释智遇　偈颂十三首

不劳弹指，岂涉思惟。

现成门户，到者方知。

释智遇

释智遇　偈颂十三首

居必择邻，鉴非止水。

明暗相凌，言犹在耳。

释智遇

释智遇　偈颂十三首

水中监味，色里胶青。

祖暗相凌，何异楚人鸡为凤。

我者里任你三头六臂，尽其其来机，

也无你凑泊处。惯将三尺喙，

骂倒五湖僧。

释智遇

释智遇　偈颂十三首

伤弓之鸟，见曲木而高飞。

有人见得云门，善为我辞。

释智遇

释智遇　偈颂十三首

净瓶里澡洗，古檮下修身。

彼此寸长尺短，何妨忝为切邻。

相见又无事，不来还忆君。

杜鹃啼断月如书，不似寻常空过春。

释智遇

释智遇　偈颂十三首

老和尚死去二十五年，有谁撑门拄户。

虽与松源同日行，不会松源三转语。

父子背驰，面不相睹，

直至如今成莽齿。零冷风高秋意深，

久矣无心荐藜黍。

释智遇

释智遇　偈颂十三首

华亭满船犹不足，南泉骤步蹈不著。

自余眼底纷，总见月忘指。

释智遇

释智遇　偈颂十三首

葱岭不见宋云，全身岂在熊耳。

石火电光殊莫拟，双檮堂上再相逢。

究竟何曾缺两齿，雪际传心，

筛灰厌鬼，后代儿孙谁来。

你粗羹淡饭当殷勤，四海香风从此起。

释智遇

释智遇　偈颂十三首

沩山若无后语，尽自包里得去。

其奈用处太过，以致栓索俱露。

释智遇

释智遇　偈颂十三首

我本无心有所希求，今此宝藏自然而至。

二林小众，枯枯燥燥，

鹤望多时。珊瑚枕，

明月珠，从便彩取，

只是不得触讳。

释智遇

释智遇　偈颂十三首

远之莫及故日短，踪之不即故曰蓬。

波波浪浪，西西东东。

直钩已挂双峨碧，一桡香散芦花风。

释智遇

释智遇　偈颂十三首

十万里水云踪迹，七百年西竺陈人。

眼睛乌律卒，面子黑鳞皴。

传衣付法，惹起埃尘。

如今红紫乱朱纷然而出，岂止乎少林五叶一花之春。

斯临远讳，荐此溪苹，

万古千秋累子孙。

释智遇

释智遇　偈颂十三首

日日日东上，日日日西沉。

无为无事者，子细好推寻。

释智遇

释智遇　金沙赞

琅琅流水声，怀抱说情倾。

不识春风面，雪消梅影清。

释智遇

释智遇　金书大士心经为圆相大悲咒身衣赞

以波罗密多圆其相，以喝囉怛那蒙其身。

咒呾从此发，还著於本人。

不解圆通二十五，吉祥灵草暗藏春。

释智遇

释智遇　净名居士赞

一默雷轰，是非顿起。

示疾紫耶，大虫无齿。

释智遇

释智遇　觉范和尚塔在同安

说文字禅笼络虚空，骂古塔主不明要旨。

褒贬抑扬，流行坎止。

棲凤岩高插杳冥，落花啼鸟谁相委。

释智遇

释智遇　懒瓒和尚赞

石林冰冷，粪火芋香。

深拨浅得，滋味最长。

释智遇

释智遇　懒瓒和尚赞

枕石苔生，岩藤影绿。

天书促行。芋子未熟。

释智遇

释智遇　离雪山像赞

弊衣缠瘦骨，衰发覆苍颜。

世上底时节，刚然要出山。

释智遇

释智遇　礼宝峰马大师塔

舌贯鼻端，牛行虎视。

祗者形模，转增聋戾。

万丈寒潭兮泐水无波，千仞宝山兮浮图销翠，

八十四人兮犹居学地。

释智遇

释智遇　礼大梅常禅师塔

鼯鼠声中，颠来倒去。

马颔驴腮，不须解注。

释智遇

释智遇　礼龙才牙遁师塔

翠微际北腕头短，洞水逆流方到家。

年老脚跟宜著袜，不能随处蹈泥沙。

释智遇

释智遇　礼明教大师塔

道树将摧皇佑间，力扶危处几多难，

因思今日安然者，忍数空庭竹几竿。

释智遇

释智遇　礼明招谦禅师塔

藤深蔓短塔累累，以眼名龙恐是伊。

放下泥盘叉手笑，阿师曾误矮者梨。

释智遇

释智遇　礼牧护和尚定身塔

牧牧纯来岁月多，至今壳漏未消磨。

莫嫌截断苏溪水，尚有禅岩挂绿萝。

释智遇

释智遇　礼石霜慈大师塔

水绕山转狮子窟，赫赫金毛从此出。

野犴既死狐兔悲，天下丛林闹聒聒。

我来不敢重步行，森严匝匝清风生。

三拜无言出门去，烟笛一声牛背横。

释智遇

释智遇　礼石霜千僧冢塔

万指恬然一路归，髑髅对对眼如眉。

须知一色明边外，生死如何搆得尹。

释智遇

释智遇　良遂见麻谷赞

以梵夹，对净瓶。

一字不挂眼，常转如是经。

释智遇

释智遇　亮座主赞

虚空讲得，参天荆棘。

一唤回头，杳无踪迹。

夕阳挂树梢，依然隐不得。

释智遇

释智遇　临际大师赞

黄檗棒头，大愚肋下。

后代儿孙，乌焉成马。

释智遇

释智遇　灵山古云粹法师赞

三观互融显其机，十门不二荡其迹。

如月印水兮光入共微，如春在花兮香袭共裓。

是谓教庠之英，北峰这嫡。

描邈将来不如伊，从教大地无人识。

释智遇

释智遇　灵隐石鼓夷和尚赞

面目严冷，狠气如云。

撺掇翁木大，颠倒上树。

品藻果骂天，见地不亲。

咬牙啮齿，走石飞尘，

鹫峰别有劫壶春。

释智遇

释智遇　流芦赞

江空芦苇叶冷，风静衲衣轻。

不得梁天子，无人知姓名。

释智遇

释智遇　马祖接石巩赞

草枯山欲冷，逗蓝往重云。

一箭无双中，何如射一群。

释智遇

释智遇　弥蛇古像赞

有愿度生，垂手接引。

含生不来，物无可愍。

释智遇

释智遇　密庵和尚赞

行脚不到大彻堂前，刚要凌灭应庵门户。

指柳骂杨，吹沙嗅士，

却笑谢郎忧虑忒竖。欲识中峰个里人，

无尾大早不是虎。

释智遇

释智遇　面壁赞

嵌枯石老，黶唐衣荒。

死水开钓，陆地乘航。

当初好采见梁王。

释智遇

释智遇　妙源首座请赞

道不可传，貌不可绘。

冷坐深云，虎视百怪。

源远流长灭正宗，不比瞎驴趁机大队。

释智遇

释智遇　南明不庵悟和尚赞

飞来峰下，打失护身符子，

南明山中。骂詈三平祖师。

阐提薄福，俗眼难窥。

夫是这谓不庵老古锥。

释智遇

释智遇　南岳修首座赞

云雾充饥腹，烟霞补破衣。

祝融峰顶寺，几度对斜晖。

释智遇

释智遇　蓬莱莫不是长老请赞

啐吸这机，临岩一拶。

虎啸龙吟，二九十八。

宣禅自是恶冤家，学伊岂止顶门瞎。

释智遇

释智遇　贫女咒水过海赞

柳权活，盂水灵。

一咒毒发，百川俱鸣。

善财隔海觅不得，无数远山堆乱青。

释智遇

释智遇　普化和尚赞

呈真哧杀盘山，对众侮慢临际。

静处畏影逃形，闹里掀天扑地。

镇州城外活埋，至今鸡惊犬吠。

释智遇

释智遇　泉大道浴湫图赞

拚身跃入深渊，等闲握起龙首。

腥风怒雷，乌飞兔走，

惊得慈明几制肘。乞儿伎俩不多，

千古脍炙人口，好将白棒劈脊楼。

释智遇

释智遇　三教合一面赞

龟证无功，会三归一。

各有面子，不欲露出。

释智遇

释智遇　善慧大士赞

万派同源，三教一舌。

咄者尊慈，弄巧成拙。

释智遇

释智遇　上竺柏庭月法师画像赞

厚重如山，宽大如海。

丹青有神，莫拟其踪。

僧繇笔妙，虽状共迹。

如上国这春归，香风四吹。

如银蟾之出水，万象敛影。

显三教融通，大法之宗主者也。

释智遇

释智遇　神光参达磨赞

石禅寒到骨，松雪照清眸。

此道如山重，难将一臂酬。

释智遇

释智遇　石窗和尚赞

秋鹭翘松，寒蟾卧水。

芝峰老骨虽不在明白里，离娄师旷觅无踪，

千古万古祗者是。

释智遇

释智遇　拾得磨墨过笔赞

头戴桦皮冠，脚穿破木履。

有磨墨过笑之功，无二千酬泻瓶之水。

捉败了也，国清寺里偷佛饭，

元来是你。

释智遇

释智遇　拾得指空笑赞

木屐竹帚，粘脚缀手。

古佛家风，泥猪疥狗。

指天大笑一声，惊得虚空倒走。

释智遇

释智遇　水石赞

非水石可凭，非音声所及。

花笑鸟啼，圆通证入。

释智遇

释智遇　松源和尚赞

水庵室里争锋，一撑打得耳聋。

从芘唤钟作瓮，灭却杨岐正宗。

自谓水庵可入，却言不识中峰。

释智遇

释智遇　太白兴禅师赞

泯迹深藏一坞云，仙官何事苦相亲。

修行不是无灵验，懒作关门闲户人。

释智遇

释智遇　天龙恭敬赞

去散千峰晓，神龙应念来。

补陀岩上士，心识几时灰。

释智遇

释智遇　维摩示疾图赞

一生口嘴唠嘈，偏要搀行夺市。

诈病毗耶离城，引得许多闲神野鬼稽首净名。

咄，我不识你。

释智遇

释智遇　无补侍者请赞

计较拙於鸠，轩昂老而虎。

闻必意消，见者难睹，

到头不识宾中主。黑漆竹篦劈面挥。

师资谁谓无裨补。

释智遇

释智遇　无淮和尚禅者请赞仍侍立赞

移圆就方则辛，抑方为圆则苦。

衲鉴不相入，是无淮门户。

五峰峨峨兮等观，万象拨拨兮谁睹。

霜降水落，子归就父。

释智遇

释智遇　无隐侍者请赞

斗斗吼吼，雷驱电驰。

垂手未游象外，虚空突出毫釐。

目前难遏密，冷落有谁知。

父攘羊，子证之，

从教万古黑风吹。

释智遇

释智遇　五祖演和尚赞

师之道兮不可得而称，师之德兮不可得而述。

师之行兮不可得而闻，师之业兮不可得而见。

道德行来，闻见称述，

世人昭昭然若其。荷佛祖慧命於将仆之际，

转凡夫於贤圣之域。是谓之东山老人，

吾不得而知焉。

释智遇

释智遇　西归赞

壁观九年，葫芦按水。

无计脱身，强分皮髓。

只履栖栖何处归。月明后夜思熊耳。

释智遇

释智遇　虾子和尚赞

清溪影寒，以虾为目。

无柄笊篱，东摝西摝。

释智遇

释智遇　须菩提赞

持贝叶，倚瘦藜。

解空未尽，说是说非。

无端引惹憍尸。

释智遇

释智遇　玄沙和尚赞

不出飞猿，皮下有血。

钓鱼放生，死中得活。

讥雪峰用力太过，笑灵云相底未彻。

只知意在钩头，不觉眼中著屑。

阿呵呵，谁辨别。

万顷烟波，一钩新月。

释智遇

释智遇　雪窦显禅师赞

凝而不结，混而常清。

挺然岳立，卒乎砥平。

拟师这道兮虚空钉橛，美师之德兮色重里胶青。

妙高万叠兮春归锦镜，翠螺一抹兮霜后洞庭。

在彼在此兮初无朕迹，或舒或卷兮水赴他溟，

遐想高躅兮实我法在。

释智遇

释智遇　杨岐会和尚赞

灰头士面，弄假像真。

三脚肪子，独角麒麟。

释智遇

释智遇　应庵和尚赞

奋劈胸拳，捞摸虚空骨髓。

开活入眼，瞎却自己顶门。

从芘海涌峰危，是谓东山正续。

释智遇

释智遇　鱼篮赞

顾顾不释手，提起复低头。

自笑无人买，腥风吹未休。

释智遇

释智遇　玉指法训练普明法师赞

金石丝竹难以类乎声，碧云清风难以同其调。

玉光幽洁，花信融通。

妙在月无外，岂堕空假中。

张生伏笔，何处形容。

此是适庵老子之常淮，肯与能诗画者同。

藉藉流芳灵苑寺，眇然千古仰高踪。

释智遇

释智遇　郁山主赞

略彴蹈翻天地黑，盲驴恶拗弄蹄行。

从芘汪以茶川上，溪水自涵山影清。

释智遇

释智遇　郁山主赞

日暖跨驴出，溪桥款步行。

因思遭攧处，寸草不曾生。

释智遇

释智遇　圆悟勤禅师赞

尸碧岩，谤乳窦，

击高庵，据瓯阜，

此皆人所议论不到。说甚麽减灶法无文印，

尽情红下置而勿论。或曰毁誉不在乎两端这间，

若苴翁别有长处。

释智遇

释智遇　圆相赞

黑月则隐，白月则现。

狐魅众生，乞无再面。

释智遇

释智遇　云门大师赞

掉发睦州，脱赚灵树。

赤体露金风，清波无透路。

阿师脚跛不能行，休对乾峰南岳去。

释智遇

释智遇　运庵先师赞

行脚祗参松源，早是信卜卖屋。

更说东山正传，大似老马嚼粟。

近人情，无面目，

引得儿孙阿辘辘。报恩尽力赞扬，

也是鹭股割肉。

释智遇

释智遇　栽松道者赞

郁郁冰壑姿，株株手亲植。

欲知来去踪，双峰从寒碧。

释智遇

释智遇　赵州和尚赞

眼似鼓椎，头如木杓。

欲识赵州，八十行脚。

释智遇

释智遇　政黄牛赞

朝看白云去，暮骑黄犊归。

山穷桥断处，鹭鸶那得知。

释智遇

释智遇　政黄牛赞

犊角铜瓶挂晓烟，溪山多是往来篇。

不知底事吟情险，吹浇秋风白鸟边。

释智遇

释智遇　支遁和尚归休图赞

忍寒骑瘦马，双眼碧於秋。

寄语王公道，无钱买沃洲。

释智遇

释智遇　智才大师赞

大虚无云，清镜无痕。

如意举手，花雨缤纷。

契南岳不传之旨，见灵山未散之人。

妙圆体极，即相非真。

释智遇

释智遇　宗庵主赞

袈裟裹草鞋，赤脚桐城走。

只者破生涯，抵死扬家丑。

释智圆

释智圆　白发

华发如春卉，森森易满头。

栽培全仗老，浇灌半凭愁。

世态谁能避，仙方莫漫求。

回观短折者，欲见更无由。

释智圆

释智圆　白莲

栽种空池岁已赊，暑天开处异群花。

澄波照影疑秋鹭，静夜擎香混月华。

雪态自堪怜翡翠，玉苞终耻近蒹葭。

闲来倚槛看无厌，为似禅心本绝瑕。

释智圆

释智圆　边将二首

威声飞将岂能过，号令雄师剑始磨。

雪搅长空马殭立，偷营今夜度胶河。

释智圆

释智圆　边将二首

百战依前勇气成，穷边深入耀精兵。

穹庐烧尽龙庭破，却上燕然更勒铭。

释智圆

释智圆　病起

秋尽积雨歇，幽忧病渐安。

眼疼嫌字小，身瘦觉衣宽。

倚杖防苔滑，开炉怯夜寒。

浮生能几日，长作水沤观。

释智圆

释智圆　病起二首

衡门牢落雨苔斑，病起深秋气象闲。

照水未能嗟白发，倚栏重得见青山。

风高砌木蝉犹噪，社近茆堂燕已还。

孤坐孤吟又终日，有谁来此问衰颜。

释智圆

释智圆　病起二首

湖天淡荡雁参差，行乐搘筇绕所居。

古壁苔荒鸣蟋蟀，水轩风冷谢芙蕖。

看云默诵空王偈，拂榻闲开孔圣书。

闭户无人慰寥索，草堂深夜照蟾蜍。

释智圆

释智圆　病起自嘲

林下羸羸一病躯，四旬欹枕减肌肤。

闲来试照秋泉看，金镀形容雪染魀。

释智圆

释智圆　病起自叙

盗跖死牖下，伯牛遭恶疾。

报应似无徵，苍苍意难悉。

及考竺干教，其旨明逾日。

业以三世论，事匪一生讫。

伊余本好道，执善长虑失。

无端六腑病，每苦我形质。

百骸失调畅，四时少安逸。

今岁夏云满，秋热如火室。

碑疾因兹生，顿觉减寝食。

无何误服药，到泻苦非一。

过客为忧惶，儿童亦战慄。

吾心暗且喜，浮生從此毕。

发言嘱后学，此事汝无恤。

吾年四十五，去矣非短屈。

至理无去来，妄想分凶吉。

我先凿山窟，汝宜即藏密。

不用报亲朋，无学世哭泣。

四时为送葬，庶物甚充给。

遗文三百卷，空言或可心。

见恶如探汤，见善如不及。

湛湛无生源，深浅当自挹。

嘱之语方终，忽觉病小醒。

扶几起暂坐，渐渐四体轻。

又过三五日，倚仗登危亭。

俯首视群物，仰面观太清。

秋山叠叠翠，夜月圆圆明。

岂意今之日，犹存危脆形。

凭栏不忍归，聊适我心情。

虚纪三界中，旅泊非久停。

释智圆

释智圆　病中感体元上人见访

犬吠衡门宿雾消，草堂风冷竹萧萧。

若非故友怜衰病，谁肯凌晨访寂寥。

释智圆

释智圆　病中怀石壁行绍上人

石壁春归去，孤山秋未来。

夜深扶病坐，明月照苍苔。

释智圆

释智圆　病中玩月

岁岁中秋夜，玩月泛平湖。

今为病所侵，伏枕此约辜。

辗转席蓐间，四体如松枯。

辛酸滋味加，闲况适兴徂。

入夜月渐高，晃晃照廊庑。

冷色射轩窗，爽气袭庭芜。

泽畔唳孤鹤，声声若相呼。

是时披衣起，顿觉病魂稣。

倚杖来前轩，竹榻教人铺。

与月相对坐，欢玩如同徒。

流睇及群物，光彩一何殊。

遥山列银屏，空潭开玉壶。

楼台饰琼瑶，阶除若冰敷。

寄语求仙辈，何必去玄都。

逡巡月西落，竚立更踟蹰。

一别又一年，明年知在无。

释智圆

释智圆　病中雨夜怀同志

杉竹竞霪霪，天时正积阴。

背窗秋烛暗，欹枕夜堂深。

月被重云蔽，萤依湿气沉。

无憀不成寐，况复想知音。

释智圆

释智圆　草

浅碧与深绿，萋萋古岸傍。

旅愁生暮色，吟思发清光。

过雨侵闲径，披烟上坏墙。

更堪思往事，金谷旧年荒。

释智圆

释智圆　草堂即事

经岁人不到，腾腾养疏拙。

心期物外闲，缘向沤中绝。

入室容清风，升堂许明月。

空庭何所有，冷落唯松雪。

释智圆

释智圆　草堂秋夜

雨杀炎光变秋色，清凉顿在草堂中。

幽人一夜坐不睡，月照闲阶露洒空。

释智圆

释智圆　草堂书怀

浮华念久绝，闲卧爱茆堂。

门外沧洲阔，闲中白日长。

庭寒频坠果，炉暖忽飘香。

寂寂无他事，谁知世路忙。

释智圆

释智圆　嘲写真

泡纪吾身元是妄，丹青汝影岂为真。

吾身汝影俱无实，相伴茆堂作两人。

释智圆

释智圆　潮

罗刹江心起，百昏信不差。

寒声喧极浦，秋势卷平沙。

望立人心险，惊飞鸟影斜。

来源争可问，沧海况无涯。

释智圆

释智圆　陈宫

龙盘龙踞景堪寻，王气消亡信祸淫。

结绮临春何处是，数声啼鸟暮烟深。

释智圆

释智圆　池上

沤生复沤灭，水湿元无异。

尽日倚栏看，无人知此意。

释智圆

释智圆　酬简上人见寄

林间病卧懒逢迎，相识何人最惬情。

唯有简公闲且僻，寂寥翻被俗流轻。

释智圆

释智圆　酬仁上人望湖山见寄次韵

平波映危碧，清景异尘中。

雪霁寒侵郭，秋澄冷照空。

眠云徒自乐，浮棹约谁同。

幽趣何人识，搜吟愧远公。

释智圆

释智圆　酬正言上人

旅雁声孤过旧林，相怀无处共论心。

眠云未负他年约，看雪难忘尽日吟。

江上信稀寒浪阔，竹边房掩夕阳深。

寂寥闲坐西窗下，空把馀情寄玉琴。

释智圆

释智圆　出道场山途中作

独下层峦景物秋。依依云木似相留。

孤舟晓泛平波去，更为青山一转头。

释智圆

释智圆　初晴登叠翠亭偶成

杳杳遥空雨乍晴，闲拖山屐上山亭。

平湖风静开菱鉴，叠嶂云收列画屏。

已觉万缘真是梦，岂因闲事妄劳形。

可怜竞利贪名者，扰扰人间醉未醒。

释智圆

释智圆　春日别同志

路歧南北与东西，竚立迟迟惜解携。

忍向离亭折杨柳，晚花零落杜鹃啼。

释智圆

释智圆　春日湖居书事寄子璿师

闲居作赋拟安仁，壮志潜消白发新。

烟浪静牵来往梦，莺花深慰寂寥身。

野塘草绿湖村暮，石鼎茶香岳寺春。

终学支公买山住，白云深处待为邻。

释智圆

释智圆　春日闲居即事寄上元敏上人

门掩平湖避俗嚣，静观风景识春朝。

庭梅向日花全拆，岳树连云雪未消。

少壮可惊年暗减，幽栖翻觉睡偏饶。

相知赖有曹溪子，禅外时来慰寂寥。

释智圆

释智圆　春晚言怀寄聪上人

晚树归禽乱，翛然古院空。

清谈远君子，幽兴寄丝桐。

短发全成雪，残花半逐风。

终期结真侣，归老乱云中。

释智圆

释智圆　次韵酬梵天阇梨

数峰残雪对闲门，世态悠悠莫可论。

静室禅馀忽相忆，划灰孤坐到黄昏。

释智圆

释智圆　次韵酬邻僧昼上人

居止闲相近，临流野色分。

深秋山共见，清夜磬交闻。

静榻移明月，疏簾卷暮云。

相于别有趣，冷淡况同群。

释智圆

释智圆　次韵酬明上人

养病孤山下，消摇任野情。

闲门浸寒水，高槛露荒城。

砌月移杉影，岩泉隐磬声。

唯君许来此，相伴老馀生。

释智圆

释智圆　次韵酬闻聪上人春日书怀见寄

景色融融万卉新，潜知青帝又东巡。

阴崖竹树犹欹雪，暖砌莺花已觉春。

吟苦渐惊华发乱，身闲终忌俗流亲。

寥寥此意将谁说，回首禅门有故人。

释智圆

释智圆　次韵酬子文师

门静孤云去复还，讲馀他虑绝相关。

遗名懒住城中寺，招隐曾居海畔山。

卧疾雪房苔色老，行禅秋径树阴闲。

玄机共了心无事，相见宁愁鬓渐斑。

释智圆

释智圆　答行简上人书

偶依溪上居，三见改时候。

来书问踪迹，行坐置怀袖。

学道不加前，多慵还似旧。

苦吟彻宵夜，闲眠消白昼。

古屋荒莓苔，幽庭下猿狖。

巧伪非吾好，直方自大授。

侯门绝请谒，雅诰勤研究。

悠悠皆面朋，谁能论去就。

释智圆

释智圆　代书寄奉蟾上人

君居武康山，昔年我曾游。

崎岖松径寒，冷落竹房秋。

握手既欢笑，拂榻且相留。

一驻十旬馀，旦夕乐清幽。

因话净名事，涤砚勉操修。

蛮香爇古篆，山茶分越瓯。

看雪同拥炉。乘月共浮舟。

喻心指太虚，视世类浮沤。

明春我归去，湖上隐林丘。

杜门过五载，脾疾日少瘳。

闲宵坐月下，往事来心头。

书之将寄君，路远水悠悠。

释智圆

释智圆　悼广钧师

北僧传示灭，高迹更难寻。

故国房空在，新坟草已深。

云泉违旧约，风月罢论心。

默坐看遗偈，西窗月又沈。

释智圆

释智圆　登楼感事寄天台友人

闲倚危栏思黯然，浮生谁共欢流年。

愁催华发生无极，心许青山去有缘。

冷谈空江澄暮色，参差归雁没寒烟。

吟馀更羡林间客，高卧深云听瀑泉。

释智圆

释智圆　登楼怀遵易

闲景杳无极，凭栏思若何。

鸟行沈远岳，秋色满沧波。

来信经年绝，新愁向晚多。

依依自吟望，旧约负烟萝。

释智圆

释智圆　登武林高峰

千寻堆冷碧，极顶绝尘踪。

雨霁闻清籁，云开见别峰。

落泉喷怪石，惊鸟入深松。

吟罢凭栏久，遥天起暮钟。

释智圆

释智圆　冬日作

冻撮闲庭土皆裂，风号门外人来绝。

可怜万事不干身，凭栏且看千峰雪。

释智圆

释智圆　洞霄宫

萧酒绝尘迹，虚廊画列仙。

洞灵潜彻海，山峭欲奔天。

松古巢高鹤，庭闲湧异泉。

长生如有术，谁复欢流年。

释智圆

释智圆　读白乐天集

李杜之为诗，句亦模山水。

钱郎之为诗，旨类图神鬼。

讽刺义不明，风雅犹不委。

于铄白乐天，屈起冠唐贤。

下视十九章，上踵三百篇。

句句归劝诫，首首成规箴。

謇谔贺雨诗，激切秦中吟。

乐府五十章，谲谏何幽深。

美哉诗人作，展矣君子心。

岂顾铄金口，志遏乱雅音。

龊龊无识徒，鄙之元白体。

良玉为磇硄，人参呼荠苨。

须知百世下，自有知音者。

所以长庆集，于今满朝野。

释智圆

释智圆　读禅月集

属兴难忘水与山，救时箴戒出其间。

读终翻恨吾生晚，不得斯人一往还。

释智圆

释智圆　读杜牧集

谗佞当面唾，轻生不得殳。

去邪空有志，嫉恶奈无徒。

后世名垂远，当时道亦孤。

荒齐独怀感，残日照庭芜。

释智圆

释智圆　读韩文诗

女娲链五石，能补青天缺。

共工触不周，能令地维绝。

杨孟既云没，儒风几残灭。

妖辞惑常听，淫文蠹石说。

南朝尚徐庾，唐兴重卢骆。

雕篆斗呈巧，仁义咸遗落。

王霸道不明，烟花心所托。

文不可终否，天山韩

部。

叱伪俾归真，鞭今使复古。

异端维既绝，儒宗缺皆补。

高文七百篇，炳若日月悬。

力扶姬孔道，手持文章权。

来者知尊儒，孰不由兹焉。

我生好古风，服读长洒蒙。

何必唐一经，文道方可崇。

释智圆

释智圆　读楞严经

案上楞严典，时看浣病愁。

阶闲移短影，窗冷值高秋。

眼病花无果，心狂照失头。

指空期识月，认指更悠悠。

释智圆

释智圆　读罗隐诗集

非非是是正人伦，月夜花朝几损神。

薄俗不知懲劝旨，翻嫌罗隐一生嗔。

释智圆

释智圆　读毛诗

夫子删来三百章，箴规明白佐时王。

近来吟咏唯风月，谤木诗官事久亡。

释智圆

释智圆　读秦始本纪

纵欲劳民殊未已，阿房望夷相次想。

后来风俗昧其由，妄说秦皇能役鬼。

释智圆

释智圆　读清塞集

立意造平淡，冥搜出众情。

何人知所得，后世谩传名。

云树饥猨断，冰潭片月倾。

如无子期听，绿绮为谁鸣。

释智圆

释智圆　读史

我爱包胥哭，一哭救楚国。

事君尽其忠，垂名千世则。

我爱鲁连笑，一笑却秦军。

折冲罇俎间，流芳至今闻。

我爱伯夷仁，揖让持其身。

饿死首阳下，恥事干戈君。

后世阯窃辈，故非姬发伦。

内藏篡弑谋，外蹑武王尘。

伯夷若不去，名教胡以伸。

后人非三贤，细碎何足云。

哭欢禄位卑，笑喜膏粱珍。

山林亦寒饿，行怪非求仁。

留心寡兼济，所谋惟一身。

抚书想三贤，清风千古振。

释智圆

释智圆　读孙郺集

唐祚将亡王泽枯，四明归隐泣穷涂。

而今若撰才名志，更有闲僧得入无。

释智圆

释智圆　读王通中说

孟轲荀况与杨雄，代异言殊道一同。

夫子文章天未丧，又于隋世产王通。

释智圆

释智圆　读项羽传二首

频年战胜恃雄强，历数分明在彼苍。

堪笑范增无异识，不能令主事高皇。

释智圆

释智圆　读项羽传二首

发欢虞姬抛已穷，乌江此夕丧英雄。

当时若也知天命，佐汉应居第一功。

释智圆

释智圆　读杨子法言

秦焚汉杂道何孤，荡荡皇风岂易图。

空有法言为世范，不知来者肯行无。

释智圆

释智圆　读元结文

复古还淳元结文，可怜杨浚独知君。

当时自号为聱叟，立事垂言信不群。

释智圆

释智圆　独游

城市非无亲，不见岁已深。

江湖非无友，经年无来音。

因知疏拙性，不合时人心。

清景将谁观，荷策祇自寻。

乃登鹾峨峰，乃纵酸寒吟。

狎我惟野麋，和我惟幽禽。

但见云起灭，不知谁升沈。

盘醒红树下，秋露湿衣襟。

释智圆

释智圆　对雪

冷结平湖绝棹过，纷纷盈目趣如何。

侯门歌舞看难足，编户饥寒心厌多。

旋满闲庭夸玉砌，重欹幽树斗琼柯。

夜来孤坐书窗下，犹赖虚明自琢磨。

释智圆

释智圆　梵天寺二首

路上中峰势屈盘，尘埃踪迹到终难。

秋杉影射经窗冷，夜浪声摇睡榻寒。

云过闲轩香篆润，日移幽砌藓痕干。

吟馀静立凭栏久，极目长江水渺漫。

释智圆

释智圆　梵天寺二首

梵宇清虚远俗喧，登临时得爽吟魂。

卷簾高雪明稽岭，上阁秋涛出海门。

群木冷阴连古塔，疏钟寒韵彻江村。

城中泉石诗中景，闲对文公尽日论。

释智圆

释智圆　梵天寺闲居书事

松杉围静室，踪迹远人群。

抱疾添华发，看山羡白云。

苔痕经雨长。蝉韵带风闻。

独坐无来客，西轩日又曛。

释智圆

释智圆　放猿

放汝孤猿任自由，万山云树正含秋。

不知今夜啼明月，又使何人泪暗流。

释智圆

释智圆　风

造化不可测，分明有所依。

冷和秋叶动，送客暮帆归。

扫雾离遥岳，飘香出静扉。

西齐独吟坐，萧飒满禅衣。

释智圆

释智圆　赋得送人自阙下还吴

莼羹鲈脍美，张翰忽思归。

烟水东南阔，风帆旦夕飞。

静吟新月正，闲望旧山微。

独羡长江上，遗名掩竹扉。

释智圆

释智圆　孤山诗二首

峭拔湖心起，湖心四望通。

盘根入巨浸，叠翠点寒空。

势迥侔蓬岛，层危敌阆风。

僧楼笼淡雾，雁塔祂飞鸿。

晓井金沙粲，晴坡玛瑙红。

喷云春雨外，照影夕波中。

野蔓垂枯柏，疏钟匝梵宫。

闲泉澄极顶，幽径入深丛。

古迹谈皆异，秋屏寫未同。

乐游非俗客，静望属渔翁。

买去知无价，栖来思岂穷。

翻嗟市朝里，尘土日濛濛。

释智圆

释智圆　孤山诗二首

势与群峰绝，崔嵬几倦登。

波澄涵倒影，云尽露危稜。

景象全胜画，林泉斗属僧。

何人凭郡阁，西望翠层层。

释智圆

释智圆　孤山诗三首

楼阁压危碧，山根疑有鳌。

隔湖千嶂断，出水一峰高。

岩冷秋空月，林清雪夜猱。

伊余绝羁束，长得恣游遨。

释智圆

释智圆　孤山诗三首

四绝尘埃路，孤山景实孤。

危巅侵迥汉，汉色浸平湖。

古塔名支佛，新泉号仆夫。

王维在何处，奇迹更堪图。

释智圆

释智圆　孤山诗三首

仙贪湖西见，湖西景有馀。

春融迎晓日，秋碧祂空虚。

竹荫高僧塔，云迷处士居。

史迁今若在，此处合藏书。

释智圆

释智圆　孤山闲居次韵酬辩才大师

地僻人稀到，病来无话端。

远山游未得，终日卧中看。

药箧经梅润，松窗过雨寒。

唯师知我趣，尘事绝相干。

释智圆

释智圆　孤山闲居次韵酬会稽仁侄见寄

山耸湖心住任缘，考槃茆舍闭深烟。

月澄秋水牵吟思，花满春岩照困眠。

触石微云闲致雨，鸣舦孤鹤静闻天。

会抛此景相寻去，渺渺沧江片席悬。

释智圆

释智圆　孤山闲居即事寄已师

年过不惑鬓成丝，偶到林间便卜居。

学道未忘山水癖，爱闲终与利名疏。

夜凉危阁来明月，风静平湖瀥碧虚。

回首权豪绝相识，野云孤鹤自相于。

释智圆

释智圆　孤山种桃

领童闲荷锄，埋核间群木。

他人顾我笑，岂察我心曲。

我欲千树桃，夭夭遍山峪。

山椒如锦烂，山墟若霞簇。

下照平湖水，上绕幽人屋。

清香满邻里，浓艳蔽林麓。

夺取武陵春，来悦游人目。

花开复花落，知荣必有辱。

荣辱苟能齐，人人心自足。

须知我种桃，可以化风俗。

释智圆

释智圆　古剑

精刚经百链，可折不可柔。

三尺青蛇活，一匣止水秋。

解截蛟龙躯，能断佞臣头。

下去苍生害，上除天子雠。

在昔埋酆城，精光射斗牛。

雷焕张华辈，得之亦悠悠，

二贤既云亡。潭底化双虬。

剑利人或爱，剑道人不求。

剑道如之何。达者惟庄周。

释智圆

释智圆　古鉴

土蚀菱花有微窍，悬向秋堂光照耀。

写出人人妍丑姿，西施始免嫫母笑。

释智圆

释智圆　古琴诗

良工采峄桐，斗为绿绮琴。

一奏还淳风，再奏和人心。

君子不暂去，所贵禁奢淫。

后世惑郑声，此道遂陆沈。

朱丝鼠潜齧，金徽尘暗侵。

冷落横闲窗，弃置岁已深。

安得师襄弹，重闻大古音。

释智圆

释智圆　古人与今人

古人与今人，录仁一何异。

古人贵行道，今人贵有位。

古人贵及亲，今人贵悦意。

古人同白日，光明溢天地。

今人如履险，动足易颠坠。

古道如可行，斯言不遐弃。

释智圆

释智圆　古意

登山伐樵柯忽折，临井汲泉绠仍绝。

音信不来无处说，朔风飘飘满天雪。

释智圆

释智圆　观剑客图

飞剑纵横乍可惊，翻疑风俗妄传声。

如今至穷在何处，不出为人平不平。

释智圆

释智圆　海上五山歌

五山峨峨耸海心，海波上下随升沉。

群仙同往诉天帝，巨鳌十五受天製。

一一巨鳌戴一山，一交三万六千岁。

无何龙伯钓六鳌，两山從此溺波涛。

群仙播迁作游客，上帝凭怒诛龙伯。

因知快乐非长久，三界元空何所有。

莫于蜗角斗雄豪，海上仙山尚摧朽。

释智圆

释智圆　汉武帝

酷矣秦皇灭，荒哉汉武还。

将军封五利，神药访三山。

重色为金屋，穷兵过玉关。

岂知尧舜道，千古在人间。

释智圆

释智圆　和辩才访仲微上人不遇

不见二十载，重寻事更违。

门临寒水闭，鸟向夕阳归。

吟恐成华发，闲疑入翠微。

登舟独南去，乘兴一何飞。

释智圆

释智圆　和聪上人悼梵天阇棃

讲院悲风动素帷，摇松难更见吾师。

尘生旧榻休开卷，月上秋轩罢赋诗。

真法自将传后学，清名谁为勤丰碑。

横经弟子怀高迹，共指龙华作后期。

释智圆

释智圆　湖居感伤

迷真渺无始，飘业产钱唐。

外族宗南郡，门风祖偃王。

微缘先劫种，宿习妙龄彰。

父母怜多病，亲实怪异常。

布花模讲道，画石学题章。

戒印乱年佩，心猿志学狂。

荣名虚准拟，簪组妄思量。

礼乐师周孔，虚无学老庄。

躁嫌成器晚，心竞寸阴忙。

翼翼修天爵，孜孜耻面墙。

内藏儒志气，外假佛衣裳。

每恶销金口，时劳疾恶肠。

手中期得桂，箭下待穿杨。

騣鹿方随焰，坚冰忽遇阳。

系珠知在体，甘露忝亲尝。

要道传三观，真机得妙常。

不然心迹火，任结鬓根霜。

觉路双轮驾，真空两翅翔。

饥来还遇膳，渴去已逢浆。

静处如来室，高眠解脱床。

理高山峭拔，道大海汪洋。

力战魔军散，功扶佛化昌。

空山怜寂寂，尘路笑茫茫。

触境知无著，闲居贵坐忘。

消摇希自了，言说亦何妨。

撰疏松窗冷，挥松古殿凉。

来蒙随力化，真诰应机扬。

达理虽云短，寻文或有长。

圆伊令了悟，法爱教消亡。

性任融凡圣，修宜示否臧。

冥心潜应梦，取验敢垂祥。

事佛身多累，为师道实荒。

冲门连竹石，草屋带林塘。

冬服和絺綌，中飡管稻梁。

水边云作伴，岩下柏为香。

景物看无厌，幽栖兴未央。

晚篱啼翡翠，春沼浴鸳鸯，

菡萏花如画，嵚崟岫若妆。

飘窗松韵淡，翻砌菊花黄。

放鹤时登岭，观鱼或在梁。

岂愁身病害，长喜世平康。

无处求烦恼，随时任寂光。

昏行悬慧日，苦海泛慈航。

誓坐菩提树，高跻寂灭场。

冥真周法界，垂应遍诸方。

顿渐门皆邃，偏圆药尽良。

惊迷辩雷震，摧惑法轮彊。

鹫岭先开会，金河后秘藏。

留形归后德，遗法益无疆。

四等心弥广，三慈化甚详。

道齐诸妙觉，事类释迦皇。

生灭非吾土，圆澄是故乡。

一空长寂寂，万类本惶惶。

庶了无生旨，无生更可伤。

释智圆

释智圆　湖居即事寄仁侄

讲退临流独倚筇，尘埃无处寄闲踪。

青山归去心长在，白发生来事转慵。

门径草深梅雨歇，像龛灯暗水烟浓。

相知唯有摇松客，时辱音书慰病容。

释智圆

释智圆　湖居秋日病起

旧识稀相访，寥寥掩坏房。

鼎深残药在，颔瘦白髭长。

尘点沾书箧，苔痕汙石床。

簷幽虫织网，砌冷菊含香。

静思怜深夜，清羸怯晚惊。

云峰归未得，闲坐咏沧浪。

释智圆

释智圆　湖上秋日

南山雨初霁，东岸夕阳明。

搘筇立回塘，顿觉耳目清。

舦鹤知秋意，唳风三四声。

红蓼弄秋色，纷纷满前汀。

柳径孤烟白，渔村野水平。

兴尽独自归，寥寥掩柴扃。

新月为吾上，庭蝉为吾鸣。

吾生本无事，对此堪怡情。

释智圆

释智圆　湖上晚望寄友人

不得天涯信，相思对景浓。

惊飙吹落叶，残日在遥峰。

照水鱼村火，沈烟野寺钟。

幽怀向谁说，静立自搘筇。

释智圆

释智圆　湖上望月二首

秋水澄澄树绝风，冰轮苒苒上遥空。

闲思今夜供吟景，冷色清光几处同。

释智圆

释智圆　湖上望月二首

寒光皎皎映平湖，水色天形两不殊。

学道未能同冈象，也于深处见圆珠。

释智圆

释智圆　湖上闲坐

终日湖亭坐，悠悠万虑闲。

眼前何所有，寒水与秋山。

释智圆

释智圆　湖西杂感诗

凤为时瑞世传名，及现郊村众尽惊。

唤作怪禽宜弹杀，始知流俗重虚声。

释智圆

释智圆　湖西杂感诗

阴阳家说惑常民，孝道從兹尽失伦。

庐墓三年谁肯也，竞谈冈势益生人。

释智圆

释智圆　湖西杂感诗

留心俭让唐虞道，恣意贪求桀跖徒。

闲坐思量茆屋下，夜深秋月照平湖。

释智圆

释智圆　湖西杂感诗

白犬宵行似有情，为防暴客到天明。

近来守秗无功绩，不吠人形祇吠声。

释智圆

释智圆　湖西杂感诗

伯阳道德释迦心，夫子文章尽可寻。

饱食暖衣都不顾，可怜容易过光阴。

释智圆

释智圆　湖西杂感诗

不省浮生大患身，谄求终日走红尘。

一朝死至名随没，满屋黄金属别人。

释智圆

释智圆　湖西杂感诗

福善祸淫言可信，吉凶由己语堪陈。

乖仁背义都无耻，只记临行拣日辰。

释智圆

释智圆　湖西杂感诗

兰在深林亦自馨，岂因风雨阻鸡鸣。

由来君子须谋道，不为时人有重轻。

释智圆

释智圆　湖西杂感诗

湖波冷淡绝纤尘，满目云山是四邻。

一径草深人不到，竹床蒲扇养天真。

释智圆

释智圆　湖西杂感诗

月照闲轩亏复盈，吉凶消长势相倾。

须知人事同天道，宠辱由来尽可惊。

释智圆

释智圆　湖西杂感诗

看云静放支公鹤，临水闲观惠子鱼。

窗下寂寥何所有，竺干经卷仲尼书。

释智圆

释智圆　湖西杂感诗

静思尘世事茫茫，策杖闲吟出草堂。

欲喻浮生那远觅，芭蕉昨夜已经霜。

释智圆

释智圆　湖西杂感诗

凿得新泉古砌头，煮茶滋味异常流。

夜来闲看澄明性，天上无云月正秋。

释智圆

释智圆　湖西杂感诗

猛虎磨牙踞荫林，幽幽一路晚烟深。

行行君子休疑懼，此物由来食兽心。

释智圆

释智圆　湖西杂感诗

直木风摧秋败兰，闲观庭际可长欢。

屈原溺水伍员死，孤洁由来独立难。

释智圆

释智圆　湖西杂感诗

草堂闲坐念编民，多尚浮虚少尚真。

礼让不修难致福，唯知烧纸祭淫神。

释智圆

释智圆　湖西杂感诗

尼父立言敦礼乐，能仁垂训励慈悲。

堪嗟世路营营者，狡佞贪残都不知。

释智圆

释智圆　湖西杂感诗

雪晴山院景堪跻，玉树琼楼照碧溪。

日暮忽惊销烁尽，百年豪富事还齐。

释智圆

释智圆　湖西杂感诗

闲庭庭畔植梧桐，上有新蝉噪晚风。

咽咽清音正堪听，无端惊断彼儿童。

释智圆

释智圆　湖西杂感诗

移得烟溪竹数竿，闲庭栽处绿阴寒。

虚心高节真堪爱，不放常人暂入看。

释智圆

释智圆　怀保暹师

高迹知何处，相怀早晚休。

苦吟空对月，闭户更禁秋。

砌隙寒虫切，林稍下叶稠。

音书杳难寄，天阔水悠悠。

释智圆

释智圆　怀南游道友

曾闻飞锡入南闽，鹤态云踪不可亲。

静夜独吟空对月，昔年聚话更无人。

波涛路阻书难到，泉石房闲梦自频。

未省相逢在何日，西风萧索浙河滨。

释智圆

释智圆　怀石壁旧居兼简绍上人

壁立岩峦照冽泉，几思幽景欢流年。

归栖自合同仙迹，深隐谁云有洞天。

修竹寒声风乍动，古潭秋影月初圆。

伊余亦拟依支遁，枕石眠云碧嶂前。

释智圆

释智圆　怀石壁山寺

梵宫藏积翠，往岁屡游遨。

月上寒溪静，云收峭壁高。

幽阶封药草，古树宿猿猱。

终待携瓶锡，闲栖解郁陶。

释智圆

释智圆　怀同志

孤吟成白首，十载别同声。

海国书难到，空堂梦易成。

淳风心共乐，直道世多轻。

未卜重相见，波涛万里程。







卷315

释智圆

释智圆　怀友人

忆向荒原别，残阳雪霁初。

几宵成去梦，经闰绝来书。

处世慵难减，眠云癖未除。

幽怀向谁说，昨夜对蟾蜍。

释智圆

释智圆　怀中侄

一從林下别，倏忽又经年。

旧约山空在，相怀月屡圆。

郡钟宵断梦，江树晚沈烟。

书札凭谁寄，波涛况渺然。

释智圆

释智圆　怀子仁师

寥寥尘迹远，禅外动闲思。

水国人归后，秋轩月白时。

鸣蛩藏坏壁，幽鸟立寒枝。

独坐谁相问，微吟镊病髭。

释智圆

释智圆　鸡

簷前栖息傍蒿丛，风雨司晨尔有功。

鹦鹉无能凭佞舌，侯门翻得养金笼。

释智圆

释智圆　寄楚南师

昔年江上别，高迹杳难寻。

浮世人稀见，青山隐更深，

琢诗穷有象，体道极无心。

惭负眠云约，西峰夕照阴。

释智圆

释智圆　寄道士

长闻披鹤氅，城市往来频。

得道人难测，和光迹易亲。

堂闲秋攆药，坛冷夜朝真。

几忆蓬壶顶，蟠桃烂漫春。

释智圆

释智圆　寄德聪师

古院稽山下，幽栖厌客寻。

机心禅外尽，诗思病来深。

缾水寒澌结，杉风晚磬沉。

他时若招隐，香火继东林。

释智圆

释智圆　寄定海许少府

见说梅仙邑，波涛接杳冥。

讼庭秋藓合，吟阁海云醒。

爱月宵留客，寻僧画掩扃。

公馀幽兴在，时梦故山青。

释智圆

释智圆　寄梵天上方政侄

一讲更无事，悠然自不群。

闲情江上月，孤迹槛前云。

径冷秋苔合，杉寒宿鸟分。

涛声旦暮近，应向出禅闻。

释智圆

释智圆　寄葛溪爽上人

削尽浮华念，闲居道已成。

梦幽关水石，门冷掩杉柽。

百衲禅中弊，苍髭病后生。

何人问真理，笑指葛溪声。

释智圆

释智圆　寄海慧大师

云门卜深隐，谁复继高踪。

旧寺抛双阙，新题咏十峰。

禅开杉径月，讲候雪楼钟。

莫怪相寻晚，嵇康性本慵。

释智圆

释智圆　寄湖西逸人

门掩翠层层，闲眠枕曲肱。

破篱冲晚浪，古屋漏秋灯。

月上招邻叟，诗成寄岳僧。

满朝簪组客，谁识醉腾腾。

释智圆

释智圆　寄华亭虚己师

懒答公卿信，高眠野同浓。

虚堂开夜月，孤枕度秋钟。

临水成新作，看云忆旧峰。

林间仍抱疾，早晚遂相逢。

释智圆

释智圆　寄慧云大师

繁华辞帝辇，岑寂峦山林。

志向浮名淡，房扃古寺深。

诗窗来皓月，齐磬下幽禽。

终约逢新雪，闲过话静心。

释智圆

释智圆　寄江上僧

江寺期终老，清香讲次焚。

月怜秋后见，潮爱夜深闻。

古木青阴合，残云静片分。

相怀未能去，来雁又成群。

释智圆

释智圆　寄净慈寺悟真师

忆得凉宵宿上方，静吟闲话趣何长。

别来音信无由寄，目断遥天雁一行。

释智圆

释智圆　寄林逋处士

湖山淡相映，世尘那得侵。

杳杳烟波色，苍苍云木阴。

苔荒石径险，犬吠桃源深。

中有上皇人，高眠适闲心。

花开还独酌，花落还独吟。

空庭长瑶草，幽树鸣仙禽。

不见已三载，鄙吝盈虚襟。

终期秋月明，乘兴闲相寻。

释智圆

释智圆　寄辇下译经正觉大师

水国无归梦，年来帝泽深。

梵书翻宋语，道论变吴音。

静室清香凝，闲庭古树阴。

玉华前事在，高迹许谁寻。

释智圆

释智圆　寄栖白师

深隐空林下，清幽绝外缘。

雨窗封岳信，苔井瀡秋泉。

门静来沙鸟，庭闲噪晚蝉。

凭栏独相忆，残日下遥天。

释智圆

释智圆　寄仁侄

庭木西风动，闲轩落叶稠。

梦回霜月晓，信断海山秋。

道性归无念，孤吟已绝愁。

况疏林下约，烟水路悠悠。

释智圆

释智圆　寄瑞应经疏及注阴符经与体元上人

瑞应阴符尽索看，封题欲寄意盘桓。

自惭才识非通敏，不得同归得异端。

释智圆

释智圆　寄润侄法师

庭木凝秋色，依依废苦吟。

来书江上绝，幽梦雨中深。

水鸟闲窥砚，窗灯冷照琴。

谁知此时兴，华发暗相侵。

释智圆

释智圆　寄若讷上人

江滨方话别，倏忽十年馀。

感旧空阙梦，闲眠懒寄书。

砌凉鸣蟋蟀，潭冷照蟾蜍。

北望苍波阔，无由访所居。

释智圆

释智圆　寄省悟师

平湖波渺渺，踪迹杳难寻。

城里无时到，云边闭户深。

寒灯明古像，晚磬出疏林。

寂寞怀高趣，西轩日易沈。

释智圆

释智圆　寄石城行光长老

幽栖尘想绝，岩阁倚杉松。

吟思禅中尽，霜髭病后浓。

溪闲澄夜月，山静答秋钟。

寂寞怀高趣，残阳独倚筇。

释智圆

释智圆　寄蜀川王道士

鹤驾几迟留，岷峨水石幽。

御风同列子，梦蝶拟庄周。

醉卧空林月，狂歌古观秋。

何时归阆苑，闲共老仙游。

释智圆

释智圆　寄所知

宠辱不斗念，扬名日更新。

但怜吾道在，宁顾谪官频。

故国抛天外，全家寄水滨。

堂空巢少燕，门冷谒无人。

直气终干斗，刚肠肯泣麟。

逍遥轻嗣立，干没笑安仁。

爱主长思阙，寻幽且养神。

伴闲初种竹，出使旧埋轮。

佞舌终期断，民冤必为伸。

他年修史传，谁可继清尘。

释智圆

释智圆　寄题聪上人房庭竹

结根依静砌，萧酒映禅房。

高节欺群木，青阴过短墙。

夜声喧梦枕，秋露滴琴床。

遥想添吟思，闲观到夕阳。

释智圆

释智圆　寄题梵天圣果二寺兼简昭梧二上人

江色杳无极，渺渺接遥天。

归帆带夕阳，去鸟沈寒烟。

幽景不同观，遐想成斯篇。

释智圆

释智圆　寄题梵天圣果二寺兼简昭梧二上人

静躁各所好，是非安能辨。

声利如我仇，云泉若相勉。

寂寂深林中，芳兰自堪搴。

释智圆

释智圆　寄题梵天圣果二寺兼简昭梧二上人

性静百虑忘，轩闲万象归。

空江答夜钟，高峤留残晖。

幽砌绝尘踪，孤云自依依。

释智圆

释智圆　寄题梵天圣果二寺兼简昭梧二上人

崔嵬高山侧，触石生片云。

自将风雨期，不与尘土群。

杳杳游太虚，对此几思君。

释智圆

释智圆　寄题梵天圣果二寺兼简昭梧二上人

高迹将谁亲，幽栖白云中。

闲阶吐苍苔，古木生清风。

时将西竺书，讲义训来蒙。

释智圆

释智圆　寄题梵天圣果二寺兼简昭梧二上人

楼阁耸岧峣，参差极云际。

高窗晓色先，晚景馀霞丽。

寥寥群动息，冥心远尘世。

释智圆

释智圆　寄题梵天圣果二寺兼简昭梧二上人

顾恶如探汤，触物类虚舟。

他人莫已知，此道本吾求。

独坐时相怀，斜阳照危楼。

释智圆

释智圆　寄题梵天圣果二寺兼简昭梧二上人

海日照吟轩，江风动庭树。

此景乐闲情，何人识高趣。

登楼独南望，杳杳空烟雾。

释智圆

释智圆　寄题梵天圣果二寺兼简昭梧二上人

冷淡杳难群，幽趣唯吾识。

高情薄云汉。清谈润金石。

不学浮世人，奔名竞雕节。

释智圆

释智圆　寄题梵天圣果二寺兼简昭梧二上人

群峰耸危碧，倒影沈空江。

清景生晚晴，冷色涵虚窗。

消摇纵吟赏，能使吾心降。

释智圆

释智圆　寄题虎丘山

崛起孤峰号虎丘，奇踪宁与众山俦。

月涵秦始剑池冷，藓駮生公讲石幽。

招隐未能居绝顶，卧云空欲学前修。

披图尽日身难到，杳杳烟波茂苑秋。

释智圆

释智圆　寄题章安禅师塔

祖师坟塔在天台，雨坏风摧事可哀。

香火无人空有迹，夜深明月照苍苔。

释智圆

释智圆　寄题终南道宣律师塔

冷碧终南插太虚，紵麻兰若旧闲居。

波离灭后无人继，萧索西风叶满渠。

释智圆

释智圆　寄天台能上人

天台深隐许谁同，扰扰浮世万事空。

终约携瓶访师去，水边松下啸清风。

释智圆

释智圆　寄天台守能上人

台岭林泉胜十洲，忘机长往更无愁。

考槃高趣何人识，招隐新题几处留。

深夜定回华顶月，经年书断海门秋。

谁知抱疾西湖上，南望云山想胜游。

释智圆

释智圆　寄同志

静院无来客，相怀日又曛。

数峰寒有雪，一榻静眠云。

几欢淳风丧，宁容俗态群。

终期一相访，对坐议新文。

释智圆

释智圆　寄文照大师

两制音书数往来，城中栖隐远尘埃。

吟斋夜静开明月，讲石秋深扫绿苔。

出俗旧题留雪苑，卧云幽兴梦天台。

林间抱疾怀高趣，翻笑汤休谩有才。

释智圆

释智圆　寄吴黔山人

鸟外自长往，人间过几年。

狂吟轻岁月，高趣狎神仙。

醉卧云蒸榻，渔归雪满船。

相思未相识，终夜梦林泉。

释智圆

释智圆　寄西山智道人

净业修持久，攀缘念已摧。

冰潭残月在，古岸夜禅回。

像烛微留焰，炉香冷变灰。

时逢旧参侣，闲坐话黄梅。

释智圆

释智圆　寄曦照上人

尘外禅房掩渺瀰，高情终与俗流违。

苦吟几度成华发，默坐连宵忆翠微。

风带荷香飘静榻，雨滋苔色汙闲扉。

炎天几阻相寻兴，空倚危楼对落晖。

释智圆

释智圆　寄咸润上人

流俗不知处，深栖趣转幽。

闲房扃翠岳，远信隔沧洲。

定起花残砌，诗成雪满楼。

相怀未能去，南北路悠悠。

释智圆

释智圆　寄雪窦长老

绝顶久潜隐，心闲道更真。

山深林下雪，堂静画无人。

云抱看经石，禽接入定身。

敢言他世约，安养愿相亲。

释智圆

释智圆　寄隐者

散发空林下，人间事不知。

风高蕙帐冷，天远鹤书迟。

瓶尽花朝酒，扃残寒夜棋。

无由访幽趣，踪迹阻江湄。

释智圆

释智圆　寄余秀才

去秋曾访我，一别又经年。

落日无来信，西风满耳蝉。

头应添素发，诗合有新编。

未可轻丹桂，蹉跎老海边。

释智圆

释智圆　寄圆长老

澹虑栖幽境，闲将水石邻。

信衣传往祖。禅语示来人。

晚屋茶烟细，晴轩岳翠匀。

相怀独南望，林木又经春。

释智圆

释智圆　寄远

车声日日碾红埃，何事良人独未回。

苔锁洞房书久绝，月明深夜雁空来。

寒侵竹叶难成醉，尘暗菱花更懒开。

杳杳云山不知处，夕阳频上最高台。

释智圆

释智圆　寄远

洞房秋晚更思君，实瑟慵弹日又曛。

雁过和空书不到，满庭黄叶落纷纷。

释智圆

释智圆　寄赠子正律师

威仪闲淡许谁同，苔径依然绝履踪。

霜井瀡泉侵晓色，雪房欹枕梦诸峰。

寒生静榻吟中月，冷答平湖讲次钟。

尽日冥心忆高趣，三生行止道生松。

释智圆

释智圆　寄湛上人

几年辞辇寺，拥衲住云林。

上国归心绝，千峰去梦深。

残经看雪卷，好句听秋吟。

曾有寻高迹，禅房古木阴。

释智圆

释智圆　寄赵璞

故乡勾践国，解印挂帆归。

吟苦容虽瘦，官情道自肥。

堂幽山屐在，厨冷甑尘飞。

莫向云门下，高歌便采薇。

释智圆

释智圆　鉴

佳人磨拭频，常恐尘埃侵。

皎皎夜月明，澄澄秋泉深。

徒分妍丑容，不鉴是非心。

释智圆

释智圆　槛猿

异菓供飡金锁缠，侯门虽贵性非便。

夜啼祇忆巴江畔，霜木千株冷倚天。

释智圆

释智圆　江上闻笛

夜久闻横笛，寥寥景更赊。

天容垂极岸，月色冷平沙。

静引乡心远，闲惊旅鬓华。

哀音殊未已，可处落梅花。

释智圆

释智圆　江上作

往事那堪问，长江空渺然。

孤城闭残日，荒陇积寒烟。

沙涨中洲阔，潮冲古路偏。

莫疑陵谷事，即目是桑田。

释智圆

释智圆　江亭晚望

江亭闲寫望，秋景正无穷。

鸟没寒云外，帆归暮色中。

淡烟生极浦，败叶坠凉风。

回道闻渔唱，人家隔苇丛。

释智圆

释智圆　将入石壁山作

慧远风流庐岳隐，支公高尚沃洲栖。

闲思石壁堪长往，拟蹑浮云上石梯。

释智圆

释智圆　将之霅溪寄别择梧师

白云深处草堂闲，曾伴支公薄暮还。

独上孤舟欲西去，倚樯回望祇青山。

释智圆

释智圆　讲堂书事

早玩台衡宗，佛理既研精。

晚读周孔书，人伦由著明。

达本与节躬，志在求同声。

击蒙虽云劳，来学苦无成。

杨雄玄尚白，仲尼道不行。

青山梦中归，华发年来生。

唯当照真空，万事從营营。

释智圆

释智圆　诫后学

对食须思稼穑劳，为僧安用事雄豪，

剃头本意求成佛，不为齐筵坐位高。

释智圆

释智圆　经松江陆龟蒙旧居

甫里旧深隐，夫君道不行。

清名身后在，明月夜来生。

寒水曾垂钓，春田久废耕。

空遗散人传，千古见高情。

释智圆

释智圆　经诵慧僧录影堂

寂尔归真界，人间化已成。

两朝钦至业，四海仰高名。

旧迹存花社，遗编满帝京。

徘徊想前事，庭树跪鸦鸣。

释智圆

释智圆　经武康小山法瑶师旧居

至道不可状，至理杳无名。

万彙丧其源，出没何营营。

忽焉生法瑶，研虑还淳精。

立言宗能仁，百也驰休声。

我来访旧居，景物如有情。

闲庭惨树色，空山咽猿鸣。

斯人今也亡，孤棹寻归程。

释智圆

释智圆　经照湖方干旧居

磻溪垂钓者，终得展其才。

何事先生隐，不逢明主来。

泉声秋雨歇，月色夜云开。

对此空惆怅，吟魂早晚回。

释智圆

释智圆　九月望夜招处士林君泛湖玩月

病负中秋约，残秋月自新。

寒波沈皓魄，碧落辗冰轮。

风静丰声绝，烟收岳影均。

何妨此夕玩，况是不羁人。

释智圆

释智圆　久病

五月茆堂卧，穷秋疾未除。

乔林叶尽落，旧识分皆疏。

讲室萦蛛网，书床长蠹鱼。

医王有妙药，饮了万缘虚。

释智圆

释智圆　久病有感因示后学

羸病身未死，轻安人屡亡。

穹昮不可问，浮世转加伤。

三十共嗟短，百年同好长。

未能齐一梦，何以事空王。

释智圆

释智圆　君不来

前年送君空江上，张帆正值西风起。

今日西风君未归，茫茫祇见空江水。

释智圆

释智圆　君复处士栖大师夙有玩月泛湖之约予以卧病致爽前期因为此章聊以道

凉风吹众木，羸病转加前。

伏枕谁相问，中秋月又圆。

清光浮远峤，冷色混平川。

不得同支许，乘舟乐浩然。

释智圆

释智圆　哭辩端上人

平昔于诗苦，精搜省未闲。

坏房空鸟外，清句满人间。

瘦影悬邻壁，孤坟接旧山。

吊回高树下，寒水自潺潺。

释智圆

释智圆　哭叶授

今春闻落第，为君心栖然。

束书独南还，愤气胸间阗。

迹寄浙河旁，家延南海边。

遘疾既弥留，一命成弃捐。

囊中无馀金，零落空文编。

龟鹤本微类，享寿皆千年。

如何君子儒，三十归重泉。

天高不可问，为君强问天。

释智圆

释智圆　苦热

平湖日炙沸如煮，庭树色干鸟渴死。

何人万里驱征车，红尘涨天方入市。

释智圆

释智圆　酷热

酷热如小人，到处苦相侵。

清风如君子，时来宽我心。

酷热驱不去，清风留不住。

此情无以诉，吟傍阴阴树。

释智圆

释智圆　老将

画堂升降子孙扶，白发毵毵胆尚粗。

不省时清身已老，逢人犹说斩单于。

释智圆

释智圆　冷泉亭

亭幽无俗状，清景涤烦襟。

砌压寒流浅，簷分积翠深。

晚花闲照影，古木冷垂阴。

凭槛不能去，澄澄发静吟。

释智圆

释智圆　李秀才以山斋早起诗见赠因次韵和酬

搜李适异兴何全，鸦句分明敌惠连。

丹桂平窥君有分，红尘闲去我无缘。

陶情岳雪时同望，解睡山茶夜共煎。

静语前涂俱有意，谢公红药远公莲。

释智圆

释智圆　链丹井

仙去遗踪在，泠泠翠岳边。

泠光涵碧甽，暗脉洩寒泉。

月映冰壶浅，秋澄古鉴圆。

羽人居止近，闲汲灌芝田。

释智圆

释智圆　留题闻氏林亭小山

簷前状奇险，咫尺见清幽。

鸟下疑灵鹫，僧过认沃洲。

危遮虚槛月，冷夺远峰秋。

始信红尘里，豪家有胜游。

释智圆

释智圆　留题因师院石楠花

阳和资万木，独此异群花。

映草惊残烧，临窗认晓霞。

色虽因雨减，势不逐风斜。

幸赖栽培力，繁枝斗日华。

释智圆

释智圆　柳

融融春色伴花荣，浓翠参差雨乍晴。

低拂冷烟元亮宅，静笼明月亚夫营。

叶浮晚水愁眉细，絮落春衣雪片轻。

莫上隋堤思往事，万株萧索傍河声。

释智圆

释智圆　陋巷歌赠友生

噫颜子兮居陋巷，身虽羸兮道弥壮。

商受兮有皇都，位虽尊兮名独夫。

朝恣瑶台之乐兮，暮遭黄钺之诛。

是知不义之富贵如浮云兮，惟道德为性命之要枢。

海滨有士兮慕颜子，心重朝闻兮轻夕死。

纷纷糖粃兮视雄豪，凛凛冰霜兮洁行止。

荜门寂寞何琐琐，执卷忍饥终日坐。

杨雄免遭甄丰戮，朱建终罗辟阳祸。

射群高墉会有时，于君无可无不可。

释智圆

释智圆　鹭鸶

烟雨苇森森，飞翔岂易寻。

印沙踪自浅，傍水意还深。

顶撼丝难断，翎飘雪未沈。

终宜鸳作侣，宁肯杂凡禽。

释智圆

释智圆　旅舍言怀

旅舍少相识，孤吟俗态分。

客情生夜雨，归梦入秋云，

砌冷萤频过，窗幽雁忽闻。

西峰泉石在，终去谢人群。

释智圆

释智圆　旅中别赵璞

策马将登路，星河曙色分。

残灯照离席，来雁咽寒云。

乡远书难到，吟狂酒易醺。

堪嗟经济术，未得致明君。

释智圆

释智圆　旅中即事寄友生

欹枕不成梦，寒虫叫壁阴。

高梧深夜雨，远客故乡心。

分与浮名背，年将白发侵。

终须约宗炳，结社向东林。

释智圆

释智圆　落花

花开花落尽由风，数日荣衰事不同。

庭下晚来犹可耫，绿苔芳草缀残红。

释智圆

释智圆　玛瑙坡即事

玛瑙坡前住，清幽绝世缘。

湖澄秋夜月，山碧晚晴天。

了性方成佛，烧丹漫学仙。

会逢温伯雪，目击道还全。

释智圆

释智圆　玛瑙坡四咏

玛瑙坡前树，春来亦著华。

雨晴烟乍敛，浓艳斗朝霞。

释智圆

释智圆　玛瑙坡四咏

玛瑙坡前水，泠泠夏亦寒。

夜深明月上，珠颗落冰盘。

释智圆

释智圆　玛瑙坡四咏

玛瑙坡前路，秋宵独倚筇。

草深藏鬼火，苔老绝人踪。

释智圆

释智圆　玛瑙坡四咏

玛瑙坡前石，坚贞可补天。

女娲何处去，冷落没寒烟。

释智圆

释智圆　玛瑙院居戏题三首

水边闲卧万缘休，言欲无瑕行欲修。

草屋冲门任穷困。屠龙终自胜屠牛。

释智圆

释智圆　玛瑙院居戏题三首

湖光淡淡涵幽户，苔色依依满破廊。

寂寞便同夫子庙，更无流俗入焚香。

释智圆

释智圆　玛瑙院居戏题三首

白傅湖西玛瑙坡，轩窗萧酒瀥烟波。

讲馀终日焚香坐，毁誉荣枯奈我何。

释智圆

释智圆　勉隐者

潺潺涧中水，不入贪夫耳。

茫茫陌上尘，不沾静者身。

静者贵寡欲，贪夫常患贫。

躁进陷邪佞，洁已废大伦。

况当文明时，草泽罗贤人。

行道尚中庸，蠖屈宜求伸。

释智圆

释智圆　莫言春日长

莫言春日长，一坐又西暮。

众芳荣复落，万事新成故。

临川久兴嗟，藏舟孰云固。

萧然荡斯虑，空门归路。

释智圆

释智圆　牧丹

栽培宁暇问耕桑，红白相鲜映画堂。

泪湿浓妆含晓露，火燔寒玉照斜阳。

黄金剩买心无厌，绮席闲观兴更狂。

谁向风前悟零落，百年荣盛事非长。

释智圆

释智圆　暮秋

嗈嗈宾雁又随阳，兔走乌飞两共忙。

露冷小池荷减绿，风高幽砌菊添黄。

圆明自喜心如月，皓白谁愁鬓似霜。

闲卧不堪思往事，星河耿耿夜偏长。

释智圆

释智圆　暮秋书齐述怀寄守能师

杜门无俗交，尘事任浩浩。

空斋学佛外，六经恣论讨。

仁义志不移，贫病谁相恼。

天命唯我乐，百神非吾祷。

为文宗孔孟，开谈黜庄老。

谀谄音声恶，寂寥滋味好。

褰帷愁绪绝，凭栏寒气早。

雁影沈远空，虫鸣咽衰草。

伊余何为者，力拟行正道。

愿扬君子风，浇浮一除扫。

释智圆

释智圆　南塔寺上方

绝顶深栖万虑平，路盘危石雨苔青。

江涵迥汉供闲望，雪映幽窗卷旧经。

磬击晓霜禅乍起，枕摇秋浪梦初醒。

为邻自有忘机者，月下时时扣竹扃。

释智圆

释智圆　拟洛下分题

递诗筒元白旧裁製，

规模传至今。凌霜重高节，

容物贵虚心。岂倦关河远，

宁辩雨雪深。雅言如见托，

终为报知音。

释智圆

释智圆　拟洛下分题

松石琴薦松石为琴薦，

鳞皴状颇奇。补天虽变质，

映涧尚含滋。静砌和烟立，

虚堂带藓移。最宜弹别鹤，

况有旧栖枝。

释智圆

释智圆　拟洛下分题

文石酒杯良匠凿顽璞，

为杯异彩存。云蒸犹有润，

藓駮已无痕。静爱如冰洁，

闲怜似玉温。野民便古质，

长把近竏罇。

释智圆

释智圆　拟洛下分题

茯苓人本自松根得，

名因象物彰。为医君可信，

除疾我偏良。捐躯必自强。

无劳问踪迹，名字在仙方。

释智圆

释智圆　偶成

世态如轮转，劳生岂定期。

否终还受仄，乐极又生悲。

商代尊伊尹，秦庭戮李斯。

未能知纪化，安得证无为。

释智圆

释智圆　偶作

急急西落日，浩浩东去波。

日落波不停，浮生能几何。

青云身未上，白发头已多。

金印未佩腰，道路成蹉跎。

一朝忽得志，顿忘贫贱事。

八珍食方丈，华毂驾天驷。

民瘼无术医，贪狠有心恣。

无何触天网，祸淫谅不爽。

馀殃及子孙，岂祇身长往。

寄语求名士，得志莫如此。

不善宜先知，行道慎莫止。

仁恕及苍生，忠贞辅天子。

好爵终自縻，盛烈垂千祀。

西日与东流，任彼催寒暑。

须知君子人，身死名不死。

释智圆

释智圆　贫居

山厨灶上苔痕碧，齐盂生尘无粒食。

可怜雀鼠未知贫，穿屋穿墉不暂息。

释智圆

释智圆　砌下老梅

傍砌根全露，凝烟竹斗遮。

腊深空冒雪，春老始开花。

止渴功应少，少羹味亦嘉。

行人怜怪状，上汉采为槎。

释智圆

释智圆　潜夫咏

有叟匿姓名，自号为潜夫。

潜身在云泉，潜心入虚无。

身心俱已潜，质直反若论。

智者谓之智，愚者谓之愚。

愚智自彼异，潜夫未曾殊。

陶陶乐天和，任性何曾拘。

宗儒述孟轲，好道注阴符。

虚堂踞高台，往往谈浮图。

漫衍虽无家，大方贵无隅。

俗人每侧目，订之为狂徒。

素隐而行怪，执政宜先诛。

天公既保全。幸得存微躯。

冲雪登高山，乘月泛平湖。

性灵敌云闲，形骸类松枯。

何以免饥寒，认得衣中珠。

释智圆

释智圆　秋病

买药囊无金，伏枕头有霜。

夜深不得睡，隙月射秋床。

释智圆

释智圆　秋日感事

满眼皆相识，论心自不同。

闲门扃夕照，败叶落西风。

往事全成梦，浮生渐觉空。

搘颐独无语，四壁响秋虫。

释智圆

释智圆　秋晚客舍寄故山友僧

隐几不成寝，何人慰寂寥。

空阶鸣蟋蟀，寒雨滴芭蕉。

静语窗灯暗，归心海寺遥。

唯应释慧远，莲社为相招。

释智圆

释智圆　秋夕

沧江秋色暮，幽思起穷居。

风叶寒侵梦，窗灯冷照书。

砌深虫韵咽，天淡雁行疏。

终谢人群去，孤峰待结庐。

释智圆

释智圆　秋夕寄友僧

白云高卧者，滞疾阻相寻。

信断沧洲阔，房扃翠岳深。

寒虫藏坏壁，庭树滴残霖。

早晚同闲话，孤灯照苦吟。

释智圆

释智圆　山居偶成

世上喧哗耳不闻，烟萝深处绝人群。

岁寒弗改怜高柏，舒卷无机爱白云。

闲采药苗医故疾，旋编红叶写新文。

有人来问居山意，寂寂茆堂日又曛。

释智圆

释智圆　山居招友人诗

结宇平湖滨，放意且闲逸。

陵峰时采药，服饵蠲故疾。

藜藿可供餐，茆茨可容膝。

浮生贵适性，何须羡奢佚。

清景况在目，万事安能恤。

水天争冷落，林峦共盘郁。

有时泛舟归，闲门晒残日。

径荒人迹绝，庭静精怪出。

春羹漾紫莼，冬盘列横橘。

坎井亦已乐，尺蠖谁云屈。

外境莫我惑，贞心长抱一。

涅槃终极典，虚堂第谈述。

不顾知者希，庶欲已无失。

齐物鄙庄周，见性师妙吉。

悠然混生佛，湛尔无虚实。

知音来不来，时时扫幽室。

释智圆

释智圆　山堂落成招林处士

搆厦当高巘，登临称遁仙。

澄波寒浸郭，叠翠冷搘天。

野艇浮残照，僧楼儭淡烟。

此中无俗物，自可会清贤。

释智圆

释智圆　山行

策杖乘闲兴，山深人迹稀。

断桥摧宿雨，高树挂残晖。

岩静云孤起，潭空鸟独飞。

前峰有兰若，吟赏自忘归。

释智圆

释智圆　山中感友生见访

讲馀多滞疾，林下掩重扉。

度日人稀到，残阳鸟独归。

山光来有势，云影去何依。

世态那堪说，唯君念息机。

释智圆

释智圆　山中闻知己及第

交知心莫逆，出处任相违。

月里方攀桂，山中自采薇。

致君期有术，遁世贵无机。

华发他年事，云泉亦可归。

释智圆

释智圆　山中行

苒苒岩上云，潺潺涧中水。

山鸟如唤人，喃喃深林里。

释智圆

释智圆　山中寻羽客不遇

杖蔾寻隐迹，重叠过林泉。

花暖幽禽语，堂空瑞兽眠。

润松寒有韵，茶烂冷无烟。

知在何峰顶，高谈会列仙。

释智圆

释智圆　山中与友人夜话

草舍闲宵坐，消摇事可凭。

澄心防有著，深隐贵无名。

砌月移松影，风泉混磬声。

共期吾道在，万事任营营。

释智圆

释智圆　山中自叙

闭门业文翰，谁谓溪山陋。

闲卧贵道肥，谁谓形容瘦。

斯言谷无玷，内省庶不疚。

深识浅江海，宽量窄宇宙。

邻女少学嚬，海夫多逐臭。

时来松下坐，清风满怀袖。

释智圆

释智圆　扇

霜缣裁製赖金刀，冷淡还宜画海涛。

盛夏有功风自远，凉秋无用架偏高。

谭筵风谢躯烦热，征路长蒙解郁陶。

未得袁宏手中握，扬仁何处可施劳。

释智圆

释智圆　上方院

禅扉开绝顶，海色映层峦。

刹影浸寥泬，钟声度渺漫，

荒苔幽径滑，冬雪暮窗寒。

吟罢慵回首，迟迟独凭栏。

释智圆

释智圆　上钱唐太守薛大谏

分符江郡远，贵列七人间。

文古淳风在，时清谏笔闲。

楼高喧暮角，厅冷鏁秋山。

圣代期调鼎，轩车即诏还。

释智圆

释智圆　少年行

儿奴屡背约，辱我汉天子。

瞋目而语难，五陵年少子。

举手提三尺，报国在一死。

匹马立奇勋，壮哉传介子。

释智圆

释智圆　深居

牢落谁知趣，深居野兴饶。

固穷期道在，寡合鄙时浇。

径静苔长绿，山寒雪未消。

残阳荷轻策，闲望傍村桥。

释智圆

释智圆　慎交歌

莫言青松青，有时亦摧折。

莫言圆月明，有时亦亏缺。

莫逆论心素，刎颈定交结。

年发未及衰，交情已消歇。

俄因竞分寸，忽尔成楚越。

爱之欲其生，恶之欲其死。

识欲松枯及月亏，请看陈馀与张耳。

释智圆

释智圆　失鹤

双鹤忽飞去，清音更不闻。

远应寻凤侣，闲恐避鸡群。

岸静休临水，庭空罢舞云。

唯馀旧踪迹，篆字印苔纹。

释智圆

释智圆　诗魔

禅心喧挠被时魔，月冷风清奈尔何。

一夜欲降降不得，纷纷徒属更来多。

释智圆

释智圆　试笔

城市居无分，山林住有缘。

语惭甘似荠，道贵直如弦。

兀兀吟终日，羸羸病过年。

静招湖畔鹤，闲泛雪中船。

散闷虽无酒，怡情喜有禅。

鬓根霜任点，心迹火休然。

冷淡将谁合，消摇且自怜。

闲来窗下坐，试笔偶成篇。

释智圆

释智圆　书慈光塔

灵骨未藏三十载，我来收得葬孤山。

此中起塔不在大，已有高名垂世间。

释智圆

释智圆　书怀

一锡任西东，孤怀孰与同。

吟髭潜变白，人事旋成空。

秋阁闲看月，寒窗卧听鸿。

时将寂寥意，深夜寄丝桐。

释智圆

释智圆　书荆溪禅师傅后二首

智者真宗谈一性，相传六世至荆溪。

高挥彩笔示深趣，来学无穷俱破迷。

释智圆

释智圆　书荆溪禅师傅后二首

清风遗句满人间，灭后天台迹更闲。

碑折塔摧人不顾，不堪冥目想空山。

释智圆

释智圆　书久上人城中幽斋

杉竹匝吟径，轩窗更绝尘。

清风生后夜，幽景遍诸邻。

磬断栖禽梦，香凝出定身。

城中有高趣，宁羡赖留人。

释智圆

释智圆　书林处士壁

高迹远城市，湖山影色奇。

水声喧睡榻，岚气逼书帷。

鸟语垂轩竹，鱼惊浸月池。

蒲轮来有日，终负白云期。

释智圆

释智圆　书山中道士壁

松下消摇自扣扉，相留终日话真机。

烟藏花岛青牛卧，客散仙房独鹤归。

丹井泉澄天影小，玉坛风冷磬声微。

乘闲拟学冲霄术，九土茫茫得者稀。

释智圆

释智圆　书事

年过不惑便衰残，消息浮生万事闲。

惭愧眼前无俗物，举头终日见云山。

释智圆

释智圆　书通上人城居

禅房萧洒闭重关，祖意明来万事闲。

高卧有时消白日，静吟无念忆青山。

扫花晚砌留苍藓，剃发秋池照病颜。

堪笑林泉深隐者，不知幽趣在人间。

释智圆

释智圆　书友人壁

不问人间事，连年鸟外居。

白云吟次见，青壁醉来书。

扫石秋苔駮，开窗夜月虚。

于时已无念，生计有樵渔。

释智圆

释智圆　述韩柳诗

退之排释氏，子厚多能仁。

韩柳既道同，好恶安得伦。

一斥一以赞，俱令儒道伸。

柳州碑曹溪，言释还儒淳。

吏部读墨子，谓墨与儒邻。

吾知墨兼爱，此释何疏亲。

许墨则许释，明若仰穹昮。

去就亦已异，其旨由来均。

后生学韩文，于释长狺狺。

未知韩子道，先学韩子嗔。

忘本以竞末，今古空劳神。

释智圆

释智圆　水

本性澄明万古同，滔滔润物信无穷。

百川奔注归沧海，五服安居赖禹功。

动带晚风冲岛屿，静涵秋色混虚空。

浮舟葬骨成何事，范蠡知机伍相忠。

释智圆

释智圆　思君子歌

小人足谄媚，君子无猜忌。

开口揄扬皆圣贤，满腹包藏尽仁义。

修辞复古振淳风，折槛触鳞彰直气。

善世既不伐，遁世亦无闷。

自同流俗混光尘，不与常人斗分寸。

展矣斯人欲见之，一夕辗转九回思。

终日踌躇无所遇，飒飒西风木叶衰。

释智圆

释智圆　松风

青青数树松，扶疏空庭里。

微风從南来，清声四向起。

俗兮闻必愁，吾也闻则喜。

昂头离石枕，扶羸凭藤几。

侧听复遥观，移晷不能已。

细叶舞轻烟，密影摇寒水。

何必钧天奏，岂羡霓裳妓。

万事更无求，深山此为美。

寂寥信为乐，轩晚诚堪耻。

谁谓茆山中，祇悦陶公耳。

释智圆

释智圆　松下自遣

聚气成此身，假缘暂寄世。

可怜自在性，本无烦恼系。

傍水与登山，悠然有深诣。

日在林下游，暮在林下宿。

供饮岩畔泉，充庖槛前菊。

半月一剃发，半年一洗浴。

但得恣疏懒，何曾有荣辱。

新秋雨初霁，圆月照我屋。

扶病起看月，坐久偶成曲。

人生天地间，性分各自足。

捧檄何必喜，途穷何必哭。

容彭不为长，颜杨不为促。

四者俱如梦，何为自羁束。

彼笑我太狂，我笑彼太俗。

彼我更相笑，是非无实录。

不如长默默，恬淡过昏旭。

渊鱼与林鸟，各得随所欲。

举头谁是友，风月与松竹。

释智圆

释智圆　送禅者

祖意曾明万事闲，谁云方外与人间。

卷衣江上秋来别，处处禅心朵朵山。

释智圆

释智圆　送进士万知古

经明行修徒尔为，一名屡点春官闱。

时之不利非战罪，归山且著老莱衣。

清时贪贱诚堪耻，侏儒太饱朔方饥。

男儿会有及亲禄，安能泉石久低眉。

束书依旧西入阙，壮心潜与青云期。

秋风袅袅孤魂断，古道迢迢去马迟。

骥称其德不称力，神骏唯应伯乐知。

释智圆

释智圆　送人归旧隐

要地慵投刺，刚肠耻折腰。

旧山归兴切，残日去程遥。

大野明残烧，空江响落潮。

到时云树下，静听厌悬瓢。

释智圆

释智圆　送人南游

难阻南游兴，酣歌出故林。

路分沧海阔，山叠瘴云深。

马援碑宁在，重华庙可寻。

他年却归此，闲话学夷音。

释智圆

释智圆　送僧

万缘难系自由身，道性何妨学世人。

拟向东门赠离别，长堤杨柳未成春。

释智圆

释智圆　送僧

秋风吹行衣，旧山逍遥归。

斋盂涤空潭，古磬敲残晖。

须知高静怀，杳与尘俗违。

释智圆

释智圆　送僧归姑苏

姑苏台畔树含秋，蝉噪西风雨乍收。

闲笑闲吟忽归去，月明何处宿孤舟。

释智圆

释智圆　送僧归饶阳

执手离亭暮，言归思不禁。

故乡千里外，为客十年心。

帆影寒江静，猿啼雪峤深。

饶阳泉石在，讲退自堪吟。

释智圆

释智圆　送僧之金陵

金锡孤携问去程，萋萋原草暮烟平。

六朝旧迹秦淮畔，应感兴亡听水声。

释智圆

释智圆　送惟凤师归四明

未识凤师面，早熟凤师名。

毓灵本岷峨，弱冠游神京。

出处忌非类，交结皆名卿。

高谈骇众听，雅唱归群英。

曩岁来渏阳，相逢水心亭。

论怀道且同，对坐眼弥青。

寻幽泛轻舟，待月步闲庭。

翌日倏分携，南北各如萍。

我寻住孤山，师亦往东明。

人间一为别，天上七周星。

江湖既相望，煦沫安足凭。

今年春之暮，草堂花飘零。

睡起乍凭栏

竹外闻人声。

忽报凤师至，屣履出相迎。

借问胡为来，告我以其诚。

度支司外计，夕拜临兹城。

二贤俱我旧，故得寻其盟。

夏来西湖西，为邻乐幽贞。

朝登隐君堂，暮叩中庸扃。

引望云山遥，销暑竹风清。

论诗贵无邪，体道极无形。

倏忽时节移，秋风拂簷楹。

趋装俄

别，鄞江指归程。

适来既无事，适去岂关情。

孤帆侵晓飞，归橹连宵鸣。

风波视世态，水月悟浮荣。

仍知舦鹤性，不为尘纲萦。

释智圆

释智圆　送希中游霅

日暮蝉鸣急，临流动别吟。

片帆冲晚照，归鸟入遥林。

月舴2寒溪静，钟声岳寺深。

苹洲逢旧识，应得话无心。

释智圆

释智圆　送夤上人归道场山

行行携锡别，幽景到山分。

残雪经春在，疏钟度水闻。

松深生晚吹，潭静照闲云。

岩阁重开讲，清香入夜焚。

释智圆

释智圆　送遇贞师归四明山

吟馀江上别，一锡寄扁舟。

远度浮残照，千峰指旧游。

疏钟沈杳霭，群木落高秋。

莫负重来约，禅心本自由。

释智圆

释智圆　送悦上人归仙岩

道性轻为别，荒城夕照阴。

波涛归路远，云木旧山深。

夜定依霜岛，中飡狎野禽。

禅房清景在，飞瀑映疏林。

释智圆

释智圆　送中侄

四明乃旧隐，岑寂宅神仙。

寒松糅紫霞，幽岩落飞泉。

经秋动归心，荷策登江船。

澄波漾残晖，群峰插晴天。

窈窈空林下，片石待安禅。

释智圆

释智圆　宿道场山寺

绝顶秋气清，危栏凭树杪。

仰窥清汉近，下视群峰小。

空池生夜月，风枝鸣宿鸟。

吟坐不成寐，疏钟起将晓。

释智圆

释智圆　宿山院

一宿无尘境，相留静话长。

秋声归古木，月色满空廊。

岚气侵衣润，溪泉漱齿凉。

终期整缾锡，来此掩闲房。

释智圆

释智圆　宿仲系上人房

偶從支遁约，深夜宿闲房。

窗静灯遗烬，庭寒树有霜。

禅心论的的，尘事省茫茫。

又说天台去，林间扫石床。

释智圆

释智圆　苔

与僻偏饶分，苍苍称静吟。

闲阶经雨遍，峭壁度秋深。

色冷分禽迹，痕幽入树阴。

衡门终岁在，车马绝相侵。

释智圆

释智圆　苔钱三首

夷甫不言非尔类，鲁褒为论偶同名。

秋来自满虚闲地，不用良工鼓铸成。

释智圆

释智圆　苔钱三首

求多未必增贪竞，委积唯堪贳寂寥。

颜子黔娄旧居畔，乱铺平地伴逍遥。

释智圆

释智圆　苔钱三首

鑪冶祇应凭陋巷，富饶应不是豪家。

晚来雨歇茆堂外，散在闲庭买落花。

释智圆

释智圆　贪泉

隐之曾饮肯为非，今古泓澄照翠微。

自是贪夫性贪贿，便将泉水作因依。

释智圆

释智圆　题聪上人林亭

四面远尘迹，吟过称野情。

阶闲秋菓落，池冷月华生。

倚竹蝉声断，开琴鹤梦惊。

却来还有约，未可厌逢迎。

释智圆

释智圆　题湖上僧房

深隐远城郭，平湖景色闲。

苦吟终夜月，清梦彻寒山。

径冷秋苔合，庭幽岳鸟还。

红尘趋竞者，谁得扣松关。

释智圆

释智圆　题静虑院

下瞰诸峰顶，云泉绝四邻。

暂游非俗客，深隐属闲人。

石磴秋苔滑，萝龛夜月新。

终期结幽侣，来此谢红尘。

释智圆

释智圆　题石壁山绍上人观风亭

界江千万山，石壁惟清幽。

中有忘机人，超然乐岩丘。

创亭号观风，嘉景自成收。

群峰呈晚碧，长溪泻寒流。

视听足怡情，万事安能求。

尝言徂暑天，登时疑清秋。

云容既冷淡，松韵还飕飗。

扰扰九衢尘，谁知高静游。

释智圆

释智圆　听琴

自得南风旨，虚堂此夕弹。

正声传不易，俗耳听终难。

峭壁虫音绝，乔枝鹤梦残。

坐来消万虑，斜月上危栏。

释智圆

释智圆　庭鹤

支遁放君真有意，卫公怜汝太无端。

司晨守秗那堪用，殷顶霜毛祇好看。

释智圆

释智圆　庭松

乔枝偃盖势凌云，一植幽庭度几春。

荣落未曾同众木，孤贞长自伴闲人。

风生静夜寒声健，雪霁遥峰翠色新。

萧酒最宜禅定起，坐观行绕远埃尘。

释智圆

释智圆　庭竹

移去群花种此君，满庭寒翠更无尘。

暑天闲绕烦襟尽，犹有清风借四邻。

释智圆

释智圆　同友人宿山院

共依清境宿，话道复论文。

潭月秋深见，山钟夜后闻。

虫声深古砌，萤影没残云。

会约长栖此，炉香树下梵。

释智圆

释智圆　玩月

去秋曾久玩，皓魄坠天涯。

始恨经年别，还忻此夜期。

鸣蛩沈古砌，惊鹊绕寒枝。

莫厌凭栏久，冰轮觉渐移。

释智圆

释智圆　挽歌词三首

平生宗释复宗儒，竭虑研精四体枯。

莫待归全寂无语，始知诸法本来无。

释智圆

释智圆　挽歌词三首

萧萧墓后千竿竹，郁郁坟前一树松。

此处不须兄弟哭，自然相对起悲风。

释智圆

释智圆　挽歌词三首

莫谈生灭与无生，谩把心神与物争。

陶器一藏松树下，绿苔芳草任纵横。

释智圆

释智圆　闻蝉

江天凉雨霁，噂噂出疏林。

清极残阳里，愁生远客心。

离亭秋草碧，荒堑暮烟深。

不忍多时听，吟髭雪暗侵。

释智圆

释智圆　闻蛩

沉沉向秋暮，切切声相续。

夜静草堂深，闲床照孤烛。

释智圆

释智圆　吴山庙诗

君子尚权变，权变贵合道。

子胥薦专诸，子光专非好。

父雠共戴天，乞师恨不早。

子光既得志，入郢事征讨。

报父既鞭尸，谏王仍杀身。

孝子节方全，忠臣道且新。

驰名天地间，岂是悠悠人。

青史书盛烈，血食旌遗尘。

庙堂耀晨曦，庙木莄阳春。

往来无知俗，焚香勤祷祝。

忠孝不敢行，神兮宁降福。

释智圆

释智圆　武康溪居即事寄实印大师四首

偶来溪上纵闲吟，泉石深藏便有心。

莫拟他年访幽迹，白云青嶂更难寻。

释智圆

释智圆　武康溪居即事寄实印大师四首

月下猿声水畔山，卧听吟望祇宜闲。

柴门不掩无来客，时有精灵暂往学。

释智圆

释智圆　武康溪居即事寄实印大师四首

世路驱驱又白头，争如闲卧绝他求。

门前荒陇依依在，碑折松枯尽列侯。

释智圆

释智圆　武康溪居即事寄实印大师四首

禅外相怀雪乍晴，音书早晚到柴扃。

残阳独倚危楼望，极目山光数点青。

释智圆

释智圆　武肃庙

土德衰微后，忠诚道不群。

誓功陈带砺，霸业拟桓文。

妙略奸雄慑，英声四海闻。

山旁遗庙在，牢落闭深云。

释智圆

释智圆　西湖

清带月华涵竹户，冷澄秋色照禅衣。

滔滔润物知多少，极目寒波瀥落晖。

释智圆

释智圆　西施篇

采莲越溪上，皆谓寻常女。

正位吴中宫，众品方传美。

视听猒歌舞，衣裳贱罗绮。

贤哉邻家人，昔年知学嚬。

释智圆

释智圆　溪居即事寄梵天阇梨

松竹森森独掩扉，尘中谁复爱忘机。

苍苔满砌无人到，犹感幽禽夜夜归。

释智圆

释智圆　戏题四绝句其二　鹿让鹤

身有素斑文既备，顶峨双角武仍全。

我兼文武为时瑞，汝但白身空有年。

释智圆

释智圆　戏题四绝句其三　犬争功

雪毳文毛虚有表，防奸秗寇且无功。

中宵谁解频频吠，庭皎秋蟾树褭风。

释智圆

释智圆　戏题四绝句其四　鸡怨言

三箇因何各自强，竞夸已德掩他长。

冥冥风雨茆堂闭，至竟谁先报晓光。

释智圆

释智圆　戏题四绝句其一　鹤自矜

紫府青田任性游，一声清唳万山秋。

仙材况有千年寿，鹿犬凡鸡岂合俦。

释智圆

释智圆　戏题夜合树

明开暗合似知时，用舍行藏诫在兹。

绿叶红葩古墙畔，风光羞杀石楠枝。

释智圆

释智圆　夏日湖上寄太白长老

风撼芙蕖入座香，水轩闲坐趣何长。

相怀不是人间景，隔岸归禽噪晚凉。

释智圆

释智圆　夏日寄谅律师

澄江杳杳映千峰，坐夏岩房一望中。

昼讲疏钟清度越，夜吟残月冷垂空。

扫轩静避阶稜藓，销暑闲当竹罅风。

顾我相怀未能去，水边斜日照梧桐。

释智圆

释智圆　夏日薰风亭作

四野炎炎暑气隆，危亭孤坐与谁同。

湖光淡荡涵残照，鸟影参差没远空。

消息浮生凭至理，破除烦暑赖清风。

明时不敢言招隐，自乐林泉慕远公。

释智圆

释智圆　闲居示友人

冷淡谁知趣，闲房枕水湄。

秋窗开暮景，孤枕梦天涯。

道直时流笑，心清夜月知。

何当学支遁，共约买山期。

释智圆

释智圆　闲居书事

淡然忘外事，林下自怡情。

室冷秋苔色，轩闲夜月明。

眠云惭道薄，铒药觉身轻。

拟学鸱夷子，时时变姓名。

释智圆

释智圆　闲田

虞芮怀惭观礼让，闲田從此草长生。

而今虽是文王化，难遣贪夫两不争。

释智圆

释智圆　闲咏

造化无馀岂有私，如何庶物自参差。

群乌不涅身长黑，双鹭无愁顶亦丝。

岩桂翠浓深雪夜，井桐黄落暮秋时。

虚空世界都如幻，莫把闲心逐境思。

释智圆

释智圆　谢可孜上人惠楞严般若二经并治脾药

经妙荡烦惑，药灵医病身。

道明无去住，方验有君臣。

静玩知心寂，时飡觉气均。

徘徊感知己，于我分弥亲。

释智圆

释智圆　谢仁上人惠茶

寄我山茶号雨前，齐馀闲试僿夫泉。

睡魔遣得虽相感，翻引诗魔来眼前。

释智圆

释智圆　谢僧惠蒲扇

结蒲为扇状何奇，助我淳风世罕知。

林下静摇来客笑，竹床茆屋恰相宜。

释智圆

释智圆　谢择梧律师惠竹杖

剪自幽岩侧，高僧忽见遗。

看云欹尽日，书雪握多时。

节冷虫微蠹，根闲藓暗滋。

旧山泉石在，归去赖扶持。

释智圆

释智圆　心交如美玉

心交如美玉，经火终不热。

面交如浮云，顷刻即变灭。

对坐成参商，咫尺成胡越。

我有心交者，不见几岁月。

山叠水茫茫，含情向谁说。

释智圆

释智圆　新栽小松

新种孤松一尺馀，淡烟疏竹便相宜。

闲来且玩凌霜貌，身后谁观合抱时。

冷碧岂容尘染污，贞心宁共草凋衰。

夜深庭际清风起，细韵难教俗耳知。

释智圆

释智圆　新栽竹

傍砌疏篁手自栽，数竿苍翠胜花开。

今宵窗下更深睡，应送寒声枕上来。

释智圆

释智圆　雪西施

范蠡无西施，胡以破吴国。

吴王轻社稷，为惑倾城色。

夫差强变弱，勾践雌成雄。

岂惟陶朱策，实赖西施容。

西施语复贤，褒贬何昏蒙。

但说倾吴罪，都忘霸越功。

释智圆

释智圆　严光台

拨乱方争汗马功，贤才谁肯守穷空。

严光亦是夷齐类，垂钓碧溪敦让风。

释智圆

释智圆　言志

畴昔学为文，拟尽周孔道。

心劳道未至，壮岁成衰花，

畴昔学为诗，模范风雅词。

立言多疯喻，反为时人嗤。

为诗复为文，嗟嗟不复古，

训世无织益，何为自劳苦。

权门既不游，青山宁合负。

一来林下居，四载不出户。

退省为佛徒，讲经自裨补。

憧憧来学辈，往往入深坞。

智者乃吾宗，龙猛乃吾祖。

寒窗夜摛毫，虚堂画挥尘。

翼此二圣心，欲令万物睹。

羸羸长抱疾，行年四十五。

草堂三四间，牢落连云洞。

经时无客人。冲门绝迎送。

榻有无弦琴，向风时一弄。

窗列楞严典，要言长讽诵。

真妄一无得，超然谁与共。

凡圣病眼花，死生春夜梦。

病差梦已醒，万彙徒营营。

释智圆

释智圆　雁

岁岁随阳整羽翰，翱翔还见过云端。

哀音断续霜风紧，群影参差夜月残。

雕鹗已逃榆塞险，烟波初下洞庭宽。

行人万里思归切，送目遥空寄信难。

释智圆

释智圆　养疾

深院无人疾渐轻，西风黄叶满闲庭。

行披老子五千字，坐读楞严十轴经。

篱下清香寒有菊，窗间微影夜无萤。

谁知夜里珠长在，堪欢悠悠醉未醒。

释智圆

释智圆　夜怀张逸人

默坐怀幽趣，谁知动郁陶。

窗虚残月在，天静少微高。

书去言难尽，眠来梦亦劳。

终期冒风雪，乘兴泛轻舠。

释智圆

释智圆　夷齐庙

曾闻叩马犯君颜，万古清风满世间。

若便干戈为揖让，夷齐终不死空山。

释智圆

释智圆　贻叶秀才诗

松柏异众木，岁寒陵严霜。

兰茝异众草，林深发幽香。

须知君子道，不为穷困伤。

须知君子言，唯为仁义彰。

夫君真儒者，言行何优长。

文宗轲兼雄，志嫉墨与杨。

攘袂叱浮伪，百感生刚肠。

峨冠事礼容，群小畏矜庄。

去年游霅溪，相逢秋气凉。

倾盖既如旧，寄宿林间房。

开怀黜二霸，议道归三王。

月席屡更仆，风轩时飘霜。

相遇分既洽，相别情弥伤。

今年住孤山，夫君又来杭。

泛舟频相寻，道叟皆夕阳。

君惟儒家流，才术况洋。

终期正礼乐，勿事和尘光。

青云即奋飞，庶见儒风扬。

释智圆

释智圆　忆龙山院兼简蟾上人

幽景远嚣俗，重来兴未穷。

钟声翠微里，刹影碧溪中。

地冷庭松瘦，门间野径通。

几因深夜知，密雪下寒空。

释智圆

释智圆　忆南塔上方因寄庆昭师

杉竹森森一径通，六年高院寄幽踪。

凉移峭壁秋深月，冷映长江雪后峰。

吟次夏云晴影薄，讲残春树翠阴浓。

四时嘉景真堪爱，曾伴支公数倚筇。

释智圆

释智圆　萤

微虫禀质有清光，踪迹难令暗室藏。

车胤死来人堕学，秋庭终夜恣飞翔。

释智圆

释智圆　咏亡有禅师山齐养猕猴

闲庭树树菓垂霜，听法犹怜入草堂。

异类岂能知礼节，每来相对坐禅床。

释智圆

释智圆　咏燕

来去知时候，堪怜异众禽。

变飞春雨细，对语画堂深。

寄宿雕梁稳，衔泥柳岸阴。

栖身自有处，鹰隼莫相侵。

释智圆

释智圆　幽居

尘迹不能到，衡门藓色侵。

古杉秋韵冷，幽径月华深。

窗静猿窥砚，轩闲鹤听琴。

东邻有真隐，荷策夜相寻。

释智圆

释智圆　游风水洞僧院

风水分双洞，幽奇类沃洲。

猿吟清彻夜，山色冷宜秋。

云拥阶前石，钟残竹畔楼。

贤哉白太守，五马旧曾游。

释智圆

释智圆　游开化寺

地绝纤尘万籁清，当门幽致画难成。

黛妆峰岫高低影，练卷波涛旦暮声。

侵竹古廊秋藓合，倚云禅阁夜灯明。

上方别有幽栖处，树石参差称野情。

释智圆

释智圆　游灵隐山

峭壁侵霄极，灵踪不厌寻。

闲思曾有梦，归隐岂无心。

绝壁烟霞丽，幽岩洞穴深。

那堪思慧理，残日白猿吟。

释智圆

释智圆　游石壁寺

寺幽称绝境，荷策自登临。

翠岳千峰险，寒松一径阴。

清香秋殿冷，疏磬古廊深。

静立忘归兴，残阳鸟忽吟。

释智圆

释智圆　友人元敏示以三题乃赓而和之

挑灯杖裁製削青筠，

纤纤状可珍。助灯虽有力，

举用实由人。破暗如无怠，

资明敢顾身。窗间傥勤学，

终夕愿相亲。

释智圆

释智圆　友人元敏示以三题乃赓而和之

试金石真伪立可辨，

贞姿号试金。虽无褒贬口，

似有是非心。采取山溪远，

缄藏箧笥深。矿人如未决，

终日自相寻。

释智圆

释智圆　友人元敏示以三题乃赓而和之

刮字刀质本精刚化，

锋芒岂易群。未曾伤正典，

长为铲讹文。类与铅刀异，

名将彩笔分。删书及定礼，

曾忝立奇勋。

释智圆

释智圆　有客

有客有客，来扣我门。

相见无言，自晝达昏。

搘肘凭栏，俯仰干坤。

百年瞬息，得丧谁论。

远山青青，巨浸浑浑。

忽然归去，目击道存。

释智圆

释智圆　予近卜居孤山之下友人元敏以四绝见嘲遂依韵和酬

所栖幽致异人寰，野艇秋归碧浪间。

残日淡烟凝望处，参差楼阁认孤山。

释智圆

释智圆　予近卜居孤山之下友人元敏以四绝见嘲遂依韵和酬

穷居已蹑黔娄迹，孤岛徒称玛瑙坡。

糗饭蔾羹且闲乐，更无车马暂经过。

释智圆

释智圆　予近卜居孤山之下友人元敏以四绝见嘲遂依韵和酬

烟波云木映闲扉，养病深栖是所宜。

便欲上生寻内院，却因泉石住多时。

释智圆

释智圆　予近卜居孤山之下友人元敏以四绝见嘲遂依韵和酬

虚堂入夏讲残经，不击钟声击鼓声。

林下唯君问幽趣，纪阳仪式近方成。

释智圆

释智圆　渔父

鹤发闲梳小棹轻，薦花深处最怡情。

自怜身外唯烟月，肯信人间有利名。

闲脱绿蓑春雨霁，醉眠深浦夕阳明。

陶陶终岁无人识，应笑三闾话独清。

释智圆

释智圆　与友人夜话

对坐当清夜，茆堂野水西。

破窗秋烛冷，高木老猿啼。

迹与孤云并，身将一梦齐。

幽怀言未已，明月落前溪。

释智圆

释智圆　雨

润物有深功，霏霏下半空。

寒声清入竹，斜势急因风。

苔片添秋碧，花枝损晚红。

山人独欹枕，静听草堂中。

释智圆

释智圆　禹庙

洪水不为害，黎元受赐多。

道尊由揖让，功大匪干戈。

任上诸侯贡，贻谋五子歌。

稽山千古在，宫阙倚鹾峨。

释智圆

释智圆　喻卖松者

莫嫌人不买，人亦爱苍翠。

却是岁寒根，难种尘埃地。

且归栽润底，映水成嘉致。

他年苟合拱，采取不我弃。

天子建明堂，此为栋梁备。

释智圆

释智圆　寓兴

郑声淫复荡，鲁受齐人归。

古乐和且正，翻使文侯睡。

佞言耳乐闻，直道心翻忌。

唯知任所好，何曾顾颠坠。

古乐与郑声，邪正宜留意。

释智圆

释智圆　远山

堆青才数点，杳杳几千程。

幽槛叶初落，高空雨乍晴。

崔嵬微有状，窈窕莫知名。

招隐谁长往，眠云自动情。

文君眉易似，摩诘画难成。

鸟去何曾到，泉流岂觉声。

经秋弥冷淡，向晚更分明。

仁者由来好，闲观意不轻。

释智圆

释智圆　云

冷照碧潭闲不极，静当青汉影弥分。

卷舒终合为霖雨，不向阳台惑楚君。

释智圆

释智圆　栽花

移花来种草堂前，红紫纷纭间淡烟。

莫欢朝开还暮落，人生荣辱事皆然。

释智圆

释智圆　早秋

雨歇变气候，空庭叶飕飕。

闲听一枝风，乃知千里秋。

百虫鸣四壁，新月生高楼。

登楼看明月，涛光满林丘。

人生呼及间，何为苦忧愁。

发白不再黑，兔走难暂留。

徘徊感古人，劝告秉烛游。

释智圆

释智圆　早行

杖锡无同侣，冲霜独自行。

断桥残月在，孤店晓鸡鸣。

灌木栖禽散，荒原宿雾平。

回观远山色，已觉太阳明。

释智圆

释智圆　赠白莲社主圆净大师

社客尽卿相，草堂云树间。

景分庐岳秀，人类远公闲。

夜定开明月，秋吟对暮山。

唯应谢康乐，时得扣松关。

释智圆

释智圆　赠邦上人

深居饶野兴，门冷入杉松。

鸟外闲频往，人间事罕逢。

水轩吟片月，秋榻梦千峰。

忆得看新雪，相招静话重。

释智圆

释智圆　赠辩才大师

两受皇恩万虑休，浙阳高卧谢诸侯。

定回幽室苔痕老，讲彻闲庭树影秋。

天竺云泉时挂梦，梁园风景懒重游。

溪声柏子将谁说，默倚禅床自点头。

释智圆

释智圆　赠广上人

魏阙林泉趣本同，随缘来往兴何穷。

闲宵访我茆堂宿，湖水无波月照空。

释智圆

释智圆　赠郝逸人

故国伊川远，深居碧嶂前。

伴吟唯有鹤，高趣别无仙。

岳信闲慵答，丹经秘不传。

杖蔾时访我，终日话南禅。

释智圆

释智圆　赠简上人

澹然人外趣，万事已无求。

花院春深讲，云山夏满游。

汲泉苔井晓，鸣磬竹窗秋。

别有幽期在，香灯老沃洲。

释智圆

释智圆　赠简上人诗

常人隐林泉，反为名利萦。

志士处阛阓，杳有江湖情。

有客务高洁，禅房闭重城。

闲门无俗迹，坏壁饶虫声。

卧落春砌花，吟尽霜蟾明。

道希君子知，贫任时人轻。

秉操期不渝，长保孤松贞。

释智圆

释智圆　赠进士叶授

旅迹飘然与俗分，动时高价逐新文。

寄眠僧舍扃秋雨，牵梦家山隔海云。

学慕丘轲方共语，道归杨墨任离群。

名场好应同人举，垂拱明堂有圣君。

释智圆

释智圆　赠林逋处士

深居猿鸟共忘机，荀孟才华鹤氅衣。

满砌落花春病起，一湖明月夜渔归。

风摇野水青蒲短，雨过闲园紫蕨肥。

尘土满床书万卷，玄纁何日到松扉。

释智圆

释智圆　赠骆偃

才高淹下位，圣代尚遗贤。

贾谊方流涕，杨雄正草玄。

开琴逢皓月，试茗选清泉。

箧有文编在，时容后学传。

释智圆

释智圆　赠清晓师

道胜尘机息，讲馀林叶枯。

清名高卧远，黑发苦吟无。

庭静秋云澹，窗闲夜月孤。

时闻适幽兴，上阁望平湖。

释智圆

释智圆　赠清义律师

律藏精持世所稀，淡然高趣自忘机。

禅开静室苍苔遍，饭起闲窗独鸟归。

雪岳夜钟清度枕，水轩秋月冷侵衣。

吟馀讲罢无他事，人外时容扣竹扉。

释智圆

释智圆　赠僧

诸祖参寻遍，消摇发未华。

旧房扃海外，孤迹寄天涯。

琢句秋窗月，观空晚砌华。

时来说高趣，终去隐烟霞。

释智圆

释智圆　赠诗僧保暹师

天文悬日月，地文丽山川。

人文粲六经，四术诗其先。

仲尼既云删，炳然列风雅。

厥旨幽且微，受之唯子夏。

邈矣千百年，时有知诗者。

卓尔保暹师，生于宋天下。

内明卜商道，外减骚人价。

凿彼淳粹源，清辞竞流泻。

放意尚幽远，立言忌妖虫。

旨哉天目集，四海争传寫。

上以裨王化，下以正人伦，

驱邪俾归正，躯浇使还淳。

天未丧斯文，清风千古振。

释智圆

释智圆　赠诗僧保暹师

吟槛漾寒水，平湖烟景闲。

无人识高趣，尽日对空山。

晚树春禽语，晴窗夜月还。

新编皆雅正，不待仲尼删。

释智圆

释智圆　赠守能师

高卧湖山畔，尘机任万端。

连云吟阁静，度水讲钟寒。

幽户碧嶂闭，新书雪夜刊。

却应趋竞者，相笑隐林峦。

释智圆

释智圆　赠诵经僧

寂淡无馀念，泠泠诵佛言。

清香飘静夜，明月冷闲轩。

幽壑来精怪，霜林息断猿。

堪嗟浮世里，尘事竞暄暄。

释智圆

释智圆　赠头陀僧

上行唯知足，时人岂易同。

一身依树下，万虑尽禅中，

乞食村飘雪，降眠月坠空。

应悲浮世上，烦恼事无穷。

释智圆

释智圆　赠闻聪师

淡然尘虑绝，禅外苦风骚。

性觉眠云僻，名因背俗高。

水烟蒸纸帐，寒发澀铜刀。

几宿秋江寺，闲吟听夜涛。

释智圆

释智圆　赠宣密大师不出院

侯门林请谒，香火务真修。

古院扃苍藓，他山空旧游。

出禅庭月晓，开卷竹窗秋。

已得栖幽趣，何须买沃洲。

释智圆

释智圆　赠夷中师

澹泊背时态，悠然尘外心。

静吟霜月尽，归梦海云深。

室冷苔生榻，窗闲鸟觑琴。

幽栖共得趣，乘兴几相寻。

释智圆

释智圆　赠赵璞

世态任悠悠，正人无谄求。

古柏凌寒霜，皓月当高秋。

心将周孔师，日远杨墨游。

泾浊与渭清，由来自分流。

释智圆

释智圆　招元羽律师

去年相访宿吾庐，露滴苍苔夜话迟。

湖水晚来清不极，今秋又是月圆时。

释智圆

释智圆　赵万宗入道因寄

羔雁已闻徵不起，却求披戴守贞居。

月堂欹枕三清梦，秋榻生尘万卷书。

坛匝冷痕春藓碧，鹤翘寒影雪杉疏。

年来未得寻幽迹，闲夜何人听步虚。

释智圆

释智圆　照君辞

昭君停车泪暂止，为把功名奏天子。

静得胡尘唯妾身，汉家文武合羞死。

释智圆

释智圆　浙江晚望

景象依依满目前，倚筇闲望思凄然。

隔云清磬山傍寺，照水孤灯渡口船。

荡漭落潮平古岸，参差归雁没遥天。

钱王霞业今何在，牢落荒城积野烟。

释智圆

释智圆　正月晦日作

春晴残日照平川，老幼相携古岸边。

富贵在天谁肯信，临流争放送穷舟。

释智圆

释智圆　织妇

九月风高未授衣，灯前轧轧夜鸣机。

困来不觉支颐睡，鼠啮丝头四散飞。

释智圆

释智圆　中秋待月值雨

一岁期今夕，高空雨忽零。

虚窗沈素影，疏竹动秋声。

已被云阴闭，徒怀永夜明，

徘徊倚山阁，谁见此时情。







卷316

释智圆

释智圆　舟次游干元寺

古树垂清阴，维舟暂登陟。

闲吟尘相绝，久坐天籁息。

幡影{左风右日}晴空，溪光澄暮色。

挂帆寻去路，烟水杳无极。

释智圆

释智圆　舟归

平湖渺渺澄寒水，孤舟静泛清光里。

却惭未是狎鸥人，处处凫鹥尽惊起。

释智圆

释智圆　舟归咏雁

嗷嗷旅雁满寒塘，闲坐归舟带夕阳。

一一似能遵礼教，等闲惊起便成行。

释智圆

释智圆　烛蛾诫

有虫名烛蛾，翱翔近灯光。

举手再三遮，彼意终不可。

驱去复飞来，防护更劳我。

汝无纵所见，自取燋肌祸。

释智圆

释智圆　自嘲

门径任苔荒，长年寝一床。

病中消白日，诗里发清狂。

窗暗云遮月，林明叶坠霜。

百年能几日，两鬓已苍苍。

释智圆

释智圆　自勉

达人贵无念，市朝亦山林。

曲士居山林，难息市朝心。

坐驰一室中，纷然万境侵。

纽兰羡珮玉，坐石思黄金。

羊质虎其皮，隼翼凤其音。

志在求世利，口唱无生吟。

吾非斯人徒，夷旷期复古。

去住既任缘，喧静亦随所。

隐然且无求，相命何足语。

人生百岁寿，稀得七十死。

吾今四十五，气力渐无似。

去年成二毛，今年动一齿。

纵得至七十，光阴能几许。

学道宜无疲，进善宜无止。

自馀百杂事，克己尽除去。

勉强扶纪躯，旦暮加药饵。

此身乃外物，何况外于是。

内外一如梦，勉矣当观此。

释智圆

释智圆　自遣三首

古屋苔荒疾乍瘳，前村林木觉先秋。

野塘日暮搘筇立，云自无依水自流。

释智圆

释智圆　自遣三首

讲退时时学苦吟，人间声利已无心。

水边占得清闲景，雨霁遥峰夜月深。

释智圆

释智圆　自遣三首

不惑年犹欠四年，道情高趣恥前贤。

清风明月知多少，谩学庐山种白莲。

释智远

释智远　偈

从来打鼓弄琵琶，须是相逢两会家。

佩玉鸣鸾歌舞罢，门前依旧夕阳斜。

释智月

释智月　偈

吾家宝藏不悭惜，观面相呈人罕识。

辉金耀古体圆时，照地照天光赫赤。

荆山美玉奚为贵，合浦明珠比不得。

借问谁人敢酬价，波斯鼻孔长三尺。

释智月

释智月　偈

祝圣绍，续祖灯，

只如祖灯作么生。续不见古者道，

六街钟鼓响咚咚，即处铺金世界中。

释中仁

释中仁　偈

九十春秋已过半，养花天气正融和。

海棠枝上莺声好，道与时流见得麽。

释中仁

释中仁　举狗子无佛性话颂

二八佳人刺绣迟，紫荆花下啭黄鹂。

可怜无限伤春意，尽在停针不语时。

释中仁

释中仁　举与万法为侣因缘颂

秤鎚搦出油，闲言长语休。

腰缠十万贯，骑鹤上杨州。

释仲安

释仲安　颂古四首

法王法令没周遮，一片虚凝绝点瑕。

槌下不开诸圣眼，几多骐骥困盐车。

释仲安

释仲安　颂古四首

百丈堂前辨野狐，紫罗帐里撒真珠。

谁家别馆池塘里，一对鸳鸯水上浮。

释仲安

释仲安　颂古四首

一段风光画不成，洞房深处畅予情。

频呼小玉元无事，只要檀郎认得声。

释仲安

释仲安　颂古四首

解劈当胸箭，因何只半人。

为从途路晓，所以不全身。

释仲皎

释仲皎　庵居

啼切孤猿晓更哀，柴门半掩白云来。

山童问我归何晚，昨夜梅花一半开。

无地卓锥生计难，且空双手到林间。

猥随碧水瞻明月，坚订白云赊好山。

岩石空边依草舍，藤萝低处著松关。

年来老去知何许，合向人间占断闲。

释仲皎

释仲皎　次韵王性之梅花

白玉丛边碧玉流，见花无复为花羞。

春风细雨溪山路，洗尽去年今日愁。

释仲皎

释仲皎　次韵王性之梅花

春到寒林雪得知，雪中谁解认芳姿。

溪山飞上一轮月，香满风前独立时。

释仲皎

释仲皎　归鸿阁

精舍傍修岭，道山随眼明。

山遗僧偃迹，水作剡溪声。

无雨竹亦润，有风松更清。

上方真可住，不用触归情。

释仲皎

释仲皎　归云亭

一从飞出岫，舒卷意何长。

作雨遍天下，乘风归帝乡。

无心怜洒落，到处自清凉。

缥缈来空碧，吟边带夕阳。

释仲皎

释仲皎　怀剡川故居

烟光流转太髒髒，山见春山换绿阴。

蝴蝶梦中新岁病，杜鹃声裹故乡心。

焦桐冷却风三尺，瘦竹拖来月一寻。

早晚掉头归小隐，诛茅千嶂白云深。

释仲皎

释仲皎　怀剡川故居

断雪流水古岩隈，忆得柴门半扇开。

雪打子猷船上过，春从灵运屐边来。

逃禅野榻排芳草，觅句寒崖扫落苔。

容易三年抛绝去，不胜啼月晓猿哀。

释仲皎

释仲皎　怀剡川故居

病日飞蝇鬓雪乾，欲扶吾道愧衰残。

把他杓柄力何倦，还我钁头心便安。

待摘菜花添午供，便裁荷叶备春寒。

不辞高卧烟霞裹，枕上青山最好看。

释仲皎

释仲皎　静林寺古松

古松古松生古道，枝不生叶皮生草。

行人不见树栽时，树见行人几回老。

释仲皎

释仲皎　句

未飞三日雪，却报一枝春。

释仲皎

释仲皎　牡丹

玉棱金线晓妆寒，妙入天工不可干。

老去只知空境界，浅红深紫梦中看。

释仲皎

释仲皎　石岩花

朱英历历烁晴空，过了花间几信风。

明日画栏供徙倚，却须有句到芳丛。

释仲皎

释仲皎　送僧入三峰

上人瞿昙裔，律身玉无瑕。

力究毗尼论，注汪海无涯。

振锡复何许，三峰隐苍霞。

堂上大道师，灵芝发根芽。

相见涌法施，冬冬鼓声挝。

上人从之游，勿惮岁月遐。

坐待霜露熟，香风散天葩。

释仲皎

释仲皎　题东白山啸猿亭

放意在林表，飘然更自由。

挂烟群木冷，啼月一山秋。

枭枭清风裹，凄凄碧涧头。

三声融妙听，行客若为愁。

释仲皎

释仲皎　题东白山轩

竹外泉声急，松心月色寒。

人间推旷绝，只自倚阑干。

释仲皎

释仲皎　题西白山观雪

西白名山处，那堪踏雪观。

四围银世界，一色玉峰峦。

夜色和天冷，清辉放月寒。

溪梅初一二，著意为渠看。

释仲皎

释仲皎　题西白山齐云阁

山云吹断路头开，此处疑穿月胁来。

怪底行人看碧落，笑谈容易作风雷。

释仲皎

释仲皎　雪作望剡溪

玉楼琼树晓烟披，拥衲开门四望迷。

清旷世人谁似我，雪中更对子猷溪。

释仲殊

释仲殊　访子通

多年不见玉川翁，今日相逢小榭东。

依旧清凉无长物，只余松桧养秋风。

释仲殊

释仲殊　荷花

水中仙子并红腮，一点芳心两处开。

想是鸳鸯头白死，双魂化作好花来。

释仲殊

释仲殊　黄左丞席上作

瑞麟香暖玉芙蓉，画蜡凝辉到晓红。

数点漏移衙仗北，一番雨滴甲楼东。

梦游黄阙鸾巢外，身卧彤帏虎帐中。

报道谯门初日上，起来帘幕杏花风。

释仲殊

释仲殊　京口怀古二首

北顾横江尽，东南第一州。

六朝都在望，回首倦登楼。

释仲殊

释仲殊　京口怀古二首

一昨丹阳王气销，尽将豪侈谢尘嚣。

衣冠不复宗唐代，父老犹能道晋朝。

万岁楼边谁唱月，千秋桥上自吹箫。

青山不与兴亡事，只共垂杨伴海潮。

释仲殊

释仲殊　句

凉生宫殿不因秋。霁色澄千里，

潮声带两州。天长地久大悠悠，

尔既无心我亦休。海门碍日山双耸，

江北迎人树几行。

释仲殊

释仲殊　破山光明庵

身是光明幢，语是光明经。

光明聚不散，妙是成真形。

示现三界前，何劳问丹青。

坐断龙斗山，宝月孤亭亭。

释仲殊

释仲殊　润州

北固楼前一笛风，断云飞出建昌宫。

江南二月多芳草，春在濛濛细雨中。

释仲殊

释仲殊　题翠麓亭

素虬盘屈走灵泉，槲叶涂红作画船。

幡转玉绳光影旋，杯衔金镜酒痕圆。

篆形彩字方传世，星落光缠忽下天。

远想螭蟠殊未若，小图河曲宛依然。

缓浮松酿环云际，不动兰桡到席边。

上巳浮恩非此日，山阴盛事掩多年。

从欢未省向尊俎，屡酒何尝议圣贤。

翰墨主人今独步，双鹅应复降飞仙。

释仲殊

释仲殊　题洞虚观

古观多松桧，幽奇近暮秋。

坐看新月上，閒看断云愁。

野思同花鸟，乡情隔岛洲。

轻寒披鹤氅，隐几彼搔头。

释仲殊

释仲殊　题君山洗心堂

朝随初日上烟沙，极望淮南不见涯。

今日江东寒食节，李閒桃李自开花。

释仲殊

释仲殊　题李伯时支遁相马图

月窟精神不受羁，白云野老太支离。

当时若也无人识，骏骨灵心各自知。

释仲殊

释仲殊　题玉泉

分出瑶池万怪惊，昆墟引落最高层。

十分清是泉中玉，一漱寒生齿下冰。

净照更无云影杂，素光疑有露华凝。

莫教明月从中现，澈底无心伴老僧。

释仲殊

释仲殊　望湖亭

凝华浮藻五云间，下压凌虚万象闲。

湖水际天天欲尽，落霞照出洞庭山。

释仲殊

释仲殊　中峰

聚远最高亭，登临喜倍增。

贪陪青眼客，不见白头僧。

闭户三十载，压云千万层。

龙珠弹落处，一点白莲灯。

释仲休

释仲休　句

护塔云偏重。

释仲休

释仲休　游梅山寺

世续香灯演圣言，再新华构称凭轩。

阴阴松色连僧阁，飋飋波声入寺门。

飞鹭衔鱼离浅濑，残云带雨渡遥村。

沃洲相较应相近，树杪啼烟祇欠猿。

释仲休

释仲休　云门峰

鹤唳峰前路，行行世虑消。

萝交藏石窦，云破露山椒。

树老形多怪，人间色似骄。

谁同访诸谢，烟草满溪桥。

释仲渊

释仲渊　上苏子瞻

文章落落昌黎老，风物萧萧李谪仙。

二子本来为独擅，使君才力已双全。

释重顯

释重顯　保福四谩人

竿木随身老作家，逢场作戏更难加，

谩人谩我无人会，水长船高眼里沙。

释重顯

释重顯　病起酬如禅德

大明一寸光，腐草一何假。

人命呼吸间，诚哉是言也。

呼之曾已休，吸之尚未舍。

寄问诸苦源，来者不来者。

释重顯

释重顯　病起示众

门搑还同岁月摧，石窗经雨积莓苔。

一床枕簟净名老，时见断云孤月来。

释重顯

释重顯　病中寄诸化主

雪里梅花见早春，东西南北路行人。

不知何处圆蟾夜，同念山头老病身。

释重顯

释重顯　酬海宗二侍者

荪之得兰，其道匪难。

扶吾病起，如珠在盘。

一兮二兮，自看谁看。

释重顯

释重顯　酬海宗二侍者

兰之得荪，其道必存。

扶吾病起，古风入门，

二兮一兮，且论勿论。

释重顯

释重顯　酬李校书

一回辞我一回吟，眷恋岩叢意转深。

翻谢霜松不凋落，与君同有岁寒心。

释重顯

释重顯　酬行奯长老

黄金为骨松为姿，道高曾鄙天人师。

有言遗我千古奇，无人知，

石虎吞却木羊儿。

释重顯

释重顯　春风辞寄武威石秘校

春风何萧萧，和雨复兼雪。

坼花功未深，偃草势曾烈。

毗城皏爱老，怯寒对清拙。

衰岩影响士，难御同孤劣。

鳌峰人不来，柴门亦休闭。

松头栗鼠下，时把藤牀啮。

庭际霜禽归，屡吸苔钱缺。

一旦春风息，暖日生林樾。

幽径磐石上，拄筇行且歇。

无弦兮莫弹，有语兮存舌。

冷落流水声，古之若为说，

凋残早梅树，今之若为别。

俯仰身力轻，翻忆春风切。

为吾吹却尘，欲革分歧辙。

为吾吹却云，欲问辽空月。

不知天地间，堪为谁交结。

释重顯

释重顯　春晴野步

乘兴携多士，迟迟傍水濆。

春山不在目，啼鸟共谁闻。

片石寒笼藓，残花冷衬云。

只应融老辈，庵际境犹分。

释重顯

释重顯　春日怀古

门外春将半，岩冰暖有声。

玄沙曾未到，虚得偃溪名。

释重顯

释重顯　春日怀古

门外春将半，青青野色分。

桃花开欲尽，无处觅灵云。

释重顯

释重顯　春日怀古

门外春将半，群芳斗盛时。

邻家有庭柏，诸祖共相知。

释重顯

释重顯　春日怀古

门外春将半，幽禽语共新。

宝陀岩上客，应笑未归人。

释重顯

释重顯　春日示众

门外春将半，闲花处处开。

山童不用折，幽鸟自衔来。

释重顯

释重顯　春日示众

门外春将半，闲花处处开。

山童曾折后，幽鸟不衔来。

释重顯

释重顯　辞于秘丞

永夜潜思槁木身，蓬仙门馆渐经旬。

虽干清政为高客，争奈白云无主人。

岩泻瀑泉机未息，雨零寒叶梦犹频。

此时贤宰容归去，古像焚檀祝有因。

释重顯

释重顯　答当生不生

咄咄休强名，刍狗亦为累。

寂寥金粟身，曾未求诸己。

释重顯

释重顯　答天童新和尚

中峰深且寒，欹接海边岛。

松凋不死枝，花坼未萌草。

飞瀑吼蛟宫，幽径分鸟道。

伊余空寂徒，浮光寄枯槁。

冥游天地间，谁兮可寻讨。

孤立云霞外，谁兮可长保，

兹来仁者来，还称太白老。

荷策扣岩扃，重席展怀抱。

示我商颂清，休夸郢歌好。

报投惭抒辞，难以论嘉藻。

释重顯

释重顯　答忠禅者

一字七字三五字，万象穷来不为据。

夜深月白下沧溟，搜得骊珠有多许。

释重顯

释重顯　大功不宰

牛头峰顶锁重云，独坐寥寥寄此身。

百鸟不来春又过，不知谁是到庵人。

释重顯

释重顯　道贵如愚

雨过云凝晓半开，数峰如画碧崔嵬。

空生不解岩中坐，惹得天花动地来。

释重顯

释重顯　法尔不尔

夏云多奇峰，干城冷相映。

借问诸禅僧，那箇堪凭定。

干城高锁月，夏云欲为雨。

若谓非全功，子细看规矩。

释重顯

释重顯　访俞秀才

万叠云山未得归，寂寥心许老卢知。

江城雨雪书名纸，不谒鸿儒更谒谁。

释重顯

释重顯　放白鷳

朱冠青戢雪为毛，不近鸾凰意亦高。

放你云林莫回首，如今何处是仙曹。

释重顯

释重顯　风幡竞辨

不是幡兮不是风，衲僧于此作流通。

渡河用筏寻常事，南山烧炭北山红。

释重顯

释重顯　风幡竞辨

不是风幡何处著，新开作者曾拈却。

如今懵惮痴禅和，谩道玄玄为独脚。

释重顯

释重顯　赴翠峰请别灵隐禅师

临行情绪懒开言，提唱宗乘亦是闲。

珍重导师并海众，不胜依恋向灵山。

释重顯

释重顯　赋病鹤送奉伦禅者

欲飞飞未得，冷泊杉松枝。

如何垂天云，远远同一涯。

释重顯

释重顯　赋冲云鹞送僧

侧翼雄飞天势阔，电闪星流太轻脱。

南北东西相对看，千里万里阿喇喇。

释重顯

释重顯　赋瑞雪送穆大师

五六皆名出，飘花独见稀。

若教同一色，还似负群机。

玉马犹空说，铜驼转更非。

争如千万里，相对共依依。

释重顯

释重顯　赋月云际送诚监寺

皎洁离云鹤梦时，孤光还与雪相宜。

金盂后夜重垂影，拂尽天风不自知。

释重顯

释重顯　歌纪四明汪君信士

古君子兮道诸己，道器用兮合天理。

同尘还若待时生，观象不知何处起。

荆丛丛袭莪丛丛，孝兮悌兮非沚中。

聚应落落滴仙露，散或泠泠扬士风。

风之上兮风之下，近一指兮远一马。

秋水澹交无限情，夜光照乘胡为者。

伊予匪谓存馀力，咏高义兮困胸臆。

巴歌百字岩叶书，飞寄汪门旧知识。

释重顯

释重顯　歌寄留英禅德

当时临际辞黄蘺，或指河南或河北。

英禅此日下中峰，机案曾焚笑仍则。

九包一角惭称瑞，导月观星亦非意。

争似韶阳振古风，半途未肯还希冀。

归去来，归去来，飞泉浩浩声如雷。

释重顯

释重顯　歌送范阳卢君

范阳居士来鄞水，动地仙飚向人起，

乳峰直上云霞开，步骤天衢到如此。

茫茫尘世谁知交，当场问我非相饶。

禅家毕竟无他事，古雪岩前曾未消。

俄然怅望辞丛室，荷负难兮泪深溢。

远幸流方且莫论，再得從容又何日。

迢迢故国殊存想，冷碧柯山分指掌。

况有觉雄华藏师，归去百城共游赏。

释重顯

释重顯　革辙二门

劫火曾洞然，木人泪先落。

可怜傅大士，处处失楼阁。

释重顯

释重顯　革辙二门

德云闲古锥，几下妙峰顶。

唤他皏圣人，担雪共填井。

释重顯

释重顯　革辙二门

祖佛未生前，已震涂毒鼓。

如今谁乐闻，请试分回互。

释重顯

释重顯　革辙二门

宛转复宛转，真金休百炼。

丧却毗耶离，无人解看箭。

释重顯

释重顯　孤运铭

云根石圹，容身待老。

南来北来，闲且寻讨。

五叶一花兮堪对谁，寥寥万古兮空知有。

释重顯

释重顯　观泉送演禅者

云根漱野泉，照空复照月。

冷声曾未消，飞澜似相别。

岩近生风雷，天遥新冰雪。

演禅乘与知不知，源流依依共澄洁。

释重顯

释重顯　和酬郎签判殿丞

向国心存了了身，大方无外且同尘。

江城早晚重相见，解笑宗雷十八人。

释重顯

释重顯　和范监簿

吏散帘垂思莫穷，山光溪影恣相容。

谁夸靖节偏栽柳，自笑隐居高听松。

丹阙尚遥芝检密，讼庭闲列藓花重。

岩间野客虽多病，终再携筇谒士龙。

释重顯

释重顯　和范监簿

品彙不自适，善政还可寻。

县楼清夜上，岛月思云侵。

谁有古菱花，照此真宰心。

释重顯

释重顯　和颃书记见寄

古松吟绕石磷磷，汤惠休辞岂易闻。

红叶寫成藏不得，暮风吹断碧溪云。

释重顯

释重顯　和江桥晚望

公馀纵目望江山，万化穷来冈象间。

闻说圣君将下诏，未容清澹与僧闲。

释重顯

释重顯　和陆学士夏日见寄

良牧归诗匠，雅风消郁蒸。

官清难滞爵，吏散远同僧。

棠对非烟合，仙槎碧浪乘。

因思穷万化，千古更无能。

释重顯

释重顯　和钱太博见寄觅山药

文柄谁持合自持，忧民风概乍清羸。

禅林草药如为效，愿见皇家急诏诗。

释重顯

释重顯　和钱太博见寄觅山药

圣君鸿业在扶持，日角龙章固不羸。

摛藻玉堂归未晚，百花开赴御筵时。

释重顯

释重顯　和颂

珍珑岩古寺，冠乎明越境。

海眼通洌泉，天心耸危岭。

尝游兴未阑，遐想神忽凝。

彼士真觉雄，相邻不孤迥。

吾爱济横流，孰云烦虑屏。

吾爱整颓纲，岂止浮根静。

栖梧瑞九包，追风骏十影。

顾我不争衡，与谁闲斗茗。

乘时既磊落，照世非昏暝。

伫为王者师，三千统摩顶。

释重顯

释重顯　和王殿丞罂粟种之什

纤纤圆实占芳春，得自侯门胜楚珍。

开叶开花人不会，百千年是等闲身。

释重顯

释重顯　和王殿直见寄

华野非殊古所难，得安闲处未为安。

大方无外谁相到，空笑重云锁碧峦。

释重顯

释重顯　和王殿直见寄

清风凛凛字人官，堪对弥天释道安。

不日归朝狎鸳鹭，也须音问寄层峦。

释重顯

释重顯　和于秘丞见召之什

民瘼求来吏放闲，万家深夜启重关。

斋中既是清凉国，应笑支公别买山。

释重顯

释重顯　和于秘丞见召之什

垂垂甘自养衰残，度岁无人到竹关。

何幸文星枉嘉什，殷勤相唤出层山。

释重顯

释重顯　和曾推官示嘉遁之什

少微星出古风还，匝地声光不掩关。

三馆峻迁同陌路，九华高卧是蓬山。

岩莎步入祥麟稳，海树飞来白凤闲。

祇恐致群休未得，蒲轮重到薜萝间。

释重顯

释重顯　晦迹自贻

图画当年爱洞庭，波心七十二峰青。

如今高卧思前事，添得卢公倚石屏。

释重顯

释重顯　寄白云长老

八紘云静明寥泬，夜永松堂对寒月。

调残片叶坠虚庭，冷寂何人立深雪。

因忆钱唐郜禅者，十载岩栖曾未下。

分飞谁谓绝相同，远念冥冥欲奚写。

忽闻赴请之仙都，声光蔼蔼登清途。

孰云天骥骤方外，自笑大鹏离海隅。

干坤窄，干坤窄，

湛卢潜射斗牛白。茫茫无限未归人，

到必为时除点额。

释重顯

释重顯　寄曹都护

故国休言万里程，为官为释且分明。

道存不必曾倾盖，俱有清风匝地生。

释重顯

释重顯　寄陈悦秀才

水中得火旨何深，握草由来不是金。

莫道庄生解齐物，几人穷极到无心。

释重顯

释重顯　寄承天长老

道义相资复是谁，岩房深夜思迟迟。

海山云静见孤月，高照婺城人不知。

释重顯

释重顯　寄池阳曾学士

山万重兮水万枝，堆青流碧冷便宜。

算来免得生遥恨，不在诗情在祖师。

释重顯

释重顯　寄崇寿怀长老歌

寂住峰兮触星斗，寂住师兮古为道。

死中得活未轻酬，不许夜行投晓到。

蔼蔼声光一百年，吾其后兮吾其先。

振领提纲笑多事，掩扉塞路空依然。

龙朔老卢同兀兀，土为貌兮金作骨。

万国争求肯便行，我要重新敲铁佛。

东西南北休云识，枯槁冥冥颇相忆。

天外清风结阵来，狂歌远寄從抛掷。

释重顯

释重顯　寄海会之长老

百花开后一花开，风递清香远远来。

谁问黄梅不平事，照中依旧惹尘埃。

释重顯

释重顯　寄久监收

田中稻熟及时收，颗粒圆成免外求。

一日归来古岩上，白云红树共悠悠。

释重顯

释重顯　寄李都尉

水月拈来作者殊，东西南北谩区区。

也知金粟李居士，端坐重城笑老卢。

释重顯

释重顯　寄灵隐惠明禅师

千峰影里叶初凋，极望还将慰寂寥。

也谓毫端不相隔，秋云秋水奈遥遥。

释重顯

释重顯　寄灵隐惠明禅师

海峤生片云，有时忽如盖。

不挂飞来峰，悠悠拟何待。

释重顯

释重顯　寄刘秀才

远远飞来一幅书，愈风诚重复何如。

相逢相见未期日，目断千山插太虚。

释重顯

释重顯　寄内侍太保

千尺岩泉喷冷声，草堂云淡竹风清。

蒲团时倚无他事，永日寥寥谢太平。

释重顯

释重顯　寄内侍太保

萝龛藓室狎猿猱，忽捧纶言挂紫袍。

恩大不知何以报，五云天上望空劳。

释重顯

释重顯　寄钱唐观音朋山主

远念依依阙附书，还同秋水淡相于。

冲云况是曾无定，几掩寒蟾出太虚。

释重顯

释重顯　寄石秘校

重林冥坐久，引望复迟迟。

烦暑未消日，凉风来几时。

天云飞积火，岩溜散垂丝。

欲拟相寻去，浮生已共知。

释重顯

释重顯　寄四明使君沈祠部

露冕民谣物物成，江山千里古风清。

曹溪客是无机者，日在深云听颂声。

释重顯

释重顯　寄四明使君沈祠部

苍苍德也亦如斯，政化全归副倚毗。

十万人家寫春色，不知谁解立生祠。

释重顯

释重顯　寄送疑长老

德不孤兮必有邻，四明留住是因循。

如今高步钱塘境，只许灵山箇老人。

释重顯

释重顯　寄太平端和尚

千朵危峰杳霭间，石房长带瀑声寒。

鸟啼花发寻常事，松本青青雪里看。

释重顯

释重顯　寄天童凝和尚

经旬抱疾阻春霖，莎砌重重藓晕侵。

曾约偕游未能得，暮山空锁碧云深。

释重顯

释重顯　寄乌龙长老

雪带烟云冷不开，相思无复上高台。

江山况是数千里，只听嘉声动地来。

释重顯

释重顯　寄于秘丞

石径通岩窦，引步藏欹侧。

蓬莱人不来，扫尽苍苔色。

释重顯

释重顯　寄于秘丞

飞瀑千万层，五月状冰雪。

将期云雾开，永夜对孤月。

释重顯

释重顯　寄员外黄君

碧岫层层列杳冥，涟漪环绕贲寒青。

韬藏未识古君子，空仰嘉声过洞庭。

释重顯

释重顯　经古堰偶作

出城四十里，古堰若天外。

飞棹清浅中，孤影自相对。

释重顯

释重顯　静而善应

觌面相见，不在多端。

龙蛇易辨，衲子难瞒。

金槌影动，宝剑光寒。

直下来也，急著眼看。

释重顯

释重顯　静而善应

对扬殊特本同参，谁自辽空强指南。

今古不存师弟子，一轮秋月印寒潭。

释重顯

释重顯　苦热中怀寄永固山主

火云高下影相连，几欲披寻恨不前。

无限清风无处问，只应迟步绕林泉。

释重顯

释重顯　灵隐小参

六合茫茫竞不知，灵山经夏是便宜。

虚堂夜静无馀事，留得禅僧立片时。

释重顯

释重顯　灵云和尚

本无迷悟数如麻，独许灵云是作家。

借问遍参诸祖客，不知何处见桃花。

释重顯

释重顯　令僧把衲

七八既难，直须教透。

来不在前，去不在后。

粗细自看，紧缓相就。

一日圆懴　呈似君，想得诸方未知有。

释重顯

释重顯　刘禹端公问云居雨從何来东平问官人风作何色

雨從何来，风作何色。

龙门万仞，曾留宿客。

进退相将，谁遭点额。

释重顯

释重顯　刘禹端公问云居雨從何来东平问官人风作何色

风作何色，雨從何来。

不用弹指，楼阁门开。

波波棱棱，南方未回。

释重顯

释重顯　留暹首座

從龙为雨复清闲，片段依依水石间。

惭问秋风欲吹散，不能留得覆青山。

释重顯

释重顯　迷悟相返

霏霏梅雨洒危层，五月山房冷似冰。

莫谓干坤乘大信，未明心地是炎蒸。

释重顯

释重顯　秘魔岩

把断重津过者难，擎択须信髑髏干。

藿山到后知端的，同死同生未足观。

释重顯

释重顯　名实无当

玉转珠回祖佛言，精通犹是污心田。

老卢只解长春米，何得黄梅万古传。

释重顯

释重顯　牧童

呕啊唱与那呜咿，百草拈来斗不知。

日晚骑牛未归去，指前坡笑又嘘嚱。

释重顯

释重顯　暮冬感怀寄瑞岩禅师

雪水绕松槛，迟迟结清浅。

病眼时懒开，幽情况难遣。

故人久相别，飞文屡惭靦。

仰谢十二峰，分照月如翦。

释重顯

释重顯　暮冬夜坐寄岫禅者

碧落无片云，虚庭积深雪。

负舂还有谁，彻曙对孤月。

岩松影拂翠不断，瀑水声来听忽绝。

岫禅岫禅知也如未知，八面清风远远待时说。

释重顯

释重顯　拟寒山送僧

择木有灵禽，寒空寄羽翼。

不止蓬莱山，冥冥去何极。

释重顯

释重顯　拟弋者慕

翠羽立高枝，危巢对落辉。

碧潭千万丈，直下取鱼归。

释重顯

释重顯　偶作

拾翠寻芳烈夜灯，薦芽穿膝笑无能。

飞泉冷淡与谁听，空落断崖千万层。

释重顯

释重顯　偶作

列岫霁新雨，凭栏祇澹交。

夕阳明远水，秋叶露空巢。

思极曾无玷，神清未动爻。

祇应千古意，谁得共云坳。

释重顯

释重顯　千里不来

不见古君子，因循又隔秋。

浮生多自掷，好事更谁留。

碧巘高沉月，寒云静锁楼。

宗雷何处是，白鸟下汀洲。

释重顯

释重顯　秋日送僧

边雁影邪，寒蝉声速。

乘时毳流，远别岩谷。

林惊一叶兮微风触袖，水肃百川兮片月在目。

因忆象骨老师曾送人，行行不谓抽金镞。

释重顯

释重顯　日暮游东涧

极目生晚照，溪云偶成朵。

大朴曾未分，青山自唯我。

释重顯

释重顯　日暮游东涧

极目生晚照，远树笼微阴。

谁知清浅流，别有沧海深。

释重顯

释重顯　日暮游东涧

极目生晚照，幽情眷兰芷。

白苹叶里风，不在秋江起。

释重顯

释重顯　日暮游东涧

极目生晚照，步影何迟迟。

归禽古木中，相对频相窥。

释重顯

释重顯　日暮游东涧

极目生晚照，蓬莱匪仙境。

钓得十二鳌，重来谢孤影。

释重顯

释重顯　三宝赞其二　法宝

后得智生功德聚，大悲留演润禽鱼。

贯花虽自科千品，标月还归理一如。

过量劫应期广布，刹那心合未忘书。

四衢道内抛红焰，五欲波中绽白蕖。

排斥众魔登寿域，引携诸子上安车。

义天星象荧荧也，辞海波澜浩浩欤。

违背此恩难拯拔，遭逢末世岂踌躇。

闻来半偈须相学，惜去全身莫共居。

飞辩恨曾亏激问，颐幽欣且免长嘘。

生生顶奉辉心镜，廓照尘劳信有馀。

释重顯

释重顯　三宝赞其三　僧宝

方袍圆顶义何宣，续焰千灯岂小缘。

花雨坐前犹滞相，虎驯庵畔尚稽诠。

岩栖冢宿难依望，鹤貌云心迥洒然。

宝杖夜鸣寒峤月，铜瓶秋漱碧潭烟。

名标练若澄谊猾，迹念昏衢警睡眠。

林下雅为方外客，人间堪作火中莲。

情高不是超三际，道在非同入四禅。

浮世勉谁知逝水，深峰甘自听飞泉。

苾蒭草馥僧祇后，玳瑁盂传古佛先。

珍重觉皇有真子，坤维高步列金田。

释重顯

释重顯　三宝赞其一　佛宝

甘蔗流苗应刹尘，觉场高发利生因。

紫金莲捧千轮足，白玉毫飞万德身。

孤立大方资定惠，等观含类舍怨亲。

挨星相好中天主，匝地名闻出世人。

螺发右旋仙岛碧，月眉斜印海门新。

鸾翔凤舞非殊品，象转龙蟠绝比伦。

璎珞聚中腾瑞色，花鬾影里夺芳春。

慈仪恋望知何极，梵德言辞莫可陈。

胸字杳分无量义，顶珠常照百由旬。

双林孰谓归圆寂，坐断干坤日见真。

释重顯

释重顯　僧归霅上

海国浮轻楫，悠悠兴未阑。

草随春岸绿，风倚夜涛寒。

沙鹭宜相狎，霜蟾望更宽。

河声西听日，谁得共云端。

释重顯

释重顯　僧问四宾主因而有颂颂之

〔都颂〕宾主分不分，颟顸绝异闻。

解布劳生手，寄言来白云。

释重顯

释重顯　僧问四宾主因而有颂颂之

如何是宾中主。云兆分其五，

又曰引。〔颂〕宾中之主，

玄沙猛虎。半合半开，

唯自相许。

释重顯

释重顯　僧问四宾主因而有颂颂之

如何是主中宾。云月带重轮，

又曰收。〔颂〕主中之宾，

温故知新。互换相照，

师子嚬呻。

释重顯

释重顯　僧问四宾主因而有颂颂之

如何是主中主。云大千捏聚，

又曰揭。〔颂〕主中之主，

正令齐举。长剑倚天，

谁敢当御。

释重顯

释重顯　僧问四宾主因而有颂颂之

如何是宾中宾。云满面埃尘，

又曰噫。〔颂〕宾中之宾，

少喜多瞋。丈夫壮志，

当付何人。

释重顯

释重顯　僧问缘生义

义列缘生笑未闻，孰呈布鼓向雷门。

金刚铁券诸方问，报道三千海岳昏。

释重顯

释重顯　山行逢勤禅德

乳岩秋日无他作，策杖层层止寥廓。

四顾有谁分野情，一点彤云起深壑。

藓石迟迟略轻踞，逢箇衲僧忽骤步。

频唤回头不肯回，及至回兮眉卓竖。

阿喇喇，千里万里横该抹。

释重顯

释重顯　示众

丫角女子白头丝，报你诸方作者知。

借问住山何境界，春风拂拂，

春鸟喧喧。翠峰不能助发，

心印却是他传。

释重顯

释重顯　疏古

我有面镜，到处悬挂。

心圣不来，谁上谁下。

释重顯

释重顯　疏黑白无從

天地不仁，万化蠢蠢。

若谓非缘，竹何從笋。

发兮发兮，黑白是准。

释重顯

释重顯　思归引

一住翠峰顶，两见溪草绿。

不知朝市间，几番生荣辱。

萧条岩上云，冷淡水边竹。

报谁归去来，向此空踟躅。

释重顯

释重顯　思归引

常忆在庐山，随时寄瓶锡。

五百与一千，聚头同遣日。

猿攀影未回，鹤望情还失。

教他王老师，皏钝无处觅。

释重顯

释重顯　思归引

时雨洒如膏，万卉皆滋益。

枯根甘自休，也似春无力。

耕夫晓尚眠，蚕妇夜多息。

從兹家业荒，共落风尘迹。

释重顯

释重顯　送白云宣长老

鄞江秋晚忽成春，况有台星作主人。

去去高携古刀尺，二千年运续芳尘。

释重顯

释重顯　送百丈专使

大雄孤顶曾遐举，遍索诸方谁敢拒。

乳窦峰前捋虎须，再得完全又归去。

释重顯

释重顯　送宝相长老

奥域灵区存物外，独标台岭为绝概。

掩胜潜奇列作屏，堆青写碧深如黛。

彤霞暖影生岩壁，香桂茂阴笼藓石。

赤松子也浪虚闲，白道猷兮太轻掷。

曹溪有叟归其中，风從虎兮云從龙。

乘兴正值二三月，坐断还依千万峰。

花飞飞，日迟迟，清飚拂拂吹无时。

玲珑八面自回合，峭峻一方谁敢窥。

窥来须得干坤眼，照古腾今谓非间。

若能此去副全提，开发人天有何限。

释重顯

释重顯　送宝月禅者之天台

春风吹断海山云，别夜寥寥绝四邻。

月在石桥更无月，不知谁是月边人。

释重顯

释重顯　送别陈秘丞古意

悠悠层山云，断兮仍复续。

离离双岸草，变兮且兼绿。

如何苦雪霜，后凋蠹松竹。

松竹有节操，雪霜无伎俩。

敢折岁寒枝，赠君作嘉赏。

行行天地间，清风在谁掌。

释重顯

释重顯　送澄禅者

春色依依，袭尔原草。

春风浩浩，拂我窗牖。

念此分飞，赠无琼玖。

片片乱飘岩上梅，条条纵舞溪边柳。

澄禅澄禅听斯言，古也今也行路难。

知之者石火星流未急，不知者龙骥步骤曾宽。

看看，孰云平地起波澜。

释重顯

释重顯　送崇己阛梨归天台

石桥云瀑冷相侵，藓径萝龛入更深。

却羡搘筇远归去，半千尊者是知音。

释重顯

释重顯　送纯禅者

莎萝雨滴苍苔痕，前峰后峰啼断猿。

携筇别我下层翠，何处静敲仁者门。

释重顯

释重顯　送從吉禅者

君不见行路难，亦容易，

握草为金不为贵。难曾平地涌波澜，

易复到处列祥瑞。堪笑堪悲能几几，

天上人间立高轨。兄弟十字越参星，

一义同心淡秋水。因忆韶阳古风骨，

石火雷光迟出没。隔身之句是程途，

扣门之问非窠窟。殷勤报君记取，

方外周游看爪距。虎狼丛不遇知音，

剔起眉毛便归去。

释重顯

释重顯　送道成禅者

曹溪流，非止水。

一点忽来，千波自起。

直须钓鳌钓鲸，莫问得皮得髓。

君不见石头有言兮，圣不慕他，

灵不在己。成禅成禅，

谁家之子。

释重顯

释重顯　送德隆山主

霜叶凋残，岩风凛寒。

彼之禅老，忽下崇峦。

衲有云兮曾卷未卷，琴无弦兮解弹不弹。

迢迢既行，宜听斯语。

明暗路岐，生死洲渚。

而今而后知不知，颓纲委地凭谁举。

释重顯

释重顯　送德珉山主

溪山春色映云袍，爱住隍城意转高。

翻笑忘机自安者，不能垂手入尘劳。

释重顯

释重顯　送鼎禅者

落落禅家流，携筇卷云毳。

别我振辞锋，夜堂消祖偈。

霜天飞一鹗，目对弹其滞。

春岸立千峰，指也乎其势。

行行复行行，清飚起兰蕙。

释重顯

释重顯　送法海长老

常爱裴相国，式芳尘，

断际高风慕要伦。拟欲事师为弟子，

不知将法付何人。常爱李相国，

垂列星，药峤深源宅性灵。

我来问道无馀说，云在清霄水在瓶。

缅想当时二台辅，出镇藩维访诸祖。

寥寥浮幻轻百年，落落宏规照千古。

今闻仙都贤太守，入致褰帷声浩浩。

英佐一一分化条，文经武纬亦难讨。

远远牋函飞乳峰，选开士兮恢吾宗。

觌夜光非震沧海，聆正音岂玩焦桐。

徒夸麟龙，自西自东。

应排罔象得象，必须觉雄让雄。

今既塞请，还也奇别。

茫茫普热，纷纷下雪。

倒流四河，载发枯枿。

卷舒立方外干坤，纵横挂域中日月。

黄头碧眼知未知，去去凭谁继清绝。

释重顯

释重顯　送广华严归鹫峰

海山孤僻非蓬岛，雾冷云深松桂老。

有客凝冬何太高，巨野宵征苦相讨。

岩房杳杳凌寒空，冰霜落落分谭丛。

谁云百城沉古月，自笑八面生清风。

俄然别我还归去，惠理之徒望回驭。

重重无尽楼阁门，到必为时略轻据。

释重顯

释重顯　送广教专使

峨峨石头，使乎让祖。

己之匪存，圣之奚慕。

或妄以山，或索云斧。

音耗不通兮清源派分，吾斯语兮讵可论古。

释重顯

释重顯　送化主

春色依依笼远树，卷衲搘藤{左足右舜}轻屦。

尘世茫茫无限人，不知谁问曹溪路。

释重顯

释重顯　送怀秀禅者

麻衣草座思灵彻，一食安闲更无别，

倏忽迁流数百年，杳杳谁来继其绝。

吾兮亦是疏慵辈，冷淡身心存慷恺。

偶续灵峰照夜灯，遽泛铁船下沧海。

深嗟知困不知休，奔驰骇浪空淹留。

纵得长鳌拟何待，堪白头时好白头。

因观坏衲秀禅客，清苦如冰复如蘺。

别我携筇步大方，为叶为花恣披拆。

伏枕寥寥情意阑，率寫狂歌赠行色。

释重顯

释重顯　送惠俦禅者

少林风规，何太萧酒。

笼古罩今，睥真睨假。

谁云发机射虎，自笑品类观马。

剑客茫茫不要呈，甑人往往须擒下。

俦禅俦禅，峥嵘象驾。

释重顯

释重顯　送惠文禅者

正法眼，绝尘沙。

二三四七，水月空花。

千灯续焰曾间，五叶分披未葩。

君不见卷席百丈，掩耳丹霞。

龙行虎步争孤立，尽同云雨去无涯。

文禅文禅，腾焕吾家。

释重顯

释重顯　送继宝禅者

宝非宝，日杲杲。

上上机，无处讨。

赤水求来何太狂，荆山觅得苦相恼。

不恼不狂排夜光，险恶道中为津梁。

释重顯

释重顯　送简能禅者归仙都

荷策下丹嶂，纷纷雪正飞。

浮生谁未到，旧国自重归。

云背猿声断，天遥鹗影微。

莲城古风月，又得振清机。

释重顯

释重顯　送久禅德归兰亭

右军墨池月，照我复照谁。

千里忽相到，中峰多病师。

释重顯

释重顯　送觉海大师

秋云岩叶两悠悠，半逐风驰半水流。

凭问禅家有何意，不知方外若为酬。

释重顯

释重顯　送侃禅者之丹丘

石桥多古迹，路巑少人过。

如同白日闲，冷拂青苔坐。

寒老若相逢，为吾略嘲破。

释重顯

释重顯　送郎侍郎致政归钱塘

帆挂西风别海城，二疏千古道相应。

谁夸富贵沽时誉，自笑经纶作技能。

残叶赋题红片片，远山供望碧层层。

武林到日符嘉遁，高访岩扃祇许僧。

释重顯

释重顯　送陇西秀才入京

国器难藏孰可知，携来书剑莫迟迟。

明年桂籍登文阵，夺取龙头更是谁。

释重顯

释重顯　送麻居士

纱帽山仪白荣袍，远披孤顶近吾曹。

携来七尺霜前竹，劃断天云不放高。

释重顯

释重顯　送偶能禅者

湖绕严城列象宽，万家台榭水光寒。

片帆隐隐生遥极，谁问曹溪意转难。

释重顯

释重顯　送钱太博应贤良选

贤才当召试，彪炳对吾君。

千古不遗恨，八元应主文。

岸花明列旆，天籁拂微云。

后夜观垂象，中台位已分。

释重顯

释重顯　送亲禅者

万木带秋声，古今念睽别。

我有赠行意，临行为君说。

重岩休滞云，远水且观月。

生生知不知，天风助清彻。

释重顯

释重顯　送清禅者

瘦藤春云深，天涯去无侣。

时笑野泉声，似共流莺语。

落落风规今古情，相逢会有知音举。

释重顯

释重顯　送清杲禅者

春雨濛濛，春风拂拂。

动兮静兮，匪待时出。

云霞闲澹作性，金铁冷落为骨。

知我者谓我高蹈世表，不知我者谓我下视尘窟。

道恣随方，情融羁锁。

紫栗一寻，青山万朵。

行行思古人之言，无可不可，

南北东西但唯我。

释重顯

释重顯　送清素禅者之金华

古策风高瓶浪阔，春云片段分清绝。

金盆后夜孤顶寒，去去谁同落残月。

释重顯

释重顯　送清演禅者

我年老大，心力衰微。

赠别无语，冥同振飞。

因思古之送人有言，吾不知其殊途同归。

独爱新丰，曲腾清辉。

寸草不生千万里，出门春色共依依。

释重顯

释重顯　送庆颜禅者

岩桂风清香露滴，定起高秋映虚碧。

断云不是归帝乡，飞落人间有谁识。

释重顯

释重顯　送如香大师

栴檀叶落雨初歇，天外风清亦何别。

后夜莲城溪月寒，孤光谁共倚寥泬。

释重顯

释重顯　送僧

澄江依棹碧光流，风冷蒹葭雨乍收。

别夜新吟许谁约，白苹汀上月陵秋。

释重顯

释重顯　送僧

松风清未休，水月淡相对。

去来非等闲，必许孤云会。

释重顯

释重顯　送僧

千峰雨雪时，别我情何极。

不知天地间，更有谁相识。

释重顯

释重顯　送僧

吴山碧，楚江碧，

吴楚悠悠兴何极。一寻寒木自为邻，

三事秋云更谁识。干坤不是无知己，

玉石休云辨真伪。待时沽誉漫沦生，

晦迹韬光亦何意。春风急，

春风急，八骏奔驰追不及。

南北东西把定时，为君直上孤峰立。

释重顯

释重顯　送僧

古路枝分列洲渚，纲兮领兮苦为举。

病眼方开忽送人，落花惊断山禽语。

亲禅客，亲禅客，

行复行，独步坤维消此情。

释重顯

释重顯　送僧

春风拂拂花正飞，红霞碧霭笼高低。

越山日暮少林客，应听子规深夜啼。

释重顯

释重顯　送僧

虎角深藏不待时，全机曾许雪林知。

如今百越拈来也，草偃风行是信旗。

释重顯

释重顯　送僧

路歧长草带青青，云片相兼野思生。

多谢春风莫吹散，等闲为盖赠君行。

释重顯

释重顯　送僧

极目春光水照空，岸莎汀草碧茸茸。

三千里外生灵望，独倚寒藤振祖风。

释重顯

释重顯　送僧

七尺岩藤握便行，旧山归去几多程。

相逢忽问迢迢意，应发春雷动地声。

释重顯

释重顯　送僧

雪残春岛路迢迢，水静云开见碧霄。

别后谁同此深意，祇应孤月共寥寥。

释重顯

释重顯　送僧

古之别，今之别，

目对春江倚寥泬。三树两树啼断猿，

千峰万峰落残雪。花濛濛，

雨濛濛，坤维步步生清风。

释重顯

释重顯　送僧

岩泉高锁黄金宅，衲卷秋云古标格。

离歌谁赠欲行人，遍界同为一宿客。

春色依依日杲杲，南北东西好看好。

闹市拶笑娇尸迦，草头青点俱胝老。

呵呵呵，人间天上不知他。

粝竭节有顶门眼，归去清风拂薜萝。

释重顯

释重顯　送僧

春云情既高，片段飞虚碧。

去留机未消，今古望还积。

澄澄天影回，杳杳地形直。

别夜共相思，谁栖此泉石。

释重顯

释重顯　送僧

帆挂澄江雨霁时，绿铺春岸草离离。

定干坤句轻相送，逢著知音举向伊。

释重顯

释重顯　送僧

五色祥麟白月轮，乘时应不念离群。

松根石上未归日，谁看暮山飞断云。

释重顯

释重顯　送僧

古藤枝，寒索索。

方倚靠，又拈却。

海阔天遥非等闲，风前曾共孤云约。

释重顯

释重顯　送僧

凉飚新叶坠岩阴，禅起高秋别翠岑。

孤月冷光清有兴，断云闲影合无心。

瓶分吴浪情何极，钵化膺门道更深。

好是却回旧房日，倚栏同看橘铺金。

释重顯

释重顯　送僧

知方流古意，云树别诸邻。

月不澄微水，山应立是尘。

静空孤鹗远，高柳一蝉新。

欲究劳生问，归思莫厌频。

释重顯

释重顯　送僧

岩房高下拆寒梅，极目寥寥鴈影回。

相别相逢竟何事，一声江上发春雷。

释重顯

释重顯　送僧

乘兴飞帆别翠峰，水光春静冷涵空。

到人若问曹溪意，祇报卢能在下风。

释重顯

释重顯　送僧

红芍药边方舞蝶，碧梧桐里正啼莺。

离亭不折依依柳，况有春山送又迎。

释重顯

释重顯　送僧

祖域高亲日未央，家林归去意何长。

旧交不识初相见，曾振沧溟夺夜光。

释重顯

释重顯　送僧

禅石飞流溅碧莎，利生还喜下云坡。

途中若立三千客，剔起眉毛不在多。

释重顯

释重顯　送僧

栴檀林里振金毛，四顾清风拂几遭。

曾许全威作云雨，不知何处是尘劳。

释重顯

释重顯　送僧

云衣轻拂下层峦，松桧生风触袖寒。

谁问亲游乳峰意，百千年后与谁看。

释重顯

释重顯　送僧归灵隐

白云无羁，冷淡清奇。

雪格未可，鹤态还卑。

垂天沃日兮似结不结，为雨從龙兮后期必期。

噫，悠悠忽尔春风吹，

南北东西唯我知，谁知菡萏峰前布影时。

释重顯

释重顯　送僧归闽

雪老当年曾入岭，真禅今日又思乡。

孤帆隐隐曾唯我，月照夜涛空渺茫。

释重顯

释重顯　送僧归天童

峨峨太白峰，倚翠列霄岸。

羡君乘兴归，凭栏与谁看。

释重顯

释重顯　送僧归永嘉

韶石曾披此性灵，三年孤与急流争。

永嘉旧隐今归去，堪听海涛中夜声。

释重顯

释重顯　送僧入城

云笼碧嶂月笼台，此去城中早晚回。

不为拂光谒韩愈，问君何事出山来。

释重顯

释重顯　送僧之金华兼简周屯田

瘦藤轻屦藓衣并，路过危峰截杳冥。

若到金华拂云雾，不应容易见文星。

释重顯

释重顯　送僧之金陵

胜游生末迹，杳自狎时群。

卷衲消寒木，扬帆寄断云。

曙瓶花外汲，午磬浪边闻。

别后石城月，依依远共分。

释重顯

释重顯　送僧之石梁

万卉流芳，不知春力。

岩畔涧下，蹙红皱碧。

乘兴复谁同，孤踪远仇敌。

君不见五百圣者导雄机，灵峰晦育深无极。

寒山老，寒山老，

随沉迹，迢迢此去须寻觅。

花落花开独望时，记取白云抱幽石。

释重顯

释重顯　送僧之婺城

孤云徒自类行踪，高指金华思不穷。

日暮轻帆映秋色，沙禽啼断一江风。

释重顯

释重顯　送僧之婺城

婺溪烟景称生涯，轻泛兰舟意未赊。

八咏清风好相继，碧云流水是诗家。

释重顯

释重顯　送僧之永嘉

故国不是阻天涯，花木光中见独归。

蜃水鄞江人莫问，月分春浪冷依依。

释重顯

释重顯　送山茶上知府郎给事

穣雨前收献至公，不争春力避芳丛。

烟开曾入深深坞，百万枪旗在下风。

释重顯

释重顯　送善暹首座

名之基，实之蒂，

深兮固兮宛相继。古之名也在希声，

今之实也同浮瞖。子州善卷之流也。

尧驱舜驰让无暇。归去来兮归不归，

到头未出冥冥者。吾徒孰谓标奇绝，

动静凭君试甄别。叶零零兮秋暮半凋，

花片片兮春暖齐发。暹禅老，

暹禅老，意曾高，

旷排沽待，忽致讥褒。

天人列请兮屡轻笑，祖佛位卑兮还拟逃。

我恐逃之逃不得，大方无外皆充塞。

茫茫扰扰知何极，八面香风惹衣裓。

释重顯

释重顯　送尚辞

浮图之子，履道为贵。

天兮地兮，何泰何否。

动无饰非，静还雕伪。

辞也云行，后生可畏。

释重顯

释重顯　送胜因长老

黄梅散席三百载，续焰联芳事空在。

宗兮派兮生异端，花兮叶兮太烦碎。

韶阳间出多慷慨，权要雄雄曾绝待。

曲木据位知几何，利刀翦却令人爱。

近还有箇披老衲，楚甸横身风飒飒。

铁作一寻非等闲，壁立千仞须摧蹋。

报君知，江南江北徒累累。

鳌转海运兮纤鳞片甲，雷奔电兮寸毫尺氂。

斯言勿谓存规矩，平不留兮险非取。

周行独立如便休，谁振宏纲照千古。

释重顯

释重顯　送师昮禅者

深岩寂寂披兰芷，碧雾红霞映流水。

空生别我期未期，绝域殊方攎轻攎。

堪笑归岭南，奔驰何鄙彼。

危急乱抛下，尽云提不起。

伊予本自不将来，相送奚凭掛唇齿。

昮禅客，昮禅客，

师子子，应须落落存终始。

君不见古人有言兮，扑碎骊龙明月珠。

大丈夫到如此，行行不用频弹指。

释重顯

释重顯　送实山主

野水春山，风光极目。

千里万里，太迟太速。

绝域澄澄兮非犀炬可照，希声杳杳兮非凤胶可续。

叶落花开知不知，人天景行为高躅。

释重顯

释重顯　送实师弟

天伦曾重意难分，争奈孤踪若断云。

去去休同亮禅者，西山一入杳无闻。

释重顯

释重顯　送邃悟上人之会稽

百越江山冠九州，如屏还愧谩相褒。

惠休此去多吟赏，赢得清风价转高。

释重顯

释重顯　送天童普和尚

迢迢别海涯，帆挂杪秋时。

岛树落寒叶，人谁访祖师。

浪开游象急，天阔过鸿迟。

早晚归林下，千徒不共知。

释重顯

释重顯　送铁佛专使

荷策来寻我，泛舟思旧山。

不知何处月，相照在深湾。

风助秋涛急，云兼野树闲。

到时如请益，先忆赵州关。

释重顯

释重顯　送廷利禅者

雷峰孤顶谁家路，上兮下兮复何故。

曾列三千一半徒，我今独满当时数。

鲸麟麟，龙鳞鳞，

坤维高步生清尘。休云裴相慕黄蘺，

额有圆珠七尺身。利禅者，

利禅者，倚天长剑应牢把。

或谓风云不再来，谁为苍苍分昼夜。

释重顯

释重顯　送通判刘国博

为星当贰职，权化不相饶。

白屋如多恨，清风何处消。

岸鸥窥天旆，天辟看陞朝。

别有生灵意，寒枝未变条。

释重顯

释重顯　送通判学士归南国

斾拥帆开照德星，天风高兴国风清。

武夷仙仗知回也，各下禅云到地迎。

释重顯

释重顯　送微文章

双莲亭上送行客，菡萏清香散秋色。

野兴断山云片高，孤影澄江月华白。

希声险绝堪谁知，大道机存曾未可。

纵陃天常立下风，安教类变丛流火。

君不见梁兮阖国难滞留，千古遗恨空悠悠。

君又不见魏兮小桂生寒翠。一花对雪开无休。

微禅亦并联芳驾，德星文星仰萧洒。

物外情深不等闲，环中趣别非轻舍。

相访從容为我言，屈指多求更何者。

释重顯

释重顯　送文佶归庐岳

春色末深，兴无迟早。

瓶谢九江，峰寻五老。

到日攀萝独上时，依依莫忘海山脑。

释重顯

释重顯　送文用庵主归旧隐

太白峰前旧隐基，杉松寒翠滴无时。

经年抛却又归去，再听岩猿祇自知。

释重顯

释重顯　送文政禅者

古有焦桐音，听寡不在弹。

古有阳春曲，和寡不在言。

言兮牙齿寒，未极离微根。

弹兮岁月阑，未尽升沉源。

少林几坐花木落，庾岭独行天地宽。

因笑仲尼温伯雪，倾盖同途不同辙。

麟兮凤兮安可论，许兮巢兮复何说。

秋光澄澄蟾印水，秋风萧萧叶初坠。

送君高蹈谁不知，如曰不知则为贵。

释重顯

释重顯　送羲大师

岩房抱病经一月，门有诸生阻来谒。

长往之期犹未能，七十之年更何说。

若耶溪老忽留语，溪上旧游且归去。

春风拂拂兮兼断云，弱柳依依兮带轻絮。

古今离恨虽如此，动静于吾亦多意。

高握霜筇独步时，音书莫忘远飞寄。

释重顯

释重顯　送顯冲禅者

聚散非常准，古今亦标格。

如何无事人，还似未归客。

秋风生群林，野水资寒色。

谁兮谢寸阴，观彼青山白。

冲禅行复行，五叶待时拆。

释重顯

释重顯　送顯冲禅者之霅上觐兄著作

选佛选官应在我，难兄难弟不唯他。

汀花岸草芳菲日，远远清风争奈何。

释重顯

释重顯　送小师元贲

愧尔求师，为吾弟子。

学虽无闻。道亦可拟。

平飞辩月，照复流水。

斯意斯言兮如不忘，行行拂拂兮步兰芷。

释重顯

释重顯　送小师元楚

道之冥机，一何相守。

汝竞光阴，我亲蒲柳。

毋厚弁之夺席，毋蒲愚之诵帚。

深思彼伐丁丁之声，照古照今兮宜善求友。

释重顯

释重顯　送小师元哲

老卢之子，四三二一。

将欲振飞，卷比丛室，

松凌霜兮运青，水带岩兮流急。

南北东西，云开见日。

释重顯

释重顯　送新茶

元化功深陆羽知，雨前微露见鎗旗。

收来献佛馀堪惜，不寄诗家复寄谁。

释重顯

释重顯　送新茶

乘春雀舌占高名，龙麝相资笑解醒。

莫讶山家少为送，郑都官谓草中英。

释重顯

释重顯　送雄直岁

罢参还欲勘诸方，竿木随身不易当。

翻忆古来兴化老，主宾用尽力牵羊。

释重顯

释重顯　送秀大师

岩窦宵寒拥山帔，月高古木霜禽睡。

西庵禅者来扣门，别我凌晨下层翠。

欲留不可留，寫意不及意。

屈眴迢迢安足云，花偈联联太容易。

君不见刘阳叟，绝希冀，

送人只道无他事。行行会有知音知，

何必清风动天地。

释重顯

释重顯　送益书记之霅水

白苹汀是旧家乡，归兴兰舟泛渺茫。

日暮沙禽啼欲断，不知谁在碧云房。

释重顯

释重顯　送因大师

瘦藤清对紫方袍，闲步坤维意转高。

若到慎江人借问，金轮王子是吾曹。

释重顯

释重顯　送俞居士归蜀

何处深栖役梦频，青城抛却数溪云。

如今老大归难得，祇寫情怀远送君。

释重顯

释重顯　送元安禅者

群峰杳蔼留不住，远道依依祇藤屦，

旧隐萝龛付与谁，寒猿后夜啼高树。

释重顯

释重顯　送远尘禅者

衲卷残云，风高绝邻。

倚天照雪，堪抗要津。

八紘极目兮春山若黛，九野纵步兮汀草如茵。

三十四老未轻识，凛然方外奚相亲。

释重顯

释重顯　送云禅德

古之送人，言作怀宝。

我惭老病，困管辞藻。

熊岭迢迢兮曾立夜雪，谢池依依兮笑生春草。

头角麟龙安可论，清风步步应相讨。

释重顯

释重顯　送允诚禅者

飞泉列岫压穷野，冷碧寒青光斗射。

片云片石何太高，为谁留在长松下。

释重顯

释重顯　送蕴欢禅者西上

金阙路曾遥，行行值开泰。

石房云未闲，杳杳若相待。

高踪逾履冰，何人不倾盖。

早晚承帝恩，再卜林泉会。

释重顯

释重顯　送曾侍禁

冷匣秋波射斗星，铁衣随從古霜清。

宣池莫问当年事，一片威风动地生。

释重顯

释重顯　送昭敏首座

君不见，鹫峰胜集，

百万茫茫等闲过，坏衲之外皆清堕。

君又不见，熊岭孤运，

岁月索索艰难生，深雪之中有一箇。

宛转流落千馀年，危分崄布空平阗。

弁龙蛇兮眼何正，擒虎兕兮机不全。

石窗四顾沧溟窄，寥寥不许白云白。

掣断金锁天麒麟，高举铁鞭击三百。

犹轻舍，争知也，

别有七星光斗射。风前把欲赠行人，

将报不平绕天下。

释重顯

释重顯　送知白禅者

松不直，棘不曲，

谁笑卞和三献玉。经天纬地太无端，

迈古超今亦轻触。靡羁束，

何必云，素范还还，

真规复复。旃檀叶落香风清，

千里万里长相逐。

释重顯

释重顯　送知久禅者

霜竹凝寒携九节，铜瓶浪锁千溪月。

天上人间不自知，行行谁共分清绝。

释重顯

释重顯　送知一入京兼简清河從事

六月千江水似秋，片帆高挂岸云收。

行行莫谓朝天阙，况倚文星在巨舟。

释重顯

释重顯　送智迁首座

云萝杳杳藏岩曲，碧叠清飞冷相促。

瘦藤轻衲休便休，短焰残芳续何续。

禅家本自冥羁绊，洲渚园林曾不惮。

十影神驹立海涯，五色祥麟步天岸。

君看取，君看取，

匝地茫茫有谁举。瓴畇频磨如未回，

为吾深忆卢公语。

释重顯

释重顯　送中座主入广

舶主船中寄惠持，云霞无迹共依依。

海山见说多嘉赏，莫便因循忘却归。

释重顯

释重顯　送仲卿禅德

高兮竺卿，秋水虚明。

夫何之象，堪云指程，

知吾不知，笑伽耶城。

释重顯

释重顯　送重郜禅者

春雨如膏，春云如鹤。

忽此忽彼，乍休乍作。

枯莇离离，维风太迟。

幽石片片，辽空亦危。

一花五叶兮不相似，独孤明兮还自知。

还自知，历魏游梁徒尔为。

释重顯

释重顯　送诸方化主

空岩暖律回，极目望还普。

数点方外云，几处人间雨。

寥寥沧海月，依依少林祖。

去必示劳生，清风立千古。

释重顯

释重顯　送宗朴禅者

洞庭乳窦皆泉石，抱疾何缘寄幽迹。

曾列狂机一二三，东山西岭非相识。

屈指嚬眉不可寻，云飞雨散空沉沉。

如今转觉流年隔，强把冥悰苦搜索。

纵止言欺白雪辞，宁忘笑与黄梅客。

朴禅者，朴禅者，珠月有光惭照夜。

释重顯

释重顯　送倧禅者

涪江怒激鲸鳌宅，岌岌三山大倾侧。

冥数俄然一箇来，步武群方作禅客。

振声谓我分纲宗，今兮古兮何匆匆。

令吾强为抉辞句，句句字字凛凛生狂风。

拂散四七单传之落叶，扫荡二三直指之流蓬。

似带微芒，敢未剿绝。

寒木在握兮全机可笑，秋水横按兮半提可灭。

使八极顶目者不自争衡，见斯人兮驾御昂枿。

释重顯

释重顯　颂药山师子话送僧

厇诉金毛师子子，栴檀林下青莎里。

置也置也威目全，一出六出眉剔起。

非拟拟，知几几，

星流不问三千里。天外风清哮吼时，

为君吸尽西江水。

释重顯

释重顯　颂一百则

圣谛廓然，何当辨的。

对朕者谁，还云不识。

因兹暗渡江，岂免生深棘。

阖国人追不再来，千古万古空相忆。

休相忆，清风匝地有何极。

释重顯

释重顯　颂一百则

至道无难，言端语端。

一有多种，二无两般。

天际日上月下，槛前山深水寒。

髑髅识尽喜何立，枯木龙吟消未干。

难难，揀择明白君自看。

释重顯

释重顯　颂一百则

日面佛，月面佛，

五帝三皇是何物。二十年来曾苦辛，

为君几下苍龙窟。屈堪述明眼，

衲僧莫轻忽。

释重顯

释重顯　颂一百则

一勘破，二勘破，

雪上加霜曾险堕。飞骑将军入虏庭，

载得完全能几箇。急走过，

不放过，孤峰顶上草里坐。

释重顯

释重顯　颂一百则

牛头没，马头回，

曹溪镜里绝尘埃。打鼓看来君不见，

百花春至为谁开。

释重顯

释重顯　颂一百则

去却一，拈得七，

上下四维无等匹。徐行踏断流水声，

纵观寫出飞禽迹。草茸茸，

烟羃羃，空生岩畔花狼藉。

弹指堪悲舜苦多，莫动著，

动著三十棒。

释重顯

释重顯　颂一百则

江国春风吹不起，鹧鸪啼在深花里。

三级浪高鱼化龙，痴人犹戽夜塘水。

释重顯

释重顯　颂一百则

翠岩示徒，千古无对。

关字相酬，失钱遭罪。

潦倒保福，抑扬难得，

唠唠翠岩，分明是贼。

白珪无玷，谁辨真假。

长庆相谙，眉毛生也。

释重顯

释重顯　颂一百则

句里呈机劈面来。烁迦罗眼绝纤埃。

东南西北门相对，无限轮鎚击不开。

释重顯

释重顯　颂一百则

两喝与三喝，作者知机变。

若谓骑虎头，二俱成瞎汉。

谁瞎汉，拈来天下与人看。

释重顯

释重顯　颂一百则

凛凛孤风不自夸，端居寰海定龙蛇。

大中天子曾轻触，三度亲遭弄爪牙。

释重顯

释重顯　颂一百则

金乌急，玉兔速，

善应何曾有轻触。展事投机见洞山，

跛鼈盲龟入空谷。花簇簇，

锦簇簇，南地竹兮北地木。

因思长庆陆大夫，解道合笑不合哭。

释重顯

释重顯　颂一百则

老新开，端的别，

解道银碗里盛雪。九十六箇应自知，

不知却问天边月。提婆宗，

提婆宗，赤幡之下起清风。

释重顯

释重顯　颂一百则

对一说，太孤绝，

无孔铁鎚重下楔。阎浮树下笑呵呵，

昨夜骊龙拗角折。别别，

韶阳老人得一橛。

释重顯

释重顯　颂一百则

倒一说，分一节，

同死同生为君决。八万四千非凤毛，

三十三人入虎穴。别别，

扰扰匆匆水里月。

释重顯

释重顯　颂一百则

古佛有家风，对扬遭贬剥。

子母不相知，是谁同啐啄。

啄觉犹在，壳重遭扑，

天下衲僧徒名邈。

释重顯

释重顯　颂一百则

一箇两箇千万箇，脱却笼头卸角驮。

右转右转随后来，紫胡要打刘铁磨。

释重顯

释重顯　颂一百则

无缝塔，见还难，

澄潭不许苍龙蟠。层落落，

影团团，千古万古与人看。

释重顯

释重顯　颂一百则

对扬深爱老俱胝，宇宙空来更有谁。

曾向沧溟下浮木，夜涛相共接盲龟。

释重顯

释重顯　颂一百则

龙牙山里龙无眼，死水何曾振古风。

禅板蒲团不能用，只应分付与卢公。

释重顯

释重顯　颂一百则

卢公付了亦何凭，坐倚休将继祖灯。

堪对暮云归未合，远山无限碧层层。

释重顯

释重顯　颂一百则

莲花荷叶报君知，出水何如未出时。

江北江南问王老，一狐疑了一狐疑。

释重顯

释重顯　颂一百则

象骨岩高人不到，到者须是弄蛇手。

棱师备师不奈何，丧身失命有多少。

韶阳知，重拨草，南北东西无处讨。

忽然突出拄杖头，抛对雪峰大张口。

大张口兮同闪电，剔起眉毛还不见。

如今藏在乳峰前，来者一一看方便。

释重顯

释重顯　颂一百则

妙峰孤顶草离离，拈得分明付与谁。

不是孙公辨端的，髑髅著地几人知。

释重顯

释重顯　颂一百则

曾骑铁马入重城，敕下传闻六国清。

犹握金鞭问归容，夜深谁共御街行。

释重顯

释重顯　颂一百则

眼里尘沙耳里土，千峰万峰不肯住。

落花流水太茫茫，剔起眉毛何处去。

释重顯

释重顯　颂一百则

祖域交驰天马驹，化门舒卷不同途。

电光石火存机变，堪笑人来捋虎须。

释重顯

释重顯　颂一百则

问既有宗，答亦攸同。

三句可辨，一镞辽空。

大野兮凉飙飒飒，长天兮疏雨濛濛。

君不见少林久坐未归客。静依熊耳一丛丛。

释重顯

释重顯　颂一百则

祖佛從来不为人，衲僧今古竞头走。

明镜当台列象殊，一一面南看北斗。

斗柄垂，无处讨。拈得鼻孔失却口。

释重顯

释重顯　颂一百则

劫火光中立问端，衲僧犹滞两重关。

可怜一句随他语，万里区区独往还。

释重顯

释重顯　颂一百则

镇州出大萝蕁，天下衲僧取则。

只知自古自今，争辨鹄白乌黑。

贼贼，衲僧鼻孔曾拈得。

释重顯

释重顯　颂一百则

此错彼错，切忌拈却。

四海浪平，百川潮落。

古策风高十二门，门门有路空萧索。

非萧索，作者好求无病药。

释重顯

释重顯　颂一百则

断际全机继后踪，持来何必在從容。

巨灵抬手无多子，分破华山千万重。

释重顯

释重顯　颂一百则

团团珠绕玉珊珊，马载驴驼上铁船。

分付海山无事客，钓鳌时下一棬挛。

释重顯

释重顯　颂一百则

出草入草，谁解寻讨。

白云重重，红日杲杲。

左顾无暇，右眄已老。

君不见寒山子，行太早，

十年归不得，忘却来时道。

释重顯

释重顯　颂一百则

千峰盘屈色如蓝，谁谓文殊是对谭。

堪笑清凉多少众，前三三与后三三。

释重顯

释重顯　颂一百则

大地绝纤埃，何人眼不开。

始随芳草去，又逐落花回，

羸鹤翘寒木，狂猿啸古台。

长沙无限意。

释重顯

释重顯　颂一百则

三界无法，何处求心。

白云为盖，流泉作琴，

一曲两曲无人会，雨过夜堂秋水深。

释重顯

释重顯　颂一百则

擒得卢陂跨铁牛，三玄戈甲未轻酬。

楚王城畔朝宗水，喝下曾令却倒流。

释重顯

释重顯　颂一百则

花药栏，莫颟顸，

星在秤兮不在盘。便与麽，

太无端，金毛师子大家看。

释重顯

释重顯　颂一百则

闻见觉知非一一，山河不在镜中观。

霜天月落夜将半，谁共澄潭照影寒。

释重顯

释重顯　颂一百则

活中有眼还同死，药忌何须鉴作家。

古佛尚言曾未到，不知谁解撒尘沙。

释重顯

释重顯　颂一百则

雪团打，雪团打，

庞老机关没可把。天上人间不自知，

眼里耳里绝萧洒。萧洒绝，

碧眼胡僧难辨别。

释重顯

释重顯　颂一百则

垂手还同万仞崖，正偏何必在安排。

琉璃古殿照明月，忍俊韩玤空上阶。

释重顯

释重顯　颂一百则

一拽石，二般土，

发机须是千钧弩。象骨老师曾辊毬，

争似禾山解打鼓。报君知，

莫莽卤，甜者甜兮苦者苦。

释重顯

释重顯　颂一百则

编辟曾挨老古锥，七斤衫重几人知。

如今抛掷西湖里，下载清风付与谁。

释重顯

释重顯　颂一百则

虚堂雨滴声，作者难酬对。

若谓曾入流，依前还不会。

会不会，南山北山转滂霈。

释重顯

释重顯　颂一百则

一二三，四五六，

碧眼胡僧数不足。少林谩道付神光，

卷衣又说归天竺。天竺茫茫无处寻，

夜来却对乳峰宿。

释重顯

释重顯　颂一百则

来问若成风，应机非善巧。

可悲独眼龙，曾未呈牙爪。

牙爪开，生云雷，

逆水之波经几回。

释重顯

释重顯　颂一百则

透纲金鳞，休去滞水。

摇干荡坤，振鬣摆尾。

千尺鲸喷洪浪飞，一声雷振清飙起。

清飙起，天上人间知几几。

释重顯

释重顯　颂一百则

钵里饭，桶里水，

多口阿师难下嘴。北斗南星位不殊，

白浪滔天平地起。拟不拟，

止不止，箇箇无裩长者子。

释重顯

释重顯　颂一百则

末后句，为君说，

明暗双双底时节。同条生也共相知，

不同条死还殊绝。还殊绝，

黄头碧眼须甄别。南北东西归去来，

夜深同看千岩雪。

释重顯

释重顯　颂一百则

孤危不立道方高，入海还须钓巨鳌。

堪笑同时灌溪老，解云劈箭亦徒劳。

释重顯

释重顯　颂一百则

野鸭子，知何许，

马祖见来相共语。话尽山云海月情，

依前不会还飞去。欲飞去，

却把住道道。

释重顯

释重顯　颂一百则

虎头虎尾一时收，凛凛威风四百州。

却问不知何太险。

释重顯

释重顯　颂一百则

兔马有角，牛羊无角。

绝毫绝厘，如山如岳。

黄金灵骨今犹在，白浪滔天何处著。

无处著，双履西归曾失却。

释重顯

释重顯　颂一百则

与君放出关中主，放箭之徒莫莽卤。

取箇眼兮耳必聋，舍箇耳兮目双瞽。

可怜一镞破三关，的的分明箭后路。

君不见玄沙有言兮，大丈夫先天为心祖。

释重顯

释重顯　颂一百则

似海之深，如山之固。

蚊虻弄空里猛风，蝼蚁撼于铁柱。

揀兮择兮，当轩布鼓。

释重顯

释重顯　颂一百则

象王嚬呻，师子哮吼。

无味之谭，塞断人口。

南北东西，乌飞兔走。

释重顯

释重顯　颂一百则

水洒不著，风吹不入。

虎步龙行，鬼号神泣。

头长三尺知是谁，相对无言独足立。

释重顯

释重顯　颂一百则

拄杖子，吞干坤，

徒说桃花浪奔。烧尾者不在拏云攫雾，

曝鳃者何必丧胆忘魂。拈了也，

闻不闻，直须洒洒落落，

休更纷纷纭纭。七十二棒且轻恕，

一百五十难放君。

释重顯

释重顯　颂一百则

野老從教不展眉，且图家国立雄基。

谋臣猛将今何在，万里风清祇自知。

释重顯

释重顯　颂一百则

看看，古岸何人把钓竿。

云冉冉，水漫漫，

明月薦花君自看。

释重顯

释重顯　颂一百则

两堂俱是杜禅和，拨动烟尘不奈何。

赖得南泉能举令，一刀两段任偏颇。

释重顯

释重顯　颂一百则

公案圆来问赵州，长安城里任闲游。

草鞋头戴无人会，归到家山便即休。

释重顯

释重顯　颂一百则

机轮曾未转，转必两头走。

明镜忽临台，当下分妍丑。

妍丑分兮迷云开，慈门何处生尘埃。

因思良马窥鞭影，千里追风唤得回。

唤得回，鸣指三下。

释重顯

释重顯　颂一百则

问曾不知，答还不会。

月冷风高，古岩寒桧。

堪笑路逢达道人，不将语默对。

手把白玉鞭，骊珠尽击碎。

不击碎，增瑕类，

国有宪章，三千条罪。

释重顯

释重顯　颂一百则

南山云，北山雨，

四七二三面相睹，新罗国里曾上堂，

大唐国里未打鼓。苦中乐，

乐中苦，谁道黄金如粪土。

释重顯

释重顯　颂一百则

黄巢过后曾收剑，大笑还应作者知。

三十山藤且轻恕，得便宜是落便宜。

释重顯

释重顯　颂一百则

不向双林寄此身，却于梁土惹埃尘。

当时不得志公老，也是恓恓去国人。

释重顯

释重顯　颂一百则

双收双放若为宗，骑虎由来要绝功。

笑罢不知何处去，只应千古动悲风。

释重顯

释重顯　颂一百则

由基箭射猿，遶树何太直。

千箇与万箇，是谁曾中的。

相唤相呼归去来。曹溪路上休登陟。

释重顯

释重顯　颂一百则

却请和尚道，虎头生角出荒草。

十洲春尽花凋残，珊瑚树林日杲杲。

释重顯

释重顯　颂一百则

和尚也并却，龙蛇阵上看谋略。

令人长忆李将军，万里天边飞一鹗。

释重顯

释重顯　颂一百则

和尚有也未，金毛师子不踞地。

两两三三旧路行，大雄山上空弹指。

释重顯

释重顯　颂一百则

藏头白，海头黑，

明眼衲僧会不得。马驹踏杀天下人，

临际者是白拈贼。离四句，

绝百非，天上人间唯我知。

释重顯

释重顯　颂一百则

白云影里笑呵呵，两手持来付与他。

若是金毛师子子，三千里外见淆讹。

释重顯

释重顯　颂一百则

前箭犹轻后箭深，谁云黄叶是黄金。

曹溪波浪如相似，无限平人被陆沉。

释重顯

释重顯　颂一百则

犀牛扇子用多时，问著元来总不知。

无限清风与头角，尽同云雨去难追。

释重顯

释重顯　颂一百则

列圣丛中作者知，法王法令不如斯。

会中若有仙陀客，何必文殊下一搥。

释重顯

释重顯　颂一百则

呼即易，遣即难，

互换机锋子细看。劫石固来犹可坏，

沧溟深处立须干。乌臼老，

乌臼老，几何般，

与他杓柄太无端。

释重顯

释重顯　颂一百则

尽机不成瞎，按牛头吃草。

四七二三诸祖师，宝器持来成过咎。

过咎深，无处寻，天上人间同陆深。

释重顯

释重顯　颂一百则

超谭禅客问偏多，缝罅披离见也麽。

糊饼{上祝下土}来犹不住，至今天有淆讹。

释重顯

释重顯　颂一百则

了事衲僧消一箇，长连床上展脚卧。

梦中曾说悟圆通，香水洗来蓦面唾。

释重顯

释重顯　颂一百则

投子投子，机轮无阻。

放一得二，同彼同此。

可怜无限弄潮人，毕竟还落潮中死。

忽然活百川，倒流闹{左氵右聒}{左氵右聒}。

释重顯

释重顯　颂一百则

六识无功伸一问，作家曾共辨来端。

茫茫急水打毬子，落处不停谁解看。

释重顯

释重顯　颂一百则

麈中麈，君看取。

下一箭，走三步。

五步若活，成群趁虎，

正眼從来付猎人。

释重顯

释重顯　颂一百则

咄这维摩老，悲生空懊恼。

卧疾毗耶离，全身太枯槁。

七佛祖师来，一室且频扫。

请问不二门，当时便靠倒。

不靠倒，金毛师子无处讨。

释重顯

释重顯　颂一百则

见之不取，思之千里。

好箇班班，爪牙未备。

君不见大雄山下忽相逢，落落声光皆振地。

大丈夫，见也无，收虎尾兮捋虎须。

释重顯

释重顯　颂一百则

自照列孤明，为君通一线。

花谢树无影，看时谁不见。

见不见，倒骑牛兮入佛殿。

释重顯

释重顯　颂一百则

尽大地是药，古今何太错。

闭门不造车，通途自寥廓。

错错，鼻孔辽天亦穿却。

释重顯

释重顯　颂一百则

盲聋音哑，杳绝机宜。

天上天下，堪笑堪悲。

离朱不辨正色，师旷岂识玄丝。

急如独坐虚窗下，叶落花开自有时。

释重顯

释重顯　颂一百则

遍身是，通身是，

拈来犹较十万里。展翅崩腾六合云，

搏风鼓荡四溟水。是何埃垲兮忽生，

那箇毫厘兮未止。君不见纲珠垂{上竹下轨}影重重，

棒头手眼從何起。

释重顯

释重顯　颂一百则

一片虚凝绝谓情，天人從此见空生。

蚌含玄兔深深意，曾与禅家作战争。

释重顯

释重顯　颂一百则

全象全牛翳不殊，從来作者共名模。

如今要见黄头老，刹刹尘尘在半途。

释重顯

释重顯　颂一百则

头兮第一，第二卧龙。

不鉴止水，无处有月。

波澄有处，无风浪起。

棱禅客，棱禅客，

三月禹门遭点额。

释重顯

释重顯　颂一百则

泥佛不度水，神光照天地。

立雪如未休，何人不雕伪。

金佛不度炉，人来访紫胡。

牌中数箇字，清风何处无。

木佛不度火，常思破灶堕。

杖子忽击著，方知辜负我。

释重顯

释重顯　颂一百则

明珠在掌，有功者赏。

胡汉不来，全无伎俩。

枝俩既无，波旬失途。

瞿昙瞿昙，识我也无。

释重顯

释重顯　颂一百则

禅家流，爱轻薄，满肚参来用不著。

堪悲堪笑天平老，却谓当初悔行脚。

错错，西院清风顿销铄。

释重顯

释重顯　颂一百则

一国之师亦强名，南阳独许振嘉声。

大唐扶得真天子，曾踏毗卢顶上行。

释重顯

释重顯　颂一百则

铁鎚击碎黄金骨，天地之间更何物。

三千刹海夜澄澄，不知谁入苍龙窟。

释重顯

释重顯　颂一百则

要平不平，大巧若拙。

若指或掌，倚天照雪。

大冶兮磨砻不下，良工兮拂拭未歇。

别别，珊瑚枝枝撑著月。

释重顯

释重顯　颂云门九九八十一

三三九九八十一，一一观风随召　o。

千古有谁同共知，一毛师子众毛毕。

释重顯

释重顯　颂云门九九八十一

九九八十一，大动不竖赏。

若谓无詨讹，金刚曾合掌。

释重顯

释重顯　天竺送僧

雪霁莲峰顶，孤禅起石牀。

向时机自绝，异域路空长。

啼狖冲寒影，归鸿见断行。

后期无定迹，烟水共茫茫。

释重顯

释重顯　庭前柏树子

七百甲子老禅和，安贴家邦苦是他。

人问西来指庭柏，却令天下动干戈。

释重顯

释重顯　庭前柏树子

千圣灵机不易亲，龙生龙子莫因循。

赵州夺得连城璧，秦主相如总丧身。

释重顯

释重顯　同于秘丞赋瀑泉

大禹不知凿，来源亦自成。

色应邻众白，声合让孤清。

远势曾吞海，飞流未喷鲸。

灵槎如可泛，天派问归程。

释重顯

释重顯　透法身句

潦倒云门泛铁船，江南江北竞头看。

可怜无限垂钩者，随例茫茫失钓竿。

释重顯

释重顯　透法身句

一叶飘空便见秋，法身须透闹啾啾。

明年更有新条在，恼乱春风卒未休。

释重顯

释重顯　兔角拄杖

少室传来兔角杖，千圣护持为顶相。

虎踞龙蟠势未休，云影山形冷相向。

有时闲倚在虚堂，寥寥匝地凝秋霜。

有时大作师子吼，德峤临际何茫茫。

今日提来还不惜，分明普示诸知识。

解拈天下任横行，高振风规有何极。

释重顯

释重顯　往复无间

平旦寅，眹兆之前已丧真。

老胡鹤树惭开□，犹举双趺诳后人。

释重顯

释重顯　往复无间

日出卯，万国香花竞头走。

邯郸学步笑傍观，岂知凶祸逐其后。

释重顯

释重顯　往复无间

食时辰，大向那堪列主宾。

维摩香饭本非设，怪他鶖鹭独生瞋。

释重顯

释重顯　往复无间

禺中巳，荆棘园林遍大地。

南北东西卒未休，金刚焰复從何起。

释重顯

释重顯　往复无间

日南午，寥廓腾辉示天鼓。

郁头蓝已定全身，何假周行夸七步。

释重顯

释重顯　往复无间

日昳未，碧眼胡来欺汉地。

九年计较不能成，刚有皏人求断臂。

释重顯

释重顯　往复无间

晡时申，急急逃生路上人。

草鞋踏尽家乡远，顶罩烧钟一万斤。

释重顯

释重顯　往复无间

日入酉，室内覆盆且依旧。

尘尘彼彼丈夫儿，井中之物同哮吼。

释重顯

释重顯　往复无间

黄昏戌，寰中不祂平人出。

瓦砾光生珠玉闲，将军岂用驱边卒。

释重顯

释重顯　往复无间

人定亥，六合茫茫谁不在。

长空有月自寻常，雾起云腾也奇怪。

释重顯

释重顯　往复无间

半夜子，樵唱渔歌声未已。

雨花徒说问空生，高枕千门睡方美。

释重顯

释重顯　往复无间

鸡鸣丑，贵贱尊卑各相守。

忙者忙兮闲者闲，古今休论自长久。

释重顯

释重顯　为道日损

三分光阴二早过，灵台一点不揩磨。

贪生逐日区区去，唤不回头争奈何。

释重顯

释重顯　闻百舌鸟送僧

曾来芳树几回飞，烟霭初晴又见伊。

巧语向人莫相笑，知音知后更谁知。

释重顯

释重顯　乌龙和尚

空岩清夜坐，藓径积深雪。

瞑目思古人，彻曙落残月。

童敲石磬寒，猿挂枯枝折。

杳杳无限情，分明向谁说。

释重顯

释重顯　五老师子

踞地盘空势未休，爪牙何必竞时流。

天教生在千峰上，不得云擎也出头。

释重顯

释重顯　喜禅人回山

别我游方意未论，瓶盂还喜到云根。

旧岩房有安禅石，再折松枝拂藓痕。

释重顯

释重顯　戏靠安岩呈双溪大师

陕府铁牛却知有，春秋几几成过咎。

一身还作二如来，黑白不分辨香臭。

释重顯

释重顯　夏寄辩禅者山房

枕簟云作屏，必固黄金宅。

轩窗月为昼，岂止虚生白。

麟龙愧头角，雕鹗惭羽翮。

庶拟群类心，在宽如在窄。

释重顯

释重顯　谢鲍学士惠腊茶

丛卉乘春独让灵，建溪從此振嘉声。

使君分赐深深意，曾敌禅曹万虑清。

释重顯

释重顯　谢郎给事送建茗

陆羽仙经不易夸，诗家珍重寄禅家。

松恨石上春光里，瀑水烹来斗百花。

释重顯

释重顯　谢张太保见访

老病还同叶半凋，经旬门掩夜萧萧。

海城都护曾垂访，一片清风慰寂寥。

释重顯

释重顯　玄沙和尚

本是钓鱼船上客，偶除须发著袈裟。

祖佛位中留不得，夜来依旧宿薦花。

释重顯

释重顯　宜谦山主赴鄞城命

休向千峰过好时，白云高卧趣还卑。

涂中无限未归客，不待相依更待谁。

释重顯

释重顯　因官人请陞座

晓天云静冷涵霜，满槛风清敌夜光。

莫谓座间人不识，孤明孤影射虚堂。

释重顯

释重顯　因金鹅和尚语药病

药病相治见最难，百重关锁太无端。

金鹅道者来相访，学海波澜一夜干。

释重顯

释重顯　因事示众

石本落落，玉自碌碌。

古之今之，一何{上斯下言}速。

师子不咬麒麟，猛虎不食伏肉。

君不见洞庭孤岛烟浪深，木马追风有人识。

释重顯

释重顯　因事示众

寄從远方来，遗我径寸璧。

中有四箇字，字字无人识。

清涵鲸海宽。冷射蟾轮窄。

今朝呈似看，请道末后句。

释重顯

释重顯　因香严和尚

我有一机，禅子须知。

烁迦罗眼，总是胶黐。

若人借问，伏惟伏惟。

释重顯

释重顯　因雪示众

清光欹月不相饶，堆积虚庭卒未消。

为瑞为祥也难得，不知谁解立齐腰。

释重顯

释重顯　因仰山气毬颂

四大假合非虚妄，儱儱侗侗为二相。

东西南北不相知，留与衲僧作榜样。

释重顯

释重顯　因游育王亭寄收主郎给事

冷翠千万峰，当轩列如黛。

蒲团及禅板，永日澹相对。

彤云曾无机，烧松亦成盖。

远谢幽隐情，难与台星会。

释重顯

释重顯　永丰庄新植径松忽二本邻偃抒辞纪之

双偃松何似，螺文结数遭。

清声虽竞发，寒影不相高。

对客圆分盖，孤禅翠滴袍。

若教图画得，争奈有萧搔。

释重顯

释重顯　渔父

春光冉冉岸烟轻，水面无风钓艇横。

千尺丝纶在方寸，不知何处得鲲鲸。

释重顯

释重顯　与时寡合

居士门高谒未期，闲隈岩石且相宜。

太湖三万六千顷，月在清波说向谁。

释重顯

释重顯　云门俱字

百草头，何太极，

重与禅徒下锥刺。云门俱字好参详，

雪峰辊毬亦端的。黛非青兮蓝一色，

辰锦砂兮敢言赤。紫罗帐里有真珠，

曹溪路上生荆棘。还会麽，

此时若不究根源，直向当来问弥勒。

释重顯

释重顯　杂言送贤专使

使乎谁，老作者，

百战场中飞铁马。秋水藏来人不知，

笑李将军被擒下。阿呵呵，

却归湖山唱凯歌。

释重顯

释重顯　再成古诗

霜花一镊中，玉童摘未摘。

斯言如不闻，千古动愁色。

因忆商山吟，在乌如在白。

释重顯

释重顯　再酬

万卷无书道用归，闲文公也未须知。

倚天长剑如重战，更有龙头复是谁。

释重顯

释重顯　早参示從

晓天云静浓霜白，千峰万峰锁寒色。

骊龙失珠知不知，无限平人遭点额。

释重顯

释重顯　赠别太臻禅者

武陵山水何秘邃，元化功兮不容易。

坛曾善卷韬龙光，洞亦桃花副麟趾。

仍思昔日吾祖浩浩提纲宗，消息旷断寰宇空。

又闻高大舜让公器，祥瑞却生薦苇丛。

人由境兮冥道德，境有人兮分玉石。

臻禅本自偃殊方，忽向其中诞孤迹。

迢迢海甸来寻我，一十二年同冷坐。

羽翼抟风今是时，拂尽天云乃飞过。

释重顯

释重顯　赠琴僧

太古清音发指端，月当松顶夜堂寒。

悲风流水多呜咽，不听希声不用弹。

释重顯

释重顯　张秀才下第

得第何人愧不平，道存颜巷亦为荣。

应知未丧斯文也，且把新诗乐性情。

释重顯

释重顯　至人不器

谁当机，举不赚，

亦还稀。摧残峭峻，

销烁玄微。重关曾巨陃，

作者未同归。玉兔乍圆乍缺，

金乌似飞不飞。卢老不知何处去，

白云流水共依依。

释重顯

释重顯　自诲

麟龙不为瑞，草木生光辉。

三尺一丈六，且同携手归。

惭尔懲世师，巍巍何巍巍。

释重顯

释重顯　宗门三印

印空印水印泥，炳然字义还迷。

黄头大士不识，敢问谁得亲提。

释重顯

释重顯　宗门三印

印泥印空印水，匝地寒涛竞起。

其中无限麟龙，几处争求出嘴。

释重顯

释重顯　宗门三印

印水印泥印空，衲子不辨西东。

拨开向上一竅，千圣齐立下风。

释子淳

释子淳　般阳老人

昔年颜似玉，今日鬓如霜。

不挂金襕服，还衣白毡裳。

彩凤夜栖无影树，晓天云绽露斜阳。

释子淳

释子淳　禅人写师真求赞

咄这枯槁形容，平生太煞揭斗。

电光石火之机，两舌一还无口。

直截根源不肯谈，爱引禅徒荒草走。

释子淳

释子淳　禅人写师真求赞

真非真，伪非伪，

圆眼横眉，丑唇平鼻，

圆画自难。同思量，

何处是月笼松顶兮鹤梦初醒，雪覆芦花兮鹭。

释子淳

释子淳　禅人写师真求赞

写出病形，眉目分明。

直饶全似，只得八成。

闻名兮不如见面，见面兮不如闻名。

霜天月满兮难寻老兔，海门潮落兮不觅长鲸。

释子淳

释子淳　酬寂道人

言前无句拟何伸，妙语玄谈眼里尘。

一邑毗耶金粟众，想应翻笑住山人。

释子淳

释子淳　酬刘书记朝奉二首

生涯得力句，尽被维摩说。

空劫一壶天，泥牛耕破月。

释子淳

释子淳　酬刘书记朝奉二首

应现宰官人不识，栖心祖域道情腴。

不怜金印大如斗，自贵衣中无价珠。

释子淳

释子淳　酬刘于叔

妙句灵然溢目寒，幽微旨趣曾还难。

相逢更问无弦曲，风入松梢不在弹。

释子淳

释子淳　酬满上人

勿谓无言为妙，面壁何尝不道。

翻思金色头陀，却把刹竿推倒。

释子淳

释子淳　丹霞誧法弟新建暖堂以颂庆之

暖堂新构侵云表，桂月松风常满抱。

玉烛光中静应时，言前妙唱般阳道。

释子淳

释子淳　丹霞第二代无学视野师

皎月流辉，影澄寒水。

万有齐彰，太虚廓尔，

禅版曾酬上上机，当锋未荐西来旨。

释子淳

释子淳　丹霞第三代安禅师

龙准高不高，虎颐短不短。

半夜昆仑儿，两手扶银碗}。

释子淳

释子淳　丹霞第四代勋禅师

寒风凛凛，古貌堂堂。

俱卢日午，瞻部夜央。

声前一句兮从尔商量。

释子淳

释子淳　丹霞开山天然禅师

丹山月冷，祖室风清。

瞻之仰之，千载扬名。

古佛不存檀佛像，寒岩曾许铁牛耕。

释子淳

释子淳　钓者

海际烟收欲暮天，扁舟轻泛出芦湾。

丝纶夜掷清波里，晓得金鳞不犯竿。

释子淳

释子淳　冬日寄住庵僧

落叶积莓苔，柴扉半不开。

幽林云密覆，花鸟恨空来。

释子淳

释子淳　和净因老师渔父词

四海无家何拘碍，垂丝坐对烟云霭。

水急风和舟行快，严霜届莲裳，

箨笠和烟戴。

释子淳

释子淳　和净因老师渔父词

洪鳞每自藏深派，今朝钓得真奇怪。

鼓棹惊波桑田改，三灾坏，

恁时方称生涯在。

释子淳

释子淳　和净因老师渔父词

潦倒渔翁一无解，苍苍雪鬓知何载。

短棹轻舟泛沧海，抛钩在，

碧波深处全无阂。

释子淳

释子淳　和净因老师渔父词

锦鳞吞饵浮丝摆，樵父两岸皆怜爱。

直透龙门头角改，谁能怪，

为霖方显灵通大。

释子淳

释子淳　和无尽居士牧牛颂

头角峥嵘未兆前，乱支深处任安眠。

不随芳草遥山去，何用芒童更著鞭。

释子淳

释子淳　和张伯威见寄

今日重来坐暖霞，故人笑谓老年华。

劫空别有壶春在，云对青山兴莫涯。

释子淳

释子淳　和张居士

默讷虚明履趣深，蟾蜍推月照天心。

松风未作寒林静，一弄无弦琴上音。

释子淳

释子淳　和章阳叔见寄二首

休将水乳试鹅王，妙识醇醨别有方。

本地不消春气力，灵枝劫外有余芳。

释子淳

释子淳　和章阳叔见寄二首

师旷离娄不我徒，照然罔象得玄珠。

心萌口拟成途辙，底事圆明异有无。

释子淳

释子淳　和正知藏适轩

适轩新开非华饰，为爱情凉消暑湿。

景象各般何处来，尘埃一点应难入。

蒲团禅版静沉沉，松韵竹风常龚龚。

香断炉寒坐夜深，苔墀月满无人立。

释子淳

释子淳　偈二十二首

骊珠未剖价难酬，灼烁寒光映碧流。

罔象未能知去处，更凭子细说端由。

释子淳

释子淳　偈二十二首

萧萦茅庵草乱埋，柴扉日午尚慵开。

冥然独坐枯根上，孰谓殊恩云外来。

释子淳

释子淳　偈二十二首

危峦萧酒古禅宫，信步重归趣无穷。

风卷白云开界净，一轮红日正当空。

释子淳

释子淳　偈二十二首

晓风吹散碧天支，日上长空景象分。

寂照含虚无内外，当明一句若为论。

释子淳

释子淳　偈二十二首

山上今冬少阴雪，晴和天气如春月。

斯辰又喜一阳生，梅根占得先开发。

释子淳

释子淳　偈二十二首

屈指忻逢腊月八，释迦成道是斯辰。

二千年后追先事，重把香汤浴净身。

释子淳

释子淳　偈二十二首

三德齐敷结净缘，十方僧宝世良田。

愿将此日无为福，上祝皇图亿万年。

释子淳

释子淳　偈二十二首

佛祖从来不奈伊，满头明月去还归。

虽然六户无亲识，今古何曾更间违。

释子淳

释子淳　偈二十二首

静极光通本妙圆，嘶风玉马过重关。

回途不落威音世，妙用全彰化外看。

释子淳

释子淳　偈二十二首

大洪有箇无影杖，虎踞龙蟠孰敢向。

有时横安坐虚堂，临济德山还胆丧。

释子淳

释子淳　偈二十二首

三月安居已半过，虚明心地又如何。

有求宛然成机巧，无作方能不较多。

炉里寒灰香旖旎，岩前枯木叶婆娑。

白头人在千峰上，妙唱新丰一曲歌。

释子淳

释子淳　偈二十二首

大洪拂子，非有名，

非无名，七佛前前本混成。

非有相，非无相，

渊而无下高无上。若论阴阳未兆时，

卷舒俱在光明藏。

释子淳

释子淳　偈二十二首

碧玉界中无变异，虚明地上有虽微。

妙圆一句如何说，隐显含融岂间违。

释子淳

释子淳　偈二十二首

少林九年垂一语，流布诸方多赚举。

大洪今日老婆心，未免分明细说与。

释子淳

释子淳　偈二十二首

金佛不度炉，妙相圆明会也无。

泥佛不度水，落落圆音美复美。

木佛不度火，萧萧古殿无关锁。

是须撒手直归家，莫向半途空懡{左忄右罗}。

释子淳

释子淳　偈二十二首

七佛前前旷路赊，碧琉璃界锁蟾华。

披衣出户更犹永，撒手还家日未斜。

释子淳

释子淳　偈二十二首

杓柄笊篱权在手，放行把住非窠臼。

二时斋粥在精专，自利利他功不朽。

释子淳

释子淳　偈二十二首

湛然无变异，虚彻有灵通。

妙尽功忘处，咸归寂照中。

释子淳

释子淳　偈二十二首

残冬凛冽寒，滴水便成团。

翻民少林祖，齐腰立雪难。

或谓将心与汝安，觅心不见一毫端。

廓然记得来时路，顿油印壶中景象宽。

琉璃光里一般般，午夜依依月正圆。

最先三子得皮肉，末后一人得髓还。

释子淳

释子淳　偈二十二首

远观同半月，近看却如钩。

若是知音者，思惟暗点头。

释子淳

释子淳　偈二十二首

大地雪漫漫，临行一句难。

泥牛沉巨浸，玉马火中寒。

释子淳

释子淳　偈二十二首

出家儿，无休暇，终日忙忙空构架。

临行一著火区区，眼见耳闻争不怕。

百骸狼藉撒奚为，普请般柴用烧化。

释子淳

释子淳　偈五首

乾坤之内，宇宙这间，

中有一宝，秘在形山。

释子淳

释子淳　偈五首

我宗有语句，金刀剪不开。

深深玄妙旨，玉女夜怀胎。

释子淳

释子淳　偈五首

亭亭日午犹亏半，寂寂三更尚未圆。

六户不曾知暖意，往业常在三更前。

释子淳

释子淳　偈五首

宝月流辉，澄潭布影。

水无蘸月之意，月无分照之心。

水月两忘，方可称断。

释子淳

释子淳　偈五首

日照孤峰翠，月临溪水寒。

祖师玄妙诀，莫向寸心安。

释子淳

释子淳　寄度兄道友

寂照含虚未兆身，翛然那与物为邻。

任经风月霜威重，枯木花芳不犯春。

释子淳

释子淳　寄随守向大夫三首

岁寒木谷老林坰，兹沐恩光入翠层。

再整丝轮垂钓手，随缘涢水且腾腾。

释子淳

释子淳　寄随守向大夫三首

道同曾未毫端，相别相逢会者难。

偶此又蒙清照及，松风桂月袭人寒。

释子淳

释子淳　寄随守向大夫三首

无弦琴上有希声，此遇知音作证明。

不犯指端弹一曲，碧琉璃界月三更。

释子淳

释子淳　閒居

回途玉马休相伴，背角泥牛莫下鞭。

多谢乾坤垂覆载，閒云芳草恣情眠。

释子淳

释子淳　净因和尚

即真非真，是假非假。

语路未陈，言满天下。

骊龙海卧彩云深，黑漆昆仑骑玉马。

释子淳

释子淳　静上人病以偈贻之

火风地水合为身，犹若晴空一点尘。

借问病从何处起，只应谁是病中人。

释子淳

释子淳　蠲上人求颂

一九逢春信，梅花破雪开。

个中如会得，千里不空来。

释子淳

释子淳　默曜堂访预监寺不遇

昔年摩竭令，今日孰知恩。

句外潜心体，言前密意论。

松风清宇宙，桂月曜乾坤。

出户虽无往，争如静掩门。

释子淳

释子淳　任善友求颂

差别道难通，应须识自宗。

无根枯树子，月夜影重重。

释子淳

释子淳　山居五首

林麓结茅庐，翛然称所居。

松曲惊破梦，涧冰静涵虚。

春老花犹媚，秋残叶未疏。

良宵无限意，东岭月生初。

释子淳

释子淳　山居五首

只这一闲田，古今无变迁，

泥牛耕不尽，宝月镇长圆。

岩桂和烟翠，溪花含露鲜。

甘藏青嶂里，懒更谒时贤。

释子淳

释子淳　山居五首

家近乱山根，日高懒启门。

樵歌云外唱，胡曲句前论。

路僻无人到，庭荒有藓痕。

萧萧岩石畔，只麽老烟村。

释子淳

释子淳　山居五首

兀坐镇长行，孰人知此情。

竹风轻有韵，岩溜细无声。

岌岌三山秀，依依片月明。

门前枯树子，孤鹤梦难成。

释子淳

释子淳　山居五首

不恋白云关，家山撒手还。

玉炉香旖旎，石辜水潺湲。

庭树烟笼合，窗轩雨洒斑。

经行及坐卧，常在寂寥间。

释子淳

释子淳　送法弟应首座

落叶纷纷万卉凋，云衣轻卷下岧峣。

他年花萼{外辶内重}荣日，灵树无根暗长苗。

释子淳

释子淳　送化士

春云不世情，滋泽兴还普。

从龙向海飞，散作人间雨。

幽洞无门任卷舒，悠悠莫忘青山父。

释子淳

释子淳　送环知客归省亲

清风明月秋光半，环禅别我云南归。

当堂子母相逢日，妙圆孰敢分离微。

咦，拨转吾家向上机，回头触处生光辉。

释子淳

释子淳　送汲助教医博

未到毗耶城，不识维摩病。

有客兮良医，妙术通神圣。

金鎝鎝起髑髅吟，此曲千年谁与并。

释子淳

释子淳　送静上人

本自圆成不在言，泥牛耕破劫初田。

夜来风月霜威重，天晓昆仑戴雪还。

释子淳

释子淳　送觉上人

异类潜行未光前，昂藏头角耸摩天。

回途莫衬寒岸草，耕破威音那畔田。

释子淳

释子淳　送俊化主回乡丐簟

昔年百丈曾轻卷，今日重归故国求。

顿使云堂三伏里，哭天忽尔变清秋。

释子淳

释子淳　送庞婆

刹刹西来意，尘尘古佛心。

眉毛为道侣，鼻孔作知音。

借问牛头何处去，衔花幽鸟杳难寻。

释子淳

释子淳　送蒲君锡赴任湖南提刑

携筇挥汗别文星，匝地清风耸百城。

佛祖位中留不住，琉璃殿上绿苔生。

释子淳

释子淳　送升长老住大乘

皎月流辉千嶂冷，泥牛徐步出云烟。

玄徒若问西来意，直指胞胎未具前。

释子淳

释子淳　送升上人驰法嗣书

飞花暖日轻相送，烈焰须凭作者通。

觌面不伸语路，丹山千里事同风。

释子淳

释子淳　送王汝弼宣教

平生活计都消尽，锥地殊无付子孙。

撒手便辞青嶂去，翛然却返白云村。

释子淳

释子淳　送吴公裕

天气暄妍三月春，青山垂访白头人。

威仪雍肃披儒雅，语论清冷洗渴尘。

道合圆常无异路，心空及第睚通津。

相逢相别休怀念，千里同风德乃邻。

释子淳

释子淳　送止维那作丐

常思止禅者，返本如婴儿。

一念万年去，春秋都不知。

斫倒寒岩无影树，回头焰里再抽枝。

春老别吾入郦去，缘生会有归山咦。

净榻相看坐，清风起四维。

释子淳

释子淳　颂古一○一首

妙相圆明不可亲，奴儿婢子自殷勤。

指天指地称尊大，也是传言送语人。

释子淳

释子淳　颂古一○一首

相好巍巍大丈夫，一生无智恰如愚。

从来佛祖犹难望，地狱天堂岂可拘。

释子淳

释子淳　颂古一○一首

卓尔难将正眼窥，迥超今古类难齐。

苔封古殿无人侍，月锁苍梧凤不栖。

释子淳

释子淳　颂古一○一首

木人来问青霄路，石女年尊似不闻。

携手相将归故国，暮山芨芨锁重云。

释子淳

释子淳　颂古一○一首

玄微及尽本翛然，若谓渠閒万八千。

月印澄江鱼不见，钓人何必更抛筌。

释子淳

释子淳　颂古一○一首

垂手还他作者机，寻常语里布钥旗。

重询拟进归方丈，一句分明更不疑。

释子淳

释子淳　颂古一○一首

白云深处路难通，拟问踪由已涉功。

挂角羚羊无影迹，从容还落正偏中。

释子淳

释子淳　颂古一○一首

饥冷嫩草遥山去，渴饮寒泉曲涧回。

放荡秒耕空劫地，暮天何用牧歌催。

释子淳

释子淳　颂古一○一首

玉鞭高举击金门，引出珊瑚价莫论。

回古轮王全意气，不彰宝印自然尊。

释子淳

释子淳　颂古一○一首

偶尔垂言借问伊，知音争使落今时。

胡笳不犯宫商曲，玉备横时劫外吹。

释子淳

释子淳　颂古一○一首

烧香人静杳无声，苔满丹墀皓月明。

入户当堂慵正坐，出门尤懒下阶行。

释子淳

释子淳　颂古一○一首

白云槛外思悠哉，密密金刀翦不开。

幽洞不拘金锁意，纵横无系去还来。

释子淳

释子淳　颂古一○一首

家山归到莫因循，竭力寅昏奉二亲。

机尽功忘恩义断，便成不孝阐提人。

释子淳

释子淳　颂古一○一首

从来父子不相离，石女何劳更问伊。

昨夜寒岩无影木，白云深处露横枝。

释子淳

释子淳　颂古一○一首

古路翛然倚太虚，行玄犹是涉崎岖。

不登鸟道虽为妙，点捡将来已触途。

释子淳

释子淳　颂古一○一首

炉汤炉炭几何般，地狱三途未苦酸。

须信新丰亲切语，袈裟之下莫颟顸。

释子淳

释子淳　颂古一○一首

平地无端凿陷坑，木桥拈起使人行。

沉沉寒水如何渡，月夜金鸡报五更。

释子淳

释子淳　颂古一○一首

本地灵明无一物，几人认得黄金骨。

扶锹肩上便行时，大辩从来还若讷。

释子淳

释子淳　颂古一○一首

当机一句玉珊珊，内外玲珑溢目寒。

无漏国中曾不住，有华影里见应难。

释子淳

释子淳　颂古一○一首

蚌含明月珠生腹，龙拥深云雨洒空。

莫向平田翻巨浪，直须点点尽朝东。

释子淳

释子淳　颂古一○一首

威音那畔不能行，撒手还家懒问程。

寝殿无人空寂寂，满窗唯有月虚明。

释子淳

释子淳　颂古一○一首

归家岂坐碧云床，出户不行青草地。

南北东西本自由，渠无向背那回避。

释子淳

释子淳　颂古一○一首

淘金岂假披沙得，不触波澜犹费力。

露柱三更忽放光，此时未审何人识。

释子淳

释子淳　颂古一○一首

群花未发梅先拆，万木凋零柏转奇。

云淡不彰节月影，烟轻那露引风枝。

释子淳

释子淳　颂古一○一首

岩前虽有云千顷，户内殊无半夜灯。

极目危恋今古秀，暮天斜照碧层层。

释子淳

释子淳　颂古一○一首

这般消息不寻常，蟾桂枝枝布远香。

昨夜姮娥呈巧妙，眼睛直上绣鸳鸯。

释子淳

释子淳　颂古一○一首

拾得疏慵非觉晓，寒山懒惰不知归。

声前一句圆音美，物外三山片月辉。

释子淳

释子淳　颂古一○一首

海底龙吟云雨润，林中虎啸谷风清。

莫言满路生荆棘，况是家贫少送迎。

释子淳

释子淳　颂古一○一首

太平乡国路空赊，归兴悠悠思莫涯。

撒手到家何所有，琉璃宝殿锁蟾华。

释子淳

释子淳　颂古一○一首

月筛松影高低树，日照池心上下天。

赫赫炎空非卓午，团团秋夜不知圆。

释子淳

释子淳　颂古一○一首

妙峰孤顶偏肥腻，天产灵苗不触地，

翠叶无风常自摇，清香那逐春光媚。

释子淳

释子淳　颂古一○一首

叉手须知已隔津，更重进步转漂沦。

顽铜若作黄金货，只可满他无眼人。

释子淳

释子淳　颂古一○一首

父子相逢眼倍明，灵苗丛里坦然行。

个中若为金毛子，已是监梅触大羹。

释子淳

释子淳　颂古一○一首

一片灵明本妙圆，个中非正亦非偏。

宝峰瑞草无根蒂，不待春功色自鲜。

释子淳

释子淳　颂古一○一首

曹溪源派古之今，意识徒将渡浅深。

好是昔人游戏处，虽然入井不曾沉。

释子淳

释子淳　颂古一○一首

前后三三不失宗，迥迢午圣数难穷。

金刚脑后全轩露，叠叠青山锁翠空。

释子淳

释子淳　颂古一○一首

少林续焰事堪可，腊夜梅开雪后枝。

黄蘖昔年曾有语，大唐国里没禅师。

释子淳

释子淳　颂古一○一首

带角披毛异类身，寒灰枯木眼中尘。

虽然未曾先师意，争奈临行一著亲。

释子淳

释子淳　颂古一○一首

多是从人学得来，一生空反口胡开。

欲穷此片虚明地，七佛前前总不该。

释子淳

释子淳　颂古一○一首

虽然答尽深深意，争奈投机句未亲。

欲曾本来无垢的，更须入水见长人。

释子淳

释子淳　颂古一○一首

寂光影里现全身，贵异天然迥出伦。

家富儿奴偏得力，夜分灯火照西邻。

释子淳

释子淳　颂古一○一首

海底泥牛耕白月，云中木马骤清风。

胡僧懒捧西乾钵，半夜乘舟过海东。

释子淳

释子淳　颂古一○一首

芳草漫漫岂变秋，牧童白牯恣优游。

异中有路人难见，却谓骑牛不识牛。

释子淳

释子淳　颂古一○一首

月沉碧海龙非隐，才锁苍梧凤不知。

劫外森森无影木，垂阴自有未萌枝。

释子淳

释子淳　颂古一○一首

依依半月沉寒水，耿耿三星落碧巑。

昔日云岩曾漏泄，金轮王子宝花冠。

释子淳

释子淳　颂古一○一首

身光炽盛相巍巍，妙手如何彩绘伊。

休问僧繇吴道士，志公佗日不能知。

释子淳

释子淳　颂古一○一首

腥臊红烂不堪亲，触动轻轻血污身。

何事杳无人著价，为伊非是世间珍。

释子淳

释子淳　颂古一○一首

家家门掩蟾蜍月，处处莺啼杨柳风。

若谓纵横无变异，犹如掷剑拟虚空。

释子淳

释子淳　颂古一○一首

月中玉兔夜怀胎，日里金乌朝抱卵。

黑漆昆仑踏雪行，转身打破琉璃椀。

释子淳

释子淳　颂古一○一首

寒月依依上远峰，平湖万顷练光封。

渔歌惊起沙洲鹭，飞放芦花不见踪。

释子淳

释子淳　颂古一○一首

清风吹动钓鱼船，鼓起澄波浪拍天。

堪笑锦鳞争戏水，到头俱被钓丝牵。

释子淳

释子淳　颂古一○一首

京师出大黄，熟处最难忘。

道吾常作舞，元是谢三郎。

释子淳

释子淳　颂古一○一首

沧海无风波浪平，烟收水色虚含月。

寒光一带望何穷，谁辩个中龙退骨。

释子淳

释子淳　颂古一○一首

门头户尾事千差，了尽犹来未到家。

明月堂前无影木，严凝雪夜正开花。

释子淳

释子淳　颂古一○一首

长江澄澈即蟾华，满目清光未是家。

借问渔舟何处去，夜深依旧宿芦花。

释子淳

释子淳　颂古一○一首

声前一句口如眉，佛祖从来总不知。

昨夜昆仑闲说梦，白头生得黑头儿。

释子淳

释子淳　颂古一○一首

色自色兮声自声，新莺啼处柳烟轻。

门门有路通京国，三岛斜横海月明。

释子淳

释子淳　颂古一○一首

九重深密视听难，玉殿琼楼宿雾攒。

燮理尽归臣相事，轮王不载宝花冠。

释子淳

释子淳　颂古一○一首

肓聋瘖痖迥天真，眼似眉毛道始邻。

昨夜东君潜布令，黄莺啼处绿杨春。

释子淳

释子淳　颂古一○一首

三番白纸问寒暄，千里同风月满船。

夺得高标全用处，盘蛇口内秋千。

释子淳

释子淳　颂古一○一首

宝杖亲携挂翠缨，徘徊常绕玉阶行。

转身就父无标的，拈却花冠不得名。

释子淳

释子淳　颂古一○一首

昆冈片玉火中润，碧落孤蟾水底圆。

一念翛然无异色，任从沧海变桑田。

释子淳

释子淳　颂古一○一首

金乌玉兔两交驰，照破威音未净时。

若谓青霄别有路，木人依旧皴双眉。

释子淳

释子淳　颂古一○一首

瑞霭祥烟锁玉楼，妙年王子恣优游。

琉璃殿上骑金马，明月堂前辊绣毬。

释子淳

释子淳　颂古一○一首

白头童子智尤长，半夜三更渡渺茫。

任支往来无间断，不消船艇与浮囊。

释子淳

释子淳　颂古一○一首

秘殿重围晓尚寒，丹墀苔润未排班。

宝香凤烛烟云合，寂寂檐生东露颜。

释子淳

释子淳　颂古一○一首

故国清平久有年，白头犹自恋生缘。

牧童却解忘功业，懒放牛儿不把鞭。

释子淳

释子淳　颂古一○一首

曹溪古路绿苔生，车马登临已涉程。

野老痿羸兼破挈，手携玉杖夜深行。

释子淳

释子淳　颂古一○一首

四十九年成露布，五千余轴尽言诠。

妙明一句威音外，折角泥牛雪里眠。

释子淳

释子淳　颂古一○一首

乾坤尽是黄金国，万有全彰净妙身。

玉女背风无巧拙，灵苗花秀不知春。

释子淳

释子淳　颂古一○一首

一念萧萧不记年，皮肤脱落自远全。

长天夜夜清如镜，万里无云孤月圆。

释子淳

释子淳　颂古一○一首

日午烟凝山突兀，夜央天淡月婵娟。

混然寂照寒宵永，明暗圆融未兆前。

释子淳

释子淳　颂古一○一首

云自高飞水自流，海天空阔泳孤舟。

夜深不向芦湾宿，迥出中间与两头。

释子淳

释子淳　颂古一○一首

法尔非修本十成，平常酬答最分明。

端然指出长安道，无奈游人不肯行。

释子淳

释子淳　颂古一○一首

无相光中未兆身，清虚渺邈岂为邻。

一轮明月当轩照，玉殿萧萧不见人。

释子淳

释子淳　颂古一○一首

虚堂寂寂夜深寒，携得瑶琴月下弹。

不是知音徒侧耳，悲风流水岂相干。

释子淳

释子淳　颂古一○一首

祖代家风没一文，清贫中更是清贫。

著衣吃饭随丰俭，物物头头用最亲。

释子淳

释子淳　颂古一○一首

三脚灵龟荒径走，一枝瑞草乱峰垂。

昆见闻含山先润，闵兔怀胎月未知。

释子淳

释子淳　颂古一○一首

出门遍界无知已，入户盈眸不见新。

虚室夜寒何所有，碧天明月颇为邻。

释子淳

释子淳　颂古一○一首

四海烟尘已晏然，当轩明月照人寒。

大功不赐将军赏，宝马金枪顿懒观。

释子淳

释子淳　颂古一○一首

一点灵明六不收，照然何用更凝眸。

个中消息人难委，独有虚空暗点头。

释子淳

释子淳　颂古一○一首

体妙探玄尽涉程，争如野老异中行。

功忘日用平怀稳，免事君王宠辱惊。

释子淳

释子淳　颂古一○一首

夜明帘外月朦胧，骑象翻身击宝钟。

洪韵上腾三界外，聋夫何事睡犹浓。

释子淳

释子淳　颂古一○一首

白藕未萌非隐的，红花出水不当阳。

游人莫用传消息，自有清风透远香。

释子淳

释子淳　颂古一○一首

这边那圉总难逢，一句无私不处中。

红日暮沉西嶂外，空留孤影照溪东。

释子淳

释子淳　颂古一○一首

妙湛圆明第一机，降生成道涅槃时。

迦维摩竭双林树，认著元来不是伊。

释子淳

释子淳　颂古一○一首

妙体堂堂相好全，青霄独步蹑金连。

千华驯犹慵坐，弊垢襕衫岂肯穿。

释子淳

释子淳　颂古一○一首

瑞乷丛中懒欲眠，徐行处处迥翛然。

披毛戴角人虽识，为报芒童不用鞭。

释子淳

释子淳　颂古一○一首

一句相酬难取则，轮王不化阎浮国。

无边刹海浪痕平，独驾泥牛耕月色。

释子淳

释子淳　颂古一○一首

妙圆无相劫前人，随类权分百亿身。

月夜御楼才报晓，平明六国尽逢春。

释子淳

释子淳　颂古一○一首

虚空为鼓须弥槌，击者虽多听者稀。

半夜髑髅惊破梦，满头明月不思归。

释子淳

释子淳　颂古一○一首

灵山会上言虽普，少室峰前句未形。

瑞草蒙茸含月秀，寒松蓊郁出云青。

释子淳

释子淳　颂古一○一首

劫火洞然无相宅，金门不睹玉楼家。

宝天云淡银河冷，浩浩波澜岂动沙。

释子淳

释子淳　颂古一○一首

不挂唇皮一句奇，少林冷坐最慈悲。

须知此道非传授，立雪神光已强为。

释子淳

释子淳　颂古一○一首

荆山美玉何须辨，赤水玄珠不用拈。

罔象无心黄帝重，卞和有智楚王嫌。

释子淳

释子淳　颂古一○一首

珊瑚枝上玉花开，风递清香遍九垓。

勿谓乾坤成委曲，韶阳亲见睦州来。

释子淳

释子淳　颂古一○一首

水澄月满道人愁，妙尽无依类莫收。

劫外正偏兼带路，不萌枝上辨春秋。

释子淳

释子淳　颂古一○一首

六国清平贺圣年，珠檐高卷月明前。

金轮那肯当堂坐，不用丹墀击静鞭。

释子淳

释子淳　颂古一○一首

等闲应问岂安排，一句全提隐顕该。

薄雾依依笼古径。孤峰终不露崔嵬。

释子淳

释子淳　颂古一○一首

星流水国夜然灯，月印江天明似镜。

隐顕无私位不该，依稀拟动成偏正。

释子淳

释子淳　颂古一○一首

道合平常绝异端，行人何必历艰难。

从今莫信孙膑卜，龟壳无灵不用鑽。

释子淳

释子淳　颂古一○一首

此树不从天地生，登山涉水承渠力。

如今掷向乱峰前，免致丛林为轨则。

释子淳

释子淳　颂古一○一首

灵然不涉古来今，三界都卢一点心。

槛外桃花春蝶舞，门前杨柳晓莺吟。

释子淳

释子淳　退居后以二偈示预环二禅者

十年同此振纲维，万种譫讹悉共知。

今日脱然无一事，坐观明月照琉璃。

释子淳

释子淳　退居后以二偈示预环二禅者

水最为清月最圆，月光含水水涵天。

混融不落威音世，到此如何语正偏。

释子淳

释子淳　无缝塔

月皎渔舟瑞气旋，芦花深处夜涛寒。

可怜无限垂丝者，随例忙忙失钓竿。

释子淳

释子淳　五位

正中偏，宝殿烟笼月色前。

井底燃灯天未晓，暗中夜辨往为源。

释子淳

释子淳　五位

偏中正，嫫母临妆羞照镜。

三更玉户不挑灯，混融非露当年影。

释子淳

释子淳　五位

正中来，运步红炉遍九垓。

宝月夜光随处静，披云终不露织埃。

释子淳

释子淳　五位

偏中至，大用无私何拟议。

当衡那肯落今时，他来自有超伦志。

释子淳

释子淳　五位

兼中到，及尽有无真个妙。

披毛戴角火中行，纵横不落今时道。

释子淳

释子淳　喜吴云叟人参裕垂访

山路春风桃李香，延陵长者贲岸房。

行行廓尔忘途辙，步步翛然合道场。

妙净宗乘松宿鹤，虚明田地月含霜。

相逢相见有何事，共语毗卢顶后光。

释子淳

释子淳　谢安抚张学士惠茸毡

虚室更深冷不眠，翛翛孤坐几经年。

昨宵又觉还耽睡，元是新铺白玉毡。

释子淳

释子淳　谢蒙城善友惠米

客到蒙城有信归，殷勤惠米助晨炊。

老僧钵满慵相唤，长者恩深只自知。

粒粒圆成难著会，明明嚼碎更何疑。

赵州遗语诚非谬，一饱元来忘百饥。

释子淳

释子淳　谢王宣教见访

柴扉常对白云开，玉凤衔花去又回。

不学东林远沽酒，渊明多谢入山来。

释子淳

释子淳　因禅人发明以颂示之

水阔云深古路赊，五湖禅侣共同家。

夜来喜得真消息，无影林中杇木花。

释子淳

释子淳　又五位

正中偏，宝月光凝海底天。

何事渔舟难满载，流辉争肯透波澜。

释子淳

释子淳　又五位

偏中正，水云深锁渔家境。

一派长江极目清，日照筠午那露影。

释子淳

释子淳　又五位

正中来，一叶轻舟泛远滩。

锦鳞不触香钩饵，何得丝纶更犯膻。

释子淳

释子淳　又五位

偏中至，收丝却返芦花里。

高欹龟枕恣情眠，长江信任波涛起。

释子淳

释子淳　又五位

兼中到，更阑六宅无音耗。

纵横泽国路优游，樵人举步应难造。

释子淳

释子淳　渔父词五首

鹤发渔翁岁莫论，桑田几变尔常存。

红蓼岸，荻花村，水月虚明两不痕。

释子淳

释子淳　渔父词五首

举目谁亲无可攀，翛然独对水云闲。

山色里，浪花间，妙体堂堂不露颜。

释子淳

释子淳　渔父词五首

青虚为钓复为钩，断萦篮儿没底舟。

随放荡，任横流，玉浪堆中得自由。

释子淳

释子淳　渔父词五首

轻泛兰舟入海涯，抛钩掷线莫迟疑。

骊龙子，巨鳌儿，不犯清波钓得伊。

释子淳

释子淳　渔父词五首

钓尽江湖晓色分，数声羌备韵凌云。

波浩渺，雾氛氲，鼓棹回舟望海浪。

释子淳

释子淳　渔父子送齐明二化士

凛凛严风彻骨寒，扁舟轻泛碧波澜。

金线直，玉钩端，锦鳞无限，踊躶上琅玕。

释子淳

释子淳　渔父子送齐明二化士

渔父从来性本宽，满船钓得未为欢。

收丝了，望层恋，

举头方觉天际晓星残。

释子淳

释子淳　赵州婆子勘破话

木人岭上歌，石女溪边舞。

明月共同途，无私照今古。

释子淳

释子淳　自宗

空劫自己无依守，佛祖从来难启口。

九年面壁太多端，那堪更强分妍丑。

释子涓

释子涓　偈三首

一二三四五六七，七六五四三二一。

循环逆顺数将来，数到未来无尽日。

因七见，见一亡七。

踏破太虚空，铁牛也汗出。

绝气息，无踪迹。

释子涓

释子涓　偈三首

见见之时，见非是见。

见犹离见，见不能及。

鲸吞海水尽，露出珊瑚枝。

释子涓

释子涓　偈三首

伴我行千里，携君过万山。

未明心地印，难透祖师关。

释子涓

释子涓　颂古二首

狗子佛性无，门上钉桃符。

邪魔并百怪，一见便消除。

释子涓

释子涓　颂古二首

乍雨乍晴山裹寺，或来或去洞中云。

满天星月明如昼，此境此时谁欲分。

释子兰

释子兰　华严寺望樊川

万木叶初红，人家树色中。

疏钟摇雨脚，积水浸云容。

雪碛回寒雁，村灯促夜舂。

旧山旧未得，生计欲何从。

释子兰

释子兰　句

本是无情物，南飞又北飞。

释子深

释子深　临终偈

衲僧日日是好日，要行便行无固必。

虚空天子夜行船，摩诃般若波罗蜜。

释子温

释子温　题画葡萄

曾向流沙取梵书，草龙珠帐满征途。

轻包短策难将带，记得西风月上初。

释子温

释子温　题葡萄图

明月清风宗炳社，夕阳秋色庾公楼。

修心未到无心地，万种千般逐水流。

释子温

释子温　于朱宣慰家作画讫作

昔有朱买臣，今有朱宣慰。

两个担柴失，并皆金紫贵。

释子文

释子文　偈

不昧不落作麽会，会得依前堕野狐。

一夜凉风生画角，满船明月泛江湖。

释子耶

释子耶　句

松欺胝雪千年古，竹扫溪风六月寒。

释子益

释子益　布袋赞

布袋横拖，肚皮捺下。

行货有些，没人酬价。

拊背觅钱真奉化。

释子益

释子益　朝阳赞

者边才补了，又见那边穿。

不觉日又夜，争教人少年。

释子益

释子益　出山相赞

捏双源，衣露肘。

谓悟明星，有甚分虹。

本为修行利济人，谁知变作不唧{左口右留}。

释子益

释子益　传上人之径山

佛祖不传希世宝，千人万人觑不破。

五峰相见索看时，切忌倾出一栲栳。

释子益

释子益　达磨携履赞

赤双脚，携只履。

自东自西，谁不识你。

最难掩是当门齿。

释子益

释子益　对月赞

黑豆忙忙数，教休不肯休。

幸然明似镜，何用曲如钩。

释子益

释子益　佛鉴和尚赞

雨过五峰，云横玉几。

日面月面，只这便是。

道是佛鉴，舌拄梵天。

道非佛鉴，眉毛拖地。

更言两对君王，三奉诏旨。

看来元是阴平界上雍师波，谁不识你。

释子益

释子益　观音赞

杨柳枝头，琉璃瓶里。

一滴浑无，千波竞起。

步步金莲襯足生，何曾踏著自家底。

释子益

释子益　寒山把蕉叶执笔赞

吟诗吟未就，执笔且搜枯。

欲写芭蕉上，依前一字无。

释子益

释子益　化夏供

兴化年来彻骨贫，口生白醭面生尘。

不知那个无思算，来饱无心闲道人。

释子益

释子益　偈颂七十六首

我此一门，初无关键。

半合半开，东扇西扇。

千闻不如一见。

释子益

释子益　偈颂七十六首

不行喝，不行棒。

负命衲僧，不钓自上。

释子益

释子益　偈颂七十六首

一字不著画，八字没两丿。

文彩甚分明，何待重饶舌。

释子益

释子益　偈颂七十六首

行不到处行一步，说不到处道一句。

径山诸公见义勇为，灵隐师伯拔剑相助。

释子益

释子益　偈颂七十六首

黄梅夜半，鸡足峰前。

承虚接响，互相热瞒。

释子益

释子益　偈颂七十六首

最初句，向上机。

瞿昙不会，达磨不知。

知不知，雨余千嶂碧，

春水一溪肥。

释子益

释子益　偈颂七十六首

一槌便就，颟颟顸顸。

不假一槌，无端无端。

忙里工夫闲处觅，闹中消息静中观。

释子益

释子益　偈颂七十六首

天上月圆，人间月半。

明眼衲僧，见似不见。

盏子扑落地，榞子成七片。

释子益

释子益　偈颂七十六首

向上一路，千圣不传。

未曾拟议，早隔大千。

雪峰辊毬，禾山打鼓，

仰山插锹，地藏种田。

短绠那汲深泉。

释子益

释子益　偈颂七十六首

去年今日逢冬节，扑头扑面迎霜雪。

今年冬节又来临，屋角梅花弄晓晴。

笑它鲁史谩书云。

释子益

释子益　偈颂七十六首

与麽寒，何处避。

冰棱上，深雪里。

有来由，没巴鼻。

丹霞烧木佛，院主眉须堕。

释子益

释子益　偈颂七十六首

信手拈来，万选万中。

轻若鸿毛轻，重似丘山重。

虽是死蛇，也要活弄。

释子益

释子益　偈颂七十六首

四九三十六，夜眠如露宿。

银海眩生花，玉楼寒起粟。

翻笑二祖立雪谩齐腰，活埋一片无瑕玉。

释子益

释子益　偈颂七十六首

昨日雨，今日晴。

桃花开口笑，无处觅灵云。

释子益

释子益　偈颂七十六首

二千年前，通身是垢。

二千年后，满面埃尘。

直饶九曲黄河水，洗到驴年也不清。

释子益

释子益　偈颂七十六首

泼天声价陈睦州，咬人火急瞌睡虎。

行不到处行一步，道不到处道一句。

德山临济眼{左目右莈}{左目右蚩}，棒喝交驰无所措。

兴化忍俊不禁，随例赫光日中飞白雨，

照顾湿却袈裟角。

释子益

释子益　偈颂七十六首

世事悠悠，不如山丘。

卧藤萝下，块石枕头。

许由洗耳，巢父饮牛。

释子益

释子益　偈颂七十六首

名不得，状不得。

脱胎换骨方，起死回生诀。

信得及底，不消一服，

诸病顿除，脱体安乐。

何必善财重采药。

释子益

释子益　偈颂七十六首

一日复一日，眨眼过半夏。

兴化老无知，钵孟安柄欛。

引得四海参玄人，三三两两聚头商量这个话。

阿呵呵，六月卖松风，

人间恐无价。

释子益

释子益　偈颂七十六首

欲明此道，须遇其人。

其人既遇，十倍收成。

释子益

释子益　偈颂七十六首

秋未霜，菊正芳。

千朵万朵香吐蕊，三枝两枝金样黄。

不作世谛流布，亦非佛法商量。

九月九日是重阳。

释子益

释子益　偈颂七十六首

怪得深夜寒，破晓清霜重。

双涧水无声，千峰云欲冻。

这里冷湫湫，那边热鬨鬨。

不知那个得便宜，惭愧杨岐冻脓。

释子益

释子益　偈颂七十六首

格外提持，斗转星移。

智藏不会，海兄不知。

尀耐睦州担板汉，教坏临济涉厮儿。

此意明明说向谁。

释子益

释子益　偈颂七十六首

见见之时，羯谤羯谛。

见非是见，波罗羯谛。

见犹离见，波罗僧羯谛。

见莫能及，菩提萨婆诃。

释子益

释子益　偈颂七十六首

天寒地冷，昼短夜长。

死灰拨尽，没可商量。

昨夜

更月到窗。

释子益

释子益　偈颂七十六首

作无所作，断无所为。

灰头土面，带水拖泥。

恁麽要见兴化，快须照顾两茎眉。

释子益

释子益　偈颂七十六首

正法轮，轻拨转。

日出中天，云

岳面，

如优昙花时一现。

释子益

释子益　偈颂七十六首

玄沙不出岭，拄杖生根休用剪。

保寿不渡河，钵盂无柄不须安。

释子益

释子益　偈颂七十六首

酷暑炎炎何处避，不在炉汤炉炭里。

北窗一枕黑甜余，细听松风杂流水。

释子益

释子益　偈颂七十六首

一见便见，天回地转。

宗通说通，风虎云龙。

只如百丈被马祖一喝，因甚三日耳聋。

闽蜀同风。

释子益

释子益　偈颂七十六首

日可冷，月可热众魔不能坏真说。

且作麽生是真说，屋头泉溜响无休，

砌下寒蛩声更切。

释子益

释子益　偈颂七十六首

一日复一日，一秋复一秋。

从头屈指数，屈指又从头，

乌飞兔走几时休。

释子益

释子益　偈颂七十六首

得路塞路，过桥断桥。

不拘两岸，不滞中流。

直饶你会得步行骑水牛。我更问你，

空手因甚把锄头。

释子益

释子益　偈颂七十六首

冬前冬后，沙飞石走。

时节到来，不容袖手。

兴化虽无驱风走电之谋，也要应个时候，

一九二九。

释子益

释子益　偈颂七十六首

十声槌下定纲宗，送去迎来事一同。

竖百横千有通变，笊篱无柄舀春风。

释子益

释子益　偈颂七十六首

般若锋，金刚焰。

觌面当机，突出难辨。

春风一阵来，落花飞片片。

释子益

释子益　偈颂七十六首

忆昔玉几时，分趀不合火。

今日蓦相逢，信然众恁麽。

不恁麽，睦州担板，

云门脚跛。

释子益

释子益　偈颂七十六首

心如虚空不可量，圣君寿量亦如是。

将如是法报皇恩，天上人间更无比。

释子益

释子益　偈颂七十六首

一夏九十日，半月已过了。

有问蜡人冰，鼻孔仍依旧。

我手何似佛手。

释子益

释子益　偈颂七十六首

是句亦划，非句亦划。

德山焚疏钞，临济烧禅板。

堪悲堪笑，一对无孔铁鎚，

驴年梦见正法眼。

释子益

释子益　偈颂七十六首

古佛心，即于今。

春风浩浩，春雨霖霖，

高山流水少知音。

释子益

释子益　偈颂七十六首

法身充塞太虚空，出没何曾有定踪。

独许波旬知此意，半偷欢喜半搥胸。

释子益

释子益　偈颂七十六首

时节既至，其理自彰。

井井秧浮绿，村村麦弄黄。

半窗山月白，一枕竹风凉，

笑倒山前前邓八郎。

释子益

释子益　偈颂七十六首

进以礼，退以礼。

录得语一篇，不在纸衣里。

所以智藏被马师涂糊，克宾遭兴化钝置。

千古之下，挂人唇齿。

恩大难酬，痛入骨髓。

检点将来，玄沙道底。

释子益

释子益　偈颂七十六首

觉性中，圆无不融。

闻时富贵，见后贫穷。

穷则变，变则通，

草鞋狞似虎，拄杖活如龙。

释子益

释子益　偈颂七十六首

十五日已前明似镜，十五日已后曲如鎌。

正当十五日，元人知此意，

令我忆南泉。

释子益

释子益　偈颂七十六首

秋江清，秋月白。

登高双眼空，独步乾坤窄。

只手未曾举，黄菊已盈握。

好彩从来奔龊家，随分一盏茱萸茶。

释子益

释子益　偈颂七十六首

东司头，粪坑上。

臭气薰天，如何近傍。

一屙便了底，痛与一锥。

的的卓卓底，三十拄杖。

有功者赏。

释子益

释子益　偈颂七十六首

常光现前，壁立万仞。

者里一划划断，别有一条捷径。

明眼人，因甚落井。

释子益

释子益　偈颂七十六首

亲从宝山来，收得宝山宝。

一片玉无瑕，千峰云脱帽。

九莲峰圉无处藏，兜率宫中卒难讨。

归来打鼓普请看，盘走珠兮珠走盘。

释子益

释子益　偈颂七十六首

六阴既穷，群魔自殄。

一阳来复，吾道大亨。

拄杖竖，十方民办一时竖。

拄杖横，十方世界一时横。

兵随印转，将逐符行。

释子益

释子益　偈颂七十六首

未入山时，气冲牛斗。

出得山来，衣穿露肘。

更言午夜见明星，不知面皮厚多少。

释子益

释子益　偈颂七十六首

六出花飞，无地卓锥。

填沟塞壑，绝毫绝厘。

嗄，忽惊卷尽青山去，

又喜重携春色归。

释子益

释子益　偈颂七十六首

至玄至妙，至奥至微。

不可以识识，不可以智知。

与麽会得，咈吼啒{左口右聿}。

不与麽会，凤林吒之。

释子益

释子益　偈颂七十六首

拄杖生根劫外春，斩新拈出示诸人。

擘开华岳千峰秀，放出黄河一派清。

释子益

释子益　偈颂七十六首

问处分明答处亲，太平天子太平臣。

等闲喝散千峰雪，此土西天一样春。

释子益

释子益　偈颂七十六首

现成公案，了无迁变。

入得门来，一见便见。

左顾则狮子嚬呻，右盼则象王回转。

灵山一会俨然存，捏聚春风成一片。

释子益

释子益　偈颂七十六首

九十长期，三分过二。

觉海浪平，铁船无底。

寒山子水牯牛作麽生，切不得道大家在这里。

释子益

释子益　偈颂七十六首

伏暑未收，金风渐作。

弹指声中，门开楼阁。

释子益

释子益　偈颂七十六首

菊花黄，茱萸香。

时节既至，其理自彰。

释子益

释子益　偈颂七十六首

作家相见，啐啄尤乖。

达士相逢，握鞭回首。

捡点将来，已落第二。

释子益

释子益　偈颂七十六首

六载雪山修，几科没合杀。

半夜睹明星，和盲勃瞓瞎。

释子益

释子益　偈颂七十六首

语底默底不是，非语非默亦非。

虚庵有一转语，用处绝毫绝厘。

释子益

释子益　偈颂七十六首

春已过半，百花竞芳。

有些佛法，如何商量。

千言万语无人会，又逐流莺过短墙。

释子益

释子益　偈颂七十六首

有拄杖与拄杖，击木无声。

无拄杖夺拄杖，敲空作响。

还见芭蕉和尚麽，莫妄想。

释子益

释子益　偈颂七十六首

瞿昙色相比金容，雨后青山插半空。

觌面当机如不荐，桃花依旧笑春内。

释子益

释子益　偈颂七十六首

定本无门，从何而入。

坐断两头。中亦不立。

没可把，绝承当，

风来一阵芰荷香。

释子益

释子益　偈颂七十六首

虚空年与寿山同，答处由来在问宗。

但见皇风成一片，不知何处是疆封。

释子益

释子益　偈颂七十六首

世尊不说说，迦叶不闻闻。

两个无孔铁鎚，打就一合乾坤。

释子益

释子益　偈颂七十六首

直下是，直下是。

赚杀人，疑杀你。

上是天，下是地。

释子益

释子益　偈颂七十六首

律管吹灰，勾芒布令。

六国风清，九天云静。

释子益

释子益　偈颂七十六首

二月十五，瞿昙灭度。

文歹顿足普贤悲，外道拊掌波旬舞。

甜瓜彻蒂甜，苦瓠连根苦。

释子益

释子益　偈颂七十六首

识得一，万事毕。

佛法颺在它方，世法拈靠一壁。

有问奇特因缘，立秋已过五日。

释子益

释子益　偈颂七十六首

此段光明，辉天鉴地。

灵山错话，曹溪错指。

雾暗云屯兮历历常明，地陷天崩兮也只如是。

赚杀你。

释子益

释子益　偈颂七十六首

有一则语，久欲拈邮。

未动舌头，遍界狼藉。

且作麽生收拾。

释子益

释子益　偈颂七十六首

腊月二十五，一曲重新举。

唱寡兮和稀，韵高兮调古。

堪悲堪笑老东山，谩说豆子山前打瓦鼓。







卷317

释子益

释子益　礼开山伏虎祖师塔

羊肠知几折，行尽水村村。

扪壁穿云廾，攀萝过石门。

寻踪知虎在，红塔见师存。

他日重来地，松枝拂苏痕。

释子益

释子益　灵照女赞

家业尽抛离，沿街卖笊篱。

胸中无限意，不许老庞知。

释子益

释子益　绵州昙上人求语上径山

解唱东山瓦鼓歌，不知节拍有譫讹。

要教声响如当日，快向凌霄走一遭。

释子益

释子益　偶成

那得工夫过一关，从空放下绝追攀。

松风不入是非耳，竹迳肯通人我山。

有问对谈惟莫莫，无心袖手只闲闲。

忽闻枝上灵禽语，似笑山翁痴复顽。

释子益

释子益　钦禅人之天童

兴化三门开两边，聚头噇饭不谈禅。

天童有问其中事，收割今年胜去年。

释子益

释子益　全上人之仰山

集云峰下四藤条，千载谁知恨未销。

去去全身担荷得，石龙依旧碧岧巃。

释子益

释子益　拾得携苕箒赞

往来双磵路，脚下起尘埃。

苕箒忙忙扫，何曾扫得来。

释子益

释子益　颂古十一首

心手相忘，二俱得妙，

箭箭中的。未脱窠臼脱窠臼，

好手手中呈好手。

释子益

释子益　颂古十一首

多处添些已是讹，少处减些还是诳。

几多著眼看机轮，谁知不在机轮上。

释子益

释子益　颂古十一首

狗子佛性无，铁船水上浮。

顺风帆未挂，已过洞庭湖。

释子益

释子益　颂古十一首

钝如出匣吹毛剑，快似坚刚百炼鎚。

直下低头礼三拜，得便宜处落便宜。

释子益

释子益　颂古十一首

出与未出，莲花荷叶。

老倒智门，舌头无骨。

释子益

释子益　颂古十一首

尽道赵州勘婆子，不知婆子勘赵州。

有意气时添意气，不风流处也风流。

释子益

释子益　颂古十一首

不是风兮不是旛，活人只在笑谈间。

面前坦坦平平路，背后重重叠叠山。

释子益

释子益　颂古十一首

抛砖引玉老香严，打著南边动北边。

听事不真钟作翁，至今千古错流传。

释子益

释子益　颂古十一首

拨草瞻风寻剑客，桃花一见便忻然。

直饶真到不疑地，放下更参三十年。

释子益

释子益　颂古十一首

地藏栽田博饭，大似饥过心荒。

听它三三两两，佛法浩浩商量。

杓柄那知有短长。

释子益

释子益　颂古十一首

撼树良久好手手中呈好手。得用得体，

一不成兮二不是。三十拄杖放渠侬，

大似贼过后张弓。

释子益

释子益　题瑞云峰

山行百折路重重，到顶回头眼界空。

但觉衲衣冰样冷，不知身在现云峰。

释子益

释子益　题幽林寺

幽林卓锡地，香火续深禅。

但见树迷户，不知头顶天。

云开青嶂耸，瀑溅雪珠悬。

一脉来何处，曹溪万丈渊。

释子益

释子益　维摩赞

俗气不除，病在一默。

扁鹊卢医，医你不得。

释子益

释子益　祥侍者化供

祥禅为众下山来，七十高僧笑满腮。

袖里金鎚曾未动，千门万户一时开。

释子益

释子益　小师慧清游山

行脚不遇人，不如屋里从。

那事本现成，何须外边讨。

东行西行，蓦忽筑著脚指头。

定笑玄沙，错认橘皮唤作火。

释子益

释子益　谢东禅月湖以诸祖偈颂见示

家贫路富鼻辽天，各立门风辱祖先。

争似太平无事客，长伸两脚放憨眠。

释子益

释子益　哑子观音赞

赞者舌秃，画者口哑。

篮里锦鳞，愈增高价。

释子益

释子益　一上人之径山

一处才通处处通，凌霄突兀对青龙。

道途不涉最亲句，只在平常日用中。

释子益

释子益　赠月蓬相士

月蓬岩下电，相心不相面。

剑关不露锋，向甚处相见。

释子益

释子益　自赞庆成长老请

怡山顶不露，上有通天窍。

事事总不知，虚明肯自照。

个样{三若}苴川僧，如何描邈得就。

庆成讦露人前，早是外扬家丑。

不用别举话头，我手何似佛手。

释子益

释子益　祖典座往南岳

寂寞查从恰四年，不曾谈著祖师禅。

杖藜七十二峰去，点破潇湘水底天。

释自回

释自回　见石火省彻颂

用尽工夫，浑无巴鼻。

火光迸散，元在这里。

释自回

释自回　赵州勘婆颂

三军不动旗闪烁，老婆正是魔王脚。

赵州无柄铁扫帚，扫荡烟尘空索索。

释自南

释自南　广润寺新寮

客不赴斋招，冥心坐寂寥。

青山若厌看，白日也难消。

鹭起冲荷叶，虫竹蚀菊苗。

何年称老宿，来住此间寮。

释自清

释自清　偈

粪箕扛去轿抬回，优钵昙花向日开。

但愿老僧高著眼，管教平地一声雷。

释自贤

释自贤　偈三首

不是心，不是佛，

不是物。与君打破精灵窟，

簸土飞扬无处寻，千山万山突突兀。

释自贤

释自贤　偈三首

一身高隐惟南岳，自笑孤云未是闲。

松下水边端坐者，也应随倒说居山。

释自贤

释自贤　偈三首

五更残月落，天晓白云飞。

分明目前事，不是目前机。

欲言言不及。林下却商量。

释自圆

释自圆　呈高庵偈

外国言音不可穷，起云亭下一时通。

口门广大无边际，吞尽杨歧栗棘蓬。

释自圆

释自圆　颂

南北东西万万千，乾坤上下两无边。

相逢相见呵呵笑，屈指抬头月半天。

释自在

释自在　化前题壁

邑尉非常气势豪，因谈真教反称褒。

吾家微密皆彰露，又往西天去一遭。

释自彰

释自彰　游洞霄得乡友道士邓君德清话因成古语

乱山倚伏龙蛇蟠，苍藤古木门径寒。

蕊宫潭潭列万础，碧楼朱户参云端。

吾闻上界足官府，谪下名山作仙侣。

我来寻仙访泉石，落日浮云随杖屦。

道士邓君吾故人，汲泉煮茗慰酸辛。

笑谈未厌樵柯烂，回首人间五百春。

释宗本

释宗本　辞众

本是无家客，那堪任便游。

顺风加橹棹，船子下扬州。

释宗本

释宗本　赋石鼓

造化功成难可测，不论劫数莫穷年。

如今横在孤峰上，解听希声遍大千。

释宗杲

释宗杲　白云端和尚赞二首

少处更减，多处又添。

达磨不会，却反西天。

释宗杲

释宗杲　白云端和尚赞二首

饥餐渴饮，闲会困眠。

赤手杀人，血溅梵天。

释宗杲

释宗杲　布袋和尚赞二首

三千威仪都不修，八万细行浑不顾。

只因闹市等个人，被人唤作破落户。

兜率内院久抛离，纵归迷却来时路。

稽首弥勒世尊，得恁宽肠大肚。

释宗杲

释宗杲　布袋和尚赞二首

肩担一条吉撩棒，棒头挂双破木履。

尽力撮却布袋口，不知里许有甚底。

落落魄魄闹市行，藞藞苴苴没羞耻。

龙华会上若逢渠，定与椎落当门齿。

释宗杲

释宗杲　蔡郎中请赞

赋性暴，举止傲，

说甚道。有个没意智獃郎，

随例妄想颠倒。蔡郎中还见麽，

若也当面讳却，便是监主自盗。

释宗杲

释宗杲　蔡宣教请赞

咄哉无知，半憨半痴。

墨豆换人眼睛，十分爱讨便宜。

一朝死入地狱，定堕镬汤泥犁。

佛也救尔不得，任尔凤林吒之。

释宗杲

释宗杲　蔡宣教请赞

手里指东画西，口中胡说乱道。

一生惯打葛藤，天真不属做造。

有个蔡正卿。时时来著到。

水流湿，火就燥，

马面团坘随人所好。

释宗杲

释宗杲　蔡知县小庵

此庵非小亦非大，堪笑石送空捏怪。

不知法界邓此庵，强谓此庵含法界。

而今欲识住庵人，万象这中独露身。

妙喜为写此庵榜，要与太虚近邻。

释宗杲

释宗杲　草堂清和尚赞

凛凛孤风世所稀，碧眸炯炯电光辉。

贫儿示与衣中宝，富者教伊赤体归。

毒手惯曾烹佛祖，洪炉常用大钳鎚。

小根魔子还知否，此是吾家真白眉。

释宗杲

释宗杲　禅人求赞四首

咄哉灭胡种，面目真可恶。

过桥便拆桥，得路便塞路。

虽欲强柔和，毕竟触人怒。

万事类如此，谁敢相亲附。

乞儿囊本空，常夸敌因富。

闻说阎罗五，未免生怕怖。

休更放大言，嫌佛不肯做。

释宗杲

释宗杲　禅人求赞四首

邹搜敛似天焌枣，轻轻触著便烦恼。

身著如来三事衣，口中谤佛法僧宝。

从来纤芥不与人，一毫不就他人讨。

蓦然合眼入黄泉，定须聒噪阎罗老。

释宗杲

释宗杲　禅人求赞四首

上无片瓦盖头，下无旧锥之地。

赤骨{左骨右歷}个浑身，与人争甚闲气。

些子无明奈何，说甚祖师西来意。

释宗杲

释宗杲　禅人求赞四首

铁蛇在握，毒气烁烁。

拟议不来，劈口便著。

释宗杲

释宗杲　长灵旧和尚赞

厚重如山，严冷似铁。

破毗卢印，坐衲僧舌。

泊出灵源，源清流彻。

指矅灵寒，呼顾兔热。

谓此是长灵眼中重著屑，谓此非长灵知君犹未瞥。

是耶非耶，俱为剩说。

真耶，水中捉月。

而今要见这老人，剔起眉毛须辨别。

嘉州在像吃一槌，陕府铁牛流出血。

释宗杲

释宗杲　超宗道人请赞

一条白棒，佛祖俱打。

超宗禅人，大胆不怕。

画我来乞赞，鬼门上帖卦。

三十年后此话大行，任一切人鑽龟打瓦。

释宗杲

释宗杲　冲密禅人求赞

佛祖有密语，有说即不密。

密禅画吾真，密意已漏泄。

如析栴檀香，片片体非别。

密意在其中，密亦如是说。

释宗杲

释宗杲　初祖达磨大师赞

来时已没当门齿，去时叭有一只履。

葱岭那边逢宋云，十分彰露丑举止。

释宗杲

释宗杲　储大夫请赞

云门妙喜真，云台居士画。

得钝不相资，展向虚堂挂。

妙喜利中钝，钝得顢頇。

云台钝中利，利得脱洒。

如今利钝都挂壁，师子翻身绝踪迹。

踪迹无，便涂糊，

一储大夫。唵摩尼达里悉利苏卢。

释宗杲

释宗杲　船子和尚赞

蓦口一桡玄路绝，药山之道始流传。

离鉤三寸无消息，觉海方乘般若船。

释宗杲

释宗杲　答刘安抚

毛锥子上通消息，争似亡言绝见知。

后夜一轮空界月，清光千里共依依。

释宗杲

释宗杲　德光禅人求赞

有德和有光，其光无间隔。

名实要相称，非青黄赤白。

参彻佛祖顶{左宁右页}禅，不是和等闲相诳哧。

我所参得底只是要湿槃堂里用，且不听杜撰禅师三千八百画。

吾为作证明，他年将轨格。

释宗杲

释宗杲　鼎需禅人求赞

身心一如，身外无馀。

咄这瞎驴，付与鼎需。

释宗杲

释宗杲　法宝禅入求赞

这无状，世间稀，

住佛屋，著佛衣。

噇佛饭，说佛非，

多忿怒，少慈悲。

画似差毫氂，宝禅者应自知。

释宗杲

释宗杲　方数文请升堂举那吒太子因缘

骨肉都还父母了，不知那个是那吒。

一毛头上翻身转，一一毛头浑不差。

释宗杲

释宗杲　佛灯珣和尚赞

天姿出格萧洒，胸次过人惺惺。

临济顶中髓，杨岐眼里睛。

棒头明杀活，喝下显疏亲。

孤鸾无伴侣，师子不同群。

钟山佛教鉴之嫡子，双径山僧之法兄。

释宗杲

释宗杲　佛性泰和尚赞

惯说五家宗派禅，不将玄妙与人传。

晚年一处真奇物，食罢长伸两脚眠。

释宗杲

释宗杲　傅大士赞

天上无弥勒，地下无弥勒。

拍版与门槌，毕竟是何物。

释宗杲

释宗杲　富枢密妙高堂

妙高堂，随所至。

榜未悬，落第二。

似猛焰，藏蚊蚋。

拟随当，生妄计。

德云师，安有作。

在别峰，亦宽廓。

住佛地，何所吒。

我作铭，任图度。

释宗杲

释宗杲　观音大士赞

过去正法明，现前观自在。

眼观诸音声，耳听众妙色。

二义俱寂灭，谁受此说者。

是说亦寂灭，谁为此说者。

能观及所观，能听洎所听。

返观观听者，是亦无所有。

大哉观世音，快说如是法。

是法不思议，听者亦希有。

我今以一毛，遍量法界空。

作此如幻言，赞是真实相。

释宗杲

释宗杲　韩司谏乐谷

人言至乐在此谷，孰信乐为谷所移。

以乐均施不乐者，方名真乐丈夫儿。

释宗杲

释宗杲　和本禅人求赞

真兮妄兮两孤，作对待兮偏枯。

水凌虚而风静兮月非无，即妄即真兮毒药与醍醐。

到此夜班人识得渠。赞上头，

要作丛林佳话。

释宗杲

释宗杲　画髑髅颂

即此形骸，便是其人。

一灵皮袋，皮袋一灵。

释宗杲

释宗杲　皇帝在建邸请升堂偈

豁开顶门眼，照彻大千界。

既作法中王，於法得自在。

释宗杲

释宗杲　黄智通居士善住庵

善住庵中人，从来无所住。

只这无住心，便是安身处。

释宗杲

释宗杲　慧日雅和尚赞

嵌嵌枯枯，磊磊落落。

暗呜叱咤，万人气索。

宴坐胡床，倾湫倒岳。

秉杀活剑，解生死缚。

不堕尘缘，宁居寂寞。

豁开济北，三要三玄。

提持关西，末后一著。

慧日之影沈姑溪，泥牛触折祥麟角。

释宗杲

释宗杲　偈颂十四首

普提宿将会重围，劫外时闻木马嘶。

寸刃不施魔胆碎，望风先已竖降旗。

开人眼，闭人眼。一手推，一手挽。

不是三要三玄，变作四种料拣。

毕竟是个甚麽，云峰辊球，

睦州担板。

释宗杲

释宗杲　偈颂十四首

一刀截断生死路，摩醯正眼顶门开。

无边业障俱锁殒，寒山拾得在天台。

释宗杲

释宗杲　偈颂十四首

女流中有大丈夫，示现其身化其类。

以戒定慧解脱法，摄彼贪欲瞋恚痴。

虽处於中作佛事，如风行空无所衣。

过去未来及现在，尘沙诸佛及菩萨。

异口同音发是言，善哉奇特世然有。

心源清净无忧喜，不作无喜无忧想。

逢场作戏随世缘，而於世缘无所著。

六月火云烧碧空，雷声忽震三千界。

销降热恼获清凉，是彼丈夫诞时节。

我说此偈助光明，普施法界诸女人。

释宗杲

释宗杲　偈颂十四首

佛之一字尚不喜，有何生死可相关。

当机觌面难回互，说甚楞严义入还。

释宗杲

释宗杲　偈颂十四首

无诸比丘名近悦，为母王氏请普说。

妙喜便登曲录床，忉忉怛怛恣饶舌。

从来法本离言诠，不假思量与分虽。

说甚地狱及天堂，四圣六凡俱泯绝。

纵有魔王欲作难，金刚宝剑当头截。

王氏养子要参禅，只这一念永不灭。

弹指顿明诸法门，释迦弥勒齐超越。

还如涂毒鼓当轩，一击闻这皆脑裂。

无边烦恼悉蠲除，夙业旧殃汤沃雪。

末后一句为重宣，凝然万里一条铁。

释宗杲

释宗杲　偈颂十四首

荒田无人耕，耕著有人争。

无风荷叶动，决定有鱼行。

释宗杲

释宗杲　偈颂十四首

青毡本是吾家物，今日重还旧日僧。

珍重圣恩何以报，万年松上一枝藤。

释宗杲

释宗杲　偈颂十四首

恶念既不生，善念常相续。

诸波罗密门，一切自具足。

释宗杲

释宗杲　偈颂十四首

觉空空，觉空空。

觉觉觉空，空空亦空。

欲识无穷好消息，都卢只在此轩中。

释宗杲

释宗杲　偈颂十四首

盖天盖地那一著，无今无古绝承当。

谩将分付密禅者，一任诸方乱度量。

释宗杲

释宗杲　偈颂十四首

瞎驴灭却正法眼，临济宗风始大张。

可怜裨贩如来者，尽将盖覆错商量。

释宗杲

释宗杲　偈颂十四首

无上在涅槃，圆明常寂照。

凡愚谓之死，外道执为断。

诸求一乘入，目以为无作。

尽属情所计，六十二见本。

妄立虚假名，可为真实义。

唯有过量人，通达无取舍。

以在五蕴法，及以蕴中我。

外现众色像，一一音声相。

平等如梦幻，不起凡圣见。

不作涅槃解，二边三际断。

常应诸根用，而不起用想，

分别一切法，不起分虽想。

动火烧海底，风鼓山相击。

真常寂灭乐，涅槃相如是。

吾今强言说，令汝舍邪见。

汝勿随言解，许汝知少分。

释宗杲

释宗杲　偈颂十四首

只欠{外囗内九}地一下尔，若得{外囗内九}地一下了。

儒即释，释即儒。

僧妈俗，俗即僧。

凡即圣，圣即凡。

我即匀，尔即我。

天即地，地即天。

波即水，水即波。

酥酪酪醍醐搅成一鼓掌，瓶盘钗钏熔成一金。

释宗杲

释宗杲　偈颂十四首

莫恋净洁处，净处使人困。

莫恋快活处，快活使人狂。

如水这窄器，随方圆短长。

放下不放下，更请细思量。

三界与万法，匪归何有乡。

若只便恁麽，此事大乘张。

为报许居士，家亲作祸殃。

豁开千圣眼，不须频祷禳。

释宗杲

释宗杲　偈颂一百六十首

世出世间希有事，显发须凭过量人。

只将补衮调羹手，拨转如来正法轮。

释宗杲

释宗杲　偈颂一百六十首

大道只在目前，要且目前难睹。

欲识大道真体，不离声色言语。

释宗杲

释宗杲　偈颂一百六十首

这个川藞苴，自来好打共。

闹处便入头，恶静而喜动。

前年今日始归家，今日前年咱不差。

一回饮水一回噎，一瓣栴檀一碗茶。

释宗杲

释宗杲　偈颂一百六十首

水底泥牛嚼生铁，憍梵钵提咬著舌。

海神怒把珊瑚鞭，须弥山王痛不彻。

释宗杲

释宗杲　偈颂一百六十首

冲开碧落松千尽，截断红尘水一鸡。

不识本来真面目，将谓人题德峤诗。

释宗杲

释宗杲　偈颂一百六十首

今朝八月十有五，顾兔天边谁不睹。

若非东土小释迦，放过长水管老虎。

释宗杲

释宗杲　偈颂一百六十首

眼不自见，刀不自割。

吃饭济饥，饮水定渴。

临济德山特地迷，枉费精神施棒喝。

除却棒，牛却喝，

孟八郎汉，如何止遏。

释宗杲

释宗杲　偈颂一百六十首

文彩未彰，消息已露。

文彩既彰，难为盖覆。

释宗杲

释宗杲　偈颂一百六十首

不用安排，切莫造作。

造作安排，无绳自缚。

不安排，不造作，善财弹指登楼阁。

秘魔放下手中叉，普化入市摇铃铎。

释宗杲

释宗杲　偈颂一百六十首

出队半个月，眼不见鼻孔。

失却祖师禅，识得个骨董。

释宗杲

释宗杲　偈颂一百六十首

正朝把笔，万事皆吉。

应时纳祜，庆无不宜。

若作世谛，流布平地，

吃交更在佛法，商量眉须随落。

释宗杲

释宗杲　偈颂一百六十首

买铁得真金，求雨得瑞雪。

五峰玉琢成，千树银华结。

龙王张吉祥，普贤呈丑拙。

三世如来秘密门，今日一时都漏汇。

释宗杲

释宗杲　偈颂一百六十首

元宵佳节同欢乐，处处感然无尽灯。

火光烁破胜热面，夜神忽患冷头疼。

释宗杲

释宗杲　偈颂一百六十首

转山河大地归自己则易，转自己归山河大地则难。

有人道得不难不易句，却来径山手里请棒吃。

释宗杲

释宗杲　偈颂一百六十首

二月仲春，久雨不晴。

云门一劄，德非有邻。

释宗杲

释宗杲　偈颂一百六十首

眼空宇宙常无物，大坐当轩孰敢窥。

选佛选官俱已了，同途把手不同归。

释宗杲

释宗杲　偈颂一百六十首

一不成只，两不成双。

剑号巨阙，珠称夜光。

释宗杲

释宗杲　偈颂一百六十首

今朝又是四月一，那事全然没消息。

衲益皮草久不乾，且喜日头东畔出。

释宗杲

释宗杲　偈颂一百六十首

今朝正是四月八，净饭王宫生悉达。

吐水九龙天外来，捧足七莲从地发。

点胸点肋独称尊，大口开张自矜伐。

都卢住世七旬馀，四十九年瓷忉怛。

赖有云门老破师，一棒当时要打杀。

人人尽道报佛恩，将此深心奉尘刹。

释宗杲

释宗杲　偈颂一百六十首

径山无寸土庄田，今夏随宜结众缘。

慵论道，嫩谈禅，拄杖桃来个个圆。

不用息心除妄想。大家吃饭了瞳眠。

释宗杲

释宗杲　偈颂一百六十首

稽首能度诸世间，无量殊胜福德聚。

金轮统御四天下，普施群生安隐乐。

释宗杲

释宗杲　偈颂一百六十首

颠倒想生生死续，颠倒想灭生死绝。

生死色处涅槃空，涅槃空处眼中屑。

释宗杲

释宗杲　偈颂一百六十首

德山捧，临济喝，

今日为君重牛掇。天何高，

地何阔，休向粪扫堆上更添搕{左扌右上大下韭}。

换却骨，洗脚肠，

径山退身三步，许尔诸人商量。

红粉易成端正女，无钱难作好儿郎。

释宗杲

释宗杲　偈颂一百六十首

月生一，铁轮天子寰中勅。

月生二，丰干骑虎入闹市。

月生三，蟭螟眼里巨鳌翻。

释宗杲

释宗杲　偈颂一百六十首

三转法轮於大千，其轮本来常清净。

天人得道此为证，三宝於是现世间。

释宗杲

释宗杲　偈颂一百六十首

超然居士设粥，供养一堂龙象。

吃了挂起钵盂，好个西来榜样。

释宗杲

释宗杲　偈颂一百六十首

去年人看中秋月，今年人看中秋月。

今年人是去年人，去年月是今年月。

释宗杲

释宗杲　偈颂一百六十首

今朝九月初五，天色半晴半十。

衲僧鼻孔眼睛，切忌和泥合土。

惺惺直是惺惺，灵利不妨灵利。

等闲问著十人，五双不知落处。

释宗杲

释宗杲　偈颂一百六十首

腊月十五天降雪，为瑞为祥无空阙。

文殊露出广长舌，普贤大士得一橛。

释宗杲

释宗杲　偈颂一百六十首

今朝腊月二十五，诸方尽唱云门曲。

径山随例和一声，莫言楚石不当玉。

释宗杲

释宗杲　偈颂一百六十首

正月十四十五，双径椎锣打鼓。

要识祖意西林，看取村歌杜舞。

释宗杲

释宗杲　偈颂一百六十首

才方改岁贺新年，今朝又是二月一。

入所证处没商量，摩诃船若波罗蜜。

释宗杲

释宗杲　偈颂一百六十首

金佛不度炉。木佛不度火。

泥佛不度不，真佛屋里坐。

释宗杲

释宗杲　偈颂一百六十首

毗蓝园里不曾生，双林树下何曾灭。

不生不灭见瞿昙，眼中又是重添屑。

释宗杲

释宗杲　偈颂一百六十首

身口意清净，是名佛出世。

身口意不净，是名佛灭度。

释宗杲

释宗杲　偈颂一百六十首

四月二十五，久晴忽尔雨。

竺士大仙心，东西密相付。

这个犹是时节因缘，未是衲僧门下消息。

北山老大虫，咬杀南山虎。

释宗杲

释宗杲　偈颂一百六十首

何似一，莫妄想。

直饶透出古今，也是猢狲伎俩。

释宗杲

释宗杲　偈颂一百六十首

生是死之生，死是生之死。

两路坦然平，无彼复无此。

既无生死，又无彼此。

明明百草头，明明祖师意。

释宗杲

释宗杲　偈颂一百六十首

如天普盖，似地普擎。

一念相应，一时清净。

释宗杲

释宗杲　偈颂一百六十首

法是常法，道是常道。

拶破面门，点即不到。

释宗杲

释宗杲　偈颂一百六十首

四月十五这公案，七月十五方结绝。

即今这里许多人，人人有理难分雪。

释宗杲

释宗杲　偈颂一百六十首

拆去东篱，补起西壁。

径山门下，人无准的。

有准的，谁委悉。

僧堂觑破香积厨，鸱吻咬杀佛殿脊。

释宗杲

释宗杲　偈颂一百六十首

秋江清浅时，白露和烟岛。

良哉观世音，全身入荒草。

释宗杲

释宗杲　偈颂一百六十首

处处真，处处真，

尘尘尽是本来人。真实说时声不现，

正体堂堂没却身。

释宗杲

释宗杲　偈颂一百六十首

三个与四个，七个与八个。

数目甚分明，无人数得过。

既是数目分明，为甚麽无人数得过。

道士著白襕，且非真措大。

释宗杲

释宗杲　偈颂一百六十首

一喝分宾主，照用一时行。

要会个中意，日午打三更。

释宗杲

释宗杲　偈颂一百六十首

新岁击新鼓，曾施新法雨。

万物尽从新，一一就规矩。

普贤大士欣欢，乘时打开门户。

放出白象王，遍地无寻处。

唯有这个，不属故新。

等闲开口，吞却法身。

千年桃核里，元是旧时仁。

释宗杲

释宗杲　偈颂一百六十首

今朝正月半，有则旧公案。

点起数碗灯，打鼓普请看。

释宗杲

释宗杲　偈颂一百六十首

投子下绳床，今朝为举扬。

驴前马后汉，切忌乱承当。

释宗杲

释宗杲　偈颂一百六十首

无边刹境，自他不隔於毫端。

十世古今，始终不离於当念。

丈夫自有冲天志，休向如来行处行。

释宗杲

释宗杲　偈颂一百六十首

驱耕夫之牛，夺饥人之食。

趯翻大海水，拳倒须弥庐。

生擒虎兕，活捉弄狞龙，

犹未是衲僧本分事。

释宗杲

释宗杲　偈颂一百六十首

观音妙智力，能救世间苦。

百华开烂漫，觑见没可睹。

释宗杲

释宗杲　偈颂一百六十首

大家泼一杓恶水，洗涤如来净边垢。

垢尽众生烦恼除，狐狸便作师子吼。

释宗杲

释宗杲　偈颂一百六十首

法身报身化身，咄哉魍魉妖精。

三眼国中逢著，笑艾无位真人。

释宗杲

释宗杲　偈颂一百六十首

棒打石人头，曝曝论实事。

不用作禅会，不用作道会。

释宗杲

释宗杲　偈颂一百六十首

二尊宿，一人粗似丘山，

一人细如米末。虽然粗细不同，

称来轻重恰好。径山今日真实告报，

汝等诸人切忘鑽龟要瓦。

释宗杲

释宗杲　偈颂一百六十首

山前一片闲田地，元来记得在。

叉手叮咛问祖翁，只为契券不分明。

几度卖来还自买，难为牙保人，

为怜松竹引清风。

释宗杲

释宗杲　偈颂一百六十首

即念离念，觉与非觉。

有心地心，若善若恶。

搅成一块，将错就错。

释宗杲

释宗杲　偈颂一百六十首

摩竭提国犹半途，少室峰前全无巴鼻。

谈玄说妙好肉剜疮，举古明今抛沙撒土。

释宗杲

释宗杲　偈颂一百六十首

南泉无过，口能招祝。

赵州礼拜，草贼大败。

径山不管，结案据款。

文殊普贤，且过一边。

释宗杲

释宗杲　偈颂一百六十首

百二十日夏，日日无空缺。

露柱带神通，灯笼呈丑拙。

彻不彻，却来棒头为汝决。

释宗杲

释宗杲　偈颂一百六十首

国清才子贵，家富小儿娇。

大家出只手，彼此不相饶。

释宗杲

释宗杲　偈颂一百六十首

镇州萝蕁从来大，青州布家斤两明。

衲子聚头求的旨，却似蚊虻咬铁钉。

释宗杲

释宗杲　偈颂一百六十首

今朝四月初一，衲僧放下概栗。

虽然不许默照，须要人人面壁。

释宗杲

释宗杲　偈颂一百六十首

芭蕉无耳闻雷开，葵华无眼随日转。

释迦老子亦无生，每岁今朝浴一遍。

释宗杲

释宗杲　偈颂一百六十首

文殊三处安居，志公不是闲和尚。

迦叶欲行正令，未免眼前见鬼。

释宗杲

释宗杲　偈颂一百六十首

今朝又是端午节，文殊善财忙不彻，

杀人活人药不灵，自添脑后三斤铁。

观音妙智力，能救世间苦。

是甚麽，铁蛇鑽入土。

释宗杲

释宗杲　偈颂一百六十首

马师仲科严寒，国一孟夏渐热。

虽然寒热不同，彼此不人时节。

释宗杲

释宗杲　偈颂一百六十首

高在绝顶，富在福严。

乐在天堂，苦在地狱。

谁知席帽下，元是昔愁人。

释宗杲

释宗杲　偈颂一百六十首

相逢不拈出，举意便知有。

巍巍不动尊，脚不离地走，

依稀似曲才堪听，又被风吹别调中。

释宗杲

释宗杲　偈颂一百六十首

丹霞烧木佛，院主眉须落。

鸟飞毛坠，鱼行水浊，

要识真麒麟，只有一只角。

释宗杲

释宗杲　偈颂一百六十首

一年三百六十日，今朝又是从头起。

人人有个主人公。水牛衔却老鼠尾。

深沙欢，那吒喜。

佛殿走出门去，僧堂撞入库里。

释宗杲

释宗杲　偈颂一百六十首

黄龙此语盖天地，从来缜密不通风。

后昆随例承其响，总道猫儿解捉虫。

释宗杲

释宗杲　偈颂一百六十首

平常无生句，妙玄无私句，

体明无尽句。一镞破三关，

他家有本据。

释宗杲

释宗杲　偈颂一百六十首

一人只知看雨，一人只知指雨。

子细检点将来，大似钉椿摇橹。

释宗杲

释宗杲　偈颂一百六十首

今朝二月二十，又是清明寒食。

灵云不见桃华，争信曲中有直。

是典耶，是真耶，

多虚不如少实。

释宗杲

释宗杲　偈颂一百六十首

结夏方得五日，露柱却知端的。

勃跳撞入灯笼，普为诸人入室。

释宗杲

释宗杲　偈颂一百六十首

如人持尽量虚空，复有阴行计其数。

虚空边际不可得，吾君寿量亦如是。

释宗杲

释宗杲　偈颂一百六十首

今朝五月五，天降沛然雨。

艾人与门神，聚头相耳语。

雪窦禅师来，一口吞佛祖。

释宗杲

释宗杲　偈颂一百六十首

一个驴鸣两个贼，堪与诸方为轨则。

正贼草贼不须论，大施门开无壅塞。

释宗杲

释宗杲　偈颂一百六十首

已著槽厂，将错就错，

骑却圣僧，不妨快乐。

龙象蹴蹋，非驴所作。

堪笑诸方，妄生穿鉴。

休穿鉴，禅麟只有一只角。

释宗杲

释宗杲　偈颂一百六十首

今朝七月五，打鼓普请看。

万里无片云，犹欠一大半。

释宗杲

释宗杲　偈颂一百六十首

久雨不晴，才晴又雨。

天道变化，万物得所。

云门老汉，不在里许。

释宗杲

释宗杲　偈颂一百六十首

皎洁一轮，寒光万里。

灵利者叶落知秋，傝{鸩鸟换辱}者忠言逆耳。

休不休，已不已，

小释迦有陷虎之机，老大虫却无牙齿。

当时一蹋岂造次，蓦然侄非偶尔。

释宗杲

释宗杲　偈颂一百六十首

赵州东院西。密室烂如泥。

窦八布衫穿，赤土画簸箕。

檐头雨滴滴，鸡向五更啼。

释宗杲

释宗杲　偈颂一百六十首

昨朝残腊尽，今日贺新年。

虎逐牛方急，东君令已行。

瑞雪已铺银世界，大家携手普贤让。

释宗杲

释宗杲　偈颂一百六十首

妙喜与师兄，俱是圜悟子。

妙喜移住径山，师兄迁来在此。

虽与师兄同条生，不与师兄同条死。

八两与半斤，青红对碧紫。

师兄解唱泥牛吼，师弟宁忘木马嘶。

豁开顶上活人眼，鄮山山下是真归。

释宗杲

释宗杲　偈颂一百六十首

达磨不来东土，二祖不住西天。

人人常光现前，个个壁立万仞。

释宗杲

释宗杲　偈颂一百六十首

善法堂前瑞气新，天书来自九重城。

唯凭一句无私语，上祝吾皇亿万春。

释宗杲

释宗杲　偈颂一百六十首

今朝三月十五，已得如膏之雨。

农夫鼓腹歌谣，万象森罗起舞。

释宗杲

释宗杲　偈颂一百六十首

佛子住此地，则是佛受用。

常在於其中，经行及坐卧。

释宗杲

释宗杲　偈颂一百六十首

文远在驴粪中过夏，面赤不如语直。

赵州贫他小利，赢得个糊饼。

检点将来，也是普州人送贼。

鹅王择乳，素非鸭类。

释宗杲

释宗杲　偈颂一百六十首

正说知见时，知见即是心。

当心即知见，知见即如今。

释宗杲

释宗杲　偈颂一百六十首

万里无寸草，出门便是草，

各自有公据。有公据，

何拘束，清风月下守株人，

凉兔渐遥春草绿。

释宗杲

释宗杲　偈颂一百六十首

人有心看月，月无心照人。

有无成一片，方始得惺惺。

释宗杲

释宗杲　偈颂一百六十首

才方八月中秋，又是九月十五。

唯有这个不迁，一众耳闻目睹。

释宗杲

释宗杲　偈颂一百六十首

一二三四五，五四三二一。

返覆数千回，总不出今日。

霜风刮地来，法身赤骨{左骨右歷}。

释宗杲

释宗杲　偈颂一百六十首

去是住时因，住是去时果。

去住与果因，无可无不可。

释宗杲

释宗杲　偈颂一百六十首

心同虚空界，示等虚空法。

证得虚空时，无是无非法。

释宗杲

释宗杲　偈颂一百六十首

今朝又是五月五，大鬼拍手小鬼舞。

蓦然撞著桃符神，两手椎胸叫冤苦。

艾人云，休叫苦，

只有一处堪回互。回互不回互，

回而更相涉，不尔依位住。

释宗杲

释宗杲　偈颂一百六十首

今朝又是六月半，记得一则旧公案。

拄杖子吞却法身，露柱在傍偷眼看。

看不看，拈起秦时{左车右度}轹鑽。

万别与千差，吾道以一贯。

释宗杲

释宗杲　偈颂一百六十首

一百二十日禁足，三十五日在外走。

熨斗煎茶铫不同。泥牛解作师子吼。

今朝法岁已周圆，拈得鼻孔失脚口。

以大圆觉为伽蓝，七七依前四二九。

释宗杲

释宗杲　偈颂一百六十首

秋江清浅时，白露和烟岛。

良哉观世音，全身入荒草。

在荒草，不须讨。

不识大哥妻，元来是嫂嫂。

释宗杲

释宗杲　偈颂一百六十首

门外春将半，山房总不知。

可怜拄杖子，暗里自抽枝。

释宗杲

释宗杲　偈颂一百六十首

乾峰洗面摸著鼻，云门吃饭咬著沙。

二人蓦地相逢著，元来却是旧雠家。

释宗杲

释宗杲　偈颂一百六十首

扑落非他物，纵横不是尘，

山河及大地，全露法王身。

释宗杲

释宗杲　偈颂一百六十首

今朝十月旦，为君重衍算。

两个五日文，地来是一贯。

顶门具眼人，记取这公案。

释宗杲

释宗杲　偈颂一百六十首

十方法界至人口，法界所有即其舌。

只凭此口与舌头，祝吾君寿无间歇。

亿万斯年注福源，如海滉漾永不竭。

师子窟内产狻猊。鸾鷟定出丹山穴。

为瑞为祥遍九垓，草木昆虫尽欢悦。

稽首不可思义事，喻若众星拱明月，

故今宣畅妙伽陀，第一义中真实说。

释宗杲

释宗杲　偈颂一百六十首

一别二十年，蓦地又相见。

如百炼精金，如终色不变。

请我转法轮，增长菩提愿。

直下绝狐疑，便悟本来面。

释宗杲

释宗杲　偈颂一百六十首

老胡九年话堕，可惜当时放过。

致令默照之徒，鬼窟长年打坐。

这一个，那一个，

更一个。虽然苦口叮咛，

却似树头风过。

释宗杲

释宗杲　偈颂一百六十首

一年一度解，一年一度结。

只是这个事，何须更多说。

不多说，蹋著秤鎚硬似铁。

释宗杲

释宗杲　偈颂一百六十首

有句无句，如藤倚树，

孟八郎汉，便恁魔去。

机不到，语不副。

眼里著得百千万亿须弥山，耳里著得无量无边香水海。

机副语语投机，眼里著沙不得，

耳里著水不得。

释宗杲

释宗杲　偈颂一百六十首

南泉放倒，云门扶起。

放倒扶起，有宾有主。

明眼衲僧商量，切忌别作道理。

释宗杲

释宗杲　偈颂一百六十首

诸法本来绝待，触目且无拘碍。

只因断臂觅心。便有人求忏罪。

无文印子既成，付法传衣厮赖。

致令卢老黄梅，坠石腰间舂碓。

将谓有法与人，问著却言不会。

引得后代儿孙，尽作韩{左犭右卢}逐块。

虽欲扶竖宗乘，奈何东倒西累。

子细检点将来，直是令人叵耐。

若也尽令而行，一击须教粉碎。

有进静坐思量，就中也有可爱。

深沙共修罗结亲，金刚与土指背。

释宗杲

释宗杲　偈颂一百六十首

细不通风，大通车马。

突出当阳，孰辨真假。

虚空{左木右覇}柄。无手人能把。

破驴蹋倒摘茶轮，草庵卸下瑠璃瓦。

释宗杲

释宗杲　偈颂一百六十首

洞山万里一条铁，济阳一击百杂碎。

云门关字常现前，翠岩眉毛在不在。

释宗杲

释宗杲　偈颂一百六十首

法法本来法，无法无非法。

何於一法中，有法有不法。

释宗杲

释宗杲　偈颂一百六十首

或是或非人不识，逆行顺天行莫测。

隔山人唱鹧鸪词，错认胡笳十八拍。

释宗杲

释宗杲　偈颂一百六十首

荆棘林中善卷舒，更於骊颔探神珠。

南山鳖鼻活拈得，乘兴犹来捋虎须。

释宗杲

释宗杲　偈颂一百六十首

休夸棒下无生忍，拨置当阳掣电机。

未屙已前蓦提得，一击自然亡所知。

释宗杲

释宗杲　偈颂一百六十首

多时不说禅，口边生白醭。

大众苦相煎，便登陆曲录木。

匪论五家宗，不引传灯录。

才开两片皮，业因招薄福。

释迦乾屎橛，达麻老自秃。

一人曲说直，一人直说曲。

彼此大丈夫，肯受尔沸{外尸内豕}。

骂佛谤祖师，定入拔舌狱。

佛祖生冤家，魔生真眷属。

心地黑漫漫。口里水漉漉。

似恁出家儿，定灭瞿昙族。

腊月三十朝，大笑地成哭。

释宗杲

释宗杲　偈颂一百六十首

香严透语渗漏，被语言缚杀。

石霜透情漏，被情识使杀。

曹山透见渗漏，被见闻觉知或杀。

释宗杲

释宗杲　偈颂一百六十首

这僧有头无尾，明如有尾无头。

若人道得头尾圆全句，云门与尔拄杖了。

释宗杲

释宗杲　偈颂一百六十首

三十年来弄马骑，今朝却被驴儿攧。

就地拾得丽水金，牛起却是新罗铁。

报诸人，别不别，

夜来雪压云门，冻得乌龟成鳖。

释宗杲

释宗杲　偈颂一百六十首

今夜唤明朝作来，明朝唤今夜作去岁。

即称来年今夜合来，既号去岁明朝合去。

来年今夜不见来，去岁明朝定不去。

既不来，又不去，

业识茫茫无本据。大圆镜里绝纤尘，

个别岂著闲家具。是则是，

别又别，烁迦晃破秋天月。

庞公不昧本来身，大似飞龙成跛鳖。

尔诸人，瞥不瞥，

灵利汉须看时节。五九尽处又逢春，

衲僧脑后三斤铁。

释宗杲

释宗杲　偈颂一百六十首

夜来兔子赶大虫，天明走入无何有。

月下珊瑚长数枝，万象森罗齐稽首。

拄杖子，不唧{左口右留}，

渠侬却善分妍丑。李公烂醉绝倒时，

元是张公吃村酒。报诸人，

急回首，切忌疾狂外边走。

释宗杲

释宗杲　偈颂一百六十首

俊鹞不打篱边兔，猛虎终不食伏肉，

毛头星现北斗前，把断天关并地轴。

释宗杲

释宗杲　偈颂一百六十首

福城东有大长者，居福城东海屿上。

於不思议尘劫中，承事供养无数佛。

善哉长者世希有，如优昙华时一现。

发启广大真实心，创无佛处阿兰若。

若昔智人建梵刹，折草插地即成就。

此心坚固等须弥，或赞或毁不扔动。

魔王军众数甚多，睹兹殊胜自摧伏。

长者视身如浮云，变灭须臾不长久。

当生佛国时节来。撒手便行不回顾。

有子遵义起其家，志愿身心俱及第。

仁者则寿语不诬，当知今亦未尝死。

我来居是阿兰若，不见长者生遗恨。

故说此偈聊发扬，同住如来寂灭海。

释宗杲

释宗杲　偈颂一百六十首

以字不成八字非，烁迦罗眼不能窥。

一毛头上重拈出，忿怒那吒失却威。

释宗杲

释宗杲　偈颂一百六十首

心空及第无阶级，直下忘怀罪性空。

一念廓然三际断，千差万别尽圆通。

释宗杲

释宗杲　偈颂一百六十首

针锋头上透天关，著意忘怀两不堪。

直下早逾千万劫，即今成佛未同参。

释宗杲

释宗杲　偈颂一百六十首

普贤身相无有二，八万四千毛孔刹。

一一毛孔一如来，一一如来一塔庙。

舍利坚固金刚身，虚空可坏此不朽。

女子陈氏报劬劳，一一塔庙一瞻礼。

满卟八万四千拜，尽诸毛孔无有遗。

所获功德不可量，正与普贤行愿等。

用严慈父及慈母，遍及法界诸有情。

永离苦海证菩提，悉得心空趣彼岸。

释宗杲

释宗杲　偈颂一百六十首

昨日梦说禅，如今禅说梦。

梦时如今说底，说时说昨日梦底。

昨日合眼梦，如今开眼梦。

诸人总在梦中听，云门复说梦中梦。

驴唇先生开口笑，阿修罗王打勃跳。

海神失却夜明珠，擘破弥卢穿七竅。

三人上座请谈禅，13地无风浪拍天。

禅禅，不用思量卜度，

非干字语言。仰之弥高，

鑽之弥坚。岩头划之则曰句非句，

临济用之则曰三要三玄。禅禅，

吞却栗棘蓬，透出金刚圈。

休论赵老汉庭前柏树子，莫问首山新妇骑驴阿家牵。

但请一时放下著，当人本体自周圆。

梦里明明有六趣，觉后空空

大千。

释宗杲

释宗杲　偈颂一百六十首

衲僧相见莫疑猜，布袋结头今日开。

露柱著衫南岳去，灯笼脱帽上天台。

只有云门木上座，终年无去亦无来。

有时独靠古屏畔，觑破门前下马台。

释宗杲　偈颂一百六十首

举一不得举二，放过一著落在第二。

遇贵则贱，遇贱则贵。

筑著磕著，没处回避。

南岳天台去路通，君向西兮我向东，

风从虎兮云从龙。牛起簸箕别处舂，

熨斗煎铫不同。

释宗杲

释宗杲　偈颂一百六十首

真生无可生，真灭无可灭。

寂灭忽现前，虾蟆吞却月。

释宗杲

释宗杲　偈颂一百六十首

今朝又风起，闹处莫插觜。

触著阎罗王，带累阴司鬼。

释宗杲

释宗杲　偈颂一百六十首

俱劄普，日轮午。

李将军，射石虎。

虽然过那边，枉发千钧之弩。

释宗杲

释宗杲　偈颂一百六十首

无路是赵州，老将足机筹。

关南并塞北，当下一时收。

释宗杲

释宗杲　偈颂一百六十首

庭前柏树子，今日重新举。

打破赵州关，特地寻言语。

释宗杲

释宗杲　偈颂一百六十首

聊闻举著便承当，好肉无端已剜疮。

著眼机轮上头看，方知两两不成双。

释宗杲

释宗杲　偈颂一百六十首

彻骨彻髓道一句，三要三玄绝遮护。

竺乾四七例皆迷，震旦二三浑未悟。

我说是言非正邪，当机觌面休回互。

殷勤为报云台公，俊鹰不打篱边兔，

释宗杲

释宗杲　偈颂一百六十首

即心即佛莫妄求，非心非佛休别讨。

红炉焰上雪华飞，一点清凉除热恼。

释宗杲

释宗杲　偈颂一百六十首

行不到处说不难，说不到处行不难。

行说难到不难到，拈却门前大案山。

释宗杲

释宗杲　偈颂一百六十首

这僧问赵州，赵州答赵州。

得人一马，还人一牛。

人平不语，水平不流。

受恩深处宜先退，得意浓时便好休。

释宗杲

释宗杲　偈颂一百六十首

冤有头，债有主。

偶因失脚倒地，至今怨入骨髓。

释宗杲

释宗杲　偈颂一百六十首

妄心颠倒造诸业，回趣真乘即忏摩。

真妄两头俱透脱，海南东畔是新罗。

释宗杲

释宗杲　偈颂一百六十首

不落与不昧，半明兼半晦。

不昧与不落，两头空索索。

五百生前个野狐，而今冷地谩追呼。

座中既有江南客，休向樽前唱鹧鸪。

释宗杲

释宗杲　偈颂一百六十首

生也不道，死也不道。

公案两重，一状领到。

露刃吹毛，截断网要。

脱却鹘臭衫，牛了炙腊指帽，

大坐当轩气浩浩。

释宗杲

释宗杲　偈颂一百六十首

丹霞烧却木佛，翠微供养罗汉。

一人左手抬，一人右手按。

宾主既历然，吾道一以贯。

师子独游行，岂复求侣伴。

团坘擘不开，打鼓普请看。

虽不直分文，倾国不肯换。

释宗杲

释宗杲　偈颂一百六十首

一二三四五，虚空阙处补。

五四三二一，当门书大吉。

好手挥斤去鼻泥，衲僧机妙安能识。

蓦然识，百草头边露消息。

释宗杲

释宗杲　偈颂一百六十首

念七念七，全无消息。

背看分明，正观难识。

释宗杲

释宗杲　偈颂一百六十首

白的的，清寥寥。

水不能濡，火不能烧。

释宗杲

释宗杲　偈颂一百六十首

千灵万圣，万圣千灵。

莫顺人情，吉凶上卦。

释宗杲

释宗杲　偈颂一百六十首

大根大器大丈夫，不越一念了大事，

三世诸佛立下风，此人堪作如来使。

释宗杲

释宗杲　偈颂一百六十首

清净慈门刹尘数，共生如来一妙相。

一一诸相莫不然，是故见者无厌足。

释宗杲

释宗杲　偈颂一百六十首

举头忽睹明星现，因兹眼病见空华。

今日还渠旧光彩，碧眸炯炯照尘沙。

释宗杲

释宗杲　偈颂一百六十首

夷门昔日呈家丑，拈出无边栗棘蓬。

今日瓯峰孤顶替，幸然无事又相逢。

释宗杲

释宗杲　偈颂一百六十首

差之毫����失之千里。

孟春犹寒，终而复始。

释迦老子是击驴橛，一大藏教是破故纸。

如我按指，海印发光。

汝暂兴心，尘劳先起。

释宗杲

释宗杲　偈颂一百六十首

百杂碎，没缝罅。

明眼衲僧，盲聋瘖哑，

金刚水际藏知，非非想天走马。

释宗杲

释宗杲　寂音尊者赞

头如杓，面如榞。

口无舌，说无竭。

是而非，同而别。

种空华，抽暗楔。

死木蛇，活如蝎。

击涂毒，脑门裂。

是阿谁，甘露灭。

释宗杲

释宗杲　寄福胜长老

真人十八界元空，三十一人同姓吕。

分散游山各占山，三十一人又同处。

释宗杲

释宗杲　寄归宗华倒禅师

坐断金轮第一峰，千妖百怪自潜踪。

年来又得真消息，说道杨岐正脉通。

释宗杲

释宗杲　寄无垢居士

上苑玉池方解冻，人间杨柳又垂春。

山堂尽日焚香坐，长忆毗耶多口人。

释宗杲

释宗杲　江令人请赞

渠本宣州人，生缘在宁国。

前不尊释迦，后不敬弥勒。

家贫无饭噇，出家去投佛。

行脚走诸方，江南遍江北。

才参临济禅，便作白拈贼。

眼里有瞳人，肚中无点墨。

还如破阿师，说得行不得。

释宗杲

释宗杲　金华圣者赞

金华圣者谁识，撞著猪头便吃。

虽然无爱无憎，其奈有损有益。

合得破落僧徒，也道逆行顺行天莫测。

若无末后一著，至今有口难分析。

释宗杲

释宗杲　九祖伏驮密多尊者赞

墨坐半百春，无喜亦无瞋。

东西行七步，抖擞旧精神。

释宗杲

释宗杲　李参政请赞

这汉没量罪过，不合引惹措大。

被渠笑时藏刀，杀却吾祖达磨，

不知有底冤雠，一向兴灾作祸，

杲上府诺，惺惺著，

莫教话堕。

释宗杲

释宗杲　李参政转物庵

若能转物，即同如来。

咄哉瞿昙，诳唬痴獃。

物无自性，我亦非有。

转者为谁，徒劳心手。

知无自性，复是何物。

瞥起情尘，扪空揣骨。

此庵无作，住者何人。

具顶门眼，试辨疏亲。

释宗杲

释宗杲　李长者赞

以一毛端智，遍量法界空。

智空无自性，空智在其中。

释宗杲

释宗杲　廖知县请赞

我赞我真，孰能委悉。

火风煗动，地水坚湿。

俱属现量，拟心则失。

就而明之，是妄非实。

背而捐之，土木瓦石。

吾说是言，如箭射的。

离此别求，幻惑无识。

释宗杲

释宗杲　临济和尚赞

称鎚上捏出汁，枯骨里敲出髓。

全无些子蕴藉，一味卖弄口嘴。

更说甚麽三要三玄，四种料拣。

大似青天白日，十字待头，

见神见鬼。咄。

释宗杲

释宗杲　临寂颂

生也只恁麽，死也只恁麽。

有偈与无偈，是甚麽热大。

释宗杲

释宗杲　六祖大鉴禅师赞

担柴卖火村里汉，舌本澜翻不奈何。

自道来时元没口，却能平地起风波。

释宗杲

释宗杲　妙道禅人求赞

这村僧，无明大。

少柔和，多褊隘。

爱骂人，舌头快。

受佛荫，破佛戒。

不精时，常懈怠。

谤船若，弥天罪。

入地狱，永不悔。

闻者憎，见者怪。

搅拌丛林，尤叵耐。

虚销信施三十年，异世出头偿夙债。

就中只有一处长，解道鸡屿洋盖。

释宗杲

释宗杲　南安岩主赞

赠以之中语，咸云秘密言。

谁知此老子，非妙亦非玄。

直截不藏覆，当机火里莲。

谁人明此意，端从自擎拳。

释宗杲

释宗杲　庞居士赞

男女不婚嫁，随缘卖笊篱。

这船滋味子，岂与外人知。

释宗杲

释宗杲　普明琳和尚赞

触处无碍，得大自在。

达磨脊梁，释迦脑盖。

夫是这谓普是老人，敢与诸尘作对者也。

释宗杲

释宗杲　普融平和尚赞

示无作相，击涂毒鼓。

行无缘慈，诛佛诛祖。

如是见得普融，妙喜未敢相许。

直下来也，如龙似虎。

一槌打破太虚空，至今一缺无人补。

释宗杲

释宗杲　泉州惠安县迎藏经请小参偈

稽首十力大导师，三界独尊无比况。

示现成佛转法轮，广演无边契经海。

众生心想念念殊，所转法轮亦差别。

法轮功德不可量，尽思竭力无能测。

有大经卷在一尘，量等三千大千界。

世有聪慧明达人，具足天眼悉知见。

破尘出经作佛事，不作实与非实想。

又以无边法界空，纳在佛身一毛孔。

须弥铁围及大海，一一包容无迫隘。

一毛既尔馀悉然，导师方便亦如是。

念念普遍诸毛孔，念念克证金刚慧。

念念成就佛菩提，念念满足普贤愿。

而不生於戏论心，亦不住於深境界。

如梦如幻如水月，如优昙华出世间。

如是常转大经卷，了无能转所转者。

三世诸佛诸菩萨，声闻独觉及天人。

地狱修罗鬼畜等，一一皆承此经力。

我今复与诸佛子，各生殊胜难愚心。

还摄此经一归尘，安住毗卢法宝藏。

释宗杲

释宗杲　入定观音赞

世间种种音声相，众以耳听非目睹。

唯此大士眼能观，瞑目谛观为佛事。

於眼境界无所取，耳鼻舌身意亦然。

善哉心洞十方空，六根互显如是义。

眼色耳声鼻嗅香，身触意思无差别。

当以此观如是观，取此为实成妄想。

若离妄想取实法，展转惑乱失本心。

本心既失随颠倒，不见大士妙色身。

无眼耳鼻舌身意，互显之义亦寂灭。

亦无大士妙色身，亦无种种音声相。

佛子能作如是观，永离世间生死苦。

释宗杲

释宗杲　若怀首座求赞归洋屿庵

吾於闽有大因缘，夜梦昼思无间然。

他日定归洋屿去，楞伽室内作终焉。

释宗杲

释宗杲　僧鹗禅人救赞

这汉一生空倔强，偏向人前放软顽。

涅槃路上栽荆棘，解脱门前紧著关。

不别法身三种病，岂识楞严义八还。

谩把少林无孔笛，等闲吹过汨罗湾。

释宗杲

释宗杲　师玿长老求赞

画得百千本，都记祗这是。

师玿好阴当，杨岐第七世。

释宗杲

释宗杲　示大悲长老

一棒打破生死窟，当时凡圣绝行踪。

返笑赵州心不歇，老来犹自走西东。

释宗杲

释宗杲　示鼎需祥人

面门竖亚摩醯眼，肘后斜悬夺命符。

瞎却眼，解却符，赵州东壁挂葫芦。

释宗杲

释宗杲　示法泉侍者

言前超佛祖，日轮正当午。

豁开三要关，一击涂毒鼓。

既发上头机，莫问千钧弩。

放去绝遮拦，捏聚非回互。

咄哉老瞿昙，住住住住住。

释宗杲

释宗杲　示韩令人

说不到处著一句，风前截断千差路。

超佛越祖只如今，壁立万仞无回互。

释宗杲

释宗杲　示了然居士

长乐沙坑郑了然，不依本分要参禅。

自言已到无参处，歌罗管尔米疆年。

释宗杲

释宗杲　示弥光禅人

龟毛牛得笑咍咍，一击万重关锁开。

庆快平生在今日，孰云吉里赚吾来。

释宗杲

释宗杲　示汪居士

一毛头上无边刹，决定识情难测量。

直下不生邪险见，壶中日月自然长。

释宗杲

释宗杲　示祥云懿长老

夺却衲僧拄杖，当下便无伎俩。

喝下铁眼忽开，直据千峰顶上。

释宗杲

释宗杲　示用禅人

未点先行不唧{左口右留}，不拨自转已出丑。

那堪更鼓两片皮，岂止鉴空开户牖。

火中木马空嘶鸣，水底泥牛谩哮吼。

用禅用禅听我言，拶到悬崖须放手。

释宗杲

释宗杲　示周子充写华严经

总别同异，成坏行布。

圆融无碍，尘入众刹。

非宽刹入，众尘非隘。

居士笔端，宣畅果海。

因原自在，我今说偈。

赞扬同证，一真法界。

释宗杲

释宗杲　示祖元禅人

万仞岩头解放知，起来依旧却惺惺。

饥餐渴饮浑无事，那论昔人非昔人。

释宗杲

释宗杲　示尊璞禅人

一口吞尽三世佛，正是吾家客作儿。

争似璞禅无用处，一毛头上便忘机。

释宗杲

释宗杲　释迦出山相赞

正觉山前折却本，三七日内心头闷。

却来鹿苑讨便宜，好与拽翻椎一顿。

释宗杲

释宗杲　守净禅人求赞

瞋恚痴未除，心意识颠倒。

谈禅信口开，知头胡乱扫。

其施汝者不名福田，供养汝者堕三恶道。

个是云门僧，即非杜撰长老。

释宗杲

释宗杲　思岳禅人求赞

两耳卓朔口门窄，两眼皮薄鼻露竅。

一生大本谩澜翻，何曾唱得胡家调。

释宗杲

释宗杲　送超僧鉴

桶底脱时大地阔，命根断处碧潭清。

好将一点红炉雪，散作人间照夜灯。

释宗杲

释宗杲　送法轮思藏主化钟

覆为钟，仰为鼎。

自是法轮家风，妙喜争取驰骋。

思禅人，固相请。

援毫临纸忽猛省，一声直透须弥顶。

释宗杲

释宗杲　送了明长老归长芦

人言棒头出孝子，我道怜儿不觉丑。

长芦长老恁麽来，妙喜空费一张口。

纵教四海妄流传，野干能作师子吼。

孰云无物赠伊行，喝下铁围山倒走。

释宗杲

释宗杲　送直禅人

直出直入，直行直坐。

直禅上人，直须恁麽。

本自圆成，不立功课。

饥来吃饭，寒来向火。

不在瞿昙，非干达磨。

拟心思量，返遭殃祸。

我说是言，已招口过。

明眼人前，一场话堕。

请事斯语，无忘骨剉。

释宗杲

释宗杲　颂古六首

三千威仪都不修，八万细行全不顾。

只因闹市里等人，被人唤作破落户。

兜率内院久抛离，纵归忘却来时路。

稽首弥勒世尊，得与麽宽肠大肚。

释宗杲

释宗杲　颂古六首

担柴卖火村里汉，舌本澜翻不奈何。

自道来时元没口，却能平地起风婆。

释宗杲

释宗杲　颂古六首

即心即佛莫妄求，非心非佛休别讨。

红炉焰上雪花飞，一点清凉除热恼。

释宗杲

释宗杲　颂古六首

蓦口一桡玄路绝，药山之道始流传。

离钩三寸无消息，觉海方乘船若船。

释宗杲

释宗杲　颂古六首

俱胝一指头，吃饭饱方休。

腰缠十万贯，骑鹤上扬州。

释宗杲

释宗杲　颂古六首

何必不必，绵绵密密，

觌面当机。有人续得末后句，

许你亲见二尊宿。

释宗杲

释宗杲　颂古一百二十一首

利刃有蜜不须舐，虫毒之家水莫尝。

不舐不尝俱不犯，端然衣锦自还乡。

释宗杲

释宗杲　颂古一百二十一首

老汉才生便著忙，周行七步似颠狂。

赚他无限痴男女，开眼堂堂入镬汤。

释宗杲

释宗杲　颂古一百二十一首

拈起一枝华，风流出当家。

若言付心法，天下事如麻。

释宗杲

释宗杲　颂古一百二十一首

两处牢关击不通，纤尘不动自乖宗。

忽然业镜百杂碎，黄面矍昙失却踪。

释宗杲

释宗杲　颂古一百二十一首

金鳌一掣沧溟竭，徒自悠悠泛小舟。

今日烟波无可钓，不须新月更为鉤。

释宗杲

释宗杲　颂古一百二十一首

觅心无处更何安，嚼啐通红铁一团。

从使眼开张意气，争如不受老胡谩。

释宗杲

释宗杲　颂古一百二十一首

出得出不得，是定非正定。

冈明与文殊，丧却穷性命。

释宗杲

释宗杲　颂古一百二十一首

见得分明识得亲，举来犹自涉涂程。

真饶不犯毫芒者，也是拈{左食右追}舐指人。

释宗杲

释宗杲　颂古一百二十一首

马驹喝下丧家风，四海从兹信息通。

烈火焰中挥得月，巍巍独天坐雄峰。

释宗杲

释宗杲　颂古一百二十一首

哑子得梦与谁说，起来相对眼麻弥。

已向人前轮肺府，从教他自觅便宜。

释宗杲

释宗杲　颂古一百二十一首

若将此语定网宗，孤负明招独眼龙。

笑里忽分泥水路，方知千里共同风。

释宗杲

释宗杲　颂古一百二十一首

第七菸菟没尾巴，食牛之气已堪夸。

丛林悱悱争唇吻，几个行人得到家。

释宗杲

释宗杲　颂古一百二十一首

倒腹倾肠说向君，不知何故尚沈吟。

而今便好猛提取，付与世间无事人。

释宗杲

释宗杲　颂古一百二十一首

雨散云收后，崔嵬数十峰。

倚栏频顾望，回首与谁同。

释宗杲

释宗杲　颂古一百二十一首

身上著衣方免寒，口边说食终不饱。

大唐国里老婆禅，今日为君注破了。

释宗杲

释宗杲　颂古一百二十一首

入门便喝，全无巴鼻。

引得儿孙，弄粥饭气。

释宗杲

释宗杲　颂古一百二十一首

昧却当阳个一著，牵来拽去互施呈。

不知除却王维手，更有何人画得成。

释宗杲

释宗杲　颂古一百二十一首

五月五日午时书，赤口毒舌尽消除。

更饶急急如律令，不须门上画蜘蛛。

释宗杲

释宗杲　颂古一百二十一首

脑后见腮村僧，大开眼了作梦。

虽然趁得老鼠，一棒打破油瓮。

释宗杲

释宗杲　颂古一百二十一首

一人眼似鼓槌，一人头如木杓。

两个老不识羞，至今无处安著。

释宗杲

释宗杲　颂古一百二十一首

劝君不用苦劳神，唤作平常转不亲。

冷淡全然没滋味，一回举起一回新。

释宗杲

释宗杲　颂古一百二十一首

使得十二时辰，呼来却教且去。

倚官挟势欺人，茫茫无本可据。

释宗杲

释宗杲　颂古一百二十一首

深浅聊将拄杖探，忽然平地起波澜。

倾湫倒岳惊天地，到海方知彻底乾。

释宗杲

释宗杲　颂古一百二十一首

好一殿功德，总是过去佛。

百福相严身，不使栴檀刻，

日日香烟夜夜灯，看来当甚乾萝葡。

释宗杲

释宗杲　颂古一百二十一首

禾黍不阳艳，竞栽桃李春。

翻令力耕者，半作卖华人。

释宗杲

释宗杲　颂古一百二十一首

天下禅和说勘破，争知赵州已话堕。

引得儿孙不丈夫，人人点过冷地卧。

释宗杲

释宗杲　颂古一百二十一首

庆体裁衣，量打水碓。

毫发不差，且居门外。

释宗杲

释宗杲　颂古一百二十一首

瑟瑟风松，萧萧雨桧。

师子咬人，韩{左犭右卢}逐瑰。

释宗杲

释宗杲　颂古一百二十一首

赵州有密语，文远不覆藏。

演出大藏教，功德实难量。

释宗杲

释宗杲　颂古一百二十一首

一正一邪，一倒一起。

文远赵州，靴里动指。

释宗杲

释宗杲　颂古一百二十一首

文远修行不落空，时时瞻礼紫金容。

赵州拄杖虽然短，脑后圆光又一重。

释宗杲

释宗杲　颂古一百二十一首

有问狗佛性，赵州答曰无。

言下灭胡族，犹为不丈夫。

释宗杲

释宗杲　颂古一百二十一首

九十七种妙相，顾陆笔端难状，

赵州眼目精明，觑见心肝五藏。

释宗杲

释宗杲　颂古一百二十一首

青州七斤衫，尽力提不起。

打破赵州关，总是自家底。

释宗杲

释宗杲　颂古一百二十一首

参见南泉王老师，镇州萝蕁更无私。

拈来塞断是非口，雪曲阳春非楚词。

释宗杲

释宗杲　颂古一百二十一首

有佛处不得拄，生铁称鎚被虫蛀。

无佛处急走过，撞著嵩山破灶堕。

三千里外莫错举，两个石人相耳语。

恁麽则不去也，此语已行遍天下，

摘杨华，摘杨华，

唵嚤噠哩吽{左口右发}吒。

释宗杲

释宗杲　颂古一百二十一首

涂路波吒数十州，传言送语当风流。

不知脚下泥生刺，蹋著锥人脚指头。

释宗杲

释宗杲　颂古一百二十一首

直饶钉得遮一缝，点检将来非好手。

可怜两个老禅翁，却向俗人说家丑。

释宗杲

释宗杲　颂古一百二十一首

鉴坏十方常住地，三钱使尽露尸骸。

罗山古佛虽灵验，未免将身一处理。

释宗杲

释宗杲　颂古一百二十一首

同门握手话分携，古路迢迢去莫追。

却笑波心遗剑者，区区空记刻舟时。

释宗杲

释宗杲　颂古一百二十一首

一挝涂毒闻皆丧。身在其中总不知。

八十翁翁主场屋，真诚不是小儿嬉。

释宗杲

释宗杲　颂古一百二十一首

钟声披起郁多罗，碧眼胡儿不奈何。

一箭双雕随手落，拈来元是栅中鹅。

释宗杲

释宗杲　颂古一百二十一首

入门便棒，郎当不少。

依而行这，胡麻厮缴。

释宗杲

释宗杲　颂古一百二十一首

不落不昧，石头土块。

蓦路相逢，银山粉碎。

拍手呵呵笑一场，明州有个憨布袋。

释宗杲

释宗杲　颂古一百二十一首

俊哉一跃透重渊，霹雳迫之去不还。

却笑龙门烧尾者，依前点额在波澜。

释宗杲

释宗杲　颂古一百二十一首

南泉打破闲家具，浩浩诸方作话看。

今日为君重举过，明明历历不顢頇。

释宗杲

释宗杲　颂古一百二十一首

背触非遮护，明明直举扬。

吹毛虽不动，遍地是刀枪。

释宗杲

释宗杲　颂古一百二十一首

瑞岩家风，唤主人公。

昨夜南山，虎咬大虫。

释宗杲

释宗杲　颂古一百二十一首

镆铘在握，天魔胆落，

明眼衲僧，休更卜度。

释宗杲

释宗杲　颂古一百二十一首

丹山生鹡鷟，师子产狻猊。

棒下摩醯眼，徒夸第一机。

释宗杲

释宗杲　颂古一百二十一首

对从全提摩竭令，岂是闲开两片皮。

喝下瞎驴成队走，梦中推倒五须弥。

释宗杲

释宗杲　颂古一百二十一首

暗中携手上高山，及至天明各自行。

无限中涂未归客，明明开眼堕深坑。

释宗杲

释宗杲　颂古一百二十一首

阳焰何曾能止渴，画饼几时充得饥。

劝君不用栽荆棘，后代儿孙惹著衣。

释宗杲

释宗杲　颂古一百二十一首

眼中无翳休挑刮，镜上无尘不用磨。

信脚出门行大路，横担拄杖唱山歌。

释宗杲

释宗杲　颂古一百二十一首

好个话端，阿谁解举。

举得十分，未敢相许。

释宗杲

释宗杲　颂古一百二十一首

全死中全活，全活中全死。

一个讶郎当，一个福建子。

释宗杲

释宗杲　颂古一百二十一首

境话会来虽未是，却问如今作麽生。

清凉元本鼻头直，夹山依旧两眉横。

释宗杲

释宗杲　颂古一百二十一首

睦州担板，那容眨眼，

阔狭短长，不须增减。

释宗杲

释宗杲　颂古一百二十一首

一气转一大藏教，顿渐偏圆权与实。

无边妙义炳然彰，元来一字也不识。

释宗杲

释宗杲　颂古一百二十一首

以平报不平，王法本无亲。

临济虽明眼，也是黄龙精。

释宗杲

释宗杲　颂古一百二十一首

先师会里呈真处，临济堂前吃菜时。

连此三回露拴萦，咄这缘台盘乞儿。

释宗杲

释宗杲　颂古一百二十一首

夜半明星当午现，愚夫犹待晓鸡鸣。

可怜自屎不知臭，又欲得新牛似人。

释宗杲

释宗杲　颂古一百二十一首

提起须弥第一槌，电光石火太迟迟。

象王行处狐踪绝，师子咆哮百兽危。

释宗杲

释宗杲　颂古一百二十一首

和尚不赴堂，庄王谢临屈。

一字入公门，九牛撤不出。

释宗杲

释宗杲　颂古一百二十一首

祖父田园都卖了，四边界至不曾留。

奈何犹有中心树，恼乱春风卒未休。

释宗杲

释宗杲　颂古一百二十一首

新妇骑驴阿家达，步步相随不著鞭。

归到画堂人不识，从今嫩更出门前。

释宗杲

释宗杲　颂古一百二十一首

猛焰不容蚊蚋泊，大海那能宿死尸。

任是三头并六臂，望风无不竖降旗。

释宗杲

释宗杲　颂古一百二十一首

云门乾屎橛，全超法报化。

无事出山游，百钱杖头挂。

释宗杲

释宗杲　颂古一百二十一首

巍巍一座大弥卢，荷负非干气力粗。

纵使不随言语会，却来当面受糊涂。

释宗杲

释宗杲　颂古一百二十一首

问佛如何是，宗师即便酬。

称鎚将锯解，言外度迷流。

释宗杲

释宗杲　颂古一百二十一首

古庙里头回避得，纸钱堆畔暗嗟吁。

闲神野鬼皆惊怕，只为渠侬识梵书。

释宗杲

释宗杲　颂古一百二十一首

望州乌石与僧堂，丛识茫茫不可当。

提起衲僧拄杖子，五湖四海沸如汤。

释宗杲

释宗杲　颂古一百二十一首

痴人面前休说梦，生铁团上须寻缝。

明明说与却佯聋，只管外边闲打共。

释宗杲

释宗杲　颂古一百二十一首

移身不移步，移步不移身。

走却金师子，捉得玉麒麟。

释宗杲

释宗杲　颂古一百二十一首

总道见桃华悟道，此语不知还是无。

茫茫宇宙人无数，那个男儿是丈夫。

释宗杲

释宗杲　颂古一百二十一首

打破鬼门关，日轮正当午。

一箭中红心，大地无寸土。

释宗杲

释宗杲　颂古一百二十一首

言无展事，语不投机。

随言者丧，滞句者学。

逢人不得错举。

释宗杲

释宗杲　颂古一百二十一首

夺得骊珠即便回，小根魔子尽疑猜。

拈来抛向洪波里，撒手大家空去来。

释宗杲

释宗杲　颂古一百二十一首

忽尔出门先见路，才方洗脚便登船。

神仙秘诀真堪惜，父子虽亲不可传。

释宗杲

释宗杲　颂古一百二十一首

有礼有乐，有唱有酬。

人平不语，水平不流。

释宗杲

释宗杲　颂古一百二十一首

瞎驴一众跳皆惊，正法那堪付与人。

三要三玄俱丧尽，堂堂摆手出重城。

释宗杲

释宗杲　颂古一百二十一首

撦破云门一柄扇，拗折乾峰一条棒。

二三千处管弦楼，四五百条华柳巷。

释宗杲

释宗杲　颂古一百二十一首

见色明心事已差，闻声悟道更交加。

观音妙智慈悲力，荆棘林生优钵华。

释宗杲

释宗杲　颂古一百二十一首

剔开金殿锁，撞动玉楼钟。

泣露千般草，吟风一样松。

释宗杲

释宗杲　颂古一百二十一首

天地同根伸一问，未曾抬步已亡家。

无阴阳处华重发，玉本无瑕却有瑕。

释宗杲

释宗杲　颂古一百二十一首

玄沙三种病人话，透出云门六不收。

莫待是非来人耳，从前知己返为雠。

释宗杲

释宗杲　颂古一百二十一首

夫子不识字，达磨不会禅。

玄沙无此语，切莫妄流传。

释宗杲

释宗杲　颂古一百二十一首

赤肉团边用得亲，主宾有理各难伸。

两个驼子相逢著，世上如今无直人。

释宗杲

释宗杲　颂古一百二十一首

有时笑兮有时哭，悲喜交并暗催促。

此理如何举向人，断弦须得鸾胶续。

释宗杲

释宗杲　颂古一百二十一首

金刚圈，栗棘蓬。

玄沙三种病，石巩一张弓。

直截为君说，新罗在海东。

释宗杲

释宗杲　颂古一百二十一首

杨岐一头驴，只有三只脚。

潘阆倒骑归，攧杀黄幡绰。

释宗杲

释宗杲　颂古一百二十一首

老青原，没缝罅。

问佛法，酬米价。

差毫釐，成话欛。

无面目，得人怕。

释宗杲

释宗杲　颂古一百二十一首

后园驴吃草，一老一不老。

蓦地撞出来。斩凑得恰好。

释宗杲

释宗杲　颂古一百二十一首

小鱼吞大鱼，直路太萦纡。

古帆休更问，处处得逢渠。

释宗杲

释宗杲　颂古一百二十一首

五逆闻雷，曾能颜回。

一粒豆子，爆出冷灰。

释宗杲

释宗杲　颂古一百二十一首

日是祸门，电激雷奔。

娑竭出海，震动乾坤。

释宗杲

释宗杲　颂古一百二十一首

日日日日，时时时时，

违时失候，个老古锥。

释宗杲

释宗杲　颂古一百二十一首

直出直入，当面不识。

更拟如何，著甚死急。

释宗杲

释宗杲　颂古一百二十一首

杀人须是杀人汉，当下一刀成两段。

头臂夼亏剑刃锋。何似秦时{左车右度}轹鑽。

释宗杲

释宗杲　颂古一百二十一首

十字待头，现成行货。

拟欲商量，漆桶蹉过。

释宗杲

释宗杲　颂古一百二十一首

兔角龟毛眼里栽，铁山当面势崔嵬。

东西南北无门入，旷劫无明当下灰。

释宗杲

释宗杲　颂古一百二十一首

云门鉴咦，少有人知。

咄，无孔铁鎚。

释宗杲

释宗杲　颂古一百二十一首

一口吸尽西江水，甲乙丙丁庚戊己。

咄咄咄，囉囉哩。

释宗杲

释宗杲　颂古一百二十一首

燕坐道场经十劫，一一从头俱漏泄。

世间多少守株人，掉棒拟打天边月。

释宗杲

释宗杲　颂古一百二十一首

独坐话谁知，青山对落晖。

华须连夜发，莫待晓风吹。

释宗杲

释宗杲　颂古一百二十一首

荷叶团团团似镜，菱角尖尖尖似锥。

风吹柳絮毛球走，雨打梨花蛱蝶飞。

释宗杲

释宗杲　颂古一百二十一首

春至自开华，秋来还落叶。

黄面老瞿昙，休摇三雨舌。

释宗杲

释宗杲　颂古一百二十一首

壁上安灯盏，堂前置酒台。

闷来打三盏，何处得愁来。

释宗杲

释宗杲　颂古一百二十一首

陕府铁牛日癞，嘉州大像耳聩。

两个病痛一般，咄哉漆桶不快。

释宗杲

释宗杲　颂古一百二十一首

华阴山前百尺井，中有寒泉彻骨冷。

谁家女子来照影，不照其馀照斜领。

释宗杲

释宗杲　颂古一百二十一首

掌内摩尼曾不顾，谁能护惜娘生裦。

浮杯不会老婆禅，直至如今遭点污。

释宗杲

释宗杲　颂古一百二十一首

电光石火尚犹迟，猗死禅和那得知。

转面回头拟寻讨，夕阳已过绿榉西。

释宗杲

释宗杲　颂古一百二十一首

眼光烁破四天下，婆子拳头没缝罅。

当机觌面事如何，猛虎脊梁谁解跨。

释宗杲

释宗杲　颂古一百二十一首

三世诸佛不知有，老老大大外边走。

眼皮盖尽五须弥，大洋海里翻筋斗。

狸奴白牯却知有，瀑布不溜青山走。

堪笑无端王老师，错认簸箕作熨斗。

释宗杲

释宗杲　颂古一百二十一首

一堆红焰亘晴空，不问金鎎铁锡铜。

入里心教成水去，那容蚊蚋泊基中。

释宗杲

释宗杲　颂古一百二十一首

崎崎岖岖平坦坦，平坦坦处甚崎岖。

蓦地跛驴能蹴蹋，抹过追风天马驹。

释宗杲

释宗杲　颂古一百二十一首

云门举起竹篦，开口知君话堕。

上方香积不餐，甘伏食人涕唾。

释宗杲

释宗杲　颂古一百二十一首

云门举起竹篦，禅和切忌针锥。

鸾凤不棲荆棘，{左感右鸟}{左感右鸟}偏守空池。

释宗杲

释宗杲　颂古一百二十一首

云门举起竹篦，通身带水拕泥。

奉报参玄上士，撒手悬崖勿迟。

释宗杲

释宗杲　颂古一百二十一首

云门举起生篦，拟议知君乱统。

直饮救得眼晴，当下失却鼻孔。

释宗杲

释宗杲　颂古一百二十一首

云门举起竹篦，露出心肝五脏。

可怜猗死禅和，犹自魂飞胆丧。

释宗杲

释宗杲　唐道人请赞

这尊慈，无措索，

忽地喜，忽地恶。

喜也，和气和春百华开萼，

怒也，雷电风云一时俱作。

似恁麽做处，若非阿修罗王，

即是金仟大觉。唐道人，

贤收却。逢人不用展开，

卷来送在壁角。

释宗杲

释宗杲　天童觉和尚赞

烹佛烹祖大炉韝，煅凡煅圣恶钳鎚。

起曹洞於已坠之际，针膏肓於必死之时。

善说法要，冈涉离微。

不起于座，而变荆棘林为梵释龙天之宫而无作无为。

神澄定灵，雪顶庞眉。

良工幻出兮，不许僧繇知。

虚堂张挂兮，梁宝公犹迷。

个是天童老古锥，妙喜知音更有谁。

释宗杲

释宗杲　汪状元燕坐轩

不於三界现身意，棹举何如愦愦时。

寄语轩中燕坐者，好看新月下前溪。

释宗杲

释宗杲　维摩居士赞

冷坐毗耶城，百病一时发。

不得文殊来，几乎无合杀。

释宗杲

释宗杲　魏侍郎净心阁

伟哉广大寂灭心，譬如虚空不分别。

拟心求净即染污，况复比伦诸佛土。

又如梦中所见物，所见是有不可取。

如是通达无有疑，净心之义炳然现。

是义现矣难测量，超诸色相离言说。

过去未来现在世，佛及菩萨与声闻。

一切含识有情类，平等於义如实了。

善哉奇特过量人，只以此阁演是义。

演已便息随所缘，亦与梦中无差别。

我以父母所生口，说此无上妙伽陀。

庄严广大寂灭心，为诸来者作饶益。

释宗杲

释宗杲　文俊禅人求赞

咄这担版汉，从来无所知。

曾经一顿饱，忘却累年饥。

动便触人讳，拍盲不识时。

平生没活计，赤手讨便宜。

释宗杲

释宗杲　文殊问疾赞

居士何曾病，是病因问有。

两眼对两眼，世医咸拱手。

释宗杲

释宗杲　闻监务请赞

谓汝惺惺，时复放淈{左氵右盾}。

谓汝太褊急，间或又容物。

既作人天师，开口便轻忽。

庄严贤劫中，且无如此佛。

寄语闻子清，划礁这个贼。

释宗杲

释宗杲　无著道人请赞

汝求吾之赞，复赞吾之真。

大涨绝涓滴，须弥无一尘。

以讦为直而非直，以察为明而非明。

象王回旋，师子嚬呻。

如此为人善知识，少吃酸醋三五升。

释宗杲

释宗杲　吴提弄请赞

这个村和尚，少人能近傍。

墨漆粗竹篦。佛来也一棒。

没秋毫人情，有万千无状。

慈悲时观音菩萨之所不如，瞋恚时阿修罗王亦难比况。

世上可曾可恶者是这船底阿师，如何，

也有人画渠供食。

释宗杲

释宗杲　五祖演和尚赞二首

赤骨力地，有{左龠右虎}无裦。

敢与海神，争先斩富。

说大脱空，荷担佛祖。

七八圆全，不成三五。

村歌社舞可怜生，引得儿孙弄泥土。

释宗杲

释宗杲　悟本禅人求赞

一千七百痴衲子，围绕这个无明叟。

细腻常没一星儿，粗糙却有七八斗。

未尝寂寂入禅定，终日波波廊下走，

为人巴鼻亦好笑，更不容人谩开口。

盲枷瞎棒当慈悲，是与不是劈脊娄。

如斯主法作宗师，枉续牟尼子孙后。

本禅千万晨学伊，学伊和尔不唧{左口右留}。

释宗杲

释宗杲　西余端和尚赞

被底礼寅朝，去住随风扫。

名呼章相公，侮嫚圆照老。

不托和尚，两拳打翻。

回头妖僧，一句骂倒。

只看几著子，不必问他禅道。

个是金毛师子儿，狐狸野干徒叫噪。

释宗杲

释宗杲　向侍郎无热轩

勇猛精进过量人，号曰芗林大居士。

住无变易真实处，而常顺行诸佛法。

不作世间颠倒业，成辨出世胜方便。

而能於此方便中，幻出难思诸境界。

复於难思境界中，而现种种殊胜事。

华林宝树咸放光，接影连辉相鉴彻。

光色清净如金刚，世间无有能坏者。

又如无热大宝池，四面分流入於海。

是海广大无边际，不出居士一毛孔。

於一毛孔放光明，八万四千同时发。

不劳居士转舌相，只以此肖宣妙法。

是法即是此肖明，不离是光说此法。

大海毛孔亦复尔，上旨芗林无热义。

是义如空不可量，一一包罗世间相。

我今以此无义语，路为居士出只手。

佛子来登无热轩，众宝妙沙开户牖。

释宗杲

释宗杲　谢紫岩居士

紫岩分惠建溪茗，妙喜答以青州衫。

得人一牛还一马，前三三与后三三。

释宗杲

释宗杲　许司理请赞

湛不摇处，正好著力。

欲识吾真，出阴办入。

一毛端头，师子返掷。

赤肉团上，万仞壁立。

冲密湛然知不知，铁牛生得玉猫儿。

释宗杲

释宗杲　雪峰空长老求赞

慧空抓著吾痒处，吾尝劄著伊痛处。

痛处痒，痒处痛，

不与千圣同途，岂与衲僧共用。

莫言扫帚竹时无钱筒，蒿枝丛林无梁栋。

虽然家丑不可外扬，也要诸方眼目定动。

而今各自不得已，一任画出这般不唧{左口右留}底老冻{左鼻右上鸟下瓜}。

但将悬向壁角落头，使来者瞻之仰之。

昼夜六时烧兜楼婆力迦沈水栴檀之香，作七代祖翁之供。

释宗杲

释宗杲　言法华赞

旋陀罗尼三昧，语默元无羐碍。

揽衣著屐走街，刚被时人笑怪。

问伊住止何处，向道我侬弗会。

进前拟议思量，咄哉漆桶不快。

释宗杲

释宗杲　杨岐和尚赞

异类中行，拕犁拽耙。

栗棘金圈，是何言话。

释宗杲

释宗杲　用宣禅人请赞

宣传吾真，吾为宣说。

眨上眉毛，大巧若拙。

释宗杲

释宗杲　又六湛堂

非湛非摇此法源，当机莫厌假名存。

直须过量英灵汉，方入无边广大门。

万境交罗元不二，六窗昼夜未尝昏。

翻思庞老事无别，掷剑挥空岂有痕。

释宗杲

释宗杲　又同尘庵

尘无自性，揽真成立。

拟和其光，同亦俱失。

外既匪宽，内亦不窒。

是义非虚，亦复非实。

庵中主人，如玉处石。

作如是观，千载一息。

释宗杲

释宗杲　又作偈

大根大器大力量，荷担大事不寻常。

一毛头上通消息，遍界明明不覆藏。

释宗杲

释宗杲　喻郎中观我庵

万物备於我，我观卒未休。

智者返观我，纵横得自由。

释宗杲

释宗杲　御赐真赞师演成四偈

生灭不灭，如水中月。

不可揽触，妙在甄别。

释宗杲

释宗杲　御赐真赞师演成四偈

常住不住，是真实义。

一幅丹青，辉天鉴地。

释宗杲

释宗杲　御赐真赞师演成四偈

圆觉空明，胡来汉现。

一点灵光，万化千变。

释宗杲

释宗杲　御赐真赞师演成四偈

随物现处，廓清军宇。

不动神情，气蚕项羽。

释宗杲

释宗杲　圜悟和尚赞三首

道大德备之词，先师之真。

此处无金二两，俗人酤酒三升。

超佛越祖之谈，赞师之禅。

削圆方竹杖，鞔却此茸毡。

无可谕，无可说，

正是守著击驴橛。那堪更言七坐道场三奉诏旨，

大似郑州出曹门，且喜没交涉。

降此之外，毕竟如何。

江南两浙，春寒秋热。

寄语诸方，不要饶舌。

释宗杲

释宗杲　圜悟和尚赞三首

风雷为舌，虚空为口。

应群生机，作师子吼。

眼肖烁破四天下，惊起法身藏北斗。

个是杨岐嫡孙，喝下须弥倒走。

释宗杲

释宗杲　圜悟和尚赞三首

这老汉无置锥之地而不贫，有无价这宝而不富。

睹从善而不欣，遇诸恶而不怖。

一著当阳全提，要且秋毫不露。

有时石火里藏身，却向电影中回互。

塞却临济三玄门，截断岩头末后句。

释宗杲

释宗杲　阅藏后题智证庵壁

柏子拈来香满庐，蒲团静里结跏呋。

三年过眼千千卷，此际分明一字无。

释宗杲

释宗杲　云门和尚赞

开雪峰口，出睦州气。

袖手俨然，眈眈虎视。

我说是言，有语无义。

石火电光，咄哉钝滞。

伽梨勃窣知是谁，有人续得末后句，

许尔亲见渠侬。

释宗杲

释宗杲　蕴闻禅人请赞

蕴闻闻自性，自性离闻蕴。

吾真亦复然，迥迢千圣顶。

释宗杲

释宗杲　赞法海真

廓圆通门，续云门派。

燕坐胡床，虎视百怪。

佩毗卢印，推伏魔外。

一句当阳，电光非快。

不动道场，而入三昧。

赞之毁之，俱遭白癞。

释宗杲

释宗杲　赵提宫请升堂偈

言前荐得已天涯，句后承当路转赊。

一击铁关如粉碎，水天空阔雁行斜。

释宗杲

释宗杲　赵通判请赞

谓汝是善人耶，嫉恶之太甚。

谓汝是恶人耶，好贤而乐善。

而於善恶两涂之间了无遗恨。咦，

好个自是汉，高谈无畔岸，

成佛作祖且缓缓。这一则公案，

分付赵通判。

释宗杲

释宗杲　赵州和尚赞

庭柏无根，虚空有骨。

十分鲁钝，以辽天鹘。

热至乘凉，寒烧榾柮。

夫是之谓，赵州古佛。

释宗杲

释宗杲　正言禅人求赞

虚空里揣出骨，闪电中作窠窟。

有问妙喜家风，此外更无别物。

释宗杲

释宗杲　证冯楫居士会药山问石头见性成佛公案偈

梵语唐言，打成一块。

咄哉俗人，得此三昧。

释宗杲

释宗杲　证通身一具金锁骨偈

通身一具金锁骨，堪与人天为规则。

要识临济小斯儿，便是当年白拈贼。

释宗杲

释宗杲　郑学士请赞

参得圜悟禅，担起睦州版。

透过祖师关，瞎却顶门眼。

肚里黑漫漫，心中平坦坦。

性气得人憎，发时浑不管。

巩县茶瓶吃一槌，击碎饶州白瓷碗。

释宗杲

释宗杲　舟峰长老求赞

萧萧洒洒，有取有舍。

藞藞苴苴，无真无假。

客来须看，贼来须打。

一条竹蓖，天上天下。

背触当锋，任人酬价。

咄哉村僧，少说大话。

龟年收取挂高，从他赞叹从他骂。

释宗杲

释宗杲　朱主簿请赞

庞老曾升马祖堂，西江吸尽更无双。

而今妙喜朱居士，觌面分明不覆藏。

释宗杲

释宗杲　竹庵珪和尚赞

赞叹竹庵也是妙喜，骂詈竹庵也是妙喜，

赞之骂之各有所以。赞之者为渠内衲僧正眼，

骂之者为渠浸在醋瓮。或曰如竹庵之为宗师也，

不可赞不可骂，精金美玉自有定价，

赞之骂之徒增话{左木右覇}。妙喜闻之笑而不答，

但拊掌叩齿三下，从教渠鑽龟打瓦。

释宗杲

释宗杲　庄泉伯检察为先安抚请升堂偈

近来学佛人，少见不颠倒。

唯务资谈柄，弃大而就小。

昧却直截事，外边打这绕。

毕竟那一著，何曾得分晓。

得有庄居士，真实没虚矫。

断除烦恼根，烈火烧干草。

心地既安然，魔境岂能扰。

任尔闹浩浩，我常静悄悄。

末后示真归，如脱破布袄。

加趺入禅定。皓月临清沼。

透过生死关。击碎无价宝。

刚正大丈夫，一了一切了。

释宗杲

释宗杲　祖传禅人求赞

藞苴全似川僧，萧洒浑如浙客。

偏向情未生时，拈出报慈一隔。

尊性不定，莫可窥测。

见小时嫌蟭螟眼太宽。见大时谓太虚空忒窄。

似这般底阿师，如何受人天供养，

好与劈腮一掴。

释宗杲

释宗杲　遵璞禅人求赞

临济烧黄禅版，香严哭沩山拄杖。

云门村叟效颦，也作这般伎俩。

作麽生是这船伎俩。咄。

传来铁钵盛猫饭，磨衲袈裟入墨盆。

祖翁活计都坏了，不知将底付儿孙。

释宗回

释宗回　偈

县使追呼不斩停，争如长往事分明。

从前有个无生曲，且喜今朝调已成。

释宗觉

释宗觉　和王龟龄惠诗

少年词赋客，昔与山翁游。

暂抑骅骝姿，聊伴盐车留。

幽坡赏春色，明月同高秋。

君才如鲍照，顾我非汤休。

木桃时一投，琼瑶三四酬。

可怜横海鳞，尺水难沉浮。

飘然拂袖去，形影那容求。

早莫哦君诗，书空复搔头。

迩来三年余，拟君荐经由。

长篇忽见遗，顿觉驱烦愀。

君马何大驶，追踪谪仙流。

锦绣满肠胃，词人孰能俦。

故将西子容，来贻嫫姆羞。

行看复坐吟，终日如軥辀。

安得君书斋，移来近前陬。

论文与谈笑，一释老昔忧。

春禽昼聒聒，窗风夜飕飕。

怀君不成寐，频惊节物乃。

君文已造妙，君德当慎修。

谒帝明光宫，随珠那暗投。

释宗觉

释宗觉　桃源

深隐犹疑世上闻，桃花还洩洞中春。

当时不得渔人入。将谓人问几世秦。

释宗觉

释宗觉　题济川亭

高亭窥绿润，古寺面苍阴。

闻有遗仙事，应容过客寻。

路危山背迥，云重洞天深。

一鸟不飞去，时能弄好音。

释宗琏

释宗琏　偈五首

暗穿玉线，密度金针。

如水入水，似金博金。

释宗琏

释宗琏　偈五首

破无明暗，截生死流，

度三有城，泛无为海。

释宗琏

释宗琏　偈五首

唤作拄杖则触，不唤作拄杖则背。

若也识得，荆棘林中撒手，

是非海里横身。脱或未然，

普贤乘白象，土宿跨泥牛。

释宗琏

释宗琏　偈五首

宗乘一唱殊途绝，万别千差俱泯灭。

通身是口难分雪，金刚脑后三斤铁。

释宗琏

释宗琏　偈五首

是是，放出南山真鳖鼻。

不是不是，勒回千里追风骥。

终成败坏可怜生，塞断咽喉无出气。

无出气，有巴处。

赵州东壁挂葫芦，堪笑维摩谈为二。

释宗琏

释宗琏　倾古三首

南来本欲破邪说，纸灯灭处难分雪。

踏著秤鎚硬似铁，错认乌龟唤作鳖。

释宗琏

释宗琏　倾古三首

新妇骑驴阿家牵，草里寻常万万千。

谁在后兮谁在先，不须特地苦加鞭。

释宗琏

释宗琏　倾古三首

驴尾猪头牛脚迹，三斤麻子露消息。

志公杖头剪刀尺，从来雨下阶头湿。

释宗琏

释宗琏　赞月庵

这个老汉，浑无缝罅。

点铁成金，指鹿为马。

以张拙秀才语擒纵多口，阿师跨三脚驴儿，

指点诸方话霸。遇贱时三世诸佛正眼难窥，

遇贵时八大龙王亦难酬价。阿呵呵，

也大差。只因会春园里失却眼晴，

从此恶名滔滔流遍天下。高挂虚堂兮如师子全威，

一任百怪千妖暗中惊讶。灯禅灯禅，

第一不得容易与伊点化。

释宗美

释宗美　句

浣纱旧曲何入笛，一一随风到客舟。

释宗美

释宗美　题延福寺

倚槛寒松偃，连云一径横。

就中国不得，窗户入江声。

释宗美

释宗美　自题诗集

新集区尧六百篇，冥搜疑到不还天。

多惭未得骚人旨，虚役身心五十年。

释宗盛

释宗盛　偈

钟声清，鼓声响，

早晚相闻休妄想。荐得徒劳别问津，

莫道山僧无伎俩。

释宗盐

释宗盐　偈

送旧年，迎新岁，动用不离光影闪。

澄辉湛湛夜堂寒，

借问诸人会不会。若也会，

增瑕纇。若不会，

依前昧。与君指个截流机，

白云更在青山外。

释宗演

释宗演　辞亦庵相招

南北东西总亦庵，尘毛刹海悉包含。

山僧已住其中矣，更欲招邀即不堪。

释宗演

释宗演　偈

一九与二九，相逢不出手。

世间出世间，无剩亦无少。

释宗演

释宗演　偈

猴王久受幽沉苦，法力冥资得上天。

须信自心元是佛，灵光洞耀没中边。

释宗演

释宗演　示法震头陀

头陀事众已多年，华藏无衣可得传。

劈面三拳仁义绝，陈州人出许州门。

释宗演

释宗演　送定维那

兴化当年为克宾，棒头敲出玉麒麟。

遯庵放过定禅者，只要渠侬眼自明。

释宗演

释宗演　送元功居土归温陵

湖山相见笑颜开，知道仁从佛国来。

败阙尽情都纳了，莫言无物送君回。

释宗演

释宗演　颂古二十四首

今朝三月初十，大野和风袭袭。

不用转脑回头，向此一时证人。

释宗演

释宗演　颂古二十四首

空病有为药，有病空为药。

空有两俱非，药病何处著。

无处著，万里秋风飞一鹗。

释宗演

释宗演　颂古二十四首

九旬禁足精修，今朝休夏自恣。

山僧不敢自瞒，於中罪过有五。

一不合说大脱空，二不合抛沙撒土。

三不合将龙眼核换人眼睛，四不合毁佛谤祖。

五咄，洎合错举。

释宗演

释宗演　颂古二十四首

入圣超凡既有声，卧龙谁顾碧潭清。

快须鼓浪兴云雨，莫负从前济物心。

释宗演

释宗演　颂古二十四首

今朝腊月初一，次第年穷岁毕。

从教万物凋零，这个元无变易。

诸禅老，知不知。

孤迥迥，峭巍巍。

拈来抛掷太湖里，下载清风付与谁。

释宗演

释宗演　颂古二十四首

大川欲济须舟檝，大厦谋成必巨材。

又是一年能事毕，山僧赢得笑咍咍。

释宗演

释宗演　颂古二十四首

人间铄石流金，世外风高月冷。

要知二无两般，须是一回自肯。

镬汤炉炭横身入，剑树刀山信脚行。

释宗演

释宗演　颂古二十四首

一日一日复一日，次第年穷岁暮来。

莫道东君无面目，梅花依旧雪中开。

见便见，绝疑猜，灯笼沿壁上天台。

释宗演

释宗演　颂古二十四首

凡圣什　真，犹存见隔。

见存即凡，情亡即佛。

释宗演

释宗演　颂古二十四首

今朝季冬朔旦，岁月不可把玩。

各请打办精神，了却未了公案。

有我即病生，无我即病灭。

我病两俱非，万里一条铁。

释宗演

释宗演　颂區¤二十四首

云门一曲子，腊月二十五。

唱高和得齐，大棒揸出去。

释宗演

释宗演　颂古二十四首

善财童子採来亲，大智文殊用得灵。

今日青山端午节，不劳拈出再施呈。

释宗演

释宗演　颂古二十四首

今朝腊月十有五，摩那击动三通鼓。

诸人不是不将来，山僧不是不分付。

麻三斤，柏树子。

德山歌，道吾舞。

此道今人弃如土。阿呵呵，

较些子，发机须是千钧弩。

释宗演

释宗演　颂古二十四首

有一语，没人知。

最亲切，又希奇。

晓来和露看，只欠一声啼。

释宗演

释宗演　颂古二十四首

无边不动虚空体，不拒阴阳去复来。

谁道一双穷相手，未尝容易舞三台。

释宗演

释宗演　颂古二十四首

张侯白，李侯黑。硬如绵，软如铁。

蓦路相逢两会家，临济未是白拈贼。

释宗演

释宗演　颂古二十四首

一九与二九，相逢不出手。

面面各相看，人人自知有。

你若野犴鸣，我便狮子吼。

我若野犴鸣，你亦狮子吼。

十字纵横自在行，切忌随人背后走。

释宗演

释宗演　颂古二十四首

摩尼珠，人不识，

如来藏里亲收得。收者易，

见者难。见者易，

用则难。见得用得，

二无两般。閒把一枝归去笛，

夜深吹过汨罗湾。

释宗演

释宗演　颂古二十四首

今朝四月一，春去无踪迹。

衲僧拄杖子，依旧光黑漆。

看看，旋岚偃岳而常静，

江河竞注而不流。野马飘鼓而不动，

日月历天而不周。尽情抛掷太湖里，

下载清风熟与俦。

释宗演

释宗演　颂古二十四首

观音大士弘悲愿，千臂壮严千眼明。

定慧慈威咸具足，山僧赢得不惺惺。

释宗演

释宗演　颂古二十四首

今朝十月十五，有误诸人来此。

山僧口似匾担，说禅烦拄杖子。

一击忘所知，更不假修持。

黑蛇当大路，狮子逞全威。

释宗演

释宗演　颂古二十四首

有句无句，如藤倚树。

打破油瓮，讨甚老鼠。

楖栗横担不顾人，直入千峰万峰去。

释宗演

释宗演　颂古二十四首

无边刹境，自他不隔毫端。

十世古今，始终不离当念。

释宗演

释宗演　颂古二十四首

今朝已是三月半，到处桃花开烂熳。

多少游人眼不开，灵云一见疑情断。

释宗演

释宗演　颂古十七首

从前七佛仪式，庆喜何曾欠少。

堪笑黄面瞿昙，无端打个之绕。

释宗演

释宗演　颂古十七首

色空明暗本无因，见见由来亦误人。

见不及时犹未瞥，那知殃祟是家亲。

释宗演

释宗演　颂古十七首

相见锦江头，相携上酒楼。

月阑歌笑罢，回首上扁舟。

释宗演

释宗演　颂古十七首

红轮决定沉西去，未委魂灵往那方。

孝子尽情宣说了，槃山无处可遮藏。

藏不得，堪与人天为轨则。

释宗演

释宗演　颂古十七首

一按牛喫草，一与贼过梯。

早知灯是火，饭热也多时。

释宗演

释宗演　颂古十七首

棒下承当早自欺，听人饶舌固非宜。

纵知佛法无多子，争似当时未问时。

释宗演

释宗演　颂古十七首

潭不见，龙不现，

亲到龙潭须活荐。莫学承虚接响人，

守株待兔亡机变。知机变，

盏子扑落地，榞子成七片。

释宗演

释宗演　颂古十七首

动弦别曲，落叶知秋。

人平不语，水平不流。

只因脚底无羁绊，去住纵横得自由。

释宗演

释宗演　颂古十七首

动弦别曲，叶落知秋。

不肯子放，只肯子收。

来年更有新条在，恼乱春风卒未休。

释宗演

释宗演　颂古十七首

未离闽底已还家，才跨飞鸢又眼花。

堪笑曾郎更心毒，乌藤轻放老玄沙。

释宗演

释宗演　颂古十七首

祖父田园俱属我，中间树子岂田地。

连枝带叶和根拔，要见儿孙意气豪。

释宗演

释宗演　颂古十七首

黑漆竹篦非触背，大地山河俱粉碎。

咬人师子急反身，莫学韩玤犹逐块。

释宗演

释宗演　颂古十七首

黄龙一唾绝迟疑，笑杀傍观又可悲。

姹女已归霄汉去，獃郎犹向火边栖。

释宗演

释宗演　颂古十七首

白云举古，直是希奇。

口堪喫饭，少有人知。

诸禅老，莫迟疑，

一饱自然忘百饥。

释宗演

释宗演　颂古十七首

山前田地卖还买，松竹清风痛自怜。

堪笑梦中夸富贵，觉来那直半分钱。

释宗演

释宗演　颂古十七首

大藏教文为切脚，钵啰娘义最深幽。

孔门弟子无人识，碧眼胡僧暗点头。

释宗演

释宗演　颂古十七首

年穷王老夜烧钱，断送难逢下水船。

懵底不知身到岸，随他寒暑谩推迁。

释宗演

释宗演　题石勒王见佛图澄画像

立地成佛杀人汉，握节当胸更问谁。

莫怪阿师佯瞌睡，要渠回首自知非。

释宗演

释宗演　行者化苔脯

琉璃田地无根草，信手拈来属老卢。

不似时人开著眼，再三捞摝费工夫。

释宗演

释宗演　与王弼侍者

三应三呼亘古今，遯庵无此老婆心。

痛拳热喝出门去，一听渠侬怨恨深。

释宗演

释宗演　与雁山车岭建接待僧

雁山孤顶绝攀跻，当念游人困路歧。

暂与化城休歇地，莫教忘却转身时。

释宗颐

释宗颐　偈二首

近日身心顽顿，恰似一片铁板。

内无玲珑机智，外无华藻文章。

谁能打作郓州针，笑杀秦时{左车右度}辂赞。

四楞著地，万事无心。

虽然看不入，毕竟扑不破。

大都好物不坚牢，彩云易散瑠璃脆。

释宗颐

释宗颐　偈二首

金悄虽贵，落眼成翳。

金屑既除，眼在甚么处。

释宗颐

释宗颐　偈三首

冬去寒食，一百单五。

活人路上，死人无数。

壮举鑽荆刺林，钭谓众生苦。

拜扫事如何，骨堆上添土。

唯有出家人，不踏无生路。

释宗颐

释宗颐　偈三首

新罗别无妙诀，当言不避截舌。

但能心口相应，一生受用不彻。

释宗颐

释宗颐　偈三首

楼外紫金山色秀，门前甘露水声寒。

古槐阴下清风里，试为诸人再指看。

释宗印

释宗印　偈颂八首

二由一有，一亦莫守，

平地上死人无数。一心不生，

万法无咎，屎窖里头出头没。

孤迥迥，峭巍巍。

花须连夜发，莫待晓风吹。

释宗印

释宗印　偈颂八首

春山青，春水绿，

春风包裹无纤粟。目前事，

量外机，东村王老暗攒眉。

暗攒眉，独脚山魈舞柘杜枝。

释宗印

释宗印　偈颂八首

不用不用，千圣不共。

如是如是，蝮曷蛇虺。

不是不是，彻骨彻髓。

进前退后绕禅床，制电之机落二三。

释宗印

释宗印　偈颂八首

铁昆仑儿吃一攧，南海波舞不彻。

夜半失却拦腰帛，笑倒东村王大伯。

释宗印

释宗印　偈颂八首

通身画铁赤骨力，卖扇老婆手遮日。

无手人，一拳是一拳。

无足汉，一踢是一踢。

阿呵呵，九九元来八十一。

释宗印

释宗印　偈颂八首

平如镜，险如崖。

拟即失，动即乖。

不拟不动自缠缚，别有生机掘地埋。

云门亲见陈蒲鞋。

释宗印

释宗印　偈颂八首

多子塔前，风行草偃。

育王门一，正令重行。

掀翻旧日规模，从教佛祖乞命。

不是第一句，亦非格外机。

寸钉才入木，遍界火星飞。

释宗印

释宗印　偈颂八首

路见不平，拔剑相助。

伤鳖如龟，必应有主。

释宗印

释宗印　颂古三首

死人眼，死人手。

金乌飞，玉兔走。

直截根源，取之左右。

张翁醉倒官街，元是李翁吃私酒。

释宗印

释宗印　颂古三首

一亩之地，三蛇九鼠。

物是定价，钱是足数。

释宗印

释宗印　颂古三首

不如随分纳些些，哕作平常事已差。

绿草溪边头角露，一蓑烟雨属谁家。

释宗印

释宗印　题佛刹

七十劳生西复东，乡关在望念飘蓬。

大辽半岁九分尽，全晋一年千里空。

周召已亡无善政，蔡童虽死有余风。

华阴乞食商山去，岩谷幽寻四老翁。

释宗元

释宗元　赞达磨大师

十万里来卖口嘴，宜乎打落当门齿，

面壁九年谁采你。深雪之中若不得救苦救难观世音菩萨，

有甚面归乡里。

释宗元

释宗元　赞大慧和尚

世尊去世，二千余年，

到此尊慈，恰五十代。

渠以壁上安灯盏，雨前置酒台。

闷来打三碗，何处得愁来。

颂清净行者不入涅盘，破戒比丘不堕地狱，

佛法兴衰可见也。

释宗元

释宗元　赞五祖和尚

貌古而清，语俚而新。

同乎流俗，大有迳庭。

常心是道，杀人活人。

使当时磨下玉洁冰清，则杨岐一宗未必中兴者也。

释宗振

释宗振　酬人偈

我有一机，直下示伊。

青天霹雳，电卷星驰。

德山临济，棒喝徒施。

不传之妙，於汝何亏。

释宗振

释宗振　答圆悟偈

露柱抽横骨，虚空弄爪牙。

直饶玄会得，犹是眼中沙。

释宗振

释宗振　书壁

住在千峰最上层，年将耳顺任腾腾。

免教名字挂人齿，甘作今朝百拙僧。

释祖灯

释祖灯　颂古

赵州眼放光，烁破四天下。

钵盂上安柄，至今成话霸。

释祖钦

释祖钦　跋圆觉经

大虚圆满，妙觉混融。

如春化物，和而不同，

力不在东风。

释祖钦

释祖钦　本来上人

本人曾来亦不去，百二十日如是住。

昨夜西风忽转头，花开阑畔木犀树。

收拾行囊话起单，集云东湖来去间。

双桂枝头冷消息，却与荷花香一般。

释祖钦

释祖钦　本善上人

本来面日，善自参详。

六般神用，昼夜放光。

不须拟议，切忌承当。

风前一阵木犀香，金粟花黄。

释祖钦

释祖钦　布袋赞

一笑生春风，双瞳湛秋水。

日月拄杖头，乾坤布袋里。

弥勒忽然下生，何处寻你。

释祖钦

释祖钦　朝阳赞二首

穴鼻针，无缝袄。

一线红日头，联得似恰好。

释祖钦

释祖钦　朝阳赞二首

离披披破骨董，补一孔了又一孔。

三竿红日透篱边，看来何止七八重。

释祖钦

释祖钦　出山相赞

六年饥饿，半夜痴狂。

贫儿拾得锡，赤脚走忙忙。

释祖钦

释祖钦　传义上人

直指之道，义不可传。

不立文字，昭昭现前。

万里不挂片云，一亘白日青天。

声前有意，句后无言。

理事双遣也，木头碌碡。

释祖钦

释祖钦　达磨赞

九年壁观显家风，半是真诚半脱空。

一苇不知何处在，长江依旧水流东。

释祖钦

释祖钦　道从上人

惟道是从，惟心是宗。

空即是色，色即是空。

梦幻了了，来去匆匆。

水中之月，树上之风。

作如是观，无塞不通。

释祖钦

释祖钦　道可道者

道可道，非常道。

名可名，非常名。

名既非常，如器中閎。

道既非常，如日之光。

如器中閎，声出於内。

如日之光，光照无方。

夫如是乃可称有道之者，非独善一峰，

而达之万邦。

释祖钦

释祖钦　德富藏主请

巍巍堂堂，炜炜煌煌。

佩小释迦悬记，身穿御赐衣黄。

释祖钦

释祖钦　法立上人

万法无根，人何而立。

一念心坚，银山铁壁。

发大誓愿，大解脱幢。

万木生秋风自凉，庭前一阵桂花香。

释祖钦

释祖钦　法茂上人

野鸟山花能说法，茂林修竹是参徒。

时常举一个心字，觌面当机见也无。

云埋夜月，冰透玉壶。

明暗双忘，理事一如，

差乎缘木求鱼。

释祖钦

释祖钦　观音赞二首

鳌翔海运，地迥天空。

一瓶净水，五浊恶风。

安得众生界具证圆通。

释祖钦

释祖钦　观音赞二首

以耳返观，夜涛传别谷之声。

以眼返听，甘露散垂杨之碧。

所返既忘，观听亦寂。

夫是之谓救苦慈悲愿力。

释祖钦

释祖钦　惠洪上人

洪蒙既判，惠然红日。

天地开明，即心是佛。

尘沙刹海，遍界发辉。

一丝毫头，昧之不得。

却须直下掀翻，休为知见所执。

受用只此平常，更无玄妙奇特。

若是衲僧门下，难免痛棒三十。

目今且赠四藤，任便东西南北。

回首集云峰，面前青突兀。

释祖钦

释祖钦　惠性上人

惠性忽通，差别无碍。

七纵八横，得大自在。

向微尘晨转浑身，影落五湖云水外。

问时人，会不会。

明白一句子，卞璧无瑕，

骊珠绝飇。

释祖钦

释祖钦　偈颂二首

面前明暗两忘时，莽汤乾坤都不知。

到此若生毫发见，依前越国又依稀。

释祖钦

释祖钦　偈颂二首

八十余人十七州，相看尽是恶冤雠。

诸方有道不肯学，来共山僧作对头。

释祖钦

释祖钦　偈颂七十二首

无影枝头一点春，笑他无地可藏。

黄金自有黄金价，何秘和沙卖与人。

释祖钦

释祖钦　偈颂七十二首

西来十万路迢迢，智鉴当轩影莫逃。

四海浪平龙睡千稳，九霄云净鹤飞高。

释祖钦

释祖钦　偈颂七十二首

玉树琼林，宝阶银阙。

皓若芦花，恍然明月。

直钩垂钩，自有金鳞上钩。

地平如掌，依旧七凹八凸。

释祖钦

释祖钦　偈颂七十二首

利刀拈起白如霜，可惜无端成自伤。

消尽少林三尺雪，古今天地只寻常。

释祖钦

释祖钦　偈颂七十二首

时勤拂拭与掀翻，错莫无端认定备用。

点石化为金玉易，劝人除却是非难。

释祖钦

释祖钦　偈颂七十二首

三界惟心，万法惟识。

譬如掷剑挥空，莫论及与不及。

真不掩伪，曲不藏直。

释祖钦

释祖钦　偈颂七十二首

两岸桃花红欲然，沿中流出自涓涓。

仙家不曾论春夏，石烂松枯是一年。

释祖钦

释祖钦　偈颂七十二首

堂堂日用妙无痕，才涉织毫即是尘。

照水银蟾沉夜魄，恋花香蝶醉芳魂。

释祖钦

释祖钦　偈颂七十二首

白衣拜相，平地登仙。

是不知有，别无秘传。

释祖钦

释祖钦　偈颂七十二首

万法俱忘百念灰，等闲蓦鼻拽将囘。

镜光一照明如日，直得木人心眼开。

释祖钦

释祖钦　偈颂七十二首

语默俱忘非是非，圣凡情尽绝玄微。

穿花蛱蝶深深见，点水晴蜓款款飞。

释祖钦

释祖钦　偈颂七十二首

言发非声，色前不物。

当机觌面全提，岂在拈槌竖拂。

山河大地，不碍眼光，

万象森罗，形端影直。

释祖钦

释祖钦　偈颂七十二首

那下飞来水面浮，却来遮里问踪由。

只因回首不知处，一捏通身冷汗流。

释祖钦

释祖钦　偈颂七十二首

一喝当头雷电奔，人闻说亦闇消魂。

看来何止聋三日，直到如今海岳昏。

释祖钦

释祖钦　偈颂七十二首

寰中日月，量外乾坤。

举起也千差万别，放下也不立织尘。

释祖钦

释祖钦　偈颂七十二首

南山云起北山云，上界钟声下界闻。

遥望众僧行道处，天香桂子落纷纷。

释祖钦

释祖钦　偈颂七十二首

发越朕兆，未形消息。

提持佛祖，未行号令。

虚空斫额，万象拱听。

释祖钦

释祖钦　偈颂七十二首

声前一句盖诸方，指出乾坤是大唐。

但见皇风成一片，不知何处是封疆。

释祖钦

释祖钦　偈颂七十二首

擘开太华，放出黄河，

青天白日，平地风波。

逗到伎穷力尽，元来所得不多。

释祖钦

释祖钦　偈颂七十二首

东君有令不虚行，三顿乌藤大险生。

龙得水时增意气，虎逢山色长威狞。

释祖钦

释祖钦　偈颂七十二首

雨散云收月正明，无端平地鼓雷霆。

惯曾坐断乾坤客，唤作窍中蚯蚓声。

释祖钦

释祖钦　偈颂七十二首

吃饭著衣，事事成现。

俯仰折旋，一见便见。

释祖钦

释祖钦　偈颂七十二首

当机觌面黑漫漫，且待轻轻著眼看看。

剔起眉毛才拟议，便为为闻见色声瞒。

释祖钦

释祖钦　偈颂七十二首

山花似锦，涧水如蓝。

面目现在，谁是同参。

释祖钦

释祖钦　偈颂七十二首

杀活纵横得自由，悬崖撒手觅冤雠。

瞎驴灭却正法眼，射斗寒光夜不收。

释祖钦

释祖钦　偈颂七十二首

箭锋相拄，机栝相投。

得人一马，还人一牛，

更看靴里轻轻动指头。

释祖钦

释祖钦　偈颂七十二首

剑为不平离宝匣，药因救病出金瓶。

南方自古清如镜，何必无端用甲兵。

释祖钦

释祖钦　偈颂七十二首

电光莫追，石火犹迟。

构弗及处，心不可识，

智不可知。

释祖钦

释祖钦　偈颂七十二首

同时照用不同时，权实双行作者知。

有得虽然亦有失，还他龙虎自交驰。

释祖钦

释祖钦　偈颂七十二首

量外机，格外句。

凡圣迷魂，佛祖罔措。

有来由，无本据，

声前切忌错举。

释祖钦

释祖钦　偈颂七十二首

阿师昨日赴村斋，几被他人一窖埋。

暴雨卒风回避得，也成平地露尸骸。

释祖钦

释祖钦　偈颂七十二首

机夺机，句夺句。

觌面相呈，更无回互。

棒头有眼，迥出常电表，

语下无私，如何分付。

释祖钦

释祖钦　偈颂七十二首

同时啐啄不同时，石火电光犹较迟。

灯影里行今已会，蹉跎非是落便宜。

释祖钦

释祖钦　偈颂七十二首

人与境空，境与人会。

百尺竿头，一采两赛。

释祖钦

释祖钦　偈颂七十二首

即此见闻非见闻，无余声色可呈君。

个中若了全无事，体用何妨分不分。

释祖钦

释祖钦　偈颂七十二首

且看双放更双收，有底欢声无底愁。

一切圣贤如电拂，大千沙界海中沤。

释祖钦

释祖钦　偈颂七十二首

声前句，格外机。

无得无失，无是无非。

无孔由来是铁鎚。

释祖钦

释祖钦　偈颂七十二首

脱然语默去离微，觌面持来付与谁。

荷叶团团团似镜，菱角尖尖尖似锥。

释祖钦

释祖钦　偈颂七十二首

巘险中平实，平帝处譫讹。

觌面承当得去，元来用处不多。

释祖钦

释祖钦　偈颂七十二首

暑往寒来春复秋，夕阳西去水东流。

茫茫宇宙人无数，那个亲曾到地头。

释祖钦

释祖钦　偈颂七十二首

当阳拈起足清风，似月团团样不同。

腊月也知无用处，暑天消得打蚊虫。

释祖钦

释祖钦　偈颂七十二首

上无敌，下无比。

拟议思量，剑去久矣。

见得亲，用得到。

信手拈来，又却恰好。

释祖钦

释祖钦　偈颂七十二首

步行骑水牛，空手把锄头。

人从桥上过，桥流水不流。

一理足，万事周。

一尘起，大地收。

机先别有活路，开口不在舌头。

释祖钦

释祖钦　偈颂七十二首

老杜风前得句时，等闲开口便成诗。

就中一著巴鼻，却把驴儿当马骑。

释祖钦

释祖钦　偈颂七十二首

动即影现，觉即冰生。

见闻俱尽，视听如盲。

释祖钦

释祖钦　偈颂七十二首

一掬澄潭镜样磨，无风何必自生波。

转身纵不离初际，仔细看来较几何。

释祖钦

释祖钦　偈颂七十二首

本无位次，不涉安排。

泯然自尽，一种平怀。

释祖钦

释祖钦　偈颂七十二首

平常闲坐与闲行，岭上无心云片生。

照镜俱亡人不立，依前日午打三更。

释祖钦

释祖钦　偈颂七十二首

树头金果铁团栾，千圣犹难著眼看。

莫谓临机曾掇退，当阳托出已和盘。

释祖钦

释祖钦　偈颂七十二首

虚而灵，空而妙。

冷而看，默而照。

亭亭雪，没青松，

杳杳云，世藏白鸟。

释祖钦

释祖钦　偈颂七十二首

洪蒙未判绝疏亲，毕竟难将事理分。

夜半正明还不露，金刚脑后铁昆仑。

释祖钦

释祖钦　偈颂七十二首

云重重又水重重，步不曾移到九峰。

远涉若还言不易，主人却在半途中。

释祖钦

释祖钦　偈颂七十二首

石女高歌木人和，妙用纵横无不可。

三更初夜月明前，开口几人曾蹉过。

释祖钦

释祖钦　偈颂七十二首

白玉阶前金凤舞，黄金殿上玉鸡鸣。

正中来与兼中到，昨夜云深月正明。

释祖钦

释祖钦　偈颂七十二首

云藏无缝袄，花绽不萌枝。

铜壶漏静，玉户春熙。

敢问时人知不知。

释祖钦

释祖钦　偈颂七十二首

天黑云深飞暮鸦，鹭鸶立雪对芦花。

幸然不属今时事，句后声前会即差。

释祖钦

释祖钦　偈颂七十二首

内绍外绍，有偏有正。

失晓老婆逢古镜。

释祖钦

释祖钦　偈颂七十二首

鹭鸶立雪非同色，明月芦花不似他。

若作龙生龙子会，目前一路已千差。

释祖钦

释祖钦　偈颂七十二首

声色无依，见闻不立。

渡水问鱼踪，过山寻蚁迹。

释祖钦

释祖钦　偈颂七十二首

动弦别贡古今稀，觌面相呈第二机。

祖你不曾离正位，一帘化日自迟迟。

释祖钦

释祖钦　偈颂七十二首

动即影现，拂即成痕。

听其自在，万法无根。

释祖钦

释祖钦　偈颂七十二首

玄路绝时分鸟道，见闻泯处涉功勋。

何如只麽闲闲地，月浸冰壶夜不痕。

释祖钦

释祖钦　偈颂七十二首

形名未立，腾兆未分。

全无巴鼻，彻底浑仑。

释祖钦

释祖钦　偈颂七十二首

层层落落影团团，切忌当阳著眼看。

直下有无俱不立，白漫漫又黑漫漫。

释祖钦

释祖钦　偈颂七十二首

行也是，坐也是。

俯仰折旋，无是不是。

释祖钦

释祖钦　偈颂七十二首

道个炉中无火时，一团冷焰正腾辉。

深深拨出一星子，未免翻成节外枝。

释祖钦

释祖钦　偈颂七十二首

寸长尺短，三平二满。

觌面相呈，语言道断。

释祖钦

释祖钦　偈颂七十二首

岸草青青得自由，等闲牵著便昂头。

通身露地一般白，莫是山前水牯牛。

释祖钦

释祖钦　偈颂七十二首

一有多种，二无两般。

钩头识取，莫认定盘。

释祖钦

释祖钦　偈颂七十二首

何须特地弄精魂，摘叶寻枝我不能。

固是话头成两橛，不妨同玩雨前春。

释祖钦

释祖钦　偈颂七十二首

觌面提来付与伊，分明此意没东西。

腕头有力千钧重，谁道通身是水泥。

释祖钦

释祖钦　偈颂七十二首

一种平怀，泯然自尽。

明闇情忘，事理平等。

释祖钦

释祖钦　偈颂七十二首

一杯晴雪早茶香，午睡方醒春昼长。

拶著通身俱是眼，半窗疏影转斜阳。

释祖钦

释祖钦　偈颂一百二十三首

水绿山表，鹊噪鸦鸣。

满耳满目，非色非声。

既非声色，却作麽生安名，

大方广佛华严经。

释祖钦

释祖钦　偈颂一百二十三首

人天眼目，佛祖纲维。

千差万别，一以贯之。

克宾法战不胜，南泉斩却猫儿。

释祖钦

释祖钦　偈颂一百二十三首

春日晴，烧痕青，布谷催耕处处鸣。

虽然底事最分明，

只是不得将眼看并耳听。

释祖钦

释祖钦　偈颂一百二十三首

无解无结，犹是空中钉橛。

有修有证，何异捕风捉月。

释祖钦

释祖钦　偈颂一百二十三首

济北之道，出乎平常。

语默动静，脱体全彰。

三玄三要，松直棘曲。

四宾四主，凫短鹤长。

释祖钦

释祖钦　偈颂一百二十三首

栽田且博饭，随分煮藜苋。

一任少丛林，佛法不怕烂。

释祖钦

释祖钦　偈颂一百二十三首

天悠悠，云悠悠。

辊底浪花翻雪，竞龙舟。

释祖钦

释祖钦　偈颂一百二十三首

乳燕飞华屋，梅子正香熟。

连核和皮，一咬百杂碎，

元来祖意教意。雪瀑挂层崖，

月狖啼寒木。

释祖钦

释祖钦　偈颂一百二十三首

吹毛剑，啮镞机，

肘后符，顶门眼。

潭州城里起五千间寨屋，道林寺里借一百名夫。

你辈后生晚进，茄子瓠子，

吃现成饭，知什么碗。

释祖钦

释祖钦　偈颂一百二十三首

晓天月白，古岸舟横。

一阳来复，吾道大亨。

释祖钦

释祖钦　偈颂一百二十三首

黄面老子，六载辛勤。

寻得鼻孔，打失眼睛。

释祖钦

释祖钦　偈颂一百二十三首

撮土成金古赵州，据人来问直相酬。

声前有意今谁委，门外一江春水流。

释祖钦

释祖钦　偈颂一百二十三首

海水不可斗量，虚空不可尺度。

净地不可撒沙，烂泥不可著脚。

释祖钦

释祖钦　偈颂一百二十三首

铁牛对对黄金角，木马双双白玉蹄。

明举似君如未会，江南三月鹧鸪啼。

释祖钦

释祖钦　偈颂一百二十三首

群阴剥尽，一阳复来。

万顷清湘，寒冰发焰。

千年古柏，枯榦花开。

释祖钦

释祖钦　偈颂一百二十三首

四月八，生悉达。

九龙吐水浴金躯，云门一捧要打杀。

释祖钦

释祖钦　偈颂一百二十三首

天不能盖，地不能载。

即之本无，弃权之则在。

无本不无，在即不在。

金刚与泥神揩背，一拶粉碎。

释祖钦

释祖钦　偈颂一百二十三首

秋风萧萧，夜雨飘飘。

孤峰绝顶，转见寂寥。

旷劫前头时节，看来不异今朝。

释祖钦

释祖钦　偈颂一百二十三首

丁一卓二，见三下三。

和盘掇转，地覆天翻。

释祖钦

释祖钦　偈颂一百二十三首

两岸夭桃花欲燃，一丝风动钓鱼船。

莫言世上无仙客，须信壶中别有天。

释祖钦

释祖钦　偈颂一百二十三首

杜鹃啼血满花枝，底事匆匆苦劝归。

归到故乡还似客，村村绿暗与红稀。

释祖钦

释祖钦　偈颂一百二十三首

落花三月雨，残梦五更钟。

声色俱销尽，玄关又一重。

释祖钦

释祖钦　偈颂一百二十三首

一心三凤，一句三玄。

曾无彼此，休分教禅。

回途复妙也，枯木岩前差路。

穷渊极流兮，海底红尘亘天。

释祖钦

释祖钦　偈颂一百二十三首

竟日窗开坐寂寥，岩前笋稚欲齐腰。

幽禽忽起藤花落，磵瀑吹声度石桥。

释祖钦

释祖钦　偈颂一百二十三首

前四十五日，知进不知退。

后四十五日，知退不知进。

正当今日，进退两忘。

季夏极热，薰风自凉。

时闻一阵藕花香。

释祖钦

释祖钦　偈颂一百二十三首

闻名不如见面，见面不如闻名。

三十年不识个一字，元来却是枚丁。

释祖钦

释祖钦　偈颂一百二十三首

断臂立雪，负石踏实碓。

取人心肝，克由尀耐。

护圣遮里，使不得你露面作窃，

且退且退。

释祖钦

释祖钦　偈颂一百二十三首

皇图更统，佛运亦新。

四海八蛮，咸倾化日，

穷岩绝壑，共舞阳春。

释祖钦

释祖钦　偈颂一百二十三首

夜月透灵犀，寒光吞老蚌。

如是转法轮，平沉乎万象。

释祖钦

释祖钦　偈颂一百二十三首

释迦已灭，弥勒未生。

於此二千年内，有法谁说，

有令谁行。云门鼻直，

德山眼横。

释祖钦

释祖钦　偈颂一百二十三首

你有一丈还你一丈，你有一尺还你一尺。

若只咬定不肯囘头，白日青天霹雳。

释祖钦

释祖钦　偈颂一百二十三首

佛法本无多子，堂堂日用之问。

只因自信不及，却於易处艰难。

今夜不免作些方便，为诸人豁开户牖拶碎疑团。

星在秤兮不在盘。

释祖钦

释祖钦　偈颂一百二十三首

丛林虽未整肃，更点却要分明。

粒米须还粒饭，八两定要半斤。

释祖钦

释祖钦　偈颂一百二十三首

万化之源，万物之母。

德被河沙，量包海宇。

圣中之圣，主中之主。

庆会一时，寿敬千古。

以坤自贵，月朗太虚。

以乾为子，红日卓午。

释祖钦

释祖钦　偈颂一百二十三首

一切法离分别相，依前诸相自如如。

春风影里乾坤大，无限江山开画图。

释祖钦

释祖钦　偈颂一百二十三首

是亦划，非亦划。

令下无私，棒头有眼。

释祖钦

释祖钦　偈颂一百二十三首

年来年去，去来不动乾坤。

岁旧岁新，新旧一般时节。

苍卞山风骨自露，太湖水彻底无波。

冷冷落落，哆哆和和。

门外雪消春水滑，庭前玉立桂婆娑。

释祖钦

释祖钦　偈颂一百二十三首

我此泼天门户，大地一纲俱收。

若是祥麟瑞凤，从教戴角擎头。

释祖钦

释祖钦　偈颂一百二十三首

弄晴微雨显春风，柳自青青花自红。

寄语游人急囘首，歌楼不在画桥东。

释祖钦

释祖钦　偈颂一百二十三首

岸柳摇金，溪桃吐玉。

波旬无端起舞，阿难平地悲哭。

因甚如此，新见如来面目。

释祖钦

释祖钦　偈颂一百二十三首

春日迟迟，绿暗红稀。

尀耐深山百舌，也学江南杜宇，

声声报道不如归。

释祖钦

释祖钦　偈颂一百二十三首

洗面摸著鼻孔，不知打破漆桶。

园里蓬头道者，全无供养之心，

烂却瓜秧瓠种。

释祖钦

释祖钦　偈颂一百二十三首

只闻子声，不见子形，

忒煞分明。只得其体，

不得其用，可煞现成。

释祖钦

释祖钦　偈颂一百二十三首

有体有用，无正无偏。

一法忽尔，万法亦然。

麻三斤，乾屎橛，

庭前柏树子，这里会得，

不直半钱。

释祖钦

释祖钦　偈颂一百二十三首

转求转远，不求更远。

岂不见东野庵前水磨，辘辘机轮目转。

释祖钦

释祖钦　偈颂一百二十三首

水不洗水，金不博金。

青天白日，自古自今。

释祖钦

释祖钦　偈颂一百二十三首

事有万殊，法无异说。

寒但言寒，热但言热。

释祖钦

释祖钦　偈颂一百二十三首

千说万说，不如新面一见。

千讨万讨，不如只在手头。

寒风萧萧，黄叶飘飘。

鹤眠松顶，云卧山腰。

几番今日又明朝。

释祖钦

释祖钦　偈颂一百二十三首

道在日用，日用不知。

饥只吃饭，寒只添衣，

晴天爱日挂枯藜。点检溪头梅树，

向阳偷放南枝。

释祖钦

释祖钦　偈颂一百二十三首

松直棘曲，凫短鹤长。

日移山影转，风送野花香。

释祖钦

释祖钦　偈颂一百二十三首

春雨溟蒙，春云叆叇。

忽然杲日当空，天不能遮，

地不能载。

释祖钦

释祖钦　偈颂一百二十三首

解语非干舌，能言不是聋。

碧班班碧剥，当滴帝都丁。

释祖钦

释祖钦　偈颂一百二十三首

进则撞头磕额，退则堕坑落壍。

动则犯手伤锋，佛法何曾梦见。

咄，莫道仰山今日为人方便。

释祖钦

释祖钦　偈颂一百二十三首

插一茎草建梵刹，捏双空手竖僧堂。

古今相去知多少，七尺单前自较量。

释祖钦

释祖钦　偈颂一百二十三首

晕入灵犀，胎含老蚌。

正好修竹，正好供养。

有人於此，拂袖便行，脚跟下已吃三十拄杖。

何以见得，禅归海，

经归藏。

释祖钦

释祖钦　偈颂一百二十三首

秋风生夜凉，坏壁吟寒螀。

的的祖师意，明明不覆藏。

释祖钦

释祖钦　偈颂一百二十三首

父母未生前，毕竟是什么。

当体没踪由，求之即蹉过。

不蹉过，南北东西岂非我。

释祖钦

释祖钦　偈颂一百二十三首

秋气凄清，秋光淡荡。

鹭鸶飞下遥天，明月芦花一样。

释祖钦

释祖钦　偈颂一百二十三首

修造工夫已辨，龙神土地亦安。

因甚水云来往，尚如月晓星残。

释祖钦

释祖钦　偈颂一百二十三首

不冷不热炉鞴，半真关假金金鎎。

铸作瓶盘钗钏，却成品字柴头。

释祖钦

释祖钦　偈颂一百二十三首

是法非思量分别之所到，是义非见闻觉知之所造。

三冬和气暖烘烘，半夜日头红杲杲。

搭著便回，点即不到，

已是无端入荒草。

释祖钦

释祖钦　偈颂一百二十三首

火炙胸前暖，风吹北后寒。

西来的的意，亲切不相干。

释祖钦

释祖钦　偈颂一百二十三首

好雨知时节，当春乃发生。

倒栽石上无根树，枝叶通身一夜萌。

情尘未脱，有眼如盲。

释祖钦

释祖钦　偈颂一百二十三首

心是要，法是尘，

两种犹如镜上痕。镜已破，

法不存，疏影横斜水清浅，

暗香浮动月黄昏。

释祖钦

释祖钦　偈颂一百二十三首

南薰入奏，殿阁生凉。

西来祖意，切忌商量。

向下文长。

释祖钦

释祖钦　偈颂一百二十三首

非阙不知圆，非圆不知阙。

圆阙本相因，本无圆与阙。

释祖钦

释祖钦　偈颂一百二十三首

一棒打不杀，千古阿剌剌。

是阿谁兮名悉达，更问如何兮四月八。

释祖钦

释祖钦　偈颂一百二十三首

禅禅碌碡，道道木头。

会得全无巴鼻，不会却有来由，

何似云门六不收。

释祖钦

释祖钦　偈颂一百二十三首

坐本无拘，何必曰放。

动静但见一如，日用自然虚旷。

鹊噪鸦鸣，水绿山青。

腾腾任运不知名，也是错认定盘星。

释祖钦

释祖钦　偈颂一百二十三首

有权有实，有照有用。

匆匆夏影将残，飒飒凉飚又动。

四时代谢，日月如流，

万法乘除，有无似梦。

独有老赵州，太惺惺，

复懞懂，却道萝蕁三斤重。

释祖钦

释祖钦　偈颂一百二十三首

连朝淹黑豆，黑豆已萌芽。

满地天风起，吹开劫外花。

释祖钦

释祖钦　偈颂一百二十三首

油油，开口不在舌头。

莫莫，滋味看来太薄。

细思量，休卜度。

令人常忆老龙牙，手里把柄木杓。

释祖钦

释祖钦　偈颂一百二十三首

人从兴化来，接得剑州信。

说道渞霄峰顶碁盘，元是钱王石镜。

二十年前一共看，今日重逢，

有何照证。雨中灯，

云中月。最分明，

太皎洁。

释祖钦

释祖钦　偈颂一百二十三首

巴陵三转语，大仰一瓯茶。

有恩成怨恨，无事是雠家。

杜鹃啼血染山花。

释祖钦

释祖钦　偈颂一百二十三首

晨朝吃粥，斋时吃饭，

人人尽知有。开单展钵，

拈匙放筯，一一不借他人手。

释祖钦

释祖钦　偈颂一百二十三首

露地白牛黑黑，是处寻他不得。

山青水绿，似有如无。

眼见耳闻，依稀彷佛。

全不顾时，蹄角却在。

才动著时，踪由已没。

月下闲将短笛吹，风前休把长绳勒。

阿呵呵，也奇特，

如今趁亦不去，自在东西南北。

释祖钦

释祖钦　偈颂一百二十三首

市行高下不须疑，问著平人自得知。

红豆啄残鹦鹉粒，碧梧栖老凤凰枝。

释祖钦

释祖钦　偈颂一百二十三首

云影重重，山色蒙蒙。

天晴日出，柳绿花红。

云门大师飏下乾屎橛，进得清香遍地，

散为万物春风。

释祖钦

释祖钦　偈颂一百二十三首

闰月月望，月即寻常。

云埋即闇，云散即光。

释祖钦

释祖钦　偈颂一百二十三首

插锹而立，去死十分。

拔锹便去，弄鬼精魂。

山鸟山花笑杀人，惭惶炷此一炉薰。

释祖钦

释祖钦　偈颂一百二十三首

集云一关，似乎等闲。

看时容易，透时即难。

森罗万象，从教侧目，

三世诸佛，迥绝跻攀。

一径古松苔藓斑。

释祖钦

释祖钦　偈颂一百二十三首

东行西行，指天指地。

尽谓如来降生，我道魔王出世。

一棒打杀，贵图太平。

时当孟夏，麦绿桑青。

释祖钦

释祖钦　偈颂一百二十三首

呼六为五，破二作三。

眼观东北，意在西南。

仰山门下却不用遮般茶饭，佛法不怕烂。

释祖钦

释祖钦　偈颂一百二十三首

眼空东鲁，口吸西江。

机锋峻捷，不让老庞。

仰山遮里别无禅道佛法，只有一口吹毛利剑凛凛如霜。

要为人剪除笔病，换骨洗肠。

长忆江南三月里，鹧鸪啼处百花香。

释祖钦

释祖钦　偈颂一百二十三首

高而无上，低而无下。

上下三指，彼此七马。

临济大师到此咬嚼不破，被黄蘖拄杖再三痛打。

释祖钦

释祖钦　偈颂一百二十三首

成龙者升天，成蛇者撺草。

将谓随一切性任其所适，谁知愤愤悱悱却成烦恼。

集云峰高日杲杲。

释祖钦

释祖钦　偈颂一百二十三首

无忧树下，右胁诞生。

已是造妖担怪，那堪七步周行。

云门一棒打镣，未为勦绝。

看来只好活葬，解脱无底深坑，

依前日午打三更。

释祖钦

释祖钦　偈颂一百二十三首

九龙吐水，七步周行。

云门一棒打杀，正是摩顶授记。

葛藤枝蔓重生，从教遍地纵横。

释祖钦

释祖钦　偈颂一百二十三首

有物先天地，无形本寂寥。

能为万象主，不逐四时凋。

释祖钦

释祖钦　偈颂一百二十三首

天寒人寒，五蕴山头仔细看。

风动幡动，明眼人前休说梦。

释祖钦

释祖钦　偈颂一百二十三首

休拟议，莫商量。

无朕兆，绝承当。

君不江路野梅无主，自开自落，

分外馨香。一枝横亚清波上，

引得游蜂上下忙。

释祖钦

释祖钦　偈颂一百二十三首

坐教直，猛著力。

提个狗子佛性无，万缘俱屏息。

似银山，如铁壁。

蓦然一拶粉碎，天地空，

人境忘，寤寐如，

死生一。万别千差尽空寂。

释祖钦

释祖钦　偈颂一百二十三首

元宵令节，且喜天晴。

高烧银烛，照佛光明。

释祖钦

释祖钦　偈颂一百二十三首

尽道先师今日死，谁知今日是生朝。

不知却有何凭据，紫柏黄檀一处烧。

释祖钦

释祖钦　偈颂一百二十三首

昼影当轩夏日长，只知吃粥著衣裳。

光阴倏忽催人老，嫩绿髒髒已过墙。

释祖钦

释祖钦　偈颂一百二十三首

薰风自南来，殿阁生微凉。

诸佛出身处，切忌错商量。

释祖钦

释祖钦　偈颂一百二十三首

天寒人寒，大寒小寒。

热则普天匝地热，寒则普天匝地寒。

热不自热，寒不自寒。

红日上三竿，当阳仔细看。

释祖钦

释祖钦　偈颂一百二十三首

只此见闻非见闻，无余声色可呈君。

岭梅破雪偷开眼，一点清香欲断魂。

释祖钦

释祖钦　偈颂一百二十三首

去岁元宵节，无油不点灯。

今岁元宵节，有月照危层。

释祖钦

释祖钦　偈颂一百二十三首

岁旧年新，夜暗昼明，

未尝移易。日迁月化，

山表水绿，依旧寻常。

小尽二十九，大尽三十日，

也是镇萝蕁，汉地生姜。

释祖钦

释祖钦　偈颂一百二十三首

休咬嚼，没商量。

梅花纸帐一炉香，衲被蒙头春昼长。

释祖钦

释祖钦　偈颂一百二十三首

春风陌上郎，得钱随手使。

货物忽相当，撞得恰好子。

释祖钦

释祖钦　偈颂一百二十三首

湛湛澄澄，孤明历历，

未是到家消息。直饶尽底掀翻，

不留朕迹，其奈参天荆棘。

释祖钦

释祖钦　偈颂一百二十三首

指天指地，点胸点肋。

将谓六识未具初生孩儿，元来通身是胆白拈正贼。

释祖钦

释祖钦　偈颂一百二十三首

久雨不晴，浸烂衲僧鼻孔。

如何是衲僧鼻孔，浮云散尽碧天宽，

赫赫金盆海里涌。

释祖钦

释祖钦　偈颂一百二十三首

禅，树止叫喧喧。

道，门前风浩浩。

冷地思量真可笑。笑什么，

等闲拾得一颗苏州梨，看来却是青州枣。

释祖钦

释祖钦　偈颂一百二十三首

九旬禁足，三月护生。

逗到功成行满，依前日午三更。

龙渊水风恬浪静，獭迳桥雾锁云横。

去者自去，住者自住，

坐者自坐，行者自才。

杖头纵有通宵路，且共扶持折脚铛。

释祖钦

释祖钦　偈颂一百二十三首

动弦别曲，叶落知秋。

大千沙界，一举全收。

一毛头上师子，示现百亿毛头。

释祖钦

释祖钦　偈颂一百二十三首

好供养，好修行。

拂袖便去，也不多争。

释祖钦

释祖钦　偈颂一百二十三首

火冷灰寒炭又无，大家兀坐嘴卢都。

冷灰堆里忽豆爆，大地通红火一炉。

释祖钦

释祖钦　偈颂一百二十三首

觅起处不得，寻觅处无地。

见色元来见心，见了元来不是。

是不是，镜不照镜兮水不洗水。

释祖钦

释祖钦　偈颂一百二十三首

法逐心生，心随法变。

心法双忘，千化万变。

扇子{左足右孛}跳上三十三天，{上祝下土}著帝释鼻孔。

盏子扑落地，榞子成七片。

虽是一期方便，闻名不如见面。

释祖钦

释祖钦　偈颂一百二十三首

澄潭月影，静夜钟声。

不留而照，不待而鸣。

而亦离闻绝见，非色非声。







卷318

释祖钦

释祖钦　偈颂一百二十三首

昏沉散乱，莫非本地风光。

绝点纯清，正是真常流注。

非不非，不是不。

差之毫釐，失之千里。

幸然无些子事，何须强说道理。

释祖钦

释祖钦　偈颂一百二十三首

晷影推移线日长，无言童子自商量。

虽然不是神仙药，海止传来第一方。

释祖钦

释祖钦　偈颂一百二十三首

个事本成现，觅则不可见。

白圭本无瑕，琢磨乃成玷。

执之以实法，空中生闪电。

视之以等闲，脚下添红线。

若是学道人，好好看方便。

莫看仙人手中扇。

释祖钦

释祖钦　偈颂一百二十三首

集云峰头独立，仰祝圣寿无极。

百千甲子春秋，臣僧今日七十，

乙酉正月初一。

释祖钦

释祖钦　偈颂一百二十三首

春风荡荡，春日熙熙。

花开笑面，柳展欢眉。

处处呢喃紫燕，声声睍睆黄鹂。

麻三斤，乾屎橛，

庭前柏树子，遮里见得，

全理全事，无是无非。

坐断集云峰顶上，大家齐贺太平时。

释祖钦

释祖钦　偈颂一百二十三首

一夜雨声滴滴，元是檐前雪消。

冷地令人忆著，相国寺里芭蕉。

释祖钦

释祖钦　偈颂一百二十三首

久雨忽晴，心光发明。

团团红日，寥寥太清。

非特好晒{左日右良}，亦乃好经营。

下秧种粟，桑麻渐青，

绿杨枝上晓莺鸣。长连床上，

开单展钵，可煞现成。

释祖钦

释祖钦　偈颂一百二十三首

至化无方，至德有光。

迟日江已丽，春风花草香。

玉壶影里劫春长。乾坤独露堂堂。

释祖钦

释祖钦　偈颂一百二十三首

春山重重，夜雨蒙蒙。

长连床上，闭眉合眼，

睡到晓钟。心也空，

法也空，不起第二念，

坐断主人翁。进无前，

退无后。毫了参差，

便成窠臼。八月二十五，

沿山离查渡。

释祖钦

释祖钦　静山偈

一迹无余万籁沈，峦光月色共深深。

谁知尚有些儿闹，龙在霜枯木里吟。

释祖钦

释祖钦　觉初上人

灵觉之初，廓然太虚。

巘云平岳顶，海月照珊瑚。

描不如，画不如，

咏不如，一段灵光今古无。

元是兜率桥头，三生藏里夜明珠。

释祖钦

释祖钦　觉圆居士

妙觉圆明，离诸闻见。

才涉安排，云遮日面。

若言即此是山僧，三尺竹篦如制电，

好好看方便。

释祖钦

释祖钦　克圆上人

克期取证，功行已圆。

湖南潭北，一月在天。

五峰深处，万象皎然。

相见不须抚背，痛与肋下三拳，

制风制颠。

释祖钦

释祖钦　了恩典座

十二时中，承谁恩力。

俯仰折旋，不须外觅。

著衣吃饭，一了便了。

开眼天明，是谁不晓。

大地沙门只眼睛，丈六金身一茎草。

释祖钦

释祖钦　了明上人

了明明了，孤光皎皎。

夜永月寒，云开天晓。

二浙江山拄杖头，脱胎略根尘静悄悄。

大明当空，无幽不照。

如是行脚，行脚事了。

百炼精金，由指而绕。

释祖钦

释祖钦　临济赞

眼生三角，头峭五岳，

三遭瞎棒折驴腰。一喝当空，

星斗落错。

释祖钦

释祖钦　马郎妇

谩说教人学诵经，胸中泾渭甚分明。

金沙影里无穷数，一滩流水声。

释祖钦

释祖钦　普义上人

云门普。赵州无。

二字一义，茄子落苏。

提起便会，直入圣贤阃域。

声前拟议，未免者也之乎。

且听端的下个註脚，俱。

释祖钦

释祖钦　庆一上人

识得一，万事毕，

庆快平生是今日。佛祖单传无二心，

生死洞然空四壁。匆匆闻讣来归，

不碍独行特立。群峰叠乱青，

远水漾虚碧。寥寥天地间。

来去有何极，韶华自转春无迹。

释祖钦

释祖钦　秋江偈

漾漾银河玉宇流，净如白练冷光浮。

老胡一苇踏不著，零落西风断岸头。

释祖钦

释祖钦　如初禅人请

身披御赐衣，名在江湖上。

对面忽相呈，全全不似像。

释祖钦

释祖钦　如山上人

绝毫绝釐，如山如岳。

万里高飞，遥空一鹗。

见不到处，天涯海角。

智不及处，不圆满觉。

西风萧条黄叶落，古殿深沈撼金铎，

却悔当初赚行脚。

释祖钦

释祖钦　如珠上人

等闲剔出影团团，一一如珠走玉盘。

风前灿灿宝光寒，落落谁从转处看。

当随机括动，休被眼睛瞒，

鱼目光生也一般。天上蟾蜍水底浴，

明暗不相干。

释祖钦

释祖钦　绍隆上人

行以德绍，道以时隆。

浮薄在彼，端确在躬。

衣单下事还一同，道德言行诚明中。

语默动静昭日月，折旋俯仰生春风。

上人夏在集云峰，倏起湘江归兴浓。

庭前索索飘井桐，赤肩担瘦筇。

释祖钦

释祖钦　师亮禅者

忆昔西山亮座主，曾有虚空解讲语。

唤得回头是马师，规鉴丛林照千古。

上人学禅不学教，禅教初无二门户。

一拳打破太虚空，知音不在频频举。

释祖钦

释祖钦　嗣牧上人

先以放，嗣以牧。

两鼻穿，四蹄秃。

有阑圈，无拘束。

山自青，水自绿。

从来饥饱不相干，幻泡影中休碌碌，

单单赢得这题目。

释祖钦

释祖钦　送德富藏主之衡

集云云外小睡虎，毛色金斑威百步。

顶门正眼烁乾坤，等闲亦或生风雨。

拂晓出门去何处，衡阳城中访亲故。

访之早晚即归来，震雷一喝了此句。

释祖钦

释祖钦　送光后堂

春风恶，春风恶，

一夜梅花尽吹落。人来话别欲游吴，

踏断东南天一角。

释祖钦

释祖钦　送契宁上人

道契佛祖，身自康宁。

行笃言寡，名香德馨。

一尘不染，千里前程。

番阳浩浩，集云青青。

稳泛扁舟短櫂，西风浪平。

释祖钦

释祖钦　颂古四首

根寻到底得星儿，冷焰腾辉是此时。

拈一茎茅轻点著，不知烧杀五须弥。

释祖钦

释祖钦　颂古四首

九九八十一，穷汉受罪毕。

才拟展脚眠，蚊虫獦蚤出。

释祖钦

释祖钦　颂古四首

且看双放更双收，有底欢声有底愁。

一切圣贤如电拂，大千沙界海中沤。

释祖钦

释祖钦　颂古四首

穿云迸石不辞劳，大抵还他出处高。

溪涧岂能留得住，终归大海作波涛。

释祖钦

释祖钦　题罗汉懀　轴

松风浩浩，涧水潺潺。

白云影里，枯木寒岩。

十八高人，行住坐卧，

神通游戏其间。龙耳无听，

虎体元班。

释祖钦

释祖钦　维摩赞

尪羸面孔，蹊跷肚肠。

忧愁苦恼，诈病在床。

说离生死妙法，一默无双。

全宋ˉ

释祖钦

释祖钦　无准禅师铸钟偈

通身只是一张口，百炼炉中{上六下衣去亠}出来。

断送夕阳归去后，又催明月上楼台。

释祖钦

释祖钦　啸岩居士请

湖山影里，水月光中。

似我非我，朦朦胧胧。

释祖钦

释祖钦　行坦上人

细行循循，大道坦坦。

得处至要，用处至简。

从上一千七百人，七纵八横，

大机大用。肩上无过担片横版，

顶门只具一只正眼。譬如斩一握丝，

一斩俱斩，一切尽斩。

释祖钦

释祖钦　已卯冬日陈世崇来访仰山寺

千里相寻慰寂寥，未嫌风雪路迢迢。

庐山虽好且休去，更拨寒炉话一宵。

释祖钦

释祖钦　鱼篮妇赞二首

行步轻盈，梳装济楚。

示大慈悲，救众生苦。

智眼堪怜尽不明，只道篮中卖锦鳞。

释祖钦

释祖钦　鱼篮妇赞二首

篮里清风，手头生活。

要将鱼目换明珠，岂是慈悲菩萨。

有智彗人，不消一劄。

释祖钦

释祖钦　元觉上人

妙觉明净，元无所觉。

如鄱阳尖服务业波不作。亦若匡庐，

云平月壑。笠顶西风闲去来，

拄杖头边空索索，打碎灵龟壳。

释祖钦

释祖钦　原妙侍者请

上大今已无人，雪岩可知礼也。

虚名塞破乾坤，分付原妙侍者。

释祖钦

释祖钦　允宽上人

初无允诺，宽著程限。

一似跳黄河，尽力要合眼。

跳过跳不过，直要横担板。

南北天高云淡淡，渔歌秋色晚。

释祖钦

释祖钦　昭如长老请

海印发光，照然如日。

曾对大元圣主，默说不二法门。

默而说，说而默。

中兴大仰丛林，天下第一法窟。

释祖钦

释祖钦　真惠上人

将谓如来，惠戒三昧，

此语虽真，此意未在。

正似湘江两半晴，岳面不开云叆叇。

一日升天四海明，杖头掀转却头轻。

不移跬步到潭城，相逢历历话前程。

释祖钦

释祖钦　志满上人

夫志在谦毋自满，勿以其长跨人短。

海因有量天亦聋，人未有德休恃聪。

君不见水涸山枯物憔悴，春暖风和蝶蜂至。

欲在丛林立此身，学以成其志。

释祖钦

释祖钦　智坦西堂请

大智洞明，大道坦平。

生铁面具，不近人情。

云峰日朗，雪谷雷鸣。

激起曝腮焦尾，同跃天庭。

释祖钦

释祖钦　智贤上人

智者必贤，正者不偏。

平坦性地，朗我心天。

折旋俯仰，诸佛现前。

一光同照，万象枞然。

释祖钦

释祖钦　智远上人

智聪则远，机圆自转。

似走盘珠，如万花苑。

开落不在春秋，动静不滞去留。

云悠悠，水悠悠。

天外月如钩，雪峰衮出三个木毬。

释祖钦

释祖钦　宗正上人

金襕之外传何物，应道门闪倒刹竿。

亘古亘今全提句，好声前著眼好看。

衲僧衣钵只者是，汝今已得正宗旨。

寄集云单号传八，数英才是先屈指。

忽来告假归清江，窗前梅早春渐芳。

一枝横出苍烟外，泉声喷雪岩流香。

释祖钦

释祖钦　祖机上人

灵妙这机，佛祖莫知。

疾则蹉过，迟非所宜。

灵在自己，妙在日用。

吃饭著衣，一静一动。

动静两忘，波停岳耸。

释祖先

释祖先　本禅人请赞

学道不根，参禅莽卤。

似恁趣向乘痚，如何传灯继祖。

本禅画出人前，转见和泥合土。

就中更有些子譫讹，焦尾大虫无来是虎。

释祖先

释祖先　布袋赞

散诞不拘仪轨，街头走到街尾。

逢人大笑呵呵，那个知渠肚里。

释祖先

释祖先　禅人请赞

错错错，徒名邈。

画得十成，欠蹄少角，

一任天下人贬剥。

释祖先

释祖先　达磨赞

梁皇殿前不能把定，少林山下风波愈盛。

若解谨初护末，不到图形画影。

释祖先

释祖先　定光赞

天涯海角俱行遍，鬼面神头只自谩。

却忆当年旧风月，杖头挑出与人看。

释祖先

释祖先　戢萩居士持寿像求赞

似僧有发，似俗无尘。

淡默自处，惟德与邻。

曾向凤池亲圣训，更来鹿苑夺芳春。

释祖先

释祖先　戢萩居士请赞济颠

瞎堂之子，附马之后。

出处行藏，一向漏逗。

是圣是凡莫测，掣颠掣狂希有。

一拳拳碎虚空，惊得须弥倒走。

释祖先

释祖先　偈颂四十二首

扶持临济正法眼，出手还它勇毅人。

利物应机全体用，丛林又见一番新。

释祖先

释祖先　偈颂四十二首

客从南方来，报我天童老。

撞破太虚空，全身入荒草。

而今子细思量，令人哭不成哭笑不成笑，

寥寥目断千峰晓。

释祖先

释祖先　偈颂四十二首

山润石含玉，林秀渊藏珠。

珠玉两交辉，情穷意难极。

释祖先

释祖先　偈颂四十二首

一夏九十日，今朝喜告毕。

二千年前事，切忌更寻觅。

释祖先

释祖先　偈颂四十二首

暑威尚炽，喜见新秋。

潘阆倒骑驴子，梵志翻著袜头。

堪悲堪笑，自唱自酬。

有时乘好月，特地过沧洲。

释祖先

释祖先　偈颂四十二首

大家共住喫茎虀，熟煮烂炊。

粗餐易饱，细嚼难饥。

泠淡没滋味，从来少人知，

此意明月说向谁。

释祖先

释祖先　偈颂四十二首

今朝又见开炉，浩浩诸方暖热。

卧龙冷落门庭，也要人前细说。

夜静更阑炭也无，衲衣破处冰侵骨。

释祖先

释祖先　偈颂四十二首

杨岐斗胜不斗劣，秀峰斗劣不斗胜。

秀峰乍作没亲痚，个个尽怀沧海珠。

满眼湖山看不足，释迦弥勒是他奴。

释祖先

释祖先　偈颂四十二首

马祖升堂，百丈卷席。

正令不行，拗曲作直。

释祖先

释祖先　偈颂四十二首

首夏初临，薰风乍扇。

急景如梭，万化千变。

惟有拄杖子，黑轮皴，

没思算。解道厨库揖僧堂，

三门朝佛殿。

释祖先

释祖先　偈颂四十二首

寒食清明节，韶光映林樾。

垅上标坟人，眼中流出血。

生灭本无踪，时人当自决。

君不见水潦曾经马师踏，直至而今笑不彻。

释祖先

释祖先　偈颂四十二首

今朝五月端午，不用书符呪语。

只将者个拄杖，用作降魔铁杵。

楚大夫活捉狞龙，张天师倒骑猛虎。

触翻东海鲤鱼，直得倾贫下雨。

释祖先

释祖先　偈颂四十二首

一夏九十日，今朝喜圆满。

拈得巩县茶瓶，摵碎饶州瓷碗。

冷笑布袋，平欺懒瓒。

天堂不拘，地狱不管。

空腹高心担片板，无端瞎却顶门眼。

释祖先

释祖先　偈颂四十二首

这僧问处，字义炳然。

藏主无言，文不加点。

还它老成人，扶持正法眼。

释祖先

释祖先　偈颂四十二首

插一茎草建梵刹，画出规模何太窄。

争似亦庵新建立，容尽十方云水客。

鹫岭风高，少林月白。

光明寂照遍河沙，万古流辉有张拙。

释祖先

释祖先　偈颂四十二首

鹧鸪啼处百花香，日暖风和春昼长。

昨夜虚空开口笑，祥光瑞气满华堂。

释祖先

释祖先　偈颂四十二首

二千年前公案，今朝重为提撕。

同住大光明藏，无修无证无为，

脑后依前欠一槌。

释祖先

释祖先　偈颂四十二首

今朝五月端午节，千妖百怪尽消灭。

艾虎桃符相耳语，摇头不肯向人说。

无端被者主杖子，对众一时俱漏洩。

释祖先

释祖先　偈颂四十二首

晓来鹊噪一声声，象驾峥嵘喜见临。

款听琅琅终日语，异苗翻秀映丛林。

释祖先

释祖先　偈颂四十二首

达磨西来事，今人谩度量。

天河争起浪，月桂不闻香。

达磨西来事，今人谩度量。

人贫智短，马瘦毛长。

天气或晴或雨，白云乍卷乍舒。

行脚汉奔南走北似信不信，老臊胡游梁历魏似有似无。

释祖先

释祖先　偈颂四十二首

办能开饭店，谁怕肚皮宽，

说甚方便不方便。先入南湖门，

次入南湖室。吞底热铁丸，

喫底洋铜汁。本色人到来，

沙糖更浇蜜。诸法寂灭相，

不可以言宣。老来不著便，

过犯已弥天。

释祖先

释祖先　偈颂四十二首

诸人知处良遂知，良遂知处人不知。

王维已死无人画，留得青山对落晖。

释祖先

释祖先　偈颂四十二首

尧仁广被三千界，舜德长敷亿万年。

珍重圣恩何以报，只凭一炷海檀烟。

释祖先

释祖先　偈颂四十二首

有问冬来事，京师出大黄。

汉家勋业在，樊哙与张良。

释祖先

释祖先　偈颂四十二首

夤缘於此得安闲，屈指三年一瞬间。

好是今朝乘快便，又携藜杖过它山。

释祖先

释祖先　偈颂四十二首

常独行，常独步。

咄，莫来拦我毬门路。

释祖先

释祖先　偈颂四十二首

百不知，百不会。

似兀如痴，随群逐队，

谁云赵璧无瑕飇。

释祖先

释祖先　偈颂四十二首

智慧弓，坚固箭，

射破虚空成两片。海门斜去两三行，

惊起暮天沙上雁。牛头没，

马头回，铁壁银山一拶开。

上苑玉池方解冻，湖光潋滟映崔嵬。

却笑普通年远事，不从葱岭带将来。

释祖先

释祖先　偈颂四十二首

大小雪窦，错下名言。

若人知得落著，许他喫著大虫胆。

释祖先

释祖先　偈颂四十二首

卧病恰旬余，气力无一铢。

皮穿筋骨露，勉强且支梧。

无盐无米，谁为分痚。

拄杖子起来，泻出百斛明珠。

各请点检仓库，毕竟是有是无。

山僧不免随后念个苏噜苏噜。

释祖先

释祖先　偈颂四十二首

雪子落纷纷，乌盆变白盆。

忽然日头出，依旧是乌盆。

释祖先

释祖先　偈颂四十二首

十五日已前明似镜，十五日已后黑如漆。

正当十五日，莺迁乔木频频语，

蝶恋芳丛对对飞。

释祖先

释祖先　偈颂四十二首

一切数句非数句，与吾灵觉何交涉。

字义炳然，当阳一决。

释祖先

释祖先　偈颂四十二首

心镜明鉴明无碍，豁然莹彻周沙界。

万象森罗不覆藏，一颗圆光非内外。

释祖先

释祖先　偈颂四十二首

黄檗山头喫棒，大愚肋下筑拳。

佛法的的大意，犹隔十万八千。

释祖先

释祖先　偈颂四十二首

大人见大见，大智得大用。

胸中怀六合，掌内握乾坤。

释祖先

释祖先　偈颂四十二首

世出世间希有事，显发须还过量人。

出没卷舒惊世梦，蓬莱山色又重新。

释祖先

释祖先　偈颂四十二首

不坐空王殿，不挂本来衣。

何须更恁麽，切忌未生时。

释祖先

释祖先　偈颂四十二首

只个垂垂白发僧，一生两度受皇恩。

只凭少室无私句，地久天长祝圣君。

释祖先

释祖先　偈颂四十二首

天上月圆，人间月半。

子细看来，从头错算。

姮娥昨夜失金鎝，撼动玉楼寻不见。

释祖先

释祖先　偈颂四十二首

不是心，不是佛，

不是物。忍俊不禁，

为诸人做个瞥脱。流水暗销溪畔石，

劝人除却是非难。

释祖先

释祖先　偈颂四十二首

节届书云，阴极阳升。

冰河发焰，枯木抽英。

惟有拄杖子，依旧黑轮皴。

不迁不变，无辱无荣。

笑杀当年面壁人。

释祖先

释祖先　偈颂四十二首

兴化打克宾，猛虎蓦腰骑。

养子不及父，家门一世衰。

释祖先

释祖先　偈颂四十二首

种种性相义，我及十方佛。

乃能知是事，昼见日，

夜见月。坐卧经行，

曾无间歇，吽吽，

有甚交涉。

释祖先

释祖先　偈颂四十二首

旧岁夜来去，去从何处去。

新年今日来，来从何处来。

既无来，又无去，

铁壁银山成指注。

释祖先

释祖先　寄蒋山如一翁

悠悠世路绝跻攀，卧看白云空往还。

惟有同参一句子，肯将容易混尘寰。

释祖先

释祖先　寄王承务

经年相别无他嘱，莫只波波意里求。

病去药除消息尽，红尘堆里等閒游。

释祖先

释祖先　临济赞

揎拳捋肘，只有一个。

电卷星飞，抬头蹉过。

释祖先

释祖先　临终偈

末后一句，已成初怛。

写出人前，千错万错。

释祖先

释祖先　六祖赞

颺下採樵斧，直入堆坊舂。

一脚踏到底，黄梅信息通。

释祖先

释祖先　示禅人写华严经

毗卢大经卷，尘识久埋藏。

上人笔端力，掇出放毫光。

笑他自城游历，自倒自起自忙。

江天月晓，梦破斜阳。

一印印定，无法商量。

释祖先

释祖先　示楞严座王

见犹离见非真见，还尽八还无可还。

木落霜天山骨露，不知谁识老瞿昙。

释祖先

释祖先　示南华行者

黄梅会里七千指，虎骤龙驰空点胸。

碓蹯老卢愚且拙，坤维占断最高峰。

释祖先

释祖先　送虎丘首座住萩

剑池拾得丰城剑，凛凛寒光射斗牛。

为报不平平底事，草萩蓬户也风流。

释祖先

释祖先　颂古三首

应无所住以生心，大地山河一发沉。

从此别开穷世界，新州柴把贵如金。

释祖先

释祖先　颂古三首

师姑元是女人作，百衲禅僧多罔措。

雁囘沙塞口啣芦，燕绕红梁浑不顾。

释祖先

释祖先　颂古三首

岩头一拶，虚空迸裂。

父子不传，神仙妙诀。

释祖先

释祖先　性长老写师真请赞

顽无所知，说无照对。

弄假像真，遭人笑怪。

花擘临济黄檗，佛法未梦见在。

在在在，是处清风动天籁。

释祖先

释祖先　周正字请赞亡母宜人王氏真

画得十分，依前不是。

端坐北堂，琅琅仁义。

文殊罔明把手行，入定出定恣游戏。

释祖先

释祖先　自诒

宴坐白云里，经行碧嶂中。

游人穷不到，幽鸟自匆匆。

释祖璇

释祖璇　偈

吃粥了也未，赵州无忌讳。

更令洗钵盂，太煞没巴鼻。

悟去由来不丈夫，这僧那免受糊涂。

有指示，无指示，

韶石四楞浑塌地。入地狱，

如箭射，云岫清风生大厦。

相逢携手上高山，作者应须辨真假。

真假分，若为论，

午夜寒蟾出海门。

释祖璇

释祖璇　颂古七首

尽却耳根并眼底，不知何处见如来。

数声幽鸟啼寒木，一片闲云铺断崖。

释祖璇

释祖璇　颂古七首

大悲手眼问来亲，王老酬机列主宾。

倒转鑰头来快便，从兹六国绝烟尘。

释祖璇

释祖璇　颂古七首

道吾作舞，一曲无谱。

若将耳闻，未敢相许。

释祖璇

释祖璇　颂古七首

直下是非著不得，著不得处好承当。

木人昨夜通消息，南海波斯过大唐。

释祖璇

释祖璇　颂古七首

安贴帮乡老赵州，时辰使得最风流。

今朝有酒今朝醉，明月愁来明日愁。

释祖璇

释祖璇　颂古七首

指出长生地不迷，造成无缝塔巍巍。

大家从此无余事，渴饮饥餐且度时。

释祖璇

释祖璇　颂古七首

石羊头子向东看，大地茫茫被眼谩。

月映寒潭清彻底，云收华岳露巑岏。

释祖印

释祖印　偈

昔日南泉亲斩却，今朝耶舍示玄徒。

而今卖与诸禅客，文契分明要也无。

释祖元

释祖元　偈三首

剔起灯来是火，历劫无明照破。

归堂撞见圣僧，几乎当面蹉过。

释祖元

释祖元　偈三首

有佛处不得住，踏著秤鎚硬似铁。

无佛处急走过，脚下草深三尺。

三千里外，逢人不得错举。

北斗挂须弥，棒头挑日月。

摘杨花，摘杨花，

眼里瞳人著绣鞋。

释祖元

释祖元　偈三首

雁山枯木实头禅，不在尖新语句边。

背手忽然摸着著，长鲸吞月浪滔天。

释祖元

释祖元　偈一首

小庵小舍小丛林，土地何须八九人。

若解轮番来打供，免教碎作一堆尘。

释祖元

释祖元　香严贫

无地无锥未是贫，知无尚有守无身。

侬家近日贫来甚，不见当初贫底人。

释祖元

释祖元　竹篦

不触又不背，徒劳生拟议。

开口更商量，白云千万里。

释祖珍

释祖珍　偈三十五首

青毡本属吾家，日用何曾欠阙。

要识里许清规，除是君子可八。

释祖珍

释祖珍　偈三十五首

非衣不传於法，非法不授於衣。

衣既已授，法若为传。

玲珑八面自回合，峭峻一方谁敢窥。

释祖珍

释祖珍　偈三十五首

高而无上不可极，渊而无下不可测。

欲知步步透双关，看取清风生两腋。

释祖珍

释祖珍　偈三十五首

自惭疏拙百无能，下板长行粥饭僧。

岂谓因缘有侥幸，千斤担子若为胜。

释祖珍

释祖珍　偈三十五首

二月春将半，桃花开烂熳。

纷纷寻剑客，谁是不疑汉。

释祖珍

释祖珍　偈三十五首

百岁光阴如劈箭，无常生灭日迁变。

唯有摩诃般若多，耀古腾今无背面。

见不见，碗子扑落地，

碟子成八片。

释祖珍

释祖珍　偈三十五首

十五日已前，藏身处没踪迹。

十五日已后，没踪迹处莫藏身。

正当十五日，布袋头开，

全身显露。不怜鹅护雪，

且喜{左虫右葛}入冰。

释祖珍

释祖珍　偈三十五首

长年追逐走埃尘，赢得闲名累此身。

争似别峰峰顶上，一庵高卧与云邻。

释祖珍

释祖珍　偈三十五首

岩谷相从始晏然，又携瓶锡应时缘。

奉川此去无多远，兴发何妨访戴船。

释祖珍

释祖珍　偈三十五首

衰老百无堪，担头入闹篮。

生涯何所有，弥勒是同龛。

释祖珍

释祖珍　偈三十五首

大道只在目前，要且目前难睹。

欲识大道真体，不离声色言语。

释祖珍

释祖珍　偈三十五首

寻牛须访迹，学道访无心。

迹在牛还在，无心道易寻。

释祖珍

释祖珍　偈三十五首

离四句，绝百非，头长三尺知是谁。

江北江南问王老，一狐疑了一狐疑。

释祖珍

释祖珍　偈三十五首

佛不远人，即心而证。

法无所著，触境皆如。

释祖珍

释祖珍　偈三十五首

向上一路，千圣不传。

恁麽明得，十万八千。

桃红李白蔷薇紫，问著春风总不知。

释祖珍

释祖珍　偈三十五首

春已去，夏初临，相逢休话本来心。

随缘斋粥海山寺，从听堂前草自深。

释祖珍

释祖珍　偈三十五首

吾心似秋月，碧潭清皎洁。

无物堪比伦，教我如何说。

释祖珍

释祖珍　偈三十五首

诸人被十二时使，老僧使得十二时。

牧童岭上一声笛，惊起群鸦绕树飞。

释祖珍

释祖珍　偈三十五首

飘空一叶两新收，暑退凉生万壑秋。

贴肉汗衫才脱下，横吹木笛倒骑牛。

释祖珍

释祖珍　偈三十五首

物物到心上，全心物自闲。

古今城郭里，得者住如山。

释祖珍

释祖珍　偈三十五首

九夏斯临结集时，满堂云水复明谁。

若言相见交肩过，未免依前落见知。

释祖珍

释祖珍　偈三十五首

十五日已前，过去心不可得。

十五日已后，未来心不可得。

正当十五日，现在心不可得。

三心既不有，万象复明谁。

释祖珍

释祖珍　偈三十五首

文殊三处度夏，别峰两院禁足。

谁知把住放行，尽道违真逆俗。

释祖珍

释祖珍　偈三十五首

知幻即离，不作方便。

离幻即觉，亦无渐次。

释祖珍

释祖珍　偈三十五首

青春已去，朱夏斯临。

放下横肩楖栗，宴坐古佛丛林。

荆山之璞不须觅，赤水之珠何用寻。

纵饶寻觅得，失却本来心。

释祖珍

释祖珍　偈三十五首

我所得智慧，微妙最第一。

众生诸根钝，著乐痴所盲。

释祖珍

释祖珍　偈三十五首

眼若不睡，诸梦自除。

心若不异，万法一如。

释祖珍

释祖珍　偈三十五首

有句无句，如藤倚树。

眼睛定动，失却巴鼻。

释祖珍

释祖珍　偈三十五首

向上一路，千圣不传。

学者劳形，如猿捉影。

释祖珍

释祖珍　偈三十五首

断除须发著僧衣，精进当遵古佛仪。

一念不生亲领略，方知我法妙难思。

释祖珍

释祖珍　偈三十五首

心月孤圆，虚明洞透。

耀古辉今，丝毫不漏。

释祖珍

释祖珍　偈三十五首

灵文一阅五千卷，感果当知越四禅。

应笑毗耶方丈里，却容天女问因缘。

释祖珍

释祖珍　偈三十五首

蔡居士，昔也恁麽来，

今也恁麽去。今昔两无殊，

去来拟何处。住住，

明明百草头，明明无生路。

释祖珍

释祖珍　偈三十五首

陋巷闭门唯读书，了无尘果自如初。

时来坐脱西窗下，惊起须弥绕太虚。

释祖珍

释祖珍　偈三十五首

是处青山可垛跟，白云流水绕孤村。

笑携拄杖出门去，三世谁知一口吞。

释祖珍

释祖珍　临终偈

生本无生，死本无死。

生死二途，了无彼此。

释祖珍

释祖珍　游龙湫拜诺矩罗尊者

十里松溪到上流，断崖千尺泻龙湫。

谁言尊者心无著，冷眼长年看不休。

释祖珠

释祖珠　偈三首

机前一句子，用处不留情。

如撞幢子弩，箭箭中红心。

释祖珠

释祖珠　偈三首

不是心，不是佛，

不是物。沥尽野狐涎，

趯翻山鬼窟。平田浅草里，

露出焦尾大虫。太虚寥廓中，

放出辽天俊鹘。阿呵呵，

露风骨。等闲拈出从人前，

毕竟分明是何物。

释祖珠

释祖珠　偈三首

玉露垂青草，金凤动白蘯。

一声寒雁叫，唤起未惶人。

释祖珠

释祖珠　题出山相

半夜逾城往雪山，龙楼凤阁绝跻攀。

如今辊出草窠里，一个闲人天地间。

释祖珠

释祖珠　自赞

月色照幽谷，泉声落断崖。

水光山色里，一块烂枯柴。

释遵式

释遵式　酬伉上人

鸟外清閒极，谁能更似君。

山光晴后见，瀑响夜深闻。

拾句书幽石，收茶踏乱云。

江头待无事，终学弃人群。

释遵式

释遵式　酬苏屯田西湖韵

雨余残景照渔家，渔子鸣榔彻郡衙。

今夜相呼好垂钓，晚来新雨涨蒹葭。

释遵式

释遵式　大悲观音栴檀像

南无十方三世佛，南无本师大牟尼。

南无西方安乐刹，阿弥陀佛十力尊。

南无过去无数劫，彼世世灯观世音。

诸佛慧眼第一净，以不二相观三界。

如实见我归命礼，成就大愿护众生。

南无一切法宝海，无边无尽解脱门。

南无总持功德藏，三世十方诸佛印。

消除三障无诸恶，五眼具足成菩提。

未来际劫誓修行，普使众生护无畏。

南无文殊普贤尊，一切智行圆满海。

金刚藏及金刚手，得大势等诸大士。

声闻辟支贤圣众，愿以慈眼普瞻视。

我今南无赞三宝，为欲深游大悲海。

南无大悲救厄者，昔曾值佛观世音。

入彼如来所入门，故佛授与同名号。

从闻解说六尘缚，如声度垣不能碍。

由斯遍入微尘国，普现微尘自在身。

一一身宣总持句，施与众生无畏法。

是故娑婆世界中，皆号为施无畏者。

我昔经中值密言，能除三障名消伏。

佛称功德难思议，故我常持不敢忘。

誓向当来大劫海，遍将此句救诸苦。

为求大士加持力，故造栴檀持呪形。

烁迦罗首金色容，具足七数端严相。

母陀罗臂百千福，次第有六捉持异。

贝多叶经并宝印，华果澡鑵及杨枝。

无隙白檀雕所成，一一皆合契经造。

及状我身长跪地，顶戴吉祥安乐人。

观世音名依定实，必闻我今发大愿。

牟尼经像比丘僧，愿住世间常不灭。

护持国土与众生，普令摄取菩提愿。

三宝神呪天龙等，大悲感应大誓力。

一切同护圣尊仪，犹若金刚常不坏。

如是成就十四愿，悉为菩提及含识。

南无闻名救厄者，南无世间慈悲父。

南无施我无畏力，南无令我满诸愿。

闻名见身心念者，南无一切无空过。

我今次第说所愿，尊应一一遍垂听。

释遵式

释遵式　地狱界偈

三界无别法，一切唯心造。

是故于日夜，当自勤观心。

心欲起诸恶，速灭如救然。

心欲起诸善，爱护如珍宝。

行恶虽少顷，未来受苦长。

为善向菩提，永证常乐果。

释遵式

释遵式　放生慈济法门

我比丘某甲，今为傍生类。

发佛大慈悲，忏彼六情根。

无始业障海，眼根著诸色。

耳界闻乱声，鼻染一切香。

舌生诸恶刺，身如机关主。

六贼游戏中，心想如猿猴，

无有暂停时。如此等六法，

名为六情根。一切业因缘，

皆从妄想起。妄想如幻焰，

亦若空中花。迷倒不觉知，

为诸惑业缚。永堕三途界，

没在众苦中。不闻正法音，

何曾知忏悔。惟愿十方佛，

菩萨众大师。慈力与冥加，

令其知发露。无始一切恶，

今日悉消除。毕故不造新，

常当修梵行。未脱傍生难，

余命愿安乐。筌网及虞罗，

愿不相值遇。饮啄随时足，

饥渴永不逢。相见起慈心，

愿不相吞噉。当承三宝力，

誓脱众尘劳。毕此苦类身，

愿生诸佛国。弥陀广慈愿，

不舍一切生。观音慈愿深，

常游五道界。愿舒五色臂，

拔我出轮回。傥若命终时，

愿垂亲接引。救我厄难得，

菩萨大檀那。悯我临汤火，

舍财赎我命。须弥与大海，

徒自谓高深。檀那今日恩，

高深不可比。现生增福寿，

眷属悉团圆。来世受身时，

愿同生佛国，和南贤圣众。

释遵式

释遵式　改祭修斋决疑颂

鬼神随处有，谄诳世间人。

祭鬼都无福，空增杀业因。

释遵式

释遵式　改祭修斋决疑颂

正信天龙护，邪神岂奈何。

但知常念佛，灾怪自消磨。

释遵式

释遵式　改祭修斋决疑颂

人死随前业，升沉六道殊。

如何纯祭祀，须道世人愚。

释遵式

释遵式　改祭修斋决疑颂

杀牛惭禴祭，黍稷本非馨。

斋诵真明德，何劳执礼经。

释遵式

释遵式　改祭修斋决疑颂

杀他还自杀，影响逐形声。

鬼饱都无福，空招堕火坑。

释遵式

释遵式　改祭修斋决疑颂

回邪生正信，臭草出栴檀。

逢难须怪固，安居志好攀。

释遵式

释遵式　改祭修斋决疑颂

专持菩萨号，八部护君身。

急难随声应，唯除不信人。

释遵式

释遵式　改祭修斋决疑颂

法宝真良药，众生自不尝。

书持并供养，世世上天堂。

释遵式

释遵式　改祭修斋决疑颂

作福常回施，天龙善鬼神。

威光常覆护，使汝免灾迍。

释遵式

释遵式　改祭修斋决疑颂

鬼道常饥渴，当生怜愍心。

能蠲口中食，佛赞福田深。

释遵式

释遵式　寄丹丘鸿上人不出寺

小固山前一道人，不言生死不言真。

茅堂静有朝端客，草履烂无门外尘。

银漏滴残犹在定，石花开尽始知春。

相思未得相寻去，空恨江头多病身。

释遵式

释遵式　寄刘处士

度月阻相寻，应为苦雨吟。

井浑茶味失，地润屐痕深。

鸟背长湖色，门閒古树阴。

想君慵更甚，华发昼方簪。

释遵式

释遵式　寄题丹丘梵才上人山居

禅家真隐处，翠谷倚城隍。

海近云归早，山孤鸟云长。

石当泉脉润，风度柏枝香。

此地容吾否，中霄去意狂。

释遵式

释遵式　寄悟和尚

无累无机祇任缘，一斋长掩古松边。

寒垂白发过深雪，不下青林知几年。

木叶当薪烧更暖，薻苗为屦著难穿。

竟何人问东林社，时引清流灌碧莲。

释遵式

释遵式　戒五辛颂

五辛佛所说，障道定无疑。

梵网招轻垢，楞伽损大慈。

人天犹尚失，净土固难期。

生啖增瞋念，熟食发淫思。

讲经十二部，天仙悉舍离。

善神不守护，恶鬼得便宜。

薜荔唼唇吻，魔罗现佛仪。

福德因消灭，业障更弥滋。

地狱铜兼铁，轮回网复羁。

无端耽草味，殃祸大堪悲。

释遵式

释遵式　诫酒肉慈慧法门

南无佛法僧，大慈三宝海。

我念欲依教，普劝诸众生。

莫杀莫食肉，同蕴仁慈行。

无病保长龄，未来成佛道。

诸佛大菩萨，常为救众生。

舍头目身命，不计河沙数。

代鸽弃王身，全螘委龙命。

流水济枯鱼，萨{左土右垂}充饥虎。

历劫遍行慈，慈善力成就。

佛无一切心，唯有慈心在。

若有行慈者，不杀不食肉。

仰愿佛威神，世世常加护。

杀生佛所说，即杀自父母。

亦杀自妻女，兄弟及姊妹。

一切田女摄，皆曾为父母。

生生所受胎，从之禀遗体。

受一畜生形，骨血如山海。

一一类中身，生生不可计。

轮回六道间，展转为亲属。

故食诸众生，名食父母肉。

又观一切身，悉是我本体。

自肉及他肉，其实是一肉。

如舍前后住，亦名为我舍。

当知食肉人，即食自身肉。

佛观如来藏，佛界众生界。

一界无二界，一切肉一肉。

伎儿暂变易，元是一人身。

若欲杀众生，当起诸佛想。

猎师屠儿辈，及捕鱼鸟人。

众生遥见者，皆生必死怖。

谓此恶心人，贪利及肉味。

手持利刀箭，念欲杀我身。

飞翔及潜竮，惊怖而远避。

常与诸众生，起大冤对想。

一切惜身命，人畜等无殊。

若欲食众生，先试割身肉。

死是极大苦，谁能不畏之。

但当自观身，云何食他肉。

为利刹众生，以财网诸肉。

二俱得杀业，死堕叫唤狱。

汝听杀生者，死堕地狱处。

铁城高八万，四千由旬量。

长广亦复然，满中猛火炎。

表里皆洞赤，猘狗守四门。

狱卒声雷震，两眼如电光。

驱汝杀生人，入中而受苦。

力士执铁矛，矛身长一丈。

利刃阔八寸，望胸撞罪人。

胸入背上出，苦痛不堪闻。

千万亿岁中，受斯极大苦。

汝听食肉人，死堕阿鼻狱。

铁屋亦高广，八万由旬量。

四门猛火炎，南北皆交彻。

铁墙铁罗网，铁枷铁杻械。

一一火烧之，皆令其洞赤。

食肉受斯苦，亿百千万岁。

汝听煮肉人，堕镬汤地狱。

一万有二千，深广由旬量。

昼夜猛火然，涌涌汤常沸。

于中受大苦，一万七千岁。

汝听炙肉人，堕热铁床狱。

其狱有八千，纵广由旬量。

床下猛火烧，罪人卧其上。

心肝肉焦烂，一万二千岁。

汝听切肉人，死堕斫剉狱。

五百大力士，利刀斩罪人。

万段至微尘，业风吹更活。

如是终复始，一万二千岁。

汝听养群鸡，为贪肥肉者。

一鸡于一日，计食五百虫。

主人当半罪，同鸡堕地狱。

其狱盛热粪，八万由旬量。

人鸡俱入中，满五千万岁。

汝听捕猎人，安锵及设{左木右强}。

羒索安陷穽，利刃放鹰犬。

四边竞围合，逼逐杀众生。

死堕铁轴狱，方丈一万钉。

驱上轮一币，遍体万钉刺。

举身悉交彻，苦痛不可忍。

百千万岁中，受斯对报苦。

杀生食肉者，从诸地狱出。

受饿罗刹身，师子豺虎狼。

猫狸鸱枭鹫，唯捕新血肉。

众生各藏护，不令其得便。

饥火常烧心，念念思他肉。

由是恶熏习，大慈种永断。

设得生人中，残疾命短促。

愚痴谤因果，死还堕地狱。

佛说此语时，无量诸罗刹。

悲号誓断肉，及护断肉人。

汝今闻此经，云何不改过。

徒劳生为人，不及食人鬼。

慎莫烧山野，慎莫破堤塘。

莫伐有巢树，莫烧含蠹薪。

若见杀众生，方便常救护。

南无十方佛，大智德世尊。

我欲劝众生，舍酒求明慧。

如佛之所说，饮酒多过患。

八万尘劳门，三十五种失。

悉以酒为本，汝等应谛观。

酒酣心眩乱，六识尽昏迷。

君臣乖仪节，父子绝尊卑。

母女乱其风，礼检不能制。

如舍婆提国，有鸯掘摩罗。

酒醉淫泆母，因慈杀其父。

母复通外情，将刀复害之。

亦如莎伽陀，神通大罗汉。

因游支提国，渐到跋陀村。

彼有大毒龙，字庵婆罗提。

其龙甚暴恶，侵害彼村人。

罗汉神通力，降伏毒龙已。

村人思报恩，多设苏孔糜。

有女设糜已，忧其发冷病。

遂取水色酒，奉上大罗汉。

罗汉谓是水，饮已酒力发。

迷酒到寺门，衣钵弃余处。

醒时用神力，能伏大毒龙。

醉后如死人，不能伏蝦蟆。

世尊命罗汉，及诸比丘众。

至彼罗汉所，因兹制酒戒。

正法念经说，阎罗责置人。

将驱入地狱，先说如是偈。

酒能乱人心，令人如羊等。

不知作不作，如是应舍酒。

若酒醉之人，如死人无异。

若欲常不死，彼人应舍酒。

酒是诸过处，常能不饶益。

一切恶道阶，黑闇所在处。

饮酒到地狱，亦到饿鬼处。

行于玄生业，是酒过所诳。

酒为毒中毒，地狱中地狱。

病中之大病，是佛之所说。

若人饮酒者，无因缘欢喜。

无因缘而瞋，无因缘作恶。

于佛所生痴，坏世出世事。

烧解脱如火，所谓酒一法。

若人能舍酒，正行于法戒。

彼到第一处，无死无生处。

莫饮无明酒，能为众苦因。

声闻住明脱，犹是醉归人。

若是病苦时，应当观病本。

从痴有爱生，习业招病果。

耆婆尽道术，尚不能救疗。

岂有世药酒，而能瘥我病。

酒为放逸根，不饮闭恶道。

宁舍百千身，不毁犯酒戒。

宁使身乾枯，终不饮此酒。

假使毁犯戒，寿命满百年。

不如护禁戒，即时身磨灭。

决定能使瘥，我犹故不饮。

况今不定知，为瘥为不瘥。

作是决定心，心生大欢喜。

即护见真谛，所患即消除。

汝听酿酒家，死堕醎糟狱。

亦堕沸灰中，一万八千岁。

汝听沽清酒，死堕酒池狱。

满中如洋铜，入其中受苦。

汝听饮酒人，死堕灌口狱。

手自酌铜汁，昼夜灌其口。

汝听人将酒，逼劝持戒人。

死入冰池狱，八千万岁苦。

皮肉皆破裂，日夜百死生。

然后五百生，生辄无两臂。

汝听或强力，或时因戏笑。

持酒与僧尼，强伏令其饮。

死堕截膝狱，六百万岁中。

五百大力士，常截其两膝。

乃至过酒器，五百世无手。

常作螘虱形，曲蛆及蝇蚋。

痴执无知虫，一一五百世。

汝听吉陀婆，沽酒梳堕井。

罗汉饮其水，八万圣皆醉。

由是恼圣人，死堕锯床狱。

八万大劫中，常受锯解苦。

后出得为人，其身长三尺。

颜貌青黑色，耳鼻孔闭塞。

无眼唇褰缩，手足无十指。

何况破戒心，持酒逼他饮。

多见世愚人，逼他食酒肉。

自不能清净，都无羞耻心。

复将不净食，凌逼破他戒。

宁可断人命，莫破他善心。

杀命一死生，未必至三趣。

破戒失人天，及失解脱法。

汝听断酒肉，所得福德利。

有人持七宝，国城妻子施。

不如断酒肉，千万分之一。

乃至满大千，七宝持布施。

不如断酒肉，千万分之一。

假使为求福，锻金以为人。

其数百千万，持用广布施。

不如断酒肉，千万分之一。

假使有佛子，造幡华宝盖。

满三千大千，持用供养佛。

不如断酒肉，千万分之一。

犯之罪即重，持之福亦深。

善恶长形对，苦乐镇相寻。

及健速回首，早计各悛心。

莫待无常到，如瓶满自沈。

勉哉须努力，同侍七宝林。

释遵式

释遵式　句

真空是选场，大觉为官位。

释遵式

释遵式　句

梅有和羹实，龙无为雨心。

释遵式

释遵式　句

天上无双月，人间只一僧。

释遵式

释遵式　句

翔空迹自绝，不在青青山。

释遵式

释遵式　礼佛回向偈

见闻获安隐，莫不信向心。

是故我归依，愿普如世尊。

甚深净戒聚，功德难思议。

受者获安隐，福慧日夜生。

诸佛常护念，万地渐满盈。

六度四等意，普度诸群盲。

手足初莫犯，节言慎所行。

常乐在定意，是真优婆塞。

质直离谄曲，常与贤圣俱。

爱众犹养己，是名真苦萨。

释遵式

释遵式　每日念佛忏悔发愿文

我今称念阿弥陀，真实功德佛名号。

惟愿慈悲垂摄受，证知忏悔及所愿。

我昔所造诸恶业，皆由无始贪嗔痴。

从身□意之所生，一切我今皆忏悔。

愿我临欲命终时，尽除一切诸障碍。

面见彼佛阿弥陀，即得往生安乐刹。

彼佛众会咸清净，我时于胜连华生。

亲见如来无量光，现前授我菩提记。

蒙彼如来授记已，化身无数百俱胝。

知力广大遍十方，普利一切众生界。

释遵式

释遵式　念佛三昧诗

万感外形骸，俨然虚堂寂。

明毫冠群彩，幽神资始绩。

妙象非夙预，俗览岂良觌。

析之会入微，清玩心无怿。

释遵式

释遵式　念佛三昧诗

金肌昧真见，八音愚正闻。

玄空了无託，至涉宁有勋。

森罗会都寂，长空销积氛。

良哉此达观，局士安与云。

释遵式

释遵式　念佛三昧诗

融抱回曲照，熙如鉴中象。

谛览无遗心，虚求非滞想。

追梦忘始终，通幽宛如往。

藉此会神姿，逍遥期西赏。

释遵式

释遵式　念佛三昧诗

鉴极玄想孤，动静如为区。

大象讵形仪，大方谁廉隅。

正赏不隐括，妙践无回迂。

心澄遍知海，粲粲黄金躯。

释遵式

释遵式　上王丞相十界心图颂

无象无名杳莫寻，强将名象测幽深。

凭斯会解还相背，舍此他求转自沉。

鹫岭殷勤亲付嘱，龙门恺悌好知音。

仍闻挂在高堂上，误杀来人错认心。

释遵式

释遵式　十六观经颂

韦提重礼请能仁，愿说西方净报因。

十六观兼三净业，修之即得往生身。

释遵式

释遵式　十六观经颂　池观第五

五想净土七宝池，池中水有八功德。

宣流念佛法僧名，妙宝莲华千万亿。

释遵式

释遵式　十六观经颂　地观第三

琉璃宝地正观时，谛了分明极乐国。

八种清风鼓乐音，苦空无我无常曲。

释遵式

释遵式　十六观经颂　佛菩萨像观第八

诸佛如来法界身，遍入众生一切想。

智者当观此想心，是心即佛菩萨像。

释遵式

释遵式　十六观经颂　观音观第十

观音菩萨紫金身，眉间毫相七宝色。

流出光明满十方，光中化佛无数亿。

释遵式

释遵式　十六观经颂　华座观第七

七想莲华妙台座，广大弥陀愿力成。

作此想时心不乱，定当极乐国中生。

释遵式

释遵式　十六观经颂　普往生观第十二

端想身生极乐界，连华合闭身居内。

华开见佛满虚空，水鸟树林宣法偈。

释遵式

释遵式　十六观经颂　日观第一

正坐面西想日轮，见日欲没如悬鼓。

见已闭目开目间，皆令明了心坚住。

释遵式

释遵式　十六观经颂　上品上生观第十四

慈心不杀持众戒，读诵大乘方等经。

修行六念回向愿，临终化佛悉来迎。

释遵式

释遵式　十六观经颂　上品下生

深信因果奉大乘，但发无上菩提意。

以此功德回愿生，生已当住欢喜地。

释遵式

释遵式　十六观经颂　上品中生

不必受持方等经，解第一义明因果。

紫金台现命终时，自见身于台上坐。

释遵式

释遵式　十六观经颂　势至观第十一

次观势至菩萨身，量等观音无有异。

但于肉髻宝缾中，盛众光明现佛事。

释遵式

释遵式　十六观经颂　树观第四

四观宝树七重行，宝叶华敷妙宫殿。

宝幢幡盖影重重，十方佛国于中现。

释遵式

释遵式　十六观经颂　水观第二

次作水想见西方，一切皆为净土水。

既见水已想成冰，皎然映彻琉璃地。

释遵式

释遵式　十六观经颂　无量寿佛身观第九

无量寿佛金色身，光明普照群生类。

勤修智者系心观，诸佛现前同授记。

释遵式

释遵式　十六观经颂　下品上生观第十六

若人虽不谤尊经，造众恶业无惭愧。

临终遇劝念弥陀，生彼十劫得初地。

释遵式

释遵式　十六观经颂　下品下生

有作五逆十恶业，应堕地狱受诸苦。

临终遇劝念弥陀，决定超生于彼土。

释遵式

释遵式　十六观经颂　下品中生

若有众生犯众戒，盗取僧祇三宝物。

临终遇劝念弥陀，一念顷间生彼国。

释遵式

释遵式　十六观经颂　杂往生观第十三

重想弥陀二菩萨，神通变现事如前。

杂沓观成无量福，定生安养奉金仙。

释遵式

释遵式　十六观经颂　中品上生观第十五

受持五戒八戒斋，修行诸戒回向愿。

命终生彼闻法音，应时即得阿罗汉。

释遵式

释遵式　十六观经颂　中品下生

孝养父母行仁义，临终复遇善知识。

广说弥陀大愿因，屈伸臂顷生彼国。

释遵式

释遵式　十六观经颂　中品中生

若人至心一日夜，持戒持斋无破缺。

以此功德回愿生，七日华敷成记莂。

释遵式

释遵式　十六观经颂　总观第六

众宝国土宝楼阁，宝树更兼池间错。

此个总观若成时，名为粗见彼极乐。

释遵式

释遵式　释大方广佛华严经贤首菩萨赞佛偈

又放光明名见佛，此光觉悟将终者。

令随悟念见如来，命终得生其净土。

释遵式

释遵式　释大方广佛华严经贤首菩萨赞佛偈

见有临终劝念佛，及示尊像令瞻敬。

俾于佛所深归仰，是故得成此光明。

释遵式

释遵式　送苗推官

官满载琴书，乘春入上都。

烟波离远岸，桃李发中途。

俸薄尊常浅，诗清道太孤。

登朝无恨晚，未有白髭须。

释遵式

释遵式　隋观法师塔

五六百年内，金躯亦化尘。

方知新冢上，尽是古人身。

白发争名急，青山送骨频。

除师灵塔外，一一好沾巾。

释遵式

释遵式　为檀越写弥陀经正信偈发愿文

稽首十方佛，弥陀圣中尊。

方等修多罗，一切法宝藏。

观音及势至，大地菩萨僧。

我以诚信心，刻板并印造。

阿弥陀经卷，及以正信偈。

旋造各一万，施四众受持。

偈以发信心，经以资读诵。

若有每日中，至少诵三卷。

年诵千八十，十年万八百。

况复多诵者，及历多年数。

如是积功德，自然生佛前。

我此万卷经，随所流布处。

极少得一人，诵持生净土。

我愿承此力，决定生彼国。

况复于多人，人亡经复在。

展转相传授，是名无尽灯。

灯灯相照耀，破生死长夜。

显出佛菩提，究竟悉同生。

常寂光净土，持此清净福。

回向奉群亲，我国圣帝王。

及圣后圣位，仁寿各万年。

覆育群氓类，我父母眷属。

怨亲非怨亲，咸承胜善根，

同生安养国。

释遵式

释遵式　五峰合涧诗　白猿峰

人死猿亦亡，碧峰空崔嵬。

六龙驭圆景，巨壑流红埃。

今亦看诚古，后还思悲哀。

兹山俯南涧，水洁影如颓。

春筱生嫩筠，秋兰变枯莇。

方新林下寺，吟此心悠哉。

释遵式

释遵式　五峰合涧诗　飞来峰

乾坤持中枢，动运非物图。

欝欝彼灵鹫，飘飘如飞凫。

层空累怪石，古木生其膚。

仁虎终安栖，白猿时号呼。

钱源注鲛室，谢月扬天衢。

曩喆多遗尘，清风来四隅。

释遵式

释遵式　五峰合涧诗　合涧

灵峰天竺寺，水向南北流。

源远无竭时，石渠平且修。

潭洁照台馆，岸滋蔚松楸。

晚霁起长虹，夜寒吟潜虬。

余居山水中，炎夏长如秋。

飞梁会一泻，清响出林邱。

释遵式

释遵式　五峰合涧诗　稽留峰

武林神仙宅，代有隐者游。

谷静云性闲，源长水涵幽。

吾居余十年，自足忘百忧。

岂嚼不死草，夙陪无生俦。

道惭情未损，身与世为雠。

安得会昔人，竹枝歌中秋。

释遵式

释遵式　五峰合涧诗　莲华峰

青瑛丽芙蕖，造化工且奇。

辉彩向星河，结根在天地。

临飚无馨香，御雨不离披。

朝霭发翠华，暮云生碧姿。

鼎湖几荣落，华岳何盛衰。

独尔谢群芳，自将天地期。

释遵式

释遵式　五峰合涧诗　月桂峰

嫦娥戏仙桂，掷子落人寰。

秀颖发矫林，芳馨胜远山。

兔边甘百上，鸟外谁一攀。

月里催人老，云根伴余闲。

余霞照海甸，高翠暖湖关。

康乐不在哉，猿来空庭间。

释遵式

释遵式　依修多罗立往生正信偈

稽首西方安乐刹，弥陀世主大慈尊。

我依种种修多罗，成就往生决定信。

住大乘者清净心，十念念彼无量寿。

临终梦佛定往生，大宝积经如是说。

五逆地狱众火现，值善知识发猛心。

十念称佛即往生，十六观经如是说。

若有欢喜信乐心，下至十念即往生。

若不尔者不成佛，四十八愿如是说。

诸有闻名生至心，一念回向即往生。

唯除五逆谤正法，无量寿经如是说。

临终不能观及念，但作生意知有佛。

此人气绝即往生，大法鼓经如是说。

一日一夜悬缯盖。专念往生心不断。

卧中梦佛即往生，无量寿经如是说。

昼夜一日称佛名，殷勤精进不断绝。

展转相劝同往生，大悲经中如是说。

一日二日若七日，执持名号心不乱。

佛现其前即往生，阿弥陀经如是说。

若人闻彼阿弥陀，一日二日若过等。

系念现前即往生，般舟经中如是说。

十日十夜六时中，五体礼佛念不断。

现见彼佛即往生，鼓音王经如是说。

十日十夜持斋戒，悬缯幡盖然香灯。

系念不断得往生，无量寿经如是说。

若人专念一方佛，或行或坐七七日。

现身见佛即往生，大集经中如是说。

若人自誓常经行，九十日中不坐卧。

三昧中见阿弥陀，佛立经中如是说。

若人端坐正西向，九十日中常念佛。

能成三昧生佛前，文殊般若如是说。

我于众经颂少分，如是说者无穷尽。

释遵式

释遵式　隐者

一径千峰里，何人更往还。

无为无事者，白首白云閒。

酿酒担寒瀑，寻猿过别山。

岂知名利客，鞭马向秦关。

释遵式

释遵式　游天台观

古观春山下，寻幽似有期。

瀑清冥坐久，峰好独归迟。

客啸巢禽识，仙踪药叟知。

我来无别趣，禅性尽相宜。

释遵式

释遵式　赠智伦弟

溪竹拥疏帘，溪云冷不厌。

千岩唯虎伴，一讲许诗兼。

煮茗敲冰柱，看经就雪簷。

有时开静户，寒日下峰尖。
