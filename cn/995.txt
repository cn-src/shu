全宋诗：吴
　吴黯
　　吴黯　芙蓉岭
　　吴黯　因公檄按游黄山
　吴白　题画扇
　吴百生
　　吴百生　宫词四首
　　吴百生　莫厘远眺
　　吴百生　乌夜啼
　吴必达　及第谢恩
　吴秉信　叩棺歌
　吴伯凯
　　吴伯凯　句
　　吴伯凯　牧儿
　　吴伯凯　夏夜书所见
　吴昌裔　九吟诗
　　吴昌裔　九吟诗　翠蛟
　　吴昌裔　九吟诗　飞玉
　　吴昌裔　九吟诗　九琐
　　吴昌裔　九吟诗　来贤
　　吴昌裔　九吟诗　棲真
　　吴昌裔　九吟诗　清音
　　吴昌裔　九吟诗　石室
　　吴昌裔　九吟诗　天柱
　吴朝奉　濯缨石
　吴城　过至孝墓
　吴充
　　吴充　句
　　吴充　史院席上作
　　吴充　送程给事知越州
　　吴充　送张君宰吴江
　　吴充　岁日书事
　　吴充　题招题院静照堂
　　吴充　召赴资政殿听读诗义感事
　　吴充　众乐亭
　吴传正　句
　吴从善　游虎丘山
　吴达老　句
　吴大有
　　吴大有　钱陈随隐归临川
　　吴大有　晚过西湖
　　吴大有　游上竺寺
　　吴大有　杂诗
　吴栋　重游道岩
　吴洞明
　　吴洞明　和章清隐山居
　　吴洞明　留春
　　吴洞明　晚春
　　吴洞明　仙人隐迹
　吴端
　　吴端　草堂
　　吴端　春怀
　　吴端　春日山行
　　吴端　山居漫兴
　吴丰　赠胡彦忠
　吴逢道　句
　吴复斋　送何推官
　吴竿　集君山
　吴感　如归亭
　吴冈　李忠定公挽诗
　吴钢
　　吴钢　题材褒亲崇寿寺
　　吴钢　题万寿圆觉院
　吴耕　句
　吴光
　　吴光　回文暮春
　　吴光　句
　　吴光　苦阴
　吴瑰　句
　吴汉英　浮远堂
　吴杭　磨崖颂
　吴沆
　　吴沆　春游吟
　　吴沆　句
　　吴沆　临高台三首
　　吴沆　三清山
　　吴沆　首夏
　　吴沆　晚归
　　吴沆　晓晴
　　吴沆　野外
　　吴沆　以易授玭有契於予心喜而成诗
　　吴沆　友人趋宁化
　　吴沆　岳阳作
　　吴沆　早行
　　吴沆　折花
　吴浩　璜源宗人珏寿庆楼
　吴珩
　　吴珩　法会院
　　吴珩　梵安院
　　吴珩　千顷山
　吴弘钰　石门峰
　吴鸿　句
　吴虎　题玉翠楼
　吴皇后
　　吴皇后　题徐熙牡丹图
　　吴皇后　题徐熙芍药
　吴晦之
　　吴晦之　春日即事
　　吴晦之　后圃寻春
　　吴晦之　寄石鲁瞻
　　吴晦之　蓬窗
　　吴晦之　山庵睡起
　　吴晦之　山亭偶成
　　吴晦之　送友人西上
　　吴晦之　奚大卿许赋生香亭诗以促之
　　吴晦之　溪头唤渡
　　吴晦之　雪后寻梅
　　吴晦之　忆江湖旧游
　　吴晦之　赠江西诗客
　吴机
　　吴机　得月亭
　　吴机　涟漪亭
　　吴机　水竹亭
　　吴机　天开图画亭
　　吴机　闻凯亭
　　吴机　喜凉亭
　　吴机　烟雨奇观楼
　　吴机　转幽亭
　吴及
　　吴及　长桥
　　吴及　登狼山
　吴己正　句
　吴季先　游梅坛有感
　吴季野　游山门寺望文脊山
　吴济
　　吴济　鲍家田
　　吴济　栏边
　　吴济　秋兴
　　吴济　题甘露寺
　　吴济　野外即事
　吴简言　题巫山神女庙
　吴涧所
　　吴涧所　过盘山
　　吴涧所　赵宰别业
　吴江赵主簿　题西隐三首
　吴谨微　游仙都五首
　吴景　句
　吴儆
　　吴儆　次徐令韵
　　吴儆　次韵李提点雪中登楼之什
　　吴儆　次韵李提点雪中登楼之什二首
　　吴儆　次韵南轩先生榕溪阁阁山谷所名也
　　吴儆　答范石湖牡丹诗
　　吴儆　代陈无已述怀
　　吴儆　簟送人诗代简二首
　　吴儆　独酌
　　吴儆　番阳道中
　　吴儆　过丛桂堂太叔祖教授读书之所
　　吴儆　和金尚书棣华堂诗韵
　　吴儆　和刘守韵
　　吴儆　和吕守环秀堂三首
　　吴儆　和孙先生彦及棣肃华堂诗
　　吴儆　和唐秘校见贻长篇
　　吴儆　和张干三公亭
　　吴儆　还程彦举诗卷
　　吴儆　寄题淳安陈令君读书林
　　吴儆　寄题郑集之醉梦斋
　　吴儆　酹月亭
　　吴儆　偶成
　　吴儆　清明阴雨呈南舍
　　吴儆　壬午二月桃方盛开雪积其上光辉红润不可形状以二诗纪之
　　吴儆　拾梧子
　　吴儆　说谜三绝
　　吴儆　送洪史君赴阙移节会府
　　吴儆　送钱虞仲兄弟
　　吴儆　送王国器归宣城
　　吴儆　送吴令君
　　吴儆　送张丞归平江
　　吴儆　宿神潭洪氏醉经堂
　　吴儆　题陈仲礼四知轩且当折柳之意
　　吴儆　题古岩旧尝侍孙先生题名岩中二首
　　吴儆　题李休宁藏斋
　　吴儆　题刘氏幽香亭
　　吴儆　题骑牛图
　　吴儆　题新安佥厅拄笏亭
　　吴儆　题阳山寺
　　吴儆　题月岩
　　吴儆　题祝圣寺
　　吴儆　晚步
　　吴儆　汪叔耕见访不数日别去恶语为赠兼简子用子美二友
　　吴儆　休日饮直之运属家
　　吴儆　宴邕守乐语
　　吴儆　杨村道中邂逅赵仁甫
　　吴儆　以乌纱巾饷客
　　吴儆　以竹床则杨伯古诗代简
　　吴儆　弋阳道中
　　吴儆　寓壶源僧舍三绝
　　吴儆　寓郡城客舍热不可寐与程彦举坐语达旦
　　吴儆　早起
　　吴儆　赠吴令君
　　吴儆　赵同叔开轩植竹以自娱乐诸公虽为赋诗而未尝有见之者某不日北归同
　　吴儆　子吴子某既结茆竹洲以娱亲复于居之前沼为亭以朝爽名之盖亭西面於
　吴炯
　　吴炯　句
　　吴炯　颜孝子乌墓
　　吴炯　赠刘羲仲
　吴居厚
　　吴居厚　九曲亭
　　吴居厚　句
　　吴居厚　梅山二首
　　吴居厚　吴王城
　　吴居厚　与部使同游司空山
　吴居仁
　　吴居仁　弹子岩题名
　　吴居仁　咏梅
　吴琚
　　吴琚　春日焦山观瘞鹤铭
　　吴琚　句
　　吴琚　牡丹
　吴觉　句
　吴浚
　　吴浚　安期生
　　吴浚　采莲曲
　　吴浚　春词
　　吴浚　春日
　　吴浚　道中即事
　　吴浚　寄萧冰崖练橘里黄立轩
　　吴浚　客中
　　吴浚　六言
　　吴浚　山行
　　吴浚　太乙真人画像
　　吴浚　一雨
　　吴浚　越王台
　　吴浚　早发
　　吴浚　中秋联句
　　吴浚　重过瑞金江
　吴可
　　吴可　安静斋诗
　　吴可　避地桂阳山门招友人晚饮
　　吴可　病酒
　　吴可　呈秦楚材
　　吴可　初凉
　　吴可　春霁
　　吴可　春晚
　　吴可　春雪后寄范长民
　　吴可　祠古堂诗
　　吴可　次韵黄簿九日
　　吴可　次韵刘元举子规
　　吴可　次韵曾中父登临川郡书事
　　吴可　簇翠亭
　　吴可　村居
　　吴可　村巷诗
　　吴可　登临川城
　　吴可　故人来自舂陵出示初寮翰墨感时怀旧辄为长句
　　吴可　过巢邑
　　吴可　过许醉吟痛饮月下戏书
　　吴可　和人闻笛
　　吴可　怀归
　　吴可　荒陂
　　吴可　即事
　　吴可　寄李道夫
　　吴可　寄米元晖
　　吴可　九日
　　吴可　句
　　吴可　筠寮
　　吴可　李氏娱书斋
　　吴可　庐山香林访赵德麟
　　吴可　偶赠陈居士
　　吴可　山居见梅
　　吴可　失题
　　吴可　书却暑图后
　　吴可　松
　　吴可　送李四清
　　吴可　送李秀才为道士
　　吴可　送王观
　　吴可　踏青
　　吴可　泰定斋诗
　　吴可　探梅
　　吴可　题马上元所藏赵墨隐画渊明四诗
　　吴可　题翘翠轩诗
　　吴可　题质龟轩
　　吴可　田家女
　　吴可　晚步
　　吴可　吴秀才出示孙尚书诗求鄙作
　　吴可　戏作冷语
　　吴可　小醉
　　吴可　谢友人约居横林
　　吴可　学诗
　　吴可　岩斋
　　吴可　养竹
　　吴可　野步
　　吴可　夜闻警
　　吴可　夜坐
　　吴可　游清凉寺
　　吴可　友人惠笋豉
　　吴可　豫章道中
　　吴可　赠戴彦衡
　　吴可　赠连楚狂
　　吴可　舟中即事
　　吴可　醉乡诗
　吴可几
　　吴可几　钓台
　　吴可几　和孔司封题蓬莱阁
　　吴可几　题痓石山院僧壁
　吴奎
　　吴奎　泛五云豨游照湖归
　　吴奎　泛照湖游天章二首
　　吴奎　和欧阳永叔送龙学赴陕府酌饮赠别
　　吴奎　句
　　吴奎　游云门寺留题灵运上人房
　吴礼　听松楼落成
　吴涟　青溪晚齐
　吴琳
　　吴琳　农家
　　吴琳　题鹿田西寺壁
　吴龙翰
　　吴龙翰　白伫词
　　吴龙翰　拜李谪仙墓
　　吴龙翰　拜林和靖墓
　　吴龙翰　别厉制使
　　吴龙翰　别吴中三年寄湖上一二知己
　　吴龙翰　泊芜湖县
　　吴龙翰　泊真州方山下
　　吴龙翰　草堂
　　吴龙翰　层翠楼
　　吴龙翰　持敬堂
　　吴龙翰　春寒
　　吴龙翰　春怀
　　吴龙翰　春郊即事
　　吴龙翰　春日书所见
　　吴龙翰　春日松阴小憩
　　吴龙翰　春日吴中
　　吴龙翰　春山晚望
　　吴龙翰　春晚
　　吴龙翰　春晚郊行
　　吴龙翰　春晚留淮上
　　吴龙翰　春晚野步
　　吴龙翰　春兴
　　吴龙翰　春雪
　　吴龙翰　春夜隔江望扬州城
　　吴龙翰　淳熙丙申二月晦翁归婺源先曾大父因随杖屦遂挂名于弟子之列乃以所
　　吴龙翰　登采石望夫石
　　吴龙翰　登长干寺塔
　　吴龙翰　登当涂凌歳台
　　吴龙翰　登和州八公山昔年周师俘敌于此有碑屹其上
　　吴龙翰　登会稽山
　　吴龙翰　登金陵钟山绝顶
　　吴龙翰　登宣城郡楼仰谢公
　　吴龙翰　登严子陵钓台
　　吴龙翰　冬夜
　　吴龙翰　冬夜山中
　　吴龙翰　冻吟
　　吴龙翰　读董卓传
　　吴龙翰　读家集
　　吴龙翰　读十七全史岁久而彻
　　吴龙翰　读岳武穆王传
　　吴龙翰　对月
　　吴龙翰　繁昌道中
　　吴龙翰　冯永之号冰壶工水墨丹青
　　吴龙翰　感兴
　　吴龙翰　庚申冬寿秋崖先生
　　吴龙翰　宫词
　　吴龙翰　宫人斜
　　吴龙翰　古岩寺
　　吴龙翰　故人见寄韵
　　吴龙翰　归途绩溪界喜见十里岩
　　吴龙翰　过和州报恩寺唐籍故居也
　　吴龙翰　过淮南湖
　　吴龙翰　过泾邑水西县尹先伯祖尝为邑簿领耆儒有识者
　　吴龙翰　荷花
　　吴龙翰　荷花四绝　风
　　吴龙翰　荷花四绝　露
　　吴龙翰　荷花四绝　日
　　吴龙翰　荷花四绝　雨
　　吴龙翰　己未试监假道于严报谢使君
　　吴龙翰　寄题友梅堂友梅乃竹洲先生孙也
　　吴龙翰　嘉禾沈园
　　吴龙翰　嘉禾书所见
　　吴龙翰　嘉禾舟中
　　吴龙翰　甲子举中补滥忝前名考官刘簿云已在解选涝漉袁簿批有文字清快老健
　　吴龙翰　见刘后村先生
　　吴龙翰　见王广文
　　吴龙翰　金陵怀古
　　吴龙翰　金陵寓楼居
　　吴龙翰　京城寓居春日
　　吴龙翰　九日
　　吴龙翰　久客湖海买舟西还
　　吴龙翰　句
　　吴龙翰　哭罗潜斋
　　吴龙翰　哭秋崖先生
　　吴龙翰　哭赵信庵
　　吴龙翰　乐府四首
　　吴龙翰　离怨
　　吴龙翰　连雪五日有无尽观
　　吴龙翰　灵山观金灯
　　吴龙翰　楼居狂吟
　　吴龙翰　谩题
　　吴龙翰　内丹
　　吴龙翰　南陵道中迫暮投茅店四围率败篱令仆夫环卧
　　吴龙翰　牛渚山观大江
　　吴龙翰　千仙谣
　　吴龙翰　钱王广文
　　吴龙翰　秦淮
　　吴龙翰　秋日绵溪
　　吴龙翰　秋日游竹会寺
　　吴龙翰　秋深过田家
　　吴龙翰　秋崖先生以红石见寄
　　吴龙翰　秋崖先生招饮荷葭坞席上赋诗
　　吴龙翰　散发
　　吴龙翰　诗境
　　吴龙翰　寿乡衮讷斋先生
　　吴龙翰　数年前有小词微雨后落花天娇态病恹恹怕人猜著是相思镇日不开帘宝
　　吴龙翰　水边早梅
　　吴龙翰　题国直先伯祖海潮赋后
　　吴龙翰　题西湖画轴
　　吴龙翰　天目道中
　　吴龙翰　外丹
　　吴龙翰　挽徐县尹
　　吴龙翰　晚舟泊长河
　　吴龙翰　晚舟过临平
　　吴龙翰　王荆公读书堂
　　吴龙翰　乌江项羽庙
　　吴龙翰　乌栖曲
　　吴龙翰　吴越归秋晚
　　吴龙翰　戊午诏与弟文战棘闱自惭师衵况有炊臼之梦不能为怀幸故人有荐乡书
　　吴龙翰　婺源道中午憩
　　吴龙翰　西湖曲
　　吴龙翰　侠客行
　　吴龙翰　夏日书事
　　吴龙翰　先曾大父作竹夫人铭北窗蘧蘧偎尔冰肌毋徇其名乃邪其思甚有思致余
　　吴龙翰　县尹先伯祖家观遗书
　　吴龙翰　晓发姑孰城
　　吴龙翰　晓发黄池过宁国
　　吴龙翰　心远堂
　　吴龙翰　辛酉秋吴画士写神
　　吴龙翰　辛酉秋在京殊久日一到湖上
　　吴龙翰　行春次俞兄韵
　　吴龙翰　严郡谒乌龙庙遇打碑者
　　吴龙翰　严滩对月忆雪壶亡弟
　　吴龙翰　夜泊富阳
　　吴龙翰　夜兴
　　吴龙翰　夜吟
　　吴龙翰　饮马长城窟
　　吴龙翰　有所嗟
　　吴龙翰　雨宿祁门道中
　　吴龙翰　寓感
　　吴龙翰　寓兴
　　吴龙翰　栽斑竹
　　吴龙翰　再过孤山
　　吴龙翰　赠诗客梅窗
　　吴龙翰　赠相士
　　吴龙翰　赠谒士
　　吴龙翰　张丽华墓
　　吴龙翰　昭君怨
　　吴龙翰　浙江姚楼观水月
　　吴龙翰　重阳客中
　　吴龙翰　濯足五溪城
　　吴龙翰　子陵钓台
　　吴龙翰　自建邺归至绩溪迂路观石照
　　吴龙翰　座中咏蝉分韵得饥字
　吴龙起
　　吴龙起　栎园
　　吴龙起　秋兴
　吴梅卿　题渊明爱菊图
　吴梦阳　句
　吴秘　谒林庙
　吴民载　句
　吴敏
　　吴敏　句
　　吴敏　题古寺
　　吴敏　题山光寺壁上墨竹
　　吴敏　谢鹗山
　　吴敏　岩岭憩亭
　　吴敏　赠吴正仲
　吴名扬　咏史二首
　吴明老　偶成
　吴默斋　复州东楼
　吴某
　　吴某　翠蛟亭
　　吴某　天柱峰
　　吴某　云根石
　吴璞　晚春
　吴锜　游永福方广岩
　吴潜
　　吴潜　爱山台
　　吴潜　古剑
　　吴潜　句
　　吴潜　宁川道中
　　吴潜　十用喜雨韵三首
　　吴潜　题舒蓼瞻啸圃独吟图二首
　　吴潜　天宁长老新斋堂请转语
　　吴潜　喜雨二解
　　吴潜　谢世诗
　　吴潜　谢世诗二首
　　吴潜　谢世颂三首
　　吴潜　再用前韵各赋三解
　　吴潜　再用喜雨韵三首
　吴黔　诗一首
　吴球　星溪书院作
　吴仁杰　送汪水云入湘
　吴髍　百花岩
　吴柔胜
　　吴柔胜　柴门春书
　　吴柔胜　牧亭秋色
　　吴柔胜　三友图
　　吴柔胜　送林明府
　　吴柔胜　唐人挟弹图
　吴汝弌
　　吴汝弌　酬玉汝
　　吴汝弌　遣兴
　　吴汝弌　朼来
　　吴汝弌　岁终呈一斋
　　吴汝弌　游石仙分韵得观字
　吴僧　句
　吴山
　　吴山　梵王宫
　　吴山　句
　　吴山　宣城倅馆
　吴绍　嘉定十六年题陶公惜阴处
　吴申　题招提院静照堂
　吴申甫　寿主簿
　吴申李　句
　吴升之　题清芬阁
　吴师孟
　　吴师孟　和韩绛游鸿庆寺
　　吴师孟　和王公觌赏海云山茶合江梅花
　　吴师孟　和章质夫成都运司园亭诗　潺玉亭
　　吴师孟　和章质夫成都运司园亭诗　翠锦亭
　　吴师孟　和章质夫成都运司园亭诗　海棠轩
　　吴师孟　和章质夫成都运司园亭诗　茅庵
　　吴师孟　和章质夫成都运司园亭诗　水阁
　　吴师孟　和章质夫成都运司园亭诗　西园
　　吴师孟　和章质夫成都运司园亭诗　小亭
　　吴师孟　和章质夫成都运司园亭诗　雪峰楼
　　吴师孟　和章质夫成都运司园亭诗　玉溪堂
　　吴师孟　和章质夫成都运司园亭诗　月台
　　吴师孟　金牛驿
　吴师正　刘阮洞
　吴石翁　赠陈随隐
　吴时显
　　吴时显　大宁寺过舅书舍
　　吴时显　法相寺可赋亭
　吴氏　句
　吴世范
　　吴世范　白鹤山
　　吴世范　廖仙岩
　吴势卿
　　吴势卿　当筵致语
　　吴势卿　风月之楼落成
　　吴势卿　寿丞相
　　吴势卿　寿刘监丞
　　吴势卿　寿王通判五首
　　吴势卿　寿宗室
　　吴势卿　挽蔡久轩
　　吴势卿　挽欧阳梅坡
　　吴势卿　望阙致语
　　吴势卿　吴徐知院题意一堂
　　吴势卿　咏后山镇水月奇观阁
　吴寿翁　句
　吴叔元　江上
　吴淑
　　吴淑　句
　　吴淑　送僧归天宁万年禅院
　　吴淑　题义门胡氏华林书院
　吴说
　　吴说　避地白岩山中书怀
　　吴说　酬次李辰甫所寄三首
　　吴说　交廉布书事三首呈郎中机宜诗韵
　　吴说　句
　　吴说　山中元夕
　　吴说　题梁王寺清辩大师房
　　吴说　题清芬阁
　　吴说　题义节夫人传
　　吴说　仙都山
　吴思齐
　　吴思齐　拟古
　　吴思齐　题鹿苑寺壁间记鲁简肃公罗汉见梦事
　吴粟　皇太后回銮颂
　吴燧　冬晚湖上
　吴涛
　　吴涛　句
　　吴涛　暮春
　　吴涛　山居
　　吴涛　在杭日作
　　吴涛　仲春
　吴通　炼丹台
　吴同山　庆游宝制
　吴文震
　　吴文震　题半月岩
　　吴文震　题浯溪
　　吴文震　元石
　吴文忠　嵩山下至德祠
　吴误
　　吴误　二月十三日灰池炎灼得混沌胚膠
　　吴误　十一月十八日开炉得先天铅因纪其实
　　吴误　书渔庄邂逅录卷末
　吴锡畴
　　吴锡畴　别吴仲俊
　　吴锡畴　擘蟹
　　吴锡畴　除夜
　　吴锡畴　楚东岁暮
　　吴锡畴　春日
　　吴锡畴　春日从伯氏领子侄郊行
　　吴锡畴　春望
　　吴锡畴　次韵答吴仲山
　　吴锡畴　次韵逢原偶兴
　　吴锡畴　次韵孙艮夫赠别
　　吴锡畴　次韵题纯老房行
　　吴锡畴　次韵题璜原僧舍
　　吴锡畴　次韵汪仁甫
　　吴锡畴　次韵写兴
　　吴锡畴　次韵谢元寿
　　吴锡畴　次韵叶介夫
　　吴锡畴　悼鹤
　　吴锡畴　棣华堂先大父国录叔大父安抚教授之地堂前古桂岿然独存花时踏月徘
　　吴锡畴　冬日
　　吴锡畴　独酌
　　吴锡畴　对灯咏感
　　吴锡畴　对雪
　　吴锡畴　对月有怀
　　吴锡畴　多景楼
　　吴锡畴　分题牡丹
　　吴锡畴　姑苏台
　　吴锡畴　姑苏晚泊
　　吴锡畴　癸酉元日
　　吴锡畴　桂花
　　吴锡畴　荷葭坞呈秋崖方工部
　　吴锡畴　湖上闻鹃
　　吴锡畴　还友人诗卷
　　吴锡畴　寂寂
　　吴锡畴　寄漫客汪子美兼简竹牖东美
　　吴锡畴　江氏静山堂
　　吴锡畴　结屋
　　吴锡畴　荆溪舟中对月
　　吴锡畴　九日
　　吴锡畴　九日集客
　　吴锡畴　菊边持螯
　　吴锡畴　郡侯奏请为先竹洲易名因送逢原入京
　　吴锡畴　看山
　　吴锡畴　客思
　　吴锡畴　客枕闻鹃
　　吴锡畴　哭赵成德
　　吴锡畴　兰
　　吴锡畴　蓝溪道中
　　吴锡畴　老境
　　吴锡畴　林和靖墓
　　吴锡畴　临川忆旧
　　吴锡畴　六和塔
　　吴锡畴　笼鹤
　　吴锡畴　旅舟度岁呈范尧臣
　　吴锡畴　偶成
　　吴锡畴　凭栏
　　吴锡畴　琴枕
　　吴锡畴　秋怀
　　吴锡畴　秋来
　　吴锡畴　秋日
　　吴锡畴　秋夜
　　吴锡畴　三高祠
　　吴锡畴　山村问宿
　　吴锡畴　山居寂寥与世如隔是非不到荣辱两忘因忆秋崖工部尝教以我爱山居好
　　吴锡畴　山行
　　吴锡畴　山中杂言
　　吴锡畴　送春
　　吴锡畴　听雨
　　吴锡畴　僮谕
　　吴锡畴　晚步
　　吴锡畴　晚春
　　吴锡畴　晚春喜友人至
　　吴锡畴　晚晴
　　吴锡畴　晚山
　　吴锡畴　晚眺
　　吴锡畴　闻笛
　　吴锡畴　闻雁
　　吴锡畴　闻莺
　　吴锡畴　无弦古琴
　　吴锡畴　夕阳
　　吴锡畴　鸂鶒
　　吴锡畴　夏日
　　吴锡畴　新城
　　吴锡畴　新荷
　　吴锡畴　寻梅
　　吴锡畴　烟波奇观写兴
　　吴锡畴　严滩
　　吴锡畴　杨花
　　吴锡畴　夜感
　　吴锡畴　夜雨
　　吴锡畴　夜坐
　　吴锡畴　友人幽居
　　吴锡畴　友人有约未至
　　吴锡畴　迂拙
　　吴锡畴　渔父
　　吴锡畴　雨中过昱岭
　　吴锡畴　遇梅初花
　　吴锡畴　元日
　　吴锡畴　赠写照陈生
　　吴锡畴　重题钓台
　　吴锡畴　重午于潜道中
　　吴锡畴　舟中
　　吴锡畴　洲上
　　吴锡畴　竹洲重葺仁寿堂
　　吴锡畴　醉起
　　吴锡畴　醉吟
　吴仙湖
　　吴仙湖　农家
　　吴仙湖　夜乘航
　吴肖岩　茅屋
　吴宣德　题西岩院
　吴雅　挽蔡西山先生
　吴衍
　　吴衍　翠蛟亭
　　吴衍　东岩
　吴戭　凉轩
　吴彦夔　题龙潭石
　吴颐
　　吴颐　别后再用前韵寄呈明府
　　吴颐　出历坪铺
　　吴颐　次邦宪宣德红梅诗韵
　　吴颐　过赤石湖有感寄献荆公
　　吴颐　江村
　　吴颐　明逸宣义披仙馆
　　吴颐　酥花韵
　　吴颐　闻寓舍之侧花盛开口占绝句
　　吴颐　效孟浩然体寄呈邦宪明府
　　吴颐　月石
　吴镒
　　吴镒　崇仙观
　　吴镒　送客香山寺
　　吴镒　野石岩
　　吴镒　宗老堂
　吴鈟　句
　吴英父　思刘改之
　吴永济　蜡梅
　吴咏　殊圣寺和孟我幕韵
　吴泳
　　吴泳　安西马
　　吴泳　八月十四夜神泉官满再别同官
　　吴泳　变欧阳子秋声
　　吴泳　别岁
　　吴泳　病中宿白水
　　吴泳　病中有怀
　　吴泳　采葛行
　　吴泳　城上乌
　　吴泳　程顺子升斋
　　吴泳　出关
　　吴泳　出郊怀汪尚中代简
　　吴泳　春寒病痞痛用古砭法以砖{上尉下火}之忽一夕帐烟塞满火自下炎上焚
　　吴泳　促促词
　　吴泳　登罗浮山
　　吴泳　冬日
　　吴泳　冬至
　　吴泳　都大华文监丞权府事之明年天子诏将直禁近邦之人三瑞为献者曰双莲
　　吴泳　读黄子实诗卷
　　吴泳　端平改元阳月同弟某自南山过龙井山僧饶舌话辩才近事且以某兄弟为
　　吴泳　夫远征
　　吴泳　赋半斋送张清卿分教嘉定
　　吴泳　关成都添倅李微之分韵得巫字
　　吴泳　光相寺
　　吴泳　桂
　　吴泳　果山春郊即事七首
　　吴泳　寒食
　　吴泳　汉中行
　　吴泳　和曹宪金华山韵上李雁湖
　　吴泳　和杜枢密雪
　　吴泳　和观棋
　　吴泳　和洪舜俞太一宫韵
　　吴泳　和洪司令九日观阅
　　吴泳　和洪司令梅花
　　吴泳　和季永弟赋袁尊固海棠
　　吴泳　和李宪使
　　吴泳　和李雁湖晚春即事八首
　　吴泳　和晏子忠
　　吴泳　和虞沧江见寄宴坐闻秋香
　　吴泳　和虞沧江饯腊观梅
　　吴泳　和韵谢惠提干约观梅不赴
　　吴泳　和张亨泉宴鹿鸣
　　吴泳　和张仁溥赋雪
　　吴泳　和张宪登乌尤山
　　吴泳　和张周玉峨眉山行
　　吴泳　和张周玉访别
　　吴泳　和赵尚书无辩诗
　　吴泳　和赵西里赋雪
　　吴泳　和制垣金泉山
　　吴泳　洪都病中口占
　　吴泳　洪都病中梦与太白同登峨嵋亭有赋
　　吴泳　湖亭酌王史君纪事并呈看花诸君子
　　吴泳　华严寺
　　吴泳　黄漕祠堂
　　吴泳　寄题蒋湾效尧夫体
　　吴泳　嘉禾颂七章章四句
　　吴泳　嘉熙丁酉七月上游大涤题住山龚冲妙艮泓轩
　　吴泳　蹇应叔自宜兴寄近诗和马字韵
　　吴泳　径山留赠无准
　　吴泳　九日閒居读陶诗有怀
　　吴泳　客中和程丞相雪
　　吴泳　蜡梅
　　吴泳　老将
　　吴泳　梁父吟
　　吴泳　刘园九日燕同寮效陶谢体
　　吴泳　沔州和李长孺
　　吴泳　拟古三章留别果山同官
　　吴泳　拟湖边采莲妇
　　吴泳　拟西北有高楼
　　吴泳　牛心寺
　　吴泳　郫县春日吟
　　吴泳　琵琶
　　吴泳　七夕闻鹊
　　吴泳　祁山歌上制帅闻敌退清水县作
　　吴泳　清晓踏雪送季武博
　　吴泳　壬辰恭和御制闻喜宴诗
　　吴泳　瑞麦歌
　　吴泳　塞下
　　吴泳　塞雁
　　吴泳　上峰顶
　　吴泳　试院和李湛溪韵
　　吴泳　寿安宣相
　　吴泳　寿丞相庆七十五首
　　吴泳　寿崔侍郎三首
　　吴泳　寿范漕
　　吴泳　寿范洁斋
　　吴泳　寿范洁斋二首
　　吴泳　寿范翁
　　吴泳　寿胡兴元三首
　　吴泳　寿李雁湖
　　吴泳　寿梁漕
　　吴泳　寿某翁
　　吴泳　寿史石泉二首
　　吴泳　寿魏鹤山
　　吴泳　寿杨崇庆二首
　　吴泳　寿张亨泉提刑三首
　　吴泳　寿周提刑二首
　　吴泳　寿邹都大
　　吴泳　兽之穷
　　吴泳　霜朝
　　吴泳　送长儿盘赴金陵典斛
　　吴泳　送陈和仲常博倅嘉禾
　　吴泳　送范仁叟解褐西归并简定叟
　　吴泳　送洪司令
　　吴泳　送洪司令赴阙
　　吴泳　送李伯勇分教阆州
　　吴泳　送李雁湖大参赴遂宁
　　吴泳　送梁漕江归
　　吴泳　送鲜于漕
　　吴泳　送鲜于帅三首
　　吴泳　送新蓬州程倅
　　吴泳　送杨子达入国学
　　吴泳　送毅夫总领淮西
　　吴泳　送游景仁夔漕分韵得喜字
　　吴泳　题承天心老万佛阁
　　吴泳　题望湖亭
　　吴泳　天马引
　　吴泳　同程季予游李雷锋和张仁溥
　　吴泳　挽贵平大夫
　　吴泳　挽李郎中
　　吴泳　挽李寺丞
　　吴泳　挽罗宗卿
　　吴泳　挽青阳俞夫人
　　吴泳　挽王夫人
　　吴泳　挽雍处士
　　吴泳　挽游监簿
　　吴泳　挽郑夫人
　　吴泳　挽郑文昌
　　吴泳　王巽堂三十年不到湖亭丙戌春再来非旧矣用有韵以俟后游
　　吴泳　西湖访梅
　　吴泳　溪亭春日
　　吴泳　谢尊固送茶
　　吴泳　新江行寿张宪亨泉
　　吴泳　宣城鹿鸣宴
　　吴泳　宣城劝农
　　吴泳　宣城宴六县宰
　　吴泳　雪夜
　　吴泳　堰上行上周宪
　　吴泳　乙未恭和御制闻喜宴诗
　　吴泳　永嘉鹿鸣宴
　　吴泳　永嘉劝农归舟中
　　吴泳　咏怀
　　吴泳　用晦翁十梅诗韵酬张伯修孙子直
　　吴泳　用葵轩送定叟平时兄弟间首句送季永弟赴省
　　吴泳　用韵谢帅机惠春盘
　　吴泳　游大玲珑小玲珑
　　吴泳　又和洪司令春日
　　吴泳　羽林郎
　　吴泳　玉川茶
　　吴泳　再用韵呈帅机就寄仁溥
　　吴泳　赠乡僧祖元
　　吴泳　赠星翁郭若水
　　吴泳　霅溪舟中读唐人诗
　　吴泳　张仁溥寄游沧浪诗用韵一首非为沧浪作也
　　吴泳　至日示诸甥侄
　　吴泳　中峰
　吴有定　九鲤湖
　吴羽　句
　吴语溪　赠退斋同年贡举
　吴瑀
　　吴瑀　春日田园杂兴
　　吴瑀　游罏山
　吴育
　　吴育　承原父子以风凰篇况谨用来韵和酬
　　吴育　次韵奉和给事中
　　吴育　过郭店谒文靖公墓
　　吴育　句
　　吴育　送梵才上人归天台
　　吴育　烟雨楼
　　吴育　重建羊太傅祠和王原叔句
　吴愈　三清阁
　吴元　兄弟同登进士
　吴元美
　　吴元美　都峤山
　　吴元美　濯缨石
　吴则礼
　　吴则礼　阿坰以歙钵供太希先偶成
　　吴则礼　岸花
　　吴则礼　白发
　　吴则礼　北湖
　　吴则礼　北湖饱饭径寝颓然甘甚殆畴昔所未有也作此以示阿坰
　　吴则礼　比以补陀刻寄少冯有诗复答之并杨吉老释介然
　　吴则礼　汴岸紫花丛生状如香囊间出黄菊於其侧
　　吴则礼　不伐寄长短句因答之
　　吴则礼　不奈
　　吴则礼　呈陈尚志
　　吴则礼　呈王济川
　　吴则礼　呈希道兼寄不伐二首
　　吴则礼　呈余清老
　　吴则礼　呈曾侯
　　吴则礼　出城道傍决明盛开可喜
　　吴则礼　春事
　　吴则礼　次公采赠太希先密云团韵
　　吴则礼　次公卷韵
　　吴则礼　次韩子苍韵
　　吴则礼　次寄绿莎翁韵
　　吴则礼　次坰寻春韵
　　吴则礼　次坰韵
　　吴则礼　次李德充别刘长因韵
　　吴则礼　次李汉臣韵汉臣有超然绝弃百事深入祖门之意而语与予合
　　吴则礼　次毛泽民曾公卷韵
　　吴则礼　次沈坦之简周开祖韵
　　吴则礼　次坦之韵
　　吴则礼　次天启赠净利名吴道人韵
　　吴则礼　次韵道辅丈荆州吟四首
　　吴则礼　次韵林初心先辈
　　吴则礼　次周开祖游鹤林韵
　　吴则礼　次朱天球赠吴茂先韵
　　吴则礼　次竹樽韵
　　吴则礼　次子苍寄余清老韵
　　吴则礼　次子方题游春图韵
　　吴则礼　次子仁赠永翁韵
　　吴则礼　从贯道求双幅图
　　吴则礼　从王谨常求墨戏
　　吴则礼　代书寄净明道人
　　吴则礼　到朱方寄智夫时为户部官
　　吴则礼　得黄济川书
　　吴则礼　得友人诗因寄之
　　吴则礼　登北楼
　　吴则礼　登城楼
　　吴则礼　登太行
　　吴则礼　读德操诗文
　　吴则礼　二疏遗荣图
　　吴则礼　二月二十九日作
　　吴则礼　二月三十日作
　　吴则礼　发陈留寄智夫侄
　　吴则礼　发龟山先寄少冯亢之
　　吴则礼　发金陵
　　吴则礼　法云期曾存之不至
　　吴则礼　泛汴寄清侄
　　吴则礼　放船先寄普照老夷白
　　吴则礼　风雨不止而夹岸黄花盛开偶成
　　吴则礼　奉酬汉臣见简之什
　　吴则礼　奉圣念老得法于大通禅师游行十年归以其法接引晋人北湖见而喜之赠
　　吴则礼　赴大舟投老斋
　　吴则礼　赋魏相之所收花光老小景
　　吴则礼　高邮阻风
　　吴则礼　古殿珠
　　吴则礼　观贾表之猎
　　吴则礼　贯道惠其所作屏料理为大轴题之以诗
　　吴则礼　归途口占
　　吴则礼　归自河西泛舟东下示坰
　　吴则礼　龟山道中
　　吴则礼　郭因芍药洛中本
　　吴则礼　过宝晋斋赠元晖
　　吴则礼　过静老
　　吴则礼　过欧阳元老草堂
　　吴则礼　过宋呈曾公冕
　　吴则礼　过智海呈陈无已
　　吴则礼　过紫岩寺
　　吴则礼　寒食
　　吴则礼　和蜡梅诗
　　吴则礼　和刘坰并简杨虞卿
　　吴则礼　和人梅诗
　　吴则礼　和魏道辅铜雀砚
　　吴则礼　和至之秋宴感怀时至之已有归休意
　　吴则礼　红梅
　　吴则礼　怀春
　　吴则礼　怀关圣功
　　吴则礼　怀谨常三首
　　吴则礼　怀妙老
　　吴则礼　怀彭志南因寄之
　　吴则礼　怀子苍
　　吴则礼　怀子西
　　吴则礼　还山阳简相之并示坰
　　吴则礼　黄伯钧示诗因次韵
　　吴则礼　即事
　　吴则礼　寄革露传祖宣老二首
　　吴则礼　寄公卷
　　吴则礼　寄韩子苍
　　吴则礼　寄黄济川
　　吴则礼　寄江仲嘉
　　吴则礼　寄介然二首
　　吴则礼　寄吕少冯时余单骑入都将发楚
　　吴则礼　寄欧阳元老
　　吴则礼　寄尚志
　　吴则礼　寄题纪信庙
　　吴则礼　寄天牖元翰
　　吴则礼　寄魏道辅
　　吴则礼　寄相之并示坰
　　吴则礼　寄夷白坦然
　　吴则礼　寄因胜观老
　　吴则礼　寄印老并招壁公
　　吴则礼　寄曾公卷
　　吴则礼　寄翟密州
　　吴则礼　贾动之盍簪堂红梅欲发作此问讯
　　吴则礼　简鲍钦止
　　吴则礼　简蔡天任
　　吴则礼　简承天琛老
　　吴则礼　简航禅师
　　吴则礼　简吉老
　　吴则礼　简吕少冯
　　吴则礼　简田升之时升之赴金陵
　　吴则礼　简王长元次元时复欲入都
　　吴则礼　简友人
　　吴则礼　简张子伟
　　吴则礼　简子苍
　　吴则礼　閒居
　　吴则礼　江边简新之
　　吴则礼　将至泗上微雪快晴
　　吴则礼　将至宋先寄相之二首
　　吴则礼　今朝
　　吴则礼　谨常以墨戏见遗作此答之
　　吴则礼　坰请作枣饮诗
　　吴则礼　坰邀公卷煎茶
　　吴则礼　九日过宋遇雨呈曾元矩并先寄吕少冯
　　吴则礼　句
　　吴则礼　绝句二首
　　吴则礼　客有自南徐来者云戏梅已开作此
　　吴则礼　窥园
　　吴则礼　兰皋煎茶
　　吴则礼　离淮南寄公卷
　　吴则礼　离朱方寄怀子和
　　吴则礼　李氏园诗
　　吴则礼　良辰
　　吴则礼　刘明适屡欲子苍过其居小酌以诗招之
　　吴则礼　流光亭
　　吴则礼　露坐
　　吴则礼　买菊
　　吴则礼　梦过盱眙城追寄曾照老
　　吴则礼　木平像吾友宣老所藏宣示寂久矣余因归朱方遇其徒慈俊乞得之喜而作
　　吴则礼　偶怀普照经寮附火寄夷白老
　　吴则礼　偶憩
　　吴则礼　偶作呈曾存子
　　吴则礼　陪刘仲冯登城楼
　　吴则礼　圃田道中牧马
　　吴则礼　迁居
　　吴则礼　遣兴
　　吴则礼　清谷水煎茶
　　吴则礼　劝耕神堂快活林
　　吴则礼　仁老画梅二首
　　吴则礼　入汴示坰
　　吴则礼　入汴先寄韩子苍
　　吴则礼　三堂道中寄公卷
　　吴则礼　三堂书怀
　　吴则礼　上元寄鲁侯道辅时二公在真定
　　吴则礼　少冯得蕙二本分一见供
　　吴则礼　少冯约同赵伯山饮赠伯山
　　吴则礼　神堂道中听后骑短笛妙甚而花柳已有思涧流溅溅可喜
　　吴则礼　诗一首
　　吴则礼　十二月八日携家过因胜
　　吴则礼　石恪画醉僧
　　吴则礼　识舟亭
　　吴则礼　书江贯道所画扇
　　吴则礼　书事
　　吴则礼　巳老
　　吴则礼　四月十五日饭于因胜
　　吴则礼　泗州南山赠吕少冯
　　吴则礼　送陈漕时权帅还自静州
　　吴则礼　送纯师赴黄檗用李师颜韵
　　吴则礼　送公桓行
　　吴则礼　送觉老住鹿门
　　吴则礼　送鲁公卷之汶阳
　　吴则礼　送王诗客庄依湖外使者
　　吴则礼　送曾公善赴定武
　　吴则礼　送子仁兄赴定武倅
　　吴则礼　太和道中和颐字韵
　　吴则礼　太和道中雪作因与诸友下马索酒快饮率尔成诗
　　吴则礼　探梅
　　吴则礼　唐处厚邀同欧阳元老彭志南游金銮寺
　　吴则礼　题凤林园图寄鲁公卷
　　吴则礼　题瓜州黄鹤台
　　吴则礼　题惠崇小景扇二首
　　吴则礼　题贾表之所藏九马图
　　吴则礼　题刘常梅
　　吴则礼　题米元晖临北苑山水
　　吴则礼　题沙泉鹊梨古柳
　　吴则礼　题吴道人庵壁间米元晖画
　　吴则礼　题钟隐简寂观图
　　吴则礼　田不伐遗披云图
　　吴则礼　田不伐玉磬歌
　　吴则礼　听梁圣民家琵琶
　　吴则礼　同澄之器博饭浮玉
　　吴则礼　同坰寄黄济川五首
　　吴则礼　同李汉臣赋陈道人茶匕诗
　　吴则礼　同圣功南园探春
　　吴则礼　同王子和过张氏小园
　　吴则礼　同曾公卷出南城
　　吴则礼　晚步
　　吴则礼　晚饭龟山
　　吴则礼　晚过元老
　　吴则礼　王持中读余近诗跋以五绝因次其韵
　　吴则礼　王和鼎石铫甚佳以诗丐之
　　吴则礼　为卢天骥作
　　吴则礼　闻莺
　　吴则礼　无著复欲去再作此留之
　　吴则礼　无著以东坡西湖观月听琴诗示予因次韵
　　吴则礼　无著有还玉涧之意作诗留之
　　吴则礼　吴山寺汛
　　吴则礼　戏嘲壁上画轴
　　吴则礼　戏简狄周臣
　　吴则礼　戏作简朱天球
　　吴则礼　向赵圣源请赋云壑诗会余东去西来匆匆不暇今追寄之
　　吴则礼　小雨倦出怀介然
　　吴则礼　晓角
　　吴则礼　携茶过智海
　　吴则礼　携家游南山
　　吴则礼　谢曹公善酒
　　吴则礼　新亭梅偶作
　　吴则礼　性之以团茶赠行并遗新诗因次其韵
　　吴则礼　徐八圣猷碾茶有作因酬之
　　吴则礼　续百忧集行
　　吴则礼　宣老示寂有怀
　　吴则礼　岩斋
　　吴则礼　谒陈尚志于太原之清凉
　　吴则礼　夷白
　　吴则礼　移菊
　　吴则礼　已至都梁简介然时介然欲至城北而食言
　　吴则礼　以淮白寄公卷
　　吴则礼　忆昨呈元老
　　吴则礼　银城道中
　　吴则礼　永城道中
　　吴则礼　悠然阁
　　吴则礼　由刁园步至因胜求浴
　　吴则礼　游昆罗山寺二首
　　吴则礼　有怀介然偶作因记之
　　吴则礼　有怀介然偶作因寄之
　　吴则礼　又次竹枕韵
　　吴则礼　又画尝醋翁
　　吴则礼　又寄介然
　　吴则礼　又偶作寄夷白老
　　吴则礼　又再至山阳作
　　吴则礼　予谪居荆南赋诗百余篇书为两轴丙戍夏泛舟归润道由汉阳谬明略邀予
　　吴则礼　余自离荆渚遍身生疮了无佳思至金陵舍舟登陆之朱方道游钟山
　　吴则礼　鱼侯以上已日宴高阳偶成长句
　　吴则礼　与曾公路吕少冯饮曾会卷舟中
　　吴则礼　郁李甚开其花如雪以珍瓶贮之
　　吴则礼　元老见过因育新诗
　　吴则礼　元日
　　吴则礼　元日呈王长元次元关圣功
　　吴则礼　再用前韵
　　吴则礼　再至山阳
　　吴则礼　曾公卷育陈子南昭亭诗因次韵
　　吴则礼　赠董无求
　　吴则礼　赠郭功父
　　吴则礼　赠江贯道
　　吴则礼　赠江器博
　　吴则礼　赠王子和
　　吴则礼　赠夷白介然
　　吴则礼　赠油州杨吉老
　　吴则礼　赠元晖
　　吴则礼　赠赵圣源
　　吴则礼　赠子发
　　吴则礼　赠醉吟先生许体之
　　吴则礼　招李汉臣饮与汉臣别九年相视癯然各已翁矣
　　吴则礼　知府毛公显谟以诗宠还书轴谨次严韵以叙拳拳服膺之万一
　　吴则礼　至楚怀慎汉公
　　吴则礼　至楚约诸人饭而圣功不来翌旦乃见过
　　吴则礼　至龟山先寄吕少冯
　　吴则礼　至洪泽寄吕少冯介然
　　吴则礼　至南京道中尚有莺声
　　吴则礼　至青阳先寄韩子苍
　　吴则礼　舟行对菊寄智夫侄
　　吴则礼　舟行坐睡
　　吴则礼　周介然所惠石铫取水瀹茶
　　吴则礼　朱泾寺
　　吴则礼　竹炉次韵
　　吴则礼　自太和冲雪归而旅雁数鸣据鞍偶作书赠令权元凯
　　吴则礼　自太和冲雪归据鞍偶作书赠令权元凯
　　吴则礼　坐睡
　吴泽　古有所思
　吴璋
　　吴璋　环溪夜坐
　　吴璋　句
　　吴璋　上人陈情十首之一
　吴振　题招提院静照堂
　吴震斋　王簪花
　吴之选　铁券山
　吴中复
　　吴中复　赋新繁周表权如诏亭
　　吴中复　和承谏议
　　吴中复　江渎泛舟
　　吴中复　江左谓海棠为川红
　　吴中复　句
　　吴中复　览齐山寺陈鸿断碑
　　吴中复　齐山图
　　吴中复　闰春三月二日陪行之秘监游柏谷寺
　　吴中复　西园十咏　翠柏亭
　　吴中复　西园十咏　方物亭
　　吴中复　西园十咏　锦亭
　　吴中复　西园十咏　流杯亭
　　吴中复　西园十咏　乔楠亭
　　吴中复　西园十咏　琴坛
　　吴中复　西园十咏　西楼
　　吴中复　西园十咏　圆通庵
　　吴中复　西园十咏　众熙亭
　　吴中复　西园十咏　竹洞
　　吴中复　谢惠茶
　　吴中复　续和签判太博游海云
　　吴中复　游海云寺唱和诗
　　吴中复　游琴台墨池
　　吴中复　中秋待月终夕阴晦偶书
　　吴中复　众乐亭二首
　吴仲轩　谢程钜夫学士
　吴珠　烟波亭
　吴资
　　吴资　合肥怀古三首
　　吴资　合肥怀古三首
　吴子良
　　吴子良　句
　　吴子良　葵花
　　吴子良　林和靖祠
　吴子实
　　吴子实　题张获轩诗卷
　　吴子实　舟行即事
　吴子文　访隐者不遇
　吴宗旦
　　吴宗旦　都梁宫
　　吴宗旦　金釜山灵泉
　　吴宗旦　九顶大像阁
　　吴宗旦　句
　吴倧
　　吴倧　句
　　吴倧　夏暑
　吴遵
　　吴遵　龙浔山
　　吴遵　题早春亭
　吴遵路
　　吴遵路　经照湖方干旧居
　　吴遵路　送梵才大师归天台












ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　





全宋诗：吴








吴黯

吴黯　芙蓉岭

每度芙蓉岭，愁眉惨不开。

有命终须过，无灾不再来。

吴黯

吴黯　因公檄按游黄山

倏忽云烟化杳冥，峰峦随处入丹青。

地连药鼎汤泉沸，山带龙须草树腥。

半壁绛霞幽洞邃，一川寒雹古湫灵。

霓旌去后无消息，犹有仙韶动俗听。

吴白

吴白　题画扇

风枝露叶有馀清，转盼还从玉笋生。

愿得此君长在眼，子猷虽老未忘情。

吴百生

吴百生　宫词四首

妙选昭阳进，羞花妒六宫。

行阶莲落地，随御柳含风。

按舞天光近，徽歌烛影红。

夜深金殿合，环佩月明中。

吴百生

吴百生　宫词四首

阿娇金屋闭，群玉奉龙举。

夜色明光酒，春风长信裾。

传宣严伏合，应侍冶容虚。

笑簇嫣然地，名花总不如。

吴百生

吴百生　宫词四首

钧乐云中动，銮舆天上行。

百花齐醉日，孤月独明更。

不漏频催酒，金炉细结甍。

春秋有常幸，日日调清平。

吴百生

吴百生　宫词四首

中使质明催，珠宫宝扇回。

髻云双凤拥，歌雪百花堆。

竞立徼殊宠，群趋独魁。

寿阳春夜额，帖尽一庭梅。

吴百生

吴百生　莫厘远眺

金庭隔尘耸，玉柱插天浮。

石古不知岁，溪虚长欲秋。

绣重红错翠，锦簇阁兼楼。

望里三州远，吟边松月留。

吴百生

吴百生　乌夜啼

夜夜乌来啼未央，明月出户空飞霜。

吹笳征夫不就寝，宫筵列烛声满堂。

吴必达

吴必达　及第谢恩

圣朝更化广蒷贤，丹陛遥瞻穆穆天。

历数成年垂统正，精微一理得心传。

输忠敢罄刘蕡胆，擢第应同李郺肩。

四海尚期王德洽，小臣稽首颂周篇。

吴秉信

吴秉信　叩棺歌

信叟归去来，三界无安不可住，

西方净土有莲胎，愿去来。

吴伯凯

吴伯凯　句

平生五千卷，为方不为圆。

吴伯凯

吴伯凯　牧儿

磊块胸怀漫不平，牧儿横草耤功名。

韩彭不载貂蝉死，牛背斜阳且意行。

吴伯凯

吴伯凯　夏夜书所见

吴牛见月喘，引重不得休。

孤萤出露草，意行凌九秋。

形大苦见役，物微长自由。

世无漆园吏，持问逍遥游。



吴昌裔　九吟诗

吴昌裔　九吟诗　翠蛟

苍松翠束寒流，飞下长身白玉虬。

吐出英云千尽雨，须臾霁水痕收。

吴昌裔

吴昌裔　九吟诗　飞玉

谁擘岩扉石窦开，中流玉水潄苍苔。

有时卷雪从天下，端是源头蓄得来。

吴昌裔

吴昌裔　九吟诗　九琐

上神仙住九上华，故留灵锁护烟霞。

云根欲断溪回处，浪出常山几片花。

吴昌裔

吴昌裔　九吟诗　来贤

杖桂松花酒一瓢，手挼柏子杂香烧。

山空露冷吟招隐，掉首诸贤不受招。

吴昌裔

吴昌裔　九吟诗　棲真

鉴破千年浑沌心，石楠当户洞音音。

诗{左朋右瞿}犹怯春寒在，扪石梯云不敢深。

吴昌裔

吴昌裔　九吟诗　清音

山出涓寒一道泉，昱声落涧玉铮然。

辘轳引上泥丸顶，便是人间料脚仙。

吴昌裔

吴昌裔　九吟诗　石室

竹几蒲团石室中，细书抱朴参同。

宁声碧眼朱高十，何必携琴下阆风。

吴昌裔

吴昌裔　九吟诗　天柱

柱天屹页断鳌根，卧草蒙茸伏虎痕。

想见山中明月夜，有人长啸抱昆仑。

吴朝奉

吴朝奉　濯缨石

乘兴沧浪水际行，江澄如练接天平。

玉樽暮举频添酒，石砥浮簰就濯缨。

夜月浸潭冰鉴冷，密星沉水浦珠明。

南山环峙相辉映，直耸蓬莱侍玉清。

吴城

吴城　过至孝墓

过为世希氏，史牒鲜著名。

孰谓吾之邦，有以至孝称。

想其事双亲，诚恪通神明。

身后一抔土，世犹不敢轻。

乐公诚乐善，记名誓遗氓。

偶读灵禽碑，得之嘉不胜。

吾邦有盛德，岂宜久沉冥。

恨不访遗冢，下拜涕泣零。

又恨失名字，无以附汗青。

自伤无赢赀，傍建旌孝亭。

当使孝者见，事亲坚其诚。

且令顽悖儿，内愧面颊頳。

因兹或改行，为国省繁刑。

徒将拙言句，颂咏播芳馨。

蒿茨莫浪剪，牛羊勿妄登。

过者宜下马，呵护烦山灵。

吴充

吴充　句

南郭迎天使，东郊诏隐人。

吴充

吴充　句

压角旧仪烦阁老，濡毫逋责费公移。

吴充

吴充　史院席上作

兰台开史局，玉斝赐君馀。

宾友求三事，规摹本八书。

汗青裁仿此，衰白盍归欤。

诏许从容会，何妨醉上车。

吴充

吴充　送程给事知越州

风力号强明，三朝选寄荣。

谁非千骑长，独就五羊城。

吴充

吴充　送程给事知越州

仙殿图书掩，山阴父老迎。

蓬莱登望好，太守擅诗名。

吴充

吴充　送程给事知越州

曾乘使君马，数上豫章楼。

北阙领新命，西山追旧游。

使星催县弩，乡月伴仙舟。

却顾区区者，风波鬓已秋。

吴充

吴充　送张君宰吴江

全吴风景好，之子去弦歌。

夜犬惊胥少，秋鲈饷客多。

县楼疑海蜃，衙鼓答江鼍。

遥想晨凫下，长桥正绿波。

吴充

吴充　岁日书事

拂露屠苏酒满巡，越山如鬣水如鳞。

日边虽望龙庭远，海上初传凤历新。

好景融融来破雪，和风细细欲黏人。

莫言老守无心计，排比宾寮醉过春。

吴充

吴充　题招题院静照堂

人说招题好，师从静照来。

亲携玉堂句，徐叩荜门开。

好事能如此，题诗岂易哉。

明年得东守，系舸一徘徊。

吴充

吴充　召赴资政殿听读诗义感事

雪销鴗鹊御沟融，燕见殊恩缀上公。

昼日乍惊三接宠，正风获听二南终。

解颐共仰天颜喜，墙面裁容圣域通。

午漏渐长知禹锡，侍臣何术补尧聪。

吴充

吴充　众乐亭

使君新自四明归，邀我同为众乐诗。

山川可爱惜不见，昼想夕思心为罢。

恥然神遇若有得，齰身乃在天之涯。

涨海连空四无岸，天吴却坐鲛人观。

以手挥弄日月丹，能令桑田变瀰漫。

海边偶到山城中，山城二月多春风。

牛羊闲暇夕阳晚，楼阁参差朝雾浓。

一泓山溜佛头绿，环以翠屏屏六曲。

人烟扰扰事嬉游，落花啼鸟更汀洲。

中为台榭闹十二，上有藻井排文楸。

旁人指点此何许，云是四明行乐处。

此乐为民非为身，始是集贤钱使君。

使君风韵谁之比，政事次公诗短李。

醉凭熊轼劝耕畴，狂取螺杯翻舞袂。

侬爱使君君勿归，诏书夺之知何为。

闻侍玉皇香案侧，银台深阻无消息。

意迷却悟坐空斋，忽省君诗昨日来。

叠纸为君书所见，不知众乐诚然哉。

吴传正

吴传正　句

从此天津南畔景，不教都属邵尧夫。

吴从善

吴从善　游虎丘山

乐声随转阖闾城，樯杪无风水自平。

不待尊前催画烛，落霞明月送船行。

吴从善

吴从善　游虎丘山

两岸黄堆罢亚香，月波金泻乱波光。

不驱风露归囊锦，安得新诗郁鬯凉。

吴达老

吴达老　句

水流丁字通地脉，人从甲第破天荒。

吴大有

吴大有　钱陈随隐归临川

我昔见君方成童，长吉才华惊钜公。

人间科第不屑就，直使声名闻九重。

乃翁引上凝华殿，子虚不待他人荐。

入直来来凡几年，天上奇书尽曾见。

翩然归去大江西，二疏父子还相随。

故乡分得云水地，却喜不爽渔樵期。

春雨骑牛对烟草，何如振衣随龙五云表。

秋霜黄独煨地炉，何发驼峰犀筋食天厨。

林间拾叶抄诗句，何如宫妃拜砚挥毫处。

溪边照影著荷衣，何如龙门应制夺锦时。

钧天梦断难回顾，浩然合在山中住。

金石台前伴白云，六年不踏西湖路。

今日重来发长吁，忍看清平破草庐。

尽拈书籍向人卖，归买田园供荷锄。

乃翁八十齿发落，倚门待儿斜日薄。

孤山梅花带不归，却唤扁舟载童鹤。

吴大有

吴大有　晚过西湖

曙色溟溟湿縜袍，涌金门下上轻桡。

五更钟鼓星初没，两岸楼台雾未消。

路傍柳洲人语近，山连葛岭鹤声遥。

冲寒亦有寻梅客，拥神骑驴过短桥。

吴大有

吴大有　游上竺寺

编茅为屋住，结叶作衣裳。

不试烧金诀，惟寻煮石方。

洗瓢溪月冷，采药野云香。

尝有仙家鹤，飞来绕石傍。

吴大有

吴大有　杂诗

多年书问断，湖海竟悠悠。

一见心虽满，相看泪忽流。

彩烟山色暮，碧濑月痕秋。

明日登程去，鹡鴒河上愁。

吴大有

吴大有　杂诗

山中多雨水，秋晚正妨农。

病菜和根煮，新粳带湿舂。

拥沙埋废井，堕石折枯松。

寂寂猿啼昼，白云藏数峰。

吴大有

吴大有　杂诗

客行情最苦，草草共清尊。

万水千山路，今朝好出门。

吴大有

吴大有　杂诗

雁声低度水村深，中有人敲月下门。

满屋秋风灯欲暗，江山千里故园心。

吴栋

吴栋　重游道岩

玄都重到拂题尘，屈指于今十四春。

白石烟消丹灶冷，苍崖日永画楼新。

山中自笑黔驴技，天外谁知海鹤身。

洞口桃花莫相笑，刘郎犹是少年人。

吴洞明

吴洞明　和章清隐山居

物外无寒暑，从教岁月深。

虚间浑属我，宠辱不惊心。

贫乐知书味，诗豪借酒吟。

山居何所有，万籁奏清音。

吴洞明

吴洞明　留春

柴门深闭莫嫌猜，为怕春归不敢开。

几树好花风{左扌右弃}去，一池新水雨添来。

冥搜秀色增诗料，款挹晴光入酒杯。

试问东君来复去，何如休去且徘徊。

吴洞明

吴洞明　晚春

瘦尽红曲绿已肥，杜鹃何事苦催归。

未甘淑景堂堂去，更挈壶觞上翠微。

吴洞明

吴洞明　仙人隐迹

上古有神仙，一去无消息。

峨峨碧岩前，独遗隐仙迹。

吴洞明

吴洞明　仙人隐迹

长生玄牝门，目击而道存。

班班实可考，老涧生云根。

吴洞明

吴洞明　仙人隐迹

游人摩苍崖，满手闻异馨。

不垂身后芳，何以知仙灵。

吴端

吴端　草堂

草堂长寂寂，无事且徘徊。

幽鸟啼清嶂，閒云覆绿苔。

古琴邀月听，新酒对花开。

俗驾何为者，移文招不来。

吴端

吴端　春怀

柳阴满地水平池，门掩青春刻漏迟。

蝶梦任渠分尔汝，蛙声谁复计公私。

刘伶混世酒一石，梁叔逃名歌五噫。

午睡觉来风动竹，自收隔夜着残棋。

吴端

吴端　春日山行

云峰叠叠路斜斜，隔洞炊烟三两家。

何处有香来不断，嫩风微雨落松花。

吴端

吴端　山居漫兴

莫笑山庄小，偏於隐者宜。

门当八字路，园葺五经篱。

地暖花开早，天寒酒熟迟。

不须鸡报晓，已得数联诗。

吴丰

吴丰　赠胡彦忠

古羊人物舜风馀，子姓傅来祗旧庐。

为爱一门能守义，相承五世不分居。

吴逢道

吴逢道　句

乱时曾作将军寨，平世今为佛氏宫。


吴复斋

吴复斋　送何推官

风雨一樽酒，此怀人得知。

三春花落后，千里客归时。

浩浩人间事，悠悠身外思。

君如能摆脱，林下早相期。

吴竿

吴竿　集君山

生平豪气老难降，南山中分叹此江。

多病能消山屐几，清游幸尾使旌双。

天连远水碧千里，云护夕阳红半窗。

缱绻主人留客意，船头昏鼓又逢逢。

吴感

吴感　如归亭

五柳门南派水东，水边亭上兴无穷。

半窗山色来云外，一枕荷香带雨中。

绣被夜歌青翰楫，绿波春飏紫茎风。

尘曹未窃江湖号，携手兰干早晚同。

吴冈

吴冈　李忠定公挽诗

梦卜庸直相，艰难倚在儒。

英风起衰懦，直气慑奸谀。

琳馆终高卧，燕然漫仕图。

哀荣看赠典，犹是尉寰区。

吴冈

吴冈　李忠定公挽诗

胡骑围城日，诸生伏阙时。

公方扶病起，人遂有生期。

日者犹如此，天乎不憖遗。

伤心原上路，烟淡鼓箫悲。

吴冈

吴冈　李忠定公挽诗

才大时难合，言深道转艰。

去朝吾不负，巧谮尔何颜。

袖手功名外，忘怀水石间。

苍生不知恨，犹望起东山。

吴钢

吴钢　题材褒亲崇寿寺

坳径石齿牙，梅枝碍竹斜。

旧封妃子墓，残觉王家里。

亭砌旋风叶，岩流出洞花。

饱参尘世味，得似野僧茶。

吴钢

吴钢　题万寿圆觉院

梵室香飘隔竹闻，壁间肆笔烂奎文。

山深翠辇经行处，犹卧从龙数点云。

吴钢

吴钢　题万寿圆觉院

地偏境静人无事，雨后风柔物可情。

山鸟定知琴意好，倚花浑不作春声。

吴耕

吴耕　句

钓龙台古临沧海，浴凤池高入紫烟。

吴光

吴光　回文暮春

娇声啭处藏鹦小，美睡浓时落日斜。

桥拂柳溪深涨水，眼惊春雨过飞花。

吴光

吴光　句

轻雷入树惊花魄，白浪浮空涨水脂。

吴光

吴光　句

半塘微涨聚红皱，几亩清阴锁碧鲜。

吴光

吴光　句

冰看时俗薄，雨弄客愁多。

吴光

吴光　句

弹压京畿贤大尹，藩宣上国古贤侯。

吴光

吴光　句

道上飞来燕，帘间不避人。

吴光

吴光　句

笛弄一声横钓艇，月明千里上层楼。

吴光

吴光　句

独鹤下随鸡饮啄，众星高共月徘徊。

吴光

吴光　句

二天开佛日，一道羃卿云。

吴光

吴光　句

花蕊有须浑带蜜，桑枝无叶已成衣。

吴光

吴光　句

蒹葭露滴思乡恨，芦荻风萦羁旅愁。

吴光

吴光　句

农祥待白未雪，春榜争魁欲放梅。

吴光

吴光　句

朱唇不注晓妆薄，玉类频啼夜雨翻。

吴光

吴光　句

泉声如有语，山色自忘形。

花觉青春半，山净白昼阴。

吴光

吴光　句

人情不似溪流水，不改当时枕上声。

吴光

吴光　句

日长人静闻风佩，雨久堂空生水衣。

吴光

吴光　句

无苗何处寻黄犊，露地谁家觅白牛。

吴光

吴光　句

写处似移墙上影，卷如来寄陇头春。

吴光

吴光　句

檐花谢女雪，径扫沈郎钱。

吴光

吴光　句

檐头清响银匙动，阶下寒光玉碗翻。

吴光

吴光　句

也应只是寻常夜，未必如今分外圆。

吴光

吴光　句

一轴尘埃古涩体，十年灯火短长檠。

吴光

吴光　句

月借窗移疏影转，风翻雪放一枝高。

吴光

吴光　句

梦过一年还是魇，心更万事竟成灰。

吴光

吴光　苦阴

荒山乾没更节序，浊气拥地愁无边。

非烟非雾不见日，欲雨欲雪难为天。

吴瑰

吴瑰　句

饱看七宝山头月，惯听三茅观里钟。

吴汉英

吴汉英　浮远堂

天险东南限此江，支分暨水北为阳。

孤山不动婴潮怒，容艇飞来说路长。

槛外烟云如出没，坐中顷刻变炎凉。

裴回顿觉尘缨绊，一曲沧浪酬月光。

吴杭

吴杭　磨崖颂

周雅久不复，楚骚方独鸣。

溪蛙弄气态，污我萧湘清。

二公好奇古，大笔时纵横。

磨崖勒唐颂，字字飞琼英。

云烟借体势，水石生光精。

浯溪在僻地，自是闻正声。

名传播夷夏，孰贵燕然铭。

弦歌入商鲁，永与神仙听。

江流不可韵，此文如日星。

吴沆

吴沆　春游吟

鸟语烟光裹，人行草色中。

池边忽分散，花下复相逢。

吴沆

吴沆　句

江流回转石不移，钓丝卷尽生须丝。

吴沆

吴沆　句

山高不改自然色，水远能流无尽声。

吴沆

吴沆　句

柔桑翠竹相倾倒，细草幽花自发明。

吴沆

吴沆　句

樵歌催日晚，村乐见年丰。

……雁阵横冲雾，酒军酣战风。

吴沆

吴沆　句

起於怀素节，嘉乃伴虚心。

吴沆

吴沆　句

中朝共惜无双士，绝塞贪看第一人。

吴沆

吴沆　句

乱石分开急流水，群山拥出最高央。

吴沆

吴沆　句

圣主思文德，元臣献武功。

一言深悟主，五利且和戎。

……天地包羞日，山河匿怨中。

……儒生别有泪，不是哭途穷。

……战伐功何有，和亲计未疏。

将军休抵掌，隐忍待驱除。

……氛複埋金阙，尘沙暝梓宫。

……古来尝胆事，泣血望群公。

吴沆

吴沆　句

君少作奇字，瘦硬得柳骨。

墨净剪水匀，势健拗铁屈。

……新诗更镌磨，劲绝与字匹。

老蛟寒卧波，壮士努抉石。

翻盆势动摇，诗与字俱力。

吴沆

吴沆　句

木落青无影，荷枯澹有香。

吴沆

吴沆　句

江淮十载警胡尘，底事磨崖未勒勋。

闻道本朝还遣使，且令诸将各收军。

吴沆

吴沆　句

耳根静处水流村，眼界空时山在门。

吴沆

吴沆　句

春令乍来风掠地，寒威潜退雪消峰。

吴沆

吴沆　句

吹断碧云春昼永，落残红雨晓风轻。

吴沆

吴沆　句

草迷花径烦调护，波泊莲塘欠节宣。

吴沆

吴沆　句

空虚气象还生白，笔退工夫见杀青。

吴沆

吴沆　句

叶稀林脱颖，沙现水分镳。

吴沆

吴沆　句

争屯未就云头合，结沈欲成风势高。

吴沆

吴沆　句

寇残井邑困流离，回首欢娱一一悲。

不厌儿童遭世乱，惟愁父老说清时。

吴沆

吴沆　句

已经平子宜地憾，未见夷吾得不忧。

吴沆

吴沆　句

树头明月光欲吐，反眼仰面天恢恢。

吴沆

吴沆　句

燕忙将入夏，蚕暖正眠春。

吴沆

吴沆　句

厌看花笑客，忍受草欺人。

吴沆

吴沆　句

行杯波动金莲侧，剪烬灯飘宝蜡残。

吴沆

吴沆　句

新月辉辉动，黄云渐渐收。

吴沆

吴沆　句

水痕才破腊，云黯似知春。

吴沆

吴沆　句

羽卫连荆棘，衣冠杂虎狼。

烟沉凫雁断，天阔水云黄。

……风悲云动色，天惨日无光。

吴沆

吴沆　句

西风横吹雨脚断，秋云轻笼日花明。

吴沆

吴沆　句

为兵不愿作刀锯，刑人未必皆不忠。

为器不愿作钟鼎，铭勋未为皆有功。

吴沆

吴沆　句

万井火熬波裹雪，十州雷送雨前春。

吴沆

吴沆　句

挑灯倦夜羞黄裹，置笔穷年结白间。

吴沆

吴沆　句

水流成独往，山势作朋来。

吴沆

吴沆　句

霜皮围四十，水击黑三千。

……山河归整顿，天地入陶甄。

……但存忠贯日，未问写凌烟。

……远汲金茎露，高攀玉井莲。

……风度优囊笏，恩光绕赐鞭。

……李唐光夹日，炎汉赫中天。

……共承天柱折，独斡斗杓旋。

……怀古歌鸿雁，伤今拜杜鹃。

……王气周旋内，胡尘笑语边。

……浮云开斥堠，飞鸟避戈鋋。

……蜀道开天险，雄夸亿万年。

停空蟠瑞气，盖代出真贤。

……国多艰难尽，公归早晚遄。

原为元结颂，磨石待高镌。

吴沆

吴沆　句

隙风无端吹我烛，满窗明月心更清。

吴沆

吴沆　临高台三首

高高轩楹日照东，扶桑柱植西昆仑。

上有明真紫霞客，厮征伯侨役羡门。

月驭叱前驱，风驷殿后奔。

灵衣披披溘晻霭，玉斧断断除烦冤。

虚皇下两耳，授又金简文。

相观峻极不客步，拟轶清气排重阍。

咽日诵黄庭，滴露抄韦编。

羊岐之亡罔象得，蛮触之角醯鸡天，

临台一笑俱超然。

吴沆

吴沆　临高台三首

高筑黄金贮俊才，云关玉锁问谁开。

若非倚赖东风力，安得凭虚直上来。

吴沆

吴沆　临高台三首

高台跨崇冈，檐宇锁空雾。

新晴洗双目。十里在跬步。

霏霏渔蒲烟，冉冉富春树。

风花不我私，何以理愁绪。

谁梳白玉窗，中有浮云度。

浮云吹不开，不见行人去。

吴沆

吴沆　三清山

选胜园林兴未阑，拿舟飞出小溪湾。

光摇一碧回环水，翠挹三清远近山。

似惜雨晴天恰好，真忘名利日长闲。

松筠不锁神仙境，携得烟霞满袖还。

吴沆

吴沆　首夏

积雨有余润，游云无定阴。

燕飞华屋静，莺啭碧窗深。

吴沆

吴沆　晚归

夕阳西欲没，宛转山气昏。

独逝颇无累，时欣暗经林。

栖鸟未稳集，归马无奔声。

恍忽自得意，兴来谁与言。

吴沆

吴沆　晓晴

夜半雨忽作，朝来云又晴。

林花洗幽艳，池水湛虚明。

草色侵衣湿，山光入座清。

茅檐正幽寂，啼鸟两三声。

吴沆

吴沆　野外

野外望中阔，遥山宛转随。

小溪芳草合，高树古藤垂。

鸟过惊风疾，云行度岭迟。

回头失归路，还问老农知。

吴沆

吴沆　以易授玭有契於予心喜而成诗

早日功名世背驰，拟将文字疗寒饥。

虽无杜甫惊人句，庶免渊明责子诗。

总角宜兴俱脱颖，含哺应惠尚儿痴。

殷勤谢尔传心印，解后灵椿见五枝。

吴沆

吴沆　友人趋宁化

闻君早晚趋宁化，尚有新诗别故人。

试问几程端可到，还忧半载不相亲。

伤心岁律峥嵘暮，解事梅花摘索新。

去去冰霜频莫厌，庭闱和气即如春。

吴沆

吴沆　岳阳作

岁暮怀家客，通宵不自娱。

诸兄得意否，老母有欢无。

已谢交朋远，犹思弟妹孤。

吾身不足念，为此一嗟吁。

吴沆

吴沆　早行

晨风集微和，晓色动佳气。

溟溟四郊烟，漠漠一川水。

前村鸡犬喧，远树鸟雀喜。

山腰客行来，林下雉惊起。

时闻牧童谣，不见骑牛至。

回头望东隅，晓日粲光丽。

胸襟倏暄烦，败我幽静意。

行行载驰驱，已复到城市。

吴沆

吴沆　折花

野花开处客徘徊，胡蝶搏飞敛复开。

折得野花随手去，不知胡蝶逐人来。

吴浩

吴浩　璜源宗人珏寿庆楼

吾宗培世德，盛事褒一门。

仰颜有寿母，挽目见子孙。

平生青云器，威凤宜孤鷑。

脱然舍荣爵，回车息深村。

服勤养堂中，身已大父尊。

戏彩时趋庭，奉舆日涉园。

所至畴接武，顾见贻厥繁。

今年结高楼，长少数凭轩。

群星环婺女，列象如可扪。

云傍檐楹飞，山邻窗山蹲。

往来乌鹊喜，回互竹木蕃。

良辰风日佳，容与同芳樽。

循孩度雅乐，清响闻天阍。

男儿贵恢豁，楼记聆绪言。

谷共里人饱，书从寒士繙。

善源深复深，河流出崑崙。

吾颂殊未艾，玄来更瑶琨。

吴珩

吴珩　法会院

地占金山胜，泉分银汉流。

杉篁能护翠，猿鹤似惊秋。

祗恨登临晚，宁辞取次游。

列峰饶远秀，不惜上层楼。

吴珩

吴珩　梵安院

山腰小径细於绳，山鸟关关喜弄晴。

黄菊有情留客醉，白云无事伴人行。

野流合处堪分字，草药拈来欲问名。

回首渡头诗思逸，渔舟一笛晚风清。

吴珩

吴珩　千顷山

松桧阴中六月清，异花灵草不知名。

路从琼液山前过，人在水晶宫上行。

千尺翠岚分月色，一轩寒籁动潮声。

登临不厌跻攀峻，今看云从舄下生。

吴珩

吴珩　千顷山

千顷山中月，三黄顶上云。

相看无一语，今日喜逢君。

吴弘钰

吴弘钰　石门峰

横石架广门，天风自来去。

夜半闻洞箫，知是神游处。

吴鸿

吴鸿　句

三溪世事名千古，双柏馀阴照别州。

吴虎

吴虎　题玉翠楼

玉楼高倚汉昌城，处士间居不可名。

天际山青疑泰岱，云边木落见长庚。

开帘晓挹晴江满，策杖秋吟爽气迎。

我欲巢云向西竺，何时风月话三生

吴皇后

吴皇后　题徐熙牡丹图

吉祥亭下万年枝，看尽将开欲落时。

却是双红有深意，故留春色缓人思。

吴皇后

吴皇后　题徐熙芍药

稼李夭桃扫地无，眼明惊见玉盘盂。

扬州省识春风面，看尽群花总不如。

吴晦之

吴晦之　春日即事

山居无事到襟怀，日午柴门尚未开。

啼鸟一声春昼寂，隔墙风送落花来。

吴晦之

吴晦之　后圃寻春

雨馀未访后园春，百紫千红锦幛新。

记得钱塘卖花看，于今风景屡闲人。

吴晦之

吴晦之　寄石鲁瞻

忆昔从游杖履中，有山亭上醉春风。

主人已作骑鲸客，谁识当年两病翁。

吴晦之

吴晦之　蓬窗

小室潇然一钓蓬，主人闲散似渔翁。

有时风雨惊残梦，如在松江烟浪中。

吴晦之

吴晦之　山庵睡起

策蹇寻幽过草堂，困来欹枕卧禅床。

鸟啼花落春风里，睡起不知春昼长。

吴晦之

吴晦之　山亭偶成

二十四考成何事，三古六十长是闲。

古今穷达置勿论，坐看烟云生西山。

吴晦之

吴晦之　送友人西上

晓行山路梅花白，晚宿溪桥柳色青。

此去西湖春渐暖，画船沽酒水边亭。

吴晦之

吴晦之　奚大卿许赋生香亭诗以促之

暗香浮动月初斜，彷佛西湖处士家。

谁道广平心似铁，不将佳句赋梅花。

吴晦之

吴晦之　溪头唤渡

轻烟漠漠晓晴天，立马汀沙唤渡船。

白鸟忘机思虑息，避人飞过急滩前。

吴晦之

吴晦之　雪后寻梅

备彴溪桥小径斜，竹篱茅舍两三家。

红梅似与诗人约，腊雪初消始看花。

吴晦之

吴晦之　忆江湖旧游

水满汀洲白鹭双，荐花飞雪扑船窗。

归来常有江湖兴，遥想钟声隔岸撞。

吴晦之

吴晦之　赠江西诗客

五言诗作七宝塔，四壁惟馀八尺床。

一月二十九日醉，百年三万六千场。

吴机

吴机　得月亭

月照乾坤岂得私，只缘近水倍光辉。

况逢秋杪气犹爽，一笑从容尽醉归。

吴机

吴机　涟漪亭

回环流水漾晴波，一叶扁舟逸兴多。

寄语游人恣观览，丰年相与乐中和。

吴机

吴机　水竹亭

一泓清水数竿竹，消得计人为品题。

今我公余无俗事，不妨领客暂提携。

吴机

吴机　天开图画亭

天造地设非一端，诸公试为倚阑干。

四时不改江山秀，万象无穷宇宙宽。

古往今来还复旧，风清月白不胜寒。

长淮幸遇丰登岁，得与斯民奠枕安。

吴机

吴机　天开图画亭

天佑长淮岁屡丰，熙熙还与旧时同。

月逢元夕清光满，人在春风和气中。

自有仪真无此景，一新图画是新功。

与民共乐拚沉醉，蚤觉衰颜借酒红。

吴机

吴机　闻凯亭

调发今年迥不同，折冲果在笑谈中。

若非制阃规模定，安得兼全战守功。

吴机

吴机　喜凉亭

小亭新筑藕花边，为爱陂塘五月天。

最好一番风雨过，琼珠无数落清泉。

吴机

吴机　烟雨奇观楼

此景仪真亦有年，何人管领向楼前。

江淮自昔虽南北，烟雨从来肯变迁。

万里孤帆遗根在，半空佳句至今传。

诸公欲会当时意，且对沧波泛酒船。

吴机

吴机　转幽亭

从容行乐兴无涯，地转清幽亦可佳。

须信居尘尘不染，竹风飘拂爽人怀。

吴及

吴及　长桥

有客过津亭，高歌愿濯缨。

阑干聚烟碧，波浪卷秋声。

蝬饮潇湘渴，龙游河汉横。

夕阳看不厌，待看月华生。

吴及

吴及　登狼山

郡僻山更远，尘喧与世违。

水横观雁度，天静见龙归。

落叶霜凝树，思亲泪湿衣。

西风怕回首，不忍白云飞。

吴己正

吴己正　句

举头不忍看王十，回首犹欣见李三。

吴季先

吴季先　游梅坛有感

小立仙坛挹斗箕，著身高处觉天低。

南昌吏隐清风在，唤醒时人局面迷。

吴季野

吴季野　游山门寺望文脊山

宣城百山间，文脊尤奇峰。

拔出飞鸟上，画图难为容。

闻昔有幽人，扪萝追赤松。

遗形此石室，孤坐鹿裘重。

人去邈不返，洞壑空藏龙。

侧行苍崖烟，俯仰求灵踪。

逝者追可得，甘弃万户封。

安能久尘土，倾倒相迎逢。

吴济

吴济　鲍家田

摇旆家家酒，收犁处处村。

草深迷井口，槿密拥篱根。

绿水明秧本，青山失烧痕。

多应忌蚕事，畏客掩柴门。

吴济

吴济　栏边

潮信栏边见，人家树杪分。

笋鞭遮过蚁，蛛网碍飞蚊。

松古藏灵药，山高落冷云。

吾庐远城市，花草故欣欣。







卷417

吴济

吴济　秋兴

伤秋愁不断，邻杵已鸣霜。

宝扇鸾收影，簄蚁带香疏。

花停懒蝶细，草庇寒螀虫。

落叶无人扫，庭空下夕阳。

吴济

吴济　题甘露寺

云阙漏微照，长江得半明。

心随帆影远，鸥似我身轻。

今古几兴废，山川无变更。

倚栏吟未断，拍拍又潮生。

吴济

吴济　野外即事

横木渡前溪，藤深路欲迷。

瘦筇谙乱石，老屐带新泥。

尽日绿阴合，有时黄鸟啼。

多情双蛱蝶，飞傍帽簷低。

吴简言

吴简言　题巫山神女庙

惆怅巫娥事不平，当时一梦是虚成。

只因宋玉闲唇吻，流尽巴江洗不清。

吴涧所

吴涧所　过盘山

盘回六七里，天色冷飕飕。

石壁无平地，山云隔远洲。

清笳悲送日，老卒病眠秋。

行望酒家出，青山映碧流。

吴涧所

吴涧所　赵宰别业

几树柳阴合，空阶一半遮。

破琴长在壁，老鹤不离家。

客至时供茗，官间吏管花。

有时成独步，门外看蜂衙。

吴江赵主簿　题西隐三首

草树低迷爱晚晴，江天表裹玉壶清。

平生心事无人会，惭愧沧波歡乃声。

吴江赵主簿　题西隐三首

脚力穷力地更偏，瘦藤危石两苍然。

山僧已识幽人意，借兴禅床自在眠。

吴江赵主簿　题西隐三首

偶无公事独凭栏，领略风烟万顷宽。

说似西廊曾懋父，倩君椽笔写郊寒。

吴谨微

吴谨微　游仙都五首

薄宦驱人畏简书，金柔暑浊倦征途。

归来有意寻真境，路入仙都不惮迂。

吴谨微

吴谨微　游仙都五首

辙迹峰前聊息迹，忘归洞口未能归。

往来名利憧憧者，著脚仙都亦自稀。

吴谨微

吴谨微　游仙都五首

黄冠道士老而癯，相对谈玄一事无。

劝我莫教沉宦海，人间亦自有仙都。

吴谨微

吴谨微　游仙都五首

石笋古传八百丈，鼎湖仙去几千年。

我疑二事无从政，但信仙都是洞天。

吴谨微

吴谨微　游仙都五首

山下霏微雨洒尘，门前嘹唳鹤迎人。

遂成一觉仙都梦，更访遗踪得隐真。

吴景

吴景　句

楚山连白帝，蜀道控乌蛮。

吴儆

吴儆　次徐令韵

少日曾披九虎关，谁怜投老却乘边。

贰车谩说半刺史，多稼惟欣大有年。

榆柳关河无犬吠，牛羊阡陌断烽烟。

玉关人老知无用，庙算如今出万全。

吴儆

吴儆　次韵李提点雪中登楼之什

楼高思远入天涯，瑶海光中景象赊。

未说因风翻柳絮，须看和月上梅花。

山茶有句真成画，庭柏无心不受夸。

人物梁园零落久，一时胜赏属诗家。

吴儆

吴儆　次韵李提点雪中登楼之什二首

高情应与水云宽，江北江南望渺漫。

逐马银杯端右赏，屯边铁甲得无寒。

已知与国同休戚，且庆丰年表治安。

杀气已消春意动，曈曈日色上云端。

吴儆

吴儆　次韵李提点雪中登楼之什二首

朝来园柳变融和，深院啼鸦少客过。

清坐渐看银色遍，佳眠更觉溜声多。

谩夸明月舟中兴，争似销金帐底歌。

夜入蔡州擒叛将，拟将椽笔颂元和。

吴儆

吴儆　次韵南轩先生榕溪阁阁山谷所名也

绍圣用事臣，党与纷相樛。

当代几忠良，一朝咸黜幽。

太史坐直笔，愈黜名愈休。

消长关否泰，天意匪人谋。

累臣谁司城，独为景物留。

当时西复南，万里不停辀。

谁知百年定，欲起九京游。

积莽新陈迹，寒泉荐冰瓯。

想当千骑临，水木寒萧飕。

我公今伊傅，兹焉少夷犹。

炎方凋瘵余，公来今已瘳。

榕溪两甘棠，千载谁劣优。

太史后凋松，公如巨川舟。

吴儆

吴儆　答范石湖牡丹诗

满城桃李已尘埃，丽日稠红次第开。

竹里柴扉掩春昼，坐看蜂蝶去还来。

吴儆

吴儆　代陈无已述怀

胡马嘶北风，越鸟依南枝。

人生有气类，千里倾风期。

君看漆室女，中宵倚楹悲。

从君不惮远，秋露湿人衣。

南山白石烂，漫漫何时旦。

独立占少微，搔手空三叹。

吴儆

吴儆　簟送人诗代简二首

一幅冰纨织翠筠，风涵秋水碧鳞鳞。

北窗高卧正须此，卷似闲曹吏隐人。

吴儆

吴儆　簟送人诗代简二首

幽窗相对小匡床，蓝浅纱轻水麝香。

退食归来高枕处，满林风雨梦潇湘。

吴儆

吴儆　独酌

松竹开幽径，蓬蒿閟荆扉。

庭前两梧桐，浓绿涵清辉。

南楹开半山，晨夕异烟霏。

樽酒自宾主，幽鸟更埙篪。

饮罢两无言，还读渊明诗。

吴儆

吴儆　番阳道中

画榡朱甍绿霭中，华颠翠岫倚轻风。

行人肠断古鸟处，犹在云山东复东。

吴儆

吴儆　过丛桂堂太叔祖教授读书之所

古瓦颓垣迹已陈，孤猿别鹤自哀吟。

可怜丛桂烟芜没，惟有一池春水深。

秀木千章新过雨，寒山一带暮伤心。

清风明月时来此，梦断云飞何处寻。

吴儆

吴儆　和金尚书棣华堂诗韵

自甘颜巷传家学，敢比虞庠觌国光。

幸不北转求适楚，宁须挟策去游梁。

下承上覆期相庇，蒂固根深会益芳。

吾党未能冥一唯，为裁狂简斐然章。

吴儆

吴儆　和刘守韵

使君元是一高僧，宿昔诗成自不禁。

便合元刘论伯仲，岂同郊岛费呻吟。

浮云出岫本无意，立雪齐腰谩觅心。

扫洒烟尘须博大，看看九虎下纶音。

吴儆

吴儆　和吕守环秀堂三首

久合鸣珂上九关，一麾犹许饱看山。

丰年诸县公事少，燕寝清香兵卫閒。

鸟度屏风明水镜，云生画栋拥螺鬟。

向来蛛网蜗涎污，胜处岂非天地悭。

吴儆

吴儆　和吕守环秀堂三首

一州如斗带溪山，农药翠家绕画栏。

丘壑自非胸次有，云烟谁暇青中看。

衣冠共识家风在，闾里方知汉法宽。

戴白垂髫相与语，今年有饭饱加餐。

吴儆

吴儆　和吕守环秀堂三首

田家但识丰年乐，见说花城日更长。

如获从公时拄笏，尚能援笔侑飞觞。

鸡豚社瓮年年酒，柿栗顽固林树霜。

更倩渔郎问樵径，深山深处是吾乡。

吴儆

吴儆　和孙先生彦及棣肃华堂诗

大雅久不作，声我淫郑紫。

古来非一秦。焚厄故如此。

西都盛经学，聚讼自兹始。

建安委道真，典香事玄理。

锦谷蔚云雾，组紃亦信美。

后生不著眼，千古空信耳。

诵习号纯儒，旷达称高士。

有如富贤贾，多藏不能使。

又如病酒狂，沉酣糟粕旨。

源流日以远，循袭不为耻。

先生秉大雅，江东今夫子。

持身不夷惠。漫仕无温喜。

学术心自得，筌蹄视经史。

兰舟翼桂楫，巨川端可涘。

我家世从公，公欲出泥滓。

愚不堪世用，非人不我心。

破屋荫蓬根。春荠才墙址。

寂寞谁肯顾，公独不我鄙。

遗之珠玉篇，谆谆说友弟。

直欲障颓波，肯与为茅靡。

观以用意处，可与召穆比。

弟兄吾手足，父母吾怙恃。

尽此菽水欢，还胜有酒醑。

古来顾为兄，日月不可弭。

圣贤师百世，河海润千里。

吴儆

吴儆　和唐秘校见贻长篇

君才离奇卧壑松，力回万牛匠非哲。

我如坎井可窥底，短绠未汲固自竭。

饥寒驱置簿领中，巧匠旁观指濡血。

逢人首下尻益高，敢遇督邮腰不折。

憧憧往来穷朝昏，负负江湖弄风月。

邑虽陋室无佳士，稍输城府开私谒。

平生闻人说项斯，秀句秋江更清澈。

鼯径经雨忽蛩然。倾囷倒廪不我屑。

渥洼汗血绝后殿，天球河图合前列。

要知暖须自知，舐蜜中边不容说。

痴儿徒痴不了事，相留汤饼未暇设。

如今岂止倾盖旧，向者固已闻风说。

命之穷达有宿分，男儿功名在晚节。

未应种豆趣南山，试一上书干北阙。

君不见少陵流落老更穷，长叹自比稷与契。

吴儆

吴儆　和张干三公亭

三公伟绩绝前尘，千古凌烟向月明。

剪尽甘棠杀风景，遗民犹记旧亭名。

吴儆

吴儆　还程彦举诗卷

文采於菟见一斑，旧知句法有渊源。

殷勤不废琢磨力，圆熟几无斧凿痕。

明日风烟空有梦，何时樽酒得重论。

秋来景物皆佳句，写寄银钩莫厌烦。

吴儆

吴儆　寄题淳安陈令君读书林

能吏事深刻，商利谨毫釐。

俗吏趋期会，簿书自羁縻。

寥寥弦歌声，千古空余思。

还淳山水邑，令君丘壑姿。

邑民本无事，君亦何所为。

治已物自治，化行风荐移。

君复何所欲，读书常不足。

拄腹五千卷，插架三万轴。

曾未出毫芒，万室已蒙福。

堂东松竹林，昔时閟荒榛。

堂中灯烛光，昔时照红裙。

今何声吾伊，萧萧风雨晨。

问君有社稷，亦复有人民。

奈何独自苦。学道则爱人。

吴儆

吴儆　寄题郑集之醉梦斋

利欲醺人心，浓如饮醇酎。

沉湎死不休，宁论千百久。

岂知糟邱中，醒狂亦时有。

天地育万汇，亦各赋匹偶。

人情岂相远，好恶随妍丑。

集之年方壮，濯濯春月柳。

性独与人殊，无妇奉箕箒。

丈室夸醉梦，作诗诏朋友。

古来醉梦人，亡羊孰先后。

寒儒醉糟粕，酸涩宁可口。

庄生梦蝴蝶，幻境徒纷纠。

富贵得志士，列屋罗螓首。

象床粲锦幄，痚绮深朱牖。

酣寝唤不醒，鼻息春雷吼。

梅花霜雪姿，纸帐蔬荀臭。

问君有何好，甘作老鳏叟。

穷状徒累累，鸯债长负负。

犹如荷旃人，难论纯绵厚。

但问雪煎茶，何如羊羔酒。

吴儆

吴儆　酹月亭

周郎人道古英雄，汉室颠危合奋忠。

万里中原犹未复，一视赤壁偶成功。

新亭且对江山胜，陈迹俱随岁月空。

把酒仍歌前后赋，九原唤起老坡翁。

吴儆

吴儆　偶成

晚来一雨破炎蒸，蕉叶葵花照眼明。

稍与灯花寻旧约，却嫌庭树作秋声。

吴儆

吴儆　清明阴雨呈南舍

薄薄轻寒作许阴，村村花柳为谁新。

良辰欣见百五日，冠者仍余五六人。

冷雨凄风连午夜，飞花流水一年春。

窥园未阻江东兴，陌上应多翠黛颦。

吴儆

吴儆　壬午二月桃方盛开雪积其上光辉红润不可形状以二诗纪之

夭桃先已醉春风，青女犹争造化功。

应与骚人嫌太赤，故将铅粉注深红。

吴儆

吴儆　壬午二月桃方盛开雪积其上光辉红润不可形状以二诗纪之

粲粲乘鸾万玉妃，肯将红艳斗光辉。

只应侍宴瑶池罢，犹带天边醉色归。

吴儆

吴儆　拾梧子

鸡犬三家市，蓬蒿一亩宫。

春盘厌笋蕨，秋子积梧桐。

客梦五年过，文盟千里同。

时清台省贵，衮衮年诸公。

吴儆

吴儆　说谜三绝

满身珠翠间花钿，舞到梁州最可怜。

一捻宫腰如束素，清风明月画堂前。

吴儆

吴儆　说谜三绝

楚楚衣裳两颊红，冠儿斜坠脚儿弓。

夜来寒上无消息，玉筹偷弹对晓风。

吴儆

吴儆　说谜三绝

奔波来往一生忙，方寸包藏不可量。

用尽心机还骨立，为他人作嫁衣裳。

吴儆

吴儆　送洪史君赴阙移节会府

史君文彩汉相如，暂向明时绾左符。

为郡似家身似客，视民如子吏如奴。

鲁公金石光千古，吏部文章妙两都。

戴白垂髫相与语，如公治行向来无。

吴儆

吴儆　送钱虞仲兄弟

灯火相从总角初，只今已是十年余。

穷愁懒漫吾犹故，文采雍容子甚都。

连璧肯来同寂寞，归鞍宁不少踌躇。

风流一别应如雨，傥有来鸿细作书。

吴儆

吴儆　送王国器归宣城

吾不送君以南浦伤离之曲，吾不送君以渭城惜别之觞。

君今跨马行远陌，陌上槐花日已黄。

槐花黄时举子忙，君心应逐白云翔。

君来桃李春未晚，喜君幽韵如兰芳。

东风披拂香满路，君不即人人岂忘。

澄江静练楚天长，叠嶂高楼秋月凉。

使君高会罗红妆，樽前醉客第王杨。

明年上国富春光，风帘烟柳沙河塘。

集英班退马足疾，都人争看绿衣郎。

吴儆

吴儆　送吴令君

吾欲赠君以彭泽江边之柳，不如赠君以傅岩野外之梅。

柳色但知管离别，梅花独首百花开。

花开虽托桃李径，成实终为廊庙材。

冰霜清冷溪桥侧，聊与人间作春色。

吴儆

吴儆　送张丞归平江

来何迟暮去何忙，不道离人欲断肠。

清节如君谁可继，遗风他日愈难忘。

鲈肥酒熟归时好，水绿山青去兴长。

便恐鵷行须簉羽，蓝桥风月两相忘。

吴儆

吴儆　宿神潭洪氏醉经堂

久客急归程，风雨事驰骛。

黄流鸣涧壑，余波或被路。

堆埼珠联属，石径龃龉。

篮舆惴危登，杖策阻深度。

行行忽平岗，神潭渺东注。

徙旅鸠后先，烟火休薄暮。

主人延客入，丈室千卷聚。

醉经揭佳名，巨轴舒新句。

我亦旧高阳，糟粕尝已屡。

人言薄滋味，舌根恐未具。

君但中圣贤，当自知佳处。

吴儆

吴儆　题陈仲礼四知轩且当折柳之意

陈侯一世豪，笔力万人敌。

卧之百尺楼，平视刘玄德。

收敛湖海气，一室仅容膝。

平生不欺心，自护如拱璧。

客来问字细论文，旋糶官粱买酒樽。

夜深四壁冷彻骨，酒酣一笑温如春。

三年官满何所畜，满船稚乳收几束。

长安侯门高於天，束薪炊米桂炊玉。

问君持此将安归，君言岁收可百斛。

吾侪本无膏粱念，况今老矣其何欲。

宰相时来则为之，切莫倒行夸食肉。

吴儆

吴儆　题古岩旧尝侍孙先生题名岩中二首

白日潇潇松径静，红蕖冉冉洞门深。

风涵广宇生虚籁，梦破西窗上夕阴。

景物眼前浑似旧，尘埃题处忍重寻。

羸骖落日孤村路，尘土依然满病襟。

吴儆

吴儆　题古岩旧尝侍孙先生题名岩中二首

覆篑一拳进，嵌空百肘宽。

僧房因石室，蚁穴梦槐安。

尘路十年别，松风六月寒。

凄凉旧题处，不忍更重看。

吴儆

吴儆　题李休宁藏斋

璧玉世所珍，常以十袭藏。

虎豹亦自爱，雾雨泽其章。

璧玉镇玷缺，郊庙登琮璜。

虎豹养成文。倏变风飞扬。

李侯知爱子，纳於道德场。

剧翳开云扃，挹洁抗同窗。

万轴架牙签，千篇垂琳琅。

灯火秋夜永，炉薰春昼长。

黄卷对圣贤，北窗卧羲皇。

欲不接耳目，心静发天光。

性宋蹈宫庭，礼教严范防。

城坚无畏敌，楫具川可航。

兹焉寄游息，鹏路观翱翔。

吴儆

吴儆　题刘氏幽香亭

雪后园林无限好，松间风月有余清。

见李桃李动归兴，想见梅花不胜情。

吴儆

吴儆　题骑牛图

汗血声利场，举贡循一思。

霜风老觳觫，松路石齿齿。

牛瘦仆夫疲，累累山谷里。

两翁非病狂，顾独不取彼。

牛背有佳处，未可语俗子。

夷齐向千载，凛凛有生气。

吴儆

吴儆　题新安佥厅拄笏亭

高山如高人，可仰不可亵。

山中老锄犁，山前走车辙。

终日对孱颜，如目不见睫。

高人与高山，千里风期接。

妙思入青冥，毫端寄明灭。

况复簿领中，见此寒岌页。

悠然境意会，刍豢端自悦。

手板亦何为，趋势走背汗浃。

从渠且倒持，吾自支吾颊。

吴儆

吴儆　题阳山寺

忆昨去家时，凉风肃巾屨。

闾里重远别，祖席烦亲故。

期会趋晷刻，仓卒戒徒御。

首尾遍吴楚，复退分携处。

岁月拂尘壁，廊无识故步。

故人新绛帷，方屨盈外户。

褰裳喜我来，寒温问浪苦。

樽酒开欢颜，鸡黍羞珍具。

欲少为君留，归心已先骛。

年少未仕初，饱食厕庠序。

束书事遨游，光阴等閒度。

一为升斗縻，奔走穷朝暮。

欲学不可得，虽悔复谁诿。

诸君其早图，前覆戒吾车。

吴儆

吴儆　题月岩

题诗山寺不胜多，人力争如造化何。

安得短篷岩下濑，长看清影照寒波。

吴儆

吴儆　题祝圣寺

金碧照征涂，松竹开幽径。

山僧寿八十，腴貌精视听。

囊钵罄锱铢，栋宇事严整。

如公方外人，视世一泡影。

辛勤毕此生，更欲传不泯。

当家茀父菑，居位蠹国政。

吴儆

吴儆　晚步

水静偏明眼，山高不受尘。

晴沙栖白鸟，野流集归人。

问字谁持酒，行歌有负薪。

娟娟孤月影，独觉向人新。

吴儆

吴儆　汪叔耕见访不数日别去恶语为赠兼简子用子美二友

负釁得老穷，扫轨事幽屏。

跫然罗雀门，有客颀而整。

悲欢十年别，樽酒清夜永。

妙句时惊人，盈轴肯倾廪。

三日语未休，霜寒梦归省。

临流分别袂，波光照孤影。

重念吾故人，雪屋清灯冷。

刘子抱遗经，深井汲修绠。

曹子中庸学，天进穷性命。

老骥鼓不作，搴旗望公等。

天晴风日佳，何时过鼪径。

石鼎燃豆萁，冰葅煮汤饼。

吴儆

吴儆　休日饮直之运属家

天与吾人臭味同，一官落魄郡城东。

偶逢休暇追凫鹜，閒拂尘埃勘鼎钟。

适意不知华衮贵，醉余聊看舞裙红。

只愁寒漏催群动，又踏朝靴逐晓风。

吴儆

吴儆　宴邕守乐语

驺驭曾鸣帝里珂，一麾出守古牂牁。

龙媒入贡汉天子，铜柱重闻马伏波。

万里争传麒麟像，满城欢唱旧襦歌。

著人茉莉花如雪，不醉花前花奈何。

吴儆

吴儆　杨村道中邂逅赵仁甫

修途转清溪，孤村带寒日。

潇潇竹间亭，意行成小立。

宾主莫谁何，悠然良自适。

俄有贵公子，胡驄摇宝勒。

下马相劳苦，呼酒道畴昔。

遂令麋鹿姿，颇为人物色。

佳实进霜坚，异酿引寒碧。

兴尽还独归，沙头寒月白。

吴儆

吴儆　以乌纱巾饷客

落托乌纱垫角巾，已将清泚绦京尘。

请君便漉渊明酒，醉后从他雪满簪。

吴儆

吴儆　以竹床则杨伯古诗代简

此君丘壑姿，不受世炎凉。

那知犹有用，未免斤斧伤。

矫揉加尺度，指绕百鍊刚。

直节甘枕藉，凛气荐冰霜。

纨扇有用舍，杞梘真贼戕。

所用已卑贱，幸升君子堂。

用之苟非人，珪璧污闺房。

君家鸿鹄群，风雨今对床。

故令厕其间，贵贱可两忘。

他时飞雪或不常，烦君拂拭悬虹梁。

除非高士延孺子，无令今年少辰真王。

吴儆

吴儆　弋阳道中

积雨今朝霁，东皋晚日红。

人家深蔽树，野水阔浮空。

久客仍行役，青春已过中。

岭头凝望处，肠断白云东。

吴儆

吴儆　寓壶源僧舍三绝

风檐淅淅褪新青，书展残灯翳复明。

读罢离骚还独坐，此时此夜若为情。

吴儆

吴儆　寓壶源僧舍三绝

闷来掩卷已三更，风露涓涓月满庭。

閒扑流萤冲暗树，危梢点点堕寒星。

吴儆

吴儆　寓壶源僧舍三绝

归来闭户还高枕，窗隙微通月影斜。

风急忽惊乌鹊起，空阶蔌蔌堕松花。

吴儆

吴儆　寓郡城客舍热不可寐与程彦举坐语达旦

淡月微云对倚楼，无声河汉自西流。

高城忽起梅花弄，散作晴空万里秋。

吴儆

吴儆　早起

积雨霁穷秋，柴扃立清晓。

溪光照烟岫，未觉秋容老。

溪边乌臼林，他日没飞鸟。

浓绿半枯枝，殷红乱衰草。

摇落想骚人，洞庭风嫋嫋。

吴儆

吴儆　赠吴令君

绿槐庭院锁薰风，双双乳燕穿帘栊。

石榴花蹙宫罗样，荔子枝翻蜀锦红。

海山秀色藏日色，衮作英豪仪上国。

鹏翼澜翻徙北溟，龙媒夭矫东西极。

高踪逸韵不容攀，家声世德以蝉联。

吏能精锐龚黄上，人物风流晋宋间。

海宁岩邑千山底，牛刀割鸡聊尔耳。

卷入河阳满县花，风行郑国垂街李。

往岁如今杅桐空，今年衣褐足虞冬。

往岁如今新陈腐，今年黣麦盈千钟。

田家宴喜歌时丰，咸知阴相有神功。

炰羔击豕趋城乐，金璧楼台烟霭中。

瞻彼南山遥举酒，插花起舞为君寿。

神人欢乐何其多，令君福禄如山河。

吴儆

吴儆　赵同叔开轩植竹以自娱乐诸公虽为赋诗而未尝有见之者某不日北归同

手种琅玕翠竹行，幽窗一见自心凉。

君家有此扬州鹤，倦客无由对一觞。

吴儆

吴儆　赵同叔开轩植竹以自娱乐诸公虽为赋诗而未尝有见之者某不日北归同

夜来新月已如霜，倚玉萦风别是香。

说与东君须早计，扁舟早晚下潇湘。

吴儆

吴儆　子吴子某既结茆竹洲以娱亲复于居之前沼为亭以朝爽名之盖亭西面於

抱瓮自灌园，胜游贵人门。

有口自酌酒，胜与俗人言。

园中多蔓草，晨夕费锄芟。

遇夜或风雨，安得久盘旋。

村酒不常有，有亦多苦酸。

而况醉中语，缪误人所嫌。

不如饱吃饭，清风北窗眠。

眠多则无觉，梦境仍多端。

惟有古断简，言行皆圣贤。

读之未竟篇，眵昏如林镜，

读竟亦何为，聚讼徒喧烦。

厌烦以静胜，又类枯木禅。

揠苗不耘苗，亡羊两茫然。

何如池上亭，虚旷可看山。

山色日夕佳，晨兴夜气还。

宴坐日过午，清阴犹未迁。

西山倦拄颊，南山兴悠然。

晚山虽好不遮日，谁能独热望长安。

吴炯

吴炯　句

谁知吾子被棱粥，压倒东坡玉糁羹。

吴炯

吴炯　颜孝子乌墓

人伦风化自孝始，我怀义乌颜氏子。

昔从书传闻其名，今来浙东入其里。

未入里先见路碑，高冢巍然云树里。

犹有群乌绕暮飞，或者神乌长不死。

衔土伤吻土亦赤，乌血凝成墓山紫。

今古人人皆有亲，负土葬者岂独此。

如何感召到山禽，须就人心推物理。

生前服劳情自苦，亡后附身哀靡已。

天地悯怜鬼神泣，无知羽族有所使。

父子茔域永相依，白云深藏精灵起。

风吹草卉即莱衣，溪浮苹藻为甘旨。

千秋万古此经过，谁人眼不泪如水。

吴炯

吴炯　赠刘羲仲

束带真成屈壮图，宁思饱死叹侏儒。

便拈手版还丞相，却觅芒鞋踏故庐。

少日萦心但黄嬭，暮年使鬼勾青奴。

他时有客来载酒，解道欲眠卿去无。

吴居厚

吴居厚　九曲亭

山上盘旋九曲亭，春江满目与天平。

青蘯白鹭渔家屋，几幅轻绡画得成。

吴居厚

吴居厚　句

步寻斜径到寒溪。

吴居厚

吴居厚　梅山二首

寻溪小径多盘诘，车马初来路欲迷。

千古英雄汉天子，桑麻今已遍标题。

吴居厚

吴居厚　梅山二首

连云绝壁山无路，溅石潺湲水有花。

试问昔时畲粟麦，何如今日种桑麻。

吴居厚

吴居厚　吴王城

吴王宫殿作飞尘，野鸟幽花各自春。

料得寒溪暄笑日，也曾惊动武昌人。

吴居厚

吴居厚　与部使同游司空山

王官身已达，所悦多纷华。

区区朝与市，轻暖事穷奢，

我公味沖澹，止乐山水嘉。

肩舆靡厌寻，谢兴无津涯。

杖藜适意游，野径穿迂斜。

回忆挂冠时，息此避喧哗。

骨相有神仙，得道成全家。

遗迹富览观，高步渞烟霞。

静中白日长，玉宇清风赊。

睹兹神圣迹，喟然兴叹嗟。

吴居仁

吴居仁　弹子岩题名

吾侪生江南，远近俱邻乡。

一官皆为贫，糊口走四方。

遇合良独难，动如参与商。

谁知自有时，朋盍聚炎荒。

外台参计画，幕府佐纪纲。

出宰得壮县，分教涖庠。

曹掾胜三语，簿领真仇香。

不止似人喜，顿觉吾军张。

合坐尊序齿，避席敬行觞。

岩酒纵登览，杖屦陪徜徉。

棋矢以相娱，啸歌情意长。

举酒起祝规，爱我药石良。

古人尚植立，君子道其常。

平生学忠孝，馀力从文章。

临节不可夺，当官有何强。

穷乃见节义，老当志弥刚。

鸿秸在寥廓，骐骥终腾骧。

愿言各勉旃，事业要辉光。

它日先上道，富贵无相忘。

吴居仁

吴居仁　咏梅

岭南十月春渐回，妍暖先到前村梅。

问君何处识此妙，一枝冷艳随霜开。

长江凛凛欲崩岸，乃见好事多墙隈。

初疑渗漉入瘴雾，更恐寂寞埋烟煤。

微风不动暗香远，淡月入户空徘徊。

坐看粉黛化膻恶，岂但桃李成舆台。

我行万里厌穷独，疾病未已心先灰。

对此不觉三叹息，恐是转侧同南来。

异乡久处少意绪，破壁相对无根莇。

古来寒士每如此，一世埋没随蒿莱。

遁光藏德老不耀，肯与世俗相追陪。

轮囷离奇多见用，牺尊青黄木为灾。

含毫吮墨去颜色，况自不必须穿裁。

岁穷路远莫惆怅，此去保无蜂蝶猜。

吴琚

吴琚　春日焦山观瘞鹤铭

昔爱山樵书，今踏山樵路。

江边春事动，梅柳皆可赋。

荦确石径微，白浪洒衣履。

临渊鱼龙惊，扪崖猿鸟惧。

古刻难细读，断缺苍藓护。

岁月岂易考，书法但增慕。

摩挲复三叹，欲去还小住。

习气未扫除，齿发恨迟暮。

华亭鹤自归，长江只东注。

寂寥千古意，落日起烟雾。

吴琚

吴琚　句

细看爽气无朝暮，浪说元规尘污人。

吴琚

吴琚　句

春归百卉今无岁，独立清微殿阁风。

吴琚

吴琚　牡丹

牡丹乘春芳，风雨苦相妒。

朝来小庭中，零落已无数。

魂销梓泽国，肠断马嵬路。

尽日向栏干，踟蹰不能去。

吴觉

吴觉　句

燕颔英姿宜食肉，羊肠险韵宜剪茶。

吴浚

吴浚　安期生

安期耸身坐，挥斥游太极。

若遇谪仙人，鲸背分半席。

吴浚

吴浚　采莲曲

见莲知菂实，寻藉□丝长。

六月天边路，何时结得霜。

吴浚

吴浚　春词

是处箫声破碧云，翠梅依旧锁闲春。

东风不负庭前柳，只负年年看柳人。

吴浚

吴浚　春日

画堂帘箔碧笼葱，午梦模糊燕语中。

微雨嫩晴天似醉，闹红吹上海棠风。

吴浚

吴浚　道中即事

露白霜清晓气浮，菊花满意为谁秋。

西风毕竟真廉吏，狼藉金钱散不收。

吴浚

吴浚　道中即事

林叶声乾山影瘦，斩新霜气欲无秋。

菊花犹护西风局，自在篱根梦蓐收。

吴浚

吴浚　寄萧冰崖练橘里黄立轩

破梦金川月，回头玉树风。

烟村涵暮紫，霜叶颤晴红。

谋国诸侯在，忘年古道同。

乾坤云一片，吾意未终穷。

吴浚

吴浚　客中

断雁啸云天试霜，客中何事不凄凉。

玉梅约在春风信，更让黄花半月香。

吴浚

吴浚　六言

草间路六七里，溪上梅三四花。

日落鸟声何处，山空犬吠谁家。

吴浚

吴浚　山行

溪水冷冷清风沙，镜中历历走鱼蝦。

树红霜后无多叶，梅入冬来第一花。

吴浚

吴浚　太乙真人画像

真人读何书，一叶凌浩溔。

不见此舟轻，但觉天地小。

吴浚

吴浚　一雨

一雨千红尽，春风奈老何。

暝云含楚思，新涨动吴波。

天地端倪出，朝廷俊杰多。

马蹄江上路，吾意独蹉跎。

吴浚

吴浚　越王台

越王歌舞地，南国古繁雄。

水阔山光迥，天低海气通。

千舠民蛋雨，一塔贾胡风。

欲问兴亡事，松声自半空。

吴浚

吴浚　早发

颢气澄初晓，清江百丈秋。

桨摇山势动，船带日光流。

禽噪应知曙，鱼沉若避钩。

闲身非复昔，征棹莫迟留。

吴浚

吴浚　中秋联句

棘闱受得树凉多，耿耿孤灯奈夜何。

后夜中秋可无月，雨工先为洗银何。

中秋此去日无多，笑问青天雨若何。

旧日仙槎应好在，西风吹送上天河。

雨到中秋易得多，素娥争奈漏天何。

青天四壁漫漫夜，星魁谁人见渡河。

雨声酿得客愁多，欲赏清秋作计何。

莫唱刘郎黄鹤句，西风汗目异江洒。

三台高处五云多，如此好天良夜何。

曾记长淮看月否，玉休何处唱西河。

月下扈诗得句多，诗成句句敌阴何。

夜凉不禁诗肠渴，欲作长鲸吸九河。

风卷玄云已不多，倚栏试问夜如何。

玉轮拟把长绳系，生怕孤蟾没入河。

月魄分它日影多，有盈有阙却缘何。

世人错认娑罗树，半是青山半是河。

孤蟾老矣阅人多，玉斧如霜不敢何。

何似长圆如此夜，放教全影看山河。

白凤威迟舞态多，三郎此际意如何。

霓裳一曲君休听，曾引胡尘暗两河。

月中桂子种来多，知得天香定属何。

袍色明年沾柳汁，好寻年少到三河。

乾坤清气在梅多，梅属能诗水部何。

惜不移来月中种，却教疏影入秋河。

东隅西极往来多，玉免如今奈老何。

瑶鉴一奁尘不染，只应夜夜浴明河。

栏槛前山夜景多，一声长啸入亡何。

露花点点明秋叶，坐到楼西斗插河。

琼楼玉宇更寒多，天上不知今夕何。

谁遣银潢倾作酒，一时浇我舌悬河。

梯上秋昮路不多，刚风奈此浩然何。

瑶光冷逼萧萧发，一叶莲舟稳泛河。

桂香多处月明多，如此中秋有几何。

堂上文奎炯如月，修廊灯火粲星河。

夕佳朝爽入诗多，待不吟诗可奈何。

过却中秋有公事，莫将风月付谈河。

吴浚

吴浚　重过瑞金江

水瘦滩声健，天寒霜意新。

犬牙舟过石，鱼贯路行人。

到眼心应识，回头迹易陈。

时平刀剑息，失喜问遗民。

吴可

吴可　安静斋诗

归来便閒适，松桧自俦侣。

扶疏媚虚堂，初无一禽语。

长哦柴桑诗，妙香吐云缕。

平生壑源好，莲瓯发新乳。

痛洗朝来忙，得意乃如许。

轮蹄不到门，幽壁挂犀麈。

笑拂维摩床，西窗睡秋雨。

吴可

吴可　避地桂阳山门招友人晚饮

荒城住行李，故人亦淹留。

稍迁墟丘间，爱此石泉幽。

长夏晴复雨，风气如清秋。

开樽茅茨下，焉能消百忧。

客怀滞荆楚，念之成白头。

今宵理归梦，一棹随风流。

吴可

吴可　病酒

无聊病酒对残春，帘幕重重更掩门。

恶雨斜风花落尽，小楼人下欲黄昏。

吴可

吴可　呈秦楚材

倒指烟尘岁月深，引杯看剑漫悲吟。

平生自叹雕虫手，末路空惭舐犊心。

剩喜星郎上云汉，苦怜鹤发避山林。

君家伯仲真廊庙，痛为中兴惜寸阴。

吴可

吴可　初凉

初凉宜夜透衣罗，时见流星度绛河。

渐觉露{溥去丶}金掌重，梧桐影外月明多。

吴可

吴可　春霁

南国春光一半归，杏花零落雨霏微。

新晴院宇寒犹在，晓絮欺风不肯飞。

吴可

吴可　春晚

门外绿杨啼乳鸦，弄黄梅子压枝斜。

残书读罢无功课，绕径来寻未落花。

吴可

吴可　春晚

蜂儿撷蕊趁花心，燕子衔泥掠柳阴。

处处浸身黄乍吐，护田肥水半篙深。

吴可

吴可　春雪后寄范长民

回首长安泪满衣，东风如旧鬓成丝。

扶持衰病元无术，感叹飘零漫有诗。

那信梦魂随北雁，忍看霜雪满南枝。

幽居只合从公等，自笑年来见事迟。

吴可

吴可　祠古堂诗

群儿只解祠金玉，百岁作痴空润屋。

君家胜味渠不知，掉头归来北窗读。

插架整整三万笺，谁何有书真不然。

是中文字到蝌蚪，补亡应得内庚篇。

异锦千囊更妙限，中有玉奁藏小草。

不烦脱帽苦挥毫，漫说惊蛇杂飞岛。

摩挲鼎彝自笑语，碧晕堆花久瘞土。

悬知百好堕儿戏，此物一出吞万古。

客来错恶初不解，把玩殷勤定为怪。

我知此老极不浅，规模正欲超三代。

吴可

吴可　次韵黄簿九日

客里登高意若何，笑扶藜杖兴还多。

叶金委地谁能布，山剑横天不受磨。

随遇可无挥翰手，感时空有断肠歌。

尚怜把菊烟尘外，自镜衰容半欲酡。

吴可

吴可　次韵刘元举子规

蜀魄悲鸣楚国春，试凭清些与招魂。

柔肠欲断云横岭，幽梦初回月挂村。

客舍花光随野光，故园柳色负柴门。

饱闻锦里无穷乐，早晚归来访子孙。

吴可

吴可　次韵曾中父登临川郡书事

戈甲何为盛，田园已就荒。

仅能移北阜，未暇隐东墙。

寂寞交亲远，漂零道路长。

归心随断雁，离思感垂杨。

避寇湘江外，依刘汝水傍。

闾阎嗟逼仄，登眺喜宽凉。

远岫谁能屐，寒溪竟欲航。

冰盘悲玉井，风簟爱筠床。

地尽妖氛气，春余草木光。

宝薰烟雾细，仙茗笑谈香。

接武青云路，论文绿野堂。

虎皮空自悦，猿臂定谁攘。

取友真多益，求田苦未臧。

撑肠披锦绣，漱石饱膏肓。

隐逸追元亮，风骚近子昂。

栖鸦啼古堞，幽槛倚斜阳。

离乱知谁健，行藏只自伤。

旧巢看燕燕，今雨任浪浪。

道胜依鶖子，才高叹夜郎。

五峰兴不浅，星叹拟文章。

吴可

吴可　簇翠亭

此老作亭苍翠间，定知胸次有东山。

朝阳破雾烘林影，醉袖扶花绕髻鬟。

露警丹歌传妙响，云眠碧友自清閒。

欲专一壑从来事，回首尘埃亦厚颜。

吴可

吴可　村居

凿井耕田仅万家，农夫农妇毕丝麻。

夜来得雨陂塘足，村北村南罢踏车。

吴可

吴可　村巷诗

村巷深深桑柘烟，园林寂静落花天。

柴门有客忙相揖，摇手低声蚕大眠。

吴可

吴可　登临川城

时危伤去国，岁晚强登城。

过雁书难间，穷途泪欲倾。

江湖归客梦，梅柳故园情。

倚杖空凝竚，行藏竟不成。

吴可

吴可　故人来自舂陵出示初寮翰墨感时怀旧辄为长句

先生视草白玉堂，文章一出自名世。

分光莲烛真为荣，拭吐龙巾何足拟。

艮岑夜召趋伸霄，怜我婆娑百僚底。

紫禁欢传拜左辖，漫刺走贺城南第。

羸僮瘦马堂阶下，叹我粗官殊少味。

惊闻一麾出燕出，旌旌遽下云漠间。

睿思官曹方顾宠，笑我翻然归挂冠。

金兵南来郡国破，二圣北狩天步艰。

黎元鼎沸死乡土，士夫云扰奔荆蛮。

一人尝胆固不易，诸将束胸今何难。

朝来喜见舂陵客，问讯先生多翰墨。

怀古伤时初不忘，回首长安泪横臆。

君不见虎踞龙盘气象雄，王者都此成大功。

遥知庙堂有高论，似闻天跸移江东。

几年中兴要贤俊，颇怀仲父安东晋。

吴可

吴可　过巢邑

竹杖芒鞋蹋短蓬，没篙春水饱帆风。

两关三寺山无数，尽在蒙蒙烟雨中。

吴可

吴可　过许醉吟痛饮月下戏书

尘埃没我马，掉鞅吟公诗。

诗中有江山，不觉在京师。

下马自叩门，来寻元紫芝。

欲扫名利心，笑挹丘壑姿。

东檐坐无毡，北风吹酒卮。

蟹螯互劝酬，坠车两不辞。

听公击节吟，悲壮亦自奇。

看公醉山倒，了不遣客归。

客归意亦好，月色到处随。

诗成月下写，淡墨任倾欹。

平生不知韵，兴来聊续之。

词达语更正，识者未必嗤。

吴可

吴可　和人闻笛

邻笛声哀不自安，转移宫调几多般。

梦回飞蝶三千里，月照高楼十二栏。

别鹤唳长秋露重，老龙吟苦夜潭寒。

清愁一晌知何限，待启菱花向晓看。

吴可

吴可　怀归

久客江湖远，频年道路艰。

干戈侵海内，猿鹤老山间。

地僻林泉古，云深日月閒。

余生犹转徒，清梦绕柴关。

吴可

吴可　荒陂

荒陂终日水车鸣，村北村南共一声。

掠面轻风吹小雨，鄙夫诗向此时成。

吴可

吴可　即事

劲敌谋应大，春来势转雄。

烽烟惊北阙，鼙鼓战东风。

雪舞愁云外，花飞泪眼中。

翠华行乐处，戈甲照寒空。

吴可

吴可　寄李道夫

乱后时通问，飘流尚此身。

干戈伤白发，桃李自青春。

故国田畴远，殊方盗贼频。

知君怀老伴，诗酒慰情亲。

吴可

吴可　寄米元晖

田庐寂寂近塘坳，仕路纷纷久绝交。

多病未能从五柳，避喧端欲老三茅。

白云那忍閒归岫，紫燕空惭漫累巢。

闻道金坛有仙隐，梦回清月堕林梢。

吴可

吴可　九日

佳节初回苦未凉，疏林高下半青黄。

佩茱颇喜人犹健，采菊还怜蝶尚狂。

不惜登山聊举句，欲因戏马漫擎苍。

笑欹醉帽归来晚，稍觉幽庭月似霜。

吴可

吴可　句

寿宁闲锁翰林春，月明空照琼花影。

吴可

吴可　筠寮

解衣一寮上，物色太窘束。

柏禅费酬对，松官缚爵禄。

此君真有道，虚心自岩谷。

每以阅世人，得之定超俗。

夜夜幽露寒，惊我庭下绿。

独出万物表，清蟾映疏玉。

嘉此烟雾姿，本无霜雪辱。

朔风舞郊野，秀气压群木。

旧根走苔径，新梢出云屋。

要令千亩广，会待春雨足。

吴可

吴可　李氏娱书斋

李侯平生无他好，眼中黄卷常自娱。

明窗危坐对贤圣，鼓吹不可一日无。

欣然会意便忘食，心醉何止勤三余。

几年携家避盗寇，尚得戏彩乘潘舆。

摄官江外有何好，阔步日边真良图。

试求假直亦不恶，他年不减行秘书。

吴可

吴可　庐山香林访赵德麟

舣舟星渚得幽寻，问讯先生隐翠岑。

欲礼光明依净社，便随气类老香林。

貂金且换陶潜醉，囊锦聊追白傅吟。

坡客飘零有公在，与谁挥泪说知音。

吴可

吴可　偶赠陈居士

楚酒困人三日醉，园花著雨百般红。

凭谁画出陈居士，亭角寻诗满袖风。

吴可

吴可　山居见梅

孤吟梅花望神京，浇愁恨无双玉瓶。

上林顾影一坐倾，高楼忍作昭华声。

避兵南州老云壑，风味依然殊不恶。

岁暮浑无驿使来，一笑天涯共流落。

行寻岭头路几许，欲买幽园叹贫窭。

清客那知日边事，独坐茅茨对烟雨。

吴可

吴可　失题

热官恼狂士，冰山倚严冬。

此计定不长，会作须臾空。

先生踏金门，大节孝与忠。

能事不挂口，处之如无功。

高隐百僚上，妙有渊明风。

东垣著岩岫，南荣著桧松。

疏窗澹山影，云雾穿玲珑。

澄流粲锦石，一练摇青红。

笑携玉色醪，酌彼千石钟。

良时饮文字，此兴与谁同。

为君指佳处，不落捷径中。

从来论丘壑，风味过庾公。

吴可

吴可　书却暑图后

冰柱雪车谁复作，礬头凌面未能摹。

北窗挥汗浑无奈，漫借君家却暑图。

吴可

吴可　松

秋色何妨陪露菊，岁寒真欲友霜筠。

只应涧底桃花笑，苦爱微官不避秦。

吴可

吴可　送李四清

连侯爱画鱼，李侯爱画山。

诗情动幽怀，摹写不少閒。

骚雅移丹青，妙寄云水间。

翻然欲登涉，试寻芷与兰。

我不一音解，早年便挂冠。

养拙颓檐下，任真亦足欢。

敌骑践江浙，少长奔荆蛮。

却行处狼区，益知行路难。

乱来战未息，老去食转艰。

前年治南亩，颇喜人牛安。

力耕日以广，心事日以宽。

行当遂野性，策杖寻江干。

云深几茅屋，柳映一柴关。

扁舟鸣拨刺，危亭秀孱颜。

安得两玉人，邻曲相追攀。

真赏会心处，应当谢毫端。

长哦洗兵马，随意罗杯盘。

伯雅要倾倒，莫厌数往还。

愿如三径松，余生同岁寒。

吴可

吴可　送李秀才为道士

圣泽朝来净世缘，不教仙骨堕儒门。

金龟换酒当年客，白鹿升天后世孙。

泉石招君友猿鹤，利名怜我醉朝昏。

麻衣笑著掉头去，何处抱琴追绮园。

吴可

吴可　送王观

文正活国手，颇恨见不及。

宦游识其孙，想像高寇岌。

岂但为交承，自是贤友执。

尤思谈性命，微到鬼神泣。

吾曹饮沧海，百川羹一吸。

失却大官味，卷舌舐泥汁。

因依既云久，临别百忧集。

去去好护持，雨荷终不湿。

吴可

吴可　踏青

幽居懒慢养余生，强为春风处处行。

藉草弄花终少味，寻山爱竹尚多情。

吴可

吴可　泰定斋诗

寂然数椽下，独耀一宇内。

脱落山水因，妙出仁智外。

君看鉴中事，作止本无碍。

年来识坐忘，唯余照心在。

吴可

吴可　探梅

探春逼残岁，幽香度寒原。

欲看枝横水，会待月挂村。

谁怜槁木中，妙有春风根。

孤芳自一丘，不受烟雾昏。

饱霜分疏瘦，下笑浪蕊繁。

喜无蜂蝶知，那与桃李言。

要当碧云暮，殷勤赋离魂。

吴可

吴可　探梅

柳未摇金草未芽，寻幽逸兴属诗家。

不辞山下五六里，为爱枝头三四花。

喷月清香犹吝惜，印溪疏影恣横斜。

固应羞涩怯寒峭，结子成阴已有涯。

吴可

吴可　题马上元所藏赵墨隐画渊明四诗

我不识赵子，见此便得之。

谈笑出丘壑，粲然备四时。

似闻月旦评，气压渊明诗。

马卿宰白下，惯作烟云嬉。

归来九衢尘，旧好不少移。

殷勤著怀袖，亦足慰梦思。

我本家北阜，一官老京师。

颇怀月下松，披图觅幽姿。

正恐林间鹤，怨我归无期。

那知此心在，衡宇终栖迟。

谁怜阿堵中，几有一斛泥。

愿分溪上山，供我笏拄颐。

吴可

吴可　题翘翠轩诗

老木拔云苍翠起，新篁挟雨枝叶美。

下有数峰莓苔寒，先生俯仰一笑喜。

乘兴把书坐秋风，超然吐论飞长虹。

客星忽去璧月上，陶陶醉卧玻璃中。

吴可

吴可　题质龟轩

清江料事错，来作刳肠翁。

不知几许灵，堕此朽骨中。

时出纵横文，随意侮儿童。

谁识轩中人，本自无吉凶。

平生不惊俗，要与众客同。

人言可为鉴，试卜来年丰。

吴可

吴可　田家女

两两垂髫窈窕娘，含差无语莳青身。

翻思贵室千金女。笑倚红楼抹晓妆。

吴可

吴可　晚步

野树疏疏透夕阳，归鸦零乱不成行。

春风可是閒来往，时送江梅一阵香。

吴可

吴可　吴秀才出示孙尚书诗求鄙作

往时家分宁，风俗喜追随。

挽留杯酒间，往往醉如泥。

比年舍临汝，闭关无相知。

牢落三遧星，淹泊一水湄。

人事即渐熟，邻曲不复疑。

闻有长者客，清谈颇忘疲。

宗盟晚相遇，佳此野鹤姿。

过我忽长鸣，倾倒胸中奇。

借问所从来，半世游京师。

群贤共文字，声名冠当时。

自得固有余，足能攀桂枝。

上以荣北堂，下以光衰迟。

故山未暇往，旧游不足思。

墙东或可隐，便拟营茅茨。

奇怀傲南窗，幽花撷东篱。

是亦差可乐，去此将何为。

恨未识胥邓，论交尚差池。

不妨气类求，相与慰渴饥。

同姓纷在眼，邈然弃如遗。

此道已浇薄，君乃敦笃之。

何当美盛德，老矣徒嗟咨。

黄妳厄兵火，荒唐废文辞。

毛子素偃蹇，岂复能发挥。

谁为国士重，自有尚书诗。

吴可

吴可　戏作冷语

□□□□□□□，□□□□□□□。

□□□□思如冬，露下紫薇花影中。

长哦白雪明光宫，众泉涌此万卷胸。

吴可

吴可　小醉

小醉初醒过竹村，数家残雪拥篱根。

风前有恨梅千点，溪上无人月一痕。

吴可

吴可　谢友人约居横林

远烦招隐费长吟，缓急方知故旧心。

怀土若为家直渎，避喧真欲客横林。

人才何敢追连璧，气类聊能拟断金。

卜筑要须孤绝处，落花流水恐相寻。

吴可

吴可　学诗

学诗浑似学参禅，竹榻蒲团不计年。

直待自家都了得，等閒拈出便超然。

吴可

吴可　学诗

学诗浑似学参禅，头上安头不足传。

跳出少陵窠臼外，丈夫志气本冲天。

吴可

吴可　学诗

学诗浑似学参禅，自古圆成有几联。

春草池塘一句子，惊天动地至今传。

吴可

吴可　岩斋

谁知望云眼，犯此没马尘。

故山招不归，定为猿鹤嗔。

煌煌帝王州，喜有东山人。

频来云雾斋，阅公碧璾珣恼四邻。

大胜不求直，乐我平生真。

吴可

吴可　养竹

渭川分一种，亲植隐岩东。

有实终来凤，无心自化龙。

疏阴留夜月，清韵起秋风。

待养鳌竿就，沧溟作钓翁。

吴可

吴可　野步

密竹藏啼鸟，荒村起白烟。

人行秋色里，家在夕阳边。

吴可

吴可　夜闻警

几年官军破郡邑，远客孤村谁脱急。

卧听邻鸡三鼓鸣，流言敌骑一宵及。

抱衾携幼强趋走，复岭重山且深入。

为闻北人畏和暖，安得如今便惊蛰。

长秋南奔苦岚瘴，翠华连巡犯卑湿。

顾我飘零岂足念，注目寒江忘久立。

吴可

吴可　夜坐

索索风摇幕，亭亭月过墙。

晴雷推粉磨，夜雨压槽床。

吴可

吴可　游清凉寺

延步石城坞，迢迢去兴长。

野田耕晚雪，寒树倚斜阳。

载酒追狂客，论才得漫郎。

无因遂高蹈，时复借山房。

吴可

吴可　友人惠笋豉

野税那知笋豉香，伊蒲淡泊喜初尝。

自怜老去能忘肉，谁谓朝来已彻姜。

脍玉有名污净供，莼丝无味诳枯肠。

此君苗裔风流在，三韭何须学庾郎。

吴可

吴可　豫章道中

仆已疲劳马已颓，忍能日日犯风埃。

前山断处后山出，旧雨晴时新雨来。

梅子有情沿路熟。麦花无数及时开。

一春客里消磨尽，举眼豫章安在哉。

吴可

吴可　赠戴彦衡

病来谩喜折钗股，老去尚怀双脊龙。

他日扁舟会乘兴，摩挲圭璧小从容。

吴可

吴可　赠连楚狂

谁有画鱼癖，诗社寻楚狂。

真成戏新荷，径俗穿垂杨。

余生堕辙中，恍然得濠梁。

寓兴亦差乐，江湖庶相忘。

吴可

吴可　舟中即事

四顾彭蠡湖，独知庐阜尊。

叠嶂遍围绕，拱立犹儿孙。

扶筇望瀑布，玉虹走只园。

回步寻虚亭，余流漱瑶琨。

三峡夸幽险，下有万雷喧。

龙渊神物家，孰敢窥清浑。

归来有余思，妙音传梦魂。

易舟大孤傍，山川出笼樊。

生平数佳士，欢然笑语温。

殊乡爱远客，一见如弟昆。

直有卜邻意，便拟营柴门。

惜别屡往还，遗酒盈瓶盆。

回首幽居云，忽作聚墨昏。

冈峦互起伏，时为烟雾吞。

遥知急雨来，坐看风水奔。

浮家若漂泊，且系古柳根。

晚来喜新霁，遥岑淡余痕。

岸花自妍媚。始怪秋色繁。

近沙群鹭惊，炯如积雪翻。

林间问茅屋，欲与渔父言。

想像翠霭中，疑有桃花源。

津子请息肩，买醉溪上村。

我亦睡篷底，辗转吟东屯。

痛彼日月远，念此骨肉存。

谁能致薪粲，庶几度寒暄。

避秦岂本志，多病不复论。

吴可

吴可　醉乡诗

饮中境界妙四海，楚屈未知风俗淳。

陶然席地已忘载，夜缚瓮下初不嗔。

逃禅骂坐本真率，时一中之眇万物。

纵兵端欲卷愁城，乐贤未始忘欢伯。

佳处风光殊可人，好德悬知必有邻。

黄花解劝张季鹰，俗妇那识刘伯伦。

世间万物败人决，不如常作个中计。

吴可几

吴可几　钓台

君王取天下，有人将甲兵。

君王得天下，有人相升平。

我欲介其间，区区安取成。

莫若归养高，高卧嵓之扃。

直使万乘意，慕仰非鸿冥。

身虽隐渔钓，心岂忘朝延。

常虑天下定，君王志骄盈。

群臣习见闻，力谏不尔聪。

不有不臣者，不足回其清。

商山四老人，用是定西京。

潜希绝世躅，万一助皇明。

年当建武日，上下咸清宁。

所怀忆不陈，终焉为客星。

如何逸民傅，乃有狂奴名。

吴可几

吴可几　和孔司封题蓬莱阁

皇唐旧相元才子，曾作蕃宣式燕遨。

郛郭上当星纪分，轩甍全压闻风高。

宾僚会集簪裾盛，衙队周环鼓吹豪。

不出公庭得仙馆，岂同徐福绝云涛。

吴可几

吴可几　题痓石山院僧壁

缁客幽栖常苦吟，水边松下静愔愔。

有时一室焚香坐，不以诗情废道心。

吴奎

吴奎　泛五云豨游照湖归

樵风漾归舟，飘然一叶轻。

曲岸忽超逸，远山回抱明。

幽禽淡容与，荷芰相低倾。

野田足收穫，邨叟时逢迎。

欢言无物役，得我游览情。

日脚暮云起，湖面蓼烟生。

秋光湛空碧，彷佛见重城。

候吏津亭外，稍闻笳鼓声。

吴奎

吴奎　泛照湖游天章二首

秦望奇峰北，天章野寺东。

石桥跨惊濑，云屋丽层穹。

片段磨礲密，高低结构雄。

盘基深凿岸，飞势耸凌空。

回却熙蒸日，虚含自远风。

豨山形胜聚，山川往来通。

竹影摇轩外，松声逼坐中。

孤烟惹樵叟，轻浪溅渔翁。

气象清无比，登临杳莫穷。

直须图画看，安得入神工。

吴奎

吴奎　泛照湖游天章二首

愁霖不肯已，阴结弥二旬。

吾游欲及时，秉烛出城门。

泛泛一画舫，密坐环亲宾。

爽气忽侵袂，重云稍逡巡。

俄顷万里晴，鬼魅伏清晨。

日光溜水态，照灼无涯垠。

轻烟缅以没，微风飚然振。

菰蒲动幽响，拨刺惊潜鳞。

浮沈戏鸥鹭，荡漾开萍苹。

榜人发欋歌，渔翁理罾缗。

激越自成态，潇洒何其真。

清辉不可状，野思徒纷纭。

弭棹山之阿，行行问吾民。

莓苔粘侧迳，马足绝纤尘。

青豨曲折度，茅屋经过频。

川涂斗开阔，夷路夹松筠。

右转耸云构，广降砻翠珉。

佛殿烁金碧，标榜自玉宸。

脩廊盘磴道，等级华堂新。

最后敞高阁，扃藏帝室珍。

冥心一薰拂，璨璨罗星辰。

大哉三圣笔，天纵妙入神。

名家数几百，较古谁为邻。

山头见塔影，树杪排嶙峋。

直上遽登造，爱奇忘艰辛。

秋容媚虚旷，蔼蔼扬奇芬。

群峰出圭角，万象皆缕陈。

森爽翠欲滴，苍茫寒袭人。

远心穷碧海，逸兴凌高昮。

踌躇下烟麓，盼眄行复询。

僧言王右军，遗蹟永和春。

兰亭有曩基，墨池含漪沦。

书室閟灵像，五亭馀圆囷。

次第与探历，毕景颐厥因。

简累脱纷滓，遗荣终幅巾。

逍遥自得场，此节固离伦。

愤耻以寄傲，则非吾所遵。

凉飚拂脩竹，暮霭起长津。

缨佩顾为忝，城郭宜尔亲。

回首已遥碧，恥然尘世分。

吴奎

吴奎　和欧阳永叔送龙学赴陕府酌饮赠别

陕郡太守来告别，翰林主人为置酒。

急唤寻常诗酒伴，要夸此会为难有。

席间骋辩何快哉，恰似纵丸临坂走。

诙谐往往笑绝倒，同异地时瞋掉手。

共怜奇伟出尘冥，却欲昏愚浪枯朽。

从来豪举必兼包，击节齐侯容九九。

我实鄙钝不晓事，贤公采取宁非偶。

择之文行众所珍，昔日乘槎犯牛斗。

年将老矣又分符，莫遣安排用庄叟。

吴奎

吴奎　句

奚车一牛驾，朝马两人骑。

吴奎

吴奎　游云门寺留题灵运上人房

云门入云深，树密山转幽。

豨亭脩竹里，激激玉泉流，

仁智所遐想，古今为胜游。

我乘休沐至，穷览殊难周。

金碧楼殿午，寒香松桂秋。

清风动高兴，飘越不可收。

禅师索题诗，捉笔事冥搜。

欲速驰思远，顷刻历九州。

象外有真物，惝恥难为求。

徒形陈熟言，羞澀为尔留。

吴礼

吴礼　听松楼落成

仙人自昔好楼居，黄鹤而今成故墟。

高架数椽悬碧落，歘听万树响空除。

白云伴向松窗宿，翠蚢摩将石壁书。

长日怡然还自得，却疑有梦到华胥。

吴涟

吴涟　青溪晚齐

天晚雨初齐，隔溪闻碓舂。

山僧归夜月，幽鸟落长松。

风静砧声急，花欹露气重。

良宵思沅芷，尊酒话從容。

吴琳

吴琳　农家

野火相连打麦田，仰看斗转月低弦。

古来但说农家乐，夜半谁知未得眠。

吴琳

吴琳　题鹿田西寺壁

为从吏隐招提宿，相望城中隔几尘。

云暗雨来疑是晚，山深寒在不知春。

锄松得石添幽径。接竹通泉隔近邻。

此去又寻三洞约，初平应怪我来频。

吴龙翰

吴龙翰　白伫词

吴宫烟水碧迢迢，琼楼十二凌青霄。

北方佳人颜如花，素衣濯濯明朝霞。

云母屏风珍珠箔，香销金鸭春寒薄。

璧月流光罗绮筵，白伫舞残月欲落。

君看月落夜潮平，吴江阔兮越江深，

吴猀

吴猀　醉兮越王醒。

吴龙翰　拜李谪仙墓

先生放旷士，浩气吞洪蒙。

蓬池与紫阁，轩盖绎相从。

经营紫河车，破费十载功。

金鼎驯乌兔，炎炎丹光红。

一击混沌破，落地寻无踪。

神仙有水解，戏剧惊愚蒙。

当年遗剑履，一锸秋云封。

我亦鑽玄学，此心良券同。

朼来荐泉菊，紫绮疑相逢。

俨如真面目，晓月印寒空。

吴龙翰

吴龙翰　拜林和靖墓

老鹤高飞入白云，空馀残照管孤坟。

清风千古镇长在，见著梅花如见君。

吴龙翰

吴龙翰　别厉制使

何日林间理故书，客中岁月只蘧庐。

籴粮半给梅花鹤，烧叶馀分雪后驴。

蝶梦悠扬家国远，雁行零落弟兄疏。

寒花到了自萧索，不是东风不管渠。

吴龙翰

吴龙翰　别吴中三年寄湖上一二知己

麦秋天气觉清和，老尽春风庭下莎。

晚月荒山啼蜀帝，夕阳高树咽齐娥。

三年寒我沧波约，一夜思君白发多。

世路不堪重著脚，相期何地理渔蓑。

吴龙翰

吴龙翰　泊芜湖县

古邑苍江曲，鳞鳞华屋横。

酒楼歌妓集，渔市贩夫行。

野阔云无势，江流月有声。

桥边息诗担，谯鼓更分明。

吴龙翰

吴龙翰　泊真州方山下

烟冷隋宫草木秋，屏山分翠接江流。

片云不隔长芦寺，夜半钟声敲客愁。

吴龙翰

吴龙翰　草堂

苍烟落日草堂深，浅浅寒侵白玉簪。

等客不来童睡去，自摇修竹和新吟。

吴龙翰

吴龙翰　层翠楼

结楼书屋傍，独占林塘幽。

飞檐瞰寒碧，照影虹霓浮。

层峦万苍翠，峭屼生戈予。

黛眉与螺髻，故故含娇羞。

此时楼中人，片心随白鸥。

风吹乌纱帽，露滴紫绮裘。

白云入我望，逸兴何悠悠。

沆瀣供晨餐，酌以碧玉瓯。

朝暾散朱景，嚥约十二楼。

愿言追黄鹤，致身八极游。

慷慨笛声发，满楼明月秋。

吴龙翰

吴龙翰　持敬堂

大哉紫阳箴，诚为百世师。

心法故能传，心印几能提。

明明道统灯，于此接光辉。

端居俨帝临，暗室疑神窥。

立足千仞渊，生怕伤发肤。

兢兢一寸心，炯炯冰雪壶。

脱帽藐王公，无乃酒狂徒。

蹀躞渔阳鼓，傲态逐刑诛。

我则持以敬，譬如龙恋珠。

断断猫捕鼠，绵绵鸡哺雏。

守之戒勿闲，意马防驰驱。

吴龙翰

吴龙翰　春寒

二月漫漫雪满山，群芳空向雪中看。

幽亭酌酒且沈醉，要为小园花{堧土换食}寒。

吴龙翰

吴龙翰　春怀

梨花院落雨初晴，小醉醒来睡不成。

过客光阴易老态，故人山色却长情。

歌喉呖呖鸟声隽，舞袖翩翩蝶翅轻。

好景相看作挞尽，闭门不觉了清明。

吴龙翰

吴龙翰　春郊即事

登临故故检春工，小立苍苔数落红。

院宇人归春寂寂，秋千閒在月明中。

吴龙翰

吴龙翰　春日书所见

寒云漠漠暮天低，社鼓声中日欲西。

隔岸垂杨遮酒店，风帘移影照寒溪。

吴龙翰

吴龙翰　春日松阴小憩

瘦筇扶我过林端，无赖东风掠鬓寒。

贪数青山不知去，松花吹满石棋盘。

吴龙翰

吴龙翰　春日吴中

照人芳树迟迟日，吹面垂杨拂拂风。

客思一筇携不尽，鸟声多在落花中。

吴龙翰

吴龙翰　春山晚望

紆糊数叠屋前山，翠色欺凌诗鬓寒。

啼鸟一声泥滑滑，晚钟春雨过林端。

吴龙翰

吴龙翰　春晚

万绿丛中春事阑，杨花如雪满江干。

露沾花树蝶衣重，雨著芹泥燕嘴寒。

愁到吟肠诗绾断，梦依棋局客敲残。

何时买得青山住，炼就蓬壶换丹。

吴龙翰

吴龙翰　春晚郊行

芒鞋竹杖出柴关，检点园林脚不閒。

翠幄初张花结局，锦绷未解笋排班。

烟波鸥鹭春风外，桑柘牛羊夕照间。

野兴不须邀客共，一尊白酒对黄山。

吴龙翰

吴龙翰　春晚留淮上

淮山历历春云澹，淮水汤汤夜月辉。

此处杜鹃啼不到，江南行客未成归。

吴龙翰

吴龙翰　春晚野步

寻花篱下蝶牵引，酌酒林间鸟劝酬。

山色不随春态老，笛声自起夕阳愁。

吴龙翰

吴龙翰　春兴

闻说春醪熟，提壶唤客尝。

乾坤一酿畒，花气百和香。

吴龙翰

吴龙翰　春雪

一雪满天地，三春景更妍。

鹤梳琼羽落，蝶舞粉衣翩。

嫩柳飘新絮，残梅补落钿。

东风初解冻，洗手破轻烟。

吴龙翰

吴龙翰　春夜隔江望扬州城

烟树芜城熨不开，夜深灯火照楼台。

欲披紫绮过江去，月冷沧洲待鹤来。

吴龙翰

吴龙翰　淳熙丙申二月晦翁归婺源先曾大父因随杖屦遂挂名于弟子之列乃以所

吾祖曾师云谷仙，读书直下悟蹄筌。

道参太极本无极，易论先天与后天。

绿遍春风窗外草，香浮夜月沼中莲。

派分一勺濂溪水，道统绵绵万古传。

吴龙翰

吴龙翰　登采石望夫石

良人戌楚竟蹉跎，极目天涯岁月多。

赖有江流是知己，有声似和扊扅歌。

吴龙翰

吴龙翰　登长干寺塔

金陵王气已销沈，几度凭阑愁满襟。

往事僪存南北史，伤情空费短长吟。

龙蟠故国山河壮，凤去荒台草木深。

旧物尚馀吴塔在，夕阳移影照江心。

吴龙翰

吴龙翰　登当涂凌歳台

高台突兀玉千寻，尚想当年翠辇临。

坐守夕阳移半塔，我吟未了让蝉吟。

吴龙翰

吴龙翰　登和州八公山昔年周师俘敌于此有碑屹其上

万姓业居一弹丸，八公何在路漫漫。

中原北望已尘暗，边地秋来又枣丹。

猎猎阴风征骨乱，茫茫夜月鬼声寒。

老兵指点擒生处，岘首残碑带泪看。

吴龙翰

吴龙翰　登会稽山

越上今为客，息肩春树林。

啼鹃归梦断，落日旅愁深。

诗纪珠编史，琴传千古心。

会须重过此，禹穴一登临。

吴龙翰

吴龙翰　登金陵钟山绝顶

万仞钟山著屐登，中原今隔几崚嶒。

自怜不及天边雁，岁逐春风到八陵。

吴龙翰

吴龙翰　登宣城郡楼仰谢公

翠屏四面敞阑干，谢老诗情不说官。

魂冷青山呼欲醒，吟声渗在石泉间。

吴龙翰

吴龙翰　登严子陵钓台

万乘从君脚底眠，客星便入史官占。

东都基业随流水，今日斯台尚姓严。

吴龙翰

吴龙翰　冬夜

读罢床头一卷易，晚风冻尽铜壶滴。

起傍危阑啸一声，月明何处人横笛。

吴龙翰

吴龙翰　冬夜

一屋白云无锁钥，酒酣要摘梅花嚼。

相逢石鼎老弥明，吟罢松梢月欲落。

吴龙翰

吴龙翰　冬夜山中

寒入雁声霜满地，香沈梅影月当崖。

独鹤归来童亦睡，微风簌簌落松钗。

吴龙翰

吴龙翰　冻吟

座左插梅花，座右横诗笔。

风雪堕寒肩，先生方抱膝。

吴龙翰

吴龙翰　读董卓传

巨妖吐毒气如蒸，谁遣腥膻汉帝陵。

烟断洛阳残火在，为他吹著点脐灯。

吴龙翰

吴龙翰　读家集

吾家友堂翁，砚影双鬓寒。

刻志鑽书史，篝灯照夜阑。

学术三代上，文章两汉间。

胸次秋沆瀣，词吐玉琅玕。

冤哉命压头，那复博一官。

二埙策科第，亦不到金銮。

友堂纷遗稿，几成汲冢残。

江东兵燹馀，白璧喜重完。

吴龙翰

吴龙翰　读十七全史岁久而彻

灯火青编结兴长，可能历历记兴亡。

董狐笔底风霜重，班马书边兰蕙香。

往事输赢棋几局，浮名今古纸千张。

重重公案休拈起，中有灵台定否臧。

吴龙翰

吴龙翰　读岳武穆王传

鬼蜮为妖天地昏，将军那可一朝存。

泰山颓喻哲人死，东海旱为孝妇冤。

当日主和甘下策，到今无计复中原。

清风凛凛一编史，拭尽英雄几泪痕。

吴龙翰

吴龙翰　对月

长空有明月，与我良有情。

遥遥万里道，随我杖履行。

耿耿吟床间，相随入枕衾。

而我病风雅，长作秋蛩吟。

吟声悲入月，月色寒入吟。

月即是天眼，照我泪纵横。

垂垂草上露，尽从月眼倾。

不为富贵儿，只作苦吟人。

君看朱门邃，翠幕围阳春。

管弦沸清晓，银烛正荧荧。

吴龙翰

吴龙翰　繁昌道中

江天日暖竹为舆，猎猎春风载此舑。

湊入灞桥成一画，杨花吹雪糁吟须。

吴龙翰

吴龙翰　冯永之号冰壶工水墨丹青

半生江海冰壶翁，担风荷雨七尺筇。

烂嚼扶桑紫金椹，玉楼光彻十二重。

饱吃孤山白玉花，一凿九窍开玲珑。

能銀明月铸双眼，故能搜异窥神功。

能穿星斗挂胸次，故能神游八极之鸿蒙。

手撼烟云出砚石，酒酣奋笔驱雷风。

回山转海有力量，顷刻鹅溪幻出白练之寒江，

碧玉之奇峰。潇湘洞庭忽在眼，

冷落烟竹苍梧空。碧天万里渺无际，

但见隐隐归飞鸿。江门过雨凉如许，

木落潇潇秋满浦。月明何处起渔歌，

小艇人归急摇橹。鸥沙漠漠洲渚昏，

无数寒鸦栖古渡。景物变态虽无穷，

笔端有口一一吐。研丹吮粉尤精奇，

且与王爵争毫厘。宁肯没骨媚时好，

逸气往往追徐熙。一点春风几花卉，

化工权柄君所私。献之牸牛韩干马，

滕王蛱蝶僧繇鱼。下笔众妙各俱足，

开卷错落中珠玑。顾家层楼连天起，

俗士那敢窥藩篱。呕心抽思何自苦，

乃使肌骨化作枯松枝。君不见梅边有狂客，

风饕雪虐宁忍饥。吟躯未老貌先老，

不觉两鬓纷如丝。

吴龙翰

吴龙翰　感兴

多病频辞客，无人自掩扉。

劚松供药火，葺叶补渔衣。

日月双丸疾，乾坤一粟微。

不须求外道，悟此是玄机。

吴龙翰

吴龙翰　感兴

野兴在渔艇，风潮不惮劳。

苔生肥石骨，水落瘦溪毛。

霜重稻粱熟，天清雁字高。

醉馀歌古调，人事析秋毫。

吴龙翰

吴龙翰　感兴

闭门逃俗客，携酒过禅关。

灶古茶烟断，碑残雨藓瘢。

秋僧行影瘦，夜鹤病翎寒。

片月随人到，孤琴对佛弹。

吴龙翰

吴龙翰　感兴

百事谋何拙，一閒梦亦清。

定交毛颖子，结怨孔方兄。

鹤影云烟瘦，蝉声风露轻。

寸心虚白久，蜕骨待丹成。

吴龙翰

吴龙翰　庚申冬寿秋崖先生

瑞宿当年降世间，祁山深处著仙坛。

梅开冰壑珊瑚瘦，崖耸晴空碧玉寒。

清气胚成龟鹤相，丹田炼就虎龙蟠。

待教须鬓浑如雪，恰写耆英与世看。

吴龙翰

吴龙翰　宫词

舞罢霓裳宝髻垂，桃花扇底暖风吹。

夜深内殿重开宴，手撚灯花画翠眉。

吴龙翰

吴龙翰　宫人斜

碧石重重锁墓门，兰膏点火照黄昏。

春风几度生芳草，还似君王旧日恩。

吴龙翰

吴龙翰　古岩寺

古岩灵迹异，故故兀吟鞍。

石溜溅棋湿，松风冱笛寒。

露华僧衲重，曙色佛灯残。

白社开何日，谈经上石坛。

吴龙翰

吴龙翰　故人见寄韵

青年铁砚亦曾磨，壮不如人可奈何。

松菊犹存陶令迳，烟云不碍邵公窝。

吟廊缓步看修行，醉石高眠枕绿莎。

一笠一蓑吾事足，江湖浩荡白鸥波。

吴龙翰

吴龙翰　归途绩溪界喜见十里岩

策杖前溪去，吾乡此路分。

两磨山出色，风约水成文。

归信凭秋雁，思亲望白云。

碧岩今日见，快饮带微醺。

吴龙翰

吴龙翰　过和州报恩寺唐籍故居也

昔年此地著书人，诗骨成尘草木深。

突兀眼前僧结屋，塔铃风里替君吟。

吴龙翰

吴龙翰　过淮南湖

黄尘茫茫北风起，黄芦萧萧日色死。

百万征夫血怒流，点污淮南一湖水。

向来失著图中原，一朝此地化为边。

养兵百年不用力，将军金印惭空悬。

南湖南湖君莫渡，万仞山高鬼门户。

夜夜青燐照断蓬，训狐自载髑髅舞。

吴龙翰

吴龙翰　过泾邑水西县尹先伯祖尝为邑簿领耆儒有识者

客里身无事，乘閒过水西。

清波明白鹭，绿树带黄鹂。

酤酒道旁饮，吟诗石上题。

邑中逢旧故，坐定说环溪。

吴龙翰

吴龙翰　荷花

花列千行彩袖，叶收万斛明珠。

可惜坡仙不在，风情绝胜西湖。

吴龙翰

吴龙翰　荷花四绝　风

飒飒凉生水国秋，可怜无计解花愁。

飘然一叶随流水，付与真人驾作舟。

吴龙翰

吴龙翰　荷花四绝　露

一机蜀锦著纱笼，不放纖尘到水宫。

但觉晓寒金掌重，仙人危立白云中。

吴龙翰

吴龙翰　荷花四绝　日

醉脸潮红娇欲眠，玉幢移影盖婵娟。

一奁晴色开明镜，暖熨金炉起碧烟。

吴龙翰

吴龙翰　荷花四绝　雨

寒声敲破玉琳琅，绾断鸳鸯双梦长。

几斛明珠收不起，巧粘翡翠络红妆。

吴龙翰

吴龙翰　己未试监假道于严报谢使君

秋试贤关掷雉卢，道经邻郡拜真儒。

棠阴日暖鸟声隽，苔迹月明吏影舑。

春野一犂今有犊，暮歌五裦昔无襦。

片帆愿借吹嘘力，一舸清风不用租。

吴龙翰

吴龙翰　寄题友梅堂友梅乃竹洲先生孙也

公昔洲多竹，而孙梅作堂。

月窗传瘦影，风壑度寒香。

友也真鱼水，兄兮可雁行。

相看动吟兴，时吐玉琳琅。

吴龙翰

吴龙翰　嘉禾沈园

景物何其异，虚岩人力成。

清池沈鸟影，高树落蝉声。

花日楼台丽，香风帘幕轻。

我来一吟赏，不惜买杯倾。

吴龙翰

吴龙翰　嘉禾书所见

翠幕重重护晓寒，窗间金鸭篆烟残。

芳情不采閒花草，独倚阑干看牡丹。

吴龙翰

吴龙翰　嘉禾舟中

天与东风便，千钱买一舟。

嘉禾三月路，阴木四山秋。

野色缄诗思，鹃声替客愁。

烟波渺无际，是处可盟鸥。

吴龙翰

吴龙翰　甲子举中补滥忝前名考官刘簿云已在解选涝漉袁簿批有文字清快老健

奴颜婢膝浪驱驰，几被秋风吹鬓丝。

百万博卢空得雉，八千兵溃岂因骓。

功名付我银凿落，世事从渠铁蒺藜。

且跨蹇驴出门去，六朝故地要吾诗。

吴龙翰

吴龙翰　见刘后村先生

天录舑仙后代孙，巍科几世属名门。

千年绝学追先圣，四海真儒仰后村。

直向天边扶日月，只从笔底转乾坤。

年来诸老凋零尽，惟有灵光独自存。

吴龙翰

吴龙翰　见刘后村先生

玻璃万顷海天秋，相国如居天上头。

锦帐围山丹荔熟，银梭织水子鱼游。

地灵自古称多士，人物当今列上流。

二季一翁家学在，湄洲即是蜀眉州。

吴龙翰

吴龙翰　见刘后村先生

雪碗冰瓯淬笔锋，篇篇琢出玉玲珑。

鹤鸣远岫千林晓，鲸展洪涛万里雄。

暮雪寒梅吟思外，春风芳草梦魂中。

诗瓢行脚半天下，多谢先生棒喝功。

吴龙翰

吴龙翰　见刘后村先生

骑却青鸾上禁林，岩岩声价重于金。

花砖日转琼笺暖，莲烛星归玉漏沈。

翰墨挈来三昧手，丝纶画出九重心。

春风已篵沙堤路，天上虚皇属意深。

吴龙翰

吴龙翰　见王广文

旅食京华不自谋，可堪曲尽鹔鹴裘。

一床风雨孤灯夜，千里江山两鬓秋。

笑索寒梅吟苦句，醉拈秃笔扫穷愁。

学人翻笑孙明复，强乞希明一点头。

吴龙翰

吴龙翰　金陵怀古

钟阜龙蟠势可奇，何年开此帝王基。

东西日月磨今古，南北江山几合离。

六代衣冠荒草下，中原台殿白云涯。

春风吹落英雄泪，立尽斜阳未有诗。

吴龙翰

吴龙翰　金陵寓楼居

楼中有酒客身閒，约住孤云共往还。

遥落碧桃春欲去，倚阑无语看钟山。

吴龙翰

吴龙翰　京城寓居春日

春城庭院柳风轻，帘影玲珑爱晓晴。

红日半窗吟梦觉，咿哑墙外卖花声。

吴龙翰

吴龙翰　九日

秋雨梧桐退老时，寒城九日正霏霏。

功名不直三杯酒，世事真如一局横。

头且插教黄菊满，手今莫负紫螯肥。

壮怀无复登临恨，破帽西风一任吹。

吴龙翰

吴龙翰　久客湖海买舟西还

万里烟波兴渺然，片心如在灞桥边。

归装诗少不成担，自拗梅花凑满船。

吴龙翰

吴龙翰　句

一声歡乃烟波阔，千古离骚日月光。

吴龙翰

吴龙翰　句

天地可呼归舴艋，利名不遣涴笭箵。

吴龙翰

吴龙翰　句

蜀儒为郡追任昿，歙士呼天借寇恂。

吴龙翰

吴龙翰　哭罗潜斋

此老古之学，文章富石渠。

宦情云淡薄，吟鬓竹萧疏。

未购茂陵稿，空埋汲冢书。

北郊相吊处，寒日照踌躇。

吴龙翰

吴龙翰　哭秋崖先生

气节昂斯世，先生千载人。

可怜成白首，犹只到朱轮。

芧取群狙怒，雪逢越犬狺。

方离罗织辱，身世已成尘。

吴龙翰

吴龙翰　哭秋崖先生

欧苏唤不起，文印属秋崖。

大雅非常调，正音不顾俳。

寒江濯文思，明月镂吟怀。

传业有杨晏，遗书塿墓埋。

吴龙翰

吴龙翰　哭秋崖先生

昔年经盼目，此日罢从游。

尤许为上足，敢令出一头。

圣涯窥浩荡，学海探深幽。

一瓣南丰后，他师不复求。

吴龙翰

吴龙翰　哭赵信庵

祥云中屹祝融峰，秀出全材一钜公。

银管曾提修国史，金戈几出策边功。

九秋健羽横空鹗，万里威声当道熊。

谭国为前冀国后，汗青千古玉玲珑。

吴龙翰

吴龙翰　哭赵信庵

麟符玉策总兵权，手托江淮半壁天。

大节有关宗社里，深谋常画庙堂先。

三朝已表蝉冠像，八袠终逢鸡梦年。

不独羊公碑尚在，万民堕泪滴湘烟。

吴龙翰

吴龙翰　乐府四首

妾心江岸石，千古无变更。

郎心江上水，倏忽风波生。

吴龙翰

吴龙翰　乐府四首

瑟瑟凉风来，妾身似秋扇。

安得复炎热，相携不相厌。

吴龙翰

吴龙翰　乐府四首

制衣寄夫婿，妾有冰雪段。

中有连理枝，不忍剪教断。

吴龙翰

吴龙翰　乐府四首

残月小楼西，鹃啼思欲迷。

妾夫在天南，何不那边啼。

吴龙翰

吴龙翰　离怨

杨柳如少年，春风吹得老。

朝为白雪花，暮为浮萍草。

明月照妾夫，夜夜关山道。

明月分半光，照妾颜色好。

空闺一十年，芳容秋叶槁。

宝马嘶，妾夫归，

对镜画眉双泪垂。前日夫误妾，

今日妾误夫，妾貌不如夫去时。

吴龙翰

吴龙翰　连雪五日有无尽观

平生酷爱雪，老我看不足。

安得走五台，六月漱寒玉。

无计巢雪山，与佛结幽独。

方舆多奇观，出门欠车毂。

天公副微愿，连朝遣滕六。

寒林振琳琅，朔风扇琼木。

楼台炯夜光，地灵惊玉局。

幻成银世界，一旦饱双目。

清泠天地气，吸入空洞腹。

賸欲呼夜舟，飘然访林麓。

吴龙翰

吴龙翰　灵山观金灯

嵯峨灵金山，峭壁偕天长。

巑屼万苍翠，无复敢颉颃。

登临劳远目，久羁尘俗韁。

天风送筇屐，此愿今一偿。

所喜侍老亲，趂屭升崇冈。

琪树蔼柔丝，瑶草超群芳。

松声入幽怀，妙乐非笙簧。

好鸟相劝酬，醉我林中觞。

我吟游仙诗，客和招隐章。

起舞沸欢笑，人影乱夕阳。

何妨阿堵女，山北敞虚堂。

石池閟甘泉，瓦炉腾妙香。

昔言山有灵，金灯夜呈祥。

信哉华严经，佛眉施白光。

澄公有妙力，一笑通禅房。

讵知山石间，而有金光藏。

崦嵫下朱景，山气相激扬。

若以色见佛，于法参与商。

我生事迂阔，咄咄颠复狂。

读书猎千古，浩气凌八荒。

乃欲落须发，掬水曹溪傍。

吹以无孔笛，倒骑牛一场。

手击混沌开，有此硬脊梁。

指点生死根，棒喝行诸方。

吴龙翰

吴龙翰　楼居狂吟

茅斋悔著市廛间，长与青山面目悭。

突兀小楼初结就，竹床石枕卧看山。

吴龙翰

吴龙翰　楼居狂吟

楼间丹壁富藏书，误学相如卖子虚。

何不买牛勤教子，邵平瓜地要人锄。

吴龙翰

吴龙翰　楼居狂吟

觅得楼中一觉眠，将身化蝶入壶天。

平生睡债何时足，春在梅花纸帐边。

吴龙翰

吴龙翰　楼居狂吟

湖海真成万里游，寒风吹破黑貂裘。

归来卧占楼千尺，梦落沧波明月舟。

吴龙翰

吴龙翰　楼居狂吟

汗漫相期欲控鲸，龟楼粗可寄閒身。

天教吴猛亲常健，乞与商山九斛尘。

吴龙翰

吴龙翰　楼居狂吟

振衣千仞兴悠哉，一日看山十二回。

胸次谁人有丘壑，便容携酒上楼来。

吴龙翰

吴龙翰　楼居狂吟

四山如画不胜奇，朝暮烟云都是诗。

楼上吟声穿碧落，天公罚我鬓成丝。

吴龙翰

吴龙翰　楼居狂吟

胸次玲珑著九垓，政须时复兴崔巍。

楼高手可扪星斗，移掇天河入酒杯。

吴龙翰

吴龙翰　楼居狂吟

诸方参遍一枯藤，苦节期传夜半灯。

弘景登楼持棒喝，不容人上第三层。

吴龙翰

吴龙翰　楼居狂吟

偃月炉深紫气浮，红铅黑汞六丹头。

梅翁欲挹浮丘诀，颛为黄山作此楼。

吴龙翰

吴龙翰　谩题

放旷疏林下，清风吹鬓毛。

傍梅读周易，对酒歌离骚。

诗思秋云淡，古怀明月高。

五湖天地别，烟水绿平蒿。

吴龙翰

吴龙翰　内丹

太极虚空亦有根，打开关捩是何人。

丹田旋转乾坤橐，碧海循环日月轮。

久矣我前曾有我，悠哉身外岂无身。

分明好个通天窍，只要时人认得真。

吴龙翰

吴龙翰　南陵道中迫暮投茅店四围率败篱令仆夫环卧

故山三百里，归路正羊肠。

密树标茅店，荒池界竹墙。

仆眠如鹿伏，我倦背龟藏。

素志非南阮，丈夫扫八荒。

吴龙翰

吴龙翰　牛渚山观大江

巨灵劈破苍山石，鞭起九龙入空碧。

山分两半合不成，夹住长江数千尺。

九道惊湍相击撞，雷声怒发谁敢当。

神蛟出没不可数，往往杀气摩穹苍。

呜呼蜀道行且难，剑门险似铁门关。

一夫可敌万夫勇，大开栈道通殽函。

固知长江当城壁，立此天堑限南北。

东南王气无穷年，此江未必成桑田。

君不见敌兵百万连艨艟，雄师出斗一扫空。

书生不能长钥与大剑，只坐帷幄收奇功。

吴龙翰

吴龙翰　千仙谣

衣缥缈，佩丁东。

金茎滴香露，玉树生凉风。

冲破青冥跨黄鹤，身披星斗珍珠络。

吴龙翰

吴龙翰　钱王广文

宦居三载满，严驾出山城。

诗担梅花白，离杯竹叶清。

更筹催客梦，斥堠计行程。

去去骖鸾鹤，长歌上玉京。

吴龙翰

吴龙翰　秦淮

数里秦淮画轴开，唐人赏后宋人来。

无边风月要酬莈，一处旗亭买一杯。

歌歇陈宫玉树春，可怜商女亦成尘。

老成惟有秦淮月，往日曾经照古人。

吴龙翰

吴龙翰　秋日绵溪

万顷寒潭镜面平，数声征雁叫霜晴。

满林落叶秋风老，山路黄昏人少行。

吴龙翰

吴龙翰　秋日游竹会寺

修竹阴阴古道场，谁怜兵火地荒凉。

晚山俱似佛头绿，秋草不如僧发长。

白酒莫辞今日辞，黄花仍作去年香。

禅翁留客殷勤甚，相对藤床话夕阳。

吴龙翰

吴龙翰　秋深过田家

策杖行行过石桥，农家鸡黍远相招。

田铺棋局露雅下，山展画屏烟雨描。

病骨枯于秋后叶，诗怀雄似海东潮。

一声老鹤松梢上，賸欲乘风到九霄。

吴龙翰

吴龙翰　秋崖先生以红石见寄

彤霞铄石玉晶荧，琢出羲之风字形。

却著寒松苍古下，研烟传写相牛经。

吴龙翰

吴龙翰　秋崖先生招饮荷葭坞席上赋诗

相公潭水清于玉，翠屏四面环书屋。

石梯幽幽登苍崖，老树晴烟千顷绿。

好花对人无俗姿，春色盈盈囿虚谷。

归来庭院碧参差，八窗玲珑有修竹。

先生长啸临清流，茱萸辛夷香满洲。

浪呼迪辈偕春游，绿醅深注碧玉瓯。

我醉起舞相劝酬，愿祝先生相业侔伊周。

运留侯帷幄之筹，横莱公野水之舟。

莫负苍生望安石，东山高卧凌清秋。

吴龙翰

吴龙翰　散发

玲珑窗户午晴时，散发林间自一奇。

鸟睡香奁花影动，蝉吟凉境柳阴移。

高山流水琴三弄，明月清风酒一户。

要是闭门防俗客，莫令到眼败吾诗。

吴龙翰

吴龙翰　诗境

流水环诗境，未容尘土侵。

步迂松径曲，坐占草堂深。

秋句蛩分和，山杯鸟劝斟。

好怀无客共，相对一瑶琴。

吴龙翰

吴龙翰　寿乡衮讷斋先生

华衮褒荣御墨鲜，堂堂剑佩在凌烟。

十三相后功为最，五百年间遗有传。

落落甘霖施后土，岩岩钜石补青天。

太平有策安排了，浯水清风崖可镌。

吴龙翰

吴龙翰　寿乡衮讷斋先生

世态浮云无定形，先生绿野竟留情。

讵知宝佑老臣在，又见金陵新法行。

洛邑几时归赤舄，东山再起答苍生。

不堪局面迟一著，愿祝薇垣星更明。

吴龙翰

吴龙翰　寿乡衮讷斋先生

当年河岳已储神，理乱分明关一身。

瑞应麟书知孔子，恩光凤诰见庚申。

世臣乔木苍苍日，驿使梅花岁岁春。

笑指紫阳山作寿，会看重庆喜尤新。

吴龙翰

吴龙翰　数年前有小词微雨后落花天娇态病恹恹怕人猜著是相思镇日不开帘宝

月夜梅花下，开樽谁主宾。

梅花娇欲语，让我白头人。

娉婷楼上女，无乃花中神。

下楼款欢笑，莫惜抛千金。

纖纖出素手，为我弹瑶琴。

自言谙古调，姜心合君心。

感君缠绵意，未弹先有情。

妾佩明月光，妾衣云霞轻。

共君骖白凤，一息超玉京。

君看天帝女，嫁与牵牛星。

天河万里长，鹊桥岁一陈。

安得河水乾，夜夜长相亲。

君能挽天河，一洗八极尘。

吴龙翰

吴龙翰　水边早梅

梅花淡淡著寒烟，漏泄春光老屋边。

会被清池写疏影，一枝分作两枝妍。

吴龙翰

吴龙翰　题国直先伯祖海潮赋后

银山突兀苍海头，夜半鼓噪万貔貅。

争雄角力转坤轴，旋磨尘世偕浮沤。

朝朝暮暮自消长，谁言于此随海鰌。

鸱革裹尸已尘土，未必怒怨卒未休。

看公立论屈前辈，笔端有力挽万牛。

孤峰绝崖气象古，亦复粲粲珊瑚钩。

分明掘见阴阳根，判断造化之深幽。

玄机发泄天帝嗔，此文正恐雷霆收。

不然亦似画鸟迹，长夜鬼哭声啾啾。

公自骑鲸去不返，满江明月芦花秋。

吴龙翰

吴龙翰　题西湖画轴

丹青谁写满轴莲，濯濯西施一段妍。

汴水百年尘隔断，可无人作画图传。

吴龙翰

吴龙翰　天目道中

天目峰前小驻骖，长松笑道碧{上髟下监}鬺。

客怀寂寞秋般淡，醉态朦胧午正酣。

山色俨如严父面，鸟声还胜俗人谈。

何年来此种芝术，乞与道人云一龛。

吴龙翰

吴龙翰　外丹

手掇乾坤铛里煎，神仙肘后有书传。

红铅黑汞一斤药，阳火阴符六百篇。

金鼎自疑三素气，玉炉轻散九霞烟。

玄霜糁入空虚腹，一息乘风上碧天。

吴龙翰

吴龙翰　挽徐县尹

雄笔工褒贬，登科年少时。

青山知宦拙，白首尚书痴。

鹗荐仍归弟，凤毛喜有儿。

传家遗卷在，光彩玉离离。

吴龙翰

吴龙翰　晚舟泊长河

诗客行装少，孤舟一叶轻。

寒鸦随日落，秋雁破霜鸣。

山色攒心事，江声咽世情。

故乡无百里，酤酒话归程。

吴龙翰

吴龙翰　晚舟过临平

烟钟舂起夕阳愁，森森临平春事幽。

惟有风蒲爱吟客，岸边缭乱绾行舟。

吴龙翰

吴龙翰　王荆公读书堂

六籍纷纷尽可奴，翻腾字说乃菑畲。

可知山半青灯夜，只读商君一卷书。

吴龙翰

吴龙翰　乌江项羽庙

盖世英雄只恁休，千年遗恨大江流。

汉提义帝作张本，当日君输第一筹。

吴龙翰

吴龙翰　乌栖曲

风敲玉钩暇须垂，寒乌栖月万年枝。

香薰翠被春宵冷，玉臂曲作珊瑚枕。

吴龙翰

吴龙翰　吴越归秋晚

湖海归来晚，园荒菊几丛。

秋山吟骨瘦，霜叶醉颜红。

吊影寒溪曲，怀人落月中。

青灯滋味永，不用哭途穷。

吴龙翰

吴龙翰　戊午诏与弟文战棘闱自惭师衵况有炊臼之梦不能为怀幸故人有荐乡书

霜叶秋风下，寒窗著病身。

乾坤为逆旅，岁月转车轮。

白首无贤妇，青云有攻人。

愁怀今日解，漫啜畒边春。

吴龙翰

吴龙翰　婺源道中午憩

小息吟身古木阴，诗情羞涩锦囊轻。

风烟不受人收拾，担阁行山半日程。

吴龙翰

吴龙翰　婺源道中午憩

满路黄尘人往还，黄尘点污几青山。

便投山店睡过午，要放诗魂出世间。

吴龙翰

吴龙翰　西湖曲

十里风光烟水白，嵯峨帝城紫雾隔。

笛声吹断蒲叶风，鹭飞界破青山色。

湖波鳞鳞织成縠，翠盖红幢机上簇。

长安富儿美少年，马行紫陌香尘扑。

画舫谁家窈窕娘，半额鹅黄时样妆。

玉手折花娇无力，花枝斜挂银丝长。

隔花踌蹰意相属，稍稍谈笑闻馀香。

夕阳西下汉水远，无计问觅双琼珰。

巫山高哉但入梦，安得插翅飞其傍。

君不见吴姬采莲自唱曲，君王尚在舟中宿。

吴龙翰

吴龙翰　侠客行

击筑复击筑，欲歌双泪横。

宝刀重如命，命如鸿毛轻。

吴龙翰

吴龙翰　夏日书事

东林数间屋，长掩竹笆篱。

槛柳拂棋局，瓶花落砚池。

蝶狂如被酒，蝉咽似吟诗。

脱帽挂岩石，凉飔入鬓丝。

吴龙翰

吴龙翰　先曾大父作竹夫人铭北窗蘧蘧偎尔冰肌毋徇其名乃邪其思甚有思致余

水沈为骨玉为肌，专宠凉台会有时。

长得夫人容两足，客星不遣史官知。

吴龙翰

吴龙翰　县尹先伯祖家观遗书

嗟哉吾伯祖，文响玉珊珊。

高折蟾宫桂，卑栖花县官。

琴声流水尽，书卷白云寒。

尚想伊吾夜，高楼几倚阑。

吴龙翰

吴龙翰　晓发姑孰城

鹃啼惊梦敧春枕，花落迎风打晓窗。

携杖搀先出城去，角声吹月堕寒江。

吴龙翰

吴龙翰　晓发黄池过宁国

簇簇人烟两岸分，暂时挂搭此行程。

一筇风月无拘束，又复挑诗到宛城。

吴龙翰

吴龙翰　心远堂

飘飘谪仙子，闭门逃世諠。

达哉柴桑翁，心远地乃偏。

羡公隐廛市，高拍前人肩。

园林富花木，景象罗春妍。

翠鸟鸣高枝。白鱼游深渊。

鱼鸟欣有托，吾庐兴悠然。

诗瓢贮烟云，茶鼎烹银蟾。

有此佳绝处，那受名利鞭。

鹊尾闻妙香，片心超九天。

渊然消万虑，流光纬三田。

乾坤任簸弄，追踪古偓佺。

吴龙翰

吴龙翰　辛酉秋吴画士写神

功名自有兜鍪辈，荣辱宁干蓑笠翁。

烦作田园作兴画，短檐斜日稻花风。

吴龙翰

吴龙翰　辛酉秋在京殊久日一到湖上

湖上青山只麽閒，未须诗屋近山间。

客边有酒身无事，日日一来湖上看。

吴龙翰

吴龙翰　行春次俞兄韵

几日春愁不出行，园林又是了清明。

春风桃李一场梦，夜月江山千古情。

吟倚长松伺鹤到，坐临钓石看云生。

此怀不解自拈出，谩语离骚入笛声。

吴龙翰

吴龙翰　行春次俞兄韵

多谢春风相此行，马蹄千里夕阳明。

故人杨柳正年少，知己青山旧日情。

思满天涯芳草远，望穷江际暮云生。

同来佳客自不俗，相对松阴听瀑声。

吴龙翰

吴龙翰　严郡谒乌龙庙遇打碑者

何年故处士，灵魄此为家。

古壁填苍藓，空庭隘落花。

山坟穿去鹤，庙祭下饥鸦。

巫祝打碑卖，神功播海涯。

吴龙翰

吴龙翰　严滩对月忆雪壶亡弟

卯君看月此徘徊，今来月明君不来。

安得清光刀剪破，为分一半到泉台。

吴龙翰

吴龙翰　夜泊富阳

片帆东去一鸥轻，消得天公十日晴。

新酒一尊诗几首，故乡千里月初更。

烟收山翠揩摩净，风软江波熨贴平。

苦是狂怀费消遣，船头吹笛到天明。

吴龙翰

吴龙翰　夜兴

山房静对碧巉屼，与客歌骚夜未阑。

客去灯寒眠不稳，心随明月在阑干。

吴龙翰

吴龙翰　夜吟

小院沈沈夜欲阑，东风吹月上阑干。

手撼梅花露研墨，醉将吟笔蘸清寒。

吴龙翰

吴龙翰　饮马长城窟

汉兵北伐时，饮马长城窟。

此城何以高，中填战夫骨。

此池何以深，战血化为洫。

秋风吹水腥，马闻亦辟易。

马渴可奈何，要马载金戈。

长安有游冶，走马燕支坡。

吴龙翰

吴龙翰　有所嗟

乘鸾人去玉箫寒，云敛巫山晓梦残。

柳线不堪击离别，自和烟雨搭阑干。

吴龙翰

吴龙翰　雨宿祁门道中

乘骖古渡头，景色十分幽。

山雨敲诗梦，溪流赴客愁。

寒禽知警夜，高树故吟秋。

壮志难磨尽，终期汗漫游。







卷418

吴龙翰

吴龙翰　寓感

周家敦八议，姬旦衡何平。

秦家尚荷法，四海怨商君。

凤鸟时一鸣，枭鸟时一鸣。

一鸣以为周，一鸣以为秦。

法重灭尔族，德重润尔身。

天帝厌杀伐，勿使伤阳春。

吴龙翰

吴龙翰　寓兴

盈盈楼上仙家姝，绿波濯濯明芙蕖。

感君恩情玉连锁，罗襦击君双明珠。

青琐玲珑春夜永，为君閒调相思引。

琼树朝新璧月满，琴声未断肠先断。

剪剪轻寒袭春笋，金猊喷香薰袖暖。

吴龙翰

吴龙翰　栽斑竹

竹母初分种屋头，斑斑泪点带诗愁。

他时看取成林玉，遥剪湘江一片秋。

吴龙翰

吴龙翰　再过孤山

一函鹤骨已尘埃，空篵孤山碧玉台。

添种红莲千万朵，梅花从此不须开。

吴龙翰

吴龙翰　赠诗客梅窗

骚人行脚遍天涯，何处青山不是家。

惆怅旧时云外鹤，结巢窗外宁梅花。

吴龙翰

吴龙翰　赠相士

万里烟霞侵鹤骨，九天风露注蝉尸。

君看个人作诗苦，梅花细嚼当晨炊。

吴龙翰

吴龙翰　赠谒士

一掬乡心寒似月，半生行迹过于云。

春风满担诗千首，是处青山留得君。

吴龙翰

吴龙翰　张丽华墓

金井辘轳春梦残，香魂飞不到长安。

君王为虏妾为土，夜月空分两地寒。

吴龙翰

吴龙翰　张丽华墓

结绮临春迹已尘，尚馀抔土锁娉婷。

玉颜不及陇头草，岁岁春风吹得青。

吴龙翰

吴龙翰　昭君怨

汉家金屋贮蛾眉，六宫何啻三千姬。

中有一姬倾国色，可怜不到君王知。

毛生笔下真少恩，玉颜黑子迷妍媸。

君王按图不入眼，出身远嫁单于妻。

盈盈泪眼边月照，萧萧愁鬓胡风吹。

不忧死作龙城鬼，贞魂长在深宫里。

犹胜男儿未贵时，咫尺金门如万里。

吴龙翰

吴龙翰　浙江姚楼观水月

翠滚玻璃万顷秋，长江又挂水晶球。

水光月色梅边客，今夜会盟江上楼。

吴龙翰

吴龙翰　重阳客中

愁里重阳近，他乡酒易酤。

秋风诗鬓短，寒夜客灯孤。

笋笠月穿破，荷衣霜打枯。

有怀吟未就，端不为催租。

吴龙翰

吴龙翰　濯足五溪城

东风吹水绿粼粼，小漱清寒入齿龈。

万里流边濯双足，恐行五岭涴晴云。

吴龙翰

吴龙翰　子陵钓台

峭壁千寻屹晓寒，何年人插钓鱼竿。

烟霞不受衣冠涴，天地那如蓑笠宽。

幸有同肩黄屋贵，不妨伸脚白云端。

能令汉室亦增重，可作巢由一例看。

吴龙翰

吴龙翰　自建邺归至绩溪迂路观石照

谁磨白石如冰鉴，勋业安能试一窥。

但觉秋风上潘鬓，半因为客半因诗。

吴龙翰

吴龙翰　座中咏蝉分韵得饥字

两翼才乾殻已离，便升乔木最高枝。

银床落叶秋风里，金掌盘敧晓露时。

断续翻成无调曲，悲凉做出苦吟诗。

前身应是夷齐辈，高卧西山自忍饥。

吴龙起

吴龙起　栎园

栎园依古寺，景物久凄凉。

荆棘无人翦，亭台逐处荒。

数禽栖曲沼，独犬吠空堂。

惆怅梅花发，凭谁管暗香。

吴龙起

吴龙起　秋兴

定是凭高易得愁，客怀牢落怕登楼。

不知昨夜梧桐雨，添得阑干几许秋。

吴梅卿

吴梅卿　题渊明爱菊图

秋菊由来美，愿言爱者谁。

闻道陶彭泽，嗜彼独孜孜。

嗟嗟兮秋菊，何入渊明思。

我今忽解得，不肯告人知。

吴梦阳

吴梦阳　句

气蒸不待薪，水活可烹鼎。

吴秘

吴秘　谒林庙

高天之有文，星辰艳穷碧。

厚地之有文，草木秀野色。

草木既无辞，星辰亦难测。

岂侔人之文，五经为艺极。

五经主者何，岂非至圣力。

三才久虚位，待我先师宅。

秘亦穷经者，自谓入阃閾。

天地无逃数，世人犹自惑。

代移文不移，宜在弟子职。

薰香达诚悃，滴酒沥胸臆。

瞿然见威容，长林耸坟侧。

吴民载

吴民载　句

条风着野方蚕月，高树移阴又麦秋。

吴敏

吴敏　句

醉中掷笔金銮殿，睡起鸣笳铁瓮城。

吴敏

吴敏　句

万里西来客，溪山先有名。

吴敏

吴敏　句

人事少陵诗外见，人烟子厚记中行。

吴敏

吴敏　句

回首风光横万里，他年应记柳侯城。

吴敏

吴敏　题古寺

古木霜根重，残僧雪顶深。

栋梁元剥落，香火半消沉。

吴敏

吴敏　题山光寺壁上墨竹

绿发青衫旧竹君，墨卿挥拂更清新。

断枝活叶风萧瑟，想见凌云百尺身。

吴敏

吴敏　谢鹗山

东山空阔原野平，顺王养鸡贡高城。

秋天饥鹗未馔良，侧翅下攫殊无情。

守城壮士心孔恶，但夕窥兹捕鸡鹗。

雕弓一殿羽箭发，鹗也时从半空落。

山人学射艺渐精，遂使山无鹗鸟鸣。

却思色践侵吴日，何不令之射越兵。

吴敏

吴敏　岩岭憩亭

蝉声满秋树，云影护晴雷。

独坐西风久，半空飞雨来。

吴敏

吴敏　赠吴正仲

先生古人风，文字祖西汉。

不令万钱食，亦合五花判。

吴名扬

吴名扬　咏史二首

读书慕圣贤，禷躬凛苍昊。

世事重且艰，一一萦怀抱。

白日忽西颓，山枯山木槁，

鲁阳漫挥戈，杞国忧如捣。

人或诿气数，我独伤伦道，

海羽知{左口右御}石，冥魂能结草。

昂藏美衣冠，岂忍同屠保。

成改难逆料，死生任常造。

天心倘未厌，努力书勋考。

吴名扬

吴名扬　咏史二首

人生奚所羡，功名上钟鼎。

遭逢既不造，俯仰烟林迥。

非徒幕清高，民彝藉彪炳。

夷齐卧首阳，巢许啸箕颍。

风流遥可挹，寸心常耿耿。

天地任否泰，万物听昏惺。

独与鹿豕游，随处饶清景。

石烂列屏幽，泉涵一鉴静。

嗟彼采芝翁，老被汉宫请。

吴明老

吴明老　偶成

西风飒飒动长林，斗酒沽来伴月斟。

慷慨未应忧短褐，悲歌元不为秋砧。

谁云塞马年年健，自是君门浩浩深。

世祖丰神似高帝，楚囚珍重莫沾襟。

吴默斋

吴默斋　复州东楼

闲凭栏干立，诗牵望眼迷。

水穿城内外，楼接市东西。

江阔云常湿，天宽山尽低。

燕莺春寂寂，只有雨鸠啼。

吴某

吴某　翠蛟亭

苍崖决水下雷霆，掉尾蜿蜒不暂停。

傍作翠蛟犹未称，不如唤作舞蛟亭。

吴某

吴某　天柱峰

孤峰斗绝矗云浮，俯视群山若蚁丘。

倚住东南天一角，笑它杞国谩多忧。

吴某

吴某　云根石

白云触石起油然，倏然从龙遍九天。

多谢丰隆留一叶，至今遗迹在岩前。

吴璞

吴璞　晚春

开尽荼醾白昼沉，枝头声已变春禽。

落花莫遣东风恼，小立閒庭爱绿阴。

吴锜

吴锜　游永福方广岩

曾访神仙岩洞来，人言伟观似天台。

藤萝足下猨猱啸，钟鼓声边日月开。

灯续佛光凝紫翠，云将蜃气作楼台。

最怜贯石神龙尾，犹带天东雨露回。

吴潜

吴潜　爱山台

直殿风流间世才，乞恩监郡筑高台。

杖游便觉开怀抱，石甽何须辟草莱。

奎壁九重文运焕，烟峦千里画图开。

爱山必欲斯民爱，沛泽行看早晚来。

八用喜雨韵三首

饭抄云子得能香，秋赛村村答上苍。

雀集田畴营宿饱，牛閒篱落卧新凉。

栖栖底用干邻粟，翼翼惟应咏我箱。

一稔居然宽百虑，不须禹稷更皇皇。

八用喜雨韵三首

残暑如焌尚不禁，坐邻三鼓斗杓沈。

雨调可是月离毕，时熟元来岁在心。

筋力不堪凭几案，头颅惟便卸冠簪。

呼童火燎焦冥种，投隙藏虚未易寻。

八用喜雨韵三首

砾石何分埠与岑，神功且幸景多阴。

愿闻庆义空中语，喜听子期岩下音。

南圃壁悬居士杖，西邻床撼女郎砧。

消磨乡思凭杯酒，力不能任莫放深。

朝谒归省文书

面拥旌旗鼓乐随，谁知锦被裹疮痍。

吏那秋敛充春赋，兵待朝输作暮炊。

缩手判支穷措大，攒眉书准老沙弥。

此是履翁新活计，雁书多报故人知。

出郊偶赋

聊驱小队出郊圻，天遣凉风却午曦。

雨脚似披千疋练，山容如障数层帷。

并岸低畴苗颔长，近坡高陇稻头垂。

因他景物思吾土，还是黄鸡白酒时。

出郊用劭农韵三首

连樯载米去输官，只得将为乐土看。

饷互豚蹄秋愿了，饱均鸡犬午舂残。

门前扫刮犁锄净，屋上铺添穢秸乾。

识字田夫充长吏，了知图易在思难。

出郊用劭农韵三首

水光山色尽兜收，老子穿林兴尚悠。

眼底有诗皆锦野，心头无事即瀛洲。

鷃鸠岂较物和我，蟪蛄何知春与秋。

所谓人生行乐耳，如斯逝者可追不。

出郊用劭农韵三首

怕见书空雁字连，可堪清泪落尊前。

谩因上浣休闲日，出见初秋莹净天。

人正慕羶争似蚁，谁能换骨蜕如蝉。

细思回客吾徒尔，而我何为独不然。

出郊再用韵赋三解

此时尉侯迭专官，木落郊空最好看。

海桧不为时节改，岩花未觉色香残。

明堂柱下捐樗散，清庙笾中荐豆乾。

天地无私能物物，飞蚊终是负山难。

出郊再用韵赋三解

山朋水友讯频收，怪我明农事转悠。

南墅麋猿专一壑，东溪岛鹜据三洲。

人閒颠倒舟移夜，客里凄凉坐阅秋。

六十余翁何所恋，金鸡赦了可归不。

出郊再用韵赋三解

见说蓬瀛上界连，谁知只在眼眼前。

但须牢踏脚根地，更要放开心里天。

世事可怜旋磨蚁，人情争慕集冠蝉。

若教禁脔曾知味，不似鱼羹饭泰然。

出郊再用韵赋三解

平生惯作牧民官，不作朱幡画戟看。

惟有寸心存恻隐，谁怜只手补创残。

树蔬人要畦畦润，种麦农便陇陇乾。

乍雨乍晴都恰好，老天谁道叫呼难。

出郊再用韵赋三解

空绡图画几曾收，楼外苍林远更悠。

日莫群乌投栎社，天长数雁落芦洲。

为谙世上空花景，最喜山中落叶秋。

官事渐稀农事丁，携壶挈榼要容不。

出郊再用韵赋三解

水聚山环旺气连，荣华富贵各搀前。

劫从无始认为我，数到有终还是天。

晓月园林空唳鹤，晚风亭树谩鸣蝉。

寄言世上耽迷者，所美当知非美然。

出郊再用韵赋三解

老大头皮捉出官，转头重九又看看。

莫愁客里黄花负，只恐尊前白日残。

喜得赐封天燧息，愿他入塞帝巴乾。

丰年喜色眉尖上，一笑相携肯作难。

出郊再用韵赋三解

午香一缕篆烟收，欹枕方床此景悠。

便觉梦寻桃叶渡，不知身在菊花洲。

簿书堆里挨排日，砧杵声中断送秋。

坏户蛰虫犹识候，人生知觉似渠不。

出郊再用韵赋三解

窗草池莲乐意连，一帆直到太虚前。

拈来瓦砾无非道，触处鸢鱼共此天。

鹑固珍羞元是鼠，蜣虽秽物却为蝉。

神奇臭腐相更禅，妙理谁知所以然。

春日杂咏

门前春水滑，柳外夕阳斜。

欲识春风面，满城桃李花。

代为大川重说偈言

无流无派亦无源，粝食充饥衲御寒。

直下承当直下了，有何佛祖有何传。

登延庆佛阁用出郊韵三首

东西南北幸同官，休作班荆解后看。

一笑喜逢粳秫贱，相攀莫待菊茱残。

沙鸥点点投波没，檐鹊声声带日乾。

美景良辰同赏乐，四并谁道古来难。

登延庆佛阁用出郊韵三首

高阁都将万象收，凭栏睇望兴何悠。

张郎遯世谁家谷，孙子成仙何处洲。

风雨喜无临九日，江山幸有答三秋。

年丰市井多欢笑，老子婆婆亦可不。

登延庆佛阁用出郊韵三首

远峰近嶂似环连，拥翠排青到面前。

可圣可贤桑落酒，不寒不暖菊花天。

吐吞湖海酎金兕，批判烟云挥玉蝉。

此客坐中应不欠，逢场何惜一跫然。

登镇海楼

鄮山深处古明州，新有江南客倚楼。

凤阙天连便望日，蛟门海晏不惊秋。

头颅已迫残年景，身口聊为卒岁谋。

萧飒西风吹败叶，满眶清泪自难收。

对黄花

当年脱却戏衫回，又被官差唤出来。

疾恶念轻缘练历，好名心懒为摧。

莫愁白发家千里，且对黄花酒一杯。

信美江山非我土，倚空凝竚更徘徊。

泛湖次韵

尘里光阴梦里残，西湖莫厌白时看。

落花飞絮将春去，断雨零云入暮寒。

白发催人愁远道，青山笑我恋微官。

浮生要足何缘足，枝上鹪鹩尽自安。

分定

丁年曾授此东州，恳恳笺天得罢休。

七上八下忽九闰，十洲三岛终一游。

人言官贵体当重，自笑儿痴病未瘳。

只为君恩深莫报，明年春尽得归不。

赋惠计院允堂

荆溪惠子鬓鬅鬿，义理钻研到粹精。

允以名堂由意实，漫云从仕但心亨。

一窗春草无穷意，四壁秋蛩不断声。

若向此中能领会，始知持敬造存诚。

高桥舟中二首

小队旌旗西郭头，笋舆缓步年农畴。

十分田有九分陃，今岁人无去岁忧。

贴水新秧头欲起，连云宿麦颔都收。

天怜老子勤民瘼，赐与丰年不待分。

高桥舟中二首

小麦青青大麦黄，海乡风物亦江乡。

篮铺蚕种提归急，肩夯牛犂出去忙。

春涨半篙波潋滟，晓山一带色微茫。

东风客子思归切，不待啼鹃也断肠。

赓刘自昭出郊佳什

倦听衙官报两衙，出门山水即吾家。

浅深碧绿湖田稻，浓淡红黄野岸花。

草草人生知有限，悠悠客恨自无涯。

凉颸特为驱袢暑，白鸟青天万里赊。

古风一首送常明仲还里社

韪轩吾石友，相从三十年。

舌本多文献，胸笥皆简编。

脊梁硬於铁，虽贫不言钱。

古井波愈静，老干骨尤坚。

眨眼七十翁，酡颜蚋银髯。

辞我归旧隐，从此将终焉。

我怀虽恻楚，君意难弃捐。

顾我亦岁徂，华发蒙其颠。

君王念帷盖，高车会当悬。

尔汝一蘧庐，日月双弹圆。

合离与聚散，暮景必复然。

以兹强排遣，送君鄞水边。

空江涨夏潦，远山生夕烟。

野鸟投林飞，渔舟冲浦还。

万物各有适，人生且随缘。

江东企西浙，道里无半千。

幸及身强健，尚可相周旋。

所愧韩魏公，不能官老泉。

吴潜

吴潜

吴潜　古剑

何年神物为堙幽，时见虹光射斗牛。

出匣试来霜刃暗，倚天立处土花浮。

躭膏新淬冰泉洁，锦带横悬鬼魅愁。

不是张华能博物，黄尘满眼欲何求。

和丁丞相

夷狄为阴中国阳，岂容羊犬更鸱张。

捷书一纸来从广，凯奏连旗至自扬。

尽瘁元臣食放箸，偷安老守寝凝香。

但怜此土非吾土，岁晚天寒忆故乡。

和惠检阅送胡计院韵

小借园林一饷閒，相携送客上天关。

頺龄晚岁凄凉里，今日明朝聚散閒。

极目烟云方渺渺，满蹊桃李正斑斑。

老来尚被冠裳缚，坐对渔舟亦厚颜。

和景回胡计院数字韵就送其行

与君托乡闾，东野连西墅。

谁知俯仰閒，各各岁年暮。

当时同队鱼，十已九捐故。

君抱珪璧姿，方获展寸步。

梁栋须群材，榱桷共支拄。

生从匠石园，一一居王所。

何必效鸥凫，江湖任来去。

但须饱读易，细耫奇耦数。

问之何将迎，终然抱璞素。

砥柱三门津，波澜自流注。

和刘右司见寄六绝一律

老子谁知密度关，却支筇杖访荒园。

故应我辈钟情别，佳话真堪诏子孙。

和刘右司见寄六绝一律

撩我归心更欲归，绿英已是换红菲。

分明不似高空鸟，无弋无砫到处飞。

和刘右司见寄六绝一律

鹊绊晴丝柳絮乾，金沙玉李斗开颜。

此时此景此中意，付与仙翁一饷閒。

和刘右司见寄六绝一律

酴醾万玉吐幽香，芍药千红护绿裳。

好景只供人借看，寻思百计是归强。

和刘右司见寄六绝一律

小儿亦解挽公留，知有人閒第一流。

老我相思无尽藏，临风一日几搔头。

和刘右司见寄六绝一律

愁来只是向无何，浮圣沈贤共一波。

若见江南烟钓侣，寄言好与晒渔蓑。

和刘右司见寄六绝一律

我家碧云畔，中有最高亭。

阅世已头白，看山犹眼青。

谁能环北辙，那更徙南溟。

归计天须许，烦占处士星。

和人赋琴高鱼

仙人药苗化为鱼，身虽纤细味丰腴。

土人涉溪如採荇，以布为网犹恐疏。

不比吴王耽嗜脍，松江千古留腥滓。

好似春茶枪与旗，俯视银条不足数。

人生所乐在家乡，何必定食河之鲂。

琴高仙游不可蹑，自向崑崙朝玉皇。

玉皇一笑倚天末，乞与五湖任囊括。

扁舟烟雨归去来，卧听鱼槎声濊濊。

和史司直韵五首

南方一佛放圆光，散作阎浮檐蕁香。

便把此花为赞祝，更将何物献休祥。

建中圣主平平荡，锡福明王简简穰。

共喜太平今有象，新年好上万年觞。

和史司直韵五首

疑怪虚窗彻夜明，晓看积雪与阶平。

虽知乐岁无捐瘠，尚恐祁寒有怨情。

天地浑沦方返朴，国家霈泽正哀惸。

区区甚愿祈三白，只怕人閒忌满盈。

和史司直韵五首

滕翁只道老非才，不料穷冬雪壮哉。

拟拨寒蔬寻早韭，试寻玉树索寒梅。

孤汀错认鹚为鹭，四野偏宜牟与来。

闻说广韑西北走，将军已自播州回。

和史司直韵五首

空中万鹤舞盘旋，飞向西天只树园。

一幅缯绡包宇宙，连城珪璧委郊原。

冰笳莫弄两三曲，铁甲犹联百万屯。

痛皐不知惟党二，至今浪有姓名存。

和史司直韵五首

世閒传假不传真，丞相可曾城换银。

巷扫他家难敌富，氅披之子未为贫。

也知东郡行春守，便作南溪钓雪人。

指磇为瑶惭与寄，恨无一缕引千钧。

和翁处静赋木香

黄蘥檀心襯绿衣，细成棋架四方齐。

只缘鼻孔撩天去，特遣清香起自低。

和谢惠计院二首

插种如云四月头，代他田畯阅耕畴。

意行不敢烦君重，诗到偏能写我忧。

占谷喜看连岁熟，丽琛闻说十分收。

各家官事随宜了，尊酒相过莫外求。

和谢惠计院二首

千林新绿褪萎黄，人在它乡某水乡。

白鸟闲闲疑冷看，苍鹰扰扰正乾忙。

阿婆涂抹情何在，老子瞢腾视已茫。

二顷良田元不欠，一声布谷断人肠。

和袁尚书韵

珠琲无烦费斗量，家家泼撒不珍藏。

浑疑入腊梅花放，已卜来年稻颗香。

万感固知由气类，一根元只自心秧。

天怜老子忧民切，将变荒州作富穰。

和章子美阅武见贻

事业诸公斗长雄，谫才惟愿课田功。

谁知弦管江南地，渐有弓刀塞北风。

大猘未须搜猛兽，先驱聊用习骄骢。

还知武备资文事，要在人心可即戎。

和赵知录韵三首

黑风吹海屑银涛，莫辨秦瑰与楚瑶。

煮水煎茶还我辈，灶烟文武火须调。

和赵知录韵三首

甫能乞得六花飞，又要忧它褐与衣。

争似烟江渔钓侣，卖鱼沽酒唱歌归。

和赵知录韵三首

造物从来害是恩，由他珪璧委千门。

梅梢已露春消息，小向涵虚驻客轩。

即事

春阴漠漠护轻寒，春昼无聊午梦閒。

幽鸟不知人意改，衔花飞傍小阑干。

寄樗寮张寺丞

春来物物搅愁肠，排遣惟应闯醉乡。

无柰督邮风恶，桃花流水愿分尝。

寄丁丞相

今年快活好重阳，君相都俞尽主张。

飞语不容轻点污，细书那更极揄扬。

无风无雨稻粱熟，有酒有螯枨橘香。

只待防冬平静了，来春衣锦又还乡。

饯赵物斛三首

九折羊肠路险巘，险巘过了始平夷。

风霜雨露无非教，菌槿椒兰各有时。

退步元来天地阔，扪心自是鬼神知。

莫嫌载月舟如洗，赢得清名满海涯。

饯赵物斛三首

同寅两载意何倾，不是人间儿女情。

嫉恶吾方欠隐忍，鉯奸君亦太分明。

是非烈日秋霜劲，利害浮埃抹电轻。

临别一言何所赠，做人须做十分成。

饯赵物斛三首

精义无穷在邺签，更须於易倍深拈。

阳奇阴偶机难测，往屈来伸理可占。

有谓宣尼夫乃佞，或云仲子乌能廉。

圣贤言行多参考，美痬犹应用石砭。

饯郑宗丞

烟霭晚将合，湖山景致嘉。

说

说　为千里别，客负一年花。

心事违春事，年华上鬓华。

扁舟何日发，回首水云赊。

景回兄和篇甚佳信笔再用韵

犂扫终当尽穴庭，将军夫岂但婴城。

何妨水潦威曹贼，应以风声慑晋兵。

中立运筹飞凯奏，昌黎吮笔草歌行。

开年东作吾何在，野老相携话故情。

九十用喜雪韵四首

不用韩非骋说难，异同坚白谩多端。

恍迷千界现梵国，骈集万妃驱女官。

要得彘生将罟没，恐他鼍怪作城看。

道人宴坐蒲团上，外景常如内景胖。

九十用喜雪韵四首

腊中三白瑞非虚，不虑无冰鲁史书。

苔长新蔬蒙赐后，根舒宿麦受恩初。

凭陵败絮寒能重，扑蔌斜窗晓渐痚。

林杪穷猿应禁口，猢孙乞食向公狙。

九十用喜雪韵四首

今岁鏖寒亦大难，裁裘制褐费无端。

旋添酒兴嫌工正，旁索诗材喜稗官。

见晛未消亭午待，加霜更洁翌朝看。

遥怜扫巷欢娱辈，大体何知小体胖。

九十用喜雪韵四首

陈年古屋瓦浮虚，穿漏时将被覆书。

集谢曾陪上相后，映孙难忘秀才初。

砖花似镂多奇异，檐柱如排少阔痚。

吏卒报衙天未晓，老身牵强类冠狙。

九用喜雨韵三首

何消黍稷荐馨香，三尺抬头即昊苍。

雨缶决来如此溢，风车输与自然凉。

问他金玉堆成坞，更使珠玑积在箱。

逢却年饥堪煮否，移民移粟定旁皇。

九用喜雨韵三首

倒翁翻盆势莫禁，旱滩焦碛尽低沈。

定知此喜非常喜，只是将心去比心。

人乐和丰方卖剑，谁贪遗滞忽亡簪。

村翁曳杖前山去，丁祝孙来酒户寻。

九用喜雨韵三首

家乡千里隔千岑，想见飞鸣鹤在阴。

留滞又烦已寄檄，平安且幸竹传音。

谩夸斋静香凝寝，但觉檐高响发砧。

若把悲愁情绪较，蚤秋不似暮秋深。

久雨喜晴检阅计院纪以舂容之篇敬用韵为谢

乐天何爱咏，尧夫非好吟。

愧乏康济术，粗怀饥溺心。

弥旬雨翻屋，耄倪泣苍{左昏右页}。

微臣职刍牧，痒痛入肌深。

行若负刺芒，坐如隐毡鎝。

再拜告神明，寸心秉坚金。

蠲租还已债，议狱并弛刑。

但求讲实政，何暇竞虚名。

天威咫尺临，昏翳忽开明。

宿苗既丰硕，穉秧靡飘淫。

阿香亦效灵，排阴吐洪音。

推出太阳辉，天外旋收声。

老守宽近忧，濁醪呼客斟。

客有劝翁归，前身岂傅霖。

句

可堪收拾归屏枕，颇欲浮沈付酒杯。

句

故园芳事无人管，到处梅花动客情。

句

粲粲黄金裾，亭亭白玉肤。

极知时好异，拟与岁寒俱。

堕地良不忍，抱枝宁自枯。

吴潜

吴潜

吴潜　句

邂逅一杯酒，东风柳絮天。

君异郑兄出示旧诗盖绍定初所信笔也挽仰三十年矣戏成口占复归之

弹指江湖三十年，淋漓旧墨尚依然。

人生未必坚如纸，心事凄凉雪满颠。

郡城晚望

秋老逢天晚，孤城倚碧空。

升沈当此际，怅望与谁同。

远树没归鸟，寒莎泣候虫。

所怀无晤处，弹指向西风。

口占酬翁处静

年来户外故人痚，惭愧新词解起予。

贺监本家明与越，扁舟来访问何如。

苦雨吟十首呈同官诸丈

旧雨连今雨，南鸠唤北鸠。

声声肠寸断，点点泪交流。

历耳风来处，凝眸天尽头。

衷情如此苦，造物亦怜不。

苦雨吟十首呈同官诸丈

自春爰及夏，多雨少曾晴。

积压兼旬潦，瀰漫四泽盈。

穉苗忧冒没，矮岸恐颓倾。

急遣洪宝佐，代余省尔氓。

苦雨吟十首呈同官诸丈

洪穴隄凡九，泄水注之江。

荷锸来如织，奔湍去若撞。

雨声虽断续，潦势已宾降。

想见鱼秧泛，沙汀白鸟双。

苦雨吟十首呈同官诸丈

早晚遣长须，行田西北隅。

稻禾都旺否，庐舍莫淹无。

高仰为何碶，低洼是某都。

水痕如退落，分雨要相符。

苦雨吟十首呈同官诸丈

正直三神列，慈悲一佛尊。

须知真实念，是谓吉祥门。

巨浸旋归壑，顽云渐散屯。

更凭驱日驭，挥霍照乾坤。

苦雨吟十首呈同官诸丈

田官决水归，喜有溃重围。

晚种禾头出，新耘稻本肥。

已如云气勃，只恨日光稀。

安得驱夸父，搪开万里辉。

苦雨吟十首呈同官诸丈

海乡多下田，潢潦易缠绵。

云脚晚希露，天心朝望穿。

壤蚯方恶出，穴蚁又忧迁。

翻覆阴晴证，愁肠日几旋。

苦雨吟十首呈同官诸丈

连朝雨水淹，燕寝似穷阎。

无处可就燥，何时得附炎。

频占季主卦，屡乞鲍君签。

千里人知否，心香日夜添。

苦雨吟十首呈同官诸丈

五鼓立中庭，痚星一二明。

转头云复合，移步雨还倾。

感召虽人事，怨咨柰物情。

号空犹未应，隐痛痛无声。

窥窗

后园梅树老槎牙，初放枝头一两花。

便是春光先漏洩，其如暮景已横斜。

西湖处士吟情在，东里先生心事赊。

清足亭前无限好，五更魂梦定还家。

六用喜雪韵二首

白战从来号令难，不知此令孰抽端。

开仓自有齐相国，排户何烦汉县官。

坐觉阎浮尘世隔，便同佛度化成看。

遥思苏武囚深窖，气力虽微志自胖。

六用喜雪韵二首

梵宫楼阁正横虚，俯瞰平畴一幅书。

宿鸟投林迷所自，野貛寻穴失其初。

茅柴熟处功非细，榾柮烧来计未痚。

回首少年观校猎，忽飞一骑射山狙。

六用喜雨韵三首

午窗随分理残香，扫地关门付小苍。

连夜月无昨夜色，今朝雨有几朝凉。

白头凝望家千里，黄耳寄归书一箱。

遍问西畴全熟否，还乡百口免忧皇。

六用喜雨韵三首

毋烦符祝不祥禁，并遣商羊旱魃沈。

自诡何关太守力，谁知最切老婆心。

苦身见说汤诛发，沾体曾闻禹堕簪。

乾溢两无年大有，君王德泽海千寻。

六用喜雨韵三首

云霾几日障危岑，户牖绸缪要背阴。

又是撩空孤雁唳，那堪穴壁乱蛩音。

潘郎寂寞嗟轻箑，楚女凄凉起断砧。

大抵人生嫌老大，一回秋思一回深。

龙溪道中

潮痕初涨没汀沙，隔岸青帘认酒家。

要识江乡春事晚，东风吹尽野棠花。

陆宣公祠

凛凛清规百世师，功名仅见奉天时。

忠谋任起奸邪忌，感泣宁无士卒思。

落日桑榆存旧迹，西风芦苇护荒祠。

忠宣流落何遗恨，留是良方与后医。

梅花小吟

难唤林逋伴客游，占春亭畔独夷犹。

一花两蘥意方远，三岛十洲香已浮。

清晓园林霜似练，黄昏栏槛月如钩。

若还说著和羹事，只恐渠侬笑不休。

明仲小侄归江浙饯之西渡有感二首

韪轩从此入山深，阿阮同途反奋岑。

老大分携朋友意，死生契阔弟兄心。

碧云怅望家千里，白发瓢零酒一斟。

岁晚情怀易感触，不堪衰泪忽沾襟。

明仲小侄归江浙饯之西渡有感二首

宿秧青碧穉秧黄，长叶抽苗势已张。

田就再耘秋有准，水收积潦旱无伤。

老牛引犊挨篱卧，新燕将雏贴水翔。

一壑一邱吾亦有，谁怜留滞尚他乡。

吴潜

吴潜

吴潜　宁川道中

十日为山客，今朝问水程。

沙横疑港断，滩迅觉舟轻。

远近村舂合，高低渔火明。

回头忽苍莽，一望一关情。

偶题

浓淡烟村碧，浅深霜叶红。

蓬窗今夜客，芦岸晚来风。

陪陈立道中书泛湖二首

幽幽池馆锁苍苔，万朵芙蓉取次开。

却似昭阳旧宫女，含娇只待翠华来。

陪陈立道中书泛湖二首

弦管丛中画舫行，都人一一贺升平。

飞鸿不识人间事，犹作穷边肠断声。

邳州

荒城十载路重经，暂舣扁舟坐驿亭。

春到梅花何处白，雪晴山色向人青。

惊心家远旧难寄，迎面风寒酒易醒。

莫忆牵衣儿女态，晓猿夜鹤笑林扃。

平山堂

昔日西风捲地狂，只堪吹雁过潇湘。

黄沙万里暮天远，白水一杯秋井香。

杨柳年年人老大，江山处处客凄凉。

朼来无限兴亡事，泪落淮南古战场。

七八用喜雪韵四首

不持寸铁事应难，何止空空竭两端。

远麓遮藏山被檄，轻冰裁翦水能官。

将梁兔苑瀛洲比，把蔡鹜池台阁看。

独羡当年灰袋客，雪埋气宇更充胖。

七八用喜雪韵四首

鏖战邪川正瞰虚，庚牌裹雪发军书。

光摇阙角更传后，色眩觚稜月上初。

大抵衣裮须早戒，莫教户牖有时痚。

喜闻庸蜀群龙吠，辟易何分玴与狙。

七八用喜雪韵四首

也知天女散花难，束帛戈戈几疋端。

富贵何妨还白屋，繁华亦欲傲苍官。

梁山操里声愁听，湘水图中景喜看。

争似寒炉煨芋者，身心何处不休胖。

七八用喜雪韵四首

有年呈瑞厌孤虚，不用东封更献书。

雁背严凝能备预，鹊搜储蓄善谋功。

并衣左伯情何厚，穿履东方计莫痚。

闻说山林皆冻合，遍狙无处觅雄狙。

七用喜雨韵三首

鼻观初闻九里香，小山幽桂老尤苍。

纵然有少残零热，自是无缘顿段凉。

似觉衣襦嫌楚葛，便教床榻卷巴箱。

虬龙雨足当休谢，谁与飞笺叩玉皇。

七用喜雨韵三首

颓年寒暑不能禁，休较玄枵与实沈。

自古难销儿辈口，从来幸契老天心。

农登稼穑多储宝，盗息萑蒲罕窃簪。

持此效君强曝背，庶几三径许归寻。

七用喜雨韵三首

阑干小倚望遥岑，晚霁朝朝换午阴。

越鹜已收天外影，吴鸠尚带雨中音。

海濒客子秋衔袖，塞上征人夜拊砧。

都是一般无意绪，闵劳争柰主恩深。

钱塘江三首

江头风雨弄轻寒，小艇轻蓑把钓午。

日暮沧浪歌渐远，延缘应自避尘冠。

钱塘江三首

扁舟东下白云乡，一水牵愁万里长。

多谢白鸥閒不去，知余机事近来忘。

钱塘江三首

秋光漠漠草青青，日落江流雁下汀。

世路风波今始半，为余遥谢草堂灵。

秋风叹四首

长鲸海上来，壮士田间起。

登城复何悲，禾稼秋风里。

秋风叹四首

谁将讼风伯，谓天懲雨师。

天阍几万里，聩聩安得知。

秋风叹四首

军书督战急，县吏催租还。

力尽将何诉，浮云深九关。

秋风叹四首

尝闻海客谈，白浪海风恶。

祗是欺舴艋，那见摧蛟鳄。

秋思一首寄方君遇

西风黄叶堕阶前，秋思撩人已可怜。

身渐衰来非一日，心都懒处是今年。

爱憎毁誉何关我，消息盈虚要识天。

六十四翁凡百足，只祈君相放归田。

三用出郊韵三首

从来此地出高官，绮屋连云画里看。

十里湖光多样好，百年人事几回残。

菰蒲带露枝犹溼，{左禾右罢}稏逢晴把便乾。

乐岁何妨歌乐职，簿书缠缚敢辞难。

三用出郊韵三首

高桥第一战功收，从此江沱岁月悠。

顾我壮怀成槁木，令人老泪落荒洲。

西风何处鸡豚社，东里此时鱼蟹秋。

一笑回头便今古，赏心乐事可重不。

三用出郊韵三首

金屋无人唤阿连，碧桐依旧绿阶前。

境瞒眼处非关物，事换头时即是天。

秋水岸边凝鹊鹭，晚风枝上沸蜩蝉。

静中阅动浑如此，描画何须倩巨然。

三用喜雪韵呈同官诸丈不敢辍禁物之令也二首

不用忧他道路难，浑沦宇宙杳无端。

齐腰若未能逃佛，灭迹何妨且弃官。

节士挺身松柏比，田翁满眼稻粱看。

明年饱喫宣州饭，管取便便此腹胖。

三用喜雪韵呈同官诸丈不敢辍禁物之令也二首

光浮暗室不因虚，冻笔难呵且罢书。

可是羞明宜夜后，何妨等伴到春初。

累茵合念闾阎苦，返棹非於故旧痚。

堪笑老禅功用狭，但能分食饲猨狙。

三用喜雨韵三首

雨缶云瓶剖阿香，瀰漫何处办玄苍。

衰翁顦顇忧三伏，古佛慈悲赐一凉。

但愿有缘乘款段，岂应无梦驾偏箱。

西风谷口秋田熟，休问奇章与赞皇。

三用喜雨韵三首

虬龙未必要呵禁，久暍无缘便陆沈。

未遂明农归老计，且宽忧国愿丰心。

披襟雅称琉璃簟，散发何销玳瑁簪。

只怕门前多褦，文书衔袖苦相寻。

三用喜雨韵三首

电掣金蛇跨列岑，秋阳翕忽转秋阴。

俄惊石鼓无停响，坐听檐花不断音。

玉秫已堪供翁酿，紫螯渐可付庖砧。

一年好处相将近，分外乡情此际深。

僧若珪求短偈

黄连甜兮甘草苦，这些滋味许谁知。

宰官具足端严相，毕竟元无病可医。

山偈寄无声老师

闻师遭遇善知识，布衲时闻罗绮香。

照管为他肯景转，投胎托舍没思量。

山楼枕上

山近寒偏早，愁多梦不浓。

雅啼半夜月，鹤唳五更风。

晓接残灯里，吟成落叶中。

尘埃今已厌，懒听上方钟。

劭农翠山赋唐律二首

小队旌旗上翠岩，松风十里锁禅关。

水深水浅高低涧，春淡春浓远近山。

乡思猛随苍鸟去，客心暂与白云闲。

天公已是多情杀，特把淋头雨放悭。

劭农翠山赋唐律二首

老守忧民若己伤，三回奉诏劝耕桑。

周家绵远农开国，汉室兴隆谷腐仓。

麦缘少地锄山种，水怕多流累石防。

田里熙熙知乐土，更祈四表共平康。

劭农三首

朝廷差下劝农官，同向郊原点检看。

场圃事兴把扒穴，田畴功毕桔槔残。

上租郎主丘丘定，输米官司粒料乾。

虽是太平今有象，愿陈七月述艰难。

劭农三首

因见他乡黍稷收，令人乡思转悠悠。

新簄白酒鸡豚社，旋摘丝莼鲈雁洲。

好处光阴长是客，老来情绪更逢秋。

尧夫六十三休致，前辈风流可继不。

劭农三首

名园乘兴小留连，洛社风光在眼前。

突兀楼台多占水，阴翳花竹小窥天。

建封已去悲春燕，樊素何之咽暮蝉。

人事废兴浑若此，凭栏对景一凄然。

十三四用喜雪韵四首

安西都护肯辞难，不怕亡胡起怨端。

节义士知堪作使，神仙人岂恋为官。

寒肩此际如楼耸，眩眼当年似席看。

百丈山中谁筑堂，是中非隘亦非胖。

十三四用喜雪韵四首

瑞气应缠牛女虚，坐令三白历家书。

竹寒不用歌周末，粟腐行将纪汉初。

蟠际混同能广大，方圆成就更通痚。

狐猿夜半疑天晓，叫起攀林挂树狙。

十三四用喜雪韵四首

普博谁云仁道难，翦裁妙巧智之端。

都将凡物换英物，尽欲热官成冷官。

色即是空随手灭，恩生於害转头看。

大千界里毫光彻，稽首惟应礼屈胖。

十三四用喜雪韵四首

雪边好景说涵虚，欲往从之掣簿书。

王道平平须有象，皇风浩浩恐无初。

举遮正恐渠难耐，罢扫缘忧彼作痚。

翠浪黄云来岁事，已应痴望到毚狙。

十一二用喜雪韵四首

水泼衾裘夜卧难，也休暖足唤端端。

平生自是冰为氏，此际何妨火纪官。

无色图从天地展，有声画与古今看。

忽思十万边兵冷，肤体相关岂独胖。

十一二用喜雪韵四首

片片穿帷解攆虚，夜明细字亦堪书。

五车现瑞从今后，一尺呈祥复古初。

暖室温轩人起晏，远坊穷巷客来痚。

茅山见说黄精熟，山友迷踪餍黠狙。

十一二用喜雪韵四首

长安贫者再炊难，舋肉苍头饫舌端。

食雪自应还猛将，饮水只合付清官。

尚兴塞外鸣弦想，賸欲江头把钓看。

只恐逢他吹铁笛，骨寒股战失吾胖。

十一二用喜雪韵四首

只堪闭户著潜虚，欲作遨头畏简书。

乍密乍稀云冻后，半融半落雨收初。

封条正恐观梅错，渍谷犹疑学稼痚。

却喜明朝春税驾，气苏{巢果换禺}{巢果换禺}与狙狙。

吴潜

吴潜

吴潜　十用喜雨韵三首

江南九月菊花香，猎子牵黄与臂苍。

岁幸丰登连楚越，地非硗薄比渠凉。

雨收甘泽归三印，雷敛神功入五箱。

作解工夫都了毕，不须赤子更回皇。

十用喜雨韵三首

喜极夫何恨不禁，五更霜角夜声沈。

滴残塞北征夫泪，点碎江南游子心。

久客情怀愁似织，休官时候梦非簪。

宝陀老子相怜否，苦海应援绠万寻。

十用喜雨韵三首

览辉仪凤下高岑，有道明廷夬决阴。

宣室礼成熙洽象，明堂乐奏治安音。

嘉祥已庆连金颖，盛事还祈献石砧。

只道太平无以报，谁知尧德舜功深。

示慧开禅师颂二首

手中拍板袖中槌，赢得逢场弄一回。

寄语无门开道者，挑包便好出山来。

示慧开禅师颂二首

黑山心历历，金殿口巴巴。

不因渔父引，怎得见波查。

水云乡和制机刘自昭韵三首

不禁归梦五更长，出见宽闲若故乡。

天外惨舒云黑白，陇头大小麦青黄。

水虽四泽无芦苇，地不多山少柘桑。

却有一般堪爱赏，虬髯老桧郁苍苍。

水云乡和制机刘自昭韵三首

问君身世欲如何，付与渔翁歡乃歌。

未酩酊时须酩酊，得磨驼处且磨驼。

声名草木知谁是，功业旗常在古多。

百尺危楼聊吊往，薰风首夏正清和。

水云乡和制机刘自昭韵三首

水高只合汎归舟，老大何须说壮猷。

乐事尚堪蔡麦候，丰年已兆黍禾秋。

西曹久负平平考，东郡今称上上州。

不待子规相劝督，衰翁何止四宜休。

睡起行北园

睡起卸冠簪，园行独自吟。

山昏知雨到，树密觉春深。

竹外童相报，门前客见寻。

归来即败意，谁者是知心。

四五用喜雪韵四首

不数玄真与木难，也休翦彩缀林端。

五车自有神朝阙，万宝非因贾送官。

老大已残洄曲梦，推敲且作灞陵看。

忍寒袖手青灯畔，解字闲书胖与胖。

四五用喜雪韵四首

富贵家家遗五虚，不须乞米效颜书。

垢除与物重更始，朴散于今暂复初。

狡兔迷藏羋谩设，游鱼潜伏网应痚。

此恩个个当沾被，莫逐林閒窃芋狙。

四五用喜雪韵四首

战退妖狐是不难，飞毛散羽息争端。

翁眠但愿为逋客，靴没何须慕大官。

化化形形随物付，平平坦坦与人看。

闭门独有袁夫子，穷饿难磨气象胖。

四五用喜雪韵四首

覆盖无分实与虚，太平有象史官书。

园林底用夸末至，山水惟应访遂初。

润到青蔬尤脆美，老添苍桧更扶痚。

是中广莫天同大，□□何妨有傲狙。

四用出郊韵三首

惭愧曾尸一品官，如今已作倒盆看。

但干驰逐心都歇，只有登临兴未残。

欲扫云烟忧笔秃，拟浇尘土怕壶乾。

傍人莫把衰翁笑，追趁跻攀尚不难。

四用出郊韵三首

四望青山宿雾收，白鸥浩荡意悠悠。

红旗不用穿三市，画舸何妨访十洲。

台榭装成多样景，水云占却几分秋。

洛阳耆旧名园记，般入明州志可不。

四用出郊韵三首

一望平湖万顷连，恍如身在鹫峰前。

筑涂成宅能移地，叠石为山欲夺天。

绿萼枝方停晓凤，白杨树已咽寒蝉。

达人大观缘如此，万事都来付且然。

四用喜雨韵三首

园林过雨宿荷香，犹挂轻綀佩水苍。

老去只应休去好，秋来方是晚来凉。

倦翎网已离三面，病颡车难服两箱。

多幸时和岁丰美，只将心念报虚皇。

四用喜雨韵三首

背人岁月苦难禁，乌兔相追互起沈。

点检平生如梦事，保全晚节是真心。

园腰减削那胜带，种发萧痚不上簪。

久悟盈虚消息理，香山莲社拟追寻。

四用喜雨韵三首

北岑飞雨过南岑，远嶂晴明近嶂阴。

老桧婆娑方午色，孤桐摇落忽秋音。

庭稀雁鹜飞符檄，海绝鲸鲵伏斧砧。

此是老臣聊报国，仁声敢谓入人深。

宋山扫墓书所见

松楸长夜梦，风露作晨征。

山近却无色，叶枯偏有声。

架禾知岁熟，种麦得天晴。

到底农桑好，营营误此生。

送何锡汝

风雨一樽酒，此怀谁得知。

三春花老后，千里客归时。

浩浩人间事，悠悠身外思。

君能祛物役，林下早相期。

送林明府

拟续宣城志，难忘令尹贤。

庭空无狱讼，斋静有诗篇。

心似秋云远，政如霜月悬。

活人最多处，饥岁作丰年。

送率翁归狼山

孤云住处是狼山，云本无心山自閒。

老率似云云似率，等閒飞去又飞还。

送十二知军领郡澄江二首

门户喜方兴，送儿五马行。

君恩天样大，家法水能清。

但务平平政，何须赫赫名。

也休扳汝父，皂白太分明。

送十二知军领郡澄江二首

老父如汝年，监州尚折旋。

后生何闻望，小郡亦藩宣。

申浦秋潮落，君山暮霭连。

菊时吾去此，访汝击群鲜。

送魏时中胡才卿还城

岁晏谢纷务，掩关慕幽居。

於道良未亲，养真卿自娱。

孰谓双彦来，南征千里余。

忻然肯相过，修贽期读居。

媿无一日长，幸与斯文俱。

温温石中玉，皎皎渊底珠。

至瑶岂易求，欲速非良图。

雨余浮新绿，风暖勾萌舒。

閒斋对泮水，感物怀倚闾。

即此悟明德，远游竟何如。

送曾阿宜往戍

几年西戍暂归田，又向澄江买去船。

剑阁山峦雄蔽日，昆明池水阔浮天。

故园此际同明月，蛮域明朝隔瘴烟。

此去须期剿胡虏，丈夫勋业在安边。

宿省

襩被趋省宿，披襟对晚凉。

古心知老树，生意见新篁。

钟鼓鸣将合，蜩蝉咽更长。

静中观物化，谁与共平章。

岁晏无聊收叔氏讯

豢成凋郡力难任，雪上加霜两鬓侵。

四五更头猿鹤梦，数千里外鹡鴒心。

老来倍觉光阴促，休去方知意味深。

陶白邵诗消遣具，晚窗无事且微吟。

太平仙游山神祠

仙游杳不极，山夕景独殊。

丹气发空翠，天灯照连珠。

下有神之宅，何年托蓬壶。

想争隋氏鹿，赫赫雄万夫。

提剑起草莽，搴旗护枌榆。

奇功未尽赏，灵异终弗渝。

祝厘赛田畯，抚节降楚巫。

心人孰可仍，我亦怀英国。

芬芗乍成雾，杯珓若合符。

歌此谢冥贶，送迎神以娱。

题暗香疏影词后用潘德久赠姜白石韵

人生浮脆若菰蒲，四十年前此丈夫。

拟向西湖酹孤魄，想应风月易招呼。

题舒蓼瞻啸圃独吟图二首

丹厓白云往来，绝岸流潮吞吐。

我所思兮何人，莽悠悠兮太古。

吴潜

吴潜

吴潜　题舒蓼瞻啸圃独吟图二首

江口寒潮自至，山间明月谁招。

自可归来坐啸，何须世上折腰。

吴潜

吴潜

吴潜　天宁长老新斋堂请转语

慧公幻出一斋堂，巨栋危梁压十方。

更有心堂无量阔，阔中别有好思量。

听琴客周信民弹秋泉二首

雁湖龙井久知名，总入君家匣里清。

客舍试弹三两曲，恍疑飞沫溅尘缨。

听琴客周信民弹秋泉二首

故里泉声不可闻，携琴相约鲍参军。

山瓢只系经行处，落叶这山好觅君。

通州道中

万雉参差云雾开，四千里外客重来。

平冈日出车牛喘，古道尘飞驿骑回。

白玉至今传楚璞，黄金自古说燕台。

高楼红旆应如昨，莫遣新杯到酒杯。

同前

寂喧相去几由旬，禽戏何妨小屈伸。

退步自应行步稳，识心安用捧心颦。

又看桃板迎新岁，定是蒲轮访旧人。

粒粒金丹分二百，祝公丈六现金身。

桐川道中

伊轧篮舆拂面风，桃花倚路笑相逢。

莺莺交啭春榆密，燕燕于民冰烟树。

日午暂休欹客枕，年饥忽喜听村舂。

乡音到耳知家近，尚及锄犂伴老农。

闻同官会碧沚用出郊韵三首

碧沚堂前瞰水官，只应唤作玉壶看。

颇闻秩秩玳筵展，莫遣匆匆银烛残。

酒付别肠宁怕窄，诗由广舌不忧乾。

老夫孤坐三更月，欲往从之良独难。

闻同官会碧沚用出郊韵三首

万顷蟾光浩不收，花汀竹屿思悠悠。

黄公所隐知何地，贺监宜归乞此洲。

良夜最佳惟午夜，今秋偏好是中秋。

举杯酒露月同吸，仰面青天可问不。

闻同官会碧沚用出郊韵三首

暝色偏宜水色连，横陈好景向尊前。

是人享用无遮月，谁子装褫不染天。

细阅人生幻泡影，了知世事雀螗蝉。

赏心乐事休空掷，邂逅相逢不偶然。

吴波亭二首

吴波亭下击扁舟，轻雨轻烟又麦秋。

乌兔衔将日月去，江山管定古今愁。

吴波亭二首

云收烟敛远山明，时有渔歌度晚晴。

绿叶青枝生意思，白鸥苍鸟野心情。

吴萧山知县

八年两唤浙江船，吴越青山相对妍。

长愧主恩难报答，不知人事几推迁。

香浮菊桂秋将暮，景迫桑榆岁可怜。

荒县今宵孤馆梦，四千里外楚云边。

五用出郊韵三首

寄语头衔水利官，隄防莫作等闲看。

田畴虽幸收成早，沟浍犹疑灌溉残。

劝课农桑心独苦，丁宁父老吻应乾。

米从布袋痴儿事，我辈须知稼穑难。

五用出郊韵三首

看他南亩十分收，归去来兮事尚悠。

梦里便寻青栎社，生来几过白苹洲。

向前七袠无多岁，更后三朝即半秋。

如电如阴如幻境，还知生熟路头不。

五用出郊韵三首

冥鸿本拟与鸡连，一笑西风沆瀣前。

放步退来元有地，从头算去莫非天。

可怜高举抟风翮，争似低飞饮露蝉。

若使危机能彻底，盈虚消息岂其然。

五用喜雨韵三首

暗云泼雨土生香，不假琮黄与璧苍。

天道从来关感应，人閒此际换炎凉。

青灯可近聊凭案，缃帙堪翻谩启箱。

窗外候虫声更急，坐看斜月照堂皇。

五用喜雨韵三首

痴风盲雨骤难禁，撼壁掀窗夜向沈。

百种已灰当世念，一团都是故乡心。

伏鴽扑堕床头幔，饥鼠衔翻镜上簪。

闲打无为坐空寂，谁楼五鼓已侵寻。

五用喜雨韵三首

家家穫稻積如岑，不问山椒与谷阴。

沽去村醪醽醲味，吹来陇笛筦弦音。

餵儿喜笑迎郎罢，馌妇讙欣就藁砧。

雨玉雨珠无此景，须知造物用情深。

喜雪二首

黄竹歌中百姓欢，去天近处雪花乾。

蔡洄事业方归度，剡曲风流欲访安。

便觉光辉生万里，定知润泽被三韩。

衰颓老守煨残芋，白战犹堪上将坛。

喜雪二首

玄冥去岁失其官，今岁谁云补过难。

谢院撒盐飞琐琐，隋堤翦帛散戈戈。

檐储宿肉喧山鹊，路没遗踪走野豻。

管了明年书大有，饱抄云子饭加餐。

喜雪用禁物体二首

傍海风痴翦水难，偷他瑞叶散云端。

可须滕巽同宣力，坐使颛冥不旷官。

衣被麦苗搀腊到，装褫花树借春看。

明年定赛今年熟，野老心腴更体胖。

喜雪用禁物体二首

一帐谁将罩太虚，但怜雁字不堪书。

江山尽在光华里。宇宙真成浑沌初。

险地岂容呈坎壈，荒林无复露空痚。

吴潜

吴潜

吴潜　喜雨二解

乌{左禾右散}新春玉粒堆，齐头{儡亻换禾}{左禾右散}又相催。

高田犹怕来秋旱，上界俄闻发水雷。

几日云车停野外，今宵寸旆入城来。

须臾檐溜如奔峡，枕上吟哦一快哉。

喜雨二解

须知造化自心生，风雨云雷特践形。

人在两閒元有事，天於万类岂无情。

焦枯蒙润物苏醒，昏闷得凉身泰平。

昨夜桃笙时便背，定应收捲向金茎。

喜雨二首

雷使巡行遍五方，夹秋不怕旱为殃，

人閒祥瑞三伏雨，枕上吟哦终夕凉。

已卜晚青催出穗，且将早赤急舂粮，

有司不损应言损，随分蠲租助盖藏。

喜雨二首

莫嫌暴冻势如喷，此是家家老饭盆。

雨足蛟龙应得谢，秋登鸡犬亦蒙恩。

频年已喜稼无贼，今岁尤欣禾有孙。

回首江南田谷口，西风飒飒倍消魂。

喜雨歌

南州六月天不雨，千里川原成赤土。

禾黍盈畴强半枯，桔槹遍野民劳苦。

望云仰见日在天，旱魃肆虐如焚煎。

冯夷匿渊恐波竭，夸娥走海愁山然。

天外悠然片云起，倏忽走腾八埏里。

猛风惊电白昼昏，霹雳一声蛟蜃起。

马上谁把天瓢倾，须臾陆地波涛生。

禾黍苖苖复故秀，群黎载道生欢声。

秋来尚见时丰阜，会须售粲三钱斗。

官家燮理当有人，太史还看书大有。

喜雨和史司直二首

六丁海面揭封回，天上屯云撮得来。

连月不曾听澍雨，今年方始见轰雷。

定知水畎移秧插，底用泥涂把谷栽。

阅说君王勤露祷，固应妖魃不能灾。

喜雨和史司直二首

檐溜终宵稍慰心，更须三日始为霖。

云雷尚觉经纶狭，暑雨犹疑咨怨深。

不假溟鲲能激水，何须垤鹳解知阴。

回头谷口耕樵侣，辜负盟言愧断金。

喜雨和赵右司

车水耕田正闵农，夜来好雨一犁通。

相近可是须群望，陟降元来即上穹。

击壤何曾知帝力，观风谁与达天聪。

见他东作思南墅，愁杀江南桑苧翁。

喜雨三首

古佛炉前一柱香，神龙夭矫挂空苍。

人閒祥瑞六月雨，枕上吟哦终夕凉。

不待白渠纷畚锸，俄惊赤卤屹仓箱。

自惭太守无功德，帝力惟知荷圣皇。

喜雨三首

西抹东涂老不禁，芙蓉洲畔更浮沈。

数茎半黑半丝发，一寸忧晴忧雨心。

乌紈且欣将淅玉，红莲何翅已抽簪。

小臣献谷秋尝了，深密山林可访寻。

喜雨三首

晚上危楼望碧岑，云烟开阖弄晴阴。

见前鸥鹭移心法，何处鸱枭过耳音。

好雨十分催暑驾，凉风一宿动秋砧。

谁怜老子思乡泪，滴向鄞江未是深。

喜雨预卜淮寇之遁口占小诗呈同官

丑虏逋诛尚不庭，敢驱羊犬瞰边城。

滂沱无此十月雨，攘却过如百万兵。

狗帐纵毡淋易透，马蹄虽涩滑难行。

只愿皇天相佑助，皇天佑助岂人情。

乡举鹿鸣劝驾

上苑春光已探来，诸公逸驾莫迟回。

点头定有文惊坐，烧尾何妨酒吸杯。

自是功名难躲避，须知气节要壅培。

老夫亲手传衣钵，来岁图经用再开。

小至三诗呈景回制干并简同官

六十三余七十翁，颇从静里得些工。

阴阳理向尘尘见，天地心於物物同。

荔挺生来元不死，葭灰塞处自能通。

古今宇宙浑如眩，康节何烦企下风。

小至三诗呈景回制干并简同官

莫嫌一点稚阳微，化育工夫自此推。

履袜已无亲可献，黍羔犹与俗相宜。

数千里外萦心事，四五更头欹枕时。

恳恳对天香一炷，定知人愿必天随。

小至三诗呈景回制干并简同官

劝君莫望楚云飞，一片云飞两泪垂。

去岁尚传鸿雁信，今年空念鹡鴒诗。

大刀折处心尤苦，半臂添来体更羸。

鼓笛谩将厅事聒，谁知里面有人悲。

晓儿辈

诸儿怜我太焦熬，我把真机告汝曹。

外白内黄常抱守，出朱入墨任纷挠。

治齐固有曹参逸，理蜀宁无诸葛劳。

毕竟食焉而怠事，天刑人祸恐难逃。

谢惠计院分饷新茶

乾坤正气清且劲，长挟春风作襟韵。

不惟散满诗人脾，还入灵根茁苕颖。

顾山仙人昙滞家，带春蒷摘黄金芽。

攆碎云英琢苍璧，旋泻玉瓷浮白花。

半瓯和露沾喉吻，甘润绕肌香贯顶。

孔光贤处不脂韦，长孺直时无苦梗。

平生腐儒汤饼肠，不堪入饼分头纲。

多君乡味裹将送，谓我诗情应得尝。

分无蛾眉捧玉椀，亦乏撑肠五千卷。

活火新泉点啜来，俨若少阳人觌面。

饮散登台嗅老香，却忆家山菊径荒。

明朝便作玉川子，两腋乘风归故乡。

吴潜

吴潜

吴潜　谢世诗

伶仃七十翁，间关四千里。

纵非烟瘴窟，自无逃生理。

去年三伏中，叶舟遡梅水。

燥风扇烈日，热喘乘毒气。

盘回七十滩，颠顿常惊悸。

肌体若分裂，肝肠如攆碎。

支持达循州，荒凉一墟市。

托迹贡士闱，古屋已颓圮。

地湿暗流泉，风雨上不庇。

蛇鼠相交罗，蝼蝈声怪异。

短垣逼闾阎，檐楹接尺咫。

凡民多死丧，哭声常四起。

夷或哭其夫，父或哭其子。

尔哭我伤怀，伤怀那可止。

悲愁复悲愁，憔悴更憔悴。

阴阳寇乘之，不觉入腠理。

双足先蹒跚，两股更重膇。

拥肿大如椽，何止患蹠眡。

淫邪复入腹，喘促妨卧寐。

脾神与食仇，入口即呕哕。

膏肓势日危，和扁何为计。

人生固有终，盖棺亦旋已。

长儿在道涂，不及见吾毙。

老妻对我啼，数仆环雪涕。

绵蕞敛形骸，安能备丧礼。

孤柩倚中堂，几筵聊复尔。

骨肉远不知，邻里各相慰。

相慰亦何言，眼眼自相视。

龙川水泱泱，敖山云委委。

云飞何处归，水流何处止。

悠悠旅中魂，云水两迢递。

朝廷有至仁，归骨或可觊。

魂兮早还家，毋作异乡鬼。

吴潜

吴潜

吴潜　谢世诗二首

股肱十载竭丹心，谏草虽多祸亦深。

补衮每思期仲甫，杀人未必是曾参。

毡裘浩荡红尘满，风雨凄凉紫殿阴。

遥望诸陵荒草隔，不堪老泪洒衣襟。

谢世诗二首

边马南来动北风，屡陈长策矢孤忠。

群豺横暴嘉谋遏，仪凤高飞事业空。

愁恨暗消榕树绿，寸心漫拟荔枝红。

欲知千载英雄气，尽在风雷一夜中。

谢世颂三首

夫子曳杖逍遥，曾子易箦兢战。

圣贤乐天畏天，吴子中通一线。

吴潜

吴潜

吴潜　谢世颂三首

大带深衣，缁冠素履。

籍以纸衾，覆以布被。

一物不将，敛形而已。

其人伊何，履斋居士。

谢世颂三首

生在湖州新市上，死在循州贡院中。

一场杂剧也好笑，来时无物去时空。

行小圃偶成唐律呈直翁自昭叔夏

今年花信已成空，白白红红苦雨中。

老境摧颓春更好，愁城高耸酒难攻。

一生当号知非子，万事都归亡是公。

巴得新晴天亦笑，东风吹梦过江东。

因藏主持此稽首诸山如有小小寺院保明出世

牛背牵来一牧儿，要从古道去扬辉。

莫学当年只履客，无人秋采却西归。

幽居

竹院秋逾静，柴门昼不开。

病先携老去，懒渐逐衰来。

莫遣新缘结，都将旧念灰。

川鱼与云鸟，从此莫惊猜。

游白紵山

信马来游白紵山，僧窗容我片时閒。

人生自古少行乐，试为春风一解颜。

又山偈就寄善知识

传语当年白侍郎，住行坐卧只寻常。

须弥山子才翻却，便是人天大法王。

阅城壁

内江外海四周围，正是绸缪户牖时。

北瞰登莱山不碍，东渐倭丽汛难期。

未须鹞鹢增威势，已觉狂鼯受指麾。

敢谓虚名弹压得，多应一念老天知。

再出郊韵三首

父老休惊作长官，只将田畯一般看。

汝应西墅功将毕，我亦南柯梦向残。

夕照拖云枫影乱，秋风扫地叶声乾。

瀛仙岛客知何处，策杖相从正不难。

再赋喜雪二首

黑风翦水作瑰琦，散落人閒贱似泥。

万象直教还朴素，千岐何幸尽平夷。

征人奔路昏投店，戍士乘城夜守陴。

不识艰难惟党二，销金帐底饮羔儿。

再赋喜雪二首

夜深如水泼衣衾，晓看皑皑冒碧岑。

以洁藏污窥物理，由仁行义见天心。

但教南亩多呈瑞，何必东夷屡献琛。

麦熟吾时归印绶，不能者止念周任。

再和赵知录韵三首

妖蜃吹城市海涛，也疑瀛岛产琨瑶。

老滕解把真成妄，郢曲如今始再调。

再和赵知录韵三首

只道梅花已乱飞，何须点缀谢庄衣。

独欣冻死安西虏，戴取狐巴马上归。

再和赵知录韵三首

何烦洛令市私恩，有客甘贫自闭门。

恰似明州前录事，清高直可傲羲轩。

再用出郊韵三首

远山空处断云收，一段秋光野思悠。

鹰隼不妨侵碧落，鱼岛自觉得沧洲。

桑榆晚景能多日，桂菊他乡又一秋。

聊把清尊浇眊矂，兹游还可再寻不。

再用出郊韵三首

屈曲蜂房蚁户连，秦筝羯鼓绿窗前。

尽教迫窄无余地，谁道虚空有剩天。

是处画堂余燕雀，几家高屋画貂蝉。

闲阶细草蛩声急，极目烟波正渺然。

再用出郊韵似延庆老三首

菩提只在摄心官，日观元同月观看。

万种因缘都是结，一花根蒂几曾残。

祖师曾誓疮脓坏，讲主能参屎橛乾。

石硕麻油摊树上，得来元不见难难。

再用出郊韵似延庆老三首

工夫全在放时收，鹞过新罗路太悠。

世网爱河千渤泡，人寰苦海一浮洲。

要知坐卧并行住，只在春冬与夏秋。

昨日亭前柏树子，分明说法听闻不。

再用出郊韵似延庆老三首

普殊难叶一钩连，勘利释迦文佛前。

口里巴巴缘十地，眼中盼盼是诸天。

泥涂烂处藏头鳌，高树梢头脱壳蝉。

各自身躯各自性，谁知各自本同然。

再用前韵二首

翦水工夫入细难，筛尘屑末粲豪端。

司寒便合修年谱，凌空何妨践世官。

惠可立时师受记，焦先卧处众争看。

只缘一竅丹成熟，四体那拘瘠与胖。

再用前韵二首

行雨龙公屡易方，魃妖谁敢扇余殃。

田畴接得三年熟，枕簟供来几夜凉。

更喜征夫无减灶，定应行旅不赍粮。

寄声鄞土黄承事，有粟何须更窖藏。

再用前韵二首

不假焦仙把酒喷，须臾澍雨若翻盆。

官应可了劭农事，天岂终悭及物恩。

无复绝粮忧鲁叟，何须进食念王孙。

只愁撩得秋声动，老客他乡易断魂。

再用前韵二首

中草药夜怀归梦趁虚，柰无黄耳寄家书。

高人不问闭门后，征士应思遣戍初。

压栋排檐能拉朽，穿帘入隙解乘痚。

遥知山谷皆封路，食绝肠饥有怒狙。

再用前韵各赋三解

九天膏泽沛群方，尽扫螟蝗蝥蟘殃。

即刻焦烦成爽垲，何时繁富换荒凉。

涤场定是多遗秉，栖亩爰知有剩粮。

却笑荜门穷措大，瓶罂脱粟正深藏。

再用前韵各赋三解

神虬捲水向空喷，沟浍充盈到盎盆。

天上只消些少力，人閒知受几多恩。

江沱乐意鱼夫妇，淇澳生涯龙子孙。

无限槁枯皆被泽，阿香一击尚惊魂。

再用前韵各赋三解

密云能雨自西方，不假巫{上八下几右王}解息殃。

地产固应滋物产，天凉那更挟心凉。

未忧悬釜供苏爨，何事量沙作糗粮。

临得颜公乞米帖，从今岁岁只珍藏。

吴潜

吴潜

吴潜　再用前韵各赋三解

赤米炊香两鼻喷，白盐不用置牢盆。

家家已了收藏计，物物何知造化恩。

衣褐宽来姑唤妇，垣墉补处祖将孙。

江乡此际鸡豚社，俚舞村歌入梦魂。

再用前韵各赋三解

先生粗有辟邪方，不怕鱤鱼解降殃。

今雨收功真溥博，早秋得势已凄凉。

豳场栗栗方登谷，汉甬陈陈可峙粮。

此是边筹居第一，贾生表饵且韬藏。

再用前韵各赋三解

床头酒熟气焌喷，嘉饭何妨置瓦盆。

醉饱不知身世事，思量难报后皇恩。

垂髫牧子行牵父，戴白山翁坐拥孙。

却笑东征西讨客，龙堆万里欲飞魂。

再用喜雨韵三首

古说云香雨亦香，天工岂是色苍苍。

雨瓢假手何烦靖，斗酒开眉不换凉。

{儡亻换禾}{左禾右散}已欣登杵臼，綌絺渐可纳巾箱。

拟赓周雅鱼丽什，堆案文书未暇皇。

吴潜

吴潜

吴潜　再用喜雨韵三首

热恼烦蒸正不禁，火轮忽向半空沈。

屯中信有云雷象，复处方知天地心。

便拟新秋先上印，何须晚岁始投簪。

江山信美非吾土，栗里时从蝶梦寻。

再用喜雨韵三首

雨脚如奔冒远岑，须臾六合变层阴。

坐回物物昭苏意，想见村村喜笑音。

翁诧稻粱营米栈，妇忠裘褐拂衣砧。

定知一熟酬诸愿，击壤歌中此感深。

占春亭即事三首

桃花几片隔墙飞，独自危楼徙倚时。

目遂断鸿云外没，东风吹泪落天涯。

占春亭即事三首

见他门户插垂杨，懊恨江南客子肠。

春梦谁云无准托，连宵合肯是家乡。

占春亭即事三首

薄雾轻烟柳际浮，阶前细草绿初抽。

年年春事年年恨，一担担来是白头。

真如劝农二首

圣主垂衣坐九重，不才假守劝农功。

周家永命由忠厚，汤后存心在困穷。

安得田租成岁减，且将人事兆年丰。

守宰监州民最近，相期清白绍家风。

真如劝农二首

百尺高桥镇古丘，乘閒莫惜小夷犹。

新杨受日春无际，宿麦翻云岁有瘳。

鹰隼图南天外意，江山绕北望中愁。

世事难知人易老，一杯聊复寄沈浮。

中秋无月和曾仪吉制干

见说琼楼忒煞寒，云衣特地护霄端。

也应齿发十分老，自是嫦娥一笑难。

此夜不妨留客醉，明年未卜共谁看。

归与丘壑无穷趣，何惜相从乐且盘。

舟檥娥祠敬留二绝

孝娥何意要垂名，重在天伦一命轻。

若订汉家彤史传，淳于公女尚偷生。

舟檥娥祠敬留二绝

虽然墟墓一拳上，泰华衡常未必侔。

感动行人忠孝泪，沧江不断水东流。

诸路发解劝驾

东郡衣冠盛，南宫榜帖新。

诸科唐取士，数路汉得人。

鸣鹿殷勤意，攀龙变化身。

若为明主献，忠谠要披陈。

竹

编茅为屋竹为椽，屋上青山屋下泉。

半掩柴门人不见，老牛将犊伴篱眠。

自叹

门槌拍板久收藏，又向棚头弄一场。

束缚冠裳新上舍，经营粥饭旧街方。

乱鸦啼处客回首，落雁声边人断肠。

堆案文书销永日，谁云燕寝凝清香。

走马灯赓张枢副韵

半勺兰膏暖焰生，恍疑赤壁夜鏖兵。

骑乘猛燎奔驰疾，人运长鎗转战轻。

旗影静移云母帐，剑铓微掣水晶营。

何人幻此圆机妙，独向元宵策美名。

昨日连昼夜之雨尤可喜再用前韵

佛狸索死离龙庭，堪笑披猖欲背城。

釜为水悬忧后爨，弓因雨弱失长兵。

突三千人如电扫，诛两万户若风行。

又报广南腾露布，太平从此慰皇情。

吴潜

吴黔

吴黔　诗一首

故国海云端，归宁便整鞍。

里荣身上茜，省罢手中兰。

烧急平芜广，风悲古木寒。

谢公山色在，朝夕共谁观。

吴球

吴球　星溪书院作

茅斋雨过竹鸡啼，溪水涵空树影低。

爱煞夜廓风色静，澄潭冷浸碧玻璃。

吴仁杰

吴仁杰　送汪水云入湘

碧水波翻海亦摧，奋身鳌背护蓬莱。

忍随天上红云散，却驭关中紫气回。

天道有常须变化，元关无钥任敲推。

携琴更拜苍梧野，□想南薰入调来。

吴髍

吴髍　百花岩

灵岩竞吐秀，百卉四时开。

不假栽培力，天然锦绣堆。

吴柔胜

吴柔胜　柴门春书

深巷寂无人，鸟声花坞春。

荜门长日掩，天地一闲身。

吴柔胜

吴柔胜　牧亭秋色

丹枫酣霜压林丘，黄叶老尽岩西头。

不应蔓草烟漠漠，并作粉绘苍山秋。

吴柔胜

吴柔胜　三友图

髯龙嘶风山石裂，玉人影断横斜月。

一声翠羽琅玕东，罗浮梦断微茫中。

吴柔胜

吴柔胜　送林明府

拟续宣城志，难忘令尹贤。

庭空无狱讼。斋静有诗篇。

心比秋云远，政如霜月悬。

活人最多处，饥岁作丰年。

吴柔胜

吴柔胜　唐人挟弹图

啮膝嘶风径奔騛，花前挟弹回头看。

一鸟不鸣春书闲，野水清清绿阴暗。

吴汝弌

吴汝弌　酬玉汝

磔攘毕春气，长嬴换新绿。

爽风吹谅光，纫饵钓山渌。

鯈鱼噀水香，菰蒲削蓝玉。

老景结清和，心花委濠濮。

吴汝弌

吴汝弌　酬玉汝

日暮云倒飞，苦雨湿茅屋。

奇哉五碎金，青草眠黄犊。

天行贵葆真，心骨迥凡俗。

一尺黄菊花，秋风播芳馥。

吴汝弌

吴汝弌　遣兴

弱龄性淡泊，郑圃吾其师。

及兹拙生事，穷窘常经时。

无方可纡包，何以宣中怀。

柴门蔽残席，咏书倦徘徊。

呼儿促觞至，目玩天云飞。

山鸟送新响，日迟花露滋。

颓然醉檐下，不省何如时。

虽非富贵乐，富贵乃所乖。

吴汝弌

吴汝弌　遣兴

疏松碎明月，密竹筛清风。

亲交昔与别，若谓行相从。

延企邈不及，音容随想生。

谅彼亦耿耿，飞爽留空形。

援琴不能寐，意乃多於声。

晤言岂无偶，眷眷讵可忘。

吴汝弌

吴汝弌　遣兴

编蓬谐夙心，尊古岂文义。

所得靡有言，应酬聊尔耳。

室中无莱妇，童弱偶成四。

团栾宁无思，达此天亦蜕。

客来问长须，新醅可簄未，

行行陟高冈，一顾俯烟水。

客去不肯留，吾归且休矣。

吴汝弌

吴汝弌　朼来

岭朼来观白云，翔鸾奋鹤浮天英。

斜开锦绣春树满，溶溶半露遥山青。

忽然变现成苍狗，万里长风霍无有。

海龙塞气不敢吹，日照虚空无老时。

吴汝弌

吴汝弌　朼来

岭上朼来弄明月，千里银光寒不缺。

虾{左虫右麻}魍魉走死尽，直数秋毫上金阙。

心如此月月如心，嗒然独据无弦琴。

腾腾转空白日昼，诗带流星过南斗

吴汝弌

吴汝弌　岁终呈一斋

磊砢千丈松，清阴荫林丘。

岂无栋梁用，匠伯不见收。

匠伯恐未良，栋梁终有求。

天风叶偃盖，五云常为浮。

吴汝弌

吴汝弌　岁终呈一斋

学道非学世，韬精养中和。

纡朱各自贵，谁肯聆商歌。

皦皦大圣心，脗然空自多。

著书后子云，千载应不磨。

吴汝弌

吴汝弌　游石仙分韵得观字

闲拢两袖秋，步入冲寂观。

古树老云中，仙成毁岩半。

是时零雨高，叶脱凄风乱。

怪禽走何忙。涩不流不漫。

那知张郎仙，谲幻敢悬断。

雷书贮红崖，愚下浪传赞。

符碑傥长灵，鬼物岂歌唤。

尚云剑埋山，安得急推断。

冷肥亦张徒，精气不知散。

死坐豫樟空。凿窍竞窥看。

何不葬山原，不然弃江沜。

乌鸢与蝼蚁，岂食吾一贯。

独流天地间，万古亘光灿。

神仙固渺茫，此事良可惋，

忍哉偷儿狂，更捣泥腹烂。

我来拟少休，亭压不敢玩。

黄冠四三人，拙野只俗窜。

延坐无好言，令我信凉馆。

饭余且纵观，逸兴薄霄汉。

琴鸣着高弹，弈胜出奇算。

歗咏壶隐楼。抚事发长叹。

大书同人名，聊欲记游玩。

阴霾{左氵右念}轻寒，日色倏昏晏。

倩人买村醪，煮芋叠肴桉。

清坐二更深，一睡各鼻鼾。

晓来登岩头，棘路解羁绊。

划开天盖宽，远景过飞翰。

幽藂摘新查，窥险身发汗。

居然束归装，重下四岩畔。

我思古之人，岂只局穷闬。

观海登泰山，深高世间冠。

斯岩虽荒榛，乐事实昭焕。

人心本然同，今古未容判。

终当驾云风，高蹈无畔岸。

作诗示儿童，兹游吾岂但。

吴僧

吴僧　句

到江吴地尽，隔岸越山多。

吴山

吴山　梵王宫

灵鳌戴出梵王宫，殿阁崔巍百世雄。

额古泽心颁建武，地钟元气孕鸿濛。

云连吴楚江山秀，水接沧溟海日红。

我欲楞伽分半榻，汲泉煮茗话真空。

吴山

吴山　句

外列千句区民庶巷，中藏万载帝王家。

吴山

吴山　宣城倅馆

一年荒宿敬亭岚，世路如今亦颇谙。

鸦带夕阳来舍北，雁传秋信到江南。

王曾素志非温饱，毛义微名为旨甘。

料得倚门凝望切，东风何日拥归骖。

吴绍

吴绍　嘉定十六年题陶公惜阴处

幽房翠竹笼苍藓，更有流泉溅石{左石右共}。

莫道尘埃人易涴，试来摇足濯清风。

吴申

吴申　题招提院静照堂

秘檐飞远发辉光，向此心源默坐忘。

岂忆布金抛旧地，便随飞锡起新堂。

竹间野鸽听斋鼓，湖上游人击夜航。

却懊未能攀胜境，东南云下欲胜翔。

吴申甫

吴申甫　寿主簿

武夷之山奇而青，九曲之水秀且清。

山奇水秀佳气萃，孕毓多少名公卿。

世运推来五百岁，岳渎又应一贤生。

相国萧何储大昂，谪仙李白扶长庚。

拍塞家声今几载，云来见此千人英。

年少万卷付一读，胸中霜气秋空横。

骅骝不作伏枥态，梦寐抵掌收功名。

属时绿林肆分扰，邻疆鼎沸无遑宁。

笑看吴钩应嚼齿，折冲不辞鞍马尘。

发轮红腐活饥殍，呻吟变作讴歌声。

勾稽讵足究施设，直须舟楫济通津。

幕府筹功居第一，联翩奏剡飞天庭。

日边消息清夜至，芝泥炳焕皇恩新。

铨闱行脱囊中颍，佩玉鸣珂游帝京。

书云过后两旬及，还是霄躔初度辰。

和气恰随阳气转，台星还并寿星明。

北山底处香风动，湖山里外祥烟轻。

帏罗幙绣玳筵列，歌珠舞翠金壶倾。

未祝修身如成子，未祝庞眉偕钱铿。

但愿登金仍步玉，盐梅商鼎早调羹。

归来武夷溪九曲，幔亭曾孙旋寻盟。

眉寿堂中恣盘礴，摩挲铜狄细推评。

武夷之山比公寿，与公千岁同峥嵘。

九曲之水酿公酒，与公千岁供寿觥。

我亦更办诗千首，一年一首伸贺诚。

吴申李

吴申李　句

潮头高卷岸，雨脚半吞山。

吴升之

吴升之　题清芬阁

先生曾此濯尘缨，七里寒滩分外清。

少日决科虽失意，全家肥遁岂无成。

蛟龙窟宅身如寄，泉石膏盲诗有声。

虽与子陵同一律，不将丝线钓虚名。

辟书既上不沾恩，拂袖归来闭里门。

聊取江山助篇什，尽将轩冕付儿孙。

纷纷利害真能择，扰扰光尘岂易论。

傥使乘时拜遗补，未应千古配严尊。

吴师孟

吴师孟　和韩绛游鸿庆寺

十里东郊道，兹游岁月深。

参僚从行府，高会适丛林。

穉子喧沽玉，春姬笑子金。

咳珠僧护宝，醉弁客遗簪。

天赐连宵泽，民欢毕昼阴。

分明造物手，自在出尘心。

非相虽无住，残芳尚可寻。

都人望旋旆，车马又駸駸。

吴师孟

吴师孟　和王公觌赏海云山茶合江梅花

何处珍丛最早开，海云山茗合江梅。

忽传诗帅邀肤使，不用歌姬侍宴杯。

晓艳鲜明同绮靡，晚妆清淡奉徘徊。

此时文酒风流事，岂似临江放荡来。

吴师孟

吴师孟　和章质夫成都运司园亭诗　潺玉亭

至人泉石心，俚耳便丝竹。

酾渠逗清泠，朝夕淙寒玉。

试听自然声，不减云環曲。

却返倒闻机，五音常自足。

吴师孟

吴师孟　和章质夫成都运司园亭诗　翠锦亭

东阁治台政，西堂备燕饮。

介於二堂间，华构饶花品。

红紫镇长春，四时如活锦。

公暇一绳床，上有通中枕。

吴师孟

吴师孟　和章质夫成都运司园亭诗　海棠轩

花淑对高轩，如用丹青彯。

锦水一卾红，玉台千面笑。

松篁两翠幄，常护东西照。

子细看韶妍，方知化工妙。

吴师孟

吴师孟　和章质夫成都运司园亭诗　茅庵

结茅为圜屋，环堵不开牖。

斋居如雁堂，广长才六肘。

深藏子猷竹，不植陶潜柳。

勿起灭定心，宴坐空诸有。

吴师孟

吴师孟　和章质夫成都运司园亭诗　水阁

形制似方桥，岛岸相连属。

春和逗凉颸，昼影浮净绿。

佳人罗袜轻，花时相步续。

澄澜忽生晕，下有双凫浴。

吴师孟

吴师孟　和章质夫成都运司园亭诗　西园

十纪权臣第，修城外台宅。

乔木不知秋，名花数逾百。

远如山林幽，近与尘埃隔。

惠政裕一方，民犹以为窄。

吴师孟

吴师孟　和章质夫成都运司园亭诗　小亭

尺水走庭除，花木皆周匝。

双亭正相值，仅能容一榻。

公馀时独来，隐几聊嘘嗒。

典谒或通名，东荣有宾合。

吴师孟

吴师孟　和章质夫成都运司园亭诗　雪峰楼

西北有高楼，梁栋云常起。

檐牙挂连蜷，栏影摇清泚。

爽气雪山来，一瞬极千里。

但欲摅远怀，无忧可销弭。

吴师孟

吴师孟　和章质夫成都运司园亭诗　玉溪堂

华构枕方塘，使台寂佳致。

二色真楠材，轮奂极精致。

花木四面围，如立复如侍。

一道仰澄清，此是澄清地。

吴师孟

吴师孟　和章质夫成都运司园亭诗　月台

雅意待蟾光，烦襟期爽快。

无云点太清，远贤周色界。

天光净琉璃，露下真沆瀣。

勤渠谂后人，宜葺不宜坏。

吴师孟

吴师孟　金牛驿

唱奇腾怪可删修，争奈常情胜谬悠。

禹贡已书开蜀道，秦人安得粪金牛。

万重山势随坤顺，一勺天波到海流。

自哂据经违世俗，庶几同志未相尤。

吴师正

吴师正　刘阮洞

天台春暖兰若馨，海榴喷血黄鸟鸣。

风晴雨霁洞天晓，画屏有路游人行。

刘郎阮郎剡溪客，结们穷幽绝人迹。

洞口遥闻漱玉声，时有飘英点溪碧。

扪萝涉水前攀缘，瞥见胜景层峦巅。

夭桃瑶草蔓深谷，飞楼杰阁凌青烟。

潭上金桥跨龙背，绰约双鸾饮潭水。

初疑帝子别潇湘，珠佩珊珊移玉趾。

环姿玮态踌躇久，熟视人间未尝有。

罗幙深沈邀客留，胡麻为饭椒浆酒。

问郎於此何当还，壶中景迥非尘寰。

客惊遽返觅闾里，子孙虽在皆重玄。

年华瞬息嗟浮世，往事分明如梦寐。

相与回寻旧路非，乱山稠叠烟云蔽。

我来蹑屐观遗踪，松阴坐久曾不逢。

野僧相引下山宿，落霞斜日林梢红。

吴石翁

吴石翁　赠陈随隐

大隐君家小隐君，得名太早忌人闻。

秋窗吟共缑山月，晓榻眠分华岳云。

惊欲引雏先出谷，马才生骥便离群。

新诗却要多拈出，突过郎罢张我军。

吴时显

吴时显　大宁寺过舅书舍

长怕山林勒驾回，幽寻空像栎山隈。

乘闲特羡春风约，行乐宁论暮景催。

情分一家欣满座，穷愁千斛厌成堆。

白头甥舅今稀有，原把清樽日醉陪。

吴时显

吴时显　法相寺可赋亭

尘埃谁复识瞿野，高座风生玉麈谈。

露浥芙蓉心与净，香浮檐卜鼻先参。

杜陵托兴歌茅屋，山谷留情赋草庵。

试叩禅关闻密语，前三三与后三三。

吴氏

吴氏　句

故将罗袖裛啼痕。纷纷事如麻。

吴世范

吴世范　白鹤山

灵坛古蹟自来夸，四望峰峦锦簇花。

白鹤何来归洞府，青山竟日锁烟霞。

言寻庭下烧丹灶，争羡天边返斗槎。

我欲离尘换凡骨，愿随风驭到仙家。

吴世范

吴世范　廖仙岩

治民因得道，浮世学应难。

自是神仙骨，非干龙虎丹。

松篁排洞罅，楼阁倚云端。

此日朝真去，惭为五品官。

吴势卿

吴势卿　当筵致语

此去京师一握天，太平官府似神仙。

九重明圣无疆寿，千里封圻大有年。

政已知平春缓缓，民无愁叹鼓渊渊。

三呼三祝情何已，稽首君恩雨露边。

吴势卿

吴势卿　风月之楼落成

手揖双峰俯霁虹，近窥乔木欲相雄。

一溪流水一溪月，八面痚棂八面风。

取用自然无尽藏，高寒如在太虚空。

落成恰值三秋半，敢请吹开白兔宫。

吴势卿

吴势卿　寿丞相

六月麟书雨作霖，生贤此际见天心，

江都分洒虽名世，{上艹下幸}野商霖始见今。

门馆无□仪表正，经纶有道本原深。

正人命脉家常主，一念公忱朋盍簪。

吴势卿

吴势卿　寿丞相

昨丙辰年相魏公，当时克敌首归功。

何如手补西天漏，仍更神驱塞北空。

一隙暇时关国祚，十分重任赖忠臣。

天生贤佐兴王业，正看周诗六月中。

吴势卿

吴势卿　寿丞相

兼善工夫自古难，有谁志学合伊颜。

儒先拈得四书出，名相措诸万事閒。

功向时危尤易见，道於世运实相关。

鲁论一半犹收效，寿国应须安似山。

吴势卿

吴势卿　寿刘监丞

昨陪骏马骤芳尘，怪得梅花喜色新。

恰则祝尧开瑞节，居然生甫已今辰。

冰壶缓度壶天日，翠玉交辉玉树人。

天下至荣公占尽，彩衣皂盖更青春。

吴势卿

吴势卿　寿刘监丞

佩玉徐行胜急驰，悠然滋味独深知。

地当韩愈分符处，人羡买臣怀绶时。

已出六奇陪授钺，更藏一着要观棋。

经纶毕竟还精密，大

非公更属谁。

吴势卿

吴势卿　寿王通判五首

银潢漾漾月华清，宝婺辉联处士星。

中有老人南极现，三台齐色照篁屏。

吴势卿

吴势卿　寿王通判五首

仙都仙子锦云裳，手授长生不死方。

观惠春风今几度，童颜不改只刘郎。

吴势卿

吴势卿　寿王通判五首

留样阁外记前回，龟伴高斋今再来。

试问剑州余父老，棠阴勿剪又栽培。

吴势卿

吴势卿　寿王通判五首

古称半刺已翱翔，□垒回旋舞袖长。

赖有治齐清净法，宏开寿哉海沂康。

吴势卿

吴势卿　寿王通判五首

流霞潋滟照炎天，雪藕调冰佐玳筵。

屈指西风凉意近，且拚剧饮管流年。

吴势卿

吴势卿　寿宗室

海珠吐月海水红，翠竹岩近蓬莱宫。

晨游东华天帝所，望舒前导参丰隆。

帝曰炎图亿万载，往哉汝谐盘石宗。

授之虹玉金斗印，一佛出世群仙从。

麟兮定兮已为瑞，彩袖接武葛氏龙。

忆昔京畿得贤辅，胥涛欲囓粒食空。

百万生灵裧席上，三日事为方寸中。

至今途歌与里咏，活民生佛称我公。

公侯衮衮世罕有，初心本愿毕阴功。

枌榆社内连理，华萼楼间天九重。

邦臣未识买臣贵，天子应知刘向忠。

未央前殿催元会，天诏传宣一字封。

武夷之山三十六，仆居八曲鼓子峰。

白马仙人向我说，高牙今驻秦甬东。

起看梅花玉的皪，记得诞日今重逢。

去年已献鹤飞曲，今年作诗尤未工。

一年一轴从今始，邺架轴少诗无穷。

吴势卿

吴势卿　挽蔡久轩

道学相承祖子孙，诸儒谁得似渊源。

铜川而上谁家世，程氏之门止弟昆。

后世定知尊所学，当时未尽用其言。

四书功用弥天地，惜不推行半鲁论。

吴势卿

吴势卿　挽蔡久轩

识见先几炳蔡著，艰难国事虑阽危。

龟山如用求得半，君实未亡犹可为。

人渺江涛已如此，公骑箕尾欲何之。

门生老病丹心折，伫立空山有所思。

吴势卿

吴势卿　挽欧阳梅坡

穆陵老进士，归侍白云乡。

前辈风流远，斯文感慨长。

平生足千载，盛德在诸郎。

斜日城头路，寒梅立莽苍。

吴势卿

吴势卿　望阙致语

镐燕云开纪诞辰，括山人即华封人。

圣明天子千秋节，帖泰时年半月春。

龙左角占农事好，殿西头喜捷书频。

小臣有录如金鉴，愿献吾君德日新。

吴势卿

吴势卿　吴徐知院题意一堂

几载辛勤有此堂，芝峰直面丽谯傍。

千章山木朝烟合，百尺楼阴夜月凉。

物我本於仁上一，居诸偏向静中长。

衰年烛武知何用，空有忧时两鬓霜。

吴势卿

吴势卿　咏后山镇水月奇观阁

厌逐京华辇路尘，归来杰阁敞虚明。

斜阳两岸暮山紫，明月一天秋水横。

芳草尽头黄犊乐，芦花深处白鸥声。

是中不伏诗模写，一片丹青可得成。

吴寿翁

吴寿翁　句

六一文风属后生。

吴叔元

吴叔元　江上

独坐江之涘，高秋叶落时。

风狂疑水立，云动觉天移。

浦远孤鸥没，溪平小艇迟。

徘徊待月上，把酒寄遐思。

吴淑

吴淑　句

浴殿夜凉初阁笔，渚宫秋晚得悬车。

吴淑

吴淑　句

晓羹沉玉杵，寒鮳叠金绵。

吴淑

吴淑　送僧归天宁万年禅院

偶携筇杖辞青嶂，便赐兰芽染紫衣。

城阙暂随明月至，江湖还共白云归。

楼中夕照山川秀，盘里春蔬箂蕨肥。

我为浮名閒未得，他时莲社愿相依。

吴淑

吴淑　题义门胡氏华林书院

高隐仙山下，依山携草堂。

穷年乐石水，切意玩嫌缃。

竹径来嵇阮，鱼梁集惠庄。

论文探致极，寻古袭遗芳。

沉意诗书苑，游心翰墨场。

海鹏潜羽翼，露豹郁文章。

侠洽千门庆，联翩却桂香。

活和资胜景，变化得神方。

虚槛临寒水，平皋占夕阳。

溪云蒸柱礱，岚气润衣裳。

露叶飘书幌，风花落酒觞。

往还乘月喜，酬唱为春忙。

宗族传雍睦，门闾被宠光。

高情谁可及，积善不能量。

顾我何为者，多年别故乡。

他时归计遂，依附葺云房。

吴说

吴说　避地白岩山中书怀

胡虏凭陵甚，长驱青海边。

携家遭困顿，忧国愤迍邅。

不省岁月换，徒惊花草鲜。

到头苏息否，洒泪问苍天。

吴说

吴说　酬次李辰甫所寄三首

近知尽室入烟霞，儿女甘贫惯食鲑。

方外何人差可友，岁阑底处定为家。

江城潮盛漫秋卤，驿道风高卷霁沙。

子拾堕樵归未得，能无借地种桃花。

吴说

吴说　酬次李辰甫所寄三首

桐花竹实几时生，桑野秋纎未定成。

肯信饥寒能累道，唯余寂寞许寻盟。

年颜已愧神仙事，江海难忘故旧情。

何日往来同井陉，清谈清坐到天明。

吴说

吴说　酬次李辰甫所寄三首

扁舟东下初乘兴，明月南飞竟失群。

田父语言时近道，世人嘲笑尚论文。

九山敛气横寒野，一坞朝阳聚暖云。

胜处借人教暂看，后来何必问灵氛。

吴说

吴说　交廉布书事三首呈郎中机宜诗韵

当代青云士，皆言子独贤。

异时犹未遇，多难更堪怜。

妙契环中趣，饱参方外禅。

海涯孤绝处，谁识孝廉船。

吴说

吴说　交廉布书事三首呈郎中机宜诗韵

区宇半荆棘，干戈犹未休。

屡空无计奈，多病不禁愁。

农具应须办，朝簪便合投。

全家耕谷口，一饱更何忧。

吴说

吴说　交廉布书事三首呈郎中机宜诗韵

栖遁云岩下，无人到此边。

阶庭穿蚓穴，窗户蠹蜗涎。

寂寞春将老，淹留月再弦。

羁愁知几许，素发挽华巅。

吴说

吴说　句

越山长青水长白，越人长家山水国。

吴说

吴说　句

山峡名标第一楼。

吴说

吴说　山中元夕

忆昔观灯夜，维舟天汉湾。

千官环凤辇，万炬转鳌山。

异县方营窟，佳辰独掩关。

悲凉追往事，华发坐来斑。

吴说

吴说　题梁王寺清辩大师房

云收雾落天围净，乞与游人眼界宽。

独恨不当新雪霁，月明来此倚阑干。

吴说

吴说　题清芬阁

乃祖飞英标万古，后来奕叶盛三吴。

传家孙达吾何慊，配食子陵德不孤。

秀句至今辉简表，故山从昔锁松梧。

他年我欲修清供，一盏寒泉一束刍。

吴说

吴说　题义节夫人传

国步阽危古所稀，旷无仗节不胜讥。

得夫人辈戡多难，拨乱兴衰亦庶几。

吴说

吴说　题义节夫人传

丈夫效死以成人，何事临危反爱身。

有靦闺门全节义，伤今思古泪沾巾。

吴说

吴说　仙都山

佳住从来说鼎湖，兹游直欲到清都。

参天玉箸千寻许，堕地金莲十丈无。

江观便思眠一柱，海山今喜识方壶。

直须买取鹅溪绢，要画沧洲水墨图。

吴思齐

吴思齐　拟古

平原一遗老，九重未知名。

临危观劲节，相视胆为惊。

折陊犹举手，籲天闽无成。

九陨期报国，万古犹光晶。

亦有布衣人，烈烈死弥贞。

回风惜往日，辉映岂独清。

滔滔肉食辈，泚颡徒吞声。

我闻同志士，野祭激高情。

配享遗斯人，忧心每如酲。

吴思齐

吴思齐　题鹿苑寺壁间记鲁简肃公罗汉见梦事

是法本平等，无怠亦无敬。

如何证无生，却来见参政。

吴粟

吴粟　皇太后回銮颂

於皇睿明，运符中兴。

绵宇肃清，乾夷坤宁。

孝思兢兢，交三圣灵。

惟我文母，远征朔土。

苍昮眷顾，显持阴护。

爰居爰处，储降祉祜。

睿明绍休，匪豫匪游。

人谋鬼谋，迎亲是求。

夜靡安席，昼靡安几。

宸心窃至，迎亲是议。

皇帝曰咨，命尔辅臣。

腾有大计，储思唯亲。

辅臣稽首，对扬圣志。

惟断乃成，愿破群议。

皇穹隆赫，鉴兹至德。

风行万国，耸动蛮貊。

诞扬天声，四征弗克。

敌人震惊，稽颡寻盟。

遣使旁午，愿旋銮辂。

稽考旷古，且未曾睹。

帝曰休哉，大庆鼎来。

喧传九垓，疾如惊雷。

乃严法驾，乃饰次舍。

千舆万马，出疆以迓。

文母在远，雷剥曰舒。

六龙驾辇，陟巘嵩呼。

济彼洪流，天星翼舟。

微波聿收，瑞气横秋。

文母遄临，千官则仪。

欢声戴驰，霆震风飞。

銮车至止，幅璬咸喜。

丕照盛美，实天所启。

有汉高祖，安忍无亲。

与言分羹，实忝前闻。

有唐德宗，求之莫获。

莫享天心，实有惭德。

惟我皇上，圣孝绝纶。

念兹在兹，虞舜周文。

韪哉鸿休，卓绝殊尤。

二圣重欢，亿万斯秋。

究观自昔，发挥伟绩。

有颂有诗，以诏无极。

瞔兹日月，宁容图绘。

小臣献颂，乐府是配。

吴燧

吴燧　冬晚湖上

山色寒仍瘦，湖光晚再明。

松苍仁者寿，梅古圣之清。

日淡草无影，风乾叶有声。

三年湖上客，鸥鹭得无情。

吴涛

吴涛　句

心缘黄纸红旗动，气为青云白石降。

吴涛

吴涛　句

文书堆裹形骸苦，竹木阴中日月閒。

吴涛

吴涛　句

窗间常作三独坐，琴上时弹一再行。

吴涛

吴涛　暮春

游子春衫已试单，桃花飞尽野梅酸。

怪来一夜蛙声歇，又作东风十日寒。

吴涛

吴涛　山居

村翁习性不浮华，只种桑麻不种花。

闻道野梅开欲遍，好山春色过山家。

吴涛

吴涛　在杭日作

时乖事转拙，端居徒含情。

不似阶前草，春来随意生。

吴涛

吴涛　仲春

雨余寒气浅，园林作春媚。

不知海棠花，新来著花未。

吴通

吴通　炼丹台

我寻陶隐居，山中多古迹。

青障抚清泉，白云抱苍壁。

入经碎玉桥，便是幽人宅。

仙人昔炼丹，嶙嶒一卷石。

俯视直千寻，凌空高百尺。

两水落沧洲，滔滔渺无极。

拂石坐片时，万籁俱寥寂。

但听松风声，耳边生淅淅。

长啸白云飞，山雨催诗亟。

诗成寄阿谁，赏识惟贞白。

吴同山

吴同山　庆游宝制

梅花玉立雪尤禁，岁岁吹香伴细斟。

日看篁车归戏彩，未夸荷橐已横金。

水云生阅市朝事，砥柱不移丘壑心。

德望益尊身暂退，他年乃听卫公箴。

时事枰棋着固难，奕秋袖手却旁观。

汉庭持论卑皋朔，洛社论年参潞韩。

富贵无心来则受，行藏有道处之安。

金笼放鸽徒夸诩，静处乾坤分外宽。

吴文震

吴文震　题半月岩

□灵通一窍，如月未全盈。

外□山河界，中涵蚌蛤精。

银潢斜□断，玉斧半修成。

莫讶平分破，难亏半体明。

吴文震

吴文震　题浯溪

景定初元汛虏气，掀天功业掩前闻。

扶唐社稷郭中令，造汉乾坤贾冠军。

好激浯溪湔旧案，重磨崖石纪元动。

仆今已办湘山刻，未逊聱翁星斗文。

吴文震

吴文震　元石

卷石之中有道存，岩岩气象峻于天。

巍乎近取舜为法，早尔如群孔在前。

跨六鳌头观戴极，出群龙首要承乾。

圣门所重非科第，向上工夫合勉旃。

吴文忠

吴文忠　嵩山下至德祠

脱蹤岐阳迹已幽，默全忠孝复何求。

文身幸获辞姬祚，端委犹能化列侯。

无语存商先叩马，有心迓命待归牛。

象贤再见延陵季，十字碑题至德俟。

吴误

吴误　二月十三日灰池炎灼得混沌胚膠

灰池炎灼定浮枕，见了方知造化深。

世上本来无此物，人间终是少知音。

蒙蒙恍恍离宫本，杳杳冥冥坎户金。

得一莫夸能事毕，要勤功行合天心。

吴误

吴误　十一月十八日开炉得先天铅因纪其实

配合阴阳法自然，得成此物号先天。

妙中妙妙妙真妙，渊处渊渊渊又渊。

下手工夫终百日，夺他造化几千年。

从头细试渔庄录，方信神仙不浪传。

吴误

吴误　书渔庄邂逅录卷末

丹中神水与华池，学者如麻悟者稀。

但指气精为造化，岂知铅汞有深微。

迷途到底生邪见，大道何人为指归。

今日相逢皆宿契，与君容易泄天机。

吴锡畴

吴锡畴　别吴仲俊

背人春事水趁东，浅紫深红次第空。

宿蔼未乾桑叶雨，薄罗初试楝花风。

诗联锻链微吟里，豪气施行半醉中。

此去相逢堪几度，别怀作恶老来同。

吴锡畴

吴锡畴　擘蟹

寒蒲就缚失横行，已矣甘从五鼎烹。

凭恃甲戈名以躁，贮藏风露败于清。

芦花洲冷霜威健，竹叶杯深饮兴生。

且与老饕成后赋，正须一笑付姜橙。

吴锡畴

吴锡畴　除夜

日月跳丸岁又除，书生作计太迂疏。

也知穷鬼难驱逐，郁垒神荼莫用渠。

吴锡畴

吴锡畴　除夜

守岁儿童语笑频，老翁醉拥地炉春。

欠伸起唤梅花说，明日平头五十人。

吴锡畴

吴锡畴　楚东岁暮

楼高霜冷漏声迟，独立阑干忆别离。

明月一奁磨后镜，疏星几点劫残棋。

岁寒时节难为客，老日头颅尽付诗。

颇觉凄凉无晤语，临风说与冻梅知。

吴锡畴

吴锡畴　春日

韶光大半去匆匆，几许幽情递不通。

燕未成家寒食雨，人如中酒落花风。

一窗草忆濂溪老，五亩园思涑水翁。

无赋招魂成独啸，且排春句答春工。

吴锡畴

吴锡畴　春日从伯氏领子侄郊行

寒食清明共一时，柔红开遍野棠梨。

繁禽声乐风光丽，弱柳阴浓日脚迟。

身外生涯何似酒，人间局面只如棋。

行春莫待花飞却，藉草开樽剩赋诗。

吴锡畴

吴锡畴　春望

春事今如此，凭高兴未阑。

半帘疏雨过，一院落花閒。

草色迷幽迳，禽声出晚山。

东风能育物，不改鬓毛斑。

吴锡畴

吴锡畴　次韵答吴仲山

声利驱人万毂忙，可如林下玩幽芳。

一池草色春不尽，半树梅花月花香。

古锦忽分诗眼巧，短笺难寄话头长。

相望正恨相逢晚，莫惜来过剪韭黄。

吴锡畴

吴锡畴　次韵逢原偶兴

曾共清灯坐夜阑，依然故我只儒酸。

昏眸但觉看山易，倦足方知行路难。

扪虱坐谈思傲睨，闻鸡起舞叹衰残。

閒中恰续无功记，以醉为乡尽自宽。

吴锡畴

吴锡畴　次韵孙艮夫赠别

第一江山第一程，新诗快读逼梅清。

碧云不断飞帆急，立尽樯竿晚日明。

吴锡畴

吴锡畴　次韵孙艮夫赠别

扬子江头歡乃歌，一天星斗络斜河。

怕无才思堪风月，拾入奚囊未必多。

吴锡畴

吴锡畴　次韵题纯老房行

有竹便不俗，萧疏三数竿。

云深茶灶湿，雨过佛灯寒。

纪壁何年种，停经了日看。

尘劳应可涤，几欲借薄团。

吴锡畴

吴锡畴　次韵题璜原僧舍

鱼鼓无声昼閴沈，荒碑积雨古苔侵。

忽飞寒雀窥斋钵，偶有驯猿听梵音。

吴锡畴

吴锡畴　次韵汪仁甫

斜河炯炯雁飞飞，老却斯人天未知。

三迳秋光犹在菊，一年心事可无诗。

岁华迅似离弦箭，愁思多于盈杼丝。

寂寂空山明月里，谁拈霜竹倚风吹。

吴锡畴

吴锡畴　次韵写兴

不学韩公咎斗牛，此心无愧许沙鸥。

阴晴明日自鸡料，得失频年已熟筹。

痴计空为千载卢，虚名翻误不生忧。

閒中菘韭皆真味，绝胜羊腔进膳羞。

吴锡畴

吴锡畴　次韵谢元寿

曾被儒冠误，谋生事事疏。

洲无千树橘，家有五车书。

叠石和苔斸，移梅带雪锄。

好非人所好，习气未能除。

吴锡畴

吴锡畴　次韵叶介夫

芳草垂杨浥嫩寒，苔痕新过雨斑斑。

一年春付花开落，长日庭分燕往还。

世事只堪频对酒，诗情自可饱看山。

尽穷莫用文为送，郊岛曾容季孟间。

吴锡畴

吴锡畴　悼鹤

乘化归辽海，双笼一不开。

坠翎留片雪，遗迹印荒苔。

月朗怜孤唳，琴閒忆共来。

瘗铭为琢石，鸡鹜不须猜。

吴锡畴

吴锡畴　棣华堂先大父国录叔大父安抚教授之地堂前古桂岿然独存花时踏月徘

古桂吹香秋月明，当年曾听读书声。

角弓有赋门人在，邂逅犹须问悴荣。

吴锡畴

吴锡畴　冬日

日薄霜清水见沙，水边偶到野人家。

满阶风叶浑慵扫，为爱深红似落花。

吴锡畴

吴锡畴　冬日

夕阳孤倚立溪头，三两渔舟溯碧流。

惊起一行新宿雁，斜飞又过别汀洲。

吴锡畴

吴锡畴　冬日

谁人雅趣似林逋，绕屋栽梅入画图。

淡日笼晴霜转暖，从头看过有花无。

吴锡畴

吴锡畴　独酌

独酌悠然醉，应无语笑哗。

百年柯上蚁，万事瑆中蛇。

诗定重删草，灯挑又作花。

不烦眠遣客，长啸岸乌纱。

吴锡畴

吴锡畴　对灯咏感

竛竮瘦影伴孤灯，两鬓萧然失旧青。

豪在尚堪论剑术，骨凡何用泥丹经。

半生踪迹如春燕，少日交游类曙星。

閒拂桐丝写幽意，洋洋不为有人听。

吴锡畴

吴锡畴　对雪

婆娑舞忽凌空去，散漫狂还扫地来。

几片飞黏梅树上，恍疑昨夜有花开。

吴锡畴

吴锡畴　对月有怀

破晴斜月入帘阴，鬓影萧骚老不禁。

九十日春风与雨，百千年事后犹今。

牡丹红褪残妆面，杜宇声寒故国心。

眼底交游期又误，飞鸿杳杳鲤沈沈。

吴锡畴

吴锡畴　多景楼

栏干投北是神州，莫怪诸公怯上楼。

千载潮声如有恨，犹能含怒到瓜洲。

吴锡畴

吴锡畴　分题牡丹

此花谁实与封王，公道东皇有品量。

宿露低垂苍玉佩，暄风轻振紫罗裳。

精神因为得春久，富贵何妨到晚芳。

醉把一枝簪帽侧，从教人笑老夫狂。

吴锡畴

吴锡畴　姑苏台

歌舞声消迹已陈，危台今日压城闉。

麋游莫恨终亡国，谁把鸱夷载谏臣。

吴锡畴

吴锡畴　姑苏晚泊

有味吟边景，无愁醉里身。

如何连夜梦，只是到家频。

更永迟留月，梅寒漏泄春。

吴王台下泊，访古待清晨。

吴锡畴

吴锡畴　癸酉元日

一声爆竹又惊春，荼垒中间写此心。

忽忽行年周六甲，便便痴腹拟三壬。

酒泉郡里宁甘饮，饭颗山头尚苦吟。

强健得閒元是福，何妨终老住云林。

吴锡畴

吴锡畴　桂花

许多香却不多花，灏气浮空月满家。

明日石坛金屑富，放心收剩馥入龙茶。

吴锡畴

吴锡畴　荷葭坞呈秋崖方工部

怕惊啼鸟推棋罢，为爱落花迂屐行。

窈窈绿云春一坞，游丝飞絮弄新晴。

吴锡畴

吴锡畴　湖上闻鹃

涌金门外买湖船，绿树阴阴叫杜鹃。

恰莫叫从城里去，有谁人肯办归田。

吴锡畴

吴锡畴　还友人诗卷

坛荒杜陵后，何以续诗名。

千里江山秀，一襟风露清。

淡中无浅短，豪处有和平。

细读松间集，如闻雅奏声。

吴锡畴

吴锡畴　寂寂

寂寂闭门坐，身閒心太平。

豆花含雨重，梧叶坐秋鸣。

道路风波恶，山林梦寐清。

少狂无复在，在减是诗情。

吴锡畴

吴锡畴　寄漫客汪子美兼简竹牖东美

雁断无书到笔峰，暮云空自满江东。

漫郎一片襟期杳，子美三生习气同。

身外有赀惟老砚，竹边无价是清风。

何时共听檐花雨，小醉微吟夜烛红。

吴锡畴

吴锡畴　江氏静山堂

一炷清香万叠山，依仁体艮寂然间。

油云自去为霖雨，千古苍苍只恁閒。

吴锡畴

吴锡畴　结屋

结屋须教坐对山，把茅才此有三间。

浇花抱瓮调停懒，洗砚裁笺准备閒。

未问丹砂能蜕骨，久知绿酒可酡颜。

江湖浪迹成何事，抖搂归囊句不悭。

吴锡畴

吴锡畴　荆溪舟中对月

历眼旬余半，终宵月在天。

若将今岁看，仅有此番圆。

寒逼鸿洲外，光摇蚁瓮边。

家山千里远，应共一婵娟。

吴锡畴

吴锡畴　九日

九日今朝是，风吹帽欲斜。

愁惟添白发，贫莫负黄花。

蟹上橙初熟，秋登酒易赊。

茱萸休把玩，且办醉生涯。

吴锡畴

吴锡畴　九日集客

佳节欲酬须酩酊，东篱不记几飞觞。

从教乌帽吹将去，且对黄花邻取香。

世事漫劳三太息，人生宽破百重阳。

英雄盖代今何在，戏马高台久已荒。

吴锡畴

吴锡畴　菊边持螯

奔火狂难改，横戈事已非。

形模虽可怪，风味故应稀。

玉斫双螯洁，金披一壳肥。

持杯篱菊畔，又见醉忘归。

吴锡畴

吴锡畴　郡侯奏请为先竹洲易名因送逢原入京

一封奏入五云开，褒录儒先动九垓。

生意欲回洲上竹，好风已递陇头梅。

志铭标揭留幽隧，谥法昭彰在曲台。

去去片帆春水滑，捧持飞诰看归来。

吴锡畴

吴锡畴　看山

一寒未办买山赏，随处看山总可诗。

人事无常山换主，青山依旧不曾移。

吴锡畴

吴锡畴　客思

淹留为客久，萧散与心违。

妻病家缘废，奴逃书问稀。

雨荒招鹤迳，苔滑钓鱼矶。

愧尔汀头鹭，沧波自在飞。

吴锡畴

吴锡畴　客枕闻鹃

烟新寒食过，月皎子规来。

万里他乡恨，千年故国哀。

窗深欹枕听，梦短到家回。

为尔添愁寂，春风不耐催。

吴锡畴

吴锡畴　哭赵成德

鹤怅东岩夜，声悲不可闻。

有图留水月，无句管烟云。

身后空传稿，生前事作坟。

忍思携手日，溅泪漫纷纷。

吴锡畴

吴锡畴　兰

石畔棱棱翠叶长，葳蕤紫蕊吐幽芳。

灵均去后无人问，林密山深只自香。

吴锡畴

吴锡畴　蓝溪道中

绿窈雨初歇，清和日正长。

乳禽穿薄霭，弱蔓上颓墙。

村市箂厨美，田家黣饵香。

老翁扶杖出，小立看移秧。

吴锡畴

吴锡畴　老境

老境已駸駸，功名负壮心。

昏眸云雾隔，短鬓雪霜侵。

身为贫长客，诗因病懒吟。

春山归未得，门径藓花深。

吴锡畴

吴锡畴　林和靖墓

遗稿曾无封禅文，鹤归何处但孤坟。

清风千载梅花共，说著梅花定说君。

吴锡畴

吴锡畴　临川忆旧

漫浪同为逆旅人，倏然离合入思频。

清明上巳多愁雨，芍药荼釄各殿春。

不改交情山翠旧，渐添老色鬓华新。

近来世念寒烟薄，已办青蓑理钓纶。

吴锡畴

吴锡畴　六和塔

直上浮屠最上头，茫茫渺渺入双眸。

斜阳断雁新秋意，惹起西风一段愁。

吴锡畴

吴锡畴　笼鹤

本是云霄万里身，樊笼著向绿槐阴。

虽然禄料曾无欠，孤却宽閒自在心。

吴锡畴

吴锡畴　旅舟度岁呈范尧臣

柏瑆椒盘且罢休，吕蒙城下泊孤舟。

昏独照还乡梦，久客新添别愁。

爆竹无声惊寂寞，梅花有意伴淹留。

明朝例是加年事，不信公侯不白头。

吴锡畴

吴锡畴　偶成

酒能成病姑停饮，诗怕伤时莫浪吟。

客又不来春欲去，一帘花影唘鸣琴。

吴锡畴

吴锡畴　偶成

酿蜜山蜂初割户，衔泥梁燕已成家。

春愁漠漠连芳草，閒过东园数落花。

吴锡畴

吴锡畴　凭栏

刘伯龙如鬼笑何，居然幻境蚁南柯。

世间知止人应少，天下难言事最多。

梧叶凄凉依节序，雁声依约自关河。

凭栏莫起悲秋意，老色何妨借酒酡。

吴锡畴

吴锡畴　琴枕

三尺焦桐称醉眠，邯郸底用遇囘仙。

梦中仿佛闻流水，元是山间响瀑泉。

吴锡畴

吴锡畴　秋怀

雁声叫断一天秋，寒气凭陵季子裘。

莫恨蛾眉偏薄命，曾知猿臂自难侯。

绕黄花有诗消遣，持紫鳌兼酒拍浮。

未用凄凉如宋玉，月明清思满前洲。

吴锡畴

吴锡畴　秋来

秋来病叶不禁风，渐觉虚檐坠片红。

斜日半溪人唤渡，断云千里雁横空。

诗情得似驯鸥子，世事徐观失马翁。

忻戚莫将为我役，此怀拍拍自春融。

吴锡畴

吴锡畴　秋日

西风吹雨故将寒，斗室盘旋宇宙宽。

芦已成花衰鬓白，枫犹染叶醉容丹。

人间岁月几羊胛，身外勋名一鼠肝。

领略秋光无限意，东篱閒掇落英餐。

吴锡畴

吴锡畴　秋夜

寂寂虚堂风露凉，边声惊听雁南翔。

短筇梦涉秋三迳，长笛思乘月一航。

老眼添昏如浊镜，吟怀多感类寒螀。

久知拙不趁时样，肯羡东邻鬭靓妆。

吴锡畴

吴锡畴　三高祠

去越思吴居甫里，并祠千载说三高。

到头杞菊饶余味，不涉人间富贵劳。

吴锡畴

吴锡畴　山村问宿

问宿山村里，人烟断复连。

高峰明落日，危石响幽泉。

世事双眉上，年华两鬓边。

沧洲森万玉，飞梦月娟娟。

吴锡畴

吴锡畴　山居寂寥与世如隔是非不到荣辱两忘因忆秋崖工部尝教以我爱山居好

我爱山居好，扶藜步晚晴。

俗醇存古意，境寂快诗情。

杜老银丝脍，坡翁玉糁羹。

随缘清供足，尽可佚余生。

吴锡畴

吴锡畴　山居寂寥与世如隔是非不到荣辱两忘因忆秋崖工部尝教以我爱山居好

我爱山居好，蔬畦间莳花。

笕泉归爨舍，篝火乞邻家。

茁嫩猫头箂，焙芳雀舌苛。

野人曾拜号，何用给黄麻。

吴锡畴

吴锡畴　山居寂寥与世如隔是非不到荣辱两忘因忆秋崖工部尝教以我爱山居好

我爱山居好，乾坤自在身，

林泉睎隐士，风月谥閒人。

村酿添春困，庖蔬胜鼎珍。

几携蓑笠去，保社在鸥津。

吴锡畴

吴锡畴　山居寂寥与世如隔是非不到荣辱两忘因忆秋崖工部尝教以我爱山居好

我爱山居好，轩窗傍水开。

游鱼吹堕絮，閒鹤啄荒苔。

有字人谁问，无租吏不来。

寂寥门迳侧，数尺长蒿莱。

吴锡畴

吴锡畴　山居寂寥与世如隔是非不到荣辱两忘因忆秋崖工部尝教以我爱山居好

我爱山居好，陶然与世忘。

细听泉漱玉，那羡佩鸣孬。

乳燕飞閒宇，新篁出矮墙。

静观机不息，天地为谁忙。

吴锡畴

吴锡畴　山居寂寥与世如隔是非不到荣辱两忘因忆秋崖工部尝教以我爱山居好

我爱山居好，崖云湿爨烟。

琴横双鹤舞，犁阁一牛眠。

酒熟花开日，诗成雨霁天。

逢场聊适意，总结喜欢缘。

吴锡畴

吴锡畴　山居寂寥与世如隔是非不到荣辱两忘因忆秋崖工部尝教以我爱山居好

我爱山居好，枌榆老故丘。

好峰当户立，远水护田流。

鼓响移秧日，耞鸣获稻秋。

年丰身老健，一饱外无求。

吴锡畴

吴锡畴　山居寂寥与世如隔是非不到荣辱两忘因忆秋崖工部尝教以我爱山居好

我爱山居好，苍矶一钓竿。

白鸥春水阔，黄犊绿坡宽。

径菊香秋晚，溪梅约岁寒。

人间幽意足，诗思倚栏干。

吴锡畴

吴锡畴　山居寂寥与世如隔是非不到荣辱两忘因忆秋崖工部尝教以我爱山居好

我爱山居好，茶瓯困解围。

松边横藓石，柳下敞渔扉。

细雨噞喁出，斜阳觳觫归。

交情殊贵贱，似觉故人非。

吴锡畴

吴锡畴　山居寂寥与世如隔是非不到荣辱两忘因忆秋崖工部尝教以我爱山居好

我爱山居好，田园在力耘。

樵歌风外断，猿啸月中闻。

舴艋夜招鹤，辘轳晓汲云。

久惭呼处士，未必应星文。

吴锡畴

吴锡畴　山行

策蹇又山行，看山不识名。

平林秋后薄，叠嶂日边明。

云近侵衣湿，泉幽照影清。

归樵饶乐意，笛弄两三声。

吴锡畴

吴锡畴　山中杂言

小小柴门傍竹开，幽深不惯有人来。

颇嫌老鹤无情思，啄损庭前一径苔。

吴锡畴

吴锡畴　山中杂言

老作山翁行辈人，素衣曾不化京尘。

只应猿鹤无惊怨，从自龙蛇有屈伸。

吴锡畴

吴锡畴　山中杂言

数家鸡犬小成村，一带冈峦近入门。

怕有渔人来问讯，溪流那得截云根。

吴锡畴

吴锡畴　山中杂言

草色侵除雨后深，天教閒静在山林。

无田种秫供桑落，有地栽兰当水沈。

吴锡畴

吴锡畴　山中杂言

移春有槛遍京华，剩种人间富贵花。

谁识山中穷活计，眼前沃沃只桑麻。

吴锡畴

吴锡畴　山中杂言

得失升沈是与非，纷纷世上局如棋。

白云谷口横遮断，万事山中总不知。

吴锡畴

吴锡畴　山中杂言

谬有生涯类蠹鱼，萧然四壁一床书。

儿曹未信儒冠误，犹事青灯废耒锄。

吴锡畴

吴锡畴　送春

红衬晴霞一角天，小楼重上眺前川。

莫言春去无踪迹，尽在枝头嫩绿边。

吴锡畴

吴锡畴　送春

惆怅春归自不禁，日长门巷静沈沈。

应知不止为花地，沃沃桑麻雨露深。

吴锡畴

吴锡畴　送春

新绿回环暗竹扉，静中物物总天机。

啼莺戏蝶浑如旧，莫是春风尚未归。

吴锡畴

吴锡畴　听雨

细细檐花雨，青灯耿客魂。

轻烟腾柏子，流水响桐孙。

日月双车毂，乾坤一酒樽。

蚁柯分已定，人自苦追奔。

吴锡畴

吴锡畴　僮谕

小隐生涯无别事，护持蓑笠傍鸥沙。

清泉频注吟边砚，活火随煎饭后茶。

趁早须来添鹤料，便忙也去看梅花。

焚香扫地齐书帙，客到邻墙有酒赊。

吴锡畴

吴锡畴　晚步

晚日弄晴阴，徐行野迳深。

山寒梅韵峭，林杳鹤声沈。

缓水元无响，飞云岂有心。

颇知閒最乐，天地入清吟。

吴锡畴

吴锡畴　晚春

书策炉熏了日閒，雨余庭砌绿回环。

一春又是寻常过，两鬓谁知容易斑。

轻薄杨花芳草岸，凄凉杜宇夕阳山。

不嫌贫有双飞燕，依旧衔泥自往还。

吴锡畴

吴锡畴　晚春喜友人至

柳门竹巷静生苔，节序俄惊物物催。

一雨拉将寒食过，百花让与牡丹开。

若为缱绻留春日，正可淋漓纵酒杯。

呼舞忽闻猿鹤喜，儿童忙报故人来。

吴锡畴

吴锡畴　晚晴

雨脚风收断，斜阳漏晚天。

径芜蛙张王，花霁蝶轻儇。

画思平林外，诗情步屧边。

无山将亦隐，底用买山钱。

吴锡畴

吴锡畴　晚山

晚山欣静对，杳杳碧无垠。

病叶明残照，飞鸿带断云。

自怜麋鹿性，宜入鹭鸥群。

世路多殊辙，升沈迹已分。

吴锡畴

吴锡畴　晚眺

日未沈西月色东，一山秋叶染霜红。

鲜明恰胜春花好，不似春花耐得风。

吴锡畴

吴锡畴　闻笛

乾坤沈万籁，风露杳双清。

城近更初转，山空月正明。

揽裘寒意重，看剑壮心惊。

迢递谁家笛，凄凉此夜情。

吴锡畴

吴锡畴　闻雁

暮霞天角正红酣，渺渺飞鸣雁两三。

万里中原消息断，赖能带得过江南。

吴锡畴

吴锡畴　闻莺

湖边春压柳丝低，云淡风轻一杖藜。

伐木诗亡交道绝，绵蛮宽为尽情啼。

吴锡畴

吴锡畴　无弦古琴

寥寥谁是识琴心，得趣元来不在音。

可惜伯牙犹未达，绝弦当日恨徒深。

吴锡畴

吴锡畴　夕阳

夕阳牛背数家村，一笛声中欲断魂。

人世百年双短鬓，不知禁得几黄昏。

吴锡畴

吴锡畴　鸂鶒

满身文彩漫成愁，一曲清池强滞留。

翘足有时双睡去，梦魂依旧绕沧洲。

吴锡畴

吴锡畴　夏日

雨作年丰计，凉为午睡媒。

不烦思饮露，已可洗飞埃。

延月帘高卷，看山牖尽开。

心閒逢事懒，褦襶且休来。

吴锡畴

吴锡畴　新城

短棹泊新城，江宽风易生。

帆随潮共上，烟接岸俱平。

冷蕊江南信，孤鸿塞北声。

诗成休朗诵，怕有老龙惊。

吴锡畴

吴锡畴　新荷

园林春去后，幽景属池塘。

过雨钿犹小，吹襟风已香。

莫期包作馈，好待集为裳。

太极翁何在，花时爱敢忘。

吴锡畴

吴锡畴　寻梅

迤逦寻梅过别村，归来新月照黄昏。

更无可觅春风面，捻断冰髭立断魂。

吴锡畴

吴锡畴　烟波奇观写兴

层楼一望立斜晖，三两人家出翠微。

浅濑欲流山影去，疏帘不碍月明归。

自来樵钓无荣辱，到底功名有是非。

识得老天穷我意，免教世俗践危机。

吴锡畴

吴锡畴　严滩

极目飞鸿外，苍茫一渺然。

风清垂钓濑，月淡放梅天。

展卷评诗句，探囊结酒缘。

舟中无此乐，但只闭篷眠。

吴锡畴

吴锡畴　杨花

为见春风不久归，颠狂上下弄晴晖。

只饶天与无拘束，入幕穿帘任意飞。

吴锡畴

吴锡畴　杨花

飞舞随春去不停，空条留得罩邮亭。

狂心未肯沾泥死，犹作轻浮水上萍。

吴锡畴

吴锡畴　夜感

少年未识堤防老，不办坡翁大字书。

犹有壮心躯万卷，其如昏目负三余。

睡迟只怕中宵觉，交淡从教俗轨疏。

瞑坐漫搜诗拨遣，灵台一片炯如初。

吴锡畴

吴锡畴　夜雨

漠漠春阴未肯晴，空阶滴点到平明。

应知不入笙歌耳，来作愁人枕畔声。

吴锡畴

吴锡畴　夜坐

萧萧下庭叶，未晚闭柴门。

故箧搜诗读，残灯唤酒温。

砧鸣深巷月，犬吠隔溪村。

人世如无夜，劳生事更繁。

吴锡畴

吴锡畴　友人幽居

空谷境常寂，幽居趣最真。

蛙鸣聊当乐，花发即为春。

白首惟诗酒，青山自主宾。

惜无骚雅笔，写寄市朝人。

吴锡畴

吴锡畴　友人有约未至

梅破疏英饯岁华，寻梅有约过山家。

短窗昨夜占佳晤，挑尽寒灯未肯花。

吴锡畴

吴锡畴　迂拙

迂拙安吾分，炎凉任世情。

箪瓢自钟鼎，风月即勋名。

春树重重暗，晴云片片明。

沧波山阁外，浩荡一鸥轻。

吴锡畴

吴锡畴　渔父

笭箵尽自了生涯，云淡风轻一杖藜。

伐木诗亡交道绝，绵蛮空为尽情啼。

吴锡畴

吴锡畴　雨中过昱岭

下舆扶杖过山蹊，雨溅征裾屐溅泥。

正自不禁行路苦，一声何处竹鸡啼。

吴锡畴

吴锡畴　遇梅初花

陇上无人寄一枝，疏花忽见喜生眉。

岩棱面瘦霜明里，潇洒香寒月上时。

比姑射仙同调度，与林逋老共襟期。

孤芳不竞能坚守，肯向离骚怨未知。

吴锡畴

吴锡畴　元日

寂寞柴门贺客疏，已输渐后饮屠苏。

花情柳思开新岁，竹简蒲团只故吾。

献楚有谁能辨玉，求齐正自不工竽。

朝来笑挽春风问，亦解重青两鬓无。

吴锡畴

吴锡畴　赠写照陈生

燕颔鸢肩总属夫，几何人得上凌烟。

且烦写在山岩里，野服黄冠看瀑泉。

吴锡畴

吴锡畴　重题钓台

不向云台恋故袍，清风固自钓台高。

渭川八十年烟雨，岂是渔竿把不牢。

吴锡畴

吴锡畴　重午于潜道中

逢人篸艾知重午，漫把青钱问酒杯。

岂是醉狂慵吊古，独醒不禁客愁来。

吴锡畴

吴锡畴　舟中

一笑起推篷，烟云望眼中。

橹鸣无调乐，帆饱有情风。

山近水偏绿，鹃啼花正红。

前途足奇观，行色莫匆匆。

吴锡畴

吴锡畴　洲上

藜杖步芳洲，风花点碧流。

诗情凫泛泛，心事水悠悠。

有约山长翠，无名草自幽。

声声啼布谷，夜雨足西畴。

吴锡畴

吴锡畴　竹洲重葺仁寿堂

抗章当日勇辞荣，三咏循陔世念轻。

娱悦高堂仁者寿，壅培遗植圣之清。

云涵翠葆添新阴，秋逼青琅戛旧声。

故址依然成栋宇，水心题扁尚晶明。

吴锡畴

吴锡畴　醉起

水宿篙师报歇程，维舟聊此问旗亭。

醉来顿觉乡愁失，苦被霜风吹又醒。

吴锡畴

吴锡畴　醉吟

一径碧苔深，萧閒几醉吟。

野花开自落，春色霁还阴。

涉世谋多拙，逢人口欲喑。

门前流水净，洗尽利名心。

吴仙湖

吴仙湖　农家

农家冬事足，何处不祈禳。

煨芋分儿食，簄醪唤客尝。

犬眠茅舍暖，犊跳野田荒。

勿遣官租急，令渠乐岁康。

吴仙湖

吴仙湖　夜乘航

渔火穿蓬罅，僧钟到梦边。

水乡多得月，野境远连天。

败苇流萤集，荒林宿鸟喧。

舟人苦无夜，未晓起炊烟。

吴肖岩

吴肖岩　茅屋

茅屋三间小，春风长草芽。

故园经积雨，老树不多花。

黄发长垂钓，古书犹满车。

近来人事别，亦懒问桑麻。

吴宣德

吴宣德　题西岩院

幽村分野径，胜地绝浮埃。

殿闭烟霞静，门临水石开。

日斜山影背，泉落雨声来。

故里经年别，只园首重回。

吴雅

吴雅　挽蔡西山先生

天乎不可问，吾道是耶非。

国论成贝锦，台评及布衣。

乾坤岂终否，泉壤再生辉。

遗恨春陵路，生存不见归。

吴衍

吴衍　翠蛟亭

一峰擎天维，下有万斛水。

委蛇到涧壑，遇坎亦不止。

鸣鼍忽动地，涛怒生足底。

得非坤轴裂，惊视坐为起。

盆倾溅珠胎，鼎沸翻玉髓。

长蛟躩连卷，救首复救尾。

吾庐枕清浅，徒倚每自侈。

及兹睹奇观，目眩颡有泚。

便欲逃世纷，置身岩穴里。

蓬瀛渺溟渤，对面不遗咫。

嗟余闻道晚，今始忘仕已。

重来三十年，恍若游故里，

壮颜日凋瘁，浩志亦颓靡。

载歌蜀仙诗，此老元不死。

至今斯亭上，清风盈棐几。

观水必观澜，是中存妙理。

源泉何混混，有本故如此。

吴衍

吴衍　东岩

满壁云涛倚太空，双崖一线路微通。

几年胜概埋荆棘，好事山翁始发蒙。

吴戭

吴戭　凉轩

便斋素迫隘，为敞一轩清。

畏暑不能到，好风常自生。

簷牙透山色，砌脚逗泉声。

事集民安堵，琴棋此适情。

吴彦夔

吴彦夔　题龙潭石

云山隐隐草芊芊，水色迷离怪石边。

百啭黄鹂消永日，千寻白练映长天。

竹垂清露添诗砚，燕蹴飞花落舞筵。

林外不知春雨歇，正宜携酒望前川。

吴颐

吴颐　别后再用前韵寄呈明府

所困每患失其亲，白首甘为未遇人。

饥目屡常昏皂白，晨炊何敢问新陈。

强颜愧我犹初仕，策足如君即要津。

惜别夜阑重款晤，交情终始暖於春。

吴颐

吴颐　出历坪铺

从来年少怯春寒，老大那堪行路难。

已去邮亭重下马，少须朝日暖征鞍。

吴颐

吴颐　次邦宪宣德红梅诗韵

攀条弄蕊苎罗人，半軃金翘笑整巾。

惯见冰肌斜映月，似惊酒面暗生春。

诗翁思苦饶先醉，画史愁多恐失真。

寄语东风为披拂，莫教容易惹芳尘。

吴颐

吴颐　次邦宪宣德红梅诗韵

年来恼乱探花人，裂尽陶公漉酒巾。

傅粉早工欺白雪，施朱更欲媚阳春。

衣冠未怪多侪俗，花木无情亦丧真。

他日和羹何所赖，纷纷行见满前尘。

吴颐

吴颐　次邦宪宣德红梅诗韵

玉骨冰肌冷照人，匀红轻浥绛罗巾。

更无凡木能争艳，定向壶中别得春。

久稔新诗能写物，须知樽酒可藏真。

寄声闭户英夫子，体取居尘不染尘。

吴颐

吴颐　次邦宪宣德红梅诗韵

留情赋咏尽闻人，似得吴姬为执巾。

蝶翅稍应容辨色，桃腮无复敢娇春。

似嫌素艳同姑射，着意新妆学太真。

栽近华堂歌舞地，未容车马送纤尘。

吴颐

吴颐　次邦宪宣德红梅诗韵

绝品花逢绝俗人，吟看屡倒接{上四下离}巾。

剸烦自昔多馀刃，痛饮于今莫负春。

喜事擅名虽有素，屡空此语恐非真。

典衣贳酒犹非恶，醉任清歌落暗尘。

吴颐

吴颐　过赤石湖有感寄献荆公

重湖远映日无光，两桨行舟类堵墙。

向此柂工犹恐惧，更堪风驭出苍惶。

虽知行止悬於命，长离忧虞亦可伤。

白首何时裕儋石，从容丈室问空王。

吴颐

吴颐　江村

前村笑语近黄昏，独向江头望故园。

漂泊每怜归去晚，儿童各自解方言。

吴颐

吴颐　明逸宣义披仙馆

弟兄相踵上青冥，遗迹空馀压郡城。

似惜高风久零落，故开华馆面峥嵘。

楼台宛转明朝日，图史纷披照短檠。

疑有双凫求紫府，檐间时送步虚声。

吴颐

吴颐　明逸宣义披仙馆

仙境清闲识者稀，几人来此学幽栖。

红泉瑶草春长在，流水桃花路弗迷。

丹气犹涵阶下井，遗踪难认壁间题。

只怜星石今无恙，夜夜寒光北斗齐。

吴颐

吴颐　酥花韵

玉指纤纤出后房，似矜随意得奇芳。

只愁暖律争先落，赖有凝脂可旋妆。

近比含饴知有味，不须嚼蕊自闻香。

未应力欲争春巧，喜士深心庶可将。

吴颐

吴颐　闻寓舍之侧花盛开口占绝句

冶城西北似村家，每共寻春到日斜。

闻说春来花更好，为怜无伴懒看花。

吴颐

吴颐　闻寓舍之侧花盛开口占绝句

君嫌无伴懒看花，我向花时更忆家。

欲趁芙蓉同一醉，秋江好为送归槎。

吴颐

吴颐　效孟浩然体寄呈邦宪明府

缪致栖鸾叹，频烦荐鹗书。

未能抛斗米，岂不爱吾庐。

与世多乖迕，论才信阔疏。

故人应笑我，早晚遂归欤。

吴颐

吴颐　月石

嫦娥促轻车，翩翩下瑶城。

穷幽得灵山，意欲家平生。

隳石拟素魄，神功夜无声。

佳桂愿托根，老兔祈偕行。

上帝闻之怒，地只夺我睛。

交诏责其归，命驾涕以横。

事往千古后，殷勤有馀情。

夜半纤云收，回光对两盈。

吴镒

吴镒　崇仙观

浮丘仙袂风中挹，子晋吹笙月下闻。

翠盖霓裳君过我，尻舆神马我从君。

吴镒

吴镒　崇仙观

人生尘土不可耐，天上高寒定自嘉。

但约麻姑擘麟脯，莫寻句漏问丹砂。

吴镒

吴镒　送客香山寺

十里香山寺，三年到几回。

不嫌送客远，端是爱山来。

老木生僧住，閒云为我开。

归鞍意未足，城鼓莫相催。

吴镒

吴镒　野石岩

夏夜深如秋气清，梦回风露湿桃笙。

惭忻月色分山色，所恨蛙声乱水声。







卷419

吴镒

吴镒　宗老堂

八十郎君类若翁，一门两世寿吾宗。

晴空矫矫归来鹤，冬岭槃晚秀松。

重见堂悬宗老牓，大胜身袭列封侯。

宦游良苦端居乐，小弟输兄冰雪容。

吴鈟

吴鈟　句

阮籍摩挲青眼旧，邹阳感慨白头新。

吴英父

吴英父　思刘改之

襄阳刘子谪仙俦，挥斥尘寰却寓游。

醉眼芒羊天地窄，吟魂凄荡鬼神愁。

生来不带封侯骨，老去从深活国谋。

旦暮风尘起河朔，未容埋没委山丘。

吴永济

吴永济　蜡梅

惹得西湖处士疑，如何颜色到鹅儿。

清香全与江梅似，只欠横斜照水枝。

吴咏

吴咏　殊圣寺和孟我幕韵

院静僧疑少，门幽客自稀。

山寒云近屋，径狭石侵衣，

松鬣苍髯古，姜芽紫笋肥。

骚人诗战罢，踏月夜深归。

吴泳

吴泳　安西马

月胁霜飞镜夹瞳，龙媒妇尽朔庭空。

沙丘尚有真骊牡，端自方皋一雇中。

吴泳

吴泳　八月十四夜神泉官满再别同官

有客有客白其马，日倚垂杨问行者。

式微式微胡不归，未归满耳闻别诗。

断弦再续情绪恶，别酒重稔味如蜡。

袖中虽有金错刀，满镜愁云莫能割。

是时月露秋平分，庭前唤月月不应。

就令唤得山头月，照我离筵越愁绝。

陶靖节，潘安仁，

种秫满畦花满城。潘花陶酒总陈亦，

不如昭文氏之琴不鼓无亏成。芭蕉漱漱连夜雨，

桂子纷纷落庭户。旅雁无俦雇影单，

明朝且响龙岩去。

吴泳

吴泳　变欧阳子秋声

银河耿高树，璧月流中庭。

有声西南来，厥闻浩以盈。

或泠泠为风，或殷殷如霆。

元戎啸中军，猛士赴敌营。

但闻人马行，弗省金铁鸣。

天地始气肃，乾坤亦尘清。

岂有一草木，而不知秋声。

吴泳

吴泳　别岁

故乡於此时，酿熟岁猪肥。

骨董羹延客，屠酥酒饷儿。

灶涂醉司命，门帖画钟馗。

多少伤怀事，溪云带梦归。

吴泳

吴泳　病中宿白水

触势山行陡顿余，急携拄杖息禅居。

老僧不惜山中宝，持出银函贝叶书。

吴泳

吴泳　病中有怀

二年多病少佳怀，酒落杯中见影猜。

青女降霜溪屋冷，白姑记日命宫灾。

柳州解崇崇频作，孙子逐痾痾转来。

就使新春年运吉，钝庚难拨马头开。

吴泳

吴泳　采葛行

黄葛溪上生，青条谷中垂。

薄言采其丝，缉彼綌与絺。

缝作公子裳，远寄闺人思。

絺兮凄以风，不值当暑时。

轻鲜未及御，弃置忽若遗。

虽则遭弃捐，肯为风雨移。

朝暮蒙楚中，采采以慰饥。

君看葛妇歌，尝胆味若饴。

吴泳

吴泳　城上乌

尔何不向别处栖，东飞日白足，

南飞有树枝。翱翔空中不欲堕，

逋尾又向城头归。城虽高，

人亦好，三匝重来屋边绕。

不缘啄雁稗，不为唼凫藻。

鸦鸦唾骂闾里常，瞔瞔忠言主人告。

所生八九子，赖有三雏成。

两雏连樯去，一雏闻弦惊。

往来城头暂栖止，旭日又恐东方明。

吴泳

吴泳　程顺子升斋

雨养焦谷牙，清晨勃然兴，

风入春笋节，一夕长数层。

地道元敏树，生意实可徵。

一息不滋长，枯莇莽丘陵。

所以务学者，进德长如登。

礼义所封植，忠和所薰蒸。

湛然清明气，於此中夜存。

德盛仁既熟，始如日之升。

今人废下学，乃以高自矜。

譬之凌霄花，霄竟不可凌。

子归且近思，从下观下腾。

谦谦以自牧，洞洞如不胜。

舜颜亦人耳，毋谓人鲜能。

吴泳

吴泳　出关

晓带鸡星出，春从鸟道餐。

雾漫旗彩坏，霜落剑花寒。

天险今虽在，人谋昔所难。

临关能虎视，一亮亢曹瞒。

吴泳

吴泳　出郊怀汪尚中代简

一春烟雨尽愁端，晴日郊行尚怕寒。

芳草被堤风信过，杂英满甸雪泥乾。

刘郎去后花无恙，杜牧来迟春渐阑。

明日为君开社瓮，莫教人倚玉栏看。

吴泳

吴泳　春寒病痞痛用古砭法以砖{上尉下火}之忽一夕帐烟塞满火自下炎上焚

怕寒不暇解衣眠，偪塞蒸成帐烟。

学士砖头因火灼，尚书履下透衾然。

洞存玉性真刚汉，焚却禅身笑浪仙。

收斂道心中夜坐，室虚窗白月如弦。

吴泳

吴泳　促促词

促促复促促，急柱危弦无好曲。

乐日常少苦日多，男耕女桑长不足。

麦方在场绡在轴，里正登门田吏趣。

东邻女儿当窗看，西家阿{上弥下女}阑道哭。

閒时输官犹自可，况是兵符急如火。

近闻官家榜村路，运粮多要人夫去。

妾贫犹足备晨炊，不原身为泰山妇。

吴泳

吴泳　登罗浮山

要閒终是不曾閒，猛歇当头名利关。

揩洗一双清净眼，稻花雨里看浮山。

吴泳

吴泳　登罗浮山

海山半放失蓬莱，微带云根雨脚来。

元是道家清绝境，世间妄指作阳台。

吴泳

吴泳　登罗浮山

玉蟾奔月灶炉乾，老鹤巢松殿宇寒。

里面看山山不见，不如只响外边看。

吴泳

吴泳　冬日

四时平似准，冬日颇伤暄。

暖骤狂花坼，霜轻野草繁。

林鸢饥跕水，山鬼暗窥垣。

便拟悬车计，无人为买园。

吴泳

吴泳　冬至

閒居罕人事，慵把历头开。

雷自地中复，风从天末来。

絪{縜初熟酒，的皪未开梅。

道尽真光景，尧夫好秀才。

吴泳

吴泳　都大华文监丞权府事之明年天子诏将直禁近邦之人三瑞为献者曰双莲

短短菰蒲洲，阴阴葭萯陂。

有斐嘉芙蓉，双蒂媚涟漪。

如龙舒两娥，如沅湘二妃。

岂伊玉池种，而乃生污泥。

斑然烂云锦，袭人芳菲菲。

两美谅必合，佳人制为衣。

下承朝露滋，上戴夕日辉。

驾言折芳馨，归以遗所思。

吴泳

吴泳　读黄子实诗卷

唐人漫自说金华，山谷云孙自当家。

玄色酿成真一酒，别机织出象生花。

缅怀友义留巫峡，难割闺情下汉嘉。

看彻一编酬未得，夜深窗月净笼纱。

吴泳

吴泳　端平改元阳月同弟某自南山过龙井山僧饶舌话辩才近事且以某兄弟为

一百年前老辩才，复褰{倏去犬加系}带下山来。

松杉溜雨惊龙起，篁竹生风唤鹤回。

戒行净通林水观，语言香落宝花台。

更看坡颍留诗处，月堕山空眼豁开。

吴泳

吴泳　夫远征

采蘩浴春蚕，夫婿今远离。

贫无金钗别，愁有玉箸垂。

朝同火伴去，莫独衾裯随。

百夫十夫长，千里万里期。

去期日已远，征郎不雇返。

生理日就贫，岁年亦云晚。

虽有乳下男，不能充夫丁。

昨日府帖下，籍已书其名。

官军独备北，颇恤东西民。

勿言征钱轻，抽徵将到人。

吴泳

吴泳　赋半斋送张清卿分教嘉定

斗城将军半段鑰，汉宫美人半额妆。

碧眼禅僧坐空室，花雨半床云半窗。

道如大路皆可遵，不间不界难为人。

卓哉圣人门，犹惜二三子。

冉求只向中道画，季路仅及升堂止。

穷山必到嵩华颠，穷水必极昆仑源。

若非身心实造诣，未免口耳空啾喧。

子归试取群书读，饱秣吾驹饭吾仆。

却将全体为渠说，荡出峨眉半轮月。

吴泳

吴泳　关成都添倅李微之分韵得巫字

本住陵阳处士户，不妨名字落青都。

题舆带阁添新号，抱史还山只故吾。

秀水稳宜眠夏簟，惠泉香可煮秋菰。

劝君莫动骚人曲，椰叶{上艹下通}花降女巫。

吴泳

吴泳　光相寺

灵气巃嵷羃晓山，晴曦倒影射阑干。

须臾变态还空寂，水接天光一片寒。

吴泳

吴泳　桂

南之山丛丛，桂树生也直。

朱华自成林，不杂众芳植。

上有青鸾栖，因之为羽翼。

移根上林苑，零露滋晓色。

岂不罹凝寒，高标竦孤特。

丹心能自渥，身性不加饰。

所以离骚词，嘉其秉炎德。

相观穹壤间，人统形气识。

阳根为刚明，阴质为暗塞。

灵均莫能招，聊与花辩惑。

吴泳

吴泳　桂

团团玉叶振天芳，清澈琼楼午夜光。

元是小山分钟去，移来西蜀作甘棠。

吴泳

吴泳　果山春郊即事七首

晴岚扑扑染人衣，龢意溶溶接岸陲。

春事平铺都放着，不应只认小桃枝。

吴泳

吴泳　果山春郊即事七首

梅事匆匆半雨残，李妆羞涩尚春寒。

人情只道花时好，花未开时正耐看。

吴泳

吴泳　果山春郊即事七首

野寺藏春不一奇，静机还有动机随。

幽寻往往行终日，未信东风属酒旗。

吴泳

吴泳　果山春郊即事七首

花含别墅无边思，水放长渠自在流。

别是一般閒富贵，田家那肯让公侯。

吴泳

吴泳　果山春郊即事七首

檐花夜落晓还晴，应为农祥一展颦。

惭愧青裙南亩妇，犁头能开　几多春。

吴泳

吴泳　果山春郊即事七首

宫事无穷类海潮，寸肠忍使自煎炮。

橐驼种树安心法，且并閒功子细抄。

吴泳

吴泳　果山春郊即事七首

酒灯棋雨忆昏黄，那得佳朋话此肠。

豪气已随烟柳折，未能除得作诗狂。

吴泳

吴泳　寒食

芳树啼莺絮乱飞，疾风吹雨送愁归。

梨花落莫还乡梦，麦粥凄凉展墓仪。

倦客忍听溪上曲，游人犹羽水边嬉。

西瞻太白家何在，拟托征鸿寄我衣。

吴泳

吴泳　汉中行

汉中在昔称梁州，地腴壤活人烟稠。

稻畦连陂翠相属，花树绕屋香不收。

年年二月春风尾，户户浇花压醪子。

长裙阔袖低盖头，首饰金翘竞奢侈。

自从铁骑落武休，胜事扫迹随江流。

道傍人荒鸟灭没，独有梨花伴寒食。

君不见当年劫火然，携老扶幼奔南山。

又不见拗项桥边事，七八千兵同日死。

死则义魄犹有归，存则偷生漫如此。

三人共，一碗灯，

通夜纺绩衣鬅鬿。八口同，

半间屋，煮{左米右勾}椎冰常不足。

家粮一石五券钱，一半入口一半官。

男担军装出边边去，女荷畚锸填濠还。

梁山奕奕水汤汤，知他风几玉节郎。

昨日汉川过，香气夹道花成行。

还挝青鼍鼓，复拥白鹊旗，

帐犀殿后车鸱。营中闻之暖挟纩，

尽道节制吾父师。东军本皆孝顺儿，

好在良牧绥牧之。太清鱼不蕃，

太缓琴不理。师中有吉当自求，

度外无功更谁喜。秋风淅淅吹芙蓉，

山童唤我歌汉中。中欲歌兮何，

为语前途胡秘阁，莫使兵贫复如昨。

吴泳

吴泳　和曹宪金华山韵上李雁湖

楚台快谈风，梁园骋歌雪。

滥觞起九章，流波到七发。

雕空竟何事，如以纸帖月。

巽岩锦褧衣，雁湖木霏屑。

吴泳

吴泳　和曹宪金华山韵上李雁湖

百卉冬具腓，乔松立霜雪。

老枝自擎重，既晚逾秀发。

劲挺真在臣，回邪走妖月。

金非百炼刚，那不因翠屑。

吴泳

吴泳　和曹宪金华山韵上李雁湖

浮名镜边尘，骄气炉上雪。

胡为认而有，引满犹不发。

有怀东方人，书眼高照月。

纾徐如行云，去就不尔屑。

吴泳

吴泳　和曹宪金华山韵上李雁湖

奔鲸甫息波，猘子还吠雪。

忧端压不住，耿耿及明发。

师费辄千金，粮储亡三月。

智哉陶士行，先贮头与屑。

吴泳

吴泳　和曹宪金华山韵上李雁湖

椅梧未成琴，修干埋积雪。

{左山下解}竹断成律，其窍春自发。

所遇时使然，谁与指标月。

仙翁急抽关，乞我云母屑。

吴泳

吴泳　和杜枢密雪

紫宸朝动鸡人唱，一片天光接绛河。

花样绣鞯冲晓去，霙铺毬路带春多。

边无疋马比宁地，土有遗蝗奈冻何。

檠重玉龙犹教未老，莫将图画写披蓑。

吴泳

吴泳　和杜枢密雪

一自金銮陡下坡，更无津可问明河。

云蒸黄野风寒薄，雪皎皓庭幽思多。

高艳未能攀屈宋，寒灰聊复拨阴何。

聚星堂上如相问，竟日长鑱对短蓑。

吴泳

吴泳　和观棋

七雄虎斗着难下，三季蛍蟠石不磨。

蛮触纷纷无了日，青身白水弄鐮柯。

吴泳

吴泳　和洪舜俞太一宫韵

祠事归来夜向晨，仰瞻天宇肃无尘。

瓶{左扌右刍}金井辘轳晓，钟撼茅山幡影春。

傍水且栽梅半树，扫檐莫使雪横陈。

柏台近日清无酒，赢得吟诗分外新。

吴泳

吴泳　和洪司令九日观阅

猎猎西风九月寒，元戎缓带抚斋坛。

士腰弓箭翻云去，人拥旌旄夹道看。

振旅阵酣金柝静，从军诗落玉蜍乾。

南山不谓无嘉节，深惜贤玩燕安。

吴泳

吴泳　和洪司令九日观阅

剑花弓月几秋寒，宿将凋零更不坛。

师众弗於先事戒，蒷田只作具文看。

戍还黎雅魂方定，箭洗褒斜血未乾。

为报道傍泥饮者，尹来遗汝百年安。

吴泳

吴泳　和洪司令梅花

结绮临春贮丽华，吹香偶到野人家。

霜明月白纱窗净，但见梅诗不见花。

吴泳

吴泳　和洪司令梅花

杼云新卷雪泥乾，剪剪轻风薄薄寒。

莫遣水龙吹别调，放教春在玉栏干。

吴泳

吴泳　和洪司令梅花

素肌香骨水为寒，曲树斜枝木作酸。

百匝绕花看未足，庭代参斗夜阑干。

吴泳

吴泳　和洪司令梅花

衣分冰洁佩琼瑰，笑斂溪头月下杯。

岁晏得朋真乐在，不须青女作行媒。

吴泳

吴泳　和洪司令梅花

青蒲翠草望秋零，乱絮迷春困不醒。

林下水边时一见，对人应是眼中青。

吴泳

吴泳　和洪司令梅花

每至梅花辄解颜，瑶林孤绝迥难攀。

拟将和靖横枝句，搂入离骚大小山。

吴泳

吴泳　和洪司令梅花

不御铅华别是花，丰神高洁自成家。

含章不解春风意，犹倚残妆隔绛纱。

吴泳

吴泳　和洪司令梅花

交花煜煜露生香，一味清来浣我肠。

文字语言今落去，聊吹别调人选醒狂。

吴泳

吴泳　和季永弟赋袁尊固海棠

觱篥声中气序过，溪头燕子又归窠。

清涵夜色花无睡，翠洗晨妆脸半酡。

红萼尚怀乡国旧，锦心空抱客愁多。

饮酣乐翻成感，泪湿胭脂雪满坡。

吴泳

吴泳　和李宪使

关上青牛去，林间白鹤归。

月函书味澹，霜浸道根肥。

草树连生色，鱼梁閟杀机。

晚年偏好易，落处是麻衣。

吴泳

吴泳　和李宪使

此岁兵戈息，山民幸有秋。

麦畦翻雨种，瓜圃带霜收。

墐户夕熏鼠，荷蓑晨饭牛。

使家廉到骨，清议在锄耰。

吴泳

吴泳　和李宪使

春日成都寺，桐华一院芳。

窗痚红卷跋，焙暖雪吹香。

论事惟三代，评诗宗晚唐。

开编疑未莹，今欲扣山房。

吴泳

吴泳　和李雁湖晚春即事八首

琴书澹泊古羲轩，花木幽閒汉绮园。

碧落青嵩无用买，湖光一曲道真浑。

吴泳

吴泳　和李雁湖晚春即事八首

纷纷花片落车茵，点点苔钱衬屐痕。

造化生机浑不尽，又将新绿转春温。

吴泳

吴泳　和李雁湖晚春即事八首

蔼蔼停云八表昏，终风吹雨泊天门。

系船东港缘壕去，落日牛羊下远村。

吴泳

吴泳　和李雁湖晚春即事八首

避人不必武陵源，荡有芙蓉溪有荪。

弄水浇花心自远，何妨酌客两三尊。

吴泳

吴泳　和李雁湖晚春即事八首

长鲸须响海波翻，泽雉何由肯畜樊。

步障连空鞋一屋，不如萧散半山园。

吴泳

吴泳　和李雁湖晚春即事八首

丰神玉雪更清温，胸次涵濡七泽吞。

闻道晚年偏好易，手探月窟足天根。

吴泳

吴泳　和李雁湖晚春即事八首

庭草如茵鹿养茸，体当生意属仙翁。

游龙不和千岩雨，却卷云根向洞中。

吴泳

吴泳　和李雁湖晚春即事八首

杏花漠漠柳阴阴，彷佛前年礼殿深。

赖有诗书缘不心，青灯细雨短长吟。

吴泳

吴泳　和晏子忠

天地肇开辟，江山谁主盟。

岸深沙走白，石秀水含清。

鱼自春来美，猿虽蓝不惊。

汀洲生杜若，薄欲采其英。

吴泳

吴泳　和晏子忠

每逢耆旧问，夸说太平年。

橘柚三冬富，荷花万顷联。

断岩书姓氏，胜迹已蹄筌。

群盗方如蝟，渠鞭恐著先。

吴泳

吴泳　和晏子忠

我往才秋莫，君来恰岁寒。

离鸿书落莫，归马路平宽。

白社论心易，文坛出手难。

近来诗思涩，风雪立雕鞍。

吴泳

吴泳　和虞沧江见寄宴坐闻秋香

春芳如丽人，骄色不肯除。

秋芳如高士，一味甘恬虚。

我闼本洞然，香负来虚徐。

滋兰露承掌，延桂月满裾。

门巷柳濯濯，林塘竹痚痚。

真意俨分列，远心更庄舒。

庭前两好鹤，知几年岁余。

或睨立倚窗，或饮於清渠。

常恐缁尘染，回视根性初。

蹇余沧江人，人岂不鹤如。

起寻月中句，遥睇花外车。

八表方云昏，尚无返庄庐。

吴泳

吴泳　和虞沧江饯腊观梅

买断江天不用赊，弦琴觞咏乐无涯。

年深屡见巢添鹤，春到还知未放花。

时有诗情窥洛社，断无书尺到京华。

面前杨柳风来处，豪岸依然属富家。

吴泳

吴泳　和虞沧江饯腊观梅

饯岁江格老树边，每逢佳处辄犁然。

吟风弄月成劳绩，种药移花当贸迁。

心事细评无此日，春风长健有明年。

更期人日连头去，酬此青苹木末天。

吴泳

吴泳　和韵谢惠提干约观梅不赴

才看花回晚日明，停杯不饮槊空横。

羡君洒落方成趣，笑我虺雙不及盟。

但向舍南窗北看，浑如林下水边清。

自来太素先群物，枉被山礬唤作兄。

吴泳

吴泳　和张亨泉宴鹿鸣

平生湖海独元龙，门作丹梯倚太空。

还我蛾眉千顷月，借渠羊角一帆风。

文随脚迹机难活，学到源头理自通。

何代不生田表圣，诸君切在敏前功。

吴泳

吴泳　和张仁溥赋雪

北风声熄南山微，谁息风雅呼於时。

歌黄三章未纯古，叙白一段空爱奇。

台高皆羡雨花落，檐短独愁冰柱垂。

墨客如林笔如冢，莫於诗上更题诗。

吴泳

吴泳　和张宪登乌尤山

燕台爱士拔其尤，彻去藩篱吝与骄。

藻翰宿春题品遍，青青无复土山焦。

吴泳

吴泳　和张宪登乌尤山

世涂偪仄动逢尤，山似高人色颇骄。

寸碧亭亭还绿绕，知音不待爨桐焦。

吴泳

吴泳　和张宪登乌尤山

放怀物外亦何尤，便谓游遨士也骄。

西日下来岩际宿，别尊难齧嚼皆焦。

吴泳

吴泳　和张宪登乌尤山

子知天分不人尤，岂若纷纷式屡骄。

旧见已知霜叶脱，新知才似谷牙焦。

吴泳

吴泳　和张宪登乌尤山

天戈何日戮蚩尤，省得营屯戍卒骄。

事会无穷人物眇，坳杯莫救釜中焦。

吴泳

吴泳　和张宪登乌尤山

椒丘徐步不离尤，结驷朱门易养骄。

宁似木鸡甘用拙，弗如龟荚以灵焦。

吴泳

吴泳　和张周玉峨眉山行

搘筇更上最高峰，浮出修眉翠扫空。

雪汗半消岩路口，苔衣倒挂树林中。

异禽语已非人世，香草名应系国风。

晚色渐侵衣袂冷，恍疑身在蕊珠宫。

吴泳

吴泳　和张周玉访别

白露下百草，年光惊易徂。

邮亭人折柳，别浦雁衔芦。

社瓮应藏酒，秋盘好斫鲈。

贤渠陶靖节，晚岁觉迷涂。

吴泳

吴泳　和赵尚书无辩诗

夫子动以易，孟轲性其天。

或毁或沮之，於我何加焉。

天地犹有憾，伊人得无言。

笑彼猣人者，区区欲求全。

吴泳

吴泳　和赵尚书无辩诗

热不栖恶木，渴砂饮盗泉。

佳兵不祥器，只为名使然。

孔明桑百株，杨子田一廛。

静乐岂无此，行藏却由天。

吴泳

吴泳　和赵尚书无辩诗

猘犬吠汉月，黄云塞江天。

江淮我家门，守地何择焉。

妇尝劝减灶，苦口为母言。

早使言得行，家门更安全。

吴泳

吴泳　和赵尚书无辩诗

词人工为文，瀑瀑如飞泉。

辩士说利害，焰焰火始然。

浮华不经实，胡取三百廛。

吾生信拙尔，道胜还诸天。

吴泳

吴泳　和赵西里赋雪

谬守无奇只靠于，一编周易一炉烟。

抽毫难出相如右，觅句敢居灵运前。

酒酌山羊方饯腊，签鸣土鼓又祈年。

何时独放扁舟往，淡月西古柳边。

吴泳

吴泳　和制垣金泉山

昔日南充县，卑栖枳棘鸾。

道根随境悟，屐齿过桥寒。

梦觉松花白，重来鹤顶丹。

仙翁梨枣熟，亦欲传修翰。

吴泳

吴泳　洪都病中口占

去年舆疾上洪州，百感婴怀又怕秋。

病体不因衰后觉，宦情谁向死前休。

乞身已晚荒三径，葬子无期负一丘。

造物傥从心所欲，乐天知命更何求。

吴泳

吴泳　洪都病中梦与太白同登峨嵋亭有赋

翠浮天宇两眉修，不著尘寰半点愁。

锦袍仙人去不反，乘月忽作斯亭游。

月悬水底不受捉，牛渚矶翻酒星落。

气涌如山白浪掀，声悲动地终风作。

我思吊古登翠微，点橙旧题无白诗。

生平白眼睨力士，焉肯妩媚歌峨嵋。

杨林渡头采石口，一处风寒几兵守。

寄语中流把柁翁，莫使江山落人手。

吴泳

吴泳　湖亭酌王史君纪事并呈看花诸君子

红雨斑斑点嫩苔，朱轮轧轧碾轻埃。

园公不作橘中隐，康节肯从花外来。

莺啭树林添道韵，鸥分江色献诗材。

篮舆便载春归去，谁管酴醾芍药开。

吴泳

吴泳　华严寺

才上华严第一山，倚天双阙不曾关。

白花紫柏漫山路，犹觉桃源在世间。

吴泳

吴泳　黄漕祠堂

古谊寥寥千载间，却从宾主得窥斑。

道同元不分穷达，礼重何妨尚往还。

拄杖过桥声易识，壁纱笼墨句难攀。

篝灯试取丰碑读，名压三犀石更顽。

吴泳

吴泳　寄题蒋湾效尧夫体

刚把西湖卖与邻，卜园新得蒋湾春。

半荒亭树景偏老，欲压溪桥花更真。

漫赋莫教诗过好，浅斟时要酒轻醇。

若能会得閒中趣，便是羲皇向上人。

吴泳

吴泳　嘉禾颂七章章四句

翼翼嘉禾，在梁之亩。

九穗离离，实栗实秀。

吴泳

吴泳　嘉禾颂七章章四句

其秀维何，奕叶有傩。

春种秋实，备时中和。

吴泳

吴泳　嘉禾颂七章章四句

中和既时，重颖既垂。

自响其本，岂不尔思。

吴泳

吴泳　嘉禾颂七章章四句

维昔唐叔，实施王命。

伊今之人，惟唐叔是景。

吴泳

吴泳　嘉禾颂七章章四句

惟唐叔是景，献诸天子。

天子不有，以归肇祀。

吴泳

吴泳　嘉禾颂七章章四句

芝生九茎，不可以为粳。

狐生九尾，不可以为袂。

吴泳

吴泳　嘉禾颂七章章四句

实为我嘉谷，以谷我口腹。

以妥以侑，式介多福。

吴泳

吴泳　嘉熙丁酉七月上游大涤题住山龚冲妙艮泓轩

旧与清泉白石盟，身閒方作洞霄行。

青山延客元无锁，碧涧流花似有情。

古洞欲随仙隐去，高冈终待凤来鸣。

道人唤我松间饮，坐拂寒云月未生。

吴泳

吴泳　蹇应叔自宜兴寄近诗和马字韵

仲连本策士，元亮非隐者。

举世莫知我，悬车息其马。

舣船阳羡头，停策计山下。

山水自娱人，无烦丝竹写。

吴泳

吴泳　蹇应叔自宜兴寄近诗和马字韵

吾老百世休，辍书学耕者。

祈年占土牛，喜雪掘玉马。

海鲞带卤烧，溪莼和鼓下。

却忆古蚕丛，晤言莫能写。

吴泳

吴泳　径山留赠无准

十载京华少得閒，兹游浑似梦中山。

僧行古道元无径，云掩重扉更不关。

夜语浓时花簇簇，禅机漏处月湾湾。

东坡妙喜无人识，往往神游在世间。

吴泳

吴泳　九日閒居读陶诗有怀

天盖不住旋，日车不停驰。

西风下木叶，那复有静时。

造物尚尔劳，人生能无为。

我於大化中，纵浪何所羁。

倦则熟午睡，饥则爱晨炊。

既无大患及，亦无好爵縻。

但得长如此，乐焉复何疑。

吴泳

吴泳　九日閒居读陶诗有怀

虬龙能负熊，行雨云霄间。

{嫠去女加牛}牛不执鼠，野性长在山。

才者常苦劳，拙者常得閒。

静中阅物理，役役会有迁。

所以陶徵君，猛歇名利关。

书不求甚解，褐不求常完。

是中有真意，此外无戚颜。

怀哉千载人，卷书一长叹。

吴泳

吴泳　九日閒居读陶诗有怀

閒意不在远，吾庐自成趣。

竹阴混午醉，菜甲疏晓露。

庭草更不除，树禽日相语。

每繙架上帙，旋读辄忘去。

佳友或会心，往往谈至莫。

以兹率为常，弥觉太多事。

却思对床眠，寻味所乐处。

吴泳

吴泳　九日閒居读陶诗有怀

天地大户舍，谁使渠滔滔。

拟如原卜居，卷屋皆波涛。

又思囚山赋，匪虎吾狴牢。

独惟安乐窝，邵子差雄豪。

驾言欲问津，蔽吾以蓬蒿。

颇思振衣起，浊酒且自酒。

一生任运耳，目送冥鸿高。

吴泳

吴泳　客中和程丞相雪

萧萧客岁澹如家，耿耿青灯冻不花。

窗外晓添梅意韵，田间春透麦精华。

书来颇复怀归雁，杯散何繇觅画蛇。

明日雪晴乡社去，辛盘随俗点春茶。

吴泳

吴泳　蜡梅

若得西湖处士疑，如何颜色到鹅儿。

清香全与江梅似，只欠横斜照水枝。

吴泳

吴泳　老将

一从十五长边城，少见兵戈日太平。

代马依风都护道，飞鸢熏雾伏波营。

红雕腊软君王赐，青兕裘轻子女情。

昨夜点行新部曲，铁衣偏奏苦寒声。

吴泳

吴泳　梁父吟

梁父吟，维山高高维水深。

白石烂兮饭牛曲，沧沧清兮鼓枻音。

艾薪岂不贤，反被妻子喑。

投笔岂不壮，交友不谅心。

用则宗彝在东序，不用土缶埋汾阴。

梁父吟，问梁父，

青史功名在何处。长须旨酒置高堂，

莫使青葵委零露。临风惝恍歌一曲，

凤舞鸾翔应箫玉。

吴泳

吴泳　刘园九日燕同寮效陶谢体

霜林剪生绡，烟树织晴绮。

万宝新告成，百工亦休止。

嘉辰属南山，彡事如栗里。

谬为陶长官，宁惜此中醉。

良朋况知心，健会不论齿。

鸱夷自挈携，猩笔漫游戏。

清欢别有趣，真乐本无味。

菊花之隐逸，亦欲妃君子。

独於萧艾中，保此生色瞓。

凉飔忽吹衣，白露皓如洗。

兑随数至剥，剥落从此始。

拟将九九节，便作阳月纪。

吴泳

吴泳　沔州和李长孺

朔风吹雨湿征衣，卿月西升伴紫微。

出塞未经榆眼白，宿师先喜麦头肥。

宝刀尚可屠龙去，锦字何缘寄雁归。

犹学骚人工索句，品题香草咏菲菲。

吴泳

吴泳　拟古三章留别果山同官

边马思北依，晨风思北飞。

役役会有还，之子胡不归。

欲归又北征，适与风马期。

忧端来无方，人则莫之知。

不伤道里远，所惜光景移。

肯以兰桂心，化作秋草萎。

行道各努力，吾亦从此辞。

吴泳

吴泳　拟古三章留别果山同官

巴之水泠泠，青山复成围。

含晖排户来，颇若有所思。

谓云为无心，终日长不飞。

谓草非有情，盍为乎忘归。

凡物各有系，余岂縻於斯。

俯川观鱼咏，仰空看鹏垂。

一笑有会心，钓弋何所施。

吴泳

吴泳　拟古三章留别果山同官

同门二三友，星弁尝蝉联。

一日两会面，三日一共筵。

共旨棋声里，雨夜诗筹前。

斗酒相为娱，余欢则陶然。

永言怀及兹，余愁浩如山，

未别已足惜，别后谁慰颜。

陆扬未可俟，寄声断鸿边。

吴泳

吴泳　拟湖边采莲妇

短裙缬蕖衣制荷，采莲女儿凭船歌。

歌酣弭棹解尘袜，微步演迤凌寒波。

薄言采采湖之沚，买镜我钱贱生理。

遥知浪水可照，只仗清流作知己。

荪为桡，桂为棹，

脉脉环湖翠烟草。急归掩关中夜思，

欲致美人伊有道。

吴泳

吴泳　拟西北有高楼

高楼可岧巃，一柱西北隅。

横当子午道，峻直参井墟。

曲琼卷飞霞，俨俨仙人居。

上通三重阶，下荫十二衢。

傍楼玉箫女，织翠纷华裾。

仙人雇之笑，授以青琅书。

遡言欲从之，媒拙而于理痚。

丹梯目成久，须凭大垂手。

吴泳

吴泳　牛心寺

青莲两两照山开，道是金仙手自栽。

人与金牛俱不见，更从何处觅心来。

吴泳

吴泳　郫县春日吟

去年春日百花斑，今岁逢春万竹间。

共靓竹香宜细看，春风不会一朝閒。

吴泳

吴泳　郫县春日吟

无穷官事日装怀，甫及芳时略放开。

骚仆编排诗社去，酪奴勾管醉乡来。

吴泳

吴泳　郫县春日吟

后霜庭草芳犹茁，承露林花翠欲欹。

体认乾元何处是，初春天气早晨时。

吴泳

吴泳　郫县春日吟

雨脚垂垂未肯休，舍东流满舍西流。

八分春种胚胎了，新水才来便彻头。

吴泳

吴泳　郫县春日吟

不寒不暖杏花天，争看蚕丛古寺边。

旧日尚留耕雨具，新年难得买共钱。

吴泳

吴泳　郫县春日吟

树桑五亩育鸡豚，器用匏尊老瓦盆。

旧礼诸儒都坏书，西家却有典型存。

吴泳

吴泳　郫县春日吟

暧暧人村翠树连，莺拖野色度晴川。

新诗无限来供眼，才涉思量又不圆。

吴泳

吴泳　郫县春日吟

醉骑花影少年间，謔弄风光古将坛。

渐觉年来无补益，只将春贮在脾肝。

吴泳

吴泳　郫县春日吟

素丝五緎咏羔羊，且是公余燕日长。

黄妳味甘逢孔圣，黑甜睡美谒羲皇。

吴泳

吴泳　郫县春日吟

旧谷才登幼妇场，新蚕复出小姑忙。

书生却弄閒针线，枉学明河织女襄。

吴泳

吴泳　琵琶

锦调巴音只四弦，倚门空抱向谁怜。

主人一自知音后，传入王孙绮玳筵。

吴泳

吴泳　七夕闻鹊

冻雨略洗车，炎晖复如磝。

桃笙眠未熟，屋角乾鹊噪。

借问鹊何来，下上音载好。

此声固非恶，枉为閒者告。

适情便为喜，喜不繇汝报。

用静则为吉，吉不缘汝召。

萧牍尚我疏，行人为谁到。

劝子莫饶舌，移语朱门道。

吴泳

吴泳　七夕闻鹊

黄姑西不娶，织女东未嫔。

绛河咫尺间，可望不可亲。

欲遣乌作使，乌黠言未驯。

欲诏凤为媒，凤老哹不灵。

独有雕陵鹊，造梁河之漘。

频年事填河，头秃弗爱身。

胡然此今夕，疆疆语依人。

熠炔渡机石，鷿鹈窥汉津。

鹊昔号神女，至此不复神。

缅思成桥事，谩语抑不伦。

直须明河水，尽洗千秋尘。

吴泳

吴泳　祁山歌上制帅闻敌退清水县作

祁山之西当太白，战士弯弓抱明月。

散烧烟火夜宿兵，遥见狼头一星灭。

明朝探骑前来报，为言敌死秦川道。

牌使前呼大队回，鹅车砲坐埋青草。

黄河口，清水头，

不声呜呼咽河不流。军中遗言更惨酪，

灵夏名王亦屠戮。中间被掠边丁苦，

牧放牛羊食禾黍。牛羊得食人转饥。

日想南朝拜降去。朝廷有道督府雄，

三磁之险风不通。健儿长鑰及马腹，

壮士劲弩当心胸。帐犀前把石门隘，

遥望红旗围尽解。舆师等第喝银帛，

三将同时赐金带。凯还吹落桃花风，

捷书屡奏甘泉宫。纶巾萧然羽扇净，

一字不说平夷功。离鸿迤逦集中泽，

鸦噪山火忙种麦。七方新堡高插云，

腐鼠何能更相嚇。书生每夕繙青史，

争战场中看千古。狸亡虎灭自有期，

天道何尝厌中土。灰城云亦戈剑明，

通衢夜白钟鼓清，更须公归戮力就太平。

吴泳

吴泳　清晓踏雪送季武博

送客陵阳第一峰，临分莫遏顺帆风。

人行水驿梅花外，诗在昭亭雪界中。

破屋但留黄蘺老，高风难觅紫芝翁。

笋舆访别惊回首，无数寒鸦点碧空。

吴泳

吴泳　壬辰恭和御制闻喜宴诗

清问谆谆许尽言，以书为辙道为轩。

鉴观万古知成法，条析群疑见大原。

樱苑近颁天上句，燕杯新带雨边恩。

燃藜夜取云章读，照乘骊珠炳若存。

吴泳

吴泳　瑞麦歌

爰采麦矣岷之阳，麦秀蕲兮登我场。

岐岐而生自天产，两两而并维星祥。

我行其野逢酂长，酂长忻然持穗往。

自言此穗实秀时，六稻俱垂惟麦仰。

晋之四穟唐六岐，虽有其物无其时。

我君圣武绥万邦，我侯髒德为藩维。

君臣尧舜禹，十风五日雨。

干戈偃息将兆和，拍手齐唱崆峒歌。

吴泳

吴泳　塞下

黄云连陇树，红日下溪榆。

毡帐三千里，蜂屯十万夫。

鲁刍肥厩马，汉杰遗城狐。

虎{左韦右长}空涵月，犀渠半纲蛛。

游军声勃崒，巡徼语咙胡。

柳脆藩篱薄，桑乾堑垒孤。

突炎将及燕，逋尾又侵乌。

曲引梅花落，谣闻小麦枯。

将军金騕褭，轻侠绣蝥弧。

十二营田利，知谁上此图。

吴泳

吴泳　塞雁

鸳鸯在鱼梁，在在能戢翼。

黄鸟止丘隅，止止得所息。

相彼雁与鸿，胡然生塞北。

城暗候火惊，云低空弦逼。

官军放击鼓，奴或告之亟。

师老粮莫支，健儿恐烹食。

哀鸣号穷边，莽是狐兔窟。

天地生为心，曷使至此极。

所以周宣诗，矜人要安集。

吴泳

吴泳　上峰顶

一峰骆驼岭突兀，万级胡孙梯屈盘。

佛法岂无平易处，怕人只和等閒看。

吴泳

吴泳　试院和李湛溪韵

呵叱星辰赋远游，更提水镜著中流。

读书有眼月千里，爱士无方春九州。

论及养生浑是道，时因主试却关愁。

武夷不作逢溪老，亦欲临风助击鸥。

寿安宣相

磊落堪舆气，峥嵘社稷身。

地倾曾镇静，天造要经纶。

仓首怀公辅，中原仗老臣。

纶扬申命宠，渥照午桥新。

司马还辞洛，汾阳再入秦。

乾坤重拆洗，宇县细缝纫。

汰击鲸波浊，风清虎穴尘。

绿林戡大盗，紫逻息罢民。

鲂尾喁喁活，龙骧帖帖驯。

按行光弼垒，斜岸武侯巾。

究宅歌鸿雁，参谋集凤麟。

星营罗粲粲，雷毂隐辚辚。

飞挽通关表，耕屯集渭滨。

军容俄再色，威令复重信。

烽火閒荆楚，尘沙卷剑岷。

马腾云陇月，士饱雪山春。

来石非无杰，平江亦有人。

誓功俱不再，方德信谁邻。

弓矢宜专晋，钩膺遂锡申。

鹘衔凌井钺，龙节压参神。

卫幙论功盛，韦门送喜频。

河阳分镇日，许国授弓辰。

勋业当如此，恩荣实迈伦。

一忠摩皜日，二节贯苍昮。

绩伟官难报，天高德最亲。

丹书名汗汗，黄色喜津津，

咸颂僖公柏，谁言庄氏椿。

永为民立命，长秉国之钧。

信作三朋寿，都由一字仁。

东归知不远，香信已浮银。

吴泳

吴泳　寿安宣相

皛然老子本冲夷，起为苍生护北陲。

边吏皆能问司马，市人曾不识安期。

拊摩鲐背应耆艾，舒卷龙韬自崛奇。

九老图中张白后，合添同甲一篇诗。

吴泳

吴泳　寿安宣相

梅花又隔年看，节节光明雪照山。

百万虎貔双剑外，三千騫牝寸田间。

鹤头捧诏从天陛，鸡舌含香趁晓班。

富有春秋洪原力，宅家那得放公閒。

吴泳

吴泳　寿安宣相

上谓无官可报卿，延登左棘倍恩荣。

勋存社稷身俱泰，志在生灵物转轻。

平蜀以前谁磊落，渡江而后独光明。

蚤令不作湘潭梦，料得中原已扫清。

吴泳

吴泳　寿安宣相

文俗诸儒恋局中，何曾度外看英雄。

连鸡纵汉有资夏，捕鹿何妨暂掎戎。

静抚时机渔者得，遥观敌运兽之穷。

书生准拟浯石，明写中兴第一功。

吴泳

吴泳　寿丞相庆七十五首

诞日逢今日，新年胜故年。

良风宜望岁，甲雨不妨田。

浙米多堪籴，京交渐直钱。

隆重兴再见，人道鲁公贤。

吴泳

吴泳　寿丞相庆七十五首

几代贞元会，重逢上相生。

阅人冰鉴净，遇事玉衡平。

日月黄扉永，风尘紫罗清。

勋名兼寿考，何必会耆英。

吴泳

吴泳　寿丞相庆七十五首

昨夜闻宣锁，虚皇注意深。

三师分汉制，一尺泻商霖。

未白忧边发，仍丹报国心。

黄封留寿酒，且把斗杓斟。

吴泳

吴泳　寿丞相庆七十五首

渤海兵戈静，全淮版籍归。

红缫蚕纎大，紫擘蟹鳌肥。

柳港添生色，榆关閟杀机。

君王新御殿，莫使谏书稀。

吴泳

吴泳　寿丞相庆七十五首

自辟翘材馆，才随数路求。

兰苕和露摘，橘柚带霜收。

味适方调鼎，装轻不驾舟。

有怀吟未尽，独鹤远出头。

吴泳

吴泳　寿崔侍郎三首

天开碧落洗云扉，暂辍仙郎下紫微。

独有素琴随从橐，更无侍史护朝衣。

霜清潦净荣名薄，枣熟花香道力肥。

列炬照空还岁晚，明年仍傍火城归。

吴泳

吴泳　寿崔侍郎三首

胸次知蟠几临书，事随天理只平铺。

来从京兆德星社，揽取西峨明月湖。

民岂无衣须补绽，极元有柱要撑扶。

欲知天授西平意，绣帽临戎为万夫。

吴泳

吴泳　寿崔侍郎三首

小队元戎未弭旌，群飞鹤雁已充庭。

只缘匹马修途健，唤起三刀昨梦醒。

犀尘自挥坤宇静，鲸风不涨海波停。

牛头衮衮春无际，捻出三诗寿蜀星。

吴泳

吴泳　寿范漕

春山蕨方芽，春院桐始华。

喧风荡红紫，还似幄遮。

老仙坐鹿园，净眼阅岁华。会须乘五羊，结佩凌飞霞。

吴泳

吴泳　寿范漕

粲粲桐花昨夜风，吹香还到鹿园中。

前生出处黄山谷，后代风流范蜀公。

洒落一襟涵霁月，精神满面贯晴虹。

直须整顿坤维了，归侍祥云一朵红。

吴泳

吴泳　寿范漕

自从绣绂解麒麟，一片忠诚只为民。

涪水竹枝秋送客，汉嘉火树夜迎神。

玄蜂赤螘三垂静，白黍黄鸡万井春。

尽使蜀人翻覆看，皇华礼乐只如新。

吴泳

吴泳　寿范漕

豫章富人物，山谷人中豪。

虽从老坡来，颇服舂陵高。

泰和善鼓琴，涪水不拟骚。

安知百世士，於此还一遭。

吴泳

吴泳　寿范漕

伏波老子缚长虬，典护兰闱更两秋。

学问只从苗脉看，辞章不响语言求。

俱称脚迹门生好，无复颜行执事羞。

夹袋中间富人物，更须为国贡琳球。

吴泳

吴泳　寿范漕

入窗月痚痚，满坐春盎盎。

事机尽盘错，收入经济藏。

鱼方在沸鼎，独以裮沃涨。

静言平寇功，当置裴李上。

吴泳

吴泳　寿范漕

鹰鹍好弹击，自谓居使之。

凤凰不鸷搏，群狡亦莫欺。

但使德意多，何用风采为。

西台十六州，人自春熙熙。

吴泳

吴泳　寿范漕

福星一点夜堂深，藻泮花泉共照临。

歌咏春风曾点瑟，体当生意宓君琴。

乔松已作参天色，寸草犹持报主心。

但翼斯文扶寿脉，年年一穗爇犀沉。

吴泳

吴泳　寿范漕

方朔谩窍桃，安期苦尝棘。

世间长生诀，自致元有道。

硕果终是香，灵根不曾第。

作诗颂僖公，俾尔弥寿考。

吴泳

吴泳　寿范洁斋

合下金相气质浑，更参诸老遍宗门。

箕山再得颜回婿，荣国还生孔子孙。

学问不趋岐路径，文章只好古罍尊。

至今尚得诗书力，一气清明中夜存。

吴泳

吴泳　寿范洁斋

青袍朝士走红尘，公独纫兰结佩绅。

不事王侯嫌炙手，岂除御史更呈身。

寒花秋后看名节，乔木霜中见本真。

吾道天宽连地大，羊沟那得系麒麟。

吴泳

吴泳　寿范洁斋

沪水风涛七载还，今年赢得在家山。

临流领客清溪上，滴露抄书翠竹间。

晚计作堂应未晚，閒居成赋恐难閒。

云昏八表边烽息，须得伊人护玉关。

吴泳

吴泳　寿范洁斋

忆昨薰风会面时，犹龙老子亶冲夷。

忠文晚节三年过，上相生辰十日迟。

内景两篇时点检，中庸一卷晓行持。

朝来泮水鸮音好，目注西山拟寿时。

吴泳

吴泳　寿范洁斋二首

明河耿高树，素月流澄瀛。

袅袅来金风，秋意浩以盈。

美人自西方，钟此一气清。

如潭贮皎洁，如室生虚灵。

姱节丽有晖，高情澹无营。

昔含鸡舌香，曾以凤哹鸣。

不登金张馆，尝抱箕濮情。

倏焉冰山销，揭若黄道明。

众星已牢落，太白犹光荧。

英风自骨鲠，心事元夷平。

会须朝紫皇，提笔福苍生。

吴泳

吴泳　寿范洁斋二首

玉山一何高，堂与青云齐。

上连宝台峻，下瞰金璧低。

中有地老仙，驾鹤俱不归。

苔封箕山碣，雾湿太史题。

岂期芸省郎，再析侯藩珪。

芳猷绍前印，英气截云霓。

理乱如理绳，牧民如牧羝。

燕开登南楼，就以云作梯。

喜年玩秋稼，抚物观春荑。

不贪老氏宝，不秘庄生倪。

至仁弥尔性，寿齿今复齯。

吴泳

吴泳　寿范翁

辛夷如雪芳事阑，飞絮卷地春风酣。

连陂和云割青麦，隔坞趁日缲红蚕。

今年夏气清较早，雨后西山翠如扫。

女儿负笈男带锄，夸说皇华使家好。

使家天上一角麟，手握雨露呵星辰。

绿林无风草木静，紫塞有备烟尘靖。

鹿园镇日长徙倚，心事如平一池水。

荪兰不惜手种植，萧艾依前力锄藄。

槐龙影转花又黄，造化乃为诸生忙。

春闱法细靡罅缝，选吏亲校如秤量。

老仙自是文盟主，曾抱长蛟著繁露。

好将鼻祖三昧法，直响金华讲经去。

有香不炷旃林香，有酒不酌瑶池觞。

原公岁岁常寿考，剩寄诗筒祝难老。

吴泳

吴泳　寿胡兴元三首

几代贞元会，还生忠简孙。

清风拔薤本，爱日护葵根。

疋马驰周道，分公翰蜀门。

保安桥上路，手涤瘴云昏。

吴泳

吴泳　寿胡兴元三首

皂盖开藩日，黄河洗甲时。

柳阴承羽葆，花气扑旌麾。

兵悍须柔止，民磏莫胜之。

麦头如得雪，来岁可休师。

吴泳

吴泳　寿胡兴元三首

耿耿三秋别，悠悠四月余。

菊潭闻上寿，梅驿急驰书。

簇葩红成阵，骈筵翠曳裾。

封侯平四十，前路尽宽舒。

吴泳

吴泳　寿李雁湖

当年指李记生辰，柱史疑为法报身。

鱼鸟泳飞南阁晓，风花经纬石林春。

手繙万轴谈无底，胸著千年汲愈新。

试看乔松霜雪后，凛然一节照时人。

吴泳

吴泳　寿李雁湖

间气生贤哲，斯文擅正宗。

哹鸣直是凤，时见恍犹龙。

信史传缃简，元动在鼎钟。

惟存霜后节，景仰彼高松。

吴泳

吴泳　寿李雁湖

往往黄枢府，璇题护两扉。

剪除当路棘，纫补坐朝衣。

风急操舟济，江空掷钓归。

年年湖上雁，旭旦望南飞。

吴泳

吴泳　寿李雁湖

自卷朝衣濯雁湖，勋名籍籍在黄枢。

时闻走卒称司马，犹有群儿问大苏。

赴陇尺书弛鹤板，起家万石绾麟符。

宵衣炯炯思黄发，正藉元勋出手扶。

吴泳

吴泳　寿李雁湖

起从通德里，出守巽岩州。

上相先声到，凶徒悍气柔。

鸿居新劳徕，鸟户旧绸缪。

已筑沙堤路，归欤赞大猷。

吴泳

吴泳　寿李雁湖

汹汹风涛卒未清，便提小队按行营。

一言刑省朝歌盗。单骑恩怀渤海兵。

丰德自应通绿籍，长年何必饭黄精。

劝公剩压兰英酒，为作涪川小太平。

吴泳

吴泳　寿李雁湖

金碧苍岩下，神光射斗箕。

豆灰浮琯后，梅葩破冰时。

正是生申日，谁为寿卯诗。

今年真六一，说与醉翁知。

吴泳

吴泳　寿李雁湖

身驾青牛老子车，行云来去自纾徐。

精神健好充黄野，骨法清真贯玉庐。

六十二年康节咏，五千余卷玉川书。

石林莫作盘居计，黄纸看看又诏除。

吴泳

吴泳　寿梁漕

维日在娄春事殷，维桐始华天气新。

乱红绕树绿幄均，樱笋又荐冰盘珍。

知是燕胎协卜、牛宿会辰，绣衣立当霄汉春。

骊驾飞茺天河津，帕中玉屑粮未陈。

镜里宝月光逼真，廉如一条冰照人，

健如九皋鹤离群。舌根不道烟火尘，

鼻端那受富贵熏。手探囊方皆林神，

袖出荐纸生烟云。兕觥只酌春酒醇，

衣佩更取秋兰纫。民居安安鸿雁宾，

吏胆帖帖乌鸢驯。王母之桃庄生椿，

宁如洙泗一字仁。原言福星当紫宸，

光照邻女长无贫。

吴泳

吴泳　寿某翁

当日麻衣抑未猜，贵公元自有仙材。

文辞敏妙真星魄，学问沈潜是圣胎。

黄石授兵非有意，红旗破贼却归来。

阿同且共玻瓈饮，源上桃花想未开。

吴泳

吴泳　寿史石泉二首

胸次玻瓈湛不摇，高风炯炯揭冰条。

昆墟已泻南轩派，蜀贡犹传北斗杓。

问学有源天一水，文章无尽海门潮。

三滩五渡多人物，难得公家月指标。

吴泳

吴泳　寿史石泉二首

露洗秋容一片清，远山高与雪争明。

贤侯无阳岳神降，上相先从佛腊生。

画戟不妨当燕寝，白囊无复到鸡城。

新来连日西郊雨，还作山间小太平。

吴泳

吴泳　寿魏鹤山

人生瀛海内，中气胚膠之。

真元会清淑，间代储英奇。

扶摇六月息，濯羽於咸池。

冰壶贮虚明，璧玉含清辉。

阿阁引凤巢，小山结桂枝。

肯遗金门步，乞取青藜归。

要福不椒醑，延年不琼糜。

至仁弥尔性，纯嘏无穷期。

吴泳

吴泳　寿魏鹤山

濂溪雅爱莲，程子乐观鱼。

生机不停息，天理原平铺。

美人湖上来，挹绣天东隅。

清气荡喧浊，德风振纤枯。

人酣莺花国，雨满菜豆区。

肯縻尔好爵，而夺渠贞符。

鹰鹍好弹击，乃谓鸾凤痚。

原言崇明德，永作国璠玙。

吴泳

吴泳　寿杨崇庆二首

英英赤文凤，生此岷之阳。

览辉孤竹根，振翼千仞冈。

德音乃鹡鷟，下引鵷与凤。

承旗从华盖，吹玉朝紫皇。

雇瞻朱丘深，殆似阿阁长。

肯以令仪榘，而使缯弋伤。

集须集桐花，食不食藻粱。

竚看发丹哹，舜殿歌明康。

吴泳

吴泳　寿杨崇庆二首

清露团火昮，素月分白道。

三湖足秋色，天以赐贺老。

红蕖正酣酣，翠籫方稍稍。

閒情观池鱼，生意玩眠食常健好。

吴泳

吴泳　寿张亨泉提刑三首

莲花峰下发源深，胸次渟涵几古今。

事苟及民须著手，文非为道不关心。

扶持世界归儒效，转斡天机自笔箴。

主静工夫人不识，火阳五月正根阴。

吴泳

吴泳　寿张亨泉提刑三首

二年烟雨汉皋亭，玉节西来照雪明。

慷慨报君浑是胆，驰驱将母莫非诚。

稻禾水足青畴润，烽火宵閒紫逻清。

鸾凤莫将鹰隼看，及时须为国家鸣。

吴泳

吴泳　寿张亨泉提刑三首

末学纷纷竞为人，公能康济自家身。

形躯元备人间世，肝肺尽收天下春。

观我自应知爱重，识心须会起经纶。

寿觥难著皇华语，抱取峨眉月半轮。

吴泳

吴泳　寿周提刑二首

分得濂溪一派清，皇皇仁义不贪名。

金华学道行持到，禹穴题舆去就轻。

一节以趋何简易，十年不调转光明。

匡时富有经纶在，若木华边缓辔行。

吴泳

吴泳　寿周提刑二首

自乞银符守汉嘉，就持汉节问梅花。

庭扉讼少閒微棘，堰水流多沤紵麻。

论击回邪羝触角，化销强暴鼠无牙。

更看植杖扶犁叟，清议依前说使家。

吴泳

吴泳　寿邹都大

大仪斡四运，环转当初阳。

天根起自复，气踵生以黄。

卓然五阴中，标示君子祥。

芳芸岂不馥，硕果终自香。

有开南国彦，气禀惟纯刚。

况逢子之半，弧矢射四方。

浩然祖邹人，清介如道乡。

源流义理熟，滋养苗脉长。

自登蜀道来，玉节明於霜。

潢池有佩犊，紫逻无羝羊。

星回参井间，草木烂以光。

种善如种禾，去恶如去稂。

只从一念中，坰野皆斯臧。

玉{左米右台}不用餐，石髓不用尝。

台背而儿齿，好德自尔康。

笑渠役役者，日景以线量。

吴泳

吴泳　寿邹都大

石虹缭绕气如云，中有胎仙字卯神。

大宅宽平春满面，一条莹彻玉为人。

细看火后交梨熟，不及霜中硕果新。

六十二年无一事，尧夫端的是前身。

吴泳

吴泳　寿邹都大

易言来复甚昭昭，须识阴阳动静交。

乾德众贤当首画，建炎诸老得中爻。

水波已动龙难蛰，时运方清凤合巢。

会得生生无尽意，不须詹尹揲琼茅。

吴泳

吴泳　寿邹都大

梅花又是隔年看，节节光明雪照山。

赤螘玄蜂边徼外，黄鸡白黍野田间。

鹄头久已书丹版，燕额仍须护玉关。

独有檀沈烟一穟，明年还绕属车斑。

吴泳

吴泳　寿邹都大

巓竹吹香子气分，苍苍有意瑞斯文。

山从嵩岳生申伯，复向西山寿卯君。

鲐背自宜当职任，虎头曾已策功勋。

壶中日月春长在，且试犀沈一瓣薰。

吴泳

吴泳　兽之穷

兽之穷，逼我墙，

韩卢走兔无窟藏。江麋假息尚扑朔，

穴鼠无技犹张皇。我{左饣右甘}岂不甘，

我缨岂不长。貍步张侯虎为落，

{左豸右开}未及献弓先亡。兽之穷，

莫抵当，泽虞不戒专诸忙。

春蒷犹禁塞榆白，秋战不耐泾水黄。

昔闻养鹰志在逐，无使饱食栖平冈。

吴泳

吴泳　霜朝

歡乃湖歌断，珑璁晚色归。

鹭翘窥水镜，鸱冻泊垣衣。

密坐悬书帐，清吟刮砚澌。

岁寒谁耐久，独有翠兄知。

吴泳

吴泳　送长儿盘赴金陵典斛

援以书戒子，子竟不若翁。

陶以诗责儿，儿只如顽童。

房公岂不智，集此书屏风。

堂基未及{左扌右勾}，手泽俱成空。

乃知贵胄门，美业真难终。

子虽有良质，须用磨琢功。

射御亦是学，不妨随元戎。

吴泳

吴泳　送长儿盘赴金陵典斛

皤皤六十翁，碌碌三男子。

阿柴冠尚痴，阿{左木右谷}晬欲死。

盘也年未强，早为贫出任。

家庭所训诲，仕亦当念此。

敬则能蓋官，敏则能决事。

事长如严师，择交必端士。

僮亦人子耳，勿心盛气命。

只效龙伯高，芳名播青史。

吴泳

吴泳　送长儿盘赴金陵典斛

悲莫悲生离，老至悲转切。

阿爹领宾送，诸母持酒别。

大妇前致辞，忽忽颜不悦。

归来眎季女，一夕亦永诀。

人事长如此，有怀向谁说。

泪缘亲爱滋，心以忧患折。

去去勿重陈，秦淮对明月。

吴泳

吴泳　送长儿盘赴金陵典斛

仕历四千石，官联六尚书。

耕无田二顷，居无宅一区。

余岂不念子，皇皇事田庐。

多藏损其志，厚殖益尔愚。

贫乃好消息，此言诚不迂。

子官视庚氏，俸禀颇有余。

痚花会结果，小水长通渠。

吴泳

吴泳　送长儿盘赴金陵典斛

玄云柂榆塞，白露涂枫林。

靡靡秋未夕，边马已南侵。

子方从军去，川陆迥且深。

虎兕嗥旷野，猩猱啸高岑。

独见金城外，迎人柳阴阴。

主人敬爱客，秉义如断金。

好将少年行，转作节妇吟。

吴泳

吴泳　送陈和仲常博倅嘉禾

柳色媚别驾，桐花夹行舟。

慈湖一片心，不上富贵钩。

撇却云雾窗，分渠月波楼。

但有月长清，何妨波漫流。

吴泳

吴泳　送陈和仲常博倅嘉禾

俗士骑户限，痴官摸床唇。

名节与官爵，岂以全畀人。

子方贵良贵，我亦仁景仁。

终始议论间，但保一色醇。

吴泳

吴泳　送陈和仲常博倅嘉禾

未及与君别，先歌送君诗。

浙西数年来，风景非昔时。

红蚕不上箔，青麦空生陂。

六经政之本，无用别出奇。

吴泳

吴泳　送范仁叟解褐西归并简定叟

子馆於予恰九春，临分更欲问云津。

良心易放当持敬，精交无穷要汲新。

刍狗科名应是梦，貂蝉宦业竟成尘。

世间公议难磨灭，第一还须作好人。

吴泳

吴泳　送洪司令

经年分月伴西清，又佐戎轺勇北征。

下马必能书檄草，从军元是擅诗名。

熙丰作俑能无过，元佑操舟却要平。

局面既新棋势别，消详专在幕中评。

吴泳

吴泳　送洪司令

夏日曾随别驾归，朔风还作送公诗。

行军司马自文采，祭酒诸生亡崛奇。

国事急忙中着手，边筹閒暇处开眉。

嘉陵想已波涛落，风雨无忘泊岸时。

吴泳

吴泳　送洪司令赴阙

曾记嘉陵共舣舟，江风又是荻花秋。

三年长别不一见，十事欲言还九休。

頫聘交驰淮水浊，行程不定陇云愁。

凤鸣已向朝阳去，飞雨一钱霞湿柁楼。

吴泳

吴泳　送李伯勇分教阆州

明王不兴威凤衰，直笔无传老麟死。

春秋大谊炳如日，读者昏昏视为史。

濂溪之后伊川程，文字虽少源流真。

抉开宝藏得胡子，一洗纸上千秋尘。

伯兮有勇弗可遏，高阁诸儒祖河洛。

群玉洞见标月指，众醉醒闻候风铎。

当年进书一布衣，能取天上清名归。

秋澄讲幄玉色动，春拂秘馆芸香霏。

红尘不踏东华路，绿绮还携阆风去。

舟行若上离堆山，莫把鲁公雄文劲笔埋没苍苔间。

吴泳

吴泳　送李雁湖大参赴遂宁

拍拍雁湖水,深深归雁亭。雁归三四年，

相伴湖水清。燕私岂不乐，

国尔终含情。龙章倏夜下，

惊赴鸥鹭汀。鸿雁双翥翰，

眷焉乃东征。载辞龙鹄椒，

复问莺花程。輶轩鹜华毂，

高盖罗翠旌。康顿民无学，

销暴不以兵。尉蓝旧草木，

再色新威明。寄声受廛者，

明府如父兄。恢恢大仪中，

扶立惟三纲。国风怨以怒，

王道荡无章。栖栖鲁东家，

秉笔修天常。廉陛不乱纪，

冠履不易方。斯今世运颓，

礼义维楫亡。三边且病痱，

群盗方鸱张。兵如溃堤螘，

民甚趙尾鲂。历阶倘不夷，

零露将侵裳。李侯世柱史，

识此治乱防。挥袂别广筵，

振衣登高冈。原言茂远猷，

挽河洒天狼。

吴泳

吴泳　送梁漕江归

四年一节蜀山间，父子重来山所艰。

镜月澄心寒吏胆，条冰濯魄映儒冠。

孤清自古知谁似，遣爱于今愈耐看。

归去光明赢一着，笑渠袖手直旁观。

吴泳

吴泳　送梁漕江归

皎皎从来世不容，平平未足与言功。

介言西事何妨谪，洵著权书竟是忠。

只为边民忧自北，卷将吾道载而东。

分明自有天知己，趣檄和看骑火红。

吴泳

吴泳　送鲜于漕

文字微妙诀，到底元平夷。

词人不能工，变怪生崛奇。

汶上大夫者，得法灵均师。

修辞滋其平，不以怒出之。

白云自多态，流水长清漪。

作者云已往，知者其为谁。

九诵的子孙，八鸾行康逵。

天将龢其声，复见风骚遗。

吴泳

吴泳　送鲜于漕

树德必欲滋，去疾必欲除。

世人亡分明，蒿兰同一锄。

凤兮德之美，谁不相称誉。

翻韛下霜云，义盖非鹘如。

煌煌绣衣彩，炯炯清冰壶。

衣以将直指，冰以将直指，

冰以励廉隅。持此逾二年，

相视如一初。去去登乌府，

昏鸦绕林呼。

吴泳

吴泳　送鲜于帅三首

载锡珪符起伏龙，遄提小队出南中。

军容倒海鲸波息，旗采吹云蚓瘴空。

但倚硕才为保障，仍开诚意接兵戎。

渡沪已觉秋风晚，争看筹边第一功。

吴泳

吴泳　送鲜于帅三首

时事牵连卒未休，三边烽火又惊秋。

养鹰未得鹰扬力，豢虎终怀虎视忧。

面势只缘前局误，肘方合向古人求。

玉关不是无兵守，上策人心要急收。

吴泳

吴泳　送鲜于帅三首

忆昨行台再见时，恍兮涪水送将归。

丰神比旧微加瘦，道力于今转觉肥。

赖有一灯标日指，曾无寸草报春晖。

孔门独门成何事，只舞风雩咏浴沂。

吴泳

吴泳　送新蓬州程倅

美人其犹龙，渴饮金泉水。

水铗又飞去，一息蓬池耳。

是时天气清，众绿事盥洗。

遐溘埃风，长袂蹑螭尾。

天阶甫一尺，民社犹千里。

还须手帝泽，为俗洗疮痏。

余力裁新诗，或可代封匦。

吴泳

吴泳　送新蓬州程倅

宛宛黄柳丝，锥锥杂花垂。

柳解织别愁，花能送春归。

思君远行迈，游子心依依。

有弦不解挥，有镜不复治。

岂是真不能，持此欲遗谁。

河梁此时曲，泪为生别滋。

但期如水萍，所寄良不移。

吴泳

吴泳　送杨子达入国学

鸾凤久束哹，贤关时一鸣。

子今观上国，志岂为浮名。

母线丝丝直，爷诗字字情。

别情非所惜，回看锦衣荣。

吴泳

吴泳　送毅夫总领淮西

莫沽金陵酒，莫折金城柳。

但观二十四桥月，夜夜凄凉照淮口。

孤墉不下兵转饥，河水浅狭红贼窥。

就今秋高不饮马，安得会有休兵时。

赤云烧空秋岸阔，雨少潮低运沟涸。

莫从局外鉴全胜，紧向棋心寻活著。

昨夜归来闻好语，大儿踏歌小儿舞。

喜言边敌归故巢，且省沿边转般苦。

边民之苦自古然，其媪荷锄翁戍边。

老翁无力助王国，但原主圣群公贤。

上卿奉使亦奇事，肯为边氓劳抚字。

酒酣拂剑歌皇华，柂楼红湿汀蓼花。

吴泳

吴泳　送游景仁夔漕分韵得喜字

桐花繁欲垂，柳色澹如洗。

深谷舣行舟，匆匆春莫矣。

庐山蕨已肥。荆渚鱼正美。

提携赤藤杖，炊煮白粲火。

佳处有会心，岁月不须纪。

系船且夷犹，却待荻花水。

江平风浪澄，再与歌至喜。

吴泳

吴泳　题承天心老万佛阁

我闻諗禅师，断薪接绳床。

杨岐初住时，撒雪满屋堂。

庭松下法子，瓶水注道浆。

看来古佛心，不为屋有亡。

心公自别宗，眼碧髭又霜。

更接十千众，建此新道场。

梯空插璇题，会海结宝方。

自营不住心，每唱无底囊。

如明珠走盘，如利刀截肪。

以兹众生故，苦为诸佛忙。

寥寥一贞境，渺渺万法航。

泥空竟成著，堕有终是盲。

青灯落檐花，吾道千丈光。

吴泳

吴泳　题望湖亭

祥云宫殿半荒芜，独有亭基下瞰湖。

水气淼茫吞八极，地形磐{薄去氵加石}跨三吴。

一轮红日射铜阙，数点青山浮玉壶。

欲问湖边诸澳长，长洲盗贼已平无。

吴泳

吴泳　天马引

陇古之野龙驹骧，追风胁月坤为裳。

竚云亭亭广颡直，夹镜炯炯双瞳光。

饭以玉山禾，饮以瑶池浆。

自成骨格异赭白，活出神采遗玄黄。

三千牝，十二闲，

挽视但觉皮毛凡。饮江曾濡六辔湿，

致远又逐双旌扬。牧则在坰野，

贡则归天潢。写图仍上穆天子，

跛蹩但笑群觗羊。

吴泳

吴泳　同程季予游李雷锋和张仁溥

顽云不雨风称雄，扫花晚坐蓬莱宫。

幅巾野服才相逢，华茵解下金线狨。

人道青田双鹤、平舆二龙，笑揖群彦时一中。

百寮之山直丛丛，回廊窈窕庭阴浓。

园禽语变春事空，水花色静天机融。

归来笑傲掀短篷，溪澄月白闻笙鸿。

吴泳

吴泳　挽贵平大夫

介介汝溪叟，青衫三址年。

澹如彭泽柳，帘过石门泉。

漫仕曾我意，遗文竟有传。

浮山读书处，定跨玉蜍仙。

吴泳

吴泳　挽李郎中

少日声名伟，中年学问腴。

气缘经事老，形为爱民癯。

吭引朝阳凤，魂惊古冢狐。

遗忠摅不尽，英爽射匡庐。

吴泳

吴泳　挽李郎中

河洛辍微响，朱张传古心。

世随人影落，君响路头寻。

蔓草侵山径，柔荑死树林。

良朋更能几，百感集孤斟。

吴泳

吴泳　挽李寺丞

文南中原旧，箕裘户部清。

官终一麾守，事历五廷评。

挂壁琴无谱，传家砚有名。

东风吹画翣，溪上若为情。

吴泳

吴泳　挽李寺丞

世人谈利析锱铢，汲义如君此道孤。

无地起楼怜寇老，有园和契遗尧夫。

西山别后常怀子，东国归来已弃予。

自昔祖风高挂剑，愧无佳语润黄垆。

吴泳

吴泳　挽罗宗卿

晓月璿源澹，春风璧水香。

一条冰透骨，五色凤鸣岗。

翳彼菟裘老，伤哉宝鉴亡。

囊封尚生意，今与日争光。

吴泳

吴泳　挽青阳俞夫人

彼美宜家室，之媛友瑟琴。

漆园歌未歇，沣浦佩还沉。

懿范贻彤管，佳铭得藁砧。

卧龙山下路，风雨乱愁心。

吴泳

吴泳　挽王夫人

婉娩娴诗画，僮僮被典章。

有齐先祭洁，薄汗展衣香。

唁卫心虽切，伤周义不忘。

勉哉君子正，彤管尚遗芳。

吴泳

吴泳　挽雍处士

折柳诗名远，滋兰德本深。

挞禽能起孝，训鲤只平心。

半夜酒星落，千山薤露吟。

芭蕉溪上水，呜咽不堪斟。

吴泳

吴泳　挽游监簿

好汉三巴杰，危言九陛忠。

王前留孟子，国尔念周公。

日驭龙堆出，天昏虎踞雄。

收声诸老尽，铭有后溪翁。

吴泳

吴泳　挽游监簿

昔上金泉去，翁方玉局閒。

橘中春响雹，壶里晓行山。

迂叟空扶杖，坡仙不赐环。

每思生处所，壮泪为公潸。

吴泳

吴泳　挽郑夫人

淑行繇真履，慈根自夙知。

性情诗调适，内外礼维持。

春合青苹乱，秋原白木悲。

只今哀窈窕，手线授衣时。

吴泳

吴泳　挽郑文昌

何代无豪杰，惟公气独刚。

束身同绞紷，遗训辟缁黄。

定力老逾壮，英魂凛不忘。

蜀名省科调，犹说郑文昌。

吴泳

吴泳　王巽堂三十年不到湖亭丙戌春再来非旧矣用有韵以俟后游

庭院深深锁绿苔，扫花地帚半尘埃。

红霞满树刘郎去，青子垂枝杜牧来。

乍可放閒宽酒地，不能随俗贮香材。

醉翁自有山间乐，更取林霏手斫开。

吴泳

吴泳　西湖访梅

欲休不休岁垂晚，似冷不冷霜复晴。

起撑湖船访梅去，一点两点藏林坰。

主林无神花气薄，树影庚庚香漠漠。

谁能细玩复与临，静处测破梅花心。

桥西水北弄明月，醥酒独对青山斟。

自有此山无此客，富有他花无此格。

西湖处士不可招，鸦点孤村暮云碧。

吴泳

吴泳　溪亭春日

不必寻芳出远郊，八分春尽属亭皋。

漫波绿皱一溪水，暖日红蒸千树桃，

乌绕屋檐呈卦兆，鹤窥庭户听离骚。

静中识得生生意，堂下蘼芜更不耨。

吴泳

吴泳　溪亭春日

春事无边著语难，得逢佳处辄停骖。

河豚渐美夸梅十，芳草如屏说柳三。

小歆和诗防跌宕，浅杯斟酒怕沉酣。

买山那得青钱在，只欲花间结小庵。

吴泳

吴泳　谢尊固送茶

閒居早是宾俦寡，有弟山行访鸟窠。

黄卷渐成迂叟僻，朱颜不似美人酡。

诗因怕事吟偏少，酒为盾花饮辄多。

珍重山园芳苟饷，犹胜乡国赵家坡。

吴泳

吴泳　新江行寿张宪亨泉

君不见尧时伯禹作司空，应龙尾画江道通。

又不见秦时李冰作太守，犀牛厌胜水晶走。

蜀江开凿四万八千载，二后英灵俨如在。

虽然陵谷有变迁，不响东流不曾改。

西岷山，南溷崖，

神营化造如划开。蜀人好怪漫弗省，

龙岂能智犀岂能禳菑。年来江塞崖据险，

水束三川激如箭。阳侯吸哦佛不灵，

黑砺磨牙蛍吐焰。五月尾，

六月头，瓜蔓水退，

礬山水流。中间青沫最湍驶。

风雨瞬息能湛舟。鲛人渊客弗敢睨，

而况商妇能无愁。怀哉古人智如此，

胡不铲尽白险直使平如洲。使家河源来，

弭节青衣国。横槎展拓万里天，

力浚江南障江北。百夫荷锸，

千夫荷锄，号召海若同凿疏。

经营不越四弦望，白练剪出澄江图。

轻轺晨兴亦劳苦，绣烂衣明湿烟雨。

不惟佛滩之耻可湔雪，名与离堆传之万万古，

乃知天地间，靡事不可为。

若鸟兽草木，驱虎豹象犀。

藏冰杁冰凌人掌，出火内火烜氏司。

吾身代天事，到手那得辞。

决川道海亦常理，灶门老卑婢不惯骇且疑。

好将新江水，都为一洗之。

浮云空，宝鉴净，

公之寿兮，如江之永。

不妨桂棹木兰船，陶写流光入觞咏。

花泉有客空抱弦，曾拊三叠逢胎仙，

寄咏孤云断鸿边。

吴泳

吴泳　宣城鹿鸣宴

儒臣簪笔典州麾，重为江山缉旧仪。

宴序古来元有礼，鹿鸣废后更无诗。

科名到手还须耐，文字当场莫好奇。

更尽工歌笙一曲，明年春洒上要枝。

吴泳

吴泳　宣城劝农

一分东作五分春，相汝耕夫更在勤。

七月诗成种田法，庶人章作劝农文。

祈蚕必使蚕如瓮，卜稼须观稼似云。

老守别无新治行，只将丰岁答吾君。

吴泳

吴泳　宣城宴六县宰

本是词林翰墨臣，诏书特遣牧宣城。

使君只办平平政，令尹无要赫赫名。

狱苟得情须近恕，财如足用莫求赢。

荻花风起江防急，秋阅应令弩手精。

吴泳

吴泳　雪夜

云蒸黄野润，月莹皓庭清。

夜静悄人迹，溪流皆雪声。

帐吹灯彩暗，炉扑光花明。

遥想鸡人误，鸣歌报六更。







卷420

吴泳

吴泳　堰上行上周宪

堰上行，桃花灼灼春水生。

水才一石泥数斗，弥漫滮池浸渠口。

树以淇园竹，菑以汉堤石。

石填竹落知几丁，驾作青霓千百尺。

一夫搴茭前，一夫荷锸去。

旋烧香纸祭水庸，更酌村醪赛田田祖。

鹿头北，海眼西，

绵洛一带填淤甩。苧订沤池禾稻长，

虽有旱暵无凶饥。今年狼头窥井络，

罗堰九星几缺角。匪天十旧堰修，

野媪含笑溪童讴。自言春种皆茁土，

桔槔长閒臣度畦圃。明朝百役非所知，

且乐丰年踏车舞。燕泥新湿花雨湿斑，

四牡趣响东郊还。地平天成九功叙，

今秋都筑沙堤路。

吴泳

吴泳　乙未恭和御制闻喜宴诗

圣学希天善牖民，风霆鼓舞气如神。

转回姚姒文章古，作起殷周礼乐新。

有限科名非究竟，无穷经术要纷纶。

事君自昔无他道，不有其身是致身。

吴泳

吴泳　永嘉鹿鸣宴

人间富贵易浮沈，只有斯文无古今。

义理工夫元坦易，圣贤言语不艰深。

莫随近世诸儒辙，要识开山一祖心。

待得了他科举债，梅花月下听瑶琴。

吴泳

吴泳　永嘉劝农归舟中

使君每爱读豳诗，稼事艰难亦粗知。

水冻未闻身布野，年饥且喜麦生岐。

坐间白叟真堪贵，眼底朱衣总是痴。

趁刺画船呼客语，春风已满劝农旗。

吴泳

吴泳　咏怀

何草秋不枯，何叶秋不黄。

白露以润之，薿薿含昌光。

幽兰自华滋，时菊仍菲芳。

粲粲园中葵，亦得晞朝阳。

被恩有如此，后时果何伤。

惟有警夜鹤，庭前独旁皇。

岂不欲九皋，翅翎莫能长。

湛湛被露斯，幽吟遂成章。

吴泳

吴泳　用晦翁十梅诗韵酬张伯修孙子直

最后黄香根，纤裳粲黄里。

能以色事人，空博一时喜。

吴泳

吴泳　用晦翁十梅诗韵酬张伯修孙子直

幽人履贞吉，采藻南涧滨。

所采一物微，所思万物春。

吴泳

吴泳　用晦翁十梅诗韵酬张伯修孙子直

柳丝不禁梳，桃毳不耐雪。

梅残剪春绡，永日霏不绝。

吴泳

吴泳　用晦翁十梅诗韵酬张伯修孙子直

椒椒充佩帏，孤芳处幽绝。

当年老虬枝，岂为风雨折。

吴泳

吴泳　用晦翁十梅诗韵酬张伯修孙子直

看花须看神，折花莫折残。

但使花骨清，岂畏花地寒。

吴泳

吴泳　用晦翁十梅诗韵酬张伯修孙子直

老瓦莫厌粗，奚童莫嫌小。

及时不为乐，顷刻芳事了。

吴泳

吴泳　用晦翁十梅诗韵酬张伯修孙子直

圣涯浩无边，人乃揭其浅。

安知舍瑟中，道味益深远。

吴泳

吴泳　用晦翁十梅诗韵酬张伯修孙子直

浮名镜边尘，骄气炉上雪。

年来如木鸡，我肱已三折。

吴泳

吴泳　用晦翁十梅诗韵酬张伯修孙子直

书消燕日长，棋遣花院寂。

何羡山中人，餐霞拾橡实。

吴泳

吴泳　用晦翁十梅诗韵酬张伯修孙子直

为花能工诗，不如赋拙赋。

珍重舂陵翁，能寻所乐处。

吴泳

吴泳　用葵轩送定叟平时兄弟间首句送季永弟赴省

平时兄弟间，如友相箴规。

每於和顺中，切切而偲偲。

笔砚三十年，风雨无停披。

草衣而粝食，穴坯而败帷。

子文实胜仆，而我先子飞。

子不以脱获，便废锄与犁。

有文绩如丝，有锋利如锥。

拓开大规橅，不作小干枝。

果然升春宫，粗惬心所期。

对床味可永，今又征行西。

此别固不惜，岂无深长思。

庭萱日就芜，门户一线微。

子若不努力，谁与相扶持。

文章但平易，毋以骄出之。

共登青云程，了此一段奇。

却归坐北窗，脱去名利羁。

於皇太极蕴，力与求真知。

吴泳

吴泳　用韵谢帅机惠春盘

梅柳阴中漫寄家，閒如翠鸨立晴沙。

瘿藤缸内抄松子，行玉盘中拣蕨芽。

犹有乡风餐白啖，更无春梦草黄麻。

郊行莫待芳菲月，花未开时好看花。

吴泳

吴泳　游大玲珑小玲珑

小玲珑，大玲珑，

平林突起群玉峰。霜铏剪取碧磈磈，

雷斧凿破青嵌崆。自有此山生此石，

鬼削天劖更无迹。泗滨浮出瑞玉磬，

周庙横陈古苍璧。苍官俨冠剑，

翠官披琅玕。好风吹月来，

光动九琳轩。守庵道人形野倨，

白领方袍草为屦。颇奇二士入洞来，

引向高亭最幽处。他山岂无石，

弄假不似真。平泉马鹿迹何在，

南墅甲乙名灰尘。说真辩假无时了，

山童隔竹敲茶臼。

吴泳

吴泳　又和洪司令春日

房湖曾别苦吟身，两度东风似一尘。

柳外游丝难系日，麦边驯雉亦惊春。

玄都君子皆通贵，栗里先生只一贫。

珍重龙阳贤太守，时将诗句恼陈人。

吴泳

吴泳　羽林郎

汉家官兵名羽林，臂膺走马长楸阴。

选填并隶光禄籍，宿卫日费司农金。

遥闻虏骑前犯塞，六部良家人不耐。

黄须儿战邺下次军，白袍兵劫花门寨。

义军转阃无已时，就令虏得名王归。

封侯起第豢醲赏，仍是汉殿前孤儿。

吴泳

吴泳　玉川茶

一旗初试蜀山春，团銙谁论蔡与丁。

更出苦言浇谏味，世间醉梦合俱醒。

吴泳

吴泳　再用韵呈帅机就寄仁溥

少学东坡颇爱奇，夜抄灯疏爇松脂。

老随年度几弦瑟，愁怕月窥双鬓发。

蚕市已非吾故国，菜园犹得子新诗。

閒人不管东风闹，麦饭枯鱼著顿炊。

吴泳

吴泳　赠乡僧祖元

挑包不住雁边峰，万里来参琰浙翁。

刀割万缘随指断，镜磨诸漏著身空。

不从贝叶鑽陈迹，只向薄团下钝工。

结羽依然销未尽，有时诗语学琴聪。

吴泳

吴泳　赠星翁郭若水

月临斗退这惧，宫直南箕苏子忧。

片文只字不经世，赤口白知空招尤。

我生之初函二气，地则五行天五纬。

罗计二宿括半天，太阴一星宅时位。

郭生本是郭璞徒，推步太精言转迂。

按图只说万言锦，经野未辨天官书。

大游正照参井乡，蚩尤不{左佥去尤}旗方张。

瞥将巧历莫推算，为我占取峨眉太白何时康。

吴泳

吴泳　霅溪舟中读唐人诗

大雅声才息，骚人词竞兴。

语工终离道，味泊只如僧。

霜夜杜荀鹤，秋风张季鹰。

抚编吟魄动，飞雨洒船灯。

吴泳

吴泳　张仁溥寄游沧浪诗用韵一首非为沧浪作也

卉木萋萋二月寒，杏垂红雨涕浪浪。

无司花女太幽绝，有索酒郎多醉狂。

弄影莫陪张子野，断肠空忆贺横塘。

春来亦欲寻诗社，却怕诗工与道妨。

吴泳

吴泳　至日示诸甥侄

莫风浩荡忽吹葭，一室阳春病已差。

把酒认为天一水，见梅题和玉真花。

燕常会族宁随俭，祭则从先不尚华。

过此肥冬疆事静，亦呼盘了早还家。

吴泳

吴泳　中峰

连空阁道结飞霞，衲子云游少住家。

问讯两仙呼不应，鸟啼惊落一岩花。

吴有定

吴有定　九鲤湖

昔闻九仙灵，今登九仙地。

枭枭一炉香，寥寥千载事。

吴羽

吴羽　句

滁阳自昔称名垒，旧有东园枕滁水。

吴语溪

吴语溪　赠退斋同年贡举

看花携手鬓俱青，一转头来昨梦惊。

四海同年今有几，相逢此日得无情。

著书君已名千载，废学吾方悔半生。

离合升沉何足计，相期进德是功名。

吴瑀

吴瑀　春日田园杂兴

野水浑边戏乳鹅，疏离缺处曬耕蓑。

草青随意牛羊卧，门静外人燕雀多。

夫倦倚梨需妇盍，翁欢声坏和孙歌。

新来别者宫生计，又喜巡檐住蜜窠。

吴瑀

吴瑀　游罏山

通都无羊肠，罏人无羊肠。

发原马之肝，委蛇豸之背。

曲曲过蓝桥，意与仙灵会。

静夜非笙簧，依微送天籁。

吴育

吴育　承原父子以风凰篇况谨用来韵和酬

丹山郁世表，岩岩千仞巅。

自非常雏辈，安得参周旋。

胡为此弱羽，越簉禅仪鲜。

飞鸣过所据，飙骇俄翻然。

退则安栖地，翔风娱楚天。

始病孰做侣，乃兴朱鸾攀。

英英日照相，老翮徒愧前。

少别正倾听，览辉当圣年。

吴育

吴育　次韵奉和给事中

律上阳和虽始煦，罇前人意已生春。

濠梁且欲观鱼乐，淮郡何能致鹿驯。

为访心朋独纵棹，况逢时隽与均茵。

别车岂必辞沉醉，更有高阳倒载人。

吴育

吴育　过郭店谒文靖公墓

汉相岩岩真国英，门庭曾是接诸生。

阳秋谈化四时具，河岳精神一座倾。

吴育

吴育　句

石存裴令老臣心。

吴育

吴育　送梵才上人归天台

几年瓶钵帝城栖，看尽尘劳息尽机。

诗妙偶因馀力到，名高却与本心违。

云深路入千山去，岁晚身携一锡归。

林下应逢旧猿鹤，得无惊见紫檀衣。

吴育

吴育　烟雨楼

一上危楼七泽分，胜游平日此怡神。

荆台芜没千年地，楚望云披四面春。

吴育

吴育　重建羊太傅祠和王原叔句

羊公千载得清吟，芳迹虽遥契昔心。

更与岘山为故事，凛然风格照来今。

吴愈

吴愈　三清阁

庐山之胜，秀出斗旁。

参于衡岳，镇东南方。

民人所瞻，神天攸宅。

赍梦之祥，乃兴自昔。

惟天聪明，矜此下民。

监求其莫，恐有不闻。

惟神司之，云轺风马。

乃诹乃访，周游天下。

不疾不速，不察而明。

天何言哉，民无嚬呻。

是为福庭，列圣祗敬。

锡羡聩祉，有感斯应。

明明我圣，惟一乃心。

不显亦临，敢有弗钦。

宝画金扁，徽称明诏。

日月之揭，山川有耀。

邃殿在后，新阁在前。

如君当御，而臣仰焉。

明节冠佩，会朝帝所。

达民之情，佑我圣主。

民戴我圣，与天无极。

天佑我宋，子孙千亿。

民拜稽首，愿垂表经。

从臣刻辞，永锡休声。

吴元

吴元　兄弟同登进士

勒马江边问玉京，百花头上占梅英。

云霄万里开鹏路，诗乐三章奏鹿鸣。

拂剑笑谈天下事，担簦慷慨日边行。

吴公兄弟谁先后，此事君王合与评。

吴元美

吴元美　都峤山

群峦环翠绣江隈，八叠中峰洞府开。

剑戟香炉空际列，马鞍兜子上方排。

烟笼丹灶鳌擎稳，云盖仙人鹤驾来。

观此宝玄真胜境，何须航海觅蓬莱。

吴元美

吴元美　濯缨石

杖履叨从五马行，山翁醉舞乐升平。

昨朝台上观垂钓，今夕江边伴濯缨。

瘴水东流头半白，仙山南望眼双明。

他时诵得使君句，绝似寒潭彻底清。

吴则礼

吴则礼　阿坰以歙钵供太希先偶成

君不见上公之鼎烹养牛，高足巨耳谁与俦。

又不见便便瓦釜煮黄独，媚此枵然转雷腹。

养牛大嚼良快意，老儒那月王侯鼻。

黄独饱火正可怜，自捉长才宁用钱。

太希先，阿坰赠君北湖歙州钵，

天遣吾人个中活。撑肠等取一生足，

养牛何曾异黄独。要须以铁为脊梁，

才可提渠示诸方。应笑连床并头颅，

五更戢戢听木鱼。太希先，

尔时勿作随堂解，真是穷年粥饭债。

羁臣白发无住著，瀹腐舂陈俱未错。

客来摩挲浑不嗔，慎勿角吾红麒麟。

南徐祖令侬自知，雪打西庵尝豆糜。

吴则礼

吴则礼　岸花

岸花著雨晚鲜鲜，老眼怕开真自怜。

树底鸣鸠来说法，会人意处有因缘。

吴则礼

吴则礼　白发

白发不奈短，青春何太奇。

酒西花雨后，茶鼎柳绵时。

瘦苋枯肠惯，清香老鼻知。

胡床元自稳，羽扇未应迟。

情话要可纪，吾人真自痴。

且挥孙氏尘，更费阿弓糜。

稍觉燕迎社，莫嗔莺哺儿。

老夫行去国，船掠涨淮湄。

吴则礼

吴则礼　北湖

北湖真大痴，丑拙人共憎。

宿昔有鼻孔，不穿牯牛绳。

亭亭僧伽塔，要以两脚登。

折腰怕督邮，此事岂吾能。

吴则礼

吴则礼　北湖饱饭径寝颓然甘甚殆畴昔所未有也作此以示阿坰

读书聊尔只欲眠，半世浪比边孝先。

白头来煮阿弓糜，偶然甘寝如许奇。

醍醐乳无上味，方我饱眠方掩鼻。

诸天种种妙伎乐，方吾饱眠堪作恶。

北湖久参真法器，老年端入睡三昧。

齤齤休遣莺唤醒，妙处只令儿辈听。

吴则礼

吴则礼　比以补陀刻寄少冯有诗复答之并杨吉老释介然

吾以无作语，刊彼月面背。

遣似吕南山，未要余子会。

平生太玄雄，犹有一语在。

只怜粥饭和，已复不惊怪。

吴则礼

吴则礼　汴岸紫花丛生状如香囊间出黄菊於其侧

霜著船头八月凉，故教寒蝶韵幽芳。

传语西州华屋处，端须戏取阿玄囊。

吴则礼

吴则礼　不伐寄长短句因答之

安得不教青鬓老，飞雁年年太行道。

低吟一曲叹疆场，独遣老子惊绝倒。

句法吾人莫细论，天教阿杰解玄文。

衡门饱脱两屦，此事玄文初不与。

吴则礼

吴则礼　不奈

不奈淮南热，遥知秋可怜。

乌皮垂老事，白发半生禅。

井水从儿汲，茶铛姑自煎。

何时决明好，堂下晚鲜鲜。

吴则礼

吴则礼　呈陈尚志

岁月匆匆催白发，风尘漠漠敝青衫。

早晚扁舟逐孤雁，一江秋色挂吴帆。

吴则礼

吴则礼　呈王济川

鹁鸪争鸣燕方乳，飞絮忽来萦短尘。

眼底桃花且向人，薄暮东风卷红雨。

江南春尽水如天，谁呼艇子石城边。

急觞到手聊一噱，识字须悲有投阁。

吴则礼

吴则礼　呈希道兼寄不伐二首

不见虎头墨妙，聊寻燕颔将军。

兴来未妨觅句，胜处端须策勋。

吴则礼

吴则礼　呈希道兼寄不伐二首

试问边头花柳，不忘梦处江湖。

横槊要寻塞雁，磨刀仍脍河鱼。

吴则礼

吴则礼　呈余清老

俯仰寒境断，追随春事幽。

碧山朝曳屐，白浪晚维舟。

钟鼓鸣江渚，烟云暗郡楼。

下帘煮新茗，聊为道人留。

吴则礼

吴则礼　呈曾侯

滹沱流水抱城斜，旌节重来鬓欲华。

春雨一溪藏钓艇，秋风十里对荷花。

铜符旧总山西将，铁骑还吹塞北笳。

鱼蟹初肥稻粱熟，他时归向楚人夸。

吴则礼

吴则礼　出城道傍决明盛开可喜

篱落秋逾晚，鸡豚地更偏。

何时有蓬户，无处著金钱。

芒屦林边石，茶铛涧底泉。

心知鸿雁到，老子爱江天。

吴则礼

吴则礼　春事

春事岂堪论，桃花遽如许。

薄暮短墙头，已作回风舞。

翛然断经过，睡足南窗雨。

幽梦与谁言，迢递堕三楚。

吴则礼

吴则礼　次公采赠太希先密云团韵

太兄远从方广来，紧打脚绷帩草鞋。

堂头老人未相见，道眼心知如觌面。

山间五百大弟子，仆射鲁公办能事。

且烧汤鼎试中{左氵右霝}，凭仗阿先归举似。

丛林梁栋权与洪，戏为韵语亦复工。

曾参陶谢得一滴，漆盂蔬笋要洗涤。

白发佳縗只要閒，梦想连床六尺单。

岂徒衲帔痿羸坐，共守围炉黄独火。

吴则礼

吴则礼　次公卷韵

故人已去逐飞蓬，醉墨新辞手自封。

欲识暮年魂断处，从今不忍听霜钟。

吴则礼

吴则礼　次韩子苍韵

一丘当快营，五车要尽捐。

宿昔有足欣，卿去吾欲眠。

层层江上峰，颇欲穷其巅。

谁令雨冥冥，复作雷填填。

不读离骚经，罢参祖师禅。

独奈执热何，西南有寒泉。

吴则礼

吴则礼　次寄绿莎翁韵

剧谈要且置，尘尾宁用长。

从来一大事，吾曹可称量。

世上有何好，投身净名坊。

老夫百不如，摩腹鱼稻乡。

缅怀眼中人。跛跛岂易忘。

尚欲投羽扇，无心问糟床。

端笑说拍浮，畴昔取腐肠。

吴则礼

吴则礼　次坰寻春韵

攀翻聊复得晴景，抖擞貂裘季子尘。

岂有好事来载酒，独怜幽鸟解唤人。

二毛衰晚端不恨，五鼎突昔元未珍。

乘把小红娱老眼，他时细说淮南春。

吴则礼

吴则礼　次坰韵

北湖先生作许痴，闭门觅句嗔人知。

日炊官米著处饱，独憎饭头行饭迟。

天教五车与癯瘦，大笑阿苍如瓠肥。

小槽秫糜已溜溜，老子拜会罂聊朵颐。

吴则礼

吴则礼　次李德充别刘长因韵

悬榻有妙致，脱冠论古情。

羁愁一杯尽，好句万人惊。

谈尘初未厌，樯乌俄小征。

遥怜柁楼底，别夜月孤明。

吴则礼

吴则礼　次李汉臣韵汉臣有超然绝弃百事深入祖门之意而语与予合

禅版蒲团俱似谁，电光石火竟奚为。

傥能径作白鼻去，未信只教黄面知。

柁楼故略凫雁海，月魄端护蒹葭池。

一语休论偶相契，粗言且拟寒山诗。

吴则礼

吴则礼　次毛泽民曾公卷韵

毛侯曾子有新句，鸣籁素秋相与清。

吾若邶鄘甘退舍，君如秦楚正连衡。

一尊鸿雁到时酒，万里江湖别后情。

鱼目骊珠固非敌，搴旗况已慴先声。

吴则礼

吴则礼　次沈坦之简周开祖韵

老夫藜糁债，宿昔圭窦姿。

人或谓丑拙，侬亦自笑之。

沈侯江左氏，端肯相携持。

即时一杯酒，到手慎莫迟。

吴则礼

吴则礼　次坦之韵

隐侯天下士，早从北山游。

至今华屋处，泪眦婴西州。

予实老且病，闻螘类斗牛。

力不任毛颍，况能佩吴钩。

虫鸣夜复久，试起商声讴。

姑置铁如意，珊瑚为君投。

吴则礼

吴则礼　次天启赠净利名吴道人韵

君名讵要书黄纸，儿曹安能相汝尔。

平生胸中著丘壑，何曾辄作数日恶。

看渠老死争名场，肩摩毂击非侬乡。

从来俗子贫著帽，露顶心知寡同好。

可不与饭惟有卿，白眼未分遭题评。

苏郎六印蚕作茧，剧饮浊醪适吾原。

此事未容人遽知，百丑千拙人笑之。

胜处岂徒论得髓，觌面端如传器水。

典刑真有阿度风，世上眼目无王龚。

沧波老树吾亦爱，闻说津头有船卖。

斯人要是江左人，迳入坐床宁肯嗔。

星星种种旋非故，禅板蒲团只如许。

吴则礼

吴则礼　次韵道辅丈荆州吟四首

楚橘秋高千树黄，赤湖城畔晚烟长。

风尘满地麒麟老，血汗无因污锦韁。

吴则礼

吴则礼　次韵道辅丈荆州吟四首

故人高枕闭柴荆，应恨平生谩一经。

下榻每怜挥白羽，挽溪仍喜得红菱。

吴则礼

吴则礼　次韵道辅丈荆州吟四首

田园岁晚欲榛芜，短褐苍颜与世疏。

华屋徒惊栖万卷，伤心投老已捐书。

吴则礼

吴则礼　次韵道辅丈荆州吟四首

散发南风昼曲肱，衰疲真自笑无能。

剧谈稍负茅檐月，强赋荆州学少陵。

吴则礼

吴则礼　次韵林初心先辈

太史滞周南，醇儒去广川。

功名欺白发，风雨送流年。

故国悲歌里，沧洲醉梦边。

平生心似铁，相对肯凄然。

吴则礼

吴则礼　次韵林初心先辈

倦客无人问，逢人只自嗟。

孤舟在江汉，老梦绕京华。

听雨閒扉掩，看云短帻斜。

固穷吾已定，莫向五侯家。

吴则礼

吴则礼　次周开祖游鹤林韵

消渴茂陵端倦游，穿云踏石良未休。

诸天办供林谷晓，一寺鸣钟江海秋。

吾曹大是许询辈，道人岂非支遁流。

莫因妻儿要归去，杖藜聊为茶铛留。

吴则礼

吴则礼　次朱天球赠吴茂先韵

暮年挈挈侬与君，端觉高歌有鬼神。

平生王恭无长物，此事逼人殊咄咄。

戏谈韁马缺鼻牛，夫子大是孙殷流。

休言他日随计上，且看南徐拍天浪。

阿球高气宁用论，为卿三倒实饱闻。

眼边讵肯作悬特，葵霍撑肠方自嘿。

屋头云锦秋水明，兀然隐几渠宁贫。

诗书撩人姑把玩，只与毛锥为老伴。

红尘著脚笑参差，索食祖仁那更疑。

於世无堪大瓠种，独可剖心如叔仲。

江湖作意从之游，老夫颇欲学操舟。

清言解颐未云已，儿子屡惊雷绕齿。

好事谁过扬子云，一樽聊与细论文。

政须林宗巾角折，仍要时时见颜色。

吴则礼

吴则礼　次竹樽韵

北湖饭豆病且癯，经年不问觞为壶。

谁令如许彭亨腹，时唤麴生浇老儒。

此君风味美无有，会与渊明著名酒。

侏儒饱死非缔父，仍挽皤罂作寮友。

堂上烛灭渠快哉，一饮一石今尘埃。

此君莫遣太孤绝，更须唤取鸱夷来。

老年经丘寻壑意，痿痿羸羸殊少味。

惟思著句与摩挲，径就便便图一醉。

吴则礼

吴则礼　次子苍寄余清老韵

从来三仕及三已，总落道人坐定里。

滑稽社中黄发将，讵与阿朔论辈行。

平生芋魁曾未错，粱肉宁殊腐肠药。

百年兀兀且饱睡，梦事有无浑不记。

久甘袖手菩提坊，饿死肯踏狙公乡。

山林谁云迹如扫，天乞江湖娱此老。

瘿然且吃诸方饭，汝自砽砽侬宴宴。

坐听木鱼人笑痴，政复朵颐成屡莞。

要随烟雾入穷溟，或置一床如净名。

生憎阿秦六国印，蒲团禅板犹关情。

眼边虽言有黄卷，绝知口不谈书传。

旧拈槌拂吾已许，唤取渠来姑语语。

相望几时怀抱恶，白玉为丹堪咀嚼。

且试车声铜鼎汤，瀹茗径可撩枯肠。

此言何可束高阁，自谓过之一丘壑。

吴则礼

吴则礼　次子方题游春图韵

付与东风不复言，个中端有玉妃魂。

凭君细说枭卢事，暂借生香到酒盆。

吴则礼

吴则礼　次子仁赠永翁韵

脱吾头上巾，星星复种种。

聊欲对可人，洗此尘事冗。

归受一大钱，知渠笑刘宠。

且当浇渴心，长江岌翻动。

办君诸方脚，拟寻小有洞。

黄帽与青鞋，甘作五湖梦。

鸿飞强冥冥，姑以白眼送。

儿辈无足论，急流未为勇。

吴则礼

吴则礼　从贯道求双幅图

东郎平生笔五色，戏遣秀句为奇石。

好绢自作凌乱光，万里须论才咫尺。

大儿小儿何足夸，右丞北苑有等差。

孤舟自横天拍水，江南江北多云沙。

吴则礼

吴则礼　从王谨常求墨戏

阿常为官真拓落，胸次平生著丘壑。

权奇突兀要举似，毛颍从来有能事。

老子於此与不浅，孤鸿斜日秋江边。

忘怀丹青以句鸣，只数辋川王右丞。

吴则礼

吴则礼　代书寄净明道人

净明端可人，日用一僧钵。

觅句殊未休，平生个中活。

眷我梁宋游，茗碗屡浇泼。

淮南霜露寒，转柁何由达。

吴则礼

吴则礼　到朱方寄智夫时为户部官

逐客藜糁大官羊，蓬庐画省遥相望。

囊中锥处吾罢矣，地上钱流君未央。

一身投老鸡豚社，百战平生翰墨场。

拍拍水天高著眼，海门乞与雁随阳。

吴则礼

吴则礼　得黄济川书

荆南黄济川，少小但两屐。

长大身转穷，四壁只麽立。

书来可怜人，苦说遥相忆。

儿辈满眼前，吾发何由黑。

几时打僧包，为子去得得。

要论十年梦，已复话畴昔。

吴则礼

吴则礼　得友人诗因寄之

鸟语茅檐午梦回，柴荆寂寂掩苍苔。

落红万点春江绿，归雁空传秀句来。

吴则礼

吴则礼　登北楼

落景孤云共，清商戍角和。

苍烟淡伊洛，白露湿关河。

牧马随鸿雁，行人击骆驼。

暮年余习在，犹欲听边歌。

吴则礼

吴则礼　登城楼

河西诸将气食牛，白羽雕弧锦臂韛。

他日粥饭真衲子，暮年酒肉鸡毡裘。

坐上儒冠挥尘尾，帐前羌种看刀头。

吴樯楚柁自江海，聊复看云倚戍楼。

吴则礼

吴则礼　登太行

君看太行高，历井安足道。

回头看禹门，砥柱一何小。

歇鞍坐苍崖，九地俯飞鸟。

瑰诡平生无，摧车亦复好。

白辉作许奇，梁宋红未了。

兀然转流躯，甘与君王老。

吴则礼

吴则礼　读德操诗文

平生饶德操，饱读世上书。

坐断诸方舌，脊梁侬不如。

去耕邓州田，要作青鞋钱。

忽然骑圣僧，吾子真天然。

胸中姑一吐，戏说无义语。

端有本分椎，莫打老师鼓。

吴则礼

吴则礼　二疏遗荣图

饮闻畴昔设供帐，祖道都门车百两。

脱冠着屐良有人，五鼎一毛真迈往。

彭泽县令亦胜流，径捐五斗因督邮。

著书颇复恨枯杭，臭味绝知殊二老。

龙眠一世论丹青，不数辋川王右丞。

丹青之引诚落寞，世上只今无少陵。

二疏妙致不可孤，昔人亦作二疏图。

龙眠捉笔守圭窦，儿辈亦复知广受。

昔人独能图二疏，图以韵语至今无。

丹青之引有句眼，昨者少陵今隐居。

龙眠平生有妙思，笔如周商钟鼎字。

二疏之迹定不磨，照人真若前日事。

吴则礼

吴则礼　二月二十九日作

屋头澜翻闻布谷，惊怪儿童问饧粥。

争向衡门插柳条，要遣老子知炊熟。

吴则礼

吴则礼　二月三十日作

鹁鸪端复唤雨来，韵此朱朱兼白白。

试问游梁余几钱，今朝且作官寒食。

吴则礼

吴则礼　发陈留寄智夫侄

五斗莫作糴太仓，幽事关人殊未央。

白雁撩人下清洛，黄花唤梦著都梁。

平生浪喜得诗瘦，投老相从要酒狂。

欲到淮南先一笑，蟹螯浑已饱新霜。

吴则礼

吴则礼　发龟山先寄少冯亢之

贴贴淮不动，翻翻雁能鸣。

强垂投老鬓，又过盱眙城。

僧伽饱知我，大小身后名。

快作鼓考考，要听随堂怕。

都梁吕少冯，维吾佳友生。

更招虞仲子，共看金盆倾。

吴则礼

吴则礼　发金陵

湖海归来近钓筒，此身南北一飘篷。

船头已压三山浪，樯尾初回五两风。

天淡鼓声催落日，云高帆影趁飞鸿。

道林窣堵自崷崒，隐几寒光连暮空。

吴则礼

吴则礼　法云期曾存之不至

解鞍就尘榻，聊与幽人期。

寒花受微雨，清香散前墀。

箯舆杳不来，坐恨白日迟。

茗瓯无复共，何以慰相思。

吴则礼

吴则礼　泛汴寄清侄

莫咤别愁关老鬓，且论幽讨入奇怀。

忽思白鱼淮海去，付与清秋鸿雁来。

不为督邮聊转柁，要呼从事试登台。

老夫正想西风笛，江北江南安在哉。

吴则礼

吴则礼　放船先寄普照老夷白

楷楼澹沲冬日斜，半世三钟并五车。

处处变禅作居士，年年行脚见僧伽。

偶然摩腹船鸣鼓，聊复捐书雁聚沙。

先遣毛锥交说似，即今镜里有霜华。

吴则礼

吴则礼　风雨不止而夹岸黄花盛开偶成

风雨放船不恶，淮南九月未霜。

一色黄花千里，后身犹作柴桑。

吴则礼

吴则礼　奉酬汉臣见简之什

手捉长藤懒坐禅，起行饱饭且欹冠。

稍怜腊后霜畦色，已落春前汤饼盘。

快过邻墙无量酒，可奈淮楚如许寒。

一树梅花合催发，垂垂要遣腐儒看。

吴则礼

吴则礼　奉圣念老得法于大通禅师游行十年归以其法接引晋人北湖见而喜之赠

从教白浪长浮天，脚根饱踏吴江船。

晋人初不知祖令，拍手施与龙山禅。

吴则礼

吴则礼　赴大舟投老斋

枕笾梦事忽遽蘧，起着青鞋唤竹舆。

投老惟堪听斋鼓，此生端愧坐儒书。

十年枵腹犹堪在，一钵连床便有余。

蓦直从来大舟路，横担拄杖正怜渠。

吴则礼

吴则礼　赋魏相之所收花光老小景

湖北湖南天水宽，道人付此一毫端。

魏郎得之不自供，要遣西山老眼看。

吴则礼

吴则礼　高邮阻风

磊磊长蒲穿巨鱼，蟹螯如臂米如珠。

端怜不死与饱饭，一噫真成戏老夫。

吴则礼

吴则礼　古殿珠

塞上归来两鬓蓬，饱知边马依北风。

从他垂棘连城璧，乞吾僧伽古殿红。

吴则礼

吴则礼　观贾表之猎

轩轩大鹰脑，落落饥鹘拳。

忽张六翮去，势拉淮南天。

贾侯实老俊，文字初著鞭。

平生坐高飞，孤吟饯流年。

收身事鞍马，未爱冕有蝉。

归来对名妾，含笑脱两韐。

能复饭斗米，白眼捉彘肩。

玩世今种种，掉头羞乞怜。

侬也饱忧患，惯视跕跕茑。

浇寒一杯足，撑肠谢三鱣。

惟乐不可过，快臂乌号还。

径横铁如意，露顶催烹鲜。

吴则礼

吴则礼　贯道惠其所作屏料理为大轴题之以诗

李成既死作者谁，无丰以来惟郭熙。

江郎遽出继二老，自有三昧非毛锥。

江郎挽弓要射虎，心醉霸陵石饮羽。

论交一世越与秦，白眼终甘守环堵。

君不见昔者昆仑方壶图，笔墨妙好绝代无。

十日五晶岁月徂，岂如江郎咄嗟云出岫，

石上松老枫树枯。

吴则礼

吴则礼　归途口占

九年脚不踏梁宋，踽踽归来成靦颜。

秃发覉臣端饱在，淮南天遣米如山。

吴则礼

吴则礼　归自河西泛舟东下示坰

露湿船蓬今夜凉，秋风端已洒衣裳。

渐炊大甑长腰米，共说平生细肋羊。

试问锦貂看射虎，何如乌几听鸣根。

真须快捉蟹螯去，处处休吟古战场。

吴则礼

吴则礼　龟山道中

久著南冠殊未痴，长淮水暖鲚鱼肥。

更无一点蔫红在，只有杨花作阵飞。

吴则礼

吴则礼　郭因芍药洛中本

粲粲忽来红粉晚，故入吾人醉归眼。

吾人宿昔翰墨场，消得文君作小妆。

莫遣边头风雨恶，惊破文君梦伊洛。

孤芳胜韵明年春，坐中谁作伊洛人。

吴则礼

吴则礼　过宝晋斋赠元晖

窥径紫苔娬丽，入门黄卷纵横。

欲知个里妙处，时遣鷌鹒一鸣。

吴则礼

吴则礼　过静老

老夫无住相，大是个中人。

聊作宰官相，偶名居士身。

拍手与化笑，同床怜吾真。

端来趁斋鼓，共坐不曾嗔。

吴则礼

吴则礼　过欧阳元老草堂

知子廊庙器，诛茅楚江边。

缅怀靖节意，心远地自偏。

绿发走关塞，蹭蹬成华颠。

老益抱孤操，冥鸿正翩翩。

草堂足幽趣，茗饮共留连。

新诗出锦囊，火齐堆我前。

鞭蕖颇秀发，灼灼初争妍。

解衣俯方塘，泼泼鲔鱣。

屋角升赤日，长空随飞茑。

羽扇无停滞不前挥，聒耳惮鸣蝉。

蛮簟敷龙牙，曲肱偶欹眠。

轻风洒梁栋，爽气回九天。

壁间湖滩图，百仞悬惊泉。

讵复畏执热，恍若闻潺湲。

时延遁世人，坐鼓薰风弦。

得意委万类，高轶象帝先。

惟兹霜露零，黄菊输金钿。

白眼望河汉，云收月娟娟。

浊酒可消忧，况乃数击鲜。

聊持鱼枕蕉，脱屣秋水壖。

商略周八极，落落遗简编。

谁言厌覉旅，便欲终残年。

吴则礼

吴则礼　过宋呈曾公冕

团栾枣熟官焙奇，浇我清秋雁鹜池。

绝闻人说宋城令，真是南丰仆射儿。

吴则礼

吴则礼　过智海呈陈无已

暂展经奁试茗芽，共怜日日困尘沙。

木鱼梦觉响晴景，铁凤雨余翔落霞。

漠漠清香萦暮竹，萧萧宴几近幽花。

道人槌拂总无用，身世俱忘鬓已华。

吴则礼

吴则礼　过紫岩寺

初辞戎马边，绀宇忽如此。

突兀青峦几，故作岩谷紫。

三年梦招提，一笑来脱屣。

天怜乘隙归，劳之以奇诡。

门前古涧流，甘滑无与此。

衲僧初不知，中有曹溪水。

吴则礼

吴则礼　寒食

正憎风雨暗炊熟，朝日似为寒食晴。

树头树底作许好，举扬春事怜音声。

聊呼上坐行饱饭，著处小立惟青青。

更无花片近老眼，快遣鷌鹒来一鸣。

吴则礼

吴则礼　和蜡梅诗

江边一树垂垂花，酒杯曾觅黄公家。

谁教五出作黄蜡，六出休论属尤物。

鼻端有窍侬自知，群儿空诵诗人诗。

天公与花不与叶，要遣孤芳作超绝。

缅怀南徐江上山，醉入梅花海中眠。

梅花乱落青鸟去，大是天公送君句。

天公定不辜吾人，蜡梅句法聊付君。

禅床僧几梦吴越，煮菜从来满斋钵。

吴则礼

吴则礼　和刘坰并简杨虞卿

少日负书笈，老年看战车。

此生浑觅句，随处有烹茶。

乞吾炊黍米，烦君问蕨芽。

斓斑赤铜碗，渠辈久名家。

吴则礼

吴则礼　和人梅诗

玉妃从以万玉发，正倚广寒琪树柯。

端怜横笛陇头罢，不恨落梅江上多。

翠袖清尊知老矣，薰炉茗碗奈侬何。

梦惊篷背遽如许，会唤阳春有艳歌。

吴则礼

吴则礼　和魏道辅铜雀砚

寂寞漳河绕故宫，悠悠千古付飞蓬。

当时流落干戈际，今日埋藏尘土中。

楚岫月明芒屩远，湘江春尽草堂空。

提携愿逐先生去，闲咏滩头一笛风。

吴则礼

吴则礼　和至之秋宴感怀时至之已有归休意

纷纷举世事轻肥，三径萧条独可依。

壮志未随黄发改，故山将伴白云归。

林泉定落幽人手，尘土空侵病客衣。

明月满帆秋水碧，扁舟去逐雁南飞。

吴则礼

吴则礼　红梅

楚州红梅如许红，作魔犹有几信风。

天公笑人但饱饭，不辨青春看花眼。

呼儿径买北湖酒，浇吾澜翻说诗口。

莫教一片飞黄昏，唤取百舌来细论。

吴则礼

吴则礼　怀春

青春已辞淮水湄，底物遗我堪解颐。

风味不除惟白堕，典弄犹在有黄鹂。

老夫只觉禅坐好，儿辈争论句法奇。

到处何曾问炊米，半生人笑北湖痴。

吴则礼

吴则礼　怀关圣功

破除午梦晴鸟呼，起唤奴人转辘轳。

半世奇奇兼怪怪，一春白白与朱朱。

生憎张仪舌尚在，大笑香岩锥也无。

砽砽休论抱关事，快来相对说江湖。

吴则礼

吴则礼　怀谨常三首

今晨讵复懒，要与阿戎谈。

寒温今且置，竟论后三三。

吴则礼

吴则礼　怀谨常三首

高气初不群，咄咄端逼人。

妙处欲绝倒，未怕儿辈嗔。

吴则礼

吴则礼　怀谨常三首

吾有铜鼎汤，快瀹龙焙香。

政使浇舌本，君无问糟床。

吴则礼

吴则礼　怀妙老

屋头风雨交，唤此耋老梦。

粥鱼腹遽鸣，来作枕中供。

底处有可人，斋钵是日用。

时时要同盘，穿雪菜甲动。

吴则礼

吴则礼　怀彭志南因寄之

年光六马去髒髒，末路漂流愧此心。

玉佩金貂自钟鼎，纶巾羽扇本山林。

舟横落月梅花淡，雁贴寒云春水深。

漠漠东风闭蓬户，相思华发忽盈簪。

吴则礼

吴则礼　怀子苍

烂烂白眼安在哉，只今怀抱向谁开。

端知脊梁只似铁，想见舌本长如雷。

茅屋关心句突兀，藜羹不糁胸崔嵬。

江头日日望好语，有底都无驿使来。

吴则礼

吴则礼　怀子西

眼边寒策良可亲，吾曹龊龊讵笑人。

青鞋布袜有能事，唤取子西来细论。

老夫个里得妙解，挈挈独提弥勒袋。

他日还炊何许糜，只今且煮南徐菜。

八年吴头并楚尾，痿痿羸羸饥不死。

端无一物娱此生，天公乞与毛锥子。

莫嗔朱颜渐殊故，且以粗言作依处。

几时雪片似车轮，著履梅花海中去。

吴则礼

吴则礼　还山阳简相之并示坰

今年雪花大如许，已作淮南万点梅。

北湖头白得饱饭，故为淮南风月来。

吴则礼

吴则礼　黄伯钧示诗因次韵

鬓毛萧瑟强儒冠，尘土追随意已阑。

午枕梦回书帙乱，暮林秋老雨声寒。

百骸久悟岁月速，一室讵知天地宽。

忽忆玉虹孤笛夜，曲肱终约听鸣湍。

吴则礼

吴则礼　即事

子规日日啼，凋吾两鬓毛。

邻家洗翁盎，渐欲见浊醪。

饱闻荆江边，古柳系酒船。

沙头昨夜梦，一笑水浮天。

吴则礼

吴则礼　即事

先生宁负虀盐口，负岁来沽春社酒。

好事晴鸠唤睡醒，与人谷谷论花柳。

白头强作怀抱宽，吾曹未办憎儒冠。

不知无米知觅句，大似骑驴杜工部。

吴则礼

吴则礼　寄革露传祖宣老二首

千秋北固旧知名，想见禅房掩昼扃。

坐上休论失匕筹，定中那复骇雷霆。

图书遮榻青灯暗，钟鼓喧江白浪腥。

天外楼台近浮玉，与谁飞锡过南{左氵右霝}。

吴则礼

吴则礼　寄革露传祖宣老二首

铁塔亭亭石迳斜，参差楼殿倚青霞。

秋江曾试中{左氵右霝}水，春焙仍分北苑芽。

隐几飞帆过别浦，翻经孤雁起寒沙。

禅龛坐隔几千里，想见烟云乱雨花。

吴则礼

吴则礼　寄公卷

荻花枫叶秋江晚，底事扁舟不肯留。

浊酒共沽清夜月，空余小字落沧洲。

吴则礼

吴则礼　寄韩子苍

忍饥彻困聊上书，世故如许可复耐。

孔兄有底唤不来，人意政缘俗物败。

撑肠一钵十方糜，要是坚持衲僧戒。

失身文字因果中，黄发犹还毛颍债。

吴则礼

吴则礼　寄黄济川

一片桃花有底急，咬咬已复韵春怀。

痿羸不觉杨花罢，款久忽然蝴蝶来。

如许快人帆腹饱，绝如撩我浪头开。

异时古锦囊中事，回首赤狐安在哉。

吴则礼

吴则礼　寄江仲嘉

忆昨南宫战，骞腾实妙年。

操戈万人废，受铠百城连。

器敌南溟大，姿逾白璧坚。

一官聊负弩，四部合磨铅。

取友何蕃俊，论交鲍叔贤。

未聆歌出谷，俄忽愧沉渊。

识字今奚补，能诗昔谩传。

且酬持钓手，那问买山钱。

轩冕亦姑尔，林泉宁偶然。

鸣蛙当吹鼓，短褐等貂蝉。

蹭蹬甘垂翅，虺罢著鞭。

纫兰徒自好，怀瑾复谁怜。

末路成悲咤，微躯任弃捐。

尘埃避乌几，香火付华真。

泫露滋篱槿，飞霜堕渚莲。

幽畦方瞎历，寒蝶正便{左女右睘}。

挥尘晚洲外，骑鲸高浪前，

尚思终夜语，独想对床眠。

雁逝闻号月，渔归觉扣舷。

剧谈容促膝，痛饮或差肩。

江阔尊罍净，楼空云水鲜。

解衣寻窈窕，脱足弄潺湲。

柁转峰峦碎，帆收橘柚圆。

扪萝且扶惫，曳策每争先。

茗碗遇清赏，斋盂逢旧缘。

偶拈居士句，尝司祖师禅。

风雨侵芳栋，荆榛翳石田。

病宜篮辺稳，懒任角巾偏。

饭共长腰米，羹分缩颈鳊。

故情才款款，只影遽翩翩。

落木非淮树，残霞只楚天。

感时肠屡绝，望远涕频悬。

古堞哀笳动，平沙倦翼还。

野流晴衮衮，汀日淡涓涓。

岂谓游梁驾，来看下峡船。

讵渐门有席，敢叹坐无毡。

陶谢格弥老，欧虞体更妍。

定应随驿使，时到草堂边。

吴则礼

吴则礼　寄介然二首

生事石田茅屋，世家青琐金銮。

崇福略无王事，自惭也费县官。

吴则礼

吴则礼　寄介然二首

昨者偶持汉节，白头未识乌蛮。

饱饭癯然摩腹，笑听船鼓过湾。

吴则礼

吴则礼　寄吕少冯时余单骑入都将发楚

老夫得酒有何好，且饮中秋白露团。

已戒奴人送斗米，更呼友生共盘飧。

坐谈稍觉佳月出，起舞不知清夜寒。

明发垂垂向梁宋，轩然秃发映儒冠。

吴则礼

吴则礼　寄欧阳元老

耿耿坐不寐，浩歌睇流云。

寒商动清夜，落木何纷纷。

幽闺纳华月，宴几停余薰。

聊复饮兰露，无因持寄君。

吴则礼

吴则礼　寄尚志

孤城惨淡临寒水，战马不收眠陇底。

戍鼓吹角夜迢迢，霜月徘徊梦惊起。

遥知横槊兴方新，绿入沙场细草春。

憔悴谁怜苏季子，貂裘空复敝黄尘。

吴则礼

吴则礼　寄题纪信庙

貌齐隆准伏危机，办为君王解急围。

楚炬无情燎黄屋，晋城有土瘞遗衣。

功名不与山河誓，义烈终同日月辉。

新庙落成牲醴盛,千年魂魄想依依。

吴则礼

吴则礼　寄天牖元翰

嗷嗷沙碛雁鸣初，淮南已复怜春余。

梅边白云莫漫好，桃底红雨嗟何如。

今者无端近戎马，远方不复呼篮舆。

江头也有东桥竹，作报独少将军书。

吴则礼

吴则礼　寄魏道辅

漠漠长烟暝戍楼，登临永日强消忧。

殊方日落青山暮，旧国云深碧树秋。

向老江湖双病眼，此身天地一浮鸥。

高谈早晚对犀尘，衮衮遥怜湘汉流。

吴则礼

吴则礼　寄相之并示坰

一饮一石陶靖节，谁言此理可消忧。

饱知渭北黄花酒，不似淮南白雁秋。

快解樯竿倒樯尾，要鸣船鼓转船头。

魏郎宿昔喜觅句，有语定能撩阿游。

吴则礼

吴则礼　寄夷白坦然

夷白不应忘北湖，住持事繁无近书。

北湖头白更馋相，何日从之听木鱼。

吴则礼

吴则礼　寄夷白坦然

北湖饭饱初不知，惟见从来方朵颐。

天公大似撩吾辈，不遣细和夔州诗。

吴则礼

吴则礼　寄因胜观老

秋晚铜炉一炷香，人间余习未全忘。

云溪尚想穿幽屐，雪屋犹怜共折床。

山林投老成漂转，文字他时妄揣量。

憔悴少陵空白发，敢期重赋赞公房。

吴则礼

吴则礼　寄印老并招壁公

半生阿印奇，不作俗子见。

罢说北固禅，去吃长芦饭。

堂中壁道人，大是一好汉。

遣意有或来，谁云可招唤。

吴则礼

吴则礼　寄曾公卷

作业定相似，怀君徒忱伤。

解包真有处，展钵且随方。

月出淮天白，梅繁水国香。

垂垂老工部，独少赞公房。

吴则礼

吴则礼　寄翟密州

酒杯到手慎莫停，江月已复连疏星。

岂谓灌园三径老，来逢横槊万人英。

飞花不作吾鬓白，韵语政如公眼青。

宿昔澜翻说诗口，真惭肯与醉时听。

吴则礼

吴则礼　贾动之盍簪堂红梅欲发作此问讯

江南风雨余几信，有底淮南春事迟。

凭君料理玉妃面，快作酒红生晕时。

吴则礼

吴则礼　简鲍钦止

翛然策羸马，偶造释子居。

欣与遁世士，共阅瞿昙书。

脱屣弄清泚，曲肱翳扶疏。

鸟起短筇外，钟鸣幽梦余。

高论信绝俗，磊落包六虚。

万古才一瞬，天地真蘧庐。

逸兴殊未已，恨彼白日徂。

讵觉厌尘滓，倘徉方自娱。

吴则礼

吴则礼　简蔡天任

天公与此强健身，故遣雨洗南徐春。

梅柳暮年经老眼，江湖畴昔著覉臣。

要穿遥集脚底屐，不负渊明头上巾。

颇欲扶筇说幽事，漫郎端肯恕醉人。

吴则礼

吴则礼　简承天琛老

攀缘梦境欲何为，身相从渠现五衰。

任运腾腾只麽过，休论跛蹶与痿羸。

吴则礼

吴则礼　简航禅师

纵横古帙散绳床，卧对疏帘卷夕阳。

春去残花已无踪，娟娟新绿上筼箉。

吴则礼

吴则礼　简吉老

盱眙水落秋雁回，都梁霜薄梅花开。

极知玄文不浪与，踽踽故作侯芭来。

吴则礼

吴则礼　简吕少冯

此生不记老婆禅，兀兀坐睡忘永叹。

要听车声出铜鼎，故教鼻窃吼蒲团。

淮山宿昔面目好，葵藿从来骨相寒。

白发轩然同一笑，未嫌跛跛著南冠。

吴则礼

吴则礼　简田升之时升之赴金陵

建业风流端可怜，石城江色晓鲜鲜。

鸟窥汉节梅花底，雨湿柁楼春水边。

霜发雠书有东观，锦囊觅句属南天。

枯肠不饱大官肉，吾种芋魁今十年。

吴则礼

吴则礼　简王长元次元时复欲入都

跛跛鬓毛短，娟娟春日长。

繁花丽泽国，叠鼓掺渔阳。

唤婢理双屩，遣儿谋一觞。

惟知作寒食，那复问殊方。

石鼎官芽滑，铜盆井水凉。

有时拈拄杖，随意坐胡床。

涎涎定巢尾，咬咬求友吭。

篮舆元落眼，豆饭或撑肠。

楚柁连江色，淮天著雁行。

关侬五斗粟，老子复游梁。

吴则礼

吴则礼　简友人

江头洲渚晚阳斜，宿雁已复取圆沙。

老子尚堪巾屦在，凭君著意问梅花。

吴则礼

吴则礼　简友人

溪水绕屋初鳞鳞，溪边桃花正迎人。

桃花迎人可复奈，幽事如许难具陈。

吴则礼

吴则礼　简友人

江山端无适俗韵，曳屐出门忘负疴。

林花工办作红雨，其奈一年春老何。

吴则礼

吴则礼　简友人

从来老子兴不浅，未怕双鬓浑欲斑。

安得希有大勇健，尽寻南徐江上山。

吴则礼

吴则礼　简张子伟

轩轩秃发谷城孙，有底天寒不出门。

肯说今年閒贵贱，只将丘壑共人论。

吴则礼

吴则礼　简子苍

底时待诏辞公车，畴昔胸中著异书。

端愧骑鲸老正字，会寻觅句旧题舆。

春残讵有花经眼，梦罢试教莺唤雏。

径欲追随说情话，即今犹奈酒尊无。

吴则礼

吴则礼　閒居

自断余生更不疑，三间茅屋大江陲。

会降前代李长吉，只有后身韩退之。

群羊正饱官厨肉，野饭宁忘环堵葵。

能事阿穰今落寞，何人便捉画沙锥。

吴则礼

吴则礼　閒居

阿堵安用多，十年著一冠。

且作楚州梦，从人憎鼻鼾。

柴桑閒居诗，读罢始永叹。

鷌鹒几时鸣，眷此春事阑。

何以韵今日，朱丝发清弹。

大部华严经，字字要饮观。

鞭笋真肥白，媚我晨炊盘。

小君孟德耀，老夫梁伯鸾。

端须如庞公，妻儿坐团栾。

好作竹漉篱，未忧终几餐。

浓煎饭后茶，个中良可安。

宿昔逸群句，慰渠举似看。

吴则礼

吴则礼　江边简新之

青鞋布袜兹何时，江边杏花浑欲飞。

铜瓶却受斗酒许，亟呼长须令抱持。

要寻楚郎与启齿，有底鹁鸪鸣不已。

解事提壶却唤人，两脚尚轻聊尔耳。

楚郎天生五车书，以锥画沙绝世无。

穷年饱吃衲子饭，粱肉臭腐宁关渠。

卫家一儿谁复似，更遣韵语论胸次。

独付匡山教外傅，端合从之问奇字。

白发南徐覉旅臣，江湖几载捐冠巾。

且扶瘦藤随行好，安能龊龊守煅灶。

吴则礼

吴则礼　将至泗上微雪快晴

僧伽怜吾来，娱我六出英。

又复忧吾寒，迎我以好晴。

何以谢僧伽，汲水添净瓶。

吴则礼

吴则礼　将至宋先寄相之二首

树底树头无落英，晴鸠得得唤晚晴。

玉芽方入小分盏，故有鷌鹒来一鸣。

吴则礼

吴则礼　将至宋先寄相之二首

清洛日日换好怀，飞英又掠帆影来。

说是同行木上坐，眼中阿相安在哉。

吴则礼

吴则礼　今朝

今朝天气撩老夫，红右一枝那可孤。

端须羯鼓与判断，世上久觉无花奴。

吴则礼

吴则礼　谨常以墨戏见遗作此答之

吾人著作翰墨场，得此三昧惟阿常。

平生韵语真戏剧，化作轮囷抱孤石。

胸中块磊安用浇，端要吐出惊儿曹。

畴能与渠办兹事，唤取从来管城子。

吴则礼

吴则礼　坰请作枣饮诗

阿坰自说枣饮法，请我试吟枣饮诗。

手提北湖折脚鼎，北湖见之已解颐。

罂粟作腐杏成酪，来问白苏侬饱知。

他时携去寻衲子，通红更拨骐驎儿。

吴则礼

吴则礼　坰邀公卷煎茶

阿坰手持都堂胯，百千硨磲未论价。

渴心知我生尘埃，故遣一瓯官茗来。

上方井水绝世无，中{左氵右霝}欲帘

庸奴。

径当浇汝三尺喙，要著胸中万卷书。

外家典刑有诸老，封胡羯末端复好。

皎如珊瑚在琳房，况乃薰以正焙香。

阿坰性独爱文字，望见俗物辄走避。

虽然此事已可久，莫负从来铁御史。

吴则礼

吴则礼　九日过宋遇雨呈曾元矩并先寄吕少冯

黄菊湿不鲜，白雁寒更哀。

何由穿雨屐，一登宋王台。

眷予良友生，南山安在哉。

将北湖鬓，投老照清淮。

吴则礼

吴则礼　句

老子只堪持蟹螯。

吴则礼

吴则礼　绝句二首

华馆相望接使星，长淮南北已休兵。

便须买酒催行乐，更觅何时是太平。

吴则礼

吴则礼　绝句二首

满船买了洞庭柑，雪色新裁白紵衫。

唤得姬同一醉，春风相迴　过江南。

吴则礼

吴则礼　客有自南徐来者云戏梅已开作此

十日天寒守圭窦，今朝对客何佳哉。

春催江上红梅发，雪唤淮南青子来。

从儿作相论句法，乞我浇馋持酒杯。

半世儒冠今种种，端须拽取鼻头回。

吴则礼

吴则礼　窥园

白露几时下，凉秋晚萧萧。

已辞尾涎涎，况复声咬咬。

捉尘坐清樾，扶藜经短桥。

云边有鸣雁，过去不可招。

吴则礼

吴则礼　兰皋煎茶

掠水织织紫燕斜，聊凭乌几伫幽花。

今年未识云腴面，且拨去年官焙芽。

吴则礼

吴则礼　离淮南寄公卷

船头看淮南，去入莲芡海。

九年穷不死，鱼鸟怪吾在。

昨日别友人，鬓发忽已改。

溥溥白露多，初湿柂楼背。

吴则礼

吴则礼　离朱方寄怀子和

南国谁云贵公子，肯共野人葵苋盘。

独许二毛有句眼，仍怜九死坐儒冠。

自知胸次丘壑在，敢负海门天水宽。

后夜淮南一杯酒，白头付与菊花团。

吴则礼

吴则礼　李氏园诗

池面轻风卷碧罗，残英寂寂委微波。

暗香又逐落英去，奈此疏云淡月何。

吴则礼

吴则礼　良辰

良辰入奇怀，端欲挽我行。

幽花迎人笑，欣然媚柴荆。

春醪处处佳，姑泻浊与清。

好鸟何许来，日暮独一鸣。

江山雨新洗，坐使老眼明。

天公喑鹁鸪，要作烂漫晴。

平生木上坐，莫逆惟有卿。

妇寻茅三间，遥取乌几凭。

长腰雪不如，付兹腹彭亨。

短蔬胜肥肉，甘哉北湖羹。

一饱便可足，此外岂所营。

莫语儿子辈，吾侪宁要名。

吴则礼

吴则礼　刘明适屡欲子苍过其居小酌以诗招之

吐心著地谁复识，只有平生韩子苍。

端恨茅屋付秋草，试吟玉绳低建章。

枯肠君饱大官肉，秃鬓吾老尚书郎。

爱酒不论天下士，快来脱帽持一觞。

吴则礼

吴则礼　流光亭

畴昔九列干典利，谁言复过流光亭。

关河向人两鬓老，敢与杨柳论青青。

吴则礼

吴则礼　露坐

织云卷穷秋。天宇净如洗。

轻飚入高梧，策策鸣不已。

浩歌步前楹，俛仰多可喜。

晖夜如相亲，辉辉过书几。

吴则礼

吴则礼　买菊

偶烦孔方兄，聘此高妙姿。

粲然顾我笑，佳哉今何时。

维摩初不病，坐获大奇胜。

便拈概栗来，祖师有律令。

吴则礼

吴则礼　梦过盱眙城追寄曾照老

篷背有霜篷底眠，梦中犹念草鞋钱。

强炊五斗官仓米，也趁千艘落水船。

居士秃巾撩楚雁，僧伽孤塔供淮天。

盱眙城在石色古，浪打至今端可怜。

吴则礼

吴则礼　木平像吾友宣老所藏宣示寂久矣余因归朱方遇其徒慈俊乞得之喜而作

布袜元不破，霜雪遮头颅。

政自要老丑，肯剃颔底须。

经卷聊关身，帐座种种无。

安用古铜瓶，捉以高鼻奴。

草鞋挂龙床，九州一蚍蜉。

如何是木平，初落斤斧欤。

庞眉宣道人，缅想骨已枯旧炊玉粒饭，

洗钵独我呼。跛跛迁臣归，

饥面黧且癯。至今说法处，

井索缠辘轳。唐时李卫公，

铸铁为浮图。此塔有坏灭，

是事端勿渝。

吴则礼

吴则礼　偶怀普照经寮附火寄夷白老

北湖头白懒觅官，只办诸方寻衲子。

要拥经寮一丈炉，烦渠好作来苏水。

吴则礼

吴则礼　偶憩

系马后河川。可人冬景妍。

要看花到晚，付与水浮天。

未觉随戎马，端来唤酒船。

谁云是关塞，胜事总堪传。

吴则礼

吴则礼　偶作呈曾存子

北窗永日捐群书，自怜所得才腐余。

东风吹花欲烂漫，强自羁絷辕驹。

曲肱静听百鸟语，圭窦翁牖思吾庐。

遥怜春水带刳艇，归雁已应辞五湖。

吴则礼

吴则礼　陪刘仲冯登城楼

秋老岁忽晚，登临清兴赊。

孤鸿鸣宴几，落日在高牙。

木脱戍楼寂，云低寒水斜。

扁舟与倦客，相望各天涯。

吴则礼

吴则礼　圃田道中牧马

不复硉兀如堵墙，索河水甘殊未央。

天工作意与一饱，端是今年春草长。

吴则礼

吴则礼　迁居

久傍修门乏壮图，侵寻华发欲捐书。

貂裘平日敝尘土，茅屋晚岁依江湖。

落落青天月上后，萧萧红叶雁来初。

故人载酒端好事，遣吾陶然忘旧庐。

吴则礼

吴则礼　遣兴

放船秋正佳，日落雁噭初。

晨炊傥无米，宁寻谢胡奴。

督邮端可挥，从事良欲呼。

大是陶渊明，且还读吾书。

吴则礼

吴则礼　遣兴

鲜鲜黄金花，种种白发人。

晚岁色不改，宿昔情相亲。

浪因五斗米，愧此流转身。

吾辈有能事，大笑非伯伦。

吴则礼

吴则礼　清谷水煎茶

快烧铜鼎欹胡床，边头实试蟹眼汤。

竟陵谷帘定少味，唤取阿羽来说尝。

吴则礼

吴则礼　劝耕神堂快活林

凝笳作悲壮，细马载婵娟。

可是杏花晚，只教杨柳眠。

酒盏汉旌底，清歌春雁边。

不须催部曲，聊欲酌寒泉。

吴则礼

吴则礼　劝耕神堂快活林

小雨尚复连清明，晴鸠撩我争唤晴。

余寒不奈残春酒，迟日初斜细柳营。

黑貂强脱行作吏，白发浑生来劝耕。

树底树头牵老眼，几时乔木有莺鸣。

吴则礼

吴则礼　仁老画梅二首

疏影只横斜，覉臣真耋耄。

观渠小开落，得此大梦觉。

吴则礼

吴则礼　仁老画梅二首

玄牝要饱知，六出端不死。

妙高一瓣香，付与毛锥子。

吴则礼

吴则礼　入汴示坰

前年泝洛水，杨花白如毡。

今年泝洛水，青青未三眠。

犹吃嵩福饭，强寻梁宋船。

一笑真自喜，蒲团媚癯仙。

吴则礼

吴则礼　入汴先寄韩子苍

煮软芋魁初不饥，天教吐出胸中奇。

追随且裹子舆饭，持似只有香岩锥。

刺舟迎客菊笑处，觅句怀人霜落时。

吾辈阿冯真解事，与侬细举南山诗。

吴则礼

吴则礼　三堂道中寄公卷

久坐懒成癖，谁令老作魔。

逢人说江海，著处是关河。

陇底烽燧暗，海门鸿雁多。

西楼云水白，犹奈酒樽麽。

吴则礼

吴则礼　三堂书怀

青春已复作许妙，蜀锦轻覆千林殷。

愧无好语赠秦岭，犹想柁楼萦戍山。

少日清尊兼白堕，暮年华发与苍颜。

自怜饱作三堂梦，不在边笳牧马间。

吴则礼

吴则礼　上元寄鲁侯道辅时二公在真定

留连京洛未成归，行及北潭花絮时。

楼外孤蟾吐华月，帐前小队簇春旗。

夜阑白雪回歌扇，舞彻红灯照酒卮。

更有风流岘上客，明珠百斛坐题诗。

吴则礼

吴则礼　少冯得蕙二本分一见供

春尽盱眙天水昏，一年幽事要人论。

阿冯端起北湖想，故遣九莄来晤言。

吴则礼

吴则礼　少冯约同赵伯山饮赠伯山

顷闻赵伯山，亦复哦其诗。

今者得会面，真能解人颐。

往时黄宜州，句法天下奇。

平生老婆相，不救枯肠铠。

或架屋下屋，辛苦仅得皮。

君看赵伯山，独将圣僧骑。

维舟都梁岸，捉手那复疑。

欢然悦情话，似有宿昔期。

吾友吕少冯，办此一笑嬉。

莫论夜如何，明发当语谁。

吴则礼

吴则礼　神堂道中听后骑短笛妙甚而花柳已有思涧流溅溅可喜

从来十八拍，笛里更清新。

著处是浅笑，可人惟晚春。

未扳红簌，且揭碧鳞鳞。

小雨为吾止，鹁鸪长自驯。

吴则礼

吴则礼　诗一首

枫叶芦花满钓船，水风清处枕琴眠。

觉来失却潇湘月，却问青山觅酒钱。

吴则礼

吴则礼　十二月八日携家过因胜

吾人真铁人，畴昔已百鍊。

携家过残年，来吃随堂饭。

吴则礼

吴则礼　石恪画醉僧

倒街卧路谁复嗔，粥鱼斋鼓强唤人。

莫疑只今五斗醉，要会从来三昧身。

吴则礼

吴则礼　识舟亭

饱闻会稽道中好，未似隐几来归舟。

衰鬓犹堪扶槛笑，长江故作拍天流。

知容遥集几两屐，约胜元龙百尺楼。

时换薰炉办幽事，孤鸿落处有汀洲。

吴则礼

吴则礼　书江贯道所画扇

胸中岂止丘壑，更有洞庭潇湘。

传语东坡居士，后来惟教江郎。

吴则礼

吴则礼　书事

小雨浑晴不作泥，老年浇舌要如饴。

应怜长日只麽过，故遣飞英如许奇。

涧底涓涓催著屐，屋头聒聒唤支颐。

孰云乌几独少味，看尽朱朱白白时。

吴则礼

吴则礼　书事

溪北溪南梅树枝，斩新华萼出疏篱。

独怜醉处锦成幄，端恨愁时雪打围。

老夫不奈羽觞急，幽讨未辜春日迟。

惭愧邻翁会人意，杀鸡炊黍要追随。

吴则礼

吴则礼　巳老

北湖居士端已老，后日悬知有老坏。

此生何足办庵粮，忽然老坏可复奈。

不如罢读瞿昙书，二时粥饭学予糊。

都无筋力堪井臼，睡起饱听鷌鹒呼。

吴则礼

吴则礼　四月十五日饭于因胜

老子端有衲子缘，独喜时时听三下。

莫向诸方说久参，白头且结淮南夏。

吴则礼

吴则礼　泗州南山赠吕少冯

跛跛践危磴，行行把长萝。

抚兹都梁岑，睨彼淮水波。

花木春娬丽，杖屦吾蹉跎。

辇毂端不远，舟楫今如何。

寒泉聚阴窦，落景输阳坡。

求群有颉顽，捉臂无诋诃。

峰峦会撩客，腰脚强作魔。

送眺吴楚迥，遐想江湖多。

情亲故人健，齿脱老语讹。

拍手苍翠上，一笑忘负疴。

吴则礼

吴则礼　送陈漕时权帅还自静州

汉节亭亭晻霭间，邦人多看锦鵰。

初传使者驱千骑，俄见将军定百蛮。

云尽月光依组练，雪消春信满湖山。

伫闻禁掖催颇牧，玉陛归亲咫尺颜。

吴则礼

吴则礼　送纯师赴黄檗用李师颜韵

沙尾潮生浪影微，东风洲渚蕨芽肥。

西江水借铜瓶润，北阙云随锡杖飞。

日煖凫鹥迎宴几，春深花絮护禅衣。

遥知一榻诸天外，归梦时时近紫闱。

吴则礼

吴则礼　送公桓行

汾河水落雁南飞，一马萧萧木脱时。

苍鬓宁堪异乡别，幽人况有故园悲。

山头日没喧笳断，陇底驼鸣塞草衰。

千里黄云太行路，自怜北望独相思。

吴则礼

吴则礼　送觉老住鹿门

平生作许奇，三匝绕茅舍。

白发右掖门，朝参随万马。

觉也铁脊梁，儿子笑诸方。

时时容子美，来过赞公房。

袖书仆射府，打包鹿门去。

独有田协律，知渠逸群句。

余方在泥滓，妄意水传器。

他年著行缠，一钵有能事。

吴则礼

吴则礼　送鲁公卷之汶阳

投策上前坂，薄暮寒云滋。

华毂不可停，奈此长相思。

雁影正疾逝，马鸣一何悲。

归期无淹留，黄花殊未衰。

吴则礼

吴则礼　送王诗客庄依湖外使者

问舍求田话昔时，共忧南北未安枝。

青山笑吾空成梦，白发怜君苦作诗。

风月谁教太潇洒，功名自是小差池。

要须附骥还金马，昼锦归来亦未迟。

吴则礼

吴则礼　送曾公善赴定武

关河落落孤鸿飞，燕然山南霜草齐。

边笳戍角自悲壮，千里不闻边马嘶。

刁斗夜急虎帐静，皎皎陇月临牙旗。

辕门柳色压毳幕，铁甲十万真熊罴。

少年公子身许国，请佐帷幄辞龙墀。

屯云渐对白玉斝，密雪欲犯黄金羁。

晚风萧萧近易水，想见怀古当倾曦。

连城笙镛断羽檄，往往横槊多新诗。

双轮稍蹉隔前坂，转盼各在天一涯。

吴钩锦带岂足赠，寄声但有长相思。

吴则礼

吴则礼　送子仁兄赴定武倅

杳杳东风吹雁行，淡烟疏柳暗河梁。

边笳忽起暮天远，寒雁不鸣春草长。

野馆梦回花似霰，戍楼诗就月如霜。

应怜投老尚漂泊，白鸟青山堪断肠。

吴则礼

吴则礼　太和道中和颐字韵

笼葱峭蒨朝日微，时出奇诡解吾颐。

已听胡笳有韵曲，更行摩诘无声诗。

吴则礼

吴则礼　太和道中雪作因与诸友下马索酒快饮率尔成诗

兴来下马索酒觞，雪打战袍殊未央。

有底须寻戴安道，端怜吴语贺知章。

吴则礼

吴则礼　探梅

梅花原为怕春寒，想见垂垂雪作团。

藤杖芒屩犹堪在，试为吾人料理看。

吴则礼

吴则礼　唐处厚邀同欧阳元老彭志南游金銮寺

秋老万木脱，浮云暮连空。

落景不可挽，冥冥有飞鸿。

偶与二三友，返辔释子宫。

幽事固可喜，逸兴殊未穷。

更期霜华陨，黄菊开旧丛。

浊醪倘可载，浩歌凌西风。

吴则礼

吴则礼　题凤林园图寄鲁公卷

老分符竹发疏疏，手把南徐一纸书。

端恨相望隔函谷，故应时展凤林图。

吴则礼

吴则礼　题瓜州黄鹤台

九载星星复种种，投荒不死趋大梁。

西州华屋那可见，黄鹤台前堪断肠。

吴则礼

吴则礼　题惠崇小景扇二首

惠崇桃坞鹅鸭，春老不画风烟。

看取团团璧月，中吞万里江天。

吴则礼

吴则礼　题惠崇小景扇二首

绿鸭白鹅并戏，桃花不隔苍烟。

鸟去自颦孤影，断魂春水连天。

吴则礼

吴则礼　题贾表之所藏九马图

龙颅豹股貌者谁，将军曹霸韩干师。

权奇倜傥得殊相，笔墨真似沙中锥。

监牧攻驹张太仆。曾令大奴守天育。

岂如九马百战余，高气硉兀初不除。

太宗结发定天下，蹴踏九州惟九马，

太宗广颡复高鼻，去骖九马随群帝。

将军画肉兼画骨，踨蹐长楸欲驰突。

为侬唤取拳毛来，要遣老儒双眼开。

追飞细绮与轻纨。可但殷红马脑盘。

将军拜舞矜绝艺，儿辈于今说能事。

缅怀畴昔五花骢，画工如山貌不同。

将军侍立遽承诏，东都那得称神妙。

每嗟将军尝引见，何人更上南薰殿。

褒公鄂公安在哉，淮泗覉臣想生面。

覉臣马癖无与邻，苦心阿遁真前身。

生憎驽骀喜汗血，历块宁须论一蹶。

贾侯射虎嗤猨臂，锦囊九马仍瑰异。

终甘饱死听奚官，八鸾六辔君姑置。

吴则礼

吴则礼　题刘常梅

生憎长红涴浅白，只有疏影连暗香。

凭君且置风月事，一笑姑为时世妆。

吴则礼

吴则礼　题米元晖临北苑山水

平生胸中丘壑，天公乞与覉臣。

要遣毛锥举似，此事儿辈不嗔。

吴则礼

吴则礼　题沙泉鹊梨古柳

莫遣殊方一片飞，风光有底肯相遗。

含愁要作红雨去，绝恨独眠清昼时。

古井犹窥光灿灿，儒冠不道鬓垂垂。

鸟歌长日偏称意，办得唤人来朵颐。

吴则礼

吴则礼　题吴道人庵壁间米元晖画

阿晖戏拈秃笔，便与北苑争雄。

幻出幼舆丘壑，仍现一沤影中。

吴则礼

吴则礼　题钟隐简寂观图

饱知阿隐有妙处，未见从来丘壑谋。

径呼管城办能事，和茳贴贴仍晚秋。

白头故作西河梦，独遣老眼酬南州。

边笳牧马岂不好，平安火过消人忧。

吴则礼

吴则礼　田不伐遗披云图

田郎具眼人，会遣披云啸。

翱也未绝参，俨公初不笑。

聊须论翰墨，宁数金粟妙。

全体已见前，大是顶门窃。

吴则礼

吴则礼　田不伐玉磬歌

田侯玉磬何瑰奇，吴子见之俄朵颐。

宣王石鼓气忽丧，摩挲篆刻还嗟咨。

作止休论惟柷敔，曾窥两阶舞干羽。

常临罍洗荐清庙，获迩天球亲簋簠。

缅怀戛击良匪遥，少师汝曹疑可招。

老儒讵复知肉味，惝恥便欲闻箫韶。

正声初淫器益论，九州渐渐婴兵戈。

鬼神愤忱莫得秘，直恐世上遭诋诃。

田侯悯我形影孤，明眼常云绝代无。

是事宁殊纳衣底，启齿须逢袒臂胡。

即今陛下圣且仁，律品从来恶夺伦。

克谐八音有夔在，独惊尧颡如高辛。

人间讵睹荆山璞，磇硄难言合雕琢。

凭君持入古银台，似说太常修雅乐。

吴则礼

吴则礼　听梁圣民家琵琶

宫样缬罗舞袖长，织眉巧学时世妆。

薰炉夜烧避开衣香，酒杯到手天雨霜。

檀槽徐作春雷转，龙纹拨打黄金面。

梨园妙处世不知，为君弹彻霓裳遍。

淮南日日花信风，新声投老爱轻拢，

试与小桃催小红。

吴则礼

吴则礼　同澄之器博饭浮玉

畴昔清都步武联，轩轩鹤骨称癯仙。

君横七弦可忘老，吾得一丘端尽年。

白首终成裹饭去，青灯更作曲肱眠。

步虚声里云旗下，病眼心知有胜缘。

吴则礼

吴则礼　同坰寄黄济川五首

饭饱团栾坐，前笛或姓庞。

痴云黏楚甸，小雪著荆江。

尚要评诗律，何因唤酒缸。

旭来底处好，脱屐弄艂芻。

吴则礼

吴则礼　同坰寄黄济川五首

平生黄卷里，老罢白鸥边。

莫作惊人语，深参饱睡禅。

随堂姑一钵，唤客或三{擅扌换金}。

宁要苏司业，时时与酒钱。

吴则礼

吴则礼　同坰寄黄济川五首

今年一尺雪，大盎想春沽。

乌帽有何好，青鞋绝世无。

老泓元有韵，瘦颍要时呼。

跛跛没伎俩，归来真老卢。

吴则礼

吴则礼　同坰寄黄济川五首

甘作华颠老，聊寻颍上梅。

长须唤舟楫，赤脚洗尊罍。

白日要可挽，清香不受摧。

若为教騕褭，载得阿川来。

吴则礼

吴则礼　同坰寄黄济川五首

斋盂随处有，阿堵半生无。

不作论文杜，姑为踏硙卢。

清言韵舌本，残雪著头颅。

请说楚州菜，白菘如臂粗。

吴则礼

吴则礼　同李汉臣赋陈道人茶匕诗

诸方妙手嗟谁何，旧闻江东卜头陀。

即今世上称绝伦，只数钱塘陈道人。

宣和日试龙焙香，独以胜韵媚君王。

平生底处虀盐眼，饱识斓斑翰林碗。

腐儒惯用语烧折，两耳要听苍蝇声。

苦遭汤饼作魔事，坐睡只教渠唤醒。

岂知公子不论价，千金争买都堂胯。

心知二叟操钤鎚，种种幻出真瑰奇。

何当为吾调云腴，豆饭藜羡与扫除。

个中风味太高彻，问取老师三昧舌。

吴则礼

吴则礼　同圣功南园探春

春风如许可复奈，扶藜与子一笑怀。

初缘晴日垂垂发，更为吾人细细开。

莫憎白眼校尉老，快唤青州从事来。

径欲寻君说幽意，夕阳故挽一枝回。

吴则礼

吴则礼　同王子和过张氏小园

永夏追凉得午阴，扶藜仍有小丛林。

应怜老子腰脚健，可是禅房花木深。

卷帘高竹与佳色，隐几黄鹂供好凌晨。

更遣惊人十样锦，并浇宿昔江湖心。

吴则礼

吴则礼　同曾公卷出南城

著处篮舆得小停，偶寻奇诡对屏星。

山南山北有幽啭，树底树头惟落英。

两鬓已脱吾种种，三眠欲罢渠青青。

招得故作疏钟晚，更约杖藜来细听。

吴则礼

吴则礼　晚步

暮林带斜日，隐隐闻疏钟。

息惫有孤石，扶衰怜短筇。

垂杨暖自绿，春事老浑慵。

正念余影独，忽与幽鸟逢。

吴则礼

吴则礼　晚饭龟山

半生藜糁只麽过，铁作脊梁宜自强。

偶烦衲子分斋钵，惭愧龟山春笋长。

吴则礼

吴则礼　晚过元老

煮茗月才上，观棋兴未央。

纶巾堕清夜，羽扇委初凉。

玉露飞莲沼，银河带草堂。

聊凭明净几，那觉是他乡。

吴则礼

吴则礼　王持中读余近诗跋以五绝因次其韵

秃发敢言文字工，半生端在覉旅中。

君诗底物似妙丽，堕蕊起舞春蒙蒙。

吴则礼

吴则礼　王持中读余近诗跋以五绝因次其韵

覉臣未觉诗无敌，老境谁言思不群。

自有阿持提律令，且看山衲度江云。

吴则礼

吴则礼　王持中读余近诗跋以五绝因次其韵

吾句如许一生过，君诗政应万人传。

但言寒温置余语，可是从来子敬贤。

吴则礼

吴则礼　王持中读余近诗跋以五绝因次其韵

摩挲饱腹看飞鸿，脱屐海门篷底风。

君方著足登饭颗，嗟吾老矣无由同。

吴则礼

吴则礼　王持中读余近诗跋以五绝因次其韵

一钱无有但觅句，百事不闻知读书。

投荒归来老将死，要听孤猿聊荷锄。

吴则礼

吴则礼　王和鼎石铫甚佳以诗丐之

枵腹强自满，日爱几合陈。

豆粥咄嗟办，岂是吾曹人。

故应彭亨腹，称此病瘦身。

君从东海来，便便作云根。

我有紫玉璧，气压连城珍。

要渠作蟹眼，一洗胸次尘。

王郎实好奇，宿昔饱幽事。

莫逆无与畴，端以同臭味。

吴则礼

吴则礼　为卢天骥作

撩我千岩固好在，未论应接徒惋欷。

湖山饱窥使者节，鱼鸟不避霜台威。

坐罢清言良{学子换且}{学子换且}，来朝爽氯殊霏霏。

鸥群飞斗舞不下，要略沧州如打围。

吴则礼

吴则礼　闻莺

长堤一知一百里，榆荚杨花照眼明。

十载疫荒真作梦，却凭乌几听莺鸣。

吴则礼

吴则礼　无著复欲去再作此留之

都梁日日招吾人，梅花已复矜小春。

胡为要随白雁去，莫起此念僧伽嗔。

弹琴几时鬓毛脱，端是天教个中活。

僧伽初不负先生，久办淮山作衣钵。

吴则礼

吴则礼　无著以东坡西湖观月听琴诗示予因次韵

白月在湖底，脱冠睇微云。

从来雍门恨，世上惟有君。

往时东坡老，为子持一樽。

东坡只饭豆，未办汗滓醺。

独爱三昧晤，昵昵出断纹。

东坡拍手笑，俗耳曾不闻。

延州亦穷相，坐睡从昏昏。

都梁固高彻，淮水元自浑。

吴则礼

吴则礼　无著有还玉涧之意作诗留之

淮山谁言鲺滞人，少雁求群正如许。

先生掉头嗟奚为。要著行缠抱琴去世。

径须折折楖栗杖，吾曹穷措有妙处。

时时携钵过桥来，白头看打僧伽鼓。

吴则礼

吴则礼　吴山寺汛

空山无人境，汛扫寺两廊。

每荷佛下榻，更蒙天与凉。

沉瓜冷出井，浇汗暖注汤。

落日下山去，好风如许长。

吴则礼

吴则礼　戏嘲壁上画轴

寒林淡墨人争看，对面奇峰孰会心。

可是世人谁识假，只缘清景少人寻。

吴则礼

吴则礼　戏简狄周臣

帘卷秋风烛影红，少年公子倒金钟。

艳歌声入流云去，肯问西邻有病翁。

吴则礼

吴则礼　戏作简朱天球

江头雪花一尺围，不妨屋角梅垂垂。

江头三日浪簸船，不妨老子被底眠。

权奇突兀众所嗔，大是个中英特人。

何曾论渠破与堕，余生且办担板过。

嗟吾星星复种种，四十八年环堵梦。

君看后省粱肉盘，只似荜门葵苋供。

莫去侬诗太愁绝，半世全凭毛颍脱。

熟处难忘却自嫌，面目堪憎为饶舌。

腐儒诸方饱行脚，习气偶存言语缚。

独忧汤饼唤睡魔，背贴蒲团鼻雷恶。

拈时勿著文字相，肯对痴儿夸伎俩。

屈宋真眼向前会，阿球端知有此事。

吴则礼

吴则礼　向赵圣源请赋云壑诗会余东去西来匆匆不暇今追寄之

王孙吾辈人，著身一云壑。

五斗炊官仓，糟丘初不恶。

天公亦好奇，与著寻山屩。

大笑杜陵翁，不嗔驴失脚。

一来看都梁，几见胡雁泊。

吾昔边头归，淮南秋水落。

白鱼能许肥，宿昔鱠叶薄。

枨香已思侬，吴虀真可作。

谁言会面初，晤语如有昨。

丹青可尽年，此事要商略。

吴则礼

吴则礼　小雨倦出怀介然

北风吹雨鸣船蓬，高岩泥骨愁老翁。

少陵病骨端欲折，扶杖无因寻赞公。

赞公从来懒剃头，破衲未御寒飕飕。

东窗朝日会晴好，共看雪雾翻茶瓯。

吴则礼

吴则礼　晓角

晓角催行鼓，儒生也据鞍。

辕门天汉入，幕屋塞云蟠。

驰山一骑落，拔帜万人观。

湖海鸥群老，空余子夏冠。

吴则礼

吴则礼　携茶过智海

床头白羽已相亲，茗碗才尝正焙新。

透出老禅三昧眼，锅醒逋客二毛身。

坐闻考赴堂鼓，起觅垂垂洗钵人。

稍有黄鹂来举似，似怜老子独知真。

吴则礼

吴则礼　携家游南山

都梁山色杨柳青，天乞覉臣如许情。

不嫌野褐垂垂好，故作春风踽踽行。

幽花傍水有孤笑，好鸟随人时一鸣。

晚饭招提且僧钵，关心七尺瘦藤轻。

吴则礼

吴则礼　谢曹公善酒

归来脱帽但苍华，一段风流属外家。

犹有故时从事在，银钩仍落小流沙。

吴则礼

吴则礼　新亭梅偶作

衡门宿昔只栖迟，惭愧三堂春事奇。

为有丛筠傍流水，故教疏影作横枝。

香罗未办凌波去，素魄休论啼鴃时。

乞与江南风格在，鼻端聊遣广文知。

吴则礼

吴则礼　性之以团茶赠行并遗新诗因次其韵

年年御焙试春风，白玉宫人折绛封。

畴昔饥肠知脱粟，即今老眼见翔龙。

笑持俊逸无双句，去上东南第一峰。

却倚柁楼搔短发，回头青阙五云浓。

吴则礼

吴则礼　徐八圣猷碾茶有作因酬之

北湖老矣不事事，日割黄羊分大胾。

底物堪浇块磊胸，即今斗焙惟高峰。

边头那知见阿八，端笑吾人号痴绝。

唤取阿八来细评，沙泉水甘似中{左氵右霝}。

吴则礼

吴则礼　续百忧集行

少陵昨者百忧集，但言儿啼四壁空。

羁臣即今百忧集，永痛母氏崩心胸。

畴昔罪臣投荆州，板舆惴惴那得留。

老人端已怕劳事，况乃离别酸鼻头。

荆州破屋冷似铁，眼边种种那堪说。

缚竹为瓦安得完，往往稀间过霜雪。

母氏癯然由暑热，喘卧十日遽死诀。

至斯极矣其予乎，每辄念此骨欲折。

九重陛下仁如天，蓬赦却上沙市船。

饱闻荆江西江恶，举家性命实可怜。

余生休论饭不足，今费君王岳祠禄。

母氏弃吾如许时，殊方只有看云哭。

贺公吴语慎莫嫌，渠自山阴一茅屋。

瘦妻稚子姑团栾，此叟堆灰未穷独。







卷421

吴则礼

吴则礼　宣老示寂有怀

暮年流落偶相亲，握臂难忘一语真。

茗碗斋盂成昨梦，蒲图禅板记前身。

尘埃云纳翛翛敝，岁月霜毛种种新。

游戏诸天无复返，自嗟青眼更何人。

吴则礼

吴则礼　岩斋

从来谢幼舆，宜置丘壑中。

虎头有妙理，谁谓毛颍工。

崎崎磊磊间，聊复着此翁。

平生乌皮几。不与儿曹同。

吴则礼

吴则礼　谒陈尚志于太原之清凉

酒樽元有味，绝倒更能麽。

昨梦不堪说，白头无奈多。

底时辞部曲，著处尚关河。

相见好欢喜，当如迟暮何。

吴则礼

吴则礼　夷白

夷白诸法只麽会，不作奇奇并怪怪。

人来施与僧伽禅，事到付之弥勒袋。

吴则礼

吴则礼　移菊

爱此秋气凉，捐书坐北户。

黄华手自栽，开花忽无数。

朔风吹寒云，色映茅檐暮。

起立伫幽香，泥衣有零露。

旋移霜中花，娱此覉旅人。

白发图一笑，天公初不嗔。

平生饱参鼻，宿昔应供身。

老大无所著，幽花如绝伦。

胜处那可已，聊复运意根。

漉彼汗滓酒，浇兹葵苋唇。

凭君办好语，与招江海魂。

端欲道逸想，缅焉难具论。

吴则礼

吴则礼　已至都梁简介然时介然欲至城北而食言

击舟落尾端复佳，独恐幽人费招唤。

老鼻行参宴坐香，晨炊饱吃连床饭。

巾边白发已星星，霜底黄花犹粲粲。

从事一事大因缘，截里僧伽为侬办。

吴则礼

吴则礼　以淮白寄公卷

淮鱼泼泼初饱霜，頳尾宁数河之鲂。

即今谁独可寄似，风味高彻惟曾郎。

曾朗结发傍辇毂，黄头号旧厌官厨肉。

藜藿奚为便作魔，九年雷绕羁臣腹。

羁臣曩者仆射儿，裘马讵省论轻肥，

诗书堆床四壁立，畴昔短褐操钥犁，

侬亦大是穷相人，小黠不足知无伦。

江南江北白月底，簸弄扁舟天不嗔。

正须晚菘冒香枨，余生要此一釜羹。

别来曷如姑问讯，看取老子终骑鲸。

吴则礼

吴则礼　忆昨呈元老

忆昨参戎幕，交情子独真。

共为关塞客，各负水云身。

迹远金闺籍，衣沾玉垒尘。

雕鞍暮横槊，锦幄晓行春。

隐几军书断，登楼陇月新。

鸣笳孤障底，落雁古河滨。

鲁酒寒醅薄，燕姬翠黛嚬。

沙场供写睇，戍角解伤神。

白首投南国，青冥望北辰。

山林方自屏，鸡黍复相亲。

道旧嗟游楚，论文伟过秦。

高标识麟凤，壮节见松筠。

陋巷无车辙，扁舟有钓纶。

悲秋把黄菊，取醉堕乌巾。

藜藿良易足，图书端不贫。

一廛如可借，烦为陃荆榛。

吴则礼

吴则礼　银城道中

畴昔一丘安在哉，马鸣笳响有奇怀。

{左女右睘}{左女右睘}试遣雁催发，濯濯已凭春唤回。

独怜短槊横未已，端恨长江扳不来。

看取东风姹然笑，北湖老眼为渠开。

吴则礼

吴则礼　永城道中

聊挟儒生书，更打衲子包。

五斗亦何直，老夫今二毛。

道边霜鬓翁，煮茗浇我劳。

大笑陶渊明，罢官缘折腰。

奴辈不解事，叹息腹屡枵。

归来买大甑，炊饭谢汝曹。

吴则礼

吴则礼　悠然阁

吏抱簿书去，聊兹驻屏星。

亦复唤名酒，脱巾姑细倾。

慎勿闭吾门，要著屐齿痕。

悠然见南山，畴昔初不言。

吴则礼

吴则礼　由刁园步至因胜求浴

鸟声已迎一百五，野迳微行谁复嗔。

放饭要穿花底屐，捐书聊著头上巾。

老夫踽踽只白眼，烂蕊细细走青春。

凭伏石槽三昧水，浴兹从昔无垢人。

吴则礼

吴则礼　游昆罗山寺二首

木落关洒淡，天高更雁翔。

凝笳乱流水，归马得斜阳。

尊罍当白露，旗旆卷清商。

山径作许好，寒花浑欲黄。

吴则礼

吴则礼　游昆罗山寺二首

据鞍风嫋嫋，横策水冷冷。

华屋耸云谷，朱阑依翠屏。

偶携千骑出，更为九秋停。

何秘论黑月，归途聊戴星。

吴则礼

吴则礼　有怀介然偶作因记之

介然平生三只袜，意行跛跛复挈挈。

上懒把椎拂拿却，过淮来昔伴僧伽。

吴则礼

吴则礼　有怀介然偶作因寄之

此生端与衲僧期，折脚茶铛能解颐。

君对幽人洗银毂，我书春事有毛锥。

唤醒饱睡真痴绝，惊倒群儿要语奇。

想为梅花从定出，横担拄杖傍疏篱。

吴则礼

吴则礼　又次竹枕韵

衔蝉惯恼平头奴，遥取鱼肉丰其肤。

胡为掉尾懒相乳，化作青士形已枯。

不许卞璞登氍毹。犹能攫怒气翻鼎无，

踞视穿墉疑欲图。涎流泼泼穿长蒲，

夫人一笑呼与娱。摩挲初欲论梦事，

有底眈眈而睢盱。偶从蛮藤落吴会，

试拈支头当陶瓦，乡县志过青草湖。

老夫得此良自称，熟睡不管痴儿呼。

吴则礼

吴则礼　又画尝醋翁

石先戏作忍酸相，未信从来尝醋难。

头毛鬅鬿面白皱，老夫笑作婴儿看。

吴则礼

吴则礼　又寄介然

寄声吾党阿介，米贱惟有誉同。

更无一语不契，前身定是同参。

吴则礼

吴则礼　又偶作寄夷白老

去年腊雪一尺围，著处梅花如许肥。

道人定复有幻法，莫遣都梁万点飞。

吴则礼

吴则礼　又再至山阳作

楚州白菘大于臂，天乞我曹作好春。

北湖食菜如食肉，塔东僧伽不笑人。

吴则礼

吴则礼　予谪居荆南赋诗百余篇书为两轴丙戍夏泛舟归润道由汉阳谬明略邀予

三年放逐臣，今复得归去。

梦已到南徐，船回正鸣橹。

吴则礼

吴则礼　余自离荆渚遍身生疮了无佳思至金陵舍舟登陆之朱方道游钟山

三年窜逐去荆州，岂料重为此寺游。

钟鼓山林浑好在，独惊老子雪蒙头。

吴则礼

吴则礼　鱼侯以上已日宴高阳偶成长句

罗帏绣箔凌苍穹，扬飞白雪初蒙蒙。

云收海面吐朝日，渐射碧瓦光曈曨。

聊停集旆驻双节，琥珀潋滟黄金钟。

雏莺乳燕弄清昼，幽香薄暮飘残红。

游丝芳草入望眼，天低旅雁鸣嗈嗈。

溪深涨渌浮画栋，雨余山色虚无中。

修眉翠袖倚长笛，五马矫首嘶春风。

轻烟漠漠暝兰楫，鸥鸟静不惊笙镛。

玉堂念昔掌帝制，文彩讵独如醉翁。

夜听宫漏对莲烛，突兀万卷蟠心胸。

雄词妙语委椽笔，波涛汹汹来何穷。

法严义古跨两汉，磊落未许盘诰工。

晚握铜鱼丛虎帐，锦衣铁骑悬刀弓。

熊罴俛仰随杖屦，棘门霸月上真儿童。

葛巾羽扇姑自适，指麾俎豆威羌戎。

饮酣争几骋谈辩，逸气凛凛侔銛锋。

毡裘辫发岂足数，终使万物归埏鎔。

塞垣佳景寄新咏，璀璨千丈垂晴虹。

章江倦客漫叹息，转达徙八极犹孤蓬。

登临暂喜脱人境，安得健翮超寒空。

吴则礼

吴则礼　与曾公路吕少冯饮曾会卷舟中

百年久付一毫端，异县追随得自宽。

声入浦云歌扇丽，影浮江月酒樽寒。

黄花窈窕且经眼，白发萧条初映冠。

共倚樯竿竚归雁，西风嫋嫋露溥溥。

吴则礼

吴则礼　郁李甚开其花如雪以珍瓶贮之

玉妃春行不落寞，授馆独有青玻璃。

是身未办堕杂染，高自标致真希奇。

吴则礼

吴则礼　元老见过因育新诗

西风动湖海，木落蓬户幽。

稍回长者车，聊以消吾忧。

脱巾哦新诗，爽气凌高秋。

萧然漂转余，文字慵雕锼。

老骥语尤壮，屹屹孰与俦。

一笑曾莫逆，未觉悲淹留。

岁晚余粳稻，呼儿具肴羞。

蔬畦绿可撷，浊酒供献酬。

平生山林姿，绝意宫锦裘。

黄鸡忽登俎，岂羡烹全牛。

念昔佐帷幄，饮酣佩吴钩。

沧波会入手，此事非人谋。

羲和驱白日，疾游无停辀。

散发倚前槛，江天云自愁。

吴则礼

吴则礼　元日

秃雪盈巾面欲黧，三间茅屋傍淮湄。

北湖不道无炊米，也向衡门贴画鸡。

吴则礼

吴则礼　元日呈王长元次元关圣功

是身久付一蒲团，半世读书真画墁。

唤取平生三语掾，来分投老五辛盘。

犹堪白堕樽边笑，端奈红梅花底寒。

莫部标侏儒饱欲死，从教霜雪映南冠。

吴则礼

吴则礼　再用前韵

玉涧安在哉，注目匡山云。

都梁有奇特，渠自能挽君。

伏雌端可烹，岂惟酒盈樽。

老子堪料理，枯肠为之醺。

奕奕弦上语，大似机中纹。

白头得胜妙，叹咤初未闻。

更弹醉翁操，洗吾蒲团昏。

且复瀹龙焙，谁言淮水浑。

吴则礼

吴则礼　再至山阳

北湖锥也无，四海一儿子。

此生吾知之，不过老病死。

五斗一强谋，要饱聊尔耳。

秃发犹读书，尽胜种种事。

初解行脚包，问讯长淮水。

端欲洗枯肠，相见辄欢喜。

将借官屋居，聊复置床几。

更煮楚州糜，尚欠淮南睡。

手中楞严经，咀嚼真有味。

姑降老鼻雷，岂复论字义。

吴则礼

吴则礼　曾公卷育陈子南昭亭诗因次韵

君不见唐时画马曹将军，肯道江都也绝伦。

又不见即今陈郎论句法，头头未背少陵人。

往时屡费曾郎酒，作意浇泼昭亭春。

一丘一壑正著相，慎勿来唤天公嗔。

吴则礼

吴则礼　赠董无求

董侯湖海俊，短小精悍姿。

梁园固多士，未至独好辞。

相逢要作语，老语竟不奇。

饱知匡鼎来，吾曹无说诗。

吴则礼

吴则礼　赠郭功父

儿童畴昔看挥毫，未觉雄辞愧广骚。

谈尘纵横走雷电，诗坛磊落建麾旄。

捐身鱼鸟黄尘远，隐几江湖白浪高。

短褐婆娑弄明月，纷纷昩冕一鸿毛。

吴则礼

吴则礼　赠江贯道

即今海内丹青妙，只有南徐江贯道。

孤峰叠巘真自奇，老树沧波亦复好。

扶杖时来问麴生，戏捉毛锥吾绝全。

龙眠居士唤不应，世上从交韦偃少。

一生管城良有味，弹琴宁论老会至。

时调白羽臂乌号，杨叶曾穿有能事。

独怜老子跛跛归，故遣七弦声作雷。

老子从来知贺若，为吾剩弹乌夜啼。

吴则礼

吴则礼　赠江器博

先生行年今七十，值杖端如孤鹤立。

江天小雨作许奇，洲渚横斜雁行湿。

先生隶法老更精，未要中郎作典刑。

笔含钟鼎小篆意，启齿要须斯与冰。

先生宿昔爱弹琴，不爱越琴爱雷琴。

摩挲龟背蛇跗纹，太和款识尤出伦。

先生真已弃百事，旧参尧典腕典字。

端有江湖著老儒，笑大耳儿长结眊。

学书初不论永和，书到石鼓才不磨。

不见吏部石鼓歌，住载安得类骆驼。

吴则礼

吴则礼　赠王子和

二年紫塞头，日日思都梁。

归来向清淮，白鱼初饱霜。

走马脱辔头，搴旗向沙场。

不如把蟹螯，欹帽呼酒觞。

要听阿燕歌，颓然倚胡床。

姮娥一笑粲，韵此九月凉。

缅怀去从军，只影天一方。

谁令投老梦，犹咤登太行。

采采东篱花，其香何扬扬。

昭华唤惊鸾，玉支况在傍。

自惭老不解，著句说小妆。

独知折齿屐，尚可追二王。

吴则礼

吴则礼　赠夷白介然

顷游古新秦，打包过黄河。

跛跛登摧车，白发角荷戈。

行人十七八，儿女载骆驼。

戍鼓已断肠，况乃有边歌。

归来见二老，坏衲宿昔磨。

举头僧伽塔，便如到补陀。

软语作许甘，耄矣所得多。

随堂一钵饭，扪腹端无他。

度淮太早生，船鼓将鸣兽。

且置茶铛事，谁独相诋诃。

吴则礼

吴则礼　赠油州杨吉老

先生个中人，百骸一破甑。

端憎屐满门，姑现维摩病。

枕边黄帝书，大笑医多卢。

酬对虽种种，而我初如如。

要吃十方饭，不担丛林板。

久入无碍禅，遂具通身眼。

客来据胡床，唤婢传酒觞。

深藏世啼舌，浩歌看屋梁。

孔兄掉头去，宁复挽渠信。

未办作痴儿，户枢以铁铸。

吴则礼

吴则礼　赠元晖

南宫先生晚为郎，学语小儿说元章。

屋下架屋安足数，突过钟王妙如许。

平生韵语何处有，澜翻旧识论诗口。

不落钤锤或自憎，举似痴心妄想儿真敝帚。

谁当料理晋马曹，讵复酬答视愈高。

恁君快写拄板相，政应颊上加三毛。

阿晖讵独爱奇字，径割全牛烹大胾。

笔墨须论顾陆间，岂止远过杨契丹。

痿癯吾作老摩诘，惟子堪任来问疾。

是事且置默然坐，舌端种种一时堕。

吴则礼

吴则礼　赠赵圣源

北湖洒西来，系船清洛尾。

老眼便许奇，日日南山紫。

脱身戎马间，见此佳公子。

手捉有锦囊，胡床教脱屣。

剧谈倚蒲团，胜处辄启齿。

非关偶追寻，臭味有相似。

不知官如何，但说丘壑事。

俗子初未侵，唤醒云壑睡。

古图开巨然，茗碗同料理。

落日望长空，西风雁行起。

吴则礼

吴则礼　赠子发

金铜仙人辞汉歌，近时作者嗟谁何。

王侯之种合瑰诡，君复鼻高胸块磊。

著身丘壑谢幼舆，此事端怜卿辈无。

口谭名理脚穿屐，手捉毛锥家四壁。

平生三尺古锦囊，掉头不爱尚书郎。

饱知得句要得眼，肯道挽弓须挽强。

老夫天与覉臣骨，大笑痴心妄想儿曾咄咄。

折应酬旧喜存乌皮，渴釜初欣识黔突。

未办浇渠酒一樽，藜羹且可细论文。

政思横说与竖说，莫废本来微妙舌。

吴则礼

吴则礼　赠醉吟先生许体之

种种未似哦北窗，头头不如唤酒觞。

论文处度过裴迪，觅句介然真佛光。

典肱饱作南山梦，提钵径坐僧伽床。

时时裹胫著两屐，盱眙城底淮声长。

吴则礼

吴则礼　招李汉臣饮与汉臣别九年相视癯然各已翁矣

平生三毛尔，鬓发眉与须。

标何忽霜雪，星星欲无余。

手中木上座，枯槁正类渠。

而吾方两忘，隐几者谁欤。

是身那有坚，寝饭姑如如。

旧时祖师令，似守商君书。

老夫亦耄矣，戒律今全除。

惟兹笑及嗔，二法元不殊。

独当招故人，浊酒满眼沽。

非徒洗耳恭听离君，且复浇索居。

白鱼良已佳，黄菊端未疏。

肯来共情话，宁辞办篮舆。

吴则礼

吴则礼　知府毛公显谟以诗宠还书轴谨次严韵以叙拳拳服膺之万一

天边叠巘云涛外，南人启齿北人怪。

给事笔力鼎可找，九鼎初如一毛细。

曲肱左省清梦余，长江拍拍天一隅。

后车聊载高阳徒，行复持被承明庐。

即今司业谁姓苏，还能办人酒钱无。

生憎枯槁屈大夫，金盘鱠缕日可须。

公也慎莫言归欤，英姿要作凌烟图。

吴则礼

吴则礼　至楚怀慎汉公

抱翁何许欲灌园，独怜帆腹会孤掀。

双轮有蒲良未好，束帛加璧安足论。

少日读书守贫巷，异时簪笔登修门。

相思徒吟老驼句，不见君来欲断魂。

吴则礼

吴则礼　至楚约诸人饭而圣功不来翌旦乃见过

前身坐衲僧，积此葵苋债。

今朝偶烹鲜，居士辄破戒。

摩挲羁臣腹，商略九州大。

平生折脚铛，个里有妙解。

关郎作底忙，使吾一长喟。

明发得得来，犹较些子在。

吴则礼

吴则礼　至龟山先寄吕少冯

出舟跛跛为情亲，催遣篮舆烦故人。

九死仅全真去楚，百年未了更游秦。

晨炊要索祖仁饭，老鬓旧著渊明巾。

传语淮山元好在，初捐一笑与覉臣。

吴则礼

吴则礼　至洪泽寄吕少冯介然

来往都梁真有期，瘦藤挈挈要追随。

独怜老子蒙头睡，不见梅花如雪时。

经炉饱附僧伽火，斋钵长分庾氏糜。

岁暮东窗好晴日，传声阿遁正相思。

吴则礼

吴则礼　至南京道中尚有莺声

投老长亭更短亭，翩翩楚柁正关情。

黄鹂要是知人意，犹作他时求友声。

吴则礼

吴则礼　至青阳先寄韩子苍

秃发覉臣百不忧，树头树底鸣栗留。

游方便具屈宋眼，出世真成陶谢流。

著冠来糴太他米，捩柁故转长淮舟。

莫问铜钱恰三百，浇肠一斗与君谋。

吴则礼

吴则礼　舟行对菊寄智夫侄

洛水微寒淡晚秋，坐教风雨打船头。

莫嗔宿昔爱霜菊，可是平生怕督邮。

未办作诗论句法，且当贳酒消人忧。

白眉青眼见小阮，共卧淮山百尺楼。

吴则礼

吴则礼　舟行坐睡

撩天鼻孔蟠雷车，世间诸法种种坏。

饱参饭后蒲团禅，花湖端为第一代。

吴则礼

吴则礼　周介然所惠石铫取水瀹茶

吾人老怀丘壑情，洗君石铫盱眙城。

要煎淮水作蟹眼，饭饱睡魔聊一醒。

僧伽孤塔何亭亭，试唤僧伽真肯应。

拟向山阳买白菜，团炉烂煮北湖羹。

吴则礼

吴则礼　朱泾寺

冀马日驰突，无地制奔放。

来争天东南，束手莫与抗。

我航指四百，去之迷所向。

十里望云屋，远意属昆阆。

尺五跬步天，丈六欢喜相。

更参船子师，稽首问无恙。

平生客江湖，半世狎烟浪。

渔监选常登，钓尹职不旷。

此手误遮日，久矣翳尘妄。

愿师赐金篦，试与开眼障。

吴则礼

吴则礼　竹炉次韵

薰炉好妙非吾欲，古铜惟怜鼎三足。

手中一瓣非碌碌，传语此君惊世俗。

快烧笃耨置一床，枕上齤齤气味长。

似是马曹真未会，不唤此君闻妙香。

吴则礼

吴则礼　自太和冲雪归而旅雁数鸣据鞍偶作书赠令权元凯

休论驼背锦模糊，且试腰间金仆姑。

边头可是怜侬辈，忽作徐熙雪雁图。

吴则礼

吴则礼　自太和冲雪归据鞍偶作书赠令权元凯

老去龙纹匕，平生兽锦袍。

端知有奇语，大雪满弓刀。

吴则礼

吴则礼　坐睡

白灰如雪麒麟红，一老已打斋时钟。

衲子未来且坐睡，蒲团与我作新冬。

吴泽

吴泽　古有所思

我思至人，游心唐虞之帝廷。

上下数千载，迥如云霄畴与京。

舦夔礼乐表世则，克绍周孔流芳声。

斯文在兹幸不坠，亘古永怀惟六经。

吴璋

吴璋　环溪夜坐

江天閒晚已斜阳，静掩柴门对草堂。

叶落转枝翻鹘影，星飞横水带萤光。

微风得隽驱残暑，新月出音生嫩凉。

坐觉秋容转清爽，一声渔笛在沧浪。

吴璋

吴璋　句

弈棋但以忘忧耳，纵酒无如作病何。

吴璋

吴璋　句

衣无锦绣劳心织，味乏膏粱困舌耕。

吴璋

吴璋　句

雁飞云抹欹斜字，鱼跃波摇出没星。

吴璋

吴璋　句

惜别有情空执手，赠行我绪不成章。

吴璋

吴璋　句

水流天际惊春动，山入云间斗碧攒。

吴璋

吴璋　句

始讶长郊从此断，忽惊行客近前来。

吴璋

吴璋　句

龙肝雉尾瓜莼好，玉核金槌枣柰香。

只有牛心犹未割，愿如逸少得先尝。

吴璋

吴璋　句

閒中坐作蜘蛛隐，梦里逃成燕雀禅。

吴璋

吴璋　句

各自芬芳花默默，两相呼唤鸟津津。

吴璋

吴璋　句

风急城闉砧杵动，雨余园圃辘轳收。

吴璋

吴璋　句

地暖尚疑消玉马，云开早欲放金雅。

吴璋

吴璋　句

倒悬欲堕花如缀，背立将飞鸟似惊。

吴璋

吴璋　句

池塘不用梦春草，风雪何须在灞桥。

吴璋

吴璋　上人陈情十首之一

下笔非能不自休，清谈不足第三流。

梦中读易疑神动，醉里吟诗想鬼愁。

飞鹘岂徒惊燕雀，骑驴直欲度骅骝。

此君须异无人识，惭愧当年遇褚裒。

吴振

吴振　题招提院静照堂

古刹深沉一水边，清虚疑是翠微间。

门前滚滚红尘闹，堂上翛翛白日閒。

燕坐不知增夏腊，冥心安在更云山。

静中别有真消息，於此谁何合往还。

吴震斋

吴震斋　王簪花

素娥昔日宴仙家，醉里从他宝髻斜。

遗下玉簪无觅处，如今化作一枝花。

吴之选

吴之选　铁券山

宗派天潢衍，文章吏部遗。

前期尺土尽，轶事几人知。

岁月松杉古，尘沙日夜吹。

数家芳草外，凭吊总凄其。

吴中复

吴中复　赋新繁周表权如诏亭

君构义方亭，人知善教成。

恩封新诰命，词合旧题名。

承袭诗庭训，辉光里闬荣。

如今彩衣养，蔼蔼振家声。

吴中复

吴中复　和承谏议

瘴雾日消岚气静，飓风朝息海波闲。

安期尝饵菖蒲在，马援应无薏苡还。

吴中复

吴中复　江渎泛舟

晓来一雨过池塘，江渎祠前馆宇凉。

翠水细风翻昼浪，红蕖微露浥秋香。

欲停画舫收船檝，旋折圆荷当羽觞。

逃暑岂须河朔饮，迟留车马到斜阳。

吴中复

吴中复　江左谓海棠为川红

靓妆浓淡蕊蒙茸，高下池台细细风。

却恨韶华偏蜀土，更无颜色似川红。

寻香只恐三春暮，把酒欣逢一笑同。

子美诗才犹阁笔，至今寂寞锦城中。

吴中复

吴中复　句

前有牧之之风流，后有元之之篇咏。

吴中复

吴中复　句

莫爱荔子红，岁作嘉州孽。

吴中复

吴中复　句

鲸鱼有浪春涛阔，铜鼓无声夜柝闲。

吴中复

吴中复　览齐山寺陈鸿断碑

翠琰何年沉朽壤，羡师寻访得其余。

应同湘水断碑字，难辩韩陵片石书。

汩没身名真梦幻，变迁时月易丘墟。

收藏且作山中物，莫问陈鸿记事初。

吴中复

吴中复　齐山图

当时齐映为州日，从此山因姓得名。

却自牧之赋诗后，每逢秋至菊含情。

行寻古洞诸峰峭，坐看寒溪数曲清。

梦到亦须尘虑息，那堪图画入神京。

吴中复

吴中复　闰春三月二日陪行之秘监游柏谷寺

实界嵚岑路入云，闰余三月属芳辰。

烟林未动阴森地，山杏寒开寂寞春。

潞子岭头销白日，神农祠畔柅朱轮。

乘闲自是逍遥事，谁羡襄阳倒载人。

吴中复

吴中复　西园十咏　翠柏亭

众林坠黄叶，皴皮抱翠枝。

自然根性在，不为雪霜移。

灵润承多露，清阴贯四时。

婆娑岁寒意，每到坐迟迟。

吴中复

吴中复　西园十咏　方物亭

草林虫鱼部，披寻自古无。

飞沉天产异，生植土风殊。

物色随心匠，形容记绘图。

虚亭玩真意，浩思满江湖。

吴中复

吴中复　西园十咏　锦亭

帘幕临彫槛，窗疏照烂霞。

园林初过雨，风日猛催化。

香入游人袖，红堆刺史家。

四时俱好景，终不似春华。

吴中复

吴中复　西园十咏　流杯亭

结客乘公暇，流觞逐浩歌。

乱峰晴倒影，曲水宛回波。

小海逢元巳，兰亭记永和。

西州行乐事，应比晋贤多。

吴中复

吴中复　西园十咏　乔楠亭

古木西园胜，亭延上客过。

色无花卉妒，坚为雪霜多。

干育千年秀，根含一气和。

明堂求厚栋，可得老岩阿。

吴中复

吴中复　西园十咏　琴坛

潇洒琴坛上，贤侯养道情。

无今亦无古，求意不求声。

林邃风初静，云收月乍明。

拂弦成一弄，尘思浩然清。

吴中复

吴中复　西园十咏　西楼

信美他乡地，登临有故楼。

清风破大暑，明月转高秋。

朝暮岷山秀，东西锦水流。

宾朋逢好景，把酒为迟留。

吴中复

吴中复　西园十咏　圆通庵

坐对圆通境，陶然胜静斋。

观空无物我，扣寂外形骸。

燕坐埋遗照，虚名莫疚怀。

人间忧乐地，所丧甚山崖。

吴中复

吴中复　西园十咏　众熙亭

亭枕方塘上，轩开四照新。

花涵清露晓，风卷绿波春。

日暖眠汀鹭，荷翻跃锦鳞。

熙熙游宴地，行乐慰西人。

吴中复

吴中复　西园十咏　竹洞

阴森过百步，屈曲锁莓苔。

翠色寒无改，清风时自来。

叶笼苍玉干，路入碧云堆。

吏散无公事，支筇到几回。

吴中复

吴中复　谢惠茶

我闻蒙山之巅多秀岭，烟岩抱合五峰顶。

岷峨气象压西垂，恶草不生生菽茗。

吴中复

吴中复　续和签判太博游海云

海云摸石近东城，莽苍春郊去路平。

绕寺溪光照金络，夹堤柳色混青旌。

榴花新酿盈樽渌，玉柄高谈照座清。

上客西州胜京口，给鲜牛炙旋供烹。

吴中复

吴中复　游海云寺唱和诗

锦里风光胜别州，海云寺枕碧江头。

连郊瑞麦青黄秀，绕路鸣泉深浅流。

彩石池边成故事，茂林坡上忆前游。

绿樽好伴衰翁醉，十月残春不秒留。

吴中复

吴中复　游琴台墨池

寻春景物乍晴暄，连月余寒花未繁。

犬子琴台余古寺，扬雄墨沼但空园。

池边宿草交加绿，林外鸣禽相斗喧。

秀麦渐渐摇暖日，几重苍翠满郊原。

吴中复

吴中复　中秋待月终夕阴晦偶书

待月西楼上，平秋气象分。

辉光唯此夜，遮掩奈浮云。

红烛灯交烂，清香篆自薰。

明年好景在，何处会多闻。

吴中复

吴中复　众乐亭二首

贤侯新葺水云乡，虚阁峥嵘绿渺茫。

波面长桥步明月，人家疏影带残阳。

风中白鸟侵烟去，雨后红蕖拥袖香。

从此郡图添故事，岁时遗爱似甘棠。

吴中复

吴中复　众乐亭二首

烟波空阔岸低回，草绿花红处处堆。

一片湖光分岛溆，四边山色入楼台。

从来未有吾民乐，此地欣逢刺史来。

目断鄞江何日到，京师只得画图开。

吴仲轩

吴仲轩　谢程钜夫学士

抱疾经年久，何期徵诏临。

芸窗书已蠹，竹径叶尤深。

空返皇华使，难忘鸥鸟心。

怀君虽感激，衰鬓不胜簪。

吴珠

吴珠　烟波亭

汉水连天阔，江云护晓寒。

青青山数点，最好倚栏看。

吴资

吴资　合肥怀古三首

合肥一都会，世号征战地。

我来值明时，不识兵革事。

吴资

吴资　合肥怀古三首

曹公教弩台，今为比丘寺。

东门小河桥，曾飞吴主骑。

吴资

吴资　合肥怀古三首

幼度提晋师，胡卒惊鹤唳。

城外军屯垒，可数不可计。

至今风雨夜，鬼哭杂异类。

吴子良

吴子良　句

问花何事人偏爱，会遇渊明把玩来。

吴子良

吴子良　葵花

花生初咫尺，意思已寻丈。

一日复一日，看看众花上。

吴子良

吴子良　林和靖祠

松树高低逐径斜，祠堂牢落锁烟霞。

我来閒咏梅花句，想见此翁如此花。

吴子实

吴子实　题张获轩诗卷

中兴逾百载，独有放翁诗。

豪出谪仙右，妙惟工部知。

镜湖归老日，剑阁入军时。

英气今何在，九原千古悲。

吴子实

吴子实　题张获轩诗卷

句法亲传得，江湖老获轩。

推敲深得趣，穷达可曾论。

好爵无三字，清名有五言。

还知绮奇处，难弟复难昆。

吴子实

吴子实　舟行即事

烟暗前村树欲无，草簑簅笠一翁渔。

无端风伯吹斜雨，湿却蓬窗数册书。

吴子文

吴子文　访隐者不遇

道人入山访道人，山深俗朴鸡犬驯。

道人不见道人去，{毡占换监}毵草木无边春。

吴宗旦

吴宗旦　都梁宫

从来香草骚人咏，晚作离宫炀帝游。

三殿重重锁秋色，七泉脉脉贯中流。

吴宗旦

吴宗旦　金釜山灵泉

泉来有脉去无痕，水底神龙暗吐吞。

莫怪一池杯样小，个中风雨洗乾坤。

吴宗旦

吴宗旦　九顶大像阁

嘉州石拂名天下，回视新昌可子孙。

幸甚身游大人国，恍然梦跨北溟鲲。

吴宗旦

吴宗旦　句

避暑自应归故国，无端依旧入扬州。

吴倧

吴倧　句

老去渐同嫫母丑，归来免效买胡留。

两生更肯从绵蕞，高祖规模又不同。

吴市终身避言耳，去家岂是去为仙。

杨柳池深鱼乍出，桑麻土润燕初归。

渔携纲近鸥斜去，人过桥东影倒行。

岸近田多损，潭深石叠平。

村舂林外急，钓艇柳阴横。

竹牖迎风翻贝叶，铜炉温火养龙涎。

吴倧

吴倧　夏暑

旧闻有西山，松风六月寒。

明当整襟屦，舒笑青云端。

招手尘外人，瀹泉采芳荪。

吴遵

吴遵　龙浔山

危亭瞰碧虚，缥缈青林薄。

坐久人不知，衣上云光落。

绝构临层霄，虚窗动元气。

晨兴苍莽间，诸峰在平地。

吴遵

吴遵　题早春亭

百里桑麻雨露同，溪山无地不春风。

东风若问春来处，尽在门前桃李中。

吴遵路

吴遵路　经照湖方干旧居

磻豨垂钓者，终得展其才。

何事先生隐，不逢明主来。

泉声秋雨歇，月色夜云开。

对此空惆怅，吟魂早晚回。

吴遵路

吴遵路　送梵才大师归天台

高躅动京国，静缘怀故山。

扁舟乘兴往，孤鸟倦飞还。

社漏重湖外，霞城积霭间。

碧云聊寓意，即境自幽关。
