全宋诗：张
　张安修　题灵龟洞
　张柏父　送郑惟泰丞江山
　张保雝　题钓台
　张本中　贤令山
　张佖
　　张佖　碧户
　　张佖　边上
　　张佖　长安道中早行
　　张佖　惆怅吟
　　张佖　春江雨
　　张佖　春日旅泊桂州
　　张佖　春晚谣
　　张佖　春夕言怀
　　张佖　洞庭阻风
　　张佖　寄人二首
　　张佖　经旧游
　　张佖　句
　　张佖　秋晚过洞庭
　　张佖　芍药
　　张佖　送容州中丞赴镇
　　张佖　所思
　　张佖　题华严寺木塔
　　张佖　晚次湘源县
　　张佖　惜花
　　张佖　赠韩道士
　张碧
　　张碧　鸿门
　　张碧　题祖山人池上怪石
　张表臣
　　张表臣　八阵图
　　张表臣　观高邮寺壁曹仁熙画水
　　张表臣　和陈叔易就晁以道求长松
　　张表臣　和杨大年馆直诗
　　张表臣　金陵凤凰台
　　张表臣　句
　　张表臣　琵琶
　　张表臣　青田壶碧筩酒
　　张表臣　伤胡少汲兵败
　　张表臣　诗一首
　　张表臣　题雎阳双庙二首
　　张表臣　婺州山中
　张秉
　　张秉　句
　　张秉　清风十韵
　　张秉　戊早年七夕五绝
　　张秉　郑州联句
　张磻　闻兄衟竮作诗寄之
　张伯常
　　张伯常　宿难老堂
　　张伯常　题双峰显祖院
　张伯端
　　张伯端　挨排四象生真土诗
　　张伯端　宝月
　　张伯端　抱一
　　张伯端　采珠歌
　　张伯端　禅定指迷歌
　　张伯端　读雪窦禅师祖英集
　　张伯端　火记六百篇
　　张伯端　即心是佛颂
　　张伯端　见物便见心
　　张伯端　绝句
　　张伯端　绝句六十四首
　　张伯端　炼铅火候
　　张伯端　沐浴
　　张伯端　七言四韵十六首
　　张伯端　人我
　　张伯端　三界惟心
　　张伯端　石桥歌
　　张伯端　随他
　　张伯端　无心颂
　　张伯端　无罪福
　　张伯端　五言
　　张伯端　心经颂
　　张伯端　性地颂
　　张伯端　圆通
　　张伯端　赠白龙洞刘道人歌
　张伯垓
　　张伯垓　寄沈菊山
　　张伯垓　题椿桂堂
　张伯威　偶题
　张伯玉
　　张伯玉　罢新定至钱塘喜见孙观书记
　　张伯玉　出七里泷口望桐庐县
　　张伯玉　初夏同孝叔游普光寺
　　张伯玉　初夏同孝叔游朱氏园
　　张伯玉　春日登望海亭
　　张伯玉　次韵王治臣九日使君席上二章
　　张伯玉　答王越州蓬莱阁
　　张伯玉　答延平王八使君望江亭见怀之什
　　张伯玉　到新定后却寄苏州蒋侍郎
　　张伯玉　得越
　　张伯玉　登乌龙山诗阁
　　张伯玉　钓台
　　张伯玉　饭芝川村舍
　　张伯玉　访禹穴至阳明洞
　　张伯玉　港口渡
　　张伯玉　和国镇晚秋斋中见寄
　　张伯玉　和王治臣新定即事
　　张伯玉　后庵试茶
　　张伯玉　虎丘
　　张伯玉　滬渎
　　张伯玉　会稽山
　　张伯玉　寄会稽刁景纯学士
　　张伯玉　寄毛都官
　　张伯玉　寄睦州苏长使君
　　张伯玉　寄睦州朱少卿
　　张伯玉　寄新定苏七太守
　　张伯玉　监州新定却寄并旧僚
　　张伯玉　鉴湖晚归
　　张伯玉　经大洋吴氏别业
　　张伯玉　九日蕺山戒珠寺戏呈僚友
　　张伯玉　句
　　张伯玉　郡斋閒步
　　张伯玉　腊日喜雪
　　张伯玉　留题千峰榭吴孝叔
　　张伯玉　留题玉泉山堂
　　张伯玉　龙门岩
　　张伯玉　明月泉
　　张伯玉　睦州
　　张伯玉　蓬莱阁閒望写怀
　　张伯玉　蓬莱阁醉归
　　张伯玉　七里滩
　　张伯玉　齐山图
　　张伯玉　清明日
　　张伯玉　清思堂晓雪初霁望飞来山
　　张伯玉　清思堂昼坐
　　张伯玉　诗一首
　　张伯玉　书大禹寺壁
　　张伯玉　书应天寺壁
　　张伯玉　送花赵提刑
　　张伯玉　送交代倅车晏十一鲁望
　　张伯玉　送睦州丁郎中
　　张伯玉　送清溪郑中舍官满还京
　　张伯玉　苏小小墓
　　张伯玉　宿普光寺
　　张伯玉　宿桐庐县江口
　　张伯玉　题思范轩二首
　　张伯玉　题新定红渠阁
　　张伯玉　题新定郡斋寄孝叔二首　右后池荷
　　张伯玉　题新定郡斋寄孝叔二首　右赏春亭
　　张伯玉　题禹庙
　　张伯玉　题玉泉
　　张伯玉　题月波楼
　　张伯玉　同年李郎中以诗见寄仍许见过次韵和答
　　张伯玉　同孝叔游萧洒亭
　　张伯玉　同孝叔游玉泉
　　张伯玉　桐江口见雪
　　张伯玉　桐庐官满先寄杭州资政侍郎
　　张伯玉　桐庐寺晓钟
　　张伯玉　桐庐苏七太守通判晏鲁望远寄倡和之什辄伸记美
　　张伯玉　王敦城
　　张伯玉　王治臣以余在告宠示嘉什
　　张伯玉　乌龙寺祈雨回马上口占
　　张伯玉　五云豩醉归
　　张伯玉　西湖楼
　　张伯玉　西楼晚望
　　张伯玉　西楼早望
　　张伯玉　西园醉归
　　张伯玉　逍遥堂寓兴
　　张伯玉　小楼独酌
　　张伯玉　新安江舟中奉酬孙观书记
　　张伯玉　新定望湖楼
　　张伯玉　遥题钱公辅众乐亭
　　张伯玉　游大禹寺回马上口占
　　张伯玉　游叔虞祠
　　张伯玉　玉泉祈雨
　　张伯玉　再题州宅
　　张伯玉　早谒禹庙
　　张伯玉　赠范吏部
　　张伯玉　正旦呈诸僚友
　　张伯玉　之官新定却寄并州通判王几道
　　张伯玉　之官新定同年李郎中以诗赋别即事感怀次韵上答
　　张伯玉　之官新定寓兴三首
　　张伯玉　至和中得倅新定今领福唐再经此郡感旧书怀因呈使君刘孝叔
　　张伯玉　至睦州泊新安江口
　　张伯玉　州宅
　　张伯玉　舟次兰溪却寄新定太守
　　张伯玉　舟次子陵钓台
　　张伯玉　自新定沿牒三衢舟中寓兴寄所知
　　张伯子　视旱田赋呈上元簿杨明卿
　张昌祖　游灵岩
　张偁　题张子正观察溪风亭二首
　张承　赠胡侍郎荣归
　张崇　无题
　张刍　题招提院静照堂
　张春皓　十龟潭祈雨
　张椿龄
　　张椿龄　寄故人
　　张椿龄　思方外友
　　张椿龄　思高人
　张祠部　瑞香花
　张次贤
　　张次贤　过郭继一处士草堂
　　张次贤　山居杂兴
　　张次贤　同陈提举庸郭安抚晞宗玩月南峰
　张翠屏　忆秦人洞
　张存　句
　张达明　题吴江甘泉
　张大亨　诗一首
　张大直
　　张大直　题含虚南洞
　　张大直　题莲华西洞
　　张大直　题庆云东洞
　　张大直　题三洞
　张焘
　　张焘　耆英会诗
　　张焘　挽老苏先生
　张道成　临终偈
　张道洽
　　张道洽　包山书院
　　张道洽　池州和同官咏梅花
　　张道洽　对梅
　　张道洽　访梅
　　张道洽　和方虚谷豫章徐子苍沿制檄抵秋浦
　　张道洽　见梅
　　张道洽　句
　　张道洽　岭梅
　　张道洽　梅花二十首
　张道沀　梅花二十首
　张道洽
　　张道洽　梅花二十首
　　张道洽　梅花七律
　　张道洽　墨梅
　　张道洽　瓶梅
　　张道洽　千叶梅
　　张道洽　嗅梅
　　张道洽　寻梅
　　张道洽　忆梅
　　张道洽　咏梅杂诗
　　张道洽　照水梅
　　张道洽　折梅
　张道宗
　　张道宗　玉华山
　　张道宗　玉华寺
　张衟　圣水寺
　张德容　芦台峭帆亭
　张德兴　朝天宫成纪怀
　张登
　　张登　洞石岩
　　张登　句
　　张登　留题熙春亭
　　张登　朱槿花
　张登辰
　　张登辰　挽赵秋晓
　　张登辰　赭衣舂
　张頴　清淮楼
　张定千　诗一首
　张栋
　　张栋　次太守郑安恭探梅过西湖韵二首
　　张栋　寄崔嘉彦
　张洞　浓翠台
　张斗南　诗一首
　张度　题洛阳村寺
　张端义
　　张端义　赋秋江图
　　张端义　句
　　张端义　挽周晋仙
　张谔　静乐轩喜成
　张方
　　张方　泊舟别故
　　张方　乌尤山
　　张方　资水桥
　张逢原　题高房山夜图
　张釜
　　张釜　句
　　张釜　送鹤还齐云
　　张釜　游澹岩
　　张釜　游山七绝　慈氏阁
　　张釜　游山七绝　龙隐洞
　　张釜　游山七绝　栖霞洞
　　张釜　游山七绝　千山观
　　张釜　游山七绝　水月洞
　　张釜　游山七绝　曾公洞
　　张釜　游山七绝　訾家洲
　张复
　　张复　送张无梦归天台
　　张复　知宫高士菊岩
　张傅　广胜寺
　张垓　云间阁留题壁间
　张公庠
　　张公庠　宫词
　　张公庠　郡斋宴坐
　　张公庠　晚春余中
　　张公庠　游白鹤山
　张公裕　句
　张毂　行路难
　张谷山　句
　张观
　　张观　过衡山留赠廖融
　　张观　句
　张冠卿　游黄山留题
　张广汉　宿梅仙坛
　张珪　玉蝶泉
　张贵谟
　　张贵谟　句
　　张贵谟　题睢阳五老图
　张国衡　水帘洞
　张汉彦
　　张汉彦　石仙观
　　张汉彦　题太平兴国宫
　张浩
　　张浩　戏李氏
　　张浩　咏未开牡丹赠李氏
　张渂
　　张渂　句
　　张渂　为侍郎徐公邦宪赋
　张灏
　　张灏　罗盏山
　　张灏　水帘
　张河　句
　张衡
　　张衡　杜鹃
　　张衡　经史阁四言诗
　　张衡　龙潭瀑布泉
　　张衡　题东老庵
　　张衡　挽陈东湖先生
　　张衡　用广陈君以画徵题
　张弘道　题汪水云诗卷
　张宏　句
　张洪　酬答鄱阳黎祥仲
　张湖山　宁寿寺
　张环
　　张环　寄题径山怀郎简侍郎
　　张环　句
　　张环　送梵才上人归天台
　张滉　留题澹岩
　张徽
　　张徽　凤山阁
　　张徽　伏承君仪使郎中宠示佳付谨次严韵
　　张徽　惠应庙
　　张徽　句
　　张徽　送程给事知越州
　　张徽　送龙学和寄王元之郎中
　　张徽　宿猿洞
　　张徽　宿猿洞和程师孟韵
　　张徽　宿猿洞再和程师孟韵
　　张徽　闻龙学平昔曾游川西湖有诗以寄之
　张浍川　寒食
　张惠柳　题常山店壁
　张积　冯先生访梅於成都西郊同游十五人分韵哦诗而积不与翊日先生分僧字
　张及
　　张及　赠杜鼎升
　　张及　赠黄孙二处士
　张即之
　　张即之　怀保步寺镛公
　　张即之　句
　　张即之　腊八日早漫成
　　张即之　自遣用鲁山老僧韵
　张辑
　　张辑　春风堂
　　张辑　次汤制干寄三叠泉韵
　张洎
　　张洎　纪赠宣义大师梦英
　　张洎　句
　　张洎　眼昏书字大，耳重觉声高
　　张洎　句
　　张洎　暮春月内署书阁前海棠花盛开率尔七言八韵寄长卿谏议
　　张洎　题越台
　张继常　题镇戎军厅壁
　张继先
　　张继先　庵居杂咏九首
　　张继先　白菊
　　张继先　北邙治
　　张继先　本竹治
　　张继先　传度后作
　　张继先　次御制赐于真人韵
　　张继先　次韵答赵尚书
　　张继先　次韵上勉元规
　　张继先　答太守虞察院游仙岩诗
　　张继先　大道歌
　　张继先　祷雨应时喜而联句
　　张继先　得请还山元规远迓遂成山颂
　　张继先　邓程二子传法於予清坛事毕赋诗以遗之
　　张继先　对月分韵得清字
　　张继先　访友不遇题
　　张继先　公慕治
　　张继先　浩然子观筇竹杖
　　张继先　和答周提刑
　　张继先　和浑兴庵超然即事韵
　　张继先　和元规拜违
　　张继先　和元规拂云轩韵
　　张继先　和元规寄杨子寓真岩韵
　　张继先　和元规见勉
　　张继先　和元规任从他歌
　　张继先　和张知县省食费韵
　　张继先　恒甫以新茶战胜因咏歌之
　　张继先　后城治
　　张继先　怀鬼谷山思真洞天因咏以赠元规
　　张继先　还山
　　张继先　浑沦庵成悠然子亲庆因以何字为韵共酌联句
　　张继先　浑沦庵庆成
　　张继先　鸡
　　张继先　寄林太守
　　张继先　寄元规
　　张继先　简元规泰定二公
　　张继先　金丹诗四十八首
　　张继先　浕口治
　　张继先　京师七夕率赋
　　张继先　京师夜坐怀浑沦庵有作寄之
　　张继先　靖通庵歌
　　张继先　静室偶书
　　张继先　立秋之夕对酒成章粗遣清景以招佳咏
　　张继先　莲花
　　张继先　炼丹岩留题
　　张继先　蒙秦治
　　张继先　勉弟子还山颂
　　张继先　妙应大师往钱塘欲予赠行
　　张继先　平盖治
　　张继先　平冈治
　　张继先　七言再咏
　　张继先　钱塘
　　张继先　钱塘有作
　　张继先　琴斋乃予旧居以琴名斋吾为之也项先生与诸生居之谈庄讲老有佳趣向
　　张继先　青城洞阳大人
　　张继先　曬经
　　张继先　诗一首
　　张继先　示汤弟子
　　张继先　书林管辖扇
　　张继先　书龙变轩事乃成颂白青城道伯
　　张继先　思青城翁
　　张继先　送九龙徐正之归麻姑
　　张继先　送于真人
　　张继先　送元规游麻姑
　　张继先　送正之法师
　　张继先　汤明权挈家入道
　　张继先　题冲虚堂
　　张继先　题崇仙观知足轩
　　张继先　题度仪堂四首
　　张继先　题皇仙宝积观
　　张继先　题濯鼎泉
　　张继先　听元规琴
　　张继先　同石元规讲鹍鹏偶书
　　张继先　同游栖真联句
　　张继先　橐籥歌
　　张继先　玩月悠然堂
　　张继先　晚步山间有作
　　张继先　汪务玄降睡有作
　　张继先　王局治
　　张继先　喜晴
　　张继先　戏吟
　　张继先　仙岩寺
　　张继先　新荷
　　张继先　休歇歌
　　张继先　虚空歌
　　张继先　野轩歌
　　张继先　野轩偶书
　　张继先　咏窗
　　张继先　悠然元规夜坐酌余德儒所惠酒因成联句
　　张继先　游洞霄
　　张继先　又省衣
　　张继先　元规道人览予心说作颂见寄次韵奉答
　　张继先　云台治
　　张继先　运使徐中奉寻李隐者于本部因临访上清遂得煮茶款话至夜分乃散明目
　　张继先　赠青城洞翁二首
　　张继先　钟
　　张继先　竹
　　张继先　主簿治
　　张继先　自京还始来龙变轩觅故年幽致闲成长句粗写虚心
　张坚
　　张坚　鹤庙松
　　张坚　将之豫章别葆光先生
　　张坚　茅山雨中
　张监　题荆溪图
　张简
　　张简　禅窝
　　张简　读刘阮传
　　张简　寄浙西仓曹东甽
　　张简　天津桥月夜
　　张简　赠徐月道士
　张建　凤凰岩
　张颉
　　张颉　寄答张五丈夔明府
　　张颉　句
　　张颉　茅山续志
　　张颉　摄山访隐者
　张介　句
　张金　龙隐岩
　张进彦　句
　张经
　　张经　王质过洞庭
　　张经　潇湘八景诗　洞庭夜月
　　张经　潇湘八景诗　江天暮雪
　　张经　潇湘八景诗　平沙落雁
　　张经　潇湘八景诗　山市晴岚
　　张经　潇湘八景诗　潇湘夜雨
　　张经　潇湘八景诗　烟寺晚钟
　　张经　潇湘八景诗　渔村夕照
　　张经　潇湘八景诗　远浦归帆
　　张经　岳阳楼望洞庭
　张景
　　张景　句
　　张景　诗一首
　　张景　探梅
　　张景　题董真人
　张景端　题梅山
　张景脩
　　张景脩　崇教寺筠轩
　　张景脩　钓台
　　张景脩　福应山
　　张景脩　更高亭
　　张景脩　过桐庐邑二首
　　张景脩　湖州觉海弥陀阁
　　张景脩　寄湖南宪请祠叶公
　　张景脩　寄题开福院白莲堂
　　张景脩　九月望夜与诗僧可久泛西湖
　　张景脩　句
　　张景脩　贫居
　　张景脩　清芬阁
　　张景脩　三贤堂
　　张景脩　石桥
　　张景脩　睡香花
　　张景脩　送朱天锡童子
　　张景脩　宿清溪安乐山
　　张景脩　题北山松轩
　　张景脩　题宁国县十全堂
　　张景脩　题无垢寺
　　张景脩　题永庆览胜亭
　　张景脩　题玉泉
　　张景脩　题竹轩
　　张景脩　延真秋屏轩
　　张景脩　游九锁山
　　张景脩　游栖霞宫
　　张景脩　醉眠亭
　张九成
　　张九成　八月十四日偶成
　　张九成　罢禄
　　张九成　丙寅正月
　　张九成　菖蒲
　　张九成　出城
　　张九成　次陈一鹗韵
　　张九成　次单推韵
　　张九成　次施彦执韵
　　张九成　倅车送海棠
　　张九成　到白石寺次壁间郑如圭韵
　　张九成　悼吕居仁舍人
　　张九成　悼王侍郎
　　张九成　悼玉溪
　　张九成　读东坡叠嶂图有感因次其韵
　　张九成　读东坡谪居三适辄次其韵　旦起理发
　　张九成　读东坡谪居三适辄次其韵　午窗坐睡
　　张九成　读东坡谪居三适辄次其韵　夜卧濯足
　　张九成　读梅圣俞诗
　　张九成　读书
　　张九成　多雨偶成
　　张九成　二十六日复出城
　　张九成　二月八日偶成
　　张九成　二月二十四日即事
　　张九成　柑花
　　张九成　庚午正月七夜自咏
　　张九成　勾漕送建茶
　　张九成　癸亥初到岭下寄汪圣锡
　　张九成　桂
　　张九成　过报恩
　　张九成　和施彦执怀姚进道叶先觉韵
　　张九成　怀汪圣锡
　　张九成　惠声伯窗前孤桐
　　张九成　即事
　　张九成　寄端砚与樊茂实因作诗以遗之
　　张九成　寄故人施彦执
　　张九成　嘉佑寺
　　张九成　见菊花呈诸名胜
　　张九成　见柿树有感
　　张九成　九月七夜喜新凉
　　张九成　客观余孝经传感而有作
　　张九成　客有谈嘉佑间事者一客瞪目不应及闻介甫新事则心目开明殊可怪也聊
　　张九成　客至
　　张九成　课书
　　张九成　岭下桃花作澹红色绝可爱因作绝句
　　张九成　六月晦送孙少刘
　　张九成　六月十二日偶成
　　张九成　六月十四日观云有作
　　张九成　鲁直上东坡古风坡和之因次其韵
　　张九成　论语绝句一百首
　　张九成　某还故里过括苍谢景思少卿示及诸公和诗次韵为谢
　　张九成　南安宝戒院作
　　张九成　拟古
　　张九成　拟归田园
　　张九成　偶成
　　张九成　偶题
　　张九成　盆中石菖蒲
　　张九成　七月十二日出城
　　张九成　七月十二日偶成
　　张九成　前日偕长文赴大庾饭坐中见黄菊盛开故有前作新诗既三复矣最后乃云
　　张九成　清暑
　　张九成　秋晴
　　张九成　秋兴
　　张九成　三月二十四日出城
　　张九成　三月晦城门晚景
　　张九成　三月晦到大庾
　　张九成　三月六日出城
　　张九成　三月十一日不出
　　张九成　三月五日
　　张九成　山蝉
　　张九成　十二日出城见隔江茅舍可爱
　　张九成　十二月初七日述怀
　　张九成　十二月二十四夜赋梅花
　　张九成　十九日杂兴
　　张九成　十一日咏梅
　　张九成　十一月忽见雪片居此七年未尝见也
　　张九成　食苦笋
　　张九成　示两儿
　　张九成　双秀峰
　　张九成　松棚
　　张九成　送单普赴肇庆节推
　　张九成　送郑仲远
　　张九成　颂一首
　　张九成　所见
　　张九成　题大庾新楼呈郑仲远年契
　　张九成　题郡斋壁
　　张九成　题竹轩
　　张九成　庭下草
　　张九成　酴醿
　　张九成　晚兴
　　张九成　闻桂香
　　张九成　闻沈元用帅南海喜而有作
　　张九成　闻彦执熙仲有辣螺诗聊复有作
　　张九成　五月十七日冒暑报谒
　　张九成　午睡
　　张九成　惜花
　　张九成　喜晴
　　张九成　夏日即事
　　张九成　辛未闰四月即事
　　张九成　彦执赏予诗
　　张九成　杨干致仕
　　张九成　夜起
　　张九成　夜雨
　　张九成　忆北轩菊
　　张九成　忆天竺桂
　　张九成　咏梅
　　张九成　游尘外亭呈妙喜老师陈元器郑叔茂沈季诚
　　张九成　游南路菩提寺次刁文叔韵
　　张九成　有感
　　张九成　有客
　　张九成　雨
　　张九成　雨晴到江上
　　张九成　雨中海棠
　　张九成　庾岭旧传有梅往往诗人借此为江南春信予到此数年因登岭上不见一枝
　　张九成　元夕
　　张九成　元宵
　　张九成　再用前韵
　　张九成　赠樊茂实铁照
　　张九成　正月二十日出城
　　张九成　中秋
　　张九成　竹
　　张九成　子集弟寄江蟹
　张榘
　　张榘　半年
　　张榘　窗上
　　张榘　春尽出郊
　　张榘　春吟四绝
　　张榘　次韵金陵赵民曹水阁即事
　　张榘　次韵孟师翰凤儿花滴滴金
　　张榘　登苏台用袁宪韵赠两赵提干
　　张榘　登钟山
　　张榘　帝城
　　张榘　第一峰诗
　　张榘　奉和魏提干
　　张榘　赋山水雪景
　　张榘　和澄斋刘制干过芜湖渭阳宅有感韵
　　张榘　华亭道间
　　张榘　敬饯刘兴伯提干之官
　　张榘　留别耘丛林逢吉饭牛翁郑简子
　　张榘　楼中即事
　　张榘　骑鹤仙
　　张榘　秦淮
　　张榘　劝农二绝
　　张榘　送宾书记自扬归吴门
　　张榘　送戴式之自越游江西
　　张榘　送姚提干行
　　张榘　题包虎
　　张榘　题黄岩黄山楼
　　张榘　题金渊绿净亭
　　张榘　题刘直孺拙逸轩
　　张榘　题钱则父凛对轩轩有老桧奇甚
　　张榘　题三茅峰
　　张榘　题税轩新筑送青亭四首
　　张榘　题云间皎上人扃绿轩
　　张榘　题赵子固小仙图
　　张榘　题啄蜂雀井团雀二图
　　张榘　为茅峰崇禧主人景架岩赞王肖岩所写喜容
　　张榘　闻春禽
　　张榘　闻杜鹃
　　张榘　相公新创云山观於州治之东诗以颂之
　　张榘　雪后呈邵尧章權尉
　　张榘　雁声
　　张榘　咏十月桃
　　张榘　有怀尤赞府季聑
　　张榘　雨花台
　　张榘　约台府同官王元敬以次七人登巾山以前峰月照半江水分韵得半字
　　张榘　再用韵呈相公
　　张榘　赞崇禧丈室二仙图
　　张榘　赠云竹一老琴师歌
　　张榘　至后二日登狼峰
　张觉民　句
　张瑴　寄嘉兴守令狐挺
　张君房
　　张君房　梦中作
　　张君房　雨中望蓬莱山
　张君褆　句
　张浚
　　张浚　朝阳岩
　　张浚　登道观
　　张浚　过严子陵钓台二首
　　张浚　偈
　　张浚　李伯纪丞相挽诗二首
　　张浚　诗一首
　　张浚　赞喻弥陀掩遗骸
　　张浚　赠罗赤脚
　张康国
　　张康国　句
　　张康国　石桥
　张亢
　　张亢　长桥
　　张亢　句
　张恪　安定山
　张奎　兴庆池禊宴
　张揆　宿灵岩
　张理　题惠山寺
　张良臣
　　张良臣　别持上人
　　张良臣　长松丹井
　　张良臣　春词
　　张良臣　次韵持上人题延庆寺清玉轩
　　张良臣　芳草复芳草
　　张良臣　赋
　　张良臣　感旧
　　张良臣　过临平
　　张良臣　过西溪
　　张良臣　九日书吕季慈室
　　张良臣　酒熟
　　张良臣　句
　　张良臣　老子像
　　张良臣　留题吴兴投老庵
　　张良臣　留云门山中
　　张良臣　梅市道中
　　张良臣　偶题
　　张良臣　陪天童觉禅师如
　　张良臣　平旦
　　张良臣　遣家书
　　张良臣　清修岭
　　张良臣　山房惠猫
　　张良臣　上雪窦山奉慈院
　　张良臣　示长芦仁禅师
　　张良臣　书情奉寄蒋弋阳公
　　张良臣　送人游姑苏
　　张良臣　晚步南城下
　　张良臣　西湖晚归
　　张良臣　夏夜
　　张良臣　小破
　　张良臣　晓行
　　张良臣　谢汪尚书见访
　　张良臣　萱草
　　张良臣　雪后
　　张良臣　有怀山房
　　张良臣　玉台體
　　张良臣　赠英上人
　　张良臣　祝猫
　张灵受　北固山
　张潞
　　张潞　嘉定辛巳之官经游浯溪读碑感慨为赋七言
　　张潞　句
　张履信
　　张履信　翠微亭
　　张履信　访丹阳玉乳泉已变错黑因赋诗
　　张履信　飞来峰
　　张履信　冷泉亭
　张勉窗
　　张勉窗　海棠
　　张勉窗　瑞炭
　张冕
　　张冕　海棠
　　张冕　西园海棠
　张眇　寓钱塘得乡人消息
　张岷　观洛城花呈尧夫先生
　张明中
　　张明中　白牡丹
　　张明中　蝉二首
　　张明中　柽桐二首
　　张明中　澹轩
　　张明中　到野寺
　　张明中　蝶
　　张明中　赋山茶示陈慧甫三首
　　张明中　和陈丞题阳家洞
　　张明中　和故旧招馆
　　张明中　和景夔梅四首
　　张明中　和书壁
　　张明中　和叔子梅
　　张明中　和秀卿梅二首
　　张明中　贺郭落成新宅
　　张明中　华岩僧舍耸翠
　　张明中　回乡偶书
　　张明中　活人
　　张明中　吉祥寺默轩
　　张明中　金凤花
　　张明中　静室
　　张明中　拒霜二首
　　张明中　冷斋
　　张明中　邻笛
　　张明中　木犀五首　花
　　张明中　木犀五首　清
　　张明中　木犀五首　色
　　张明中　木犀五首　味
　　张明中　木犀五首　香
　　张明中　拟盘
　　张明中　欧阳新卿赋薇药
　　张明中　瓶里桃花
　　张明中　瓶簪绯桃
　　张明中　蔷薇
　　张明中　闰重阳菊花
　　张明中　三月二日紫牡丹
　　张明中　题活人堂
　　张明中　题曾运使水亭
　　张明中　题朱陵观三首
　　张明中　小亭前白牡丹
　　张明中　谢陈教授
　　张明中　谢惠红桃二首
　　张明中　谢惠三贤文集三首
　　张明中　谢惠诗
　　张明中　谢叔子阳丈惠诗
　　张明中　延昌观道纪堂
　　张明中　燕二首
　　张明中　莺
　　张明中　赠棋客黄尤工象棋
　　张明中　赠杨山人
　　张明中　赠曾五行
　　张明中　斋楼之西有木花
　　张明中　斋前红黄心芍药
　　张明中　真帅
　　张明中　诸公咏探春花二首
　张谟　句
　张牧
　　张牧　山舍在浙江亭得父书开示题诗於亭
　　张牧　韶州秩满至清源道中闻子庠倒磻俱登第又题客邸
　张鹏飞　句
　张朴
　　张朴　东岭旋憩亭
　　张朴　木笔花
　张祁
　　张祁　白水桥断碑
　　张祁　答周邦彦觅茶
　　张祁　东关
　　张祁　渡湘江
　　张祁　广福寺
　　张祁　句
　　张祁　庐州诗
　　张祁　平沙
　　张祁　题德清教场亭
　　张祁　题灵仙观
　　张祁　田蕳杂歌
　　张祁　汪氏别野次韵
　　张祁　西岩
　　张祁　游钟阜呈同集诸公
　张齐贤
　　张齐贤　答西京留守惠花酒
　　张齐贤　华清宫
　　张齐贤　石将军南征赋赠
　　张齐贤　御书飞白玉堂之署三体宸章并宣禁苑睹兹盛事辄动斐然
　　张齐贤　豫章胡氏华林书堂
　　张齐贤　赠贺兰栖真
　　张齐贤　致仕后戏赠故人
　　张齐贤　自警诗
　张祈
　　张祈　吏隐堂为郑参议题
　　张祈　秀聚亭
　张耆　余自天禧元祀解宥密之职首治是邦越明月而移蓋他郡于今八载复领藩
　张棨　早梅
　张卿　诗一首
　张清子　灵岩一线天
　张琼　雨中自万寿宫归
　张去华　游七星岩
　张去惑　重建羊侯祠和王原叔句
　张权　句
　张群
　　张群　谪袁州道中寄苏子美
　　张群　谪袁州寄子美
　张日损　寄天台王炼师兼呈邑宰
　张孺子　挽赵秋晓
　张濡
　　张濡　和回山人榴皮题壁旧韵
　　张濡　湖上别野
　　张濡　游大涤
　张汝锴
　　张汝锴　广德村寺壁间次前尉王文昌韵
　　张汝锴　题象鼻岩
　张汝勤
　　张汝勤　答蒋解元芸
　　张汝勤　怀缪竹林
　　张汝勤　寄徐秋涧
　　张汝勤　戏徐观空
　张森　仙华重午
　张埏
　　张埏　龙隐洞
　　张埏　龙隐岩
　　张埏　水月洞绝句
　张尚　补和州助教自况
　张邵
　　张邵　横江
　　张邵　句
　　张邵　送邓城令王该致仕
　张绍文
　　张绍文　春闺怨效唐才调集体
　　张绍文　定林
　　张绍文　即事
　　张绍文　江亭晚眺
　　张绍文　金陵道中晚宿
　　张绍文　绝句二首
　　张绍文　山庵夜宿呈深居先生
　　张绍文　送梁中砥入道从三茅许松豩
　　张绍文　小院
　　张绍文　夜坐
　　张绍文　云溪叔公赐饮大梅花下以疏影横斜暗香浮动分韵得动字
　　张绍文　锺山路间
　　张绍文　自淮阳还里中抵舍一夕即为通川之行
　　张绍文　自维扬辞亲暂归里中登楼有作
　　张绍文　醉乡
　张绅　留题宣圣庙石壁
　张深　冯城开元寺留题
　张声道　九折岩
　张师德　送僧归护国寺
　张师夔　小桃源
　张师锡
　　张师锡　老儿诗五十韵
　　张师锡　喜子及第
　张师颜　送程给事知越州
　张师正
　　张师正　句
　　张师正　武陵别文莹上人
　张师中　枫桥寺
　张时中　题汪水云诗卷
　张湜　句
　张士环　和白君
　张士逊
　　张士逊　答陈文惠
　　张士逊　官舍书事二首
　　张士逊　寄陈文惠
　　张士逊　寄唐山人
　　张士逊　句
　　张士逊　麻姑山
　　张士逊　送柴大谏赴阙
　　张士逊　送高学士知越
　　张士逊　送僧归护国寺
　　张士逊　题宝盖岩寺
　　张士逊　题建宁县洛阳村寺
　　张士逊　题西庵寺
　　张士逊　晚春游金明抵暮入宜秋门阍兵捧门牌请官位因书一阕
　　张士逊　锡杖泉
　　张士逊　峡山寺
　　张士逊　忆越州
　　张士逊　雍熙中植桐于萧寺壬辰登科后告老来寺留题
　　张士逊　云峰寺
　　张士逊　知邵武县祷雨大有感应任满作诗纪其事
　张氏
　　张氏　寄陈秋塘
　　张氏　诗一首
　　张氏　赠人
　张世美　思维路
　张世英　句
　张式　九鲤湖
　张适正　莫愁村
　张栻
　　张栻　安国晚酌葵轩分韵得成字
　　张栻　安国置酒敬简堂分韵得柳暗六春字
　　张栻　八咏楼有感
　　张栻　八月既望要详刑护漕游水东早饭碧虚遍观霞程曾龙隐诸岩晚酌松关放
　　张栻　芭蕉茶送伯承伯承赋诗三章次韵
　　张栻　跋王介甫游钟山图
　　张栻　彪德美来会于泉有诗因次韵
　　张栻　别离情所钟十二章章四句送定叟弟之官严陵
　　张栻　丙申至前五日复坐南窗忆去年诗又成两章
　　张栻　采菊亭
　　张栻　长沙郡丞丁君挽词
　　张栻　长沙历冬无雪正月十日与客登卷云亭望西山始见一白莫夜复大作竹声
　　张栻　晨钟动雷池望日
　　张栻　城南即事
　　张栻　城南杂咏二十首　采菱舟
　　张栻　城南杂咏二十首　船斋
　　张栻　城南杂咏二十首　琮琤谷
　　张栻　城南杂咏二十首　东渚
　　张栻　城南杂咏二十首　卷云亭
　　张栻　城南杂咏二十首　兰涧
　　张栻　城南杂咏二十首　丽泽
　　张栻　城南杂咏二十首　柳堤
　　张栻　城南杂咏二十首　梅堤
　　张栻　城南杂咏二十首　蒙轩
　　张栻　城南杂咏二十首　纳湖
　　张栻　城南杂咏二十首　南阜
　　张栻　城南杂咏二十首　山斋
　　张栻　城南杂咏二十首　石濑
　　张栻　城南杂咏二十首　书楼
　　张栻　城南杂咏二十首　听雨舫
　　张栻　城南杂咏二十首　西屿
　　张栻　城南杂咏二十首　咏归桥
　　张栻　城南杂咏二十首　月榭
　　张栻　城南杂咏二十首　濯清亭
　　张栻　初春和折子明岁前两诗
　　张栻　初食荔枝
　　张栻　初夏偶书
　　张栻　除夕登仲宣楼
　　张栻　除夜立春
　　张栻　春日西兴道中
　　张栻　淳熙四年二月既望静江守臣张某奉诏劝农于郊乃作熙熙阳春之诗二十
　　张栻　淳熙乙未春予有桂林之役自湘潭往省先茔以二月二日过碧泉与客煮茗
　　张栻　醇叟崇道之丧未得往哭闻窀穸有期辄赋二章以相挽者
　　张栻　次陈择之游湖韵
　　张栻　次韩机幕韵
　　张栻　次韵伯承见简探梅之什且约人日同游城东
　　张栻　次韵陈寺丞除体
　　张栻　次韵德美碧感旧之什且约胡广仲伯逢季丘来会上封
　　张栻　次韵范至能峡中见寄
　　张栻　次韵刘枢密
　　张栻　次韵无为使君尊兄见寄之什
　　张栻　次韵许深父
　　张栻　次韵元晦择之雪中见怀
　　张栻　次韵赵漕
　　张栻　次韵周畏知问讯城东梅坞七首
　　张栻　次赵漕赠王昭州韵
　　张栻　从吕扬州觅芍药栽
　　张栻　从郑少嘉求贡纲余茶
　　张栻　大云岩
　　张栻　道側　残火温酒有作
　　张栻　道间晚稻甚盛喜而赋此
　　张栻　道旁见获者
　　张栻　道中景物甚胜吟赏不暇因复作此
　　张栻　登楚野亭见张舍人题字
　　张栻　登法华台
　　张栻　登江陵郡城观雪
　　张栻　登楼
　　张栻　登山有作
　　张栻　登岳麓赫曦台联句
　　张栻　定叟弟生朝遣诗为寿
　　张栻　定叟弟生辰
　　张栻　读李邕碑
　　张栻　渡兴乐江望祝融
　　张栻　多景楼
　　张栻　二使者游东山酒后寄诗走笔次韵
　　张栻　二月二十日野步城南晚与吴伯承诸友饮裴台分韵得江字
　　张栻　二月二十五日登裴台坐上口占
　　张栻　方广道中半岭少憩
　　张栻　方广圣灯
　　张栻　方广寺睡觉
　　张栻　访罗孟弼竹园
　　张栻　坟庵枕上追怆赋此
　　张栻　风雩亭词
　　张栻　福岩读张湖南旧诗
　　张栻　赋莲花峰
　　张栻　赋罗汉果
　　张栻　赋石廪峰
　　张栻　赋遗经阁
　　张栻　赋郑子礼寿芝堂
　　张栻　赋周畏知寓斋
　　张栻　隔墙闻正父乡饮甚乐偶畏风不预用前韵敬简
　　张栻　庚申过青草湖
　　张栻　公安竹林祠迎神送神乐章
　　张栻　故观文建安刘公挽诗四首
　　张栻　故太子詹事王公挽诗二首
　　张栻　光弼侄得邑西归赋诗勉之并示光义二首
　　张栻　广汉黄仲秉即转运使治之东作亭扁以楚翠盖取杜陵所谓楚岫千峰翠者
　　张栻　过长桥
　　张栻　过洞庭
　　张栻　过高台获信老诗集
　　张栻　过高台寺
　　张栻　过乖崖堂
　　张栻　过胡文定公碧泉书堂
　　张栻　过马当山
　　张栻　过上天竺寺
　　张栻　过湘潭文明信叔旧居有感
　　张栻　寒食前三日野步乌龙山中石上往往多新芽手撷盈匊酌玉泉煮之芳甘特
　　张栻　韩廷玉筑亭於官舍之旁园中故多梅会有飞雪予因题共扁曰梅雪盖取少
　　张栻　和安国送茶
　　张栻　和查仲文雪中即席所赋
　　张栻　和陈择之春日四绝
　　张栻　和德美韩吏部笋诗
　　张栻　和定叟送行韵
　　张栻　和故旧招馆
　　张栻　和黄漕雪中将至长沙
　　张栻　和黄仲秉喜雨
　　张栻　和签郑宪分赠米帖
　　张栻　和石通判酌白鹤泉
　　张栻　和吴伯承
　　张栻　和杨教授
　　张栻　和友人梦游四山
　　张栻　和宇文正甫探梅
　　张栻　和元晦方广版屋
　　张栻　和元晦后洞山口晚赋
　　张栻　和元晦怀定叟戏作
　　张栻　和元晦林间残雪之韵
　　张栻　和元晦马迹桥
　　张栻　和元晦十六日下山之韵
　　张栻　和元晦晚霞
　　张栻　和元晦雪压竹韵
　　张栻　和元晦咏画壁
　　张栻　和元晦咏雪
　　张栻　和元晦择之有诗见怀
　　张栻　和元晦赠上封和老
　　张栻　和元晦醉下祝融
　　张栻　和择之登祝融峰口占
　　张栻　和择之福岩回望岳市
　　张栻　和择之赋枯木
　　张栻　和择之赋泉声
　　张栻　和择之赋霜月
　　张栻　和择之看雪
　　张栻　和择之韵
　　张栻　和张晋彦游岳麓
　　张栻　和张荆州所寄
　　张栻　和正父游榕溪韵
　　张栻　和朱元晦韵
　　张栻　鹤
　　张栻　胡丈广仲范伯崇自岳市来同绝顶举酒极谈得闻比日讲论之乐
　　张栻　湖南参议宋与道奉道奉祠归崇安里中赋此以别
　　张栻　湖南使者邵公召赴行在所寓客张某敬赋以饯行李
　　张栻　户曹庐陵胡君引年求谢事予视其精力未衰留之逾半载乃今告去不复可
　　张栻　寄侯彦周
　　张栻　寄题建安公梅山堂
　　张栻　寄题周功父溪园三咏　溪亭
　　张栻　寄题周功父溪园三咏　雪亭
　　张栻　寄题周功父溪园三咏　嫣然亭
　　张栻　寄宇文邛州
　　张栻　寄曾节夫
　　张栻　寄赵漕
　　张栻　金山
　　张栻　荆湖望月
　　张栻　静江归舟中读书
　　张栻　九日登千山观
　　张栻　旧闻长沙城东梅坞甚盛近岁亦买园其间念欲一往未果也癸已仲冬二十
　　张栻　句
　　张栻　筠州曾使君寄贶中州新芽赋此以谢
　　张栻　腊后一日寻梅东门外马上遇雪
　　张栻　腊月二日携家城东观梅夜归
　　张栻　腊月二十二日渡湘登道乡台夜归得五绝
　　张栻　李仁甫用东坡寄王定国韵赋新罗参见贻亦复继作
　　张栻　李仁父寄茯苓酥赋长句谢之
　　张栻　立春日禊亭偶成
　　张栻　廉州何使君挽诗二首
　　张栻　廖宪送牡丹用海棠韵复走笔戏和之
　　张栻　岭南荔枝不可寄远龙眼新熟辄以五日颗奉晦叔或可与伯逢共一酌也
　　张栻　刘胜因自襄阳过予渚宫於其归小诗赠别
　　张栻　留题金山寺
　　张栻　六月二十六日秀青亭初成与客同集
　　张栻　六月晦发霅川广德兄与诸友饮饯于渔山已而皆有诗赠别寄此言谢
　　张栻　龙孙竹生辰阳山谷间高不盈尺细仅如针而凡所以为竹者无一不具予寘
　　张栻　庐陵李直卿以复名其斋求予诗久未暇也今日雪霁登楼偶得此遂书以赠
　　张栻　庐山有胜处曰卧龙南康朱使君始筑茅绘诸葛武像於其中以书属予赋诗
　　张栻　鹿鸣宴
　　张栻　路出祝融背仰见上封寺遂登绝顶
　　张栻　吕善化秩满而归两诗赠行
　　张栻　落梅
　　张栻　马上举韩退之语口占
　　张栻　马上口占
　　张栻　梦乘大舸卧泛江湖波涛甚壮醒乃悟其为雨因成小诗
　　张栻　秘阁郑公移节乡部置酒饯别诗以侑之
　　张栻　墨梅
　　张栻　默侄之官襄阳两诗以送之
　　张栻　某敬采民言成六韵为安抚阁老尚书寿伏幸过目
　　张栻　某辱归父丈惠贶新谨次韵末章为别
　　张栻　某以四十字送详刑使君
　　张栻　南轩木犀
　　张栻　南岳庵僧寄上封新茶风味甚高薄暮分送韩廷玉李嵩老
　　张栻　偶成
　　张栻　偶作
　　张栻　陪安国舍人劳农北郊分韵得阑字
　　张栻　陪舍人兄过陈仲思溪亭深有买山卜邻之意舍人兄预以颛壑见名因成古
　　张栻　平父求笋炙既并以法授之用往岁张安国诗韵为谢辄复和答
　　张栻　平时兄弟间十三章四句送定叟弟之官桂林
　　张栻　七月旦日晚登湘南楼
　　张栻　齐山石壁间见林择之题字缅怀其人赋此
　　张栻　憩清风峡
　　张栻　前日从赵漕饮因得遍观所藏书帖之富既戏成三绝简之
　　张栻　清明后七日与客同为水东之游翌朝赋此
　　张栻　人日游城东晚饭陈仲思茅亭分韵得香字
　　张栻　若海运使移节广东赋诗赠别予每过若海诸郎诵书于旁琅琅可喜为之重
　　张栻　三茅观李仁父刘文潜员显道赵温叔崔子渊置酒分韵得高字
　　张栻　三友堂
　　张栻　三月七日城南书院偶成
　　张栻　上封有怀元晦
　　张栻　上已日晚登裴台自仲春凡三登
　　张栻　生辰谢邵广文惠惠仁者寿赋
　　张栻　诗送陈促思参佐广右幕府
　　张栻　诗送元晦尊兄
　　张栻　十二月十六日夜枕上闻雷已而大雪
　　张栻　十二月乙卯登岳阳楼丙辰再登
　　张栻　十三日晨起霜晴用定台韵赋此
　　张栻　十四日陪黄仲秉渡湘饮岳麓台上分韵得长字
　　张栻　十五日过小孤山
　　张栻　十五日再登祝融峰用台字韵
　　张栻　时为桂林之役前一日刑部刘公置酒相饯曾节夫预既公用陶靖节斜川诗
　　张栻　是日二使者出游晚凉有作
　　张栻　寿定叟弟
　　张栻　书妙应庵壁
　　张栻　四月二十日与客来城南积潦方盛湖光恬然如平时泛舟终日分韵得水字
　　张栻　四月四日饮吴仲立家海桐花下吴伯承以事不至诗来次韵
　　张栻　送八兄
　　张栻　送陈择之
　　张栻　送但能之守浔州
　　张栻　送范伯崇
　　张栻　送范西叔教授西归
　　张栻　送甘可大
　　张栻　送甘甥可大从定叟弟之桂林
　　张栻　送韩宜州
　　张栻　送胡伯逢之官金陵
　　张栻　送黄子默
　　张栻　送李崧才归闽二首
　　张栻　送李新州
　　张栻　送林择之
　　张栻　送临武雷令
　　张栻　送零陵贾使君二首
　　张栻　送刘枢密留守建康
　　张栻　送然侄四归二首
　　张栻　送少隐兄赴兴元幕
　　张栻　送邵怀英赴召
　　张栻　送舜臣抚干表兄赴部
　　张栻　送外弟宇文挺臣二首
　　张栻　送鲜于大任入成都幕
　　张栻　送杨廷芳三首
　　张栻　送宇文正甫
　　张栻　送曾裘父
　　张栻　送张深道二首
　　张栻　送赵节卿
　　张栻　送郑宪酒
　　张栻　送周畏知二首
　　张栻　送祖七倒西归二首
　　张栻　岁晚烹试小春建茶
　　张栻　笋脯一平驰寄因和云岁诗为一笑春笋未盛尚续致也
　　张栻　所思亭海棠初折赠两使者将以小诗
　　张栻　汤总管邢监庙约游城东酒间求诗为赋此
　　张栻　题城南书院三十四咏
　　张栻　题伏龙寺壁
　　张栻　题福岩
　　张栻　题淮阴祠
　　张栻　题刘氏绿映亭二首
　　张栻　题马氏草堂复斋听雪
　　张栻　题南台寺
　　张栻　题榕溪阁
　　张栻　题唐兴寺湘江亭
　　张栻　题湘潭丞黄子辩哦松轩
　　张栻　题邢使君钓隐
　　张栻　题益阳清修寺
　　张栻　题庾楼
　　张栻　题曾氏山园十一咏　北山
　　张栻　题曾氏山园十一咏　菊隐
　　张栻　题曾氏山园十一咏　橘沜
　　张栻　题曾氏山园十一咏　君子亭
　　张栻　题曾氏山园十一咏　蓼步
　　张栻　题曾氏山园十一咏　梅沼
　　张栻　题曾氏山园十一咏　尚絥堂
　　张栻　题曾氏山园十一咏　霜杰
　　张栻　题曾氏山园十一咏　桃花坞
　　张栻　题曾氏山园十一咏　夕阳台
　　张栻　题曾氏山园十一咏　吟风桥
　　张栻　题雉山禊亭
　　张栻　田舍
　　张栻　同游岳麓分韵得洗字
　　张栻　同元晦择之游岳道遇大雪马上作
　　张栻　外弟信臣总干西归驻舟沙岸得半月之款於其行口占道别
　　张栻　晚春
　　张栻　晚过吴伯承留饮
　　张栻　晚晴
　　张栻　晚望
　　张栻　王长沙梅园分韵得林字
　　张栻　王长沙约饮县圃梅花下分韵得梅字
　　张栻　望后一日与客自水乡登湘南月色佳甚翌日用乡字韵简游诚之
　　张栻　望庐山
　　张栻　闻定叟弟已近适迫祀事未能出先遣侄辈往迎书此问讯
　　张栻　闻方广长老化去有作
　　张栻　五士游岳麓图
　　张栻　五月十六日夜城南观月分韵得月字
　　张栻　喜广仲伯逢来会
　　张栻　喜闻定叟弟归
　　张栻　喜雨呈安国
　　张栻　下山有作
　　张栻　湘中馆饯定叟弟分韵得位字
　　张栻　襄州护漕使者侯寄示所作快目亭记辞多慷慨予读而壮之且想斯亭观览
　　张栻　小园茶醾盛开伯承以诗见督置酒于此为增不敏不叹
　　张栻　斜川日雪观所赋
　　张栻　谢韩监芍药
　　张栻　谢侯彦明惠白莲栽
　　张栻　谢胡掾惠诗
　　张栻　谢邢少连送葡萄豆蔻栽
　　张栻　谢杨文昭主簿寄诗杨之父绍兴间倅建康不屈於兀术而死
　　张栻　新亭
　　张栻　雪中登楼分韵得未字
　　张栻　崖边积雪取食清甚赋此
　　张栻　严庆胄射策南归迂途相访六月二十有一日同游城南书院论文鼓琴煮茶
　　张栻　尧庙
　　张栻　叶夷中屡以书求予记敬斋予往年尝为亲旧为记及铭矣今独成两绝句寄
　　张栻　夜得岳后庵僧家园新茶甚不多辄分数碗奉伯承
　　张栻　谒陶唐帝庙词
　　张栻　益阳南境松杉夹道郁然父老相传忠定张公为邑时所植也其间亦有既剪
　　张栻　用元晦定王台韵
　　张栻　由西岭行后洞山路
　　张栻　游诚之来广西相从几一年今当赴官九江极与之惜别两诗饯行
　　张栻　游池州齐山
　　张栻　游道场山次沈国录韵
　　张栻　游惠山
　　张栻　游灵岩
　　张栻　游南岳风雪未已决策登山用春风楼韵
　　张栻　游丝
　　张栻　游岳寻梅不获和元晦韵
　　张栻　游章华台
　　张栻　有怀安国
　　张栻　与弟侄饮梅花下分韵得香字
　　张栻　雨后同周允升登雪观
　　张栻　元日
　　张栻　岳后步月
　　张栻　再和
　　张栻　再用前韵
　　张栻　早秋湖亭
　　张栻　曾节夫罢官归昩江以小诗寄别
　　张栻　赠乐仲恕
　　张栻　展省龙塘有作
　　张栻　张安国约同赋仇氏{匡去王加赣}瓮酒
　　张栻　张子囦携二子西归求予诗为赋此以致乡党之义
　　张栻　张子真杨政光吴德夫追路湘源赋此心别
　　张栻　帐干周君桂林相从之旧已亥莫春出岭迂道相过临别求予言姑赋此
　　张栻　正甫还长沙复用斜川日和陶韵为别
　　张栻　正月强半梅犹未开黄仲秉作诗嘲之次韵
　　张栻　止酒
　　张栻　中春过阳亭
　　张栻　中秋与僚佐登江陵郡城观月
　　张栻　中夜祝融观月
　　张栻　仲秉再用前韵为梅解嘲复和之
　　张栻　仲春有怀
　　张栻　仲冬朔日登湘南楼复用正父前韵
　　张栻　重九陪详刑护漕东西楼之集
　　张栻　重九日与宾佐登龙山
　　张栻　重阳前一日
　　张栻　舟行湘阴道中雪作
　　张栻　追饯马宪
　　张栻　子远使君出守广汉始获倾盖诸官赋诗赠别某广汉人也故末章及之
　　张栻　自方广过高台
　　张栻　自上封下福岩道旁访李邺侯书堂山路榛合不可往矣
　　张栻　自乌石渡湘思去岁与朱元晦林择之偕行讲论之乐赋此
　　张栻　自西园登山
　　张栻　昨过漕台庭前茶醾盛开已而詹体仁海棠和章及此因用前韵赋两章
　张守质　延福寺
　张叔敏　延真秋屏轩
　张枢
　　张枢　宫词十首
　　张枢　茅山
　　张枢　游大涤
　张璹
　　张璹　与葛洪
　　张璹　竹节亭
　张顺之　句
　张舜民
　　张舜民　{左氵中千右干}阳感事
　　张舜民　哀虢县令犹子箅
　　张舜民　哀虢县令犹子箅起二
　　张舜民　哀王荆公
　　张舜民　八月十四日清豩堂望月
　　张舜民　八月十五日夜清溪舟次
　　张舜民　跋百之诗画
　　张舜民　跋范宽小景
　　张舜民　百舌
　　张舜民　扳子矶
　　张舜民　北归再过洞庭
　　张舜民　北湖集句
　　张舜民　别房州
　　张舜民　邠诗人张谷齐物先生驰名京师四方晚隐於终南山黄池谷陕右多画为醉
　　张舜民　邠守李中散取乡人谢事者三人绘像邠学号三友堂予己记之复徵诗
　　张舜民　薄台
　　张舜民　部役书怀
　　张舜民　禅僧福公寄惠牧牛图答以问牛歌
　　张舜民　长干寺同刘宫苑浴
　　张舜民　长盘岭遇张复乡人
　　张舜民　长沙遇雪赠何待制二首
　　张舜民　郴州
　　张舜民　郴州送许叔献员外赴道州
　　张舜民　丞相宠示白羊御酒之作
　　张舜民　城上乌
　　张舜民　池州弄水亭
　　张舜民　次长芦
　　张舜民　赐资治通鉴呈范淳父学士
　　张舜民　丛台
　　张舜民　打麦
　　张舜民　大雪行
　　张舜民　道中闻蛙声
　　张舜民　登大峛
　　张舜民　登楼
　　张舜民　邓正字宅见刘明复所画麓山秋景
　　张舜民　吊太白
　　张舜民　砱斋独坐怀兄弟
　　张舜民　东湖春日
　　张舜民　东湖晚眺
　　张舜民　东武二首
　　张舜民　东行别砱斋
　　张舜民　杜城茅斋二首
　　张舜民　杜鹃
　　张舜民　度秦岭
　　张舜民　复拜朝散郎
　　张舜民　感时事戏作
　　张舜民　庚辰岁仲夏冲照处士王筌子真自渭上游三茅是时业趋召京师分袂於永
　　张舜民　鞏州首阳铺鸟鼠同穴
　　张舜民　鹘岭
　　张舜民　关山月
　　张舜民　龟山寺
　　张舜民　过山阳有怀
　　张舜民　过同州遇雪赠毌清臣
　　张舜民　过魏文贞公旧庄
　　张舜民　邯郸少年
　　张舜民　和邠倅王正夫大夫游西湖
　　张舜民　和陈宪车蜡梅
　　张舜民　和答还卷
　　张舜民　和麟游王令雪中见忆
　　张舜民　和吕与叔观藉田三绝
　　张舜民　和人岁暮书怀
　　张舜民　和孙莘老题召伯斗野亭
　　张舜民　和同使郑内藏见始之作
　　张舜民　和喻明仲马上吹笛
　　张舜民　和赵大监雪
　　张舜民　胡无人
　　张舜民　花时对雪
　　张舜民　淮口阻雨
　　张舜民　还卷答徐长官
　　张舜民　还李彀士雄卷
　　张舜民　黄陵庙
　　张舜民　黄陵题咏
　　张舜民　济川堂
　　张舜民　寄陆彦回同年
　　张舜民　焦君以锦鸡为赠文彩可爱性复驯狎终日为家猫所困因遂挈还仍嗣短句
　　张舜民　京兆安汾叟赴辟临洮幕府南舒李君自画阳关图并诗以送行浮休居士为
　　张舜民　鲸鱼
　　张舜民　九日
　　张舜民　九日和检法登高之作
　　张舜民　旧闻台城辱井石上有胭脂泪痕久未之信今见之似是淋漓涂抹之迹失笑
　　张舜民　句
　　张舜民　君马黄
　　张舜民　均州南川春日三首
　　张舜民　客有示余王逢原诗编者因成短韵逢原广陵人死年二十八岁
　　张舜民　来日大难
　　张舜民　梨花
　　张舜民　离山阳
　　张舜民　离真州
　　张舜民　李侯新斋植松竹聊为杂言
　　张舜民　荔枝
　　张舜民　梁才甫自湖南移使广西移使广东自广东复移湖外三年之间周历四路今
　　张舜民　邻居张民师友孝斋
　　张舜民　灵寿木
　　张舜民　凌虚堂
　　张舜民　柳花
　　张舜民　吕子固挽词
　　张舜民　吕子固小女哀辞
　　张舜民　梅花
　　张舜民　梅子
　　张舜民　妙莲阁
　　张舜民　牡丹
　　张舜民　木瓜
　　张舜民　木香花
　　张舜民　南归早发柳湖
　　张舜民　南衙寺会宿王鲍二同年
　　张舜民　南岳
　　张舜民　裴纶著作见期行日延宿所居既至裴已行因书寄此
　　张舜民　仆射陂
　　张舜民　起桅
　　张舜民　秋
　　张舜民　秋暮书怀
　　张舜民　秋日陪陕守成伯阁老过魏清逸草堂诗以志之
　　张舜民　秋日书怀
　　张舜民　秋日燕山道中
　　张舜民　秋晚三首
　　张舜民　取里语以己语足成二绝
　　张舜民　壬戌孙览右司同年以诗见寄用韵和酬
　　张舜民　洒然堂
　　张舜民　山果
　　张舜民　山阳二首
　　张舜民　山药
　　张舜民　扇诗
　　张舜民　上颍昌韩少师丞相兄弟
　　张舜民　诗一首
　　张舜民　十二月二十五日行次渭原走寄熙帅范巽之
　　张舜民　十月十九日诸讲官晨趋迩英前夕初雪沾洽寻有旨权住讲一日既而同子
　　张舜民　石楠
　　张舜民　食杨梅荔枝思去年
　　张舜民　试院感怀
　　张舜民　书陈副省卷
　　张舜民　书节孝先生事实於先生诗编之后
　　张舜民　书薛绍彭诗编
　　张舜民　双松堂
　　张舜民　顺阳
　　张舜民　思善堂
　　张舜民　送鲍经句赴辟洮东幕府
　　张舜民　送比部孙郎中将漕二浙
　　张舜民　送何子温提刑奉使江东
　　张舜民　送鞠十二朝散将漕二浙
　　张舜民　送李傑出帅湖南乞由邵阳拜松楸上可其请
　　张舜民　送罗正之年兄出使二浙
　　张舜民　送庞舅大夫
　　张舜民　送人出城同过周少府赠行者
　　张舜民　送孙积中同年赴任陕府
　　张舜民　送孙积中兄待次吴兴
　　张舜民　送吴都曹还芜湖
　　张舜民　送辛著作罢荣河
　　张舜民　送薛昌朝赴太原幕府
　　张舜民　送叶公义叟求宫祠归吴下
　　张舜民　送叶伸出使河北
　　张舜民　送章质夫同年
　　张舜民　送郑平叔司勋之陕二首
　　张舜民　苏子瞻哀辞
　　张舜民　宿卢岩寺
　　张舜民　孙贲知衢州去疑冢以其所得双石作堂乞诗
　　张舜民　所寓开利寺小池有四色莲花青黄白红红者千叶皆北土所未见者也惜其
　　张舜民　桃李花
　　张舜民　题豆馆
　　张舜民　题隔师松斋
　　张舜民　题狠石
　　张舜民　题木居士
　　张舜民　题三水县舍左几著作
　　张舜民　题王侍禁壁
　　张舜民　题薛判官秋溪烟竹
　　张舜民　题赵大年奉议小景
　　张舜民　题赵大年小景
　　张舜民　体之推官侍亲出使聊书短篇以浼行色
　　张舜民　天爵山
　　张舜民　同刘贡甫学士登石鼓合江亭一首
　　张舜民　酴醾
　　张舜民　王氏松斋诗
　　张舜民　望行人二首
　　张舜民　望子岭梅花方开用黄道韵
　　张舜民　为圃
　　张舜民　温泉
　　张舜民　卧治斋诗
　　张舜民　吴山堂
　　张舜民　五王庙
　　张舜民　西宫致斋贻裴著作
　　张舜民　西征回途中二绝
　　张舜民　下滩二绝句
　　张舜民　乡人言
　　张舜民　行次晚洲
　　张舜民　行运河辛大观先行以此走寄
　　张舜民　绣鹤竹
　　张舜民　徐刚中醴陵少府於山中寻出一洞有铭曰虬渊自然六室奇怪求诗以纪之
　　张舜民　宣赦
　　张舜民　岩花
　　张舜民　宴桥上
　　张舜民　燕山闻杜鹃
　　张舜民　夜闻刘宫苑舟中琵琶诗
　　张舜民　移岳州去房陵道中见海棠
　　张舜民　佚老堂为陶敏宣德题
　　张舜民　樱桃
　　张舜民　萤
　　张舜民　咏长安兴废地
　　张舜民　渔父
　　张舜民　与张琬同年饮于龙兴寺所居
　　张舜民　愈泉
　　张舜民　元丰癸亥秋季赴官郴岭舣舟樊口与潘彦明范亨父以小艇过吉阳寺是日
　　张舜民　元夕端居感事四绝句
　　张舜民　原州赠王补之洛苑同年
　　张舜民　圆觉院闻杜鹃
　　张舜民　月台
　　张舜民　岳麓寺
　　张舜民　再过黄州苏子瞻东坡雪堂因书即事题於武昌王叟斋扉
　　张舜民　赠杜山人
　　张舜民　赠奉议沈辽
　　张舜民　赠邻居陈焕处士
　　张舜民　赠山人张无惑善画山水
　　张舜民　真州仪真观
　　张舜民　真珠花
　　张舜民　至瀛州小雪贻蒋颖叔
　　张舜民　中宫致斋
　　张舜民　舟次金山贻了元
　　张舜民　舟行湘岸见早梅盛开
　　张舜民　紫骝马
　　张舜民　自题画扇
　　张舜民　组以时果供馈予以酒为报
　张说　游老君洞
　张嗣古
　　张嗣古　登妙高亭
　　张嗣古　雪谷谭
　张嵩老　题汪水云诗卷
　张宋卿
　　张宋卿　天汉桥
　　张宋卿　忆罗浮寄曾元功二首
　张肃
　　张肃　送赠归护国寺
　　张肃　乡饮酒唱和诗
　张素　题义门胡氏华林书院
　张汤　雨花台
　张唐民
　　张唐民　诗一首
　　张唐民　送程给事知越州二首
　　张唐民　题扪参阁
　张唐卿　句
　张天启　岳阳
　张天翼　同顾状元玉文登瑞岩
　张田　龙隐岩
　张庭荐　纪游
　张同甫
　　张同甫　秋日忆友
　　张同甫　汤公洞
　张完　答岳鹏举
　张王臣　句
　张惟中　镜湖
　张维
　　张维　次经略舍人韵
　　张维　次韵同经略舍人登七星山
　　张维　和刘颖
　　张维　留守舍人张公安国闻维筑亭题其榜曰朝阳既去而亭成复为赋诗次韵
　　张维　十咏图　孤帆
　　张维　十咏图　归燕
　　张维　十咏图　贫女
　　张维　十咏图　送丁逊秀才赴举
　　张维　十咏图　宿后陈庄
　　张维　十咏图　宿清江小舍
　　张维　十咏图　太守马太卿会六老于南园
　　张维　十咏图　庭鹤
　　张维　十咏图　闻砧
　　张维　十咏图　玉蝴蝶花
　　张维　题张公洞
　张炜
　　张炜　窗底
　　张炜　春晚郊行有怀
　　张炜　翠微亭
　　张炜　冬至
　　张炜　访刘山人隐居
　　张炜　赋竹宫羽人芸谷
　　张炜　观集芳园
　　张炜　观王氏山亭旧基
　　张炜　归耕
　　张炜　桂
　　张炜　过西兴渡
　　张炜　海棠
　　张炜　寒月郊居
　　张炜　湖上次韵
　　张炜　花飞
　　张炜　怀玉山人过越江
　　张炜　寄简崇禧司徒高
　　张炜　寄任居士
　　张炜　寄武冈宰宋雪岩
　　张炜　简耕月
　　张炜　简任新恩
　　张炜　简赵真休
　　张炜　荐菊泉
　　张炜　缴回友人转示诗卷
　　张炜　柯山制墨胡处士求隶字
　　张炜　苦寒二首
　　张炜　马塍
　　张炜　买剑
　　张炜　鸥鹭世界
　　张炜　骑马
　　张炜　谦斋席间赠苔矶
　　张炜　钱友人赴靖州通道尉
　　张炜　秋千
　　张炜　试童岩野墨
　　张炜　试翁寿乡贡余墨
　　张炜　试宣毫
　　张炜　书和靖故居
　　张炜　书向耐轩
　　张炜　书云萍录
　　张炜　宿洞霄虚白房
　　张炜　题村居
　　张炜　题净众壶隐
　　张炜　题可山梅花岩
　　张炜　题莲峰集后
　　张炜　题六和塔秀江亭
　　张炜　题适安隐居
　　张炜　题童宰盘隐
　　张炜　题问坐主梅隐
　　张炜　题夏训武珪画牛
　　张炜　题心远别墅
　　张炜　题友人深居
　　张炜　题友人自方家峪迁居北山栖霞岭
　　张炜　为徐叔刚赋达斋
　　张炜　小池
　　张炜　谢友人惠笔
　　张炜　谢瑜首座寄黄龙茶
　　张炜　谢朱高邮惠湛卢诗集
　　张炜　辛丑长至
　　张炜　辛丑长至后九日其夕大风
　　张炜　虚谷
　　张炜　学吟
　　张炜　雪窗惠海棠
　　张炜　雪窗自西陵以新诗并水仙见惠
　　张炜　岩桂
　　张炜　谒和靖祠
　　张炜　游洞霄栖真洞
　　张炜　游葛岭玛瑙寺瞻孤山尊者像
　　张炜　游蒋山
　　张炜　援藤
　　张炜　杂诗
　　张炜　再游玉泉观金鱼
　　张炜　赠梁弥仙
　　张炜　赠制墨羽人葛太玉
　　张炜　知果寺参寥泉
　　张炜　纸阁
　　张炜　舟离和州别史君
　　张炜　竹所
　张问
　　张问　礼法门寺真身塔
　　张问　耆英会诗
　张沃　蛰龙潭
　张无观　翠云山
　张无咎　句
　张无梦
　　张无梦　福圣观
　　张无梦　句
　　张无梦　凝真宫
　　张无梦　天台福圣观
　　张无梦　桐柏崇道观
　张熙　题碧落洞
　张夏　句
　张先
　　张先　巢乌
　　张先　酬发运马子山少卿惠与诗
　　张先　酬周开祖示长调见索诗集
　　张先　次韵蔡君谟侍郎寒食西湖
　　张先　次韵清明日西湖
　　张先　冬日郡斋书事
　　张先　飞石岩
　　张先　飞仙岭
　　张先　和元居中风水洞上祖龙图韵
　　张先　将赴南平宿龙门洞
　　张先　九月望日同君谟侍郎泛西湖夜饮
　　张先　句
　　张先　李少卿宅除夜催妆
　　张先　漫天岭
　　张先　润州甘露寺
　　张先　射
　　张先　失题
　　张先　题西溪无相院
　　张先　吴江
　　张先　吴兴元夕
　　张先　营妓张温卿黄子思爱姬宜哥皆葬宿州城东过而题诗
　　张先　韵和上先顿首
　　张先　赠妓兜娘
　　张先　子山再惠诗见和因又续成子山不以予不才两发章薦
　　张先　醉眠亭
　张显　军山
　张宪
　　张宪　黄天荡
　　张宪　玩鞭亭
　张宪武
　　张宪武　句
　　张宪武　题王宗哲六柳堂
　张孝伯
　　张孝伯　哭宣教郎赵壘之
　　张孝伯　视旱田赋呈上元簿杨明卿
　　张孝伯　雪窗
　张孝纯
　　张孝纯　挽张叔夜二首
　　张孝纯　中运使寄酒清明日到以诗谢之
　张孝芳
　　张孝芳　别袁昌州
　　张孝芳　句
　张孝和　句
　张孝隆　题义门胡氏华林书院
　张孝友　句
　张孝章　题富览亭
　张孝忠
　　张孝忠　复友人上官藻
　　张孝忠　过峡
　　张孝忠　过盱眙
　张詃　奠谒曲江墓
　张勋　宿护法寺
　张峋　玉华山
　张逊　大涤洞天留题
　张逊初　句
　张巽　游洞霄宫
　张炎　腰带水
　张琰
　　张琰　出塞曲
　　张琰　官柳
　张縯
　　张縯　次袁说友巫山十二峰古风二十五韵
　　张縯　奉陪安抚大卿登八陈台览观忠武侯诸葛公遗像偶成长句
　　张縯　梅
　　张縯　题沔州诸葛武侯高
　　张縯　题山峡堂
　　张縯　万安驿
　　张縯　云岩寺二首
　　张縯　诸丈赓示前章再次韵
　张砚　题迎薰阁
　张掞
　　张掞　敕差灵岩寺主大师详公赴寺
　　张掞　贺两府入东西府
　　张掞　静照堂
　　张掞　留题灵岩寺
　　张掞　送议公详公咏
　　张掞　题资福院平绿轩
　张尧干　次唐彦猷雇亭林韵
　张尧同
　　张尧同　曹嘉禾百咏　使君祠
　　张尧同　嘉禾百咏　白莲上方
　　张尧同　嘉禾百咏　白莲沼
　　张尧同　嘉禾百咏　白龙潭
　　张尧同　嘉禾百咏　白苧桥
　　张尧同　嘉禾百咏　百步桥
　　张尧同　嘉禾百咏　邦药王龛
　　张尧同　嘉禾百咏　滮湖
　　张尧同　嘉禾百咏　茶溪
　　张尧同　嘉禾百咏　昌武庙
　　张尧同　嘉禾百咏　长水乡
　　张尧同　嘉禾百咏　陈贤良隐居
　　张尧同　嘉禾百咏　村门口
　　张尧同　嘉禾百咏　兜率寺
　　张尧同　嘉禾百咏　读书堆
　　张尧同　嘉禾百咏　范蠡湖
　　张尧同　嘉禾百咏　汾湖
　　张尧同　嘉禾百咏　凤凰洲
　　张尧同　嘉禾百咏　芙蓉塘
　　张尧同　嘉禾百咏　符姥瑞竹
　　张尧同　嘉禾百咏　福顺庙
　　张尧同　嘉禾百咏　高使君祠
　　张尧同　嘉禾百咏　古战场
　　张尧同　嘉禾百咏　谷水
　　张尧同　嘉禾百咏　海棠亭
　　张尧同　嘉禾百咏　何城
　　张尧同　嘉禾百咏　河内亭
　　张尧同　嘉禾百咏　红薇迳
　　张尧同　嘉禾百咏　怀苏亭
　　张尧同　嘉禾百咏　会景亭
　　张尧同　嘉禾百咏　惠明堂
　　张尧同　嘉禾百咏　霍将军庙
　　张尧同　嘉禾百咏　寂照庵
　　张尧同　嘉禾百咏　嘉禾墩
　　张尧同　嘉禾百咏　嘉禾亭
　　张尧同　嘉禾百咏　简斋
　　张尧同　嘉禾百咏　姜庵
　　张尧同　嘉禾百咏　景德禅院
　　张尧同　嘉禾百咏　景龙楼
　　张尧同　嘉禾百咏　净相佳李
　　张尧同　嘉禾百咏　韭溪
　　张尧同　嘉禾百咏　跨塘桥
　　张尧同　嘉禾百咏　乐郊亭
　　张尧同　嘉禾百咏　寥阳殿
　　张尧同　嘉禾百咏　列岫亭
　　张尧同　嘉禾百咏　灵光井
　　张尧同　嘉禾百咏　刘{冷去冫加亻}墓
　　张尧同　嘉禾百咏　龙舌头
　　张尧同　嘉禾百咏　马塘泾
　　张尧同　嘉禾百咏　木纹观音
　　张尧同　嘉禾百咏　穆溪
　　张尧同　嘉禾百咏　南坞
　　张尧同　嘉禾百咏　披云阁
　　张尧同　嘉禾百咏　普济院
　　张尧同　嘉禾百咏　三过堂
　　张尧同　嘉禾百咏　三塔
　　张尧同　嘉禾百咏　杉青堰
　　张尧同　嘉禾百咏　射襄城
　　张尧同　嘉禾百咏　施墓
　　张尧同　嘉禾百咏　殳山
　　张尧同　嘉禾百咏　双溪
　　张尧同　嘉禾百咏　水陆院
　　张尧同　嘉禾百咏　水心亭
　　张尧同　嘉禾百咏　四城
　　张尧同　嘉禾百咏　泗洲庵
　　张尧同　嘉禾百咏　苏小小墓
　　张尧同　嘉禾百咏　桃花亭
　　张尧同　嘉禾百咏　天庆观
　　张尧同　嘉禾百咏　天星河
　　张尧同　嘉禾百咏　卫墓
　　张尧同　嘉禾百咏　梧桐泾
　　张尧同　嘉禾百咏　五柳桥
　　张尧同　嘉禾百咏　仙鹤亭
　　张尧同　嘉禾百咏　羞墓
　　张尧同　嘉禾百咏　秀水
　　张尧同　嘉禾百咏　胥山
　　张尧同　嘉禾百咏　徐长者园
　　张尧同　嘉禾百咏　徐偃王庙
　　张尧同　嘉禾百咏　宣公桥
　　张尧同　嘉禾百咏　学绣塔
　　张尧同　嘉禾百咏　雪峰庵
　　张尧同　嘉禾百咏　烟雨楼
　　张尧同　嘉禾百咏　严忌墓
　　张尧同　嘉禾百咏　杨姑庙
　　张尧同　嘉禾百咏　幽澜泉
　　张尧同　嘉禾百咏　由拳废县
　　张尧同　嘉禾百咏　渔溆
　　张尧同　嘉禾百咏　御儿
　　张尧同　嘉禾百咏　鸳鸯湖
　　张尧同　嘉禾百咏　月波楼
　　张尧同　嘉禾百咏　月壕
　　张尧同　嘉禾百咏　云门家舍
　　张尧同　嘉禾百咏　赵老园
　　张尧同　嘉禾百咏　柘湖
　　张尧同　嘉禾百咏　真如院
　　张尧同　嘉禾百咏　槜李城
　　张尧同　嘉禾百咏　周都官墓
　　张尧同　嘉禾百咏　朱买臣墓
　　张尧同　嘉禾百咏　竹桥
　　张尧同　徐家庄
　张一斋　句
　张怡然　荷花
　张颐　清隐院
　张彝　赠陈随隐游江西
　张弋
　　张弋　楚州
　　张弋　春晚
　　张弋　慈母矶
　　张弋　得山中友人书
　　张弋　东门野兴
　　张弋　逢王元任
　　张弋　高邮送紫芝
　　张弋　广教寺
　　张弋　汉东郡斋夕坐
　　张弋　寄别颜伯奇
　　张弋　寄刘潜夫
　　张弋　寄秋塘
　　张弋　寄苏希亮
　　张弋　寄赵紫芝
　　张弋　简周宗圣
　　张弋　江楼饮客
　　张弋　李景文移居
　　张弋　留滞
　　张弋　龙湾
　　张弋　莫春
　　张弋　彭蠡阻风寄城中故人
　　张弋　山行
　　张弋　舍州岁暮
　　张弋　送蔡监丞赴高邮
　　张弋　送杜晦之兄弟归闽
　　张弋　送郭道士之江州
　　张弋　送胡道士归康庐
　　张弋　送人归南康
　　张弋　送宋谦父之清江因简希亮
　　张弋　送翁十赴举
　　张弋　送谢耕道谒赵史君
　　张弋　送徐和卿之上饶
　　张弋　送赵秘著赴湖北仓
　　张弋　夏日从陈宗之借书偶成
　　张弋　移菊
　　张弋　游禅林寺
　　张弋　游长干留寄聪公
　　张弋　游蒋山
　　张弋　游智门寺
　　张弋　豫章别紫芝
　　张弋　元日
　　张弋　再送丕父
　　张弋　再送盛君之升州
　　张弋　赠沈庄可
　　张弋　舟次湖口追忆任明府
　　张弋　昼坐
　　张弋　子山寺
　张异　题梅坛
　张奕　游栖霞宫
　张逸　句
　张镒　句
　张翼　题画竹石
　张隐　嘲宰相赏花
　张顒
　　张顒　黄鹤楼
　　张顒　句
　张咏
　　张咏　白驹谣
　　张咏　本农
　　张咏　朝日莲
　　张咏　酬所知
　　张咏　酬宗人殿院见示诗集
　　张咏　答刘道人
　　张咏　答人惠四明山蕉叶扇
　　张咏　悼蜀四十韵
　　张咏　登崇阳县北锋亭
　　张咏　登崇阳县美美亭
　　张咏　登黄鹤楼
　　张咏　登麟州城楼
　　张咏　吊屈原
　　张咏　东门行
　　张咏　二月二日游宝历寺马上作
　　张咏　发冷水铺
　　张咏　方竹
　　张咏　方竹杖寄苏内翰
　　张咏　访人不遇
　　张咏　夫差庙
　　张咏　赴职荆湖途中作
　　张咏　公暇偶作
　　张咏　孤舟
　　张咏　馆中新蝉
　　张咏　归隐嵩阳
　　张咏　归越东旧隐留别秦中知己
　　张咏　过华山怀白云陈先生
　　张咏　过武陵溪二首
　　张咏　酣饮
　　张咏　杭州一百五日水心亭留题
　　张咏　和人登朗州江亭
　　张咏　和人牡丹
　　张咏　和人惜春
　　张咏　鹤
　　张咏　怀张白逸人
　　张咏　淮西叙别
　　张咏　淮西有答
　　张咏　淮阳书怀寄朝中亲旧
　　张咏　缉书斋
　　张咏　寄柏阁宗涓上人
　　张咏　寄晁同年
　　张咏　寄程说傅逸人
　　张咏　寄传逸人
　　张咏　寄傅逸人
　　张咏　寄高主簿
　　张咏　寄郝太冲
　　张咏　寄潭州刘郎中
　　张咏　寄田锡舍人
　　张咏　郊居寄朝中知己
　　张咏　结交
　　张咏　解嘲
　　张咏　金陵郡斋述怀
　　张咏　惊栖曲
　　张咏　句
　　张咏　郡斋秋夕
　　张咏　郡斋书情寄仙游张及
　　张咏　苦热
　　张咏　骊山感事
　　张咏　留别博州官杨丹
　　张咏　柳枝词七首
　　张咏　鹭鸶
　　张咏　旅怀
　　张咏　旅中感怀
　　张咏　洛中
　　张咏　洛中寓居
　　张咏　每忆家园乐蜀中寄傅逸人
　　张咏　孟孟词
　　张咏　悯旱
　　张咏　愍农
　　张咏　暮春忆友人
　　张咏　遣兴勉友人
　　张咏　请人画嵩山图
　　张咏　秋霖
　　张咏　秋日登美美亭
　　张咏　秋日寄友人
　　张咏　曲湖种柳
　　张咏　祛惑
　　张咏　劝酒惜别
　　张咏　劝学
　　张咏　阙下寄传逸人
　　张咏　阙下元夕令领寄大有
　　张咏　弱柳
　　张咏　上杨大谏
　　张咏　师凤谣
　　张咏　书园吏申花开榜子
　　张咏　蜀中伤陈恕左丞
　　张咏　送别李司直
　　张咏　送别苏寺丞
　　张咏　送别王秘丞
　　张咏　送别祝隐士
　　张咏　送韩使君赴任越州十一韵
　　张咏　送马道人归天台
　　张咏　送人北游
　　张咏　送魏道士
　　张咏　送张及三人赴举
　　张咏　送张及之任谷城
　　张咏　送赵寺丞罢秩游青城山
　　张咏　桃源观
　　张咏　庭竹
　　张咏　同韦主簿祈雨
　　张咏　途中
　　张咏　退居近墅
　　张咏　晚泊长台驿
　　张咏　闻鹧鸪
　　张咏　吴宫石
　　张咏　喜雨
　　张咏　峡路阻风
　　张咏　县斋感怀二首
　　张咏　县斋秋夕
　　张咏　相州官舍
　　张咏　萧兰
　　张咏　效居会傅逸人
　　张咏　谢云居山人草鞋
　　张咏　新秦遣怀
　　张咏　新秦送人东归
　　张咏　新市驿别郭同年
　　张咏　新移蓼花
　　张咏　筵上赠小英
　　张咏　阳春曲
　　张咏　邺中留别平仲
　　张咏　夜坐
　　张咏　依韵答人九华山图
　　张咏　贻傅逸人
　　张咏　幽居
　　张咏　游桃源观
　　张咏　游赵氏西园
　　张咏　与进士宋严话别
　　张咏　雨夜
　　张咏　谕意
　　张咏　再会傅逸人
　　张咏　再任蜀川感怀
　　张咏　再任益州回留题剑门石壁
　　张咏　早发鄂渚
　　张咏　赠刘吉
　　张咏　赠聂尧
　　张咏　赠孙曹二生
　　张咏　赠祝隐者
　　张咏　至道乙未蜀中送人东归
　　张咏　舟次辰阳
　　张咏　舟行
　　张咏　舟行感怀
　　张咏　舟中晚望桃源山
　张咏　竹
　张友道　送梵才大师归天台
　张幼谦　寄罗惜惜
　张于文
　　张于文　次韵何文缜墨梅二绝
　　张于文　交韵秦会之题墨梅二首
　　张于文　墨梅三绝
　张俞
　　张俞　白云楼
　　张俞　博望侯墓
　　张俞　蚕妇
　　张俞　岑公岩
　　张俞　车湖
　　张俞　郴州道
　　张俞　除日万州临江亭
　　张俞　除夜宿黄沙馆书怀
　　张俞　楚中作
　　张俞　翠微寺
　　张俞　广州
　　张俞　韩信坛
　　张俞　嘉州
　　张俞　句
　　张俞　陪孙之翰太傅登成都楼
　　张俞　邛州青霞嶂
　　张俞　岁穷雨夜独卧山斋
　　张俞　题汉州妓项帊罗
　　张俞　题温汤驿三首
　　张俞　题西山临江亭
　　张俞　题隐真谷
　　张俞　谒白帝庙
　　张俞　游骊山二首
　　张俞　游灵岩
　　张俞　丈人观
　　张俞　朱槿花二首
　张玉孃
　　张玉孃　白雪曲
　　张玉孃　班婕妤
　　张玉孃　采莲曲
　　张玉孃　长信宫
　　张玉孃　池喧待月
　　张玉孃　川上女
　　张玉孃　春残
　　张玉孃　春睡
　　张玉孃　春思
　　张玉孃　春晓
　　张玉孃　春晓谣
　　张玉孃　春夜
　　张玉孃　春庄凝思
　　张玉孃　从军行
　　张玉孃　捣衣曲
　　张玉孃　灯夕迎紫姑神
　　张玉孃　端午
　　张玉孃　古别离
　　张玉孃　闺情四首　卜归
　　张玉孃　闺情四首　倦绣
　　张玉孃　闺情四首　沐发
　　张玉孃　闺情四首　秋千
　　张玉孃　海棠月
　　张玉孃　和谪弟三一三峡晓征寄回韵
　　张玉孃　华清宫
　　张玉孃　结祺子
　　张玉孃　开坐口谣
　　张玉孃　哭沈生
　　张玉孃　龙鳞石
　　张玉孃　梅花
　　张玉孃　梅花村
　　张玉孃　梦游龙阙
　　张玉孃　明月引
　　张玉孃　鸣雁二章
　　张玉孃　牧童群
　　张玉孃　暮春偶成
　　张玉孃　暮春闻莺
　　张玉孃　暮春夜思
　　张玉孃　器沈生
　　张玉孃　清书
　　张玉孃　秋江辞
　　张玉孃　秋思
　　张玉孃　秋夜
　　张玉孃　秋夜长
　　张玉孃　塞下曲
　　张玉孃　山之高三章
　　张玉孃　石榴亭诸父夜酌
　　张玉孃　双燕离
　　张玉孃　题画　伯牙
　　张玉孃　题画　蔡确
　　张玉孃　题画　海棠宿鸟
　　张玉孃　题画　苏子
　　张玉孃　题画　渔舟
　　张玉孃　题画　子猷
　　张玉孃　题书小景
　　张玉孃　听琴
　　张玉孃　晚楼凝思
　　张玉孃　王将军墓
　　张玉孃　闻谣
　　张玉孃　无题二首
　　张玉孃　西楼晚眺
　　张玉孃　夏夜园亭纳凉
　　张玉孃　香闺十咏　凤头钗
　　张玉孃　香闺十咏　扶玉倚
　　张玉孃　香闺十咏　鲛绡帨
　　张玉孃　香闺十咏　凌波袜
　　张玉孃　香闺十咏　梅花枕
　　张玉孃　香闺十咏　青莺镜
　　张玉孃　香闺十咏　鹊尾炉
　　张玉孃　香闺十咏　桃花扇
　　张玉孃　香闺十咏　玉压衾
　　张玉孃　香闺十咏　紫香囊
　　张玉孃　新夏纳凉
　　张玉孃　新燕忆女弟京娘
　　张玉孃　新月二章
　　张玉孃　瑶琴怨
　　张玉孃　夜鹭
　　张玉孃　咏案头四后　凤尾笔
　　张玉孃　咏案头四后　锦花版
　　张玉孃　咏案头四后　马肝砚
　　张玉孃　咏案头四后　球麝墨
　　张玉孃　咏史　陈图南
　　张玉孃　咏史　党奴
　　张玉孃　咏史　伏生
　　张玉孃　咏史　乐羊
　　张玉孃　咏史　林和靖
　　张玉孃　咏史　马融
　　张玉孃　咏史　卖浪仙
　　张玉孃　咏史　孟浩然
　　张玉孃　咏史　蒨桃
　　张玉孃　咏史　谢东山
　　张玉孃　咏夏雨
　　张玉孃　咏杨柳
　　张玉孃　咏竹　风
　　张玉孃　咏竹　雪
　　张玉孃　咏竹　烟
　　张玉孃　咏竹　月
　　张玉孃　幽成四景　窗月
　　张玉孃　幽成四景　蛩音
　　张玉孃　幽成四景　山色
　　张玉孃　幽成四景　水光
　　张玉孃　幽居漫赋
　　张玉孃　幽州明马客
　　张玉孃　游春
　　张玉孃　元日
　　张玉孃　昼寝
　张渊微仆母　戒惜字纸
　张元
　　张元　句
　　张元　诗一首
　　张元　雪
　张元道
　　张元道　不如归去
　　张元道　春愁
　　张元道　春深见雁
　　张元道　秋意
　　张元道　摇落
　张元干
　　张元干　跋东坡木
　　张元干　跋江贯道绝笔古松
　　张元干　跋江天暮雨图
　　张元干　跋米元晖瀑布横轴
　　张元干　跋苏养直绝句后
　　张元干　跋赵唐卿所藏访戴图
　　张元干　拜颜鲁公像
　　张元干　别绶老
　　张元干　丙午春京城围解口号
　　张元干　病起枕上口占三绝句奉呈公实峤之贤伯仲一笑
　　张元干　病中示彭德器
　　张元干　才元思如涌泉愈和愈好晨兴遣骑扣门披衣疾读走笔再酬严韵
　　张元干　次聪父见遗韵
　　张元干　次江子我迁居韵
　　张元干　次江子我闻角韵
　　张元干　次吕居仁见寄韵
　　张元干　次钱申伯游东山韵二首
　　张元干　次友人寒食书怀韵二首
　　张元干　次友人书怀
　　张元干　次韵晁伯南饮董彦达官舍心远堂
　　张元干　次韵陈德用明府赠别之什
　　张元干　次韵聪父见遗二首
　　张元干　次韵范才元中秋不见月
　　张元干　次韵奉呈公泽处士
　　张元干　次韵奉酬楞伽室老人歌寄怀云门佛日兼简乾元老珪公并叙钟山二十年
　　张元干　次韵奉和平叔亭林至日之什
　　张元干　次韵奉送李季言四首
　　张元干　次韵刘希颜感怀二首
　　张元干　次韵钱申伯游东山既归述怀之章
　　张元干　次韵送友人过山阴郡时夜别於舟中
　　张元干　次韵唐彦猷所题顾野王祠与霍子孟庙对
　　张元干　次韵王性之题筱丛枯木
　　张元干　次韵文老使君宗兄见赠近体佳什两篇仆与公别四十余年一旦邂逅情著
　　张元干　次韵元功才友道中草药见贶因以解嘲
　　张元干　次韵赵元功赠李季言之什
　　张元干　次赵次张见遗之什韵
　　张元干　次折枢留题雪峰韵
　　张元干　次仲弥性所知陈丈大卿韵
　　张元干　代上张丞相生朝四首
　　张元干　代上折枢彦质生朝二首
　　张元干　登垂虹亭二首
　　张元干　丁未岁春过西湖宾藏寺作
　　张元干　东平刘左车坎止春歌
　　张元干　冬夜痴坐似闻才元作集有日矣因和前韵奉呈
　　张元干　冬夜书怀呈富枢密
　　张元干　冬夜有怀柯田山人四首
　　张元干　端常观察被旨入蜀迎母夫人所得赠行诗文成巨轴矣临别亦辱见索匆遽
　　张元干　返正
　　张元干　范才元参议求酒於延使君邀予同赋谨次其韵
　　张元干　范才元道中杂兴
　　张元干　访亲於连江因过筠溪叩门循行叹其荒翳不治有怀普现居士口占此章
　　张元干　访周元举菁山隐居
　　张元干　奉酬才元席上所赋前韵
　　张元干　奉酬陈端中明府长韵
　　张元干　奉祠后作
　　张元干　奉和希道新句兼简祖颖漕使
　　张元干　奉简才元探梅有作兼怀旧游
　　张元干　奉送晁伯南归金豨
　　张元干　奉送富修仲赴南昌尉
　　张元干　奉送李叔易博士被召赴行在所
　　张元干　奉送真歇禅师往住阿育山兼简黄檗云峰诸老
　　张元干　奉同公直圮老过应夫石友斋
　　张元干　奉同黄檗慧公秀峰昌公丁巳上元日访鼓山珪公游临沧亭为赋十四韵
　　张元干　福帅生朝二首
　　张元干　赋漳南李几仲安斋诗
　　张元干　伽陀二首送了可首座归四明
　　张元干　感事四首丙午冬淮上作
　　张元干　高尚居士
　　张元干　宫使枢密富丈和篇高妙所谓压倒元白末句许予尤非所敢承谨用前韵叙
　　张元干　桂井
　　张元干　郭从范示及张安国诸公酬唱辄次严韵
　　张元干　过白彪访沈次律有感十六韵
　　张元干　过宿赵次张郊居二首
　　张元干　过云间黄用和新圃
　　张元干　和杨聪父闻雨书怀
　　张元干　和韵奉酬王原父集福山之什
　　张元干　花飞
　　张元干　寄钱申伯二首
　　张元干　寄题悠然阁三绝句
　　张元干　甲戌正月十四日书所见来日惊蛰节
　　张元干　建炎感事
　　张元干　江梅
　　张元干　解嘲示真歇老人二首
　　张元干　九月一日与王季夷酌别为赋十六韵
　　张元干　菊
　　张元干　句
　　张元干　筠溪居士跳出随顺境界把住放行自在神通纵横妙用已是摸索不著妙现
　　张元干　哭邹德久二首用前韵
　　张元干　兰溪舟中寄苏粹中
　　张元干　李丞相纲生朝三首
　　张元干　李丞相生朝
　　张元干　刘建州母夫人难氏挽章
　　张元干　留寄黄檗山妙湛禅师
　　张元干　龙眠墨梅
　　张元干　吕公像
　　张元干　乱后
　　张元干　雒阳陈去非自符宝郎谪陈留酒官予时作丞澶渊旧僚友也有诗次韵
　　张元干　麦秋亨
　　张元干　漫兴
　　张元干　岷山万松图
　　张元干　墨菊
　　张元干　偶成寄友人
　　张元干　陪李仲辅昆仲宿惠山寺
　　张元干　彭德器北堂太夫人挽诗
　　张元干　七月三日雨不止后一日作
　　张元干　上平江陈侍郎十绝
　　张元干　上张丞相十首
　　张元干　申伯有行色会宿东禅次元韵
　　张元干　叔易自三归吴同赴竹庵荔子之集二首
　　张元干　送高集中赴漳浦宰
　　张元干　送江子我归严陵
　　张元干　送李文中主簿受代归庭闱
　　张元干　送前东阳于明府由鄂渚归故林
　　张元干　送舒希古
　　张元干　送言上人往见径山老十四韵
　　张元干　送赵公远往健康
　　张元干　岁寒三友图
　　张元干　题独爱轩
　　张元干　题六代祖师画像
　　张元干　题企疏堂
　　张元干　题王岩起乐斋
　　张元干　题忠上人墨梅
　　张元干　挽李丈然明
　　张元干　挽李仲辅三首
　　张元干　挽林天和
　　张元干　挽梦锡机宜寺簿
　　张元干　挽少师相国李公
　　张元干　挽寺丞许子如
　　张元干　戊辰春二月晦日同栖鸾子送所亲过宝积题壁间
　　张元干　西峡行
　　张元干　希道使君见遗古风谨次严韵
　　张元干　希道使君弭节合沙馆奉太夫人游鼓山乃蒙封示所和梦锡赠行佳句辄次
　　张元干　希道使君入山再有佳句见及复次元韵因简老禅
　　张元干　喜钱申伯病起二首
　　张元干　喜王性之见过千金村
　　张元干　祥符陵老许作先驰归闽因成伽陀赠别绍兴甲戌秋七月书於鹤林山
　　张元干　潇湘图
　　张元干　辛酉别杨聪父
　　张元干　信中居仁叔正皆有诗访梅於城西而独未暇载酒分付老拙真敢不承
　　张元干　瑶真馆
　　张元干　叶少蕴生朝
　　张元干　叶少蕴生朝三首
　　张元干　夜宿宗公丈室求诗甚勤为赋五字
　　张元干　乙卯秋奉送王周士龙阁自贬所归鼎州太夫人侍下
　　张元干　雍熙堂
　　张元干　咏二疏
　　张元干　用折枢韵呈李丞相二首
　　张元干　游东山二咏次李丞相韵　榴花谷
　　张元干　游东山二咏次李丞相韵　鱣溪
　　张元干　游庐山
　　张元干　艅艎斋
　　张元干　与富枢密
　　张元干　圆通秀禅师送逊公首座赴明水请
　　张元干　再次前韵即事
　　张元干　再和李丞相游山
　　张元干　再用前韵哭德久
　　张元干　再用前韵重哭德久贤使君
　　张元干　再用韵奉留聪父
　　张元干　赠庆绍上人
　　张元干　张丞相生朝二十韵
　　张元干　真歇老人退居东庵予过雪峰特访之为留再宿仍赋两诗
　　张元干　止戈堂
　　张元干　子立昆仲垂和游天宫诗既工且敏义不虚辱再此见意
　　张元干　紫岩九章章八句上寿张丞相
　　张元干　走笔次廷藻韵二绝
　　张元干　祖颖漕使希道使君以绝句相酬答聊成二章解嘲併发一笑
　　张元干　左举善人物高妙才具敏特要当为世用而乃携孥抚孤以不二价从事丹壶
　张元孝　醴泉歌
　张圆觉　遗陈氊头
　张远猷　澹山岩
　张爚
　　张爚　请赵季宪主玉虚道院
　　张爚　上赵主簿霁宇
　　张爚　重沓岭
　张云友
　　张云友　灯花联句
　　张云友　雪窗联句
　张泇
　　张泇　录苔梅
　　张泇　题黄碧酒肆
　张蕴
　　张蕴　不寐
　　张蕴　除夕
　　张蕴　垂虹
　　张蕴　春朝偶题
　　张蕴　次韵月中闻鹤
　　张蕴　翠蛟亭
　　张蕴　翠蛟亭呈孙元素鍊师
　　张蕴　丹阳道中流寓人
　　张蕴　祷雪天竺由灵鹫过冷泉
　　张蕴　道场山
　　张蕴　道中观戽水戏书
　　张蕴　东庵与道者语有感
　　张蕴　多景楼
　　张蕴　凤鹤鹊三题与江社同赋
　　张蕴　姑苏台
　　张蕴　顾迳
　　张蕴　瓜洲
　　张蕴　归雁亭
　　张蕴　何山
　　张蕴　鹤田还江石
　　张蕴　虎丘
　　张蕴　惠山
　　张蕴　寄鹤田
　　张蕴　金山
　　张蕴　京口运河上
　　张蕴　九日
　　张蕴　楝花
　　张蕴　録録
　　张蕴　毗陵天庆观龙
　　张蕴　平山和韵鹤田
　　张蕴　平山堂吊古
　　张蕴　钱氏东皋
　　张蕴　秋思
　　张蕴　上海
　　张蕴　食蛎次韵芸隐
　　张蕴　祀事
　　张蕴　送晏桂山赴高沙郡
　　张蕴　酥
　　张蕴　岁晏用赵谊父访云心韵以寄
　　张蕴　同寮约游香林分单韵得林字
　　张蕴　维扬即事
　　张蕴　午日次韵池袭父
　　张蕴　西湖清明
　　张蕴　溪上
　　张蕴　喜李鹤田至次阮云心韵兼寄
　　张蕴　新晴
　　张蕴　月泉纪游
　　张蕴　云间
　　张蕴　霅川次韵鹤田
　　张蕴　斋宫偶题
　　张蕴　正月二日雪
　　张蕴　至后
　　张蕴　重游大涤洞天
　　张蕴　朱柿
　张载
　　张载　八翁十首
　　张载　芭蕉
　　张载　白发
　　张载　贝母
　　张载　别馆中诸公
　　张载　别后寄吕子进
　　张载　春晚
　　张载　登岘首阻雨四首
　　张载　东门行
　　张载　度关山
　　张载　葛覃解
　　张载　孤宦
　　张载　古东府　短歌行
　　张载　合云寺书事三首
　　张载　和薛伸国博漾陂
　　张载　候人
　　张载　鸡鸣
　　张载　集义斋
　　张载　间居书事
　　张载　江上夜行
　　张载　鞠歌行
　　张载　句
　　张载　卷耳解
　　张载　绝句
　　张载　君子行
　　张载　克己复礼
　　张载　老大
　　张载　乐处
　　张载　刘阳归鸿阁
　　张载　吕不韦春秋
　　张载　梦中
　　张载　牧牛儿
　　张载　契重
　　张载　日重光
　　张载　圣心
　　张载　诗上尧夫先生兼寄伯游正叔
　　张载　诗一首
　　张载　书斋自儆
　　张载　送苏修撰赴阙四首
　　张载　宿兴庆池通轩示同志
　　张载　睢阳五老图
　　张载　题北村六首
　　张载　题解诗后
　　张载　土床
　　张载　我欲
　　张载　萱草
　　张载　燕歌行
　　张载　一室
　　张载　移疾
　　张载　忆别
　　张载　游山寺
　　张载　有丧
　　张载　虞帝庙乐歌辞
　　张载　岳阳书事
　　张载　赠司马群实
　　张载　诸宫观梅寄胡康侯
　张在　题兴龙寺老柏院
　张瓒　武侯祠
　张璪
　　张璪　落雁亭
　　张璪　琼花
　张泽　琅邪山清风亭
　张昭远　喜雨诗
　张昭子
　　张昭子　挽赵秋晓
　张珍奴　诗一首
　张镇初　游鼓山
　张镇孙
　　张镇孙　白云对月
　　张镇孙　和御赐诗
　　张镇孙　水帘洞
　　张镇孙　谢恩诗
　　张镇孙　夜过白云话别
　张震龙　挽赵秋晓
　张正己　上元口号
　张之才　广野轩
　张知复　读浯碑漫成一绝
　张知退　一眃泉
　张埴
　　张埴　八月实四夜池上
　　张埴　朝阳前对红蓼
　　张埴　赤壁矶
　　张埴　酬长沙邓寿甫
　　张埴　酬黄帝锡见和
　　张埴　酬刘和叔
　　张埴　酬谢谦山所寄
　　张埴　初夏湖山
　　张埴　歜节南司洲驿
　　张埴　春日瓶花
　　张埴　春日武昌南楼
　　张埴　此心过酬韵
　　张埴　答爱吾
　　张埴　答彭秉山
　　张埴　答彭以直
　　张埴　答士宜
　　张埴　答吴子登
　　张埴　答曾清甫
　　张埴　登白帝城楼
　　张埴　登岳阳楼
　　张埴　东湖汤饼后进翁展墓饮嵩山踏雨泳归在行相继属和兰亭集献之噤无半
　　张埴　冬夜李仲玉寓所
　　张埴　洞庭登陆池楼
　　张埴　读陈公孟等伏阙书
　　张埴　杜园九日红梅主人以为瑞彭潜心索赋
　　张埴　对木犀
　　张埴　风雨后有怀
　　张埴　奉韵酬谢
　　张埴　庚午蛾眉亭
　　张埴　馆中写怀寄光山琴庵
　　张埴　果泉来馆中
　　张埴　过洞庭书所见
　　张埴　过玉山庄居
　　张埴　合江亭
　　张埴　和汉东先生韵六首
　　张埴　和梅溪岁晚所寄
　　张埴　和彭秋宇四月所唐律
　　张埴　和舒波社日清明
　　张埴　湖山馆中酬谢士宜
　　张埴　惠白团扇
　　张埴　鸡冠花
　　张埴　寄樊口郑石谷
　　张埴　寄樊上友人
　　张埴　寄黄秀峰
　　张埴　寄马竹冈
　　张埴　寄题西昌严后山三教堂
　　张埴　寄题月潭方丈
　　张埴　寄贤斋
　　张埴　江汉
　　张埴　江涨和韵
　　张埴　解苍然亭
　　张埴　解舟下石櫃
　　张埴　菊后
　　张埴　菊花盛开
　　张埴　句
　　张埴　苦雨过玄妙池观莲
　　张埴　刘元翁索赋鞠逸
　　张埴　刘元翁索赋雩都孙氏梅轩
　　张埴　梅溪徙居吾乡北山下
　　张埴　南康
　　张埴　拟寄雪平诸兄弟及叔侄辈
　　张埴　奇山繁步二十八字迎之
　　张埴　祈雨爱蒋常请求诗
　　张埴　三用韵谢士安
　　张埴　山阁
　　张埴　山中
　　张埴　尚方崖赴刘次山馆见过
　　张埴　十三日归天光云影堂
　　张埴　食新
　　张埴　是日归馆中作
　　张埴　书后村诗卷
　　张埴　书彭秋卷末
　　张埴　书萍实旅舍
　　张埴　送衣还石泓弟
　　张埴　送周叔恭远游
　　张埴　岁晚樊口解舟
　　张埴　太白祠
　　张埴　题钟氏深秀楼
　　张埴　吴城山用东坡韵
　　张埴　西山九曲亭
　　张埴　西州访旧诸人皆尚檄去偕江一父过郎官湖赋此
　　张埴　下青峰
　　张埴　夏日鹄山
　　张埴　湘中二首书县斋冰壶
　　张埴　小绝句
　　张埴　小轩生日
　　张埴　小园桃熟
　　张埴　小斋睡起
　　张埴　谢朱郎中
　　张埴　辛未寇莱公祠
　　张埴　夜枕
　　张埴　由新田归故家
　　张埴　游洪山馆
　　张埴　游青原饮息庵
　　张埴　游桃川宫
　　张埴　有遗搔痒之具曰不求人又曰婆指甲约相赋
　　张埴　雨后见酴醾
　　张埴　再用还答得淳
　　张埴　曾希曾见示近作赋此赠之
　　张埴　赠神目刘正卿
　　张埴　赠云留道人
　　张埴　正月旦小斋观梅
　　张埴　重过楚峰驿
　　张埴　紫霞宫听南风操
　张埴客　句
　张祉　白鹤峰
　张至龙
　　张至龙　巴岭
　　张至龙　北津
　　张至龙　采莲曲
　　张至龙　槎
　　张至龙　楚节西塘省鞠
　　张至龙　答黄芳洲
　　张至龙　登东山怀朱静佳
　　张至龙　点史
　　张至龙　吊蝶
　　张至龙　东林寺
　　张至龙　古别离
　　张至龙　横峰感事
　　张至龙　化龙阁
　　张至龙　寄宝林僧
　　张至龙　寄胡竹洲
　　张至龙　寄苕川故人
　　张至龙　简胜上人
　　张至龙　饯翁丹山发南浦
　　张至龙　江常庵出武夷
　　张至龙　李梅磵雪夜留饮
　　张至龙　马升庵惠鞠苗
　　张至龙　梅花十咏　半开
　　张至龙　梅花十咏　半谢
　　张至龙　梅花十咏　蓓蕾
　　张至龙　梅花十咏　大实
　　张至龙　梅花十咏　梅梢
　　张至龙　梅花十咏　全开
　　张至龙　梅花十咏　全谢
　　张至龙　梅花十咏　小实
　　张至龙　梅花十咏　欲开
　　张至龙　梅花十咏　欲谢
　　张至龙　拟韩偓体
　　张至龙　齐云寺
　　张至龙　塞上曲
　　张至龙　山礬花
　　张至龙　送镜山僧游雪峰
　　张至龙　宿灵岩
　　张至龙　宿易冲妙道院
　　张至龙　题白沙驿
　　张至龙　题隐者壁
　　张至龙　晚步寄刘澂斋
　　张至龙　晚窗
　　张至龙　武夷山
　　张至龙　喜杨琴隐至
　　张至龙　峡口
　　张至龙　演雅十章
　　张至龙　雨中过陆家园
　　张至龙　寓兴十首
　　张至龙　赠刘介庵
　　张至龙　朱柏岩约南归
　　张至龙　子期台
　　张至龙　紫微阁赠凌丹士
　张志　句
　张志道
　　张志道　白石山
　　张志道　西湖怀古
　张致远
　　张致远　百丈寺
　　张致远　观陈谏议祠有感
　　张致远　祭梅州守
　　张致远　句
　　张致远　明月楼
　张稚圭　铁袈裟
　张中行　漂泊岳阳泛舟洞庭晚君山与丁联句
　张仲　再游浯溪
　张仲威　设醮灵仙观
　张仲武　石淙
　张仲信　万年宫
　张仲尹　玉兔净居诗
　张众　句
　张洙　句
　张铸
　　张铸　道士
　　张铸　寄葛源
　张资
　　张资　和遗绡女子
　　张资　应约访遗绡女子
　张子定　兴庆池禊宴
　张子厚　九日亭
　张子惠　送叠山先生北行
　张子龙
　　张子龙　白鸡冠花图
　　张子龙　碧筒
　　张子龙　客居岭南
　张子文
　　张子文　次韵何文缜墨梅二绝
　　张子文　墨梅三绝
　张自明
　　张自明　白龙洞
　　张自明　丹霞岩
　　张自明　观邸报
　　张自明　和方信孺题云崖轩
　　张自明　龙隐庵
　　张自明　栖霞洞
　　张自明　清秀山韵
　　张自明　水月洞
　　张自明　游朝阳洞次孙机宜韵
　　张自明　游华景洞
　张宗益　送程给事知越州
　张宗尹
　　张宗尹　句
　　张宗尹　题陈相鄠杜别业壁
　张宗永
　　张宗永　句
　　张宗永　题陈相别业











ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：张






张安修

张安修　题灵龟洞

何年六丁驱霹雳，苍龙惊起穿崖石。

拿雷掣电卷波涛，来与真仙分窟宅。

上崖窅深如偶瓮，下崖人豦豣如空洞。

不知泉脉从何来，百面鼙鼓长汹涌。

大灵闯首浮中流，背隐八卦开双眸。

似闻夏潦不能没，疑有神仙司诸幽。

我曾雁荡观龙鼻，半日才通涓滴水。

岂如六月散甘霖，灵泉滚滚无穷已。

惜哉埋没荒烟中，车马来稀三叠重。

若教遗向飞来峰，龙井冷泉皆下风。

张柏父

张柏父　送郑惟泰丞江山

都城十两车，送子江之浒。

目寄片帆飞，水国沿渔浦。

怜子经世才，战笔文中虎。

小试乘田车，暂为民父母。

民社不轻寄，忧戚抱民苦。

忠孝指心切，求不愧仰俯。

青天遇有阙，思惟炼石补。

效职了男儿，一扇醇风古。

送子独钟情，淮河共乡土。

张保雝

张保雝　题钓台

汉包六合纲英豪，一箇冥鸿惜羽毛。

世祖功臣三十二，云台何似钓台高。

张本中

张本中　贤令山

□□萦纡一径深，□看石壁起千音。

雨□□□来春溜，雾霭留空□昼阴。

坐对云山开远眼，静谐泉石会幽吟。

山阴东武定何□，妙趣何曾间古今。

张佖

张佖　碧户

碧户扃鱼锁，兰窗掩镜台。

落花疑怅望，归燕自裴回。

咏絮知难敌，伤春不易裁。

恨从芳草起，愁为晚风来。

衣惹湘云薄，眉分楚岫开。

香浓眠旧枕，梦好醉春杯。

小障明金凤，幽屏点翠苔。

宝铮横塞雁，怨笛落江梅。

卓氏仍多酒，相如正富才。

莫教琴上意，翻作鹤声哀。

张佖

张佖　边上

戍楼吹角起征鸿，猎猎寒旌背晚风。

千里暮烟愁不尽，一川秋草恨无穷。

山河惨澹关城闭。人物萧条市井空。

只此旅魂招未得，更堪回首夕阳中。

张佖

张佖　长安道中早行

客离孤馆一灯残，牢落星河欲曙天，

鸡唱未沈函谷月，雁声新度灞陵烟。

浮生已司庄周蝶，壮志仍输祖逖鞭。

何事悠悠策赢马，此中辛苦过流年。

张佖

张佖　惆怅吟

秋风丹叶动荒城，惨澹云遮日半明。

昼梦却因惆怅得，晚愁多为别离生。

江淹彩笔空留恨，庄叟玄谭未及情。

千古怨魂销不得，一江寒浪若为平。

张佖

张佖　春江雨

雨溟溟，风冷冷，

老松瘦竹临烟汀。空江冷落野云重，

村中鬼火微如星。夜惊溪上渔人起，

滴沥篷声满愁耳。子规叫断独未眠，

罨岸春涛打船尾。

张佖

张佖　春日旅泊桂州

暖风芳草竟芊绵，多病多愁负少年。

弱柳未胜寒食雨。好花争奈夕阳天。

溪边物色堪图画，林畔鸾声似管弦。

独有离人开泪眼，强凭杯酒亦潸然。

张佖

张佖　春晚谣

雨微微，烟霏霏，

小庭半坼红蔷薇。钿筝斜倚画屏曲，

零落几行金雁飞。萧关梦断无寻处，

万叠春波起南浦。凌乱杨花扑绣帘，

晚窗时有流鸾语。

张佖

张佖　春夕言怀

风透疏帘月满庭，倚栏无事倍伤情。

烟垂柳带织腰软，露滴花房怨脸明。

愁逐野云销不尽，情随春浪去难平。

幽窗谩结相思梦，欲化西园蝶未成。

张佖

张佖　洞庭阻风

空江浩荡景萧然，尽日菰蒲泊钓船。

青草浪高三月渡，绿杨花扑一溪烟。

情多莫举伤春目，愁极兼无买酒钱。

犹有渔人数家住，不成村落夕阳边。

张佖

张佖　寄人二首

别梦依依到谢家，小廊回合曲阑斜。

多情只有春庭月，犹为离人照落花。

张佖

张佖　寄人二首

酷怜风月这多情，还到春时别恨生。

倚柱寻思倍惆怅，一场春梦不分明。

张佖

张佖　经旧游

暂到高唐晓又还，丁香结梦水潺潺。

不知云归何处，历历空留十二山。

张佖

张佖　句

槛外有天皆在照，望中无物敢潜行。

张佖

张佖　秋晚过洞庭

征帆初挂酒初酣，暮景离情两不堪。

千里晚霞云梦北，一洲霜橘洞庭南。

溪风送雨这秋寺，磵石惊龙落潭。

莫把羁魂吊湘魄，九疑愁绝烟岚。

张佖

张佖　芍药

香清粉澹怨残春，蝶翅蜂魀恋蕊尘。

间倚晚风生怅望，静留迟日学因循。

休将薜荔为青琐，好与玫瑰作近邻。

零落若教随暮雨，又应愁杀别离人。

张佖

张佖　送容州中丞赴镇

交趾同星坐，龙泉佩斗文。

烧香翠羽帐，看舞郁金裙。

鷁首冲泷浪，犀渠拂岭云。

莫教铜柱北，只说马将军。

张佖

张佖　所思

空塘水碧春雨微，东风散漫杨柳飞。

依依南浦梦犹在，脉脉高唐云不归。

江头日暮多芳草，极目伤心烟悄悄。

隔江红杏一枝明，似玉佳人俯清沼。

休向春台更回望，销魂自古因惆怅。

银河碧海共无情，两处悠悠起风浪。

张佖

张佖　题华严寺木塔

六街晴色动秋光，雨霁凭高只易伤。

一曲晚烟浮渭水，半桥斜日照咸阳。

休将世路悲尘事，莫指云山认故乡。

回首汉宫楼阁暮，数声钟鼓自微茫。

张佖

张佖　晚次湘源县

烟郭遥闻向晚鸡，水平舟静浪声齐。

高林带雨扬梅熟，曲岸笼云谢豹啼。

二女庙荒汀树老。九疑碧楚天低。

张佖

张佖　惜花

蝶散鸾啼尚数枝，日斜风定更离披。

看多记得伤心事，金谷楼前委地时。

张佖

张佖　赠韩道士

日暮秋风吹野花，上清归客意无涯。

桃源寂寂烟霞闭，天路悠悠星汉斜。

还似世人生白发，定知仙骨变黄芽。

东城南陌频相见，应是壶中别有家。

张碧

张碧　鸿门

母龙衔日天地昏，八纮叆叇生愁云。

秦原走鹿无藏处，纷纷争处围成群。

四溟波立鲸相吞，薄摇五岳崩山根。

鱼暇舞浪狂鳅鰄，龙蛇胆战登鸿门。

星旗羽簇强者尊，黑风白雨东西屯。

山河欲拆人烟分，壮士鼓勇君王存。

项庄愤气吐不得，亚父{左豆右斗}声天上闻，

玉光坠地惊崑崙。留侯气魄吞太平，

舌头一寸生阳春。神农女娲愁不言，

蛇枯老妪啼泪痕。星曹定秤称王孙，

项籍骨轻迷精魂，沛公仰面争乾坤。

须臾垓下贼星起，歌声缭绕凄人耳。

吴娃捧酒横秋波，霜天月照空城垒。

力拔山兮忽到北，骓嘶懒渡乌江水。

新丰瑞气生楼台，西楚寒蒿哭愁鬼。

三尺霜鸣金匣里，神光一照八千里。

汉皇骤马意气生，西南扫地迎天子。

张碧

张碧　题祖山人池上怪石

寒姿数片寄突兀，曾作秋山秋水骨。

先生应是厌风雷，着向池边塞龙窟。

我来池上倾醉尊，半酣书破青烟痕。

参差翠缕摆不落，笔头惊怪粘秋云。

我闻吴中项容水，邀得将来倚松下。

铺却双缯直道难，掉首空归不成画。

张表臣

张表臣　八阵图

八阵功成妙用藏，木牛流马法俱亡。

后来识得常山势，纵有桓温恐未详。

张表臣

张表臣　观高邮寺壁曹仁熙画水

曹生画手信有神，毫端风雨生奫泇。

波涛不合来翻屋，鲛鳄何须欲噬人。

汤汤此水势方割，阳侯郁怒冯夷搏。

鼍掷鲸呿海岳惊，雾塞云昏光景薄。

开元将军爱骅骝，拳奇灭没隘九州。

时危此物岂易得，写此尚可销人忧。

末有乃孙画乃水，逋客见之心欲死。

雷奔电击走中原，鱼怖龙愁宁忍视。

先生道眼高崑崙，聊将妙语破迷津。

中流险绝待舟楫，四海浩荡须经纶。

我生甘作淮海客，身脱垂涎头雪白。

惊心未定畏漰湍，欲觅平波泛家宅。

此身端的老江湖，雨笠烟蓑是所图。

他年但饱扬州米，今日宁论甓社珠。

张表臣

张表臣　和陈叔易就晁以道求长松

暂隐嵩高六六峰，未乘云气御飞龙。

自餐白石求黄石，更采长松寄赤松。

张表臣

张表臣　和杨大年馆直诗

翰林历历侵华盖，禁掖明朝侍紫微。

自昔词臣最清切，帝宸高拱借光辉。

张表臣

张表臣　金陵凤凰台

骑鲸仙伯已凌波，奈尔三山二水何。

地老天荒成脉脉，凤凰台上独来过。

张表臣

张表臣　句

碧藕连根丝不断，红蕖著子薏何多。

张表臣

张表臣　句

采玉应求破山剑，探珠仍遣水精奴。

张表臣

张表臣　句

云移鸟灭没，风霁蝶飞翻。

张表臣

张表臣　句

床弩天诛韩闼览，剑锋神助宋将军。

张表臣

张表臣　句

蛇蛟已尽定飞去，雷电歨惊重下来。

张表臣

张表臣　句

已乘云气翳凤麟，六百馀岁无斯民。

想像璧月何当亲，虎头摩诘俱泯沦。

谁其画者陆仲仁，远绍乃祖高无伦。

张表臣

张表臣　琵琶

白鸽潜来入紫槽，朱鸾飞去唳青霄。

江边塞上情何限，瀛府霓裳曲再调。

漫道灵妃鼓瑶瑟，虚传仙子弄云環。

小怜破得春风恨，何似今宵月正高。

张表臣

张表臣　青田壶碧筩酒

酿忆青田核，觞宜碧藕筩。

直须千日醉，莫放一杯空。

张表臣

张表臣　伤胡少汲兵败

选将他年重，作师此日难。

伤心闵东道，白首戴南冠。

张表臣

张表臣　诗一首

射飞何必捐金弹，抵鹊虚烦用夜光。

切玉昆吾宁刺豕，断蛟干越岂刲羊。

张表臣

张表臣　题雎阳双庙二首

张许昭鸿烈，南雷贾共灵。

无瑕双白璧，有曜五华星。

怀哲音容在，伤时涕泪零。

向来丹凤阙，犹带犬羊腥。

张表臣

张表臣　题雎阳双庙二首

渔阳哭骑满关东，百战孤城挫贼锋。

唐室兴亡击公等，九原可作更谁从。

张表臣

张表臣　婺州山中

作畎捉檐卸，呼田歡乃侬。

山塘莫车水，梅雨正分龙。

张秉

张秉　句

叠石自然成雁塔，賏泓依旧作龙塘。







卷485

张秉

张秉　清风十韵

何处来苹末，萧骚尽四邻。

金茎吹晓露，玉宇动轻尘。

易水离歌阕，齐纨怨思新。

泛兰迷旧泽，落帽会佳辰。

篱菊飘香远，庭桐坠叶频。

帆开五湖客，槎去九霄人。

曲沼铺纹簟，平芜偃绿茵。

鸿飞资羽翮，鹰击助精神。

仙驭归堪待，琴松韵更真。

披襟同楚树，千古自相亲。

张秉

张秉　戊早年七夕五绝

斜汉西倾桂魄新，停梭今夕度天津。

世间纵有支机石，谁是成都卖卜人。

张秉

张秉　戊早年七夕五绝

红渠烂熳碧池香，罗绮三千侍汉皇。

阿母暂来成底事，茂陵宫桂已苍苍。

张秉

张秉　戊早年七夕五绝

香阶宝砌静无尘，摇指星河再拜人。

若把离情今夕说，世间生死最伤神。

张秉

张秉　戊早年七夕五绝

北斗城高禁漏多，汉家宫殿奏笙歌。

漫教青鸟传消息，金简长生得也么。

张秉

张秉　戊早年七夕五绝

珠箔风轻月似钩，还看锦乡结高楼。

堪伤乞巧年年事，未识君王已白头。

张秉

张秉　郑州联句

函关秋霁雁初回，六里商於晓色开。

四皓有灵应笑我，谪官方始入山来。

张磻

张磻　闻兄衟竮作诗寄之

飞旆翩然拂曙凉，都门饯送集冠裳。

竮乡此去嗟予季，忠国古来留异方。

贾谊谁云时不遇，郦生自谓我非狂。

横江一纲空朝市，何物充庖荐庙廊。

张伯常

张伯常　宿难老堂

漆园秋净夜堂虚，偶伴横林隐者居。

纸绉白云垂帐厚，荻筛明月帘疏。

玉棋子夺三军令，金剪刀翻数体书。

疏广拂衣惭不早，芰荷舟舫草茅芦。

张伯常

张伯常　题双峰显祖院

暖脉匀青地上苔，拂尘题柱记花开。

海风一夜吹山雨，却送春寒入寺来。

张伯端

张伯端　挨排四象生真土诗

东方青龙西白虎，南面朱雀北玄武。

四兽狰狞不可当，定计将军能作主。

两手擒来合战时，正见中秋月当午。

杀气惊天动鬼神，用尽周星震区宇。

须臾战罢兵器收，产颗明珠号真土。

张伯端

张伯端　宝月

一轮明月当虚空，万国清光无障碍。

收之不聚拨不开，前之不进后不退。

彼非远兮此非近，表非外兮里非内。

同中有异异中同，问你傀儡会不会。

张伯端

张伯端　抱一

国富民安后，修成体属乾。

凝神归妙道，抱一守丹田。

去住浑无碍，升腾任自然。

九年功满日，独步大罗仙。

张伯端

张伯端　采珠歌

贫儿衣中珠，本自圆明好。

不会自寻求，却数他人宝。

数他宝，终无益，

只是教君空费力。争如认取自家珍，

价值黄金千万亿。此宝珠，

光最大，遍照三千大千界。

从来不解少分毫，刚被浮云为障碍。

自从认得此摩尼，泡体空花谁更爱。

佛珠还与我珠同，我性即归佛性海。

珠非珠，海非海，

坦然心量包法界。任你尘嚣满眼前，

定慧圆明常自在。不是空，

不是色，内外皎然无壅塞。

六通神慧妙无穷，自利利他宁解极。

见即了，万事毕，

绝学无为度终日。怕兮如未兆婴儿，

动止随缘无固必。不断妄，

不修真，真妄之心总属尘。

从来万法皆无相，无相之中有法身。

法身即是天真佛，亦非人兮亦非物。

浩然充塞天地间，只是希夷并恍惚。

垢不染，光自明，

无法不从心里生。心若不生法自灭，

即知罪福本无形。无佛修，

无法说，丈夫智见自然别。

出言便作狮子鸣，不似野牛论生灭。

张伯端

张伯端　禅定指迷歌

如来禅性如水，体静风波自止。

兴居湛湛常清，不独坐时方是。

今人静坐取证，不道全在见性。

性於见里若明，见向性中自定。

定成慧用无穷，是名诸佛神通。

几欲究其体用，但见十方虚空。

空中杳无一物，亦无希夷恍惚。

希恍既不可寻，寻之却成乖失。

只此乖失两字，不可执为凭据。

本心尚乃如空，岂有得失能所。

但将万法遣除，遣令净尽无馀。

豁然圆明自现，便与诸佛无殊。

色身为我桎梏，且恁和光混俗。

举动一切无心，争甚是非荣辱。

生身只是寄居，逆旅主号毗卢。

毗卢不来不去，乃知生灭无馀。

或问毗卢何似，只为有相不是。

眼前叶叶尘尘，尘叶非同非异。

况此尘尘叶叶，个个释迦迦叶。

异则万籁皆鸣，同则一风都摄。

若要认得摩尼，莫道得法方知。

有病用他药疗，病差药更何施。

心迷须假法照，心悟法更不要。

又如昏镜得磨，痕垢自然灭了。

本为心法皆妄，故令难尽诸相。

诸相离了何如，是名至真无上。

若欲庄严佛土，平等行慈救苦。

菩提本愿虽深，切莫相中有取。

此为福慧双圆，当来授记居先。

断常纤尘有染，却於诸佛无缘。

翻念凡夫迷执，尽被情爱染习。

只为贪著情多，常生胎卵化湿。

学道须教猛烈，无情心刚似铁。

直饶父母妻儿，又与他人何别。

常守一颗圆光，不见可欲思量。

万法一时无著，说甚地狱天堂。

然后我命在我，空中无升无堕。

出没诸佛土中，不离菩提本坐。

观音三十二应，我当亦从中证。

化现不可思议，尽出逍遥之性。

我是无心禅客，凡事不会拣择。

昔时一个黑牛，今日浑身总白。

有时自歌自笑，傍人道我神少。

争知被褐之形，内怀无价之宝。

更若见我谈空，恰似囫囵吞枣。

此法唯佛能知，凡愚岂解相表。

兼有修禅上人，只学闹口合唇。

夸我问答敏急，却元不识主人。

盖是寻枝摘叶，不解穷究本根，

得根枝叶自茂，无根枝叶难存。

便逞已握灵珠，转於人我难除。

与我灵源妙觉，远隔千里之殊。

此辈可伤可笑，空说积年学道。

心高不肯问人，枉使一生虚老。

乃是愚迷钝根，邪见业重为因。

若向此生不悟，后世争免沉沦。

张伯端

张伯端　读雪窦禅师祖英集

曹溪一水分千派，照古澄今无滞碍。

近来学者不穷源，妄指蹄洼为大海。

雪窦老师达真趣，大震雷音椎法鼓。

狮王哮吼出窟来，百兽千邪皆恐惧。

或歌诗，或语句，

丁宁指引迷人路。言辞磊落义高深，

击玉敲金响千古。争奈迷人逐境留，

却将言相寻名数。真如实相本无言，

无下无高无有边。非色非空非二体，

十方尘刹一轮圆。正定何曾分语默，

取不得兮舍不得。但於诸相不留心，

即是如来真轨则。为除妄相将真对，

妄若不生真亦晦。能知真妄两俱非，

方得真心无羐碍。无羐碍兮能自在，

一悟顿消穷劫罪。不施功力证菩提，

从此永离生死海。吾师近而言语畅，

留在世间为榜样。昨宵被我唤将来，

把鼻孔穿放杖上。问他第一义如何，

却道有言皆是谤。

张伯端

张伯端　火记六百篇

火记六百篇，十月如转毂。

朝昏各一卦，屯蒙相趁逐。

子时发阳火，二百一十六。

午时起阴爻，十八八个足。

铅消汞自乾，熏蒸丹已熟。

阴尽变纯阳，体貌如琼玉。

张伯端

张伯端　即心是佛颂

佛即心兮心即佛，心佛从来皆妄物。

若知无佛复无心，始是真如法身佛。

法身佛，没模样，

一颗圆光含万象。无体之体即真体，

无相之相即实相。非色非空非不空，

不动不静不来往。无异无同无有无，

难取难舍难听望。内外圆通到处通，

一佛国在一沙中。一粒沙含大千界，

一个身心万个同。知之须会无心法，

不染不滞为净业。善恶千端无所为，

便是南无及迦叶。

张伯端

张伯端　见物便见心

见物便见心，无物心不现。

十方通塞中，真心无不遍。

若生知识解，却成颠倒见。

睹境能无心，始见菩提面。

张伯端

张伯端　绝句

饶君了悟真如性，未免抛身却入身。

何似更兼修大药，顿超无漏作真人。

张伯端

张伯端　绝句

投胎夺舍及移居，旧住名为四果徒。

若解降龙并伏虎，真金起屋几时枯。

张伯端

张伯端　绝句

鉴形闭气思神法，初出艰难后坦途。

倏忽虽能游万国，奈何弃旧却移居。

张伯端

张伯端　绝句

释氏教人修极乐，亦缘极乐是金方。

大都色相惟兹实，馀二非真谩度量。

张伯端

张伯端　绝句

俗语常言合圣道，宜向其中细寻讨。

能将日用颠倒求，天地尘沙尽成宝。

张伯端

张伯端　绝句六十四首

先把乾坤为鼎器，次抟乌兔药来烹。

既驱二物归黄道，争得金丹不解生。

张伯端

张伯端　绝句六十四首

安炉立鼎法乾坤，锻炼精华制魄魂。

聚散氤氲为变化，敢将玄妙等闲论。

张伯端

张伯端　绝句六十四首

休泥丹灶费工夫，炼药须寻偃月炉。

自有天然真火用，不须柴炭及吹嘘。

张伯端

张伯端　绝句六十四首

偃月炉中玉蕊生，朱砂鼎内水银平。

只因火力调和后，种得黄芽渐长成。

张伯端

张伯端　绝句六十四首

嚥津纳气是人行，有药方能造化生。

鼎内若无真种子，犹将水火煮空铛。

张伯端

张伯端　绝句六十四首

调和铅汞要成丹，大小无伤两国全。

若问真铅是何物，蟾光终日照西川。

张伯端

张伯端　绝句六十四首

未炼还丹莫入山，山中内外尽非铅。

此般至宝家家有，自是愚人识不全。

张伯端

张伯端　绝句六十四首

竹破须将竹补苴，覆雏当用子为之。

万般非类徒劳力，争似真铅合圣机。

张伯端

张伯端　绝句六十四首

用铅不得用凡铅，用了真铅也弃捐。

此是用铅真妙诀，用铅不用是诚言。

张伯端

张伯端　绝句六十四首

虚心实腹义俱深，只为虚心要识心。

莫若炼铅先实腹，且教守取满堂金。

张伯端

张伯端　绝句六十四首

梦谒西华到九天，真人授我指玄篇。

其中简易无多语，只是教人炼汞铅。

张伯端

张伯端　绝句六十四首

道自虚无生一炁，便从一炁产阴阳。

阴阳再合生三体，三体重生万物昌。

张伯端

张伯端　绝句六十四首

坎电烹込金水方，火发昆仑阴与阳。

二物若还和合了，自然丹熟遍身香。

张伯端

张伯端　绝句六十四首

离坎若还无戊己，虽舍四象不成丹。

只缘彼此怀真土，遂使金丹有返还。

张伯端

张伯端　绝句六十四首

日居离位翻为女，坎配蟾宫却是男。

不会个中颠倒意，休将管见事高谈。

张伯端

张伯端　绝句六十四首

取将坎位中心实，点化离宫腹里阴。

从此变成乾健体，潜藏飞跃尽由心。

张伯端

张伯端　绝句六十四首

震龙汞自出离乡，兑虎铅生在坎方。

二物总因儿产母，五行全要入中央。

张伯端

张伯端　绝句六十四首

赤龙黑虎各西东，四象交加戊己中。

复姤自兹能运用，金丹谁道不成功。

张伯端

张伯端　绝句六十四首

西山白虎正猖狂，东海青龙不可当。

两兽捉来令死斗，炼成一块紫金霜。

张伯端

张伯端　绝句六十四首

华岳山头雄虎啸，扶桑海底牝龙吟。

黄婆自解相媒合，遣作夫妻共一心。

张伯端

张伯端　绝句六十四首

月才天际半轮明，早有龙吟虎啸声。

便好用心修二八，一时辰内管丹成。

张伯端

张伯端　绝句六十四首

先且观天明五贼，次须察地以安民。

民安国富方求战，战罢方能见圣君。

张伯端

张伯端　绝句六十四首

用将须分左右军，饶他为主我为宾。

大凡临阵休轻敌，恐丧吾家无价珍。

张伯端

张伯端　绝句六十四首

火生於木本藏锋，不会钻研莫强攻。

祸发只因斯害己，要须制伏觅金翁。

张伯端

张伯端　绝句六十四首

金翁本是东家子，送向西邻寄体生。

认得唤来归舍养，配将姹女作亲情。

张伯端

张伯端　绝句六十四首

姹女游从自有方，前行须短退须长。

归来却入黄婆舍，嫁个金翁作老郎。

张伯端

张伯端　绝句六十四首

纵识朱砂及黑铅，不知火候也如闲。

大都全藉维持力，毫发差殊不作丹。

张伯端

张伯端　绝句六十四首

契论经歌讲至真，不将火候著於文。

要知口诀通玄处，须共神仙子细论。

张伯端

张伯端　绝句六十四首

八月十五耫蟾辉，正是金精壮盛时。

若到一阳来起复，便堪进火莫延迟。

张伯端

张伯端　绝句六十四首

一阳才动作丹时，铅鼎温温照幌帷。

受气之初容易识，抽添运用且防危。

张伯端

张伯端　绝句六十四首

玄珠有象逐阳生，阳极阴消渐剥形。

十月霜飞丹始熟，恁时神鬼也须惊。

张伯端

张伯端　绝句六十四首

前弦之后后弦前，药味平平气象全。

采得归来炉里鍛，鍛成温养似烹鲜。

张伯端

张伯端　绝句六十四首

长男乍饮西方水，少女初开北地花。

若使青娥相见后，一时关锁住黄家。

张伯端

张伯端　绝句六十四首

兔鸡之月及其时，刑德临门药象之。

到此金砂须沐浴，若还加火必倾危。

张伯端

张伯端　绝句六十四首

日月三旬一遇逢，以时易日法神功。

守城野战知凶吉，增得灵砂满鼎红。

张伯端

张伯端　绝句六十四首

否泰才交万物盈，屯蒙二卦受生成。

个中得意休求象，若究群爻谩役情。

张伯端

张伯端　绝句六十四首

卦中设象本仪形，得象忘言意自明。

后世迷徒惟泥象，却行卦炁望飞升。

张伯端

张伯端　绝句六十四首

天地盈虚自有时，审观消息始知机。

由来庚甲申明令，杀尽三尸道可期。

张伯端

张伯端　绝句六十四首

要得谷神长不死，须凭玄牝立根基。

真精既返黄金室，一颗灵光永不离。

张伯端

张伯端　绝句六十四首

玄牝之门世罕知，休将口鼻妄施为。

饶君吐纳经千载，争得金乌搦兔儿。

张伯端

张伯端　绝句六十四首

异名同出少人知，两者玄玄是要机。

保命全形明损益，紫金丹药最灵奇。

张伯端

张伯端　绝句六十四首

始之有作无人见，及至无为众始知。

但见无为为要道，岂知有作是根基。

张伯端

张伯端　绝句六十四首

黑中有白为丹母，雄里藏雌是圣胎。

太一在炉宜守慎，三田聚宝应三台。

张伯端

张伯端　绝句六十四首

恍惚之中寻有象，杳冥之内觅真精。

有无从此自相入，未见如何想得成。

张伯端

张伯端　绝句六十四首

四象会时玄体就，五行全处紫金明。

脱胎入口通身圣，无限龙神尽失惊。

张伯端

张伯端　绝句六十四首

华池饮罢月凝辉，跨个金龙访紫微。

从此众仙相识后，海潮陵谷任迁移。

张伯端

张伯端　绝句六十四首

要知金液还丹法，须向家园下种栽。

不假吹嘘并著力，自然丹熟脱真胎。

张伯端

张伯端　绝句六十四首

徒施巧伪为功力，认取他家不死方。

壶内旋添留命酒，鼎中收取返魂浆。

张伯端

张伯端　绝句六十四首

雪山一味￥　醍醐，倾入东阳造化炉。

若过昆仑西北去，张骞方得见麻姑。

张伯端

张伯端　绝句六十四首

不识阳精及主宾，知他那个是疏亲。

房中空闭尾闾穴，悮杀阎浮多少人。

张伯端

张伯端　绝句六十四首

万物芸芸各返根，返根复命即长存。

知常返本人难会，妄作招凶众所闻。

张伯端

张伯端　绝句六十四首

欧冶亲传鑀　剑方，莫耶金水配柔刚。

炼成便会知人意，万里诛妖一电光。

张伯端

张伯端　绝句六十四首

敲竹唤龟吞玉芝，鼓琴招凤饮刀圭。

近来透体金光现，不与常人话此规。

张伯端

张伯端　绝句六十四首

药逢气类方成象，道合希夷即自然。

一粒金丹吞入腹，始知我命不由天。

张伯端

张伯端　绝句六十四首

赫赤金　1一日成，古仙垂语实堪听。

若言九载三年者，尽是推延款日程。

张伯端

张伯端　绝句六十四首

大药修之有易难，也知由我亦由天。

若非积行施功德，动有群魔作障缘。

张伯端

张伯端　绝句六十四首

三才相盗食其时，此是神仙道德机。

万化既安诸虑息，百骸俱理证无为。

张伯端

张伯端　绝句六十四首

阴符宝字逾三百，道德灵文止五千。

今古上仙无限数，尽於此处达真诠。

张伯端

张伯端　绝句六十四首

饶君聪慧过颜闵，不过师传莫强猜。

只为丹经无口诀，教君何处结灵胎。

张伯端

张伯端　绝句六十四首

了了心猿方寸机，三千功行与天齐。

自然有鼎烹龙虎，何必担家恋子妻。

张伯端

张伯端　绝句六十四首

未炼还丹须急炼，炼了还须知止足。

若也持盈未已心，不免一朝遭殆辱。

张伯端

张伯端　绝句六十四首

须将死户为生户，莫执生门号死门。

若会杀机明返覆，始知害里却生恩。

张伯端

张伯端　绝句六十四首

祸福由来互倚伏，还如影响相随逐。

若能转此生杀机，返掌之间灾变福。

张伯端

张伯端　绝句六十四首

修行混俗且和光，圆即圆兮方即方。

显晦逆从人莫测，教人争得见行藏。

张伯端

张伯端　炼铅火候

三十文爻七十武，二百六十分明数。

首尾须教用武烹，中间文火温温煮。

炉中炼出五彩光，赫赫一粒大如黍。

将来掌上和壳吞，逍遥永作真仙侣。

张伯端

张伯端　沐浴

刑德同生杀，加临二八门。

丹砂宜沐浴，神水灌灵根。

闭兑留金汞，禁关养魄魂。

不须行火候，炉里自温温。

张伯端

张伯端　七言四韵十六首

不求大道出迷涂，纵负贤才岂丈夫。

百岁光阴石火烁，一生身世水泡浮。

只贪利禄求荣显，不顾形容暗悴枯。

试问堆金等山岳，无常买得不来无。

张伯端

张伯端　七言四韵十六首

人生虽有百年期，寿夭穷通莫预知。

昨日街头犹走马，今朝棺内已眠尸。

妻财遗下非君有，罪业将行难自欺。

大药不求争得遇，遇之不炼是愚痴。

张伯端

张伯端　七言四韵十六首

学仙须是学天仙，惟有金丹最的端。

二物会时情性合，五行全处虎龙蟠。

本因戊己为媒聘，遂使夫妻镇合欢。

只候功成朝北阙，九霞光里驾祥鸾。

张伯端

张伯端　七言四韵十六首

此法真中妙更真，都缘我独异於人。

自知颠倒由离坎，谁识浮沉定主宾。

金鼎欲留朱里汞，玉池先下水中银。

神功运火非终夕，现出深潭日一轮。

张伯端

张伯端　七言四韵十六首

虎跃龙腾风浪粗，中央正位产玄珠。

果生枝上终期熟，子在胞中岂有殊。

南北宗源翻卦象，晨昏火候合天枢。

须知大隐居鄽市，何必深山守静孤。

张伯端

张伯端　七言四韵十六首

人人尽有长生药，自是愚迷枉摆抛。

甘露降时天地合，黄芽生处坎离交。

井蛙应谓无龙窟，篱鶠争知有凤巢。

丹熟自然金满屋，何须寻草学烧茅。

张伯端

张伯端　七言四韵十六首

要知产药川源处，只在西南是本乡。

铅遇癸生须急采，金逢望远不堪尝。

送归土釜牢封闭，次入流珠弍配当。

药重一斤须二八，调停火候托阴阳。

张伯端

张伯端　七言四韵十六首

休炼三黄及四神，若寻众药便非真。

阴阳得类归交感，二八相当自合亲。

潭底日红阴怪灭，山头月白药苗新。

时人要识真铅汞，不是凡砂及水银。

张伯端

张伯端　七言四韵十六首

莫把孤阴为有阳，独修一物转羸尪。

劳形按引皆非道，炼气餐霞总是狂。

毕世谩求铅汞伏，何时得见虎龙降。

劝君穷取生身处，返本还元是药王。

张伯端

张伯端　七言四韵十六首

好把真铅著意寻，莫教容易度光阴。

但将地魄擒朱汞，自有天魂制水金。

可谓道高龙虎伏，堪言德重鬼神钦。

已知永寿齐天地，烦恼无由更上心。

张伯端

张伯端　七言四韵十六首

黄芽白雪不难寻，达者须凭德行深。

四象五行全藉土，三元八卦岂离壬。

炼成灵质人难识，消尽阴魔鬼莫侵。

欲向人间留秘诀，未闻一个是知音。

张伯端

张伯端　七言四韵十六首

草木阴阳亦两齐，若还缺一不芳菲。

初开缘叶阳先唱，次发红花阴后随。

常道只斯为日用，真源返覆有谁知。

报言学道诸君子，不识阴阳莫强嗤。

张伯端

张伯端　七言四韵十六首

不识玄中颠倒颠，争知火里好栽莲。

牵将白虎归家养，产个明珠似月圆。

谩守药炉看火候，但看神息任天然。

群阴剥尽丹成熟，跳出凡笼寿万年。

张伯端

张伯端　七言四韵十六首

三五一都三个字，古今明者实然稀。

东三南二同成五，北一西方四共之。

戊己自居生数五，三家相见结婴儿。

婴儿是一含真炁，十月胎圆入圣基。

张伯端

张伯端　七言四韵十六首

不识真铅正祖宗，万般作用枉施功。

休妻谩遣阴阳隔，绝粒徒教肠胃空。

草木金银皆滓质，云霞日月属朦胧。

更饶吐纳并存想，总与金丹事不同。

张伯端

张伯端　七言四韵十六首

万卷仙经话总同，金丹只此是根宗。

依他坤位生成体，种向乾家交感宫。

莫怪天机俱漏尽，都缘学者尽迷蒙。

若人了得诗中意，立见三清太上翁。

张伯端

张伯端　人我

我不异人，人心自异。

人有亲疏，我无彼此。

水陆飞行，等观一体。

贵贱尊卑，首足同己。

我尚非我，何尝有你。

彼此俱无，众泡归水。

张伯端

张伯端　三界惟心

三界惟心妙理，万物非此非彼。

无一物非我心，无一物是我己。

张伯端

张伯端　石桥歌

吾家本住石桥北，山镇水关森古木。

桥下涧水彻昆仑，山下有泉香馥郁。

吾居山内实堪夸，遍地均栽不谢花。

山北穴中藏猛虎，出窟哮吼生风霞。

山南潭底隐蛟龙，腾云降雨山蒙蒙。

二兽相逢闹一场，玄味隐伏皆真祥。

景堪美，吾暗喜，

自斟自酌醺醺醉。醉弹一曲无弦琴，

琴里声声教仔细。可煞醉后没人知，

昏昏默默恰如痴。仰观造化工夫妙，

日还西出月东归。天是地，

地是天，反覆阴阳合自然。

识得五行颠倒处，指日升霞归洞天。

黄金屋，白玉椽，

玉女金童日侍前。南辰北斗分明布，

森罗万象现无边。无昼夜，

要绵绵，聚散周天火候全。

若问金丹端的处，寻师指破水中铅。

木生火，金生水，

水火须分前后队。要辨浮沉识主宾，

铅银砂汞方交会。有刚柔，

莫逸意，知足常足归本位。

万神齐贺太平年，恁时国富民欢喜。

此个事，好推理，

同道之人知此义。后来一辈学修真，

只说存养并行气。在眼前，

甚容易，得服之人妙难比。

先且去病更延年，用火烹煎变阳体。

学道人，去思已，

休问旁门小法制。只知目下哄得人，

不觉自身暗憔悴。劝后学，

须猛絷，莫徒抛家住他地。

妙道不离自家身，岂在千山并万水。

莫因循，自贪鄙，

火急寻师觅玄旨。在生若不学修行，

未必来生甚胎里。既有心，

要终始，人生大事惟生死。

皇天若负道心人，令我三涂为下鬼。

张伯端

张伯端　随他

万物纵横在目前，随他动静任哗欢。

圆明定慧终无染，似水生莲莲自乾。

张伯端

张伯端　无心颂

堪笑我心，如顽如鄙。

兀兀腾腾，任物安委。

不解修行，亦不造罪。

不曾利人，亦不私己。

不持戒律，不徇忌讳。

不知礼乐，不行仁义。

人间所能，百无一会。

饥来吃饭，渴来饮水。

困则打睡，觉则行履。

热则单衣，寒则盖被。

无思无量，何忧何喜。

不悔不谋，无念无意。

凡生荣辱，逆旅而已。

林木栖鸟，亦可为比。

来且不禁，去亦不止。

不避不来，无赞无毁。

不厌丑恶，不羡善美。

不趣静室，不远闹市。

不说人非，不夸己是。

不厚尊崇，不薄贱稚。

亲爱冤仇，大小内外。

哀乐得丧，钦侮险易。

心无两睹，坦然一揆。

不为福先，不为祸始。

感而后应，迫而后起。

不畏锋刀，焉怕虎兕。

随物称呼，岂拘名字。

眼不就色，声不来耳。

凡所有相，皆属妄伪。

男女形声，悉非定体。

体相无心，不染不碍。

自在逍遥，物莫能累。

妙觉光圆，映彻表里。

包裹六极，无有遐迩。

光兮非光，如月在水。

取舍既难，复何比拟。

了兹妙用，迥然超彼。

或问所宗，此而已矣。

张伯端

张伯端　无罪福

终日行不曾行，终日坐何曾坐。

修善不成功德，造恶元无罪过。

时人若未明心，莫执此言乱做。

死后须见阎王，难免镬汤碓磨。

张伯端

张伯端　五言

女子著青衣，郎君披素练。

见之不可用，用之不可见。

恍惚里相逢，杳冥中有变。

一霎火焰飞，真人自出现。

张伯端

张伯端　心经颂

蕴谛根尘空色，都无一法堪言。

颠倒之见已尽，寂静之体翛然。

张伯端

张伯端　性地颂

佛性非同异，千灯共一光。

增之宁解溢，减著且无伤。

取舍皆为过，焚漂总不妨。

见闻知觉法，无一可猜量。

张伯端

张伯端　性地颂

如来妙体遍河沙，万象森罗无障遮。

会得圆通真法眼，始知三界是吾家。

张伯端

张伯端　性地颂

视之不可见其形，及至呼之又却应。

莫道此声如谷响，若还无谷有何声。

张伯端

张伯端　性地颂

一物含闻见觉知，盖诸尘境显其机。

灵常一物尚非有，四者凭何作所依。

张伯端

张伯端　性地颂

不移一步到西天，端坐诸方在目前。

项后有光犹是幻，云生足下未为仙。

张伯端

张伯端　性地颂

求生本自无生，畏灭何曾暂灭。

眼见不如耳见，口说争如鼻说。

张伯端

张伯端　圆通

见了真空空不空，圆明何处不圆通。

根尘心法都无物，妙用方知与物同。

张伯端

张伯端　赠白龙洞刘道人歌

玉走金飞两曜忙，始闻花发又秋霜。

徒夸粀寿千来岁，也似云中一电光。

一电光，何太速，

百年都来三万日。其间寒暑互煎熬，

不觉童颜暗中失。纵有儿孙满眼前，

却成恩爱转牵缠。及乎精竭身枯朽，

谁解教君暂驻延。暂驻延，

既无计，不免将身归水逝。

但看古往圣贤人，几个解留身在世。

身在世，也有方，

祗为时人没度量。竞向山中寻草木，

伏铅制汞点丹阳。点丹阳，

事迥别，须向坎中求赤血。

捉来离位制阴精，配合调和有时节。

时节正，用媒人，

金公姹女结亲姻。金公偏好骑白虎，

姹女常驾赤龙身。虎来静坐秋山里，

龙向碧潭奋身起。两兽相逢战一场，

波浪奔腾如鼎沸。黄婆丁老助威灵，

撼动乾坤走神鬼。须臾战罢云雨收，

种个玄珠在泥底。从此根芽渐长成，

随时灌溉抱真精。十月脱胎吞入口，

不觉凡身已有灵。此个事，

世间稀，不是等閒人得知。

夙世若无仙骨分，容易如何得遇之。

得遇之，宜便炼，

都缘光景急如箭。要取鱼时须结罾，

莫待临渊空叹羡。闻君知药已多年，

何不收心炼汞铅。休教烛被风吹灭，

六道轮回莫怨天。近来世上人多诈，

尽著布衣称道者。问他金木是何般，

噤口无言如害哑。却去伏气与休粮，

别有门庭道路长。君不见破迷歌里说，

太乙含真法最良。莫怪言辞多狂劣，

只教时人难鉴别。惟君心与我心同，

方敢倾怀向君说。

张伯垓

张伯垓　寄沈菊山

八十乾淳老，生涯半子虚。

久无朝士馈，空有故人书。

诗道穷方进，尘缘老尽除。

茫茫天壤阔，谁复是知予。

张伯垓

张伯垓　题椿桂堂

进士从来荣一第，至比梯云仰攀桂。

弟兄罕见五枝芳，昔说窦郎，

今莫氏。莫氏一门真可荣，

二难三秀众美并。见闻叹羡不易及，

往往笞儿亲短檠。堂下荷衣戏成伍，

堂上椿龄奉慈母。母夫人是月中娥，

种得森森桂如许。飞腾从此上天衢，

岂但森森月桂如。更看勋名相炤燿，

连珠光彩夺星榆。

张伯威

张伯威　偶题

壶中别景绝尘埃，不是山灵閟不开。

午夜月华冬雪，为无人向此时来。

张伯玉

张伯玉　罢新定至钱塘喜见孙观书记

桐江撝袂蚤三年，把臂重来讲旧篇。

陌上风尘成底事，鬓边霜雪但悠然。

虬蟠我亦思沧海，鹗荐初方上碧天。

忍把离杯又抛掷，别愁纷泊满春烟。

张伯玉

张伯玉　出七里泷口望桐庐县

泷口波自平，沧洲分两溪。

辛勤下百粤，乍出天一涯。

近入桐庐市，潮水滥中泜。

不闻湍濑声，沙鸟浩然飞。

物我两俱适，吾亦浩然归。

张伯玉

张伯玉　初夏同孝叔游普光寺

鱼跳莲叶青钱小，雪压花枝玉燕参。

细草使辬瞻鹿扰，微风池果落莺含。

满瓯春苟浮仙露，一点尖峰滴翠岚。

却逐归舟更多景，晚来雌霓挂寒潭。

张伯玉

张伯玉　初夏同孝叔游朱氏园

冻醪卢橘助登临，此地相逢旧有音。

石润自知梅信蚤，池方应为玉流深。

诗成千色排清砌，话久花枝转夕阴。

不见辟疆妨底事，月楼归去正龙吟。

张伯玉

张伯玉　春日登望海亭

望海亭前春色深，风光澹澹海沈沈。

潮如世路来还去，山带城芜古到今。

坐见微云生别岸，吟惊幽鸟起层阴。

劝君莫苦凭高望，惊动子牟千里心。

张伯玉

张伯玉　次韵王治臣九日使君席上二章

楚枫丹外客颿稀，水拍长天雁字垂。

乐事喜逢千日酒，凭高正在九秋时。

吴歲调笑歌杨叶，蛮鼓{左金右坚}闳引柘枝。

使骑相逢且留饮，行看卓马辔如丝。

张伯玉

张伯玉　次韵王治臣九日使君席上二章

新安江碧郡楼危，九日登临醉袖垂。

莫笑松筠岁寒地，却胜桃李豾阳时。

清渟酒莹红螺面。窈窕笙攒碧玉枝。

未必尊前叹迟暮，几人知我始牵丝。

张伯玉

张伯玉　答王越州蓬莱阁

书报蓬莱高阁成，越山增翠越波明。

云收海上天地静，人在月中金翠横。

游女弄芳珠作佩，仙人度曲玉为笙。

会须长揖浮丘伯，醉听银河秋浪声。

张伯玉

张伯玉　答延平王八使君望江亭见怀之什

望江亭上望桐江，烟水茫然隔锁窗。

擢第蚤同丹桂树，从军俱在碧油幢。

天遥皓月人千里，书托红鳞锦一双。

开府时多家令瘦，酒旗犹恐未相降。

张伯玉

张伯玉　到新定后却寄苏州蒋侍郎

遂翁亭畔碧桃开，招隐溪头画舫回。

曾奉云鸿此真赏。到今羽翼出尘埃。

閒窥玉字书千卷，渴饮金茎露一杯。

别后霜天苦寥阔，海云深处望公台。

张伯玉

张伯玉　得越

尺一除书与会稽，陋儒何以报天辉。

岂惟大幕张红旆，更得全家住翠微。

千骑晚随龙节去，一幅春送鷁舟飞。

支离莫道攘空臂，乞得越州金印归。

张伯玉

张伯玉　登乌龙山诗阁

桐川本无尘，况此幽阁逈。

万木含秋声，一轩与天净。

前峰翠分滴，后谷语相应。

槛下江云归，檐前古雪凝。

岩僧对游客，湛若寒冰莹。

百虑缘心空，独饭随疏磬。

嗟余本林壑，谬与世纷竞。

一作市朝人，几伤麋鹿性。

旧山别来久，萝蔓锁幽径。

长恐客沈深，未得归期定。

息中来此境，时觉襟韵胜。

犹愧招隐心，聊为小山咏。

张伯玉

张伯玉　钓台

尽逐鲸鲵埽八区，故人惟我更无余。

云台功将任图画，天上客星閒卷舒。

若把杀人来逐鹿，争似全身归钓鱼。

先生有意羲皇外，不为林泉傲帝居。

张伯玉

张伯玉　饭芝川村舍

嫩苗苒苒头角秀，柔桑褭褭阴影轻。

茆檐饭起上马去，一声雨后黄鹂鸣。

张伯玉

张伯玉　访禹穴至阳明洞

宛委山前舣画船，攀萝渐入太霄边。

因寻大禹藏书穴，深入阳明古洞天。

万壑秋光含细籁，数峰寒玉立苍烟。

宝函金篆久稀阔，欲就皇人讲数篇。

张伯玉

张伯玉　港口渡

三月悲风瑟瑟寒，小船舟檝渡溪难。

日高待得过岸去，回首脩篁千万竿。

张伯玉

张伯玉　和国镇晚秋斋中见寄

越国风光与众殊，贰车才调世应无。

晴楼对酌云平海，夜榻分题月满湖。

吟啸江山君好手，主张诗酒我非夫。

行当乞挂朱轮去，别作香山九老图。

张伯玉

张伯玉　和王治臣新定即事

碧泉千脉泻金沟，名是东南俗阜州。

任昿旧诗题县石，贺齐高叠照江流。

月明几处游归客，春色何人醉倚楼。

我是江潭钓鱼者，喜君相见且相留。

张伯玉

张伯玉　后庵试茶

郡僻好藏身，心閒久无事。

前轩饱食罢，后庵取茶试。

岩边启茶钥，溪畔涤茶器。

小灶松火然，深铛雪花沸。

瓯中尽余绿。物外有深意。

滥官来此游，时得拂尘累。

莫笑后庵茶，閒中好滋味。

张伯玉

张伯玉　虎丘

东客从来过虎丘，橘花渡口维扁舟。

阖闾宫殿不可见，但对古塔寒飕飗。

忆昔夫差全胜日，水犀十万横吴鉤。

楚山既掘荆人冢，越岭仍将句践囚。

岂谓西施能破国，谁知麋鹿上台游。

唯有吴王有时月，夜深闲照剑池头。

张伯玉

张伯玉　滬渎

泛泛松江水，迢迢笠泽边。

万年知禹力，灌溉有余功。

张伯玉

张伯玉　会稽山

稽山何崔嵬，奠此东南区。

群山状趋附，万壑流萦纡。

畴昔大禹来，简计天下书。

诸侯率麏至，万玉争凫趋。

防风独强梁。后至行趦趄。

天威不可舍，改骨盈高车。

至今憔悴烟，惨澹藏封隅。

遂令百世后，尊王无异图。

乃知圣人心，赏罚尽贻谟。

张伯玉

张伯玉　寄会稽刁景纯学士

雨后稽山紫翠毫，使君千骑压云鳌。

楼台日暖花木丽，河汉夜凉丝竹高。

瀛馆久淹骐骥足，越人今识凤凰毛。

江南老守思离阔，梦想时过白鹭涛。

张伯玉

张伯玉　寄毛都官

寄问副车毛国镇，别来风味久如何。

蓬莱阁上谁同饮，宛委山前几番歌。

应向兰亭摛彩笔，曾教西子画清蛾。

若还问我今何似，比著前春醉更多。

张伯玉

张伯玉　寄睦州苏长使君

阔步曾飞到广寒，一麾聊顿野云间。

虬蟠涧底未失水，鹤在笼中且看山。

旧日笑谈犹壮否，近来书信亦稀还。

严滩桐岭宜秋醉，却恐才高不奈閒。

张伯玉

张伯玉　寄睦州朱少卿

何幸乡枌托使麾，忆曾淮澨见风仪。

泉分龙岫成新酿，庙锁琼蕤换旧枝。

二水清涵潭月夜，千峰晴卷雪云时。

向来萧洒称名郡，少缓龚黄次补期。

张伯玉

张伯玉　寄新定苏七太守

闻道银符渡睦溪，桐山应为长清晖。

渔翁几十迎舟拜，沙鸟成双夹旆飞。

检点簿书茶贡蚤，体量风物橘奴肥。

题舆自愧来何晚，未得云中瞩使威。

张伯玉

张伯玉　监州新定却寄并旧僚

久从光禄长城戍，却到严陵旧钓滩。

休问簿书边报急，且听宅舍水声寒。

舟浮南渡云千里，睡起东窗日数竿。

寄语晋溪溪上月，楚天虽远一般看。

张伯玉

张伯玉　鉴湖晚归

会稽太守无事时，缓带长作渔樵嬉。

大航平榻引宾从，谈笑晚从湖上归。

湖边居望而簇簇，湖岸花木情依依。

环峰晻霭天四垂，渌水荡漾双红旗。

城头叠角已平西，船上樽西含余辉。

冷风徐引江鹄飞，白云回首清猿啼。

渔讴菱棹烟火微，使人却厌千骑随。

归来楼阁上灯后，时觉天风清满衣。

张伯玉

张伯玉　经大洋吴氏别业

渐老故人少，与君兹晤言。

方山共邻里，好畴旧田园。

溪色寒生枕，松阴翠入轩。

犹邻巾子在，相对举清尊。

张伯玉

张伯玉　九日蕺山戒珠寺戏呈僚友

秦望山前晓雁斜，蕺山云外看黄花。

谁能带芥关心绪，且插茱萸伴物华。

岁计簿书宁有尽，日生公事了无涯。

樽前况有兵厨酒，不待兵厨酒亦赊。

张伯玉

张伯玉　句

红梅花下一樽酒，抛掷清香是负伊。

张伯玉

张伯玉　郡斋閒步

花木方塘小，楼台宅院深。

以何消俸禄，无事任山林。

雨雪羁游路，风沙苦战心。

若论当此景，不啻万黄金。

张伯玉

张伯玉　腊日喜雪

腊雪常闻百厉销，今年腊日雪飘飘。

山公预喜明年熟，擘画开春买酒瓢。

张伯玉

张伯玉　留题千峰榭吴孝叔

君把元英诗集披，群山依旧绕轩墀。

杜陵几醉花前地，谢客曾吟日落时。

雨过荷香兼酒美，云深泉韵透帘迟。

佳名大约称千数，百万岚盘一一奇。

张伯玉

张伯玉　留题玉泉山堂

动非缘境静非祥，物物前尘现四天。

此地筌蹄求妙论，有时璎络献诸仙。

欲梅泉石多秋思，过夏松篁聒昼眠。

一个攒眉招不至，劳师香火漏沈莲。

张伯玉

张伯玉　龙门岩

未到子陵台，先见龙门石。

万物镇群峰，闯然耸双壁。

清泉界中道，亢若高门陃。

樵童走深径，鱼户掩沈碧。

白道钓鱼郎，不知有行客。

张伯玉

张伯玉　明月泉

至今千丈松，犹伴数岩雪。

不见纤尘飞，寒泉皓明月。

张伯玉

张伯玉　睦州

千家楼阁丽朝晖，人到于今说钓矶。

雨后数峰骄欲斗，春来两港活如飞。

高吟多谢沈家令，中酒长怜杜紫微。

更爱严城无锁处，白云摇漾去还归。

张伯玉

张伯玉　蓬莱阁閒望写怀

越绝开华国，姚虞启后昆。

昔闻句允霸，今作帝王藩。

地得东南重，山侔岳渎尊。

平湖来万壑，翠袖列千门。

市井鱼盐合，居人组绣繁。

牙旗开物表，州宅倚云根。

六郡趋麟节，三峰出雉垣。

秦游前事废，禹画旧书存。

雁鹜来还去，鲸波吐复吞。

菱歌秋溆远，江信暮潮浑。

石古寒松偃，楼危昼霭昏。

冷光浓可截，秀色净无痕。

露嫋还堤柳，风飞列寺旛。

深林藏杞梓，芳径杂兰荪。

巧笑花争艳，嬉游玉斗温。

画船鵰鷁迅，绛袖绮霞翻。

有意皆行乐，无忧可莳萱。

乡惟知俎豆，士亦贲丘樊。

巨舶联艘至，交衢百货蕃。

敲冰呈巧手，织素竞交鸳。

丽圃红柑亚，通畦紫芋蹲。

茶先春入焙，箂带雪黏盆。

异萼随时坼，清香触处歕。

吴趋惭种蠡，楚些陋湘沅。

往事图难尽，前修孰可援。

风流王与谢，唱和白兼元。

顾我栖儒窦，胡为属使韐。

迂疏非吏法，蹇浅是辞源。

谬览先生策，谁调伯氏埙。

翦裁迷幅尺，追琢昧{左王右與}璠。

学术何曾取，名场辄屡奔。

技甘同{左鼠右石}鼠，化敢望溟鲲。

将幕闲留滞，乌台误选抡。

埋轮惭避俗，折槛畏当轩。

坎{左土右穉}人奚顾，羁孤舌但扪。

爱书疑有癖，怕事欲无言。

薪米支离叟，蹄盂炙轂髠。

一为华省吏，三驾使君辬。

蹭蹬慵成性，龙锺病愈惛。

因怀邸中绂，来访道山园。

税鞅红尘外，班条碧海垠。

披襟澄沆瀣，缓带涤潺湲。

乐岁欢康洽，高鼁礼让敦。

南宫罗俊彦，东箭蔼瑶琨。

退食求凋弊，吹毛析滞冤。

庖刀怯余刃，{左木右畾}剑喜平反。

重禄容虚受，期民肯惮烦。

问贤思水薤，教俗养鸡豚。

{左禾右羣}稏西成稻，逍遥北海樽。

吏符多鹤立，僚友尽鸿骞。

讵听棠阴颂，聊祛缿讼諠。

行歌齐击壤，坐啸比啼猨。

洞邃宜招隐，时清耻叫阍。

嗫嚅挥醉笔，伛偻曝晴暾。

蹑险齰长屐，寻幽叱短辕。

穷通方自适，语默且休论。

厌把诗筒发，欣逢酒{左亦下巾}掀。

桔槔肥果茹，竹马戏儿孙。

以此为官业，何由报主恩。

冰霜徒{左厉右力}操，渊谷可惊魂。

蕙帐羞逋客，庭{左豸右亘}鄙素餐。

行当解簪绂，归老白云邨。

张伯玉

张伯玉　蓬莱阁醉归

蓬莱阁上醉归时，犹索芳樽步步随。

啼鸟似来留翠佩，旁人笑为整花枝。

腰閒半亸黄金印，头上斜欹白接{上罒下离}。

拍手向他宾从道，使君未老莫扶持。

张伯玉

张伯玉　七里滩

漱玉鸣珠七里滩，到今犹照客星寒。

卢奴有水徒千顷。未得高贤一瞬看。

张伯玉

张伯玉　齐山图

东南真赏有齐山，路隔江湖到者难。

绝笔扫成千仞翠，数峰高挂一堂寒。

林僧旧居云泉侣，刺史今为侍从官。

还似东阳午涵碧，丹青写入雍州看。

张伯玉

张伯玉　清明日

每年每遇清明节，把酒寻花特地忙。

今日江城衰病起，佛前新火一炉香。

张伯玉

张伯玉　清思堂晓雪初霁望飞来山

密雪晓初霁，朝阳霭融融。

隐几高堂上，坐对飞来峰。

梵塔倚天半，楼台出烟中。

岧然金银阙，瑰碧交玲珑。

渐转皎日高，杳杳闻疏钟。

天和发秀彩，灏气如腾虹。

况予世虑疏，久矣渟心胸。

更临物外趣，愈觉万缘空。

张伯玉

张伯玉　清思堂昼坐

堂上萧然昼户开，澹松疏竹荫苍苔。

白云无事不肯出，幽鸟有时还自来。

何处覆车迷径路，几人缓颊走尘埃。

支离得意谁知人，自对庭花引一杯。

张伯玉

张伯玉　诗一首

令狐太守好权奇，画楼新建月波晖。

风光似逐水仙去，物色如从云汉归。

春澹瀛洲浮海曲，涛惊渤澥起天围。

从今便作月波唱，醉折姮娥金缕衣。

张伯玉

张伯玉　书大禹寺壁

萧寺禹祠傍，人间白日长。

讽经闻海穴，洗钵动湖光。

台殿留风月，烟云起栋梁。

游人晚回首，松竹自苍苍。

张伯玉

张伯玉　书应天寺壁

城郭鏁山林，自无尘土侵。

一峰来海上，高塔起天心。

世路有盈缩，灵泉无浅深。

使君今老矣，閒处得閒吟。

张伯玉

张伯玉　送花赵提刑

蓬莱阁上牡丹开，尽日凭栏望外台。

不敢登门谒樽酒，且教山仆送花来。

张伯玉

张伯玉　送交代倅车晏十一鲁望

鲁望江南客，风骚猎将坛。

高吟得意处，清韵逼人寒。

场屋声华旧，襟灵渤澥宽。

闺门尽羔雁，庭野列芝兰。

黾勉来新定，淹留就小官。

酒论浩劫饮，山欲上天看。

待月高峰寺，听猿七里滩。

入云移翠簜，凿石引鸣湍。

一日交符去，芳风善继难。

红尘久离阔，白首此相欢。

留方医鹤膝，贶别遗渔竿。

虎杏宁知用，松筠幸未残。

路长分骥騤，火烈辨琅玕。

沙际多平仲，鴒原有谢安。

卷舒知自得，不用苦弹冠。

张伯玉

张伯玉　送睦州丁郎中

雨后桐江木叶稀，坐棠无事枕閒欹。

扁舟几忍严君钓，古壁多逢沈令诗。

夜静好当轮省宿，晓寒堪忆趁朝时。

山城寂寞郎官贵，想对秋风动所思。

张伯玉

张伯玉　送清溪郑中舍官满还京

郑宰金闺彦，年来解绂归。

囊装轻剑在，场屋故人稀。

水馆酒初罢，霜江颿欲飞，

无烦重回首，行矣近天晖。

张伯玉

张伯玉　苏小小墓

小小仙踪去不还，空标遗冢落人间。

钱塘门地家何在，回首临平隔断山。

张伯玉

张伯玉　宿普光寺

无端未得归林下，又向南言拥使麾。

夜宿禅关更萧洒，一轩寒月照清池。

张伯玉

张伯玉　宿桐庐县江口

桐庐江水碧，百丈见游鱼。

元是新安水，流从下濑初。

清风寒到底，明月静涵虚。

尘土谁难濯，人心自不知。

张伯玉

张伯玉　题思范轩二首

英衮多年去竹轩，更思风节记山樊。

抗言后坐遗忠美，通使河源旧策存。

诗石欲留千古永，棠阴还对一楼繁。

使君才望须相继，莫厌林间驻画辬。

张伯玉

张伯玉　题思范轩二首

天下儒宗不世勋，履声今绝岂重闻。

空余逸韵传流水，犹喜清风在此君。

山倚孔祠分积翠，篆寻严濑挂香云。

接花酬倡将三记，时拂尘篇见旧文。

张伯玉

张伯玉　题新定红渠阁

烟卷龙绡豾格殊，彩霞翻处好风俱。

几杯仙露含秋色，一曲蟾宫在画图。

张伯玉

张伯玉　题新定红渠阁

雨送清香浮酒面，泉飞幽韵透城隅。

州民多有东南美，尽应嘉招入幕无。

张伯玉

张伯玉　题新定郡斋寄孝叔二首　右后池荷

主人今向日边归，犹有清香满谢池。

为嘱西风莫摇落，不禁憔悴夕阳时。

张伯玉

张伯玉　题新定郡斋寄孝叔二首　右赏春亭

花意知君改外台，乱红飞尽见苍苔。

纵教颜色明年在，前度刘郎肯再来。

张伯玉

张伯玉　题禹庙

宝穴千峰下，严祠一水傍。

夜声沧海近，秋势越山长。

薄葬超前古，贻谋启后王。

万灵何以报，终古咏怀襄。

张伯玉

张伯玉　题玉泉

灵源曾记古篇章，飞入霜筠万丈长。

六月林风吹宝瑟，九秋山翠坼银潢。

试茶石鼎云含液，酿酒兵厨菊有香。

到此欲知真玉性，不为圆折本来方。

张伯玉

张伯玉　题月波楼

烟波万里浮舟国，云木华亭鹤唳乡。

欲驻野王船一饷，数声风笛肯相将。

张伯玉

张伯玉　同年李郎中以诗见寄仍许见过次韵和答

新定溪山国，病怀忻所依。

桐君谈药妙，严濑得鱼肥。

吏退钞书谱，朋来典道衣。

轩车如顾我，春酒上苔矶。

张伯玉

张伯玉　同孝叔游萧洒亭

昔日贤侯多兴咏，为邻萧洒复潺湲。

一桥飞处横牛渚，二水泉来见浙源。

雨涨瀑泉添岳面，晚晴春草带潮痕。

好风新月相留意，只恐张纲拥使轩。

张伯玉

张伯玉　同孝叔游玉泉

石磴松阴一化城，泉源疑透古瑶京。

僧知到耳此根静，客来洗心诸虑清。

星记祥光重璧合，蓝田霁色暮烟生。

潺湲似识君将去，相送出山多别情。

张伯玉

张伯玉　桐江口见雪

无诸地无霜，从古因炎熟。

晓出桐江口，喜见群峰雪。

酌酒高颿下，归思满密寥泬。

从今不系舟，泛泛老清澈。

张伯玉

张伯玉　桐庐官满先寄杭州资政侍郎

海角千家郡，天南一水涯。

倦游惭梗泛，多滞喜瓜时。

弱羽诚难振，危根只自持。

几门尝际遇，百步亦参差。

万壑喷霆雾，千峰出险{左山右戲}。

牢愁客星见，孤节涧松知。

贺厦宁无托，披云幸有期。

鲁堂金石地，商欲再言诗。

张伯玉

张伯玉　桐庐寺晓钟

扁舟下桐圃，霜月满寒潭。

疏钟一声起，清与天地参。

春容逗万壑，窈窕出层岚。

羁魂不成寐，洗耳涤尘贪。

张伯玉

张伯玉　桐庐苏七太守通判晏鲁望远寄倡和之什辄伸记美

桐君圃外州，树石最清幽。

水截三吴秀，山当百粤秋。

岩坰无俗土，宅舍有高楼。

画隼真才望，题舆雅唱酬。

滩声环醉枕，鹭影入茶瓯。

蚤晚陪清躅，梯云奉俊游。

张伯玉

张伯玉　王敦城

晋氏天霸图，潜飞入坚壁。

梦日有余祥，留鞭无旧迹。

虽矜钱凤计，终堕太真策。

不作忠良臣，高城有何益。

张伯玉

张伯玉　王治臣以余在告宠示嘉什

新安泉石最为佳，多病何劳养岁华。

药好幸依桐圃近，山安惟畏酒垆赊。

狂思逸客浮沧海，渴想仙人饮绛霞。

欲傍重阳搘策起，菊房新小玉生芽。

张伯玉

张伯玉　乌龙寺祈雨回马上口占

官曹苦羁束，祈灵得幽便。

夹路松披纷，蹑石烟分练。

迎轩玉泉响，鸣驺沙鸟散。

晓日破霜阴，前峰蔼葱蒨。

逶迤步高阁，窈窕出云汉。

坐来清思生，语余疏磬缓。

方将尘滓滌，还忧簿书乱。

偃旆拂归鞯，回首青猿断。

张伯玉

张伯玉　五云豩醉归

每日豩头醉脸红，归来庭院夕阳中。

依稀听得家人语，扶起五云豩上翁。

张伯玉

张伯玉　西湖楼

积水照层峰，登临谁与同。

望来生羽翼，醉欲上烟空。

细细湿花雨，疏疏开袖风。

新安江上景，尽属此楼中。

张伯玉

张伯玉　西楼晚望

叠岫敛余霞，轻舠簇远沙。

斜阳媚城郭，细柳杂汀花。

两两联归骑，萧萧起暮鸦。

谁知故园兴，闲在使君家。

张伯玉

张伯玉　西楼早望

纤纤初日射西楼，楼上帘旌卷绣鉤。

数襞断云秦望晓，一声寒雁鉴湖秋。

烟波憔悴西施国，风月飘零范蠡舟。

莫向登临动怀古，有情多为等闲愁。

张伯玉

张伯玉　西园醉归

向晚西园饮乍阑，山公酩酊上轻鞍。

东方千骑随车出，南国佳人夹路看。

纵目渐迷山色远，回头犹忆水声寒。

归来未放宾游散，更赋新题刻烛观。

张伯玉

张伯玉　逍遥堂寓兴

疏竹閒花阴，了无尘土侵。

旌麾千骑长，风月一堂深。

海气生吟榻，烟香披醉襟。

山翁方自得，莫问去留心。

张伯玉

张伯玉　小楼独酌

老去春来事事慵，春阴独酌小楼中。

一千里色江南岸，二十四般花信风。

祗有豩山迎醉目，更无尘土倦樊笼。

鹪鹩自得诚堪笑，诗有余狂酒有功。

张伯玉

张伯玉　新安江舟中奉酬孙观书记

十年塞外忆江山，今日扁舟纵眼看。

匝岸野花红似簇，避人沙鸟起成团。

放怀自古酒为得，老笔到今诗最难。

君解高吟我方饮，几人能共此清欢。

张伯玉

张伯玉　新定望湖楼

龙盘山影倒寒流，十里屏风翠入楼。

画笔肯归涵碧手，湖光疑对涌金秋。

主翁爱客排三雅，渔父忘机任直钩。

为访红云绕花岛，满船歌舞按梁州。

张伯玉

张伯玉　遥题钱公辅众乐亭

句章太守钱君倚，湖上新为众乐亭。

花木岂徒游子爱，笙歌长与郡人听。

坐来高韵天风起，饮罢余香夕雨零。

安得凭兰纵吟笔，玉觞遥对数峰青。

张伯玉

张伯玉　游大禹寺回马上口占

永日跻云峰，向晚下秋巘。

却望碧城中，楼台翠烟满。

前旌拥归骑，缓辔徐驭称。

旷望写予心，平波海天远。

顾予畴昔志，本以锄犁挽。

敢望麋鹿资，遘此云龙旦。

金门容窃步，玉殿叨灵瞔。

复此千骑来，日逐纷华战。

平生知退意，长畏岁月晚。

行当引初服，还把芰荷翦。

张伯玉

张伯玉　游叔虞祠

庙中桐叶手中文，闲读高碑拂素尘。

异陇归禾曾是主，徒林射兕独留神。

关河莫问周秦事，花木谁分汉魏春。

惟有门前旧溪水，秋风幽咽送行人。

张伯玉

张伯玉　玉泉祈雨

南州富潨射，万壑纵奔濑。

兹泉一何高，敻与寥廓对。

邈非猿鸟到，迅恐岩{左石右敖}碎。

霜落天地清，玉立江海外。

人区未蒙泽，蛟龙兹有待。

浅石谅难渟，当与云涨会。

张伯玉

张伯玉　再题州宅

昔览微之州宅篇，待将屏障写山川。

更看白傅明月句，欲上高楼跨紫烟。

盘纡星斗旁六郡，零落风骚三百年。

乔木自存人自远，可怜香案旧神仙。

张伯玉

张伯玉　早谒禹庙

晓出五云扃，皎日丽初宿雾斂严祠款灵秘。

拂衽天风散，不听{下缺}

赠陈虞卿

东吴王孙归挂冠，玉丝红鱠满雕盘。

狂吟但觉日月久，醉舞不如天地宽。

小圃移花山客瘦，夜窗捣乐橘童寒。

新书近日成多少，且告先生旋借看。

张伯玉

张伯玉　赠范吏部

海天东下越王州，碧城缭绕环山丘。

春晴紫翠堆绮屋，日暮烟雨藏朱楼。

禹祠花底金穴峻，贺老门前银汉秋。

何当独把钓竿手，笑拥一艘东去游。

张伯玉

张伯玉　正旦呈诸僚友

拂雾酴酥酒满巡，越山如鬣水如鳞。

日边虽望龙庭远，海上初传凤历新。

好景融融来破雪，和风细细欲黏人。

莫言老守无心计，排比宾僚醉过春。

张伯玉

张伯玉　之官新定却寄并州通判王几道

新定与并门，天南天北人。

扁舟江处客，别乘塞垣身。

朔马惊鸣橐，秋鲈上钓纶。

何时叙离阔，把酒碧嵩春。

张伯玉

张伯玉　之官新定同年李郎中以诗赋别即事感怀次韵上答

雨后惊涛激箭催，为君停櫂把离杯。

宦游向老令人笑，别恨伤春触处来。

故国未归江令宅，全家且上子陵台。

如今遇酒伸眉醉，休问多才与不才。

张伯玉

张伯玉　之官新定寓兴三首

关山雨雪征人渋，京洛风尘倦客心。

谁信子陵溪上去，一川秋净滌烦襟。

张伯玉

张伯玉　之官新定寓兴三首

汴水东浮不系舟，到官无事只轻鸥。

不才自古侥天幸，请却俸钱溪上游。

张伯玉

张伯玉　之官新定寓兴三首

溪山千古绝浮埃，时拂朝衣上钓台。

却恐被它渔父笑，糟醨不啜又閒来。

张伯玉

张伯玉　至和中得倅新定今领福唐再经此郡感旧书怀因呈使君刘孝叔

十年前倅北州来，平日风情尚壮哉。

玉水声中寒濯笔，石楠乡里夜衔杯。

可怜白首成何事，犹得红旌向北回。

太守故人应笑我，践言堪愧子陵台。

张伯玉

张伯玉　至睦州泊新安江口

前岁过此州，手持七闽节。

虽远更惮劳，揽辔迟明发。

回瞻七里滩，何日榜舟歇。

幸得满三年，解符下瓯粤。

却到新安江，依然旧澄澈。

敛巾照江水，无白可添发。

州人多故吏，罗立皆磬折。

问我此去心，复有何施设。

兴方顾诸老，谢尔相慰说。

此度归来心，可共严陵说。

张伯玉

张伯玉　州宅

万叠湖山烟水滨，朱门画戟閒松筠，

登临不踏红尘路，燕寝长居紫府春。

昼静欲骖风外驾，夜寒疑是月中身。

我惭白首方怀绂，犹得蓬莱作主人。

张伯玉

张伯玉　舟次兰溪却寄新定太守

解{左纟右麗}向萧瑟，叙别喜英豪。

野水征颿迥，秋天醉幕高。

使旟标画隼，骑吹压霜涛。

几日狂酲析，思君梦更劳。

张伯玉

张伯玉　舟次子陵钓台

十载从军去又来，强为颜面走尘埃。

久惭簪笏未归去，且喜妻孥共此来。

旋撷岸蔬供野饭，欲题岩壁拂苍苔。

子陵昔日诚高趣，未必全家上钓台。

张伯玉

张伯玉　自新定沿牒三衢舟中寓兴寄所知

井落瓯闽近，乡亭百粤连。

一{上艹下洴}游宦客，两浆上滩船。

石壅千寻浪，山围几匝天。

乱篙鸣远屿，群讁捧危舷。

峡断疑无路，汀回复济川。

林深羡沙鸟，村近喜人烟。

岂昧垂堂诫，都由稍食牵。

家山旧庐在，蚤晚赋归田。

张伯子

张伯子　视旱田赋呈上元簿杨明卿

输蹄旦旦风尘表，入眼群山青未了。

刺藤迎日子先红，荞麦得霜花渐老。

丛祠诡怪画村疃，古寺骞腾出林杪。

征衫多次逐飞鸢，下檐有时随宿鸟。

初晴得去恨迟迟，独夜不眠忧悄悄。

公如老骥暂伏枥，我类游鳞终屈沼。

一朝王事有期会，百里民情同探讨。

详于禹贡辨等级，明似离娄烛幽眇。

高依丘垄或微收，低近陂塘翻尽槁。

凶荒有数合均一，报应于中又分晓。

不能究实害非浅，倘使从宽恩岂小。

兹行到处欲春风，批放莫教分数少。

张昌祖

张昌祖　游灵岩

深壑敞禅扉，独魁天下奇。

烟云藏不尽，花木秀无时。

谁谓神仙去，我疑蛟垒移。

觉吟玷佳景，有句不成诗。

张偁

张偁　题张子正观察溪风亭二首

亭临流水上，地接古城隈。

日永檐楹静，春深锦绣开。

鸥随清漾远，风杂乱香来。

怀咏北山檄，招邀翠作堆。

张偁

张偁　题张子正观察溪风亭二首

碧水通三径，高风重五侯。

知深丹扆眷，未许赤松游。

山简暂为郡，齐公晚得周。

会攽滨海诏，再运钓鳌钩。

张承

张承　赠胡侍郎荣归

官路驰驱鬓且苍，忽承恩诏许还乡。

寻幽好结香山社，乘兴闲登绿野堂。

未采佳苗供药灶，谩收新句入诗囊。

人生硕德如公少，伫看芝兰更晚香。

张崇

张崇　无题

群山起伏朝灵岳，恰似千官奉至尊。

吴蜀未平宜假手，顾将馀力致乾坤。

张刍

张刍　题招提院静照堂

槜李旧禅扉，丛林自翠微。

寺居天外静，僧向日边归。

野水涵齐几，闲云宿钓矶。

庭前祖来意，谁为相依依。

张春皓

张春皓　十龟潭祈雨

缘萝蹑蹬共跻攀，水色山光远近间。

一勺龙蟠通海窟，半空虎啸隔尘寰。

石潭云冷人稀到，溪路苔生为倦还。

早望云儿施圣泽，何难营履步灵山。

张椿龄

张椿龄　寄故人

浮生难百岁，能得几日月。

渐缺口中牙，将衰鬓边发。

人情不久长，翻手成胡越。

急急早归来，从今好休歇。

张椿龄

张椿龄　思方外友

我闻仙人隐尘寰，带索不整轻云寒。

练气萧萧颜如丹，写诗赋咏锵琅玕。

自言富贵无所待，一啸万古神情欢。

嗟哉世故散淳朴，那识五体存真官。

残形渗漉亏灵药，夙夕不愧精神单。

仙芝混成生恍惚，道在此身端可观。

离明坎兑发变化，大似百读还海湍。

光辉便可揖玄上，胡用木鑽鑽石盘。

亘古虚无阡陌阔，从君跨鹤而乖鸾。

张椿龄

张椿龄　思高人

仙人昔是瑶池客，佩玉鸣銮生羽翮。

骑鲸千载说白云，弱水三万那可隔。

蓬瀛深处乃其家，无限真仙衣绛霞。

相呼酌醴劝蟠桃，安期大枣端如瓜。

龙吟虎啸众乐奏，神芝瑞草生奇葩。

愿将此意踵太古，自然之道非特夸。

张祠部

张祠部　瑞香花

曾向庐山睡里闻，香风占断世间春。

窃花莫扑枝头蝶，惊觉南窗半梦人。

张次贤

张次贤　过郭继一处士草堂

爱寂尘轩冕，辞荣结草茨。

午云封石磴，春鸟语花枝。

茶熟琴三弄，诗成酒一卮。

笑予长鞅掌，暂此共栖迟。

张次贤

张次贤　山居杂兴

深林树色翠重重，一枕蘧蘧蝶翅浓。

好鸟乍啼惊梦觉，可人山色人帘栊。

张次贤

张次贤　同陈提举庸郭安抚晞宗玩月南峰

山中有佳客，山上月增明。

廊庙心同赤，江湖梦独清。

半庭业树影，万籁淡秋声。

把手情何极，呼童问黮生。

张翠屏

张翠屏　忆秦人洞

溪上桃花无数开，花间秋水绿于苔。

不因渔父寻源入，争识仙家避世来。

翠雨连云流玉洞，丹霞护日抱瑶台。

幔亭亦有红桥约，问我京华几日回。

张存

张存　句

当时不葬曹横墓，千古犹存方茂山。

张达明

张达明　题吴江甘泉

桥下四{左木右翁}水，人间六品泉。

松陵无鲁望，山茗为谁煎。

张大亨

张大亨　诗一首

方寸平田便有余，子孙无复废耕锄。

已将不死为嘉种，更向无何筑隐居。

张大直

张大直　题含虚南洞

云岭嵯峨挂夕阳，含虚南洞更徜徉。

书堂犹觉宝薰在，石铫微闻仙茗香。

遥想钓鱼台上客，飘然驾鹤白云乡。

洪崖有路通仙岛，当日无人报始皇。

张大直

张大直　题莲华西洞

先生自是大罗仙，一去尘寰不记年。

道室只今丹灶在，石窗依旧碧萝缠。

空来莲洞闻仙乐，那得桃源驾铁船。

欲觅当年天井路，云蒸雾罩水潺湲。

张大直

张大直　题莲华西洞

岩洞嵌空路险巇，神仙窟宅故应奇。

涌云巧作莲幢仰，滴乳翻成石笋垂。

琼树千年生异果，玉田四季产灵芝。

真人隐壁君休问，驾鹤骖鸾自有时。

张大直

张大直　题庆云东洞

个中别是一乾坤，蔼蔼祥云拥洞门。

天柱遥知锁金阙，绛桥仍想接崑崙。

仙人幻出珊瑚木，玉女妆成锦绣墩。

石室霜台更奇绝，桃源从此不须论。

张大直

张大直　题三洞

雨过薰风吹面凉，芒鞋终日水云乡。

可怜尘绪萦人久，赖有仙源引兴长。

山鸟无心时自语，林花有意解留香。

村醪不惜杖头费，渴似虹霓饮练光。

张焘

张焘　耆英会诗

洛城今昔衣冠盛。韩国园林景物全。

功在三朝尊二相，数逾九老萃群贤。

当时乡社为高会，此日居留许款延。

多幸不才陪履舄，更惭七十是新年。

张焘

张焘　挽老苏先生

本朝文物盛西州，独得宗公荐冕旒。

稷嗣草仪书未奏，茂陵辞客病无瘳。

一门歆向传家学，二子机云并隽游。

守蜀无因奠尊酒，素车应满古原头。

张道成

张道成　临终偈

七十四年命幻身，临行动众动群伦。

鸣钟击鼓浑闲事，一点圆明不动真，

咦！擘破乾坤一玄牝，

拿将日影挂林梢。

张道洽

张道洽　包山书院

衔命龙荒万里余，归寻水竹与同居。

早从洙泗传心学，晚辟包山教子书。

细草幽花香笔砚，清风明月满庭除。

一生宇宙皆春意，此乐颜鲁亦自如。

张道洽

张道洽　池州和同官咏梅花

朔风吹石裂，寒谷自春生。

根老香全古，花疏格转清。

园林千树秃，篱落一枝横。

佩芷兼怀玉，悠然见此兄。

张道洽

张道洽　池州和同官咏梅花

苔封鹤膝枝，流水绕疏篱。

一白雪相似，独清春不知。

风流无俗韵，恬澹出天姿。

霜月娟娟夜，吾今见所思。

张道洽

张道洽　池州和同官咏梅花

半枯顽铁石，特地数花生。

迥立风尘表，长含水月清。

屋头寒岭瘦，门外小溪横。

万里今为客，相看如弟兄。

张道洽

张道洽　池州和同官咏梅花

痚痚竹外枝，短短水边篱。

南雪若相避，东风殊不知。

兰荃皆弱植，桃杏总凡姿。

坐叹逋仙远，清宵费梦思。

张道洽

张道洽　池州和同官咏梅花

不带吟诗癖，缘何太瘦生。

肌肤姑射白，风骨伯夷清。

格外宫妆别，天然画轴横。

涪翁太多可，唤作水仙兄。

张道洽

张道洽　池州和同官咏梅花

苍虬百岁枝，残雪数家篱。

点俗那能染，孤芳只自知。

肯回桃李面，要是雪霜姿。

不见紫芝久，悠悠使我思。

张道洽

张道洽　池州和同官咏梅花

不与百花竞，春风蓦地生。

故将天下白，独向雪中清。

我辈诗仍要，谁家笛自横。

岁寒堪共老，髯叟十年兄。

张道洽

张道洽　池州和同官咏梅花

何处出斜枝，茅檐自竹篱。

首回春一盼，最与月相知。

严冷冰霜面，汪癯山泽姿。

几番将鹤去，倚树说相思。

张道洽

张道洽　池州和同官咏梅花

有月色逾淡，无风香自生。

霜崖和树瘦，冰壑养花清。

政尔痚还冷，忽然斜又横。

千林成独韵，难弟又难兄。

张道洽

张道洽　池州和同官咏梅花

雪后半横枝，溪边一带篱。

春从穷腊透，香报老夫知。

淡月弄痚影，嫩寒含令姿。

天涯值西子，牢落慰吾思。

张道洽

张道洽　池州和同官咏梅花

殷勤天女供，那复一尘生。

质淡全身白，行寒到骨清。

常留雪中看，遮莫鬓边横。

万古月宫桂，犹吾异姓兄。

张道洽

张道洽　池州和同官咏梅花

古藓获痚枝，幽花发短篱。

叭宜霜月照，莫遣雪风知。

数点玲珑玉，三生洒落姿。

自从窗外见，风味至今思。

张道洽

张道洽　池州和同官咏梅花

玉肌元不粟，未怕夜寒生。

雪里孤花发，山中一段清。

几回和月看，独立到参横。

不傍人篱落，谁呼石作兄。

张道洽

张道洽　池州和同官咏梅花

春脚到寒枝，诗情满雪篱。

每留孤鹤伴，不遣一蜂知。

风漏腊前信，月描尘外姿。

忆从归阆苑，终岁只君思。

张道洽

张道洽　池州和同官咏梅花

万壑寒皆泎，孤根暖自生。

不随千卉艳，独负一身清。

水际寒香迥，窗间夜影横。

舆台桃李辈，谁弟又谁史。

张道洽

张道洽　池州和同官咏梅花

突出一清枝，孤村雪拥篱。

韵无凡眼识，香有自心知。

不是神仙骨，何缘冰玉姿。

看看金鼎实，此味几人思。

张道洽

张道洽　池州和同官咏梅花

参透香严境，都无灭与生。

平分天女白，全借月娥清。

雪屋人家好，霜桥野岸横。

天寒倚修竹，齐弟伯夷兄。

张道洽

张道洽　池州和同官咏梅花

子真同一性，和靖是三生。

山意冷愈澹，月香幽更清。

只应霜雁识，未怯玉龙横。

密友惟清士，佳名称素兄。

张道洽

张道洽　池州和同官咏梅花

为爱岁寒枝，呼童旋插篱。

花清吟思觉，香冷梦魂知。

雪月成仙韵，风烟带野姿。

江天暮云合，千里故入思。

张道洽

张道洽　池州和同官咏梅花

村墅苔为径，茅檐竹作篱。

神清和月写，香远隔烟知。

老树有余韵，别花无此姿。

诗人风味似，梦寐也应思。

张道洽

张道洽　对梅

老年不著梅花眼，得见梅花子细看。

我不似梅梅似我，风流心事一般般。

张道洽

张道洽　对梅

一点春风天正冬，不妨花下倒金钟。

扳条拣蕊轻轻折，只嗅清香醉杀侬。

张道洽

张道洽　对梅

数点枝头黏白玉，一年春意动黄钟。

为渠拚受风流罪，只恐风流不到侬。

张道洽

张道洽　对梅

秋水娟娟隔美人，江东日暮几重云。

孤灯竹屋霜清夜，梦到梅花即见君。

张道洽

张道洽　访梅

梅花欲放绕溪行，隔水香来分外清。

拄杖过桥寻欲遍，竹林痚处数花明。

张道洽

张道洽　和方虚谷豫章徐子苍沿制檄抵秋浦

词林日凋痚，生意不复新。

慎勿大崛奇，崛奇惊恨人。

玉堂老仙坡，过海走一巡。

非天寔罚之，语言累其身。

张道洽

张道洽　见梅

寒梅冲雪领春回，桃李纷纷趁脚来。

一点阳和无尽处，从头分与百花开。

张道洽

张道洽　句

早缘服玉肌能白，不为薰衣骨亦香。

张道洽

张道洽　句

前生檐葡林中梦，到死旃檀国里香。

张道洽

张道洽　岭梅

到处皆诗境，随时有物华。

应酬都不暇，一岭是梅花。

张道洽

张道洽　梅花二十首

和靖风流百世长，吟魂依旧化幽芳。

已枯半树风烟古，才放一花天地香。

不肯面随春冷暖，只将影共月行藏。

悬知骨法清如计，传得仙人服玉方。

张道沀

张道沀　梅花二十首

数花疏疏静处芳，便成佳景不荒凉。

暖回穷谷春常早，影落寒溪水也得。

自倚风流高格调，唯消质素淡衣裳。

满天霜月花边宿，无复庄周蝶梦狂。

张道洽

张道洽　梅花二十首

泠泠涧水石桥傍，春正浓时风味长。

清介终持孤竹操，繁华不梦百花场。

描来月地前生瘦，吹落风檐到死香。

结羽已空无染着，每来花下辄成狂。

张道洽

张道洽　梅花二十首

冻花无多树更孤，一溪霜月照清癯。

终身只友竹君子，雅志绝羞松大夫。

白玉都拚雕作蕊，黄金不惜捻为须。

亦知世有春风伴，问万花中着得无。

张道洽

张道洽　梅花二十首

孤芳嫌杀浑群芳，雪满山坳月满塘。

韵士不随今世态，仙姝犹作古时妆。

雪羞洁白常回避，春忌清高不主张。

地僻何妨绝供给，饥来只用宴寒香。

张道洽

张道洽　梅花二十首

政尔寒阴惨淡时，忽逢孤艳映疏篱。

金紫气味无人识，玉雪襟怀只自知。

竹屋纸窗清不俗，茶瓯禅榻两相宜。

花边不敢高声语，羌管凄凉更忍吹。

张道洽

张道洽　梅花二十首

千林冻损禹阴凝，一点春从底处生。

玉色独钟天地正，铁心不受雪霜惊。

孤芳若与东君背，数树能令南纪明。

醉后惟愁踏花影，青鞋不敢近花行。

张道洽

张道洽　梅花二十首

数株如玉照寒塘，无日无风自在香。

谷冷难教春管领，山深自共雪商量。

已成到骨诗家瘦，不卖入时宫样妆。

乱插繁花下醉，只应我似放翁狂。

张道洽

张道洽　梅花二十首

行尽荒林一径苔，竹稍深处数枝开。

绝知南雪羞相并，欲嫁东风耻自媒。

无主野桥随月管，有根寒谷也春回。

醉余不睡庭前地，只恐忽吹花落来。

张道洽

张道洽　梅花二十首

天然标格阆风乡，薄薄铅华淡淡妆。

月地向谁孤弄影，雪天蓦地忽闻香。

征鞍处处频回首，羌管声声欲断肠。

天上玉妃新谪堕，游蜂不敢近花傍。

张道洽

张道洽　梅花二十首

才有梅花便自奇，清香分付入新诗。

閒持杯酒临风处，独倚栏干待月时。

试向园林千万树，何如篱落两三枝。

霜天角里空哀怨，丘壑风流总不知。

张道洽

张道洽　梅花二十首

才有梅花便自清，孤山两句一条冰。

问渠紫陌花间客，得似清溪树下僧。

雅淡久无兰作伴，孤高惟有竹为朋。

雪天枝上三更月，人在瑶台第几层。

张道洽

张道洽　梅花二十首

天寒共维未能灵，伫立通宵户不扃。

小萼欲争天下白，数条独向雪中青。

肯教旅雁寻常见，未许游蜂取次经。

一片唯愁污尘土，寒苕和月扫中庭。

张道洽

张道洽　梅花二十首

才有梅花便不尘，和霜和月为精神。

风流晋宋之间客，清旷羲皇以上人。

年后腊前无尽意，水边要下自然春。

万花锦绣东风闹，难浼悠悠玉雪身。

张道洽

张道洽　梅花二十首

才有梅花便不村，其人如玉立黄昏。

些些蕊里藏风韵，个个枝头带月魂。

常挹清香来燕坐，可教落片点空樽。

到腰深雪庭前白，心事寒松拟共论。

张道洽

张道洽　梅花二十首

才有梅花便不同，一年清致雪霜中。

疏疏篱落娟娟月，寂寂轩窗淡淡风。

生长元从琼玉圃，安排合在水晶宫。

何须更探春消息，自有幽香梦里通。

张道洽

张道洽　梅花二十首

天下无花白到梅，风前和我不尘埃。

堎赠鹤骨霜中立，偃蹇龙身雪里来。

未许琼花为行辈，定教玉蕊作舆台。

夜深立尽扶疏影，一路清溪踏月回。

张道洽

张道洽　梅花二十首

几年冷树雪封骨，一夜东风春透怀。

花里清含仙韵度，人中癯似我形骸。

三点两点淡尤好，十枝五枝疏更佳。

野意终多官意少，玉堂茅舍任安排。

张道洽

张道洽　梅花二十首

爱疏爱淡爱枯枝，已爱梅花更爱奇。

江路一年春好处，石桥半夜月明时。

蹇驴积雪深须去，破帽严霜打不知。

世上非无好颜色，诗人所赏是风姿。

张道洽

张道洽　梅花二十首

癖爱梅花不可医，开教探早落教迟。

欲知无限春风意，尽在相将暮雪时。

竹屿烟深寻得巧，茅檐月淡立成痴。

梦骖鸾鹤相寻去，题遍江南寺寺诗。

张道洽

张道洽　梅花七律

白玉花头碧玉柯，半枯安得树婆娑。

云垂江路天将雪，霜滑溪桥水不波。

林杪冬穷群木落，岭头春蚤一枝多。

夜深立尽客前月，其奈此兄风味何。

张道洽

张道洽　梅花七律

夜月轻描玉样身，枉拚心力唤真真。

藤床几度劳清梦，竹屋相看是故人。

玉雪襟期惟我共，金兰气味更谁亲。

一清赖有天知己，多少春花逐后尘。

张道洽

张道洽　梅花七律

南堂深处向阳身，第一东风信息真。

树冷花清无俗韵，天寒日暮有佳人。

林逋眼目才能识，何逊心情独见亲。

养就枝头金鼎实，千花陌上已成尘。

张道洽

张道洽　梅花七律

洒落胸襟不受尘，水沈为骨玉为神。

直疑天上浑无雪，不放人閒别有春。

驱遣山蜂离境界，招呼野鹤作比邻。

分明清入仙舑格，人似孤山始得真。

张道洽

张道洽　梅花七律

清白家风不染尘，冰霜气骨玉精神。

腊前恰见无多蕊，天上还他第一春。

香在雪天孤有韵，影於月地四无邻。

逃禅未到天然处，笔底如何写得真。

张道洽

张道洽　梅花七律

雪白都无半点尘，多应滕六即花神。

孤根欲老冰霜国，一朵尽收天下春。

流水断桥谁是主，寒松痚竹合为邻。

寥寥不见古颜色，澹月微云到本真。

张道洽

张道洽　梅花七律

万雪千霜百岁枯，月中不数桂婆娑。

香来野墅深深径，影落寒池浅浅波。

众木凋零愁冻折，一枝的皪得春多。

题诗未有惊人句，输与风流人姓何。

张道洽

张道洽　梅花七律

雪虐风饕铁石柯，终然痚瘦欠婆娑。

清姿雅澹嫌霜粉，痚影横斜浸月波。

幽树百年浑未老，好春数点不须多。

西湖处士风流远，善识花人更几何。

张道洽

张道洽　梅花七律

藓护苔封白玉柯，泎蓦地转阳和。

任枯半树韵尤古，才放一花春已多。

神倩满庭明月写，香随隔水晚风过。

古今真爱梅人少，原祀诗家始祖何。

张道洽

张道洽　梅花七律

高标胜韵点人寒，残雪痚篱是水南。

天上玉妃居第一，人閒石友结成三。

广平心事今犹在，和靖家风晚最谙。

莫讶清晨将鹤出，孤筇行过竹西庵。

张道洽

张道洽　梅花七律

蓓蕾梢头破晚寒，风流无限涧之南。

俯看春艳相千万，微挂月痕初二三。

岩桂清应居此下，山桃素不与吾谙。

一枝昨夜垂垂白，知在前村水竹庵。

张道洽

张道洽　梅花七律

莹彻无瑕照眼寒，无边春意满溪南。

绝疑飞雪吹花六，独自临风绕树三。

夜月襟怀谁与共，岁寒情味久相谙。

软红尘土应无此，竹外清湍竹里庵。

张道洽

张道洽　梅花七律

才有梅花便不凡，半依月涧半霜岩。

斜欹独树疑龙卧，细啄残英笑鹤馋。

雪里仙姿谁解写，腊前春信可容缄。

孤山遗下十四字，千载一条冰样衔。

张道洽

张道洽　梅花七律

穷腊无花可入诗，何人翦玉著南枝。

香浮风细月明夜，春在天寒日暮时。

玉面亭亭成独立，冰心皎皎竟谁知。

眼明数点窗前白，梦见鲁山元紫芝。

张道洽

张道洽　梅花七律

兀坐蒲团眼辄惊，数花点得一窗明。

月边再见古颜色，雪里独含春性情。

骨格三生传岛瘦，风标万世说夷清。

夜霜竹屋寒无奈，一笑持杯寿此兄。







卷486

张道洽

张道洽　梅花七律

皎然玉色耿无邻，回首千花总后尘。

数要罗浮山下月，一枝大庾岭头春。

与时无竞抱幽质，於我有情真故人。

众志独清天不管，自临野水照精神。

张道洽

张道洽　梅花七律

冰氏根苗出涸阴，一团玉雪缟千林。

百年幽树古香澹，数个痚花春意深。

俗眼共怜西子态，世人谁识广平心。

孤芳不入骚经里，物色分留待我吟。

张道洽

张道洽　梅花七律

落尽精英宇宙荒，天将清白付幽芳。

万花场里春无色，独树桥边月有香。

怪怪奇奇依水石，潇潇洒洒带冰霜。

玉肤耐得寒如许，薄薄轻绡翦作裳。

张道洽

张道洽　梅花七律

越痚越澹越幽奇，最是精神与月宜。

残雪轩窗看到晓，冷烟篱落立移时。

寄将不驿传千里，折得寒檐第几枝。

只为花清诗自别，此花之外更无诗。

张道洽

张道洽　梅花七律

花中气节老逾刚，万木摧残独自芳。

天女不生凡意想，月娥偏尚澹梳妆。

精神冰玉前生瘦，骨髓栴檀抵死香。

说到调和天下口，轻轻桃杏敢承当。

张道洽

张道洽　梅花七律

子真世裔神仙种，和靖家风冰玉身。

只此玲珑三数蕊，不知收拾几多春。

香浮静夜天知己，影浸寒池月写真。

留待楚骚千载恨，花中谁识独醒人。

张道洽

张道洽　梅花七律

天姿雅澹似高人，万树千红总后尘。

花蚤花迟两年景，枝南枝北一家春。

轻轻欲折还休去，得得相看不厌频。

坐到参横浑未晓，夜窗无月更传神。

张道洽

张道洽　梅花七律

乾坤收拾几精华，全付茅茨小小家。

压尽园林千万蕊，只消篱落两三花。

雪消数尺暗埋岭，月浸一痕微印沙。

玉面亭亭太幽独，天寒空谷正堪嗟。

张道洽

张道洽　梅花七律

百余年树半苍苔，才有一枝花便佳。

腊近已含春意思，香寒足慰晚情怀。

澹烟孤寺藏山崦，残雪痚篱傍水涯。

刚被幽香相触拨，消磨石路几青韕。

张道洽

张道洽　墨梅

一枝的的照人寒，绝胜溪桥立马看。

只恐东风解相怨，漏他消息入毫端。

张道洽

张道洽　瓶梅

寒水一瓶春数枝，清香不减小溪时。

横斜烛底无人见，莫与微云澹月知。

张道洽

张道洽　瓶梅

春在胆瓶閒，朝看复暮看。

小屏遮护著，不怕玉肌寒。

张道洽

张道洽　千叶梅

应怯春寒悄，重重叠叠衣。

本来飞燕瘦，翻作玉环肥。

张道洽

张道洽　嗅梅

一夜吹香过别村，瘴江洗尽水云昏。

真堪持作维摩供，鼻观微参透顶门。

张道洽

张道洽　寻梅

平生春兴十分深，长恐梅花负赏心。

偶有一枝斜照水，前村踏雪也须寻。

张道洽

张道洽　寻梅

澹澹一痕月，痚痚数个花。

春风也公道，先到野人家。

张道洽

张道洽　忆梅

到得芳天闹众葩，相思一夜鬓成华。

阆风归去无消息，梦寐犹应见此花。

张道洽

张道洽　咏梅杂诗

百余年树未为古，三四点花何限春。

欲折一枝无处赠，世间少有识花人。

张道洽

张道洽　咏梅杂诗

此兄自是风尘表，半在山巅半水涯。

老子怕寒浑不出，夜窗明月看横斜。

张道洽

张道洽　咏梅杂诗

痚花清晓嫩寒时，粉蝶霜禽总不知。

未有风流如此老，为渠费尽雪桥诗。

张道洽

张道洽　咏梅杂诗

风流百世林和靖，洒落三生杨补之。

一自阆风归去后，几回展画又观诗。

张道洽

张道洽　咏梅杂诗

夜深月透小窗纱，梦到瑶池阿母家。

急遣山僮开户看，不知是雪是梅花。

张道洽

张道洽　咏梅杂诗

孤山风味梅花句，先落人閒万古香。

应笑老夫无一诗，千回寂寞绕花傍。

张道洽

张道洽　咏梅杂诗

三生种植得梅缘，每见梅花辄欲颠。

汪梦化为蝴蝶去，也应只在此花边。

张道洽

张道洽　咏梅杂诗

昔年诗担过罗浮，曾见梅花一夕留。

翠凤几回清夜梦，月明还挂旧枝头。

张道洽

张道洽　咏梅杂诗

茶灶熏炉与笔床，黄昏待月在东厢。

地欠知得花清处，影落寒池水亦香。

张道洽

张道洽　咏梅杂诗

不是梅花契分深，与谁共话岁寒心。

隔溪竹外无人见，自有香来不用寻。

张道洽

张道洽　咏梅杂诗

万里閒关庾岭回，岭头曾见此花来。

远游何似在家好，屋角玲珑一树开。

张道洽

张道洽　咏梅杂诗

数点痚花不满枝，倚栏惟恨月明迟。

风流一段无人共，正是霜飞屋角时。

张道洽

张道洽　咏梅杂诗

小小茅茨野老家，不随桃李竞春华。

欲知格韵真孤绝，秃尽千林始一花。

张道洽

张道洽　咏梅杂诗

正是天荒地老时，芙蓉憔悴菊离披。

呼童试探溪南路，春到寒梅第几枝。

张道洽

张道洽　咏梅杂诗

南枝太蚤北枝迟，非蚤非迟恰好时。

竹屋一痕微月照，老夫树下正吟诗。

张道洽

张道洽　照水梅

照影寒溪水，溪中水也香。

佳人临宝鉴，自作寿阳妆。

张道洽

张道洽　折梅

日暮天寒小驿亭，竹边流水浅泠泠。

一枝蚤落诗人手，无恨春风入胆瓶。

张道宗

张道宗　玉华山

玉华山形郁崷崒，白昼莽苍常生烟。

近村百家湿翠黛，阴崖千迟淙寒泉。

山根宛转抱河曲，河流倒影浸碧巅。

文皇性热不奈暑，当时宫此安徙然。

得非遍选天下胜，莫如兹地无烦喧。

暂游已骇非俗骨，久驻直恐成真仙。

何当借得神画笔，霜绡十幅图孱颜。

张道宗

张道宗　玉华寺

殿阁依山古，寻春闲客行。

谁知唐帝馆，今在梵王城。

禾黍伤时变，松篁入夜清。

惟余碧岩溜，依旧昔年声。

张衟

张衟　圣水寺

圣水山南莲萼辉，徘徊花下蝶双飞。

春风助我晨游兴，月上层峦照拂衣。

张德容

张德容　芦台峭帆亭

高秋客未还，何处望乡关。

乔宇苍烟外，孤亭落照间。

雨晴山觉近，潮满水如闲。

目断峒阳路，归云不可攀。

张德兴

张德兴　朝天宫成纪怀

崒律千寻玉垒开，龙盘虎踞拥金台。

云中双阙天颜近，塞山孤臣铁骑回。

砂壁朝疑烽火动，松风夜杂鼓笳哀。

愿将只手扶红日，扫尽狼烟御辇回。

张登

张登　洞石岩

山断开元蝎，龛留大业僧。

七年驰便路，三蹑石梯层。

张登

张登　句

孤高齐帝右，潇洒晋亭峰。

张登

张登　留题熙春亭

熙春亭建为民安，要识熙熙本不难。

一日但能先克复，百年虽久亦胜残。

满城和气薰天地，终岁长春忘暑寒。

斯道古今无异路，独题待与后贤看。

张登

张登　朱槿花

甲子虽推小雪天，刺桐犹绿槿花然。

阳和长养无时歇，却是炎州雨露偏。

张登辰

张登辰　挽赵秋晓

儒风凋落尽，生意仅如丝，

一自先生死，深为吾道悲。

颓波谁砥柱，善类孰纲维。

有子森如玉，斯文想未衰。

张登辰

张登辰　挽赵秋晓

自古名而寿，宗臣罕有之。

尝陵终落魄，贺白不期颐。

天涸璇源派，霜摧玉树枝。

游魂归故国，忍见黍离离。

张登辰

张登辰　挽赵秋晓

羁贯分灯读，论交若弟兄。

羡君先得隽，嗟我老无成。

几载同忧患，终年隔死生。

梦中犹历历，笑语若生平。

张登辰

张登辰　赭衣舂

赭衣舂永巷，酸风起幕杵。

声声碎妾心，妾见痛隔三千里。

灞水欢迎骨肉恩，子母再见无由缘。

谁将鸩羽饮龙子，晨猎上林如意死。

妾耳纵能闻，妾目那能视。

妾口纵能言，妾足安能履。

白日改色天容愁，未央宫中桐叶秋。

堂堂丰沛龙准公，三尺造汉烹英雄。

击布归来尚无恙，预置股肱如指掌，

明知戆勃可安刘，何为存妾子母无良谋。

张頴

张頴　清淮楼

观鱼惠子台芜没，梦蝶庄生冢木秋。

唯有清淮供四望，年年依旧背城流。

张定千

张定千　诗一首

况说龙沙最边陲，关河阻隔远明时。

蕃戎把隘当路坐，何日申奏圣人知。

今遇司空来宣问，枯林滋润再生枝。

四面六蕃多围绕，伏恐寻常失朝仪。

若不远仗天威力，只怕河隍陷戎夷。

请须司空奏论事，封册加官莫改移。

比至今秋新恩泽，山林草木总光辉。

塞上艰莘无说处，一心目断望龙墀。

张栋

张栋　次太守郑安恭探梅过西湖韵二首

亭亭冰质照溪明，虢虢如闻环佩声。

初讶玉妃游月地，但无他仗引霓旌。

使君再约殷勤赏，天意从教烂漫晴。

诗律清严谁敢犯，七言今始见长城。

张栋

张栋　次太守郑安恭探梅过西湖韵二首

金方正位凿平湖，物景堪将入画图。

两岸雨垂杨柳重，一汀沙立鹭鸶孤。

泓澄良夜摇明月，潋滟高秋蘸碧芦。

寓目潇湘徒有约，残阳归去独踌躇。

张栋

张栋　寄崔嘉彦

厌踏千山折，欣逢屋数椽。

衣冠存古制，松雪对华巅。

自漉瓮中酒，仍烹涧底泉。

桃源疑此是，不必问神仙。

张洞

张洞　浓翠台

君怀澹无营，潇潇渊明伍。

筑台面乔岳，种竹环幽户。

糠秕身后名，徽纆腰间组。

高风激奔竞，救时非小补。

张斗南

张斗南　诗一首

辞得官来性又便，恰如病马解韁牵。

虽无白日三声喏，赢得清宵一枕眠。

张度

张度　题洛阳村寺

金谷花时醉一场，旧游无日不思量。

谁知万水千山里，枉被人传过洛阳。

张端义

张端义　赋秋江图

浪静风平月正中，自摇柔櫓驾孤篷。

若无三万六千顷，把甚江湖著此翁。

张端义

张端义　句

不因花退尽，必是梦残时。

张端义

张端义　句

碧云千里暮，红叶十分秋。

张端义

张端义　挽周晋仙

策杖辞朋友，形骸已可怜。

无钱亲药裹，冒雨上归船。

官竟生前弃，诗应死后传。

空余京洛月，愁照月台边。

张谔

张谔　静乐轩喜成

山县为官不见山，一朝列嶂忽当关。

抽身牒拆时舒眼，领客杖藜聊解颜。

常乐本来由我静，倦飞每尔愧知还。

莫嫌邑小仍兼陋，曾有涪翁赏中间。

张方

张方　泊舟别故

瓣香杓杜老先生，文艺林中许乞盟。

埽叶岩幽酌泉窦，可能续赋洞箫声。

张方

张方　乌尤山

竹桥沙水乌尤渡，绝壁孤崖意气骄。

故与凌云分半坐，僧窗假寐见金焦。

张方

张方　资水桥

二里桥头车马行，灵龟背后玉龙横。

涨泷往日惊河伯，砥柱千年要石兄。

资水右旋江会合，天台西直卦文明。

吾心怵惕便施手，事所当为无问名。

张逢原

张逢原　题高房山夜图

地位清高眼见宽，尽收风景入毫端。

废宫台榭和歌舞，隔岸江山对月看。

一水中分吴越近，层楼低接斗牛寒。

有声画意吟难了，更把瑶琴膝上弹。

张釜

张釜　句

幻成一岛画图閒。

张釜

张釜　句

三杯软饱千林暝。

张釜

张釜　句

人去人来眼转新。

张釜

张釜　句

其如衰病只伤神。

张釜

张釜　句

知渠已富江山句。

张釜

张釜　句

盘礴幽窗觅诗句。

张釜

张釜　句

木落霜空眼底宽。

张釜

张釜　句

冥搜无好语。

张釜

张釜　句

妙龄联辔战文场。

张釜

张釜　句

聊以记飘零。

张釜

张釜　句

赖有好山供客眼。

张釜

张釜　句

家传活国有良方。

张釜

张釜　句

即事偶成篇。

张釜

张釜　句

山意入时清。

张釜

张釜　句

回首重阳嗟。

张釜

张釜　句

平生忧患谙偿遍。

张釜

张釜　句

环堵翛然表里清。

张釜

张釜　句

画屏展尽一山川。

张釜

张釜　句

湖声正寂然。

张釜

张釜　句

风缓帆舒卷。

张釜

张釜　句

飞花满眼句纵横。

张釜

张釜　句

登临思渺然。

张釜

张釜　句

得句不妨时策勋。

张釜

张釜　句

此生吾变未蹉跎。

张釜

张釜　句

出郭西湖近。

张釜

张釜　句

愁来只有贤从事。

张釜

张釜　句

鬓毛宁与化工争。

张釜

张釜　句

白苇黄茅路四通。

张釜

张釜　句

傲雪凌风太瘦生。

张釜

张釜　句

机心吾岂有。

张釜

张釜　句

休把行藏问化工。

张釜

张釜　句

欲辨已忘言。

张釜

张釜　句

有山供杰句。

张釜

张釜　句

应有清名动九关。

张釜

张釜　句

殷勤为注铜瓶水。

张釜

张釜　句

已许沧浪伴钓翁。

张釜

张釜　句

一窗风月生涯足。

张釜

张釜　句

要知不被梅花笑。

张釜

张釜　句

要趁新诗挽物华。

张釜

张釜　句

鸟度水中天。

张釜

张釜　句

轩窗小憩俗尘清。

张釜

张釜　句

杉栽处处青。

张釜

张釜　句

新诗满眼费平章。

张釜

张釜　句

遐想星轺思惘然。

张釜

张釜　句

细评清绝处。

张釜

张釜　句

试问梅花可忍不。

张釜

张釜　句

剩把文章鸣圣代。

张釜

张釜　句

烟锁西山暝色赊。

张釜

张釜　句

诗村眼界知多少。

张釜

张釜　句

细草疏花自在春。

张釜

张釜　句

霜翮摩霄万里情。

张釜

张釜　句

水际空明月正圆。

张釜

张釜　句

为语邦人休眷恋。

张釜

张釜　句

为语邻舟莫吹笛。

张釜

张釜　句

我今客气浑消尽。

张釜

张釜　句

五峰遥拱千岩秀。

张釜

张釜　句

西湖天下胜。

张釜

张釜　句

溪流镜样清。

张釜

张釜　句

四水萦纡十里程。

张釜

张釜　句

诗材虽乏三千首。

张釜

张釜　送鹤还齐云

胎仙谁遣到尘寰，尽日清吟伴我闲。

不作冲天支遁想，颇疑携箭佐卿还。

欲追鸾驾烟霞上，肯处鸡群伯仲间。

为语齐云好看取，他年我欲访缑山。

张釜

张釜　游澹岩

澹岩类古队君子，一见可洗千劫尘。

清旷信出世间境，经行如画图中人。

幽泉涓涓不硋坠，灵草苒苒非关春。

题诗困昔□游子，冷眼阅尽惟唐珉。

张釜

张釜　游澹岩

真仙窟宅在人境，应有鸾驾乘云归。

物华创见讶三岛，坠脉远来从九疑。

有石可砺食蘺齿，有泉可濯凝尘衣。

清游未足鸡报午，一尊会合人生稀。

张釜

张釜　游山七绝　慈氏阁

千年佛阁与云齐，足力穷时目力移。

堪笑痴儿夸壮丽，那知芥子纳须弥。

张釜

张釜　游山七绝　龙隐洞

何年此事蛰飞龙，石壁蜿蜒尚有踪。

为报龙公莫贪睡，郡人於尔卜丰凶。

张釜

张釜　游山七绝　栖霞洞

云封雾锁半天寒，短杖攀缘扣玉关。

见说碧虚风景到，偿容投老寄尘颜。

张釜

张釜　游山七绝　千山观

小立东风紫翠颠，画屏展尽一山川。

非关眼界因高别，自是人心逐物迁。

张釜

张釜　游山七绝　水月洞

水际空明月正圆，人行月里水如天。

道旁听得人争指，半是当年折桂仙。

张釜

张釜　游山七绝　曾公洞

欲访真仙小有天，路穷崖绝俯灵泉。

相君聊试济川手，翳凤骖鸾尽有缘。

张釜

张釜　游山七绝　訾家洲

訾洲风物柳州文，开□□□□梦魂。

老去一西装酬望眼，淡烟衰草连村。

张复

张复　送张无梦归天台

学道探玄务谷神，薜衣疏野见明君。

暂来北阙利名地，归去旧山鸾鹤群。

洞壑深藏尘外士，冠裳不系岭头云。

赤城千仞幽居处，夜籁秋猿枕上闻。

张复

张复　知宫高士菊岩

来游九锁山，忽遇菊岩仙。

老翠偃千亩，黄金铺万钱。

花经令尹受，词入北司编。

最重水中石，平舟曾为镌。

张傅

张傅　广胜寺

亭险高侠畏力微，放怀堪此养天机。

下窥平野遥无际，仰视危檐势欲飞。

常日群猿儇槛戏，有时晴霭拂窗归。

旌轩暂驻聊凝睇，应笑尘中万事非。

张垓

张垓　云间阁留题壁间

清江一曲抱村流，古柏千茎绕径幽。

天畔峰峦俱秀峙，壁间珠玉烂凝眸。

遥观细菊重岩下，共作携壶九口游。

回首家山白云外，遽兴归思漫悠悠。

张公庠

张公庠　宫词

学士经筵论古今，花塼日上两三寻。

天颜有喜人知否，认得唐肤用意深。

张公庠

张公庠　宫词

朱字衙香伴玉炉，丁丁莲漏月来初。

文龙画烛摇红影，淮拟君王夜读书。

张公庠

张公庠　宫词

秘阁新开别殿西，玉蟾蜍对玉狻猊。

奏书未惬君主意，内省夫人看御批。

张公庠

张公庠　宫词

宿麦葳蕤绿未回，恶风惟解卷法埃。

平明瑞雪深三尺，万岁声中贺表来。

张公庠

张公庠　宫词

玉虚新殿势巑岏，谁见壶中日月闲。

消尽晓霞无一缕，数声清磬落人间。

张公庠

张公庠　宫词

八月金茎露有结，晨曦缠上散余霞。

朱书十字黄封酒，先赐王公执政家。

张公庠

张公庠　宫词

月少银台初勘契，一声金锁禁门开。

千官耸辔争朝路，驺士笼街宰相来。

张公庠

张公庠　宫词

晨光初动阁门开，百辟匆匆避路回。

千步画廊敲杖子，朱衣双引相公来。

张公庠

张公庠　宫词

赤日炎风书鼓迟，中官宣问到黄扉。

传呼宰相槐街静，青盖摇摇未午归。

张公庠

张公庠　宫词

北斗回杓欲建寅，宫嫔排备立春时。

镌花贴子留题处，只待金銮学士诗。

张公庠

张公庠　宫词

年华先到未央宫，嬉赏班班四序中。

潇洒梅花元耐雪，轻狂柳絮不嫌风。

张公庠

张公庠　宫词

御苑名花约万栽，芳心俱愿日华来。

春风已暖梅先绽，长恨江南冒雪开。

张公庠

张公庠　宫词

佩篽梅开淡淡春，夜来微雨渗轻尘。

风和日暖人凋落，不怕倚楼吹笛人。

张公庠

张公庠　宫词

晓雾溟濛似有无，半残红煜动金铺。

黄莺不语梨花上，错认徐熙旧画图。

张公庠

张公庠　宫词

四部韶音进玉卮，千官倾望柘黄衣。

舞头再拜金阶远，画鼓连催卷队归。

张公庠

张公庠　宫词

二月犹塞水有雷，江梅缠谢小桃开。

宫娥不放珠帘下，待得东风送燕来。

张公庠

张公庠　宫词

池北池南柳对黄，翠花游幸书初长。

宫娥从驾知多少，十里朱轮半日香。

张公庠

张公庠　宫词

尽道今来花言迟，凌晨宫女探春归。

寒梅一朵金盘小，已有清香拂御衣。

张公庠

张公庠　宫词

御柳丝长挂玉栏，不须惆怅百花残。

还知三月春虽晚，好从金舆看牡丹。

张公庠

张公庠　宫词

过苑中官排辨时，江梅初绽两三枝。

春寒呵手晨妆罢，帘外人内从驾迟。

张公庠

张公庠　宫词

共惜流芳甚掷梭，初移夏琯已清和，

百花飞尽酴醾发，留得春光数日多。

张公庠

张公庠　宫词

端礼门开班已齐，金茎双立动晨晖。

君王欲上逍遥辇，玉指织织整御衣。

张公庠

张公庠　宫词

二月韶妍赏牡丹，更宜疏雨湿阑干。

隔帘催唤陪春设，不道新妆粉未乾。

张公庠

张公庠　宫词

再坐千官花满头，御香烟上紫云楼。

万人同向青霄望，鼓笛声中度彩球。

张公庠

张公庠　宫词

禁掖人闲小小风，弹棋围坐柳阴中。

正怜美酒杯中绿，又叹飞花席上红。

张公庠

张公庠　宫词

仙韶一部选轻盈，独得君王记姓名。

中使忽来催待宴，匆匆不许暂调笙。

张公庠

张公庠　宫词

选进良家备六宫，仙姿时得本从容。

由来真色生人世，不在巫山十二峰。

张公庠

张公庠　宫词

影娥池面碧溶溶，荡桨佳人夕照中。

云髻不饶荷叶绿，罗裙未减石榴红。

张公庠

张公庠　宫词

后苑宸游炎日长，宫中疆半坐回廊。

鵁鶄鸂鶒银塘静，杨柳梧桐水殿香。

张公庠

张公庠　宫词

清秋皓月正婵娟，的历华星亦偏天。

欲上层楼须稳步，不同平地有金莲。

张公庠

张公庠　宫词

承露双盘插碧空，楼台更在月明中。

何人传得花奴曲，羯鼓声高满六宫。

张公庠

张公庠　宫词

万字阑干菊半开，更怜清露点莓苔。

仙韶使副呈新谱，得旨重阳待宴来。

张公庠

张公庠　宫词

翩翩红叶舞霜秋，紫禁人闲约胜游。

手把金英思泛酒，登高还上年去楼。

张公庠

张公庠　宫词

清旦宫中候上番，银潢轻淡玉钩残。

山茶破萼江梅发，尽倚朱栏还避寒。

张公庠

张公庠　宫词

治道精深日讲求，唐虞功德本优游。

欲知兆姓千官意，万岁常瞻十二旒。

张公庠

张公庠　宫词

显谟延阁照西清，玉轴牙签各有名。

圣略秘机贻万世，君王垂拱致升平。

张公庠

张公庠　宫词

月上觚棱进钥初，持更卫士匝千庐。

动筒忽自银台入，把烛君王看捷书。

张公庠

张公庠　宫词

玉堂催下葳蕤锁，除授唯容学士知。

丞相捧麻宣读了，百僚欣惬拜丹墀。

张公庠

张公庠　宫词

天语放朝春雪急，浓云偏傍禁城低。

喧呼万马争归路，落絮飞花半作泥。

张公庠

张公庠　宫词

清晓传宣赐御题，日华初动露华晞。

集英殿上天香散，飞入千人白伫衣。

张公庠

张公庠　宫词

过腊愆阳陇麦低，御封香合奉精祈。

君王晓入凝华殿，远近楼台看雪飞。

张公庠

张公庠　宫词

阊阖六开晓色回，禁涂迢递接银台。

华簪簇簇呼班后，黄伞亭亭过蓼来。

张公庠

张公庠　宫词

六宫称贺各依班，庆诞遥瞻紫气间。

中贵推排龙喜晏，大臣分奏两郊坛。

张公庠

张公庠　宫词

月澹中官放钥回，倚云宫殿掖门开。

彩床百步黄罗帕，于阗名王进玉来。

张公庠

张公庠　宫词

上番宫女卷帘时，闪闪寒雅拂晓啼。

缠索赭袍催进辇，紫宸门外报班齐。

张公庠

张公庠　宫词

度腊深宫暖未回，半天金碧照楼台。

百花须待东风发，只有寒梅傲雪开。

张公庠

张公庠　宫词

过社余寒迤逦消，东风送暖燕营巢。

皇都春色宜登览，十二楼高出柳梢。

张公庠

张公庠　宫词

仙篽春妍奉宴嬉，楼台偏与柳梢宜。

鸣鞘声入千花去，黄伞低斜步步移。

张公庠

张公庠　宫词

已过清明侍宴稀，绿窗春睡绉罗衣。

残红并逐狂风去，只有桐花不解飞。

张公庠

张公庠　宫词

百花成锦柳飞绵，缠席清明上已前。

绣盖徐徐红日永，六宫游幸不鸣鞭。

张公庠

张公庠　宫词

鸾帐薰衣赐御香，花阴未动日初长。

人闲相约寻芳去，春困不禁千步廊。

张公庠

张公庠　宫词

欲下金阶翦牡丹，夜来风士怯轻寒。

腰如束素天然细，不为伤春带自宽。

张公庠

张公庠　宫词

杨花飞去落谁家，紫禁人闲惜岁华。

谩向园林觅春色，折残枝上两三花。

张公庠

张公庠　宫词

红芳渐少绿阴多，留得韶光满内家。

不用金炉添麝炷，深闺挂木香花。

张公庠

张公庠　宫词

银汉横斜近建章，九重深静闭兰房。

六更未觉晨光动，自是仙家日月长。

张公庠

张公庠　宫词

倦饮情怀春晼晚，宫槐新叶未成阴。

和风习习帘帘卷，轻絮翩翩院院深。

张公庠

张公庠　宫词

西苑池台驾幸时，内家朱毂尽陪随。

满宫学士多题咏，不减词臣应制诗。

张公庠

张公庠　宫词

萱草初长花未开，共知青帝领春回。

珠帘卷上琼钩稳，不碍薰风满殿来。

张公庠

张公庠　宫词

浴兰佳节共欢娱，亭午香飞鹊尾炉。

万里开疆元不战，金卾犹进辟兵符。

张公庠

张公庠　宫词

晓漏初传第一筹，碧霄零露滴清秋。

常娥收拾金波尽，不向鸳鸯瓦上流。

张公庠

张公庠　宫词

葭散云肖无一毫，四垂天幕华露高。

兰闺妆罢移江烛，金斗温温熨御袍。

张公庠

张公庠　宫词

菊吐金英媚晚秋，紫宸朝退幸西楼。

内家排投朱帘卷，铁纲珊珊十二钩。

张公庠

张公庠　宫词

残晖未落两三竿，放散笙歌晚思闲。

暂上层楼聊一望，红尘多处是人间。

张公庠

张公庠　宫词

殿琯吹灰报载阳，内家相庆互飞觞。

绣工未必能终日，书景谁知一线长。

张公庠

张公庠　宫词

交直归来绣幕开，红炉互劝辟寒杯。

谁知飞雪轻独意，倒学佳人舞袖回。

张公庠

张公庠　宫词

黄罗双幅裹降书，新拜昭容称意无。

真色不劳施粉黛，香闺虚挂十眉图。

张公庠

张公庠　宫词

佳人唯是惜韶年，嫩向红窗理管弦。

锦席安排胡蝶局，深宫不忌赌金钱。

张公庠

张公庠　宫词

长乐疏钟常送月，灵和垂柳只从风。

不知天上人难老，颜色年年不减红。

张公庠

张公庠　宫词

圣主忧勤鉴万机，日高前殿步舆归。

太官进膳传呼速，御合翩翩入禁扉。

张公庠

张公庠　宫词

诞圣嘉辰卜万年，寿觞初进起炉烟。

仙韶缠奏齐天曲，三十六宫入尽传。

张公庠

张公庠　宫词

绣幕盘龙四面开，清和时候已春回。

五弦调畅宸衷乐，坐觉薰风万里来。

张公庠

张公庠　宫词

学士承宣到玉堂，中官锁院月侵廊。

白麻诞告千官喜，皇子初封一字王。

张公庠

张公庠　宫词

自昔丰稂为上瑞，万箱腾颂奏君前。

史臣螭陛闻宣付，日历先书大有年。

张公庠

张公庠　宫词

自古诗人咏具瞻，官仪孙相独尊严。

三衙扣杖一声喏，只是朱衣略揭帘。

张公庠

张公庠　宫词

太皞祠坛数级红，青旂摇曳日朦胧。

人间未觉东风至，先入宜春小院中。

张公庠

张公庠　宫词

小宴轻阴挑菜时，才人来进赏春诗。

翔鸾台下梅先萼，射鸭池边柳未丝。

张公庠

张公庠　宫词

宜春苑傍夹城东，从驾宫嫔乐亦同。

偶会不须张锦幕，游人已在百花中。

张公庠

张公庠　宫词

西苑春深奉翠华，朱栏千万护珍葩。

不如直上红楼去，尽见琼林十里花。

张公庠

张公庠　宫词

柳放金丝搭矮槐，御沟清影见楼台。

落花流出宫城去，不似武陵容客来。

张公庠

张公庠　宫词

踏青来往殊无卷，门草输赢且少休。

更上琼楼三十级，待看春色满皇州。

张公庠

张公庠　宫词

冉冉残晖画阁西，宫人行乐恋芳时。

遥闻索辇开黄繖，不尽花前半局棋。

张公庠

张公庠　宫词

雨罢莓苔聊点砌，风停杨柳暂藏楼。

明朝同奉昭阳宴，左右分明度彩球。

张公庠

张公庠　宫词

倦饮人闲春欲回，日会多处五云开。

杨花满地东风转，半作轻球滚流来。

张公庠

张公庠　宫词

闹紫繁红裹绿枝，一翻风雨尽离披。

瑞香旬占深兰暖，帘外春寒都不知。

张公庠

张公庠　宫词

掖庭初选即知名，新学吹箫数曲成。

天上仙姝元不识，人间安得咏倾城。

张公庠

张公庠　宫词

禁园春去偶同行，杏子垂垂叶底青。

烧酒初尝人乐饮，绿槐阴下倒银瓶。

张公庠

张公庠　宫词

东君回驭已春残，红日长时人意闲。

玉鼻琵琶声正急，更怜莺语亦绵蛮。

张公庠

张公庠　宫词

牡丹尊贵出群芳，销得宸游奉玉觞。

侍宴佳人相与语，姚黄争及御袍黄。

张公庠

张公庠　宫词

牡丹花品最为尊，内苑栽培物地繁。

宫女多情看未足，不离雕槛到黄昏。

张公庠

张公庠　宫词

碧瓦鸳鸯势欲飞，禁门深静日迟迟。

玉箫吹遍新传谱，坐看黄鹂数换枝。

张公庠

张公庠　宫词

上林随驾赏芳辰，曲赐黄封腊味醇。

供帐不须劳幕士，垂扬为盖草为茵。

张公庠

张公庠　宫词

南交司令已清和，满殿薰风日未斜。

院院迎凉帘尽卷，金盘初赐御园瓜。

张公庠

张公庠　宫词

天津一望碧泱泱，宫女移舟逐晚凉。

只见平波红影动，不知莲艳间新妆。

张公庠

张公庠　宫词

月华浮动上阶棱，侍宴归来掩绣屏。

子夜酒醒兰烛暗，碧纱窗外度流萤。

张公庠

张公庠　宫词

雪罢严寒殆不禁，紫宸朝退禁门深。

君恩委曲人知否，数盏香醪抵百金。

张公庠

张公庠　宫词

宴起昭阳索辇时，炉香偏上赭红衣。

金门玉砌明如书，宫女三千把烛归。

张公庠

张公庠　宫词

夹城西畔小球场，彩仗弯弯人对行。

一样骅骝三百疋，金羁更伴结游疆。

张公庠

张公庠　宫词

中使传呼喜复忙，尽催歌舞到昭阳。

薰炉烟山随指见，无奈衣轻不受寒。

张公庠

张公庠　宫词

自习轻黛怯春寒，自拈刀尺勘双鸾。

锦茵拂掠春宵静，槛中新月对人弯。

张公庠

张公庠　宫词

绮袖时宜不甚宽，自拈刀尺勘双鸾。

锦茵拂掠春宵静，怯见飞蛾傍烛盘。

张公庠

张公庠　宫词

朝退人归亚禁扃，金吾收仗暂纵横。

诸郎人省鸣驺闹，低帽扬鞭一字行。

张公庠

张公庠　郡斋宴坐

为州容散诞，真慰野人情。

撼膝禅初悟，摇头句未成。

试香秋院静，门墨午窗明。

已有东归计，些扉掩姓名。

张公庠

张公庠　晚春余中

一年春事又成空，拥鼻微吟半醉中。

夹路桃花风雨过，马蹄无处避残红。

张公庠

张公庠　游白鹤山

初眠宫柳未成阴，马上聊为拥鼻吟。

远宦情怀消壮志，好花时节负归心。

别离长恨人南北，会歙要辞酒浅深。

欲把春愁闲抖擞，乱山高处一登临。

张公裕

张公裕　句

马谙旧路行来滑，琴遇知音尚不弹。

张毂

张毂　行路难

湘东行人长叹息，十年离家归未得。

敝裘羸马苦难行，僮仆尽饥少筋力。

君不见床头黄金尽，壮士无颜色。

龙蟠泥中未有云，不能生彼升天翼。

张谷山

张谷山　句

可惜荼醾都过了，近来犹自有蔷薇。

张观

张观　过衡山留赠廖融

未向漆园为傲吏，定应明代作徵君。

家传奕世无金玉，乐道经年有典坟。

带雨小舟横别涧，隔花幽犬吠深云。

到头终为苍生起，休恋耕烟楚水濆。

张观

张观　句

保心如止水，为行见真书。

张冠卿

张冠卿　游黄山留题

路尽清豨逼画图，乱云深处插天都。

雾开虎豹文姿出，松隐龙蛇怪状孤。

吐焰香砂收火齐，凌虚精舍碍灵乌。

我来为访容成侣，试问丹丘果有无。

张广汉

张广汉　宿梅仙坛

夜宿梅坛境，山寒万籁空。

无才供吏隐，有梦忆仙翁。

石齿含残雪，松髯奋急风。

灶烟如可舐，跨鹤问鸿蒙。

张珪

张珪　玉蝶泉

仙人修炼地，玉井著神功。

日月双轮见，阴阳两竅通。

可堪清澈底，那更施无穷。

尚冀丹砂力，当浇尘念空。

张贵谟

张贵谟　句

不见片云头上黑，顿添一夜鬓边霜。

张贵谟

张贵谟　题睢阳五老图

驷马鲜能空白发，万钉终不润黄垆。

乌靴席帽红尘里，幻出睢阳五老图。

张国衡

张国衡　水帘洞

洞口鲛绡薄，山心玉蕊浮。

残云挂练影，新月下空钩。

白鹤仙人去，苍苔石磴幽。

奇踪看不倦，旬日为淹留。

张汉彦

张汉彦　石仙观

苍崖如壁立，神仙好岩居。

杖藜往佳招，还与胜境俱。

寻幽憩真馆，访古得遗书。

傍有千寻木，中藏蝉蜕躯。

终然跻绝顶，眼界聊一舒。

军峰散云雨，盱水带城隅。

始知众山小，端欲隘寰区。

达人等大观，笑彼形器拘。

天寒风景暮，归兴促篮舆。

幸兹及官闲，行色可徐徐。

前修傥可作，微禄亦何须。

眷言还故山，著论拟潜夫。

张汉彦

张汉彦　题太平兴国宫

神仙所居真福地，帝遣仙官下人世。

开元圣主梦潜通，九天使者何灵异。

绛节霓旌射紫霄，风吹仙袂还飘飘。

群官再拜所共睹，至今传闻时未遥。

眼前不见吴生笔，劫火俱焚余败壁。

当时壮丽为一空，每对荆蓁频叹息。

谁人再造成奇功，巍巍宝殿尤瑰雄。

我来祈福不为己，喜见气象升平中。

张浩

张浩　戏李氏

华有佳梦惟闻说，解佩江阜浪得声。

一夕东轩多少事，韩郎虚负空香名。

张浩

张浩　咏未开牡丹赠李氏

迎日香苞四五枝，我来恰见未开时。

包藏春色独无语，分付芳心更待谁。

张浩

张浩　咏未开牡丹赠李氏

碧玉蔀中藏蜀锦，东吴宫裹锁西施。

神功造化有行后，倚槛王孙休怨迟。

张渂

张渂　句

今朝执手难言处，此去倾怀更有谁。

张渂

张渂　为侍郎徐公邦宪赋

五花麟驹籬飞云，鸣珂敲月曙色分。

晨光炯炯照玉勒，华风熠熠生衡门。

磊磊落落万人英，气射斗牛贯九精。

笔扛龙文百斛鼎，鲸呿鳌掷风雨惊。

英辞琳瑯润金石，寒芒正色如明星。

淫哇乱雅快一扫，英茎韶瀋重铿鍧。

质高器大声必广，古来才士岂虚名。

我嗟壮岁困五穷，终年龊龊文字中。

绝编坏简徒自苦，炊沙镂水初何功。

志高意广材不足，奴辈岂特笑孔融。

龙潜蛍肆亦物理，草庐未必非英雄。

天生我材必有用，谁能便与朽腐同。

愿得侧翅附鸿鹄，追风击电凌太空。

张灏

张灏　罗盏山

道盏原非盏，言罗不是罗。

只因山突起，个个尽如螺。

张灏

张灏　水帘

朝来雨急飞瀑雄，黑云压屋江挂虹。

晚来雨定瀑亦小，散作水镂锵帘栊。

垂帘初似玉成缀，触石但见珠跳空。

嗟哉山泉一物耳，朝态莫状不尔穷。

乃知造物解戏人，千变万化顷刻中。

吾恐文章要如此，好把泉源驱笔锋。

张河

张河　句

七人谏省从遗直，九子仙峰暂卜居。

张衡

张衡　杜鹃

猛为春归苦口嘶，桐花满地绿荫齐。

自从康节先生后，孤汝天津故意啼。

张衡

张衡　经史阁四言诗

玄黄氤氲，混沌未死。

道隐冥默，文郁雕跂。

蚩蚩熙熙。结绳而治。

谁凿七窈，鸿蒙拊髀。

马图鸟迹，彷佛文字。

羲轩勋华，授受一理。

典谟训话，浑浑无拟。

天生素王，躬服仁义。

宪章祖述，参赞经纬。

经揭日月，史严辞事。

九流说铃，诸子疣赘。

秦灰小厄，鲁壁阐秘。

白首齐生，口诵臆记。

枝叶扶疏，风流委靡。

汉兴购求，六经大奋。

舒向校雠，班马传纪。

尔雅同风，沿袭世次。

宋三百年，超轶姚姒。

际海薄天，声教渐被。

惟此东邑，蔼蔼多士。

孔墙巍巍，重屋丹绮。

群玉之府，五经之笥。

排签插架，堆案盈几。

藻饰皇猷，驰骋帝轨。

兰薰颜冉，玉洁曾史。

物忌太盛，道有中否。

何物坏宅，有士抱器。

坛荒杏老，墉鼠穴虺。

川竭珠逃，椟破玉毁。

炷灯拭案，篇壒爏。

观鹳雅鸦，鲁鱼亥豕。

斲轮糟粕，负蛉口耳。

忘筌舍蹄，出足弃履。

文未丧天，道不坠地。

起废者谁，孟母之子。

薄言采藻，於彼沼沚。

鸠工损资，不损廪饩。

榱桷得宜，轮奂有炜。

肩摩踵接，出入槐市。

非此乔木，畴克大庇。

非我宗匠，孰主张是。

祖有令德，世济其美。

休声日流，与道终始。

张衡

张衡　龙潭瀑布泉

古木千章荫浅滩，干霄危石噀飞湍。

水晶帘下谁安女，乱掷珍珠落玉盘。

张衡

张衡　题东老庵

东老遗风且百年，乡评犹叹子孙贤。

金丹数满三千行，玉笈名留十八仙。

座上杯盘由好客，鼎中饘粥且随缘。

相逢咸恨匆匆去，绝胜空回访戴船。

张衡

张衡　挽陈东湖先生

清沟名父子，浊世福人家。

二妙手谁抗，一翁颠未华。

天方章猿鹤，岁忽值龙蛇。

公死可无憾，吾生未有涯。

乱世没吾宁，何须满百龄。

云封灵寿杖，天殒少微星。

长夜泉台黑，幽林鬼火青。

西风吹木叶，无语慰飘零。

张衡

张衡　挽陈东湖先生

真病药无功，精魂夺鬼工。

百年终有尽，诸相等成空。

圆落缺陷世，逍遥兜率宫。

一池沤水意，分付蓼花风。

张衡

张衡　挽陈东湖先生

德星难再聚，薤露重兴悲。

客忆芹边脍，孙寻膝上饴。

人门惟水竹，拜像见须眉。

吾父亦丁丑，白云增梦思。

张衡

张衡　挽陈东湖先生

四大假合相，六根清净缘。

祗知心是佛，不惜药成仙。

鱼泣衔沙立，鸥疑侧脑眠。

凄其野人奠，秋菊荐寒泉。

张衡

张衡　用广陈君以画徵题

陈君昨从江右归，元龙豪气如虹霓。

清晨访叙契阔，手持锦轴徵余题。

远山近山凡几簇，三两人家住溪曲。

酒旗扔曳朝日晴，渔舟来往烟波缘。

属玉鵁鶄聚暖沙，疏篱老屋带烟霞。

竹边有客烧新笋，林下何人扫落花。

景趣无穷来宛转，一抹岚光见平远。

斯图精致非寻常，妙笔原知归北苑。

君家旧住桥子东，森森乔木含清风。

颍川世系年应远，使节勋名孰兴同。

君视黄金犹土苴，好画如逢不论价。

何当乘兴去相寻，索看新收古名画。

张弘道

张弘道　题汪水云诗卷

风樯阵马不可羁，我亦回首蓟北驰。

为我援琴作商声，和以长吟商声悲。

辽鹤一去不复返，茫茫天海秋雁飞。

黯然十操发金石，掩卷忍读胡笳诗。

相逢把臂不可别，白苹洲渚菊花时。

天涯地角聚复散，水云云水同襟期。

张宏

张宏　句

时见空中飞八百，每闻岸上叫三千。

张洪

张洪　酬答鄱阳黎祥仲

长閗白木俩，茫茫走天涯。

宁知屋角松，流膏藏龟蛇。

医和不可铸，空林芒菲菲。

六丁护香珀，千岁以为期。

张湖山

张湖山　宁寿寺

丹级才升四望赊，香销无复梦豪华。

向来马氏殚殚力，要拟龙宫作佛家。

树老烟霜台殿古，石封苔藓井栏斜。

上人不用莲花漏，自有林梢报晓鸦。

张环

张环　寄题径山怀郎简侍郎

天地一洲渚，北平南欹危。

幽并深又厚，江浙清且奇。

武林颇英秀，川汇仍山卑。

应接殚天巧，类非人力为。

径山最佳处。有岩称玉芝。

居防俗士驾，地乃贤人宜。

郎公留名德，平时为羽仪。

引年归故里，不复衣朝衣。

留侯黄石心，白傅香山期。

结宇名胜外，日与尘事违。

泉石景物状，尽任诸贤诗。

伊予来东藩。滥持使者麾。

平生爱山水，弗惮命驾之。

当候秋风高，远造岩下扉。

濣濯缨上尘，散步松间綦。

未能继高躅，聊用慰所思。

张环

张环　句

洲围淮口江形狭。亭上石头月色多。

张环

张环　句

人间独有当时月，山际独无后世樵。

张环

张环　送梵才上人归天台

往问维摩疾，来探般若心。

本源虽自在，因地亦行深。

洒落溪山色，苍凉竹树阴。

宦途如磨蚁，何日重登临。

张滉

张滉　留题澹岩

偷闲切欲访岩扃，恍若桃源洞里春。

平世自无忧国事，徘徊愁见避秦人。

张滉

张滉　留题澹岩

天然一穴透融光，广阔能容万顷篁。

翻念尘寰苦炎热，人人付与一襟凉。

张徽

张徽　凤山阁

举头何处认京华，凤阁层层出乱霞。

山势转来双径曲，水声分去一川斜。

丹青隐映林间焙，黑白微茫石上畲。

遇兴每须穷日夕，槛边修竹砌边花。

张徽

张徽　伏承君仪使郎中宠示佳付谨次严韵

飞鸟影穿红烛去，寒蟾光落素琴来。

三数寺通溪畔路，好从僧借流时杯。

张徽

张徽　惠应庙

一家终日在楼台，弈局斜兼画卷开。

幽鸟影穿红烛去，寒蟾光落素琴来。

钓丝暮惹苹间浪，篆石春浮藓上埃。

三数寺通溪畔路，好寻僧借度时杯。

张徽

张徽　句

云蒸洞穴秋成雨，泉落庭除夏结冰。

张徽

张徽　句

晓塔影分山店北，暮钟声落海门西。

张徽

张徽　送程给事知越州

琐闱官接凤凰巢，蔼蔼青云器业高。

一代后先书惠人，三朝中外主风骚。

阜安广粤新城郭，慑伏幽燕旧节旄。

元相台楼何处是，蓬莱山压海波涛。

张徽

张徽　送龙学和寄王元之郎中

未持双节去朝元，玉陛犹虚待从班。

龟洛旧游天直上，鸡林新句海中间。

品流有日归陶治，隐逸无时奉宴闲。

鹤驭仙游何处所，轩皇冠剑在桥山。

张徽

张徽　宿猿洞

洞天虚寂翠屏欹，心迹萧然万物齐。

无奈宿猿嫌宿营客，夜深犹乱云蹄。

张徽

张徽　宿猿洞和程师孟韵

日上高台云半屏，洞门休唤夕阳扃。

巍冠不整跏趺坐，秋楮斓斑数点星。

张徽

张徽　宿猿洞再和程师孟韵

入林休顾小猿惊，寿酒交持石外亭。

刺史尊崇上卿月，主人高隐少微星。

只因避雨投松盖，屡为障风夹桧屏。

笑语林猿能解意，往来应不限岩扃。

张徽

张徽　闻龙学平昔曾游川西湖有诗以寄之

河势横斜带地形，碧油具旆昔常经。

驿名未改风尘黑，碑字犹存雨藓青。

芦福园林僧杳渺，撷芳洲渚妓娉婷。

汝南一值贤人降，分野于今占德星。

张浍川

张浍川　寒食

江城吹笛晚风斜，城郭人稀噪乱鸦。

火冷烟青寒食过，家家门巷扫桐花。

张惠柳

张惠柳　题常山店壁

迢递投前店，飕飗守破窗。

一灯明复暗，顾影不成双。

张积

张积　冯先生访梅於成都西郊同游十五人分韵哦诗而积不与翊日先生分僧字

春回九地阳潜升，南枝破腊如酥凝。

疏篱度香竹稍短，寒沙倒影溪流澄。

魁然老株忽骇目，雪鳞矫矫双龙腾。

天公不叱困仆地，掀髯弄爪高曲肱。

长林望断千百株，奋首直欲青云凌。

笔州太守和羹手，十里往看车呼登。

西江破晓郊路净，合簪者谁金兰朋。

欢笑藉草飞大白，行厨载酒多於渑。

风花飘摇落杯面，漱齿浇胸如嚼冰。

湘流之清岘山瘦，千古邂逅一笑兴。

却踏东风急回首，侵夜霜月寒生棱。

入门未坐亟相诧，曰今见之生未曾。

成都胜事多四蜀，我欲问津云水僧。

先生功成早丐身，未老重来醉倚藤。

张及

张及　赠杜鼎升

家本樊川老蜀都，世家冠剑岂寒儒。

笔耕尚可储三载，酒战犹能敌百夫。

僻爱舜琴湘水弄，每悬孙画醉仙图。

孟光笑语长相逐，唤作梁鸿得也无。

张及

张及　赠黄孙二处士

二公高节厌喧卑，同寄萧宫共展眉。

玉树冰壶齐品格，野云舦鹤本追随。

泉流指下何人赏，岳峭毫端祇自知。

绻恋贤侯美风教，故山归去尚迟迟。

赠黄孙二处士：《茅亭客话》，黄处士延矩，

字垂范，眉阳人也。

少为僧，性僻而简，

咸平中，知州凭公知节召孙知微画，

俾处士弹琴。二公俱止僧舍，

尝会愚茅葶，进士张及赠诗云云。

张即之

张即之　怀保步寺镛公

华严阁上夜谈经，虎啸风生月正横。

茶笋家常原有分，簪缨世路本无情。

住间石屋容膝下，遇个诗翁便记名。

张即之

张即之　句

十载几番闲往返，镛公为我添眼青。

张即之

张即之　腊八日早漫成

簿书方应接一身，减却新计上笔尖。

愧我世无分雨补，为农忧有岁时占。

客因年近思家切，人到心间饮水甜。

昨夜一番乡屋梦，寒梅香处短筇拈。

张即之

张即之　自遣用鲁山老僧韵

心期万未一能偿，海角连宵梦帝乡。

白发易生时序短，青云难致道途长。

有方却病还吞药，无事消间只点香。

谁首官居寥落甚，许多风月满诗囊。

张辑

张辑　春风堂

一门和气只春知，笑语何殊膝下嬉。

不觉兄弟俱老大，此心犹道是儿时。

张辑

张辑　次汤制干寄三叠泉韵

寒碧朋尊胜酒泉，松声远壑忆留连。

诗於水品进三叠，名与谷帘真两全。

画壁烟霞醒昨梦，茶经日月著新年。

山灵似语汤夫子，恨杀屏风李谪仙。

张洎

张洎　纪赠宣义大师梦英

几忆汤师役梦魂，醉吟想在落花村。

背尘事见寻常说，出格诗曾子细论。

书信寄凭暗有路，笑谈重约恨无门。

今来鬓雪应多也，莫惜频频近酒罇。

张洎

张洎　句

张洎　眼昏书字大，耳重觉声高

张洎

张洎　句

风物一堆灰。

张洎

张洎　暮春月内署书阁前海棠花盛开率尔七言八韵寄长卿谏议

去岁海棠花发日，曾将诗句咏芳妍。

今来花发春依旧，君已雄飞玉案前。

骤隔清尘枢要地，独攀红蘥艳阳天。

疏枝高映银台月，嫩叶低含绮阁烟。

花落花开怀胜赏，春来春去感流年。

清辞早缀巴人唱，妙翰犹缄蜀国牋。

共仰壮图方赫耳，自嗟衰鬓转皤然。

因凭莺蝶传消息，莫望蓬莱有病仙。

张洎

张洎　题越台

我爱真人居，高台倚寥泬。

洞天开两扉，邈尔与世绝。

缥缈乘鸾女，华颜映绿发。

举手拂烟虹，吹笙弄松月。

森罗窥万象，境异趣亦别。

何必服金丹，飞身向蓬阙。

张继常

张继常　题镇戎军厅壁

夜闻碛外铃声苦，晓听城头画角哀。

不是感恩心似铁，谁人肯向此间来。

张继先

张继先　庵居杂咏九首

甓瓦完齐土壁坚，籵篱周匝没疏穿。

人来谩笑无华旆，风雨须教安稳眠。

张继先

张继先　庵居杂咏九首

庵前桃李春争开，雪里见花惟有梅。

莫谓枝梢有分别，根本自异非人栽。

张继先

张继先　庵居杂咏九首

春蚕丝尽即生蛾，秋燕雏成不泥窠。

山雉经时藏窟穴，也能龙化入烟波。

张继先

张继先　庵居杂咏九首

长松偃蹇不依林，枝榦高盘千亩阴。

昨夜酒醒风雨急，半空彷佛听龙吟。

张继先

张继先　庵居杂咏九首

南山雨过北山出，昨夜月明今日晴。

云气自舒还自卷，太虚万古常清明。

张继先

张继先　庵居杂咏九首

莫羡庵居景物清，须知乐自苦中生。

山前尽日幽寻客，多说荒蹊不可行。

张继先

张继先　庵居杂咏九首

柴门虽谩不曾关，宾客从他自往还。

连日山寒声影绝，蒲团危坐更安闲。

张继先

张继先　庵居杂咏九首

晴日暖风时出游，冷烟凄雨便归休。

云还樵斧溪边牧，不似畸人得自由。

张继先

张继先　庵居杂咏九首

钟声鼓声朝夕鸣，茶烟炊烟先后生。

云衣霞佩栖山客，兀兀穷年无一营。

张继先

张继先　白菊

陶家篱下未开时，曾得西风借力吹。

月影夜深笼素艳，分明残雪两三枝。

张继先

张继先　北邙治

满坛明月化宫春，千古依依杨柳津。

碧沼不容生俗物，玉毫宁复示俦人。

幽寻已与三玄约，静乐谁知一点亲。

世外清游堪准拎，轮蹄无迹辗香尘。

张继先

张继先　本竹治

有兴来登最上山，真风长在可跻攀。

世间浊质能相信，云外清游岂肯闲。

怪石欲飞明落落，惊湍直下响潺潺。

寻常众目应难见，云拥真人暗往还。

张继先

张继先　传度后作

道人原力如天溥，度尽众生方自度。

若还纤芥未蒙恩，我终不舍升天路。

张继先

张继先　次御制赐于真人韵

玉篆金章咏洞真，真中高妙孰能伦。

世缘拨去神常静，精食休来甑已尘。

且为圣明常赞化，未应栖遯便终身。

自循多幸因君命，得往琳宫见一人。

张继先

张继先　次韵答赵尚书

炎蒸时节别家山，霜雪如今却渐寒。

恨我虚名徒涉世，忆君高语共凭栏。

比因厌客连朝卧，长是援琴终夜弹。

已得明春归去旨，预惊灵鹤整翎翰。

张继先

张继先　次韵上勉元规

优游且消遣，认取本来人。

痛苦边是妄，杳冥中有真。

煎烦徒自累，恬惔即长春。

君岂知予念，予身非子身。

张继先

张继先　答太守虞察院游仙岩诗

累年林下意何长，岩谷风霜亦备尝。

俗客不曾交得到，达人应未以为狂。

江亭昔造怀宁海，石屋今居似濑乡。

谁拎上饶新太守，却因朝谒到山阳。

张继先

张继先　大道歌

道不远，在身中，物则皆空性不空。

性若不空和气住，气归元海寿无穷。

欲得身中神不出，莫向灵台留一物。

物在身中神不清，耗散精神损筋骨。

神驭气，气留形，不须杂术自长生。

术则易知道难悟，既然悟得不专行。

所以千人万人学，毕竟终无一二成。

神若出，便收来，神返身中气自回。

如此朝朝还暮暮，自然赤子产真胎。

张继先

张继先　祷雨应时喜而联句

何心慰黎民，山川朝出云。

精诚动天地，丹恳在词文。

南亩苗初槁，西郊雨已纷。

林峦添郁郁，草木共欣欣。

休怪芝田茂，其如羽服勤。

穹苍岂私曲，汉俗足妖氛。

途路尘埃息，轩窗暑气分。

丰年慰农叟，盛德谢吾君。

枝润惊林鸟，厨清绝楚蚊。

上真何以报，惟把宝香焚。

张继先

张继先　得请还山元规远迓遂成山颂

喜见石浑沦，忘言意独真。

还寻石桥约，一洗客京尘。

香篆丹炉静，诗篇彩笔新。

高霞不狐映，携手洞门春。

张继先

张继先　邓程二子传法於予清坛事毕赋诗以遗之

不闭三天道，难回二子诚。

露章招有感，裂帛喜为盟。

神剑一日试，法灯千古明。

内观当自悟，至理本无情。

张继先

张继先　对月分韵得清字

碧霄澄彻素芒清，一片多情四海明。

花院空庭冷香里，羽人心胆欲寒生。

张继先

张继先　访友不遇题

庵里人行庵外路，庵外人来庵里坐。

遮头茅草欠坚牢，年年风雨年年破。

张继先

张继先　公慕治

一坛幽占万松阴，意为寻真特地深。

翳翳野云披绿岸，时时疏雨洒青林。

真图未落前朝手。短褐堪求古圣心。

鹤辇近过游息处，桃花流水尚堪寻。

张继先

张继先　浩然子观筇竹杖

本是子猷园里枝，今朝他取手中携。

自怜高节虚无物，野外山行得共伊。

张继先

张继先　和答周提刑

试於闲处寻闲境，松竹无言绿满秋。

方外每烦勤下谕，山隅何幸偶来游。

一帘芳草庭前长，千载遗书圯上求。

得请南还乐居此，清谈深感圣恩优。

张继先

张继先　和浑兴庵超然即事韵

自得逍遥趣，从来乐静居。

水边红杏小，烟外翠篁疏。

有物真常应，忘形内本虚。

人间役尘虑，到此尽消除。

张继先

张继先　和元规拜违

才到巍峨畔，还登翠碧重。

调青赓白雪，琴静抚黄钟。

履践古人道，追游仙者踪。

自来多福力，想念各疏慵。

何处不为乐，此心知所从。

还如一片月，挂在万年松。

张继先

张继先　和元规拂云轩韵

疏翠拥高轩，虚徐欲出云。

两楹清荫共，一阵好风分。

偏映琴书席，难栖燕雀群。

主人怜直节，孰敢巧操斤。

张继先

张继先　和元规寄杨子寓真岩韵

应到最高处，翘思上古人。

风来多柏子，云去净嚣尘。

浔暑不到处，天花自在春。

仙踪欲无著，流俗谩寻津。

张继先

张继先　和元规见勉

观君词语中，具引先贤事。

了然道在兹，不行而善至。

君今真至矣，奏乐求真知。

一言见吾子，固难尽於辞。

知君贯老庄，亹亹蹈大荒。

剧谈玄中玄，豁落无边旁。

有学必有待，不与诸魔对。

涉景若与知，何尝讶谲怪。

疑论涣已释，则信为善士。

主善以为师，天真从可致。

人间犹论分，仙事宜任运。

有命终出伦，盍死即待尽。

大道非罔象，明明万物上。

使我一闻知，应是快神爽。

休更论浅深，斯言尽诚心。

时哉且落魄，此语吾所钦。

傍听亦笑嗤，不责於仁慈。

所幸异流俗，事物中思惟。

张继先

张继先　和元规任从他歌

任从他，尽教他，

莫管他，他是他非柰我何。

尽日闲同方外友，高吟落笔如悬河。

世上无心结凡累，匣中有剑降阴魔。

长生已悟玄关旨，从教乌兔走如梭。

尘劳汩没诚堪恶，孰肯飘荡随蹉跎。

静处每思喧处事，到头空自竞嘘呵。

任从他，尽教他，

莫管他，但从元气养沖和。

有时恣把丹书读，无事闲寻玉轸歌。

我心非石不可动，任从俗论生乖讹。

松簪布褐且自乐，岂恋浮华张绮罗。

神炉交媾炼金液，混乎湛湛而日多。

功行图成共归去，飘飘飞盖霄河。

任从他，尽教他，莫管他。

张继先

张继先　和张知县省食费韵

食馔不须丰，古人贵量腹。

一饱尚何求，八珍非所欲。

犀箸厌未下，但折平生录。

造物赋人料，多少有数目。

更思途中殍，皆缘食不足。

庄叟重鹁食，此篇时一读。

张继先

张继先　恒甫以新茶战胜因咏歌之

人言青白胜黄白，子月新芽赛旧芽。

龙舌急收金鼎火。羽衣争认雪瓯花。

蓬瀛高驾应须发，分武微芳不足夸。

更重主公能事者，蔡君须入陆生家。

张继先

张继先　后城治

近枕长河即化坛，拎超坛侧到河干。

丹砂在地经冬暖，玉竹成林入夜寒。

水鹤应思冥象外，山翁愁不到眉端。

杖头已指丹霞景，密有尘罗络我难。

张继先

张继先　怀鬼谷山思真洞天因咏以赠元规

思真洞兮云水深，道人居兮鬼神钦。

山花笑兮松竹阴，岩溜潺潺兮千古音。

何时一造兮清神襟，攀石萝兮共笑吟。

张继先

张继先　还山

长年京国甚羁囚，丘壑归来始自由。

流水有声如共语，闲云无迹可同游。

猿依松影看丹灶，鹤与芦花入钓舟。

如此栖迟良不恶，红尘何事辱鸣驺。

张继先

张继先　浑沦庵成悠然子亲庆因以何字为韵共酌联句

作室观灵境，功成事若何。

琴书消日月，耕钓老烟萝。

为羡云踪远，时将酒共过。

东岩开玉洞，西涧泻银河。

整佩思天柱，观棋悟烂柯。

真情敦澹薄，世业信蹉跎。

绝迹求无累，澄心到不波。

浑沦某宴息，真率谢浇讹。

尘秽千峰隔，风流万气和。

乾坤堪比寿，乌兔任如梭。

仙至不无谶，鹤来信有他。

煮茶留客话，种药救民痾。

竹露延清荫，兰风动妙歌。

闲寻仙传读，静把玉经科。

在道犹衣袂，嚣尘自纲罗。

有生如石火，移世以灯蛾。

欲入高仙调，母教下鬼唆。

茅檐无一事，时复动吟哦。

张继先

张继先　浑沦庵庆成

高斋忽已庆成功，赤石苍崖入眼中。

贞节由来拘世业，稚川随处是家风。

红金櫃隐书尤秘，碧玉壶清酒不空。

昆阆归期应可展，我来时欲笑歌同。

张继先

张继先　鸡

鸡德灵居五，峨冠凤彩新。

五更大张口，唤醒梦中人。

张继先

张继先　寄林太守

长生门户谁不爱，只要自己下功大。

九宫台上黄芽生，白玉池边蟠桃在。

撞动一磋鬼神伏，拨转地轴阴魔败。

河车搬上九重天，日月炼成金世界。

张继先

张继先　寄元规

白日未中气色明，玉壶兴入西源行。

草堂羡我不共往，竹风为汝致幽清。

张继先

张继先　简元规泰定二公

傍水弦歌者，当瞻执卷人。

人心各有趣，天乐一何真。

畏日初交夏，闲花尚是春。

不随寒暑变，只有劫初身。

张继先

张继先　金丹诗四十八首

金鼎玄珠夜半功，纷纷五彩满房中。

只为日月交加合，却被龟蛇取次攻。

乍见容仪方恍惚，久看相貌即朦胧。

殷勤为报阳人道，此上真空不是空。

张继先

张继先　金丹诗四十八首

假法人间有万般，君宜求取紫金丹。

昆仑山上楼台耸，北海炉中龙虎攒。

此个药中为贵宝，将来炼就作天官。

玉皇数下金玄诏，始信云衢去不难。

张继先

张继先　金丹诗四十八首

流俗纷纷不悟真，不知求己却求人。

只贪世上无穷色，忘却人间有限身。

鼎内药成堪益寿，水中金尽化轻尘。

北邙山下累累土，总是人间不了民。

张继先

张继先　金丹诗四十八首

不觉年年撚指过，急如催浪转长河。

鼎中日月知人少，世上阴阳识者多。

尽为资财损真性，皆因女色逐流波。

□□半有归泉路，忍把真元乱鬼魔。

张继先

张继先　金丹诗四十八首

堪笑愚人被色萦，拎将呼吸要留清。

神仙清静方为道，男女腥膻本俗情。

秽浊岂堪充上品，还丹方可保长生。

房中之术空传世，迷杀寰中多少人。

张继先

张继先　金丹诗四十八首

采阴丹法起何时，后汉刘晟亦自迷。

不免轮回归复道，岂将淫慾益愚痴。

狗猪行状称为妙，神鬼阴谋不可欺。

争似无为清静道，一炉金就养婴儿。

张继先

张继先　金丹诗四十八首

婴儿头上戴莲花，诈伪迷人乱似麻。

不道修行从一鼎，却言般运有三车。

泥丸有路蒸方透，紫府无涯价莫加。

为劝尘中迷路者，好寻元本莫咨嗟。

张继先

张继先　金丹诗四十八首

火急寻师指水金，依时用火采浮沉。

九回照见如来相，一纪方开处士心。

虎驾辄翻铅易就，龙车推转汞难禁。

自从饮著醍醐酒，便觉身居紫府深。

张继先

张继先　金丹诗四十八首

扰扰浮生一梦间，几人回首锁三关。

黄婆压定分全易，白虎飞来投下难。

朱雀入炉三亩静，黑龟伏鼎一生闲。

昭昭妙理余知得，只欲藏机隐旧山。

张继先

张继先　金丹诗四十八首

莫论仙骨莫求丹，此理玄玄有正门。

迷者少能知返本，教人藉此心为根。

龟蛇大小宜频给，日月精华且总吞。

只自明师分剖后，难为荒野作丘坟。

张继先

张继先　金丹诗四十八首

神仙妙用阳难窥，学道多因慾道迷。

向此若能明水火。这回方得识东西。

真铅莫把凡铅杂，真妇休将世妇齐。

离坎自交身自泰，恁时方见是夫妻。

张继先

张继先　金丹诗四十八首

黄芽于宝莫轻论，白雪通玄敢谩言。

不是野人藏秘诀，大都仙药俗难吞。

浮沉卯酉玄分路，变化龟蛇别有门。

万万学徒无一二，浪称道友满乾坤。

张继先

张继先　金丹诗四十八首

存神认取本来身，此理幽玄可学人。

无漏实成除有漏，迷津才出是通津。

浮生难保千年寿，仙世轻翻万劫春。

堪叹茫茫迷路者，甘将神作北邙尘。

张继先

张继先　金丹诗四十八首

学佛回心又学仙，两头扪摸不能专。

大都错路生迷惑，便见迷途易变迁。

得事只烹身上药，痴心莫望火中莲。

但能求已兼求命，休说三千与大千。

张继先

张继先　金丹诗四十八首

气龙津虎不难分，下手须从神定门。

白雪炼多齐日月，黄芽服久出乾坤。

四神鼎内堪逃死，五色浆中可返魂。

世上蜉蝣能几许，莫将财色败元根。

张继先

张继先　金丹诗四十八首

急认浮沉水内金，若能烹炼鬼神钦。

四神守卫炉固，九转工夫转色深。

龙虎翻施双入路，龟蛇腾焰两边侵。

但知五色纷纷起，满室荧煌可照心。

张继先

张继先　金丹诗四十八首

周天火候诳凡人，胎息萦为亦未真。

紫府聚金龙火种，昆丘走玉虎泉新。

三莲折处分神力，一子生时出俗尘。

为报忙忙求事者，真铅真汞不离真。

张继先

张继先　金丹诗四十八首

昆仑宫里紫金丹，不是仙材不可观。

有分得餐延寿命，自然无恋免饥寒。

虎龙铜汞庚辛鼎，大小龟蛇太乙坛。

烹炼一丸飞五彩，上天消息不为难。

张继先

张继先　金丹诗四十八首

劳生扰扰去如梭，火急修真逐鬼魔。

好把浮沉翻北海，莫将梦幻恋南柯。

甲庚鼎内金非少，卯酉坛中土亦多。

只自荧煌光一室，斋心服了脱微痾。

张继先

张继先　金丹诗四十八首

贪著浮名浮利身，不思光景走频频。

只贪眼下红颜好，不觉头中白发新。

药鼎坚牢延寿命，情思放恣损天真。

劝君求取金丹诀，养个婴儿脱俗尘。

张继先

张继先　金丹诗四十八首

瞥然光景几时休，出入轮回去复收。

只为含痴缘底事，不思清静学真修。

虎龙便是升天驾，铅汞元为出世舟。

多少神仙哀俗辈，故留丹诀救凡流。

张继先

张继先　金丹诗四十八首

乘龙驾鹤不须惊，此是金丹一粒灵。

五色云龙腾海底，九回风虎到天庭。

琼花合处看壬癸，紫府交时藉丙丁。

此理要明非下士，除非名是少微星。

张继先

张继先　金丹诗四十八首

劳生扰扰疾如风，急杀三彭及五虫。

不使狐狸侵药灶，须教龙虎守真空。

鼎中宝物时添火，腹内婴貌转丰。

善女善男寻此语，莫贪花酒堕迷中。

张继先

张继先　金丹诗四十八首

大都奇怪惑人深，一见邪淫便动心。

只是欹倾身内宝，何能坚固水中金。

天堂有路无人到，地狱无门众却寻。

寄语世间男女道，收纵火宅隐山林。

张继先

张继先　金丹诗四十八首

阿尔多淫上帝嗔，罚为狐兽尾随身。

只言五百年方变，岂谓三千日化神。

雷火不知何处用，犬牙同此作教亲。

冤魔眷属狐狸肖，变化妖容惑几人。

张继先

张继先　金丹诗四十八首

刘晨阮肇事多非，今日凭君子细推。

谩使仙宫由色慾，却将紫府賏奸欺。

洞中清净难容杂，穴里幽冥易变奇。

大是世人迷不悟，几人丧命为狐狸。

张继先

张继先　金丹诗四十八首

子真坛下紫微边，深夜风光俗好传。

不道求铅堪益寿，却言药物可延牛。

仙丹未必离身内，人意何须立户前。

或是山精迷弄汝，故将杂色等闲看。

张继先

张继先　金丹诗四十八首

真铅真汞最堪凭，此理昭昭却少行。

白虎鼎中成玉液，螣蛇宫里养金精。

坎男离女分三位，日月东西合一程。

若几此中寻得路，婴儿相貌自然成。

张继先

张继先　金丹诗四十八首

金丹换骨不相欺，大抵凡流性易迷。

若使赤蛇腾海北，自然玉兔走天西。

栽莲使者行真水，种火龙王启大蹊。

好向此中寻捣炼，飞腾只在一刀圭。

张继先

张继先　金丹诗四十八首

幸得修真趣理深，勤勤烹炼水中金。

若知紫府莲堪种，始信昆仑路可寻。

日月合来光上下，白青交后彩浮沉。

自从得此真消息，荣辱人间总不侵。

张继先

张继先　金丹诗四十八首

少年何速成诗书，争似求真保玉壶。

更不劳神游赤水，只知存性养玄珠。

鼎中日月何人有，炉内丹砂世所无。

人笑此中多寂寞，此中寂寞与人殊。

张继先

张继先　金丹诗四十八首

既悟今生与后生，何须苦苦强谈禅。

华池水号升天药，金鼎莲为出世筌。

下乎始知深妙妙，功成方见理玄玄。

自从一得明师指，始信云车出俗廛。

张继先

张继先　金丹诗四十八首

三清门户出无猜，自是凡夫不肯来。

月魄日魂为道路，虎泉蛇火作梯媒。

三田勤固元精种，一鼎坚牢后却开。

无质自然生有质，真胎能解结灵胎。

张继先

张继先　金丹诗四十八首

绛桥行气总为非，自是凡夫著相迷。

北海鼎炉分造化，南溟宫殿合天倪。

虚无只就还丹力，恍惚身身成妙道齐。

若向浮生能见得，浮生只可比醯鸡。

张继先

张继先　金丹诗四十八首

尘寰道友万千人，几个虚名几个真。

不悟汞铅为至宝，却将炉灶学烧银。

内中采药方端的，外里求丹谩苦辛。

何况迷途有迷者，不为自误误他人。

张继先

张继先　金丹诗四十八首

九真山下有华池，此水延年世不知。

金橘生成光色透，弹丸小大彩霞飞。

送归北海深藏密，般上南溟事怪奇。

只候此中功力就，黄云片片拥婴儿。

张继先

张继先　金丹诗四十八首

九真山上接楼台，日月浮生紫气堆。

北海下生金芍药，南溟宫产玉攻瑰。

三清门户三田奥，九转工夫九辙回。

当此炼成无价宝，从教人笑我痴騣。

张继先

张继先　金丹诗四十八首

扰扰寻师苦苦忙，但求神水是仙乡。

荧煌一鼎鎔金汁，灿烂三田湛浆。

夜半只知真火焥，房中不觉彩霞光。

超凡一粒真堪重，始信蓬莱去路长。

张继先

张继先　金丹诗四十八首

鼎中大药世难知，日月双投姤不迷。

未秘妙光方火枣，始思玄理号交梨。

溶溶朱粉飞云远，湛湛神辉满室齐。

一纪烹前才得了，便乘鸾辂上天梯。

张继先

张继先　金丹诗四十八首

隐迹人间数十年，不令众觉种丹田。

五行聚会生俄尔，一颗圆明出自然。

湛湛神炉开白雪，依依铅鼎泻红莲。

近来不觉浮名，多被人来叩妙玄。

张继先

张继先　金丹诗四十八首

金丹饵了骨毛轻，便觉蓬莱去有程。

澄湛药炉分玉粉，凄凉气海彻三清。

昆仑宫殿年年声，紫府楼台日日成。

只此便乘云鹤驾，笑人笑我学长生。

张继先

张继先　金丹诗四十八首

学道多多少悟真，真成便见自家身。

三田有路综横去，万类无级变换因。

土内养金金色重，鼎中进火火功新。

若於财色全无动，便是蓬莱洞里人。

张继先

张继先　金丹诗四十八首

忍辱多多日苦辛，闭门又被鬼偷精。

不知牢锁丹田固，争奈魂狂紫府倾。

阳气旋衰难保寿，阴邪浸长易消兵。

劝君火急寻师去，莫为冤魔破道情。

张继先

张继先　金丹诗四十八首

只见神炉当子夜，岂知火力散阴邪。

忽於金鼎凝寒玉，倏尔真身现彩霞。

沆瀣露中分白雪，华池水内养黄芽。

此中便见真消息，莫浪驱驰觅鹿车。

张继先

张继先　金丹诗四十八首

人有金丹可返魂，常流迷道不知吞。

朱禽若启岩前地，白鹿须投海底门。

欲得必先调气马，由来宜急锁心猿。

善男善女寻真诀，莫把形容化土坟。

张继先

张继先　金丹诗四十八首

静坐焚香念念中，念中须见己形容。

生成本藉铅中汞，变化端由火裹龙。

二八莫辞频采造，一三还用苦交冲。

此中有路通天去，可把尘踪继赤松。

张继先

张继先　金丹诗四十八首

莫嫌野客漏机微，要接仁人至上蹊。

悟者便从言下语，迷途终是意中迷。

甲庚一判龙归左，卯酉双投虎在西。

若见玄玄玄裹事，不离真个是夫妻。

张继先

张继先　金丹诗四十八首

我身我命与天齐，只得金丹便出迷。

灵质长来居玉殿，圣胎生就步云梯。

蜉蝣世界何须恋，蟚蝬衣裳不必携。

烹炼虽然劳日月，出尘宜假一刀圭。

张继先

张继先　浕口治

真真相袭养真材，万木深沉一水回。

珠逞夜明秋浪定，磬含霜韵晓霞开。

二仙已远教谁遇，三粒还能待我来。

若遣青童验轮迹，断烟无影落苍苔。

张继先

张继先　京师七夕率赋

七夕风光岂易阑，一年一度巧相干。

不惊高处流星过，尽向今宵仰面看。

花月有情天阙冷，胭山随分酒杯寒。

从兹肃肃秋阴扣，却恐衣衾未复单。

张继先

张继先　京师夜坐怀浑沦庵有作寄之

独坐空庐静可知，江城意味岂如斯。

君看凤实初成处，自称蟾华欲妙时。

酒兴原同云叟乐，风尘无取庆宗诗。

山中林壑虚明境，不得归吟有所思。

张继先

张继先　靖通庵歌

吾结草庵山之中，旁人笑我名靖通。

都来方寸闲田地，大包世界同虚空。

我庵非通亦非靖，玲珑八面无形影。

盈虚消息任天机，庵内主人都不省。

有时风雪三冬天，山前尽日无人烟。

顽空墨黑昼如夜，庵中光耀长周圆。

有时风雷平地起，山沉江涌流云气。

龙吟虎啸万形喧，庵内情缘无止起。

环庵松竹连天青。冬不悴兮春不荣。

人来谩笑庵居苦，彻骨贫来彻骨清。

清贫生理十分好，翻忆朱门多饿殍。

君能认得自家珠，终身岂羡他人宝。

庵似身兮主似心，欲明庵主须参寻。

驴胎马腹河沙梦，那知铁矿藏精金。

高著眼睛速下手，只今觅取无中有。

言穷理绝妄缘空，无毛狮子撩天吼。

庵前大厦皆蘧庐，知音有几同神仙皆此出。

浮手短景甚悠悠。一切庵坏便须休。

溥劝吾门诸学者，不昧此庵须早修。

张继先

张继先　静室偶书

贫有清风明月，富无红粉膏脂。

子午凤朝元始，去来雷电相随。

张继先

张继先　立秋之夕对酒成章粗遣清景以招佳咏

闪闪秋光好，行行万宝成。

松高孤鹤唳，竹密一蝉鸣。

大醉衣襟湿，空歌风度清。

腰琴宜更作，楚泽有余情。

张继先

张继先　莲花

淡淡红生细细香，半开人折寄山房。

只缘清净超尘垢，颇似风流压众芳。

张继先

张继先　炼丹岩留题

鹤来松有客，苔去石无衣。

黄金浮世在，白发故人稀。

张继先

张继先　蒙秦治

紫垣佳客有灵踪，独木为桥处处同。

一自浑家参太极，更谁连步上青空。

槛前怪木冬长碧，岩下灵光夜久红。

真泽不随时世斩，出尘人世入神功。

张继先

张继先　勉弟子还山颂

昔劫因缘今劫会，昨日颜容今日改。

世间沧海尽桑田，慎勿重来呈傀儡。

张继先

张继先　妙应大师往钱塘欲予赠行

太真宫室上方新，归去先垂紫诏人。

天目洞霄期过处，星冠应不冒风尘。

张继先

张继先　平盖治

昔人已去附龙鳞，神气犹存录籍真。

洞口记曾三拜日，云间别是一家春。

钓丝无迹龟鱼静，樵客忘机虎豹驯。

金井未经新汲引，已无胸次一纤尘。

张继先

张继先　平冈治

千松万竹荫真祠，多少寻真不记归。

枕石池台全似古，穿云溪涧一如飞。

玄猿夜久鸣寥閴，黄鹤风高入太微。

直自六天浑屏静，圣功何代不扳依。

张继先

张继先　七言再咏

醉倒尚夸云液美，吟看尤觉羽毛轻。

松轩怅望情何限，竹槛留连兴愈清。

水草远含青翠色，野花仍吐细微英。

风来昼榻消残暑，雨过秋蝉送晚声。

仙境每看天路近，风骚不许世纷萦。

饶君先驾云间鹤，雇我还骑海上鲸。

白帝气刚群动肃，道人心正百魔惊。

共欣淡泊居林石，翻笑驱驰到市城。

溪上且同三笑乐，饮中要与八仙争。

莫言酒量全输我，会是诗名数石卿。

张继先

张继先　钱塘

几万人家水绕城，白云开处见丹青。

地连金色三千界，山映瑶峰六尺屏。

晓凭阑干披宿露，夜收帘幕透寒星。

浙江风物端无赛，增拎蓬莱半洞庭。

张继先

张继先　钱塘有作

红霞映朱栏，白云隐青山。

尘中人不到，双鹤舞柴关。

瑶琴一曲诗数篇，山童煮茗炉无烟。

为思尘世去游乐，一别洞天今几年。

湘江江上月初白，湘浦浦边风色清。

断肠声咽玉笛碎，愁杀霜堤多少情。

人生总浮云，仙家依旧春，

归去来兮乐吾真。

张继先

张继先　琴斋乃予旧居以琴名斋吾为之也项先生与诸生居之谈庄讲老有佳趣向

琴斋高致有真风，山合延宾未折中。

来问死生非碌碌，为谈庄老肯匆匆。

喜今可与君还往，惜昨曾留客许同。

处士或将方寸比，斯人为不殢焦桐。

张继先

张继先　青城洞阳大人

青城老洞翁，名籍丹台上。

日日诵黄庭，感得祥云降。

张继先

张继先　曬经

迟日满高台，书囊云锦开。

梅蒸阳气透，林隐景光回。

尚究千神恍，高吟万恶摧。

殷勤能启秘，须仗出群材。

张继先

张继先　诗一首

白云闲似我，我似白云闲。

二物俱无心，逍遥天地间。

张继先

张继先　示汤弟子

子欲济民非为己，我贪修道不忧贫。

直须勉强方成业，只恐因循易老人。

张继先

张继先　书林管辖扇

九鸾陪玉兽，八凤荐金芝。

青童歌妙曲，玄女唱清词。

张继先

张继先　书龙变轩事乃成颂白青城道伯

一室绝尘埃，和风撼瑶竹。

满几惟琴书，潇然异尘俗。

时时操寸毫，节篆数囊录。

或同务玄子，楸枰两三局。

夜对隔林月，膝上奏神曲。

更深兴未阑，徐徐启缄轴。

好来青城君，云开远山绿。

张继先

张继先　思青城翁

一别青城翁，今经数旬朔。

天炎春气阑，山花旋零落。

时时与攀慕，西眺步瑶阁。

无乃恋人间，笙歌正酣乐。

归来方外俦，践我绿岩约。

回照闲余辉，芙蓉出金削。

张继先

张继先　送九龙徐正之归麻姑

步冲晴雪过前滩，鹤迹云踪孰可攀。

也似来进无一物，却疑归去是三山。

张继先

张继先　送于真人

爷慕清声实积时，前朝因幸皋彤闱。

稍瞻风致频相见，又恨霜天遽告归。

至德谩劳中下笑，高才须信古来稀。

自惭功行亏杨许，安得南真谈太微。

张继先

张继先　送元规游麻姑

拂袖麻源景，飘飘逸兴清。

不辞千里远，独步五云轻。

自有琴书乐，应无世俗萦。

我惭阻追逐，回首谩驰情。

张继先

张继先　送正之法师

道貌古昂藏，声名万里香。

紫霞衣缥缈，丹佩玉琳琅。

寂寞居岩馆，殷勤咏洞章。

佇看功行满，飞盖上寥阳。

张继先

张继先　汤明权挈家入道

佳汝久虚淡，有才弗原仕。

鸡犬白云间，挈家从游此。

所蕴既超特，玄理可坐致。

倬哉明主命，不以夺我志。

一变江海才，总无尘土气。

闻之旌阳令，拔宅脱凡世。

此事在精修，勉旃汤氏子。

张继先

张继先　题冲虚堂

羊其沖气以全生，栖息虚堂只数楹。

南浦道高坊号美，太微风暖木兰清。

百章为爱青林密，三体应书老子成。

未有紫宸朝觐日，雨余几处白云轻。

张继先

张继先　题崇仙观知足轩

此性本无一物，涓水亦自圆明。

借问先生足处，轩前月白风清。

张继先

张继先　题度仪堂四首

屡赏中秋月，山堂亦怅哉。

暂居行百日，常觉近三台。

大木声深夜，修篁荫静阶。

倘非能自度，何以见归来。

张继先

张继先　题度仪堂四首

近户皆林杪，元非妆点成。

山中行不遍，雨后看尤清。

桃向天边种，云从岭上生。

不通鸡犬到，时听度鸾笙。

张继先

张继先　题度仪堂四首

骤尔升堂者，同乎白日仙。

崇深邻圣像，超卓愧吾年。

微月兼寒露，乔松间野田。

宫成方数载，犹使扣钟钱。

张继先

张继先　题度仪堂四首

正向西窗处，两峰苍翠排。

白云清昼入，玄鹤几时回。

剪厌如毛竹，锄嫌绕砌苔。

有时不开户，烟雨蔽阳台。

张继先

张继先　题皇仙宝积观

仙去仙人往结庐，我来自喜驻云车。

秋阳今日七月九，花蕊长春千载余。

一派松前流水出，数行沈约戏题书。

围棋注酒餐莲实，聊复有无谈太初。

张继先

张继先　题濯鼎泉

几千年浪碧澄澄，对景难忘我祖情。

乐就也知曾借力，轩成方见不辜名。

张继先

张继先　听元规琴

万物纷然在，浑沦声不流。

昔人弦上取，今我意中求。

水激崖边石，风高岛上秋。

相看得真乐，天地共优游。

张继先

张继先　同石元规讲鹍鹏偶书

翱翱数仞间，何异九万里。

大道荡无名，无彼亦无此。

倬哉元规翁，斯言迨尽矣。

一物自太极，志士摽高拎。

鹏乎与蜩鸠，涉辩非至理。

有形相变化，不出六合里。

飞跃涉程途，底用嘲远迩。

乃识逍遥游，潀远发玄旨。

讲罢四窗闲，忘言空隐几。

张继先

张继先　同游栖真联句

兴为栖真来，情因昔人动。

昔人道非孤，今人心乃共。

静有物外乐，甭无世间梦。

至论超形神，谈歌彻岩洞。

野色杂茶瓯，松声入琴弄。

未可赋归欤，更揭流霞瓮。

张继先

张继先　橐籥歌

休言大道无为作，须向房中明橐籥。

过时不动片时闲，紫雾红光乱灼灼。

青龙喜，白虎恶，赤蛇缠定乌龟壳。

纵然过得尾闾关，又被曹溪路隔著。

两条直上絜丹田，决言上有三清阁。

阁下分明有玉池，内有长生不死药。

依时下手采将来，服了蓬莱受快乐。

张继先

张继先　玩月悠然堂

密林崇岫往留连，十载官非上士班。

赤帝御龙行末伏，嫦娥分月入深山。

关津洞远干戈后，食息将安州里间。

今也柳堤真吏隐，清流华薄地宽闲。

张继先

张继先　晚步山间有作

宿鸟频来语，寻巢未得间。

小星明更近，高桂冷初攀。

拂露松都在，因风信未还。

岂无虚歇处，青及谢家山。

张继先

张继先　汪务玄降睡有作

万籁沉沉丹满空，一枰初胜务玄翁。

金壶饮罢前村酒，玉轸闲歌太古风。

羡我无眠神已爽，笑渠贪睡意何浓。

回头为报孤云道，清浊由来自不同。

张继先

张继先　王局治

座隅依约有余香，威表如存动悚惶。

荀石并抽擎夭阏，金泉一带自汪洋。

因谈妙有开迷迳，真指无何入故乡。

季世孰能稽万一，日随诸境愈忙忙。

张继先

张继先　喜晴

芍药都零落，山泉遂有声。

尽知春去晚，深喜夜来晴。

高柳拂瞻净，闲花照坞明。

松间携好酒，今日思方清。

张继先

张继先　戏吟

落魄正当年，人皆笑我颠。

乾坤时运动，沦海渺无边。

张继先

张继先　仙岩寺

依然仙迹倚岩开，真馆何年竟草莱。

今日梵宫方得到，旧时玄鹤也飞来。

一条涧水琉璃合，万叠云山紫翠堆。

禅客夜深能共坐，满窗明月正徘徊。

张继先

张继先　新荷

败荷已尽小荷圆，照眼含香尚忍怜。

月帝来寻青玉匣，金童立认碧铜钱。

已凝重露资清气，何幸轻风扫淡烟。

远有华峰全美在，花开般捧烂红鲜。

张继先

张继先　休歇歌

休休休歇歇，休休歇歇无分别。

千般要妙万般玄，只是教人各休歇。

既能休，复能歇，

一切情缘皆断绝。饥餐渴饮困时眠，

万死千生没交涉。古圣贤，

及明哲，一性绵绵周浩劫。

光明相照合真空，休歇之余更无别。

地狱种，作冤业，

六识炽然如火热。立我争人昧休歇，

甘受碎身并拔舌。休与歇，

真口诀，无愚无智无工拙。

从上师真只恁修，不遇知心谁肯泄。

休非休，歇非歇，

大用现前无扭捏。主张元化绝形踪，

囊括虚空超起灭。亦无休，

亦无歇，歇歇休休皆强说。

欲知真歇与真休，一轮皎洁中秋月。

张继先

张继先　虚空歌

虚空荡荡无边岸，日月东西互宾饯。

东宾西饯几时休，生死场中如掣电。

本来真性同虚空，光明朗耀无昏蒙。

偶因一念落形休，为他生死迷西东。

堪叹世人全不觉，死即哀兮生即乐。

不知生是死根由，只喜东升怕西落。

东升西落理当然，休将情识相牵缠。

不信但看日与月，朝昏上下常周天。

生非来兮死非去，无有相因随所寓。

六道轮回浪著忙，真人止在虚空住。

真人住处无室庐，邻风伴月同清虚。

莫谓灵光只些子，包罗法界无边余。

法界包罗大无外，密入纤尘小无内。

饥寒灾祸不能加，物物头头归主宰。

一堆尘土百年形，如舟泛水凭人行。

忽朝舟坏人登岸，枯木无主从沉倾。

莫腐莫回雇，万水千江几番渡。

这回到岸好焚舟，不须更说波涛苦。

有缘舟居不居舟，终不虞昨夜风雷撼山岳。

虚空不动常如如，识得真空方不昧，

古往今来镇长在。掀翻世界露全身，

尽度众生超苦海。真空消息非顽空，

纵横变化无终穷。听我一歌空里曲，

铁蛇飞上昆仑峰。

张继先

张继先　野轩歌

四海鲸鱼不足钓，纵使上钩吾不要。

三岛神仙不足夸，长生不死数如麻。

惊人名誉不足恃，万古英雄一场戏。

些些富贵不足欣，何如野轩卧闲云。

洞然劫火纤荠尽，此时睡著都不闻。

野轩轩轩在何处，宇宙茫茫无入路。

十千仙子浪中潜，百万抟鹏地底度。

此一轩，寄奇物，神不知，鬼不测。

东彻西，南彻北，

中心一窃尘沙国。尘沙国界有微尘。

一一微尘一真人。一一真人一真源，

威仪队仗数亦然。时人若见野轩叟，

正眼一觑皆奔走。呵呵呵，

千古万古野轩歌。

张继先

张继先　野轩偶书

日日双萤火，乾坤一鹊巢。

野轩有凉户，谁敢等闲敲。

张继先

张继先　咏窗

无意殷勤遮皓月，有心特地隔红尘。

从兹虚室长生白，占得桃源洞里春。

张继先

张继先　悠然元规夜坐酌余德儒所惠酒因成联句

共饮名家酒，三杯亦未辞。

据怀谈道妙，举笔赋新诗。

虽病仍牵率，为欢信渺瀰。

疏星联远汉，绿水湛前池。

未及裴君句，惭教乐所知。

悠然清且慧，泰定默如痴。

有美新荷近，无尘皓月随。

山风来细细，银烛耿离离。

青眼便为览，朱帘莫下垂。

睡魔浑散释，吟思愈清奇。

万态付一笑，千春总片时。

此情能共适，得志任人嗤。

道重皆相契，心机独耻为。

瞿昙作良友，老圣是真师。

四海无余事，诸公足自怡。

仙岩拿钓艇，云锦种丹芝。

世俗为无谓，吾人还有宜。

红尘聊应迹，紫府去非迟。

终始怀观子，友持愧伯慈。

功成当并驾，并合恣傲嬉。

张继先

张继先　悠然元规夜坐酌余德儒所惠酒因成联句

酒厌高阳价，人怀中古情。

把杯聊共乐，对景发新声。

十二分清气，三千外世荣。

天真聊所适，俗礼莫相婴。

蝉韵微微近，松声宛宛生。

林风侵坐冷，山月照人明。

籁静神尤爽，宵分气尚横。

星文玉烛焕，虎力紫毫轻。

得志非轩冕，游神必海瀛。

中元聊醉此，寓意笑虚名。

张继先

张继先　游洞霄

洞霄深处日栖真，仙子亲曾此致身。

凤阙有人来献礼，溪声山色愈增新。

张继先

张继先　又省衣

衣服贵适宜，多裘与夏葛。

眷兹修行人，初不事精洁。

轻纱并丽帛，样新价亦别。

每缣数千钱，拙工乱裁截。

些小未称身，中心已不悦。

曾知有贫者，冬夏皆皮裂。

张继先

张继先　元规道人览予心说作颂见寄次韵奉答

新文博不繁，披诵已清魂。

意在诸缘外，心为万法源。

犹龙谁可测，牧马自微言。

三复难穷处，重来得细论。

张继先

张继先　云台治

汉朝人与道翱翔，是处遗踪属静方。

烟外桃花非俗种，风前柏实有余香。

杖穿翠霭通深窅，舟驾洪波入渺茫。

千八百年三十代，云台空碧佩琳琅。

张继先

张继先　运使徐中奉寻李隐者于本部因临访上清遂得煮茶款话至夜分乃散明目

西风初飘飘，白露仍瀼瀼。

有人浮大川，东巡抵饶阳。

实受九重书，因之访丹房。

山气龙虎明，青林云表长。

与予适相值，议论清冰霜。

已暮更秉烛，坐偶新月凉。

玉蟾翳烟景，金飚扇天香。

影落如卿云，烂然献奇祥。

六合无异色，五峰同秋光。

锦袍谪尘世，骑鲸隔川梁。

君期践玄约，缈缈空中翔。

张继先

张继先　赠青城洞翁二首

神仙抱一养玄微，九载功成白日飞。

道在当人须顺授，今朝何必秘天机。

张继先

张继先　赠青城洞翁二首

人间久矣喜相倍，道术参同岂吝哉。

他日功成果轻举，为吾天上作梯媒。

张继先

张继先　钟

金晶铸就斗星悬，挂向玉楼知几年。

好是五更残梦里，一声敲透白云天。

张继先

张继先　竹

雨过江皋净，风来庭槛清。

此君故人好，入夜听秋声。

张继先

张继先　主簿治

映尽朝阳与暮霞，苦无轩冕送尘沙。

旧闻灵草千年种，近有幽人一两家。

彩凤每来寻竹实，灵禽时复啄仙花。

伟哉往昔轻腾客，岂有心贪五马车。

张继先

张继先　自京还始来龙变轩觅故年幽致闲成长句粗写虚心

寻得故年香翠团，共将真赏倚阑干。

几随白日飞仙变，半为今朝宝黑乾。

光冷未粘春物笑，影疏来趁月华看。

江南秋景犹繁剧，赖此一襟风月寒。

张坚

张坚　鹤庙松

谁种飞仙百丈梯，风摧雨折昔人非。

凭谁寄语杨员外，留取孙令待令威。

张坚

张坚　将之豫章别葆光先生

西山唤我陪轻举，上馆留君养大远。

莫起世间离别念，他年相见两童颜。

张坚

张坚　茅山雨中

疏疏雾雨閟朝晴，不那浮云先自生。

传语洞灵休勒驾，而今逋客已归耕。

张监

张监　题荆溪图

斩蛟桥北玉枢府，高树连云第一家。

欲向新图问何处，客窗风雨对梨花。

张简

张简　禅窝

草窝双树下，借与定僧居。

会得虚空境，坐卧总从渠。

张简

张简　读刘阮传

俗缘未断念家乡，回首仙源竟渺茫。

野鸟自啼春自好，桃花应是怨刘郎。

张简

张简　寄浙西仓曹东甽

骨凡缘欠大还丹，饱食人间行路难。

灯火半生诗鬓老，江湖九月客衣单。

拈将红叶书愁思，摘得黄花当晚餐。

莫向吴松江上宿，梦魂偏怯雁声寒。

张简

张简　天津桥月夜

行阙独崔嵬，垂杨夹道栽。

河通桃叶渡，门对雨花台。

世事棋千变，人生梦一回。

谁知今夜月，曾照六朝来。

张简

张简　赠徐月道士

病骨癯然鹤一般，相陪夜坐万松间。

乾坤清气皆归月，湖海高人半在山。

吟苦心从天汉转，琴清身与岭云闲。

杯茶预约中秋节，五老峰头说太还。

张建

张建　凤凰岩

尽□□□□□兵，岐山无复凤凰鸣。

何人更解驱顽石，飞向中原颂太平。

张颉

张颉　寄答张五丈夔明府

旧讼龙溪有去思，移家喜与上风宜。

人传张籍妙乐府，我识王维真画师。

火米夏收畬稻早，海椒春放瘴花迟。

客查不到天无雁，赖有輶轩可寄诗。

张颉

张颉　句

持节淮堧剧骏奔，扈扶文母入天阍。

张颉

张颉　茅山续志

步虚声起绕玄云，石乳烟销夜半分。

怪得瑶笙吹鹤过，碧坛夜醮玉宸君。

张颉

张颉　摄山访隐者

路绕苍山石挂藤，结庐深入白云层。

泉鸣便隔人间世，采药知从何处僧。

张介

张介　句

应是子规蹄不到，致令我父未归家。







卷487

张金

张金　龙隐岩

何年此地蛰飞龙，石壁蜿蜒尚有踪。

为报龙公莫贪睡，郡人于尔卜凶丰。

欲访真仙小有天，路穷崖绝俯灵泉。

相君聊试济川手，翳凤骖鸾尽有缘。

张进彦

张进彦　句

缚虎敢辞山路险，斩鲸终见海波澄。

张经

张经　王质过洞庭

云可有无水，风能奔走沙。

蟠深鸣老{左虫右屈}，飞倦落长鸦。

地有湘头尾，山无楚正斜。

人间与天上，何处碍浮槎。

张经

张经　潇湘八景诗　洞庭夜月

秋夜净无云，嫦娥展孤镜。

灏气浸澄波，荡漾光还定。

张经

张经　潇湘八景诗　江天暮雪

江上雪纷纷，风寒天已暮。

中有泛舟人，兴尽迷归路。

张经

张经　潇湘八景诗　平沙落雁

唤侣下寒汀，争宿芦花萼。

夜半渔翁过，惊起还飞落。

张经

张经　潇湘八景诗　山市晴岚

茅屋开山脚，岚光映日光。

行人消野兴，个个醉壶觞。

张经

张经　潇湘八景诗　潇湘夜雨

终夜雨潇潇，闷杀孤舟客。

滴滴打蓬声，错讶灵妃瑟。

张经

张经　潇湘八景诗　烟寺晚钟

野烟寺初暝，僧添宝篆香。

鲸音送残照，敲落楚天霜。

张经

张经　潇湘八景诗　渔村夕照

日落大江头，返照江村里。

独有羡鱼翁，垂纶收不起。

张经

张经　潇湘八景诗　远浦归帆

极浦一帆回，招招近岸开。

倚船试相问，莫是故乡来。

张经

张经　岳阳楼望洞庭

每因蜀水涨，横遏楚江流。

气象吞云梦，波澜彻夏秋。

风云几开阖，日月自沉浮。

欲济谁舟楫，乾坤独倚楼。

张景

张景　句

新粟米炊鱼子饭，嫩冬瓜煮鳖鱼裙。

张景

张景　句

若以山形比人骨，此池应合似泥洹。

张景

张景　句

两岸绿杨遮虎渡，一番青草覆龙洲。

张景

张景　诗一首

我非东方儿，不是牛耕土。

欲识我踪迹，一气万物母。

张景

张景　探梅

跨蹇度溪桥，处处寻春信。

春枝摊蓓蕾，唤仆频频认。

张景

张景　题董真人

桃花谩说武陵源，误教刘郎不得仙。

争似莲花峰下客，栽成红杏上青天。

张景端

张景端　题梅山

作尉南昌日，投书北阙频。

忠言不悟主，直节耻为臣。

汉室多灾异，吴门念隐沦。

挂冠忘宠辱，蒙袂出埃尘。

虹屈英雄气，鸥君自在身。

永怀三洞诀，高谢九江春。

择地开仙馆，看云翦寿巾。

玄台秋步月，虚室夜凝真。

无梦生芳草，留年养大椿。

碧茸香不断，青鸟性偏驯。

太液刀圭就，中黄道路新。

武夷空坠马，郁木竟栖神。

绛节虽朝帝，灵波宀　济民。

一名传旧史，千古事严禋。

瑞气生仙药，清风付羽人。

坛遗金鼎像，井锁玉华津。

地接洪崖府，溪通剑水滨。

鹤归云抖擞，龙起石鳞皴。

已悟身为患，元期德有邻。

青山不忘我，今日是天亲。

张景脩

张景脩　崇教寺筠轩

碧玉窗棂三四閒，一溪流水伴君閒。

雪中惜取青青节，不用开林自见山。

张景脩

张景脩　钓台

羊裘东汉客，归隐钓鱼滩。

天子不能屈，先生非苟难。

云藏古石在，风激世人寒。

祠下青青竹，何妨把钓竿。

张景脩

张景脩　福应山

南亭不减北邙高，美景因公见一朝。

已看溪山如在画，更传风雅似闻韶。

栽桃定有仙家在，种竹宁无隐者招。

秀气当为多士福，未应都放与渔樵。

张景脩

张景脩　更高亭

稚子山妻伴老翁，重阳寻遍菊花丛。

明年把酒知何处，却

高亭是梦中。

张景脩

张景脩　过桐庐邑二首

隐君无姓字，何代至今存。

数里山为宅，两株桐是孙。

人烟半峰碧，溪水带潮浑。

多少来游客，茫茫蹋药根。

张景脩

张景脩　过桐庐邑二首

三载江南客，还吴东复西。

潮贪两溪尽，云截众山齐。

舟楫无空日，楼台半上梯。

桐庐隐君子，应笑只留题。

张景脩

张景脩　湖州觉海弥陀阁

仙潭觉海唐兴善，像设瑰琦古至今。

殿柱倒书雷部火，市桥横渡木观音。

窗前竹影摇金翠，风外莲香散水沉。

况有弥陀新建阁，动人无限往生心。

张景脩

张景脩　寄湖南宪请祠叶公

闻说年来请洞霄，江湖奉使久勤劳。

有神仙处閒方得，用老成时退更高。

借宅但知新种竹，寻真想见旧栽桃。

浮梁居士尘埃甚，须发而今已二毛。

张景脩

张景脩　寄题开福院白莲堂

玉色荷花自是仙，道人更慕远公贤。

此生欲结东林社，求取新诗十八篇。

张景脩

张景脩　九月望夜与诗僧可久泛西湖

山风猎猎酿寒威，林下山僧见亦稀。

怪得题诗无俗语，十年肝鬲湛清辉。

张景脩

张景脩　句

别后遥知倚门母，老来偏忆出家儿。

洗竹放教风自在，傍溪看得月分明。

白快近来逢素鬓，赤穷今日得朱袍。

何妨包裹如风药，且免淋漓似水鸡。

修水引来双瀑布，长松留住半天风。

来恨不逢池水满，屏风围住芰荷香。

但令陶令长为主，莫遣灵芸错认伊。

张景脩

张景脩　贫居

茅檐月有千金税，稻饭年无一粒租。

生事萧条人问我，水芭蕉与石菖蒲。

张景脩

张景脩　清芬阁

严子钓台畔，犹闻吟啸声。

荣华付诸弟，萧洒继先生。

自制茶枪嫩，新开酒面清。

红尘不抛摆，那得白云名。

张景脩

张景脩　三贤堂

如是国清寺，宜乎天下闻。

水声常夜雨，山气即朝云。

今古三贤隐，仙凡两路分。

唐人书画在，明日更殷勤。

张景脩

张景脩　石桥

天与晴来抵万金，更逢诗伯共登临。

辍公一夜楞严讲，慰我十年方广心。

白雪阳春虽寡和，高山流水有知音。

石桥天下无双景，好尽平生得处吟。

张景脩

张景脩　睡香花

曾向庐山睡里闻，香风占断世间春。

窃花莫扑枝头蝶，惊觉南窗半梦人。

张景脩

张景脩　送朱天锡童子

黄金满籯富有余，一经教子金不如。

君家有儿不肯娱，口诵七经随卷舒。

渥洼从来产龙驹，鹡鷟乃是真凤雏。

一朝过我父子俱，自称穷苦世为儒。

雪窗夜映孙康书，春陇昼荷儿宽锄。

翻然西入天子都，出门慷慨曳长裾。

神童之科今有无，谈经射策皆壮夫。

古来取士凡数涂，但愿一一令吹竽。

甘罗相秦理不诬，世人看取掌中珠。

折腰未便赋归欤，待君释褐还乡闾。

张景脩

张景脩　宿清溪安乐山

映窗犹剩雪余痕，瓶里梅花枕上闻。

一椀镫寒听夜雨，半床毡暖卧春云。

诗成始觉茶销睡，香尽翻嫌酒带醺。

我是挂冠林下客，山中安乐合平分。

张景脩

张景脩　题北山松轩

雪天苍翠暑天风，珍重僧轩十八公。

不是时人少吟咏，世閒花草易为工。

张景脩

张景脩　题宁国县十全堂

医莫以人试，药能生死人。

十失为一次，望而知谓神。

尝闻秦医和，诊君知其臣。

岂无肘后方，埋没随埃尘。

韫师以愈疾，犹如臂屈伸。

华佗医之良，思邈医之真。

谁能不服药，一一如朱云。

斯堂名十全，全人亦全身。

方公谙药性，勇退盖此因。

金玉不足宝，人生系悲忻。

张景脩

张景脩　题无垢寺

禅房闭深花，锡杖生古藓。

秋山翡翠寒，春水玻瓈软。

无嫌墙太低，但恐路不远。

何人坐长松，令我思韦偃。

张景脩

张景脩　题永庆览胜亭

衙城直上有烟峦，亭在悬崖绝壁间。

几个白头忘岁月，一生青眼看江山。

秋风落木楼台出，暮雨笼沙鸥鹭閒。

珍重京西绣衣使，作书题榜许追攀。

张景脩

张景脩　题玉泉

长疑数尺玉，乃是一方泉。

粉色和云汲，茶香带石煎。

鉴来诚美矣，闻处合铿然。

白首惠山客，也须吟此篇。

张景脩

张景脩　题竹轩

种竹才添十数竿，题诗已仅百余篇。

有时碎影摇金地，尽日清风伴玉泉。

不与爱鱼人把钓，肯教骑马客求鞭。

平生最喜此君子，一洒何当听雨眠。

张景脩

张景脩　延真秋屏轩

鸟回山色隐如城，碧落人归依旧青。

好向中间安一榻，何须更画绕床屏。

张景脩

张景脩　游九锁山

九锁山中多隐仙，洞门终古掩云烟。

茶生东坞偏迎日，松老西岩不记年。

翠箬久藏千岁药，碧池深纳半山泉。

苍崖纵使秦驱得，未信能移一柱天。

张景脩

张景脩　游栖霞宫

偶先诸邑过栖霞，恰费卢仝七碗茶。

此会果然□邂逅，转相寻觅到仙家。

张景脩

张景脩　醉眠亭

樽前从客笑，梦里任花飞。

野鸟唤不醒。家童扶未归。

有荣还有辱，无是即无非。

万事藏於酒，先生亦见机。

张九成

张九成　八月十四日偶成

物情犹惝恍，门户更萧然。

勿念客来往，何妨吾醉眠。

北园肥菜甲，南浦鱠鱼鲜。

一酌余妻子，此生休问天。

张九成

张九成　罢禄

嗟余命偏奇，一生堕枯槁。

虽无青菁饭，颜色亦自好。

富贵点污人，修洁终可保。

居处既悠悠，衣食亦草草。

静观天宝间，脂泽逞淫姣。

冰山赫日来，随例须崩倒。

所得无纤毫，所丧不到老。

施施若无事，忧心惄如攆。

张九成

张九成　丙寅正月

常年正月未全春，春色今年辄去人。

试上小楼南北望，红英满地绿粼粼。

张九成

张九成　菖蒲

石盆养寒翠，六月如三冬。

勿云数寸碧，意若千丈松。

劲节凌孤竹，虬根蟠老龙。

傲霜滋正气，泣露泫春容。

座有江湖趣，眼无尘土踪。

终朝澹相对，浇我磊磈胸。

张九成

张九成　出城

凌晨江畔倚筇行，正见横云冉冉生。

失却前山寻不得，双尖微向日边明。

张九成

张九成　出城

不出柴门近两旬，江边柳眼已窥人。

却思归去西湖上，剩把长条醉几春。

张九成

张九成　次陈一鹗韵

大道若坦涂，践履何早晚。

榛荆蔽不扫，日夜劳勤垦。

圣门一以披，即日到堂阃。

但办不已心，此道谁云远。

譬如积水陂，万顷才一建。

胡为不勇决，长年成连蹇。

百事皆已余，一心正吾本。

人欲如火聚，急避勿缱绻。

超然领斯会，故乡今已返。

嗟我困不学，终日徒衮衮。

羡子有渊源，浚治令深稳。

斯文付诸公，容我老息偃。

张九成

张九成　次单推韵

七载离家梦亦惊，春来又是听仓庚。

熟谙世味心如水，忽见吾人眼尚明。

青镜不堪看白发，长鑱何处觅黄精。

只思归去西湖上，饱喫东坡玉糁羹。

张九成

张九成　次单推韵

执别动经岁，年光换莫留。

壮心今已老，雅志自无求。

白日将诗遣，生涯著醉酬。

颓然烟瘴里，一饱更何忧。

张九成

张九成　次单推韵

庾岭三江外，相过车马勤。

孤吟清庙瑟，愁思楚江云。

寂寞林逋宅，凄凉伍相坟。

何时定归去，摸索断碑文。

张九成

张九成　次单推韵

每思乡里秀，日日听新除。

愁苦千行泪，清贫一束书。

端豨元秀爽，梅蕊正萧疏。

公事多余暇，箪瓢亦晏如。

张九成

张九成　次施彦执韵

新诗宛见故人面，思入江山气象雄。

几岁不堪青草瘴，今朝还喜鲤鱼风。

高秋木落雁为伴，久雨江深吾谷东。

他日樽前如把臂，莫惊我已白头翁。

张九成

张九成　倅车送海棠

瘴雨蛮烟西复东，海棠岭下占春风。

清肌本自同梅洁，晕脸应知是酒红。

澹著燕脂春未透，半匀胡粉日初烘。

此花不与凡花并，桃李休矜造化工。

张九成

张九成　到白石寺次壁间郑如圭韵

寺古僧多老，云深水自流。

鸟声惊客梦，山色到江楼。

落日千林迥，清风一迳幽。

幽怀终未已，归去辄回头。

张九成

张九成　悼吕居仁舍人

精识高标不世才，泉台一掩怅难回。

词源断是诗书力，句法端从践履来。

西掖北门聊尔耳，春风秋月亦悠哉。

问君身后遗何物，只有窗间水一杯。

张九成

张九成　悼王侍郎

气郁芝兰秀，心虚水镜明。

訏谟三代学，献纳万人英。

未遂平生志，空余后世名。

江湖添老泪，落日照铭旌。

张九成

张九成　悼玉溪

闻名四十载，兹地忽相逢。

每听谈前事，相看泪满胸。

干戈今偃息，诗酒曷从容。

寂寞千秋恨，新阡植万松。

张九成

张九成　悼玉溪

长年闻老病，终日拥柴门。

冷落田文饭，凄凉北海樽。

功名看似梦，术业付诸孙。

慷慨临终语，精诚彻九阍。

张九成

张九成　读东坡叠嶂图有感因次其韵

虬须英武喧天渊，当时功臣画凌烟。

汉家骁骑才三万，北攻稽落事燕然。

勋名鼎鼎磨星斗，百年衰落归黄泉。

人间万事都如梦，不如挂冠神武寻山川。

我昔曾登会稽顶，逍遥疑在羲皇前。

下观涛江卷飞雪，旁看秦望森摩天。

祖龙定是同鲍臭，鸱夷却得携妖妍。

悠然会意不复出，倚锄便欲耕春田。

君不见渊明归去传图画。伯时妙手垂千年。

我藏东绢今拂拭，正欲写此春江浩渺山连娟。

更要元龙湖海士，百尺楼中相对眠。

玉京蓬岛置勿问，人间今是地行仙。

岷江寥寥三峡远，此心欲往知何缘。

烦君断取来方丈，径入东坡叠嶂篇。

张九成

张九成　读东坡谪居三适辄次其韵　旦起理发

忆昔叨从班，入朝大明宫。

五更催上马，梦里过万松。

想见天竺山，九重吟清风。

头垢不暇梳，爬搔常靡通。

今来幸閒放，栉比肯匆匆。

清晨解絛辫，千梳复重重。

不羡列御寇，散发摇风鬃。

气舒两目明，顿与离朱同。

此乐岂易得，快意适相逢。

再拜复再拜，深恩荷天公。

张九成

张九成　读东坡谪居三适辄次其韵　午窗坐睡

年老目飞花，心化柳生肘。

万事元一梦，古今复何有。

六月苦夜短，午昼何其久。

颓然北窗下，竹风休两手。

昏昏不复知，酣适如中酒。

睡乡日月长，椿灵未为寿。

形存若蝉蜕，质槁如木朽。

荣辱漫纷纷，正梦那复受。

有梦尚有思，无梦真无垢。

欲呼李太白，醉眠成二叟。

张九成

张九成　读东坡谪居三适辄次其韵　夜卧濯足

夏日乏絺葛，冬来无衾裯。

况复窜炎荒，令人生百忧。

空城舞狐狸，深林鸣鸺鹠。

此邦无足恋，聊为薪水留。

枯枝煮寒泉，大灶声飕飕。

老盆深注汤，徐以双骹投。

沃久意痛快，絷维今脱鞲。

须臾膏液上，两踝暖气浮。

生平苦寒痹，一洗皆已瘳。

登山不须扶，跳梁逐狙猴。

张九成

张九成　读梅圣俞诗

吾生前辈后，不及识诸公。

每读诸公集，想见其音容。

圣俞仁庙时，欧公最相知。

春风一杯酒，夜坐数章诗。

雍容长者风，忠厚君子辞。

格律从正始，句法自炉锤。

衮衮鸣山泉，款款语亲闱。

试一涉其流，超然忘百忧。

后辈亦有作，岂曰不冥搜。

雕琢伤正气，磔裂无全牛。

堙郁暗大理，矜夸堕轻浮。

所以圣俞诗，把玩不能休。

死者如可作，吾其与之游。

张九成

张九成　读书

伊余生三吴，窜逐落荒外。

大目试环顾，四海等一芥。

谁能於其间，清濁分泾渭。

含菽亦饱满，食蘺有余味。

不羡嵇叔夜，左右持酒蟹。

大哉黄卷中，日与圣贤对。

张九成

张九成　读书

横浦非吾土，久寓亦何卿。

不学元相国，百斛賏胡椒。

饥寒何以遣，唯以文字消。

方其得意处，捽茹亦逍遥。

顿忘物我情，天地本宽饶。

告尔二三子，我歌汝其谣。

张九成

张九成　多雨偶成

谪居天南陲，终年寡俦侣。

四月山气行，淋漓满城雨。

独坐北窗下，萧然无一语。

睡起复何如，鸡鸣已亭午。

张九成

张九成　二十六日复出城

杜门不肯出，既出不忍归。

借问胡为尔，江山栖落晖。

濯濯漱寒玉，青青入烟霏。

柳色明沙岸，花枝作四围。

玉塔天外小，渔舟云际微。

与远俗情断，心閒人事稀。

我本江湖人，误落市朝机。

计拙物多忤，身舑道则肥。

所以此胜概，一见不我违。

吟余尚多思，白鸟背人飞。

张九成

张九成　二月八日偶成

今年春色可胜嗟，二月山中未见花。

长忆去年今夜月，海棠花影到窗纱。

张九成

张九成　二月八日偶成

春寒渗渗越常年，桃李枝间尚悄然。

数日长阴君莫叹，人人道是养花天。

张九成

张九成　二月八日偶成

庭院无端作许寒，好花无处压栏竿。

东君今岁知何意，勒住群花不得看。

张九成

张九成　二月二十四日即事

春来寻胜事，此兴亦何军。

夜雨乱江渌，朝花褪日红。

雷声惊岭北，云气涨溪东。

蓑笠冲泥去，谁知与我同。

张九成

张九成　柑花

群芳落尽只青青，独有柑花照眼明。

已许江梅来结友，未容岩桂擅清名。

芬芬兰麝三春底，濯濯冰霜一座倾。

更待秋风资爽气，垂黄篱落伴金橙。

张九成

张九成　庚午正月七夜自咏

余性寡所谐，平生惟自得。

谈名颈深缩，论利面作赤。

文不贵雕虫，诗尤恶钩擿。

粗豪真所畏，机巧非予匹。

所以常闭门，千载求知识。

黄卷有可人，为之忘寝食。

亦复爱山水，策杖无与适。

看云独忘归，听泉常永日。

内乐万事休，中虚众妙入。

欲以语斯人，此事吾无力。

道丧亦久矣，无言三叹息。

张九成

张九成　勾漕送建茶

我谪庾岭下，年年饷焦坑。

味虽轻且嫩，越宿苦还生。

分甘尝此品，敢望建溪烹。

勾公道义重，不与炎凉并。

持节漕七闽，风采照百城。

冤苦尽昭雪，草木亦欣荣。

得新未肯尝，包封寄柴荆。

罪罟敢当此，自碾供百灵。

捧杯啜其余，云腴彻顶清。

爽气生几席，清飚起檐楹。

顿觉凡骨蜕，疑在白玉京。

整冠朝金阙，鸣佩谒东皇。

须臾还旧观，坐见百虑平。

张九成

张九成　癸亥初到岭下寄汪圣锡

人物苦难得，闭眼不敢看。

孤芳擢荒秽，秀色出榛菅。

怀我同心友，正在天一端。

文字妙入圣，操履到所难。

美玉经三煆，贞松过凝寒。

怜我窜庾岭，色惨颜不欢。

书来每慰荐，苦语余辛酸。

不上泰山顶，安知天地宽。

相思暮烟起，片月过前滩。

张九成

张九成　桂

清香不复闻，雪英惊满地。

尚余青青叶，浓阴犹可庇。

我欲营茅屋，示此惜花意。

兹谋未易言，俗士寡清致。

张九成

张九成　过报恩

篮与访萧寺，烟暝涨春空。

远树楼头绿，残霞山外红。

昏钟发林杪，人语殷桥东。

回首都无迹，人生真梦中。

张九成

张九成　和施彦执怀姚进道叶先觉韵

西湖十里山，春风一杯酒。

兹兴良不浅，何日落吾手。

我读君和诗，襟期一何厚。

同生上下宇，共阅古今宇。

死生何足云，余年付美酎。

佩印还故乡，衣锦眩春昼。

一时正儿嬉，千岁堕尘垢。

所以贤达人，中怀元有守。

试看窗日中，野马互奔骤。

区区竟何成，尚夸舌在口。

宿习犹未除，新诗漫怀旧。

环顾天地间，四海惟三友。

两老虽未死，二妙已先踣。

生者岂其巧，死者亦非谬。

君如悟斯契，万事可怀袖。

铜钱自如山，金印自如斗。

只今定何间，腐骨久已朽。

篱菊师渊明，庭草悲王胄。

彼已升层霄。此犹凿户牖。

浩歌君其聆，相看都皓首。

张九成

张九成　怀汪圣锡

美玉藏精璞，明珠媚深渊。

天清气或朗，光景露涓涓。

或者辄按剑，奇才叹难全。

之子英杰人，声名何轩轩。

妙龄魁四海，终始皆称贤。

过眼不再读，悟心非口传。

文真翻手成，识超余子先。

森森列五岳，浩浩朝百川。

谓年未三十，当握造化权。

陶甄到唐虞，修洁偕渊骞。

谁云一戢翅，沈滞十二年。

众论今未谐，子心方藐然。

磨礲尽箭镞，刮洗成混圆。

上造羲轩外，下极宣政前。

讨论分本末，钩颐穷由缘。

遥遥数千载，恍然落眼边。

斯文天其兴，子能常踬颠。

试看桃李花，三春何暄妍。

未及瞬息间，飘零堕风烟。

青青乔松枝，霜雪弥贞坚。

子如识此理，聊臣白云巅。

张九成

张九成　惠声伯窗前孤桐

只期翠影在窗栊，岂谓年余到碧空。

自笑襟期惟我似，饱谙霜雪与君同。

千岸夜月双溪外，一曲晚天横笛中。

且向幽斋伴清致，会看廊庙奏薰风。

张九成

张九成　即事

幽事晚山色，幽斋春雨余。

乱红欹涧水，浮绿涨郊墟。

北牖迸新笋，西园生野蔬。

槿篱绕茅屋，已分老樵渔。

张九成

张九成　即事

梅天喜蒸润，江国饱雨泽。

况我谪逐人，穷巷宜閴寂。

今夕复何夕，门有此佳客。

贫家亦效勤，草草具一食。

高兴良未尽，奈此短景迫。

微言若发蒙，喜获此三益。

人生务明德，余景不足惜。

区区名利人，长年竟何得。

使我市朝心，一扫便无迹，

怀君如古人，每事三叹息。

张九成

张九成　寄端砚与樊茂实因作诗以遗之

端豨石砚天下奇，紫光夜半吐虹霓。

不同凡石追时好，要与日月争光辉。

韬藏久矣不敢用，惟恐翰墨污染之。

樊子文章有余地，汪汪万顷谁敢窥。

赠君此砚勿轻弃，经史妙处其发挥。

飞流溅沫满天下，要使咳唾皆珠玑。

张九成

张九成　寄故人施彦执

百念都忘万事休，一觞一咏自赓酬。

坐看庾岭当南断，又送横江转北流。

已觉摧颓侵两鬓，更无术画补前旒。

何时把醆西湖上，笑数浮生岁几周。

张九成

张九成　嘉佑寺

曳屣出南郭，招提在高冈。

谁言林樾中，乃有此宝坊。

甘泉溢中庭，修桂荫层廊。

三秋此花开，清香驻高堂。

试问红尘中，那得六月凉。

门外江声急，堂中松韵长。

古殿俨像设，佛灯龛夜光。

不见堂中人，斗觉心悲伤。

人生本无定，乐处是吾乡。

吟余复何事，月落山苍苍。

张九成

张九成　见菊花呈诸名胜

勿谓重阳把一枝，嗟予何限古人思。

灵均自著离骚日，元亮长歌归去时。

未晓只疑犹泫露，开门忽见满疏篱。

要呼四海平生友，来醉花前金屈卮。

张九成

张九成　见柿树有感

兹山余初来，掩冉柿叶青。

相去未三月，柿花亦已零。

乃兹寻去路，累累满空庭。

人生岂无情，眷眷不忍行。

严霜八九月，百草不复荣。

唯君粲丹实，独挂秋空明。

寄语看园翁，勿使堕秋风。

愿比樱桃春，置之大明宫。

张九成

张九成　九月七夜喜新凉

晚来天宇阴，便有如许凉。

衣襟不作苦，灯火耿寒光。

青编如故人，入眼兴未央。

忆昔炎歳日，蒸郁如扬汤。

百事懒不支，何暇考短长。

念此深自喜，拂窗净琴张。

老来纵眵昏，闭目自焚香。

心清神亦正，圣贤俨在傍。

此意勿轻语，此景吾弗忘。

张九成

张九成　客观余孝经传感而有作

古人文莹理，后人工作文。

文工理愈暗，纸札何纷纷。

君看六艺学，天葩吐奇芬。

诗书分体制，礼乐造乾坤。

千歧更万辙，要以一理存。

如何臻至理，当从践履论。

跋涉经险阻，冲冒恤寒温。

孝弟作选锋，道德严中军。

仰观精俯察，万象入见闻。

不劳施斧凿，笔下生烟云。

高以君尧舜，下以觉斯民。

君如不我鄙，时来对炉熏。

张九成

张九成　客有谈嘉佑间事者一客瞪目不应及闻介甫新事则心目开明殊可怪也聊

吾道何衰只怆神，六经文字变仪秦。

魏侯酷喜听新乐，中尉生来好杀人。

海鸟错将金奏眩，叶公元爱画龙真。

不逢伯乐休骧首，忽遇长沮莫问津。

张九成

张九成　客至

客有叩门者，冠剑何巍巍。

登堂各就坐，酬答好言词。

中席客轩眉，扬袂论是非。

纷纷乱我耳，扰扰败人思。

主人默无语，仰看孤鸿飞。

须臾进盘馔，劝客酒一卮。

谓言西山好，爽气入吾扉。

客思亦沈寂，炉熏自霏霏。

张九成

张九成　课书

汲汲我何事，爱此窗日光。

北门终日开，风透轩槛凉。

贫病何以疗，六经真古方。

荣辱顿尔失，太山亦毫芒。

呼儿来读书，弦诵惊满堂。

仕途有捷径，掩口笑我狂。

张九成

张九成　岭下桃花作澹红色绝可爱因作绝句

江北桃花色颇穠，不堪凡陋也春风。

谁知岭下新来样，故作宫妆澹水红。

张九成

张九成　六月晦送孙少刘

三年相处如弟兄，他时当以名节称。

文章烂若蜀江锦，行义清胜万壑冰。

龟山先生今往矣，我於吾子见典型。

青衫半百官岭下，众谕称屈气甚平。

乃知胸中万钧重，此外真成一发轻。

道如未央神明台，虽高自可阶级登。

卷之不殊方寸小，舒之足以苏疲氓。

我衰退缩如蜗螺，爱子对我怀抱清。

平生艰苦今已老，空叹白首都无成。

看公权奇非凡骨，努力吾道谨其行。

张九成

张九成　六月十二日偶成

閒居百事不关心，只有多情尚苦吟。

午睡觉来何所乐，邻鸡一唱柳垂阴。

张九成

张九成　六月十二日偶成

目昏数日不观书，闭眼无言意自如。

忽笑子綦云丧我，仰天何事尚长吁。

张九成

张九成　六月十四日观云有作

深深萧寺足幽居，寝饭行藏亦自如。

仰识白云天外意，俯看青史古人书。

摩挲方雨生无愧，周览山川气有余。

不用棹舟江海去，清风明月是吾庐。

张九成

张九成　鲁直上东坡古风坡和之因次其韵

幽兰如君子，閒雅翰墨场。

春风晓畦暖，斜日半窗光。

竟夕澹相对，菲菲吐暗香。

掩关清杖屦，帘卷度修廊。

钗玉jing分紫，官梅花更黄。

岂惟堪纫佩，试伴菊英尝。

退处深林好，休移庭户傍。

自同凡草茂，无事莫相伤。

张九成

张九成　鲁直上东坡古风坡和之因次其韵

浮筠云海上，时作钟磬声。

政似月中桂，不比首阳苓。

蓬莱日月长，顷刻已千龄。

群仙集其下，谈笑得长生。

回首看尘世，秋瓜易落蕂。

青鸾何时来，欲作飞升计。

众真问平安，此诗烦送似。

张九成

张九成　论语绝句一百首

既是文章可得闻，不应此外尚云云。

如何夫子言天道，肯把文章两处分。

张九成

张九成　论语绝句一百首

算来只是弄精神，识破於时始悟真。

表里分明都见了，区区何必更书绅。

张九成

张九成　论语绝句一百首

虽然此影不离形，莫向形中便认真。

形影两亡都不见，当於此处认斯人。

张九成

张九成　论语绝句一百首

见得分明乃谓如，分明如此尚为疏。

莫於见处留形迹，方信心斋万象虚。

张九成

张九成　论语绝句一百首

机缄固尔寓弦歌，不是知音不肯过。

夫子闻之方莞尔，未知言偃意如何。

张九成

张九成　论语绝句一百首

门人唯诺亦寻常，彼此如何较短长。

自是旁人不曾识，指为鸣凤在朝阳。

张九成

张九成　论语绝句一百首

此理寻常岂不如，奈何人不反思之。

故应指掌从君示，想亦於斯勿更疑。

张九成

张九成　论语绝句一百首

於时舍瑟方铿尔，岂意吾师亦喟然。

此际风流入不识，只应潇洒得心传。

张九成

张九成　论语绝句一百首

白首穷经恨不知，书生辛苦竟何为。

一朝闻道无余事，若较寻常死亦迟。

张九成

张九成　论语绝句一百首

须知道体亦常虚，君子安能一器拘。

赐也但知瑚琏贵，岂闻天地亦蘧庐。

张九成

张九成　论语绝句一百首

所长孰不愿施之，岂肯言吾未信斯。

大是此心真不昧，断知天地不容欺。

张九成

张九成　论语绝句一百首

行道嗟吾已矣夫，仲由从我去乘桴。

果然子路闻之喜，好勇如由亦自无。

张九成

张九成　论语绝句一百首

岂是於回果弗如，只缘闻处尚多疏。

右还真个能闻一，安得其他更有余。

张九成

张九成　论语绝句一百首

朽固难雕粪莫杇，於予材美亦何诛。

欲令顾此深为戒，言语之科首宰予。

张九成

张九成　论语绝句一百首

贫即无聊富即骄，回心独尔乐箪瓢。

个中得趣无人会，惆怅遗风久寂寥。

张九成

张九成　论语绝句一百首

子路何尝肯不情，从人姑尔事虚名。

所行唯恐复闻耳，既已闻之且力行。

张九成

张九成　论语绝句一百首

须知有慾不为刚，血气乘之反类狂。

所以孟轲言直养，要令无助亦无忘。

张九成

张九成　论语绝句一百首

文子平生不妄为，仲尼想亦喜闻之。

或能再矣斯犹可，何况加之以三思。

张九成

张九成　论语绝句一百首

武子人皆指作愚，不知愚意竟何如。

虽愚到底无人识，始觉从来智者疏。

张九成

张九成　论语绝句一百首

愿乘车马衣轻裘，便与颜回论不投。

更得预闻夫子志，天高地下果难俦。

张九成

张九成　论语绝句一百首

三千七十固多哉，好学如何独有回。

若论不迁并不贰，更无人向此中来。

张九成

张九成　论语绝句一百首

孔子於仁论不违，回心三月亦如之。

不违乃是回心事，心事如何子得知。

张九成

张九成　论语绝句一百首

算来此亦是寻常，不比其他味较长。

孔子弦歌颜子乐，大家相见没商量。

张九成

张九成　论语绝句一百首

仁智从来不可分，动中机向静中存。

自然形体难增损，不要犹添斧凿痕。

张九成

张九成　论语绝句一百首

未识机锋莫浪猜，行藏吾只许颜回。

苟能用我吾何慊，不惜因渠也一来。

张九成

张九成　论语绝句一百首

子思曾发用中机，此道须臾不可离。

率性自然难损益，要之何虑亦何思。

张九成

张九成　论语绝句一百首

仁体从来大似天，事之方见失於偏。

是何尧舜有为病，一或容心便不然。

张九成

张九成　论语绝句一百首

不因闻见得心传，此理於吾甚晓然。

若使一流闻见里，故知厌倦有时焉。

张九成

张九成　论语绝句一百首

向也於公隔一重，寻思常在梦魂中。

如今已是心相识，尔自西行我自东。

张九成

张九成　论语绝句一百首

试看迷余一瞽蒙，若还无相岂能通。

力行未到安身处，不免依他入个中。

张九成

张九成　论语绝句一百首

富贵要之不可求，求之无不反招尤。

何如且只从吾好，他若来时不自由。

张九成

张九成　论语绝句一百首

箾韶深寓舜之心，夫子闻之感亦深。

三月遂忘於肉味，谁知千古遇知音。

张九成

张九成　论语绝句一百首

读易工夫恨不深，晚年方见圣人心。

如何五十云无过，盖欲从初学到今。

张九成

张九成　论语绝句一百首

日月光明满六虚，奈缘蒙瞽以为无。

试教借问傍人看，可是吾曾隐尔乎。

张九成

张九成　论语绝句一百首

射宿有心阴中物，钓纲终是不无心。

固知夫子应无此，书此方知意亦深。

张九成

张九成　论语绝句一百首

仁在吾心一念间，苟差一念隔千山。

故知冈克分狂圣，已见前贤露一斑。

张九成

张九成　论语绝句一百首

子心俯仰一无欺，由也升堂尚不知。

疾病如何犹请祷，孰分上下与神只。

张九成

张九成　论语绝句一百首

欲识画工真妙手，画人须是画精神。

孔门诸子工无比，画出当时活圣人。

张九成

张九成　论语绝句一百首

做人真个亦诚难，临死犹将手足看。

今免一身非细事，一身之外更多端。

张九成

张九成　论语绝句一百首

看来商颂继关雎，乱训为终始是初。

试把初终篇较取，洋洋风雅岂为虚。

张九成

张九成　论语绝句一百首

巍巍荡荡仰神尧，贤智奸邪混一朝。

无物不归吾造化，去天安得尚遥遥。

张九成

张九成　论语绝句一百首

担板人多见一边，圣心思虑甚周旋。

方知大禹同夫子，彼此观之无间然。

张九成

张九成　论语绝句一百首

游遍诸侯志不伸，困穷几与死为邻。

大哉博学称夫子，独有当时一党人。

张九成

张九成　论语绝句一百首

以毋为绝绝非毋，自谓门人见处疏。

若使圣人真个绝，不知毋理却何如。

张九成

张九成　论语绝句一百首

子云文不在兹乎，岂与常人论有无。

兴丧亦皆天意尔，匡人於此莫如予。

张九成

张九成　论语绝句一百首

吾於万理已无疑，何必容心更去推。

自此有无皆不立，有知翻以累无知。

张九成

张九成　论语绝句一百首

君子常时亦用权，要之此法岂容传。

反经合道须君子，君子为之乃自然。

张九成

张九成　论语绝句一百首

一篇乡党尽威仪，夫子寻常岂自知。

若使区区故如此，其劳终亦不胜为。

张九成

张九成　论语绝句一百首

若欲言之固亦难，鬼神情状苦无端。

要之行尽吾人事，彼此何尝有两般。

张九成

张九成　论语绝句一百首

曾点尝闻鼓瑟希，仲由於此亦奚为。

二人风味还应别，不是知音必不知。

张九成

张九成　论语绝句一百首

道本从来只遗通，不容一物碍其中。

柴愚参鲁师由辈，未若颜回庶屡空。

张九成

张九成　论语绝句一百首

点尔何如鼓瑟希，舞雩之下咏而归。

喟然不觉令吾叹，岂与其他较是非。

张九成

张九成　论语绝句一百首

君子何尝去小人，小人如草去还生。

但令鼓舞心归化，不必区区务力争。

张九成

张九成　论语绝句一百首

闻达要之不必分，只缘闻处未尝闻。

子张若解闻中达，夫子何由尚尔云。

张九成

张九成　论语绝句一百首

由言夫子何迂也，子谓由言亦野哉。

道理不因相扣击，如何说得许多来。

张九成

张九成　论语绝句一百首

既言一日归颜子，王者如何必世仁。

若论仲尼期月可，斯言乃是反其真。

张九成

张九成　论语绝句一百首

墨子平生枉费工，谩将泛爱去形容。

若观木讷并刚毅，方见风流是个中。

张九成

张九成　论语绝句一百首

狂狷虽云执一偏，一偏所执尚能坚。

不然欲与中行士，往往其中亦未全。

张九成

张九成　论语绝句一百首

尝称管仲以如仁，仁者要之即是人。

未可以仁称管仲，可於人上试经纶。

张九成

张九成　论语绝句一百首

夫子何为发问初，答云寡过未能无。

斯言可谓深而宛，所以重嗟累叹乎。

张九成

张九成　论语绝句一百首

区区用意在方人，所得众来未必真。

我则於斯诚不暇，枉劳臆度费精神。

张九成

张九成　论语绝句一百首

此理从来自不疑，奈何於此不投时。

若还上下相通处，不是天心亦不知。

张九成

张九成　论语绝句一百首

只是人生少琢磨，厄於陈蔡尚弦歌。

道之兴废皆由命，虽愬如公奈命何。

张九成

张九成　论语绝句一百首

卫多贤者仕伶官，击磬如襄理一般。

不审乃於声上取，疑其此意太无端。

张九成

张九成　论语绝句一百首

可笑灵公不自量，区区小国事交争。

遽然问阵於夫子，夫子闻之故遂行。

张九成

张九成　论语绝句一百首

子张闻语便书绅，太似胸中未识真。

忠信笃钦非外物，当於行处用精神。

张九成

张九成　论语绝句一百首

壮志如何便遽忘，故宜一旦问为邦。

行藏独与吾夫子，不类当时狷与狂。

张九成

张九成　论语绝句一百首

试问如何是探汤，喻其渐入久无伤。

顾於不善乃如此，深恐斯人志不刚。

张九成

张九成　论语绝句一百首

公山召子犹将往，阳货如何却矙亡。

料得用心须有异，圣人去就不寻常。

张九成

张九成　论语绝句一百首

公山阳货本同谋，夫子如何较去留。

须信人心有真伪，故将直笔记春秋。

张九成

张九成　论语绝句一百首

性习自然分远近，智愚安得便无移。

困而不学民斯下，愚者要当且力为。

张九成

张九成　论语绝句一百首

焉用牛刀去割鸡，子游初见已无疑。

既云学道应须爱，遂谓前言乃戏之。

张九成

张九成　论语绝句一百首

於兵於食皆云去，当使斯民信独存。

不尔此心先已丧，虽云兵食更休论。

张九成

张九成　论语绝句一百首

哀公真自不寻常，虽是年饥亦较量。

二犹不足如何彻，紬绎斯言味更长。

张九成

张九成　论语绝句一百首

一诺要之不可轻，古人於事贵能行。

若还行得方为诺，不尔徒言未必诚。

张九成

张九成　论语绝句一百首

善胜不於常胜得，无方始向有方求。

故知欲使人无讼，莫使情於听处留。

张九成

张九成　论语绝句一百首

有类痴人学着棋，谆谆诲尔反狐疑。

回头试问旁观者，说得元来却甚奇。

张九成

张九成　论语绝句一百首

大都礼义本人情，若论人情莫若亲。

苟使於亲无曲折，不知人视作何人。

张九成

张九成　论语绝句一百首

谦抑从来不务争，於人唯恐的真情。

若於礼义愆违处，安得区区学面朋。

张九成

张九成　论语绝句一百首

四者相资体亦成，体成须要得兼明。

当知礼乐非文具，乃是其间造化名。

张九成

张九成　论语绝句一百首

仁体从来不可名，方圆随处便成形。

要之自在初非力，以力为之恐失经。

张九成

张九成　论语绝句一百首

丘何为佞乃栖栖，此语深怜及仲尼。

犹乃从容言疾固，胸中荡浩不容窥。

张九成

张九成　论语绝句一百首

若於君子能修敬，敬外无缘复有余。

子路不思三致问，病犹尧舜果何如。

张九成

张九成　论语绝句一百首

於时穷达何须较，在我行藏未易论。

子路不知方愠见，更疑力学到师门。

张九成

张九成　论语绝句一百首

参闻吾道无心语，只在当时一唯间。

多学反嗟疑子贡，望云犹隔数重关。

张九成

张九成　论语绝句一百首

扬雄苦作艰深语，曹操空嗟幼妇词。

晚悟师言达而已，不须此外更支离。

张九成

张九成　论语绝句一百首

岂是区区务相师，寻常一事不容欺。

及阶及席方皆坐，犹告之曰某在斯。

张九成

张九成　论语绝句一百首

常追往日悔前事，复向如今念后来。

幸尔平生无所好，喜於末句绝纤埃。

张九成

张九成　论语绝句一百首

损益由人好乐间，须於情窦着防闲。

鸡鸣舜跖能分得，始向师门见一斑。

张九成

张九成　论语绝句一百首

要之恐惧常修省，乃是吾心所必然。

君子如云止三畏，又何终日却乾乾。

张九成

张九成　论语绝句一百首

窃怪陈亢问伯鱼，子今亦有异闻乎。

喜云闻一得三理，料得其他未必如。

张九成

张九成　论语绝句一百首

欲逃阳货遇诸涂，在我之言亦未疏。

大抵行藏非汝事，孰云夫子主癰疽。

张九成

张九成　论语绝句一百首

如何夫子欲无言，此理疑其或未然。

若看阴阳运行处，方知与物自周旋。

张九成

张九成　论语绝句一百首

既能委曲存商后，又不区区爱此身。

以至为奴作洪范，仲尼称谓有三仁。

张九成

张九成　论语绝句一百首

有道不妨三见黜，当时人恨以为多。

从来一向贪婪辈，读此其如愧耻何。

张九成

张九成　论语绝句一百首

宣尼颇意在斯人，故尔令由去问津。

大是斯人能会意，知津此语亦为真。

张九成

张九成　论语绝句一百首

看来桀溺与长沮，固是其言太阔疏。

若论耰耡全不顾，这般风味亦难如。

张九成

张九成　论语绝句一百首

体不勤劳谷不分，毅然植杖俯而耘。

从前一向空担板，大道元来亦未闻。

张九成

张九成　论语绝句一百首

夫子当时议逸民，举皆未必见其真。

唯吾无可无不可，所以巍然号圣人。

张九成

张九成　论语绝句一百首

能谋虽似周公圣，於纣兴亡特未分。

及至当时获微子，武王方始决成勋。

张九成

张九成　某还故里过括苍谢景思少卿示及诸公和诗次韵为谢

朝随落月东郊去，暮逐归云北浦还。

岂但劳农勤稼穑，要知为郡足清閒。

家传诗句江山谢，学到精微陋巷颜。

今日倚栏聊解带，欲看烟雨四边山。

张九成

张九成　南安宝戒院作

苦无人事扰闲居，赢得终年学著书。

今日欣然出门去，秋风吹意满芙蕖。

张九成

张九成　拟古

平居自相乐，忽焉成别离。

君居天之南，我堕海之涯。

四海岂不大，非君谁我知。

狡兔营三窟，鹪鹩安一枝。

勿云千里远，相见无迟缓。

精诚傥可通，指日日犹反。

毋为浪相思，我老尚能饭。

张九成

张九成　拟古

夭矫山顶松，葱茜门前柳。

高低邈不同，日日满窗牖。

穷通端似之，尽入乾坤手。

愿为深闺女，勿学商人妇。

闺女老弥贞，商妇多失守。

张九成

张九成　拟古

昔我窜横浦，佳致未易陈。

偶经{上穴下弘}头宿，豨山妙入神。

烟波横小艇，疑是古玄真。

逝言或生还，孤志良一伸。

别来已十载，念此渴生尘。

何当携我辈，径往莫问津。

谨勿思高官，惊忧可悲辛。

张九成

张九成　拟古

平生澹无营，生计亦草草。

吾庐尽有余，懒问长安道。

楚泽惊屈平，书空咤殷浩。

愿君且休矣，沈忧令人老。

张九成

张九成　拟古

余生本无用，颓然落涧阿。

饥食山顶薇，寒编松上萝。

岂敢怨明时，贫贱固其宜。

原宪乐穷巷，屈平愁深陂。

度量何相越，道在胡速迟。

屈子则已矣，原子有余辉。

张九成

张九成　拟古

愿随春阳和，不随秋草萎。

光阴瞬息耳，忧悲亦何为。

兰蕙生深林，时有朝露滋。

清香随春风，邈若有所思。

我亦慕明德，杖藜往从之。

林深不可见，相遇终有时。

张九成

张九成　拟古

萧骚老蚕妇，窈窕深闺女。

闺女曳罗裳，老妇勤机杼。

夜深灯火微，那复凄寒雨。

辛勤贡王宫，弃掷乃如许。

一缕不著身，含愁谁敢语。

张九成

张九成　拟古

促装何喧喧，西笑都门道。

出门何所见，王孙媚春草。

绿鬓仍朱颜，未信人间老。

去去谨勿迟，功名苦不早。

君看郭令公，书二十四考。

丈夫自足珍，珠金何用宝。

张九成

张九成　拟古

山色翠挼蓝，杯中酒如玉。

饮酒弹瑶琴，漫奏流水曲。

音微澹无味，弦缓轸不促。

不须苦求知，古人有遗躅。

推琴一长啸，清风振吾屋。

张九成

张九成　拟古

乔松列万行，知是谁人墓。

龟趺表山冈，石马夹山路。

潺潺瀑不秋，萧萧白杨暮。

苍黄愁杀人，何物能超寤。

人命极危脆，不殊花上露。

秦皇死则已，规与山河固。

一朝祸事发，所掘无尺度。

想见冥漠中，自叹平生误。

遗臭千万年，至今污尺素。

张九成

张九成　拟古

少小有高志，思与古人亲。

二十学文史，三十穷典坟。

坐观世间事，抱火厝积薪。

此心虽炯然，不敢以告人。

君门深九重，欲陈谅何因。

张九成

张九成　拟古

已往不足念，未至复何忧。

今辰天气佳，驾言聊出游。

欲识斜川时，佳处只在兹。

穆王宴瑶池，翻为达者嗤。

钟子今忘矣，难与古人期。

张九成

张九成　拟古

夜月冷如冰，朝霞灿成绮。

借问孰为之，大化自然尔。

斲月为酒壶，裁霞为寐被。

酣眠九天上，此意谁能解。

要与同心人，情话当及此。

张九成

张九成　拟归田园

朝市良可厌，不如归故山。

故山山色好，别来知几年。

威凤翔高冈，神龙潜深渊。

黄鹄志千里，皓鹤恋芝田。

吾意亦如此，志在山水间。

千峰列溪上，修竹满檐前。

樵唱归落照，僧钟鸣晓烟。

晚来閒览镜，白发冠颓颠。

回思人间事，百计不如閒。

吾言奚激烈，此事非偶然。

张九成

张九成　拟归田园

圣贤乃准的，仁义即羁鞅。

遨游君子场，邪私不入想。

时与颜闵徒，结交尚来往。

稂莠日以消，稻粱日以长。

荆棘顿披除，大道何其广。

犹恐忽戒谨，失计成卤莽。

张九成

张九成　拟归田园

所居极幽深，事简人迹稀。

乘兴或登山，兴尽辄复归。

芝杧足吾粮，薜萝富吾衣。

一生澹无营，百事不我违。

张九成

张九成　拟归田园

不必效沮溺，聊与世相娱。

荒山无邻里，人烟在村墟。

所以近城市，幽处卜吾居。

门前草三径，堂下柳五株。

虽无羊酪羹，箪瓢亦晏如。

在我傥知足，清贫乐有余。

子云作甘泉，相如赋子虚。

嗟我懒此学，箧中一字无。

张九成

张九成　拟归田园

安得我辈人，一杯叙心曲。

肝胆已相知，吾事一生足。

长日何以消，忘言书一束。

夜阑相对语，松膏胜华烛。

衮衮不知眠，窗明天已旭。

张九成

张九成　拟归田园

出门何所见，桃李漫阡陌。

东风自有情，万物各有适。

驱驰丧我真，尘垢投其隙。

可怜漫不知，终日常役役。

及其盖棺时，平生无寸绩。

达人深了此，名利终无益。

张九成

张九成　偶成

冒热不安寝，整冠常夙兴。

清风入我怀，眷眷如有情。

嗟彼朝市人，正与膏火争。

藏机入钩钤，肆辩纷纵横。

所得无几何，所嗟无一诚。

往来各有趣，南北自分朋。

明德天所相，欺诬祸所婴。

犹如赴火蛾，缠绵尚营营。

悟此澹无作，不与炎凉并。

居閒苦无事，驱马出南城。

登山猿不避，鼓棹鸥靡惊。

谁知瘴岚中，谈笑适此生。

祥凤非矫矫，高鸿本冥冥。

请君少安坐，此诗殊可听。

张九成

张九成　偶题

道立神自昌，心閒气常正。

平生饱此味，不与时俗竞。

得失了不关，荣辱任无定。

君看富贵人，表里互驰骋。

雍容若情澹，笑语多陷阱。

见此辄自喜，魂梦亦清净。

告我同学者，谨勿落此径。

张九成

张九成　盆中石菖蒲

清姿水石间，相得不可无。

如人饱道义，其色长敷腴。

不受尘土覆，自与人世殊。

我何爱轩冕，冒昧名利涂。

圣人恶洁身，名士多自汙。

理亦顾其可，未应如此拘。

往往不知者，假此为穿窬。

吾方存胸中，未敢执一隅。

姑从吾所好，谁能复改图。

不若归去来，无愧石上蒲。

张九成

张九成　七月十二日出城

一水去萦绕，四山来周遭。

夷犹聊适意，登降自忘劳。

五岭烟云古，三江气象豪。

此邦真蕞尔，形胜助风骚。

张九成

张九成　七月十二日偶成

今夕起乡心，何日归渔钓。

俗归定何所，无言独无啸。

君意复何如，老少不同调。

此生吾自断，天道自难料。

张九成

张九成　七月十二日偶成

塘南莲吐锦，塘北树成幄。

夜来已秋风，朝见一叶落。

呼酒玩余景，行见纷索索。

人生如寄耳，何苦不行乐。

张九成

张九成　前日偕长文赴大庾饭坐中见黄菊盛开故有前作新诗既三复矣最后乃云

曾向华筵折数枝，不知心正阿谁思。

却怜弄玉吹箫伴，忘了小桥同醉时。

和泪盈盈凄晓露，含情脉脉怨东篱。

孙郎风味年来减，且对西风罚满卮。

张九成

张九成　清暑

碧纱灯照素屏风，满院凉生秋意浓。

谁信人间五六月，清寒如在玉壶中。

张九成

张九成　秋晴

秋空极清快，偶值数日阴。

造物果何意，成此三日霖。

晚来风色转，天边露遥岑。

无言若有得，古人知我心。

张九成

张九成　秋兴

秋意入茅屋，杖策登平原。

落日衔西山，一川顿明鲜。

萧萧江上竹，溜溜岩下泉。

我生本閒放，胡为此拘拳。

身世两相违，於今六十年。

勇退未为怯，锐进岂其贤。

张九成

张九成　秋兴

半夜惊梦回，桐叶纷索索。

杖藜视天宇，雨罢云收脚。

清风拂襟裾，片月堕篱落。

嗟我游已倦，怅此久淹泊。

豆畦今已花，稻垅行可穫。

翻思黄卷中，古人谁可作。

田园爱潜归，箪飘识颜乐。

譬彼鹪鹩心，平生在丛薄。

张九成

张九成　秋兴

月落在楼角，惊乌连夜啼。

门前蝉噪急，床下蛩亦悲。

岂不念节物，清霜殒华姿。

况我有鴒原，九年此生离。

时亦咏归去，缅焉久无期。

为善天所相，何以报吾施。

大明生於东，皎月生於西。

兹理傥不昧，胡为浪嗟咨。

张九成

张九成　三月二十四日出城

数日雨不止，今晨晴已还。

江头看濁浪，窗外见青山。

白鹭投前浦，轻舟漾远滩。

樽中有余酒，一酌注颓颜。

张九成

张九成　三月晦城门晚景

雨涨春江浪，泇泇日夜奔。

群山落云里，万壑吼岩根。

沙际人呼渡，烟中牧入村。

萧然何处士，终日掩柴门。

张九成

张九成　三月晦到大庾

我登超然台，积雨久不止。

台下柳成行，柳下满塘水。

环塘率乔木，照影弄清泚。

恍如在故乡，西湖古寺里。

气象极幽深，景物尽苍翠。

十年劳梦想，一夕居眼底。

独坐不能去，颓然起深思。

钟鸣主人归，烛光何烨炜。

笑语复移时，夜久余当起。

归路夫何如，江声寒玉碎。

张九成

张九成　三月六日出城

春来多病懒寻山，送客今朝漫出关。

杨柳江头无限思，欲携樽酒暖衰颜。

张九成

张九成　三月十一日不出

老罢慵人事，柴门尽日扃。

春江入幽想，夜雨涨前汀。

何日当晴霁，西山云眇冥。

江头无限好，见说柳深青。

张九成

张九成　三月五日

阴阴帘幕作轻寒，蔌蔌花飞已满栏。

困思不忺尝美酒，却怜山色倚栏看。

张九成

张九成　山蝉

浴罢风来玉宇凉，山蝉吟咏送斜阳。

长缫独茧来还去，九折升车短更长。

窈眇笙箫云汉冷，凄清风露月华香。

看君定是神仙侣，且择高枝深处藏。

张九成

张九成　十二日出城见隔江茅舍可爱

茅屋临江上，四面惟柴荆。

绿阴绕篱落，窗几一以明。

门前滩水急，日与白鸥盟。

不知何隐士，居此复何营。

朝来四山碧，晚际沙鸟鸣。

棋声度竹静，江深琴调清。

终携一尊酒，造门相对倾。

心期羲皇上，安用知姓名。

张九成

张九成　十二月初七日述怀

谪居寂寞岁将阑，几案凝尘酒盏乾。

落落雨声檐外过，愔愔雪意座中寒。

孤飞只影人谁念，万里长途心自安。

世事悠悠君莫问，雪芽初碾试尝看。

张九成

张九成　十二月二十四夜赋梅花

我来岭下已七年，梅花日日斗清妍。

诗才有限思无尽，空把花枝叹晚烟。

颇怪此花岚瘴里，独抱高洁何娟娟。

苦如灵均佩兰芷，远如元亮当醉眠。

真香秀色看不足，雪花冰霰相后先。

平生明明复皦皦，一嗅霜蕊知其天。

固安冷落甘蛮蜑，不务轻举巢神仙。

他年若许中原去，携汝同住西湖边。

更寻和靖庙何许，相与澹泊春风前。

张九成

张九成　十九日杂兴

不是南方热，爱此有永日。

人事断经过，萧然空一室。

风惊窗外竹，声如清庙瑟。

西塘荷已花，北户枣亦实。

仕途非所长，进雨辄退尺。

所以入市朝，愁苦甘首疾。

谪来已九年，底事无忧色。

山林兴甚长，湖海情何极。

张九成

张九成　十九日杂兴

物理情不齐，人生各有好。

所好傥不获，亦各骋奇巧。

浅者不及门，深者入堂奥。

名利工欺人，市朝徒胶胶。

所得无几何，舌焦唇亦燥。

其间狭劣者，不售辄复躁。

亦有操金珠，侯门致私祷。

葡萄得凉州，所求辄复効。

舐兰或尝粪，车服夸新好。

吾唯戒妻奴，酒熟宜予告。

张九成

张九成　十一日咏梅

一年胜事又相亲，数树寒香巧斗新。

拥鼻独来江上晚，行吟忽见渡头春。

孤标不入千花伴，冷艳初无一点尘。

翻笑渊明太多可，千秋作好菊花人。

张九成

张九成　十一月忽见雪片居此七年未尝见也

寒色遽如许，神清瘦不禁。

瓦沟声磔索，珠琲乱衣襟。

斯须忽复变，玉片堕前林。

风劲势回旋，飘零蔽遥岑。

落此炎瘴地，七年到於今。

不见六花飞，况闻寒玉音。

今年盈尺瑞，天以慰吾心。

呼儿具杯盘，开樽须满斟。

更制白雪辞，入我绿绮琴。

张九成

张九成　食苦笋

吾乡苦笋佳，出处惟石屋。

玉肌腻新酥，黄衣缘深绿。

林深恐人知，头角互出缩。

烟雨养春姿，此物　a成熟。

三月腊酒香，开樽慰幽独。

烹庖入盘俎，点酱真味足。

未须五鼎牛，聊称一囊粟。

朼来庾岭下，岁月去何速。

经冬又七春，未分穷途哭。

今朝好事者，惠我生一束。

头髠甲斓斑，味恶韵粗俗。

儿童不惯尝，哕噫惊媪仆。

老妻念乡味，放箸泪盈目。

丈夫志有在，何事校口腹。

呼奴更倾酒，一笑风生谷。

张九成

张九成　示两儿

余性便静素，於世寡所谐。

惟余黄卷

，聊与古人偕。

古人不可期，古人尚可窥。

当其会意时，悠然忘渴饥。

可怜朝市人，大与古相违。

所得眇何有，所亡无町畦。

嗟乎寓此心，惟善为可为。

舍善亦何乐，至死有余悲。

晤此聊自警，亦以警吾儿。

张九成

张九成　双秀峰

且向城西去，休惊雨溅空。

乱山明灭外，古刹有无中。

笑指双峰翠，回看落日红。

中兴喜无事，歌管莫匆匆。

张九成

张九成　松棚

炎炎暑气若为当，旋买松枝庇草堂。

一望翠阴何爽快，暂来吾室变清凉。

直疑仙去冰壶里，岂是生居汾水阳。

向晚薰风香入座，为君一再奏文王。

张九成

张九成　送单普赴肇庆节推

岁穷情错莫，吾子欲何之。

庾岭梅今见，端豨石自奇。

瘴深宜饮酒，公退好哦诗。

莫谓无征雁，而忘酌别时。

张九成

张九成　送郑仲远

仲远英俊人，落笔惊飞电。

来自神仙中，风姿冰雪盥。

我谪天南陲，君来适相见。

忆昔我与君，射策麒麟殿。

君时气横秋，九万抟风便。

文辞洒星斗，议论倒江汉。

便宜上玉堂，不尔登蓬馆。

别来二十年，青衫尚州县。

兰薰麝所忌，玉洁女多怨。

嗟我正衰迟，何阶往论荐。

岂有如此人，而得长贫贱。

朝廷方急贤，珠璧联清贯。

去去行勿迟，九天春昼暖。

张九成

张九成　颂一首

春天夜月一声蛙，撞破虚空共一家。

正恁麽时谁会得，岭头脚痛有玄沙。

张九成

张九成　所见

两肘横奋何翩翩，中欲高举外则然。

相见胸次开陎阾，一谈名利如火然。

君知古人著意处，君且少听休弹冠。

人生百年如逝川，那用如此争后先。

张九成

张九成　题大庾新楼呈郑仲远年契

忆昔衡门不胜愁，忽惊甍栋半空浮。

朝披爽气山围坐，夜发清吟月满楼。

公事早休帘迥昼，圜扉常静草连沟。

已闻名姓传天上，行看骑鲸隘九州。

张九成

张九成　题郡斋壁

吏散兵休文案静，数竿修竹隔疏帘。

嗟予老矣欲归去，肯对江山叹滞淹。

张九成

张九成　题竹轩

老僧真好事，种竹绕禅房。

月出窗扉静，风来巾屦凉。

清香泛兰芷，幽韶咽笙簧。

何日林间去，归欤兴未忘。

张九成

张九成　题竹轩

听说竹轩趣，清幽尽此房。

春禽一声杳，夏簟五更凉。

落雪鸣寒玉，啼蟩泣古簧。

因君诗意到，欲罢不能忘。

张九成

张九成　题竹轩

平生酷爱竹，日日到斋房。

高节霜松老，清阴璧月凉。

朝来宿烟雨，夜半奏笙簧。

隐几如有得，尘凡一笑忘。

张九成

张九成　庭下草

秋风吹碧草，久客情如何。

乡关断过雁，青山高嵳峩。

然而梦寐间，往往长经过。

梦觉亦我耳，所得初无多。

天地存胸中，要当常拂摩。

肯为外物流，为赋白雪歌。

张九成

张九成　酴醿

蜀锦年来可作衣，西园春色故芳菲。

天工成此新翻样，翡翠机中玉唾飞。

张九成

张九成　酴醿

昨夜姮娥到万山，更携青女散山间。

天明欲去归不得，化作此花来破颜。

张九成

张九成　晚兴

雨罢阴云过，绿苔生满斋。

清诗哦晚思，远兴动幽怀。

自恨无与适，谁云寡所谐。

茅檐有余爽，点滴在空阶。

张九成

张九成　闻桂香

清晨未盥栉，桂香递秋风。

不知此花意，何为恼衰翁。

举头复何有，燕雁书晴空。

景物如此好，谁云吾道穷。

张九成

张九成　闻沈元用帅南海喜而有作

与公相别五经年，忧患流离理固然。

怅望故园江渚外，还惊横浦瘴烟边。

喜闻金节专南海，行看锋车上九天。

顾我不才仍老矣，只思归棹五湖船。

张九成

张九成　闻彦执熙仲有辣螺诗聊复有作

乾坤中空绕沧溟，千奇百怪斗露形。

鲸鲵鼋鼍突相撑，蚶蜃蚌蛤角介狞。

是中有物入眼生，羊肠蚁垤纷纵横。

入口小辛美且清，荐酒百盏壶更倾。

有如汲直官汉京，谏诤虽切心本平。

肩吾作诗翻手成，士龙笔力敌相勍。

嗟我材短谁敢赓，欲往侑坐愁颉羹。

句涩韵梗君莫轻，雄豪似胜苍蝇鸣。

张九成

张九成　五月十七日冒暑报谒

炎热不可触，报谒当及时。

登车汗如洗，黾勉将何之。

城隅行诘屈，路转沿江湄。

仰看山列黛，俯瞰水沦漪。

心宽天地大，思远雪雾披。

犹如尘土中，忽见元紫芝。

暑气渺何许，清凉今在兹。

客子且休辔，与汝同此嬉。

人生贵自适，奔走亦奚为。

张九成

张九成　午睡

深杏小桃暄午昼，游丝飞絮搅长空。

觉来一枕轩窗静，燕子双双西又东。

张九成

张九成　惜花

数日生寒紧杜门，今朝步屧到前村。

可怜桃李都飞尽，细雨斜风更断魂。

张九成

张九成　喜晴

数日阴霖气不舒，江流作涨吾其鱼。

晚来风起云头散，夜半星辰满太虚。

张九成

张九成　喜晴

今夕何清快，风光胜去年。

水南无宿霭，天末有孤烟。

老矣休荷橐，归欤挂锦鞯。

西湖多乐事，感慨旧山川。

张九成

张九成　喜晴

今晨日色佳，一洗数夕阴。

开门玩秋色，爱此佳山林。

人事端可绝，俗虑莫相侵。

绿绮奏流水，门外无知音。

张九成

张九成　夏日即事

拂袖归来好，亲朋语笑真。

山高多爽气，溪迥只清沦。

帘幕深无暑，琴樽静照人。

短衫吴轂细水长流，团扇越罗新。

翠竹书千卷，沧波钓一轮。

身閒人自远，心净世无尘。

月出千峰外，风生万壑滨。

庾公楼上兴，曾点舞雩春。

高论倾今古，长歌动鬼神。

勋名吾已判，朝市任纷纶。

张九成

张九成　夏日即事

寂寂柴门可设罗，唯余柳色许相过。

重帘半卷鸟声乐，閒看炉烟篆髻螺。

张九成

张九成　夏日即事

阴阴庭院静无声，只有黄鹂绕树鸣。

午睡觉来何所见，玉炉风细碧烟横。

张九成

张九成　夏日即事

日长廊迥思悠悠，自视真如不系舟。

欲趁好风河汉去，玉楼银阙剩遨游。

张九成

张九成　夏日即事

心莹是非都不入，神清魂梦亦无多。

年来借问生何似，梅雨寒塘飍露荷。

张九成

张九成　夏日即事

日长院落迥无人，忽悟犹余此老身。

只拟一时都忘了，放教桃李四时春。

张九成

张九成　夏日即事

萱草榴花照眼明，冰应水阁晚风清。

萧然终日无人到，帘外时闻下子声。

张九成

张九成　夏日即事

云开日出四窗明，恰到犹余梦自生。

一枕觉来人寂寂，时闻儿子读书声。

张九成

张九成　辛未闰四月即事

閒居喜无事，冠栉每晨兴。

今朝鸠唤梦，疑是大雨徵。

万事虽颠沛，此兆常可凭。

须臾倒江湖，一扫蛮瘴腥。

雨罢有何好，环江数峰青。

蛟龙得时横，长堤豁然崩。

衰老甘寝寐，半夜闻雷声。

连冈万株松，漂零一毛轻。

雨意疑未已，浮浮晚云蒸。

咄哉造化儿，徒劳竟何成。

张九成

张九成　辛未闰四月即事

穷居不择交，贤否那复辨。

似人辄已喜，况复曾半面。

相见且寒温，不问风雨变。

晚来无与游，澄江喜如练。

携筇信步行，屈曲随山转。

数日雨不止，冲波颓激箭。

旧雨已不来。今雨谁复见。

瓮头香满屋，吾计今已办。

岂复思故乡，无事且强饭。

张九成

张九成　辛未闰四月即事

相马须相骨，探水须探源。

君如识此理，知人若神仙。

可以千岁下，坐照万古前。

有时阴求人，得意初无言。

如闻失一士，每食不下咽。

人才何其鲜，求一於百千。

岂独今世欤，自古皆已然。

我欲授此法，其谁可与传。

张九成

张九成　辛未闰四月即事

平时罕启门，爱此月色佳。

倚仗看未厌。戍楼已鸣笳。

须臾星斗稀，河汉亦横斜。

余生知几何，短发今已华。

且尽此杯酒，未用辄兴嗟。

乾坤真转磨，羲娥互奔车。

张九成

张九成　辛未闰四月即事

种槿已五载，入门幽迳深。

拒霜偶然植，亦解成清阴。

晚凉新浴罢，松风披我襟。

终日岸巾坐，閴无人见寻。

浩然媚幽独，发兴付瑶琴。

张九成

张九成　辛未闰四月即事

寓居城中寺，萧然如深山。

终年客不到，终日门亦关。

晨朝香火罢，去履脱危冠。

饱读古人书，会意有余欢。

客有馈荔枝，荐又碧玉盘。

吟哦更咀嚼，未羡朱两辬。

鲛绡作红皱，护此冰肌寒。

张九成

张九成　辛未闰四月即事

横浦亦何好，人烟眇荒墟。

所以常闭门，九年唯读书。

余幼好奇服，玉佩而琼琚。

念往复推来，薰然乐有余。

客有不知者，笑我长勤渠。

目昏心则莹，道腴形自枯。

千载陶渊明，箪瓢常晏如。

譬彼鸡群中，有此海鹤孤。

张九成

张九成　彦执赏予诗

年来百念灰，求友良未已。

一昨窜逐来，万事风过耳。

忽得故人书，惊喜或不寐。

人生等行客，斯姑小憩。

吟诗本不工，信口何足贵。

璧彼蜩螗虫，时时一鸣沸。

自惟尽喑默，何以玩浮世。

不烦更咀嚼，欲听已漂逝。

胡为不解事，异好仍偏嗜。

从来不求名，游戏聊卒岁。

张九成

张九成　杨干致仕

黄钟毁弃鸣瓦釜，古来才智贱如土。

杨公浩歌声可怜，巢居知风穴知雨。

怜君面色莹有光，未似相君便饮乳。

胡为决去不可留，别意殷勤辞更苦。

丁宁戒我宜退藏，静中得路何须语。

酒酣意气尚尔豪，拔剑高歌为予舞。

君今去矣且加饭，我亦从兹不出户。

莫嗟糟糠食牢筴，终胜绣衣登鼎俎。

张九成

张九成　夜起

昔日尝惊堕俗尘，今朝始觉是閒人。

夜窗睡起无人见，万里青天月一轮。

张九成

张九成　夜雨

春阴正愁绝，夜雨复淋漓。

楚客南冠日，湘累去国时。

千山花尽落，万壑水东之。

脉脉灯前意，夫君知不知。

张九成

张九成　忆北轩菊

长忆故园秋色好，满篱霜菊炫宫黄。

无聊却向横江畔，笑倚西风觅暗香。

张九成

张九成　忆天竺桂

湖上北山天竺寺，满山桂子月中秋。

黄英六出非凡种，肯许天香过别州。

张九成

张九成　咏梅

策马寻梅过小桥，江边驿路正迢迢。

灵均清劲余骚雅，夷甫风姿堕寥寥。

半吐暗惊云插月，横枝忽见雪封条。

徘徊未忍轻归去，楼上何人调玉箫。

张九成

张九成　咏梅

已知节物向在荣，篱下溪边照眼明。

夜雪压枝生冷艳，晓寒入骨耿飞英。

长条直上姿尤媚，斜朵横来思更清。

疑是玉皇传诏急，群妃委佩赴仙京。

张九成

张九成　游尘外亭呈妙喜老师陈元器郑叔茂沈季诚

我本山中人，推出尘寰里。

鸟囚不忘飞，今日乃来此。

长江流吾前，列岫环其趾。

豁然万古心，揽之不盈袂。

同来二三友，秀句粲玉齿。

中有奇道人，机锋如建水。

此境到吾徒，成一段奇事。

张九成

张九成　游南路菩提寺次刁文叔韵

高僧居物外，有户昼常扃。

海阔知天大，泉甘识地灵。

一帘春月静，数点列山青。

便卜归欤计，移文休勒铭。

张九成

张九成　有感

日月不知久，优游萧寺居。

腊月三十日，方惊岁又除。

如此度九年，终朝乐有余。

后圃剩寒菜，水南多美鱼。

饭罢亦何为，北窗工读书。

兴来或意倦，玉轴时卷舒。

傍人多失笑，谓我何迂疏。

巍然王公门，胡不曳长裾。

张九成

张九成　有感

江天之南有一士，自称圣世无知子。

辛勤读书欲有为，平生未曾用一字。

憔悴而今白发翁，天地之间谁复似。

胸中却有最佳处，一息遨游三万里。

张九成

张九成　有客

春雨止复作，闭门无与居。

童奴告予言，有客叩吾庐。

束带出见之，欣然一丈夫。

手携一尊酒，辞气何晏如。

谓言久闻名，曾未瞻簪裾。

天寒宜饮酒，一杯聊以娱。

盘飧亦草草，蔬果间溪鱼。

颜色温胜玉，言谈贯如珠。

岂期有道者，而来警我愚。

酒酣意两适，心閒乐有余。

四海元有人，君勿轻荒区。

张九成

张九成　雨

已止还复作，泻檐声更长。

苔钱添晚翠，梅子试新黄。

屋里图书润，庭前兰芷香。

倚栏閒觅句，水阁夜生凉。

张九成

张九成　雨晴到江上

今朝山色好，不似未晴时。

路转沙汀出，桥回榉柳移。

群山来衮衮，积水去披披。

云叶多奇态，苹花弄晚姿。

人家机杼急，野寺鼓钟迟。

欲去不得去，冥搜足此诗。

张九成

张九成　雨中海棠

玉脆红轻不耐寒，无端风雨苦相干。

晓来试卷珠帘看，蔌蔌飞香满画栏。

张九成

张九成　庾岭旧传有梅往往诗人借此为江南春信予到此数年因登岭上不见一枝

诗人常说岭头梅，往往春风自此来。

我到岭头都不见，空将春梦又空回。

张九成

张九成　元夕

前年元夕宴谯门，万朵红灯闹早春。

谁谓今宵顿寥落，长天独拥一冰轮。

张九成

张九成　元宵

万叠灯山辊绣毬，怕寒骑马著驼裘。

要看十里红莲满，须上谯门最上头。

张九成

张九成　再用前韵

野涧江湾三两枝，一时清绝破愁思。

纤纤弄蕊霜秋里，滴滴开花叶落时。

借问哦诗记幽梦，何如把酒对东篱。

不然採向林逋庙，并与寒泉荐一卮。

张九成

张九成　再用前韵

凭谁为斲凤凰枝，欲寄朱弦写我思。

著叶浪同烟雨里，开花独向晚霜时。

羞随燕麦争春色，故伴乔松栖败篱。

唤取老嵇挥数弄，不辞满引帐前卮。

张九成

张九成　赠樊茂实铁照

吾箧有铁镜，其光常炯炯。

有时置堂中，千妖百怪都潜影。

今以赠吾子，吾子其试听。

谨勿以照人，百鬼闻之怒生瘿。

不如照汝心，非心邪意令远屏。

闇室何妨日月明，陎阾方知天地静。

它年相见打破镜，吾当大笑君其领。

张九成

张九成　正月二十日出城

春风驱我出，骑马到江头。

出门日已暮，独游无献酬。

江山多景物，春色满汀洲。

隔岸花绕屋，斜阳明戍楼。

人家渐成聚，炊烟天际浮。

日落雾亦起，群山定在不。

江柳故撩人，萦帽不肯休。

风流乃如此，一笑忘百忧。

随行亦有酒，无地可迟留。

聊写我心耳，长歌思悠悠。

张九成

张九成　中秋

阴云不见日，何处有秋天。

今夕复何夕，青山满檐前。

况是中秋夜，玩月不知眠。

杯盘同胜友，此事记年年。

张九成

张九成　竹

帘外谁家竹，凉风日日生。

凌霜惊节老，带月出云明。

色映樽罍绿，声传钟磬清。

葛陂看变化，甘雨满寰瀛。

张九成

张九成　子集弟寄江蟹

吾乡十月间，海错贱如土。

尤思盐白蟹，满壳红初吐。

荐酒歨空尊，侑饭馋如虎。

别来九年矣，食物那可睹。

蛮烟瘴雨中，滋味更荼苦。

池鱼腥彻骨，江鱼骨无数。

每食辄呕哕，无辞知罪罟。

新年庚运通，此物登盘俎。

先以供祖先，次以宴宾侣。

其余及妻子，咀嚼话江浦。

骨滓不敢掷，念带烟江雨。

手足义可量，封寄无辞屡。

张榘

张榘　半年

半年留鹤邑，岁晚倦重游。

雪柳带春意，烟芜生暮愁。

怕看新凤历，忍拂旧貂裘。

莫道知心少，相亲有白鸥。

张榘

张榘　窗上

窗上月朦胧，香芸鼻观通。

了无梅竹影，猛省在舟中。

张榘

张榘　春尽出郊

蔷薇花落笋斑斑，醖酿清和数日间。

杜宇不知春去了，又啼斜日过前山。

张榘

张榘　春吟四绝

岸草不知缘底绿，山花试问为谁红。

元造本来惟寂寞，年年多事是春风。

张榘

张榘　春吟四绝

沙渚清泠蒲叶水，野亭和暖杏花风。

此中佳趣无人会，牛背斜阳卧牧童。

张榘

张榘　春吟四绝

花露半乾红入户，竹风微动绿侵床。

翠屏残梦不知处，幽鸟数声春日长。

张榘

张榘　春吟四绝

香鼎灰寒午梦回，閒情谁与梦徘徊。

杖藜信步穿幽径，一阵野芳何处来。

张榘

张榘　次韵金陵赵民曹水阁即事

尚想溪亭跨鸭头，市嚣到晓不曾休。

角声吹断老梅月，桥影压翻寒苇秋。

三语固知非昔比，十年不到使人愁。

老来著脚茆峰下，相望何殊风马牛。

张榘

张榘　次韵孟师翰凤儿花滴滴金

彩凤与幽花，却植自形色。

命名取肖似，造化何容力。

丹穴呈九苞，夜梦或吐白。

未若秋中芳，荣悴了无迹。

张榘

张榘　次韵孟师翰凤儿花滴滴金

物理纷以移，血或化为碧。

安知秋草英，不作金点滴。

非由冶者铸，芳葩自光泽。

误彼市中攫，一过一目逆。

张榘

张榘　登苏台用袁宪韵赠两赵提干

胜赏多从暇日违，眼中朋友欲星稀。

退休不复思三雇，能赋犹堪广七依。

游鹿台前空逝水，栖乌曲里只斜晖。

书生怀古真痴绝，看尽闲云入栋飞。

张榘

张榘　登钟山

登高得胜游，暂喜尘鞅脱。

林深鸟声微，石兀马足滑。

一笑立高寒，双明渺遐阔。

酒酣百虑消，世事等毫末。

张榘

张榘　帝城

帝城那得见秋容，秋在三吴泽国中。

芦未著霜花已白，蓼宜近水影偏红。

一行落雁低南浦，万点栖鸦起北风。

安得画师模此景，钓鱼矶上着诗翁。

张榘

张榘　帝城

半年再作华亭客，每喜轻帆得顺风。

白水涵秋千顷净，清霜粲晓万山空。

暂时放浪如尘外，忆昨经过似梦中。

浊酒三杯眠未熟，不能平处枕边鸿。

张榘

张榘　第一峰诗

穿云踏月登茅岭，一阵西风吹客衣。

松俨立兮如伏，山遧回兮若帏。

竹泉清可鉴，苔石坐忘归。

鹤唳空霭，猿啼翠微。

白露下，碧烟飞。

适意，忘机。

嘘，欷。

张榘

张榘　第一峰诗

凄，清。

露重，月明。

纱帽湿，褀衣轻。

路险仆倦，石危马惊。

近市火数点，出林火数点，

出林钟一声。客子征鞍暂解，

仙家云关未扃。

张榘

张榘　奉和魏提干

骑鹤楼前奏宓琴，朼来又作海山吟。

碧云不隔乡关梦，白发能催灰客心。

愧我抗尘徒走俗，羡君博古更通今。

新诗清响传空谷，击节长歌到夜深。

张榘

张榘　赋山水雪景

寒云凝不飞，回风舞霏雪。

移多山凹平，渐释涧声咽。

饥乌噤无语，老树僵欲折。

簿暮渔舟归，行人稍稀绝。

诗翁酒力微，清兴渺天末。

夜深有奇事，玉楼耿寒月。

张榘

张榘　和澄斋刘制干过芜湖渭阳宅有感韵

兴言陟屺驻征艎，丘水依然亦故乡。

萱草梦寒诗思远，梅花月冷角声长。

暂辞小隐从三聘，况值清时已一阳。

朝籍渐通恩数洽，会看梧槚发幽光。

张榘

张榘　华亭道间

移船过九曲，满袖贮西风。

木落山容老，荷枯水面空。

客怀诗句里，时事酒杯中。

莫听云间鹤，宁呼天外鸿。

张榘

张榘　敬饯刘兴伯提干之官

平生子刘子，劲气横秋霜。

不肯作短簿，海漘驾飞航。

棱赠高颊观，碧眼须眉苍。

莺花风月夜，锦绣颂肝肠。

诸公盍推毂，置之白玉堂。

筦库着此士，四海空茫茫。

仆也客於浙，云阡凄故乡。

退鷁岂坦率，瞽无预文章。

乘除君晚泰，尚欲思激昂。

年饥仅半菽，羞涩无酒浆。

赆别祗此诗，君无诮凄凉。

张榘

张榘　留别耘丛林逢吉饭牛翁郑简子

天台山下两诗仙，剪雾裁冰五十年。

耘业三间千古意，饭牛数集几人传。

半江明月曾同赋，一段清风岂偶然。

匹马冲寒西驿路，碧云苒苒思绵绵。

张榘

张榘　楼中即事

园亭已觉晴檐暖，楼上东风尚峭寒。

燕垒泥乾芹菜老，蜜房香满杏花残。

诗怀正似晓山好，酒量不如春水宽。

陌上儿童应笑我，黄昏犹自倚兰干。

张榘

张榘　骑鹤仙

拥麾犹原富腰钱，千古相传跨鹤仙。

莫笑昔人空凯望，后来人欲更熏天。

张榘

张榘　秦淮

往在秦淮问六朝，江楼只有女吹箫。

昭阳太极无行路，岁岁鹅黄土柳条。

张榘

张榘　劝农二绝

善端天赋本无殊，力穑之余好读书。

莫讶劝农因劝学，须知公相起犂锄。

张榘

张榘　劝农二绝

长官诲汝亦谆谆，须信民生总在勤。

试诵殷盘豳七月，诗书即是劝农文。

张榘

张榘　送宾书记自扬归吴门

一叶黄芦渡渺茫，误随野鹤上维扬。

角声吹断梅花梦，依旧枫湾半叶霜。

张榘

张榘　送戴式之自越游江西

石屏峰下孤吟客，吟到头童更苦吟。

四海江山多识面，百年人物半知心。

诗于唐米偶先后，较以杜韦无古今。

容易相逢容易别，不堪回首白云深。

张榘

张榘　送姚提干行

虚斋镇东鄞，从这南容君。

我初未之识，邕翰倾殷勤。

修洁以博羽，秀美而有文。

玉犀映秋水，英辞涌春云。

鸡距角鲁蜀，昂然鹤非群。

晤言到期圣处，商也乐所闻。

最喜直而度，壮音駴鼓鼖。

告子少於孟，先策养气勋。

牛山木信美，谨勿容斧斤。

助苗固得槁，可使稗不耘。

观于所植立，真能张吾军。

仁义可效治，渊源在河汾。

诗书自师友，芝兰足膏薰。

刚风接劲翮，去去翔霄昮。

清时有闻者，必也吾子云。

张榘

张榘　题包虎

正眎眈眈怒作威，西风摇毒上牙须。

山翁祗作丹青看，冯妇从教自下车。

张榘

张榘　题包虎

日日红林饱血腴，尚将余力咬枯株。

高亭素壁黄昏后，疑有悲风落坐隅。

张榘

张榘　题黄岩黄山楼

楼俯澄江碧，山宜四面观。

压波桥影阔，带雨橹声寒。

客梦因诗醒，归心得酒宽。

虚怀纳丝致，湿翠扑栏干。

张榘

张榘　题金渊绿净亭

凭高四望天沉沉，平芜远树横夕阴。

碧云吐吞献奇象，乃知造物得我心。

渔舟两两叠烟棹，白鸟出没沧波深。

悠然呼酒纳幽致，须臾寒月照古琴。

张榘

张榘　题刘直孺拙逸轩

营营天壤间，孰不为智使。

有美山中君，独与世俗异。

一真不凿若不愚，四体安然如止水。

人皆喜君得佳扁，我於其间有余议。

一阴一阳分动静，江河山岳判流峙。

造行而欲辞其劳，造化之功亦息矣。

伊周孔孟心乎民，老氏庄蒙忘此世。

使四君子俱恝然，万古滔滔孰经济。

以拙而望巧，巧未及成拙。

先至晦巧而为拙，终焉多与巧相值。

逸者自逸劳者劳，天之降材尔殊尔。

君才足以应万殊，袖手山林恐非计。

原君结力运天巧，却换轩名与张子。

张榘

张榘　题钱则父凛对轩轩有老桧奇甚

老红落尽苍苔院，万物随时自流转。

苍然古桧夜窗前，独抱寒姿耸孤榦。

幽人丈室空地埃，风声月影共徘徊。

树兮人兮两清绝，不然君肯居此哉。

张榘

张榘　题三茅峰

巨灵握奇石，飞落人间世。

怒拳一击破，高下成鼎峙。

三光发其精，吾岳借之气。

精气久以灵，稍稍见奇异。

香之为草木，清之为泉水。

天则为洞天，地则为福地。

{上山下欺}嵚白云根，怪巧分琐细。

龙潜而虎藏，猿啼而鹤唳。

始焉三仙居，终也众真萃。

至今丹砂光，上下数万里。

清游动高吟，今古几骚士。

搜奇探幽深，或仅见一二。

输君呼笔神，尽发万古秘。

我于尘埃中，读之如亲履。

呼儿谨縢藏，再拜归棐几。

张榘

张榘　题税轩新筑送青亭四首

花木中间着小亭，檐虚不碍两峰青。

数声啼鸟闹中过，不似家山子细听。

张榘

张榘　题税轩新筑送青亭四首

日抱吟情到此亭，卷帘孤坐看云生。

诗怀恰与云相似，一点悠然度太清。

张榘

张榘　题税轩新筑送青亭四首

白云尽处青山小，红雨飞时绿树亲。

佳致仗谁同管领，野禽啁哳话深春。

张榘

张榘　题税轩新筑送青亭四首

日移花影上痚帘，香鼎烧残逐旋添。

春事已随诗入梦，一庭芳草绿纤纤。

张榘

张榘　题云间皎上人扃绿轩

丛竹傍幽亭，萧然一画屏。

色欺春酒碧，光映夜灯青。

雨叶供香润，风枝摇梦醒。

却嫌千亩阔，浩渺绿难扃。

张榘

张榘　题赵子固小仙图

紫府川妃夜宴还，玉盘金碗落人间。

香肌不受缁尘污，依约风前响佩环。

张榘

张榘　题啄蜂雀井团雀二图

游蜂从何来，饥雀巧相遇。

谁其释纷拿，放汝采花去。

张榘

张榘　题啄蜂雀井团雀二图

日暮投荒榛，吻利腹良馁。

尔竟何所争，固结不可解。

张榘

张榘　为茅峰崇禧主人景架岩赞王肖岩所写喜容

虬髯如云眼如月，胸次毫端一泓雪。

政恐儒冠或误身，尚友虚无老庄列。

松阴泉影绿悠悠，此时此意如何说。

三真跨鹤夜相从，长啸一声山谷裂。

张榘

张榘　闻春禽

万叠云山拥翠屏，笋舆终日面山行。

幽禽上下好音语，到底不知谁命名。

张榘

张榘　闻杜鹃

流落江南帝魄痴，年年啼到绿阴肥。

蜀山邈在青天外，只劝人归不自归。

张榘

张榘　相公新创云山观於州治之东诗以颂之

华榱胜概实相兼，却笑滕王诧栋帘。

海内一云高出岫，江南列嶂杳平檐。

作霖锡命宜爰立，维石兴歌正具瞻。

寰宇固应同德宇，共期羹鼎试梅盐。

张榘

张榘　雪后呈邵尧章權尉

刮地风成阵，漫空雪作团。

侵陵诗骨瘦，开拓酒肠宽。

入竹寒声细，缄梅冷艳乾。

长官何太喜，农事正相干。

张榘

张榘　雁声

雁声恰值到江东，霜影空蒙落晚篷。

寒著芦花禁不得，一层晴雪乱西风。

张榘

张榘　咏十月桃

十月桃开三四枝，凄凉时候见芳菲，

小红不著黄花蝶，一树春风怨落晖。

张榘

张榘　有怀尤赞府季聑

西风约暮雨，虚亭得新爽。

忽焉见崚嶒，彷佛呈万象。

谁其伴孤吟，寒蛩轧幽响。

碧云渺佳人，抱膝注遐想。

张榘

张榘　雨花台

莫说南朝胜概繁，祗今近郭已江村。

台荒浪纪曼花坠，事往空余古意存。

瓯缺正缘轻纳景，鼎分谁谓不如孙。

滔滔千载兴亡恨，尽付凭栏对月樽。

张榘

张榘　约台府同官王元敬以次七人登巾山以前峰月照半江水分韵得半字

一江贯万山，双塔抵层汉。

我来蹑胜游，寒日已过半。

夕阳满孤村，潮势吞两岸。

俯视尘世微，云边数声雁。

张榘

张榘　再用韵呈相公

等囿乾坤造化中，此花珍重殿春红。

矜持不受荼醾月，披拂正须杨柳风。

三咏品题真入妙，独惭属和未能工。

厅前旧本今应在，何必移根江以东。

张榘

张榘　赞崇禧丈室二仙图

鹿皮槲叶，容颜枯槁。

于巾白袍，飘然气貌。

不同者形，所同者道。

金丹一丸，天地同老。

张榘

张榘　赠云竹一老琴师歌

昌黎不作颖师已，千古风流随逝水。

大音祗在天壤间，云竹翁能发其秘。

明之为侯王，幽之神鬼。

悟翁一转指头禅，万事泯然心耳废。

涧泉淅沥走宫商，仙佩丁当分角徵。

数声急羽来秋空，夜半西风掠蛩砌。

诸公不但知此音，真欲钩深得其艺。

大篇小什分珠玑，往往不惜兼金馈。

吾闻南风之歌下舜廊，四海熙熙乐平治。

原翁持此天上头，一鼓解民愠，

再鼓阜民财，勿作区区自丰计。

张榘

张榘　至后二日登狼峰

江流不尽天边地，山意无穷春复秋。

多少诗人无分到，我来三月得重游。

张觉民

张觉民　句

风威带雪连秦树，山势将寒入蜀门。

张瑴

张瑴　寄嘉兴守令狐挺

羡君席上碧云句，吟尽江南烟雨村。

岂惜笙歌连夜醉，且看风物逐春新。

花开花落何时尽，间是间非愁杀人。

何以阳台云畔曲，细声拂拂下梁尘。

张君房

张君房　梦中作

亭尤逢夜竹，不识自知音。

朦胧望明月，终得拂青尘。

张君房

张君房　雨中望蓬莱山

重簾垂密雨，孤梦隔秋宫。

红炉九华暗，香消芳思融。

仙忻望不及，鹤信遣谁通。

但云许玉斧，宁知张巨公。

张君褆

张君褆　句

石间佛足明如玉，山外神光散作灯。

张浚

张浚　朝阳岩

已觉云天阔，风声四面凉。

路幽迟晚日，岩古浥流香。

客舍长年静，渔舟底事忙。

相逢贤太守，不用管弦将。

张浚

张浚　登道观

苍髯野褐予甚古，萝月桂风谁为贫。

当户蛟龙森汉柏，隔江鸡犬隐秦人。

好山如画能留客，宝鼎藏丹不计春。

更上高亭问玄鹤，莫教诗眼有纤尘。

张浚

张浚　过严子陵钓台二首

古木笼烟半锁空，高台隐隐翠微中。

身安不羡三公贵，宁与渔樵卒岁同。

张浚

张浚　过严子陵钓台二首

中兴自是还明主，访旧胡为属老臣。

从古风云由际会，归欤聊复养吾真。

张浚

张浚　偈

教外单传佛祖机，本来无悟亦无迷。

浮云散尽青天在，日出东方夜落西。

张浚

张浚　李伯纪丞相挽诗二首

苍苍安可料，旧德奄重泉。

痛为黎民惜，谁扶大厦颠。

英风摩日月，正气返山川。

丙午功勋在，丰碑万口传。







卷488

张浚

张浚　李伯纪丞相挽诗二首

十相从明主，唯公望最隆。

召周虽异迹，李郭本心同。

未遇升天药，空余济世功。

薰风歌吹咽，泪尽古城东。

张浚

张浚　诗一首

三相当年镇庙堂，江山草木亦增光。

一时主宰权衡重，千古人间姓字香。

张浚

张浚　诗一首

群凶用事人心去，大义重新天意回。

解使中原无左衽，斯文千古未尘埃。

张浚

张浚　赞喻弥陀掩遗骸

刀兵劫海苦漫漫，原野遗骸葬若干。

尽大地人须荐取，眼睛突出髑髅寒。

张浚

张浚　赠罗赤脚

学道由来不记年，啸歌风月在前缘。

身心已到无尘处，疑是人间自在仙。

张康国

张康国　句

银瞻不雨溜常滴，玉树无风花自开。

张康国

张康国　石桥

路转下层崖，乱石通微径。

山深万象虚，叶脱千林静。

连苔苍欲横，衮雪飞泉迸。

有睹那可言，寒烟日向暝。

张亢

张亢　长桥

云收雾霁水风高，百丈虹桥气势豪。

疑是玉龙藏爪距，潜来江上看波涛。

张亢

张亢　长桥

万顷平湖水接天，湖光水色远相连。

虹蝩截雨未归得，横在波心几十年。

张亢

张亢　长桥

记得当年过此桥，月明江上暑风消。

而今重到经行处，空有湖光伴寂寥。

张亢

张亢　句

张亢触墙成八字，王琪望月叫三声。

张恪

张恪　安定山

常怀玉垒李谪仙，精神浩瀚游八表。

顶摩苍天弄白日，方丈蓬莱思清矫。

吾乡夙号山水邦，萦青缭白杂苍缥。

人间要自有佳趣。何必陈瞷扶桑晓。

江郎秀色照闽吴，咀嚼自可忘幽悄。

烂柯山与浮云齐，突星骑石凌飞鸟。

何独此山名未燿，无乃潜德避喧扰。

定是壶中小有天，众星未易立谭了。

物之显晦固有数，巧历谁能穷忽秒。

我闻雁岩古业无，山经不载事沉杳。

后世奇秘始发见，游人足迹竟盘绕。

九华妙观人未睹，刘郎当时眼偏瞭。

固知有物必有遇，此理甚明非深渺。

岂惟安定名不腐，自觉刘郎才力少。

我诗那能为重轻，九鼎借助鸿毛小。

群豪自可继唐贤，联名况有诗僧皎。

张奎

张奎　兴庆池禊宴

公馀连骑赏芳妍，柳重花明祓禊天。

丝竹绕堤浮舴艋，绮罗照水戏秋千。

回头景物才三月，屈指光阴又一年。

台旆行春暂均逸，凤凰池暖正思贤。

张揆

张揆　宿灵岩

再见祇园树，流光二十年。

依然山水地，况是雪霜天。

阁影移寒日，钟声出暝烟。

微官苦奔走，一宿亦前缘。


张理

张理　题惠山寺

九山朝暮云，摇落少游坟。

野蔓碑全没，晴庵磬亦闻。

洞偏泉路细，松折鹤巢分。

高视太湖近，雪涛鸥起群。

张良臣

张良臣　别持上人

藏竹永和字，浣花天宝诗。

清江入舟楫，忍泪别僧持。

张良臣

张良臣　长松丹井

九转丹砂炼得成，飘飘仙袂入青冥。

一泓寒水留真汞，千岁长松产茯苓。

张良臣

张良臣　春词

竚兰无限楚时春，罨岸风平绿自熏。

睡起画檐双语燕，得花留得夜来云。

张良臣

张良臣　春词

后主搴香复倚春，潘嫱梳洗最轻盈。

南朝破后无词客，燕子桃花古石城。

张良臣

张良臣　次韵持上人题延庆寺清玉轩

水芳未动城南路，一一僧檐有竹看。

政尔尘埃能自表，故应悠久澹相安。

长杨晓猎干戈肃，古棘春朝万玉寒。

碧眼阿师来授记，化龙飞去抑何难。

张良臣

张良臣　芳草复芳草

芳草复芳草，有人孤倚楼。

明月复明月，何处照离洲。

相见渺无期，此恨讵相知。

日暮天寒吹属玉，蛮江豆蔻重重绿。

张良臣

张良臣　赋

柳暗旗亭不忍看，临江悉杀晋衣冠。

伤心明月扬州路，十里珠帘蕙草寒。

张良臣

张良臣　感旧

三十六陂春水绿，四十九年人事非。

杨子江头永嘉后，吴侬荡桨北人稀。

张良臣

张良臣　过临平

儿时曾忆此登临，细说穷途有述征。

四十九年蘧伯玉，月明人静过临平。

张良臣

张良臣　过西溪

罨画层波蕙草荒，冷云客雁两回皇。

梅花到得吹成雪，尽是清愁不是香。

张良臣

张良臣　九日书吕季慈室

上池入寺见承平，影落南州迹易陈。

手把黄花看新雁，风烟愁杀旧京人。

张良臣

张良臣　酒熟

浊醪初熟荐霜螯，不拟寒山不广骚。

清晓豆花篱下立，竹梢独与月争高。

张良臣

张良臣　句

先到王城第一桥。

张良臣

张良臣　句

老去青林又一霜。

张良臣

张良臣　句

空掩玉楼先睡去。

张良臣

张良臣　句

指似凤城烟月路。

张良臣

张良臣　句

客子摇船绕画图。

张良臣

张良臣　句

长干白下相逢少。

张良臣

张良臣　句

秦南燕北见君难。

张良臣

张良臣　句

流落荒郊道转孤。

张良臣

张良臣　句

客向愁中都老尽，只留平楚伴销凝。

张良臣

张良臣　句

愿同丑万辈，终老孟子门。

张良臣

张良臣　句

肠断江南一百五。

张良臣

张良臣　老子像

函谷关头紫气浓，独教关尹喜相逢。

如何道德五千字，不载周家藏室中。

张良臣

张良臣　留题吴兴投老庵

白鹭悠悠去不还，渚云汀草一生闲。

暮年不入西州路，空倚梅花说住山。

张良臣

张良臣　留云门山中

侨装结束烂花衣，采藿兰娘釂翠卮。

三五二八月皎皎，东西南北草离离。

非君之故岂妄集，对酒不狂无乃痴。

口住山间省前梦，而今不似洛阳时。

张良臣

张良臣　梅市道中

连雨疏蓬不耐关，脩眉如失更晴悭。

越王故国无人问，艇子穿花自往还。

张良臣

张良臣　偶题

谁家池馆静萧萧，斜倚朱门不敢敲。

一段好春藏不尽，粉墙斜露杏花梢。

张良臣

张良臣　陪天童觉禅师如

风勒江云雪未匀，梦寒不到碧梅春。

破帆又指鞠城近，漠漠平沙落雁频。

张良臣

张良臣　平旦

平旦梅花契冷红，越香何限水流东。

陈年翠袖新年恨，尽在吹香笑语中。

张良臣

张良臣　遣家书

家住鄱城小洞天，经年烹鲤尚茫然。

几回鹊喜无消息，吹杀灯花独自眠。

张良臣

张良臣　清修岭

丧胆岩上人，怖死岩下人。

周道自砥直，何枉不问津。

人生贵适意，毋容矫吾真。

渊明兀馀年，漉酒乃一巾。

张良臣

张良臣　山房惠猫

后来怜汝丈人乌，端正衔蝉雪不如。

江海归来声绕膝，定知分诉食无鱼。

张良臣

张良臣　上雪窦山奉慈院

迢迢岭外雪云明，犹忆尘中见伟人。

沙上岂无新到雁，附来莫厌尺书频。

张良臣

张良臣　示长芦仁禅师

丛丛竹雀闹人家，农事春来渐有涯。

品字柴头煨政暖，不知风雪到梅花。

张良臣

张良臣　书情奉寄蒋弋阳公

五都一何绮，歌管政繁会。

眷我友明月，援琴写秋濑。

何言昃离后，一饱困藜稗。

风雨墨如翳，欲往徒自碍。

张良臣

张良臣　书情奉寄蒋弋阳公

颓年去堂堂，白发新种种。

崎岖造化久，败屦常决踵。

从来万里意，不料乘巑恐。

鸣鹤略九皋，未羡乘轩宠。

张良臣

张良臣　送人游姑苏

儿时吾亦寄君州，细细听君说旧游。

处处绿波通酒巷，女郎多在采菱舟。

张良臣

张良臣　晚步南城下

冷云堆屋晚仍春，惘惘人行陌上昏。

飞去飞来沙上雁，去年洲渚旧芦根。

张良臣

张良臣　西湖晚归

帖帖平湖印晚天，踏歌游女锦相牵。

凤城半掩人争路，犹有胡琴落后船。

张良臣

张良臣　夏夜

恰则黄昏雨便晴，青塘迤逦尽蛙鸣。

月明已在芭蕉上，犹有残檐点滴声。

张良臣

张良臣　小破

小破燕支钿早梅，雪云平澹越江迟。

青山岁夜行人少，鸭鸭群飞浅草时。

张良臣

张良臣　晓行

千山万山星斗落，一声两声钟磬清。

路入小桥和梦过，豆花深处草虫鸣。

张良臣

张良臣　谢汪尚书见访

黄叶声中接锦鞯，添丁篱落怪相牵。

归来剩欲从僧话，正掩楞伽曝背眠。

张良臣

张良臣　萱草

雪色侵凌绿剪芽，枝抽寒玉带金葩。

北堂回首伤心处，却复令人恨此花。

张良臣

张良臣　雪后

雪花竹屋未全消，寒雀梢头眼擘椒。

纸合不烟梅自放，底能踏湿渡溪桥。

张良臣

张良臣　有怀山房

每忆山房话夜深，几前无主亦无宾。

老兵未领西来意，斜倚屏风一欠伸。

张良臣

张良臣　玉台體

一寸春霏拂绮寮，蕙花江上雪初销。

伤心燕子重来地，无复人吹紫玉箫。

张良臣

张良臣　玉台體

主人流落委荒坟，燕子还来坏戟门。

惟有桃花古时月，端端正正照啼痕。

张良臣

张良臣　赠英上人

之秦剩肯迎张禄，踏越何曾用计然。

元鼎事看蛙胜负，大槐人与蚁相连。

张良臣

张良臣　祝猫

江上孤篷雪压时，每怀寒夜暖相依。

从今休惯穿篱落，取次怀春屡不归。

张灵受

张灵受　北固山

铁瓮城头数塞鸿，淮山依约翠烟中。

伤心狠石千年在，极日迷楼百尺空。

浮玉春酣江带绿，扶桑日涨海门红。

南朝流下无穷浪，长与渔人櫂短蓬。

张灵受

张潞

张潞　嘉定辛巳之官经游浯溪读碑感慨为赋七言

高棱巨壁立□苍，中直浯溪带样长。

黄屋朝临蜀万里，翠珉暮刻楚三湘。

两朝功罪乾坤定，二子文书日月光。

太息斯盟谁复主，代兴今者得黄张。

张潞

张潞　句

忧兄行不得，劝客不如归。

张潞

张潞　句

移封初闷闷，通道忽陶陶。

张潞

张潞　句

未能子字民，但欲兄事钱。

张潞

张潞　句

阮孚几蜡屐，晏子一狐裘。

张潞

张潞　句

江汉西来天地白。

张潞

张潞　句

独木乘危涉，劳薪带湿炊。

张潞

张潞　句

柴垂户外瞻天近，绿堕楼前到地香。

张潞

张潞　句

策勋蓑笠上，自是一云台。

张潞

张潞　句

蝙蝠回旋舞，蚊虻跋扈飞。

张履信

张履信　翠微亭

朝朝乌北出，放夜乌南归。

所谋在一食，所息在一枝。

人生竟何得，与乌同此机。

身世忽过虑，泉石良自怡。

月上飞来峰，更谁登翠微。

张履信

张履信　访丹阳玉乳泉已变错黑因赋诗

观音寺里泉经品，今日唯存玉乳名。

定是年来无陆子，日香收入柳枝瓶。

张履信

张履信　飞来峰

飞来何处峰，木杪夜千尺。

愁猿唤不应，月色同一白。

张履信

张履信　冷泉亭

水石一栏干，僧归四山静。

携琴谱涧泉，月浸夜深冷。

张勉窗

张勉窗　海棠

小春破白惟梅耳，检点南枝花尚迟。

自是天工薄寒素，东风先到海棠枝。

张勉窗

张勉窗　瑞炭

百条进自西凉国，易火难灰作瑞看。

想得当时宫殿暖，不知门外有风寒。

张冕

张冕　海棠

海棠栽植遍尘寰，未必成都欲咏难。

山木瓜开千颗颗，水林檎发一攒攒。

初疑红豆争头缀，忽觉燕脂众手丸。

西蜀僧家根拨小，南荆宫舍树支宽。

高穿群木无因蔽，平倚危楼最好看。

十亩园林浑似火，数方池面悉如丹。

锦袍万丈仍连袂，珠被齐光更合欢。

风嫋细腰妆正罢，露晞铜雀泪新乾。

晨曦远借彤云暖，秋魄微侵甲帐寒。

会讌岂劳供幄幕，采香应见费龙檀。

穠烧游女青丝发，殷染妖姬白玉冠。

宾席半移隈茜绶，使车多热簇雕鞍。

层层排朵萦飞蝶，密密交柯宿翠翰。

诗客早惭矜镂管，画工谁敢炫霜纨。

本期相伴千场醉，可忍轻邀百卉残。

川路尚移随迅濑，蕃船犹折出长澜。

飘零绛雪深盈尺，收拾晴霞散结团。

时去独应贤者识，色空前有达人观。

谱为仙子终须美，实作寒梅况不酸。

五六年来离别恨，春宵频梦石台盘。

张冕

张冕　西园海棠

丹葩翠叶竞妖浓，蜂蝶翻翻弄暖风。

濯雨正疑宫锦烂，媚晴先夺晓霞红。

芬菲剑外从来胜，欢赏天涯为尔同。

却想乡关足尘土，只应能见画图中。

张眇

张眇　寓钱塘得乡人消息

西子湖边放鹤仙，几回同醉木兰船。

相思东路一千里，忆别西风十四年。

远信有时凭雁寄，新诗近日赖僧传。

不须更问垂纶叟，已有霜痕到鬓边。

张岷

张岷　观洛城花呈尧夫先生

平生自是爱花人，到处寻芳不遇真。

祗道人间无正色，今朝初见洛阳春。

张明中

张明中　白牡丹

看诗醉眼便醒苏，索句吟花一字无。

虢国夫人呈素面，滕家仙子削琼肤。

姚黄于后贪妖冶，魏紫逢君用夹扶。

试问此花清白不，不闻吁咈只闻都。

张明中

张明中　蝉二首

翅剪霜绡别样轻，腹饕风露有馀清。

一泓池水两垂柳，彼此赓酬无限声。

张明中

张明中　蝉二首

抱叶吟风相后先，绿杨影里夕阳天。

如何不管人孤寂，却把繁声暗里牵。

张明中

张明中　柽桐二首

百花耐久说柽桐，选甚薰风秋雨中。

谁道花无红十日，此花日日醉潮红。

张明中

张明中　柽桐二首

石榴安敢拟柽桐，借问司花也不中。

鹤顶丹砂猩血服，试评却有此来红。

张明中

张明中　澹轩

主张老氏欲何求，恬澹中间觅自由。

直把冲虚超俗界，何须刍豢作嘉羞。

满怀明月黄庭古，一段清风白帝秋。

载咏此轩新句子，羡君杰出道家流。

张明中

张明中　到野寺

搘杖寻春过小溪，小溪过了到招提。

插天翠巘青丝幛，委地落花红绣泥。

个里嚣尘都净尽，只馀啼鸟自东西。

兴浓底用忙归去，莫管山衔晚日低。

张明中

张明中　蝶

揽得风光忘却愁，千葩万蕊恣追游。

香须点染黄金湿，小翅轻翻白玉柔。

舞态恨渠春昼短，狂情不管好花羞。

腻酥绛雪都相识，莫向红窗绣室休。

张明中

张明中　赋山茶示陈慧甫三首

老叶莍红为怯冬，却将醉脸对东风。

丹砂一夜匀千萼，造化如何不费工。

张明中

张明中　赋山茶示陈慧甫三首

檀心绛蕊压墙低，南海山根巧自移。

浓艳未应输石醋，吹香底用倩风姨。

张明中

张明中　赋山茶示陈慧甫三首

春风未晚凌霜叶，夜雨催开红玉花。

绛雪腻酥犹未有，饥蜂瘦蝶漫交加。

张明中

张明中　和陈丞题阳家洞

溪缭飞虹听不潺，山雕翠玉望来寒。

门墙面水临桥静，今古无虞枕自安。

桐帽棕鞋非巧伪，花朝月夕几团栾。

个中习尚元淳厚，论性空烦喻决湍。

张明中

张明中　和故旧招馆

牢落诗盟寒欲灰，非君怀抱若为开。

未阑樽酒论文意，拂榻应须有待来。

张明中

张明中　和景夔梅四首

雪映横塘月浸阶，半扃庭户未全开。

猛香特地清人骨，多谢溪风为送来。

张明中

张明中　和景夔梅四首

暖入南枝春便回，北枝何似让渠开。

化工也解齐开却，留引诗人日日来。

张明中

张明中　和景夔梅四首

淡月黄昏静处芬，风来花气夺清樽。

玉妃舞罢霓裳寂，安得真香为返魂。

张明中

张明中　和景夔梅四首

雪月精神冰玉肌，未饶六六诧宫妃。

玉龙春笋调三弄，更向妆台檐外飞。

张明中

张明中　和书壁

平生蹇足愧蹒跚，流落荒凉强自安。

边月一声秋雁切，江风五鼓漏花寒。

青灯黄妳令人老，流水高山底处弹。

须信穷通翻覆手，到头应不误儒冠。

张明中

张明中　和叔子梅

暖入孤根冷莫欺，冰魂幻出许多奇。

轻霜弄粉清无涴，淡月浮香暗自知。

莫管玉龙横吹晓，要陪鸾鉴巧妆时。

作诗换取梅花好，未必梅花肯要诗。

张明中

张明中　和秀卿梅二首

疏枝冷蕊乍开缄，名在花中唤斗南。

踏雪来看犹未盛，恼人两两更三三。

张明中

张明中　和秀卿梅二首

月中仙子解征骖，不是株林见夏南。

松竹不凋霜后翠，玉肌得共岁寒三。

张明中

张明中　贺郭落成新宅

人言创业世所难，我谓守成宁易得。

守成创业并二难，况以守成而建长。

翼翼翚飞奂且轮，均输殚巧断云斤。

晴岚野翠十分好，水镜山鬟四序新。

子仪甲第在何许，匆此巍峨基千古。

诸郎他日到凤池，便是潭潭公相府。

嘉宾满座酒盈樽，常棣怡怡堂上春。

书生无物表贺成，袖有新诗聊当野人芹。

张明中

张明中　华岩僧舍耸翠

峻极攒空新泼蓝，山山头上立松杉。

高僧高处存高躅，不但云萝花作岩。

张明中

张明中　回乡偶书

不见眉间半点黄，花开花落总他乡，

子规偏向三更月，唤起愁人也断肠。

张明中

张明中　活人

扁鹊仓公一笑还，顿令僵仆忽开颜。

君于那处传衣钵，名与古人齐等班。

直欲阴功垂后世，肯同流俗战蜗蛮。

书生若得君医法，医国还同反掌间。

张明中

张明中　吉祥寺默轩

默识何销语话详，心斋也则坐能忘。

如何孔氏家传底，却在高僧衣钵傍。

并把禅机俱寂灭，不教妙理费商量。

白深化锁轩前路，看尽金炉几篆香。

张明中

张明中　金凤花

妃子钗头小凤轻，飞来阑槛斗芳英。

何曾枳棘栖留着，却傍梧桐雨露荣。

浓紫鲜红兼莹白，春暄夏热更秋清。

冷斋尘榻空淹汝，不去秦楼作麽生。

张明中

张明中　静室

当年梁武造佛寺，子云飞帛书萧字。

李君得字煨烬中，建立小室有深意。

如今静室傍花岩，此室比心为一致。

峰峦底里着轩窗，明月清风为谁至。

三千世界阔如许，杂遝喧嚣鼎方沸。

铜炉添穗坐结趺，更倩白云锁苍翠。

张明中

张明中　拒霜二首

天与司花细细论，秋花虽是殿花军。

拒霜假得后凋操，造化岂容先策勋。

浓着胭脂潮醉晕，蹙成玉板折裙纹。

张明中

张明中　拒霜二首

游蜂识尽千红紫，只這寒芳竟不闻。

九月清霜可拒哉，芙蓉刚欲拒霜开。

不知拒着清霜后，还有三冬傲雪材。

张明中

张明中　冷斋

雨湿桑枢夜不关，北窗谁更肯遮阑。

冷侵砚滴浑无润，冻折诗眉未系寒。

万里云容同水墨，四垂檐溜欲琅玕。

梅花枝上春应到，袖手窗前子细看。

张明中

张明中　邻笛

璧云和云两不移，一天染就碧玻璃。

生憎哽咽邻家笛，彼自追欢我自恓。

张明中

张明中　木犀五首　花

天将秋气搓金粟，堆作庭前满树黄。

姚魏娉婷虽较好，问渠还有许多香。

张明中

张明中　木犀五首　清

冶蕊倡花浪说馨，艳姚妖魏眩双明。

黄金四出薰兰麝，个是花中第一清。

张明中

张明中　木犀五首　色

月影摇波碎未沉，洒将叶底簇成林。

却移右毂傍边看，筛尽西风无限金。

张明中

张明中　木犀五首　味

收拾西风点点金，旋烦玉杵捣香尘。

松梢鼓吹汤翻鼎，酥蜜浇来绝逼真。

张明中

张明中　木犀五首　香

不是天香与国香，如何酿得许芬芳。

黄花嚼蕊非人世，身在蟾宫寒欲霜。

张明中

张明中　拟盘

君不见夹谷伯图方凑幅，英雄摧挫俳优戮。

又不见金谷妙歌翻绮縠，到头也则贻羞辱。

尽渠富贵莫拟伦，岂如李愿归盘谷。

君今筑台名拟盘，看尽浮云几翻覆。

茂林修竹同岁寒，明月清风伴幽独。

抱琴高卧西窗红，哦诗更尽杯中绿。

双蜗蛮触战方酣，藜杖逍遥巾一幅。

张明中

张明中　欧阳新卿赋薇药

东皇又罢调春手，花飞十不啻八九。

不论韦曲与少城，卸尽锦机忍回首。

唯馀芍药不搀先，却与蔷薇相争妍。

小栏逼束恣娇姹，高架支撑尽蔓延。

倡花冶蕊都妆靓，赢得先开不相见。

若令环列见倾城，羞杀君芳争掩面。

瑞云吹紫染二葩，只让西京一魏家。

新佩荷囊重渍色，更乘兰馥七香车。

主人寿乐献寿觞，哦诗都带花边香。

看来诗胞云梦豁，只愁拶破古锦囊。

昨宵点滴山间雨，弄晴賸着花上露。

主人晓起试吸将，便得长生之妙处。

醉潮玉颊十分红，主人与花恰相同。

兴来持酒绕艳丛，更折繁枝簪席东。

看花醉眼未惺忪，忽然跳入花蕊宫。

寿仙喜与花仙逢，更入太史滑稽中。

张明中

张明中　瓶里桃花

折得蒸红簪小瓶，掇来几案自生春。

珠唇绛口都开了，始信桃花解笑人。

张明中

张明中　瓶簪绯桃

谁向南园剪腻云，胆瓶微浸两枝春。

一家姊妹红装束，千种精神粉淡匀。

只有低昂分大小，更无妍巧可俦伦。

绮窗书僻浑无耐，唤取渠侬作上宾。

张明中

张明中　蔷薇

长养风来新样凉，蔷薇娇姹靓浓妆。

贵妃得酒沁红色，更着领巾龙脑香。

万花卸尽锦机空，留得蔷薇揖晓风。

賸把胭脂匀笑靥，不施铅粉涴潮红。

东君来与夏交割，西子出为春送终。

不是□□闲暇客，也拚终日对芳丛。

张明中

张明中　闰重阳菊花

钿金托蜡道家妆，篱下秋风久久香。

前后开来二十日，只应分付两重阳。

张明中

张明中　三月二日紫牡丹

见说西京有魏家，瑞云吹紫染芳华。

移将万里豪门贵，幻出千枝倾国葩。

新佩荷囊重渍色，更乘兰馥七香车。

倡花野蕊都销尽，来配姚黄得共夸。

张明中

张明中　题活人堂

舑仙浩养蓬莱山，炼成九转黄金丹。

丹成不忍都餐饵，刀圭留得活人间。

上池之水君曾饮，咄嗟取效千仓廪。

祝君更学宝藏公，两月超迁到三品。

张明中

张明中　题曾运使水亭

笥山之水磨铜绿，秀气都在山之麓。

就中卜筑小仙居，面面轩亭看不足。

主人倒屣浮春容，囊诗拶破古锦红。

书生幸有登龙便，愿到坛边揖下风。

张明中

张明中　题朱陵观三首

欹窗颺飋漏风声，坏壁斜斜半草行。

莫怨空斋对尘榻，碧油幢下是书生。

张明中

张明中　题朱陵观三首

一雨丝丝弄小春，物情何许旧还新。

青枫忽换红装束，却笑松杉满面尘。

张明中

张明中　题朱陵观三首

不怪丰年屡足书，此乡民力看何如。

依山靠岭都开垦，二岁为新三岁畲。

张明中

张明中　小亭前白牡丹

旧说花王称洛苏，洛苏还识此花无。

紫绡层出黄金蕊，粉面仍看白玉肤。

带雨含情挥泪重，迎风无力欲人扶。

不堪老大浑无味，妒见渠侬美且都。

张明中

张明中　谢陈教授

倒峡词章了不难，气吞云梦有馀宽。

社间宰相当推汉，圯下书生空念韩。

倾盖金兰如旧契，把杯鱼水便相欢。

诗肩耸折酬君贶，弄斧般门奚足看。

张明中

张明中　谢惠红桃二首

朱雀窗间小小窥，诙谐儿子已心知。

如何仙种今流落，万颗甘寒付阿谁。

张明中

张明中　谢惠红桃二首

报我勤渠有木桃，肤腴密洒茜花膏。

枯肠消得三十颗，只恐儿曹赋老饕。

张明中

张明中　谢惠三贤文集三首

□□修藏日，干戈澒洞秋。

诗文工雾縠，论议壮春流。

潋水昔三子，庐陵旧一欧。

自怜生已晚，不获与同游。

张明中

张明中　谢惠三贤文集三首

璧水还多士，文锋岂易戡。

积分升以内，优占斗维南。

天府荣登四，人材况有三。

秀钟蕞尔地，如许富奇男。

张明中

张明中　谢惠三贤文集三首

三子久埋没，遗文富百篇。

冰涵心底鉴，雪释性中天。

济楚鲤庭下，澜翻萤案边。

着靴鬼为崇，容易复青毡。

张明中

张明中　谢惠诗

君诗来贶我难当，语带诚斋句妙香。

鲛室垂垂新下泣，蠙珠颗颗烂生光。

魂飞锦里花争巧，梦到池塘草又芳。

早晚交游逢大手，急将名姓为传扬。

张明中

张明中　谢叔子阳丈惠诗

老子诗盟久废闲，喜君步骤少陵坛。

句敲金玉声名远，韵险车斜心胆寒。

倾出囊中和月露，皎如盘底走珠丸。

苦莍难没诗家事，会看尘冠早一弹。

张明中

张明中　延昌观道纪堂

马迁信史炳丹青，黄老搀先六籍名。

清净元非人纪有，虚无幻出道家声。

时挥麈尾谈天统，冷笑蝇头闹世情。

待饮琼浆擗麟脯，芙蓉为馆玉为城。

张明中

张明中　燕二首

芹泥夹岸融融日，野水当门淡淡花。

王谢堂前旧时客，如何肯访野人家。

张明中

张明中　燕二首

乌衣国里未安渠，渠城来从天一隅。

道是能传香阁恨，来时曾到故乡无。

张明中

张明中　莺

柳接飞来影，花翻过后枝。

金衣摇日色，簧口弄晴丝。

游子错回首，何人涩小词。

杨园好风景，莫与负佳期。

张明中

张明中　赠棋客黄尤工象棋

黑甜政饱谁剥啄，手提楸枰敲软玉。

浩浩胸中龙虎韬，冷笑局边人射鹄。

粤昔尝闻黄石公，圯桥一卷岂易通。

报韩孺子未传者，秘谋犹有在江夏。

君今寓意在弈棋，计画何止六出奇。

长驱席卷容易取，不羡宣城与别墅。

皇家今欲复土疆，烦公赤手缚鬼章。

张明中

张明中　赠杨山人

有客针磁觅秀峰，展松高识可追风。

掌中诀是眼中法，天上仙为地上翁。

不向个边求指顾，更于何处访穷通。

荷囊金紫无难致，莫问肥家金粟红。

张明中

张明中　赠曾五行

洪水滔天泛滥秋，鲧汩五行贻帝忧。

禹膺天锡箕释囚，洪范五行著九畴。

尔后星家几者流，车载斗量二百州。

是中谈吐俱悠悠，曾君独可古人俦。

逢人何许便相投，祸福累累龟告犹。

许我诗书晚到头，盐车宁久伏骅骝。

异时果若斯言酬，看君羲和职里独。

张明中

张明中　斋楼之西有木花

密荫繁枝覆檐额，万蕊千葩描不得。

晚风不动日微烘，游蜂成阵香成国。

野花有史说山礬，尺许来高尘土间。

树头初拆千脐麝，花女吹香宁复悭。

试登楼上凭阑看，花与诗人忽为伴。

恍疑身在广寒宫，笑折一枝归几案。

张明中

张明中　斋前红黄心芍药

斗绝山原春亦妍，一栏红药小池边。

淡妆玉脸半醒醉，高拥檀心相后先。

头重小垂娇眩日，肌明偏喜掩轻烟。

如何客里生疏手，不折红香来几前。

张明中

张明中　真帅

也不学肉作台盘与屏风，自然席上浮春容。

也不学论功封侯为羹颉，无妨门外多车{上五去一中巛和冖下厶和牛}。

看来不俭亦不丰，知渠别有个家风。

嚅哜吾道为殽核，脍炙人口有诗筒。

要知应酬任真意，略去繁文并缛礼。

尽渠世熊谩炎凉，真帅堂中蜀君子。

张明中

张明中　诸公咏探春花二首

飞琼将命下瑶台，欲探新春口未开。

刚被东风留住着，却酡醉脸未归来。

张明中

张明中　诸公咏探春花二首

海棠枝俩山茶色，未叶先花作麽生。

道是探春春已半，命我都不近人情。

张谟

张谟　句

佳岭花光纷似雪，荔江波色绿于苔。

张牧

张牧　山舍在浙江亭得父书开示题诗於亭

结束青山向日还，得书南望意悠然。

少宽二老庭帏念，粗了生平灯火缘。

去路虽遥心已近，短篇欲就意难圆。

不妨静洗笙歌耳，稳接江涛到枕边。

张牧

张牧　韶州秩满至清源道中闻子庠倒磻俱登第又题客邸

道路已三月，山川犹昔年。

绣花红委地，刺水绿平田。

生计付身外，儿曹慰眼前。

愈知贫有味，无梦到愁边。


张鹏飞

张鹏飞　句

苍天定俾期颐寿，会看芸书聘五吏。

张朴

张朴　东岭旋憩亭

祖道东关外，于今已十年。

未知何日是，还向此亭旋。

鸟语云根落，桃花岭上妍。

深惭频作客，乡国眼空悬。

张朴

张朴　木笔花

亭亭花一树，乍发小东墙。

碧管描春色，丹锋点化工。

凝窗时染翰，弄影日书空。

莫问龙蛇事，临池兴不穷。

张祁

张祁　白水桥断碑

出郭悠悠信马蹄，荒烟衰草不胜悲。

江南旧事无人记，时有龟趺载断碑。

张祁

张祁　答周邦彦觅茶

内家新赐密云龙，只到调元六七公。

赖有空山供小草，犹堪诗老荐春风。

张祁

张祁　答周邦彦觅茶

仇池诗里识焦坑，风味官焙可抗衡。

钻余权倖亦及我，十辈遣前公试烹。

张祁

张祁　东关

山扼平湖蓄不东，地分南北指撝中。

二关形势千年壮，三国英雄一笑空。

张祁

张祁　渡湘江

春过潇湘渡，真观八景图。

云藏岳麓寺，江入洞庭湖。

晴日花争发，丰年酒易沽。

长沙十万户，游女似京都。

张祁

张祁　广福寺

老去丹心在，愁来酒兴深。

江山遗古意，云水淡秋容。

落日孤村笛，微风远寺钟。

平生善知识，却忆妙高峰。

张祁

张祁　句

伟哉张与乔，忠烈激偏裨。

张祁

张祁　句

堂成相业思三老，山揖仙风对八公。

张祁

张祁　庐州诗

平湖阻城南，长淮带城西。

壮哉金斗势，吴人筑合肥。

曹瞒狼顾地，苻秦又颠挤。

六飞驻吴会，重兵镇边陲。

绍兴丁巳岁，书生绾戎机。

郦琼劫众叛，度河从为齐。

艀

艀　黄驱迫际，白刃加扶持。

在职诸君子，临难节不亏。

尚书徇国事，既以身死之。

骂贼语悲壮，摏喉声喔咿。

呜呼赵使君，忠血溅路歧。

乔张实大将，横尸枕阶基。

至今遗部曲，言之皆涕洟。

法当为请谥，史策垂清规。

法当为立端，血食安淮圻。

奈何后之人，邈然弗吾思。

居官潭潭府，神不芘茅茨。

冤气与精魄，皇皇何所依。

所以州宅内，鬼物多怪奇。

月明廷庑下，仿佛若有窥。

謦欬闻动息，衣冠俪容仪。

士民日凋瘵，岳牧婴祸罹。

一纪八除帅，五丧三哭妻。

张侯及内子，遍体生疮痍。

爬搔疼彻骨，脱衣痛粘皮。

狂氓据听事，夫人凭指挥。

玉勒要乌马，云鬟追小姬。

同殂顷刻许，异事今古稀。

磊落陈阁学，文章李紫微。

筑城志不遂，起废止於斯。

杜侯在官日，夜寝鬼来苔。

拔剑起驱逐，反顾出户帏。

曰杜三汝福，即有鼓盆悲。

德章罢郡去，厌厌若行户。

还家席未暖，凶问忽四驰。

安道移嘉禾，病骨何尪羸。

於时秋暑炽，絮帽裹颔颐。

余龄亦何有，干在神已睽。

师说达吏治，通材长拊绥。

东来期月政，简静民甚宜。

传闻盖棺日，邑里皆号啼。

近者吴徽阁，鱼轩发灵輀。

营卒仆公宇，厩驷裹敝帷。

行路闻若骇，举家惊欲痴。

昔有邺中守，迥讳姓尉迟。

后周死国难，英忠未立祠。

及唐开元日，刺史多艰危。

居官屡谪死，未至先歔欷。

仁矣张嘉佑，下车知端倪。

庙貌严祀典，满考迁京畿。

兄弟列三戟，金吾有光辉。

吴竞继为政，神则加冕衣。

自此守无患，吏书信可推。

伯有执郑政，汰侈荒於嬉。

出莽复为乱，羊肆死猖披。

强魂作淫厉，杀人如取携。

其后立良止，祭祀在宗枝。

罪戮彼自取，祸福尚能移。

旅大所冯厚，子产岂吾欺。

塞温五种瘧，踸踔一足夔。

或能为病蹄祟，祈祷烹伏雌。

况我义烈士，品秩非贱卑。

刢刢有生气，为神复何疑。

勺水不酹地，敢望壶与归。

片瓦不覆顶，敢望题与榱。

邦君寄民社，此责将任谁。

既往不足咎，来者犹可追。

傥依包孝肃，或依皇地只。

经营数楹屋，丰俭随公私。

丹青罗像设，香火奉岁时。

尚书名位重，正寝或可施。

吕姬徇夫葬，义妇严中闺。

清贤列两庑，后先分等衰。

当时同难士，物色不可遗。

张陈李鲍韩，势必相追随。

德章病而去，去取更临时。

尊罍陈俨雅，剑佩光陆离。

匠事落成日，醮祭蠲州治。

青词奏上帝，册祝告神知。

若曰物异趣，人鬼安同栖。

兹焉卜新宅，再拜迎将归。

悲笳响萧瑟，风驭行差池。

穹昮亦异色，道路皆惨悽。

巍峨文武庙，千载无倾欹。

使君享安稳，高堂乐融怡。

岂弟而惠政，吉祥介繁禧。

遂纡紫泥诏，入侍白玉墀。

斯民获后福，年谷得禳祈。

坎坎夜伐鼓，欣欣朝荐牺。

人神所依赖，时平物不疵。

中兴天子圣，群公方倚毗。

明德格幽显，和风被华夷。

典章粲文治，昭然日月垂。

卧工靡不报，秩祀当缉熙。

四聪无壅塞，百揆钦畴咨。

咨尔淮西吏，不请奚俟为。

露章画中旨，施行敢稽迟。

太常定庙额，金榜华标题。

特书旌死节，大字刻丰碑。

碑阴有坚石，镌我庐州诗。

张祁

张祁　平沙

平沙漠漠雁翩翩，两岸菰蒲水拍天。

小艇得鱼撑月去，一声孤笛破寒烟。

张祁

张祁　题德清教场亭

浩荡秋光里，扁舟过德清。

楼台占山影，鹅鸭乱溪声。

小饮经年别，清歌一邑惊。

娟娟照人月，还忆谢宣城。

张祁

张祁　题灵仙观

楼殿起山巅，无尘地自偏。

松廊暗云雾，粉壁艳神仙。

名姓藏丹府，衣冠访洞天。

幼舆丘壑质，定合老松泉。

张祁

张祁　田蕳杂歌

大麦半枯自浮沉，小麦刺水铺绿针。

山边老农望麦熟，出门见水放声哭。

去年涔涔七月雨，秋田不收一粒谷。

只今米价贵如玉，併日举家才食粥。

小儿索饭蕳前啼，大儿虽瘦把锄犁。

晴时和麦耕荒陇，正好下秧无稻种。

张祁

张祁　汪氏别野次韵

不应无酒钦公荣，且与园花作证明。

我已闭门为独乐，君能让畔喜双清。

莫教佛法无多子，却怕诗人太瘦生。

好是柳丝饶意态，故垂浓绿著嘤嘤。

张祁

张祁　汪氏别野次韵

芜湖还似鉴湖春，我亦归来贺季真。

好赋俱陪招隐士，耦耕长似问津人。

襟怀处处尊前好，花柳番番雨后新。

谁道只凭诗遣兴，却因雕琢费精神。

张祁

张祁　西岩

似有楼台处，微闻钟磬声。

溪横前路绝，人在别峰行。

天远水云淡，春深花柳明。

如果解尘鞅，亲和法王城。

张祁

张祁　游钟阜呈同集诸公

晓出白下门，东山耸孱颜。

脱身廛市中，办此一日闲。

西风忽凛冽，秋容著坚顽。

烟树小摇落，寒云起斓斑。

但惊节物变，敢辞登陟艰。

诸峰互崭绝，落势相回环。

盘固建康城，俨若呵神奸。

造化钟英灵，尽压东南山。

厚疑接坤轴，高欲窥帝关。

太平严梵刹，华屋罗千间。

向来劫烧灰，旧观初未还。

象教岂易灭，佛力不可扳。

风雷运梁栋，斤斧勤输般。

会见落成日，千门响铜环。

山僧肯分甘，我亦诛茅菅。

人生少会心，胜处天所悭。

归鞯理残照，欲去仍跻攀。

后会倘可约，此兴殊未阑。

只恐俗士驾，频来遭底讪。

哦诗记幽讨，賸语君其删。

张齐贤

张齐贤　答西京留守惠花酒

有花无酒头慵举，有酒无花眼倦开。

好是西园无事日，洛阳花酒一齐来。

张齐贤

张齐贤　华清宫

当时不是不穷奢，民乐升平少叹嗟。

姚宋未亡妃子在，尘埃那得到中华。

张齐贤

张齐贤　石将军南征赋赠

五花密布生门出，三令重宣夙将听。

劃地岂能容贼窟，指天不许见妖星。

醪投汉水期分饮，石削巴丘待勒铭。

洗尽甲兵安草木，君山依旧望中青。

张齐贤

张齐贤　御书飞白玉堂之署三体宸章并宣禁苑睹兹盛事辄动斐然

宠深仙署降新牌，御笔亲题重俊才。

四字千龄悬日月，两篇三体琢琼环。

登科郄桂皆向树，入室丘门尽仰回。

寓直静封芝检去，密宣荣对玉泉来。

职清望峻人稀见，地贵扃严昼罕开。

多幸谬持黄阁柄，烟霄时得遂游陪。

张齐贤

张齐贤　豫章胡氏华林书堂

一百年来烟爨同，衣冠江左慕家风。

儿孙歌舞诗书内，乡党优游礼让中。

孝弟筠编争纪录，门闾天语赐褒崇。

莫交六阙方朱氏，叶叶蒸尝奉始终。

张齐贤

张齐贤　赠贺兰栖真

日耕云耨杂芝田，洞府游多隐奉仙。

耸秀万寻连翠峤，澄明一派接灵泉。

凤书昔降幽居侧，鹤驾曾朝瑞日边。

四海高名谁可并，赤松黄石好齐眉。

张齐贤

张齐贤　致仕后戏赠故人

午桥今得晋公庐，花竹烟云兴有余。

师亮白头心已足，四登两府九尚书。

张齐贤

张齐贤　自警诗

慎言浑不畏，忍事又何妨。

国法须遵守，人非莫举扬。

无私仍克己，直道更和光。

此个如端的，天应降吉祥。

张祈

张祈　吏隐堂为郑参议题

平时谷口驰声名，只今朝市心如水。

司马政成方外趣，官事莫能相料理。

公堂卜筑在人境，钟阜孱颜是吾里。

瑶林琼树风尘外，白雪阳春谈笑里。

花间有酒可逃禅，客至忘吾还隐几。

便应诏登金马门，乐此徜徉聊复尔。

君王神圣相伊周，虎豹空山不可留。

招我白云二三子，弹冠径出从公游。

张祈

张祈　秀聚亭

老矣丹心在，愁来酒兴浓。

江山遗古意，云水淡秋容。

落日孤村笛，微风远寺钟。

平生善知识，却忆妙高峰。

张耆

张耆　余自天禧元祀解宥密之职首治是邦越明月而移蓋他郡于今八载复领藩

雄屏口分寄，珍祠倏再临。

翚飞丛宇峻，龙瀋伏渊深。

蘯藻罗清荐，金匏合雅音。

风旌翻凤蝩，晨炷燎榆沉。

麝墨披新刻，尘签认旧吟。

乐游情未足，残照下西岑。

张棨

张棨　早梅

扶筇拄月过前溪，问讯江南第一枝。

驿使不来羌管歇，等间开落只春知。

何年流水恨，昨夜小桥春。

纵有相逢地，都无可寄人。

张卿

张卿　诗一首

小小园林矮矮屋，一日房钱一贯足。

官至正郎子读书，一妻一妾常和睦。

张清子

张清子　灵岩一线天

一画起于乾，先天至后天。

灵岩天一线，想在伏羲前。

张琼

张琼　雨中自万寿宫归

草草登临未拟回，烟昏雨湿赋归哉。

山寒未放迁莺出，地胜先闻驾鹤来。

老去春光都是梦，嬾边心事总如灰。

归寻药裹扶筋力，准拟东风得屡陪。

张去华

张去华　游七星岩

桂林平地起山尖，独此厅峰个个圆。

上应星辰三四点，中藏空洞几千年。

乘槎客子频相访，骑鹤仙人竟不还。

多少南来骢马客，品题诗句细磨镌。

张去惑

张去惑　重建羊侯祠和王原叔句

汉江千里清溶溶，惟此南夏奠其中。

因山为城峙险固，一国形胜何高雄。

嶷然巨首名曰岘，回压面势尊且崇。

东扼迅流疑引翼。西峙群阜如盘龙。

嵚巇峻拔不可拟，绝岸万丈凌长空。

下阚澄潭迥无际，旁睨比屋几可封。

天意造物岂虚设，控蛮镇楚舒隆隆。

自昔登憩且非一，此山振动惟羊公。

有志平吴运秘略，竭心卫晋推元功。

绥怀远迩人所服，开垦田畴时以丰。

慨然置酒适清旷，中郎幕府贤而通。

语公令望高四海，当兴斯山永无穷。

自是绵绵岁历久，阅碑堕泪存遗踪。

亭祠浸坏讵可究，山归民籍木以童。

前知兴衰故有日，览者叹息追无从。

龙图王公守兹土，修举废坠诘初终。

感物思人但长息，剡章疾置闻四聪。

圣宸动色可其请，兹山复兴气象融。

耽耽大厦揭亭宇，肃肃真像严祠宫。

遂使灵光享血食，禁樵复祀资恪恭。

大抵有功及民物，盛德期兴天地充。

今之视古皆一致，休哉千载怀清风。

张权

张权　句

江转荆湖第二州，巴渝东畔楚西头。

张群

张群　谪袁州道中寄苏子美

忆昨共击吴门舟，我独千里君独留。

江花粲尔不同醉，野月娟然增此愁。

谈笑还令舌本强，诗篇顿觉笔锋柔。

沧浪书信无消息，鸿雁来时数举头。

张群

张群　谪袁州寄子美

去年醉到江花老，忧患相宽独与君。

今日天涯又春色，却寻高处望吴云。

青红染出化成寺，罗縠翻开秀水纹。

风物感人音信少，眼前双燕谩纷纷。

张日损

张日损　寄天台王炼师兼呈邑宰

百里凄清古县城，阮郎陶令自相应。

非无柳影含彭泽，别有花光胜武陵。

间醉想同莎外石，冷吟知共夜深灯。

红尘未得寻高兴，心过青山第几层。

张孺子

张孺子　挽赵秋晓

早袖经纶手，归欤卧首阳。

可怜心锦绣，不补帝衣裳。

禄与名俱靳，身宜寿且康。

互乡蒙子洁，闻讣重心伤。

张濡

张濡　和回山人榴皮题壁旧韵

芒鞋记踏青犹软，野径萦纡雪尚余。

走笔锓珉增愧色，可无挽谷一篇书。

张濡

张濡　湖上别野

弱柳舒眉学远山，四山斜亸绿云鬟。

平湖如鉴一回照，西子明妆浓淡间。

张濡

张濡　游大涤

危楼拱翠出层空，画栋朱栏缥缈中。

客散月明风露下，一奁天棘伴丝桐。

张汝锴

张汝锴　广德村寺壁间次前尉王文昌韵

世事反观俱了了，鷃鹏何大亦何小。

木人起舞中郎拍，问著木人应不晓。

张汝锴

张汝锴　题象鼻岩

曾入苍舒万斛舟，至今鼻准蘸清流。

君玉玉辂催行驾，安得身闲伴白鹭。

张汝勤

张汝勤　答蒋解元芸

悠然风月一闲身，健在何妨白发明。

径竹操如人不老，涧芹香与水俱清。

传家老砚孙携去，落笔新诗僧带行。

那得胡床两相对，青灯影里听秋声。

张汝勤

张汝勤　怀缪竹林

东风日日恼吟魂，相与论心客在门。

雨洗花光红透骨，风摇野烧翠留痕。

荣枯过眼归春梦，醒醉从人付酒尊。

输与先生专一壑，闲来得看竹生孙。

张汝勤

张汝勤　寄徐秋涧

年来触事绝尘想，夜梦有时缘故人。

何日秋风归兴动，桂花香里着吟身。

张汝勤

张汝勤　寄徐秋涧

怀人渺渺数重山，风月将秋入梦寒。

疑有清风生羽翼，去随明月倚栏干。

张汝勤

张汝勤　戏徐观空

学诗如学禅，所贵在观妙。

肺肝剧雕镂，乃自凿其窍。

冥心游象外，何物可供眺。

空山散云雾，仰避日初照。

旷观宇宙间，璀璨同晖曜。

但以此理参，而自诗料理。

持以问观空，无言但一笑。

张森

张森　仙华重午

空山值端午，采蒲南涧滨。

蒲生裹白石，涧水清粼粼。

蟠根寸九节，服食能通真。

采之不盈掬，土洁含芳辛。

行行登绝境，有花如车轮。

奇哉莫小识，持扣山中人。

山人耳垂肩，羽佩青衣巾。

乘飚控玄鹤，汎景下苍岷。

我行意其仙，再拜询所因。

仙人揽花笑，见尔还千春。

语我勿复道，倏去无留尘。

归来有余叹，三嚥华池津。

张埏

张埏　龙隐洞

几年鳞甲蛰清渊，一旦飞腾石自穿。

遗迹谩存离旧隐，这应衔雨去朝天。

张埏

张埏　龙隐岩

洞口岩高著数椽，湫灵听法护金仙。

腾身一跃进天池后，云雾于今尚滃然。

张埏

张埏　水月洞绝句

明月出天山，月明秋水寒。

观心同水月，镊白坐相看。

张尚

张尚　补和州助教自况

老未脱场屋，揆才无寸长。

九重难射策，一命不为郎。

尚喜衫仍绿，仍怜牒是黄。

活人何不可，政自有良方。

张邵

张邵　横江

横江一片碧，携鹤上鱼船。

收纶不成下，却抱钓竿眠。

张邵

张邵　句

苏毡久绝寝衣想，姜被忽分挟纩春。

张邵

张邵　送邓城令王该致仕

碌碌红尘三十年，一官念喜赋归田。

此行正值鲈鱼美，好向鄞江买剑船。

张绍文

张绍文　春闺怨效唐才调集体

杨柳和烟翠不分，东风吹雨上离樽。

鹍弦调急难藏恨，燕子楼高易断魂。

锦子书成春梦游远，玉壶泪满夜灯昏。

马蹄想过长亭路，细与萧郎认去痕。

张绍文

张绍文　定林

三间书屋年年在，一点禅灯夜夜明。

门外青苗浑不见，半山松竹自秋声。

张绍文

张绍文　即事

电挟雷声迅，风将雨脚多。

须臾寂无有，造化果如何。

饥鼠撼帏行，哀蛩语径莎。

披衣起中夜，有感寄长歌。

张绍文

张绍文　即事

地迥秋声远，山空野兴多。

宦游聊尔耳，疏嬾奈吾何。

摇落惊黄叶，推敲步绿莎。

新凉大自在，对酒且高歌。

张绍文

张绍文　江亭晚眺

登高便可豁双明，吟外还能见物情。

南北盛衰关大数，英雄得失总虚名。

莫云千里乡心远，寒雁一声秋意清。

江上白鸥应笑我，等闲虚负水边盟。

张绍文

张绍文　金陵道中晚宿

卸却征衣卧客窗，移床切莫近寒蟩。

空阶一雨凄凉甚，不怨梧桐怨夜长。

张绍文

张绍文　绝句二首

晓云扶日上高梧，一枕青酲困未苏。

山鸟不知如许事，隔窗犹自劝提壶。

张绍文

张绍文　绝句二首

雨过盘池起绿波，夜来添得几圆荷。

单衣不奈春寒恶，却美杨枝挟纩多。

张绍文

张绍文　山庵夜宿呈深居先生

松迳转幽密，一程深一程。

涛声在平地，月色正三更。

僧定欲唤起，鹤眠频梦惊。

晓来真富贵，露叶缀珠璎。

张绍文

张绍文　送梁中砥入道从三茅许松豩

无意觅封侯，来从长史游。

辞章唐韵度，人物晋风流。

花影天坛午，松声月涧秋。

登临尽诗境，分我半山不。

张绍文

张绍文　小院

小院春寒闭寂寥，东风吹雪未全消。

山茶谢了梅花落，移得诗情上柳条。

张绍文

张绍文　夜坐

金鸭香残酒半醒，夜深寒月过西棂。

可怜心事无人识，诗眼与灯相对青。

张绍文

张绍文　云溪叔公赐饮大梅花下以疏影横斜暗香浮动分韵得动字

清沟泂寒波，怪石乱扶拥。

轻风卷浓云，天际孤月涌。

主人宴亲宾，会合意弥重。

列炬照寒梅，繁星粲修陇。

清香逼诗魂，吟兴欲飞动。

酩酊归去来，严城角三弄。

张绍文

张绍文　锺山路间

立马锺山路，斜阳锁乱峰。

断碑生绿藓，古道立青松。

青事梅边觉，乡愁酒后浓。

兴亡多感慨，我辈复情锺。

张绍文

张绍文　自淮阳还里中抵舍一夕即为通川之行

喜得归来席未安，又携书剑上江干。

莫陪亲戚话情愫，空指溪山说肺肝。

客路几程来杳杳，天涯二棹去漫漫。

故乡又被江云隔，写得诗成欲寄难。

张绍文

张绍文　自维扬辞亲暂归里中登楼有作

烂漫家山景物妍，西风收拾下蛮笺。

半分寒事梅花里，一段幽怀夕照边。

渔唱凄凉招野色，雁行缥缈带晴烟。

淮山只在栏干北，目送飞云重黯然。

张绍文

张绍文　醉乡

醉乡诗笔是生涯，短短蛮笺字字斜。

沉水一株烟未断，半窗寒月上梅花。

张绅

张绅　留题宣圣庙石壁

前枕清流后倚山，殿堂高创白云间。

幸因供职频经此，及过三年鬓渐班。

张深

张深　冯城开元寺留题

本自无涯宦海游，如何杖策访田畴。

太平岂是浑无象，两两耕夫话有秋。

张声道

张声道　九折岩

池绕九岩边，鸳鸯自在眠。

圆荷浮簇簇，翠葆静涓涓。

沾足三春雨，清和四月天。

庭空无一事，真乐付诗篇。

张声道

张声道　九折岩

酒送钟声随晚照，雨添竹色荐新凉。

栏干烛影水波静，帘卷杯深荷度香。

张师德

张师德　送僧归护国寺

喜陪人杰论三乘，岩室经年锁翠稜。

六代有师传法印，万缘无象监心灯。

赤城道远明霞画，瀑布声寒月照冰。

迹似孤云縻不得，清秋归兴杖蛮藤。

张师夔

张师夔　小桃源

策杖西行路曲斜，一溪春水野人家。

武陵胜处今何在，不问桃源问落花。

张师锡

张师锡　老儿诗五十韵

鬓发尽皤然，眉分白雪鲜。

遧遮延客话，伛偻抱孙怜。

无病常供粥，非寒亦衣绵。

假温衾拥背，借力杖搘肩。

貌比三峰客，年过四皓仙。

唤方离枕上，扶始到门前。

每爱烹山茗，常嫌飣石莲。

耳聋如塞纩，眼暗似笼烟。

宴坐羸凭几，乘骑困亸鞭。

头摇如转旋，脣动若抽牵。

骨冷愁离火，牙疼怯漱泉。

形骸将就木，囊橐尚贪钱。

胶睫干眵缀，黏髭冷涕悬。

披裘腰懒系，濯手袖慵揎。

抬举衣频换，扶持药屡煎。

坐多茵易破，行少履难穿。

喜婢裁裙布，嗔妻买粉钿。

房教深下幕，床遣厚铺氈。

琴听怜三乐，图张笑七贤。

看经嫌字小，敲磬喜声圆。

食罢羹流袂，杯馀酒带涎。

乐来须遣罢，医到久相延。

裹帽纵横掠，梳头取次缠。

长呈思往事，多感听哀弦。

气注腰还重，风牵口便偏。

墓松先遣种，読石预教镌。

客到唯求药，僧来忽问禅。

养茶悬灶壁，晒艾曝簷椽。

怒僿空睁眼，嗔儿谩握拳。

心惊嫌蹴踘，脚软怕秋千。

局缩同寒狖，摧貀似饱鸢。

观瞻多目眩，举动即头旋。

女嫁求红烛，男婚乞彩牋。

已闻颁几杖，宁更佩韦弦。

宾客身非与，儿孙事已传。

养和屏作伴，如意拂相连。

久弃登山屐，惟存负郭田，

呻吟朝不乐，展转夜无眠。

呼稚临床畔，看书就枕边。

冷疑怀賏水，虚讶耳闻蝉。

束帛非无分，安车信有缘。

伏生甘坐末，绛老让行先。

拘急将风夜，昏沈欲雨天。

鸡皮尘渐渍，齯齿食频填。

每忆居郎署，常思钓渭川。

喜逢迎佛会，羞赴赏花筵。

径狭容移槛，阶危索减砖。

好生梵鸟纲，恶杀拆渔船。

既感桑榆日，常嗟蒲柳年。

长思当弱冠，悔不乘狂颠。

张师锡

张师锡　喜子及第

御榜今朝至，见名心始安。

尔能俱中第，吾遂可休官。

贺客留连饮，家书反覆看。

世科谁不继，得慰二亲难。

张师颜

张师颜　送程给事知越州

才臣新命辍卿联，漕挽于今委重官。

一道去蠲民疾苦，重江甯恤路艰难。

行舟使节威声远，祖帐都门暑气残。

奏课佇闻居上等，归来恩异耸群观。

张师正

张师正　句

蜗角功名时不与，涧松材斡老甘休。

张师正

张师正　句

旧将封侯尽，降王赐姓归。

张师正

张师正　句

分鹿是非皆委梦，落花贵贱不由人。

张师正

张师正　武陵别文莹上人

忆昔荆州屡过从，当时心已慕冥鸿。

渚宫禅伯唐齐己，淮甸诗豪宋惠崇。

老格疏间松倚涧，清谈潇洒坐生风。

史官若觅高僧事，莫把名参伎术中。

张师正

张师正　武陵别文莹上人

碧嶂孤云冉冉归，解携情绪异当时。

余生岁月能多少，此别应难约后期。

张师中

张师中　枫桥寺

吴门多精蓝，此寺名尤古。

距城七里馀，冠盖日亭午。

斜迳通采香，远岫对栖虎。

岩扉横野桥，塔影落前浦。

霜楼鸣晓钟，夕舸轧双橹。

方丈中有人，学佛洞禅语。

迹忙心已闲，道乐行弥苦。

不为喧所迁，意以静为主。

何必深山林，峰峦绕轩户。

张时中

张时中　题汪水云诗卷

吴江潮落晓光微，万里风沙扑面飞。

帝化海滨精卫怨，仙吟华表令威归。

秋空愁断铜仙远，夜雨歌沉玉树非。

随意黄冠方外去，云台何似首阳薇。

张湜

张湜　句

吴山空对越山明。

张士环

张士环　和白君

天下英雄只豫州，阿瞒不共载天仇。

山河割据三分国，宇宙威名丈八予。

江上祠堂严剑佩，人间刁斗见银钩。

空馀诸葛秦川表，左袒何人复为刘。

张士逊

张士逊　答陈文惠

八十光阴有二年，烟萝门户喜开关。

近来无奈山内相，频寄书来许缀班。

张士逊

张士逊　官舍书事二首

一载涪江上，转添山野情。

手携僧共出，笔放吏归耕。

张士逊

张士逊　官舍书事二首

官舍如僧舍，翛然万虑清。

等闲无客到，容易有苔生。

张士逊

张士逊　寄陈文惠

赭案当年并命时，蒹薜衰飒倚琼枝。

皇恩乞与桑榆老，鸿自高冥凤在池。

张士逊

张士逊　寄唐山人

梓潼江口涪江上，深僻还如樗杜村。

独坐翠光喷钓艇，万家寒影落吟轩。

张士逊

张士逊　句

苏壁留诗志何大，可怜太华老图南。

张士逊

张士逊　句

人家飞鸟外，官舍翠屏中。

张士逊

张士逊　句

李成谢世范宽死，唯有长安许道宁。

张士逊

张士逊　句

白浪分吴国，青山隔楚天。

张士逊

张士逊　句

曾此焚香动圣容。

张士逊

张士逊　麻姑山

结友寻真重驻留，行行浑似近蓬邱。

人擎绿玉简齐立，水带碧桃花乱流。

松盖几层须自老，芝英三秀又谁收。

坐中忽见红云起，疑是仙姑访旧游。

张士逊

张士逊　送柴大谏赴阙

一万余家留恋意，二三十里管弦声。

惠加潼水流难尽，鞭指金门望转清。

张士逊

张士逊　送高学士知越

著撰烦鸿笔，均劳利建侯。

僧随天际棹，郡冠浙东州。

山影四明接，溪声万壑流。

谢家风月在，公外称冥搜。

张士逊

张士逊　送僧归护国寺

一言已了忘筌谊，诸祖休传坏色衣。

只履远过葱岭去，片云高傍石桥归。

海宫有请杯慵度，尘劫无涯锡倦飞。

元帅香灯持百载，又从枢府发清辉。

张士逊

张士逊　题宝盖岩寺

身为冠冕留，心是云泉客。

每到云泉中，便攎忘归迹。

况兹宝盖岩，天造清凉宅。

税车官道边，谁知愿言适。

张士逊

张士逊　题建宁县洛阳村寺

金谷花时醉几场，旧游无日不思量。

谁知万水千山里，枉被人言过洛阳。

张士逊

张士逊　题西庵寺

西庵深入西山里，算得当年少客游。

密密石丛盘小径，涓涓云窦泻寒流。

松皆有节谁青盖，僧尽无心也白头。

欲刷粉牌书姓字，调卑官冗不堪留。

张士逊

张士逊　晚春游金明抵暮入宜秋门阍兵捧门牌请官位因书一阕

闲游灵沼送春回，关吏何须苦见猜。

八十衰翁无品秩，昔曾三到凤池来。

张士逊

张士逊　锡杖泉

灵踪遗几载，卓锡在高岑。

妙法归何地，清泉流至今。

苔花生细细，云叶映沈沈。

桂魄皎清夜，分明六祖心。

张士逊

张士逊　峡山寺

峡寺一停桡，新秋暑乍消。

幽怀徒易释，肥遁固难招。

翠攎千峰活，红分数叶凋。

优游虚岁月，何以报清朝。

张士逊

张士逊　忆越州

稽山岩壑深复高，思之谁妙丹青毫。

霜缣若得一千幅，伻图何必乘兰舠。

张士逊

张士逊　忆越州

平湖八百里多奇，君曾纵赏无余遗。

不知风月谁为主，夷犹未必如当时。

张士逊

张士逊　雍熙中植桐于萧寺壬辰登科后告老来寺留题

桐枝手植有桐孙，二纪重来愧此身。

三匹衣鱼联贵仕，十洲轩冕接清尘。

耕桑虽喜多新陇，耆艾堪嗟少故人。

萧寺前题粉壁在，又书丁巳对壬辰。

张士逊

张士逊　云峰寺

百越回辕度翠微，全家还憩白云扉。

白云知我帝乡去，旋拂征鞍也要归。

张士逊

张士逊　知邵武县祷雨大有感应任满作诗纪其事

乞灵曾爇一炉烟，言下滂沱救旱田。

今日解龟留数字，要教来者更恭虔。

张氏

张氏　寄陈秋塘

五湖风雪分头去，千里淮山信脚行。

涉世真成妄男子，谈诗长忆老先生。

塘边瓜茹须频灌，郭外田畴粗可耕。

莫倚瘦筇吟白发，浪传新句入都城。

张氏

张氏　诗一首

罗幕泥金窣地垂，夜香烧尽二更时。

不知帘外溶溶月，上到梅花第几枝。

张氏

张氏　赠人

云鬓慵梳睡不忺，倚阑听燕语虚檐。

春愁自是无重数，生怕东风揭绣帘。

张世美

张世美　思维路

一来一往几车马，可北可南多路岐。

莫待迷途重回首，未曾差处着思维。

张世英

张世英　句

霅溪深极地根清，四水交流激射声。

张式

张式　九鲤湖

半生漂落江湖外，此日登楼花正开。

丹灶依然沈润水，珠帘空自挂瑶台。

昔年道士何时去，前度游人今又来。

点检洞门题咏处，几多墨迹篆苍苔。

张适正

张适正　莫愁村

纷纷花雨暗江头，隔岸烟村唤莫愁。

艇子只今谁是主，方知身世是虚舟。

张栻

张栻　安国晚酌葵轩分韵得成字

桐花三月寒，风雨满江城。

使君晚被酒，千骑过友生。

名谈宿雾卷，逸气孤云横。

挥斥看墨妙，笑语皆诗成。

人物有如此，尔辈赖主盟。

更呼南邻客，共此樽酒倾。

爱我庭下竹，头角方峥嵘。

永怀冰雪姿，宁复世俗情。

新篇一湔祓，凡木不足程。

原言谨封殖，岁晚长敷荣。

张栻

张栻　安国置酒敬简堂分韵得柳暗六春字

桴鼓息荒村，襲襫盛南亩。

永日省文书，呼客共樽酒。

主人出尘姿，宛是灵和柳。

行归帝所游，此地岂淹久。

张栻

张栻　安国置酒敬简堂分韵得柳暗六春字

公卧百尺楼，余子可下瞰。

我每奉谈麈，汲古得探探。

身外皆为余，此道要无憾。

从渠梅雨天，阴晴递明暗。

张栻

张栻　安国置酒敬简堂分韵得柳暗六春字

公憎孔壬面，怪石乃寓目。

夜堂发深藏，林立惊满屋。

我亦苦嗜此，一见下风伏。

何当载而归，妙策三十六。

张栻

张栻　安国置酒敬简堂分韵得柳暗六春字

堂下列丝竹，堂上娱佳宾。

相看夜未艾，乐此笑语真。

风流今属公，我辈但逡巡。

文章千古意，翰墨四时春。

张栻

张栻　八咏楼有感

仲舒旧事无人记，家令风流一世倾。

天下何曾识真吏，古来几许尚虚名。

张栻

张栻　八月既望要详刑护漕游水东早饭碧虚遍观霞程曾龙隐诸岩晚酌松关放

漓江即湘江，戢戢清见石。

其东列群峰，秋色碧复碧。

日出雾露收，草径上逼侧。

凭栏揩望眼，已足慰畴昔。

更窥岩穴胜，创见为惊咋。

如何数里间，奇观相接迹。

宽同厦屋深，划若巨灵擘。

日月递光景，风云变朝夕。

石桥几年成，乳窦时一滴。

神龙旧隐处，仰视多辟易。

蜕迹凛犹存，隐隐印霜脊。

下有澄湫深，余波漱苍壁。

往者已仙去，来者此其宅。

薄晚扣松关，风过声索索。

聊麾车骑退，容我且散策。

却望訾家洲，轻舫度前碛。

回首烟树林，已复挂蟾魄。

宇旷净余滓，群物被光泽。

何所寄遐思，空岩皎虚白。

清辉可一规，水色相激射。

天边与川上，亭亭如合璧。

居然广寒游，不用假六翮。

班坐依微澜，晤赏共佳客。

因之想千载，讵有今古隔。

箫鼓归夜阑，观者粲城陌。

往往罗杯盘，班班见殽核。

谅因年岁丰，人意少舒适。

视尔意少舒，於阳亦忻怿。

张栻

张栻　芭蕉茶送伯承伯承赋诗三章次韵

与子艺兰九畹，胜渠赐璧一双。

更碾春风白雪，同看明月清江。

张栻

张栻　芭蕉茶送伯承伯承赋诗三章次韵

正色可参官焙，妙香还近嵇山。

草木丛中清绝，天教散在人间。

张栻

张栻　芭蕉茶送伯承伯承赋诗三章次韵

春去云藏岳麓，梅黄雨涨昭潭。

政尔倚栏无那，一瓯唤起清谈。

张栻

张栻　跋王介甫游钟山图

林影溪光静自如，萧痚短鬓独骑驴。

可能胸次都无事，拟向山中更著书。

张栻

张栻　彪德美来会于泉有诗因次韵

君卧衡山行，我行湘水滨。

相逢还莫逆，清绝两无尘。

胜集追前日，轻阴后小春。

濯缨聊复尔，举首谢簪绅。

张栻

张栻　别离情所钟十二章章四句送定叟弟之官严陵

别离情所钟，会合意无斁。

如何仅逾岁，复赋弟行役。

张栻

张栻　别离情所钟十二章章四句送定叟弟之官严陵

岁律亦已暮，风烈雪漫漫。

去路阻且长，念子衣裘单。

张栻

张栻　别离情所钟十二章章四句送定叟弟之官严陵

严之水沦漪，其山复苍苍。

子陵钓游地，草木有余光。

张栻

张栻　别离情所钟十二章章四句送定叟弟之官严陵

我昔临此州，民容拙使君。

子行为多谢，慰彼无毫分。

张栻

张栻　别离情所钟十二章章四句送定叟弟之官严陵

别驾亦何事，休戚理则同。

但使民受惠，无论别驾功。

张栻

张栻　别离情所钟十二章章四句送定叟弟之官严陵

巍巍孤高亭，念我昔所喟。

子也时一登，千载起立志。

张栻

张栻　别离情所钟十二章章四句送定叟弟之官严陵

义路本如砥，利径剧羊肠。

何以书子绅，世德不可忘。

张栻

张栻　别离情所钟十二章章四句送定叟弟之官严陵

自昔谨交际，人情易因循。

敬始以念终，君子贵守身。

张栻

张栻　别离情所钟十二章章四句送定叟弟之官严陵

邻邦吕正字，质疑时以书。

校官有袁子，苦语莫厌渠。

张栻

张栻　别离情所钟十二章章四句送定叟弟之官严陵

藐兹遗体重，相对子与予。

祝子以自爱，念不忝厥初。

张栻

张栻　别离情所钟十二章章四句送定叟弟之官严陵

云满南阳陌，书藏善和宅。

行行重回首，无使归思隔。

张栻

张栻　别离情所钟十二章章四句送定叟弟之官严陵

送子目力短，朔风吹我裾。

心焉独如结，子也当念予。

张栻

张栻　丙申至前五日复坐南窗忆去年诗又成两章

依然红日照窗楣，还是去年消息时。

妙理不须寻辙迹，只於生处验新知。

张栻

张栻　丙申至前五日复坐南窗忆去年诗又成两章

新晴物物有春意，正值一阳来复时。

变化无穷俱是易，探原密处起乾知。

张栻

张栻　采菊亭

陶公千载人，高标跨余子。

岂无济时念，敛荫独知止。

归来卧衡门，无愠复何喜。

九日天气佳，东篱撷芳蕊。

举头见南山，佳处政在此。

地偏心则远，意得道岂否。

张侯谢银鱼，筑室娱燕几。

小亭才寻文，景物自新美。

颇闻双瞳清，亦复强步履。

不妨数登临，倚杖看云起。

高咏悠然篇，冰鸿送千里。

张栻

张栻　长沙郡丞丁君挽词

帘吏今尤重，朝家诏举频。

方看千里驾，忽尽百年身。

职业忧劳甚，游从笑语真。

空令行路叹，没后见清贫。

张栻

张栻　长沙历冬无雪正月十日与客登卷云亭望西山始见一白莫夜复大作竹声

冬温气苦眡，玄冥未书勋。

薄雪殿余腊，一夜收楚氛。

欢欣想农圃，润泽到蒿芹。

我亦破晓出，唤客来卷云。

苍苍西山树，栖此万鹤群。

爽气入病眼，幽怀惬前闻。

意到自举酒，语多只论文。

薄莫势未已，飞花复缤纷。

还将萧瑟声，一一付竹君。

洗盏且更酌，清绝未酣醺。

张栻

张栻　晨钟动雷池望日

浮气列下陈，天净澄秋容。

朝暾何处升，偏偏认微红。

须臾眩众采，阊阖开九重。

金钲忽涌出，晃荡浮双瞳。

乾坤豁呈露，群物光芳中。

谁知雷池景，乃与日观同。

徒倾葵藿心，再拜御晓风。

张栻

张栻　城南即事

活泉细引忽盈沟，自绕书斋堦堦流。

添得眼前无限思，石桥竹坞共清幽。

张栻

张栻　城南即事

一春风雨水平湖，更觉湖心月榭孤。

坐看百花开落遍，依然山色对清庐。

张栻

张栻　城南即事

东风吹得绿成阴，积雨初收柳絮轻。

记取湘中最佳处，橘花开时香满城。

张栻

张栻　城南即事

月榭当湖景最句，故人千里寄新题。

背栏看字成相忆，何日能来步柳堤。

张栻

张栻　城南即事

茅亭水溜四周遭，花木经春一一高。

却望西山隔江水，经思一叶泛云涛。

张栻

张栻　城南即事

枕边风雨过今春，起步园林已绿阴。

更向坡头望湘浦，水云无际绕遥岑。

张栻

张栻　城南杂咏二十首　采菱舟

散策下亭阿，水清鱼可数。

却上采菱舟，乘风过南浦。

张栻

张栻　城南杂咏二十首　船斋

窗低芦苇秋，便有江湖思。

久已倦垂纶，游鱼不须避。

张栻

张栻　城南杂咏二十首　琮琤谷

幽谷竹成阴，悬流着石清。

不妨风月夕，来此听琮琤。

张栻

张栻　城南杂咏二十首　东渚

团团凌风桂，宛在水之东。

月色穿林影，却下碧波中。

张栻

张栻　城南杂咏二十首　卷云亭

云生山气佳，云卷山色静。

隐几亦何心，此意相与永。

张栻

张栻　城南杂咏二十首　兰涧

艺兰北涧侧，涧曲风纡余。

原言植根固，芬芳长慰予。

张栻

张栻　城南杂咏二十首　丽泽

长哦伐木篇，伫立以望子。

日暮飞鸟归，门前长春水。

张栻

张栻　城南杂咏二十首　柳堤

前年种垂柳，已复如许长。

长条莫攀折，留待映沧浪。

张栻

张栻　城南杂咏二十首　梅堤

亭亭堤上梅，历历波间影。

岁晚忆夫君，寂寞烟渚静。

张栻

张栻　城南杂咏二十首　蒙轩

开轩仅寻丈，水竹亦萧痚。

客来须起敬，题榜了翁书。

张栻

张栻　城南杂咏二十首　纳湖

原原锡潭水，汇此南城阴。

岸花有开落，水盈无浅深。

张栻

张栻　城南杂咏二十首　南阜

湘水接洞庭，秋山见遥碧。

南阜时一登，搔首意无斁。

张栻

张栻　城南杂咏二十首　山斋

叠石小峥嵘，修篁高下生。

地偏人迹罕，古井辘轳鸣。

张栻

张栻　城南杂咏二十首　石濑

流泉自清写，触石短长鸣。

穷年竹根底，和我读书声。

张栻

张栻　城南杂咏二十首　书楼

高楼出林杪，中有千载书。

昔人不可见，倚槛意何如。

张栻

张栻　城南杂咏二十首　听雨舫

风吹渡头雨，摵摵蓬上声。

欣然会心处，端复与谁评。

张栻

张栻　城南杂咏二十首　西屿

系舟西岸边，幅巾自来去。

岛屿花木深，蝉鸣不知处。

张栻

张栻　城南杂咏二十首　咏归桥

四序有佳趣，今古盖共兹。

桥边独微吟，回首忘所之。

张栻

张栻　城南杂咏二十首　月榭

危阑明倒影，面面涌金波。

何处无佳月，惟应此地多。

张栻

张栻　城南杂咏二十首　濯清亭

芙蓉岂不好，濯濯清涟漪。

采之不盈把，怊怅暮忘饥。

张栻

张栻　初春和折子明岁前两诗

古今同活法，妙处在阿堵。

浮云兴和祟，白黑可坐数。

穷冬掩关卧，岂为作诗苦。

挑灯读韦编，至味可深咀。

张栻

张栻　初春和折子明岁前两诗

新春风雨中，日日鸠鸣屋。

小园政可步，柰此泥涴足。

却坐问樽酒，知足乃不辱。

一杯径陶然，敢羡车载曲。

张栻

张栻　初食荔枝

开奁未暇论香味，便合令居第一流。

细擘轻红倾瑞露，周南端复且淹留。

张栻

张栻　初食荔枝

照水依山只自奇，晞风沐雨借光辉。

冰肌不受红尘涴，趙颊从教酒晕肥。

张栻

张栻　初夏偶书

江潭四月熟梅天，顷刻阴晴递变迁。

扫地焚香清画水，一窗修竹正森然。

张栻

张栻　除夕登仲宣楼

怀土昔人志，伤时此日心。

长江霜潦净，故国莫烟深。

访古多遗恨，凭栏更独吟。

细看前浦树，生意已堪寻。

张栻

张栻　除夜立春

积雪阴难解，新梅冻未开。

谁知残腊底，已报早春来。

一气元无息，群儿浪自猜。

短檠非守岁，百感政交怀。

张栻

张栻　春日西兴道中

短短菰蒲绿未齐，河洲水暖雁行低。

归时须趁春光浅，待得春深意却迷。

张栻

张栻　春日西兴道中

江梅已过杏花初，尚怯余寒著萼痚。

待得重来几枝在，半随蝶翅半蜂须。

张栻

张栻　春日西兴道中

岸容山意两溶溶，便是东皇第一功。

春色平铺人不见，却将醉眼认繁红。

张栻

张栻　春日西兴道中

一川晓色鹭分去，两岸烟花莺带来。

径欲卜居从钓叟，绿杨缺处竹门开。

张栻

张栻　春日西兴道中

檐铎无声鸟语稀，径深钟梵出花迟。

日长遍绕溪南寺，未信东风属酒旗。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

熙熙阳春，既发既舒。

翼翼南亩，是展是图。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

嗟尔农夫，各敬乃事。

往利尔器，诫尔妇子。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

惟生在勤，勤是及时。

惟时之趋，时不尔违。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

祁祁甘雨，膏我下土。

羽羽谷风，和泽乃音。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

往即尔耕，惟力之深。

往莳尔苗，勿倦其耘。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

于日于夕，自遂自达。

尔心勿忘，彼生孰遏。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

惟天之心，矜我下民。

民不违天，使尔有成。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

既穟既实，既坚既好。

尔获既周，行养尔老。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

保尔家室，抚乐幼樨。

既迄有年，复思嗣岁。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

嗟尔父老，其训其诫。

俾务於本，惟土物爱。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

不念其本，则越其思。

所思既越，害斯百罹。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

嗟乐父老，其告其喻。

尔之有生，君实覆汝。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

尊君亲上，其笃勿忘。

小心畏忌，率于宪章。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

嗟尔父老，教之孝悌。

孰无父母，与其同气。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

反于尔心，孰无爱敬。

即是而推，乌往不顺。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

嗟尔父老，勿替谆谆。

其未率从，警厉其身。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

告以祸患，其使知惧。

无俾蹉趺，以陷罪罟。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

惟国之法，烨烨其垂。

使尔知避，岂欲尔施。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

尔或自陷，予疚予恫。

曷使予怀，寘于尔衷。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

於赫圣主，敷德流泽。

布宣弗勤，时予之责。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

咨尔父才，助予念兹。

岂予之助，报国是宜。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

粤以今日，劝相干郊。

乃作此诗，以懋尔劳。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

咨尔父老，尚演厥义。

其讽其歌，于乡于里。

张栻

张栻　淳熙四年二月既望静江守臣张某奉诏劝农于郊乃作熙熙阳春之诗二十

俾一其心，服我训言。

击鼓坎坎，自古有年。

张栻

张栻　淳熙乙未春予有桂林之役自湘潭往省先茔以二月二日过碧泉与客煮茗

下马步深径，洗盏酌寒泉。

念不践此境，于今复三年。

人事苦多变，泉色故依然。

缅怀德人游，物物生春妍。

当时疏辟功，妙意太古前。

屐齿不可寻，题榜尚觉鲜。

书堂何寂寂，草树亦芊芊。

于役有王事，未暇谋息肩。

聊同二三子，煮茗苍崖边。

预作他年约，扶犁山下田。

张栻

张栻　醇叟崇道之丧未得往哭闻窀穸有期辄赋二章以相挽者

庆席亲贤胄，心知道义尊。

如何着闲处，终不近修门。

三载成和别，微言未细论。

人琴俱寂寞，风雨闭丘园。

张栻

张栻　醇叟崇道之丧未得往哭闻窀穸有期辄赋二章以相挽者

晚岁浑无事，端居只自如。

冰霜浇块磊，日月老蘧簒。

山寺留题墨，晴窗罢卷书。

从今行岳路，忍复过公庐。

张栻

张栻　次陈择之游湖韵

落日游鱼上，青林白鸟过。

稻香来隔岸，岩影占清波。

招隐何年赋，寻幽此地多。

晚凉容纵棹，听我采菱歌。

张栻

张栻　次韩机幕韵

韩杜有佳句，炯炯如辰星。

自昔此邦胜，中土亦饫听。

奇观今愈多，洞户长不扃。

秀色真可餐，腴泽到畦丁。

寒岩度轻舫，瘦岭着危亭。

因已小雁荡，宁复谈屏谈。

自我来拥麾，每思御风泠。

如何半载间，足迹才一经。

居然俯仰中，便觉尘虑冥。

旧刻暗苍藓，往事过奔霆。

颇闻烟霞外，往往接神灵。

向来羽衣士，吐内夸奇龄。

终焉亦归尽，难留鬓毛青。

塞雁度霄汉，沙鸥飞远汀。

大哉天壤间，逍遥各随形。

人生亦何有，泛若水不萍。

勿作分外念，但勉明德馨。

乘时各努力，日驭不我停。

梦回故园好，兰菊罗中庭。

从知靖节醉，远胜次公醒。

张栻

张栻　次韵伯承见简探梅之什且约人日同游城东

江湖漫浪岁年晚，虽有梅花谁寄远。

城中可人独吴郎，不惜日力供往返。

东郭枝头玉雪明，下有清浅溪流横。

新春好趁花前约，莫待飘零空作恶。

张栻

张栻　次韵陈寺丞除体

建议了亡补，归来谢驰驱。

除荒城南丘，有田十亩余。

满城车马喧，得此逃空虚。

平湖永昼静，泉声杂埙竽。

定自非偶然，供我耳目娱。

执热者谁子，来浣尘土补。

破颜为我笑，共看云卷舒。

危机起於中，胡越生同车。

成功妙克己，八荒无一区。

收心试参此，得失竟焉如。

开缄得君诗，嗜好如我迂。

闭门君未可，出处本非痚。

张栻

张栻　次韵德美碧感旧之什且约胡广仲伯逢季丘来会上封

相逢倾盖地，回首叹川上。

士穷不足怪，但喜气愈王。

凛然岁寒姿，儒林有龙象。

栖迟似隐君，矍铄真诗将。

惟应一弹指，欲了四大藏。

旧羽想冰消，岂复留余恙。

新篇更纡余，和气兴醖酿。

却思东鲁游，几载南阳葬。

风霜摧宰木，日月随过浪。

岂期经世心，晚岁成独往。

萧然屋半欹，使我怀抱怆。

独有千载传，此事可凭仗。

细观宇宙间，何得复何丧。

尚期浮云开，衡岳来见状。

秋壑采兰荪，霜林收栗橡。

晓看日浮空，夜赏雪侵帐。

更怜二三友，前山屹相望。

文会傥来寻，胜践天所相。

妙理须细论，长歌却雄放。

褰裳请勿疑，当仁应不让。

张栻

张栻　次韵范至能峡中见寄

合绾丝纶对紫薇，却扪青壁听猿啼。

只应许国心金石，蜀道如天亦可梯。

张栻

张栻　次韵刘枢密

朔风漠漠低黄云，晓看缤纷万鹤群。

为应农祥眉一展，更将余力付斯文。

张栻

张栻　次韵刘枢密

燕寝凝香意自长，不须乘月据胡床。

新正更喜身强健，和气都归柏子觞。

张栻

张栻　次韵无为使君尊兄见寄之什

江山接境相望近，风雨一春音问痚。

安得从公苕霅上，幅巾一叶卧看书。

张栻

张栻　次韵许深父

日日经行只小园，静搘邛竹听鸣泉。

此时心事何人共，素壁题诗第几篇。

张栻

张栻　次韵许深父

西山老木正亭亭，云影参差阴复晴。

手卷残书天欲暮，闻君剥啄叩门声。

张栻

张栻　次韵许深父

却下斜坡并柳堤，双飞燕子正衔泥。

纷纷风雨春将半，渌涨平湖桥柱低。

张栻

张栻　次韵许深父

下瞰寒江百尺坡，小松新种也婆娑。

栽培拟待凌云日，眼底浮花奈若何。

张栻

张栻　次韵许深父

年中一稔原无余，渐喜微呼息里胥。

赢得闲身学农圃，未妨斜日带经锄。

张栻

张栻　次韵元晦择之雪中见怀

流水浩无息，游云去不休。

我思在何许，起步三径幽。

男子四方志，胡为守一丘。

盍簪未可期，此意空绸缪。

平生子朱子，砥柱屹横流。

探古独遐观，万象供双眸。

结友得林子，苦心事穷搜。

看渠清介姿，便可披羊裘。

昔者千里驾，共我风雪驾，

共我风雪游。永言清绝景，

只以好语酬。居然隔年别，

却喜翰墨留。诗来尚记忆，

知子不我尤。讲羽今难忘，

离索古所忧。但当勉耘耔，

岁晚傥可收。

张栻

张栻　次韵赵漕

中宵忧岁不成寐，一雨为霖敢自虞。

应是行台借余润，故教均泽及樵苏。

张栻

张栻　次韵赵漕

雨声历历来庭户，喜色津津到泽虞。

击壤径思同野老，名亭讵敢学坡苏。

张栻

张栻　次韵周畏知问讯城东梅坞七首

城东幽事如许，一见定胜百闻。

苦雨斜风无柰，断桥流水余芬。

张栻

张栻　次韵周畏知问讯城东梅坞七首

谁知牛铎黄钟，寡和阳春白雪。

如君句法饱参，妙处不关言说。

张栻

张栻　次韵周畏知问讯城东梅坞七首

春意新回庭树，角声莫起江城。

更着水仙为伴，真成难弟难兄。

张栻

张栻　次韵周畏知问讯城东梅坞七首

可是看花不厌，城南更欲城东。

多谢诸君着语，莫教孤负春风。

张栻

张栻　次韵周畏知问讯城东梅坞七首

堤上已垂新柳，屋边尚有钱梅。

雪尽春生湖水，野航竟日悠哉。

张栻

张栻　次韵周畏知问讯城东梅坞七首

人情自尔变迁，此道不渝燥湿。

未妨静处闲观，要知二五即十。

张栻

张栻　次韵周畏知问讯城东梅坞七首

短筇遍历溪山，款段时寻邻里。

遇酒聊一中之，得句亦偶然耳。

张栻

张栻　次赵漕赠王昭州韵

煌煌金节按江城，驿路梅花正小春。

闻说争迎来满道，定将可术慰斯民。

憩棠异日夸南国，怀橘归时拜寿亲。

汉泽会看均一路，要令治象复熙淳。

张栻

张栻　从吕扬州觅芍药栽

扬州风物故依然，梦想他时楚水边。

乞与灵根归自种，梢头纎栗看新年。

张栻

张栻　从郑少嘉求贡纲余茶

贡包余璧小盘龙，独占人间第一功。

乞与清风行万里，为君一洗瘴云空。

张栻

张栻　从郑少嘉求贡纲余茶

茗事萧痚五岭中，修仁但可愈头风。

春前龙焙令人忆，知与故人风味同。

张栻

张栻　大云岩

平地直突兀，颓然若负龟。

初疑斤斧凿，安得此巧奇。

乃知化工巧，精意运神机。

岩深翠长滴，冲冲阅四时。

张栻

张栻　道側　残火温酒有作

阴崖冲雪寒肤裂，野路燃薪春意回。

旋暖提壶倾浊酒，陶然绝胜夜堂杯。

张栻

张栻　道间晚稻甚盛喜而赋此

我行自喜有胜事，夹道黄云禾黍秋。

闻道今年罢和籴，老农卒岁傥宽忧。

张栻

张栻　道旁见获者

腰鎌声相呼，十百南亩获。

妇持黍浆馈，幼稚走雀跃。

辛勤既百为，幸此岁不恶。

王租敢不供，大室趣逋约。

虽云粒米多，未办了升龠。

姑宽目前饥，讵有卒岁乐。

乐岁尚尔为，一歉更何托。

书生独多忧，何以救民瘼。

张栻

张栻　道中景物甚胜吟赏不暇因复作此

支筇石壁听溪声，却看云山万叠新。

总是诗情吟不彻，一时分付与吾人。

张栻

张栻　登楚野亭见张舍人题字

英豪自昔多遗恨，人物于今正渺然。

来访舍人题字处，淡烟莎草满平川。

张栻

张栻　登法华台

山间景物转流年，台上风光处处传。

放目便应云梦小，凭栏平挹祝融巅。

忽寻故国占天际，谁看孤舟系岸边。

百感还将山下去，肯同槁木堕深禅。

张栻

张栻　登江陵郡城观雪

黄云澹四垂，飞雪忽无际。

排空风力静，整整若有制。

穿林初着花，点瓦已成毳。

低连七泽波，远接关河势。

凭城领奇观，壮思起病滞。

四年领边州，气候苦多眡。

清秋日昏昏，仲冬雷虺虺。

雪花有时零，转首即开霁。

及兹洗瘴眸，天公岂无意。

为邦抱百忧，但原得丰岁。

对之一欣然，一饮心已醉。

春前尚余腊，三白或可冀。

更约竹间梅，共作岁寒计。

张栻

张栻　登楼

风雨经旬只闭门，朝来倚槛已春深。

不知花片飞多少，但觉江城满绿阴。

张栻

张栻　登山有作

上头壁立起千寻，下列群峰次第深。

兀兀篮舆自吟咏，白云流水此时心。

张栻

张栻　登岳麓赫曦台联句

泛舟长沙渚，振策湘山岑。

烟云渺变化，宇宙穷高深。

怀古壮士志，忧时君子心。

寄言尘中客，莽苍谁能寻。

定叟弟频寄黄蘖仰山新芽尝口占小诗适灾患亡聊久不得遣寄今日方能写此瘴雨昏昏梅子黄，午窗归梦一绳床。江南云腴忽到眼，中有吾家棠棣香。

集云峰顶风霜饱，黄蘺洲前水石清。

不入贡包供玉食，只应山泽擅高名。

张栻

张栻　定叟弟生朝遣诗为寿

我昔在严城，惟子桂林思。

旧游复更践，相望仍今兹。

行止不可期，会合何参差。

况乃近重九，清杯忆同持。

想子抚初度，难忘蓼莪诗。

而我独东向，殷勤颂期颐。

祝子以爱身，永佩过庭规。

勉子事远业，昔贤以为师。

安车按节度，中道行逶迤。

他年老兄弟，鹤发仍庞眉。

岁晚话平生，期以无愧辞。

及此良未易，兢兢原同之。

张栻

张栻　定叟弟生辰

清秋记弧矢，举酒颂年长。

别去今逾岁，情亲只对床。

韦编闲玩味，幕府小徜徉。

刮目综时看，光晖映棣棠。

张栻

张栻　读李邕碑

荒榛日莫倚筇时，叹息危亭北海碑。

后辈但知尊字画，当年不得戍边垂。

岂关贝锦有成祸，只恐干将不自奇。

杜老惜才千古意，如今谁咏六公辞。

张栻

张栻　渡兴乐江望祝融

日上宁容晓雾遮，须臾碧玉贯明霞。

人谋天意适相值，寄语韩公不用夸。

张栻

张栻　多景楼

畴昔南徐地，登临北固楼。

平原迷故国，沧海接江流。

木落烟莎晚，城孤鼓角秋。

寄言鸥鹭侣，吾已具扁舟。

张栻

张栻　二使者游东山酒后寄诗走笔次韵

颇闻东山盛行乐，坐想风前酒兴豪。

领略正应胸次别，吟哦更觉笔端高。

张栻

张栻　二使者游东山酒后寄诗走笔次韵

绣衣双节从天下，文字皆称一世豪。

桂山发地凛千尺，新诗与之相并高。

张栻

张栻　二使者游东山酒后寄诗走笔次韵

壮岁几成山水癖，年来袖手不能豪。

忽传灯底诗篇好，但想云间屐齿高。

张栻

张栻　二月二十日野步城南晚与吴伯承诸友饮裴台分韵得江字

春日烟沙岸，禅房风竹窗。

有时倾绿酒，随处见清江。

世路纷多辙，吾生老此邦。

千林看不尽，白鸟去双双。

张栻

张栻　二月二十五日登裴台坐上口占

朝来风雨好，抱病亦登临。

故国江山在，荒城花柳深。

忧时空百虑，望远只微吟。

春事如樱笋，幽盟可重寻。

张栻

张栻　方广道中半岭少憩

半岭篮舆小驻肩，眼中已觉渺云烟。

山头更尽无穷境，非是人间别有天。

张栻

张栻　方广圣灯

阴壑传闻炯夜灯，几人高合费追寻。

山间光景只常事，堪笑尘寰万种心。

张栻

张栻　方广寺睡觉

僧舍孤衾寄此情，庄生梦破晓钟声。

浮沤踪迹原无定，惆怅西风一夜清。

张栻

张栻　访罗孟弼竹园

篮舆呕轧上荒坡，奈此缘成修竹何。

历眼向来谁复领，买山未觉费金多。

张栻

张栻　访罗孟弼竹园

林深谷窈路诘曲，惨澹西山横远青。

想得天寒来独倚，空云仿佛下湘灵。

张栻

张栻　访罗孟弼竹园

江梅独立荫颓墙，苔藓封枝色老苍。

手剪荆榛增叹息，眼中春意满三湘。

张栻

张栻　访罗孟弼竹园

知君日来修竹底，却课市楼朱墨程。

应是禅门嫌拣择，不论清浊要圆成。

张栻

张栻　坟庵枕上追怆赋此

秋气恻恻侵户牖，霜林风过犹余音。

八年泪湿龙塘土，展转不眠中夜心。







卷498

张栻

张栻　风雩亭词

眷麓山之面雝有弦诵之一宫。郁青林兮对起，

背绝壁之穹隆。独樵牧之往来，

委榛莽其蒙茸。试芟夷而却视，

翕众景之来宗。擢连娟之修竹，

森偃骞之乔松。山靡靡以旁转，

谷窈窈而潜通。翩两翼兮前张，

拥千麾兮后从。带湘江之浮渌，

矗远岫兮横空。何地灵之久閟，

昿经始乎今公。恥栋宇之宏开，

列阑榡之周重。抚胜概以独出，

信兹山之有逢。予揆名而诹义，

爰远取於舞雩之风。昔洙泗之诸子，

侍函丈以从容。因圣师之有问，

各跽陈其所衷。独点也之操志，

与二三子兮不同。方舍瑟而铿然，

谅其乐之素充。味所陈之纡余，

夫何有於事功。盖不忘而不助，

示何始而何终。于鸢飞而鱼跃，

实天理之中庸。觉唐虞之遗烈，

俨洋洋乎目中。惟夫子所与，

岂虚言之是崇。嗟学子兮念此，

遡千载以希踪。希踪兮奈何，

盍务勉乎敬恭。审操舍兮斯须，

凛戒惧兮冥蒙。防物变之外诱，

遏气羽之内讧。浸私意之脱落，

自本心之昭融。斯昔人之妙旨，

可实得於予躬。循点也之所造，

极颜氏之深工。登斯亭而有感，

期用力於无穷。

张栻

张栻　福岩读张湖南旧诗

兹游奇绝平生事，只欠瀛仙冰雪姿。

元是经行题品地，却从山际诵新诗。

张栻

张栻　赋莲花峰

玉井峰头十丈莲，天寒日暮更清妍。

不须重咏洛神赋，便可同赓云锦篇。

张栻

张栻　赋罗汉果

黄实累累本自芳，西湖名字著诸方。

里称胜母吾常避，珍重山僧自煮汤。

张栻

张栻　赋石廪峰

岿然高廪倚晴天，独得佳叶自古传。

多谢山中出云气，人间长与作丰年。

张栻

张栻　赋遗经阁

生世岂云晚，六籍初未亡。

向来言外旨，瞠视多茫茫。

隐微会见独，如日照八荒。

始知传心妙，初岂隔毫芒。

绝学继颜孟，淳风返虞唐。

读书无妙解，数墨仍寻行。

况复志宠利，荆榛塞康庄。

自云稽古功，此病真膏肓。

君家屹飞阁，面对群山苍。

匪为登临娱，牙签富书藏。

邀予为着语，会意讵可忘。

一洗汉儒陋，活法付诸郎。

张栻

张栻　赋郑子礼寿芝堂

莫向堂中觅寿芝，主人心地本平夷。

子孙保此传家瑞，世享长年自不疑。

张栻

张栻　赋周畏知寓斋

知君随寓即能安，久矣家山咏考盘。

幕府漫游从鬓秃，竹作寄傲有书观。

此身讵可忘三省，世路何妨阅万端。

俯仰周旋皆实理，未应只向寓中看。

张栻

张栻　隔墙闻正父乡饮甚乐偶畏风不预用前韵敬简

元日忻晴色，新年只旧心。

故人同客里，乡话自情深。

尽说成都酒，休为楚泽吟。

相逢须痛饮，岁月易侵寻。

张栻

张栻　庚申过青草湖

已越重湖险，张帆胜顺流。

乱云藏野寺，横网闹渔舟。

物色湖南好，风霜岁晚谋。

未知荒歉后，得似向来不。

张栻

张栻　公安竹林祠迎神送神乐章

神之来兮何许，风萧萧兮吹雨。

悄屏气兮若思，严霓旌兮来下。

昔公车之自南，民望车以欷歔。

今乘驹兮入庙，亦孔悲兮若初。

秋月兮皎皎，严霜兮凛凛。

泽终古兮何穷，噫，

微管吾其左裧。酌荆江以为醴兮，

撷众芳以为羞。歌呜呜兮鼓坎坎，

惠我民，为此留。

神之去，何之去，

何所游。风飒飒，

挟归辀。倏昭明兮上征，

抚一气兮横九州。有新兮斯宇，

竹森森其在户。嗟我民兮勿伤，

公时来兮一顾。有新兮斯堂，

竹猗猗其在旁。嗟我民兮勿替，

公顾民兮不忘。

张栻

张栻　故观文建安刘公挽诗四首

忆昨登廊庙，忠言达帝听。

所思惟尽瘁，敢复计成功。

半世江湖上，千忧寤寐中。

汗青谁秉笔，请考众言公。

张栻

张栻　故观文建安刘公挽诗四首

国耻臣当死，公家二世心。

忍看垂绝笔，谁续断弦音。

精爽今如天，衣冠恨更深。

却嗟蜍与志，处世漫侵寻。

张栻

张栻　故观文建安刘公挽诗四首

平日多奇节，中间似富公。

天从庐墓请，人说救荒功。

辛苦培邦本，雍容遏乱锋。

文传遗奏切，更过子囊忠。

张栻

张栻　故观文建安刘公挽诗四首

曾是南荆地，他年竹马迎。

旌旗严骑士，弧矢盛民兵。

细考规摹旧，还各节制明。

思公如岘首，同我泪纵横。

张栻

张栻　故太子詹事王公挽诗二首

大节元无玷，中心本不欺。

排奸力扛鼎，忧国鬓成丝。

方喜三旌召，俄兴一鉴悲。

西风吹泪眼，夫岂哭吾私。

张栻

张栻　故太子詹事王公挽诗二首

睿主龙飞日，如公旧学臣。

忠言关国计，清节映廷绅。

岁月身多外，江湖泽在民。

当年遗直叹，千古更如新。

张栻

张栻　光弼侄得邑西归赋诗勉之并示光义二首

共惟二百载，诗礼一门中。

冷落吾忧甚，扶持尔辈同。

传心地异辙，随用不言功。

外慕知何极，惟应念祖风。

张栻

张栻　光弼侄得邑西归赋诗勉之并示光义二首

得邑宁论小，居官最近民。

中诚傥无倦，同体会相亲，

暇日书还读，清源政自新。

吾兄有遗训，尔辈足持循。

张栻

张栻　广汉黄仲秉即转运使治之东作亭扁以楚翠盖取杜陵所谓楚岫千峰翠者

维衡屹南荒，作镇自开辟。

蟠根结地厚，面势倚空碧。

陂陀数州境，高下相接迹。

麓山乃其趾，神秀固未极。

定王十里城，处长上见山色。

知谁长在眼，嗟此尘中客。

观风君独暇，延纳到几席。

得句恍忘言，寄兴渺今昔。

自君之东来，民瘼极探索。

仁言彻九关，宁惧虎豹厄。

诹询遍南亩，民肥吾则瘠。

筑亭一舒啸，逮此百忧隙。

看山傥不愧，隐几亦聊适。

寄语后来者，此意当无斁。

张栻

张栻　过长桥

西风吹短发，复此渡长桥。

木落波空阔，亭孤影动摇。

徘徊念今昔，领略到渔樵。

傥有山中隐，凭谁为一招。

张栻

张栻　过洞庭

城头鸡一号，浩荡风脚回。

篙师起相呼，牵帆上高桅。

我亦推枕听，波浪声轰貀。

窗间试一觇，万顷银山开。

附火且安坐，念此亦快哉。

良久天平明，已见金沙堆。

泊舟古庙底，喜色动舆台。

我行正长夏，及此岁律摧。

通籍恨亡补，敢赋归去来。

所至有何忙，妙处姑徘徊。

险阻元自平，鸥鸟亦不猜。

万事有定理，渠谩费安排。

明朝上湘水，雪意正栽培。

行矣一杯酒，好在故园梅。

张栻

张栻　过高台获信老诗集

萧然僧榻碧云端，细读君诗夜未阑。

门外苍松霜雪里，比君佳处让高寒。

张栻

张栻　过高台寺

着屋悬崖畔，开窗叠嶂秋。

半欹云榭冷，不断石泉流。

茗碗味能永，竹风声更幽。

平生版庵老，得句似此情。

张栻

张栻　过乖崖堂

平生乖崖公，及此拜仿像。

凛然风埃外，余子避英爽。

忆公昔正色，抗抡指邪枉。

念当绝其根，所畏日滋长。

晴空轰雷霆，下土走魅魍。

云何廊庙姿，半世江海上。

徒令治郡声，迄今满天壤。

论相危及公，亦岂坐倔强。

嗟哉彼隘俗，利欲扼其吭。

闻公卓绝风，吐舌仍傥恥。

岂知古之人，事业是所养。

临机随手应，如爬适苛痒。

李侯亦高世，希踪自畴曩。

万里见丹青，高堂辟虚敞。

琅琅壁间记，读者兴慕仰。

我来岁云莫，霜林振余响。

叹息重徘徊，题诗诏吾党。

张栻

张栻　过胡文定公碧泉书堂

入门认溪碧，循流识深源。

念我昔此来，及今七寒暄。

人事几更变，寒花故犹存。

堂堂武夷翁，道义世所尊。

永袖霖雨手，琴书贲丘园。

当时经行地，尚想语笑温。

爱此亭下水，固若玻璃盆。

晴看浪花涌，静见潜鳞翻。

朝昏递日月，俯仰鉴乾坤。

因之发深感，倚槛更忘言。

张栻

张栻　过马当山

千秋马当庙，千寻狮子矶。

寒风起崖腹，惨澹含阴威。

孤帆驾巨浪，瞬息洲渚非。

忠信傥可仗，神理兹不违。

张栻

张栻　过上天竺寺

上竺诸天近，中林万木低。

迥超尘世外，恍入雪山西。

忽漫参龙角，行将混鹿麋。

何年释簪绂，於此独幽栖。

张栻

张栻　过湘潭文明信叔旧居有感

北渚留行客，东陵忆旧侯。

池莲半枯折，风叶正飕飀。

事业留千载，英雄去一丘。

平生许国志，岁晚讵悠悠。

张栻

张栻　寒食前三日野步乌龙山中石上往往多新芽手撷盈匊酌玉泉煮之芳甘特

披云得新腴，煮泉听松风。

香永味自真，不与余品同。

悠然泊莫留，归来隐痚钟。

念昔湘滨游，年年撷芳丛。

迟日照高岭，新雷惊蛰龙。

落硙快先啜，鼓复欣策功。

夜灯紫筠窗，香生编简中。

谁与共此乐，臭味有邻翁。

朼来七里城，日月转飞蓬。

山川岂不好，予忧日忡忡。

酌此差自慰，思君复无穷。

张栻

张栻　韩廷玉筑亭於官舍之旁园中故多梅会有飞雪予因题共扁曰梅雪盖取少

城阴一径自深窈，花木成行菊绕篱。

细说当时经始事，梦回春草费相思。

张栻

张栻　韩廷玉筑亭於官舍之旁园中故多梅会有飞雪予因题共扁曰梅雪盖取少

南州要是梅开早，北客巡檐偏眼明。

一夜飞花来点缀，新亭而复得佳名。

张栻

张栻　韩廷玉筑亭於官舍之旁园中故多梅会有飞雪予因题共扁曰梅雪盖取少

眼底风光正自佳，滞留何必叹天涯。

日长况是文书省，且与闲吟对落花。

张栻

张栻　和安国送茶

官焙苍云小卧龙，使君分饷自题封。

打门惊起曲肱梦，公案从今又一重。

张栻

张栻　和查仲文雪中即席所赋

方帽冲泥有客来，九衢俗眼莫惊猜。

一樽相对十年外，两脚新从万里回。

壮志未随衰鬓改，孤怀良为故人开。

雪中细放梅花发，不用匆匆羯鼓催。

张栻

张栻　和陈择之春日四绝

花落花开总可怜，峤南亦复好风烟。

雨余起我故园梦，漠漠浮鸥水拍天。

张栻

张栻　和陈择之春日四绝

年华冉冉春将半，花事匆匆雨满城。

想复东郊变新绿，未妨携酒趁初晴。

张栻

张栻　和陈择之春日四绝

泗上当时鼓瑟人，风雩岂是乐闲身。

言外默传千圣旨，胸中长有四时春。

张栻

张栻　和陈择之春日四绝

日长渐有简编乐，春半已将樱笋来。

无数青山相慰藉，有时明月共裴徊。

张栻

张栻　和德美韩吏部笋诗

箨龙春雨后，得势类乘轩。

骤长宁嫌速，骈生讵厌烦。

错连非异族，苍老见玄孙。

色并蒲葵扇，香侵老瓦盆。

静依花影转，新带藓文昏。

外美看彪炳，中虚验晏温。

出栏俄竞秀，侵径恍孤骞。

颖脱锥囊见，森严武库存。

风回飘粉雾，龟拆露坤垠。

生理知无息，神功本不言。

牙筹谁数个，玉斧莫伤根。

错立环兵卫，周罗俨埋藩。

危岑遥寸露，睹浪忽惊奔。

劲节回青眼，齐观壮小园。

严凝难夺志，霡霂合知恩。

蛟鳄蟠深宅，牛羊隐半垣。

委蛇随户牖，撑拄动荃荪。

爱惜兹千亩，高低辨两番。

藐真应莫称，著谱欲重论。

岂止同苞茂，真成后嗣繁。

儿童防戏折，口腹谢空飧。

深夜共椽烛，清朝列戟门。

於菟真笔楗，季子屡髯掀。

北海虽频设，南山可尽髠。

深培资后赏，独倚莫消魂。

看取炎歳候，清阴荫午墩。

张栻

张栻　和定叟送行韵

旧别情何限，重逢意豁然。

相看疑似梦，款语不成眠。

但欲灯窗共，其如事役牵。

固应回首处，只在集云前。

张栻

张栻　和故旧招馆

牢落诗盟寒欲灰，非君怀抱若为开。

未阑樽酒论文意，拂榻应须有待来。

张栻

张栻　和黄漕雪中将至长沙

吾道元如砥，人间谩畏途。

未容舟泝峡，且泛雪平湖。

子孝宁投杼，天回看脱弧。

不应从我懒，欲老豆麻区。

张栻

张栻　和黄仲秉喜雨

雨后清泉绕舍流，悬知耘耜遍南州。

占相岁事端无恙，劳苦农人亦少休。

好句收功经百炼。弥旬不见便三秋。

闲来只原长丰稔，江海白鸥盟共求。

张栻

张栻　和黄仲秉喜雨

雨凉窗户好，佳木正阴阴。

畎畎忧时念，乾坤济物心。

引泉聊自照，移竹更亲临。

尚想皇华使，风前拥鼻吟。

张栻

张栻　和签郑宪分赠米帖

字中有笔米博士，片纸人间什袭藏好。

好帖袖归终日看，从渠车马闹康庄。

张栻

张栻　和石通判酌白鹤泉

谈天终日口澜翻，来乞清甘醒舌根。

满座松声闻金石，微澜鹤影漾瑶琨。

淡中知味谁三咽，妙处相期岂一樽。

有本自应来不竭，滥觞端可验龙门。

张栻

张栻　和吴伯承

一苇湘可航，风涛逮春深。

裴台咫尺地，勇生复雨淫。

窗前几红药，俯首如不禁。

悠悠览物化，了了知予心。

卜邻得佳士，问学方髒髒。

端如云间鹤，不受尘埃侵。

应门有长须，杖策许相寻。

匪为食有鱼，杞桋采墙阴。

听我清庙诗，三叹有余音。

洋洋面世下，斯道岂陆沉。

君看有本源，发端自涔涔。

原君勉勿倦，抱膝试长吟。

傥臻名教乐，何必怀山林。

新诗尚来嗣，庶以贻规箴。

张栻

张栻　和杨教授

道在无今昔，才难有屈伸。

青编知了意，白眼付时人。

镜里颜容旧，胸中事业新。

绝叹知味鲜。渠自说甘辛。

张栻

张栻　和杨教授

客少从蒿长，居深懒户开。

孤城岁云莫，瘦马子能来。

长策怜葵向，新诗更雨催。

相看前日事，此首忍重回。

张栻

张栻　和友人梦游四山

故人畴昔隐西峰，野寺幽房一径通。

无复老僧谈旧事，空余修竹满清风。

梦中寻胜忘南北，句里论心岂异同。

我欲壁间题唱和，他年留得诧南公。

张栻

张栻　和宇文正甫探梅

天与孤清迥莫邻，只砂空谷伴幽人。

千林扫迹愁无那，一点横梢眼便亲。

顾影莫惊身易老，哦诗尚觉句能新。

几多生意冰霜里，说与夭桃自在春。

张栻

张栻　和元晦方广版屋

葺盖非陶埴，年深自碧差。

如何乱心曲，不忍诵秦诗。

张栻

张栻　和元晦后洞山口晚赋

石裂长藤瘦，山围野路深。

寒溪千古思，乔木四时阴。

更得寻幽侣，何妨拥鼻吟。

笑看云出岫，谁是此无心。

张栻

张栻　和元晦怀定叟戏作

路入青山小作程，每逢佳处忆吾人。

山林朝市休在念，认取临深履薄身。

张栻

张栻　和元晦林间残雪之韵

眼中光洁尽琼瑶，未觉郁蓝宫殿遥。

石壁长林冰箸落，锵然玉佩响层霄。

张栻

张栻　和元晦马迹桥

便请行从马迹桥，何须乘鹤簉丛霄。

殷勤底事登临去，不为山僧苦见招。

张栻

张栻　和元晦十六日下山之韵

归袂随云起，篮舆趁雪明。

山僧苦留客，世故却关情。

小倚枯藤杖，聊听绝涧声。

如何山下客，一笑已来迎。

张栻

张栻　和元晦晚霞

早来雪意遮空碧，晚喜晴霞散绮红。

便可悬知明旦事，一轮明月快哉风。

张栻

张栻　和元晦雪压竹韵

山行景物总清奇，知费山翁几许诗。

雪急风号联骑日，月明霜净倚阑时。

张栻

张栻　和元晦咏画壁

松杉夹路自清阴，溪水有源谁复寻。

忽见画图开四壁，悠然端亦慰予心。

张栻

张栻　和元晦咏雪

兀坐竹舆穿涧壑，仰看石径接烟霞。

是间故有春消息，散作千林琼玉花。

张栻

张栻　和元晦择之有诗见怀

作别又如许，何当置我旁。

卷舒书在手，展转月侵床。

合志师千载，相思谩一方。

临风三叹息，此意渺难量。

张栻

张栻　和元晦赠上封和老

上方元自好，一榻有余清。

只趁晨钟起，宁闻山鸟声。

高僧足幽事，野客富诗情。

试问峰头景，今朝作麽生。

张栻

张栻　和元晦醉下祝融

云气飘飘御晚风，笑谈嘘吸满心胸。

须臾敛尽还空碧，露出天边无数峰。

张栻

张栻　和择之登祝融峰口占

祝融高处好，拂石从林端。

云梦从渠小，乾坤本自宽。

加眸增浩荡，出语觉高寒。

明日重来看，宁应取次还。

张栻

张栻　和择之福岩回望岳市

回首尘寰去渺然，山中别是一风烟。

好乘晴色上高顶，要看清霜明月天。

张栻

张栻　和择之赋枯木

阴崖虎豹露须牙，元是枯槎着藓花。

不向明堂支万祀，玄冬苦节未须夸。

张栻

张栻　和择之赋泉声

试问今宵涧底声，何如三叹有余音。

堂中衲子还知否，月白风清底处寻。

张栻

张栻　和择之赋霜月

月华明洁好霜天，遥指层城几暮烟。

妙意此时谁与寄，美人湘水隔娟娟。

张栻

张栻　和择之看雪

岳背三冬雪，真同不夜城。

野云何晃荡，涧水助空明。

行橐多新句，青山有旧盟。

堂堂身世事，渠谩说三生。

张栻

张栻　和择之韵

旧说峰头寺，真成杖屦来。

却寻泥路滑，更喜野云堆。

寒积三冬雪，阳生九地雷。

城中几亲友，为说看山回。

张栻

张栻　和择之韵

山中好景年年在，人事多端日日新。

不向青山生恋着，只缘身世总非真。

张栻

张栻　和张晋彦游岳麓

斋舫凌湮浦，云屏入画图。

日烘花炫昼，风定水明湖。

布谷佩春种，提壶劝客沽。

湘中无限景，赋咏继三都。

张栻

张栻　和张荆州所寄

自古荆州通陆海，只今学士过青钱。

笑谭坐子安边策，取次成诗尽可编。

张栻

张栻　和张荆州所寄

诗来千里作春妍，尚记城南五亩园。

岂但苔痕留屐齿，故应石上有洼缸。

张栻

张栻　和张荆州所寄

有时散策过西邻，共向东风忆故人。

芙蓉亭下池水满，敬简堂前杨柳春。

张栻

张栻　和张荆州所寄

钟陵未命千里驾，洞庭亦系沙边舟。

闭门读书卧岁晚，世事敢云风马牛。

张栻

张栻　和张荆州所寄

明时未可废谭兵，壮岁宁容便乞身。

何人为向水头去，凭仗殷勤一问津。

张栻

张栻　和正父游榕溪韵

隔岸高低露碧山，眼明使作故园看。

直从榕影度轻舫，更傍溪光抚曲栏。

鸿雁来希空怅望，梅花开早未初寒。

喜君万里同情话，明月清风足佐欢。

张栻

张栻　和朱元晦韵

一见琼山眼为青，马蹄不觉渡沙汀。

如今谁是王摩诘，为写清新入画屏。

张栻

张栻　鹤

月底风前意味多，不妨伫立胜婆娑。

轩中君子知多少，遣汝乘轩看若何。

张栻

张栻　胡丈广仲范伯崇自岳市来同绝顶举酒极谈得闻比日讲论之乐

久憩珠林寺，高轩自远来。

攜朋上乔岳，载酒到琼台。

论道吟心乐，吟诗笑眼开。

遥观松柏树，风韵有余哀。

张栻

张栻　湖南参议宋与道奉道奉祠归崇安里中赋此以别

忆昔岁丙寅，束书从吾翁。

驱车服岭南，弭节湟江东。

湟江地僻左，穷年少过从。

邂逅倾盖友，一笑蛮烟空。

秋水泛孤艇，春郊支短筇。

琴书适有余，酬唱写不供。

岂惟吾曹欢，固足愉亲容。

日月遽如许，于今再星终。

中间亦会面，别去复转蓬。

归来洞庭野，乃此相迎逢。

回首叹风树，欲语悲填胸。

爱君坚忍姿，凛凛霜后松。

徐公真有常，意味与曩同。

而我学不进，长大加愚蠢。

幸蒙故人惠，苦语相磨礲。

梅霖涨宿潦，行李何匆匆。

自云洞庭乐，远胜千户封。

将儿更抱孙，彩衣映谖丛。

搜奇萃图刻，考古罗彝钟。

知君颇挟此，讵信诗能穷。

同里有佳人，抱独环堵中。

赤妨閒暇日，更共讨论功。

它时有新得，为寄冥飞鸿。

张栻

张栻　湖南使者邵公召赴行在所寓客张某敬赋以饯行李

公来使湘州，气象日淳美。

不为察察明，自谓平平耳。

未须走原显，但使心如水。

傥无耳目蔽，庭户即千里。

顷闻上封章，便欲返桑梓。

其如矍铄姿，难着湖山里。

春风一札下，趣往勤觐天咫。

新渌渺沧洲，扬舲一何驶。

士方处远外，忧国抱蕴底。

宁应立君前，辅车有或柅。

煌煌四门开，侧席问民痺。

百虑原毕陈，高风泚余子。

张栻

张栻　户曹庐陵胡君引年求谢事予视其精力未衰留之逾半载乃今告去不复可

出守嗟何晚，怀归已倦游。

细看浑矍铄，可是畏伊优。

幕下倾三语，山中赋四愁。

平生大小阮，来往足风流。

张栻

张栻　寄侯彦周

塞雁仍南去，殷勤问耒阳。

催科应独拙，理发讵能长。

邑古弦歌地，年丰鱼稻乡。

婆娑还得不。三径未云荒。

张栻

张栻　寄题建安公梅山堂

梅公山色近庭除，胜日供公几杖余。

千古谩传栖迹地，当年谁忆爱君书。

丹心炯炯元无间，白发星星不用鉯。

待得斯民俱奠枕，归来端亦爱吾庐。

张栻

张栻　寄题周功父溪园三咏　溪亭

未识主人面，先为溪上吟。

澄潭依近岸，绝壁耸遥林。

领略襟期远，登临岁律深。

想当轩冕外，三叹有余音。

张栻

张栻　寄题周功父溪园三咏　雪亭

溪园平广处，雅称雪中游。

痚密看千变，高低共一丘。

寒知松节劲，静觉竹声幽。

还有故人否，当能看小舟。

张栻

张栻　寄题周功父溪园三咏　嫣然亭

闻说亭花好，居然似蜀乡。

色深姿不俗，香淡意能长。

高烛留深夜，轻阴护晚芳。

何心较桃李，只拟答春光。

张栻

张栻　寄宇文邛州

寄语临邛守，相望万里情。

有来诗句好，足验教条清。

好古从时讪，为邦已政成。

无寻子虚赋，忠厚诏诸生。

张栻

张栻　寄曾节夫

曾子别经月，想思如几秋。

不应和役叹，却为贾胡留。

雨后湖光满，梅边春意浮。

须君细商略，晴日共茶瓯。

张栻

张栻　寄赵漕

想得昭潭上，儿童夹道迎。

皇华今日使，竹马旧时情。

梅蕊冬前拆，山光雨后清。

使君桃李客，当为驻车旌。

张栻

张栻　金山

万顷洪涛里，巍然阅古今。

云烟三岛接，花木四时深。

乱石维舟住，西风倚槛吟。

朝宗知不断，凄切此时心。

张栻

张栻　荆湖望月

浩浩湖之源，迤逦衡山下。

有月来中天，明珠千斛泻。

澂澈一尘无，并辉清不夜。

嗟彼泉下人，逝莫挽逸驾。

惟有不死心，清光遍华夏。

张栻

张栻　静江归舟中读书

南风驾小雨，群山净如沐。

吾归及新凉，所历慰心目。

轧轧柔橹鸣，卧见山起伏。

推枕意悠然，还取我书读。

平生领解处，於焉更三复。

老矣百念痚，但欲斯熟。

向来五岭游，日力半吏牍。

小心了官事，终觉愧惸独。

世路自险夷，人情费追逐。

翩翩孤飞翼，息荫望林麓。

张栻

张栻　九日登千山观

清晨领客上巉岩，野路衣襟湿翠岚。

九日开樽仍绝景，西风欹冒且高谈。

地形盘薄一都会，山色周遭万玉簪。

却指飞鸿烟漠漠，故园茱菊老江潭。

张栻

张栻　旧闻长沙城东梅坞甚盛近岁亦买园其间念欲一往未果也癸已仲冬二十

半生客荆楚，历览非一隅。

宁知城东路，有此梅万株。

瘦马路晓寒，清风起菰蒲。

度溪上平坂，顿觉景物殊。

霏雪下晴昼，香雾迷前驱。

近坡与远岭，玉立同一区。

老树固瑰特，小枝亦敷腴。

有如众君子，汇聚德不孤。

精粗无可拣，酥酪与醍醐。

千株未觉多，此语信不诬。

班荆或小憩，沽酒时一斟。

胜赏谅难尽，昭质知不渝。

我有一亩园，丘壑正盘纡。

念此缟袂侣，岁晚足我娱。

来游自今始，琴书与之俱。

回首桃李场，冷淡莫邪揄。

张栻

张栻　句

郴山足奇变，其水复清美。

张栻

张栻　筠州曾使君寄贶中州新芽赋此以谢

黄蘖山前水绕沙，春风吹石长灵芽。

午窗落硙飞琼屑，呜碗翻汤涌雪花。

张栻

张栻　筠州曾使君寄贶中州新芽赋此以谢

日长燕寝无公事，忽忆故人云水边。

包裹甘芳慰幽独，使君风味故依然。

张栻

张栻　腊后一日寻梅东门外马上遇雪

羸骖出东郭，静与幽意期。

寻梅冷入眼，野路信所之。

寒萼靳未吐，我自爱横枝。

雪花忽排空，成此一段奇。

岁晚故人阔，天寒鸿雁稀。

南国少霜霰，北山多蕨薇。

坐看节物改，莫遣心事违。

角巾风猎猎，日暮独吟归。

张栻

张栻　腊月二日携家城东观梅夜归

前日看花正薄阴，重来晴日更精神。

莫教容易飞花片，且放千林自在春。

张栻

张栻　腊月二日携家城东观梅夜归

元自阳春无间断，何人能识化工心。

梅边把酒日近午，鸟语风微花气深。

张栻

张栻　腊月二日携家城东观梅夜归

晴日东山饱看花，归来野路已昏鸦。

坡头认得痚篱处，檐卜林中李老家。

张栻

张栻　腊月二日携家城东观梅夜归

仰看鸿雁思吾弟，连日清游只欠渠。

不知千里江南路，亦有梅花似此无。

张栻

张栻　腊月二十二日渡湘登道乡台夜归得五绝

三年不作山中客，才踏船舷眼便明。

曳杖直登千尺磴，尚欣脚力慰生平。

张栻

张栻　腊月二十二日渡湘登道乡台夜归得五绝

旧日书堂倚翠屏，只今栋宇尚高明。

门前恍若闻弦诵，虢虢绕墙流水声。

张栻

张栻　腊月二十二日渡湘登道乡台夜归得五绝

道旁老松高拂云，刳心取明彼何人。

说与往来须爱护，雪霜时节看长身。

张栻

张栻　腊月二十二日渡湘登道乡台夜归得五绝

人来人去空千古，花落花开任四时。

白鹤泉头茶味永，山僧元自大曾知。

张栻

张栻　腊月二十二日渡湘登道乡台夜归得五绝

湘江岁晚水清浅，橘州霜后犹青葱。

归舟着沙未渠进，且看渔火听痚钟。

张栻

张栻　李仁甫用东坡寄王定国韵赋新罗参见贻亦复继作

三韩接蓬莱，祥云护山顶。

涵濡雨露春，吞纳日月景。

美荫背幽壑，灵根发奇颖。

艰难航瀚海，包里走湖岑。

仙翁阅世故，未肯遽生瘿。

相期汗漫游，岁晚共驰骋。

原持紫团珍，往扣黄庭境。

想翁面敷腴，玉色带金井。

芸芸纳归根，湛此方寸静。

清规照浊俗，不惑类杨秉。

悬知药笼中，此物配丹鼎。

从今谈天舌，不用更浇茗。

张栻

张栻　李仁父寄茯苓酥赋长句谢之

岷峨山中千岁松，枝虬干直摩青空。

雪霜剥落中不槁，膏液下与灵泉通。

龟踚凫伏自磊磈，金坚玉洁仍丰融。

篝明夜取喜得隽，煮鼎朝听如吟风。

杵成坐上看飞雪，更和酪乳收全功。

当知至味本无味，子若服之寿莫穷。

巽岩脊梁硬如铁，冠峨世云佩明月。

百好都随春梦空，大药独传鸿宝诀。

中霄咀嚼不摇头，玉池生肥咽不彻。

怜我百虑形蚤衰，裹赠扶持意何切。

丹砂着根谩尔传，脂泽酿黍计已拙。

由来妙道初不烦，此法莫从儿辈说。

径思举袂揖浮丘，下视尘世真一吷。

朱颜留得亦何为，追膛同坚岁寒节。

张栻

张栻　立春日禊亭偶成

律回岁晚冰霜少，春到人间草木知。

便觉眼前生意满，东风吹水绿差差。

张栻

张栻　廉州何使君挽诗二首

橘井登贤籍，槐宫并俊游。

姓名题雁塔，文字上瀛洲。

青简穷千载，朱辬但一州。

有怀终未试，眼看落山丘。

张栻

张栻　廉州何使君挽诗二首

忆昔湟江上，相逢意便倾。

胸中元浩荡，笔下更纵横。

士伏徐公德，人言景倩清。

定应乡里敬，枌社祭先生。

张栻

张栻　廖宪送牡丹用海棠韵复走笔戏和之

绿叶满园风雨余，君家花事岭中无。

眼明见此复三叹，京洛名园忆上腴。

张栻

张栻　廖宪送牡丹用海棠韵复走笔戏和之

报答春光须着语，年来老我不能奇。

风前娟好有余态，未必此花如此诗。

张栻

张栻　岭南荔枝不可寄远龙眼新熟辄以五日颗奉晦叔或可与伯逢共一酌也

荔子如今尚典刑，秋林圆实著嘉名。

虽无趙玉南风面，却耐筠笼千里行。

张栻

张栻　岭南荔枝不可寄远龙眼新熟辄以五日颗奉晦叔或可与伯逢共一酌也

手自封题寄故人，聊将风味赴诗唇。

千年尚忆唐羌疏，不污华清驿骑尘。

张栻

张栻　刘胜因自襄阳过予渚宫於其归小诗赠别

肮脏宁多忤，栖迟久倦游。

折肱谙世味，袖手惜良筹。

日月隆中晚，风烟岘首愁。

登临应慷慨，还解寄诗不。

张栻

张栻　留题金山寺

长江岷山来，灌注天下半。

东行近海门，勇往更瀰漫。

苍峦忽中流，屹立助杰观。

孤根入层渊，秀色连两岸。

我来最奇绝，霜月与璀璨。

褰衣到绝顶，恍若上河汉。

悠然发遐思，俯仰为三叹。

乾坤无余藏，今古有长算。

更深寂群动，树杪独鸣鹳。

回头唤山僧，为记此公案。

张栻

张栻　六月二十六日秀青亭初成与客同集

亭成胜日好风光，佳客携将共一觞。

苍壁插空千古色，高松荫堤三伏凉。

肉鱼缕脍寒水玉，剥莲煮鼎甘露浆。

便觉故园浑在眼，只应漓水似潇湘。

张栻

张栻　六月晦发霅川广德兄与诸友饮饯于渔山已而皆有诗赠别寄此言谢

平生苕霅梦，邂逅此登临。

青山秀而远，溪水洁且深。

浮玉千古色，飞凤何年音。

小丘辟茺荟，修竹初成林。

居然得此客，领略还披襟。

已歌棠棣诗，更作伐木吟。

兄嗟弟行役，友念朋盍簪。

情深语更质，意到酒自斟。

荷风生泊莫，凉雨洗遥岑。

翻然放舟去，别绪故难任。

我行日以远，佳处长会心。

作诗寄余韵，并以谢幽寻。

张栻

张栻　龙孙竹生辰阳山谷间高不盈尺细仅如针而凡所以为竹者无一不具予寘

小竹如针能具体，方春茁笋更堪怜。

乾坤妙用无余欠，隐几旁观为莞然。

张栻

张栻　庐陵李直卿以复名其斋求予诗久未暇也今日雪霁登楼偶得此遂书以赠

李侯索我复斋诗，此理难明信者稀。

要识圣贤端的意，须於动处见天机。

张栻

张栻　庐陵李直卿以复名其斋求予诗久未暇也今日雪霁登楼偶得此遂书以赠

万化根原天地心，几人於此费追寻。

端倪不远君看取，妙用何曾间古今。

张栻

张栻　庐山有胜处曰卧龙南康朱使君始筑茅绘诸葛武像於其中以书属予赋诗

庐山仙灵宅，佳处固非一。

颇闻卧龙胜，幽常谅难匹。

悬瀑泻琮碀，石壁两崒嵂。

草木被光辉，波澜动回没。

今年朱使君，下马恍若失。

徘徊领妙趣，指点筑茅室。

为爱卧龙名，英姿慨超轶。

於焉俨绘事，长风起萧瑟。

仿佛梁父吟，尚想翁抱膝。

惨澹风云会，飘忽日月疾。

独存经世心，千载讵可汩。

褰裳欲从之，云涛渺寒日。

张栻

张栻　鹿鸣宴

从昔山川夸八桂，只今文物盛南州。

秋风万里携书剑，春日端门拜冕旒。

圣世取才先实用，儒生报国岂身谋。

且看廷策三千字，为写平时畎亩忧。

张栻

张栻　路出祝融背仰见上封寺遂登绝顶

我寻西园路，径上上封寺。

竹舆不留行，及此秋容霁。

磴危霜叶滑，林空山果坠。

崇兰供清芬，深壑递幽吹。

不知山益高，但觉冷侵袂。

路回屹阴崖，突兀耸苍翠。

故应祸融尊，群峰拱而侍。

金碧虽在眼，勇往讵容憩。

绝顶极遐观，脚力聊一试。

昔游冰雪中，未尽登临意。

兹来天宇肃，举目净纤翳。

远迩地遁形，高低同一视。

永惟元化功，清浊分万类。

运行有机缄，浩荡见根柢。

此理复何穷，临风但三喟。

张栻

张栻　吕善化秩满而归两诗赠行

令尹三年政，湘民去息思。

艰难救灾歉，忧瘁见云为。

荐牍今交上，夷途去不疑。

正须频顾省，御者可无辞。

张栻

张栻　吕善化秩满而归两诗赠行

伯氏相从旧，归来意若何。

从渠笑方拙，还我自吟哦。

圣有诗书在，人多岁月过。

德门好兄弟，夜雨细研磨。

张栻

张栻　落梅

清溪南畔小桥东，落月纷纷水映红。

五夜客愁花片里，一年春事角声中。

歌残玉树人何在，舞破香衫曲未终。

却忆孤山醉归路，马蹏残雪衬春风。

张栻

张栻　马上举韩退之语口占

扰扰人心随渺茫，更於底处问穹苍。

今朝开霁君知否，春到无边花草行。

张栻

张栻　马上口占

向来一雪压霾昏，晓跨征鞍傍水村。

七十二峰俱玉立，巍然更觉祝融尊。

张栻

张栻　梦乘大舸卧泛江湖波涛甚壮醒乃悟其为雨因成小诗

平生得意白鸥外，岁晚归心鸿雁俱。

蕉叶雨声喧晓枕，梦成风楫泛江湖。

张栻

张栻　秘阁郑公移节乡部置酒饯别诗以侑之

嗜僻寡同好，意合难语离。

倾盖今年年，盍簪惬心期。

况复王事可，退食陪委蛇。

窥君肺腑中，落落无藩篱。

独有见义勇，褰裳欲从之。

忧时多苦语，怀古更余悲。

坐使岭海间，冰雪映清规。

我拙倚君重，孤怀良自知。

正如乘雾行，不觉蒙其滋。

人生岂无别，念此尤依依。

维闽号蕃庶，今亦困茧丝。

平时里社游，耳目到隐微。

想当入境初，不待褰车帷。

昼绣匪所荣，民瘼要深医。

看培邦本强，讵止乡国肥。

还归报明主，庙论资扶持。

原坚岁寒节，慰我别离思。

张栻

张栻　墨梅

眼明三伏见此画，便觉冰霜低岁寒。

唤起生香来不断，故应不作墨花看。

张栻

张栻　墨梅

日暮横斜又一枝，水边记我独吟诗。

不妨更作江南雨，并写青青叶下垂。

张栻

张栻　默侄之官襄阳两诗以送之

默也相从久，吾心念汝多。

又为江汉别，空觉岁年过。

气羽须消靡，工夫在讲磨。

惟应介如石，人事易蹉跎。

张栻

张栻　默侄之官襄阳两诗以送之

潦雨弥旬月，予方念鞭穷。

子行何草草，别语又匆匆。

汉沔英灵在，江山今昔同。

未须登岘首，先合拜隆中。

张栻

张栻　某敬采民言成六韵为安抚阁老尚书寿伏幸过目

里胥不踏桑麻路，桴鼓长闲花柳村。

都在邦君和气里，卖刀买特长儿孙。

张栻

张栻　某敬采民言成六韵为安抚阁老尚书寿伏幸过目

前时劝君出东郊，父老欢呼望羽旄。

甘雨便随车马到，眼看沾足遍蓬蒿。

张栻

张栻　某敬采民言成六韵为安抚阁老尚书寿伏幸过目

清坐铃斋公事稀，春来风日更迟迟。

胸中水镜渠自避，却笑缿筒徒徒尔为。

张栻

张栻　某敬采民言成六韵为安抚阁老尚书寿伏幸过目

蜀江东下接襄江，总是当年蔽芾棠。

此地回旋莫嫌窄，且教春色满三湘。

张栻

张栻　某敬采民言成六韵为安抚阁老尚书寿伏幸过目

公今卧护足从容，岂有扁舟欲便东。

少待政成归帝所，此邦还在化钧中。

张栻

张栻　某敬采民言成六韵为安抚阁老尚书寿伏幸过目

湘民清晓寿邦君，下客惭无句语新。

敢述老农歌诵意，一觞持上太夫人。

张栻

张栻　某辱归父丈惠贶新谨次韵末章为别

淮海相从几岁年，南州雁不到西川。

重逢影落烟沙外，却喜身如金石坚。

莫叹武城资莞尔，且看平楚正苍然。

剸繁自是君余事，毫发难逃止水渊。

张栻

张栻　某以四十字送详刑使君

拙守荆江上，无人共往还。

能来慰牢落，话旧几间关。

冬壑龙蛇蛰，风林虎豹斑。

相期涵养力，且到古人间。

张栻

张栻　南轩木犀

不随秋月閟天香，冰雪丛中见缕黄。

却得清寒惜花地，少须梅影慰孤芳。

张栻

张栻　南岳庵僧寄上封新茶风味甚高薄暮分送韩廷玉李嵩老

浮瓯雪色喜初尝，中有祝融风露香。

径欲与君同晤赏，短檠清夜正相望。

张栻

张栻　偶成

公庭过午无余事，退食归来默坐时。

晴日半窗香一缕，阳来消息只心知。

张栻

张栻　偶作

世情易变如云叶，官事无穷类海潮。

退食北窗凉意满，卧听急雨打芭蕉。

张栻

张栻　陪安国舍人劳农北郊分韵得阑字

寒收花尚瘦，风静江不湍。

元戎肃千骑，历览元留难。

好景要徐出，微云故遮阑。

惟春布嘉惠，公岂乐游观。

庞眉八十老，扶杖来蹒跚。

去年幸一稔，何以报长官。

酌酒公自劳，得无有愁叹。

嗟哉三章约，所贵简且宽。

黄堂载清静，自觉田里安。

须公出妙语，兹游记不刊。

张栻

张栻　陪舍人兄过陈仲思溪亭深有买山卜邻之意舍人兄预以颛壑见名因成古

筑居湘水滨，岁月亦已久。

宁知负郭东，胜处入君手。

回环烟坞深，有此溪十亩。

朝暾穿林薄，荷气薰户牖。

堂堂吾州牧，下马唤宾友。

主人故喜事，一笑人殽蔌。

汲泉泛崇莲，洗醆倾稚酒。

淋漓壁间书，自可传不朽。

我独留薄莫，并溪时矫首。

人言君不偶，此岂落人后。

观君眉宇间，似赤挟所有。

隔溪更幽绝，古木荫高阜。

却立望遥岑，四序却钟卣。

买山吾计决，便欲剪榛莠。

居然颛一壑，岂羡印如斗。

未知邻家翁，还肯见容否。

张栻

张栻　平父求笋炙既并以法授之用往岁张安国诗韵为谢辄复和答

知君友竹君，宁使食无肉。

更哦脯笋诗，句妙骚可仆。

南公鲑菜伧父齱，嗜好自尔元非痴。

君但将从力噉此，大胜折腰乡里儿。

张栻

张栻　平时兄弟间十三章四句送定叟弟之官桂林

平时兄弟间，未省别离味。

别时已不堪，别后何由慰。

张栻

张栻　平时兄弟间十三章四句送定叟弟之官桂林

庭萱既荒芜，彩绶委尘土。

子叹予咨嗟，寒窗夜风雨。

张栻

张栻　平时兄弟间十三章四句送定叟弟之官桂林

逮此闲暇日，赖有先世书。

与子共紬绎，舍去情何如。

张栻

张栻　平时兄弟间十三章四句送定叟弟之官桂林

呜呼忠献公，典则垂后裔。

遗言故在耳，夕阳当自厉。

张栻

张栻　平时兄弟间十三章四句送定叟弟之官桂林

何以嗣先烈，匪论达与穷。

永惟正大体，不远日用中。

张栻

张栻　平时兄弟间十三章四句送定叟弟之官桂林

履度如履冰，犹恐有不及。

毫厘傥不念，放去如决拾。

张栻

张栻　平时兄弟间十三章四句送定叟弟之官桂林

事业无欲速，燕逸不可求。

速成适多害，求逸翻成忧。

张栻

张栻　平时兄弟间十三章四句送定叟弟之官桂林

南山有佳木，柯叶正敷荣。

原图岁晚功，大用宁小成。

张栻

张栻　平时兄弟间十三章四句送定叟弟之官桂林

岁晚岂不念，风雨漂摇之。

但当护木根，纷纭尔何为。

张栻

张栻　平时兄弟间十三章四句送定叟弟之官桂林

岭海坐清静，府公金玉姿。

幕府省文书，简编可委蛇。

张栻

张栻　平时兄弟间十三章四句送定叟弟之官桂林

十步有茂草，会府宜多贤。

新仁古所贵，更诵伐木篇。

张栻

张栻　平时兄弟间十三章四句送定叟弟之官桂林

闻之元城公，南州宜止酒。

止酒纵未能，少饮还得不。

张栻

张栻　平时兄弟间十三章四句送定叟弟之官桂林

子行日以远，我思日以长。

政或少閒暇，书来不可忘。

张栻

张栻　七月旦日晚登湘南楼

又书稍去眼，日夕是微凉。

高楼一徙倚，清风为我长。

渔父荫深樾，归人度浮梁。

仰看河汉明，俯视群山苍。

平生会心处，於此故难忘。

旧闻水东胜，岩峦发天藏。

岂无一日暇，勇往聊徜徉。

民瘼未渠补，况敢怀乐康。

天边云物佳，似复为雨祥。

秋成傥可期，岁晚或自强。

当从农家鼓，一历水云乡。

张栻

张栻　齐山石壁间见林择之题字缅怀其人赋此

平生子林子，一别今几春。

宁知林壑中，忽见题墨新。

巉巉屹苍石，恍若对其人。

徘徊不忍去，我怀谁为陈。

自子来江东，相去亦已迩。

谓当复相逢，跂首日望子。

云何竟差池，又此隔千进而。

凭高久伫立，飞鸿渺烟水。

张栻

张栻　憩清风峡

扶痚古木矗危梯，开始知经几摄提。

还有石桥容客坐，仰看兰若与云齐。

风生阴壑方鸣籁，日烈尘寰正望霓。

从此上山君努力，瘦藤今日得同携。

张栻

张栻　前日从赵漕饮因得遍观所藏书帖之富既戏成三绝简之

乌云夭矫天欲雨，虚堂美荫共徜徉。

开奁百轴惊传玩，更觉人间六月凉。

张栻

张栻　前日从赵漕饮因得遍观所藏书帖之富既戏成三绝简之

旧藏自是承平物，新轴收从古道旁。

人间好事戒多得，防有雷霆下取将。

张栻

张栻　前日从赵漕饮因得遍观所藏书帖之富既戏成三绝简之

今古驱驰翰墨场，何人下笔到颜杨。

君侯知我有书癖，乞与西台字几行。

张栻

张栻　清明后七日与客同为水东之游翌朝赋此

平生山水癖，妙处只自知。

夙约常寡味，邂逅惬心期。

幅巾与藜杖，安步随所之。

朼来坐官府，颇觉此原违。

城头望群峰，欲往类绊羁。

三春苦风雨，晴日一伸眉。

沙边散车骑，竹舆从呕咿。

独与三四客，野服相追随。

亭高俯空旷，洞古探环奇。

县崖隐日月，幽壑蟠蛟螭。

涧水杂鸣佩，松风发清吹。

兴来即倾酒，语到亦论诗。

聊揩簿书眼，偿此閒暇时。

所历固未厌，所感多余思。

昔游木叶下，今兹绿阴肥。

江山虽可识，岁月乃如驰。

素餐岂不念，怀安敢云私。

归来耿不寐，欹枕听晨鸡。

张栻

张栻　人日游城东晚饭陈仲思茅亭分韵得香字

绝怜梅事晚，与客到林塘。

瓦碗村醪酽，杯羹野菜香。

旧游看壁字，新岁尚他乡。

一笑俱真率，悠然意未央。

张栻

张栻　若海运使移节广东赋诗赠别予每过若海诸郎诵书于旁琅琅可喜为之重

行止非人料，驱驰未席温。

传闻选肤使，端为慰黎元。

瘴岭农耕少，山城海气昏。

唯勤凋瘵虑，此外更何言。

张栻

张栻　若海运使移节广东赋诗赠别予每过若海诸郎诵书于旁琅琅可喜为之重

玉雪明人眼，森然膝下郎。

原流知衮衮，诵读听琅琅。

有子若何慕，他年我曾量。

原崇诗礼训，勿近利名场。

张栻

张栻　三茅观李仁父刘文潜员显道赵温叔崔子渊置酒分韵得高字

节物岁云暮，九衢尘满袍。

起我二三友，招要步林皋。

仰看冥飞鸿，俯览千丈涛。

石径上深窈，竹风更萧骚。

杯盘自真率，更起泻浊醪。

叹我会合难，慰我涉历劳。

薰然乡社游，饮少意已陶。

我亦寿长者，万里欣所遭。

嗟哉士业艰，逝矣日月滔。

古义重金石，外物真秋毫。

原言共勉厉，勿负岷山高。

张栻

张栻　三友堂

寒窗政尔念萧瑟，况复故人痚近音。

凭栏为子赋三友，便觉冰霜千古心。

张栻

张栻　三月七日城南书院偶成

积雨欣始霁，清和在兹时。

林叶既敷荣，禽声亦融怡。

鸣泉来不穷，湖风起沦漪。

西山卷余云，逾觉秀色滋。

层层丛绿间，爱彼松柏姿。

青青初不改，似与幽人期。

坐久还起步，堤边足逶迤。

游鱼傍我行，野鹤向我飞。

敢云昔贤志，亦复咏而归。

寄言山中友，和我和平诗。

张栻

张栻　上封有怀元晦

忆共朱夫子，登临冰雪中。

剧谈无俗调，得句有新功。

别去雁横浦，重来月满空。

遥怜今夕意，清梦傥相同。

张栻

张栻　上已日晚登裴台自仲春凡三登

前日看花地，重来对落晖。

雨余山着色，沙没水初肥。

寒食家家出，残红树树飞。

还同二三子，及此咏而归。

张栻

张栻　生辰谢邵广文惠惠仁者寿赋

左弧念当辰，藐此卧岁晚。

重云不予荫，敢望滋九畹。

南邻有良朋，繁质快瓴建。

进道方髒髒，吐辞看衮衮。

妙语极吹嘘，至

属关键。

嗟予澹泊好，学植自穮蔲。

岂能益涓埃，感子意缱绻。

昭然隐微中，当念仁岂远。

起知妙乾体，实理践坤简。

大易乃在我，亘古当一本。

期君得真传，永以息邪遁。

张栻

张栻　诗送陈促思参佐广右幕府

旧说桂林好，君今幕府游。

江山资暇日，梅雪类吾州。

煮海何多说，安边更预谋。

政应勤婉画，不用赋离忧。

张栻

张栻　诗送元晦尊兄

君侯起南服，豪气盖九州。

顷登文石陛，忠言动宸旒。

坐令声利场，缩颈仍包羞。

却来卧衡门，无愧知日休。

尽收湖海气，仰希洙泗游。

不远关山阻，为我再月留。

遗经得紬绎，心事两绸缪。

超然会太极，眼底无全牛。

惟兹断金友，出处宁殊谋。

南山对床语，匪为林壑幽。

白云政在望，归袂风飕飀。

朝来出别语，已抱离索忧。

妙质贵强矫，精微更穷搜。

毫厘有弗察，体用岂周流。

驱车万里道，中途可停辀。

勉哉共无斁，邈矣追前修。

张栻

张栻　十二月十六日夜枕上闻雷已而大雪

春信梅边动，雷声枕上惊。

忽看窗纸白，顿觉竹声清。

江海空余梦，壶觞起自倾。

朝来倚楼处，玉树满湘城。

张栻

张栻　十二月乙卯登岳阳楼丙辰再登

维舟径上岳阳楼，风雨排空暝不收。

明日重来天色好，君山元自翠光浮。

张栻

张栻　十三日晨起霜晴用定台韵赋此

晴岚开岳镇，云雨断阳台。

日出寒光迥，川平秀色回。

兴随天际雁，诗寄岭头梅。

盛事它年说，凭君记玉杯。

张栻

张栻　十四日陪黄仲秉渡湘饮岳麓台上分韵得长字

支筇穿百级，把酒问春光。

乔木依然在，幽兰只自芳。

未当湘水满，更觉橘洲长。

暝色犹回首，天涯话故乡。

张栻

张栻　十五日过小孤山

沃野迥千里，岿然突孤标。

崖分势亦裂，江静影频摇。

栖鹘巢何险，盘柯冻不凋。

吾行足观览，未觉客程遥。

张栻

张栻　十五日再登祝融峰用台字韵

今朝风日霁，共约再登台。

人在云端上，僧从天际回。

岩头风戛竹，林畔雪欺梅。

浊酒消寒气，无妨饮数杯。

张栻

张栻　时为桂林之役前一日刑部刘公置酒相饯曾节夫预既公用陶靖节斜川诗

通籍念无补，先庐获归休。

所忻三载间，暇日从公游。

城中十亩园，颇复依清流。

渺渺送归雁，翩翩下轻鸥。

驾言欲南鹜，踟蹰眷林丘。

况且远晤言，公唱孰与酬。

祖席近佳日，呼客仍我俦。

相与千载思，谁复念此下。

新诗更纡余，用以宽离忧。

它年南阜约，剥啄时相求。

张栻

张栻　是日二使者出游晚凉有作

痚风细雨随华节，西浦东山总胜游。

拙守亦忻凉意好，挑灯清坐读春秋。

张栻

张栻　寿定叟弟

为邦和气满乡闾，袖手还家乐有余。

案上简编元好在，闲中日月更宽舒。

功名且要身长健，寻尺何求计不痚。

好泛菊英斟寿酒，扁舟吾欲赋归欤。

张栻

张栻　寿定叟弟

今年黄菊开花早，手撷芳新寿一杯。

不用南阳三十斜，家山根蒂好栽培。

张栻

张栻　寿定叟弟

闻说清朝对紫宸，君王侧席屡咨询。

惟应民瘼开陈切，故遣分符验抚循。

张栻

张栻　寿定叟弟

堂堂自昔源流远，衮衮方来事业长。

驷马安车遵大道，正须缓辔不须忙。

张栻

张栻　寿定叟弟

闻说严人爱贰车，呻吟赴愬赖携扶。

从今充扩应无倦，千里疲民待子苏。

张栻

张栻　寿定叟弟

闻说年来更老成，清心寡欲厌纷纭。

固知造物有深意，端享修龄看策勋。

张栻

张栻　寿定叟弟

向来相望各天涯，两载团栾似旧旦。

只恐桐江来趣驾，明年把酒又相思。

张栻

张栻　寿定叟弟

秋风想已治归装，吾亦扁舟具碧湘。

世味只庆谙历遍，何如兄弟对方床。

张栻

张栻　寿定叟弟

年年桂绽菊开时，长忆芳樽共一卮。

请诵周人和乐句，全胜三叹陟冈诗。

张栻

张栻　书妙应庵壁

窗前新竹净娟娟，借我风凉一榻眠。

试问庄周说鹏鷃，何如洙泗举鱼鸢。

张栻

张栻　四月二十日与客来城南积潦方盛湖光恬然如平时泛舟终日分韵得水字

泽国盛梅雨，涨潦弥两涘。

常时侵溢患，乃复到城市。

纳湖迫西闉，冲突固其于。

今年筑堤防，楗石细积累。

艰辛迄崇成，龟鱼亦欢喜。

节宣有程度，盈缩无壅底。

昨宵水没岸，民居例迁徙。

走马来问讯，屹若坚城垒。

江涛从渺茫，湖光自清泚。

小舟足游泳，新荷方薿薿。

嘉我二三客，共此风日美。

相期寂寞滨，雅意淡如水。

念言堤防功，得失乃如彼。

而况检身者，讵可忘所止。

明朝更哦诗，斯言或当纪。

张栻

张栻　四月四日饮吴仲立家海桐花下吴伯承以事不至诗来次韵

翠盖亭边春色归，还来把酒及开时。

坐无车公欢意少，犹得风前读好诗。

张栻

张栻　送八兄

弥旬积雨穗生耳，冬壑未渠收潦水。

围炉情话政尔佳，乃复归舟行万里。

三年百感卧湘城，风急鹡鴒原上情。

岂地他人意独真，每觉办语温如春。

少年锐气凌八区，晚以乐义称乡闾。

闻人有急若己如，天报两子双明珠。

小隐卜筑兰溪边，修篁乔木今参天。

是非荣辱不到处，卷书一榻清昼眠。

人言寿骨隐修眉，庆事鼎鼎供期颐。

岂惟宗族托轨范，政倚晚节增光辉。

有弟有弟复何为，杜门读书人谓痴。

入山未遂扫松原，江头独立送归时。

张栻

张栻　送陈择之

君能千里来，乃作触热去。

凉秋幸非遥，归计无已遽。

向来文字间，讲论有平素。

及兹共王事，益得君佳处。

几微独深窥，圭角本不露。

岂期寂寞滨，获此友朋助。

吾邦虽云僻，山水足奇趣。

更期休沐晨，相与穷杖屦。

匆匆何少悰，咄咄出别语。

君怀负丞恩，行矣当及戍。

我亦念归欤，霜天收栗芋。

后会未可期，往事屡回顾。

赠言复何有，独以此道故。

寥寥千载前，达者同一路。

所趋固绝尘，所履无虚步。

临深觉居高，仰止有余慕。

要须学沧溟，汇此百川注。

他年傥相忆，访我城南圃。

无使岁月深，永思编简蠹。

张栻

张栻　送但能之守浔州

循吏古犹少，岭民今未苏。

丁宁烦诏旨，推择得吾徒。

根本谁深念，诗书计不迂。

惟应敦此意，岂但应时须。

张栻

张栻　送范伯崇

堂堂延阁老，遗范见期人。

孝友传家旧，诗书用力新。

人心危易失，圣学妙难亲。

原勉思弘毅，求仁可得仁。

张栻

张栻　送范西叔教授西归

乃祖至和间，忠谋书鼎彝。

但知陛下圣，岂知吾言危。

元佑爱君语，读者犹涕洟。

典刑今不亡，盛德故在兹。

岁晚子过我，秀若斋房芝。

持身蹈规矩，出语无瑕疵。

向来长安道，讵肯舍灵龟。

万里一泮宫，行囊几新诗。

湘出足幽胜，而水清涟漪。

登临岂不乐，邂逅枌榆思。

我懒抱僻学，绝弦理朱丝。

子独慕千载，悠然契心期。

岂不为我留，感此节物移。

临岐抚陈编，为子三噫嘻。

高深谅何极，循求有端倪。

原言勉事此，奕叶光前规。

张栻

张栻　送甘可大

子陵溪水千年绿，犹忆登临日暮时。

子去定能寻胜概，书来当复慰相思。

简编有味宁论晚，得失从渠莫自疑。

也学迂痚教似舅，不应空赋渭阳诗。

张栻

张栻　送甘甥可大从定叟弟之桂林

季也有行役，我思独悠悠。

亲朋非不多，子能从之游。

挂席上湘水，青山挟行舟。

篮舆问岭路，政尔荔子秋。

人言桂林好，颇复类中州。

近郊多胜概，雉堞冠层楼。

待渠幕府暇，时与同冥搜。

吾子有令姿，胸中富九流。

处世多龃龉，但当付沧洲。

超然扩遐思，讵可耳目谋。

原为百炼刚，莫作绕指桑。

昔人不吾欺，子盍试反求。

预想他年归，此地复绸缪。

刮目看二子，一笑纾百忧。

张栻

张栻　送韩宜州

顷年未识宜州面，已信诸贤品藻公。

幕下从容逢益友，胸中肮脏本家风。

一麾且与宽凋察，华发应无慕勇功。

从古安边须自治，人情初不间华戎。

张栻

张栻　送胡伯逢之官金陵

相望数舍已云痚，远别何因执子祛。

漫仕想应同捧檄，旧闻当不废观书。

月明淮水空陈迹，山绕新亭有故墟。

暇日更须频访古，因来为我道何如。

张栻

张栻　送黄子默

元佑不复见，太史今诸孙。

人物尚论世，典刑故犹存，

酣歌拓金戟，三年佐雄藩。

超然车马中，高韵独孤骞。

永怀白鸥盟，修竹满故园。

得句见眉睫，外慕何足言。

顾以感知己，跋马向修门。

朝开英俊管，王度待讨论。

小试翰林手，乘槎薄昆仑。

我懒卧衡麓，秋风撷兰荪。

交游叹益落，拭目看腾掀。

轩冕岂足贵，政尔名义尊。

执手念相闻，此意古所敦。

张栻

张栻　送李崧才归闽二首

历数勋贤后，如郡到眼希。

胸中蕴金石，笔下出珠玑。

倾盖嗟何晚，临流又送归。

他年傥相忆，寻我钓鱼矶。

张栻

张栻　送李崧才归闽二首

公事妨开卷，遐征念索居。

能来数月款，端为百忧纾。

师友洛川上，人才元佑初。

归来有新益，不惜几行书。

张栻

张栻　送李新州

清绝湘南地，乡间见老成。

蔽棠方有望，折柳却关情。

侧听舆人诵，还新月旦评。

相望幸邻壤，犹得借余明。

张栻

张栻　送林择之

遗篇寂寞论心少，一见吾人意已倾。

冰雪持身金石志，它年事业更光明。

张栻

张栻　送临武雷令

诏举循良吏，时资抚字功。

人情平易看，治道古今同。

绿野新耕盛，潢池旧羽空。

便应君课最，名姓御屏中。

张栻

张栻　送临武雷令

去路连崇岭，扁舟上涨涛。

不违将母原，敢叹独贤劳。

境静归岛雁，许空长艾蒿。

不妨频拄颊，千里寄风骚。

张栻

张栻　送零陵贾使君二首

藉甚零陵郡，风流记昔贤。

宅存元不部，人识范忠宣。

山近地宜竹，溪清岸有泉。

官閒时访古，余韵故依然。

张栻

张栻　送零陵贾使君二首

孝友传家法，如君好弟兄。

只应推此意，便足慰民情。

间岁仍艰食，新书督勤耕。

想今潇水畔，惟日望双旌。

张栻

张栻　送刘枢密留守建康

整驾欲南鹜，乃复送公舟。

公行民所瞻，原言勿淹留。

向来秉事枢，正色有忠谋。

坐觉国势尊，已验权网收。

如何霖雨泽，偏使及南州。

新春紫诏下，闻者宽百忧。

谁长今重镇，百万宿貔貅。

控江抚长淮，声势接上流。

吾皇志经略，此地合绸缪。

不应万全策，岁月空悠悠。

先当植本根，次第施良筹。

未闻欲外攘，而乃忽内修。

幕府方宏开，人才要旁搜。

可不念葑菲，惟当别薰莸。

留钥岂淹久，即归侍前旒。

尽舒医国手，调瘵会有瘳。

还忆遐荒守，时能寄音不。

张栻

张栻　送然侄四归二首

堂堂希白翁，共惟同出自。

百年诗礼传，名教有乐地。

嗟予力未胜，永抱蓼莪意。

积累盖百叹，承家岂云易。

赐然履渊冰，中夜耿不寐。

协心望尔曹，勉力绍前志。

岁晚期有成，庶或保无坠。

张栻

张栻　送然侄四归二首

自子来见我，倏焉十六秋。

一闻沂上音，此意便绸缪。

中间岂不别，会合同转头。

今兹舍我去，万里不复留。

岂不能挽子，惧子为亲忧。

六月送归船，我思与悠悠。

爱子刚毅资，不作绕指柔。

原子进问学，琢磨须自修。

居然知见广，百病公有瘳。

谁谓道云远，行矣当深求。

张栻

张栻　送少隐兄赴兴元幕

出手宁嫌晚，论心本不欺。

五年江左客，万里故园里。

肯枉洞庭棹，来寻棠棣诗。

固知名义重，岂但慰朝饥。

张栻

张栻　送少隐兄赴兴元幕

边塞连关陇，貔貅罢战征。

幕中须预计，堂上乃奇兵。

汉水追前策，秦原忆旧耕。

书生亦多事，慷慨试经行。

张栻

张栻　送邵怀英赴召

自君之西来，吾徒获三益。

匪惟欣晤言，望见意已适。

俯仰岁再更，交情共金石。

翩然别我去，宁复得此客。

诸公有推毂，诏下亟传驿。

嘉言久填胸，往觐天咫尺。

岂其湘水边，而可滞六翮。

虽深惜别思，敢后天下责。

嗟哉善利途，鸡鸣分舜蹠。

浮云起毫厘，乃有泰山隔。

持身与谋国，兹义贯於一。

君侯天资高，遇事无逼迫。

所立凛不回，举手谢物役。

保此方寸印，勿受一尘隙。

廓然丽昭回，万象归指画。

富贵岂君心，事业追往昔。

赠言不能工，庶以永无斁。

张栻

张栻　送舜臣抚干表兄赴部

畴昔相看意便倾，重逢便觉眼增明。

半生漫仕壮心在，五月长江去棹轻。

龟椟久藏千乘宝，鹏风方快九霄程。

公朝兼用人门选，外氏传家旧有声。

张栻

张栻　送外弟宇文挺臣二首

合族情尤重，论交意复深。

还为万里别，未尽几年心。

佳处应相忆，书来傥嗣音。

及时须努力，莫待鬓华侵。

张栻

张栻　送外弟宇文挺臣二首

漠漠漓江上，匆匆送客情。

平原宵雨湿，绝壁野云横。

世路多亲辙，韦编有旧盟。

中流屹砥柱，过浪岂能倾。

张栻

张栻　送鲜于大任入成都幕

虏马昔饮江，扁舟忆同骛。

翁方为国谋，客以名义故。

安危匪前料，得失渠异趣。

淮壖渺风雪，王中有程度。

息偃多在床，君车不停驻。

初无作难色，所立讵愆素。

嗟我吴门别，风木岁徂暮。

相逢复湘城，往事忍回顾。

独余后凋心，特立凛不惧。

莫邪虽云利，宁作囊锥露。

善藏要有待，小试随所遇。

终无缺折虞，岂但走狐兔。

吾州得良牧，民力或可裕。

本根赖封殖，强索费调护。

从容试长思，取急无窘步。

作别忽草草，怀抱复谁付。

他时下瞿唐，访我林下屦。

傥於功名余，更讲末后句。

张栻

张栻　送杨廷芳三首

自吾友若人，叹息恨不早。

相逢未出语，已足慰怀抱。

寒窗逾浃旬，百虑略倾倒。

霜晴不留客，别语讵能好。

不尽此时情，梅边试深讨。

张栻

张栻　送杨廷芳三首

昔人忘言处，可到不可会。

还须心眼亲，未许一理盖。

辞章抑为余，子已得其最。

当知邹鲁传，有在文字外。

张栻

张栻　送杨廷芳三首

平生风雨夕，每念名节难。

穷冬百草歇，手自种琅玕。

吾子三十策，字字起三叹。

岂欲求人知，正自一心丹。

请哦硕人诗，匪为乐考盘。

张栻

张栻　送宇文正甫

重来能复几句余，临水登山又送渠。

夜雨已知农事好，春寒未放小桃舒。

眼有佳处应难尽，别后书来讵可痚。

我亦相将归旧隐，杖藜时复访楼居。

张栻

张栻　送曾裘父

交旧间何阔，能来浃日留。

还寻佳橘颂，惜别仲宣楼。

探古书盈屋，忧时雪满头。

绝思黄阁老，招隐意绸缪。

张栻

张栻　送张深道二首

秋风木叶落，送客丽谯东。

岂怀儿女恋，爱此趣味同。

至理无辙迹，妙在日用中。

闻言有不信，渠自马牛风。

吾子实所畏，立志高冥鸿。

卓然游圣门，不受异说讧。

切磋岂不乐，愧非斲鼻工。

於皇太极蕴，精微浩无穷。

原言终玩绎，默参元化功。

张栻

张栻　送张深道二首

人言底柱险，袖手不敢迩。

孰知人心危，毫厘千万里。

有来事物繁，酬酢无披靡。

虽云应不难，要且辨真伪。

良知本易直，天机验所起。

涵濡自日新，日新乃无蔽。

圣学非空言，要领故此。

吾子端泼源，所进渺涯涘。

我虽念不繁，讵敢忘所止。

后会傥有时，深功同举似。

张栻

张栻　送赵节卿

昭代才难叹，宗盟世有人。

千钧定晚试，一角信逢真。

政拟寻梅共，还经折柳新。

青云看稳上，回首楚江春。

张栻

张栻　送郑宪酒

晴日南山几杕俱，跻高选胜不须扶。

也知坐上多佳客，可着青州从事无。

张栻

张栻　送周畏知二首

秋冬仍苦雨，旬浃喜霜晴。

木末楼台见，江头橘柚明。

登临方适意，离别已增情。

后夜相思地，寒梅景正横。

张栻

张栻　送周畏知二首

半世功名误，苍颜幕府游。

文辞追楚些，得失付阳秋。

荐牍文交上，衡门岂重留。

青云看稳去，快处一回眸。

张栻

张栻　送祖七倒西归二首

万里逢犹子，中年忆故乡。

只知情话好，岂觉去途长。

巫峡波涛壮，秦山桧柏苍。

何能从汝往，伫立看归艎。

名家重典刑。飘零念吾党，

寂寞抚遗经。叔水知何病，

芝兰要满庭。汝归应记取，

为我话丁宁。

张栻

张栻　岁晚烹试小春建茶

阳月藏春妙莫窥，灵芽粟粒露全机。

煮泉独啜寒窗夜，已觉东风天际归。

张栻

张栻　笋脯一平驰寄因和云岁诗为一笑春笋未盛尚续致也

权门极珍羞，未办食龙肉。

我家湘楚山，箨龙饫奴仆。

淮南户户有黄虀，公今径归亦不痴。

更包笋脯赠行李，定应笑杀长安儿。

张栻

张栻　所思亭海棠初折赠两使者将以小诗

未须比拟红深浅，更莫平章香有无。

过雨夕阳楼上看，千花容有此肤腴。

张栻

张栻　所思亭海棠初折赠两使者将以小诗

东风着物本无私，红入花梢特地奇。

想得霜台春思满，一枝聊遣博新诗。

张栻

张栻　汤总管邢监庙约游城东酒间求诗为赋此

春事已如许，客愁空自多。

梅花成莫逆，樽酒付亡何。

楚楚邢郎子，眈眈老伏波。

定应容我醉，耳热更高歌。

张栻

张栻　题城南书院三十四咏

差差竹影连坡静，细细荷风透屋香。

午寂睡余聊隐几，人间何用较闲忙。

张栻

张栻　题城南书院三十四咏

新竹成林蕉叶青，隔篱深处有蝉鸣。

晚凉更觉长堤静，自绕荷花待月明。

张栻

张栻　题城南书院三十四咏

堦前树影开还合，叶底蝉声短复长。

睡起更知茶味永，客来聊共竹风凉。

张栻

张栻　题城南书院三十四咏

新凉物物有精神，静倚书窗听雨声。

忽忆子綦元未解，强分天籁太粗生。

张栻

张栻　题城南书院三十四咏

凌晨骑马路新凉，来挹湖边风露香。

妙意此时谁共领，波间鸥鹭静相忘。

张栻

张栻　题城南书院三十四咏

林塘过雨不胜秋，万盖跳珠写碧流。

倚槛孤吟天欲暮，更穿芒屩上方舟。

张栻

张栻　题城南书院三十四咏

山色顿清秋欲半，湖光更净日平西。

凉风猎猎低荷盖，归翼翩翩度柳堤。

张栻

张栻　题城南书院三十四咏

湖边小筑喜新成，秋入西山照眼明。

不是厌喧来觅静，四时光景本均平。

张栻

张栻　题城南书院三十四咏

秋风飒飒林塘晚，万绿丛中数点红。

若识荣枯是真实，不知何物更谈空。

张栻

张栻　题城南书院三十四咏

移得幽兰几本来，竹篱深处手栽培。

芬芳不必纫为佩，月白风清取次开。

张栻

张栻　题城南书院三十四咏

今年少雨菊花迟，青蕊方开三两枝。

但是悠然真意在，青山何处不相宜。

张栻

张栻　题城南书院三十四咏

秋后冬前一月晴，小园佳处日经行。

半山木落楼台露，几树霜余橘柚明。

张栻

张栻　题城南书院三十四咏

铙鼓喧貀十里城，人情正喜上元晴。

瘦筇独立湖边路，却有白鸥同眼明。

张栻

张栻　题城南书院三十四咏

和风羽羽禽声乐，晴日迟迟花花气深。

妙理冲融无间断，湖边伫立此时心。

张栻

张栻　题城南书院三十四咏

晓来天气便清新，独倚阑干正暮春。

花落花开莺自语，东风吹水细鳞鳞。

张栻

张栻　题城南书院三十四咏

花柳芳妍十日晴，五更风雨送余春。

莫嫌红紫都吹尽，新绿满园还可人。

张栻

张栻　题城南书院三十四咏

并湖数亩新疏辟，便有鱼儿作除行。

我亦随流浮小艇，晚凉细看縠纹生。

张栻

张栻　题城南书院三十四咏

无言桃李也成阴，叶底黄鹂自好音。

一缕炉烟清昼永，韦编卷罢短长吟。

张栻

张栻　题城南书院三十四咏

化工生意源源在，静处详观总不偏。

飞絮满空春不尽，新荷帖水已田田。

张栻

张栻　题城南书院三十四咏

野艇新成寻丈许，柳堤详观总不偏。

飞絮满空春不尽，新荷帖水已田田。

张栻

张栻　题城南书院三十四咏

暮从别野跨驴归，风雨萧萧泥溅衣。

出门回首且按辔，细听泉声和式微。

张栻

张栻　题城南书院三十四咏

阴阴松竹景自转，午枕无人到北窗。

何许狂风来动地，梦回波浪汹春江。

张栻

张栻　题城南书院三十四咏

痚竹萧萧正雨声，眼中日影又还晴。

钩窗燕坐夏将半，荷叶已香湖水清。

张栻

张栻　题城南书院三十四咏

莫道闲中一事无，闲中事业有工夫。

闭门清昼读书罢，扫地焚香到日晡。

张栻

张栻　题城南书院三十四咏

亭畔薰风尽日凉，来从水面过新篁。

悠然担觉盈襟抱，千古虞弦意未央。

张栻

张栻　题城南书院三十四咏

拍堤水满草茸茸，尽日野航西复东。

欲去未须愁日暮，月明波面更溶溶。

张栻

张栻　题城南书院三十四咏

乌云夭矫风作恶，雷奔电掣雨悬河。

须臾天宇复清霁，突兀西山紫翠多。

张栻

张栻　题城南书院三十四咏

朝阳初上藕花香，下马虚亭一味凉。

山鸟自呼鱼自乐，谁云身世可相忘。

张栻

张栻　题城南书院三十四咏

北窗竹簟午阴凉，亦有清风到我旁。

还与陶公事同否，未妨诸子细商量。

张栻

张栻　题城南书院三十四咏

睡觉西山月正平，荷香不断晓凉生。

园中只鹤知人意，已作金风警露声。

张栻

张栻　题城南书院三十四咏

西风夜半摧炎暑，晓看云横天际秋。

时序转移皆妙理，惟应及早戒衣裘。

张栻

张栻　题城南书院三十四咏

新凉修竹意愈静，初日芙蕖色倍鲜。

物态直须闲里见，人情多向快中偏。

张栻

张栻　题城南书院三十四咏

四面红蕖镜绿波，晚凉柰此野情何。

凭城更觉看山稳，入户还欣得月多。

张栻

张栻　题城南书院三十四咏

殷雷终日在前山，风卷云环意作难。

泊暮有怀空伫立，忽然飞雨到阑干。

张栻

张栻　题伏龙寺壁

少日忆曾到，归途得小留。

回还山寺古，萧瑟柿林秋。

道路情无那，琴书可细求。

从来士穷达，分付水悠悠。

张栻

张栻　题福岩

掷钵峰前寺，肩舆几度来。

楼台还旧观，杉桧抚新栽。

湘水堂堂去，秋山面面开。

裴徊千古思，风壑有余哀。

张栻

张栻　题淮阴祠

秦关昔先驱，南郑岂淹久。

夜中丞相归，平明印垂肘。

古来豪杰人，调度出窠臼。

登坛一军惊，六合已在手。

从兹看廊清，指挥如运帚。

时艰思奇才，庙古酹樽酒。

出门望长淮，故国长稂莠。

同云正惨澹，人事极纷纠。

拘挛傥无累，吾欲献九九。

张栻

张栻　题刘氏绿映亭二首

凉叶翻翻不受尘，芒鞋藤杖及清晨。

开帘小放前溪入，澄绿光中独岸中。

张栻

张栻　题刘氏绿映亭二首

鹭浴鱼跳在镜屏，摇青浮碧太鲜明。

墙东种得阴成幄，隔叶看来却有情。

张栻

张栻　题马氏草堂复斋听雪

前邻百鬼瞰高明，夜雨华榱叹昔人。

却爱君家鸿雁集，还能葺理草堂春。

张栻

张栻　题马氏草堂复斋听雪

今古茫茫浪着鞭，谁知圣学有夫传。

请君细诵复斋记，直到羲爻未画前。

张栻

张栻　题马氏草堂复斋听雪

平生求友人千里，永夜论心雪满窗。

为问蒲团听修竹，何如一舸泛清江。

张栻

张栻　题南台寺

相望几兰若，胜处是南台。

阁迥规摹稳，门空昼夜开。

回风时浩荡，高岭更崔嵬。

谩说石头滑，支筇得往来。

张栻

张栻　题榕溪阁

寒溪澹容与，老木枝相樛。

其谁合二美，名此景物幽。

太史昔南骛，於焉曾少休。

想当下榻初，清与耳目谋。

品题得要领，亦有翰墨留。

我来访遗址，密竹鸣钩辀。

稍令旧观复，还与佳客游。

树影散香篆，水光泛茶瓯。

市声不到耳，永日风飕飕。

所忻簿书隙，有此足夷犹。

平生丘壑原，如痼不可瘳。

虽知等喧寂，终觉静理优。

更思濯沧优。榕根浮小舟。

张栻

张栻　题唐兴寺湘江亭

寺废苍崖耸，江回远岸明。

风霜摧翰墨，岁月老丝缗。

兀坐知茶味，闲行忘去程。

长哦伊水句，回首右为情。

张栻

张栻　题湘潭丞黄子辩哦松轩

黄子官居多暇日，今哦薄暮一窗中。

虽无虢虢循除水，但觉飕飕满屋风。

张栻

张栻　题邢使君钓隐

使君卜筑占芳洲，短槛痚篱处处幽。

风月随时供燕几，笑谈终日在中流。

翩翩影落来宾雁，漠漠寒生欲下鸥。

城市山林俱寓目，问君底处足消忧。

张栻

张栻　题益阳清修寺

峰势香炉直，溪流峡水潺。

居然一兰若，唤作小庐山。

老木千崖表，孤亭万竹间。

明朝问征路，回首白云闲。

张栻

张栻　题庾楼

南瞻庐阜北淮山，下有长江万顷寒。

往事无边随去浪，西风有客傍阑干。

张栻

张栻　题曾氏山园十一咏　北山

南山烟雨霏，北山风露多。

衣沾非所惜，屦湿知如何。

张栻

张栻　题曾氏山园十一咏　菊隐

不肯竞桃李，甘心同艾蒿。

德人一题品，愈觉风味高。

张栻

张栻　题曾氏山园十一咏　橘沜

我家湘水滨，年年赋徕服。

君家百亩田，晚岁千树绿。

张栻

张栻　题曾氏山园十一咏　君子亭

嘉莲秉嘉质，解后逢赏音。

翁岂玩物者，寄意一何深。

张栻

张栻　题曾氏山园十一咏　蓼步

扁舟横薄莫，渺渺蓼知秋。

家山有江湖，何必赋远游。

张栻

张栻　题曾氏山园十一咏　梅沼

寒梅只自芳，野水有余清。

山空岁云暮，妙意相发明。

张栻

张栻　题曾氏山园十一咏　尚絥堂

昔人为己学，深旨妙隐微。

三复尚絥章，服膺原无违。

张栻

张栻　题曾氏山园十一咏　霜杰

种松苦难长，松长还耐久。

莫和目前思，但种门前柳。

张栻

张栻　题曾氏山园十一咏　桃花坞

花开山与明，花落水流去。

行人欲寻源，只在山深处。

张栻

张栻　题曾氏山园十一咏　夕阳台

日暮天无风，岸巾夕阳中。

回首发遐想，明月已升东。

张栻

张栻　题曾氏山园十一咏　吟风桥

桥边风月佳，俯仰有余思。

无忘履冰心，方识吟风意。

张栻

张栻　题雉山禊亭

一曲清江正可怜，隔江新竹露娟娟。

好风成我曲肱梦，起看飞云度碧天。

张栻

张栻　田舍

竹叶带晓露，茅檐起炊烟。

蛩吟枯草根，犬吠坏垣边。

田家亦何营，生理固足怜。

风霜摧我稼，稂莠长我阡。

卒岁复何念，一饱未补前。

我思昔之人，备豫理所先。

积仓遍效野，甘雨盈公田。

临风重搔首，复古何用缘。

张栻

张栻　同游岳麓分韵得洗字

游观不作难，呼舟度清泚。

新晴宿潦净，群山政如洗。

上方着危栏，万象见根柢。

寒泉自可斟，况复杂肴醴。

高谈下夕阳，邂逅玄钥启。

中流发浩歌，月色在波底。

张栻

张栻　同元晦择之游岳道遇大雪马上作

驱车望衡岳，群山政参差。

微风忽南来，云幕为四垂。

炎官挟蓐收，从以万玉妃。

庭荧亦何有，尺璧仍珠玑。

奇货吾敢居，妙意良自知。

林峦倏变化，辙迹平高低。

乔松与修竹，错立呈瑰姿。

清新足遐寄，浩荡多余思。

平生湘南道，未省有此奇。

况复得佳友，晤言相追随。

茅檐举杯酒，旅榻诵新诗。

更约登绝顶，同观霁色时。

张栻

张栻　外弟信臣总干西归驻舟沙岸得半月之款於其行口占道别

外家源流远，文物被诸孙。

嗟我数年来，颇识佳弟昆。

酥酪本同味，兰芷非殊根。

竞爽有如此，知当天其门。

信也来过我，气貌清而温。

方忻驻足地，中有静者存。

皎然明月光，岂复受浊浑。

埙篪迭和时，此理试共论。

张栻

张栻　晚春

卷地狂风殿晚春，落花盖水欲成云。

向人不改旧时面，只有苍官无此君。

张栻

张栻　晚过吴伯承留饮

推门野路竹毵毵，落日天寒相对谈。

可是主人风韵别，自斟白酒擘黄柑。

张栻

张栻　晚晴

昨日阴云满太空，眼前不见祝融峰。

晚来风卷都无迹，突兀还为紫翠重。

张栻

张栻　晚望

独上荒亭数过帆，横林痚处见苍湾。

固知不入豪华眼，送与凫鸥自在看。

张栻

张栻　王长沙梅园分韵得林字

令君五亩园，不问蓬蒿深。

江梅忽秀发，邂逅成赏音。

一笑领诸客，扫地坐墙阴。

清芳到酒面，落蕊飘衣襟。

月去未忍去，起舞独微吟。

人自赏晤耳，问花亦何心。

花虽有开落，意则无古今。

须君戒勿折，嘉实看成林。

张栻

张栻　王长沙约饮县圃梅花下分韵得梅字

平生佳绝处，心事付江梅。

县圃经年见，芳樽薄暮开。

朗吟空激烈，烧烛且徘徊。

未逐徵书去，穷冬尚一来。

张栻

张栻　望后一日与客自水乡登湘南月色佳甚翌日用乡字韵简游诚之

一雨五日余，南州三伏凉。

唤客近方沼，笑潭引杯长。

相将复登楼，月色在屋梁。

念我怀百忧，忽忽发变苍。

及此少自舒，觞咏未可忘。

孤光凛下照，景妙无留藏。

沙边数白鹭，欲下仍翔徉。

群动亦自得，如我四体康。

平生子游子，虚白生吉祥。

官舍并楼居，登临筋力强。

未可效王粲，居然思故乡。

张栻

张栻　望庐山

却望庐山倚柁楼，半空宿霭未全收。

苍然五老独献状，似欲劝人求一游。

张栻

张栻　闻定叟弟已近适迫祀事未能出先遣侄辈往迎书此问讯

渐喜书题近，悬知归意忙。

才闻下湘水，早已过衡阳。

雨洗秋山净，凉生桂树香。

殷勤二三子，策马为迎将。

张栻

张栻　闻方广长老化去有作

夜入精蓝意自真，上方一笑政清新。

山僧忽复随流水，可惜平生未了身。

张栻

张栻　五士游岳麓图

闭门六月汗如雨，出门褦襶纷尘土。

文书堆案曲肱卧，梦逐征鸿过前浦。

西山突兀不可忘，勇往政须求快睹。

朝暾未升起微风，中流吚哑挟鸣橹。

长林秀色已在望，有如出语见肝腑。

意行爱此松阴直，眼明还喜碑字古。

高低梵释著幽居，深隐仙家开閟宇。

忽看宫墙高十丈，学宫峨峨起邹鲁。

斯文政倚讲磨切，石室重新岂无补。

危梯径上不作难，横栏截出可下俯。

惟兹翼轸一都会，往事繁华杂歌舞。

变迁返覆宁重论，昔日楼台连宿莽。

迩来人物颇还旧，岂止十年此生聚。

泉流涓涓日循除，华表何时鹤来语。

炎气知不到山林，茗碗蒲团对香缕。

鼎来杖屦皆胜引，季也亦复仙步武。

洛阳年少空白头，三闾大夫浪自苦。

一笑便觉真理存，高谈岂畏丞卿怒。

不图画僧圣得知，貌与儿童作夸诩。

请君为我添草堂，风雨萧萧守环堵。

张栻

张栻　五月十六日夜城南观月分韵得月字

梅收清风来，宇净实鉴揭。

频年城南游，未有今夜月。

呼舟泛微澜，游鱼亦出没。

危榭倒影浮，倚槛凉入骨。

举酒属西山，寒光动林樾。

诸君兴未已，南阜上突兀。

目极大江流，高情更超越。

张栻

张栻　喜广仲伯逢来会

二阮向来俱莫逆，支筇为我到山巅。

浊醪共饮聊复尔，胜集于今亦偶然。

人立千峰秋色里，月生沧海暮云边。

高谈此地曾知几，一笑归来对榻眠。

张栻

张栻　喜闻定叟弟归

吾弟三年别，归舟半月程。

瘦肥应似旧，欢喜定如兄。

秋日联鸿影，凉窗听雨声。

人间团聚乐，身外总云轻。

张栻

张栻　喜雨呈安国

望岁民心切，为霖帝力均。

崇朝变炎暑，举目尽清新。

坎坎连村鼓，熙熙万室春。

北窗凉枕簟，安稳到闲人。

张栻

张栻　喜雨呈安国

悬知雨意未渠已，一夜檐声到枕间。

晓上高楼望云气，蛰龙千丈起西山。

张栻

张栻　喜雨呈安国

早身出陇蚕已丝，眼中一雨正垂垂。

农家辛苦渠能识，请诵周公七月诗。

张栻

张栻　喜雨呈安国

向来恻怛哀矜意，便觉雨满乾坤间。

城东大士宁关汝，民倚邦侯如泰山。

张栻

张栻　喜雨呈安国

凉生椽笔试乌丝，妙语便作星斗垂。

我亦小窗无一事，细倾新酒和公诗。

张栻

张栻　下山有作

五日山行复下山，爱山不肯住不间。

此心无着身长健，明岁秋高却往还。

张栻

张栻　湘中馆饯定叟弟分韵得位字

江楼倚夜阑，樽酒留客醉。

挽衣更小语，不尽今夕意。

吾家德义尊，此岂在名位。

勉哉嗣芬芳，停此宽别思。

张栻

张栻　襄州护漕使者侯寄示所作快目亭记辞多慷慨予读而壮之且想斯亭观览

闻说君家快目亭，湓江直上起千寻。

昔人事业规摹在，故国山河草木深。

世态从渠翻覆手，壮图还我短长吟。

会须一展平戎策，始称平生洒落襟。

张栻

张栻　小园茶醾盛开伯承以诗见督置酒于此为增不敏不叹

留连红紫计无从，晚惜芬芳万卉空。

枕上几回清梦断，风前政可碧纱笼。

春随夜雨但三叹，韵入香醪尚一中。

长有花开消息在，不应鸣鼓便相攻。

张栻

张栻　斜川日雪观所赋

行客念故里，劳者思少休。

如何岁华新，尚尔天南游。

涉五遇佳日，品题自名流。

聊复揩病眼，沙边玩轻鸥。

和风着冠巾，春意动林丘。

缅怀千载人，孤高谅难俦。

亦有一二士，举酒相劝酬。

未知吾故园，草木如此不。

政拙甘下考，智短空百忧。

赐归傥蒙幸，旧盟良可求。

张栻

张栻　谢韩监芍药

一年春事雨声里，十里扬州梦想边。

眼底名花烦折赠，君家风物自嫣然。

张栻

张栻　谢侯彦明惠白莲栽

添得湖光百亩余，湖边早已成菰蒲。

更移玉井峰头种，还有花开十丈无。

张栻

张栻　谢侯彦明惠白莲栽

青鞋不踏远化社，偶共濂溪嗜好同。

少待薰风开玉镜，与君来赋月明中。

张栻

张栻　谢胡掾惠诗

一见知心事，旋观慰月评。

慈祥汉循吏，儒雅鲁诸生。

莫作周南叹，终期冀北程。

新诗连夜读，梅影伴孤清。

张栻

张栻　谢邢少连送葡萄豆蔻栽

君家小圃占春光，眼看龙须百尺长。

移向楼边并寒井，明年垂实更阴凉。

张栻

张栻　谢邢少连送葡萄豆蔻栽

留取园中数亩赊，拟栽灵药谢纷华。

儿童今日知翁喜，移得君家豆蔻花。

张栻

张栻　谢杨文昭主簿寄诗杨之父绍兴间倅建康不屈於兀术而死

乃翁詈贼气如虹，千载衣冠卢懦庸。

双庙已应同卞壶，佳见今喜见甄逢。

传邮赠我凌云句，断简知君学古胸。

忠孝可全须力勉，策勋宁复羡侯封。

张栻

张栻　新亭

风景自今古，斯亭今是非。

绝怜江水去，还有故山围。

得失同千虑，成亏共一机。

所思惟谢傅，不但胜淮淝。

张栻

张栻　雪中登楼分韵得未字

南州冬多温，一雪已可贵。

今年腊三白，故足苏品汇。

朝来并危栏，举酒聊自慰。

翩翩着客衣，漠漠乱云气。

珪璧满天地，造物初不费。

更邀二三友，晤赏见风味。

独至仆尚更，酒苦饮亦既。

仍遣探梅花，已折南枝未。

张栻

张栻　崖边积雪取食清甚赋此

阴崖积雪射寒光，入齿清甘得味尝。

应是山神知客意，故将琼液沃诗肠。

张栻

张栻　严庆胄射策南归迂途相访六月二十有一日同游城南书院论文鼓琴煮茶

炎暑盛三伏，驾言得清游。

城南才里所，便有山林幽。

崇莲炫平堤，修竹绿高丘。

方兹闵雨辰，亦有清泉流。

举肉鲜可食，汲井瓜自浮。

丝桐发妙音，更觉风飕飕。

喜无举业累，独有讲学忧。

逮子閒暇日，微言要穷搜。

譬彼治田者，黾勉在勿休。

但勤穮蔲功，勿作刈犹谋。

虽云千里别，岂无置书邮。

祝子时嗣音，慰我日三秋。

张栻

张栻　尧庙

明祀崇千载，荒山拱万灵。

插天巉绝壁，飞瀑下空庭。

绘事存淳古，真风寄村冥。

苹繁何以荐，帝德日惟馨。

张栻

张栻　叶夷中屡以书求予记敬斋予往年尝为亲旧为记及铭矣今独成两绝句寄

聪明用处翻多暗，机巧萌时正自痴。

若识圣门持敬味，临深履薄更何之。

张栻

张栻　叶夷中屡以书求予记敬斋予往年尝为亲旧为记及铭矣今独成两绝句寄

向来屡着敬斋语，天恐多言意未明。

今日报君惟一句，工夫端的贵躬行。

张栻

张栻　夜得岳后庵僧家园新茶甚不多辄分数碗奉伯承

小园茶树数十许，走寄萌芽初得尝。

虽无山顶烟岚润，亦有灵泉一派香。

张栻

张栻　谒陶唐帝庙词

溪交流兮谷幽，山作屏兮层丘。

木偃蹇兮枝相谬，皇胡为兮于此留。

蔼冠佩兮充庭，洁芳馨兮载陈。

纯衣兮在御，东风吹兮物为春。

皇之仁兮其天，四时叙兮何言。

出门兮四顾，渺宇宙兮茫然。

张栻

张栻　益阳南境松杉夹道郁然父老相传忠定张公为邑时所植也其间亦有既剪

夹道松杉半老苍，前贤余泽未应忘。

君看直干连云起，岂但当年蔽芾棠。

张栻

张栻　用元晦定王台韵

珍重南山路，驱赢几度来。

未登高岳顶，空说妙高台。

晓雾层层敛，奇峰面面开。

山间元自乐，泽畔不须哀。

张栻

张栻　由西岭行后洞山路

西岭更西路，云岚最窈深。

水流千涧底，树合四时阴。

幽绝无僧住，闲来有客吟。

山行三十里，钟磬忽传音。

张栻

张栻　游诚之来广西相从几一年今当赴官九江极与之惜别两诗饯行

游子名家后，天资更敏强。

壮怀右自许，远业定难量。

幕府文书简，韦编趣味长。

怅然成阔别，音寄莫相忘。

张栻

张栻　游诚之来广西相从几一年今当赴官九江极与之惜别两诗饯行

士学端成已，工夫要自程。

圣门窥广大，中德养和平。

美玉资勤珏，良才讵小成。

心期须后会，拭目更增明。

张栻

张栻　游池州齐山

旧闻齐山胜，抱病来登临。

苍然俯平湖，秀出几百寻。

穹石天与巧，修篁近成林。

高攀极巉岩，俯探穷窈深。

爱此坚贞姿，摩挲会予心。

忆行西湖岸，亦复多嵚崯。

颇恨人力胜，刻画时见侵。

谁知丑石面，乃亦变孔壬。

何如榛莽间，屹立长森森。

天然抱幽独，妙质逢赏音。

支筇到绝顶，孤亭指遥岑。

樊川有留咏，兀坐一长吟。

张栻

张栻　游道场山次沈国录韵

玻瓈盆外起千鬟，路入空蒙紫翠间。

心远最便天宇迥，眼明偏见野云闲。

寒泉宰木留千载，清磬痚钟度两山。

我亦湘城三径在，湖边归去洗尘颜。

张栻

张栻　游惠山

兹泉几岁月，复此慰渴心。

谅惟独钟秀，源委来何深。

在昔抱幽独，邂逅逢赏香。

希声听者难，至味乃可寻。

兀坐正亭午，凉风度清阴。

於焉有深晤，三叹复微吟。

张栻

张栻　游灵岩

我登姑苏台，笑指前溪水。

水从具区来，古色映清泚。

明朝泛秀之去，两岸杂苹芷。

萦纡知几曲，举目皆可喜。

稻熟千顷黄，秋入四山紫。

痚钟度横塘，青帘穿野市。

忽惊秀逼人，突兀平地起。

飞阁出林颠，穹石满山趾。

褰裳上深径，鸣蝉声聒耳。

木罅露遐观，欲进足屡止。

梵宫开何年，金碧焕相倚。

上方纳湖光，千里净如砥。

中峰何亭亭，正尔当燕几。

沙阔鸥鹭微，水落鱼龙徙。

云绕阖闾邦，草迷于越垒。

琴台俯香径，一念前王侈。

兹山自古今，讵此能为痺。

老松独坚卧，根株互盘峙。

颓然阅沧波，爱此青未已。

我来三日留，幽事付行李。

领略宁有穷，登临聊可纪。

张栻

张栻　游南岳风雪未已决策登山用春风楼韵

人言南山巅，烟云耸楼观。

俯瞰了坤倪，抑攀接天汉。

勇往愧未能，长吟湘水畔。

兹来渺遐思，风雪岂中断。

行行重行行，敢起自画叹。

我闻精神交，石裂冰可泮。

阴沴驱层霄，呆日丽旭旦。

决策君勿疑，此理或通贯。

张栻

张栻　游丝

游丝浩荡醉春光，倚赖微风故故长。

几度莺声留欲住，又随飞絮过东墙。

张栻

张栻　游岳寻梅不获和元晦韵

眼看飞雪洒千林，更着寒溪水浅深。

应有梅花连夜发，却烦诗句写愁襟。

张栻

张栻　游章华台

楚国旧雄胜，荒台今是非。

平川留宿潦，萧寺掩斜晖。

木落秋声急，天高雁影微。

凄凉无处问，骑马踏堤归。

张栻

张栻　有怀安国

若人别去已经秋，却见山间翰墨留。

独对西风揩望眼，试从云际辨荆州。

张栻

张栻　与弟侄饮梅花下分韵得香字

日多色愈正，春和天与香。

提携一樽酒，问讯满园芳。

嗣岁诗多思，怀人心甚长。

更须多秉烛，玉立胜红妆。

张栻

张栻　雨后同周允升登雪观

一雨端能减百忧，肩舆径上最高楼。

山容净洗无穷碧，江水新添自在流。

已觉春随花片老，不应身似贾胡留。

烟蓑风笠南山下，正好归欤看麦秋。

张栻

张栻　元日

古史书元意义存，春秋揭示更分明。

人心天理初无欠，正本端原万善生。

张栻

张栻　岳后步月

衡岳山边霜夜月，青松影里看婵娟。

正须我辈为领略，寒入衣襟未得眠。

张栻

张栻　再和

想得经行与客俱，身强宁复要人扶。

晚来山色应难尽，十里青苍看有无。

张栻

张栻　再和

闭门谢客少过从，独倚修篁傲碧空。

忽喜千条发琼蕊，纷如万鹤出樊笼。

与君前日徘徊久，得句悬知惨淡中。

胸次本无愁可著，何为苦要酒兵攻。

张栻

张栻　再和

夜读韦编起欲从，门前流水落花空。

春同心事应长在，月当灯光不用笼。

吊古谁能嗟泽畔，高吟且欲效隆中。

君诗似玉无瑕玷，岂有他山石可攻。

张栻

张栻　再和

市朝车马列云从，君有危楼出半空。

但觉乾坤增老眼，不妨日月转空笼。

花开花落关何事，江北江南只此中。

互出新诗殊未艾，长城尚许短兵攻。

张栻

张栻　再用前韵

元化首万类，圣学极几深。

有如亚圣贤，尚谨殆与淫。

浅见仅一斑，欢喜不自禁。

岂知天地全，於穆千圣心。

嗟哉我学子，进道宜髒髒。

立志务弘毅，异说毋交侵。

仁端验发见，精微试控寻。

超然见大体，皎日破重阴。

重新邹鲁传，挽回韶瀋音。

当年不自勉，与物终堙沉。

神龙倏变化，岂复顾泥涔。

有来南山友，更唱共迭吟。

群材欲封殖，杞梓看成林。

殷勤劝学子，逆耳成良箴。

张栻

张栻　早秋湖亭

泽国今年秋气蚤，湖亭清晚独裴徊。

翩翻荷盖随风舞，萧瑟松声带雨来。

静处岂云身计得，吟边但觉岁华催。

悠悠过思凭谁写，多病新来罢酒杯。

张栻

张栻　曾节夫罢官归昩江以小诗寄别

俗隘宁为异，言深敢自欺。

如何幕中辩，翻作暗投疑。

行李秋将半，家园菊正滋。

反躬端得味，当复有余师。

张栻

张栻　赠乐仲恕

老子曾从先觉游，后来文采继风流。

胸中有意穷千古，笔下成章映九秋。

尘世利名无着莫，圣门事业要精求，

咏归消息今犹在，鱼跃鸢飞会得不。

张栻

张栻　展省龙塘有作

十年衡山阴，驱马几往还。

山色如故人，牧竖随马鞍。

俯伏长松下，清晨涕汍澜。

念昔初拱把，兹焉影团栾。

白云归何时，日月如转环。

矫首祝融峰，依前倚高寒。

於焉百感集，欲去良独难。

张栻

张栻　张安国约同赋仇氏{匡去王加赣}瓮酒

人间炎热不可耐，君家瓮头春未央。

想当醉倒卧永日，梦绕清淮归故乡。

后生那得识此酒，从君乞方还肯否。

徽州作赋为欷歔，荆州诗来端起予。







卷499

张栻

张栻　张子囦携二子西归求予诗为赋此以致乡党之义

穷冬泝荆江，风急波涛怒。

张君一叶舟，追逐任掀舞。

时从古岸边，颇得班荆语。

君家岷山下，须眉挟风雨。

万里生橐归，问君自何苦。

两儿才过膝，秀色隐眉宇。

昨者试省中，旁观正如堵。

诵书声琅琅，亦复记训诂。

呼前与酬答，进止良应矩。

我为三咨嗟，每见必摩拊。

祝君须爱惜，事业贵有序。

美质在陶冶，如器无苦窳。

道远方愁予，速成戒自古。

可使利欲风，居然熏肺腑。

良心人所同，爱敬发端绪。

岷江本一勺，东流贯吴楚。

但当养其源，日进自莫御。

君归闭门思，予言或可取。

张栻

张栻　张子真杨政光吴德夫追路湘源赋此心别

驱车出严关，触热归路长。

一雨群物苏，吾行亦清凉。

漓水自南去，湘流正洋洋。

眷言二三友，跋马勤送将。

萧然短长亭，每语夜未央。

张子名家驹，千里方腾骧。

杨郎岭中彦，而能敛锋铓。

延陵旧所熟，气味固难忘。

向来幕府游，三秀丽斋房。

居然出别语，分袂楚粤乡。

人生会有别，勿悲参与商。

独有赠言意，临岐更平章。

风俗易移人，宦途剧羊肠。

千钧有不守，决去飞鸟翔。

要当勉自持，诗书作金汤。

他年相会处，刮目看增光。

为谢桂父老，无泽留一方。

惟余石间字，时与洗苔苍。

张栻

张栻　帐干周君桂林相从之旧已亥莫春出岭迂道相过临别求予言姑赋此

江北逢新雨，湘南忆旧游。

能来慰岑寂，恨不小迟留。

日月徒催老，巧名浪自愁。

惟应编简乐，在己可深求。

张栻

张栻　正甫还长沙复用斜川日和陶韵为别

吾党有佳士，寡欲自日休。

眷言平生心，从我万里游。

披云度岭峤，犯雪临江流。

顾我无定踪，飘然若轻鸥。

兹和虽云远，所忻近故丘。

况得与君俱，岂患寡朋俦。

有酒君为饮，有句君能酬。

如何舍我归，颇亦念此不。

我老百念冷，独有谋道忧。

临岐无他祝，得编细研求。

张栻

张栻　正月强半梅犹未开黄仲秉作诗嘲之次韵

孤芳未分落人间，故向东风小作难。

眼底莫容蜂蝶乱，好留明月趁春寒。

张栻

张栻　正月强半梅犹未开黄仲秉作诗嘲之次韵

水边痚影几人知，尚喜诗翁到未迟。

怪得寻花心眼别，去年曾赋上林枝。

张栻

张栻　止酒

渊明通达士，止酒乃成诗。

终焉未能忘，寄意良在兹。

勇哉典午君，覆觞无再期。

念彼万乘贵，艰难有深思。

况乃一介士，而或志可移。

祓斋揆前训，刚制圣所辞。

铭心谅无斁，多言亦奚为。

张栻

张栻　中春过阳亭

亭古危临岸，林幽巧近城。

烟容随雨住，花片着溪清。

春事已如许，客怀谁与倾。

亭前两好树，满意欲敷荣。

张栻

张栻　中秋与僚佐登江陵郡城观月

凉意今年早，蟾光七泽多。

凭栏共怀古，拥袂独高歌。

风物关山远，功名岁月过。

一樽聊复尔，於此兴如何。

张栻

张栻　中夜祝融观月

披衣凛中夜，起步祝融巅。

何许冰雪轮，皎皎飞上天。

清光正在手，空明浩无边。

群峰俨环列，玉树生琼田。

白云起我旁，两腑风翩翩。

举酒发浩歌，万籁为寂然。

寄言平生友，诵我山中篇。

张栻

张栻　仲秉再用前韵为梅解嘲复和之

几年身在水云间，愈见花边下语难。

犹有故人相慰藉，西山载酒未盟寒。

张栻

张栻　仲秉再用前韵为梅解嘲复和之

东君岂是结新知，谁共群芳较疾迟。

不但一花高一世，更看嘉实满青枝。

张栻

张栻　仲春有怀

青山四面拥江城，暮角声中淡月明。

自倚阑干生白发，无心行乐趁春晴。

张栻

张栻　仲春有怀

西湖景物元潇洒，杨柳新来两岸垂。

亦有游人往来否，不应闲过看花时。

张栻

张栻　仲春有怀

老木高枝不可攀，玉泉飞出半崖间。

如何借得清冷水，一洗疮痍为解颜。

张栻

张栻　仲春有怀

楚翠亭边花正开，道乡台下石崔嵬。

主人今有此客否，客亦思君日百回。

张栻

张栻　仲春有怀

想见城南春水深，春来夜夜动归心。

隔墙季子应无恙，为托飞鸿寄好音。

张栻

张栻　仲冬朔日登湘南楼复用正父前韵

历遍江南处处山，峤南还得倚楼看。

化工此地无余巧，爽气穷冬更逼栏。

官事随时宁解了，书盟平日未应寒。

相逢自有论文乐，只把空杯未碍欢。

张栻

张栻　重九陪详刑护漕东西楼之集

猎猎西风满角巾，登临秋思与云平。

山围四野高低碧，江绕东城今古清。

莫恨寒花未堪摘，且忻樽酒得同倾。

政须客里频回首，细话家山此日情。

张栻

张栻　重九日与宾佐登龙山

晓风猎猎笛横秋，泽国名山九日游。

万里烟云归老眼，千年形势接中州。

丘原到处堪怀古，萸菊随时岂解愁。

此日此心谁共领，朝宗江汉自东流。

张栻

张栻　重阳前一日

九日明暀　是，清樽强自开。

萧萧痚雨暗，滚滚大江来。

野菊闲无数，沙鸥静不猜。

何须骑台饮，此兴亦悠哉。

张栻

张栻　舟行湘阴道中雪作

岁晚归来风雪里，有怀端复为谁开。

江清沙白湘阴路，却似当年访戴回。

张栻

张栻　追饯马宪

肤使行原显，清风伴往还。

诗情浑漫兴，雪意正相关。

许国心何壮，忧民鬓易斑。

留连三日语，解后十年间。

张栻

张栻　子远使君出守广汉始获倾盖诸官赋诗赠别某广汉人也故末章及之

地生落南州，分与岷峨痚。

朼来荆江上，所忻近乡闾。

吾乡多隽豪，杂遝来舟车。

时从说情话，颇觉中怀舒。

中间识胡公，粹美真璠玙。

心远气自静，话简意有余。

向来有推毂，入校中秘书。

名场万夫立，人亟我则徐。

拳拳抱忠爱，百虑才一摅。

白云已在望，思亲惜居诸。

乞州枌榆边，政以便版舆。

同舍挽不住，清风挟归裾。

观君进退间，此岂为名誉。

春帆肯小驻，论父良慰予。

爱君秉质高，且复富蓄储。

任重则道无，原言勿踟蹰。

吾州得贤牧，父老想乐胥。

我亦有一廛，径思归荷锄。

张栻

张栻　自方广过高台

两寺清闻磬，群峰石作城。

风生云影乱，猿啸月华明。

香火远公社，江湖鸥鸟盟。

是中俱不着，俯仰见平生。

张栻

张栻　自上封下福岩道旁访李邺侯书堂山路榛合不可往矣

石壁巉岩路已荒，人言相国旧书堂。

临机自古多遗恨，妙策当年取范阳。

张栻

张栻　自乌石渡湘思去岁与朱元晦林择之偕行讲论之乐赋此

朝来一舸渡湘水，山色横秋真可怜。

忽忆去年联骑客，沙边搔首意茫然。

张栻

张栻　自西园登山

雨后溪重碧，木落山增明。

西风肃群物，感此秋气清。

振衣千崖表，俯瞰万籁生。

匪生幽遐慕，政尔未忘情。

张栻

张栻　自西园登山

日光射崖冰雪色，风壑传响松龙吟。

但忻耳目得所遇，不觉山高几许寻。

张栻

张栻　昨过漕台庭前茶醾盛开已而詹体仁海棠和章及此因用前韵赋两章

玉立春深雪不如，生香透骨雪应无。

莫遣飘零杂尘土，芬芳留入碧琳腴。

张栻

张栻　昨过漕台庭前茶醾盛开已而詹体仁海棠和章及此因用前韵赋两章

纷纷花片逐风飞，绿幄藏春自一奇。

不入时人红紫眼，却须我辈与题诗。

张守质

张守质　延福寺

步入禅关一径赊，摄衣登眺夕阳斜。

金豨碧落千条练，紫塔光涵五色霞。

月击扁舟渔火渡，风清古碣隐君家。

游人亦卧东山麓。醉倚烟萝学种瓜。

张叔敏

张叔敏　延真秋屏轩

鸟回山色隐如城，碧落人归依旧青。

好向中间安一榻，何须更画绕床屏。

张枢

张枢　宫词十首

尧殿融春天宴开，山呼才了乐声催。

侍臣宣劝君恩重，宰相亲王对举杯。

张枢

张枢　宫词十首

观堂钟响待催班，步入朱廊十二间。

宣坐赐茶开讲席，花砖咫尺对天颜。

张枢

张枢　宫词十首

月笼梅影夜深时，白玉排箫索独吹。

传得官家暗宣赐，黄金约臂翠花枝。

张枢

张枢　宫词十首

翠枝斜插滴金花，特髻低蟠贴水荷。

应奉人多宣唤少，海棠花下看飞梭。

张枢

张枢　宫词十首

笙歌散后归深院，花柳阴中过曲廊。

静掩金铺三十六，黄昏处处爇衙香。

张枢

张枢　宫词十首

灿锦堂西过夕阳，水风吹起芰荷香。

内监催扫池边地，准备官家纳晚凉。

张枢

张枢　宫词十首

晚凉开院近中秋，香染金风倚桂楼。

花月新篇初唱徹，内人传旨索歌头。

张枢

张枢　宫词十首

银簧乍靘参差竹，玉轴新调尺合弦。

奏罢六么花十八，水晶帘底赐金钱。

张枢

张枢　宫词十首

回廊隔树帘帘卷，曲水穿桥路路通。

禁漏滴斜花外日，御香薰暖柳边风。

张枢

张枢　宫词十首

紫阁深严邃殿西，书林飞白揭宸奎。

黄封缴进升平奏，直笔夫人看内批。

张枢

张枢　茅山

今古茅山是胜游，秀峰突兀绕沧洲。

云含老树迷还散，石拥甘泉咽复留。

未见岩风晨下鹤，只闻涧月夜鸣蜩。

道人不是悲秋客，黄菊丹枫相对愁。

张枢

张枢　游大涤

一曲朱栏百尺余，仙人自是爱楼居。

松风不动千山静，月满天坛人步虚。

张璹

张璹　与葛洪

提司坑冶是新差，职比催纲胜一阶。

若发荐章求脚色，下官踪迹转沉埋。

张璹

张璹　竹节亭

结构华亭岁月深，形如竹节俯山阴。

规模自壮中山色，基业犹存万古心。

窗外岂无猿鹤泪，簷前时有凤凰吟。

夜深神鬼惊闻处，月下谁弹一曲琴。

张顺之

张顺之　句

照我胸中笔，吐出江淹文。

张顺之

张顺之　句

瞻鹊数声清梦断，出门一笑遇诗仙。

张顺之

张顺之　句

凭谁为写无声诗，清标不减渊明辈。

张顺之

张顺之　句

聊将遮日手，松下弄清泉。

张顺之

张顺之　句

金衣数公子，端是贤友生。

羽毛元自好，喉舌向来清。

张顺之

张顺之　句

白水一泓澄，兹山定玉骨。

张顺之

张顺之　句

暗绿不遮春去路，乱红翻作雨来天。

张舜民

张舜民　{左氵中千右干}阳感事

人谁无婚姻，我则分鲜薄。

即今头已白，不识外家乐。

再过{左氵中千右干}阳县，心境何寂寞。

当时退食地，车轩俯层壑。

华屋变山丘，九原宁可作。

空存遗爱树，枝叶几荣落。

正如辽东归，但见旧城郭。

堂堂想其仪，物物皆如昨。

眼看北来雁，身是南飞鹊。

霜风扫隃麋，晚翠敛吴岳。

临行更踟蹰，洒泪遍南阁。

张舜民

张舜民　哀虢县令犹子箅

种瓜再摘觉瓜稀，不为衰年骨肉离。

何事一哀还不哭，老人相别不多时。

张舜民

张舜民　哀虢县令犹子箅

艰生数寸得能孤，满望亭亭百尺余。

霜雪未零摧折去，不材何用腹心枯。

张舜民

张舜民　哀虢县令犹子箅

匍匐岐山下，三呼已过时。

臧孙虽有后，伯道竟无儿。

自是终身痛，空留一县悲。

老人休雨泪，转面即逢伊。

张舜民

张舜民　哀虢县令犹子箅起二

送别言犹在，来书墨尚温。

安知咫尺地，便有死生分。

已负秋山约，犹传鲁史文。

魂兮今有托，将袝伯兄坟。

张舜民

张舜民　哀王荆公

门前无爵罢张罗，玄酒生刍亦不多。

恸哭一声唯有弟，故时宾客合如何。

张舜民

张舜民　哀王荆公

乡闾匍匐苟相哀，得路青云更肯来。

若使风光解流转，莫将桃李等閒栽。

张舜民

张舜民　哀王荆公

去来夫子本无情，奇字新经志不成。

今日江湖从学者，人人讳道是门生。

张舜民

张舜民　哀王荆公

江水悠悠去不还，长悲事业典刑间。

浮云却是坚牢物，千古依栖在蒋山。

张舜民

张舜民　八月十四日清豩堂望月

客路三湘远，天风八月清。

云间虽掩映，水底已分明。

且对当年影，休吟万古情。

喜君方向满，照我过江城。

张舜民

张舜民　八月十五日夜清溪舟次

清溪水底月团团，因见中秋忆去年。

旱海五更霜透甲，郴江万里桂随船。

昔看故国光常满，今望天涯势似偏。

只恐姮娥应笑我，还将只影对婵娟。

张舜民

张舜民　跋百之诗画

诗是无形画，画是有形诗。

丹青不知老将至，李陵苏武真吾师。

太平本学治礼乐，犹有暇日能临池。

区中孰最奇，庞眉皓首苟住著，

安得一区我安之。

张舜民

张舜民　跋范宽小景

对镜传神了不殊，岘山黄落数峰孤。

既能咫尺成千里，何必吾家十幅图。

张舜民

张舜民　百舌

学尽百禽语，终无自己声。

深山乔木底，缄口过平生。

张舜民

张舜民　扳子矶

石上红花低照水，山头翠簊细含烟。

天生一本徐熙画，祇欠鹧鸪相对眠。

张舜民

张舜民　北归再过洞庭

我家本住长安陌，泾渭交流出坐隅。

须信宦游皆有地，十年四过洞庭湖。

张舜民

张舜民　北湖集句

北湖泛空明，移舟泊沧渚。

篙师暗理楫，宛转到深处。

回流抱绝巘，长烟曳轻素。

山明望松雪，湖闇兼云雾。

遥风送管弦，白日无尘土。

皎镜含虚碧，瘴烟跕飞羽。

高冢空累累，昔时卿相墓。

郴州颇凉冷，沧洲有奇趣。

逐客久憔悴，世途多礼数。

孤影空相随，不知从此去。

终朝对樽酒，况复天景暮。

乐罢不无悲，却寻故乡路。

张舜民

张舜民　别房州

有客尝谈解散川，偶因晴景到山前。

溪流似景清无底，石壁如门翠插天。

夜气结成三洞雨，春渠饮尽一州田。

临行始觉房陵好，更欲迟留住一年。

张舜民

张舜民　邠诗人张谷齐物先生驰名京师四方晚隐於终南山黄池谷陕右多画为醉

能吟解饮张夫子，醉卧黄池谷口风。

天地至宽容不得，劳君收拾画图中。

张舜民

张舜民　邠守李中散取乡人谢事者三人绘像邠学号三友堂予己记之复徵诗

出仕归来义两全，真从髫齳至华颠。

儒冠绘像为三友，龟佩相辉是四贤。

莫与后生论损益，且於见世作神仙。

东都九老夸荣贵，未比南豳德行先。

张舜民

张舜民　薄台

屈曲清溪十里长，净涵天影与秋光。

此行却在樊川尾，稻熟鱼肥柿子黄。

张舜民

张舜民　部役书怀

近市铜章泊近郊，炯无尘虑挂秋毫。

含宏品彙知天大，照鉴容光仰日高。

市舍柔桑围幄幙，弄风新麦泛波涛。

巷歌野哭应听取，珍重吾家制锦刀。

张舜民

张舜民　禅僧福公寄惠牧牛图答以问牛歌

诃诃诃，栖岩老法师，

寄我牧牛颂。我是人间百岁人，

今朝却作婴儿弄。堪笑其间有一牛，

满身变白尾犹黑。想君不是上上根，

教人费尽閒心力。我昔有一牛，

其毛元自白。如今牛已无，

欲求不可得。蓑笠与鞭绳，

同时皆弃掷。身心无住著，

冷坐溪边石。却问山中人，

閒寻牧牛客。

张舜民

张舜民　长干寺同刘宫苑浴

人看浴出如枯木，我自无心类死灰。

在处秋风吹鬓发，不堪更上雨花台。

张舜民

张舜民　长干寺同刘宫苑浴

未知何处是吾庐，南北悠悠意所如。

不爱渭川千亩竹，与君江上卜新居。

张舜民

张舜民　长盘岭遇张复乡人

马头已匝三千里，故国轻抛二十年。

一片青山双鬓白，长盘岭下见乡人。

张舜民

张舜民　长沙遇雪赠何待制二首

初过湖南正惨悽，朔风边雪远相随。

林欺橘柚看零落，岸拆蒹薜倚倒垂。

可是辋川真入画，须教梁苑遍题诗。

莫言北客都无有，且与湘人当土宜。

张舜民

张舜民　长沙遇雪赠何待制二首

由来地气本无天，致感中和报有年。

拂槛穿帘初学舞，萦风带雨不成团。

清光并入书仙府，寒色偏留逐客船。

老杜题诗曾有乞，漂零今昔路人怜。

张舜民

张舜民　郴州

橘井苏仙宅，茶经陆羽泉。

万峰团雉堞，二水汇城輭。

张舜民

张舜民　郴州送许叔献员外赴道州

岭下为迁客，人中得老成。

传经汉丞相，授讲鲁诸生。

五斗青衫色，三湘白发茎。

话言犹未尽，要作道州行。

张舜民

张舜民　丞相宠示白羊御酒之作

进酒彤闱盏未乾，春怀元老在长安。

双壶犹带崤山雪，一酌能消塞北寒。

好是弟兄同受赐，更邀宾客共交欢。

逡巡若遇头纲品，感激方明壮士肝。

张舜民

张舜民　城上乌

城上乌，山头月，

几点残星灭不灭，营中角声鸣咽咽。

战马嘶，征人发，

堂上双亲垂白发，闺中少妇年二八。

爷牵衣，儿抱膝，

东邻西邻哭声一，道上行客肠断绝。

张舜民

张舜民　池州弄水亭

清溪望处思悠悠，不独今人古亦愁。

借尔碧波明似镜，照予白发莹如鸥。

江山自美骚人宅，铙鼓常催过客舟。

惟有角声吹不断，斜阳横起九峰楼。

张舜民

张舜民　次长芦

炎荒往返正三年，重过长芦古寺前。

万里风波行欲尽，停挠南望一潸然。

张舜民

张舜民　赐资治通鉴呈范淳父学士

通鉴初成赐近臣，不遗疏贱布恩均。

我投淮水五千里，君滞周南二十春。

东观汗青身是梦，西宫削稿事如新。

细思当日修书者，祇有三人今一人。

张舜民

张舜民　丛台

荆棘苖苖百尺堆，路人云此是丛台。

雨中漳浦明还灭，门外青山去又来。

歌啸且从今日乐，是非谁管后人哀。

靓妆炫服寻为土，不似昆明堑劫灰。

张舜民

张舜民　打麦

打麦打麦，彭彭魄魄。

声在山南应山北，四月太阳出东北。

才离海峤麦尚青，转到天心麦已熟。

鹖旦催人夜不眠，竹鸡叫雨云如墨。

大妇腰鐮出，小妇具筐逐。

上垅先捋青，下垅已成束。

田家以苦乃为乐，敢惮头枯面焦黑。

贵人荐庙已尝新，酒醴雍容会所亲。

曲终厌饫劳童仆，岂信田家未入脣。

尽将精好输公赋，次把升斗求市人。

麦秋正急又秧禾，丰岁自少凶岁多，

田家辛苦可奈何。将此打麦词，

兼作插禾歌。

张舜民

张舜民　大雪行

晓辞洛水滨，暮宿河之涘。

四野漫漫不见人，竟日止能行数里。

浑然天地为一色，渭水南北复何似。

五陵鹰犬争合围，十宅管弦初热耳。

连宵耿耿照鬓发，迎马点衣犹未已。

但得来年春麦熟，暂困泥涂复何耻。

农夫南亩未厌多，却入长安作泥滓。

张舜民

张舜民　道中闻蛙声

一夜蛙声不暂停，近如相和远如争。

信知不为官私事，应恨疏萤彻夜明。

张舜民

张舜民　登大峛

东郡韩延寿，黎阳李魏公。

一时推岂弟，累代想英雄。

草木芳菲外，山河感慨中。

但逢川上客，不见狎鸥翁。

张舜民

张舜民　登楼

繁华盖尽一时间，烟雨濛濛气象閒。

今日登临何所似，慈恩塔上望南山。

张舜民

张舜民　邓正字宅见刘明复所画麓山秋景

洛阳才子见长沙，自识中丹鬓未华。

文武才全皆不试，丹青笔妙更谁加。

老杉列在堂皇上，小景将归学士家。

我有故山常自写，免教魂梦落天涯。

张舜民

张舜民　吊太白

采石山头秋月明，姑孰堂下秋水清。

可恨世人皆捉月，如何偏解溺先生。

张舜民

张舜民　砱斋独坐怀兄弟

并桥冰乍泮，隔岸柳初黄。

河上春犹浅，天涯日渐长。

平时好行乐，往事入思量。

最恨三年别，应添两鬓霜。

张舜民

张舜民　东湖春日

湖外红花閒白花，湖边游女驻香车。

韋韆对起花阴乱，蹴鞠孤高柳带斜。

无数小鱼真得所，一双新燕宿谁家。

故园风景还如此，极目飞魂逐暮鸦。

张舜民

张舜民　东湖晚眺

白鹭双飞过女墙，两行高柳正斜阳。

荷花满眼都无主，闇里风飘入袖香。

张舜民

张舜民　东武二首

小白奖周室，夷吾致其君。

各竭当时力，未免后儒言。

骏马日千里，壮士举百钧。

更欲加勉策，折髀与摧辕。

张舜民

张舜民　东武二首

景公登牛山，俯阚临邑区。

耕耘被广野，轩冕充脩衢。

斗鸡走狗马，击筑吹笙竽。

鱼盐来海岱，桑柘入青徐。

饶乐曾无敌，弃背复何如。

公乃叹而泣，顾谓诸大夫。

安得千万年，长有此国都。

大夫助公泣，献寿犹欷嘘。

晏子敛袂笑，笑此君臣愚。

世事如轮环，曾不借须臾。

前此十数公，今已成丘墟。

胡不长守此，乃与子孙居。

始知富贵者，喜受庸人谀。

岂独当时笑，后世亦揶揄。

张舜民

张舜民　东行别砱斋

宴坐岂不好，有谁强尔行。

山川不改色，儿女各为情。

岸隔霜林意，斋空夜水声。

虚传少陵叟，一室过平生。

张舜民

张舜民　杜城茅斋二首

已分长招湘水魂，安知却返杜陵村。

陆居无屋舟无水，坐看南山飞白云。

张舜民

张舜民　杜城茅斋二首

多谢村人亮素贫，墙垣虽设不关门。

一杯藜粥茅亭上，卧看南山飞白云。

张舜民

张舜民　杜鹃

飞伏终难见，空抟似老乌。

一身随变化，故国任丘墟。

簇簇花如血。声声怨不枯。

春山情更好，何必夜相呼。

张舜民

张舜民　度秦岭

狗日去中山，春尽抵冯翊。

闰晦适石城，发轸蒙再谪。

有姪佐晋阴，所幸在肘腋。

儿女本天爱，未免各分北。

同行五六口，出关已登陟。

舍去两京道，右手入大谷。

入谷路崎岖，少前屡颠踬。

秦岭生所闻，今日乃相识。

一舍蹑其跌，两舍跨其脊。

东井闻水声，南箕观簸析。

西历华山小，北瞰黄河赤。

大荔信毫末，中条真拳石。

终夜听猿啼，白昼履虎迹。

俯仰天地间，浩然为一色。

是时甫中元，寒冻地欲坼。

婢仆急榆火，腹背互熏炙。

辗转竟号呼，良久各苏息。

其南差濔迤，稍降已温液。

及至洛水滨，挥汗复畴昔。

乃知高卑殊，能使气令易。

商於固善地，又且近乡国。

感涕荷君恩，死生宁有极。

凡人历艰险，乃心方惊策。

常使处燕安，政如怀鸩毒。

所以古先人，平居犹运甓。

张舜民

张舜民　复拜朝散郎

曾为朝散已多时，起废皇恩许再为。

学得子文无愠色，笑他白老强题诗。

虽无妄想追前境，犹有贪心刻后期。

祇向今冬求致仕，要将恩泽与孙儿。

张舜民

张舜民　感时事戏作

少年辛苦校虫鱼，晚岁雕虫耻壮夫。

自是诸生犹习气，果然紫诏尽驱除。

酒间李驾皆投笔，地下班扬亦引车。

惟有少陵顽钝叟，静中吟撚白髭须。

张舜民

张舜民　庚辰岁仲夏冲照处士王筌子真自渭上游三茅是时业趋召京师分袂於永

君为天下都散汉，我是人间大丈夫。

君往茅山住岩岭，我乘汴水入京都。

翩翩云鹤惊飙驭，汩汩尘埃满客裾。

祇看此行皆可见，不须开口说贤愚。

张舜民

张舜民　鞏州首阳铺鸟鼠同穴

本是巢居物，那容鼠穴中。

既言无牝牡，何用有雌雄。

山节曾居蔡，长江网得鸿。

谁能穷物理，目送渭波东。

张舜民

张舜民　鹘岭

度险仍逢雪，艰危顷步中。

鹘飞犹自苦，人足故难通。

九折羊肠外，三休箭筿东。

西南望天柱，聊复慰途穷。

张舜民

张舜民　关山月

明月生海上，裴回照边城。

中夜关山静，但闻流水声。

征人看月思乡泣，夜久衣单难独立。

锦字佳人怨不归，开帏更感飞萤入。

张舜民

张舜民　龟山寺

白塔摇摇波浪间，几多舟楫望禅关。

天边幡影因心动，堂上潮音到海还。

我拔一毛犹自苦，师除双臂信如閒。

中流莫怪频回首，直到江南始见山。

张舜民

张舜民　过山阳有怀

山阳过处苦匆匆，想见平生水陆冲。

但有酒杯浮绿蚁，却无赋笔写游龙。

江湖风浪三千里，京国莺花一万重。

他日君恩容北首，故人能作复从容。

张舜民

张舜民　过同州遇雪赠毌清臣

左辅沙如水，长春柳未匀。

精神迎刺史，景物为行人。

羃轣梁山外，飘流洛水滨。

十年门下客，依旧困泥尘。

张舜民

张舜民　过魏文贞公旧庄

破屋居人少，柴门春草长。

儿童不识字，耕稼郑公庄。

张舜民

张舜民　邯郸少年

邯郸全盛时，人物自都雅。

更得幽并儿，豪气阴相假。

生求赵王剑，千金不论价。

力购燕国姝，临高起亭榭。

使酒丛台上，夜猎西陵下。

闻说五陵儿，臂鹰驰犬马。

张舜民

张舜民　和邠倅王正夫大夫游西湖

雨过花开一郡忙，紫微山影照湖光。

东风不费舟船力，暖日能添罗绮香。

已拚今朝须尽醉，预愁明日又辞乡。

饱闻冯翊无花草，唯有城头至乐堂。

张舜民

张舜民　和陈宪车蜡梅

黄宫暖律暗相催，腊后春前见蜡梅。

青帝不知无蝶至，黄花先赏有蜂来。

风飘嫩蕊添莺羽，雪驾寒香入酒杯。

尽道此花居第一，如何更有百花开。

张舜民

张舜民　和答还卷

屈宋功成道不传，后来鸡犬各登仙。

留连光景随时俗，盗窃声名至暮年。

陷没李陵因北伐，漂流杜甫为南迁。

耒阳郴口今吾在，谁与诛茅屋数椽。

张舜民

张舜民　和麟游王令雪中见忆

麟游小雪近家山，归思连云不可攀。

珍重岁寒惟白桧，忽飘幽韵到人间。

张舜民

张舜民　和吕与叔观藉田三绝

南薰门外禾千亩，观稼亭前柳四垂。

茭芡满盘新熟酒，年年装点早秋时。

张舜民

张舜民　和吕与叔观藉田三绝

奉常别后青衫窄，刺部归来白发多。

眼看汤孙宜黍{左禾右余}，愧无才力继猗那。

张舜民

张舜民　和吕与叔观藉田三绝

城中车马已喧喧，竹下高人尚晏眠。

倚道公门少还往，可能时到野塘前。

张舜民

张舜民　和人岁暮书怀

星回律变数将终，二十年前此邑中。

天令尚随新岁改，人颜那得旧时红。

家无妻妾仍多难，腹有诗书可屡空。

莫笑郑人欺子产，到头留得惠民功。

张舜民

张舜民　和孙莘老题召伯斗野亭

我登甘棠埭，所向殊未平。

舟行汙池中，顿失江湖青。

蛙声乱僧呗，鸱吻赫市甍。

意向伯喈死，苟与卫士倾。

开池种白莲，垒石攎三生。

犹淹南斗墟，终远北斗城。

设我紫藕供，报之白茅烹。

三年猿鹤友，万里秦梵行。

秋风陇首至，落日淮南明。

寄言怀土士，慎勿慕官荣。

张舜民

张舜民　和同使郑内藏见始之作

仗节传呼出紫宸，燕南蓟北望车尘。

身为五郡循良守，家是三朝宿卫臣。

对榻梦魂思共得，据鞍吟啸喜相亲。

驿亭处处逢花发，疑是春光解送人。

张舜民

张舜民　和喻明仲马上吹笛

越客思归黯不平，閒持长笛写秦声。

羡君气海如斯壮，博我词锋莫敢争。

江上梅花开又落，陇头流水咽还惊。

岂知不寐鳏鱼眼，独坐山堂对月明。

张舜民

张舜民　和赵大监雪

腊雪称为瑞，初春又不同。

月藏灯市底，云泛彩山中。

洒面犹堪数，连宵势莫穷。

催花萦小槛，引絮舞低空。

三迳从谁扫，千门倏自通。

褵褷消酒力，料峭却东风。

阔壅平戎幕，孤撑访戴篷。

岂期麟趾客，并舍虎门东。

郢国歌难和，梁园赋易工。

何人知帝力，鼓腹颂清衷。

张舜民

张舜民　胡无人

洛阳一少年，善达古今事。

意欲隳单于，慨然陈五饵。

当时长安以为笑，今日施行获其利。

信哉敢谓胡无人，岁岁叩关来请吏。

张舜民

张舜民　花时对雪

急霰飘零际，群芳烂熳中。

半开先逐水，未落已随风。

兵渡金陵破，尘来绣岭空。

谁能劳樽酒，暂使客颜红。

张舜民

张舜民　淮口阻雨

旱久不得雨，既雨不肯休。

泇泇汴河水，初合淮河流。

北来何处客，暂此驻扁舟。

中有投荒人，万里趋炎洲。

听水夜不眠，观水朝亦愁。

呼风卷重阴，放出赤日头。

张舜民

张舜民　还卷答徐长官

才士生平多薄命，文章自昔少知音。

增添行李妨为客，搜搅肝肠枉用心。

高阁书存终覆瓿，长门赋丽偶遗金。

云台幸有功名望，何必孜孜泥古今。

张舜民

张舜民　还李彀士雄卷

河汾之会，韩晋之津。

在昔王马今何人，青衫木笏排风尘。

面如桃花髭如银，长篇大字妙入神。

关辅后辈谁等伦，四方仕宦足邅迍。

归老阌乡玉涧滨，云为友兮山为邻。

森森绿槊万霜筠，汩汩清涟飞两轮。

亭上何所见，荆山早暮来相亲。

斋中何所有，新旧歌诗千百首。

细大搜罗万象劳，放开日月东西走。

世上儿女徒纷纷，作者须教归老手。

君不见古往今来富贵人，灿灿金章悬紫绶。

金珠初入宠方深，骨肉未消名已朽。

又不见李杜死来三百年，至今仰望如星斗。

一联一句挂齿牙，便同金石垂长久。

乃知皇天造万物，独於吾辈偏加厚。

还翁诗卷翁细思，岂是生平都不偶。

张舜民

张舜民　黄陵庙

青草仍残照，黄陵一望中。

壁书迁客泪，帘卷过湖风。

斑竹痕犹浅，苍梧恨莫穷。

年年秋水上，瑶瑟伴惊鸿。

张舜民

张舜民　黄陵题咏

箫韶不返九疑愁，双凤追思楚水秋。

袆翟飘摇摧画壁，佩环零落挂帘钩。

春深兰芷供香案，日暮乌鸢送客舟。

自是江湖清绝处，后人憔悴写离忧。

张舜民

张舜民　济川堂

河流便当城，峻岭借为屏。

疑在金山寺，凭栏看北泠。

张舜民

张舜民　寄陆彦回同年

忍从多难生华发，枉被高谈敝黑貂。

策马又从关塞去，空将回首恋中条。

张舜民

张舜民　焦君以锦鸡为赠文彩可爱性复驯狎终日为家猫所困因遂挈还仍嗣短句

鲁恭感物性能驯，因把华虫赠里仁。

虽有文章堪悦目，却无言语解谋身。

只愁猫犬常窥汝，胡不山林远避人。

好在旧笼还旧主，便当归放涧之滨。

张舜民

张舜民　京兆安汾叟赴辟临洮幕府南舒李君自画阳关图并诗以送行浮休居士为

古人送行赠以言，李君送人兼以画。

自写阳关万里情，奉送安西从辟者。

澄心古纸白如银，笔墨轻清意萧洒。

短亭离筵列歌舞，亭亭諠諠簇车马。

溪边一叟静垂纶，桥畔俄逢两负薪。

掣擗苍鹰随猎犬，耸耳駏驴扶只轮。

长安陌上多豪侠，正值春风二三月。

分明朝雨浥轻尘，客舍青青柳色新。

主人举杯苦劝客，道是西征无故人。

殷勤一曲歌者阕，歌者背泪沾罗巾。

酒阑童仆各辞亲，结束韬縢意气振。

稚子牵衣老人哭，道上行客皆酸辛。

惟有溪边钓鱼叟，寂寞投竿如不闻。

李君此画何容易，画出渔樵有深意。

为道世间离别人，若个不因名与利。

红莲幕府尽奇才，家近南山紫翠堆。

烜赫朱门当巷陌，潺潺流水绕亭台。

当轩怪石人稀见，夹道长松手自栽。

静锁园林莺对语，密穿堂户燕惊回。

试问主翁在何所，近向安西幕府开。

歌舞教成头已白，功名未立老相催。

西山东国不我与，造父王良安在哉。

已卜买田箕岭下，更看筑室颍河{左阝右畏}。

凭君传语王摩诘，画个陶潜归去来。

张舜民

张舜民　鲸鱼

东海十日风，巨浪碎山谷。

长鲸跨十寻，宛转在平陆。

雷火从天来，砉然刳两目。

肌肤煮和油，骨节分为屋。

腥羶百里内，户户至厌足。

我闻海上人，明珠可作烛。

鲸鱼复何罪，海若一何酷。

从欲谗风伯，大钧问不告。

踌蹰复叹息，归咎当溟渎。

托形天地閒，独尔有含蓄。

大者不能容，小者又何益。

却羡蝦鱼辈，安然保家族。

张舜民

张舜民　九日

一见黄花只自羞，萧然短发不禁秋。

谁人为整乌纱帽，独倚西风满眼愁。

张舜民

张舜民　九日和检法登高之作

重阳何处可登临，独有条山可共寻。

世上几人能到此，樽前万事莫相侵。

溪风猎猎时吹帽，菊蕊纷纷易满襟。

莫为嘉辰频索醉，也须随分惜光阴。

张舜民

张舜民　旧闻台城辱井石上有胭脂泪痕久未之信今见之似是淋漓涂抹之迹失笑

平居已无奈，仓卒故难任。

井上痕犹浅，水中痕更深。

问鳌何至此，下石尔甘心。

不及马嵬襪，犹能致万金。

张舜民

张舜民　句

万里秋风吹鬓发，百年人事倚栏干。

知他落日能多少，偏照淮南几处山。

李白寻仙持玉杖，庾公对月踞胡床。

楼上康庐紫翠环，槛前湓浦转清湾。

帆开三楚苍茫外，路入双林窅霭间。

山长水远连三楚，物态人情又一州。

义帝凭祠宇，梅真隐市廛。

渔歌回寒浦，樵歌入暝烟。

何处转添孤客恨，两溪流水一城花。

人传桂岭与柳关，南北相望一水间。

岭南为贪泉，饮者生贪黩。

岭北为愈泉，宿病皆祛逐。

得移郴岭清凉地，幸免邕江瘴疠侵。

一从投迹三湘外，两度登高五岭间。

但见石城多草木，足知江夏久兴亡。

常思武口与樊山，南北相望一水间。

售用无非竹，依裾尽是麻。

西掖阶前辞御伞，琼林殿后媚春衣。

小园寂寞锁春风，初见梅花一树红。

浮花出晚水，苦节凌霜枝。

十月江南号小春，新阳已放一枝新。

莫待海风终夜发，狂随柳絮拥篱根。

犹作霓裳舞妖态，零红坠粉湿秋根。

青春逐流水，素质独轻微。

叶硬经霜绿，花肥映雪红。

栽培夺天巧，接缀假人功。

四时花不绝。槛中紫艳才盈握，

天上花香暗袭人。彼美出南国，

关山不常有。人拾为衔真可惜，

皮开子落不论钱。正愁春酒尽，

且喜火丹成。姑射团肌雪，

祝融留眼睛。何人栽银杏，

青条数尺间。要有堂堂冠剑叟，

苍然十万甲兵中。勾稽严密不通宾，

因见楸花忆去春。既非扶险阻，

何必问年龄。洲中未种千头橘，

宅畔先栽百本桑。午食易愁藜藿粥，

夜堂无睡数灯花。官园老兵朝入城，

报道新芽已堪摘。玉尺锋稜耸，

银槽样度窊。月中亡桂实，

雨里得天葩。山南之茗先春采，

山北之人及夏尝。为念老亲方见急，

极知旧友不相忘。老来辛苦须自烹，

且勿娉婷腕如玉。香为桃蕊色如黡，

蟹眼松声浮艾绿。黄雀知时节，

清江足稻粱。大裘依古制，

玉辂自隋传。谁题佳句到幽都，

逢着胡儿问大苏。偃松拂尽煎茶石，

苦笋撑开礼斗坛。淡虀苦笋千人供，

青磬莘香一谷传。神妙独数李将军，

安知伯仲非前身。夕阳牛背无人卧，

带得寒鸦两两归。晚风亦自知人意，

时去时来管送香。异味欲捣虀，

寒香先渍手。桃源在何处。

何劳百响煎。清泉滴沥细如簪，

转尽山腰几百寻。

张舜民

张舜民　君马黄

君马良，乘乘黄。

仆臣御，守法度。

乍可三驱失前禽，不可一朝为诡遇。

假使四牡，项领无害。

六辔如组，周旋中规，

折旋中矩。听和鸾之声，

遵康庄之路。马不骇舆，

君子安处。如欲登九折之险，

走羊肠之阻，蒙犯霜露，

跌踢风雨。虽使造父再生，

王良复出，予亦未知其如何尔。

张舜民

张舜民　均州南川春日三首

水墨屏风远近开，人烟隐映水环回。

何人学得愚公术，故意移将灞漣来。

张舜民

张舜民　均州南川春日三首

麻叶梢梢麦弄风，一家花发一村红。

长安儿女逢寒食，洒泪看花正忆翁。

张舜民

张舜民　均州南川春日三首

宦名生事日悠悠，问道参禅已的头。

自笑攀缘犹未断，每逢佳处即迟留。

张舜民

张舜民　客有示余王逢原诗编者因成短韵逢原广陵人死年二十八岁

古人深恨不同时，虽得同时不识之。

独把遗编想风质，皇天何负十年期。

张舜民

张舜民　来日大难

去日滔滔似易得，来日藐藐若大难。

一日且作一日调，百年莫作百年看。

晋侯竟尔见新麦，楚王更要食熊蹯。

勿轻白发翁，勿恃青杨质。

物壮则老矣，其寿不可必。

嵇叔夜，郭景纯，

今般人物如何人，皇天何不留逡巡。

张舜民

张舜民　梨花

青女朝来冷透肌，残春小雨更霏微。

流莺怪底事来往，为掷金梭织玉衣。

张舜民

张舜民　离山阳

日日东南去，空劳北望魂。

孤帆转城角，返照入船门。

强饭甘鱼菜，随方学语言。

蛙声不忍听，为似故山村。

张舜民

张舜民　离真州

日日北风吹上水，年年客思搅新秋。

山长水远连三楚，物态人情又一州。

隔岸晚峰如见揖，竝船孤鹜似相留。

因知景略非前达，身后犹须具十牛。

张舜民

张舜民　李侯新斋植松竹聊为杂言

尝闻君子居，一日顾必葺。

李侯作新斋，制度皆自给。

轩楹如肺腑，豁达可出入。

取竹渭水湄，移松陇山隰。

岁寒远相依，劲节久孤立。

栽培岂无法，根著至今湿。

清风在目前，独我得多挹。

归壤共无涯，往日不可及。

惟忧属后人，长半边声急。

张舜民

张舜民　荔枝

柳江六月水如汤，江边荔枝红且黄。

摘时须是带枝叶，满盘璀璨堆琳瑯。

张舜民

张舜民　梁才甫自湖南移使广西移使广东自广东复移湖外三年之间周历四路今

天际雪帆百尺开，广西移去广东回。

未成老大归朝计，且喜平安出岭来。

竹马共迎新使节，松斋暗锁旧莓苔。

回思托荫无多日，早至潇湘欲重陪。

张舜民

张舜民　邻居张民师友孝斋

岁晚何人念孔怀，北斋风景似南斋。

夜寒几借阳城被，归兴徒穿杜子鞋。

乌鸟争巢时坠屋，丛萱得雨乱侵阶。

闭门朗讽閒居赋，一任红尘涨六街。

张舜民

张舜民　灵寿木

曲木天然性，叨名席上珍。

节高工祂手，倚壁快扶人。

莫问西来意，终为灶下薪。

他时俘颉利，拜赐敢忘身。

张舜民

张舜民　凌虚堂

岐山四合与台平，半露园林叶未成。

是处芳菲皆可惜，晚来风雨太无情。

山川不改秦云色，宫室长悬陇水声。

惟有故园终不见，仓庚黄鸟向人鸣。

张舜民

张舜民　柳花

随风坠露事轻儇，巧占人间欲夏天。

只恐障空飞似雪，从教糁径白於绵。

未央宫暖粘歌袖，扬子江清恼客船。

老去强看愁底事，昏花满眼意茫然。

张舜民

张舜民　吕子固挽词

大块分劳逸，唯君独不均。

险夷安若性，金石想为人。

万卷书奚托，重泉恨莫伸。

谁知丞相子，天地一穷民。

张舜民

张舜民　吕子固小女哀辞

伯道无儿可典刑，中郎有女最聪明。

季拿却返商山葬，阿软空留洛下情。

令祖六男皆磊落，名孙一女又凋零。

茫茫此理终难问，忍听人间哭子声。

张舜民

张舜民　梅花

绿梢红萼虽能画，素艳清香不易吟。

乱土无人逢驿使，江城有笛任君吹。

张舜民

张舜民　梅子

月破冥冥雨，枝摇闪闪黄。

口中先水出，衣上带花香。

肺疾须拚醉，牙疏不耐尝。

调羹无复用，山谷日倾筐。

张舜民

张舜民　妙莲阁

休论雪窦与云峰，且看天台剑戟丛。

万水千山来阁上，一花六叶现池中。

谁将色界填空界，不离香风席祖风。

有底妙莲谈不尽，却成赋笔与兴翁。

张舜民

张舜民　牡丹

去年岐路遇春残，满院笙歌赏牡丹。

今岁杜陵千万朵，却垂衰泪洒阑干。

张舜民

张舜民　木瓜

商州楚地户，宛在江汉偏。

草木已渐包，果实尤可怜。

木瓜大如拳，橙橘家家悬。

隔崖有宿叶，黄紫凝霜烟。

高秋万嶂出，一望通郧川。

都邑虽僻陋，来者多名贤。

张舜民

张舜民　木瓜

古言疾疠由卑湿，木实能医见药书。

有力与人销患难，无心望尔报琼琚。

张舜民

张舜民　木香花

庭前一架已离披，莫折长枝折短枝。

要待明年春尽后，临风三嗅寄相思。

张舜民

张舜民　木香花

广寒宫阙月楼台，露里移根月里栽。

品格虽同香气俗，如何却共牡丹开。

张舜民

张舜民　南归早发柳湖

残月光中强揽衣，欲随乌鹊向南飞。

无端客梦难收拾，落在西城晚不归。

张舜民

张舜民　南衙寺会宿王鲍二同年

遍走长城塞，归由舜阪头。

榜中千里骏，天外二星流。

花月仍寒雨，关河逼寺楼。

宁知十年后，此地并衾裯。

张舜民

张舜民　南岳

它国西南隅，亘地{左山右勾}嵝外。

奇峰七十二，主客雅相对。

辙在想虔游，铭知知禹会。

张舜民

张舜民　裴纶著作见期行日延宿所居既至裴已行因书寄此

都城人事日烹煎，跳出都门意已仙。

摩诘旧闻空一室，祖生何事忽先鞭。

尘埃马上同看月，絺綌风中共听蝉。

我复西还君北去，箕山颍水自萧然。

张舜民

张舜民　仆射陂

陂头下马问渔者，欲买鲜鳞充晚庖。

昨夜北风水面合，不禁杨柳已成苞。

张舜民

张舜民　起桅

百尺危樯一尺乌，一夫击鼓百夫呼。

何似北人将远适，呼童秣马与膏车。

张舜民

张舜民　秋

急雨收残暑，西风吹暮蝉。

烟浮水空阔，露洗月华圆。

张舜民

张舜民　秋暮书怀

秋日平凉客，栖迟泮水间。

家贫思得禄，性懒要长閒。

欹枕时闻雁，登城忽见山。

征西旧时将，大半发毛斑。

张舜民

张舜民　秋暮书怀

客舍无前后，分明似一舟。

瓶罂生计小，儿女长年忧。

糊口身将老，谋归岁聿周。

布衣今复敝，莫问黑貂裘。

张舜民

张舜民　秋暮书怀

忆昔曾游处，俄经二十年。

重来人不识，独想事依然。

北海知刘备，荆州小仲宣。

如何骑骏马，徼倖学开边。

张舜民

张舜民　秋暮书怀

濯濯荒山麓，娟娟孤女祠。

晓泉开宝镜，秋月画蛾眉。

拾翠来泾沬，行云过北池。

犹胜青冢魄，埋恨九原悲。

张舜民

张舜民　秋暮书怀

旅鬓茎茎白，霜梨叶叶红。

可怜非类者，同落有涯中。

万物齐为马，劳生独转蓬。

此行江海外，便作狎鸥翁。

张舜民

张舜民　秋暮书怀

再到崆峒寺，题名尚宛然。

存亡如昨日，筋力想当年。

祸福归玄鹠，晨昏听杜鹃。

此间无虎豹，好著养生编。

张舜民

张舜民　秋暮书怀

节物推移速，登临感慨多。

寒云飞陇首，残叶下朝那。

代北惭归马，洮西尚凯歌。

惟怜鏖战骨，寂寞掩山阿。

张舜民

张舜民　秋暮书怀

冶谷鸦仍乱，空同日欲曛。

关河围绝壁，鼓角壮中军。

自纳和戎策，还停草檄文。

征西好规矩，后世见忠勤。

张舜民

张舜民　秋暮书怀

爱静无由静，思归不得归。

干时虚碌碌，怀往迥依依。

菊酒还吹帽，玄霜未授衣。

知他蘧伯玉，曾悟少年非。

张舜民

张舜民　秋日陪陕守成伯阁老过魏清逸草堂诗以志之

何处登临散郁陶，草堂依约在东郊。

笼中凡鸟迎新网，天外冥鸿委旧巢。

山色茏葱煇彩旆，田歌呕轧杂鸣铙。

青编虽有知音绝，可是无人学解嘲。

张舜民

张舜民　秋日书怀

凉风起天末，何物动人愁。

一室关河暮，三年草木秋。

高文谁吊屈，晚节漫依刘。

独怪瀼西叟，巴江得久留。

张舜民

张舜民　秋日燕山道中

燕山秋更好，况复值新晴。

一径幽花闹，千岩晚瀑明。

寺危迂路入，水漫信船行。

尝栗皱初破，开梨颊未頳。

松萝扶斗上，剑戟插沙平。

秦赵封疆密，岷峨气象清。

五龙丹桂尽，万马蹛林横。

韫玉人时得，埋钱事可惊。

画图传辋水，醉倒恋增城。

为报南归客，应须自作程。

张舜民

张舜民　秋晚三首

久雨秋深对晚晴，近山昏黑远山明。

滩头艇子排行系，水底鱼儿作队行。

衰柳带风犹喜舞，残蝉送日尚能鸣。

角冠藜杖何为者，独向溪边忘姓名。

张舜民

张舜民　秋晚三首

官事私忧总不论，每于楼上到黄昏。

江城日暮须吹角，野寺僧归自掩门。

秋晚山川多草木，年丰场圃足鸡豚。

人生几有渊明乐，稚子迎门酒满樽。

张舜民

张舜民　秋晚三首

谁把霜林染得红，更栽绿竹与长松。

家家白酒连宵醉，处处新禾彻夜舂。

半落园林悬橘柚，低咽门巷映芙蓉。

沙鸥性在终难狎，祇解沙头印脚踪。

张舜民

张舜民　取里语以己语足成二绝

世间多少不平事，却被同州看华山。

我到左冯今几月，何尝见得华山颜。

张舜民

张舜民　取里语以己语足成二绝

三春不识桃李面，四月无莺但老鸦。

谁料浮休痴处士，下车先看牡丹花。

张舜民

张舜民　壬戌孙览右司同年以诗见寄用韵和酬

孙郎卧省正当年，曾奏嘉谋玉扆边。

事契且论龙虎榜，行藏休问孝廉船。

从军脱略矜横槊，秗魅迁流喜执鞭。

莫怪子云知遇晚，勒铭终欲上燕然。

张舜民

张舜民　洒然堂

何必徜徉水石间，听君言语已孱颜。

三湘尽处犹逢竹，五岭回时却见山。

吏案总教如雁雁，灵源我且似鸥閒。

天边猿鹤皆相识，惟欠携筇日往还。

张舜民

张舜民　山果

煮酒堆山果，新茶下粉团。

似梅嫌足核。如蜜少加酸。

公子倾金弹，行人漏蜡丸。

吾乡元不识，归日画图看。

张舜民

张舜民　山阳二首

山阳水陆衝，乐饵人所赴。

寂寞先生门，车轮不少驻。

贤哉彼二公，绰有尚贤风。

恨不生羽翼，啸歌樽酒中。

张舜民

张舜民　山阳二首

古人急於仕，每择分所安。

愿为赵魏老，不作滕薛官。

今人不量力，临老当繁难。

少见咏淇澳，甚多歌伐檀。

张舜民

张舜民　山药

人无本则忧，物以地为贵。

如何山芋辈，天下称宋卫。

张舜民

张舜民　扇诗

扇子解招风，本要热时用。

秋来挂壁间，却被风吹动。

张舜民

张舜民　上颍昌韩少师丞相兄弟

五福犹来萃一门，岁寒方始见松筠。

白头再喜逢知己，青眼重开为故人。

当日八龙同孝友，于今二阮卜比邻。

莫年不作三湘客，犹欲生还一吐茵。

张舜民

张舜民　诗一首

千载浪名金马客，一宵沉醉石城楼。

郢人休唱阳春曲，白尽湖南刺史头。

张舜民

张舜民　十二月二十五日行次渭原走寄熙帅范巽之

冻云积雪黯洮泯，晏岁轺车晤过秦。

夹道清渠翻白浪，绕山铁马走黄尘。

归鸿袅袅宁无信，塞柳依依欲弄春。

今夕帐中拚一醉，同年贤帅是乡人。

张舜民

张舜民　十月十九日诸讲官晨趋迩英前夕初雪沾洽寻有旨权住讲一日既而同子

西风拔地夜飘霙，天惠胪传讲暂停。

病眼昏花逋读史，高谈快论阻横经。

御沟容与冰初合，苑柳扶疏叶未零。

可是太平占上瑞，衰才殊不解丹青。

张舜民

张舜民　石楠

六代乔楠二百龄，分柯中有异枝生。

孤根自合藏幽处，瑞子何期应太平。

张舜民

张舜民　食杨梅荔枝思去年

杨梅味已酸，荔子色能丹。

火齐骊龙脱，江绡玉露团。

谪居深不负，沈醉亦何难。

今岁无人剥，吁嗟任满盘。

张舜民

张舜民　试院感怀

朱户当昼扃，霜帘达夜悬。

沈沈造广庭，皞皞接众贤。

疏莛叩洪钟，短绠汲深渊。

始知学不迨，内顾多歉然。

忆昔居上庠，忝出流辈前。

赋就千金直，诗成万口传。

荀杨迥接迹，班马思比肩。

一从苟干禄，永谢英俊躔。

折腰府悬中，糊口道路边。

世俗多见轻，义士谁哀怜。

憔悴有今日，光辉思昔年。

今兹睹秋闱，犹欲争相先。

枯鱼傍江湖，疲马忆蓟燕。

凉风拂翠幙，陇月向人圆。

物景近中秋，客意孤绵绵。

裴回望清光，欲揽不得全。

永怀懽乐时，把酒谢婵娟。

张舜民

张舜民　书陈副省卷

乃翁能继辋川吟，零落传家得至今。

贫贱莫量陈孺子，与人千古作知音。

张舜民

张舜民　书节孝先生事实於先生诗编之后

古人往矣名空存，尔来冠带谁其伦。

语言渊骞行盗跖，俯仰不愧何缤缤。

先生道义完且洁，去彼取此非今人。

事亲岂但彩衣戏，刻木省定长悲辛。

抛官却扫醉经史，胸中无复留纤尘。

履穿袍敝突不墨，辞幣与粟甘清贫。

自从秀发到白首，造次於是非一晨。

当知有昊悯浇散，先生故出拔斯民。

嗟余禀赋虽不敏，管窥偶幸知所因。

讲闻先生亦已久，云为辄以书诸绅。

朼来广陵两阅岁，所得比旧尤加亲。

此编雅什盈数百，覃思成诵惊余神。

恍如听乐周太庙，黄钟大吕皦且纯。

又如典瑞出圭璧，璀璨溢目非玞珉。

伟哉固足信万一，彷彿想见容彬彬。

吾皇图治急遗逸，空谷相望推蒲轮。

先生高卧焉得遂，细札匪日颁严闉。

重惭韁锁脱无计，洒扫犹阻致此身。

愿言师法不少懈，异日有立逃湮沦。

张舜民

张舜民　书薛绍彭诗编

白杨宿草几离披，忽对遗编动永思。

棠棣先凋空浩叹，图书不展已多时。

岂惟独负游山约，何意重看送我诗。

今日山翁悲复喜，薛家门里有孤儿。

张舜民

张舜民　双松堂

叹息前人布政优，手栽松竹助清幽。

当年拨土人何在，今日捎云势未休。

直幹几排雷雨怒，细声常伴管弦愁。

若为唤起王摩诘，画个浮休倚白头。

张舜民

张舜民　顺阳

已免均房险，宽平喜博山。

园林皆掩映，风俗自安閒。

麻麦三春暮，人烟百里环。

吾行半天下，难得此江关。

张舜民

张舜民　顺阳

隐隐来山远，茫茫去路平。

舟车楚北户，城塿汉南京。

小杏沾花摘，春醪对雨倾。

士民留我住，强作少陵行。

张舜民

张舜民　思善堂

春风长万物，棘子犹卷然。

及至华实稠，已悲霜露先。

功随四时去，不待三牲全。

所以陟屺人，设身常舍旃。

张舜民

张舜民　送鲍经句赴辟洮东幕府

平昔通家子，今为幕府宾。

宦游知几日，器业已成人。

陇右从戎客，燕南老病身。

军中想多暇，莫惜寄书频。

张舜民

张舜民　送比部孙郎中将漕二浙

前朝使节拥朱轩，乃是君家小状元。

不独官资如令祖，更将学术付贤孙。

上供旋捣新禾米，行部时惊旧水痕。

游遍天台便归好，乔松翠竹满青门。

张舜民

张舜民　送何子温提刑奉使江东

奉使江东知几春，此行重驾赤车轮。

青绫故被留归我，白发祠郎便乞亲。

老大岂堪愁桂玉，秋风依旧长鲈蒪。

宦途出处何须较，且与庐山作主人。

张舜民

张舜民　送鞠十二朝散将漕二浙

关塞烟尘二十秋，适持使节海山头。

行衙到处皆如寺，按部经年不离舟。

公举所知当勿枉，上供易足更何求。

若论安便无加此，祇恐旁求第一流。

张舜民

张舜民　送鞠十二朝散将漕二浙

闻说长安苦戴星，公家无补祇劳形。

每思肥羜心先写，今见淮山眼自青。

岂乏寻常将漕輓，好留人物为朝廷。

四明久已无狂客，欲问天工乞箳篂。

张舜民

张舜民　送李傑出帅湖南乞由邵阳拜松楸上可其请

春来汴水带冰流，先送湖南第一州。

旧置义庄趒族党，新持使节拜松楸。

清湘楼晚晖金上，明月池开衣锦游。

张舜民

张舜民　送罗正之年兄出使二浙

玉麈助清谈，金貂饰高位。

二物已杀身，无剥生民利。

君为使者官，犹作农夫事。

随轩载畚插，一心惟度地。

惟梁及齐岱，潢汙变滞穗。

玉食反无鱼，黄牛如象贵。

凡人畏辛苦，君处乃乐易。

富哉太伯墟，吴越之委積。

二年苦昏垫，灶臼成蛙肆。

一日死百人，官司但熟视。

不获乃命君，物议已为迟。

君其尚勉旃，副彼朝廷意。

若为瀎泾洪，可得露城市。

诛其姑息人，戢彼因循吏。

死者不可招，存者如何置。

赴海与壑邻，实系君之智。

君家本天台，立身颇勤勚。

一生在州县，晚岁称宪使。

南人重衣锦，今尔实自致。

弭节拜坟墓，椎牛设乡遂。

翁媪上篱观，挥零复嗟喟。

咸曰罗家儿，今日乃如是。

伊予出西北，仕路每相值。

交代又同年，莫予论事契。

嗜好无不同，出处亦有类。

天台与四明，一生游梦寐。

淡荡秋风中，都门把归袂。

行与兴公游，閒过贺老醉。

二客傥有言，因风幸相寄。

张舜民

张舜民　送庞舅大夫

外家门馆未应疏，舅氏多能作大夫。

才命淹回犹半刺，舟船缭绕向三吴。

兴公自有游山赋，郑老宁无过海图。

去国长年宜自爱，不须频叩步兵厨。

张舜民

张舜民　送人出城同过周少府赠行者

欲解舟维岸，将行客倚栏。

主人夸意厚，亲起具盘飧。

溪柳低含雨，山桃重怯寒。

何时浮小艇，同访橘洲滩。

张舜民

张舜民　送孙积中同年赴任陕府

劭农使者岭南回，上佐题舆陕道开。

河水已随浮世去，条山应喜故人来。

雨摧苦笋催羹舋，风飍樱桃落酒杯。

我欲函关更西去，不知令尹肯相陪。

张舜民

张舜民　送孙积中兄待次吴兴

骅骝不惜换舟行，人到归时意气生。

五马未来迎使节，四弦何事作离声。

焚黄此去荣归里，垂老相看老兄弟。

来岁北来如访我，寄书频到利陵城。

张舜民

张舜民　送吴都曹还芜湖

柳岭相从岁屡迁，南湖同泛又经年。

斋前怪石曾为枕，门外长杨忆系船。

白酒一壶贤圣乐，古书千卷弟兄传。

九衢尘土忙如火，握手相看思黯然。

张舜民

张舜民　送辛著作罢荣河

常笑三闾老大夫，枉将憔悴付江鱼。

为儒须较身名重，入仕先将喜愠除。

莫顾他门堪炙手，且教我腹可回车。

此行愧乏琼瑶赠，聊比诗人一束刍。

张舜民

张舜民　送薛昌朝赴太原幕府

去国重为客，送君还复归。

天寒雨细光景促，且就东城寺中宿。

寺当蒲坂望屋庐，日暮无由办乔木。

既已唯诺难自由，虽欲一日安可留。

吾辈事势不大殊，此际兴味复何如，

归来愁坐独嗟吁。毕竟岂如村野老，

或尔富民城郭居。雨暘寒燠都不与，

亲戚满眼身不孤。乃知平生走薄官，

正似痴牛引重车。险夷缭络不知止，

祇得终年困道涂。

张舜民

张舜民　送叶公义叟求宫祠归吴下

把还使节请祠真，便作吴江渐退身。

凭轼几州沾惠爱，归装一味是清贫。

相思欲控琴高鲤，卜宅须邀李子邻。

不是荐章论再起，朝廷自重老成人。

张舜民

张舜民　送叶伸出使河北

君今使河北，几日渡黄河。

脱身出台省，杖节犯风波。

东南耆旧中，如君能几何。

何人把袂留，顾我饯则那。

燕赵多佳人，善舞体婆娑。

不学白紵词，能唱瓠子歌。

歌罢令翁愁，井灶宅鼋鼍。

安得佐禹才，于旄饰五絝。

与君并驾驱，坐使民气和。

挥汗强援笔，矢辞愧不多。



张舜民　送章质夫同年

同年事契最知名，众谓朝廷得老成。

感慨共论平昔事，蹉跎还累故人情。

节旄落尽髭仍黑，髀肉消残宠未惊。

若过函关须北望，皑然依复俟河清。

张舜民

张舜民　送郑平叔司勋之陕二首

忆昔垂髫里闬间，披云常睹一峰巑。

青衫白发轻忧患，珥笔含香最岁寒。

梦寐依稀留北省，家山迤逦近长安。

下车已接樱桃会，走马西归趁一盘。

张舜民

张舜民　送郑平叔司勋之陕二首

憧憧大道两京来，千骑东方最上才。

岂有甘棠存故国，空余河水绕行台。

松筠寂寂徵君宅，箫鼓匆匆过客杯。

九陌风尘归未得，不知青眼为谁开。

张舜民

张舜民　苏子瞻哀辞

石与人俱贬，人亡石尚存。

却怜坚重质，不减浪花痕。

满酌中山酒，重添丈八盆。

公兮不归北，万里一招魂。

张舜民

张舜民　宿卢岩寺

先生事业老空谷，弟子几多作绛纱。

鹤板当年来上国，碧岩今日属僧家。

松风生籁延虚室，瀑水喷珠缀鲜花。

我有故山归未得，年年魂梦绕天涯。

张舜民

张舜民　孙贲知衢州去疑冢以其所得双石作堂乞诗

芝兰虽好忌当门，何况庭前恶土墩。

畚锸才兴双剑出，狐狸尽去老松蹲。

百年守冢真堪笑，一日开轩亦可尊。

安得掷从天外去，成都石笋至今存。

张舜民

张舜民　所寓开利寺小池有四色莲花青黄白红红者千叶皆北土所未见者也惜其

深山草木自幽奇，四色荷花世所稀。

孤独园中瞻佛眼，凝祥池上捧天衣。

白公没后禅林在，王俭归来幕府非。

水冷风高人不到，却怜鸥鸟日相依。

张舜民

张舜民　桃李花

红白桃李花，馨香满芳草。

开时人少年，落处人已老。

风雨半夜来，飘扬满官道。

行客为叹息，不忍便除扫。

犹有两三枝，香色晚更好。

把酒将奈何，攀折恨不早。

张舜民

张舜民　桃李花

花如桃李人如玉，终日看花看不足。

万年枝上啭春风，七丝弦上调新曲。

宝马嘶风车击毂，东市斗鸡西市鞠。

但得长留脸上红，莫辞贵买尊中醲。

张舜民

张舜民　题豆馆

关头日落薄衣襟，又对丛芦拥鼻吟。

尘土十年缠马足，只凭双鬓照归心。

张舜民

张舜民　题隔师松斋

未解子荆流可枕，冷笑陶令琴无弦。

临流有耳安用洗，续弦得膠还自煎。

不禁巢边黄口闹，不作竿上鮮鱼缘。

但欲移床倚西壁，共师饱听松风眠。

张舜民

张舜民　题狠石

江北江南一道兵，匆匆据石各论情。

功成与尔游沧海，此语当初是至诚。

张舜民

张舜民　题木居士

波穿火透本无奇，初见潮州刺史诗。

当日老翁终不免，后来居士欲奚为。

山中雷雨谁宜主，水底蛟龙睡不知。

若使天年俱自遂，如今已复长孙枝。

张舜民

张舜民　题三水县舍左几著作

还乡去日正迟迟，枉道相过慰所思。

历国聘君良自苦，敝衣怀组欲谁欺。

白杨叶上三更雨，黄菊风前一酒巵。

莫道相逢是容易，与君头鬓各丝丝。

张舜民

张舜民　题王侍禁壁

怪底临江有竹篱，便将江水当为池。

心随鸥鸟沈浮去，眼看风波起灭时。

我有砱斋新作记，人传画舫旧题诗。

君恩几许生归北，与我閒人把钓丝。

张舜民

张舜民　题薛判官秋溪烟竹

深墨画竹竹明白，淡墨画竹竹带烟。

高堂忽尔开数幅，半隐半见如自然。

张舜民

张舜民　题赵大年奉议小景

渭曲山阴到者稀，浮休一见便开眉。

客来不必多嗟赏，自古词人是画师。

张舜民

张舜民　题赵大年小景

生长深宫不识山，骚人一见便开颜。

分明记得经行处，青草湖边第几湾。

张舜民

张舜民　体之推官侍亲出使聊书短篇以浼行色

游梁并困洛，谁是故人情。

未尽环中说，俄成剑外行。

路遥诗箧重，雪映彩衣明。

预想东归日，相逢指渭城。

张舜民

张舜民　天爵山

耕者志於食，否则馁继之。

学者志於道，一为好爵縻。

本自不营利，间或与利期。

朝日入而处，暮日仰而思。

浮云蔽蔀屋，见前当自知。

张舜民

张舜民　同刘贡甫学士登石鼓合江亭一首

乘兴俄成石鼓游，可堪摇落楚江秋。

岩中名字今何在，亭下潇湘古亦愁。

万里再惊金马客，一家重上木兰舟。

却令二水知人意，合势相邀向北流。

张舜民

张舜民　酴醾

冰肌雪艳映残春，燠日薰风入四邻。

任是主人能爱惜，也拚一半与游人。

张舜民

张舜民　王氏松斋诗

人传半隐在龙门，天启松斋遇远孙。

水石蔽亏包废寺，版图磨灭指邻村。

如将绿野还裴度，不见潜溪付李藩。

壁土未乾三易主，洛阳城里有名园。

张舜民

张舜民　望行人二首

望行人，行人在何所。

燕雁不齐飞，参商竟相阻。

别以三秋为久，生以百岁为期。

不如还家对亲戚，浮名浮利徒尔为。

张舜民

张舜民　望行人二首

登高恨不高，望远恨不见。

不见远征人，但见青山晚。

今岁雁空回，明年燕又来。

燕雁无凭讯，何用上高台。

张舜民

张舜民　望子岭梅花方开用黄道韵

木海亭前花似锦，岭头梅蕊怯风沙。

正如隐者归幽谷，鹤版徵书未到家。

张舜民

张舜民　为圃

前人厌膏粱，志欲服贱事。

若论区别功，为圃亦不易。

张舜民

张舜民　温泉

岧峣华清宫，下有温泉水。

绣领络千门，玉莲喷九蕊。

第一名御汤，第二沐妃子。

从上傍诸生，最下列卫士。

淙淙三十六，枝分或栉比。

每年十月初，仙杖常依此。

楼头羯鼓停，殿上霓裳委。

尘垢三百年，行人与闾里。

忽惊郴岭下，和暖雅相似。

祇是远长安，不当人眼底。

皇天宅万物，得地即为美。

幸免与兴亡，往来常止止。

张舜民

张舜民　卧治斋诗

为治固有术，公卧有人立。

直须紧闭关，勿使庞公人。

张舜民

张舜民　吴山堂

楚客对吴山，归心常自苦。

守土切须防，半夜俱飞去。

张舜民

张舜民　五王庙

清汴河边五君子，身遏横流同日死。

火炎曾是及池鱼，世变安能顾妻子。

百尺高城不足凭，日月所照惟孤诚。

当其杀身际，肯念身后名。

呜呼，伯夷既死孔子不复生，

身后是非谁与评。

张舜民

张舜民　西宫致斋贻裴著作

西出都门外，尘埃扑马鞍。

人家事寒食，星雨仰祠官。

日永莺千啭，庭閒竹数竿。

惟怜隔斋禁，不得共清懽懽。

张舜民

张舜民　西征回途中二绝

青铜峡里韦州路，十去从军九不回。

白骨似沙沙似雪，将军休上望乡台。

张舜民

张舜民　西征回途中二绝

灵州城下千株柳，总被官军斫作薪。

他日玉关归去路，将何攀折赠行人。

张舜民

张舜民　下滩二绝句

下得寒滩水漫流，山平水远更清幽。

几何舟楫随风去，唯有渔人得自由。

张舜民

张舜民　下滩二绝句

江风淅淅似相催，绿竹丹枫去又来。

任使雪帆能破浪，不知归客已心灰。

张舜民

张舜民　乡人言

郴江有奇石，似牛伏岸侧。

乡人久相传，过者有颠覆。

我与乡人谋，凿去可勿留。

祇消一日力，得弭千岁忧。

乡人顾我笑，官必有闇拙。

大者不能图，小者安能说。

方今民间事，颇有急於石。

当官贵居事，能不闲采拾。

我有本多田，今乃身无居。

虽有儿女辈，售人为婢奴。

破家不足恡，所恨骨肉离。

官今将骨肉，好去将何之。

我虽有田里，亦闻官念此。

念此不能为，何用居官尔。

乃指江中石，此物如有神。

不覆廉善士，独倾贪虐人。

官今幸过此，行李都无害。

将我言日思，勿为贫贱懈。

我闻乡人言，背颡俱汗流。

欲问破家因，恐为明者羞。

张舜民

张舜民　行次晚洲

腊月遭霖雨，孤舟舣暮滩。

数声归雁断，半岭野梅残。

无复论偕老，何时展急难。

江湖卧周岁，此夕最难安。

张舜民

张舜民　行运河辛大观先行以此走寄

同下龟山时，舟行篙参差。

夜投洪泽口，访问失所之。

不应一日力，解至淮阴祠。

长淮自风浪，竟夕起忧疑。

旦日坐闸中，听水忘朝饥。

清泠见杂咏，蓊密闻群咿。

就柳喜高荫，避桥嫌窄卑。

凉风吹水面，襟袖不假披。

新螯与老鲑，登俎辄无遗。

饱食却思睡，睡起复何为。

稍厌理文字，惟思弄孙儿。

尚有数舟酒，独酌非所宜。

好话不得吐，两日舌如茨。

舟行虽云乐，先后不可期。

争如鞍马间，吟啸长追随。

张舜民

张舜民　绣鹤竹

好客精神来万里，此君风格耸双枝。

丹青绝笔真难得，不似佳人粉锦时。

张舜民

张舜民　徐刚中醴陵少府於山中寻出一洞有铭曰虬渊自然六室奇怪求诗以纪之

重重翠簊蔽溪湾，石烂松枯不记年。

但见桃花浮绿水，有时独鹤下青田。

自然六室流钟乳，别隐三阶出洞天。

身在故乡人不识，秪应徐令是丁仙。

张舜民

张舜民　宣赦

击鼓填街道，传声过水滨。

国严三岁祀，恩洗万方春。

舟檝随南斗，衣冠拱北辰。

岭南并岭北。多少望归人。

张舜民

张舜民　岩花

托根何太远，得地亦相宜。

土石生为偶，红香想自知。

风英将片片，雨实渐离离。

戍客思攀折，无何历处危。

张舜民

张舜民　宴桥上

桥上置杯盘，可容十客坐。

游人撑小艇，却从桥下过。

张舜民

张舜民　燕山闻杜鹃

晓色千峰杳未分，声声哀怨出云根。

举头忽见思乡岭，何不他时别处闻。

张舜民

张舜民　夜闻刘宫苑舟中琵琶诗

系舟江岸两相闻，弦索嘈嘈恍未分。

不得长安水边见，却於湓浦夜深闻。

穷愁似影长随我，乐事如年不负君。

会意檀槽求一醉，世间荣辱任纷纷。

张舜民

张舜民　移岳州去房陵道中见海棠

马息山前见海棠，群仙会处锦屏张。

天寒日晚行人绝，自落自开还自香。

张舜民

张舜民　佚老堂为陶敏宣德题

未老刚称老，言休即便休。

浔阳真有后，彭泽善贻谋。

隐几悲残漏，回头见急流。

便须移醉石，偃卧北窗幽。

张舜民

张舜民　樱桃

云阳初献满筠笼，黄蜡新衣色半红。

今日岭边空对酒，偷将泪眼望秦中。

张舜民

张舜民　萤

江皋萤火故煇煇，仍解穿帘夜点衣。

但取见时增意思，莫嫌生处太卑微。

月明敢向星中乱，天黑偏能雨里飞。

今日分明知我去，何年漂泊照吾归。

张舜民

张舜民　咏长安兴废地

忆昔开元全盛日，汉苑隋宫已黍离。

覆辙由来皆在说，今人还起古人悲。

张舜民

张舜民　渔父

家住耒江边，门前碧水连。

小舟胜养马，大罟当耕田。

保甲元无籍，青苗不著钱。

桃源在何处，此地有神仙。

张舜民

张舜民　与张琬同年饮于龙兴寺所居

台城风物已凄凄，牢落行人邂逅齐。

秉烛相看如梦寐，片帆回首又东西。

依依团扇秋仍好，脉脉青娥恨却低。

一曲琵琶无限意，时时閒客思都迷。

张舜民

张舜民　愈泉

有泉出城闉，尾大如车辐。

饮之能愈疾，此语闻郴俗。

直疑白药根，浸渍幽岩腹。

灵迹浪遐方，神功施比屋。

张舜民

张舜民　元丰癸亥秋季赴官郴岭舣舟樊口与潘彦明范亨父以小艇过吉阳寺是日

江上秋风九日寒，故人樽酒暂相欢。

如何塞北无穷雪，却坐樊山竹万竿。

张舜民

张舜民　元夕端居感事四绝句

凤楼南畔彩为山，百戏年年奉帝筵。

不独侍臣偏赐酒，当时一国梦钧天。

张舜民

张舜民　元夕端居感事四绝句

十二门开如沸羹，灯光月色逐人行。

春城无处无歌舞，一曲未终天又明。

张舜民

张舜民　元夕端居感事四绝句

珠帘当面见玲珑，白鹤仙人上下通。

夜半蕊珠重命宴，鸣鞘声落九霄中。

张舜民

张舜民　元夕端居感事四绝句

何事今宵动所思，此欢常与少年期。

莫疑杜甫吟兼哭，为忆开元最盛时。

张舜民

张舜民　原州赠王补之洛苑同年

汴上相从又几星，尚淹符竹守临泾。

不须怪我头添白，且喜逢君眼暂青。

旧任再游空寂寞，同年屈数半凋零。

何当展尽平边策，图使秦民得敉宁。

张舜民

张舜民　圆觉院闻杜鹃

秦川渺渺楚天长，血色山花哭断肠。

谢汝殷勤苦相劝，如今倦客已还乡。

张舜民

张舜民　月台

明月光常满，使君罇屡开。

何须待月上，日暮便登台。

张舜民

张舜民　岳麓寺

初投旱梅戈，忽整潇湘枻。

彭蠡镜中行，桐庭天外倚。

张舜民

张舜民　岳麓寺

携杖溪边听，抱琴台上坐。

我喜见江山，江山愁见我。

张舜民

张舜民　再过黄州苏子瞻东坡雪堂因书即事题於武昌王叟斋扉

欹帆侧柂岭边归，重过东坡叩竹扉。

床坐凝尘风自扫，江山无主燕空飞。

门前桃李添新迳，井畔梧桐长旧围。

好在江南王钓叟，为君时复晒渔衣。

张舜民

张舜民　赠杜山人

才疏性懒一微官，终日沉埋尘上间。

安得便为归去计，共君吟咏伴君闲。

张舜民

张舜民　赠奉议沈辽

凫胫天生短，鹤胫本来长。

一朝有客欲断续，二物无地逃悲伤。

吾徒曾匪凫鹤匹，又取圣贤为学术。

解将轩冕等浮云，宁免傥来并执一。

夫君擢秀居东南，代以文词起簪绂。

铮铮官业素有闻，更号能书居第一。

平生意气少防闲，一跌落在江湖间。

几年转徙无家室，惟与樵渔为往还。

醉吟未免写胸臆，健笔依旧飞云烟。

远俗僻陋多不识，都城一贴沽万钱。

今朝我过齐山下，邀我陟降游二山。

羡君卜筑思意尽，今古气象罗目前。

佛留九顶千株石，天赐清溪一水湾。

自拾薪枝给朝夕，不与城郭通交关。

亲友一切皆谢绝，惟许子驰来问安。

人生涉世多忧喜，不用昭昭明物理。

少小辛苦卜一廛，如今老大无居止。

迁流方从五岭去，敢望生还复经此。

万一君恩纵北归，与君左右为邻里。

张舜民

张舜民　赠邻居陈焕处士

福唐陈处士，与我对门居。

生死一炉药，尘埃数箧书。

但知尊有酒，莫叹食无鱼。

若论浮生事，浮生事总虚。

张舜民

张舜民　赠山人张无惑善画山水

西征已度故关山，秋雨零零路屈盘。

受尽艰辛心不足，解程又展画图看。

张舜民

张舜民　真州仪真观

闻说仙乡接濑乡，閒游诗侣礼虚皇。

三潮宝派通胥浦，万叶灵杉蔽蜀冈。

天地杳冥供写像，江山回合助灵祥。

五云送入蓬莱岛，留与人间作道场。

张舜民

张舜民　真珠花

千玑万绯照庭除，细雨斜风拂座隅。

莫道长安贫似磬，缘阶绕砌尽真珠。

张舜民

张舜民　真珠花

风中的皪月中看，解作人间五月寒。

一似汉宫梳洗了，玉珑璁压翠云冠。

张舜民

张舜民　至瀛州小雪贻蒋颖叔

梁苑瑶池醉梦阑，忽随北客度燕山。

马头点缀飞才密，日脚微明意尚悭。

疏布久抛南海上，貂裘初袭两河间。

好留幕府陪樽俎，刚被行人不放閒。

张舜民

张舜民　中宫致斋

重重绛阙隐琳房，落絮飞花日正长。

著作未谙青锁闼，祠官还伴紫微郎。

林藏鹎鴚随莺啭，风引酴醾助酒香。

十载京城倦游客，不知身世在何乡。

张舜民

张舜民　舟次金山贻了元

何年灵鹫鸟，飞落大江心。

石壁虽难转，风波不易禁。

楼台分左右，日月见浮沉。

便欲归休庇，长嗟世累深。

张舜民

张舜民　舟行湘岸见早梅盛开

江上篱边见早梅，天寒地暖数枝开。

为怜北客漂流远，偷报东君信息回。

香气轻於新酿熟，襟怀重似故人来。

舟中莫问无兼有，急急呼儿贳酒杯。

张舜民

张舜民　紫骝马

紫骝马，白面郎。

红银鞍勒青油韁，左牵黄犬右擎苍。

朝从灞陵猎，暮宿投平康。

使酒不满意，按剑叱天狼。

今年明年一如此，后年不觉发成霜。

扶肩策杖出门行，抱子弄孙楼上坐。

忽然涕泪满衣襟，为见骅骝面前过。

张舜民

张舜民　自题画扇

忽忽南迁不记年，二妃祠外橘洲前。

眼昏笔战谁能画，无奈霜纨似月圆。

张舜民

张舜民　组以时果供馈予以酒为报

馑岁无时果，秦人餍草茶。

开奁惊见李，对客喜浮瓜。

为乏琼瑶报，聊称旨酒嘉。

中郎不忧老，有女可传家。

张说

张说　游老君洞

枕漱鑱鎝泉石肓，登临又刮山川目。

太清飞出离宫景，平地分为散仙福。

知津有赖大夫松，避道尤勤居士木。

层峦破晓霞散绮，断岩涵空雾披縠。

界远都归粟粒藏，脉近宁劳杖头缩。

不愁风引轻舟却，更喜村通小径曲。

妙含道德五千余，迥出洞天三十六。

青牛税驾从懒卧，宝猊回拱长蹲伏。

犹余砥室灿金星，安用柔宗扶玉局。

岩前日月自朝夕阳，物外乾坤岂寒燠。

蛇灵必化第须时，豹隐唯邻聊协卜。

共知容与乐无限，谁想绪余善非独。

两柱擎天寿八荒，一水为霖登百谷。

深嗟晚到偿畴昔，争忍痚游逾信宿。

痴儿浪作谢鲲图，坐进因明天下谷。

张嗣古

张嗣古　登妙高亭

雨馀山石洗孱颜，卧虎蹲羊各自闲。

杖屡贪穿秋色好，不知衣惹藓痕斑。

张嗣古

张嗣古　雪谷谭

崎岖鸟道开烟萝，长松偃蹇声荡摩。

白龙怒吼挂绝壁，苍兕离立迎清波。

枯筇拄破春苔色，雷雨收功神斂迹。

穷源不得空归来，掬雪捕珠三太息。

张嵩老

张嵩老　题汪水云诗卷

君不见伯牙流水心，不是子期谁知音。

又不见颖师浮云操，不是昌黎谁品藻。

伯牙千古颖无人，此心此操谁重陈。

折扬黄华笑哑哑，寥寥太古风无淳。

钱唐君别二十载，江南江北情如海。

吴霜半梁鬓边丝，朗吟浩荡殊未艾。

十年尊酒又逢君，行歌流水弦浮云。

在自大古，雅澹飘逸思不群。

能言名山大川壮丽可怪处，收拾胸中为一部。

归来历历写瑶琴，一种风气传千古。

又言黄河泰华六合之内不胜游，何如九州之内更九州。

抱琴飘飘风万里，曾是天涯海角头。

当时此琴落落天西北，土音往往几人还解得。

怊怅悲愤恩怨昵昵多少情，尽寄胡笳十八拍。

会心又见锺子期，识操又过韩昌黎。

眼高已觉空四海，此水此云不在他人知。

张宋卿

张宋卿　天汉桥

一派银河木杪飞，碧云飞处彩虹垂。

免教灵鹊长填石，来看天孙出嫁时。

张宋卿

张宋卿　忆罗浮寄曾元功二首

当年南涧弄泉流，妄起功名分外求。

群玉峰头今倦立，却烦清梦到罗浮。

张宋卿

张宋卿　忆罗浮寄曾元功二首

春树江云我所思，平生臭味不差池，

如何驿使行千里，不把梅花寄一枝。

张肃

张肃　送赠归护国寺

去谒吾君遇太平，太平明主重南能。

不关名利真开士，却返林泉伴野僧。

御赐白金为长物，身归青嶂策枯藤。

只应待到天台日，斋炷檀烟定有灯。

张肃

张肃　乡饮酒唱和诗

位分南北与东西，旷典才修俗顿移。

乐合鸾皇下庭宇，觯扬虎蝪伏樽彝。

头颅如许堪殊席，筋力无多奈缛仪。

敢昧邦君明德意，后知方遣负先知。

张素

张素　题义门胡氏华林书院

圣主临朝重义门，紫泥旌表不优恩。

广延墨客收经籍，已见丹朱及子孙。

池沼宴时花满槛，烟霞吟处酒盈樽。

清闲官秩清闲景，千户侯封未足伦。

张汤

张汤　雨花台

不谭仁义只谭空，一着参差在个中。

台上缤纷花正雨，城边一阵已西风。

君王自有君王业，何事区区翻贝叶。

雨花名台非识奇，要使后人知覆辙。

张唐民

张唐民　诗一首

阴风碧里鳞鳞瓦，落日红中缕缕烟。

无讼正如高隐发，隆冬方似早春天。

州民富庶风光好，谁信常忧满二年。

张唐民

张唐民　送程给事知越州二首

琐闼修文极禁清，蓬莱宫阙拥施行。

舳舻所至笙歌闹，里闬重来道路荣。

举世几人居我地，全吴无限读书生。

受恩老吏攀辕切，满肚埃尘诗不成。

张唐民

张唐民　送程给事知越州二首

夕郎贤撰固清崇，公若居之受未充。

节似冰霜文似锦，才如风雨气如虹。

仙舟菡萏香来枕，铃阁江山秀入空。

薄俗莫轻量用舍，吾民时自有穷通。

张唐民

张唐民　题扪参阁

讼简民淳羡小州，两衙才退似归休。

一怀山果三胜酒。暮掩青峰即下楼。

张唐卿

张唐卿　句

一举首登龙虎榜，十年身到凤凰池。

张天启

张天启　岳阳

天入平湖远，楼深纳霁华。

青山藏福地，碧树记人家。

水落鱼龙蛰，风高雁鹜斜。

古来形胜地，何事忆长沙。







卷500

张天翼

张天翼　同顾状元玉文登瑞岩

迢迢何处觅仙关，翠竹苍崖夕照间。

倦鸟依依穿石磴，落花历历点苔斑。

春残几负悄霄约，首白宁辞绝壁攀。

乘兴相携遥蹑屐，一樽聊与赋青山。

张田

张田　龙隐岩

龙隐晦冥时莫考，龙骧拿攫迹堪惊。

孔明久卧养全德，老子忽飞归太清。

溪上一天常气胜，洞中六月自寒生。

至人不得无情处，甘泽年年洒百城。

张庭荐

张庭荐　纪游

马行谙旧路，鸡唱认层巅。

洞口有桃处，江村欲雪天。

薰炉香琬刻，洗杓汲灵泉。

我爱长留此，山深日似年。

张同甫

张同甫　秋日忆友

阊阖风高白露秋，芦花如雪动边愁。

故人迢递天南北，明月娟娟独倚楼。

张同甫

张同甫　汤公洞

万点波光映古丘，林深云锁洞门秋。

是谁订我重来约，携手相将到白头。

张完

张完　答岳鹏举

相别相逢不计春，眼前非旧亦非新。

声求色相皆邪妄，莫认无疑是昔人。

张王臣

张王臣　句

半落半开梅好处，似无似有草生时。

张惟中

张惟中　镜湖

昔年曾过贺家湖，今日烟波太半无。

惟有一天秋夜月，不随田亩入官租。

张维

张维　次经略舍人韵

列岫凌虚滃翠岚，龙泓澄澈七星涵。

岩瞻好向西湖著，飞去何妨自岭南。

张维

张维　次韵同经略舍人登七星山

列岫凌虚滃翠岚，龙泓澄澈七星涵。

岩瞻好向西湖看，飞去何妨自岭南。

张维

张维　和刘颖

不贤那得似长城，偶向潢池盗弄兵。

静沼何妨无事饮，幽寻聊记所居名。

千山倒影湖新复，两洞潜珍景旋生。

纪事还须武陵笔，亭成唯拟看题荣。

张维

张维　留守舍人张公安国闻维筑亭题其榜曰朝阳既去而亭成复为赋诗次韵

日边清切以文鸣，立对朝阳欲问程。

笔落生春变寒谷，诗来将喜破愁城。

檐前水到乘槎便，天际山横与槛平。

准拟公归道过此，小留觞咏集簪缨。

张维

张维　十咏图　孤帆

江心云破处，遥见去帆孤。

浪阔疑升汉，风高若泛湖。

依微过远屿，彷佛落荒芜。

莫问乘舟客，利名同一途。

张维

张维　十咏图　归燕

社燕秋归何处乡，群雏齐老稻青黄。

犹能时暂栖庭树，渐觉稀疏度苑墙。

已任风庭下帘幕，却随烟艇过潇湘。

前春认得安巢所，应免差池拣杏梁。

张维

张维　十咏图　贫女

蒿簪掠鬓布裁衣，水鑑虽明亦嬾窥。

数亩秋禾满家食，一机官帛几梭絲。

物为贵宝天应与，花有秋香春不知。

多少年来豪族女，总教时样画蛾眉。

张维

张维　十咏图　送丁逊秀才赴举

鹏去天池凤翼随，风云高处约先飞。

青袍赐宴出关近，带取琼林春色归。

张维

张维　十咏图　宿后陈庄

腊冻初开苕水情，烟村远郭漫吟行。

滩头斜日凫鷖队，枕上西风鼓角声。

一棹寒灯随夜钓，满犁膏雨趁春耕。

谁言五福仍须富，九十年余乐太平。

张维

张维　十咏图　宿清江小舍

菰叶青青绿荇齐。

张维

张维　十咏图　太守马太卿会六老于南园

贤侯美化行南国，华发欣欣奉宴娱。

政绩已闻同水薤，恩辉遂喜及桑榆。

休言身外荣名好，但恐人间此会无。

他日定知传好事，丹青宁羡洛中图。

张维

张维　十咏图　庭鹤

戢翼盘桓傍小庭，不无清夜梦烟汀。

静翘月色一团素，闲啄苔钱数点青。

终日稻粱聊自足，满前鸡鹜漫相形。

已随秋意归诗笔，更与幽栖上画屏。

张维

张维　十咏图　闻砧

遥野空林砧杵声，浅沙栖雁自相鸣。

西风送响暝色静，久客感秋愁思生。

何处征人移塞帐，实时新月落江城。

不知今夜捣衣曲，欲写秋闺多少情。

张维

张维　十咏图　玉蝴蝶花

雪朵中间蓓蕾齐，骤开尤觉绣工迟。

品高多说琼花似，曲妙谁将玉笛吹。

散舞不休零晚树，团飞无定撼风枝。

漆园如有须为梦，若在蓝田种更宜。

张维

张维　题张公洞

年来行乐与民同，探穴追踪太史公。

幽洞初开名易著，苍崖新刻句难工。

风驱俗驾松扉外，云锁仙丹石室中。

付与山僧司管钥，勿教胜地草蒙茸。

张维

张维　题张公洞

年来行乐与民同，探穴追踪太史公。

幽洞初开名易著，苍崖新刻句难工。

风驱俗驾松扉外，云锁仙丹石室中。

付与山僧司管钥，勿教胜地草蒙茸。

张炜

张炜　窗底

日炙虚窗暖欲春，窗前椒蕾破梅英。

朦胧困眼看书倦，蓦听蜂儿扑纸声。

张炜

张炜　春晚郊行有怀

行春车马渐无多，閒步郊原玩物华。

已角未腴阴径笋，似春非韵别篱花。

子规饶舌空催客，蛱蝶贪游不恋家。

常记湖边同咏赏，归鞍扶醉月笼纱。

张炜

张炜　翠微亭

万木轮囷卧岁寒，一声啼鸟应空山。

兴来小立危栏畔，身在碧云霄汉间。

张炜

张炜　冬至

冷笑书云上鲁台，乖祥俱向眼中猜。

阴逢剥处自阳复，否到极时须泰来。

霜剪草茸寒欲断，日烘梅粉暖全开。

吾侬唤作寻常事，坐看儿童拜节回。

张炜

张炜　访刘山人隐居

步入山回处，茅檐隐士家。

远峰奔渴骥，曲径袅修蛇。

纯翠千茎竹，交红一架花。

客来费清供，汲水自煎茶。

张炜

张炜　赋竹宫羽人芸谷

昔年摘叶更寻枝，踏遍山巅与水涯。

今日华阳亲荐得，玉苗仙草映灵芝。

张炜

张炜　观集芳园

千步入修廊，犹闻碧雾香。

风翻宫襭紫，菊染御袍黄。

亭宇丹青老，笙歌岁月长。

上皇临幸少，书圃自翱翔。

张炜

张炜　观王氏山亭旧基

山亭碍月不容留，拆去危基立故丘。

落日倚筇舒望眼，片帆钩破一江秋。

张炜

张炜　归耕

纡青拖紫信天缘，才说归耕自乐然。

二顷良田供活计，一鉯风雨饱丰年。

妻条桑叶催蚕起，儿脱莎衣傍犊眠。

不是此心甘隐退，为贪农隙理残编。

张炜

张炜　桂

痴儿总向月中求，不信人间賸有秋。

万点尽垂金粟颗，一枝宜上玉搔头。

清香已压龙涎倒，堕萼宜将蚁醑浮。

吟得诗成对花举，不须招客费赓酬。

张炜

张炜　过西兴渡

久不到西陵，重来扣便{櫺木换舟}。

眼吞沧海碧，帆卷越山青。

路远人烟盛，官清风浪停。

片时登岸口，小立望云亭。

张炜

张炜　海棠

杨妃睡未足，西子妆太华。

余妖媚东君，化为枝上花。

娇羞沁红玉，袅娜揉春霞。

少陵恐添愁，不欲诗句夸。

张炜

张炜　寒月郊居

心远郊居閒亦胜，砖炉纸阁类僧房。

倦抽乐府翻吴韵，独对骚经味楚羌。

句到夺将袍锦赤，功成消得带金黄。

相逢每惜芝兰种，犹在潇潇水竹傍。

张炜

张炜　湖上次韵

湖边旧好即潘杨，惜不同舟舣岸傍。

竹叶肯陪三揖醉，荷花分受一襟凉。

雪壶色净冰心爽，金缕歌停玉骨香。

客散楼台收晚照，独看西子学吴妆。

张炜

张炜　花飞

花飞梁苑春消后，月落秦楼夜断时。

一点不如归去恨，阿谁说与杜鹃知。

张炜

张炜　怀玉山人过越江

玉石纷纷叹混淆，君今怀璞在吟袍。

快帆闻指西陵去，识眼相逢价自高。

张炜

张炜　寄简崇禧司徒高

袖惹天香隐故庐，一山猿鹤伴清虚。

有人来叩神仙诀，就剪晴云问起居。

张炜

张炜　寄任居士

师默修禅观，龙升虎自閒。

眼开俱是道，心定亦无山。

瘿木床三尺，蓬茅屋半间。

炼成真积力，策景到瑶关。

张炜

张炜　寄武冈宰宋雪岩

柳下分攜须影苍，好风吹梦过都梁。

诸蛮帖化花阴静，一骑飞尘荐墨香。

书就几曾逢驿使，公余应不冷奚囊。

云情鹤态元如旧，应倚株梅忆锦乡。

张炜

张炜　简耕月

一犁将暝色，月下自耕耘。

为适能吟趣，非干力穑勤。

草芟心地阔，苗揠世情分。

莘野如膺诏，新诗就献君。

张炜

张炜　简任新恩

自别梧姿二十年，情亲何暇雁传笺。

深疑楚泽蟠胸次，不放吴霜点鬓边。

我忆花间听乐府，君嗟柳下度吟鞭。

于今又遂衔杯乐，湖海相逢岂偶然。

张炜

张炜　简赵真休

曾向诗坛夺锦袍，至今湖海诵风骚。

何如放下浑无事，句不惊人意更高。

张炜

张炜　荐菊泉

近来湖上风光改，古迹三贤亦就迁。

独有菊泉能定力，岁寒坚守此山前。

张炜

张炜　缴回友人转示诗卷

拾得骊珠不秘藏，来寻识眼共平章。

临风一盼留书架，夜夜豪光射竹房。

张炜

张炜　柯山制墨胡处士求隶字

有客落魄游京都，形服差类山泽舑。

袖攜一纸故友书，来求古隶铭墨模。

我方临池且自娱，触拨雅兴生江湖。

坐扣墨法果不诬，出示数饼泥金濡。

质模温润凝龙酥，麝气酷烈清透肤，

浣濯研沼尘滓无，磨动淳漆生金壶。

吴笺半幅翻雪腴，碧雪掩冉生兔须。

豪家有钱賏金珠，谁肯淡好如吾徒。

自怜我为贫所拘，倾囊尽易令无余。

临行束担付獠奴，就索诗句荣归途。

天下具眼不可污，芳名岂借人言沽。

张炜

张炜　苦寒二首

北风吹枯桑，汙洼如语汝。

窗虚夜少寐，展转莫宁处。

衾裯冷如铁，刢刢不可御。

家居犹畏寒，何况远行旅。

张炜

张炜　苦寒二首

白雪农家瑞，亦使天下寒。

陋巷无饥民，此瑞古所难。

上方播春仁，发粟趒饥餐。

一饱生欢心，万户各获安。

张炜

张炜　马塍

水拍田塍路半斜，悄无人迹过农家。

春风自谓专桃李，也有工夫到菜花。

张炜

张炜　买剑

袖攜一剑三尺銛，试与豪士论丑妍。

锋芒闪烁走冰雪，靶鞘激烈拏风烟。

断蛟截犀挺灵怪，照人切玉光牵联。

昔时欧冶不再出，纯钩磐郢名空传。

越王苟不遇薛烛，万户骏马谁肯捐。

物虽有价瑶无价，瑶逢识者逾精鲜。

主人得之亦自壮，十袭珍秘轻万钱。

何当佩服却戎羌，会令沙漠无戈鋋。

张炜

张炜　鸥鹭世界

閒飞芦苇疑成序，独立菰蒲似不群。

愁思无边烟水阔，画家诗境合平分。

张炜

张炜　骑马

陌上骑骢马，朱缨耀日丹。

袖欺鞭竹瘦，靴入{左革右登}金寒。

毳帽兜貂鼠，茸裘织雁团。

戎装吾亦可，初不碍儒冠。

张炜

张炜　谦斋席间赠苔矶

因合谦斋饮，新编得细哦。

髯掀天地阔，足历水云多。

才敏逢青眼，家成隐翠萝。

近闻诗债盛，老退欲停戈。

张炜

张炜　钱友人赴靖州通道尉

竹风荷气约朱明，路入渠阳暑尚清。

马耳萧萧悬堕月，鸡声喔喔勉修程。

何拘梅政夸年少，即泛莲漪赞老成。

莫把西湖浪吟笔，楚山空阔更关情。

张炜

张炜　秋千

吾今两鬓已成丝，每每逢春独自辈。

最恨秋千无力上，风流不比少年时。

张炜

张炜　秋千

彩索高悬锦柱头，女郎花下竞风流。

垂杨影里曾窥见，飞起娇红一点愁。

张炜

张炜　试童岩野墨

杵麋烘麝样新翻，蟾玉轻磨漆未乾。

合走春风供化笔，肯随清誉到诗坛。

张炜

张炜　试翁寿乡贡余墨

万杵炼麋摇夜月，一圭分剂割晴云。

雪腴半展陶泓净，改罢新诗写赠君。

张炜

张炜　试宣毫

中山瑞兽久不出，天下笔工徒负名。

近闻宛陵获数辈，束缚管制差专精。

攜入京师求鉴赏，一见不以他毫轻。

呼童涤砚淬璫玉，催我纸上云烟生。

张炜

张炜　书和靖故居

童鹤饥癯古屋低，孤山犹忆数联诗。

先生更有清高处，未必梅花尽得知。

张炜

张炜　书向耐轩

芗林一谱传清白，以耐名轩更出奇。

修竹护窗梅夹路，岁寒消息独君知。

张炜

张炜　书云萍录

聚若浮萍散若云，江湖姓氏总相闻。

何烦爵里重铺叙，只倩梅花举似君。

张炜

张炜　书云萍录

杰阁峥嵘据柳湾，段侯江令梦魂间。

我来不问兴亡事，傲立薰风看蒋山。

张炜

张炜　宿洞霄虚白房

列岫宗奇观，藤萝结翠门。

隔岩龙唤雨，云走半窗昏。

张炜

张炜　题村居

村居何识见时节，春去春来自一年。

谁与儿童话寒食，也将杨柳插门前。

张炜

张炜　题村居

数舍茅茨簇水涯，傍檐一树早梅花。

年丰便觉村居好，竹里新添卖酒家。

张炜

张炜　题净众壶隐

古院无僧住，含情更罔然。

绿苔欺破阁，白鸟没飞烟。

壶隐迟迟日，筒分细细泉。

栏干聊小凭，取次缀诗篇。

张炜

张炜　题可山梅花岩

高人深欲买山居，常办栽梅养鹤图。

喜有名园邻水月，不妨清梦忆江湖。

羲之坦腹应相爱，和靖掀髯足自娱。

旦夕杖藜须践约，锦囊先束付奚奴。

张炜

张炜　题莲峰集后

夺得莲峰秀，英名馥迩遐。

文章腾气粉，句律炼聱牙。

一梗江湖客，三朝忠义家。

欲评清绝处，雪月照梅花。

张炜

张炜　题六和塔秀江亭

秀江亭上驻吟怀，苔藓轩窗四面开。

潮怒挟风吹海立，櫨声摇月下天来。

浮沤世事等出没，泛梗羁人几去回。

待写篇诗纪游迹，路迢不奈马频催。

张炜

张炜　题适安隐居

萝蔓纫岩竹翳闾，天然幻出隐人居。

客来欲问山中趣，挂壁丝桐插架书。

张炜

张炜　题童宰盘隐

才了花阴入要涂，暂时归去友樵渔。

远山数笔意不尽，流水一泓清有余。

我辈爱吟怀退步，谁人得计肯闲居。

古梅树下三间屋，深掩柴门静读书。

张炜

张炜　题问坐主梅隐

万点春风吐白云，孤芳绕屋占云根。

幽闲中得幽闲处，暗水流香紧闭门。

张炜

张炜　题夏训武珪画牛

枯木立数茎，断岸走千尺。

旁有牧牛儿，放牛倚拳石。

牛闲芳草间，儿倦眠踨蹐。

画手笔入神，淡墨夺真迹。

凭谁唤儿醒，落日归路僻。

觉来横短笛，吹断远山碧。

张炜

张炜　题心远别墅

闻说藏修所，凭已更接溪。

百花攙序发，万竹剪云齐。

地胜尘无染，廛居俗正迷。

二王诗绝唱，何用我留题。

张炜

张炜　题友人深居

閒中有真乐，深隐向林峦。

{左果右刂}竹招山色，栽梅结岁寒。

事因贫后少，心到老来安。

拾芥取青紫，野人犹畏难。

张炜

张炜　题友人自方家峪迁居北山栖霞岭

素喜华居逼禁闉，北山何事又移文。

来依岳麓千章翠，閒却南屏一片云。

招月咏梅君自乐，煮泉瀹茗客同分。

未随燕雀伸忱贺，先剪溪藤述寸芹。

张炜

张炜　为徐叔刚赋达斋

男儿劲正气，期谷展经纶。

场屋求程艺，山林多隐人。

学优宜必仕，道在不妨贫。

快举摩霄翮，联翩立要津。

张炜

张炜　小池

恰恰方池款竹斋，风摇窗扇掩还开。

无端半夜疏荷雨，更带秋声入梦来。

张炜

张炜　谢友人惠笔

翰墨场中浪得名，近来研席愧尘侵。

紫怀心素锋芒健，红束腰身管套深。

珍重故交分数种，胜于野老获千金。

便当拂茧晴窗下，賸写新诗倩鹤吟。

张炜

张炜　谢瑜首座寄黄龙茶

寄我黄龙茗一圭，旋煮竹雪试新奇。

地炉火软汤初沸，先约梅花小赋诗。

张炜

张炜　谢朱高邮惠湛卢诗集

门掩飞花欲曙时，起来忽接湛卢诗。

清新尽夺冰霜气，婉丽浑无脂腻辞。

题品江山今已子，登庸廊庙不宜迟。

高沙父老休专惠，宜室今兴夜半思。

张炜

张炜　辛丑长至

物意通人事，阳生一脉天。

梅虽搀腊破，柳已得春先。

袜颂趋时献，台云取巧传。

所须惟饱耳，延颈看丰年。

张炜

张炜　辛丑长至后九日其夕大风

朝家祷琼瑞，天忽赐雄风。

静听耳轰鼓，冻眠身屈弓。

把茅吹卷后，矮柱兀摇中。

拶晓怪威息，太阳升海东。

张炜

张炜　虚谷

虚室既生白，空谷亦传声。

山翁抱高标，借为虚谷名。

中有如带水，流出心源清。

我欲从之游，临风濯尘缨。

张炜

张炜　学吟

骚豪矢口便成诗，全异推敲炼句迟。

一字下平摇不动，数联生就稳难移。

池塘春草英灵处，水月梅花颖悟时。

我亦学吟功未进，每将此理扣心师。

张炜

张炜　雪窗惠海棠

驱奴分送海棠花，袅娜枝头剪碎霞。

插向铜壶当爱惜，且留春色在吾家。

张炜

张炜　雪窗自西陵以新诗并水仙见惠

洛浦风流几隔年，江南重见色依然。

根从野卉同分品，香与梅花可并肩。

葩白中黄饶蕴藉，腊梅春暖肆芳妍。

殷勤併挟新诗送，领略丰姿夜不眠。

张炜

张炜　岩桂

天街清晓似香林，压担秋花塞市心。

总被时人低价得，苇帘茅屋尽黄金。

张炜

张炜　谒和靖祠

先生遗隐迹，年古路荒凉。

鹤唤诗魂去，梅留姓字香。

孤山应似书，荐菊谩流芳。

翻作西湖梦，骚人为断肠。

张炜

张炜　游洞霄栖真洞

笋舆摇兀到山前，就宿栖真古洞天。

老木椅风清鹤唳，湿云拖雨护龙眠。

尘凡夐出几千仞，足迹经由已半仙。

到此岂容闲咏笔，重来知复是何年。

张炜

张炜　游葛岭玛瑙寺瞻孤山尊者像

柳风吹兰衿，藓晕识芒履。

寻幽古招提，偶识尊者墓。

断碣眠苍云，慈容修香雾。

孤山岂无诗，未若壁间句。

张炜

张炜　游蒋山

家世帝王州，钟山耻未游。

卷书趋幕府，散步入林丘。

泉湃悬崖丑，云闲古树愁。

草堂今在否，更欲展诗眸。

张炜

张炜　援藤

援藤穿藓扣云扉，清足高标显翠楣。

风月任随时事改，江山不被世情移。

虽无白酒留君醉，却有青编可自怡。

朱紫纷纷徒说贵，隐居真乐几曾知。

张炜

张炜　杂诗

笙簧世所贵，正调多溺沉。

有人怀古心，临风理瑶琴。

一弹秋月高，忽觉开尘襟。

或疑涧泉声，忽作鸾凤吟。

得意自怡悦，子期难再寻。

铜壶一枝梅，尽可为知音。

张炜

张炜　再游玉泉观金鱼

曾见金鳞已十年，重来鬵鬣尚凄然。

忍从虾蟹常为侣，好作蛟龙飞上天。

古木耸云尊梵宇，灵源疏滴润农阡。

商霖已得真贤佐，旱暵何劳吁玉泉。

张炜

张炜　赠梁弥仙

笑侧华阳一幅巾，碧眸苍鬓貌如春。

罗浮洞里通勾曲，疑怪相逢似故人。

张炜

张炜　赠制墨羽人葛太玉

回公胶法不轻传，太玉知机合伴仙。

安得翠云蜚象管，书邀风月上蛮笺。

张炜

张炜　知果寺参寥泉

破屋伶俜断碣横，剥苔仿佛见题名。

自从人去西湖后，一掬寒泉便不清。

张炜

张炜　纸阁

纸阁新装褫，青毡喜尚存。

翠圆垂彩络，红朵粲陶盆。

藏密寒无著，融真体自温。

夜深谁晤语，花缀短檠昏。

张炜

张炜　舟离和州别史君

眷客留连久，分攜各惘情。

艣摇江水碧，城凸晓烟明。

衣薄寒先觉，心平浪不惊。

钟山青在睫，归兴逐云生。

张炜

张炜　竹所

数干当檐眼便青，翠阴千亩况为邻。

休贪冷地闲风月，好作清朝劲节人。

张问

张问　礼法门寺真身塔

众生瞻窣堵，回向大觉身。

内顾六尺躯，一雨无诸尘。

张问

张问　耆英会诗

槐庭二老乐尧仁，盛集高年洛水滨。

华衮具瞻虽礼绝，白头序齿却情亲。

清闲几席同禅院，山野巾裘似隐沦。

尊酒椒香才过节，池塘草色已催春。

白公酣畅吟哦内，卫武康强笑语频。

岂独丹青传不朽，潜欣风俗欲还淳。

芝田鹤戏调形健，莲叶龟游纳息匀。

商皓寂寥拘小隐，汉疏局促止家人。

莫因气貌疑丹灶，自有光阴寄大椿。

复得兼谟为重客，恐遗元爽在编民。

神仙可学今方信，道术相忘久益真。

满座交欢祝眉寿，群生五福托鸿钧。

张沃

张沃　蛰龙潭

蛰龙潭里蛰，潭上风波急。

一旦飞上天，鱼暇不能及。

张无观

张无观　翠云山

未了人间朱墨缘，强颜荒邑又三年。

填胸眯目皆尘土，直到峰头始豁然。

张无咎

张无咎　句

水晶肉白殻皮红，色变香移味不同。

张无梦

张无梦　福圣观

台山卜隐十余秋，曾伴仙翁处处游。

瀑布长流天上雪，翠屏高倚洞前楼。

云堆华顶寻飚驭，月满灵豩狎海鸥。

此地重归别得路，赤城玉府透瀛洲。

张无梦

张无梦　句

壶中一粒长生药，待与苏州太守分。

张无梦

张无梦　凝真宫

五云深锁洞门深，蹑屐攀萝特地寻。

烟霭不藏尘外路，神仙遗下水中金。

喜游汗漫华胥宅，重忆崆峒至道心。

不得方平同一醉，红霞零落我樽琴。

张无梦

张无梦　天台福圣观

天台瀑布落青天，观在天台瀑布边。

道士只今烧药处，仙翁曾是种芝田。

龙居古洞遗残雨，鹤出高巢点破烟。

暂别灵溪游五岳，不知重到又何年。

张无梦

张无梦　桐柏崇道观

桐柏观周匝，千峰累翠螺。

地高阴气少，天近日光多。

三井云雷起，一坛鸾鹤过。

谁言紫微后，无客继仙科。

张熙

张熙　题碧落洞

大豁□幽彻洞天，分明平地有蓬山。

朝元□□归何晚，故敞瑶扃白日闲。

张夏

张夏　句

畴庸国邑开。

张先

张先　巢乌

乌啼东南枝，危巢雏五六。

心在安巢枝，一日千往复。

脱网得群食，入口不入腹。

穷生俾反哺，岂能报成育。

张先

张先　酬发运马子山少卿惠与诗

贡馀应惜点为山，绝唱兼遗致政官。

嵰地雪甜多不识，吴人未食齿先寒。

张先

张先　酬周开祖示长调见索诗集

辩玉当看破石诗，泥沙有实即山辉。

都廛往往无真璞，误使人凭鼠腊归。

张先

张先　次韵蔡君谟侍郎寒食西湖

飞飞画楫绕花洲，霁雨浮花出岸流。

谁广金明为水战，自来银汉有霓舟。

行從使节春忧盛，住买吴山老未由。

人迟归轩香接路，一分新月管弦楼。

张先

张先　次韵清明日西湖

新火飞烟上柳梢，天供好景助诗豪。

江湖一处逢嘉月，溟海同时得巨鳌。

白水更随春雨长，青云不及画楼高。

千桡插羽鼙声动，十里惊雷夺暮涛。

张先

张先　冬日郡斋书事

铃索声闲按牒稀，怯寒肌骨望春晖。

凝云垂地雪欲下，高树无风叶自飞。

水落浅沙鱼队聚，草枯幽陇鹿群归。

安人不信彤襜贵，上相还家是锦衣。

张先

张先　飞石岩

石破重岩万客疑，不堪攻玉不支机。

长江风雨来无定，时学零陵燕子飞。

张先

张先　飞仙岭

路接晓天人近月，真仙去后祇云归。

岭头旧曰上升日，空有山禽自在飞。

张先

张先　和元居中风水洞上祖龙图韵

水色风光近使君，浥尘轻雨逐车轮。

暂来不宿宜无恨，多少行春不到人。

张先

张先　将赴南平宿龙门洞

此心常欲老林丘，去意徘徊夜更留。

万客祇贪门外过，少人知有洞中游。

春来犹见龙孙出，静里微闻石乳流。

涧水送花通阁底，寺钟催月落崖头。

暂时清梦生危枕，明日浓尘拥敝辀。

南是符阳北长举，所嗟不属古江州。

张先

张先　九月望日同君谟侍郎泛西湖夜饮

清歌曲曲酒巡巡，一举金蕉五十分。

山影与天都在水，风光为月不留云。

节回路口千门待，乐过湖心四岸闻。

莫笑闲官奉欢席，自来蒿艾近兰薰。

张先

张先　句

但怪鲈乡一旦成，分却松江半秋色。

张先

张先　句

霓舟忽舣鲈鱼乡，槎阁却凌云汉域。

张先

张先　句

愁似鳏鱼知夜永，懒同蝴蝶为春忙。

张先

张先　句

湖山隐后家空在，烟雨词亡草自青。

张先

张先　李少卿宅除夜催妆

裴李门头车马盛，斗杓临晓欲东回。

天真都说妆前好，春色偷從夜半来。

园里花枝灯树合，月中人影鉴奁开。

诗家无自矜吟笔，不惜铅华不用催。

张先

张先　漫天岭

不独高明不可谩，仍知不似泰山安。

五丁破道秦通蜀，却被行人脚下看。

张先

张先　润州甘露寺

丞相高斋半草莱，旧时风月满亭台。

地众日月生时见，眼到江山尽处回。

三国是非春梦断，六朝城阙野花开。

心随潮水漫漫去，流遍烟邨半日来。

张先

张先　射

射艺功多暮未疲，欲将庭火继西晖。

弦声应手裂竹响，旗影翻风戏鸟飞。

竟日中支矜互胜，傍人如堵见终稀。

不知双烛沙河上，谁得牛心一割归。

张先

张先　失题

花落春禽啼晚枝，有时香蒂点人衣。

多情尽不如蝴蝶，欲起遗红贴地飞。

张先

张先　题西溪无相院

积水涵虚上下清，几家门静岸痕平。

浮萍破处见山影，小艇归时闻棹声。

入郭僧寻尘里去，过桥人似鉴中行。

已凭暂雨添秋色，莫放修林碍月生。

张先

张先　吴江

春后银鱼霜后鲈，远人曾到合思吴。

欲图江色不上笔，静觅鸟声深在薦。

落日未昏闻市散，青天都净见山孤。

桥南水涨虹垂影，清夜澄光照太湖。

张先

张先　吴兴元夕

朱屋雕屏展，红筵绣箔遮。

傍云灯作斗，近树彩成花。

风月胜千夜，笙歌如一家。

人丛妨过马，天色误啼鸦。

铜漏春声换，银潢晓影斜。

楼前山未卸，火气烘朝霞。

张先

张先　营妓张温卿黄子思爱姬宜哥皆葬宿州城东过而题诗

好物难留古亦嗟，人生无物不尘沙。

何时宰树连双冢，结就人间并蒂花。

张先

张先　韵和上先顿首

池上飞桥亭外山，野禽偷静上钩栏。

晚花露重香偏细，春女衣轻体尚寒。

曲水略殊今日事，南湖曾奉昔人欢。

郡图可许增新致，几处模传画样看。

张先

张先　赠妓兜娘

十载芳洲抚白苹，移舟弄水赏青春。

当时自倚青春力，不信东风解误人。

张先

张先　子山再惠诗见和因又续成子山不以予不才两发章薦

清卿恩德重鳌山，诗寄闲栖白首官。

须信夜光谁可得，玉龙沉睡玉渊寒。

张先

张先　醉眠亭

醉翁家有醉眠亭，为爱江堤乱草青。

不听耳边啼鸟唤，任教风外杂花零。

饮酣未必过此舍，乐甚应宜造大庭。

五柳北窗知此趣，三闾南拟漫孤醒。

张先

张先　醉眠亭

松陵江畔客，筑室從何年。

世俗徒纷纷，不知李子贤。

在彼既不知，不如醉且眠。

声名衮衮谁知命，醉非爱酒眠非病。

和江浑浑无古今，郡山回合来相应。

呼奴沽酒不可迟，买鱼斫脍烦老妻。

何必纫绳击飞兔，百年长短空自知。

直将褌虱视天地，冥冥支枕穷四时。

九衢足尘土，朱门多是非。

秋风老莼鲈，扁舟何日归。

张显

张显　军山

乱石如群羊，合沓千里奔。

军山几当前，盘踞作虎蹲。

巨镇压坤维，层巅白云屯。

下瞰大溪流，三尺清不浑。

舟人落风帆，系缆前山根。

我欲摘星斗，悬崖那可扪。

张宪

张宪　黄天荡

昆明劫烧成灰火，临平葑湖拨不开。

黄泥万顷下无底，海眼一丝通往来。

南徐江边海鰌走，江神顿足黄龙吼。

便翻银汉濯泥沙，要使妖蛇先授首。

张宪

张宪　玩鞭亭

畸乌压营营作声，红光紫电围金钲。

黄须小龙马上啸，白日饥豺梦里惊。

老奴怒掷珊瑚枕，追兵起合疏璃井。

巴马东归疾似风，道旁遗烘如水冷。

健儿空玩七宝鞭，荆台老姥空谁传。

张宪武

张宪武　句

万叠崇岗揖卧龙，一峰圆顶翠连空。

张宪武

张宪武　题王宗哲六柳堂

六柳先生以道鸣，归家高伴子真耕。

方瞳绿鬓君知否，一片灵台画不成。

张孝伯

张孝伯　哭宣教郎赵壘之

长江天险失，铁骑逼金陵。

拒敌无留守，捐躯有县丞。

戈挥天日皎，血洒阵云腾。

蒋尉英灵在，千秋配食能。

张孝伯

张孝伯　视旱田赋呈上元簿杨明卿

轮1　旦旦风尘表，入眼群山青未了。

刺藤迎日子先红，荞麦得霜花渐老。

丛祠诡怪画村疃，古寺骞腾出林杪。

征衫多闪逐飞鸢，下担有时随宿鸟。

初晴得去恨迟迟，独夜不眠忧悄悄。

公如老骥暂伏枥，我类游鳞终屈沼。

一朝王事有期会，百里民情同探讨。

详於禹贡辨等级，明似离娄烛幽眇。

高依丘垅或微收，低近陂塘翻尽槁。

凶荒有数合均一，报应於中又分晓。

不能究实害非浅，傥使从宽恩岂小。

兹行到处欲春风，批放莫教分　°少。

张孝伯

张孝伯　雪窗

先生原是山中客，仅能扬雄一区宅。

穷冬十日不出门，群玉峰前看三白。

谁将名字落人间，丹陛入对天开颜。

江城作牧多暇日，犹有余力穷跻攀。

膏肓不除泉石念，胜处何如眼中见。

四明风月岂无情，要是岁寒心不变。

晴檐初晃云母光，庭中已休雁鹜行。

玲珑元不碍达观，下视万物俱清凉。

张孝纯

张孝纯　挽张叔夜二首

畴昔中朝士，簪绅仰令名。

恩威彰辅郡，忠孝卫都城。

许国志何壮，为山功莫成。

西风故林道，萧瑟感秋声。

张孝纯

张孝纯　挽张叔夜二首

季世遭奇祸，烦冤痛可论。

交情伤死别，亲属恸遗言。

空想还家梦，难招去国魂。

一朝成万古，斜日下平原。

张孝纯

张孝纯　中运使寄酒清明日到以诗谢之

芳樽到日恰清明，似与嘉辰默计程。

拟助林园延胜赏，肯容桃李落繁英。

老来官爵浑无味，閒里杯盘却有情。

见说使车临岱麓，倘能相过共飞觥。

张孝芳

张孝芳　别袁昌州

昌元古佳郡，比屋谈经史。

山冈叠翠屏，溪濑泻清泚。

蓄为灵秀质，磊落出髦士。

张孝芳

张孝芳　句

三十六峰天与寄，云间只欠我题诗。

张孝芳

张孝芳　句

鸡内埋灵塔，龙门□佛龛。

张孝芳

张孝芳　句

发舟马头岸，驻车牛尾驿。

张孝和

张孝和　句

我是梦中传彩笔，欲书花叶寄朝云。

张孝隆

张孝隆　题义门胡氏华林书院

烟霞缥缈锁仙乡，万卷诗书一草堂。

孝义声华辉北阙，门闾显赫耀南方。

千寻瀑布侵肌冷，四季闲花扑鼻香。

胜事人间无敌处，王公诗版砌虹梁。

张孝友

张孝友　句

尽得资川真面目，元知楚国富江山。

张孝章

张孝章　题富览亭

碧瓦朱甍接翠崖，周回无地着纤埃。

山从云脚断边出，水向天根尽处来。

去蜀征帆轻渺渺，隔淮春树绿洄洄。

偷閒一到尘襟涤，坐见星河落酒杯。

张孝忠

张孝忠　复友人上官藻

风递鸿音过故城，悲秋烈士不胜情。

望穷云白生乡思，渴忆梅黄慰远征。

尘蔽碧天飚未扫，榻悬残月梦难成。

鲈肥却好君归去，千里如期倒屣迎。

张孝忠

张孝忠　过峡

出入黄牛峡，江声书夜腾。

猿啼愁不住，何日下彝陵。

张孝忠

张孝忠　过盱眙

海海无波塞不尘，题诗因得吊遗民。

山河信美今戎索，耆老虽存亦外臣。

张詃

张詃　奠谒曲江墓

中兴创业两兴唐，遗烈谁如魏与张。

笏在熟知囊可宝，书成未觉鉴今亡。

张勋

张勋　宿护法寺

乱草织斜阳，天风结晓霜。

摇鞭追马足，投宿问僧房。

望眼挥清泪，愁云罩故疆。

客帆更无数，不见祖生航。

张峋

张峋　玉华山

玉华山谁穷远近，百里回旋势方尽。

削成苍玉倚青天，气象轩轩独奇俊。

黄河哮顑摧昆仑，一峰飘落如龙蹲。

白云低垂半岩腹，茫茫日轮平地奔。

惊湍瀑流飞辟历，松根巉岩裂石壁。

洞门画闭不知深，仙人琼浆满杯碧。

饥鼯啼烟猿啸风，子规声哀愁满容。

山鸟嘤咛绕乔木，唯有黄鹤鸣噰噰。

翠华迢迢来避暑，飘然陵云欲轻举。

当时此地最清凉，九成翠微不足数。

玉鞘声断宫殿闲，大龙飞去髯难攀。

川峦如旧人事变，但见明月留空山。

张逊

张逊　大涤洞天留题

浮云飞动浑非真，饱看山水浴精神。

行空未驾青田鹤，持杯欲饷采薇人。

醉中往往红生面，是是非非都不见。

只言学诗与学仙，此道如今绝如线。

张逊初

张逊初　句

可惜年年明月夜，渔家只作等闲看。

张巽

张巽　游洞霄宫

掣开九锁谒琳宫，物色真仙剑履踪。

一朵云根生老涧，千寻天柱压群峰。

功名秘略求黄石，呼吸微言斅赤松。

我是康庐倦游客，朼来犹爱翠云重。

张巽

张巽　游洞霄宫

新晴草木翠光流，麦陇清和四月秋。

巽二风来山发冷，阿香雷过馨声幽。

杜鹃閧枕催归去，丁鹤攀辕欲借留。

半夜忽闻岩壑响，小诗调戏鬼神愁。

张巽

张巽　游洞霄宫

曜相偏羸足力强，不辞複岭与重岗。

未穷仙隐千年迹，先炷宸游一瓣香。

诗得好题难驻笔，酒逢佳趣便飞觞。

梦回彷佛前身事，却认金庭是故乡。

张炎

张炎　腰带水

犀绕鱼悬事已非，水光犹自溼云衣。

山中几日浑无雨，一夜溪痕又减围。

张琰

张琰　出塞曲

腰间插雄剑，中夜龙虎吼。

平明登前途，万里不回首。

男儿当野死，岂为印如斗。

忠诚表壮节，灿烂千古后。

朝发山阳去，莫宿清水头。

上马左右射，捷下如猕猴。

先发服勇决，手提血髑髅。

兵家互胜负，凡百慎前筹。

驱马饮淮水，千里黄草平。

种谷却流血，痛哭秋风生。

寡妻出租税，孤儿荷戈行。

武威既不足，愿见和亲成。

军中日奏凯，鼓行辽海东。

当宁怡玉色，千金劳成功，

焉知昨日地，袒甲去如空。

边人不敢语，将军益褒崇。

张琰

张琰　官柳

不见桥东黄布帘，树犹如此我何堪。

袅袅亭亭忒无赖，又将春色误江南。

张縯

张縯　次袁说友巫山十二峰古风二十五韵

化工神伟开物姿，劖石万仞不作痴。

巍峰耸立威凤举，急挟怒流奔马迟。

隐然万里形胜重，信矣四海游观奇。

天开匹练势巀页，云拥列嶂青参差。

舆图悚视天设险，舟楫竞与江东之。

保年宇宙此盘据，远揽泰华宜肩随。

胸吞云梦眜物表，眦决飞鸟忘神疲。

元戎授任盛节制，列舰径度罗旌旗。

天香来时满衣袖，讲殿几日辞书帷。

词源浩荡春峡水，句律飘扬秋桂枝。

天门有路穿水去，笔力到古群峰低。

远参退这赋山囿，下陋樊川娱水嬉。

有神相宅理应尔，梦赋靡曼奚其为。

流转不恨怜已久，高咏取正今逢时。

昔年飞挽忝将指，异境名言犹念兹。

大篇巨轴窥胜赏，赤甲白盐神坐驰。

有从绝唱发奇伟，众作绚采同彰施。

德风草偃閫以外，观颂下转江之湄。

甯须三年奏汉计，行复八彩瞻尧眉。

慈恩论契肯隔面，草堂枉驾欣解颐。

我方卧云书自伴，公咏入相衣宜缁。

少须凋瘵尽抚摩，大赈廪粟歌噫嘻。

会看丹诏来北阙，更上岷岭登峨嵋。

江山得且协嘉会，赓载归定明良诗。

张縯

张縯　奉陪安抚大卿登八陈台览观忠武侯诸葛公遗像偶成长句

白帝城西鱼腹浦，十月江平见津浒。

当年累石纷成行，此地卧龙经讲武。

辕门外建严中权，何人蛇势识常山，

未数鱼丽矜郑拒。悬知精神贯金石，

尚想号令严钲鼓。老兵料敌尖疑生，

川后澂波其敢侮。向令赤伏有遗符，

下睨皇州指取。云何遗迹司神明，

独靳丰功被寰宇。高城置酒供临眺，

往事兴怀增叹抚。巍然王佐三代前头，

信矣名言照千古。

张縯

张縯　梅

向来懒不赋梅诗，禅榻忘机鬓已丝。

月户忽逢双玉立，春风又见一年期。

楼高缥缈明霜影，竹冷横斜浸雪枝。

尚笑閒尘除未尽，暗香犹著梦魂知。

张縯

张縯　题沔州诸葛武侯高

赤伏终休运，前营落大星。

皇王空礼乐，江汉閟英灵。

断垄牛羊入，空山草木青。

经时须此牧，清泪洒泉扃。

张縯

张縯　题山峡堂

群山危立接云天，一水东朝会百川。

泱漭堪舆无此壮，崔嵬疏凿定何年。

知秋跃马兴亡梦，一点飞凫上下船。

时有刚风来浩渺，起予高兴九秋边。

张縯

张縯　万安驿

劲兵重卒付胡奴，敺雀敺鱼计自疏。

地入万安知几许，却怜此日始囘车。

张縯

张縯　云岩寺二首

栋宇何年有，云岩拥树深。

山僧传旧险，诗者有行吟。

云影侵巾屨，江声送古今。

荔枝何用数，抚字每劳心。

张縯

张縯　云岩寺二首

槛外滔滔水，岩前冉冉云。

行人舟似叶，题墨藓生纹。

岁月帆樯去，山川楚蜀分。

十年三舣棹，永愧北山文。

张縯

张縯　诸丈赓示前章再次韵

桃李层层媚远天，碧芜映带绮成川。

英灵旧有凌云赋，混一长看建武年。

老去无知经世用，梦归欲问激江船。

请君妙语惊颓懒，一笑诗坛酒社边。

张砚

张砚　题迎薰阁

解愠风来处，朱甍起旧城。

条山供偃蹇，盐泽借澄泓。

龙庙疑飞出，莲宫若化成。

乱云堆素彩，远溜集幽声。

逸骥腾前路，鸣鸢激去程。

散眸襟抱爽，翘首骨毛清。

欢席多嘉客，丰郊少困氓。

鼓琴歌涣泽，击石乐承平。

钜肇重华榜，高吟刻萃瑛。

虽无丹雘构，三绝足垂名。

张掞

张掞　敕差灵岩寺主大师详公赴寺

黄纸除书下九天，岱宗西麓镇金田。

鹫峰肃肃臻多士，兰社熙熙抚众贤。

像室光华辉晓日，禅心清净擢秋莲。

山泉自此增高洁，云集十方结胜缘。

张掞

张掞　贺两府入东西府

五仙同日集蓬莱，玉宇珠帘次第开。

乍向壶中窥日月，犹疑海上见楼台。

光生金铉调元地，荣极璿枢命世才。

共荷圣贤天地宠，定知霖雨及时来。

张掞

张掞　静照堂

牛斗光芒下，江山形胜中。

招提万法本，静照一堂空。

花木含春意，门庭话古风。

支郎乞诗什，愧匪雅南工。

张掞

张掞　留题灵岩寺

再见祇园树，流光二十年。

依然山水地，况是雪霜天。

阁影移寒日，钟声出暝烟。

粗官苦奔走，一宿亦前缘。

张掞

张掞　送议公详公咏

峨峨日观出云层，西麓灵庵寄佛乘。

金地阙人安大众，玉京选士得高僧。

霜刀断腕群魔伏，钿轴存心奥义增。

顾我旧山泉石美，湔除诸晋赖贤能。

张掞

张掞　题资福院平绿轩

禅窗虚敞瞰西南，野色溪光接画檐。

云去碧天无间断，一看依约见山尖。

张掞

张掞　题资福院平绿轩

禅窗虚敞瞰西南，野色溪光接画檐。

云去碧天无间断，一眉依约见山尖。

张尧干

张尧干　次唐彦猷雇亭林韵

兰若王家像，相望博陆居。

衣冠尘易暗，箫鼓祭全痚。

草色侵花径，潮声过夕墟。

遗风犹可想，吊古一觞余。

张尧同

张尧同　曹嘉禾百咏　使君祠

一笑淮兵却，功成未易论。

岂惭颜刺史，诗酒在平原。

张尧同

张尧同　嘉禾百咏　白莲上方

古屋深于洞，门前种白莲。

好寻当日社，重结此生缘。

张尧同

张尧同　嘉禾百咏　白莲沼

池波围为止面，艳艳玉开花。

自可除帘幕，清香不用遮。

张尧同

张尧同　嘉禾百咏　白龙潭

呼吸风云合，飞潜自有时。

只愁潭底浅，头角被人窥。

张尧同

张尧同　嘉禾百咏　白苧桥

遍陇敷青绿，桑麻共几家。

满城罗绮子，应笑不栽花。

张尧同

张尧同　嘉禾百咏　百步桥

旧址依然在，荒墟未百年。

还分一桥水，流入几家田。

张尧同

张尧同　嘉禾百咏　邦药王龛

父老怀遗爱，谁传肘后方。

药囊同日葬，空忆紫元香。

张尧同

张尧同　嘉禾百咏　滮湖

四境由相接，烟澜自渺瀰。

客来吟此景，无或比滮池。

张尧同

张尧同　嘉禾百咏　茶溪

茶林那复有，零落付樵人。

旧日溪边叟，空悲二月春。

张尧同

张尧同　嘉禾百咏　昌武庙

祗因吴士秀，千载仰公神。

欲借驱痾术，来临刻木人。

张尧同

张尧同　嘉禾百咏　长水乡

古来古未灭，人好水还清。

一读高僧疏，尘劳悟此生。

张尧同

张尧同　嘉禾百咏　陈贤良隐居

发策名犹在，回头事已非。

池塘春草绿，空忆谢公归。

张尧同

张尧同　嘉禾百咏　村门口

昔日荒閒地，今闻市井喧。

人情看促迫，无复似当年。

张尧同

张尧同　嘉禾百咏　兜率寺

昔年池满地，今见屋耽耽。

不结莲花界，龟鱼死未日。

张尧同

张尧同　嘉禾百咏　读书堆

平林标大道，曾是野王居。

往事将谁语，凄凉六代余。

张尧同

张尧同　嘉禾百咏　范蠡湖

少伯曾居此，螺纹吐彩比。

一奁秋镜好，犹可照西施。

张尧同

张尧同　嘉禾百咏　汾湖

我是沧浪叟，閒来系钓{左舟右双}。

如何一湖水，丰秀半吴江。

张尧同

张尧同　嘉禾百咏　凤凰洲

竹秀水色净，忽来双凤凰。

岐击昔鸣瑞，今复见文王。

张尧同

张尧同　嘉禾百咏　芙蓉塘

一发连千丈，红云出素波。

秋负吹欲老，无奈落花何。

张尧同

张尧同　嘉禾百咏　符姥瑞竹

一幅霜缣外，青青出自然。

天机何敢议，珍重白衣仙。

张尧同

张尧同　嘉禾百咏　福顺庙

老屋无丹雘，空阶只翠苔。

绕檐看箭镞，谁记赤眉来。

张尧同

张尧同　嘉禾百咏　高使君祠

一瞑移藩日，邦人昔被恩。

步兵碑尚在，功业敢经纶。

张尧同

张尧同　嘉禾百咏　古战场

自昔干戈地，城空草自荒。

渔樵怀旧事，何敢议兴亡。

张尧同

张尧同　嘉禾百咏　谷水

短棹经行处，风披藻荇香。

中宵孤鹤唳，片月在沧浪。

张尧同

张尧同　嘉禾百咏　海棠亭

藓砌迎烟渚，花开忽满株。

春风吹烂漫，如展蜀川图。

张尧同

张尧同　嘉禾百咏　何城

报越心何壮，贪齐计已轻。

忠言殊不听，何用筑斯城。

张尧同

张尧同　嘉禾百咏　河内亭

掾死缘非使，儿要哭未休。

旧时亭下泪，疑与水长流。

张尧同

张尧同　嘉禾百咏　红薇迳

渐放秋风晚，花无烂漫香。

浅深红似锦，散影在沧浪。

张尧同

张尧同　嘉禾百咏　怀苏亭

犹使樽前客，常怀没后名。

好风吹远籁，如有笑歌声。

张尧同

张尧同　嘉禾百咏　会景亭

有景道不出，须来此水滨。

十分花鸟色，团作一亭春。

张尧同

张尧同　嘉禾百咏　惠明堂

地僻无人到，松风鹤梦清。

一灯禅榻畔，自向暗中明。

张尧同

张尧同　嘉禾百咏　霍将军庙

弼汉功非浅，谗夫可奈何。

海神今亦畏，安敢布风波。

张尧同

张尧同　嘉禾百咏　寂照庵

寂灭跏趺地，灯光照四时。

高僧穿地脉，此意少人知。

张尧同

张尧同　嘉禾百咏　嘉禾墩

寂寞黄龙后，纷然垅土碑。

废兴与处问，空咏草离离。

张尧同

张尧同　嘉禾百咏　嘉禾亭

五马来何暮，经营指一弹。

石碑书近事，留与后人看。

张尧同

张尧同　嘉禾百咏　简斋

诗老追唐句，閒居筑简斋。

芙蓉寒浦外，红落感秋怀。

张尧同

张尧同　嘉禾百咏　姜庵

不入红尘市，安居三十年。

至今庵下路，芳草碧芊芊。

张尧同

张尧同　嘉禾百咏　景德禅院

白毫光未灭，胜事百年中。

好是传灯地，林泉有古风。

张尧同

张尧同　嘉禾百咏　景龙楼

千秋传异彩，百尺护雕阑。

欲识金龙瑞，丹霄试仰看。

张尧同

张尧同　嘉禾百咏　净相佳李

地重因名果，如分沆瀣浆。

伤心吴越战，未敢尽情尝。

张尧同

张尧同　嘉禾百咏　韭溪

终与双溪接，分流入郭来。

市桥人影合，不解洗尘埃。

张尧同

张尧同　嘉禾百咏　跨塘桥

路接张泾近，塘连谷水长。

一声清鹤唳，片月在沧浪。

张尧同

张尧同　嘉禾百咏　乐郊亭

竹下清风好，时来挂幅巾。

待逢田叟问，知是乐郊人。

张尧同

张尧同　嘉禾百咏　寥阳殿

人归天上去，空识旧衣冠。

秘录藏金匮，清风满殿寒。

张尧同

张尧同　嘉禾百咏　列岫亭

吾州购物好，惟是欠青山。

忽有洞庭色，来从一笑间。

张尧同

张尧同　嘉禾百咏　灵光井

不甽祥光发，难藏世上名。

定多慈护力，一饮百疴轻。

张尧同

张尧同　嘉禾百咏　刘{冷去冫加亻}墓

荷锸从吾后，叮咛死便埋。

人皆讥嗜酒，我独爱忘怀。

张尧同

张尧同　嘉禾百咏　龙舌头

一吸长川静，烟云忽有无。

谁看颔底月，误欲探骊珠。

张尧同

张尧同　嘉禾百咏　马塘泾

疑著风波恶，民谣亦畏人。

筑塘成堰后，斩马祭河神。

张尧同

张尧同　嘉禾百咏　木纹观音

双瞳分日月，眉际一星悬。

照见人间苦，三辰不在天。

张尧同

张尧同　嘉禾百咏　穆溪

静练明田外，源流笠泽通。

不因逢岁旱，谁识济时功。

张尧同

张尧同　嘉禾百咏　南坞

岸回波曲曲，城转草层层。

忽见桃花落，还知到武陵。

张尧同

张尧同　嘉禾百咏　披云阁

兹楼当胜地，高望极堎赠。

欲睹青天色，还须上一层。

张尧同

张尧同　嘉禾百咏　普济院

祗应曾布地，往往化为鱼。

一遇丁千骑，禅人便结庐。

张尧同

张尧同　嘉禾百咏　三过堂

题诗三过此，坡老昔时曾。

悟得成禅指，来为打睡僧。

张尧同

张尧同　嘉禾百咏　三塔

石匮埋礼物，灵光照夜多。

龙归天上后，无复更风波。

张尧同

张尧同　嘉禾百咏　杉青堰

旧使家何在，空寻古柳堤。

世情今亦尔，莫笑买臣妻。

张尧同

张尧同　嘉禾百咏　射襄城

此地连江海，曾经古战争。

干戈今不见，空有射襄名。

张尧同

张尧同　嘉禾百咏　施墓

苍苔侵坏道，晚雀散空林。

莫问人贤否，浮生一古今。

张尧同

张尧同　嘉禾百咏　殳山

丹灶功成后，寥寥掩竹扉。

但闻蝉已蜕，不见鹤来归。

张尧同

张尧同　嘉禾百咏　双溪

柔橹声相应，名齐汉魏收。

可怜一溪水，分作两塘流。

张尧同

张尧同　嘉禾百咏　水陆院

白昼重门寂，苍苔古殿深。

老僧香火罢，松柏夜森森。

张尧同

张尧同　嘉禾百咏　水心亭

波光磨不尽，镜面绝纤尘。

照昨红亭子，亭这似美人。

张尧同

张尧同　嘉禾百咏　四城

吴越争雄日，区区在用兵。

空余争战地，无处不高城。

张尧同

张尧同　嘉禾百咏　泗洲庵

旧寺丘墟后，重兴岁月赊。

莫将閒祸福，容易托僧伽。

张尧同

张尧同　嘉禾百咏　苏小小墓

泉下骨应朽，幽魂独未消。

几番清夜月，孤影度南桥。

张尧同

张尧同　嘉禾百咏　桃花亭

不待东风拆，池塘已自春。

试看源上客，犹恐是秦人。

张尧同

张尧同　嘉禾百咏　天庆观

寥阳龙已化，华表鹤空悲。

欲问梁朝事，惟应老桧知。

张尧同

张尧同　嘉禾百咏　天星河

拍岸浮春渌，菰蒲四远生。

纲罗人不到，鱼鸟亦忘情。

张尧同

张尧同　嘉禾百咏　卫墓

惆怅黎阳客，飘流浙水滨。

定忘空腹恨，知是赤心人。

张尧同

张尧同　嘉禾百咏　梧桐泾

落落梧桐树，何年作凤鸣。

试看千古翠，流尽一溪声。

张尧同

张尧同　嘉禾百咏　五柳桥

为怀陶靖节，无复见其人。

谁种桥边柳，犹含旧日春。

张尧同

张尧同　嘉禾百咏　仙鹤亭

杳杳云间路，重重隔翠林。

数声清夜后，来伴月边吟。

张尧同

张尧同　嘉禾百咏　羞墓

伤哉负薪子，五十始登朝。

空使埋羞处，山花复采樵。

张尧同

张尧同　嘉禾百咏　秀水

好景明於昼，长浮五色波。

一竿吾欲钓，来此听渔歌。

张尧同

张尧同　嘉禾百咏　胥山

马革浮尸去，君王太忍人，

此山空庙貌，何以劝忠臣。

张尧同

张尧同　嘉禾百咏　徐长者园

丹砂犹未就，白发忽成翁。

却有怜春意，栽花向此中。

张尧同

张尧同　嘉禾百咏　徐偃王庙

王有岐夷德，千年貌亦存。

我怀三刺史，谁是后来孙。

张尧同

张尧同　嘉禾百咏　宣公桥

祗因裴少保，功业败垂成。

往往桥边客，今犹恨未平。

张尧同

张尧同　嘉禾百咏　学绣塔

孤塔岧峣立，犹传学绣人。

五尖如好在，针线不胜春。

张尧同

张尧同　嘉禾百咏　雪峰庵

一语合邻悟，师承岂在身。

戏言庐墓客，未是报恩人。

张尧同

张尧同　嘉禾百咏　烟雨楼

妙手谁烘染，梳烟沐雨姿。

一声长笛晚，人在倚楼时。

张尧同

张尧同　嘉禾百咏　严忌墓

有子如君少，终缘叛国亡。

冢前无后嗣，世勿怨张汤。

张尧同

张尧同　嘉禾百咏　杨姑庙

孝德襄陵久，天然与众殊。

生男不能养，应合愧杨姑。

张尧同

张尧同　嘉禾百咏　幽澜泉

神女钟灵处，真堪疗渴羌。

满畓秋玉色，一酌洒清凉。

张尧同

张尧同　嘉禾百咏　由拳废县

故城人不见，击剑泪空沾。

一绝悲声远，今犹说孝帘。

张尧同

张尧同　嘉禾百咏　渔溆

野水连天阔，沧波引钓缗。

寄言溪上叟，莫学直钩人。

张尧同

张尧同　嘉禾百咏　御儿

用此临吴战，何人为越谋。

夫差曾不寤，亡国始知羞。

张尧同

张尧同　嘉禾百咏　鸳鸯湖

东西两湖水，相并比鸳鸯。

湖里鸳鸯鸟，双双锦翼长。

张尧同

张尧同　嘉禾百咏　月波楼

天阔冰壶净，溪平玉鉴寒。

卷帘看晚色，鸥鸟并阑干。

张尧同

张尧同　嘉禾百咏　月壕

入径深於坞，沧波近马蹄。

每寻莲社友，咫尺走东西。

张尧同

张尧同　嘉禾百咏　云门家舍

满箧藏锋句，家传世几何。

远孙无悟解，却笑葛藤多。

张尧同

张尧同　嘉禾百咏　赵老园

藏书几万郑，归老此林泉。

不为寻莼鱠，于公亦有贤。

张尧同

张尧同　嘉禾百咏　柘湖

神居阴阳护，寻国捍洪波。

莫虑蛟龙怒，年来畏叱呵。

张尧同

张尧同　嘉禾百咏　真如院

田家轻脱屣，聊结净人缘。

影外香灯寂，清风百世传。

张尧同

张尧同　嘉禾百咏　槜李城

螳螂方捕楚，黄雀遽乘吴。

交怨终亡国，君王到死愚。

张尧同

张尧同　嘉禾百咏　周都官墓

不识君名字，应难问子孙。

一丘浮水际，神怪欲谁论。

张尧同

张尧同　嘉禾百咏　朱买臣墓

世事春风转，荣枯一梦间。

绣衣人不见，孤冢旧家山。

张尧同

张尧同　嘉禾百咏　竹桥

腰枕政亭北，横斜古渡头。

风吹双泪落，恨逐水东流。

张尧同

张尧同　徐家庄

节义穷方见，高名荐玉京。

一封天子敕，千载故乡荣。

张一斋

张一斋　句

忘即芦花业里宿，起来误作雪天吟。

张怡然

张怡然　荷花

芳姿香可人，刚道六郎似。

谁谓前哲心，爱莲比君子。

张颐

张颐　清隐院

古寺深山里，高亭万木丛。

归云度疏牖，绣岭倚晴空。

涧草连阶绿，岩花照槛红。

纵非尘世外，无异画图中。

张彝

张彝　赠陈随隐游江西

醖藉中涵廊庙姿，诗文者好见宸批。

只蒙四字君五宠，蚁虱微臣不用题。

张弋

张弋　楚州

落帆停鼓鹳湖头，两度因循到楚州。

柳下人家曾识面，笑求新句写妆楼。

张弋

张弋　春晚

万事吾今飞絮轻，此身如燕又巢成。

暗思庾信家边竹，绿箨新添有几茎。

张弋

张弋　慈母矶

莫嫌舟逆上，子细得看山。

众草名难识，孤花影自闲。

避人鹰翅响，经雨石文斑。

夜久江风冷，神仙定往还。

张弋

张弋　得山中友人书

近得山中信，山中颇寂寥。

酒方收秫酿，薪旋割茅烧。

破屋秋多雨，平湖暗有潮。

不曾逢客至，默坐过清宵。

张弋

张弋　东门野兴

偶尔行坰野，何曾载酒觞。

草长难望远，树密易寻凉。

月子闻吴唱，渔翁爱楚狂。

还听路人说，□□□□□。

张弋

张弋　逢王元任

寂寞淮南道，凭君独记余。

始知元住此，久悔不通书。

暮岳留同眺，寒房与借居。

共怀京邑燕，已是二年馀。

张弋

张弋　高邮送紫芝

重逢又重别，把盏更凄然。

明日帆开岸，平湖水接天。

好诗应自作，狂梦与谁圆。

我欲来相趁，扬州且住船。

张弋

张弋　广教寺

英雄居处终奇特，几度欲来今始能。

骑省文高存古篆，桥公树朽长寒藤。

清流并绕分三涧，翠竹相依住数僧。

沙鸟讵知千载恨，日斜飞下立渔罾。

张弋

张弋　汉东郡斋夕坐

庐山解夏洪山去，自到山边叶已飘。

鸿雁影多怜塞近，交朋书少觉身遥。

屡游骑惯将军马，不饮还封道士瓢。

心忆清吟更岑寂，玉京谁与话寒宵。

张弋

张弋　寄别颜伯奇

情深袂怕分，岂不欲辞君。

转柁方乘晓，思山已隔云。

菊当前路见，雁在半江闻。

把盏秋才好，遥怜白鹭群。

张弋

张弋　寄刘潜夫

八斗文章用有馀，数车声誉满江湖。

今年好献南郊赋，幕府文书有暇无。

张弋

张弋　寄秋塘

五湖风雪分头去，千里淮山信脚行。

涉世真成妄男子，谈诗长忆老先生。

塘边瓜茹须频灌，郭外田畴粗可耕。

莫倚瘦筇吟白发，浪传诗句入都城。

张弋

张弋　寄苏希亮

因何也识闲名字，遂托交游索近诗。

想像独吟应更苦，分明此意似相知。

空林日短归鸦早，远水寒多雁到迟。

安得你来同度岁，传闻画笔最清奇。

张弋

张弋　寄赵紫芝

独游非一事，书札故应迟。

江上逢春月，湖边忆醉时。

有云为我伴，终日诵君诗。

百鸟鸣花树，声声在远思。

张弋

张弋　简周宗圣

旷野有芳芷，近江无早莺。

春诗定多少，旬日又清明。

树暗怜杨柳，花开认橘橙。

相寻每乖阻，梦里亦愁生。

张弋

张弋　江楼饮客

邻家贳酒尊，斟酌共王孙。

老菜羹迟熟，冻油灯屡昏。

夜寒人罢市，坐久仆敲门。

隔岸歌明月，月明江水浑。

张弋

张弋　李景文移居

能诗留幕府，借宅近南湖。

吏去少公事，客来多钓徒。

云为今夜雪，梅发去年株。

我亦同州住，相过路不迂。

张弋

张弋　留滞

萧条十日馀，留滞别人居。

借吏抄陈作，黏碑学草书。

烟清数村晓，月落一潭虚。

吾自疑秋色，那甚树木疏。

张弋

张弋　龙湾

画船椎鼓过龙湾，回首升州只见山。

前日方来今又去，闲人元自不曾闲。

张弋

张弋　莫春

日日雨霏霏，闭门无所知。

谩寻花发处，已过絮飞时。

替纸蚕生遍，修巢燕立危。

但催人老去，羞作送春诗。

张弋

张弋　彭蠡阻风寄城中故人

欲行行未得，略日滞孤舟。

月照山皆近，风吹水倒流。

地名人不识，秋景客相愁。

忆你惟成梦，遥知独倚楼。

张弋

张弋　山行

偶作山行只杖藜，归逢寒日下山诗。

与僧并立看红树，忽有鹤来栖树枝。

张弋

张弋　舍州岁暮

穷冬日日爱天晴，古寺门开绝送迎。

野鹤忽来桥上立，山僧独向水边行。

过寒梅树白全少，入腊草牙青渐生。

又是舒州一年了，怕看新历动乡情。

张弋

张弋　送蔡监丞赴高邮

城古似盘盂，荣分刺史符。

夏新看藕叶，夜久见蠙珠。

吏过朱方接，山从邵伯无。

文游遗迹在，民俗易相孚。

张弋

张弋　送杜晦之兄弟归闽

秋来犹苦热，归去莫贪程。

官写新衔位，诗传旧姓名。

几家村酒贱，一路涧泉清。

想到乡闾日，争看两弟兄。

张弋

张弋　送郭道士之江州

尽看山南景，忽思山北游。

屐过云亦动，琴罢月空流。

世上无非热，林间一似秋。

虽然乍相识，别去也能愁。

张弋

张弋　送胡道士归康庐

避世怀孤往，为庵近五峦。

出无人作伴，归有鹤相看。

老石苔衣净，深山瀑布寒。

自言犹养母，应未得烧丹。

张弋

张弋　送人归南康

我来方与庐山别，你去庐山是故乡。

前日住山浑不觉，如今山远却思量。

张弋

张弋　送宋谦父之清江因简希亮

吟诗夕阳里，相送上潇滩。

前路逢梅处，同谁倚棹看。

岁穷风力紧，江阔雁声寒。

持此呈苏李，人生识面难。

张弋

张弋　送翁十赴举

今年科诏下，颇亦动山情。

丹灶留云守，书装冒热行。

卜知三命胜，业擅一经明。

倘赴琼林宴，能诗旧有声。

张弋

张弋　送谢耕道谒赵史君

槠叶阴深杜宇啼，远游还欲过淮西。

吕蒙城下河流浊，亚父祠边草色齐。

太守旧来相爱重，故交老去惜分携。

年年慈母手中线，缝得征衫当一犁。

张弋

张弋　送徐和卿之上饶

江树杂丹青，江寒少得晴。

亦知君去路，多是水为程。

衔位犹书岳，游从半作卿。

如逢二泉子，因说野人名。

张弋

张弋　送赵秘著赴湖北仓

圣君私七泽，使事浼清高。

俗古山川阔，路长车马劳。

峒人耕绿野，隐者醉红桃。

闲暇应登赏，词章继楚骚。

张弋

张弋　夏日从陈宗之借书偶成

自从春去后，少省出柴扉。

树暗鸦巢隐，檐空燕迹稀。

忆山怜有梦，当暑咏无衣。

案上书堆满，多应借得归。

张弋

张弋　移菊

秋风篱落远，晨起自移栽。

稍觉微根损，须迟数日开。

最清人爱重，乍见蝶疑猜。

昔有陶元亮，因兹归去来。

张弋

张弋　游禅林寺

寺置萧梁曾识少，今朝藓磴始经过。

天低落日江湖远，烟冷风清竹树多。

虫引翠禽行坏屋，马惊白犬吠悬萝。

一僧九十形容古，岩下逢予忽浩歌。

张弋

张弋　游长干留寄聪公

僧去寻芳草，客来看落花。

就斋槃乞菜，借水鼎煎茶。

日炙春无色，风吹天有沙。

欲回成再住，此意问林鸦。

张弋

张弋　游蒋山

練布作方袍，因闲偶出遨。

秋风城郭净，寒色树林高。

鹿守禅关老，僧修佛殿劳。

再来思久住，人世事如毛。

张弋

张弋　游智门寺

一间瓦屋荒山里，山路萦回夕照明。

只有比丘头雪白，旋收经卷入相迎。

张弋

张弋　游智门寺

传闻此地有龙飞，佛殿残砖刻凤螭。

事去千年无问处，寂寥霜草卧苔碑。

张弋

张弋　豫章别紫芝

吟苦事俱废，拙深贫未除。

年来如旅雁，秋至即移居。

古道行黄叶，空囊贮素书。

一生江海恨，惟子最知余。

张弋

张弋　元日

历以寅为正，风从艮位来。

桃符当壁写，竹户趁钟开。

宿雨滋初茁，长年老不材。

满庭青柏叶，惆怅独持杯。

张弋

张弋　再送丕父

弟行兄出送，有约共凭栏。

草木雨初过，江湖路转难。

同怀年各长，重别酒无欢。

明日双钟下，苍崖应独看。

张弋

张弋　再送盛君之升州

君与余皆懒，余如君更贫。

今年再同复，两鬓独非春。

去棹孤山浪，征衫西府尘。

似闻仍用武，为算立功人。

张弋

张弋　赠沈庄可

卷上芳名旧所知，见君还恨识君迟。

数茎短发沾霜白，一叶扁舟触浪危。

问遍菊名因作谱，画将兰本要求诗。

向南邵邑多经过，楚士能狂更有谁。

张弋

张弋　舟次湖口追忆任明府

重来又十年，山水故凄然。

独雁仍为旅，双凫已作仙。

浊流分蜀派，青色聚淮烟。

石上罾鱼者，犹言县令贤。

张弋

张弋　昼坐

出门无所往，独自坐胡床。

雨濯残梅尽，风吹百草长。

近边人喜战，偶病客传方。

不奈春愁密，思君对酒觞。

张弋

张弋　子山寺

迢递前朝寺，经过遂一游。

白云鸦树晓，黄叶凤台秋。

僧举开山话，人消在世愁。

殿廊经劫火，已费十年修。

张异

张异　题梅坛

上疏归来日已西，山中旋制薜萝衣。

谋身岂为金丹秘，去国应知火祚移。

风露满林蝉几蜕，松杉绕屋鹤孤飞。

瓣香仆非公含愿，自有忠诚天地知。

古树枯藤知几年，衣冠来此岂徒然。

波涛平地难回首，风雨深山且熟眠。

吾道有灵终用世，此心无愧可通天。

功名分定从吾好，未许驱驰效执鞭。

张奕

张奕　游栖霞宫

尊师乃高道，有意出尘寰。

佩剑文垂斗，横琴意在山。

灵龟调浩气，醇酒发朱颜。

最得时贤许，诗牌满栋间。

张逸

张逸　句

一夜碧澜堂上坐，直疑身在水晶宫。

张逸

张逸　句

遥看山水有云处，便是人心无事乡。

张镒

张镒　句

山中宰相晋遗民，下视雄特何仆臣。

张镒

张镒　句

老龙拿空欲轻举，山灵地祗挽之住。

张翼

张翼　题画竹石

嗟彼凤去，空余虎蹲。

竹不可食，石不能言。

张隐

张隐　嘲宰相赏花

位乖燮理致伤残，四面墙匡不忍看。

正是花进堪下泪，相公何必更追欢。

张顒

张顒　黄鹤楼

崔颢题诗在上头，登临何必更冥搜。

楼前黄鹤不重见，槛外长江空自流。

万顷烟云连梦泽，一川风景借西州。

张顒

张顒　句

两州花萼竞相辉，间断红尘一水涯。

张咏

张咏　白驹谣

白驹如龙兮逶而迤，红韁未绊兮天之涯。

秋风万里思乡时，伤离群兮嘶复悲。

张咏

张咏　本农

奢竞苦不息，生民只有冤。

谁搜元化窟，凿断丽华根。

使绝侵夺苦，著为明圣恩。

何烦重师古，即此是羲轩。

张咏

张咏　朝日莲

少得方为贵，根茎岂异莲。

高低全赖水，舒卷自知天。

已任群芳妒，难妨后笑偏。

向明终有待，呈艳不争先。

爱重频移席，徵求苦费钱。

兰荪饶酷烈，桃杏愧奢妍。

应瑞花中绝，标名世上传。

须栽禁池内，用表太平年。

张咏

张咏　酬所知

皇风浩荡吹天地，天下英髦连凤起。

海鹏一飞一万里，三尺微风何足谓。

张咏

张咏　酬宗人殿院见示诗集

句好如天设，看来字字精。

功夫能到此，心意可知清。

已得风雅正，任从时士轻。

可当较才用，期与二南并。

张咏

张咏　答刘道人

嵩阳峰底洞中天，曾共浮丘对掩关。

知道高閒少兼济，折腰从此到人间。

张咏

张咏　答人惠四明山蕉叶扇

团团休复颂齐纨，蕉叶精新举世傅。

更爱四明来处异，可量三伏用时便。

已无酷暑侵肌骨，肯放青蝇触几筵。

因藉仁风慰黎庶，宁知不及古人贤。

张咏

张咏　悼蜀四十韵

蜀国富且庶，风俗矜浮薄。

奢僭极珠贝，狂佚务娱乐。

虹桥吐飞泉，烟柳闭朱阁。

烛影逐星沈，歌声和月落。

斗鸡破百万，呼卢纵大噱。

游女白玉珰，骄马黄金络。

酒肆夜不扃，花市春渐怍。

禾稼暮云连，纨绣淑气错。

熙熙三十年，光景倏如昨。

天道本害盈，侈极祸必作。

当时布政者，罔思救民瘼。

不能宣淳化，移风复俭约。

情性非方直，多为声色着。

从欲窃虚誉，随性纵贪攫。

蚕食生灵肌，作威恣暴虐。

佞罔天子听，所利唯剥削。

一方忿恨兴，千里攘臂跃。

火气烘寒空，雪彩挥莲锷。

无人能却敌，何暇施击柝。

害物黜货辈，皆为白刃烁。

瓦砾积台榭，荆棘迷城郭。

里第锁苔芜，庭轩喧燕雀。

斗粟金帛市，束蒭罗绮博。

悲夫骄奢民，不能饱葵藿。

朝迁命元戎，帅师眜凶恶。

虎旅一以至，枭巢一何弱。

燎毛焰晶荧，破竹锋熠爚。

兵骄不可戢，杀人如戏谑。

悼耄皆丽诛，玉石何所度。

未能翦强暴，争先谋剽掠。

良民生计空。赊死心陨获。

四野搆豺狼，五亩孰耕凿。

出师不以律，余孽何由却。

鄙夫炽蜂虿，寡术能笼络。

边陲未肃清，胡颜食天爵。

世方尚奔竞，谁复振謇谔。

黄屋远万里，九重高廖廓。

时称多英雄，才岂无卫霍。

近闻命良臣，拭目观奇略。

张咏

张咏　登崇阳县北锋亭

高榭临公宅，凭轩万木秋。

乱云横岛屿，鸣雁下汀州。

到此欲长醉，何门销旧愁。

若为陶靖节，容易赋归休。

张咏

张咏　登崇阳县美美亭

万象盘回处，年来此创亭。

喧阗当邑地，清绝倚禅扃。

砌迥波流碧，窗凉洞壑青。

人家晴渡口，渔钓暖沙汀。

岸竹风成韵，皋禽晓囇翎。

栽花多是药，题壁半书经。

远客凭销恨，高僧与勒铭。

扫苔朝复暮，闲日醉还醒。

不可穷吟思，将须列画屏。

浮虚莫轻赏，美美独丁宁。

张咏

张咏　登黄鹤楼

重重轩槛与云平，一度登临万想生。

黄鹤信稀烟树老，碧云魂乱晚风清。

何年紫陌红尘息，终日空江白浪声。

莫道安邦是高致，此身终约到蓬瀛。

张咏

张咏　登麟州城楼

莫问戎庭苦，高栏是夕攀。

时清官事少，边静戍人閒。

雉堞临寒水，穹庐倚乱山。

皇恩正无外，不攎更移关。

张咏

张咏　吊屈原

楚王不识圣人风，纵有英贤声少通。

可惜灵均好才术，一身空死乱离中。

张咏

张咏　东门行

茫茫六合生万灵，周公孔子留贤名。

伊余志尚未著调，秋风拔剑东门行。

金龟典酒知是谁，逢君使我抬双眉。

眼前万事不足问，要须醉倒高阳池。

张咏

张咏　二月二日游宝历寺马上作

春游千万家，美女颜如花。

三三两两映花立，飘飖尽似乘烟霞。

我身岂比浮游辈，蜀地重来治凋瘵。

见人非理即伤嗟，见人欢乐生慈爱。

共间歌管媚春阳，花外行人欲断肠。

更觉花心妒兰麝，风来绕郭闻轻香。

昔贤孜孜戒骄荡，猖狂不是风流样。

但使家肥存礼让，岁岁春光好游赏。

张咏

张咏　发冷水铺

冷水东南去路赊，水边山掩见人家。

无端下马寻幽处，鸥鹭飞飞出荻花。

张咏

张咏　方竹

枝枝方直绿参参，林叶疏红始见心。

却恐法时恶圆佞，结根遥向楚云深。

张咏

张咏　方竹

笋从初箨已方坚，峻节凌霜更可怜。

为报世间邪佞者，如何不似竹枝贤。

张咏

张咏　方竹杖寄苏内翰

一寻方直剪湘烟，欲寄先悉见赏难。

指佞扶危两堪试，惟凭不作瘦藤看。

张咏

张咏　访人不遇

旧径莓苔合，儿童独闭门。

踏霜归远店，凉月照空尊。

雁响蒹葭浦，风惊橘柚村。

知音在何处，凝寂欲销魂。

张咏

张咏　夫差庙

由来邪正是安危，不信忠良任伯嚭。

自古家家有容冶，何须亡国殢西施。

张咏

张咏　赴职荆湖途中作

阙下过从礼数频，到官忧事更劳神。

每逢山驿连宵住，似待孤云悯此身。

张咏

张咏　公暇偶作

世情多与道相违，偶忽公閒便息机。

贪竞已从心下绝，爱憎还觉眼中稀。

时文炼漉教归正，圣易参研尽入微。

本要资身兼报国，安知四十九年非。

张咏

张咏　孤舟

汴水汤汤，维舟中央。

其去也茫茫，其来也茫茫。

与其济兮，焉知古之人不同舟而乐康。

张咏

张咏　馆中新蝉

脱尘还与比仙游，露腹何妨近品流。

嫩壳半遗红药地，细声偏傍绿杨楼。

诗家取象吟难尽，画格偷真意不休。

正好儒林攎緌绋，凭栏无苦预悲秋。

张咏

张咏　归隐嵩阳

浮世事无限，何须要到头。

壮心为客尽，孤迹卧云休。

匣剑已全弃，林僧亦少酬。

从来愁恨意，乞待外人愁。

张咏

张咏　归越东旧隐留别秦中知己

客亭杨柳叶初残，歌咽秋空惨别颜。

吟爱好峰归越路，醉冲寒雨出秦关。

烟萝庭户重栖倚，渔浦人家旧往还。

纵使功名无分得，免教心在怨尤间。

张咏

张咏　过华山怀白云陈先生

性愚不肯林泉住，强要清流攎致君。

今日星驰剑南去，回头惭愧华山云。

张咏

张咏　过武陵溪二首

生平苦爱山兼水，南国晴凝俠可携。

即问世间谁见我，扁舟初下武陵溪。

张咏

张咏　过武陵溪二首

武陵山下水冲溶，往事追寻兴莫穷。

欲就渔人问閒趣，叶舟齐过蓼湾东。

张咏

张咏　酣饮

不敢指天象，象中皆有神。

不敢说人事，谩致奸邪嗔。

岂若内酣饮，兀然陶吾真。

吾真小不见，吾真大无伦。

真苟无所适，亦免招悲辛。

堪笑古人愚，刺轹徒殒身。

张咏

张咏　杭州一百五日水心亭留题

湖边三月百花红，湖上游人处处通。

莫怪此渠来便去，都缘心地似虚空。

张咏

张咏　和人登朗州江亭

城上江亭簇暮烟，城根老枝浸江澜。

何人临静夜歌罢，独客凭高秋兴宽。

直下路通诸国远，偏东山隔半溪寒。

渔翁似会清吟意，笑逐江鸥过浅滩。

张咏

张咏　和人牡丹

桃源分散恨无期，忽意江城见有时。

歌绕醉围抛不得，几人终夜起题诗。

张咏

张咏　和人惜春

白日不暂住，催春去忽赊。

频须倾绿蚁，未忍扫残花。

渐恐凋双鬓，堪惊远别家。

歌台重一望，烟柳数行斜。

张咏

张咏　鹤

共怜洁白本天姿，纵在泥尘性不卑。

况是稻梁厌足日，好寻烟月却归时。

迹参诗雅何年尽，名击仙经四海知。

应到昆丘指来历，曾陪鸳鹭浴华池。

张咏

张咏　怀张白逸人

昔年吟社偶通邻，常贵高风入格真。

名好已期天共歇，性孤翻与世无亲。

梁园醉别花烧眼，楚寺秋归鹤伴身。

从此幽怀不能说，五湖烟月二京尘。

张咏

张咏　淮西叙别

天门高兮未我揭，驱马淮西阴风雪。

高阳狂客夜敲门，清谈大笑倾金尊。

一饮使君楼，腾腾醉未休。

再约娱宾曲，歌舞喧耳目。

宛若是子之哲兮，精神多崛奇。

穆矣簪缨之后兮，动止饶令仪。

繁花不染君子道，大鹏自有飞鸣时。

何顾我之弥弥，不可无言而辞。

张咏

张咏　淮西有答

天教明道知经纶，只在尊君兼庇民。

鹤板未徵身且贱，轻车素佩红尘。

飘飘飖飖齐与鲁，半醉半醒陈复楚，

夜倚四风拔剑舞。拔剑舞，

击剑歌，青云路遥心奈何。

张咏

张咏　淮阳书怀寄朝中亲旧

圣恩重叠念龙钟，新赐淮阳地望崇。

才有筋骸堪策杖，更无情绪可忧公。

日思旧隐归何计，或问前程笑指空。

昨日凭高向西望，满川烟树雨蒙蒙。

张咏

张咏　缉书斋

绿流北面桃花中，书斋闲锁尘蒙笼。

纱窗挂户明月空，阶前草深鸣细虫。

千书閟久阴生蚕，治世之文欲无绪。

彫梁语燕不复归，花池皓鹤先飞去。

我来憩驾吟青春，呼奴啸匠连挥斤。

一日整庭户，二日芟荆榛。

藄草留惠若，扫迳连松筠。

千花万木似得意，幽香细韵来相亲。

众口藉藉道，一以如初新。

伊余世上耽书客，古今万事罗胸臆。

运海抟风当振翼，任是青天更高碧。

张咏

张咏　寄柏阁宗涓上人

周衰风雅变，诗匠著禅衣。

身世閒雲片，烟霞共鹤归。

引泉凉月动，扫径落花飞。

自信干时拙，终求对掩扉。

张咏

张咏　寄晁同年

昔同白日升穹碧，还同水国司民籍。

三年不见频寄书，两月相过忘行役。

桃花江上雪霏霏。黄鹤楼中风力微。

幽胜逼人魂欲飞，此时不醉无与归。

人间美事应有主，别马蹄沾边塞土。

南楼一望心凄迷，昨夜疏簷滴寒雨。

休夸笔力敺真风，勿忆云山千万里。

但偶四风一行雁，杀青相问莫辞慵。

张咏

张咏　寄程说傅逸人

绿杨阴映长楸道，桃杏初花红影小。

手扶大白口谈天，得意相欢不知老。

一从召入金马门，三载长缨事边徼。

几欲含毫寄别离，悠悠乱思如芳草。

张咏

张咏　寄传逸人

当年失脚下鱼矶，苦为明朝未得归。

寄语巢由莫相笑，此心不是爱轻肥。

张咏

张咏　寄傅逸人

鸥鹭怜疏野，朝昏绕户飞。

有谁知此意，独立对斜晖。

落叶堆荒径，澄泉照白衣。

圣君方急善，应好下鱼矶。

张咏

张咏　寄高主簿

青霄数日路歧通，何惜江头暂驻踪。

犹有同来未妲者，县斋寥落倚千峰。

张咏

张咏　寄郝太冲

閒愁休问意休疑，此事关身合再思。

心静易求长世法，气狂难与少年时。

新编到底将何用，旧好如今更有谁。

犹忆公堂秋会否，绕窗寒竹夜风吹。

张咏

张咏　寄潭州刘郎中

宦途声称旧便蕃，朝列皆推比竝难。

受任已过唐刺史，结衔犹是汉郎官。

遥知万井嗟何暮，酷爱诸峰病亦看。

老大情怀更多感，相思重叠倚危栏。

张咏

张咏　寄田锡舍人

当年心计此心知，忽忽逢人亦自疑。

枉是忧公生白发，有何长略谢清时。

林僧已怪抽身晚，朝侣犹嫌到阙迟。

多喜通规识幽抱，路遥无处寄相思。

张咏

张咏　郊居寄朝中知己

年来流水坏平田，客径穷愁自可怜。

汀苇乱摇寒夜雨，沙鸥閒弄夕阳天。

狂嫌镯酒难成醉，冷笑清诗不直钱。

碧落故人知我否，几回相忆上渔船。

张咏

张咏　结交

古人死恨为交难，交心不移诚可欢。

须知暗水生波澜，壮夫一欲摧心肝。

张咏

张咏　解嘲

我本高阳徒，平生意气凌清虚。

词锋即日未见试，壮年束手来穷途。

蛟龙岂是池中物，风雨不夹狂不得。

五都年少莫相猜。鸾凤鸡犬非朋侪。

志士抱全节，愚下焉复知。

宁作鸾凤饥，不为鸡犬肥。

君不见淮阴汉将未逢时，市人颇解相轻欺。

又不闻宣尼孜孜救乱治，厄宋围陈亦何已。

往者尚有然，余生勿多耻。

休夸捷给饶声光，莫以柔滑胜刚方。

我爱前贤似松柏，肯随秋草凋寒霜。

道在康民致尧禹，岂要常徒论可否。

兴来转脚上青云，何必羸驴苦相侮。

张咏

张咏　金陵郡斋述怀

傍人往往羡清途，野逸情怀亦自扶。

官舍四边多种竹，潮沟一面近生芦。

病嫌见客低徊甚，才觉临官气味粗。

兴主浮名是身累，有时閒撚白髭须。

张咏

张咏　惊栖曲

天昏昏，月娟娟，

惊栖之乌伊哑而翩聁。岂非海寒天风恶，

扶桑半折枝巢落。又非鵰鹗之不仁，

邓林何苦难容身。吁嚱哉，

雏雏弄翼出蓬蒿，欲就鸾凰高垒巢。

安巢待何时，平林容低枝。

低枝苦贱良可越，却厌争飞笑鹈鴂。

星稀夜寒啼转多，恐作枝间断肠血。

人生功名难与期，听之永夜生忧思。

援琴欲理惊栖曲，调苦声悲不相续。

张咏

张咏　句

莫嗟黑鬓从头白，终见黄河到底清。

张咏

张咏　句

满屋烟霞春睡足，一溪风雨夜灯孤。

张咏

张咏　郡斋秋夕

久负嵩云约，年来半白头。

风惊落叶夕，雨滴戍城秋。

调古将谁合，心狂谩自愁。

迟回不能寐，重起凭危楼。

张咏

张咏　郡斋书情寄仙游张及

老去慵仍甚，荣名旧日疏。

又因经岁病，不答故人书。

闭閤僧归扣，看山吏散初。

何因问心迹，之子最相於。

张咏

张咏　苦热

赫日炎炎烁远空，泉边树底亦无风。

行人莫便多辞苦，犹胜东郊炙背翁。

张咏

张咏　骊山感事

古来仁圣最忧多，合倚承平纵逸么。

行幸未停歌未阕，羯胡兵已渡黄河。

张咏

张咏　留别博州官杨丹

郊亭欲别时，霜叶翻空日。

男儿志在乘长风，去便离忧惨颜色。

镆铘煌煌对尊酒，醉舞不成空握手。

耻唱悠悠易水歌，羞折丝丝关外柳。

我欲为君操峻节，研清词，

古来贤圣同驱驰。连城白壁不足道，

济时才略为藩篱。一以答惠贶，

再欲酬心知。从今明月夜，

应有远相思。

张咏

张咏　柳枝词七首

玉门关外絮飞空，破虏营前昼影浓。

可便消兵无好术，忍教攀折怨春风。

张咏

张咏　柳枝词七首

青边远戍和烟重，静映疏栊窣缕轻。

游子不归春梦断，南轩一树有啼莺。

张咏

张咏　柳枝词七首

远映天街近绕池，长曀　无力自相依。

上阳宫女愁方绝，又是东风有絮飞。

张咏

张咏　柳枝词七首

轻柔多称地多宜，才种纤桃又引枝。

不及垂阴向黎庶，春风一路送亡隋。

张咏

张咏　柳枝词七首

海潮声里越豨头，谁种千株夹乱流。

安得辞荣同范蠡，绿丝和雨击扁舟。

张咏

张咏　柳枝词七首

帐偃缨垂已有名，水边花外更分明。

前贤可得轻词句，几变新声入郑声。

张咏

张咏　柳枝词七首

吴王爱重为游从，岁岁添栽后苑中。

家国旋亡台榭毁，数株临水尚牵风。

张咏

张咏　鹭鸶

碧芦风暖健精神，烟澹烟浓片影分。

天怪觅鱼心未足，不教名与鹤同群。







卷501

张咏

张咏　旅怀

儒术精穷久，风尘鬓欲衰。

知音岂易得，搔首独何为。

寓舍思亲处，秋原坠叶时。

乐天吟更苦，笑杀五陵儿。

张咏

张咏　旅怀

移文休诮客衣尘，欲去终惭未了身。

一夕乱蛩惊别恨，满阶红叶怆吟神。

东周住久知音少，白社抛来旧业贫。

犹喜陶潜绕篱菊，带霜开得数枝新。

张咏

张咏　旅中感怀

人世贪名岂是閒，几回思算几凄然。

故乡路远不得信，寒月夜来还复圆。

霜趁悲鸿归楚泽，风移残烧下秦川。

莫言酒作销忧物，更有新诗一两篇。

张咏

张咏　洛中

翠辇西巡未有期，玉楼烟锁凤参差。

可怜三月花如锦，狂杀满城年少儿。

张咏

张咏　洛中寓居

风尘籍籍伴穷迷，旋赁高斋洛水西。

绿树不知游子恨，夕阳閒引杜鹃啼。

苔侵旧径来人绝，花满南轩翠竹低。

自笑诗书冷无味，抱琴阶下草萋萋。

张咏

张咏　每忆家园乐蜀中寄傅逸人

每忆家园乐，当年枉用心。

翻身期济物，明代已腰金。

守道知无取，防奸似不任。

休今得休去，谁肯羡为霖。

张咏

张咏　每忆家园乐蜀中寄傅逸人

每忆家园乐，名贤共里闾。

剧谈祛夜瘧，幽梦得乡书。

渐长性情懒，隔年音信疏。

终嫌累高节，不得荐相如。

张咏

张咏　孟孟词

胡中不识春时节，门外春回花未发。

奴家闻道汉宫春，遥望南天拜新月。

拜新月，攒双眉，别部胡茄声亦悲，

低头自叹胡无知。

张咏

张咏　悯旱

皇天诏龙司下土，谷苗乾干死天未雨。

如何不念苍生苦，村落{左廉右支}{左廉右支}椎旱鼓。

张咏

张咏　愍农

悠悠世事称无穷，千灵万象生虚空。

活人性命由百谷，还须着意在耕农。

自有奸民逃禁律，农夫倍费耕田力。

青巾短褐皮肤乾，不避霜风与毒日。

暮即耕兮朝即耘，东坻南垅无闲人。

春秋生成一百倍，天下三分二分贫。

天意昭昭怜下土，英贤比迹生寰宇。

惩奸济美号长材，来救黎元暗中苦。

我闻愍农之要简而平，先销坐食防兼并。

更禁贪官与豪吏，愍农之道方始行。

张咏

张咏　暮春忆友人

杨花零落暮春风，醉起南轩夕照红。

閒倚焦桐坐无语，故人相隔海门东。

张咏

张咏　遣兴勉友人

人生三万六千日，二万日中愁苦身。

惟有无心消遣得，有心到了是痴人。

张咏

张咏　请人画嵩山图

嵩阳三十六峰寒，向为明时隐遁难。

却顾事繁思不及，如何与作画图看。

张咏

张咏　秋霖

触石便溟蒙，经旬失远空。

深疑竹箭浪，兼起蓼花风。

净长苔痕绿，寒催木叶红。

苍苍不可问，惆怅汉陵东。

张咏

张咏　秋日登美美亭

野人官职与心违，何况经年未得归。

一夕秋风无限思，偶来凭槛到斜晖。

张咏

张咏　秋日寄友人

柳条风暖会吟时，林下池边屐齿移。

别后过从更疏懒，暮蝉嘹乱不胜悲。

张咏

张咏　曲湖种柳

曲湖连曲接平芜，前事因循好叹吁。

不见有源堪畎凿，便来此地费工夫。

蛙能聚响难停息，莲本含香旧已无。

夹岸近教多种柳，少延春色向城隅。

张咏

张咏　祛惑

遇与夜光不肯要，捉得泥丸弄到老。

因嗟蜀望无胸怀，至今号作思归鸟。

张咏

张咏　劝酒惜别

春日迟迟辗空碧，绿杨红杏描春色。

人生年少不再来，菲把青春枉抛掷。

思之可不令人惊，中有万恨千愁并。

今日就花始畅饮，座中行客酸离情。

我欲为君舞长剑，剑歌苦悲人苦厌。

我欲为君弹瑶琴，淳风死去无回心。

不如转海为饮花为幄，赢取青春片时乐。

明朝匹马嘶春风，洛阳花发胭脂红。

车驰马走狂似沸，家家帐幕临晴空。

天子盛明君正少，勿恨功名苦不早。

富贵有时来，偷闲强欢笑，

莫与离忧贾生老。

张咏

张咏　劝学

大化不自言，委之在英才。

玄门非有闭，苦学当自开。

世上百代名，莫遣寒如灰。

晨鸡固自勉，男子胡为哉。

胸中一片地，无使容纤埃。

海鸥尚可狎，人世何嫌猜。

勤慎君子职，颜闵如琼瑰。

克薄小人事，斯辈真可哀。

放荡功不遂，满盈身亦灾。

将心须内疚，祸福本无媒。

张咏

张咏　阙下寄传逸人

疏疏芦苇映门墙，更有新秋脍味长。

何事轻抛来帝里，至今魂梦绕寒塘。

张咏

张咏　阙下元夕令领寄大有

月华潇洒始徘徊，时起平津雅宴开。

照座玉山皆俊彩，惊人绮句尽仙才。

秋风未泛鸱夷楫，浮世皆登郢隗台。

的被邻翁深鄙诮，尚迷繁盛不归来。

张咏

张咏　弱柳

枝茎何弱种何缘，著架扶持势可怜。

但见低垂长卫足，更无疏疏欲参天。

离情谩指千条线，野兴堪惊一点烟。

最惜柔谦似君子，夜凉重起绕栏边。

张咏

张咏　上杨大谏

东南云物异，端正产贤人。

才大可高古，名雄始入秦。

文江横舫楫，艺辅划荆榛。

民事忧偏切，金门老更亲。

天教任孤直，帝亦赏清贫。

功业荣书史，铨题洽缙绅。

苦闻辞禄绶，远攎访仙真。

却顾希颜者，迟留塞草春。

张咏

张咏　师凤谣

我闻丹山之凤非有八翼四足兮，又何羽毛之称奇。

盖仁於不杀，义於知时。

既信厚於动止，而淳音其用稀，

是以众鸟乐而从之。吾疾夫世之小人兮，

曾不知仁义之所为。故卷耳蹙颈背而疾走兮，

吾凤之师。

张咏

张咏　书园吏申花开榜子

后园花开红满枝，太守倦游红不知。

看花小吏报花信，太守茫然心忽悲。

头上光阴瞥尔过，昨日少年今老大。

见说花间舞蝶狂，翻飞更著游蜂和。

张咏

张咏　蜀中伤陈恕左丞

英贤去世世同悲，管葛才能更比谁。

心尽西山离隐后，名喧深殿受恩时。

谋猷不枉称人杰，精审真堪作吏师。

漫就高原向东哭，路长天远岂能知。

张咏

张咏　送别李司直

亭下依微见远村，亭中离恨若为论。

数声歌罢扬帆去，民吏相看有沾痕。

张咏

张咏　送别苏寺丞

公身多不定，何路慰飘离。

莫以微言合，苦将幽思悲。

山程朝醉少，雪屋夜眠迟。

即问逢春约，芳菲折赠谁。

张咏

张咏　送别王秘丞

帝乡三十年前别，江外相逢鬓已衰。

清论未穷行计速。为君临水立多时。

张咏

张咏　送别祝隐士

龙钟尘满衣，特特叩柴扉。

暂慰经年别，人惊千里归。

山川秋末后，风雪雁来稀。

莫便长休去，明时待发挥。

张咏

张咏　送韩使君赴任越州十一韵

圣皇忧越人，与之求良牧。

韩侯简帝心，受诏荒东服。

再拜陈苦词，臣生非碌碌。

未得灭匈奴，虽荣亦为辱。

戎丑方款盟，宸恩倦兵黩。

难展穷北威，遂作东南福。

况有重慎资，足致奸巢覆，

况有明恕怀，可使夷人伏。

行歌烟霭空，坐啸江山绿。

无忧报政迟，只怕徵还速。

他日遗无书，幸勿忘兰菊。

张咏

张咏　送马道人归天台

逢山长欲例辞荣，见说天台益自惊。

绝顶要归终久住，此时无计伴师行。

囊携鼎药身难老，路接仙桥眼更明。

莫笑宦途滋味薄，五湖曾有片帆轻。

张咏

张咏　送人北游

慈亲别几时，又作北游期。

万马方征虏，单车欲访谁。

远身孤剑共，幽抱素琴知。

应渡黄河夕，波涛惊梦思。

张咏

张咏　送魏道士

江上萧萧木叶飞，天台狂客杖藜归。

莫嫌俗吏勤相顾，曾是嵩阳旧掩扉。

张咏

张咏　送张及三人赴举

才雄扬子云，古称蜀川秀。

千载遗英声，三贤继其后。

文章积学成，孝友亦天授。

远郡得充庭，期将免固陋。

张咏

张咏　送张及之任谷城

不求灼灼不卑垂，自爱先贤力自为。

德行旧多乡曲誉，文章新受圣皇知。

辞亲西国春方好，去路千峰鹤亦随。

若到县封修政術，汉南良牧是元龟。

张咏

张咏　送赵寺丞罢秩游青城山

公余长闭目，只是老心情。

闻道寻山去，连忙出户迎。

好峰须到顶，灵迹要知名。

回日从容说，余将少解醒。

张咏

张咏　桃源观

簷下山光砌下苔，人间重遇眼重开。

旧林诸子休移诮，已许孤云作计回。

张咏

张咏　庭竹

挺秀诚堪贵，萧疏在藓庭。

小桃遮不得，深雪放教青。

射影池光冷，声敲鹤梦醒。

牵吟莫可极，重写上前屏。

张咏

张咏　同韦主簿祈雨

栖鸾声与喧群口，掷地辞华众莫儔。

□□□□□祷处，万家瞻仰□□□。

张咏

张咏　途中

人情到底重官荣，见我东归夹路迎。

不免旧溪高士笑，天真丧尽得浮名。

张咏

张咏　退居近墅

选得烟村寄掩扉，拙谋翻似解忘机。

名场未入老将至，乡信不来春欲归。

窗背晚阴黄鸟语，簟横幽径落花飞。

何由尽会苍苍意，时复携筇上翠微。

张咏

张咏　晚泊长台驿

驿亭斜掩楚城东，满引浓醪劝谏慵。

自恋明时休未得，好山非是不相容。

张咏

张咏　闻鹧鸪

画中曾见曲中闻，不是伤情即断魂。

北客南来心未稳，数声相应过前村。

张咏

张咏　吴宫石

何人移置向何年，牢落空庭见断顽。

竹外松间滋澹竚，土昏苔染更斓斑。

贪憐耫月名偏好，莫问朝天信不还。

閒醉閒吟聊自得，渐无魂梦憶归山。

张咏

张咏　喜雨

救旱功何远，淋漓昼复昏。

风雷潜助势，草木岂知恩。

积霭消残影，枯源涨旧痕。

朗吟浑得意，重起凭前轩。

张咏

张咏　峡路阻风

嵩云草草失前期，佐主无才鬓有丝。

牢落江滩阻风夜，峡猿怕里坐多时。

张咏

张咏　县斋感怀二首

前朝官政似无端，袁泽先生百日还。

堪愧崇阳九河客，明时不敢自归山。

张咏

张咏　县斋感怀二首

傍人休爱命后华，即问何能报国家。

长忆乡园旧庐舍，会须抛印自锄瓜。

张咏

张咏　县斋秋夕

才薄难胜任，空销懒惰情。

公堂群吏散，苔地秘蛩声。

隔岁乡书绝，新寒酒病生。

方今圣明代，不敢话辞荣。

张咏

张咏　相州官舍

林木千重闭郡楼，西山浓翠去无由。

思量自古逃名者，多少清閒到白头。

张咏

张咏　萧兰

种萧芳兰中，萧生兰亦瘁。

它日秋风来，萧兰一齐败。

自古贤者心，所忧在民泰。

不复梦周公，中夜独慷慨。

张咏

张咏　效居会傅逸人

久客倦惊魂，田居乞暂安。

义宁忘力学，贫要奉亲欢。

枕外河声老，门前野色宽。

支流狂绕砌，丛苇品当栏。

书叶招邻彦，扶筇话肺肝。

吟怀难契遇，醉语动辛酸。

隐几岁时变，凭轩雷雨残。

致君须有分，会此掷鱼竿。

张咏

张咏　谢云居山人草鞋

云居山客草为鞋，路转千峰此寄来。

昨日公余偷步蹑，万端心绪忆天台。

张咏

张咏　新秦遣怀

貂褐久从戎，因令笔砚慵。

梳中见白发，枕上忆孤峰。

风动沙昏昼，寒多雪折松。

此心无与问，长愿酒盈钟。

张咏

张咏　新秦送人东归

郡斋空古塞垣西，才喜相逢又解携。

若值山东豪侠问，嵇生慵更作书题。

张咏

张咏　新市驿别郭同年

驿亭门外叙分携，酒尽扬鞭泪湿衣。

莫讶临歧再回首，江山重叠故人稀。

张咏

张咏　新移蓼花

蓼丛疏淡老相宜，移傍清流曲岸西。

红穗已沾巫峡雨，绿痕犹带锦江泥。

吟狂不觉惊幽鹭，立困翻疑在旧谷。

官满便应离此去，可怜心绪更难齐。

张咏

张咏　筵上赠小英

天教抟百花，抟作小英明如花。

住近桃花坊北面，门庭掩映如仙家。

美人宜称言不得，龙脑熏衣香入骨。

维扬輭縠云英，毫郡轻纱若蝉翼。

我疑天上婺女星之精，偷入筵中名小英。

又疑王母侍儿初失意，谪向人间为饮妓。

不然何得肤如红玉初碾成，眼似秋波双脸横。

舞态因风欲飞去，歌声遏云长且清。

有时歌罢下香砌，几人魂魄遥相惊。

人看小英心不足，我看小英心本足。

为我高歌送一杯，我今赠尔新翻曲。

张咏

张咏　阳春曲

东风习习吹庭树，知道春权移日驭。

青红独解露春心，凝冷无言避春去。

大有閒阶白日长，清词丽句祝春皇。

春皇不肯论功烈，惟有年年君道昌。

张咏

张咏　邺中留别平仲

闻说怀经济，乘閒过隐庐。

话言殊不逆，交分合何如。

道愧将时背，心非与世疏。

凄凄重惜别，蝉噪古槐初。

张咏

张咏　夜坐

流水涓涓落砌莎，竹窗残月冷无多。

傍人不念思乡苦，独奏南楼一曲歌。

张咏

张咏　依韵答人九华山图

生忆眠云处，当檐列翠屏。

有时聊极目，尽日坐忘形。

去此心惟苦，悬图恨忽醒。

数峰秋欲活，虚籁夜重听。

地镇三吴远，天连万古青。

几人曾得道，是草即通灵。

松鹤閒窥鼎，龛僧闇诵经。

终须卜长往，回首谢明庭。

张咏

张咏　贻傅逸人

少年名节动人群，避俗深居积水濆。

几为典衣留远客，半来欹枕看閒云。

门连酒舍青苔滑，路近沙汀白鸟分。

谁道无心活黎庶，数篇新制咏南薰。

张咏

张咏　幽居

落花时节掩关初，请绝江城旧酒徒。

满屋烟霞春睡足，一溪风雨夜灯孤。

易中有象闲消息，身外无求免叹吁。

多谢岩僧频见访，欲回流水又踟蹰。

张咏

张咏　游桃源观

一从仙去失仙源，树老台荒又几番。

尘世莫嗟无分到，星坛空自有名存。

竹边风健秋醒眼，花底泉香夜断魂。

多少寻真旧题处，我来重与拂苔痕。

张咏

张咏　游赵氏西园

蜀中春艳世间殊，比竝陈园恐未如。

数里花光浮暖日，六街尘净见香车。

翻空雅乐催欢处，入格新诗上板初。

方信承平无一事，淮阳閒杀老尚书。

张咏

张咏　与进士宋严话别

人之相知须知心，心通道气情转深。

凌山跨陆不道远，蹑屩佩剑来相寻。

感君见我开口笑，把臂要我谈王道。

几度微言似惬心，投杯着地推案叫。

此事置之无复言，且须举乐催金船。

人生通塞未可保，莫将闲事索心田。

兴尽忽告去，挑灯夜如何。

弹琴起双舞，拍手聊长歌。

我辈本无流俗态，不教离恨上眉多。

张咏

张咏　雨夜

四簷寒雨滴秋声，醉起重挑背壁灯，

世事不穷身不定，令人閒忆虎豨僧。

张咏

张咏　雨夜

帘幕萧萧竹院深，客怀孤寂伴灯吟。

无端一夜空阶雨，滴破思乡万里心。

张咏

张咏　谕意

但求报国莫求名，说著阴功是有情。

楚汉既分寰宇定，留侯先意便辞荣。

张咏

张咏　再会傅逸人

分到知心死不轻，几年曾是怆离情。

微风吹雨雁初下，落叶满阶虫正鸣。

时静苦嫌论剑略，簟凉频喜转琴声。

从来共约云泉老，肯向人间占好名。

张咏

张咏　再任蜀川感怀

官职过身鬓已衰，傍人应讶退休迟。

从来蜀地称难制，此是君恩岂合违。

兵火因由难即问，郡城牢落不胜悲。

无烦苦意思诸葛，只可颁条使众知。

张咏

张咏　再任益州回留题剑门石壁

剑门山势碧摩天，匹马重来鬓已斑。

多赖皇明烛幽远，两川无事得生还。

张咏

张咏　早发鄂渚

五里亭东晓色分，数峰连络倚青云。

回头却愧公车役，孤负沧洲野鹤群。

张咏

张咏　赠刘吉

天地有至私，刘生与英气。

学必摘其真，文能取诸类。

叫回尧舜天，聒破周孔耳。

通塞不我知，要在欢生意。

居危不苟全，凭艰立忠义。

归国有贤名，天子闻之喜。

倒海塞横流，掀天建高议。

冒死雪忠臣，谠言警贵侍。

四海多壮夫，望风毛骨起。

如今竟陵城，榷司茶菽利。

鹤情终是孤，仁性困亦至。

劳劳忧众民，咄咄骂贪吏。

方期与叫阍，此实不可弃。

如何不自持，稍负纤人累。

酣歌引酒徒，乱入垂杨市。

狂来拔剑舞，踏破青苔地。

群口咤若寄，我心忧尔碎。

请料高阳徒，何如东山器。

请料酒仙人，何如留侯志。

去矣刘跋江，深心自为计。

张咏

张咏　赠聂尧

聂尧怀抱所翘然，游心圣道三十年。

智泉湍激横碧海，文山奇崛凌青天。

神充气溢眸子好，常谈尽是经纶道。

早求八用活苍黔，莫向尘中虚自老。

张咏

张咏　赠孙曹二生

西洛繁华外，幽奇二隐同。

喧卑不入耳，贤达许高风。

宫水当门落，僧园旧径通。

看书悲往事，坐石啸晴空。

世界搜吟内，山川旷望中。

忧人过忧己，岂是卧云翁。

张咏

张咏　赠祝隐者

当年辞聘幣，高卧鲁郊西。

道与常流别，名将往哲齐。

细虫喧四壁，芳草暗前蹊。

犹有谈玄叟，时时一杖藜。

张咏

张咏　至道乙未蜀中送人东归

绿杨阴里卓旌旃，一曲离歌独泫然。

顾我无才狂似鹿，羡君清节直如弦。

锦城寇难初平日，帝里春和入谒天。

好竭忠诚佐真主，莫教奸佞苦妨贤。

张咏

张咏　舟次辰阳

昔贤劳苦为忧官，我自无才欲忘餐。

鸣棹几程滩势恶，宿亭一夜雨声寒。

山连古洞蛮烟合，地落秋畲楚俗欢。

虽指公余便东下，好峰犹得捲帘看。

张咏

张咏　舟行

江边烟草湿烟江，沙白频翘鹭一双。

□细不知吟爱甚，雨中时起闭船窗。

张咏

张咏　舟行感怀

风帆江上往来频，渔叟应多笑此身。

自愧无才酬圣泽，已甘行乐负青春。

疲羸未复空忘味，网绪难条欲问津。

更攎倾杯祝天地，世间不用长奸人。

张咏

张咏　舟中晚望桃源山

仙山初指明初明，倚棹因妨半日程。

云里未忘寻去路，世间争合有浮名。

岩空闇老松千尺，天静时闻鹤一声。

更谢暮霞怜惜别，满坡红影照峥嵘。

张咏

张咏　竹

卷帘阴薄漏山色，欹枕韵疑寒雨声。

春晚不知桃李谢，岁寒非避雪霜深。

张友道

张友道　送梵才大师归天台

诗律密闻高九释，倦游归老旧烟霞。

朝中半是名臣友，时寄新吟壁罩纱。

张友道

张友道　送梵才大师归天台

久陪译馆清流集，吟苦霜添两颔髭。

厌驻王成思旧隐，年来却赴白云期。

张幼谦

张幼谦　寄罗惜惜

昔人一别恨悠悠，犹把梅花寄陇头。

咫尺花开君不见，有人独自对花愁。

张于文

张于文　次韵何文缜墨梅二绝

偃蹙江头卧夕烟，嫩将玉雪斩春妍。

心期老氏能知白，兴寄杨雄独守玄。

张于文

张于文　次韵何文缜墨梅二绝

仙衣云样拂轻缁，林下神情特地宜。

妒妇津头风恐急，坏妆聊为□水姿。

张于文

张于文　交韵秦会之题墨梅二首

南枝春色弄微温，记得清香扑酒尊。

今日相逢隔烟雾，扬州残梦足销魂。

张于文

张于文　交韵秦会之题墨梅二首

长爱孤标似君子，不禁横行巧挤排。

短幅离离乃遗像，至今寒蝶误飞来。

张于文

张于文　墨梅三绝

年端唤醒玉梅魂，满袖春风不见痕。

未许卷帘新月上，却教烟雨恼黄昏。

张于文

张于文　墨梅三绝

忆昨江湖倒载归，暗香夹路雨霏微。

谁人貌得春风景，远看如烟近却非。

张于文

张于文　墨梅三绝

逸少池边发兴新，管城别作一家春。

临风玉笛无人会，鬷发空归想真。

张俞

张俞　白云楼

城上新开百尺楼，白云人伴白云留。

山川半倚三吴胜，江汉常吞七泽流。

张俞

张俞　博望侯墓

九译使车通，君王悦战锋。

争残四夷国，只在一枝筇。

张俞

张俞　蚕妇

昨日到城廓，归来泪满巾，

遍身罗绮者，不是养蚕人。

张俞

张俞　岑公岩

池光复涵澈，万象皆镜入。

亭观出浮云，彤彤映邦域。

左右浮屠宫，岿然争{上山下榠}岌。

孰云南浦陋，今始逢藻饰。

张俞

张俞　车湖

忆昔车公居此地，遗墟缭绕临清渊。

惜哉断石文尚在，野老不识投波澜。

张俞

张俞　郴州道

南土殊风气，冬林叶尽丹。

越天无雁度，楚泽有龙蟠。

张俞

张俞　除日万州临江亭

南浦逢除日，天涯有去舟。

蛮城和雨闭，峡水带春流。

张俞

张俞　除夜宿黄沙馆书怀

穷年抚剑独无眠，世路危疑倦往还。

夜半无人残月白，狐鸣枭啸满空山。

张俞

张俞　楚中作

渺渺洞庭野，萧萧黄鹤楼。

水通云梦浦，人渡沔阳舟。

广泽侵吴壤，孤城接郢丘。

山分三楚断，溪入九江流。

寂寞休兵月，纷纭战国秋。

吴生来赤壁，魏武定荆州。

六代凭形势，群雄死寇仇。

凄凉帝子宅，浩荡{右衤右爾}衡洲。

万里浮云暮，千年故国愁。

武昌宫不见，麋鹿自群游。

张俞

张俞　翠微寺

翠微寺本翠微宫，楼阁亭台数十重。

天子不来僧又死，樵夫时倒一株松。

张俞

张俞　广州

越地春生草，春城瞰渺茫。

朔风惊瘴海，雾雨破南荒。

巨舶通蕃国，孤云远帝乡。

张俞

张俞　韩信坛

汉用亡臣策，登坛授銊时。

须知数仞土，曾立太平基。

张俞

张俞　嘉州

城分二江急，树入九峰开。

地隔犍牂绕，人从楚蜀来。

张俞

张俞　句

独得万古意。

张俞

张俞　句

昔乃荆棘荒，今为蕙兰袭。

张俞

张俞　句

万顷碧波看不尽，一拳孤岫望中月。

张俞

张俞　句

高光如有嗣，吴魏岂胜诛。

张俞

张俞　句

康乐有情遥寄想，青豨句在十三峰。

张俞

张俞　句

可胜亡国恨，独有爱山心。

张俞

张俞　句

千年黄鹤无消息，满自空寒万里秋。

张俞

张俞　句

与谁天末分青髻，长向人间画翠峨。

张俞

张俞　句

真人自有龙躥术，可笑长生事战争。

张俞

张俞　句

生涯自笑惟诗在，旋种芭蕉听雨听。

张俞

张俞　句

欲作外臣谁是友，白云孤鹤在岩扉。

张俞

张俞　陪孙之翰太傅登成都楼

龊龊古之人，伤心广陵废。

遂弦芜城歌，半夜一挥涕。

蕙纨随草衰，藻黼归尘翳。

魂石敛邱封，歌堂从水逝。

薰光杳沈灭，吞根徒千岁。

我怀吴蜀国，祸乱若符契。

目览台城墟，心感君王世。

干戈日驰逐，狼虎争吞噬。

山河实天堑，城阙巍地肺。

霸力不久炎，倏忽如焚藄。

空余万雉城，岌倚寒云际。

麋鹿玩苹阴，狐狸栖棘卫。

江汉含呜咽，岷峨抱迢递。

荒村烟花遥，落日寒风厉。

因知市朝人，自古悲兴替。

张俞

张俞　邛州青霞嶂

雾山环合自云川，户有清溪种玉田。

万本桃花不知处，几人曾得问秦年。

张俞

张俞　岁穷雨夜独卧山斋

岁晏云深谁与游，喦房终夜雨如秋。

不知海上三山梦，何似人间万户侯。

张俞

张俞　题汉州妓项帊罗

蜀国佳人号细腰，东台御史惜妖娆。

从今唤作杨台柳，舞尽春风万万条。

张俞

张俞　题温汤驿三首

梦魂飞入瑶台路，九霞宫里曾相遇。

壶天好景自愁人，春水泛花何处去。

张俞

张俞　题温汤驿三首

昨夜过温汤，梦与杨妃浴。

敢将豫让炭，却对卞和玉。

张俞

张俞　题温汤驿三首

同欢一宵间，平生万事足。

想得唐明皇。畅哉畅哉福。

张俞

张俞　题西山临江亭

南北逢除日，天涯有去舟。

蛮城和雨闭，峡水带春流。

不负新年感，惟多故国愁。

宁无贺新酒，徒此事羁囚。

张俞

张俞　题隐真谷

绵绵褒斜路，窈窈郑真谷。

斯人已千载，高谊犹在目。

张俞

张俞　谒白帝庙

孤山抜江口，上有白帝祠。

横视天下险，万流皆俯窥。

古殿锁神物，悲风出阴帷。

天昏瓦栋折，狐鼠亦生威。

优巫日鼓舞，鬼怪生奔驰。

雷霆卷蛟窟，雹火烧松枝。

入户精鬼动，有如阴兵随。

吁哉汉盗乱，海内遂崩离。

赤龙始潜跃，逐鹿过秦时。

公孙奋神剑，定蜀图安危。

陇坻开北户，荆门启东陲。

长驱百万众，日斗天下师。

群豪插羽翼，与汉争雄雌。

两帝不并立，兴亡良可悲。

天运虽有在，圣贤岂无为。

昭皇揽英杰，袭轨奄垂基。

风云共浩荡，千古余寒碑。

威神竟不没，万里震南夷。

张俞

张俞　游骊山二首

金玉楼台插碧空，笙歌递响入天风。

当时国色并春色，尽在君五顾盼中。

张俞

张俞　游骊山二首

玉帝楼前锁碧霞，终年培养牡丹芽。

不防野鹿踰垣入，衔出宫中第一花。

张俞

张俞　游灵岩

玉文山后灵岩寺，四百年来选佛场。

满地白云关不住，石泉流出落花香。

张俞

张俞　丈人观

精气腾井络，下临群岳尊。

元真戴天坐，执印朝轩辕。

张俞

张俞　朱槿花二首

风雨无人弄晚芳，野桥千树斗红房。

朝荣暮落成何事，可笑纷华不久长。

张俞

张俞　朱槿花二首

朝菌一生迷晦朔，灵蓂千岁换春秋。

如何槿艳无终日，独倚栏干为尔羞。

张玉孃

张玉孃　白雪曲

帘白明窗雪，负急寒威冽。

欲起理冰统，发凝指尖折。

霜韩眠不稳，愁重肠千结。

闻看胸梅梢，埋没清尘绝。

张玉孃

张玉孃　班婕妤

一自煌捐弃，香足玉阶疏。

闻道西宫路，近亦绝莺与。

翠箔玉蟾窥，天街仙籁绝。

抱恨坐夜长，银氏半明减。

张玉孃

张玉孃　采莲曲

女儿采提收船，船担水动波摇天。

春风笑隔荷花面，面对荷花更可耿。

张玉孃

张玉孃　长信宫

珠箔疏流月，莺归定绣裳。

宫西灯火合，歌吹起昭阳。

张玉孃

张玉孃　池喧待月

待月月未升，看池池水清。

冰夷吹海浪，薄雾约云英。

惟见寒波动，嫦娥明镜行。

张玉孃

张玉孃　川上女

川上女，行踽踽。

翠发湿轻云，冰饥清溽暑。

霞裾琼佩动春风，兰操菽心常似缕。

欲恨征途轻薄儿，笑隔山花间妾期。

妾情节清澈川中水，朝暮风波无改时。

张玉孃

张玉孃　春残

帘外落花万点，枝头啼鸟一声。

唤转枕边春梦，倚兰终日凝情。

张玉孃

张玉孃　春睡

绣倦南窗下，条然睡思催。

红日过墙去，清风入幕来。

幽梦迷庄蝶，荒云隔楚台。

觉来香缕在，虚室绝尘埃。

张玉孃

张玉孃　春思

玉勒雕鞍燕北春，闲愁空自惜芳尘。

杨花入户还飞去，应笑虚帏翠被新。

张玉孃

张玉孃　春晓

夜雨连阶碧草，东风满院飞花。

湘汀帘凝晓色，石楠树散栖鸦。

张玉孃

张玉孃　春晓

梦回隔竹漏声残，春起移灯看牡丹。

无方东风暗吹烟，徇被清露倚雕半。

张玉孃

张玉孃　春晓谣

到枕一声莺，晓窗生虚白。

烟柳影参差，薹薇红半拆。

乘风双蛱蝶，欲入珠帘隔。

独向花下吟，翠知剌罗襟。

徘徊吟不就，婢子整瑶琴。

抚统不堪弹，调别无好音。

一弘肠一断，断改岁回心。

张玉孃

张玉孃　春夜

松花香度漏初沈，人静庭空落暗金。

一枕嫩风清晓露，半窗凉月弄轻阴。

坐移十二兰干曲，与入千憎积翠深。

弹罢云和重间夜，蔷薇影裹复长吟。

张玉孃

张玉孃　春庄凝思

春来常是见花羞，终日帘垂懒上钩。

淑气熏人铙旧梦，柳条萦带绾新愁。

情归野草泥寒雨，目断长江送去舟。

笑比南金身自许，镜莺独抱下庄楼。

张玉孃

张玉孃　从军行

二十遴戏勇，从军事北荒。

流星飞玉弹，宝剑落秋霜。

书角吹杨柳，金山险马当。

长驱空朔漠，驰捷报明王。

张玉孃

张玉孃　捣衣曲

入夜玷声满四娄，一天霜月秋云轻。

自煌岁岁衣裁就，欲寄无因到远人。

张玉孃

张玉孃　灯夕迎紫姑神

淑气回春雪渐融，星河天上一宵通。

芙蕖万点交秋月，鼓角三更度晓风。

烟影晕迷光绰约，帘环声各佩玲珑。

不妨鸟篆留仙迹，凤辇阜动出紫宫。

张玉孃

张玉孃　端午

晓糁浦玉泛琼浆，臂结红丝暗自伤。

莫漫相逢宜楚节，独娄清梦隔潇湘。

张玉孃

张玉孃　古别离

把酒上河梁，送君灞陵道。

去去不复返，古道生秋草。

迢虎山河长，缥缈音书杳，

愁结雨冥冥，情深天浩浩。

人云松菊荒，不信桃李好。

澹泊罗衣裳，容颜萎枯槁。

不见镜中人，愁向镜中老。

张玉孃

张玉孃　闺情四首　卜归

南浦萧条音信稀，百劳东去燕西飞。

玉钗敲断灯花冷，游网乘空蟢子非。

沉水齐心燃宝鼎，金钱织手卜灵龟。

数期细认先天课，甲已多加归未归。

张玉孃

张玉孃　闺情四首　倦绣

绿窗春睡起常迟，绣罢鸳鸯听子观。

斜倚睡屏间怅望，慷临莺镜独支颐。

工馀彩线日空永，愁伴珊瑚梦已过。

细数目前花落尽，伤心都付不言时。

张玉孃

张玉孃　闺情四首　沐发

腻滑青螺宝髻黏，金盘香水吸寒蟾。

指尖巧弄琅玕影，楚发轻披云母帘。

掠雾暗疑星点点，拂波深见玉织织。

起来乱绾慷双凤，熏向沉檀强自添。

张玉孃

张玉孃　闺情四首　秋千

瘦腰春病不成圊，闲逐秋千荡尽衣。

香散天风兰佩隋，声摇环玉彩绳飞。

飘飘似跨双莺去，闲雅宜从月殿归。

无力尚怜扶不起，翠蛾独蹙怨斜晖。

张玉孃

张玉孃　海棠月

永夜无人玉漏迟，圃圃月上海棠枝。

月留凉露芳尘暗，花弄清晖淑影移。

粉黛三千春对镜，银波万顷晓凝脂。

深闺为尔牵愁兴，坐间容光强赋诗。

张玉孃

张玉孃　和谪弟三一三峡晓征寄回韵

鸟道萦纡入剑门，谪居惟汝独断恩。

锁天烟黑疑无地，隔树人言知有村。

听雨不生池草梦，看云应断故乡魂。

平安日间南归雁，三峡清秋依晓猿。

张玉孃

张玉孃　华清宫

柳暗春风远，花飞香梦残。

夜深明月度，寂寞玉雕兰。

张玉孃

张玉孃　结祺子

闺中女儿兰蕙性，寒冰清澈秋霜莹。

感君恩重不情，容光自抱悲明镜。

张玉孃

张玉孃　开坐口谣

独坐看花枝，无言又咏垂。

疾婢不知意，问我心恨谁。

张玉孃

张玉孃　哭沈生

中路娄长别，夜寒如隋雪。

顾将今日意，化作阳台云。

张玉孃

张玉孃　龙鳞石

古石横青壁，苍蛟松下蟠。

日斜山气湿，瘦甲动馀寒。

张玉孃

张玉孃　梅花

潇渍石池边，清標出自然。

东风零乱后，蜕甲玉蜿蜒。

张玉孃

张玉孃　梅花村

罗浮山下玉千株，十里长洲五里湖。

嘉树留人舒啸地，飞花送客醉归途。

影横鸟帽月隋步，香襟羔裘水在有。

梦想湖山身不到，诗成凭寄老申屠。

张玉孃

张玉孃　梦游龙阙

香魂夜静赵龙苒，天风吹袂凌波袜。

鲛人愁织雪绡衣，飞琼笑间青草发。

肌澈冰霜玉树寒，步摇环佩玻璃滑。

一声梦觉晓莺啼，帘节半枕梨花月。

张玉孃

张玉孃　明月引

明月度天飞，圃圃散清晖。

中有后羿妻。窗药化蟾蜍。

碧海心如梦，澹澹生寒虚。

疳山一夜愁多少，照影令人添惨惨。

张玉孃

张玉孃　鸣雁二章

鸣雁征征，白露既零。

猗嗟清兮，怀清香冰。

张玉孃

张玉孃　鸣雁二章

鸣雁嗥嗥，凉风飘飘。

猗嗟变兮，怀彼春宵。

张玉孃

张玉孃　牧童群

朝驱牛，出竹扉，

平野春深草正肥。暮驱牛，

下短陂，谷口斜山雨微。

饱采黄精致不饭，倒骑黄犊笛横吹。

张玉孃

张玉孃　暮春偶成

草香云暖雨初晴，暗度梅花入翠帏。

曲罢梦回肠欲断，起看秋月色凝衣。

张玉孃

张玉孃　暮春闻莺

膏雨初乾风日晴，绿阴深处一声莺。

唤回午枕伤春梦，起向蔷薇花下行。

张玉孃

张玉孃　暮春夜思

夜凉春寂寞，淑气浸虚堂。

花外钟初转，江南梦更长。

野春鸣润水，山月照罗裳。

此景谁相同，飞萤入绣状。

张玉孃

张玉孃　器沈生

仙郎久未归，一归笑春风。

中涂成永绝，翠袖染啼红。

怅恨生死异，梦魂还再逢。

宝镜照秋水，明此一寸衷。

素情无所著，怨逐双飞鸿。

张玉孃

张玉孃　清书

书静春偏远，诗成与转賖。

看山凭书阁，问竹过遴家。

摘翠间惊鸟，烧烟晓煮茶。

无端双蛱蝶，远袖错寻花。

张玉孃

张玉孃　秋江辞

烟迷浦口人跳稀，老松瘦竹横斜晖。

舟人鲋切苇羡美，竹叶香清蟹正肥。

醉眠篷底呼下醒，一任春风吹发影。

起来霜月白满天，淅沥蒹葭凉夜静。

张玉孃

张玉孃　秋思

秋入银壮老井梧，能言鹦鹉日相呼。

兰闺半月间鎝绵，学得崔徽一镜图。

张玉孃

张玉孃　秋思

爽籁生灵迳，清秋澹碧空。

乘凉賖月色，间夜行出帘栊。

独坐耿圃扇，罗衣吹暗风。

张玉孃

张玉孃　秋夜

暮声杂鸣叶，灵籁生郊墟。

白雾脆杨柳，秋水翻芙蕖。

蟾蜍澹帘箔，机杼织寒虚。

岁度思菽藻，茫然愧鹿车。

张玉孃

张玉孃　秋夜长

秋风生夜凉，风凉秋夜长。

贫看山月白，清露温衣裳。

张玉孃

张玉孃　塞下曲

寒入疳榆霜满天，铁衣马上枕戈眠。

愁生书角乡心破，月度深闺旧梦牵。

落雁行银箭，开弓乡欣环。

三更豪鼓角，频催乡梦残。

勒兵压铁骑，破虏燕松山。

宵傅前路捷，游马斩楼兰。

归书语嬬妇，一宵私昵难。

张玉孃

张玉孃　山之高三章

山之高，月出小。

月之小，何皎皎。

我有所思在远道，一日不见兮我心悄悄。

张玉孃

张玉孃　山之高三章

采苦采苦，于山之南。

忡忡尤心，其何以堪。

张玉孃

张玉孃　山之高三章

汝心金石竖，我操冰雪洁。

拟结百岁盟，忽成一朝别。

朝云暮雨心去来，千里相思共明月。

张玉孃

张玉孃　石榴亭诸父夜酌

永漏报高阁，榴亭出庭筵。

紫檀熏宝鼎，银烛散青烟。

灵籁生修竹，香风入夏弦。

露浓罗袖重，歌遏酒杯傅。

诸妇酣春梦，双蛾失翠钿。

玉山推汪倒，看月背花眠。

张玉孃

张玉孃　双燕离

白杨花发春正美，黄鹄帘垂低。

燕子双去复双来，将弃成旧痓。

秋风忽夜起，相呼度江水。

风高江浪危，拆散东西飞。

红径紫陌芳情断，朱户琼窗旋梦过。

憔悴术佳人，年年愁独归。

张玉孃

张玉孃　题画　伯牙

山家茆屋隔寒林，独抱枯桐觅旧吟。

门掩无人飞蛱蝶，白云垂地结晴阴。

张玉孃

张玉孃　题画　蔡确

楚水吴山作胜游，竹状石枕定离愁。

晚烟何处吹渔笛，独忆琵琶怨碧秋。

张玉孃

张玉孃　题画　海棠宿鸟

幽禽底事倦春芳，相与栖迟宿野业。

风揽一枝香梦醒，四天烟景夜茫茫。

张玉孃

张玉孃　题画　苏子

天白山高月满川，牙花风洋木兰船。

倚舷一曲鸣鸣调，惊起潜蛟夜不眠。

张玉孃

张玉孃　题画　渔舟

秋水秋空一样明，柳阴不声小舟轻。

玉堂金马非吾梦，月色度花同醉醒。

张玉孃

张玉孃　题画　子猷

日暮天寒白雪频，扁舟夜半未归人。

想因不尽山兴与，留向丹青人梦清。

张玉孃

张玉孃　题书小景

山合云初尽，溪阴下夕阳。

贫看无限好，柳底坐秋光。

张玉孃

张玉孃　听琴

竹外结枯桐，琅琅生松风。

听来还自惜，坐对独花红。

张玉孃

张玉孃　晚楼凝思

鸳鸯绣罢阁新愁，独抱云和散书楼。

风竹入统归别调，湘帘卷月笑银钧。

行天雁向寒烟没，倚槛人将清沪流。

自是病多忪宝钏，不因宋玉故悲秋。

张玉孃

张玉孃　王将军墓

岭上松如旗，抉收欠石姿。

下有烈干魂，上有青菟丝。

烈士节不改，青松色愈滋。

欲识烈士心，千里相思共明月。

张玉孃

张玉孃　闻谣

兰径香薰幽佩，竹风凉度疏帘。

情长锦瑟统断，绣倦金缄倒拈。

张玉孃

张玉孃　无题二首

征雁初闻废织梭，支颐机杼恨偏多。

溪头返影留斜日，湖上行舟荡芰荷。

张玉孃

张玉孃　无题二首

阚来弹鹊漫停梭，竹鸟花潭思转多。

秋老莫言春度尽，若邪独自惜凉荷。

张玉孃

张玉孃　西楼晚眺

向晚登高楼，帘妆楼上头。

白烟凝野水，望断使人愁。

张玉孃

张玉孃　夏夜园亭纳凉

南园有凉气，移席散馀情。

新月隐修竹，清风开小亭。

水骨静香汗，霜纨扑乱萤。

忽然微雨至，爽籁拂帘楹。

张玉孃

张玉孃　香闺十咏　凤头钗

金蹙钗头双凤凰，晓来巧拂雪云光。

自煌不带萧郎思，独对菱花学淡妆。

张玉孃

张玉孃　香闺十咏　扶玉倚

绣罢南窗睡思催，花生银海玉山颓。

东风斜倚妖无力，梦入湘江隔楚台。

张玉孃

张玉孃　香闺十咏　鲛绡帨

半幅生绡雪色寒，鲛人相赠比琅玕。

华清浴罢恩波媚，南浦伤时咏雨斑。

张玉孃

张玉孃　香闺十咏　凌波袜

天孙夜半剪云虽，翠幄春分巧思多。

一束金莲微印月，香尘不动步凌波。

张玉孃

张玉孃　香闺十咏　梅花枕

玉虏冰骨独英英，绣向珊瑚照睡屏。

疑有暗香生纸帐，罗浮梦断晓魂惊。

张玉孃

张玉孃　香闺十咏　青莺镜

云奁初展晓光寒，幽思重重独舞莺。

自是伤秋耿瘦影，不惭彩笔实春山。

张玉孃

张玉孃　香闺十咏　鹊尾炉

汉宫早送瑶池信，荀令堂前夜气浮。

凭仗花开拜新月，重添新篆炷春愁。

张玉孃

张玉孃　香闺十咏　桃花扇

浓花妆点一枝春，影拂潇湘月半纶。

歌和儿裳风力软，钗横发乱晓寒新。

张玉孃

张玉孃　香闺十咏　玉压衾

匠出昆山一片珍，白虹气爽晚凉新。

鸳鸯不作湘波梦，幽独还嫌锦绣裵。

张玉孃

张玉孃　香闺十咏　紫香囊

珍重天孙剪紫霞，沉香羞认旧敏华。

纫兰独抱灵均操，不带春风儿女花。

张玉孃

张玉孃　新夏纳凉

薰风初转夏，绿树老春莺。

暗溜穿花入，轻云融竹生。

倚凉欹书扇，拭沪听秦笔。

素袜香尘暗，槐阴树底行。

张玉孃

张玉孃　新燕忆女弟京娘

三月江南绿正肥，阴阴深院燕初归。

乱术飞絮营新痓，产逐花香避绣帏。

欲笑秋风红缕在，独怜旧事玉京非。

兰闺终日流清沪，愧尔双飞拂落晖。

张玉孃

张玉孃　新月二章

拜新月，拜月顾月圆。

新月有圆诗，人别何时见。

张玉孃

张玉孃　新月二章

拜新月，拜月下庭除。

欲祝心间事，未语先惨悽。

张玉孃

张玉孃　瑶琴怨

凉蟾吹浪罗衫湿，贫看无眠久延立。

欲将高调寄瑶琴，一声统断霜风急。

骨膠难煮令人伤，茫然背向西窗泣。

寒机欲把相思织，织又不成心愈戚。

掩咏含羞下阶看，仰见牛女隔河汉。

天河虽隔牛女情，一年一度能相见。

独此统断无续明，梧桐乐上不胜悲。

抱琴晓对菱花镜，得恨风从手上吹。

张玉孃

张玉孃　夜鹭

白鹭宿秋陂，夜寒如隋雪。

久立不飞去，月明霜气冽。

张玉孃

张玉孃　咏案头四后　凤尾笔

近来觅得管城子，修竹枝头彩影高。

气挟风云驱阵势，光摇文彩动旆旄。

诗成览德三书俊，梦入生花五色豪。

圣代只今皆有象，晴窗处处凤凰毛。

张玉孃

张玉孃　咏案头四后　锦花版

薛涛诗思饶春色，十样鸾笺五采夸。

香染桃英清入观，影翻藤角眩生花。

涓涓锦水涵秋叶，苒苒剡波洋晚霞。

却笑迴文苏氏子，工夫空自废诏华。

张玉孃

张玉孃　咏案头四后　马肝砚

一贡西支路八千，端溪无石玉还坚。

龙媒带雨滴秋月，霜兔和云染翠烟。

凤味山荒幽草合，雀台春老野花妍。

丹砂不用医繁鬓，留尔芸窗朂草玄。

张玉孃

张玉孃　咏案头四后　球麝墨

兰煤薰透漏星房，苍壁无痕晕漆光。

万杵龙珠凝海水，十分麝咏泣玄霜。

松烟入砚还矜色，江雨翻云别有香。

风静自林秋气逼，满天诗思动清商。

张玉孃

张玉孃　咏史　陈图南

避名高卧白云深，扶醉骑驴下碧岑，

一笑披袍惊隋处，用时知有济时心。

张玉孃

张玉孃　咏史　党奴

江雪寒连酒思豪，歌傅锦帐醉烹羔。

争如取水陶承旨，茗碗清新与味高。

张玉孃

张玉孃　咏史　伏生

楚炬秦坑六籍埃，芳心争忍不同灰。

若非斯道终难随，雪发应消异世才。

张玉孃

张玉孃　咏史　乐羊

自剪冰丝臂远归，学成何异此成衣。

妾身不是轻恩爱，只恐苏郎革下机。

张玉孃

张玉孃　咏史　林和靖

饮尽春角与转饮，竹阴扶日印窗斜。

骑驉踏遍吴山曲，处处东风出杏花。

张玉孃

张玉孃　咏史　马融

堂下青衿日就文，帐中丝竹遏行云。

岂应鲁壁遗经日，雅秦洋洋满耳闻。

张玉孃

张玉孃　咏史　卖浪仙

乘驴迢递走红尘，十二街中草色春。

不是眼空京兆尹，敲推原已入诗神。

张玉孃

张玉孃　咏史　孟浩然

风剪银潢雪满天，蹇驴骑过灞桥边。

诗愁万斛应难载，非为驰驱老不便。

张玉孃

张玉孃　咏史　蒨桃

爱尝佳人白雪辞，云绫一束费春机。

翻然度上呈诗句，羞杂歌喉与舞衣。

张玉孃

张玉孃　咏史　谢东山

风卷胡沙动地尘，蔷斋微步独断腰。

危楼花落繁华尽，总付春风舞柳条。

张玉孃

张玉孃　咏夏雨

头上云俱黑，一片雨浪浪。

惨澹隐高树，霏微迷绿杨。

冷冷添润水，点点落危樯。

帘卷山流翠，郊虚草自香。

静嫌声间竹，醉爱攀醉触。

殿阁罗间扇，池亭送嫩凉。

荷珠圆复碎，兰芷脆还芳。

拂埃乱天际，度云喧草堂。

乘空瞩轻缰，向晚洗炎光。

幽径荒苔滑，短檐飞鸟忙。

湛湛翻萍影，溶溶浸柳塘。

无心留石洞，有梦怊襄王。

暝色欺明月，高翔透薄裳。

入更生阗寂，欹坐讶清商。

润气清湘簟，徘徊怯绣状。

张玉孃

张玉孃　咏杨柳

袅袅斜笼寒雨，年年荣乱愁肠。

相对不堪憔悴，画眉羞斗织长。

张玉孃

张玉孃　咏竹　风

满庭修竹动秋风，掠地无痕一径通。

景弄绿窗金琐碎，声归定瑟玉玲珑。

流云不碍湘妃佩，隔水还疑蔡女桐。

曲轻岂知变鹤在，翠霞飞去玉台空。

张玉孃

张玉孃　咏竹　雪

冻雪霏霏随九阜，竹枝垂地翠旋锁。

玉龙战退飞鳞甲，青凤翻成白羽毛。

岁晚馀寒知劲节，梦回佳兴讶清剽。

隔云谁弄柯亭笛，落尽梅花风韵高。

张玉孃

张玉孃　咏竹　烟

数枝潇渍碧溪寒，水气冥冥日欲昏。

青玉案前双翡翠，紫丝帐裹万琅玕。

湘江旧事迷归梦，陆海春阴无羽翰。

晚来独倚兰千里，螃色连天何处村。

张玉孃

张玉孃　咏竹　月

幽幽万籁竹千竿，凉夜宜从自裹看。

翠节参差诉玉兔，金波晃洋浴青莺。

半檐苍月催诗思，一径寒辉醒醉魂。

吹徹霓裳清露下，嫦娥独自对芳樽。

张玉孃

张玉孃　幽成四景　窗月

山月流素晖，小窗绝嚣乡。

四壁寂无声，合座生灵爽。

张玉孃

张玉孃　幽成四景　蛩音

落木旧山寺，霜清叶扫风。

已无鸡犬声，虚殿鸣秋蛩。

张玉孃

张玉孃　幽成四景　山色

远山翠不减，满庭摇空青。

坐对太古色，终日有馀情。

张玉孃

张玉孃　幽成四景　水光

渺渺涵秋色，澄澄生晓烟。

四山潦初歇，寒玉一溪完。

张玉孃

张玉孃　幽居漫赋

细雨吹凉入户，闻花扶影移阶。

愁人紫燕相语，古道清风支来。

张玉孃

张玉孃　幽州明马客

幽州胡马客，莲剑寒锋清。

笑看华海静，怒振河山倾。

金鞍试风雪，千里一宵征。

苇底揪羽箭，弯弓新月明。

仰天交雕鹄，回首贯长鲸。

慷慨激忠烈，许国一身轻。

顾声争怒劲，狼烟夜不惊。

张玉孃

张玉孃　游春

侍儿傅野约，趣伴出燃姬。

竹外花迎佩，溪边柳笑眉。

春随流水远，日度锦云迟。

拾翠人争问，含羞独有诗。

张玉孃

张玉孃　游春

咏槛花浓梦欲欹，五更清露锁寒扉。

明朝恐负寻芳约，拂晓平瞻霁影依。

贴翠自娄羞舞镜，送春无奈听啼规。

金莲破藓留芳卟，梨萼翻风作雪飞。

沙上晴钪窥浅渚，松边黄蝶绕疏离。

催吟片雨支俱黑，狂絮欺人故点衣。

心事肯随流水尽，新愁不与酒寻宜。

青梅已结梢头实，驿使难傅陇外枝。

笑折野花轻插发，欲嫌溪柳忌修眉。

因过竹院参祥意，觅得云林旧日诗。

听入游郎歌古调，停看渔父下苔砚。

紫花迢摅行应好，苍磴萦迦出每迟。

罗袖翩翩香气满，绿阴冉冉鸟声微。

等间无限伤春思，芳草天涯肠断诗。

张玉孃

张玉孃　元日

曈日破寒天，红光生紫烟。

诗情归草梦，春色染桃牍。

眉月添明镜，梅妆静翠细。

堂开诸弟集，相对笑迎年。

张玉孃

张玉孃　昼寝

南窗无事倦春妍，绣罢沉香火底眠。

清梦俗同飞絮杳，悮随双蝶度秋千。

张渊微仆母　戒惜字纸

万般诸字文，即与藏经同。

安在不净处，堕作厕中虫。

张元

张元　句

有心待搦月中免，更向白云头上飞。

张元

张元　句

好著金笼收拾取，莫教飞去别人家。

张元

张元　诗一首

夏竦何曾耸，韩琦未是奇。

满川龙虎举，犹自说兵机。

张元

张元　雪

五丁仗剑决云霓，直取银河下帝畿。

战死玉龙三十万，败鳞风卷满天飞。

张元道

张元道　不如归去

岷峨路远万重云，锦水繁华一聚尘。

帝子但知归去好，故家城阙已他人。

张元道

张元道　春愁

烟翠饱青实，雨红黏绿苔。

杨花随梦去，莺语唤愁来。

吟事春三月，风光酒一杯。

芳心久消歇，已作蕙炉灰。

张元道

张元道　春深见雁

杜若生洲荻已芽，随阳片影向天涯。

如今不用思归去，江北江南是一家。

张元道

张元道　秋意

古铎摇风语夜凉，露漙莎径咽寒螀。

更长展转难成寐，拟问希夷觅睡方。

张元道

张元道　摇落

摇落梧桐恨，哀吟络纬愁。

星河横静夜，天地入新秋。

冉冉岁云迈，滔滔江自流。

惊风和雁影，吹梦过南楼。

张元干

张元干　跋东坡木

玉局老仙天下人，平生爱与石传神。

长江绝岛风涛里，千古常令墨色新。

张元干

张元干　跋江贯道绝笔古松

石根盘屈老苍官，绝笔殷勤记岁寒。

万晨风云欲飞化，君家留得壁间看。

张元干

张元干　跋江天暮雨图

千山忽暗雨来时，天末浓云送落晖。

老眼平生饱风浪，犹怜别浦钓船归。

张元干

张元干　跋米元晖瀑布横轴

老懒天教脱世纷，山川到眼失尘昏。

绝怜千仞鸣飞瀑，一洒风中八表云。

张元干

张元干　跋苏养直绝句后

后湖醉卧已仙去，但有言句留人间。

文采风流照千古，罗浮谁复遗金丹。

张元干

张元干　跋赵唐卿所藏访戴图

万壑千岩一剡溪，漫天云冻雪风飞。

人踪鸟迹俱沉绝，独有扁舟兴尽归。

张元干

张元干　跋赵唐卿所藏访戴图

王孙胸次足丘壑，幻出山阴访载图。

草屋柴扉闭风雨，客来空去得知无。

张元干

张元干　拜颜鲁公像

吴兴祠堂祀百世，凛凛英姿有生意。

坐令异代乾没儿，莫敢徜徉来仰视。

唐家纲纪日陵迟，僭窃相连益昌炽。

我公人物第一流，皇天后土明忠义。

屹然砥柱立颓波，未觉羊肠隳坦履。

欲回希烈叛逆心，老夫但知朝觐礼。

年垂八十位太师，平生所欠惟死耳。

死重泰山　¤所难，杞鬼窃柄犹偷安。

安知我公本不死，汝曹有知当骨寒。

丰碑法书屋漏雨，政与丹青照千古。

天遣神物常守护，要使乱卧贼子惧。

张元干

张元干　别绶老

无端流落迫残年，三十南山访老禅。

未契安心了难觅，不如同世且随缘。

频移竹几负寒日，旋拾松梢炊晚烟。

珍重孤云出山去，东西南北一青天。

张元干

张元干　丙午春京城围解口号

戎马来伴　速，春壕绿自深。

要知龙虎踞，不受犬羊侵。

九庙安全日，三军死守心。

傥为襄汉幸，按堵见於今。

张元干

张元干　病起枕上口占三绝句奉呈公实峤之贤伯仲一笑

天上宝囊无尽藏，向来密赐被先王。

自怜门下老宾客，燕寝饱曾闻妙香。

张元干

张元干　病起枕上口占三绝句奉呈公实峤之贤伯仲一笑

素馨茉莉及玫瑰，清馥浑同雪里梅。

六入不分初病起，眼前欠此共徘徊。

张元干

张元干　病起枕上口占三绝句奉呈公实峤之贤伯仲一笑

海外绿洋来万里，齐驱黎母鹧鸪斑。

肯分钟钟箧中富，不用公家金博山。

张元干

张元干　病中示彭德器

老病无堪正坐贫，交游相见赖情亲。

从渠造物小儿戏，不碍维摩老子神。

三顾九迁成底事，一区二顷合由人。

君侯论议高千古，略假毫端问大钧。

张元干

张元干　才元思如涌泉愈和愈好晨兴遣骑扣门披衣疾读走笔再酬严韵

阳和生发验葭灰，但见江梅欠蜡梅。

风味向人忘冷落，岁寒乘月重徘徊。

从来对酒遭花恼，何独题诗被雨催。

公子唾珠无限思，更看铁画写离堆。

张元干

张元干　次聪父见遗韵

拙速还知胜巧迟，男儿功业要逢时。

不妨唾面辱高马，似有泥坑规病鸱。

老去尚堪苏子印，兴来须到习家池。

此心毕娶无余事，且向春江理钓丝。

张元干

张元干　次江子我迁居韵

平生自省宜三黜，老去何心望九迁。

避地湖山聊复尔，脱身兵火想当然。

浮家泛宅非无计，坎止流行本信缘。

犹恐惊涛翻四海，直须化鹤作飞仙。

张元干

张元干　次江子我闻角韵

夫差故国萦寒水，铁马南来忽振缨。

城上昏鸦争接翅，舟中逐客谨逃名。

胡笳怨处风微起，濁酒醒时梦易惊。

飘泊似闻山寺近，真成夜半听钟声。

张元干

张元干　次吕居仁见寄韵

老去犹为客，谁人念退居。

相望千里路，赖有数行书。

白晒犹堪寄，乌牛政忆渠。

何时闻枉驾，竹里唤行厨。

张元干

张元干　次钱申伯游东山韵二首

东麓坡陀尽梵宫，我来泉上照衰容。

解衣又作茶瓜客，倚槛同看烟雨峰。

何用苦吟凌鲍谢，要须高节配乔松。

海水永閟锥沙画，绝叹故人遗墨浓。

张元干

张元干　次钱申伯游东山韵二首

扫榻开轩走寺宫，吾曹终日得从容。

夕阳初落鱣溪路，云气半遮狮子峰。

试问丹砂回白发，何如瀑布煮枯松。

暮年纵有壮心在，归意已胜山色浓。

张元干

张元干　次友人寒食书怀韵二首

往昔升平客大梁，新烟然烛九衢香。

车声驰道内家出，春色禁沟宫柳黄。

陵邑只今称虏地，衣冠谁复问唐装。

伤心寒食当时事，梦想流莺下苑墙。

张元干

张元干　次友人寒食书怀韵二首

孤生投老急菟裘，万晨云山已倦游。

共喜石交逢异县，更陪彩笔赋春愁。

无心俯仰犹多事，与世浮沉已拙谋。

冷雨吹花作寒食，三杯软饱且眠休。

张元干

张元干　次友人书怀

此生无意入修门，精饱鸡豚短褐温。

卜筑几椽临水屋，经营数亩傍山园。

酒杯剩喜故人饮，书帙能遮老眼昏。

身世颇同猿择木，功名谁问鹤乘轩。

张元干

张元干　次友人书怀

肠断春风杨柳花，中原何日再京华。

将军未报歌三箭，乐府从传舞两娃。

会见敌营如竹破，不应淮甸又兵加。

频年寒食常为客，强索芳樽乐有涯。

张元干

张元干　次友人书怀

布谷催春惜雨乾，白鸥江上未盟寒。

且倾客子酴醿酒，共享先生苜蓿盘。

我已悬车羞碌碌，公当鸣佩称珊珊。

休文才思虽多病，可是空吟红药阑。

张元干

张元干　次韵晁伯南饮董彦达官舍心远堂

今夕知何夕，真成累十觞。

炉薰飘月影，密炬煎花香。

政懒还诗债，无从发酒狂。

故人怜久客，舞袖要须长。

张元干

张元干　次韵陈德用明府赠别之什

人欺季子币貂裘，谁信班生万里侯。

小隐故山今去好，中原遗恨几时休。

春争残腊寒梅早，雨涩晴冬宿麦忧。

老眼相看炯无语，濁醪何日更浇愁。

张元干

张元干　次韵聪父见遗二首

十年迁客北归时，旁海相逢叹渺瀰。

枝上烟光忙蛱蝶，尊中风味夺酴醿。

老来诗思真枯井，别后心情似乱丝。

喜故将军殊矍铄，家山小筑未为迟。

张元干

张元干　次韵聪父见遗二首

鸡屿洋边桃李穠，岸沙遮海暮云重。

乘槎我自犯牛斗，掘狱谁何藏剑锋。

世路肯遵前覆辙，交游谁识后凋松。

此生但得长相见，一笑能轻禄万钟。

张元干

张元干　次韵范才元中秋不见月

不见中秋月，长吟五字城。

浮云有底急，清影可怜生。

残夜四更句，故人千里情。

与君同怅望，天上自分明。

张元干

张元干　次韵奉呈公泽处士

屏迹苕溪少往还，时危尤觉故人欢。

相期腊尽屠苏酒，速享春来苜宿盘。

雪夜剧谈金贼入，风江绝叹铁衣寒。

何年天上旄头落，併灭穹庐旧契丹。

张元干

张元干　次韵奉酬楞伽室老人歌寄怀云门佛日兼简乾元老珪公并叙钟山二十年

云门道价倾缁白，一去如何经书尺。

乾竺宗旨超隐峰，客至不鸣斋后钟。

杨岐儿孙真铁脊，二子等是僧中龙。

平生我如拆韈线，老来要认本来面。

忆昨二老初相知，竹炉拥衲清夜围。

佛眼霜颅象懒瓒，圜悟辨口吞韩非。

钟山往事无人识，我认二子因师得。

楞伽一句作麽生，请问同参俱本色。

张元干

张元干　次韵奉和平叔亭林至日之什

云物果何好，客愁今更新。

坐来江月白，兴在雪篱春。

我辈且同酌，公诗殊出尘。

莫思淮海上，黑帜杂黄巾。

张元干

张元干　次韵奉送李季言四首

向来敌帅窥吴越，稳泛楼船舍骑兵。

开陃所无颠倒事，可能今日独横行。

张元干

张元干　次韵奉送李季言四首

藩镇各传新号令，山河那复旧提封。

归时剩语骑鲸老，坚卧无如涧底松。

张元干

张元干　次韵奉送李季言四首

几年脱迹冠冕窟，一味偷生兵火中。

不见君家好兄弟，何人怜我最奇穷。

张元干

张元干　次韵奉送李季言四首

我辈避谗过避贼，此行能饱即须归。

山川久有真消息，世上从渠闲是非。

张元干

张元干　次韵刘希颜感怀二首

春光垂老日，北骑欲归时。

王气如三捷，懽声定四驰。

山河还旧贯，草木有余悲。

拟颂中兴业，孤忠只自知。

张元干

张元干　次韵刘希颜感怀二首

避谤疏毛颖，推愁赖索郎。

坐来春漏促，梦去畏途长。

故国书题冷，新诗齿颊香。

湖山虽好在，岁月已想忘。

张元干

张元干　次韵钱申伯游东山既归述怀之章

山人不省大明宫，怀昔幽寻自改容。

庐阜东西二林寺，钱塘南北两高峰。

百年有尽云归壑，万事无边月挂松。

满院苍苔重到日，秋光欲滴向人浓。

张元干

张元干　次韵送友人过山阴郡时夜别於舟中

草草杯盘灿烛光，故人相对水云乡。

涛江君去访秦望，丘壑我归为楚狂。

活国未逢三折臂，忧时空转九回扬。

绝怜明发成南北，梦寐全无夜太长。

张元干

张元干　次韵唐彦猷所题顾野王祠与霍子孟庙对

兰若黄门像，相望博陆居。

衣冠尘亦暗，箫鼓祭全疏。

草色侵荒迳，潮声过夕墟。

遗风犹可想，吊古一觞余。

张元干

张元干　次韵王性之题筱丛枯木

荦确有岱华势，轮囷无斤斧痕。

我来翻君古锦，老眼洗尽眵昏。

张元干

张元干　次韵文老使君宗兄见赠近体佳什两篇仆与公别四十余年一旦邂逅情著

使君元自锦官来，百丈重寻滟澦回。

化阅行年如伯玉，心成全德过王骀。

把麾政尔人生富，持橐终期间世才。

莫问桃花今老矣，刘郎去后任渠栽。

张元干

张元干　次韵文老使君宗兄见赠近体佳什两篇仆与公别四十余年一旦邂逅情著

旧游兰若尽英才，坐上高谈亦壮哉。

老去语音虽记忆，众中容貌各惊猜。

津亭夜雨故人少，樽酒灯花乡信来。

茂苑相逢话京洛，柂楼犹喜待春回。

张元干

张元干　次韵元功才友道中草药见贶因以解嘲

当时勇决径归休，更有人愚似我不。

何许置锥宁免累，直须毕娶始无忧。

频遭白眼伤流俗，谁向青门念故侯。

客里题诗相慰藉，羡君椽笔合螭头。

张元干

张元干　次韵赵元功赠李季言之什

赤县飘零未易逢，那知今夕一樽同。

好招明月共清影，托与白云行太空。

戃恍旧游如隔世，蹉跎壮志莫论功。

两公秉烛还相对，情话从渠半醉中。

张元干

张元干　次赵次张见遗之什韵

海边游子日思归，新句劳君更置规。

莫问人间多贝锦，正如天上有参旗。

寄书只欲凭黄耳，去路谁能畏赤眉。

定与故巢猿鹤老，此生无愧北山移。

张元干

张元干　次折枢留题雪峰韵

轩冕本无意，烟霞如有期。

故人容野老，胜践见新诗。

谁办兼忘世，公当急济时。

春归仍送别，好在出山迟。

张元干

张元干　次仲弥性所知陈丈大卿韵

伏波晚岁思少游，万事过眼如云浮。

我生不乐城市隘，受性但惬林泉幽。

稍同臭味自投合，肯与流俗相对酬。

旅怀久已乏佳超，白日政觉多闲愁。

舂容大篇忽旁及，气象楚泽涵新秋。

律严虽许强续尾，韵险岂复能画筹。

逍遥一舸白太传，蹴踏五字韦苏州。

主人频夸小鬟舞，劝客且听吴娃讴。

从来谁数折巾郭，重到似是栽桃刘。

梦入江湖渺春水，何如此念随轻鸥。

张元干

张元干　代上张丞相生朝四首

上相生坤位，中兴运泰开。

德威加异域，文武属全才。

南极星躔焕，东方骑气来。

下车逢诞日，喜色照樽罍。

张元干

张元干　代上张丞相生朝四首

奇勋施社稷，万世许忠嘉。

宾日扶神器，回天坐正衙。

貂蝉峨上衮，鞀鼓拥高牙。

暂屈临闽粤，重闻降白麻。

张元干

张元干　代上张丞相生朝四首

坤维标厚载，任重出宗臣。

眉宇如虹气，仪形似玉人。

中兴真有相，命世必逢辰。

霖雨聊均逸，余波润七闽。

张元干

张元干　代上张丞相生朝四首

将相兼文武，谦光接下僚。

舆情争快睹，善颂适生朝。

勋业当兴宋，谋猷永佐尧。

千秋迎寿母，忠孝称金貂。

张元干

张元干　代上折枢彦质生朝二首

天扶王室挺生申，瑞启中兴社稷臣。

樽俎折冲常自任，庙堂康济更何人。

秋风玉帐军容肃，冷月铃斋夜宴新。

愿扫妖氛开寿域，衮衣端为转洪钧。

张元干

张元干　代上折枢彦质生朝二首

秋水为神吉梦随，上公冠佩俨朝仪。

风云感遇千龄会，日月依光四海知。

笔阵词锋明藻色，龙韬豹略系安危。

顽金从此归炉锤，岁岁门阑献寿诗。

张元干

张元干　登垂虹亭二首

一别三吴地，重来二十年。

疮痍兵火后，花石稳粱先。

山暗松江雨，波吞震泽天。

扁舟莫浪发，蛟鳄正垂涎。

张元干

张元干　登垂虹亭二首

熠熠流萤火，垂垂倒饮虹。

行云吞皎月，飞电扫长空。

壮观江边雨，醒人水上风。

须臾风雨过，万事笑谈中。

张元干

张元干　丁未岁春过西湖宾藏寺作

湖垠取微径，窈窕松门深。

中有古佛屋，閴无人足音。

春云带飞雨，冷色来苍岑。

孰知戎马盛，但见藤萝阴。

平生云卧想，正欲幽梦寻。

不减避世士，契此太古心。

张元干

张元干　东平刘左车坎止春歌

先朝相国今几家，我嗟夫子鬓已华。

琼艘颇惯倒豪乳，老来手酿尊仍竏。

百年弹指法界观，万事过眼天女花。

聊学儿曹作春瓮，唤客取醉无等差。

夜眠不觉体平粟，卯颊共眩朝蒸霞。

养生妙处本无说，我辈岂解烧丹砂。

糟床正可珠的皪，石鼎莫放声咿哑。

东风遮幕雪埋屋，坎止斋中酒初熟。

张元干

张元干　冬夜痴坐似闻才元作集有日矣因和前韵奉呈

拥炉书帙易尘灰，览古临窗独对梅。

未寤径须呼子慎，常奴何得比方回。

虚名到底将安用，能事从来不受催。

似许相过陪客醉，胸中那复有愁堆。

张元干

张元干　冬夜书怀呈富枢密

耳聋无用问新闻，矫首何妨目作昏。

痴绝已甘投老境，背驰宁受乞怜恩。

难陪年少从渠薄，赖得春回为我温。

京洛交游频检校，渡江今有几人存。

张元干

张元干　冬夜有怀柯田山人四首

闻说新居好，山樊卜筑深。

药囊能济物，龟策少知音。

四海忧黔首，中原尽绿林。

直须期云屋，夜棹去相寻。

张元干

张元干　冬夜有怀柯田山人四首

坐阅干戈扰，输公已定居。

生涯今易足，世态莫嗔渠。

晷短全疏客，窗晴好对书。

故山常入梦，何日到吾庐。

张元干

张元干　冬夜有怀柯田山人四首

客里了无况，乱来何止贫。

淹留频换岁，老大更思亲。

泥饮思田父，供粮乏故人。

自怜归来得，不是白头新。

张元干

张元干　冬夜有怀柯田山人四首

雅欲赋招隐，何堪吊战场。

独看星错落，久立夜苍茫。

羽檄来东越，风烟隔下塘。

安闲随处有，冠盖莫相望。

张元干

张元干　端常观察被旨入蜀迎母夫人所得赠行诗文成巨轴矣临别亦辱见索匆遽

髫龀分携几见春，它时有恃独常颦。

何期万里漂零后，忽报三巴信息真。

素发轻安膺晚福，远怀悲喜望征人。

王孙盛事今双美，及早归来奉紫宸。

张元干

张元干　返正

诸将争传檄，群凶尚阻兵。

天旋黄屋正，日转赤墀明。

丧乱多妖孽，经纶贵老成。

鲸鲵终必戮，草木已知生。

张元干

张元干　范才元参议求酒於延使君邀予同赋谨次其韵

桑落冷簄玉，菊篱霜著天。

飘零河朔饮，怅望竹林贤。

乌有防前辙，青州贵下田。

使君能遣骑，端为唤鱼船。

张元干

张元干　范才元道中杂兴

遐想吴门人姓梅，高踪千古共徘徊。

橘中傥有商山乐，不必朝僧问劫灰。

张元干

张元干　范才元道中杂兴

山晚江寒春雨疏，比来消息定何如。

竹舆行倦异乡县，赖得金楼引睡书。

张元干

张元干　范才元道中杂兴

底处烟林飞伯劳，春生诗思剩摇毫。

归来准拟扶头醉，日射花梢三丈高。

张元干

张元干　范才元道中杂兴

君家鼻祖大范老，气压贺兰威凤鸣。

文采风流今未泯，耳孙胸次似冰清。

张元干

张元干　范才元道中杂兴

名姓未能随老变，政须卜宅近前峰。

看君决策上对事，揽取奇勋铭鼎钟。

张元干

张元干　访亲於连江因过筠溪叩门循行叹其荒翳不治有怀普现居士口占此章

筠庄主人何未归，溪畔长林穿翠微。

此去功名时欲至，个中车马迹全稀。

茅茨漏久蜗涎篆，篱落欹多蛛网围。

公肯借庵容我老，为公朝夕扫柴扉。

张元干

张元干　访周元举菁山隐居

胸次饱丘壑，乃觉轩裳轻。

举世沈湎时，勇退公早醒。

十年烟雨蓑，手种松杉成。

苍根郁寒雾，老色入户庭。

栖心不争地，似欲毕此生。

那知戎马际，亦使山房惊。

四海方荡潏，积骸盈破城。

公岂失策者，独留枯槁形。

贼舟会稍远，请复安柴荆。

暗泉杂夜雨，稚笋肥晨烹。

起予归去来，故山今可行。

胡为困羁旅，浩叹常吞声。

张元干

张元干　奉酬才元席上所赋前韵

夜饮华堂烛屡灰，暗香浮处数枝梅。

坐中一笑对三粲，客里此欢能几回。

醉后不知歌扇去，归时还是晓钟催。

露浓月白溪桥路，但记群山翠作堆。

张元干

张元干　奉酬陈端中明府长韵

往在识公日，我与儿曹俱。

八龄初问字，双钩略摹朱。

知为太学生，夙仰君子儒。

契阔三十载，邂逅天一隅。

追数半鬼录，宰上空美榢。

所存复陆沉，隙中惊过驹。

长者类太丘，祖风如魏謩。

兵火已无屋，蓬蒿仍不锄。

善藏武城刀，息驾王乔凫。

功名有要路，矢石思捐躯。

常挥铁如意，欲碎玉唾壶。

书生无浪语，天骄今既诛。

下如鸱夷子，扁舟归五湖。

安用金谷园，坠楼烦绿珠。

相国起刀笔，将军拔屠沽。

但封寝丘地，莫料秦王须。

隐居九畹兰，活计千木奴。

客至径设醴，诗来或操觚。

游戏百家衣，剧谈王杂俎。

涉世虽历落，安命良支梧。

张元干

张元干　奉祠后作

八请犯天颜，今朝出汉关。

浑如倦飞鸟，日暮傍巢还。

张元干

张元干　奉和希道新句兼简祖颖漕使

秋来乏邻酤，近事采涂说。

愁多费陶写，户小辄败阙。

谁能空隐忧，判饮最良策。

两公俱世豪，风味夺佳节。

手酿瓮中春，春浮玉丹色。

相饷走鸱夷，芳辛真妙绝。

共赋醉乡诗，销磨闲日月。

颇闻锁娉婷。回风舞流雪。

何妨出房栊，满引快关膈。

此念想当然，清尊可虚设。

我老留瓯闽，感时梦淮浙。

公其招故人，亦记未归客。

张元干

张元干　奉简才元探梅有作兼怀旧游

遮莫胡僧问劫灰，且陪东阁赋官梅。

春梢惯识宫妆样，花信偏随驿使回。

痛饮我曹身总健，浩歌谁怕老相催。

疏枝气压群芳尽，羞杀墙阴锦被堆。

张元干

张元干　奉送晁伯南归金豨

君家诸父多人杰，半是平生亲旧间。

莫话故园空矫首，相从逆旅足开颜。

文元勋业金瓯子，昭德风流玉笋班。

此去腾骧吐虹气，何由来伴老夫闲。

张元干

张元干　奉送富修仲赴南昌尉

吏道虽余事，人情要饱谙。

家风端自守，句法有同参。

南浦翻云浪，西山滴翠岚。

折腰与趋走，政恐未能堪。

张元干

张元干　奉送李叔易博士被召赴行在所

书尝手校舆地图，上下千载铅黄朱。

斯人魁磊岂假此，愿见克复东西都。

胸中远略指诸掌，表里拄腹撑肠书。

深知祸起取幽蓟，颇觉气王吞青徐。

眼看僭伪忽亡灭，逆党未足劳诛锄。

万方助顺事可卜，火运要是穹苍扶。

兴衰拨乱戴真主，会扫氛祲开云衢。

於今荆淮付诸将，控带川陕襟江湖。

傥能倒用进筑法，更许世袭宏规模。

两河境土不难办，狡寇胆薄游魂孤。

古今从闻作戎首，中国礼义终如初。

公家自有中兴相，雅意泰阶光六符。

难兄难弟实间出，直欲并驾仍齐驱。

承明入谒一见决，三迁故事登元枢。

整顿乾坤赖公等，我病只合山林居。

残年正尔甚易与，不过二顷邻一区。

平生故人半廊庙，老僧何患无门徒。

与君痛饮遽成别，努力强饭供时须。

男儿富贵亦细事，否泰相反分贤愚。

酒酣起舞莫作恶，行矣自爱千金躯。

本朝再造旧基业，速拯涂炭疲氓萝。

勿令毫发有遗恨，文章尔雅华国犹其余。

张元干

张元干　奉送真歇禅师往住阿育山兼简黄檗云峰诸老

时流罕识真，特立取众忌。

不有明眼人，谁止万口沸。

古今冠盖场，毁誉固一致。

胡为空门中，生灭亦滋炽。

更怜晚学徒，遍参反谀媚。

妄将宗派分，未必尽师志。

要是鹰犬姿，乃出蛇鼠计。

堂堂真歇师，的的示大意。

所向古道场，衲子悉倾至。

往年入吴闽，宴坐走檀施。

继踵几尊宿，建立各超诣。

南方祖令行，山川久增气。

乃知群魔怖，不乐佛住世。

休歇云卧庵，谤焰息氛翳。

歨然天门开，黄纸书广利。

万态复现前，颇似厌权势。

去来初何心，缘感本自契。

悯茲象众衰，愿力救深弊。

维师法梁栋，世道贵相济。

露风吹海云，瘴岭发岩桂。

欲挽衣裓留，意已万里外。

我老卜后期，夜话炯不寐。

张元干

张元干　奉同公直圮老过应夫石友斋

王郎胸次郁峥嵘，凿牖开轩不浪名。

疾世政须论石友，绝交今已见方兄。

我曹自笑真同病，吾道谁当为主盟。

但得此心如此老，故人宁复负平生。

张元干

张元干　奉同黄檗慧公秀峰昌公丁巳上元日访鼓山珪公游临沧亭为赋十四韵

孤云乘天风，飞入海上山。

松声发鼓吹，导我登层峦。

平生烟霞想，政在岩壑间。

及茲百事懒，作意三日闲。

聊将烧灯夜，付与儿辈看。

来陪老禅伯，杖履同跻攀。

曲折几藓磴，竹引春斓斑。

窦口咽细泉，崖腹鸣飞澜。

足疲眼界远，语乐心地安。

倒景射西崦，晃荡云海宽。

十年戎马后，集此兰若难。

未必支许游，能尽宾主欢。

暝色到峰顶，月光散林端。

摩挲忘归石，告以幽遐观。

张元干

张元干　福帅生朝二首

玉帐生朝香雾飞，秋风欲到碧梧枝。

回思十载折冲地，还镇八州安静时。

淇澳会须歌绿竹，渭滨犹待猎非罴。

止戈堂上多珠履，争献庞眉春酒诗。

张元干

张元干　福帅生朝二首

金貂赫奕照来仍，雅意诸郎以寿称。

矍铄仪形千岁鹤，扶摇风力九霄鹏。

黄云{左禾右罢}稏人皆醉，丹荔芳敷俎正登。

请看君侯高阁宴，层梯无用一枝藤。

张元干

张元干　赋漳南李几仲安斋诗

羔豚蒸乳活脔牛，口腹造业夸炰羞。

傥知晚食足当肉，一饱何苦多营求。

先生睡美黑甜处，那闻钟鼓朝鸣楼。

布衾竹枕自稳暖，此念灰冷百不忧。

世间寝食乃日用，众生扰扰如蚍明蜉。

昔年我亦走南北，往反万里无停辀。

胸中不作异乡县，有似坐阅十数州。

云山浑如旧过眼，岁月不觉春已秋。

宿君斋屋亦偶尔，更仆笑语久未休。

夜阑各困且打睡，明月饥饱临时谋。

张元干

张元干　伽陀二首送了可首座归四明

净因曾识楷山东，担板因缘古佛风。

后代儿孙仰孤硬，能超五位见芙蓉。

张元干

张元干　伽陀二首送了可首座归四明

问讯天童今老子，偶同庚甲事如何。

他时要向山中去，容我一庵遮薜萝。

张元干

张元干　感事四首丙午冬淮上作

国步何多难，天骄据孟津。

焦劳唯圣主，游说尽奸臣。

再造今谁力，重围忌太频。

风吹迁客泪，为洒属车尘。

张元干

张元干　感事四首丙午冬淮上作

血洒三城渡，心寒粘罕兵。

洛师闻已破，陵邑得无惊。

愤切吞妖孽，悲凉托圣明。

本朝仁泽厚，会复见承平。

张元干

张元干　感事四首丙午冬淮上作

贼马环京洛，朝廷尚议和。

伤心闻徇地，痛恨竞投戈。

始望全三镇，谁谋弃两河。

群凶未葅醢，吾合老江波。

张元干

张元干　感事四首丙午冬淮上作

肉食贪谋己，几成国兴人。

珠旒轻遗贼，玉册忍称臣。

四海皆流涕，三军盍奋身。

不堪宗社辱，一战靖边尘。

张元干

张元干　高尚居士

卜室高垣桑柘边，空中来往尽飞仙。

似闻一举三千里，更待成功上九天。

张元干

张元干　高尚居士

往在澶渊过我家，自怜凡骨走天涯。

丹青始识先生面，点化何时一粒砂。

张元干

张元干　宫使枢密富丈和篇高妙所谓压倒元白末句许予尤非所敢承谨用前韵叙

修门一出十经春，相业时来自奋身。

袖手深谋终活国，挥毫佳句且惊人。

话言每许闻前辈，宾客何堪接后尘。

待扫欃枪洗兵马，两翁玄语记天津。

张元干

张元干　桂井

移根一户蟾光溢，分派银河地脉灵。

定与苏仙双橘井，他年续入郦元经。

张元干

张元干　郭从范示及张安国诸公酬唱辄次严韵

登楼乘暇日，唤客共浇愁。

春去花犹发。阴浓雨未休。

和诗真冷澹，得句总风流。

能遣西邻老，殊无陋巷忧。

张元干

张元干　过白彪访沈次律有感十六韵

天骄毒中原，国势苦日削。

一为虚声摇，颠沛几失脚。

翠华栖海隅，虎戯亦太虐。

忽闻哀痛诏，迸泪向寥寞。

何当速悔祸，四海安耕凿。

乃者浙西帅，望风先即却。

坐令临安城，开关犹白著。

只今锋镝余，冤鬼号冥漠。

赏罚二大柄，倒持示微弱。

岂无英雄人，戴宋心未薄。

有如沈使君，忠义等筹略。

始终誓复仇，志愿久已确。

浮家来水村，避乱畏砫缴。

行矣收功名，远过麒麟阁。

气投平生欢，事付今夕噱。

吾衰世无用，鼓勇徒矍铄。

张元干

张元干　过宿赵次张郊居二首

北客多流落，东村更寂寥。

肯同清夜梦，不待故人招。

月挂荒园竹，霜飞独木桥。

听鸡休起舞，且共论天骄。

张元干

张元干　过宿赵次张郊居二首

莫叹交游晚，相期岁月深。

秋来初识面，老去要知心。

灯火须更仆，杯盘取自斟。

平生王霸术，袖手有微吟。

张元干

张元干　过云间黄用和新圃

缭池剩欲开花径，傍舍先须作草堂。

雨后不妨频检校，客来留得共徜徉。

故园怪我归何晚，避地输君乐未央。

待得功成方卜筑，岂如强健享风光。

张元干

张元干　和杨聪父闻雨书怀

坎壈如公莫怨天，谪居端是坐无毡。

时来要自有归路，客散不妨频醉眠。

云气久能浮蜃屋，雨声殊未透龟田。

回思风雪围炉夜，何处联裘拥木绵。

张元干

张元干　和韵奉酬王原父集福山之什

平生契所崇，晚得故人语。

惊呼追曩游，世道今如许。

中原鞠茂草，万里尽豺虎。

天王巡江濆，对壘眺淮楚。

未闻诛叛亡，快愤断腰膂。

上复九庙讐，下宽四民苦。

胸中有成奏，无路不容吐。

天高云雾深，洒泣逃罪罟。

朼来陪胜集，人物良可数。

高氏父子贤，王甥兄弟窭。

相过茶酒间，穷年简编处，

丧乱共伤时，兴衰更怀古。

假日聊销忧，信美非吾土。

夜阑然薪归，被酒踏寒雨。

买山结茅茨，我老竟何所。

要当乔松根，白石仍同煮。

张元干

张元干　花飞

雨暗连兵气，花飞点客愁。

寓居皆野寺，相过只扁舟。

不作新塘去，还为后泖游。

盘飧虽杞菊，得饱胜椎牛。

张元干

张元干　寄钱申伯二首

子去客昭武，今侬怀旧游。

青山浑在眼，白发暗添头。

旅食今安好，归程傥滞留。

溪边因野步，试觅水明楼。

张元干

张元干　寄钱申伯二首

一点照今古，胸中殊了然。

不妨为漫吏，可但号舑仙。

为荔盟犹在，凝香句未传。

秋风稍凉冷，速办下滩船。

张元干

张元干　寄题悠然阁三绝句

林端结阁小跻攀，四面岚光绕曲栏。

佛法本来南北异，个中北望见南山。

张元干

张元干　寄题悠然阁三绝句

登临巧处属僧家，随分生涯度岁华。

莫待藤萝满山月，时来倚杖数昏鸦。

张元干

张元干　寄题悠然阁三绝句

谁标此阁作悠然，万事无非信手拈。

参得东篱把菊意，不妨老远引陶潜。

张元干

张元干　甲戌正月十四日书所见来日惊蛰节

老去何堪节物催，放灯中夜忽奔雷。

一声大震龙蛇起，蚯蚓虾蟆也出来。

张元干

张元干　建炎感事

乾坤忽震荡，土宇遂分裂。

杀气西北来，遗毒成僭窃。

议和其祸胎，割地亦覆辙。

傥从种将军，用武寨再劫。

不放匹马回，安得两宫说。

巍巍开国初，真宰创鸿业。

一统包八荒，受降临观阙。

并州稍稽命，骈头亟膏钺。

於今何势殊，天王狩明越。

诸镇本藩翰，楚破阖城血。

翠舆欲东巡，蹈海计愈切。

诏下散百司，恩许保妻妾。

瞻彼廉陛尊，孰与壮班列。

肉食知谋身，未省肯死节。

检校舆地图，宁复见施设。

三吴素轻浮，伤弓更心折。

四顾皆惊波，苍黄共呜咽。

维茲艰危秋，贫士转疏拙。

明年谷增贵，贤愚罔分别。

何处置我家，患在建午月。

故山盍早归，岂忧践霜雪。

作意海边来，初非事干谒。

责我卖屋金，流言尚为孽。

汪公德甚大，游说情激烈。

力救归装贫，一洗肝肺热。

如公趋急难，正似古豪侠。

行藏道甚明，亲养志先决。

去矣茅三间，无间衣百结。

他时期卜邻，此日尤惜别。

请以兄事公，尺书未宜缀。

张元干

张元干　江梅

密雪飞花万木僵，南枝的皪待朝阳。

还知百果输先手，政为孤根压众芳。

张元干

张元干　解嘲示真歇老人二首

不作市朝梦，生憎城郭居。

前身真衲子，妄念入儒书。

丘壑无疑老，轩裳久已疏。

世人多大屋，争笑卖吾庐。

张元干

张元干　解嘲示真歇老人二首

毁誉何时了，鸡虫事可知。

不妨遭点检，好在莫相疑。

高爵非吾性，奇勋任尔为。

道人元具眼，批判亦慈悲。

张元干

张元干　九月一日与王季夷酌别为赋十六韵

黄鹄抟秋风，一举辄万里。

飞鸣蓬蒿间，燕雀徒为尔。

王郎志凌云，英妙良可喜。

片言只字奇，採掇殊未已。

乐从长者游，论事亦亹亹。

知我中原时，早与大门齿。

流落天南端，相过不相鄙。

乃翁四男儿，君盖处其季。

家世贤弟兄，自立要如是。

古学傥有成，终身保无愧。

陋哉斗筲人，惟见目前利。

茲焉入三吴，索诗饯行李。

何补仆马饥，聊复慰深意。

可同洪乔书，尽付浙江水。

今夕灯烛凉，便当茱菊醉。

畏途重语离，瓶卧莫遽起。

张元干

张元干　菊

秋风著意菊丛黄，不怕东篱五夜霜。

曾记南阳饮潭水，要令道骨合仙方。

张元干

张元干　句

玄鲫随钩诚养亲。

张元干

张元干　筠溪居士跳出随顺境界把住放行自在神通纵横妙用已是摸索不著妙现

珍重筠溪旧主人，我知明水是前身。

如何一念初无过，便有多生未了因。

止酒裙襦成厌杂，逃禅槌拂要比邻。

云居嫡子重拈出，流布诸方此话新。

张元干

张元干　哭邹德久二首用前韵

出守真成梦蚁宫，天台云色亦愁容。

时来盍锡万钉带，仙去俄归群玉峰。

川上可惊如逝水，岁寒徒有后凋松。

烦将老眼银河泪，共洒西风絮酒浓。

张元干

张元干　哭邹德久二首用前韵

穷达那知十二宫，由来与世不相容。

乃翁极谏牵龙衮，百谪同愁割剑峰。

前辈品题推玉树，平生忧患挺苍松。

伤心身后夸君赐，泉路恩光底事浓。







卷502

张元干

张元干　兰溪舟中寄苏粹中

气吞万里境中事，心老经年江上行。

三径已荒无蚁梦，一钱不直有鸥盟。

云收远嶂晚风熟，浪打寒滩春水生。

沤雁北飞知我意，为传诗句濮阳城。

张元干

张元干　李丞相纲生朝三首

梁溪万折必流东，间气英姿叶梦熊。

出入三朝推大老，险夷一节合苍穹。

守关虎豹徒窥闯，得雨蛟龙定长雄。

衮绣未归聊袖手，不妨闲作黑头公。

张元干

张元干　李丞相纲生朝三首

炎景生贤佐，三朝火王时。

德威虽敌畏，忠荩只天知。

安国惊何久，收功会有期。

他年调鼎地，黄发属公师。

张元干

张元干　李丞相纲生朝三首

戡乱登廊庙，群公数靖康。

一身轻去就，百口恃安强。

天意非难见，人情漫自凉。

殷勤酌周斗，矍铄更鹰扬。

张元干

张元干　李丞相纲生朝三首

将坛丙午赞亲征，相印元年佐圣明。

贼子乱臣俱破胆，皇天后土实同盟。

扶持更俿民休戚，进退元知势重轻。

舍我其谁公健在，乞身赢得见升平。

张元干

张元干　李丞相纲生朝三首

希世推英伟，行藏孰是非。

横流曾砥柱，袖手且深衣。

槐影摇黄合，星躔焕紫微。

山林愚已老，衮绣看公归。

张元干

张元干　李丞相纲生朝三首

济世功名肯力为，风云遇合贵逢时。

欲知辟谷师黄石，便是扁舟号子皮。

后进忌能逾日月，敌人用间果蓍龟。

福城东际笙歌地，且祝千龄醉荔支。

张元干

张元干　李丞相生朝

柱史生周室，仙源谱系崇。

储星昭昴宿，降岳表神嵩。

间气凭家世，宗臣挺祖风。

梦求终作楫，猎卜果非熊。

感遇云龙会，恩深雨露丰。

折冲渊圣日，辉赫靖康功。

社稷欹倾际，乾坤震荡中。

力扶神器正，坚守帝都雄。

割地争三镇，回天定两宫。

壮图期敉难，大节耻和戎。

去国孤舟远，忧时百雉空。

建炎欣翊戴，鸿庆袭光融。

相印机衡重，兵权号令通。

安危繄礼貌，进退肯雷同。

巨屏频循抚，真祠示眷蒙。

欢声逢谷旦，善颂达苍穹。

弼亮需元老，平章合上公。

五行推有本，六甲混无穷。

再造邦基固，中兴大运隆。

保民跻寿域，千载简宸衷。

张元干

张元干　刘建州母夫人难氏挽章

慈颜推寿相，懿范在吾乡。

不待黄堂养，空遗紫诰藏。

板舆悲骑省，板舆悲骑省，

鹤客吊龙骧。风卷铭旌去，

松冈閟夜长。

张元干

张元干　留寄黄檗山妙湛禅师

晨发芗城越数峰，我来师出失从容。

白云遮日蔽秋寺，青嶂闻猿惊暮钟。

世乱可无闲地隐，山深偏觉老僧慵。

他年芋火谈空夜，雪屋松窗约过冬。

张元干

张元干　龙眠墨梅

江南一枝春，岁久暗香灭。

怪得深夜寒，荒村映残雪。

张元干

张元干　吕公像

巾裹唐装本布衣，平生唯识一钟离。

此中养得婴儿就，世上行尸有许悲。

张元干

张元干　吕公像

秋空一剑岳阳楼，醉里乾坤日夜浮。

五百年间兴废事，不知谁是赤松游。

张元干

张元干　乱后

乱后今谁在，年来事可伤。

云深怀故里，春老尚他乡。

宁复论秦过，终当作楚狂。

维舟短篱下，聊学捕鱼郎。

张元干

张元干　雒阳陈去非自符宝郎谪陈留酒官予时作丞澶渊旧僚友也有诗次韵

寒水绕近郭，栖鸦蔽高原。

映带幽人居，暝色起草根。

衡门东南开，濁河日夜奔。

所喜古堤月，初出烟江村。

不入城市久，懒访亡与存。

羡子了万事，坐以一气春。

张元干

张元干　麦秋亨

东坡喜雨事如此，吾舅名亭思不群。

不问两歧何许秀，且看十顷卷黄云。

张元干

张元干　漫兴

老答书题懒，贫营口腹忙。

未能忘壮志，讵肯变刚肠。

晷短催寒急，灯明伴漏长。

床头褚衾在，不怕满檐霜。

张元干

张元干　岷山万松图

叠嶂连娟入翠微，乔松蔽日有孙枝。

江流不尽松声远，雪栈行人力困时。

张元干

张元干　墨菊

老眼惊花暗，斜枝落纸愁。

晚来闻冷雨，幻出一篱秋。

张元干

张元干　偶成寄友人

万里天南客，三年日至归。

群阴虽久否，吾道岂终微。

顾我民称逸，如君遁正肥。

鲸鱼波浪稳，云翼有时飞。

张元干

张元干　陪李仲辅昆仲宿惠山寺

苍山崷崒中，殿古起野色。

仰空象纬高，抚事戎马隔。

三子俱人豪，语默有典则。

安知今夕游，值此老宾客。

危言惊鬼神，怀旧痛京国。

寄书白帝城，问道屈原宅。

三春闻竹枝，万里共悽恻。

风来松柏悲，月落世界黑。

相看炯不寐，袖手了无策。

去去更酌泉，吾生易南北。

张元干

张元干　彭德器北堂太夫人挽诗

早岁嫠居久，儒家守志贫。

白头躬祭祀，老眼喜缝纫。

哭妇无遗恨，怜孙不忍嗔。

一朝违孝养，力疾叫苍昮。

张元干

张元干　七月三日雨不止后一日作

暝色复已夕，雨声全未疏。

掩关颇嗜卧，篝灯空照书。

点滴闻瓦沟，决溜鸣阶渠。

试作华屋想，未减严城居。

大江汹波浪，旷野风号呼。

那知三家村，有此一腐儒。

是身在宇宙，何适非蘧庐。

陵谷傥迁变，楼观皆空虚。

安心无秘法，绝念忘畏途。

生死尚可处，此境固有余。

张元干

张元干　上平江陈侍郎十绝

了堂先生古遗直，贬剥私史专尊尧。

二蔡怀奸首排击，始终大节不同朝。

张元干

张元干　上平江陈侍郎十绝

灼见祸机宁有死，剖心立敌肯忘言。

向来逆料无遗恨，彻底孤忠抱至冤。

张元干

张元干　上平江陈侍郎十绝

前贤一节皆名世，此道终身公独行。

每见遗编须掩泣，晚生期不负先生。

张元干

张元干　上平江陈侍郎十绝

南荒百谪愈不屈，便道忽闻天遣来。

峨帽焚香姑拱立，果无片楮可成灾。

张元干

张元干　上平江陈侍郎十绝

酒酣怒发上冲冠，四十年前庐阜南。

杖履周旋痛开警，为言小子颇尝参。

张元干

张元干　上平江陈侍郎十绝

英灵精爽平生话，尚记先生苜蓿槃。

仙去星辰终不灭，至今梦想骨毛寒。

张元干

张元干　上平江陈侍郎十绝

功名碎啄与时同，譬似青天白日中。

不觉片云随雨雹，适从何处运神通。

张元干

张元干　上平江陈侍郎十绝

常佩了堂一则语，睢阳举似刘潞州。

大朝不复见丙午，二老信然成古丘。

张元干

张元干　上平江陈侍郎十绝

先生许可能尊祖，词采今存干蛊身。

碑版灿然垂世誉，要知忠肃有门人。

张元干

张元干　上平江陈侍郎十绝

伤心顷拜公床下，一气飘零余几人。

七十衰翁谁信及，话言端欲广书绅。

张元干

张元干　上张丞相十首

闽粤诸侯地，春风尽去思。

三年歌德政，万户绘生祠。

位极聊方伯，谋深必帝师。

待公安社稷，四海被恩私。

张元干

张元干　上张丞相十首

广汉家山远，临川道路旁。

安舆怀故壘，同气听甘棠。

雪后风烟润，春归草木香。

丹心驰魏阙，梦想万年觞。

张元干

张元干　上张丞相十首

活国勋奇甚，平戎志未衰。

肯从时论屈，自许世人知。

豹尾遥临镇，蝉冠暂祝厘。

天将擒颉利，露布舍公谁。

张元干

张元干　上张丞相十首

百六古今有，两宫开陃无。

兴师诚刷耻，奋袂竞捐躯。

必挟三灵助，能令万国孚。

九宫驱六甲，何患五单于。

张元干

张元干　上张丞相十首

蠢尔天骄子，中原祸太深。

野心殊叵测，内地任频侵。

日昃那常晦，阳生自剥阴。

德光非不僭，终识杀狐林。

张元干

张元干　上张丞相十首

国士多孤愤，君侯特长雄。

玉墀曾复辟，铁券会论功。

宇宙尊文物，华夷界土风。

力扶炎运正，此意合苍穹。

张元干

张元干　上张丞相十首

衮绣春秋富，旂常事业新。

三迁推孟母，一德表商臣。

任重能知止，功成合保身。

傥容陪几杖，同访赤松人。

张元干

张元干　上张丞相十首

贱子居闾里，明公总帅权。

姓名谁比数，礼遇每周旋。

老去无三窟，闲中有二天。

知音何日报，愿见中兴年。

张元干

张元干　上张丞相十首

罪放丙午末，归来辛亥初。

不谈天下事，犹诵古人书。

利病明诸掌，危疑儆后车。

他时果无悔，载籍定欺予。

张元干

张元干　上张丞相十首

簪绂久已弃，行装今甚疲。

买山如畧办，毕娶更奚为。

小筑开三径，躬耕趁一犁。

赖公霖雨手，忍赋语离诗。

张元干

张元干　申伯有行色会宿东禅次元韵

真成风雨夜，精舍对床眠。

去住非无数，行藏莫问天。

十年濒瘴海，一棹破春烟。

君自足归兴，不妨啼杜鹃。

张元干

张元干　叔易自三归吴同赴竹庵荔子之集二首

惜别梅花雨，来归荔子秋。

江帆成昨梦，云峤忽重游。

共喜身长健，宁论客久愁。

殷勤老居士，更为宝峰留。

张元干

张元干　叔易自三归吴同赴竹庵荔子之集二首

客去云俱散，山空月正圆。

不参藤树句，自透竹庵禅。

骨法凌烟像，家声鼓瑟篇。

直须陪叔季，急佐中兴年。

张元干

张元干　送高集中赴漳浦宰

三年乌石僧房居，忍饥待次真舑儒。

有意载酒问奇字，无事闭门抄异书。

一行作吏去漳水，敛版趋廊参刺史。

胸中豪气半销磨，销觉风波生眼底。

高郎高郎君莫嗔，举世未有如君贫。

毁官不复谒时宰，老大甘为行路人。

君今业已临民社，办取催科时下下。

不然彭泽归去来。簿领笞榜何为哉。

男儿策动有时节，家世况自图云台。

张元干

张元干　送江子我归严陵

久客惊秋晚，怀归更送君。

乱来俱避地，老去惜杂群。

山阁杯浮菊，江城雁度云。

行行经钓濑，时事不须闻。

张元干

张元干　送李文中主簿受代归庭闱

豹隐犹遮雾，鸾栖遂及瓜。

绿林方在境，彩服径还家。

世路久来险，人情何用嗟。

胸中自丘壑，乐处是生涯。

张元干

张元干　送前东阳于明府由鄂渚归故林

结东征车换黑貂，灞西风雨正潇潇。

茂陵久病书千卷，彭泽初归酒一瓢。

帆背夕阳湓水阔，棹经沧海甑山遥。

殷勤为谢南溪客，白首萤窗未见招。

张元干

张元干　送舒希古

老舒古君子，送客皆善类。

觞行颇轩渠，一斗辄径醉。

凉颸生白苹，落日照紫翠。

骊驹虽在门，不下儿女泪。

傥复逢湘累，更与问憔悴。

张元干

张元干　送言上人往见径山老十四韵

忽辞鼓山行，便作径山去。

道人孤飞云，腰包咄嗟具。

两边兄弟间，杨岐一条路。

禅许众人参，院要大家住。

无是亦无非，何喜复何怒。

同粥鼓斋钟，等灯笼露柱。

佛眼接竹庵，云门透圆悟。

尔则有师承，心共成佛祖。

可笑世上儿，妄念分毁誉。

石火电光中，异竟什麽处世哲学。

所得能几多，造业不知数。

生死到头来，请问末后句。

穷汉未必穷，富汉岂真富。

入门相见时，此话莫错举。

张元干

张元干　送赵公远往健康

王孙朝谒去，功业叹流年。

强项今三已。栖迟未九迁。

笑谈曾击贼，谋畧合临边。

秋雨长干路，归时且著鞭。

张元干

张元干　岁寒三友图

苍官森古鬣，此君挺刚节。

中有调鼎姿，独立傲霜雪。

张元干

张元干　题独爱轩

此君风味极不浅，户外俗人来未曾。

老石寒藤同一笑，我知公是在家曾。

张元干

张元干　题六代祖师画像

一苇浮江双履归，花开震旦共传衣。

本来心印无文字，画到卢能足是非。

张元干

张元干　题企疏堂

出处当师汉大夫，立朝常拟赋归欤。

赐金端为供行乐，燕客犹疑是送车。

欲识吴门重解组，要符潭府向移书。

闻知剩有闲风月，宅相须留待小疏。

张元干

张元干　题王岩起乐斋

宦游适乐土，宴坐名乐斋。

问君何独乐，胸中高崔嵬。

轩裳傥来物，世途吁可哀。

纷然鸡鹜争，陷阱成祸胎。

不如寻蠹鱼，简编阅兴衰。

万事付杯酒，百年俱劫灰。

搘颐忽长啸，妙想从天回。

人生行乐耳，勿为华发催。

张元干

张元干　题忠上人墨梅

寒梢的皪昏鸦，雪后风前皎月华。

结习未除羞老眼，更看淡墨幻空花。

张元干

张元干　挽李丈然明

眼看流辈上青云，拂袖归来昼掩门。

心计岂容生事拙，时名长与故山存。

不妨开径栽花卉，政复藏书遗子孙。

八十光阴无可恨，聊歌楚些为招魂。

张元干

张元干　挽李仲辅三首

画省何心入，轺车随分行。

急难频太息，交友旧驰声。

素月堕江影，白鸡悲夜鸣。

绣衣无复出，部曲把铭旌。

张元干

张元干　挽李仲辅三首

貌古期惊世，心夷合享年。

交游称长者，风味配先贤。

雁序飘零地，龙门寂寞边。

不知方便作诔，著意翠珉镌。

张元干

张元干　挽李仲辅三首

人生真寄尔，天问竟悠哉。

三载重凶衅，一门皆异材。

尚疑书未报，遽有讣先来。

泪尽余青血，秋风万壑哀。

张元干

张元干　挽林天和

叹息宜春守，抽簪未乱归。

不应徒告老，要是久知几。

筑室聊遮雨，耘田止疗饥。

杜门何悔吝，牖下敛朝衣。

张元干

张元干　挽林天和

行配古君子，齿尊乡丈人。

傥来名位晚，长往诔文新。

薤露空悲腊，刍灵不见春。

诸郎无过毁，寿考没元身。

张元干

张元干　挽梦锡机宜寺簿

零落梁溪客，何堪郑子悲。

闭门专学易，拥鼻爱哦诗。

臭味方投合，行藏罕遇知。

他年乡饮酒，扬觯相威仪。

张元干

张元干　挽梦锡机宜寺簿

太府坚辞掾，平阳顷著功。

清贫名教乐，静退昔贤风。

俛首稠人里，甘心正论中。

胡然成鬼录，骨相本三公。

张元干

张元干　挽梦锡机宜寺簿

问疾方旬浃，殊惊不起传。

所钦期异日，何意遽终天。

图籍嗟空富，生涯众漫怜。

保家宜有后，一角傥称贤。

张元干

张元干　挽少师相国李公

望表公师位，身兼将相权。

三朝更出入，一德奉周旋。

盍为苍生起，曾扶大厦颠。

何知老宾客，拥篲扫新阡。

张元干

张元干　挽少师相国李公

往在东都日，伤心丙午年。

不从三镇割，安得两宫迁。

抗议行营上，排奸御榻前。

英风成昨梦，遗恨落穷边。

张元干

张元干　挽少师相国李公

城守麾强弩，诸班果翕然。

云梯攻正急，雨箭勇争先。

中夜飞雷砲，平明破火船。

如公真徇国，绘像冠凌烟。

张元干

张元干　挽少师相国李公

壮志深忧国，丹心笃爱君。

谤书兴众枉，谏疏在奇勋。

风咽梁豨水，山悲湛岘云。

空余双舞鹤，鼓吹不堪闻。

张元干

张元干　挽少师相国李公

泪尽西州路，碑留岘首名。

买山缘荔子，为圃养黄精。

所至登临地，犹疑步履声。

堂堂真汉相，天忍閟佳城。

张元干

张元干　挽寺丞许子如

盛世黄门嗣，轻裘绿发时。

伤心来故里，刮膜访良医。

春雨铭旌暗，东郊薤露悲。

人生得意早，遗恨在孤嫠。

张元干

张元干　戊辰春二月晦日同栖鸾子送所亲过宝积题壁间

春江因送客，云峤更登临。

精舍经行地，征人去住心。

猿啼清梦断，花落晓窗阴。

胜践成三宿，俱来此意深。

张元干

张元干　西峡行

西峡门东晚潮上，涛头驾风高数丈。

绝江艇子更扬帆，风水相吞两岸壮。

中流荡潏思虑深，欲济未意愁夕阴。

贾客胡商数航海，忍死射利诚何尽。

不如遵陆困舆皂，九折羊肠复相恼。

下临湍濑千仞渊，胥靡轻生履危道。

我曹过计常私忧，垂堂之戒宁自尤。

经营一饱亦细事，世乱畏涂归罢休。

少年新进真儿剧，浪喜功名不量力。

杀身无补误朝廷，天下英雄古难得。

张元干

张元干　希道使君见遗古风谨次严韵

君侯气挟飞仙骨，插脑伏犀高崒屼。

荣枯过眼海一沤，出处何心兔三窟。

养生得趣喜按摩，子夜不眠频叱咄。

枕中玉函妙以微，肘后金精恍兮惚。

我真蒲柳欲师承，刻画无盐恐唐突。

似闻有意赠刀圭，倒卷逆流翻澥渤。

世间万态古今同，政可忘言佯吃讷。

杖藜未办饮菊潭，且看冥鸿秋灭没。

张元干

张元干　希道使君弭节合沙馆奉太夫人游鼓山乃蒙封示所和梦锡赠行佳句辄次

淮海元龙公辈流，何劳老手镇方州。

雍容行色自登览，邂逅故人仍唱酬。

眼界早惊云子熟，官期能为荔枝留。

临分莫话中原事，想见家山只梦游。

张元干

张元干　希道使君入山再有佳句见及复次元韵因简老禅

古涧寒泉可枕流，从渠庚伏在炎州。

杖藜端欲事幽讨，杯酒未容相劝酬。

坐上纵无居士客，山间聊为老禅留。

临沧亭外忘归路，他日逢君望旧游。

张元干

张元干　喜钱申伯病起二首

一室维摩老，长年法喜游。

苦心翻贝叶，痴坐写蝇头。

可是文园病，何堪杞国忧。

我知公健在，骨相合封侯。

张元干

张元干　喜钱申伯病起二首

花飞伤宿雨，山润照清晨。

念子经时卧，嗟予一味贫。

稍闻疏药饵，遐想整衣巾。

何日扶藜出，相陪醉晚春。

张元干

张元干　喜王性之见过千金村

春来书劄已西东，喜复相逢乱世中。

万事变更唯舌在，三年流落转涂穷。

云收野寺侵廊水，月挂孤帆送客风。

剩欲留君明日住，夜阑难得一樽同。

张元干

张元干　祥符陵老许作先驰归闽因成伽陀赠别绍兴甲戌秋七月书於鹤林山

无量劫来几相见，莫话南州与北县。

居士向来业风吹，自合失却本来面。

今年坐夏在鹤林，许我先驰海舟便。

三山到日已秋深，且看山门骑佛殿。

张元干

张元干　潇湘图

落日孤烟过洞庭，黄陵祠畔白苹汀。

欲知万里苍梧眼，泪尽君山一点青。

张元干

张元干　辛酉别杨聪父

春风著意送将归，为赋清江落日低。

惜别更留烹玉鱠，寓居长记对青猊。

家山彼此归心速，歧路东西客梦迷。

重把一樽成怅望，莺啼绿暗草凄凄。

张元干

张元干　信中居仁叔正皆有诗访梅於城西而独未暇载酒分付老拙真敢不承

关山往岁曾冰裂，跋马平坡千树雪。

疏枝冷蕊最撩人，雪后生香微带月。

醉中不数长短亭，狐裘拥鼻风前醒。

十年丧乱岂记忆，一见新诗心目惊。

平生公辈真豪友，意气相投共杯酒。

只今流落天南端，怅望中原莫回首。

及身强健频看梅，此花到眼春光催。

玉人风味正清绝，但欠雪月相徘徊。

欲访城西寻醉语，竹篱茅舍知何许。

携壶藉草傥不嗔，便与此花长作主。

张元干

张元干　瑶真馆

广陵祠里寻常见，又向山阳楼外开。

须信月明风露下，飞仙玉节有时来。

张元干

张元干　叶少蕴生朝

先生早贵当天升，文章尔雅传六经。

腹包万卷书纵横，玉堂草制群公惊。

绣鞯绿发趋承明，意气已向沙堤行。

出入四纪更宠荣，声华摩空郁峥嵘。

坐啸十郡历九卿，视公进退为重轻。

圣神天子开延英，丞辖政地思仪型。

中开香火祠殊庭，石林高卧忧苍生。

五载筦钥司陪京，貔貅百万环屯营。

大江千里依长城，控制勍敌坚其盟。

诏书移镇来旆旌，山川草木知威名。

潢池桴鼓令不鸣，尽归戏下息斗争。

维师鹰扬宇宙清，指顾号令驱风霆。

小试擒纵孰敢撄，部曲爱戴如父兄。

太阿龙泉发新硎，逆顺之势如建瓴。

纶巾羽扇宽作程，韬略堂堂时俗评。

乞师未用牛酒迎，胸次自有堂上兵。

奸宄革面输忠诚，碧海不复鱷鲵腥。

细数前辈存典刑，烂烂伴月唯长庚。

岁时建已岳降灵，三奇天运乙丙丁。

良辰乐事非难并，香凝燕寝合鼓笙。

舞翻流雪歌啭莺，儿孙绕膝奉兕觥

安舆彩服寿且宁，五福共应南极星。

庞眉鹤骨超粀铿，清都绛阙吞蓬瀛。

明年正拜居阿衡，炉锤造化推至诚。

黼藻王度重丹青，云龙会遇真千龄。

羲和日驭无亏盈，永佐火德辉炎精。

张元干

张元干　叶少蕴生朝三首

绛节霓旌下九天，括苍初识地行仙。

桃华海上三千岁，凤历人间五百年。

可但彤弓寻节制，要知黔首望陶甄。

香凝燕寝森兰玉，会见貂冠总附蝉。

全

张元干　叶少蕴生朝三首

绿发耴翔翰苑春，升平三辅已朱轮。

诗成山谷句中眼，名应石林天上人。

耆旧政须廊庙具，蕃宣聊寄股肱臣。

生朝剩欲为公寿，醉里苹花度曲新。

张元干

张元干　叶少蕴生朝三首

元戎玉帐凛霜威，谈笑何妨羽扇挥。

平日丹心驰象阙，长年彩服奉慈闱。

谁无五马人生贵，独有三奇命世稀。

志在麟经成事业，颇闻天子诏公归。

张元干

张元干　夜宿宗公丈室求诗甚勤为赋五字

林表登层阁，秋声隐暮钟。

雅归苦竹寺，雨闇乱云峰。

屡乞留新句，重来访旧踪。

松门罕车马，似喜老夫逢。

张元干

张元干　乙卯秋奉送王周士龙阁自贬所归鼎州太夫人侍下

语离三秋风，念子万里客。

我独忧患余，几为死生隔。

相逢忽眼明，照影俱头白。

兰若清夜长，连床话畴昔。

如何功名心，一旦乃冰释。

卖药真徉狂，穿云忘迁谪。

不然蔬笋肠，宁无瘴烟色。

良由火枣成，内景充尺宅。

下视陋九州，槐安等称国。

绝怜蛮触争，亦复弄兵革。

乱来更多事，老去觉世窄。

归欤桃花源，斑衣作儿剧。

此乐人所稀，今我那得得。

他时南山南，寄书北山北。

张元干

张元干　雍熙堂

鼎彝勋业推元老，文采风流及后昆。

家世从来耐官职，百年犹见典刑存。

张元干

张元干　咏二疏

两傅常存好老心，汉廷元自少知音。

归来日日相娱乐，赖有君王旧赐金。

张元干

张元干　用折枢韵呈李丞相二首

参陪仍许瘦筇支，长者登临敢后期。

钟断白云飞雨过，月生青嶂夜凉时。

心知胜地都忘睡，喜听连床共和诗。

莲社风流增荔子，余生长健更何为。

张元干

张元干　用折枢韵呈李丞相二首

莫问蒲萄出月支，不缘瓜枣访安期。

轻红满地人慵扫，空翠霑衣雨足时。

松荫晴泉听落涧，蝉嘶晚吹助裁诗。

公乎此去归廊庙，无用山中怨鹤为。

张元干

张元干　游东山二咏次李丞相韵　榴花谷

公如谢传暂闲身，我亦归来效季真。

山屐数陪销暇日，诗篇常许和阳春。

虚怀寄傲三休外，洗眼旁观万态新。

谷口榴花解迎客，骑鲸端为谪仙人。

张元干

张元干　游东山二咏次李丞相韵　鱣溪

寒木高萝几曲溪，断碑零落卧荒祠。

澄潭想像云头涌，悬瀑依稀雨脚垂。

地轴漫烦龙虎战，天符那得元神私。

茫茫造物殊难晓，要是为霖自有时。

张元干

张元干　游庐山

古木寒藤挽我住，身非靖节谁能留。

多惭不及鸾溪水，长向山前山后流。

张元干

张元干　艅艎斋

人间日日有风波，不系虚舟奈若何。

袖取平生济川手，行藏终与祖同科。

张元干

张元干　与富枢密

和气从容一笑春，如公今是暂闲身。

伊蒲馔设无多客，藆蕁花繁正恼人。

已遣炉熏通鼻观，更分茗碗瀹心尘。

僧房长夏宜幽僻，杖屦频来顾问津。

张元干

张元干　圆通秀禅师送逊公首座赴明水请

卷衲和云离五老，派分三峡济临川。

兴波作浪从风鼓，莫学世流空度缘。

张元干

张元干　再次前韵即事

太一游行遍九宫，世间无地可宽容。

坤维莫傍剑门阁，衡岳何依天柱峰。

睨柱傥能回赵壁，思鲈安用过吴松。

群羊竞语遽如计，欲息兵戈气甚浓。

张元干

张元干　再和李丞相游山

海山幻出化人宫，楼观新崇万指容。

云雾入檐银色界，藤萝昏雨妙高峰。

放怀久已参黄檗，雅志无疑伴赤松。

欲去更闻狮子吼，忘归桥下兴犹浓。

张元干

张元干　再用前韵哭德久

女无美恶妬深宫，盛德如公果不容。

何遽盖棺临禹穴，未应藏骨在秦峰。

论文平日樽中酒，挂剑它年冢上松。

点检交亲只解少，存亡悲感老情浓。

张元干

张元干　再用前韵重哭德久贤使君

风撼棠梨对殡宫，中郎谈笑孰形容。

不居上界神仙府，当在补陀孤绝峰。

至论每符磁石铁，长生空问茯苓松。

九原可作还知否，底处返魂香最深。

张元干

张元干　再用韵奉留聪父

长饥方朔笑侏儒，岁晚还惊大小余。

客里论文聊把酒，闲来会面胜通书。

薄寒欺醉悲清夜，孤月流光怅碧虚。

何苦相逢又相别，不如供米寓僧居。

张元干

张元干　赠庆绍上人

上人久住湖外游，辛亥春陷孔彦舟。

长沙城中就驱掠，七十七日遭拘留。

眼看杀人等蝼蚁，剑血洗尽湘川流。

张帆方离道林岸，鼓枻已过巴陵楼。

兵缠妖气草木暗，火炽凶焰云烟愁。

衣冠子女半同载，俛首悲泣犹惊羞。

蒙冲颇谙大风浪，舴艋或挂长戈矛。

两舷矢集闹如雨，势欲欹侧争先投。

相牵浮湛状菱荇，乍坠出没真凫鸥。

众生流浪几生死，爱河共海何时休。

曹成马友互屠灭，偶尔不杀老比丘。

枯颅茁发虮虱满，得脱性命非人谋。

孰知贼党亦方便，日供斋钵仍茶瓯。

南归数年闭户卧，故山精舍松飕飕。

灰心一切本梦幻，返照逆照无人牛。

细听此语重叹息，群盗扫迹夫何忧。

吾闽日前岂不乐，禾稻未穫先麦秋。

师来访我问居士，我若访师寻净头。

张元干

张元干　张丞相生朝二十韵

凤历推炎德，宗臣系重轻。

神开丹扆梦，人向紫岩生。

昴宿秋昮迥，坤维玉露清。

风云符感遇，草木畏威名。

不有三灵助，宁无四海惊。

大江元帝渡，细柳亚夫营。

劲气吞妖孽，深谋厉甲兵。

天旋黄屋正，日转赤墀明。

茅土宜班数，山河旧著盟。

济时登衮职，命世属阿衡。

社稷扶持了，乾坤整顿成。

勋庸多部曲，陶冶遍公卿。

牙帐罗旌启，萱堂合鼓笙。

诞辰尊寿母，善倾及难兄。

庆积基墉固，源长福禄并。

欲知貂珥贵，倍觉彩衣荣。

象阙锋车召，沙堤相印迎。

指麾烽燧静，翊戴泰阶平。

老鹤三千岁，飞鹏九万程。

百川浮巨斝，快饮吸长鲸。

张元干

张元干　真歇老人退居东庵予过雪峰特访之为留再宿仍赋两诗

雪卧孤峰顶，斋余闭户眠。

时容龙象众，来说葛藤禅。

此日输真歇，平生最信缘。

从渠魔起谤，把火漫烧天。

张元干

张元干　真歇老人退居东庵予过雪峰特访之为留再宿仍赋两诗

山月转松影，涧泉鸣夜窗。

清谈虎溪远，痴坐鹿门庞。

敌国终亡灭，边城合受降。

晨钟发秋思，同梦绕三江。

张元干

张元干　止戈堂

谯门直北望燕山，乙巳年来例破残。

可但中原仍祸结，谁令东粤独偷安。

西师有请君侯力，南愿无忧圣虑宽。

恶少至今犹胆落，云台须入画图看。

张元干

张元干　止戈堂

八州贤牧喜休兵，千骑重来竹马迎。

万瓦连甍存比屋，十年回首赖长城。

举觞谈笑精明甚，缓带登临步武轻。

多是门墙旧宾客，愿公黄发佐升平。

张元干

张元干　子立昆仲垂和游天宫诗既工且敏义不虚辱再此见意

华裾绿发等青春，诗似机云定后身。

家学乃翁真具眼，祖风当代岂凡人。

字中仙爪便搔痒，句里灵犀解辟尘。

万壑争流君看取，西兴从此是通津。

张元干

张元干　紫岩九章章八句上寿张丞相

赫赫紫岩，白虹贯渊。

玉生其中，匪雕匪镌。

登於廊庙，圭璋浑全。

温如之质，所宝象贤。

张元干

张元干　紫岩九章章八句上寿张丞相

紫岩赫赫，众山维则。

秉国之钧，百僚是式。

志殄仇方，力复明辟。

时方中兴，勋冠今昔。

张元干

张元干　紫岩九章章八句上寿张丞相

紫岩高兮，上摩穹窿。

雨露润泽，风云会同。

表宋宗臣，礼泰智崇。

皇以昭之，简在帝衷。

张元干

张元干　紫岩九章章八句上寿张丞相

紫岩广兮，作镇坤位。

尽臣之道，厚德以载。

开国南阳，厥绪光大。

是似是续，福禄未艾。

张元干

张元干　紫岩九章章八句上寿张丞相

瞻彼紫岩，降神所储。

进退有度，威仪甚都。

粤自己未，帅於无诸。

以忠以孝，奉承安舆。

张元干

张元干　紫岩九章章八句上寿张丞相

北堂之尊，命妇称首。

逢是谷旦，酌以大斗。

公如老莱，衣衮裳绣。

式歌且舞，以介眉寿。

张元干

张元干　紫岩九章章八句上寿张丞相

土宇未复，繄公陃之。

士风未变，繄公革之。

军律未振，繄公鼓之。

国论未定，繄公断之。

张元干

张元干　紫岩九章章八句上寿张丞相

来朝伊何，筑堤於沙。

对扬伊何，言宣其麻。

明明天子，坐於正衙。

徯公来归，相我邦家。

张元干

张元干　紫岩九章章八句上寿张丞相

紫岩之松，在涧之沚。

下有茯苓，兔丝蔓只。

结为琥珀，深根固柢。

愿公难老，受茲燕喜。

张元干

张元干　走笔次廷藻韵二绝

风雨声中过半春，泥深郊水阻游人。

老夫不出浑闲事，但觉年来白发新。

张元干

张元干　走笔次廷藻韵二绝

小苏一物绝风流，竹杖荒鞋爱讨幽。

招隐归来吐佳句，何时一笑共重游。

张元干

张元干　祖颖漕使希道使君以绝句相酬答聊成二章解嘲併发一笑

从渠冷蕊篱边少，未放浮蛆瓮面空。

高烛几时催夜饮，隔帘度曲也英雄。

张元干

张元干　祖颖漕使希道使君以绝句相酬答聊成二章解嘲併发一笑

薰炉玉暖云生岫，晓鉴鸾窥翠扫空。

未许尊前听金镂，两公新句漫争雄。

张元干

张元干　左举善人物高妙才具敏特要当为世用而乃携孥抚孤以不二价从事丹壶

小隐丹壶时凭栏，它年兴在跨黄班。

不妨游戏橘中乐，政尔经营湖上山。

谁识胸怀容万顷，聊将身世寓三间。

故人有子犹流落，我辈逢渠转厚颜。

张元孝

张元孝　醴泉歌

君不见齐城城西范公泉，曾照当年范公影。

范公一去不复返，异时此地成佳景。

先贤口泽气尚存，甘棠璐遗爱谁能并。

貌公遗像龛公泉，千年恒对佗山岭。

惟有此山见此公，后乐不废林泉景。

古来豪杰宦辙经，山川草木皆引领。

不独照耀翰墨光，抑且品题丹青炳。

顾予昔忝宗伯省，谐世无术伤骨鲠。

一年谪官此羁栖，数向寒泉挽修绠。

冰壶日日潄，涓滴解使心常醒。

平生颇味海内水，此与金山可并骋。

膏泽定有鬼神护，清流自与乾坤永。

忽复飘然当去兹，泉声引韵若为哽。

坎洼讵测源流深，鸟鹊空噪梧桐冷。

君不见古人饮水必廉泉，临流洗耳须清颍。

嗟哉此水可洗心，往来祠下宜深省。

张圆觉

张圆觉　遗陈氊头

释氏三千金世界，道士十二玉楼台。

不知云鹤今何处，空使氊头夜卧阶。

张远猷

张远猷　澹山岩

岩窦天下奇，黄诗天下稀。

洞明无所隐，石势争欲飞。

雷鼓今犹在，澹仙何未归。

磨崖文断灭，苔藓却成衣。

张爚

张爚　请赵季宪主玉虚道院

来自东山东复东，飞空一剑伴丝桐。

能令矮屋疏篱下，如在十洲三岛中。

炼句入神敲夜月，谈玄动客笑春风。

闻师曾得长生诀，同采丹砂访葛翁。

张爚

张爚　上赵主簿霁宇

辞棘鸾飞远，重来棹雪舟。

政声清似水，官况冷於秋。

谱系王侯贵，文章班马流。

赈民问钱谷，名已在金瓯。

张爚

张爚　重沓岭

松间叠石步高低，啼鸟幽林听隔溪。

七尺枯藤可扶老，青鞋香汗落花泥。

张云友

张云友　灯花联句

青灯知有喜，花发满堂红。

宝饼攒金蚁，琼钗缀玉虫。

根非滋夜雨，蘥绽催春风。

照破乾坤事，能攘日月功。

燄凝中夜露，烬落五更钟。

蟾桂光无比，冰花巧不同。

无香开瑞瓣，有燄似珍丛。

鹊噪欢娱定，蛛丝信息通。

今宵真有感，好事喜相逢。

不假金乌照，应非玉斧工。

草虫空乱树，野燐谩枮蓬。

蛾至浑疑蝶，蛟飞不是蜂。

酒亲思杜老，诗咏忆韩公。

不昧本来者，孤光曜太空。

张云友

张云友　雪窗联句

霜风寒袭人，梅香清透骨。

莫色冥九峰，月华澹双阙。

青猿啸苍虬，红萤粘绿发。

滕六欲飞花，巽二急催雪。

炉烹兽炭红，帘捲鸳罗缬。

更烧古龙涎，满斟清凤血。

堆盘老榛栗，托契旧瓜葛。

笑挥白玉麈，共说丹砂诀。

飘飘志欲仙，酣酣耳正热。

松鹤警清露，烟麋卧苍樾。

一雁过天外，孤鹊绕木末。

隐约银汉星，微芒翠杉月。

烛花冻不泪，火柿拨欲灭。

回首顾壁影，开怀吐谈屑。

结习三生路，慷慨万人杰。

聚散如浮萍，死生犹幻沫。

万事一置之，四皓不渠劣。

夜深尸泣鬼，岁晚霜摩鹘。

泉涸水涯涘，云渺天空阔。

饿鼠齧枯藤，冻蝇栖琐闼。

觞咏兴未阑，烘堂各粲发。

张泇

张泇　录苔梅

老身全身著艾蒳，不耐久蛰潜拿空。

爪头拨动阳春信，香在霜痕雪点中。

张泇

张泇　题黄碧酒肆

东风吹雨水平沙，下却篮舆访洒家。

行役不知春早暮，墙头红杏欲飞花。

张蕴

张蕴　不寐

空床展转对孤檠，寒漏年长更雨声。

如此乾坤閒岁月，明朝华发满头生。

张蕴

张蕴　除夕

京国逢除夕，栖迟鬓欲霜。

春声生竹爆，岁色动椒香。

戒睡听鸡早，占诗探茧忙。

烛花频送喜，儿女笑烘堂。

张蕴

张蕴　垂虹

四岸俱地只有天，烟樯如雨落鸥前。

不知笠泽翁何许，波上清风一万年。

张蕴

张蕴　垂虹

忆着前游十四年，三高祠下夕阳船。

无钱买得鲈鱼鱠，吟就橘花香里眠。

张蕴

张蕴　春朝偶题

忙里偷閒答物华，一官随分是生涯。

春风酒棹湖堤柳，晓月吟鞯辇路花。

报喜忽闻枝上鹊，忘机时下屋头鸦。

残年钝闷今朝尽，重对菱花拂帽纱。

张蕴

张蕴　次韵月中闻鹤

月明华表语霜清，万籁沉沉静有声。

一自别来瓀树长，几回飞梦到曾城。

张蕴

张蕴　次韵月中闻鹤

孤影徘徊且月中，流离满贮酒如空。

东皇太一应来下，笑指梅花一信通。

张蕴

张蕴　翠蛟亭

道人锁蛟天柱半，客来纵蛟作奇观。

飞风动地轰晴雷，雄拿怒攫石欲开。

明珠万斛撒成雨，忽趁流云入银浦。

仙田种玉耕春烟，润流九里无凶年。

问蛟悲去何时还，道人仰笑意自閒。

月中携手听潺湲。

张蕴

张蕴　翠蛟亭呈孙元素鍊师

剡剡星虹白日寒，山香一曲落云端。

乘虬道士排空去，怒雨声摇碧玉峦。

张蕴

张蕴　丹阳道中流寓人

累土编茅古制庳，官田种秫得沽私。

自言身健无徭役，犹胜平生江北时。

张蕴

张蕴　祷雪天竺由灵鹫过冷泉

降香天竺去，瀹茗冷泉来。

新径石间过，危亭木杪开。

烟山晴茗画，霜叶湿如灰。

点检经行处，今年未见梅。

张蕴

张蕴　道场山

访碑无古迹，丹碧覆嵯峨。

塔向城中共，山从寺右多。

疏松涉溪路，远溇太湖波。

何锴书堂在，犹嫌隔翠萝。

张蕴

张蕴　道中观戽水戏书

秧马泥深茧犊閒，烛龙顾影桔槔间。

寻常六月江南雨，不比君王帑藏悭。

张蕴

张蕴　东庵与道者语有感

瘦策松间日又斜，更过东崦吃僧茶。

丹青岭树胆寒叶，水墨江天噪乱鸦。

付酒一杯真乐事，读书万卷是愁涯。

更尝世故知閒味，河水依然鬓自华。

张蕴

张蕴　多景楼

假日此登临，凄凉北望心。

戍烽孤障杳，塔影一江深。

黠虏投鞭想，将军誓楫吟。

所嗟人事异，天险古犹今。

张蕴

张蕴　凤鹤鹊三题与江社同赋

一去朝阳寂不闻，西康台北起寒云。

梧花竹实年年事，柰此喧啾百鸟群。

张蕴

张蕴　凤鹤鹊三题与江社同赋

立雪精神两瘦芦，天风入羽思江湖。

逋仙梅下曾相识，千载归来一语无。

张蕴

张蕴　凤鹤鹊三题与江社同赋

月树争枝影共寒，楂楂飞过屋头山。

五陵年少多春闷，一弹千金落等闲。

张蕴

张蕴　姑苏台

故址耕残草树秋，无人曾见鹿来游。

甬东亦是当时月，不照笙歌只照愁。

张蕴

张蕴　顾迳

海水还清浅，停杯问二豪。

雨来江色暝，沙长岸容高。

吏鞅何能脱，王程敢惮劳。

秋风柁楼底，短发不禁搔。

张蕴

张蕴　瓜洲

如此江涛更有人，佛狸竟死不能兵。

幅巾短櫂鸥前梦，未省当时有此城。

张蕴

张蕴　归雁亭

青云影里自由身，几倚阑干看不真。

又是江湖春雪尽，年年肠断玉关人。

张蕴

张蕴　何山

山因人得姓，人去佛来居。

邻有天章墓，碑无玉局书。

幽蹊通古郭，荒磵入春畲。

客子吟须冷，高峰夕照余。

张蕴

张蕴　鹤田还江石

欲留云共住，云去楚天长。

此日吾犹惜，中年别易伤。

搜吟梅下影，赌弈橘中香。

谨勿移山诺，春风入帝乡。

张蕴

张蕴　虎丘

曼陀石上无根树，历历生公说法余。

剑水一泓清澈底，至今人说有龙居。

张蕴

张蕴　惠山

石苔滑汰屋连斜，第二泉边古佛家。

一壑松风听不了，却留僧坐自煎茶。

张蕴

张蕴　寄鹤田

鹤向孤山去未归，片云竹雁与心期。

新诗不着工夫得，雪外看花独立时。

张蕴

张蕴　金山

江身台殿切空云，夜月鱼龙影不分。

八十老僧相引说，潮痕不上郭公坟。

张蕴

张蕴　京口运河上

荒荒永岸水如沟，翁仲无言立上头。

日日餫稍衔尾去，东南民力尚支不。

张蕴

张蕴　九日

细看黄花把一枝，东篱犹是昔人非。

题糕酒外豪心在，吹帽风前素发稀。

雁叫霜天悲故国，鸦翻溪树背寒晖。

百年独有閒居乐，可怪东山事竟违。

张蕴

张蕴　楝花

绿树菲菲紫白香，犹堪缠黍吊沉湘。

江南四月无风讯，青草前头蝶思狂。

张蕴

张蕴　録録

録録竟何为，衣尘日以缁。

故人閒入梦，久雨颇妨脾。

燕履登巢息，蜂程载蜜亏。

独斟莲子酒，愁绝杏花诗。

张蕴

张蕴　毗陵天庆观龙

殿阴壁老怀仁笔，头角峥嵘春起蛰。

有时麾斥惠山云，行雨归来半身湿。

张蕴

张蕴　平山和韵鹤田

琼花应自笑南翁，白发栖栖逐断蓬。

兵后百年城郭是，尘间多事古今同。

孤烟远堠如常夜，五月穷边尚冷风。

可竺莼鲈归兴尽，长吟且复付杯中。

张蕴

张蕴　平山堂吊古

隔江山色画图中，故址荒来与庙通。

画地雄吞淮海水，占星高直斗牛宫。

试评蜀味长泉变，欲唱欧词古柳空。

往事茫茫增感慨，聊凭戍卒指西东。

张蕴

张蕴　钱氏东皋

百年钟鼓园林在，人物萧疏更海乡。

藤络湖嵌山解长，花移邺本土犹香。

棋声靓昼松阴淡，扇影閒秋水气长。

莫道官忙行乐少，也分物色到奚囊。

张蕴

张蕴　秋思

暑退凉生体气佳，卷帘听雨感年华。

西风叶叶梧桐冷，开尽庭前白鹤花。

张蕴

张蕴　上海

梦断三更鹤，芦边系短篷。

听潮看海月，坐石受天风。

物至秋而化，年来我亦翁。

长歌相劳事，犹喜此樽同。

张蕴

张蕴　食蛎次韵芸隐

相黏成什伯，峰耸若山王。

攻处须犀铁，持来出蟹汤。

梅花霜后味，竹色酒边香。

坐忆游闽乐，今年始得尝。

张蕴

张蕴　祀事

误被鸡催起，隃听漏鼓稀。

书檠风展卷，香碗火生衣。

困嗅茶犹病，吟餐菊可肥。

月明天路靓，亲到帝旁归。

张蕴

张蕴　送晏桂山赴高沙郡

青衫赴阙已三迁，红旆临州不五年。

旧吏侉荣从事府，新民迎拥使君鞯。

牡丹池馆春融日，莼叶汀洲水涨天。

自是边筹谈笑办，归来仍侍玉皇前。

张蕴

张蕴　送晏桂山赴高沙郡

拦武容台彼一时，溪乡重幸得追随。

鸥前心事沧浪影，梅下吟情汗漫期。

感慨中年无近别，徘徊明月有相思。

殷勤劝醉阳关晓，受尽耶歲只自知。

张蕴

张蕴　酥

兼味醍醐外，分身乳酪中。

江南鸣穉犊，塞上寄飞鸿。

乾雨看如幻，生盐讶渐融。

腊残犹有待，煎取牡丹红。

张蕴

张蕴　岁晏用赵谊父访云心韵以寄

看春知几度，玄发故应非。

世事真犹梦，人生瘦胜肥。

竹边随意入，梅下得诗归。

缅想羊何友，湖山乐所依。

张蕴

张蕴　同寮约游香林分单韵得林字

约我当休沐，同过支道林。

棋边翻覆手，酒外太平心。

石漱晴湍细，猿吟夏木深。

归帆带疏雨，凉意满幽襟。

张蕴

张蕴　维扬即事

牛斗星边禹贡州，东南屏蔽大江流。

向来明月珠帘梦，不信秋风夜柝愁。

张蕴

张蕴　维扬即事

皂角林前野地宽，新塘路口草泥乾。

天乎如此功名事，成败观人自昔难。

张蕴

张蕴　维扬即事

茅屋芦门前市坊，居民无事亦军装。

愁来莫上城头望，西北浮云接太阳。

张蕴

张蕴　维扬即事

月明城上响边笳，一枕三更梦到家。

不耐楚氛真僻性，赋诗酌酒与琼花。

张蕴

张蕴　维扬即事

土雾如蒸暴暑天，烛龙偏驻柳边船。

三清观里风廊午，满意题诗借榻眠。

张蕴

张蕴　午日次韵池袭父

小泊蘯香柳下矶，重逢佳节感年时。

束蒿偶作人形想，采药须供国手医。

江镜愿为明主监，楚菰愁赋逐臣词。

酒边听尽敲篷雨，数日淮南去未迟。

张蕴

张蕴　西湖清明

芳天新霁惠风和，软录平堤凝不波。

桃李无言看客惯，楼台如画占山多。

游裾匝路填车马，翠榜开延斗绮罗。

寂寂寒烟生水面，白鸥飘柰此月明何。

张蕴

张蕴　溪上

今夕知何夕，吾意亦良适。

明月满船蓬，清风动帷席。

过雨前溪浑，停云半空白。

衰荷无娇红，老梧有枯碧。

频更烛对棋，仍把酒浇石。

岁行变暄凉，朋情慨离索。

相思日以长，孤吟夜方寂。

露下客衣单，草际萤光奕。

年年修玩心，一醉不得惜。

张蕴

张蕴　喜李鹤田至次阮云心韵兼寄

月树秋来碧几寻，古芗熏彻紫芝吟。

无因得去陪清赏，只寄山君一寸心。

张蕴

张蕴　喜李鹤田至次阮云心韵兼寄

浇酒逋梅又几回，愁吟旧雨独登台。

星星鹤语山窗晓，割得云心古锦来。

张蕴

张蕴　新晴

林影熹微晓乍晴，老於世故独关情。

连烽未撤边头戍，积潦犹妨陇上耕，

几为饷蚕忧湿叶，得因漂麦困饥萌。

龙公多事多劳耳，万理由来要得平。

张蕴

张蕴　月泉纪游

小春霜琮晓，閒访古招提。

何岁斋鱼废，初弦顾兔迷。

先民堂上像，寓客柱间题。

僧户蜂分小，山形虎穴低，

松青江庙北，竹老野桥西。

亲汲卿煎茗，深登信杖藜。

琴师年九址，相见手重携。

张蕴

张蕴　云间

倦倚柁楼闻鹤唳，半生此地一经过。

机云故月荒凉宅，湖海新秋浩荡波，

晓{左舟右定}红莲商客市，夜窗白苧女儿歌。

吟边冷被沙鸥笑，衣化京尘鬓亦皤。

张蕴

张蕴　霅川次韵鹤田

苕霅双流合，帆樯万里通。

连山黄独雪，一雁白蘯风。

酒户春醅浅，鱼村晚市同。

旧游蕉鹿外，未老已成翁。

张蕴

张蕴　斋宫偶题

众绿扶疏雨气清，柳花吹作小池萍。

文窗昼寂斋房邃，三漱华池诵玉经。

张蕴

张蕴　正月二日雪

雨送冬雷了，如篵堕晓晴。

萦盈溪树色，骚杀纸窗声。

着瓦消还易，因风冻不成。

纷纷门外屦，犹自贺元正。

张蕴

张蕴　至后

阳生七日验飞葭，衮衮天机岁载华。

江草未圆青帝梦，香芸漏洩与梅花。

张蕴

张蕴　重游大涤洞天

涧水冷冷石发新，松花香靓翠崖深。

云生不没仙人迹，丹化犹啼捣药禽。

洗眼人多求圣水，醒心吾独爱清音。

杖藜更欲过新洞，无柰春空又作阴。

张蕴

张蕴　朱柿

慈恩分种远，骈实渥如丹。

垂野华星大，然云火树寒。

蟹螯徵有忌，牲血讶难抟。

七绝虽堪赏，无劳把核鑽。

张载

张载　八翁十首

步虚声裹八奇翁，八奇须信古英雄。

宾朋未散山翁醉，听歌同入醉乡中。

张载

张载　八翁十首

傅岩岩下筑岩翁，幽通心与帝心通。

忧勤未感思贤梦，相霖何日见成功。

张载

张载　八翁十首

磻溪溪畔钓鱼翁，濯缨溪水听溪松。

龟猷未告非熊兆，渔蓑堪笑老龙钟。

张载

张载　八翁十首

老原原上卜年翁，感天功业动天聪。

流言未信成王悟，悟成全得起禾风。

张载

张载　八翁十首

龟山山下感麟翁，麟翁知己几时逢。

自从颜孟希踪后，几人今日更希踪。

张载

张载　八翁十首

青牛西去伯阳翁，当年夫子叹犹龙。

立言为恐真风丧，岂知言立丧真风。

张载

张载　八翁十首

寓言豪诞漆园翁，夸谈名理浩无穷。

早知悬解人间世，争知悬解不言中。

张载

张载　八翁十首

一身无碍竺乾翁，遍贺身世戒身同。

船师从我乘桴去，顽空中与指真空。

张载

张载　八翁十首

褒斜谷口卧龙翁，遍圆身世戒身同。

不应三顾逢先主，至今千载慕冥鸿。

张载

张载　八翁十首

篮舆多病八吟翁，云宾溪叟恣游从。

清时无事青山醉，青山仍醉最青峰。

张载

张载　芭蕉

芭蕉心尽展新枝，新卷新心暗已随。

愿学新心养新德，旋随新叶起新知。

张载

张载　白发

白发千梳书景暄，鸟瓶一啜夜窗寒。

庙堂勤苦茅斋静，不见人心是两般。

张载

张载　贝母

贝母阶前蔓百寻，双桐盘绕叶森森。

刚强顾我蹉跎甚，时欲低柔惊寸心。

张载

张载　别馆中诸公

九天宫殿郁岧峣，碧瓦参差逼绛霄。

藜藿野心虽万里，不无忠恋向清朝。

张载

张载　别后寄吕子进

篱鷃云鹏各有程，匆匆相别未忘情。

恨君不在篷笼底，共听萧萧夜雨声。

张载

张载　春晚

云霭浮空半雨晴，茅簷未忍扫残英。

欲将春物飘零尽，只有黄鹂一两声。

张载

张载　春晚

浮花浪蕊自纷纷，点缀莓苔作绣茵。

独有猗兰香未歇，可纫幽佩击余春。

张载

张载　登岘首阻雨四首

羊公风绩几经秋，独绕龟趺为少留。

欲问荆人寻旧事，一江青泚自东流。

张载

张载　登岘首阻雨四首

江浮云影抱层栏，云外青山一水间。

尽日倚阑看不足，仗藜欲去更回环。

张载

张载　登岘首阻雨四首

江风飞雨上雕栏，庭树萧萧景自间。

向晚浮云遮不尽，好山浑在有无间。

张载

张载　登岘首阻雨四首

庭前古木已经秋，天外行云暝不收。

倚杖却寻山下路，一川风雨湿征辀。

张载

张载　东门行

古风出东门，我行乐巾綦。

今歌乐门行，牵衣强留甘餵糜。

仗剑去，忽如遗，

时清君去予心哀。

张载

张载　度关山

度关山，循九州，

省耕宽徭询明幽。人为贵兮，

哀我人斯敢予休。

张载

张载　葛覃解

葛蔓青长谷鸟迁，女工兴记忆归安。

不将贵盛骄门族，容使亲心得尽欢。

张载

张载　孤宦

孤宦殊主意自违，邻光兹幸吒余辉。

人心识尽童心灭，世事谙多乐事稀。

直有岁寒甘柏说，终无春思惜花飞。

岂同毛刺墦间客，向望他门卜所依。

张载

张载　古东府　短歌行

灵旗旨，不庭方，

大风泱泱天外扬。短箫歌，

歌恺康，明廷万年，

继明重光。曾孙稼，

如茨梁，嘉与万邦，

纯蝦有常。

张载

张载　合云寺书事三首

山前咫尺市朝赊，坦屋萧条似隐家。

过客不须携鼓吹，野塘终日有鸣蛙。

张载

张载　合云寺书事三首

夹屋青松长数围，午见摇影舞僛僛。

幽禽叶度鸣相应，时引残声过别枝。

张载

张载　合云寺书事三首

竹间幽径草成围，藜杖穿云翠满衣。

石上坐忘惊觉晚，山前明月伴人归。

张载

张载　和薛伸国博漾陂

几年烟浪掩遗踪，今意扶持古意同。

簪笏每游高圣世，蓴鲈聊为快秋风。

轻阴岛屿莓苔湿，夜雨蛟龙窟穴空。

南浦云峰晴不乱，北窗溪木暗难通。

春浓岸柳成行碧，日暖汀花取次红。

岁月可悲唐废苑，山河终近汉离宫。

归禽影转沙堤曲，处士居邻竹坞东。

星斗已知天象富，菱蒲堪喜地毛丰。

持竿幸有鱼充鼎，混俗须嗟鹤在笼。

吏隐苟能游物外，江乡何必羡吴中。

张载

张载　候人

林木南山荟蔚时，工斤樵斧竟朝侪。

举知趋利青冥上，不念幽闺季女饥。

张载

张载　鸡鸣

鸡鸣噀噀兮台怀忧，兄弟表里兮台心求。

黄金门，白玉堂，

置酒恺乐，荣华有光。

桃伤李僵，尔如或忘。

张载

张载　集义斋

小斋新创得新名，大笔标题字势轻。

养勇所期戾孟子，动心那肯诧齐卿。

川流有本源源听，月入容光处处明。

此道几人能仿佛，浪言徒遣俗儒惊。

张载

张载　间居书事

轻风拂拂撼取柽，庭户萧然一室清。

隔叶蝉鸣微欲断，又闻余韵结残声。

张载

张载　江上夜行

冰壶潋滟接天浮，月色云光寸寸秋。

不用乘槎历东海，一江星汉拥行舟。

张载

张载　鞠歌行

鞠歌胡然兮，邈予乐这不犹。

宵耿耿其尚寐兮，日孜防备焉继予乎厥修。

井行恻兮王收，曰曷贾不售兮，

阴德音其幽幽。述空文以见志兮，

庶感通乎来古。骞昔为之纯英兮，

又申申以告。喜弗跃兮麾弗前，

千五百年，寥哉寂焉。

谓天实为兮，则吾岂敢，

羌审已兮乾乾。

张载

张载　句

一目全牛万隙开。

张载

张载　句

无疑菱荇香。

张载

张载　句

十载相从应学得，怕人知事莫萌心。

张载

张载　句

旭燕羁鸿共断魂，荻花枫叶泊孤村。

张载

张载　句

若厌尘沙随马足，却思风浪拍船头。

张载

张载　句

无限寒鸦冒雨飞。

张载

张载　句

红树高高出粉墙。

张载

张载　句

春菰牙露翠，水荇叶连青。

张载

张载　句

叵要居仁宅，先须入礼门。

张载

张载　卷耳解

闺阃诚难与国防，默嗟徒御困高冈。

觥罍欲解痡瘏恨，采耳元因备酒浆。

张载

张载　绝句

两山南北雨冥冥，四牖东西万木青。

面似骷髅头似雪，后生谁与属遗经。

张载

张载　君子行

君子防未然，见机天地先。

开物象未形，弭灾忧患前。

公旦立无方，不恤流言喧。

将圣见乱人，天厌懲孤偏。

窃攘岂予思，瓜李安足论。

张载

张载　克己复礼

克己工夫未肯加，吝骄封闭缩如蜗。

试於中夜深思省，剖破藩篱好大家。

张载

张载　老大

老大心思久退消，倒巾终日面岧峣。

六年无限诗书乐，一种难忘是本朝。

张载

张载　乐处

乐处加功勉处行，事无甘苦必心亨。

絥衣容有文章在，低首时人莫怨争。

张载

张载　刘阳归鸿阁

帘卷晴空独倚阑，冥鸿点点有无间。

秋风注目无人会，时与白云相对间。

张载

张载　吕不韦春秋

秦市金悬鲁史修，措辞当日两难求。

书传果在西迁后，锥口诸儒未必休。

张载

张载　梦中

楚峡云娇宋玉愁，月明溪净印银钩。

襄王定是民前梦，又抱霞衾上玉楼。

张载

张载　牧牛儿

牧牛儿，放牛莫放涧水西，

涧水流急牛苦饥。放牛莫放青草畔，

牛卧得划儿异懒。随牛莫着鞭，

几年力作无荒田，雨调风顺租税了，

儿但放牛相对眠。

张载

张载　契重

契重金兰屈指谁，偶然倾盖接英辉。

疏慵唱和应嫌晚，久淡封题莫厌稀。

致主每思烹鼎说，剪戎何日檄书飞。

安仁久识儒家乐，老大情怀渐有依。

张载

张载　日重光

日重光，天际翔，

愿言贞明永瞻望。月重轮，

淡溟渊，愿犹月之恒，

协帝仪中天。

张载

张载　圣心

圣心难用浅心求，圣学须专礼法修。

千五百年无孔子，尽因通变老优游。

张载

张载　诗上尧夫先生兼寄伯游正叔

先生高卧洛城中，洛邑簪缨幸所同。

顾我七年清渭上，并游无侣又春风。

张载

张载　诗上尧夫先生兼寄伯游正叔

病肺支离恰十春，病深樽俎久埃尘。

人怜旧病新年减，不道新添别病深。

张载

张载　诗一首

昌谷五月稻，平田垂青玑。

遥峦相压叠，颓绿互蔽芾。

竹香满凄寂，粉节涂生卉。

攒虫锼古柳，芳径生红纬。

莺唱子夜歌，瀑悬楚被翡。

昭华寒不粟，贵嫔暑无痻。

桂蕊女几簪，蕙花神娥扉。

碧锦帖花柽，香衾事残贵。

霞巘殷嵯峨，烟岚互叆叇。

辟月舒窈斗，元云为仿佛。

{上雨下矜}{上雨下昕}宛虹带，天空繁星衣。

古桧拿屭趂，水华融觱沸。

销声永藀轴，栖隐耽岑蔚。

请事鸿宝元，至澹味无叶。

悲歌激流风，逸响迥秋气。

张载

张载　诗一首

学易穷源示到时，便将虚寂眇心思。

宛如童子攻词赋，用即无差问不知。

张载

张载　书斋自儆

书前有易不知易，玄上求玄恐未玄。

白首纷如成底事，蠹鱼徒自老青编。

张载

张载　送苏修撰赴阙四首

秦弊于今未息肩，高萧从此法相沿。

生无定业田疆坏，赤子存亡任自然。

张载

张载　送苏修撰赴阙四首

道大宁容小不同，颛愚何敢与机通。

并疆师律三王事，请议成功器业中。

张载

张载　送苏修撰赴阙四首

阖辟天机未始休，衫衣胝足两何求。

巍巍只为苍生事，彼美何尝与九州。

张载

张载　送苏修撰赴阙四首

出异归同禹与颜，未分黄阁与青山。

事朵爽忽秋毫上，聊验天心语默间。

张载

张载　宿兴庆池通轩示同志

清湘庭下千竿竹，百尽斑斓耸苍玉。

通轩轩外万顷陂，陂接南山天与齐。

唐基一坏半禾黍，举目气象增愁思。

我来正当摇落时，尘埃七日无人知。

东平叔子信予友，问学不厌坚相随。

叔子莫痛凤沼湮，又莫悲愁花萼堕。

所忧圣道久榛塞，富贵浮云空点涴。

张载

张载　睢阳五老图

太平气象养高闲，宴赏诸公老致冠。

朝野已闻亲相业，庙堂曾睹漆丹桓。

形容杰出新图粲，德泽雄沾旧俗寒。

一片忠心涵国史，桑田虽迹迥谟看。

张载

张载　题北村六首

陆轴呕哑麦上场，讴歌声韵满村坊。

茅斋病叟安闲久，帝力民欢殆两忘。

张载

张载　题北村六首

求富诚非憎执鞭，安贫随分乐丘园。

两间茅屋青山下，赢得浮生避世喧。

张载

张载　题北村六首

负郭吾庐二顷田，面山临水跨通川。

苏秦妾妇无高识，盛诧腰间六印悬。

张载

张载　题北村六首

风泉盈耳鬓斑斑，林下幽窗对万山。

女子职修箪食足，病身何幸亦安闲。

张载

张载　题北村六首

不堪烦暑病荒城，六月倏然寓野亭。

珍重南山且归去，再来相望雨中青。

张载

张载　题北村六首

渭南泾北已三迁，水旱纵横数顷田。

四十二年居陕右，老年生计似初年。

张载

张载　题解诗后

置心平易始通诗，逆志从容自解颐。

文害可嗟高叟固，十年聊用勉经师。

张载

张载　土床

土床烟足紬衾暖，瓦斧泉乾豆粥新。

万事不思温饱外，漫然清世一闲人。

张载

张载　我欲

我欲庭前木叶疏，病枝衰蔓手披除。

从今燕坐无通塞，来往风烟任卷舒。

张载

张载　萱草

萱草花开十日余，花繁日日倍于初。

朝开暮落终非计，栽活青松渐剪除。

张载

张载　燕歌行

小雅废兮，东山不作。

哀我人斯，皇心不乐。

焌哉斯人，胡然而天兮，

王师于铄。

张载

张载　一室

九万笑鹏抟，幽居一室宽。

雨声便早睡，酒力压新寒。

懒觉闲多味，衰知死有端。

此生吾自断，不断梦邯郸。

张载

张载　移疾

移疾谢华省，问耕还弊舍。

扶持便疏慵，旷僻逃将迓。

书棋莎径侧，暮粥梧阴下。

久矣澄清心，永愧桑弧射。

张载

张载　忆别

柳絮飞时与君别，南楼把酒看明月。

月似当年离别时，柳絮如君何处飞。

千书百书要相就，思君不见令人瘦。

念君情意只如初，顾我形骸已非旧。

朝来有信渡黄河，雁足击书多纲罗。

城南城北芳草多，月明如此奈愁何。

张载

张载　游山寺

冻仆堆堆依灶燎，山僧草草具盘飧。

井丹已厌尝葱叶，庾亭何劳惜薤根。

张载

张载　有丧

有丧不免道终非，少为亲嫌老为衰。

举世只知隆孝妣，功缌不见我心悲。

张载

张载　虞帝庙乐歌辞

皇胡为兮西山之幽，翳长薄兮府清流。

眇冀州兮何有，眷兹士兮淹留。

皇之神兮如在，子我民兮不穷以爱。

沛皇泽兮横流，畅威灵兮无外。

洁尊兮肥俎，九歌兮拓舞。

嗟莫报皇之佑。皇欲下兮俨相羊，

烈风雷兮暮雨。虞之阳兮漓这浒，

皇降集兮巫屡舞。桂酒淇兮瑶觞，

皇之归兮何所。听驾兮天门，

羽毛兮缤纷。俯故宫兮一慨，

越宇宙兮无邻。无邻兮奈休，

七政协兮群生嘉。信玄功兮不宰，

犹仿佛兮山阿。

张载

张载　岳阳书事

洞庭水落洲渚出，叠翠疏峰远湮没。

重楼百尺压高城，画栋沉沉倚天阙。

湖光上下天不融，中以日月分西东。

气凌云梦吞八九，欲与溟渤争雌雄。

澄澜无风雨新霁，一日万顷磨新铜。

琉璃夜影贮星汉，骑鲸已在银潢中。

湘妃帝子昔何许，但有林壑青浮空。

苍梧云兴不可见，遗恨千古嗟何穷。

须臾暝晦忽异色，风怒涛翻际天黑。

乘陵濑壑走魑魅，停滀百怪谁能测。

忍看舟子玩行险，更欲飞帆借风力。

安得晴云万里开，依依寒光浸虚碧。

张载

张载　赠司马群实

二龙闲卧洛波清，今日都门独乌行。

愿得贤人均出处，始知深意在苍生。

张载

张载　诸宫观梅寄胡康侯

欲驱残腊变春风，自有寒梅作选锋。

莫把疏英轻门雪，好藏清艳月明中。

张在

张在　题兴龙寺老柏院

南邻北舍牡丹开，年少寻芳日几回。

惟有君家老柏树，春风来似不曾来。

张瓒

张瓒　武侯祠

帝城谁送应商金，故垒萧萧岁月深。

山势北来连鸟道，水声东去作龙吟。

西风老树惟寒鹊，落日荒郊只暮砧。

不有少陵诗句在，草堂何处共追寻。

张璪

张璪　落雁亭

千古南谯炳地灵，穿云雁塔自层层。

残烟落日荒墟上，父老相传落雁亭。

张璪

张璪　琼花

此花已去不须嗟，亡国亡家总为他。

父老不知前日事，逢人口口道琼花。

张泽

张泽　琅邪山清风亭

滁阳承乏多閒暇，时入山中访道安。

何处披襟却烦暑，清风亭上久盘还。

张昭远

张昭远　喜雨诗

试将丹恳□青霄，还话田畴万里焦。

不是湫龙解兴雨，元来滴滴自心苗。

张昭远

张昭远　喜雨诗

祷旱何妨抵死求，分明在处有神湫。

只消一念精诚格，立使风雷布九州。

张昭远

张昭远　喜雨诗

幽谷从来分外清，那堪雨过月华新。

行将高谢浮名事，卜筑岩旁效子真。

张昭子

张昭子　挽赵秋晓

亭亭玉树世间稀，天与科名不与时。

倍厚每生同族敬，风流多结贵游知。

吾於鲁肃情偏厚，客谓文园疾莫支。

抚几自悲还自慨，喜君跨灶有诸儿。

张昭子

张昭子　挽赵秋晓

家住青山擅一丘，菜畦花圃足夷犹。

哲人造物何悭寿，公子平生不识愁。

鸡黍情缘成梦断，莺花心性盖棺休。

草亭吟卷今犹在，读向西风老泪流。

张珍奴

张珍奴　诗一首

逢师许多时，不说些儿个。

及至如今闷，损我援笔末。

张镇初

张镇初　游鼓山

笼翎圈里著禅关，顶有奇峰蹬可攀。

上下乾坤大千界，东西陆海两三山。

临沧雾向风前解，喝水泉因雨后潺。

一宿迷归山莫晒，小窗经日对孱颜。

张镇孙

张镇孙　白云对月

万山飞翠映瑶空，一抹晴霞淡复浓。

何意海风吹不断，归鸦飞带过前峰。

张镇孙

张镇孙　和御赐诗

圣主游心六艺文，先皇成宪自常遵。

天人亲屈九重问，岭海同归一视仁。

已忝胪传魁众俊，复叨燕衔逮微臣。

终身祗佩丁宁训，远到功名愿自珍。

张镇孙

张镇孙　水帘洞

岧峣仙境倚层丘，百尺泠泠瀑素流。

春长绿莎成绣幕，夜留新月作琼钩。

涧边云护千年韭，岩底凉生六月秋。

欲访安期何处觅，药炉丹灶且追游。

张镇孙

张镇孙　谢恩诗

当宁宵衣务得贤，草茅保足副详延。

天人要语垂清问，仁敬陈言上奏篇。

愧乏谋猷裨乙览，忽惊姓字首胪传。

乾坤大德知难地，誓秉孤忠铁石坚。

张镇孙

张镇孙　夜过白云话别

江城话别思依依，天远山青入望微。

正好楼头共明月，可堪遥对白云飞。

张镇孙

张镇孙　夜过白云话别

遥看天际白云浮，渺渺西飞谁与谋。

归去扶溪溪水阔，秋来还上越台否。

张镇孙

张镇孙　夜过白云话别

日乾夕阳自惺惺，切实工夫在性情。

千古相传真要法，圣贤元共此心灵。

张镇孙

张镇孙　夜过白云话别

圣贤今古在吾人，敬义功深德自邻。

莫叹桃源仙迹杳，杖藜随处武陵津。

张震龙

张震龙　挽赵秋晓

蚤岁看花遍上都，谓宜东序著河图。

亭亭玉树风前皎，浩浩璇源夜半枯。

自是死生存定数，绝怜神骏蹶长途。

此行不返神清洞，应抗龙髯去鼎湖。

张正己

张正己　上元口号

绣车箫鼓动香街，铁锁龟城度晓开。

仙凤传香留蜀国，夜龙衔烛上蓬莱。

月如流水随天远，人似夭桃出洞来。

无限风光追不尽，只惊信马到瑶台。

张之才

张之才　广野轩

城隅荒僻地，潇洒亦清虚。

雅有林泉乐，閒同郊野居。

小园春自好，幽迳客来疏。

张知复

张知复　读浯碑漫成一绝

开元天子乐升平，肯向华清戒履冰。

纵有浯溪溪上石，元郎何意颂中兴。

张知退

张知退　一眃泉

泉形如眃水波圆，一勺之多可悟全。

试看灵湫轻洒处，甘霖顷刻遍秦川。

张埴

张埴　八月实四夜池上

池南夜观天，斗柄长篱离。

其间第四星，此点光犹痴。

流空万萤火。照我双鬓丝。

相待沧海月，坐到三更时。

须臾众色尽，造化一事奇。

手中公瑾扇，皎然相发挥。

风翻头上巾，舞过池影西。

惟有鸡冠两树花，一笑如受缠头归。

张埴

张埴　朝阳前对红蓼

不更江上伴渔翁，独特移根一亩宫。

人见空空当北面，谁知节节受西风。

云衣不使通身绿，露惨能令满意红。

却笑曾看齐物论，夜来灯火事匆匆。

张埴

张埴　赤壁矶

秋清亦足发，弄不俯晴川。

顾影非坡月，昂首是梵天。

人才三国后，边信十年前。

吹备归樊口，芦花落满船。

张埴

张埴　酬长沙邓寿甫

泉翁上下数千年，精力平生涑水然。

白发满头犹未了，青灯与影每相邻。

书成不与无金谷，宝秘惟知有木天。

两夜秋窗风雨暗，老人也有可炊烟。

张埴

张埴　酬黄帝锡见和

龙髯初一振，人尽息其机。

池静朱华出，山凉白鸟归。

洒能无已已，诗岂去非非。

仰面楚天过，浮云似白衣。

张埴

张埴　酬刘和叔

儿时说伯亦吾羞，章甫何如不世谋。

延伫群龙开日月，可堪两鸟聒春秋。

十年谩说江湖尔，末路唯求饱暖休。

心事黄花同□皦，保当篱下话从头。

张埴

张埴　酬谢谦山所寄

老农群儿去聚沙，不知桃子结西华。

归来乡井半鬼录，依旧湖山一会家。

白盖年深蜗浼浼，绿阴人静鹊槎槎。

江流依旧皆明德，解见南涯媒北涯。

张埴

张埴　初夏湖山

重台栀子玉攒花，初夏湖山一供嘉。

三嗅馨香几欲泣，年时曾食故侯瓜。

张埴

张埴　初夏湖山

今朝二供亦相宜，眼底忘忧粲是诗。

有恨春风不相待，山林着在日长时。

张埴

张埴　初夏湖山

三供飞来个白鸥，炯然点破一池幽。

午阴小扇人回首，何许白蘯江上愁。

张埴

张埴　初夏湖山

山灵浑不倦差排，四供相随好雨来。

花木成行新膏沐，麻鞋更上一层台。

张埴

张埴　初夏湖山

五供翛然可是鲜，一生只抱石头眠。

死应不恨为冯剑，夏日攸山二十年。

张埴

张埴　初夏湖山

六供菖阳气味真，还教绳墨百年身。

幅巾清脱山风外，都等离骚说众人。

张埴

张埴　歜节南司洲驿

年年漂泊得康强，美景良辰每不忘。

千丈木兰从梦见，一瓢菖歜在淮香。

人生慷慨黄金短，天下升平白发长。

回首石桥正惆怅，小儿江口日凉凉。

张埴

张埴　春日瓶花

鸟鸣木阴深，鱼动陂水漫。

燕坐南窗下，欣然得幽伴。

盈盈菩萨面，一莞生几案。

恍如空堕落，着我丈室看。

地偏风日隔，香艳不耗散。

无土种一根，他乡得把玩。

娇娆目接熟，老丑面失半。

物忌停涵久，无嫌汲新换。

不怀妙色身，长作如是观。

张埴

张埴　春日武昌南楼

客上高楼春已非，山花无语野禽啼。

未论老子从前事，且看涪翁以后题。

汴水悠悠云尽处，襄州漠漠月明西。

登临岂是为行乐，试倚长风听鼓鼙。

张埴

张埴　此心过酬韵

雨余玉带已浮杯，未办庞眉一笑陪。

春向五更抛我去，君从何处看花来。

商丘大夏三十魄，白水青松大小回。

此去政须笼短帽，瑶阶领鹤恣徘徊。

张埴

张埴　答爱吾

无何母子靡不足，偏提进退问为谷。

闲心青山双属玉，江南野水连天绿。

张埴

张埴　答彭秉山

万里夷夏范我躯，如鸱百发一无虚。

却呼赤手烹双鲤，便计长竿上六鱼。

此去重看黄鹤赋，所惭未识古蒙书。

吟身只倚春风健，道不能颇盍不蜍。

张埴

张埴　答彭以直

南山岁云莫，此日别玄同。

至今梅花句，华耀白发翁。

三见秋江月，何事苦萦系。

两夜金风生，吹清几山桂。

所思酹尊酒，叱鬼上车柳。

长笑镜石边，更作推敲手。

炯然此心期，相照应万时，

黄千不用多，拜手藏君诗。

张埴

张埴　答士宜

老来凡事不须知，只着冲襟向圣涯。

怊怅无人思祸水，一窗夜雨客谈诗。

张埴

张埴　答士宜

书生何饰结天各，忽放晴光渺四涯。

一片归心湖草外，轻风摇艇自吟诗。

张埴

张埴　答吴子登

闲随川上弄晴漪，归饮无何政谓宜。

云去但惊山朵朵，月明空想佩离离。

高楼长笛无人听，一日三秋有我诗。

此意悠悠浮剑外，绿阴深处只莺知。

张埴

张埴　答曾清甫

看花都是梦，听雨甚於秋。

白石年年烂，黄金日日愁。

有余刍一束，不足橘千头。

我醉如眠尔，何须百尺楼。

张埴

张埴　答曾清甫

曲不闻中散，枰犹对弈愁。

相忘君象小，忍记妇眉愁。

周版新编齿，秦箕旧会头。

白云知识远，跨海结成楼。

张埴

张埴　登白帝城楼

春取花归去，纷纷擘柳绵。

千年汉城郭，万里禹山川。

西雨生新浸，东晖隔薄烟。

客愁如峡草，生下楚台前。

张埴

张埴　登岳阳楼

临风把酒此何时，白首登临亦暮迟。

一片湖光寒日里，品题都是北来诗。

张埴

张埴　登岳阳楼

冻云吹尽楚天宽，鸿去冥冥叫不还。

饶得两翁文墨在，至今楼上伴君山。

张埴

张埴　登岳阳楼

坐拥湖山把一麾，当年吏部只吟诗。

平章功业如今许，弃了吟诗选得碑。

张埴

张埴　东湖汤饼后进翁展墓饮嵩山踏雨泳归在行相继属和兰亭集献之噤无半

诸老襟期三十1′，看花杖屦又栖禅。

春风不断期文意，嘘拂衣冠着一边。

张埴

张埴　东湖汤饼后进翁展墓饮嵩山踏雨泳归在行相继属和兰亭集献之噤无半

溪桥三日雨轻过，归影苍凉雨奈何。

诗落邙山松柏后，相看有愧少陵多。

张埴

张埴　冬夜李仲玉寓所

门关晡半掩，鸟雀远相呼。

星宿生圭窦，春风在石炉。

不胜亲友念，有恨岁年徂。

坐久四邻静，寒灯势颇孤。

张埴

张埴　洞庭登陆池楼

成陆成池嘘吸间，是谁梦里得其端。

茫乎世界虚空立，到此人生束缚宽。

潮色龙边涂月湿，卿心雁外抱云寒。

明朝又踏桃源去，所可忧兮行路难。

张埴

张埴　读陈公孟等伏阙书

世故相驱入市蓝，无情公用亦难堪。

温乎此岂神人肯，群也其如祖父惭。

午夜天狐摇北斗，东风雨射满江南。

青山白叠仙吟处，岂不酣酣战阿三。

张埴

张埴　杜园九日红梅主人以为瑞彭潜心索赋

鞠后西风醉饮醇，醖香酿影夺初春。

几年江县依缘旧，一笑孙枝造化新。

钿翠半偏如意悮，钥鱼晓放守宫人。

是谁不识花为瑞，分寸跻攀及太真。

张埴

张埴　对木犀

楚山秋色半凄凉，谁与炊成万粟黄。

明月尚在天上本，西风未了世间香。

猝然甚有惭羊脾，老矣何曾识蟹肠。

若得一株红照几，白头今夕醉柴桑。

张埴

张埴　风雨后有怀

凄凄如此雨，仆仆是何人。

野饭徒炊湿，泥行亦浃旬。

斯文从古有，我辈及今贫。

岁晚归南郭，为靴不用银。

张埴

张埴　奉韵酬谢

得失无常所未论，相辉辈行几人存。

小山政自惭为弟，老瓦何期饮到孙。

橘盎且还诸老乐，梅花尤是丈人尊。

向谁谓我翻公案，持向风流觅一樽。

张埴

张埴　庚午蛾眉亭

漠漠西淮云散，滔滔东海潮归。

鸥鸟飞来石壁，柳花扑上人衣。

张埴

张埴　庚午蛾眉亭

月明宫袍窅窅，新沙钓艇浟浟。

犀口不能一语，蛾眉只管千愁。

张埴

张埴　馆中写怀寄光山琴庵

动眜六合间，是谁行春风。

万有本天分，此气何冲融。

一嘘着旧树，向朵班新红。

居然受巧摘，持以当晴穹。

相期到烂漫，一笑成舂容。

政不满金谷，何复言锦宫。

未尝五日雨，人事乃尔穷。

亦思发幽抱，求勿孤天工。

跛履去洛阳，打拐不谓同。

旦莫造化手，倘侠辟可衷。

张埴

张埴　果泉来馆中

渤海刀将卖，延陵剑又来。

未莎霜后鞠，已蘤腊前格。

有客吟今雨，何人爱古罍。

长裾青剡剡，不但旅颜开。

张埴

张埴　过洞庭书所见

湿烟吹起岸东西，渔子藏舟竹四围。

脱下蓑衣扬去雪，不教人道钓鱼归。

张埴

张埴　过玉山庄居

樵路交行石，人家半住云。

向来披野服，曾到醉山樽。

虎迹沿波见，鸡啼隔树闻。

白头离乱日，只认是桃源。

张埴

张埴　合江亭

踏到城隅路尽头，焌湘两水忽交流。

炉薰不断征蛮祀，碣墨空遗责楚羞。

石鼓无声山落木，朱陵未觉月生洲。

冷吟绿净不得句，手搅天风更上楼。

张埴

张埴　和汉东先生韵六首

青瓢归自沧海头，眇然天地飞一鸥。

今人来来古人去，我自认我山中楼。

张埴

张埴　和汉东先生韵六首

行行采芝复采芝，相期万世同一时。

可怜群动相啖食，利害悱然争朵颐。

张埴

张埴　和汉东先生韵六首

{宏宀换竹}来黄鹤问故里，养得白鸦在玄田。

人生擘划千古岁，碧桃开向母楼前。

张埴

张埴　和汉东先生韵六首

凌明放龙去饮泉，何事此牧不在天。

山中锄芝亦不恶，未入一班输群仙。

张埴

张埴　和汉东先生韵六首

一枰胜负何有心，往往局外多堪吟。

今人未晤烂柯意，祗道岁月青山深。

张埴

张埴　和汉东先生韵六首

举知欲各天狼时，草木零落美人迟。

中年新知旧别意，悲乐相忘荃独宜。

张埴

张埴　和梅溪岁晚所寄

客里无鱼未易禁，春风颇忆洞庭针。

可能更问诙谐肉，发已如今不及心。

张埴

张埴　和彭秋宇四月所唐律

囅声铁聚杯湖上，霍地金舂镜石前。

凤至祗和成二老，龙眠不作可千年。

南楼暂阻诗同赋，东郭还存履未穿。

一优江湖真活计，阿戎肯教第三联。

张埴

张埴　和舒波社日清明

小试麻鞋路半乾，归来连得好诗看。

去年曾被梅花恼，今过林边辄齿寒。

张埴

张埴　湖山馆中酬谢士宜

吾道不可东，老雁踏长云。

太息复太息，青海枯成尘。

喙短莫叫空，此物弗贷人。

顾影正念群，一唳生湖滨。

张埴

张埴　湖山馆中酬谢士宜

春风采蘯花，悠悠万里道。

及听负囊歌，又见骑驴好。

羲和不停策，天地日已老。

大笑奉美人，谁言头白早。

张埴

张埴　惠白团扇

藤经剡雪通姿哲，筠度湘秋刮骨清。

两洁不容尘有污，一圆还与世无争。

生来肖貌难为遁，老去挥毫岂足名。

林下好风差自快，忍歌桃叶若为情。

张埴

张埴　鸡冠花

墙东鸡冠树，倾艳为高红。

旁出数十枝，犹欲助其雄。

趙容夺朝日，桀气矜晚风。

俨如斗胜归，欢昂出筠笼。

张埴

张埴　鸡冠花

众卉在篱下，惆怅秋光同。

老农面寸垢，满口封培功。

吾亦事吾事，买菊浇寒筒。

张埴

张埴　寄樊口郑石谷

春日曾交问，炎天不欲书。

变惭吾事谬，岂愿后人疏。

古有嗤章甫，今无购子虚。

极思樊口酒，共煮井头鱼。

露白蒹葭冷，江清潦水除。

年华已如此，又可膏吾车。

张埴

张埴　寄樊上友人

凤凰览德辉，鷾鴯恋庭宇。

吟诗已戴白，未能参此语。

百川谷口翁，一笑辋川路。

桃红杨柳绿，莺歌蝴蝶舞。

春风吹野水，饮客如渴虎。

夜业作老梦，鸟啼掌中偻。

白驹千五百，乐固不偿苦。

当来渔父湄，慷慨解力睡。

宾饯十牛鸣，分寸屐齿土。

何如归霜崖，夜取白石煮。

长孙汲涧水，拾薪三四五。

日出如羊胛，家人皆可饮。

张埴

张埴　寄黄秀峰

春风两眼合看花，今年却不在黄家。

世间岂无鱼羹饭，不似黄家能顿顿。

未应南楼复南楼，江湖添个新白头。

午夜横眠看星斗，玉柄摇摇似招手。

崖公失顾第四星，使我不逢渠大明。

忽思叔度久不见，林梢飞来果一片。

露虫啾唧四壁鸣，小虫喉中亦作声。

太息去年十二月，秀峰先生临去说。

明年八月九月凉，更来樊川享秋光。

菊花不住梅花去，去借一间茅屋住。

霜清月冷人行街，起来教我读简斋。

红字寿安坊里路，且倩西风一传语，

木枕拳五更鼓。

张埴

张埴　寄马竹冈

竹冈先生一世贤，如何断我百十弦。

苦哉几枕黄鹤梦，天风吹到吴江边。

先生手提绿玉鞭，跨驴与我说去年。

梦中记得去年别，缚鸡提酒送上船。

明年奇章观前泊，捩手烹鸡持酒酌。

饱歌醉舞插梅花，几夜月中记说着。

谁知相逢刘太史，拭目云烟新落纸。

便从太史使之年，恁时祗谓黄河底。

书王欢喜斯文寿，嘱下楚云楼上酒。

菊花九日是明朝，遥望长眉三稽首。

张埴

张埴　寄题西昌严后山三教堂

高风吹断溪桥笑，几个庐山昏又晓。

新开图画白鸥江，螭吻摇鬵到云表。

长廊昼永茶烟青，参禅问道谈诗声。

苍头卓午汗交面，烹葵菹韭炊香粳。

中有轩轩秀眉宇，春日蓝田初过雨。

一幅纱巾三士衣，俨然方外家人主。

吾闻曾有奇鸢肩，亦闻曾有惊弥天。

又曾有与花三朵，聊复尔耳能千年。

谁信沙门头有发，谁认道士喉无结。

饭盂朝贮五山云，酒壶夕注沧海月。

此月濯濯乎初明，此云冉冉乎方生。

仓之无穷饮无竭，囅声大笑东风行。

张埴

张埴　寄题月潭方丈

嵩山古禅林，俯有潭一镜。

中涵片月朗，了了能见性。

月即是圆觉，潭即是清净。

清净而圆觉，何以得究竟。

鼻端一点白，而具法眼正。

指亡轮灭没，千江烟相映。

寒山叫不应，谁与足幽咏。

众生在黑劫，转脚成踏暝。

脱落众浊源，舞影秋夜静。

张埴

张埴　寄贤斋

自从一掺去三千，尺宅抛来喜中年。

每叹圣贤风泯矣，可怜母子日萧然。

悠悠兰老离骚国，渺渺花开阳艳川。

九月不能应十月，挂书一束放翁船。

张埴

张埴　江汉

桃花门外三月头，有美人兮眇中洲。

泛呼木兰寂无语，举手相招老白鸥。

白鸥见人头上笠，洒洒西江雨痕湿。

足知心事两相忘，翻然飞出青蘯立。

日斜何许一笛愁，西州回首望东州。

春风吹水柳花落，不见鹤归江上楼。

楼前青青草尺许，中有能言两鹦鹉。

声声浑不说他人，祗谓祢衡骂黄祖。

张埴

张埴　江涨和韵

浦溆蛟龙穴，波澜风雨声。

天如粘梦泽，江似覆湓城。

此地居三孝，何人汩五行。

囊中无白璧，不得用吾情。

张埴

张埴　解苍然亭

苍然亭下櫂歌声，十里重湖第一程。

岂要老来游汗漫，试扶孙去看升平。

晴空云退青山朗，晚渚风生白鸟轻。

历□旧游班目睫，日呼颖辈识经行。

张埴

张埴　解舟下石櫃

枫兰行楚水，标柱压蛮烟。

香火崇双庙，茅茨入半川。

故人及涯返，去路与天连。

鹿鹿皆前分，悠悠又一年。

张埴

张埴　菊后

重来风已落，寒叶集荒阶。

竖子斯人老，先生笑道乖。

便寻梅寄陇，无救橘逾淮。

明日过法去，窊尊倒入怀。

张埴

张埴　菊花盛开

玉池吹醒芙蓉醉，回头红粉都无味。

秋宫人去金钱飞，过我茅茨若相慰。

起来采采为三嗅，犹是上天风露气。

餐英端可拔浊俗，南山在眼令人喟。

幽人所知晚节好，历历青蕊开犹未。

竹叶且与时一中，梅花后生来可畏。

张埴

张埴　句

夜静莫吟奇险句，恐惊明月堕波寒。







卷503

张埴

张埴　苦雨过玄妙池观莲

门外惟攻蠹，几间如绝机。

飚车何处去，汗马是谁归。

此日炎炎极，吾身往往非。

有时同白羽，无语立红衣。

张埴

张埴　刘元翁索赋鞠逸

回首桃花只俗休，还君本色一篱秋。

小儿德祖渠何见，不认杨梅个话头。

张埴

张埴　刘元翁索赋鞠逸

与花丛薄且媻娑，早晚风霜亦奈何。

欲待太平求不死，南阳水胜上池多。

张埴

张埴　刘元翁索赋雩都孙氏梅轩

冰天叫镝交西湖，断桥鹤去迷烟芜。

清时水月日入弄，欷嘘三十余年无。

秋声一夜生寥廓，晨门喜堕云吕啄。

江南所少非秀才，谁信泰山今不索。

庭前皴树占百弓，相与岁寒为春风。

嚼烂楚人二十五，对花一笑千愁空。

世间佳境本有数，更有玉堂在何处。

大庾曾长老瞒欺，旁皇不敢窥门户。

主人轩上即送申，飞香射影到幅巾。

雪龙背上暗摸索，何如满身也带梨花树下云。

张埴

张埴　梅溪徙居吾乡北山下

乾坤如此我，牢落百深杯。

腰有难相折，头无可以抬。

南村元亮往，西瀼少陵来。

书了深衣带，千金末矣哉。

张埴

张埴　梅溪徙居吾乡北山下

故人为糴罢，薄日杖藜明。

天外飞鸿影，山中落木声。

一枝栖月静，万事付云轻。

只指梅花畔，留桥略{左竹右勺}行。

张埴

张埴　梅溪徙居吾乡北山下

午夜贪泥饮，深村认路归。

千岐纷莫辨，一隙炯相辉。

秋日无莼美，春风有蕨薇。

人生皆寓尔，惟勿此心违。

张埴

张埴　南康

彭泽鳞鳞水，匡庐漠漠烟。

朝昏鱼作市，伏腊蚌为田。

不共刘伶酒，惟同范蠡船。

膊山千八百，恨未脱珉镌。

张埴

张埴　拟寄雪平诸兄弟及叔侄辈

八字山前一幅巾，可堪垂白向漂沦。

平生梦寐在诸老，近者传闻失某人。

社日鸡豚新雨泪，秋风鸿雁旧天伦。

所期林下无穷意，护竹培花陆续春。

张埴

张埴　拟寄雪平诸兄弟及叔侄辈

桑田成海海成田，迂阔重来每自怜。

北道主人今似月，西江回首远如天。

青山千里复千里，白发一年多一年。

渺渺西风吹薄袂，能於骨肉不凄然。

张埴

张埴　奇山繁步二十八字迎之

闻有翛然一角巾，湖山雨亦动吟声。

如何十里繁江路，犹待诗筒一笑迎。

张埴

张埴　祈雨爱蒋常请求诗

武夷老子黄弊衣，不能一煦诛虹霓。

在家颠倒来说奇，出门有请持此归。

龙川川上摇短藜，攔街拍手而笑之。

六月扫空炎歳飞，厚地裂透毛可吹。

人惟未分舂黄糜，天不下济叹息机。

忽忽三尺在睫目，川上万灶浓烟炊。

我谷螺矣随头低，垄首日上露向晞。

襦不及胫腰鎌谁，杜陵一饮又可期。

只管饭颗山吟诗，不然市井含哺嬉。

逢人手提黑羽麾，长裾短帽秃秃髭。

慨言人命县一丝，造化如此人不知。

东风排云一致词，呼来雷公只婴儿。

不妨昆明数斗泥，变化斛水为三时。

少为枯槁生春熙，常清真人能尔为。

武夷老子黄弊衣，不能一煦诛虹霓，

噫。

张埴

张埴　三用韵谢士安

清言一掬解千纷，又向名家见大君。

北海无风鹏不运，南山有雨豹能文。

更令此手曾扶日，未必吾冠不切云。

鼻已辛酸复何事，天寒梅所只心闻。

张埴

张埴　山阁

绛甲至今寻四百，东风吹酒楚天涯。

有时咄咄口三唾，无事由由手一叉。

不怨雨声聋客耳，只愁春思乱杨花。

弄乌此日人何往，自倚小楼娱晚霞。

张埴

张埴　山中

一笑归来百事疏，溪山随意葺吾庐。

有时临水亦清矣，无事听禽皆起予。

但喜达人谋熟醉，不知论者谓因余。

马蹄未踏门前路，也怕先生废看书。

张埴

张埴　尚方崖赴刘次山馆见过

梅阴踏雨拾落花，鸦鸦溪上来笋车。

插头林隙不敢问，怕是天落山人家。

入门涵衣花雨湿，执手无言惟作泣。

十年尘土不可诗，顶破饭颗山头笠。

呼儿剪韭为杯盘，脱套一段春宵欢。

连州政自厌百舌，几语换诗春风寒。

如今尚父何须钓，遇是青山且吟啸。

溪翁说到白发今，前度桃花也陪笑。

故人不解赠马鞭，长吟耵送吾庐前。

丁宁传语东道主，记得石鼎新诗联。

张埴

张埴　十三日归天光云影堂

因缘十日坐无哗，吹尽蒲香更结跏。

几上玉鸲犹刮目，阶前金凤已衔花。

且将柳浪还摩诘，莫去麻丘说子嗟。

满袂木阴清似水，时看跳处是虾蟆。

张埴

张埴　食新

此腹有天幸，已及新谷升。

青瑶山爨玉，几度生光明。

执匕不求饮，人起鸡未鸣。

六月不再雨，不裨去年耕。

可爱善卷山，木影如水清。

老来分击壤，老矣击不成。

张埴

张埴　是日归馆中作

一声湖外笑掀天，谁挽杨枝舣酒船。

倚柱宛然闻鹤语，买花却不要犀钱。

山阴拟去重为客，路滑归来亦悟禅。

还讶春风无勾事，绿林吹血化杜鹃。

张埴

张埴　书后村诗卷

我看后村诗，未许后生到。

油然真意兴，流出好怀抱。

蜂蝶林中花，牛羊原上草。

孤村来午馌，小涧生新潦。

扶孙行更健，阻雨归不早。

买鱼船迸滩，畏虎樵争道。

客多待荷花，田少种粳稻。

林龙有造化，野鹤无烦恼。

中秋月到备，九日鞠上帽。

东舍帘酥鹏，西邻绩鬼貌。

剖开床头翁，浇沃腹中稿。

对灯舞僛僛，抚几歌浩浩。

明朝复何事，随意足幽讨。

墙下负暄宜，腊前得白好。

金穰心愿遂，木刻足迹扫。

此乐政无价，吾诗尤是宝。

清风百世下，持以见郊岛。

持以见郊岛，岂不一绝倒。

岂不一绝倒，来迎玉山老。

张埴

张埴　书彭秋卷末

雨露凄其厚地阴，千秋宰木是衣襟。

君看江头寒食日，谁不邙山路上心。

勿剪世无嘉树传，相寻事有后来吟。

相堂翁仲曾传语，所谓天光要下临。

张埴

张埴　书萍实旅舍

身谋落落屠羊说，心事冥冥司马炎。

告诉春风无一语，江南陌上雨廉纤。

张埴

张埴　送衣还石泓弟

十指本非扪虱具，半生何有结鹑时。

道安一知不相及，管领岁寒吟此诗。

张埴

张埴　送衣还石泓弟

所不贷人惟世道，最无穷处是天机。

昂藏池上霜枫树，寒冷年年着锦衣。

张埴

张埴　送周叔恭远游

过眼不知骑马几，低头何啻问鸡三。

旧游巷陌春风扫，新插田畴夏雨甘。

白首学从无季子，青山招隐有淮南。

人生共落三千界，未去嗔痴且去贫。

张埴

张埴　岁晚樊口解舟

武昌夏口之山川，天寒不见吹箫船。

短蓬推枕酒半醒，斑斑雨里茸茸烟。

沙头白鸟闭目立，上下掠火交乌鸢。

修蛇赴壑了弗顾。苟且一白春风前。

我亦长吟上汉水，夜来参到梅花禅。

一枝似铁忍寒冷，一枝如玉生温妍。

老人无以饯岁事，只掉此舌为辰筵。

江湖落魄又五年。

张埴

张埴　太白祠

翰林昭代世之雄，何止将军走下风。

吟墨淋淳三极浃，酒杯倾倒五湖空。

可怜墓草离离碧，不似袍花嫋嫋红。

端的骑鲸何许去，娥眉亭上问渔翁。

张埴

张埴　题钟氏深秀楼

空同之顶穹云生，吹着宝石最上层。

俨骖太白跨坤立，雄雄空半危瑚撑。

高人飞楼浮缥纱，满眼清寒生窈窕。

苍烟白鸟出没间，向莟芙蓉秋汉晓。

黄尘如雾交四陲，乃独脱此一揽奇。

天风午夜啸歌歇，教人暗取寒竽吹。

一吹吹作终南皱，濯濯春阳染曾透。

再吹吹作琅邪图，郁郁林壑描新就。

何当祗着大口吞，清晨燕以先生盘。

次第高舂出海门，坐我茅屋东偏看。

张埴

张埴　吴城山用东坡韵

半篙水映四垂山，不见年时白雨船。

自恨阑干搔短发，斜飞一鸟远粘天。

张埴

张埴　西山九曲亭

一藜屈折入高秋，惆怅天门万里头。

世路转看无直处，黄州以后有儋州。

张埴

张埴　西州访旧诸人皆尚檄去偕江一父过郎官湖赋此

一池汉水秀可餐，十年借我江南看。

阴山夜半黑风起，此水与我心都寒。

可惜野狐不革面，当来栖凤俱生翰。

湖亭谢荷着句稳，霜月记忆浮杯宽。

端期岁晚同不朽，报答地主老郎官。

张埴

张埴　下青峰

仆仆淮头路，一年西复东。

春风前赤壁，冬日下青峰。

括揭叫天曙，蒹葭行梦中。

君无矜矍铄，我政愧龙钟。

张埴

张埴　夏日鹄山

合昏枝上数花白，领略山中每日看。

阅历春风人眼恕，相传此法度荒寒。

张埴

张埴　湘中二首书县斋冰壶

湘水平淼淼，鱼意活泼泼。

绿杨盖江头，春晚阴正阔。

张埴

张埴　湘中二首书县斋冰壶

晴垄麦过花，暖泥秧出水。

宽得一寸心，人行更千里。

张埴

张埴　小绝句

解貂换美酒，半与美人醉。

留半伴山翁，夜深谈世事。

张埴

张埴　小绝句

人言头上白，皆自愁中得。

拍手笑沙鸥，满身都是愁。

张埴

张埴　小轩生日

玉宇风清金茎，露爽五日新秋。

正好小轩相逢，初度七十边头。

张埴

张埴　小轩生日

满前白发翛翛，抱得曾孙弄否。

从此长看星明，南极人醉西楼。

张埴

张埴　小园桃熟

老子庐东信手栽，今经乱后帝累累。

天风暗拽云裳裉，晓日浓潮酒脸回。

向上可怜无佞处，从旁只恐有偷来。

清晨笑摘抄枝熟，且献千年王母杯。

张埴

张埴　小斋睡起

受用本分内，三间老茅斋。

岂无日如火，但有书能理。

开门鸟柏影，盎水泼入怀。

所期健拄杖，而相软麻鞋。

旧雨来人处，青苔生土阶。

张埴

张埴　谢朱郎中

春风六辔丝，光华塞樊川。

川上此何日，所向生奇妍。

金山万丈高，但见兀在前。

白头分堕落，剨叫鬼擘然。

青黄夺众目，不认沟中捐。

冥冥亦奚能，幅之使无迁。

由来造化手，一种雨露偏。

赋形大块间，受气小物先。

谁意王粲孙，主人亦如天。

买茸绣为图，香火长结缘。

张埴

张埴　辛未寇莱公祠

脱去朝衣出禁天，武陵山色识瓢仙。

匆匆岁月十数字，黯黯风烟二百年。

自古难全吹唯晚节，至今犹洌是寒泉。

几人拭目宣公笔，惆怅春秋法凛然。

张埴

张埴　夜枕

春风陈榻下，夜月庾楼前。

叠叠鸣檛落，翻翻警枕眠。

祗能欹待旦，何有梦飞天。

此意谁能解，如流二十年。

张埴

张埴　由新田归故家

七月景炎炎，金神令初驰。

辰哨掩村墟，挈家向山薇。

左手掖慈母，右手招妻儿。

小人俱世役，谁能抱朝饥。

举头赤日高，茧足荒山垂。

慰老忽喘息，抚婴母啼悲。

吞声各偷生，莫问历阶谁。

纷纷事轻逞，枭獍忍若为。

性命不直土，杀戮以当戏。

鬼妾弃所欢，皇颜色戚怡。

恢恢不罩渠，何辜及林池。

今经用戏地，满目腥风吹。

少陵归草堂，曾叱群小非。

嗟哉夫何言，收拾聊此归。

此归实天幸，团栾如去时。

墙西老桂色，屋南佳鞠姿。

一笑浑未忘，主人旧须收。

东巷去问安，茗碗重酒卮。

北邻了残获，戒妇中宵炊。

穹昊由此正，礼乐傥可期。

悠悠风尘中，宁不剩四支。

未识衣裳化，何年及茅茨。

昕昏有为命，啜水当如饴。

张埴

张埴　游洪山馆

山行成兴尽，泥饮得情亲。

五月瓜盘美，殊乡雨话真。

青云生此屋，白发长吾人。

阑外浮图立，堂堂似上宾。

张埴

张埴　游青原饮息庵

{左耳右九}群揭秋浅，吹醉行山阿。

不放菊花开，无奈秋风何。

三甽函冽髓，与山为清凉。

路人汗如雨，秋垄方骄阳。

天雷夜劈山，暍死意犹在。

平原如何作，世事松声外。

张埴

张埴　游桃川宫

瞿老亭存树插天，靖风扶醉坐云颠。

黔中历历何千状，晋后纷纷又几年。

扣木不知渠是圣，入桃亦认我为仙。

山林摇落秋声起，两袂清寒一囅然。

张埴

张埴　有遗搔痒之具曰不求人又曰婆指甲约相赋

阿婆此指甲，昆吾国生长。

当年三五时，搯花记月上。

纤纤成老大，却作爬沙状。

故人远持赠，慈意有着放。

想翁乍得之，未悟为何贶。

把玩至一再，丑妇能俱丧。

信手弹三声，铮然送妍响。

卯醺未全快，午偃到半饷。

溽绉垢能寸，美曝背如盎。

是时可柄用，於人无俯仰。

名之必可言，翁亦费亭当。

长吟出肺肝，闻者重惆怅。

人生七尺外，凡物皆是长。

维比金石交，百年相倚仗。

痴儿麻姑爪，忍痛不忍痒。

张埴

张埴　雨后见酴醾

夜来一过雨，万红不留迹。

草木是寻常，奈何春失色。

园林肯忍耻，人眼看不得。

向来倾艳时，天女几夺织。

今朝有差事，泥土蒙文饰。

素花最后出，到骨是一白。

东官赏其韵，居然班十客。

着处合摇台，残垣不三尺。

故家美风味，可怜六月息。

相逢各默然，笑口不得擘。

造化则剧耳，风檐重嗟惜。

张埴

张埴　再用还答得淳

白头复何事，又是岁寒来。

方为狙谋芧，俄欣雀应梅。

晨光搽户牖，春意酿盆罍。

次第湖山境，烟云大划开。

张埴

张埴　曾希曾见示近作赋此赠之

孔门言志二三子，当初独取点而已。

圣人非弃由与求，乐在春风咏沂水。

此意简短几千年，谁欤鼓瑟声其传。

彼其人斯掉冷语，虽在南丰犹不然。

乾坤清气宁有已，一日苍山生浪翠。

玉局仙人喜又悲，云妍月秀无停髓，

瓣香在天老英灵。为公少吐气白旗，

云来此山青供词。西山百年白樵户，

邮筒剥剥溪扉午。其发何从六一乡，

彼美人兮时十五。更二十五又外堂，

小美不识西江路。何当刻日牢为期，

青葱华裾短褐衣。颠倒底里入推激，

蜜柱见跋更迟迟。吟魄隔泉庆破碎，

本色终然是家世。明日采风闻九陛，

身曳锦袍长到地，此时南丰大吐气。

吾将拟之三语曰，无事莫与俗与言。

张埴

张埴　赠神目刘正卿

手撚花须送去春，绿阴溪曲喜逢君。

相看时日愁千种，试说今年老几分。

马喙信於人罕见，豺声顾不世多闻。

长吟莫谢寥寥意，飞过南山自看云。

张埴

张埴　赠云留道人

咸池沐发扶桑晞，只手横捉邓林枝。

楚人六月请时雨，呼唤雷公似婴儿。

张埴

张埴　赠云留道人

往往诸公眼亦青，尚疑崔浩是前生。

蚩尤堕地已为石，且道何时见景星。

张埴

张埴　正月旦小斋观梅

粗桃俗李要风光，番雨危君白玉堂。

回首南枝春梦断，芒心犹忆古含章。

张埴

张埴　重过楚峰驿

二月风光暖正妍，楚乡醉梦忽醒然。

闲随白鸟行江上，偶为青山立槛前。

花影去年曾接树，橹声何处未归船。

行湘老子唤不应，愁绝一抹村南烟。

张埴

张埴　紫霞宫听南风操

促丝历历行泛声，紫霞仙翁之为琴。

新声不合天地意。要写虞氏吾民心。

嗟乎二十六真趣，久矣南风吹散去。

却令紫霞宫里翁，弹到今人未弹处。

张埴客

张埴客　句

无双诗客到江干，愿借明珠一颗观。

张祉

张祉　白鹤峰

我登白鹤峰，下窥沧海日。

色与朱橘同，形比弹丸一。

夜半伫玩间，无质而生质。

所以神仙侣，色界须超出。

张至龙

张至龙　巴岭

处处柴门掩半边，莺啼绿树隔炊烟。

竹梯闲倚柔桑畔，定是人家蚕正眠。

张至龙

张至龙　北津

独立长桥喜近城，半阑斜日又催行。

船过别浦波痕没，堠立当涂里界明。

古木云边僧住处，落花风里鸟啼声。

青山莫道浑无事，日与行人管送迎。

张至龙

张至龙　采莲曲

荷叶笼头学道情，花妆那似妾妆清。

双双头白犹交颈，翻笑鸳鸯不老成。

张至龙

张至龙　采莲曲

拗落圆心响钏金，背人细数子藏深。

不嫌到手多尖刺，只怕伤人有苦心。

张至龙

张至龙　槎

槁形冷度几晨昏，不受东风一点恩。

却有仟人求作伴，浪游星渚到天门。

张至龙

张至龙　楚节西塘省鞠

鞠胎绿蕊未曾成，百种藂中半忘名。

试检记花牌字看，春篱醉墨欠分明。

张至龙

张至龙　答黄芳洲

抱膝书楼望太清，一生心事月同明。

因过雘寺分茶供，闲取高僧史传评。

张至龙

张至龙　登东山怀朱静佳

布石行山磵，云封竹洞名。

照池传古貌，借箸数同庚。

禽斗巢几覆，蛛闲纲半成。

冬深犹见菊，还忆晋渊明。

张至龙

张至龙　点史

水草山花各自春，闲居常谨坐船身。

忠言似药偏医国，好句如金不疗贫。

王霸兴亡难讳史，彭殇寿夭不由人。

感来莫计更深浅，只见苍头换烛频。

张至龙

张至龙　吊蝶

数日儇红翅力慵，化成长梦别春风。

却怜蚁为埋香玉，舁入残花土穴中。

张至龙

张至龙　东林寺

满院香风乍熟楂，猴孙抱子坐枯槎。

头陀不惯迎宾客，自折芙蓉供释迦。

张至龙

张至龙　古别离

扶上花骢酒半醺，望沉鞭影暗销魂。

离情恐被行人觉，背拂菱药补泪痕。

张至龙

张至龙　横峰感事

石角多情挽布衣，候虫送响出林微。

文章首面趋时好，字学偏傍徇俗非。

绿水被风吹作白，密花因雨打教稀。

归鸦路熟知巢近，直望松林尽翅飞。

张至龙

张至龙　化龙阁

镌满留题屋杜间，风吹醉面不知寒。

渔舟撑出垂杨岸，惊鹭衔鱼过别滩。

张至龙

张至龙　寄宝林僧

磨折英雄辈，无停日月梭。

达人愁梦少，明主直言多。

药试单方验，碑评近本讹。

吟成无爱者，寄与病僧哦。

张至龙

张至龙　寄胡竹洲

野菜生根土亦香，寒林晴久漏春阳。

山临古画开当户，蜗学名书篆满墙。

密竹旋删嫌碍月，青柑迟摘待经霜。

儿童闲取池头水，剜破琉璃绿一方。

张至龙

张至龙　寄苕川故人

千古长情只翠岑，休谈点石化黄金。

秋来国事方尝胆，病后禅机忽上心。

老眼看书嫌字细，乾喉饮酒喜杯深。

几回空检斑衣箧，望断白云天外阴。

张至龙

张至龙　简胜上人

林深岚气重，一犬吠寒烟。

高思天云外，新房柏树边。

爱蒲寻石种，惜茗滤泉煎。

昔创如来殿，老於师一年。

张至龙

张至龙　饯翁丹山发南浦

鸣鸠语燕近清明，柳絮风轻秧水平。

一带春流多断岸，尽缘倒树录桥行。

张至龙

张至龙　江常庵出武夷

厌居京洛说行持，袖裹青蛇上武夷。

仟为写真供御览，天怜病眼召神医。

江中白石差龙斲，洞里苍松带鹤移。

无事出山衣屦湿，满城风雨鞠花时。

张至龙

张至龙　李梅磵雪夜留饮

拥炉收案牍，市远隔諠哗。

妓唱新真曲，僮分旋碾茶。

花枝承雪重，独焰受风斜。

僦屋为官舍，更深酒更赊。

张至龙

张至龙　马升庵惠鞠苗

税得雘东地一方，旋栽黄鞠等重阳。

春晨摘落青苗叶，挼作秋花气味香。

张至龙

张至龙　梅花十咏　半开

五出稍敷露，不受尘目爱。

鲜鲜着精神，独於此时最。

张至龙

张至龙　梅花十咏　半谢

旋随琼霙飞，绕我茆屋角。

结子意渐浓，岂为羌管落。

张至龙

张至龙　梅花十咏　蓓蕾

历历衔冰霜，缀作珠的皪。

香色俱浑然，花中之太极。

张至龙

张至龙　梅花十咏　大实

圆碧日益肥，磊落压枝重。

虽然苦味酸，酸中藏大用。

张至龙

张至龙　梅花十咏　梅梢

根清条不肥，影落明月地。

凄凄欲寒时，胚膠已生意。

张至龙

张至龙　梅花十咏　全开

昨夜东风多，花神莫之御。

玉立对幽人，士分心情吐。

张至龙

张至龙　梅花十咏　全谢

冰花不留丁，收香尽藏白。

一朝作陈人，逊与桃李出。

张至龙

张至龙　梅花十咏　小实

青青长朱裳，小摘脆不堕。

勿欺如豆微，中怀仁已大。

张至龙

张至龙　梅花十咏　欲开

凝成姑射姿，幽洁世所独。

春近迫芳心，羞涩破唇玉。

张至龙

张至龙　梅花十咏　欲谢

垂垂雪中枝，暗里度香远。

忽动调羹机，黏枝花力软。

张至龙

张至龙　拟韩偓体

一声阿鹊颤鸾双，学调新词未得腔。

拜了夜香郎唤睡，旋收鎝线背银鈍。

张至龙

张至龙　齐云寺

雨痚分点下，略彴界横塘。

接竹通生水，搴萝补坏墙。

字涂窗眼黑，香染佛衣黄。

未晚萤先出，萧然两画廊。

张至龙

张至龙　塞上曲

匣里干将午夜鸣，碧油幢下梦魂惊。

沙场燐火风吹起，半在骷髅眼底明。

张至龙

张至龙　山礬花

漫山白蕊殿春华，多贮清香野老家。

频向风前招蝶使，密通家籍省梅花。

张至龙

张至龙　送镜山僧游雪峰

海风迎铁锡，半是水为程。

故国往来熟，空门宿食清。

旧房云借住，早路月同行。

象骨最高处，师今履似平。

张至龙

张至龙　宿灵岩

树杪钟楼出半层，佛床点鼠弄残灯。

五更石上僧犹定，头满清霜唤不譯。

张至龙

张至龙　宿易冲妙道院

松发经寒乱不梳，夜来风减屋茆痚。

吟边冻指僵如铁，袖里枯筇画雪书。

张至龙

张至龙　题白沙驿

雾裹峰头薄似巾，路逢水后误行人。

山泉酿酒力偏重，石铫煎茶味最真。

燕不传家犹教子，梅才有肉便生仁。

枕边学梦人方悟，未到钟声梦更频。

张至龙

张至龙　题隐者壁

寒著麻衣馁食薇，乐山清兴只琴知。

蛛经圆纲当中立，蜂从新厨出外飞。

山脊倚天无改日，草根埋雪有青时。

莫言鸿燕多相背，去去来来共一机。

张至龙

张至龙　晚步寄刘澂斋

纵横屐齿印苍苔，梦笔山高翠作堆。

日带晚光归海去，风传秋信下天来。

竹开小路通萤过，松守空巢待鹤回。

蚋瓮乾坤还自乐，何须金屋玉楼台。

张至龙

张至龙　晚窗

风约钟声落耳根，归鸦点点不成群。

前山野烧青烟起，散满空中作暮云。

张至龙

张至龙　武夷山

九折沧江转苇航，花间流水自宫商。

岩开天线登无路，殿鏁仟金拜有光。

曝背龟从平石上，避人猴向险枝藏。

断桥盍有重红日，狂欲乘风扣魏王。

张至龙

张至龙　喜杨琴隐至

世涂多不平，择地度吾生。

风静花迟落，云移月倒行。

自抄闲作改，客借古琴评。

凡事虚空里，何劳苦著情。

张至龙

张至龙　峡口

峡深犹有路，泉远不知源。

禽学乡谈语，山填野烧痕。

晚风樵笛坞，春日酒旗村。

茆舍人耕罢，凫雏浴水浑。

张至龙

张至龙　演雅十章

麒麟感世出，凤凰览德至。

人苟常见之，应不指为瑞。

张至龙

张至龙　演雅十章

櫩蛛巧经纲，林鸠拙营巢。

孰知拙反胜，纲坏巢独牢。

张至龙

张至龙　演雅十章

雀食野人田，燕栖公子堂。

野情饥亦乐，依人难久长。

张至龙

张至龙　演雅十章

猩猩陨机穽，鹦鹉鏁金笼。

言笑适为累，缄嘿斯保躬。

张至龙

张至龙　演雅十章

蚕饱办丝课，蜂忙供蜜工。

役役为人劳，衣食还自空。

张至龙

张至龙　演雅十章

鹊鸣人共怜，乌鸣人共嫉。

只因声妍媸，何心报凶吉。

张至龙

张至龙　演雅十章

江鳞行比目，沙鸳睡交颈。

不知山兔寒，清夜雇蟾影。

张至龙

张至龙　演雅十章

饥鹰健搏兔，馋鹭勤捕鱼。

各为口腹累，不闻有驺虞。

张至龙

张至龙　演雅十章

犬眠苍玉地，猫卧香绮丛。

徜无鼠与盗，猫犬命亦穷。

张至龙

张至龙　演雅十章

墨鱼黑覆形，火萤明照身。

拙於用显晦，踪迹徒自陈。

张至龙

张至龙　雨中过陆家园

斜搭秋千窗半扃，行人屐送隔墙声。

群花相倚啼妆面，苦不催晴怨懒莺。

张至龙

张至龙　寓兴十首

孤灯照长夜，膏尽灯影灭。

划见窗户间，鲜鲜有明月。

张至龙

张至龙　寓兴十首

日夜江水流，不海水不止。

孰谓流去者，不是海中水。

张至龙

张至龙　寓兴十首

东日照瓦霜，西向界余白。

莫言日不到，日光来未及。

张至龙

张至龙　寓兴十首

迟月上深夜，新蟾不终夕。

何如月圆时，通宵照无极。

张至龙

张至龙　寓兴十首

种鞠一百丛，九月开盈枝。

莫言无好花，好花开罗迟。

张至龙

张至龙　寓兴十首

庭前无繁植，痚竹附梅坡。

虽然无巨荫，明月飞来多。

张至龙

张至龙　寓兴十首

草虫设细纲，小穽不可见。

日日朝露中，群白草间现。

张至龙

张至龙　寓兴十首

高风吹秋霜，庭前百草死。

谁知草有根，昨夜东风起。

张至龙

张至龙　寓兴十首

夏月灌鞠根，见花在秋日。

先时不施工，临花已何及。

张至龙

张至龙　寓兴十首

十年插柳枝，今与高树齐。

垂条绿春风，上有流莺啼。

张至龙

张至龙　赠刘介庵

一心忧道不开眉，懒扣黄扉谒故和。

有累只因难弃鹤，无疑何用苦求龟。

常厨饮食夷齐辈，晚笔文章汉魏时。

冷笑富家钱塞屋，兰亭谁更有真碑。

张至龙

张至龙　朱柏岩约南归

忍闻秋管悲，犹未定归期。

吟咏穷边长，艰难老后知。

水寒鱼上少，月闰雁来迟。

不作膏粱梦，长令一剑随。

张至龙

张至龙　子期台

拾叶题诗愧不才，袖遮微日上层台。

山僧分我松阴坐，隔岸花香渡水来。

张至龙

张至龙　紫微阁赠凌丹士

风林叶叶带新寒，匕箸虀盐客味酸。

兔抱粟眠传道石，鹿衔花上拜章坛。

沿崖取水和冰嚼，扫壁题诗当画看。

尽日玄房无俗知，山钟敲月上阑干。

张志

张志　句

矗汉危桥吞兔魄，出林疏磬落鲸涛。

张志道

张志道　白石山

山似游龙势欲奔，山中有路透天阍。

峰峦常带烟霞色，洞穴浑无斧凿痕。

张志道

张志道　西湖怀古

荷花桂子不胜悲，江介繁华异昔时。

天目山来孤凤歇，海门潮去六龙移。

贾充误国终无策，庾信哀时尚有词。

莫向中源夸绝景，西湖□恨是西施。

张致远

张致远　百丈寺

微官驱我走尘埃，每天林泉眼豁开。

莲社未容书姓字，又随流水出山来。

张致远

张致远　观陈谏议祠有感

权门车马日騱騱，独犯天颜咫尺威。

愿借君王斩马剑，何惭妻子泣牛衣。

丹书到死成罗织，青史平生赖发挥。

遥望湘滨成楚些。英魂应逐屈原归。

张致远

张致远　祭梅州守

四百余年鳄不归，七十二滩险莫支。

千艘上下无倾欹，波间小艇理筩丝。

张致远

张致远　句

曾井有泉消毒瘴，程江无屋祠高贤。

张致远

张致远　句

三寺楼台烟雾里，一川芦苇画图中。

张致远

张致远　明月楼

明月楼前可万家，凤山庵下日初斜。

风流耆旧消沉尽，空睇寒江耿暮霞。

张稚圭

张稚圭　铁袈裟

爱山特地上山来，俗卢醒如醉眼开。

举首但惊云汉近，直疑平步出尘埃。

张中行

张中行　漂泊岳阳泛舟洞庭晚君山与丁联句

元气无根株，地脉有断绝。

日月互吞吐，云雾自生灭。

楚妃结幽想，巴客答清吷。

宁知莽苍中，不假巨鳌力。

势阅南纪浮，思随西风发。

形影寄孤舟，吾道成鴂舌。

笑谈正凌傲，俯仰不逼侧。

每与景物会，未省欢娱毕。

叠翠晚愔愔，堕黄秋的的。

鱼龙负趂趂，独鸟去不息。

旷原眇周抱，异境超慌惚。

径度万顷空，忽得一拳碧。

稍稍鸡犬近，依依钟梵夕。

推门月微堕，煮茗香初歇。

衣裳识霜信，瓶钵了禅悦。

事定心源清，梦回斗柄直。

周游兴欲尽，长往计未决。

出门更回首，沙水眜虚白。

美哉神禹功，已矣三苗国。

山川长不朽，愚智俱可惜。

神交正冥冥，指点空历历。

慎勿语俗人，桃源恐相失。

张仲

张仲　再游浯溪

一年两檄过浯溪，□上{外广内吾}亭□□□。

笑□兴亡千古□，□□崖石与天齐。

张仲威

张仲威　设醮灵仙观

瑞气匆匆雨露边，璧门金阙倚层巅。

青霓绛节严中夜，绿盖丹与会九天。

香染旧泥封宝洞，声传鸣鹤湛灵泉。

分明步入烟霄上，何必餐霞驻少年。

张仲武

张仲武　石淙

二室盘游日，三阳宴喜心。

分流来万壑，巨石拟千岑。

玉殿烟芜在，金碑雨藓侵。

翠华何处问，山水自清音。

张仲信

张仲信　万年宫

频将衣食结圜圊，天乐旌幢降彩云。

二十四年功行满，众真推让武夷宫。

张仲尹

张仲尹　玉兔净居诗

何事回真馆，标名作净坊。

金园存废趾，玉兔效殊祥。

躶汉劳羋纲，环山莹雪霜。

来疑崑岫出，去讶月轮藏。

隐顯经千载，薰修荫一方。

宝坛隳道祖，华榜耀空王。

奥域居全晋，灵祠接庆唐。

烟霞生四面，楼殿起中央。

暎日杉阴合，飘空磬韵长。

伊余闻胜概，宁惜寄篇章。

张众

张众　句

伤心白雪阳春丽，极目朝云暮雨非。

张洙

张洙　句

漫道玉为堂，玉堂今夜长。

张铸

张铸　道士

乘龙控鲁真吾偶，化石烧金即我曹。

尘世混来名异迹，蓬山思去梦魂劳。

吟依古柏天风断。啸近倦坛海月高。

九转丹成颜愈少，发胜纯漆脸胜桃。

张铸

张铸　寄葛源

银铜坑冶是新差，职任催纲胜一阶。

更使下官供脚色，下官踪迹转沈埋。

张资

张资　和遗绡女子

香来著吾怀，先想织织手。

果遇赠香人，经年何恨久。

张资

张资　和遗绡女子

浓麝应同琼体织，轻绡料比杏腮红。

虽然未近来春约，已胜襄王魂梦中。

张资

张资　和遗绡女子

自得佳人遗赠物，书窗终自独无寥，

未能得会真仙面，时赏香囊与绛绡。

张资

张资　应约访遗绡女子

何人遗下一红绡，暗遣情怀意气饶。

勒马住时金{左革右登}脱，亚身亲用宝灯挑。

轻轻滴滴深深染，慢慢寻寻紧紧□。

料想佳人初失却，几回织手摸裙腰。


张子定

张子定　兴庆池禊宴

月标元巳乐嘉辰，兴庆烟波涨晓津。

宴集幸联台衮坐，风流仍继禊堂春。

兰亭事古成遗迹，华萼楼空委路尘。

歌吹满舡花夹岸，酒帘无处不留人。

张子厚

张子厚　九日亭

九日亭成气象高，宰君乘兴几回过。

山怜峻极凌霄汉，路爱幽深入薜萝。

长恐泛杯篱菊少，不愁落帽海风多。

香醪正熟芳时节，对此年年奈醉何。

张子惠

张子惠　送叠山先生北行

打硬修行三十年，如今订验是儒仙。

人皆屈膝甘为下，公独高声骂向前。

此去好凭三寸舌，再来不值一文钱。

到头毕竟全清节，留取芳名万古传。

张子龙

张子龙　白鸡冠花图

鹿葱花尽凤仙空，一种奇葩色不同。

似带冰霜归老笔，肯随篱落斗群雄。

太平瑞映园林外，清白名归草木中。

留向山窗伴幽独，半绡斜月五更风。

张子龙

张子龙　碧筒

翠作浮洼玉作觞，连蜷浮动玉生香。

手中风露分炎国，窃里乾坤入醉乡。

满座争夸赛鹦鹉，可人曾忆盖鸳鸯。

江长月白空痕在，一夜花神怨索郎。

张子龙

张子龙　客居岭南

天风吹白波，归客欲如何。

炎国逢花早，春船载雨过。

畏蛇焚瘿木，防蛊种衰荷。

洞口商人妇，时时送夜歌。

张子文

张子文　次韵何文缜墨梅二绝

偃蹇江头卧夕阳，懒将玉雪鬭春妍。

心期老氏能知白，兴寄扬雄独守玄。

张子文

张子文　次韵何文缜墨梅二绝

仙衣云样拂轻缁，林下神情特地宜。

妒妇津头风恐急，坏妆聊为变冰姿。

张子文

张子文　墨梅三绝

笔端唤醒玉梅魂，满袖春风不见痕。

未许卷帘新月上，却教烟雨恼黄昏。

张子文

张子文　墨梅三绝

忆昨江湖倒载归，暗香夹路雨霏微。

谁人貌得春风景，远看如烟近却非。

张子文

张子文　墨梅三绝

逸少池边发兴新，管城别作一家春。

临风玉笛无人会，鬓发空归想太真。

张自明

张自明　白龙洞

白龙洞口白龙台，一俯南天眼豁开。

苍壁漫题三数字，后人还笑我曾来。

张自明

张自明　丹霞岩

玉玲珑外玉崔巍，曾与三贤识面来。

自有此山才有此，游人于此合裴回。

张自明

张自明　观邸报

西风飒飒雨潇潇，小小人家短短桥。

独倚阑干数鹅匹，一声孤雁在云霄。

张自明

张自明　和方信孺题云崖轩

万进风烟倚瘦藜，湘南曾自一登陴。

云崖知在宜山麓，水月传夸古洞奇。

四字丹书无梦见，千峰苍玉有谁诗。

门前系马松阴下，鸦背斜阳影屡移。

张自明

张自明　龙隐庵

南山山北北山南，一洞只分路口三。

孤鹤叫云声自远，懒龙悭雨睡方酣。

襄公淡墨留苍壁，太史高风拂翠岚。

百尺财前清绝地，道人先我著茅庵。

张自明

张自明　栖霞洞

玉洞沉沉锁碧虚，月华曾伴日华居。

刀圭影触金丸弹，蝉蜕形留锦鲤鱼。

旧隐已荒三径草，仙人忽授数行书。

丹霞自有栖真处，十里松风可跨驴。

张自明

张自明　清秀山韵

甲子循环各一时，又逢青犬护岩扉。

金墉城锁瑶池苑，苍玉楼铺锦地衣。

万里西风生木末，数声湘竹叫云归。

明朝天上秋期近，问讯河边织女机。

张自明

张自明　水月洞

癸水江头石似浮，银河影里月如钩。

无人弄杵看蟾兔，有客乘槎访斗牛。

自古鹊桥传七日，何年桂子落三秋。

金轮待欲长无缺，玉斧仍须妙手修。

张自明

张自明　游朝阳洞次孙机宜韵

绿野年来喜有秋，行春到处小淹留。

朝阳亭上初披雾，水月冉中更枕汉。

竹径不容周俗驾，桃蹊还泊晋渔舟。

遨头自愧非元老，滥总师干乏壮猷。

张自明

张自明　游朝阳洞次孙机宜韵

乘轺初至忆前秋，岂意持麾尚此留。

立屋得僧成宴喜，游山如谢欠风流。

劝酬同把菊花盏，来往自操莲叶舟。

向晚洞门烟渐锁，祗应归兴更宜犹。

张自明

张自明　游华景洞

拂破苍苔觅旧题，五言觅得晚唐诗。

岩光人忆遗名好，华景天开一段奇。

铁锁掣关躔霹垒，玉梯穿路透瑶池。

古心未展閒游戏，惭愧平生华子期。

张宗益

张宗益　送程给事知越州

仙境际云霓，名藩独会稽，

蓬莱住山小，星宿落簷低。

旌节临诸郡，楼台瞰北齐。

地繁秦望岭，民阜若耶溪。

化俗饶馀事，吟诗厌旧题。

只愁严召速，荣渡浙江西。

张宗尹

张宗尹　句

大书方字隄防老，剩卖田园准务閒。

张宗尹

张宗尹　题陈相鄠杜别业壁

乔松翠笑绝织埃，门对南山尽日开。

应是主人贫报国，功成名遂不归来。

张宗永

张宗永　句

大书文字隄防老，剩买峰峦准备闲。

张宗永

张宗永　题陈相别业

乔松翠竹绝纤埃，门对南山尽日开。

应是主人贪报国，功成名遂不归来。
