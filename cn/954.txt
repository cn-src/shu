全宋诗：陈
　陈□谅　题淡山岩
　陈垵留　大涤洞天留题
　陈昂　赋新繁周表权如诏亭
　陈白
　　陈白　妙智寺
　　陈白　题胜光怡道轩
　　陈白　题元象大师房
　陈柏
　　陈柏　怀友
　　陈柏　盛雪巢
　陈柏年　楚塞亭
　陈般　句
　陈邦固　送枢密楼相公归田
　陈邦庆
　　陈邦庆　谨次府判朝议江公之韵　道中二首
　　陈邦庆　谨次府判朝议江公之韵　游阳华
　陈邦钥　送考订朱夫子赴天台
　陈宝之
　　陈宝之　矸轩
　　陈宝之　漫兴
　　陈宝之　自述
　陈必复
　　陈必复　晨征
　　陈必复　迟客小轩
　　陈必复　出郭
　　陈必复　春日偕游响应山观瀑泉饮漱玉亭上分复磴拥危泉赋磴韵十四
　　陈必复　村家
　　陈必复　东吴逆旅
　　陈必复　东野故居
　　陈必复　读后山诗
　　陈必复　防风氏庙
　　陈必复　奉酬陈介庵明府桐江见寄
　　陈必复　赋参政叔祖水亭
　　陈必复　搆得
　　陈必复　归来
　　陈必复　归自德清
　　陈必复　过隐者居
　　陈必复　和客用韵
　　陈必复　还西里所居
　　陈必复　积潦简友人
　　陈必复　寄石泉云间明府叔
　　陈必复　嘉禾境上
　　陈必复　江湖
　　陈必复　郊行
　　陈必复　客枕
　　陈必复　领客游闻人氏省庵园
　　陈必复　漏长
　　陈必复　漫赋
　　陈必复　梅花
　　陈必复　偶成
　　陈必复　偶出
　　陈必复　僧房
　　陈必复　山居
　　陈必复　山中冬至
　　陈必复　山中书事
　　陈必复　书西斋几
　　陈必复　书斋戏题
　　陈必复　松江
　　陈必复　宿龙山精舍
　　陈必复　题东坡画像
　　陈必复　苇迳
　　陈必复　闻虏退后作
　　陈必复　吴江道中
　　陈必复　五百节
　　陈必复　五月十三日偶成
　　陈必复　席上和林端隐韵
　　陈必复　戏折竹叶为舟示奚奴
　　陈必复　响应寺
　　陈必复　晓步
　　陈必复　夜发江城
　　陈必复　夜宿山庵
　　陈必复　夜轩纳凉
　　陈必复　意行
　　陈必复　咏狂虏
　　陈必复　幽兴
　　陈必复　游前溪西庵
　　陈必复　雨晴小步
　　陈必复　元日酌悠然赋坐客悠字韵
　　陈必复　远游
　　陈必复　赠林尚仁
　　陈必复　赠张駉
　　陈必复　重过东野故居
　　陈必复　舟行崇德
　　陈必复　舟中得催字
　　陈必复　舟中效东坡用韵
　陈必敬　钓台二首
　陈碧娘　平元曲寄二弟植与格
　陈宾　醒心亭
　陈兵书　句
　陈柄　次太白水西韵
　陈炳
　　陈炳　巢湖神母庙诗
　　陈炳　翠微寺
　　陈炳　泛秋浦辞
　　陈炳　题资福院平绿轩二首
　　陈炳　望黄山词
　　陈炳　宗忠简公画像赞
　陈伯强
　　陈伯强　昌州
　　陈伯强　句
　陈伯山　同廖继道游洞霄
　陈伯孙　诗一首
　陈伯西　咏梅
　陈伯震　句
　陈博古　句
　陈茝　简樊谦斋
　陈阐　题梅仙山
　陈昌时
　　陈昌时　黄金台
　　陈昌时　即事
　　陈昌时　留湖心寺
　　陈昌时　太平宴
　　陈昌时　太真图
　　陈昌时　晓程
　　陈昌时　忆西湖
　　陈昌时　湛江归自浙西
　　陈昌时　周公辅别业
　　陈昌言　邺都
　陈长方
　　陈长方　边公明尽屏荤茹因成古风约叔度良佐周翰同赋公明学佛而不专意性理
　　陈长方　别叶子
　　陈长方　程伊川赞
　　陈长方　答虞明中
　　陈长方　读萧相国传嘉召平出处之合义作召平诗
　　陈长方　读张文潜黄鲁真中兴颂有作
　　陈长方　冯倢伃
　　陈长方　歌赠叶季质
　　陈长方　古剑行
　　陈长方　观亡弟同之书札感怀
　　陈长方　观云
　　陈长方　和叶季质以唐律两篇见属
　　陈长方　胡少明两书索二程先生画像寄小诗二首
　　陈长方　怀少明
　　陈长方　霍光赏符玺郎
　　陈长方　寄胡仲连三丈
　　陈长方　寄黄端冕时从张丞相幕中
　　陈长方　金日磾见马
　　陈长方　孔明
　　陈长方　李卫公赞
　　陈长方　李西平画像赞
　　陈长方　李邺侯赞
　　陈长方　郦生长揖
　　陈长方　陆宣公
　　陈长方　明皇览鉴妃子剪发图
　　陈长方　牧羊图
　　陈长方　去冬因元镇有见怀诗草草用韵录上并谢录妙药名墨之惠
　　陈长方　山简习池
　　陈长方　示弟
　　陈长方　书杨舜韶诗后
　　陈长方　书中庸示边周翰
　　陈长方　送李尹叔解印
　　陈长方　题定武本兰亭
　　陈长方　题牛图
　　陈长方　题赵坦之唐人所画二马
　　陈长方　王昭君
　　陈长方　王正自挽诗
　　陈长方　文儒见和四诗钦叹高妙谨用韵为答卒章问讯汝霖幸呈似也
　　陈长方　闻思大士入定相善财童子致恭揭谛神后卫因为之赞
　　陈长方　问学有感
　　陈长方　杨汉公挽词二首
　　陈长方　赠画者徐琛
　　陈长方　张横渠赞
　　陈长方　张释之谏文帝
　　陈长方　张子房
　　陈长方　真武赞
　陈偁
　　陈偁　栟榈山
　　陈偁　句
　　陈偁　题泉州万安桥
　　陈偁　重登罗浮
　陈成已　遗爱祠
　陈成之　句
　陈充　句
　陈畴　题钓台
　陈纯
　　陈纯　句
　　陈纯　中秋朋和桃源夫人
　陈淳
　　陈淳　丙辰十月见梅同感其韵再赋
　　陈淳　不赴十姊初度之席
　　陈淳　存心
　　陈淳　答留粹中承奉求教之韵
　　陈淳　大浆岭
　　陈淳　丁未十月见梅一点
　　陈淳　对葵
　　陈淳　分水岭
　　陈淳　冯中郎庙
　　陈淳　赴调归忧时题壁
　　陈淳　过江山遇雪
　　陈淳　过衢州第二程见麦雪中青
　　陈淳　过武夷
　　陈淳　和陈侍郎韵寄题林尉肯堂
　　陈淳　和陈侍郎韵寄题林尉尚絥堂
　　陈淳　和陈叔余韵二首一以谢来意一以勉之
　　陈淳　和丁大咏史君祷雨之韵
　　陈淳　和丁祖舜二月阴寒之作
　　陈淳　和丁祖舜绿笋之韵
　　陈淳　和丁祖舜重修日涉园
　　陈淳　和傅侍郎至临漳感旧十咏
　　陈淳　和林叔己咏福寿林塘韵谢杨守举状
　　陈淳　和林叔己咏扬守福寿林塘之韵
　　陈淳　和梅韵
　　陈淳　和卓廷瑞赠诗之韵四绝
　　陈淳　贺傅寺丞喜雨二十六韵
　　陈淳　横逆自广三绝
　　陈淳　湖斋对莲
　　陈淳　閒居杂咏三十二首　博学
　　陈淳　閒居杂咏三十二首　耻维
　　陈淳　閒居杂咏三十二首　笃行
　　陈淳　閒居杂咏三十二首　耳
　　陈淳　閒居杂咏三十二首　夫妇
　　陈淳　閒居杂咏三十二首　父子
　　陈淳　閒居杂咏三十二首　改过
　　陈淳　閒居杂咏三十二首　谨思
　　陈淳　閒居杂咏三十二首　君臣
　　陈淳　閒居杂咏三十二首　口
　　陈淳　閒居杂咏三十二首　礼
　　陈淳　閒居杂咏三十二首　礼维
　　陈淳　閒居杂咏三十二首　廉维
　　陈淳　閒居杂咏三十二首　隆师
　　陈淳　閒居杂咏三十二首　明辨
　　陈淳　閒居杂咏三十二首　目
　　陈淳　閒居杂咏三十二首　朋友
　　陈淳　閒居杂咏三十二首　迁善
　　陈淳　閒居杂咏三十二首　亲友
　　陈淳　閒居杂咏三十二首　仁
　　陈淳　閒居杂咏三十二首　审问
　　陈淳　閒居杂咏三十二首　手
　　陈淳　閒居杂咏三十二首　悌
　　陈淳　閒居杂咏三十二首　孝
　　陈淳　閒居杂咏三十二首　心
　　陈淳　閒居杂咏三十二首　信
　　陈淳　閒居杂咏三十二首　兄弟
　　陈淳　閒居杂咏三十二首　义
　　陈淳　閒居杂咏三十二首　义维
　　陈淳　閒居杂咏三十二首　智
　　陈淳　閒居杂咏三十二首　忠
　　陈淳　閒居杂咏三十二首　足
　　陈淳　解职妇题主簿轩壁
　　陈淳　谨所之赠王氏子
　　陈淳　警惰
　　陈淳　警懦
　　陈淳　警滞
　　陈淳　久不雨
　　陈淳　榘子名字义
　　陈淳　邻舍横逆
　　陈淳　林户求明道堂诗二首
　　陈淳　隆兴书堂自警三十五首
　　陈淳　名陈宪友清轩
　　陈淳　平坦雪兼风雨
　　陈淳　铅山遇霜
　　陈淳　晴和再用丁韵
　　陈淳　秋夜玩月
　　陈淳　权长泰簿喜雨呈郑宰
　　陈淳　三月十一夜纪候
　　陈淳　失言戒
　　陈淳　示儿定孙二绝
　　陈淳　四十
　　陈淳　四月十八日喜雨再用前韵呈郑宰
　　陈淳　送陈尉后之园赏归二首
　　陈淳　送瘳子晦倅湖还别四绝
　　陈淳　送廖婿林伯鲁东归南寺席中因举送王长乐诗伯鲁用后篇韵求教故复依
　　陈淳　送滕教妇二首
　　陈淳　送王子正赴灨倅
　　陈淳　送王子正宰长乐二首
　　陈淳　送赵守备解南漳赴湖北仓
　　陈淳　题盖竹庙六绝
　　陈淳　题江郎庙六绝
　　陈淳　玩雪
　　陈淳　挽程推官二首
　　陈淳　挽孙少卿四首
　　陈淳　挽王郎中五首
　　陈淳　挽萧知县二首
　　陈淳　挽杨料院二首
　　陈淳　无言上人求诗依黄簿韵
　　陈淳　西楚霸王庙二绝
　　陈淳　西征范田遇雪三绝
　　陈淳　西征过仙霞雪晴
　　陈淳　西征黄莲坑遇雪
　　陈淳　西征铅山遇霜
　　陈淳　仙霞岭歌
　　陈淳　修学扁大成殿门依敖教韵上赵寺丞
　　陈淳　叙赵守备学释菜会馂
　　陈淳　训儿童儿首　弟子
　　陈淳　训儿童儿首　进退
　　陈淳　训儿童儿首　孔子
　　陈淳　训儿童儿首　人子
　　陈淳　训儿童儿首　洒扫
　　陈淳　训儿童儿首　颜子
　　陈淳　训儿童儿首　应对
　　陈淳　训儿童儿首　曾子
　　陈淳　谒张公祠
　　陈淳　依方宗丞和林签判赏梅进璧水之韵
　　陈淳　依越尉狱空韵上陈宰
　　陈淳　忆李友叔皓三首
　　陈淳　咏陈世良天开图画之阁
　　陈淳　用敖教所赠诗韵送行
　　陈淳　用明师叔韵赠画工张子英
　　陈淳　游雷峰塔处晦上人求诗
　　陈淳　寓严陵学和邓学录相留之韵
　　陈淳　遭族人横逆
　　陈淳　赠刘伯翔相师
　　陈淳　赵守礼延入学陈伯跃有诗咏其事因和以复之
　　陈淳　祝杖投钱唐江
　　陈淳　子方宗弟侧弄之璋
　　陈淳　紫溪过日
　　陈淳　自讼
　陈淳祖
　　陈淳祖　过郑司业旧居
　　陈淳祖　海门
　　陈淳祖　看云
　　陈淳祖　劝农二首奉呈同官诸丈
　　陈淳祖　征妇吟
　　陈淳祖　重过惠泉
　陈从古
　　陈从古　句
　　陈从古　绍兴辛巳秋过浯溪诵简斋诗因用其韵
　　陈从古　重过浯溪
　陈从易
　　陈从易　题北海
　　陈从易　题华林书院
　　陈从易　小孤山
　陈存
　　陈存　丹阳作
　　陈存　和太师平章魏国贾公遗潜侍郎之作
　　陈存　句
　　陈存　挽赵浪淳三首
　陈达翁　送叠山先生北行
　陈大方
　　陈大方　唐隐士袁宣墓
　　陈大方　万寿观
　陈大雅　绝笔
　陈大用　无题
　陈大震
　　陈大震　句
　　陈大震　西湖
　陈得时
　　陈得时　露坐
　　陈得时　晓思
　陈德明　吴下同年会诗
　陈德翁　大涤洞天留题
　陈德翔
　　陈德翔　和邻僧韵
　　陈德翔　漳浦偶成
　陈棣
　　陈棣　艾以诸公雌黄其诗意殊不平戏用前韵
　　陈棣　白菊
　　陈棣　别墅芍药盛开沈公辟有诗见嘲次韵代柬
　　陈棣　廛隐堂为杨元会赋
　　陈棣　陈公藻觅箂仍许作包子
　　陈棣　陈镇江生辰
　　陈棣　晨起趋府
　　陈棣　春来
　　陈棣　春日偶成三首
　　陈棣　春日杂兴五首
　　陈棣　春雨
　　陈棣　次韵
　　陈棣　次韵艾慎机县庠蕉花
　　陈棣　次韵陈公藻局中即事时推排物力不得往来
　　陈棣　次韵陈季陵记梦
　　陈棣　次韵陈季陵觅酒二首
　　陈棣　次韵陈季陵元夕
　　陈棣　次韵陈季陵主簿秋雨
　　陈棣　次韵葛教授新辟柏桐轩
　　陈棣　次韵几道玉泉小集时公藻以病仆以沿檄不与
　　陈棣　次韵李元老柬王令周簿喜雨
　　陈棣　次韵刘伯瑞觅酒
　　陈棣　次韵刘敷言新雁
　　陈棣　次韵鲁尧卿病起
　　陈棣　次韵马仲元推官贺五马喜雨
　　陈棣　次韵梅花四首
　　陈棣　次韵苏伯言题所居鉴止轩
　　陈棣　次韵苏守金橘
　　陈棣　次韵陶几道观洪积仁诗编
　　陈棣　次韵陶几道喜雨
　　陈棣　次韵王有之主簿
　　陈棣　次韵喜雨
　　陈棣　次韵喜雨兼简彝老
　　陈棣　次韵徐庭珍春日杂言十首
　　陈棣　次韵叶梦符端午
　　陈棣　次韵叶秀实县治环翠亭
　　陈棣　次韵章尧文梅花
　　陈棣　次韵郑舜举题簿厅交翠轩
　　陈棣　代上时相生辰
　　陈棣　钓濑渔樵行送严守苏伯业赴阙
　　陈棣　叠韵春日杂兴五首
　　陈棣　读少陵诗
　　陈棣　读豫章集成柏梁体
　　陈棣　独觉
　　陈棣　端午洪积仁召客口占戏柬薛仲藏
　　陈棣　芳园
　　陈棣　感怀二首
　　陈棣　高师鲁以诗求鹤膝杖且有诗坛寻盟之语戏次其韵
　　陈棣　庚申日戏题
　　陈棣　古刹
　　陈棣　古游侠行
　　陈棣　观曹寿卿上舍诗轴题其后
　　陈棣　过冯公岭
　　陈棣　寒食怀公藻几道
　　陈棣　还余朝纲杂编
　　陈棣　换处士乔公
　　陈棣　回文二绝
　　陈棣　甲子岁除一夕梦与先子论诗有云未能免俗犹听谶无计为生只送穷此吾
　　陈棣　静夜
　　陈棣　倦暑
　　陈棣　客舍春晚
　　陈棣　客舍久雨无酒戏柬沈泰叔
　　陈棣　蜡梅三绝
　　陈棣　李倅生辰三首
　　陈棣　立春日有感
　　陈棣　旅中有感复有前韵
　　陈棣　偶成
　　陈棣　偶书
　　陈棣　陪五马劝农岩山晚会桃花坞
　　陈棣　栖轩偶成呈同僚
　　陈棣　钱使君知原生辰
　　陈棣　遣兴
　　陈棣　清昼
　　陈棣　汝平诸公见和复用韵二首
　　陈棣　伤春词
　　陈棣　上湖
　　陈棣　上梁尚书生辰
　　陈棣　沈德和使君生辰四首
　　陈棣　盛暑宿集福院晚风雨大作
　　陈棣　食枸杞菊
　　陈棣　使君馈食戏少蒙教授
　　陈棣　疏梅
　　陈棣　送李明甫召除奉常簿
　　陈棣　送郑舜举赴阙
　　陈棣　题范乌程松桂亭
　　陈棣　题鉴止轩
　　陈棣　题李杜画像
　　陈棣　题温守梁尚书新创富览亭
　　陈棣　题义乌县绣川驿
　　陈棣　题竹友轩
　　陈棣　挽丞相祁国公三首
　　陈棣　挽处士富公二首
　　陈棣　挽处士吴德载二首
　　陈棣　挽奉议刘公度四首
　　陈棣　挽江公三首
　　陈棣　挽内兄余聘可三首
　　陈棣　挽潘夫人
　　陈棣　挽潘右司二首
　　陈棣　挽提干赵君
　　陈棣　挽张世英母夫人
　　陈棣　挽知军刘公三首
　　陈棣　挽知录李元老二首
　　陈棣　挽中书舍人叶公三首
　　陈棣　挽主簿吴宁侯三首
　　陈棣　晚春道中四首
　　陈棣　王有之见和复用韵二首
　　陈棣　无题
　　陈棣　惜梅
　　陈棣　戏德秀几道
　　陈棣　戏题酒肆
　　陈棣　戏效连珠叠韵体
　　陈棣　先春赋梅一首
　　陈棣　谢汪汝平送酒
　　陈棣　新沐有感
　　陈棣　岩桂饷郑舜举戏笔代柬
　　陈棣　夜雪
　　陈棣　永嘉旅中
　　陈棣　用韵戏赵贯道买妾并呈郑舜举王有之二丈
　　陈棣　又次韵冯文度春晚二首
　　陈棣　鬻妇叹
　　陈棣　再次韵
　　陈棣　再次韵柏桐轩
　　陈棣　再过绣川驿
　　陈棣　再用前韵三首
　　陈棣　郑倅生辰
　　陈棣　骤雨呈质夫兄
　　陈棣　诸公见和次韵呈郑舜举国录瑞伯仙尉
　　陈棣　纵目
　陈东
　　陈东　跋黄鲁直买米帖
　　陈东　茶
　　陈东　春日偶题
　　陈东　次韵邵子可弹琴二首
　　陈东　次韵士繇惜别
　　陈东　次韵同舍李冲寿夜坐
　　陈东　大雪与同舍生饮太学初筮斋
　　陈东　和邵予可卖俸豆
　　陈东　律诗三十韵仅存二韵
　　陈东　秋夜独坐有感一章奉呈师说令尹奉议光明主簿虞章
　　陈东　送黄仲达归温州仍寄诸友
　　陈东　送友人丧二绝
　　陈东　题吴公辅庵
　　陈东　谢温州黄仲达送鄂州瓜虀
　　陈东　徐氏哀词代作
　　陈东　彦隽母挽章二首
　　陈东　夜饮二绝
　　陈东　谒王乐道之子闻方饭绝客一绝
　　陈东　尹馆作此觅酒召李顺之饮
　　陈东　颍川二绝
　　陈东　咏桃花菊一章
　　陈东　与士繇游金山翌日分袂二绝
　　陈东　与虞章舜卿二表弟季明游兼胜亭有作三律
　　陈东　自许昌如蔡与石士繇酌别一章
　陈东之
　　陈东之　保应庙
　　陈东之　游沃洲山
　陈兑　延祥观
　陈二叔　句
　陈范
　　陈范　句
　　陈范　卧龙潭
　陈昿
　　陈昿　宫词
　　陈昿　寒食湖上
　　陈昿　金州
　　陈昿　落花
　　陈昿　诗一首
　陈份　郭将军庙
　陈逢辰　题九锁山
　陈孚
　　陈孚　吕翁祠
　　陈孚　琼花图
　陈芾　同舍弟游柴阳
　陈倅　閒居
　陈辅
　　陈辅　悲昔游
　　陈辅　登北固山
　　陈辅　访杨湖阴不遇因题其门
　　陈辅　过延陵
　　陈辅　湖上有作
　　陈辅　句
　　陈辅　梁父吟
　　陈辅　牛角歌
　　陈辅　山居
　　陈辅　上荆公生辰
　　陈辅　诗二首
　　陈辅　送曾公衮赴宣幕
　　陈辅　题茅山
　　陈辅　题所居
　　陈辅　下泊宫
　　陈辅　玉兰
　陈阜　紫阳观和家兄作
　陈傅良
　　陈傅良　宝坛寺和林宗易韵
　　陈傅良　丙辰寄国举兄
　　陈傅良　病余久不趋郡且迁仙岩书院於屋西有怀同志
　　陈傅良　泊钓台滩下
　　陈傅良　长沙腊月雷是日约宴赵帅俊臣闻雷乃罢越三日雨雪帅喜以诗相贺用韵
　　陈傅良　尝语客莼鲈橙蟹的对或言今年斗门坚寒故蟹不上又今秋风急鲈鱼亦鲜
　　陈傅良　郴守丁端叔以九日诗至次韵奉酬
　　陈傅良　陈颐刚注孙子许拾遗赠诗用韵寄之
　　陈傅良　酬陈颐刚见和前韵
　　陈傅良　酬蕃叟弟韵
　　陈傅良　酬刘进之
　　陈傅良　酬王判官和九日韵
　　陈傅良　酬谢倅景英用前韵见寄
　　陈傅良　初夏有感因用前韵久旱适得雨欣然卒章
　　陈傅良　除夜宿处州天宁寺
　　陈傅良　除夜用前韵
　　陈傅良　除浙西宪舟过钓台有感
　　陈傅良　春日和林宗易韵
　　陈傅良　春晚书怀二首奉简陈益之
　　陈傅良　春晚一首约同志泛舟
　　陈傅良　次陈益之韵戏呈汪守充之
　　陈傅良　次德修仙岩韵
　　陈傅良　次沈俭夫求花木韵
　　陈傅良　次韵蕃叟弟月下有感
　　陈傅良　次韵奉酬丁少詹见过同游仙岩遇雨而别
　　陈傅良　次韵奉酬方辉先
　　陈傅良　次韵奉酬徐一之送菊
　　陈傅良　从徐一之觅菊
　　陈傅良　从族叔觅老桂
　　陈傅良　村居二首
　　陈傅良　答朱翔远见别之作
　　陈傅良　悼济阳夫人
　　陈傅良　悼蒋升仲承事
　　陈傅良　悼林仲逸县尉
　　陈傅良　悼刘谦之知录
　　陈傅良　悼翁仲立达州
　　陈傅良　悼杨休甫
　　陈傅良　登祝融峰观日出
　　陈傅良　登祝融峰喜霁
　　陈傅良　丁端叔和九日诗至用韵奉谢恤邻之义且申前请
　　陈傅良　丁端叔送海错以诗来用韵酬之
　　陈傅良　丁端叔送牡丹以诗来用韵酬之
　　陈傅良　丁巳寿国举兄
　　陈傅良　东阳杜季高远访诗以送之
　　陈傅良　东阳郭希吕山园十咏　閟云关
　　陈傅良　东阳郭希吕山园十咏　飞雪
　　陈傅良　东阳郭希吕山园十咏　桂壑
　　陈傅良　东阳郭希吕山园十咏　壶天阁
　　陈傅良　东阳郭希吕山园十咏　倾月
　　陈傅良　东阳郭希吕山园十咏　清旷亭
　　陈傅良　东阳郭希吕山园十咏　石井
　　陈傅良　东阳郭希吕山园十咏　小烂柯
　　陈傅良　东阳郭希吕山园十咏　玉泉
　　陈傅良　东阳郭希吕山园十咏　月峡
　　陈傅良　读范文正公神道碑有感佚事
　　陈傅良　短歌送吕子约丞郡天台
　　陈傅良　奉和周蕃伯用王道夫韵二章见寄
　　陈傅良　奉陪王德修登观海阁兼呈邑宰刘协
　　陈傅良　赴桂阳道中喜晴书事
　　陈傅良　赴林农大招赏牡丹之集
　　陈傅良　赴留宰宝坛之集因和蕃叟弟赵园韵
　　陈傅良　赋芙蕖简诸友
　　陈傅良　庚申上巳
　　陈傅良　庚子除夜有怀
　　陈傅良　鼓琴行送许深父同知被诏赴阙
　　陈傅良　观南塘四首呈沈守
　　陈傅良　癸丑冬车驾过宫留相还朝
　　陈傅良　桂阳劝农
　　陈傅良　海棠绝句
　　陈傅良　寒食早起围炉中戏和林宗易韵二首
　　陈傅良　和陈仲石韵
　　陈傅良　和丁端叔岁晚书怀韵
　　陈傅良　和丁端叔竹梅二诗韵
　　陈傅良　和丁少詹韵
　　陈傅良　和段君仲衡同令嗣天晴少出之作
　　陈傅良　和段仲衡谯楼新军额二首
　　陈傅良　和郡守沈持要赏柑之什三首
　　陈傅良　和林懿仲喜雪韵
　　陈傅良　和林宗简除夜韵余与宗简皆病余而除夜皆赋诗因反前意
　　陈傅良　和林宗易菊花韵
　　陈傅良　和林宗易上巳韵
　　陈傅良　和林宗易雨后韵兼简沈仲一
　　陈傅良　和刘进之韵兼简吴阜之
　　陈傅良　和楼大防尚书送行韵
　　陈傅良　和孟阜老梅韵
　　陈傅良　和沈守持要观潮阁留题
　　陈傅良　和沈守持要题谢公楼额
　　陈傅良　和沈帅持要张漕季长韵二首
　　陈傅良　和沈仲一北湖十咏　北湖
　　陈傅良　和沈仲一北湖十咏　迟客台
　　陈傅良　和沈仲一北湖十咏　楚颂亭
　　陈傅良　和沈仲一北湖十咏　粹白堂
　　陈傅良　和沈仲一北湖十咏　穆波亭
　　陈傅良　和沈仲一北湖十咏　萱竹堂
　　陈傅良　和沈仲一北湖十咏　仰止亭
　　陈傅良　和沈仲一北湖十咏　药房
　　陈傅良　和沈仲一北湖十咏　宜雨亭
　　陈傅良　和沈仲一北湖十咏　豫章阁
　　陈傅良　和孙伟卿杂言十章
　　陈傅良　和汪仲嘉楼大防二尚书贺郑贵和华文休致韵
　　陈傅良　和王教授谦叔述郡圃韵
　　陈傅良　和萧俊仲司法咏谯楼新军额韵
　　陈傅良　和谢倅见赠生日二首
　　陈傅良　和莘叟兄咏张子房韵
　　陈傅良　和徐叔子劝农韵呈留宰
　　陈傅良　和徐叔子用林宗易韵见示
　　陈傅良　和徐魏叔见寄三绝
　　陈傅良　和张倅唐英咏梅十四首
　　陈傅良　和张端士初夏
　　陈傅良　和张孟阜岁旦韵
　　陈傅良　和张孟阜寻梅韵
　　陈傅良　和赵帅寿张漕韵二首
　　陈傅良　和朱宰游丁园韵
　　陈傅良　和宗易赋素馨茉莉白莲韵
　　陈傅良　和宗易作屋之什
　　陈傅良　衡守刘子澄以诗来和韵奉酬
　　陈傅良　湖楼送客即事一首奉怀益之兼简同饯诸友
　　陈傅良　怀归丐祠
　　陈傅良　怀宁国守郑少卿景望
　　陈傅良　怀同舍石天民编修
　　陈傅良　还徐叔子犀带
　　陈傅良　黄岩张之望之立来访与游梅潭诗以送之
　　陈傅良　或以诗送来禽次韵奉酬
　　陈傅良　己未上巳清明
　　陈傅良　己未生朝谢莘叟兄送梅
　　陈傅良　记梦
　　陈傅良　寄陈同甫
　　陈傅良　寄陈同甫生日
　　陈傅良　寄九江宋居士
　　陈傅良　寄林宗大
　　陈傅良　寄僧嗣清
　　陈傅良　寄题陈同甫抱膝亭
　　陈傅良　寄题翁诚之慈溪县尉厅无我亭
　　陈傅良　寄题薛象先新楼
　　陈傅良　寄谢怀英高士
　　陈傅良　寄谢景英参议
　　陈傅良　简王道父
　　陈傅良　简友人二首
　　陈傅良　简郑景元
　　陈傅良　蒋处州仲可惠酒
　　陈傅良　教授李梦符惠宣圣书像用韵奉酬
　　陈傅良　借书一首别薛子长
　　陈傅良　景元益之诸友考试旁郡余梦与步月联诗得水花初净月如银之句追成一
　　陈傅良　九日奉呈同僚四绝句
　　陈傅良　句
　　陈傅良　看笋和潘养大韵
　　陈傅良　哭吕伯恭郎中舟行寄诸友
　　陈傅良　哭吕大著至明招寺简潘叔度
　　陈傅良　腊月望泊舟钓台滩下赋诗既而登婺女明远楼诵之乡丈陈德承同集黄奇
　　陈傅良　兰花供寿国举兄
　　陈傅良　立春
　　陈傅良　莲花
　　陈傅良　林宗易刘进之见访有诗再用前韵
　　陈傅良　临桂尉杨渭夫以诗来因次其韵兼简同僚
　　陈傅良　刘进之饮蕃叟弟筠亭且赋诗余与蕃叟族居盖屏迹不出各数年於是有感
　　陈傅良　刘连州和前韵因道湘中之乐以谢
　　陈傅良　洛阳桥
　　陈傅良　落成王朝奉庙以薄恙不获预谢谢刘宰并诸乡丈五首
　　陈傅良　落叶一首别诸友客新昌
　　陈傅良　梦人诵诗觉省数句足成一首
　　陈傅良　觅花
　　陈傅良　觅树栽
　　陈傅良　牡丹和潘养大韵
　　陈傅良　暮之春六章章五句
　　陈傅良　南岳圣业寺禹柏
　　陈傅良　清明后一日宴客明日宗易送牡丹有诗次韵
　　陈傅良　瑞安宰刘伯协载酒游赵园叔静道甫子宜行之同集小雨喜霁
　　陈傅良　上皇子嘉王生辰诗三章
　　陈傅良　上闽帅梁丞相生日二十二韵
　　陈傅良　上元日同京仲远赵德老罗春伯谢子肃访郭殿帅游凤凰山次韵
　　陈傅良　沈守生日
　　陈傅良　沈仲一三益堂
　　陈傅良　沈仲一送菊自言封殖之劳欲得诗为报为赋三绝
　　陈傅良　始生七章章八句上皇子嘉王生辰
　　陈傅良　示留宰
　　陈傅良　寿潘省之
　　陈傅良　寿叔祖母
　　陈傅良　寿薛象先
　　陈傅良　书黄岩丁明仲墓志碑阴
　　陈傅良　述怀
　　陈傅良　水仙花
　　陈傅良　送鲍清卿教授莆中
　　陈傅良　送曹器远试临安二首
　　陈傅良　送长溪高国楹从学朱元晦
　　陈傅良　送陈持中赴四明节推二首
　　陈傅良　送陈益之架阁
　　陈傅良　送陈仲孚还里
　　陈傅良　送德远弟赴省
　　陈傅良　送丁怀忠教授象州
　　陈傅良　送蕃叟弟赴江西帅幕分韵得独字
　　陈傅良　送范大著文叔知彭州
　　陈傅良　送范东叔归帅潼川
　　陈傅良　送范宪东叔帅潼川四首
　　陈傅良　送郭希吕
　　陈傅良　送国子监丞颜几圣提举江东分韵得动字
　　陈傅良　送何起岩之江东
　　陈傅良　送洪子端还乡
　　陈傅良　送花还宗易
　　陈傅良　送画僧法传
　　陈傅良　送黄元吉
　　陈傅良　送黄子闻得县瑞安
　　陈傅良　送缙云叶正初兼简杜伯高
　　陈傅良　送郡守汪充之移治严陵
　　陈傅良　送林叔全秩满归四明
　　陈傅良　送林正仲丞王山
　　陈傅良　送刘茂实宰奉新
　　陈傅良　送卢郎中国华赴闽宪
　　陈傅良　送孟延昌归兰溪
　　陈傅良　送倪正甫侍郎贺正
　　陈傅良　送潘德久之官建康
　　陈傅良　送丘宗卿帅蜀
　　陈傅良　送任虞卿教授江阴
　　陈傅良　送瑞安尉林叔全尊人还乡
　　陈傅良　送沈帅
　　陈傅良　送沈元诚赴临漳主簿
　　陈傅良　送四明方伯起
　　陈傅良　送四明汪文子
　　陈傅良　送宋伯潜宰高安
　　陈傅良　送宋国博参议江东分韵得夜字前年上幸学一时同舍今去略尽为之怅然
　　陈傅良　送孙謇卿赴寿昌主簿
　　陈傅良　送同年林多益丞宁海
　　陈傅良　送王南强赴绍兴签幕四首
　　陈傅良　送翁诚之尉慈溪
　　陈傅良　送吴德夫
　　陈傅良　送谢倅景英赴阙
　　陈傅良　送谢怀英道士归庐山
　　陈傅良　送谢希孟归黄岩四首
　　陈傅良　送辛卿幼安帅闽
　　陈傅良　送徐一之客赣上兼简赣守薛象先
　　陈傅良　送雪庵瑾禅师还山
　　陈傅良　送杨似之提举湖南
　　陈傅良　送杨渭夫归省
　　陈傅良　送杨渭夫入淮
　　陈傅良　送叶正则赴浙西宪幕
　　陈傅良　送曾继先赴山阴路钤
　　陈傅良　送赵叔静教授闽中四首
　　陈傅良　送郑少卿景望知建宁
　　陈傅良　送郑主簿泰兴解官归四明
　　陈傅良　送周介之同年赴德华宰
　　陈傅良　送周鲁日辰州法曹
　　陈傅良　送朱同之福州户掾
　　陈傅良　送子婿林申甫还侍
　　陈傅良　潭师潘德鄜生辰
　　陈傅良　题丁少詹姑墓志后
　　陈傅良　题范秀才万卷堂
　　陈傅良　题观潮阁
　　陈傅良　题耒阳黄宰诗卷
　　陈傅良　题明皇醉归图
　　陈傅良　题钱宰吸光亭图
　　陈傅良　题瑞安宰朱元成乃祖云壑庄图
　　陈傅良　题僧法传为沈仲一画听松图
　　陈傅良　题沈仲一所藏周氏群公书帖
　　陈傅良　题仙岩梅雨潭
　　陈傅良　天台王子木解官长乐见访
　　陈傅良　廷植侄得男朱文昭寄诗於汤饼集即席和韵
　　陈傅良　同游张园酒中各叹明年未知谁与此会余最衰病宜去因作诗识之
　　陈傅良　挽包飆叟
　　陈傅良　挽本奉议
　　陈傅良　挽东阳郭德谊
　　陈傅良　挽林承信
　　陈傅良　挽林致贤提举
　　陈傅良　挽刘端木司户
　　陈傅良　挽刘茂实和州
　　陈傅良　挽楼朝奉
　　陈傅良　挽木奉议
　　陈傅良　挽潘才叔母
　　陈傅良　挽彭通直
　　陈傅良　挽沈次卿学正
　　陈傅良　挽沈虞卿侍郎
　　陈傅良　挽宋岩老参议
　　陈傅良　挽王兴之提刑
　　陈傅良　挽吴明可给事
　　陈傅良　挽婺女何茂宏
　　陈傅良　挽新昌吕修职
　　陈傅良　挽薛季益尚书
　　陈傅良　挽尤延之尚书
　　陈傅良　挽张材卿知郡
　　陈傅良　挽张春卿尚书
　　陈傅良　挽张子由母
　　陈傅良　挽周宣义
　　陈傅良　挽族叔父
　　陈傅良　晚春二首
　　陈傅良　晚移舟塘次值风而回华叟兄有诗次韵
　　陈傅良　汪守三以诗来次韵酬之
　　陈傅良　闻沈元诚归自临漳喜而奉寄
　　陈傅良　闻叶正则阅藏经次其送客韵以问之
　　陈傅良　翁诚之尉慈溪再拟祖送不及
　　陈傅良　戊申腊桂阳喜雪
　　陈傅良　戊午寿国举兄
　　陈傅良　西庙招辞
　　陈傅良　喜雨
　　陈傅良　戏题止斋丛石
　　陈傅良　小诗为张漕寿
　　陈傅良　孝宗皇帝挽词五首
　　陈傅良　携客过王提举园访梅刘连州以诗来因用其韵
　　陈傅良　谢倅监试未毕事而出以诗三章来用韵奉酬
　　陈傅良　谢倅生日
　　陈傅良　谢林默之居士惠酒居士山居方与世绝尚欲友此废人耶小诗举发一笑
　　陈傅良　谢司马倅惠东坡竹石
　　陈傅良　新昌咏归
　　陈傅良　行湘喜雨简刘公度周明叔
　　陈傅良　杨伯子以其尊人诚斋南海集为赠以诗奉酬
　　陈傅良　夷门歌送德修还阙
　　陈傅良　移花
　　陈傅良　乙巳岁首寄彭子复徐子直
　　陈傅良　以两鹤寿薛象先
　　陈傅良　忆筇杖
　　陈傅良　因客说秋秫水伤复用前韵
　　陈傅良　咏梅分韵得蕊字
　　陈傅良　用前韵招蕃叟弟仍和蕃叟癸卯二绝
　　陈傅良　用徐叔子韵送其过毗陵
　　陈傅良　用幽字韵呈汪守谢倅
　　陈傅良　用幽字韵答贾端老
　　陈傅良　用幽字韵戏简谢倅
　　陈傅良　用韵咏雪简湘中诸友
　　陈傅良　用赵帅韵为孟阜解嘲
　　陈傅良　游白石岩
　　陈傅良　游丁次翁筼簹园期次翁不至
　　陈傅良　游鼓山
　　陈傅良　游金巗赵园
　　陈傅良　游金巗赵园赋海棠梨花呈留宰
　　陈傅良　游鸣山寺徐一之兄弟载酒即席和其韵
　　陈傅良　游南岳
　　陈傅良　游云顶院和徐叔子韵
　　陈傅良　游赵园
　　陈傅良　又和
　　陈傅良　袁起岩会饮湖上出示古刻酒罢各携桂花以归因成一绝
　　陈傅良　约同舍蜀人王德修三首
　　陈傅良　月夜书怀二首
　　陈傅良　再次韵简新第诸人
　　陈傅良　再和
　　陈傅良　再和前韵
　　陈傅良　再寄用前韵
　　陈傅良　再用前韵简丁端叔
　　陈傅良　再用前韵简刘连州
　　陈傅良　再用喜雪除夕二韵寄宗简
　　陈傅良　再用喜雪韵
　　陈傅良　再用韵呈德修
　　陈傅良　赠东阳吕望孙周登二武士
　　陈傅良　赠杜伯高
　　陈傅良　赠石时亨
　　陈傅良　赠尹绍伊
　　陈傅良　赠张孟阜绝句
　　陈傅良　赠章虞卿
　　陈傅良　张漕行部过湘岸有作因次其韵
　　陈傅良　张端士以诗送兰蕙因和其韵
　　陈傅良　张冠卿以前诗怀哉各努力人物古来少句为十诗见寄次韵奉酬
　　陈傅良　招徐居厚
　　陈傅良　招隐二首
　　陈傅良　赵帅复赋诗来用韵酬之
　　陈傅良　折子明提刑自湘中以诗问讯用韵酬之
　　陈傅良　郑自明哀词
　　陈傅良　止斋即事二首
　　陈傅良　止斋曲廊初成
　　陈傅良　仲一以诗来用韵奉答
　　陈傅良　重阳和朱直方韵
　　陈傅良　重阳日寄瑞安留宰留宰以是日宴新第人并见招不及赴
　　陈傅良　舟中奉呈赵帅一首且速迎侍相与满岁
　　陈傅良　周和叔通判雪寒索酒戏用来韵以将朋尊
　　陈傅良　周宜义三子仲敏明□幼谨同年登第因以前韵奉寄
　　陈傅良　朱及之以所种荔枝结实招饮不及赴以诗谢之
　　陈傅良　自仙岩还舍留别诸友
　　陈傅良　作南塘记郡守沈持要以诗来谢次韵奉酬
　陈垓　绝句
　陈槩　玩鸥亭
　陈刚　砀山怀古
　陈刚中
　　陈刚中　石材庙题柱
　　陈刚中　视涝
　　陈刚中　阳关词
　陈格　崖山六咏
　陈庚
　　陈庚　輓赵秋晓
　　陈庚　谢友人惠犀皮胡瓶
　陈庚生
　　陈庚生　超然馆弹琴夜话
　　陈庚生　贺家湖
　　陈庚生　谒陶隐居祠呈郎中张声华
　　陈庚生　濯缨亭
　陈赓　平水神祠歌
　陈公举　句
　陈公凯
　　陈公凯　春日田园杂兴
　陈公荣　挽族子老成
　陈供　寄南海郭宪使
　陈恭
　　陈恭　次韵答友
　　陈恭　感怀
　　陈恭　吴山
　陈古　过武侯庙
　陈古遇
　　陈古遇　马别主
　　陈古遇　莫饮酒
　　陈古遇　志怪
　陈诂　句
　陈观
　　陈观　寄友人
　　陈观　閒乐堂独坐
　　陈观　聚奇楼
　　陈观　题甄氏访山亭二首
　　陈观　天壶道院
　　陈观　天游峰
　　陈观　武夷山
　陈观国
　　陈观国　梦中作
　　陈观国　送邓牧心出陶山
　　陈观国　游九锁山
　陈贯道
　　陈贯道　句
　　陈贯道　题严子陵钓台
　陈瓘
　　陈瓘　藏春峡四首
　　陈瓘　超果亮师假还山
　　陈瓘　呈知府司封二十韵
　　陈瓘　垂虹亭
　　陈瓘　答瑞岩港老
　　陈瓘　代书简张天觉
　　陈瓘　海山楼
　　陈瓘　和江民表韵
　　陈瓘　和刘太守十州诗　芳草洲
　　陈瓘　和刘太守十州诗　芙蓉洲
　　陈瓘　和刘太守十州诗　花屿
　　陈瓘　和刘太守十州诗　菊花洲
　　陈瓘　和刘太守十州诗　柳汀
　　陈瓘　和刘太守十州诗　松岛
　　陈瓘　和刘太守十州诗　雪汀
　　陈瓘　和刘太守十州诗　烟屿
　　陈瓘　和刘太守十州诗　月岛
　　陈瓘　和刘太守十州诗　竹屿
　　陈瓘　和郑鲠之韵
　　陈瓘　湖心亭
　　陈瓘　花光仁禅师以墨戏见寄以小诗致谢
　　陈瓘　寄觉范长沙
　　陈瓘　寄觉范漳水
　　陈瓘　寄饶德操
　　陈瓘　寄题黄及之谷神馆
　　陈瓘　寄题正伦侄舫斋诗二首
　　陈瓘　寄友人
　　陈瓘　接花
　　陈瓘　句
　　陈瓘　揽翠轩
　　陈瓘　荔枝台
　　陈瓘　了斋自警六首
　　陈瓘　庐山诗二首
　　陈瓘　目昏诗
　　陈瓘　秦君亭
　　陈瓘　瑞泉庵
　　陈瓘　送致政郏丈赴张杭州西湖之约
　　陈瓘　送周初平
　　陈瓘　颂
　　陈瓘　苏文饶往昌国意颇惮之送以诗因勉之
　　陈瓘　题假面铺
　　陈瓘　文饱自京师还欲往昌国而风作不可渡乃为绝句戏之
　　陈瓘　文饶自昌国以诗见寄次韵二首
　　陈瓘　吴江鲈乡亭
　　陈瓘　歙砚诗
　　陈瓘　秀聚亭
　　陈瓘　佚老堂
　　陈瓘　与全州崇宁断臂和尚
　　陈瓘　杂诗
　　陈瓘　自合浦还清湘寄虚中弟
　陈光　和朱晦翁作
　陈龟年
　　陈龟年　龟山
　　陈龟年　游净社寺
　陈贵诚　禅师塔
　陈贵谦　敬赞月林观禅师
　陈贵谊　句
　陈国材　句
　陈合　题龟峰词后
　陈壑山　九日山亭
　陈洪　春雪
　陈壶中
　　陈壶中　宿连云楼
　　陈壶中　雁山
　陈槐卿　句
　陈涣　句
　陈焕
　　陈焕　茶庵观茶
　　陈焕　黄龙洞口道人送茶及筇竹杖
　　陈焕　梅苍村咏梅作
　　陈焕　遗衣坛
　陈焕子弟　碧落洞
　陈辉　句
　陈纪
　　陈纪　初夏
　　陈纪　春感
　　陈纪　和赵华颠梅花
　　陈纪　寄朱沧洲
　　陈纪　甲辰元日
　　陈纪　哭有桥兄
　　陈纪　梅花
　　陈纪　暮春山行
　　陈纪　穷吟
　　陈纪　秋怀
　　陈纪　题李竹隐山斋
　　陈纪　挽赵秋晓
　　陈纪　谢谢痓山惠杜诗纸被
　　陈纪　夜梦游一野人家万竹苍寒老翁款留意甚厚予题诗赠之独记一联云与谁
　　陈纪　夜起
　　陈纪　夜宿增江松鹤庵
　　陈纪　饮黎希明赴与学教论
　　陈纪　游深溪龙潭
　　陈纪　雨中出廓
　　陈纪　早春有怀亡友秋晓恕斋小山诸公
　　陈纪　早起
　　陈纪　早秋有怀寄赵华颠
　　陈纪　舟行
　陈既济　送张无梦归天台
　陈洎
　　陈洎　读刘蕡策
　　陈洎　读子虚赋
　　陈洎　对雪寄崔仲裕
　　陈洎　过田文墓
　　陈洎　过项羽庙
　　陈洎　湖上逢渔者
　　陈洎　还刘处士先令公功名录
　　陈洎　黄鹄
　　陈洎　寄宝臣寺丞
　　陈洎　句
　　陈洎　开元寺凌虚阁对雪寄解唐卿
　　陈洎　蓝溪閒居
　　陈洎　离郭店马上回寄乡知
　　陈洎　南齐
　　陈洎　秋日端居
　　陈洎　谢人惠三峰朱柿
　　陈洎　雉媒
　陈继善　挽赵秋晓
　陈嘉官
　　陈嘉官　题太姥墓
　　陈嘉官　游霍童
　陈嘉言　蒋洋道中望太姥山四首
　陈简轩
　　陈简轩　清虚堂
　　陈简轩　醉芙蓉
　陈荐
　　陈荐　范增墓
　　陈荐　垓下
　　陈荐　句
　　陈荐　燕子楼
　　陈荐　子房庙
　陈鉴之
　　陈鉴之　包家山和潘孔时
　　陈鉴之　毕履和惠端砚余以大歙砚报之佐以一诗
　　陈鉴之　春晚野步
　　陈鉴之　到三圣庙坐池亭久之记经四十字
　　陈鉴之　古诗四首奉寄陈宗之兼简敖舑翁
　　陈鉴之　过吴江
　　陈鉴之　和守斋户部家居书怀
　　陈鉴之　和友人题唐明皇杨太真对弈图
　　陈鉴之　会稽秋日观山
　　陈鉴之　寄题长溪杨耻斋梅楼楼乃其先世读书之所
　　陈鉴之　蒋实斋出示孟浩然画像因赋二绝
　　陈鉴之　京口甘露寺登眺
　　陈鉴之　京口江阁和友人韵
　　陈鉴之　客新安赋喜雨歌呈守斋倪史君
　　陈鉴之　暮登蓬莱阁
　　陈鉴之　陪守斋至玉湖书院作
　　陈鉴之　遣兴
　　陈鉴之　秋晚
　　陈鉴之　守斋和张倅古岩诗予用韵赋三绝呈守斋
　　陈鉴之　守斋示予游问政山和陈广文诗予用韵呈守斋
　　陈鉴之　送陈仁叔之越
　　陈鉴之　送方粹仲适会稽
　　陈鉴之　送郑严州四首
　　陈鉴之　探梅
　　陈鉴之　题陈景说诗稿后
　　陈鉴之　题村学图
　　陈鉴之　题问政山
　　陈鉴之　题严子陵钓台
　　陈鉴之　题郑承事所作惠兰三首
　　陈鉴之　同刘叔泰放步湖边入灵芝寺坐依光良久叔泰诵坡仙好把西湖比西子之
　　陈鉴之　同倪善之纳凉寿芳
　　陈鉴之　同潘孔时饮总宜园孔时出宝晋帖呼道人箫次日有诗予用韵答之
　　陈鉴之　晚登京口倅厅富览二首
　　陈鉴之　晚凉湖边放步
　　陈鉴之　西湖晚望
　　陈鉴之　夏夜
　　陈鉴之　有感
　　陈鉴之　与客夜饮蜡烛有花客请赋之
　　陈鉴之　月下见桂花欣然会心赋二十八字
　　陈鉴之　再到京口
　陈讲　句
　陈绛　登高
　陈郊　灵鉴院
　陈峤
　　陈峤　句
　　陈峤　题公署
　　陈峤　赠萧韡
　陈杰
　　陈杰　把茅
　　陈杰　闭门
　　陈杰　病起
　　陈杰　伯文觅鸡雏赋送
　　陈杰　伯文送海红柑及橄榄
　　陈杰　博弈观人二首
　　陈杰　曹操
　　陈杰　柴桑图
　　陈杰　陈梅境恩科晚遇广而江帅幕留司索赋
　　陈杰　程簿能静袖诗来访次韵
　　陈杰　充善堂为吴氏题
　　陈杰　酬别孙道人存心归上饶二首
　　陈杰　酬西山龚学谕
　　陈杰　出关和雷侍郎送行无魔不成佛观过始知仁之句
　　陈杰　出郭晚回
　　陈杰　出郊
　　陈杰　初出大江移泊别浦
　　陈杰　除日始雪遄霁
　　陈杰　除夕
　　陈杰　除夕对梅花烛花二首
　　陈杰　春风
　　陈杰　春日
　　陈杰　春事
　　陈杰　春昼睡起
　　陈杰　寸禄
　　陈杰　答龚帅干楚清
　　陈杰　答李道士
　　陈杰　大窖齧旃
　　陈杰　大阃拨醅于园亭坐上文武各半恰西师捷至用同官韵
　　陈杰　大享先玄酒
　　陈杰　得菊花绝黄
　　陈杰　灯夕解嘲和同官二首
　　陈杰　登岳阳楼
　　陈杰　登钟山憩定林
　　陈杰　东湖
　　陈杰　东湖晚步洪恩桥海棠洞三首
　　陈杰　东湖夜坐松间
　　陈杰　冬晴散步
　　陈杰　冬至报献于郊
　　陈杰　冬至前七日青崖分送新历
　　陈杰　斗牛山登高
　　陈杰　读邸报
　　陈杰　读史
　　陈杰　读书三首
　　陈杰　读苏武传
　　陈杰　笃志斋前新竹
　　陈杰　端午命童采药
　　陈杰　恶讲义不逊者
　　陈杰　泛西湖
　　陈杰　风沙
　　陈杰　扶惫效死清事久废奏院郭公应酉以旧翘馆客自杭来谈江上师溃及京城
　　陈杰　富州花朝用诸老韵
　　陈杰　感怀
　　陈杰　感兴
　　陈杰　古道
　　陈杰　故人家
　　陈杰　归梦
　　陈杰　归舟发南浦
　　陈杰　贵要之客来
　　陈杰　过衢阻潦宿民家
　　陈杰　过小孤顺风纵帆瞬息数里
　　陈杰　寒梦
　　陈杰　和敖教谕
　　陈杰　和伯文送丁校尉往维扬伯文尝教之避祸不从
　　陈杰　和陈别魁元吉
　　陈杰　和陈郎中时举清夜不寐
　　陈杰　和成修堂见寄吟稿韵二首
　　陈杰　和大阃芍药讌韵
　　陈杰　和邓中斋至日舟中七言
　　陈杰　和后林寄以梦中不知天尽头之韵
　　陈杰　和雷侍郎贺雪赐燕
　　陈杰　和雷侍郎省身湖上遇雪
　　陈杰　和林一佼自温陵寄诗由信上再忤时贵归本贯
　　陈杰　和落梅
　　陈杰　和彭教谕论诗
　　陈杰　和钦第读予孙吴之作
　　陈杰　和山长胡端逸辞归
　　陈杰　和天民寄笔
　　陈杰　和王守城山
　　陈杰　和夏南麓绣斧曾驱当道狼及答尹存吾喻仁山携诗相过值出
　　陈杰　和萧太秀中秋月言内事
　　陈杰　和徐子苍扬州梦梅
　　陈杰　和姚山长一甫
　　陈杰　和叶宋英
　　陈杰　和叶宋英三绝句
　　陈杰　和友人生香四和
　　陈杰　和韵归张通父诗卷
　　陈杰　和韵归赵宗圣诗卷
　　陈杰　和曾平山见贻蚤自温荣挹艳香韵
　　陈杰　和张纯父霜月三首
　　陈杰　和张岳州雪夜弹琴
　　陈杰　和州秋阳
　　陈杰　和诸公琼花二首
　　陈杰　和诸君野舟之作
　　陈杰　红梅
　　陈杰　胡端逸结庵於清江之草鞋甲岁晏言别始知犹有九袠母在敬和韵
　　陈杰　淮南看雪歌
　　陈杰　淮南听雨歌
　　陈杰　还家父老见迓境上
　　陈杰　黄茶陵死寇吴荆溪作碑祭文云斥彼懦夫提此英魄为赋诗以挽之
　　陈杰　黄孟博辞往鄂渚赠别
　　陈杰　即事二首
　　陈杰　寄黄思梅就别祖德
　　陈杰　寄题兴国倅厅湖山伟观楼
　　陈杰　寄赠
　　陈杰　贾鹿泉屡约一出小诗代行十首
　　陈杰　见邸报
　　陈杰　见诸君感事之作
　　陈杰　江天
　　陈杰　江亭秋思
　　陈杰　江亭小憩
　　陈杰　江头閒行送去客
　　陈杰　江永
　　陈杰　郊行小憩
　　陈杰　郊行遇乡人
　　陈杰　金谷客
　　陈杰　京口閒行逢李编绞谓尝共蒱戏於长安酒家殊惘然也
　　陈杰　荆州雪
　　陈杰　景陵湖中宿人村
　　陈杰　旧爱灵溪渡风物之美归途由浙而江即目成咏
　　陈杰　菊畹秋香
　　陈杰　客来
　　陈杰　客谈矩山大资近事近诗及新盯麻云欲浮海以安归走笔附讯
　　陈杰　空第
　　陈杰　孔明
　　陈杰　阃下忽动归兴
　　陈杰　腊月中旬立春快雪遄晴
　　陈杰　老米暮景
　　陈杰　理考挽词
　　陈杰　立春久渴雨大阃正月八日祷遄应
　　陈杰　林告院伯文送菊大如盖予谓惟黄繖两字可极形容遂赋
　　陈杰　六朝
　　陈杰　龙湾野店同军校举杯
　　陈杰　罗寿可再如旧都作归来窗以为亲悦劝之归者皆是予特下转语焉
　　陈杰　懋勋挽辞
　　陈杰　猛虎行
　　陈杰　明月
　　陈杰　男竹枝歌
　　陈杰　南楼登高
　　陈杰　南山青
　　陈杰　曩从玉泉道人见寿亭侯印大可方二寸并解池龙骨一枚云侯所下讨者今
　　陈杰　年华
　　陈杰　女竹枝歌
　　陈杰　陪蜀士文昌醮
　　陈杰　破屋
　　陈杰　琴窗夜雪
　　陈杰　清明日新霁
　　陈杰　清坐
　　陈杰　请代
　　陈杰　穷居
　　陈杰　秋热抵信上一歌馆壁张芦雁寒林
　　陈杰　权贵人
　　陈杰　劝农同幕皆预即事四绝
　　陈杰　人日立春极寒
　　陈杰　三朝书窗
　　陈杰　沙头点视城池
　　陈杰　沙头送客和伯文
　　陈杰　山村
　　陈杰　山居
　　陈杰　上元果
　　陈杰　诗客有叹不遇者作诗人傲以慰之
　　陈杰　狮子寨小港軃风、
　　陈杰　十二月二十六日蔡叔庸至剪烛听雨
　　陈杰　食客
　　陈杰　试问
　　陈杰　守岁
　　陈杰　寿昌元夕建醮
　　陈杰　寿康堂为吴氏题
　　陈杰　书生旧梦二解皆因榜过作
　　陈杰　书孙州判澹翁再擒寇事迹
　　陈杰　书徐经坂先志
　　陈杰　述往二首
　　陈杰　司马懿
　　陈杰　诵诗
　　陈杰　送安常簿
　　陈杰　送别
　　陈杰　送陈知录赴班改秩
　　陈杰　送程楚翁归歙用其韵
　　陈杰　送淮漕洪监移节江东暂回天目
　　陈杰　送客
　　陈杰　送林一甫试浙漕二首
　　陈杰　送彭莱山谈星
　　陈杰　送七侄游学
　　陈杰　送万平野余秋山被荐北行
　　陈杰　送张教授赴广阙
　　陈杰　送中斋过家入燕
　　陈杰　送朱靖州
　　陈杰　苏东坡西山诗前后和者五十余篇暇日登览怆然有感於元佑绍圣之事僭
　　陈杰　苏湖道间
　　陈杰　宿东林寺
　　陈杰　岁晏大风
　　陈杰　索隐张君风鉴兼人未尝衣帛食肉自谓数短故勉之归就肆焉
　　陈杰　太上务德
　　陈杰　探梅
　　陈杰　滕王阁
　　陈杰　题点易窗道人苏门遗啸
　　陈杰　题傅道士鹤鸣泉
　　陈杰　题和靖祠
　　陈杰　题寄傲轩
　　陈杰　题江山烟水图
　　陈杰　题菊乡亭
　　陈杰　题老杜巡檐索笑图
　　陈杰　题李生烟江万里图
　　陈杰　题濂溪画像
　　陈杰　题梅坛毛庆甫道士云悦楼
　　陈杰　题石泉渔歌
　　陈杰　题思妇
　　陈杰　题汤隽溪留远法师莲社图
　　陈杰　题王氏先垅寿松亭
　　陈杰　题王书史百雁图
　　陈杰　题信州月岩
　　陈杰　题宣和御画芦禽
　　陈杰　题驿壁
　　陈杰　题子胥庙
　　陈杰　天基节特晴
　　陈杰　天命
　　陈杰　天人
　　陈杰　挽范安仲死寇
　　陈杰　挽龚竹卿
　　陈杰　挽黄思梅
　　陈杰　挽雷尚书丧归二首
　　陈杰　挽李司谏
　　陈杰　挽刘实斋尚书
　　陈杰　挽洛阳李教授丧北归
　　陈杰　挽念斋陈郎中
　　陈杰　挽陶县令叔元
　　陈杰　挽云屋徐侍郎
　　陈杰　挽张提点自创玄都观归故山羽化
　　陈杰　挽周溪园国史三首
　　陈杰　王仪仲名其读书之所曰松林愿印一言
　　陈杰　望庐山
　　陈杰　为农
　　陈杰　维扬之役浩堂拨赐钜舟愿易小者
　　陈杰　闻履斋丞相再论贬
　　陈杰　闻须溪坐午谢客用所寄绝句韵叶宋英先容
　　陈杰　乌西北流寓士舟赴南省
　　陈杰　无题
　　陈杰　吴真州屡交诗而不及见告去送别
　　陈杰　五日江亭即事
　　陈杰　武冈向权叔家有陈魏祠堂合祀简斋鹤山惟两公世异事殊实难牵合诸公
　　陈杰　武甯道间遇故旧於负贩中
　　陈杰　西湖
　　陈杰　先主
　　陈杰　宪使魏青崖惠拄杖坚多节而色尚黄惟额用白立秋后十日声诗
　　陈杰　小春枫李俱花
　　陈杰　小桂二首
　　陈杰　小惠
　　陈杰　小家住深村
　　陈杰　晓登吴山二首
　　陈杰　携碧香酒赏红白桃因观江涨
　　陈杰　熊校尉挟名画来兴得官辞归
　　陈杰　徐祠曾碑久仆前山长胡端逸与士友共竖之邀予赋
　　陈杰　徐子苍自金陵遣诗来用韵送鱼腊
　　陈杰　宣檄随府初程得风
　　陈杰　萱径携筇
　　陈杰　雪禁体
　　陈杰　寻苏云卿隐处
　　陈杰　讯给事徐尚书自除知制诰归
　　陈杰　迓古心观相师长沙
　　陈杰　杨州城楼
　　陈杰　杨子桥送客浮湘
　　陈杰　冶城清谈
　　陈杰　夜发吴城渡
　　陈杰　移居戍将衙
　　陈杰　乙丑元日寿昌拜表
　　陈杰　永穆陵复土随龙除官甚盛
　　陈杰　咏归晚步
　　陈杰　咏史
　　陈杰　咏涂璋家屏风上题宣和壬寅季夏
　　陈杰　咏物
　　陈杰　用同官南楼韵尾联以慰李倅子发
　　陈杰　尤物
　　陈杰　又登南楼
　　陈杰　予以甲寅冬过弋阳石桥戊辰正月重过
　　陈杰　与伯文同作生朝林母在闽
　　陈杰　与节东归和同幕送行之作
　　陈杰　寓舍琼花一株盛开
　　陈杰　御风行送武夷道人谢叠山
　　陈杰　元旦南郊庆成
　　陈杰　元和
　　陈杰　元宵
　　陈杰　月窗相士
　　陈杰　赠艾校尉
　　陈杰　赠冰月相士
　　陈杰　赠蔡俊民挟雷法妆眼科北行
　　陈杰　赠高眼相士
　　陈杰　赠孙仙辈
　　陈杰　赠熊易课
　　陈杰　赠徐先辈星命课
　　陈杰　赠雪篷相士
　　陈杰　赠玉壶相士
　　陈杰　赠张慈宝五行精到奇中
　　陈杰　昭君
　　陈杰　昭君怨
　　陈杰　浙江潮
　　陈杰　正月三日甲子题
　　陈杰　至日拜赐
　　陈杰　中兴事迹
　　陈杰　中斋生朝
　　陈杰　仲宣楼
　　陈杰　重过西湖感事
　　陈杰　重宿城头驿
　　陈杰　追哭泉谷徐侍郎墓
　　陈杰　醉乡
　陈谨　游玉岩
　陈晋锡　和潘良贵三江亭
　陈景肃
　　陈景肃　怀高东溪二首
　　陈景肃　试剑石
　陈景沂
　　陈景沂　草
　　陈景沂　海棠
　　陈景沂　含笑花
　　陈景沂　红梅
　　陈景沂　句
　　陈景沂　葵花
　　陈景沂　芦
　　陈景沂　梅花
　　陈景沂　牵牛花
　　陈景沂　石榴花
　　陈景沂　松
　　陈景沂　桃花
　　陈景沂　杨柳
　　陈景沂　杨梅
　陈靖
　　陈靖　句
　　陈靖　题燕
　　陈靖　咏华林书院
　陈坰　它山堰
　陈居仁
　　陈居仁　登庞公读书堂
　　陈居仁　高宗皇帝挽词五首
　　陈居仁　西湖感旧
　陈举恺
　　陈举恺　过姑蔑道中
　　陈举恺　龙邱山
　陈巨川　浮丘庙
　陈珏
　　陈珏　垂虹亭
　　陈珏　句
　　陈珏　蜕龙洞
　陈觉　桄榔庵宾燕亭
　陈桷
　　陈桷　广化寺
　　陈桷　合掌岩
　　陈桷　句
　陈均
　　陈均　鹤林寺
　　陈均　九江闻雁
　　陈均　七溪
　陈俊卿
　　陈俊卿　共乐堂
　　陈俊卿　寄林子方
　　陈俊卿　蒋山谢雨
　　陈俊卿　句
　　陈俊卿　哭林艾轩
　　陈俊卿　林元美司户耕乐亭
　　陈俊卿　示二子
　　陈俊卿　修史堂
　　陈俊卿　游虎丘岩偶题壁韵叶因分字联句赠林谦之
　陈垲
　　陈垲　出郊观稼
　　陈垲　怀古堂和陈梦斗诗
　　陈垲　极目亭
　陈康伯
　　陈康伯　书弋阳馆
　　陈康伯　送叶寺
　　陈康伯　题龟峰
　　陈康伯　题闽县西湖
　陈孔硕
　　陈孔硕　海棠
　　陈孔硕　寄题刘潜夫于蒵于斋
　　陈孔硕　句
　　陈孔硕　牡丹
　　陈孔硕　挽吕东莱先生
　　陈孔硕　无题
　　陈孔硕　杨柳
　陈揆　即事
　陈騤　临川桥歌
　陈廓　句
　陈良
　　陈良　琼花
　　陈良　诗一首
　　陈良　雪中浴冷泉示诸友
　　陈良　自紫极观过天柱
　陈良翰　三圣殿
　陈良孙
　　陈良孙　雪中浴冷泉示诸友
　　陈良孙　自紫极观过天柱
　陈良佑
　　陈良佑　挽郭丈彦邹
　　陈良佑　挽吕东莱二首
　陈亮
　　陈亮　及第谢恩和御赐诗韵
　　陈亮　寿曾主管
　　陈亮　送文子赴阙
　　陈亮　送文子徐妹丈赴随州太学掾用司马文正公送先郎中诗韵为别
　　陈亮　送文子转漕江东二首
　　陈亮　廷对应制
　　陈亮　咏梅
　　陈亮　赠刘改之
　　陈亮　谪仙歌
　陈鳞　寄友
　陈麟　题释英白云集
　陈泷
　　陈泷　凤凰台
　　陈泷　怀高履常
　　陈泷　题苏子美沧浪亭
　　陈泷　自赋小隐
　陈隆之　湘阴
　陈律
　　陈律　到九锁陆永仲出迎次韵二绝
　　陈律　题西门亭
　　陈律　游洞霄山
　陈梅　寄菊山
　陈梅所　淡山岩
　陈梅庄　述怀
　陈蒙
　　陈蒙　穿山
　　陈蒙　题玉芝祠
　　陈蒙　游虞山
　　陈蒙　游云门
　陈孟阳　答清江钱大尹问合皂山中景
　陈梦建　上喻史君重建霞起堂六首
　陈梦良
　　陈梦良　登泰山二首
　陈宓
　　陈宓　安溪鹿鸣呈诸先辈
　　陈宓　安溪劝农诗
　　陈宓　安溪劝农诗　劝耕荒田
　　陈宓　安溪劝农诗　劝贫富相资
　　陈宓　安溪劝农诗　劝息讼
　　陈宓　安溪劝农诗　劝孝养
　　陈宓　安溪劝农诗　劝耘苗
　　陈宓　安溪劝农诗　劝种植
　　陈宓　安溪送泉粹
　　陈宓　八三侄借半山诗因以示之
　　陈宓　八月八夕邀刘学录
　　陈宓　八月十日同潘王游曾城和潘韵
　　陈宓　八月五日妙寂道中
　　陈宓　白山茶杂花
　　陈宓　白苎岭雨大作云此道可免舟行
　　陈宓　碧潭奇观
　　陈宓　冰山
　　陈宓　丙寅五月三日陪真秘字留校理游鼓山一别二年适同游东观缅思旧游正
　　陈宓　病后寄郑自正
　　陈宓　长夏叹
　　陈宓　陈遂乡有墅在枫亭扁日廛山求诗寄之
　　陈宓　呈章通判
　　陈宓　承刘学录示三山佳咏兼欲下旬仙鲤湖宿约以诗谢之
　　陈宓　承同安宰惠朱文公祠堂记辄以小诗为谢
　　陈宓　城山松隐岩
　　陈宓　出古田道中
　　陈宓　初到南康示诸邑令
　　陈宓　初到延平会四邑宰
　　陈宓　初到渔沧溪
　　陈宓　初秋喜雨
　　陈宓　春半桃李盛开
　　陈宓　春暮
　　陈宓　春暮书房
　　陈宓　春盘
　　陈宓　春日到小园
　　陈宓　次安溪赵簿云津阁韵
　　陈宓　次储兄韵
　　陈宓　次方诗境韵
　　陈宓　次方云台韵
　　陈宓　次柯东海于安溪流惠亭
　　陈宓　次李弘斋韵送任宰
　　陈宓　次林司户清水岩韵
　　陈宓　次刘学录梅韵
　　陈宓　次刘学录韵
　　陈宓　次刘学录韵并以胡桃寄之
　　陈宓　次刘制干潜夫趣续谱韵
　　陈宓　次楼宗簿祷雨韵
　　陈宓　次年又约二丈集沧洲
　　陈宓　次潘丈韵与刘学录
　　陈宓　次泉守游郎中
　　陈宓　次仙豩陈侍郎韵寄题刘尚书二首　秀野
　　陈宓　次仙豩陈侍郎韵寄题刘尚书二首　真止
　　陈宓　次延平郡文学宴新进士韵
　　陈宓　次喻景山韵
　　陈宓　刺桐
　　陈宓　答李武伯
　　陈宓　答赵尉
　　陈宓　大目寺牡丹
　　陈宓　丹桂
　　陈宓　到九座
　　陈宓　到妙寂寺
　　陈宓　到三山
　　陈宓　到雪峰
　　陈宓　道间驰荔
　　陈宓　道中即事
　　陈宓　得古杉于刘坑
　　陈宓　得梅溪像
　　陈宓　得水苍佩
　　陈宓　登安溪莲莱山谢雨
　　陈宓　登蓬莱山谢雨
　　陈宓　登清水岩谢晴承知丞惠诗次韵为谢
　　陈宓　抵邑示景山
　　陈宓　第一溪山
　　陈宓　钓台
　　陈宓　丁巳调选
　　陈宓　东湖四咏
　　陈宓　东湖有双莲之瑞赓潘瓜山韵
　　陈宓　东莱吕氏宫箴以觅举求上官保庇书为第一戒今仕者往往十犯八九虽贤
　　陈宓　读诗
　　陈宓　读史
　　陈宓　读史偶题
　　陈宓　读先君新第落成诗有感因韵书示蒙孙
　　陈宓　端午
　　陈宓　端午日枫亭道中
　　陈宓　端砚六绝
　　陈宓　鄂溪呈陈汝昌
　　陈宓　泛舟游曾城阻风
　　陈宓　放生池产双莲
　　陈宓　放鹧鸪
　　陈宓　分水岭
　　陈宓　风雨过武夷山
　　陈宓　风雨涨檐溜忆东平以疾不往
　　陈宓　凤池桥成余长泰以诗贺次韵谢之
　　陈宓　凤哹
　　陈宓　凫茈饷王丞
　　陈宓　复堂独坐
　　陈宓　赴官安溪回与柯东海同宿闲吟
　　陈宓　赋梅堂闲吟
　　陈宓　甘寝
　　陈宓　感春
　　陈宓　感秋
　　陈宓　感时
　　陈宓　庚午宴新举人
　　陈宓　赓莆田黄宰梅韵
　　陈宓　观凤池桥上梁
　　陈宓　观瀑布柬同游诸友
　　陈宓　观棋
　　陈宓　官松
　　陈宓　过黄源岭
　　陈宓　过盘龙寺
　　陈宓　过田家
　　陈宓　和白居易西亭诗韵
　　陈宓　和笔绍奕
　　陈宓　和陈教
　　陈宓　和陈中行校书
　　陈宓　和崇安壁间
　　陈宓　和东海题云松岭书堂
　　陈宓　和东海韵
　　陈宓　和度支兄咏竹
　　陈宓　和范茂才
　　陈宓　和范省元
　　陈宓　和方漕孚若游瀑布
　　陈宓　和方丞
　　陈宓　和方丞咏梅
　　陈宓　和方机宜
　　陈宓　和方宗教鼓山韵
　　陈宓　和傅粹梅岩之什　梅开
　　陈宓　和傅粹梅岩之什　清浅
　　陈宓　和傅粹梅岩之什　三瀑
　　陈宓　和傅粹梅岩之什
　　陈宓　和傅监仓祷雨
　　陈宓　和傅监仓南园游船
　　陈宓　和傅寺丞竹稳之什　读书堂
　　陈宓　和傅寺丞竹稳之什　寒碧
　　陈宓　和傅寺丞竹稳之什　暖红
　　陈宓　和傅寺丞竹稳之什　清风
　　陈宓　和傅寺丞竹稳之什　野趣
　　陈宓　和傅寺丞竹稳之什　载酒
　　陈宓　和傅寺丞竹稳之什　竹隐
　　陈宓　和胡仲方留题清果寺壁
　　陈宓　和晦庵壁间韵
　　陈宓　和寄喻景山
　　陈宓　和柯东海梅花之什
　　陈宓　和柯东海潘瓜山游南园韵
　　陈宓　和柯东海趣归韵
　　陈宓　和柯东海游安溪清水岩韵
　　陈宓　和李艮翁延平山泉韵
　　陈宓　和林堂长第一溪山韵
　　陈宓　和林堂长及林教龙门三滩之什
　　陈宓　和林堂长韵
　　陈宓　和刘学录韵
　　陈宓　和刘制干潜夫
　　陈宓　和潘瓜山游山韵
　　陈宓　和潘侯觅荔子
　　陈宓　和潘舍人
　　陈宓　和潘丈四子诗韵
　　陈宓　和泉州施通判
　　陈宓　和饶司理
　　陈宓　和枢上人评诗
　　陈宓　和枢上人韵
　　陈宓　和天台戴复古韵
　　陈宓　和王丞惠酒次韵
　　陈宓　和王丞迈
　　陈宓　和王主簿
　　陈宓　和王主簿韵
　　陈宓　和王子贤兄
　　陈宓　和翁子雅
　　陈宓　和徐绍奕昭君图
　　陈宓　和许月湖上元游东禅
　　陈宓　和许月湖游鼓山
　　陈宓　和杨秋止酒韵
　　陈宓　和杨县尉五首
　　陈宓　和喻景山
　　陈宓　和喻景山赋梅韵
　　陈宓　和赞府赵师洪韵
　　陈宓　和赵仲白
　　陈宓　和郑潜夫游山韵
　　陈宓　和郑知县游山韵
　　陈宓　和郑自正长官
　　陈宓　和周宰书林
　　陈宓　和卓省元韵
　　陈宓　荷花
　　陈宓　贺权郡雨应祷
　　陈宓　横玉台
　　陈宓　红药
　　陈宓　后堂木芙蓉
　　陈宓　怀古
　　陈宓　怀郑文山
　　陈宓　黄梅
　　陈宓　回吴信可谢寄唐人诗
　　陈宓　吉溪见桃花
　　陈宓　即事
　　陈宓　寄陈次颜
　　陈宓　寄鹤山魏侍郎
　　陈宓　寄山中老友
　　陈宓　寄题桂籍
　　陈宓　寄题真希元毋自欺斋
　　陈宓　寄喻景山
　　陈宓　嘉定间赠丁寺丞使虏
　　陈宓　嘉定戊寅秋同蔡念成诸人游三叠泉泉旧名三级改今名岩间莓苔隐然有
　　陈宓　简山行诸丈
　　陈宓　见月
　　陈宓　建阳道
　　陈宓　江瑶柱
　　陈宓　将还家书寄社中
　　陈宓　介亭
　　陈宓　近三衢阻雨
　　陈宓　九日登安溪凤山
　　陈宓　久不到流惠杨至之相访邀游杨以干亟归因呈之
　　陈宓　掬水锡壶
　　陈宓　句
　　陈宓　开禧丙寅春二十六日黄子功袭少任赵仲白同会转庵中夜以夜永烛花偏
　　陈宓　酷热
　　陈宓　腊望玩月
　　陈宓　荔子
　　陈宓　临安送郑左藏
　　陈宓　岭上见梅
　　陈宓　柳絮
　　陈宓　六月祷衍山剑镡得雨
　　陈宓　六月三日大风雨蔡忠惠家玉堂红一洗而尽因忆去年三山帅宪各致馈
　　陈宓　楼玉台
　　陈宓　庐山爱莲堂观雨
　　陈宓　庐山歌
　　陈宓　谩题
　　陈宓　妙寂院访梅
　　陈宓　某尝次赞府卢丈高韵复承见示佳篇叹咏之馀辄成二首
　　陈宓　暮春
　　陈宓　暮宿化成庵
　　陈宓　纳凉
　　陈宓　南安观社会
　　陈宓　南剑道中示友人
　　陈宓　南剑鹿鸣
　　陈宓　南剑值雪
　　陈宓　南康爱莲即事
　　陈宓　南康大雪
　　陈宓　南康食芡梨
　　陈宓　南唐呈潘王二丈
　　陈宓　南唐郡圃
　　陈宓　南唐喜雪
　　陈宓　南园
　　陈宓　南园荔子熟名曰魏紫盖是陈家紫种以先公赐封大名地冠之
　　陈宓　南园小船
　　陈宓　南园新舟成呈同游诸友
　　陈宓　南园新作小舟与客游白湖柯某东海有诗次韵
　　陈宓　南园杂咏　涤研池
　　陈宓　南园杂咏　含晖亭
　　陈宓　南园杂咏　荷桥
　　陈宓　南园杂咏　壶中日月
　　陈宓　南园杂咏　六梅亭
　　陈宓　南园杂咏　清风亭
　　陈宓　南园杂咏　山光
　　陈宓　南园杂咏　水月轩
　　陈宓　南园杂咏　松亭
　　陈宓　南园杂咏　隐斋
　　陈宓　南园杂咏　竹亭
　　陈宓　偶题
　　陈宓　潘丈游南寺灵岩天台回遂呈刘学录
　　陈宓　陪刘学录岩壑之游次韵
　　陈宓　陪潘王二丈池上
　　陈宓　陪赵工部三峡白鹿之游有感而赋
　　陈宓　评书
　　陈宓　瓶梅
　　陈宓　铅山圣泉
　　陈宓　清水岩祷晴
　　陈宓　秋日纳凉
　　陈宓　秋夜
　　陈宓　秋夜四鼓玩月
　　陈宓　秋酌
　　陈宓　泉南道中
　　陈宓　人日寿外姑方氏
　　陈宓　入暮
　　陈宓　瑞麦
　　陈宓　闰月五日题武夷
　　陈宓　闰月中山行
　　陈宓　三山送楼干
　　陈宓　三山送真景元
　　陈宓　三贤堂和柯东海
　　陈宓　三月芙蓉盛开二十馀花和友人韵
　　陈宓　三月游延平溪源
　　陈宓　山丹五本盛开
　　陈宓　山居
　　陈宓　山寺
　　陈宓　山行
　　陈宓　山中
　　陈宓　上潘舍人
　　陈宓　上潘舍人德久
　　陈宓　上巳日游延平修禊洞
　　陈宓　上王侯重九前蠲不济寺债
　　陈宓　盛暑
　　陈宓　诗一首
　　陈宓　十八日景山同舟作别
　　陈宓　十六至十九日雨未已
　　陈宓　十七日窘雨邑中舟还
　　陈宓　十月菊
　　陈宓　试潘衡墨
　　陈宓　适兴
　　陈宓　寿崇清陈侍郎
　　陈宓　寿大兄帅参开国
　　陈宓　寿傅忠简
　　陈宓　寿龚国太
　　陈宓　寿刘学录
　　陈宓　寿外舅龚通判
　　陈宓　书怀
　　陈宓　书帷
　　陈宓　四月下旬见黄梅水栀花
　　陈宓　四月中浣流惠亭见莲
　　陈宓　松
　　陈宓　送陈国正
　　陈宓　送陈守子华宿土囊有感
　　陈宓　送方签判赴江西任
　　陈宓　送抚州李兄武伯归乡
　　陈宓　送圭子赴淮南总所排岸任
　　陈宓　送胡提干
　　陈宓　送胡仲方西归
　　陈宓　送怀安林知丞之官仍谢佳句
　　陈宓　送黄帐干之江西任
　　陈宓　送剑浦王丞
　　陈宓　送李粹
　　陈宓　送李尉赴宁德任
　　陈宓　送林知丞赴石城任
　　陈宓　送刘学录之建阳
　　陈宓　送莆田黄宰
　　陈宓　送榷院侄之官
　　陈宓　送师道弟调选
　　陈宓　送师道弟赴官靖州
　　陈宓　送师道弟守德庆
　　陈宓　送孙生季蕃归浙水
　　陈宓　送王丞
　　陈宓　送王推赴调
　　陈宓　送延平二堂长
　　陈宓　送杨丈志仁归三山
　　陈宓　送姚佥判
　　陈宓　送赵纠之潮州任
　　陈宓　送赵司直赴常德粹
　　陈宓　送赵右史至西禅赵允中有诗和之
　　陈宓　送赵主簿
　　陈宓　送真右史守泉
　　陈宓　送郑丈媚孚先改秩用广西诸公韵
　　陈宓　送邹给事
　　陈宓　素馨茉莉
　　陈宓　宿羲丘桥
　　陈宓　岁暮
　　陈宓　探春
　　陈宓　汤泉
　　陈宓　题安溪流惠亭
　　陈宓　题安溪双清阁
　　陈宓　题冰玉堂
　　陈宓　题陈君肯堂
　　陈宓　题丰颖楼
　　陈宓　题傅侍郎寒碧十五韵　百花径
　　陈宓　题傅侍郎寒碧十五韵　浮花
　　陈宓　题傅侍郎寒碧十五韵　观鱼
　　陈宓　题傅侍郎寒碧十五韵　锦步障
　　陈宓　题傅侍郎寒碧十五韵　净凉
　　陈宓　题傅侍郎寒碧十五韵　橘浦桥
　　陈宓　题傅侍郎寒碧十五韵　筠坞
　　陈宓　题傅侍郎寒碧十五韵　流花桥
　　陈宓　题傅侍郎寒碧十五韵　梅坡
　　陈宓　题傅侍郎寒碧十五韵　颂橘
　　陈宓　题傅侍郎寒碧十五韵　晚香
　　陈宓　题傅侍郎寒碧十五韵　袭芳
　　陈宓　题傅侍郎寒碧十五韵　宜月
　　陈宓　题傅侍郎寒碧十五韵　种杏
　　陈宓　题傅侍郎寒碧十五韵　滋兰
　　陈宓　题高将仕墨梅
　　陈宓　题湖堂长春风堂
　　陈宓　题剑滩
　　陈宓　题开先
　　陈宓　题林氏读书堂
　　陈宓　题妙寂僧无碍端砚
　　陈宓　题妙寂僧无碍明碧轩
　　陈宓　题妙寂寺
　　陈宓　题南康归宗寺
　　陈宓　题南康戏彩堂
　　陈宓　题蒲岩次陈侍郎韵
　　陈宓　题清隐祠
　　陈宓　题王孙口致爽亭赓陈左史韵
　　陈宓　题王忠文公新祠
　　陈宓　题西淙
　　陈宓　题先公正献诗集
　　陈宓　题先陇
　　陈宓　题新创南楼榜曰宽闲
　　陈宓　题延平剑归阁
　　陈宓　题延平李氏宅
　　陈宓　题延平张相公庙
　　陈宓　题延平招演堂
　　陈宓　题野亭
　　陈宓　题隐居
　　陈宓　题永石屏
　　陈宓　题玉井
　　陈宓　题喻景山大飞书房
　　陈宓　题云石深趣堂
　　陈宓　题致爽亭
　　陈宓　添筑横玉再赋
　　陈宓　亭上茅寄生
　　陈宓　通刺师道弟
　　陈宓　同柯东海出湖
　　陈宓　同柯兄游东湖
　　陈宓　同林潘二先生登舟
　　陈宓　同潘丈游东平瀑
　　陈宓　同师道弟奉亲游延平凤山
　　陈宓　同喻景山游月湖
　　陈宓　同郑寺丞登西瀑
　　陈宓　挽蔡汀州
　　陈宓　挽陈通直
　　陈宓　挽陈外府丞
　　陈宓　挽方漕
　　陈宓　挽方处士
　　陈宓　挽方佥判
　　陈宓　挽方琼州恭人
　　陈宓　挽方寺丞
　　陈宓　挽傅仲斐生母李氏
　　陈宓　挽高兵部
　　陈宓　挽龚知县
　　陈宓　挽黄总干
　　陈宓　挽建宁林知丞
　　陈宓　挽肯斋储居士
　　陈宓　挽李县丞
　　陈宓　挽使相傅忠简
　　陈宓　挽宋大卿
　　陈宓　挽外舅
　　陈宓　挽王侍郎
　　陈宓　挽吴太夫人
　　陈宓　挽吴县尉孺人黄氏
　　陈宓　挽乡守楼宗簿
　　陈宓　挽许郎中
　　陈宓　挽杨夫人
　　陈宓　挽杨尚书
　　陈宓　挽张夫人
　　陈宓　挽郑大监
　　陈宓　挽郑通判
　　陈宓　挽知府陈大著
　　陈宓　王主簿右州某日思其归因见黄华动渊明之兴方欲寄诗忽承佳句次韵见
　　陈宓　往濑溪西重山观瀑分韵得还字
　　陈宓　往桐城会傅侍郎葬次苏教思恭韵
　　陈宓　往溪源祈雨赓李司法韵
　　陈宓　往行都至严州乌驻馆阻水留二日
　　陈宓　望夕
　　陈宓　闻海阳侄讣
　　陈宓　闻新池拟就僧僦地未遂
　　陈宓　闻延平水沴
　　陈宓　问梅
　　陈宓　问月
　　陈宓　吴江西赵仓及真帅
　　陈宓　五月六日雨
　　陈宓　五月水益小园
　　陈宓　五月下旬雨后喜晴
　　陈宓　西窗芭蕉
　　陈宓　西窗酴醾
　　陈宓　西湖歌
　　陈宓　西桥玩月
　　陈宓　檄中原
　　陈宓　喜雨
　　陈宓　县圃栀子花三重生简潘君
　　陈宓　县治登梁和寄居余叔济韵
　　陈宓　小园
　　陈宓　小园送春
　　陈宓　晓抵埔头就陈氏食
　　陈宓　谢蔡和县白莲栽
　　陈宓　谢长溪张兄惠其先世所得吴氏研屏
　　陈宓　谢东庵方处士惠荔枝并诗
　　陈宓　谢东园主人惠蔡公草书
　　陈宓　谢东园主人惠荔枝陈紫栽
　　陈宓　谢东园主人惠竹石以紫石盆贮之
　　陈宓　谢傅监仓
　　陈宓　谢何茂才惠诗
　　陈宓　谢黄斋长送双莲和其韵
　　陈宓　谢建阳宰刘潜夫寄酒
　　陈宓　谢刘学录惠诗
　　陈宓　谢潘瓜山游东湖惠诗
　　陈宓　谢人遗酥
　　陈宓　谢王丞饷临漳火山绿笋
　　陈宓　谢无碍菖蒲
　　陈宓　谢雨清水岩
　　陈宓　谢赵昌父寄诗
　　陈宓　谢郑夹漷子惠诗索草堂扁榜
　　陈宓　谢朱宰赋南园二十韵
　　陈宓　新池答问
　　陈宓　行在端午
　　陈宓　丫头岩
　　陈宓　延平呈潘王二丈
　　陈宓　延平次赵纠曹韵十四首　第一溪山
　　陈宓　延平次赵纠曹韵十四首　古香
　　陈宓　延平次赵纠曹韵十四首　剑归
　　陈宓　延平次赵纠曹韵十四首　经史阁
　　陈宓　延平次赵纠曹韵十四首　橘轩
　　陈宓　延平次赵纠曹韵十四首　流杯石
　　陈宓　延平次赵纠曹韵十四首　绿净
　　陈宓　延平次赵纠曹韵十四首　棋亭
　　陈宓　延平次赵纠曹韵十四首　群仙观
　　陈宓　延平次赵纠曹韵十四首　熙春台
　　陈宓　延平次赵纠曹韵十四首　野亭
　　陈宓　延平次赵纠曹韵十四首　玉井
　　陈宓　延平次赵纠曹韵十四首　紫气
　　陈宓　延平次赵纠曹韵十四首　尊贤堂
　　陈宓　延平次郑粹答田父词韵
　　陈宓　延平粹厅十咏　尘表
　　陈宓　延平粹厅十咏　承志堂
　　陈宓　延平粹厅十咏　飞霞
　　陈宓　延平粹厅十咏　风月堂
　　陈宓　延平粹厅十咏　环美
　　陈宓　延平粹厅十咏　浣尘
　　陈宓　延平粹厅十咏　天开图画
　　陈宓　延平粹厅十咏　逍遥阁
　　陈宓　延平粹厅十咏　延绿
　　陈宓　延平粹厅十咏　拥云
　　陈宓　延平得雪
　　陈宓　延平范子登同侄祖年见访惠诗次韵
　　陈宓　延平凤山
　　陈宓　延平郡学有小阁予名之曰穹林云壑和叶教韵
　　陈宓　延平郡斋分韵
　　陈宓　延平六月祈雨感应赓林堂长韵
　　陈宓　延平书院落成柬诸友
　　陈宓　严州道中见月以祷雨不饮
　　陈宓　邀同社十七人游灵岩天台次前韵呈潘刘
　　陈宓　叶吉阳赴任中道而返作居思堂以自娱以诗赠之
　　陈宓　移花
　　陈宓　乙丑春旱至四月十六夜雨
　　陈宓　忆天台之游
　　陈宓　忆饮井
　　陈宓　易地成池
　　陈宓　因读鲁论赓潘丈韵
　　陈宓　饮井
　　陈宓　饮井多景亭
　　陈宓　咏荔子
　　陈宓　游壶山绝顶呈同游诸友
　　陈宓　游南康栖贤寺
　　陈宓　游瑞泉
　　陈宓　游武夷
　　陈宓　游云台寺观梅
　　陈宓　有赠鹿忽生麛承刘学录惠诗以韵谢之
　　陈宓　又次刘学录韵
　　陈宓　又赓刘学录双莲韵
　　陈宓　又和单丞咏梅
　　陈宓　又和刘学录
　　陈宓　又和喜晴
　　陈宓　右
　　陈宓　予守南康适当旱岁睹东坡玉涧留题喜雨书之遮几新年三白之符也
　　陈宓　予宰安溪日景山相访还山之兴浩不可留诗以送之
　　陈宓　与高画生
　　陈宓　与刘学录
　　陈宓　与潘王二丈同游南康郡圃致爽亭
　　陈宓　与杨信斋
　　陈宓　与友人中元作别九月十日复会中间节物不得共观追酬所愿有今夕在聊
　　陈宓　与赵录参游东游
　　陈宓　雨
　　陈宓　雨晴见山
　　陈宓　欲登蓬莱山谢雨恐泥泞不可行是早忽晴并纪其异
　　陈宓　喻景山索诗用石间韵
　　陈宓　约刘学录同潘喻二丈集沧洲
　　陈宓　约潘瓜山刘学录登高
　　陈宓　约潘丈及小喻登楼玉台观木香酴醾
　　陈宓　约杨至之潘谦之登清水岩不果和潘韵
　　陈宓　月岩
　　陈宓　阅邸报
　　陈宓　云津阁
　　陈宓　云台梅盛开呈单丞立之
　　陈宓　云台寺梅坡
　　陈宓　宰邑垂满喜与王梅溪孙主簿合并承入秋闱当别两月其可无诗以志此恨
　　陈宓　在旅不在家书
　　陈宓　赞梅溪王先生像
　　陈宓　赞勉斋黄先生像
　　陈宓　赞文公朱先生像
　　陈宓　早起
　　陈宓　赠寒谷道人
　　陈宓　赠梁运属
　　陈宓　赠林教谕
　　陈宓　赠林尹仲
　　陈宓　赠丘汉叔
　　陈宓　赠枢上人
　　陈宓　赠翁子西
　　陈宓　赠羽士
　　陈宓　赠喻景山
　　陈宓　招刘学录
　　陈宓　昭君
　　陈宓　赵户自任所抵乌驻用前韵见示和之
　　陈宓　赵君惟谊清文介行坚苦笃实远来见访以救科举弊为说可无一语言谢
　　陈宓　中春
　　陈宓　中秋前偶题
　　陈宓　中秋桐城观举子
　　陈宓　中秋夕无月前两夕皆明
　　陈宓　中夜
　　陈宓　重九
　　陈宓　重九前一日刘学录以诗招潘杨二丈登高二丈辞之刘以诗见寄仍和之
　　陈宓　重九日登道山亭柱间有陈休斋题词曰师相者先君也予既感时之用师而
　　陈宓　重九与刘学录
　　陈宓　重九招许真诸友登高和许韵
　　陈宓　竹间榴花
　　陈宓　竹径
　　陈宓　酌建阳王氏酒
　　陈宓　自勉
　陈昮　春波亭
　陈铭　春波渔市
　陈某
　　陈某　病中闻歌有感
　　陈某　访陈彦太不遇
　　陈某　官舍有感
　　陈某　回回僧
　　陈某　江心寺
　　陈某　九日次王善夫韵
　　陈某　留题九龙岩
　　陈某　罗浮山
　　陈某　闽峤军中
　　陈某　偶成
　　陈某　贫居
　　陈某　秋兴
　　陈某　秋夜风雨次韵
　　陈某　泉南满归过省下呈友人
　　陈某　山居
　　陈某　宋奥寄友
　　陈某　王生小景
　　陈某　王宗起城南溪屋
　　陈某　湘灵鼓瑟
　　陈某　小景
　　陈某　夜归
　　陈某　赵仲瑜小景二首
　　陈某　中秋客邸感怀
　陈彭年甥　题黄敕背诗
　陈鹏飞
　　陈鹏飞　惠州作
　　陈鹏飞　赠邕管察推陈仲辅
　　陈鹏飞　卓锡泉
　陈丕
　　陈丕　句
　　陈丕　南池
　陈普
　　陈普　爱日
　　陈普　伯循和石堂后二首复依韵
　　陈普　不解算四首
　　陈普　不饮酒歌
　　陈普　蚕妇辞
　　陈普　长夏竹中二首
　　陈普　呈江主簿及茗源诸公
　　陈普　呈县尹
　　陈普　程氏馆灯下白菊花
　　陈普　程朱之学四首
　　陈普　赤壁赋中四句　耳得之而为声
　　陈普　赤壁赋中四句　目遇之而成色
　　陈普　赤壁赋中四句　取之无禁
　　陈普　赤壁赋中四句　用之不竭
　　陈普　出行
　　陈普　纯父家池双头莲
　　陈普　次答熊去非七夕遇雨见候
　　陈普　次答姚考成留别
　　陈普　答友人
　　陈普　大王峰
　　陈普　大学　三关
　　陈普　代寿德兴尹
　　陈普　旦气诗
　　陈普　德阳林梅麓太守挽章
　　陈普　东作
　　陈普　冬华一夜霜
　　陈普　读史八首
　　陈普　读书有感
　　陈普　范睢蔡泽
　　陈普　夫差伍员
　　陈普　福城无雪然人物与洛城一也
　　陈普　感兴
　　陈普　高宗帖
　　陈普　古田女
　　陈普　鼓瑟
　　陈普　归鸟
　　陈普　归去来辞
　　陈普　和菜花二首
　　陈普　和答友人
　　陈普　和黄云甫韵
　　陈普　和开元余兄儒术误身
　　陈普　和李太白把酒问明月歌
　　陈普　和清叟奉御大都
　　陈普　和清叟自勉
　　陈普　和叔父九日后楼集
　　陈普　和荼蘼
　　陈普　和友人惠诗
　　陈普　和友人韵
　　陈普　贺叔父为犹子成室
　　陈普　贺岩上张商翁新居
　　陈普　怀古
　　陈普　积雨写怀
　　陈普　禁酒
　　陈普　荆公东坡
　　陈普　久旱得雨
　　陈普　困王孙
　　陈普　历代传授歌
　　陈普　连山一峰独秀
　　陈普　烈女秋
　　陈普　柳絮
　　陈普　路中救小鱼
　　陈普　屡省乃成
　　陈普　论语　道千乘之国章
　　陈普　论语　弟子入则孝章
　　陈普　论语　攻乎异端章
　　陈普　论语　君子不器
　　陈普　论语　巧言令色章
　　陈普　论语　三省章
　　陈普　论语　慎终追远
　　陈普　论语　时习章
　　陈普　论语　首序
　　陈普　论语　闻政章四首
　　陈普　论语　孝弟章
　　陈普　论语　子贡问君子章
　　陈普　毛诗　柏舟
　　陈普　毛诗　甘棠
　　陈普　毛诗　谷风
　　陈普　毛诗　桃夭
　　陈普　毛诗　小星
　　陈普　毛诗　缘衣
　　陈普　孟子　隘与人恭
　　陈普　孟子　百里奚
　　陈普　孟子　博学反约
　　陈普　孟子　不动心
　　陈普　孟子　不愧不作
　　陈普　孟子　不遇鲁侯
　　陈普　孟子　禅继
　　陈普　孟子　陈仲子
　　陈普　孟子　赤子之心
　　陈普　孟子　存心养性
　　陈普　孟子　大成
　　陈普　孟子　大勇
　　陈普　孟子　大丈夫
　　陈普　孟子　当务为急
　　陈普　孟子　放太甲
　　陈普　孟子　格非
　　陈普　孟子　公孙衍张仪
　　陈普　孟子　诡遇获禽
　　陈普　孟子　贵贵尊贤
　　陈普　孟子　过化存神
　　陈普　孟子　浩然
　　陈普　孟子　觳{觳右换束}牛
　　陈普　孟子　践形
　　陈普　孟子　今乐古乐
　　陈普　孟子　尽心知性
　　陈普　孟子　井未及泉
　　陈普　孟子　巨室
　　陈普　孟子　具体而微
　　陈普　孟子　理义悦心
　　陈普　孟子　良知良能
　　陈普　孟子　猎较
　　陈普　孟子　孟子好辩
　　陈普　孟子　孟子见梁惠王
　　陈普　孟子　孟子去齐
　　陈普　孟子　牛山
　　陈普　孟子　齐人妻妾
　　陈普　孟子　杞柳
　　陈普　孟子　亲亲仁民爱物
　　陈普　孟子　求放心
　　陈普　孟子　人不可以无耻
　　陈普　孟子　仁不可为众
　　陈普　孟子　仁熟
　　陈普　孟子　仁者人也
　　陈普　孟子　仁者无敌
　　陈普　孟子　山径
　　陈普　孟子　善信美大
　　陈普　孟子　善与人同
　　陈普　孟子　尚友
　　陈普　孟子　舍生取义
　　陈普　孟子　生忧患死安乐
　　陈普　孟子　生之谓性
　　陈普　孟子　圣人人伦之至
　　陈普　孟子　诗亡春秋作
　　陈普　孟子　时雨之教
　　陈普　孟子　食色性也
　　陈普　孟子　事天立命
　　陈普　孟子　舜大孝
　　陈普　孟子　私淑
　　陈普　孟子　思诚
　　陈普　孟子　天爵
　　陈普　孟子　天吏
　　陈普　孟子　天民
　　陈普　孟子　天位
　　陈普　孟子　湍水
　　陈普　孟子　万物皆备
　　陈普　孟子　王霸
　　陈普　孟子　王道劝齐王
　　陈普　孟子　王政
　　陈普　孟子　枉尺直寻
　　陈普　孟子　为贫而仕
　　陈普　孟子　文公三年之丧
　　陈普　孟子　闻知
　　陈普　孟子　心官则思
　　陈普　孟子　行所无事
　　陈普　孟子　性善
　　陈普　孟子　许行
　　陈普　孟子　养气
　　陈普　孟子　养小失小
　　陈普　孟子　养心寡欲
　　陈普　孟子　养志
　　陈普　孟子　尧舜之道陈王
　　陈普　孟子　尧舜之道孝悌
　　陈普　孟子　要汤
　　陈普　孟子　夜气
　　陈普　孟子　一暴十寒
　　陈普　孟子　夷之
　　陈普　孟子　义利
　　陈普　孟子　义外
　　陈普　孟子　易地皆然
　　陈普　孟子　忧忧喜喜
　　陈普　孟子　由仁义行
　　陈普　孟子　有庳
　　陈普　孟子　有物有则
　　陈普　孟子　禹汤文武周公
　　陈普　孟子　乍见入井
　　陈普　孟子　正命
　　陈普　孟子　知言
　　陈普　孟子　执一
　　陈普　孟子　终身慕父母
　　陈普　孟子　终身之忧
　　陈普　孟子　周公之过
　　陈普　孟子　子路喜闻过
　　陈普　孟子　自暴自弃
　　陈普　孟子　自得
　　陈普　暮春始闻雷
　　陈普　拟古八首
　　陈普　偶成呈纯父
　　陈普　偶占
　　陈普　凭阑
　　陈普　七夕
　　陈普　七夕后一日
　　陈普　七月六日夜雨
　　陈普　青蛙辞
　　陈普　秋日即事五首
　　陈普　劝考亭收文公书兼聚书
　　陈普　劝学
　　陈普　劝学歌
　　陈普　壬辰日蚀
　　陈普　儒家秋
　　陈普　山中
　　陈普　邵武泰宁途间一路海棠
　　陈普　石堂
　　陈普　寿柏峰
　　陈普　寿龙津余此溪
　　陈普　寿容山
　　陈普　叔文九日
　　陈普　水车
　　陈普　送江西曾雪笠歌
　　陈普　笋
　　陈普　太极诗上范天碧侍郎
　　陈普　太极中事事皆有即无佛
　　陈普　天上碧桃
　　陈普　天柱峰
　　陈普　挽苍崖
　　陈普　挽平山菊涧
　　陈普　挽诗
　　陈普　挽熊去非
　　陈普　望云
　　陈普　文公书厨　百家其承
　　陈普　文公书厨　出此谟训
　　陈普　文公书厨　匪金满嬴
　　陈普　文公书厨　含英咀华
　　陈普　文公书厨　惠我光明
　　陈普　文公书厨　继天测灵
　　陈普　文公书厨　永言宝之
　　陈普　文公书厨　於穆元圣
　　陈普　武夷一曲
　　陈普　喜晴
　　陈普　戏呈友人
　　陈普　戏题赵畔道寓居壁间
　　陈普　仙掌
　　陈普　谢天爵惠诗和韵
　　陈普　谢岩上张伯春伯齐兄弟子侄惠生日诗
　　陈普　行藏
　　陈普　悬壶
　　陈普　学诗
　　陈普　姚国秀十咏　东塾
　　陈普　姚国秀十咏　勒马山
　　陈普　姚国秀十咏　菱塘
　　陈普　姚国秀十咏　梅窗
　　陈普　姚国秀十咏　溪庄
　　陈普　姚国秀十咏　小山
　　陈普　姚国秀十咏　信芳亭
　　陈普　姚国秀十咏　玉女峰
　　陈普　姚国秀十咏　圆山
　　陈普　姚国秀十咏　竹坞
　　陈普　姚氏生男歌
　　陈普　野步十首
　　陈普　野景
　　陈普　野烧
　　陈普　夜台
　　陈普　夜坐
　　陈普　一路海棠正开
　　陈普　一线天
　　陈普　乙巳邵武建宁夜坐书呈诸公
　　陈普　乙未冬久雨
　　陈普　以诗就叶洞春求画蒲萄
　　陈普　忆昔
　　陈普　隐屏
　　陈普　永丰疫疠事佛人多死
　　陈普　咏史上
　　　陈普　咏史上　班超
　　　陈普　咏史上　丙吉
　　　陈普　咏史上　邴原
　　　陈普　咏史上　蔡邕
　　　陈普　咏史上　曹参
　　　陈普　咏史上　晁错
　　　陈普　咏史上　成帝
　　　陈普　咏史上　楚元王交
　　　陈普　咏史上　东方朔
　　　陈普　咏史上　董仲舒三首
　　　陈普　咏史上　伏生
　　　陈普　咏史上　贡禹
　　　陈普　咏史上　管宁
　　　陈普　咏史上　光武
　　　陈普　咏史上　光武祭遵
　　　陈普　咏史上　光武明帝
　　　陈普　咏史上　郭林宗
　　　陈普　咏史上　韩信三首
　　　陈普　咏史上　汉高帝八首
　　　陈普　咏史上　何进
　　　陈普　咏史上　河间献王
　　　陈普　咏史上　华歆
　　　陈普　咏史上　桓荣
　　　陈普　咏史上　皇甫嵩
　　　陈普　咏史上　黄霸
　　　陈普　咏史上　霍光
　　　陈普　咏史上　汲黯
　　　陈普　咏史上　即墨大夫
　　　陈普　咏史上　季札
　　　陈普　咏史上　贾董
　　　陈普　咏史上　贾逵
　　　陈普　咏史上　贾生
　　　陈普　咏史上　金日磾
　　　陈普　咏史上　景帝
　　　陈普　咏史上　孔融
　　　陈普　咏史上　孔子
　　　陈普　咏史上　匡衡
　　　陈普　咏史上　夔垂
　　　陈普　咏史上　老子
　　　陈普　咏史上　李广李陵
　　　陈普　咏史上　李斯三首
　　　陈普　咏史上　李膺范滂
　　　陈普　咏史上　廉颇蔺相如
　　　陈普　咏史上　两生
　　　陈普　咏史上　刘向
　　　陈普　咏史上　刘歆
　　　陈普　咏史上　刘虞
　　　陈普　咏史上　卢植
　　　陈普　咏史上　吕后
　　　陈普　咏史上　蒙恬
　　　陈普　咏史上　祢衡
　　　陈普　咏史上　赧王
　　　陈普　咏史上　倪宽
　　　陈普　咏史上　彭宣
　　　陈普　咏史上　齐桓公二首
　　　陈普　咏史上　秦皇
　　　陈普　咏史上　屈原
　　　陈普　咏史上　商鞅
　　　陈普　咏史上　尚父伯夷
　　　陈普　咏史上　申公
　　　陈普　咏史上　申屠嘉
　　　陈普　咏史上　审配
　　　陈普　咏史上　审配陈宫
　　　陈普　咏史上　审配陈珪
　　　陈普　咏史上　审配金祎
　　　陈普　咏史上　审配沮授
　　　陈普　咏史上　叔孙通
　　　陈普　咏史上　四皓
　　　陈普　咏史上　宋共姬齐孝公夫人
　　　陈普　咏史上　苏武
　　　陈普　咏史上　太公
　　　陈普　咏史上　太只敫
　　　陈普　咏史上　泰伯
　　　陈普　咏史上　田畴
　　　陈普　咏史上　田横
　　　陈普　咏史上　王褒
　　　陈普　咏史上　王允
　　　陈普　咏史上　王昭君
　　　陈普　咏史上　卫青
　　　陈普　咏史上　魏相
　　　陈普　咏史上　武帝
　　　陈普　咏史上　夏侯胜
　　　陈普　咏史上　夏后氏
　　　陈普　咏史上　项羽
　　　陈普　咏史上　萧何
　　　陈普　咏史上　萧望之
　　　陈普　咏史上　萧张二首
　　　陈普　咏史上　辛庆忌
　　　陈普　咏史上　宣帝
　　　陈普　咏史上　荀息
　　　陈普　咏史上　扬雄二首
　　　陈普　咏史上　伊尹
　　　陈普　咏史上　有虞氏
　　　陈普　咏史上　豫让四首
　　　陈普　咏史上　元帝
　　　陈普　咏史上　袁绍
　　　陈普　咏史上　臧洪
　　　陈普　咏史上　战国
　　　陈普　咏史上　张敞二首
　　　陈普　咏史上　张良四首
　　　陈普　咏史上　张骞
　　　陈普　咏史上　张释之三首
　　　陈普　咏史上　张汤公孙弘
　　　陈普　咏史上　赵充国
　　　陈普　咏史上　中山靖王胜
　　　陈普　咏史上　周公
　　　陈普　咏史上　周亚夫
　　　陈普　咏史上　主父偃
　　　陈普　咏史上　子思
　　　陈普　咏史上　邹衍
　　　陈普　咏史上　左承祖
　　陈普　咏史下
　　　陈普　咏史下　北地王谌
　　　陈普　咏史下　曹操七首
　　　陈普　咏史下　曹丕
　　　陈普　咏史下　曹爽
　　　陈普　咏史下　邓艾
　　　陈普　咏史下　窦氏二女
　　　陈普　咏史下　杜预
　　　陈普　咏史下　法正
　　　陈普　咏史下　范粲
　　　陈普　咏史下　房玄龄
　　　陈普　咏史下　费祎
　　　陈普　咏史下　苻登
　　　陈普　咏史下　苻坚
　　　陈普　咏史下　高欢
　　　陈普　咏史下　高堂隆
　　　陈普　咏史下　顾和
　　　陈普　咏史下　顾荣
　　　陈普　咏史下　关羽四首
　　　陈普　咏史下　韩愈
　　　陈普　咏史下　何无忌
　　　陈普　咏史下　何晏
　　　陈普　咏史下　何曾
　　　陈普　咏史下　侯景
　　　陈普　咏史下　桓范
　　　陈普　咏史下　嵇康
　　　陈普　咏史下　嵇绍
　　　陈普　咏史下　贾诩
　　　陈普　咏史下　江统
　　　陈普　咏史下　姜维
　　　陈普　咏史下　晋武帝
　　　陈普　咏史下　梁武帝
　　　陈普　咏史下　刘道规
　　　陈普　咏史下　刘弘
　　　陈普　咏史下　刘琨
　　　陈普　咏史下　刘裕
　　　陈普　咏史下　柳家婢
　　　陈普　咏史下　卢怀慎
　　　陈普　咏史下　卢奕
　　　陈普　咏史下　鲁肃
　　　陈普　咏史下　陆机
　　　陈普　咏史下　吕蒙
　　　陈普　咏史下　明帝四首
　　　陈普　咏史下　慕容垂
　　　陈普　咏史下　慕容恪
　　　陈普　咏史下　庞士元
　　　陈普　咏史下　裴顀
　　　陈普　咏史下　阮籍
　　　陈普　咏史下　山涛
　　　陈普　咏史下　山中王衮
　　　陈普　咏史下　蜀先主
　　　陈普　咏史下　司马孚
　　　陈普　咏史下　司马温公
　　　陈普　咏史下　司马宣王
　　　陈普　咏史下　司马攸
　　　陈普　咏史下　苏东坡
　　　陈普　咏史下　孙权
　　　陈普　咏史下　唐太宗
　　　陈普　咏史下　陶侃
　　　陈普　咏史下　陶潜
　　　陈普　咏史下　王导
　　　陈普　咏史下　王荆公
　　　陈普　咏史下　王猛
　　　陈普　咏史下　王裒
　　　陈普　咏史下　王羲之
　　　陈普　咏史下　王祥
　　　陈普　咏史下　卫瓘
　　　陈普　咏史下　魏徵
　　　陈普　咏史下　毋丘俭
　　　陈普　咏史下　五王
　　　陈普　咏史下　夏侯令女
　　　陈普　咏史下　夏侯玄
　　　陈普　咏史下　宪宗
　　　陈普　咏史下　谢安
　　　陈普　咏史下　徐邈
　　　陈普　咏史下　荀彧
　　　陈普　咏史下　颜杲卿
　　　陈普　咏史下　羊祜
　　　陈普　咏史下　杨太后
　　　陈普　咏史下　杨修
　　　陈普　咏史下　杨珧
　　　陈普　咏史下　殷浩
　　　陈普　咏史下　元紫芝
　　　陈普　咏史下　枣祗
　　　陈普　咏史下　张翰
　　　陈普　咏史下　张华
　　　陈普　咏史下　赵云
　　　陈普　咏史下　锺会
　　　陈普　咏史下　周处
　　　陈普　咏史下　周瑜
　　　陈普　咏史下　朱文公
　　　陈普　咏史下　诸葛诞
　　　陈普　咏史下　诸葛孔明八首
　　　陈普　咏史下　诸葛瞻
　　　陈普　咏史下　祖逖
　　陈普　有感
　　陈普　渔父辞
　　陈普　雨霁山皆秋色
　　陈普　玉女蜂
　　陈普　玉山东岳
　　陈普　远望
　　陈普　愿月得雨兼旬秋昫人望已切再和前韵
　　陈普　云庄劝学
　　陈普　赠南丰姚敬仲
　　陈普　赠清叟行
　　陈普　赠叶洞春画葡萄
　　陈普　中秋近愿晴
　　陈普　中庸　道不远人五首
　　陈普　朱文公
　　陈普　自杭来有四圣观佛所言
　　陈普　自哂
　陈栖筠
　　陈栖筠　和潘良贵题明州三江亭韵
　　陈栖筠　赠泊宅翁方勺
　陈耆卿
　　陈耆卿　春日书怀
　　陈耆卿　代和陈郎中丹桂三首
　　陈耆卿　代挽何知县二首
　　陈耆卿　东郊
　　陈耆卿　读经口占
　　陈耆卿　读商君传二首
　　陈耆卿　访赵公戴
　　陈耆卿　过龙潭澳
　　陈耆卿　和黄临海咏雪
　　陈耆卿　和芥庵韵
　　陈耆卿　和清臣病后韵
　　陈耆卿　閒杂兴六首
　　陈耆卿　閒居杂兴六首
　　陈耆卿　九日阻雨晚晴二首
　　陈耆卿　梦林雪巢
　　陈耆卿　磨镜
　　陈耆卿　寿章参政
　　陈耆卿　似村
　　陈耆卿　送叶子春赴官司慈溪
　　陈耆卿　题汤正仲墨梅
　　陈耆卿　挽陈知县
　　陈耆卿　挽王吉父知县
　　陈耆卿　闻湖寇
　　陈耆卿　夜坐
　　陈耆卿　夷齐咏
　　陈耆卿　以新凉入郊墟为韵简叶孟我丈
　　陈耆卿　咏史
　　陈耆卿　与二三友游天庆观
　　陈耆卿　种菊
　　陈耆卿　种麦
　陈起
　　陈起　安晚先生送自赞太上感应篇帙首御题诸恶莫作众善奉行八字辅以佑圣
　　陈起　罢酒
　　陈起　病中偶成
　　陈起　薄命
　　陈起　薄暮
　　陈起　朝宗馈食且复招饮
　　陈起　呈朱丛瑞
　　陈起　酬成贤良
　　陈起　次黄伯厚惠纸衾韵
　　陈起　答熟庵
　　陈起　答赵章泉
　　陈起　灯花戏简西邻
　　陈起　第三桥诗
　　陈起　东郊瞻四望亭有感
　　陈起　对菊有怀东园
　　陈起　泛湖纪所遇
　　陈起　方晚先生贶以丹剂四种古调谢之
　　陈起　分得春禽效香奁体
　　陈起　分得无题
　　陈起　风雨作
　　陈起　凤凰曲
　　陈起　奉酬竹溪陈史君新诗墨梅之贶
　　陈起　庚戌秋作
　　陈起　观羊吟
　　陈起　观张也愚作草圣
　　陈起　圭示急须制作亭当喜成一绝
　　陈起　郭圣与黄希声问候
　　陈起　过三桥怀山台
　　陈起　寒吹
　　陈起　贺友人丝桐复归
　　陈起　洪扇赠别芮通父
　　陈起　胡季怀有诗约群从为秋泉之集辄以山果助筵戏作二叠
　　陈起　湖上即事
　　陈起　湖上曲
　　陈起　怀三山友人
　　陈起　还刘雪坡词藁
　　陈起　唤渡
　　陈起　黄路钤诗来告别
　　陈起　婚嫁
　　陈起　寄东斋
　　陈起　寄刘茂实
　　陈起　寄彭勿庵
　　陈起　寄题当湖隐渌亭
　　陈起　寄汪起潜签判
　　陈起　嘉平旦雪
　　陈起　借居值雪
　　陈起　井亭桥
　　陈起　静江商宰书来且索鄙语要道其冰雪相看之意古调代书
　　陈起　旧居有怀
　　陈起　旧题隐者壁一绝
　　陈起　旧挽汪隐君
　　陈起　举苇航适安饮
　　陈起　句
　　陈起　楷书歌赠人
　　陈起　哭丹池王隐君
　　陈起　葵窗送酒
　　陈起　兰亭归途
　　陈起　冷泉解后友人留饮
　　陈起　冷泉凭栏
　　陈起　留题天乐寓张氏湖亭
　　陈起　六言
　　陈起　六言简耘业
　　陈起　履斋先生下颁参附往体以谢
　　陈起　买花
　　陈起　梅谷毛应麟画梅
　　陈起　梅花怨为汪耘业赋
　　陈起　明远阁
　　陈起　曝背
　　陈起　秋步吴济川别业
　　陈起　秋怀
　　陈起　秋夜怀康节
　　陈起　三江斗门
　　陈起　三游钱园并题四时画图
　　陈起　史记送后村刘秘监兼致欲见之悰
　　陈起　适安惠糟蟹新酒
　　陈起　适安夜访读静佳诗卷
　　陈起　适安有湖山之招病不果赴
　　陈起　适安招游汤镇不果赴
　　陈起　寿大丞相安晚先生
　　陈起　寿礼部乔文昌
　　陈起　寿楼监丞
　　陈起　寿乔枢密
　　陈起　束起
　　陈起　送别曾幼广赴漕试归
　　陈起　送郭圣与就监试归兼简其弟
　　陈起　送贺某赴兴化任
　　陈起　送杨明叔上舍归蜀
　　陈起　送印寒邓簿得阙西归
　　陈起　所适
　　陈起　题建溪刘希和吟趣园
　　陈起　题适安清湖寓居
　　陈起　题西窗食芹稿
　　陈起　题玉泉画像次来轴韵
　　陈起　天台桐柏观李高士惠诗兼寄其游山纪咏一编且复见招予不能赴约敬次
　　陈起　同毛谊夫喻可中夜泛西湖
　　陈起　同清兄看猿
　　陈起　同友人泛舟过断桥登寿星江湖伟观归舟听客讴清真词意甚适分得江字
　　陈起　挽林夫人
　　陈起　挽梅屋
　　陈起　挽宣教郎新差通判废元府王琮
　　陈起　汪夫人筵上口号
　　陈起　汪起潜谢送唐诗用韵再送刘沧小集
　　陈起　望晓
　　陈起　闻邻寺粥
　　陈起　呜呜
　　陈起　武兄惠药
　　陈起　西兴道间
　　陈起　消遣
　　陈起　晓寒即事
　　陈起　信步
　　陈起　修父知县万里寄诗久未能答午枕梦见之觉而有答
　　陈起　雪后
　　陈起　雪中简赵德行
　　陈起　雪中三绝
　　陈起　雪中送黄希声西归
　　陈起　羊羔酒呈朱丛瑞
　　陈起　夜过西湖
　　陈起　夜诵
　　陈起　夜听诵太极西铭
　　陈起　谒阳明洞天
　　陈起　一念
　　陈起　一榻
　　陈起　以仁者寿为韵寿侍读节使郑少师
　　陈起　以毅斋曾先生诗法曰能以无情作有情子熊举以见教兼示学诗如学禅之
　　陈起　迎月
　　陈起　咏琴上曹先生
　　陈起　悠然
　　陈起　游禹庙
　　陈起　友人新息满月
　　陈起　与适安夜饮忆葵窗
　　陈起　元夕雨中偶成四绝奉寄东斋
　　陈起　月下闻桂花
　　陈起　芸隐提管诗来依韵奉答
　　陈起　芸隐再和复用以酬
　　陈起　耘业许印章四韵叩之
　　陈起　杂言送歙研广香与友人有怀杨校书幼度
　　陈起　赵济民生日
　　陈起　赵监簿寄建宁诸诗
　　陈起　赵紫芝运干
　　陈起　真静馈新茶菰乾黄独乳酪约葵窗适安共享适安不赴葵窗诗来道谢次韵
　　陈起　枕上
　　陈起　止酒示圭
　　陈起　纸帐送梅屋小诗戏之
　陈棨　挽故知容州朝请陶公章
　陈葺芷　梧桐
　陈谦
　　陈谦　鄂州南楼
　　陈谦　华盖山
　　陈谦　句
　　陈谦　瞿唐峡
　　陈谦　凌丹亭
　　陈谦　曲台
　　陈谦　送程傅叟赴官临海
　　陈谦　送王孟同馆黄岩见王简卿侍郎
　　陈谦　温州刘教授石塔
　陈清　慧日寺
　陈仁玉
　　陈仁玉　步虚歌
　　陈仁玉　南峰寺蓝光轩怀吴直翁
　　陈仁玉　题苏端明书乳泉赋后
　　陈仁玉　仙都山独峰大雪歌
　　陈仁玉　游洞霄
　陈容
　　陈容　题灵丰庙壁
　　陈容　题浯溪中兴颂二首
　　陈容　题云龙图
　　陈容　为人赋横舟二首
　陈润道　吴民女
　陈若拙　题仙都山
　陈山泉　谒麻衣祠
　陈善
　　陈善　姑苏灵岩寺
　　陈善　和人
　　陈善　句
　陈尚文　题江国录先生石室
　陈少章　诗一首
　陈绍年　归田
　陈诜
　　陈诜　和祖择之学士袁州庆丰堂十咏
　　陈诜　和祖择之咏震山岩彭徵君钓台
　陈深
　　陈深　别卫山斋
　　陈深　曹叔时见过索饯篇
　　陈深　澄虚观玉皇阁次韵
　　陈深　出城道上有感
　　陈深　春日即事
　　陈深　次韵高龙洲入道
　　陈深　次韵陆承之寒夜有怀
　　陈深　次韵陆承之岁暮述怀
　　陈深　次韵沈仲叟见访之什
　　陈深　次韵沈仲叟闲居即事
　　陈深　次韵叔时述怀
　　陈深　次韵王松陵
　　陈深　次韵赠钱德钧
　　陈深　次韵赠友
　　陈深　次韵子封承之游桃花坞二首
　　陈深　从政和韵来谢复就答之
　　陈深　悼亡
　　陈深　登阳山妙净院
　　陈深　丁酉元日
　　陈深　范公农圃堂
　　陈深　赋桂山
　　陈深　赋月中佳
　　陈深　皋桥岩中道院与梁中砥商严翁会饮
　　陈深　姑苏台晚眺分韵得高字
　　陈深　孤凤篇上静轩阎学士
　　陈深　和龚翠岩雨中述怀韵
　　陈深　和南湖史君烟景墨梅图
　　陈深　贺胡西轩入道
　　陈深　怀钱德钧
　　陈深　会霜晴诗
　　陈深　济南赵君成南使羁留三纪得还其独子录其遗事求诗为赋一绝
　　陈深　寄东皋叟
　　陈深　寄题天与清香台
　　陈深　寄友
　　陈深　简秦章甫
　　陈深　饯杨世章
　　陈深　江上
　　陈深　邻圃求桂花并收坠英
　　陈深　陇西太夫人八十寿
　　陈深　内人臂白鹦鹉图
　　陈深　南湖史君制暗香汤奇甚赋二绝求之
　　陈深　南游
　　陈深　深居
　　陈深　寿金仁叟
　　陈深　寿元俞治中
　　陈深　书骏马图
　　陈深　送曹叔时归淮东
　　陈深　送邓觉非赴全陵学职
　　陈深　送范竹所赴吴江学职
　　陈深　送冯茂叔分教岂城
　　陈深　送耕存大参使日本
　　陈深　送刘梅溪游句曲
　　陈深　送潘舑斋赴会稽讲席
　　陈深　送人远宦思亲还乡
　　陈深　送沈彦楚
　　陈深　送释存游苕川兼怀子昂学士
　　陈深　送王从政赴番易慈湖讲席
　　陈深　送信甫之江东
　　陈深　送许希元尉德清
　　陈深　送悦心北上
　　陈深　送张德美北上
　　陈深　送赵仲明还山东
　　陈深　送周必明北上
　　陈深　宿真元观
　　陈深　汤梅山为道士归吴还山赋一诗以饶
　　陈深　题尽扇骑驴踏雪
　　陈深　题梁中砥诗书图
　　陈深　题梅图
　　陈深　题潘舑斋客安书院
　　陈深　题钱舜举写生五首　菊花
　　陈深　题钱舜举写生五首　青瓜
　　陈深　题钱舜举写生五首　石榴
　　陈深　题钱舜举写生五首　水仙兰
　　陈深　题钱舜举写生五首　戏婴图
　　陈深　题秋塘图二首
　　陈深　题秋墉小景
　　陈深　题山水扇
　　陈深　题扇上画
　　陈深　题沈华溪诗集
　　陈深　题唐圉人调马图
　　陈深　题王立章云山卷
　　陈深　题习齐先生扇上尽
　　陈深　题郑柏窗所藏莲社图
　　陈深　挽褚雪巘高士
　　陈深　挽沈氏母夫子
　　陈深　挽汤桂桥
　　陈深　挽王伯英
　　陈深　晚步
　　陈深　晚望
　　陈深　王太古偕游灵岩余以事中止先还
　　陈深　慰陆子顺偶
　　陈深　我思古人
　　陈深　吴市售药
　　陈深　夏日南轩
　　陈深　小园即事
　　陈深　晓望吴城有感
　　陈深　雪后游石湖
　　陈深　又代赋
　　陈深　又代挽
　　陈深　赠道眼相士
　　陈深　赠恒斋葛太翳
　　陈深　赠陆稼村
　　陈深　赠吴江学掾
　　陈深　赠孝廉
　　陈深　赠张受益检校
　　陈深　赠周山人
　　陈深　重玄寺旎檀林桂花
　　陈深　舟行邂逅周西园也示迦文诗就文韵
　陈升之　送程给事知越州
　陈省华　上方
　陈师道
　　陈师道　八月十日二首
　　陈师道　八月十日宿百丈山庆善院明日游松风庵谒震禅师
　　陈师道　柏
　　陈师道　北渚
　　陈师道　别宝讲主
　　陈师道　别负山居士
　　陈师道　别观音山主
　　陈师道　别黄徐州
　　陈师道　别刘郎
　　陈师道　别三子
　　陈师道　别叔父昆山丞
　　陈师道　别叔父録曹
　　陈师道　别威德寺
　　陈师道　别乡旧
　　陈师道　别圆澄禅师
　　陈师道　别月华严
　　陈师道　病起
　　陈师道　病中六首
　　陈师道　捕狼
　　陈师道　残句：
　　陈师道　残句：白鸟过林分外明
　　陈师道　残句：江清风偃木
　　陈师道　残句：磊落金盘荐糟蟹
　　陈师道　残句：墙头霜下草
　　陈师道　残句：日来霜露後
　　陈师道　残句：势不可使尽
　　陈师道　残句：闻道新文能入样
　　陈师道　残句：熊儿投□骥子扶
　　陈师道　晁无咎画山水扇
　　陈师道　晁无咎张文潜见过
　　陈师道　嘲秦觏
　　陈师道　嘲无咎文潜
　　陈师道　陈留市隐者
　　陈师道　陈询秀才归徐
　　陈师道　丞相温公挽词三首
　　陈师道　城南
　　陈师道　城南夜归寄赵大夫
　　陈师道　城南寓居
　　陈师道　酬吕明父学士
　　陈师道　酬王立之二首
　　陈师道　酬颜生惠茶库纸
　　陈师道　酬应物见戏
　　陈师道　酬智叔见戏二首
　　陈师道　酬智叔见赠
　　陈师道　出清口
　　陈师道　初到锦城
　　陈师道　除官
　　陈师道　除夜
　　陈师道　除夜对酒赠少章
　　陈师道　触目
　　陈师道　春怀示邻里
　　陈师道　春晚游宝云寺
　　陈师道　春兴
　　陈师道　春夜
　　陈师道　次韵别张芸叟
　　陈师道　次韵晁无斁除日述怀
　　陈师道　次韵晁无斁春怀
　　陈师道　次韵晁无斁冬夜见寄
　　陈师道　次韵晁无斁夏雨
　　陈师道　次韵春怀
　　陈师道　次韵答晁无斁
　　陈师道　次韵答秦少章
　　陈师道　次韵答少章
　　陈师道　次韵答邢居实二首
　　陈师道　次韵答学者四首
　　陈师道　次韵答子实秦少章二首
　　陈师道　次韵德麟督叔弼季默诗及破余酒戒
　　陈师道　次韵德麟吴越山水
　　陈师道　次韵德麟植桧
　　陈师道　次韵关子容湖上晚饮
　　陈师道　次韵观月
　　陈师道　次韵何子温祈晴二首
　　陈师道　次韵黄生
　　陈师道　次韵黄无悔惜梅
　　陈师道　次韵回山人赠沈东老二首
　　陈师道　次韵寄答晁无咎
　　陈师道　次韵敬酬元弼三兄
　　陈师道　次韵寇司户春怀
　　陈师道　次韵寇秀才寄下邳家兄
　　陈师道　次韵李节惟九日登南山
　　陈师道　次韵秦觏听雁闻鸡二首
　　陈师道　次韵少游春江秋野图二首
　　陈师道　次韵顺法师十三间楼避暑
　　陈师道　次韵苏公督两欧阳诗
　　陈师道　次韵苏公独酌
　　陈师道　次韵苏公独酌试药玉滑盏
　　陈师道　次韵苏公蜡梅
　　陈师道　次韵苏公劝酒与诗
　　陈师道　次韵苏公涉颍
　　陈师道　次韵苏公西湖观月听琴
　　陈师道　次韵苏公西湖徙鱼三首
　　陈师道　次韵苏公谒告三绝
　　陈师道　次韵苏公竹间亭绝句
　　陈师道　次韵苏公竹间亭小饮
　　陈师道　次韵无斁偶作二首
　　陈师道　次韵无斁雪後二首
　　陈师道　次韵夏日
　　陈师道　次韵夏日江村
　　陈师道　次韵性都正北山逐凉
　　陈师道　次韵杨内翰赠诸进士
　　陈师道　次韵夜雨
　　陈师道　次韵应物有叹黄楼
　　陈师道　次韵萤火
　　陈师道　次韵游花洞
　　陈师道　次韵韵苏公题欧阳叔弼息斋
　　陈师道　次韵郑彦能题端禅师丈室
　　陈师道　从寇生求茶库纸
　　陈师道　从苏公登後楼
　　陈师道　答晁以道
　　陈师道　答黄充
　　陈师道　答黄生
　　陈师道　答寄魏衍
　　陈师道　答寇十一惠朱樱
　　陈师道　答李簿
　　陈师道　答田生
　　陈师道　答王立之
　　陈师道　答魏衍黄预勉余作诗
　　陈师道　答魏衍惠朱樱
　　陈师道　答颜生
　　陈师道　答颜生见寄
　　陈师道　答张文潜
　　陈师道　大风
　　陈师道　大行皇太后挽词二首
　　陈师道　登城楼
　　陈师道　登凤凰山怀子瞻
　　陈师道　登快哉亭
　　陈师道　登冥山
　　陈师道　登彭祖楼
　　陈师道　登鹊山
　　陈师道　登寺山
　　陈师道　登燕子楼
　　陈师道　东阿
　　陈师道　东禅
　　陈师道　东山谒外大父墓
　　陈师道　读白乐天临水坐诗
　　陈师道　独坐
　　陈师道　杜侍郎挽词三首
　　陈师道　对厅口号
　　陈师道　碓磨寨
　　陈师道　泛淮
　　陈师道　放歌行
　　陈师道　放怀
　　陈师道　奉酬应物
　　陈师道　奉贺陈圣予
　　陈师道　奉陪内翰二丈醴泉避暑
　　陈师道　奉陪赵大夫游桓山
　　陈师道　奉送阎醇老推官
　　陈师道　庚辰三月上旬登白门闲望
　　陈师道　拱翠亭
　　陈师道　古墨行
　　陈师道　古怨赠关彦长
　　陈师道　观兖文忠公家六一堂图书
　　陈师道　归雁二首
　　陈师道　规禅停云斋
　　陈师道　过杭留别曹无逸朝奉
　　陈师道　寒夜
　　陈师道　寒夜有怀晁无斁
　　陈师道　何复教授以事待理
　　陈师道　何郎中出黄公草书四首
　　陈师道　何太中挽词二首
　　陈师道　和参寥明发见邻家花二首
　　陈师道　和酬施和叟宣德
　　陈师道　和酬魏衍
　　陈师道　和董判官寺居作
　　陈师道　和范教授同游桓山
　　陈师道　和富中容朝散雨中感怀
　　陈师道　和过田承君
　　陈师道　和和叟第课还自都下
　　陈师道　和和叟梅花
　　陈师道　和黄充出游三首
　　陈师道　和黄充实春尽游南山
　　陈师道　和黄充实榴花
　　陈师道　和黄充小雪
　　陈师道　和黄预病起
　　陈师道　和黄预感怀
　　陈师道　和黄预感秋
　　陈师道　和黄预久雨
　　陈师道　和黄预七夕
　　陈师道　和寄朱文中
　　陈师道　和贾明叔秋晚见怀
　　陈师道　和贾耘老春晚
　　陈师道　和江秀才献花三首
　　陈师道　和郊户部宝集丈室二首
　　陈师道　和舅氏公退言怀
　　陈师道　和寇十一同登寺山
　　陈师道　和寇十一同游城南阻雨还登寺山
　　陈师道　和寇十一晚登白门
　　陈师道　和寇十一雨後登楼
　　陈师道　和李使君九日登戏马台
　　陈师道　和李文叔退朝
　　陈师道　和刘元乐月夜寄贾耘老
　　陈师道　和南丰先生出山之作
　　陈师道　和南丰先生西游之作
　　陈师道　和蒲左丞有美座上观雪二首
　　陈师道　和秦太虚湖上野步
　　陈师道　和三日
　　陈师道　和沈世卿推官见寄
　　陈师道　和苏公洞庭春色
　　陈师道　和王明之见寄
　　陈师道　和王子安至日三首
　　陈师道　和魏衍三日二首
　　陈师道　和魏衍同登快哉亭
　　陈师道　和魏衍同游阻风
　　陈师道　和魏衍闻莺
　　陈师道　和魏衍元夜同登黄楼
　　陈师道　和吴子副知海斋
　　陈师道　和鲜于大受崇先观饯别曾元中
　　陈师道　和谢公定观秘阁文与可枯木
　　陈师道　和谢公定雨行逢卖花
　　陈师道　和休文至自新安
　　陈师道　和颜生同游南山
　　陈师道　和彦詹题远轩
　　陈师道　和豫章公黄梅二首
　　陈师道　和元乐销暑楼晓望
　　陈师道　和元夜
　　陈师道　和张次道再游翠岩之作
　　陈师道　和张奉议赠舅氏庞大夫
　　陈师道　和赵大夫鹿鸣宴集
　　陈师道　和郑户部宝集丈室二首
　　陈师道　和朱智叔鹿鸣席上
　　陈师道　河上
　　陈师道　贺关彦长生日
　　陈师道　贺文潜
　　陈师道　猴马
　　陈师道　後湖晚坐
　　陈师道　胡士彦挽词二首
　　陈师道　湖陵与刘生别
　　陈师道　湖上
　　陈师道　湖上晚归寄诗友
　　陈师道　怀远
　　陈师道　还江上
　　陈师道　还里
　　陈师道　桓山
　　陈师道　黄楼
　　陈师道　黄梅五首
　　陈师道　黄无悔挽词四首
　　陈师道　回风行
　　陈师道　晦日
　　陈师道　鸡笼镇
　　陈师道　即事
　　陈师道　寄北山顺法师二首
　　陈师道　寄亳州何郎中二首
　　陈师道　寄亳州林待制
　　陈师道　寄参寥
　　陈师道　寄曹州晁大夫
　　陈师道　寄晁说之
　　陈师道　寄晁无斁
　　陈师道　寄晁以道
　　陈师道　寄晁载之兄弟
　　陈师道　寄酬咸平朱宣德
　　陈师道　寄答李方叔
　　陈师道　寄答泰州曾侍郎
　　陈师道　寄答王直方
　　陈师道　寄答颜长道
　　陈师道　寄单州吕侍讲
　　陈师道　寄单州张朝请
　　陈师道　寄邓州杜侍郎
　　陈师道　寄都下故人示王予安
　　陈师道　寄杜择之
　　陈师道　寄黄充
　　陈师道　寄君玉
　　陈师道　寄寇荆山
　　陈师道　寄寇十一
　　陈师道　寄寇元弼
　　陈师道　寄李学士
　　陈师道　寄怜
　　陈师道　寄沛县姜承议
　　陈师道　寄侍读苏尚书
　　陈师道　寄送定州苏尚书
　　陈师道　寄泰州曾侍郎
　　陈师道　寄潭州张芸叟二首
　　陈师道　寄滕县李奉议
　　陈师道　寄提刑李学士
　　陈师道　寄题披云楼
　　陈师道　寄外舅郭大夫二首
　　陈师道　寄文潜无咎少游三学士
　　陈师道　寄无斁
　　陈师道　寄襄州程大夫
　　陈师道　寄邢和叔
　　陈师道　寄徐吉父学士
　　陈师道　寄兖州张龙图文潜二首
　　陈师道　寄豫章公三首
　　陈师道　寄曾公权
　　陈师道　寄张大夫
　　陈师道　寄张文潜舍人
　　陈师道　寄张宣州
　　陈师道　寄张学士
　　陈师道　寄子开
　　陈师道　寄子闵
　　陈师道　甲亭
　　陈师道　简李伯益
　　陈师道　简令由司理
　　陈师道　简杨安国
　　陈师道　江湖堂
　　陈师道　嗟哉行
　　陈师道　敬酬智叔三赐之辱兼戏杨理曹二首
　　陈师道　九日不出魏衍见过
　　陈师道　九日寄秦觏
　　陈师道　九日无酒书呈漕使韩伯修大夫
　　陈师道　九日与智叔鵰堂宴集夜归
　　陈师道　九月八日夜雨留智叔
　　陈师道　九月九日魏衍见过
　　陈师道　九月十三日出善利门
　　陈师道　酒户献花以奉先圣戏作
　　陈师道　舅氏新斋
　　陈师道　巨野
　　陈师道　巨野二首
　　陈师道　钜野泊触事
　　陈师道　绝句
　　陈师道　绝句二首
　　陈师道　绝句四首
　　陈师道　览胜亭
　　陈师道　烂石村
　　陈师道　老柏三首
　　陈师道　离颍
　　陈师道　礼武台坐化僧
　　陈师道　立春
　　陈师道　立春致语口号
　　陈师道　连日大雪以疾作不出闻苏公与德麟同登女郎台
　　陈师道　楝花
　　陈师道　梁山泊
　　陈师道　龙潭
　　陈师道　吕吉父使君生日
　　陈师道　马上口占呈立之
　　陈师道　梅花七绝
　　陈师道　眠云斋
　　陈师道　南丰先生挽词二首
　　陈师道　南台
　　陈师道　南轩
　　陈师道　拟古
　　陈师道　拟汉宫词三首
　　陈师道　拟李义山柳枝词五首
　　陈师道　盘马山
　　陈师道　平翠阁
　　陈师道　骑驴二首
　　陈师道　钱塘寓居
　　陈师道　妾薄命二首
　　陈师道　钦慈皇后挽词二首
　　陈师道　钦圣宪肃皇后挽词二首
　　陈师道　秦少章见过
　　陈师道　秋後五日应物无诗岂年志俱壮未解伤秋耶以诗挑之
　　陈师道　秋怀
　　陈师道　秋怀十首
　　陈师道　秋怀示黄预
　　陈师道　秋怀四首
　　陈师道　三月二十二日榴花盛开戏作绝句
　　陈师道　僧慧僧利同往南山
　　陈师道　山口
　　陈师道　山口阻风
　　陈师道　上晁主客
　　陈师道　上元致语口号
　　陈师道　上赵使君
　　陈师道　沈道院有水墨壁画奇笔也惜其穷年无赏之者贾明叔请余同赋
　　陈师道　诗一首
　　陈师道　十八日潮
　　陈师道　十七日观潮三首
　　陈师道　十五夜月
　　陈师道　石氏画苑
　　陈师道　示三子
　　陈师道　寿安县君挽词
　　陈师道　叔父惠鉢三首
　　陈师道　舒御史太夫人挽辞
　　陈师道　暑雨
　　陈师道　双樱
　　陈师道　送伯兄赴吏改官
　　陈师道　送曹秀才
　　陈师道　送晁奉议高邮判官
　　陈师道　送晁无咎出守蒲中
　　陈师道　送晁尧民守徐
　　陈师道　送大兄兼寄赵团练
　　陈师道　送杜侍御纯陕西转运
　　陈师道　送法宝禅师
　　陈师道　送冯翊宋令
　　陈师道　送鄜州关司法
　　陈师道　送傅子正宣义
　　陈师道　送高推官
　　陈师道　送何子温移亳州三首
　　陈师道　送河间吕令
　　陈师道　送黄生兼寄二谢二首
　　陈师道　送检法赵奉议
　　陈师道　送建州郑户部
　　陈师道　送江楚州
　　陈师道　送江季恭
　　陈师道　送李奉议亳州判官四首
　　陈师道　送林朝奉
　　陈师道　送刘主簿
　　陈师道　送路纠归老丹阳
　　陈师道　送伦化主
　　陈师道　送内
　　陈师道　送欧阳叔弼知蔡州
　　陈师道　送秦觏二首
　　陈师道　送仁山主兼寄西堂园澄禅师
　　陈师道　送叔弼寄秦张
　　陈师道　送苏迨
　　陈师道　送苏公知杭州
　　陈师道　送提刑李学士移使东路
　　陈师道　送外舅郭大夫夔路提点刑狱
　　陈师道　送外舅郭大夫西川提点刑狱
　　陈师道　送王定国通判河南
　　陈师道　送王君玉赴试
　　陈师道　送王元均贬衡州兼寄元龙二首
　　陈师道　送魏衍移沛
　　陈师道　送吴先生谒惠州苏副使
　　陈师道　送孝忠二首
　　陈师道　送孝忠落解南归
　　陈师道　送杨侍禁寄频黄二公二首
　　陈师道　送姚先生归宜山三首
　　陈师道　送泽之过维扬
　　陈师道　送詹司业
　　陈师道　送澶州录曹宋参军
　　陈师道　送张衡山
　　陈师道　送张蕲县
　　陈师道　送张秀才
　　陈师道　送张秀才兼简德麟
　　陈师道　送张支使
　　陈师道　送张芝卿
　　陈师道　送章氏兄弟兼寄金山宁禅师
　　陈师道　送章推官
　　陈师道　送赵朝请赴苏幕
　　陈师道　送赵承议
　　陈师道　送赵教授
　　陈师道　送郑祠部
　　陈师道　送智叔令咸平
　　陈师道　宿泊口
　　陈师道　宿柴城
　　陈师道　宿合清口
　　陈师道　宿齐河
　　陈师道　宿钱塘尉廨
　　陈师道　宿深明阁二首
　　陈师道　陶朱公庙
　　陈师道　题画李白真
　　陈师道　题明发高轩过图
　　陈师道　题王平甫帖
　　陈师道　题柱二首
　　陈师道　田家
　　陈师道　同道士钱泠然寻涧水源
　　陈师道　同苏不疑避暑法惠寺
　　陈师道　晚泊
　　陈师道　晚出
　　陈师道　晚立
　　陈师道　晚望
　　陈师道　晚兴
　　陈师道　晚游九曲院
　　陈师道　晚坐
　　陈师道　王察院挽词二首
　　陈师道　望夫石
　　陈师道　魏衍见过
　　陈师道　卧疾绝句
　　陈师道　五言贺雨出
　　陈师道　五子相送至湖陵
　　陈师道　西湖
　　陈师道　西郊二首
　　陈师道　席上劝客酒
　　陈师道　戏寇君二首
　　陈师道　戏元弼
　　陈师道　夏杪
　　陈师道　夏日书事
　　陈师道　夏夜有怀
　　陈师道　咸平读书堂
　　陈师道　项城道中寄刘令使修溪桥
　　陈师道　谢端砚
　　陈师道　谢傅监
　　陈师道　谢寇十一惠端砚
　　陈师道　谢人寄酒
　　陈师道　谢孙奉职惠胡德墨
　　陈师道　谢田氏
　　陈师道　谢王立之送花
　　陈师道　谢宪台赵史惠米
　　陈师道　谢贇阛梨见访
　　陈师道　谢赵生惠芍药三首
　　陈师道　谢赵使君
　　陈师道　兴龙节致语口号
　　陈师道　行次旧县寄立之
　　陈师道　徐氏闲轩
　　陈师道　徐僲书三首
　　陈师道　萱草
　　陈师道　雪
　　陈师道　雪後
　　陈师道　雪後黄楼寄负山居士
　　陈师道　雪中寄魏衍
　　陈师道　颜市阻风二首
　　陈师道　宴黄提刑致语口号
　　陈师道　雁二首
　　陈师道　杨夫人挽词
　　陈师道　野望
　　陈师道　夜句三首
　　陈师道　夜雨
　　陈师道　以拄杖供仁山主二首
　　陈师道　忆少子
　　陈师道　隐者郊居
　　陈师道　迎新将至漕城暮归遇雨
　　陈师道　蝇虎
　　陈师道　游鹊山院
　　陈师道　幼岭
　　陈师道　虞美人草
　　陈师道　与寇赵约丁塘看花寇以疾不赴有诗次其韵
　　陈师道　与魏衍寇国宝田从先二侄分韵得坐字
　　陈师道　寓目
　　陈师道　元旦
　　陈师道　元符三年七月蒙恩复除棣学喜而成诗
　　陈师道　元日雪二首
　　陈师道　月下观潮二首
　　陈师道　杂题
　　陈师道　再酬
　　陈师道　再次韵苏公示两欧阳
　　陈师道　再到钱塘呈会宗伯益
　　陈师道　再和寇十一二首
　　陈师道　再赠寇司户
　　陈师道　早春
　　陈师道　早起
　　陈师道　赠白阛梨
　　陈师道　赠二苏公
　　陈师道　赠关彦长
　　陈师道　赠黄氏子小德
　　陈师道　赠寇国宝三首
　　陈师道　赠鲁直
　　陈师道　赠欧阳叔弼学士
　　陈师道　赠秦觏兼简苏迨二首
　　陈师道　赠石先生
　　陈师道　赠太素庵轲律师
　　陈师道　赠田从先
　　陈师道　赠王聿修商子常
　　陈师道　赠魏衍三首
　　陈师道　赠吴氏兄弟三首
　　陈师道　赠写真禧道人
　　陈师道　赠张文潜
　　陈师道　赠赵奉议
　　陈师道　赠郑户部
　　陈师道　赠知命
　　陈师道　赠周秀才二首
　　陈师道　斋居
　　陈师道　张谋父乞花
　　陈师道　招黄魏二生
　　陈师道　赵岩
　　陈师道　鸷鹊诗
　　陈师道　智宝院後楼怀胡元茂
　　陈师道　中秋夜东刹赠仁公
　　陈师道　舟中二首
　　陈师道　住雁
　　陈师道　追呼行
　　陈师道　追尊皇太后挽词二首
　陈师服　和许伯诩访景山
　陈师韩　董奉山
　陈师孟　弄水亭
　陈师善　挽赵秋晓
　陈诗　句
　陈石斋　葵花
　陈士徽　广阴亭诗
　陈士泰　句
　陈氏　题小雁屏二首
　陈世崇
　　陈世崇　题曾氏诸帖
　　陈世崇　元夕八首
　陈世卿
　　陈世卿　翠竹峰
　　陈世卿　思古堂
　　陈世卿　淘金山
　　陈世卿　游黄杨岩
　陈书竓　题亚愚江浙纪行集句诗
　陈叔度　雙皂荚行
　陈叔坚　送素上人游方
　陈叔信　游龙隐岩
　陈枢才　挽薛艮斋
　陈璹　句
　陈舜弼　句
　陈舜道　春日田园杂兴十首
　陈舜俞
　　陈舜俞　宝庆院
　　陈舜俞　保圣院
　　陈舜俞　采芑诗
　　陈舜俞　承天院
　　陈舜俞　初见庐山
　　陈舜俞　初入太湖
　　陈舜俞　传神悦躬上人
　　陈舜俞　次韵酬白天觉
　　陈舜俞　次韵酬郏郎中
　　陈舜俞　次韵酬余彦翔
　　陈舜俞　次韵六安魏明府三首
　　陈舜俞　次韵吴少卿致政自咏
　　陈舜俞　东庵
　　陈舜俞　东林寺
　　陈舜俞　东台
　　陈舜俞　枫桥诗
　　陈舜俞　峰顶院
　　陈舜俞　凤凰台
　　陈舜俞　奉酬长文舍人出城见示之句
　　陈舜俞　奉慈禅寺
　　陈舜俞　公署井诗
　　陈舜俞　谷帘泉
　　陈舜俞　过平望驿有怀湖州李使君二首
　　陈舜俞　过下方只园入上方看经院遇八十老僧
　　陈舜俞　和部使者骑牛歌
　　陈舜俞　和开祖丹阳别子瞻后寄
　　陈舜俞　和刘道原骑牛歌
　　陈舜俞　和王介甫寄安丰知县修芍陂
　　陈舜俞　和章子厚闻子瞻买田阳羡却寄
　　陈舜俞　和知郡王职方韵同前
　　陈舜俞　湖州李使君闻予游庐山寄书云为我一谢清绝
　　陈舜俞　虎溪
　　陈舜俞　淮阴阻风谗风伯
　　陈舜俞　黄陵庙
　　陈舜俞　寄姑苏智肱钱塘文捷二上人
　　陈舜俞　寄郏景仁郎中
　　陈舜俞　寄虔州东禅惠长老
　　陈舜俞　寄星子令柯季立
　　陈舜俞　寄扬州知府钱舍人
　　陈舜俞　将至嘉禾先寄诸兄弟
　　陈舜俞　句
　　陈舜俞　开先寺
　　陈舜俞　客意五首
　　陈舜俞　廉溪
　　陈舜俞　林屋洞
　　陈舜俞　灵溪观
　　陈舜俞　灵祐观
　　陈舜俞　留槎阁
　　陈舜俞　虑狱江州晚出浔阳门
　　陈舜俞　落星寺
　　陈舜俞　落叶
　　陈舜俞　毛公坛
　　陈舜俞　明日北风尤甚不可行再谗
　　陈舜俞　南阳春日十首
　　陈舜俞　弄水亭
　　陈舜俞　彭泽县
　　陈舜俞　贫女曲
　　陈舜俞　栖贤寺
　　陈舜俞　骑牛歌
　　陈舜俞　钱张郎中
　　陈舜俞　青龙江醉眠亭
　　陈舜俞　若耶溪
　　陈舜俞　三峡桥
　　陈舜俞　山中寄姑苏守悴
　　陈舜俞　山中咏橘长咏
　　陈舜俞　上方化成院
　　陈舜俞　上方僧京师识面短句二首
　　陈舜俞　失题
　　陈舜俞　诗二首
　　陈舜俞　诗一首
　　陈舜俞　十八贤台
　　陈舜俞　示诸弟
　　陈舜俞　寿阳僧房见橘诗
　　陈舜俞　书通济僧壁
　　陈舜俞　双溪行
　　陈舜俞　水月院
　　陈舜俞　松梢诗
　　陈舜俞　送可则上人还京师开讲
　　陈舜俞　送李户曹官满还江宁
　　陈舜俞　送刘吏部得请三茅崇禧观
　　陈舜俞　送南康刘道纯秀才起应新诏
　　陈舜俞　送诗僧惠师
　　陈舜俞　送喜长老游四明
　　陈舜俞　宿灵源院
　　陈舜俞　宿上真宫赠朱道士
　　陈舜俞　太湖一首和姚子张
　　陈舜俞　太平观
　　陈舜俞　桃花坞
　　陈舜俞　题碧藓亭
　　陈舜俞　题翠峰院
　　陈舜俞　题东林寺
　　陈舜俞　题娄亿墓
　　陈舜俞　题炉峰阁
　　陈舜俞　题秋浦亭
　　陈舜俞　天池院
　　陈舜俞　蛙齐
　　陈舜俞　挽刘夫人词二首
　　陈舜俞　挽邵夫人词
　　陈舜俞　挽侍讲先生王夫人诗二首
　　陈舜俞　晚秋田间
　　陈舜俞　万杉院
　　陈舜俞　西湖
　　陈舜俞　西林寺
　　陈舜俞　销暑楼
　　陈舜俞　谢风伯
　　陈舜俞　谢杨都官见惠锦鸡
　　陈舜俞　新罗岩
　　陈舜俞　兴福院僧房
　　陈舜俞　雪
　　陈舜俞　野烧
　　陈舜俞　以橘赠湖州李公择
　　陈舜俞　游天章寺
　　陈舜俞　禹穴
　　陈舜俞　遇便风
　　陈舜俞　渊明醉石
　　陈舜俞　圆通行
　　陈舜俞　阅日堂僧橘
　　陈舜俞　再经太平观访沈道士不遇二首
　　陈舜俞　赠湖州使君李公择
　　陈舜俞　赠华岩院玉真上人
　　陈舜俞　赠孔经甫贤良兼简许少张状元
　　陈舜俞　赠刘道原
　　陈舜俞　赠通慧大师净务
　　陈舜俞　赠徐道士游京师
　　陈舜俞　霅溪
　　陈舜俞　中秋佳月独游垂虹亭有怀胡完夫苏子瞻钱安道
　　陈舜俞　中秋耫月宴友
　　陈舜俞　中夜
　　陈舜俞　种梅
　　陈舜俞　众乐亭
　　陈舜俞　竹云洞
　　陈舜俞　子隐堂为萧寺题
　　陈舜俞　阻风还泊旧浦
　陈似　龙脊
　陈嗣昭　句
　陈松龙
　　陈松龙　海棠
　　陈松龙　句
　　陈松龙　酴醾
　　陈松龙　赠庵僧
　陈宋辅　罗隐题诗石
　陈肃
　　陈肃　半山亭
　　陈肃　碧莲池
　　陈肃　蔡经宅
　　陈肃　流水池
　　陈肃　瀑布泉
　　陈肃　七星杉
　　陈肃　桃源洞
　　陈肃　投龙潭
　陈唐生　大涤洞天留题
　陈唐佐　铁瓮洞
　陈棠
　　陈棠　登帢帻峰
　　陈棠　建炎丞相成国吕忠穆公退老堂
　　陈棠　晚步
　陈天麟
　　陈天麟　除夕偶成呈同舍兼简陈仲恕
　　陈天麟　登上岭游黄山
　　陈天麟　访张元明山斋
　　陈天麟　风光阁
　　陈天麟　福田寺
　　陈天麟　过双梅草堂
　　陈天麟　后林寺
　　陈天麟　纪颂
　　陈天麟　旌德道中
　　陈天麟　句
　　陈天麟　柳下
　　陈天麟　吕城舟行晚晴
　　陈天麟　吕仲及适安堂
　　陈天麟　茅殿寺
　　陈天麟　妙相寺风雨亭
　　陈天麟　偶作
　　陈天麟　青山辞
　　陈天麟　青山道中
　　陈天麟　秋霜阁
　　陈天麟　上泸帅梁公
　　陈天麟　深坞寺
　　陈天麟　胜因寺
　　陈天麟　石壁道中
　　陈天麟　寿洋川李守昌谔二首
　　陈天麟　送太守李公
　　陈天麟　题南金慎独斋
　　陈天麟　题王季恭蓬斋
　　陈天麟　田间
　　陈天麟　席上如统制傅公韵
　　陈天麟　延寿寺
　　陈天麟　杨州琼花
　　陈天麟　忆旧
　　陈天麟　用梁漕韵
　　陈天麟　用齐正韵送叔勤归湖北
　　陈天麟　游岩豯寺
　　陈天麟　又次前韵
　　陈天麟　与客饮乾明寺东古梅下
　　陈天麟　雨中发崇福院
　　陈天麟　赠水西寺举老
　　陈天麟　赵观察作斋名烟艇孙耘老作唐律相邀同赋乃次其韵
　　陈天麟　赵香台
　　陈天麟　舟中
　陈天瑞
　　陈天瑞　大暑松下卧起二首
　　陈天瑞　月岩
　陈天锡　野梅
　陈田夫
　　陈田夫　白龟泉
　　陈田夫　题白云堂
　陈恬
　　陈恬　寄晁以道求嵩山长松
　　陈恬　句
　　陈恬　送南禅和尚东迁灵岩
　　陈恬　题画扇
　　陈恬　望天台山二绝
　　陈恬　谢葛汝州宁卿遗公库酒肉薪米
　　陈恬　子规
　陈廷光
　　陈廷光　登高凉山谒墓
　　陈廷光　小山见梅
　陈童登　句
　陈抟
　　陈抟　辞上归进诗
　　陈抟　冬日晚望
　　陈抟　对御歌
　　陈抟　归隐
　　陈抟　华山
　　陈抟　句
　　陈抟　诗一首
　　陈抟　石刻诗
　　陈抟　题石水涧
　　陈抟　西峰
　　陈抟　喜英公大师挂锡太华
　　陈抟　咏毛女
　　陈抟　俞公岩
　　陈抟　与毛女游
　　陈抟　赠金励睡诗二首
　　陈抟　赠张乖崖
　陈陀　咏麻姑山
　陈网　留题霍山应圣公庙
　陈炜　刘伶巷
　陈韡
　　陈韡　初夏郊行
　　陈韡　句
　　陈韡　武夷筑精舍
　　陈韡　游武夷作
　陈文颢　喜宣义大师英公相访
　陈文叔　赠曹延
　陈文孙　寄莫道人
　陈文蔚
　　陈文蔚　八月十日过松水
　　陈文蔚　白鹿洞谒僀　生祠堂呈李梦开教授是日李入洞讲书
　　陈文蔚　别仓使二首
　　陈文蔚　病中对竹
　　陈文蔚　仓使亦为梅着句适与予意相合和其韵
　　陈文蔚　昌甫寄徐崇甫书并崇甫宁渠诗渠兄弟和章因次其韵呈昌甫
　　陈文蔚　昌甫前诗见简方和去未达间再於岩叟处见后诗和韵以谢
　　陈文蔚　常山道中
　　陈文蔚　臣龙瀑布
　　陈文蔚　晨兴
　　陈文蔚　呈仓皇使觅官书
　　陈文蔚　程子云欲还乡阻雨聊戏之
　　陈文蔚　池阳地寒梅开甚晚上元后始见疏花一夕春雪晓起观梅为梅解朝
　　陈文蔚　登山却立府视一村风物殊可人意二绝
　　陈文蔚　丁丑老人生旦
　　陈文蔚　读书傅氏揖桂林外一山恍如徐子融书阁所见书阁见山之阴揖桂见山之
　　陈文蔚　二月廿一日游藏胜有感
　　陈文蔚　方叔再用前韵约同赋
　　陈文蔚　傅材甫窗前白月桂开材甫索诗戏作
　　陈文蔚　赋决月
　　陈文蔚　赋萧爽檐蕁戏岩叟
　　陈文蔚　赋叶茂卿泉石轩
　　陈文蔚　庚申清明日子融出游寄示游十绝以长句谢之
　　陈文蔚　庚戌春下鄱阳舟中诸作　过安仁界
　　陈文蔚　庚戌春下鄱阳舟中诸作　过桃花台
　　陈文蔚　庚戌春下鄱阳舟中诸作　过赭亭
　　陈文蔚　庚戌春下鄱阳舟中诸作　解舟沬口
　　陈文蔚　公美约同游龙安地僧留小饮归途一绝
　　陈文蔚　观物二首
　　陈文蔚　灌圃
　　陈文蔚　归铅山正叔复用前韵和答之
　　陈文蔚　归途喜晴
　　陈文蔚　癸未二月廿五日访周道人西庵戏题
　　陈文蔚　癸未老人生旦
　　陈文蔚　癸酉立春冲雪观梅
　　陈文蔚　国兴招饮后圃即席赋
　　陈文蔚　过赵清献墓居
　　陈文蔚　寒食后一日赵国携具拉游清风峡登一览亭分韵赋诗以尘埃已逐双溪去
　　陈文蔚　和昌甫见寄韵
　　陈文蔚　和传国开县丞竹涧韵
　　陈文蔚　和传岩叟病中见寄
　　陈文蔚　和公美一绝
　　陈文蔚　和胡应祥游石进韵
　　陈文蔚　和贾元永醉杨妃
　　陈文蔚　和李监税
　　陈文蔚　和茂嘉郎中催梅韵
　　陈文蔚　和徐子融见寄
　　陈文蔚　和徐子融韵
　　陈文蔚　和叶仲洽喜雨
　　陈文蔚　和余方叔病中见寄
　　陈文蔚　和余方叔题傅材甫筠欲韵
　　陈文蔚　和韵呈徐子融聊寓谏时子融同会
　　陈文蔚　和张元德奇昌甫末章见及之韵
　　陈文蔚　和赵工部临安见寄韵
　　陈文蔚　和赵国兴访萧氏草堂
　　陈文蔚　和赵国宜转寄传岩叟诗韵诗岁歉人艰食闻国宜有发粟因有以劝相之
　　陈文蔚　和赵连州雨中宿蒙轩韵
　　陈文蔚　和赵守木犀
　　陈文蔚　和赵忠州归耕之赋
　　陈文蔚　和赵忠州见寄
　　陈文蔚　和赵忠州园亭落成宴客三首　钓鳌
　　陈文蔚　和赵忠州园亭落成宴客三首　飞霞亭
　　陈文蔚　和赵忠州园亭落成宴客三首　自为堂
　　陈文蔚　和正叔咏梅一绝
　　陈文蔚　和周次公韵送郑恭叔城南并简次公
　　陈文蔚　和周公美韵
　　陈文蔚　和子融闻琴
　　陈文蔚　和子融韵
　　陈文蔚　荷湖行为赵忠州寿
　　陈文蔚　贺赵及卿黄定甫主宾联名登第
　　陈文蔚　后一日和徐子融韵
　　陈文蔚　后一日因展省归途口占
　　陈文蔚　黄子京见访值予未还留诗和韵以谢
　　陈文蔚　回郑家桥小酌复以临清流而赋诗为韵得流字
　　陈文蔚　火田郑次山贫士也有燕坐之处五为赋之　槁木寮
　　陈文蔚　火田郑次山贫士也有燕坐之处五为赋之　观小斋
　　陈文蔚　火田郑次山贫士也有燕坐之处五为赋之　岁寒谷
　　陈文蔚　火田郑次山贫士也有燕坐之处五为赋之　隐窝
　　陈文蔚　火田郑次山贫士也有燕坐之处五为赋之　寓意轩
　　陈文蔚　集著尚书偶成
　　陈文蔚　记梦
　　陈文蔚　寄题黄子京贫乐斋
　　陈文蔚　寄题列岫
　　陈文蔚　寄题微州李君博文阁
　　陈文蔚　寄题吴伯丰所居二首　读书阁
　　陈文蔚　寄题吴伯丰所居二首　亦爱轩
　　陈文蔚　寄题吴伯丰同荣堂
　　陈文蔚　寄题吴子似所居二首　读书亭
　　陈文蔚　寄题吴子似所居二首　经德堂
　　陈文蔚　寄题俞伯南所居　希贤
　　陈文蔚　寄题俞伯南所居　野处
　　陈文蔚　寄题俞伯南所居　毅斋
　　陈文蔚　寄题玉山周晦叔家似贤斋
　　陈文蔚　寄题张正国斗斋
　　陈文蔚　家园偶闻野花香
　　陈文蔚　甲辰九月初访晦庵先生大安道中余正叔韵
　　陈文蔚　甲申正月答昌甫见寄韵代书
　　陈文蔚　甲戌正月从君用弟觅月桂栽
　　陈文蔚　甲寅寒食日访徐子融子融同出游晚归志所历二十六韵
　　陈文蔚　贾元永寄诗有穷愁之叹和韵宽之
　　陈文蔚　见梅
　　陈文蔚　建德道中六言
　　陈文蔚　贱和一诸友有祝颂语以五十六字谢之
　　陈文蔚　节后赴传岩叟之招望日同游棲隐庵华严寺吴岩叟及同游者
　　陈文蔚　九月十八日自双溪还寺车中偶得
　　陈文蔚　九月十一日挈浩同省先陇早陇早起四山昏翳冲雾露泪水不登山至山颠
　　陈文蔚　老人及儿辈皆和再用前韵
　　陈文蔚　老人生旦
　　陈文蔚　连州招饮蒙轩次其韵
　　陈文蔚　六月十二日喜雨
　　陈文蔚　六月十七夜待月
　　陈文蔚　六月十四夜独坐无喧阁
　　陈文蔚　庐陵呼酒再用韵
　　陈文蔚　庐陵於两池中作船亭名卧芦取山谷满船月卧芦花之句落成为赋小诗
　　陈文蔚　庐陵赵令君宅后有莲濠月夕相观莲戏庐陵
　　陈文蔚　庐山杂咏　棲紧三峡桥
　　陈文蔚　庐山杂咏　天池
　　陈文蔚　七月甘六日登四望亭小酌和赵守韵二绝
　　陈文蔚　七月廿六日赵国兴招饮山堂有诗和韵
　　陈文蔚　七月四夜十过差凉闲坐和徐子融晦日所寄四绝
　　陈文蔚　清明前二日同周公美黄子京郊行和子京韵
　　陈文蔚　清明资福僧遣诗赋此以答之
　　陈文蔚　穷冬积雪闵织妨妇
　　陈文蔚　去草棘
　　陈文蔚　壬申春社前一日晚步欣欣园
　　陈文蔚　壬申老人生旦
　　陈文蔚　壬午三月廿三日偕诸生携酒过公美家公美宅前山花烂开极可爱为赋一
　　陈文蔚　入郭回度黄沙岭息木阴下口占古意
　　陈文蔚　三月八日晚步溪上二绝
　　陈文蔚　三月望访徐子颜
　　陈文蔚　上已游惠泉和赵国兴韵
　　陈文蔚　十二月廿三日举故事访黄冈梅
　　陈文蔚　十二月十二日踏雪度崧岭
　　陈文蔚　十一日同诸友登南台二绝
　　陈文蔚　十一月十四夜诵康节诗至忆弟三首潸然有感
　　陈文蔚　十一月望后同徐子融黄子功送先生归闽是夕宿分水岭头遇雪次早别先
　　陈文蔚　十月九日同公美践上林之纪回纪实
　　陈文蔚　十月三夜省愆二绝
　　陈文蔚　石井偶书中同来者
　　陈文蔚　石潭道中追赋大江
　　陈文蔚　示浩
　　陈文蔚　侍嘉言叔溪行和其韵
　　陈文蔚　视亲买徐七坞田
　　陈文蔚　书窗碧桃
　　陈文蔚　四月二日往檀林登车遇雨度鹅湖岭渐觉开霁一路晴快野花山赋二绝
　　陈文蔚　崧岭石泉
　　陈文蔚　送傅君玉赴廷对
　　陈文蔚　送会稽王君东归
　　陈文蔚　送欧阳国瑞归铅山
　　陈文蔚　送彭应期下鄱阳
　　陈文蔚　送彭应期游淮东
　　陈文蔚　送叶味道赴南宫
　　陈文蔚　送赵德勤将漕淮东
　　陈文蔚　送赵国呈赴坛
　　陈文蔚　送赵国晋随侍之江西
　　陈文蔚　送赵国开赴崇安丞
　　陈文蔚　送赵国开赴湘阴
　　陈文蔚　送赵国宜之官武林
　　陈文蔚　送赵国宜直筠州户掾
　　陈文蔚　送赵惠卿赴玉沙法曹赴玉沙法曹
　　陈文蔚　送赵进臣持闽宪节
　　陈文蔚　送赵局之官
　　陈文蔚　送周颜游章贡
　　陈文蔚　探梅不遇登祈雨峰
　　陈文蔚　题傅岩叟悠然阁三章章八句
　　陈文蔚　题赵宗教飞霞亭
　　陈文蔚　题郑好古松图和赵国兴韵
　　陈文蔚　题周几道桂轩
　　陈文蔚　天王寺佛塔灯隔林奇绝因成口占
　　陈文蔚　同彭漫者寄铅山诸友韵送彭归武夷
　　陈文蔚　同余方叔龚南才纳凉于筠谷竹间题五十六字
　　陈文蔚　晚步传氏小园
　　陈文蔚　晚步清晖不见主人题竹间
　　陈文蔚　汪元思遗诗和意以谢
　　陈文蔚　望灵山喜而又作
　　陈文蔚　问尘清坐久之归途偶得绝句
　　陈文蔚　五月十二日闲中偶作
　　陈文蔚　武侯像
　　陈文蔚　戊午正月送赵工部赴江东参谋
　　陈文蔚　戊寅老人生旦
　　陈文蔚　希颜见寄二绝和韵
　　陈文蔚　夏夜露坐偶书且勉同学子
　　陈文蔚　先生跋所藏汤君墨梅约诸人赋诗俾文蔚亦题其后
　　陈文蔚　谢昌甫以诗惠药笺
　　陈文蔚　辛丑春游金华出东郊
　　陈文蔚　辛亥春与陈周佐县丞会於涔川旅邸从容三日临别呈周佐
　　陈文蔚　辛已老人生旦
　　陈文蔚　新居六咏　半月池
　　陈文蔚　新居六咏　花堤
　　陈文蔚　新居六咏　克斋
　　陈文蔚　新居六咏　梅窗
　　陈文蔚　新居六咏　曲水
　　陈文蔚　新居六咏　竹林隐居
　　陈文蔚　行崧岭将半下瞰山中一人家似不与世者凝伫久之因成一绝
　　陈文蔚　徐敬甫出示所居之别南岩图并圹公题咏欲予同作为赋长韵
　　陈文蔚　徐天锡归自玉山昌甫以三诗送之后二篇有及予与徐子融傅岩叟之意且
　　陈文蔚　徐子融八月四夜见访值予有出寄诗三绝和韵以谢
　　陈文蔚　徐子融以诗送余方叔吴介甫二书见示和韵以谢
　　陈文蔚　许世卿孝亭邂逅为予修琴临别求诗为赋长句
　　陈文蔚　薛玠两投诗以古风谢之
　　陈文蔚　雪中约嘉言叔
　　陈文蔚　岩叟用前韵相留践云岩之约和韵以谢
　　陈文蔚　岩叟约观棲隐檐蕁雨阻和前韵送酒再用韵答之
　　陈文蔚　叶茂卿寄诗卷赋此以谢之
　　陈文蔚　夜坐有感年四十
　　陈文蔚　一夕梦中得绝句觉时惟记后二句最真因润色足成之
　　陈文蔚　乙亥老人生旦
　　陈文蔚　乙卯正月别子融
　　陈文蔚　已卯老人生旦
　　陈文蔚　以山石条环赵昌甫交支廿八字
　　陈文蔚　以花枝好处安详折酒盏满时撋就持为韵赠徐了融
　　陈文蔚　隐将峡口占二绝
　　陈文蔚　永丰祝子益和予诗见寄许见访以长句谢之且贤其约
　　陈文蔚　永邑杨君鉴子明譬斋读书将从事於古人为己之学求斋名於予并欲得一
　　陈文蔚　用门牌日有好花迎客笑岁簄新酒奉亲叹为韵为老人寿
　　陈文蔚　用前韵寄昌甫
　　陈文蔚　用赵国兴梅韵自赋
　　陈文蔚　又和胡应祥游石井韵
　　陈文蔚　又和欧阳国瑞韵
　　陈文蔚　又和清明日兀坐用前韵
　　陈文蔚　又和载酒过竹涧韵
　　陈文蔚　又谢予京惠贽见
　　陈文蔚　右溪道中偶作
　　陈文蔚　予酷爱桂香置两枝於萧寺之寓室日出不得对花夜归月影在客撒野灯清
　　陈文蔚　予始生日岩叟酒见过且有寿语赋此以谢之
　　陈文蔚　与周希颜游灵泉归途偶作
　　陈文蔚　雨不止和族叔韵
　　陈文蔚　雨中即事
　　陈文蔚　玉山朱文龙有遗经林野二处赵昌甫程德夫皆有诗朱求予同作　林野
　　陈文蔚　玉山朱文龙有遗经林野二处赵昌甫程德夫皆有诗朱求予同作　遗经
　　陈文蔚　月台观月
　　陈文蔚　月夜观花
　　陈文蔚　再过桃花台
　　陈文蔚　再用韵呈赵守
　　陈文蔚　责己
　　陈文蔚　赠陈敬甫
　　陈文蔚　赠说相道人
　　陈文蔚　斋前梅开
　　陈文蔚　湛溪纳凉
　　陈文蔚　赵河源幼子种莲於盆池一干开双叶戏作小诗时河源二幼子一受命矣
　　陈文蔚　赵湖州东园杂咏和人韵　宾日
　　陈文蔚　赵湖州东园杂咏和人韵　隽游
　　陈文蔚　赵湖州东园杂咏和人韵　矍圃
　　陈文蔚　赵湖州东园杂咏和人韵　先春堂
　　陈文蔚　赵湖州东园杂咏和人韵　邀月
　　陈文蔚　赵湖州东园杂咏和人韵　一勺
　　陈文蔚　赵守祷雨有感枕上得句足成五十六字呈赵守
　　陈文蔚　赵忠州有苦寒懒起之句和其韵
　　陈文蔚　赵忠州雨中赏海棠
　　陈文蔚　中秋后二夕陪赵连州饮荷香亭次连州韵
　　陈文蔚　中秋后一夕正望浮桥观月
　　陈文蔚　中秋雨作中夜月明科方叔留寓斋宿酒阑随水纵步方叔有诗用韵同赋
　　陈文蔚　重九后一日同公美游灵泉公美举示莲塘纳凉之句后公美和予浮桥观月
　　陈文蔚　重阳侍老人饮
　　陈文蔚　舟次兰溪和欧阳国瑞韵
　　陈文蔚　舟行望龟峰
　　陈文蔚　周公美尝年有红梅之约今花时雨雪公美以诗遣花酒和韵以谢
　　陈文蔚　周公美载酒风过以长句见谢意
　　陈文蔚　诸君用东坡玉堂观郭熙画诗韵题江山王君平远楼黄子京携至求同作
　　陈文蔚　追赋九华
　　陈文蔚　追赋齐山
　　陈文蔚　追赋秋浦
　　陈文蔚　追赋台治诸景有怀仓使
　　陈文蔚　追赋西庙广觉寺
　　陈文蔚　子京以长篇告别值予欲出一绝谢之
　　陈文蔚　子融观木怀赵连州有别后吟情浑冷落不知花卉若为开之句录以见寄予
　　陈文蔚　子融洽和答三首再用韵赋一绝以谢
　　陈文蔚　自铅山归上饶途中感与
　　陈文蔚　自吴中归过钓台
　　陈文蔚　纵步过资福寺僧留饮出示净度文三教一理认经书寺门桂花烂开
　陈文增　春日田园杂兴
　陈武　喷玉矶
　陈希亮　和范公希文怀庆朔堂
　陈希声　春日田园杂兴五首
　陈曦
　　陈曦　姜山后岩洞
　　陈曦　姜山前岩庙
　陈显伯
　　陈显伯　句
　　陈显伯　分明賏秋汀一角
　陈显良　贽乡先生吴邦范
　陈岘
　　陈岘　楚南伟观楼
　　陈岘　郡圃依绿亭
　　陈岘　龙隐岩
　　陈岘　全州观风楼
　　陈岘　全州礲岩
　　陈岘　宿董山寺
　　陈岘　饮翁常之宅分韵得友字
　　陈岘　雨中偶成
　　陈岘　舟次鄂州
　陈睍
　　陈睍　题广福寺轩
　　陈睍　游晓觉寺
　陈僩　读明妃引
　陈相　送谢开之
　陈襄
　　陈襄　白头
　　陈襄　病骥
　　陈襄　常州郡斋六首
　　陈襄　程大卿书宿猿洞
　　陈襄　春日书事
　　陈襄　春日宴林亭
　　陈襄　春晚赏牡丹奉呈席上诸君
　　陈襄　慈圣光献太皇后挽词二首
　　陈襄　慈竹
　　陈襄　此景
　　陈襄　次韵程少卿暮春
　　陈襄　次韵和程少卿省宿寄齐熙业少卿
　　陈襄　次韵柯弟太博见示超化牡丹
　　陈襄　次韵李学士勾院海棠
　　陈襄　次韵友人郑穆病起感怀
　　陈襄　次韵朱兵部上已锡宴
　　陈襄　悼古
　　陈襄　登彼公堂燕贡士
　　陈襄　登雄州南门偶书呈知府张皇城
　　陈襄　东园观雪
　　陈襄　冬至日独游吉祥寺
　　陈襄　对景偶书
　　陈襄　对酒歌
　　陈襄　宫辞
　　陈襄　古城
　　陈襄　古剑谢李惟肖示所业
　　陈襄　古灵山试茶歌
　　陈襄　故太师中书令曾鲁公挽词二首
　　陈襄　观海
　　陈襄　观太原丞相寄惠紫霞园庵新居诗和太素先生
　　陈襄　过江外感怀
　　陈襄　过罨画溪
　　陈襄　寒食日常州宴春园
　　陈襄　和程大卿荔枝
　　陈襄　和程大卿新辟诸寺门
　　陈襄　和程大卿游凤池院
　　陈襄　和程大卿游升山
　　陈襄　和程公辟大卿游越山亭
　　陈襄　和程公辟红梅
　　陈襄　和程公辟游宿猿洞二首
　　陈襄　和定慧超胜长老寄谢紫衣颂三首
　　陈襄　和东玉少卿后池群雁
　　陈襄　和东玉少卿见遗
　　陈襄　和东玉少卿谢春卿防御新茗
　　陈襄　和公序库部观孔雀因呈东玉少卿
　　陈襄　和如晦二首
　　陈襄　和如晦桃杏
　　陈襄　和苏子瞻通判在告中闻余出郊以诗见寄
　　陈襄　和桃花因戏如晦
　　陈襄　和通判九月望日始见菊花二首
　　陈襄　和宛丘长官赏花
　　陈襄　和咏鹤
　　陈襄　和御制赏花钓鱼
　　陈襄　和运使兵部秋成
　　陈襄　和张运使题长乐台
　　陈襄　和正辞职方以浚河留滞
　　陈襄　和郑闳中仙居十一首
　　陈襄　和子瞻沿牒京口忆西湖寒食出游见寄二首
　　陈襄　和子瞻沿牒京品忆吉祥牡丹见寄
　　陈襄　和子直闻运使兵部驻节京口寄呈如晦
　　陈襄　荷华
　　陈襄　怀友人陈烈
　　陈襄　皇佑四年春重到浦城县南峰寺因怀旧游
　　陈襄　寄弟衮
　　陈襄　寄李惟肖
　　陈襄　寄题福唐林迥南华洞
　　陈襄　寄戏刘道渊
　　陈襄　寄谢三井山祷雨二首
　　陈襄　寄兴教净慈二长老
　　陈襄　寄远
　　陈襄　监簿杨倜得第南归惠诗因和元韵赠其行
　　陈襄　简如晦
　　陈襄　简子容
　　陈襄　简子直
　　陈襄　郊祀庆成诗
　　陈襄　金华山人
　　陈襄　经武夷山
　　陈襄　九日与浦城县学诸生游南峰院
　　陈襄　句
　　陈襄　哭倪氏女弟亡儿传孙
　　陈襄　苦热谣
　　陈襄　骊宫悼往
　　陈襄　李侍郎修路
　　陈襄　荔枝歌
　　陈襄　留题表兄三歌养浩亭
　　陈襄　留题天游阁
　　陈襄　楼上旅怀
　　陈襄　楼上曲
　　陈襄　洛阳曲
　　陈襄　马筱潭报雨
　　陈襄　墨崖道中作
　　陈襄　偶书
　　陈襄　潘家山同章衡诸生饮次行令探得隐君子为章衡搜出故赋诗云
　　陈襄　濮妃袝庙挽二首
　　陈襄　瀑布
　　陈襄　祈雨
　　陈襄　人生天地间
　　陈襄　使还咸熙馆道中作
　　陈襄　水口赠别大吉祖师长老
　　陈襄　送别探得南字
　　陈襄　送崔黄臣知庐山县
　　陈襄　送关都官致仕
　　陈襄　送李惟肖尉尤溪
　　陈襄　送太君之建昌
　　陈襄　送彦祖学士赴兖州
　　陈襄　送章舍人知汝州
　　陈襄　送郑洙赴举
　　陈襄　送钟离郎中知婺州
　　陈襄　苏明允府君挽词
　　陈襄　题杭州宝岩寺垂云亭
　　陈襄　题积善院
　　陈襄　题毗陵郡图
　　陈襄　题蒲传正舍人清风阁
　　陈襄　题少述望海楼
　　陈襄　题仙居伟羌山六绝
　　陈襄　题张渚道中
　　陈襄　天道不可跻
　　陈襄　通判国博命赋假山
　　陈襄　晚目
　　陈襄　夕霁
　　陈襄　熙宁七年八月望日自杭之宋过永乐院观承天佛日广慧洎永乐四老上堂
　　陈襄　席上探得随字送曼叔密学赴太原
　　陈襄　喜雪
　　陈襄　仙居县署岩老亭
　　陈襄　携家游东园
　　陈襄　夜意
　　陈襄　谒真祠
　　陈襄　依韵和酬子直重阳送酒
　　陈襄　依韵和解空长老雪颂
　　陈襄　依韵和通判徐郎中毗陵重阳
　　陈襄　英宗皇帝挽词二首
　　陈襄　颍川赏花二首
　　陈襄　颍州府学释奠先圣郡中童子亦来拜谒以诗勉之
　　陈襄　咏雪
　　陈襄　幽菊燕贡士
　　陈襄　幽齐
　　陈襄　游南塔
　　陈襄　游善权洞二首
　　陈襄　游宜兴法藏院观桂紫菊花
　　陈襄　余自白阳驰谒宜都周梦得长宫饮于清江亭爱其山水之胜留题
　　陈襄　赠禅者
　　陈襄　赠鹭鸶
　　陈襄　赠剡县过顼秘丞
　　陈襄　织女
　　陈襄　中和堂木芙蓉盛开戏呈子瞻
　　陈襄　重阳阁下和同舍
　　陈襄　重阳席上赋菊花
　　陈襄　舟次巴峡
　陈祥道　珍珠帘
　陈象舆　题义门胡氏华林书院
　陈效　行部仙游
　陈兴　浮桥
　陈兴宗　和高季明玉溪晓步
　陈雄飞　句
　陈熊　句
　陈袖　李侍郎修路
　陈栩　寒瀑
　陈序
　　陈序　游茅山和诸侄
　　陈序　游锺山题八功德水庵壁
　陈续　齐山
　埙
　　埙　句
　　埙　茅山
　　埙　谢赵宪逼使惠建茶
　　埙　游虎丘
　陈洵直
　　陈洵直　白茅洞
　　陈洵直　茶岭
　　陈洵直　翠蛟亭
　　陈洵直　大涤洞
　　陈洵直　放水涧
　　陈洵直　归云庵
　　陈洵直　归云洞
　　陈洵直　九锁步虚词　第八云環锁
　　陈洵直　九锁步虚词　第二藏云锁
　　陈洵直　九锁步虚词　第九朝元锁
　　陈洵直　九锁步虚词　第六龙吟锁
　　陈洵直　九锁步虚词　第七洞微锁
　　陈洵直　九锁步虚词　第三飞鸾锁
　　陈洵直　九锁步虚词　第四凌虚锁
　　陈洵直　九锁步虚词　第五通真锁
　　陈洵直　九锁步虚词　第一天关锁
　　陈洵直　冷泉亭
　　陈洵直　龙蜕洞
　　陈洵直　鸣风洞
　　陈洵直　清音亭
　　陈洵直　石床
　　陈洵直　石门
　　陈洵直　石室
　　陈洵直　天坛
　　陈洵直　无骨箬
　　陈洵直　舞翠亭
　　陈洵直　祥光亭
　　陈洵直　驯虎岩
　　陈洵直　药圃
　　陈洵直　游大涤假宿鸣玉馆偶成
　　陈洵直　云根
　　陈洵直　舟天柱绝峰
　陈亚
　　陈亚　嗤人面黑
　　陈亚　登湖州销暑楼
　　陈亚　和魏周辅
　　陈亚　怀旧隐
　　陈亚　戒子孙诗
　　陈亚　句
　　陈亚　诗一首
　　陈亚　惜竹
　　陈亚　戏答杨球
　　陈亚　亚字谜
　陈延　句
　陈延龄
　　陈延龄　大安院
　　陈延龄　丹霞观
　　陈延龄　恩波桥
　　陈延龄　浮觉院竹轩
　　陈延龄　普明院
　陈岩
　　陈岩　安禅峰
　　陈岩　白龟泉
　　陈岩　白鹤庙
　　陈岩　白蟮穴
　　陈岩　百丈箭
　　陈岩　百丈潭
　　陈岩　半霄亭
　　陈岩　宝陀岩
　　陈岩　保真院
　　陈岩　碧桃岩
　　陈岩　碧霄亭
　　陈岩　碧玉泉
　　陈岩　碧云庵
　　陈岩　碧云峰
　　陈岩　钵盂峰
　　陈岩　曹山延寿院
　　陈岩　曹溪
　　陈岩　菖蒲涧
　　陈岩　沉机石
　　陈岩　呈凤岭
　　陈岩　赤石绣石壁
　　陈岩　崇圣院
　　陈岩　处士岩
　　陈岩　垂云涧
　　陈岩　春阳台
　　陈岩　翠峰庵
　　陈岩　翠盖峰
　　陈岩　翠光亭
　　陈岩　翠屏峰
　　陈岩　翠瀑亭
　　陈岩　翠微峰
　　陈岩　翠羽池
　　陈岩　大还岭
　　陈岩　代城池
　　陈岩　稻积峰
　　陈岩　滴翠峰
　　陈岩　滴水岩
　　陈岩　地藏塔
　　陈岩　叠石塔
　　陈岩　东藏源
　　陈岩　东协济祠
　　陈岩　东阳涧
　　陈岩　斗鸡石
　　陈岩　独秀峰
　　陈岩　二神峰
　　陈岩　法乐院
　　陈岩　访山亭
　　陈岩　风轮石
　　陈岩　凤皇岭
　　陈岩　芙蓉馆
　　陈岩　浮桃涧
　　陈岩　福安院
　　陈岩　福海院
　　陈岩　斧柯岭
　　陈岩　覆瓯峰
　　陈岩　甘露泉
　　陈岩　高僧石
　　陈岩　缟溪
　　陈岩　拱辰峰
　　陈岩　古仙洞
　　陈岩　古仙峰
　　陈岩　观音岩
　　陈岩　广福寺
　　陈岩　广修院
　　陈岩　归云领
　　陈岩　龟山崇寿院
　　陈岩　合涧
　　陈岩　闳肃书堂
　　陈岩　虎头岩
　　陈岩　花塘涧
　　陈岩　化城寺
　　陈岩　黄粒稻
　　陈岩　黄匏城
　　陈岩　黄石溪
　　陈岩　会仙峰
　　陈岩　激清亭
　　陈岩　嘉鱼池
　　陈岩　戛玉亭
　　陈岩　煎茶峰
　　陈岩　谏堂山
　　陈岩　醮坛
　　陈岩　金地茶
　　陈岩　金光洞
　　陈岩　金沙泉
　　陈岩　净巾石
　　陈岩　净居院
　　陈岩　净信院
　　陈岩　静观亭
　　陈岩　九子庵
　　陈岩　九子峰
　　陈岩　开元观
　　陈岩　澜溪
　　陈岩　览胜亭
　　陈岩　老人峰
　　陈岩　李白书堂
　　陈岩　李化文书堂
　　陈岩　莲花庵
　　陈岩　莲花峰
　　陈岩　炼丹井
　　陈岩　列仙峰
　　陈岩　灵龟石
　　陈岩　刘世疏庵
　　陈岩　刘相公寨基
　　陈岩　流觞濑
　　陈岩　琉璃滩
　　陈岩　龙安院
　　陈岩　龙池
　　陈岩　龙池庵
　　陈岩　龙女泉
　　陈岩　龙潭利众院
　　陈岩　龙游涧
　　陈岩　罗汉峰
　　陈岩　罗汉行道峰
　　陈岩　螺髻峰
　　陈岩　梅花峰
　　陈岩　茗地源
　　陈岩　南台
　　陈岩　南阳涧
　　陈岩　弄珠潭
　　陈岩　派派泉
　　陈岩　漂溪
　　陈岩　普贤台
　　陈岩　七布水
　　陈岩　齐云岭
　　陈岩　祈雨坛
　　陈岩　绮霞峰
　　陈岩　千尺泉
　　陈岩　青峭湾
　　陈岩　清漪潭
　　陈岩　清隐岩
　　陈岩　三游洞
　　陈岩　上下华池
　　陈岩　上雪潭三汲亭
　　陈岩　少微峰
　　陈岩　神光岭
　　陈岩　蜃蟠岭
　　陈岩　升云峰
　　陈岩　圣泉院
　　陈岩　狮子峰
　　陈岩　狮子行道峰
　　陈岩　十丈洞
　　陈岩　石船涧
　　陈岩　石牌峰
　　陈岩　石屋
　　陈岩　石照
　　陈岩　拾宝岩
　　陈岩　漱玉滩
　　陈岩　双峰
　　陈岩　双峰庵
　　陈岩　双峰居士书堂
　　陈岩　双泉
　　陈岩　双石岩
　　陈岩　双溪
　　陈岩　思贤岩
　　陈岩　澌澌水
　　陈岩　邃谷岩
　　陈岩　滕子京书堂
　　陈岩　天池峰
　　陈岩　天井
　　陈岩　天香岭
　　陈岩　天柱庵
　　陈岩　天柱峰
　　陈岩　头陀岭无相院
　　陈岩　透碧岩
　　陈岩　王季文书堂
　　陈岩　忘归亭
　　陈岩　望江亭
　　陈岩　望仙祠
　　陈岩　文殊峰
　　陈岩　卧龙庵
　　陈岩　卧牛石
　　陈岩　卧云庵
　　陈岩　吴氏新城宅
　　陈岩　五钗松
　　陈岩　五龙湾
　　陈岩　五台明智院
　　陈岩　西洪岭
　　陈岩　下雪潭雪浪亭
　　陈岩　仙人塘
　　陈岩　香林峰
　　陈岩　逍遥台
　　陈岩　笑指亭
　　陈岩　协济祠
　　陈岩　新城精舍
　　陈岩　秀华亭
　　陈岩　秀绿亭
　　陈岩　悬水
　　陈岩　延华观
　　陈岩　岩泉
　　陈岩　晏坐岩
　　陈岩　野螺峰
　　陈岩　饮猿潭
　　陈岩　璎珞泉
　　陈岩　永安塔
　　陈岩　玉田庄
　　陈岩　玉甑峰
　　陈岩　源清庄
　　陈岩　云峰
　　陈岩　云门峰
　　陈岩　云外峰
　　陈岩　云岩洞
　　陈岩　曾氏景全亭
　　陈岩　展旗峰
　　陈岩　招贤峰
　　陈岩　枕月峰
　　陈岩　中峰
　　陈岩　濯缨潭
　　陈岩　资圣庵
　　陈岩　最胜亭
　陈岩肖
　　陈岩肖　甘露
　　陈岩肖　题巾子山广轩
　　陈岩肖　洗竹
　陈炎　出乡
　陈颜
　　陈颜　九日送人
　　陈颜　散怀
　　陈颜　挽友
　陈琰
　　陈琰　登法华台
　　陈琰　题二陆祠
　陈彦才　戏作
　陈彦敏　句
　陈掞
　　陈掞　光渌亭杏花
　　陈掞　破山寺双头白莲
　　陈掞　题稙庵
　陈尧道　春日田园杂兴
　陈尧叟
　　陈尧叟　洞霄宫
　　陈尧叟　赓上赐病归韵
　　陈尧叟　果实
　　陈尧叟　妙智洞
　　陈尧叟　披云亭
　　陈尧叟　诗一首
　　陈尧叟　送崇教大师南归
　　陈尧叟　送张无梦归天台
　　陈尧叟　题义门胡氏华林书院
　陈尧咨
　　陈尧咨　草堂寺诗
　　陈尧咨　普济院
　　陈尧咨　施肩吾宅
　　陈尧咨　题三桂亭
　陈尧佐
　　陈尧佐　潮阳作
　　陈尧佐　答张顺之
　　陈尧佐　洞霄宫
　　陈尧佐　赴潮阳倅
　　陈尧佐　古寺偈
　　陈尧佐　归阙感怀
　　陈尧佐　国清寺
　　陈尧佐　湖州碧澜堂
　　陈尧佐　虎丘
　　陈尧佐　怀杭州西湖
　　陈尧佐　寄潮州于公九流
　　陈尧佐　寄洪州杨太博
　　陈尧佐　寄书上人
　　陈尧佐　寄题漳浦县斋
　　陈尧佐　江潮阻风
　　陈尧佐　句
　　陈尧佐　林处士水亭
　　陈尧佐　三城侍郎寄示留题延庆寺二韵诗二章顷岁予肄业于此遗景尽在幸会之
　　陈尧佐　诗一首
　　陈尧佐　送潮阳李孜主簿
　　陈尧佐　送王生及第归潮阳
　　陈尧佐　唐施肩吾山居有感
　　陈尧佐　题朝元阁
　　陈尧佐　题华清宫
　　陈尧佐　题上虞兰芎山
　　陈尧佐　题漳浦县壁
　　陈尧佐　天圣间入参大政复寄题二章
　　陈尧佐　望越亭
　　陈尧佐　吴江
　　陈尧佐　吴王墓
　　陈尧佐　闲步过芳菲园
　　陈尧佐　野吏亭
　　陈尧佐　忆潮阳
　　陈尧佐　忆越州
　　陈尧佐　游凤栖寺
　　陈尧佐　游湖上昭庆寺
　　陈尧佐　游惠阳西湖
　　陈尧佐　游永明寺
　　陈尧佐　张公洞
　　陈尧佐　郑州浮波亭
　　陈尧佐　知果教寺
　陈晔
　　陈晔　服椒法歌
　　陈晔　句
　　陈晔　汀州
　　陈晔　我爱淳安好
　陈一斋
　　陈一斋　送刘蒙川
　　陈一斋　维扬怀项朴庵
　　陈一斋　豨亭次汪桐阳
　陈仪庆　寿黎拙翁
　陈宜中
　　陈宜中　贾师宪望海楼成次韵
　　陈宜中　如占城经吴川极浦亭
　陈以庄
　　陈以庄　春兴
　　陈以庄　金丹
　陈亦梅　梅花
　陈怿
　　陈怿　和康提刑过端州
　　陈怿　和康提刑过康州
　陈奕　丹台井
　陈谊　螺江庙
　陈翊
　　陈翊　短篷
　　陈翊　寒窗赋
　　陈翊　和元耘轩赋木蕖来字韵
　　陈翊　甲申仲冬侍亲由行在所还毗陵舟泊村渚
　　陈翊　借榻竹庵
　　陈翊　晓行
　　陈翊　夜坐即事遣兴
　陈逸赏　国朝自建隆至大中祥符七年垂五十载谢颐素始奏名甫官太守
　陈裔长　过周墩
　陈应辰　青紫峰亭
　陈应斗　药市
　陈应龙　吴徐宪应特
　陈映
　　陈映　北楼
　　陈映　句
　　陈映　汀州
　陈邕
　　陈邕　岑公洞
　　陈邕　二月晦游东屯拜少陵像
　　陈邕　泮林释奠偶缘摄事遂获充员窃观礼文乐奏之盛不胜欣叹辄成小诗奉呈
　陈庸
　　陈庸　江左驿舍寄文湖
　　陈庸　凉轩
　陈有声
　　陈有声　流化亭
　　陈有声　重修圣济院
　陈槱　春膏纸
　陈纡　句
　陈俞
　　陈俞　玛瑙宝胜寺
　　陈俞　午睡玛瑙起赴寿星浴
　　陈俞　雨后过玛瑙寺
　　陈俞　赠画鱼贾兄
　　陈俞　重游
　陈虞之
　　陈虞之　山水小景
　　陈虞之　送别
　陈与行　句
　陈与义
　　陈与义　岸帻
　　陈与义　八关僧房遇雨
　　陈与义　八音歌
　　陈与义　巴丘书事
　　陈与义　跋江都王马
　　陈与义　跋任才仲画两首
　　陈与义　跋外祖存诚于帖
　　陈与义　拜诏
　　陈与义　北风
　　陈与义　北征
　　陈与义　别伯共
　　陈与义　别大光
　　陈与义　别孙信道
　　陈与义　别岳州
　　陈与义　别诸周二首
　　陈与义　病骨
　　陈与义　泊宋田遇厉风作
　　陈与义　不见梅花六言
　　陈与义　採菖蒲
　　陈与义　长干行
　　陈与义　长沙寺桂花重开
　　陈与义　陈叔易赋王秀才所藏梁织佛图诗邀同赋因次其韵
　　陈与义　陈叔易学士母阮氏挽词二首
　　陈与义　晨起
　　陈与义　承知府待制诞生之辰辄广善怀菩萨故事成古诗一首仰惟经世之外深入
　　陈与义　城上晚思
　　陈与义　出山道中
　　陈与义　出山二首
　　陈与义　出山宿向翁家
　　陈与义　初识茶花
　　陈与义　初夏游八关寺
　　陈与义　初至陈留南镇夙兴赴县
　　陈与义　初至邵阳逢入桂林使作书问其地之安危
　　陈与义　除夜
　　陈与义　除夜不寐饮酒一杯明日示大光
　　陈与义　除夜次大光韵大光是夕婚
　　陈与义　除夜二首
　　陈与义　春寒
　　陈与义　春日
　　陈与义　春夜感怀寄席大光
　　陈与义　春雨
　　陈与义　次南阳
　　陈与义　次舞阳
　　陈与义　次韵答张迪功坐上见贻张将赴南都任二首
　　陈与义　次韵大光五羊待耿伯顺之作
　　陈与义　次韵傅子文绝句
　　陈与义　次韵富季申主簿梅花
　　陈与义　次韵光化宋唐年主簿见寄二首
　　陈与义　次韵何文缜题颜持约画水墨梅花二首
　　陈与义　次韵家弟碧线泉
　　陈与义　次韵家弟所赋
　　陈与义　次韵家叔
　　陈与义　次韵景纯道中寄大成
　　陈与义　次韵乐文卿北园
　　陈与义　次韵宋主簿诗
　　陈与义　次韵王尧明郊祀显相之作
　　陈与义　次韵谢表兄张元东见寄
　　陈与义　次韵谢吕居仁居仁时寓贺州
　　陈与义　次韵谢天宁老见贻
　　陈与义　次韵谢文骥主簿见寄兼示刘宣叔
　　陈与义　次韵谢心老以缘事至鲁山
　　陈与义　次韵谢邢九思
　　陈与义　次韵邢九思
　　陈与义　次韵邢子友
　　陈与义　次韵尹潜感怀
　　陈与义　次韵张迪功春日
　　陈与义　次韵张矩臣迪功见示建除体
　　陈与义　次韵张元方春雪
　　陈与义　次韵周教授秋怀
　　陈与义　次周漕示族人韵
　　陈与义　粹翁用奇父韵赋九日与义同赋兼呈奇父
　　陈与义　村景
　　陈与义　答元方述怀作
　　陈与义　道山宿直
　　陈与义　道中
　　陈与义　道中寒食
　　陈与义　道中书事
　　陈与义　得长春两株植之窗前
　　陈与义　得席大光书因以诗迓之
　　陈与义　得张正字诗
　　陈与义　登城楼
　　陈与义　登阁
　　陈与义　登海山楼
　　陈与义　登天清寺塔
　　陈与义　登岳阳楼
　　陈与义　邓州城楼
　　陈与义　邓州西轩书事十首
　　陈与义　冬至二首
　　陈与义　窦园醉中前后五绝句
　　陈与义　独立
　　陈与义　度岭一首
　　陈与义　渡江
　　陈与义　端门听赦咏雪
　　陈与义　对酒
　　陈与义　二十二日自北沙移舟作是日闻贼革面
　　陈与义　二十一日风甚明日梅花无在者独红萼留枝间甚可爱也
　　陈与义　发商水道中
　　陈与义　泛舟入前仓
　　陈与义　方城陪诸兄坐心远亭
　　陈与义　放慵
　　陈与义　风雨
　　陈与义　芙蓉
　　陈与义　赴陈留二首
　　陈与义　赋康平老铜雀砚
　　陈与义　甘泉吴使君使画史作简斋居士像居士见之大笑如洞山过水睹影时也戏
　　陈与义　甘棠道中
　　陈与义　甘棠驿怀李德升席大光
　　陈与义　感怀
　　陈与义　感事
　　陈与义　古别离
　　陈与义　观江涨
　　陈与义　观我斋再分韵得下字
　　陈与义　观雪
　　陈与义　观雨
　　陈与义　归洛道中
　　陈与义　过君山不获登览
　　陈与义　过孔雀滩赠周静之
　　陈与义　过下杯渡
　　陈与义　海棠
　　陈与义　寒食
　　陈与义　寒食日游百花亭
　　陈与义　和大光道中绝句
　　陈与义　和若拙弟得陪游后园
　　陈与义　和孙升之
　　陈与义　和王东卿绝句四首
　　陈与义　和颜持约
　　陈与义　和张规臣水墨梅五绝
　　陈与义　衡岳道中
　　陈与义　红葵
　　陈与义　侯处士女挽词
　　陈与义　后三日再赋
　　陈与义　画梅
　　陈与义　怀天经智老因访之
　　陈与义　黄修职雨中送芍药五枝
　　陈与义　火蛾
　　陈与义　火后借居君子亭书事四绝呈粹翁
　　陈与义　火后问舍至城南有感
　　陈与义　积雨喜霁
　　陈与义　即席重赋且约再游二首
　　陈与义　己酉九月自巴丘过湖南别粹翁
　　陈与义　己酉中秋之夕与任才仲醉於岳阳楼上明年十一月二十日南游过道谒姜
　　陈与义　季高送酒
　　陈与义　寄大光
　　陈与义　寄德升大光
　　陈与义　寄季申
　　陈与义　寄若拙弟兼呈二十家叔
　　陈与义　寄题康平老眄柯亭
　　陈与义　寄题商洛宰令狐励迎翠楼
　　陈与义　寄题兖州孙大夫绝尘亭二首
　　陈与义　寄题赵景温筠居轩
　　陈与义　寄新息家叔
　　陈与义　寄信道
　　陈与义　江梅
　　陈与义　江南春
　　陈与义　江行晚兴
　　陈与义　江行野宿寄大光
　　陈与义　将次叶城道中
　　陈与义　将赴陈留寄心老
　　陈与义　将至杉木铺望野人居
　　陈与义　今夕
　　陈与义　金潭道中
　　陈与义　谨次十七叔去郑诗韵二章以寄家叔一章以自咏
　　陈与义　九日家中
　　陈与义　九日赏菊
　　陈与义　九日示大圆洪智
　　陈与义　九日宜春苑午憩幕中听大光诵朱迪功诗
　　陈与义　九月八日登高作重九奇父赋三十韵与义拾余意亦赋十二韵
　　陈与义　九月八日戏作两绝句示妻子
　　陈与义　居夷行
　　陈与义　举季申信道自光化复入邓书事四首
　　陈与义　句
　　陈与义　拒霜
　　陈与义　绝句
　　陈与义　均台辞二首
　　陈与义　均阳官舍有安榴数株着花绝稀更增妍丽
　　陈与义　均阳舟中夜赋
　　陈与义　开壁缴　窗命曰远轩
　　陈与义　康州小舫与耿伯顺李德升席大光郑德象夜语以更长爱烛红为韵得更字
　　陈与义　客里
　　陈与义　蜡梅
　　陈与义　蜡梅四绝句
　　陈与义　来禽
　　陈与义　来禽花
　　陈与义　雷行雨
　　陈与义　里翁行
　　陈与义　立春日雨
　　陈与义　连雨不能出有怀同年陈国佐
　　陈与义　连雨书事
　　陈与义　两绝句
　　陈与义　寥落
　　陈与义　刘大资挽词二首
　　陈与义　留别葛汝州
　　陈与义　留别康元质教授
　　陈与义　留别天宁永庆乾明金銮四老
　　陈与义　留别心老
　　陈与义　柳絮
　　陈与义　六言二首
　　陈与义　六月六日夜
　　陈与义　六月十七夜寄邢子友
　　陈与义　龙门
　　陈与义　路归马上再赋
　　陈与义　罗江二绝
　　陈与义　洛头书事
　　陈与义　曼陀罗花
　　陈与义　漫郎
　　陈与义　茅屋
　　陈与义　梅
　　陈与义　梅花
　　陈与义　梅花二首
　　陈与义　梅花两绝句
　　陈与义　美哉亭
　　陈与义　蒙赐佳什钦叹不足不揆浅陋辄次元韵
　　陈与义　蒙示黄磵佳诗三读钦羡辄继韵仰报嘉赐
　　陈与义　蒙示涉汝诗次韵
　　陈与义　蒙再示佳什不敢虚辱厚赐谨再用韵
　　陈与义　蒙再示属辞三叹之余诜赞巨丽无地托言辄依元老派韵再成一章非独助
　　陈与义　蒙知府宠示秋日郡圃佳制遂侍杖屦逍遥林水间辄次韵四篇上渎台览
　　陈与义　梦中送僧觉而忘第三联戏足之
　　陈与义　暝色
　　陈与义　墨戏二首　蕙
　　陈与义　墨戏二首　兰
　　陈与义　某蒙示咏家弟所撰班史属辞长句三叹之余辄用元韵以示家弟谨布师席
　　陈与义　某窃慕东坡以铁拄杖为乐全生日之寿今以大铜瓶上判府待制庶几因物
　　陈与义　某以雨有嘉应遂占有秋辄採用家弟韵赋二绝句少赀勤恤之诚也
　　陈与义　某用家弟韵赋绝句上浼清视芜词累句非敢以为诗也愿赐一言卒相之
　　陈与义　牡丹
　　陈与义　目疾
　　陈与义　难老堂周元翁家
　　陈与义　年华
　　陈与义　偶成古调十六韵上呈判府兼赠刘兴州
　　陈与义　陪粹翁举酒於君子亭下海棠方开
　　陈与义　陪诸公登南楼啜新茶家弟出建除体诗诸公既和余因次韵
　　陈与义　盆池
　　陈与义　瓶中梅
　　陈与义　奇父先至湘阴书来戒由禄唐路而仆以它故由南阳路来夹道皆松如行青
　　陈与义　棋
　　陈与义　钱东之教授惠泽州吕道人砚为赋长句
　　陈与义　清明
　　陈与义　清明二绝
　　陈与义　秋日
　　陈与义　秋日客思
　　陈与义　秋试院将出书所寓窗
　　陈与义　秋夜
　　陈与义　秋夜独酌
　　陈与义　秋夜咏月
　　陈与义　秋雨
　　陈与义　秋月
　　陈与义　汝州吴学士观我斋分韵得真字
　　陈与义　入城
　　陈与义　入山二首
　　陈与义　闰八月十二日过奇父共坐翠窦轩赏木犀花玲珑满枝光气动人念风日不
　　陈与义　若拙弟说汝州可居已卜约一丘用韵寄元东
　　陈与义　三月二十日闻德音寄李德升席大光新有召命皆寓永州
　　陈与义　散发
　　陈与义　山居
　　陈与义　山居二首
　　陈与义　山路晓行
　　陈与义　山斋
　　陈与义　山中
　　陈与义　伤春
　　陈与义　烧香
　　陈与义　舍弟踰日不知雪势密因再赋
　　陈与义　十七日夜咏月
　　陈与义　十三日再赋二首其一以赞使君是日对花赋此韵诗笔落纵横而郡中修水
　　陈与义　十月
　　陈与义　石城夜赋
　　陈与义　石限病起
　　陈与义　食虀
　　陈与义　食笋
　　陈与义　试院春晴
　　陈与义　试院书怀
　　陈与义　适远
　　陈与义　书怀示友十首
　　陈与义　述怀
　　陈与义　述怀呈十七家叔
　　陈与义　水车
　　陈与义　寺居
　　陈与义　松棚
　　陈与义　送大光赴石城
　　陈与义　送客出城西
　　陈与义　送吕钦问监酒受代归
　　陈与义　送秘典座胜侍者乞麦
　　陈与义　送人归京师
　　陈与义　送善相僧超然归庐山
　　陈与义　送王因叔赴试
　　陈与义　送王周士赴发运司属官
　　陈与义　送熊博士赴瑞安令
　　陈与义　送张迪功赴南京掾二首
　　陈与义　送张仲宗押戟归闽中
　　陈与义　酥中
　　陈与义　夙兴
　　陈与义　宿资圣院阁
　　陈与义　岁华
　　陈与义　题伯时画温溪心等贡五马
　　陈与义　题长冈亭呈德升大光
　　陈与义　题长乐亭
　　陈与义　题持约画轴
　　陈与义　题崇兰图二首
　　陈与义　题崇山
　　陈与义　题大龙湫
　　陈与义　题东家壁
　　陈与义　题董宗禹园先志亭宗禹之父早失母万方求得之此其晚节色养之地也
　　陈与义　题甘泉书院
　　陈与义　题画
　　陈与义　题画兔
　　陈与义　题继祖蟠室三首
　　陈与义　题简斋
　　陈与义　题江参山水横轴画俞秀才所藏二首
　　陈与义　题酒务壁
　　陈与义　题刘路宣义风月堂
　　陈与义　题牧牛图
　　陈与义　题水西周三十三壁二首
　　陈与义　题唐希雅画寒江图
　　陈与义　题向伯共过峡图二首
　　陈与义　题小室
　　陈与义　题许道宁量
　　陈与义　题易元吉画麞
　　陈与义　题赵少隐青白堂三首
　　陈与义　同二子观取鱼於窦家池以钱得数斗置驿西野塘中圉圉而逝我辈皆欣然
　　陈与义　同范直愚单履游浯溪
　　陈与义　同继祖民瞻游赋诗亭二首
　　陈与义　同家弟赋蜡梅诗得四绝句
　　陈与义　同家弟用前韵谢判府惠酒
　　陈与义　同叔易于观我斋分韵得自字
　　陈与义　同通老用渊明独酌韵
　　陈与义　同信道晚登古原
　　陈与义　同杨运干黄秀才村西买山药
　　陈与义　同左通老用陶潜还旧居韵
　　陈与义　酴醿
　　陈与义　晚步
　　陈与义　晚步湖边
　　陈与义　晚步顺阳门外
　　陈与义　晚晴
　　陈与义　晚晴野望
　　陈与义　晚望信道立竹林边
　　陈与义　万玉亭
　　陈与义　王孙岭
　　陈与义　王应仲欲附张恭甫舟过湖南久不决今日忽闻遂登舟作诗送之并简恭甫
　　陈与义　望燕公楼下李花
　　陈与义　微雨中赏月桂独酌
　　陈与义　为陈介然题持约画
　　陈与义　闻葛工部写华严经成随喜赋诗
　　陈与义　闻王道济陷虏
　　陈与义　翁高邮挽诗
　　陈与义　无题
　　陈与义　五月二日避贵寇入洞庭湖绝句
　　陈与义　西风
　　陈与义　西郊春事渐入老境元方欲出游以无马未果今日得诗又有举鞭何日之叹
　　陈与义　西省酴醿架上残雪可爱戏同王元忠席大光赋诗
　　陈与义　西轩
　　陈与义　西轩寓居
　　陈与义　徙舍蒙大成赐诗
　　陈与义　喜雨
　　陈与义　戏大光送酒
　　陈与义　细雨
　　陈与义　夏日
　　陈与义　夏日集葆真池上以绿阴生昼静赋诗得静字
　　陈与义　夏夜
　　陈与义　夏雨
　　陈与义　夏至日与太学同舍会葆真二首
　　陈与义　先寄邢子友
　　陈与义　香林四首
　　陈与义　襄邑道中
　　陈与义　小阁
　　陈与义　小阁晨起
　　陈与义　小阁晚望
　　陈与义　晓登燕公楼
　　陈与义　晓发杉木
　　陈与义　晓发叶城
　　陈与义　谢杨工曹
　　陈与义　谢主人
　　陈与义　心老久许为作画未果以诗督之
　　陈与义　休日马上
　　陈与义　休日早起
　　陈与义　宣风楼
　　陈与义　雪
　　陈与义　寻诗两绝句
　　陈与义　研铭
　　陈与义　宴坐之地籧簒覆之名曰蓬斋
　　陈与义　遥碧轩作呈使君少隐时欲赴召
　　陈与义　叶柟惠花
　　陈与义　曳杖
　　陈与义　夜步堤上三首
　　陈与义　夜抵贞牟
　　陈与义　夜赋
　　陈与义　夜赋寄友
　　陈与义　夜雨
　　陈与义　以石龟子施觉心长老
　　陈与义　以事走郊外示友
　　陈与义　以玉刚卯为向伯共生朝
　　陈与义　以纸托乐秀才捣治
　　陈与义　阴风
　　陈与义　印老索印庵诗
　　陈与义　樱桃
　　陈与义　萤火
　　陈与义　咏青溪石壁
　　陈与义　咏水仙花五韵
　　陈与义　咏西岭梅花
　　陈与义　咏蟹
　　陈与义　用大成四桂坊韵赋诗赠令狐昆仲
　　陈与义　幽窗
　　陈与义　游八关寺后池上
　　陈与义　游葆真池上
　　陈与义　游道林岳麓
　　陈与义　游东岩
　　陈与义　游董园
　　陈与义　游慧林寺以三峡炎蒸定有无为韵得定字是日欲逃暑阁下而守阁童子持
　　陈与义　游南嶂同孙信道
　　陈与义　游秦岩
　　陈与义　游岘山次韵三首
　　陈与义　游玉仙观以春风吹倒人为韵得吹字
　　陈与义　游紫逻洞
　　陈与义　友人惠石两峰巉然取杜子美玉山高并两峰寒之句名曰小玉山
　　陈与义　有感再赋
　　陈与义　又登岳阳楼
　　陈与义　又和岁除感怀用前韵
　　陈与义　又六言
　　陈与义　又用韵春雪
　　陈与义　余识景纯家弟出其诗见示喜其同臭味也辄用大成黄字韵赋八句赠之
　　陈与义　愚溪
　　陈与义　与伯顺饭于文纬大光出宋汉杰画秋山
　　陈与义　与大光同登封州小阁
　　陈与义　与王子焕席大光同游廖园
　　陈与义　与夏致宏孙信道张巨山同集涧边以散发岩岫为韵赋四小诗
　　陈与义　与信道游涧边
　　陈与义　与智老天经夜坐
　　陈与义　与周绍祖分茶
　　陈与义　雨
　　陈与义　雨过
　　陈与义　雨晴
　　陈与义　雨晴徐步
　　陈与义　雨中
　　陈与义　雨中对酒庭下海棠经雨不谢
　　陈与义　雨中观秉仲家月桂
　　陈与义　雨中宿灵峰寺
　　陈与义　雨中再赋海山楼诗
　　陈与义　玉堂儤直
　　陈与义　浴室观雨以催诗走群龙为韵得走字
　　陈与义　欲离均阳而雨不止书八句寄何子应
　　陈与义　寓居刘仓廨中晚步过郑仓台上
　　陈与义　元方用韵寄若拙弟邀同赋元方将托若拙觅颜渊之五十亩故诗中见意
　　陈与义　元方用韵见寄次韵奉谢兼呈元东二首
　　陈与义　元日
　　陈与义　元夜
　　陈与义　月夜
　　陈与义　杂书示陈国佐胡元茂四首
　　陈与义　再别
　　陈与义　再登岳阳楼感慨赋诗
　　陈与义　再赋
　　陈与义　再赋二首呈奇父
　　陈与义　再和
　　陈与义　再蒙宠示佳什殆无遗巧勉成二章一以报佳贶一以自贻
　　陈与义　再用迹字韵成一首呈判府
　　陈与义　再用景纯韵咏怀二首
　　陈与义　再游八关
　　陈与义　早起
　　陈与义　早行
　　陈与义　曾徽言运判出张生所画马
　　陈与义　赠传子文
　　陈与义　夜赋寄友
　　陈与义　夜雨
　　陈与义　以石龟子施觉心长老
　　陈与义　以事走郊外示友
　　陈与义　以玉刚卯为向伯共生朝
　　陈与义　以纸托乐秀才捣治
　　陈与义　阴风
　　陈与义　印老索印庵诗
　　陈与义　樱桃
　　陈与义　萤火
　　陈与义　咏青溪石壁
　　陈与义　咏水仙花五韵
　　陈与义　咏西岭梅花
　　陈与义　咏蟹
　　陈与义　用大成四桂坊韵赋诗赠令狐昆仲
　　陈与义　幽窗
　　陈与义　游八关寺后池上
　　陈与义　游葆真池上
　　陈与义　游道林岳麓
　　陈与义　游东岩
　　陈与义　游董园
　　陈与义　游慧林寺以三峡炎蒸定有无为韵得定字是日欲逃暑阁下而守阁童子持
　　陈与义　游南嶂同孙信道
　　陈与义　游秦岩
　　陈与义　游岘山次韵三首
　　陈与义　游玉仙观以春风吹倒人为韵得吹字
　　陈与义　游紫逻洞
　　陈与义　友人惠石两峰巉然取杜子美玉山高并两峰寒之句名曰小玉山
　　陈与义　有感再赋
　　陈与义　又登岳阳楼
　　陈与义　又和岁除感怀用前韵
　　陈与义　又六言
　　陈与义　又用韵春雪
　　陈与义　余识景纯家弟出其诗见示喜其同臭味也辄用大成黄字韵赋八句赠之
　　陈与义　愚溪
　　陈与义　与伯顺饭于文纬大光出宋汉杰画秋山
　　陈与义　与大光同登封州小阁
　　陈与义　与王子焕席大光同游廖园
　　陈与义　与夏致宏孙信道张巨山同集涧边以散发岩岫为韵赋四小诗
　　陈与义　与信道游涧边
　　陈与义　与智老天经夜坐
　　陈与义　与周绍祖分茶
　　陈与义　雨
　　陈与义　雨过
　　陈与义　雨晴
　　陈与义　雨晴徐步
　　陈与义　雨中
　　陈与义　雨中对酒庭下海棠经雨不谢
　　陈与义　雨中观秉仲家月桂
　　陈与义　雨中宿灵峰寺
　　陈与义　雨中再赋海山楼诗
　　陈与义　玉堂儤直
　　陈与义　浴室观雨以催诗走群龙为韵得走字
　　陈与义　欲离均阳而雨不止书八句寄何子应
　　陈与义　寓居刘仓廨中晚步过郑仓台上
　　陈与义　元方用韵寄若拙弟邀同赋元方将托若拙觅颜渊之五十亩故诗中见意
　　陈与义　元方用韵见寄次韵奉谢兼呈元东二首
　　陈与义　元日
　　陈与义　元夜
　　陈与义　月夜
　　陈与义　杂书示陈国佐胡元茂四首
　　陈与义　再别
　　陈与义　再登岳阳楼感慨赋诗
　　陈与义　再赋
　　陈与义　再赋二首呈奇父
　　陈与义　再和
　　陈与义　再蒙宠示佳什殆无遗巧勉成二章一以报佳贶一以自贻
　　陈与义　再用迹字韵成一首呈判府
　　陈与义　再用景纯韵咏怀二首
　　陈与义　再游八关
　　陈与义　早起
　　陈与义　早行
　　陈与义　曾徽言运判出张生所画马
　　陈与义　赠传子文
　陈羽
　　陈羽　城下闻夷歌
　　陈羽　春暖
　　陈羽　姑苏台览古
　　陈羽　广陵秋夜月
　　陈羽　句
　　陈羽　宿淮阴县作
　　陈羽　吴城览古
　　陈羽　隐居
　　陈羽　梓州与温商夜别
　陈聿　集趣轩
　陈郁
　　陈郁　白赞
　　陈郁　闭户
　　陈郁　茶釄次友人韵
　　陈郁　城东看柳
　　陈郁　次韵谢乡陈涩颠
　　陈郁　次韵赠张秋岩
　　陈郁　答王雪窗惠诗
　　陈郁　得狸奴
　　陈郁　得卢蒲江刘惩斋倡和墨
　　陈郁　得琴砚古雅堂
　　陈郁　登法海寺小阁
　　陈郁　东园书所见
　　陈郁　读淮阴侯传
　　陈郁　读容斋三笔记
　　陈郁　读唐子西漂母传
　　陈郁　多景楼眺望
　　陈郁　赋翁仲
　　陈郁　赋薛侯
　　陈郁　观铸剑
　　陈郁　郭戆庵惠诗为谢
　　陈郁　过列山庙下
　　陈郁　洪桥客窗枕上
　　陈郁　淮东楚客
　　陈郁　淮西何总卿
　　陈郁　寄编修龚郎中
　　陈郁　景灵宫孟享
　　陈郁　句
　　陈郁　倦游
　　陈郁　看落花
　　陈郁　空谷有幽兰
　　陈郁　苦吟
　　陈郁　毛梧竹惠诗真韵答赠
　　陈郁　琵琶亭
　　陈郁　秋潭为吴仲益赋
　　陈郁　山行闻春禽
　　陈郁　山中
　　陈郁　商驿楼东望有感
　　陈郁　上林归鸦
　　陈郁　射雁马上口占
　　陈郁　石湖归途
　　陈郁　寿黄复庵
　　陈郁　寿毛荷塘
　　陈郁　寿史相
　　陈郁　书江亭壁
　　陈郁　送胡月山归湖山
　　陈郁　送诗友归西湖
　　陈郁　送友人赴乡举
　　陈郁　送竹屿韩议事游边
　　陈郁　苏堤晓望
　　陈郁　宿普化庵
　　陈郁　题林可山为倪龙辅所作梅村图后
　　陈郁　题林月岩冷泉诗后
　　陈郁　题梅花便面
　　陈郁　题梅仙观
　　陈郁　题王南杰远明楼
　　陈郁　题治平寺壁
　　陈郁　题朱氏隐闲楼
　　陈郁　天赐白
　　陈郁　听杨君弹古操
　　陈郁　为古艾郑子刚赋可轩
　　陈郁　为僧如赋深居
　　陈郁　为薛叔载赋海隐
　　陈郁　为证无得赋竹山
　　陈郁　为朱柳州赋足庵
　　陈郁　未庵为吴应祥隃赋
　　陈郁　昔人贵松柏
　　陈郁　偕潘寒岩陈定轩游石湖次定轩韵
　　陈郁　以七字律羽扇赠行
　　陈郁　倚楼
　　陈郁　忆古襄州西教场打球
　　陈郁　忆浪颠
　　陈郁　忆钱人塘
　　陈郁　莺燕
　　陈郁　游葛氏山堂
　　陈郁　友人官满
　　陈郁　虞美人草
　　陈郁　赠道士李岫云
　　陈郁　赠东华老真钟逸士
　　陈郁　赠鸿宿洲淮士
　　陈郁　赠勉周济川
　　陈郁　赠僧玘长老
　　陈郁　赠施秋渚
　　陈郁　赠丝桐墨蕙吕能甫淮东制阃之客
　　陈郁　赠谈命
　　陈郁　赠翁运干
　　陈郁　赠眼齿科林殿干
　　陈郁　赠医官吴将使
　　陈郁　赠医士
　　陈郁　赠竹林翁
　　陈郁　赵园看白牡丹
　　陈郁　郑石帚贻书寄诗谢
　　陈郁　制梅花汤
　陈元鉴　金陵怀古
　陈元晋
　　陈元晋　安抚徽猷郎中召欲东赋诗见志乃以得归闲退为喜门人小子知先生之心
　　陈元晋　别留少策兼呈玉党先生
　　陈元晋　别玉笥何炼师
　　陈元晋　采莲
　　陈元晋　仓檄出惠阳督诸邑蝗
　　陈元晋　春日
　　陈元晋　代饯转运判官赵帑辖
　　陈元晋　代挽寺丞吴公
　　陈元晋　得主管仙都之命
　　陈元晋　独夜
　　陈元晋　过南安道中
　　陈元晋　过南雄调木倅
　　陈元晋　过桐庐县
　　陈元晋　和蔡铁窗韵
　　陈元晋　和柴大监留郎中游郁孤及喜雨之什
　　陈元晋　和陈守喜雨诗
　　陈元晋　和邓帅参追和东坡雪韵
　　陈元晋　和冯眉州九日无酒韵
　　陈元晋　和胡文昌嘉禾篇
　　陈元晋　和留粹中将游南华之什
　　陈元晋　和留少微丰湖怀坡仙韵
　　陈元晋　和项帅印招十二邑令韵
　　陈元晋　胡文昌和东坡子由彭城月诗并绿澹庵新州以所和见示索和
　　陈元晋　击球口号戏陈统制
　　陈元晋　即事
　　陈元晋　纪游再用前韵
　　陈元晋　甲甲乙酉丙戌四过钓台有感
　　陈元晋　饯余倅鼎叟官满东归
　　陈元晋　李徽猷病后许赏莲而未酬小诗发一笑
　　陈元晋　罗浮山多有道人倚嵌岩为室仅可容膝引泉贯其间以供烹濯鉴山种豆人
　　陈元晋　梅
　　陈元晋　梅仙峰
　　陈元晋　宁都上元有作
　　陈元晋　判府大帅督参宝谟户部先生持漕来长沙继升师守追惟平庵先生教是邦
　　陈元晋　七月初十夜对月呈留粹中
　　陈元晋　庆涂权尉三首
　　陈元晋　入庾岭
　　陈元晋　上刘计使
　　陈元晋　上留提刑寿
　　陈元晋　上姚赣州镛寿
　　陈元晋　韶石使君年丈扁舟我於松桂林敬哦小诗留为一日款就寄石洲主人以发
　　陈元晋　寿嫩庵赵先生十首
　　陈元晋　帅节留先生两年粤服氓獠安之一日疏十宜欲袖板还丞相言者犹不之置
　　陈元晋　送邓帅参文举得南维守归
　　陈元晋　题陈氏镜湖
　　陈元晋　题罗浮山中阁
　　陈元晋　题西斋
　　陈元晋　题新昌蔡尉比春园四进载酒亭
　　陈元晋　题颜秀才夔诗编
　　陈元晋　题曾审言所寓僧舍梅屋
　　陈元晋　田家谣
　　陈元晋　田间
　　陈元晋　挽德庆涂守二首
　　陈元晋　挽刘金部
　　陈元晋　挽饶武博二首
　　陈元晋　晚步
　　陈元晋　王推官载酒来会於逍遥堂
　　陈元晋　喜雨
　　陈元晋　喜雨上项帅
　　陈元晋　峡山
　　陈元晋　谢童帅干送滴酥
　　陈元晋　信国鲁夫人挽诗二首
　　陈元晋　雪作
　　陈元晋　严陵市
　　陈元晋　雁字
　　陈元晋　杨南仲寓湖
　　陈元晋　游罗浮宝积寺
　　陈元晋　有感
　　陈元晋　雨后
　　陈元晋　越王台
　　陈元晋　再和涂宣义喜雨
　　陈元晋　赠符药朱道士
　　陈元晋　赠刘贤良
　　陈元晋　赠欧阳承务
　　陈元晋　朱明洞天
　　陈元晋　竹
　陈元通
　　陈元通　九仙山
　　陈元通　五日登五华岩
　陈元英　天游观
　陈远　吴江太湖笠泽虹桥
　陈愿　斗起亭
　陈月潭　桃花
　陈越
　　陈越　句
　　陈越　送张无梦归天台
　　陈越　夏夜与臧奎魏野会宿河亭联句三十韵
　　陈越　休沐端居有怀希圣少卿学士
　陈云龙　偶成
　陈允平
　　陈允平　避暑
　　陈允平　别何橘潭
　　陈允平　补陀山
　　陈允平　采桑行
　　陈允平　曹娥庙
　　陈允平　长门曲
　　陈允平　城西杨梅
　　陈允平　酬同志
　　陈允平　春词
　　陈允平　春闺
　　陈允平　春闺怨
　　陈允平　春塘
　　陈允平　春晓
　　陈允平　春游曲
　　陈允平　登吴山
　　陈允平　登西楼怀汤损之
　　陈允平　登招宝山
　　陈允平　堤上柳
　　陈允平　对烛
　　陈允平　多景楼
　　陈允平　鄂王墓
　　陈允平　丰乐楼初成
　　陈允平　赋林景参梅屿
　　陈允平　宫词
　　陈允平　姑苏馆
　　陈允平　姑苏台
　　陈允平　故宫
　　陈允平　观弈象棋
　　陈允平　观猿
　　陈允平　归燕
　　陈允平　闺情
　　陈允平　郭西文孝庙
　　陈允平　过钓台作
　　陈允平　过田家
　　陈允平　过姚秋江钓矶
　　陈允平　贺伯父大资休致
　　陈允平　后土庙
　　陈允平　湖上
　　陈允平　虎丘即事
　　陈允平　怀潘鄮屋
　　陈允平　淮西
　　陈允平　即事
　　陈允平　寄模上人
　　陈允平　寄晚浦张观使
　　陈允平　寄王尊师
　　陈允平　寄翁宾暘
　　陈允平　寄赵庆御
　　陈允平　江村
　　陈允平　江馆野望
　　陈允平　江阔
　　陈允平　江南谣
　　陈允平　经冯将军墓
　　陈允平　聚景园
　　陈允平　客中怀友
　　陈允平　哭楼梅麓
　　陈允平　雷峰少憩
　　陈允平　冷泉亭
　　陈允平　梨花
　　陈允平　梁湖道上
　　陈允平　林道士故庐
　　陈允平　留鹤江有感
　　陈允平　绿琐
　　陈允平　马塍道上
　　陈允平　茅苇
　　陈允平　梅梁堰
　　陈允平　明皇按乐图
　　陈允平　暮春
　　陈允平　暮秋游虎丘
　　陈允平　盘陀
　　陈允平　钱塘八月潮
　　陈允平　钱塘旅舍
　　陈允平　秦鸾曲
　　陈允平　青龙渡头
　　陈允平　清风阁
　　陈允平　秋暮登太白
　　陈允平　秋夜游东墅
　　陈允平　人日即事
　　陈允平　僧房薜荔
　　陈允平　山房
　　陈允平　山中吟
　　陈允平　失鹤
　　陈允平　侍谢立斋小酌湖楼
　　陈允平　侍赵别驾宴寿乐堂
　　陈允平　侍赵开府夜宴
　　陈允平　戍妇
　　陈允平　四明洞天
　　陈允平　送吴松溪过淮
　　陈允平　送赵知县归天台
　　陈允平　送中上人游天台
　　陈允平　宿大慈山悟真观
　　陈允平　宿鹭
　　陈允平　台上
　　陈允平　叹镜辞
　　陈允平　题胡月山吟屋
　　陈允平　题李丹壶壁
　　陈允平　宛陵道院
　　陈允平　无题
　　陈允平　吴江道上
　　陈允平　吴山雪霁
　　陈允平　伍炼士松隐居
　　陈允平　西湖暮春
　　陈允平　西兴
　　陈允平　下第怀楼寿朋
　　陈允平　先天李姆庙
　　陈允平　香奁体
　　陈允平　小楼
　　陈允平　许宣平祠
　　陈允平　雪
　　陈允平　雪窦
　　陈允平　严陵郡舍
　　陈允平　野人家
　　陈允平　夜泊
　　陈允平　谒乌龙庙
　　陈允平　已酉秋留鹤江有感
　　陈允平　倚楼
　　陈允平　忆诸侄
　　陈允平　游仙曲
　　陈允平　游阳明洞天
　　陈允平　有感
　　陈允平　有所思
　　陈允平　猿
　　陈允平　云间洞天
　　陈允平　赠东皋恭行人
　　陈允平　赠杜郎中
　　陈允平　赠佛光法师
　　陈允平　赠律师
　　陈允平　赠罗知宫
　　陈允平　赠明道者
　　陈允平　赠讷行人
　　陈允平　赠新罗僧
　　陈允平　赠雪宝
　　陈允平　赠杨子中
　陈藻
　　陈藻　过卢北山
　　陈藻　过卢子俞
　　陈藻　过桃枝岭
　　陈藻　过象州
　　陈藻　过新喻
　　陈藻　过延平书怀
　　陈藻　海口吟
　　陈藻　和林君作起叔梅诗韵
　　陈藻　和林子望二绝
　　陈藻　和琴薰阁
　　陈藻　贺济直之值改官
　　陈藻　贺丘焕翁南归
　　陈藻　贺丘子从迁居
　　陈藻　贺叔嘉生日
　　陈藻　贺王嘉玉生日
　　陈藻　贺仲雨斗门
　　陈藻　贺子永为令郎醮妇
　　陈藻　横江亭
　　陈藻　红泉明日还福清作
　　陈藻　呼卢
　　陈藻　壶山二首
　　陈藻　虎丘
　　陈藻　虎溪
　　陈藻　黄檗香炉峰
　　陈藻　黄景咏夫妇七十
　　陈藻　黄景咏七十
　　陈藻　黄石还渔溪寄刘九四首
　　陈藻　纪梦
　　陈藻　寄黄景咏
　　陈藻　寄刘八
　　陈藻　寄刘九
　　陈藻　寄叔广
　　陈藻　寄叔嘉叔平
　　陈藻　寄吴提干
　　陈藻　寄杨南仲
　　陈藻　加刘叔猷为用甫纳妇
　　陈藻　加四五姑七十
　　陈藻　甲子应举
　　陈藻　剪春罗
　　陈藻　建剑板桥之什
　　陈藻　建剑风土
　　陈藻　建剑途中即事
　　陈藻　将有远行走笔效江西体赠叔嘉
　　陈藻　戒买墓石人
　　陈藻　经锄
　　陈藻　九峰过重阳
　　陈藻　九峰看菊
　　陈藻　九峰僧房看山
　　陈藻　久不到黄石故人相见多喜余红颜吴世执友喻之霜柿谓其熟而将附也
　　陈藻　久不得刘九书因题寄之
　　陈藻　久为尘事关怀因成一绝
　　陈藻　绝交赠伯已二首
　　陈藻　看潮
　　陈藻　看船
　　陈藻　客中怀刘九
　　陈藻　客中书事
　　陈藻　口占寄林子六
　　陈藻　楞伽经
　　陈藻　李氏园
　　陈藻　敛石堂头有老夫善排遣之语因答以诗
　　陈藻　林若愚七十
　　陈藻　刘躔父生男
　　陈藻　刘公父新理花畦约赏菊因成乐轩行
　　陈藻　刘五十丈生日
　　陈藻　刘髐子初冠勉以诗
　　陈藻　六月望夜纪饮
　　陈藻　龙屿偶作
　　陈藻　卢北山元夕
　　陈藻　卢子俞幼孙晬日
　　陈藻　梅
　　陈藻　梦故人
　　陈藻　悯刘家竹
　　陈藻　暮秋闰月平步楼口占
　　陈藻　拟别为浙江之行
　　陈藻　拟卜居
　　陈藻　偶游白渡怀刘九
　　陈藻　贫病
　　陈藻　贫妇行
　　陈藻　平步楼
　　陈藻　平江课曹待式混补萧中立见之有相怜色因成四韵
　　陈藻　平江腊月廿五夜作
　　陈藻　平江清明书所闻见
　　陈藻　平江送连亨叟赴省
　　陈藻　平江送王腾叔
　　陈藻　凭栏
　　陈藻　清晖行
　　陈藻　丘德基七十
　　陈藻　丘景运生孙叔南生子戏赠以诗二首
　　陈藻　丘叔乔八十
　　陈藻　丘叔乔七十生朝二首
　　陈藻　丘子中生日
　　陈藻　秋雨
　　陈藻　壬戍重午於潜李氏作
　　陈藻　融州除夜寄福清刘九兄
　　陈藻　融州东楼
　　陈藻　融州望乡
　　陈藻　融州西楼望山
　　陈藻　汝永寓大湖以岁歉还舍邂逅喜能为具赋诗赠之
　　陈藻　三教
　　陈藻　山泉
　　陈藻　山中有感
　　陈藻　上东山坟寄敬之弟
　　陈藻　十月一日毗陵作
　　陈藻　食粥绝句赠卢震夫
　　陈藻　试黜寄余景仁
　　陈藻　试黜题卢子俞所居
　　陈藻　试后自题因送从弟敬之赴省
　　陈藻　适武林入延平界作
　　陈藻　适武林途中作
　　陈藻　首正有感二首
　　陈藻　寿山种柑命名学圃
　　陈藻　书怀奉简张谦父
　　陈藻　书子诲所寄诗后
　　陈藻　叔达及第书走笔答之
　　陈藻　叔嘉叔平既斩衰祝之以诗
　　陈藻　叔清留饮座上感怀
　　陈藻　述怀
　　陈藻　讼田行
　　陈藻　诵少陵诗集
　　陈藻　诵中庸
　　陈藻　送蔡伯畛往潮州四首
　　陈藻　送陈智叔舍人赴召
　　陈藻　送谷准羊肩贺伯温
　　陈藻　送郭定夫
　　陈藻　送郭定夫往江西二首
　　陈藻　送黄钦之赴广州盐税三首
　　陈藻　送年
　　陈藻　送张谦父往潭州
　　陈藻　宿衡阳
　　陈藻　宿清晖
　　陈藻　岁除增寺看写疏作
　　陈藻　岁晚朱叔清楼上谈话佛饮酒听琴作
　　陈藻　叹问塘东一二新旧
　　陈藻　题东湖林氏所居
　　陈藻　题黄子正易轩
　　陈藻　题静江
　　陈藻　题林仲雨皦日庵
　　陈藻　题刘氏翠微亭
　　陈藻　题清晖楼
　　陈藻　题融州城楼
　　陈藻　田家归
　　陈藻　听吴毕闻讲杜诗今夕行因郊释子偈体成一绝
　　陈藻　听雨
　　陈藻　同行归急困倦不能诗
　　陈藻　土风
　　陈藻　网山先生讳日寄绮伯
　　陈藻　闻雷
　　陈藻　问太虚
　　陈藻　问吴叔经病
　　陈藻　吾乡有李明府其伯子襟怀夐然世表甘早知敬慕长育诸人今老矣辄韵之
　　陈藻　西窗晚眺
　　陈藻　西宫中夜闻纺声
　　陈藻　西轩罢斋暂别先进诸友
　　陈藻　喜次漳浦
　　陈藻　喜雨
　　陈藻　戏简宏仲刘九丈
　　陈藻　戏题宏仲饮亭酒肆
　　陈藻　戏赠叔嘉
　　陈藻　芗峦
　　陈藻　小除过卢子俞作
　　陈藻　谢九峰升坐相留
　　陈藻　谢丘伯已送酒宇
　　陈藻　谢丘子中惠诗
　　陈藻　谢王尔瞻尔中惠诗
　　陈藻　谢余荐鸮听易惠诗一首
　　陈藻　谢余子京骧惠诗
　　陈藻　谢郑如之送酒初十日
　　陈藻　蟹井
　　陈藻　辛巳大歉
　　陈藻　辛巳秋后访卢子俞作
　　陈藻　辛巳岁暮宴陆甥子由家
　　陈藻　辛巳岁晚上坟
　　陈藻　新村阻水
　　陈藻　颜伯温生日席上口占
　　陈藻　姚晋卿溪阁行
　　陈藻　夜宿溪馆偶成
　　陈藻　夜宿延平水东二首
　　陈藻　夜行偶成
　　陈藻　谒罗池庙
　　陈藻　一古一律贺懒翁宏仲七十
　　陈藻　忆母
　　陈藻　咏陈和伯母坟嘉禾芝草甘露之祥
　　陈藻　咏快活三首
　　陈藻　咏子诲门外荷花
　　陈藻　用余子畏韵其诗有警句云若知瓦砾真成道便觉珠玑不属君
　　陈藻　幽景
　　陈藻　由建阳抵浦城界遂归崇下
　　陈藻　余融州生日
　　陈藻　渔溪西轩
　　陈藻　与景晦
　　陈藻　与宗上人同饮
　　陈藻　寓故里大中寺值朱起蔡同宿数夜
　　陈藻　寓居
　　陈藻　遇事有感
　　陈藻　元日平江作
　　陈藻　元夕同社众携灯上山谒神祠
　　陈藻　阅世
　　陈藻　云庵觅诗
　　陈藻　早梅开后寒日暗天各穿百孔於杖头欲放一时之野眼戏题绝句跋其后
　　陈藻　早下蓬岭
　　陈藻　憎吏行
　　陈藻　赠陈伯融夫妇
　　陈藻　赠高待聘
　　陈藻　赠故乡人
　　陈藻　赠九峰老
　　陈藻　赠蒙中
　　陈藻　赠叔嘉叔平刘丈
　　陈藻　赠王叔平
　　陈藻　赠萧中立
　　陈藻　赠许秀才
　　陈藻　赠扬元鼎
　　陈藻　赠余子畏
　　陈藻　浙漕不成还勉诸同行
　　陈藻　真仙洞
　　陈藻　郑簿约饮不赴以诗谢之
　　陈藻　郑汝则七十
　　陈藻　郑主簿宅看雪访梅听僧抚琴偶成四韵倩萧中立书之
　　陈藻　值事有感怀渔溪丘德基
　　陈藻　至浦城界闻武林失火而还
　　陈藻　中秋
　　陈藻　中元连宿竹园刘叔嘉宅
　　陈藻　仲秋过卢北山子俞尝新酝作
　　陈藻　重山论易赠吴叔达
　　陈藻　重阳临安舟中作
　　陈藻　舟行
　　陈藻　朱叔清小楼谒名并诗
　　陈藻　子从生儿席上作
　　陈藻　子畏惠诗用韵酬之
　　陈藻　紫瑞香三首
　　陈藻　自哂
　陈造
　　陈造　不寐二首
　　陈造　布谷吟
　　陈造　步西湖次韵徐南卿
　　陈造　财昏
　　陈造　采石渡
　　陈造　蔡秀才求予所作记作诗赠之时蔡移居
　　陈造　曹娥庙二首
　　陈造　曹魏二首
　　陈造　草鞋夹
　　陈造　长句简诸公
　　陈造　长芦寺二首
　　陈造　车堰牛
　　陈造　陈伯固使君祷雨得雪为作
　　陈造　陈君美许仲和赴省病不能出饯以二绝句
　　陈造　陈宣卿为予作雕图
　　陈造　陈学正惠诗酬以长句
　　陈造　陈学正孙学录有诗复次韵
　　陈造　陈主管招饮
　　陈造　陈总管坐上赠写竹妓二首
　　陈造　呈程帅五首
　　陈造　呈交代
　　陈造　呈赵帅
　　陈造　程帅和陶二诗见忆次韵
　　陈造　程帅寄诗见忆次韵四首
　　陈造　程帅以古人名作诗见寄拟作谢之
　　陈造　程帅以诗见慰用韵谢之
　　陈造　程言聚散有感次前韵
　　陈造　赤口滩
　　陈造　酬贾学录韵并送炭
　　陈造　出郭
　　陈造　楚辞三章送郭教授趋朝
　　陈造　春寒六首
　　陈造　春暖赠梅喜作二首
　　陈造　春日客中二首
　　陈造　春晚郊外
　　陈造　春阴二首
　　陈造　春雨寒甚作长句
　　陈造　春雨赠陈主管
　　陈造　次陈梦锡韵二首
　　陈造　次陈宰韵
　　陈造　次程平叔韵二首
　　陈造　次程帅和陶诗韵
　　陈造　次程帅劝农和陶诗韵
　　陈造　次崔帅韵
　　陈造　次丁嘉会韵二首
　　陈造　次儿辈喜雨韵呈太守
　　陈造　次儿辈戏商卿设醴韵二首
　　陈造　次高宾王饯徐南卿韵
　　陈造　次瓜州
　　陈造　次郭秘正韵
　　陈造　次姜尧章饯徐南卿韵二首
　　陈造　次姜尧章赠诗卷中韵
　　陈造　次梁教授见贻韵五首
　　陈造　次两知县韵四首
　　陈造　次林计议喜雪韵
　　陈造　次林子长教授韵
　　陈造　次林子长韵
　　陈造　次潘德久韵
　　陈造　次前韵送胡省元
　　陈造　次前韵谢胡运属二首
　　陈造　次前韵言怀
　　陈造　次前韵赠龚养正
　　陈造　次日再镒韵三首
　　陈造　次沈倅韵呈王漕
　　陈造　次石湖送炭韵赠龚养正三首
　　陈造　次史髯韵二首
　　陈造　次宿北阿韵
　　陈造　次玩鞭亭小诗韵
　　陈造　次王促衡尚书鹿鸣宴韵
　　陈造　次王尚书韵呈石湖
　　陈造　次王帅韵
　　陈造　次王帅韵后诗呈叶教授
　　陈造　次王巡检韵三餀
　　陈造　次王巡检韵三首
　　陈造　次王仲衡尚书韵
　　陈造　次魏知元韵三首
　　陈造　次喜雨韵
　　陈造　次俞簿韵
　　陈造　次韵不扰堂
　　陈造　次韵漕使张守二首
　　陈造　次韵常粹俞君任二首
　　陈造　次韵常熟感旧
　　陈造　次韵陈倅赵宰双竹
　　陈造　次韵陈梦锡
　　陈造　次韵陈秀才二首
　　陈造　次韵陈学正
　　陈造　次韵程安抚蟹二首
　　陈造　次韵程帅
　　陈造　次韵程帅二首
　　陈造　次韵程帅游习池三首
　　陈造　次韵答璧侍者五首
　　陈造　次韵答德瑞
　　陈造　次韵答高宾王
　　陈造　次韵答龚泽卿
　　陈造　次韵答路监岳
　　陈造　次韵答许推章宰二首
　　陈造　次韵答杨宰
　　陈造　次韵答张丞
　　陈造　次韵答赵文卿四首
　　陈造　次韵答阵梦锡十首
　　陈造　次韵丁判院
　　陈造　次韵樊汊
　　陈造　次韵方秘正
　　陈造　次韵高宾王见投四首
　　陈造　次韵高殿撰题东山
　　陈造　次韵高机宜送别
　　陈造　次韵高缙之二首
　　陈造　次韵归中微雪
　　陈造　次韵郭教授雪二首
　　陈造　次韵郭帅梅三首
　　陈造　次韵何符山人二首
　　陈造　次韵何学谕送行二首
　　陈造　次韵胡学长喜雨
　　陈造　次韵胡元善
　　陈造　次韵黄簿
　　陈造　次韵回涂打冰欲遵陆
　　陈造　次韵记别程帅谷城旅梦
　　陈造　次韵寄陈主管
　　陈造　次韵寄汪教授二首
　　陈造　次韵寄王帅属
　　陈造　次韵寄叶进卿
　　陈造　次韵解枢干二首
　　陈造　次韵解禹玉
　　陈造　次韵犒士
　　陈造　次韵李寿卿明府忆梅
　　陈造　次韵梁广文重午吊古
　　陈造　次韵梁教授
　　陈造　次韵梁教章宰喜雪
　　陈造　次韵林郎中龚宗簿
　　陈造　次韵林郎中相送北归
　　陈造　次韵林子长
　　陈造　次韵林子长计使
　　陈造　次韵林子长一首
　　陈造　次韵刘常甫见赠二首
　　陈造　次韵刘宰
　　陈造　次韵陆子高
　　陈造　次韵罗春伯提举
　　陈造　次韵彭景贶
　　陈造　次韵钱粹诸公睡香花四首
　　陈造　次韵任解元喜雨二首
　　陈造　次韵盛教授
　　陈造　次韵什邡马主簿二首
　　陈造　次韵石湖居士见梅
　　陈造　次韵石湖居士瓶中早梅二首
　　陈造　次韵石湖居士晴窗遣兴
　　陈造　次韵石湖居士游虎丘
　　陈造　次韵苏监仓二首
　　陈造　次韵同年诸公环碧叙同年会
　　陈造　次韵汪解元
　　陈造　次韵王编修二首
　　陈造　次韵王漕起秀亭
　　陈造　次韵王漕燕玻璃
　　陈造　次韵王解王赁地筑屋
　　陈造　次韵王解元
　　陈造　次韵王勉夫晚春
　　陈造　次韵王签判
　　陈造　次韵王签判二首
　　陈造　次韵王省干
　　陈造　次韵王统制喜雨
　　陈造　次韵王知军雪
　　陈造　次韵王知军夜坐有怀
　　陈造　次韵魏知元
　　陈造　次韵吴江陈学长送行二首
　　陈造　次韵吴守四首
　　陈造　次韵小阁
　　陈造　次韵谢陈守伯固
　　陈造　次韵谢程帅复游习池见寄二首
　　陈造　次韵徐监岳四首
　　陈造　次韵徐秀才十首
　　陈造　次韵许节推喜雪
　　陈造　次韵许节推喜雨
　　陈造　次韵严上舍
　　陈造　次韵严上舍读书目昏
　　陈造　次韵严文炳兼简张守二首
　　陈造　次韵严文炳暂别归吴门
　　陈造　次韵言怀
　　陈造　次韵杨枢视圩游隐静
　　陈造　次韵杨枢喜雨
　　陈造　次韵杨帅留客賀　雪二首
　　陈造　次韵杨帅留客赏雪二首
　　陈造　次韵杨宰
　　陈造　次韵杨宰爱竹
　　陈造　次韵杨宰捕蝗宿竞岩四首
　　陈造　次韵杨宰次郎裴
　　陈造　次韵杨宰对雪有感
　　陈造　次韵杨宰二首
　　陈造　次韵杨宰樊汊
　　陈造　次韵杨宰泛湖
　　陈造　次韵杨宰公田道士
　　陈造　次韵杨宰葫芦格
　　陈造　次韵杨宰花石网遗石
　　陈造　次韵杨宰汲泉浸栀子花
　　陈造　次韵杨宰检旱野宿
　　陈造　次韵杨宰凌霄花
　　陈造　次韵杨宰秋尾雪
　　陈造　次韵杨宰食莲戏作
　　陈造　次韵杨宰食蟹
　　陈造　次韵杨宰食野莲
　　陈造　次韵杨宰述怀
　　陈造　次韵杨宰思庭竹
　　陈造　次韵杨宰宿北阿
　　陈造　次韵杨宰宿田家
　　陈造　次韵杨宰雪
　　陈造　次韵杨宰野步
　　陈造　次韵杨宰游神居
　　陈造　次韵余司理
　　陈造　次韵余司理路监岳
　　陈造　次韵元卿二首
　　陈造　次韵袁提刑劳军许浦中路风雨
　　陈造　次韵袁宪打冰移舟三首
　　陈造　次韵袁宪劳军许浦中路冰合二首
　　陈造　次韵袁宪雪二首
　　陈造　次韵袁宪阅兵许浦
　　陈造　次韵袁丈知府喜雨
　　陈造　次韵臧秀才读苏集
　　陈造　次韵早春
　　陈造　次韵赠高宾王二首
　　陈造　次韵赠郭侯
　　陈造　次韵翟元卿
　　陈造　次韵战舰
　　陈造　次韵张丞
　　陈造　次韵张丞二首
　　陈造　次韵张丞月试士人
　　陈造　次韵张德恭主簿二首
　　陈造　次韵张守不欺堂
　　陈造　次韵张守垂虹小驻
　　陈造　次韵张守泛春亭
　　陈造　次韵张守赴真州辞家
　　陈造　次韵张守惠山
　　陈造　次韵张守妻闵忌
　　陈造　次韵张守劝耕二首
　　陈造　次韵张守劝农
　　陈造　次韵张守劝农二首
　　陈造　次韵张守三首
　　陈造　次韵张守四首
　　陈造　次韵张守涂中逢节二首
　　陈造　次韵张守途中生日
　　陈造　次韵张守王勉夫二首
　　陈造　次韵张守晓起
　　陈造　次韵张守游赵园
　　陈造　次韵张守与润守总卿诗四首
　　陈造　次韵张守仲思食车螯
　　陈造　次韵张守阻冰
　　陈造　次韵张司户
　　陈造　次韵张秀才
　　陈造　次韵张秀才题汪叔量挹秀亭
　　陈造　次韵张秀才雪
　　陈造　次韵张直合避暑
　　陈造　次韵章茂深安抚见寄
　　陈造　次韵章时可
　　陈造　次韵章守猎
　　陈造　次韵章守移学
　　陈造　次韵章舜举
　　陈造　次韵章宰
　　陈造　次韵招饭不赴
　　陈造　次韵赵教授
　　陈造　次韵赵帅
　　陈造　次韵赵帅登平山堂
　　陈造　次韵赵帅二首
　　陈造　次韵赵帅寒食四首
　　陈造　次韵赵帅蜡梅
　　陈造　次韵赵帅赏古梅
　　陈造　次韵赵帅四首
　　陈造　次韵赵帅岁暮
　　陈造　次韵赵帅五首
　　陈造　次韵赵子野赠别
　　陈造　次韵郑同年饯行
　　陈造　次韵钟汝楫
　　陈造　次韵周秀才
　　陈造　次韵朱解元雪
　　陈造　次韵朱通判严上舍
　　陈造　次韵朱万卿五首
　　陈造　次韵朱秀才二首
　　陈造　次韵诸公绝句
　　陈造　次韵诸公清樾轩诗
　　陈造　次韵自序
　　陈造　次曾左司韵赠俞德瑞
　　陈造　次张丞送菊韵二首
　　陈造　次张节推山字韵诗留其行
　　陈造　次张学录韵十首
　　陈造　次章房陵韵四首
　　陈造　次赵解元韵
　　陈造　次赵判院韵
　　陈造　次赵判宗送李象山韵
　　陈造　次赵帅喜雪韵
　　陈造　次赵帅韵三首
　　陈造　次赵赵夷仲
　　陈造　次阵倅同年琼露酒诗韵
　　陈造　次栀子花韵
　　陈造　次朱必先与师是唱酬韵
　　陈造　次诸公诗韵
　　陈造　次诸公韵
　　陈造　从王守猎
　　陈造　崔侯燕城西高家亭复次韵
　　陈造　村居二首
　　陈造　答龚炳泽卿
　　陈造　答毛叔子
　　陈造　答寿诗
　　陈造　答余司理
　　陈造　大雪复用前韵呈王尚书
　　陈造　代罗大著遥题云巢
　　陈造　待众官致语口号
　　陈造　祷雨凤凰山二首
　　陈造　祷雨福溪岩
　　陈造　祷雨木栏堂四首
　　陈造　到房交代招饮四首
　　陈造　到任交权州事筵致语口号
　　陈造　得侄消息二首
　　陈造　登龙泉山
　　陈造　登平山堂
　　陈造　登頫江三绝赵宰增为四复次韵答之
　　陈造　登頫江三绝赵宰增为四复次韵答之　追和
　　陈造　登招宝山
　　陈造　邓粹有诗次韵
　　陈造　调官归
　　陈造　丁簿到芜湖书不对
　　陈造　丁酉道道暮春
　　陈造　定海甲寅口号七首
　　陈造　定海四首
　　陈造　定海县厅事落成致语口号
　　陈造　东坡二首
　　陈造　东园诗寄兴化吴从道
　　陈造　东庄小留四首
　　陈造　冬至
　　陈造　都梁八首
　　陈造　都梁涂中
　　陈造　都下春日
　　陈造　读晋史二首
　　陈造　读师文和郡侯喜雨诗次其韵
　　陈造　杜母
　　陈造　渡扬子
　　陈造　对客再次韵
　　陈造　对雪小吟次前韵
　　陈造　繁昌县感旧
　　陈造　繁昌早发
　　陈造　泛湖十绝句
　　陈造　房陵十首
　　陈造　房州到任交粹事筵致语口号
　　陈造　分韵得家字
　　陈造　分糟蟹送沈守再次韵
　　陈造　粉水行
　　陈造　复程平叔
　　陈造　复次韵寄程帅二首
　　陈造　复次韵四首
　　陈造　复吴秘正五诗
　　陈造　傅商卿借鹅
　　陈造　富池庙
　　陈造　感事十诗上李侍郎
　　陈造　感兴
　　陈造　高头山
　　陈造　高头市
　　陈造　高宗皇帝挽章四首
　　陈造　高祖二首
　　陈造　庚子冬望雪二首
　　陈造　公孙述
　　陈造　谷城道中
　　陈造　观山四首
　　陈造　观山刑鹅夜归
　　陈造　观诸公射於城北书壁二首
　　陈造　官居二首
　　陈造　官务
　　陈造　管仲二首
　　陈造　鹳带箭行
　　陈造　光武二首
　　陈造　归有日喜作
　　陈造　归欤老秋
　　陈造　归自湖西
　　陈造　归自淮南雪行呈张盐袁宪
　　陈造　癸丑劝耕净居
　　陈造　郭家洲
　　陈造　过八叠舖问宿
　　陈造　过八叠山
　　陈造　过樊村
　　陈造　过繁昌
　　陈造　过伏龙祠
　　陈造　过吕仙洞四首
　　陈造　韩守松卿索近诗
　　陈造　汉江岸二首
　　陈造　郝泽民主簿赠诗次韵二首
　　陈造　和陶渊明二十首
　　陈造　和陶渊明归田园居六诗
　　陈造　和熹
　　陈造　和张秀才
　　陈造　贺程帅因任四首且言久缺诗筒之意
　　陈造　贺二石登科
　　陈造　侯拉客归置饮再次韵
　　陈造　虎丘
　　陈造　还家登悔来坡
　　陈造　还王编修诗卷
　　陈造　皇孙寿诗二首
　　陈造　黄尉挽章二首
　　陈造　回风矶
　　陈造　即事
　　陈造　即事二首
　　陈造　急笔次梁教韵
　　陈造　急笔赠欧处士
　　陈造　记梦示师是
　　陈造　记扬州旧事
　　陈造　寄安抚程丈
　　陈造　寄陈居仁二首
　　陈造　寄陈用晦四首
　　陈造　寄程安抚
　　陈造　寄丁主簿
　　陈造　寄二孙　巃
　　陈造　寄二孙　扆
　　陈造　寄冯尉
　　陈造　寄高邮僧
　　陈造　寄顾签判
　　陈造　寄广教主僧二首
　　陈造　寄林子长教授
　　陈造　寄师文二首
　　陈造　寄题高宾王诗后卷
　　陈造　寄题徐虞卿醒心亭
　　陈造　寄王尚书
　　陈造　寄王仲衡尚书
　　陈造　寄乡中亲旧
　　陈造　寄乡中亲友二首
　　陈造　寄兴化徐尉二首
　　陈造　寄兴化叶明府进卿二首
　　陈造　寄严文炳
　　陈造　寄郢州崔守八首
　　陈造　寄幼度主簿
　　陈造　寄张守仲思十首
　　陈造　寄章茂深郎中二首
　　陈造　寄赵帅三首
　　陈造　寄赵宰三首
　　陈造　寄真州诗社诸友
　　陈造　寄郑良佐
　　陈造　寄侄
　　陈造　祭龙
　　陈造　检旱宿香云
　　陈造　简单宰二首
　　陈造　饯寄定海交代
　　陈造　饯赵伯卫赵有诗次其韵
　　陈造　閒题
　　陈造　鉴湖道中
　　陈造　江行四首
　　陈造　交割州事致语口号
　　陈造　教授有诗再次韵
　　陈造　戒饮三诗
　　陈造　金地寺
　　陈造　近榆亭
　　陈造　京口呈张合学
　　陈造　景安和章来再次韵谢设醴四首
　　陈造　净居劝农三首
　　陈造　净居主人索诗急笔赋
　　陈造　九日
　　陈造　九日登楼
　　陈造　九日登神居留题
　　陈造　九日留交代
　　陈造　九月二日
　　陈造　娟峰
　　陈造　均州赠应守沈倅
　　陈造　郡寮按乐饮赵判院有诗次其韵
　　陈造　郡斋鹤飞来作三诗还之
　　陈造　客次小憩
　　陈造　客路寄崔帅
　　陈造　客夜不寐四首
　　陈造　客以诗为东园饮不果次其韵二首
　　陈造　客枕不寐二首
　　陈造　客中
　　陈造　垦山叟
　　陈造　孔明二首
　　陈造　口号十首呈程殿撰
　　陈造　苦旱六首
　　陈造　苦雨
　　陈造　苦雨次前韵四首
　　陈造　苦雨再次前韵
　　陈造　腊茶并三诗送李元诚
　　陈造　劳农渜居赠皎启二僧
　　陈造　离伏龙
　　陈造　离富池
　　陈造　李伯成食甘豆粥和渊明诗分寄次韵
　　陈造　李粹伯挽章二首
　　陈造　立春
　　陈造　立春前一夕雪二首
　　陈造　立秋日
　　陈造　梁广文归自襄阳作古乐章迎之
　　陈造　梁教病起
　　陈造　梁教授次柘枝诗韵再和
　　陈造　梁元帝二首
　　陈造　临泽寺留题
　　陈造　灵岩道中二首
　　陈造　凌晨复有惠急笔次韵
　　陈造　刘向二首
　　陈造　刘有诗再次韵四首
　　陈造　留交代韦粹
　　陈造　留行都
　　陈造　六绝句呈赵帅兼简郑机宜
　　陈造　龙泉
　　陈造　龙湾看初日
　　陈造　龙眼矶
　　陈造　漏泽院四绝句
　　陈造　鹿鸣宴致语口号
　　陈造　鹿鸣燕
　　陈造　吕城待闸得陈魏二生晤语
　　陈造　吕城堰
　　陈造　旅馆三适
　　陈造　罗提举见和再用韵四首
　　陈造　马口
　　陈造　马上见卖白莲者三首
　　陈造　马息山
　　陈造　马援
　　陈造　买薤
　　陈造　漫与
　　陈造　明妃曲
　　陈造　命书
　　陈造　墨梅鱼扇寄孙成甫
　　陈造　暮春泛西湖次口号韵呈程待制十首
　　陈造　念衰
　　陈造　偶题
　　陈造　陪盱眙王使君东游四首
　　陈造　彭尉焚巢二首
　　陈造　琵琶亭
　　陈造　平江府天申节致语口号
　　陈造　七夕
　　陈造　七月附米舟之浙中作
　　陈造　栖隐寺紫薇花二首
　　陈造　祈雨而应范簿有诗次韵四首
　　陈造　祈雨齐云楼
　　陈造　骑过山村
　　陈造　钱弊
　　陈造　遣兴次前韵
　　陈造　强同年次子挽诗二首
　　陈造　清明西湖再次韵
　　陈造　庆元冬再到盱眙四首
　　陈造　秋日
　　陈造　劝农书净居壁
　　陈造　仁于庵
　　陈造　任满交割粹事致语口号
　　陈造　任满交割郡事致语口号
　　陈造　瑞岩寺三首
　　陈造　三山矶
　　陈造　三月初晚晴寄高缙之三首
　　陈造　散花注重晚泊
　　陈造　散解庙行
　　陈造　山居十首
　　陈造　山行寄程帅
　　陈造　赏酴醾病不赴
　　陈造　上峨桥早行
　　陈造　上巳溪上燕二首
　　陈造　上外朝山
　　陈造　上下驿矶
　　陈造　邵伯阻风小泊赠送行诸公
　　陈造　绍熙壬子劝耕妙胜四首
　　陈造　神居实师退院作偈留之
　　陈造　十二月二十六日趋府
　　陈造　十二月二十七日趋溪
　　陈造　十绝句呈章茂深安抚
　　陈造　十绝句寄赵帅
　　陈造　十六夜张丞有诗次韵
　　陈造　十诗谢寥计使
　　陈造　十四夜丞和章来复次韵
　　陈造　十五夜再次赵帅韵
　　陈造　石城
　　陈造　石湖两帖还李推官
　　陈造　石湖生日致语口号
　　陈造　识村翁语
　　陈造　食晚菘新笋
　　陈造　使君有诗复次韵
　　陈造　示阿泰三首
　　陈造　示师文
　　陈造　试俞珣笔呈罗大著
　　陈造　试院赠三同官
　　陈造　试柘枝溪上
　　陈造　寿皇圣帝挽章三首
　　陈造　书城北尼庵二首
　　陈造　书法蟹方后
　　陈造　书怀
　　陈造　书怀二首
　　陈造　书刘元之教授劄子后
　　陈造　书南柯太守曲后二首
　　陈造　书事二首
　　陈造　书隐静寺壁
　　陈造　述怀有作
　　陈造　述怀再次韵
　　陈造　帅寄诗再次韵
　　陈造　思归
　　陈造　四月望再游西湖十首
　　陈造　送鹌鸭腊龚养正二首
　　陈造　送曹器远从使虏
　　陈造　送二赵金陵秋闱之行
　　陈造　送赴省七子
　　陈造　送高缙之归谋武林结课二首
　　陈造　送李监岳二首
　　陈造　送李象山趋朝二首
　　陈造　送李元英还常熟从周宰读书
　　陈造　送刘常父秋试兼简行父
　　陈造　送龙辞三章
　　陈造　送罗提举
　　陈造　送七子赴省
　　陈造　送人赴试
　　陈造　送瑞莲新米白酒与韩监仓
　　陈造　送诗陈惠伯
　　陈造　送吴子隆节推之官信州五首
　　陈造　送项平甫教授之成都
　　陈造　送学生归赴秋试因省别业三首
　　陈造　送严上舍并寄诸公十首　寄何解元
　　陈造　送严上舍并寄诸公十首　寄俞君任府判
　　陈造　送严上舍并寄诸公十首　寄张次夔县丞
　　陈造　送严上舍并寄诸公十首　寄赵景安府判
　　陈造　送严上舍并寄诸公十首　送严
　　陈造　送羊侯因简崔帅
　　陈造　送羊侯因简崔帅一首
　　陈造　送叶主簿楚州应钱帅之招
　　陈造　送云岩老住天宁寺
　　陈造　送臧汝舟楚州秋试
　　陈造　送臧子与子仪之楚州告免解二首
　　陈造　送张文昌帅豫章二首
　　陈造　送赵夷仲南归
　　陈造　涑口守风
　　陈造　宿何人家
　　陈造　宿云岩山
　　陈造　岁晚言怀
　　陈造　太硕人臧氏挽章二首
　　陈造　题柏氏壁二首
　　陈造　题毕直合翻经图三首
　　陈造　题别浦远来舟图
　　陈造　题草虫扇二首
　　陈造　题长沙新到雁图
　　陈造　题潮出海门图二首
　　陈造　题陈守宰仁和无倦堂二首
　　陈造　题陈主管奥广楼
　　陈造　题陈主管东墙三岘图
　　陈造　题陈主管小壶天三首
　　陈造　题成倅小筑
　　陈造　题椿桂堂四首
　　陈造　题杜彦敷山茶
　　陈造　题坟庵壁四首
　　陈造　题傅商卿家壁二首
　　陈造　题高缙之剑室二首
　　陈造　题高梦锡指牛图
　　陈造　题龚养正孩儿枕屏二首
　　陈造　题姑苏南道者庵
　　陈造　题寒光雪嶂图
　　陈造　题胡处士猿麞图
　　陈造　题济胜七物　二扇
　　陈造　题济胜七物　六钉鞋
　　陈造　题济胜七物　七村童
　　陈造　题济胜七物　三钱箧
　　陈造　题济胜七物　四笔囊
　　陈造　题济胜七物　五酒榼
　　陈造　题济胜七物　一拄杖
　　陈造　题解禹玉文卷后
　　陈造　题九老图二首
　　陈造　题林监税渔乡小楼
　　陈造　题刘明府所藏秋江欲雨图
　　陈造　题刘行父净香轩
　　陈造　题六么后
　　陈造　题六宜堂
　　陈造　题潘德久侍儿扇
　　陈造　题潘德久竹居
　　陈造　题彭传师无喧境壁
　　陈造　题彭尉轩壁三首
　　陈造　题乾明寺壁
　　陈造　题钦主器时所作登瀛图
　　陈造　题人家壁
　　陈造　题扇集句五首
　　陈造　题扇七首
　　陈造　题识山堂
　　陈造　题史髯词卷二首
　　陈造　题史髯诗卷后二首
　　陈造　题通明堂
　　陈造　题吴司理子隆兼隐
　　陈造　题吴子隆兼隐二首
　　陈造　题芜湖雄观亭
　　陈造　题五柳先生诗编年后二首
　　陈造　题溪桥雪月图
　　陈造　题项处士山堂二首
　　陈造　题行山园
　　陈造　题徐居士遁庵
　　陈造　题野渡风烟图
　　陈造　题驿舍二首
　　陈造　题因老松江烟雨图二首
　　陈造　题因师百雁图二首
　　陈造　题因师蒲桃图二首
　　陈造　题雍和堂
　　陈造　题臧子仪扇
　　陈造　题张省干扇
　　陈造　题张仲思孝友堂
　　陈造　题赵伯政医俗轩
　　陈造　题赵景安二亭　尺五二首
　　陈造　题赵秀才壁
　　陈造　题殖轩
　　陈造　天申节致语
　　陈造　田家叹
　　陈造　田家谣
　　陈造　頫江楼分韵得春字
　　陈造　厅事落成致语口号
　　陈造　听政
　　陈造　同陈宰黄簿游灵山八首宰云吾辈可谓忙里偷闲苦中作乐以八字为韵
　　陈造　同高叔不愚如晦饮再次韵二首
　　陈造　同沈守劝农十首
　　陈造　同徐吕二子游西湖复次前韵五首
　　陈造　铜官道中二首
　　陈造　托人卖马二首
　　陈造　挽章
　　陈造　晚饭商卿家
　　陈造　汪叔量白酒
　　陈造　王漕小燕玻璃分韵得路字
　　陈造　王逢原二首
　　陈造　王母致语口号
　　陈造　王秀才亦爱轩
　　陈造　望夫山
　　陈造　圩上
　　陈造　隗嚣
　　陈造　魏帝庙
　　陈造　魏知元有赠仍索诗此言别二首
　　陈造　文炳近岁节感怆作诗宽之
　　陈造　文帝
　　陈造　闻师文过钱塘二首
　　陈造　闻舒州书生聚众为盗
　　陈造　闻盱眙北使信感事再次韵
　　陈造　无题
　　陈造　无题三首
　　陈造　吴节推赵杨子曹器远赵子野携具用韵谢之
　　陈造　芜湖感旧
　　陈造　武昌
　　陈造　西林访铦师
　　陈造　喜雪六首
　　陈造　喜雪篇
　　陈造　喜雨二首
　　陈造　喜雨口号呈陈守伯固十二首
　　陈造　喜雨燕致语口号
　　陈造　戏促黄簿鸡粥约三首
　　陈造　戏作
　　陈造　夏夜饮客
　　陈造　闲居十首
　　陈造　闲适二首
　　陈造　县圃酴醾
　　陈造　县西
　　陈造　相如二首
　　陈造　餀　云寺
　　陈造　襄阳二首
　　陈造　襄阳赋秋日江梅菊花
　　陈造　小饮俯江楼分韵得俯字
　　陈造　晓枕二首
　　陈造　偕章宰劝农房山
　　陈造　携襄阳诗卷示子孙再次韵
　　陈造　谢陈梦锡诗卷二首
　　陈造　谢程帅袁制使
　　陈造　谢高机宜惠纸
　　陈造　谢龚养正病后分药
　　陈造　谢韩干送丝糕
　　陈造　谢两知县送鹅酒羊面二首
　　陈造　谢刘提干墨竹见遗二首
　　陈造　谢三提干召饮三首
　　陈造　谢宋宰惠玉友曲方
　　陈造　谢襄阳陶宰惠靖节先生编年大本
　　陈造　谢仪真诸公
　　陈造　谢袁起岩使君借贡院居
　　陈造　谢翟元卿诗卷见投
　　陈造　谢张德恭送糟蚶三首
　　陈造　谢制帅高卿剡四首
　　陈造　谢朱宰借船
　　陈造　谢邹秘正惠淮白吕判院送酒
　　陈造　辛丑春雪甚意有感
　　陈造　新林小憩见花二首
　　陈造　行春辞三首
　　陈造　行都
　　陈造　行都夜归
　　陈造　徐南卿友竹轩二首
　　陈造　徐南卿招饭
　　陈造　徐陶会
　　陈造　学宫诸生饮邀予与子野同之三首
　　陈造　雪晴再次韵
　　陈造　雪晴再用韵
　　陈造　雪夜与师是棋次前韵
　　陈造　雪再次韵
　　陈造　循资赵宰有贺诗次韵三首
　　陈造　言怀二首
　　陈造　盐城阻冰雪赠陈德美三首
　　陈造　宴新守致语口号
　　陈造　雁汊东守风四首
　　陈造　燕乡守致语口号
　　陈造　杨家会小坐
　　陈造　杨侍郎召饭再用韵
　　陈造　叶进卿寄和章次韵复之
　　陈造　夜宿商卿家
　　陈造　夜雨
　　陈造　仪真诸公饯别
　　陈造　吟诗自笑用前韵
　　陈造　银葫芦
　　陈造　饮客
　　陈造　饮寓隐
　　陈造　饮殖轩
　　陈造　隐静道中
　　陈造　隐静简堂老赠籰杖
　　陈造　郢州二首
　　陈造　郢州守风二首
　　陈造　咏史二首
　　陈造　用前韵酬雪霁
　　陈造　用赠朴翁旧韵二诗送徐南卿南归
　　陈造　游北山
　　陈造　游慈溪龙虎轩
　　陈造　游灵山二首
　　陈造　游普向十首
　　陈造　游乾明分韵得山字
　　陈造　游山阳十首
　　陈造　游隐静往反四首
　　陈造　有叹
　　陈造　又次看字韵二首
　　陈造　又次铦朴翁韵四首
　　陈造　又次韵二首
　　陈造　又悼石湖老人
　　陈造　又对厅
　　陈造　又通衢
　　陈造　予七十赵监税见贺以诗次韵
　　陈造　余姚饭
　　陈造　榆进望磕山
　　陈造　雨后病起二首
　　陈造　雨未止再次前韵二首
　　陈造　雨中题柏氏壁二首
　　陈造　庾楼
　　陈造　寓吴门十首
　　陈造　元日
　　陈造　元日访丁端叔安抚二首
　　陈造　元夕遣怀二首
　　陈造　元夜病起二首
　　陈造　袁本初二首
　　陈造　约二同年游虎丘
　　陈造　约二赵棋集雨不果来
　　陈造　约吕徐二友游净慈二首
　　陈造　约徐吕二友访净慈老二首
　　陈造　约徐南卿出游
　　陈造　阅史六首
　　陈造　阅水教次前韵
　　陈造　云岩晓
　　陈造　再次还鹤韵三首
　　陈造　再次寄肯堂韵五首
　　陈造　再次交代韵四首
　　陈造　再次敬字韵
　　陈造　再次林郎中韵
　　陈造　再次陆子高韵奉寄
　　陈造　再次前韵呈林郎中五首
　　陈造　再次刴　韵呈林郎中五首
　　陈造　再次前韵呈林郎中五首
　　陈造　再次前韵二首
　　陈造　再次前韵三首
　　陈造　再次习池诗韵寄程帅二首
　　陈造　再次羊羔酒韵三首
　　陈造　再次杨宰游土山韵
　　陈造　再次韵
　　陈造　再次韵白诳简宾王二首
　　陈造　再次韵呈林子长郎中二首
　　陈造　再次韵呈林子长郎中龚养正寺簿
　　陈造　再次韵呈张守
　　陈造　再次韵呈章守
　　陈造　再次韵酬进卿
　　陈造　再次韵酬林子长运使
　　陈造　再次韵酬叶进卿
　　陈造　再次韵酬俞君任
　　陈造　再次韵答陈居仁二首
　　陈造　再次韵答程帅高机宜四首
　　陈造　再次韵答节推二首
　　陈造　再次韵答节推司理
　　陈造　再次韵答节推司理路监岳
　　陈造　再次韵答梁教授
　　陈造　再次韵答许节推二首
　　陈造　再次韵答余司理
　　陈造　再次韵二首
　　陈造　再次韵复文炳
　　陈造　再次韵后篇戏朱
　　陈造　再次韵寄林郎中
　　陈造　再次韵寄杨宰
　　陈造　再次韵林郎中
　　陈造　再次韵马主簿二首
　　陈造　再次韵三首
　　陈造　再次韵十首
　　陈造　再次韵示师文
　　陈造　再次韵四首
　　陈造　再次韵送张守
　　陈造　再次韵小雪馀言别
　　陈造　再次韵谢惠诗
　　陈造　再次韵谢王仲衡尚书荐章
　　陈造　再次韵谢徐监岳惠和章
　　陈造　再次韵谢张守得新居
　　陈造　再次韵杨宰
　　陈造　再次韵杨宰七首
　　陈造　再次韵赠高宾王二首
　　陈造　再次韵赠郭高叔
　　陈造　再次韵赠俞德瑞
　　陈造　再次韵赠张德恭
　　陈造　再次韵张簿
　　陈造　再次韵张德恭二首
　　陈造　再次韵赵景安四首
　　陈造　再次韵赵帅见寄三首
　　陈造　再次韵作招隐篇
　　陈造　再次赠张学录韵十诗
　　陈造　再次张丞韵
　　陈造　再次赵侯韵
　　陈造　再分韵得花字
　　陈造　再过杨秀才庄
　　陈造　再口占次韵
　　陈造　再题二首
　　陈造　再镒韵呈杨侍郎
　　陈造　再用才子富文华校雠天禄阁韵赠周教授
　　陈造　再用前韵赠高缙之三首
　　陈造　再用前韵赠高司理共八首
　　陈造　再用前韵赠盐城四士
　　陈造　再用韵寄丁知县三首
　　陈造　再游福溪岩赠主僧
　　陈造　再游虎丘二首
　　陈造　再游殖轩小酌
　　陈造　再赠泽卿商卿道旧三首
　　陈造　早步湖上
　　陈造　早春十绝呈石湖
　　陈造　【
　　01】　早春十绝呈石湖
　　陈造
　　陈造　早春十绝呈石湖
　　陈造　早夏
　　陈造　赠安道士
　　陈造　赠包道二首
　　陈造　赠曹秀才二首
　　陈造　赠陈居士
　　陈造　赠陈签判
　　陈造　赠陈钱二别乘
　　陈造　赠傅商卿
　　陈造　赠高黄二子
　　陈造　赠高司理
　　陈造　赠龚养正二首
　　陈造　赠广教主人
　　陈造　赠郭高叔三首
　　陈造　赠何符山人二首
　　陈造　赠画士龚子
　　陈造　赠黄国器二首
　　陈造　赠解禹玉
　　陈造　赠净慈主人五首
　　陈造　赠课会诸公
　　陈造　赠课会诸会
　　陈造　赠梁教授
　　陈造　赠刘行甫
　　陈造　赠妙胜主人
　　陈造　赠钱郎中
　　陈造　赠琴妓二首
　　陈造　赠施都正三首
　　陈造　赠实老
　　陈造　赠四子二首
　　陈造　赠送行六子
　　陈造　赠王仲和架阁
　　陈造　赠吴子隆
　　陈造　赠相士潘翁二首
　　陈造　赠相士蜀张二诗
　　陈造　赠相者二首
　　陈造　赠盐城诸友
　　陈造　赠杨伯时
　　陈造　赠臧汝舟次韵
　　陈造　赠臧文仲四首
　　陈造　赠张德恭
　　陈造　赠章宰
　　陈造　赠赵步师
　　陈造　赠赵丞四首
　　陈造　赠赵监岳
　　陈造　赠赵排岸兼简汪尉
　　陈造　赠赵秀才
　　陈造　赠赵秀才一首
　　陈造　赠赵子野
　　陈造　赠钟汝楫
　　陈造　赠仲国美
　　陈造　张丞见和次韵答之
　　陈造　张丞再有诗次韵
　　陈造　张守送羊羔酒将以三绝次韵答之
　　陈造　张守有和章复次韵三首
　　陈造　张守招隐
　　陈造　张秀才复留为作
　　陈造　张秀才枕屏
　　陈造　丈亭
　　陈造　招山阳高徐二生饮二首
　　陈造　招郑良佐
　　陈造　招朱法曹赵宰赵予野饮
　　陈造　召伯停舟辟雨
　　陈造　赵介卿见简解嘲二首
　　陈造　赵使君淮春楼落成二首
　　陈造　赵守燕王漕致语口号
　　陈造　赵通判有诗次韵二首
　　陈造　赵园饮三首
　　陈造　赭圻
　　陈造　柘皋短吟
　　陈造　真州诸公语别
　　陈造　正觉寺
　　陈造　正学
　　陈造　正月晦步西湖小憩市楼
　　陈造　正月十六夜大雪次张守诸公二首
　　陈造　正月十四日雪
　　陈造　正仲和帅属被盗二首
　　陈造　至喜铺
　　陈造　重九山阳仪真两使君送酒
　　陈造　舟行即事
　　陈造　舟行六言
　　陈造　舟中除夜
　　陈造　昼过荷叶浦二首
　　陈造　朱粹索诗作三绝谢之
　　陈造　诸公邀留不及赴次前韵寄谢
　　陈造　竹米行
　　陈造　壮观亭为真州作
　　陈造　爱笋
　　陈造　暗用古人名诗寄程帅
　　陈造　八月晦试院中作
　　陈造　八月十二日夜偕客赏木犀八首
　　陈造　跋简斋二帖
　　陈造　百花楼
　　陈造　报恩方丈小憩二首
　　陈造　奔牛堰
　　陈造　别俞君任通判三首
　　陈造　别赵文卿明府
　　陈造　病起二首
　　陈造　病起四诗　二止酒
　　陈造　病起四诗　三息念
　　陈造　病起四诗　四论报
　　陈造　病起四诗　一节食
　　陈造　病起闲步
　　陈造　病中书怀二首
　　陈造　泊慈湖北岸
　　陈造　泊府口
　　陈造　泊瓜步
　　陈造　泊海子口
　　陈造　泊龙湾
　　陈造　泊上虞驿来日行四首
　　陈造　泊小姑山
　　陈造　薄薄酒
　陈泽　句
　陈瞻　题朝阳岩
　陈章　清溪
　陈炤　题北郭外前汤普济庵
　陈真淑　送水云归吴
　陈振甫
　　陈振甫　赠冲虚斋朱道士
　　陈振甫　赠张师
　　陈振甫　醉赠宫主许存道
　陈振孙　题张氏十咏图
　陈正善　尊贤堂
　陈之茂　石千里来自崑山陈阔未几倏尔言别辄成诗少舒恋恋
　陈知柔
　　陈知柔　次海上长亭村
　　陈知柔　登巾山
　　陈知柔　读潮本韩集
　　陈知柔　涵清阁
　　陈知柔　韩木
　　陈知柔　环翠亭
　　陈知柔　句
　　陈知柔　木落洞庭秋
　　陈知柔　莲花峰
　　陈知柔　宿天台万年寺
　　陈知柔　题洪景伯通判清閟堂
　　陈知柔　题秦隐君祠次邓经略韵
　　陈知柔　题山石
　　陈知柔　题石桥
　　陈知柔　天台游山
　　陈知柔　谒韩祠
　　陈知柔　谒姜相坟次邓经略韵
　陈知微
　　陈知微　句
　　陈知微　送高学士知越
　陈执中
　　陈执中　惠安县斋咏梅
　　陈执中　题苍梧部
　　陈执中　御沟柳
　陈直卿　垂虹亭
　陈埴　南雁山
　陈植
　　陈植　冲虚宫
　　陈植　句
　　陈植　吴江太湖笠泽虹桥诗
　　陈植　胥门
　　陈植　罾浦坊
　　陈植　赠象环
　陈致一　普惠院劝农
　陈中
　　陈中　壶公山
　　陈中　罗丛岩
　陈中孚　茶岭
　陈仲谔　送新茶李圣喻郎中
　陈仲微　句
　陈洙
　　陈洙　寄唐子方殿院
　　陈洙　靖安寺
　　陈洙　书御史台壁
　　陈洙　吴耿先生还北山旧居
　　陈洙　游云际山
　陈著
　　陈著　八句呈董稼山
　　陈著　八字桥
　　陈著　白琫寄诗次韵见意
　　陈著　柏溪岩头
　　陈著　拜先外舅墓坐雨用赵景文韵二首
　　陈著　拜赵端斋墓有感而书
　　陈著　本犀
　　陈著　辟戴帅初食长菜
　　陈著　避难西坑用瀹韵
　　陈著　避难雪窦之西坑游西麓庵
　　陈著　避难周姓家席地而眠偶成
　　陈著　别龄叟八句
　　陈著　丙戌二月廿五日梅山弟为孙试周遂赋
　　陈著　丙戌人日与内侄汪景渊同饮于宜晚二首
　　陈著　丙戌十一月十六日迎孙试周八句
　　陈著　丙戌五月朔閒坐偶成
　　陈著　丙子丁丑年避难南山之西坑今春投北山两雪窦閒其地名适与前同因记
　　陈著　病起
　　陈著　泊丈亭
　　陈著　蔡峰似徐鳞卿
　　陈著　长儿吉初生日以四十字示之
　　陈著　长儿深生日集经语示之二首
　　陈著　长桥望湖
　　陈著　长孺以新生子求名命日相儿
　　陈著　长孺因吾二诗有负米分邻之语因又次韵饯其归二首
　　陈著　长至日山家偶成
　　陈著　朝归生日
　　陈著　朝归生日女洸有诗因次韵
　　陈著　呈龄叟
　　陈著　呈龄叟二首
　　陈著　呈雪窦僧野翁
　　陈著　呈月窗兄
　　陈著　呈竹石亭
　　陈著　城归憩吴竹修家一诗写怀
　　陈著　城中赴范纯甫酒有感
　　陈著　迟留又用韵
　　陈著　崇福寺大用堂乃魏文节祠旧有半床云一窗月在两掖取舒懒堂诗中语也
　　陈著　出门寄弟睹子得
　　陈著　出门偶成
　　陈著　出剡北门道中
　　陈著　春残
　　陈著　春日偶成二首
　　陈著　春色十分
　　陈著　春晚课摘茶
　　陈著　春午二首
　　陈著　春雪
　　陈著　春夜梦中得四句
　　陈著　次戴帅初与次儿瀹诗
　　陈著　次单君范袖来汪西皋所譶咏秋十章以示因和之十绝
　　陈著　次单君范遗次儿韵效鲁直体
　　陈著　次弟观二首呈雪航
　　陈著　次弟观似单君范
　　陈著　次弟观为陈子得纳妇别李亲家
　　陈著　次弟观与龄叟诗韵
　　陈著　次弟观与雪航韵
　　陈著　次儿生日八句示之
　　陈著　次儿瀹呈石秀叔韵
　　陈著　次儿瀹以的字韵呈喜而又赋
　　陈著　次儿瀹以诗四首道各意因两用其韵
　　陈著　次和梅山弟二首
　　陈著　次和天童僧惠杲书记袖诗来访三首
　　陈著　次黄长孺元夕韵
　　陈著　次见泌韵
　　陈著　次龙东平赵益三首　凤花
　　陈著　次龙东平赵益三首　龙松
　　陈著　次龙东平赵益三首　塔亭
　　陈著　次前人卜居得邻
　　陈著　次前人拉游南山借意道别
　　陈著　次前人似任叔实
　　陈著　次前人为余置酒邑厅见示
　　陈著　次前人韵以寄
　　陈著　次前韵酬王景云见和三首
　　陈著　次前韵二首
　　陈著　次前韵二首似前育王寺主僧如日
　　陈著　次前韵寄天宁老可举避生日于西山
　　陈著　次前韵示弟茝
　　陈著　次前韵示前人
　　陈著　次前韵似云岫
　　陈著　次前韵吴山甫解嘲
　　陈著　次前韵戏似
　　陈著　次前韵谢同楼诸公
　　陈著　次前韵谢月窗兄见和
　　陈著　次前韵与舅氏竺九成求芋
　　陈著　次前韵与前人同舟自城归
　　陈著　次前韵再寄二首
　　陈著　次如心侄古意韵
　　陈著　次王得淦韵
　　陈著　次吴竹修寄泽南洲韵
　　陈著　次云岫惠茶
　　陈著　次韵八侄三首
　　陈著　次韵曹久可见寄
　　陈著　次韵长儿生日示诸弟
　　陈著　次韵陈晟别瀹
　　陈著　次韵陈帅干喜雨二首
　　陈著　次韵程仲实佥事纪行
　　陈著　次韵崇福老泽南洲
　　陈著　次韵椿长老惠莲花扇
　　陈著　次韵达观弟送法椿长老入杭
　　陈著　次韵答樊伯撝见拉钓
　　陈著　次韵答攀拍撝
　　陈著　次韵答张子开教授
　　陈著　次韵戴成叔
　　陈著　次韵戴时芳病中
　　陈著　次韵戴帅初不赴丹山醵饮二首
　　陈著　次韵戴帅初村园杂兴二首
　　陈著　次韵戴帅初架阁剡居四首
　　陈著　次韵戴帅初见寄
　　陈著　次韵戴帅初见寄二首
　　陈著　次韵戴帅初觅茶子二首
　　陈著　次韵戴帅初以水涨不及赴茂林醵饮重午
　　陈著　次韵戴帅初赠铜山寺主僧若珣
　　陈著　次韵单景山酴醾
　　陈著　次韵单君范
　　陈著　次韵单君范寄梅行
　　陈著　次韵单君范行李中诸诗前数章自道后二章为单君作也八首
　　陈著　次韵弟茝怀归
　　陈著　次韵弟茝客怀
　　陈著　次韵弟茝醉中示弟观二首　为弟茝道
　　陈著　次韵弟茝醉中示弟观二首　自道
　　陈著　次韵弟观到蔡峰庄
　　陈著　次韵弟观过黄山
　　陈著　次韵弟观留慈云
　　陈著　次韵弟观授学陈子得家
　　陈著　次韵弟观似单君范
　　陈著　次韵弟观送牡丹
　　陈著　次韵弟观田蚕即事
　　陈著　次韵弟观晚春风雨
　　陈著　次韵弟观喜雨二首
　　陈著　次韵弟观雪中二首
　　陈著　次韵弟观咏丹山池荷
　　陈著　次韵弟观用陶元亭归田园居韵
　　陈著　次韵弟观用王介甫桃源行韵写感为西湖行
　　陈著　次韵东皋寺主僧知恭见寄
　　陈著　次韵东平赵孟益游北山寺
　　陈著　次韵董伯和镫夕有感二首
　　陈著　次韵董伯和二首
　　陈著　次韵董三余约賀　月丹瑞香
　　陈著　次韵董声可重五
　　陈著　次韵洞真道士卢致远
　　陈著　次韵杜孟传送归剡
　　陈著　次韵段约斋送弟嗣宗来赴吾邑县尉
　　陈著　次韵儿瀹六月十二日登东坑岭
　　陈著　次韵樊伯撝见贶
　　陈著　次韵范纯甫
　　陈著　次韵分生五首
　　陈著　次韵奉慈寺主居简
　　陈著　次韵赋南山广莫轩
　　陈著　次韵观弟避难
　　陈著　次韵和岳醵饮西峰寺分韵成诗十四首见寄
　　陈著　次韵胡景参制机见寿二首
　　陈著　次韵胡甥幼文留别
　　陈著　次韵黄长孺
　　陈著　次韵黄长孺别陈子得
　　陈著　次韵黄虚谷
　　陈著　次韵黄岩高志尹寄寿
　　陈著　次韵黄子羽七十自叹
　　陈著　次韵舅氏竺九成
　　陈著　次韵里人纾愤
　　陈著　次韵林芳叔夜雨立春二首
　　陈著　次韵林国器元夕
　　陈著　次韵龄叟
　　陈著　次韵龄叟见寄
　　陈著　次韵龄叟招石秀叔
　　陈著　次韵刘后村所赠延庆主僧圭复翁诗三首
　　陈著　次韵刘生蝶叶交飞
　　陈著　次韵刘生秋夜郊行
　　陈著　次韵留友直道士来访
　　陈著　次韵卢致远见示
　　陈著　次韵卢致远祈雨喜应
　　陈著　次韵鹿苑寺一览阁主岳松涧送茶
　　陈著　次韵洛阳秦庆父贽见
　　陈著　次韵梅山弟
　　陈著　次韵梅山弟感春
　　陈著　次韵梅山弟感时
　　陈著　次韵梅山弟感时四首
　　陈著　次韵梅山弟惠鸡舖
　　陈著　次韵梅山弟见怀
　　陈著　次韵梅山弟静中大观
　　陈著　次韵梅山弟咏梅
　　陈著　次韵梅山弟醉吟七首
　　陈著　次韵梅山送牡丹二首
　　陈著　次韵泌雨后
　　陈著　次韵内弟贝端甫家醉中
　　陈著　次韵内弟汪英春来弟家省母二首
　　陈著　次韵内兄舒通叟太博寓云南僧舍
　　陈著　次韵内侄竺稷并示诸儿
　　陈著　次韵内侄竺稷留别
　　陈著　次韵女洸九日坐病与泌诗
　　陈著　次韵女淑寿兄诗
　　陈著　次韵前人壁閒诗
　　陈著　次韵前人补试落归曹娥待潮
　　陈著　次韵前人城北春行
　　陈著　次韵前人道中
　　陈著　次韵前人访旧
　　陈著　次韵前人贵籴
　　陈著　次韵前人寒食
　　陈著　次韵前人醵更生会三首
　　陈著　次韵前人祈雨未应二首
　　陈著　次韵前人取别二首
　　陈著　次韵前人伤古
　　陈著　次韵前人食素馄饨
　　陈著　次韵前人似前人
　　陈著　次韵前人为人诬告受羊
　　陈著　次韵前人新晴三首
　　陈著　次韵前人形役
　　陈著　次韵前人雪中
　　陈著　次韵前人讯余遭蹶之苦
　　陈著　次韵前人重阳
　　陈著　次韵仁泽僧来见
　　陈著　次韵如岳惠茶
　　陈著　次韵僧仁泽
　　陈著　次韵僧云岫寄东皋寺主智恭
　　陈著　次韵僧云岫见寄
　　陈著　次韵剡僧孜书记
　　陈著　次韵剡张知录见寄
　　陈著　次韵上乘寺主僧如岳咏菊
　　陈著　次韵少野
　　陈著　次韵石秀叔
　　陈著　次韵石秀叔城归卜邻
　　陈著　次韵石秀叔慈云避席自解
　　陈著　次韵石秀叔慈云逃席自解
　　陈著　次韵石瑶林帅干见贺
　　陈著　次韵史猷父
　　陈著　次韵史猷父来见
　　陈著　次韵史猷父乡集
　　陈著　次韵史芝田来访
　　陈著　次韵史芝崖
　　陈著　次韵帅初浙西回及得新居三首
　　陈著　次韵四明孙常州
　　陈著　次韵似前人
　　陈著　次韵孙古岩冬景
　　陈著　次韵孙古岩立春
　　陈著　次韵孙与之见寄
　　陈著　次韵天宁僧宗芑见寄
　　陈著　次韵天台陈榆收
　　陈著　次韵童尚质
　　陈著　次韵童尚质书怀三首
　　陈著　次韵童志道春晚
　　陈著　次韵屠仰之咏火
　　陈著　次韵汪英春九日酒边
　　陈著　次韵王得淦长至
　　陈著　次韵王得淦和儿泌西山所作二首
　　陈著　次韵王监叔
　　陈著　次韵王监叔二首
　　陈著　次韵王圣传自叹
　　陈著　次韵王文甫先生二首
　　陈著　次韵惟西堂巧山二首
　　陈著　次韵翁古晚府判见赠二首
　　陈著　次韵翁古晚见寄就送其之京
　　陈著　次韵吴山甫
　　陈著　次韵吴应奎解嘲
　　陈著　次韵吴竹溪名俊民谢单景山名枢载酒
　　陈著　次韵吴竹修发慈云
　　陈著　次韵吴竹修立秋日
　　陈著　次韵吴竹修庆余免役
　　陈著　次韵五月六日醵饮茂林
　　陈著　次韵西山寺主清月
　　陈著　次韵西山寺主僧清月
　　陈著　次韵虚谷和长儿奉别
　　陈著　次韵徐何慊九日登高
　　陈著　次韵徐何慊咏雪
　　陈著　次韵徐鳞卿
　　陈著　次韵徐直翁仙霞岭近衢州
　　陈著　次韵雪窦寺主僧炳同招游山二首
　　陈著　次韵雪窦主同少野见寄
　　陈著　次韵延庆僧惟巧山见赠
　　陈著　次韵演雅
　　陈著　次韵杨君贵
　　陈著　次韵杨君贵来访
　　陈著　次韵夜坐
　　陈著　次韵义乌贾养晦元夕书怀
　　陈著　次韵邑丞高洁堂任满来辞
　　陈著　次韵邑宰丁溉之点舟白杜
　　陈著　次韵邑宰徐何谦道中咏风雨中闻藕花香
　　陈著　次韵邑宰徐何慊出示所作五首
　　陈著　次韵应诚则次杨君贵来求乃父长卿墓铭
　　陈著　次韵游南山寺
　　陈著　次韵袁司理送行三首
　　陈著　次韵月窗兄惜别四首
　　陈著　次韵瀹留避地有忆欲归因用前韵示之
　　陈著　次韵云岫偶成
　　陈著　次韵张君寿来见二首
　　陈著　次韵张子华寄示正月四日与其兄及俞叔可兄弟四人会饮诗
　　陈著　次韵张子华九日长诗
　　陈著　次韵张子华七夕
　　陈著　次韵张子华中秋感时
　　陈著　次韵张子开次子试晬
　　陈著　次韵张子开教授游杖锡寺偶成
　　陈著　次韵张子开喜雨
　　陈著　次韵张子乔来见
　　陈著　次韵赵寄庵
　　陈著　次韵赵景文见寄
　　陈著　次韵赵景文见寄怀亲
　　陈著　次韵赵菊泉
　　陈著　次韵赵孟益游西山寺
　　陈著　次韵侄溥到云南外家回
　　陈著　次韵侄溥偶成
　　陈著　次韵朱景伯来见
　　陈著　次韵竹窗兄松诗为其病也
　　陈著　次韵竹窗兄委顺斋
　　陈著　次韵竹窗兄相招
　　陈著　次韵竹窗兄欲死叹
　　陈著　次韵竹石亭
　　陈著　次韵竺梅潭见示
　　陈著　次韵竺梅潭老境
　　陈著　次韵子仓二首
　　陈著　次赵景文绝粮
　　陈著　村景四首
　　陈著　答法椿长老口占
　　陈著　答范景山昼诗见意
　　陈著　答妻侄赵良藩问学
　　陈著　答前人用前韵来谢
　　陈著　答眚医王东林求□
　　陈著　答天宁寺僧宗芑用前韵来见
　　陈著　答吴棣窗
　　陈著　答直学士院见访
　　陈著　代弟茝咏梅画十景　飞花
　　陈著　代弟茝咏梅画十景　风前
　　陈著　代弟茝咏梅画十景　古枝
　　陈著　代弟茝咏梅画十景　结实
　　陈著　代弟茝咏梅画十景　卧烟
　　陈著　代弟茝咏梅画十景　先春
　　陈著　代弟茝咏梅画十景　雪里
　　陈著　代弟茝咏梅画十景　依松
　　陈著　代弟茝咏梅画十景　依竹
　　陈著　代弟茝咏梅画十景　宜月
　　陈著　代范景山和弟观韵
　　陈著　代京尹吴山云益雪应贺庙堂二首
　　陈著　代浦城权县赵节推鹿鸣宴诗
　　陈著　代前人次韵赵县尉即席诗
　　陈著　代天府曾安抚鹿鸣宴诗
　　陈著　代天宁寺僧可举赠梓人善斲歌
　　陈著　代吴景年次韵净慈寺主僧頴上人二首
　　陈著　代赵信甫千人助冬衣
　　陈著　戴时芳时可学子吴叔度文可载酒西坑劳苦
　　陈著　戴时可家赏木芙蓉花醉赋
　　陈著　戴帅初九日无憀以满城风雨近重阳为韵七首袖而示余因次其韵
　　陈著　戴仲伦求诗
　　陈著　丹山酒边
　　陈著　丹山主者恭雪航年七十余清苦善吟八句以似
　　陈著　单君范过西皋迂途来访一诗道别
　　陈著　旦起诵邵尧夫诗
　　陈著　到白水有感
　　陈著　到净慈展墓次韵吴棣窗
　　陈著　到梅山处三首
　　陈著　到梅山次韵弟茝
　　陈著　到梅山弟家见瑞香盛开醉书
　　陈著　到倪{奥下加山}回
　　陈著　到倪庵
　　陈著　到四安
　　陈著　到西峰寺见弟蒙所与僧屋诗因次韵
　　陈著　到西山怀赵景文
　　陈著　到西山怀赵景文似诸孤
　　陈著　到香山寺似僧能子良
　　陈著　到徐晚村点木{箔白换卑}三首
　　陈著　到永固寺访曹约斋
　　陈著　悼出童尚质二首
　　陈著　登慈云阁
　　陈著　登慈云阁偶成三首
　　陈著　登慈云阁示龄叟月峤
　　陈著　弟茝家醉中趁笔
　　陈著　弟茝饮至醉醉归蹶道中荆棘中
　　陈著　弟观为众奉里神于丹山僧舍有五绝因趁韵
　　陈著　弟观喜董稼山至有诗因次韵二首
　　陈著　吊单方庵墓
　　陈著　丁丑五月六日醵饮茂林偶成
　　陈著　定海
　　陈著　东隐退永固龄叟留之慈云西堂
　　陈著　董伯和竹溪寓居
　　陈著　董君藻之子时修随其师戴时可来见八句勉之
　　陈著　杜工部诗有送弟观归蓝田迎新妇二首偶与县尉弟达观同名娶事又同因
　　陈著　杜鹃二首
　　陈著　段县尉以兄约斋二诗求和因次韵
　　陈著　儿童以石舟戏于池
　　陈著　儿侄辈为燕老集石秀叔以诗来和之二首
　　陈著　二月二十五日醉吟
　　陈著　二月九日偶成
　　陈著　二月十八日过邑有感二首
　　陈著　二月十日送女清出适还次韵弟观代主留客
　　陈著　二月十五日酴醾洞醉中
　　陈著　二月四日梅山弟留饮
　　陈著　樊伯推守岁有诗因次韵以自写
　　陈著　樊学士送菊次韵答之
　　陈著　范公亭归途
　　陈著　访赵景文不值
　　陈著　复越悟本寺主僧文蔚惠丹剂
　　陈著　赋陈子得书楼
　　陈著　赋胡贵常所寓西楼
　　陈著　赋贾养晦所藏王庭吉墨水仙花
　　陈著　赋楼提干古桧因赠其之官
　　陈著　赋墨鹭
　　陈著　赋墨梅
　　陈著　赋虚谷黄子羽所藏吴山西墨兰三章
　　陈著　感时二首
　　陈著　高洁堂来见因次前韵三首
　　陈著　庚寅仲冬七日醉书梅山弟家
　　陈著　赓吴竹修雪诗二首
　　陈著　公棠溪次待舅氏竺九成舟偶成
　　陈著　关邑簿李大用任满
　　陈著　癸未冬至后与妻对酌偶醉遂赋
　　陈著　癸未生日书于本堂
　　陈著　过鉴湖
　　陈著　过梅山弟家
　　陈著　过崎山
　　陈著　过仙山咏孙松磵新庵
　　陈著　和单君范古意六首　{左虚业换鱼右攵}
　　陈著　和单君范古意六首　猎
　　陈著　和单君范古意六首　牧
　　陈著　和单君范古意六首　农
　　陈著　和单君范古意六首　圃
　　陈著　和单君范古意六首　樵
　　陈著　和吴竹修
　　陈著　和息庵呈蒙山韵
　　陈著　横桥观荠
　　陈著　后纪时行
　　陈著　后圃侍郎芍药酴醾三花竞发戴时可载酒来同酌醉中
　　陈著　还家得惊报复回避所
　　陈著　黄相儿求诗
　　陈著　黄虚谷以唐体五言一首别次韵饯其归
　　陈著　黄子羽山长为不及同山行次余东发别余韵见寄因再用韵以谢二首
　　陈著　回家
　　陈著　即事
　　陈著　季秋既望吾族子侄以老人会于我家名日燕老集此意亦可尚醉后写春意
　　陈著　季秋入城郡入迎鲍王有感
　　陈著　寄贝勉斋冯桂坡
　　陈著　寄崇福主泽南洲
　　陈著　寄慈溪赭山寺主僧如岳
　　陈著　寄赋慈溪沈氏爱菊序
　　陈著　寄赋黄东发湖山精舍
　　陈著　寄卢致远
　　陈著　寄南湖主人海雪岑
　　陈著　寄史景正教授
　　陈著　寄台教王吉甫
　　陈著　寄题剡竺贯之书堂
　　陈著　寄魏倅万初
　　陈著　寄婺州石君瑞料院
　　陈著　嘉兴道中
　　陈著　甲申夏到杖锡忆戊寅秋同黄东发游
　　陈著　甲戌考类试院呈同官
　　陈著　贾养晦以其父叔厚所赋临清亭诗求和因用韵寄题
　　陈著　见童志道旧已非有感
　　陈著　见雪
　　陈著　閒居有感
　　陈著　江口偶成
　　陈著　交傍晚戴帅初除夕并寄弟观二首
　　陈著　交傍晚凝子华见寄
　　陈著　教学退作二首
　　陈著　解剡回家过陈公岭
　　陈著　解剡孝嘉道中答溪民群来遮轿问新知县如何二首并寄李宰
　　陈著　借书证在宁寺僧仁泽
　　陈著　锦里观桃
　　陈著　敬赋虚斋孙君容膝
　　陈著　九月十日醵饮丹山
　　陈著　九月十日乡人醵饮丹山分韵得东字
　　陈著　九月十日乡入醵饮丹山分韵得地字
　　陈著　九月一日戴时可酒边
　　陈著　酒边
　　陈著　酒边呈郑耐轩
　　陈著　酒后四句示梅山弟
　　陈著　绝句
　　陈著　君贵用前韵来谢又次韵答之
　　陈著　筠溪八景诗　笔架文峰
　　陈著　筠溪八景诗　谷岫陵云
　　陈著　筠溪八景诗　金鸡报曙
　　陈著　筠溪八景诗　旗台胜境
　　陈著　筠溪八景诗　设僧龙湫
　　陈著　筠溪八景诗　桃崖暄日
　　陈著　筠溪八景诗　徐凫蛟瀑
　　陈著　筠溪八景诗　玉鹭迎晖
　　陈著　看花吟
　　陈著　可举长老退休于西山庵赋西山好以送之
　　陈著　哭赵观使墓
　　陈著　快活吟第三笔示诸儿
　　陈著　老兴行慈云醉中
　　陈著　连山王开诗试子午花四首
　　陈著　怜猫示内
　　陈著　良月二十一日郡庠置酒炉亭劳余出山且取子美何时一樽酒重与细论文
　　陈著　林乐閒真赞
　　陈著　临行别单景山
　　陈著　灵济庵会高丽僧全息庵八句遗之
　　陈著　灵济庵主僧泉蒙山招饮偶成
　　陈著　灵济寺午睡起
　　陈著　灵溪房偶成
　　陈著　龄叟得稼山好语因赞之
　　陈著　龄叟以诗来寿余次韵以复
　　陈著　龄叟招饮醉中
　　陈著　龄叟醉我以鼓笛之筵八句见意
　　陈著　留范景山
　　陈著　留范景山家闻夜警有作
　　陈著　留稼山
　　陈著　留前人处有感
　　陈著　留西山
　　陈著　六里桥
　　陈著　六月六日倪{奥下加山}庵坐雨
　　陈著　六月五日大风雨水弟观有诗道其事因和之
　　陈著　卢竹溪得处士号邑尹有诗卢以其唱及其自和来求余次韵
　　陈著　绿萼梅歌
　　陈著　绿阴
　　陈著　梅初破蕊
　　陈著　梅山弟池边醉吟
　　陈著　梅山弟家醉中
　　陈著　梅山弟来同饮醉书本堂
　　陈著　梅山摘其绝为四首和来余因以次韵
　　陈著　梅山醉归
　　陈著　梅山醉后过丹山
　　陈著　蒙斋习庵皆有诗在慈云阁沈端宪又有记文刻石因成二绝
　　陈著　孟春书怀
　　陈著　梦中得诗二句王景云闻之拟成八句来因次韵
　　陈著　泌生日二首
　　陈著　南山白云
　　陈著　倪峰避难
　　陈著　凝光亭偶成
　　陈著　女兄归萧氏夫死誓守柏舟郡闻于朝赐旌表褒节
　　陈著　偶成
　　陈著　偶成寄吴竹修
　　陈著　偶成梅山园有酌
　　陈著　脾疼大作
　　陈著　浦城外界梨岭西水碓头阻雪三日
　　陈著　七十见梅有感
　　陈著　七月望郡庠赋秋声诗且欲不犯题字及见所作良可发笑因赋二首示诸儿
　　陈著　碶头
　　陈著　前纪时行
　　陈著　前人载酒光风霁月□醉中
　　陈著　青山下
　　陈著　晴归
　　陈著　晴郊意行到梅山示弟茝
　　陈著　晴行
　　陈著　秋晚新晴
　　陈著　秋夜偶成
　　陈著　壬午九日有感
　　陈著　日峰庵
　　陈著　如心侄有诗因用韵
　　陈著　如岳上人求赋剡鹿苑寺一览阁
　　陈著　入城似吴竹溪
　　陈著　入京到西渡
　　陈著　三次前韵二首
　　陈著　三次书怀
　　陈著　三井
　　陈著　三月二日醉中快活吟第二笔
　　陈著　三月二十五日醵饮于西峰寺分韵得因字
　　陈著　三月晦日同弟观侄津往宝幢哭刑部伯求弟道从茅山泊东林寺弟观有诗
　　陈著　三月五日过云南竺湘家旧寓南轩怀朝见
　　陈著　僧可正真赞
　　陈著　僧雍野堂赞
　　陈著　山甫用前韵留别因又次韵送行
　　陈著　山家即事
　　陈著　山居避难六首
　　陈著　山人送桧植于当门偶成
　　陈著　剡民望回再回剡宿陈公岭
　　陈著　剡县次韵石瑶林帅干春宴
　　陈著　剡县次韵张兼夜月联句
　　陈著　剡县解雨五龙潭等处送神辞
　　陈著　剡中明心寺
　　陈著　伤春
　　陈著　赏转官球花酒边分韵得剪字
　　陈著　上乘方丈
　　陈著　上乘展墓示子侄
　　陈著　上巳酒边即事示女沖二首
　　陈著　上巳日同弟观张子开会内弟贝端甫家
　　陈著　深出赘归省再往妇氏家
　　陈著　深儿归自杭梅山弟有诗因次韵
　　陈著　深瀹既聚用前韵示之并示侄溥
　　陈著　深自妇氏归侍
　　陈著　胜因院
　　陈著　嵊县次韵答过客常德尉觅酒
　　陈著　嵊县次韵赵主簿
　　陈著　嵊县解印回家东郭道中
　　陈著　嵊县劝农途中示同寮二首
　　陈著　诗寄赵九新娶
　　陈著　诗似来石门风少野
　　陈著　诗送读易堂张碧窗之扬
　　陈著　十一月八日浑家避难周姓家终夜以榾柮火为御寒之具
　　陈著　十月二十四日过弟观寓所出莱菔相款
　　陈著　十月九日醉中二首
　　陈著　十月十二日到慈云见去岁与龄叟诗因次韵
　　陈著　石藏玉赞
　　陈著　示都儿学书
　　陈著　示梅山弟八句
　　陈著　示内
　　陈著　示王侑翁二首
　　陈著　示侄泳求牡丹
　　陈著　试墨三首
　　陈著　收芋偶成
　　陈著　首夏
　　陈著　寿炳同长老
　　陈著　寿法椿长老二首
　　陈著　寿马裕斋观文　右东山，二章，章四句
　　陈著　寿马裕斋观文　右江之水，三章，章四句
　　陈著　寿马裕斋观文　右山之高，三章，章四句
　　陈著　寿马裕斋观文　右有鹤，三章，章四句
　　陈著　寿天宁寺主僧可举八十
　　陈著　寿同父兄七十二首
　　陈著　寿王修斋枢密　采若行
　　陈著　寿王修斋枢密　南津梅
　　陈著　寿王修斋枢密　石林松
　　陈著　寿王修斋枢密　霜杰菊
　　陈著　寿吴景年
　　陈著　寿雪窦寺炳同长老
　　陈著　书范景山先丈逸事
　　陈著　书于灵济方丈
　　陈著　四安县道中望一山最尖青问轿夫云是馒头山因有诗
　　陈著　四次寄意
　　陈著　四月八日携子侄到上乘偶成
　　陈著　四月三日与家小人酌转官球花因花八句略为花吐气也
　　陈著　四月十一日与妇小酌玉莲花前有感
　　陈著　四月朔旦过黄山哭刑部百求弟道中五首
　　陈著　四月朔日乡饮于邑董氏之依绿亭口占
　　陈著　四月五日后圃酴醾芍药侍郎三花盛开醉吕成三咏
　　陈著　四月五日醉书慈云阁
　　陈著　似戴时芳
　　陈著　似法椿长老
　　陈著　似法椿长老还住净慈
　　陈著　似法椿龄叟
　　陈著　似范景山
　　陈著　似告成寺主僧蟾秋海
　　陈著　似居简
　　陈著　似李德昌州判
　　陈著　似仁泽宗芑
　　陈著　似僧耕野云
　　陈著　似僧一宁
　　陈著　似史和甫传清
　　陈著　似星同知
　　陈著　似雪窦西麓庵僧昂蒙纯
　　陈著　似永固主僧惠福
　　陈著　似臧伯通
　　陈著　似郑宗平
　　陈著　送别单君范
　　陈著　送陈孔晨录鄞学任满西归
　　陈著　送陈笠峰路教之燕
　　陈著　送春酒边
　　陈著　送春醉吟
　　陈著　送丹山主者周东隐
　　陈著　送单君范赴汪西皋馆
　　陈著　送道士十二侄归金观
　　陈著　送东平赵孟益赴徽政院译史
　　陈著　送董伯和西归
　　陈著　送董稼山二首
　　陈著　送儿沆赴昌国学录
　　陈著　送儿沆再之台学并似许梧山张在轩
　　陈著　送儿沆再之婺
　　陈著　送儿深赴婺之月泉山长
　　陈著　送沆赴台州学录
　　陈著　送胡检阅
　　陈著　送黄少孺远游
　　陈著　送江瑶与人
　　陈著　送酒与莆萄与来石门
　　陈著　送酒与元春兄
　　陈著　送君范到上溪头
　　陈著　送李仲实官郡学任满归余姚
　　陈著　送林方叔赴范馆
　　陈著　送楼佺提举赴省
　　陈著　送女清适宁海胡氏回次韵弟观净慈诗写情
　　陈著　送前人之董氏馆
　　陈著　送衢州孔明达官郡学得代送行次韵
　　陈著　送阮子俊归池阳
　　陈著　送苏松轩路教解任
　　陈著　送同少野赴华藏寺二首
　　陈著　送徐倅
　　陈著　送许耀卿入越
　　陈著　送洵之越
　　陈著　送严伯长教授邑庠任满
　　陈著　送严心传鄞县学教任满
　　陈著　送沿江制使姚橘州尚书自金陵赴召三首
　　陈著　送邑簿阮杏山解任
　　陈著　送邑簿周信解任
　　陈著　送邑宰丁溉之解任置酒取别因赋示
　　陈著　送邑宰丁溉之任满
　　陈著　送曾孙灼出赘卢氏
　　陈著　送张子乔之杭
　　陈著　送赵榷院
　　陈著　送竺甥秀
　　陈著　宿洞真观呈卢竹溪
　　陈著　宿灵石方丈
　　陈著　宿天宁寺偶成
　　陈著　岁首戒子到外家展驾寄内弟竺少博
　　陈著　题丹霞洞
　　陈著　题东堂竹
　　陈著　题儿泌所藏彩笺
　　陈著　题画扇
　　陈著　题黄长孺松江图古笺
　　陈著　题梅逸林隐君祠
　　陈著　题宁国府泾县琴高堂
　　陈著　题女冲所藏彩笺
　　陈著　题钱静观江山万里图
　　陈著　题僧维楠诗卷
　　陈著　题扇画东坡
　　陈著　题扇画东坡抱琴
　　陈著　题思远行业碑
　　陈著　题晚照楼
　　陈著　题王之朝所惠扇
　　陈著　题西四明赵氏书院
　　陈著　题雪窦西麓庵
　　陈著　题严子陵钓台二首
　　陈著　天台徐德源许以谷应借
　　陈著　同范景山到城西墺游鹿苑寺
　　陈著　同黄东发提举游杖锡山
　　陈著　同离孙童蒙游净慈
　　陈著　同袁通判游越中三首　鸿禧观
　　陈著　同袁通判游越中三首　禹庙
　　陈著　同袁通判游越中三首　赵节使稽山门外花园
　　陈著　同赵景文到梅山弟家
　　陈著　外甥黄阿相生日
　　陈著　外孙黄相儿求诗
　　陈著　外孙黄相儿求写送春三首并示
　　陈著　挽曹泰宇居士三首
　　陈著　挽陈菊坡枢密二首
　　陈著　挽董监镇
　　陈著　挽董帅干二首
　　陈著　挽樊君修
　　陈著　挽范节干二首
　　陈著　挽范千之二首
　　陈著　挽黄提举震三章
　　陈著　挽黄祖勉三首
　　陈著　挽江阴军王寺丞
　　陈著　挽蒋质甫
　　陈著　挽少保王平章二首
　　陈著　挽史允叟慈母王氏
　　陈著　挽舒亦山少母邹氏
　　陈著　挽孙常州寺簿二首
　　陈著　挽孙处士
　　陈著　挽孙大监二首
　　陈著　挽王开叔
　　陈著　挽校书郎方公夫人二首
　　陈著　挽袁镇
　　陈著　挽张梅坦二首
　　陈著　挽张正甫二首
　　陈著　挽赵集贤□□□三首
　　陈著　挽卓生甫二首
　　陈著　挽族父承务郎衡之三首
　　陈著　晚晴次前韵似前人
　　陈著　万寿寺主僧圆鉴留酒醉中
　　陈著　汪日宾真赞
　　陈著　王得淦次子侑生日求诗
　　陈著　王得淦招饮席上二首
　　陈著　薇山处过番石渡遭渡子无礼伤臂因韵二首
　　陈著　为龄叟作
　　陈著　为茂林老乘独舟四句
　　陈著　闻伯求弟鞫狱明允今日行刑而雪应祈喜而赋诗
　　陈著　闻丹山主僧德周欲退慈云主僧龄叟留此作
　　陈著　闻杜鹃
　　陈著　闻樊桂卿初归自镜湖寄之
　　陈著　闻剡人望回
　　陈著　闻西兵复至又为逃隐计二首
　　陈著　闻莺
　　陈著　闻状元是少年
　　陈著　无题
　　陈著　吴江县作
　　陈著　吴景年真赞
　　陈著　吴宜之生日以一诗勉之
　　陈著　吴竹修以诗寄次韵以复
　　陈著　吾党与佛会
　　陈著　午景书怀
　　陈著　午酌对盆兰有感
　　陈著　戊寅三月十一日为桑麦说苦
　　陈著　西窗与弟侄戴时芳酌酒
　　陈著　西渡堰呈孙古岩朝奉
　　陈著　西上罕岭
　　陈著　溪上墺
　　陈著　喜弟观得孙弥月数句识之
　　陈著　喜见单君范八句
　　陈著　暇日偶成
　　陈著　夏五朔旦示都儿学书
　　陈著　夏五再游慈云
　　陈著　先兄至能远忌丙寅十一月十七日行都谢氏家寓作
　　陈著　咸淳元年乙丑冬同金陵制幕诸公游旧乌衣巷新来燕堂制参董静有诗因
　　陈著　乡人为予再赏凤花求赋
　　陈著　小学识愧
　　陈著　小宴偶成
　　陈著　笑笑一篇代简答王之朝
　　陈著　谢戴时芳惠物
　　陈著　谢单景山载酒同赏牡丹过燕余
　　陈著　谢国英送苦箂
　　陈著　谢居简送茶面
　　陈著　谢前人
　　陈著　谢前人留宿饮食
　　陈著　谢绍兴石梅癯遗本堂二篆书
　　陈著　谢童志道书
　　陈著　谢王景之用前韵见寄
　　陈著　谢云岫重五送酒糵
　　陈著　谢赵菊泉来会于范晓村家
　　陈著　新揭州学扁乡人求赋
　　陈著　新月
　　陈著　新正过沙堤
　　陈著　行路易送陈晟谋仕
　　陈著　兄弟醵饮访雪航次弟观韵地
　　陈著　续侄溥赏酴醾劝酒二首
　　陈著　续侄o￥赏酴醾劝酒二首
　　陈著　雪复晴
　　陈著　雪寒
　　陈著　雪中偶成
　　陈著　燕余寄月窗兄三首
　　陈著　夜窗书怀
　　陈著　夜光书怀
　　陈著　夜梦在旧京忽闻卖花声有感至于恸哭觉而泪满枕上因趁笔记之
　　陈著　夜宿倪庵坐雨二首
　　陈著　夜饮慈云诸公索诗因成长篇
　　陈著　夜酌丹山
　　陈著　宜晚小酌二首
　　陈著　乙卯乡贡鹿鸣宴次韵
　　陈著　乙卯乡贡鹿鸣宴次韵制使陈方叔劝驾
　　陈著　乙酉正月二十日游慈云三首
　　陈著　翌日风雨再用韵
　　陈著　因閒坐偶成韵谢黄虚谷
　　陈著　饮于梅山弟家醉书八首
　　陈著　饮于梅山弟家醉书八首其八　感慨前事
　　陈著　饮于梅山弟家醉书八首其六　示圣涯侄
　　陈著　饮于梅山弟家醉书八首其七　喜见山孙
　　陈著　应百里李天益来求作奉川十咏似之　凤花
　　陈著　应百里李天益来求作奉川十咏似之　广莫轩
　　陈著　应百里李天益来求作奉川十咏似之　龙松
　　陈著　应百里李天益来求作奉川十咏似之　庆登桥
　　陈著　应百里李天益来求作奉川十咏似之　石夫人
　　陈著　应百里李天益来求作奉川十咏似之　虚白观
　　陈著　应百里李天益来求作奉川十咏似之　雪窦
　　陈著　应百里李天益来求作奉川十咏似之　杨梅
　　陈著　应百里李天益来求作奉川十咏似之　耀碑潭
　　陈著　应百里李天益来求作奉川十咏似之　岳林
　　陈著　应吴伯秀县尉教鄞学求诗
　　陈著　甬东晚望
　　陈著　咏不开牡丹
　　陈著　咏鹭
　　陈著　咏孙常州飞蓬亭
　　陈著　用长儿韵谢黄长孺酒
　　陈著　用长孺七夕韵
　　陈著　用戴帅初韵寄孙常州
　　陈著　用弟观韵二首
　　陈著　用梅山别诸贤韵
　　陈著　用梅山醉中韵三首
　　陈著　用前人代二子用前韵来谢韵
　　陈著　用前人示诸儿韵
　　陈著　用前韵呈晓村
　　陈著　用前韵答龄叟见寄
　　陈著　用前韵记梦中所感
　　陈著　用前韵似龄叟
　　陈著　用前韵送酒与约斋
　　陈著　用前韵谢奉慈寺主僧居简
　　陈著　用前韵自述
　　陈著　用帅初韵谢其寿我之意
　　陈著　游北苑寺似主僧汉仲章
　　陈著　游蔡峰道中三首　半坑
　　陈著　游蔡峰道中三首　碧渚庵前
　　陈著　游蔡峰道中三首　回途望黄沙坑怀朝儿
　　陈著　游蔡峰过黄沙坑怀朝儿
　　陈著　游慈云
　　陈著　游慈云二首
　　陈著　游慈云分韵得是字
　　陈著　游慈云似龄叟
　　陈著　游净慈道中
　　陈著　游灵济寺方丈酒边
　　陈著　游鹿顶山
　　陈著　游西湖
　　陈著　游雪窦杖锡七首　踟蹰岭
　　陈著　游雪窦杖锡七首　飞雪亭
　　陈著　游雪窦杖锡七首　锦镜池
　　陈著　游雪窦杖锡七首　妙高台
　　陈著　游雪窦杖锡七首　徐凫岩
　　陈著　游雪窦杖锡七首　隐潭
　　陈著　游雪窦杖锡七首　杖锡入山亭
　　陈著　游永固院
　　陈著　有感
　　陈著　又次前韵
　　陈著　又次韵二首
　　陈著　又次韵前人见示
　　陈著　又次韵帅初诸前七首
　　陈著　又似前人
　　陈著　又用韵示长儿
　　陈著　又自用韵
　　陈著　余床帐为过兵卷去答梅山弟用余韵见寄
　　陈著　余生日闷中示诸儿
　　陈著　余自邑归唐溪袁仲素兄弟拉归宿次日苦留连偶病以八句辞
　　陈著　俞荪墅示以杂兴四首乃用危骊塘所次唐子西韵因次韵
　　陈著　与处庆老若圭游雪窦杖锡二首
　　陈著　与单君范坐凝坐亭
　　陈著　与弟观侄津哭伯求弟道茅山泊东林寺坐雨
　　陈著　与弟侄观小圃梅花二首
　　陈著　与具氏子书中
　　陈著　与龄叟
　　陈著　与内侄汪景渊西窗小酌
　　陈著　与前人对酌醉中
　　陈著　与天宁寺主僧云岫对坐偶成
　　陈著　与西寺月石桥二首
　　陈著　与徐国英坐西窗渴睡中得四句
　　陈著　雨后雪
　　陈著　雨留景山家
　　陈著　雨中留范晓村家
　　陈著　雨中旅怀呈郑耐轩
　　陈著　寓建宁推厅送黄子俊
　　陈著　元夕风雨
　　陈著　元夕应人求题酒肆镫
　　陈著　元夕醉梅山弟家
　　陈著　元宵薇山内弟酒边五首
　　陈著　云西已矣江东漕司绣春园柱閒诗尚存因次韵以写感云
　　陈著　载酒过俞叔可运干夜话
　　陈著　再用前韵谢吴竹修
　　陈著　赞龄叟留东隐二首
　　陈著　赞前人第四子良汉周岁
　　陈著　赞王来山爱竹祠前枯竹再生
　　陈著　早晴出门
　　陈著　早行到慈云
　　陈著　赠弟观之王传心馆数语送行
　　陈著　赠东隐小师林复祖
　　陈著　赠黄长孺奉母还家
　　陈著　赠郡经历韩君美
　　陈著　赠陆可复西游
　　陈著　赠茅意山主簿
　　陈著　赠平原师妙觉归温州
　　陈著　赠僧仁泽邂逅以数语
　　陈著　赠舒亦山入越
　　陈著　赠薛总管弃官从□
　　陈著　赠医相者赵月堂
　　陈著　赠袁杰入越
　　陈著　赠赵月堂
　　陈著　张敬之县尉
　　陈著　张时斋书生也坐穷以星学资身赠其远行
　　陈著　张氏馆中早作
　　陈著　杖锡山别前人
　　陈著　招弟辈饮次韵
　　陈著　赵氏楼偶成
　　陈著　赵月堂来问比日何似答曰
　　陈著　折梅送友人
　　陈著　正月二日游慈云为龄叟作
　　陈著　正月二十四日到梅山二首
　　陈著　正月晦日与弟观对酌
　　陈著　正月四日到张车偶成
　　陈著　正月五日访王韦轩知府东坞真诏道中
　　陈著　侄溥酒边呈诗二首因次韵
　　陈著　侄溥生男命日迎孙取迎长之义且为方来期也因赋八句
　　陈著　侄孙榘献醉鳘以一绝复之
　　陈著　至直学士院樊伯撝家
　　陈著　中和节寓山庵
　　陈著　中秋月下醉笔
　　陈著　重五有感
　　陈著　重午酒边四句书宜晚
　　陈著　重阳坐邑中旅舍
　　陈著　周翁留饮酒
　　陈著　竹窗兄因猫捕鸡日囚夜纵有诗自怜因次韵
　　陈著　属酒歌
　　陈著　自金陵趋行都过顾城湖三十里水光接天但风逆不可帆午閒到银森登陆
　　陈著　醉书
　　陈著　醉书永固方丈示东隐
　　陈著　醉中
　　陈著　醉中出门得风字
　　陈著　醉中示梅山弟
　　陈著　醉中示梅山弟二首
　　陈著　醉中示侄薄
　陈铸
　　陈铸　句
　　陈铸　任公仙台祠堂
　陈翥
　　陈翥　桐竹君咏
　　陈翥　西山桐十咏　桐风
　　陈翥　西山桐十咏　桐根
　　陈翥　西山桐十咏　桐孤
　　陈翥　西山桐十咏　桐花
　　陈翥　西山桐十咏　桐径
　　陈翥　西山桐十咏　桐乳
　　陈翥　西山桐十咏　桐叶
　　陈翥　西山桐十咏　桐阴
　　陈翥　西山桐十咏　桐栽
　陈子常　井田封建图
　陈子浩　寄题武夷
　陈子全　军中寄内
　陈子予　秋思
　陈自新
　　陈自新　金峰寺
　　陈自新　栖云龙潭
　　陈自新　瑞迹山
　　陈自新　坐叹
　陈自修　白日吟
　陈宗　题拿洋驿
　陈宗臣　题东洞
　陈宗道
　　陈宗道　寒窗听雪
　　陈宗道　旅怀
　　陈宗道　送别
　　陈宗道　送戴石屏归天台
　　陈宗道　送宁都陈令
　　陈宗道　题谢氏西谷
　　陈宗道　洗马行
　　陈宗道　游麻姑山
　陈宗傅　军中行
　陈宗古
　　陈宗古　游大涤山
　　陈宗古　游洞霄
　陈宗礼
　　陈宗礼　澹山岩
　　陈宗礼　句
　　陈宗礼　山行
　　陈宗礼　石仙观
　　陈宗礼　题虞帝庙
　　陈宗礼　晚出
　　陈宗礼　晓行
　　陈宗礼　偕彭雅林游翠即席求和
　　陈宗礼　玉岩
　　陈宗礼　紫霄观
　陈宗仁　清明前一日友人招泛东湖
　陈宗远
　　陈宗远　安仁楼间晚晴时送默斋伯回星江
　　陈宗远　八月初五日有怀旧事
　　陈宗远　病起
　　陈宗远　呈豹林伯进斋表叔
　　陈宗远　呈陈介叔
　　陈宗远　出村有题
　　陈宗远　传闻八月十四日唱名
　　陈宗远　春日书景
　　陈宗远　春雨遣兴
　　陈宗远　代寿
　　陈宗远　代寿某帅二首
　　陈宗远　代寿帅书三首
　　陈宗远　冬晚
　　陈宗远　过横远途中
　　陈宗远　郊祀庆成诗
　　陈宗远　灵溪舟中风雨
　　陈宗远　梦游月宫
　　陈宗远　悯农
　　陈宗远　拟古
　　陈宗远　牵牛花
　　陈宗远　寿陈府博
　　陈宗远　寺深
　　陈宗远　送洪宰西归少歌渔春渡是日风雨
　　陈宗远　送友人
　　陈宗远　宿村
　　陈宗远　题汪表叔对袁府起借轩和韵
　　陈宗远　题萧季贤雪涧轩
　　陈宗远　戏同舍与内竞
　　陈宗远　萧季贤有斋名雪涧求鄙语置诸贤之后勉成四韵
　　陈宗远　谢石庵见示櫂歌欢时因以见意
　　陈宗远　异兽
　　陈宗远　因雨遣兴
　　陈宗远　有感
　　陈宗远　舟行
　　陈宗远　资政入村造寿器谩赋
　陈祖仁　释宗显重修宝梵院
　陈最　题方干旧隐

















ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　






全宋诗：陈




陈□谅

陈□谅　题淡山岩

我闻淡山之岩深且幽，崆嵌邃窦堪寻搜。

释龛剥落气尚古，龙象□徙初谁谋。

神仙窟□信有□，功出天造非人侔。

豦豣磥砢骇未见，石壁字隐苔侵锼。

又灵畴昔莫□秘，巨蟒岂得於中留。

吟来珠玑重满把，我幸蜡屐欣从游。

陈垵留

陈垵留　大涤洞天留题

支径萦纡路似穷，疑非琼馆洞霄宫。

虽烦绿野诸公领，谁到青山九锁中。

陈垵留

陈垵留　大涤洞天留题

栝隐又深千嶂月，笋将犹欠一枝筇。

道人欲识岩栖处，因鹤东来问漫翁。

陈昂

陈昂　赋新繁周表权如诏亭

封典宠岩穴，褒言华日星。

其谁尽如诏，何暇更名亭。

公昔善教子，家传惟治经。

当年云榜揭，今日玺书形。

籍已贵同省，坐应尝隔屏。

公馀褫簪綍，彩服戏家庭。

陈白

陈白　妙智寺

台岭名将方丈齐，当年曾说二仟迷。

无人再得洞中信，空有桃花落剡溪。

陈白

陈白　妙智寺

排危步步上天梯，乔木苍苍拂紫霓。

向日莫催琪树老，清宵应见玉绳低。

云蒸巨壑金虬蛰，月落高岩翠羽栖。

况复仟翁丹井在，碧霄歧路不须迷。

陈白

陈白　妙智寺

八重峰顶望群山，百谷东流去不还。

惟有右军遗迹在，月波时落墨池间。

陈白

陈白　题胜光怡道轩

了了无凝滞，谁人知此心。

开池待海月，种树宿沙禽。

白雪盈青简，古风生素琴。

由来大隐者，何必在山林。

陈白

陈白　题元象大师房

鹭行飞起绿杨岸，渔笛吹残明月滩。

一片画图收不得，何人终日倚阑干。

陈柏

陈柏　怀友

携书入空山，几若几世绝。

俯仰一室间，颇见古人别。

良朋令人思，思君意弥切。

食芹差自甘，那得共君啜。

陈柏

陈柏　盛雪巢

皋夔不著书，周召不决科。

端坐庙堂上，四海臻泰和。

吾道固如是，后来文艺多。

嗒然空山中，独抱明良歌。

陈柏年

陈柏年　楚塞亭

舟行三峡乱峰间，雪浪如山毛骨寒。

一帆喜见楚天阔，回首长吁蜀地难。

陈般

陈般　句

四十三年住此间，八十八岁尚红颜。

陈邦固

陈邦固　送枢密楼相公归田

宦历年多鬓未霜，乞闲几度上封章。

共看解组朝辞馆，争贺悬鱼晚在乡。

家箧已添新划藁，锦袍犹带旧薰香。

溪南别墅乐行堪，策杖乘闲步夕阳。

陈邦庆

陈邦庆　谨次府判朝议江公之韵　道中二首

未分中厚长夜曼，果闻胡虏胆行寒。

乾坤正赖英豪整，肯赋诗人行路难。

别驾来临值晚晴，眼中黑白甚分明。

飞黄此去腾夷路，应念区区负弩迎。

陈邦庆

陈邦庆　谨次府判朝议江公之韵　游阳华

断崖藏胜境，别是一壶天。

怪石垂云乳，飞虹跨玉泉。

丹青难下笔，造化不知年。

文字工题品，漫郎优史迁。

陈邦钥

陈邦钥　送考订朱夫子赴天台

羸马踏残月，荷策登泮宫。

入门见先生，先生何从容。

循循善诱能启下，青蒿因得附长松。

短檠相对三百六十夜，高谈雄辨磊落沃胸中。

吾王求士苦匆匆，未许先生久卧龙。

乘骢直上天台路，祗缘此去何由从。

呜唏吁，小斋从此冷如水，

虀盐朝暮怏怏尔。空留绛怅照孤灯，

窗外西风寒起苇。

陈宝之

陈宝之　矸轩

谢公楼上风流客，紫髯萧疏双鬓白。

胸中有气吐虹霓，床头无金失颜色。

问君借取骑鹤钱，更欲吸尽长鲸川。

出门双桨破寒碧，去学五湖风月仙。

陈宝之

陈宝之　漫兴

二十年前学采樵，采樵只采嫩枝条。

何如斫倒大松树，勾得三年两载烧。

陈宝之

陈宝之　自述

少年落魄走京华，老大无钱赴酒家。

羞作寺丞门里客，一片明月照梅花。

陈必复

陈必复　晨征

乱山迎马首，树色辨微茫。

犬吠一村月，鸦啼满屋霜。

近郊人语早，远市漏声长。

隔岸谁家圃，疏梅出短墙。

陈必复

陈必复　迟客小轩

约客久不至，春明坐小轩。

墙阴侵霁色，檐晕上波痕。

晴色麦花老，暖风莺语繁。

午庭人寂寂，桃李亦无言。

陈必复

陈必复　出郭

泥深留屐齿，出郭少人行。

远磬含余韵，疏帘透薄明。

浮云时书异，流水世情轻。

只读南华了，年来悟养生。

陈必复

陈必复　春日偕游响应山观瀑泉饮漱玉亭上分复磴拥危泉赋磴韵十四

溪山晴色妍，桃李春意賸。

野服乌角巾，郊游偶乘兴。

同行皆好宾，乐此境物胜。

古寺临清潭，鸣泉落危磴。

孤亭上云雨，木末渺难认。

林深行渐迷，谷虚语相应。

阴壑号悲风，悬萝碍飞镫。

扫花坐寒石，意与幽事称。

崖巅记曾游，藓湿墨痕凝。

登高浩怀古，岁月如堕甑。

百年几朝昏，今昔一长凭。

道人苦将迎，颇亦厌车乘。

他时营菟裘，隙地傥可赠。

举杯酌山灵，兹语为我证。

陈必复

陈必复　村家

绕郭一溪斜，溪村八九家。

招邀过邻里，款曲话桑麻。

老树低眠石，寒流浅漱沙。

吾生尚萍梗，愧尔独兴嗟。

陈必复

陈必复　东吴逆旅

他乡又寒食，牢落动归心。

世事少如意，明时无赏音。

江湖千里客，桑柘一春深。

昨夜还家梦，西窗见绿阴。

陈必复

陈必复　东野故居

先生高隐地，遗迹尚堪寻。

出郭只疑近，入村还觉深。

秋光淡平野，暝色带遥吟。

几度祠边过，诗成不敢吟。

陈必复

陈必复　读后山诗

百世人参杜陵句，一灯晚得后山传。

天寒霜重隼孤击，木落江空花自妍。

绝代文章惊此老，半生心力尽他年。

后来不作嗟谁继，古意凄凉付断编。

陈必复

陈必复　防风氏庙

一去归期不复闻，故乡目断会稽云。

乌江空堕将军泪，蜀国曾招望帝魂。

两壁衣冠存古貌，千年城郭说邦君。

遗民尚指专画骨，老树槎牙枕庙门。

陈必复

陈必复　奉酬陈介庵明府桐江见寄

寒侵征袖客先知，晓角吹霜下客衣。

归兴只缘松菊晚，宦情肯为稻粱肥。

山村日落人收市，海浦风生浪打围。

怊怅诗成无便寄，夜深暗遣梦魂归。

陈必复

陈必复　赋参政叔祖水亭

一段渔歌起夕阳，溪山佳处欠平章。

受风杨柳丝丝弱，临水轩窗面面凉。

约客有时同把酒，横琴无事自烧香。

沙头鸥鸟忘机久，却被官船去较忙。

陈必复

陈必复　搆得

搆得数檐椽，閒身与静便。

半帘花影碎，一树鸟声圆。

吟苦瘦於旧，春寒多似前。

闭门无客过，心事付琴过。

陈必复

陈必复　归来

小笠轻蓑卧短蓬，晓歌楚曲和渔翁。

片帆自识归来路，借得清江一钓风。

陈必复

陈必复　归自德清

午阴云弄日，水涨浪侵矶。

小港渔舟聚，深村酒户稀。

牛闲童自睡，蚕熟客方归。

隔岸人家近，缫声出翠微。

陈必复

陈必复　过隐者居

瘦筇独与鹤相随，行尽荒郊入翠微。

溪鸟喜晴将子浴，山蜂傍暖采花归。

空村岁月徵书晚，深径蒿莱客屦稀。

久欲依居图别业，自愁无计泣牛衣。

陈必复

陈必复　和客用韵

麦风翻蝶梦，花露湿蜂窠。

水阔浪痕帖，雨晴云气高。

酒功书下下，诗料办多多。

拟唤三高起，豪吟些楚骚。

陈必复

陈必复　还西里所居

长恐山林计未成，可能俯仰羡公卿。

鹤闲不受云拘束，梅冷惟须雪主盟。

北阙无书休悔出，东皋有秫可归耕。

镜容渐改惊非昔，犹喜旁人唤后生。

陈必复

陈必复　积潦简友人

暝锁层阴重，霾深失远峦。

积流上篱落，飞影度栏干。

石发梳风瘦，垣衣护雨寒。

深怀裹饭去，终愧往来难。

陈必复

陈必复　寄石泉云间明府叔

容易成离索，临分重忍言。

夜船杨柳岸，晓枕荻花村。

山雨断云肢，溪风生浪痕。

悬知自公退，怀抱欠同论。

陈必复

陈必复　寄石泉云间明府叔

异政人能说，新吟客为传。

一官清似水，万事信於天。

养鹤分厨料，收书出俸钱。

昼庭少公事，闭阁抱琴眠。

陈必复

陈必复　寄石泉云间明府叔

卧念相从乐，杜门岑寂中。

曙窗报晴色，寒叶语秋风。

别去诗难稳，愁来酒易空。

相看渚数驿，好为寄书筒。

陈必复

陈必复　嘉禾境上

联畴冈势断，缺岸浪痕垂。

野店茅柴酒，人家槿树篱。

逆风鱼上少，连雨稻开迟。

客路秋偏好，归程尽是诗。

陈必复

陈必复　江湖

江湖路远总风波，欲各山中制芰荷。

黄叶落来秋色晚，乱鸦归处夕阳多。

惯经世态知时异，拙为身谋惜岁过。

有屋一区田二顷，分无清梦到鸣珂。

陈必复

陈必复　郊行

夏半余寒在，新秧绿未齐。

僧归知有寺，水尽觉无溪。

疏径风行箨，空庭鸟篆泥。

东郊有幽致，小暇一扶藜。

陈必复

陈必复　客枕

客枕偏饶睡，春归尚拥绵。

屋深灯易晕，漏短梦难圆。

栖鸟警凉夜，闹蛙喧雨天。

一声柔橹过，何处上溪船。

陈必复

陈必复　领客游闻人氏省庵园

半夜雨方住，一春晴不常。

倚栏听鸟语，开户纳花香。

庭暮竹阴净，池风水气凉。

几番吟未稳，步月细平章。

陈必复

陈必复　漏长

漏长知夜久，梦薄觉衣轻。

曙月侵霜白，寒星度水明。

遥空一雁过，邻屋数鸡鸣。

著论吾宁敢，徐徐待老成。

陈必复

陈必复　漫赋

篝灯读易听更残，微雨萧萧独闭关。

治世岂无谋可献，书生从古命多寒。

数茎须为忧时白，一点心犹报国丹。

未肯轩裳便尘土，此身翻恐误儒冠。

陈必复

陈必复　梅花

瘦得冰肌骨亦清，诗人於尔独关情。

孤高不受尘埃涴，洁白独嫌缟练轻。

天下有花皆北面，岁寒惟雪可同盟。

当时只欠灵均识，不与离骚写姓名。

陈必复

陈必复　偶成

绕屋栽梅亦可人，最怜夏月绿阴清。

前村雨过山如洗，深径风来竹自鸣。

涤砚不嫌池水冷，写书受傍午窗明。

近吟未许人知得，且向梅边隐姓名。

陈必复

陈必复　偶出

野店芒鸡曙，篱荆带暝开。

漏声随雨尽，山色傍船来。

事来归书卷，生涯付酒杯。

溪翁往还惯，不怕白鸥猜。

陈必复

陈必复　僧房

结庐修竹里，身外世缘轻。

滑几净如拭，小窗低更明。

夜深留佛火，人静听钟声。

共拨炉灰坐，跏趺对短檠。

陈必复

陈必复　山居

接砌斜通径，缘篱矮结墙。

地卑蜗篆壁，山暖蜜分房。

过雨林亭静，落花春昼长。

幽居差省事，犹有课诗忙。

陈必复

陈必复　山中冬至

读易烧香自闭门，懒於世故苦纷纷。

晓来静处参生意，春到梅花有几分。

陈必复

陈必复　山中书事

天气如春盎，连朝未有霜。

数蝉嘶老木，鸟渡寒塘。

风竹写晴影，水花临晓妆。

静中观物化，此意等羲黄。

陈必复

陈必复　书西斋几

半枕午窗梦，一声啼鸟清。

雨深花有恨，春老柳无情。

退觉身名重，閒知世事轻。

杜门非谢客，懒甚阙将迎。

陈必复

陈必复　书斋戏题

数檐隙地葺幽斋，小作轩窗傍竹开。

行蚁上缘风折笋，饥鸦争啄雨残梅。

闭门惟有读书乐，爱客苦无佳士来。

最忆西湖柳阴底，扁舟欲去尚徘徊。

陈必复

陈必复　松江

嗟我赋归役，怜君尚滞留。

江风借行色，山月伴离愁。

天地日以肃，星辰夜欲浮。

东篱菊花约，莫易负清秋。

陈必复

陈必复　宿龙山精舍

偶贪禅宇静，补被到深要。

夜榻僧同话，寒檐客自吟。

窗明疑积雪，树黑泽常阴。

犹恨匆匆出，丁宁约重寻。

陈必复

陈必复　题东坡画像

东坡先生谪仙人，骑鲸海宇几十春。

麾呵日月斥八极，笑触丰缺天不嗔。

万里归来故无恙，诸公非复先朝臣。

空令后世拜公像，洛阳宫阙今成尘。

陈必复

陈必复　苇迳

苇迳通支港，舟行倚岸斜。

晓沙含宿雨，老树著疏花。

岁月春需暮，人烟水驿赊。

仍年为客恨，飘泊只堪嗟。

陈必复

陈必复　闻虏退后作

小臣忧国志，所愿见时平。

刁斗春防塞，囊书夜入京。

边风吹冷骨，淮月浸重城。

失喜天骄死，传闻已息兵。

陈必复

陈必复　吴江道中

叶老蚕登箔，泥肥燕葺窠。

晓风帆腹饱，夜雨柂梢高。

久客交游少，一春行役多。

短蓬终日坐，煮茗读离骚。

陈必复

陈必复　五百节

独游苦无侣，偶步到前川。

春水绿於染，山花红欲然。

冷烟寒食月，小雨浴蚕天。

此去嬉游少，风光又一年。

陈必复

陈必复　五月十三日偶成

富贵真同一蚁丘，宠荣多处独多忧。

静观草木自生意，晚爱溪山多胜游。

竹岂有情那得醉，鸡宁解语亦能愁。

纷纷数子成何事，只合求田问舍休。

陈必复

陈必复　席上和林端隐韵

云压檐花得，溪禽湿不飞。

烟林生暝色，雨砌上苔衣。

暮鼓深村急，疏钟远寺微。

吟窗得新句，写向锦囊归。

陈必复

陈必复　戏折竹叶为舟示奚奴

乃翁儿戏可怜生，折叶浮舟趁岸行。

有便信风翻覆易，无心逐水去留轻。

角崖颇似乘时意，藏壑深关遁世情。

幸喜此身元不系，底须壁上觅寰瀛。

陈必复

陈必复　响应寺

步屧穷幽讨，扶筇上碧尖。

山高秋易瘦，瀑小雨方添。

寺老僧单少，潭深庙祀来。

平生丘壑志，爱此结茅檐。

陈必复

陈必复　晓步

清晓步幽迳，庭芜带绿莎。

篱根惟有菊，池面已无荷。

高树蝉声急，远山寒色多。

小窗风日转，便觉似春和。

陈必复

陈必复　夜发江城

移舟别浦待潮生，客子匆匆又夜行。

云趁远帆离岛岸，风传疏角过江城。

忧时谏草嗟无用，爱客灯花喜有情。

愁甚不堪亲友别，小窗张酒到天明。

陈必复

陈必复　夜宿山庵

扣宿精庐旋启扉，佛香未冷坐多时。

分僧一半云归榻，借竹几些风入诗。

隔梦听钟疑寺远，避寒移枕觉宵迟。

起看犹有残窗月，春雪满山啼子规。

陈必复

陈必复　夜轩纳凉

银床破睡雾笼纱，翠簟湘纹卷浪斜。

小院夜深凉似水，一池明月浸荷花。

陈必复

陈必复　意行

简出少过从，前游仙梦中。

寒峰千岭碧，霜叶半林红。

霁表浮余景，明边落去鸿。

意行随所止，端未哭涂穷。

陈必复

陈必复　咏狂虏

狂虏保时静，干戈卒未休。

乾坤犹半拆，汴泗自东流。

腥日鼪鼯野，悲风鸿雁秋。

诸贤江左计，长为晋人羞。

陈必复

陈必复　幽兴

自折疏花插小瓶，醉眠明月读骚经。

白云也识幽人意，分与秋山一半青。

陈必复

陈必复　游前溪西庵

为爱僧居雅，时来扣野扉。

沼清鱼可数，轩静客忘归。

修竹负墙立，幽禽背水飞。

道人差不俗，洗耳听弦徽。

陈必复

陈必复　雨晴小步

蚕月家家静，村流处处深。

草分两岸色，竹覆半池阴。

少饮亦微醉，独行还自吟。

儿童怪相问，争识野夫心。

陈必复

陈必复　元日酌悠然赋坐客悠字韵

东风第一番春游，白袷清樽半日休。

花气未醒蜂蝶懒，宿寒犹殢雨云愁。

人烟带郭居全少，林沼当轩趣迥幽。

吟过小桥归梦晚，乱钟何处思悠悠。

陈必复

陈必复　远游

关山劳眺望，宇宙忆经行。

地隔南溟断，天低北斗横。

高谯闻远柝，孤枕历寒更。

只影惟堪吊，殊乡鲜弟兄。

陈必复

陈必复　远游

关山劳眺望，宇宙忆经行。

地隔南溟断，天低北斗横。

高谯开远柝，孤枕历寒更。

只影惟堪吊，殊乡鲜弟兄。

陈必复

陈必复　赠林尚仁

溪边著吟屋，亦足老生涯。

洗砚浑池水，敲棋落案花。

客来多载酒，童去自煎茶。

爱尔丰标异，逢人满口夸。

陈必复

陈必复　赠张駉

乍见语相合，苦吟心更亲。

老於琴得趣，隐与牧为邻。

一夜檐花雨，十年江树春。

所交半湖海，恨晚识斯人。

陈必复

陈必复　重过东野故居

郭外有村名孟堡，旧传君此卜幽栖。

草荒东野千年宅，水绕南山一曲溪。

人物不生诗渺渺，秋风无语恨凄凄。

可怜如许衣冠士，不为留祠向竹西。

陈必复

陈必复　舟行崇德

落日挂征帆，西风客袂单。

灯明村店近，船重水程宽。

芦蓼作秋意，汀洲生晚寒。

钟声烟外寺，山色梦中看。

陈必复

陈必复　舟中得催字

山郭少晴日，春阴欲酿梅。

岸痕新雨过，岛色晓云开。

数鸟烟中落，一帆天外来。

溪行正如画，频报长年催。

陈必复

陈必复　舟中效东坡用韵

底事京尘踏软红，又随征棹过吴松。

人家半在桑枯住，春水忽迷芦苇丛。

赤蟹白鱼今稍稍，红樱紫笋已匆匆。

船窗尽日看山色，多少好山供眼中。

陈必敬

陈必敬　钓台二首

公为名利隐，我为名利来。

羞见先生面，黄昏过钓台。

陈必敬

陈必敬　钓台二首

已上桐江台，又弄桐江钓。

不食桐江鱼，不怕严公笑。

陈碧娘

陈碧娘　平元曲寄二弟植与格

虎头将军眼如电，领兵夜渡龙舟堰。

良人腰悬大羽箭，广西略地崖西战。

三年消息无鸿便，咫尺凭谁寄春怨。

日长花柳暗庭院落，斜倚妆楼倦针线。

心怀良人几时见，忽睹二郎来我面。

植兮再吸倾六礶，格也一弹落双燕。

何不将我张郎西，协义维舟同虎围。

无术平寇报明主，恨身不是奇男子。

倘妾当年未嫁夫，愿学明妃和西虏。

元人未知肯我许，我能管瑟又能舞。

二弟慨然舍我去，日睹江头泪如雨。

向回闻鸡几欲死，未审良人能再睹。

陈宾

陈宾　醒心亭

亭以醒心名，心与亭何与。

物各有感通，此理贵深喻。

岘山峙丰碑，见者皆堕泪。

推类尽其余，庶表名亭义。

我昨发莆阳，春光正明媚。

肩舆撼顿间，思虑杂劳勚。

行行复行行，至此若沾醉。

振衣蹑斯亭，四顾足清致。

芳树布繁阴，晴山荐空翠。

时有幽禽来，且无俗驾至。

物我方两忘，情景亦相会。

天君始泰然，万境绝纤翳。

后乐与先忧，虚灵良不昧。

揭扁端在兹，夫岂无所试。

尚期知我者，他时来作记。

陈兵书

陈兵书　句

山秀云成叶，江湍浪作花。

陈柄

陈柄　次太白水西韵

泾巘翠插天，泾溪清绕郭。

峦环松竹里，崖磴自楼阁。

是时秋阳骄，三日此栖泊。

晓色林端来，晴云岩际落。

飞梯接绝壁，画柱裹枯箨。

谁拂梁间尘，谪仙久不作。

予生捉月姿，方寸颇明廓。

思君骑鲸鱼，赴我千金诺。

陈炳

陈炳　巢湖神母庙诗

舟之来兮风高，荡汩潏兮帆招。

燎薰在堂兮洁涓牲牢，望神俨然兮敛裧，

愿速济我兮不崇朝。舟之去兮风微，

波渺瀰兮迅于，飞帆拂兮茫无涯。

眼眩胆栗兮将安之，我有愿兮惟神焉依。

秋深兮木落，葭苇萧骚兮清日薄。

神兮今焉在，吞吐月星兮独处廓。

神甚仁兮宁以为祸，愚有弗虔兮幸贲过。

天地一叶兮相继，神无波涛兮骇我。

陈炳

陈炳　翠微寺

麻衣休作狮子吼，门外泉声正拍空。

三十六峰浑不见，翠微真在有无中。

陈炳

陈炳　泛秋浦辞

九华北兮濑东，石畏硊兮屈盘。

谁此游兮万顷，初禹凿兮何年。

窈其深兮莫测，微波涌兮沦涟。

民连甍兮渚居，矗百雉兮造天外。

涵青青兮几城，混金碧兮中边。

羌予行兮酷暑，修途邈兮回邅。

埃迷目矣眵昏，仆马瘦兮踬颠。

若有人兮扁舟，破菱荷以径前。

接予袂兮俱往，欲驾我兮登仙。

与汝钓兮空明，鱼杂龙兮藻荇青。

与汝浴兮靓深，悲风度兮秋涛生。

与汝游兮嵌岩，骇鸥凫兮争聁。

与汝望兮茫冥，若有无兮飞烟。

水一去兮入海，问此程兮数千。

指蓬莱兮一发，有安期兮偓佺。

紫贝阙兮珠宫，笑纷卑兮尘寰。

沆瀣饮兮芝餐，盍轻举兮蜕蝉。

嗟吾生兮穷屯，履平地兮奔湍。

心炯炯兮犹在，愿脱屣兮人间。

青枫老兮欲丹，露溥溥兮山寒。

吾何归兮日暮，寄此怀兮江之南。

陈炳

陈炳　题资福院平绿轩二首

水屋围春绿，云岑送晓青。

无心向朝市，信步到禅扃。

野境连天远，疏钟隔岸听。

杯行莫辞醉，檐月笑人醒。







卷22

陈炳

陈炳　题资福院平绿轩二首

白发流年迅，青春尽日闲。

烟消渔舍出，风约橹声还。

往事空搔首，微官只强颜。

漂零那对此，归梦绕云山。

陈炳

陈炳　望黄山词

望黄山兮峨峨，见接天以葱青。

纷群峰兮怪奇，眩百变兮幽明。

朱砂汤兮山椒，下白龙兮甚灵。

袭深潭兮百尺，夜有光兮晶荧。

山中泉兮娱嬉，坐蛇虺兮隐形。

岁徂夏兮不雨，农失望兮麕惊。

禾稼郁兮满野，垂槁死兮无成。

诉哀恫兮神祠，牲豆陈兮芬馨。

巫夸诩兮后先，龙踚处兮皇宁。

合归云兮九霄，麾雷公兮震霆。

前丰隆兮戒路，叱雨师兮建瓴。

予朼来兮江东，元砻竅兮储瓶。

井邑荒兮穷谷，门两版兮常扃。

汎泼襫兮良勤，几视日兮占星。

粟升斗兮莫饱，将填壑兮鳏茕。

官吾卑兮何求，职水旱兮忧矜。

愿时以云兮又以雨，黄之田兮世世可耕。

陈炳

陈炳　宗忠简公画像赞

平生孔明，称慕莫及。

像见忠简，懦夫有立。

横流砥柱，万里长城。

欲奋空弮，以植危倾。

猛将敛手，气指目使。

谁知此公，亦常布士。

陈伯强

陈伯强　昌州

昌国古要区，人物屹相望。

功名刻高崖，粟帛赐满箱。

陈伯强

陈伯强　昌州

东郊地软桥路平，留得皇佑诗家名。

粟帛之赐岂数有，花柳向人家复情。

陈伯强

陈伯强　句

丈人论行辈，高出五岳列。

陈伯山

陈伯山　同廖继道游洞霄

胜日事幽寻，乘兴从所适。

西风飘杖履，偶作洞霄客。

穿云渡涧岗，扪萝转空碧。

七人今何在，九销峰峦峦。

黄冠喜我辈，倾怀论宿昔。

汲泉煮山苗，异气穿几席。

区区名利人，到此尘机息。

陈伯孙

陈伯孙　诗一首

六合万籁息，秋林月正归。

琴中弹不尽，石上坐忘归。

陈伯西

陈伯西　咏梅

病骨棱棱瘦欲飞，业根犹堕爱梅非。

梦魂夜夜寻花去，时带寒香踏月归。

陈伯震

陈伯震　句

修眉浓淡裹，寸碧有无间。

陈博古

陈博古　句

门外海涛奔铁骑，槛前山背拥金鳌。

陈茝

陈茝　简樊谦斋

一疏陃人千，孤忠殊可贤。

丈夫不至此，君子有加焉。

事济民生福，言违臣职愆。

还须謄谏草，痛哭九重前。

陈阐

陈阐　题梅仙山

先生吏隐寄南昌，千里来寻物外乡。

汲水尚怜春井渠，藏丹犹发夜坛光。

鹤归华表人何在，犬吠云深日自长。

我拟重来访遗迹，手搘筇杖少徜徉。

陈昌时

陈昌时　黄金台

峨峨燕中台，悠悠易上水。

怀哉燕昭王，招彼天下士。

士贵相知深，岂为多黄金。

筑台置黄金，自是君王心。

陈昌时

陈昌时　即事

石室无来客，閒云伴晚眠。

梦添身外事，发减锐中年。

小雨溪平路，牛衣业在田。

剑星横照胆，归意未应全。

陈昌时

陈昌时　留湖心寺

出城五里凄无宿，清境光辉日遍曝。

水仙飞结空中楼，佛香吹化莲花国。

老僧坐久忘身心，夜凉恍住蛟人屋。

何当使我出世愁，苔迳幽窗鸿弄艺。

陈昌时

陈昌时　太平宴

朝阳鸣凤马图河，雷动官僚宴泰和。

万国春风酣组绶，九天明月照笙歌。

红云瑞拥山呼寿，沧海恩深酒作波。

元朔丹崖声教远，愿昭鸿业刻嵯峨。

陈昌时

陈昌时　太真图

乡帕香韉玉履麟，侍儿扶上不胜春。

如何揽辔宫阶日，却把中原踏作尘。

陈昌时

陈昌时　晓程

男儿腰下带芙蓉，羞睹秦官老径松。

羊胛日生寒戍鼓，马蹄风起夜楼钟。

菊花憔悴三分雨，枫叶青红一半冬。

只为新诗吟太早，满衣风露湿重重。

陈昌时

陈昌时　忆西湖

游梦春成昨，东风感旧题。

江流如汴水，柳色似隋堤。

地重天王塔，山寒处士栖。

最怜三月暮，愁眼为花迷。

陈昌时

陈昌时　湛江归自浙西

尚忆沧洲旧钓舲，一瓢收尽浙江灵。

鬓欺北斗怜归鹤，眼暗西风悔聚萤。

蚌浦有光秋孕月，剑床留怪夜眠星。

不堪雨外重回首，塔压吴山□□青。

陈昌时

陈昌时　周公辅别业

同余栖隐地，只在白云根。

野草行无路，孤舟入有门。

已存栽竹地，不买种桃园。

眼底饶苍翠，南山带北村。

陈昌言

陈昌言　邺都

山势崔嵬望太行，星轺迢递过临章。

花林园废花争发，铜雀台空草自芳。

何必三分夸霸业，独怜千古擅文章。

生逢乱世终非幸，疑冢累累挂夕阳。

陈长方

陈长方　边公明尽屏荤茹因成古风约叔度良佐周翰同赋公明学佛而不专意性理

君不见何曾万钱不下箸，一食淋漓污刀俎。

又不见王济春醪人抱瓮。盈缶蒸豚渍人乳。

百年光景电画水，口腹何须事如许。

夫君景德公侯家，鸣钟列鼎相矜夸。

奈何乌帽嵌岩底，栽松艺菊餐烟霞。

年来删剃到口腹，不待闻韶便忘肉。

前身知是永禅师，想似当年房相国。

庖厨渐远世缘轻，定水泓澄久更明。

蒲团好究风幡句，率陀未是公归处。

一日不家不移步，方信今吾了非故。

作诗相贺杂苦语，爱人以德吾非据。

陈长方

陈长方　别叶子

归袂飘飘举，春风催去船。

又为旬日别，已觉寸心悬。

诗社须摩诘，兄家念惠连。

千金轻一诺，季布岂空传。

陈长方

陈长方　程伊川赞

道如皎日，丝毫不隔。

人自迷之，转南为北。

寥寥千载，{角戢}{角戢}百家。

精罢力惫，言多道遐。

惟吾夫子，神交累圣。

一念全德，千差尽正。

发古关键，推与人同。

学焉得此，作圣之功。

浩乎无倪，体之甚迩。

力扶斯文，仆而复起。

我瞻遗像，非没非存。

传之后裔，愈久弥尊。

有功生民，不下神禹。

非知道者，将谁告语。

陈长方

陈长方　答虞明中

若道平生未始离，谁知此语已成非。

饶君向此知端的，未免犹成我与伊。

陈长方

陈长方　读萧相国传嘉召平出处之合义作召平诗

秦刑次骨政如虎，六合瓦分访前生。

龙蛇五年垓下定，尺地寸天皆汉土。

青门抱瓮等齐民，齰志肯教重屈身。

采薇昔日首阳下，岂谓周武惭商辛。

为臣委质贰乃辟，况我陪封存故国。

不知荒虐但知君，可卷随人心匪席。

每开汗简为潸然，出处真成不愧天。

袖手叵堪余伎痒，往吊酂侯消未然。

高皇漫道群雄祖，何似萧王更英武。

一相不能推赤心，终至遭君玩掌股。

君不见臧文仲，厚禄知贤不能共。

千古难辞窃位讥，我为酂侯还忸怩。

陈长方

陈长方　读张文潜黄鲁真中兴颂有作

文皇光明大式围，招来群策常低眉。

恩流动植到肌骨，民心与作邦家基。

岁月日逝阅天宝，樁撞家居恣纖儿。

妇后一日投三子，内间更纳寿王妃。

三纲俱紊今若此，渔阳叛将来犹迟。

骑骡入蜀事惨恻，灵武即位尤堪悲。

五郎父子较名义，直与安史分毫厘。

若非贞观基局牢，分披已作周东西。

临淮电击亦漫尔，汾阳韬略将何为。

后来更出颜元辈，深词大刻中兴碑。

艰难不少念厥祖，坐蒙前福仍夸毗。

鉴观陈迹动叹息，愿上文王圣德诗。

陈长方

陈长方　冯倢伃

仓惶环柱祖龙子，失箸惊雷刘使君。

肯信绿眉蝉鬓客，当熊意气压三军。

陈长方

陈长方　歌赠叶季质

叶子哦诗风雨寒，时时和墨摇笔端。

江山万里入寸纸，杳霭孤鸿残照閒。

沧洲散发径欲往，已觉置我江之干。

一身幺麽仅如许，胸次奈君湖海宽。

酒狂稍稍芒角露，扫出怪石苍松盘。

他人崎岖作能事，君独笑谈聊一戏。

青鞋布袜自寻山，四十无家疑家世。

莫歌长铗归来乎，不须苦吟频捻须。

但将美酒浇磈磊，里社年丰皆可酤。

醉来横眠醒读书，长康非痴君岂愚。

身閒无事肯过我，更作天姥当庭除。

陈长方

陈长方　古剑行

不辨干将与莫耶，仗之使我心无邪。

光芒紫气射牛斗，知音今不乏张华。

百链精刚鸥冶手，一仗尚能清九有。

有时阴霭天地昏，匣中飞电金蛇走。

切玉如泥未足珍，终当化去乌足神。

愿与朱云斩邪佞，岂甘埋没延平津。

莫道承平便无用，长使奸雄毛骨竦。

上决浮云日月明，疾视羞为一夫勇。

陈长方

陈长方　观亡弟同之书札感怀

处处君书画，难堪泪雨沱。

如何遵养力，不似世缘多。

陈长方

陈长方　观云

浮云聚散复西东，此处容君一线通。

全体露时如不领，问君何日解相逢。

陈长方

陈长方　和叶季质以唐律两篇见属

风流王右辖，萧散郑丹邱。

此事今难再，如公可并游。

千篇诗价重，十日酒船浮。

圣主方东幸，山中莫滞留。

陈长方

陈长方　胡少明两书索二程先生画像寄小诗二首

微言固已成糟粕，纸上形容转更疏。

要识平生真面目，百无所似若为书。

陈长方

陈长方　胡少明两书索二程先生画像寄小诗二首

牛首蒙倛两误传，与人同处最难言。

孟轲出语不惊坐，熟复方能知委源。

陈长方

陈长方　怀少明

故人漂泊客江乡，夜雨相思夜更长。

经岁不来来又去，端如鸿燕递相望。

陈长方

陈长方　怀少明

江芦叶叶生秋思，相对闲窗伴晚风。

想得涂菘胡伯武，此时情味与谁同。

陈长方

陈长方　霍光赏符玺郎

黄四娘家花满蹊，姓名因寄杜陵诗。

孟坚父子编摩久，符玺中郎竟为谁。

陈长方

陈长方　寄胡仲连三丈

吴中尝旧固无多，底事年来病作魔。

无妄那知能召疾，蹈仁谁谓反伤和。

阻操几杖候安否，宜遣音书问若何。

不药行将致康复，铜人公可手摩挲。

陈长方

陈长方　寄黄端冕时从张丞相幕中

三年不相面，思君夕十起。

君趋大江东，此情随逝水。

仲尼方过宋，亦主司城子。

欲行平生言，讵知不由此。

男儿一语契，发轫见千里。

崎岖马迹间，输诚劳舌齿。

浩歌归去来，长剑无须倚。

陈长方

陈长方　金日磾见马

黼座天临粉黛中，苑前过马貌惟恭。

那知漠北休屠子，前古由余可此踪。

陈长方

陈长方　孔明

阿衡专美有商初，谁氏仿佛前规橅。

汉末诸君愤城孤，外召绍卓为韩卢。

毒流三辅被京都，鈇锧至乃诛无须。

纷纭少定郿坞诛，诸君自名谷与孤。

海内各各援鼓桴，才如粟毛争驰驱。

孔明高卧南阳庐，视之过前初若无。

三顾幡然去枌榆，实类有莘彼丈夫。

玄德没地存孤雏，昏暗仅比曹丕奴。

扶之立国西南区，君臣内外靡咨吁。

兹事可直桐宫居，孔明乃古阿衡徒。

何人欲并齐夷吾，是将鱼目方璠璵。

九原可作谁归与，呜呼斯人真起予。

陈长方

陈长方　李卫公赞

虬须天人世不有，两河股裂群兇手。

健儿谁复知大家，养子朝朝饮牛酒。

庙堂坐论赞皇公，三镇便同牛马走。

濯手为雨噫为风，斡旋六合臂运肘。

奇章器仅等罍樽，公人中龙彼犬豚。

数百年来号牛李，气塞不堪今重论。

感时念古寸心切，更觉会昌勋业尊。

未应精爽焄蒿尽，试哦楚些招断魂。

陈长方

陈长方　李西平画像赞

德宗贪功失君德，四海力欲干戈平。

但喜马公窘田悦，滔俊角了飞秋鹰。

绵绵延延到希烈，乘间索赋无时停。

泾师门外一朝起，舟中敌国又朱泚。

仓忙出走幸奉天，大器倾移翻手尔。

西平忠武根于天，奋笛一旅当无前。

东猘西虺致首尾，屹立左右相周旋。

马鸣萧萧向都鄙，师行引绳士如水。

传呼齐道相公来，谈笑王城藏袖里。

包戈卧鼓含元廷，青天洗出妖祲清。

远坊穷巷鸡与犬，寂寂不惊刁斗声。

德宗胸中暗如墨，怀光效忠终反侧。

海内汹涌等沸羹，不有西平那复国。

嗟乎西平诚功高，景钟太常书勋劳。

为臣尔尔乃其职，慎勿满假矜贤豪。

陈长方

陈长方　李邺侯赞

四海九州，如一戯具。

运之失机，人与俱仆。

嗟世小儿，坐旁窥观。

拟指其手，目动心寒。

伟兹邺侯，把握是器。

南西北东，唯所欲置。

先捣范阳，困贼两河。

远猷不施，遗孽遂多。

藉其余智，指令李郭。

尚洗甲兵，二都清廓。

再造有唐，如汉子房。

留封亦谢，高卧嵩阳。

老居上宰，前星嵲屼。

诚动昏庸，阴销篡夺。

寒暑迭运，今三百年。

岩岩英风，俨若在前。

我思古人，心焉密勿。

伟兹邺侯，才不世出。

陈长方

陈长方　郦生长揖

辍洗高阳一酒徒，沛公雅意在雄图。

终烦前箸还销印，王表知君浅丈夫。

陈长方

陈长方　陆宣公

赤符兆此水，黄图蒙楚氛。

上天眷李氏，未许鲸鲵吞。

胚胎出仁人，来佐文皇孙。

如凤不鸷搏，坐使众鸟君。

奉天累卵危，柱石繋公存。

奈何儿曹痴，但侈李浑勋。

或云诏令下，雪泣山南军。

琐琐计功阀，浅识难与论。

君看商辛罪，讵可臣周文。

朝有一微子，国势南山尊。

道大与时背，晚弃天之垠。

溟渤泄毫芒，世已高清芬。

穷通一吷耳，止止毋重云。

陈长方

陈长方　明皇览鉴妃子剪发图

引鉴能知天下肥，此时未纳寿王妃。

龙眠解向丹青里，写出开元治乱机。

陈长方

陈长方　牧羊图

画史含毫欲下时，笔端新意有谁知。

满山羖{羊历}燕然北，快取奇功慎莫迟。

陈长方

陈长方　去冬因元镇有见怀诗草草用韵录上并谢录妙药名墨之惠

南来仙骥一回翔，古墨丹砂并送将。

从此微躯常得健，学君挥翰讵能忘。

霜寒碧涧行踪少，月落青林去梦长。

相见只愁俱白发，敢辞不饮负清觞。

陈长方

陈长方　山简习池

夷甫清言百不知，山公日醉习家池。

晋朝将相元如此，石勒刘渊自奋飞。

陈长方

陈长方　示弟

欲知天理即私心，切莫将来两处寻。

翻手为云覆手雨，只今犹昔昔犹今。

陈长方

陈长方　书杨舜韶诗后

吴城磊落见长身，屈指文章第几人。

岁月消磨百年后，音容间绝九泉新。

惭无健笔作佳传。空对遗编独惨神。

符也克家端的否，会须收拾寄苍珉。

陈长方

陈长方　书中庸示边周翰

纸上遗书字宛然，千年微意有谁传。

曾将灵钥开关钮，珍重成周二老贤。

陈长方

陈长方　送李尹叔解印

数年美政在棠阴，考绩如公合赐金。

莫问逢迎妨俗眼，但知惠爱尽吾心。

攀车共愿轮生角，追路端如鹿走林。

我亦一廛清霅尾，惭无妙笔写徽音。

陈长方

陈长方　题定武本兰亭

昭陵一入见无从，镌石犹将赝本供。

八法典刑今在此，华在天外立三峰。

陈长方

陈长方　题定武本兰亭

不须苦恨厌家鸡，自是盐车后月题。

弄笔数行书纸背，莫教人唤庾安西。

陈长方

陈长方　题定武本兰亭

此甥此舅两风流，翰墨相传不误投。

大似曹溪付衣钵，临池他日看眼钩。

陈长方

陈长方　题牛图

卧啮枯萁对晚风，微劳畎亩未须雄。

吾君痛迫刘文叔，好试当年新野功。

陈长方

陈长方　题赵坦之唐人所画二马

前身道林后曹覊，笔下马生非可画。

心赏神骏今绘神，戏弄丹青疑造化。

风鬃雾鬣何足云，电行山立更逼真。

脱遗皮行见骥德，妙处了非由写形。

兔园喜事佳公子，王济风流略相似。

画中一见犹好之，不但千金致燕市。

明窗展拭须韵语，杜陵无人欲谁付。

邓公驄马二三群，梦想风标觊神遇。

此诗此画今不逢，见画与诗元自同。

谁知一洗凡马句，今在生绡半幅中。

陈长方

陈长方　王昭君

巫峡江边岁屡更，汉宫日月亦峥嵘。

此身端可清边患，谁惜龙沙以北行。

陈长方

陈长方　王正自挽诗

道史词华丽，兰台地望高。

鸳行方接翼，牛刃极吹毛。

同料飞梭语，长令空谷逃。

栖迟俄委化，惊惋首重搔。

陈长方

陈长方　王正自挽诗

登门才几日，祖奠亦嘘欷。

毁誉付公是，游谈空昨非。

厉阶由怨府，意广数危机。

世味元如许，休嗟志愿违。

陈长方

陈长方　文儒见和四诗钦叹高妙谨用韵为答卒章问讯汝霖幸呈似也

我贫如曲逆，瓮牖门垂席。

莽苍且三餐，鹏鷃俱自适。

功业薰天地，等是一戏剧。

高堂亲鹄发，甘脆尚谋食。

空余圣门事，黾勉愧强力。

前修皎日星，一一是标的。

未敢如求赐，自画兼愿息。

陈长方

陈长方　文儒见和四诗钦叹高妙谨用韵为答卒章问讯汝霖幸呈似也

公居吴淞滨，声名到童儿。

弓旌羔雁招，尚落沧海遗。

淡然如秋容，杳渺无津涯。

扁舟载西子，独此见子皮。

兼收及我辈，一视白与缁。

他年高士传，读者当见思。

不但首阳士，廉百世师。

陈长方

陈长方　文儒见和四诗钦叹高妙谨用韵为答卒章问讯汝霖幸呈似也

记公当日事，天上冠群英。

偕计旅庭实，稚齿先飞声。

胸中五色绢，补衮泽斯民。

云胡卷而归，不效岐山鸣。

翛然脱外累，志尚惟清宁。

坐使嘉谷富，无复生蝗螟。

因公古人风，并得千载情。

陈长方

陈长方　文儒见和四诗钦叹高妙谨用韵为答卒章问讯汝霖幸呈似也

好在苏夫子，琴书安稳不。

尺书寄双鲤，一一无沉浮。

不见才几日，沃若桑已稠。

庆与曜庵人，静话同茶瓯。

目送归飞鸿，缥缈天南头。

趣合略畦畛，道同当共谋。

何时暂来旋，促驾毋停辀。

陈长方

陈长方　闻思大士入定相善财童子致恭揭谛神后卫因为之赞

幪头叠足，敛目而禅。

闻思尽处，当念超然。

不起于座，遍群生前。

如行空月，影落百川。

提孩念道，访求知识。

海山绝处，慈容忽觌。

一挽仰间，今吾非昔。

回首百城，山川历历。

大士俨若，非空非有。

毁赞莫及，孰卫孰守。

唯此力人，雄风赳赳。

是亦孔门，御侮之友。

陈长方

陈长方　问学有感

閒花乱蕊竞红青，谁信风光一系停。

问此果能知逝者，便须触处尽相应。

陈长方

陈长方　杨汉公挽词二首

今世称能吏，如君第几人。

铜章恩屡易，象板命惟新。

华表归无日，泉台冷不春。

承家在诸子，勉力绍前尘。

陈长方

陈长方　杨汉公挽词二首

一日官联旧，千秋事契存。

窆棺萧寺侧，筑屋白云根。

绵力惭无助，丹心徒重论。

凄凉楚些韵，谁解与招魂。

陈长方

陈长方　赠画者徐琛

我行江南江北山，真赏会心那可数。

独爱黄陵古庙前，四水粘天迷浦溆。

胸中历历着山川，有句如枝不容吐。

欲将写作无声诗，笔底愧非韦与许。

今年南走到闽越，归踏雪峰由后路。

蛇行山腹动十里，屏列奇峰疑八柱。

连云直拟穿天心，飞瀑横看如急雨。

盘涡雷吼又奔注，小立只忧蛟鳄怒。

何异周南太史家，西上九疑东访禹。

君能点染出江山，造物炉锤困掀侮。

李成不作郭熙死，谁谓今人不如古。

五日一水十日石，得意无烦用心苦。

君观宋迪传深趣，元在颓墙破环堵。

正如草圣得神逸，担夫争道公孙舞。

吾言有味君细听，领略当同少林祖。

陈长方

陈长方　张横渠赞

祖龙吐毒，烈火四焚。

先王载籍，毕罹其屯。

刘汉崛兴，访索丘坟。

群儒掇拾，百不一存。

绵蕝之野，陋兮叔孙。

胸谋腹断，己学自尊。

致彼古礼，寥落我闻。

勇哉先生，绝类离伦。

追千岁上，以礼立身。

隐居关右，化行于民。

宾嘉丧祭，唯古之循。

坐令邹鲁，复见咸秦。

岩岩泰山，烈烈秋暾。

先生谨严，比德实均。

嗟世习非，诚难具论。

弃礼自快，纷其如云。

感今陈古，歌以斯文。

庶由高躅，起我后昆。

陈长方

陈长方　张释之谏文帝

乐极生悲倚瑟歌，一言悟主亦何多。

晏婴往日规齐景，廷尉风流更不磨。

陈长方

陈长方　张子房

子房非汉臣，悯世为一起。

借力用沛公，东西唯所指。

注措岂因黄石书，出处非由赤松子。

博浪沙中击祖龙，欲报君仇遑恤己。

陈长方

陈长方　真武赞

北方之神非此形，世俗强为图其真。

天一生水罔与冥，草玄扬运送知彼。

陈偁

陈偁　栟榈山

名蓝依净境，风物倍精神。

翠巘藏山迹，寒潭绝世尘。

岭猿吟送月，山鸟语留人。

拟学栖真客，林泉老此身。

陈偁

陈偁　句

壶浆压境来迎拜，犹记溪山旧主人。

陈偁

陈偁　题泉州万安桥

跨海为桥布石牢，那知直下压灵鳌。

基连岛屿规模壮，势截渊潭气象豪。

铁马著行横绝漠，玉鲸张鬣露寒涛。

缣图已幸天颜照，应得元丰史笔褒。

陈偁

陈偁　重登罗浮

十里山光翠障开，重游何事意徘徊。

石楼自向云中见，仙岛谁知海上来。

丹灶尚能含日月，龙潭还解起风雷。

天南为郡空华发，十二年间到雨回。

陈成已

陈成已　遗爱祠

水自湖心一派分，高低晚望稻垂云。

侵鱼争畔人如鬼，莫向祠前听祭文。

陈成之

陈成之　句

半窗图画梅花月，一枕波涛松树风。

陈充

陈充　句

掩户闲欹枕。

陈充

陈充　句

密叶高丛拥万枝，女仙成队绿云随。

陈畴

陈畴　题钓台

绿竹业边击客船，钓台千古簿云天。

区区寇邓功如许，何以高风独凛然。

故人已了中兴事，赢得溪头一钓竿。

唤起先生同一笑，青山自在白云闲。

陈纯

陈纯　句

莫辞终夕看，动是隔年期。

陈纯

陈纯　中秋朋和桃源夫人

仙源尝误到，羁思正萧然。

秋静夜方静，月圆人更圆。

清尊歌越调，仙棹泛晴川。

幽意知多少，重重类楚绵。

陈淳

陈淳　丙辰十月见梅同感其韵再赋

霜枝秃秃瘦，孤英自中鲜。

出尘寒玉姿，熟视何清妍。

端如仁者心，洒落万物先。

浑无一点累，表里俱彻然。

陈淳

陈淳　不赴十姊初度之席

吾姊今朝度诞辰，奈何贱弟亦同伦。

汝逢寿考荣双老，我感劬劳悼昔人。

赞祝欲陪千岁愿，追思难遏寸心真。

一懽一戚应殊分，只任天情不必均。

陈淳

陈淳　存心

心藏隐奥最难知，出入无时不可羁。

须向动时牢把住，莫教失却便支离。

陈淳

陈淳　答留粹中承奉求教之韵

玉质虽精更用礲，切磋磨琢趣无穷。

但於天理昭如视，何患私情众互攻。

明善诚身为要诀，博文约礼是深功。

从今日用培基处，敬道尤须彻始终。

陈淳

陈淳　大浆岭

大浆陟降几千层，积雪朝来错去程。

溜石琼花新琢就，平田玉镜恰尘成。

不嫌冻气侵肌栗，最爱清姿照胆明。

聊把杖头敲击处，那忘疲苶旅中情。

陈淳

陈淳　丁未十月见梅一点

清清一点玉，枯枝绝鲜鲜。

历历霜林奇，未省有此妍。

雅如哲君子，觉在群蒙先。

揭之几案上，使我心洒然。

陈淳

陈淳　对葵

开阖随阳自晓昏，轻如绡轂净瑶琨。

淡黄相枕五重靓，浓紫深藏一窍浑。

熟视绝无妆点态，细看不见剪裁痕。

谁能会取个中意，与玩乾坤造化根。

陈淳

陈淳　分水岭

宝贝山前去，琼瑶世界行。

蜡鞋穿瑟瑟，竹杖独铿铿。

冻色迫毛窍，寒光射眼睛。

酒亭何处认，速欲一壶倾。

陈淳

陈淳　冯中郎庙

为问中郎昔抗忠，力箴颇牧不能庸。

如今疆场多尘扰，颇牧还能容不容。

陈淳

陈淳　赴调归忧时题壁

上林一株木，其大千百围。

栽培自上古，婆娑荫八维。

云何岁月老，颓衰复颓衰。

守者勿灌溉，伐者交剥椎。

木根既不固，枝叶何所依。

心骨又有蠹，皮肤何能为。

安得善场师，转回阳春熙。

变却久悴态，如彼正茂时。

坐令万虫蚁，稍托庇命丝。

嗟嗟难尔必，慨然动长悲。

陈淳

陈淳　过江山遇雪

江山方进半程前，正值群游剪水仙。

满道盐花堆粲粲，飞空粉屑舞翩翩。

樊墙庐舍皆银饰，沟渎潢汙尽玉填。

却认青山埋不得，嶆峨气势直凌天。

陈淳

陈淳　过衢州第二程见麦雪中青

雪过三衢越厚埋，却於农事不为灾。

今朝方尔半融释，陇麦青青奋出来。

陈淳

陈淳　过武夷

武夷山下几回过，未暇於中赏一遭。

狮鹤诸仙知我意，故将青霭淡遮罗。

陈淳

陈淳　和陈侍郎韵寄题林尉肯堂

肯堂题扁自名公，表里须教实一同。

门阅不夸车马大，家声端藉礼诗隆。

熟仁便足膏粱味，殉义能传清白风。

终始此生无忝处，精诚妙与古人通。

陈淳

陈淳　和陈侍郎韵寄题林尉尚絥堂

中庸尚絥示诸儒，为己何心世毁誉。

只要美中存德本，无容饰外事文余。

鱼潜理趣真如灼，屋漏工夫的不虚。

珍重子思深属意，一言纲领此篇书。

陈淳

陈淳　和陈叔余韵二首一以谢来意一以勉之

碌碌平生学，惭无席上珍。

仅余守师训，岂欲炫时人。

误入侯门听，翻劳友义陈。

愿从温故业，庶或稍知新。

陈淳

陈淳　和陈叔余韵二首一以谢来意一以勉之

此道何曾远，吾儒自有珍。

反求皆在我，中画岂由人。

利善分须白，知行语未陈。

若能祛旧见，明德日惟新。

陈淳

陈淳　和丁大咏史君祷雨之韵

史君持志一恭谦，何间幽明与巨纤。

渴雨方将为旱闵，卧龙便不复泥潜。

连宵颇作靟沱注，阖郡均蒙优渥沾。

窃喜阳春端有脚，闾阎和气日须添。

陈淳

陈淳　和丁祖舜二月阴寒之作

东皇涖事已告半，农村恰恰脂田车。

胡为玄冥尚偃蹇，暗弄威权未退斜。

陈{露各换今}最痴锁乌脚，阿香亦懒敲龙牙。

竟日欲雨竟不雨，号寒往往悲啼鸦。

原苗缩涩鲜生意，且悴且腐真可嗟。

皇天本自爱下氓，阴阳舒惨元不差。

不知当轴燮理人，此剂得之谁氏家。

传霖遁迹莫与用，邹律束手难为夸。

安得巨力挽天河，洗净妖气无蘖芽。

放开和气充人寰，均敷菽麦荣禾麻。

同作尧民含哺乐，毋但独醉盈畦花。

陈淳

陈淳　和丁祖舜绿笋之韵

哦风径游卫山峬，溢耳谣言如春敷。

猗猗青青发三叹，熟察其调未免粗。

当年载歌淇水澳，区区但取枝叶绿。

恶知中有至味存，爽人神思胜於玉。

料想厥种未为良，校之吾邦君视仆。

吾邦此君最佳处，惟在根萌毓坤腹。

出尘妙质莹无疑，彻骨不容疵纤厘。

地灵精白气所孕，圃师培壅工弗施。

火行用事正炎郁，故遣特特清南垂。

钻泥苯{上艹下尊}伸蛰龙，轧石胧肿亚卧狮。

蓄节正直已不拔，藏心塞实如无私。

新班黄甲固脆润，半露青簪犹珍奇。

雨余荷锄试一访，颖颖竞脱毛囊锥。

发封奏之金错刀，片片逐刃滋琼脂。

未数冰谷素龙肝，岂逊金墉白云芝。

天然真味本自足，不待滑瀡甘以饴。

烹煎燔炙无不可，论材宜为百品师。

疏肠涤胃扫烦秽，侑卮赞膳功谁知。

九饤槃中若得此，方贡诸羞特余子。

箪瓢陋巷时相逢，炳腹琅玕焰欲起。

从知种种山海腴，那有似此清中癯。

吴莼楚荇傥埒美，恰类{酉冥}{酉蠡}拟醍醐。

猫舄班孙真徒胥，何复敢校荣与枯。

信哉超越天地炉，君子之德他所无。

陈淳

陈淳　和丁祖舜重修日涉园

重来日涉整前盟，欲与渊明细论朋。

向市闹中浑觉胜，可人幽处不妨仍。

岁寒依旧竹三迳，春意长新花数棚。

对景舂容无一事，好将气马款调乘。

陈淳

陈淳　和傅侍郎至临漳感旧十咏

阳复东郊雨阁丝，欢迎父老拥车随。

竞传碧眼朱颜在，宛若当年剖竹时。

陈淳

陈淳　和傅侍郎至临漳感旧十咏

黄堂盛事据今论，向日郎君忠肃孙。

依旧诚心劳抚字，漳民世世沐深恩。

陈淳

陈淳　和傅侍郎至临漳感旧十咏

郡圃森森几阅春，一番太守一番新。

何如今日同行乐，彩袖恭陪紫橐人。

陈淳

陈淳　和傅侍郎至临漳感旧十咏

燕游规画孔明庐，陈法区藏梅李株。

慨想先儒遗意远，能将旧观一还无。

陈淳

陈淳　和傅侍郎至临漳感旧十咏

老榕盘郁植根深，意到扶藜赏绿阴。

天理流行随寓足，何心故步与追寻。

陈淳

陈淳　和傅侍郎至临漳感旧十咏

依山种竹襯山佳，傍水栽花水妒霞。

一意生生俱好玩，休分红翠有无遮。

陈淳

陈淳　和傅侍郎至临漳感旧十咏

云移月色爽人看，雨趁潮声迅拍栏。

自是与民同乐地，何妨一整复前欢。

陈淳

陈淳　和傅侍郎至临漳感旧十咏

南州佳品胜罗浮，青女飞花任打头。

寒涸更深香更烈，松朋梅友敢凌不。

陈淳

陈淳　和傅侍郎至临漳感旧十咏

三山昂首状魁嵬，虎踞龙蟠萃一台。

若跨地灵规贡手，英才衮衮拔条枚。

陈淳

陈淳　和傅侍郎至临漳感旧十咏

台前一带绕漳溪，台下回环万象齐。

就拓宏模须大手，非为谄谄病丁畦。

陈淳

陈淳　和林叔己咏福寿林塘韵谢杨守举状

漳台最尊第一峰，分支福寿飞双虹。

寿山左蟠气葱葱，福山右峙状窿窿。

中有洞壶出尘踪，景物簇聚造化功。

不减杜陵门城东，未数漆园旧崆峒。

高人卓荦关西公，神仙识趣清瀛蓬。

疏瀹寒泉众流潨，刮筑岩石群山嵩。

涤洿剔秽辑和冲，飞甍敞栋势如穹。

福寿林塘扁其中，银钩铁画灿黑松。

以次亭榭随窠空，各各标揭题痚通。

濯缨一点尘不丛，澄澄北绕冰壶融。

新绿东开青藻苖，磨铜彻底莹渊衷。

水竹环之翠垂弓，波光暗射惊鱼虫。

西问荷花满地红，千枝万朵烂烧空。

行行半山杖履逢，小憩平章景异同。

绝巅奇观趋阴朦，四方八达辉明珑。

俯瞰陎阾罔利翁，徒登垄断夸嵷嵷。

主人绿鬓碧方瞳，寿山嵳峩福海洪。

济川才具如飞{舟同}，须游凤池职乃充。

能苏民瘼如香藭，须从禁苑驰华骢。

况屡乘麾天眷隆，阳春脚布随处丰。

自当九二任发蒙，均陶生民天降侗。

未应山人邀渤仝，登高临清玩曨曈。

西邻隐雾有约鼨，欲化龙虎九霄翀。

卵翼之恩始而终，端赖余福锡厥躬，

庶几攀附于飞雄。

陈淳

陈淳　和林叔己咏扬守福寿林塘之韵

史君幽趣钟灵台，胸中台画如天开。

居閒薄发林塘胜，根原福寿两山来。

石骨旁峙虎蹲踞，泉脉下绕龙瀊洄。

高低随巧结亭榭，收拾造化成锦堆。

绯黄紫绿献态度，纤洪浓淡敷条枚。

四时春色常在目，嘘咻无用邹律催。

那么禁林凤池上，须君缓步锵鸣瑰。

讵容袖手此山下，龟朋鹤侣相追陪。

陈淳

陈淳　和梅韵

不妨雪压与霜糊，友结松筠鄙橘奴。

特放孤标先暖觉，肯随众卉望寒逋。

疑将冰月为精爽，端借琼瑶琢体肤。

闯出一元生物意，从兹引领万容姝。

陈淳

陈淳　和卓廷瑞赠诗之韵四绝

一见襟怀便豁然，交情输写意忘年。

倾囊经训璠玙富，与我从头细细传。

陈淳

陈淳　和卓廷瑞赠诗之韵四绝

日复陪游泮水湄，发挥史学到渊微。

直从天理人心处，剖破存亡治乱机。

陈淳

陈淳　和卓廷瑞赠诗之韵四绝

长书一卷墨新题，志在斯民寿域跻。

历历爱君忧国语，施行须自起锄犁。

陈淳

陈淳　和卓廷瑞赠诗之韵四绝

我愧年几六十秋，时华虚度事优柔。

头云皓矣未闻道，深藉磨砻与勿休。

陈淳

陈淳　贺傅寺丞喜雨二十六韵

去冬九旬已渴雨，那意今春渴尤苦。

自开正元越三月，生意全蛰不闯吐。

阳威烈烈炽盛夏，田野熬熬剧焦釜。

新秧既长且乾萎，播种无由可入土。

农民望雨若倒垂，类叹天命我无所。

太守念膺民命寄，如伤体肤痛心膂。

奔祷山川社稷前，下及百祠靡不举。

坛告雷师雷莫闻，江叩龙神龙弗顾。

间或沾酒随即收，翘想滂霈殊乌有。

日切一日不遑宁，直欲代牲实笾俎。

精虔充积四十朝，幽明贯彻忽无阻。

季春望夜五鼓余。瓦鸣琢琢檐垂缕。

起来四顾云黑暝，阿香驱车震鼍鼓。

甘霔一番复一番，达昼倾贫莫之御。

东阡西陌土膏溶，负耒荷锄翕旁午。

父语其子兄语弟，或曰我侯感格故。

滴滴皆是真珠饭，天救我民赐我哺。

非我下民能动天，侯泽我民如父母。

既优既渥尚未已，实颖实栗决可睹。

人解戚容为懽忻，岁转凶兆为丰阜。

从知天人本一机，气脉注通有如许。

端犹影响应形声，证验昭昭真足数。

亦侯作霖大手段，家学渊源传自古。

岂徒蕞尔南漳滨，特私所惠偏一坞。

抑将天下济苍生，行赴九重大用汝。

陈淳

陈淳　横逆自广三绝

汤文事小岂为迷，物我从来绝町畦。

胸次洞然天地阔，本无南北与东西。

陈淳

陈淳　横逆自广三绝

乐天一说见轲书，岂是高谈强解渠。

牛马蚊虻无足校，不须芥蕂此襟裾。

陈淳

陈淳　横逆自广三绝

仁人方寸万机空，片逆何能介此中。

视尔恰如风动竹，在予安有竹嫌风。

陈淳

陈淳　湖斋对莲

平湖花叶乱相撑，恰对幽斋小榻清。

万绿浅深非作意，千红浓淡总无情。

好观物态群嘉萃，从识乾元一理生。

佔毕暇余时与玩，会予心处有谁评。

陈淳

陈淳　閒居杂咏三十二首　博学

泛观事物间，是理真卓卓。

无一非吾事，要在博所学。

陈淳

陈淳　閒居杂咏三十二首　耻维

耻以维其心，在心每知愧。

不善临吾前，真如负芒刺。

陈淳

陈淳　閒居杂咏三十二首　笃行

学问思辨者，於中莹且精。

欲实据而有，要在笃於行。

陈淳

陈淳　閒居杂咏三十二首　耳

耳所以司听，听正乃为聪。

匪彝谨勿闻，闻之则为聋。

陈淳

陈淳　閒居杂咏三十二首　夫妇

夫妇亦大端，乾男而坤女。

一言在有别，不可欲败度。

陈淳

陈淳　閒居杂咏三十二首　父子

父子本天性，人伦此其大。

一言在有亲，不可薄厥爱。

陈淳

陈淳　閒居杂咏三十二首　改过

过者动之差，毋容实诸已。

才觉必速改，乃不为吾累。

陈淳

陈淳　閒居杂咏三十二首　谨思

论学取诸友，举隅发之师。

欲自得其传，要在谨厥思。

陈淳

陈淳　閒居杂咏三十二首　君臣

君臣本大分，天尊而地卑。

一言在有义，不可以为利。

陈淳

陈淳　閒居杂咏三十二首　口

口所以司言，所言必正说。

非法谨勿道，道之为噬噎。

陈淳

陈淳　閒居杂咏三十二首　礼

礼者人之门，节文自中根。

所主一以敬，出入无不存。

陈淳

陈淳　閒居杂咏三十二首　礼维

礼以维其心，在心无不敬。

非此勿言动，非此勿视听。

陈淳

陈淳　閒居杂咏三十二首　廉维

廉以维其心，在心常有辨。

一介不妄取，真如视土粪。

陈淳

陈淳　閒居杂咏三十二首　隆师

师者人之范，辨惑正吾疑。

苟不就有道，伥伥其何之。

陈淳

陈淳　閒居杂咏三十二首　明辨

利与善之间，微似未易断。

欲无毫厘差，要在明厥辨。

陈淳

陈淳　閒居杂咏三十二首　目

目所以司视，视正乃为明。

非礼谨勿睹，睹之则为盲。

陈淳

陈淳　閒居杂咏三十二首　朋友

朋友同门志，所以辅吾仁。

一言在有信，不可私狎亲。

陈淳

陈淳　閒居杂咏三十二首　迁善

善者性所有，不可无诸躬。

每见必勇迁，吾德乃可崇。

陈淳

陈淳　閒居杂咏三十二首　亲友

友者人之辅，以善相切磨。

不取直谅闻，其如损德何。

陈淳

陈淳　閒居杂咏三十二首　仁

仁人之安宅，在心本全德。

要常处於中，不可违终食。

陈淳

陈淳　閒居杂咏三十二首　审问

物理本不齐，杂然各异分。

参伍宁无疑，要在审所问。

陈淳

陈淳　閒居杂咏三十二首　手

手所以司执，所执必正事。

回德谨勿持，持必为痿痺。

陈淳

陈淳　閒居杂咏三十二首　悌

悌以其事兄，温恭尽乃情。

出门惟敬长，内外一於诚。

陈淳

陈淳　閒居杂咏三十二首　孝

孝以事其亲，斯须不离身。

始终惟爱敬，二者在书绅。

陈淳

陈淳　閒居杂咏三十二首　心

心为形之君，所主一身政。

持养常清明，百体皆顺令。

陈淳

陈淳　閒居杂咏三十二首　信

信以实诸言，於外无妄宣。

要须循尔物，何可背其然。

陈淳

陈淳　閒居杂咏三十二首　兄弟

兄长而弟幼，天属之羽翼。

一言在有序，不可事私阅。

陈淳

陈淳　閒居杂咏三十二首　义

义人之正路，中实存羞恶。

要常由而行，不可离跬步。

陈淳

陈淳　閒居杂咏三十二首　义维

义以维其心，在心常有制。

惟为理所宜，不徇情所利。

陈淳

陈淳　閒居杂咏三十二首　智

智者人之烛，於我非外铄。

清明本在躬，无容自昏濁。

陈淳

陈淳　閒居杂咏三十二首　忠

忠以尽诸己，其中不容伪。

一毫苟自欺，在我先有愧。

陈淳

陈淳　閒居杂咏三十二首　足

足所以司履，所履必正道。

邪径谨勿由，由之为躪跛。

陈淳

陈淳　解职妇题主簿轩壁

偶然寓兴五山阴，可叹颓波日转深。

鼓瑟齐门莫同调，舞韶郑侧鲜知音。

归寻旧径扫新榻，从整遗编理素琴。

惟有春秋知罪我，外余横直一何心。

陈淳

陈淳　谨所之赠王氏子

我赠王氏子，作此谨所之。

之子何所喜，喜有近道资。

妙龄正弱冠，立志已不卑。

与之语则解，知弗流俗随。

今闻欲有行，问之如何其。

曰取天下友，曰求天下师。

斯言美则美，乃大人之为。

在子则太早，恐非其所宜。

去圣嗟已远，名家好相持。

师者每异户，户焉亦多岐。

志稚未坚定，焉保无转移。

识嫩未的确，那知真是非。

同人遽于野，懔乎其亦危。

既慕圣贤学，须循圣贤规。

圣功有次序，躐进徒尔疲。

非益欲速成，孔深阙童讥。

登高必自下，子思端不欺。

道尔求诸远，孟轲尤所嗤。

小学极织悉，无非固骸肌。

洒扫进退间，三千其威仪。

子曾与周旋，有亏已无亏。

大学入德门，纲条备无遗。

开端在格物，大当致吾知。

子曾与讲贯，有疑已无疑。

语孟两部书，坦坦无峣崎。

尽是平实语，中蕴至宝辉。

子曾得其趣，抑尔猎其皮。

入道贵有主，何须事支离。

进德贵著实，何容慕新奇。

后生所可畏，不在华藻摛。

亦非记览博，亦匪谈辨飞。

勇往识其正，路头不参差。

终始一敬入，绝无傲岸私。

驱车万晨道，最谨发轫时。

豪厘稍有差，千里谬莫追。

志学错所学，从心竟相违。

知止失所止，能得之者希。

康庄大通衢，无用径捷窥。

章韶大雅音，不必转调吹。

美璞要成器，切戒浪琢鎚。

良苗善保养，粢盛方可期。

惜兹少壮力，正宜自鞭治。

一一务下学，俛焉日孜孜。

圣门缜密功，不容漏毫丝。

真积中欠缺，虚劳外奔驰。

杂乎其胸臆，决堕狂与痴。

不为子行喜，抑为子行悲。

子既扣我门，吾何吝子医。

不觉写肝肺，有此谆谆词。

此理无强聒，姑以诚吾思。

陈淳

陈淳　警惰

日月双跳丸，一旦复一旦。

於穆无疆命，后□□如趱。

前头只逗遛，不勇攻与战。

当然紧切功，一一事散漫。

便是惰天职，天地一罪汉。

陈淳

陈淳　警懦

颜子之克己，镆铘斫空桑。

曾子毅於仁，重担硬脊梁。

子路勇有行，劲兵赴敌场。

孟呵刚不屈，砥柱立沧浪。

嗟哉入圣门，迢迢万里长。

傥非四才子，宁不中道僵，

尔宜变尔质，变尔柔而刚。

陈淳

陈淳　警滞

宾主辨贵白，死生路宜分。

当克即便克，当存即必存。

直须要脱洒，如彼霁月轮。

超然物累上，无复渣滓浑。

不须事黏滞，如咬老树根。

弥年齧不断，岂不妨吾仁。

陈淳

陈淳　久不雨

草庐卧龙目未开。岩溪作霖手未抬。

苍生望望亦劳尔，滂霈甘泽从何来。

陈淳

陈淳　榘子名字义

小子尔定孙，来前吾语汝。

尔今既加冠，盍以成人遇。

今尔名以榘，字尔以方叟。

告尔名字义，尔其敬听受。

榘所以为方，是为法度器。

极天下之方，不能外乎是。

在人事而言，不越乎此理。

此理根所性，其本一而已。

散诸事物间，各各有所止。

当然不容易，万殊而一揆。

截截有成法，方正无少陂。

圣人安而行，所欲不逾此。

贤者勉而复，折旋必中矣。

学者思圣贤，於学亦必以。

所择要精明，所执在固緻。

法皆自中定，方非由外至。

如或非礼视，是以不法视。

於视为不方，随物而妄宣。

如或非礼动，是以不法动。

於动为不方，随物而妄往。

惟视方而明，不为非礼倾。

惟听方而聪，不为非礼从。

惟言方而信，不为非礼徇。

惟动方而直，不为非礼适。

一一守吾法，私意无容杂。

寻绝枉尺为，乘戒诡遇合。

直道范驰驱，何行不检押。

其可者则与，不可者必拒。

交游自正方，不随不可去。

有善者则从，不善者必克。

处事自正方，不随不善溺。

随物则为圆，非圆特其偏。

同流而合汙，在方诚有愆。

先方而后圆，於圆乃可全。

既无一不方，斯无一不圆。

动容皆中礼，从心得孔传。

岂但方之熟，实惟圆之安。

圣法万世在，榘尔其勉旃。

称名惕自省，闻字肃反观。

斯义无尔愧，服膺常拳拳。

陈淳

陈淳　邻舍横逆

茫茫薄俗沸蚊蛆，礼义全无一点余。

只得杜门对贤圣，专来教子读诗书。

千般横直休干己，一切是非无问渠。

若救乡邻为被发，风波转起挠吾庐。

陈淳

陈淳　林户求明道堂诗二首

秉彝同是得天生，道在其中本自明。

气为禀来微有蔽，欲因感处复多萌。

磨砻须到十分粹，克治全教一味清。

从此洞然无别体，真元辉露日光星。

陈淳

陈淳　林户求明道堂诗二首

自从河洛发真筌，节目纲条已粲然。

志若坚刚方可适，心如抜格产民难诠。

从头格物为当务，稳步求仁乃秘传。

表里直须名副实，高标终不愧前贤。

陈淳

陈淳　隆兴书堂自警三十五首

堂中鹤发老，舑舑未能宽。

泮涣而尔游，於汝其独安。

陈淳

陈淳　隆兴书堂自警三十五首

负米惭子路，杀鸡愧茅容。

汗颜戴履间，子职何以供。

陈淳

陈淳　隆兴书堂自警三十五首

富贵以荣亲，有命不可必。

道义以荣亲，古人所无斁。

陈淳

陈淳　隆兴书堂自警三十五首

茫茫八极内，何莫非斯人。

苟非富道义，何异彼黔民。

陈淳

陈淳　隆兴书堂自警三十五首

人心甚可畏，动炽如奔霆。

虽以刀锯降，不能为之宁。

陈淳

陈淳　隆兴书堂自警三十五首

人禀五行秀，卓然与物异。

由其达大经，秉彝不容己。

陈淳

陈淳　隆兴书堂自警三十五首

人为天地心，体焉天地同。

病於有我私，不能相流通。

陈淳

陈淳　隆兴书堂自警三十五首

二程十四五，即为圣人徒。

汝年已蹉跎，得无惊觉乎。

陈淳

陈淳　隆兴书堂自警三十五首

昔者抗厥志，欲效颜子复。

今胡事悠悠，反作曹食粟。

陈淳

陈淳　隆兴书堂自警三十五首

古人用功处，步步最缜密。

胡尔大阔疏，践履无其实。

陈淳

陈淳　隆兴书堂自警三十五首

细味古人书，惕焉重深惭。

循首以至足，百无一二三。

陈淳

陈淳　隆兴书堂自警三十五首

器局事宏大，心期勿卑汙。

俗士不必效，汝为君子儒。

陈淳

陈淳　隆兴书堂自警三十五首

百乐不足玩，万好俱无益。

休休事追逐，荡志而害德。

陈淳

陈淳　隆兴书堂自警三十五首

辅仁贵有益，谨毋友善柔。

良心放则死，胡为乐佚游。

陈淳

陈淳　隆兴书堂自警三十五首

克己贵乎严，存心大而正。

改过勿惮吝，任道尤须劲。

陈淳

陈淳　隆兴书堂自警三十五首

知以达其行，行以精其知。

二者互相发，不容偏废之。

陈淳

陈淳　隆兴书堂自警三十五首

诗蔽思无邪，礼主毋不敬。

二言书诸绅，时时与涵泳。

陈淳

陈淳　隆兴书堂自警三十五首

大学示絜矩，中庸发尚絥。

昔人深工处，愿言日三省。

陈淳

陈淳　隆兴书堂自警三十五首

周翁图太极，张子铭订顽。

吾门礼义宗，毋离几席间。

陈淳

陈淳　隆兴书堂自警三十五首

言人必志圣，论学必志道。

有如讲为邦，规模必王佐。

陈淳

陈淳　隆兴书堂自警三十五首

志一气以动，气一志以随。

持养使清明，和平毋暴之。

陈淳

陈淳　隆兴书堂自警三十五首

血气有盛衰，理义无损益。

理义要常胜，毋为血气役。

陈淳

陈淳　隆兴书堂自警三十五首

始学何所主，以心为严师。

动作必内惧，隐微毋自欺。

陈淳

陈淳　隆兴书堂自警三十五首

心藏隐奥中，乘间亦易动。

须於动之微，坚持勿使纵。

陈淳

陈淳　隆兴书堂自警三十五首

居独念无僻，境动情不肆。

圣人然后能，学者须敬忌。

陈淳

陈淳　隆兴书堂自警三十五首

圣人於燕居，德容申天如。

学者之自持，其可惰慢与。

陈淳

陈淳　隆兴书堂自警三十五首

吉士无妄语，德人不苟笑。

容貌端以庄，话言谨而要。

陈淳

陈淳　隆兴书堂自警三十五首

勿谓善戏谑，於我固何尤。

要知外不严，中为之所流。

陈淳

陈淳　隆兴书堂自警三十五首

开卷必起敬，肃容正冠襟。

如侍圣贤侧，亲承謦欬音。

陈淳

陈淳　隆兴书堂自警三十五首

事事物物间，私皆在所涤。

一裘憾虽微，子路必勇克。

陈淳

陈淳　隆兴书堂自警三十五首

质暴难入德，心粗宁配义。

君看箪瓢人，磨礲极醇粹。

陈淳

陈淳　隆兴书堂自警三十五首

气禀微有偏，积习日蕃衍。

矫厉工弗深，其末必犹反。

陈淳

陈淳　隆兴书堂自警三十五首

今日一念差，不即伐以柯。

明日又重生，心熟将如何。

陈淳

陈淳　隆兴书堂自警三十五首

颜子不贰境，如判桐叶然。

一绝不复续，何尝有遗根。

陈淳

陈淳　隆兴书堂自警三十五首

成汤之盘铭，新焉旦复旦。

未闻作圣功，毫厘有间断。

陈淳

陈淳　名陈宪友清轩

名轩何以清，惟有梅与竹。

梅清清且白，竹清清更绿。

雪蕊破清洒，霜操挺清肃。

至哉双友清，格韵真寒玉。

伊谁与之友，相对淡无欲。

清心仁智翁，妙趣於中足。

陈淳

陈淳　平坦雪兼风雨

自从平坦望衢南，值雪霏霏日日添。

既挟狂风和面扑，又偕猛雨向身沾。

手拈纸伞凝犹痹，足踏皮鞋冻亦渐。

那识坚刚金石操，於中凛凛独争严。

陈淳

陈淳　铅山遇霜

冒风冒雪冒霜寒，手足胼胝百状艰。

只为胸中春一点，未能忘世卧溪山。

陈淳

陈淳　晴和再用丁韵

膏霖溉注既优渥，璇穹顿扫顽云车。

沉香久郁悉清豁，无复沴气东西斜。

金盘拥出三足乌，赫赫耀目伸爪牙。

融融熙熙遍林谷，鸣有喜莺无愁鸦。

东阡土脉浸温畅，颇颇释我农人嗟。

壮者举耜趾相摩，少者行馌肩相差。

乃知乾元父万物，仁育两间同一家。

太和生生终莫遏，不容痴寒固骄夸。

残阴噎噎终必退，安能掩轧壮阳芽。

日涉老仙忧民隐，诗词恳恻如黄麻。

料对兹晨少慰怿，行歌豳颂笔生花。

陈淳

陈淳　秋夜玩月

月出已林杪，夜深光更佳。

可爱满地阴，扶痚漏琼花。

兴来不有寐，庭除步百回。

微吟弄清辉，幽意谁会哉。

陈淳

陈淳　权长泰簿喜雨呈郑宰

夜雨滂沱一若倾，朝来南亩足春耕。

相呼荷耒奔趋急，便与担秧插莳盈。

令尹精诚知到处，上天仁爱见真情。

从今可释悬悬望，百里已无愁叹声。

陈淳

陈淳　三月十一夜纪候

春光正浓二三月，气候不作春和柔。

白昼炎炎若盛夏，半夜凄凄如老秋。

陈淳

陈淳　失言戒

言者身枢机，兴戎亦出好。

既正且中节，吉祥以类和。

正苟发不中，忤物立召祸。

不可言而言，夫子戒勿道。

言轻则招忧，子云亦辨早。

龙门有明箴，恳恳岂欺我。

尔素重所出，胡茲失太果。

策驷非难追，噬脐悔自蹈。

从今臭不同，谨谨三缄默。

陈淳

陈淳　示儿定孙二绝

童蒙发轫最初时，庸圣分歧谨近之。

凡百小儿嬉戏事，汝皆鄙俚不须为。

陈淳

陈淳　示儿定孙二绝

丈夫尚志志高明，勿效卑卑世俗情。

从上一条平坦路，千贤万圣所通行。

陈淳

陈淳　四十

孔子四十而不惑，孟子四十不动心。

尔年已及德未就，可不汲汲痛自箴。

陈淳

陈淳　四月十八日喜雨再用前韵呈郑宰

民间霓望正频倾，天泽如期为养耕。

终夜连朝淋不住，上畦下亩浸皆盈。

春来又见兹浓霈，秋穫何愁弗满情。

感格一机无外事，气和靖自有和声。

陈淳

陈淳　送陈尉后之园赏归二首

岩邑崎岖俗最狞，君来谈笑自风生。

平戎大策方微露，执讯奇功便立成。

百里秋光瓜代及，九重春色笋班荣。

金闺此去应无阻，好把胸中次第行。

陈淳

陈淳　送陈尉后之园赏归二首

世论年来太不和，真真伪伪总偏颇。

阳尊孔孟阴排斥，深怯周程浪诋诃。

谁是横流坚立砥，类於入室反操戈。

始终无负传心处，一片精刚要不磨。

陈淳

陈淳　送瘳子晦倅湖还别四绝

紫阳门户耸参天，骈往纷来几计千。

谁立脚跟老弥笃，立溪原上有深传。

陈淳

陈淳　送瘳子晦倅湖还别四绝

使车南骛过吾邦，幸挹端严毅直风。

多谢两年勤尺素，谆谆频为发童蒙。

陈淳

陈淳　送瘳子晦倅湖还别四绝

松窗梅雪岁寒余，奉别城东古驿头。

君去有行应可乐，我来独学重为忧。

陈淳

陈淳　送瘳子晦倅湖还别四绝

圣贤事业浩无疆，未易孤闻寡见穷。

友善更资天下士，时推一二附南鸿。

陈淳

陈淳　送廖婿林伯鲁东归南寺席中因举送王长乐诗伯鲁用后篇韵求教故复依

良夜禅房款一游，义心相与重山丘。

少陪文字赓酬乐，顿释胸怀鄙隐忧。

我愧反身

寸得，君方努力勇前求。

悬知

悬知　￥有新新益，还肯双鱼远寄不。

陈淳　送滕教妇二首

本是山林一陋蒙，何心驰骛利名中。

只因尺檄来蓬户，故策驽才入藻宫。

既尔薰陶知厚德，又於历练熟颓风。

区区未饫高山仰，何事征蹄今已东。

陈淳

陈淳　送滕教妇二首

驿道芬菲春气柔，征蹄去去不容留。

俯辞南国抠衣佩，直向端门拜冕旒。

璧沼从知新训导，石渠旋复细刊雠。

泽民致主渊源学，那或浮沉逐悲流。

陈淳

陈淳　送王子正赴灨倅

飞腾仙驭自漳滨，去去西隅指灨津。

夹道宾僚方一际，满城老稚便皆春。

正心诚意平生学，爱物亲民此日仁。

只恐贰藩车未暖，紫泥催促贰皇钧。

陈淳

陈淳　送王子正赴灨倅

昔日濂溪倅此州，施为洒落岂常俦。

今承遗躅百余载，又得当朝一隽流。

诏世典刑应未泯，在民德化岂无求。

发挥旧事重增焕，好与邦人作胜谋。

陈淳

陈淳　送王子正宰长乐二首

一阳天运复来亨，君子随时亦吉征。

暂向三山濒海处，小驰百里爱人声。

从知文物新长乐，便作弦歌旧武城。

须信道行由此兆，牛刀指日宰寰瀛。

陈淳

陈淳　送王子正宰长乐二首

君当民社戴星游，我玩箪瓢守故丘。

袂自此分何所憾，学无与讲是吾忧。

圣心未可窥觇得，道体难从寡陋求。

鳞翼元无南北间，时推绪论发蒙不。

陈淳

陈淳　送赵守备解南漳赴湖北仓

前年邦人迎公来，人人喜公来何暮。

今年邦人送公去，人人恨公去何遽。

公在南漳甫三年，仁政率起百年慕。

在民条目皆可书，及人惠爱何胜数。

农歌田野士歌学，工歌市廛商歌路。

攀辕无愿以公归，断鞅必欲留公住。

天子爱民南北均，岂暇私漳一隅故。

命公乘轺使荆湖，历访民瘼清民蠹。

况曰古来用武地，直瞰中原正门户。

英才分布岂偶然，筹画端为恢拓具。

北视敌众纷蠢蠢，义概宁无激衷素。

挽河洗兵特余功，不日入为圣明辅。

沃心迪德文太平，上窥周召参伊传。

鲰生忝出陶鎔下，日望清光日以阻。

阖门惟知自好修，何敢越分求攀附。

窃幸斯道有主盟，用舍行藏无所与。

陈淳

陈淳　题盖竹庙六绝

人心污物本来灵，动静那分晦与明。

昼接事为思有主，夜思无主梦因成。

陈淳

陈淳　题盖竹庙六绝

梦生於想本来非，一自魂交百感随。

漠漠茫茫无定准，若何据此卜前达。

陈淳

陈淳　题盖竹庙六绝

世人莫悟此端原，兆自心机陃阖间。

却向妖祠求证应，妖祠於我固何关。

陈淳

陈淳　题盖竹庙六绝

至人神定气常清，夜息虚明一若醒。

假使妖祠能献兆，如何窥得此门庭。

陈淳

陈淳　题盖竹庙六绝

大都流俗急荣名，切切於中梦自形。

附会便为神所告，神明虚得号通灵。

陈淳

陈淳　题盖竹庙六绝

升沉大分俿於天，决匪人谋所必然。

告尔往来通达者，不须赘赘鬼神前。

陈淳

陈淳　题江郎庙六绝

三石参天作柱擎，自从开陃便峥嵘。

何为末俗为奇怪，尽道江郎魄化成。

陈淳

陈淳　题江郎庙六绝

缘尔江家兄弟三，平生爱此石岩岩。

寓居石下多年代，陋俗因成附会谈。

陈淳

陈淳　题江郎庙六绝

好看三石绝奇踪，自是山灵气所钟。

致雨兴云功利博，合编祀典以神封。

陈淳

陈淳　题江郎庙六绝

礼经岳渎视公侯，只谓祠仪一例修。

不识鬼神情状者，错将经意以人求。

陈淳

陈淳　题江郎庙六绝

峙立嶆峨本石形，人其庙貌据何经。

祗宜坛壝为民祷，时雨时暘便是灵。

陈淳

陈淳　题江郎庙六绝

礼学无人发世蒙，正神流弊与妖同。

既非气类相求者，岂解精诚妙感通。

陈淳

陈淳　玩雪

南人乍见此般奇，惊怪谁司妙化机。

月里姮娥筛粉撒，云端仙子削琼飞。

宝山瑶室随村峙，玉树银花夹道辉。

造物襟怀真洒落，更无尘滓间纤微。

陈淳

陈淳　挽程推官二首

壮岁声场屋，高年仅小行。

鄫江夷暴迹，湟水雪冤情。

节志冰壶洁，襟期玉井清。

竟登皇石趣，勇去谢荣名。

陈淳

陈淳　挽程推官二首

生质钟来厚，风流近古人。

奉官常翼翼，居里复恂恂。

甥侄诲犹子，夫妻敬若宾。

噫嘻公不死，嗣世有簪绅。

陈淳

陈淳　挽孙少卿四首

自抛襴苧列簪绅，便展施为志获伸。

剖竹三衢无警盗，乘轺两浙蔑冤民。

居官清节冰壶凛，到处仁恩雨露春。

历历典刑如在日，慕思遗爱几多人。

陈淳

陈淳　挽孙少卿四首

圣主更新大化年，趋朝正预拔茅连。

青华上厕郎星列，近密光陪卿月联。

垂蹑从班提从橐，遽萌归兴乞归田。

至今士论追怀处，第诵南山景行篇。

陈淳

陈淳　挽孙少卿四首

厚德天钟有异资，反身尤谨事操持。

俭勤忠孝传家训，直谅忱恂获上知。

正色嫉邪严莫犯，高标立懦屹难移。

瞘如香坂孤峰下，千载唯存笃行碑。

陈淳

陈淳　挽孙少卿四首

福庆於人鲜比方，一生坦若履康庄。

好逑得偶天官胄，嗣子能传月窟芳。

寿入九龄光宝籾，服膺三品灿金章。

始终可谓无遗憾，信矣荣归死不亡。

陈淳

陈淳　挽王郎中五首

早得名师友，渊源正不他。

持身庄以重，接物简而和。

游夏文章学，求由政事科。

朝闻今可矣，为恨复云何。

陈淳

陈淳　挽王郎中五首

壮岁登科甲，淹迟暮始通。

闽中驰德政，灨上振儒风。

药石王宫训，权衡璧水功。

俨然遗躅在，谁不悼思公。

陈淳

陈淳　挽王郎中五首

剖竹毗陵郡，乘轺古赵城。

活民均惠泽，报主一忠诚。

强御敛踪伏，奸欺束手清。

至今诵遗爱，何日可忘情。

陈淳

陈淳　挽王郎中五首

暮景孤高节，岩岩挺岁寒。

松姿标雪岭，玉质照冰盘。

一介应无取，纤毫不可干。

老成视前辈，宜作典刑看。

陈淳

陈淳　挽王郎中五首

近甸勋劳著，中朝宠眷隆。

召从宗正贰，躐进户曹郎。

从橐方虚佇，生经遽不融。

瞘如岩下息，万古俨公宫。

陈淳

陈淳　挽萧知县二首

资禀於人异，天钟自粹夷。

怀才无表襮，制行绝瑕疵。

孝比王祥笃，知机下惠遗。

乡闾称厚德，已矣但长噫。

陈淳

陈淳　挽萧知县二首

早擢儒科秀，旋驱仕路荣。

平反东广幕，抚字桂阳城。

选调方优脱，朝阶自坦行。

如何中道处，遽尔辍千旌。

陈淳

陈淳　挽杨料院二首

早识渊源正，从师事切磨。

天姿纯不飇，世俗淡无波。

庐墓诚於孝，刑家俭以和。

自应仁者寿，命也奈之何。

陈淳

陈淳　挽杨料院二首

恩沐贤关渥，名登桂籍荣。

古田驰义勇，永福播仁声。

料院从优选，朝阶即坦行。

胡为成契阔，第尔哭铭旌。

陈淳

陈淳　无言上人求诗依黄簿韵

休说西来几许年，此身动静莫非禅。

须知天理流行妙，不待人言髣髴传。

运水搬柴存实则，著衣喫饭即当然。

若能默悟真消息，剖破诸空亿大千。

陈淳

陈淳　西楚霸王庙二绝

气压关河力拔山，绝人武勇更无前。

若於今代当戎寄，子弟何须用八千。

陈淳

陈淳　西楚霸王庙二绝

辙乱旗靡绕旧畿，烽烟起处羽书驰。

思君一剑为平荡，盖世英魂知不知。

陈淳

陈淳　西征范田遇雪三绝

夜宿荒村曰范田，声声频滴屋檐前。

朝来揭起柴扉看，满目青山白玉巅。

陈淳

陈淳　西征范田遇雪三绝

饱啗炊粱莱菔羹，皂台催促赶前程。

手携竹杖足穿革，缓拨琼花徒步行。

陈淳

陈淳　西征范田遇雪三绝

历历山坳冻迫人，指头欲堕痹难伸。

探囊速买三杯后，更觉阳和畅此身。

陈淳

陈淳　西征过仙霞雪晴

自入仙霞十里程，满山晴雪射虚明。

路从宝贝洞中去，人在琼瑶世界行。

枯木竞传千状巧，荒崖亦作十分清。

回环四望真奇观，识破乾坤洒落情。

陈淳

陈淳　西征黄莲坑遇雪

行入黄莲北，风严雪又加。

满山罗玉树，遍地错琼花。

清洒姿元飇，虚明质不华。

瘴眸为一洗，惊觉若仙家。

陈淳

陈淳　西征铅山遇霜

年来五十筋力衰，不耐风霜不耐雪。

手为寒凋可鑢磋，足为冻冽如刀切。

泥泞跋涉负涂豕，硗确陟降蟠山鳖。

欹行横行又跳行，忍痛忍饥复忍渴。

此劳此苦岂再堪，焚舟之战惟一决。

陈淳

陈淳　仙霞岭歌

仙霞何事名仙霞，巅末得之神仙家。

此山南来绝高峻，上插云表参天涯。

群仙游宴绝顶上，不饮烟火汤与茶。

朝餐赤霞吸其英，暮餐黄霞咀其华。

日傲烟霞为洞府，不踏尘寰寸泥沙。

后躅跻攀不可得，危梯峻级频咨嗟。

高人欲解行者疲，掇作好语清而嘉。

故取仙霞起人慕，非以仙霞为世夸。

流传岁月浸久远，此意零落说又差。

谓酌流霞固浅陋，谓著霞衣亦浮葩。

我来登陟动幽趣，愧无洒落清襟怀。

聊寓数言代岭记，未可例视为南华。

陈淳

陈淳　修学扁大成殿门依敖教韵上赵寺丞

育才为国寸心丹，修泮时闻锵八鸾。

绿引沧溟循道入，青徘名第对门看。

宸钩日焕龙蛇动，书阁云齐牛斗寒。

未学幸陪芹藻豆，讵耽秋菊夕英餐。

陈淳

陈淳　叙赵守备学释菜会馂

嘉定四年日在房，赵侯来守南清漳。

下车百事所未遑，先务化原修泮宫。

发帑市材鸠众工，改偏易陋规模洪。

大门复旧正当阳，直挹名第真仙峰。

泮渠下疏清波溶，时与潮汐相流通。

两廊轩轩如翚飞，朱栏翼之森卫防。

讲堂岩岩峙中央，高明洞豁无暧曚。

东西两舍夹其旁，扉楹新广标祠堂。

诸祠畴昔乱无章，从今一正峣相望。

东祀无极濂溪翁，浑沦再陃如羲皇。

二程从而大发扬，千载绝学始有光。

文公继之撷精刚，发挥大学明中庸。

善集诸儒粲朝纲，金声玉振真玲珑。

此邦况又旧游乡，流风遗泽尤洋洋。

合为四座俨飆飆，卓示师表开群矇。

女令圣门知所从，无徒自弃甘面墙。

西祀唐人相国常，首变蛮俗趋文风。

配以周欧二俊良，破荒桂籍先传芳。

端明蔡公著清忠，始自莲幕起腾骧。

东溪高公拔上庠，劲节凛凛凌秋霜。

力推秦桧锐锋铓，濒死奋不顾厥躬。

列为五像竦昂昂，论世尚友激懦慵。

要令片善有磨砻，无往不切进修功。

越惟明年神祝融，群工告备襡器藏。

侯曰轮奂美而彰，落成合与诸宾同。

释菜之礼久已亡，在泮饮酒仪亦荒。

今其举之始自邛，不宜草略宜周详。

时惟月琯中林钟，旬有三日方曈曨。

阖郡文武诸曹郎，下及生员隶学供。

庙廷叙立严班行，银青错间绯紫裳。

主人升自阼阶东，束茅灌献文宣王。

韭芹蔬笋罗芬芗，配食兖邹二国封。

跪伏拜起仪从容，精神昭格孚冥茫。

恭惟道德万世隆，参天配地相始终。

再诣东祠诸儒宗，荐以时器陈时饔。

粢盛醴齐烹羔羊，尊师一意照无穷。

三诣四祠诸贤踪，馈荐一视东祠丰。

岂应故事诚有将，示人友善何日忘。

祀事既毕登堂堭，峨冠列坐咸肃恭。

广文巍榻歌鲁颂，讲扬经义发童蒙。

卷经群趋跻而跄，旧堂序列环而重。

老少团拜敬而雍，申明孝弟消强梁。

更衣紫袖巾缩缝，旋复故坐举馂觞。

羞桃华瓜仍蕉黄，左肴右胾羹及粱。

五行大白益静庄，威仪秩秩无忀徉。

三劝和乐恩意浓，酬酢指逊交更相。

主人载笑色而康，方今太平无征攘。

幸与诸宾相庆逢，愿均饮醉文字中。

众宾欣谢且惭惶，此会旷典昔未尝。

今幸亲与沾霈滂，报之愧无圭与璋。

文班进请输肺肠，泮仪民则诗言颺。

风教基本今既崇，礼逊兴行道义充。

观听感德还降衷，自达闾巷无奸凶。

异时刺史入三公，又推此道柔万邦。

移风易俗归醇酿，均令天下跻虞唐。

武班进请披心胸，侯饮於泮为道长。

可屈群丑服淮羌，献囚献馘不告詋。

坐格飞鸮食我桑，赂金贡齿皆来降。

异时锡命侯弓彤，又相君德成安强。

樽俎自折万里冲，会同四海来氐羌。

诸生继进吐卑悰，惟申文武无异方。

加之俾尔炽而昌，加之俾尔寿而臧。

降尔遐福如陵冈，嗣续与国同无疆。

北溪野人狷且狂，躬陪盛仪喜莫量。

陈淳

陈淳　训儿童儿首　弟子

洙泗三千众，何人得正传。

省身有曾子，克己独颜渊。

陈淳

陈淳　训儿童儿首　进退

进退须恭敬，时时勿敢轻。

先生趋拱立，长者后徐行。

陈淳

陈淳　训儿童儿首　孔子

孔子生东鲁，斯文实在兹。

六经垂训法，万世共宗师。

陈淳

陈淳　训儿童儿首　人子

人子勤於孝，无时志不存。

夜来安寝息，早起问寒暄。

陈淳

陈淳　训儿童儿首　洒扫

奉水微微洒，恭提帚与箕。

室堂须净扫，几案亦轻麾。

陈淳

陈淳　训儿童儿首　颜子

贤哉颜氏子，陋巷独幽居。

箪食与瓢饮，萧然乐有余。

陈淳

陈淳　训儿童儿首　应对

应对须恭谨，言言罔不祗。

父呼唯无诺，长问逊为辞。

陈淳

陈淳　训儿童儿首　曾子

敬谨曾参氏，临深履薄如。

平生传圣训，要具孝经书。

陈淳

陈淳　谒张公祠

古来传说双剑灵，精气直上干云星。

有如掘出为世用，一挥便可四海清。

方今扰扰边尘起，中原分裂乱无纪。

正好提携为扫平，何事双龙卧此水。

试问张公知不知，英灵千载如生时。

何时神物得神用，为报风云会合期。

陈淳

陈淳　依方宗丞和林签判赏梅进璧水之韵

冰玉精神清且凝，不嫌霜霜惨於刑。

传来春信严明地，吐出阳和节爱亭。

孤艳迥凌仙子桂，余香暗及庶民星。

寻盟璧水浑閒事，好整和羹入帝庭。

陈淳

陈淳　依越尉狱空韵上陈宰

民沐仁风状小儿，陶陶远罪日何如。

圜扉草色春长茂，公舍棠阴昼缓移。

谁复鼠牙纷击剥，类将鸡黍乐追随。

涂歌里咏喧传处，尽是吾侯德政碑。

陈淳

陈淳　忆李友叔皓三首

君居郭之东，我馆亦东郭。

君已素我心，我未一君目。

时初丙辰秋，一见洞轩腹。

君即就我眠，我亦共君读。

历代故史编，皇家新典牍。

我猎未暇精，君记抑何博。

寒灯窗竅红，明月庭阴绿。

君举口不休，我听膝屡促。

忆从半载余，丽泽情方熟。

胡为一别后，终天诀遽作。

陈淳

陈淳　忆李友叔皓三首

君资盖清湛，君气亦温暇。

厌渠市利嚣，向我访清洒。

卑渠世学陋，就我咨纯雅。

肺肠无胶辮，襟怀悉倾写。

谈义信即笃，不以吾言野。

箴过听益敬，不以吾为讶。

授之关洛编，昼夜阅不舍。

窃喜得良朋，可与结仁社。

同驱入德车，共策适善马。

胡此会乖违，使我闻陋寡。

陈淳

陈淳　忆李友叔皓三首

初见即我赠，东京博雅堂。

再见复我和，北窗小梅章。

此物今只存，而人乃云亡。

有时牵龙尾，浓磨发精光。

恍惚金漆交，相与游翰场。

间或展骚轴，熟玩题芬芳。

嶙峋骨鲠语，犹能动刚肠。

触物即君感，感物复君伤。

藏之不敢轻，於以无君忘。

嗟嗟岂无朋，知心鲜其当。

陈淳

陈淳　咏陈世良天开图画之阁

九仙来来到筠谷，谁向云端缔高阁。

背倚金山作后屏，左右龙虎交蟠伏。

前头诸峰列碧霄，献奇贡异相联络。

文笔时时气蔚葱，香腾旦旦烟醲郁。

瀑布西奔扈卫雄，席帽东出朝宗肃。

王栏管住不断势，铜鼎蓄就无穷禄。

石潭通贯洗马陂，一派寒流腰带束。

雨暘舒惨变万状，青黄紫绿呈千簇。

十里风光尽入怀，四时春色常在目。

好是天开一图画，丹青巨擘难描摸。

阁中仙翁有佳趣，襟抱磊磊还落落。

饱餐苍秀炯诗囊，静挹青华洗愁斛。

日暄昼永酒三樽，月明夜清琴一曲。

兴来草木欣荣意，意到鸢鱼目飞跃。

此外应无人境喧，於中觉有天真乐。

试问仙翁为阿谁，世良其字陈其族。

陈淳

陈淳　用敖教所赠诗韵送行

舑萩先生仙籍豪，固非尘中浪骼骨。

挺特不随时世妆，那学儿女夸首髴。

朼来龙江主文盟，鑪锤广大无弃物。

裁狂雕朽谁弗容，游刃三年不少{屈刂}。

野人掩关北溪曲，於道未能探丝忽。

甘谢驰驱抱孤拙，反获优容免呵咄。

纡轸衡茅过招邀，寘之学海沧海潏。

道德渊源漫斟酌，理义刍豢饱齧齕。

由堂赐室纵步蹑，渊鳞骞翼恣手捽。

金篦刮瘼丹起废，万斛尘胸为一拂。

要令龊龊鑛璞姿，无或晶光向埋没。

云何聚散不可常，征车已驾城东月。

当今中原若角崩，曦娥薄蚀耀计孛。

庙堂侧席急选用，英才讵复偏方屈。

便起鸮林簉鵷行，感时怒竖冲冠发。

整顿乾纲靖坤维，扶掖炎精夐熛炊。

拯危直鼓济商楫，逢邪须奋击泚笏。

挽回一气转洪钧，平地春雷百蛰出。

雍容细旃讲唐虞，正韘垂绅其弁突。

抑均斯道觉斯民，何但诸王私荫樾。

陈淳

陈淳　用明师叔韵赠画工张子英

虽凭缣素状仪容，的自毫心蕴妙锋。

个个本来天所赋，随人变化有奇工。

陈淳

陈淳　游雷峰塔处晦上人求诗

摆脱人间名利韁，湖山深处事韬藏。

要知晦里真消息，养取灵台一点光。

陈淳

陈淳　寓严陵学和邓学录相留之韵

道为贤侯讲泮宫，渊源程子及周翁。

路开正脉同归极，川障狂澜浪驾空。

珍重前廊浑气合，督提后进要心通。

圣门相与从容入，矩步规行不用匆。

陈淳

陈淳　遭族人横逆

颜子有犯不之校，胸怀洒落冰雪融。

孟轲横逆必自反，律己程度严秋霜。

君子於物本无闷，小人胡尔好有攻。

矧今薄俗抑又甚，绝无礼义争豪强。

大伦大法毁瓦砾，小计小数横干将。

背面反覆盖常态，是非毁誉无定章。

朝为懿亲暮仇虏，外结同好中豺狼。

奉之屈膝转摇尾，挤之下石仍挥枪。

喜跻跖躥夷齐上，怒黜皋益共鲧傍。

要之总总皆吾外，於我内者庸何伤。

达人大观等毫毛，不为欣戚留心胸。

刚应以柔逆以顺，讁应以静暴以恭。

红炉点雪不少凝，曲直胜负何所量。

况乎他石可攻玉，火经百炼金始刚。

坚吾志节熟吾仁，理义之益端无穷。

陈淳

陈淳　赠刘伯翔相师

孔孟不说相，於人洞肺肝。

由也行行如，不得其死然。

括也未闻道，其躯难以全。

赐亿亦屡中，执玉俯仰间。

经礼视平衡，下忧倾则奸。

兹皆以理决，初匪由术传。

刘君以相名，表里须相关。

备道最上格，温恭厉而安。

晬面盎於背，德人盛容颜。

论心勿徇形，心广体自胖。

敬吉怠则灭，炳炳真如丹。

此诀若未喻，所阅非神观。

陈淳

陈淳　赵守礼延入学陈伯跃有诗咏其事因和以复之

赵学规模本自宏，师传敢背此心盟。

追思严训昭如在，立誓终身笃所行。

每患无成辜宿志，那知自鬻钓浮名。

贤侯爱友交提奖，重我惭惶未见荣。

陈淳

陈淳　祝杖投钱唐江

尔自黄源岭，相从到上都。

扶持千险阻，策掖万崎岖。

凤沼波应暖，龙门路不迂。

便须齐变化，霈泽济寰区。

陈淳

陈淳　子方宗弟侧弄之璋

珍祥充塞故旁流，底信先传庆有由。

莫讶鸡胞宁吐凤，须知虎气已吞牛。

古来孽士皆荣达，此日宗支自颖尤。

蛰蛰绳绳从未艾，会看贵种出公侯。

陈淳

陈淳　紫溪过日

日露雪头红玉盘，氤氲和气霭人寰。

回眸万素无从觅，依旧千山列翠鬟。

陈淳

陈淳　自讼

气一志以动，志动气益狂。

辗转互攻击，其端何有穷。

哲人动知几，清明常在躬。

私欲绝微萌，天真湛流通。

表里皎如日，一隙无暧曚。

陈淳祖

陈淳祖　过郑司业旧居

司业閒居处，门前烟树低。

见山怀旧隐，抚壁试新题。

燕语花初落，蜂衙日自西。

一年春事毕，又见子规啼。

陈淳祖

陈淳祖　海门

微光动海门，色界一层新。

玄雾横金阙，丹英吐玉津。

长疑浴日处，上有饮霞人。

顷刻晨烟合，纷纷乱野尘。

陈淳祖

陈淳祖　看云

南山云欲归，北山云欲出。

北山已成雨，南山还有日。

天风忽吹举，南北山如一。

白云本无心，不知果何术。

出者未云得，归者未云失。

茫茫古复今，世事却可说。

陈淳祖

陈淳祖　劝农二首奉呈同官诸丈

劝农事云毕，晴日足登山。

山高翠微上，坐见人境閒。

天目有修眉，洞庭无狂澜。

田畴井画见，布谷行相关。

村村自花柳，流水春风颜。

周行抚泉石，碧匣开潺湲。

尚想读书声，犹在松树间。

此事已难会，沂水何时还。

郎吟苏仙语，明月下前湾。

陈淳祖

陈淳祖　劝农二首奉呈同官诸丈

乃一秋一冬，愁听鸿飞鸣。

及兹问春半，土暖已足耕。

殷勤劝欠老，尊酒若为情。

我有一瓣香，为尔祈西成。

晴光动川原，桑麦日敷荣。

天公幸见听，一饱须可营。

几见陇亩事，得此白发生。

田父饮我酒，归与儿孙评。

孝弟力田者，家道终和平。

陈淳祖

陈淳祖　征妇吟

虏退沙场洗战斑，谁家不上望夫山。

江边迤逦春无赖，杨柳枝垂人不还。

陈淳祖

陈淳祖　重过惠泉

何事笑痴儿，看山秋正宜。

三年三到寺，一度一题诗。

蜗篆避书壁，松钗落砚池。

夜寒砧杵动，归思鬓先和。

陈从古

陈从古　句

礼部又开南省傍，卖花羞听叫文官。

陈从古

陈从古　句

多情今夜月，送我到衡州。

陈从古

陈从古　句

半夜打篷风雨恶，平明已失系船痕。

陈从古

陈从古　绍兴辛巳秋过浯溪诵简斋诗因用其韵

浯溪一股寒流碧，耸起双峰如削壁。

两公文墨照溪津，到今草木增颜色。

想当忠愤欲吐时，尽把江山供笔力。

我来吊古不胜情，岂但登临爱泉石。

渔阳旧事忍再论，仅赖令公安反侧。

书生百感夜不眠，起读新诗转凄恻。

陈从古

陈从古　重过浯溪

小憩{广吾}亭上，悠然倚一枝。

云埋漫郎宅，水落鲁公碑。

兴废悲前古，登临记昔时。

重来头已白，忍看旧题诗。

陈从易

陈从易　题北海

闻道荆王废池馆，化为徐湛好亭台。

江山形胜周遭见，花木芬芳次第开。

陈从易

陈从易　题华林书院

世居江表卧烟霞，致政官资美莫加。

圣代旌门崇孝义，御书堆阁绝生涯。

衣冠济济皆稽古，儿侄熙熙尽克家。

我忝转输巡按暇，因留诗句记荣华。

陈从易

陈从易　小孤山

山称孤独字，庙塑女郎形。

过客虽知误，行人但乞灵。

陈存

陈存　丹阳作

暂入新丰市，犹闻旧酒香。

抱琴沽一醉，尽日卧垂杨。

陈存

陈存　和太师平章魏国贾公遗潜侍郎之作

先腊催开万玉林，人心悦处即天心。

山河洞彻重瞳远，宫阙高寒一柱任。

瑞应崆峒知有日，尘清洄曲在斯今。

神功变化无留迹，便放阳春卷积阴。

陈存

陈存　句

云连京国深。

陈存

陈存　挽赵浪淳三首

日惨天无色，城危岁迫除。

孤忠元自许，一死不知余。

束衽全遗体，呼儿受诀书。

登陴才信宿，肠断正愁予。

陈存

陈存　挽赵浪淳三首

忠定扶神鼎，安邦不顾身。

曾孙能致命，属籍岂无人。

归骨番江上，招魂霅水滨。

死生均此念，老病泣遗民。

陈存

陈存　挽赵浪淳三首

慷慨君酬国，奔逃我丧家。

陆沈同一壑，渊涉眇无涯。

祈死惟嫌晚，余生只自嗟。

蒿莱连雉堞，落日噪栖鸦。

陈达翁

陈达翁　送叠山先生北行

孤忠不忘绣衣时，跳足徉狂老乱离。

鹦鹉不能逃圈网，麒麟宁肯受鞭羁。

半生苦被名相误，万里甘将死自期。

今日如公能有几，此身无愧作男儿。

陈大方

陈大方　唐隐士袁宣墓

茅山东北燕山前，翁仲遗墟几百年。

时有吴人来问隐，不知唐树已啼鹃。

山童解指看碑路，野衲分耕祭墓田。

厚夜肯教黄壤晓，悲风偏动夕阳天。

陈大方

陈大方　万寿观

石林和月俯清流，一点红尘不许留。

青鸟岂传金母信，彩鸾应返玉皇楼。

苔铺翠点仙桥滑，松积香梢径路幽。

午夜鹤松顶天露，道人睡觉满天秋。

陈大方

陈大方　万寿观

玉佩丁东下界闻，天风吹动碧霞裙。

刘郎跨鹤游三岛，王子吹笙到五云。

洞府夜光传玉印，石坛月色礼茅君。

若逢天上吴仙子，应问丹砂成几分。

陈大雅

陈大雅　绝笔

胡柳陂中过，令人念战功。

兵交千骑没。血染一川红。

朱氏皆豚犬，唐家尽虎龙。

壮图成慷慨，掷剑向西风。

陈大用

陈大用　无题

闲拈红叶欲题诗，待得诗成又赖题。

心事不随流水去，月明人在赤桥西。

陈大震

陈大震　句

海滨推老大，粹行比珩璜。

陈大震

陈大震　西湖

有湖光处有山多，独此平坡玉一窝。

天下比来几西子，水中曾见百东坡。

不随巨浸熏为瘴，肯为飞廉鼓作波。

莫作无根潢潦看，两支流出万囷禾。

陈得时

陈得时　露坐

露坐当中夜，谁家梦正迷。

行人在边戍，孤月到深闺。

天迥斗横北，海寒风自西。

庭前有高树，分借老乌栖。

陈得时

陈得时　晓思

南楼卷书坐，极目动清□。

野色春千里，晴光晓万家。

人耕烟外草，鸟啄树头花。

记得夜来梦，清天飞日华。

陈德明

陈德明　吴下同年会诗

旧交牢落寸心违，门掩苍苔省见稀。

幸遇星郎分刺举，忝联桂籍得归依。

公方阔步鸣先路，我独冥行怨落晖。

遥想登台高会处，应怜乌鹊正南飞。

陈德翁

陈德翁　大涤洞天留题

天柱峰头叠紫烟，遥看万玉耸相连。

云深九锁疑无路，翠豁一区我有天。

灵气袭人嘘石润，嗔雷飞雨响山泉。

倏然不类人间世，今日自惊平地仙。

陈德翔

陈德翔　和邻僧韵

七八年来住水心，鼓邻萧寺共僧吟。

古池暗有泉相接，春地从教笋自侵。

兴到浓时因坐久，交於淡处见情真。

极怜对立河梁暮，海月初生日正沉。

陈德翔

陈德翔　漳浦偶成

秋日已过半，林无一叶飞。

晓岚须阖户，夜冷旋添衣。

阴壑桄榔瘦，阳坡荜拨肥。

每传邻壤警，行客往来稀。

陈棣

陈棣　艾以诸公雌黄其诗意殊不平戏用前韵

载味君诗字字新，方知后实称先声。

文章素号五经笥，姓字行添千佛名。

赵璧有瑕虚指示，随珠无价妄讥评。

官閒聊戯管城颍，小草银钩乱伯英。

陈棣

陈棣　白菊

千芳百卉正凋零，喜见东篱粲玉英。

粉面真能延月姊，檀心端不羡梅兄。

骚经岂为黄花作，丹鼎应须素液成。

勿讶开迟后佳节，白衣犹足向渊明。

陈棣

陈棣　别墅芍药盛开沈公辟有诗见嘲次韵代柬

谁为东君得意忙，尚留红药殿群芳。

脸霞得酒生朝晕，衣翠笼纱弄晚妆。

剩馥倚风来蝶翅，残膏和露到蜂房。

惜花极力搜佳句，瘦损东阳笑沈郎。

陈棣

陈棣　别墅芍药盛开沈公辟有诗见嘲次韵代柬

翰林忆昔咏孤芳，自合移根向玉堂。

贵客亲陪天女手，侍臣应带御炉香。

花前未许退之醉，江上空嗟子美狂。

一夜殷红飘落尽，不堪寂寞对霞觞。

陈棣

陈棣　廛隐堂为杨元会赋

大隐何曾去市廛，人间真有遁神仙。

身閒已觉尘难染，心远由来地自偏。

何事游方期汗漫，不妨酌月问婵娟。

胸中丘壑可窥处，墨戏纵横出渭川。

陈棣

陈棣　陈公藻觅箂仍许作包子

玉版禅师来应供，锦绷稚子敢分珍。

并包更藉桄榔屑，风味悬知定可人。

陈棣

陈棣　陈镇江生辰

协气盘空兆吉祥，挺生英杰辅明昌。

依乘圣际风云久，游戏人间日月长。

落落词华天黼黻，堂堂仪榘国辉光。

烟桡破浪来何事，敬为宗盟一瓣香。

陈棣

陈棣　陈镇江生辰

力致功名上要途，忠嘉屡奉玉音俞。

持荷久侍甘泉橐，剖竹仍分刺史符。

抚字雅间閒燕寝，经纶先已定规模。

久虚左辖宁无谓，天子畴庸正用儒。

陈棣

陈棣　陈镇江生辰

着物薰然一气和，温温眉宇得春多。

腰黄眼赤浑閒事，柳绿花红奈乐何。

旧事几经铜狄话，佳词惯听雪儿歌。

一杯何以为公寿，愿借长江万里波。

陈棣

陈棣　晨起趋府

五鼓未停挝，喧呼趋早衙。

霜风晨正急，望月晓初斜。

舆竹依青盖，灯笼闪绛纱。

三年蝴蝶梦，笑杀野人家。

陈棣

陈棣　春来

春来底物最先知，冻蝶痴蜂便欲飞。

好雨应时生地脉，迅雷剖蛰震天威。

光风艳艳翔空阔，和气駸駸发细微。

解道苍苔红药句，令人却忆谢玄晖。

陈棣

陈棣　春日偶成三首

东君驰驿骑，万里一宵通。

柳眼凝晴碧，桃腮泣露红。

丙鳞安浅濑，乙羽怯柔风。

莫向高城望，愁生阿堵中。

陈棣

陈棣　春日偶成三首

雨后春逾丽，平堤涨绿波。

侵人花气酿，刺眼麦芒多。

舴艋閒蓑笠，秋千醉绮罗。

光阴难把玩，秀句与消磨。

陈棣

陈棣　春日偶成三首

陋巷逢春日，生涯亦足夸。

堆钱聚榆荚，积絮扑杨花。

旌旆千行行，笙歌两部蛙。

凭谁为商榷，何似五侯家。

陈棣

陈棣　春日杂兴五首

春色遽如许，春愁一望赊。

帘低宜著燕。柳暗欲藏鸦。

鸠妇催疏雨，蜂臣趁落花。

只愁清景促，无计驻曦车。

陈棣

陈棣　春日杂兴五首

地僻近烟萝，门无车马过。

林深宜雨急，野旷觉春多。

草软游人醉，莺娇姹女歌。

颠狂江上兴，可奈少陵何。

陈棣

陈棣　春日杂兴五首

桃李漫芬芳，终然委路旁。

踏青心欲醉，举白兴何长。

梦觉池塘绿，诗成草木香。

懒追时俗好，独立倚苍茫。

陈棣

陈棣　春日杂兴五首

鸭绿前溪涨，鹅黄远柳垂。

微波卷罗带，细叶展颦眉。

爱酒常歌颂，伤春更赋诗。

东君无限思，全在野桃枝。

陈棣

陈棣　春日杂兴五首

料峭寒犹薄，阴云带晚烟。

雨催惊蛰候，风作勒花开。

日永消香篆，愁浓逼酒船。

为君借余景，收拾赋新篇。

陈棣

陈棣　春雨

春雨止复作，无聊终日閒。

殷红悲着地，浅绿暗归山。

云幕久蒙润，风扉每日关。

愁端与诗思，容易减朱颜。

陈棣

陈棣　次韵

莫讶经旬笑语乾，谁令插手斗筲间。

长篇险语怀东野，俗状尘客愧北山。

车马无堪泥淖滑，蛟龙不放水云閒。

翻思九夏无涓滴，天意何如向日悭。

陈棣

陈棣　次韵艾慎机县庠蕉花

蕉心擢秀占文庭，润沃偏宜雨露声。

已向杏坛新表瑞，莫嫌花谱旧无名。

决科此日先幽谶，记异他年见史评。

况有能诗贤令尹，直将美事付群英。

陈棣

陈棣　次韵陈公藻局中即事时推排物力不得往来

料峭轻寒春寂寥，雨余庭竹静萧萧。

一池芳草翠欲合，数点残梅雪未消。

寸步思君成瘦悴，片文怡我足欢谣。

相过政恐还惊座，恶客从来不待招。

陈棣

陈棣　次韵陈季陵记梦

夜閒得安寝，方期万事休。

那知清梦中。蚁穴有胜游。

朝把南柯麾，暮猎龟山头。

停杯犹未举，俯仰二十秋。

等为幻缘缚，名实或相浮。

邯郸囊中枕，径渡竹叶舟。

俄顷失所历，变灭随东流。

游仙岂神交，因想理或不。

至人本无梦，偶然非谬悠。

乃知一念熟，寤寐歨何求。

子建赋感甄，空贻方策羞。

何当破诸妄，自足销沉忧。

政使对痴人，言之亦寡尤。

陈棣

陈棣　次韵陈季陵觅酒二首

西风曾未入梧楸，已有骚人怨凛秋。

草赋未为伧父语，破愁宜召曲生谋。

君方负笈金陵去，我欲乘桴沧海浮。

后夜月明应好在，一樽能为辍行不。

陈棣

陈棣　次韵陈季陵觅酒二首

山远谁怜眉黛愁，水明遥忆眼波入。

久抛大白犹閒事，却对短檠真拙谋。

楚佩纫香尘未暗，巫云赋梦语多浮。

扊扅政恐闺人怨，曾效当年拥髻不。

陈棣

陈棣　次韵陈季陵元夕

山城灯火欲黄昏，湿雨疏梅暗小园。

回首武林行乐地，太平风物似开元。

陈棣

陈棣　次韵陈季陵元夕

归休无赖曲眠肱，扫尽繁华只一灯。

冷淡生涯吾旧物，前身疑是小乘僧。

陈棣

陈棣　次韵陈季陵元夕

顾我每为惊座客，如君真是谪仙人。

相逢不作寻常语，一笑同酬惨澹春。

陈棣

陈棣　次韵陈季陵主簿秋雨

一雨庭芜便许凉，扫除旱魃化骄阳。

微添远水罗襟润，已觉疏苗玉粒香。

乐岁可期宽吏责，谫才无取为诗忙。

萧萧枕簟编宜睡，梦入华胥正渺茫。

陈棣

陈棣　次韵葛教授新辟柏桐轩

柏桐有正性，梁琴岂其天。

丹雘自煇燿，弦徽漫锵然。

深惭社旁栎，政尔终天年。

复愧南城槁，犹知过飞仙。

庙前今安在，爨下亦浪传。

何当生学宫。广文遗新篇。

色映醉吟杜，阴休眠昼边。

端如两高弟，俨立听诵弦。

又如双青衣，对舞风露前。

方依植坛杏，不羡干云榝。

日哦二木间，妙意遗言诠。

霜枝半摧剥，月影相回旋。

后雕岁寒见，始华春意全。

比德君无愧，五柳徒自贤。

陈棣

陈棣　次韵几道玉泉小集时公藻以病仆以沿檄不与

激水聊充一笑嬉，扁舟西子想当时。

应怜波底无双鲤，直恐樽前有鹢斯。

笑我独将愁酝酿，闻君长苦酒禁持。

山中异日寻遗事，徒见吾家伯仲诗。

陈棣

陈棣　次韵李元老柬王令周簿喜雨

阿香破旱用功深，更遣新凉入素襟。

曝日已通贤令意，望霓聊慰野人心。

水添浅濑征帆稳，云掩残阳古树阴。

洗眼看君调燮手，一同先已荷商霖。

陈棣

陈棣　次韵李元老柬王令周簿喜雨

山色云容泼墨深，随车甘澍湿衣襟。

神龙应祷方施力，虐魃为殃漫有心。

洗出簀簹无滞暑，养成{禾罢}稏有余阴。

他年德政君须记，能遣骄阳化作霖。

陈棣

陈棣　次韵刘伯瑞觅酒

贫病相仍坐拙方，敢将斗酒博西凉。

自怜里巷栖迟久，倍觉樽罍气味长。

玉斚交飞君有约，红裙共醉我何尝。

一樽聊慰相如渴，要听歌声过女墙。

陈棣

陈棣　次韵刘敷言新雁

倦飞聊复下江湖，此去衡阳万里余。

阵合鱼丽司马法，字排草圣右军书。

随阳度塞身良苦，避缴衔芦计已疏。

一抹参差无乱序，似闻衙鼓列群胥。

陈棣

陈棣　次韵鲁尧卿病起

河阳桃李未成阴，已觉栽培用意深。

病起暂同中酒味，诗来还有惜花心。

养全浩气虹千丈，瘦减清标玉一寻。

春待吾侪共行乐，莫言无暇倦登临。

陈棣

陈棣　次韵鲁尧卿病起

一区聊寄古墙阴，灯火萧条语夜深。

强对简编聊适意，欲参佛祖问安心。

青衫有约还轻别，白发无期苦见寻。

咫尺佳时修禊事，兰亭老笔为君临。

陈棣

陈棣　次韵马仲元推官贺五马喜雨

甘澍随车未足贤，商霖小试涨晴川。

溶溶旧绿低蝉柳，聒聒新流响露田。

刈熟腰镰争满载，叩门乞粟不论钱。

老农岂但歌襦裦，尽道今年胜去年。

陈棣

陈棣　次韵梅花四首

得得寻梅已觉迟，凭栏空赋惜花诗。

流传远信人千里，漏泄春工雪一枝。

照水丰容妃子浴，傍山瘦影伯夷饥。

最怜清绝牵情处，月落参横画角悲。

陈棣

陈棣　次韵梅花四首

冻合千林暖未回，一枝先见腊前梅。

寒溪淡月凭谁赏，冷蕊疏香不自谋。

赖有此君为伴侣，略无凡卉作舆台。

欹危百折尖头路，应为多情得得来。

陈棣

陈棣　次韵梅花四首

镂玉凝酥若未匀，南枝仿佛露天真。

横陈月下无双影，占断人间第一春。

屈子浪吟兰畹佩，韩公羞卜杏花雘。

广平见谓心如铁，翻学高唐草赋人。







卷23

陈棣

陈棣　次韵梅花四首

爱花长苦恼天君，政恐因花赋洛神。

江上风霜方破腊，岭头水雪已回春。

帮人远信来千里，浪蕊凡香隔一尘。

天与孤高超世俗，肯将剩馥乞蜂臣。

陈棣

陈棣　次韵苏伯言题所居鉴止轩

小轩劣容膝，讵敢邀君诗。

君诗亟借重，物趣俱新奇。

檐前列苍翠，槛外潴涟漪。

凭栏作痴兀，欲静忘五綦。

湛然俯明镜，水定心不驰。

微风忽披拂，巾袂俄变移。

缅思东坡公，昔与颍水嬉。

此乐五十年，人间真未知。

陈棣

陈棣　次韵苏守金橘

孤根移植自秋山，长养潜私刺史天。

青女染成金色浅，冯夷剖出蚌胎圆。

惭非甘吉曾同传，耻与杨卢议并肩。

况有词章传乐府，佳名从此入新编。

陈棣

陈棣　次韵陶几道观洪积仁诗编

令尹韬潜藏六龟，逸韵长忧儿辈知。

剡藤敲水琢玉板，月兔脱颍供毛锥。

冥搜岂但梦春草，招隐昔尝吟桂枝。

江山骏奔来笔下，疑有神助非人为。

公余退客醉经史，底用红裙捧玉卮。

凌云未读相如赋，解颐共听匡衡诗。

讵容陶令赋归去，且效谪仙歌别离。

手题六纸勿轻示，把玩自足娱安期。

千篇政恐雷电取，数仞不许门人阯。

何当筑坛拜诗将，一看横槊英雄姿。

陈棣

陈棣　次韵陶几道喜雨

环佩来从十二峰，飞廉清道驾丰隆。

已占月魄离星次，欲采民谣咏雨蒙。

陈棣

健笔输君三峡峻，新凉许我一樽同。

豚蹄斗酒无多诮，神报邦人亦已丰。

陈棣

陈棣　次韵王有之主簿

春归满目尽桑麻，岸柳敷阴荻有芽。

急景岂容留石火，余香可处认空花。

曲眉持酒真成梦，纖手分茶亦浪夸。

欲醉流霞烹瑞雪，直须同谒五侯家。

陈棣

陈棣　次韵王有之主簿

蓬生敢望直如麻，才思真同焦谷芽。

拥被苦吟声踯躅，盈编细札眼空花。

羡君得意方豪纵，顾我无知绝诞夸。

输与能诗王主簿，惊人句法自名家。

陈棣

陈棣　次韵喜雨

雨气侵人襟袖凉，诗愁恼起沈东阳。

诘朝秧马催田畯，昨夜雷车动阿香。

鸠妇岂知忧旱去，商羊聊亦为时忙。

芙蓉秋水须佳句，妙意宜搜到渺茫。

陈棣

陈棣　次韵喜雨兼简彝老

此身阅世一浮沤，无地安巢拙胜鸠。

击节闻君歌喜雨，裹粮知我迫填沟。

凉宵自足庄生梦，丰岁仍宽子美忧。

遥想高人禅寂处，娟娟窗竹不胜幽。

陈棣

陈棣　次韵徐庭珍春日杂言十首

溪风袅袅素涛翻，兀坐书帷怯悄寒。

老去见春如梦寐，此心底用倩人安。

陈棣

陈棣　次韵徐庭珍春日杂言十首

身如不系一虚舟，入眼江山总旧游。

视昔视今俱勿论，且凭从事到青州。

陈棣

陈棣　次韵徐庭珍春日杂言十首

燕雀经营竞短檐，未容蝶梦到花前。

吾生几阅春荣谢，自叹如蚕已再眠。

陈棣

陈棣　次韵徐庭珍春日杂言十首

扰扰胶胶且罢休，会栽奴橘满汀洲。

但教方寸无余事，不必林泉学枕流。

陈棣

陈棣　次韵徐庭珍春日杂言十首

轻阴酝酿勒花天，节物撩人接禁烟。

沂上未成曾点服，杖头聊挂阮生钱。

陈棣

陈棣　次韵徐庭珍春日杂言十首

沉酣蠹简不知春，庭设雀罗谁扣门。

拄颊看山无限意，阴晴变态异朝昏。

陈棣

陈棣　次韵徐庭珍春日杂言十首

卉木争供众妙薰，春工试手为裁成。

纷纷落蕊莺边雨，寂寂游丝燕外晴。

陈棣

陈棣　次韵徐庭珍春日杂言十首

幽花野蔓竟谁栽，傍水盈盈一笑开。

几许远携吟笔去，未应空掉酒船回。

陈棣

陈棣　次韵徐庭珍春日杂言十首

冶叶倡条过女墙，依然还作故园香。

雄蜂雌蝶无聊赖，尽日颠狂有底忙。

陈棣

陈棣　次韵徐庭珍春日杂言十首

小儿造化本无心，孰为芳时作主人。

唯有丹青留得住，好令昌辈写花真。

陈棣

陈棣　次韵叶梦符端午

吾邦重午节，兴目皆可寓。

游人肆喧阗，画舫纷排布。

溯风伐鼍鼓，击楫观竞渡。

骄豪务相夸，水陆争治具。

醉忧瓶之罄，欢迫日云暮。

朋从喜盍簪，谑浪时一遇。

朼来廷尉府，官冷知谁顾。

吻燥无复濡，腹枵何时饫。

堂堂匡鼎来，解后肯同趣。

携家忽过我，市饮容旋酤。

遥知分已投，更喜首暂聚。

惭非浴沂人，鄙志蒙推与。

怜我孤危资，极力为调护。

高谈惊四筵，坐使儿女怖。

便当追彦国，未肯多文度。

长篇粲珠玉，绮语斥霞鹜。

人生类飘蓬，会合宁有数。

交情看白头，何必论新故。

陈棣

陈棣　次韵叶秀实县治环翠亭

亭高望远破天悭，万叠晴岚俯仰间。

着屐好追灵运逸，垂帘尤爱恺之閒。

诗豪会见挥银笔，酒圣端能倒玉山。

杖履欲归聊徒倚，栖鸦寒带暝烟还。

陈棣

陈棣　次韵叶秀实县治环翠亭

合缀严宸玉箂班，尚劳小试簿书间。

溟鲲未击三千里，天骥终归十二闲。

望气行看求利剑，知音当已识高山。

逼人富贵君宁免，未许山阴兴尽还。

陈棣

陈棣　次韵叶秀实县治环翠亭

畏途踪迹几间关，浩气空存天地间。

沈湎恨无千日醉，浪游赢得半生閒。

观书尚喜眼如月，搜句谁怜肩耸山。

三径晓来添逸兴，柳梢桃色报春还。

陈棣

陈棣　次韵章尧文梅花

先生读书常闭户，卒岁优游娱艺圃。

风雷笔舌待时摅，锦绣肝肠终日吐。

鸣驺未验北山文稿，绛帐且为东道主。

忽作寻梅得得来，南枝未落北枝开。

攀条弄英不能去，只愁白日空西颓。

临池照影都无伴，偶挂幽昏不用媒。

主人生来几传癖，道耕德猎无遗力。

形模奇古每起予，议论纵横时夺席。

但喜书横孔圣编，那知梅怨桓伊笛。

正值清霜烂漫晴，宾从满目皆豪英。

未开东阁缘何事，要见诗鸣诉不平。

明日定拼花下醉，想公不负白鸥盟。

陈棣

陈棣　次韵郑舜举题簿厅交翠轩

人生一沤浮，何适非暂寄。

会须脱尘劳，谈文不谈利。

开轩得此君，意惬投宿嗜。

未堪食凤凰，已足巢翡翠。

惜哉小窗栊，此地久何閟。

想当未辟初，宁免簿书累。

高人一披拂，便有无穷意。

纷纷市廛子，冠盖乱如沸。

倘令见清标，魄褫复丧气。

客如王子猷，不速端可致。

嗟予饱忧患，久矣无佳思。

旧学已榛芜，闻一岂知二。

市肆罗无目，聊为将军地。

斗酒诗百篇，是乃公能事。

陈棣

陈棣　代上时相生辰

国论盈庭正尚同，唯公英略与天通。

一丝不断千钧重，九鼎重安万世功。

独见夐超流俗外，先机端在笑谈中。

际高极厚知难报，愿辅熙朝到不穷。

陈棣

陈棣　代上时相生辰

中兴事业耀无前，明圣相逢运半千。

尽纳有生归礼乐，全提鸿化入陶甄。

八风自转成天籁，五纬更调祚有年。

体物形容劳颂笔，浪云无象岂其然。

陈棣

陈棣　代上时相生辰

春光先向陇梅归，正值崧神降岳时。

孕秀直疑天地相，输忠唯许冕旒知。

八珍锡燕宫厨送，百两传宣使驿驰。

盛事逖闻千载后，鲁公彩服效儿嬉。

陈棣

陈棣　代上时相生辰

武定文明过十秋，光芒无复见旄头。

身更万变心方壮，位极千官宠更优。

贺厦阻趋丞相合，分符假守子陵州。

长生不老何须祝，元是丹台第一流。

陈棣

陈棣　钓濑渔樵行送严守苏伯业赴阙

渔樵生长子陵州，偶为城市逍遥游。

相逢欲话平生事，以手加额频点头。

自言家世居村落，颇厌吾邦风土恶。

大饥小歉偶一遭，弃掷锄耰弄刀槊。

二十年前事可惊，锦襦绣帽争乘城。

太平日久人忘战，衣冠荆棘戈鋋腥。

去年米贵无余粟，往往惊顾如麋鹿。

大开陈廪贷兼并，却笑雘邦才食粥。

只今丰盈天报施，余粮栖亩麦两岐。

牛羊日落草莱处，场圃秋深{禾罢}稏时。

父老歌谣童稚笑，欢声万口如同调。

向来游手今良农，今日膏腴昔荒峤。

渔樵无事官无逋，民不识吏亡追呼。

田间第见随轩鹿，道上兼无攫肉乌。

问云何术能臻此，尽道我公才德美。

文采风流求古人，循良事业空前史。

公今去我归朝天，攀辕截镫何当前。

愿公早佩紫荷橐，顾我拟续甘棠篇。

欲碑遗爱传千古，政声未暇从头数。

大书特书不一书，请载渔樵当日语。

陈棣

陈棣　叠韵春日杂兴五首

南陌游人少，东城去路赊。

寻芳閒趁蝶，失喜漫占鸦。

着物春犹浅，薰人气自华。

夜来风雨急，惊动阿香车。

陈棣

陈棣　叠韵春日杂兴五首

幽怀聊自适，疏性懒相过。

尘事偏宜少，诗篇不厌多。

三人花下酒，一曲醉时歌。

此外非吾事，陶陶奈乐何。

陈棣

陈棣　叠韵春日杂兴五首

遣兴文楸内，微吟锦瑟旁。

泉声谷口静，月色竹阴长。

酒入肌肤晕，茶余齿颊香。

望穷却回首，此意造微茫。

陈棣

陈棣　叠韵春日杂兴五首

经春衣带剩，过午食箪垂。

嫩绿方迷眼，轻黄未上眉。

世情无足语，节物总堪诗。

未展抟风翼，鹪鹩且一枝。

陈棣

陈棣　叠韵春日杂兴五首

疏钟余逸响，野烧矗孤烟。

轻暖花边日，微寒雨后天。

才能拆袜线，诗思上滩船。

却忆峨嵋老，杯停已百篇。

陈棣

陈棣　读少陵诗

建安七子文，骚雅生赘疠。

除苛起膏肓，公为第一流。

满朝竞飞翔，惟公独淹留。

平生一严武，几成鞭虎头。

定知诗穷人，到骨未肯休。

执友自青云，蹭跳老沧洲。

破除世万家，曲生聊可谋。

危言竟何补，软语只自羞。

成此一段奇，政坐多牢愁。

收拾万丈光，千古射斗牛。

开卷想清标，凛如对霜秋。

闭户味膏馥，妄言希骅骝。

陈棣

陈棣　读豫章集成柏梁体

元佑升平超治古，诞布人文化寰宇。

道山翰苑郡仙处，一代文章继周鲁。

斯道盟寒谁是主，眉山二老文章虎。

眉山鉴裁高难与，网罗九万抟风羽。

晁张超然鸿鹄举，秦郎继作翘翘楚。

余子纷纷谩旁午，韩门籍湜何须数。

豫章诗律加严苦，洗空万古尘凡语。

后来鲜俪前无伍，真是江西第一祖。

锦绣陆离缠肺腑，宝唾珠玑终日吐。

兔颍烟煤骤如雨，混然天成绝斤斧。

骚经抑怨知何补，白雪阳春空媚妩。

囊括鲍谢包徐庾，下视谪仙平揖甫。

近时作者宗燕许，入社投名仰成矩。

残膏剩馥争探取，派别枝分已难御。

专党同门伐异户，陈言糟粕弃如土。

宗门不绝仅如缕，究竟畴能踵前武。

遗编璀璨琼瑶谱，八珍间列罗樽俎。

诵之琅琅中宫宫，心清何止头风愈。

古人纯全嗟莫睹，徒味道篇章想簪组。

铺张盛美夸才諝，自笑雷门持布鼓。

陈棣

陈棣　独觉

檐滴萧萧静，微凉午睡宜。

莺簧有余韵，蚁穴不多时。

篆尽回风灭，花阴晚日移。

觉来无一事，追梦续新诗。

陈棣

陈棣　端午洪积仁召客口占戏柬薛仲藏

佳节撩人愁欲卧，冲门都骑传呼过。

想簪榴艾泛菖蒲，应召邹枚杂郊贺。

歌声端不羡红儿，酒力真堪欺白堕。

自愧虽非赵倚楼，何当一效陈惊座。

陈棣

陈棣　芳园

勋业尊朝著，园池近日光。

雕栏红玉列，羽盖碧荷张。

草剃难滋蔓，花开宁久长。

当年金谷地，榛棘断人肠。

陈棣

陈棣　感怀二首

道义年来胜，幽居兴倍长。

望随愁共远，懒与事相妨。

斜月光生座，修梧影转廊。

是心无起灭，世态自炎凉。

陈棣

陈棣　感怀二首

已叹东隅失，桑榆浩莫收。

只知心绪懒，那觉鬓毛秋。

有酒堪藏拙，无门可避愁。

吾今知此意，万事付悠悠。

陈棣

陈棣　高师鲁以诗求鹤膝杖且有诗坛寻盟之语戏次其韵

莫将好语趁时名，宝唾联篇得我惊。

酬唱蜂腰徒自苦，弃捐鹤膝太无情。

故人何止十年别，上座曾同千里行。

散策寻幽江上路，何时归践白鸥盟。

陈棣

陈棣　高师鲁以诗求鹤膝杖且有诗坛寻盟之语戏次其韵

荣枯宠辱尽强名，老去无堪只自惊。

尤物端能乱人意，粗官安能有诗情。

暂凭竹杖聊相谑，敢对金樽略放行。

果向诗坛寻旧约，心如江水不须盟。

陈棣

陈棣　庚申日戏题

多情节物苦撩人，用事葩华巧鬭新。

老去唯愁添甲子，年来不独畏庚申。

陈棣

身閒淡淡心机静，梦好齤齤鼻息匀。

政使三彭肆簧舌，冰壶贮月本无尘。

陈棣

陈棣　古刹

古刹嚣尘外，浮图屋角西。

残缁犹赞仰，孳羽共依栖。

清影芜城远，孤棱落照低。

丹梯傥容蹑，极目饱双溪。

陈棣

陈棣　古游侠行

君不见长安侠少儿，臂鹰走狗争轻肥。

一朝遭渠国士知，笑视鼎镬如水澌。

翘关负重俱细事，拔山扛鼎焉能为。

横行匈奴十万骑，肯以秘计干阏于。

朝窃晋鄙符，暮解邯郸围。

军中不闻天子诏，向来灞上皆儿嬉。

我有黄石书，孺子漫多奇。

我有欧冶剑，荆卿何足挥。

运筹折冲衽席上，料敌决胜如蓍龟。

世遭右文叹数奇。纵有勇略将安施。

汉皇方受宣室厘，干戈不用包虎皮。

使我不得封万户，恨不生当高祖时。

陈棣

陈棣　观曹寿卿上舍诗轴题其后

君诗字字敌双南，直把骊珠取次探。

李杜盟寒谁共主，曹刘机浅不须参。

囊中句限缘多爱，天外心归计饱谙。

读罢长编知隽永，自然齿颊带余甘。

陈棣

陈棣　观曹寿卿上舍诗轴题其后

欲观骚雅继周南，虎子应须虎穴探。

策蹇冲寒将类贾，避堂舍盖愿同参。

书能泣鬼世谁信，诗解穷人我自谙。

但得低头拜东野，此心依约已先甘。

陈棣

陈棣　过冯公岭

整促篮舆破晓晴，岚光滴翠夹衣轻。

日窥青嶂坳中出，身在白云深处行。

陈棣

陈棣　寒食怀公藻几道

洒落陶彭泽，风流陈太丘。

别来添夕梦，归日负春游。

已改枯榆火，宁污寒具油。

不知行乐地，能话野人不。

陈棣

陈棣　还余朝纲杂编

胸中浑浑乏新奇，虚辱熊罴百万师。

较艺昔尝穷五技，还书今复堕三痴。

退飞颇愧一为甚，尽锐那知再愈衰。

自计抛书无复用，缄题重寄仲舒帏。

陈棣

陈棣　换处士乔公

姓氏说劂月旦推，典刑尚可一斑窥。

义高诺重人皆仰，券失金存自不欺。

富贵浮云曾唾去，死生幻泡独先知。

一经教子阴功远，印绶累累看异时。

陈棣

陈棣　回文二绝

春晚落花飞

草，月明惊鹊堕栖枝。

人归望濴　江天暮，梦断愁深夜漏迟。

陈棣

陈棣　回文二绝

衣沾暗泪香凝怨，锦织新诗远寄愁。

园减带销红玉瘦，粉慵妆浅翠蛾羞。

陈棣

陈棣　甲子岁除一夕梦与先子论诗有云未能免俗犹听谶无计为生只送穷此吾

惊风急雪不胜寒，苇索桃符岁事残。

里巷杯盘喧半夜，儿童灯火守更阑。

年催老色归须鬓，诗引穷愁入肺肝。

无复斑衣颂椒柏，只将泪血洒毫端。

陈棣

陈棣　甲子岁除一夕梦与先子论诗有云未能免俗犹听谶无计为生只送穷此吾

昔年浩气许谁攀，诗礼趋庭侍燕閒。

但喜新阳更旧律，岂知斑鬓改朱颜。

时桃短烬倾蕉叶，独拥寒烬炷博山。

不见诗翁送穷处，空留膏馥在人间。

陈棣

陈棣　静夜

静夜披黄卷，青藜照五行。

恨无知我鲍，空羡起予商。

学业心将棘，功名鬓欲霜。

此生应自断，无复问穹苍。

陈棣

陈棣　倦暑

试作西风想，烦襟郁嫩凉。

李沉寒玉碧，瓜泛浅金黄。

羽扉徒挥雪，纱厨不贮香。

白醪虽可漉，染指敢先尝。

陈棣

陈棣　客舍春晚

晼晚春归婺女城，轻阴浅绿绕长亭。

禽声劝客年年恨，草色随人处处青。

为米未容陶令去，餵糟敢笑屈原醒。

诗成错莫浑无事，满院杨花昼掩扃。

陈棣

陈棣　客舍久雨无酒戏柬沈泰叔

秋来泞淖几曾乾，旅邸盘旋寻丈间。

拟仗神功击阳石，却疑天漏类阴山。

已甘从事经年别，未放管城终日閒。

欲课新诗强消遣，客情无赖语还悭。

陈棣

陈棣　蜡梅三绝

蜂采群芳酿蜜房，酿成犹作百花香。

化工却取蜂房蜡，剪出寒梢色正黄。

陈棣

陈棣　蜡梅三绝

林下虽无倾国艳，枝头疑有返魂香。

新妆未肯随时改，犹是当年汉额黄。

陈棣

陈棣　蜡梅三绝

寒菊已枯分正色，春兰未秀借幽香。

凭君折取簪霜鬓，解与眉间一样黄。

陈棣

陈棣　李倅生辰三首

伯阳飞御上层天，继世云礽尽谪仙。

炯炯方瞳真寿相，不劳颂祝自长年。

陈棣

陈棣　李倅生辰三首

心览冲虚厌物波，樽前肯听雪儿歌。

能捐伐性婵娟斧，不必樛枝号养和。

陈棣

陈棣　李倅生辰三首

文章浩浩若江河，锦橐嘲吟得句多。

政恐丝纶须大手，竚看三俊在銮坡。

陈棣

陈棣　立春日有感

剪彩漫添怀抱恶，簪花空映鬓毛秋。

流年旧事陈刍狗，佳节新春报土牛。

里社浮沉贫可忍，身名坎壈老宜休。

天高难问平生意，已矣冥心任去留。

陈棣

陈棣　旅中有感复有前韵

擿埴凭谁为指南，囊空羞涩不容探。

年光有限堂堂去，世事无心细细参。

故旧白头惊未识，比雘青眼喜相谙。

此生自断何须问，荼苦从今等荠甘。

陈棣

陈棣　偶成

直面溪山照眼明，息肩簿领暂身轻。

蜗巢得失直余事，燕羽差池已半生。

老境到门颜有甲，愁城坚壁酒无兵。

何时蜕迹嚣尘外，莫问人间无用名。

陈棣

陈棣　偶书

诗魔大抵解穷人，到得人穷句益新。

笔下自惭无好语，眼前底事最清贫。

草玄天禄书窗冷，涤器临邛酒市春。

自古才高多命薄，区区何必论钱神。

陈棣

陈棣　陪五马劝农岩山晚会桃花坞

晚参旌骑劝农回，赏遍郊原锦绣堆。

掠面快风吹酒去，逼人疏雨送诗来。

鸣鸠乳燕数声好，艳粉夭桃一笑开。

欲遣巴词侑杯酌，千钟万斝未容陪。

陈棣

陈棣　栖轩偶成呈同僚

我本山中人，勉强束冠带。

欠伸辄有拘，似被天工械。

谁令作此来，政为穷所卖。

规彼五斗粟，折腰何足怪。

敢希拄颊傲，宁免望尘拜。

平生浩然气，摧落甘伍哙。

兹轩粗可人，虚名供眼界。

得从黄奶游，佳处时一解。

多生作蠹鱼，复此偿书债。

虽抗尘土容，耿耿水壶在。

同僚多俊游，台阁鹓鸿辈。

胸中有云梦。略不见芥蕂。

吏师有龚黄，民贼绝蜂虿。

而我蹑后尘，嘉谷杂稊稗。

诗坛欲寻盟，恐堕抛砖戒。

翻思石鼎句，自取侯郎败。

终期探理窟，一洗荆榛隘。

得肉姑置之，大嚼聊发快。

陈棣

陈棣　钱使君知原生辰

天眷中兴瑞玉麟，果闻崧岳为生申。

逢迎圣主千年运，领略东君五日春。

济世丰功铭鼎鼐，传家清德冠簪绅。

仙风道骨应难老，曾向瑶宫侍帝宸。

陈棣

陈棣　钱使君知原生辰

十载幽居安绿野，一麾出守拥朱辬。

华堂不听红儿唱，净几唯闻黄奶言。

庭下芝兰方鼎盛，胸中梨枣已长存。

梅花欲报和羹信，故遣清香到寿樽。

陈棣

陈棣　遣兴

早愿风云会，那知岁月侵。

未应忘故步，已觉负初心。

蕙帐聊踚伏，天阍隔遽深。

且凭诗遣兴，往事任瓶沉。

陈棣

陈棣　清昼

庭院閒清昼，疏槐转午阴。

悄无人过眼，却有事经心。

续梦聊欹枕，牵愁拟破琴。

可怜精卫志，欲障海波深。

陈棣

陈棣　汝平诸公见和复用韵二首

鹅黄快泻映金盆，白随湘酃岂并论。

酩酊不妨寻醉侣，鞠躬底事入公门。

杯觞往往陪嘲谑，笔札时时荷记存。

指日看君乘障去，好将韬略靖羌浑。

陈棣

陈棣　汝平诸公见和复用韵二首

新诗敏捷雨翻盆，樽酒何时与细论。

拟把铅刀侔巨阙，却惭布鼓过雷门。

天心月胁形容遍，春蚓秋蛇体势存。

但得唱酬为老伴，此生道眼未容浑。

陈棣

陈棣　伤春词

春风兮颸颸，春日兮迟迟。

草木秀兮原野，兰茝芳兮水湄。

美人去兮何所，白云深兮莫窥。

望极浦兮掩泪，倚危槛兮怀思。

嗫嚅兮鴆语，连娟兮蝶飞。

感微物兮灵偶，私自怜兮芳时。

玲珑兮琼佩，沉寂兮蕙帏。

对芳时兮太息，岂独凛秋兮足悲。

香消悴兮□鸾镜，愁委积兮堆蛾眉。

登山临水兮有兰梦，断雁沉鱼兮无锦诗。

鶗鴂鸣兮众芳衰，春冉冉兮不可羁。

人生行乐兮将何之，王孙王孙兮胡胡不归。

陈棣

陈棣　上湖

舟车出陎阾，暂觉脱樊笼。

松荫凄迷日，荷香澹沱风。

凌晨争迅急，向晚却和融。

貌取君诗句，方知物象同。

陈棣

陈棣　上梁尚书生辰

破晓霜晴快活天，少微光彩焕台躔。

来往紫府飞仙窟，生作皇家间世贤。

勋业定应铭鼎鼐，仪容端合珥貂蝉。

外家旧事今重睹，又致升平五百年。

陈棣

陈棣　上梁尚书生辰

一麾卧治镇江边，芳草还应梦惠连。

十载从班联玉笋，六城课最用蒲鞭。

依刘曾识尚书履，借寇难私刺史天。

共徯公归缘底事，嗷嗷四海望陶甄。

陈棣

陈棣　上梁尚书生辰

上苑春光一夜回，和羹消息报江梅。

促装旧事追曹相，折桂新荣付老莱。

千里颂声形鼓吹，万家和气入樽罍。

明年此日趋黄阁，待看传宣押赐来。

陈棣

陈棣　沈德和使君生辰四首

星斗焕灵辉，川岳储英气。

散为天地祥，钟作人间瑞。

正应五百年，乃克见名世。

长庚梦太白，斯文得鼓吹。

崧高生甫申，中兴资屏卫。

若人不时出，或出岂无谓。

岩廊赖嘉谟，民物蒙美利。

权舆生吾道，羽翼副六艺。

我公岂其伦，禀赋已殊异，

由来活国手，固自有次第。

陈棣

陈棣　沈德和使君生辰四首

麟阁仙蓬莱，兰省星躔次。

瞻之已足荣，到者亦未易。

惟公名德尊，飞声从早岁。

青钱中妙选，岂止一科第。

果闻超卓姿，遍历清华地。

青藜照讐书，赤管供奏议。

视典昔常游，观耕尝入侍。

熙朝百度新，一麾烦卧治。

欲知天眷隆，御屏题姓氏。

公岂久外人，趣装宜早计。

陈棣

陈棣　沈德和使君生辰四首

桐川古桃州，地僻官事少。

简静宜有余，苛刻则烦扰。

公来省其俗，好尚已默了。

碧凝燕寝香，青鞠圜扉草。

麦垅雨初匀，棠阴风自扫。

回观汉循良，未足语治道。

岂惟术数多，更觉规模小。

公将宰天下，一郡乃戏嬲。

便当作吏师，讵止为民表。

邦人何所祈，区区颂难老。

陈棣

陈棣　沈德和使君生辰四首

化工有至仁，嘘为三月春。

宁知清淑气，回薄在兹辰。

兹辰亦何有，璇霄见老人。

黄堂沸笙箫，宴席方横陈。

宝觞酌流霞，艳歌飞梁尘。

未尝王母桃，敢荐蒙庄椿。

贱子今何幸，明时识凤麟。

马曹宁寄傲，鼠技屡迷津。

尚容东郭吹，敢效西子颦。

誓将顽钝质，埏埴烦陶钧。

陈棣

陈棣　盛暑宿集福院晚风雨大作

火云烧天天为高，畏日烁地地欲焦。

舴艋浮江线溜涩，招提税鞅烦襟消。

风声聒聒闹山阙，雨脚霏霏转树腰。

猛省奔驰竟何事，此心宁不愧渔樵。

陈棣

陈棣　食枸杞菊

君不见天随有宅松江曲，屋隙墙阴多杞菊。

课儿采掇入杯盘，匕箸芳香胜粱肉。

又不见坡公昔佩刺史符，宾客少至无与娱。

偶餐杞菊作后赋，扪腹噎哎犹轩渠。

散人枯肠真食杞，居士戏笔聊尔耳。

胶西自古号侯邦，斋厨纵乏宁需此。

我今作掾长苦饥，一区不异耕田时。

太仓红腐才五半，举家食粥宁忍炊。

颓城草木迷荒榭，绿颍芳苕罗舍下。

官閒撷取芼春羹，未棘未莎皆不赦。

三年享此似无餍，二者谁云不可兼。

行趣归装耕谷口，此物犹堪馌南亩。

陈棣

陈棣　使君馈食戏少蒙教授

朝来食指非常动，果报兵厨已割烹。

醇德且我从事酒，珍庖特异小人羹。

虎头食肉方灰念，羊脚蹴蔬应震惊。

归遗细君真得计，随缘灯火任卿卿。

陈棣

陈棣　疏梅

发兴江头路，相将月下台。

冲行逢缟袂，迫视得疏梅。

木偶富三嗅，石肠应九回。

钟情唯我辈，欲去更徘徊。

陈棣

陈棣　送李明甫召除奉常簿

壑主临轩达四聪，皎如丽日明高穹。

倾葵发蔀烛幽隐，熙然万物还春风。

鼎新百度跻时雍，西垣东省罗鹓鸿。

锋车趣召无虚日，高阳才子咸登庸。

古桃小垒江之东，迩来庆事何其丰。

使君已秉螭坳笔，尺一于今召我公。

我公智略真夔龙，剑佩合侍明光宫。

升平雅乐欲大备，暂借笔管调笙钟。

奉常地峻位望隆，不与列棘监寺同。

文传章句群经外，器识錿于众乐中。

不愿封侯食万钟，不羡乘云游攀桐。

羡公此行登仙去，蜚声直上彻九重。

上方更化归醇醲，论思献纳宜舂容。

凝旒若访草茅士，余论无忘采菲葑。

陈棣

陈棣　送郑舜举赴阙

书带传家饱六经，飘飘词气海东青。

英名久合班朝列，丽藻行观掞帝庭。

修翮抟风上阊阖，巨鳞纵壑击沧溟。

投机亨会宁容发，愿报除忆慰侧聆。

陈棣

陈棣　送郑舜举赴阙

束装西啸指长安，正是新春快活天。

酒病诗愁应有梦，鸟啼花发正争妍。

君空冀北今行矣，我滞周南岂偶然。

东合他时访遗逸，为言憔悴鹤豨边。

陈棣

陈棣　送郑舜举赴阙

籍甚声名著日边，英辞健笔许谁先。

置之华省星曹上，付以赤墀香案前。

好向从班光玉箂，竚膺蜜炬照金莲。

此行何啻登仙去，愿拜车尘为执鞭。

陈棣

陈棣　送郑舜举赴阙

暂绾桐川刺史章，优优布政汉循良。

凤衔初下新颁诏，鸡舌曾闻旧赐香。

前席久虚思见贾，玺书增宠果徵黄。

从今定展调元手，小试专城见雨暘。

陈棣

陈棣　送郑舜举赴阙

备员无补见丝毫，幸喜为官似马曹。

每许芜音持布鼓，更容劣技试铅刀。

兼收屡赐百金诺，借重终期一字褒。

廊庙他时应有待，誓将么麽寄钧陶。

陈棣

陈棣　题范乌程松桂亭

谁云宰邑难，宰邑有真乐。

但知弦歌趣，永谢尘劳缚。

琴堂吏惊散，昼日垂朱箔。

烧香对棐几，文史资优学。

一洗朱墨昏，至味非糟粕。

范公今循良，一同聊笑谑。

回视卓鲁辈，政可束高阁。

苕溪古侯邦，繁庶类京洛。

壮哉万户邑，何异逢盘错。

公来省其俗，治剧操至约。

政成日有余，空庭可罗雀。

西园久弃置，疏町走芒屧。

经营四顾间，得地平如削。

筑堂号松桂，轩槛敞寥廓。

虽无松桂阴，胸中自丘壑。

况逢贤使君，成有新诗落。

异时采歌谣，持用献木铎。

陈棣

陈棣　题鉴止轩

安身南北皆吾里，勿较使行兼尼止。

心犹泥絮吹不起，岂有颜甲生微泚。

方塘净绿含真理，与我娱嬉聊尔尔。

佳处难言还隐几，冷暖自知如饮水。

陈棣

陈棣　题李杜画像

吟诗莫学李太白，千首万言皆酒色。

吟诗莫学杜拾遗，一生抱恨长嗟咨。

二豪胸中有佳趣，诗酒聊以发其悟。

世人有眼谁识真，第见诗篇不见人。

借令置之庙堂上，事业肯道风骚将。

睥睨连帅奴将军，英风义气高薄云。

我今再拜观遗像，犹疑饭颗相逢样。

诗题绘事在人间，光焰何翅长万丈。

陈棣

陈棣　题温守梁尚书新创富览亭

杰槛雄檐倚碧空，玲珑窗户温青红。

因山卜地心机巧，望水如天眼力穷。

千里胜形吟笔内，万家和气饮杯中。

吏民共指双旌语，今日梁公昔谢公。

陈棣

陈棣　题义乌县绣川驿

湖漾晴波万叠秋，山攒远翠两眉愁。

一川暝色烟欹柳，千里寒光月满洲。

直恐断堤横北固，定知绝影冠东州。

尘缨欲濯沧浪水，愧见沙头双白鸥。

陈棣

陈棣　题竹友轩

长夏苦炎热，开轩除郁蒸。

檐前鸟雀喧，朝旭上朱甍。

席间裁函丈，诗书浩纵横。

盘礴环堵间，幽独怀友生。

古人在黄卷，千载使我倾。

出门窥物变，草木各鲜荣。

青青墙东竹，见汝忽眼明。

爱玩不能忘，移根傍轩盈。

俯仰与竹俱，定交见深情。

不是无朋友，此君水玉清。

风吹万籁响，寒梢韵竽笙。

我独哦其间，诗作秋虫鸣。

琅玕亦有实，期汝向秋成。

凤凰何时来，聀聀翔我庭。

陈棣

陈棣　挽丞相祁国公三首

斧扆求良弼，钧衡得伟人。

文章照黼黻，勋业见经纶。

化洽编氓阜，时调宝历新。

方祈永霖雨，俄复跨箕辰。

陈棣

陈棣　挽丞相祁国公三首

宠极心弥小，名尊貌愈恭。

勋华双辅翼，槐鼎四登庸。

海宇熙春物，边陲罢夕烽。

了无能致绩，颂笔漫形容。

陈棣

陈棣　挽丞相祁国公三首

强壮登黄阁，斑衣衮绣成。

飞声追丙魏，有子继韦平。

舟楫川方济，龙蛇梦倏惊。

天胡啬遐寿，举世但哀荣。

陈棣

陈棣　挽处士富公二首

庆历元臣后，勋名泰华主。

当年遗德泽，流裔尽英豪。

继世夸荣耀，唯公隐寂寥。

潜辉传野史，犹足见清标。

陈棣

陈棣　挽处士富公二首

家富仓箱积，陶朱伯仲间。

禷身郭有道，教子窦燕山。

钱閐周贫匮，刀圭起病孱。

悬知公不死，学道透玄关。

陈棣

陈棣　挽处士吴德载二首

忆昔知公日，东嘉逆旅中。

游从三月久，谈笑一樽同。

却暑瓜盘绿，亨鲜脍箸红。

伤心栖止地，万事转头空。

陈棣

陈棣　挽处士吴德载二首

范蠡操赢日，相如病渴时。

瓶罂虽屡罄，砭剂已难施。

薤露鸰原惨，松茔雁序悲。

更嗟垂白叟，泣送宁馨儿。

陈棣

陈棣　挽奉议刘公度四首

英誉当年蔼上庠，谈经肯羡解颐匡。

才高不第空嗟惜，一命聊为末路光。

陈棣

陈棣　挽奉议刘公度四首

平生学术在斯民，蕴积渊源百未伸。

边障掾曹聊小试，一城惠爱已如春。

陈棣

陈棣　挽奉议刘公度四首

风鉴高明世少双，衮荣挞辱擅雌黄。

须知柱下书言手，元是东床坦腹郎。

陈棣

陈棣　挽奉议刘公度四首

挂冠神武赋归欤，旋捧恩纶赐佩鱼。

谁谓桑榆将暮景，骈来庆事萃门闾。

陈棣

陈棣　挽江公三首

彩笔传家学，春华饰妙词。

品题风鉴远，论议月评推。

柳岸阴半合，濠亭迹半隳。

治家有遗训，留付宁馨儿。

陈棣

陈棣　挽江公三首

世路方巘险，高情与众殊。

一官聊戏剧，三径肯荒芜。

富乐身蒹有，功名累独无。

丰碑谁秉笔，持此较贤愚。

陈棣

陈棣　挽江公三首

忆昔羁栖日，唯公迹分亲。

呼卢银烛夜，琢句锦囊春。

碁敌争先劲，弓号命中频。

向来行乐地，无复见斯人。

陈棣

陈棣　挽内兄余聘可三首

中外六兄弟，相逢乷角中。

追随万里远，忧乐半生同。

胜韵谈飞屑，高怀气吐虹。

纷纷身外事，回首万缘空。

陈棣

陈棣　挽内兄余聘可三首

结发事铅椠，终身尺寸功。

矫情多病后，饮恨不言中。

户有三珠秀，家愁五盗穷。

空山埋玉树，肠断白杨风。

陈棣

陈棣　挽内兄余聘可三首

去去松茔路，愁闻薤露诗。

齐眉乖妇约，华发重新悲。

被酒清狂后，论文慷慨时。

伤心栖止地，无复见形仪。

陈棣

陈棣　挽潘夫人

阆苑花归后，香残旧绮罗。

已应随逝水，无复步凌波。

遗训芬兰佩，慈容想月娥。

空山埋玉处，忍效鼓盆歌。

陈棣

陈棣　挽潘右司二首

南州推望士，北阙仰良臣。

风谊高闾里，声名蔼缙绅。

课儿千卷古，与友一堂新。

石折符幽谶，山颓丧哲人。

陈棣

陈棣　挽潘右司二首

再奉祠宫逸，三迁省闼荣。

抠衣迟从橐，回首遇佳城。

鵰鹗抟方急，龙蛇梦忽惊。

但余丰碣在，凛凛气犹生。

陈棣

陈棣　挽提干赵君

识君童稚过成人，旋见从师学日新。

一举文场收隽誉，十年仕路固清贫。

豪添徐邈中贤兴，瘦减相如病渴身。

如善如颜还短折，伤哉命也重悲辛。

陈棣

陈棣　挽张世英母夫人

异乡萍梗寄生涯，朝露俄惊叹落花。

蒿里歌传风正惨，萱堂香冷月空斜。

魂归故国三千里，地卜高原一万家。

明日送车应击毂，不堪阁泪听边笳。

陈棣

陈棣　挽知军刘公三首

种学三冬富，禷身百行兼。

文章崑玉莹，政事莫邪銛。

才赡荣登早，心休进取廉。

典刑今已矣，遐想泪空沾。

陈棣

陈棣　挽知军刘公三首

屡赞红莲幕，初分翠竹符。

五迁恩始浃，三已愠曾无。

冠剑空幽壤，仪容俨画图。

传家有余庆，接武看诸孤。

陈棣

陈棣　挽知军刘公三首

昔我先君子，期公泰茹连。

索文姑作贽，拂袖遽言旋。

伟节人难学，高风史逸传。

邕碑谁秉笔，愿采入新篇。

陈棣

陈棣　挽知录李元老二首

德齿追前辈，声华擅隽游。

心期师孔孟，文欲比曹刘。

丹桂枝高折，青云路未周。

日驹偷过隙，夜壑漫藏舟。

陈棣

陈棣　挽知录李元老二首

枳棘栖云翼，芙蓉泛绿波。

谈玄三语足，折狱片言多。

未熟黄粱梦，俄悲薤露歌。

阴功付诸子，异日踵巍科。

陈棣

陈棣　挽中书舍人叶公三首

博学该群籍，飞声蔼上庠。

巍科曾叠贯，要路遂横翔。

策府登清选，铨曹得望郎。

九重方简在，一鉴遽云亡。

陈棣

陈棣　挽中书舍人叶公三首

遍历清华地，星辰纪未周。

雄文藏凤阁，直笔著螭头。

闻望高簪绂，论思动冕旒。

从班无跬步，底事却回辀。

陈棣

陈棣　挽中书舍人叶公三首

久厌承明直，遐宣使驿风。

乘轺循浙右，持斧肃江东。

共徯锋车召，俄惊夜壑空。

传家宜令子，济物有阴功。

陈棣

陈棣　挽主簿吴宁侯三首

德行追前辈，声华擅一乡。

游心终艺圃，得隽屡文场。

小试栖鸾政，连飞荐鹗章。

伤嗟台阁地，不许暂翱翔。

陈棣

陈棣　挽主簿吴宁侯三首

昔我先君子，时称鉴裁公。

知君非介绍，虚馆授儿童。

倒屣迎王粲，登门得孔融。

他年记先友，孰不仰清风。

陈棣

陈棣　挽主簿吴宁侯三首

忆昔荆湖日，童心懵未开。

七年勤仰止，一字有从来。

模范瞻如在，音仪挽不回。

依归今已矣，些语写余哀。

陈棣

陈棣　晚春道中四首

簿书丛里制归身，万树毶毶浅绿匀。

试向小园寻落蕊，殷勤拂试觅余春。

陈棣

陈棣　晚春道中四首

归涂检点物华非，黛色随风上柳枝。

扑扑晴香恋芳草，却疑春去未多时。

陈棣

陈棣　晚春道中四首

纖穠扫尽换清阴，便有南风欲荐琴。

漫道仙葩归阆苑，小儿造化本无心。

陈棣

陈棣　晚春道中四首

芍药无香燕有雏，绵蛮犹苦劝提壶。

直须强作留春计，烂醉黄公旧酒罏。

陈棣

陈棣　王有之见和复用韵二首

年来慵堕畏多愁，怕见群才得意秋。

题柱敢期乘驷马，隐鄽端欲舍蜗牛。

既成春服柳歌咏，拟赋閒情且罢休。

漫道无心关节物，杖藜时为好山留。

陈棣

陈棣　王有之见和复用韵二首

小雨冥冥暗市楼，无聊一日似三秋。

穷愁顾我堆千斛，健笔期君回万牛。

语怪未应书咄咄，身閒底用赋休休。

晓来春到西窗外，唤梦一声黄栗留。

陈棣

陈棣　无题

斥鷃蒿蓬足，鲲鹏谩北溟。

余生薰白业，内景练黄庭。

大白蚁浮绿，短檠灯闪青。

欲知陶令趣，应向醉中醒。

陈棣

陈棣　惜梅

朔雪没寒芜，严威等群木。

东君惜江梅，先与借微燠。

造物逞新奇，亭亭付幽独。

天然水雪姿，不许铅华別。

疏影浸澄波，斜枝度修竹。

奇标含春容，清致漫山腹。

夜月耿扶疏，寒风来馥郁。

素艳等琼瑶，真香笑兰菊。

昨宵风雨颠，遗英满平陆。

凭谁望苍天，荣枯何太速。

凌晨眠霜林，余芳犹五六。

不厌终日看，尚可供诗目。

陈棣

陈棣　戏德秀几道

小槛新篁脱箨初，依然数轴壁间书。

已无尘落清声外，空有香分素手余。

古狱冤销神剑去，高堂梦破晓云疏。

圜扉只掩青青草，门外应无长者车。

陈棣

陈棣　戏题酒肆

一气无私万物春，小儿造化果能神。

鸟啼花发遽如许，酒病诗狂那厌频。

倒著敢期山简醉，典衣谁计少陵贫。

上林五祚他年赋，姑作临邛涤器人。

陈棣

陈棣　戏效连珠叠韵体

溯流迟涩须流轻，石岸崎岖沙岸平。

高树影藏低树影，前滩声掩后滩声。

飞禽飞去语禽语，归客归休行客行。

望断谁怜魂欲断，诗成转觉梦难成。

陈棣

陈棣　先春赋梅一首

与客到先春，衰思觉飞越。

时当万卉凋，似补群花阙。

始信元化功，生意何曾辍。

却疑钧天宴，群仙委佩玦。

不数藐姑仙，神肤莹水雪。

癯然抱清幽，卓尔负奇绝。

生香巧藏密，静艳羞容悦。

阳萌知独复，岁寒见孤洁。

我来觞其下，坐对垂垂发。

头白不待摧，颜趙为尔设。

因思年少时，高枝手攀折。

林逋与何逊，妙语谁优劣。

老矣吟事悭，人笑心如铁。

何当夜深来，更年梢头月。

陈棣

陈棣　谢汪汝平送酒

尘土侵陵老瓦盆，胸中磊块与谁论。

閒披黄卷欲欹枕，忽有白衣来扣门。

和气醺人红绿眩，浓香破鼻典刑存。

倒罍彻底清如水，不比春江带雨浑。

陈棣

陈棣　新沐有感

我发日已疏，尚喜鬓未斑。

晴朝试一沐，但觉盘水宽。

千梳发清快，凛凛肌骨寒。

脱落等秋箨，光润如春峦。

譬彼雨露滋，下泽枯蓬根。

乌云犹半湿，霜叶不加繁。

我生嗜疏懒，肯事形骸间。

一月半不理，垢腻何由删。

今辰新沐罢，快若沃狂澜。

呼儿奉袜饮，为作椎结团。

岁月寝相逼，欢娱心已阑。

看镜想勋业，森然欲冲冠。

陈棣

陈棣　岩桂饷郑舜举戏笔代柬

天香薰透辟寒金，拂拂鹅黄汉额深。

多谢西风唤幽梦，径随秋蝶到疏林。

陈棣

陈棣　岩桂饷郑舜举戏笔代柬

折得天葩满袖香，小窗寂寂伴凄凉。

何如乞与文园客，瑶髻斜簪试晚妆。

陈棣

陈棣　夜雪

忆帷夜雪耿无眠，晨起犹禁晓日寒。

旋见软红生野水，似看寸碧出遥山。

诗成已觉风生座，饮散俄惊月满鞍。

梦破小窗依约态，浑疑暮雨楚台还。

陈棣

陈棣　永嘉旅中

小雨凄风酿早寒，行厨萧索酒壶乾。

抄书时自嗫嚅语，把菊谁同仔细看。

收拾梦魂归枕上，扫除愁思寄毫端。

家山只在一帆外，望隔烟峦漫倚栏。

陈棣

陈棣　用韵戏赵贯道买妾并呈郑舜举王有之二丈

碧玉双簪两髻丫，满怀春恨正萌芽。

停桡空对无情水，倚槛谁邻解语花。

蚤与幽闺深领略，毋令狂客浪矜夸。

须知三昧非凡手，北苑知名第一家。

陈棣

陈棣　又次韵冯文度春晚二首

花梢疏雨下巫阳，酒面新鹅拂嫩黄。

老去光阴春苦短，閒中气味日偏长。

方塘水满丙鳞跃，故垒泥空乙羽忙。

剩作篇章酬节物，忍令相背去堂堂。

陈棣

陈棣　又次韵冯文度春晚二首

春到穷檐分外和，典衣日日饮无何。

未陪蜡屐寻幽栾，已觉诗囊得句多。

颇喜醉乡无畔岸，从教平地有风波。

脱巾露顶君休问，倦客尘冠底用峨。

陈棣

陈棣　鬻妇叹

凶年老弱难相保，归与妇谋谋不早。

啼饥满耳不忍闻，待得麦秋人已槁。

有辞欲说重酸辛，欲说未说眉再颦。

就令相视饥饿死，何当持汝归富人。

朝归富人夕得粟，数口尚堪同食粥。

愁容敛袂哽不言，稚子牵衣惊且哭。

答云至此奈若何，离别孰与性命多。

他年丰稔五谷熟，勿吝百金来相赎。

陈棣

陈棣　再次韵

小圃香初足，枯池水乍通。

卷帘延旧燕，扫径衬飞红。

寂寂梨花雨，斜斜柳带风。

东君有余思，别在一壶中。

陈棣

陈棣　再次韵

翠葆低笼衣缕金，恼人风味在秋深。

不缘月窟移仙种，安得尘寰有桂林。

陈棣

陈棣　再次韵

畏途忧患饱相谙，火芋何当问懒残。

每觉愁来诗思苦，更因老去壮心阑。

年光背我捐鸡肋，世事甜人嗜马肝。

拨尽寒炉残漏永，已知春驭到林端。

陈棣

陈棣　再次韵

天恐花神漏泄香，故教酝酿待新凉。

丹铜不御丰容浅，一洗尘凡时世妆。

陈棣

陈棣　再次韵

扰扰胶胶度风年，只应今夕暂休閒。

又闻玉烛更新籥，那得金丹驻旧颜。

是处碧烟闻爆竹，谁家红玉拥颓玉。

挥毫不作惊人语，句法由来似梦间。

陈棣

陈棣　再次韵

雨过滩声急，无风亦自波。

花稠春意闹，山远月明多。

地僻无来辙，门閒欲设罗。

胸中元祑磈，诗酒漫揩磨。

陈棣

陈棣　再次韵

老去欢情少，逢人强自夸。

閒愁付蕉叶，衰鬓耻菱花。

倚杖閒扪虱，临池戏咏蛙。

深惭诗律细，何以世吾家。

陈棣

陈棣　再次韵柏桐轩

修垣蔽轩楹，如观坐井天。

高人为披豁，物趣俱森然。

柏桐伍蒿莱，混迹几岁年。

俄惊俯丹楹，况得依舑仙。

佳名一品题，好语万口传。

高参溜雨句，美并朝阳篇。

抡才稽片牒，横陈榱栋边。

论功及乃祖，屡荐薰风弦。

谦居髯松下，优在良梓前。

荆徐人贡时，曾不数樟榝。

固殊上林木，虞衡日量诠。

且异温室树，衣冠时绕旋。

此方安静僻，所欲唯生全。

植物贵遂性，凭君较愚贤。

陈棣

陈棣　再过绣川驿

霜林病叶日凋残，更觉平芜眼界宽。

天外碧云山共远，阶前明月水争寒。

愔愔夜气侵肌骨，戢戢诗愁入肺肝。

欲去自怜心未惬，为君满意更重看。

陈棣

陈棣　再用前韵三首

刺头底事向胶盆，沉湎应从通率论。

人世百年都是梦，醉乡四达总无门。

颠狂自索形骸外，酣适宁知礼法存。

日饮亡何真得计，袁丝由此脱全浑。

陈棣

陈棣　再用前韵三首

堕地何劳顾甑盆，事同电往不堪论。

归休我愿白驹谷，登用君宜金马门。

气习肯随流俗变，笑谈如见古人存。

词源清彻如甘井，愈汲方知愈不浑。

陈棣

陈棣　再用前韵三首

陶冶无心瓮与盆，等閒妍窳意难论。

年光未易留驹隙，世事唯堪隐鹿门。

久客思家华发满，小儒忧国赤心存。

江山还有新亭叹，痛惜伊川化陆浑。

陈棣

陈棣　郑倅生辰

柯山插空天为雘，飞仙窟宅无纖尘。

降尘孕秀神所相，岂但崧高生甫申。

笑别方壶离紫府，道骨清标映华组。

二十八宿罗心胸，霁月光风映眉宇。

书带家声旧著闻，相国邸第南北分。

人间未省见三绝，天上曾观瑞五云。

笺诗传礼穷家学，岂止谈经能折角。

鼓箧来为碧水游，贤关英俊推先觉。

雄文大手古无伦，安知韩柳非前身。

方期江夏无双誉，只许樊川第五人。

厌直承明祈外补，暂拥屏星左铜虎。

万口争歌王海沂，悬榻已题陈仲举。

籍甚声闻咫尺颜，竚听锋车趣赐环。

归持清禁紫荷橐，却踏彤墀玉笋班。

我今幸遇悬弧旦，敢采民谣书弱翰。

一言何以祝我公，愿辅升平到不穷。

陈棣

陈棣　骤雨呈质夫兄

屏翳驱驰云阵疾，西山犹衔半轮日。

迅雷震地窗户摇，急雨翻盆沟浍溢。

紫电烧空天为低，黑风逆浪海欲立。

纵多虐魃未为殃，直使长鲸那暇吸。

草木号呼山鬼惊，珠玑乱迸鲛人泣。

曲畦走水白纷纷，稚穗抽芒青戢戢。

童稚休传晰蜴歌，仓箱行贮生民粒。

枝端发翠喜濯枝，池面凝沤占戴笠。

猛省呼晴鸠妇鸣，旋看突涨鱼儿出。

窗扉共赏一襟凉，屋漏俄惊半床湿。

鸥鹭盟边引望遥，芭蕉声里催诗急。

请君速著瑞雨颂，要上新编华萼集。

陈棣

陈棣　诸公见和次韵呈郑舜举国录瑞伯仙尉

冠佩追随倏半生，每怜萧艾倚兰英。

开怀共醉酒贤圣，得句宁论诗父兄。

天赋君才行有用，人言我拙坐无成。

登填已拜风骚将，谁敢区鸫踵孟明。

陈棣

陈棣　诸公见和次韵呈郑舜举国录瑞伯仙尉

家声赫奕继更生，草圣纵横乱伯英。

邺下文章惟七子，颍川人士有诸兄。

新诗写物无余态，硬语盘空若混成。

吏隐一官聊戏剧，他时勋业看承明。

陈棣

陈棣　纵目

思穷烟浪阔，目断暮云层。

旧赏去何有，新诗得未曾。

披章如对景，搜句懒挑灯。

酬唱惭非敌，君千我百能。

陈东

陈东　跋黄鲁直买米帖

广文弦歌饭不足，要是古来贤达人。

山谷有钱能买米，比之鲁公殊未贫。

陈东

陈东　茶

偏爱君家碧玉盘，建溪云脚未尝乾。

书生自恨无金换，聊以诗章乞数团。

陈东

陈东　春日偶题

驱除睡思茶瓯外，收拾春光酒盏中。

万种穷愁浑不问，世间此乐几人同。

陈东

陈东　次韵邵子可弹琴二首

雷公徽玉粲明星，照出师襄指下声。

可怜此地无人识，唤作新来黑瘦筝。

陈东

陈东　次韵邵子可弹琴二首

漫说朱弦太古清，政无矇瞽在周庭。

高山流水本无事，安用区区里耳听。

陈东

陈东　次韵士繇惜别

男儿自有四方志，离别岂能动刚肠。

功名未遂身未死，白眼青青频举觞。

陈东

陈东　次韵同舍李冲寿夜坐

时引金杯拔剑看，光芒高彻斗牛寒。

要令世事从心淡，可谓人情彻鼻酸。

经术岂应穷皓首，文章何用苦雕肝。

吾徒行与功名会，莫作羁人日夜叹。

陈东

陈东　大雪与同舍生饮太学初筮斋

飞廉强搅朔风起，朔风飘飘洒中土。

雪花着地不肯消，亿万苍生受寒苦。

天公刚被阴云遮，那知世人冻死如乱麻。

人间愁叹之声不忍听，谁肯采摭传说闻达太上家。

地行贱臣无言责，私忧过计如杞国。

揭云直欲上天门，首为苍生讼风柏。

天公倘信臣言怜世间，开阳阖阴不作难。

便驱飞廉囚下酆都狱，急使飞雪作水流潺潺。

东方日出能照耀，坐令和气生人寰。

陈东

陈东　和邵予可卖俸豆

休论斥卤与膏腴，豆藿连阡稻麦无。

举世纷纷宝鱼目，投人慎勿以明珠。

陈东

陈东　律诗三十韵仅存二韵

山岳遭埋没，乾坤着蔽蒙。

已成堆积势，渐费扫除功。

陈东

陈东　秋夜独坐有感一章奉呈师说令尹奉议光明主簿虞章

依依客馆夜燃膏，子夜羁愁无处逃。

闲炷炉香听夜雨，快斟杯酒读离骚。

休惊时节云何速，独吊古人殊不遭。

一阵晓寒催画角，朝来爽气碧山高。

陈东

陈东　送黄仲达归温州仍寄诸友

长安市上喜相逢，倾盖恩情久要同。

几载睽违劳想梦，一樽邂逅写情衷。

家山柑橘正酣露，江岸帆樯忽饱风。

归去借声询旧友，项髯方浪薛芹宫。

陈东

陈东　送友人丧二绝

欲认青帝索酒尝，俄惊丹旐送君丧。

吕庄编户伤心切，愁对清风想杜康。

陈东

陈东　送友人丧二绝

初成大厦势巍巍，有意于门驷马车。

未乾壁土君先已，贺燕翻随吊鹤飞。

陈东

陈东　题吴公辅庵

一径萦回屋数间，我来聊欲寄清闲。

道人杖履知何处，空锁烟霞万叠山。

陈东

陈东　谢温州黄仲达送鄂州瓜虀

黄夫子从汶上来，三束瓜虀送风土。

应知我亦困虀盐，肯食沽酒与市脯。

食肉者鄙无远谋，甲第纷纷何足数。

饮蔬饮水真乐哉，千古风流想尼父。

陈东

陈东　徐氏哀词代作

忆昔常随祖母过，登堂共庆尚垂胡。

十年未远皆流荡，地下相逢果有无。

陈东

陈东　彦隽母挽章二首

人生五福古难全，天赋夫人独不偏。

内行无惭诗妇孝，母仪何啻穆姜贤。

庭帏已叹芳魂独，宗族空留旧事传。

惟有南陔多少恨，忍看松柏锁寒烟。

陈东

陈东　彦隽母挽章二首

少驰贤孝誉，来配颍川家。

虽夺共姜誓，曾无贤母瑕。

一乡蒙爱惠，百口藉生涯。

享福逾中寿，归与勿怨嗟。

陈东

陈东　夜饮二绝

笋芽鹅炙殊可口，明月清风不着钱。

坐对青州一从事，共君今夜不须眠。

陈东

陈东　夜饮二绝

欣然有意引陶潜，此意何妨俗士联。

三百青铜亦希有，速将趁取夜厌厌。

陈东

陈东　谒王乐道之子闻方饭绝客一绝

晚生恨不及前辈，来访诸郎观典型。

吐握风流何寂寞，满林风竹自秋声。

陈东

陈东　尹馆作此觅酒召李顺之饮

今日天色恶，酒壶恰已空。

何来进童子，挈榼问主翁。

主翁正对客，兀坐书堂中。

诸生功课毕，鼓瑟歌醉翁。

爱酒欲出门，杖头无青铜。

春衣典又尽，搜索计已穷。

酒兴不可遏，不免作诗呼。

进童空壶挈，将纳宅库为。

我却致{上雨下隻}灰，红得酒须寻。

爱酒伴更烦，与召陇西翁。

陈东

陈东　颍川二绝

我家本出颍川住，几世不曾归颍川。

今我暂来忽暂去，太丘风流谁与传。

陈东

陈东　颍川二绝

我来颍川何所见，青青古柏古城傍。

知是荀陈手亲植，令人不觉泪行行。

陈东

陈东　咏桃花菊一章

潘郎尝望尘，陶令亟避俗。

胸中定何如，清浊在一瞩。

河阳艳桃春，彭泽郁秋菊。

所好邈如许，二子殊品目。

诗人易评量，忍使混衡斛。

当使冰鉴磨，要遣须眉烛。

勿容脂粉姿。滥入珪璋录。

神仙真渺茫，浪说武陵谷。

不如临清潭，饮水乐自足。

谁令春雨红，点污秋株绿。

寒根岂无知，风霜怒应蓄。

令尹非安仁，腰带肯轻束。

脱巾漉酒浆，黄花泛新馥。

陈东

陈东　与士繇游金山翌日分袂二绝

早别金山恰晓钟，离帆分破一江风。

瓜洲渡口波声远，后夜相思明月中。

陈东

陈东　与士繇游金山翌日分袂二绝

京口瓜洲一水间，秋风重约到金山。

江山自为离人好，不为离人数往还。

陈东

陈东　与虞章舜卿二表弟季明游兼胜亭有作三律

危亭兼鸦胜，胜景足奇观。

湖水涵天入，山云带雨蟠。

千松偃夜月，万竹撼春寒。

玉井汲甘冷，尘缘那得干。

陈东

陈东　与虞章舜卿二表弟季明游兼胜亭有作三律

野旷湖山远，林深松竹幽。

旧题看壁立，前事逐萍浮。

荏苒荒三径，依稀度九秋。

故人应念我，雅会莫迟留。

陈东

陈东　与虞章舜卿二表弟季明游兼胜亭有作三律

三子皆吾弟，阿章才更豪。

风流江左旧，句法杜陵高。

雅志在五马，壮心连六鳌。

时哉偶未与，日且醉金舠。

陈东

陈东　自许昌如蔡与石士繇酌别一章

太学诸生出许昌，抱关夫子特相将。

轻衣短帽秋风里，瘦马羸童古柳傍。

黄叶翻翻惨离思，独醪沃沃浇愁肠。

欲知此别情怀恶，正是平生气味长。

公归且作诗书伴，我去还依鸿雁行。

酒阑径渡石桥子，回首高城挥夕阳。

陈东之

陈东之　保应庙

投迹空山计已非，江都消息乱来稀。

庙前几种春香草，错怪王孙去不归。

陈东之

陈东之　游沃洲山

我本名山人，屡作名山兴。

天台一住三十年，尽日扪萝陟云磴。

上揽四万八千太之高秋，参差明河两肩并。

下瞰三百六十度之朝暾，灭没飞烟八荒净。

或随仙气得丹床，双阙夜深看斗柄。

今年积雨天地晴，一策快作西南征。

沃洲最佳天姥胜，连山直下秋峥嵘。

竹萌修纤会稽箭，芝茎菌蠢商山英。

秋阳不碎空翠影，绝壑倒泻银河声。

山腰细路如丝直，三两渔樵行落日。

炊烟暝色小茅屋，松子秋声断崖石。

溪流饭屑胡麻香，土软春膏霜杧白。

送书松际有猿公，问酒磵阴多木客。

青冥楼阁仙人家，郁蓝流光泻晴碧。

霓旌队下鹤万群，绛节朝回云五色。

人间但有桃花源，桃花春香流水浑。

三生凡骨不得到，两耳夜半空听猿。

李白寻真不得返，支遁卜筑远费钱。

至今山灵护光怪，石萝山薜余秋妍。

陈郎故宅更深閟，鸡犬林塘隔尘世。

清秋著屐一登之，路僻夕阴门半閟。

盘陀石在长楠阴，脱略尘缨换秋意。

晴窗示我两山图，老眼摩挲观一二。

便挥健笔写我诗，惜哉赏音今绝稀。

谪仙一去五百载，人间山水无清辉。

旧时仙人白云唱，怪我白首归何时。

我生白首历浩劫，眼中亿万虫沙春梦非。

陈郎挽我十日住，掉头不顾自有南山期。

餐霞绝粒炼精魄，长生之学非荒嬉。

三千年前有宿约，来已不早归不迟。

长揖群仙谢儿辈，倒挟万里冥鸿飞。

陈兑

陈兑　延祥观

两受君恩辞魏阙，重寻乡路入嘉州。

延祥观是扬雄宅，好住玄门第一流。

陈二叔

陈二叔　句

金刀劈破紫穰瓢，撒下丹砂数白粒。

陈范

陈范　句

倘来轩冕心无必，见在诗书足自娱。

陈范

陈范　卧龙潭

半岩欲堕潭渚深。书阳不到竿阴阴。

洞箫一曲瑶笙断，千山万云水沉。

陈昿

陈昿　宫词

桂影婆娑玉殿凉，风传花漏夜声长。

内人亦有思仙者，月下吹箫引凤皇。

陈昿

陈昿　寒食湖上

花瘦水肥三月天，画桡双动木兰船。

人家尽换新榆火，唯有垂杨带旧烟

陈昿

陈昿　金州

湘中惟此郡，地接五溪蛮。

楚水波长碧，尧时竹尚斑。

昔曾行乐处，今在梦魂间。

桥墩是先建，休言我涕潸。

陈昿

陈昿　落花

兰麝香消委废宫，纷纷漠漠夕阳中。

长门梦断金闺月，南国歌残玉树风。

流水池塘春色去，绿阴庭院彩云空。

西园半醉休回首，烟草凄凄雨正红。

陈昿

陈昿　诗一首

二十年余作吏人，后园花木也成林。

尽是笔头那撚得，枝枝叶叶有冤声。

刑重惟恐囚人怨，情轻又怕本官嗔。

不知无事早归去，免得生魂对死魂。

陈份

陈份　郭将军庙

天欲亡佗开汉境，将军英武契风云。

远驱函谷三千骑，南下番禺十万兵。

自此河山消垒拒，至今民俗荷庸勋。

后来扼腕征蛮者，禄重功轻不似君。

陈逢辰

陈逢辰　题九锁山

九山互锁碧烟深，路转花香恼客吟。

归鹤带云回谷口，潜蛟飞雪喷亭心。

洞中无计寻芝鼠，箬底犹闻捣药禽。

莫欢仙凡几尘隔，菊花岩畔是知音。

陈孚

陈孚　吕翁祠

山形夭矫苍精剑，日气曈曚紫磨丹。

度尽世人人不识，青烟起处是邯郸。

陈孚

陈孚　琼花图

荒棘萋萋后土宫，芳根已逐彩云空。

男儿别有扬州泪，不为琼花滴晓风。

陈芾

陈芾　同舍弟游柴阳

柴阳高不极，旧是许仙家。

古观开山麓，悬崖吐杏花。

云飞笼晚树，鹤唳落残霞。

且共探玄理，从他日欲斜。

陈倅

陈倅　閒居

大不手持卿相印，小无人拥使君符。

门前溪水绿如许，好把一竿秋钓鲈。

陈辅

陈辅　悲昔游

昔吟梁父思泰山，又歌牛角悲其寒。

鲍徐英魄今何在，岭云关月何漫漫。

少强眼为伤时切，老大昏花心易急。

石岩题墨几秋风，人世功名杳无迹。

君不见汉千秋，唐马周，

玄谈徒步皆公侯。贾生竟止梁王傅，

三世郎官虚白头。风云自古虽伤偶，

用舍何尝系能否。但知信足任平生。

计度不如多饮酒。愿将梁父吟，

变作杜宇之声音。愿将牛角歌，

转调紫芝弦玉琴。五陵石马散黎轴，

惟有箕山青到今。

陈辅

陈辅　登北固山

古城龙顶直，孤角雁行稀。

海月天悬镜，江云地作衣。

楚封山或是，秦凿事还非。

千古英雄恨，渔人一笑微。

陈辅

陈辅　访杨湖阴不遇因题其门

北山松枌未飘花，白下风轻麦脚斜。

身似旧时王谢燕，一年一度到君家。

陈辅

陈辅　过延陵

两年一剑为谁留，古邑重来四十秋。

不是过辞元亮酒，知公偏爱赤松游。

陈辅

陈辅　湖上有作

平湖共天远，浸月坐寒光。

乘流溯荃璧，掉舟寻药房。

佳人折轻荷，随风来珍香。

顾盼但微笑，眉宇何清扬。

日暮共携手，遥指烟中湘。

陈辅

陈辅　句

渌水桥边驻短篷。

陈辅

陈辅　句

云树天低楚，烟汀地失吴。

陈辅

陈辅　句

含识应为狮子去，却来重载法王身。

陈辅

陈辅　梁父吟

梁父吟，泰山之顶可埋金。

噫嘻蜀道徒崎嵚，南风来舜琴。

梁父吟，佳人未偶频伤心。

四时有恨秋偏深，绿丝空满簪。

陈辅

陈辅　牛角歌

牛角歌，牛角歌，

日暮寒云满碧陂。骑牛下山归曲阿，

湖烟湿我蓑。牛角歌，

牛角歌，浩浩者水鱼弗过。

夷吾向说不我和，呜呼夷吾奈若何。

陈辅

陈辅　山居

山居老树秋还青，山下渔舟傍晚汀。

一笛月明人不识，自家吹与自家听。

陈辅

陈辅　山居

山腰石有千年古，海眼泉无一日乾。

天下苍生望霖雨，不知龙在此中蟠。

陈辅

陈辅　上荆公生辰

十月江南已得霜，相君门客小山房。

冬深柏子和香扫，准备生辰作好香。

陈辅

陈辅　诗二首

牛斗东边窄，三吴西角深。

山能醒客酒，江会冷人心。

陈辅

陈辅　诗二首

山悲秦凿迷徙浦，柳怨隋奢失故宫。

六代兴亡明舍火，五州松竹渡瓯风。

陈辅

陈辅　送曾公衮赴宣幕

当年枳棘蕴飞凰，遗爱犹存蔽芾棠。

秋水红蕖新幕府，春风绿草旧池塘。

芝生瑶圃三重秀，玉出蓝田一尺长。

去去宣城勿留滞，谢家勋业待诸郎。

陈辅

陈辅　题茅山

积金峰顶作屏遮，宝阁横空叠彩霞。

鹤驾往来茅许宅，龙輟交会郭杨家。

洞天有望人如玉，尘世休观事若麻。

我是方台旧僚友，盍寻归路种云芽。

陈辅

陈辅　题所居

湖水山云绕县斜，茂林修竹野人家。

宿酲过午无人问，卧听东风扫落花。

陈辅

陈辅　下泊宫

咸阳龙虎此飞升，二弟东山道亦成。

不见棠梨司命宅，空馀丹井一泓清。

陈辅

陈辅　玉兰

内史北轩多种竹，隐居南洞少栽花。

蓝桥西路青青处，拾得瓀儿似虎牙。

陈阜

陈阜　紫阳观和家兄作

相将到灵观，正值雨初晴。

花近香逾妙，峰遥色更清。

鹤盘云外影，磬和涧中声。

再拜真人像，还丹愿指明。

陈傅良

陈傅良　宝坛寺和林宗易韵

梦回齿颊自天香，何必招魂怨渡湘。

少待精庐天向晓，有来嘉定岁为常。

云山镇压鱼虾市，烟雨庄严橘柚乡。

最好题名双石阙，可题周历万年长。

陈傅良

陈傅良　丙辰寄国举兄

是间南极老人星，乔木修篁亦有情。

直向朱明为后殿，不随黄落入秋声。

儿孙衮衮看新出，兄弟团团得晚成。

笑阅世人心事短，却从黄老问长生。

陈傅良

陈傅良　病余久不趋郡且迁仙岩书院於屋西有怀同志

欲往如天际，相期忽岁华。

山空明独树，江晚暗连葭。

作屋皆三益，藏书可万家。

岂无人裹饭，躬自灌园芽。

陈傅良

陈傅良　泊钓台滩下

今岁仅余今夜月，此舟三泊此江沂。

遭逢明主还遗恨，惭愧先生独见几。

泗水列侯多不免，湘山四皓竟安归。

汉家故旧尝枚数，孰与东南一钓矶。

陈傅良

陈傅良　长沙腊月雷是日约宴赵帅俊臣闻雷乃罢越三日雨雪帅喜以诗相贺用韵

民欲遮留上欲来，政声无间到舆台。

道迎和气收蛮瘴，弹压余阴蛰楚雷。

已是因风成柳絮，会须逐马见银杯。

一觞好上公堂寿，不为梅花昨夜开。

陈傅良

陈傅良　尝语客莼鲈橙蟹的对或言今年斗门坚寒故蟹不上又今秋风急鲈鱼亦鲜

莼鲈有玉西风急，橙蟹无金东海深。

只为酒醒愁夜来，二虫得失我何心。

陈傅良

陈傅良　郴守丁端叔以九日诗至次韵奉酬

十年不见寻常事，九日相违咫尺间。

橙蟹渠能追胜赏，藙牲孰与奉慈颜。

逝将酒坫更酬酢，乍可诗简略往还。

新将适闻临遣罢，鹿头吾待望吴山。

陈傅良

陈傅良　陈颐刚注孙子许拾遗赠诗用韵寄之

千帆过尽独舟沈，玩世齤齤踵息深。

何自著书今白发，不禁恋阙此丹心。

诗来沧海珠盈把，人在掖垣梧十寻。

应为一编三致意，细论小雅到交侵。

陈傅良

陈傅良　酬陈颐刚见和前韵

离合皆天意，盈虚几月华。

家才办藜苋，吾亦逐芦葭。

忧世还当路，论兵有故家。

深深看踵息，阴火养黄芽。

陈傅良

陈傅良　酬蕃叟弟韵

朋游同一辈，伯季自相师。

薄宦俄衰暮，清懽仅暇时。

我怀青冢曲，子念紫荆诗。

但得无忧患，幽栖岂不宜。

陈傅良

陈傅良　酬刘进之

冰柱刘叉句，绨袍范叔寒。

所亲多物望，相识半人寰。

今老犹徒步，吾穷亦厚颜。

幽怀真易足，万卷屋三间。

陈傅良

陈傅良　酬王判官和九日韵

皇华六辔按倭迟，博採参差到接余。

我独内惭无具甚，万家亦免釜生鱼。

陈傅良

陈傅良　酬王判官和九日韵

想悬郴桂一云泥，夫子声名正日跻。

乞与早移河内粟，牙牌归听报班齐。

陈傅良

陈傅良　酬王判官和九日韵

翩翩公子一何佳，衔金穷山薄岁华。

独自把将诗过日，不知梅影下窗纱。

陈傅良

陈傅良　酬王判官和九日韵

怀自何年晚见懽，匆匆惜已□声班。

青刍白饭吾何有，风月犹堪倒玉山。

陈傅良

陈傅良　酬谢倅景英用前韵见寄

穷巷萧然一亩宫，劳劳漫刺倩谁通。

空翻故纸头垂白，晚对清标面发红。

诸老飘零亡几在，百年放佚不胜穷。

拟将旧学相从问，何独诗坛欲让东。

陈傅良

陈傅良　初夏有感因用前韵久旱适得雨欣然卒章

湖山妩媚绿阴稠，谁向芸芸得趣幽。

半破榴花方恨晚，新来燕子未知秋。

去为吏隐虽吾愿，归得家山政自愁。

赖有雨声宽百感，忽如孤凤见群啁。

陈傅良

陈傅良　除夜宿处州天宁寺

人言老去不如初，我爱初心老转无。

懒向门前题郁壘，喜从人后饮屠苏。

杯盘甚简眠须早，礼数多宽拜要扶。

况复齤齤纸帐，鸡人不听禁庭呼。

陈傅良

陈傅良　除夜用前韵

又添犬马齿，常恐牛羊夕。

牙无数株牢，鬓已太半白。

六朝贵人家，珊瑚高数尺。

复有陵巴豪，沃壤动连陌。

居然燕巢幙，忽矣驹过隙。

伊传亦中寿，至今名赫赫。

苍苔卧风雨，曾乏断碑额。

中原五十载，胡骑乱禹迹。

谁当懒折腰，去学陶彭泽。

忧端压不下，中夜歌秀麦。

昭代岂无人，腰黄眼前赤。

鸿儒筹禁苍，壮士守边场。

罢歌且杯酒，浇此怀抱积。

柴门剥剥响，已有贺年客。

陈傅良

陈傅良　除夜用前韵

春来十日垂垂雨，岁尽今朝亦未晴。

衰老见年殊不觉，卧听穿叶打窗声。

陈傅良

陈傅良　除浙西宪舟过钓台有感

一再登临万事非，裹头还已雪垂垂。

敢论笔力今无恨，欲附碑阴始不疑。

台阁有人堪共政，江山如此且随宜。

论功汉鼎吾何有，自是风流百代师。

陈傅良

陈傅良　春日和林宗易韵

白与红兼尽落梅，小园独步日千回。

浮空晓色临无际，排闼春光拨不开。

学语新禽更后啭，铺茸细草雨边来。

却怜追逐今无力，放下帘钩就麝煤。

陈傅良

陈傅良　春晚书怀二首奉简陈益之

百舌喜太甚，杜鹃恨何深。

睍睆斯黄鹂，律中宫之音。

物情自不齐，天运初无心。

道人独领会，杖藜立芳阴。

陈傅良

陈傅良　春晚书怀二首奉简陈益之

百卉得雨露，华滋巧相娱。

但知说姚魏，河洛竟何如。

我方悟吾生，笺经未成书。

安得小学师，从之注虫鱼。

陈傅良

陈傅良　春晚一首约同志泛舟

匆匆春事竟如何，问讯庭前手种花。

又送行人又风雨，半为芳草半泥沙。

橘香通国今无恙，梅实於人晚理佳。

莫放此春齐去盖，夜深愁听一池蛙。

陈傅良

陈傅良　次陈益之韵戏呈汪守充之

雨过山新沐，风平水漫流。

移尊来选胜，立马步通幽。

春在桑麻坞，香团橘柚州。

从君诗有律，还我酒无筹。

陈傅良

陈傅良　次德修仙岩韵

我家仙岩人迹稀，客从何来此何时。

岷山之阳适海峤，万里欲写心精微。

瀑泉自雨一丘壑，有龙蛰不随群飞。

病樵弛檐渴猿喜，虽未作霖良已奇。

吾闻岷山天与齐，仰止不见如调饥。

君登绝顶小天下，此纵有山安足嬉。

翩然肯过非所期，此道辽阔车谁脂。

愿言税驾毋遄归，为我更赋崧高诗。

陈傅良

陈傅良　次沈俭夫求花木韵

我意何不乐，我颜复何{忄典}。

止斋有新畲，耕犊角已茧。

止斋有溪水，钓席随所展。

两山夹精舍，佳处

庐岘。

朋来寴

朋来寴　名流，燕坐皆胜践。

颓然止斋翁，心故不可转。

厌书或窥园，乘兴是陟巘。

日月之蔽亏，木阴自幽显。

雨露之密痚，草色自深浅。

翁子一解释咏，初不着姝娈。

易老探醇驳，风骚较宽褊。

眠食虽甚佳，病患盍加勉。

谤箧况所招，讼缿那能辨。

於焉更悟入，岂但苟排遣。

寄言子沈子，所欲果何件。

葭豕来春田，冥鸿脱秋猘。

欲兰犹见纫，月桂不可搴。

慕远失之近，求多得常鲜。

请以壮县才，从兹益怀卷。

深居勿近市，隘巷莫容辇。

有花门拥篲，无花地生藓。

尝试玩喧寂，何者是真舛。

旧学枉初心，新功费重研。

何如过止斋，我亦精文选。

陈傅良

陈傅良　次韵蕃叟弟月下有感

平原接翠微，修竹围绿净。

乃於此中间，更以皓月映。

佳人笑隐几，万物独我正。

幸哉吾有母，侍饮得瓶罄。

陈傅良

陈傅良　次韵奉酬丁少詹见过同游仙岩遇雨而别

佳人何似似江梅，邂逅梅阴共举杯。

欲与溪山成胜话，却因风雨得空回。

新诗报我春乘兴，小径从今日扫埃。

自是衰迟愁独立，敢论名字望朋来。

陈傅良

陈傅良　次韵奉酬方辉先

也知朝士愧山林，猿鹤相怀怨亦深。

屈指落花年荏苒，断魂凋鬓日侵寻。

向来相与期何事，老去谁能会此心。

多谢故人重话旧，独怜志古定遗今。

陈傅良

陈傅良　次韵奉酬徐一之送菊

桂丛兰畹悄无哗，但有哀鸿天一涯。

节物更谁知白发，交情於此见黄花。

声名独立空秋际，香色平铺与露华。

南雅未收骚致意，骚人应欲补诗葩。

陈傅良

陈傅良　从徐一之觅菊

我欲作亭题独立，苦无翠盖著金钱。

园林百辈皆名胜，为趁西风乞冗员。

陈傅良

陈傅良　从徐一之觅菊

土盆瓦斛空中久，羞见重阳插满头。

寄向柁楼烦送似，芼鲈齰蟹待新簄。

陈傅良

陈傅良　从族叔觅老桂

他山有桂老鬅鬆，好植梅旁伴槁容。

着我对吟前赤壁，乞君分与左青龙。

踰墙之树宜无取，益屋於东本不凶。

恭想短章蒙一笑，便呼鉯钁破苔封。

陈傅良

陈傅良　村居二首

业已将身落耦耕，时於观物悟浮生。

择栖未定鸟离立，避碍已通鱼并行。

野老窥巢占太岁，牧儿敲角报残更。

绝胜倚市看邮置，客至还无菜甲羹。

陈傅良

陈傅良　村居二首

野衣农圃杂，华发弟兄同。

佚老便居僻，贪闲喜命穷。

习成杯酌少，脱落语言工。

危坐看流景，新萌又落红。







卷24

陈傅良

陈傅良　答朱翔远见别之作

总角相看五十年，行藏殊辙各皤然。

岂无子美书成束，欲送相如赋上天。

欲眼不宽多小谨，交情何限复长篇。

乘壶偶自兵厨至，聊助征帆一醉眠。

陈傅良

陈傅良　悼济阳夫人

久接江山境，曾论子姓文。

於焉观内则，可以继前闻。

榛栗严宾豆，苹蘩洁祀芬。

有人言不朽，片石合摩云。

陈傅良

陈傅良　悼蒋升仲承事

扁舟来徃适吾真，却笑旁观道隐沦。

三釜岂无儿可就，百年要与酒相亲。

賸栽梅竹皆缘客，晚得冠裳不语人。

试向南塘问渔牧，定於此老亦沾巾。

陈傅良

陈傅良　悼林仲逸县尉

家故书千卷，生才试一斑。

尝音殊不少，筮仕独何艰。

松菊将身隐，苹蘩忽涕潸。

幸哉贤玉润，有诔不容删。

陈傅良

陈傅良　悼刘谦之知录

海内多吾友，飘零今几人。

相忘尤堕泪，欲诔辄伤神。

才力矜余地，心期耻后尘。

溘然无一语，愁杀白头亲。

陈傅良

陈傅良　悼翁仲立达州

忆昔看封事，令人激懦衷。

边筹皆破的，硬语更盘空。

晚亦通家好，居然与众同。

行藏尝论定，谁假一帆风。

陈傅良

陈傅良　悼翁仲立达州

淮幙何多誉，巴城仅一麾。

最书肤使上，好语近臣知。

筚路江山久，维舟日月迟。

空怀归报牍，不逮劳还时。

陈傅良

陈傅良　悼杨休甫

袖手旁观一世余，元非亲物亦非痚。

酒边每事如人意，灯下通宵读我书。

学到庄骚才止此，生逢周流定何如。

西州相识无遗恨，独恨无从掺子祛。

陈傅良

陈傅良　登祝融峰观日出

星月凋零万象昏，谁能先我见朝暾。

东南已得乾坤正，蛮貊方知夜旦分。

但觉沧溟浮佛屋，却忘衡岳近天阍。

迢迢下憩山腰寺，人世烟云尚吐吞。

陈傅良

陈傅良　登祝融峰喜霁

仰止扶藜鬓发苍，恰当风雨暗三湘。

为谁一陃天无际，及我重来日未央。

江过数州多曲折，山缘长亩半青黄。

老僧耐得从头问，问到吴门竟渺茫。

陈傅良

陈傅良　丁端叔和九日诗至用韵奉谢恤邻之义且申前请

壮不如人老更迟，可怜赤□□宗余。

乡微肤使贤方伯，谁激西江活鲋鱼。

陈傅良

陈傅良　丁端叔和九日诗至用韵奉谢恤邻之义且申前请

生怕遄归趁紫泥，缘危方藉得同跻。

交邻谊与春秋并，应许臧孙数告齐。

陈傅良

陈傅良　丁端叔和九日诗至用韵奉谢恤邻之义且申前请

夏畦不病晚穜佳，哿矣将诗补黍华。

散百为千吾写似，深山穷谷遍笼纱。

陈傅良

陈傅良　丁端叔和九日诗至用韵奉谢恤邻之义且申前请

不因与国近交欢，冰齿相从发已班。

多见长才无肯綮，岂辞一篑竟为山。

陈傅良

陈傅良　丁端叔送海错以诗来用韵酬之

泽鱼山豕各忘年，味可胜穷总所便。

堪笑荆吴相俎豆，遂令蛮触自矛鋋。

食无误蟹车同轨，贡不徵蚶泽漏泉。

我在帘山人迹罕，亦蒙惟错馈甘鲜。

陈傅良

陈傅良　丁端叔送牡丹以诗来用韵酬之

觉省他年见一班，老从湖海看春颁。

瞻言百里几相及，仰止高山竟莫攀。

每事乞公留上策，不才容我着中间。

一时公论方当路，愁为丝麻弃蒯营。

陈傅良

陈傅良　丁端叔送牡丹以诗来用韵酬之

客来谈政已班班，况复书縢一再颁。

亦欲颉颃相上下，不容分寸得跻攀。

花犹河洛承平□，诗在黄陈辈行间。

簿领役人尘扑面，沃如云雾下茅菅。

陈傅良

陈傅良　丁巳寿国举兄

岁自为诗岁自赓，愁无新思思还生。

更从今闰书初伏，待看何年值后庚。

汉网疏如天地阔，奎文下与水云平。

弟兄长健贫何病，判解金龟当一酲。

陈傅良

陈傅良　东阳杜季高远访诗以送之

当世关衰壮，斯文看合离。

强餐吾岂敢，后会子何期。

村落秋弥好，溪山晚最宜。

逢人相问讯，所欠更能诗。

陈傅良

陈傅良　东阳郭希吕山园十咏　閟云关

云以无心出，云归亦何心。

樵牧窥其藏，妄意此阻深。

陈傅良

陈傅良　东阳郭希吕山园十咏　飞雪

涓涓自空来，霏霏复不见。

安得自尤物，使我耳目乱。

陈傅良

陈傅良　东阳郭希吕山园十咏　桂壑

一壑亦易得，安得桂林林。

道人偶见之，不是岁月深。

陈傅良

陈傅良　东阳郭希吕山园十咏　壶天阁

凭栏时独立，万象皆见前。

若非着眼高，亦是天一偏。

陈傅良

陈傅良　东阳郭希吕山园十咏　倾月

尝闻凤栖梧，梧老凤未栖。

今我昌伫立，不知月东西。

陈傅良

陈傅良　东阳郭希吕山园十咏　清旷亭

幽人有遐心，蔀屋涵澄空。

况复得此山，心事与境同。

陈傅良

陈傅良　东阳郭希吕山园十咏　石井

鬵釜吾已溉，吾缨亦无尘。

竏石以潴之，恐有抱瓮人。

陈傅良

陈傅良　东阳郭希吕山园十咏　小烂柯

促膝有仙凡，烂柯无小大。

谁知桃源人，不在秦晋外。

陈傅良

陈傅良　东阳郭希吕山园十咏　玉泉

清晓阅草木，各具天一水。

安用学餐玉，将以蕲不死。

陈傅良

陈傅良　东阳郭希吕山园十咏　月峡

两岸束青天，中有月皎皎。

乍可谓月低，不可谓天小。

陈傅良

陈傅良　读范文正公神道碑有感佚事

武侯不可致，玄德造其庐。

公在衰絰中，乃上时政书。

维时君臣定，事与草昧殊。

出处千载同，岂必名迹如。

行伍拔大将，寒饥得名儒。

推毂天下士，百年用其余。

生平慕河汾，未许王魏俱。

殷勤八司马，意独何区区。

自古朋党论，消复莽无期。

谁令群疑亡，韩富及有为。

惜哉公不见，功名止西陲。

陈傅良

陈傅良　短歌送吕子约丞郡天台

露荷不肯附绿涨，石榴自欲当朱明。

我无一物与君别，持此荐以双玉瓶。

榴花结子荷成的，定亦扁舟去为客。

良集偏於吾悲悭，新功或向他山得。

我歌虽短声苦长，君不能饮酒满觞。

申公何在丽泽死，又送冥鸿谋稻粱。

陈傅良

陈傅良　奉和周蕃伯用王道夫韵二章见寄

森森万木一精庐，黄卷青灯自卷舒。

却肯追随三舍远，不论闻问十年痚。

遗贤公已长怀玉，老圃吾方欲荷锄。

安得谢岩题壁片，一尊相伴看芙蕖。

陈傅良

陈傅良　奉和周蕃伯用王道夫韵二章见寄

论定千年后，心宽万事平。

吾方惭鼠伎，安敢道鸿冥。

门户虽入境，溪山亦世情。

半天乔木立，尽日好禽鸣。

陈傅良

陈傅良　奉陪王德修登观海阁兼呈邑宰刘协

观潮阁在东溟上，有客来登自华阳。

不道雪山通老柏，却看朝日上扶桑。

胜游气合两三郡，妙画家传晋二王。

后会不知谁与继，尔江吾海永相望。

陈傅良

陈傅良　赴桂阳道中喜晴书事

十日九雨垂垂雪，马僵仆病泥乘橇。

披衣闯户得星月，喜有耻向妻儿说。

耳根久与朝鸡别，熟睡八年谋未拙。

乞米作糜蒙被啜，客来午漏家僮出。

如今儿噭妻愁绝，我纵喜晴心已折。

可以艺麻多笋蕨，苟有一丘吾计决。

奈何诸公厮役皆豪杰，尚爱舂陵老元结。

陈傅良

陈傅良　赴林农大招赏牡丹之集

剥吸要春酌，团栾得晚晴。

千花名品下，一苇病身轻。

文会非投辖，清欢胜绝缨。

倦游吾独愧，归趁两山明。

陈傅良

陈傅良　赴留宰宝坛之集因和蕃叟弟赵园韵

一枝才放前村雪，一线初开爱日天。

潘县风流凡五客，赵园名字亦千年。

可无能赋如难弟，恨不曾来有尉仙。

待得中兴用循吏，更於此地设离筵。

陈傅良

陈傅良　赋芙蕖简诸友

我欲待明月，相从弄芙蕖。

月郭一再满，我行竟徐徐。

诛茅困黄埃，开卷疲蠹鱼。

缠缚二事间，红披绿萧痚。

秋风白发生，抚事增欷嘘。

美人隔云山，芙蓉并吾庐。

近者不得见，逾远还何如。

花无三月长，人寿千岁余。

相期不朽事，勿与草木俱。

君上钟鼎铭，我作山泽癯。

陈傅良

陈傅良　庚申上巳

何事□□□，天低雨露悭。

一□遗晚□，百感又春关。

墨客山阴竹，骚人洧外兰。

谁知千古意，不在□游间。

陈傅良

陈傅良　庚子除夜有怀

老盆自酌共谁歌，叹息其如此夜何。

已觉二毛嗔妇问，可堪一饭患儿多。

关河满眼风尘在，天地藏身岁月过。

事业文章吾所畏，东阳人亦卧岩阿。

陈傅良

陈傅良　鼓琴行送许深父同知被诏赴阙

伯牙非不善鼓琴，指下能写山高而水深。

亦有师旷号精绝，蜚雪白昼为重阴。

吾琴不以与二子，二子不过衰季愁叹而悲吟。

后夔安在九嶷远，南风不竞凤鸟瘖。

恭惟高宗复古殿得此，净洗禁昧朱离任。

一鼓朝纲日井井，再鼓边柝秋沉沉。

桑麻万里皆按堵，笙歌三纪无沾襟。

桥山遗此岁月侵，何时雅颂得所签不僭。

宝藏岂爱五重玉，市价敢论双南金。

公归旧隐三霜砧，天子恭默思商霖。

君臣祥琴适相际，使者十辈来駸駸。

白麻已草弄印久，端揆虚左谁当今。

我抱此琴病山林，不如送公西归调釜鬵。

但愿为作南风音，上以对扬高宗中兴之大业，

下以追还虞舜万国之欢心。

陈傅良

陈傅良　观南塘四首呈沈守

曾不容舠咫尺间，谁知救溺合缨冠。

今从枕席人行过，最好翻盆雨后看。

陈傅良

陈傅良　观南塘四首呈沈守

夹道欢呼百里间，不论扶杖与胜冠。

公年几许颜何似，迟放牙樯待我看。

陈傅良

陈傅良　观南塘四首呈沈守

乐在宜休水竹间，十年黄帕裹朝冠。

却乘五个花文马，来与江村妇子看。

陈傅良

陈傅良　观南塘四首呈沈守

别乘潘郎伯仲间，朼来公适去弹冠。

更将未尽公碑意，收入新诗为并看。

陈傅良

陈傅良　癸丑冬车驾过宫留相还朝

一声警跸接天齐，驰道无尘马不嘶。

月御顺行随日毂，乾端和气匝坤倪。

三槐相继归公衮，细柳还须听将鼙。

老矣尚能歌二圣，不应专美在浯溪。

陈傅良

陈傅良　桂阳劝农

雨耨风耕病汝多，谁将一一手摩挲。

幸因奉令来循垄，恨不分劳去荷蓑。

凉德未知年熟不，微官其奈月樁何。

殷勤父老曾无补，待放腰鎌与醉歌。

陈傅良

陈傅良　海棠绝句

淡月看花似雾中，遽呼灯烛倚花丛。

夜来月色明如昼，却向庭芜数落红。

陈傅良

陈傅良　寒食早起围炉中戏和林宗易韵二首

叠帐重裘更怯风，绝怜寒食到匆匆。

一春不见花开落，但说栽花费几工。

陈傅良

陈傅良　寒食早起围炉中戏和林宗易韵二首

春日偏以速为神，谁管沉痾未觉春。

禁得春寒长恣赏，甘心输与少年人。

陈傅良

陈傅良　和陈仲石韵

久矣怀相与，翩然喜见临。

清风生案□，短日过墙阴。

王事何时暇，神州半陆沉。

诸公宣力去，伴我水云深。

陈傅良

陈傅良　和丁端叔岁晚书怀韵

来涂蓝缕雨埋人，三百於今又六旬。

奏课定应书下下，班春聊复喜津津。

余蔬被壤农亡恙，茂草连扉盗自新。

曳杖鹿头时极目，炊烟齐起两州民。

陈傅良

陈傅良　和丁端叔竹梅二诗韵

空阶琤若下琅玕，全楚何人巧耐寒。

谁伴八龙长傲雪，萧然一榻卧袁安。

陈傅良

陈傅良　和丁端叔竹梅二诗韵

管领春风别有天，不论水际与山巅。

祝融玉立湖湘冻，独付寒梢笑粲然。

陈傅良

陈傅良　和丁少詹韵

尽日支颐听雨声，闲中惟得自知明。

朋来何敢烦公等，老去方惭负此名。

待欲短檠看少作，敢将尺牍论交情。

区区却望从容意，要莫令人一座倾。

陈傅良

陈傅良　和丁少詹韵

明月隋珠忽堕前，坐令衰飒意飘然。

无端太史头抢地，安得扬雄赋上天。

前辈门墙余几在，他时竹帛竟谁传。

落花流水君愁不，南渡于今六十年。

陈傅良

陈傅良　和段君仲衡同令嗣天晴少出之作

文字时高下，功名势去来。

谁人堪语此，吾道竟怀哉。

携幼安容膝，巡檐笑索梅。

巷门通后圃，今数为君开。

陈傅良

陈傅良　和段仲衡谯楼新军额二首

笔落元戎量，诗成坐客新。

谯门双壮观，边将一团春。

梦破盘行玉，名存瓮得银。

衰迟亡补报，着意与民亲。

陈傅良

陈傅良　和段仲衡谯楼新军额二首

寒消晴后雪，光转冻前风。

岁已宜麻麦，人犹厌芥菘。

楼头千里望，笔势万夫雄。

及此吾何力，天低露草丰。

陈傅良

陈傅良　和郡守沈持要赏柑之什三首

沧海无波日万艘，山农囷廪自相豪。

争看紫橐行阡陌，可对黄甘负酒醪。

曲水一觞随意集，成都千骑最头遨。

风流儒雅谁公似，增得东嘉地望高。

陈傅良

陈傅良　和郡守沈持要赏柑之什三首

东都门外问征艘，去国身轻亦太豪。

谁可对床听夜雨，自於同社燕青醪。

不知温诏从天下，又罢幽寻与世遨。

从此宜休堂下梦，顾瞻松柏为谁高。

陈傅良

陈傅良　和郡守沈持要赏柑之什三首

仰止苕溪近一艘，几年犹未识人豪。

黄堂为客知何夕，白发从公饮此醪。

四海衣冠多后进，两朝几杖旧同遨。

令人仰视冥冥翮，不道微风燕誉高。

陈傅良

陈傅良　和林懿仲喜雪韵

常暘厥咎何，君相疚朝夕。

愧莫慰群黎，凄其望三白。

是心与天通，昨夜平地尺。

蓑笠在东阡，耰耡在西陌。

忍待明年饱，欣及吾事隙。

海宇正无尘，草木亦焕赫。

遥知紫宸朝，千官手加额。

温纶粲龙光，贺牍交马迹。

衔枚悬瓠城，仗节居延泽。

独拥蓝关马，共饭滹沱麦。

更顾吾君相，对此念忠赤。

当今挟纩温，恩意到疆场。

有士如有年，要岂旦日积。

霄安自甘寝，扫轨无过客。

陈傅良

陈傅良　和林宗简除夜韵余与宗简皆病余而除夜皆赋诗因反前意

穷怀卿相忧，老作儿女悲。

百尔皆妄想，一粲看新诗。

短长总归尽，君阅古盛衰。

煌煌五侯家，宽作数世期。

经史或不读，名字亦奚为。

茂对乾三阳，静养月一规。

陈傅良

陈傅良　和林宗易菊花韵

一岁所余秋有几，重阳偏与老相催。

每怜白发能长健，虽爱黄花亦懒栽。

好景游从须好友，新诗风味似新醅。

人生适意无过此，恣听东篱早晏开。

陈傅良

陈傅良　和林宗易上巳韵

冬冬曙鼓五更初，枚数何门可曳裾。

孰与课儿翻故纸，几曾缘客扫精庐。

常饥未免时中酒，多病安能强著书。

自笑无才供视草，徒劳身后问相如。

陈傅良

陈傅良　和林宗易雨后韵兼简沈仲一

溪山秋色日侵寻，一水循除万木阴。

幸有新炊送农扈，可无胜践盍朋簪。

蒲荷绵亘衡从亩，鸥鹭追随下上音。

寄语北湖休独自，摩挲周鼎与商鬵。

陈傅良

陈傅良　和刘进之韵兼简吴阜之

憧憧满眼事何稠，落落论心思独幽。

去国未能身一叶，怀人但觉日三秋。

池塘春草方同梦，江汉归舟更别愁。

安得萧韶仪两凤，不妨燕雀自嘲啁。

陈傅良

陈傅良　和楼大防尚书送行韵

齐年兄弟又齐名，商略行藏共此生。

自昔从君瞻马首，如今输我与鸥盟。

读书松竹交千载，曳履星辰听五更。

借问塞翁谁得失，诸无一语到留行。

陈傅良

陈傅良　和孟阜老梅韵

朝游山南莫北隅，修竹之下手所披。

五步一顾立不趋，柔枝弱干千万余。

粲然笑倩多新奇，岁寒安用众穉为。

惊嗟怪怪丈人行，缟衣蓝缕冰斲肌。

莓苔雪片冻不飞，玉饰其末玑衡欹。

藐姑之仙下缥缈，苍虬为驾羽葆希。

三闾大夫从女须，枯槁婵娟却并驰。

张子爱之亦既痴，人不得觑以我归。

我生自视梅孰如，光江独立儿女嗤。

年来稍稍学折枝，柰何复与此老期。

陈傅良

陈傅良　和孟阜老梅韵

望美人兮天一隅，薜萝为衣颠倒披。

水竹隔我不可趋，今我搔首三岁余。

汉庭年少六七奇，须眉皓白来何为。

我欲避寝问之道，安得玉貌生枯肌。

长翁傲睨欲奋飞，沧江钓雪蓑笠欹。

少翁顿挫卉牙角，笑齿一粲知音希。

樵家斧斤磨以须，过者万人人背驰。

梅乎梅乎我非痴，持汝二老将安归。

古来弱植刚不如，孰有妩媚为人嗤。

君不见孤竹之管求孙枝，汝盍早定归山期。

陈傅良

陈傅良　和沈守持要观潮阁留题

毕生欲赋观潮阁，立尽斜阳倦复还。

一日江山蒙笔力，百年名字满人寰。

郡从晋宋风流后，诗到苏黄伯仲间。

向去摩挲看石刻，谁知功在十年闲。

陈傅良

陈傅良　和沈守持要题谢公楼额

危楼何在水云中，穿市牙旗退自公。

闲作此来横笛夜，爱看人醉落帆风。

欢呼夹道江声合，硬语蟠空客技穷。

姓字从今联沈谢，不知千古更谁同。

陈傅良

陈傅良　和沈帅持要张漕季长韵二首

欲杭一苇近声光，恨不先期燕子凉。

旧学甘盘聊此日，倦游司马尚他乡。

别从沧海山横斗，来自岷峨水滥觞。

不谓偶成三楚客，得为兰杜附诸香。

陈傅良

陈傅良　和沈帅持要张漕季长韵二首

麾节元戎祖席光，晚风吹雨借初凉。

师传问讯谁书院，石刻摩挲是道乡。

闻有先声来召馹，想无后会到流觞。

路朝正设横经席，册府重紬辟蠹香。

陈傅良

陈傅良　和沈仲一北湖十咏　北湖

北湖只隔岭头云，谁在湖边问讯人。

若得小舟通我过，雨晴须破半时辰。

陈傅良

陈傅良　和沈仲一北湖十咏　迟客台

借无舟楫亦褰裳，目断蒹葭水一方。

今夜不来同剪韭，隔山明日事茫茫。

陈傅良

陈傅良　和沈仲一北湖十咏　楚颂亭

纷纷万木尽西风，独立霜林我御冬。

滓畔无人谁着语，止斋但护紫泥封。

陈傅良

陈傅良　和沈仲一北湖十咏　粹白堂

欲来花底竟差池，我有佳名谁与归。

翌日看花天一色，狐裘犹自织寒机。

陈傅良

陈傅良　和沈仲一北湖十咏　穆波亭

一年曾得几番圆，恨不骖鸾上广寒。

占得波光须细耫，恰闻沧海已狂澜。

陈傅良

陈傅良　和沈仲一北湖十咏　萱竹堂

萱草须锄莫放深，竹须剪伐待成林。

一花一叶皆相附，要使儿孙识此心。

陈傅良

陈傅良　和沈仲一北湖十咏　仰止亭

可爱南山与北山，北山上有斗芒寒。

碧云归尽人何在，更捲珠帘到夜阑。

陈傅良

陈傅良　和沈仲一北湖十咏　药房

平平下语及云管，学到诗人岂不难。

莫似□人大芳洁，湘波千古诉椒兰。

陈傅良

陈傅良　和沈仲一北湖十咏　宜雨亭

看花只为雨愁人，一片才飞减却春。

独此得春无尽藏，每於愁外见精神。

陈傅良

陈傅良　和沈仲一北湖十咏　豫章阁

人去岷峨水自流，豫章三字竟沈浮。

怀人好上层楼看，木落山寒不肯秋。

陈傅良

陈傅良　和孙伟卿杂言十章

万事如浮云，可耫不可有。

三年刻一叶，未就骨已朽。

陈傅良

陈傅良　和孙伟卿杂言十章

可怜负薪子，误有廊庙志。

出门欲何之，马拙车未试。

陈傅良

陈傅良　和孙伟卿杂言十章

一饭腹果然，身外百不须。

深知饥方朔，不似饱侏儒。

陈傅良

陈傅良　和孙伟卿杂言十章

堕落生死间，大患为有身。

老子识未破，天地岂不仁。

陈傅良

陈傅良　和孙伟卿杂言十章

幽居悟前疲，寡欲得身健。

筮之此何祥，厥繇无水困。

陈傅良

陈傅良　和孙伟卿杂言十章

有书但插架，有门亦常关。

是非天下争，而我土石顽。

陈傅良

陈傅良　和孙伟卿杂言十章

好酒来谁家，明月得我心。

把酒弄明月，醉卧盗不侵。

陈傅良

陈傅良　和孙伟卿杂言十章

阨穷果何尤，利达竟谁在。

眷言荷鉯人，妻子敬相待。

陈傅良

陈傅良　和孙伟卿杂言十章

或勤著子书，我恐落人世。

呼儿具纸笔，一岁复一岁。

陈傅良

陈傅良　和孙伟卿杂言十章

人事尽乡曲，田租了王宫。

独於大海枯，不改古井寒。

陈傅良

陈傅良　和汪仲嘉楼大防二尚书贺郑贵和华文休致韵

簪笏相摩入殿庐，人皆自笑此区区。

岂无只字踰华衮，未必千种胜饭蔬。

君见北山多后倦，谁如东里竟先驱。

追随曳履枌榆社，犹及香山退传无。

陈傅良

陈傅良　和汪仲嘉楼大防二尚书贺郑贵和华文休致韵

岿然名节万人尊，诗落文昌帝九阍。

耄及卫公还失策，早如痚传亦伤恩。

华文延阁如今少，神武修门自古存。

我与东楼最欣慕，掖垣灯火几同论。

陈傅良

陈傅良　和王教授谦叔述郡圃韵

守边岂无事，治圃亦有说。

朝看士饮羽，暮与客投辖。

且以示多暇，且以劳同列。

我生肠九回，世故肱三折。

环堵仅寻丈，短亭聊岁月。

忽蒙当宁记，滥补专城缺。

区区自米盐，在在欲黼黻。

矧惟有兹山，未省从何月。

张罗上空庭，寻斧及劲节。

旧观谁缉熙，新思盖绵蕝。

幸方一小治，尚可六太息。

胡然召南人，而骤歌所茇。

陈傅良

陈傅良　和萧俊仲司法咏谯楼新军额韵

海滨驱马过湘滨，喜及今春忆旧春。

公燕有时令市酤，村舂不继待炊新。

严城鼓角留三字，当代衣冠第一人。

看取吾民繇此去，万家鸡犬永无尘。

陈傅良

陈傅良　和谢倅见赠生日二首

朝天冠佩几千员，熟数东州未乏贤。

若论中原旧文物，蒲轮应合聘高年。

陈傅良

陈傅良　和谢倅见赠生日二首

独醒长爱众欢酣，酸苦随人却嗜甘。

好客不知弹剑铗，闻公风味可无惭。

陈傅良

陈傅良　和莘叟兄咏张子房韵

不缘多病遽怀安，阅尽人间万事难。

谩以笑谈分楚汉，竟将功业付萧韩。

陈傅良

陈傅良　和徐叔子劝农韵呈留宰

亲从蓑笠问饥寒，赴愬人人得犯颜。

更向棠阴聊憩茇，要令粒食共鲜艰。

身归雨露司存后，诗在山川刻画间。

饱饭之余能细和，止斋应有几年闲。

陈傅良

陈傅良　和徐叔子用林宗易韵见示

相过风雨独何欤，校酒论文已不知。

方信深交相恋嫪，却因衰退更踌躇。

吟生池草书成束，饮落檐花醉堕车。

明日待随公等去，我头应始自今梳。

陈傅良

陈傅良　和徐魏叔见寄三绝

蒲团坐阅岁如梭，不管门前雀可罗。

投赠紵衣才薄物，道人微笑已嫌多。

陈傅良

陈傅良　和徐魏叔见寄三绝

纨裦何尝不误身，梁园金谷草长春。

送将重锦齐三十，笑杀生刍一束人。

陈傅良

陈傅良　和徐魏叔见寄三绝

独向心源识背趋，岂於身外较精粗。

凄其下视人间世，朝市区区地一夫。

陈傅良

陈傅良　和张倅唐英咏梅十四首

我岂爱花者，而独爱此花。

爱之匪无人，诗且数百家。

前有水边横，后有竹外斜。

但作如是观，桃李亦可夸。

陈傅良

陈傅良　和张倅唐英咏梅十四首

种梅欲百亩，谁老意未渝。

有山在堂背，有溪在庭除。

我危坐中央，花以寘坐隅。

人固不可亲，花亦不可痚。

陈傅良

陈傅良　和张倅唐英咏梅十四首

花芳以养性，花阴以休影。

更欲从旁谋，种秫可半顷。

冲寒时一觞，我醉花独醒。

醉醒两相忘，久矣系归艇。

陈傅良

陈傅良　和张倅唐英咏梅十四首

因山为高下，因水为纵横。

恣花欲何之，勿挠所性清。

却愁雪太深，瞻言不胜情。

有时亦肯来，当我户牖明。

陈傅良

陈傅良　和张倅唐英咏梅十四首

人言物不齐，相较三十里。

以梅等君芳，何啻隔弱水。

杜陵状百物，无语可著此。

巡檐索之笑，但不禁冷蕊。

陈傅良

陈傅良　和张倅唐英咏梅十四首

駸駸入衰暮，故作不洁清。

美人美无度，可使一国倾。

胡然立林林，夹此东西荣。

对之意自消，令我欲近名。

陈傅良

陈傅良　和张倅唐英咏梅十四首

以之为雪耶，雪或堕汙浅。

以之为玉耶，玉或附旒冕。

春前每尝试，岁晏不退转。

悠哉似有道，可与共舒卷。

陈傅良

陈傅良　和张倅唐英咏梅十四首

政应违众好，可忍负幽探。

以兹落南雅，蜂蝶独遗憾。

岂无好颜色，一雨竟陈暗。

谁知岁寒姿，可久非可暂。

陈傅良

陈傅良　和张倅唐英咏梅十四首

若以色见我，色衰令人忘。

香为众妙宗，妙亦不在香。

乡来芸芸者，自意傲雪霜。

当斯玉立时，曾莫一在旁。

陈傅良

陈傅良　和张倅唐英咏梅十四首

迟迟可殿后，寂寂可镇浮。

风人第一章，窈窕河之洲。

穆如三代英，惟此宜与俦。

不然则舑仙，玉箫下秦楼。

陈傅良

陈傅良　和张倅唐英咏梅十四首

纷华有心说，艳美得目送。

越在篁苇间，顾使诗兴动。

诗人被花恼，尽日手自弄。

愁吟日不足，又作栩栩梦。

陈傅良

陈傅良　和张倅唐英咏梅十四首

亭亭湘岸竹，炯炯湘波月。

其中雪垂垂，一树为谁设。

不应皂盖人，於此能忘折。

折之寄相思，可以慰分裂。

陈傅良

陈傅良　和张倅唐英咏梅十四首

商山皓须眉，久不见绮黄。

邂逅一笑粲，可与斯人当。

如何为林逋，托根向钱塘。

居遗兰与芷，牢愁梦沅湘。

陈傅良

陈傅良　和张倅唐英咏梅十四首

先人手所种，家在何处村。

自别此堂堂，不知几寒温。

盍归封植之，岁岁为此言。

老如雾中看，正恐目力昏。

陈傅良

陈傅良　和张端士初夏

绿阴四合水迷津，春去虽愁却可人。

无数飞萤窥案帙，有时乳燕落梁尘。

满塘荷荫将还旧，试火包香又斩新。

短夜得眠常不足，僧钟遮莫报昏晨。

陈傅良

陈傅良　和张孟阜岁旦韵

白发朝看镜，青灯夜数更。

文章输善宦，名字误浮生。

废学儿鼾睡，安贫妇馌耕。

从今定逢吉，吾已卜先庚。

陈傅良

陈傅良　和张孟阜寻梅韵

平生拙状物，出语辄自咍。

久欲颂梅花，恒恐累纸写不该。

羡子年少气豪每，诗筒往往岁一来。

语不惊人生意不止，笔力待尽千松煤。

我以病骥追霜隼，著鞭不上嗔人催。

置诗太息梅困我，恨不纵斧寻条枚。

嗟乎孤山无人老坡死，水边竹外谁低徊。

我尝欲拟禁字体，不道雪月冰琼瑰。

退藏物后独笑傲，奄有岁晚多惊猜。

纷纷自谓好颜色，万彙秃立皆堪哀。

模将此意入诗句，十年未就梅空开。

君诗却怪梅不见，今我内热红生腮。

强随巑韵终不满，今年又恐坐看落片飞莓苔。

陈傅良

陈傅良　和赵帅寿张漕韵二首

但得桑麻遍楚间，此心不在大夫环。

落花流水深春好，画戟清香永日閒。

英簜偶来成胜赏，萱庭孰与奉慈颜。

正应得句尤奇杰，可继淮南大小山。

陈傅良

陈傅良　和赵帅寿张漕韵二首

使者耕时出省春，联翩珠玉又前陈。

先声所暨摇山岳，落笔相豪泣鬼神。

嘉与九城俱晏粲，讫无一事尚棼泯。

独惭衰惰归何晚，亦著中间作廪人。

陈傅良

陈傅良　和朱宰游丁园韵

榆火逢佳节，棠阴接胜游。

移樽忻及暇，乘屐共寻幽。

日静竹光合，风喧花气浮。

主情殊未倦，衰暮为迟留。

陈傅良

陈傅良　和宗易赋素馨茉莉白莲韵

轩窗一日粲三英，尽室无尘眼倍明。

闽粤固尝矜绝美，风骚犹未及知名。

羞将姿媚随花谱，爱伴孤高上月评。

独恨遇寒成弱植，色香殊不让梅兄。

陈傅良

陈傅良　和宗易作屋之什

欲因旧筑倍劳形，昔在先生配二程。

梅树护持供北顾，萱堂润色作东荣。

但堪樽俎来三益，何必籵墙屏五兵。

若徙荼醾分乞我，亦令儿辈记家声。

陈傅良

陈傅良　衡守刘子澄以诗来和韵奉酬

曳裾朝路不同时，谋食衡湘亦把麾。

一见相忘光可鉴，十年何在惄如饥。

力堪扶世将谁可，语不惊人或自危。

夜雪埋山江欲冻，依然春信在南枝。

陈傅良

陈傅良　湖楼送客即事一首奉怀益之兼简同饯诸友

谁家喧马盍朋簪，屋压城头水照檐。

橘柚两山香尽在，蒲荷十里净相兼。

愁将久雨春无赖，别在明朝酒未厌。

甚欲去同三四友，鲈风更捲一江帘。

陈傅良

陈傅良　怀归丐祠

久矣怀归曷月哉，冠缨吾欲濯吾埃。

天寒病马尚远放，日夕罢牛宜下来。

名家翰墨书还蠹，盖世功名骨已苔。

孰与东篱访黄菊，柴门终不为人开。

陈傅良

陈傅良　怀宁国守郑少卿景望

一日一度过短墙，三日风雨挠我觞。

天球河图在东序，保障茧丝分晋阳。

我欲从之苕水远，搔首不见月满廊。

笑看儿女罗列拜，老人星下烧夜香。

陈傅良

陈傅良　怀同舍石天民编修

山阴不得见，见期在东阳。

东阳忽岁华，欲往又阻长。

贻书辄无报，有便复寄将。

以君懒於书，我岂望得当。

永怀十年别，动止曾莫详。

君貌今何如，孰与我老苍。

就使白发同，脚力谁弱强。

日饭米多少，饮酒可几觞。

尚能甘寝耶，比之昔对床。

嫂氏亦晚景，吾妇伯姊行。

为君过客频，膏沐当不常。

有儿若干人，已未胜冠裳。

但要能譯门，勿问鄙与臧。

一纸细说似，慰此遥相望。

末乃及田舍，何有还何亡。

丞郡禄已厚，岂不可小康。

忆昔夜梦君，托交少年场。

竦身而欣髯，眸子焝焝光。

依然论时事，悲壮泪以滂。

我方闭门嬉，谒至即暂忙。

婆娑松竹下，细数秋叶黄。

旧志益凋落，群书半遗忘。

请君勿他及，却使我意伤。

陈傅良

陈傅良　还徐叔子犀带

徐子赠我旧宝犀，宣和国工所事治。

玄玉十截黄四垂，厚且半寸径尺围。

方廉整不刻毫厘，金饰诸末柔丹韦。

寘之止斋光陆离，天吴海若不敢窥。

奈何骨相堪蓑衣，自得此带逢百罹。

我服黑角二纪余，岁月几半蒙蛛丝。

识与不识皆嘘欷，恨不披拂来隆墀。

湖湘老把乘边麾，次第三节登王畿。

修门再入留郎闱，上皇一见玉色怡。

阔步蓬山上坳螭，向者所恨今交讥。

惧沥肝胆得请归，自意永与渔樵嬉。

急诏适际潜龙飞，误恩狎至湛露斯。

古来逾分天不宜，百炊未满万事非。

还观椟中一解颐，吾腰安用尔带为。

徐子盛年修干支，才华不数纷纷儿。

请以带去藏待时，拖金县玉未可知。

招招车骑来何迟，苦勿留此令我悲。

君不见在昔十围终失之，终朝三褫事尤危。

况我昏睡谁护持，亦恐夜半神运蛟龙移。

陈傅良

陈傅良　黄岩张之望之立来访与游梅潭诗以送之

张子好兄弟，别我今九年。

东风刮眯眼，双鹄忽堕前。

坐定看两鬓，喜极意惨然。

来日岂不多，此意合少延。

念子伏岩穴，有作皆巨编。

稻粱未暇谋，从我志独坚。

虚名适相累，浩叹当谁怜。

积雨得新霁，绿涨弥百川。

载酒问何有，漾舟随所便。

与子梅潭游，以兹寓惓惓。

倾崖俯仰立，中有飞瀑悬。

平地俨阊阖，晴空自云烟。

既见各有得，欲语不保传。

众妙在领会，天成谢琱镌。

子归有新诗，时寄三两篇。

陈傅良

陈傅良　或以诗送来禽次韵奉酬

连年栽树未成阴，趙实堆盘慰我心。

手把新诗堪永日，休夸法帖送来禽。

陈傅良

陈傅良　或以诗送来禽次韵奉酬

隔水佳人久不逢，只应我懒或君慵。

感时相馈情何厚，却说云泥笑杀侬。

陈傅良

陈傅良　己未上巳清明

霖霪故作落花天，佳节重重倍怅然。

虽有庭除临曲水，更无尊俎试新烟。

酴醿雅欲延春赏，杜宇还能破昼眠。

赖得二昆同一客，蕨芽蒲笋短檠边。

陈傅良

陈傅良　己未生朝谢莘叟兄送梅

无岁探梅不恨迟，缉斋今送两三枝。

也知造物多生意，亦为畸人解笑颐。

壬子恰同身堕地，庚申还值国开基。

数家夸道明年好，好在长贫诵系辞。

陈傅良

陈傅良　己未生朝谢莘叟兄送梅

莫笑栽培日月迟，待看老干及孙枝。

天将腊去春回首，人与花同雪满颐。

万里陇头空故迹，孤山篱落但余基。

至今佳句无人继，谁与招魂著楚辞。

陈傅良

陈傅良　记梦

竏然石壁罅，涓涓如丝绳。

其人指此泉，下去为沧溟。

旁有玉蟾蜍，空中底方平。

视之鼻通尻，彻竅刻画精。

泉从鼻聪入，可止不可盈。

欲问已无人，我亦悟我生。

惜哉烟火食，滓我朝清明。

陈傅良

陈傅良　寄陈同甫

古来材大难为用，纳纳乾坤着几人。

但把鸡豚燕同社，莫将鹅鸭恼比邻。

世非文字将安托，身与儿孙竟孰亲。

一语解纷吾岂敢，只应行道亦酸辛。

陈傅良

陈傅良　寄陈同甫生日

南国雨初润，西风水微波。

持酒欲劝君，奈此道阻何。

天地自久长，日月良蹉跎。

志士惜少年，用意矢靡他。

岂无文字功，百代名不磨。

胡然朝揽镜，夜起瞻星河。

思妇视贞操，骄人视劳歌。

曾微强饭书，覆出为诋诃。

永怀姑射神，尸居养天和。

下视尘冥冥，鸿鹄谢网罗。

身将世谁亲，得孰与丧多。

请君以尊生，我亦以养痾。

陈傅良

陈傅良　寄九江宋居士

箧中每阅所藏书，长忆潇湘九宛余。

一别十年身尚健，恨无飞羽过匡庐。

陈傅良

陈傅良　寄林宗大

春已无情雨妬花，病还妬客到花家。

今当未雨才身健，杖策来看半吐葩。

陈傅良

陈傅良　寄僧嗣清

衡阳杰阁宵人记，淮石丰碑刺史书。

永已桥山藏剑佩，空余云汉照林庐。

河图万古陈东序，汗简诸儒校石渠。

谁道幽深穷衲子，乞钱买石更崎岖。

陈傅良

陈傅良　寄题陈同甫抱膝亭

稻粱不难谋，轩冕亦易得。

胡为抱膝翁，恻恻复恻恻。

秋风堕碧梧，凤鸟去无迹。

愁吟草际蛩，儿女泪盈臆。

忽然一长啸，孤响起空寂。

令人识雅颂，一唱三叹息。

室庐在路傍，耕凿在民籍。

行人听笑语，稚子共眠食。

读书果何罪，须发又半白。

此意太劳劳，此身长抑抑。

抱膝且不可，出门更何适。

但勿问门外，蓬蒿若干尺。

陈傅良

陈傅良　寄题翁诚之慈溪县尉厅无我亭

星月明当户，乌鸢下傍人。

小亭长独立，通国自相亲。

置尉缘求盗，居官已丧真。

须知三尺外，敲榜亦深仁。

陈傅良

陈傅良　寄题薛象先新楼

短檐风雨送蜗牛，有客来夸百尺楼。

阖郡台池皆下瞰，背城湖海亦全收。

清时未放徒高卧，半世何为故倦游。

解尽橐金君计决，月明长笛起渔舟。

陈傅良

陈傅良　寄谢怀英高士

闻君已得归山请，顾我方当绝迹时。

欲葺止斋犹未就，箧中应有草堂资。

陈傅良

陈傅良　寄谢景英参议

故人不见吾何适，欲见其人已异乡。

魂梦半年皆草草，鬓毛一别益苍苍。

筹边淮海何迟暮，乘障湖湘亦阻长。

及此居闲宜问讯，题书须待满林霜。

陈傅良

陈傅良　简王道父

瞻彼万仞岩，亭亭上烟霞。

其下寒渊水，清不容鱼虾。

闵予生好修，而居东海涯。

顾见泥中藏，日食百万家。

浮名太累人，未语众已哗。

为海不为渊，何道以自瑕。

陈傅良

陈傅良　简友人二首

南去有五岭，北来有重湖。

水清石益奇，往往中州无。

在昔宦游者，越若韩张徒。

胡然自衡阳，只雁亦不徂。

陈傅良

陈傅良　简友人二首

安眠夜至卯，休吏日加申。

廪稍亦已厚，养痾非隐沦。

恨无封君法，老矣藏其身。

遄归岂不欲，更有宜归人。

陈傅良

陈傅良　简郑景元

西风肃万物，於卦曷为兑。

说言就凋蛰，之死矢靡悔。

方当春和时，动植出草昧。

喧号聒穹苍，怒长弥大块。

纷纷谁则敢，所恃盖有在。

陈傅良

陈傅良　蒋处州仲可惠酒

括州太守□亭侯，及与前时一辈游。

剩欲池塘看芳草，谩随烟雨上危楼。

无钱可解催科拙，有酒能宽放逐愁。

可笑杜陵严武客，时时傍舍过墙头。

陈傅良

陈傅良　教授李梦符惠宣圣书像用韵奉酬

一艺必有师，尚论襄与夔。

一国必有师，尚论管与伊。

信知师道尊，分与君父夷。

吁嗟文王没，斯文属之谁。

微言二十篇，论次自学而。

传之者颜曾，其后则子思。

方当周公衰，诸子出怪奇。

王公各师承，一语可觧颐。

见之拥篲迎，不见嚬其眉。

孟子独推尊，是惟圣之时。

苟不本孔氏，皆放其淫词。

於是尊孔孟，诞作百世师。

自非戎翟秦，孰背此道驰。

本朝郡为学，薄海尸祝之。

往往屈万乘，降升庙庭垂。

我作暮春堂，鲁论以自随。

扁题落天上，鬼遁蛟龙移。

江山护昭回，谁敢或讪嗤。

中有夫子像，来从鲁家儿。

广文以遗我，温厉尚可追。

吾今得吾师，下视众说卑。

世世万子孙，永此巢一枝。

陈傅良

陈傅良　借书一首别薛子长

山阿着柴扉，陋甚谁盘桓。

美人此何求，钜竹数十竿。

日阅书百篇，尚觉日力宽。

欲从我借书，我书何足观。

辛勤抱遗经，及此鬓发班。

一语未领会，累日不自安。

虽更圣人手，亦恐众说谩。

况复秦汉下，曾莫修与删。

致之获麟前，存者今若干。

我无以裁之，望洋久空叹。

羡君方盛年，恣意涉浩漫。

又闻书少多，不系学缺完。

读书固匪易，用书良独难。

昨来荷堤上，尝试及孟韩。

此话如涓埃，此道如岳山。

陈傅良

陈傅良　景元益之诸友考试旁郡余梦与步月联诗得水花初净月如银之句追成一

连年波浪与埃尘，谁可论心五六人。

昨夜梦同天地阔，水花初净月如银。

陈傅良

陈傅良　九日奉呈同僚四绝句

泽国重阳花较迟，得花虽□□愁余。

家家人醉鸡豚社，独对西风忆鱠鱼。

陈傅良

陈傅良　九日奉呈同僚四绝句

小雨廉纤仅滑泥，强随年少更攀跻。

欲凭最上浮图望，晚稻如今齐未齐。

陈傅良

陈傅良　九日奉呈同僚四绝句

临风遮莫晚山佳，自古功名看鬓华。

幸自不知余种种，可教容易落乌纱。

陈傅良

陈傅良　九日奉呈同僚四绝句

领客山危亦既懽，故人往往去归班。

明年此会知谁肯，为上吴山望楚山。

陈傅良

陈傅良　句

苗分郑七穆，香发谢诸郎。

陈傅良

陈傅良　句

凝脂新赐浴，半面更啼红。

陈傅良

陈傅良　句

玉龙十二蓬山顶，宝髻三千汉殿中。

陈傅良

陈傅良　句

羲皇向上人。

陈傅良

陈傅良　句

半妆宫面迎风笑，间色仙衣带露收。

陈傅良

陈傅良　句

密叶自成金羪饰，乱英谁辑紫茸香。

陈傅良

陈傅良　句

梦由今日赉，事与古人求。

陈傅良

陈傅良　看笋和潘养大韵

儿童才乷角，兵卫忽森戟。

十日不汝见，寻丈出咫尺。

隐几观物化，轩奋恣所极。

褰裳欲从之，世事有绳墨。

陈傅良

陈傅良　哭吕伯恭郎中舟行寄诸友

去年上溪船，落日建安旐。

今年上溪船，濡露金华草。

当代能几人，胡不白发早。

念昔会合时，心事得倾倒。

倚庐鱼鼓夜，联辔鸡人晓。

遐搜接混茫，细剖入幽眇。

挹注隘溟渤，扶携薄穹昊。

斯文何契阔，之子复凋槁。

百年在无穷，寥郭一过鸟。

家人徵旧闻，学者拾余稿。

区区存万一，散逸谁可保。

君看鲁论上，彭寿颜回夭。

于今悬日月，岂必言语好。

傥无后来者，泯没秋毫小。

南浮吴蜀会，北顾关河杳。

怀哉各努力，人物古来少。

陈傅良

陈傅良　哭吕大著至明招寺简潘叔度

小雨崇朝过，深秋薄海清。

故人期不至，乔木眼偏明。

欲往还何日，堪论久此情。

侯芭幸无恙，应就太玄名。

陈傅良

陈傅良　腊月望泊舟钓台滩下赋诗既而登婺女明远楼诵之乡丈陈德承同集黄奇

行藏独倚少陵楼，怨鹤愁猿孰与俦。

尝与万人争魏阙，何如一壑老菟裘。

追随士友从君好，领略江山自此游。

急趁梅花理妇棹，双溪为我亦西流。

陈傅良

陈傅良　兰花供寿国举兄

山丹吹出青藜火，金蝶窥丛何妸娜。

朱槿更作猩袍红，夸道风人尝印可。

没利从旁粲然笑，奄有诸香谁似我。

素馨萧然山泽舑，至香不数脂粉腴。

众芳固自有醖藉，要是傍人之庭除。

何如琉璃千顷水，涵碧淤泥不解汙。

芙蕖幽兰独自倚修竹，生来未始受诸触。

深知抱此竟安用，用多亦岂芙蕖福。

若以滋味属厌人，虀粉此身人不足。

今夕阳何夕新风露，入秋一雨天西顾。

止斋有兄永难老，止斋之弟爱莫助。

但以清白传之万子孙，岁供兰花美无度。

陈傅良

陈傅良　立春

千官勒马谢幡胜，万国鞭牛占雨晴。

谁据槁梧相近午，颊车徐转鼻无声。

陈傅良

陈傅良　莲花

伯仲之间竹与梅，魏姚声价浪崔嵬。

虽然亦混鱼虾处，风度自从丘壑来。

陈傅良

陈傅良　林宗易刘进之见访有诗再用前韵

牛羊日夕鸟知还，休说年时玉笋班。

四皓亦尝空老去，二疏不在共功间。

修书尚觉归期晚，隐几兼忘永日閒。

况有宸章长对越，昭回云汉不违颜。

陈傅良

陈傅良　临桂尉杨渭夫以诗来因次其韵兼简同僚

万物各美恶，一室有面背。

去来故无恒，欣厌惟所会。

有能悟兹理，何必著幽邃。

后圃并山麓，修竹积空翠。

斧寻自何年，樊养特过计。

陈根独遭时，沃壤亦借势。

居然成独清，可以掩众媚。

亭院起中{上不下几}，湖潦粲前际。

於时吾岂敢，谓此天作对。

新诗忽盛谈，俗状良内惭。

子方及归期，客复搅离思。

尚当封殖之，去日如始至。

陈傅良

陈傅良　刘进之饮蕃叟弟筠亭且赋诗余与蕃叟族居盖屏迹不出各数年於是有感

判与渔樵日往还，鹤亡蜂遁径苔班。

何人不弃寻常事，有弟相忘咫尺间。

宽网及余端已老，祥琴相尔未应閒。

但将丘壑全分付，可待移文始厚颜。

陈傅良

陈傅良　刘连州和前韵因道湘中之乐以谢

湘中足可乐，谁苦愁不禁。

娈彼兰蕙姿，固怯霰云阴。

贾子天下士，子何念虑深。

贞元两御史，南还会於郴。

亦复相唱酬，间有亡国音。

愚溪更憔悴，中夜起拥衾。

而得歡乃句，脍炙循至今。

我后五百年，公来适相寻。

田畴岁膴膴，狱市春沉沉。

宽书日夕下，民蠹祛牟侵。

况也省赋甚，小郡至万金。

交欢有陆贾，私恨无羊斟。

我饱竟甘寝，公暇多长吟。

乃知湘中乐，关时匪关心。

湘民忘劳力，乐极翻沾襟。

却愁吾二人，四牡歌駸駸。

陈傅良

陈傅良　洛阳桥

跨海为桥布石牢，那知直下压灵鳌。

基连岳屿规模壮，势截渊潭气象豪。

铁马著行横绝漠，玉鲸张鬣露寒涛。

缣图已幸天颜照，应得元丰史笔褒。

陈傅良

陈傅良　落成王朝奉庙以薄恙不获预谢谢刘宰并诸乡丈五首

盗起清溪两渏空，童王亲自帅元戎。

谁知小邑无亭障，但握空弮有隐功。

陈傅良

陈傅良　落成王朝奉庙以薄恙不获预谢谢刘宰并诸乡丈五首

横塘一字比南金，满纸书劳属意深。

太史不知收拾未，邦人父老泪渐襟。

陈傅良

陈傅良　落成王朝奉庙以薄恙不获预谢谢刘宰并诸乡丈五首

操一豚蹄亦可怜，欲将庙食自旌贤。

坏墙颓壁神台笠，不见干戈六十年。

陈傅良

陈傅良　落成王朝奉庙以薄恙不获预谢谢刘宰并诸乡丈五首

却向平时念后艰，榱题百尺忽如山。

谁将西上逢人问，令尹何如此一班。

陈傅良

陈傅良　落成王朝奉庙以薄恙不获预谢谢刘宰并诸乡丈五首

抱病荒村望欲迷，骏奔无数独鸡栖。

瞻言冬鼓何时歇，好听农郊雨一犁。

陈傅良

陈傅良　落叶一首别诸友客新昌

落叶一二数，遥夜忽已午。

百年能几何，望道犹未睹。

清扬得邂逅，简易从险阻。

明朝买扁舟，万议付风雨。

新诗话别恨，为我谢酸楚，

苍苍岁后竹，白首见肺腑。

要有不别时，尸居一环堵。

陈傅良

陈傅良　梦人诵诗觉省数句足成一首

三人共一被，寒夜争抽牵。

一人耻不让，起坐迟朝暄。

明朝复雨雪，忍岂无春妍。

四时各天运，二人正鼾眠。

陈傅良

陈傅良　觅花

背山面水竹周遭，虽乏楼台气已豪。

更得好花千百本，中间容我诵庄骚。

陈傅良

陈傅良　觅树栽

觅得循除数亩园，衰迟无力正乾坤。

学为老圃徒幽意，富比封君亦浪言。

计日若将栽树木，成阴当待长儿孙。

出门怅望春连坞，为向云屯斸一根。

陈傅良

陈傅良　牡丹和潘养大韵

看花喜极翻愁人，京洛久矣为胡尘。

还知姚魏辈何在，但有欧蔡名不泯。

夕阳为我作初霁，佳节过此无多春。

更烧银烛饮花下，五陵佳气今方新。

陈傅良

陈傅良　暮之春六章章五句

暮之春兮物维其嘉，乾际兮坤涯。

母将雏兮彼实者华，鱼在藻兮燕子还于故家，

今者不乐兮云何。

陈傅良

陈傅良　暮之春六章章五句

暮之春兮风日与柔，桑女兮南畴。

相尔夏畦兮悲秋，斲冰兮长夜无裘，

今者不乐兮何求。

陈傅良

陈傅良　暮之春六章章五句

暮之春兮雍雍熙熙，尧裳兮舜衣。

五弦之琴兮一夔，曾不知结绳与秉钺兮何时，

瞻言千载兮忽焉其远而。

陈傅良

陈傅良　暮之春六章章五句

山有龟蒙兮水有沂，天未丧斯文兮在兹。

二三子兮皇皇欲何之，彭瑟兮为谁，

舍此兮吾将安归。

陈傅良

陈傅良　暮之春六章章五句

止斋兮年年，室环堵兮两山有川。

鸥鹭巢檐兮圆荷田田，岂无芳草兮杜鹃，

世微孔子兮独抱乎韦编。

陈傅良

陈傅良　暮之春六章章五句

云汉之章兮光烛天，朝宗兮列仙。

胡归晚兮病骨拳然，与客歌商兮忘食与眠，

点尔何如兮吾未知其孰贤。

陈傅良

陈傅良　暮之春六章章五句

云汉之章兮光烛天，朝宗兮列仙。

胡归晚兮病骨拳然，与客歌商兮忘食与眠，

点尔何如兮吾未知其孰贤。

陈傅良

陈傅良　南岳圣业寺禹柏

久与林壑居，所见皆众穉。

岂无寿千年，未有此柏异。

壮而尝参天，晚乃但仆地。

定非风雨摧，殆是斤斧弃。

其本则离披，其末则倒植。

其枯如残卉，而蔚有新意。

其靡如弱植，而凛有高致。

将前复却行，宜右忽东次。

骧龙或俯顾。遁虎或回眙。

陨石或猛起，飞翚或颠坠。

山立或磬折，尸寝或拳跽。

断支或强附，横陈或巽避。

绸缪情不狎，颓堕力未瘁。

朴畧自光怪，挺持匪标置。

终焉人伪尽，独以天巧遂。

吾闻古有道，纯朴去故智。

与世每如此，全身亦几是。

疑将问岁月，缺弗见载记。

谁言导江时，手植特嬉戏。

世人那得识，会有神禹至。

陈傅良

陈傅良　清明后一日宴客明日宗易送牡丹有诗次韵

客去朝酲恶，诗来晚思和。

名花如洛上，佳句近阴何。

雨故妨新火，春应堕梦柯。

莫将行乐地，蜗角动干戈。

陈傅良

陈傅良　瑞安宰刘伯协载酒游赵园叔静道甫子宜行之同集小雨喜霁

上巳所余春有几，不堪风雨付春愁。

君能载酒知谁侣，我欲看花不自由。

倚岸小舟谋未定，隔林斜日故相投。

莓苔踏遍篝灯去，收拾残红插满头。

陈傅良

陈傅良　上皇子嘉王生辰诗三章

两宫频燕喜，交举万年觞。

会庆川方至，重明日未央。

圣贤何继世，孙子更宜王。

闻说斯干梦，祥占近一阳。

陈傅良

陈傅良　上皇子嘉王生辰诗三章

造次依儒术，朝回只一经。

更无他嗜好，端是众仪刑。

符应当良月，声华自妙龄。

帝垣从此日，光焰粲前星。

陈傅良

陈傅良　上皇子嘉王生辰诗三章

要识皇图水，当观艺祖初。

维持今尽是，回复更何如。

庸陋谁推毂，衰迟此曳裾。

憀无为寿具，独袖一编书。

陈傅良

陈傅良　上闽帅梁丞相生日二十二韵

炎正维　-叶，皇图再造年

天潢流少海，星纬粲台躔。

臣主尝难并，乾坤岂偶然。

千龄开历数，一气付陶甄。

黄屋传神器，彤庭领众仙。

风云从此会，日月更谁先。

昔者求侵地，何人赋甫田。

吴儿咸抵掌，哙等欲差肩。

庙论惟多士，戎功不在边。

一麾分赤社，万事属青编。

吾道谁难用，诸儒亦自偏。

才名多瀋落，经行失枸挛。

洛蜀何嗟及，熙丰竟祸延。

帝罗兼雁木，平步忽貂蝉。

甚矣知当宁，凄其望济川。

年来群老行，公在万民悬。

定作盐梅梦，行歌杕杜还。

沧溟宗众滥，冲岳倚苍玄。

要使垂身后，无为慰眼前。

管弦无算爵，桃李未央天。

鲁燕虽堪颂，闽山不足镌。

中原康济事，彝鼎愿联翩。

陈傅良

陈傅良　上元日同京仲远赵德老罗春伯谢子肃访郭殿帅游凤凰山次韵

层云飞鸟共危栏，江汉朝宗万折盘。

王气信知千古盛，圣图元自九朝宽。

公余曳履探殊胜，酒罢磨崖记众懽。

衰惰不知能健否，相从河岱弄柔翰。

陈傅良

陈傅良　沈守生日

燕寝凝香不记春，宜休堂下柏轮囷。

三吴南渡今多士，四皓东宫此一人。

雅不欲书名上上，谩令在岁岁陈陈。

玉卮宴罢思黄发，应合从头第从臣。

陈傅良

陈傅良　沈仲一三益堂

有此名三益，之人可晤言。

游藏无俗物，典则似诸昆。

剩着书充栋，仍添竹过垣。

翻愁长者辙，稀得到柴门。

陈傅良

陈傅良　沈仲一送菊自言封殖之劳欲得诗为报为赋三绝

东篱何在菊年年，菊视陶诗竟孰贤。

未必缘诗花更好，花将诗与万人传。

陈傅良

陈傅良　沈仲一送菊自言封殖之劳欲得诗为报为赋三绝

霜螯风味小槽春，新样宫衣试黡尘。

一段秋光谁领此，芙蓉凡子桂陈人。

陈傅良

陈傅良　沈仲一送菊自言封殖之劳欲得诗为报为赋三绝

愁乾手自搭连筒，苦雨丁丁杙小篷。

乞得花开急催客，明朝恐已着霜红。

陈傅良

陈傅良　始生七章章八句上皇子嘉王生辰

生为帝子贵，本自历数归。

历属万亿年，帝五寿无期。

今夕果何夕，欲颂皆赘辞。

但愿王此心，无忘始生时。

陈傅良

陈傅良　始生七章章八句上皇子嘉王生辰

王看松柏萌，未贝叶与枝。

冲然一点春，其大可十围。

云胡间不茂，为失雨露滋。

乃知生意同，其异各所罹。

陈傅良

陈傅良　始生七章章八句上皇子嘉王生辰

入均此生尔，王生乐无涯。

如将与人同，请自今夕推。

奉觞一何多，于以介寿祺。

王其敬举觞，一念周八维。

陈傅良

陈傅良　始生七章章八句上皇子嘉王生辰

百鼎罗珍羞，世岂无调饥。

锦绮烂盈门，蓝缕还谁衣。

龙楼近日月，茅舍或不支。

三宫子孙孙，亦有孤与嫠。

陈傅良

陈傅良　始生七章章八句上皇子嘉王生辰

吾方贵吾生，相从多阽危。

岂伊天地公，而独及我私。

於焉识仁端，一物岂忍遗。

当思宇宙间，寿域咸熙熙。

陈傅良

陈傅良　始生七章章八句上皇子嘉王生辰

猎人爱麛麌，渔人爱鲲鲕。

万物欣自遂，况也民秉彝。

家有举桉妇，人有譯门儿。

王心至於此，寿不数耆颐。

陈傅良

陈傅良　始生七章章八句上皇子嘉王生辰

诗人诵稷功，造周本岐嶷。

首言民初生，次及稷诞弥。

民命系於稷，此语非夸毗。

末僚甚拳拳，所愧无周诗。

陈傅良

陈傅良　示留宰

县楼即日气横空，施及观潮亦奏功。

曾上石岗看蚁穴，当图一饱到三农。

陈傅良

陈傅良　寿潘省之

泛水浅红荷十里，蔽云浓绿木千章。

旁无俗子山居巷，中有舑仙一瓣香。

今夕还知是何夕，吾乡终胜似他乡。

双凫便合青冥上，笑看儿孙乐未央。

陈傅良

陈傅良　寿叔祖母

三阳昨夜转洪钧，凤历今年又纪寅。

再拜与君觞寿母，更生犹我面先人。

儿孙夹侍浑忘数，梅柳前陈不记春。

从此常为汤饼主，賸看诸妇抱麒麟。

陈傅良

陈傅良　寿薛象先

萧然山泽一舑仙，故被声名绊俊躔。

只为春秋同社燕，遂归风雨对床眠。

中年曾未须眉白，尽日全无车马喧。

我有寿觞谁与共，会昌湖上钓鱼船。

陈傅良

陈傅良　书黄岩丁明仲墓志碑阴

叶君只字双南金，予子拳石藏幽深。

百名以上辞不淫，我岂识子犹渐襟。

黄山之阿墓林林，断碑日烁秋雨霖。

彼岂孙子力不任，人莫过问嘷孤禽。

子以穷饿死苦吟，束棺逆旅无衣衾。

末乃得此世所钦，子视昔者孰与今。

区间寿短升与沉，长留天地谁无心。

於中诗人最岖嵚，竟亦朽腐如书蟫。

何独遗子天球琳，上与郊岛名相寻。

虽无荐藉鬼已歆，况立之后主釜鬵。

期以数岁头胜簪，有田可稼桑可紝。

收拾旧稿编朱锓，未必千载无知音。

请我书此碑之阴，大亮一语不肯侵。

呜呼读者悲不禁，牛羊勿践木森森。

陈傅良

陈傅良　述怀

有客盈门饭不足，有书千卷儿懒读。

王公劳问炀争灶，樵牧相忘盗骑屋。

古来堪笑如我少，生无一事能恰好。

独有居闲可引年，我又不然华发蚤。

陈傅良

陈傅良　水仙花

江梅丈人行，岁寒固天姿。

蜡梅微着色，标致亦背时。

胡然此柔嘉，支本仅自持。

乃以平地尺，气与松篁夷。

粹然金玉相，承以翠羽仪。

独立万槁中，冰胶雪垂垂。

水仙谁强名，相宜未相知。

刻画近脂粉，而况山谷诗。

吾闻抱太和，未易形似窥。

当其自英华，造物且霁威。

平生恨刚褊，未老齿发衰。

掇花置胆瓶，吾今得吾师。

陈傅良

陈傅良　送鲍清卿教授莆中

闽中岂不好，莆中况多儒。

其山有丹荔，其水有子鱼。

艾轩诸老生，典则故所余。

堂堂退傅门，海内欲曳裾。

宦游得此乐，饯者酒满车。

我亦劝君酒，我意独未舒。

尝闻入林猎，不可背水渔。

背水渔尚可，背时更崎岖。

方今朝廷尊，绅笏日走趋。

官多岂胜记，势远复易痚。

媒身众所同，藉口谁不如。

柰何但温饱，去向天一隅。

平生拙自谋，蓬巷岁月除。

更事亦既熟，画此未必愚。

岂有服茝兰，佩之以琼琚。

令人爱不见，搔首空踟蹰。

陈傅良

陈傅良　送曹器远试临安二首

青衫岂必贵，未得不可已。

皇皇海内人，趋走共一轨。

生前极浮荣，没后抱深耻。

他山有隐沦，一笑粲冰齿。

岂知天地间，树立在人纪。

陈傅良

陈傅良　送曹器远试临安二首

大有扛鼎力，小有挈瓶智。

谁当顿八纮，举以掩众器。

煌煌一百年，此道最宏被。

虽跻三事尊，亦起一艺试。

或云科目弊，此语复有味。

陈傅良

陈傅良　送长溪高国楹从学朱元晦

洛学今无恙，东南属此翁。

从游虽已晚，趣向竟谁同。

一第收良易，遗经语未终。

归期定何日，我欲叩新功。

陈傅良

陈傅良　送陈持中赴四明节推二首

更无人未识东州，晚得吾宗第一流。

编磬在县金奏合，清冰出壑玉壶秋。

喜才一见还分袂，怀欲多言但倚楼。

亦有鄮山三四友，可令观政话然不。

陈傅良

陈傅良　送陈持中赴四明节推二首

前修恨不为同姓，更有跫然喜似人。

岁晏得君颜面好，天涯从此尺书频。

政须有力同扶世，业已将名自绊身。

它日云台勋绩上，南阳应记旧比邻。

陈傅良

陈傅良　送陈益之架阁

论事不欲如戎兵，欲如衣冠佩玉严重而宽平。

作文不欲如组绣，欲如痚林茂麓窈窕而敷荣。

桢干盍亦烦绳墨，滋味何如余典则。

吾宗受才万人敌，排空所向无遗力。

亲丧三年面漆黑，交情一语千金璧。

明朝不爨鼾撼壁，裘马借人无德色。

作掾闽山可踪迹，拟将秉秆空螟蟘。

相君有令民未得，勿问堂高若干尺。

春江瀰渺风张席，欲言江水何终极。

贫贱相依鬓毛白，吾可雷同名送客，

浩歌未放情弥激。君看风雅诗三百，

亦有初章三叹息。

陈傅良

陈傅良　送陈仲孚还里

意胜不受暑，交深欲忘言。

子车今日脂，我经何时笺。

卜稼岂无畴，颂橘亦有园。

挂冠特易耳，奈何子盛年。

陈傅良

陈傅良　送德远弟赴省

科名虽细事，文字要新功。

方拙存家学，丰腴与众同。

江湖多我友，台省半诸公。

为道贫非病，连檐有芥菘。

陈傅良

陈傅良　送丁怀忠教授象州

二毛羁旅久，一饭瘴乡轻。

把酒时相属，令人意自平。

校官无簿领，帅阃甚声名。

所恨冥冥雨，梅天不肯明。

陈傅良

陈傅良　送蕃叟弟赴江西帅幕分韵得独字

生平未省友松竹，爱言从宦输幽独。

子也诸侯老宾客，襩被仅缘升斗禄。

为问江神何世情，霁月光风送帆幅。

天意元来向事功，谨毋遐心自金玉。

陈傅良

陈傅良　送范大著文叔知彭州

中书世禄今无几，唐鉴家声世不多。

安得有人贤若此，忽闻去国意如何。

同朝最是头先白，知己还愁语太苛。

尽欲读书三万卷，蓬莱未必似岷峨。

陈傅良

陈傅良　送范东叔归帅潼川

楚山黄落洞庭波，背却鸡人问钓蓑。

归思甚於三峡壮，才名空自十年多。

曩游记得青灯在，后会愁如白发何。

我更有怀言不尽，故将短韵代长歌。

陈傅良

陈傅良　送范宪东叔帅潼川四首

离逾十年合，合复十月离。

往日苦无及，来日忽未知。

江源与海通，吴会与蜀违。

通固天道常，违亦物理宜。

勿作儿女感，是中有精微。

陈傅良

陈傅良　送范宪东叔帅潼川四首

相从意气豪，相知鬓毛斑。

细说竟昨非，浅斟始今欢。

每怀吾党多，未捄此世难。

一则琢冰雪，再则纫芝兰。

骚人绝芳洁，孰与风人宽。

陈傅良

陈傅良　送范宪东叔帅潼川四首

有书但遮眼，有位亦养痾。

养痾犹近名，遮眼已患多。

聊复岁晏尔，柰此人远何。

声光正横空，议论如悬河。

宜君见别轻，款曲理则那。

陈傅良

陈傅良　送范宪东叔帅潼川四首

逢人九顿首，遇事三折肱。

虽知少为狂，正复老可憎。

吾今有储粟，吾昔有短檠。

鲁论训何如，周易读未曾。

言归又言归，儿女唤不譯。

陈傅良

陈傅良　送郭希吕

我门闭重重，我径阻且深。

梅花独相依，聊以慰我心。

美人从何来，崎岖自幽寻。

亦於琢冰中，而和南风琴。

莱甲尚可羹，新蒭足同斟。

不如岁已华，归兴生霜砧。

欲别复少住，栖乌归月林。

客去鸟聁飞，落花满墙阴。

陈傅良

陈傅良　送国子监丞颜几圣提举江东分韵得动字

长安夜未艾，客枕厌群动。

平明视天阙，剑佩鸣珌琫。

学省虽冷官，上意响周孔。

六飞自天下，多士溘云滃。

饔餐燕苹鹿，道主发醯蠓。

方将属耆英，高举出埃塺。

离觞春骀荡，归路月杝胧。

勋业当及时，千年付南董。

陈傅良

陈傅良　送何起岩之江东

苦吟海内知音少，独往江东问政频。

我亦他山於此别，世无吾党更谁亲。

六朝胡实皆新句，一代风流尚几人。

话次傥怀无恙否，为将衰惰再三陈。

陈傅良

陈傅良　送洪子端还乡

将相三陈后，文章两汉余。

英标还有此，天意定何如。

海内相离合，年来半毁誉。

未知贪尚友，孰与邺侯书。

陈傅良

陈傅良　送花还宗易

酷爱看花懒种花，知心惟有故人家。

花开兮送花残取，娱老扶衰度岁华。

陈傅良

陈傅良　送画僧法传

问讯雪庵今何如，子来搔首更踟蹰。

时於戏墨窥禅悦，尚想家传及绪余。

曾点尔各言尔志，陶潜吾亦爱吾庐。

谁人解写二归意，欲放风帆还掺祛。

陈傅良

陈傅良　送黄元吉

荷君来意固非因，曾未深交意便倾。

语到七篇无欠少，学从三画已分明。

每怀前此伤标置，颇欲从今近老成。

为谢荆门三益友，何时尊酒话生平。

陈傅良

陈傅良　送黄子闻得县瑞安

西都循吏无墨绶，密令忽用为三公。

仁人遭时乃自见，不俿官爵汙与隆。

黄君崎岖发半白，得县吾州沧海东。

平生经术久未试，今幸小试难为功。

休声出自士论众，遗爱见於民力穷。

如君作吏岂择便，第勿谓难斯令终。

嗟余欲归归示得，观政不在渔樵中。

逢人每似卓傅传，此道万古君王同。

陈傅良

陈傅良　送缙云叶正初兼简杜伯高

我固阅人非草草，君於前辈亦拳拳。

经师未数郯夫子，笔力方窥李谪仙。

所恨尚於收第晚，将诗空与背时传。

频年不信灯花报，报得人来亦可怜。

陈傅良

陈傅良　送郡守汪充之移治严陵

挂梁龙骨经时蛰，井井黄云秋已及。

十日不雨民未急，使君日膳长蔬湆。

澄空飒飒云雾入，馌妇休眠儿觅笠。

村舂化出云子粒，市上明朝升二十。

农家语圃商语贾，恒愿使君无疾苦。

自今一饭吾腹果，健看将母从箫鼓。

冯翊扶风天尺五，见说严陵在何所。

诏书夺去万舌吐，九重欲扣君门阻。

栖鸟护巢驹恋皂，东人自视西人好。

那知湛露漙秋草，春意平铺无剩少。

有客解事翻然笑，元佑治平诸故老，

身要人扶功未了。谁知青丝络马横门道，

应笑江湖华发早。

陈傅良

陈傅良　送林叔全秩满归四明

三年绝境兴谁同，鸡叫桑巅犬巷中。

但欲户庭多暇日，不将鞭朴奏肤公。

相期霄汉抟风翮，每见灯花缀玉虫。

此去逢人台阁上，丁宁莫道止斋翁。

陈傅良

陈傅良　送林正仲丞王山

去年我为客，持酒送君归。

君今理征骖，我适卧旧庐。

人生足离合，仕宦相乘除。

科名余十年，丞县亦既迟。

颜色日愈好，绝口无嘘欷。

自言有时命，岁宴知何如。

深藏济人具，不作借势书。

虚名多自误，徐步乃疾驱。

从兹拭老眼，看君上亨衢。

陈傅良

陈傅良　送刘茂实宰奉新

远别欲无寐，细论谁有酒。

今当作剧县，君意亦乐不。

江湖吏道僻，岁月民劳久。

救之敝精神，自爱终袖手。

要中名甚美，用意物所咎。

君观兰桂林，余茂及樵槱。

移根托客土，颜色非故有。

赠言几满车，一字堪皓首。

於焉但裁择，对越二三友。

诸贤在当路，公论在众口。

陈傅良

陈傅良　送卢郎中国华赴闽宪

相望千里马牛马，联事湖湘各已翁。

造次便呼儿女见，绸缪略与弟兄同。

百年又是梅花发，万事何如荔子红。

欲附使轺嗟不及，却怜身在俊躔中。

陈傅良

陈傅良　送孟延昌归兰溪

典同周命士，律协汉诸郎。

师友今千载，妻孥各一方。

发从何处白，菊有去年黄。

惜别无多语，关雎三断章。

陈傅良

陈傅良　送倪正甫侍郎贺正

雪卉冰芽又复春，中原□觛属车尘。

懽呼汉节从天下，愕立胡儿夹道陈。

老去独惭□偃蹇，君行决意问经纶。

顾瞻河洛关心处，应记幽燕用事人。

陈傅良

陈傅良　送潘德久之官建康

平生不解通毛刺，万事无能改鬓华。

岂是襟怀堪逆旅，直须诗句可名家。

老为宾客从戎幙，强使妻孥理帽纱。

不有将军宽礼数，新愁却恐堕江花。

陈傅良

陈傅良　送丘宗卿帅蜀

尝陪诸老后，亦与晚进游。

有能一夕话，可洗万古愁。

昔君尚青衫，今我已白头。

阙下何匆匆，蜀江正悠悠。

一请工治庖，再请拙操舟。

陈傅良

陈傅良　送丘宗卿帅蜀

好静从古始，尚恩极今时。

宁使举国贫，勿与一士遗。

熙宁固前辙，元佑诚良医。

我亦欲宴兴，人方乏朝炊。

持之讯人杰，人杰良自疑。

陈傅良

陈傅良　送丘宗卿帅蜀

前瞻及河陇，内顾连江沱。

边筹尚弹压，民瘴须挼挱。

方当上怀远，况复岁荐瘥。

宜公去帆轻，岁月亦易多。

西人岂不好，奔波经东人何。

陈傅良

陈傅良　送任虞卿教授江阴

学省穿杨末，江城振羽端。

声名人不忌，仕宦意常宽。

缺月天将曙，孤村岁已寒。

小舟来话别，此道少人敦。

陈傅良

陈傅良　送瑞安尉林叔全尊人还乡

论交海内略飘零，最晚相看却有情。

不以一经夸鲁谚，自於二子识徐卿。

橘香賸与蜂衙晚，麦信争催鸠唤晴。

天气正佳归合好，莫将愁思为空名。

陈傅良

陈傅良　送沈帅

甘盘梦不入高宗，四皓莫知其所终。

傅野有人能论学，汉庭无事可言功。

行藏於此尝成趣，谈笑从今得退公。

分付诸儿理民社，宜休堂上听松风。

陈傅良

陈傅良　送沈元诚赴临漳主簿

谁说乡先进，能无沈隐侯。

青衫今适越，白发竟依刘。

道固为名累，人当与命谋。

三台行渐近，且勿问归舟。

陈傅良

陈傅良　送沈元诚赴临漳主簿

终藏怀未已，欲去事多违。

士友方推毂，乡邻但挽衣。

冥鸿寒汲汲，霜菊晚晖晖。

何限春蜚动，君看果是非。

陈傅良

陈傅良　送四明方伯起

世事关分合，人情看短长。

君应愁富贵，人已畏文章。

竚立亲双鬓，追随客累觞。

未知归定否，吾亦爱吾乡。

陈傅良

陈傅良　送四明汪文子

文盛经生少，官轻举子繁。

谁能堪远役，相与及微言。

残冻留春雨，新愁起夜樽。

斯文吾不敢，短句送归辕。

陈傅良

陈傅良　送宋伯潜宰高安

秋风日来谂，役车何时休。

有鸣丘中琴，玉瓒怀黄流。

此腰不可折，此笏未忍抽。

亦入雁鹜行，而为稻粱谋。

四海杨诚斋，吾道得自由。

悠哉思万端，哿矣试一筹。

风诗讫於豳，易象重以周。

陈傅良

陈傅良　送宋国博参议江东分韵得夜字前年上幸学一时同舍今去略尽为之怅然

南门供帐江上亭，北门觞酒湖边榭。

两年出饯略可数，往往行人半同舍。

忆昔翠华临璧海，儒先一日争声价。

苏君舌掉巫峡水，杨君气夺幽并夜。

黄君石砽不可转，夫子居然古彝斚。

艾轩风流天下少，独奏咸韶无瀋夏。

黄粱未熟事如许，白发不生心亦怕。

古来贤俊多坎坷，道与世违胡足诧。

武皇好少臣已老，孟子尊王君尚霸。

嗟乎夫子幸遭时，诸公衮衮皆流亚。

德尊不过五品薄，岁是曾无一饭暇。

君恩岂必间湖海，家事姑惟问桑稼。

此行端可振颓俗，令我短辕今欲驾。

陈傅良

陈傅良　送孙謇卿赴寿昌主簿

乌鹊填门雪满除，倩谁骑马谢双鱼。

苦吟孙楚三年别，饥卧袁家一病余。

仕宦吾人聊复尔，梦魂今夜定何如。

钓台多是西征客，莫道渠能赋子虚。

陈傅良

陈傅良　送同年林多益丞宁海

同里衣冠近阔痚，同年齿发多衰变。

美人宜在玉笋班，隐吏亦随花雨悬。

有杭一苇逢迎可，每食双鱼甘旨便。

顾瞻周道竟何如，善为身谋吾岂愿。

清庙笙镛济济陈，碧梧鸾鹄深深见。

由来盛事岁月晚，谁到修途肝胆健。

杨花吹水酒摇波，一请加餐再无倦。

陈傅良

陈傅良　送王南强赴绍兴签幕四首

词章行天下，嘉赖二百年。

甲科至公卿，谁敢谓不然。

有人妄媒孽，一世所弃捐。

我亦欲护短，讳不言幽燕。

汗简在吾后，覆车在吾前。

陈傅良

陈傅良　送王南强赴绍兴签幕四首

人人尊孔孟，家家诵诗书。

未省有宇宙，孰与今多儒。

儒者道如砥，岂其自崎岖。

申以黄老废，贾以绛灌痚。

汉家尝纷纷，政尔门户殊。

陈傅良

陈傅良　送王南强赴绍兴签幕四首

历官如历阶，越等多所伤。

柰何坳堂水，持绠万丈长。

谁无斯世方，乃此抽手旁。

永夜泪不禁，仲尼故皇皇。

又闻虽小鲁，乘田问牛羊。

陈傅良

陈傅良　送王南强赴绍兴签幕四首

闻之浙河东，见之湘水南。

未归却相送，既喜却相送，

既喜复不堪。行矣乞自便，

帅幕或可参。君方乘日长，

勉为停朝骖。我池有螃蟹，

我园有黄柑。

陈傅良

陈傅良　送翁诚之尉慈溪

徐刘文采后，邹鲁典刑间。

为母求三釜，令人见一班。

时平无事立，地僻得官闲。

好索梅花笑，题诗海上山。

陈傅良

陈傅良　送翁诚之尉慈溪

诗律吾将问，心期孰与亲。

明朝当异县，永夜更怀人。

尚友逢三益，明农识大臣。

可无相问讯，勿道鬓毛新。

陈傅良

陈傅良　送吴德夫

岳麓楼头卧，湖湘眼底空。

声名无处着，容止与人同。

白发何多日，轻帆不待风。

修门春漏浅，封事倩谁通。

陈傅良

陈傅良　送谢倅景英赴阙

言诗必南雅，自郐吾无讥。

嗟余生已晚，观人以观诗。

人情日变化，往事十九非。

相从饰边幅，欲语怀衔羁。

久不见官寺，下与家人夷。

渡江六十年，得此心目疑。

早从诸公游，晚佐一郡治。

居尝陈谊高，动与作吏违。

大白浮朋簪，单车款民扉。

多文虽素履，用拙真良规。

二年意绸缪，一别事渺瀰。

有酒公不饮，赠言我何裨。

穆穆清朝班，佥曰尚德宜。

何妨着此翁，衣冠皓须眉。







卷25

陈傅良

陈傅良　送谢怀英道士归庐山

场屋收余策，匡庐寄一瓢。

款门如有欲，委币辄难招。

菜甲留终夕，蒲团共小桥。

崆峒他日问，应记说神霄。

陈傅良

陈傅良　送谢怀英道士归庐山

一别忘年月，重来失故初。

美髯今几尺，衔袖竟何书。

勋业诸公在，衰迟半世余。

许身无补报，吾亦欲樵渔。

陈傅良

陈傅良　送谢希孟归黄岩四首

纷纷竹帛传，浩浩金石刻。

沦亡已无限，存亦谁爱惜。

如何伏羲氏，文字二三画。

姬孔岂不圣，用以演周易。

陈傅良

陈傅良　送谢希孟归黄岩四首

法令如牛毛，斯鞅信手成。

簿书积丘山，赵张眼愈明。

万人立下风，国势尊且荣。

未省三代前，谁独有此名。

陈傅良

陈傅良　送谢希孟归黄岩四首

圭壁袭缫藉，山龙饰衣裳。

不闻燧古初，而兴自虞唐。

毁车崇骑射，隶作篆籀藏。

至今人便之，秦亦忽以亡。

陈傅良

陈傅良　送谢希孟归黄岩四首

累觞以为欢，班荆以为仪。

交际贵如此，勿使至意亏。

颇常怪小雅，鹿鸣至鱼丽。

宾主礼百拜，六经似支离。

陈傅良

陈傅良　送辛卿幼安帅闽

长才自昔恨平时，三入修门两鬓丝。

瓮下可能长夜饮，花间却学晚唐词。

潸然北顾关河水，简在西清日月迟。

乘雁双凫沧海上，与君从此恐差池。

陈傅良

陈傅良　送徐一之客赣上兼简赣守薛象先

清水一段出万壑，越玉五重陈两厢。

美人去作诸侯客，几年藀涧筹行藏。

系舟夷犹暮春堂，细雨冥冥烟树苍。

竹萌梅实尽此觞，别恨岂但山川长。

章贡分流合江水，西风为我送双鲤。

休言相忆强加餐，报道吴帆何日起。

陈傅良

陈傅良　送雪庵瑾禅师还山

五马逢迎甚阔痚，满朝问讯近何如。

诸公极有迟留意，一日连收竟别书。

佛法盛衰千劫后，人生老壮百年余。

向来游旧今亡恙，愿得斯人尚起予。

陈傅良

陈傅良　送杨似之提举湖南

昨日有客去分符，今朝有客来揽辔。

蕨芽掇尽笋可{屈刂}，送客焉知老将至。

儒雅风流能有几，南宫先生无乃是。

十年不复梦蓬山，万里何为隔湘水。

叶公岿然地官贰，颜公领袖天下士。

星联郎署尤与何，次第诸公迹连茹。

一时台省旧名德，十见班行已三四。

可令仆马病崔嵬，独抱兰荪吊憔悴。

渔樵混迹山穷处，故故肯临人不记。

酒半停杯问须发，夜阑秉烛微文字。

多时渴见痛折节，万事要看方得意。

先生行矣扈甘泉，请自此心扶大议。

陈傅良

陈傅良　送杨渭夫归省

应侯气盖百粤小，朱侯谊与漓江长。

两侯爱士早成癖，怪甚渭夫怀故乡。

士穷万事一不就，就得一事穷何伤。

渭夫壮者忍穷久，老骥欲秣胡沙霜。

吾家何在云横岭，赵媪不冤刘儿瞑，

孰与亲旁煮汤饼。

陈傅良

陈傅良　送杨渭夫入淮

老去关心最语离，不堪离久会还希。

君方慷慨思矜振，我已婆娑喜惰归。

万事莫如身自爱，十诗亦与世多违。

倘将书寄南来雁，且问琼花果是非。

陈傅良

陈傅良　送叶正则赴浙西宪幕

频年送行客，酒罄诗不工。

最晚与君别，柰此百感丛。

岐山有鸣凤，雅颂移豳风。

于时二老生，出处海上同。

曹刘对匕箸，失色一语中。

明朝蜀江水，不与灞漣通。

人心起毫末，世故关鸿蒙。

乃知贫贱交，不下王霸功。

霜根宿病骥，云帆背蜚鸿。

秋水能隔人，白苹况连空。

相从自束发，各去随转蓬。

今怀欣有合，后会苦未重。

鲈鱼直万钱，羊酪醅一钟。

愿君养盛年，我友半已翁。

陈傅良

陈傅良　送曾继先赴山阴路钤

胡髯白尽犹强饭，髀肉添多未跨鞍。

不向胡沙亲矢石，却来桥冢护衣冠。

归舟自此长相背，荐墨于今尚未乾。

只恐燕然他日事，独无名字可同刊。

陈傅良

陈傅良　送赵叔静教授闽中四首

家无宿舂粮，适意恣所向。

征鞍催上官，帆海看叠嶂。

有言及当代，浩饮益悲壮。

以兹寘周行，盍在几人上。

陈傅良

陈傅良　送赵叔静教授闽中四首

读书须读经，学文须学古。

青松故不换，白发早可数。

我亦窭人子，风雨蔽蓬户。

胡为数相过，夜话恒过午。

陈傅良

陈傅良　送赵叔静教授闽中四首

焝焝出万壑，冰壶县清秋。

孰与玉瓒中，穆然养黄流。

孤松高半天，兰芷复过幽。

看君最雍容，柰何短自谋。

陈傅良

陈傅良　送赵叔静教授闽中四首

百吏不可试，卷怀州校官。

翩然落南闽，不为荔子丹。

彫虫妙经术，倚市多儒冠。

吾道未必贵，政此良已难。

陈傅良

陈傅良　送郑少卿景望知建宁

过家乡里敬，将母士夫荣。

得失从人论，行藏独自明。

百年中古少，一笑万金轻。

廉让吾何敢，新茶可撷英。

陈傅良

陈傅良　送郑少卿景望知建宁

有志须身健，关心在岁寒。

一时诸老尽，多见大名难。

湖海方连旱，瓯闽适少宽。

为州人不乏，千万强加餐。

陈傅良

陈傅良　送郑少卿景望知建宁

清庙图书宝，熙朝雅颂音。

频繁炻节召，荏苒二毛侵。

衣饭家才足，丘园意亦深。

卧听床下士，时作武侯吟。

陈傅良

陈傅良　送郑少卿景望知建宁

海内言华萼，谁名动缙绅。

岂无当世志，能忍十年贫。

酒兴新来减，交情老更亲。

公余如促膝，剩把古书陈。

陈傅良

陈傅良　送郑少卿景望知建宁

屏废诚愚分，牢愁更索居。

若逢知己问，犹解课儿书。

地僻门长闭，年饥菜自锄。

相望无一字，不是故情痚。

陈傅良

陈傅良　送郑主簿泰兴解官归四明

师友於今说郑乡，亲庭分付旧行藏。

但知职分宜栖棘，尽把声名属憩棠。

一字未曾缘荐墨，扁舟才可着诗囊。

问津渔浦多西笑，独为莱衣味更长。

陈傅良

陈傅良　送周介之同年赴德华宰

民社须吾浣，江湖足此情。

不堪秋暑近，欲趁莫潮平。

拙宦成华发，忧时自短檠。

君看庐阜石，千载尚垂名。

陈傅良

陈傅良　送周鲁日辰州法曹

团栾妻子是谁家，独被饥驱天一涯。

远地岂无人晤语，长才能免世惊嗟。

好於书作千年计，勿为官驱两鬓华。

为问湖南似湖北，逾年吾亦访丹砂。

陈傅良

陈傅良　送朱同之福州户掾

我自三山失马余，君方千里问津初。

衣冠万室催科易，礼乐元戎节目痚。

谨勿向人徵外事，只须着意访奇书。

一年正好榕阴密，丹荔黄蕉奉版舆。

陈傅良

陈傅良　送子婿林申甫还侍

锵锵笙磬阼阶东，穆穆黄流玉瓒中。

近在门阑无此称，老来襟抱更谁同。

幽燕遗恨须收第，孔孟微言要忍穷。

精舍一区泉石好，何时相就看冥鸿。

陈傅良

陈傅良　潭师潘德鄜生辰

落南添得黑髭归，归与相忘草木知。

岳麓沈沈秋柝静，湘波穆穆夜帆迟。

人间公论今何在，柱下家声此不疑。

但欲公年如卫武，为留淇澳变风诗。

陈傅良

陈傅良　题丁少詹姑墓志后

白发从夫志，青刍为客谋。

送车今几两，乐土有斯丘。

犹子声名甚，他时雨露秋。

摩挲看石刻，嗟惜到松楸。

陈傅良

陈傅良　题范秀才万卷堂

雅尚时相背，幽栖我数过。

儿应看客惯，田孰与书多。

自析唐郴县，谁联汉甲科。

儒门今有此，天意定如何。

陈傅良

陈傅良　题观潮阁

俯拾沧溟大，冲陈苍莽多。

闽山飞鸟没，吴会一帆过。

消长看沙尾，行藏问钓蓑。

登临有如此，人物付谁何。

陈傅良

陈傅良　题耒阳黄宰诗卷

诗卷来何处，棠阴日夕佳。

令人添白发，及此有黄花。

事业谁千载，文章各一家。

何时定还阙，解柂向长沙。

陈傅良

陈傅良　题明皇醉归图

骑者两人扶不正，夹道谁知为万乘。

一人前驰一顾后，怀欲并驱无号令。

狩人亦忘记鹰犬，仰视只愁天欲暝。

有司刺候上起居，杳莫得详宫钥静。

呜呼开元自英主，前鉴竟遗盈幅纸。

君不见汉宫图妲己，未必当年甚如是。

陈傅良

陈傅良　题钱宰吸光亭图

栖身身云梦八九上，用意风雩五六间。

惟有澄有波兼皓月，尚怜波月蔽亏山。

陈傅良

陈傅良　题瑞安宰朱元成乃祖云壑庄图

功成不受富贵汙，轻舟翩然下五湖。

至今风流在姑苏，我复见此云壑图。

两坡乔木樛相扶，残山乘水千里余。

天际未知何有无，一苇横绝双风蒲。

杨花春岸秋莼鲈，在在着此儒仙舑。

世无宗师貌不如，谁其嗣之吾大夫。

陈傅良

陈傅良　题僧法传为沈仲一画听松图

古松不知几千年，直干欲上干青天。

樛枝下与人世接，冷风过之万壑喧。

猿惊鹤怪樵牧遁，百鬼愁绝谁傍边。

纷纷海内丝竹耳，何处缥缈来舑仙。

整襟拱听移永日，置琴弗顾僮欹眠。

松风有际意无尽，庄骚不数惟易玄。

嗟乎深山大泽松不乏，斯人往往千载之陈编。

笔端若有夜半力，一日忽在轩楹前。

止斋虚静对立久，晴昊亦为生苍烟。

毕宏韦偃骨已朽，画工一世脂粉便。

北湖居士安得此，奄有二子云山传。

北湖居士云山传，吾对孰与杜老起九原。

陈傅良

陈傅良　题沈仲一所藏周氏群公书帖

纷纷世上如落花，东风即入东邻家，

要亦余事吾何嗟。斯人故国之乔木，

枝叶胡然亦流落。吾生已晚讲闻熟，

见欲堕泪那忍读。古来道德功名上，

传世不曾缘物重。君不见人间秦汉，

子子孙孙永宝用。

陈傅良

陈傅良　题仙岩梅雨潭

衮衮群山俱入海，堂堂背水若重闉。

怒号悬瀑从天下，杰立苍崖夹道陈。

晋宋至今堪屈指，东南如此登无人。

结庐作对吾何敢，聊向樵渔寄此身。

陈傅良

陈傅良　天台王子木解官长乐见访

夜深擘荔真愁绝，春浅傅柑更惘然。

世事爱来欺两鬓，人生堪得别多年。

琢冰积雪江湖阻，树羽崇牙日月悬。

此理仓茫君勿问，明朝且莫刺归船。

陈傅良

陈傅良　廷植侄得男朱文昭寄诗於汤饼集即席和韵

喜说徐卿得二雏，吾家波及亦君余。

青衫手板宜从此，断简家藏莫付渠。

但欲健如黄犊走，不妨错写弄麞书。

更看汤饼频频供，笑索梅花到岁除。

陈傅良

陈傅良　同游张园酒中各叹明年未知谁与此会余最衰病宜去因作诗识之

春过新烟能有几，愁生飞絮转难禁。

可怜衰白随年少，爱看残红到夜深。

一辈衣冠方事事，故园松竹已阴阴。

明年此会知谁共，雁荡山前寄好音。

陈傅良

陈傅良　挽包飆叟

樵牧常事席，篇觞早策功。

有怀随事见，不耻与人同。

我故奇诸子，年来识此翁。

待看稽古力，乔木已悲风。

陈傅良

陈傅良　挽包飆叟

翁子看时辈，平生不妄贤。

独於公有诔，谁恐世无传。

他日须深刻，吾诗可附联。

草黄松柏秃，名与石岿然。

陈傅良

陈傅良　挽本奉议

盛事无虚得，玄襟可自知。

遍观同辈行，试似暮年时。

衮冕趋椒殿，箫韶送玉卮。

又宜天一笑，独此有遗悲。

陈傅良

陈傅良　挽东阳郭德谊

簪绂何能贵，声名幸自修。

凡今为我友，几半与君游。

翰墨千年托，松梧一夜秋。

令人怀昔日，焝焝梦丹丘。

陈傅良

陈傅良　挽林承信

重交宁问田安在，急义固於官不知。

膴仕幸多花萼好，幽栖宜与竹林期。

床头周易吾将老，案上楞严晚得师。

此意自应天予后，峄阳未琢长孙枝。

陈傅良

陈傅良　挽林致贤提举

一经韦氏学，五桂窦仪家。

每耻乡评过，深懲履道华。

人方贵全璧，事已堕空花。

褒衮来黄阁，千年置齿牙。

陈傅良

陈傅良　挽刘端木司户

十年共语昨来非，长忆初年握手时。

身世自怜心炯炯，功名犹恐论卑卑。

民彝亘古非芜没，学者如公好器资。

缓辔徐行逢九轨，可堪倏忽九原悲。

陈傅良

陈傅良　挽刘茂实和州

欲课民庸元道州，欲评人品马少游。

居无一事可切齿，荐有三公方掉头。

送公历阳令我愁，目断宾雁书沈浮。

识与不识涕泪流，人世安用须封侯。

陈傅良

陈傅良　挽楼朝奉

裘马朋簪盛，绯鱼筦库卑。

行藏公论在，然否雨心知。

岁晏曾三接，民功仅一麾。

空余华衮字，有恨盖棺时。

陈傅良

陈傅良　挽楼朝奉

九寺方连茹，专城又夹河。

晚看诸子好，孰与一门多。

薄海皆惊叹，亨衢忽荐瘥。

大连同厚夜，其柰少连何。

陈傅良

陈傅良　挽木奉议

宠数频年及，俞音万口传。

丰碑来少梅，大轴落台躔。

教子宜如此，闻风亦凛然。

送车今塞道，拱木看参天。

陈傅良

陈傅良　挽潘才叔母

剥啄唯深夜，门前杙小船。

有儿能自致，此母已堪传。

竹院前闻熟，桓楹大字悬。

病怀嗟不及，健笔附诸贤。

陈傅良

陈傅良　挽彭通直

前辈如同郡，流风仅几人。

不令儿巧宦，所尚世清贫。

及老犹书卷，通班但幅巾。

吾铭虽未就，乡誉胜坚眠。

陈傅良

陈傅良　挽沈次卿学正

洛学传当代，家声属此翁。

一生无世味，万事与人同。

恨不师前郑，欣赏客阿戎。

宜铭千古意，岂在语言工。

陈傅良

陈傅良　挽沈虞卿侍郎

官重元非好，思閒乐有余。

生儿早传业，课女夜抄书。

时事方关念，归怀不遂初。

经纶缘未了，天意盍留渠。

陈傅良

陈傅良　挽沈虞卿侍郎

嗜古真成癖，摩挲笑眼开。

断编遗汲冢，名篆出秦台。

□□缘应尽，云山唤不回。

凄凉子云宅，问字有谁来。

陈傅良

陈傅良　挽宋岩老参议

居然是是亦非非，错处稠中定不疑。

万事过人旁袖手，一生从众自观颐。

肯为壮县虽尝试，略见周行已逆知。

尽日杜门佳客至，小槽亲校酒醇漓。

陈傅良

陈傅良　挽宋岩老参议

少小修藏近市朝，亦非着意混渔樵。

不为御寇犹争席，好说渊明更折腰。

一饭重违凡子约，千金终却故人招。

送车几两交相唁，我独难忘最久要。

陈傅良

陈傅良　挽王兴之提刑

四海王詹事，传家有象贤。

宦情尘滓外，风谊典刑边。

遗爱依前郑，群居得少连。

生平才乐此，一梦涕潸然。

陈傅良

陈傅良　挽吴明可给事

诸老俱沦落，流风日转移。

独怀忧国意，长说渡江时。

姓字谁如此，功名早不疑。

却收湖海气，燕坐雪垂颐。

陈傅良

陈傅良　挽吴明可给事

忆上诸生谒，公方薄恙侵。

欣然蒙絮帽，恨不醉花阴。

自说看人熟，相期晚岁深。

半天苍岭雪，回首为沾襟。

陈傅良

陈傅良　挽婺女何茂宏

劝驾尝连萼，应门忽二毛。

竟於时不偶，吾更晚相遭。

宿草堪挥泪，丰碑忍泚毫。

送车今几两，谁最恋绨袍。

陈傅良

陈傅良　挽新昌吕修职

顷作庵庐客，看公手种莳。

溪毛无乱理，宰木有连枝。

久欲鑱他石，今还赋此诗。

黯然怀宿昔，絮酒定何时。

陈傅良

陈傅良　挽新昌吕修职

不道千山阻，将遗百世名。

有儿能自臻，此老已堪铭。

禄岂无三釜，贤谁似一经。

吾词虽未就，应有护幽扃。

陈傅良

陈傅良　挽薛季益尚书

遍试江淮声藉藉，久劳荆蜀鬓苍苍。

同时半已登槐棘，卒岁才能足稻粱。

遗藁不为他日计，佳城尚及此丘藏。

岂无后作多文胜，今我怀人泪欲滂。

陈傅良

陈傅良　挽薛季益尚书

州里谁如此达尊，户庭深静最情敦。

不将尺牍通当路，却枉扁舟访杜门。

每见色温如有属，欲书心槐不能言。

从今若祭枌榆社，好配横塘两献樽。

陈傅良

陈傅良　挽尤延之尚书

自为师说竟谁宗，每事持平属此翁。

有志政须名节是，斯文非独语言工。

要令举世人材出，合在前朝行辈中。

安得长年留把柁，后来各与一帆风。

陈傅良

陈傅良　挽尤延之尚书

宿留江湖长子孙，行藏节节耐人看。

及为侍从身垂老，欲试平生事转难。

书就仅题前太史，功成方记旧甘盘。

令人长恨经纶意，历事三朝见一斑。

陈傅良

陈傅良　挽尤延之尚书

向来诸老独岿然，赢不胜衣万事便。

灯下细书批敕字，雪边先着趁朝鞭。

岂应无故令身健，却止功名与世传。

遗奏定留卦禅藁，凭谁吹送九重天。

陈傅良

陈傅良　挽尤延之尚书

壮岁从游两鬓霜，重来函太各堪伤。

那知卒业今无及，极悔论心昨未尝。

相约归期须次第，独存病骨更凄凉。

他年赖有门生记，托在碑阴永不忘。

陈傅良

陈傅良　挽张材卿知郡

貂蝉不逮老端明，世济谁如好弟兄。

能着青衫谐计吏，却将白发去边城。

夜魂俄断凝香寝，秋泪仍兼曳履声。

万石君家同一传，嗣书应更有公卿。

陈傅良

陈傅良　挽张春卿尚书

怀抱今遗直，身名古象贤。

路车陈左塾，笙磬在东悬。

再世星辰上，三年雨露边。

崎岖空老去，有识共潸然。

陈傅良

陈傅良　挽张春卿尚书

论建回天力，生平与众同。

居常焚谏草，人自避乘骢。

朝誉多张仲，家声近鲁公。

挽辞吾不愧，收入汗青中。

陈傅良

陈傅良　挽张子由母

又是君王上玉卮，未央雨露湛垂垂。

版舆此去还无恙，芝检重来更不疑。

四世团栾能有几，百年澌尽亦堪悲。

里中诸母今谁在，听说承平佑圣时。

陈傅良

陈傅良　挽周宣义

无酒浇陈草，将诗刻隧碑。

遗名从此在，真意竟谁知。

教子还余事，周人亦有时。

忆尝从夜话，欲去更迟迟。

陈傅良

陈傅良　挽族叔父

松竹深围屋，□莲賸种鱼。

所愁宾客少，不问稻粱余。

尽日□相语，盈门手自书。

吾儿有名字，万事听何如。

陈傅良

陈傅良　挽族叔父

我怀终古恨，不及奉觞时。

满眼看诸弟，何心赋此诗。

牛羊来蛰蛰，丘墓去累累。

亦有千钟养，曾无一字碑。

陈傅良

陈傅良　晚春二首

万枝寂寞待春风，风雨过多春已空。

未晓啼莺相唤语，海棠飞尽一庭红。

陈傅良

陈傅良　晚春二首

莫道春归事已非，水边天际绿成围。

隔篱听得农家语，雨过田田麦含肥。

陈傅良

陈傅良　晚移舟塘次值风而回华叟兄有诗次韵

经春屏迹与谁同，苦雨衣篝亦自烘。

方此欲为官况事，依然不值世情风。

蒙茸水国蒲荷荡，馥郁田家橘柚丛。

最是一年行乐处，翻成咄咄坐书空。

陈傅良

陈傅良　汪守三以诗来次韵酬之

一年春事堕槐宫，却爱清和与政通。

乳燕黄鹂相倡和，落花修竹乱青红。

羡君有赋非占服，愧我无才可送穷。

细与论文一樽酒，它时还忆暮江东。

陈傅良

陈傅良　汪守三以诗来次韵酬之

江城如在水晶宫，百粤三吴一苇通。

桑女不论裘粹白，橘奴堪当粟陈红。

弦歌满市衣冠盛，缿讼无人刀笔穷。

多荷弱翁今少霁，更能携客谢岩东。

陈傅良

陈傅良　汪守三以诗来次韵酬之

音合桑林律中宫，试听布鼓亦三通。

相从璧水浮葱白，一别闽山擘荔红。

把钓扁舟将老去，款门多竹未全穷。

若为皂盖能忘我，立尽斜阳车不东。

陈傅良

陈傅良　闻沈元诚归自临漳喜而奉寄

荔圃班班熟，蠔房个个肥。

我虽缘此误，公亦为何归。

吏事生衣垢，家山减带围。

不无华衮字，卿月更光辉。

陈傅良

陈傅良　闻叶正则阅藏经次其送客韵以问之

顺水去吴会，逆水来夔门。

万古逆顺舟，以斗占旦昏。

曩余好百家，信不及鲁论。

初亦半喜愕，久之乍亡存。

白发一无成，颇识委与源。

风停波自平，却视消长痕。

六经夫如何，夫子手所翻。

恒言但桑稼，怪志无鹏鹍。

规圆而矩方，往往万巧攒。

诸儒各有得，长短贤若干。

玉帛相会盟，兵车相并吞。

一语苟暗合，群生皆晏温。

经成今几年，尝试以是观。

此道未轲死，此书未秦燔。

犹之斗经天，於以生盖浑。

西方亦人豪，国自为乾坤。

书来入中州，坐使学者奔。

君岂舍从之，或但游其藩。

吾闻欲乘槎，凿空访河根。

孰与瞻斗车，把柁行江湍。

陈傅良

陈傅良　翁诚之尉慈溪再拟祖送不及

昨来久伫骊驹集，今来怅望樯乌急。

中年送客亦多违，先事徒劳后无及。

江头祖帐几百人，落纸珠玑诗什什。

自哦短韵意甚得，亟欲陈之复羞涩。

君方筮仕从兹始，骅骝开路日千里。

若逢人话子陈子，侏儒一节今如此。

陈傅良

陈傅良　戊申腊桂阳喜雪

月不能明雨却稀，山容野色夜辉辉。

清霄下际双琼阙，仙杖前驱万玉妃。

亘古岭旁冬不到，从今湖外岁无饥。

来年此日吾何适，蓑笠寒江一钓矶。

陈傅良

陈傅良　戊午寿国举兄

一母分身四白头，从今家事付儿流。

只须老草供觞味，乍可婆娑伴钓游。

劳世万人输暇日，好天一雨荐新秋。

平章何物宜为寿，三十余年晏子裘。

陈傅良

陈傅良　西庙招辞

君昔兮胡不去斯，君今兮胡不来斯。

文栋兮琱楣，岘山之麓兮江圻。

旨酒牲兮洁肥，皓遗老兮须眉。

坎击鼓兮吹箎，君勿来兮迟迟。

山蜿蜿兮榕阴萎蕤，江水清夷兮无蛟与螭。

君之来兮可以娱嬉，君不共安兮谁与共危。

鸣玉兮衮衣，彼亦君兮一时。

莽中州兮为夷，匪冢则庙兮牛羊累累。

尚我民兮有知，子子孙孙兮永依。

揆之兮以是非，君舍此兮安之。

田有畔兮泽有陂，桑稻兮诞弥，

怀不报兮忸怩。日早暮兮夜何其，

犹容与兮谁须。

陈傅良

陈傅良　喜雨

天顾於人略有情，片时收尽越山青。

老农望外扶犁立，倦客愁边拥被听。

尘翳欲清阊阖道，井花已上辘轳亭。

冥冥直待黄梅熟，未要风池看约萍。

陈傅良

陈傅良　戏题止斋丛石

虽无壁立翠琅玕，聊当庭前犊鼻裩。

我亦闻之方伎者，众山皆大小为尊。

陈傅良

陈傅良　小诗为张漕寿

皇华散作九州春，老穉□□夹道陈。

韩子莫愁今夕雨，甫侯元是此山神。

我虽载酒□□算，孰与将诗附不泯。

他日中兴编小雅，若论孝友更谁人。

陈傅良

陈傅良　孝宗皇帝挽词五首

九庙威灵远，三宗德业尊。

讴歌思艺祖，历数在神孙。

欲返皇图正，先推帝系恩。

诸儒议东向，此意定初元。

陈傅良

陈傅良　孝宗皇帝挽词五首

艺祖开皇极，何心畀后昆。

天将翊尧运，世复见汤孙。

武接规模在，仁追典则存。

煌煌宋宗社，永永配乾坤。

陈傅良

陈傅良　孝宗皇帝挽词五首

深衷何自见。宽诏不胜书。

当宁延方岳，逢人问里闾。

岁为周委积，家被汉蠲除。

巷哭弥天远，长江泪不如。

陈傅良

陈傅良　孝宗皇帝挽词五首

但谨鸡鸣问，何知鹤发侵。

石经方典学，盟载更关心。

四海尧丧毕，三年舜慕深。

匆匆付神器，长乐尚沾襟。

陈傅良

陈傅良　孝宗皇帝挽词五首

岂以崇高极，能忘凛凛忧。

衣甲三浣旧，费为十金休。

熊馆无秋猎，期门绝夜游。

恭惟怀显德，真可缔孙谋。

陈傅良

陈傅良　孝宗皇帝挽词五首

神机视禹迹，鬼胆破胡儿。

大号初归我，成功少待时。

韐櫜怀不满，箪食问何迟。

河洛空遗恨，年年上玉卮。

陈傅良

陈傅良　孝宗皇帝挽词五首

贞观真英主，三王合庶几。

此时生后圣，端欲踵前徽。

济世功何异，除凶志偶违。

辛勤三十载，十渐更无讥。

陈傅良

陈傅良　孝宗皇帝挽词五首

好学元无斁，忘疲晚有加。

明谟宗六艺，妙用合三家。

照映天经纬，流传士齿牙。

奎文尊阁处，更合榜重华。

陈傅良

陈傅良　孝宗皇帝挽词五首

群才何辐辏，圣度似天宽。

清跸留儒馆，黄金散将坛。

风云一语合，日月万人看。

攀附今无路，哀摧壮士肝。

陈傅良

陈傅良　孝宗皇帝挽词五首

不作修龄梦，天乎讵可谌。

白云新厌世，黄屋旧非心。

德业成千古，闾阎寝八音。

乌号在何许，霜重越山岑。

陈傅良

陈傅良　携客过王提举园访梅刘连州以诗来因用其韵

屋后云梢万个长，屋前风蔓一川芳。

有梅自索巡檐笑，无酒还酤踏雪香。

偶与三刘同下榻，却怀二宋对持觞。

写将诗句吾何敢，歡乃听人汲晓湘。

陈傅良

陈傅良　谢倅监试未毕事而出以诗三章来用韵奉酬

殷勤送客蹇谁留，久待江城未解舟。

我醉欲眠君且去，不妨懒瓒继前猷。

陈傅良

陈傅良　谢倅监试未毕事而出以诗三章来用韵奉酬

归舟莫讶太勿忙，会面何曾累十觞。

孰与持螯霜月下，拍浮酒浪旧陂塘。

陈傅良

陈傅良　谢倅监试未毕事而出以诗三章来用韵奉酬

极欲从君十日欢，倦飞终羡鸟知还。

棘园观战缘何事，亦纵骅骝自出关。

陈傅良

陈傅良　谢倅生日

此夕其如好客何，秋风嫋嫋水微波。

渡江公子今无恙，上蔡家声世不多。

未放清朝空老去，欲谈前事竟谁过。

阻陪觞豆彷徨久，坐想风流为一歌。

陈傅良

陈傅良　谢林默之居士惠酒居士山居方与世绝尚欲友此废人耶小诗举发一笑

不将鹅鸭恼比邻，林下萧然老幅巾。

乞与青州十从事，添成明月两閒人。

陈傅良

陈傅良　谢司马倅惠东坡竹石

出自坡翁余百年，传之温国子孙孙。

两家文物来归我，便盍投簪去杜门。

陈傅良

陈傅良　新昌咏归

回头三十二年非，木落霜空水见涯。

万事自怜多誉早，半生犹幸一官迟。

好将翰墨付侪辈，去与渔樵相尔谁。

还有故人招隐否，寄声橘柚欲黄时。

陈傅良

陈傅良　行湘喜雨简刘公度周明叔

将行客有戒，正热人不禁。

出门一昔雨，解缆十日阴。

湘山益以碧，湘水益以深。

天光接云梦，野暝蒙衡郴。

蝇无盘中迹，蝉有木末音。

顾乃废枕簟，爰方索衣衾。

我起问夹岸，往藏孰与今。

衡茅或数间，丛竹毕十寻。

蒲莲间华实，鸥鹭时浮沉。

老穉各有得，渔樵不相侵。

早插禾欲孕新炊粟如金。为之失倦游，

於以成孤斟。永怀泛湘人，

屈贾多愁吟。往者亦此境，

今者亦此心。空名但千载，

佳思谁一襟。时哉不可失，

浯溪更駸駸。

陈傅良

陈傅良　杨伯子以其尊人诚斋南海集为赠以诗奉酬

辱与门墙最不迟，白头方诵岭南诗。

文从嘉佑今三变，人在庐陵此一时。

细数儒先能几见，独怜岁晚欲何之。

潇湘直下长江去，得望蓬莱却更疑。

陈傅良

陈傅良　夷门歌送德修还阙

万古江入海，吴蜀有不通。

不通谁使然，人自为异同。

昔在李孟钱，士各怀土封。

静言彼何尤，亦各徇所忠。

恭惟宋受命，三姓皆朝宗。

斯文已百年，名世才数公。

眉山与金陵，柰何不相容。

大雅如关洛，亦复互诋攻。

朋分文字间，祸起师友中。

四郊忽戎马，尘满夷门宫。

往事已覆辙，后事如飘蓬。

一饭忘苦饥，一褐忘苦冬。

身谋每不长，王事靡有终。

有客独恻恻，万里兴深衷。

相过话离合，历历繇熙丰。

我久世虑薄，念之涕无从。

贫贱将安归，功名在其逢。

有能用斯人，可使百阻空。

西人不为西，东人不为东。

陈傅良

陈傅良　移花

樱柳初无素与蛮，可将何物伴身閒。

欲栽花木千余本，但候春风还未还。

陈傅良

陈傅良　乙巳岁首寄彭子复徐子直

又过一年空草草，寻思万事太劳劳。

岁烦士友愁薪米，日见儿童叹鬓毛。

乱卉各随分雨长，新禽已变两三号。

及时君亦图良集，莫待春深水一篙。

陈傅良

陈傅良　以两鹤寿薛象先

日与山农共一廛，不应家有四乘轩。

殷勤分送平齐下，为看蟠桃熟几年。

陈傅良

陈傅良　忆筇杖

岷峨山下筇竹杖，危者使安衰可壮。

秦皇汉武穷兵不可得，我独得之今丞相。

前年有旨还故园，其冬急召朝日边。

半岁驱驰数千里，赖有此杖常扶颠。

仓黄又别修门去，私室无人谨呵护。

夜半雷霆下取将，儿叫妻啼留不住。

我闻丞相下峡时，一物无有杖自随。

属当晏朝立仗久，怜我弱胫疲坳螭。

如今步屧随衰草，十步趑趄九步倒。

假如杖在欲用之，山精海怪震怒亦不保。

君不见杜陵桃竹欹，常恐失之君山湖上之风波。

梓涧使君之赠尚尔耳，况自丞相还如何。

陈傅良

陈傅良　因客说秋秫水伤复用前韵

风鱠不须盐豉好，霜螯须着酒船深。

无由种秫求旁舍，旁舍秋螟已蠹心。

陈傅良

陈傅良　咏梅分韵得蕊字

惜树须惜枝，看花须看蕊。

枯瘦发纤穠，况此具众美。

千林堕黄埃，数点昭青泚。

谁知霜雪深，天意欲玉女。

陈傅良

陈傅良　用前韵招蕃叟弟仍和蕃叟癸卯二绝

细看物理愁如海，遥想朋从眼欲花。

逆水鱼儿冲断岸，贪泥燕子堕危沙。

百年乔木参天上，一昔平芜着处佳。

行乐不妨随邂逅，我无官守似蛌蛙。

陈傅良

陈傅良　用前韵招蕃叟弟仍和蕃叟癸卯二绝

落花风雨奈愁何，愁亦不应缘落花。

尚可流觞追曲水，底须占鵩似长沙。

无人晤语鸟乌落，为我食贫楼笋佳。

休说关河无限恨，腹非空怒道旁蛙。

陈傅良

陈傅良　用前韵招蕃叟弟仍和蕃叟癸卯二绝

大飨须三饭，中黄起四维。

欲追千古意，眼底合深思。

陈傅良

陈傅良　用前韵招蕃叟弟仍和蕃叟癸卯二绝

功名还壮士，道术付诸儒。

但欲谋田□，扁舟下五湖。

陈傅良

陈傅良　用徐叔子韵送其过毗陵

家食年年未解忙，浮沉闾里但壶觞。

偶缘他故趋吴会，可使君徒忆鲁狂。

曲水曲流王逸少，鉴湖穷约贺知章。

请於百尺楼头上，下视人间有肺肠。

陈傅良

陈傅良　用幽字韵呈汪守谢倅

旌骑收人迹，簪绅杂道流。

引杯忘日毴　，得句与山幽。

行在今当路，中兴此望州。

为将登览目，著处访边筹。

陈傅良

陈傅良　用幽字韵答贾端老

人皆忘姓字，谁独访源流。

病骥宜怀枥，迁莺故入幽。

十年惭主簿，万户薄荆州。

此事吾何敢，相将负一筹。

陈傅良

陈傅良　用幽字韵戏简谢倅

当户排危翠，循除漾浅流。

此生从稼圃，谁与伴深幽。

韩子痴凭桉，庞公倦入州。

青簄与白饭，却待为君筹。

陈傅良

陈傅良　用韵咏雪简湘中诸友

夹湘而住一尘无，不在瑶池在石渠。

气盖松篁谁与竞，今行螟蟘自相屠。

山光际水天无间，夜色通朝月不如。

中有一翁须皓白，萧然野鹤亦乘车。

陈傅良

陈傅良　用赵帅韵为孟阜解嘲

恨无毫发老波澜，世有曹刘亦后班。

堪笑燕人夸璞腊，欲随圭璧上三坛。

陈傅良

陈傅良　游白石岩

地向东南倾，石际沧海立。

蛟鼍限波涛，鸡犬得城邑。

居然通国望，跋莫他山及。

道人独有之，置屋三四级。

几看星月烂，却听风雨急。

于今二百年，我共冥鸿集。

晤语夕阳低，对酒秋昮湿。

明朝江上舟，避雨渔翁笠。

邂逅一俛仰，此道可於邑。

陈傅良

陈傅良　游丁次翁筼簹园期次翁不至

径蹊曲折屋参差，半是天成半自治。

修竹万午人独立，我来搔首菊花期。

陈傅良

陈傅良　游鼓山

鼓山闻天下，一见名不空。

自从周职方，闽在王会中。

登山亦几人，兴寄随所逢。

骑君常愒日，迁客多悲风。

剑川发瓯西，万阻与海通。

忽焉得平壤，北山矗其东。

我行未及巅，已见国势雄。

三韩到吴会，不可道里穷。

俯瞰南来帆，泇泇自朝宗。

曩时诸降王，各抚千里封。

相招神衔图，旅献东都宫。

东都今何如，胡马鸣蒿蓬。

一春长雨雾，明日归樊笼。

恣探泉石幽，篝灯道归筇。

陈傅良

陈傅良　游金巗赵园

脉脉循檐水，林林夹岸山。

令儿从竹下，领客入云间。

稠木容人过，悬崖着手攀。

从今名字出，不到径苔班。

陈傅良

陈傅良　游金巗赵园赋海棠梨花呈留宰

海棠故作十分红，梨更超然与雪同。

文物英华周盛事，风流玄远晋余风。

陈傅良

陈傅良　游鸣山寺徐一之兄弟载酒即席和其韵

惰归春力不胜驱，风雨尚愁人掺裾。

掠尽残红前日树，催还新绿去年畲。

相将兴尽随花屧,赖有朋来载酒车。

但得从今身尚健，吾乡风物胜匡庐。

陈傅良

陈傅良　游南岳

天作之山曷为哉，遥知阊阖正南开。

两川文武长江下，百粤车书五岭来。

柴望久为周堕典，牢愁多见楚遗才。

不知崧岱还何似，我欲将书寄雁回。

陈傅良

陈傅良　游云顶院和徐叔子韵

老大生憎儿子态，更无春怨与秋悲。

略将杯酌随宜具，剩有溪山取次嬉。

爱客不妨兼泛泛，论文何苦太奇奇。

况曾窥得尊生术，通昔蒲团日一炊。

陈傅良

陈傅良　游赵园

主人避客竟何之，雨过停桡落日迟。

赖有畦丁曾识客，来禽花送两三枝。

陈傅良

陈傅良　又和

湖上檐须半捲虾，调冰雪藕各名家。

有人不解长安饮，话极茶铛吸井花。

陈傅良

陈傅良　又和

沴气反为和气来，长沙千里一瑶台。

新炊顿顿匙抄玉，熟睡家家壁撼雷。

天直於人如合券，公应怜我欲停杯。

向来韩子夸精祷，云合衡山特易开。

陈傅良

陈傅良　袁起岩会饮湖上出示古刻酒罢各携桂花以归因成一绝

湖光不动见鱼虾，败纸残编数十家。

岩桂丛中三四客，醉归人得一瓶花。

陈傅良

陈傅良　约同舍蜀人王德修三首

远莫远关塞，鸿雁来年年。

我尝按舆图，嶓汉在眼前。

胡为与君别，壮齿今华颠。

下峡君有期，会吴我何缘。

令人愧不如，鸿雁得自便。

陈傅良

陈傅良　约同舍蜀人王德修三首

畴昔梦遡江，巴陵至瞿唐。

两崖束秋昮，中有一带苍。

安流进分寸，怒去千丈强。

求君竟不得，望之涕淋浪。

往日事已然，来日理未详。

陈傅良

陈傅良　约同舍蜀人王德修三首

橙橘方粲粲，鱼虾亦多多。

能舂半年粮，岂惜一见过。

良夜月如霜，听我苦别歌。

翳翳葭芦乡，风定水自波。

或者阻君舟，柰此伫立何。

陈傅良

陈傅良　月夜书怀二首

送客门初掩，收书室更虚。

新篁高过瓦，凉月下临除。

妇病才扶杖，儿馋或馈鱼。

今朝吾已过，莫问夜何如。

陈傅良

陈傅良　月夜书怀二首

道德吾何敢，功名代有人。

仓黄恒畏咎，班白总忧贫。

细字书全废，深杯酒勿亲。

静言空自爱，万古亦泯泯。

陈傅良

陈傅良　再次韵简新第诸人

行酒何如温太真，风流元不鄙钱神。

扁舟容我归来老，一子令人买得贫。

虽有群仙来月窟，欲扶衰力上霜昮。

吾今已定渔樵约，勋业烦公一辈人。

陈傅良

陈傅良　再和

休将枘凿问方员，且引壶觞对圣贤。

鸿雁不宝沧海冻，梅花相伴笑年年。

陈傅良

陈傅良　再和

浅杯莫到十分酣，但爱齤齤夜梦甘。

万里桑麻风雨好，一夫尸禄我何惭。

陈傅良

陈傅良　再和前韵

冬夜苦难晓，短景复易夕。

安得户牖光，不待东方白。

恍如游化城，琼台若千尺。

英华发林薮，余彩散阡陌。

平铺浩无垠，巽入微有隙。

忍寒食纵观，未愿朝曦赫。

柳绵著歌茵，梅片堕妆额。

皭然群汙中，有意欲比迹。

自识玉皇家，癯仙陋山泽。

新来学为农，遭岁屡无麦。

穉子色恒饥，老婢脚尽赤。

一饭今有待，喜更问瓜场。

归来看床头，瓶粟幸余积。

且以炊春醪，号召已散客。

陈傅良

陈傅良　再寄用前韵

幸无骨相可封侯，归理先人旧钓游。

山下剩栽诸本竹，水边须着数间楼。

群书可读自随喜，一客不来谁与愁。

时把钓丝销永日，鱼儿亦得两三头。

陈傅良

陈傅良　再用前韵简丁端叔

乞邻亟只报何迟，愁绝饥甿一胜余。

上有加餐下相忆，莫同泛泛寄双鱼。

陈傅良

陈傅良　再用前韵简丁端叔

闭关饶着一丸泥，我亦前扳更后跻。

四海弟兄君看取，苛风不断雁行齐。

陈傅良

陈傅良　再用前韵简丁端叔

事到难时意转佳，声名早已动皇华。

拨烦自古书生短，只合横经住绛纱。

陈傅良

陈傅良　再用前韵简丁端叔

繇吴入楚共悲欢，怀欲班荆竟未班。

直待还舻愿衔尾，洞庭彭蠡浪如山。

陈傅良

陈傅良　再用前韵简刘连州

吴楚相望道阻长，我来邂逅挹群芳。

人如盘谷元非隐，诗到孤山不道香。

每与盍簪移永日，更须篝火及余觞。

何须夸去东州说，不学蓝关独吊湘。

陈傅良

陈傅良　再用喜雪除夕二韵寄宗简

百年弹指顷，群动不遑夕。

娈彼惰游者，长夜浮太白。

豪侠旁无人，卧我楼百尺。

衲子缚禅静，不敢践桑陌。

武夫髀肉满，睥睨侯边隙。

道家求不死，真火养阴赫。

躁人干速化，自点雷门额。

书生苦穿凿，奇字穷鸟迹。

何如吾老农，一雨犁春泽。

相忘与鸡豚，所辨才菽麦。

不闻有孔子，安识由与赤。

纷纷举世士，肝胆自疆场。

老翁捧腹笑，空洞无一积。

有来问时事，请以臆对客。

陈傅良

陈傅良　再用喜雪除夕二韵寄宗简

子歌我有感，我和子益悲。

文武有天下，二南无变诗。

陵夷及其季，小雅亦既衰。

殷人早坠命，秦氏不及期。

治身如治国，夭寿人所为。

旧恙何时已，与子看前规。

陈傅良

陈傅良　再用喜雪韵

南人见雪古来稀，见只愁吟草木辉。

留囓毡毛穷汉使，说开围角老胡妃。

我尝豪健能无褐，今已衰迟要不饥。

北望雁门肠欲断，春蒲空老旧渔矶。

陈傅良

陈傅良　再用喜雪韵

瘴雨蛮烟此后稀，山童亦与借余辉。

争看狂穉相呼唤，下吸饥鸟自匹妃。

苦乏貂裘堪夜永，喜无蝝子着冬饥。

兴来那况山阴客，为我扁舟倚石矶。

陈傅良

陈傅良　再用韵呈德修

一日一见犹为稀，如何十年见无期。

昔方壮岁意轻别，一笑听君歌式微。

江流永矣剑阁阻，恨不羽翰能奋飞。

不图今日已华发，话此怪怪还奇奇。

桑麻不竞蒿压屋，厚禄书断儿恒饥。

谁当附热斲冰雪，岁晏独可相从嬉。

功名富贵各有时，人亦空自为韦脂。

与君持此将安归，沧海雪山无尽诗。

陈傅良

陈傅良　赠东阳吕望孙周登二武士

鸿门无人易水寒，安得壮士久所患。

求之市隐戎行间，纷不当意鬓已班。

逆胡未讨忧万端，此得两君卿自宽。

有石堂坳立礸{石元}，百夫睨之欲举难。

两君挟起如弄丸，舞空一叶风团团。

吕君忽作胡衣冠，沥酒於地盟血殷。

长剑久倚燕然山，义欲为汉诛楼兰。

九重深窈虎守关，竟以剑器博一餐。

语未良已声珊珊，两蛟出没万马攒。

夜阑月暗天汗漫，满堂悲愤泪欲潸。

嗟尔两君诚义肝，我方乘障荆之蛮。

五营诸将皆豢安，髀肉久不堪征鞍。

谁能唤与百辟看，但得汝等一解吾君颜，

书生老死不足叹。

陈傅良

陈傅良　赠杜伯高

腊后玄冥意气骄，余寒造物亦亡聊。

风收夜雨春何浅，云障朝暾雪不消。

真悟此生才半岁，恣听何处是三朝。

粲然一笑将迎我，赖有江梅慰寂寥。

陈傅良

陈傅良　赠石时亨

要是同根本，应须识等差。

六经无剩语，百氏自名家。

日落山含斗，潮回浦见沙。

了知来往意，万古一生涯。

陈傅良

陈傅良　赠尹绍伊

吾友尹绍伊，十年抱心疾。

休然万事废，豆子黑如漆。

从之问旧学，历历不遗一。

佳篇间哇郑，法语杂方术。

岂其遇人耶，托此访遗逸。

张皇鬼物怪，漏泄宫禁密。

君看服乌喙，孰与近参杧。

陈傅良

陈傅良　赠张孟阜绝句

燕坐何曾论古今，束书高阁反求心。

若能领会无多子，绝胜相从岁月深。

陈傅良

陈傅良　赠章虞卿

章子一别二十年，此来衔袖书一编。

自出己意说百篇，至说五诰尤愕然。

我今万事付幽屏，是书插架漫不省。

子之书意吾已领，且探梅花试汤饼。

陈傅良

陈傅良　张漕行部过湘岸有作因次其韵

春晚得新霁，草木日夜绿。

阳光初蔽亏，野暝或单复。

美人浮湘波，领此入蓬屋。

故放归帆迟，更呼渔火续。

穷探物精华，尽付诗凡目。

忆昨欣晤对，令我忘休沐。

剧谈酒行希，危坐兵卫肃。

相思正倚楼，所寄忽累幅。

瑰辞堪买贫，轶韵和难属。

自从楚骚兴，悲些逮差玉。

后来数唐人，歡乃岩隈宿。

世无梁昭明，斯文又谁录。

陈傅良

陈傅良　张端士以诗送兰蕙因和其韵

暮春堂上抱天和，时启柴扉与客过。

客有可人须语似，新篁来看玉森罗。

陈傅良

陈傅良　张冠卿以前诗怀哉各努力人物古来少句为十诗见寄次韵奉酬

明月不可涴，有时障氛霾。

芙蕖生淤泥，岂必所处佳。

老子苦炼藏，释氏多遣排。

如欲尽物累，自古谁好怀。

陈傅良

陈傅良　张冠卿以前诗怀哉各努力人物古来少句为十诗见寄次韵奉酬

连楹着胡椒，环堵诛蒿莱。

节士亦良苦，乃筑怀清台。

世故何浩荡，人心亦崔嵬。

之子访田舍，厥繇安在哉。

陈傅良

陈傅良　张冠卿以前诗怀哉各努力人物古来少句为十诗见寄次韵奉酬

冥心观宇宙，孰是同与各。

夜旦无反恶，日出星河落。

此有齐人瑟，彼有荆人璞。

嗟余耳目短，岂故重然诺。

陈傅良

陈傅良　张冠卿以前诗怀哉各努力人物古来少句为十诗见寄次韵奉酬

朝鸡警冠剑，巷犬吠村坞。

胡然子列子，越在郑东甫。

永怀王黍离，莫与戍申许。

鸡犬各有役，人亦宜自努。

陈傅良

陈傅良　张冠卿以前诗怀哉各努力人物古来少句为十诗见寄次韵奉酬

说合何必然，金化黄河塞。

真然说不合，千钧等蝉翼。

累累近丘墓，浩浩古载籍。

崎岖盖天意，解后匪人力。

陈傅良

陈傅良　张冠卿以前诗怀哉各努力人物古来少句为十诗见寄次韵奉酬

我友天下士，逝者八九人。

非无新造交，亦有久故亲。

可与共安利，未可同隐沦。

欣然得一个，回首终醉辛。

陈傅良

陈傅良　张冠卿以前诗怀哉各努力人物古来少句为十诗见寄次韵奉酬

秦人弊申韩，亡梁以崇佛。

六经独何罪，莽亦窃大物。

堪嗟二百年，吾道功第一。

熙丰余论在，河洛诸贤没。

陈傅良

陈傅良　张冠卿以前诗怀哉各努力人物古来少句为十诗见寄次韵奉酬

澶渊竟要盟，老莱气安吐。

韩范犹自怜，不遂臣西虏。

人材系其逢，事业随所附。

千载有南董，何啻今视古。

陈傅良

陈傅良　张冠卿以前诗怀哉各努力人物古来少句为十诗见寄次韵奉酬

江梅岁已过，燕子春又来。

不愁吾鬓霜，所恨此志灰。

扶桑焞焞明，阊阖荡荡开。

欲往岂不可，致远非驽骀。

陈傅良

陈傅良　张冠卿以前诗怀哉各努力人物古来少句为十诗见寄次韵奉酬

子歌我三叹，我和子一笑。

方期俗耳合，勿与知音道。

颇闻古韶卷，不落人间调。

悲歌泣鬼神，妙语无余少。

陈傅良

陈傅良　招徐居厚

老来却忆少相过，别自何年白发多。

山叶抱蝉虫吊夜，去看沧海壮秋波。

陈傅良

陈傅良　招隐二首

将子无登山，山上冈复冈。

朝为朱阳炜，暮作阴飚凉。

磴滑幽鸟啼，林深山鬼翔。

子兮何所求，乐此魑魅乡。

国人伫齐轼，吾党多鲁狂。

望子子不来，翠袖天风扬。

缁尘摆落尽，幽愿次第偿。

焦{明鸟}入冥云，虮虱宽贝阳。

子兮竟谁从，独乐无已康。

岂其羊之饥，而可谷与臧。

陈傅良

陈傅良　招隐二首

将子无涉水，水深下无极。

鯈鱼舞浮阳，螭首闯阴碧。

弱去一羽沉，恶来万波激。

子兮何所求，快此蛟涎滴。

议谏起阳城，拾遗招李渤。

望子子不来，羊裘号逋客。

踞坐山石粗，晞发朔风疾。

乱流两白足，何日踔痚逸。

子兮宁不悲，饥氓俟唐稷。

岂其洛之涯，而可温与石。

陈傅良

陈傅良　赵帅复赋诗来用韵酬之

天光交光地欲无，中间老子独轩渠。

一蓑渔隐真堪画，万玉龙骧不可屠。

已卜菑畲何幸甚，却怜蓝缕更愁如。

莫将此惠长私楚，好上甘泉扈属车。

陈傅良

陈傅良　折子明提刑自湘中以诗问讯用韵酬之

久立天涯咏式微，胡然华发尚□□。

□□□望归簪履，便冀君恩到盖帷。

当世岂无君子论，□□□□□人诗。

湘中一似桐乡好，安得扁舟着钓丝。

陈傅良

陈傅良　郑自明哀词

母曰余儿兮，吾莫知其何尤。

妇曰良人兮，吾曷为罹此忧。

兄弟不以是咎兮，朋友称其好修。

恭不得其故兮，庸强名之曰命。

相彼下堂而贻戚兮，或结缨以顺听。

万不同咸自取兮，曾二者孰失其正声。

鬼神之所仇兮，人直躬焉是病。

胥属镂忽堕其前兮，屈鱼腹以为阱。

奇祸作於牖下兮，顾奚悲而宜庆。

嗟子何伤兮，独余怀不能以自胜。

陈傅良

陈傅良　止斋即事二首

性已耐岑寂，老应忘隐忧。

齐年双白发，尽日一苍头。

竹闭缄门钥，蒲团数漏筹。

未知庭庑下，还有雀罗不。

陈傅良

陈傅良　止斋即事二首

教子时开卷，逢人强整襟。

再贫看晚节，多病得初心。

地僻茭莲好，山低竹树深。

寄声同燕社，明月以秋砧。

陈傅良

陈傅良　止斋曲廊初成

但酒胜如水，但花胜如草。

小廊曲通幽，竹椽亦良好。

止斋十数间，足以便衰老。

檐低远风露，地窄易汛扫。

浅溪浮薄觞，短屏糊旧稿。

著书仅玄易，过客多韦缟。

於中榜退思，谁其谅深抱。

吾思亦已晚，吾退盍更早。

怀哉彭泽令，仰止商山皓。

维渊有潜龙，维岳有藏宝。

煌煌暮春堂，三字落穹昊。

昭回际南极，镇抚及东岛。

胡然乃在斯，夙夜惧不保。

鬼神无世情，呵护必有道。

陈傅良

陈傅良　仲一以诗来用韵奉答

陪侍经帏涉岁年，亦尝尚论鞠衣贤。

如今三嗅馨香泣，惟恐将诗去浪传。

陈傅良

陈傅良　仲一以诗来用韵奉答

呜咽苔移玉座春，昔年曾扈属车尘。

重阳不见黄封酒，只见餐英独醒人。

陈傅良

陈傅良　仲一以诗来用韵奉答

剩有新诗入递筒，岂无能画作欣篷。

金钱翠盖相辉映，着我皤然酒借红。

陈傅良

陈傅良　重阳和朱直方韵

衰老登临得并家，绝胜十载向天涯。

直须与世为陶令，谨勿令人识孟嘉。

蓝水悲吟空雅健，牛山醉墨谩欹斜。

谁知竹叶虽无分，一笑何妨菊自花。

陈傅良

陈傅良　重阳日寄瑞安留宰留宰以是日宴新第人并见招不及赴

落帽沾衣总失真，追随萸菊亦劳神。

酒无肴核依然好，家有溪山岂是贫。

沆瀣从空来夜气，青冥随处际秋昮。

不知此是登高否，为问慈恩塔上人。

陈傅良

陈傅良　舟中奉呈赵帅一首且速迎侍相与满岁

曷不放言追鵩赋，岂无幽思续离骚。

去年比屋余三釜，昨夜沿江长一篙。

白发岂曾缘吏役，青衫那更有儿曹。

鱼轩肯为公来否，相约春光访蟹螯。

陈傅良

陈傅良　周和叔通判雪寒索酒戏用来韵以将朋尊

持杯虽念故人寒，欲予还不似印刓。

此债岂应行处有，黡春何日寄云安。

陈傅良

陈傅良　周宜义三子仲敏明□幼谨同年登第因以前韵奉寄

营营浮俗赝还真，孰与传经妙入神。

一榜及看三子贵，数椽能忍十年贫。

自将弧矢书闾史，便使冰渊诵小昮。

家学如君今有几，殷勤罗拜我何人。

陈傅良

陈傅良　朱及之以所种荔枝结实招饮不及赴以诗谢之

闽谱余尝第状元，年来虽见仅名存。

贡存天宝犹徒扰，赋似相如亦妄论。

每羡朝阳私沃壤，正愁秋雨妬芳樽。

降衣玉质今何夕，照我西归十二轩。

陈傅良

陈傅良　自仙岩还舍留别诸友

瀑布衡从云一坞，浮图明灭木千章。

在山终爱难山去，遮莫黄尘涴我裳。

陈傅良

陈傅良　作南塘记郡守沈持要以诗来谢次韵奉酬

周公作雅颂，退然在豳风。

功成贵无迹，名大谤亦丛。

彼人自标置，刻画岂不工。

君看榛莽间，断碑卧颓墉。

想当在世时，拳拳效深衷。

胡然今弗省，身后议论公。

达人悟物情，玄览昭有融。

区区强名我，咨尔来何从。

沈公天下士，於今万夫雄。

邦人见未尝，誉之口不容。

请将氏南楼，语尽意未穷。

公诗陈谊高，耻与好事同。

年登百废兴，解后吾何功。

勇去学休影，倦游谢遗踪。

吾方笑征南，双双勒坚珁。

一以栖山颠，一以没水中。

陈垓

陈垓　绝句

砚乾笔秃墨糊涂，半夜敲门送省符。

掷得么么监岳庙，恰如输了选官图。

陈槩

陈槩　玩鸥亭

雨后方池碧涨秋，玩鸥亭槛俯清流。

时看雪翅轻披縠，忽见霜毫细滚球。

来往细随苹岸戏，浮沉争逐晚潮游。

吾心久欲同斯乐，早已忘机共倡酬。

陈刚

陈刚　砀山怀古

山名芒砀势穹崇，汉祖严祠翠霭中。

紫气应时胜碧落，素灵何处泣秋风。

狐鸣陈涉孤坟坏，金尽梁王石室空。

毕竟乾坤归有道，漫夸扛鼎力英雄。

陈刚中

陈刚中　石材庙题柱

疏爵新刚应，论功旧石材。

能形文母梦，还讶佞人来。

海市为谁出，衡云岂自开。

乞灵如见告，逐客几时回。

陈刚中

陈刚中　视涝

暨阳古泽中，今岁仍大水。

舟行民田中，一浪四十里。

农夫相对泣，父子饥欲死。

酷吏亦何主，诛求殊未已。

岂繄竭膏血，直欲剥肤髓。

哀此无告民，有生皆赤子。

天灾自流行，助虐亦何理。

我愧才术痚，陆陆佐小垒。

熟视不能救，有泪空如洒。

皇心念下民，恻怛形诏旨。

丁宁既谆複，象魏几黄纸。

要须尽蠲除，仰称德意美。

人微言或弃，归休从此始。

陈刚中

陈刚中　阳关词

客舍休悲柳色新，东西南北一般春。

若知四海皆兄弟，何处相逢非故人。

陈格

陈格　崖山六咏

战舰冲风起怒涛，北船晓挫暮犹多。

强胡难满吞大慾，志士横罹伏海号。

陈庚

陈庚　輓赵秋晓

泮水题名记，灵光独此翁。

褎衣雋曼倩，折角郭林宗。

湖海襟期别，风涛患难同。

斯人宁复得，些罢涕无从。

陈庚

陈庚　輓赵秋晓

客至支筇出，俱云步履强。

礼犹尚筋力，病忍谓膏肓。

此别终千古，相陪苦一霜。

萧萧亭畔柳，回首重凄凉。

陈庚

陈庚　輓赵秋晓

取友惭何益，论昏不厌贫。

亦公自为德，而我竟奚因。

事巧缘何浅，言深死已濒。

枕边呼别意，生死见情真。

陈庚

陈庚　谢友人惠犀皮胡瓶

灵犀鳞甲鸱夷腹，块土能奇诧善埏。

器似虞陶知不窳，规同庄埴巧成圆。

雕镌尚喜兼文质，空洞只堪容圣贤。

於一器中求不器，愿珍嘉惠比韦弦。

陈庚生

陈庚生　超然馆弹琴夜话

玉琴弹罢一灯青，仙鼠飞飞到客庭。

道士却能谈肇论，夜深倾听有山灵。

陈庚生

陈庚生　贺家湖

风流谁似贺知章，乞得平湖任草荒。

今日藕花三百亩，折来依旧属君庄。

陈庚生

陈庚生　谒陶隐居祠呈郎中张声华

炼就灵丹岁月赊，药炉丹灶旋成洼。

庭空响落山松子，路远香迷野草花。

旧事谁能问□水，神仙今已在东华。

田翁犹酹先生酒，乱纸飞钱噪暮鸦。

陈庚生

陈庚生　濯缨亭

谁引沧洲客，行歌到此亭。

萦回一水碧，巉绝两峰青。

小雨吹行舰，疏梅度远汀。

我无缨可濯，华发任星星。

陈赓

陈赓　平水神祠歌

黄河如丝导昆崙，万里南下突禹门。

支流潜行天地底，派作八道如霆奔。

吾闻川真岳灵有真宰，况乃利泽开洪源。

龙神窟宅瞰平野，千古庙貌何雄尊。

深林含蓄雷雨润，冷殿似带波涛痕。

我来南州走尘坌，执热未濯忧思烦。

试斟百洌洗肝肺，一勺注腹清且燉。

悠然晞风坐东庑，倏见绘画如飞骞。

仙宫华裾乘朱轩，旗纛掩蔼蛟伏辕。

雷公电母踏烟雾，天吴海若驱鼍鼋。

何时借取霹雳手，倒挽银汉清干坤。

庙前老翁顾我语，孺子未易排天阍。

何为高论乃如此，一笑春风满面温。

是时三月游人繁，男女杂还箫鼓喧。

骞茭沈玉笑灵贶，割牲酾酒传巫言。

巫言恍惚庙扉盖，拜手上马山烟昏。

陈公举

陈公举　句

清晓蛙声引啼鴃，夕阳牛背立归鸦。

陈公举

陈公举　句

清晓蛙声引啼鴃，夕阳牛背立归鸦。

陈公凯

陈公凯　春日田园杂兴

春风冗我田园务，野思芳情约不齐。

检点瓜邱仍芋垄，按行桑墅更秧畦。

偶陪灵运山前屐，或学东坡雨外犁。

薄暮倦归专一事，旋诛生菜饔黄蔼。

陈公凯

陈公凯　春日田园杂兴

世事不挂眼，寄情农圃中。

钥梨术晓雨，杖屐立东风。

芽过验仁胍，浇花墟化工。

独馀真意味，浊酒自烧松。

陈公荣

陈公荣　挽族子老成

边城将星落，浩荡烟尘黄。

我亦在行阵，生死未可量。

涕滂感永诀，激烈摧肝肠。

昔尔仗雄剑，志在清八荒。

神武埒颇牧，奇计如平良。

遇贼奋英果，逐杀何其强。

气数乖人事，竟向锋刃僵。

忠魂薄日月，耿耿万古光。

虽云获死所，国耻犹未忘。

便应作厉鬼，虏酋罄杀伤。

陈供

陈供　寄南海郭宪使

一望天涯万里舟，波涛如掌见安流。

霜威清逼珠光夜，海怪寒惊剑气秋。

人在西风何处梦，书回南雁隔年愁。

政成载月归来后，须到沧洲访白头。

陈恭

陈恭　次韵答友

竹枝歌忆楚江天，曾向浔阳久泊船。

君过石钟寻旧韵，我知鑪顶起新烟。

故人寥落今谁在，好梦迢遥亦偶然。

秋以为期犹未至，冷鸿疏草暮云边。

陈恭

陈恭　感怀

回首沧桑已数番，感怀无尽又何言。

悲看世路皆危壑，喜共家人在故园。

笔底有心神目远，来年多难骨犹存。

连章句弗矜佳丽，风雅于今止一痕。

陈恭

陈恭　吴山

吴山烟树复如何，老去登临感慨多。

似说怒涛仍白马，还看远嶂只青螺。

三秋草色凌荷芰，万里间云下薜萝。

可惜江湖长浩荡，只供短发一高歌。

陈古

陈古　过武侯庙

群雄角逐自驱除，邂逅真龙起畏途。

材并管萧非亚匹，气吞曹马直庸奴。

两朝冠盖尊元老，千载风云屈壮图。

天欲鼎分终割据，可怜忧国竟捐躯。

陈古遇

陈古遇　马别主

马别主兮，涕泗沾臆。

士别主兮，喜见颜色。

于嗟马兮，胡恋而驻。

于嗟士兮，胡弃而背。

陈古遇

陈古遇　莫饮酒

莫饮酒，酒醒骂人绕盆走。

酒香入脑头欲旋，骂声渐低涎落口。

草履有长短，伸脚可试否。

未论身后五车书，已随生前一杯酒。

陈古遇

陈古遇　志怪

沉沉万仞渊，下有骊龙珠。

佩之寿松乔，售之富侔都。

贪夫临渊羡，重利轻微躯。

百金不龟药，千金水犀珠。

丹砂与翠羽，陆产海所无。

赍装涛浪中，巨阙光炯如。

粲粲两青童，骈肩问所须。

再拜上珠翠，敢问龙起居。

青童粲玉齿，云龙卧玄虚。

为君穷珠山，鞭云取长驱。

云急风更恶，苍梧来时徐。

丹药两须失，哀哉饱鲸鱼。

陈诂

陈诂　句

笼鸡对窗语，斗雀绕门飞。

陈观

陈观　寄友人

废书开复卷，宁与世浮沉。

万事自有分，一生闲用心。

天寒快征马，日暮急归禽。

多少隆中客，空为抱膝吟。

陈观

陈观　閒乐堂独坐

廿年无累一閒身，卜筑深源绝四邻。

屋外桃蹊刘阮路，门前柳色义熙春。

溪山处处从为主，麋鹿时时不避人。

自是顽樗非世用，敢言盛代有遗氏。

陈观

陈观　聚奇楼

世人宝珠玉，往往身殉之。

日遇佳山水，谁复知其奇。

余本邱壑士，烟霞夙所怡。

结楼清溪上，青山匝四维。

去宫接水殿，瑶草杂琼枝。

丹碧纷纷见，星河面面垂。

阴晴多异赏，陟降穷二仪。

离朱不易辨，绘画空复施。

万状归目睫，百宝呈参差。

藏珠与怀璧，娖娖徒尔为。

陈观

陈观　题甄氏访山亭二首

水流花落石生云，日静风暄草欲薰。

老去风流犹未减，一邱一壑尚勤勤。

陈观

陈观　题甄氏访山亭二首

雨后西山翡翠堆，结亭直欲近岩隈。

从今记取溪头路，一日须来一百回。

陈观

陈观　天壶道院

山径崎岖紫翠连，白云深处是壶天。

客来无物供吟笑，旋摘新茶煮石泉。

陈观

陈观　天游峰

山水参差六曲流，此中绝境适天游。

几千万类尘根净，三十六峰云气浮。

翠耸层霄峦壑胜，碧笼静涧竹松稠。

琼浆可致故麻熟，飘笠何妨为永留。

陈观

陈观　武夷山

邮亭立溪端，上有石鼓字。

回顾溪水中，石鼓安所置。

移舟激清流，前山郁苍翠。

一曲遽停桡，寻真步幽邃。

洞天阊阖开，殿阁俨神位。

秦汉纪兹山，武夷君所治。

幔亭晏曾孙，遐踪久已秘。

巍巍大王峰，玉女傍立侍。

狮子西东来，昂藏不敢肆。

我本羽衣人，憩迹升真地。

珍重学仙翁，命舟行厨备。

溪山偕侣游，讨论每延迟。

二曲顿清奇，彼美宛临水。

三曲多仙岩，峭峙罕匹类。

倚空架舟函，不腐亦不坠。

小泊三杯石，坐玩逸清思。

石上饮三杯，昔贤同一致。

四曲入云中，繁花方妩媚。

春光耀亭台，灵草渐萌瑞。

崖阴刻字新，往往书故事。

五曲达平林，蔼然千古意。

精舍瞻遗容，丰碑诵遗记。

杏坛相因依，高堂揭仁智。

却令闽越中，居然作洙泗。

雄哉大隐屏，仙掌列其次。

六曲转盼间，仰高发长喟。

七曲著渔家，碧津富投饵。

八曲寂尔过，楼岩无鼓吹。

穷幽造灵峰，玄都矧可暨。

临池数本桃，道士昔手植。

感慨却回舟，烹鲜侑扬觯。

九曲烟霞深，丹庭敞宏庇。

即此非桃源，复何工拟议。

仙客偶谈玄，主人已心醉。

欢言一宿留，醺酣饱熟睡。

晨兴复招邀，具我鸡黍饲。

临行意有余，醇醪馈盈器。

顺流睇层巅，天游冀愿遂。

扪萝履崎嵚眦。灵飚空中来，

松竹舞仙帔。杖藜还高冈，

夷犹不忍弃。何当濯尘缨，

永兹飘笠寄。归休赋长篇，

聊为斯游识。

陈观国

陈观国　梦中作

水声兮激激，云容兮茸茸。

千松拱绿，万荷奏红。

爰宅兹岩，以逸放翁。

屹万仞与世隔，峻一极而天通。

予乃控野鹤，追冥鸿，

往来乎蓬莱之宫。披海氛而一笑，

以观九州之同。

陈观国

陈观国　送邓牧心出陶山

青山无送迎，幽人自来去。

落叶若相送，卷卷及行屦。

檐端有孤云，仍为守其处。

落叶惜人不在山，孤云尚期人再还。

斯人可期复可惜，我处落叶孤云间。

陈观国

陈观国　游九锁山

名山隔游尘，九锁尘更少。

閒云抱苍石，古涧茁灵草。

一亭瞰蛟舞，曾此憩坡老。

水性自云静，潴泄寄人巧。

聊复助奇观，未须纵澜倒。

小挹丹泉润，侧步石壁峭。

洞深篝火入，志险极幽讨。

人间几何年，仙迹棋未了。

向夕山月吐，光碎松下道。

天空琼馆寒，禽响药如捣。

陈贯道

陈贯道　句

铁面金华谁氏子，要须相与嗣前尘。

陈贯道

陈贯道　句

人间正作云霓望，天半忽惊霖雨来。

陈贯道

陈贯道　题严子陵钓台

足加帝腹似痴顽，讵肯折腰求好官。

明主莫将臣子待，故人只作友朋看。

陈瓘

陈瓘　藏春峡四首

主人心地冷如灰，只把园花取次栽。

峡外漫多閒雨露，直须并此入山来。

陈瓘

陈瓘　藏春峡四首

花落花开蝶自忙，琴閒书札日偏长。

我来不为看桃李，只爱幽兰静更香。

陈瓘

陈瓘　藏春峡四首

朝迁鵷鹭日振振，不道天涯亦有人。

弟劝兄酬无可恨，欢然别是一家春。

陈瓘

陈瓘　藏春峡四首

孺子无心作聘君，使君悬榻意何勤。

世人不道芳荪好，可是清香不远闻。

陈瓘

陈瓘　超果亮师假还山

□□□□□，流辈推博雅。

春风振客衣，逸棹东南下。

赋诗台阁彦，落落珠玑泻。

持觞拜亲膝，喜色动乡社。

都城十二衢，尘土医车马。

一梦逐君行，兹怀已潇洒。

陈瓘

陈瓘　超果亮师假还山

路左浆先馈，门前屦几重。

勇归尘事掷，恬处道心浓。

弄水知幽谷，观云想妙峰。

深夜孤鹤唳，清露滴高松。

陈瓘

陈瓘　呈知府司封二十韵

锦帐含香士，高名压缙绅。

南昌移皂盖，东颍憩朱轮。

孝悌资延寿，耕桑赖信臣。

优游千里治，谈笑六朝均。

竟日庭无讼，期年俗已淳。

休夸两岐秀，未若四时春。

近远皆沾泽，施为固有神。

欢讴连别壤，美织播严宸。

夙慕冰壶洁，终期骥足伸。

燕閒成吏隐，萧洒得湖滨。

烟柳笼亭槛，云波眜钓纶。

微风牵藻荇，小棹送鲈蓴。

缪作堂中客，惭陪席上珍。

开樽宁草草，延语每谆谆。

龌龌才非异，吹嘘意独亲。

摘鞍方邂逅，揽辔又逡巡。

丽巧裁新咏，缄题及鄙人。

曹刘风自古，李杜格殊伦。

拜赐欣愉甚，临分感叹频。

悠悠京国路，重染满衣尘。

陈瓘

陈瓘　垂虹亭

三年为吏住东滨，重到江头照病身。

满眼碧波输野鸟，一蓑疏雨属渔人。

随船晓月孤轮白，入座群山数点春。

张翰英灵应笑我，绿袍依旧惹埃尘。

陈瓘

陈瓘　答瑞岩港老

示我超然句，能令滞念开。

盍移瑞岩刹，为我入城来。

陈瓘

陈瓘　代书简张天觉

辟谷非其道，谈空去自然。

何如动业地，无愧是神仙。

陈瓘

陈瓘　海山楼

胜事荒湮久，高城观阁宜。

均劳青琐客，余事海山诗。

陈瓘

陈瓘　和江民表韵

传老东山水上浮，辫沙六月雪重裘。

旧业消息今何在，千里桐江月满楼。

陈瓘

陈瓘　和刘太守十州诗　芳草洲

绿色映波千古恨，至今南浦两依依。

我今又出江东去，多少行人宦未归。

陈瓘

陈瓘　和刘太守十州诗　芙蓉洲

红云可觅无蜂去，渺渺寒波映晚芳。

未必孤根能耐雪，且看秋艳已经霜。

陈瓘

陈瓘　和刘太守十州诗　花屿

红紫商量欲满枝，持春觞豆好携持。

便须载酒凌波去，底事黄堂独赋诗。

陈瓘

陈瓘　和刘太守十州诗　菊花洲

光景不留人易老，恨无羽翼出尘埃。

世间那有飞升药，且傍汀洲采菊来。

陈瓘

陈瓘　和刘太守十州诗　柳汀

密干参差笼月影，轻波荡漾蘸烟条。

暑天要此清凉地，欲往何辞度小桥。

陈瓘

陈瓘　和刘太守十州诗　松岛

影参岸柏童童绿，叶蔽汀兰澹澹香。

斤斧不来人迹远，养成千尺势堂堂。

陈瓘

陈瓘　和刘太守十州诗　雪汀

推把平氈水上开，坐看飞絮扑琼台。

酒豪耳热笙歌拂，应怪幽人此地来。

陈瓘

陈瓘　和刘太守十州诗　烟屿

霭霭纷纷缘底事，故来波上罩晴沙。

莫教散入沧溟去，却恐能迷上汉槎。

陈瓘

陈瓘　和刘太守十州诗　月岛

月明偏照海边洲，绿水回环漾素秋。

斗转参横群动息，桂花零落遣谁收。

陈瓘

陈瓘　和刘太守十州诗　竹屿

霜姿迥出红尘外，只有鵷雏傍水来。

别岸若寻栖隐处，轩窗须为此君开。







卷26

陈瓘

陈瓘　和郑鲠之韵

十年三谪海边州，洛口相望阴献酬。

曾寄远诗来合浦，又传新句落丹丘。

身如古柏童童老，心似平江湛湛流。

归鸟倦飞云入岫，一瓢堪乐莫回头。

陈瓘

陈瓘　湖心亭

尘境纷纷俗累增，故寻幽径访南能。

湖波浩渺无穷绿，寺屋高低不计层。

诗老新吟工恼客，使君余暇得陪僧。

棋中得失何时了，一局输赢未可凭。

陈瓘

陈瓘　花光仁禅师以墨戏见寄以小诗致谢

禅心已出包区宇，墨海翻腾作雪梅。

三昧笔端俱戏事，定余幽室暗香来。

陈瓘

陈瓘　寄觉范长沙

大士游方兴尽回，家山风月绝尘埃。

杖头多少闲田地，挑取华严入岭来。

陈瓘

陈瓘　寄觉范漳水

仁者虽逢思有常，平居慎勿示何妨。

争先世路机关恶，近后语言滋味长。

可口物多终作疾，快心事过必为伤。

与其病后求良药，不若病前能自防。

陈瓘

陈瓘　寄饶德操

旧时饶措大，今日壁头陀。

为问安心法，禅儒较几何。

陈瓘

陈瓘　寄题黄及之谷神馆

昔日传闻构馆新，标名今已几经春。

心安即是长生路，世乐无过自在身。

虚室久扃闲岁月，白头不减旧精神。

蓬莱未要香山客，且作潜溪百岁人。

陈瓘

陈瓘　寄题正伦侄舫斋诗二首

此道若长川，行藏比泝沿。

浪恬宁在我，维泛且随缘。

野色连幽岸，溪光接远天。

欲离平险地，常使意超然。

陈瓘

陈瓘　寄题正伦侄舫斋诗二首

画舫名斋阁，端居事若何。

燕知真醙毒，言即是风波。

未便乘桴去，惟同载酒过。

济川如有意，南去问施罗。

陈瓘

陈瓘　寄友人

行人征辔路西东，霜叶翩翩舞乱红。

晓色冥蒙溪浸月，阴容黯澹马嘶风。

浮生信若萍随浪，远意徒惊鸟在笼。

万事欲穷须握手，尺书相问愧匆匆。

陈瓘

陈瓘　接花

色红可使紫，叶单可使千。

花小可使大，子少可使繁。

天赋有定质，我力能使迁。

自矜接花手，可奋造化权。

众闻悉惊诧，遣我屡叹呈。

用智固巧矣，天时可易欤。

我欲春采菊，我欲冬赏桃。

汝能栽接，汝汝巧亦徒劳。

雨露草必生，雪霜松不死。

不死有本性，必生亦时尔。

汝之所变易，是亦时所为。

时乎不可违，何物不随时。

陈瓘

陈瓘　句

哲宗怒常立，时宰骂林自。

陈瓘

陈瓘　句

拶破黄龙第四关，世人犹问生缘法。

陈瓘

陈瓘　句

无金可寄东门傅，有齿能欺柱下苍。

陈瓘

陈瓘　句

岁久漫传龙变化，潭深谁睹剑锋芒。

陈瓘

陈瓘　句

浦树家家异。

陈瓘

陈瓘　句

黑石巴山砚，鱼鳞蜀客笺。

陈瓘

陈瓘　句

看花出约几时回。

陈瓘

陈瓘　揽翠轩

地与烦嚣隔，登临翠色中。

雨余千亩竹，霜过一山松。

逸兴云无尽，幽怀水不穷。

绝胜花满眼，只得片时红。

陈瓘

陈瓘　荔枝台

满眼春花百鸟肥，绛苞丹艳大累累。

台前采掇谁堪赠，谱外声名世不知。

颗小不堪妃子笑，味酸犹发少陵诗。

高坟拱木今何在，此品轩昂独恨迟。

陈瓘

陈瓘　了斋自警六首

本元一字尧夫易，八十一篇扬子玄。

今古是非那复辨，仲尼尤不废韦编。

陈瓘

陈瓘　了斋自警六首

文书难写伏羲书，字外成篇始见渠。

赐也能分可不可，一瓢居士只如愚。

陈瓘

陈瓘　了斋自警六首

过时不易始为难，执处那知是变迁。

度尽千山无鸟迹，不劳传语报平安。

陈瓘

陈瓘　了斋自警六首

手在何忧弓力强，巧穷那得秘穿杨。

太和有味人人饮，谁识醒时是醉乡。

陈瓘

陈瓘　了斋自警六首

仲由行行终身诵，师也堂堂带上书。

五柳却能知此意，无弦琴上赋归与。

陈瓘

陈瓘　了斋自警六首

只说为山不说休，山成日夜水横流。

惜哉覆篑成迷复，只欠当初一掉头。

陈瓘

陈瓘　庐山诗二首

庐山俯长江，秀色摩青天。

招提选胜地，好景相属连。

东林最幽旷，殿阁含飞烟。

馨香满天下，无如远公莲。

社客方散后，零落七百年。

之人远同调，绿绮非丝弦。

不可倾耳授，但许心相传。

迷津苦难渡，人以师为船。

法鼓忽雷震，此事非偶然。

何时穿蜡屐，问法浮云边。

陈瓘

陈瓘　庐山诗二首

庐山景何如，胜迹多已古。

水石相回旋，天地巧排布。

我本天涯人，未知有庐阜。

恨不早经过，西征一何暮。

香炉在何许，缥缈凌高空。

却入白莲沼，令人思远公。

高岩草堂在，吏隐居其中。

至今三尺童，犹能话白公。

可想不可见，山色空重重。

水流来何远，所过生苔藓。

自古垂飞帘，至今不能卷。

此外犹足观，足力已困竭。

僧居本静閒，群鸟争啭舌。

恰欲高枕眠，魂梦恐遭聒。

智能乘雨来，山路泥滑滑。

阴云犹未收，明朝又西发。

陈瓘

陈瓘　目昏诗

壮岁漂沦懒读书，老忘休歇欲何如。

夜窗不复留灯火，眼食齤齤一任渠。

陈瓘

陈瓘　秦君亭

世梗贤路塞，达人识穷通。

檀枪天宝末，士路如飘蓬。

聘君当此时，卷迹云霞中。

能令千载后，叹息诗人穷。

陈瓘

陈瓘　瑞泉庵

飞栋逼天象，疏棂逗岩烟。

烹茶引高士，汲此石罅泉。

泉深不盈尺，润物无颇偏。

百川有盈涸，是坎常泓然。

陈瓘

陈瓘　送致政郏丈赴张杭州西湖之约

丈人八十身尤健，心似闲云恣舒卷。

故人邀作武林游，拿舟不道江湖远。

澄波万顷冲融间，尘埃洗尽光阴闲。

登临不倦谢太传，好与共寻窗外山。

梵刹琳宫绕飞阁，霭色岚光日参错。

遥岑并入眼中来，却爱清秋有摇落。

酒价在逐秋风高，一倒百壶诗正豪。

潮落潮生几人老，我独世累如鸿毛。

兴来即是烟波客，兴尽欲归归便得。

疏巾藜仗日相随，不许征途有南北。

天南天北屡经过，不独丈人清兴多。

欲棹小舟同一醉，手边朱墨奈忙何。

陈瓘

陈瓘　送周初平

虀盐虽不饱，心与古人期。

口体非吾养，纷华任尔为。

经明逢地芥，颖脱看囊锥。

两骥皆宛种，天衢好并驰。

陈瓘

陈瓘　颂

静坐一川微雨，未辨雷音起处。

夜深风作轻寒，清晓月明归去。

陈瓘

陈瓘　苏文饶往昌国意颇惮之送以诗因勉之

已闻舟楫具，那得苦留君。

雨过霜风急，帆飞雪浪分。

长途方策足，暇日正论文。

功业他年事，风波岂足云。

陈瓘

陈瓘　题假面铺

今年不及去年秋，十顷曾无半亩收。

好雨早随人意足，即今何地不油油。

陈瓘

陈瓘　文饱自京师还欲往昌国而风作不可渡乃为绝句戏之

欲冲高浪却沈吟，酒近瀛洲懒得斟。

莫道颠风无好意，为君吹过远归心。

陈瓘

陈瓘　文饶自昌国以诗见寄次韵二首

百川滚滚到来休，此是人间第一流。

鲸鬣为君翻骇浪，兰苕空自满汀洲。

陈瓘

陈瓘　文饶自昌国以诗见寄次韵二首

海邦渺渺知何在，风入高帆顷刻过。

何似一樽湖上酒。月明安稳照寒波。

陈瓘

陈瓘　吴江鲈乡亭

中郎台榭据江乡，雅称诗翁赋卒章。

莼菜鲈鱼好时节，秋风斜日旧烟光。

一杯有味功名小，万事无心岁月长。

安得便抛尘纲去，钓舟闲倚画栏傍。

陈瓘

陈瓘　歙砚诗

歙溪澄湛千寻碧，中有崎嵚万年石。

腰粗入水始能凿，一砚价直千金壁。

轻丝腻色恍莫分，熟视微见青罗纹。

乃知金线鸲鹆眼，如玉有瑕安足论。

陈瓘

陈瓘　秀聚亭

晓色春风里，维舟一小亭。

看山浑不倦，待得雪峰青。

陈瓘

陈瓘　佚老堂

解组给华远，悬车兴味长。

身闲云去住，心净月清凉。

老矣思同隐，归欤叹异乡。

平生高意在，畎畎未应忘。

陈瓘

陈瓘　与全州崇宁断臂和尚

少年得髓几人知，想见当年断臂时。

此是湘山大知识，衡门堪继会昌师。

陈瓘

陈瓘　杂诗

床头史记千番纸，世上兴亡一窖尘。

惟有炳然周孔道，至今余泽浸生民。

陈瓘

陈瓘　杂诗

大抵操心在谨微，谬差千里始毫鳌。

如闻不善须当改，莫谓无人例可欺。

忠信但当为己任，行藏终自有天知。

深冬寒日能多少，已觉东风次第吹。

陈瓘

陈瓘　自合浦还清湘寄虚中弟

三年已绝生还望，一日天恩到海涯。

路过清湘犹间阔，当时何不住长沙。

陈瓘

陈瓘　自合浦还清湘寄虚中弟

行彻天涯万里山，月明方照海珠还。

瘴乡来往浑閒事，聊为清湘一破颜。

陈瓘

陈瓘　自合浦还清湘寄虚中弟

曾近沧溟看飓风，波涛有尽海无穷。

四年陈迹今何在，坐对湘云豁晚空。

陈瓘

陈瓘　自合浦还清湘寄虚中弟

瘴海只将梅作雪，湘山今见麦为春。

晴空有月当如旧，岭北山南总照人。

陈光

陈光　和朱晦翁作

去年渭北望卿频，今日深山屐齿新。

珠树香沾千涧雨，莲峰翠滴四时春。

渔郎有意休相问，樵子无心可与亲。

石榻盘旋忘岁月，瓶罍羞罄故人贫。

陈龟年

陈龟年　龟山

山是东南第一峰，长淮古汴渺连空。

登临不是观泉石，心折神皋指顾中。

陈龟年

陈龟年　游净社寺

古寺何年斩，山空一片云。

乔松含晚翠，修竹洒清阴。

老衲朝阳缀，睢鸠带雨吟。

陈贵诚

陈贵诚　禅师塔

旧到乌回寺，相迎识短筇。

重来已无迹，今去欲安从。

春晓空啼鸟，岩枯吼夜龙。

诸天围绕处，重听一楼钟。

陈贵谦

陈贵谦　敬赞月林观禅师

示现人间忍辱仙，单提独弄祖师禅。

生涯一钵无安处，惟有声名万古传。

陈贵谦

陈贵谦　敬赞月林观禅师

传得西林夜半长，解将铁笛逆风吹。

重重话堕全担荷，青出于蓝只自知。

陈贵谦

陈贵谦　敬赞月林观禅师

与师曾结宿生因，一笑吴门二十春。

再见已忘标月指，无言可赞法王身。

陈贵谊

陈贵谊　句

行人自逐杨花去，不是杨花肯送人。

陈国材

陈国材　句

红日晚天三四雁，碧波春水一双鸥。

陈合

陈合　题龟峰词后

西晋风流自一家，忆君魂梦到梅花。

梅花深处无人迹，明月一枝霜外斜。

陈壑山

陈壑山　九日山亭

青竹题犹在，黄花课又供。

浮生闲日少，清赏几人从。

老木有豪气，秋山无媚容。

凭高政怀古，江上夕阳舂。

陈洪

陈洪　春雪

光映妆楼月，花随歌扇风。

欲妒梅将柳，故落早春中。

陈壶中

陈壶中　宿连云楼

自爱山楼宿，微吟北兴浓。

凭阑最深处，见月在高峰。

清唳来孤鹤，新凉生数松。

葛坛名已远，何处觅仙踪。

陈壶中

陈壶中　雁山

山川秘灵迹，海近气常阴。

尊者何年在，樵人去路深。

云龙归绝顶，花鸟傍禅心。

十八前朝寺，哀猿空夜吟。

陈槐卿

陈槐卿　句

谁能作文冢，反魂为瘞埋。

陈槐卿

陈槐卿　句

浩叹但伤前辈少，此怀难与俗人论。

陈涣

陈涣　句

炊饼担头挑取去，白衣补上喝将来。

陈焕

陈焕　茶庵观茶

脚底晴雷殷殷过，浮山四面布干戈。

枪旗不染阴山血，留与人间战睡魔。

陈焕

陈焕　黄龙洞口道人送茶及筇竹杖

露泣新芽九节筇，芽如雀舌节如龙。

烹来习习风生腋，拄上罗浮第一峰。

陈焕

陈焕　梅苍村咏梅作

雪裹溪桥独树春，客来惊起晓姜匀。

试从意外看风味，方信留侯似妇人。

陈焕

陈焕　遗衣坛

一点残灯照夜阑，洞深云气逼人寒。

仙翁从此乘鸾去，不见遗衣见古坛。

陈焕子弟　碧落洞

碧落他年访旧游，摩挲苍藓又从头。

悬崖纵有诗千首，直许苏陈占上流。

陈辉

陈辉　句

根枝不入灵和殿，枉为人间拂马蹄。

陈纪

陈纪　初夏

梅子黄时雨又晴，春衫未脱暑犹轻。

天横远岫半眉绿，云漏斜阳一眼明。

野树晚风清蝶梦，曲池芳草乱蛙声。

浮生嚣寂何穷已，搔首蓬窗感慨生。

陈纪

陈纪　春感

唾壶壮气已休休，呼酒田翁与动酬。

九十日春长是雨，三千丈发总缘愁。

棱棱颜面尘埃满，渺渺山河岁月遒。

谷饮芝餐皆可饱，人生何必稻粱谋。

陈纪

陈纪　和赵华颠梅花

起舞簪花老尚狂，梅花应记旧高阳。

蕊宫仙子无尘韵，幽谷佳人有靓妆。

斜月半檐微弄影，断桥深夜忽闻香。

真成坐对被渠恼，不信先生铁石肠。

陈纪

陈纪　寄朱沧洲

不见沧洲已十霜，梦中炯炯此灵光。

青山拄杖尚能否，华发与秋俱老苍。

夜雨丰湖吟浩荡，夕阳鹤观吊兴亡。

通家有子今头白，此意堪君累十觞。

陈纪

陈纪　甲辰元日

屋角难声一岁分，起搔吟鬓惜芳辰。

江山有恨英雄老，天地无私草木春。

柏叶又倾新岁酒，梅花同是隔年人。

东风着物能多少，写入清诗句句新。

陈纪

陈纪　哭有桥兄

前辈风流尽，乡枌孰表们。

如公又凋谢，末俗恐浇漓。

幼学皆真践，濒危属相思。

端为吾道恸，不但器吾私。

陈纪

陈纪　梅花

冰霜骨格玉精神，索笑巡檐不厌频。

清瘦绝如人有韵，品题除是笔无尘。

一枝影裹溪山晚，万斛香中天地春。

几度见渠诗便好，此花前世定诗人。

陈纪

陈纪　暮春山行

幽兴忽不惬，山蹊策杖游。

林深树痓影，溪涨水重流。

对酒愁先醉，看花老却羞。

平生倚楼意，搔首转悠悠。

陈纪

陈纪　暮春山行

不具看花眼，萧然绿暗邨。

贫来疑笔砚，老去信乾坤。

日澹树无影，潮回草有痕。

诗成鸥没处，鸦外又黄昏。

陈纪

陈纪　穷吟

穷吟之外百无功，鬓发萧萧渐已翁。

自枕书眠听夜雨，偶然襟去纳雌风。

男儿未死身难量，豪杰虽贫气未穷。

缓步短筇谁会得，野花啼鸟夕阳红。

陈纪

陈纪　秋怀

书剑飘零学稼迟，吾侪拾此欲安之。

愁怀惯对寒灯话，老态惟应晓镜知。

中散不堪长忤俗，陶潜所好每远时。

西风落日萍花岸，独立苍茫自咏诗。

陈纪

陈纪　题李竹隐山斋

法界人寰共一邱，欲穷远目更登楼。

苍藤碧藓树容晚，凉月好风山意秋。

莎径荒寒闻鹤唳，竹丛摇落见渔舟。

一声横笛碧天暮，诗在沧波芦荻洲。

陈纪

陈纪　挽赵秋晓

鹏运南来驻海涯，熟闻诸老说瑰奇。

周瓜正接云仍瓞，郗桂骈生父子枝。

阅世忽更龙汉劫，盖馆独见义臣诗。

每嗟岭海无英特，况失斯人重可悲。

陈纪

陈纪　挽赵秋晓

摩室与居问亦祥，只言永诀语琅琅。

情知竖了膏盲病，谩试庸翳补演方。

华屋邱山真佝仰，长瓶短管付凄凉。

平生曾赏穷吟者，莫讶术衰人些草。

陈纪

陈纪　挽赵秋晓

年头尾足遗追随，畅饮高歌送落晖。

庚咏每思弹丸句，谈诸常落前锋机。

渐成瓜葛缘方熟，共看茱萸事已非。

数尺茅帘杨柳岸，故应经此尚依依。

陈纪

陈纪　谢谢痓山惠杜诗纸被

贫诗如蜜睡如锡，二贶偕来敢不登。

锦轴一编变府稿，雪衾万杆剡溪藤。

朝来诵句能驱并，夜半眠云称伴僧。

只恐凝儿骄踏裂，起来仍唤读书灯。

陈纪

陈纪　夜梦游一野人家万竹苍寒老翁款留意甚厚予题诗赠之独记一联云与谁

一径苍寒长绿筠，鸡声人语隔林闻。

与谁共住只明月，所可论交惟此君。

世事乘除天已定，人生劳逸念中分。

卜邻倘许通来往，分我南山一片云。

陈纪

陈纪　夜起

万籁沈沈见息机，轻寒猎猎入单衣。

新霜俗落露痕重，缺月渐高河影微。

村犬惊寒时自吠，水禽失侣夜犹飞。

更须景物完诗句，莫讶更阑未掩扉。

陈纪

陈纪　夜宿增江松鹤庵

木落风高夜欲冰，襥衾来此爱幽情。

壁灯未灭见花影，山雨忽来闻竹声。

谩忆同游期后会，因思往事悟前生。

自怜粗带山林骨，坐待寒钟吼五更。

陈纪

陈纪　饮黎希明赴与学教论

官仍冷地，况味淡乴　僧。

泮水无一亩，乱山知岁憎。

树云侵绛帐，山雨翳青灯。

若有登临句，寄予能不能。

陈纪

陈纪　游深溪龙潭

危磴上嶙峋，泉声静更闻。

雨添三尺水，僧卧半间云。

境胜诗难好，林深日易曛。

忘言观众妙，一缕起炉熏。

陈纪

陈纪　雨中出廓

幽人宁免俗，踸踔且泥行。

云过溪流动，雨馀池草生。

长身成踨蹐，暮景学将迎。

应被炮翁笑，有田胡不耕。

陈纪

陈纪　早春有怀亡友秋晓恕斋小山诸公

诗成谁与共赓酬，又绿前汀桂若洲。

旧友凋零浑似梦，新春萧索亦如秋。

阴晴气候惟共睡，今古乾坤只载愁。

我与东风俱是客，具绿华屋忌山邱。

陈纪

陈纪　早起

星斗淡欲落，银河白向斜。

人间独梦蚁，树杪已闻鸦。

池水偷山影，朝阳禅月华。

升沈无限事，秋草满天涯。

陈纪

陈纪　早秋有怀寄赵华颠

一叶井梧落，微凉生瘦藤。

老兼秋共至，衰与病相仍。

砌近蟲号枕，檐疏雨翳灯。

熏炉对经卷，清似住山僧。

陈纪

陈纪　舟行

落日残霞岛屿明，淡烟衰草古今情。

青山偏向意中远，白鸟正当吟处横。

岁晚梅花和我老，愁来竹叶向谁倾。

浪游无奈徂年感，远浦晚风潮又生。

陈既济

陈既济　送张无梦归天台

暂到京城住，辞尧返旧庐。

身耽泉石乐，心向利名疏。

鹤静来华表，云间出太虚。

钱塘应过日，秋水满红蕖。

陈洎

陈洎　读刘蕡策

药石危言治乱箴，贾生晁错是知音。

可怜当日司文者，不畏人言合愧心。

陈洎

陈洎　读子虚赋

听辞深怅不同时，及到同时位大卑。

争似唐皇将颇牧，禁中言下用无疑。

陈洎

陈洎　对雪寄崔仲裕

夺鹤韬霞势渐浓，卷帘庭馆好支筇。

乘查路阔寒凝冻，种玉畦平晓被封。

天上瑶宫当月圃，海中银阙耸鳌峰。

思君不得同吟赏，知在旗亭第几重。

陈洎

陈洎　过田文墓

当年闻奏雍门琴，话著池台泪满襟。

何况今朝陵谷畔，池台无迹可追寻。

陈洎

陈洎　过项羽庙

八千子弟已投戈，夜帐犹闻怨楚歌。

学敌万人成底事，不思一箇范增多。

陈洎

陈洎　湖上逢渔者

雨蓑烟笠洞庭秋，独茧纶轻一叶舟。

拟共停桡醉天幕，缓歌濯足不回头。

陈洎

陈洎　还刘处士先令公功名录

当年力战荡妖氛，十万雄师四七勋。

将略妙欺班定远，家声高过李将军。

铭图魏鼎文犹在，笔勒燕山蹟尚分。

今日闲披有遗恨，可怜生不遇明君。

陈洎

陈洎　黄鹄

呼树止陵阳，逢辰下建章。

奇姿标上瑞，正色丽中央。

昭祀祠坛畔，声歌太液傍。

凤教鸿作侣，天与菊为裳。

神雀非灵异，流莺愧采章。

集汙宁我类，一举戛云翔。

陈洎

陈洎　寄宝臣寺丞

万里扶灵宅寿阡，谢公纯孝是家传。

庐开四尺成寒士，榱列三围陋昔贤。

先域定生连理树，门人多废蓼莪篇。

我心罔极君应念，露白霜清泣昊天。

陈洎

陈洎　句

四壁旧贫宁畏盗，一枝虽小易容巢。

陈洎

陈洎　句

他年远公社，若箇是遗民。

陈洎

陈洎　开元寺凌虚阁对雪寄解唐卿

瓀滴琳华一夜凝，凌虚雕槛晓来凭。

眼观银色三千界，身到瑶台十二层。

玉洒砌尘供庾斛，粉融檐水妒房陵。

化人宫好分明在，恨不同君把袂登。

陈洎

陈洎　蓝溪閒居

白鹿原东虎候西，结庐岑寂映蓝溪。

露侵僧履兰三迳，春入农歌雨一犁。

聒枕溜声疑水宿，拂檐山色类岩栖。

闭门养拙无人问，揭尽陈编日又低。

陈洎

陈洎　离郭店马上回寄乡知

回望离亭映楚山，慨然西笑入长安。

贪程野仆擔书引，惜别乡人驻足观。

霞襯曙光烘积霭，柳和春雨荡轻寒。

遥期此地归来日，迎取相如驷马看。

陈洎

陈洎　南齐

曲江欢宴侍华裾，舞拍琴歌艺有馀。

独有纯臣王叔宝，解陈封禅一篇书。

陈洎

陈洎　秋日端居

暑退蚊雷静，门閒雀到稀。

露莎蛩自急，星树鹊何依。

井臼贫虽乐，溪山远未归。

时情似秋雁，一一背寒飞。

陈洎

陈洎　谢人惠三峰朱柿

乌椑珍果益丹名，新折红林蕂尚青。

浆冷夜凝仙掌露，味甘秋割楚江萍。

圆堆玉眃樱难并，賸荐金樽酒易醒。

应念茂陵消渴者，整篮封贮到云扃。

陈洎

陈洎　雉媒

朱冠衮背一何鲜，声厉情骄目悍然。

若道物情皆锡类，雉媒争似鸩媒贤。

陈继善

陈继善　挽赵秋晓

灯火南城夜，春风借齿牙。

阿蒙曾刮目，文举幸通家。

尚渴霏霏诲，翻成起起嗟。

向来觞咏地，衰柳夕阳斜。

陈嘉官

陈嘉官　题太姥墓

吾闻尧时种蓝妪，世代更移好坏可数。

帝尧朽骨无微尘，此閒犹有尧时墓。

墓中老妪知不知，五帝三王奚以为。

狼贪鼠窃攫尺士，竨木未枯已易主。

君不见仙人掌，分明指取青天上。

骑龙谒帝大罗天，不逐华虫挂洼网。

又不见石棋盘，人去盘空局已残。

当时胜负此何有，争先夺劫摧心肝。

请君绝顶试飞舄，左望东瓯右东冶。

山川不见无诸君，但见烽烟遍郊野。

陈嘉官

陈嘉官　游霍童

洞寻黄鹤白鹤，峰过大童小童。

杖底泉声滴沥，水边树色空蒙。

陈嘉官

陈嘉官　游霍童

藤上老猿欲堕，松间野鹿相随。

苔藓绿埋丹灶，桃花红染金锤。

陈嘉官

陈嘉官　游霍童

瀑声深涧浅涧，峰势烟笼雾笼。

仿佛身游海上，须臾觉上山中。

陈嘉官

陈嘉官　游霍童

翠簊轻挑绿酒，紫芝閒对黄冠。

半醉风廻铁笛，中宵冷露瑶坛。

陈嘉言

陈嘉言　蒋洋道中望太姥山四首

问俗驱王事，斋宫耐可期。

寒花明绛节，孤月映摩尼。

缥渺浮虚廊，苍茫弄晚曦。

三山如可接，莫遣汉臣归。

陈嘉言

陈嘉言　蒋洋道中望太姥山四首

望里仙踪渺，烟霞沧海东。

迳迷丹灶外，人转大还中。

虬偃千林日，鸾吹一夕风。

停骖迟太姥，蓝水洗尘容。

陈嘉言

陈嘉言　蒋洋道中望太姥山四首

绝巘云霄外，嵯峨杳霭间。

云将山岫湿，鹤伴月华閒。

流水溪溪静，琪花树树殷。

攀跻犹未得，清梦绕禅关。

陈嘉言

陈嘉言　蒋洋道中望太姥山四首

层崖缘石涧，孤树耸危桥。

海色侵衣袂，松风破泬寥。

佛门苔藓古，山寺薜萝饶。

回首斜阳外，神仙未可招。

陈简轩

陈简轩　清虚堂

闭门潇洒入窗明，一洗浮生梦幻情。

夜月静移花下影，晓风轻度竹间声。

天空寥廓人孤坐，地耸高寒鹤不惊。

满眼青山云散尽，恍疑身世在蓬瀛。

陈简轩

陈简轩　醉芙蓉

瓀姬秋宴集蓬壶，酒晕微微上雪酥。

笑倚西风浑不定，因临流水欲相扶。

绿云香减霜初冷，红玉痕消日又晡。

妆镜明朝见真色，不知犹带宿酲无。

陈荐

陈荐　范增墓

藏名羞立虎狼朝，乘鹤东依项籍豪。

愤失兰图撞玉斗，不知天命与金刀。

还家落日埋英气，回首浮云委旧劳。

百步西连陵母冢，峨峨先识泰同山高。

陈荐

陈荐　垓下

九里山南楚汉争，风波翻覆走长鲸。

霸图欲断中宵失，帝业时来一战成。

懒渡沧江惭你老，更无勍敌压韩彭。

农人不识当时意，只得春霖事耦耕。

陈荐

陈荐　句

尘静山川狂鹿死，雷惊天地老龙飞。

陈荐

陈荐　燕子楼

仆射新阡狐兔游，侍儿犹住水边楼。

风清玉簟慵欹枕，月好珠帘懒上钩。

寒梦觉来沧海阔，新诗吟罢紫兰秋。

乐天才思如春雨，断送残花一夕休。

陈荐

陈荐　子房庙

博浪沙头触副车，潜游东夏识真符。

风云智略移秦鼎，星斗功名启汉图。

商老已来宁少海，赤松还约访仙都。

雍容进退全天道，凛凛高风万古无。

陈鉴之

陈鉴之　包家山和潘孔时

危阑纳纳万里天，此景不作四子妍。

荒蹊斗折乔木末，小亭棋布层岩巅。

阳侯作意娱我醉，潮头百尽来樽前。

游蜂低回殢花露，一鸟急去拖林烟。

年来祗可作橘隐，四人隐学商山仙。

陈鉴之

陈鉴之　毕履和惠端砚余以大歙砚报之佐以一诗

履和惠端砚，玉质马肝色。

我有大砚卧蚕纹，元是新安龙尾石。

持以答佳贶，聊尔见此心。

极知不是双南金，未足报君绿绮琴。

我得履和砚，清润如履和。

天然粹德非琢磨，秋江印月平不波。

君刚甫砚，朴钝若刚甫。

不能轻捷随人后，默默寒窗守愚鲁。

端砚入手喜有余，展开古帖聊学书。

大砚知君不负渠，墨池飞出北溟鱼。

陈鉴之

陈鉴之　春晚野步

容易老春工，扶藜趁好风。

蛙跳蒲细细，燕没絮濛濛。

沽酒亦可醉，有怀谁与同。

长松古须鬣，无语对繁红。

陈鉴之

陈鉴之　到三圣庙坐池亭久之记经四十字

倦踏软尘陌，琳宫取次行。

红桃窥潋滟，翠柳立虚明。

眼底得诗料，耳根犹市声。

黄冠啜茗茶，犹有旧交情。

陈鉴之

陈鉴之　古诗四首奉寄陈宗之兼简敖舑翁

雌雄乌一色，烈焰玉石分。

子桑十日雨，英概君摩云。

尘尾失羁思，襟裾兰茝芬。

是岂如蟨驉，书圃同锄芸。

陈鉴之

陈鉴之　古诗四首奉寄陈宗之兼简敖舑翁

君隐万人海，啸咏足胜流。

我堕寂寞滨，嵌岩一筇秋。

蟠郁向谁吐，天围芦荻洲。

劈箭客帆去，何日回吾舟。

陈鉴之

陈鉴之　古诗四首奉寄陈宗之兼简敖舑翁

甘旨娱母颜，雍雍春满室。

咿哑索梨枣，诸儿争绕膝。

波明再茁桐，露涤清吟笔。

人生如此足，富贵刀头蜜。

陈鉴之

陈鉴之　古诗四首奉寄陈宗之兼简敖舑翁

亭亭会山阁，西面秋澄鲜。

盘礴一代英，披衣俯飞鸢。

迩来几星聚，清樽压云烟。

九转奇诀快，分惠毋独仙。

陈鉴之

陈鉴之　过吴江

垂虹四年别，淼淼来梦境。

今晨整芒屦，柳风吹鬓影。

春光彻重渊，蛟困绿波静。

远帆有远处，小立为徐领。

浩歌翁自得，白发乱垂颈。

一室世谁如，三万六千顷。

平生卜邻意，此际味差永。

翁肯平分欤，吾其辨渔艇。

陈鉴之

陈鉴之　和守斋户部家居书怀

抽身龙尾外，一壑本来心。

书卷竹阴润，笔休花气侵。

耿光增魏笏，雅趣寓陶琴。

隐几时搜句，忘言兀似瘖。

陈鉴之

陈鉴之　和友人题唐明皇杨太真对弈图

风流阵退却围棋，心醉妖妍落子迟。

还记兵行南诏否，轮赢应不到双眉。

陈鉴之

陈鉴之　会稽秋日观山

荒胜音流不，蠹叶风飕飕。

前山与幽人，亭亭共清秋。

远近日明晦，隐见云去留。

木末一叟归，犬鸣茅舍幽。

忆昔典午东，剑佩森名流。

胜地慰远怀，兹焉久绸缪。

渔矶与樵迳，今有斯人不。

池石老苔发，空余螺蚌游。

世有古今异，郢歌聊自酬。

醉眼时摩挲。此山即前修。

陈鉴之

陈鉴之　寄题长溪杨耻斋梅楼楼乃其先世读书之所

乃翁爱书书满楼，万轴插架堪汗牛。

乃翁爱梅梅绕楼，千年老干如苍虬。

梅护群书俗尘绝，书对梅梢滋味别。

有时掩卷静倚阑，檐角一枝擎淡月。

雁行编简相从久，笔砚收功竟负。

儿孙登楼凛生敬，谓此梅花乃先友。

一新丹雘焕枅拱，黄卷依然对姬孔。

汲泉不是灌梅花，培养君家读书种。

袍香青紫云路同，盛事何翅继乃翁。

后来应有跨灶者，百花头上文正公。

吾知乃翁好梅音，不旬区区为名第。

霜飚天地惨无色，谁得东皇第一义。

惟梅气禀超卓越，首送春风入书幄。

对之心地悟理学，此是天民尹先觉。

陈鉴之

陈鉴之　蒋实斋出示孟浩然画像因赋二绝

吟鞭遥指鹿门归，水色山光件件诗。

缩项鳊鱼元自好，当年应悔识王维。

陈鉴之

陈鉴之　蒋实斋出示孟浩然画像因赋二绝

诵诗纵不忤龙颜，荣贵无过是好官。

未必一僮随瘦马，千年传作画图看。

陈鉴之

陈鉴之　京口甘露寺登眺

吹帽海风鸦背起，冯夷知我酒微醺。

楼台气压金焦浪，钟鼓声飞淮浙云。

戈甲虎争余块石，榛芜鼪啸几斜曛。

山僧不管兴亡摔，清坐闲披贝叶文。

陈鉴之

陈鉴之　京口江阁和友人韵

良辰仍我辈，斗酒大江边。

小阁纳万里，一帆来九天。

世尘黄鹄外，诗兴白鸥前。

地胜吾衰矣，长怀李谪仙。

陈鉴之

陈鉴之　客新安赋喜雨歌呈守斋倪史君

良苗正要雨肥绿，火伞张空驱日毂。

枝头忽作少女风马牛不相及，转眼排檐万银竹。

为新安民殊可怜，插空乱巘无多田。

雨缠终日水半壁，方晴又望霓横天。

是邦若要宜稼樯，好似婴儿调乳食。

祗今田甫渴甘澍，贤侯忧民见颜色。

鼓声坎坎神来临，不歆牲酒歆侯心。

睡龙苏醒听约束，拿攫云雾层岩阴。

涧泉将涸兮乱流，嘉颖欲槁兮光浮。

田翁戴笠儿跨牛，欣欣相对歌贤侯。

争言一雨神所赐，非侯何民蒙神休。

天惠贤侯福吾士，长是五日一风兮十日一雨。

陈鉴之

陈鉴之　暮登蓬莱阁

危栏散湮郁，已暮亦登临。

鼓角孤城月，山川万古心。

鹳棲松雾重，鸥卧渚烟深。

客子终何吒，婆娑且醉吟。

陈鉴之

陈鉴之　陪守斋至玉湖书院作

天垂大溪碧，近树齐远山。

水气涵野色，缥缈亭数间。

维昔文节公，孤标凛群奸。

飘然两屐齿，云岩遍跻攀。

此地足佳致，差不远市阛。

寿峰顾而喜，筑屋如亲颜。

吴兴富台榭，往携歌鬟。

公独抱书来，小舟破潺湲。

花澹水纹丽，鸟啼人意闲。

读易发妙蕴，不惟评马班。

著述五百卷，星芒照人寰。

天街几绣鞍，蹀躞趋豹关。

河来磔柱立，一老菰蒲湾。

守斋领客游，秋风韵枯菅。

我诵壁间文，徒倚藓石斑。

德人不可见，月白渔舟还。

陈鉴之

陈鉴之　遣兴

踏遍茹溪石，梅花又满林。

山川春人望，宇宙月知心。

一纪别乡井，八年无雁音。

危巢老松顶，日暮有归禽。

陈鉴之

陈鉴之　秋晚

瘦尽芙蓉菊又残，客游怀抱更登山，

秋光老矣归何处，只在愁人双鬓间。

陈鉴之

陈鉴之　守斋和张倅古岩诗予用韵赋三绝呈守斋

天然石屋两三僧，趺坐寒云几上生。

想见瓦炉烟断处，一函经对万松清。

陈鉴之

陈鉴之　守斋和张倅古岩诗予用韵赋三绝呈守斋

贰车林下喜逢僧，眼底千峰逸兴生。

五马未游心已到，吟笺零乱岫云清。

陈鉴之

陈鉴之　守斋和张倅古岩诗予用韵赋三绝呈守斋

澹泊贤侯似衲僧，功深心地枣梨生。

画堂歌舞聊娱客，客退依然禅榻清。

陈鉴之

陈鉴之　守斋示予游问政山和陈广文诗予用韵呈守斋

小人名山访古归，雪云不争听招麾。

琼瑶千嶂插空阔，珠璧一诗争崛奇。

兴逸聊兹游赤石，民安何待花潢池。

妓围如画心如水，有鬷发从渠映玉碑。

陈鉴之

陈鉴之　送陈仁叔之越

生世可无友，吾友得仁叔。

行己严尺度，色夷气清穆。

蝇头观世态，尘尾露心曲。

大江渺愁人，风欲饱帆腹。

重阳两是按，不共一杯菊。

吾侪迹浮萍，同是客京毂。

作讨俱出此，正尔未免俗。

倘廪可反映，一笑如鲁肃。

寒窗共短檠，何用戒征轴。

氢穷杜陵远，恨欠突兀屋。

波寒净沙石，露重老林木。

莫言衣带水，后会殊未卜。

越山君旧游，我亦曾寄目。

迩来平安否，细与问修竹。

陈鉴之

陈鉴之　送方粹仲适会稽

正好炉亭语夜分，朔风征帽浙江汶。

天代雁带参差树，山远舟横黯淡云。

龟解不妨时换酒，鲸呿元自妙为文。

千岩万壑心如水，二尽檠边剩著勋。

陈鉴之

陈鉴之　送郑严州四首

诸贤适江海，梧竹孤凤吟。

愿言正王度，祈招嗣清音。

亦为胶西董，反慰及物心。

未可赋柏舟，天眷宗社深。

陈鉴之

陈鉴之　送郑严州四首

父老迎使君，舟楫桐江波。

那知使君心，一片烟雨蓑。

杖藜对客星，清风双嵯峨。

沙鸥公故人，应为小婆娑。

陈鉴之

陈鉴之　送郑严州四首

严山少平田，严俗稀惰民。

书生坐黄堂，肯诧硎刃新。

定以清净化，坐啸物自春。

绿野人荷锄，使君聊岸巾。

陈鉴之

陈鉴之　送郑严州四首

善端谁独无，所化有兰鲍。

时容拜床下，孺子似可教。

山种顿修阻，心折东去棹。

徘徊堤柳春，帆腹风欲饱。

陈鉴之

陈鉴之　探梅

驴蹇火飚寒帽裙，吟肩山耸酒微醺。

弯弯竹迳霏霏雪，小小溪桥淡淡云。

忽邂逅时真得侣，向空濛处细飘芬。

回天力量知谁似，笑挽春来首策勋。

陈鉴之

陈鉴之　题陈景说诗稿后

今人宗晚唐，琢句亦清好。

碧海掣长鲸，君慕杜陵老。

陈鉴之

陈鉴之　题陈景说诗稿后

月明孤屿云，一鹤唳清夜。

和之以君诗，竹牖寒灯下。

陈鉴之

陈鉴之　题陈景说诗稿后

倚马挥万言，跨驴哦一字。

迟速不须论，纫云看奇思。

陈鉴之

陈鉴之　题村学图

田父龙钟雪色髯，送儿来学尚腰鎌。

先生莫厌村醪薄。醴酒虽家有楚钳。

陈鉴之

陈鉴之　题问政山

冯轼邦君侈画熊，却来问政翠崖翁。

祗应兄念玄真子，不是堂无齐盖公。

千载棣佛教盛事，两丛慈竹亦清风。

跨鸾时过宣平老，明月箫声在半空。

陈鉴之

陈鉴之　题严子陵钓台

渭滨一叟发垂素，西伯与之无雅故。

幡然为舍钓鱼竿。八极风云生指顾。

先生少与文叔游，眼看日角兴炎刘。

胡为掉头不肯住，垂纶依旧披羊裘。

周文虚已师贤哲，光武规模欠宏阔。

三公清坐台阁尊，先生回首桐江月。

桐江月色无古今，白波苍嶂幽人心。

陈鉴之

陈鉴之　题郑承事所作惠兰三首

兰如君子蕙如士，此评吾得这涪翁。

有余不足姑勿率，毕竟清幽气类同。

陈鉴之

陈鉴之　题郑承事所作惠兰三首

托迹不辞岩谷深，异於萧艾亦何心。

清风披佛自多事，斜日淡云香满林。

陈鉴之

陈鉴之　题郑承事所作惠兰三首

郑君欲与兰写真，心神暗与兰俱春。

诗家三昧正如此，境融意会今何人。

陈鉴之

陈鉴之　同刘叔泰放步湖边入灵芝寺坐依光良久叔泰诵坡仙好把西湖比西子之

刘郎唤我出，胜处意所便。

清寒柳桃风，浓淡杉桧烟。

僧庐自生香，步绕古佛前。

依光偶不扃，坐数禽聊翩。

平林度清磬，遥堤簇归船。

湖山露真态，鸥点溶溶天。

形容几吟笔，刚道妆抹妍。

莫作西子看，正如姑身仙。

相知喜值予，微笑生清涟。

陈鉴之

陈鉴之　同倪善之纳凉寿芳

尚未阶软翠流长，境静蒲荷觉更香。

清坐小亭丛竹近，暂停团扇受风谅。

陈鉴之

陈鉴之　同潘孔时饮总宜园孔时出宝晋帖呼道人箫次日有诗予用韵答之

六桥秋新宜醉吟，举杯共听岩鹤音。

危亭三面老竹也，宝晋数帖清人心。

凉蝉不敢喧夕曛，洞箫声绕山腰云。

摇摇归艇水纹裂，山紫天青河汉白。

想君独立对空阔，一鹭毛寒藕花月。

陈鉴之

陈鉴之　晚登京口倅厅富览二首

穷途逢伟观，小阁江万里。

薄暮岸幅巾，寒烟四山起。

天河注平淮，斗柄卧芦苇。

欲返还少留，灯青客船尾。

陈鉴之

陈鉴之　晚登京口倅厅富览二首

孙刘昔虎视，铁骑如风雷。

白水列苍嶂，今焉侑予杯。

功名诧一时，空云暂崔嵬。

衲子真英雄，一龛老岩隈。

陈鉴之

陈鉴之　晚凉湖边放步

暑气湖山薄，晚风巾袂凉。

蝉鸣便柳荫，鹭立领荷香。

大舸鼓声远，小轩茶味长。

独游元更好，细细踏斜阳。

陈鉴之

陈鉴之　西湖晚望

过雨长堤葱翠湿，小桥人静支筇立。

一缕竿头颤霜鲫，风动青蒲见蓑笠。

陈鉴之

陈鉴之　夏夜

鹊影翻高树，萤光出浅莎。

墙低天宇阔，楼小月明多。

清吹徐徐至，微云缓缓过。

欲谈无与共，默坐养天和。

陈鉴之

陈鉴之　有感

淋雨何人记子桑，朱门车马涨尘黄。

百年友谊须英概，画虎何妨效季良。

陈鉴之

陈鉴之　与客夜饮蜡烛有花客请赋之

圆蒲促坐话情真，蜡炬能花似有神。

毕竟蜂须膏馥在，酒边依旧十分春。

陈鉴之

陈鉴之　月下见桂花欣然会心赋二十八字

万卉千葩春事足，一岩桂自壮秋光。

清泠风露月侵午，天上人间相对香。

陈鉴之

陈鉴之　再到京口

问讯金焦亡恙否，双鳌依旧据寒流。

塔边浪战嵌岩石，木末云扶缥缈楼。

枫叶蓼花新醉雨，山容鬓两添秋。

海天一镜般如豆，忘却尘缁季子裘。

陈讲

陈讲　句

试上江楼望怀泽，暮云千朵碧连天。

陈绛

陈绛　登高

劝君莫辞满酌酒，瑶林琼木皆良友。

就中此会难暂忘，一年两经九月九。

茱萸含香又满头，黄菊飘英再盈手。

清欢未见玉山颓，高空任待金乌走。

落帽声名何足取，孟嘉一会登龙首。

梅仙耳热遗我诗，诗笔如椽胆如斗。

陈郊

陈郊　灵鉴院

门外轮蹄去不休，谁人识向静中游。

区区名利成韁锁，不道少年能白头。

陈峤

陈峤　句

小桥风月年年事，争奈潘安老去何。

陈峤

陈峤　句

彭祖尚闻年八百，陈郎犹是小孩儿。

陈峤

陈峤　题公署

当默任言言是垢，当言任默默为尘。

当默当言俱无任，尘埃何由得到身。

陈峤

陈峤　赠萧韡

一寸功名心已灰，翩然解组赋归来。

中兴天子登耆旧，二十余年挽不回。

陈杰

陈杰　把茅

广武醉后呵竖子，稷下谈锋避少年。

未知更蜡阮屐几，惟恐有著祖鞭先。

鬻技百金或封地，著书五车无入玄。

人间事多特未定，把茅去老白云边。

陈杰

陈杰　闭门

闭门风雨九十日，生物趋新曾未休。

适见桃枝暗明月，渐闻柳絮逐江流。

陈杰

陈杰　病起

苦炎未了又悲秋，如此相催老即休。

病里有时乌可帝，梦中奚翅蚁能侯。

屈平正不争鸡鹜，老子真堪谓马牛。

兹理卧来尤透彻，飒然毛孔散千忧。

陈杰

陈杰　伯文觅鸡雏赋送

雌雄在壳众雏分，养手当年纪渻君。

饱履雪霜方出距，浅含风雾未成文。

徐行肯与鹜争食，小立还如鹤在群。

待放一噜天下白，秦关下客敢论勋。

陈杰

陈杰　伯文送海红柑及橄榄

外大如壶内不粗，闽山风物楚山无。

后皇等是栽培力，消得千头与作奴。

陈杰

陈杰　伯文送海红柑及橄榄

微苦何妨著舌尖，就中永味已相兼。

平生冰檗东坡老，直为群儿说蜜甜。

陈杰

陈杰　博弈观人二首

西军严驾后，北府捷书前。

胜负岂人与，两公天已全。

陈杰

陈杰　博弈观人二首

等閒移作塞，郑重喝成卢。

莫看文怀瘦，胸吞几寄奴。

陈杰

陈杰　曹操

鹿去卯金刀，当涂未敢高。

争荣犹在弈，食马已同槽。

身后三分闰，生前百诈劳。

就如题墓上，盗豹亦焉逃。

陈杰

陈杰　柴桑图

消磨甲子门前柳，傲睨羲皇膝上桐。

晋宋一杯无认处，先生万古此山中。

陈杰

陈杰　陈梅境恩科晚遇广而江帅幕留司索赋

昔年锄梅岭头月，今年看梅江路雪。

月还在江雪在岭，两处开花一般境。

道人两眼冰霜寒，道人一襟湖海宽。

梦回纸帐北窗晓，眼前肯作南枝看。

月夜雪天花一色，未怕孤山分破得。

陈杰

陈杰　程簿能静袖诗来访次韵

高吟鼎脔屡经尝，群噪纷纷子贡墙。

雪曲我应惭郢下，笛声公自感山阳。

堪嗟绛老泥涂役，孤负春官桃李场。

斗大康山盛儒者，凭谁推此叩循良。

陈杰

陈杰　充善堂为吴氏题

厥初生人，禀性受中。

不患不善，患不能充。

血气既刚，物我交战。

不患不充，又患不善。

充而善者，可鸾可凰。

匪善而充，化为豺狼。

其充为何，勿助勿害。

鸡鸣而偿，善与利对。

申严界限，审察毫釐。

诚内伪外，理公欲私。

充无穿窬，义不胜用。

彼充孔扬，傲庭是从。

故得其正，泉达火然。

一有弗协，履冰临渊。

呜呼道微，志远瞻卓。

子如充之，明善守约。

陈杰

陈杰　酬别孙道人存心归上饶二首

消得刚风三日夜，吹开正色泬寥笑。

苏门月明朗君长啸，太华云高我昼眠。

陈杰

陈杰　酬别孙道人存心归上饶二首

短些几回无寄处，一声归鹤落江东。

两行老泪千年恨，问讯骑鲸太白翁。

陈杰

陈杰　酬西山龚学谕

畏人兼惮暑，息影正逃空。

忽讶衣冠古，还欣臭味同。

带来西岭雪，睡起北窗风。

双璧无嘉报，怀斤愧郢工。

陈杰

陈杰　出关和雷侍郎送行无魔不成佛观过始知仁之句

事来思烂熟，罪去得深循。

天壤嗟微义，风霜本至仁。

十年江社梦，一道雪梅春。

回首无他嘱，当言莫爱身。

陈杰

陈杰　出郭晚回

昧谷含凉景，环涂进晚程。

角声呼月出，鞭影御风行。

云树故多思，暗泉偏有情。

临关不得下，回首愧尘缨。

陈杰

陈杰　出郊

飞盖笼晴昼，行厨帐远林。

柳塘风度絮，花迳日移阴。

翠袖穿红迥，清歌绕绿深。

独将衰晚意，危坐数云岑。

陈杰

陈杰　出郊

残红满地绿平池，趁得晴天一日嬉。

曲径间行逃酒处，小楼閒坐口箫时。

俗间礼节疏来久，客里光阴去不知。

一笑主人还指似，墙东忽自有酴醾。

陈杰

陈杰　初出大江移泊别浦

水宿乍移浦，客程初望乡。

江涵鸥梦阔，天入雁愁长。

汉月关山白，淮云草树苍。

东游何限意，搔首听鸣榔。

陈杰

陈杰　除日始雪遄霁

去年冬孟朔朝雪，今岁腊三十日来。

酿久直疑包地尽，飞狂忽作舞风回。

盈虚有数天已定，气候不齐人得猜。

流转春光又明发，一樽且送息如雷。

陈杰

陈杰　除夕

忆曾守岁荆州夜，多少艰虞共济人。

一纪重来仍作客，百年谁是自由身。

干戈满地今犹昨，日月行天故复新。

愿及春回再清晏，绿蓑永换黑貂尘。

陈杰

陈杰　除夕对梅花烛花二首

花与先生共岁寒，坐来不管漏声残。

移瓶更转横枝影，贴在窗扉作画看。

陈杰

陈杰　除夕对梅花烛花二首

顷刻开花剪复成，大如菡萏小朱樱。

一年岁事占来日，知为先生报晓晴。

陈杰

陈杰　春风

著柳成新绿，吹花作故红。

衰颜与华发，不敢怨春风。

陈杰

陈杰　春日

春日悠悠，春风载条，

春酒思柔。

陈杰

陈杰　春日

春日迟迟，春风载时，

春服有晖。念我蚕女，

勚于桑畴。

陈杰

陈杰　春日

翩翩黄鸟，载好其羽。

鲜鲜游子，式歌且舞。

陈杰

陈杰　春事

阳坡春事已全动，阴谷余寒容未收。

花雨一番成蝶梦，柳风十日看莺流。

陈杰

陈杰　春昼睡起

柳影年华度，莺声午梦回。

空床静看刎，满席澹凝埃。

隐几野花落，闭门山雨来。

无人见愁绪，欢伯一樽开。

陈杰

陈杰　寸禄

同游鼎贵佩鸣珂，寸禄中年不啻过。

方朔犹须设非有，爰丝正可饮无何。

山前华表书官大，江上邮亭送使多。

草草百年勋业梦，插天浯石未曾磨。

陈杰

陈杰　答龚帅干楚清

一水相望汝与丰，乱来如隔万山重。

清名昔已香三楚，晚节今真继两龚。

正自南山深雾豹，何时东野快云龙。

唾珠满纸悭琼报，聊写相於磊磈胸。

陈杰

陈杰　答李道士

老子废吟恐妨道，道人学诗如学仟。

探藏不惜藏诸密，试换黄庭内景篇。

陈杰

陈杰　大窖齧旃

伸脚踏胡地，开口吃汉天。

见天不见雪，况辨雪与旃。

胡人不敢杀，谓是不死仙。

汉庭方求不死诀，方士取露和玉屑，

何如老臣旃夹雪。

陈杰

陈杰　大阃拨醅于园亭坐上文武各半恰西师捷至用同官韵

花气深迷院，湖光曲抱城。

浅春烽火暇，细雨笑谈清。

舁翁看浮蚁，飞书报斩鲸。

渔阳回席处，半著鲁诸生。

陈杰

陈杰　大享先玄酒

大享先玄酒，嘉宾贵食蒿。

不无笾豆实，正有涧溪毛。

岁未登三鬴，家安取百牢。

充庭君试数，一一是民膏。

陈杰

陈杰　得菊花绝黄

谁与凛秋料理悲，木樨香冷未格时。

直疑天上金茎露，全付篱间黄菊枝。

佳色足陪陶令醉，落英还慰屈原饥。

东风试问千红紫，曾有西风此段奇。

陈杰

陈杰　灯夕解嘲和同官二首

年光冉冉东流水，客恨匆匆旦过僧。

门插一枝荆楚柳，梦回十里广陵灯。

陈杰

陈杰　灯夕解嘲和同官二首

同上南楼看月去，莫嫌官舍冷如僧。

一株西北平安火，万里东南无尽灯。

陈杰

陈杰　登岳阳楼

扁舟小系画栏西，万里清光一拄颐。

湖面欲包天外去，峤鬟疑割海中来。

高空自泻轩皇乐，元气长涵老杜诗。

庆历残碑重回首，此生何限退忧时。

陈杰

陈杰　登钟山憩定林

禾黍古离宫，荒畦屈曲通。

语音京洛近，王气海潮东。

山色余萧寺，松声尚晋风。

兴亡不可诘，太息定林翁。

陈杰

陈杰　东湖

重游如隔世，露雨暗池台。

蓬岛又浅水，昆明几劫灰。

苍鹅飞底去，白雁集何来。

万古南州土，荒祠一造哀。

陈杰

陈杰　东湖晚步洪恩桥海棠洞三首

城里北风连夜号，平湖卷绿上枯壕。

不知江水长多少，樯尾过城三丈高。

陈杰

陈杰　东湖晚步洪恩桥海棠洞三首

雪前一枝玉出墙，独立小桥风信香。

烂霞晴日炙蔫锦，十里輭红人若狂。

陈杰

陈杰　东湖晚步洪恩桥海棠洞三首

百花洲前万柳堤，一川红绿醉春时。

楼台忽断见西爽，莺燕正深闻子规。

陈杰

陈杰　东湖夜坐松间

夜深仍露坐，湖贡小迷藏。

松月半身影，藕花三面香。

虽忘入城府，终拟卜林塘。

何日清逋贼，妖星渐不芒。

陈杰

陈杰　冬晴散步

入夜朔风烈，出门黄叶深。

霜曦开畅月，雪蘤动阳林。

冬暖儿童色，时和父老心。

百年吾此日，乘健数经寻。

陈杰

陈杰　冬至报献于郊

夙轻恭深诏，圆坛俨博临。

献班公位亚，册捧帝书钦。

星象开明曜，神灵毕顾歆。

极知祈永命，犹愿戒难谌。

陈杰

陈杰　冬至前七日青崖分送新历

嫩黄裹册印如斗，传教打六惊昼眠。

又见朔平新改岁，独怜绛老不知年。

绣衣春立层霄上，黍律阳回七日前。

更愿时和戢豺虎，一犁归种久荒田。

陈杰

陈杰　斗牛山登高

佳节一消忧，携壶上斗牛。

乾坤有今日，江汉自东流。

乱后不多菊，看来无限秋。

凭高未能已，更为夕阳留。

陈杰

陈杰　读邸报

战骨如山血未乾，补疮遮眼肉都剜。

向来手诏真哀痛，间者人言已治安。

夜访宰臣忧卧榻，昼延学士论危竿。

祖宗全盛犹如此，半壁江风面面寒。

鑽刺逢迎状似妈，是非羞恶一毫无。

盖间老犬曾共嗾，韝上新鹰正待呼。

递趱庸回联鼎食，长排耆俊在泥途。

一朝政事渠何算，可惜倾人好国都。

陈杰

陈杰　读史

口体乃累人，过时饿事亦细。

拥篲何为者，妨我雪中睡。

先生死非令尹辱，彼四百家无罪哭。

粟三钟，薪十束，

天留先生雪楚狱。

陈杰

陈杰　读书三首

画前光弧马，井法开赋役。

圣人本仁民，何意重利跖。

陈杰

陈杰　读书三首

书初说包贡，礼有献民虏。

末流尚忍闻，作俑叫千古。

陈杰

陈杰　读书三首

汝以为多学，吾犹及阙文。

忧端已秦誓，糟粕尚三坟。

陈杰

陈杰　读苏武传

伸脚踏沙迹，开口吃汉天。

见天不见雪，况辨雪与毡。

环观不敢杀，谓是不死仙。

汉庭方求不死该，方士取露和玉屑，

何如老臣毡夹雪。

陈杰

陈杰　笃志斋前新竹

晕消旧习风前箨，怒长新功雨后竿。

头角崭然真小友，雪霜岁晚更相观。

陈杰

陈杰　端午命童采药

清薰一枕暑初炎，彩索年符懒重拈。

天上赐衣无媚骨，山中采药有长髯。

扶衰底要三年艾，用拙何嗟六日蟾。

惟有昌阳堪引寿，一杯泛玉不妨添。

陈杰

陈杰　恶讲义不逊者

全人未可一偏论，盛德真堪百代尊。

房魏其逢犹愧礼，荀陈之道不知文。

我朝正有二三老，地位向妨八九分。

近日后生谈理学，直将闻百掩前闻。

陈杰

陈杰　泛西湖

百年岁月此池台，十里云霞镜面开。

青鸟惯含红旆去，小娃频采白莲回。

玉箫吹拂玻瓈国，绣谷穿交金碧堆。

好是太平人自乐，宫车咫尺不曾来。

陈杰

陈杰　风沙

清野风水觉更长，谪仙此日尚能狂。

一株残柳专春事，两箔颓篱共夕阳。

过鷁去空江浪白，归鸿没尽塞云黄。

酒醒何处吹羌笛，示省吴儿有石肠。

陈杰

陈杰　扶惫效死清事久废奏院郭公应酉以旧翘馆客自杭来谈江上师溃及京城

决汉排淮二十春，玉班步武乍髒髒。

紧官为饵刚摇手，退处如饴肯动心。

宝剑夜鸣犹斗近，貂裘晚出已寒深。

当初若听苞桑计，未必江涛许浸淫。

陈杰

陈杰　富州花朝用诸老韵

郑重传河尹，殷勤舍盖公。

今安裨议政，昔已坐谈空。

乡饮干戈诟，花朝雨雪中。

明当移棹去，啼鸟绿匆匆。

陈杰

陈杰　感怀

一箭乾风射眼酸，几棱远碧压眉攒。

芙蓉开彻徐娘老，杨柳疏来范叔寒。

何处素商调绿绮，谁家翠袖倚琅玕。

无情九辩浑抛得，却被天公画出看。

陈杰

陈杰　感兴

满目尘沙万里还，客来相对旧儒酸。

秋风惯识茅茨屋，朝日仍登苜蓿盘。

云鹤性情閒去好，山林面目本来看。

今年少缓梅花约，敝尽貂裘未可寒。

陈杰

陈杰　古道

杀鸡季伟蔬留客，列鼎孙弘外一肴。

古道无存几夫子，今人何限不全交。

陈杰

陈杰　故人家

蓬头历齿王霸子，葛帔练裙任昿儿。

世绪何妨有凋落，若敖羊舌正堪悲。

陈杰

陈杰　归梦

人事扰多智，天机行不言。

庭榴华就实，梁燕子生孙。

西岭千家月，南湖百丈潭。

晚风吹{禾罢}稏，归梦绕江村。

陈杰

陈杰　归舟发南浦

旧游触景不无情，已办牵江复小停。

好在夕阳红叶树，依然新月白沙汀。

舟回剡曲潮空落，笛起山阳酒乍醒。

当日择袪谈底事，独挥老泪下旗亭。

陈杰

陈杰　贵要之客来

幽居日对野人多，满耳桑麻不及他。

惊怪朝来富新事，径容贵客偶相过。

陈杰

陈杰　过衢阻潦宿民家

暮程闻潦涨，投宿取村斜。

凉借保方雨，香来隔浦花。

翁分区种粒，妇进圃抽芽。

官驿应无此，通宵梦亦佳。

陈杰

陈杰　过小孤顺风纵帆瞬息数里

顺水风吹顺水船，全家水上作飞仙。

犹疑五老瞠居后，不觉九华参在前。

萧飒自怜双鬓发，应酬不暇许山川。

腐儒易动还多事，三老齤齤倚柁眠。

陈杰

陈杰　寒梦

寒梦初回斗帐深，清辉忽破小窗阴。

若为推上松萝月，展尽梅花一寸心。

陈杰

陈杰　和敖教谕

又迟东南缉落毛，儿衣折尽海纹涛。

静看机事枭群奕，醉倚西风蠃二豪。

黄菊篱间三引满，夕阳楼上一凭高。

故人经乱浑无恙，赢得新吟可拟骚。

陈杰

陈杰　和伯文送丁校尉往维扬伯文尝教之避祸不从

闻道机心不下鸥，丈夫乃不为身谋。

人间信有城门犬，江浒非无夜半舟。

塞上马来还反掌，扬州鹤去又从头。

茫茫世事谁能料，未尽棺前卒未休。

陈杰

陈杰　和陈别魁元吉

穷有诗劘垒，愁无酒眜城。

艰虞开口笑，邂逅倒衣迎。

朔雪残榆柳，东风拂燕鸾。

一樽何日醲，重论不嫌精。

陈杰

陈杰　和陈郎中时举清夜不寐

四檐残溜杂风铃，长夜遥空候启明。

绿鬓望郎犹不寐，白头遗老得无情。

几时画角吹愁彻，何处黄粱做梦成。

一笑诗来扶杖起，满湖烟霁晓寒轻。

陈杰

陈杰　和成修堂见寄吟稿韵二首

吟屋青山万垒间，割来风月少陵坛。

可怜云树相望地，今作江东渭北看。

陈杰

陈杰　和成修堂见寄吟稿韵二首

犹忆朝天晓漏迟，龙蛇暖日动旌旗。

此生那复赓酬乐，风雪天涯各锻诗。

陈杰

陈杰　和大阃芍药讌韵

云霞一片从天坠，谁为淮南种好春。

挥羽本调金鼎手，对花未老玉关人。

万红清洛无前谱，四瑞平山旷后尘。

坐上魏公甯用赞，倚风商略秩筵宾。

陈杰

陈杰　和邓中斋至日舟中七言

又报微阳九地回，堂堂心在鬓颜摧。

乡愁云物有诗写，驿讯春枝无使来。

燕谷可能生出黍，漆无但爱死如灰。

相从导引学仙去，吴市不知人姓梅。

陈杰

陈杰　和后林寄以梦中不知天尽头之韵

老子卧林丘，忧时雪满头。

诗筒自江社，句律到夔州。

把菊青山晚，看云白日流。

至人安有梦，八极偶神游。

陈杰

陈杰　和雷侍郎贺雪赐燕

万个瑶姬拥御筵，千官玉立寿卮前。

丰年三度雪平地，需燕一番云上天。

鹭序卷班元老后，龙颜瞻喜侍臣先。

向多夜访筹边事，更愿毋安一枕眠。

陈杰

陈杰　和雷侍郎省身湖上遇雪

回舟望见雪来时，此兴山队不与知。

天上白衣殊变化，人间臭腐正神奇。

陈杰

陈杰　和林一佼自温陵寄诗由信上再忤时贵归本贯

几度思君欲白头，人间富贵曲如钩。

细论谁可一樽酒，高卧惟应百尽楼。

工力忽从诗句见，锋铓渐向笔端收。

海鸥不骇渔争席，自此宽閒任钓游。

陈杰

陈杰　和落梅

离离玉立已无多，颜色相於冷不阿。

一种东风自根极，铜韑最后谪仙歌。

陈杰

陈杰　和彭教谕论诗

平生於二南，百过在芣莒。

不知孰舞蹈，但觉乌可已。

煌煌古人心，民与不死传。

天和本发中，世味或食耳。

全明凋靡后，未造放荡始。

折杨纷皇莄，败素正堪紫。

斯文吾衰久，安得力任鄙。

天河傥可挽，举俗快一洗。

不且尊杜黄，卿言尚予起。

陈杰

陈杰　和钦第读予孙吴之作

少狂拂剑指天山，中岁驱驰万险艰。

射虎将军频出塞，堕茑老子晚征蛮。

莫夸兵法来圯上，但爱拿音出苇间。

风后大鸿三引首，一波长乞白鸥閒。

陈杰

陈杰　和山长胡端逸辞归

汉滨人物谁耆旧，湖上古松吾老友。

入郭人民半是非，升堂丝竹真乌有。

烦君楚舞吾楚歌，街头小儿笑阿婆。

明年湖水还绿波，携诗来看田田荷。

陈杰

陈杰　和天民寄笔

眼光如电气如虹，少白词场互长雄。

几度忆君风月社，十年坐我簿书丛。

痴儿了事未易了，老兔中书今不中。

次第买山归隐去，不嫌苦淡幸来同。

陈杰

陈杰　和王守城山

宦游落拓成前梦，乱瘼摧藏各幸民。

岁晚来门今雨旧，人间倾盖白头新。

斯文不厌重论细，吾味何关数面新。

海内凄然成二老，玻瓈更共一江滨。

陈杰

陈杰　和夏南麓绣斧曾驱当道狼及答尹存吾喻仁山携诗相过值出

金石论交半化狼，竹桐吾味暂栖凤。

陶篱三亩新荒迳，孔壁千秋未坏堂。

彩凤题门人洒落，骊珠照夜笔淋浪。

惜无北海盈樽酒，与赋东湖五月凉。

陈杰

陈杰　和萧太秀中秋月言内事

每番昏见甲，兹夕兑中天。

金水光初满，山河影正全。

娥曾分大药，兔敢笑华颠。

还见乘槎使，重来犯斗年。

陈杰

陈杰　和徐子苍扬州梦梅

林昏月落淮南夜，还忆江清水见沙。

冰雪为魂玉在侧，了知不是梦梨花。

陈杰

陈杰　和姚山长一甫

潭影悠悠白日閒，千年如画此江山。

高人徐孺死已朽，上疏梅仙去不还。

底是忧堪埋地下，谁能远不在人间。

相逢正有论诗乐，且透西江句上关。

陈杰

陈杰　和叶宋英

风叶静千林，归根深复深。

江山皆本色，天地见初心。

苓少和冰斸，梅残带雪吟。

人间正彫落，春在二阳临。

陈杰

陈杰　和叶宋英三绝句

千里论诗半语无，出门濠上子知鱼。

寒潭潦尽水归壑，落日山明人荷锄。

陈杰

陈杰　和叶宋英三绝句

大范寄诗题八十，龙韬照夜白虹寒。

重纡剡雪归时棹，问讯磻璜约处滩。

陈杰

陈杰　和叶宋英三绝句

昌谷鲸蛇供诞幻，玉川騤駬玩虚空。

独无桃实三千岁，更有鹏扶九万风。

陈杰

陈杰　和友人生香四和

水仙盆间瑞香盆，着一枝梅一干荪。

个是山中生四和，麝沈枣甲更须论。

陈杰

陈杰　和韵归张通父诗卷

当年握手谈何事，此日相观一卷诗。

湘竹恨深听雨夜，洛英梦继看花时。

杜陵春好工添泪，宋玉秋清只益悲。

犹有堪论千载上，由来不倩俗间知。

陈杰

陈杰　和韵归赵宗圣诗卷

宇宙诗愁海未深，有情何必句铿金。

蹇驴桥上长寒眼，短笠山头独苦心。

各载暗中扪沈谢，几人灰里拨何阴。

濯缨自取沧浪去，好在三闾泽畔吟。

陈杰

陈杰　和曾平山见贻蚤自温荣挹艳香韵

梦事曾陈一瓣香，清愁两地鬓眉苍。

少陵空复诗劘垒，王湛聊须易在床。

古有忘言行畏垒，今无书法可柴桑，

提君四印各安稳，正使同群不乱行。

陈杰

陈杰　和张纯父霜月三首

洞庭高秋乃无事，洞庭主人独多才。

满天如水乌啼夜，写出寒蝉湿兔来。

陈杰

陈杰　和张纯父霜月三首

茅店板桥天落趣，素娥青女洗长新。

昔人已与不传死，千古谁怜老斲轮。

陈杰

陈杰　和张纯父霜月三首

天公戏剧高寒上，岂识人间有凛秋。

八万四千挥斧手，閒抛玉屑下琼楼。

陈杰

陈杰　和张岳州雪夜弹琴

冻云留云消较迟，乾风飕飕时一吹。

原野惨淡看不宜，饥乌愁绝噤寒鸱。

饱死帐下羊羔儿，灞桥寂历久无诗。

谁欤凝香清梦回，玉山半侧瘦藤支。

意行仿佛鹤氅披，画堂五丈閒朱旗。

胡床冷月浸元规，膝上素弦呵手挥。

木声正与丝声比，避君三舍高渐离。

忽然曲终雪满衣，洞庭水涌鱼龙知。

急麾颓魄鞭倾曦，吾声岂与肃杀期。

不然持此将安之，折胶无续指无医。

我亦从君妄听奚，雪中作操终何为，

古有履霜思伯奇。

陈杰

陈杰　和州秋阳

雨风睡过一年春，破闷无茶可策勋。

失笑起来闻玉笛，懒晴吹涨满空云。

陈杰

陈杰　和诸公琼花二首

艳不山礬瘦不梅，全身夺得八仙胎。

扬州怕有归来鹤，曾见无双槛里开。

陈杰

陈杰　和诸公琼花二首

淡日微云燕麦斜，江思笋蕨客思家。

是非欲共东风语，一曲栏干眼自花。

陈杰

陈杰　和诸君野舟之作

当年亦自一蓑閒，百丈孤牵夜泝滩。

乘海安归如此险，临河不济美哉澜。

五湖月暗收纶卧，七泽云移倚柁看。

岂是沦胥惜援手，瞿塘回首上天难。

陈杰

陈杰　红梅

千树江头雪作裳，一枝故欲犯时妆。

分明莹薄裁琼玉，不比舉脂抹海棠。

陈杰

陈杰　胡端逸结庵於清江之草鞋甲岁晏言别始知犹有九袠母在敬和韵

千羊濈濈拥初平，有抵封人反哺羹。

自说老来行欲倦，忽闻亲在座皆惊。

白云飞动能无思，寒雀啁啾故有声。

回首送君双泪落，松楸霜露正关情。

陈杰

陈杰　淮南看雪歌

出门看雪一万里，闭门读书一万年。

读书只读三皇后，看雪还太始前。

洪蒙汉还初纪异，鍊石补天灰渗地，

人虫森然盗元气。介鳞日深蹄迹多，

阃抉垠开奈若何。千山忽绝万迳灭，

宇宙鹘仑无璺裂。夜灯太极强披图，

清晓长淮初见雪。丁宁莫遣风日分，

暂时大地皆瑶琨，我尔一醉琼花樽。

明朝山河各异色，独在书生头上白。

陈杰

陈杰　淮南听雨歌

前檐看雨如银竹，后檐听雨如泻瀑。

九衢对面起波涛，昨日黄埃一丈高。

书生生无快意事，天公覆手为办此。

邂逅一惬吾已多，千家万家丰年歌。

三更不寐凉如水，清愁宛转秋风起。

壮士天河更洗兵，皇威海贷一时清。

幅巾归去江南好，长卧东皋听雨声。

陈杰

陈杰　还家父老见迓境上

出塞功名薄，还家父老怜。

尚迟一饭报，又愧五浆先。

手本平分社，诗堪助种田。

从今数来往，东陌与西阡。

陈杰

陈杰　黄茶陵死寇吴荆溪作碑祭文云斥彼懦夫提此英魄为赋诗以挽之

十年三令尹，王事厄还期。

只为生人重，非贪死节奇。

冷云回雁处，妖雨泣鹃时。

提得英魂在，邦侯一片碑。

陈杰

陈杰　黄孟博辞往鄂渚赠别

与君生共一雌辰，枌社相违整十春。

肯为江山轻万里，不嫌风雨住兼旬。

携书又作鹦洲客，有弟能娱鹤发亲。

岂不劝君归去好，回头我自愧鲈莼。

陈杰

陈杰　即事二首

扁舟小系画阑西，万里晴光一拄颐。

湖面俗包天外去，峤鬟疑割海中来。

高空自泻轩皇乐，元气长涵杜老诗。

庆历残碑重回首，此生何限退忧时。

陈杰

陈杰　即事二首

庆历残碑倦复看，斯文岂是为游观。

一番栋宇开荒礱，万古青螺点玉盘。

鸟度云移人事换，天高地大客愁宽。

六丝小驻询遗俗，尚忆重华舞羽干。

陈杰

陈杰　寄黄思梅就别祖德

间阔长回首，侠来忽嗣音。

故人今有子，吾辈数论心。

岁晏怀甘旨，年衰毖枕衾。

殷勤各强健，春在北枝深。

陈杰

陈杰　寄题兴国倅厅湖山伟观楼

华表归威可手攀，新亭风景落眉间。

千年宇宙千年事，万里湖山万里天。

庭蠡水来仍水落，衡庐云起复云閒。

古今只在斜阳外，安得凭高一破颜。

陈杰

陈杰　寄赠

客里萧萧两鬓秋，此身何止二宜休。

礼文疏似嵇中散，疾病多於沈隐侯。

愧我空餐有悬特，看君迎刃解全牛。

夜来一炬平安火，賸喜先宽玉食忧。

陈杰

陈杰　贾鹿泉屡约一出小诗代行十首

故家文献世公台，直为遗黎万里来。

应念颠崖最辛苦，更移鄂省近南开。

陈杰

陈杰　贾鹿泉屡约一出小诗代行十首

河洛声名莽旧墟，百年消息孕真儒。

南方只道足文史，今见北方行秘书。

陈杰

陈杰　贾鹿泉屡约一出小诗代行十首

悃愊无华忧世深，十诗直写古人心。

也教穷谷敲推士，一识中原正大音。

陈杰

陈杰　贾鹿泉屡约一出小诗代行十首

兵前创建教条亲，鞍马丛中玉雪身。

揭起先牌一廉字，十州草木亦回春。

陈杰

陈杰　贾鹿泉屡约一出小诗代行十首

世变峥嵘可奈何，鱼龙杂袭故应多。

风休云定须臾事，惟有高贤炯不磨。

陈杰

陈杰　贾鹿泉屡约一出小诗代行十首

上都仁问远如天，人望公来望岁然。

正有郇模三十字，含毫欲愬复难宣。

陈杰

陈杰　贾鹿泉屡约一出小诗代行十首

南北风殊久未谙，乱离更值旱如惔。

斗升试酌西江水，应有汤年一溉甘。

陈杰

陈杰　贾鹿泉屡约一出小诗代行十首

诏旨丁宁画一颁，尽驱黠吏革贪官。

若行两事无他事，民命那无一线宽。

陈杰

陈杰　贾鹿泉屡约一出小诗代行十首

释老新来各有宗，西民最惜一民穷。

挽回世道能无在，主张斯文尽属公。

陈杰

陈杰　贾鹿泉屡约一出小诗代行十首

故园三亩淡生涯，雨横风狂缩似蜗。

从此亦称萧相客，合无稳种邵平瓜。

陈杰

陈杰　见邸报

正徯朝阳听凤鸣，忽传鹈鴃作秋声。

百年事会纷成毁，一日光阴屡晦明。

张霸安能识时务，翟公久自风交情。

人间快意真难待，茅屋看山了此生。

陈杰

陈杰　见诸君感事之作

鼎湖不挟宇宙去，骊墓曾包山海来。

教儿倒育阿房赋，一与张阳洗七哀。

陈杰

陈杰　江天

凉意萧萧起白蘯，凭高小扇一障尘。

西风可是生华发，秋水偏能隔美人。

巴曲数声乌散后，楚骚满目雁来新。

江天只属渔翁管，那得閒愁上钓纶。

陈杰

陈杰　江亭秋思

江阔初寒雨，天高欲委秋。

轻阴明远巘，晚色澹平畴。

桂树幽人屋，芦花钓叟舟。

人生足清事，长遣意悠悠。

陈杰

陈杰　江亭小憩

远树依山瘦，空江抱郭斜。

水云涵雁影，晴雪落梅花。

经岁长为客，方春最忆家。

又持五字律，草草答年华。

陈杰

陈杰　江头閒行送去客

正有寻梅约，今朝此见梅。

小停剡溪棹，更尽渭城杯。

人物良堪惜，山川会复来。

前村风雪夜，归意莫生埃。

陈杰

陈杰　江永

江之永兮，朝宗于海。

匪江永兮，洛水攸会。

陈杰

陈杰　江永

江之永兮，于海朝宗。

匪江永兮，河水攸同。

陈杰

陈杰　江永

江之永兮，我瞻禹迹。

微江之兮，三正几息。

陈杰

陈杰　郊行小憩

岚气深笼屋，机声细出林。

落花流水迳，芳草短墙阴。

啼鸟招人处，斜阳过客心。

明朝坐曹去，拄颊盼遥岑。

陈杰

陈杰　郊行遇乡人

乱后江滨路，跫然客里声。

依稀认维梓，邂逅共班荆。

邑里今安否，亲交半死生。

松楸十年泪，和酒对君倾。

陈杰

陈杰　金谷客

脱旧著新金谷客，力能除蛟并白额。

家养飞飞角傅翼，天下风尘儿亦得。

调才疾足长叹息，御卿无权挽无力。

可人可人与游辟，出门实繁九千跖。

陈杰

陈杰　京口閒行逢李编绞谓尝共蒱戏於长安酒家殊惘然也

万人如海长安市，歌酒相逢底处楼。

容有门间曾半面，可堪尘际重回头。

我非卖药伯休那，君岂呼卢彦道不。

归过旧题梅柳处，寄声为谢少年游。

陈杰

陈杰　荆州雪

荆州寒气盛，一尺雪花围。

赏觉心犹在，餐怜齿寝非。

蔡功裴度入，剡兴子猷归。

岂不俱奇事，微醺讯玉妃。

陈杰

陈杰　景陵湖中宿人村

孤撑出丛苇，小泊得疏林。

两岸桑麻地，一川杨柳阴。

鹭拳沙碛远，人语竹篱深。

惟有波间月，照予行役心。







卷27

陈杰

陈杰　旧爱灵溪渡风物之美归途由浙而江即目成咏

黄竹弄口雨初晴，灵溪渡头水渐生。

两岸桑麻人著本，一川鸥鹭我同盟。

风环摇日浣纱影，云杵打波舂稻声。

少日经行浑草草，暮年归路不胜情。

陈杰

陈杰　菊畹秋香

金茎余孤标，青女满杀气。

随地堪百畦，流芳亦千岁。

陈杰

陈杰　客来

院静尘嚣隔，閒看砌长苔。

新晴农乍急，旧雨客能来。

适报提壶劝，还惊布谷催。

穷居有行狎，一笑且持杯。

陈杰

陈杰　客谈矩山大资近事近诗及新盯麻云欲浮海以安归走笔附讯

客有云自矩山来，急欲问公起虚左。

能言近履殊快活，更育新篇极精妥。

奚奴添个富锦囊，樊子遣余疏药裹。

田租不及胡椒斛，寿数行多念珠颗。

江涛恼杀浮海翁，野水白鸥閒似我。

陈杰

陈杰　空第

潭潭居府美哉轮，歌舞回头迹已陈。

东阁早知为马厩，西曹正可认车茵。

高明易瞰多招鬼，富贵无常忽易人。

看取田文何意气，雍门未鼓泪盈市。

陈杰

陈杰　孔明

千载生诸葛，余才了十丕。

百年巴蜀佐，三代渭滨师。

礼乐无兴日，乾坤有闰时。

空留文字在，不愧说兼伊。

陈杰

陈杰　阃下忽动归兴

无端佩玉更长裾，衔袖人疑表饵疏。

塞路连云痡仆马，辕门似海叹车鱼。

那无定远封侯相，正有南涯种树书。

久客土思吾亦动，明朝满意听骊驹。

陈杰

陈杰　腊月中旬立春快雪遄晴

夜光吟屋炯无卢，晓色梅檐重粲然。

芒端残腊洗晴雪，花底好春回隔年。

田畴膏脉占时早，禽鸟和声得气先。

多少趋生寰宇望，紫皇更斡大钧旋。

陈杰

陈杰　老米暮景

承平米家船，遗我独凄然。

此岂有愁地，不能无暝天。

陈杰

陈杰　理考挽词

艺祖的孙传，仁皇享国年。

思文重揭日，皇武再中天。

多难扶三正，弥留痛八埏。

乾坤理最大，高益帝王前。

陈杰

陈杰　立春久渴雨大阃正月八日祷遄应

农祥见正久当雨，元日至人还要晴。

长旦始和开岁事，一番既渥起春耕。

瓣香及物何神速，咫拜瞻天只备诚。

小待为霖三日足，灯宵又放十分明。

陈杰

陈杰　林告院伯文送菊大如盖予谓惟黄繖两字可极形容遂赋

碧玉琢干如拇大，黄金缕花三万个。

下如弗胜下如帱，疾风过前不少挠。

园丁结束无余枝，诗翁打量四十围。

放渠疏散得自性，十本奚啻专百畦。

人间篱落殊短浅，曷不归来上林苑。

两螭侍臣惯在眼，朝旭亭亭照黄繖。

厥封黑土大斗盛，阶南尺五喘两黥。

避堂以舍虚左迎，画梁素壁生晶荧。

百匝环之三太息，生物何私培植力。

输囷正色根极香，桃李争春笑人寂。

三葩五蕊好事家，问渠曾识如许花。

相逢白眼花无恙，千载无人识元亮。

陈杰

陈杰　六朝

正朔奄奄一脉垂，不多文物迭兴衰。

菰芦等是偏方士，尔尚生逢六季时。

陈杰

陈杰　龙湾野店同军校举杯

饮边聊复得元子，坐上安非类蔡邕。

袖取清谈铁如意，茫茫世事正蛇龙。

陈杰

陈杰　罗寿可再如旧都作归来窗以为亲悦劝之归者皆是予特下转语焉

玉门关冷风低草，浪泊水西看飞鸟。

柴桑松菊坐来荒，杜曲桑麻随分有。

封侯作梦嗟晚岁，吟诗无功成白首。

蓦波一叶故都怀，短世閒身发方黝。

未省匡山几卷书，能胜平乐千金酒。

白云舍下绮疏新，行止随时悦亲。

君家所有吾犹赠，已负东洋北海身。

陈杰

陈杰　懋勋挽辞

即墨当交困，金城请自行。

剑方及蒲外，星遽陨中营。

遗恨羊碑沔，忠魂晋柩声。

成谋授宿将，稳为了残枰。

陈杰

陈杰　猛虎行

北平山头羽穿石，将军醉眼横夜色。

高堂白昼坐眈眈，想见负嵎俱辟易。

铜环锁深双古槐，霍地啸舞含风雷。

三生得非故人积，变化为我腾空来。

目光射庭威百步，童奴近前初不怒。

再三未敢尺箠麾，生绡张罗红打围。

头如可编须可捋，约莫留皮是浑脱。

世上丹青得许神，向来叶公龙乃真。

笑渠槛中直摇尾，不动齿牙犹咀尔。

乾坤意气空峥嵘，饥鼠倒齧云母屏，

论功有不如狸狌。人间猛者何暇像，

韩公歌行最知状。

陈杰

陈杰　明月

悠悠明月，载盈载缺，

我酒在室。

陈杰

陈杰　明月

皎皎明月，载缺载盈，

我酒在庭。

陈杰

陈杰　明月

白日苦短，而夜苦长。

迟尔不来，明月靡常。

陈杰

陈杰　明月

载脂我车，载秣我马。

煌煌于征，明月在下。

陈杰

陈杰　男竹枝歌

东园一株千叶茶，阿翁手栽红锦花。

今年团栾且同看，明年大哥天一涯。

陈杰

陈杰　南楼登高

九日阴阴怯远遨，南楼平压骑台豪。

轻颸吹帽何妨落，嚣市登山易得高。

烽火太平州送酒，檄书余暇客题糕。

归来不尽良夺意，更折黄花照鬓毛。

陈杰

陈杰　南山青

天公研黛朝染山，天女戏手双娥弯，

挼丝试青坠人间。年时春山未著色，

十万野条先弄碧。天公一笑不汝争，

白华吹尽秋风生。肤寸长含八分雨，

南山与天青万古。

陈杰

陈杰　曩从玉泉道人见寿亭侯印大可方二寸并解池龙骨一枚云侯所下讨者今

玉泉寺中三钮铜，十年解池讨业龙。

当时何不佐取流马出，火德重开两都日。

玄潭观中半圭铁，千年龙沙拟蛟孽。

当时何不唤取泉阿归，汛洒河洛风雷飞。

白衣摇櫓天难料，鸡犬云中帝亲召。

汉陵无树兮晋国成丘，待侯不来兮仙又竟去而莫留，

徒使我百世而下生閒愁。荆州看印心尚烈，

洪州看剑头如雪。

陈杰

陈杰　年华

年华机事息，世故妄心空。

一笑播糠眯，多生闻蚁聪。

体中痴黠半，酒外醉醒同。

天运端如此，聊师五柳翁。

陈杰

陈杰　女竹枝歌

南园一株雨前茶，阿婆手种黄玉芽。

今年团栾且同摘，明年大姊阿谁家。

陈杰

陈杰　陪蜀士文昌醮

葳蕤桑梓翦为荒，翰墨横流坠绪茫。

天北有星明武曲，江南无地托文昌。

几时兴雨苏民望，何日乘云返帝乡。

我少乞灵今不梦，倚观魁宿照词场。

陈杰

陈杰　破屋

江头风雨连年恶，破屋惊秋复惜春。

天上金瓯足时栋，人间白发是閒身。

陈杰

陈杰　琴窗夜雪

寒更洞书幌，几上明素弦。

满意宇宙曙，霏霏正漫天。

陈杰

陈杰　清明日新霁

昨夜风雨声，今朝鸟弄晴。

光阴殊变态，天地本清明。

世事观亲火，年华怯冷饧。

棠梨溪上冢，诸老得无情。

陈杰

陈杰　清坐

晨兴绝无思，清坐还复佳。

夜气不啻存，俗氛殊未来。

居然类禅定，正尔悟心斋。

明发谢西爽，故山先梦回。

陈杰

陈杰　请代

郡小凋残最，兵余旱疫仍。

不能无狱讼，但见可哀矜。

卿自别利器，吾犹冶乱绳。

新林有孳尾，珍重莫呼鹰。

陈杰

陈杰　穷居

穷居省事亦欣然，老屋中间易一篇。

安步当车蔬当肉，笔耕为砂纸为田。

幸生朱陆相鸣后，犹忆羲文未露前。

三益不来山月白，卧听涧水说真诠。

陈杰

陈杰　秋热抵信上一歌馆壁张芦雁寒林

老火张成伞，柔金伏在炉。

正遮西日手，忽坐北风图。

霜叶条嗷雁，冰枝有噤乌。

摩挲怀美献，短策济时无。

陈杰

陈杰　权贵人

权贵人，多怒嗔，

颐批所向四海奔。小忤其意中如焚，

发上指冠两目瞋，投袂而起剑及门。

当时使气廉将军，君视孰与秦王尊。

气力到头同一尽，牧儿持炬上丘坟。

陈杰

陈杰　劝农同幕皆预即事四绝

铁骑琱戈夹道驰，元戎小队出郊时。

白袍容与其音得，莫是参谋老拾遗。

陈杰

陈杰　劝农同幕皆预即事四绝

妥帖轻舆我自便，更施小帐暖如毡。

前山一阵东风雨，马上诸郎陛榡然。

陈杰

陈杰　劝农同幕皆预即事四绝

风卷冈头似怒雷，晓来驱我上崔嵬。

斗牛尽是登临处，到得清明却不来。

陈杰

陈杰　劝农同幕皆预即事四绝

乌帽持觞鬓似银，近前不怕相公嗔。

未知此日殷勤意，曾到深村作苦人。

陈杰

陈杰　人日立春极寒

彩鞭点雨斧如雷，头上顽云打不开。

冬序方随人日尽，春愁却载土牛来。

几多漕运留冰解，何限耕桑要暖回。

惟有上林花自早，天公羯鼓更频催。

陈杰

陈杰　三朝书窗

爆声唤醒鼻中雷，宿溜初停晓色开。

云落小须新日上，雪消剩放好春回。

老人自写题门帖，稚子先尝得岁杯。

明暖一窗聊引笔，东风折尽胆瓶梅。

陈杰

陈杰　沙头点视城池

酸风射眼旧沙头，我亦从来两鬓秋。

万里客心惊塞雁，五更归梦化江鸥。

山川信美坐成晚，风景不殊看总愁。

征筑百年无了日，老天亦自厌兵休。

陈杰

陈杰　沙头送客和伯文

报答春光两鬓华，荆南二月苦无花。

津亭折柳清江驶，野寺观棋白日斜。

赋客不来楼背隰，霸功安在戟沉沙。

归途却异匆匆过，一径深红卖酒家。

陈杰

陈杰　山村

乔木藏村古，枯藤取迳微。

落红随蜡屐，空翠近荷衣。

抱翁云间出，吹箫月下归。

桃源吾酷慕，何必此间非。

陈杰

陈杰　山居

深僻山居自在身，似僧有发俗无尘。

读残贝叶都忘世，看足梅花不要春。

啧啧树间黄口小，悠悠道上白头新。

足非何与先生事，閒倚枯藤一欠伸。

陈杰

陈杰　上元果

晴讌张山下漏迟。万国灯宵臣卜昼，

三军乐舞客歌诗。抃鳌东极遥觞寿，

飞雹南风活著棋，不为清谈恐妨要，

胡床儘到月来时。

陈杰

陈杰　诗客有叹不遇者作诗人傲以慰之

世间最有诗人傲，龙马行天不爱韟。

钟鼎何如白木才，轩裳得似绿蓑衣。

舍人锦好宜遭卷，谏议茶清亦取讥。

近代后翁尤卓绝，客来无语袖金归。

陈杰

陈杰　狮子寨小港軃风、

惊涛拍岸临无地，远壑藏舟别有天。

风举酒旗黄帽舞，雨抛鱼网绿蓑眠。

机心起灭浮沤外，世事昏明返照边。

安得杖拿相印可，碧芦深处小延缘。

陈杰

陈杰　十二月二十六日蔡叔庸至剪烛听雨

水气昏昏接海边，清江狂客系吴船。

天风十日河冰碎，夜雨三更瀑布悬。

寂寂春光归柳上，匆匆离色在花前。

故人著屐能相过，剪烛西窗话昔年。

陈杰

陈杰　食客

巾履鲜明意气洋，高门悬箔走如狂。

惯曾携筹从崔赡，可但驱车造辟疆。

合五侯鲭为一馔，染公鼎指要先尝。

寄声穷巷长饥士，今代何人饷子桑。

陈杰

陈杰　试问

试问屋藏书，何如斛贮珠。

奄奄投阁老，凛凛坠楼姝。

陈杰

陈杰　守岁

阶前爆竹作惊雷，从俗何妨进酒杯。

微醉偶便深阁坐，好春先入小瓶梅。

焚香静阅年光转，不寐频闻夜漏催。

明日买臣当五十，却思上印故乡回。

陈杰

陈杰　寿昌元夕建醮

炉穟无风直，灯莲有月娇。

我常占乐岁，人自看元宵。

印信烽烟息，光辉玉烛调。

平生笑徼福，今夕为民徼。

陈杰

陈杰　寿康堂为吴氏题

人莫不欲寿，文子之祈省非矫。

人莫不欲康，文公之步者非狂。

震风不贷蜗牛庐，堂中老人方晏知，

笑我闭门生白须。安得八荒开寿域，

却随童子咏康衢。

陈杰

陈杰　书生旧梦二解皆因榜过作

长忆西风翠袖单，暮檐修玉倚初寒。

一回得嫁平生足，更用花枝插白着。

陈杰

陈杰　书生旧梦二解皆因榜过作

一著当机已百全，落枰忽误岂非天。

空函堕甑都休惋，赤壁淮淝本偶然。

陈杰

陈杰　书孙州判澹翁再擒寇事迹

古丰怪事未前闻，谁遣盗起纷如云。

民无掩骭盗乘马，民无寸铁盗铸冶。

英英别乘紫髯风，万甲兵藏学古胸。

前年借才从伯府，今年驾车就熟路。

直指贼巢冞入阻，谈笑双收卞庄虎。

十年养痈破一朝，溪山深处复渔樵。

由来禁暴非智力，廉为先声义为的。

苍生何进苏息在，安得邦伯皆结辈。

陈杰

陈杰　书徐经坂先志

青霞余绚皆成章，虎变龙匿超故常。

异时欣然读奇崛，触眼惨淡令人伤。

矢心为词血为笔，沈恨欲拆天茫茫。

波澜收卷见至性，星斗隐翳回幽光。

题将片石寄冥漠，意与万古生凄凉。

山灵护持夜半泣，悲风著木春无芳。

伯庸罔极白日短，龙舒归梦青山长。

万钟不解羊枣痛，一死傥补南陔亡。

载之实录非虚誉，斯文知心地下郎。

檀弓孝经不浪许，椽笔足徵老玉堂。

陈杰

陈杰　述往二首

阿六生活大可，滕叔经纪自能。

申生死为恭子，宁哥墓曰惠陵。

陈杰

陈杰　述往二首

贞惠文子升士，睿圣武公好贤。

晏平仲狐裘一，齐景公驷马千。

陈杰

陈杰　司马懿

本祖贼为媒，聊同汉报仇。

机深螳后雀，祸隐马中牛。

夷甫毋专罪，江生足远猷。

谁开千古恨，落日淡神州。

陈杰

陈杰　诵诗

盛气劘骚垒，长歌历杜藩。

二南四字始，万古一解难。

陈杰

陈杰　送安常簿

怪来留滞久，世尚识斯人。

雨露元深厚，龙蛇互屈伸。

定无绵蕞习，富有治安陈。

华要方从始，青云自立身。

陈杰

陈杰　送别

晓色澹长路，微霜乍沾巾。

彗妖如撒沙，下覆秋江濆。

送君万里船，黯然及兹晨。

岂无阳关叠，亦有酒盈樽。

忧端塞宇宙，壮怀浩风云。

丈夫瞩千载，薄细安足陈。

欲语重回首，天高水无津。

陈杰

陈杰　送陈知录赴班改秩

相看同味少，又送可人行。

晓日朝天旆，春江下水程。

方将有民社，何患不公卿。

还忆南楼夜，论心霜月明。

陈杰

陈杰　送程楚翁归歙用其韵

木落见江空，星回属纪穷。

畏途兵杂盗，急景雪妆风。

问学嗟游子，论交愧老翁。

归来富千古，此理此心同。

陈杰

陈杰　送淮漕洪监移节江东暂回天目

冷云初雁水明霞，遥见星躔动汉槎。

咫尺江淮分表里，一番礼乐又光华。

水通建业宁迂道，天近城南且过家。

忙处得閒应更好，故园秋色上黄花。

陈杰

陈杰　送客

信屐倦仍还，诗生暮霭间。

塘蒲身共晚，野鹤意俱閒。

送客度流水，见云归别山。

一声长啸远，吾亦掩柴关。

陈杰

陈杰　送林一甫试浙漕二首

关防秋暑双蕉叶，商略时宜十兔毫。

赠别不须嗔语浅，如君正复坐名高。

陈杰

陈杰　送林一甫试浙漕二首

偶题熟纸光浮桂，漫遣生绡色染蓝。

入手功名如此耳，人间看北会成南。

陈杰

陈杰　送彭莱山谈星

颍川贤人聚无聚，德行何裨理乱数。

吴中高士死不死，少微何与兴亡事。

古来观星观用星，閒剧灾祥一羽轻。

浑仪图上无人会，两曜五行四余外。

有福星力关世大，一夕烦君十起年。

未免芒看取十端，百千万亿苍生命，

由来都在上头安。

陈杰

陈杰　送七侄游学

迅甚风鹏翮，萧然野鹤深。

一经教子旧，万里出门新。

天下师传道，方来友辅仁。

异时吾悔杀，虚负空中春。

陈杰

陈杰　送万平野余秋山被荐北行

朔云垂天野四平，疠笛叫月山秋清。

金台此日燕万里，绵蕞当年鲁两生。

衢路屏营诗少味，江关萧瑟赋多情。

西风瞥眼鲈鱼鱠，一夜相思闻雁声。

陈杰

陈杰　送张教授赴广阙

远戍不辞难，书生本色官。

炎埃五岭热，夜雨一毡寒。

乡信无鸿到，梅花当雪看。

风云忽谐偶，击海起鹏抟。

陈杰

陈杰　送中斋过家入燕

江浙相望半月程，燕云万里重行行。

向多临水登山赋，不尽还家去国情。

三入换来金印大，三归赢得彩衣明。

东湖何似西湖好，且对梅花捧寿觥。

陈杰

陈杰　送朱靖州

渠水咨良牧，金台辍上宾。

山川今后户，蛮獠亦吾人。

保障一方寄，裦襦千里春。

西师足家问，吉语寄邮频。

陈杰

陈杰　苏东坡西山诗前后和者五十余篇暇日登览怆然有感於元佑绍圣之事僭

槛外春江如醱醅，槛前松株逐番栽。

西门巡得陶氏柳，西岭并无坡老梅。

惟余荒磎入烟雾，曾载辙迹行崔嵬。

洼樽其多一卷石，清风千丈严濑台。

人间此事固不朽，山高唐业澌成埃。

干戈五季乱离瘼，帝命封之白云堆。

余三百年付迁客，眼底盆盎得古罍。

每登胜绝不忍去，往往拂枕眠其隈。

毁书灭迹坐再闰，枝筇双屐印藓苔。

无端玉堂牵清梦，九虎乍放天门开。

武昌旧令偶同直，得句一粲金莲摧。

那知白头不同趋，首介绍述蚊成雷。

凭高为吊千古恨，魂兮可招傥一来。

并持公案徵漫叟，立尽落日山灵哀。

陈杰

陈杰　苏湖道间

风物瞻天咫，林塘占地幽。

夹墙楼荫术，跨岸屋藏舟。

湖近家皆给，田腴岁再秋。

幸生无事日，更隶浙西州。

陈杰

陈杰　宿东林寺

远公招隐处，宿我上方云。

夜永地只出，谷虚天籁闻。

挑灯过雁尽，得句晓窗分。

不寐关何事，幽栖意自欣。

陈杰

陈杰　岁晏大风

羌管横吹万点梅，汉葭微透半铢灰。

从知急景彫年驶，更著惊飚截道催。

掠野已空征鸟厉，叫云欲曙泽鸿哀。

布食小作须臾忍，多少无眠待暖回。

陈杰

陈杰　索隐张君风鉴兼人未尝衣帛食肉自谓数短故勉之归就肆焉

布衣蔬食百无营，底用江湖更有声。

正尔多才忧管辂，何如一肆老君平。

逢人足可谈忠孝，对鬼无劳语爽精。

问鹊占珠还动否，亲年喜惧室{女睘}{女睘}。

陈杰

陈杰　太上务德

太上务为德，后来纷立言。

谁非托邹鲁，甯复得羲轩。

吾爱黄叔度，人称李仲元。

典弄如可作，庶用约文烦。

陈杰

陈杰　探梅

要识梅孤绝，花於未叶时。

玲珑寒玉片，点缀古铜枝。

初雪落旄节，始删无传诗。

东风一吹绿，万卉更能奇。

陈杰

陈杰　滕王阁

稍觉阑干远水漪，枉持钱贯去安之。

湖山千户庭内，帘栋几番鸾玉时。

记好儘堪邕辍翰，序工且放颢题诗。

西风何限凭高事，铁笛吹愁酒一卮。

陈杰

陈杰　题点易窗道人苏门遗啸

书来草木吾臭味，诗有胆气非黄冠。

清溪研露一双鹤，苏门啸空千仞鸾。

愁连青燐引触醉，愤入白虹提剑看。

谁识道人心最苦，半坛霜月夜漫漫。

陈杰

陈杰　题傅道士鹤鸣泉

梦回华表千年远，思入庐山三叠寒。

绿发道人知许事，山中自写鹤泉看。

陈杰

陈杰　题和靖祠

欲将心事梅边说，放鹤经年去不还。

寒日碧云无限意，却成喑哑对湖山。

陈杰

陈杰　题寄傲轩

富贵骄人拥庐儿，寒士不逊原壤夷。

傲称凶德无逢宜，长者寄尔渠得知。

使袜聊为廷尉重，命履乃有帝师用，

苟非其人千仞凤。鹦鹉洲前吊月明，

归来痛饮师刘伶。

陈杰

陈杰　题江山烟水图

叠叠云山过尽，茫茫烟水安归。

还君此画三叹，閒镣江南钓矶。

陈杰

陈杰　题菊乡亭

晋朝徵士种菊处，满地苍云无古今。

漫喜孤亭初结构，每怀高节此登临。

南山日入输佳气，北阙天长驰寸心。

瞻眺徘徊徒感慨，清风帘底坐鸣琴。

陈杰

陈杰　题老杜巡檐索笑图

茫端寒燠关生物，一粲疏花可得禁。

香影天机行世浅，风骚古思不言深。

陈杰

陈杰　题李生烟江万里图

白瓯飞来类从汝，寒雁瞥起几导吾。

未觉咫间能万里，曲肱残梦落东湖。

陈杰

陈杰　题濂溪画像

瞓盎真元会，扬休沕穆宣。

定非三代下，自得六经先。

翠草红莲地，光风霁月天。

几神千载悟，纸上更须圈。

陈杰

陈杰　题梅坛毛庆甫道士云悦楼

白衣苍狗无情物，翻手悲欢变古今。

输与道人长快活，看渠起灭不关心。

陈杰

陈杰　题石泉渔歌

渭咱其钓莫钓，濠上知鱼非鱼。

几曲清冷寄耳，一声歡乃归欤。

陈杰

陈杰　题思妇

碧天无过雁，芳草静游人。

深院绿云晓，满阶红雨春。

钗鸾慷照影，箫凤暗栖尘。

邻女焉知事，终朝学美矉。

陈杰

陈杰　题汤隽溪留远法师莲社图

无复斯人过虎溪，溪上朝朝新虎蹄。

江左风流却回首，几曾极乐在天西。

陈杰

陈杰　题王氏先垅寿松亭

兵前万事举头非，风太无情宰木悲。

马鬣未随陵欲变，龙髯还长子孙枝。

会看高表鹤归日，毋忘新栽鹿触时。

雨露百年思不极，深心更有岁寒知。

陈杰

陈杰　题王书史百雁图

黄芦落木寒飕飗，平水咎断江天来。

嗷嗷累百来未休，宛颈相乐飞相求。

其中各有稻粱谋，落旄海上霜满裘，

不肯为渠作书邮。南去云峰有尽头，

北归砫弋正多忧。冥鸿高哉犹无俦，

祁连将军生暮愁。

陈杰

陈杰　题信州月岩

冈路阴阴忽半规，无盈万古亦无亏。

凿开空洞地有眼，劈下广寒天不知。

小著山河偏影处，平分蟾桂上弦时。

游人莫讶清光少，照见江东几盛衰。

陈杰

陈杰　题宣和御画芦禽

芦边晚吹冷飕飕，背立孤禽有许愁。

可是殿庭无事笔，已含原野十分秋。

陈杰

陈杰　题驿壁

骅骝捕鼠不如狸，镆干缀履不如锥。

过都历块成何事，剸虎裁蛟彼一时。

陈杰

陈杰　题子胥庙

吴以让长国，让亡吴亦随。

属镂天讨贼，鱼剑祸阶谁。

陈杰

陈杰　天基节特晴

王春又数五尧蓂，先自春来半月赢。

天上圣功调玉烛，云部暖律写茎英。

苍生正赖吾君福，每岁长占此日晴。

三祝莫嫌言语朴，时和年熟早休兵。

陈杰

陈杰　天基节特晴

东风特地奇，阁雨放朝曦。

历数归仁寿，乾坤青诞弥。

愿敷皇极福，重立太平基。

忠爱无疏贱，新年第一诗。

陈杰

陈杰　天命

至狂而圣至愚神，天命何私与物均。

万水各涵全体月，千花同受十分春。

一家路透家家路，一性仁通性性仁。

秦汉以还无讲学，几多轻充不赀身。

陈杰

陈杰　天人

天上分明暗，人间涩喜嗔。

及鱼殃本妄，得马福非真。

酒薄还围赵，渠成适利秦。

圣贤惟任道，两不系天人。

陈杰

陈杰　挽范安仲死寇

十载纷纷死乱离，如君清苦独堪悲。

医余书眼犹评史，瘦尽吟肩正琢诗。

李涉空哦绿林夜，阿先竟厄白波时。

还胜罹难天涯者，荒冢无人酹一卮。

陈杰

陈杰　挽龚竹卿

同朝尚忆当时事，我去明朝公入台。

岳柱摧边忽英簜，海尘扬处又蓬莱。

梦阑杞国忧天痛，世换辽东避地回。

似尔全归亦巡憾，贞元遗曲自生哀。

陈杰

陈杰　挽黄思梅

梦回残月堕觚棱，归棹沧浪自濯缨。

城郭重来嗟隔世，江山如画忆初盟。

当年阮瑀谁争长，千载相如凛若生。

空复满襟余老沔，临风三叫君倾。

陈杰

陈杰　挽雷尚书丧归二首

班朝曾共多艰日，草疏相过太息时。

扶起斁伦千古痛，唤醒忠魄九原悲。

我逃微责去汶远，公坐高名出昼迟。

危急一朝还并命，举头颠厦欲安之。

陈杰

陈杰　挽雷尚书丧归二首

安装闻难及庐山老，晚见丧归南海翁。

犹被卹章虽弗逮，竟成全节略相同。

事惟有死仲连子，貌乃如生颜鲁公。

不尽哀荣千载下，爽鸠墟垅几秋风。

陈杰

陈杰　挽李司谏

论建关时大，几微犯怨深。

功名归厚福，岁月老初心。

自以无前剑，那知不鼓琴。

空留忠愤在，斜月暮云阴。

陈杰

陈杰　挽刘实斋尚书

玉节江湖晚，油幢岭海春。

一朝晋遗老，千古汉名臣。

清白冰壶操，尊光紫府身。

全归公不憾，愁绝奠刍人。

陈杰

陈杰　挽洛阳李教授丧北归

华阀晃科峻，寒毡洛学开。

燕子庭五桂，晋国手三槐。

风幕南烹养，涂车北首哀。

读书终不憾，九秩过江来。

陈杰

陈杰　挽念斋陈郎中

少学真华国，郎潜劣晚逢。

几看新贵驶，独抱古文终。

梦事一丘尽，遗编千载公。

空余细论恨，裳锦玉楼东。

陈杰

陈杰　挽陶县令叔元

千载同归两陶令，故园相望一青山。

怪来强健休官早，赢得艰虞阅世閒。

差乐输君已天上，不堪愧我尚人间。

斯文回首游从日，泪尽重华叫不还。

陈杰

陈杰　挽云屋徐侍郎

回首前台谏，寒心事阽危。

著高棋败后，力尽厦颠时。

国论家无稿，民庸路有碑。

絮觞成阻绝，洒泪对倾曦。

陈杰

陈杰　挽张提点自创玄都观归故山羽化

年时初峻道官班，紫气随师亦度关。

赐号竞欢新宇宙，藏身独忆旧云山。

玄都聊复栽桃去，辽海何当化鹤远。

见说高人无宠辱，乘除翻手一沤间。

陈杰

陈杰　挽周溪园国史三首

壮岁高科晚一麾，江涛如此幅巾归。

书生何限经纶意，曾共危阑送落晖。

陈杰

陈杰　挽周溪园国史三首

一瞬风云宇宙新，一家中外几朱轮。

归来却就千钟养，赢得深衣处士身。

陈杰

陈杰　挽周溪园国史三首

钜笔曾编两大藩，江山如画朔风酸。

如何地下修文手，还要南朝旧史官。

陈杰

陈杰　王仪仲名其读书之所曰松林愿印一言

昔人读书松竹林，今之书林乃无竹。

有松无竹何不可，松亦元同借邻烛。

十年人事桑田变，隔舍丁丁斧斤蹙。

归来窗下一灯青，夜半林空山鬼哭。

乃知艺木印岁寒，不似闭门繙故牍。

客来若问子孙枝，窗间正有声吾伊。

陈杰

陈杰　望庐山

去年山中行，未了庐山意。

今年江上望，始尽庐山势。

只道山中行，未识庐山面。

那知江上望，已失庐山愿。

人生出处前料难，向来窗下有此山。

一行作吏事便废，十年读书早已悔。

五老招人笑举头，三老催船不自由。

柔櫓一声天似水，无情飞起两沙鸥。

陈杰

陈杰　为农

去国已为农，忧时但愿丰。

目光牛背上，世呈草庐中。

绝异炰羔恽，聊如艺黍通。

新来诗亦变，稍稍近豳风。

陈杰

陈杰　维扬之役浩堂拨赐钜舟愿易小者

美哉不济如此水，巨川有楫春万里。

空贻魏瓠拙用大，谁谓河广航一苇。

陈杰

陈杰　闻履斋丞相再论贬

江涛如此得离难，祸本萧墙两巨奸。

仲举能无推席起，茂弘正有角巾还。

救时岂料兔三窟，去国才知虎九关。

卖论取官方翕翕，吾诗未敢落人间。

陈杰

陈杰　闻须溪坐午谢客用所寄绝句韵叶宋英先容

日晏到门三斗尘，隔帘午暝托朝真。

乘肩鼻涕关何事，试看斤风向郢人。

陈杰

陈杰　乌西北流寓士舟赴南省

天马从西极，云鹏起北溟。

黍离怀故国，风景过新亭。

文物衣冠会，山河庙神灵。

独无中上策，一耸汉臣听。

陈杰

陈杰　无题

大地生灵异暵乾，纸田不饱腐儒餐。

闲将博士虀盐味，试上先生苜蓿盘。

陈杰

陈杰　无题

口语甘时心犹异，中边甜处味方宜。

诗情合荐东坡老，惭愧当年蜜荔枝。

陈杰

陈杰　无题

闻道江边起柁楼，欲将吾道付沧洲。

三年恶瞰卢仝屋，一日轻装范蠡舟。

蹈海高怀欣独往，济川好手蹇难留。

樯阴舸下能容我，雨笠蓑傲白鸥。

陈杰

陈杰　吴真州屡交诗而不及见告去送别

论心曾未面，惜别重相於。

此复失交臂，何当逢下车。

倚风三弄笛，搔首十年书。

吟卷歌壶暇，春江足鲤鱼。

陈杰

陈杰　五日江亭即事

五日江城因辽望，画桡不动美哉洋。

人间昌歜谁同嗜，地下离骚只自香。

折得玉蕖冰照坐，飞来鸥鸟雪为裳。

一番节物忙收拾，客舍题诗生晚凉。

陈杰

陈杰　武冈向权叔家有陈魏祠堂合祀简斋鹤山惟两公世异事殊实难牵合诸公

简斋以诗冠两都，鹤山以文擅江东。

兹溪僻在万山底，辽绝安能来两公。

或撞天关忤九虎，或走穷海随六龙。

畏途迂车一笑粲，远谪信杖双音跫。

谁其主者林下叟，又谁嗣之大雅翁。

诗题田家足浑朴，帖送石刻何舂容。

百年向氏两奇遇，千载江山真发蒙。

到今窗户有佳色，尚想林壑生清风。

恭惟人物一代几，伊洛既竭岷峨空。

艰虞各行天下半，名数况复参枢崇。

高吟大册照寰宇，如此过化良亦匆。

泥上指爪东西鸿，精神如水行地中。

偶然流落亦安计，牵合扒引惊盲聋。

二公德业吾岂敢，浅陋最识诗文工。

平生此两大家数，秤较力量能无同，

创闻合祀适有契，一瓣聊借歌词通。

陈杰

陈杰　武甯道间遇故旧於负贩中

拍天富贵有危机，屠钓逃名未觉非。

许靖何尝羞马磨，王章安用泣牛衣。

班荆道旧身俱晚，折柳临分意重违。

且复斯须相劳苦，明年我亦荷锄归。

陈杰

陈杰　西湖

小春好风日，湖上足池台。

彼美少年子，适从何处来。

恩光被鞍马，艳丽照樽罍。

今者不自乐，后人谁尔哀。

陈杰

陈杰　先主

扶义风云急，投难岁月长。

犹怀置嗣了，岂要负刘璋。

讨贼吾谁逊，违天有并亡。

春秋复雠方，万古烜炎光。

陈杰

陈杰　宪使魏青崖惠拄杖坚多节而色尚黄惟额用白立秋后十日声诗

三尺青蛇冷剑铓，百跗委蜕像生黄。

分来上界金神节，坚起平生铁脊梁。

千步已穿萝迳月，一棱犹带柏台霜。

小烦拄到王码坛了，归化为龙亦未量。

陈杰

陈杰　小春枫李俱花

阳林小春醉风日，老面得酒须臾欢。

不妨桃李妍冬谷，正要松篁用岁寒。

陈杰

陈杰　小桂二首

树小都来三尺长，撩人那得许生香。

隔窗只道花如簇，才是梢头一粟黄。

陈杰

陈杰　小桂二首

甲第人家万木犀，著忙曾看盛天时。

日长小院差深静，时遣轻风破一枝。

陈杰

陈杰　小惠

初持小惠钓声华，禄厚官高誉转加。

过客厨丰路碑炫，中朝赂重里言夸。

黄金何但买身贵，多粟尤堪作传佳。

百世倘无公论在，邪人浑指正人邪。

陈杰

陈杰　小家住深村

小家住深村，独犬应门户。

招麾不去来，进止有常处。

从田仍司盗，奔走亦御侮。

常恐下生氂，八方啸狐兔。

陈杰

陈杰　晓登吴山二首

海水朝天白，宫云捧日红。

衣冠四方极，正朔九夷通。

矢射狼星北，旗迎太乙东。

侧闻南渡意，暂与去邠同。

陈杰

陈杰　晓登吴山二首

汉鼎犹分二，梁瓯未阙全。

宸居本无外，王业偶成偏。

艺祖肇各祀，嫡孙方四传。

会将新雨露，遍洒旧山川。

陈杰

陈杰　携碧香酒赏红白桃因观江涨

江光万顷碧香酒，春事一年红白桃。

不饮其如胸磊磈，欲簪还愧鬓萧骚。

言之浅矣乾坤大，逝者如斯昼夜滔。

多谢江亭好风日，颇哀老子得游遨。

陈杰

陈杰　熊校尉挟名画来兴得官辞归

同是饮玻人，均为骑鹤身。

我无钱使鬼，君有画通神。

客梦黄粱熟，边愁白发新。

归帆过鸥社，为拂钓蓑尘。

陈杰

陈杰　徐祠曾碑久仆前山长胡端逸与士友共竖之邀予赋

短世人间厦几颠，高风湖上榻犹悬。

荒凉士竖残碑日，辽邈官修废祀年。

万古南州人似玉，千秋曾子笔如椽。

斯文未丧神犹在，会见冠裳拥坏阡。

陈杰

陈杰　徐子苍自金陵遣诗来用韵送鱼腊

寄诗曾自日边邮，眼底江枫几换秋。

颇忆故人当富贵，又传新句写穷愁。

人生不会长弹铗，心事何知各倚楼。

閒把武昌鱼送似，试参风味帝王州。

陈杰

陈杰　宣檄随府初程得风

泝楚三千里，离淮第一程。

海潮随意送，江月打头迎。

西事端无恙，东风故有情。

篙师浑未解，挂席亦欢声。

陈杰

陈杰　萱径携筇

松下无喝道，言树聊蠲忧。

谁知赤籰杖，独倚万古愁。

陈杰

陈杰　雪禁体

南风导前北风续，仁气潜随杀机伏。

初疑惨淡八表昏，忽变光明大千足。

上天之载德如毛，帝力不知封比屋。

垢污过眼俱衣被，枯朽何心亦膏沐。

调治竹君折节下，表显梅兄受命独。

於至严凝风见温，有大包容分类族。

是空非空色非色，在坑满坑谷满谷。

铺张元化有许奇，收敛神功又何速。

欲搜好句极形容，回首千章成浅俗。

夜深兽红妓打围，雪消雪落何用知。

陈杰

陈杰　寻苏云卿隐处

书幣保因识灌园，等閒夜度北山云。

明朝难觅苏仙鹤，邻舍空余孺子坟。

不世大功关气数，故人高义足知闻。

看来只是谈恢复，已隐无堪佐万分。

陈杰

陈杰　讯给事徐尚书自除知制诰归

书生稽古力，词苑久虚名。

聊远三台逼，非贪一佛荣。

乃身自本末，岂果有亏成。

不尽明时报，归来颂太平。

陈杰

陈杰　迓古心观相师长沙

夹道欢呼百吏恭，微垣上相邻藩雄。

一星文采低南斗，十乘先驱走祝融。

孔子犹须晚封楚，周公只合早归东。

林深近亦闻时事，小驻油幛请下风。

陈杰

陈杰　杨州城楼

东南赋甲天下所，万里西风生黍禾。

禹贡九州今见一，晋军三役古无多。

水包楚蜀虽朝海，山引终嵩只隔河。

巡得六飞时此驻，棘间咫尺望铜驼。

陈杰

陈杰　杨子桥送客浮湘

客里还分袂，樽前小系舟。

笛声杨子晓，帆色洞庭秋。

万里身为本，中年别作愁。

乾坤多事在，何日谷林丘。

陈杰

陈杰　冶城清谈

西周固羸国，东辙几孱王。

信有亲亲弱，科无善善亡。

精详隋五教，韧略汉三章。

始悟清谈相，嘉言味最长。

陈杰

陈杰　夜发吴城渡

秋风江上生，秋月渡头明。

人地籁俱寂，水天心共清。

一双斜阁櫓，二百顺流程。

已泊还佳寐，城头劣四更。

陈杰

陈杰　移居戍将衙

细柳连营地，高风昨夜秋。

叟兵擐甲叹，中妇寄衣愁。

白骨闺犹梦，黄丁籍已收。

江南穷巷士，抵掌说封侯。

陈杰

陈杰　乙丑元日寿昌拜表

盛服黎明起，瞻天咫尺东。

舒迟寅出日，清淑艮来风。

阴尽恰亭午，景长疑再中。

初元调玉烛，勉勉圣神功。

陈杰

陈杰　永穆陵复土随龙除官甚盛

故王沉愤九重泉，先帝焦劳四十年。

已有含桃存新庙，独无麦饭洒荒阡。

挽回天怒当初政，扶植人伦在众贤。

此邸最关宗社计，加恩莫放代来先。

陈杰

陈杰　咏归晚步

风流顿尽万花浦，俛仰已陈双桂亭。

黄鞠华差强人意，红拒霜犹有典刑。

陈杰

陈杰　咏史

蜀相犹雄懿已王，江东逮见魏先亡。

山旭更在江东后，如此三分未用伤。

陈杰

陈杰　咏涂璋家屏风上题宣和壬寅季夏

玉芝随手燕堂空，翠幰宸游黍满宫。

一片宣和残岁月，百年田舍古屏风。

陈杰

陈杰　咏物

天成不挫节根完，底是园工出相端。

花面索回银凤舞，苔身宛转翠虬蟠。

由来疏散林壑性，稍就规绳廊庙看。

至竟负流无改度，雾窗玉立雪篱寒。

陈杰

陈杰　用同官南楼韵尾联以慰李倅子发

年时歌管萦云处，閒倚栏干水拍空。

万古胡床自明月，几行官柳又西风。

鬅鬿那复梳千下，磊磈聊须酒一中。

更忆翘材人独自，夜灯寒雁耳偏聪。

陈杰

陈杰　尤物

隋珠和璧碎一斧，尤物在鎔堪万古。

王阳巾{巾冓}卷握多，顾家之穴董家坞。

天生五材贵民用，饥不可糜寒不缕。

愿天一拔好爱本，与世潜消祸乱祖。

神奇淮南北为宝，谈笑萧齐价同土。

尽收地力作阴产，剩长桑麻富禾黍。

货无难得平斗量，行或不齰扣门与。

辽东献豕易厌欲，昆山抵鹊谁争所。

建德老死不往来，蛮触长辞血流杵。

陈杰

陈杰　又登南楼

缥渺层峦出画阑，半空长锁白云閒。

一弓斜折蜀江水，八字平分汉渚山。

眼入中原鸿去迥，手摩华表鹤飞还。

好天谁遣成南北，遗限悠悠落照间。

陈杰

陈杰　予以甲寅冬过弋阳石桥戊辰正月重过

周行淮汉万山川，重此经过十五年。

野老眉间新世事，蹇驴背上旧吟鞭。

几分春色梅花后，一片归心杜宇前。

深谷有人难问信，石桥倚遍晚晴天。

陈杰

陈杰　与伯文同作生朝林母在闽

翠竹西江我屋，白云南粤君家。

当日设陈弧矢，今朝相对天涯。

陈杰

陈杰　与节东归和同幕送行之作

来参军事久无功，宜黜而升愧在中。

揽辔登车宁有是，过家祭灶略相同。

送人万里鸥波白，回首千山骑火红。

待得故园高卧日，诸君剑佩一时东。

陈杰

陈杰　寓舍琼花一株盛开

疑是瑶林种，分从后土家。

暂来为地主，相伴住天涯。

胜日更携酒，明年谁看花。

此生均一寄，杜曲有桑麻。

陈杰

陈杰　御风行送武夷道人谢叠山

武夷山中有伏龙，鬣卷云雨深重重，

化为白须一老翁。疾雷破山六丁取，

置卫铜环森守虎，云是健将雨下土。

老翁一笑百不能，山中所读皆仟经，

吾亦冷然御风行。洪崖道上逢老友，

手举无何指翁口，翁已辟谷安事酒。

青牛紫气关河咫，大鹏风斯九万里，

回首蓬莱浅清水。

陈杰

陈杰　元旦南郊庆成

熙朝政化谨三元，有事郊南典礼全。

嗣圣万年初见帝，小臣十起夜瞻天。

想回玉略红云晓，更揭金鸡暖雨前。

但愿庆成天下福，赋诗岂必从甘泉。

陈杰

陈杰　元和

元和天子圣，玉烛万方同。

乾坤一澄霁，草木皆春融。

臣度再稽首，臣愬三鞠躬。

一雪洗蔡州，敢有贪天功。

陈杰

陈杰　元宵

老去何心说看灯，一年还要此宵晴。

暖风忽断檐间溜，繁吹初过枕上声。

谁变惨凄成笑语，定回离乱作清平。

不应淡薄梅花月，偏照诗人白发生。

陈杰

陈杰　月窗相士

明月谁令作鉴寒，纸窗何日透蝇鑽。

人间万事秋毫细，跳出须弥顶上看。

陈杰

陈杰　赠艾校尉

相逢莫说乱离苦，江北江南皆战场。

何限忠肝膏草野，几多徒手化侯王。

方当羽檄驰千里，信有缨冠卫一乡。

事已论功殊未已，何如相贺返屠羊。

陈杰

陈杰　赠冰月相士

十年已往如冰冷，千载方来似月明。

唐许何尝关世事，人间正有一书生。

陈杰

陈杰　赠蔡俊民挟雷法妆眼科北行

乖龙卷雨焦土山，妖蟆蚀晴长夜漫。

安得霹雳鞭龙起，取光还天磔蟆死。

寥落风霆道术空，坐看短世入盲聋。

南人巫医尚方满，一试两长君恨晚。

陈杰

陈杰　赠高眼相士

遍阅穹华了，还来寂寞滨。

山林枉高眼，宇宙著低人。

关月吟魂冷，吴霜鬓影新。

相逢欲开说，笑指腊醅醇。

陈杰

陈杰　赠孙仙辈

株峰紫翟边，仙已住三年。

手有屠龙枝，腰无跨鹤钱。

地图藏尚秘，山屐着多穿。

笑指青囊道，人家要福田。

陈杰

陈杰　赠熊易课

宿雨初收水满村，断桥千事不相闻。

隔篱试写流年影，手种山田熟几分。

陈杰

陈杰　赠徐先辈星命课

三命横铺下点星，风雷歘起斗牛灵。

正堪持献云霄士，不中山间倦客听。

陈杰

陈杰　赠雪篷相士

寒江独钓焉往，剡溪高兴久空。

欲识梅花自色，小须雪霁开篷。

陈杰

陈杰　赠玉壶相士

黄金取印斗来大，白玉作壶冰样寒。

子号甚清堪自照，吾诗愈淡欲谁看。

陈杰

陈杰　赠张慈宝五行精到奇中

大慈寺里谈天宝，蜀产凋零此亦奇。

借我干支作正鹄，验渠祸福似蓍龟。

李虚中术曾无失，绛老人年漫不知。

大运茫茫君自扣，故乡归去定何时。

陈杰

陈杰　昭君

千古和戎恨，冢青今尚闻。

汉朝三尺草，埋没几昭君。

陈杰

陈杰　昭君怨

玉筹晕深宫领巾，金槽夜琤出塞新。

风沙陇上岁摇碧，一掬犹残长乐春。

六奇计丑书来慢，曾是控弦三十万。

沼仇无术遣蛾眉，此日天骄更须豢。

黄鹄传歌天为悲，边笳按拍鹊南飞。

琵琶远恨无人省，灼面东家晓妆影。

陈杰

陈杰　浙江潮

只道潮声落，潮来复有声。

何当机事息，暂遣海门平。

陈杰

陈杰　正月三日甲子题

柳边梅外试阴晴，清晓谁来鹊满庭。

春似久痿才得沾，天如熟醉骤难醒。

窗含西岭千秋白，笔转东皇万古青。

又与新年书甲子，阶前尧历第三蓂。

陈杰

陈杰　至日拜赐

千官万负讲朝仪，黄繖高张簇仗齐。

清晓山窗频扣首，虬须隆准伴宸奎。

陈杰

陈杰　中兴事迹

瑶编每读愤填膺，始末权奸托罢兵。

初渡已诛双烈士，小吏更坏一长城。

齧毡大老投荒死，借剑孤忠窜岛生。

长与东南羞汗简，更堪西北望神京。

陈杰

陈杰　中斋生朝

当家勋阀旧巍煌，天女裁云为制裳。

胸饱治朝周典礼，箧余内苑汉词章。

经行禾黍关河远，指点蓬莱日月长。

故国风流一回首，不妨鸾玉小徜徉。

陈杰

陈杰　仲宣楼

一雨真成五月秋，十年重上仲宣楼。

峥嵘岁月欺人事，浩荡乾坤入客愁。

孙刘气力三分尽，蜀汉山川百战收。

可是登临无限意，閒看西日下城头。

陈杰

陈杰　仲宣楼

地大中原接，天低七泽浮。

山川元用武，离乱一登楼。

平远难为画，高寒易得秋。

无言双野鹜，相对抱清愁。

陈杰

陈杰　重过西湖感事

衣如飞鹑马如狗，二尺锦囊香宇宙。

车如流水马如龙，濯龙桥边吹断蓬。

诸公南渡亦不恶，百年西湖最行乐。

师王园地号山望，戚畹洞天标水乐。

铜铺珠箔锦为茵，玉箫金管歌遏云。

曲江三月势绝伦，此古四时长作春。

岁月无情留不诠，园上送官洞更主。

当时一聚冶游尘，雨打风飘去安所。

三间古屋余老梅，千年放鹤归来暮。

陈杰

陈杰　重宿城头驿

天地秋声早，山河夜色深。

市荒余冷锉，村迥落孤砧。

纸帐三生梦，蒲团万古心。

漫漫独无旦，微步数看参。

陈杰

陈杰　追哭泉谷徐侍郎墓

更化公初召，将行我赋诗。

呼儿同肃客，谓子亦忧时。

不尽相於意，而无再见期。

些章惭拱木，亦复叹吾衰。

陈杰

陈杰　醉乡

酒亦有何好，离人而趣天。

乾坤拨醅翁，世界拍浮船。

鲁赵移兵隙，淮渑互霸权。

醉乡知许事，蜾蠃过吾前。

陈谨

陈谨　游玉岩

预作重阳半日游，行厨望客属鳌头。

樽前绿橘当时果，岭下清泉彻夜流。

新竹未斑秋正好，晚禾才熟岁仍收。

使君须尽登临兴，行捧天书未许留。

同向天岩最上游，诗翁来见九螭头。

僧房为映川原好，野水空随岁月流。

玉节朝天行日促，金风驱雨暮云收。

已摹大字镌山骨，要与匡庐万古留。

陈晋锡

陈晋锡　和潘良贵三江亭

神襟百虑不容侵，胜概乘閒偶访寻。

趺坐岂无观水术，临流应有济川心。

敛将蓬岛溶溶气，散作阳春字字金。

郢曲调高人寡和，微生何敢缀雄吟。

陈景肃

陈景肃　怀高东溪二首

凿泉莫太深，太深井难汲。

登山莫太高，太高顶难立。

山顶仰可观，井渊俯可挹。

那知鸿鹄飞，海杳无消息。

陈景肃

陈景肃　怀高东溪二首

谔谔东溪士，吹箫涧谷春。

一别阻云水，相思劳梦魂。

五湖秋夜月，三岛春空云。

瓀标月夜见，玉唾云閒闻。

何当一返驾，吟弄终乾坤。

陈景肃

陈景肃　试剑石

将军大宝剑，磨久苍崖斑。

一日试利刃，断石倚两山。

倒枕泉水碧，生光斗朱丹。

至今胡虑过，目顾骨先寒。

陈景沂

陈景沂　草

淡烟荒草六朝宫，万感丛生一眺中。

不识群公互虓虎，独于此地必争熊。

秦河溅泪西风泣，淮巘含羞晚照红。

酝得许多愁为底，只缘误倚大江东。

陈景沂

陈景沂　草

未破滁阳亭屡易，亭亡今又几经年。

峰回路转势不改，木秀阴繁直到巅。

流下山泉音若咽，烧余寺刻块如拳。

柴王一殿今何在，衰草残烟护晓娟。

陈景沂

陈景沂　草

江城滕阁倚空寒，鹤势骞飞远耐看。

旁列西山青玉案，高擎南浦白银盘。

摩挲王记犹无恙，拂拭韩碑尚未刓。

翻忆赏心亭下水，草洲埋没贮愁酸。

陈景沂

陈景沂　草

长淮何处雁声多，西去涡心北迈河。

影逐泗滨烟月艇，阵惊毫邑水云蓑。

小王草笔终难学，苏武陵书果若何。

陲草边芦两萧索，远陪砌女作离歌。

陈景沂

陈景沂　海棠

自是司花别有神，要凭诗句写花真。

风翻翠袖惬寒薄，雨湔红妆啼晕新。

为困未眠娇欲吐，将唇微褪笑如嗔。

牡丹芍药尤无那，君识莺声识燕身。

陈景沂

陈景沂　含笑花

此花枝叶山礬类，气味虽殊本共行。

铁下青门瓜魄变，否因李白酒魂香。

紫唇半吐胭脂重，素脸初开玉色装。

懊恼酴醾诧名色，乱施冶鬓过低墙。

陈景沂

陈景沂　红梅

色异味同失主张，厌寒附暖逐群芳。

当知不改冰霜操，戏学陶家艳冶妆。

陈景沂

陈景沂　句

赋质太轻难作主，飘踪无著易粘人。

陈景沂

陈景沂　句

海棠已入老娼籍，芍药初登童子科。

陈景沂

陈景沂　葵花

人情物理要推求，不早敷黄隶晚秋。

黄得十分虽好看，风霜争奈在前头。

陈景沂

陈景沂　芦

风雨萧萧夕，春寒灯较昏。

茅檐数椽屋，荻浦几家村。

网到江鳞活，沽来市酒浑。

焙衾共结局，一觉眇乾坤。

陈景沂

陈景沂　芦

一一溪边石，堆成几别离。

青蒲驶樯本，黄苇掠船墀。

话别从今日，云来是几时。

藏心栗黄蟹。归买配香炊。

陈景沂

陈景沂　梅花

标薰江雪情偏韵，影墨窗蟾梦半回。

耐冻有何香可述，雅交还喜淡相陪。

陈景沂

陈景沂　梅花

从来造化有何私，自是梅花南北枝。

只为北枝太寒苦，东君消息故应迟。

陈景沂

陈景沂　梅花

行人立马闯烟梢，为底寒香尚寂寥。

是则孤根未回暖，已应春意到溪桥。

陈景沂

陈景沂　梅花

重岗复岭万千程，霜褪红稀步恰轻。

瞥有暗香松下过，不知何处隐梅兄。

陈景沂

陈景沂　梅花

平生足迹遍天下，正一东嘉却弗来。

行到刘山无所寄，谩留冷句伴江梅。

陈景沂

陈景沂　牵牛花

牵牛易斯药，固特取其义。

安用柔软蔓，曲为萦绊地。

汝若不巧沿，何能可旁致。

始者无附托，头脑极细殢。

一得风动摇，四畔乱拈缀。

搭著纖毫末，走上墙壁际。

傥得梯此身，恋缠松竹外。

吐花白而青，敷叶光且腻。

裛露作娇态，舞风示豪气。

便忘抑郁时，剩有夸逞意。

诳言松如竹，如我兄与弟。

下盼兰菊群，反欲眇其视。

如此无忌惮，不过是瞒昧。

教知早晚霜风高，杪表何曾见牛翠。

陈景沂

陈景沂　石榴花

阴霾渺渺接江乡，登陆犹褰未涉裳。

入晚天容糊水色，拂明云影帽山光。

闷拈昌歜嗟香玉，披读离骚玩彻章。

最是荷榴两怀古，对人无语湿红妆。

陈景沂

陈景沂　松

仙往径独在，亭高山若堆。

知非凡木比，识得洞宾来。

骨蜕栈沉水，坛缘薜荔栽。

于何稚松子，有记弗详该。

陈景沂

陈景沂　松

远吹疏疏奏竹房，乱撩松友发清狂。

云拖雨阵沿山至，岩溲泉声走涧长。

和我微吟似音律，续他高韵费思量。

谁人宅里遗簪处，碧玉横钗十二行。

陈景沂

陈景沂　桃花

江衔洞庭急，君山屹半川。

别知江有国，大率水多仙。

环绕八百里，洪蒙十万年。

晚春桃正碧，南客晓浮船。

陈景沂

陈景沂　杨柳

美笑千黄金，驻景双白璧。

东风杨柳津，几度千丝碧。

款款白面郎，画舫宫样妆。

新堤五里长，回头意悠扬。

幽人兴不忙，得志汀草芳。

陈景沂

陈景沂　杨柳

非绿非青曲雨尘，颠头倒尾乱江阴。

金衣公子经过处，不辨其身只辨音。

陈景沂

陈景沂　杨柳

相尚津涯临画舫，栽从亭馆近华筵，

别离自是无聊赖，于甚垂杨有纠牵。

陈景沂

陈景沂　杨柳

为尔生来体态柔，因情感物寓风流。

汝无血气何知觉，自是诗人想像求。

陈景沂

陈景沂　杨梅

红实缀青枝，烂漫照前坞。

不及杏每时，林间有仙虎。

陈景沂

陈景沂　杨梅

止渴不相似，和羹凉亦同。

不思五和里，调济荷元功。

陈靖

陈靖　句

玉堂视草思严助，铃阁谈经滞马融。

陈靖

陈靖　句

分符出牧同吾祖，衣锦还乡自我身。

陈靖

陈靖　题燕

秋去春来不倦遥，流莺相伴语交交。

儿孙各自飞鸣去，犹拣新泥补旧巢。

陈靖

陈靖　咏华林书院

卓尔西山百里强，累年家有桂枝香。

万株松竹封三径，数世儿孙食一堂。

客舍远连虚席密，县衙斜引阙门长。

就中好是华林墅，别种梧桐养凤凰。

陈坰

陈坰　它山堰

堰雷推动阿香车，惠泽均沾十万家。

谁任长官身后责，回潮今又见回沙。

陈居仁

陈居仁　登庞公读书堂

相君事业慕皋夔，被遇王家泰定时。

曾向云窗研汉简，故应画栋产灵芝。

文閗金石流芳在，像托丹青亘世垂。

盛烈丰功难具述，烂然国史著猷为。

陈居仁

陈居仁　高宗皇帝挽词五首

力拯艰难运，天开圣哲君。

赤符恢世祚，苍籾炳人文。

帝学穷渊奥，宸奎照典坟。

三宗从著号，超轶未前闻。

陈居仁

陈居仁　高宗皇帝挽词五首

天步方宁只，民区复晏然。

心非尧位乐，子授舜躬贤。

揖逊高千古，恬怡盛万年。

乘云归帝所，溥率泪成川。

陈居仁

陈居仁　高宗皇帝挽词五首

圣略如天大，仁心亘古无。

神兵胜淝水，鸣剑罢伊吾。

宵旰逾三纪，歌谣遍八区。

耆庞听遗诰，号绝更嗟呼。

陈居仁

陈居仁　高宗皇帝挽词五首

汉日朝前殿，神尧宴大安。

徒夸一时盛，谁似两宫欢。

谩采瀛洲药，犹除荆鼎丹。

伤心浙江畔，缟仗自回銮。

陈居仁

陈居仁　高宗皇帝挽词五首

得寿尊慈扆，怡神久北宫。

彩衣频侍燕，宝册屡垂鸿。

剑落桥山外，陵开禹穴东。

从今寿文母，无复玉卮同。

陈居仁

陈居仁　西湖感旧

苏公堤畔采莲船，蘸碧楼台动管弦。

山色湖光宛如昔，心情不似十年前。

陈举恺

陈举恺　过姑蔑道中

姑蔑古城暮，山川近不同。

草黄秋过雨，树暗晚生风。

流水中分郭，飞桥下应虹。

未须追往事，回首送冥鸿。

陈举恺

陈举恺　龙邱山

九峰湿翠秋光凝，亭亭出水芙蓉净。

崔巍怪石距若虎，合沓奇峰驰八骏。

山若古寺隔红尘，时有天风度幽磬。

岂惟清赏玩心目，况有高人寄真隐。

自惭奔走红尘客，何由得遂山林性。

长歌聊复赋重游，不用悬岩刻名姓。

陈巨川

陈巨川　浮丘庙

浮丘羽化几经年，千仞青溪有洞天。

丹灶石床依旧在，云深何处问神仙。

陈珏

陈珏　垂虹亭

高压玉龙腰，参差雁势朝。

雄吞五湖阔，平揖两山峣。

阑槛中流出，炎蒸白昼消。

暂来尘虑息，那复日逍遥。

陈珏

陈珏　句

石洞云归春雨足，海门月上夜潮生。

陈珏

陈珏　蜕龙洞

潜虬成穴古危岑，曾为编氓霈旱霖。

石怪自留千载迹，泥蟠难驻九天心。

老松犹学拿云势，群籁浑惊动地吟。

潇洒禅关连胜概，追游谁不快烦襟。

陈觉

陈觉　桄榔庵宾燕亭

秋来雨溢足池塘，华屋临流四面凉。

风飍圆荷翻翠盖，水涵芳蕊艳红妆。

淡烟难掩天真色，薄月常供自在香。

诗老未须识琐细，解陪梅菊到冰霜。

陈桷

陈桷　广化寺

山高不受暑，秋到十分凉。

望外去程远，闲中度日长。

寺林投宿鸟，山路自归羊。

物物各有适，羁愁逐异乡。

陈桷

陈桷　合掌岩

合掌仙峰插汉高，下临沧海压波涛。

看来疑是金仙子，无相光辉礼玉毫。

陈桷

陈桷　句

神仙多是大罗客，我比大罗超一格。

陈均

陈均　鹤林寺

知有枫林坐竹间，每寻纡路试登山。

虚檐忽风笼中鹤，似我爱閒身未閒。

陈均

陈均　九江闻雁

烟波渺渺梦悠悠，家在江南海尽头。

音信稀疏兄弟隔，一声新雁九江秋。

陈均

陈均　七溪

为爱潺湲引步迟，不知行尽白云西。

云深忘却来时路，吟断空山片月低。

陈俊卿

陈俊卿　共乐堂

共乐堂前花木深，登临当暑豁尘襟。

红垂荔子千家熟，翠拥筼箉十亩阴。

老退已寻居士服，清欢时伴醉翁吟。

凭栏四望丰年稼，差尉平生忧国心。

陈俊卿

陈俊卿　寄林子方

双阙门高袭庆余，相望再世拥轺车。

清名益重先君子，远俗争看行秘书。

医国十全姑小试，蠹民五瘴想先除。

炎州莫作经年计，狗监传闻诵子虚。

陈俊卿

陈俊卿　蒋山谢雨

农事春郊闵雨时，乞灵奔走宝公祠。

炉中沉水才三祝，天外油云已四垂。

蔌蔌通宵茅屋冷，青青破晓麦田滋。

更祈三日滂然泽，大作丰年遍海涯。

陈俊卿

陈俊卿　句

吾方蹈孔孟，未暇师粲可。

陈俊卿

陈俊卿　句

海国民皆兴礼义，潢池盗已息干戈。

陈俊卿

陈俊卿　句

病深老迫宜归去，莫作留侯范蠡看。

陈俊卿

陈俊卿　哭林艾轩

出为岭峤澄清使，归作甘泉侍从臣。

百担有书行李重，千金无产橐中贫。

陈俊卿

陈俊卿　哭林艾轩

经旬把擘言犹在，昨日题诗墨尚新。

清晓访君呼不起，寝门一恸泪沾巾。

陈俊卿

陈俊卿　林元美司户耕乐亭

天地秘绝景，雅属幽人居。

卜筑俯清流，旷然心目舒。

岂惟水澄碧，山色佳有余。

凉风左右来，竹柏相扶疏。

亭中何所有，缥囊万卷书。

亭外何所有，青蒲映红蕖。

客来何所为，高论唐虞初。

文字共发越，琴槊一以娱。

冬寒饱霜蟹，秋思多鲈鱼。

良田自种秫，酒瓮春浮蛆。

无事时痛饮，有时还荷锄。

试问田家乐，田家此乐无。

陈俊卿

陈俊卿　示二子

兴来文字三杯酒，老去生涯万卷书。

遗汝子孙清白在，不须厦屋太渠渠。

陈俊卿

陈俊卿　修史堂

流水三间屋，明公半席分。

帝尝招此老，天未丧斯文。

人去留青竹，山空锁白云。

升堂时想像，金石恍然闻。

陈俊卿

陈俊卿　游虎丘岩偶题壁韵叶因分字联句赠林谦之

走笔题诗问起居，近来导引复何如。

从教两鬓霜无数，却要三田为有余。

示病想同摩诘病，读书还著子云书。

梅霖十日宜高爽，试共登楼一豁舒。

陈垲

陈垲　出郊观稼

数月两出郊，劝农复观稼。

始言麦垄春，今已稻畦夏。

女红彩紝余，丁黄耘耔暇。

暄凉虽不齐，晴雨倏忽乍。

百丰未为多，一歉诚所怕。

蠲逋广上恩，平糶裁米价。

毫发可及民，岂不念夙夜。

昔有王长官，筑堰它山下。

惠利久益博，神灵此其舍。

泓深或龙蛰，坚屹无蚁罅。

定为三七分，酾为数十汊。

石梁贯云涛，谁敢著足跨。

流沙从何来，疑有物驱驾。

人力几淘浚，壅淤仍障壩。

旦功终此惠，运河沙而变化。

视古谁比方，郑白其流亚。

陈垲

陈垲　怀古堂和陈梦斗诗

峨眉亭下路，舟楫几经过。

晚识黄山面，新添白发多。

学仙徒化鹤，病偻喜名驼。

四上江湖请，金章许换蓑。

陈垲

陈垲　极目亭

谁知极目名亭意，不在登临与品题。

天地两间同汗漫，江淮一水自东西。

惊栖何日能归雁，灵异当年任照犀。

万境尽从心上化，静参飞跃悟端倪。

陈康伯

陈康伯　书弋阳馆

忆昨东京拜相时，武夫前导争驱驰。

上奏天子一人命，下率百寮罗纲维。

泰阶赐膳侑金币，上食供进黄门贲。

夜来胡尘犯边土，手握亿万兵擒虏。

挥扬镣气横九秋，指挥猛将皆貔虎。

八荒扫荡沙漠空，旋师奏凯明皇宫。

英雄富贵皆长事，辞荣解绶归兴浓。

白石如玉泉如酥，河清海晏乐耕锄。

雉鸣麦秀花卉敷，亲朋会合情欢娱。

有子可教孙可训，有书可读田可租。

常原年丰五谷登，斯民安堵心则愉。

陈康伯

陈康伯　送叶寺

海国民皆兴礼义，潢池盗已息干戈。

农桑四境丰年屡，箫鼓千村吹气多。

陈康伯

陈康伯　题龟峰

形势如龟禀赋奇，昂头曳尾向溪湄。

石色焌霞红甲润，苔痕湿雨绿毛垂。

恍如献瑞在官日，犹似呈书出洛时。

千秋砽立层霄表，寿比乔松可等期。

陈康伯

陈康伯　题闽县西湖

凿开百顷碧融融，颍上钱塘约略同。

杨柳两堤连绿荫，芰荷十时馥香风。

波涵翠巘层层出，潮接新河处处能。

舆诵载涂农事起，从今岁岁作年丰。

陈孔硕

陈孔硕　海棠

几树繁红一径深，春风裁剪锦成屏。

花前莫作渊才恨，且看杨妃睡未醒。

陈孔硕

陈孔硕　寄题刘潜夫于蒵于斋

昔闻子元子，爱歌于蒵于。

遣风今有继，此意古为徒。

犊价逾刀剑，原饴变堇荼。

闻弦知岂弟，连袂此欢呼。

近事先苞篚，何人问牧芻。

聚星亭涧好，容我受廛无。

陈孔硕

陈孔硕　句

南民何德辱公忧，六辔周遭死始休。

陈孔硕

陈孔硕　牡丹

既全国色与天香，底用人间紫与黄。

却喜骚人称第一，至今唤作百花王。

陈孔硕

陈孔硕　挽吕东莱先生

北望非吾土，南来独此翁。

孔颜当日意，杞宋百年风。

与物阳春阔，随形镜影空。

吾侪竟何罪，斯道合成穷。

陈孔硕

陈孔硕　挽吕东莱先生

语绝香奁坏，人非铁馨存。

罢官空数日，挟策与谁论。

丈室尘埃乱，层城草木昏。

寸心无诉处，号绝向令原。

陈孔硕

陈孔硕　无题

鸣鼓人皆可，弹琴今复谁。

尽赊王媪酒，休赋大苏诗。

陈孔硕

陈孔硕　杨柳

腊雪逢春次第消，等閒著脚上溪桥。

柳条毕竟带儿女，一夜东风眼便娇。

陈揆

陈揆　即事

谁家庭院冷萧萧，闭却朱门不许敲。

惟有东风藏不得，隔墙露出杏花梢。

陈騤

陈騤　临川桥歌

壮兮沧溟跨蟚蝬。疑若有神施磨礲，

巩然不动如华崧。环瞻山幄凝翠空，

俯睨豨纹识微风。夜半横浮沆瀣中，

朝来掩映扶桑红。车马飒沓西复东，

宏规硕利繄谁功。竞将大年寿我公，

愿与此桥俱无穷。

陈廓

陈廓　句

沧江练清晖阁，古榭苔封燕喜碑。

陈良

陈良　琼花

淮海春深照月长，灵祠佳树擅孤芳。

人迷三月天山雪，风逗千门汉殿香。

上苑菁葱思旧赏，金闺回旋入新章。

后庭遗韵歌声好，试折琼枝荐一觞。

陈良

陈良　诗一首

父子联荣世所希，予家何幸窃恩辉。

自惭不及吾儿甚，得向亲前谢绿衣。

陈良

陈良　雪中浴冷泉示诸友

风鼓空林雪蔽山，身如铁石不知寒。

尘埃岂是相随物，付与溪流出世间。

陈良

陈良　自紫极观过天柱

道在吾身宇宙宽，朝逾云岫暮云关。

丹灵不服春风转，欲度世人那得閒。

陈良翰

陈良翰　三圣殿

巨镇标闽越，灵踪肇晋齐。

空坛仙一去，古洞佛双栖。

化石龟犹在，烧丹井已迷。

尘襟谁复悟，惟听晓猿啼。

陈良孙

陈良孙　雪中浴冷泉示诸友

风鼓空林雪蔽山，身如铁石不知寒。

尘埃岂是相随物，付与溪流出世间。

陈良孙

陈良孙　自紫极观过天柱

道在吾身宇宙宽，朝逾云岫暮云关。

丹灵不服春风转，欲度世人那得间。

陈良佑

陈良佑　挽郭丈彦邹

谁起相如疾，空悲武子亡。

平生有高志，属意在诸郎。

梦断驹过隙，风高雁折行。

莫陪千乘送，妙选愧东床。

陈良佑

陈良佑　挽吕东莱二首

家学相传久，天资自得高。

读书如夙习，授业更忘劳。

史笔追迁左，诗编继郑毛。

渊源有如此，沾丐及吾曹。

陈良佑

陈良佑　挽吕东莱二首

讲道东阳郡，门生数百人。

从游倾里社，忻慕满朝绅。

仁宦淹难进，声名炯不泯。

伯牛有斯疾，夫子亦悲辛。

陈亮

陈亮　及第谢恩和御赐诗韵

云汉昭回倬锦章，烂然衣被九天光。

已将德雨平分布，更把仁风与奉扬。

治道修明当正宁，皇威震叠到遐方。

复讎自是平生志，勿谓儒臣鬓发苍。

陈亮

陈亮　寿曾主管

累世名称阀阅高，缙绅维复似英谊。

宠才咸许致千里，小试先观梦四刀。

方正宁容迁岳麓，清明端可鉴丝毫。

文章政事传家美，须信池中有凤毛。

陈亮

陈亮　寿曾主管

豫章此夕诞贤良，非雾非烟绕画堂。

正是庭兰争秀发，更当陇麦弄轻黄。

一杯为寿沧溟窄，万口同词日月长。

朝晚安知归禁近，千年常得侍清光。







卷28

陈亮

陈亮　送文子赴阙

直排阊阖挽天潢，到得云章自帝乡。

电抉雷掀惊伟特，韵成钧奏快铿锵。

紫泥新拜丝纶宠，前席行依日月光。

禁侍燕闲如献纳，愿将民瘼达君王。

陈亮

陈亮　送文子徐妹丈赴随州太学掾用司马文正公送先郎中诗韵为别

昔仰南洲德，今逢世嗣贤。

声名江左重，文教汉东专。

君意思空马，吾生肯绝弦。

江头无语处，一叶浪花前。

陈亮

陈亮　送文子转漕江东二首

九重寤寐忆忠诚，故向长沙起贾生。

魏阙丝纶新借宠，秦淮草木旧知名。

已闻塞下销锋镝，正自胸中有甲兵。

万幕从兹无减灶，笑看卧鼓旧边城。

陈亮

陈亮　送文子转漕江东二首

诏颁英簜促锋车，暂借长才按转输。

昔叹当年无李牧，今知江左有夷吾。

休论足食为先策，自是平戎在用儒。

来岁春风三月暮，沙堤隐隐接云衢。

陈亮

陈亮　廷对应制

皇朝锐意急英贤，虏据中原七十年。

际遇风云凡事别，积功日月壮心愆。

管箫器小谁能识，孔孟人存用则传。

惭负寿皇勤教育，奏篇半彻冕旒前。

陈亮

陈亮　咏梅

春回积雪层冰里，香动荒山野水滨。

带月一枝低弄影，背风千片远随人。

陈亮

陈亮　咏梅

十里温香扑马来，江头还见去年梅。

喜开剩欲邀明月，愁落先教扫绿苔。

陈亮

陈亮　咏梅

为探梅魁策蹇驴，竹梢疏处见清癯。

清香雅韵十分足，俗态嚣尘一点无。

寄我谁能如陆凯，爱渠自谓若林逋。

夜窗却恐劳清梦，速剪寒梢浸玉壶。

陈亮

陈亮　咏梅

疏枝横玉瘦，小萼点珠光。

一朵忽先发，百花皆事香。

欲传春信息，不怕雪埋藏。

玉笛休三弄，东君政主张。

陈亮

陈亮　赠刘改之

刘郎饮酒如渴虹，一饮涧壑俱成空。

胸中磊磈浇不下，时吐劲气嘘青红。

刘郎吟诗如饮酒，淋漓醉墨濡其首。

笑鞭列缺起丰隆，变化风雷一挥手。

吟诗饮酒总余事，试问刘郎一何有。

刘郎才如万乘器，落瀋轮囷难自致。

强亲举予作书生，却笑书生败人意。

合骑快马健如龙，少年追逐曹景宗。

弓弦霹雳饿鸮叫，鼻尖出火耳生风。

安能规行复矩步，敛袂厌厌作新妇。

黄金挥尽气愈张，男儿龙变那可量。

会须斫取契丹首，金甲牙旗归故乡。

陈亮

陈亮　谪仙歌

李白字太白，清风肺腑明月魄。

扬鞭独步止一人，我诵太白手屡拍。

尝闻太白长庚星，夜半星在天上明。

仰天高声叫李白，星边不见白应声。

又疑白星是酒星，银河酿酒天上倾。

奈无两翅飞见白，王母池边任解酲。

欲游金陵自采石，玩月乘舟归赤壁。

欲上箕山首阳巅，看白餐雪水底眠紫烟。

又不知在何处漱瑶泉、酌霞杯。

怅望不见骑鹤来，白也如今安在载，

我生恨不与同时，死犹喜得见其诗。

岂特文章惟足法，凛凛气节安可移。

金銮殿上一篇颂，沉香亭里行乐词。

此特太白细事耳，他人所知吾亦知。

脱靴奴使高力士，辞官妾视杨贵妃。

此真太白大节处，他人不知吾亦知。

歌其什，鬼神泣，解使青冢枯骨立。

呼其名，鬼神惊，惟有群仙侧耳听。

我今去取崑山玉，将白仪形好雕琢。

四方上下常相随，江东渭北休兴思。

会须乞我乾坤造化儿，使我笔下光焰万丈长虹飞。

陈鳞

陈鳞　寄友

双鱼书不至，江上又空还。

芳草去时路，暮云何处山。

吟床花片积，钓石藓痕斑。

惟有思君梦，迢迢夜度关。

陈麟

陈麟　题释英白云集

树立烟行句，工夫百链成。

年方登弱冠，诗已有高名。

湖上看山色，松边听瀑声。

无心趋利禄，谁识白云情。

陈泷

陈泷　凤凰台

老尽梧桐凤不来，虚名犹占旧层台。

朝阳照破兴亡梦，一径花阴自绿苔。

陈泷

陈泷　怀高履常

苍头背锦囊，别我渡淮乡。

一去又无信，相思几断肠。

柳桥初过雨，瓜步正斜阳。

知已同行乐，应忘归路长。

陈泷

陈泷　题苏子美沧浪亭

整履上飞虹，风高退酒容。

叶黄翻乱蝶，树老臣苍龙。

古径秋霜滑，空山暮霭浓。

沧浪棋石在，题笔暗尘封。

陈泷

陈泷　自赋小隐

环堵萧然一破庐，市尘不到足安居。

知心惟有梅梢月，来照寒窗夜读书。

陈隆之

陈隆之　湘阴

潇湘天下景，绝胜是湖山。

水国三千界，烟光十二鬟。

乾坤水鉴里，楼阁画屏间。

有路凭风驭，心随倦鸟还。

陈律

陈律　到九锁陆永仲出迎次韵二绝

失身名利易沉浮，晚悟真筌盖退休。

咫尺洞天无间阻，百岩芝蕨为吾留。

陈律

陈律　到九锁陆永仲出迎次韵二绝

老木阴阴拥涧深，九山锁锁问知音。

白云仙侣藏云窦，先与好风吹醉吟。

陈律

陈律　题西门亭

吾家四正峰前住，射策君门亦快哉。

三岛路从天外去，一枝香折月中来。

鲤鱼晴跃桃花浪，鹦鹉春倾竹叶杯。

预宴琼林非所望，偶先英俊步金台。

陈律

陈律　游洞霄山

白日黄尘客路迷，偶寻幽事入烟扉。

云行翠岫鹤争舞，月落青林人未归。

自喜身心无世系，愿从岩谷谢朝衣。

祥光洞口仙题在，读罢令人悟昨非。

陈梅

陈梅　寄菊山

老发戴儒冠，黄金不爱官。

江湖双脚健，天地寸心宽。

山月晓犹白，松风夏亦寒。

小诗讯猿鹤，聊以慰平安。

陈梅所

陈梅所　淡山岩

天下人知此一岩，霜清杖履雅宜闲。

闽峰尽有堪怡处，猿鹤多时望客还。

陈梅庄

陈梅庄　述怀

一寸柔肠万叠萦，那堪更值此春情。

黄鹂知我无情绪，飞过花梢禁不声。

陈梅庄

陈梅庄　述怀

一片愁心怯杜鹃，懒妆从任鬓云偏。

怕郎却起阳关意，常掩琵琶第四弦。

陈梅庄

陈梅庄　述怀

出城忽忽欲昏黄，又了浮生半日忙。

侍妾不须烧绛蜡，让由明月入回廊。

陈蒙

陈蒙　穿山

石门空虚谁凿辟，薜荔挂影苍苔积。

悬崖偃树鹘栖巢，古洞出云龙启蛰。

陈蒙

陈蒙　题玉芝祠

玉芝不见草萧萧，古柏阴廊昼寂寥。

琳馆废来余福地，名碑留在记前朝。

碧梧树老鸾飞远，华表天空鹤去遥。

惟有迎仙桥上月，夜深还自照吹箫。

陈蒙

陈蒙　游虞山

野店杏花红满枝，江南天气早春时。

青山笑我何何晚，白发催人老不知。

云窦雪消龙涧满，星坛树偃鹘巢危。

明朝欲尽登临兴，还赴云间羽士期。

陈蒙

陈蒙　游云门

杖策耶溪寺，风流忆晋唐。

门深云未散，梁古帖犹香。

晚翠千峰远，春深一涧长。

徘徊松影下，觅句向斜阳。

陈孟阳

陈孟阳　答清江钱大尹问合皂山中景

形如合皂对清江，吴汉神仙古道场。

玉像灵多民受赐，天书岁久墨犹香。

绛霞密锁灵仙馆，碧雾轻笼正一堂。

苍藓斓斑双鲤石，寒泉澄湛九龙塘。

著衣台上三冬暖，鸣水亭前六月凉。

攆药鸟声喧夜榻，升天马迹印西冈。

葛憩源深生异草，凌云峰峻染瑶光。

丹井虽存人杳漠，松巢空见鹤飞翔。

屏妆水墨夸陶弼，门断尘埃忆孟昌。

风来松桧笙箫地，春入园林锦绣乡。

个中自少红尘到，闲里惟知白昼长。

景物敢吟成实录，愿凭贤宰一称扬。

陈梦建

陈梦建　上喻史君重建霞起堂六首

丈人昔日经行处，草暗苔荒四十春。

谁倚高寒访陈迹，璇题宝墨一时新。

陈梦建

陈梦建　上喻史君重建霞起堂六首

酒酣步出玉霄峰，此去天关隔几重。

霞佩颉顽风雨上，清都只在嘿存中。

陈梦建

陈梦建　上喻史君重建霞起堂六首

诗社神交识乃翁，耳孙凛凛有仙风。

青云垂上斜飞去，时要题诗偏浙东。

陈梦建

陈梦建　上喻史君重建霞起堂六首

玉泉天上古仙伯，曾吏五云书阁来。

寄语家人须修我，有时骑鹤过丹台。

陈梦建

陈梦建　上喻史君重建霞起堂六首

楼观策茫似积苏，一麾得傍化人居。

可能永日销棋局，且要蒙头读道书。

陈梦良

陈梦良　登泰山二首

一跻尼父更谁登，扶日扪参紫翠层。

四海儿孙向罗立，万方稚子走香灯。

独将浑噩留天地，几为沧桑纪废兴。

长啸一声空八表，恍疑鹏背坐来曾。

陈梦良

陈梦良　登泰山二首

何处鸾笙凤管清，觉来身世在蓬瀛。

龟蒙岛峄争趋势，恒霍嵩华共仰兄。

封禅幸无书献纳，洞天尚有路通名。

自惭游兴非司马，不扣天门空此生。

陈宓

陈宓　安溪鹿鸣呈诸先辈

威凤来翔羽翼新，蓝溪风气益温醇。

彤墀看唱三名外，璧水犹登四十人。

陈宓

陈宓　安溪鹿鸣呈诸先辈

仙李蟠根连月窟，桂枝平步折天津。

雪窗莫忘辛勤日，省酒簪花曲水滨。

陈宓

陈宓　安溪劝农诗

汗颜为令已三年，二税无因放汝钱。

但愿人人知务本，创地莫忘劝农篇。

陈宓

陈宓　安溪劝农诗　劝耕荒田

七闽寸土直钱多，况是泉山价倍高。

怪尔小民无别业，如何荒亩长蓬蒿。

陈宓

陈宓　安溪劝农诗　劝贫富相资

举债当知济汝穷，取钱须念利难供。

富人心要怜贫者，贫者身全仰富翁。

陈宓

陈宓　安溪劝农诗　劝息讼

田无所入最为艰，终岁辛勤不得闲。

劝尔小争须隐忍，破家只在片时间。

陈宓

陈宓　安溪劝农诗　劝孝养

父母辛勤养汝身，直须五鼎奉双亲。

有田若不勤耕稼，菽水犹亏岂是人。

陈宓

陈宓　安溪劝农诗　劝耘苗

力勤瘠地亦良田，丰歉由人莫问天，

曝背耘苗能着力，天公毕竟也相怜。

陈宓

陈宓　安溪劝农诗　劝种植

是处荒山欲接天，土膏如面草如毡。

及时便种松杉子，远计收功只十年。

陈宓

陈宓　安溪送泉粹

平生顺天命，渴饮与饥饭。

不能便利趋，俛首榷商贩。

随群谒上官，言语但朴愿。

岂知事迎合，宛转若藤蔓。

秉心实无它，世俗乃憎怨。

岂期筮仕初，邂逅适素愿。

明公行都来，郡政毕已逮。

不惟辱宽假，时亦蒙诱劝。

王事有期程，后我念迟钝。

公今趋天朝，尚我坐尘坌。

感恩顾未报，送别益增恨。

伟哉佐此邦，声名不前逊。

专城亦数月，蒙福数十万。

清介持一律，冰玉不可溷。

从来士大夫，德劭才或困。

岂如明公贤，全美难悉论。

行看庙堂上，相先以名献。

斐然作诗歌，聊写意缱绻。

陈宓

陈宓　八三侄借半山诗因以示之

我读半山诗，瞠乎不可及。

风骚融老腹，取次有摄拾。

清放太白章，悲壮杜陵集。

争雄而竞秀，鼎峙高页岌。

譬将云作锦，绚烂那得袭。

又如月长新，纖圿不可入。

山川谢佳丽，风雷怯呼吸。

想当下笔时，会见真宰泣。

惜哉有此奇，孔室未许入。

当时死翰死，颜孟庶并立。

陈宓

陈宓　八月八夕邀刘学录

老来岁月去如流，佳节前期约共游。

玉露尽驱三伏暑，银蟾堪□作中秋。

交朋得暇频相过，身世须忘百不忧。

尚有读书心未足，寒光凭为洗双眸。

陈宓

陈宓　八月十日同潘王游曾城和潘韵

羌庐聚处秋将半，山色湖光翠映璃。

河汉乘槎端可到，蓬壶跨海屹难移。

织织天外知商舶，猎猎沙头见酒旗。

欲豁尘襟须得月，题诗仍记共来时。

陈宓

陈宓　八月五日妙寂道中

漫漫红紫是谁栽，八月春风暗里来。

过眼纷纷难尽忆，殷勤却看稻花开。

陈宓

陈宓　八月五日妙寂道中

山间万点缀黄琼，尽是秋光酿得成。

残暑满城痴未退，一枝能使去兼程。

陈宓

陈宓　白山茶杂花

奇葩冬后蕊，羞涩见东风。

不变冰霜操，从他百卉红。

芍药包红锦，橘花烂明珠。

不复忆海棠，飘零烟雨中。

陈宓

陈宓　白苎岭雨大作云此道可免舟行

空囊带雨肩山重，滑屦登高上壁难。

遵陆乘桴俱有恨，都缘何事不求安。

陈宓

陈宓　碧潭奇观

賸得浮生十日闲，一逢胜处便凭栏。

天开池沼供鱼乐，雨洗峰峦与客看。

活计只须携蒻笠，谋身空叹负儒冠。

试听矶上垂纶叟，不信人间有热官。

陈宓

陈宓　冰山

出自重阴地，来陈酷暑天。

峥嵘真可仰，刻轹更成妍。

气与骄阳敌，峰将太华肩。

有人心计巧，直欲厄其巅。

陈宓

陈宓　丙寅五月三日陪真秘字留校理游鼓山一别二年适同游东观缅思旧游正

一时盛事擅南闽，惊世词宗幕府宾。

今日恰同当日会，道山元是鼓山人。

两年君几封囊上，百里予方束带新。

岐路不同俱自勉，何年重此拂坚珉。

陈宓

陈宓　病后寄郑自正

卧病六十朝，尪羸欲颠踬。

中虚苦暴下，外怯因多涕。

风邪动感触，寒热肆留滞。

百病果难堪，未免趣医至。

携持篚与箧，众药要尽试。

{口父}咀和参术，煎煮杂姜桂。

了无铢寸功，徒有千百累。

金丹号起死，入腹作鼎沸。

服之不能瘳，束手信无计。

嗟余有天命，未许药石治。

再拜谢群医，云病且平易。

堆床屏丸散，养体亲滋味。

曾不数阅日，颇能安寝寐。

昨朝偶寻镜，自喜有瘥意。

俄惊一目赤，炙灼如頳尾。

薰疗技已穷，赤势殊未既。

平旦涩难开，未晚痛先闭。

于何我久病，复有此兢悸。

当时呻吟馀，犹解阅文字。

兹焉眼如瞽，把卷直欲弃。

旧书满窗几，日读不省记。

赋性已不灵，此疾胡可被。

悲来只头低，坐处每酸鼻。

何时双眼明，一览经满笥。

行谊颜孟俦，文辞典坟媲。

和顺积厥躬，膏泽施当世。

今为辕下驹，横空但有气。

又似笼中鹤，束缚剪两翅。

会当有时节，飞骛历万里。

陈宓

陈宓　长夏叹

六月不雨昫乌骄，飞蝗更剪深田苗。

农夫抱衾覆一亩，背裂口焦如火烧。

农夫农夫莫怨怒，更有无田可耕处。

昨日长淮禾稻区，白骨成堆今莫数。

金缯百万去安边，城壁不修唯坏垣。

人言犬羊盟誓坚，我愿夏日长如年。

陈宓

陈宓　陈遂乡有墅在枫亭扁日廛山求诗寄之

溪山镇日不离门，一市人家自寂喧。

居士本非为素隐，小窗端合胜华轩。

同时桃李惊开蚤，晚岁松篁喜独存。

我最爱山思觅暇，袖琴来听玉潺湲。

陈宓

陈宓　呈章通判

蚤岁曾从诸老游，温恭儒雅更风流。

闽中善政皆堪纪，身外虚名底用求。

满榼载春行乐处，长途未暑候如秋。

经年每恨过从少，况是难为两月留。

陈宓

陈宓　承刘学录示三山佳咏兼欲下旬仙鲤湖宿约以诗谢之

诵君盈轴三山咏，唤起前回二纪游。

老我无因重一到，时将佳句洗昏眸。

陈宓

陈宓　承刘学录示三山佳咏兼欲下旬仙鲤湖宿约以诗谢之

六年作意观仙鲤，未得清闲自在身。

近日孙归娱膝下，拟拚三日奉高人。

陈宓

陈宓　承刘学录示三山佳咏兼欲下旬仙鲤湖宿约以诗谢之

秋声又向耳边鸣，转眼平头六十人。

最是读书难久坐，不甘空负百年身。

陈宓

陈宓　承刘学录示三山佳咏兼欲下旬仙鲤湖宿约以诗谢之

藤床竹簟称羸身，独卧空斋绝点尘。

更有池台堪却暑，一生清苦愧先人。

陈宓

陈宓　承同安宰惠朱文公祠堂记辄以小诗为谢

紫阳仙伯昔曾来，陈迹何人恋碧苔。

为爱同安毛令尹，恩勤祠宇奉尊罍。

陈宓

陈宓　城山松隐岩

谷城岩穴似飞来，十里湖光镜面开。

夜雨松窗僧榻静，秋风柳岸钓船回。

寻幽便扣生云洞，乘兴还登呼月台。

每对西湖吟咏处，令人偏忆故山梅。

陈宓

陈宓　出古田道中

尽历崎岖到古田，平生未识此攀缘。

白云破处青岚见，知有山围峻属天。

陈宓

陈宓　初到南康示诸邑令

田里三年两旱乾，茅檐十室九饥寒。

殷勤此日无他事，好把斯民子样看。

陈宓

陈宓　初到延平会四邑宰

经岁旱荒仍疾疠，字子职业合何如。

去年欠负都蠲了，好把新租议减除。

陈宓

陈宓　初到延平会四邑宰

郡县本来同一体，何须催赋属州家。

如今已许从民便，升斗须防颗粒加。

陈宓

陈宓　初到延平会四邑宰

是邦凋瘵古来无，只为从前有羡馀。

第一切须除此弊，庶几民力少能舒。

陈宓

陈宓　初到渔沧溪

平生不到沧渔溪，邂逅相逢如有约。

远观已得环岫奇，俯瞰未识游鱼乐。

倚栏初试一铢饵，便有纖鳞最先觉。

须臾蚁杂复蜂屯，短鬣轻鬵恣腾跃。

小鱼拙谋谩狂肆，大鱼侧睨无能苦。

饵浮未下众所争，百鸟终难胜一鹗。

昔日鲁侯思往棠，高情反被轩裳缚。

安得如吾闲暇身，尽日相欢无适莫。

阴春寒生尚可爱，想见六月清风濯。

要须更待明月归，霜雪喧貀应不恶。

陈宓

陈宓　初秋喜雨

稚金无力拒炎光，挟雨呼风作晚凉。

玉漏城头传一箭，征人已觉十分长。

陈宓

陈宓　春半桃李盛开

缟裙练帨映丹霞，默默无言不自夸。

陌上行人重回首，一年春事数朝花。

陈宓

陈宓　春暮

春暮见花空有恨，病馀怯酒谩重温。

紫骝踏尽垂杨影，可笑书生独掩门。

陈宓

陈宓　春暮书房

春晴无十日，秉烛亦须游。

冷笑鲰生面，黐粘蠹简头。

方殚义理乐，蚤觉鬓髯秋。

几欲抛书坐，痴成不自由。

陈宓

陈宓　春盘

清晨采撷南山麓，金刀细细裁青縠。

素盘恰办饥雷鸣，饱觉春阳满枯腹。

我生头颔非虎燕，未许哜胾薄野蔌。

从今葱韭艺一区，便可朝餐食无肉。

君不见宝马雕鞍纨绔儿，匏壶之体充甘肥。

一生饱死同蝤蛴，夷齐至今民称之。

陈宓

陈宓　春日到小园

屹立虚亭跨野塘，萧萧爽爽似潇湘。

从教密种千竿竹，不蔽山光与水光。

陈宓

陈宓　春日到小园

东郊无地不苍苍，日气融和自有香。

最是游人行乐处，不寒不暖昼偏长。

陈宓

陈宓　次安溪赵簿云津阁韵

西来一派接天流，谁结危栏占上游。

树蘸碧波元不暑，沙攒白鹭更宜秋。

沉酣胜处方知味，濡滞穷山未拙谋。

欲把君诗閗翠壁，声名长与此溪留。

陈宓

陈宓　次安溪赵簿云津阁韵

兼旬积雨截晴虹，洗出溪出罨画中。

别浦渔歌来暝色，长桥人语半秋空。

吏闲剩得三更月，民阜多逢五日风。

作计追陪今恐后，杯盘随意底须丰。

陈宓

陈宓　次储兄韵

茗瓯吹积雪，薰鼎拨寒灰。

觌面看修竹，披襟映古槐。

日长嗟侣少，风动喜朋来。

共此林泉兴，生涯水一杯。

陈宓

陈宓　次方诗境韵

久别何人与砭盲，新诗见寄味偏长。

求仙已得丹升鼎，凿石仍成玉作堂。

暖日松筠香北牖，清风书卷散东床。

静中剩得无穷味，笑看蜂衙早晚忙。

陈宓

陈宓　次方云台韵

泉石膏盲世欲忘，扁舟更遡寿湖光。

也知他日持荷橐，不似闲时制芰裳。

雨后尚馀新稻熟，风前偏觉荔枝香。

人生有禄亲头白，万石何如宦本乡。

陈宓

陈宓　次柯东海于安溪流惠亭

少壮成何事，蹉跎鬓欲翁。

尚馀朱墨日，可欠芰荷风。

归鹭依山白，新蟾蘸酒红。

晴空无点翳，秋气遥梧桐。

陈宓

陈宓　次李弘斋韵送任宰

近日延平创小斋，四方佳友为朋来。

虽为书上究馀味，更要心中绝点埃。

健德千年期不已，高标万变讵能推。

直须义利途中办，宁使饥肠屡隐雷。

陈宓

陈宓　次林司户清水岩韵

祷雨当年百丈峰，森森夹径耸修筇。

甘霖尚想四垂合，清境无因一到重。

仙伯遗纵参佛迹，王公新咏张军容。

索诗尚及疏庸令，筳寸何堪击钜钟。

陈宓

陈宓　次刘学录梅韵

一株相伴古城隈，日日扶筇探未开。

除是风饕还暂往，若教雪压亦须来。

陈宓

陈宓　次刘学录梅韵

春风来信已分明，不待骚人玉笛横。

莫道未开难等候，开时却恐转关情。

陈宓

陈宓　次刘学录梅韵

明珠的皪逞妍姿，倏见风前舞袖披。

只是嚼芳酸已露，况当小雨弄黄时。

陈宓

陈宓　次刘学录梅韵

琼裾初到似含羞，剩拟人间款曲留。

只恐寒夜归去蚤，先须秉烛问端由。

陈宓

陈宓　次刘学录梅韵

南方地暖开仍早，容易离思岁月长。

幸有高人知此意，山游百度又何妨。

陈宓

陈宓　次刘学录韵

中年早透利名关，坐看孤云际海还。

昼静架书偏悦目，秋凉庭树倍怡颜。

不陪长者终朝诲，那得尘踪一日闲。

我亦小园初种竹，请君来闯出篱斑。

陈宓

陈宓　次刘学录韵并以胡桃寄之

中腴外劲介如坚，能伴寒松晚菊鲜。

闻道元城心似铁，故教持向蛤蜊前。

陈宓

陈宓　次刘制干潜夫趣续谱韵

浓阴尚想升平日，老干曾经五百年。

商略正须凭众口，品题谁敢继先贤。

素团比玉清仍润，繁颗如星艳欲然。

天予环奇资赋咏，况当时思似流泉。

陈宓

陈宓　次楼宗簿祷雨韵

农家累月望云霓，多谢贤侯恳切祈。

群望三旬几遍走，百川一夜忽东之。

天心感格直堪必，岁事丰登尚可期。

和气致祥非诞语，愿将此意播声诗。

陈宓

陈宓　次楼宗簿祷雨韵

君侯忧国念，食顷讵能忘。

尽变庖厨馔，全销燕寝香。

连朝成霭霭，中夜忽浪浪。

坐想溪十曲，恩波似个长。

陈宓

陈宓　次楼宗簿祷雨韵

旱气满南州，深贻旰食忧。

蟹能升古井，龙敢卧深湫。

德政真无愧，丰年信可求。

野人无别慕，鼓腹事西畴。

陈宓

陈宓　次年又约二丈集沧洲

去年今夕晴还雨，今岁连朝雨忽晴。

不请高人来共看，月华肯□十分明。

陈宓

陈宓　次年又约二丈集沧洲

沧洲荷盖已先枯，嫩处犹堪酌酒壶。

小舫共游期到晓，夜深尚可觅寒鲈。

陈宓

陈宓　次潘丈韵与刘学录

以彼月中桂，来娱地上仙。

冲融胸内乐，摆落世间缘。

人语春风里，秋归夕照边。

主翁长静坐，不是学安然。

陈宓

陈宓　次泉守游郎中

七闽遍数刺桐州，自昔贤侯惠爱留。

洛水桥新浑似昨，梅溪人诵不能休。

近来善政称三最，相继清名照九秋。

我别十年思一到，不知何日此心酬。

陈宓

陈宓　次泉守游郎中

穷山野老腹应便，冕黻朝天袂屡牵。

黄霸拟登三事列，寇恂仍借一期年。

极知公意山林峦，自是天心鳏寡怜。

顾我闲人邻邑住，密依仁政亦熙然。

陈宓

陈宓　次仙豩陈侍郎韵寄题刘尚书二首　秀野

迂叟相望百载间，遗风谁道久凋阑。

欲期他日勋名盛，追作当年榜样看。

汗漫西湖开望哀，崔嵬方巘献云端。

功名肯擅一丘乐，突兀须教天下欢。

陈宓

陈宓　次仙豩陈侍郎韵寄题刘尚书二首　真止

利禄由来酒样醇，伊谁未醉解收身。

须知泽畔独醒客，不顾墦间饱饫人。

晋代风流多逸士，陶公名节号忠臣。

筑堂景慕前贤行，饮水端能哜道真。

陈宓

陈宓　次延平郡文学宴新进士韵

文章千丈吐寒芒，更要新登孔氏堂。

讲学若能膻自至，致君端使凤来翔。

衍山剑水多奇产，赤箭丹砂讵可当。

自有名儒常辈出，莫将诗句诧钱郎。

陈宓

陈宓　次喻景山韵

眼前儿辈谩嘈嘈，痒处凭谁著手搔。

堪恨紫阳双鬓白，闭门吮笔自笺骚。

陈宓

陈宓　次喻景山韵

连雨昏蒙隐月痕，月边新蕊故应存。

春风日夜来无限，欺得陶家半掩门。

陈宓

陈宓　次喻景山韵

凌寒爱酒谪仙人，一笑能回万壑春。

难佩待归天上去，却看桃李媚红尘。

陈宓

陈宓　次喻景山韵

晨起寻闲共话难，夜深相对菊花寒。

如何风雨多才思，故作扁舟上下滩。

陈宓

陈宓　次喻景山韵

休嗟光景速于飞，为爱春从柳上归。

好是新年添一岁，却知今是与前非。

陈宓

陈宓　刺桐

名字传舆志，风流欠画图。

高花人不采，留得映栖乌。

陈宓

陈宓　刺桐

尽护绕城家，炎风盛际花。

漫天何所似，汉帜杂云霞。

陈宓

陈宓　答李武伯

李郎江西彦，杰出天与才。

勉斋恨得晚，垂绝倾所怀。

朼来复入闽，吾道叹已乖。

延平有书社，四儒孔门侪。

地势得爽垲，山川似天开。

群贤为一至，君至亦少谐。

所读唯圣经，坦然疑无猜。

藜藿足可饱，窗几无馀埃。

乐天复安土，何有羁旅哉。

所望讲究精，南山赋台来。

如何苦吟僻，却与长吉偕。

昔人三百篇，词达谢剪裁。

那用愁肝肾，推敲费安排。

请寻颜氏乐，兀兀坐书斋。

陈宓

陈宓　答赵尉

殷勤春语数行书，忽忆先贤泣满裾。

一饭怜贫犹欲报，交章荐士合何如。

陈宓

陈宓　答赵尉

亲友乡闾恨少逢，多因游宦得从容。

他年傥过鸣珂里，只恐飞翰不许从。

陈宓

陈宓　答赵尉

酒遏一杯能养性，肉逾三品反伤饥。

人生饱后无珍味，何用多戕物命为。

陈宓

陈宓　大目寺牡丹

行人那得不如狂，谪下仙真衣锦裳。

要识洛阳姚魏色，烦君千里到维扬。

陈宓

陈宓　丹桂

自是仙家别样妆，风来疑解舞霓裳。

异香只许蟾官采，不与秋光作伴黄。

陈宓

陈宓　到九座

想像精蓝九叠前，青鞋今得踏云烟。

霜边涧水多成玉，岭上人家半是仙。

伏蟒千年无动意，老松何日不幽禅。

可怜倚马思归客，有底区中未了缘。

陈宓

陈宓　到妙寂寺

朝辞城市哄，近寺向昏黄。

步步贪山色，依依顾水光。

群鱼犹出戏，归路倦高翔。

正喜无人见，迎僧欲下堂。

陈宓

陈宓　到三山

违乡数驿肆驰驱，正是年华欲换时。

山色万家开户牖，水锦十里列旌旗。

物情欣泰随方见，世态暄凉只自知。

一别南台兹六载，重来尽记道间奇。

陈宓

陈宓　到雪峰

几载游山成负约，千年有寺未曾登。

却因名利经行此，羞对林间问我僧。

陈宓

陈宓　到雪峰

幽寂千人只磬声，翚飞楼观映山青。

世间役役谁知梦，林下高人眼独醒。

陈宓

陈宓　道间驰荔

六月炎天下丹子，带露凌风日千里。

吾皇慈俭却献来，六宫不袭唐朝事。

王公厌饫远域珍，岂识宵驰常暍死。

郡侯何用苦区区，暑气隆时劳送似。

色香俱坏仅存名，鸟飞不到人何胜。

登盘乍试犹嫌味，颗颗谁知血汗成。

陈宓

陈宓　道中即事

春阴不辨夕阳斜，漫宿深村小隐家。

石溅流泉成急雨，露妆枯树作新花。

但欣麦陇千山秀，不恨芒鞋十里沙。

悠远山川还兴尽，不知何日抵京华。

陈宓

陈宓　得古杉于刘坑

刘坑有嘉木，根柯炼青铜。

云是昔参天，森环梵王宫。

陵谷歨迁改，风雷行地中。

于今五百载，渔父忽相逄。

没渊直下觑，初惊睡骊龙。

玩狎始一探，光怪万仞虹。

百夫共引绠，娄断如飞蓬。

一出千寻底，昂然势摩穹。

伊谁扶大厦，此具信足充。

拟用作津梁，阻滞断可通。

斧斤一暂试，芬芳四随风。

胡为久沈郁，反羡爨下桐。

显晦已千载，有如初植同。

大哉一元气，运用无时穷。

寿此不朽物，会与齐其终。

陈宓

陈宓　得梅溪像

生平尊仰梅溪像，望日迁居恪及门。

诞子偶然同是日，命名端合作梅孙。

陈宓

陈宓　得水苍佩

被褐磊落怀，白日凝光采。

初疑东君佩，掷地今犹在。

工倕巧得之，刻画探真宰。

饥蛟出潜渊，怒势吁可骇。

凭谁缚致斯，百勇不可解。

常恐毫发间，捷出风云会。

今我隐几看，咫尺临沧海。

平生冰雪心，至心无由改。

情亲金石交，佩重韦弦戒。

持身有不如，顾諟能无愧。

陈宓

陈宓　登安溪莲莱山谢雨

我来两月值冬晴，多谢灵明答寸诚。

一瓣净香犹未染，留得琼英盖短垣。

陈宓

陈宓　登蓬莱山谢雨

师座慈山几百春，精神长是念斯民。

我非济旱为霖手，合作岩隈洒扫人。

陈宓

陈宓　登清水岩谢晴承知丞惠诗次韵为谢

田里今年少叹嗟，前溪敢放夜痕加。

天开璧玉三千岫，水绕黄云一万家。

古寺安闲茶可饱，深村取次酒能赊。

归来晚及西津渡，百丈虹梁喜有涯。

陈宓

陈宓　抵邑示景山

四望坡陀百里平，群峰相顾最多情。

船从碧玉堆中度，人向黄雩陈里行。

访道几朝成夜饮，思君何日再晨征。

暂时分袂休言别，遇有人来数寄声。

陈宓

陈宓　第一溪山

万家楼观巧回环，紫翠泓澄俯仰间。

莫道七闽无好境，东南第一此家山。

陈宓

陈宓　钓台

云台貂冕成堆土，钓濑羊裘照九秋。

认得南柯不回音，清名万古尚流溪。

陈宓

陈宓　丁巳调选

人生四十方强仕，一调十年能几回。

蝉冕未加头蚤累，诗成水上见风行。

笔端万类因陵暴，世态浮云任变更。

且尽花前一樽酒，何须身后五言声。

陈宓

陈宓　东湖四咏

我作城东湖，筑堤百馀丈。

水深才四尺，岸曲八回往。

中号小沧洲，拏舟轻莲荡。

回还即数里，渌作三江涨。

集鹭绝惊猜，跳鱼时跌宕。

栏外一峰奇，意重友人饷。

月夕命客游，不更蓬莱访。

秋凉但曝书，未许歌吹上。

陈宓

陈宓　东湖四咏

胡公是吾友，千载不改节。

长作松筠青，烟云任明灭。

岧峣占南面，硉兀压城阙。

西来群岫驰，尊敬不敢越。

馀势抵东海，平夷复奇崛。

陈岩亦加体，北坐拱相谒。

我楼于其中，往往愧时列。

汲汲企前修，庶几不见绝。

陈宓

陈宓　东湖四咏

我筑屋三间，在湖东南隅。

上号曰宽闲，观耕风雨馀。

下作小山房，可以读诗书。

维南有松竹，轻阴绕室庐。

维北有芰荷，浓绝涵窗虚。

四壁何所有，经训揭砭愚。

食息在耳目，日与圣贤居。

园蔬尚可饱，老矣复何须。

陈宓

陈宓　东湖四咏

西山老禅叟，依厂安数椽。

趺坐看东海，沧溟几桑田。

前此复谁居，今逾三百年。

钟鼓如一日，从教岁徂迁。

人生苦浮脆，乃过金石坚。

彼人尚能尔，况是古圣贤。

石床对石室，静坐思悠然。

相期在晚暮，用以补我愆。

陈宓

陈宓　东湖有双莲之瑞赓潘瓜山韵

积雨东湖久不游，清风忽送瑞香浮。

初疑并哹鸾窥镜，元是同心友聚头。

我已收身栖畎亩，君看盛事擅闽瓯。

从今有月皆佳夕，旋办轻舠遡碧流。

陈宓

陈宓　东莱吕氏宫箴以觅举求上官保庇书为第一戒今仕者往往十犯八九虽贤

凡厥女子，号为无知。

十年不字，迟归有时。

正节必守，淑行惧亏。

孰谓君子，身不自持。

不艮其背，顾朵其颐。

自鬻苟售，宁不忸怩。

莫答盛意，聊赠鄙词。

陈宓

陈宓　读诗

举世莫遮太白眼，无物可解杜陵怀。

当时悔不更痛饮，后世浮名安用哉。

陈宓

陈宓　读史

子房真男子，五世相韩国。

父死未及仕，不受暴秦辱。

家僮三百人，求客不顾族。

持说说项梁，立成宗社复。

梁亡羽不遣，事汉羽亦覆。

眇然一身微，两暴以足蹴。

由来蚤学礼，大义灭私欲。

俯仰既无愧，何须真辟谷。

遂令万世后，叹咏长不足。

陈宓

陈宓　读史

一嘿尽知天下事，片言常得古人心。

千年成败兴衰迹，只向忠邪两路寻。

陈宓

陈宓　读史

巧哉吕相国，千金买名姬。

设计售子楚，自诧居货奇。

一死博富贵，大黠宁非痴。

人力信莫及，天道吾不欺。

陈宓

陈宓　读史偶题

长孺濮阳人，十世士于卫。

矫制发仓廪，河内被恩霈。

辞令守东海，卧阁动经岁。

田蚡与卫青，未尝屈其贵。

张汤每遭骂，刀笔忝廷尉。

无知五百人，阑出实何罪。

犯颜为力谏，武帝不知愧。

十年死淮阳，不入禁闼内。

呜呼社稷臣，傅爱岂其配。

陈宓

陈宓　读先君新第落成诗有感因韵书示蒙孙

信矣贤愚共一初，都缘勤怠遂殊居。

渊源有本天同健，潢潦无根夕易除。

何事不为尘所梁，平生须有善堪书。

要从陋巷甘勤苦，始得声名满观渠。

陈宓

陈宓　读先君新第落成诗有感因韵书示蒙孙

吾家清俭莫忘初，昔日儒酸白屋居。

世事直须防满溢，天公偏是喜乘除。

看来负郭三千顷，不似传家一卷书。

谦损却能丰萃致，试观沧海受川渠。

陈宓

陈宓　端午

雨淬菖蒲剑，云荣角黍丝。

光阴惊老大，节物媚童儿。

谗口千年恨，怀贤一日思。

兰蒿无好丑，采系用逄时。

陈宓

陈宓　端午日枫亭道中

百里青松五月凉，千年忠惠有馀芳。

后人继此非难事，不为公家虑久长。

陈宓

陈宓　端午日枫亭道中

去家一宿六十里，便作良辰客异乡。

觅得菖蒲未成饮，午馀山店索杯尝。

陈宓

陈宓　端砚六绝

昔我高皇渡江日，拟将文治复舆图。

炎方不敢珍韶石，来献君王写禹谟。

陈宓

陈宓　端砚六绝

忆昔先臣从武皇，最承天宠与恩光。

孤儿白发虽图报，见著乌号泣数行。

陈宓

陈宓　端砚六绝

紫琼宜墨世间稀，合与韩公属好辞。

若是只教夸染翰，献之难受属羲之。

陈宓

陈宓　端砚六绝

一段无瑕真万金，临窗忽见洗尘心。

中间方寸君知否，便是仙家绿绮琴。

陈宓

陈宓　端砚六绝

至宝非关少识真，都缘未睹十城珍。

如何绝域穷南地，却有唐朝辅相人。

陈宓

陈宓　端砚六绝

少年刻志好临池，老去方知大是痴。

今日开奁聊一笑，暂时把玩似当时。

陈宓

陈宓　鄂溪呈陈汝昌

回雁无来讯，违卿已十程。

旅怀宵不寐，归梦晓难成。

在处山殊秀，无溪水不清。

平生泉石癖，亦足惬吾情。

陈宓

陈宓　泛舟游曾城阻风

奉亲来此别湖山，九日先偷一日闲。

四面平铺苍玉佩，远峰偏结碧螺鬟。

一杯且奉慈颜喜，两载真成短鬓斑。

珍重南风如有意，片帆留滞故相攀。

陈宓

陈宓　放生池产双莲

不作风流时样妆，月明宫殿舞霓裳。

须知并立殷勤意，为祝吾皇圣寿长。

陈宓

陈宓　放生池产双莲

年来仙实两呈祥，衮衮公侯讵可量。

劳力更宜勤积善，天公元自爱词章。

陈宓

陈宓　放鹧鸪

有生惟万类，好恶与人参。

以彼刳肠苦，为吾悦口甘。

蔬餐人所尚，肉食我诚惭。

放汝飞翔去，腾云更宿岚。

陈宓

陈宓　分水岭

区域瓯闽此岭存，朝来飞雨暮行云。

方今天下车同轨，一水如何强别分。

陈宓

陈宓　风雨过武夷山

我与兹山是故人，十年相别意弥真。

如何咫尺迷风雨，刚道情亲却不亲。

陈宓

陈宓　风雨涨檐溜忆东平以疾不往

不到东平夏又秋，闲居身尚不吾由。

可怜岩上千寻瀑，不似檐前一派流。

陈宓

陈宓　凤池桥成余长泰以诗贺次韵谢之

骖鸾翼翼袅清风，眼见云霄有路通。

自是众贤欣出力，何如小己敢贪功。

指挥须得千人敌，迟速都申一念中。

已筑新堤平似掌，登桥人与此橘同。

陈宓

陈宓　凤哹

千年寒潭底，饱孕精钢秀。

何人出黝玉，手触气如馏。

健笔举龙文，清音鸣凤哹。

坐使端歙产，瞠乎仞溪后。

陈宓

陈宓　凫茈饷王丞

仙豨賸得紫琅玕，风味仍同荔子看。

何似清漳霜后橘，野人还敢荐君盘。

陈宓

陈宓　复堂独坐

漫道清明僸，真成首夏天。

南风回础汗，小雨驻炉烟。

花柳无心对，诗书隐几眠。

杯茶时猛省，事业愧先贤。

陈宓

陈宓　赴官安溪回与柯东海同宿闲吟

道逢酒舍定迟回，无奈诗篇费剪裁。

忽得好风还自喜，那知细雨隔溪来。

陈宓

陈宓　赋梅堂闲吟

天公久不试铅华，尽把清香付此花。

白玉堂中春未动，等闲攀折野人家。

陈宓

陈宓　赋梅堂闲吟

只知风骨清于玉，敢把精神看作花。

一阵异香明月下，定知来自玉皇家。

陈宓

陈宓　赋梅堂闲吟

世间何物最鲜华，摇落林中第一花。

作计莫输蜂蝶后，深房浅萼便为家。

陈宓

陈宓　赋梅堂闲吟

谩自尘劳鬓欲华，故园空鏁未开花。

年年饱看春来去，输与西湖处士家。

陈宓

陈宓　赋梅堂闲吟

造物全将素作华，牡丹那得号真花。

古来骚客知多少，貌得精神有几家。

陈宓

陈宓　赋梅堂闲吟

穷冬天意似奢华，白璧明珠剩作花。

付与东风向何处，恩勤不为五侯家。

陈宓

陈宓　赋梅堂闲吟

浓霜轻雪妒清华，暖日烘时只见花。

天意似怜尘世界，故将茅舍换仙家。

陈宓

陈宓　赋梅堂闲吟

地宜冬暖早韶华，回首墙东李亦花。

毕竟晨妆自羞涩，岂堪位置寿阳家。

陈宓

陈宓　赋梅堂闲吟

金掌何人吸露华，争如瓦盏泛霜花。

移床来傍花边坐，底用云岚顶上家。

陈宓

陈宓　赋梅堂闲吟

老觉无情恋物华，玉尘那复惜飞花。

春风只在襟怀里，试问蓝溪吏隐家。

陈宓

陈宓　甘寝

甘寝不易得，何人不贪睡。

所以八尺床，惟贤始无愧。

万钟固可乐，中夜或兴喟。

谁谓颜巷贫，至宝赏所萃。

陈宓

陈宓　感春

春来物物尽欣怡，不到人间寒自眉。

愿得清时同贞观，旅行终日不忧饥。

陈宓

陈宓　感秋

西风忽起江枫末，偏喜萧萧弄华发。

世间何物最坚牢，惟有古来天上月。

陈宓

陈宓　感时

和戎之计最堪嗟，不以恩威以丽华。

他日渔阳动鼙鼓，只因争取上林花。

陈宓

陈宓　庚午宴新举人

捧檄自来南，金门喜缀骖。

一时惊得五，四季早魁三。

摛藻皆人杰，吹午只自惭。

功名期不朽，溪水碧于蓝。

陈宓

陈宓　赓莆田黄宰梅韵

见雪方知惜早梅，飞英久已入清罍。

青春不觉堂堂至，白发从教急急催。

守令仁风能远被，裦襦和气已先回。

从今野老安田里，拟向新年庆大来。

陈宓

陈宓　观凤池桥上梁

溪自清如镜，官那束似羁。

不因乘小舫，还得赋新诗。

邑肇千家聚，梁成万世基。

令惭无小补，刻石欲何词。

陈宓

陈宓　观瀑布柬同游诸友

两瀑五十里，炎蒸雨雪靟。

那知庐阜境，元只在吾乡。

陈宓

陈宓　观棋

对面孙吴开两阵，乘机胡越竞操戈。

锱铢胜负何须较，喜败无人似老坡。

陈宓

陈宓　官松

团团翠盖中圆规，风雨精神壮两仪。

一日不戕凌雪操，千年留得入云枝。

长垂道路清凉荫，更有神仙洒落姿。

南国至今忠惠泽，往来那更诵坡诗。

陈宓

陈宓　过黄源岭

此是辞家第几程，道由剑岭出峥嵘。

上穿密霭闻天语，下领浮云作雨行。

千仞直从人面起，一尘不向马蹄生。

虽惭仁智粗知乐，憩听疏松夹水声。

陈宓

陈宓　过盘龙寺

刺眼烟光聚野堂，无风荷叶自生凉。

幽人到此心先解，不动边头白鹭行。

陈宓

陈宓　过田家

足迹抵西雘，耕桑力不贫。

媪翁双鬓雪，儿女一卮春。

水碓春残日，松棚香逼人。

车中名利客，得似自由身。

陈宓

陈宓　和白居易西亭诗韵

不是清高辞好爵，都缘衰病乞身。

年来印历依然在，批上东湖第五春。

陈宓

陈宓　和笔绍奕

将军承天宠，建此油幢碧。

喑呜指顾间，匈奴期伏锧。

堂堂帷幄算，暨暨貔貅力。

填填画鼓鸣，烁烁红旗植。

风高战场古，万里快驱轹。

轩昂国士知，痛愤平城厄。

兵求结发战，马作腾槽踯。

英声陵鬼方，义气殚禹迹。

书驰羽檄忙，阵布鱼丽戢。

漫天尘雾黄，照夜戈鋋白。

羌胡那敢斗，枕籍多于箦。

骈颈亟卖降，析骸仍乞食。

君文比武事，雄伟世共识。

顾我敢言勇，殆类殿奔策。

它年后从车，万一效寸尺。

声名蛮貊间。难避江湖僻。

冥心进取地，高节空介特。

囊锥不可隐，颖脱在朝夕。

丽词工锦绣，妙语珍渠珀。

何时驱俗氛，相会不旬隔。

陈宓

陈宓　和陈教

昔我壬子岁，辞家莆山阳。

迎妇丞相府，调官君子乡。

于时公声名，岂独梁楚扬。

闻者尽兴起，见者斋以庄。

英华发经笥，土苴遗巾箱。

虎蔚管庸见，海钜蠡可量。

伏波少已勇，捷出翰墨场。

遗我明月珠，一见心先凉。

掷地忧清玉，映日开炎光。

春云可比态，百卉羞无芳。

下顾阴何辈，颉颃李杜行。

不知生最晚，磊磊何相望。

文臻韩氏奥，学升夫子堂。

道贯参曾唯，心悟颜斋忘。

所读者何书，诵此虞与唐。

所敬者何物，瞻彼昊与苍。

仁义久已熟，出言如探囊。

又同冲霄鹤，举世避轩昂。

斯文尚何俟，木铎天其将。

六经作黄麻，一赋卑长杨。

厚赐顾曷报，有类相马偿。

但当铭之心，刻佩联琳琅。

区区重此来，得遂举一觞。

洒然如热濯，车轮宽别肠。

归将诧朋友，亲炙道德香。

陈宓

陈宓　和陈中行校书

老梅抱奇姿，寂寞山之阳。

风月已为友，云水环其乡。

蜂蝶不能到，林深自扬扬。

萧疏谢公墅，淡静午桥庄。

门前有游子，跨马服牛箱。

冲冲自朋往，衮衮不可量。

谁趋雪霜地，竞媚桃李场。

唯夸颜色好，岂寤道德凉。

伟此岁寒值，千载有耿光。

羇高万物表，耻并群花芳。

刚肠逾铁石，劲气侵颜行。

况有至佳实，未熟世已望。

负以黄金鼎，登之白玉堂。

调胹谐众口，隽永讵可志。

致君高舜禹，美俗归轩唐。

药石神圣主，岂但尉黔苍。

功名满蛮貊，誉处还括囊。

终始不少玷，圭璋更顒昂。

我实爱君厚，祷颂无以将。

所愿进退节，皋夔与疏杨。

遂使见慕徒，夙志惬以偿。

翩翩赠行诗，满袖鸣玕琅。

词翰两清绝，山阴咏壶觞。

么微顾曷称，皦皦在中肠。

持用娱霸旅，籍手拜含香。

陈宓

陈宓　和崇安壁间

人人尽道为贫驱，出不高车食不鱼。

陋巷最贫谁氏子，藜羹沦饭味诗书。

陈宓

陈宓　和崇安壁间

小阁峥嵘山四傍，清溪来作九霞觞。

我来细酌看山色，山色长佳为不忙。

陈宓

陈宓　和东海题云松岭书堂

百尺长松带碧萝，杜溪深锁蒋洋坡。

一堂来作群山主，四牖分盛好景多。

书卷不须扃户读，诗翁频许杖藜过。

一生心事何难足，更与前湾月半簑。

陈宓

陈宓　和东海韵

炎空欲暮赤云横，何日秋风可抗衡。

尽卷疏帘通水气，静听密罟得鱼声。

山开旷野天全见，人倚平栏夜自明。

衙鼓三通归路近，歌眠犹念竹阴清。

陈宓

陈宓　和度支兄咏竹

园竹今逾盛，壶山与逊青。

锦绷千稚子，雷甲万夫丁。

声入秋风远，凉生午日亭。

栽培从此力，雨露正沾零。

陈宓

陈宓　和范茂才

小小平栏容易攀，栏边杨柳又成班。

是非荣辱不到地，南北东西都见山。

但解心宽长有趣，不因境胜始能闲。

从今与子安心诀，外物由来总不关。

陈宓

陈宓　和范省元

太守方将畎亩行，先烦乡彦探春耕。

人登高岭如梯峻，雨足深川作掌平。

发廪正须凭义举，蠲租已觉负仁声。

要知贫富乘除理，施尽囷仓却解盈。

陈宓

陈宓　和方漕孚若游瀑布

一派能令玉作山，千年那复更愁乾。

初疑云阵漏寒月，乍似鸥群趁急湍。

领客适当晴正好，结亭偏惬暑来看。

知君欲奉潘舆乐，千乘何如此地安。

陈宓

陈宓　和方丞

人物方今正眇然，哦松依旧志逾坚，

宁为鸡口羞牛后，孔圣从来耻孰鞭。

陈宓

陈宓　和方丞

平生笔健足神奇，况复高怀与古期。

台阁风流今贰令，不妨时出解颐诗。

陈宓

陈宓　和方丞

夜投官舍鼓逢逢，雨急风喧梦作江。

怪得萧然世俗虑，主人高致在轩窗。

陈宓

陈宓　和方丞咏梅

从来天道尚栽培，妙手仍能顷刻开。

万壑千崖收腊去，三花两蕊唤春回。

松筠早结同心友，桃李真堪后乘陪。

调鼎工夫在朝夕，如何方向此中栽。

陈宓

陈宓　和方机宜

侵晓同穿紫翠寒，轻云随步去仍还。

谁言滨海无多地，着得擎天有底山。

空阔望中愁目短，险巇历尽觉心顽。

石田樵汲真堪絬，岂惜疏茅结一间。

陈宓

陈宓　和方机宜

绝顶樵翁总是仙，花红草绿自年年。

琼楼玉宇成虚诞，盘石长松足醉眠。

小窦偏能施雨泽，深崖常恐出云烟。

游人合作宿山计，家在孤城返照边。

陈宓

陈宓　和方宗教鼓山韵

胸次崔嵬绝点埃，山光玉色两佳哉。

官闲却得身栖宿，岩迥惟闻鹤去来。

定处华鲸催石磬，眼前茗碗伴炉灰。

高情一出樊笼外，逸驾飘飘未拟回。

陈宓

陈宓　和方宗教鼓山韵

盖世功名不染埃，清时尝见赋康哉。

灵源已作千年观，圣相仍曾一日来。

补练元功天上石，燮调和气琯中灰。

崖间尝有数行墨，留与游人抵暮回。

陈宓

陈宓　和傅粹梅岩之什　梅开

人间飞叶送残年，篱落逢春此地先。

虽有柴门无鏁钥，唐时竹洞岂其然。

陈宓

陈宓　和傅粹梅岩之什　清浅

方池凿石似天开，谁把霜英傍水栽。

月白波清无觅处，只知疏影是寒梅。

陈宓

陈宓　和傅粹梅岩之什　三瀑

银河有派九霄来，翻手为霖费一杯。

风雨时闻桥下急，烟云元自晓天开。

陈宓

陈宓　和傅粹梅岩之什

云间老干几千年，清婉仍推百卉先。

铁石心肠能妙赋，广平端似此花然。

陈宓

陈宓　和傅粹梅岩之什

照雪凌霜夹径开，谁教千树昔人栽。

要将金鼎和羹事，尽付君家岩上梅。

陈宓

陈宓　和傅粹梅岩之什

看花长是盛时来，飞雪从渠到玉杯。

天惜国香尘土涴，故应偏向石间开。

陈宓

陈宓　和傅监仓祷雨

五月秧针尚未匀，忍看沟底欲生尘。

祷祈已久劳州邑，禳秝终当徇士民。

天道岂云难感格，人心远过定恭寅。

新诗见宠非吾事，霖雨须还岩筑人。

陈宓

陈宓　和傅监仓南园游船

小舟初具似渔家，一曲清溪便可夸。

垂钓便能升跃鲤，归篙时复带栖鸦。

园亭不扫心长静，水竹无多镜自华。

暇日傥来同笑语，书囊诗卷未应涯。

陈宓

陈宓　和傅寺丞竹稳之什　读书堂

闭门声吾咿，世仰德行成。

禄仕非有意，邦国须公荣。

区区刀笔徒，未足称股肱。

陈宓

陈宓　和傅寺丞竹稳之什　寒碧

仙翰洒壁间，风雨来天外。

高词写爱景，妙趣几人会。

阶庭富桂枝，叶叶秋不坠。

陈宓

陈宓　和傅寺丞竹稳之什　暖红

劲节岁寒碧，芳枝春暖红。

清和夷惠德，千载尚闻风。

陈宓

陈宓　和傅寺丞竹稳之什　清风

暑气人间盛，烦襟此地开。

拂云千个竹，不碍晚风来。

陈宓

陈宓　和傅寺丞竹稳之什　野趣

颍川治最腾，宣室拟前席。

岂容玉堂人，恋此野水碧。

池荷杂岸苇，香气散月夕。

陈宓

陈宓　和傅寺丞竹稳之什　载酒

烂熳胸中辞，纵横笔下字。

山阴觞咏行，少长亦毕至。

前贤岂好饮，庶行除万事。

陈宓

陈宓　和傅寺丞竹稳之什　竹隐

举世谩扰扰，谁能伴南山。

新怀太守印，雅意处士闲。

朝夕爱此君，相对一水间。

陈宓

陈宓　和胡仲方留题清果寺壁

盏斝已残休惜别，功名未就正堪愁。

野梅风味关人意，独占群花最上头。

陈宓

陈宓　和晦庵壁间韵

着壁骊珠五月寒，行人到此泣阑干。

亭前好景慵回首，恐跨征鞍不得看。

陈宓

陈宓　和寄喻景山

朱门到老几人还，赢得阶庭著藓班。

曾似高人无俗累，解将碧巘照朱颜。

趣超今古沉酣外，句入云烟缥缈间。

白首纷纷自名利，天公最惜是清闲。

陈宓

陈宓　和柯东海梅花之什

谁将铅粉比清真，天赋殊姿秀色匀。

只许谪仙为酒友，应呼卫玠作尘人。

悬灯不减秋冬雪，入盏先俘隔岁春。

堪笑古今同一白，诗人吟着总凝神。

陈宓

陈宓　和柯东海潘瓜山游南园韵

下帷窥圃事多违，到得南园已夕晖。

松竹不忙无世态，柳梅相逐见天机。

仆便萧散朝犹睡，鹤惯羁孤晚自归。

如此得闲堪自适，底须危处始知几。

陈宓

陈宓　和柯东海趣归韵

尘土三年事一官，归心如马脱韟鞍。

莫嫌头发半斑白，留得双眸看岁寒。

陈宓

陈宓　和柯东海游安溪清水岩韵

飞溜无时断，行云一日停。

半年嗟苦雨，三度扣禅扃。

岩岫方从认，松徨恰得醒。

草花多掩敛，岸竹半伶俜。

舟子应频唤，山农讶屡经。

溅衣黄土重，侵屦碧泉冷。

溪合高低白，林迷上下青。

乍褰绵作障，重展玉为屏。

古佛灵如在，微官德岂馨。

心悬炷香案，容肃换衣亭。

晚照催归骑，清风惜暑棂。

凭高闲一顾，人世是浮萍。

陈宓

陈宓　和李艮翁延平山泉韵

忆在延平郡，疑观夔府泉。

分为万家泽，来自九天边。

派别知何日，源深不计年。

千筒如此栉，叠节似联鞭。

劲健山难遏，纖微砭可穿。

驶于河并注，捷剧箭初传。

玉漏长点滴，鲛珠任碎圆。

雨时冲雁断，晴罢复鸡连。

融夜春冰泮，清甘晓露涓。

藤萝频助固，瓜瓞莫形绵。

溅地花长润，飞空日倍鲜。

用虽供甑爨，性本带云烟。

留暑疑无地，为霖绰有天。

沫飘飞絮擘，声动佩环联。

势类虹垂汉，人夸瀑挂川。

笛从王晋弄，笙是女娲编。

蛇青仍夭娇，虬白更蜿蜒。

解涤酆城气，攻参广教禅。

喧令卧转稳，静觉坐能圣。

松阁晨嚣寂，书窗夜听专。

流觞情倍适，沦茗味尤便。

未饮襟先洁，将吟笔娄湔。

一丝抽沼面，十仞激崖颠。

旱日闻偏误，秋霄思易悬。

旧守谩多事，题诗绝少缘。

无功糜国廪，蔑效在民廛。

有客多才思，心清契涧湲。

长篇极模写，累日慰餐眠。

岂直供三复，仍将写七弦。

唱妍酬匪丽，缄寄兴悠然。

陈宓

陈宓　和林堂长第一溪山韵

伊谁排比此溪山，只与高人倚徒看。

不是三秋足风露，从来六月亦清寒。

双锋未用平残虏，巨刃先将剸险滩。

我亦形容最佳处，崔诗在上句成难。

陈宓

陈宓　和林堂长及林教龙门三滩之什

渴绝河流几万年，如何枵腹卧大湫。

挟风长使天难暑，嘘气能令岁有秋。

倦客拟将陪杖屦，高村赢得擅林丘。

平生不为鲈鱼鱠，笑看儿童理钓钩。

陈宓

陈宓　和林堂长韵

近学陶公小辟窗，境闲地迥壮心降。

临阶曲水清堪照，隔槛奇峰勇莫扛。

静对每嗟人尚独，清标长想玉难双。

新诗忽自龙门坠，纸上波涛更击撞。

陈宓

陈宓　和林堂长韵

山斋尽日激清湍，未许人间俗客看。

捣药暇时来舞鹤，诵书声里答鸣鸾。

千年正统源流远，三圣遗书简牍残。

顾我何年陪讲席，未应剑水旧盟寒。

陈宓

陈宓　和刘学录韵

簪组虚加病倦身，暮年始羡葛天民。

门前幸有田堪治，旋买渔舠学放纶。

陈宓

陈宓　和刘学录韵

壶公千载嶙峋面，今日开奁满镜春。

玉立插□长不老，比之太白更精神。

陈宓

陈宓　和刘学录韵

两堤已著金丝缕，平岸行看翠羽茵。

春昼渐长无一事，舣舟日日待诗人。

陈宓

陈宓　和刘制干潜夫

制阃宣劳已再期，胸中方寸了无私。

谁言今日平齐策，不似当年代蔡时。

马上陈琳能草檄，幕中韩愈更长诗。

休嫌衡岳官曹冷，文士何尝击职司。

陈宓

陈宓　和潘瓜山游山韵

直上通天只一门，千寻璧王荐洼尊。

低头直笑海堪挹，举手常惊斗可扪。

有月襟怀增洒落，无风衣袂自飞翻。

山灵想见开颜笑，日暮游人列炬喧。

陈宓

陈宓　和潘侯觅荔子

中郎厨品在，诗老合先尝。

尘骑将星载，筠笼柰雨妨。

空遗黄绢句，莫致绛香囊。

此愿何当续，薰风竟一偿。

陈宓

陈宓　和潘舍人

不能百里马牛风，千里相思一日逢。

四月仙舟发漳水，恍然笑语在芙蓉。

陈宓

陈宓　和潘丈四子诗韵

此心无日不风沂，常恐春随柳絮飞。

才觉迷途先独复，便于安危作真归。

生来理欲虽殊本，转处危微在一机。

同志愿言勤讽咏，莫教古瑟至音希。

陈宓

陈宓　和泉州施通判

君侯来佐刺桐乡，小试聊看主贡场。

新辟千间欢万士，尽医百囊处奇方。

陈宓

陈宓　和泉州施通判

清源古郡多堪纪，识远才雄有几人。

片善可为垂后训，搜罗诗景一时新。

陈宓

陈宓　和泉州施通判

物性由来易变迁，精金百炼始知坚。

相逢即可无佳语，有负殷勤见赠篇。

陈宓

陈宓　和泉州施通判

纸帐无风纸被温，何殊锦段与绵屯。

若知睡里真滋味，组丽由来不足论。

陈宓

陈宓　和饶司理

往来曾识老名儒，今日方欣拜履初。

小试不妨三语掾，平生何止五车书。

词源已作泉初注，德性仍知玉不如。

自古活人由小利，会看囹圄着园蔬。

陈宓

陈宓　和枢上人评诗

赠我古锦囊，诗卷若笋束。

吟头久不掉，邂逅适我欲。

刺眼讶龙蛇，远意追鸿鹄。

陋语固自愧，高词敢虚辱。

大雅久矣亡，三叹对遗牍。

不有靖节篇，何以悦我目。

谪仙句无敌，有口不食粟。

遂令后世儒，拳拳仰高躅。

杜陵到圣处，正始顿牵复。

挥毫动风雨，咳唾惊流俗。

其馀闹{上圭下黾}蚓，谁屑与类族。

亡国悦郑音，俚耳习胡曲。

勃兴出韩柳，一洗陋学独。

变化云在天，鲜妍锦来蜀。

骅骝就夷路，造父为之仆。

方扬秋月辉，忽散春花馥。

洪钧运不停，常窘苦见逐。

我宋得欧苏，妙语起山谷。

后山又角立，作者复陆续。

流派自天河，巨浪翻平陆。

和风扇寰宇，弦诵兴庠塾。

搏虎寝其皮，屠龙食其肉。

掷简海蜃浮，举手天浆掬。

会当三月初，论文约吾属。

引杯送残红，分坐占新绿。

笑语剧鹅雁，酬倡交金玉。

庶呈待聘珍，无以藏诸椟。

陈宓

陈宓　和枢上人韵

禅心独理灯无尽，曲论怀私物不齐。

拱木已严千岁冢，狂澜难决万金堤。

古今蔽显神功相，天地韬藏裕眼迷。

会看清风明月夕，云间端有鹤来栖。

陈宓

陈宓　和天台戴复古韵

半生胸次著嵯峨，到得庐山鬓欲皤。

列岫但蒙排闼入，一壶未许扣舷歌。

清风六月犹嫌剩，明月三秋不厌多。

拟向清朝新白鹿，结茅深处傍松坡。

陈宓

陈宓　和王丞惠酒次韵

春风出畒初迎腊，和气烘人欲满堂。

多谢分来寿慈母，年年喜得对梅尝。

陈宓

陈宓　和王丞迈

宰县殊无补，初心复负书。

极知通一艺，苦恨乏三徐。

立志期乾健，流年叹月诸。

已拚双鬓白，未必古人如。

陈宓

陈宓　和王丞迈

蚤慕登门宠，今欣后乘陪。

穷山逢岁晚，佳节看阳来。

地暖犹闻桂，冬深未见梅。

高斋公事少，暇日足徘徊。

陈宓

陈宓　和王主簿

水色岚光杳霭间，诗人得句意偏闲。

我今收拾胸中去，归赋淮南大小山。

陈宓

陈宓　和王主簿

为问西来何处船，风餐霜宿更安眠。

残灯一点明于月，只傍前洲白鹭边。

陈宓

陈宓　和王主簿

朼来十日佳眠食，为爱溪山似客清。

我亦本无三宿恋，中年可奈故人情。

陈宓

陈宓　和王主簿

世间真色知何物，肯把溪山换莫愁。

拟具小舟乘月下，一尊相属漾寒流。

陈宓

陈宓　和王主簿韵

黄叶逐西风，归心与俱起。

况复怀美人，相望一溪水。

闻名知几年，会面数月耳。

如何于其间，四旬还索处。

美人志前修，脂车日千里。

平生洁白行，尺璧绝瑕指。

持以照寒溪，溪澄疑有滓。

飞乌哑哑鸣，未倦投深枝。

如何三年仕，束带事鞯羁。

丈夫志有在，岂为日再炊。

事业不足道，空成楚冠縻。

有时屏朱墨，静坐欲无为。

不复顾目前，屠沽斗群儿。

食焉不能怠，况有尸素讥。

风俗幸朴茂，不与骄侈期。

抚摩雅无术，一稔适登时。

吏议尚见贷，兹怀敢萌欺。

一日事必葺，九仞功易隳。

垂满得佳友，天怜愚顿姿。

陈宓

陈宓　和王子贤兄

芒鞋未办足先轻，拟踏白云深处行。

何日痴儿了公事，却将泉石课诗程。

陈宓

陈宓　和翁子雅

函丈论文仆屡更，夜深相对眼偏青。

曾无取次人敲户，只有殷勤月到庭。

陈宓

陈宓　和翁子雅

积中顺和发英华，咳唾珠玑擅百家。

圆似广场驰小弹，熟于夷路驾轻车。

绮词新濯蜀江锦，险韵难追河汉槎。

怪见春归不游赏，由来笔下有奇葩。

陈宓

陈宓　和徐绍奕昭君图

汉家无计饵单于，掖庭为出千金铢。

秀色妍姿玉不如，天子一见先嗟吁。

三千粉黛尔殊绝，谋身独拙何蠢愚。

梨花带雨辞殿隅，遗恨画工犹可诛。

世人重色多欷歔，不思婉娈同戈殳。

君王蚤识应耽娱，皇天为遣投穹庐。

乃知汉计自不疏，画工忧国非奸谀。

君不见后世佳人号太真，坐令九鼎污胡尘。

当时早解挥妖丽，长作开元一圣郡。

陈宓

陈宓　和许月湖上元游东禅

寺迥伦无事，山幽剩得春。

天机元不断，岁律自成新。

禅定才朝暮，劳生几屈伸。

诗成人未散，月得梁庭筠。

陈宓

陈宓　和许月湖游鼓山

伐坐尘坌中，秋汗正浃背。

闻君游鼓山，骑马破烟霭。

不向晓中看，安得识眉黛。

飘然出樊笼，始觉此身大。

登高望四远，何物非砺带。

行窥灵源洞，往往众仙会。

青山为佳人，分外作幽态。

而我俗缘重，不到清凉界。

新诗时一吟，忽在千岩外。

陈宓

陈宓　和杨秋止酒韵

快意诚甘痬，折肱知妙方。

饭馀书可读，茗过味偏长。

南浦烟云密，东皋耒耜忙。

青春深几许，明日又流觞。

陈宓

陈宓　和杨县尉五首

作者去千载，心事如相期。

嗟我苦生晚，昼想夜梦之。

杨君妙古学，挥毫满乌丝。

今人有如此，可不结新知。

陈宓

陈宓　和杨县尉五首

昧者不自觉，役役尘土中。

丈夫意有在，肯与儿辈同。

毫锥可济世，不论汗马功。

得君起予句，使我铭诸胸。

陈宓

陈宓　和杨县尉五首

后生若无闻，诸老久矣衰。

西蜀惜子云，南闽见孙枝。

文章擅妍丽，草木春葳蕤。

从君授真诀，恐我无仙姿。

陈宓

陈宓　和杨县尉五首

君诗企风雅，圣处同天工。

笔阵有前敌，一战可勒功。

夜光谢牛斗，耿耿崔嵬凶。

肯顾马千驷，甘心因诗穷。

陈宓

陈宓　和杨县尉五首

下帷抱遗经，比邻窥半面。

万里上鹏程，九秋骞鹗荐。

君乎真可人，我实未几见。

请为金石交，功名期铁研。

陈宓

陈宓　和喻景山

一榻无尘便觉凉，半生场屋鬓将黄。

而今已办还山计，对卷烧香爱日长。

陈宓

陈宓　和喻景山赋梅韵

质白偏能照玉船，体轻终爱舞蹁跹。

眼前欲赋半妆额，梦里须携五色掾。

愁对素蟾寒寂寞，故烧红蜡暖清娟。

寄声青女休相妒，不学海棠酣夜眠。

陈宓

陈宓　和赞府赵师洪韵

明珠颗颗映寒骊，六月清风满袖知。

只觉衰容增老愧，空烦妙语为嘘吹。

三年刻楮成何事，一日哦松乘得诗。

从此年丰公事少，夕阳桥上赋涟漪。

陈宓

陈宓　和赵仲白

不踏人间桃李场，要看梅花带严霜。

敷成妙赋飘飘意，吐出新诗字字香。

爽致青山期取友，高情春昼与俱长。

苏黄不作希佳士，被褐怀珠夺月光。

陈宓

陈宓　和赵仲白

寤寐曹刘不解忘，双眸炯炯月中霜。

高吟出轴茧丝富，雅思萦春柳絮香。

后进推排唯我拙，前人准拟觉君长。

只今天下多名士，深谢新篇掷夜光。

陈宓

陈宓　和郑潜夫游山韵

千仞巑岏本自平，只应苍步欠徐行。

回崖净拭连城璧，廉石高罗武库兵。

风易生云常澒洞，泉能作雨转甘清。

重游须待九秋后，已约猿猱管送迎。

陈宓

陈宓　和郑知县游山韵

至乐山行未易加，不应疾走便堪夸。

清秋莫负重来约，世事从教似掀沙。

陈宓

陈宓　和郑自正长官

读书尚友古人贤，一日逢君胜一年。

可叹常时成独学，喜于今日得师传。

身居吏鞅供尘底，心在风云沂水边。

虽有溪山供一笑，不容忙里寄诗篇。

陈宓

陈宓　和周宰书林

霏微三日雨如秋，膏泽东南数百州。

万物油然生意足，不知还解报君不。

陈宓

陈宓　和卓省元韵

六十堂堂一讲师，平生砽砽鬓成丝。

紫阳道坦行来熟，洛水源深向上窥。

身岂匏瓜常不食，味耽昌歜有同谁。

旁人莫笑饥肠苦，回颊甘香胜似饴。

陈宓

陈宓　荷花

亭亭张翠盖，面面睹晨妆。

玉鉴三千匣，金钗十二行。

雨添骊水浴，月解月宫裳。

对此谁能赋，端须铁石肠。

陈宓

陈宓　贺权郡雨应祷

衡山开霁雨回风，正直心期自感通。

顿使沾濡千里足，都由精白寸诚中。

谁知忧国丹心在，不与农夫喜色同。

四海正须膏泽润，岂容别驾最民功。

陈宓

陈宓　横玉台

横玉初登斗样台，倚栏一带雪花堆。

儿时亲见前朝事，不忍春深载酒来。

陈宓

陈宓　红药

山城风雨收，未省牡丹开。

正讶迟红药，双葩忽送来。

陈宓

陈宓　后堂木芙蓉

红葩翠竹与齐肩，为问霜枝已几年。

一色碧天红烂熳，卧看疑在鉴湖舡。

陈宓

陈宓　怀古

不忧不愠颜氏子，载色载笑陶渊明。

万顷黄陂挠不动，三贤万世仰高名。

陈宓

陈宓　怀古

羲之誓墓终不仕，幼舆挑女因折齿。

清高足以激懦贪，旷达端能丧廉耻。

陈宓

陈宓　怀郑文山

早遂山林志，于今一代豪。

平生唯质实，四海仰孤高。

久欲问奇字，先令饷浊醪。

相望廿里近，可笑自尘劳。

陈宓

陈宓　黄梅

来禽青李不待熟，杜上作酸能晚黄。

期与虀盐同事业，每因烟雨长风光。

丹心只有帝心识，苦口宁为众口尝。

掷弃道旁同敝帚，有人负鼎去干汤。

陈宓

陈宓　回吴信可谢寄唐人诗

忽传佳句到深林，总是铿金戛玉音。

长恨古人今不见，由来今古一般心。

陈宓

陈宓　吉溪见桃花

山中开落不逢人，我为持杯一笑频。

最喜绿阴成子早，却嫌红蕊折枝频。

已勾蛱蝶轻遮雨，更约溪风细护春。

万点武陵归去日，应无一叶到嚣尘。

陈宓

陈宓　即事

黠鼠同奸吏，贪狡胜勇兵。

盆翻施计巧，血战视身轻。

拙笑龟怡患，饥怜萤独清。

貂蝉何物者，冠晚得光荣。

陈宓

陈宓　寄陈次颜

萧条几载寓泉南，盂饭盘蔬味自甘。

卓志每求颜氏乐，清风能激蹠徒贪。

□而好施人难及，老不忘书我所惭。

鼓瑟求齐虽未巧，会看宵梦到晴岚。

陈宓

陈宓　寄陈次颜

人年六十志先衰，年过唯君意不疲。

胸次嵬嵬山立壁，书丛砽砽鸟粘黐。

重裘兼味人能贱，冬葛朝虀世所师。

借问别来新著作，大篇无惜惬吾思。

陈宓

陈宓　寄鹤山魏侍郎

朝辞岩禁暮荒城，底是人间辱与荣。

料得胸中无点累，每于夜半省钟声。

陈宓

陈宓　寄鹤山魏侍郎

濂洛遗音喜复鸣，未由会面只心倾。

平生格物工夫到，好恶真如月样明。

陈宓

陈宓　寄鹤山魏侍郎

草草三间旧揭名，中藏一片爱君诚。

骚人赋尽群芳卉，得似梅边读易清。

陈宓

陈宓　寄山中老友

功名直作千年计，志气不随双鬓衰。

书卷盈怀长晏食，只烦造物为营炊。

陈宓

陈宓　寄题桂籍

姓名高揭万人中，奏对纵横出汉宫。

肯诧一时燕许手，要垂百代惠夷风。

壁间先烈犹忠赤，堂上嘉宾尽醉红。

常相风流今孰继，作成儒雅看侯功。

陈宓

陈宓　寄题桂籍

胸次如冰贯九流，卫刀凛凛御千牛。

两年报政为闽最，不日成堂见令修。

有裦久腾南国咏，结絧行作禁庭游。

日边已有丝纶下，不使君侯惠一州。

陈宓

陈宓　寄题真希元毋自欺斋

本来真是与真非，只为因循逐物移。

当面雷同还自笑，此心机动已天知。

穷通有命宁由我，邪正唯人更问谁。

委曲周防终恐拙，何如直道了无危。

陈宓

陈宓　寄喻景山

草堂南望到无因，遥想芒鞋避暑尘。

六月携家玩泉石，大飞惊见此山人。

陈宓

陈宓　嘉定间赠丁寺丞使虏

故宫龙德尚如新，忍使衣冠拜虏尘。

九世旧仇犹有憾，百年中国岂无人。

金缯第一休教遣，伯侄从今莫强亲。

天与此时那可共，堂堂虏使正精神。

陈宓

陈宓　嘉定戊寅秋同蔡念成诸人游三叠泉泉旧名三级改今名岩间莓苔隐然有

去城三十蹑云端，特地山灵纵我观。

白玉岩边数行字，只知末后密并官。

陈宓

陈宓　简山行诸丈

鲤湖仙去几何年，翠壁苍崖峻属天。

愧我衰踪滞尘土，羡君逸足跨云烟。

惊天姓字名濡隐，无地楼台旧相贤。

莫道迹陈人已远，联镳到处草犹妍。

陈宓

陈宓　见月

皓月忽从墙角见，好风时送竹声来。

事随日出无时暇，薄暮尘襟始一开。

陈宓

陈宓　建阳道

五月平畴不是犁，青秧老处坼于龟。

乾坤惠爱无遗物，仰乳婴儿可使饥。

陈宓

陈宓　江瑶柱

江上分来三寸瑶，殷勤海若道寒潮。

尽将马甲深深锁，好把鸾刀款款挑。

榼酒怪来星不醉，杯羹元是雪难消。

若将陈紫同时赏，饮罢身端在泬寥。

陈宓

陈宓　将还家书寄社中

萦纡一带本乎漫，碓碓依村自作滩。

卷却片帆舟转急，斟残斗酒雨犹寒。

从教稚子嗔归晚，只为良朋得会难。

佳景无穷吟不尽，还家携与社中看。

陈宓

陈宓　介亭

春融四泽形如介，著我茅亭跨此间。

纵使戴星朝玉阙，终输乘月看金澜。

陈宓

陈宓　近三衢阻雨

行李初逢雨，朝来犹望晴。

沾濡端及月，惯习自忘情。

密霭村村暝，流泉处处明。

更馀三百里，江满看舟行。

陈宓

陈宓　近三衢阻雨

亭午还同晓，馀春只见寒。

不因阴雨窘，那识道途难。

夹路峰峦隐，高田水潦漫。

凭谁扫浮翳，杲杲出云端。

陈宓

陈宓　九日登安溪凤山

凤凰天上远来翔，好看连天碧玉条。

不学无才空老大，逢辰有客尽英豪。

痴人台峻争驰马，我辈身轻一似猱。

笑倚西风倾菊酒，醉归稳跨贯山鳌。

陈宓

陈宓　久不到流惠杨至之相访邀游杨以干亟归因呈之

众峰奇秀四围旁，拥出千寻月样塘。

只鹭双凫自来往，圆荷细草竞高长。

密云带雨天应近，晚照酣春水自香。

幸有家人来共看，如何也作簿书忙。

陈宓

陈宓　掬水锡壶

白鑞鎔成滴水池，新荷初展溅珠玑。

一丝昼夜无时息，胜似甘霖六月飞。

陈宓

陈宓　掬水锡壶

昔在延平郡，泉声日夜闻。

六年归故里，一缕忆晴云。

儋石终宵足，瓶罍竟日分。

山中有飞瀑，未必惬朝曛。

陈宓

陈宓　句

君自成龙我成道。

陈宓

陈宓　开禧丙寅春二十六日黄子功袭少任赵仲白同会转庵中夜以夜永烛花偏

有道襟怀鬓不华，笑谭物物总春花。

挥毫要使钟张避，出句应知屈宋衙。

今日相逢萍聚水，明朝各是客乘楂。

坐中韶瀋铿锵作，亦许狂吟杂俚哇。

陈宓

陈宓　酷热

赤日当空雨汗流，行人小立尽咨愁。

谁知天使阳居夏，要作人间岁有秋。

鳞介洪纖皆自遂，林泉澹泊可无求。

须思一夜西风起，便到无衣远客头。

陈宓

陈宓　腊望玩月

痴雨顿晴如有约，素娥虽老更多情。

何有肯向雪中看，已作新年满意明。

陈宓

陈宓　荔子

不伴人间桃李群，炎曦与傅渥丹匀。

南州几岁供怀橘，北阙何年可献芹。

陈宓

陈宓　荔子

天垂甘露绛纱囊，要作南方一味凉。

解□世间烦热恼，华峰有藕未能强。

陈宓

陈宓　临安送郑左藏

华发萧然入帝城，如何直道尚迂迟。

从来白璧称和氏，安得黄金到不疑。

归骑正须夸疾速，慈颜想见倍欢怡。

人生最是团栾乐，况值薰风荔子时。

陈宓

陈宓　临安送郑左藏

还家香稻荐新红，乐岁佳辰定不空。

绿醑好邀山月饮，紫鳞长与海朝通。

不妨香火寻高士，只恐经纶欠此翁。

我亦欲归归未得，相逢端的是长风。

陈宓

陈宓　岭上见梅

桃溪蜂蝶醉红裙，度岭冰姿尚卧云。

不独山川限闽浙，由来天意亦区分。

陈宓

陈宓　柳絮

人道杨花浑似雪，那知雪不似杨花。

春深解送馀寒去，昼永偏依丽日斜。

点缀楼楼台成绘画，发挥桃李作奢华。

多情不忍轻离别，笑杀飞霙便委沙。

陈宓

陈宓　六月祷衍山剑镡得雨

自昔山川致云雨，我今坛筑为焚香。

三回应祷皆如响，始验吾儒道术长。

陈宓

陈宓　六月祷衍山剑镡得雨

连宵清雨洗炎光，六月浑如九月凉。

拟向暇晨村郭外，西风高下看云黄。

陈宓

陈宓　六月祷衍山剑镡得雨

窘无财粟振民饥，仰扣天阍愧纳词。

连月心胸成菀结，通宵一雨为医治。

陈宓

陈宓　六月祷衍山剑镡得雨

好善如君似饥渴，春华下笔吐芳词。

莫言郡小无多事，协力从今请共治。

陈宓

陈宓　六月三日大风雨蔡忠惠家玉堂红一洗而尽因忆去年三山帅宪各致馈

三年渴想玉堂红，六月都随一夜风。

却忆去年当此际，一时台府馈筠笼。

陈宓

陈宓　楼玉台

雨后杨花扑藕芽，东君雅兴正雄夸。

酴醾叠叠能香玉，蛱蝶纷纷解舞花。

夜暖蟾光初可玩，昼长乌景未应斜。

东湖水满清明近，来看三分欲拆葩。

陈宓

陈宓　庐山爱莲堂观雨

秀色真香先自清，更将轻雨出芳明。

萧萧打叶虽堪听，争似时时泻水声。

陈宓

陈宓　庐山歌

庐山清哉谁与俦兮，崭岩峭直跨番易彭蠡而蹴九江。

长川幽窞亘古今而不息兮，雨激而风撞。

山深境寂人迹所希到兮，尽日仅一逄樵叟鹤发而眉庞。

路逶迤而险阻兮，越数千里之危豧。

暑六月而不知兮，但觉鸣珂忧佩其下纷淙淙。

天隔车马之氛埃兮，独许策杖而逾砿。

宜幽人之履道兮，志精一而匪唚。

草木坚劲雨不凋兮，列云外之羽幢。

如凝之之洁白兮，媲兹山而为双。

田多瘠而少腴兮，食不饱而体不痝。

青松为醪呼月为烛兮，洼尊瓢饮孰取乎琼卮而翠缸。

彼丛物欲以自蔽兮，莫为之凿通明之八窗。

醉生梦死真蟪蛄兮，阅千万岁独有贞柏与圣珁。

苟能保此而不渝兮，又何有乎施邦。

一到令人不忘兮，长神醉而心降。

写此诗以自娱兮，当万幅之图画而揭以千仞之杠。

陈宓

陈宓　谩题

胸襟但贮五千卷，意虑曾无分寸私。

叹老嗟卑真浅士，古人心事有谁知。

陈宓

陈宓　妙寂院访梅

山寒尽日少人知，调鼎风流却在兹。

但得此君为益友，不嫌青女妒妍姿。

应愁我辈来何晚，岂共春风别有私。

不忍折枝飞减玉，留看小雨弄黄时。

陈宓

陈宓　某尝次赞府卢丈高韵复承见示佳篇叹咏之馀辄成二首

卢君真吏师，盛名日方起。

我昔尝与言，如以石投水。

初听已莹心，久坐益醒耳。

如何但悁企，不得亲燕处。

经年始再见，相望才百里。

新诗忽来前，喜染大羹指。

词翰与其人，俱清绝尘滓。

陈宓

陈宓　某尝次赞府卢丈高韵复承见示佳篇叹咏之馀辄成二首

家山四年别，梅萼忽横枝。

久拟投倦翼，还成效雌羁。

初之一毫补，谩素五十炊。

所就竟何事，敢言厌拘縻。

吏民笑已满，虽勤欲奚为。

答以事不然，吾心异群儿。

砽砽不能闲，任汝了事讥。

吾道日已长，天运无穷期。

常恐业未富，无以答明时。

归将闭门坐，谨学毋自期。

刻心事仁勇，立志防怠隳。

乞我刀圭剂，发此蒙昧姿。

陈宓

陈宓　暮春

兰亭明日禊馀春，风冷难回积雨云。

不惜芳菲倦游赏，雅宜竹下闭门人。

陈宓

陈宓　暮宿化成庵

雨近只从檐角起，云浓不蔽月华明。

佛灯一点冰同冷，酒盏三行茗漾清。

僮仆倦羸闻鼻息，友朋笑语惬衷情。

斋厨夜半无留火，不待晨鸡接淅行。

陈宓

陈宓　纳凉

伫立金明候，清宵意豁然。

暑风犹袭燕，秋意已通蝉。

竹径不知夏，洼尊别有天。

吾曹能办此，不愧晋林贤。

陈宓

陈宓　南安观社会

山蔽晴空望自遥，树开小道紫骝骄。

沿溪飞盖传清荫，四野欢声拥海潮。

陈宓

陈宓　南剑道中示友人

坐见漫山有生意，因知此日更年华。

风和已作二月景，日暖欲破三春花。

菜撷青青山店圃，酒沽薄薄野人家。

吾行有涯我独喜，杯盘虽菲君无嗟。

陈宓

陈宓　南剑鹿鸣

嘉宾卅七燕公堂，吾道方亨值一阳。

学力早知深孔孟，乡风端可继陈杨。

云霄九万朝天阙，礼乐三千染御香。

老守尚能观盛事，春深节时喜如狂。

陈宓

陈宓　南剑值雪

一夜茅檐冻雨声，晓来千岫照人明。

真同煮海盐花瑞，不见因风柳絮轻。

游子不愁衣短薄，农夫剩喜岁丰成。

竹篱草舍犹堪赏，况映镡津一水清。

陈宓

陈宓　南康爱莲即事

东君仙芳菲，首夏即酣寝。

巧思蹶然兴，老手更谙稔。

殷红间浓绿，濯此万机锦。

桃李谩成蹊，岂解香席枕。

最是碧筒杯，晚凉可以饮。

陈宓

陈宓　南康大雪

嘉定己卯岁，正月十七朝。

新春才五日，大雪滂以飘。

缤纷七昼夜，冷气充层霄。

朔风搅宇宙，爆耳惊秋潮。

大厦作小舫，轻舠想浮摇。

江湖本浩荡，星渚尤多飚。

常时尚闭户，此日寒殊骄。

行人泊前岸，只尺万里遥。

谁言民窭贫，积此珠与瑶。

冻死不敢恨，千山长禾苗。

蝗螟永入地，疠疫仍潜消。

我得一笑归，还家诧渔樵。

作诗纪事实，持付村童谣。

陈宓

陈宓　南康食芡梨

吴头楚尾将三载，芡觜梨腮又一秋。

岂为鲈鱼觅归去，在家饮水百无忧。

陈宓

陈宓　南唐呈潘王二丈

两载试江郡，政拙惭癃鳏。

菖蒲值佳节，雨馀尚清寒。

山光作翠黛，环蘸重湖宽。

龙舟从民乐，彩袖奉亲欢。

征帆镇今古，天际自往还。

斑鬓阅世态，心闲如石顽。

怀哉归故园，千竹荷一湾。

足了此生事，哦诗谢尘寰。

陈宓

陈宓　南唐郡圃

三沼流通作一家，清风偏趁夕阳斜。

我来退食知怀愧，敢对波心莲子花。

陈宓

陈宓　南唐喜雪

万里乾坤一玉山，新春都作腊前寒。

满园柳眼未曾破，何处梅花如许残。

蔌蔌每惊穿屋至，疏疏偏称隔帘看。

自惭老守无恩惠，空叹编氓出户难。

陈宓

陈宓　南园

水气胜风凉，星辉当月光。

渔舟在何处，歡乃一声长。

陈宓

陈宓　南园荔子熟名曰魏紫盖是陈家紫种以先公赐封大名地冠之

先世栽来四十年，南园魏紫始名传。

丁香乍翠兰芬烈，龙脑初开玉色鲜。

可踵蔡家名翰苑，谁夸乌石擅山前。

追思往事浑如昨，食罢无言意惘然。

陈宓

陈宓　南园小船

五年前具一篇舟，四岁枯乾水绝流。

今日重将蓬竹理，暇朝聊作芰荷游。

十分清浪堪飞棹，廿里长沟足下鉤。

七帙有亲颠欲华，人生会此更何求。

陈宓

陈宓　南园新舟成呈同游诸友

虚舟当画桥，解缆绿杨腰。

月白天相近，风清水不摇。

浮图明突兀，略彴夸虚遥。

解逅成真赏，初晴第一宵。

陈宓

陈宓　南园新舟成呈同游诸友

暑汗俄沾背，山云已半腰。

雷轰舟不动，电划岸将摇。

历乱笑谭杂，空蒙只尺遥。

浓阴难蔽月，清兴得中宵。

陈宓

陈宓　南园新作小舟与客游白湖柯某东海有诗次韵

好着西湖藕似船，青秧绿水正相缘。

漫从略彴无人处，唤得婵娟欲雨天。

云意爱随双桨动，山光只在短蓬边。

小园暇日频来往，老竹乔松看岁年。

陈宓

陈宓　南园杂咏　涤研池

朝朝麝煤脱，霭霭云雾昏。

幽深不数尺，中有蛟龙蹲。

陈宓

陈宓　南园杂咏　含晖亭

青山照寒溪，朝暮有佳色。

玄晖去千载，俛仰令人忆。

陈宓

陈宓　南园杂咏　荷桥

风微香无根，日落花更吐。

横石数步馀，却力不忍度。

陈宓

陈宓　南园杂咏　壶中日月

观书友古人，不羡胡公仙。

新功坐有得，寸阴长如年。

陈宓

陈宓　南园杂咏　六梅亭

终年一登亭，举目但楚怆。

仙人竟何之，列树拱相向。

陈宓

陈宓　南园杂咏　清风亭

薰炉驱俗氛，茗碗破尘虑。

披襟六月凉，乘此欲归去。

陈宓

陈宓　南园杂咏　山光

朝晴翠方浓，日夕色更玭。

何时最鲜明，一雨自天洗。

陈宓

陈宓　南园杂咏　水月轩

日夕风定时，上下映毫发。

那堪秋夜半，深处着明月。

陈宓

陈宓　南园杂咏　松亭

天生栋梁质，挺挺自幽伦。

斧斤浑不施，绕柱起龙鳞。

陈宓

陈宓　南园杂咏　隐斋

出门易徇身，静处可固志。

寂寞三十年，所忧非禄位。

陈宓

陈宓　南园杂咏　竹亭

谁将霜雪节，剪伐结此亭。

更须千万个，四面看青青。

陈宓

陈宓　偶题

紫琼润洁墨花香，独坐小窗春昼长。

拈笔题诗随意拙，近来不复省钟王。

陈宓

陈宓　偶题

窦姬欲赵误至代，昭君色妍还和丑。

信知天命不可移，举世奔趋果何有。

陈宓

陈宓　偶题

愚智纷纷总一丘，身心役役谩多忧。

山林未必胜城市，触处能欢即自由。

陈宓

陈宓　偶题

忿欲丧躯真狂死，孝忠致命胜偷生。

此心一片阳刚德，莫遣纖毫暂不明。

陈宓

陈宓　偶题

三麾一节已难堪，更蒙天恩馆职忝。

居士本来还旧服，丛祠犹复载华簪。

身微国效将安用，家窃官供只自惭。

料得清时耕畎亩，未应朝夕缺瓶畑。

陈宓

陈宓　偶题

周党不受禄，严光不为公。

皆当建武圣，固守空山穷。

丈夫各有志，未必不合中。

所以二百载，鸿基击清风。

彼浅者若人，一羽重于躬。

陈宓

陈宓　偶题

向长不愿富，折像患不贫。

奇祸伏所慕，藏身有馀珍。

向来东陵侯，岂似种瓜人。

茫茫宇宙间，不得自由身。

陈宓

陈宓　潘丈游南寺灵岩天台回遂呈刘学录

不到南山逐胜游，新诗题遍柳公楼。

须驱尘世蚊虻暑，唤起云天雕鹗秋。

盏斝献酬依未荫，笑谈喧寂间川流。

自怜因病成慵懒，一日那无一日休。

陈宓

陈宓　陪刘学录岩壑之游次韵

常欲从君一夜谭，自惭风骨带尘凡。

今朝款曲陪嘉话，更听松声出翠岩。

陈宓

陈宓　陪刘学录岩壑之游次韵

山路嵚崎戒足趋，万竿绕迳自萧疏。

世间何事真堪羡，月壑云岩卧读书。

陈宓

陈宓　陪潘王二丈池上

薰风万盖拥轻红，长是相看六月中。

忽有一花迎白露，定应来伴木芙蓉。

陈宓

陈宓　陪赵工部三峡白鹿之游有感而赋

昔年相见尚儿童，今日同游鬓欲翁。

佳处山川总如旧，见君如见紫阳公。

陈宓

陈宓　陪赵工部三峡白鹿之游有感而赋

一涧萦纡与洞深，长年金石孔堂音。

此身无计巢云壑，归去蓬窗只此心。

陈宓

陈宓　评书

我非识字空有志，乷角已探翰墨场。

于今四十竟何益，聊取上代资平章。

率更清峭骨骼坚，云厌古柏微春阳。

虞君态度绝可爱，皎皎玉女乘鸾翔。

褚君妍姿媚人眼，晚岁亦复兀老苍。

薛君风味宁不好，未免籍湜屡仆僵。

太宗天性好儒翰，右军墨宝三千张。

君臣刻意事摹仿，往往一造夫子堂。

终然却视不可及，长松贞洁白玉刚。

以言其体莫减增，以言其健不屈强。

以言其肌不露骨，以言其媚中含霜。

仙人溷迹在尘世，欲自搑晦终遗光。

岂如今人作潇洒，曼肤平胁施罗裳。

安得刀圭换凡骨，飞上青天原此术。

陈宓

陈宓　瓶梅

为怕凋零不忍栽，问云何处正初开。

小窗尽日看春至，短帽无人彻夜陪。

光景长如新月上，杖藜懒向小园隈。

最怜飞玉朝来见，不怪狂风急雨催。

陈宓

陈宓　铅山圣泉

山结深深碧玉龛，神龙保此一泓甘。

我来酒渴如虹饮，料得来生未解贪。

陈宓

陈宓　清水岩祷晴

作吏风尘头欲白，此身那不自优游。

一心恰似商人妇，苦雨终风便作愁。

陈宓

陈宓　清水岩祷晴

檐声喧耳历三旬，云气低低过一春。

今日举头逢皎日，也知天道总由人。

陈宓

陈宓　秋日纳凉

艳艳银河冷欲流，纖纖新月皎于眸。

天街已觉清无暑，时有飞萤点缀秋。

陈宓

陈宓　秋夜

水清沙浅见鱼鳍，雪净天空数雁飞。

白月无瑕呈佩玦，黄花有露缀珠玑。

西风劝我繙书叶，促织催人送戌衣。

最喜蚊雷中夜静，长檠容得一灯微。

陈宓

陈宓　秋夜四鼓玩月

露气盘空月堕烟，开轩移榻卧檐前。

近来不虑消磨尽，空洞胸怀但贮天。

陈宓

陈宓　秋夜四鼓玩月

琅玕衣袂竹方床，热恼肝脾顿得凉。

谁送苕溪来枕畔，轻裘短棹水云乡。

陈宓

陈宓　秋酌

不饮逾时心已灰，黄花忽破杪秋来。

初无雅兴酬佳节，谩把霜英浸玉醅。

免俗未能聊复尔，清时端可赋康哉。

明年此日知何处，好遣诗筒数往回。

陈宓

陈宓　泉南道中

乍寒忽暖初冬候，已熟慵收大有年。

社鼓呼人鸣坎坎，山童待月舞跹跹。

旅行可饱鱼虾味，疾步不惊鸡犬眠。

外户夜开今已见，何时斗米直三钱。







卷29

陈宓

陈宓　人日寿外姑方氏

九帙华龄开第一，画堂瑞气蔼葱葱。

彩花宝胜年年好，绿鬓朱颜岁岁同。

五福谁人如寿考，四时何日不春风。

门阑应笑龙钟壻，作吏风尘□两翁。

陈宓

陈宓　入暮

溪光延夕暝，山色接天青。

独立待霜月，山童已触屏。

陈宓

陈宓　瑞麦

维此瑞麦，十有三茎。

伊谁所树，中夏以生。

丰年之庆，圣治之臻。

我作此赞，播之颂声。

陈宓

陈宓　闰月五日题武夷

武夷精舍果何如，名字流传动八区。

大隐山前溪五曲，一间茅屋与谁居。

陈宓

陈宓　闰月五日题武夷

不见山居二十年，苍髯玉面故依然。

它年我定先君老，准拟虚名共久传。

陈宓

陈宓　闰月五日题武夷

不知列岫何年有，应费神功妙剸裁。

怪怪奇奇人莫问，娲皇曾把补天来。

陈宓

陈宓　闰月中山行

轻寒误透薄罗裳，花面都成睡后妆。

羲旆过郊曾不驻，始知蜂蝶未为忙。

陈宓

陈宓　三山送楼干

九仙山头二月春，百花璀璀凝芳辰。

看花未省并骢马，酌酒况复违佳人。

人人家在赤城里，五百大士疑前身。

襟怀喜作冰玉相，耳目不染声色尘。

鲸呿鳌掷擅文杰，撑腹万卷笔有神。

妙龄卓冠兰宫士，便合褰裳要路津。

玉堂三事久虚职，宪幕两载留南闽。

平生避名如避寇，诸公讵肯遗奇珍。

显亲急欲贲泉壤，襩被路马趋严宸。

囊中之方久不试，小试疲瘵苏斯民。

自惭草木非君味，倾盖一见情何亲。

金篦时为发膜翳，淡交耐久如荀陈。

悬知后会近可卜，暂时分披仍逡巡。

丈夫万里耿相望，所要守道全其真。

准拟千钟浇此恨，却恐烂醉污车茵。

陈宓

陈宓　三山送真景元

盖世功名国子师，青春入觐道方夷。

荣华素定终须有，事业难期便勇为。

此日清尊同一笑，明朝丹陛听危词。

东风总送仙舟去，杨柳江头谩似丝。

陈宓

陈宓　三贤堂和柯东海

先后勋名百岁周，周堂耿耿夜光寒。

片言已夺丹辽气，万世犹闻四谏官。

殄虏机筹馀胆壮，佐时忠亮更胸蟠。

不因品藻公舆论，得与前贤一样看。

陈宓

陈宓　三月芙蓉盛开二十馀花和友人韵

芳辰美景最难兼，桃李春风桂子蟾。

百卉并生吾道泰，嘉祥敢恃我师谦。

陈宓

陈宓　三月芙蓉盛开二十馀花和友人韵

云袖霞衣自等差，天风吹下玉皇家。

似怜桃李无颜色，来伴姚黄魏紫花。

陈宓

陈宓　三月游延平溪源

溪源数里近，半载始能之。

鹡鷟一峰耸，相参如有期。

昔人卓庵地，惜不谭伫尼。

我与五士游，正值暮春时。

修梁四三所，尽得庐阜奇。

清波映文石，珠玉光陆离。

贫者反不顾，留为贫窭资。

飞雪涌千石，宁为寒暑移。

触热褦襶子，岂知世有斯。

题名峻壁间，用惬异日思。

陈宓

陈宓　山丹五本盛开

今年丹荔逐南风，独有名花发旧丛。

似恨庭前绛囊少，殷勤来献绣球红。

陈宓

陈宓　山丹五本盛开

簇簇丹葩巧作丛，开时两月受薰风。

北人见此应偷眼，未羡猩唇鹤顶红。

陈宓

陈宓　山居

山深尘事绝，物静壮心降。

蚁度轻移履，蜂迷为穴窗。

霜晖疑皓月，风月类翻江。

有客来何处，应寻居士庞。

陈宓

陈宓　山寺

疏林漏晓日，修竹起寒风。

钟鼓催朝暮，千年如此同。

陈宓

陈宓　山行

禽声戛玉琤如堕，蝶翅新妆粉欲飞。

山静物闲无一事，却嫌钓叟下鱼矶。

陈宓

陈宓　山中

浅溪仍残照，山青更暮烟。

人行罨画地，鸟度2　笺天。

麦润先春秀

梅清破腊年。

田家

力事，牛背落鸦眠。

陈宓

陈宓　上潘舍人

经行造次有新诗，吞吐珠玑不自奇。

寸管久期窥变豹，深丛今幸见孤罴。

高情陶谢犹能及，圣处阴何讵得知。

乞与金丹换凡骨，飞遨只恐乏仙姿。

陈宓

陈宓　上潘舍人

渏水人如大雅诗，唯君出句最能奇。

腾声直欲骖鸾鹤，赤子犹思缚虎罴。

览卷几年如旧识，忘年今日辱新知。

漳滨尚许陪尊俎，想像梅花是玉姿。

陈宓

陈宓　上潘舍人德久

惭愧西湖处士身，强縻珪组向南闽。

旌旗夹道浑闲物，句律横空别有神。

严濑旧题追古昔，奚囊白首更清新。

年来乘喜三回见，一代于今有几人。

陈宓

陈宓　上潘舍人德久

气大词雄擅百家，长江衮衮见浮楂。

襟怀有道颜长玉，谈笑为春物自花。

飘逸大书追渴骥，联翩行字更飞鸦。

夜陪馀论清肝胆，不羡乘风七碗茶。

陈宓

陈宓　上巳日游延平修禊洞

延平山水窟，平生涉其粗。

距城五十里，岩壑难具模。

崔嵬通上界，突兀动地枢。

泉石自撞击，钧天恐难如。

或若轰雷霆，或若唾珠玑。

飞瀑自天下，循涯作清渠。

云是鬼神力，巧凿三丈馀。

羽觞激如飞，聊助文字娱。

崇山回环合，有洞容入居。

觌面卓文笔，仰天真可书。

幽花与修竹，搑映释氏庐。

同游皆胜士，适值暮春初。

山阴未足数，直想风舞雩。

岂无休沐日，复洗红尘裾。

陈宓

陈宓　上王侯重九前蠲不济寺债

史君救弊知原本，民赖浮屠产力宽。

保障便为今日计，功名留与百年看。

喜闻白纸租都放，不饮黄花酒亦欢。

晨起有人相贺语，禅斋得稳占蒲团。

陈宓

陈宓　盛暑

坎泉上施心长泰，离火不炎身自凉。

更把青编静游目，绝无星暑到胡床。

陈宓

陈宓　诗一首

蓝水秋来八九月，芒花山瘴一齐发。

时人信巫纸多烧，病不求医命自活。

陈宓

陈宓　十八日景山同舟作别

浓阴犹辨石粼粼，百尺浑疑到底冰。

湍急宛乘银骑出，身轻直向碧霄凌。

风前别酒能禁几，雨外征衣却惯曾。

最是萧萧霜叶动，路回不见笋舆凭。

陈宓

陈宓　十六至十九日雨未已

一夜蛟龙怒虎烋，卧听檐溜不分交。

拍天溪浦迷西极，万里耕耘尽业郊。

蛙黾无舟乘野外，寒鸦不笠待林梢。

要看杲杲东方白，鱼自清波燕自巢。

陈宓

陈宓　十七日窘雨邑中舟还

行到青山欲尽头，穷源未省作溪游。

轻云放日催人渡，积雨肥波送客舟。

卧看玉簪迎两岸，心随绣领逐浮沤。

眼前邂逅多堪赏，特地安排似此不。

陈宓

陈宓　十月菊

白玉三千界，黄金百万钱。

虽迟九日后，却战一阳前。

不愿游人看，仍疏酒盏边。

天公岂无意，垂老更芳妍。

陈宓

陈宓　试潘衡墨

胶煤鸾麝号潘衡，老剂尤令举世惊。

点漆未能绳纯黑，令人字字挟霜明。

陈宓

陈宓　适兴

鸿雁绝稻粱，江湖自嬉饱。

君看太庙牺，所欠非刍藁。

陈宓

陈宓　寿崇清陈侍郎

卫武当年解赋诗，若挥椽笔定应疲。

先生名德都相似，馀事才能更过之。

云岫图书供宴坐，沧浪风月足追随。

久闲精力天教健，更看三为帝者师。

陈宓

陈宓　寿大兄帅参开国

黄陂不挠已称贤，况复胸中别有天。

最好诞朝嘉节后，更斟寿酒菊花前。

平生不作南金想，晚岁真成白璧全。

退食琳宫怀补报，壶山早晚祝尧年。

陈宓

陈宓　寿傅忠简

一阳初起黄钟宫，红日出海光曈曨。

天高地下气久雺，万物闭塞如惛懵。

造化环复极则通，天于此时生我公。

公之累世载孝忠，受天问气和冲融。

聚为文章发鸿蒙，一门二季继乃翁。

平生济民愿力洪，要令飞走毋置笼。

出殿大邦眷弥隆，富沙千里无疲癃。

京口移镇事益丛，流离满目罗羁穷。

公为不食摩其躬，沟壑百万俱恩蒙。

刻身节用财自丰，所至露积民力充。

民方慕公如阜螽，上章力去横飞鸿。

公以止足厉颓风，其如夏夷望肤功。

晚作一第方帘栊，头白丹心尚宸枫。

愿公之寿等华嵩，我宋社稷长尊雄。

嗟予小子最倥侗，公安取此不言鬷。

知己之恩大穹窿，当期报效如纖塳。

吟诗劝侑酒一中，愧我才浅难为工。

陈宓

陈宓　寿龚国太

三朝十国锡封频，八帙华龄岁律新。

膝下平分千里月，门中浑作一家春。

已将相业传诸子，更喜闻孙早有人。

岁挹壶山入壶斝，寿溪衮衮寿杯醇。

陈宓

陈宓　寿刘学录

寿酒今年胜去年，彩衣膝下月宫仙。

丈人自有长生诀，子午常朝玉帝前。

陈宓

陈宓　寿外舅龚通判

毓秀方壶应半千，先春二日秩初筵。

澄陂万顷难同量，野鹤高标不计年。

楚国洁清真有继，石君孝谨更光前。

久期卓令三公秩，尚借陈蕃别驾贤。

纷若尽随春卉媚，恬然独与雪筠坚。

鄙人辱眷尤钦佩，拜寿裁诗佐玉船。

陈宓

陈宓　书怀

书卷丛中偏得垂，园花开后却慵看。

嵬胸莫受一尘染，壮岁须腾万里翰。

陈宓

陈宓　书帷

青编有补曾无损，白璧难全易作瑕。

欲下凉帷玩真味，莫将丝履染尘沙。

陈宓

陈宓　四月下旬见黄梅水栀花

人间桃李漫春风，流水飞埃过眼空。

谁信黄梅深院静，水栀如玉映群红。

陈宓

陈宓　四月中浣流惠亭见莲

谁言红艳占春多，风雨真成一掷梭。

何似水花秋更好，才逢四月已开荷。

陈宓

陈宓　四月中浣流惠亭见莲

疾雷不雨卷行云，湖面清风篆玉文。

我自得间来卧看，狎人鸥鹭亦成群。

陈宓

陈宓　松

擎天端作柱，度汉可为梁。

不受红尘涴，长依皦日光。

风行气锭韵，雨过发真香。

偏向闽中道，炎时散午凉。

陈宓

陈宓　送陈国正

美誉清名世所推，南州曾作几人师。

不迟班鬓登台省，却喜青云得路岐。

节义定高东汉士，文章须复董生时。

郡芳非久沾霖雨，且看儒宫习少仪。

陈宓

陈宓　送陈守子华宿土囊有感

三年抱恙多闭门，只得两度敲禅扃。

道人问我缘底出，为送乡城两史君。

阛中暑湿如炊甑，山寺阴凉百僧定。

往年过此苦匆匆，今日海山看古镜。

伊谁一念饭行人，至今规矩犹如新。

可叹延平小书舍，虚致雩桥风月夜。

陈宓

陈宓　送方签判赴江西任

洪都称大府，上幕得名贤。

事业三千牍，声名四十年。

民征须力减，酒禁更堪怜。

馀力犹能办，开涂及济州。

陈宓

陈宓　送抚州李兄武伯归乡

少年文学已精深，更向周程一派寻。

千里求师宁惮远，殷勤要识圣贤心。

陈宓

陈宓　送抚州李兄武伯归乡

我恨逢师较已迟，羡君早岁独先知。

归时剩下遗书读，莫道□峰永别离。

陈宓

陈宓　送圭子赴淮南总所排岸任

久叨簪绂裔，初筮帝王州。

祖德期无忝，君恩要力酬。

存心惟敬谨，律已必清修。

千里书频寄，重亲鬓已秋。

陈宓

陈宓　送胡提干

奇琛环赆满桐城，中有清冰一段明。

静室只知心可养，当官底患志难行。

三年两度承嘉话，百里无因诉别情。

预想山阴溪畔雪，扁舟访戴定寻盟。

陈宓

陈宓　送胡仲方西归

后进无因见老成，一觇风采快平生。

南来幸有同寮契，西去宁无惜别情。

五载官联亲懿德，远夷君长慕清名。

明时用取真才具，休使诗声只自鸣。

陈宓

陈宓　送怀安林知丞之官仍谢佳句

艾轩门第多诸父，尚想高斋讲诵时。

谁道风流今已泯，亲篇三复起予诗。

陈宓

陈宓　送怀安林知丞之官仍谢佳句

读书岂但资闻见，穷理方能识重轻。

孔孟格言如日月，更须师友与详评。

陈宓

陈宓　送怀安林知丞之官仍谢佳句

剑津初筮著能名，大府今看佐属城。

愧我赠行无好语，只将戒惧与明诚。

陈宓

陈宓　送黄帐干之江西任

黄君真可人，乡校久推许。

文词波涛翻，劲气金石沮。

危言奉大对，考官不敢取。

五十尉南邦，声名塞漳浦。

闾里喜过从，未听沧洲雨。

于何舍我去，游宦大江浒。

吾闻江西民，自昔号贫窭。

迩来公私匮，孰能明取与。

君今佐使长，贤明可进语。

地要连边淮，洞深要摩抚。

郑公有成规，士饱始御侮。

同僚得乡彦，灯窗饫勤苦。

崇台共经纶，数郡足机杼。

竱心爱民力，西顾宽当宁。

行行谨勿迟，赤子方仰乳。

陈宓

陈宓　送剑浦王丞

二松虽在眼，三径每兴思。

到官未数月，归袖西风披。

雅志不可屈，凌晨骑难追。

视彼嗜进者，宁能无忸怩。

月湖老居士，勇退世所知。

年未至谢事，一疏摅天墀。

卧家不肯出，八年山水嬉。

秀句满泉石，无因寄目窥。

见为我致谢，吾今鬓成丝。

试郡了无术，空餐愧鳏嫠。

行矣还山林，逢人频寄诗。

陈宓

陈宓　送李粹

太末先生道德尊，朼来闽底佐雄藩。

两年不作如弦急，千里真成挟纩温。

南亩但闻农击壤，列城那得吏敲门。

胸中久蕴经纶业，盍上星辰侍紫垣。

陈宓

陈宓　送李尉赴宁德任

谁谓山城僻，而居尉秩皋。

地偏声易著，才钜职优为。

学召源流远，仁随大小施。

云龛当日事，即此以为基。

陈宓

陈宓　送林知丞赴石城任

往时吾里有师儒，受业穷年邹鲁如。

今日喜君求益友，萤窗共究圣贤书。

陈宓

陈宓　送林知丞赴石城任

赣上贫民最可怜，唯凭令佐予安全。

正人况值为侯牧，抚字催科审后先。

陈宓

陈宓　送刘学录之建阳

马蹄千里踏春风，为爱河阳制锦工。

首重儒宗新像设，不妨特地拜文公。

陈宓

陈宓　送刘学录之建阳

宝剑韬藏久未伸，天生南浦一文人。

好将玉匣呈岩电，洗出寒光万丈新。

陈宓

陈宓　送莆田黄宰

松竹林中一钜儒，逢人开口是玑珠。

三年讼简狱生草，百里刑清鞭用蒲。

直节正当裨黼扆，高情何事忆枌榆。

送公归后慵回首，尺素西风恐雁孤。

陈宓

陈宓　送榷院侄之官

积善门逢八十春，慈兄蕴德复温醇。

旧恩未报乾坤大，新渥仍沾雨露匀。

博洽始能为国计，清忠方不负廷绅。

我今衰病知保用，访有书来访海滣。

陈宓

陈宓　送师道弟调选

人生重五马，亦须在中州。

若弟虚慕名，不惮南荒陬。

何如贰近郡，责轻俸仍优。

亲老可近侍，取廉不嫌求。

忽信他人语，只足企前修。

我衰又多病，卧家将四秋。

小池有芰荷，迟子来共游。

作诗送行李，勇返勿悠悠。

陈宓

陈宓　送师道弟调选

三年试邑似从军，救过何心望策勋。

但得当时无愧怍，便知后日有芳芬。

身名莫叹行将老，学业由来进在勤。

子到长安谨交友，杜门切勿混莸薰。

陈宓

陈宓　送师道弟赴官靖州

去佐湖阴郡，炎征六十程。

东南疆尚狭，朝暮骑仍轻。

民困恩宜厚，蛮骄隙易生。

廉勤先训在，迟汝振家声。

陈宓

陈宓　送师道弟守德庆

乃父高皇侍从臣，汝今潜邸牧疲民。

天低日近偏临照，士旷人稀费抚循。

得暇诗书休释手，先公法律自治身。

舟来勿寄南方物，只寄平反惬老亲。

陈宓

陈宓　送孙生季蕃归浙水

平生行止都无着，恰似孤云自在闲。

四十馀年倦江浙，二千里外择溪山。

穷愁元不上双鬓，秀句仅能窥一班。

与子暂分非久别，西风时节赋刀閕。

陈宓

陈宓　送王丞

二王声价重清漳，久合翱翔画省郎。

再转哦松人谓屈，一同制锦我师长。

纖毫不扰民怀德，三载宽征惠及商。

此去天庭承雨露，书来须及晚秋凉。

陈宓

陈宓　送王推赴调

俯视庸流四海空，纵横万卷贮胸中。

兰台不日看登用，莲幕三年肯奏功。

松迳未荒心已动，雪舟谁办兴先穷。

帝城春事需春到，讵许□菲褪白红。

陈宓

陈宓　送王推赴调

青春初破未容深，趁得清明到武林。

官柳野花供醉瞩，版桥山石惬归心。

长才凛凛恢游刃，善政优优得理琴。

好去天朝鸣佩玉，海边童叟谩歌吟。

陈宓

陈宓　送延平二堂长

延平学术号渊源，端的名师四代传。

连岁朋来多秀士，一朝归去两高贤。

休言道统追千载，但淑人心直几钱。

见说新侯真好学，弓旌不日定招延。

陈宓

陈宓　送杨丈志仁归三山

不见杨夫子，于今岁再逾。

穷经探古圣，执礼迈诸儒。

参月陪高论，古风操别祛。

钟山容膝地，亦足当吾庐。

陈宓

陈宓　送姚佥判

杜门三载疑无缘，不似当年在剑川。

衰病可曾同酒盏，俗氛那得和诗篇。

枫宸领袖三千士，莲幕徊翔十七年。

荣进在公真素定，槎溪嫡派看初传。

陈宓

陈宓　送赵纠之潮州任

昔佐仙游县，声称已胜喧。

几年加问学，名郡事平反。

犴狱情难察，鳏嫠志勇冤。

惟将明与谨，用表赠行言。

陈宓

陈宓　送赵司直赴常德粹

武陵佳处是桃源，谬说伊谁为探原。

会得桃花流水意，归来休向俗人言。

陈宓

陈宓　送赵司直赴常德粹

当年好礼一河间，今日躬行倍誉难。

三日威仪皆曲中，胸中冰雪照人寒。

陈宓

陈宓　送赵右史至西禅赵允中有诗和之

送客此凭栏，僧闲鱼更闲。

尘劳聊一释，乐意更相关。

诱我皆为物，怡人独有山。

何时重到此，着履点苔班。

陈宓

陈宓　送赵主簿

簿领官居小似船，清溪深处隐三年。

才华警敏恢牛刃，行李萧疏跨鹤仙。

罗渡分携虽有恨，西湖相见岂无缘。

殷勤记取临岐语，金玉精神更节宣。

陈宓

陈宓　送真右史守泉

昔人为太守，南物不入囊。

亦有市文集，悔恨不能忘。

所以致平理，闾阎富而康。

泉民困赋役，脱身事舟航。

绝域在何许，羁留动经霜。

南风不堪托，十发五飘扬。

过期不见归，妻子泣相望。

所得知几何，旧债未及偿。

公家既重征，忍痛如刳肠。

况复吏不仁，低价尽取将。

民财本膏血，舶货尤可伤。

吾闻坡仙言，犁牛博沉重。

燔牛以祈福，鬼神尚弗享。

安可以人命，缄封寿侯王。

上天不可欺，厥咎必有当。

近年有贤守，永嘉詹事王。

不买一钱物，至今垂耿光。

后来岂无继，落落难为常。

只今逢右史，真节动八方。

江东百万户，水旱俱不荒。

明时岂惮黩，实欲重淮阳。

舶使出名门，家传饶清芳。

玉雪两相映，酷热变寒凉。

预听桐城谣，合浦珠还乡。

陈宓

陈宓　送郑丈媚孚先改秩用广西诸公韵

间关万里游岭海，谁知丈夫志有在。

古贤足迹满四方，岂但青编勤摭采。

胸多闻见益崔嵬，节历险夷终不改。

山川辉润认珠玉，草木芬芳瀼兰茝。

如何识者尚尔稀，呈露炎方越三载。

西风稳送朝天行，高怀皎皎秋俱清。

有亲鹤发要荣养，伉俪不必多为情。

翱翔一鹗横空翼，喧啾百鸟息飞鸣。

陈宓

陈宓　送邹给事

皇天佑我宋，衮衮生巨人。

正学迈贾董，彤庭亲选抡。

声名喧宇宙，勋业见寅亮。

伟哉吕与李，王陈踵经纶。

文章特馀事，德行金玉纯。

文靖有雅量，风云际熙辰。

所以到圣治，唐虞俗再淳。

先生轶前驾，学力欺孟荀。

平生事靖退，墨头自要津。

群小竞狐媚，佳兵媒其身。

挺然出正论，玉色垂大绅。

银台凛风驳，世仰凤与麟。

直道志丘壑，通涂轰枢钧。

岂为一己计，宁牧千里民。

泉山号大郡，氓贾甲七闽。

以宽则容奸，急则鳏寡颦。

先生得其道，三年政和均。

孰疾不得医，孰屈不得伸。

餐药置左右，砂芹不再陈。

建阁储六籍，凿井膏城闉。

巍巍百雉堞，楼橹俄一新。

海壖亦有学，穷邑增廪囷。

百废已具举，一毫不惊尘。

此特以迟言，孰识襟怀春。

下士有一善，不啻连城珍。

斯民有一隐，不啻闻频呻。

遂令无远迩，士民尽归仁。

四海望霖雨，行当趋紫宸。

皋夔踵高躅，岂特诸子伦。

某也未闻道，一官尝苦辛。

蹉跎二纪馀，抱志几郁湮。

得宰山水县，低头抚凋贫。

连岁田少收，输殿不见嗔。

顷年有疑狱，口讷愧誾誾。

高明一垂照，三囚脱死濒。

缪政了无术，教条每知遵。

罪戾惧不免，荐扬果何因。

感恩方激切，归辕遽攀轮。

焦桐既蒙盼，寿或柏与椿。

敢不自奋励，冀陪东阁宾。

陈宓

陈宓　素馨茉莉

骨细肌丰一样香，沉香亭北象牙床。

移根若向清都植，应忆当年瘴雨乡。

陈宓

陈宓　素馨茉莉

姊娣双承雨露恩，至今犹有断肠魂。

道人不受浓香足，四山甘雨已如倾。

蚤知县令才能薄，赖有禅翁愿力宏。

宿麦顿苏民气乐，更期膏润接春耕。

陈宓

陈宓　宿羲丘桥

月窗频误晓，风润更迷晴。

蚤欲载星上，翻成踏雨行。

奇峰才一面，古佛尚馀情。

我亦爱闲者，它年寻此盟。

陈宓

陈宓　岁暮

我有数顷田，读书尽岁暮。

苟无饥渴态，不必羡华富。

人生苦嗟卑，待日不可度。

不思羲和车，去去岂反顾。

闭门十年间，青云半尘土。

光荣能几时，悔吝已莫数。

所以五柳公，陶然乐贫窭。

彼有五男儿，岂有后日虑。

陈宓

陈宓　探春

桃李无言自晓妆，青春几日最韶光。

游人不用频来看，趁取初开未减香。

陈宓

陈宓　汤泉

洗垢清尘一派汤，沦蔬溉稻却甘凉。

难将人力营力胜，须信天工造化长。

井小常时供鼎沸，泽多终岁遍山阳。

我生几度经行此，可笑区区有底忙。

陈宓

陈宓　题安溪流惠亭

平芜几载翳云烟，一日重开便豁然。

须信耕桑皆帝力，谩将翔泳祝尧年。

金堤新插千株柳，玉井仍看十丈莲。

县令欲同民快乐，西风来看绕湖田。

陈宓

陈宓　题安溪双清阁

重开杰阁似天成，气压尘陎境自清。

一水深澄苍玉远，五峰齐峙翠屏横。

未谐广厦万间志，且惬行人六月情。

蚤晚定能夸盛事，凤池桥上看蓬瀛。

陈宓

陈宓　题冰玉堂

此是刘君处士家，茅檐犹想旧横斜。

我今添着朱夫子，薄祀秋初荐水花。

陈宓

陈宓　题陈君肯堂

昔人创业无穷思，张大由来在子孙。

轮奂已成张老室，驷轩行看汉于门。

诗书古训时时习，才能友家风世存。

闻道董帷勤课子，不妨游息有名园。

陈宓

陈宓　题丰颖楼

寿溪百里荐寒流，来护杨君少尹丘。

三复先公当日翰，重修处士旧时楼。

高山不减八千仞，往事空馀五十秋。

辟作小斋教子侄，好将万卷著双眸。

陈宓

陈宓　题傅侍郎寒碧十五韵　百花径

谁言四时殊，春色镇长有。

秀萼皆可餐，采采泛卮酒。

殷红一月时，发挥仍有抑。

陈宓

陈宓　题傅侍郎寒碧十五韵　浮花

古来诧范蠡，功名付沧洲。

可惜所见小，只挟婵娟游。

如公真爱世，请具济川舟。

陈宓

陈宓　题傅侍郎寒碧十五韵　观鱼

燕忙将水撇，鱼乐欲空跳。

此意谁能会，光阴静里消。

陈宓

陈宓　题傅侍郎寒碧十五韵　锦步障

白传落草堂，茶果替鱼肉。

不妨天与富，锦绣以为谷。

陈宓

陈宓　题傅侍郎寒碧十五韵　净凉

何物擢仙质，天然契吾性。

不染浊水泥，明月水中映。

只许此君看，风清雨娟净。

陈宓

陈宓　题傅侍郎寒碧十五韵　橘浦桥

素药到眼明，浓香满怀入。

不忍度方桥，斜阳更凝立。

千里洞庭秋，一杯还可挹。

陈宓

陈宓　题傅侍郎寒碧十五韵　筠坞

萍彩日相鲜，柳绵时暗度。

无风亦生凉，有月助奇趣。

偶来独坐时，爱此那能去。

陈宓

陈宓　题傅侍郎寒碧十五韵　流花桥

春风事华侈，红紫逐香飘。

水底从铺锦，还能似此桥。

陈宓

陈宓　题傅侍郎寒碧十五韵　梅坡

江南开最蚤，犹及仲春时。

此地先飞雪，多情却愿迟。

陈宓

陈宓　题傅侍郎寒碧十五韵　颂橘

潇湘秋气高，群木秃如指。

粲粲朱实繁，傲霜如有喜。

愿言事封殖，勿使间棘枳。

陈宓

陈宓　题傅侍郎寒碧十五韵　晚香

春风斗妍丽，众卉芳可掬。

丁时良亦好，暮景苦不足。

独擅晚秋香，金英照寒渌。

陈宓

陈宓　题傅侍郎寒碧十五韵　袭芳

红紫事鼎盛，嫣然媚日风。

香气袅不断，郁若篝衣烘。

请勿别高下，一种春阳回。

陈宓

陈宓　题傅侍郎寒碧十五韵　宜月

海底初上时，柳末清光发。

满窗璠欤映，我胸中月地。

陈宓

陈宓　题傅侍郎寒碧十五韵　种杏

夭桃太繁媚，清瘦却怜梅。

酌此二妙质，为君出奇开。

酿作千日酒，高仙下崔嵬。

陈宓

陈宓　题傅侍郎寒碧十五韵　滋兰

猗猗深林中，有类事谨独。

采弃信所遭，幽芳孰荣辱。

苦与群卉殊，千年犹有馥。

陈宓

陈宓　题高将仕墨梅

玉质纵横黄绢外，春阳却自紫毫开。

雨馀不共莓苔老，风暖暗勾蜂蝶来。

陈宓

陈宓　题高将仕墨梅

露零难辨蕊，月满只寻香。

不受丹青涴，仍当云水乡。

诗清见和靖，笔妙得高郎。

当暑开霜素，萧然六月凉。

陈宓

陈宓　题湖堂长春风堂

柯翰由来元气同，要须壮岁似儿童。

君家友爱谁能比，一榻长如二月中。

陈宓

陈宓　题剑滩

山在溪中水在山，人生何处鬼门关。

数声柔橹风雷外，一叶轻舟剑戟间。

为问片时惊陷溺，何如竟日缓跻攀。

信知行险非天命，垣道从来绝后艰。

陈宓

陈宓　题开先

距城近只十五里，三度来游两载中。

山骨潄来成白玉，水痕深处见苍龙。

竹间待月为佳友，柱上留题忆长公。

此去重来知几日，携家恋别莫匆匆。

陈宓

陈宓　题林氏读书堂

四壁无尘坐绛帷，邻家清晓听唔咿。

圣贤凛凛长相面，爵禄髒髒讵可辞。

问字有人携酒款，诵经终岁不园窥。

我来自恨相逢晚，嗣此敲门惬所思。

陈宓

陈宓　题妙寂僧无碍端砚

紫润携来惬性情，蓝田空负价连城。

挥残老兔犹能健，研尽轻螺未觉声。

渊底取归龙想睡，岩心凿破地须惊。

我无才思长怀抱，元气何年结得成。

陈宓

陈宓　题妙寂僧无碍明碧轩

何处便宜养性情，禅床更着玉纵横。

应是高人幽隐地，开轩远月迥双明。

陈宓

陈宓　题妙寂寺

老鹊呼檐人起早，华鲸催午日西迟。

不因地迥稀尘事，那得冬阴似夏时。

陈宓

陈宓　题妙寂寺

四绕青峦峻，西东碧浪扬。

孤忠招宝翰，正色著祠堂。

孰继功言盛，空嗟草木长。

蓼莪时一诵，洒泣泪千行。

陈宓

陈宓　题妙寂寺

百代公师墓，千年妙应林。

香随清昼永，山泣晚秋深。

列桂团风露，高松耐古今。

过墙深夜月，触目倍伤心。

陈宓

陈宓　题妙寂寺

寺古静还僻，小窗幽更深。

观时知句眼，读易见天心。

霜露宵增感，烟云晓见侵。

独坐思往昔，愁绝泪盈襟。

陈宓

陈宓　题南康归宗寺

山阴逸气追千古，不但挥毫一段奇。

到此风流故无恙，游人休问旧来池。

陈宓

陈宓　题南康戏彩堂

织女支机石，云根几许深。

月明偏得照，烟暝杳难寻。

戏彩留奇迹，重题愧夙心。

长年过半百，摹刻愧知音。

陈宓

陈宓　题蒲岩次陈侍郎韵

纖巧难夸刻楮工，四时不敢绿茸茸。

只应松桧堪为友，阅尽人间桃李风。

陈宓

陈宓　题蒲岩次陈侍郎韵

我亦年来养气工，黄茅丹鼎欲生茸。

蓬莱咫尺真堪玩，底恨三年弱水风。

陈宓

陈宓　题清隐祠

高标千载有谁攀，风雨祠堂尚一间。

寄语当年詹令尹，吾今亦欲早归山。

陈宓

陈宓　题王孙口致爽亭赓陈左史韵

溪山一路送还迎，管领溪山有此亭。

我为举杯相劳勉，他年端不负山灵。

陈宓

陈宓　题王孙口致爽亭赓陈左史韵

谁结危亭碧玉堆，西山爽气唤仍回。

岚光只恐不堪着，更遣新诗勾引来。

陈宓

陈宓　题王忠文公新祠

仰瞻新像凛清秋，犹带当时体国忧。

听断直教心悦服，抚縻端自意诚求。

遂令百世思嚬笑，不但三年绝叹愁。

甲子一周遗爱在，后来多少踵前修。

陈宓

陈宓　题西淙

当年巨刃劈崖开，便拥双虬海上来。

旧迹几年甘隐雾，新名一日怕惊雷。

池边有地惟生茝，石上无泥更植梅。

酷似庐山难忘处，卧龙白鹿勘书台。

陈宓

陈宓　题先公正献诗集

飞车去逐赤松仙，残藁空留四十年。

致主耻居三代后，乞身期在二疏前。

清朝厚眷真难报，白发孤遗只自怜。

珍重我翁忠孝句，子孙百世更须传。

陈宓

陈宓　题先陇

去去音容远，冥冥岁月深。

浑将溪作泪，莫尽一生心。

陈宓

陈宓　题新创南楼榜曰宽闲

楼高二丈只三间，四面平畴绕海山。

白水青秧开净练，碧峦苍巘拥妆鬟。

静中始觉乾坤大，老去唯思岁月悭。

但愿心田如此阔，一生到了得清闲。

陈宓

陈宓　题延平剑归阁

晋代难为用，翻藏此水涯。

在天犹有赫，镇地永无邪。

雨过疑留迹，风飞去莫遮。

谁云寒濑底，折戟伴沈沙。

陈宓

陈宓　题延平李氏宅

延平李氏庐，仙翁扁盘谷。

虚堂纳水石，兰萱和修竹。

距城才咫尺，作吏愧真俗。

年馀始一到，赖有客如玉。

陈宓

陈宓　题延平张相公庙

想像孤忠尚凛然，古祠何止更千年。

清标自是人难泯，不为区区一剑传。

陈宓

陈宓　题延平张相公庙

匪躬尽瘁握机权，虽值时危亦晏然。

况有式乾遗奏在，若教勇退更身全。

陈宓

陈宓　题延平张相公庙

地下宝光犹解见，眼前天象却茫然。

君恩自古难贪恋，乃父反输少子贤。

陈宓

陈宓　题延平招演堂

好山四绕作银屏，秀水忝流玉样青。

雨后龙精穿皦日，夜初渔火混疏星。

踌躇直拟长来宅，取次都堪小结亭。

谩酌三杯求一醉，终然心事独醒醒。

陈宓

陈宓　题野亭

向晚风光分外新，野亭高处最撩人。

绸缪翠袖分还合，委曲寒波去转亲。

小艇时过明镜里，危栏独倚画图身。

公馀对此长怀愧，检点胸中未洗尘。

陈宓

陈宓　题隐居

磐石疑溪月，茅檐潘竹风。

琴尊随分有，夜夜主人公。

陈宓

陈宓　题永石屏

琅玕三尺重南金，风韵仍同绿绮琴。

胸次便如斯壁立，千年不受一尘侵。

陈宓

陈宓　题永石屏

谁将一段楚天碧，磨向崖心万仞馀。

桥柱不题司马字，兰亭留待右军书。

陈宓

陈宓　题玉井

自昔高夸十丈莲，我今平步华峰巅。

年来妄想驱除尽，不信人间是有仙。

陈宓

陈宓　题喻景山大飞书房

仙豩七十里，半世只闻名。

一日见山色，千年怀友情。

古匏浮美醲，清水照尘缨。

霜月亭亭白，连床语到明。

陈宓

陈宓　题云石深趣堂

广文官舍先无尘，谁着岚光几上陈。

个里尽消三伏暑，胸中长作四时春。

不因泉石耽成癖，那褒箪瓢味更真。

顾我年来羁吏鞅，清闲羞见读书人。

陈宓

陈宓　题致爽亭

山水围中宅一区，小亭花柳足康娱。

勾牵诗思千篇有，斗擞征尘一点无。

秉烛风檐费遮逻，闭窗云雾巧阯{外閠内俞}。

凭谁起唤王摩诘，写作渊明归去图。

陈宓

陈宓　添筑横玉再赋

台成草草怕花残，趁得香浓一凭栏。

忽见四围澄碧绕，懒将双眼向花看。

陈宓

陈宓　添筑横玉再赋

一花烂熳一花残，先后无时不傍栏。

春到园林元不老，请君细把化工看。

陈宓

陈宓　亭上茅寄生

生长天垂力，孤悬有作奇。

最先承晓露，终不堕春泥。

陈宓

陈宓　通刺师道弟

昔我先君子，受爵每惧盈。

国恩恨未报，遣训昭誓盟。

两兄既即世，与子相须生。

学问若过时，书剑两无成。

年各过五十，以恩厕簪缨。

出虽稍迟滞，亦忝半刺荣。

幸有旧田庐，勤俭可无营。

宦游要及物，闲居亦舒情。

乖隔逾一年，便风劳寄声。

愿言速加鞭，晨兴课归程。

有亲头已白，中夜梦纡萦。

日日迟尔至，一尊欢笑并。

五马固足恋，二毛还可惊。

幸有故园竹，霜葩娱弟兄。

岂务耳目玩，庶令心体平。

一瓢晏共饮，讨书托馀龄。

陈宓

陈宓　同柯东海出湖

欲访西湖久未晴，故应穿屐踏泥行。

不因世事无时尽，那识波光有底清。

翠竹碧莲迷上下，雕栏画阁压峥嵘。

扁舟正好频来买，烟景何人与子争。

陈宓

陈宓　同柯兄游东湖

荷张万盖迎仙舰，葵卷千旗拥将坛。

顾我从来嗤羽化，饱看仍不负空餐。

陈宓

陈宓　同林潘二先生登舟

暇日衣襟嬾自船，扁舟不击任风缘。

人间避暑疑无地，湖上乘凉别有天。

鱼静不惊香饵下，花红偏称夕阳边。

从今日日须来看，才隔秋风便数年。

陈宓

陈宓　同林潘二先生登舟

何日长桥一酒船，簑衣摆尽世间缘。

乘风弄笛多莲夏，吹火烹鲈欲雪天。

山际烟云来有底，湖中风月浩无边。

细看造化浑无老，只有朱颜易得年。

陈宓

陈宓　同潘丈游东平瀑

天公特地放初晴，许我联镳琬琰行。

新著茅亭凭到晚，难将一字扁佳名。

陈宓

陈宓　同潘丈游东平瀑

喧天动地作惊霆，生定中扃转更宁。

三叠飞泉凝似雾，却疑石转解过灵。

陈宓

陈宓　同潘丈游东平瀑

水深厉涉只肩舆，未信当年子产疏。

到得中流心不竞，等闲一叶去凌虚。

陈宓

陈宓　同师道弟奉亲游延平凤山

我来一载强，再觌凤山面。

时当秋末垂，群木尚葱倩。

卓彼鸾停姿，清流洁于练。

照影眩其仪，世治乃一见。

伊予独何人，娄获遇奇盼。

去年旱少收，田里多流转。

今年虽得稔，旧恙复枝蔓。

圣主肩有虞，斯瑞遂可援。

却笑闽越氏，虽美谁与传。

山势较奇崛，泉源费洿羡。

坚松峻壁挂，暗溜阴崖溅。

莎寒晚不雕，果异红堪恋。

四围巧逻遮，千级窘攀缘。

弟兄承板舆，向晚不知倦。

诗成寄山中，聊用纪缱绻。

陈宓

陈宓　同喻景山游月湖

兼旬不到月湖来，无数荷花雨里开。

燕是旧知频绕栋，蝉如有意共衔杯。

公庭兀坐虽无暇，佳友同携得几回。

冒雨作闲成胜赏，儿童迎道任相咍。

陈宓

陈宓　同郑寺丞登西瀑

绍年一联镳，作意到西瀑。

是时新喜晴，峻壁潄清玉。

雷霆骇神睹，冰莹雪胸腹。

临深足恐堕，坐石膝频促。

晷长不知永，玩久愈未足。

下山历斗潭，喧貀尚相逐。

忽逾十五里，风雨送归躅。

抵家如梦觉，始觉当暑溽。

但愿身更强，后游多秉烛。

陈宓

陈宓　挽蔡汀州

文价琼琚重，心期玉雪清。

如何后忠惠，不使累公卿。

宰县多遗爱，题舆有最声。

朱幡惊断裂，怅望上杭城。

陈宓

陈宓　挽陈通直

一门盛事更谁同，四代班衣八十翁。

有子可传医国术，在家还著活人功。

平阳遗爱千年远，有道新碑百丈丰。

愧我无因陪执绋，只将双泪寄西风。

陈宓

陈宓　挽陈外府丞

孝友根天性，生平礼法循。

躬行皆古道，胸次镇阳春。

南国犹歌裦，中朝谩曳绅。

最伤清苦节，海内几何人。

陈宓

陈宓　挽方漕

使轺三度破胡尘，只为忠谋不为身。

后辈金缯能不吝，却嗤木强是前人。

陈宓

陈宓　挽方漕

半生与士共饥寒，百万浑将一掷看。

四十世官持{上竹下汽}节，活人无数奉亲欢。

陈宓

陈宓　挽方漕

淮南草木旧知名，胡骑应愁水偃成。

自是人豪长不死，如何肠断些歌声。

陈宓

陈宓　挽方处士

早岁功名摘颔毛，盛年丘腹壮心豪。

宁知天上台躔贵，不换山中处士高。

满架诗书供夜话，一园花柳送春醪。

年开八帙诚何憾，无奈亲姻自惨骚。

陈宓

陈宓　挽方佥判

草堂种玉在长身，黉舍蜚声四十春。

佐府经纶堪活国，凌云词赋旧惊人。

官联仅与冯唐伍，寿考还臻绛老邻。

弱冠相知今白发，西门祖送泪沾巾。

陈宓

陈宓　挽方琼州恭人

绍兴宣谕一忠臣，为慕名门遂作嫔。

慈训由来承乃父，清规每解助良人。

山中急办瞻茔舍，囊里曾无过□珍。

丹旐翻飞人叹息，诸孙祖送尽簪绅。

陈宓

陈宓　挽方寺丞

璧水声名冠上游，蚤年绛帐向荆州。

平生梦寐无尘土，壮岁雍容拜冕旒。

共拟一麟为国瑞，俄惊五马作仙游。

贞元曾是同朝士，忍见丹旌葬垄丘。

陈宓

陈宓　挽傅仲斐生母李氏

版舆当日到莆阳，盛事于今语未央。

教子延师如学校，挥金提路作康庄。

陈宓

陈宓　挽傅仲斐生母李氏

已登椿柏七旬算，终锡花钗九树妆。

懿行在人今已矣，西风笳鼓助凄凉。

陈宓

陈宓　挽高兵部

蚤得师儒赏识深，明时硕辅尽知音。

惠周南海交麾节，疏上中台襩被扆。

七帙正宜游桂圃，五言何遽些梅林。

邻乡父老同垂泪，两县甘棠蔽芾阴。

陈宓

陈宓　挽龚知县

华族三台烨，名门八桂芳。

才虽凌贾谊，官不至冯唐。

晚岁逢奇蹇，平生只直方。

青春陪笑语，一恸鬓成霜。

陈宓

陈宓　挽黄总干

作邑古循吏，于今鲜与俦。

有生持正直，不变是宽柔。

食淡亲常喜，官贫俸莫酬。

尝寮吾有愧，执綍泪交流。

陈宓

陈宓　挽建宁林知丞

阙下家声世所宗，九侯珪组叠仍重。

清风直节千寻耸，洪度澄陂万顷容。

教子辛勤方折桂，为官清退谩哦松。

活人未遂平生志，挥涕俄惊四尺封。

陈宓

陈宓　挽肯斋储居士

长乐与家邻，安舆来往频。

诗方贻五字，讣只隔三晨。

事业传贤嗣，乡闾失善人。

薰风丹荔熟，追感一沾巾。

陈宓

陈宓　挽李县丞

文脉绍云龛，儒酸味转甘。

一官人谓晚，三邑政无惭。

身健归何早，孤贤道饱参。

渊明生自祭，挥泪听佳谈。

陈宓

陈宓　挽使相傅忠简

中原文献旧，四世炜相传。

节操生来异，勋名晚更全。

方哦卫武什，遽止太丘年。

竟郁经纶志，苍黔敢扣天。

陈宓

陈宓　挽使相傅忠简

先世论交旧，于今六十年。

误蒙摛荐牍，深叹伏蒲篇。

迅召辞何数，遗忠秘莫传。

空馀华发像，雨泣拜貂蝉。

陈宓

陈宓　挽宋大卿

蚤岁收科耀里闾，家传祖训是诗书。

棠阴尚使民思惠，典计能令国有储。

九列簉班嗟已晚，十连奏最召方初。

輀车想过桐乡道，几许鳏嫠泪洒裾。

陈宓

陈宓　挽外舅

孝友生来闾里推，外家双阙蚤知师。

历官惠爱今龚遂，律己廉隅古伯夷。

四郡声称如昨日，十年闲退未衰时。

老成德望嗟难继，笳鼓原头泪满颐。

陈宓

陈宓　挽王侍郎

天台雄秀萃方岩，仙骨童时已不凡。

才杰少魁金榜第，年高犹带侍臣衔。

蚤因名节成闲退，晚等薰莸谢谤谗。

衰老滥称门下客，有怀无复寄书函。

陈宓

陈宓　挽吴太夫人

蚤出勋名裔，中年历险巇。

事姑追孝妇，教子作儒师。

狱为平反喜，金缘赈贷施。

鱼轩归去后，两郡几人悲。

陈宓

陈宓　挽吴太夫人

昔在三山日，曾升孟母堂。

官寮同令子，箴训出幽房。

盛拟双封国，俄惊一奠觞。

新阡缘孝感，挥涕望高冈。

陈宓

陈宓　挽吴县尉孺人黄氏

远出无双裔，来嫔第一家。

儿时忧患集，妇道敬恭加。

伉俪终身义，凄凉十岁华。

夫贤仍子幼，闾里可胜嗟。

陈宓

陈宓　挽乡守楼宗簿

汉代推循吏，周邦重鲁儒。

庭中无滞讼，身后有遗书。

生为忘家窘，形因治郡癯。

天人同一理，好恶不应殊。

陈宓

陈宓　挽乡守楼宗簿

公来当赤立，节用以为馀。

垂橐无金帛，穷阎有裦襦。

杜门蒙枉顾，易箦阻前趋。

忍见归双旐，伤心岂独莆。

陈宓

陈宓　挽许郎中

前辈凋零尽，如何到月湖。

壮图终未展，正论老尤孤。

两忝官联旧，常蒙朋友呼。

忽闻郎宿靊，衰泪倍沾鬓。

陈宓

陈宓　挽杨夫人

笄年逾十便孀居，苦教孤儿共瘁劬。

咸叹邹公如令子，不知冀缺是贤夫。

贫能守志人难及，养不酬心世所吁。

我咏国风长大息，共姜谁谓在今无。

陈宓

陈宓　挽杨尚书

子云新著述，伯起旧家声。

孝友全天赋，文章与性成。

平津期究业，疏傅已传名。

独恨门阑士，无因泣绛旍。

陈宓

陈宓　挽张夫人

籍甚金张世，归欤王谢贤。

丝萝能几日，松柏早千年。

谊重不再辱，身轻得自怜。

平生不朽事，看付杀青传。

陈宓

陈宓　挽郑大监

策足胶庠上，收科弱冠中。

清文弥盖壤，劲气折王公。

政术硎锋颖，文章武事雄。

轻财缘嗜义，已矣古人风。

陈宓

陈宓　挽郑大监

鸮鸷天生异，鹏抟世拟遥。

轺麾三锡命，省监两登朝。

报国丹心皦，浮生两鬓凋。

受恩知几士，雨泣楚魂招。

陈宓

陈宓　挽郑通判

厚重公清誉蔼然，人言端似楚公贤。

为官不取横科势，佐郡何妨二十年。

徐貌价通常不变，阳城抚字已先传。

双旌原上行人泣，况是交亲泪迸泉。

陈宓

陈宓　挽知府陈大著

艾轩今有几门人，盛德如公复丧沦。

蚤岁文名喧米廪，莫年禄秩竟朱轮。

闾阎方颂循良政，台阁犹传剀切陈。

拟俟垂车随贺客，如何永别泪沾巾。

陈宓

陈宓　王主簿右州某日思其归因见黄华动渊明之兴方欲寄诗忽承佳句次韵见

梦魂何日不家山，底事淹留数月问。

忽见黄华羞泛酒，渊明心事若相关。

陈宓

陈宓　王主簿右州某日思其归因见黄华动渊明之兴方欲寄诗忽承佳句次韵见

静坐思君秋日长，清波白鹭两茫茫。

定应嚼遍湘累菊，寄我新诗字字香。

陈宓

陈宓　往濑溪西重山观瀑分韵得还字

来自崑崙派，全胜庐岳山。

椿云何日息，注海几时还。

翠碧倚锋锷，青冥振佩环。

主人专一壑，那得鬓毛斑。

陈宓

陈宓　往桐城会傅侍郎葬次苏教思恭韵

一别清凉十二秋，仙翁已作九霄游。

急披龙具壶山麓，来会牛眠苏岭头。

事业直须关宇宙，身名莫使负山丘。

临分相勉无它语，道学难收岁不留。

陈宓

陈宓　往溪源祈雨赓李司法韵

欲见高田翻{禾罢}稏，不辞廿里陟崎岖。

早禾已失三之一，便雨还能救得无。

陈宓

陈宓　往溪源祈雨赓李司法韵

一春雨脉发清泉，何以平畴旱欲然。

太守自惭无善政，铃斋朝夕谩祈天。

陈宓

陈宓　往行都至严州乌驻馆阻水留二日

村馆通宵冷，江乡五月秋。

野梅酸味足，陇麦饵香浮。

水满迷行径，澜扬遏去舟。

亨衢如可待，莫厌小淹留。

陈宓

陈宓　望夕

一点射窗明已足，三更当户意慵看。

竹篱茅舍心安处，不羡乘风到广寒。

陈宓

陈宓　闻海阳侄讣

近来不得海阳书，但见诸公论荐渠。

四十二年成夭阏，慈兄岂是泽无馀。

陈宓

陈宓　闻新池拟就僧僦地未遂

一盆堪作沼，寻丈讵非塘。

底用荷花盛，方能心境凉。

忍将禾黍地，凿出水云乡。

极目平畴阔，时看白鹭翔。

陈宓

陈宓　闻延平水沴

延平山水东南冠，连岁何辜致许灾。

积雨堤防宜有素，后时悔懊谩兴哀。

陈宓

陈宓　闻延平水沴

鹳鸣早合迁崖际，渔唱先教集岸隈。

见说高楼如小舫，呼号声杂怒涛貀。

陈宓

陈宓　闻延平水沴

我是延平旧史君，忍闻水沴欲销魂。

人言辛酉溪流涨，更减今年丈二痕。

陈宓

陈宓　问梅

孤芳皎皎怕人知，欲近清香远却宜。

认得清香端的处，等闲着眼莫相疑。

眼前禁得一枝横，不用千林缀玉英。

花谢花开浑不问，只将佳处付诗情。

陈宓

陈宓　问月

百万苍生罹热恼，三年素女苦高寒。

清光若解知民瘼，留与人间夜夜看。

陈宓

陈宓　吴江西赵仓及真帅

雨雪成泥没膝深，暑风如灼转难禁。

愿开周道平夷砥，更植甘棠蔽芾阴。

少借缁黄多暇力，只捐燕飨有馀金。

当年闽帅留遗迹，来往行人感至今。

陈宓

陈宓　五月六日雨

山云乍展青油幕，檐雨齐白玉簪。

多谢天公办丰岁，野人先拟粟盈畑。

陈宓

陈宓　五月水益小园

岿然俯溪亭，偃若与舟接。

日涉有初心，风雨或阔蹑。

陈宓

陈宓　五月下旬雨后喜晴

晓来初日满林光，犹见枝头梅子黄。

一对蝉声相上下，柳丝摇曳与俱长。

陈宓

陈宓　西窗芭蕉

青罗千丈拶窗排，玉树移从海底栽。

夜半偏能延月住，暑深长是挹凉来。

竹君似欠封侯骨，松老难当翰□□。

□□仁皇群玉宴，诸贤一叶拜金杯。

陈宓

陈宓　西窗酴醾

剪刻千条重，天上柰尔何。

房多攒绿玉，香远酿春醪。

堆架防攀折，逄人费护呵。

不知秋桂晚，庭际长柔柯。

陈宓

陈宓　西湖歌

夫君之游兮，嫣荷为之笑迎。

夫君之归兮，白鹭为之致情。

嗟此湖几千百年兮，曷尝遇夫夫君之清。

人如玉兮水如镜，雨如珠兮山如屏，

我为此歌兮不知谁为之声。抑天籁之自鸣，

抑性情之自生。风卷其纸，

陶然忘形。

陈宓

陈宓　西桥玩月

西桥小小似垂虹，十里薰风胯下通。

万盖红妆都不看，壶公立在月明中。

陈宓

陈宓　西桥玩月

一月那知几日明，望舒端正对佳晴。

池台跬步城无禁，纵病何能不动情。

陈宓

陈宓　檄中原

大哉我宋得天下，仁比三代泽过之。

太祖太宗贻典则，真宗仁考父母慈。

熙丰足国振百度，要使宇内无蛮夷。

哲宗元佑建皇极，敬用贤哲如蓍龟。

百年上下享安泰，万里一域惟熙熙。

春阳浩荡不肃物，遂使异类窥京师。

当时臣子不知义，视虏豺豹身狐狸。

曲生苟活竟亦死，甘堕狡计宁非痴。

三光晦昧五岳坠，二圣北狩无还期。

忠臣至今痛入髓，下逮童騣犹歔欷。

嗟尔中原旧豪杰，久效左衽心何为。

譬如屈伏猛兽下，荷戈伺便当乘机。

如何颜厚不愧耻，反助貙虎为熊罴。

数穷六十又且半，天意悔祸人知思。

王师六月降时雨，洒尔万国苏鳏嫠。

汝犹不念汝祖父，靖康锹祸几无遗。

子孙壮大不能报，臣妾仇虏称男儿。

天戈所麾速响应，拯汝涂炭革汝非。

吾皇仁圣又薛俭，视民如子伤如饥。

汝今效顺谨勿迟，同我四海长欢嬉。

陈宓

陈宓　喜雨

连日昫乌不敢骄，放教清雨出层霄。

谁言六言无冰雪，丈三馀深压画桥。

陈宓

陈宓　县圃栀子花三重生简潘君

疏花早不奈香何，三叠琼葩底用多。

最是动人情意处，黄梅已老未逢荷。

陈宓

陈宓　县治登梁和寄居余叔济韵

古县公庭二百春，聊因风雨一番新。

恨无尺寸堪酬主，敢有丝毫更扰民。

方叹闾阎惊脱水，却惭梁栋欲超尘。

年丰俗美多馀暇，雁鹜行中看雀驯。

陈宓

陈宓　县治登梁和寄居余叔济韵

宾僚满座昔难知，尽是才当汉石渠。

讼牒已资贤共次，茶瓯聊复话公馀。

千村早见刀为犊，比屋仍看经荷锄。

疏拙却便明月夜，小窗松竹谩观书。

陈宓

陈宓　小园

小园何事得佳名，环似莆溪一水清。

帖帖飞鸢迷上下，翩翩游艇探空明。

杯盘白处松生影，衣袂凉时竹有声。

更约乘轩卫君子，安舆往来要将迎。

陈宓

陈宓　小园送春

一春强半尚无晴，有负渊明日涉名。

莺粟已妆红叶艳，青梅尚觉荔枝生。

可怜蜂蝶攀辕意，尚欲羲和反旆行。

桃李不言流水畔，游人到此自多情。

陈宓

陈宓　晓抵埔头就陈氏食

幸有安闲日，那无自在身。

人如年易老，诗与事长新。

雨霁还佳境，途穷得主人。

驰驱四十里，盘礴县成闉。

陈宓

陈宓　谢蔡和县白莲栽

忠惠当年种，濂溪此日分。

开筵胜玉碗，围坐当冰盆。

性地元无染，心源自有根。

江湖情渐懒，乐在闭柴门。

陈宓

陈宓　谢长溪张兄惠其先世所得吴氏研屏

蜀产有奇石，仙人对松鹤。

文理自天成，玉质谢雕凿。

化工岂眩巧，赋予无适莫。

孰谓人意殊，自作喜与愕。

但当此坚正，俯仰无愧作。

陈宓

陈宓　谢东庵方处士惠荔枝并诗

肺热仍当六月间，文园多病正求安。

何人乞与黄金掌，玉屑清秋露作团。

陈宓

陈宓　谢东园主人惠蔡公草书

开轩但觉快心眸，百载云烟霭未收。

谁谓昔人成迈往，每于遗墨见风流。

看中猛势骧龙虎，藏处寒光射斗牛。

白璧一双犹莫报，受君此惠等山丘。

陈宓

陈宓　谢东园主人惠荔枝陈紫栽

君怜我已是衰翁，乞与长身小圃中。

不待儿童须远井，眼前双紫烂薰风。

陈宓

陈宓　谢东园主人惠荔枝陈紫栽

千年老干对壶峰，不数槐庭两翠龙。

六月薰风腾彩笔，赤瑛苍璧画图供。

陈宓

陈宓　谢东园主人惠竹石以紫石盆贮之

幽人巧琢紫璠玙，中贮琅玕一尺馀。

怪石嵌岩苔藓古，坐移衡霍入吾庐。

陈宓

陈宓　谢傅监仓

昔年常侍紫枢仙，风骨森然在眼前。

一览十行俱默诵，三更残卷尚朱笺。

诗书自古称难继，衣钵于今信有传。

每拜名章唯自愧，思悭莫和短篇长。

陈宓

陈宓　谢何茂才惠诗

雅思追期正始音，若将掷地定成金。

年来尘土双侵鬓，赖有清诗时一吟。

陈宓

陈宓　谢何茂才惠诗

红尘垂老得何郎，笔力髒髒到马杨。

更拟他年求妙语，青山深趣为君藏。

陈宓

陈宓　谢黄斋长送双莲和其韵

双莲价重百隋侯，闻道飞觞日夜浮。

那得此花开凤沼，依前盛事占鳌头。

直如晁董同时对，清似夷齐并臂游。

快诵君诗惊倦眼，和篇虽拙敢迟留。

陈宓

陈宓　谢建阳宰刘潜夫寄酒

建阳则有王，桐城则有孟。

王酝清而淳，孟盎和而劲。

一酌适我情，再酌养我性。

充腹皆阳和，阴慝不得并。

或隔千里遥，或馀百里径。

水陆有远近，非好遂无胫。

苟不遇益友，吾瓶讵能罄。

陈宓

陈宓　谢刘学录惠诗

清时自昔有闲人，不独巢由作外臣。

圣宋每容求退士，名公多得自由身。

年将六十仍衰病，才乏锱铢过忝尘。

若待挂冠年事至，伊谁尽得七旬春。

陈宓

陈宓　谢潘瓜山游东湖惠诗

东湖觌面本情亲，到得东湖动隔旬。

若道四并成浪语，如何寸步不由人。

陈宓

陈宓　谢人遗酥

广寒春雪不能融，留得仙娥素手巾。

白玉加香差可比，冰清乏润远难同。

休将姹女涂丹脸，宜为儒生沃寸衷。

多谢王公情不薄，筠篮特赤故人东。

陈宓

陈宓　谢王丞饷临漳火山绿笋

晚来细雨送轻愁，小院梅黄恰似秋。

忽得满盘堆鹤顶，更惊触眼出猫头。

只知渴吻三危饮，却愧枯肠万卷搜。

多谢美人情郑重，明珠见饷恐空投。

陈宓

陈宓　谢王丞饷临漳火山绿笋

抚民无术知何补，空负家山几度秋。

岂有甘凉来可口，但知朱墨苦埋头。

近城好景频须到，适意新诗底用搜。

从此若逢休暇日，定应闭户辖深投。

陈宓

陈宓　谢无碍菖蒲

荣枯无异态，幽寂得长生。

只待天河水，犹嫌玉井冰。

松筠差少事，兰郁已多情。

独爱禅窗寒，客时几独凭。

陈宓

陈宓　谢雨清水岩

楼阁重重俯见山，炎风吹雪到窗间。

联镳来此班荆坐，分得高僧半日闲。

陈宓

陈宓　谢雨清水岩

我来谢雨到名山，记得重来半岁间。

却笑乖龙太多事，不如科斗得长闲。

陈宓

陈宓　谢赵昌父寄诗

先生心事本韬藏，无奈诗名宇宙香。

古柏干隆宜壑卧，野梅心苦不羹尝。

百年忽遇中兴主，九帙犹烦告老章。

岁晚雪深难出户，谢篇遥拜德公床。

陈宓

陈宓　谢郑夹漷子惠诗索草堂扁榜

五十种书今几见，数千年史尚堪传。

草堂底用标遗迹，自是乡人苦爱贫。

陈宓

陈宓　谢郑夹漷子惠诗索草堂扁榜

子长健笔许谁雘，特起先生继获麟。

摹写遗书礼严像，岂无当代好贤人。

陈宓

陈宓　谢郑夹漷子惠诗索草堂扁榜

八龄幼子今头白，袖有清诗忽到门。

前代谩夸棠与笏，何如诗礼典刑存。

陈宓

陈宓　谢朱宰赋南园二十韵

先君昔归老，手自植六梅。

结亭在人境，尺地阳春回。

岂无林塘胜，可以榭与台。

自云饱世味，一室足欢咍。

朝诗坐亭上，暮月行徘徊。

旁观笑不足，独酌兴攸哉。

清风去倏远，湫隘成鹿埃。

经营五亩地，得此城南隈。

凿池寿水绕，开堂壶山来。

修竹翠成幄，低花锦繁堆。

虽无亭馆巧，颇适疏散怀。

尽日避车马，一迳荒莓苔。

有惭邑大夫，政成此衔杯。

落叶风扫溉，山禽喜毰毸。

哦诗动深谷，草木声喧貀。

此邦渐惠泽，耆艾到提孩。

独此°

独此°　园植，秋芳迟君开。

唯梅最辱爱，有句高崔嵬。

青玉不足报，愿公坐中台。

桃李满天下，绿野追唐裴。

陈宓

陈宓　新池答问

即宅见湖，移园就宅。

以果易谷，以宽补窄。

以娱亲姻，以燕宾客。

曰田曰园，孰失孰得。

陈宓

陈宓　行在端午

百万人家夜雨鸣，市声唤出晓来晴。

谁知天与吾皇意，要不妨农不害民。

陈宓

陈宓　丫头岩

看尽行人两鬓秋，双鬓犹自结丫头。

梳风栉雨常如沐，送往迎来不解愁。

造物胹膠何日始，人间岁月谩川流。

我行自役真堪笑，有此登临恨莫留。

陈宓

陈宓　延平呈潘王二丈

小楼中峙万峰环，正值青螺取巧间。

坐待清风送明月，等闲高枕对溪山。

陈宓

陈宓　延平呈潘王二丈

一水萦纡玉带环，杂花妆点四时间。

欲知招演堂中境，便是水栀盆里山。

陈宓

陈宓　延平次赵纠曹韵十四首　第一溪山

溪山号清绝，自古产奇人。

可惜吾夫子，南来不到闽。

陈宓

陈宓　延平次赵纠曹韵十四首　古香

秋根托岩隈，静对意味长。

春来长柔柯，无风自生香。

陈宓

陈宓　延平次赵纠曹韵十四首　剑归

神龙泽一世，岂但三尺用。

清潭知几许，吞八九云梦。

陈宓

陈宓　延平次赵纠曹韵十四首　经史阁

小阁瞰清池，荷花镇长见。

吏休苟得暇，只携书一卷。

陈宓

陈宓　延平次赵纠曹韵十四首　橘轩

当年初种时，四老戏其中。

何如与我辈，坐对霜天红。

陈宓

陈宓　延平次赵纠曹韵十四首　流杯石

清波映文石，置此亦奇事。

年年上巳时，聊将姓名记。

陈宓

陈宓　延平次赵纠曹韵十四首　绿净

清池绿如梁，到此颜为破。

幸有诗仙来，珠玑剩教唾。

陈宓

陈宓　延平次赵纠曹韵十四首　棋亭

我少不努力，常愧夜讽子。

亦有才高人，雍容即登此。

陈宓

陈宓　延平次赵纠曹韵十四首　群仙观

北山尽环合，柔岗轻杂云。

一峰自能好，况此玉成群。

陈宓

陈宓　延平次赵纠曹韵十四首　熙春台

我乘凋瘵后，未省见花开。

安得一千里，同携登此台。

陈宓

陈宓　延平次赵纠曹韵十四首　野亭

春来一登眺，快见耕与桑。

初冬拟丰乐，为酒升此堂。

陈宓

陈宓　延平次赵纠曹韵十四首　玉井

登高摘水花，永怀唐儒宗。

若识真古意，何须最高峰。

陈宓

陈宓　延平次赵纠曹韵十四首　紫气

三尺有正气，外邪何可干。

功用虽未见，韬藏谁将看。

陈宓

陈宓　延平次赵纠曹韵十四首　尊贤堂

山川秀而明，所居必名贤。

主人虽凡骨，不慕衍客仙。

陈宓

陈宓　延平次郑粹答田父词韵

儿饥谁与哺，衣破谁与补。

田家安乐时，尚有饥寒苦。

况值久旱馀，十须逾缺五。

加以疟鬼威，空庐倍贫窭。

我适丁此时，期以报君父。

人言灾害深，未知嗟近古。

里闾十家聚，往往半理土。

伊予忝刍牧，上恐负仁主。

或妇失其夫，或子失其母。

累累日就尽，公私窘捐瘠。

此是政令乖，伊谁所自取。

尝乞减十算，苍穹未蒙许。

遂使强惭颜，缪称事摩抚。

日冀天色寒，旧恙或可瘉。

如何腊已至，未有雪花舞。

明当自投劾，待罪听官府。

赖有贤二车，殚心能活汝。

万一得归田，终焉与樵侣。

躬耕可足食，为酒祀考祖。

庶几樗栎材，没齿远斤斧。

陈宓

陈宓　延平粹厅十咏　尘表

南山正相值，虚阁出林杪。

不待清风生，修然游八表。

陈宓

陈宓　延平粹厅十咏　承志堂

何人筑斯堂，刻意在承志。

永怀霅川翁，清标作时瑞。

陈宓

陈宓　延平粹厅十咏　飞霞

小阁本非宽，宇宙在其内。

心与太初邻，不假飞霞佩。

陈宓

陈宓　延平粹厅十咏　风月堂

奇哉山水郡，风月以为乡。

何人据其会，胸襟有馀凉。

陈宓

陈宓　延平粹厅十咏　环美

昔人夸四美，胜事最难并。

台榭花相映，青春月正明。

陈宓

陈宓　延平粹厅十咏　浣尘

修篁蘸方沼，常与此心通。

永昼一卷书，闭抛听泉筒。

陈宓

陈宓　延平粹厅十咏　天开图画

通衢亘其南，危楼冠其北。

如何境日新，烟云为笔墨。

陈宓

陈宓　延平粹厅十咏　逍遥阁

山水有馀静，都忘城市嚣。

朱黝本自省，时焉此逍遥。

陈宓

陈宓　延平粹厅十咏　延绿

红紫漫纷纷，爱此耐久绿。

密幄有深处，清风起馀馥。

陈宓

陈宓　延平粹厅十咏　拥云

寂寂万山底，晴岚晏犹氛。

驰心惟魏阙，玉帝捧黄云。

陈宓

陈宓　延平得雪

连年疾疠缘何事，只为天时太暖生。

今日六花初献瑞，定知田里顿身轻。

陈宓

陈宓　延平得雪

丰穰已喜新年瑞，冻馁还思卒岁难。

安得长缣并广庾，为渠千里作衾箪。

陈宓

陈宓　延平得雪

凌晨讼牒如山积，呵手移时为破除。

幸有清溪明似镜，忍休偷眼雪晴馀。

陈宓

陈宓　延平得雪

衍山先自无尘土，更着飞琼细糁看。

可笑一生缘好事，却将衰鬓敌隆寒。

陈宓

陈宓　延平范子登同侄祖年见访惠诗次韵

森森九桂植岩幽，所谓伊人在一洲。

别后道尊君可慕，病馀学废我堪羞。

雪惊新白传佳咏，云□残黄会晚秋。

多谢联镳垂访意，疏慵犹可诲还不。

陈宓

陈宓　延平凤山

洞中流水云门乐，崖上寒莎伏帝裳。

觌面突高三百尺，拟将金薤托琳琅。

陈宓

陈宓　延平郡学有小阁予名之曰穹林云壑和叶教韵

炎空长学两冥冥，况是清风足底生。

赖有诗人解模写，丹静端的貌难成。

陈宓

陈宓　延平郡学有小阁予名之曰穹林云壑和叶教韵

山水胡为仁智好，正缘真味少人知。

曲肱饮水忘言处，更着胸中此段奇。

陈宓

陈宓　延平郡学有小阁予名之曰穹林云壑和叶教韵

雨过岚光偏澒洞，月来林影更清深。

幽禽忽坠铿然韵，便是天然绿绮琴。

陈宓

陈宓　延平郡斋分韵

百年琢就流杯石，来泛清波未半时。

幸有九贤俱毕集，却嫌当坐欠羲之。

陈宓

陈宓　延平六月祈雨感应赓林堂长韵

唤起神龙百里来，中肠一夜九萦回。

天心自为民心动，多谢诸贤举贺杯。

陈宓

陈宓　延平书院落成柬诸友

当日二程门下士，独分此道过来南。

百年世事相传处，书院天生着剑镡。

陈宓

陈宓　延平书院落成柬诸友

群峰九叠势来雄，直作吾儒五亩宫。

隔断市计才一水，读书如坐万山中。

陈宓

陈宓　严州道中见月以祷雨不饮

赤城三千里，离家四十程。

岂无瓶可倒，忍对月仍明。

在处嗟吁气，穷村鼓铎声。

有神司下土，能不恻垂情。

陈宓

陈宓　邀同社十七人游灵岩天台次前韵呈潘刘

凌晨避暑作清游，烈日方中

玉楼。

石刻俨如元佑日，榜题犹带有唐秋。

二三弟侄皆同志，十一宾朋尽胜流。

共侍潘刘两夫子，夕阳归路语难休。

陈宓

陈宓　叶吉阳赴任中道而返作居思堂以自娱以诗赠之

海山深处拥旌旗，六十红颜未是迟。

千里行程中道返，百年心事几人知。

近家园小堪娱目，插架书多足课儿。

闲看好山忙作吏，主人得计只缘思。

陈宓

陈宓　移花

移根烈日倍常炎，渴作油云欲雨占。

抱畒自惭衰矣久，翻盆喜得沛然沾。

陈宓

陈宓　乙丑春旱至四月十六夜雨

说梅津潄不濡唇，秧稻堪惊陌上人。

昨夜天公一翻手，苍生百万面生春。

陈宓

陈宓　乙丑春旱至四月十六夜雨

何处笙歌酒入唇，应惭忍渴望云人。

朝来顿觉西山黑，农圃欢声总是春。

陈宓

陈宓　忆天台之游

小酌一杯金凿落，共听终席玉潺湲。

何时筑室屏山侧，静与秋蟾作伴眠。

陈宓

陈宓　忆饮井

一泓渴济万夫焦，去作沧溟蚤暮潮。

我欲结亭观远景，距城七里不为遥。

疏泉凿石作洼池，乱石堆中竹最宜。

风动琅玕和玉佩，个中律吕少人知。

陈宓

陈宓　易地成池

南园无隙地，凿池向园东。

中作平台迥，聊将小艇通。

四围杨柳袅，十亩芸荷红。

何必五湖去，门前足月风。

陈宓

陈宓　因读鲁论赓潘丈韵

八十年前一笔门，须将旧事与重论。

幸承显考箕裘后，全赖宣尼典籍存。

道统精微传舜禹，性原善恶辨杨孙。

学由践履工夫入，敬义当稽六二坤。

陈宓

陈宓　饮井

饮井之清天下少，夷齐比德复如何。

寒冰入口侵牙颊，甘露沾肠逐病疴。

十里溉田成旱雨，一泓济渴胜天河。

活人未遂平生志，酌此深知负愧多。

陈宓

陈宓　饮井多景亭

山海前陈远景多，一泓冰雪醒沉疴。

凭谁六月同来看，奈此清风爽气何。

陈宓

陈宓　咏荔子

天垂甘露绛绡囊，凝作清冰更有香。

偏与荷花妒颜色，不教卢橘见容光。

蔡公笔妙曾分品，坡老名高合得尝。

最喜不为妃子污，千年风月水云乡。

陈宓

陈宓　游壶山绝顶呈同游诸友

壶山相对自童儿，五十分能蟹井窥。

寄语诸君休惮险，更须脚力验它时。

陈宓

陈宓　游南康栖贤寺

庐山东南五老峰，青天削出金芙蓉。

谪仙此语谁解道，刻画造化鸿蒙中。

我来正值小至后，暖日昭回迎朔风。

却想冬深一奇观，万鹤飞舞漫苍穹。

金相定变作玉质，华山千丈难为容。

坐令胸次玉渊静，笔下三峡波持椿。

人生此乐岂易得，向夕城鼓还冬冬。

陈宓

陈宓　游瑞泉

久作灵岩想，重来一洒然。

山排几上石，海挹研中泉。

句出青云外，禽归夕照边。

去城曾几远，能不日盘旋。

陈宓

陈宓　游武夷

冰溪凛凛九回曲，玉壁岩岩两面开。

舟逆急湍分寸上，奇峰细得看崔嵬。

陈宓

陈宓　游武夷

几段飞桥着翠烟，云间有路想通天。

古来何事非陈迹，道是神仙不见仙。

陈宓

陈宓　游武夷

武夷山上生春茶，武夷溪水清见沙。

含溪嚼茶坐盘石，怅惆欲趁西飞霞。

陈宓

陈宓　游云台寺观梅

满树轻明玉雪香，不容累月驻清芳。

似闻天上怜花好，急敕丁神下取将。

陈宓

陈宓　游云台寺观梅

春风日夜晓清真，不惜天香染世尘。

寄语山僧休书扫，石间留取作毡茵。

陈宓

陈宓　游云台寺观梅

回首横枝千万条，可怜烘日欲冰消。

谁知寂寞临溪壑，却解和羹荐庙朝。

陈宓

陈宓　有赠鹿忽生麛承刘学录惠诗以韵谢之

{上鹿下仑}鹿方辞赠，秋来忽有麛。

暂能娱市隐，终遣傍云栖。

幽事渔樵诧，佳篇李杜齐。

行看双挺角，未羡骇群鸡。

陈宓

陈宓　又次刘学录韵

八月川原旱欲然，季秋连雨顿澄鲜。

明朝领客成无暇，七日登高不厌前。

菡萏扫除如暑净，芙蓉绰约作春妍。

佳人得得同来看，萸菊年年却懒搴。

陈宓

陈宓　又赓刘学录双莲韵

亭亭玉立谢栽培，却笑凡花杂草莱。

水面不教蜂蝶见，天边偏引鹭鸥来。

化工岂是夸呈瑞，人意何须岂妄猜。

并秀六房如可信，里中他日又公台。

陈宓

陈宓　又和单丞咏梅

树杪风来玉佩惊，仙香远胜市廛清。

细看一段孤高趣，恰似幽人避世情。

陈宓

陈宓　又和刘学录

千竿修碧净无尘，长伴先生自在身。

万卷旧书中夜烛，满怀和气四时春。

长年潄炼颜如玉，一字推敲句有神。

请践往时渔艇约，夜深共话两三人。

陈宓

陈宓　又和喜晴

年来日日候阴晴，浑是耕耘陇上人。

但得鸡豚欢里社，敢将衜鼠累陶钧。

陈宓

陈宓　右

诗跨唐人未数钱，定应妙思入风烟。

才堪华国华宁老，句得惊人即是仙。

世事但将酬一醉，侯封那可敌千篇。

天葩况值春初到，蜂蝶纷纷看扑缘。

陈宓

陈宓　予守南康适当旱岁睹东坡玉涧留题喜雨书之遮几新年三白之符也

雪堂居士醉方熟，玉涧仙人冷不眠。

送与安州泼醅酒，一年三白是丰年。

陈宓

陈宓　予宰安溪日景山相访还山之兴浩不可留诗以送之

经年不见意弥亲，来惬相思洗吏尘。

陋邑苦难留上客，好山终是恋高人。

同看腊底梅筠月，便想云间笋蕨春。

此去书堂能几驿，诗筒莫惮往来频。

陈宓

陈宓　与高画生

衰颜不似十年前，今日重模一惘然。

拟向沧洲寄尘迹，凭君归报小蓬仙。

陈宓

陈宓　与刘学录

年来幸得奉仙翁，开口良辰一笑同。

节物催人双鬓水，人生何必慕登瀛。

三方翠巘天同色，四面黄云掌样平。

更著回还如蒂白，殷红时暂惬秋容。

陈宓

陈宓　与潘王二丈同游南康郡圃致爽亭

瀑秩秩而可闻，山靡靡而旁绕。

待皓月于台端，睇明河于木杪。

陈宓

陈宓　与杨信斋

半春积雨逗浓寒，陇亩都翻宿藁残。

要得三秋□成熟，直须千里绝高乾。

瘵疲愁振惭无力，租赋频蠲觉更难。

赖有诗人知中意，佳篇时遗鄙怀宽。

陈宓

陈宓　与友人中元作别九月十日复会中间节物不得共观追酬所愿有今夕在聊

两逢佳节独登楼，一醉樽前拟并酬。

昨日黄华今更好，此宵明月胜中秋。

陈宓

陈宓　与赵录参游东游

天河凿就馀三亩，腊雨增成四尺波。

我与同寮来共看，一时都喜镜初磨。

陈宓

陈宓　与赵录参游东游

四山围绕池居内，百雉周遭人莫过。

此是延平新胜概，月明拟办一渔簑。

陈宓

陈宓　雨

滴滴鸣乾叶，萧萧过短篱。

山房欹枕夜，听尽去来时。

陈宓

陈宓　雨晴见山

经旬不见嶙峋面，雨施云行到九州。

春政已成无一事，却扶红日翠峰头。

陈宓

陈宓　欲登蓬莱山谢雨恐泥泞不可行是早忽晴并纪其异

喧枕浪浪直到明，驱车欲谢却成晴。

天人契合岂无意，草木□途俱有情。

賸作寰中三日施，依前岩畔一泓清。

愿言嗣此长沾足，得暇还来听午鲸。

陈宓

陈宓　喻景山索诗用石间韵

交游二十载，恐负壁间名。

图籍有真味，林泉无俗情。

我方穿短履，君始彯长缨。

出处今殊致，同司山月明。

陈宓

陈宓　约刘学录同潘喻二丈集沧洲

一年拟待中秋夕，连日频闻正午雷。

天若有心开玉匣，月应无恨入金罍。

素娥与我元无分，秀句凭君试为催。

取出团圆盈天璧，不教留在白云堆。

陈宓

陈宓　约潘瓜山刘学录登高

三年八日登高集，喜趁衰年尚健身。

不为黄华浮白酒，世间难得是闲人。

陈宓

陈宓　约潘瓜山刘学录登高

闻君欲作三山客，且约先衔九日杯。

莫道隔年方再会，芙蓉恰恰绕湖开。

陈宓

陈宓　约潘丈及小喻登楼玉台观木香酴醾

春前桃李谩纷纷，梅后冰标独有君。

莫将今日推明日，要看三分到七分。

陈宓

陈宓　约潘丈及小喻登楼玉台观木香酴醾

暮年无事挂胸怀，只为酴醾筑此台。

恰似唐朝元会日，露翻珠翠六宫来。

陈宓

陈宓　约杨至之潘谦之登清水岩不果和潘韵

春入溪山几许深，拟陪杖屦远追寻。

千章古木都凝绿，百啭黄鹂尚好音。

君有佳人同笑语，我怀拙患阻登临。

移时伫立西塘上，有酒盈樽敢自斟。

陈宓

陈宓　月岩

谁将玉斧凿岚烟，放出团团白昼天。

自是天公恨盈缺，故开云月要长圆。

陈宓

陈宓　月岩

人间元有广寒宫，谁道仙凡路不通。

借问蓬莱相近否，不须七碗去乘风。

陈宓

陈宓　月岩

常时百步马先疲，今日岩前故不迟。

回首兔宫犹未远，会须千里巧相随。

陈宓

陈宓　阅邸报

虚名空自喜，丛谤亦难逃。

望重瑕来众，官高磬折劳。

应酬书脱腕，思虑雪侵毛。

何似山林士，琴床梦日高。

陈宓

陈宓　云津阁

山色月中犹见碧，溪流枕上更宜声。

身轻阁稳欣投宿，此是还家第一程。

陈宓

陈宓　云台梅盛开呈单丞立之

两年骑马上云台，长是梅花烂漫开。

未识明珠从海出，只逢飞雪下天来。

月移清影侵衣带，风送浮香入酒杯。

珍重主人邀客意，忙中唤我此追陪。

陈宓

陈宓　云台寺梅坡

不是骚人亲手栽，如何一一作诗谋。

世间那用香如许，应有仙真夜往来。

陈宓

陈宓　云台寺梅坡

树杪风来玉佩轻，仙香飘作世间清。

一枝不许来城市，只伴高人避世情。

陈宓

陈宓　宰邑垂满喜与王梅溪孙主簿合并承入秋闱当别两月其可无诗以志此恨

贡士何年屋万间，手栽仙桂万人攀。

闻孙雅有祖风烈，想见霜袍万眼环。

陈宓

陈宓　宰邑垂满喜与王梅溪孙主簿合并承入秋闱当别两月其可无诗以志此恨

两家事契几人同，一见风流忆乃翁。

何事别离当两月，空山兀坐晚秋风。

陈宓

陈宓　在旅不在家书

无心览卷谩舒卷，有念盈怀日往来。

十日离家劳梦远，一行无字强颜开。

陈宓

陈宓　赞梅溪王先生像

先生之道，得天之全。

气刚以和，如四时然。

功在王室，惠留于泉。

不怒而教，恶遏善迁。

为政以德，信哉格言。

先生之逝，四十三年。

有庙有祠，民奉益虔。

紫帽可砺，清名不骞。

陈宓

陈宓　赞勉斋黄先生像

貌之癯有颜之乐，气之刚得轲之养。

以身任道，老而益壮。

仰止朱门，孰出其上。

陈宓

陈宓　赞文公朱先生像

貌温而严，德刚而粹。

春融秋肃，渊澄岳峙。

道光二程，识高百氏。

生遇明时，进难退易。

天假之间，斯文大备。

伟哉夫子，教垂万祀。

陈宓

陈宓　早起

市廛无计避风埃，反闭柴门懒自开。

春梦恰同檐雨断，俗氛已逐鸟声来。

陈宓

陈宓　早起

三年饱识溪山面，未省烟云际晓生。

阁迥楼长正相映，桃源图上有人行。

陈宓

陈宓　赠寒谷道人

我昔过君门，心闲懒问君。

君今来深谷，无心似孤云。

淋浪身上衣，磊落袖中文。

相违复相别，去宿白鸥群。

陈宓

陈宓　赠梁运属

萱堂处处尽阳春，二月严霜凛独陈。

六载侍旁勤奉养，五年居外备艰屯。

嗟君不愧曾参孝，愧我殊无考叔纯。

齐与楚咻虽众胜，会看至行感苍昮。

陈宓

陈宓　赠林教谕

囊中惟有圣贤书，宅是箪瓢陋巷图。

我一见君先自愧，题诗归拟揭庭隅。

陈宓

陈宓　赠林尹仲

八年前会晤，犹忆刺桐乡。

君眼虽非白，吾颜已过苍。

有求皆妄想，无欲是良方。

不学神仙术，他时共一觞。

陈宓

陈宓　赠丘汉叔

自昔经明岱岳间，于今君独得渊源。

力扶正学人知惧，拨去浮言道自存。

讲贯一堂常夺席，异同诸子谩专门。

怀奇莫叹无知己，会见经帏待讨论。

陈宓

陈宓　赠枢上人

心期极乐三千界，世事怀安二十年。

顾我未能从学道，只将寂寞当幽禅。

陈宓

陈宓　赠翁子西

先生道古背今驰，羁乷诗书两鬓丝。

进取不随馀子后，文章曾作几人师。

未施天上经纶手，且放胸中玉佩词。

三复荔台佳句法，千年风雅有谁追。

陈宓

陈宓　赠羽士

独擅兹山四十年，凝之去后见君贤。

羽衣时向云间去，为爱飞泉不肯仙。

陈宓

陈宓　赠喻景山

去时恨轻分，归路喜忽值。

如何七八月，两作别离味。

方冲腊雪还，可待秋风至。

读书我无诀，须君授奇秘。

陈宓

陈宓　招刘学录

去年八月登高集，今岁依然共此筵。

莫讶霜毛成种种，且欣露蕊已鲜鲜。

小桥拟换香出版，曲岸新成范蠡船。

少年青春还易度，不如来看晚秋天。

陈宓

陈宓　昭君

永巷鏁芳菲，春归入燕泥。

粉身能报国，妾不爱蛾眉。

陈宓

陈宓　赵户自任所抵乌驻用前韵见示和之

自昔桐城别，于今两阅秋。

暌违嗟地远，聚散似萍浮。

独发皇都道，同登乌驻舟。

人生非苟合，谁谓雨能留。

陈宓

陈宓　赵君惟谊清文介行坚苦笃实远来见访以救科举弊为说可无一语言谢

菜根惯咬著芒鞋，便是津梁一世材。

六月雨行缘底事，一身不惜惜人才。

陈宓

陈宓　赵君惟谊清文介行坚苦笃实远来见访以救科举弊为说可无一语言谢

我把尊贤榜旧堂，怀人忽至喜如狂。

缘何不肯留城府，虚著新成八尺床。

陈宓

陈宓　中春

袭人天气暄还冷，欲雨窗绡暗复明。

山鸟喜晴乘屋语，野农侵晓荷锄耕。

不须杯勺勾春叻，幸有诗书惬此生。

桃杏繁枝一回首，争如松竹伴秋清。

陈宓

陈宓　中秋前偶题

百岁中秋几月明，长先十日候阴晴。

清负不觉传三鼓，又恐冰轮碾女城。

陈宓

陈宓　中秋前偶题

世事浮云频改换，月华千古只清新。

炎风暑气常侵客，纵有凄风亦可人。

陈宓

陈宓　中秋前偶题

雨过云衣已半除，深渊绚烂剖骊珠。

阴晴明日犹难料，未必中秋此夜如。

陈宓

陈宓　中秋桐城观举子

风前散袂能忘扇，月下题诗不用灯。

万士清宵鏖棘庑，一年秋色满桐城。

陈宓

陈宓　中秋夕无月前两夕皆明

四时丹桂年年好，万岁青娥个个妍。

但看世人生与老，不愁玉兔缺仍圆。

攻侵属国雪中节，巧趁鸱夷烟际船。

我把清光贮胸次，从教飞辙碧宵缘。

陈宓

陈宓　中夜

功名有念心常醒，更鼓无声夜更长。

天运乾乾同转磨，鬓毛能不几时霜。

陈宓

陈宓　重九

长年佳节近重阳，到骨深恩一味凉。

凤尾有心堪悦目，鸡头当谷可充肠。

凌云穿月开丹桂，映日排空数拒霜。

莫与春光较先后，请君晚节玩秋芳。

陈宓

陈宓　重九前一日刘学录以诗招潘杨二丈登高二丈辞之刘以诗见寄仍和之

一秋好处黄叶节，自昔名言不浪传。

八日登高胜九日，今年不饮便明年。

陈宓

陈宓　重九日登道山亭柱间有陈休斋题词曰师相者先君也予既感时之用师而

道山亭上看秋光，万里长安在夕阳。

数点难收周顗泪，一冠莫效孟嘉狂。

浮岚尽作襟期爽，嫩蕊能令肺腑香。

三十年前童稚日，不堪回首一凄凉。

陈宓

陈宓　重九与刘学录

休暇常难值，招邀愧已频。

暂辞霜际菊，终作雨来人。

适意能迂访，秋芳正错陈。

桂兰供俯仰，况有拒霜新。

陈宓

陈宓　重九招许真诸友登高和许韵

群公错落俱琼瑰，胸蟠万古高嵬崔。

红尘绝点不涴眼，更上翠壁陈尊罍。

天低举手挼斗俩，挹彼钜海倾蠡杯。

酒酣咳唾作飞雪，下视不觉苏纮垓。

须臾万象著，耿耿见中台。

苍生堕崖下，仰首歌康哉。

寒芒为一正，昌运行当开。

回光更愿亲蒿莱，山林自古多奇才。

陈宓

陈宓　竹间榴花

五月林梢未着禅，节根新换玉娟娟。

露华团翠浓堪滴，浇得殷红不敢然。

陈宓

陈宓　竹径

新笋未全抽，春阴亦类秋。

世间惟竹迳，不扫更清幽。

陈宓

陈宓　酌建阳王氏酒

不杯神观已陶然，三四蓬壶小有天。

当日流霞唯一盏，却输玉妪是真仙。

陈宓

陈宓　自勉

盖世声名都在少，君看前辈合何如。

我年若此成何事，白日还同过隙驹。

陈昮

陈昮　春波亭

翼然溪浒一亭新，潋滟波光巧样春。

一舸月明鱼射宿，数帆风饱客知津。

沙侵鹜碛犹含润，花点鱼叉不受尘。

莫听阳关始拚醉，好将酩酊付芳辰。

陈铭

陈铭　春波渔市

濒溪有居廛，两岸舟竞檨。

风含水气腥，晓作渔人市。

鱼羹何处无，无钱买金鲤。

陈某

陈某　病中闻歌有感

伏枕已三月，清明节已过。

光阴流水去，风雨落花多。

病久难禁酒，愁深懒听歌。

门前舟楫动，无奈客怀何。

陈某

陈某　访陈彦太不遇

每忆可人陈太丘，不辞山路远追游。

清霜拂鬓鸡声早，白鹤横江月影浮。

岂为开樽无北海，虚闻悬榻待南州。

题诗与尽空归去，回首梅花百尺楼。

陈某

陈某　官舍有感

腊近衣方授，山深寒愈严。

病将书卷废，愁伏酒杯添。

故里风尘隔，微官岁月淹。

思归归未得，低首愧陶潛。

陈某

陈某　回回僧

秋风响耳环，古怪聚人看。

赤脚行霜地，腥身礼月坛。

儋斋犹买肉，挂帛不遮寒。

亦有西来意，相逢欲语难。

陈某

陈某　江心寺

谁把袈裟筑半峰，倚云楼阁打天钟。

东西塔上自分屿，风雨声中忽见龙。

隔岸愁吹孤戌角，归鸦寒立夕阳松。

旧时行殿成荒土，烟草萋萋暝色重。

陈某

陈某　九日次王善夫韵

道路多荆棘，尘埃满客衣。

西风九日至，往事百年非。

王粲思何切，冯髈叹未归。

只因江汉远，却使雁鸿稀。

陈某

陈某　留题九龙岩

里俗相传有九龙，昔年栖隐此岩中。

烟霄一去□□隔，石户双开旧径通。

月影日光东北近，泉声山色古今同。

何当便脱卑凡累，来伴僧闲论苦空。

陈某

陈某　罗浮山

乾坤未失鹿，沧海欲飞灰。

人已逃时去，山犹择地来。

寒流清有影，怪木老非梅。

西有龙翔寺，禅门彻夜开。

陈某

陈某　闽峤军中

翠华齐拥霍嫖姚，却向青山说豹韬。

兵马夜行残月下，弓旌寒响朔风高。

壶浆故老愁啼血，野饭将军猛茹毛。

自笑书生随玉帐，也腰刀剑束征袍。

陈某

陈某　偶成

滑滑春泥塞路途，漫漫新水涨江湖。

出门世路皆行险，只好山林听鹧鸪。

陈某

陈某　偶成

南山作雨北山云，野哭村歌处处闻。

淮岱十年多盗贼，谁知一半是官军。

陈某

陈某　偶成

城南春深草乱飞，门前流水没渔矶。

百年此地踏青客，今岁从军犹未归。

陈某

陈某　贫居

秋风山木飞，秋日独行时。

身共衣冠老，妻嫌富贵迟。

自分浇菊水，閒写咏贫诗。

此意不可说，夜窗明月知。







卷30

陈某

陈某　秋兴

禾黍离离雨满村，望中兵火几家存，

荒城半是征人骨，秋月偏惊旅客魂。

岂意战尘临老见，不知心事向谁论。

抱茅盖得青山屋，多种桃花映酒樽。

陈某

陈某　秋夜风雨次韵

独卧苦不寐，灯残知夜深。

青毡犹是客，白发最关心。

绕屋鸟三匝，隔江龙一吟。

谁家催寄远，孤泪滴清砧。

陈某

陈某　泉南满归过省下呈友人

二月泉南驿骑回，乱离怀抱为君开。

双凫暂假王乔力，百里空淹蒋琬才。

省幙薇阴遮案静，溪船山色入楼来。

应知别后遥相忆，清夜吹箫月满台。

陈某

陈某　山居

白云护危屋，遥隔世人家。

野迳不多竹，幽兰自作花。

敝衣僧说法，枯叶树成槎。

门外禽相狎，双双浴晚沙。

陈某

陈某　宋奥寄友

落日犹未落，青山还自青。

鸟飞云外见，泉过竹边听。

童子求新汲，先生守旧扃。

相看不相见，应註太玄经。

陈某

陈某　王生小景

何处佳山水，依稀类辋川。

春风摩诘画，夜月剡溪船。

云树乡心外，莺花客泪边。

不嫌茅屋小，应喜是归年。

陈某

陈某　王宗起城南溪屋

水上小亭清更新，绿阴纨扇白纶巾。

岂无修竹娱佳客，却有清风来故人。

老树秋声凉入骨，澄江波影玉生鳞。

读书偏爱虚窗静，不管门前庾亮尘。

陈某

陈某　湘灵鼓瑟

苍梧云杳杳，湘浦月沈沈。

谁将竹间泪，弹成丝上音。

如怨复如诉，可听不可寻。

乃知二帝子，尚怀千载心。

君臣等天地，死生空古今。

陈某

陈某　小景

山迥云垂野，江空水接天。

西风陶令宅，落日季鹰船。

愁绪丹心外，归心白雁前。

如何倦游客，犹是未归年。

陈某

陈某　夜归

青松行未尽，林外一钟闻。

小雨不伤月，西风忽破云。

棹归秋水远，邻语夜灯分。

稚子能无寐，空斋读古文。

陈某

陈某　赵仲瑜小景二首

远水望不极，断云低复连。

青山秋树屋，野渡夕阳船。

幽思沧洲上，归心白雁前。

异乡非隐地，聊欲寄林泉。

陈某

陈某　赵仲瑜小景二首

老树依岩壑，危桥隔远村。

桃花春满岸，云气晓当门。

白鸟来书屋，青山落酒樽。

渔舟忽相过，疑是武陵源。

陈某

陈某　中秋客邸感怀

今夜天边月，谁期海上看。

家山虽间隔，儿女暂团栾。

露重银蟾湿，风清玉宇寒。

年年长是客，强把一樽叹。

陈彭年甥　题黄敕背诗

彭年头脑太冬烘，眼似朱砂鬓似蓬。

紕缪幸叨三字内，荒唐仍预四人中。

放他权势欺明主，落却亲情卖至公。

千百孤寒齐洒泪，斯言无路入尧聪。

陈鹏飞

陈鹏飞　惠州作

手撷春畦爪甲香，黄荑紫笋快先尝。

我今骈邑无三百，只有园蔬一味长。

陈鹏飞

陈鹏飞　赠邕管察推陈仲辅

阑干一幅鹅溪绢，中有五箴排小篆。

古字今文认未了，火剂针铓俱瞑眩。

平生卷轴有膏盲，首尾年来逾错乱。

剩储药物走医门，掉头呕冷不下咽。

一落泥头千丈强，谢君欲拯非手援。

银钩小变科斗文，挂我床头星斗烂。

退之处士阳冰手，驱逐羽气车轮转。

光芒照耀肝胆醒，两眼频看泪如霰。

门前恶草锄又生，我病七年行复玩。

会须着意课儿童，日日床头诵千遍。

陈鹏飞

陈鹏飞　赠邕管察推陈仲辅

幕下谁人识杲之，微闻赞画向莲池。

登楼不恨乡关远，拄笏只言山色奇。

直道自能消鬼魅，高人何处不轩羲。

它年坐上话铜狄，可是蓬莱清浅时。

陈鹏飞

陈鹏飞　卓锡泉

披沙觅山泉，不知泉在师锡端。

借师锡端卓白石，不见师泉见山锡。

须弥芥子不无别，离一离二别胡越。

我师胡越俱一家，一念遍满恒河沙。

沙河现作天人相，一杯普供人天饷。

陈丕

陈丕　句

春禽得意千般语，涧草无名百种香。

陈丕

陈丕　南池

杂树疏阴覆小亭，池塘流水自泠泠。

残荷犹结高秋绿，深柳遍含斜日清。

宇内谁堪千古在，眼中吾已二毛侵。

旧时游侣晨星似，墙角啼蛩不可听。

陈普

陈普　爱日

绝妙茅斋对竹林，少年日月直千金。

殷勤好与此君约，不许空移不寸阴。

陈普

陈普　爱日

一寸光阴直万钱，况兼妙质与崇年。

睡魔懒崇俱驱去，要与窗驹斗着鞭。

陈普

陈普　伯循和石堂后二首复依韵

晋士当年一岘山，高风千古邈难攀。

浮岚煖翠依然在，不入人间大梦关。

陈普

陈普　伯循和石堂后二首复依韵

櫂歌一唱醒群迷，先有胸中九曲溪。

仁智之真常莹彻，过门不入亦山栖。

陈普

陈普　不解算四首

孔桑祗是秽尘编，刘晏空夸马上鞭。

六合分明长策裹，不知刘项入关年。

陈普

陈普　不解算四首

算来未必得卢枭，不算其如四壁萧。

大道广居天与伍，肯将前著乱箪瓢。

陈普

陈普　不解算四首

管晏商斯几揣摩，尽夸掌上有山河。

当身成就凭君问，孰与颜曾孔孟多。

陈普

陈普　不解算四首

汉衩帷幄有真儒，五百余人辙予卢。

三十六宫来往处，子房终得邵尧夫。

陈普

陈普　不饮酒歌

人皆爱酒如金珠，我独畏酒如毒荼。

人皆爱饮酒不醒，我独不饮常惺如。

我若饮兮人不同，一饮三日斛，

再饮三千锺。我若醉兮人莫比，

上以天为冠，下以地为履。

有时醉登楼，倚阑一笑江山愁。

有时醉吟诗，烟云满壁龙蛇飞。

有时醉起舞，莫邪出匣金莲吐，

我欲气兮斗可撞，我欲力兮鼎可扛。

我欲志兮吞云梦之八九，我欲历兮眇天地之四方。

天地生我性不饮，我若饮时安得有酒如长江。

陈普

陈普　蚕妇辞

东邻采桑妇，西邻养蚕女，

年年役役为蚕苦。桐花如雪麦如云，

鸣鸠醉椹叫春雨。踏踏登竹梯，

山烟锁春树。不管乌台湿红雾，

妾家有夫事犁锄，妾家有子尚啼饥。

春蚕满筐尚望叶，儿啼索食夫已归。

前年养蚕不熟叶，私债未眉暗蹙。

去年养蚕丝已空，打门又被官税促。

今年蚕嫁嫁小姑，催妆要作红罗襦。

妾身依旧只裾布，寒灯补破聊庇躯。

蚕兮蚕兮汝知否，安得茧成大如斗。

妾生恨不逢成周，治世春风桑五亩。

陈普

陈普　长夏竹中二首

四围碧玉绕盘河，六月此为安乐窝。

且喜身心客清净，但愁岁月为消磨。

洞门开辟元无锁，暑气羞惭自倒戈。

只要人心明内外，红尘取此本无多。

陈普

陈普　长夏竹中二首

暑威赫赫甑寰区，绕屋琅玕足自娱。

四面尘埃浑不受，一年炎热竟成无。

绝稀人迹天同处，阅尽诗书日未晡。

为惜分阴故来此，时人疑是七贤徒。

陈普

陈普　呈江主簿及茗源诸公

章甫公西愧点雩，断缨子路羡柴愚。

天知人弃终从福，道屈身伸赖读书。

有日官曹须忍耐，薰天声利尽欷嘘。

行藏谩似琅琊客，采药深山日不虚。

陈普

陈普　呈县尹

生贤造物意何仁，一本从来只为民。

择取易中五阳卦，要令到处四时春。

黄扉紫闼终行志，碧水丹山且爱人。

满县栽花祗悦目，桑麻雨露是公真。

陈普

陈普　呈县尹

富贵能无不俯眉，太玄久作覆瓿资。

柴荆书刻声何驶，芹草春风流已披。

似此深心宁为已，其如浅学谬蒙知。

位无大小心惟一，已是当年吐哺时。

陈普

陈普　程氏馆灯下白菊花

灯前一阵玉胡蝶，火急教人网取看。

乃是径中白甘菊，主人移入伴清寒。

陈普

陈普　程朱之学四首

高明若韩苏，方正如君实。

太山当面前，瞠目不能识。

谁能不由户，可怪亦可惜。

得若在家庭，迷殆胡越隔。

向微程朱子，出手为开辟。

我辈白日中，夜行至今日。

陈普

陈普　程朱之学四首

化工溥万物，不过亦不遗。

何以能不劳，一理以贯之。

寂然莫可迹。桴至鼓必随。

一朝十二牛，芒刃不少隳。

制度自恰好，形样咸无疑。

夭桃且灼灼，蘧竹各猗猗。

有鳞尽渊跃，无翼不天飞。

人心正尔妙，动静悉如斯。

枢纽在方寸，运化斯为基。

眼前日万变，尧舜一无为。

此理无上下，大小随所如。

因物为顺应，欢然呜埙篪。

何故天下人，利器不自持。

妄端忽一起，纷溃终难支。

天开真儒出，幽探万化机。

陈普

陈普　程朱之学四首

杨氏枯不生，墨者散无纪。

申韩明不仁，黄老信非礼。

岂难定邪正，未足容臧否。

世有颜孟徒，一鼓俘其垒。

独惟一妖鸟，来自昆仑趾。

其高出天地，其毒逾蛇豕。

名公不能辨，韩愈亦窍喜。

高士溺其深，愚夫乐其鄙。

精散不知收，魂飘不能止。

五典潜扫除，三纲悉沦委。

遂令四海人，没溺怀襄水。

绝非是似圣，大病在近理。

仁哉天地心，特出程朱子。

陈普

陈普　程朱之学四首

大中岂难明，不偏立可得。

偏似扶醉人，中如正柱石。

亭亭即道体，截截皆天则。

一毫不可裒，一发不可益。

舜君与尧民，万世作程式。

颜仁及曾孝，亦足立人极。

倘或增减之，病痛自千百。

立如偏重船，可坐见没溺。

形象亦易知，体段非不的。

奈何秦汉来，如瞽於五色。

陈普

陈普　赤壁赋中四句　耳得之而为声

司听坎体本来清，举世都将贮笛筝。

饱听翛翛北窗吹，人间能有几长庚。

陈普

陈普　赤壁赋中四句　目遇之而成色

人间何处看真色，午夜天心月满时。

无限凡夫空肉眼，凝眸决眦望西施。

陈普

陈普　赤壁赋中四句　取之无禁

竹声梅影芰荷香，满檐连车不是趀。

无奈浮云并粪土，百年瞬息万人忙。

陈普

陈普　赤壁赋中四句　用之不竭

白璧黄金杀五侯，只堪挥斥不堪留。

柳风梧月窗前草，此兴江河日夜流。

陈普

陈普　出行

半挑行李出蓝关，便学前程地步宽。

鲸力冲开千里浪，龙光射破万层峦。

逢人切莫谈边事，开口何须问故山。

贫杀一身无足道，苍生百万要平安。

陈普

陈普　纯父家池双头莲

天地化育工，两致一为要。

对待管流行，并起非横矫。

亭亭南北枢，赫赫东西曜。

仁义与诚明，彼此相契约。

英皇既尧舜，丰姿巧相肖。

孤竹秀双仁，洛水濯二妙。

人生相遭处，亦有相感召。

莘挚自犁锄，尚父由渔钓。

共卧起烟波，鱼水兴蓬藋。

是为圣人偶，心胆何相照。

颜渊得仲尼，仲尼有荷簊。

孝亭合朱祭，天津会程邵。

是为德不孤，气味何同调。

世间间草木，不足充野烧。

惟莲出清水，植立独奇峭。

不染淤泥缁，不逐波流漂。

何骨中庸中，肌内离骚嚼。

玩花渴顿苏，食实饥足疗。

静中对君子，不语潜教诏。

一朝出莲枝，此事非人料。

将兴必有祥，事若玉阿鞘。

兹化岂徒尔，可以观其徼。

上侍鹤发慈，齿高德弥劭。

下盼庭阶郎，一一凌风鹞。

平生所树蓻，不但供栖燎。

濯缨作君子，口不道羿浇。

此去事偶心，如风历众窍。

家居作曾闵，富贵当廊庙。

商汤不待干，重华不劳叫。

决无李广奇，起足即嫖姚。

伶俜老书生，家在千里桥。

有心多不符，蠹简徒窃剽。

年来始逢君，恨不年再少。

论心膝渐亲，讲理头不掉。

相逢路不异，握手穷深穾。

相磨道义出，不觉辞萤爝。

人生何如此，无际可窥眺。

共靡中孚爵，自发同人笑。

此卉信如人，对酒为之酹。

酌酒礼此花，敢醴不敢醮。

陈普

陈普　次答熊去非七夕遇雨见候

志土千载心，烂烂如斜河。

道路坦且修，况复阴雨多。

女骏不可说，牛痴无奈何。

陈普

陈普　次答熊去非七夕遇雨见候

连珠复合璧，叹息复何年。

颠连多疾苦，道术极乖偏。

嫠妇不恤纬，杞国常忧天。

陈普

陈普　次答熊去非七夕遇雨见候

五鬼不害道，含沙非杀身。

大和一巨毒，西方无人伦。

三圣不复作，谁亨万世屯。

陈普

陈普　次答熊去非七夕遇雨见候

太玄矿故在，原道涂犹迷。

一朝无渣滓，仙派起帘溪。

未能及鳏寡，不虚五纬奎。

陈普

陈普　次答熊去非七夕遇雨见候

空言未深切，聊可烛朦胧。

好辩若无益，庶以雷群聋。

群仙去已久，吾侪当嗣功。

陈普

陈普　次答姚考成留别

别后相逢各问年，依然缘发对华颠。

间云独占半间住，伴客那无一榻眠。

酒为愁多全欠力，诗因料少未成联。

却怜壁上留题句，时有间情到月边。

陈普

陈普　答友人

云作交游山作宾，道心为主自安贫。

柴门无钥见同物，竹帛有名终累人。

绿水一潭澄静性，青山万叠裹闲身。

纷纷望拜马蹄下，不见胸中万斛尘。

陈普

陈普　大王峰

统摄群峰占水湄，长如翼德断桥时。

恶声联断仙灵耳，赤帻空汗百世师。

陈普

陈普　大学　三关

致知格物最为难，梦觉关中善恶关。

若得二关俱过了，方成人在两仪间。

陈普

陈普　代寿德兴尹

尧冥五叶开元正，尧云五色辉紫清。

渔歌樵唱乐宽政，今日公堂弥兕觥。

江南春稚寒犹峭，东风先绿银峰草。

银峰百草皆何私，邀得东风来独早。

宽厚不复父母心，父母万寿儿愿深。

老稚尽作斑衣舞，来听春风堂上琴。

黄金台上凝虚竚，碧云为卷琴声去。

要令四海皆阳春，不但银峰沐膏雨。

区区祝公在此诗，寸草莫报春阳辉。

秉钧暂借牛刀手，八荒开寿如尧时。

陈普

陈普　旦气诗

书气如大雾，蒙我大明镜。

主人莫如乡，奴柰窃权柄。

不能巍巍莅，惟听纷纷命。

是非既昧瞀，操执岂中正。

不惟裁截偏，尤苦怠惰病。

一柱一柔弱，四维俱不竟。

循兹不回首，安得逃禽行。

为人自暴弃，造化德独盛。

纳日息万物，停止吾视听。

魂归魄不安，灵根复凝定。

潜龙蟠深渊，不灭飞腾性。

五更号群鸡，陡然得大庆。

熹微一隙开，洞达八荒圣。

天地顿轩豁，暂度亦饾饤。

昨非咸昭晰，今日足审订。

乃知天於人，父母未足并。

晦以养其明，止以茁其莹。

此而不接续，诚犯不恭令。

工夫知如何，焚香且虔敬。

咸淳甲戍杭州作

陈普

陈普　德阳林梅麓太守挽章

殷士皆周裸，南音独楚冠。

寝车人更怒，负俎我何安。

义合雍容就，名应久远看。

梅花真铁石，耐得许多寒。

陈普

陈普　东作

经纶一札急农功，骏发公私四海同。

妇馌尚存豳国俗，耦耕不间楚乡风。

乌犍纷乱烟云裹，布谷焦劳风雨中。

陇中辍耕相贺处，年来隳突绝西东。

陈普

陈普　冬华一夜霜

天地生万物，节度各有常。

毫发不可乱，奉时以行藏。

不惟寡悔吝，尤可免折伤。

倘不如所受，一一皆自伐。

今年初冬月，造物如不详。

阴阳忽倒植，连朝状春光。

无知桃李辈，定序忽迷忘。

陈普

点缀老枝上，纷纷发出狂。

一桂为倡首，弹冠起群芳。

杏思作霞燥，梨亦拟雪香。

西蜀亦不远，得无欺海棠。

洛阳近咫尺，能不动花王。

冻蜂与寒蝶，入秋皆死僵。

向令当此日，鼓舞又一场。

安知理自在，此事无久长。

一夕天地正，严风动昏黄。

吹起四泽水，结为万瓦霜。

凌晨为着目，憔悴不可当。

萎形与死状，贻笑於大方。

古来此事多，青史长相望。

惟有知道者，进退不狂扬。

有莘必三聘，幡然始就汤。

草庐亦三顾，然后起南阳。

万牛挽不至，料饵岂足尝。

贾生一召至，未期在帝旁。

不知怒绛灌，一落千丈强。

孝文且如此，何况景武皇。

申辕见汉武，席不暖客床。

昭昭万古监，赵绾与王臧。

当时蒲轮至，老推皆腾骧。

焉知青云路，转眼成灾殃。

大抵天下事，进退贵审量。

欲速则不达，骤进祗取亡。

善人忽急合，善事有当防。

轻浮非君子，躁急最不祥。

骑虎作麒麟，驾鹗凤凰。

九疑峰对面，盘谷且徜徉。

陈普

陈普　读史八首

王莽当年似姬旦，炀皇前日肖曾参。

担囊揭箧何须逐，盗贼谁无仁义心。

陈普

陈普　读史八首

王敦自叹非盛德，国忠自言无令名。

狐死不知正丘首，人伦都尽虎狼行。

陈普

陈普　读史八首

董卓犹知用荀爽，蔡京也解召杨时。

善人寿命如松柏，自有神明好护持。

陈普

陈普　读史八首

马六尾五四代士，葱寸肉方千世心。

浮云转眼百千熊，惟有性情无古今。

陈普

陈普　读史八首

天逾铁勒偏无夜，地到扶桑更有人。

民首自黔心自白，诗书万古不忧秦。

陈普

陈普　读史八首

祝网三驱百圣同，仲尼无语孟牵弓。

雷霆日月谁能避，肯向门前看大虫。

陈普

陈普　读史八首

不是二颜张许辈，故将躯命委沙尘。

天生熊掌真滋味，自美自甘难告人。

陈普

陈普　读史八首

晏婴白日为谗贼，吾道何用尤臧仓。

啜粥倚庐深墨面，天地不遣君齐梁。

陈普

陈普　读书有感

弄舌仪秦久厌看，无言混沌自安间。

人心何日无尧舜，道学终天有孔颜。

五鬼不磨吾道义，二秦长是此江山。

窗前宿草根长在，万古春风去复还。

陈普

陈普　范睢蔡泽

战国诸公敝一言，磨喉砺舌乱乾坤。

仪秦已作风霆过，范蔡方为河海翻。

荣耀须臾空自喜，真淳毫发了无存。

但怜三代遗孩稚，流血成河暗本原。

陈普

陈普　夫差伍员

载籍几千年，相踵兴亡迹。

何国非自取，一一有来历。

亡必以失道，与必以有德。

有德无不兴，不在防寇贼。

大纲一端正，上下合于一。

左右无共鲧，小大皆益稷。

执此治天下，天下无与敌。

无道必自亡，不可容智力。

中心一不正，祸乱起不测。

计虑非不周，防闲非不密。

龙蛇起平陆，刀剑出裧席。

昔常恨吴王，不纳伍员策。

父雠不共天，吴起不两立。

败之于夫椒，足报槜李役。

杀心如未谢，灭起如呼吸。

五千栖会稽，甲盾尚流血。

一举而尺之，后患永绝息。

奈何仓卒中，鬼神夺其魄。

不信忠臣言，坐使良机失。

瞬息二十年，越兵破吴国。

遂令泰伯祚，一日不血食。

至今尘编中，见者皆叹息。

抑尝思其故，此事未足蹙。

吴亡自有端，灭越故无益。

夫差诚已误，伍员未为得。

万事理为准，万理心为宅。

好恶一毫偏，成改千里隔。

本正不忧末，主强不愁客。

病四百有四，最患膏肓疾。

外邪何足忧，内寇逾螟{蜷右下换虫}。

家不在藩篱，国不在城壁。

怨不在仇雠，忧不在夷狄。

最毒是小人，必亡惟女色。

百祸生骄矜，众怨丛苛刻。

灭用无仁恩，死由肆胸臆。

子兰为刘石。平虑讨击使，

尚不逃三尺。华清羽衣曲，

岂得无敌绩。勾践诚可除，

宰嚭犹在侧。西施舞落日，

吴宫已荆棘。子胥计诚忠，

无乃学缓急。夫差爽已夺，

句践自千百。杀一留其余，

乱门岂可塞。寄语伍子胥，

善恶当详择。乱亡所当念，

心非最难格。

陈普

陈普　福城无雪然人物与洛城一也

入城一见便金兰，青眼论心视肺肝。

日用共为时世笑，书眠常见鬼神看。

狂歌雪裹忘年老，高卧城中傲岁寒。

但愿康宁百二十，年年斫雪访袁安。

陈普

陈普　感兴

千载荷神物，四书与五经。

勋华生万民，孔颜真仪刑。

本原尽溟漠，日用垂日星。

疾契虎豹变，力行凤凰庭。

感通穷有气，润泽周流形。

拟议辄破的，宰制动发硎。

达即雨天下，穷足春林坰。

自从孟子没，斯义久晦冥。

歆雄暨马郑，熠熠暗飞萤。

韩柳至欧苏。亦如醉不醒。

白书瞠两目，不见太山青。

蕙兰亘九畹，鼻寒不闻馨。

浩浩大城府，无人为抽扃。

宗庙失雄丽，楼阁迷岩亭。

渊渊楚七泽，渺渺东沧溟。

不识海若面，雄论夸扬舲。

名为指南车，认癸作丙丁。

名夸能作室，戹夹如堂厅。

异端塞宇宙，不能别渭泾。

夜光耿砂砾，掉臂不留停。

文章王介甫，种棘满朝廷。

匹夫持伪辩，六合为血腥。

读书不精义，落落空摇精。

陈普

陈普　感兴

晦翁去后道无传，智水仁山尚宛然。

一室落成方翠碧，四书未竟已黄泉。

心留雨暗云深处，魂在月明猿哭边。

山上仙灵还聚合，虹桥消息问何年。

陈普

陈普　高宗帖

寝苫枕干子，有暇绾秋蛇。

仁人不忍见，俗子持相夸。

陈普

陈普　古田女

昔年过饶州，一事独希差。

清川浴妇人，以书不以夜。

上流濯垢腻，下流汲归舍。

供佛与事尊，共用如啗蔗。

朝昏卖鱼虾，晴雨亲耕稼。

樵苏与负戴，咸与夫并驾。

流污浴岂非，失礼事可讶。

我时适逆旅，一见为汗下。

欲言不可得，况言不可得，

况敢加讥骂。静惟天下事，

无边可悲咤。一从文王没，

声教不逾华。巴夔与闽粤，

至今愧华夏。男不耕穑，

女不专桑柘。内外悉如男，

遇合多自嫁。云山恣歌谣，

汤池任腾藉。插花作牙侩，

城市称雄霸。梳头半列肆，

笑语皆机诈。新奇弄浓妆，

会合持物价。愚夫与庸奴，

低头受凌跨。吾闽自如此，

他方我可暇。福州县十三，

余幸穷厓下。十里近郭县，

此俗独未化。一日来古田，

拔秧适初夏。青裙半绞扎，

水泥和拨迓。事事亦不恶，

位分无假借。三王二帝年，

人伦密无罅。冀方古当涂，

丰水今漣灞。见恶如豺狼，

嗜礼如脍炙。固无期桑中，

亦无舞台榭。一国皆若狂，

一年惟有蜡。盛年事耕织，

斑白可休假。习见宜如常，

骤异良以乍。劝君但勤馌，

兹事宜永谢。傥能用吾言，

鸡豚愿同社。北人见飓风，

掀簸嗟真差。君子逢不若，

白书成黑夜。日月同一天，

宁复殊次舍。礼义无华夷，

悦心悉如蔗。披沙欲出金，

恶莠为害稼。朝歌与胜母，

贤者同回驾。中为去偏倚，

庸但无怪讶。安敢亢亢方，

却无伈伈下。礼不虑咈违，

义不恤怒骂。恭惟秦汉前，

礼乐止河华。七闽义处所，

目不睹韶夏。食才美马甲，

及仅知压柘。应无雁弊聘，

宁识枣修嫁。历汉晋至唐，

谈口无可藉。令孜与思勖，

畏作貂珰霸。每从常衮来，

始识不逆诈。珠玉满面前，

犹或迷光价。一二百年来，

骅骝渐知跨。述古与介夫，

各有诗书暇。晦翁黄勉斋，

遂以教天下。昔时蛮柰国，

今作齐鲁花。沂风蔼莫春，

弦诵殷长夏。蹡蹡多规行，

穆穆亲衔迓。方知地无偏，

又喜才不借。独余男女俗，

缺漏留微罅。未能秣驹汉，

颇碍雪驴灞。有心即知礼，

有口皆思炙。男女既冠笄，

屋宇仍台榭。朝夕晓清温，

春秋能社蜡。溱洧秉简游，

此日何可假。礼自标枝来，

心无倾盖乍。风流与衣冠，

犹当轶王谢。再用前韵。

田渔非女事，诗以告里社。

陈普

陈普　鼓瑟

满楼明月调云和，五十弦中急雨过。

彩凤拂衣鸣翠竹，素鳞鼓鬣出寒波。

凄凉楚客新愁断，清切湘灵旧怨多。

一曲更沉人已静，江头云挂缘嵯峨。

陈普

陈普　鼓瑟

朱弦声奏彻云清，有客沉吟倚柱听。

遗响一时存楚风，断魂千载写湘灵。

珠随明月生沧海，船挟悲风过洞庭。

弦索无言胶柱倒，遥遥江上数峰青。

陈普

陈普　鼓瑟

五十朱弦不与琴，一弦一柱调清音。

南华唤醒庄生梦，西蜀传留望帝心。

鱼跃沧波风袅袅，凤飞丹穴月沉沉。

此情不待铿而作，一揽新声见古今。

陈普

陈普　归鸟

紫山青嶂尽如家，负日冲烟复带霞。

今古乾坤秋一幅，几番归鸟与栖鸦。

陈普

陈普　归去来辞

归去来兮，吾生复何之。

故园三径在，桃李不成蹊。

台榭荒凉已无忧，阶除寂寞人已希。

胡飘飘而不返，将役役以奚为。

丈夫不自量，处世宁堪悲。

省一朝之若是，悟百年之已非。

饭山曾是饿唐甫，首阳曾是饿夷齐。

名重天下何足比，利重天下何足奇。

觉利名之不昧，知贫贱而勿悲。

归去来兮归去来，长安纵好休徘徊。

足巾屏之行李，拂藜杖之尘埃。

杜宇知我意，声声苦相催。

故园行乐处，满地生苍苔。

归去来兮，闽山之巅。

山奇水秀，可以忘年。

水渺茫而法白，山排闼以争前。

昔年桃李，依旧成阡。

石径萦纡而藤萝耸茂，茅茨幽迥而松菊争妍。

盘餐三百口，食足二顷田。

吟且咏，乐且禅。

饱而嬉，困而眠。

心坦坦，腹平平。

正是故园行乐处，谁知此乐乐悠然。

东风起兮百草芊，缘杨飞絮杏花鲜。

蝶翅乱，鸟声喧。

翠欲黛，红欲燃。

归去故园行乐处，几阵南风入舜弦。

西风至兮鸿雁来，万物萧条景物猜。

虫声切，猿啸哀。

梧桐败，菊花开。

归去故园行乐处，清风明月好安排。

霜风凛凛雪花飞，村落无人猿夜啼。

泉酒冽，溪鱼肥。

燃兽炭，拨蹲鸱。

归去故园行乐处，竹外梅花三两枝。

红日三竿渔父去，云迷四野牧童归。

朝暮之情何已矣，四时之景已如斯。

已矣乎曷之，予知归去兮。

松菊候门而南山耸媚，花鸟欣迎而北岭喧呼。

悔知非之既晚，乐成赋以归欤。

陈普

陈普　和菜花二首

天公大似慰颜贫，二月满园瓜子金。

不问异根仍异味，尽令同色亦同心。

轮蹄见弃各有路，蜂蝶争趋亦若林。

魏紫姚黄来课此，如闻太古篑桴音。

陈普

陈普　和菜花二首

华实根莇若个般，深知始解识鹹酸。

争春岂敢当红紫，贴地何能助碧丹。

未说余膏尤济用，最令中色真堪餐。

洛阳个个知扬拨，此物却无人会看。

陈普

陈普　和答友人

万事云何只有吁，闲调经世月牙吾。

要知剥复无非数，不定乾坤未用儒。

莫问遮非并舜是，但存房范与膺模。

洗心□有义方易，间气须教半点无。

陈普

陈普　和答友人

无一能攀古圣贤，仅能澄净一腔天。

新於梅畔见无极，久何心中阅逝川。

文畅惠勤同锡饭，东园甪里共衾眠。

仪秦肩谷难参错，莫怪香山去学禅。

陈普

陈普　和黄云甫韵

志欲鑽研探三原，圣言争奈远如天。

爬沙愧我迟而钝，穿石输君敏且专。

方识立身须广大，也知去道每轻儇。

若将中正正正鹄，砥镞磨锋必入旃。

陈普

陈普　和开元余兄儒术误身

安得茅茨美化流，弦歌多著武城游。

文章久矣经天地，孝悌非徒淑党州。

惟有命焉轲不谓，贫非病也宪何羞。

曼相能使人相类，莫信诗人浪诉愁。

莫逐嗟卑嗟老流，谋身先向吕宫游。

力耕不怕水和旱，笃信能行貊与州。

寡悔到头终得禄，不恒自古或承羞。

藜羹布被君休叹，五十无闻却是愁。

陈普

陈普　和李太白把酒问明月歌

人生能几月圆时，歌之舞之复蹈之。

月为一人我成三，更遣青州从事相追随。

四人好在都无阙，相劝相酬到明发。

此夜山河有主张，锁碎繁星俱灭没。

采石已来五百春，当时青天为宇四无邻。

上下通秀皆冰玉，岂徒眉宇真天人。

力士嗔人譬如刀割大江水，世间閒是閒非皆如此。

君不见李白携月到夜郎，一洗瘅天尽入冰壶裹。

陈普

陈普　和清叟奉御大都

帝里春深草木苞，御河滚滚浪翻桃。

万千红紫迹如扫，九十青皇寿已高。

南国江山归梦远，东宫松桂书阴交。

丘园喜有平安报，新竹初成集凤梢。

陈普

陈普　和清叟自勉

缉熙正学勿虚过，立志悠悠得几何。

黄卷工夫当猛省，青春齿发莫蹉跎。

笔头有焰由充养，镜面无尘在洗磨。

六籍四书无释子，胸中治具看森罗。

陈普

陈普　和叔父九日后楼集

霞边鹜表见罗浮，左右东南数十州。

天近先看洗光日，地高略数下滩沤。

乾坤广大千峰玉，人物英雄百尺楼。

衰暮来兹更重九，菊花须满雪霜头。

万化区中总莫逃，范围不得是清高。

天将萸菊温存晚，秋把山川贴助豪。

祭祢五更荐仪礼，上楼万境攇离骚。

化工似欲重重九，催促霜前办两螯。

陈普

陈普　和荼蘼

缘霜和雪揉为裁，消得玻瓈紫玉杯。

扰扰开时违赏玩，匆匆落去谩迟回。

颠迷蝶梦留蜗国，荏苒龙珠入蚌胎。

急作招魂倾桂酒，尚余半面在苍苔。

陈普

陈普　和友人惠诗

万事无非理数成，吾徒但向此研精。

介鳞有分当咸若，麟凤何缘许瘦生。

愧我诗书空盗窃，喜群学易有功程。

相逢亦似非人力，十载昏花一日明。

陈普

陈普　和友人韵

儿童恨芳草，不识春长在。

箪瓢乐不断，焉知颜发改。

黄鹤雅人听，鶗鴂亦可罪。

混沌何曾死，拱璧莫轻碎。

野马恣流行，游丝无畦碍。

太极物物一，乐事频年再。

缅怀良友心，不言默相对。

愿为蛩駏交，共话蝼螘戴。

陈普

陈普　贺叔父为犹子成室

五典三纲宇宙，千金九鼎祖宗身。

茶租急切同胞义，冰蘖规模一个仁。

日月照临伦理得，山川回合栋梁新。

教人以意非言语，此事由家更及民。

陈普

陈普　贺岩上张商翁新居

商岭高风动帝屋，商岩清梦到君王。

故将琴剑诗书室，结向烟霞水石旁。

紫气遥知穿户牖，青松应不隔垣墙。

后堂且设彭宣席，未许莺莺燕燕忙。

陈普

陈普　怀古

世事悠悠一转头，断云荒草古今愁。

青山北去黄河隔，白日西飞东水流。

秦有金牛开剑阁，楚无熊虎害鸿沟。

无情萧寺峰前月，几夜蛩声影半楼。

陈普

陈普　积雨写怀

识道知时乃圣贤，合人统物一之天。

两间惟有心长在，万变咸归理自然。

王屋大行从艮止，北溟南海谨坤先。

行藏悉是乾龙体，要得无惭只有渊。

陈普

陈普　积雨写怀

一片真线要反观，纤毫外物不相干。

乐天岂向青云乐，安土须从陋巷安。

日出扶筇天地喜，云深拨火鬼神看。

化机何啻亲兄弟，但与为徒有底难。

陈普

陈普　禁酒

五谷之中有淫液，尧舜未尝得涓滴。

刚柔张驰理或容，两间缘此生仪狄。

初如滥觞出眠山，中作江汉横人间。

沃焦苏枯亦宜有，滔天襄陵苦不难。

几人捐躯乞鲛鳄，几家荡析无城郭。

古今鱼鳖剧永嘉，至今无人非毕卓。

圣人哲士谋虑长，金城铁壁为堤防。

尊崇流水尚泛溢，黜降登跻毋升堂。

森严监史如霜雪，无算无量无逾节。

僛僛傞傞未尝有，山立佳人冰玉洁。

奈何世降波澜狂，周公不作卫武亡。

汉家石杠耗海内，唐殿金龙跨远方。

上下因循为日用，胜理肠胃成膏肓。

病民害物拂后土，愁天怒地干阴阳。

圣君宵衣急民瘼，一照万方同忭跃。

救荒令典固当尔，此事更有加商略。

东西晋武覆辙新，李白杜甫皆沈身。

夏后以前皆圣世，岂无贵客与鬼神。

四维不张既非美，人而无礼不如死。

阮籍罪当投四裔，山简接罗尤乱纪。

江东命脉王茂弘，荆州父母陶士行。

更乞十年禁醫蜡，书生鼓腹老太平。

陈普

陈普　荆公东坡

王苏并世时，价重连城宝。

读尽天下书，不闻性天道。

祗缘操术谬，济以言辞藻。

轻巧者便之，承风逐澜倒。

本意尊鞅斯，施行愧黄老。

妄谓世无双，奋臂肆挥扫。

雅言类旃孟，给御坚羿妔。

及其漏绽时，乃以穿窬盗。

荆棘日夜生，芝兰遂枯槁。

礼乐禹豫州，至今鞠烟草。

重华不可呼，四罪无复讨。

薄夫迷远谋，惟贪诗句好。

陈普

陈普　久旱得雨

同堂合席分汝尔，况乃貌然千万里。

寸总不知从何来，一夜拥衾八九起。

井田未复思扣阍，忍见秋夏田无水。

甘霖才是渴者饮，何事骄阳骄不止。

旄倪奔走缘木求，惟有气龙尚循理。

焉知天心不广大，无愚无智皆如子。

拜泥祷偶都不问，衔石移山良可喜。

云飞风起作气势，野雾山昏醖甘美。

三朝遂作渰渰萋，一点一粒不胜纪。

吁嗟尔辈何惜命，欢呼噎呕舞欲死。

有身安得不求生，天地之心固如此。

草茅藜藿有一策，尧舜是亦人而已。

端居廓庙同此身，及人及物唯推已。

宫中圣人念民物，春不折柳漱辟蚁。

论道燮理岂不知，一夫不获古所耻。

三年耕有一年食，尧水汤旱无死徙。

有民心也为民谋，此道如砥直知矢。

陈普

陈普　困王孙

养生丧死妇女手，受气成形酒色胎。

牧马夜归眠马下，梦魂犹绕旧楼台。

陈普

陈普　历代传授歌

伏羲神农黄帝氏，名曰三皇居上世。

少昊专顼及高辛，唐虞尧舜为五帝。

夏商周兮曰三代，三王禹汤文武是。

尧舜传官禹传家，天与人与非私畀。

夏禹一传启以贤，少康兴夏灭猿豷。

十有七世于桀王，万汤放桀夏绪坠。

殷汤应天而顺人，兴王地方七十里。

太甲太戊及武丁，三宗有商为专美。

祖乙盘庚亦贤君，三十传纣覆商祀。

周兴积累由后稷，公刘太王及王季。

文王大勋武王集，伐纣牧野作牧誓。

成王嗣位在幼冲，周公辅政天下治。

成康措刑四十年，几移周鼎幽与厉。

夷王下堂王室卑，平王东迁春秋始。

至于威烈春秋终，二百四十二年尔。

鲁卫晋郑蔡燕曹，姬氏同姓皆兄弟。

异姓齐楚秦宋陈，春秋列国侯十二。

其间五霸相继兴，齐桓小白晋重耳。

宋襄秦穆及楚庄，名曰尊王假仁义。

战国七雄莫如秦，韩赵魏燕齐楚起。

秦灭六国吞二周，周祚至於赧王止。

天王三十有七传，八百余年属周纪。

秦帝始皇太暴虐，位传二世而已矣。

汉室龙兴灭秦项，高祖刘邦赤帝子。

末年国本几动摇，四皓一出回孝惠。

吕后临朝诸吕反，赖有平勃植赤帜。

文景之世比成康，武帝好大功伐喜。

霍光拥昭而立宣，江充诬谮太子戾。

厥后外戚多擅权，平帝新室莽篡位。

光武诛莽复中兴，汉为东汉炎运炽。

明章二帝世所称，至于灵献汉祚替。

前汉高文武宣朝，后汉光明章七制。

两汉相传二十四，禅魏曹丕窃神器。

分为三国魏蜀吴，鹬蚌相持真鼎峙。

魏则曹丕吴孙权，蜀则先主称刘备。

魏曹承汉才四传，天下权归司马氏。

晋室肇兴司马炎，三王追谥昭思懿。

两三传间至怀悯，群胡云扰如鼎沸。

五凉前后南北西，四燕前后南北异。

秦前后西赵前后，后蜀大夏相吞噬。

东晋元帝都建康，天下南北分形势。

南则晋宋齐梁陈，北则元魏东西魏。

北齐后周犹一隅，隋文混一朔南暨。

平陈禅周隋杨坚，夫何三世隋嗣毙。

李唐继之纂洪图，高祖太宗成功易。

武后易唐而为周，仁杰一言回睿意。

玄宗末战溺杨妃，禄山叛逆为子弑。

肃宗东征复两京，宪宗见弑陈洪志。

文宗有才诛克明，德宗猜忌任虑杞。

太宗玄宗及宪宗，号称三宗商可拟。

末后难制藩镇强，宦官奉立皆私议。

唐后迭兴有五代，梁唐晋汉周相继。

五代五十三年间，后有十国皆僭伪。

齐楚吴燕汉晋唐，周蜀吴越如蜂蝟。

宋受周禅握乾符，扫除僭伪皆风靡。

太祖姓赵都汴京，雪夜常幸赵普第。

太宗真仁英神哲，历代承平善继嗣。

至于徽钦金虏来，误国奸臣京与桧。

高宗南渡宋复兴，建都钱唐歌舞地。

孝及光宁守偏方，托胄既诛由诸史。

在位历年四十余，前有仁宗后有理。

至于度宗宋祚微，皆由平章似道弃。

建隆德佑十六传，大元一统兴燕蓟。

陈普

陈普　连山一峰独秀

云屏屏断乱山稠，中有青螺百尺修。

拔萃出群高地步，导前拥后作班头。

上连霄汉不盈尺，俯视冈陵总下流。

吾道与君亦相似，功会一篑便相侔。

陈普

陈普　烈女秋

阳台春梦逐浮云，灯影西风独闭门。

一点清心霜六月，半帘红叶雨黄昏。

守符终古渐台水，坠血经今金谷园。

何事文君无雅操，琴声一动便思奔。

陈普

陈普　烈女秋

不思粉黛学倾城，心对冰壶贮月明。

魏国节操成令女，湘江竹泪泣娥英。

床头明镜春容减，桑下黄金秋叶轻。

守静不因时物感，西风荒草自蛩声。

陈普

陈普　烈女秋

一盏残灯对影居，凤飞西去彩鸾孤。

毁身令女生全节，沉水齐姜死守符。

月色半帘间翡翠，蛩声孤枕冷珊瑚。

柏舟歌罢尘埋镜，淅沥秋声在竹梧。

陈普

陈普　柳絮

去迹来踪莫可寻，辱人头面与衣襟。

若为虮虱虫蛆类，亦享轩窗庭户阴。

六合中间不知数，两仪化育亦何心。

手弹剑击皆迁怒，只待霜风响竹林。

陈普

陈普　路中救小鱼

道逢泗辙一穷鱼，气息如丝沫尚濡。

未得相携沧海去，蛙池共活谅中孚。

陈普

陈普　屡省乃成

务本工夫在日新，悠悠莫自老青春。

课功覈实惟时敏，德业何难辈古人。

陈普

陈普　屡省乃成

诗书总学本无难，年少心身莫暂间。

尽寸之功当记取，将来百仞作高山。

陈普

陈普　论语　道千乘之国章

农田万顷载车千，五者相因敬在先。

更把敬来充拓去，四方百里已尧天。

陈普

陈普　论语　弟子入则孝章

孝弟谨信泛爱众，亲仁犹未是全功。

圣贤成法事物理，都在诗书六艺中。

陈普

陈普　论语　攻乎异端章

墨氏似仁杨似义，佛如美色与淫声。

刀圭乌喙甜如蜜，何况专攻欲尽精。

陈普

陈普　论语　君子不器

大学真儒耻小成，一源体用要流行。

当知万物备於我，真自修身至治平。

陈普

陈普　论语　巧言令色章

正色忠言始是人，一毫巧令兽为邻。

本心面目无难见，识比非仁即是仁。

陈普

陈普　论语　三省章

专心於内最为难，又主其三得大端。

曾识中庸并孟子，正如江水发岷山。

陈普

陈普　论语　慎终追远

三千三百皆天秩，第一无如事死难。

丧祭两端无愧悔，民风行作舜时看。

陈普

陈普　论语　时习章

学专复性习为功，千五百年初发蒙。

悦乐已深加不愠，此身与道始流通。

陈普

陈普　论语　首序

东鲁气势已崔嵬，彼妇无端汶上来。

天地未开尧舜运，子西晏子亦桓{鬼隹}。

陈普

陈普　论语　闻政章四首

秉彝好德性弥天，一见圣人皆勃然。

可惜欲心胶一世，无能期月况三年。

陈普

陈普　论语　闻政章四首

善言善行颜闵冉，子贡依然与有之。

可是晚年深性道，三年丧毕转依依。

陈普

陈普　论语　闻政章四首

莫贪学圣在闻言，但看威仪已灿然。

无隐无言二章旨，此章盖已具其全。

陈普

陈普　论语　闻政章四首

尽心尽性自仪刑，得有相知道可行。

万世无穷干禄法，深劳子贡不推明。

陈普

陈普　论语　孝弟章

仁民爱物本亲亲，有子当年见亦真。

第一注中明体用，洗空千载说经人。

陈普

陈普　论语　子贡问君子章

出话谁能敢不仁，未行未足信於人。

欲求内外皆无间，兑口终须后艮身。

陈普

陈普　毛诗　柏舟

身似柏舟无倚着，心非席石可推移。

威仪不被忧心乱，始信生民有秉彝。

陈普

陈普　毛诗　甘棠

一时决讼憩棠阴，底事南人惜到今。

德化及人仍及树，止缘当日本根深。

陈普

陈普　毛诗　谷风

从一真心出自然，每於勤苦见贞坚。

细看行道迟迟处，足验民彝得自天。

几年游泳与方舟，一旦同心友作雠。

苦是人心多阻隔，满前珠玉不知收。

陈普

陈普　毛诗　桃夭

一树夭夭灼灼华，满前万善意无涯。

春风比屋宜家子，谁识枢机在一家。

陈普

陈普　毛诗　小星

名分存存不敢忘，衾裯来往岁星光。

尊卑高下虽天秩，小纪终须属大纲。

陈普

陈普　毛诗　缘衣

正色吁为间色侵，凄风絺綌自悲吟。

酌中循理聊区处，底事先贤共此心。

人伦万变若轮云，一片天心久负人。

但把缘衣篇细看，末章意思蔼如春。

陈普

陈普　孟子　隘与人恭

异端岂必皆邪说，执一之偏或过中。

隘与恭如失正，到头流弊亦皆同。

陈普

陈普　孟子　百里奚

贫来刍牧竟何疑，只是要秦一事非。

爵禄无心殊已久，谁能白首恋轻肥。

陈普

陈普　孟子　博学反约

事理纷纷未易穷。其间脉终要通融。

能於博处知其约，渐次收功一贯中。

陈普

陈普　孟子　不动心

见道分明了不疑，气常无暴志常持。

确乎理气为标准，变故艰危岂足移。

陈普

陈普　孟子　不愧不作

己私净尽复何为，触处逢原与理随。

心广体胖无所累，浩然之气未尝亏。

陈普

陈普　孟子　不遇鲁侯

齐梁旧事惯常陈，道运湮微且莫伸。

便使臧仓无阻间，鲁侯未是有为人。

陈普

陈普　孟子　禅继

处变安常两不同，圣心天地与为公。

要知授受精微处，不问亲疏共一中。

陈普

陈普　孟子　陈仲子

民彝万古在乾坤，人道宁同鹿作奔。

纵使披毛兼辟谷，何能一日立人间。

陈普

陈普　孟子　赤子之心

真淳未凿本诸天，饮食啼号所性然。

情欲不生无外诱，圣人之质自浑全。

陈普

陈普　孟子　存心养性

心体能存无走作，油然义理自中生。

更无物欲相攻伐，萌蘖欣欣竞向荣。

陈普

陈普　孟子　大成

任与清和犹是器，偏於所执不相通。

大成之德该全体，万理同归一贯中。

陈普

陈普　孟子　大勇

大勇非由血气充，性情义命本来公。

至刚至直纯天道，逆理其间何所容。

陈普

陈普　孟子　大丈夫

玉食珍羞不谓荣，箪瓢陋巷岂为贫。

亭亭当当无偏倚，宇宙纲常任自身。

陈普

陈普　孟子　当务为急

道之所贵通全体，何暇区区旋较量。

惟是纲维无所作，千条万目自分张。

陈普

陈普　孟子　放太甲

未道鸣条作网罗，近来毫邑转偏颇。

嗣君可到先王墓，为问南巢事若何。

陈普

陈普　孟子　格非

纠缪绳愆皆末务，徒劳事事与之争。

非心格尽常於道，本正源澄万派清。

陈普

陈普　孟子　公孙衍张仪

虎狼纵暴互奔驰，狐魅纷纭擅肆欺。

三二百年天地裹，十棚木偶弄婴儿。

陈普

陈普　孟子　诡遇获禽

诡遇背驰先自失，丘陵之获亦何为。

彼哉舍已徇於物，所得安能直所遗。

陈普

陈普　孟子　贵贵尊贤

贵贵如天礼极隆，无人更识下贤风。

岂知坤位居乾上，天地之交泰道通。

陈普

陈普　孟子　过化存神

德既能明效自充，黎民皞皞变时雍。

神功妙用浑无迹。只有纯而不已中。

陈普

陈普　孟子　浩然

至刚至大莫能言，宇宙天人总一般。

须是意诚心正日，本来体段始堪观。

陈普

陈普　孟子　觳{觳右换束}牛

堂上言何自发，分明太极本真存。

因知忍性元皆善，利欲遮迷只自昏。

陈普

陈普　孟子　践形

理苟非形何以具，有形有象即其郛。

非能尽性充乎体，空守人间血肉躯。

陈普

陈普　孟子　今乐古乐

韶瀋无声郑衔淫，纪纲条理杳难寻。

虽然古乐非今乐，又与民同无古今。

陈普

陈普　孟子　尽心知性

心具良知所性根，若非穷理亦能昏。

心须物格无余蕴，藩蔽开除本体存。

陈普

陈普　孟子　井未及泉

井深九仞已劳功。未及於泉等是空。

学问垂成还自弃，有为何异不为同。

陈普

陈普　孟子　巨室

豮豕之牙须有道，执牛之尾岂良图。

乱臣贼子乾坤裹，天地人心未必无。

陈普

陈普　孟子　具体而微

道体本来无限量，其间细大竞差殊。

只争思勉些微累，意必之心未绝无。

陈普

陈普　孟子　理义悦心

刍豢膏梁嗜不休，悦尽之乐孰能求。

倘知礼义真滋味，陋巷箪瓢岂足忧。

陈普

陈普　孟子　良知良能

孩提亲长根天性，尧舜由来共一初。

情欲既趋天者灭，反疑性恶复何如。

陈普

陈普　孟子　猎较

道体从宜无害义，不容外物独违时。

未能槁食并泉饮，咽李哇鹅岂可为。

陈普

陈普　孟子　孟子好辩

禽兽纵横鬼魅多，人间岐路总差讹。

当时缄口终无语，天理民彝竟若何。

陈普

陈普　孟子　孟子见梁惠王

道气凄凉七百年，招贤一举独非天。

当场礼义难分别，回首空山重惘然。

陈普

陈普　孟子　孟子去齐

女乐之行恨未忘，时人又为去齐伤。

圣贤出处常如此，道运终天孰主张。

陈普

陈普　孟子　牛山

气化流行出一元，生生之理自天根。

倘无斤斧牛羊累，触处均沾雨露恩。

陈普

陈普　孟子　齐人妻妾

箪瓢门柝不堪贫，奴婢甘心自屈身。

驷马高车光郡国，看来等是乞墦人。

陈普

陈普　孟子　杞柳

梓漆椅桐质本奇，用而为器始皆宜。

倘令杞柳非柔顺，未必杯卷可得为。

陈普

陈普　孟子　亲亲仁民爱物

仁体虽然无不爱，当知贵贱与亲疏。

诚心应物宁容伪。天性由来一本真。

陈普

陈普　孟子　求放心

放豚无迹竟西奔，着意追求孰用功。

惟必操存能主敬，依然不离这腔中。

陈普

陈普　孟子　人不可以无耻

耻字在人为甚大，根心羞恶不容无。

所存所失分岐路，为跖为尧遂两途。

陈普

陈普　孟子　仁不可为众

天下最强惟理义，英雄颠倒莫能为。

依依一楼人心在，天命於斯自不违。

陈普

陈普　孟子　仁熟

虽然仁道系心根，熟处工夫在所存。

惟是日新常不息，取之左右自逢原。

陈普

陈普　孟子　仁者人也

真精二者合而凝，形气中涵太极真。

道即是身身即道，从来道外本无身。

陈普

陈普　孟子　仁者无敌

仁人所在人心萃，鱼爵丛渊固自归。

天命到头还不外，东征西怨岂容违。

陈普

陈普　孟子　山径

山径之行才不用，依然茅{上蔰下木}是荆榛。

人心顷刻无容放，稍或遗忘欲遂生。

陈普

陈普　孟子　善信美大

善得於心皆实有，本根植立已无亏。

美而且大并神圣，熟后工夫出不期。

陈普

陈普　孟子　善与人同

善出於人元即性，在人在我本无殊。

常人未免为私累，上圣之心道与惧。

陈普

陈普　孟子　尚友

贤圣虽亡心不死，诗书所在即其人。

大人取友无今古，天地中间一性真。

陈普

陈普　孟子　舍生取义

义在甘心自杀身，人情天理此为真。

谁能出段乾坤裹，长作偷生负罪人。

陈普

陈普　孟子　生忧患死安乐

路同平夷多折轴，或因危阻遂安全。

吉凶岂必皆由命，畏玩之中各有天。

陈普

陈普　孟子　生之谓性

理气虽然不可无，形而上下有精粗。

概将动作名为性，天地同为牛马区。

陈普

陈普　孟子　圣人人伦之至

圆头方腹一皆人，尧舜元非凤与麟。

道德文章光万世，看来只是尽人伦。

陈普

陈普　孟子　诗亡春秋作

郑卫声中听雅歌，父仇莫奈母恩多。

无人出任纲常主，空有乾坤着羽毛。

陈普

陈普　孟子　时雨之教

善教惟迎欲发机，神方启沃妙乎时。

沛然化境无留滞，弄月吟风自不知。

陈普

陈普　孟子　食色性也

食色虽然人固有，原於形气所由根。

苟徒即此名为性，太极之真已弗存。

陈普

陈普　孟子　事天立命

穷理知天所性全，存而顺事没而安。

保全是理无容失，所受於天或可还。

陈普

陈普　孟子　舜大孝

暮雨梧山泪满襟，皇天珍重意尤深。

一时瞽瞍蒸蒸刈，万古人间慈孝心。

陈普

陈普　孟子　私淑

百有余年泽未穷，寒潭秋月寸心同。

尼山想像人如玉，夜半相逢梦寐中。

陈普

陈普　孟子　思诚

气形与理一齐生，诚妄相须两并行。

须是本心无走失，所存熟后自能诚。

陈普

陈普　孟子　天爵

利名物外奚必用，至贵无亏备自身。

舍已从人徒取贱，到头还自丧其真。

陈普

陈普　孟子　天爵

天爵在人非我有，重轻取予系於人。

要知良贵人难夺，德义尊荣本自身。

陈普

陈普　孟子　天吏

生杀存亡我敢专，德刑予夺出诸天。

曰天所命惟其理，夫岂谆谆告语然。

陈普

陈普　孟子　天民

皇天赋予各成形，万理兼该备自身。

所谓天民非有别，能全所赋以为人。

陈普

陈普　孟子　天位

天位待贤良有以，理天之物治天民。

近来职掌归西邸，不是朋亲即富人。

陈普

陈普　孟子　湍水

湍水萦回随所决，亦须顺道乃从流。

若非所性元趋下，料可东西决得不。

陈普

陈普　孟子　万物皆备

一性之中兼万善，人人无欠亦无余。

倍蓰什伯相为远，性分之原岂有殊。

陈普

陈普　孟子　王霸

德诚已有奚容力，假伪非由力莫为。

若使桓文居万里，不知功效竟何施。

陈普

陈普　孟子　王道劝齐王

列国分争几百年，人心天命不其然。

欲儒概执春秋义，何忍斯民久倒悬。

陈普

陈普　孟子　王政

分地因天各有宜，财成辅相只当为。

相忘禄产沾濡重，{白卑}{白卑}浑浑自不知。

陈普

陈普　孟子　枉尺直寻

计利无非患得心，谁能枉己直於人。

既甘隐忍无羞恶，气馁如何更复伸。

陈普

陈普　孟子　为贫而仕

为子入官须事道，仕而非道似非常。

抱关击柝虽卑贱，职分终然不可忘。

陈普

陈普　孟子　文公三年之丧

性善之言一动心，至诚恻怛出天真。

纷纷狗彘乾坤裹，独有居庐啜粥人。

陈普

陈普　孟子　闻知

神知不在见知闻，气化流行一本存。

轲后谁言无复有，遗歌依旧起龙门。

陈普

陈普　孟子　心官则思

心严内主役群形，百体钦承顺令行。

若失所思随欲动，反为形役自纷争。

陈普

陈普　孟子　行所无事

天理须殊本自然，自然天道合无天。

一毫小智生穿凿，所性之真已弗全。

陈普

陈普　孟子　性善

异论纵横害已深，一言性善发天心。

民彝物则依然定，多少纲常起兽禽。

陈普

陈普　孟子　许行

治国兼耕岂理欤，阴谋乱政肆崎岖。

仲尼若使为司寇，许子难逃两观诛。

陈普

陈普　孟子　养气

养气元本甚可为，只须身与理相随。

待今自反俱无歉，直是工夫效验时。

陈普

陈普　孟子　养小失小

为尧为舜配三才，功用都从此处来。

颠倒反为饥渴想，迷轻失重亦堪哀。

陈普

陈普　孟子　养心寡欲

心体自然安用养，多因迷欲易成昏。

但能寡欲无私累，本体清明理自存。

陈普

陈普　孟子　养志

世俗养亲惟口体，谁能养志若曾参。

至诚顺迁无违咈，为是心其父母心。

陈普

陈普　孟子　尧舜之道陈王

自贼其君固不恭，责难陈善乃为忠。

要知尧舜夫何道，只在常言仁义中。

陈普

陈普　孟子　尧舜之道孝悌

尧舜巍巍道极隆，岂徒行止疾徐中。

事亲敬开根天性，愚智由来一本同。

陈普

陈普　孟子　要汤

畎亩一身尧舜乐，幡然尧舜在君民。

别无鼎俎要汤具，为有华勋道在身。

陈普

陈普　孟子　夜气

气无所帅任崩奔，东鹜西驰利欲昏。

人事才停机械息，天心无间本真存。

陈普

陈普　孟子　一暴十寒

一粒微阳稍兆和，严凝莫奈雪霜多。

天人胜负为消长，造物其如所息何。

陈普

陈普　孟子　夷之

厚葬非徒识所先，分明至爱自心根。

怃然一悟奚从发，为有良知尚未昏。

陈普

陈普　孟子　义利

利出私情害万端，义循天理乐而安。

是非得失分霄壤，相去其初一发间。

陈普

陈普　孟子　义外

所长之人虽在外，敬之之道自中推。

可怜告子灰心久，礼物昏迷不自如。

陈普

陈普　孟子　易地皆然

今古无过只一中，随时适变一相通。

圣贤心术无偏倚，事业虽殊道则同。

陈普

陈普　孟子　忧忧喜喜

骨肉真情出不期，捐阶盖井我何知。

风埃满目间来往，天性曾无一点疵。

陈普

陈普　孟子　由仁义行

圣心仁义相为一，行动无非个裹来。

已自不思并不勉，曷尝着意为安排。

陈普

陈普　孟子　有庳

弟兄小忍与堪怜，公义私情获两全。

管叔若教封有庳，如凶凶罪岂无偏。

陈普

陈普　孟子　有物有则

大而天地无边际，细入无伦极眇锦。

一器之中涵一理，随其所在莫非天。

陈普

陈普　孟子　禹汤文武周公

千圣相承惟道一，忧勤惕厉意尤深。

至诚之理元无息，有息良非天地心。

陈普

陈普　孟子　乍见入井

乍见无从那处生，非思非勉出天真。

苟无物欲相攻夺，人性如何有不仁。

陈普

陈普　孟子　正命

修身尽道素无愆，变故之来出自天。

比死则刳申子死，亦皆义理所当然。

陈普

陈普　孟子　知言

识见超然地位高，人言情伪察秋毫。

一些疾病生心腹，明鉴当台不可逃。

陈普

陈普　孟子　执一

事理纷纷千万亿，岂容执一以为中，

圣贤心术无偏倚，只在能权识变通。

陈普

陈普　孟子　终身慕父母

外物安能乱本真，终天眷慕受恩深。

大人所在元无坏，不失初来赤子心。

陈普

陈普　孟子　终身之忧

冠屦昂昂数尺躯，圣贤无我意何殊。

伊人德业兴天地，在我宁甘食粟夫。

陈普

陈普　孟子　周公之过

过血乖离惨极刑，人情天理岂其真。

天心处置非无意，故把瑕疵累圣人。

陈普

陈普　孟子　子路喜闻过

讳疾之人每忌医，夫谁有过喜人规。

仲由勇义能如此，令闻无穷百世师。

陈普

陈普　孟子　自暴自弃

所性自来非不善，居参豚犬岂人情。

昭昭日月明如镜，瞑目甘心冒昧行。

陈普

陈普　孟子　自得

勿助勿忘随所事，潜心积虑孰加功。

待须默识心融后，左右逢原触处通。

陈普

陈普　暮春始闻雷

仓庚杜宇已喧卑，出地奔空独尔迟。

六合中间皆起处，一更前后恰来时。

吝蜗封闭俄惊破，迷蝶沈酣恐未知。

菌蠢蛰龙安静退，不妨奋豫小愆期。

陈普

陈普　拟古八首

秋声金气流，天空露瀼瀼。

素波合流月，淫淫满庭霜。

遥夜一美人，寒闺自徘徊。

暗法规订凌波，轻飚感鸣珰。

天性赋贞清，动止中矩方。

世无夔夔子，窈窕空英皇。

抱璞如临渊，日入不下堂。

时操弄玉箫，空中来凤凰。

岁月如流星，发变面欲黄。

服玉固雪肤，绝意百两将。

陈普

陈普　拟古八首

瑶池出甘泉，玉台荫梧桐。

凤巢梧桐上，下浴甘泉中。

美人室其左，荷衣裳芙蓉。

素手把青枝，嘻嘻笑春风。

性情如赤子，声气似黄锺。

明珠媚深渊，鱼鳖游冲融。

世事多参商，忧乐苦不同。

荣枯与丑好，相待相駏蛩。

深怀惕霜露，夙心常省躬。

陈普

陈普　拟古八首

秋夜永如年，四壁号寒蛩。

明月照树叶，白露啼青桐。

寒窗紫玉琴，时变羽凌宫。

三弹不成调，百忧郁攻中。

陈普

陈普　拟古八首

人生不满百，常怀千岁忧。

往事云雨散，积意如山丘。

圣人已为土，土复成海流。

曷为梦寐中，常见孔与周。

陈普

陈普　拟古八首

先我二百年，世道犹小康。

鸣銮下紫霄，群仙集柏梁。

仙仙青霞衣，济济白霓裳。

兢兢奉玄道，拳拳荐天浆。

鸡犬亦可仙，岂徒寿天生。

茂陵无仙骨，上帝下巫阳。

群仙返玉京，万事争苍黄。

陈普

陈普　拟古八首

共工昔暴怒，触折不周山。

此枢太室上，飘落三江间。

枢纽一飞播，满空悉颠翻。

北斗堕其柄，文昌失厥官。

彗星化为跖，搏人以为餐。

天狗行地上，头戴方山冠。

武夷有巨人，方持钓鱼竿。

中宵投袂起，容貌何桓桓。

欲扶紫薇坦，坐使天下安。

复逢髈兜来，被发据其关。

拂衣返空翠，弹琴弄潺湲。

烟霞别一天，回首谢髦蛮。

陈普

陈普　拟古八首

东方有乐国，开辟先柏皇。

鸾凤为鸡鹜，麒麟为犬羊。

晨霞作朝食，太和为酒浆。

土无干戈祸，人各千年长。

下视禹九州，有土皆战场。

白日虎狼行，青天蛟龙翔。

我欲为东游，沧海渺无梁。

何年夸蛾氏，移置天中央。

陈普

陈普　拟古八首

同根一味草，时命嗟异遇。

风月芳香合，两地隔周楚。

尔生麟趾家，朝夕沐玉露。

我在云梦林，百草相蒙妒。

白璧终不缁，恂恂亦良苦。

陈普

陈普　偶成呈纯父

朋友之伦在天地，何啻玄璜耦赤璋。

不聆玉人春风话，禁得铁衾秋雨床。

几人超距作貔虎，三尺弱孺思蛮强。

几回合眼在丹碧，讲谈帝伯铺皇王。

陈普

陈普　偶占

水边侧耳翠萄叶，陂下锁魂金步摇。

何以浔阳北窗下，白云伴宿听翛翛。

陈普

陈普　凭阑

南浦路东西，佳人不可期。

断云荒草渡，归鸟夕阳枝。

心事十二曲，头颅大半丝。

低回问流水，去去复何之。

陈普

陈普　凭阑

高豁乾坤眼，山晴缘雨收。

夕阳流水绕，荒草白云浮。

柳荫小溪侧，樵歌古渡头。

凭虚发清啸，安得仲宣楼。

陈普

陈普　七夕

玉果金盘开九州，人间无处匿蛛蟊。

天孙今夜鹊桥畔，百亿化身难得周。

陈普

陈普　七夕

但把凡身小品论，不须榻頾问星辰。

女郎恋别泪如雨，遑托金针度与人。

陈普

陈普　七夕

欲理银河一叶舟，不知满架架蒙鸠。

汉阴抱瓮苍颜叟，孤负今朝乞巧楼。

陈普

陈普　七夕

木牛流马无人会，元是自家心孔开。

却恐如簧谗佞口，曾问天孙乞巧来。

陈普

陈普　七夕

织女牵牛不隔河，俨然天娣与相摩。

道心万载如寒水，肯为河东起浪波。

陈普

陈普　七夕后一日

世间万事但随身，不费将迎是圣人。

雨暗云昏殷作夜，天青水碧在今晨。

陈普

陈普　七夕后一日

明朝来岁总过去，密意深情几度春。

此是吾徒尘垢事，敢将上下位星辰。

陈普

陈普　七月六日夜雨

苍生一一共胞胎，日夜无端心上来。

半月骄阳四更雨，豳风夏校梦初回。

陈普

陈普　青蛙辞

古祠一区环槐榆，飞鼪在瓦狐树居。

铁炉缺裂死灰冷，箕坐一寸青蟾蜍。

平心定气详其来，颓垣古厕浊水渠。

蛇惊鼠骇得败壁，一跃乃是神王庐。

丹青神鬼非其乡，顾盼欲去聊踌蹰。

悾悾鄙夫见之走，争持衮冕加猿狙。

鸣钲考鼓动井邑，毳衣褴褴驱大车。

浮萍狎狎叱不开，遥瞻窃礼三欷嘘。

吾闻臧氏之子不智，山节藻棁居蔡祠鶢鶋。

无端尊礼青虾蟆，圣门讥诮岂只且。

吾闻崇伯妖羽野，化为黄龙游羽潴。

厥子代启九道，变作玄熊形猠{犭居}。

鬼神赫赫号威圣，当为龙虎为鲸鱼。

作云注雨兴万化，翻江倒海洗九区。

咬啮妖狐咀封豕，眼光百步双骊珠。

当为不为为虾蟆，爬沙脚手何陋欤。

吾闻锹公焚烧江南一千七百所，只留夏禹泰伯季札伍子胥。

宋祖砀山负耒夫，吴楚淫祠为之墟。

轮囷大蟒郁屈死，寸蟆何足污其鈇。

人心不正至斯极，无药可以医遽除。

只须正直如梁公，一日秉畀群疑被祛。

鬼车豕涂满天下，收拾打并归太虚。

陈普

陈普　秋日即事五首

夜床辗转恨明迟，晓发梳寒倚竹扉。

树景纸窗风作色，蛩声壁罅月流辉。

三杯白酒穷年客，满箧红尘隔岁衣。

遥想白鸥江上路，蓼花枫叶雨霏霏。

陈普

陈普　秋日即事五首

玉露金茎晓发寒，秋风仍作去年看。

蛩声疏雨长为客，雁影残蝉独倚栏。

钱砚窗棂云影淡，丹枫溪曲水痕乾。

西风曾与黄花约，拟掇繁英贳酒餐。

陈普

陈普　秋日即事五首

二尺书檠对影居，西风吹雪上吟须。

云边月色人千里，竹裹秋声酒一壶。

客思迩来红叶乱，雁声南去白云孤。

季鹰自是知机者，一念莼鲈便到吴。

陈普

陈普　秋日即事五首

书余饮水枕么肱，四壁啼蛩诉不平。

月色满窗诗骨冷，露华半枕梦魂清。

西风岁岁长堤柳，流水朝朝沧海情。

红叶山深无雁过，残砧几处捣愁声。

陈普

陈普　秋日即事五首

游丝闪闪挂虚檐，翔隼号寒华岳尖。

白发束来闲点易，乌衣归去寂钩帘。

三千客路飞机枫叶，四五人家卖酒帘。

鱼笛水寒江上晚，半丛豆叶雨纤纤。

陈普

陈普　劝考亭收文公书兼聚书

孟氏继孔徂，凤鸟竟寂寞。

千年性命传，造化欲废阁。

生人无所之，死者之不可作。

人心万山隔，治统千大落。

天生周与程，得手始撑拓。

百年复考亭，体用遂磅礴。

精密洗粗疏，深厚驱浅薄。

款鄐靡不周，混沌元无凿。

谁家不藏书，心目迷博约。

身为行秘书，所迁常迷错。

考亭三十匣，独为百川壑。

万善始有条，列圣元非昨。

千派得一原，灵龟不劳灼。

卷帙浩无边，要处自如跃。

岁月荒苔生，风雨惟丹艧。

翁死六十年，辄起人哀乐。

同心咫尺，闵此无声铎。

为推去后心，如受生前托。

倬彼得不磨，坏乎赖爰度。

人心已开辟，万象森冲漠。

重构理期文，同盟敢无诺。

陈普

陈普　劝学

七闽四海东南曲，自有天地惟篁竹。

无诸曾拥汉入秦，归来依旧蛮夷俗。

未央长乐不诗书，何怪天涯构板屋。

人民稀少禽兽多，云盘雾结成烜燠。

楼船横海未入境，淮南早为愁蛇蝮。

自从居股徙江淮，鸟飞千里惟溪谷。

经历两世至孙氏，始闻种杏匝庐麓。

依然未识孔圣书，徒能使虎为收谷。

异端神怪非正学，但可出野惊麋鹿。

三分南北又几年，匹士单夫无或录。

开元天宝唐欲中，阑干始见盘中蓿。

日南韶石出名公，新罗二士非碌碌。

七闽转海即洙泗，仅有令孜与思勗。

令人不忍读唐书，不胜林壑溪山辱。

天心地气信有时，二三百年渐堪目。

述古大年创发迹，义理文章相接续。

蔡襄风任獬廳司，陈烈气压龙虎伏。

介夫当仁意不让，了翁守义穷弥笃。

天开道统游杨胡，一气北来若兰馥。

了翁责沈先识程，子容闻风亦知肃。

剑龙化作李延平，道理益明仁益熟。

遂生考亭子朱子，撑拓三才开{左亻右上亡下一}育。

植立纲常鳌戴地，开发蒙昧龙衔烛。

三胡三蔡与五刘，新安建安知一族。

直卿幸作东床客，照耀乾坤两冰玉。

四书才老多有见，楚辞全甫尤能读。

正叔安卿亲闻道，稍后景元亦私淑。

礼书身后得直卿，遗经未了留杨复。

奎宿分野忽在兹，神光秀气相追随。

灯窗眉宇辙不同，金玉满堂珠万斛。

遂令四书满天下，西被东渐出九服。

方将相与作齐鲁，迩微觉忘南梳沐。

贤良文学偶未设，墙角短檠充何速。

相看一一皆凤麟，相薰渐渐随鸡鹜。

古今最重是习气，圣贤为此多颦蹙。

一落千丈不可回，坚冰都在坤初六。

诗书自古不误人，明经不但为干禄。

聪明才智万景春，家国子孙千百福。

陈普

陈普　劝学歌

太极肇判两仪生，其中人为万物灵。

人亦天地一物耳，独以道义超众形。

立为三才中宇宙，发挥天地经人伦。

兹事初非外烁伐，毫发皆奋七尺身。

后生可畏如日出，千金之躯岂可轻。

寸阴可惜莫虚掷，百年安得长青春。

有力如虎当猛省，何况责望深父兄。

不通六籍不是学，未了三才未是人。

希圣必须志尧舜，希贤必有为颜曾。

义理彝伦精讲究，礼乐制度须详明。

体用源流务透彻，血脉文理仍流行。

会通两尽始无碍，范围未始离曲成。

无尘胸次贮万卷，拔出笔力找千钧。

不用高枕卧丘壑，用之家齐国治天下平。

不但匹无匹妇皆获所，草木鱼鳖咸清宁。

此皆后进本分事，不为干利与求名。

更须扫除谑浪傲惰熊，打并嗜欲声色情。

一物一则同一敬，牢守孔孟张朱程。

吃紧工夫决有效，令闻广誉垂千龄。

英雄气概为则是，一变至道非难能。

君不见四十五十无闻不足观，总是惰而不学昏昏贸贸枉生天地间。

陈普

陈普　壬辰日蚀

忆昔度宗皇帝时，十年十三日食之。

似道屃趐湖海曲，天子宫庭耽乐嬉。

满朝翕翕皆妇人，祸来照镜方画眉。

北军顺流日食既，两国正尔争雄雌。

兴亡岂必皆有数，百年以来士气索。

文臣髀肉不识马，武士惊魄怕见旗。

陈普

陈普　儒家秋

讲堂寂寂夜鸣蛩，苦为儿曹课日功。

道体浑沦参太极，皋比冷落坐西风。

研硃点易露华白，剪烛谈经帐影红。

礼乐斯民开治教，闽中常衮蜀文翁。

陈普

陈普　儒家秋

离离秋色上梧枝，向晓烟云冷砚池。

绛帐谈经千古道，青山对酒几联诗。

西风红叶林边树，夜雨青灯鬓上丝。

竹瘦荷枯篱菊净，暂韬笔砚彻皋比。

陈普

陈普　儒家秋

芦苇西风雁影孤，凄凄凉气入郊墟。

铁檠灼烁三更雨，道脉精微几卷书。

潘鬓星霜愁发短，韩堂风露故交疏。

朝迁有道奎星显，何苦蓬窗守蠹鱼。

陈普

陈普　山中

便是人间一洞天，堕樵煮茗书腾烟。

深春笋蕨千锺禄，落日渔樵三岛仙。

一脉甘泉生白石，数竿修竹对青毡。

天关九府高无路，莫助椒芹献小鲜。

陈普

陈普　邵武泰宁途间一路海棠

万骑连接出襄国，诸忍撩乱上骊山。

道人不识红妆面，何事扶筇过此山。

陈普

陈普　石堂

仙佛人言是一家，好分半席共烟霞。

廓清摧陷儒家事，不谓青山识正邪。

陈普

陈普　石堂

天威如许敢争雄，重遣山灵费一峰。

不共那边如水火，未应抵死不相容。

陈普

陈普　石堂

萧萧五曲片茆茨，环合群峰共护持。

天下七情谁中节，武夷山石百王师。

陈普

陈普　石堂

闻言惊喜是家山，曷蹙来兹遂一攀。

何但名称偶相似，宛然天壁锁云关。

陈普

陈普　石堂

新丰鸡犬路终迷，庐下帘溪非故溪。

造物留人殊过当，终当结屋此云栖。

陈普

陈普　寿柏峰

爱道爱宝同缩蜗，福善一点如朝霞。

稽天利欲渺无路，不妨甪里留巅崖。

清虚淡素天所觑，百神万物争拥遮。

七十移桃自玄圃，八十意思犹未花。

含如抱粹不肯露，时对知已抽萌芽。

工亦一人年在第，弱质自愧霜蒹葭。

逢人说项有何见，岂非气味同一家。

啖柏茹芝分一叶，朝夕供兄粥与茶。

一任张良算出去，人生何惜老年华。

陈普

陈普　寿龙津余此溪

昔在辛酉年，余裁十有八。

翁时多十岁，无地贮英发。

世运欲转移，正气久郁阏。

科场弊已极，无复分椒樧。

千里足难羁，须作奔泉竭。

闭目骇奔腾，掩耳羞嘈赞。

归来分躬耕，复不禁芽卉。

蒯缑走杭越，触藩不能脱。

纷纷梦中人，妄与谈空阔。

翁兮独家居，自得真机栝。

一日山河新，妙契静中斡。

尚堪作子长，亦久抱恻桓。

遂生肥遁心，确乎不可拔。

人间闹蜂蝶，过目惟蹙頾。

惟有燕归来，卷帘无阻遏。

室呜孺悲瑟，门断陈遵辖。

惟我拜床下，见侍隆中葛。

躯为天地惜，日用诗书豁。

但见居深深，谁知活泼泼。

松柏晚丛立，姜桂老逾辣。

新年俄八十，道气方兰茁。

平生善养气，不作穴人揠。

年来滋长茂，略不惊齿发。

人生各有志，万物不能夺。

善身背生色，济世腓无{拔左换月}。

一与时偕行，造物自见察。

人寿百二十，尧夫岂虚喝。

分数天所裁，与行自能达。

老彭祗谀言，但论道本末。

更阅五十番，飞蜂与斯蚻。

陈普

陈普　寿容山

天下东南有玄圃，左瞰闽浙右俯楚。

蕴环露秀周峰峦，异气时出为云雨。

何年营丘文献孙，相攸驰檐来胥宇。

绵绵瓜瓞日蕃滋，福德两兼一为主。

山川欢喜神灵依，五者日用如水土。

我来昔在旃蒙年，乃翁八十健如虎。

再来当公六十六，春风习习生谈尘。

即温听厉心自凉，不觉人间有炎暑。

年年今日庆生申，已得河图天数五。

今年三合尤奇妙，人生与猿共歌舞。

樽前万事皆如意，酒酣屈指为君数。

彩衣堂下森芝兰，四宗人人皆玉树。

诗书礼义照人间，谦恭孝弟麒麟武。

高年壮健幼稚仁，此事天下莫之御。

福地何但贮退藏，请以閟宫代梁甫。

陈普

陈普　叔文九日

葱梅韭芥本同家，自入主骚竟入邪。

一日露牙救桓景，千秋添得伴黄花。

陈普

陈普　叔文九日

江左夷吾本胜流，晚因造膝却生愁。

紫囊肯上斯人腕，敢怨离骚佩不收。

陈普

陈普　水车

人为万物灵，无处不可见。

天地生物心，得人始周遍。

有心郑国渠，关中为富衍。

三十六陂流，江南谷为贱。

况如禹沟洫，流注周丘甸。

是皆人所能，区画固为善。

有力皆必为，有知悉能辨。

亦可展经纶，未足穷圣彦。

有如一隅地，同出天地奠。

未尝阻耒耜，亦堪致芬荐。

陂塘不能及，桔槔亦非便。

凿井设辘轳，祗益增疲倦。

何人静眼，潜窥出灵变。

种种田器中，众美独车擅。

鸠集群朴樕，构以天丝线。

纵交合散杂，骨节不凌僭。

相续同相生，如纽亦如辫。

三十幅一毂，体用无迷眩。

轧轧远有声，在田光恍龙战。

吸吐皆自能，先后迭相禅。

形如先天图，运若坤灵扇。

东西隔参辰，出没递隐见。

升腾为银河，不足惟小欠。

长流尽碧涧，腑臓悉充羡。

金龙吐琼液，急速如过电。

合凑作波涛，飘洒余雨霰。

远观骤倾泻，近看避沼溅。

陂渠虽隔绝，流水足怜羡。

云雨尽虚无，千亩自葱倩。

岂徒美粳稻，且复肥鰌鳝。

火轮亭午时，田头捩飞练。

老农茅屋中，华胥梦方晏。

逸逾他百倍，劳止岁一缮。

明代造化劳，幽无鬼神谴。

上帝安高居，赤子逾增眷。

冯夷被人使，独得无靦面。

人心一一妙，智巧弥宇县。

秦蜀想皆然，不但吾福建。

此物亦易知，何堪太夸衔。

间居百无为，聊用娱笔砚。

陈普

陈普　送江西曾雪笠歌

几人夸咏雪，不如柳一绝。

几家说渔父，不如柳两句，

天阴岁晚寒江空，玉花四合为鸿蒙。

一片清虚画不得，孤舟一笠何精工。

凌空厉阔不觉寒，兀坐不动身与竿。

矶头把竿冻犹立，老妻在中作袁安。

此时意壮何分明，大无垠涯小无形。

的如曾子见一贯，又似叶公初点晴。

十年抛却吴松江，闽山六月念蔗浆。

陈普

陈普　笋

书窗媚幽独，万竹真我仪。

冰霜茂摧挫，生意自有时。

斐亹弄月阴，挺拔出风姿。

凤吟逐神郁，春笋效珍奇。

山林足膏雨，土脉润以肥。

震雷摇蛰虺，千根同发机。

迸芽带珠露，裂地拆伏龟。

开窗见罗列，茧粟出扶藜。

艰给或避石，奋逸或攒篱。

森森麞鹿角，重重虎豹皮。

地力既莫御，天工亦不迟。

志气凌青云，风节比伯夷。

讵容荐清酒，但可供清诗。

呼童窃取小，不敢言馋饥。

含壳全其真，活火汤瀹之。

知心三两天。一樽留晚曦。

锦绷去什袭，玉版参吾师。

似为伤恻隐，直是慰肝脾。

几为造化盗，何必邻童窥。

作桥周曲意，煮箦又何痴。

惟应厚墙壁，高插数丈篱。

护成碧琅玕，长似冰玉儿。

吾闻北人说，洛下价不低。

千金买一束，掉头更还疑。

南方信多此，吾党苦不知。

入山三尺童，俄顷满檐归。

作羹厚於菜，入市贱如泥。

敢为比暴殄，只为不思惟。

昔在燧人前，真风犹未漓。

人间珠抵鹊，天下凤为鸡。

南方即此宝，南人独尔迷。

朝吟渊明菊，夜诵首阳薇。

悠悠今古人，无复知德希。

造化运可见，浑天何用仪。

日月转两毂，阴阳分西时。

化育出万形，加之成气姿。

倚筇看生意，莫测其神奇。

和风随土至，膏雨着物肥。

千红咸竞晨，万玉亦乘机。

深深起蛰龙，一一破伏龟。

险不畏舮卼，难不辟石藜。

启荆披瓦砾，撑屋触藩篱。

头头出兕角，身身水犀皮。

大方欺小弱，尖先后止迟。

不知水先颊，游客戴鸱夷。

六经无此物，昿见韩奕诗。

韩侯富贵人，何况贫儒饥。

咏形兼咀味，东坡韩退之。

长閗君莫讶，容我踏朝曦。

内戒捣虀妇，外徵老圃师。

留先凤凰止，忽积蜜蜂脾。

味既不可极，斑亦勿再窥。

待尔林下友，一洗胸中痴。

清风翠阴动，羽扇日接篱。

此时林下客，何以并其儿。

作未争长日，滕高陵薛低。

一旦并夷齐，兄弟无相疑。

庭前耸矛戟，栖鸦犹不如。

斜阳绕三匝，疑事不能归。

岂徒固吾圉，且不染尘泥。

此儿真世宝，何必他谋惟。

古来贵高上，盛德恶浇漓。

宁令烹不呜，勿杀全德鸡。

莫言一林竹，此路终不迷。

何必趋青琐，亦胜对紫薇。

携琴对此君，三叹锺期希。

陈普

陈普　太极诗上范天碧侍郎

涵涵六合八肱裹，类聚化生何可纪。

固然两人阴与阳，大要一个不得已。

所从无声亦无臭，所出如彼复如此。

成象效法森目前，大自三才小一虮。

形样度数各有极，体段一一无偏倚。

纇疵痕迹毫发空，可惊可怪复可喜。

参如交错天然文，不断去来川上水。

尧舜得之御黄屋，不动脚手万物理。

孔颜得之洗其心。四时收夜同行止。

盖缘道理元如斯，无非礼义当然耳。

就中发出太极来，万化一丸而已矣。

眼看手搏漠无有，一日无之天地毁。

片时俄顷不可离，万古千秋长不死。

静为体而动为用，来为神兮去为鬼。

不离於物仍犹尊，并行不僭光同体。

但从化

识中庸，立见源流彻精骴　。

自从夫子系周易，千古百年没荆杞。

一朝道在九疑下，红轮扶出咸池洗。

不私其有以示人，意与朋类同甘美。

隋珠夜光翻不幸，操刀按剑如衖起。

唇焦口燥朱晦翁，至今无柰龙无耳。

终然性在天地间，臭味不患无兰芷。

文正有孙已佳绝，混沌相识尤奇伟。

震泽天台合清秀，洞见无终与无始。

一笑相逢武夷足，菊花未老梅含蕊。

共在在生不息中，思入遥天碧万里。

金城铁壁私家学，一言半句俘其垒。

断槎枯卉晚未生，睡魔辟易面沃水。

世间无限扫复生，无事生事杂且猥。

一天一地珠为丸，注疏陋儒足加箠。

愿公多与说无外，庶使苍生安六礼。

陈普

陈普　太极中事事皆有即无佛

三春蝴蝶谁言梦，六月苍蝇讵可憎。

未怪康衢中有虎，每疑太极裹无僧。

陈普

陈普　天上碧桃

春阶荡漾春日长，羽林飒飒勾陈苍。

钧天寥寥帝不康，一月震悚奔勾芒。

夜鸠众功和阴阳，粉白黛缘各一方。

铸作娟丽盈盈妆，金乌飞去东藩傍。

左右前后千毛嫱，青云衣兮白霓裳。

重重华盖十六行，琼林玉殿积缟霜。

气焰薰薄摇篮光，白云乡是碧云乡。

骑龙韩愈如渔郎，缑山仙子闻仙方。

坐鹤之背吹凤凰，穆子简子方来王。

气迷色眩成肆狂，执法叩阊夕抗章。

有一於此无不亡，言从谏听如禹汤。

斥罢脂泽去芬芳，各服毼衣事蚕娘。

陈普

陈普　天柱峰

撑天拄地气何雄，绝似多愁杞国翁。

五曲年来添个伴，从今不复患共工。

陈普

陈普　挽苍崖

自君綦迹绝兹邦，共讶君为采药庞。

疾景更先伯淳一，佳儿独欠郭公双。

一经有托死何恨，兼善未酬心肯降。

泪满平生师友事，山中几度酒盈缸。

陈普

陈普　挽平山菊涧

自是斯民手，全民此世身。

片言含展席，一室见经纶。

德业空成已，诗书上事亲。

但赢千载内，一样不无人。

陈普

陈普　挽平山菊涧

卑卑梯接俗，望重若蒿蓬。

作俑系何代，弥天以送终。

闹居常愤切，易簧愈昭融。

一二人家化，髒髒似洛中。

陈普

陈普　挽平山菊涧

小试庖丁刃，天王信不虚。

林森惊若凤，戢戢免其鱼。

一日乾坤定，终身岩谷居。

人皆疑不仕，莫晓我心初。

陈普

陈普　挽平山菊涧

细细香鼻孔，寥希古已然。

相逢言尚古，话久许知天。

太极有形外，几宵灯火前。

示人犹不敢，何见遽刊传。

陈普

陈普　挽平山菊涧

获接阿戎裾，殷勤便手卢。

开缄伯淳坐，入梦孔明庐。

敬事期身役，抠趋刻岁余。

天翁如错误，流涕看苫苴。

陈普

陈普　挽平山菊涧

诗礼期文嫡，箪瓢此世人。

心惟忧道屈，眼不见家贫。

清瘦生来骨，孤高没后身。

几多黄壤客，难配得如君。

陈普

陈普　挽诗

蝇头蜗角总虚名，公擅儒林一老成。

四德兼全空翠袖，一丘何暇问苍生。

书窗掩月鸡同梦，琴室临溪鱼识声。

可惜哲人今山矣，尚存畏敬尽堪刑。

陈普

陈普　挽熊去非

畴昔鳌峰乍盍簪，为予一动伯牙琴。

文明济济英雄集，祭礼洋洋上圣临。

古道违时成握手，狂言骇俗赖知心。

群居离索非今日，宿草萋萋得讣音。

陈普

陈普　望云

几爱山中云，杳霭起无迹。

晴风吹缘树，天节日已尺。

悠扬几片飞，出岫度绝壁。

敛作苍狗形，舒为鲲鹏翼。

朝抹峨嵋青，暮蘸沧海碧。

江南与江北，荡荡恣所适。

何如云中仙，避嚣隐幽寂。

采药云下林，砺剑云上石。

乘云骑茅龙，倚云吹铁笛。

我欲往从之，飘然不可测。

陈普

陈普　文公书厨　百家其承

仁以生为道，岂不在子孙。

贤愚固难必，厥初同一原。

无根不能生，有作斯可述。

冈极垂统心，非禽岂无识。

陈普

陈普　文公书厨　出此谟训

仁心忧万世，出语岂能无。

拟之而后言，一字一明珠。

万化必有成，大中在方策。

渊泉端有自，聪明达天德。

陈普

陈普　文公书厨　匪金满嬴

人皆爱子孙，贻遗无不至。

苟无深远心，率以害为利。

韦贤未知道，不贵满嬴金。

欲永金张业，但传周孔心。

陈普

陈普　文公书厨　含英咀华

圣心天地蕴，言语其精华。

本末惟一贯，根香非两家。

薄言采撷之，入品如含咀。

始知真滋味，熊掌不足语。

陈普

陈普　文公书厨　惠我光明

释我矜传灯，老庄抱生白。

自言摩尼珠，谁知黑如漆。

荀杨不识性，依旧如夜行。

万世真日月，四书与五经。

陈普

陈普　文公书厨　继天测灵

天生真聪明，欲子述父作。

法象虽昭陈，参赞良有托。

述事在继志，知化先穷神。

不得天地心，作用皆非真。

陈普

陈普　文公书厨　永言宝之

世人多可笑，蜣丸富收拾。

复有一般人，燕居加什袭。

六经与玉府，惠我一何多。

区区缘实见，没世抱荆和。

陈普

陈普　文公书厨　於穆元圣

骊龙抱明珠，高卧万丈下。

岂无善水人，谁是得珠者。

至人有神手，上智无浅心。

直须入无伦，始克开重阴。

陈普

陈普　武夷一曲

虹桥一断几午龄，亲手文公再造成。

何事游人尚迷路，乱寻无楫渡船撑。

陈普

陈普　喜晴

炎天积雨气如秋，今日新晴快倚楼。

神女收云清客梦，羲和鞭日慰民愁。

昨朝苔砌行蝼蝈，破晓松梢乱栗留。

暑气犹轻如四月，欲从溪上问轻舟。

陈普

陈普　戏呈友人

年来学道未知方，羞逐莺花燕蝶忙。

三五年加心死尽，有如鱼鸟见毛嫱。

陈普

陈普　戏题赵畔道寓居壁间

疏髯荆楚青油客，踏着天根息此堂。

惹得深山狂简子，年年来此道先生。

陈普

陈普　仙掌

丹崖翠壁尽仙梯，不用囊中大药资。

成道无过是无欲，仙灵分晓示诸斯。

陈普

陈普　谢天爵惠诗和韵

男子须为颜孟徒，文章义理视公沽。

不穷六籍不为学，未了三才未是儒。

当作大鹏辞斥鷃，又如快鹘入群鸟。

泰山到顶无多路，不肯攀登直是愚。

陈普

陈普　谢岩上张伯春伯齐兄弟子侄惠生日诗

苟食媮衣岂足论，诸公何见为开尊。

诗书虽读道何有，爵德咸无齿敢言。

泉下年年孤祖孝，眼前事事负乾坤。

幸随草木酣秋色，晚节黄花别立根。

陈普

陈普　行藏

四时书夜有成姿，用舍行藏亦易如。

祭器无周应独抱，儒冠有越莫空资。

乱由径窦人皆笑，不出门庭鬼亦疑。

千古常经川上水，莫将闲气动诗脾。

陈普

陈普　悬壶

悬壶大如斗，紫芋高五尺。

物能充其量，满彻无不极。

人禀天地正，性分亦有则。

充之足为尧，不充乃为跖。

陈普

陈普　学诗

先知老嫩辨精粗，又识寒酸与富腴。

要落前人旧窠臼，也须作我大规模。

英豪好是不缘酒，妥帖岂须由捻须。

最好尧夫击坏集，胸中间气一毫无。

陈普

陈普　学诗

摇膝支颐未冠年，已将采撷胜雕镌。

未能动地惊天句，且诵吟风弄月篇。

击坏莫抛康节集，煎胶可续上林弦。

东山七月无人解，只是周公学有源。

陈普

陈普　姚国秀十咏　东塾

濂溪义安取，新郑与新丰。

所以东塾子，拳拳东塾翁。

陈普

陈普　姚国秀十咏　勒马山

六合横驰鹜，道人门不开。

回头顾明命，鞭辟入身来。

陈普

陈普　姚国秀十咏　菱塘

廉隅集谣咏，举世尚和光。

平生憎老子，蓄雨肥菱塘。

陈普

陈普　姚国秀十咏　梅窗

年年佩温故，先入一枝来。

岁寒吾与女，欲别重徘徊。

陈普

陈普　姚国秀十咏　溪庄

畴昔何来此，青山与白鸥。

絮飞春不去，潮返月频留。

陈普

陈普　姚国秀十咏　小山

平生一丘愿，不忘岳连姿。

若求静寿意，一篑有余师。

陈普

陈普　姚国秀十咏　信芳亭

德馨何酷烈，同心皆与知。

灵根在何许，暗室毋自欺。

陈普

陈普　姚国秀十咏　玉女峰

道心苦难足，造物冷看人。

铁汉未成就，遗渠妍笑颦。

陈普

陈普　姚国秀十咏　圆山

道不见此山，指作太极图。

中宵挂明月，请看头上无。

陈普

陈普　姚国秀十咏　竹坞

竹静尘不染，坞深人不到。

欲海不可航，聊须从吾好。

陈普

陈普　姚氏生男歌

开乾枢，转地轴，

喜气郁葱充阎闾。一点文星隐天阙，

女郎捧得掌中珠。破晓儿童忙报道，

以璋作麞大笔书。才过五日便呱泣，

古称英物竟不虚。山灵锺秀产英杰，

冰肌玉骨色清癯。孔释果然亲抱送，

天上麒麟汗血驹。于公积德加厚地，

衮衮公侯尽有余。从今生一必生二，

续作杜陵歌二雏。五桂争秀椿未老，

兰孙竟出根株，矧彼开元衣钵在，

有例有样非敢谀。当年秀发名登於桂籍，

作个公卿岂肯卑微欤。

陈普

陈普　野步十首

南雁数声嘹唳，西风双鬓{上髟下监}鬺。

病叶夕阳满树，断云残雨归岩。

陈普

陈普　野步十首

潇洒枯藤老屦，行行只复行行。

泥路野人屐迹，石桥流水琴声。

陈普

陈普　野步十首

黄犊眼中荒草，鹭莺立处枯荷。

宦海风涛舟楫，故山烟雨松萝。

陈普

陈普　野步十首

愁思冥鸿杳杳，吟情改叶纷纷。

归去满身溪雨，醉眠半枕山云。

陈普

陈普　野步十首

白日长绳给系，青帘浊酒堪赊。

归鹤苍山云际，故人锦字天涯。

陈普

陈普　野步十首

红叶林风飒飒，苍苔径雨斑斑。

人迹石边流水，樵歌鸟外青山。

陈普

陈普　野步十首

流水数株残柳，西风两岩芦花。

荒草客愁远道，夕阳牛带归鸦。

陈普

陈普　野步十首

按步缓寻幽草，扬眉一望平林。

鸟景渔矶日暮，豆花村屋秋深。

陈普

陈普　野步十首

几处渔樵石路，数家鸡犬柴门。

灶屋残烟杳霭，溪流淡月黄昏。

陈普

陈普　野步十首

木叶西风古道，稻花北垅新田。

流水美人何处，夕阳荒草连天。

陈普

陈普　野景

衮风柳絮乱溪桥，一抹轻烟野外遥。

独钓渔翁占江上，耦耕农父伴山腰。

黄鹂百转趁红日，白鹭一行登碧霄。

只怕时光如水迅，前村忍听一声蜩。

陈普

陈普　野烧

杂沓平原起电红，凭陵势欲逼青峰。

草芽不问新开甲，蛰户尤怜乍启封。

何暇彻侯分玉石，略如伯益逐蛇龙。

际天逸德无人问，独倚高楼到晚锺。

陈普

陈普　夜台

角陵初为五斗盗，崔浩继作千寻宫。

重黎不生大禹死，鬼魅杂出交蛇龙。

妄夸夺尽离娄明，虚喝弱却楼烦弓。

礼乐沉沦入九地，阴邪叫啸充虚空。

人寰黯淡如夜台，百物凄怆生芒峰。

虎狼四出食人肉，四溟不受黄流东。

岂无健士能拓遏，末俗骨醉难为功。

我欲南游叫虞舜，一怒为我诛兜共。

阴阳草昧风气闭，苍梧日落天鸿蒙。

代天去恶如拔薤，后剪枝叶先其宗。

洗心学易见太极，百怪冰释春流通。

道在不系后与前，日月东出开群蒙。

陈普

陈普　夜坐

竹云乱相逐，明月羞如女。

青山锁幽人，饥民卧茅宇。

陈普

陈普　夜坐

书债如山未有涯，幽怀耿耿夜眠迟。

官无蝈氏蛙何横，天静狼星狗不如。

淡易入神山鬼笑，端襟持镜玉蟾窥。

悠悠窗下新功小，羞见凌空万玉姿。

陈普

陈普　一路海棠正开

入樵万里海棠林，花作云霞树作阴。

莫笑道人行此路，却怀程邵看花心。

陈普

陈普　一线天

天真道妙本无多，只费挨摊与洗磨。

不见昭昭端的处，分明全体是如何。

陈普

陈普　乙巳邵武建宁夜坐书呈诸公

欲图麟阁终形役，不过虎溪还事烦。

但向暑来寒往处，十分磨鑢要无痕。

陈普

陈普　乙巳邵武建宁夜坐书呈诸公

匝地弥天日用常，寂然不动已洋洋。

但令正气无参杂，立见岐山叫凤凰。

陈普

陈普　乙巳邵武建宁夜坐书呈诸公

东家丘蓄缘何息，百里奚牛为底肥。

自得三人虽损一，此心到处物无违。

陈普

陈普　乙巳邵武建宁夜坐书呈诸公

鹡鴒翡翠各毛衣，未有丝麻亦衣皮。

白书不冠对妻子，要令天地撤方维。

陈普

陈普　乙巳邵武建宁夜坐书呈诸公

敬身天不宽曾子，白眼人当杀嗣宗。

林下脱巾仍露脚，青云白石肯相容。

陈普

陈普　乙巳邵武建宁夜坐书呈诸公

一合乾坤贮鬼神，入虚何敢谓无人。

暗中射鲋谁知见，绕市青衣说与人。

陈普

陈普　乙巳邵武建宁夜坐书呈诸公

南面弹琴陈蔡饥，不停书夜迭相催。

鸤鸠欲一无容伪。兄弟一家分受之。

陈普

陈普　乙巳邵武建宁夜坐书呈诸公

高宗诚实梦傅说，傅说何尝梦高宗。

鲐背图形满天下，柴门不启睡方浓。

陈普

陈普　乙巳邵武建宁夜坐书呈诸公

长沙太傅便叹息，华州司功辄发狂。

持此身心上天去，更无可答万夫望。

陈普

陈普　乙巳邵武建宁夜坐书呈诸公

寄牋遥问两司翕命，曾遣千金慰执鞭。

抛却一川风月去，高车驷马定何年。

陈普

陈普　乙巳邵武建宁夜坐书呈诸公

求鱼指鹿共诬天，驷马嘶声更可怜。

不下但嗔机上叟，中庭犹有泪如泉。

陈普

陈普　乙巳邵武建宁夜坐书呈诸公

父母何曾使我瘉，自将身去猣尘埃。

孔颜思孟老庄释，万语千言唤不回。

陈普

陈普　乙巳邵武建宁夜坐书呈诸公

投灯飞烛未为愚，接迹纷纷是可诛。

缘木得鱼还有样，便教焚却孔明庐。

陈普

陈普　乙巳邵武建宁夜坐书呈诸公

气云汗雨揉黄埃，不是天驱地使来。

莫恃慈亲无杀子，害仁已甚必为灾。

陈普

陈普　乙巳邵武建宁夜坐书呈诸公

盱豫悔成缘悔迟，往蹇来反又何疑。

鸡鸣一念清如水，正是籧簒可俯时。

陈普

陈普　乙巳邵武建宁夜坐书呈诸公

山龙火藻舜所置，六合可无纲与维。

有室有家万心愿，圣门大标在鑽窥。

陈普

陈普　乙巳邵武建宁夜坐书呈诸公

金明池上缘衣儿，燮理阴阳焉用之。

建国立家真可怪，不栽梓漆与桐椅。

陈普

陈普　乙巳邵武建宁夜坐书呈诸公

棘围木栅试文章，先把公卿作冠攘。

往事如斯能不咎，未容尽付与斜阳。

陈普

陈普　乙巳邵武建宁夜坐书呈诸公

深山夭矫老风霜，自是光明好栋梁。

不待万牛托挽去，不如僵柳与枯杨。

陈普

陈普　乙巳邵武建宁夜坐书呈诸公

如山似岳起烟云，争柰根资故未纯。

整顿乾坤成万类，要还林下洗心人。

陈普

陈普　乙未冬久雨

陇上初黄雾四垂，禾头尽墨正淋漓。

衡山自有开云手，只有人间人不知。

陈普

陈普　以诗就叶洞春求画蒲萄

洞春豪杰士，妙笔出怪奇。

写就大宛根，可怪不可{扌棄}。

此手岂易得，此手难再携。

敢将有声画，博君无声诗。

陈普

陈普　忆昔

壮岁声名动洛阳，重重皎日出抚桑。

笔锋刚劲万人敌，文阵纵横百胜场。

天下文明仰龙见，胸中韬略困鹰杨。

唤回三十年前梦，抚案挑灯感慨长。

陈普

陈普　隐屏

排云觝雨立虚空，端正方严万壑中。

好去明堂充宁倚，不应留此伴仙翁。

陈普

陈普　永丰疫疠事佛人多死

斗邑军余种未芽，敛形还葬复千车。

天行底事无差择，偏入长斋礼佛家。

陈普　咏史上

陈普　咏史上　班超

三十六人抚西域，六头火炬走匈奴。

古今参合坡头骨，尽是离披见鹘乌。

陈普

陈普　咏史上　丙吉

污茵驭吏习边方，阿保宫人畏霍光。

丞相马前人蹀血，病牛何足累阴阳。

陈普

陈普　咏史上　邴原

无数潜龙不肯藏，炎精展转遂无光。

间关鲸海缘何事，更问辽东作范滂。

陈普

陈普　咏史上　蔡邕

不际明时论石渠，空将薄命仕鸿都。

天公似把词人戏，父子然脐子坠胡。

陈普

陈普　咏史上　蔡邕

万岁黄金欲散时，柯亭风笛尚堪吹。

一时谋卓人无数，不遣中郎一个知。

陈普

陈普　咏史上　曹参

人彘风腥起两宫，艾豭歌唱满秦中。

酒壶不但容齐狱，时事方宜用盖公。

陈普

陈普　咏史上　晁错

谁人能夺伯氏邑，何德敢隳三子都。

内史自侵汉家庙，未须削楚更衰吴。

陈普

陈普　咏史上　成帝

元帝斋宫纳弁儿，阿娇金屋篡歌姬。

披香博士多才学，刘氏家传有未知。

陈普

陈普　咏史上　楚元王交

荒芜新语不堪听，猛士凄凄北鄙声。

楚醴不延风雅客，诗书犹未脱秦坑。

陈普

陈普　咏史上　东方朔

宣室不令容董偃，却容皋朔与相如。

当时有意清君侧，鸡鞠诙谐总合诛。

陈普

陈普　咏史上　董仲舒三首

好古刘安岂逆俦，左吴枚赫满诸侯。

仲舒到处皆狼虎，妥帖驯良独到头。

陈普

陈普　咏史上　董仲舒三首

鹤发东宫体孝文，明堂服色谩云云。

力行到底终何似，不逮躬行万石君。

陈普

陈普　咏史上　董仲舒三首

孟轲死后惟董子，道义两言扩古今。

性善七篇何落落，千秋不遇一知音。

陈普

陈普　咏史上　伏生

撑肠拄肚总聱牙，汉室龙兴发乍华。

掌故不来光影暮，尚书再火伏生家。

陈普

陈普　咏史上　伏生

嬴蹶刘兴齿舌存，百篇大义尽堪闻。

孝文无意修王制，古典重遭伏胜焚。

陈普

陈普　咏史上　伏生

二儿并辔入公门，博局纷纷启祸原。

不及贾生何处是，弗将礼法教儿孙。

陈普

陈普　咏史上　伏生

性习由来系正邪，古今谁不道蓬麻。

无人说与吹箫相，窦薄淮刘本一家。

陈普

陈普　咏史上　伏生

邓氏铜钱张武金，至公终浅爱终深。

东西两子皆称跸，未餍怜儿老妪心。

陈普

陈普　咏史上　伏生

睢阳东苑三百里，中山后宫三百人。

汉家制度无穷极，仅有宽仁不是秦。

陈普

陈普　咏史上　伏生

文杏沙棠代代殃，露台不作作阿房。

古来尧禹卑宫室，不为丹朱与太康。

陈普

陈普　咏史上　贡禹

杀傅囚师不敢言，奸人致意遂昏昏。

明经洁行人如梦，莫把优游议孝元。

陈普

陈普　咏史上　管宁

中州白日虎狼嗥，越海鲸鲵更浪高。

化日尺书归故里，依然逃董不逃曹。

陈普

陈普　咏史上　光武

腹上能容严子陵，面前何不着韩歆。

迭兴知与人何事，陇蜀才平便易心。

陈普

陈普　咏史上　光武

赤符交锡帝心移，不似初来岸帻时。

浪泊壶头终落落，羊裘男子殆先知。

陈普

陈普　咏史上　光武

丙夜沈沈讲未亭，故人重话旧时灯。

半篇说命良依约，舜典周官总未曾。

陈普

陈普　咏史上　光武

经邦论道职何卑，又是前朝卖饼儿。

十乱五臣无煖席，三王四代是何时。

陈普

陈普　咏史上　光武

金匮哀草正共哀，又将符命议灵台。

太山千古黄泉路，底事銮舆爱上来。

陈普

陈普　咏史上　光武祭遵

东山纪律久无闻，钲鼓才鸣玉匣尘。

牧野再逢诸葛亮，两阶重见祭将军。

陈普

陈普　咏史上　光武祭遵

琤琤壶矢柳营春，十万貔貅不动尘。

世祖功臣三十六，谁为韦裤布衣人。

陈普

陈普　咏史上　光武明帝

后宫任姒古今希，前殿弦歌凤已知。

孔子孟轲真薄命，不生建武永平时。

陈普

陈普　咏史上　光武明帝

盘木白狼纷贡毛，龟兹侍子荐蒲萄。

满朝虎拜南山寿，无一人能作旅獒。

陈普

陈普　咏史上　郭林宗

饯郭林宗数千两，哭陈太丘三万人。

河上纷纷皆折角，不如一一是黄巾。

陈普

陈普　咏史上　韩信三首

良日登坛计策行，酸醎甘苦共杯羹。

不须握手师陈豨，修武高眠已合烹。

陈普

陈普　咏史上　韩信三首

群龙共帝牧羊儿，缟素能开四百基。

蒯彻亦生天地裹，欲将口舌夺民彝。

陈普

陈普　咏史上　韩信三首

蹀血中原不用骄，论功何似禹乘橇。

始终两汉无留葛，谁与尘编慰寂寥。

陈普

陈普　咏史上　汉高帝八首

气力才胜野外仪，情怀颇乐汉中儿。

两生礼乐留侯箸，此事而翁却自知。

陈普

陈普　咏史上　汉高帝八首

诗书礼乐敢忘钦，自是而翁力不任。

莫把溺冠轻议论，要观过鲁太牢心。

陈普

陈普　咏史上　汉高帝八首

煨烬三王不复收，子孙大辱辟阳侯。

无边智力皆骑虎，高绝还能四百秋。

陈普

陈普　咏史上　汉高帝八首

金创可愈不容医，应念丁公相戹时。

不赖西风吹楚卒，千龙万虎亦何为。

陈普

陈普　咏史上　汉高帝八首

扶创裹血过家乡，四顾何人守四方。

梁楚淮南残一国，山河争属将狼羊。

陈普

陈普　咏史上　汉高帝八首

羽未禽时胆屡寒，羽禽不得一朝闲。

卯金四百年天下，却在双娥一笑间。

陈普

陈普　咏史上　汉高帝八首

一带阴山浪引弓，运移婚媾一朝通。

英雄白首消磨尽，甘与枭雏作妇翁。

陈普

陈普　咏史上　汉高帝八首

欲来不解自操持，白日明庭抱爱姬。

世降的从何处起，醉眠王母二家时。

陈普

陈普　咏史上　何进

龙骧虎步反狐疑，解事陈琳却似痴。

灭火不关千里草，汉家社稷付屠儿。

陈普

陈普　咏史上　河间献王

礼乐将兴汉德凉，活麟天把付锄商。

周官千载埋黄壤，两汉如今几献王。

陈普

陈普　咏史上　华歆

拈起黄金日岂疑，斩关发壁复何为。

辽东不洗巢由耳，痛切初年割席迟。

陈普

陈普　咏史上　桓荣

明帝天姿可禹汤，周公不梦梦空王。

当年紫绶金章客，何德何功坐太常。

陈普

陈普　咏史上　皇甫嵩

几多孟德总欺孤，底事山头独望夫。

不听阎忠听梁衍，未应魏阙便当涂。

陈普

陈普　咏史上　黄霸

凤凰不一至尼山，独为皇不少悭。

图画纷纷上麟阁，五年宰相独何颜。

陈普

陈普　咏史上　霍光

井田学校竟终天，盐铁舟车讫万年。

隔绝古今萧与霍，空劳孔壁出尘编。

陈普

陈普　咏史上　霍光

几度咸阳累积尸，尽缘丘冢似焉支。

覆车愁杀张车骑，印绶临身必十辞。

陈普

陈普　咏史上　汲黯

东北民思虀主父，西南人欲粉唐蒙。

汉家社稷何依倚，黯直粗疏一病翁。

陈普

陈普　咏史上　即墨大夫

清浅蓬莱几度桑，纷纷斫石底心肠。

项梁刘季相逢日，即墨大夫头未霜。

陈普

陈普　咏史上　季札

鸾鷟无声皇极差，消磨人物百千家。

姑苏无限骚人楚，不罪延陵罪浣沙。

陈普

陈普　咏史上　贾董

贾董声名甲汉儒，到头事业有差殊。

五年大傅何飘忽，不告梁王肆夏趋。

陈普

陈普　咏史上　贾逵

经术何曾得暂行，汉家空有表章名。

石渠但把雷霆压，焉用低帷凿壁生。

陈普

陈普　咏史上　贾生

衣绨英主首祠汾，他日燕齐尽羡门。

玉漏声中闻底事，反将前席待新垣。

陈普

陈普　咏史上　贾生

落日长沙被鹏惊，愁来强把死生轻。

洛阳才子何多涕，太息沾襟过一生。

陈普

陈普　咏史上　金日磾

騫皇千万无归，博得麒麟作{外广内殷乛换二}厮。

一片兽心犹自在，建章殿下食其儿。

陈普

陈普　咏史上　金日磾

牵马胡儿共拥昭，同功同德不同骄。

麒麟阁上尘埃面，羞见芬芳七叶貂。

陈普

陈普　咏史上　景帝

宗庙谁开内使门，临江依样又穿垣。

爱妻娇子如泥土，晁错何知独恃恩。

陈普

陈普　咏史上　景帝

赐帛宽租泽未休，四方缓急有余侯。

余威不赖刳蛇剑，仓卒谁枭老濞头。

陈普

陈普　咏史上　孔融

一身撑拄汉乾坤，无那危时喜放言。

不受祢衡轻薄误，未容曹操驾金根。

陈普

陈普　咏史上　孔子

绝粮之愠鲜知德，浮海之喜无取材。

子思孟轲缘底事，列之舜禹与颜回。

陈普

陈普　咏史上　匡衡

铺陈治道本群经，无愧更生与董不生。

不赖王尊作鸣凤，欺天一点未分明。

陈普

陈普　咏史上　夔垂

狠云华月丽衣裳。搏拊初登下凤凰。

竹矢区区天亦爱，河图相伴到成康。

陈普

陈普　咏史上　老子

瓜葛非徒李世民，牵藤引蔓百千身。

周时柱下霜眉客，今作书符呪水人。

陈普

陈普　咏史上　李广李陵

茂陵无奈太仓陈，槐里家传本助秦。

万落千村荆杞满，陇西桃李亦成薪。

陈普

陈普　咏史上　李广李陵

祈连天幸时难再，槐里侯封命已寄。

文景余波涓滴尽，延居数出欲何资。

陈普

陈普　咏史上　李斯三首

太华终南只磨青，渭流一日肯为泾。

豺狼不食茅焦肉，水火安能熄六经。

陈普

陈普　咏史上　李斯三首

抛却韩卢把虎骑，诸生莫讶正忙时。

鱼龙不隔蓬莱路，方有东门逐兔期。

陈普

陈普　咏史上　李斯三首

李斯何敢妄坑儒，但作逢君固位图。

造物欲为儒报德，故教草草杀扶苏。

陈普

陈普　咏史上　李膺范滂

凤麟自古待明时，矶虱何堪论是非。

可是首阳可埋骨，争知人怨首阳希。

陈普

陈普　咏史上　廉颇蔺相如

长年霜骨白皑皑，廉蔺羞颜似湿灰。

白起杀心如未谢，二家随璧献章台。

陈普

陈普　咏史上　两生

少年贾谊空多口，老大申公缪一行。

曾识当年二君子，闭门不受叔孙生。

陈普

陈普　咏史上　刘向

白虎明光奏五侯，帝乡寥隔在温柔。

甘泉太乙重招起，聊答青藜照白苹。

陈普

陈普　咏史上　刘歆

秀国师公雄大夫，梓枝何用叹扶疏。

刘歆父子无瓜葛，何怪昌言毁仲舒。

陈普

陈普　咏史上　刘虞

曲盖华旗起益荆，幽州臣节独分明。

汉家福分无周旦，天遣忠贤不习兵。

陈普

陈普　咏史上　刘虞

疽溃中平甲子年，蒲蠃桑椹亦萧然。

幽州别是神仙土，谷石人间三十钱。

陈普

陈普　咏史上　卢植

泓泓眸子渊亭，不见蛾眉只见经。

未似马家亲子婿，终身不踏绛纱庭。

陈普

陈普　咏史上　吕后

酌醙樽前气似虹，朱虚酒令却相容。

王陵平勃浑无策，安汉当年一触龙。

陈普

陈普　咏史上　蒙恬

劈碎崤潼坼太行，才通腥鲍到咸阳。

地后山灵思报德，故教蒙毅去輼輬。

陈普

陈普　咏史上　祢衡

铜雀罗纨宛汗青，芳洲鼓史骨如生。

羯奴礌落若日月，大雅那堪祢正平。

陈普

陈普　咏史上　赧王

世历锦延四百秋，死蚿枯竹附诸侯。

末年隆准生丰沛，谁道嬴秦是继周。

陈普

陈普　咏史上　倪宽

亲媚张汤似谒居，阿谀天子过相如。

汉儒个个公孙子，不坠遗经一仲舒。

陈普

陈普　咏史上　彭宣

法度名儒奉束修，帝师礼数亦宜优。

公卿股栗朱云剑，白首门生忍不羞。

陈普

陈普　咏史上　齐桓公二首

关睢泽竭自师陉，直到瓜丘炉六经。

户外流虫争掩鼻，当年已作鲍鱼腥。

陈普

陈普　咏史上　齐桓公二首

葵丘霸气若虹霓，东略何缘遽不知。

宰孔晋侯相遇处，齐桓已作在床尸。

陈普

陈普　咏史上　秦皇

闵道飞翚指若枝，东门看日浴咸池。

生前有力移天地，死后无人予席帷。

陈普

陈普　咏史上　秦皇

江神返璧事何新，海若湘君亦伐秦。

一炬东来烧不了，更劳墓上牧羊人。

陈普

陈普　咏史上　屈原

仲尼死后百年期，定把离骚继四诗。

占断江南烟雨绿，历山穷子与湘累。

陈普

陈普　咏史上　商鞅

此天此地此经文，学者何尝溺所闻。

尽道李斯焚典籍，不知吹火是商君。

陈普

陈普　咏史上　尚父伯夷

春来秋叶在枯枝，底用端蓍更指龟。

二老东来元并辔，马前何害不相知。

陈普

陈普　咏史上　申公

片言不合去何迟，又似当年在楚时。

束帛蒲轮无报效，至今天子不迎师。

陈普

陈普　咏史上　申屠嘉

汉四十年几丞相，蹶张丞相冷如冰。

两京礼乐何堪自，薄有申屠与宋弘。

陈普

陈普　咏史上　审配

谋袁大似为曹谋，却道辛毗破冀州。

五夜邺沟深二丈，袁公神武一时休。

陈普

陈普　咏史上　审配

独拥残兵守邺城，伫儒袁尚去擒兄。

一时天地方翻覆，安把人伦罪审荣。

陈普

陈普　咏史上　审配陈宫

何物曾奴董太师，原陵青草正萋萋。

一时翔集多知处，独恨公台不择栖。

陈普

陈普　咏史上　审配陈珪

元龙父子二人耳，贤於曹公十万师。

吕布就擒公路死，都在劝回新妇时。

陈普

陈普　咏史上　审配金祎

董承种辑骚为迂，耿纪金祎计逾疏。

精卫有心安问海，螳螂方怒岂知车。

陈普

陈普　咏史上　审配沮授

袁曹相与隔王路，四世三公恩海深。

当时惟有管宁是，谩对黄河叹此心。

陈普

陈普　咏史上　叔孙通

刘项权将作狗偷，谁能撩虎又靡头。

汉王不是坑儒主，颈备依依是可羞。

陈普

陈普　咏史上　四皓

长乐卮前露雪眉，岩花乱笑出山时。

有人拍手瓜田裹，来往青门总不知。

陈普

陈普　咏史上　宋共姬齐孝公夫人

火来秉节正如山，茀丧何心在世间。

身似泥沙心似玉，水中火裹即浑间。

陈普

陈普　咏史上　苏武

伏匿穷庐煖意回，子卿一夜梦阳台。

归来不与曾孙议，未必麒麟生面开。

陈普

陈普　咏史上　太公

山河如许但凄凉，恰似新丰太上皇。

千古汉高真磊落，片言脱口幸咸阳。

陈普

陈普　咏史上　太只敫

战国纷纷似乱麻，钓丝谁记旧稼华。

召南礼乐栖何许，故莒城中太史家。

陈普

陈普　咏史上　泰伯

断发雕肌费一躯，岐阳万国布黄朱。

仲雍不解兄深意，季历携昌亦天吴。

陈普

陈普　咏史上　田畴

徐元宛似历山中，义气从间窄不容。

不为犬羊残士类，肯教曹操识卢龙。

陈普

陈普　咏史上　田横

宗族几为孔子焚，为秦未几又为尘。

田横更欲横河岳，不把英雄让与人。

陈普

陈普　咏史上　王褒

彭祖呼嘘不可为，碧鸡使节岂堪持。

区区含糗羹藜厚，聊似相如衣锦时。

陈普

陈普　咏史上　王允

事成一让一矜功，一吉分明对一凶。

青琐门前招不去，相期犹不负林宗。

陈普

陈普　咏史上　王昭君

昭阳柘馆贮歌儿，恨杀陈汤斩郅支。

胡草似人空好色，春光不到二阏氏。

陈普

陈普　咏史上　王昭君

宁胡名号正当时，且有安栖得哺儿。

胡草似人空好色，青青合为故阏氏。

陈普

陈普　咏史上　王昭君

出嫁毡裘得几时，昭阳柘馆贮歌儿。

蛾眉莫怨毛延寿，好怨陈汤斩郅支。

陈普

陈普　咏史上　王昭君

呼韩骨冷复雕陶，夜夜穹庐朔月高。

为问琵琶弦底话，得无一语诉腥臊。

陈普

陈普　咏史上　王昭君

甫出车延玉座倾，黄金无复赎娉婷。

骚人更望胡人返，不识松楸拱渭陵。

陈普

陈普　咏史上　卫青

丞相含沙作短狐，直言长揖黯何孤。

相容幸有两人在，帝与侯家老骑奴。

陈普

陈普　咏史上　魏相

贾生晁错总佻轻，博陆营平亦好兵。

地节三年谁作相，胡天汉地各春生。

陈普

陈普　咏史上　魏相

人伦大变岁二百，萧曹以来谁在心。

相业更生王吉疏，文学春秋犹未深。

陈普

陈普　咏史上　魏相

赵禹张汤网未收，久人董偃化方流。

丞相但看汉故事，何但宣皇不用周。

陈普

陈普　咏史上　武帝

二十嫖姚风火飞，銮舆夜夜过焉支。

茂陵不费凌云气，解见蟠桃着子时。

陈普

陈普　咏史上　武帝

鼎食诸公尽鼎烹，闾阎豪杰剑纵横。

帝王自击南山豕，惭愧端非听董生。

陈普

陈普　咏史上　武帝

生子曾知置齐鲁，自身却爱受何罗。

六鳌不戴林光瑟，覆辙相寻似火蛾。

陈普

陈普　咏史上　武帝

商车不足算缗来，桑孔咸阳悉茂材。

一撮茂陵无觅处，建章门户至今开。

陈普

陈普　咏史上　武帝

先帝斋宫内弄儿，阿娇金屋篡歌姬。

披香博士真才子，刘氏家传却未知。

陈普

陈普　咏史上　武帝

几多爱子出萧关，山积胡沙骨未还。

正好望思台上泪，随风北去洒阴山。

陈普

陈普　咏史上　武帝

文帝端能杀少翁，景皇不解斩常融。

正心数语深加意，位在三皇五帝中。

陈普

陈普　咏史上　武帝

起上林苑赏方朔，发会稽兵惜虎符。

君侧此时三四辈，盍移东海换江都。

陈普

陈普　咏史上　武帝

狄山不能居一障，公孙请专事朔方。

尊荣卫霍家山岳，冷淡申辕头雪霜。

陈普

陈普　咏史上　武帝

五十余年四海波，建元三载尽征和。

中央寸土才无血，沃日浇天瓠子河。

陈普

咏史上

陈普　咏史上　夏侯胜

夏葛冬裘事已殊，茂陵礼乐议何迂。

去周未远真淳在，莫把公孙例汉儒。

陈普

陈普　咏史上　夏后氏

执法庭坚亦太坚，两朝窃负总无缘。

何人有子如崇伯，祓涤犁牛陟配天。

陈普

陈普　咏史上　项羽

齐王元在籍军中，万马朱幩搇掩袂，

甘与枭雏作妇翁，更何面目见江东。

陈普

陈普　咏史上　项羽

试手襄城意未怡，赤城稍觉味如饴。

必亡定死终无救，断自朱殷海岱时。

陈普

陈普　咏史上　项羽

牧羊义帝实妨贤，犹有三纲共畏天。

树楚击秦宜奋发，恶名何事苦争先。

陈普

陈普　咏史上　项羽

倚强恃力却诬天，一样人心万万年。

广武十条逃得过，乌江政自不须船。

陈普

陈普　咏史上　项羽

枭性狼心亦有常，青齐仍复似咸阳。

遗黎到处无余类，欲为何人作霸王。

陈普

陈普　咏史上　萧何

三人断尽楚关梁，一诎雄吞十七王。

高帝功臣总功狗，汉家无爵赏萧张。

陈普

陈普　咏史上　萧望之

石显深持两世枢，尚书何苦恋中书。

九原若遇韩延寿，祗共咨嗟叹两疏。

陈普

陈普　咏史上　萧张二首

汉高礼义入陵夷，械到萧何更有谁。

惟有子房云外客，不称名字冠当时。

陈普

陈普　咏史上　萧张二首

晦迹功曹不受徵，兴亡事已若丹青。

世间尽有文章各，谁信龙蛇尺蠖形。

陈普

陈普　咏史上　辛庆忌

虎豹深宫风自寒，未央前殿拜呼韩。

二边无事将军老，犹得余间救比干。

陈普

陈普　咏史上　宣帝

不将法律作春秋，安得河南数国囚。

莫道汉家杂王霸，十分商鞅半分周。

陈普

陈普　咏史上　宣帝

斗鸡走狗登皇极，览德毛从何许来。

汉室欲开新室业，王阳分合守蒿莱。

陈普

陈普　咏史上　宣帝

渭桥夹道上瑶卮，甲馆画堂开祸基。

甘露三年造新室，不斗飞燕入宫时。

陈普

陈普　咏史上　宣帝

孝宣不召山阳守，痛在糟糠不下堂。

家国莫先笞已子，汉人空识抱成王。

陈普

陈普　咏史上　宣帝

使民澒澒哭韩杨，郡国纷纷上凤凰。

太子好儒几坐废，王阳何用苦谈王。

陈普

陈普　咏史上　荀息

三怨盈朝积不舒，奚齐卓子釜中鱼。

区区荀叔若乳妪，智略无称信有余。

陈普

陈普　咏史上　扬雄二首

展禽未必非龚胜，孤竹犹将笑薛方。

可怪扬雄非桀犬，一生终倚桀门墙。

陈普

陈普　咏史上　扬雄二首

德宅神庭孰与游，董贤舜禹莽伊周。

余腥用尽桐江水，重费寒潭九曲流。

陈普

陈普　咏史上　伊尹

万物权衡在莘，孰称社稷与君民。

君王亦有桐宫去，寄语南巢莫怨人。

陈普

陈普　咏史上　有虞氏

天生瞽瞍非无意，帝隆娥皇更有心。

万点历山烟雨泪，后花化作几曾参。

陈普

陈普　咏史上　豫让四首

义士忠臣不二君，漆身吞炭欲成仁。

若谋委质求亲幸，又抱奸心贼大伦。

陈普

陈普　咏史上　豫让四首

几多砺节与轻生，犹有丝毫在利名。

青史千年惟豫子，诚心大义最分明。

陈普

陈普　咏史上　豫让四首

荀息无裨晋献公，豫生如许智宗空。

古人才德难求德，大节初心要始终。

陈普

陈普　咏史上　豫让四首

三晋峥嵘虎战墟，中涓学语正坑儒。

石家礼法从何出，甲乙诸郎尽鲤趋。

陈普

陈普　咏史上　元帝

事在两疏心眼裹，身居石显掌握中。

师傅不能为作主，更生空自抱孤忠。

陈普

陈普　咏史上　袁绍

弟北兄南竞效尤，邺中半邺半青州。

身分家裂无全理，终使辽东送二头。

陈普

陈普　咏史上　袁绍

田丰袭许计非良，沮授安民策最长。

己克百安牢按甲，足韟曹操到分香。

陈普

陈普　咏史上　袁绍

许中四面尽仇雠，曹弱袁强正是愁。

一日四州都奉予，安闲犹遣定徐州。

陈普

陈普　咏史上　臧洪

帝家安邑棘篱中，贼靡奸渠四面雄。

汉士当时惟北海，一朝青史见臧洪。

陈普

陈普　咏史上　战国

千秋万古定于一，岂有乾坤属虎狼。

六印苏秦寿如石，山东终作一阿房。

陈普

陈普　咏史上　张敞二首

西汉长安周镐京，终南天秀八流清。

赵张无异曹参醉，总不能平二国争。

陈普

陈普　咏史上　张敞二首

章台陌上试金鞍，文君镜中描远山。

黄霸功隳王吉老，五日京兆得偷闲。

陈普

陈普　咏史上　张良四首

乳口摇牙向白蛇，一朝电拂青浪沙。

下邳不得编书读，帷幄何妨佐汉家。

陈普

陈普　咏史上　张良四首

撩乱龙蛇掌上争，罢来间掉四先生。

一棚儿女皆烟散，留得松风万古清。

陈普

陈普　咏史上　张良四首

本是山东忠孝门，卯金社稷暂相烦。

君王良全青云意，长乐锺中无一言。

陈普

陈普　咏史上　张良四首

太公行辈赤松流，伍叔孙通了不羞。

好谢君王深体识，不将身后累刘侯。

陈普

陈普　咏史上　张骞

风沙霜雪十三年，城郭山川万二千。

汉马死亡宛马到，万人怨怒一人怜。

陈普

陈普　咏史上　张释之三首

瓦器山陵刑措时，释之而后固无之。

公车不作他年计，聊使君王识教儿。

陈普

陈普　咏史上　张释之三首

帝舜登天四海臣，可怜生杀不由身。

持平第一张廷尉，更听君王误杀人。

陈普

陈普　咏史上　张释之三首

尘编今古几咿嚘，多少君王共御囚。

自古君难臣不易，释之片语误千秋。

陈普

陈普　咏史上　张汤公孙弘

张汤绝似公孙子，一样奴颜裹祸心。

不赖汲生如日月，汉廷谁与破幽阴。

陈普

陈普　咏史上　张汤公孙弘

汉武秦皇代有俦，奸人常缓钓鱼钩。

公孙不但能牵纵，巧计犹工毒上流。

陈普

陈普　咏史上　张汤公孙弘

茂材异等竟无闻，教耨明耕却有人。

能旱能风须记取，汉家元气太宗仁。

陈普

陈普　咏史上　张汤公孙弘

汉朝独有舒与黯，何物枭心欲食之。

六经千载无生气，断自齐人作相时。

陈普

陈普　咏史上　赵充国

五万消磨作四千，羌人镣尽汉人全。

并生虽愧征苗旅，比似嫖姚却大贤。

陈普

陈普　咏史上　中山靖王胜

樛木螽斯耳未闻，中山无屋贮儿孙。

临分自洒黄泉泪，不在区区骨肉恩。

陈普

陈普　咏史上　周公

仲尼齿发正强时，夜夜神交似故知。

话到子孙郊秂处，几回对榻共攒眉。

陈普

陈普　咏史上　周亚夫

西来三十六将军。业业孤城势欲焚。

细柳不逢豪杰主，当时已验口从文。

陈普

陈普　咏史上　主父偃

当年齐赵倚黄昏，曾叹蒙恬灭子孙。

一日上天沾五鼎，依角蜚粟度龙门。

陈普

陈普　咏史上　子思

俎豆迂疏仁义迟。上传下授统如丝。

荐才莫讶非家法，救世宁无烂额时。

陈普

陈普　咏史上　邹衍

六月咸阳霜亦飞，五行正是水昌时。

族秦自是谈天衍，不用陶朱与仲尼。

陈普

陈普　咏史上　左承祖

汉室犹余北海城，左生何惧便怔营。

至今鲁国奇男子，反得当年杀士名。

陈普　咏史下

陈普　咏史下　北地王谌

何物谯周口似簧，几年汉帝手牵羊。

纷纷蜀土祠诸葛，香火曾分北地王。

陈普

陈普　咏史下　曹操七首

横槊南来气吐霓，北归裁得景升儿。

谁言孟德乌林日，全似本初官渡时。

陈普

陈普　咏史下　曹操七首

扬旌北向顾南州，牧马东行向北愁。

乱世奸雄还自叹，景升直与本初谋。

陈普

陈普　咏史下　曹操七首

无限英雄睨许都，到头倖免岂天乎。

平生邂逅都经念，曾识篁中许贡怒。

陈普

陈普　咏史下　曹操七首

濮阳火裹又潼关，几度鲸牙虎口间。

铜雀台前闲极目，惊魂犹绕白狼山。

陈普

陈普　咏史下　曹操七首

刘备孙宇岂可忘，南来举趾遽扬扬。

刘琮脱用王威计，送死何须到武昌。

陈普

陈普　咏史下　曹操七首

迁都避宇岂男儿，子翼私行更可悲。

四顾次且天狱裹，蚤如仲达卤城时。

陈普

陈普　咏史下　曹操七首

英姿萧飒发硎刀，除却无君事事高。

孟德文王能几许，只争谦退与矜豪。

陈普

陈普　咏史下　曹丕

吴质车中载甲兵，辛毗颈上毛轻。

孔明才略何堪算，十倍曹丕是宪英。

陈普

陈普　咏史下　曹丕

侏儒一节足亡身，衰絰三年笑杀人。

不逐獀亭天子便，龙舟何用到江滨。

陈普

陈普　咏史下　曹丕

鹊构觚棱偶似诗，鸡栖庭树已当时。

公车坐使诸侯急，却是奸人篡夺资。

陈普

陈普　咏史下　曹丕

春华建安曹子建，秋实西京张释之。

父事刑飆奴七子，黄初便作万年期。

陈普

陈普　咏史下　曹爽

眼中鸾凤悉豺枭，一日翩翩忽满朝。

死近天教为吕禄，罪深地不着良宵。

陈普

陈普　咏史下　曹爽

四聪八达免官时，仲达含香拜玉墀。

二鬼不来同壑谷，未愁寡妇与孤儿。

陈普

陈普　咏史下　邓艾

刘葛元非百世雠，缘崖攀木作猿猴。

瞻崇艾会谁芳臭，死国沉身各二头。

陈普

陈普　咏史下　邓艾

灭吴不解诛宰嚭，拜假何须便不咨。

受任两无曹与马，槛车破了欲何之。

陈普

陈普　咏史下　窦氏二女

冰霜不肯受尘埃，携手同糜百丈崖。

熊掌嚼来似鸡肋，问君可事苦关怀。

陈普

陈普　咏史下　杜预

晋武良心独未亡，娼家渎礼自多妨。

洛中冠盖无多日，元凯春秋亦短长。

陈普

陈普　咏史下　杜预

旄头两度茀钩陈，黄色频年斗孟春。

长历春秋两高阁，东南填淤正肥民。

陈普

陈普　咏史下　法正

崎岖放虎事方新，喜怒平生便见真。

谁是孔明西道主，敢将东客罪西人。

陈普

陈普　咏史下　范粲

半生脚不踏晋土，有翼还须飞上天。

好遣竹林诸放达，谈庄说老寝车前。

陈普

陈普　咏史下　房玄龄

周公制礼凤凰呜，渠肯抽戈指建成。

李勣牛山犹雨露，玄龄夜气失澄清。

陈普

陈普　咏史下　费祎

渭南营裹夜眠迟，汉寿屯中醉裹棋。

亡蜀似缘才太给，不关越次用陈氏。

陈普

陈普　咏史下　费祎

木牛流汗上青天，汉火明知不可然。

谁识连峰攒剑戟，正虞天啬孔明年。

陈普

陈普　咏史下　苻登

南安怒气塞长安，羌运如氐泪暗潸。

舍却存亡论理义，江东不似马毛山。

陈普

陈普　咏史下　苻坚

甲申乙酉是明朝，趣死骄氐气欲飘。

一寸菰蒲长一丈，无人知是宋人苗。

陈普

陈普　咏史下　高欢

段韶谷刹千金铸，彭乐丁公七宝装。

虎子得来成底事，何如抱犊卧云岗。

陈普

陈普　咏史下　高堂隆

负土衣冠乱满园，不知曹德是轩辕。

土山白尽忠臣发，何似初来莫妄言。

陈普

陈普　咏史下　顾和

唤起鲸鲵满北州，过江仍复漏吞舟。

一时共爱恢恢网，不悟三纲乱不收。

陈普

陈普　咏史下　顾荣

石勒王弥尚未昌，东南先有顾丹阳。

顾荣持易淳于首，未必江东只许长。

陈普

陈普　咏史下　关羽四首

巴山汉水本兴刘，诸葛才华备赞留。

但得关髯师广武，北州韩信在南州。

陈普

陈普　咏史下　关羽四首

寝席羹杯几载同，不知玄德访隆中。

吕蒙陆逊诚奸贼，消为孙登作妇翁。

陈普

陈普　咏史下　关羽四首

北人更欲生关羽，犹倚糜芳信士仁。

曹操雄心怀白马，董昭空自弄精神。

陈普

陈普　咏史下　关羽四首

羽血未乾蒙陨命，蒙妻正哭妾分香。

天地有心诛汉贼，但迟数月取襄阳。

陈普

陈普　咏史下　韩愈

杨墨蛇龙本一区，大颠便是恶溪鱼。

退之也是无操守，一贬便陈封禅书。

陈普

陈普　咏史下　何无忌

怀恩马柳志何卑，挟恨东堂德愈衰。

犹有豫章苏武节，不惭京口协谋时。

陈普

陈普　咏史下　何晏

罗襦子本官同生，故把玄谈乱浊清。

粉面青蝇麾不去，到头白黑自分明。

陈普

陈普　咏史下　何曾

君亲忠孝岂殊途，甲有方能罪乙无。

座上研研称阮籍，不知联席是公闾。

陈普

陈普　咏史下　何曾

家国儿曹付五胡，奉身恨不及齐奴。

君王但说平生事，政为诸公昧远图。

陈普

陈普　咏史下　侯景

曹操桓温不自持，跛侯面上雨淋漓。

奸人何事乾坤裹，一日雷霆十二时。

陈普

陈普　咏史下　桓范

和备淆骸赤洛阳，骑疏应共枕红妆。

乾坤无地容何邓，何必舁尸赴许昌。

陈普

陈普　咏史下　嵇康

铜驼荆棘夜深深，尚想清谈撼竹林。

南渡百年无雅乐，当年犹惜广陵音。


陈普　咏史下　嵇绍

佞舌如簧乱孝思，竹林人物固猖披。

御衣炯炯嵇生血，不似王生泪着枝。

陈普

陈普　咏史下　贾诩

崩奔尧后一孤儿，跖狗成群共肆欺。

贾诩未设曹操日，自为汉贼已多时。

陈普

陈普　咏史下　江统

卞庄已睨斗於菟，荛论方规逐五胡。

莫把乱华罪夷狄，鲜卑臣节过猗卢。

陈普

陈普　咏史下　姜维

国小民劳事已非，城狐不斩愈危机。

却屯已可擒锺会，邓艾无翎独解飞。

陈普

陈普　咏史下　姜维

无德那堪力不任，重关如掌寇戎深。

幽冥不系枭锺会，犹有区区一片心。

陈普

陈普　咏史下　晋武帝

杳杳羊车转掖庭，夕阳亭上北风腥。

纷纷羔膻趋河洛，为见深宫竹叶青。

陈普

陈普　咏史下　晋武帝

斥出维垣令太师，尽留群小凤凰池。

争知暗裹牵裾子，元是屠家揣肉儿。

陈普

陈普　咏史下　晋武帝

宫中掷戟又飞刀，谢玖兢兢命若毛。

岂是君王轻社稷，天教炽业谢芳髦。

陈普

陈普　咏史下　梁武帝

浮山未破水先腥，浩浩蝇蚁书夜声。

东海不知蒲塞味，谁人十万作牺牲。

陈普

陈普　咏史下　梁武帝

戒舍工夫老未员，百双鸡子送残年。

一生般若成何事，赢得江头载荻船。

陈普

陈普　咏史下　刘道规

荆州一席不肯取，晋鼎百年宁忍移。

不死卢循函首日，忍看张伟授罂时。

陈普

陈普　咏史下　刘弘

三纲政自诛辛冉，二盗清由识士行。

江左百年半天下，曾知开辟是新城。

陈普

陈普　咏史下　刘琨

竹林遗类入荆杨，贾郭余尘在晋阳。

听得平阳消息否，忍听徐润调笙簧。

陈普

陈普　咏史下　刘琨

刘琨忠孝君亲念，急切不似令狐泥。

亡身自是缘声色，须把初心看匹磾。

陈普

陈普　咏史下　刘裕

云雨蛟龙无世无，睡中往往失明珠。

比干七窍天何惜，不付曹瞒与寄奴。

陈普

陈普　咏史下　刘裕

何事佛貍能度淮，中原千尺髑髅台。

无巢燕子宁依树，不入乌衣巷裹来。

陈普

陈普　咏史下　刘裕

长安何但遗黎舞，翁仲铜驼亦笑开。

他日佛貍南下路，青泥千尺髑髅台。

陈普

陈普　咏史下　刘裕

杀人广固哭如雷，肯任长安住不回。

想是齐秦人共语，不知胡羯自南来。

陈普

陈普　咏史下　柳家婢

过了秦灰汉又唐，衣冠谁不是牙郎。

河东柳氏何师法，奴婢犹知蹈大方。

陈普

陈普　咏史下　卢怀慎

菜耳杯盘冷似水，开元天下缓如春。

唐人不识调羹手，把作姚崇伴食人。

陈普

陈普　咏史下　卢奕

清门死节照当时，面血犹能赤义旗。

常山睢阳信奇伟，英风生自洛留司。

陈普

陈普　咏史下　鲁肃

龙虎鵷雏总可人，当阳倾盖便关金。

荆州尺寸都相付，始是当年子敬心。

陈普

陈普　咏史下　陆机

千里莼羹七里户，两般滋味岂难知。

建春不幸成繻葛，割尽流苏定此时。

陈普

陈普　咏史下　陆机

须信雕虫不用工，至今天地不相容。

君看奕叶东吴陆，转作词章便覆宗。

陈普

陈普　咏史下　吕蒙

刘葛无成痛古今，白衣摇橹阱何深。

吕蒙公瑾俱无禄，汉室犹关造化心。

陈普

陈普　咏史下　明帝四首

柳谷川西示讨曹，摩波井底见芳髦。

藩垣屏翰无方尺，何用凌霄百丈高。

陈普

陈普　咏史下　明帝四首

大和空国逐浮虚，曾为苍生一扫除。

历数未容奸宄得，收曹卷马二中书。

陈普

陈普　咏史下　明帝四首

咸通昏主如桀纣，青龙英君翻不如。

关雎螽斯浑未识，鹊巢那得不鸠居。

陈普

陈普　咏史下　明帝四首

高堂光禄心刘向，未托孤前亦已知。

争奈九龙规太大，不堪浅薄武皇基。

陈普

陈普　咏史下　慕容垂

国亡家破此心全，氐与鲜卑两付天。

王猛开心似诸葛，风云无望白头年。

陈普

陈普　咏史下　慕容恪

霜雹风沙杂乱飞，段龛地下见春归。

时来但处周公位，历举华人百世希。

陈普

陈普　咏史下　慕容恪

五族交飞日月昏，就中造休尚堪论。

景云峰起龙城裹，犹为遗黎忆太原。

陈普

陈普　咏史下　慕容恪

一听芭蕉叶上寒，鼻头倍益旧时酸。

河清未遇三千岁，水手犹轻十八滩。

陈普

陈普　咏史下　慕容恪

傅说济川空道在，彦方贩鬻叹时难。

年来惟有樽空虑，一任滔滔溉倒澜。

陈普

陈普　咏史下　庞士元

放虎山林计已非，蛟龙云雨意犹迟。

士元骥足思腾踏，盍有刘琮不告时。

陈普

陈普　咏史下　裴顀

惠帝君臣一样愚，九龙翁仲泪如珠。

眼前丧乱浑如冈，崇有何当却破无。

陈普

陈普　咏史下　阮籍

中道难行古已然，东边扶起又西边。

一般等是墟人国，莫道三君与七贤。

陈普

陈普　咏史下　阮籍

截发哀号孽妇前，晋家无地亦无天。

当时阮籍丘中骨，掷向黄河尚带膻。

陈普

陈普　咏史下　山涛

君王祖述竹林风，竹叶纷纷插满宫。

祸乱古今惟晋酷，是非忧乐一山公。

陈普

陈普　咏史下　山中王衮

老卒无多尽守藩，更无毫发罪堪言。

东堂断手平生足，玉井蟾蜍任吐吞。

陈普

陈普　咏史下　蜀先主

两得徐州不自由，中原应不变炎刘。

孙曹袁吕非蟊贼，五采龙文在益州。

陈普

陈普　咏史下　蜀先主

白头上峓历群蛮，展转亡张又失关。

取得益州竟何益，不如卖履看人间。

陈普

陈普　咏史下　蜀先主

北投南走若穷猿，极目苍梧欲断魂。

如许英雄不成事，止缘的是靖王孙。

陈普

陈普　咏史下　蜀先主

徐元直去马超来，顾惜三纲又爱才。

道御英雄无不可，豫州翻向益州来。

陈普

陈普　咏史下　蜀先主

袁涣当年死亦甘，云长平昔竟何贪。

刘巴项领刚如铁，也用随群拜武担。

陈普

陈普　咏史下　蜀先主

荆楚留连似失时，涪城欢饮类狐疑。

军中刘哗夸言语，岂识英雄为义迟。

陈普

陈普　咏史下　蜀先主

养虎荆州岁欲阑，一家豚犬不胜安。

振振公族麟之角，妄作山林猛兽看。

陈普

陈普　咏史下　蜀先主

如流岁月几沾襟，侍立霜严剧苦心。

说与刘璋无怨怒，有人驱虎入山林。

陈普

陈普　咏史下　蜀先主

少年白帝死如生，但为云长也自荣。

龙虎已分南北路，英雄无计与年争。

陈普

陈普　咏史下　蜀先主

平生信义满乾坤，曾吊诸侯未返魂。

吕布来时枭送洛，不应投许又投袁。

陈普

陈普　咏史下　蜀先主

西行不与本心符，西负刘璋东负吴。

汉业此时如累卵，天公先与杀周瑜。

陈普

陈普　咏史下　司马孚

心地终输范粲安，鱼熊兼得古今难。

永嘉陵墓温明器，得似安平素木棺。

陈普

陈普　咏史下　司马温公

矩步规行范古今，山樵野牧共讴吟。

荷衣兰佩通身是，却看离骚不入心。

陈普

陈普　咏史下　司马温公

千载争刳汉贼肠，及观通鉴似文王。

两间正气都输予，犹惜坤中一点黄。

陈普

陈普　咏史下　司马温公

步趋坐立若山河，盛德华夷共咏歌。

议论偏颇真可怪，阿瞒高帝彧萧何。

陈普

陈普　咏史下　司马宣王

诸葛诞谋非是诞，令狐愚计未为愚。

豺狼颈项何堪抱，千载犹悲误托孤。

陈普

陈普　咏史下　司马宣王

燕鹊寒巢不暂宁，百年盗贼不曾停。

豺狼首领皆回顾，曾见青衣立汉庭。

陈普

陈普　咏史下　司马宣王

蒋琬费祎亦如虎，孙权天险据江湖。

曹年石马来何暮，也畏平沙八阵图。

陈普

陈普　咏史下　司马宣王

偷杀淮南炎杀攸，天将造化马为牛。

古来逆种并奸息，不问贤愚统是愁。

陈普

陈普　咏史下　司马宣王

家门营立事方新，已畜倾巢覆穴人。

出尔到头终反尔，寡孤何用必随身。

陈普

陈普　咏史下　司马攸

咫尺含章路不通，桃符浑不记临终。

青州政似恒三代，何用依依紞勗。

陈普

陈普　咏史下　苏东坡

方朔优旃岂舜徒，南来谩喜落苍梧。

天津醉裹乾坤眼，只见双程不见苏。

陈普

陈普　咏史下　孙权

不信张昭未是奇，贼来送死又何疑。

一生谄事欺孤操，操死犹臣不士丕。

陈普

陈普　咏史下　唐太宗

文皇仁义播敷天，李氏无伦三百年。

末路荒唐如炀帝，蜀江更起度辽船。

陈普

陈普　咏史下　陶侃

苏峻鲸奔正可忧，翻令王室备荆州。

五陵松柏无遗种，谩为桓温拾竹头。

陈普

陈普　咏史下　陶潜

谢瞻屋裹立篱墙，似水弘微粪也尝。

康乐始兴门户尽，聿修祖德独柴桑。

陈普

陈普　咏史下　王导

不听君王到寿春，肯容黮允起咸秦。

茂弘周顗浑无晋，何但琅琊不是亲。

陈普

陈普　咏史下　王导

醉中送首悲刘胤，食裹迷唇吊马流。

江左当年何所恃，邺中白雁合封侯。

陈普

陈普　咏史下　王导

万里凉州道李雄，几重辽海到江东。

天台更充金陵去，端有何颜见北风。

陈普

陈普　咏史下　王导

漠漠胡尘扑面飞，对人举扇障元规。

九京羞见青衣帝，犹及刘翔未到时。

陈普

陈普　咏史下　王荆公

鸳鸿阵阵落南溟，长乐锺中黑眚行。

逐客不愁人鮳瓮，荷花落日第含情。

陈普

陈普　咏史下　王荆公

两鸟相酬声沸天，治平重新一啼鹃。

鸳鸾鸥鹭无栖处，缄口于今三百年。

陈普

陈普　咏史下　王猛

鱼水欢浓更月氐，便呵氐族使耕炊。

浮云蔽日何难见，独有操琴赵整知。

陈普

陈普　咏史下　王猛

一奋冲天跨六州，生前天已怒旄头。

开何有意容王猛，肯使鱼羊食不留。

陈普

陈普　咏史下　王裒

正始颓波万丈深，卧冰泣竹尽漂沉。

尚余泪染无枝树，撑拄乾坤直到今。

陈普

陈普　咏史下　王羲之

不缘廓庙尽谈空，安得狐狸啸晋宫。

王氏可人惟逸少，更容谢万作三公。

陈普

陈普　咏史下　王祥

君王宫裹望安舒，何啻慈亲念鲤鱼。

体认卧冰真意思，忍看成济犯銮舆。

陈普

陈普　咏史下　王祥

倒载山公即巨源，清谈安石幼舆孙。

晋家祸乱深如海，半出咸熙太尉门。

陈普

陈普　咏史下　卫瓘

此座倾危不信人，此身便合去朝廷。

凌云莫道非真醉，直到身亡更未醒。

陈普

陈普　咏史下　卫瓘

拓拔枝柯幸少疏，洛阳宫殿已为墟。

休论荣晦师田续，忍读金墉稽颡书。

陈普

陈普　咏史下　魏徵

东宫无德倚仪刑，又似当年傅建成。

可笑郑公如百舌，春前夏后两般声。

陈普

陈普　咏史下　毋丘俭

十万强兵无一人，义师翻得叛臣名。

奇功一夜归人物，空使文鸯待到明。

陈普

陈普　咏史下　五王

宫中双陆可长吁，取日忠臣若釜鱼。

莫道断蛇无决裂，天戈失却老蟾蜍。

陈普

陈普　咏史下　五王

太宗社稷是谁亡，独向迎仙斩二张。

景运门前方议事，杀身不必咎扶阳。

陈普

陈普　咏史下　五王

唐室存亡有化机，毫州刺史独依依。

阳鸟本是蟾蜍魄，空唤群龙为夹飞。

陈普

陈普　咏史下　夏侯令女

诸公竞起灭彝伦，特立当年一女身。

尽付轻尘栖弱草，便从正始断无人。

陈普

陈普　咏史下　夏侯玄

一日天诛正始余，百年曹马两丘墟。

景王似见铜驼祸，究极根源杀太初。

陈普

陈普　咏史下　夏侯玄

十家血染市朝红，更涨余波及李丰。

老子庄生真毒手，子元子上即而翁。

陈普

陈普　咏史下　宪宗

韩愈南投瘅海波，元和天子老中讹。

檀檐金墄犹堪笑，愿作重来赴火蛾。

陈普

陈普　咏史下　谢安

地陷天倾不废棋，谢安阮籍好同时。

江东残局危亡势，似太元初尚可为。

陈普

陈普　咏史下　谢安

军中如意挥诸将，依约东山啸咏兄。

不遣君王湛酒色，市朝犹足肆王甥。

陈普

陈普　咏史下　谢安

临安猿鹤共清吟，犹作投机叩齿音。

商鞅禹文无辨别，冶城数语是何心。

陈普

陈普　咏史下　谢安

苻氏无良妄自尊，鲜卑羌竖正鲸吞。

到头棋酒消磨晋，莫道桓冲果失言。

陈普

陈普　咏史下　谢安

安石深源不共朝，共嫌俎豆不消遥。

无边赤子皆延颈，掩口胡卢独李辽。

陈普

陈普　咏史下　谢安

封胡羯末皎琳琅，岁久浑无忆洛阳。

江左家居照江水，谢安元为宋齐梁。

陈普

陈普　咏史下　谢安

何国严刑禁老庄，有人拔剑斩韦郎。

氐羌本自无天运，为有人心得暂狂。

陈普

陈普　咏史下　谢安

宣元社稷等沉沦，不了昌明道子身。

夺得桓苻二贼手，付与赵牙张贵人。

陈普

陈普　咏史下　谢安

诸贤一一是琅球，一人清谈即鬼幽。

何但简文如惠帝，冶城安石亦斯流。

陈普

陈普　咏史下　谢安

夷甫登朝日月昏，争知安石亦深源。

当时赤子何无禄，直自高曾误到孙。

陈普

陈普　咏史下　徐邈

东第山成乱亦成，长星映酒甚分明。

分劳太保惟徐邈，谁道能言独许营。

陈普

陈普　咏史下　荀彧

乱离拣得一枝栖，得路争知却是迷。

曹操若逢诸葛亮，暮年当作汉征西。

陈普

陈普　咏史下　荀彧

河济太山犹是汉，匆匆把作贼关中。

久知天下无刘氏，不料人间有孔融。

陈普

陈普　咏史下　荀彧

谁作留侯帷幄中，杀贤可独罪曹公。

拂衣慷慨无文举，添得杨彪伴孔融。

陈普

陈普　咏史下　荀彧

河岱诸人无一贤，鄄城战格与云连。

云长翼德如文若，玄德翱翔早十年。

陈普

陈普　咏史下　颜杲卿

骊宫歌笑入青云，曾识常山有战尘。

忠骨已澌余发在，因人得见梦中身。

陈普

陈普　咏史下　羊祜

群心争欲专公闾，愁杀凌云醉老奴。

缓带轻裘信潇洒，曾知晋事已知吴。

陈普

陈普　咏史下　羊祜

尺鲤何曾到贾充，太阿曾拟血王戎。

泪痕不到沉碑上，似为苞苴走路中。

陈普

陈普　咏史下　羊祜

吕蒙江上橹犹羞，曹操徐州血尚留。

千古渭滨并岘首，泪痕不逐谷陵收。

陈普

陈普　咏史下　杨太后

丑短妍长熟用心，国家持换郭槐金。

一门姊妹同倾晋，饿死犹轻罪更深。

陈普

陈普　咏史下　杨修

簏中是绢不能知，妄把聪明察色丝。

五等人偷皆扫地，多文好学欲何为。

陈普

陈普　咏史下　杨珧

涂山千载又关睢，几世天家共玉舆。

不友凤凰池上客，全宗安用石函书。

陈普

陈普　咏史下　殷浩

王蒙谢尚不堪论，庾翼桓温亦浪言。

两晋士风真可笑，尽将管葛许深源。

陈普

陈普　咏史下　元紫芝

天窦膏肓在羽衣，寂寥于蒵讵能医。

当时宇宙皆声色，不梦阳台一紫芝。

陈普

陈普　咏史下　枣祗

千里无烟已十年，一朝许洛翠秧田。

乾坤渠肯容曹操，聊为苍生解倒悬。

陈普

陈普　咏史下　张翰

晋家事势若崩河，忘却吴松好月波。

莫把李膺夸二陆，思鲈羡鹤不曾多。

陈普

陈普　咏史下　张华

孙皓泥头入洛阳，后庭夺目万红妆。

铜驼北去还西徙，不怨荀冯怨杜张。

陈普

陈普　咏史下　张华

应是诸公爱阮咸，所天亦把付清谈。

张林若责金墉后，当日张华死更甘。

陈普

陈普　咏史下　张华

孟观孙秀尚同寅，足了优游卒岁身。

牛斗豫章才尺五，中台何事不关人。

陈普

陈普　咏史下　张华

满耳羊车若不知，聋人何怪履危机。

中台星拆浑间事，哭杀旄头彗紫微。

陈普

陈普　咏史下　赵云

子龙一身都是胆，更有仁心并义肝。

士劝渠能和益土，百惊不动是人安。

陈普

陈普　咏史下　锺会

身在成都已孟津，霎时飞首过函秦。

子房智勇裁如此，不悟诛秦灭项人。

陈普

陈普　咏史下　锺会

诸葛风流尚未休，山川为斩邓锺头。

至今青史忧吴蜀，莫把知人责夏侯。

陈普

陈普　咏史下　周处

白额长蛇已就戡，不知贾郭更难堪。

东吴陆喜乡先罪，五等还应有第三。

陈普

陈普　咏史下　周瑜

乌林侥倖数帆风，便傍吴船向蜀中。

刘葛关张无寸土，肯容公瑾擅江东。

陈普

陈普　咏史下　朱文公

九里寒威闭六阴，一川风月伴瑶琴。

鼓楼岩下人如玉，说与渔郎仔细寻。

陈普

陈普　咏史下　诸葛诞

义旗照日映淮流，不为曹孤为夏侯。

麾下诸君底心性，海中五百又扬州。

陈普

陈普　咏史下　诸葛孔明八首

不凭潼华驱曹马，试出褒斜馘郺双。

深念永安枕前语，横行河洛又临江。

陈普

陈普　咏史下　诸葛孔明八首

褒斜邸阁可一饭，河渭安流漕九州。

天首马谡又霖雨，倍费心思作木牛。

陈普

陈普　咏史下　诸葛孔明八首

苍苍石穴五百里，炎热寒凉一汉家。

绛灌萧韩同故道，关张不共出褒斜。

陈普

陈普　咏史下　诸葛孔明八首

关羽不能当一面，魏延何敢比淮阴。

流星只缓身徂落，一木终能作邓林。

陈普

陈普　咏史下　诸葛孔明八首

郭淮岂得为许历，曹献敢言如亚夫。

祁山再见伐崇旅，凤鸟不来嗟已夫。

陈普

陈普　咏史下　诸葛孔明八首

飞羽凋零又秭归，卯金余息孔明知。

春秋两字诛千古，不用当年磔操丕。

陈普

陈普　咏史下　诸葛孔明八首

轲死无传直至今，孔明曾一正人心。

拔刀斫石今犹愤，何况当年感激深。

陈普

陈普　咏史下　诸葛孔明八首

面黑头黄味似饴，孔明伐贼妾蚕机。

生前桑拓八百树，死后甘棠四十围。

陈普

陈普　咏史下　诸葛瞻

父自耕田母自桑，受天命与汉同亡。

百年魏晋烟云散，千古隆口日月光。

陈普

陈普　咏史下　祖逖

马牛风自不相谋，异体安知蝮螫头。

北伐不令持寸铁，楫声空震大江流。

陈普

陈普　有感

后人百事不如古，创立造为难悉数。

一百苟且万千年，一夫阿猣弥九土。

神仙不死岂有之。起自秦皇并汉武。

蜀陵冀角民鼓乱，楼殿至今连海宇。

从明未载心神飞，无根金人忽如睹。

膏肓遂成不可治，五教壅寒生民苦。

帝城元夜移三山，天河七夕桥织女。

倡优侏儒为戏乐，淫词浮文作贡举。

卖盐沽酒充科赋，吹箫执籥送丧死。

一般更有乱生我，背弃劬劳事歌舞。

造端良是魏隋间，以至开元遂为瘉。

四海之人皆若狂，谀舌纷纷蔽明主。

五凤楼前舞千秋，渔阳动地来鼙鼓。

六飞仓卒冒烟尘，两京流血欲漂杵。

此祸端从逸欲生，国无良臣致惑蛊。

事君事亲不在是，福寿自有千门路。

曲礼三千无一条，六经百氏无一语。

空随流俗作愚蒙，并将四海苍生误。

先儒未尝论及此，共庆重闱或可许。

不知沿习祗可伤，明知故作非相与。

忠告善道不是从，已所不欲当絜矩。

岂知谬致一瓣香，面把党人作聋瞽。

陈普

陈普　有感

益州桑柘雨，莘野稻梁秋。

功业髯秋兔，行藏汗万牛。

陈普

陈普　渔父辞

神冢作耒耜，伏羲为网罟。

耒耜之利以教耕，网罟是乃取鱼具。

天启生涯资生灵，八政以食首为民。

采山钓水利其利，国家租税自此征。

悠悠江海老渔父，孤舟没齿居水浒，

翠篷黄帽寄烟波。青簅缘蓑触风雨，

风雨舟中历寒暑。月明夜宿荻花洲，

潮落暮归芦叶渡。芦叶渡头有酒沽，

卖鱼买酒浮江湖。醉中身似孤舟样，

鞭脱不管桑大夫。江茫茫，

月皓皓，江月江人容易老。

月光长照江长流，中有白鸥间似我。

陈普

陈普　雨霁山皆秋色

一朝积雨豁然收，待我凝眸百尺楼。

远远修眉明碧落，棱棱瘦骨出清秋。

同姿远岸遥生霭，一意寒江亦露洲。

此即化工无信息，天机衮衮不曾留。

陈普

陈普　玉女蜂

暮暮朝朝此水头，却无雨怨与云愁。

我仪何事堂堂去，极目天涯双鬓秋。

陈普

陈普　玉山东岳

岱宗夫如何，齐鲁青已了。

云胡遍天下，璺婢得祭祷。

五岳视三公，称帝何所考。

益以天齐名，僭窃良不小。

置司七十二，妄诞出意表。

冤哉张睢阳，夜夜蝙蝠绕。

渎神既已多，逆理尤不少。

泰山即林放，末俗空扰扰。

生辰用莫春，兹事可绝倒。

陈普

陈普　远望

浮云尽扫暖微霄，去鹭归鸿入望遥。

积雨才收平野阔，夕阳未卷大江豪。

近看飘絮如千叶，远见修眉若一毫。

不有危楼高百尺，也应无处可呼号。

陈普

陈普　愿月得雨兼旬秋昫人望已切再和前韵

逾浃秋昫已望云，芭蕉一夜慰愁人。

阴阳各有时中处，不可相无似两轮。

陈普

陈普　愿月得雨兼旬秋昫人望已切再和前韵

雨我公田及我私，几多风月入肝脾。

天心亦似尧心细，一日之中有雝夷。

陈普

陈普　愿月得雨兼旬秋昫人望已切再和前韵

时雨光风总是吟，忧欢元不系晴阴。

醍醐未用逾玄酒，中节何须论浅深。

陈普

陈普　愿月得雨兼旬秋昫人望已切再和前韵

须识光风霁月心，爱君忧国虑民深。

江南一夜千仓廪，再拜双眸重照临。

陈普

陈普　愿月得雨兼旬秋昫人望已切再和前韵

播谷栽桑复执麻，全凭雨露作人家。

世间惟有心须霁，一片浮云不可遮。

陈普

陈普　愿月得雨兼旬秋昫人望已切再和前韵

得意如心即胜游，不妨对雨作遨头。

穷櫩岂暇贤明月，举室寒衾喜有秋。

陈普

陈普　云庄劝学

百川皆望东，三才同面离。

半圭崇幼德，六矢志男儿。

孟子道非高，周公言非欺。

要须辨方位，乃识穷陬维。

自从学校废，俗敝柏梁诗。

英才陆沈尽，卓荦非无资。

下车众皆悦，苟且遂成痴。

混澒声一概，沈痼星千期。

天生紫阳子，缨冠而救之。

万类始根理，六经初有师。

立心辨邪正，成德在勤嬉。

曾参作门户，夫子为根涯。

有位民物康，在家兄弟宜。

敬义贯心筠，德业畅根枝。

行远必自迩，登高必自卑。

不从洒扫起，何以为类推。

群居不及义，游宴日相追。

失学莫此甚，一成而百隳。

时文筑衰末，不直埋马帷。

六经不勤读，学荒身亦危。

二刘与三蔡，相牖如埙篪。

师门赖有嗣，流泽今未衰。

子孙欲不坠，祖训勤奉持。

不失伯牙心，不患无子期。

陈普

陈普　赠南丰姚敬仲

孔门缧绁可妻，董生孝慈有翁。

天与仲怪不恕，人间处处流通。

陈普

陈普　赠清叟行

共君一夜话三生，语正投机君又行。

溪柳效颦添别恨，岸花和意送离程。

惊时莫问归巢燕，赠别愁闻求友莺。

今夜梦中重聚首，鸡声茅店已三更。

陈普

陈普　赠叶洞春画葡萄

引蔓牵藤寸管头，扶骊剔蚌出风流。

三千龙女抛珠佩，一个儒生拥碧油。

莫是前生封即墨，便堪作酒博青州。

齐奴倘会清妍意，免得红裙逐翠楼。

陈普

陈普　中秋近愿晴

秋天连夕卷烟云，似为蓬蒿有滞人。

驷马高车无梦想，中秋但借一冰轮。

陈普

陈普　中秋近愿晴

借得冰轮不敢私，几多人要露肝脾。

浮云不用欺天下，须信人间有伯夷。

陈普

陈普　中秋近愿晴

浩荡无边及物心，孔颜尧舜共弘深。

柴荆一壑苍苔合，惟幸寒蟾夜夜临。

陈普

陈普　中秋近愿晴

生如蝼蚁事如麻，有菜无盐是几家。

无限容光通照处，良晨莫遣片云遮。

陈普

陈普　中秋近愿晴

春风秋月久交游，少壮论心今白头。

二子倘无相弃绝，从今但乞十中秋。

陈普

陈普　中庸　道不远人五首

毛发肌肤总道充，面前无处不相逢。

为何南北多岐士，动隔江山千万重。

陈普

陈普　中庸　道不远人五首

一人各有一安居，方寸归藏尽有余。

颜子一春常不出，他人日日去其庐。

陈普

陈普　中庸　道不远人五首

三纲五典不用学，旦气清时在枕边。

未出母胎无不具，何须万里役楼船。

陈普

陈普　中庸　道不远人五首

巨鳌山更在头上，骊龙珠犹寄颔边。

何似一身千万善，流行弃满地中泉。

陈普

陈普　中庸　道不远人五首

穆王八骏鱼千里，汉武末年狐首丘。

驰鹜崩奔何日了，灵台咫尺不回头。

陈普

陈普　朱文公

尝思紫阳翁，功德不下禹。

平生五人伦。叔世一天柱。

海岳久亭毓，二仪厚付与。

高明挂秋月，精细破毫缕。

举目无荀杨，浑身是伊吕。

百年嗣程邵，千载承邹鲁。

直上接勋华，益远益不御。

本原无不见，支派自循序。

遂令天叙秩，有目得再睹。

建绍乾淳间，三网散无主。

仇雠操太阿，利欲浸九土。

鞠躬上文石，谆谆正心语。

欲起君以雷，滂沱洗寰宇。

圣心不见答，浩浩翠烟去。

当时听其言，何但报千古。

廓清草莱辟，栉沐疮痍愈。

奕奕万世规，百年遽如许。

天意竟莫回，地气不可迕。

但留四部书，万世开尧禹。

深翠隔荒台，寥落招魂具。

夜半读中庸，横空挟风雨。

陈普

陈普　自杭来有四圣观佛所言

浮杭江海备间关，金甲煌煌亦厚颜。

一夕苍黄生病眼，百年丹碧照青湾。

但闻兀术声翻海，不谓罗延力拔山。

琐琐废兴何足道，伤身空在暗香间。

陈普

陈普　自哂

曾骑白鹤上扬州，头上花枝秉烛游。

樽酒迩来谁是伴，白云收尽数峰秋。

陈普

陈普　自哂

草泽行吟赋楚骚，青麻衣上俗尘多。

五陵年少休相笑，戏马台前载酒过。

陈普

陈普　自哂

斗鸡走马醉高阳，今日归来两鬓霜。

无限少年心上事，半帘豆雨语寒螀。

陈普

陈普　自哂

古树间云独抱琴，琴声寂静树云深。

相如渴死文君老，辜负题桥万里心。

陈普

陈普　自哂

世事悠悠酒几杯，晴苍把镜独徘徊。

西风吹老梧桐树，仍送新霜两鬓来。

陈普

陈普　自哂

宽博麻衣折角巾，疏慵不似少年身。

白云半枕山中午，犹梦乘槎去问津。

陈栖筠

陈栖筠　和潘良贵题明州三江亭韵

红尘一点不相侵，下瞰澄江几万寻。

地接海潮分鼎足，檐飞凤翼峙天心。

三山有路云收幕，午夜无风月涌金。

欲识龚黄报新政，满城争唱使君吟。

陈栖筠

陈栖筠　赠泊宅翁方勺

学道悠悠未见功，敢云凡质有仙风。

他年一钵江湖去，先向苕溪访葛洪。

陈耆卿

陈耆卿　春日书怀

閒来情思浩无涯，徙倚东窗日未斜。

乍雨乍晴莺唤柳，不寒不暖蝶穿花。

读书有味慵拖杖，觅句新成自煮茶。

未必贵游知此趣，乘除合付野人家。

陈耆卿

陈耆卿　代和陈郎中丹桂三首

千古陵阳芳桂丛，凌风擎出蕊珠宫。

渥丹自是天然质，不学桃花点注红。

陈耆卿

陈耆卿　代和陈郎中丹桂三首

春兰愧死菊羞黄，世上龙涎不敢香。

独有含香人晚步，搘筇一笑倚斜阳。

陈耆卿

陈耆卿　代和陈郎中丹桂三首

露沐烟梳冉冉时，朗然新月似蛾眉。

傍人尽向天边觅，不信蟾宫在树枝。

陈耆卿

陈耆卿　代挽何知县二首

一第声名动冕旒，渊源家学自梁丘。

谁知雨化青衿日，最解风驰紫塞秋。

幕府石洪嗟不作，河阳潘岳竟成要。

雁行无复云边讯，愁绝萱堂正白头。

陈耆卿

陈耆卿　代挽何知县二首

才非似舅辱心知，露豁襟期喜溢眉。

县组秦淮久依托，宾筵建邺又追随。

闻君驯雉未多日，洎我分鱼己后时。

徒对弦歌诵遗爱，西风涕泪强裁诗。

陈耆卿

陈耆卿　东郊

要拓郊原眼，短筇扶我东。

秧寒针怯水，麦熟浪酣风。

古寺荒烟外，孤禽落照中。

得醪嫌独醉，犹及灌园翁。

陈耆卿

陈耆卿　读经口占

盘诰通凡民，风雅出贱隶。

后世诸老生，怀疑以没世。

喧呶挟训诂，洋溢满天地。

多闻岂无取，大义恐憔悴。

譬彼医之工，用药不相比。

未足以愈病，或者反致崇。

我欲刊众讹，引之於平易。

当世无圣人，谁其哀此志。

陈耆卿

陈耆卿　读商君传二首

大信之信本不约，至诚之诚乃如神。

欲识唐虞感通处，泊然无物自相亲。

陈耆卿

陈耆卿　读商君传二首

计事应须远作程，快心多酿后灾成。

遁来关下无人舍，正为商君法太行。

陈耆卿

陈耆卿　访赵公戴

西原仙境即西山，流水桃花隔世间。

自笑重来湖海客，红尘惹到白云关。

陈耆卿

陈耆卿　过龙潭澳

久阔松楸信，因为龙澳来。

四山黄恋叶，一水绿澄苔。

地旷樵声出，天寒雁影回。

无人且无酒，清坐兴悠哉。

陈耆卿

陈耆卿　和黄临海咏雪

剪水纷纷扑面来，须臾洒满旧琼台。

今年不用笺丹极，闻说金穰百室开。

陈耆卿

陈耆卿　和芥庵韵

孟轲谈一本，孔子号无我。

圣贤超警趣，不作流俗堕。

故能贯堪舆，中立而不颇。

黄冠宗无为，衲子只打坐。

言若高峭甚，又与圣贤左。

须於真实处，大海稳扶柁。

须於疑似间，曲户牢着锁。

世道震遂泥，人心履俱跛。

竞作夔怜蟀，徒劳螟祝舏。

芥庵之心镜，渊珠光彻颗。

常时足欢娱，此日类坎轲。

乃能贞其颐，不为名利杂。

敲棋声落枰，哦诗气摧垛。

此外澹一视，泰山如草蓏。

未妨师孔孟，匪涉佛老情。

汩余抱孤戆，匪惟絷庸琐。

涉世虽云阔，诣理犹未妥。

正性水下月，邪焰风中火。

因子当自强，朝闻夕死可。

陈耆卿

陈耆卿　和清臣病后韵

契阔芝眉两月中，往寻一笑思春融。

知君近日能寻乐，款我昨宵多发蒙。

快得联诗到侯喜，何当载酒过扬雄。

交情须作霜松老，莫学翻翻桃李风。

陈耆卿

陈耆卿　閒杂兴六首

万化逐流水，一往不复回。

昨日栏中花，今晨安在哉。

焚香心如冰，未受寒暑催。

赠花以片言，自落还自开。

陈耆卿

陈耆卿　閒居杂兴六首

稷契不明经，伊傅不决科。

方册镌勋名，千古光不磨。

百年等一死，自立须嵯峨。

啾啾候虫鸣，辛苦如之何。

陈耆卿

陈耆卿　閒居杂兴六首

墙西几筼箉，我昔手所种。

年来饱风露，锦绷纷错综。

种善如种竹，此语全擎诵。

眇然方寸间，仁不可胜用。

陈耆卿

陈耆卿　閒居杂兴六首

我不学楚人，滋兰以自馥。

亦未羡东陵，种瓜以混俗。

富贵自有时，贫贱宁可欲。

达则济四涨，穷则独善足。

陈耆卿

陈耆卿　閒居杂兴六首

狂飙卷春去，永日送夏来。

天地一剧戏，役人如婴孩。

借使长青春，人生能几回。

仰羡松心坚，雪里常崔嵬。

陈耆卿

陈耆卿　閒居杂兴六首

炉烟上痚棂，闭户白日静。

尧舜亦人耳，万善吾所性。

纸上空支离，言外独辉映。

一笑千载宽，此乐无终竟。

陈耆卿

陈耆卿　九日阻雨晚晴二首

秋气重阳故故深，临栏极目一披襟。

紫萸黄菊常年事，冷雨凄风此日心。

节物将迎人易老，尘埃追逐我难任。

笑驱万虑归何有，独自低头课楚吟。

陈耆卿

陈耆卿　九日阻雨晚晴二首

年年此日竞跻攀，今日柴门雨遣关。

不见白衣人送酒，难偕鸟帽客登山。

鸦声不断遥天暮，鸟影争乃落照间。

未识明年谁健在，逢时只合暂开颜。

陈耆卿

陈耆卿　梦林雪巢

感旧空黄叶，经时又绿苔。

未应天上去，犹解梦中来。

雪亦本幻尔，巢今安在哉。

淋浪诗万轴，花鸟自惊猜。

陈耆卿

陈耆卿　磨镜

蠹蚀宁堪久，挂揩长恨迟。

浮云手底尽，明月眼中移。

鉴垢浑能治，心尘不解医。

休云磨者贱，此百主人师。

陈耆卿

陈耆卿　寿章参政

声名早已压人寰，手握枢机鬓未斑。

嘉会宛如鱼在水，远猷直放马归山。

风生帷幄深沉处，春在边陲广莫间。

闻说吴儿眠正熟，月明夜户不曾关。

陈耆卿

陈耆卿　似村

缚茅本不傍孤村，尽日焚香深闭门。

陌上红尘高没马，谁知巢父个中存。

陈耆卿

陈耆卿　送叶子春赴官司慈溪

眼边英气郁嵯峨，甫及同堂奈别何。

正心簿书观道力，且於言动卜天和。

圣门克己勤登岸，后学褆身感逝波。

三载归来话新益，梅花仍向腊前多。

陈耆卿

陈耆卿　题汤正仲墨梅

閒庵笔底回三春，平生爱为梅写真。

只今龙钟已八十，双瞳挟电摇青昮。

芒鞋辙迹半天下，学语儿曹读君画。

孤根踞铁几经年，转作平梢月倒挂。

我家破屋同蜗牛，素壁悬来春复秋。

试携纤练觅天巧，门外观者何其稠。

真花著雪苔枝愧，君为描摸应添瘦。

朝开暮落春不留，岂若墨本堪不朽，

临风静玩意趣长，何当烂熳挥满床。

孤山老人醉中见，便欲信手赋暗香。

陈耆卿

陈耆卿　挽陈知县

为讯华亭鹤唳无，琴声断处客悲渠。

日边消息花争闹，露下光阴柳变痚。

未叹子云新第宅，最怜定国旧门闾。

风檐读罢閒居赋，向后何人奉板舆。

陈耆卿

陈耆卿　挽王吉父知县

冰把升沉挂舌端，排空剑气逼人寒。

竟锄卉服功良易，及试花封事转难。

病骨欲从閒里过，长身仍作梦中看。

醒庵文献知多少，一子雍容尚耐官。

陈耆卿

陈耆卿　闻湖寇

淮上兵戈血染川，浙河饿莩骨盈船。

又闻寇盗湖南起，不觉迟回夜半眠。

食肉贵人无恙否，剥肤巧吏尚依然。

吾皇圣德如天大，谁采吾言作奏篇。

陈耆卿

陈耆卿　夜坐

空庭杳已夜，孤坐悄无言。

雨后山疑活，云中月欲吞。

清愁难独遣，古意与谁论。

听罢琴中操，呼童早闭门。

陈耆卿

陈耆卿　夷齐咏

商道昔波荡，周王纲九围。

二子如冥鸿，翩然独高飞。

周粟固可耻，薇亦周之薇。

云胡挟孤愤，了不悟众诽。

天地有正气，日月无斜晖。

惜哉权一字，谬误无已时。

武德纣之虐，贤者诚知之。

为欲扶此教，之死不原违。

吁嗟臣道薄，千载常凄其。

欲上西山望，草际露未晞。

陈耆卿

陈耆卿　以新凉入郊墟为韵简叶孟我丈

日月不相贷，四序如昏晨。

话秋即秋随，化工一何神。

今年既悲秋，明年复怀春。

人心有去来，天道无故新。

陈耆卿

陈耆卿　以新凉入郊墟为韵简叶孟我丈

警夜听鸣蛩，聒午闻啼醬。

不知谁使令，万态俱悠扬。

宋玉辩已非，欧阳赋何忙。

正念有冰壶，日日如此凉。

陈耆卿

陈耆卿　以新凉入郊墟为韵简叶孟我丈

世事如车轮，可旋不可执。

得者未须歌，失者何劳泣。

我观人心躁，甚如西风急。

役役几时休，山林可深入。

陈耆卿

陈耆卿　以新凉入郊墟为韵简叶孟我丈

平生一饱足，大宴非珍肴。

秋月拓绮罗，秋风奏笙匏。

问此有何乐，无乐乐乃高。

琴书足匡坐，干旌谢在郊。

陈耆卿

陈耆卿　以新凉入郊墟为韵简叶孟我丈

萧散不耐事，常甘宾客痚。

不见叶夫子，我心却踌躇。

原勿寒前盟，相从带经锄。

羲黄未埃尘，周孔不丘墟。

陈耆卿

陈耆卿　咏史

沛公家业本无能，休责渠曹不治生。

看取帝王他日事，方知俗眼未分明。

陈耆卿

陈耆卿　咏史

赤族诚非汉道洪，违时贾祸亦缘公。

最怜老却从陈豨，不道先曾辟蒯通。

陈耆卿

陈耆卿　与二三友游天庆观

适兴相携步晚凉，琳宫因得纵徜徉。

月翻杨柳尽头影，风擢芙蓉闹处香。

纵论从来难得友，清游似此喜逢场。

石栏坐久笑分袂，无酒浑疑在醉乡。

陈耆卿

陈耆卿　种菊

手种黄金花，摩挱待其成。

朝来风雨过，万汇报秋{痒令}竮。

起问花知不，独立常亭亭。

尝於清霜下，退然得此生。

南山与东篱，我亦学渊明。

久落尘纲中，问花花不应。

陈耆卿

陈耆卿　种麦

新谷未升陈谷罄，宵人托麦以为命。

今年种麦如去年，去年满怀今空田。

吁嗟皇天毋乃戾，去年浙右当死岁。

湘中死寇淮死兵，留得东州仅旒缀。

只今艰食遽如斯，岂是造化有乘除。

我无一语活四海，对之泣下徒沾裾。

催租官吏如束湿，里正打门急复急。

眼中安得豳风图，绘山麦田蓑与笠。

陈起

陈起　安晚先生送自赞太上感应篇帙首御题诸恶莫作众善奉行八字辅以佑圣

公衮殊相念，奇书寄布衣。

此心才动处，万善要同归。

本旨详敷衍，奎题重发挥。

应怜蘧伯玉，投老始知非。

陈起

陈起　安晚先生送自赞太上感应篇帙首御题诸恶莫作众善奉行八字辅以佑圣

稽首玄真像，当年助我军。

龟蛇裨圣武，龙凤焕奎文。

剑耸烧空焰，旗翻渡海云。

上公传琬琰，分惠感慇勤。

陈起

陈起　罢酒

罢酒寻花涉断矶，颠跻犹复强褰衣。

可怜醉眼无分别，却把旁边柳折归。

陈起

陈起　病中偶成

平生谨樽酒，投老更齐圣。

优游接嘉宾，能使百忧屏。

可怜陶士行，饮少亦致病。

丰下改旧容，浮采满青镜。

升降气失常，医经云上盛。

亟试黄昏汤，要期勿药庆。

朝来觉清爽，临窗发幽咏。

陈起

陈起　薄命

薄命畏庚金，那逢阉茂临。

一尊花下饮，半载药边吟。

食味同玄酒，形骸类槁林。

但存元气在，会见绿成阴。

陈起

陈起　薄暮

寂寥谁作侣，耿耿一寒鈍。

薄暮西风急，呼童掩却窗。

陈起

陈起　朝宗馈食且复招饮

相亲逾骨肉，何以结情深。

下箸觉可口，同盘还上心。

拨灰君句就，曝背我寒侵。

屡有梅窗约，行将共晚斟。

陈起

陈起　呈朱丛瑞

囊中五色丝，拟将舜裳补。

玉阶远于天，莫睹干戚舞。

治朝足文物，一室自规矩。

少贱人或欺，黔娄况贫窭。

毋作饭牛歌，春滋夜来雨。

陈起

陈起　酬成贤良

献璞无成喜弄璋，世间得失事相参。

刘蕡不得言时事，半为当时记朴庵。

陈起

陈起　次黄伯厚惠纸衾韵

冷浸溪藤松下月，密缄远寄袁安雪。

忍蹴茸茸一径毡，依约江行晓时节。

陈起

陈起　答熟庵

昨宵约有临西池，冰蟾不至鹑火飞。

归来一室白于昼，乃是新诗光陆离。

当年应剖琼蚌腹，不然何以明于烛。

细窥字字欲走盘，三复庵名悟圆熟。

一片情田万古耕，有年能得几书经。

小疵终是未全稔，孰若先生耨获精。

南窗寄傲遂初欲，移石畦兰更纫菊。

茶烟细杂玉炉沉，研影净涵金井渌。

林下今才见一人，却疑图任思旧臣。

自昔东山岂终隐，似闻鸾诏下苍昮。

陈起

陈起　答赵章泉

新诗将远意，千里附文鳞。

清响蝉嘘露，高闲鹤卧云。

但知耕野水，不暇问朝绅。

賸欲陪颜笑，凄凉吴楚分。

陈起

陈起　灯花戏简西邻

西邻逸韵偕秋清，瑶琴曾许月下听。

神驰吟境日复日，金飚转矣寒此盟。

昨夕相逢再有约，六花飞时湖上行。

短檠不密泄此意，煇煌粟粟攒金英。

哄堂一笑前未睹，信手闲阅灯花经。

一主饮席设林麓，一主盍簪获衣朋。

便欲笺天檄滕六，银杯逐马快此情。

晓来喜见万瓦白，乃是天宇清霜明。

得非分薄误灯花，还复灯花戏老兄。

陈起

陈起　第三桥诗

梅花雪岸去舟单，茅屋水田白鹭寒。

好景几回吟不得，重来无语立阑干。

陈起

陈起　东郊瞻四望亭有感

在杯莫向前山举，楚水吴云此地分。

竹外谁家霜鹤唳，吟逋梅下昔曾闻。

陈起

陈起　对菊有怀东园

青女凌波楚江冷，庭前一叶鸣金井。

砧杵谁家试夹衣，西风搅碎芦花影。

呼童折取篱下金，旋汲山泉注古瓶。

细哦七字延秋色，寒香似欠东园清。

江上子牟怀魏阙，离情一动肠千结。

急呼斗酒破霜螯，楚月不碍西湖月。







卷31

陈起

陈起　泛湖纪所遇

六桥莺花春色浓，十年情绪药裹中。

笔床茶灶尘土积，为君拂拭临东风。

可笑衰翁不自忖，少年场中分险韵。

画舸轻移柳线迎，侈此清游逢道韫。

铢衣飘飘凌绿波，翡翠压领描新荷。

雍容肯就文字饮，乌丝细染还轻哦。

一杯绝类阳关酒，流水高山意何厚。

曲未终兮袂已扬，一目归鸦噪栖柳。

陈起

陈起　方晚先生贶以丹剂四种古调谢之

陈子一亩宫，居来七十年。

当其春盛时，庭花发幽妍。

转瞩长养天，青子垂檐前。

秋收备百礼，冬享意则虔。

年来风雨凌，垣倒壁四穿。

上漏下卑湿，败隙遥瞻天。

三生结施仁，睹此殊兴怜。

舍以呷条柱，俾之撑危颠。

工师得大木，裁制精且专。

尚欠栌与楣，况复栋与椽。

再干大檀越，结此欢喜缘。

陈起

陈起　分得春禽效香奁体

数声应寄春消息，才转花梢浓绿隔。

早知襟韵倦逢迎，莫遣临风情脉脉。

陈起

陈起　分得无题

露杯云馆昔相留，解佩人归暗绿洲。

八斗才高空赋洛，九层台迥易悲秋。

定知玉凤人吹怨，还念金龟婿远游。

屏曲鸳鸯三十六，夜凉谁与结绸缪。

陈起

陈起　风雨作

无成老见过，望望太平歌。

惊雨愁扃户，闻风虑偃禾。

杯中醇止久，瓶底粟无多。

畎亩忧时切，天乎少警何。

陈起

陈起　凤凰曲

丹穴来凤皇，彩羽辉朝阳。

绿竹清溪边，激扬鸣宫商。

嗈嗈凤皇曲，清风轻度竹。

明时自歌舞，款步踏寒玉。

啾啁雀声喧，去觅梧桐宿。

陈起

陈起　奉酬竹溪陈史君新诗墨梅之贶

千里双鱼贲草堂，中藏环异夜腾光。

兴因东阁增怀想，影落前荣不寄香。

四韵休夸毛颖伎，几回曾误寿阳妆。

感公意过兼金餽，惭乏琼琚展报襄。

陈起

陈起　庚戌秋作

甲辰迤逦至今年，药灶殊劳日夕煎。

血气任他销与铄，向来诗骨已成仙。

陈起

陈起　观羊吟

拂石坐秋绿，寓目山之阳。

有白类积雪，谁放前村羊。

冗蹄求一饱，寒草嚼峁藏。

日晚山下路，西风吹稻香。

陈起

陈起　观张也愚作草圣

髯张学书双鬓白，馀子百驾终莫及。

晓兔经霜湘竹寒，秋蛇引露剡藤湿。

拙时每向巧中生，圣处更从颠里入。

素鹅春昼厌栏时，绿水波重竹风急。

陈起

陈起　圭示急须制作亭当喜成一绝

博古图中无此样，繄谁匠意巧胚胎。

槐堂新送黄封酒，便可冲寒暖一杯。

陈起

陈起　郭圣与黄希声问候

山有灵芽可点金，名医未遇若为寻。

药房掩昼情多感，竹榻逢秋老不禁。

座上遍将唐帖揭，架中闲取晋诗吟。

病怀得此相料理，更接兰交问讯音。

陈起

陈起　过三桥怀山台

卖花声里凭阑处，沽酒楼前对雨时。

景物如初人自老，夕阳波上燕差池。

陈起

陈起　寒吹

寒吹西轩入，罘羜设座隅。

腰围同沈约，指爪类麻姑。

静卧毡三叠，清斋饭一盂。

晓来香满室，岩桂侈瓶炉。

陈起

陈起　贺友人丝桐复归

春到牡丹花事阑，惜春约客游湖山。

烟光万态属吟思，白石清泉流指间。

双成解后兰舟驻，索纸大书春草句。

成此风流一段奇，乐事百年能几遇。

薄暮归来雨湿衣，买舟庇此十三徽。

小梢愚恞阻人意，客散河梁灯火微。

方将清事夸儿妇，桐君羽化无何有。

一壶千金何处寻，愁绝瓠巴无措手。

要知烦恼所根株，以爱布种当芟除。

赵璧既返懽如初，哦诗称贺敢后欤。

陈起

陈起　洪扇赠别芮通父

春冰幕千丝，我箑美无度。

习习南浦秋，受藏忆袭护。

之子思吴鳞，触热遥问津。

举箑寄薄劣，却暑兼障尘。

荆榛道崎岖，轻车宜徐徐。

戴星秣骊驹，未午投林庐。

酌月重来期，名言毋重违。

自嗟君是客，忍赋别离诗。

陈起

陈起　胡季怀有诗约群从为秋泉之集辄以山果助筵戏作二叠

近诗通谱江西社，新酿搀先天下秋。

已许眼中窥一豹，可容杯里散千忧。

陈起

陈起　胡季怀有诗约群从为秋泉之集辄以山果助筵戏作二叠

君家香醪蜜不如，试投桃李望瑶琚。

敢夸所无易所有，潘郎一出果盈车。

陈起

陈起　湖上即事

波光山色两盈盈，短策青鞋信意行。

葑草烟开遥认鹭，柳条春早未藏莺。

谁家艳饮歌初歇，有客孤舟笛再横。

风景无穷吟莫尽，且将酩酊乐浮生。

陈起

陈起　湖上曲

秋千索外阑干侧，一曲凝云花影直。

玉瓶风暖醉忘归，春水不分杨柳色。

陈起

陈起　怀三山友人

春前深惜别，病后政无诗。

青又生菱角，红应熟荔枝。

鱼甘宾席暖，风逆客帆迟。

徒结连宵梦，邮音负所期。

陈起

陈起　还刘雪坡词藁

谁与分天巧，裁成云锦裳。

春花笼淡月，秋水照斜阳。

得句皆奇伟，知音尽老苍。

尚期京国路，相与较宫商。

陈起

陈起　唤渡

一帆又是过西陵，天正寒时雨欲冰。

心地自平潮自险，回瞻绛阙认觚棱。

陈起

陈起　黄路钤诗来告别

玉泉驰一纸，八韵有情诗。

不肯面相别，恐成离索悲。

江声喷岸坼，潮势激帆危。

旧制边州守，方令典辖司。

陈起

陈起　婚嫁

婚嫁债羁縻，何时是了期。

每嗟身外累，无出女和儿。

听漏寒无梦，添香夜有诗。

沈沈澄万境，梅影月初移。

陈起

陈起　寄东斋

又复逢初度，尪羸异昔时。

预愁临丙戌，所愿值天医。

翦彩装茶果，裁笺荐寿卮。

今年都告免，汤饼却相宜。

陈起

陈起　寄刘茂实

送君登广陌，杨柳正依依。

别后人应老，庭前叶又飞。

闯檐迎过雁，无语立斜晖。

还忆西楼月，云寒白雪微。

陈起

陈起　寄彭勿庵

一片巴江月，移辉到庾梅。

孤山春事早，疏影望东回。

陈起

陈起　寄题当湖隐渌亭

曲迳一亭幽，三十六水聚。

檐影接波光，蝉声入秋思。

开薸静看云，爱月懒种树。

濠上意如何，疏种烟外寺。

陈起

陈起　寄汪起潜签判

飞云起伏龙，大鹏运以风。

风云一朝会，前塞今乃通。

敛翼贤景略，时哉使其逢。

腰钱与骑鹤，事或有适同。

青门瓜吹香，绿水莲泛红。

人物王谢家，风雅眼底空。

参画耸台府，宜护碧纱笼。

鄱江万折东，独鹗摩苍穹。

浮图快一掷，归骑先宾鸿。

陈起

陈起　嘉平旦雪

天欲做奇事，清寒发化机。

一云无不覆，万物尽同辉。

水合渔烟暝，山空猎火微。

夜窗歌七月，三叹及无衣。

陈起

陈起　嘉平旦雪

天一孕真精，裁成六出霙。

大声闻竹折，空色助梅清。

节壮毡甘啮，兵奇鹜自惊。

男儿须事业，谩说剡舟明。

陈起

陈起　借居值雪

已叹长安索米难，可禁风雪满长安。

无家又是于人借，有命从来只有宽。

春入园林根觉暖，色连天地眼生寒。

西湖寂寞梅无伴，合向孤山忍冻看。

陈起

陈起　井亭桥

桐花夹岸柳遮山，水面谁家燕子还。

摩利阁边唐相井，濯衣人散暮潺潺。

陈起

陈起　静江商宰书来且索鄙语要道其冰雪相看之意古调代书

连墙不通问，千里乃寄音。

平生于缔交，淡泊味最深。

吴山青插天，应同碧玉簪。

尚怜风马牛，暌若商与参。

一声南来雁，西风又相寻。

君其念衰朽，余亦怀瑶林。

一廉了官事，吟外时鸣琴。

识量万顷陂，文华宝南金。

向来唐相瓃，疑事问崔琳。

诸台贵得贤，而肯舍此琛。

会晤喜有期，宽此离索襟。

陈起

陈起　旧居有怀

粲粲高阳裔，浩气凌华星。

当春拟判花，投老身如萍。

抱瑟东乘桴，寂寥扉昼扃

海雾尚沾袂，北窗从雨零。

陈起

陈起　旧题隐者壁一绝

妻嗔山犬践园蔬，儿钓溪鱼餧鹤雏。

总道村居无外事，有人庭下索诗逋。

陈起

陈起　旧挽汪隐君

栖志浮云小万钟，带经高垄度春风。

义方莫问当年事，十五男儿识阿戎。

陈起

陈起　旧挽汪隐君

遗碣鑽辞掩夜台，修文空叹逞馀才。

鹿坡明月成惆怅，不见高人自往来。

陈起

陈起　举苇航适安饮

献酬无算是杯行，午酌从容至四更。

陶母侈于真率约，退思无倦若为情。

陈起

陈起　举苇航适安饮

觥筹交错舞傞傞，延得嫦娥泛醲波。

客谓平生无此乐，二章聊继饮中歌。

陈起

陈起　句

秋雨梧桐皇子府，春风杨柳相公桥。

陈起

陈起　楷书歌赠人

大哉易画包牺生，鸟迹科斗相继永。

六体中间亦湮昧，次仲楷到钟王精。

献捷之表最近古，庄正如持干戚舞。

黄庭字字能通神，强弓千挽筋力均。

宝书遥遥名不朽，正法欧虞远能守。

后生不作诸老亡，睹君笔法得仙手。

况君变格睨逸少，秋霁凭高森晚照。

须知伯英到极工，中存楷则方入妙。

我初不识君，见君石上文。

从今便着青眼视，王谢庭前佳子弟。

才能素所喜，喜极为君歌。

君今弱冠不可那，更后十年当君何。

陈起

陈起　哭丹池王隐君

忆昔相逢初，一见即刮目。

出处虽不齐，椒兰则同馥。

论心到极处，情爱逾骨肉。

十年传成癖，搰搰闭门读。

高志尊所传，而肯曲从俗。

抱此奇特操，平步可金玉。

况复同窗友，槐庭秉钧轴。

事有反所料，轩冕笑羁束。

缙云邈千里，访道求辟谷。

食枣怀安期，窃桃小方朔。

平生精进心，自可登仙录。

一著偶失算，九书无复续。

洞霄有猿号，丹池无鹤浴。

昨病失会葬，生刍东望哭。

陈起

陈起　葵窗送酒

久藏斗酒谋诸妇，婢子仓皇错授醯。

解后芸居初止酒，小厨海错旋开泥。

陈起

陈起　兰亭归途

山水佳如此，都忘客路难。

鸥明寒渚净，雁入野田宽。

事久人多厌，心清梦却安。

独怜鸾翼远，谁念箧衣单。

陈起

陈起　冷泉解后友人留饮

倦叟寻芳藉短筇，故人解后一尊同。

明霞浸水疑铺锦，彩阁横溪俨卧虹。

猿去复归啼晓嶂，僧来相伴立春风。

雪涛湍激开寒闸，涤尽尘襟万虑空。

陈起

陈起　冷泉凭栏

此山泉石胜，还思日日登。

那知三生前，不是住山僧。

陈起

陈起　留题天乐寓张氏湖亭

沉水香销一局棋，客来浅酌旋分题。

画栏占得春多少，帘卷东风日未西。

陈起

陈起　六言

破窗有子书鸦，杜门无客尝茶。

春事应怜幽独，隔墙飞过杨花。

陈起

陈起　六言简耘业

露湿萤光愈炽，月斜蛩韵尤清。

微物得时若此，人生可不求名。

陈起

陈起　履斋先生下颁参附往体以谢

有客号奚毒，西来自赤水。

外负炎炎气，内存温粹美。

当年杨天惠，夸大不绝齿。

解后段氏子，即之殊可喜。

却邪乃素心，调中古无比。

世仰大医王，民瘼咨朝市。

二子愿托身，赴汤任驱使。

兴怜维摩老，遣前护衰毁。

病魔亟退舍，怡然得安垒。

缅想蓄牛溲，陋哉子韩子。

既非瞑眩剂，厥疾无瘳理。

一念卫生恩，百拜额加子。

陈起

陈起　买花

今早神清觉步轻，杖藜聊复到前庭。

市声亦有关情处，买得秋花插小瓶。

陈起

陈起　梅谷毛应麟画梅

生平只为爱梅看，故喜春风上笔端。

短轴携来新茧密，横枝化作老龙蟠。

瘦于影落蟾波夜，清似香飘雪岭寒。

拟贴曲屏圆好梦，苦吟依旧错凭栏。

陈起

陈起　梅花怨为汪耘业赋

峥嵘岁事春将至，寂寞梅花雪失期。

独有垂杨伴幽怨，岂堪临水折长枝。

陈起

陈起　明远阁

风卷疏烟远岫分，天开一镜皎无云。

衰荷摇落汀洲晚，犹舞馀香坠茜裙。

陈起

陈起　曝背

曝背向梅边，清闲且信缘。

篱疏编荻补，帘断索麻联。

道在贫何虑，天高听不偏。

案头诗几卷，肠断鹡鸰篇。

陈起

陈起　秋步吴济川别业

闻逐秋云去，东西任所如。

偶过扬子宅，尽见邺侯书。

疏竹难藏鹤，清流可数鱼。

隔墙秋更迥，残柳夕阳初。

陈起

陈起　秋怀

又见街头卖紫茱，老怀扰扰类催租。

客来喜得吴江纸，欲写新吟一字无。

陈起

陈起　秋夜怀康节

无眠辗转听更残，心绪如丝起万端。

煎药炉边童梦晓，读书檠下妇纫寒。

狻猊断火香犹婉，促织催秋袂怯单。

愿子大贤康节语，此情于我一般般。

陈起

陈起　三江斗门

短艇漾秋霞，江村数百家。

水声鸣轳辘，山骨瘦槎枒。

自笑如浮梗，何期又泛楂。

人传前岸石，曾化作虾蟆。

陈起

陈起　三游钱园并题四时画图

只因闲未得，又慕得闲名。

一幅无尽态，四时有馀情。

吟清招鹤伴，机熟付鸥盟。

坐久不知晚，前汀烟水横。

陈起

陈起　史记送后村刘秘监兼致欲见之悰

昏聩嗟耳目，管弦堂上调。

世事每相背，秋月虚良宵。

涓吉拟登龙，疾雨惊风飘。

祢刺不得前，东睇心旌遥。

近履传康强，变体笔更饶。

风响虽时接，未若亲闻韶。

忆昔西湖滨，别语请教条。

嘱以马迁史，文贵细字雕。

名言犹在耳，堤柳凡几凋。

兹焉得蜀刻，持赠践久要。

会晤知何时，霁色审来朝。

陈起

陈起　适安惠糟蟹新酒

伟哉无肠公，横行占江湖。

几欲肆其雄，上山攫于菟。

无端四五辈，怀椒寻酒垆。

枕藉糟丘下，醉魂呼不甦。

尚想横戈勇，胸次与世殊。

开怀风味佳，大丹液膏腴。

此宝君所储，何为贻老夫。

曲生挟之前，烂然陈座隅。

当其左持螯，不知竭此壶。

酩酊无何乡，轩冕不关渠。

东望歌老饕，前溪梅影疏。

陈起

陈起　适安夜访读静佳诗卷

情同义合亦前缘，得此兰交慰晚年。

旋爇古香延夜月，试他新茗瀹秋泉。

君停逸驾谈何爽，客寄吟编句极圆。

可惜病翁初止酒，不能共醉桂花前。

陈起

陈起　适安有湖山之招病不果赴

兰契简以诗，金铿而玉戛。

招邀访逋仙，剧饮拟投辖。

事有违人意，十常居七八。

文园病政浓，况复泥泞滑。

老怀欲舒散，天心若是恝。

陈起

陈起　适安招游汤镇不果赴

汤镇古祠宫，招邀及倦翁。

轻裘乘晓月，骏马逐东风。

野色观无分，春光病见攻。

行将迎诞日，一瓣拟遥通。

陈起

陈起　寿大丞相安晚先生

嵯峨补陀山，下视海水流。

风波定以梢，稳稳济川舟。

皇穹佑炎祚，黍稌庆有秋。

繄谁致此祥，上相今伊周。

赫赫命世贤，师道辅前旒。

暨汤同格天，康济仰庙谋。

向来三边尘，化作和气游。

横戈枕月戌，击壤歌西畴。

小春明日是，泰阶射斗牛。

见说老人星，交曜光九州。

宣劝下紫宸，雕盘罗珍羞。

北禁诏墨香，昌炽颂鲁侯。

鲰生戴厚恩，一诗何能酬。

拟办八千首，从今岁岁投。

陈起

陈起　寿礼部乔文昌

璇杓西揭将指乾，商飙万里清无边。

亭亭东岘耸苍玉，双溪露净银河鲜。

天应敛此山川气，九秋蕴作人间瑞。

当年宝婺所宝何，今日我公廊庙器。

秘殿吾伊坟典光，粲然礼乐隆周王。

满怀献纳琅玕露，笔底璠璵金匮香。

晚节黄花清上苑，雝雝宗祀仪将蒇。

星辰直上复声隆，看踵台司调玉铉。

抱琴江皋客影单，四年指下不成弹。

瓠巴一曲西风递，请听双溪之水声潺潺。

舂崖漱石鸣湍玉，带月泠泠下溪曲。

须臾岘首片云生，雨杂寒泉座飞瀑。

山清波明公与溪山一样清，康宁千龄遥祝寿山福海之高深。

陈起

陈起　寿楼监丞

十洲三岛日月长，殷红软紫秋更香。

银河倒浸珊瑚冷，十二楼高玉露瀼。

九老仙都在何许，缥缈五云鸾对舞。

璇台宝榭居者谁，乃是仙翁宣献府。

芙蓉为城桂为房，商盘周鼎东西厢。

牙签漆玉纷宝墨，未数人间集古堂。

中有一仙炯双目，清于秋月温如玉。

尽得仙翁肘后传，千古韦经播馀馥。

环佩锵锵侍玉墀，补天妙手帝所知。

三十六宫焕王度，涉笔五工劳设施。

八极遨游思汗漫，山川先向峨眉玩。

江风千里月一轮，亟上崚嶒快分半。

风烟入兴知几诗，凤鸣鹍化今其时。

是谁纪德道旁石，重见邦人歌海沂。

登龙元是当年客，再遇江城头尽白。

怀思每与阿戎谈，清赏敢忘今阮籍。

双星佳会又兼旬，崧高此日曾生申。

东楼瑞彩接南极，长生录镂黄金文。

和仲吹商酌璇斗，白苎西风小垂手。

幅巾醉倚漆园椿，人比灵椿更长久。

我公自是天上人，商之霖雨虞卿云。

姑溪父老不余听，谓是圣宋之景星。

陈起

陈起　寿乔枢密

明明我周王，四国文德抚。

昭假天所监，时生仲山甫。

训仪系力式，刚柔不茹吐。

一片翼翼心，冰霜映西府。

凉秋九月朔，玉箫紫鸾舞。

惟昴昔孕萧，眉寿今颂鲁。

千载庆风云，色丝期衮补。

陈起

陈起　束起

束起仙翁肘后经，且参思邈枕中吟。

夜来独卧寒无寐，忆杀黄紬旧破衾。

陈起

陈起　送别曾幼广赴漕试归

疋马来东吴，策勋在一战。

文场老燕代，馀子自北面。

西风敲镫归，山应过处恋。

英气凛横槊，河海能几见。

自识韩将军，论交今惓惓。

陈起

陈起　送郭圣与就监试归兼简其弟

楚尾吴头月光冷，山鸟不鸣桂浮影。

破霜采得蟾边香，兰菊无言秋耿耿。

万年枝外浅红墙，胥山小阁憩晚凉。

湖波江浪座中接，寒篝凝梦歌云觞。

明朝忙踏槐花市，万丈光芒生璧水。

瓜金茧纸市相高，兀兀钩提笑韩子。

小雁汀沙振寒羽，亦复搴衣告归去。

近别难甚况远离，一日仙舟隔轻雾。

陈起

陈起　送贺某赴兴化任

贺公梦三刀，恩荣被诏函。

家山繄比雘，风俗应夙谙。

承流复宣化，使民思棠甘。

向来恺悌心，今足副时谈。

陈起

陈起　送贺某赴兴化任

壶山邈千里，旌旗拂摇空。

是邦足文物，教宜先泮宫。

嗟余病十载，置身药裹中。

追送不能远，望望昼锦红。

陈起

陈起　送杨明叔上舍归蜀

东书西向泝波行，霜冷风凄定几程。

客枕夜长熊入梦，故园春到燕来迎。

丈人山上芝堪友，西子湖边柳结情。

回首尧天乡月皎，对床那不忆难兄。

陈起

陈起　送印寒邓簿得阙西归

才藻世于家，勾朱新职华。

学能如艺木，春到可生花。

野店寒吟月，轻装晓度沙。

君行余止酒，一念一兴嗟。

陈起

陈起　所适

钓鳌东海头，经春醉一舟。

西溪拗罾人，小鲜终日求。

陈起

陈起　题建溪刘希和吟趣园

佳气满吴洲，琅琅谪仙句。

当其傲云月，风流良可慕。

寂寥数百载，何人踵逸步。

建溪有刘侯，于吟契其趣。

是和建与吴，妙处同一悟。

水石巧萦纡，烟云互吞吐。

花光时变眩，山色无旦暮。

物物可供吟，先为梅花赋。

陈起

陈起　题适安清湖寓居

薰风轩槛晓晴开，郁郁桐阴手自栽。

二水合流当户过，一山分影入楼来。

琴逢良夜时挥刑，诗欲名家巧翦裁。

可羡一廛安所适，纷纷车马汩黄埃。

陈起

陈起　题西窗食芹稿

曾味西窗稿，经年齿颊清。

细评何物似，碧涧一杯羹。

陈起

陈起　题玉泉画像次来轴韵

鹿随寒策穿云，解后灵峰时节。

含毫谁貌闲情，莫尽胸中风月。

陈起

陈起　天台桐柏观李高士惠诗兼寄其游山纪咏一编且复见招予不能赴约敬次

景物写成编，清新人竞传。

风轻花自若，雨骤鸟恓然。

老我尘中累，多君物外仙。

未能抛世虑，山馆借床眠。

陈起

陈起　同毛谊夫喻可中夜泛西湖

又复移舟践旧盟，喜随师友挹湖光。

一番雨势生秋意，几处蝉声送夕阳。

亭榭家家增藻饰，星河岁岁曜文章。

断桥向午蟾方出，载月乘风更举觞。

陈起

陈起　同清兄看猿

藜杖同僧扣，应门野叟闲。

放他猿摘果，莫把白云关。

陈起

陈起　同友人泛舟过断桥登寿星江湖伟观归舟听客讴清真词意甚适分得江字

辛亥仲春将徂兮，有客踵门曰风日流丽，

邀余共泛西湖之舽。舽南去而忽西兮，

昨之折槛今复饰以成杠。背苏堤万丝之绿阴兮，

望一簇孤山之青檋。层峰叠嶂巉绝露天巧，

珠英琪树发越地之灵，一声何处兮钟撞。

篙师告余曰，此寿星古刹，

上有奇观，开宇宙于八窗。

舍舟策杖，步步巍峨，

谢屐殊劳双。回廊曲转忽轩豁，

檐飞栋複，青绿交辉。

心开目骇，而揖西子之湖，

子胥之江。观者杂遝，

倏来，余独凭栏，

境与心会，便欲驭风跨蜿虹。

烟云万态，客拟状而运思，

羿今老退，且逊锐逄。

庄严世界，合爪赞叹，

要使天下名山夸咏者，睹此奇伟而心降。

风寒下山吹欲倒，连呼春酒亟开缸。

箫鼓画船徒自纷耳目，何如美成清绝按新腔。

诗成肯对俗子哦，驰介城南寄老庞。

陈起

陈起　挽林夫人

懿德遐龄世所尊，浓薰班马到诸孙。

疏荣花诰加宏邑，赐第兰阶侈异恩。

了了三乘言外趣，如如一性定中存。

鱼轩应向西方去，知在莲花第几根。

陈起

陈起　挽梅屋

桐阴吟社忆当年，别后攀梅结数椽。

湖海有声推逸韵，弓旌不至叹遗贤。

儿收残稿能传业，自志平生不愧天。

航便双鱼无复得，夹山西望泪潺湲。

陈起

陈起　挽宣教郎新差通判废元府王琮

前月相过了无恙，小窗画卷手亲开。

不知翁作仙游去，忽见儿封圹记来。

寂寂芸居香不断，恓恓公坞韵堪哀。

客中为洒秋风泪，尚想吟魂绕夜台。

陈起

陈起　汪夫人筵上口号

今朝王母晏西池，葱蒨祥烟霭绣帷。

坐摘蟠桃华寿席，行看丹桂发孙枝。

鱼轩锦毂花千叠，鸾诰金铃络四垂。

好是殷勤千岁祝，老莱先酌后门楣。

陈起

陈起　汪起潜谢送唐诗用韵再送刘沧小集

二年不觌盂山贤，戌客打门惊幽禅。

手持姑溪之双鲤，中藏片玉龙鸾镌。

弘璧天球匠意古，未数大历郎与钱。

自非仙蜕得灵骨，何以坐拍洪崖肩。

秋高约我西湖边，是时抱衾借枕眠。

未赓疏影暗香句，且继寒泉秋菊篇。

箧中尚有诗一编，持赠虽微意则虔。

锦段料应重下剪，向来清思涌如泉。

陈起

陈起　望晓

要知筋力衰多少，一觉才回常了了。

邻钟无奈五更何，望断窗纱不能晓。

陈起

陈起　闻邻寺粥

寒鈍旋擿动冥搜，泓玉摩研万象愁。

铁版响廊催早粥，铜壶添水易新筹。

一声鸡唱惊残梦，再听鸦群过小楼。

可惜秋光帷帟隔，料应河治五更收。

陈起

陈起　呜呜

呜呜画角悲，又复掩柴扉。

夜月云千里，春城水四围。

连宵灯报喜，几日鸟啼归。

飞尽东郊絮，谁怜尚夹衣。

陈起

陈起　武兄惠药

昔人馈药不敢尝，未达寒温良毒旨。

朝来剥啄客问病，宝剂盈奁意何侈。

便当三咽答殷勤，儿欲先尝还且止。

平生结交结以心，岂有鸩人羊叔子。

多君相济义薄云，友道线绝今振起。

绿阴庭院趁清和，拌擞精神迎药喜。

陈起

陈起　西兴道间

此心只欲与民安，不要人知道有官。

顾得簥来虽是小，买他船去却须宽。

陈起

陈起　消遣

夜雨生寒换夹衣，形舑貌悴叹衰迟。

病中何物能消遣，一榻揩摩十载诗。

陈起

陈起　晓寒即事

芳意迢迢客梦闲，乱红飞尽晓泥乾。

薄罗尚怯馀寒在，一阵东风剪牡丹。

陈起

陈起　信步

信步过高岗，随僧到上方。

泉浸松迳润，风出稻畦芗。

地险人谁问，山深屋亦藏。

惜无碑可考，创立自南唐。

陈起

陈起　修父知县万里寄诗久未能答午枕梦见之觉而有答

梦觉疏蝉韵更凄，阑干曲曲柳阴移。

吴蚕蜀茧缲千尺，一种愁机两处丝。

陈起

陈起　雪后

青山当户牖，雪后非吾有。

为问谢家池，绿波还在否。

陈起

陈起　雪中简赵德行

滕六庭前三致意，应翻奚锦报琼瑶。

剡梅莫讶山阴棹，寒色欺人是灞桥。

陈起

陈起　雪中三绝

一天和气到柴门，槛内兰芽也玉温。

静炷衙香谁与伴，慈悲大士共黄昏。

陈起

陈起　雪中三绝

探梅又复负前盟，曾念霜风病不禁。

清晓担头和雪买，数枝亲插供观音。

陈起

陈起　雪中三绝

可怜切切度众生，千百年来魄尚灵。

自幼归依今老矣，濯云晓汲荐清泠。

陈起

陈起　雪中送黄希声西归

可是归心急，行装冒雪夫。

向来期重任，未可羡先鞭。

人事亏盈月，烟波远近船。

明时困英特，此别又三年。

陈起

陈起　羊羔酒呈朱丛瑞

前坡风雨夕，髯奴恶颠怪。

衔林幻金波，滟滟玉船载。

雪边春意回，风味几鹅儿。

若与曹瞒说，翻樽左慈慈。

陈起

陈起　夜过西湖

鹊巢犹挂三更月，渔板惊回一片鸥。

吟得诗成无笔写，蘸他春水画船头。

陈起

陈起　夜诵

父子跏趺绝似僧，青灯一盏夜三更。

读残戴记儿将倦，山栗旋煨仍擘橙。

陈起

陈起　夜听诵太极西铭

六经宇宙色无际，消得斯文一贯穿。

万水混茫潮约海，三辰焕烂斗分天。

鸢鱼察理河洛后，金玉追章秦汉前。

遥夜并听仍暗味，奎明谁敢第三篇。

陈起

陈起　谒阳明洞天

羁游何事复来东，岂是三生太史公。

舞鹤台空丹蜕井，见龙坛古瑞名宫。

石帆酒畒遗秦迹，玉简金书閟禹功。

万壑松风秋愈壮，直将幽意问穹隆。

陈起

陈起　一念

一念无尘杂，三更有梦回。

同他石桥老，过水探寒梅。

陈起

陈起　一榻

一榻世缘轻，毋将事物萦。

昔人言岂误，慧自静中生。

陈起

陈起　以仁者寿为韵寿侍读节使郑少师

一气妙磅礴，万汇屈者伸。

方寸函太极，宇宙皆吾仁。

端平改化弦，真儒手洪钧。

厥今扶公道，皆昔夹袋人。

陈起

陈起　以仁者寿为韵寿侍读节使郑少师

岧峣阊阖云，蹀躞绣鞍马。

细毡侍珠旒，治道谈帝者。

归来西湖滨，岸帻松盖下。

秋渌晚涵山，挹以荐残斝。

陈起

陈起　以仁者寿为韵寿侍读节使郑少师

赋诗投金濑，俸入犹半有。

煇煌奉国节，一粟乃不受。

赢副初何心，国计要丰阜。

一丸济世德，阳报期千寿。

陈起

陈起　以毅斋曾先生诗法曰能以无情作有情子熊举以见教兼示学诗如学禅之

西禅欲南阐，胡僧越海来。

一蹴嵩山云，支分五岐开。

逢人问灵源，要识老牛胎。

半生苦迷此，所见只瞢哉。

有时面壁求，眼底仍飞埃。

谁知机凑到，却自诗中回。

无中写出有，金枝生蒿莱。

再拜先生语，段段空中裁。

当此意会处，高唱还自咍。

如得合浦珠，如获荆山瑰。

方信春力到，无地匝苍苔。

可怜思花人，区区羯鼓催。

我今得密旨，敢熄炉中灰。

瓣香为南丰，用酬开灵台。

陈起

陈起　迎月

尊酒贪迎月，人生醉后佳。

夜来窗不掩，吹落一瓶花。

陈起

陈起　迎月

尊酒贪迎月，人生醉后嘉。

夜来窗不掩，吹落一瓶花。

陈起

陈起　咏琴上曹先生

清如雅操直如弦，此意于今久不传。

月冷风高清禁地，只将古调奏钧天。

陈起

陈起　悠然

向来莲社本遗荣，勾引渊明造道场。

梵叶翻残空佛印，念珠持久现圆光。

秋花依约生凉意，暑雨微茫送夕阳。

客退饭馀无个事，悠然一枕到羲皇。

陈起

陈起　游禹庙

何期来此地，重谒告成祠。

菲饮泉堪酌，桐棺事莫知。

蟾分丹桂影，龙矫老松枝。

拂石寻遗字，苔荒大业碑。

陈起

陈起　友人新息满月

兰砌懽传书种子，宝刀剃发月初弥。

绝怜雅致高于俗，点易残朱抹囟儿。

陈起

陈起　与适安夜饮忆葵窗

人在江干月上卮，不妨想像一篇诗。

月来即是葵窗至，对景成三忆曩时。

陈起

陈起　元夕雨中偶成四绝奉寄东斋

片云才起月无辉，一缕沉烟对雨时。

病后情怀慵把酒，看他儿辈探官嬉。

陈起

陈起　元夕雨中偶成四绝奉寄东斋

歌吹萧条灯火稀，况逢连夕雨垂垂。

黄堂景色非街市，应对山棚赋好诗。

陈起

陈起　元夕雨中偶成四绝奉寄东斋

车驾行将享孟春，月收梅影可愁人。

雨师不管闲舞舞，预向天街洒暗尘。

陈起

陈起　元夕雨中偶成四绝奉寄东斋

浪儿归去抱愁眠，孤负霜蛾与孟蝉。

润泽翻为田父喜，红灯带雨卜丰年。

陈起

陈起　月下闻桂花

一庭人静月当空，桂不多花细细风。

香露滴衣凉似水，恍然移下广寒宫。

陈起

陈起　芸隐提管诗来依韵奉答

君诗如梅花，将尽春意函。

一枝漏泄处，踏雪寒曾谙。

肯践桃李场，溪山还自甘。

破玉暗香度，似亲夷甫谈。

陈起

陈起　芸隐提管诗来依韵奉答

我诗如折桐，经霜为一空。

尚可亲时髦，托根日华宫。

莫谓背于时，会在春风中。

小雨洒清明，又是一番红。

陈起

陈起　芸隐再和复用以酬

大藏五千卷，斋沐启宝函。

强名禅教律，心了一一谙。

向来曾乞食，此味醍醐甘。

拈花饮先笑，意会不待谈。

芸隐抱奇伟，未可论苦空。

吾皇乐询道，日御赋政宫。

会看召严徐，敷奏陛殿中。

鸣靴踏龙尾，岂久莲依红。

陈起

陈起　耘业许印章四韵叩之

近因稚子传来意，知许衰翁两印章。

字画莫教凡手刻，形模当取古人长。

六书今独行秦峄，三体空闻设汉庠。

后世阳冰能复古，未知何日寄文房。

陈起

陈起　杂言送歙研广香与友人有怀杨校书幼度

我有龙尾双槽之研，肌润而若沐空蒙。

旧藏古香氤氲，来自广之东。

多君博雅，举以为赠，

三嗅而抹月批风。要若鎔金加万佛经上，

更须滴露点四圣书中。往昔浓薰怀太史，

而今一瓣为南丰。藜光下照人何在，

合下闲花馥旧丛。

陈起

陈起　赵济民生日

今岁呈祥殊胜昔，六花端为寿筵开。

小诗聊寓千秋意，不得相陪法喜来。

陈起

陈起　赵监簿寄建宁诸诗

推敲久不见新裁，函轴光芒寄草莱。

音调似于清庙听，风骚知自建安来。

每嗟衰晚同篱菊，岂意先春得岭梅。

拂拭尘轩对清绝，愧无锦段报琼瑰。

陈起

陈起　赵紫芝运干

陋室与高门，东西互接畛。

相聚虽不稠，相别殊难忍。

风帆去程遥，到时秋未尽。

少试裨画材，计台作标准。

恨无双羽翔，汩汩成蠹隐。

便结南浦梦，独立江风紧。

陈起

陈起　真静馈新茶菰乾黄独乳酪约葵窗适安共享适安不赴葵窗诗来道谢次韵

千载靖节翁，秫向公田种。

万钟于我何，肯恋五斗俸。

长歌归去来，田园聊自奉。

高蹈世莫俦，器局小管仲。

嗟余昧于时，退思心每痛。

世人不我知，小畦亲抱畒。

唯有竹宫仙，时复致一供。

四清山中珍，凡目为之动。

黄独前未识，勿诮仲宣惷。

春茗摘新芽，秋菰怀旧葑。

江南贵乳酪，此意兼金重。

得君同下箸，诗来再三讽。

韵意两相高，文史叹足用。

续貂愧狗尾，敢与贤者共。

语奚较工拙，年来此心纵。

软饱黑甜馀，无复春草梦。

可人招不来，属篇亟持送。

陈起

陈起　枕上

病与仇谋酒作成，药炉又复伴深更。

邻钟自是常时听，才到霜天分外清。

陈起

陈起　止酒示圭

一病杯中物致危，翰林何事酷耽之。

酒经若果通仙道，不向青山立断碑。

陈起

陈起　纸帐送梅屋小诗戏之

十幅溪藤皱縠纹，梅花梦里閟氤氲。

裴航莫作瑶台想，约取希夷共白云。

陈棨

陈棨　挽故知容州朝请陶公章

靖节高风去千载，至今遗响在平塘。

洗耳洗心甘绿野，濯缨濯足付沧浪。

松间月色诗千首，竹里棋声酒几觞。

正受全归无一欠，未为公憾为时伤。

陈葺芷

陈葺芷　梧桐

梦回历历雨声中，窗影分明晓色红。

出户方知是黄叶，更无一片在梧桐。

陈谦

陈谦　鄂州南楼

折羽沉弦思杳茫，南楼依旧倚斜阳。

江湖草树不相识，吴蜀舟车秪自忙。

万里秋声惊客枕，一天凉月浸胡床。

古今多少英雄恨，认取江南旧武昌。

陈谦

陈谦　华盖山

廛隐筑东山，林高撼翠寒。

云藏安石馆，竹扫葛仙坛。

径绕泉鸣壑，天低月近栏。

秋风扶杖屨，漉酒助君欢。

陈谦

陈谦　句

万卷编抄高似屋，一门师友重如山。

陈谦

陈谦　句

青衫夜半何曾著，引兴参差杂椒糈。

陈谦

陈谦　瞿唐峡

庸蜀诸羌水，荆吴万里浑。

不将崖约束，焉句壑崩奔。

线引温汤浦，觞浮雪水源。

槎程疑欲尽，西望气魂魂。

陈谦

陈谦　凌丹亭

夜半脚心生热云，真人得法此其真。

只缘露泄天机子，将身却近帝王尊。

陈谦

陈谦　凌丹亭

虚静前知固常理，弄丸先生昔如此，

不曾惊动世间人，须信是中元没事。

陈谦

陈谦　凌丹亭

松钗满地竹无声，已将蜕羽锁丹陵。

漱津觅字俱陈迹，又有入山来乞灵。

陈谦

陈谦　曲台

宗伯旧为丞，曲台今作长。

钦闻孔圣言，德理政刑上。

陈谦

陈谦　送程傅叟赴官临海

金华仙伯歌襦久，休父仍孙敛版迟。

堂下言高鬷蔑恶，官中事了傅咸痴。

苦心才睹千年余，垂翅新翻六月池。

接淅中山听余令，徵黄敕使立多时。

陈谦

陈谦　送王孟同馆黄岩见王简卿侍郎

吾子勇出乡，卖文供啜菽。

谁指石头路，路滑去能速。

大溪拍天流，返壑仅盈掬。

神化阙功能，善世眩兼独。

宝瑟迹已陈，阀阅在林麓。

饱尺天下眼，观我亦具足。

尚论宇宙广，落处即为福。

请子房魏偕，点入丹青录。

陈谦

陈谦　温州刘教授石塔

长刘提正律，折冲陈堂堂。

少刘峙其躬，凛凛百鍊刚。

独立百世后，共分渊孟香。

近市人不知，公论在八荒。

陈清

陈清　慧日寺

秋入西山爽气生，烦襟涤尽渐神清。

尘埃不到窗扉静，坐听幽林一鸟鸣。

陈仁玉

陈仁玉　步虚歌

仙之来兮驾五龙，霓旌绛节冷然风。

谁欤擘脯金盘供，垂要绿发颜如童。

五百余载一瞬中，蓬莱水浅来何从。

蔡翁得鞭与道通，云间遗臼堕半空。

九井丹液藏甘潼，赤明浩劫传无穷。

坐阅成坏此故宫，宫前山色知仙踪。

月明笙鹤归长松，修身洁行傥可逢。

屑然为我达帝聪，流杯□□袪盲聋。

卿云甘露常岁丰，神仙岂必私此躬，

八荒寿域仙之功。

陈仁玉

陈仁玉　南峰寺蓝光轩怀吴直翁

怀佳人兮山扃，蹑烟霏兮步轻。

蹇独立兮山上，空山无人兮寒松乍声。

怀佳人兮何许，白云封关兮猿鹤看户。

羌有怀兮曷愬，风虚徐兮檐铎语。

迟佳人兮未来，聊逍遥兮容与。

陈仁玉

陈仁玉　题苏端明书乳泉赋后

坡翁谪海上，人传已仙去。

道逢章子厚，遄复返尘路。

至言想世惊，独閟乳泉赋。

遥怜嵩山丘，千古不可驻。

陈仁玉

陈仁玉　仙都山独峰大雪歌

仙居仙人游仙都，帝遣滕六为先驱。

天花撩乱缤纷舞，秉圭植璧仙灵趋。

削瓜青玉一万仞，拔地挺挺撑元虚。

人言黄帝此轻举，上有莲花开碧湖。

我疑此是广成子，守道特立万万古。

我来有问辄不应，窈窈冥冥谁与语。

赃邱赤城我所栖，任意逍遥了无伍。

老君牧友种虚实田，草莽向人萦网罟。

人间逼窗知标何，桑田沧海无回波。

吞腥啄腐竞晷刻，角牙触齧伤天和。

从旁掀髯每大笑，仙都峰头更观妙。

甚欲点铁成黄金，却恐黄金误后人。

陈仁玉

陈仁玉　游洞霄

天柱峰头叠紫烟，遥看万玉耸相连。

云深九锁疑无路，翠豁一区俄有天。

爽气袭人森石树，嗔雷飞雨响山泉。

倏然不类人间世，今日自惊平地仙。

陈容

陈容　题灵丰庙壁

紫马仙人跨白犀，繙经台映钓鱼矶。

千年老树风雷坼，独有红泉洗断碑。

陈容

陈容　题浯溪中兴颂二首

银旗金甲渡巴西，灵武城楼已万几。

一札祗闻元帅命，五笺合待使臣归。

未闻请表更追表，且看黄衣换紫衣。

天性非由人伪灭，何缘尚父结张妃。

陈容

陈容　题浯溪中兴颂二首

六等胜如诛独柳，二张纵活亦何颜。

太师死后犹书法，水部刑章托颂间。

最忆海青投乐器，绝怜甄济隐青山。

中兴碑下奸臣惧，天道何尝不好还。

陈容

陈容　题云龙图

骑元气，游太空。

普厥施，收成功。

抉河汉，触华嵩。

陈容

陈容　为人赋横舟二首

古悲歌，泪如血，

渡河无船气欲绝。古非歌，

泪如泉，河激汤汤声彻天。

峨舸大艑载琛贝，锦缆迷楼催管弦。

人生苦乐不相等，风波血刃蛟流涎。

神虺九首能三足，巨鳌独怒群帝迁。

纵有扁舟竟何往，乘桴意在沧洲上。

只缘辙朽无人知，入海居夷每惆怅。

三间破屋名横舟，三呼不答江水流。

一帆径渡溯天去，不系斜阳古渡头。

陈容

陈容　为人赋横舟二首

黄头子，捩柁听吾语。

三老驾三翼，叠鼓峭帆看风色。

一千水，归黄河，

世无客星泛灵槎。恒河水，

波斯匿王母将去，六十年间成坏故。

性无生灭河水似，黄面瞿昙以筏谕。

长淮水，一箭许，

边城白骨多於土。年年调舟已成泥，

寿蔡孤城付朝暮。岷江汉源天上来，

一夕不保如风埃。重庆今为天下首，

汉中不复言规恢。朽木为舟土为楫，

白波如山水皆立。当时商家畚筑子，

梦里撑船济川去。只今无梦岂无舟，

水浅都非泊舟处。

陈润道

陈润道　吴民女

吴民嗜钱如嗜饴，天属之爱亦可移。

养女日夜望成长，长成未必为民妻。

百金求师教歌舞，便望将身赡门户。

一家饱暖不自怜，傍人视之方垂涎。

朱门列屋争妍丽，百计逢迎主人意。

常时疏弃自悲啼，一旦承恩多妒忌。

古人怕为荡子妇，夜夜孤眠泪如雨。

今人甘为贵人妾，得意失意花上月，

荡子不归宁空房。主人喜怒多不常。

陈若拙

陈若拙　题仙都山

发地便擎天，根盘数亩烟。

化工成突兀，辙迹似雕镌。

峭拔殊无倚，孤高众莫肩。

轩辕从此去，知复几千年。

陈山泉

陈山泉　谒麻衣祠

雨晴泥路滑，杖履岂徒劳。

双桧塔前老，一峰天外高。

锡泉通殿砌。岩瀑起波涛。

欲问麻衣意，风林作怒号。

陈善

陈善　姑苏灵岩寺

山僧不好古，改作任所欲。

洞荒径已迷，廊空响谁续。

陈善

陈善　和人

鲛绡巧织在深泉，不与人间机杼联。

要知妙在笔墨外，第一莫为醒者传。

陈善

陈善　句

闻说平生辅汉卿，武夷山下啜残羹。

陈善

陈善　句

春风一日归深院，巫峡千山锁暮云。

陈善

陈善　句

不知筋力衰多少，但觉新来懒上楼。

陈善

陈善　句

不到沧浪亭上望，那知此句是天成。

陈尚文

陈尚文　题江国录先生石室

海甯邑屋千山环，幽人更爱山中山。

山城已远人烟寒，江君石室深巑屼。

闻君十载栖长安，焉能敛翼萦岩峦。

卧龙要自南阳蟠，东山不为携红颜。

迩侧身天地间，不如一室中宽閒。

探书禹穴万卷完，养成雾豹非一斑。

素琴无弦心自弹，泰高高水潺潺。

山中閴兮谁往还，云无心兮抱幽关。

青山白云足为侣，无心胡为恋君宇，

冷君衣裳润君碍。人间岁月易今古，

傅说一去不可伫。苍梧何如出飞雨，

不崇朝兮苏九土。

陈少章

陈少章　诗一首

十里荷开菡萏初，我公初至有西湖。

却将公事湖中了，见说官闲事也无。

陈绍年

陈绍年　归田

咫尺天关隔，丹心空上书。

便随迁客返，还就野人居。

竹里烟喧雀，溪头沙泛鱼。

飞泉观物性，俯仰自舒徐。

陈诜

陈诜　和祖择之学士袁州庆丰堂十咏

时丰公事少，笔砚任横斜。

环郭江山秀，人情等物华。

陈诜

陈诜　和祖择之学士袁州庆丰堂十咏

有象阶前景，无声膝上琴。

何劳今郑卫，视听不关心。

陈诜

陈诜　和祖择之学士袁州庆丰堂十咏

穷谷寓形久，惭无问俗方。

文章古刺史，今昔窃馀光。

陈诜

陈诜　和祖择之学士袁州庆丰堂十咏

秽草诛还密，浮萍去又生。

辄污如鉴净，有客若为情。

陈诜

陈诜　和祖择之学士袁州庆丰堂十咏

秀泉开旧甽，初试仰山茶。

寂寂有馀意，池莲三五花。

陈诜

陈诜　和祖择之学士袁州庆丰堂十咏

园涉日成趣，穷诗嬾缀装。

梁间冰雪句，屈指几华长。

陈诜

陈诜　和祖择之学士袁州庆丰堂十咏

洗竹遥出日，流泉到曲池。

可怜波万顷，黾勉对沦漪。

陈诜

陈诜　和祖择之学士袁州庆丰堂十咏

道院今犹古，间中事可书。

鹭鸥驯不去，谁可得亲疏。

陈诜

陈诜　和祖择之学士袁州庆丰堂十咏

登堂方再月，已许庆丰年。

偶继前贤迹，承流颇裕然。

陈诜

陈诜　和祖择之学士袁州庆丰堂十咏

鸿鹄远砫弋，鱼鸟脱池笼。

始觉一无物，方知万事空。

陈诜

陈诜　和祖择之咏震山岩彭徵君钓台

东有徵君真逸居，有台可钓傍渔矶。

志高不在鱼吞饵，回笑荥阳血染衣。

陈深

陈深　别卫山斋

何处桃花源，超然欲高举。

永怀尘外游，遐契烟中侣。

时从清夜闌，默探元化祖。

寻幽得佳胜，将期结茅宇。

任花五十犗，朼来向江渚。

投竿鱼不食，归与浩莫御。

遥岑下落日，薄云阁清雨。

扬舲吴淞演，褰裳采芳杜。

长歌去英淑，未卜重晤语。

相期会有时，散发卧云屿。

陈深

陈深　曹叔时见过索饯篇

泄云蒙朝日，微雨沾庭除。

幽人掩财卧，门外无来车。

曹子别经岁，枉道过我庐。

谓余抱文艺，胡为守乡闾。

余日匪高尚，褊性涉世疏。

上奉白发亲，馀暇读我书。

岂知叔时甫，妙年美名誉。

词华烂絺绣，间学滋新畲。

奉子一卮酒，聊为谭斯须。

威凤翔高阁，逸骥腾云衢。

及时树远业，临事毋踟蹰。

陈深

陈深　澄虚观玉皇阁次韵

岿然高阁镇吴州，妙手应烦玉斧修。

万叠红云凝实座，一轮白日抱瑈楼。

濛濛灏气疑浮蜃，炯炯神光远射牛。

终待留侯辞富贵，还来相伴赤松游。

陈深

陈深　出城道上有感

岸上征人水舟，古今行役梦悠悠。

恰如河畔青青草，死尽还生那得休。

陈深

陈深　春日即事

忽忽春将晚，幽窗趣亦佳。

山峰时入座，野鼠画缘阶。

俗事何能已，浮生信有涯。

庄书读一尺，聊复散幽怀。

陈深

陈深　次韵高龙洲入道

轩车绝华念，野服遂幽情。

白鹭临溪逈，玄蝉馀露清。

弃家师季伟，莳药友通明。

且结烟念客，谁论世上名。

陈深

陈深　次韵陆承之寒夜有怀

客心惊岁春，不奈送愁频。

茅屋夜来雪，梅花江上春。

驱车断行旅，闭户有高人。

奚待扁舟与，风期暗与新。

陈深

陈深　次韵陆承之寒夜有怀

壮志寥寥在，流年冉冉催。

寒灯和梦照，暗雨挟愁来。

白雪词难和，青山首重回。

夜兰浑不寐，慨想陆机才。

陈深

陈深　次韵陆承之岁暮述怀

鵾鸡晨先鸣，络缜夜虚织。

物情固有珠，亦各竞时急。

遥遥丘中士，荆扉尽常闭。

赋诗悲租年，开卷怀往昔。

廓然一言得，不顾千金易。

大江流汤汤，白日如过翼。

虚堂拂朱弦，再鼓三叹息。

西山遗清风，颖水有奇迹。

勖哉望前修，猛志庶可及。

自当葆天和，政东慕人益。

陈深

陈深　次韵沈仲叟见访之什

卧疾萧斋冷，门深一迳苔。

空庭小雨过，瘦马故人来。

把酒悲新事，论诗畏逸才。

未能亲往谢，病眼怕风埃。

陈深

陈深　次韵沈仲叟闲居即事

晨起盥栉罢，焚香默坐馀。

朝阳上窗户，寒雀下庭除。

隐几商清句，开椷阅素书。

吁嗟望尘客，徒解赋闲居。

陈深

陈深　次韵叔时述怀

文学渊源百行馀，浮夸深陋汉相如。

性灵偏爱居山水，才大难堪奉简书。

毛义仕来身暂屈，扬雄老矣计全疏。

强颜微禄营甘旨，已约烟霞共结庐。

陈深

陈深　次韵王松陵

江上青山拥县城，江头结屋放歌行。

散人昔有陆钱望，处士今无补正平。

万顷云涛聊自赏，百年肝胆定谁倾。

休时适有扁舟与，趁得垂虹夜雪晴。

陈深

陈深　次韵赠钱德钧

嗜书仍好古，为痓一生心。

搜抉无遗隐，幽龙不废吟。

云鸿渺何许，烟海浩滩寻。

怅望高深意，秋空起暮阴。

陈深

陈深　次韵赠友

柴门饶野兴，不逐世浮沉。

父子诗尽乐，山林木石心。

玩云聊晚句，卧雪拥寒衾。

又欲移家去，幽栖恐去深。

陈深

陈深　次韵子封承之游桃花坞二首

二仲相从共此遨，濛濛花气袭征袍。

几家绿暗藏深坞，一径红芳落野桃。

春色暗随流水去，客怀空逐暮云高。

临溪忽动秦源兴，应叹浮生何太劳。

陈深

陈深　次韵子封承之游桃花坞二首

闾门行乐送诏华，闲访城阴野老家。

黄蝶得晴飞菜叶，翠禽隔浦啄桃花。

衡门倒屐临官路，古渡横舟阁浅沙。

亦有诗人时一到，醉吟行尽夕阳斜。

陈深

陈深　从政和韵来谢复就答之

并州沈厚士，气质得天灵。

吴下留三祀，军中讲六经。

微云点霄汉，清月出要坰。

载鼓汾亭曲，令人识典型。

陈深

陈深　从政和韵来谢复就答之

墙东甘静近，诗思妙通灵。

堂有慈亲替，门无冗客经。

佳儿诵书史，深巷类郊坰。

应解庄周学，全生不近刑。

陈深

陈深　悼亡

短日一何急，寒宵不肯明。

霜寒那有梦，月落重伤情。

壁冻琴丝断，风惊烛泪盈。

微言忆王衍，达理悟庄生。

陈深

陈深　登阳山妙净院

野寺虽牢落，山僧亦自如。

幽栖娄虎空，灵迹近龙居。

地胜轩楹古，天寒草木疏。

凭高望城郭，把酒一唏嘘

陈深

陈深　丁酉元日

夜中不成寐，卧觉风剡剡。

残寒卖馀勇，飞雪独万惨。

黎明卷新霁，旭日光晻晱。

穷阴得阳和，春气已先感。

负暝南轩下，余生亦云忝。

高门谁能走，蓬户镇常掩。

驰车听奔溱，庆语绝媚谄。

自甘守疏慵，岂复叹坎壈。

濡毫寄桑翰，隐几坐文毯。

台倾酒不竭，炉拥火始炎。

吐咏探清新，研书味真澹。

流光信难驻，华发那可染。

拊已欣有得，感是能无憾。

贞吉宜嘉遯，心享由习坎。

浮云易盈歇，神鉴常渊湛。

龟勉奉吾亲，力学深自贬。

陈深

陈深　范公农圃堂

振屐重来事已非，却灶清景不相逢。

明湖尽属盟鸥乐，夜月还惊化鹤归。

万里吴船空野水，百年庚宅尚斜晖。

醉哦昔日三高些，千载何人复见几。

陈深

陈深　赋桂山

小山桂树碧云西，三叠琴心月未低。

曲罢便乘花凤去，广寒琼牖要新题。

陈深

陈深　赋月中佳

天上何年种，婆娑碧树幽。

根盘蟾窟古，花落惊峰秋。

只恐冰轮碍，时烦玉斧修。

素娥久延儜，攀折使人愁。

陈深

陈深　皋桥岩中道院与梁中砥商严翁会饮

夙有岩中约，今晨得得来。

幽窗六人坐，清思一时开。

雪下宜看竹，天寒未见梅。

人生良会少，莫惜共持杯。

陈深

陈深　姑苏台晚眺分韵得高字

残阳古城曲，岌岌荒台高。

不知何年创，尚尔结构年。

青山拥危榡，白水环空壕。

美哉此山路，惨澹悲雄豪。

当时一战霸，意气何矜骄。

蛾眉坐倾国，忠魄承怒潮。

空馀故宫苑，寒誉飞野蒿。

佳辰晤良友，清眺舒烦劳。

夕风振来薄，鸿雁中天号。

永怀五湖客，一舸凌云涛。

浩歌沧浪词，顾言从游。

陈深

陈深　孤凤篇上静轩阎学士

南山有孤凤，丹羽何葳莆。

朝餐琼树实，夕饮天津池。

岐阳曾一鸣，千载今无朝。

将从和风翔，俯视尘壤换。

粱藻匪君食，枳棘匪君楼。

遐举昆丘阳，肯为云罗羁。

坐迟箫韶成，振翮来位。

陈深

陈深　和龚翠岩雨中述怀韵

风流翰墨傅千古，议论文章自一家。

静爱云林披白苧，懒赵闺阖草黄麻。

江山故国闲停櫂，风雨僧窗自沦茶。

甚欲从翁俱隐去，云深何处间桃花。

陈深

陈深　和南湖史君烟景墨梅图

依约罗浮翠岭前，美人玉立破苍烟。

尽图未许分明见，一枝春风入梦先。

陈深

陈深　贺胡西轩入道

世外尘霞净骑纨，天风吹梦绕笙莺。

清名久上丹台籾，散秩新除紫府官。

九醖霞觞分帝所，千秋银牖表仙坛。

蔡经一见心相契，应许亲傅蜕骨丹。

陈深

陈深　怀钱德钧

城南寒徒侣，钱子数来过。

翰墨相娱玩，文章互切磨。

交游常不厌，间阔竟如何。

风雨怀君夜，空斋秋思多。

陈深

陈深　会霜晴诗

旭日照萧晨，凄清不受尘。

冷光明似雪，科暖胜如春。

红弃辉相照，黄花色愈新。

南窗差可爱，曝背豁天真。

陈深

陈深　会霜晴诗

朝暾上高树，雾卷第天遥。

劲气乘寒凝，严威见日锁。

钟清出远寺，马滑恐危桥。

稍逼南枝暖，疏花破寂寥。

陈深

陈深　济南赵君成南使羁留三纪得还其独子录其遗事求诗为赋一绝

三十六回秋月明，年年望断雁南征。

苏郎皓首还乡去，媿杀当年李少卿。

陈深

陈深　寄东皋叟

移家东去寄田庐，始见高情与世流。

爱酒定伙焦革饮，卜灵应近仲长居。

天寒扫雪催煎茗，秋雨临溪命罩鱼。

静裹独全山野乐，人间荣利不嵌渠。

陈深

陈深　寄题天与清香台

芳园矗憎台，宛在江之曲。

何年植琼树，粲粲纷在目。

美人芙蓉裳，超遥处空谷。

时登月中观，玩此枝上玉。

幽信忽吹来，妙契心且足。

维皇岂虚界，真意盖有属。

夜兰耿无眠，霜霰天地肃。

寥寥翠禽语，葱曨晓光旭。

陈深

陈深　寄友

山中太王子，比日复何如。

自恨数年别，无因一寄收。

江湖惊老大，日月暗锁除。

会晤无期在，凭诗间起居。

陈深

陈深　寄友

海内皆兄弟，情深莫若君。

那知经乱后，翻作久离群。

皎皎云中月，悠悠岩上云。

相思不可见，清梦绕江濆。

陈深

陈深　简秦章甫

楚楚洛阳生，清介常寒兴。

宦游江上南，移家寄吴渚。

辛勤奉旨甘，言动无过举。

阳春万物新，霈泽均施普。

乘风方高翔，摧翅随网罟。

飞文中善类，横逆夫孰御。

白日照丹心，皦皦中自许。

有新示治长，终然脱石文。

操存谅深固，夷阴咸善处。

涉难知弥明，屐粉德益聚。

静探元化心，忧患真玉汝。

陈深

陈深　饯杨世章

阿章年少构才酞，柏府当年与赞筹。

高卧久无求仕想，闲曹聊作读书谋。

风烟坐度吴江晚，山水重控禹穴幽。

正喜相延又相别，飞花不分渍离愁。

陈深

陈深　江上

放迹清江上，悲歌惜岁穷。

孰能回白日，我欲间苍穷。

天地遗民老，山河霸业空。

清愁无者处，卷入酒杯中。

陈深

陈深　邻圃求桂花并收坠英

万里西风桂树秋，蟾宫云箔夜香浮。

何当净洗红尘梦，乞取一枝遮醉眸。

陈深

陈深　邻圃求桂花并收坠英

收拾残英捣作汤，小山风味不能忘。

敢烦即遗苍头去，扫取黄金一斛强。

陈深

陈深　陇西太夫人八十寿

恒山镇朔野，积翠凌太虚。

中有仙子宅，霞光抱云居。

怡怡伯阳姥，八十颜独朱。

神交亿玉女，秘字傅金书。

逍遥人间世，静寿仙者从。

令子返鸟哺，专城绾菟符。

金章映彩服，锦障承雕与。

前有命妇掖，后有玄孙扶。

春风溢慈幄，晓日晖庆图。

海桃摘霞实，灵芝掇云腴。

南山为尔寿，北斗为尔{奭斗}。

人生天壤内，菽水欢有馀。

矧兹寿且贵，身与五福俱。

厚德狼隆报，彼苍默相孚。

诗人颂燕喜，此乐不可渝。

陈深

陈深　内人臂白鹦鹉图

华清宫中歌既醉，南海奇禽无争致。

玉环最爱雪衣孃，当时曾得龙颜媚。

璿房雕槛春日长，绣绷娇儿在傍戏。

君王耿汝解语言，怀恩不说宫中秘。

临风鸷鸟何轩轩，叹惜纯良遭猛万。

苕翁写出当时事，侧立红衫内人臂。

江花满地不忍着，空拂画图怜俊慧。

陈深

陈深　南湖史君制暗香汤奇甚赋二绝求之

飞和梅花重惜芳，仙房想像制新汤。

独疑清浅溪头汲，石鼎煎来水亦香。

陈深

陈深　南湖史君制暗香汤奇甚赋二绝求之

雾阁云窗深闭春，微闻玉杵捣清声。

玄霜只许云英见，地上诗人渴梦生。

陈深

陈深　南游

驱车登远道，白日忽西流。

宇宙惊新梦，山河感旧游。

云迷江令宅，月澹庾公楼。

已已如何奈，长歌去国愁。

陈深

陈深　深居

闭半屏人事，褊性光深居。

琴罢更无事，尽长宜读书。

粉墙苔色古，柽案竹行疏。

渐喜相知少，门无冗客车。

陈深

陈深　寿金仁叟

娇黄著柳回东风，玉霙协瑞飞璇穹。

金猊嘘暖香雾濛，铜槃蜜炬光如虹。

尊前笑挹南极翁，海桃压袖朝霞红。

苍苍五桂云巃峪，南山翠色摩青空。

仁者静寿如山崇，世间凡语难形容。

陈深

陈深　寿元俞治中

凯风荡清淑，秦溪钟妙英。

世德裕后远，盛年振清声。

余昔客君家，君甫十二龄。

期君世济美，事业知甘卿。

微言副深望，荣涂践修程。

东吴大藩地，政繁任匪轻。

剸裁得终卖，游刃新发硎。

勉奉竞竞武，毋著赫赫称。

临下必以庄，事上必以诚。

勤劳慎细事，惠爱甦疲氓。

制动由静一，养心贵和平。

尝闻公转量，允矣王休徵。

陈深

陈深　书骏马图

王良伯乐骨已朽，曹霸丹青亦希有。

开图歨见神骏姿，对酒高歌雄剑吼。

只今骐骥困监车，落日长鸣漫昂首。

嗤嗤俗眼迷天机，相士嫌贫马嫌瘦。

陈深

陈深　送曹叔时归淮东

闰农去我远，醇风日以浇。

遗经秘幽旨，千载空寥寥。

溓洛导其源，百川始东朝。

我生性顬蒙，望道弥坚高。

鎝砭无良友，穷居困烦嚣。

东平曹叔子，妙年振英翅。

古心默相契，一语神情超。

高堂奏绿绮，长空激商飚。

谭玄控要妙，力学砂虚骄。

方期拾瑶草，归袂何飘飘。

淮水白浩浩，楚山青遥遥。

相思意无尽，赠子一长谣。

陈深

陈深　送邓觉非赴全陵学职

城南不得遂相羊，又著纶巾出草堂。

李白杯中停月影，米学船上贯虹光。

西来江水知乡近，北望淮山引与长。

应傍荆公祠下过，向来松竹尚苍苍。

陈深

陈深　送范竹所赴吴江学职

多士乘时出，享涂志来优。

名家傅旧学，文治佐新州。

六月江湖冷，三山风雨秋。

应怀霸越祖，落日望扁舟。

陈深

陈深　送冯茂叔分教岂城

晋朝雷焕地，君去是清游。

神物今何处，沧江空处流。

客程二千里，吾道一扁舟。

徐孺祠前过，汀蘯为芳羞。

陈深

陈深　送耕存大参使日本

东隅久不庭，搞疏出忠诚。

不惮殊方便，期休四海兵。

长虹贯日白，巨鷁压波清。

笑下扶桑国，归来致泰平。

陈深

陈深　送耕存大参使日本

陆卖初驰诏，终军已请缨。

上方顬委任，南国诵威名。

挂席鹏风顺，敲舷蝝月明。

阳侯应拱记，不遗海涛惊。

陈深

陈深　送刘梅溪游句曲

华发萧萧两发秋，醉眠花竹旧风流。

天心桥畔行将老，地肺山中隐去休。

半岭白云容可玩，一庵明月尚空留。

西风趣赴方台约，岩下遥看二老游。

陈深

陈深　送潘舑斋赴会稽讲席

四十舑仙发未班，谭经海上看青山。

曹江鞠白漫难读，禹庙梅梁去自还。

叠嶂晓晴诗笔说，平湖风定酒船闲。

曾闻百奥多奇士，暇日清游盍叩半。

陈深

陈深　送人远宦思亲还乡

堂有期颐母，天涯事远游。

人生归养乐，薄宦一萍浮。

陈深

陈深　送沈彦楚

清才不数见，世固未易识。

如玉在荆山，落落混于石。

沈君义与彦，恨我未良观。

陆子不妄交，称许斯为得。

况有半里孙，延之致经席。

比聆道吴闻，捧檄建德国。

高歌诵唐虞，诸子有矜式。

岩滩浩烟霞，山水澄鲜碧。

暇日一登临，清赏慰愁寂。

陈深

陈深　送释存游苕川兼怀子昂学士

吴与山水邦，杳蔼云气萃。

罔痤抱萦迦，溪流演清驶。

逍遥烟中客，缥渺云际寺。

振锡赴幽寻，揽袂接遐契。

是时秋正中，旷朝天宇齐。

明日射神珠，光彩难自独。

渔歌和遗音，茶经毫幽事。

欲从烟屐游，苦为尘鞅紫。

缅怀金坡英，归来云壑媚。

采采白蘯花，因风为遥奇。

陈深

陈深　送王从政赴番易慈湖讲席

杨子清而粹，遥遥江汉灵。

地人继绝学，有客抱遗经。

霜冷鸿飞碛，秋晴马在坰。

东逢山似象，回首静们刑。

陈深

陈深　送信甫之江东

僦屋吴城不厌贫，江东初奉蘧书新。

壮年地略须名世，异国光阴肯滞人。

官舍草生三月晚，遗宫花落六朝暮。

到时公事期程暇，应有新诗寄工频。

陈深

陈深　送许希元尉德清

士生天壤内，所抱者奇气。

当观oo品高，岂尚名爵贵。

子真第一流，瀹迹南昌尉。

至今疑仙去，风节照百世。

希元人中豪，未识我深愧。

赏闻畜爱马，童子剌而汪。

略不动声色，度量有馀地。

岂易语浅深，是固余所畏。

陆子少许可，欣然纪其事。

迩聆尉山邑，芒刃聊小试。

苕水清且迅，苕民号难治。

顾言化以德，勿但施法制。

令闻起在今，微言毋我弃。

陈深

陈深　送悦心北上

便乘天骥上通逵，笑拂吴钧气益奇。

徐庶交游尽名士，王维才艺重当时。

西风星斗寒芒动，落日川原秋兴悲。

莫向黄金台上望，霸图消歇草离离。

陈深

陈深　送张德美北上

廓落江海客，素怀经济才。

年高劳治邑，道直恨无媒。

白发丝千缕，清风水一杯。

功名须老大，行矣莫迟回。

陈深

陈深　送赵仲明还山东

东吴隐散曹，解印脱烦劳。

案上留丹诀，樽中有白醪。

北风淮水疾，落日太行高。

遥睇云飞处，归心正梦陶。

陈深

陈深　送周必明北上

天寒霜霜繁，岁晏日月驶。

周子何仓星，孤征诣燕蓟。

寥寥抱遗经，皦皦蓄幽志。

青云既交芳，白首期一试。

苍松多劲枝，老鹤负奇气。

扶摇信可捕，高冥不难致。

泮林日影疏，子衿气沦香。

侧儜典型人，复理俎豆事。

明年候薰风，矫首江南洚。

顾偕鲁诸生，敬揽叔孙袂。

陈深

陈深　宿真元观

汎汎春风湖上舟，幽寻不觉到瀛洲。

碧桃花落门前地，翠柳阴垂水际楼。

半夜鹤鸣松院静，一天星照石池幽。

瑶林疑有神仙隐，顾得相从物外游。

陈深

陈深　汤梅山为道士归吴还山赋一诗以饶

三年独向孤山住，应为梅花滞水演。

沧海鹤归空有语，荒城草长又逢春。

芝田火暖凡砂熟，松峰花香白醣新。

安得与君俱隐去，烟萝深处著闲身。

陈深

陈深　题尽扇骑驴踏雪

雪没驴腰白，行行诗与催。

不枯太清绝，那肯犯寒来。

陈深

陈深　题梁中砥诗书图

山昏归云敛，叶落夕飚骤。

疏松漏微月，清光照严实。

烟中二仙师，一笑欣邂逅。

行行扑空翠，杖屡相先后。

清景适与朝，得句若天授。

收成诗逾绝，开卷消鄙陋。

如饮口冷泉，可嚥不可嗽。

我怀陶贞白，日夕梦三秀。

何年卓茆庵，饵术衍遐寿。

陈深

陈深　题梅图

玉妃还绛嵌，委佩烟江演。

瑶华振英采，照曜山水春。

海若不敢受，谓是天上珍。

掌管倩姮氏，封妨烦滕神。

风標二公子，素服靓且新。

邂逅蓬莱使，翩然与相亲。

尽师何从见，泚笔开清真。

数幅县高堂，一洗凡格尘。

我欲商妙语，唤起逋仙人。

陈深

陈深　题潘舑斋客安书院

屋上即青山，柴扉镇日嵌。

烟霞三径足，天地一身闲。

归去词堪和，间居赋右删。

箪瓢差自乐，高视眇尘环。

陈深

陈深　题钱舜举写生五首　菊花

百卉尽摇落，独傲清霜裹。

披榛见黄花，渊明元不死。

陈深

陈深　题钱舜举写生五首　青瓜

苍然蓝田姿，幽怀莹冰雪。

邂逅青门翁，曾救人间蝎。

陈深

陈深　题钱舜举写生五首　石榴

万里乘槎来，锦衣惊画炫。

相逢秋风中，忽发一笑粲。

陈深

陈深　题钱舜举写生五首　水仙兰

翩翩凌波仙，静挹君子德。

平生出处同，相知不易得。

陈深

陈深　题钱舜举写生五首　戏婴图

秘矣宫中戏，人间那得窥。

开图付一笑，能不类儿嬉。

陈深

陈深　题秋塘图二首

寒塘净如镜，云冷水葓秋。

溪鸟无情物，悠悠不解愁。

陈深

陈深　题秋塘图二首

水落秋菰老，夕寒烟树微。

绝为双白鹭，飞去似知几。

陈深

陈深　题秋墉小景

寒溪上下碧，水鸟去来轻。

衰柳伤秋色，应知尽不成。

陈深

陈深　题山水扇

青山绿树蔽憎楼，应有高人隐一丘。

客子门前过何急，古今行役未曾行。

陈深

陈深　题山水扇

江上屡峰拥翠螺，人烟隐隐见严阿。

泊舟二子登平陆，遮莫风波奈尔何。

陈深

陈深　题扇上画

蹇驴欲往何处，落日空山暮钟。

行到水边幽寺，白云低覆青松。

陈深

陈深　题扇上画

老树千年古，精灵变化奇。

纯阳有道士，独且被渠知。

陈深

陈深　题扇上画

古木排山立，幽窗傍水开。

直疑林处士，独棹小舟回。

陈深

陈深　题沈华溪诗集

暑夕坐无寐，把君诗独谣。

才堪敌冰柱，韵不减江{虫兆}。

瘴海三年隔，风沙万里遥。

相逢欣有得，倾箧尽瑶琼。

陈深

陈深　题唐圉人调马图

飞龙天廄隘云稠，一匹骄驰掣电流。

枥下髯奴真厮养，眼中元不识骅骝。

陈深

陈深　题王立章云山卷

岌岌两峰峙，岚光照寺门。

青山无今古，白云自朝昏。

陈深

陈深　题习齐先生扇上尽

石垆修笪萧爽，水边老树槎牙。

气味与翁相似，岁寒长对苍华。

陈深

陈深　题郑柏窗所藏莲社图

白莲生清地，至洁尘不行。

当时取我社，亦以清净故。

乐国初地有，莽莽果何处。

陶公寄醉乡，盖深得其趣。

公何挽不入，谢何推不去。

远师信高识，心杂固不取。

盗循彼何人，一见乃深许。

干固未易知，身名期岁暮。

遗风惊千祀，流落见缃素。

永怀名山游，乐与善人遇。

匡庐青拂天，江水日东骛。

我将解世缠，已放登山具。

载酒酹渊明，间津桃源路。

陈深

陈深　挽褚雪巘高士

矫矫环中叟，清强八十馀。

平生山水趣，尽力老庄书。

黄鹄人间世，白云天上居。

蕉花吹又落，回首一唏嘘。

陈深

陈深　挽沈氏母夫子

允矣夫人德，傅家庆有馀。

生存黄鹄操，死葬白龙居。

落日沉沧海，浮云散太虚。

曾为陶侃客，酹酒重唏嘘。

陈深

陈深　挽汤桂桥

三楚名家有异孙，昔年射策对君门。

青衫佐幕声名重，白首谭经道义尊。

天壤忽惊遗老尽，衣冠今复几人存。

小山桂树伤愁绝，赖有清香为返魂。

陈深

陈深　挽王伯英

之子尤谦抑，亲曾奉酒卮。

怀才嗟未用，抱疾竟难知。

岁暮风霜惨，天寒草木萎。

壮年今已矣，慷慨有馀悲。

陈深

陈深　晚步

偶偕二三子，处屐古城阴。

远慕求羊迹，永怀江海心。

残阳隐深巷，积雨歇高林。

自笑黄莄曲，那追白雪吟。

陈深

陈深　晚望

莽莽荒城下，悠悠古道傍。

秋风吹草木，落日下牛羊。

感慨悲新事，登临叹异方。

长吟意无极，回首一沾裳。

陈深

陈深　王太古偕游灵岩余以事中止先还

峭峭孤峰起，苍寒倚太虚。

尚嫌凡子到，那被美人汙。

霸业消磨尽，浮屠突兀居。

凭高怕凄怆，兴尽即回舻。

陈深

陈深　慰陆子顺偶

岁晏登禹陵，山水清游从。

迦用舣西湖，壎篪谐伯仲。

旅窗灯焰青，炊白感幽梦。

绝统闻遗声，据藜发衰恸。

重怜游子情，惧乏尊意奉。

凄风动虚幌，斜月照飞陈。

芳胶解钿朵，流尘昏翠凤。

荀香怅未歇，潘诗应屡讽。

孤灶骇衰鸣，离禽感幽唘。

蒙庄亦何人，傲倪自惊众。

遗情信良难，至理堪折衷。

陈深

陈深　我思古人

翳古人之寥寥兮，夫何思之弗谖，

蹇余生之独后兮，曾不得与之周旋。

旷斯世而勿见兮，故增唏而永叹。

抚遗籍而玄览兮，幸所闻之可尊。

彼丹心之耿著兮，谅虽亡而实存。

苟逆风而遐契兮，尚何有于古今。

览元化兮无穷，感徂景兮如驶。

余发兮种种，余怀兮亩亩。

驷黄虬兮遐征，仰超然之高轨。

猗圣言兮如天，至道兮如海。

超鸿濛兮何极，窥浩茫兮无涘。

孰导余以正适兮，遵坦涂而容才。

惟谅友之昭昭，庶订余之懒愦。

鸣呼噫噫，古人之兮，

惠我无疆。忽不见兮心之伤，

余之思兮心之伤，余之思兮曷云其忘。

往者不可及，来者犹可望。

非天人君之相和兮，谁逍遥以徜徉。

陈深

陈深　吴市售药

山夫卿作市廛居，漫学台公计已疏。

收卷向来经济策，古今行役未曾休。

陈深

陈深　夏日南轩

羔水轩窗宜夏居，夜凉如水似和初。

科头枕石卧明月，仰面迎风看太虚。

陈深

陈深　小园即事

淡黄杨柳著烟轻，细草茸茸亲屐行。

行到水边心会处，夕阳一树否花明。

陈深

陈深　晓望吴城有感

鸣鸣寒角动城头，吹起千年故国愁。

才见专诸操匕首，旋闻西子载扁舟。

霜寒古寺钟声早，月落南园树影秋。

一笑浮华易盈歇，白云长在水东流。

陈深

陈深　雪后游石湖

众峰戴雪玉催鬼，风定湖光镜面开。

山色可堪西子笑，溪声曾送越兵来。

天寒野水摇孤艇，日落浮图封古台。

回首风斋翳城嵌，愁来谁伴倒清罍。

陈深

陈深　又代赋

狼藉风烟知几秋，巍巍杰阁焕然修。

移来世外神仙宅，幻出云中天帝楼。

眺远但知以万象，养生应悟解金牛。

帝角他日分馀历，咫尺钧天得梦游。

陈深

陈深　又代挽

壮岁名登进士科，青云直上趁鸣珂。

子真遐举神仙隐，玄晏闲居制作多。

空掩高斋藏漫藁，竟无良药起沉疴。

诸郎毁瘠术衰切，为报门人废蓼莪。

陈深

陈深　赠道眼相士

岳生年少精悍姿，双眸照人炯秋水。

气直云天亦自奇，口谭风鉴政可喜。

一鹗盘空势轻矫，夕风吹波云欲起。

海岸相逢话不休，一笑人间五百祀。

方瞳只合相山中，燕领自堪侯万里。

人生出处难豫期，浮云变化无穷已。

巫咸一去不可追，归来心服台丘子。

陈深

陈深　赠恒斋葛太翳

吴下谦谦抱朴孙，妙年应遇长桑君。

素心皦皦恒如月，一寸灵苗手自耘。

陈深

陈深　赠恒斋葛太翳

人间无地下巇嶔，剌眼翳门剑戟森。

操术不为流俗变，始知夫子有恒心。

陈深

陈深　赠恒斋葛太翳

少小烟霞痼疾深，已将钟鼎等山林。

年来更有躭玄癖，烦向膏肓为一鎝。

陈深

陈深　赠陆稼村

风雨鸡鸣江上村，只今遗叟几人存。

煎茶陆羽忘尘世，学稼攀迟老圣门。

百尺苍松心不朽，千年古井水无浑。

丹崖翠壁何从见，一笑相逢醉竹根。

陈深

陈深　赠吴江学掾

万丈垂虹阿那边，君来山水愈清妍。

洞庭云气浮樽俎，震泽涛声答诵统。

汀柳垂遮灵运笠，江花飞落广文氈。

此行适有稽山与，漫声春风载酒船。

陈深

陈深　赠孝廉

海内知名士，乘时各树动。

辞华咸彙进，节行乃今闻。

清明升林长，白华开水濆。

缅怀纯茂德，遥睇楚山云。

陈深

陈深　赠张受益检校

山水经行遍，萧闲吏隐情。

剑寒光不泯，鹤老骨逾清。

倾盖逢知已，论诗盍镶卿。

从来说张祐，不是浪传名。

陈深

陈深　赠张受益检校

德刑相济用，自古意犹深。

萧杀冬神令，慈祥使者心。

月明清驿路，风色定寒林。

善政民应化，毋忘鲁叟箴。

陈深

陈深　赠周山人

壮头曾不置黄金，野褐纶巾善陆沉。

七十康强颖有道，一豪荣辱不惊心。

草根露冷沾芒屡，柏子烟清暖布衾。

时训青囊看山水，行歌行入白云深。

陈深

陈深　赠周山人

郭范寥寥数百年，地仙还复出人间。

豁开天外一双目，看尽江南千万山。

玉指暗攒鸟兔定，金盘活捉虎龙环。

我今欲卜神仙宅，雾豹何妨露一班。

陈深

陈深　重玄寺旎檀林桂花

有桂生只园，团团拥旌盖。

灵要挺盘错，翠色深晻蔼。

疑从惊峰移，迦与峨石对。

商飚动阊阖，夜气凝沆瀣。

清苍弥六合，芳意函织芥。

华飘广寒府，金布如来界。

天空氛翳减，閤閤凉月挂。

幽人夜禅起，净想须脱解。

清游时独行，真赏聊自学。

妍华易销落，徒抱自心在。

苍莺宁复来，临风发深慨。

陈深

陈深　舟行邂逅周西园也示迦文诗就文韵

游遨适与随幽境，笑语自逢忽羔船。

流急溅袍飞带雨，岸回迷草暗浮烟。

楼高近水涵飞鸟，树密藏云烟恨鹃。

愁破已空尊酒绿，醉吟同眺晚晴天。

陈升之

陈升之　送程给事知越州

早年交契最绸缪，垂老江城为少留。

濒海新霜篵金壘，琐闱初远邃廷旒。

过家燕坐多宾乐，到郡公余放吏休。

满目湖山何处胜，蓬莱高阁正清秋。

陈省华

陈省华　上方

四望平川独一峰，峰前潇洒是莲宫。

松声竹韵千年冷，水色山光万古同。

客到每怜楼阁异，僧言因得鬼神功。

县民遥喜行春至，鼓腹闲歌夕照中。

陈师道

陈师道　八月十日二首

一梦人间四十年，只应炊灶固依然。

两官不办一丘费，五字虚随万里船。

陈师道

陈师道　八月十日二首

人生七十今强半，老去光阴已後身。

更欲置身须世外，世间元自不关人。

陈师道

陈师道　八月十日宿百丈山庆善院明日游松风庵谒震禅师

衾裘夜宿方丈屋，风灯微茫照溪谷。

杖屦朝行百丈山，林风清泠摇佩环。

道人八十更聪明，耳边犹爱松风声。

风前饱食松下卧，梦里光阴等闲过。

世间贵人多白头，未容白首送林丘。

左足拘挛右臂缓，荣华只得傍人看。

信知佛法有天乐，扫除疾痼何须药。

山林於我鄐有因，愿言筑室为比邻。

不辞弃世伴幽独，犹恐山僧嫌近俗。







卷32

陈师道

陈师道　柏

用直宁论世，名成不待官。

低枝缘我有，偃盖到谁看。

秀色有新故，英姿无暑寒。

要为千岁计，岂虑万牛难。

陈师道

陈师道　北渚

南荡不可度，北渚风浪生。

向来狐兔迹，已复蛟鼍鸣。

陈师道

陈师道　别宝讲主

此地相逢晚，他方有胜缘。

呪功先服猛，戒力得扶颠。

暂息三支论，重参二老禅。

夜床鞋脚别，何日著行缠。

陈师道

陈师道　别负山居士

田园相与老，此别意如何。

更病可无酒，犹寒已自和。

高名胡未广，诗兴尚能多。

沙草东山路，犹须一再过。

陈师道

陈师道　别观音山主

离合应生理，过逢岂近缘。

情亲见今日，语妙记当年。

闭户安禅主，冲风逆水船。

不应清夜月，故作别时圆。

陈师道

陈师道　别黄徐州

姓名曾落荐书中，刻画无盐自不工。

一日虚声满天下，十年从事得途穷。

白头未觉功名晚，青眼常蒙今昔同。

衰疾又为今日别，数行老泪洒西风。

陈师道

陈师道　别刘郎

一别已六载，相逢有余哀。

公私两多事，灾病百相催。

无酒与君别，有怀向谁开。

深知百里远，肯为老夫来。

陈师道

陈师道　别三子

夫妇死同穴，父子贫贱离。

天下宁有此，昔闻今见之。

母前三子後，熟视不得追。

嗟乎胡不仁，使我至於斯。

有女初束发，已知生离悲。

枕我不肯起，畏我从此辞。

大儿学语言，拜揖未胜衣。

唤耶我欲去，此语那可思。

小儿襁褓间，抱负有母慈。

汝哭犹在耳，我怀人得知。

陈师道

陈师道　别叔父昆山丞

父子兼知己，扶携共白头。

又为千里别，未使寸心休。

鸟雀空庭晓，风霜落木秋。

近亲零落尽，更觉别离愁。

陈师道

陈师道　别叔父録曹

为吏专文法，成家托弟昆。

三年如昨日，一笑更何言。

扶老须微禄，移官实至恩。

两疏元父子，何日复东辕。

陈师道

陈师道　别威德寺

三宿城隈寺，轻齰类老禅。

暂来真偶尔，适去更翛然。

笑别留春坞，行寻下濑船。

此身犹断梗，飘泊且随缘。

陈师道

陈师道　别乡旧

数有中年别，宽为满岁期。

得无鱼口厄，聊复雁门踦。

齿脱心犹壮，秋清意自悲。

平时郡文学，邓禹得三为。

陈师道

陈师道　别圆澄禅师

法施老人卧不出，呼我取别行问疾。

摩盘拭箸劝一饱，少待须臾莫苍猝。

早年著眼觑文字，万卷初无一言契。

多生绮语未经忏，半世虚名足为累。

此去它来尚有缘，头童齿豁恐无年。

殷懃三请久住世，弊恶可念未可捐。

平生准拟西行计，老著人间此何意。

他生佛会见头陀，知是当年老居士。

陈师道

陈师道　别月华严

寓世生同里，随方去有情。

来为百年别，不惜片时程。

斋鉢须勤供，经钟莫倦鸣。

当来第三会，此界鄐逢迎。

陈师道

陈师道　病起

今日秋风里，何乡一病翁。

力微须杖起，心在与谁同。

灾疾资千悟，冤亲并一空。

百年先得老，三败未为穷。

陈师道

陈师道　病中六首

旧岁连新岁，凉床又暖床。

山川屏里画，时刻篆中香。

畏垒安吾土，支离饱太仓。

若教身再健，鹤背入维扬。

陈师道

陈师道　病中六首

日暖衣犹袭，宵长被有棱。

朝晡三榞饭，昏晓一缸灯。

伴坐踚如几，扶行瘦比藤。

生缘堪入画，寂寞憩松僧。

陈师道

陈师道　病中六首

软熟羞盘馔，芳辛实枕帏。

候晴先晒席，占湿预烘衣。

易粟鸡皮皱，难培鹤骨肥。

头颅虽若此，虚白日生辉。

陈师道

陈师道　病中六首

叹息憎晨凊，伸眉惬晚晴。

隙虚浮日影，窗穴啸风声。

扪虱天机动，驱蚊我相生。

偶然成一笑，栩栩暂身腰。

陈师道

陈师道　病中六首

日眚浮珠佩，声尘籁玉箫。

晚秋潘鬓秃，午梦楚魂消。

注水瓶花醒，吹薪药鼎潮。

南柯何处是，斜日上廊腰。

陈师道

陈师道　病中六首

静里秋光到，闲中昼自长。

闭门宜泄柳，尸祝谩庚桑。

腹已枵经笥，身犹试药方。

强名今日愈，勃窣负东墙。

陈师道

陈师道　捕狼

一狼将四子，二岭走千羊。

意得无前敌，时乖阙後防。

宁知射生手，已发弩机张。

会使乌鸢饱，空令豺虎伤。

陈师道

陈师道　残句：

早晚望夫能化石，尽分人世作支机。

陈师道

陈师道　残句：白鸟过林分外明

白鸟过林分外明。

陈师道

陈师道　残句：江清风偃木

江清风偃木，霜落雁横空。

陈师道

陈师道　残句：磊落金盘荐糟蟹

磊落金盘荐糟蟹，纤柔玉指破霜柑。

陈师道

陈师道　残句：墙头霜下草

墙头霜下草，又作一番新。

陈师道

陈师道　残句：日来霜露後

日来霜露後，更觉天宇净。

陈师道

陈师道　残句：势不可使尽

势不可使尽，福不可享尽。

事不可做尽，话不可说尽。

人生如此耳，文字已其闰。

陈师道

陈师道　残句：闻道新文能入样

闻道新文能入样，相州红缬鄂州花。

陈师道

陈师道　残句：熊儿投□骥子扶

熊儿投□骥子扶。

陈师道

陈师道　晁无咎画山水扇

前身阮始平，今代王摩诘。

偃屈盖代气，万里入方尺。

朽老诗作妙，险绝天与力。

君不见杜陵老翁语，湘娥增悲真宰泣。

陈师道

陈师道　晁无咎张文潜见过

白社双林去，高轩二妙来。

排门冲鸟雀，挥壁带尘埃。

不惮除堂费，深愁载酒回。

功名付公等，归路在蓬莱。

陈师道

陈师道　嘲秦觏

长铗归来夜帐空，衡阳回雁耳偏聪。

若为借与春风看，无限珠玑咳唾中。

陈师道

陈师道　嘲无咎文潜

诗人要瘦君则肥，便然伟观诗不宜。

诗亦於人不相累，黄金九鑗腰十围。

一饥缘我不缘渠，身作贾孟行诗图。

穷人乃工君未可，早据要路肩安舆。

陈师道

陈师道　陈留市隐者

陈留人物後，疑有隐屠耕。

斯人岂其徒，满腹一杯羹。

婷婷小家子，与翁同醉醒。

薄暮行且歌，问之讳姓名。

子岂达者与，槁竹聊一鸣。

老生何所因，稍稍声过情。

闭门十日雨，吟作饥鸢声。

诗书工发冢，刀籬得养生。

飞走不同穴，孔突不暇黔。

陈师道

陈师道　陈询秀才归徐

千里相从愧子心，未堪归路马駸駸。

更能作意怜衰病，肯後重来道古今。

三岁有期看一举，百年聊待到千寻。

行逢净社论余习，为说登临久废吟。

陈师道

陈师道　丞相温公挽词三首

恭默思良弼，诗书正百工。

事多违谢傅，天遽夺杨公。

一代风流尽，三师礼数崇。

若无天下议，美恶并成空。

陈师道

陈师道　丞相温公挽词三首

百姓归周老，三年待鲁儒。

世方随日化，身已要人扶。

玉几虽来晚，明堂讫授图。

心知死诸葛，终不羡曹蜍。

陈师道

陈师道　丞相温公挽词三首

少学真成己，中年托著书。

辍耕扶日月，起废极吹嘘。

得志宁论晚，成功不愿余。

一为天下恸，不敢爱吾庐。

陈师道

陈师道　城南

白下官杨小弄黄，骑台南路绿无央。

含红破白连连好，度水吹香故故长。

蹲滑踏青穿马耳，转危缘险出羊肠。

孰知南杜风流在，预怯排门有断章。

陈师道

陈师道　城南夜归寄赵大夫

书生作意一斑足，杜陵据鞍两眼寒。

风雨唤人归去好，免教街吏报平安。

陈师道

陈师道　城南寓居

游子暮何归，韦杜城南村。

秋水深可测，挽衣踏行云。

道暗失归处，栖鸟故不喧。

牛羊闭篱落，稚子犹在门。

陈师道

陈师道　酬吕明父学士

当日功名指顾收，一言悟主过千秋。

去登霄汉如平地，归到云山尚黑头。

解组行参莲社客，挥金坐揖醉乡侯。

谢公不为苍生起，拥鼻重来可自由。

陈师道

陈师道　酬王立之二首

顿有亭前玉色梅，情知不肯破寒开。

似怜憔悴两公客，独倚东风遣信来。

陈师道

陈师道　酬王立之二首

重梅双杏巧相将，不为游人只自芳。

应怪诗翁非老手，相逢不作旧时香。

陈师道

陈师道　酬颜生惠茶库纸

破卵剥膜肌理滑，削玉作版光气熏。

老子尚堪哦七字，阿买颇能书八分。

陈师道

陈师道　酬应物见戏

扣门赏竹任推排，兴尽归舟挽不回。

平世山林成偃蹇，新年词句得参陪。

醒心正赖挥毫疾，误笔仍须送喜来。

书省不应烦乳媪，一时除目尽英才。

陈师道

陈师道　酬智叔见戏二首

百念皆空习尚存，稍修香火踏空门。

槌腰摩腹非春事，割爱投闲覆玉樽。

白发情多犹可染，骖鸾兴尽鄐乘鲲。

上界纷纷足官府，也容河鼓过天孙。

陈师道

陈师道　酬智叔见戏二首

雨花风叶未宜春，私柳官渠白下门。

每度清溪嘲短发，时容使席近芳樽。

雄蜂雌蝶元非偶，野马游尘不佐鲲。

若许成功当封赏，请看子子与孙孙。

陈师道

陈师道　酬智叔见赠

老去斯文不更论，鄐因夫子话师门。

清谈不待倾三语，胜日何知共一樽。

逐北我方填坎井，图南谁得料鹏鲲。

过逢为说侯芭在，卧楫生方犊有孙。

陈师道

陈师道　出清口

家世山东饱耕稼，晚托一舟顺流下。

渔沟寒饼不下箸，推柂转头更五夜。

平明放溜出清口，霜落潮回雾连野。

平淮一梦三十里，有日无风神所借。

似怜忧患满人间，百孔千疮容一罅。

文章末技将自效，语不惊人神可嚇。

子女玉帛君所余，寄声白鸟烦多谢。

陈师道

陈师道　初到锦城

溪遶层峦路遶溪，飞梁相接挂晴霓。

山川王气今何有，岩谷灵踪昔未跻。

十里松篁参羽仗，半天楼阁倚云梯。

胜游欲尽无穷目，未到桃源客已迷。

陈师道

陈师道　除官

扶老趋严召，徐行及圣时。

端能几字正，敢恨十年迟。

肯著金根谬，宁辞乳媪讥。

向来忧畏断，不尽鹿门期。

陈师道

陈师道　除夜

七十已强半，所余能几何。

悬知暮景促，更觉後生多。

遁世名为累，留年睡作魔。

西归端著便，老子不婆娑。

陈师道

陈师道　除夜对酒赠少章

岁晚身何托，灯前客未空。

半生忧患里，一梦有无中。

发短愁催白，颜衰酒借红。

我歌君起舞，潦倒略相同。

陈师道

陈师道　触目

果下翩翩跨紫骝，踏花溅水见风流。

可无双璧千金聚，付与狂儿取次游。

陈师道

陈师道　触目

溪响饥鱼食，川明柱影斜。

惊禽穿密竹，噪鹊立浮查。

谷暗山藏雨，林喧雀啅蛇。

乡闾等行路，何向更为家。

陈师道

陈师道　春怀示邻里

断墙著雨蜗成字，老屋无僧燕作家。

剩欲出门追语笑，鄐嫌归鬓著尘沙。

风翻珠网开三面，雷动蜂窠趁两衙。

屡失南邻春事约，只今容有未开花。

陈师道

陈师道　春晚游宝云寺

繁杏青犹小，幽花落更香。

目随云雨断，恨与水风长。

蚁子何缘斗，蜂儿有底忙。

山人能弃世，游子不思乡。

陈师道

陈师道　春兴

东风作恶不成寒，野水穿沙自作滩。

细草无端留客卧，繁枝有意待人看。

陈师道

陈师道　春夜

宿鸟一枝足，争林终夜鸣。

庭花当户发，江月向人明。

鸟度清溪影，风回晚市声。

梦中无好语，池草为谁生。

陈师道

陈师道　次韵别张芸叟

中年为别更堪频，四海无家托一身。

此别时须问生死，孰知诗力解穷人。

陈师道

陈师道　次韵晁无斁除日述怀

世学违从众，名家最近天。

感时犹壮志，得句起衰年。

袁酒无何饮，陶琴不具弦。

平生挥翰手，几见绝韦编。

陈师道

陈师道　次韵晁无斁春怀

城郭朝阳散积阴，郊原注目日青深。

年衰鸥鹭如今是，梦断邯郸何处寻。

语鹊飞乌春稍稍，重帘深院晚沉沉。

不辞杖屦冲泥雪，未有琼琚报好音。

陈师道

陈师道　次韵晁无斁冬夜见寄

寒窗冷砚欲生尘，短枕长衾鄐自亲。

老子形骸从薄暮，先生意气尚青春。

覆杯不待回丹颊，危坐犹能作直身。

城郭山林两无得，暮年当复几沾巾。

陈师道

陈师道　次韵晁无斁夏雨

咫尺隔山海，作书问如何。

蚁垤既畜粮，蛙窟如鸣鼍。

积暑复一雨，斧斫仍手摩。

钩窗欲悬麻，出门已横河。

人言月离毕，未必致滂沱。

东皋繁草木，兰文不同科。

惊鱼畏密罟，独鸟鸣南柯。

稍无虫飞喧，复觉蝉语多。

因声作好恶，与物殊未和。

卧闻夜来雨，归种故山禾。

百年须下泽，万里付长罗。

先生断百好，尚以诗作魔。

缩子万言手，听渠七字哦。

室迩人则远，燕默劳者歌。

思君得老瘦，触热生积痾。

陈师道

陈师道　次韵春怀

老形已具臂膝痛，春事无多樱笋来。

败絮不温生虮虱，大杯覆酒著尘埃。

衰年此日仍为客，旧国当时只废台。

河岭尚堪供极目，少年为句未须哀。

陈师道

陈师道　次韵春怀

欲作归田计，无如二顷何。

折腰方赖禄，拭面未伤和。

日下乌声乐，尘生鸟迹多。

渡头留小楫，乘兴得相过。

陈师道

陈师道　次韵答晁无斁

女生愿有家，名妾以不聘。

田里亦慕君，又恶不由正。

欲行不问涂，已破宁顾甑。

耕蚕无一廛，庖井要三径。

还家忧患余，挽须儿女竞。

十年宁有此，一寒可无命。

平生晁夫子，得士公室庆。

稍无车马音，复作宾客请。

论文到韩李，念旧说苏郑。

长年断消息，独语谁和应。

此生恩未报，他日目不瞑。

归卧无好怀，扣门有佳听。

诗来雪霜後，更觉天宇净。

少好老未工，持刃授子柄。

陈师道

陈师道　次韵答秦少章

学诗如学仙，时至骨自换。

缥缈鸿鹄上，众目焉能玩。

子从淮海来，一喙当百难。

师儒有韩孟，拭目互惊惋。

老生时在傍，缩手愧颜汗。

黄公金华伯，莞尔回一眄。

彼方试子难，疾前不应懦。

要当攻石坚，切作抟沙散。

桓璧虽具美，礲错加璀璨。

我老不足畏，後生何可慢。

陈师道

陈师道　次韵答少章

秦郎淮海士，才大难为弟。

蔚然霜雪後，不受江汉洗。

春畦不满眼，采掇到芹荠。

多病促余年，秋光欲辞抵。

儒林文人行，掘起三界底。

出入银台门，为米不为醴。

白头容北面，斯文分一体。

愧我无异闻，口阚不得启。

陈师道

陈师道　次韵答邢居实二首

汉庭用少公何在，不使群飞接羽翰。

今代贵人须白发，挂冠高处未宜弹。

陈师道

陈师道　次韵答邢居实二首

秋来为客意何如，千里山河信不疏。

昔日老人今则少，不妨红叶闭门书。

陈师道

陈师道　次韵答学者四首

津津爽气贯眉目，十五男儿万里身。

笔下倒倾三峡水，胸中别作一家春。

陈师道

陈师道　次韵答学者四首

黄尘投老得何郎，准拟明年共我长。

熏沐不为杯酒污，飞扬未许老夫量。

陈师道

陈师道　次韵答学者四首

暗中摸索不难佑，眼里轮囷鄐见稀。

行地径须先八骏，刺天终不羡群飞。

陈师道

陈师道　次韵答学者四首

太阿无前锋不缺，铅刀不堪供一切。

至柔绕指刚则折，善而藏之光夺月。

陈师道

陈师道　次韵答子实秦少章二首

英英黄金花，论时不论美。

靖节骨已朽，弃捐乃其理。

两公意有余，采采今未已。

尚念白头生，临风嗅霜蕊。

陈师道

陈师道　次韵答子实秦少章二首

文新情已故，室远人则迩。

杯酒不相忘，一朝得二子。

初花美无度，後时终可鄙。

与汝卧秋风，看君控双鲤。

陈师道

陈师道　次韵德麟督叔弼季默诗及破余酒戒

岁月不相贷，夜床衾簟秋。

朝来明镜中，作意多少留。

惟酒可为娱，顾我非其流。

丈夫意气合，佩玦不循钩。

意行无人非，骏发不中休。

相逢问何如，颇复中之不。

清坐岂不好，致真岂糟丘。

两欧以诗鸣，与俗同沉浮。

百鸟畏嘲弄，往和长鸣鸥。

胡宁忍快便，风飘万斛舟。

陈师道

陈师道　次韵德麟吴越山水

吴山那可说，已觉心耳静。

忍事如忍欲，可遏不可骋。

人生如此耳，黄白满朝镜。

宁怀斗升粟，不理东南艇。

君从湖上归，颇说寒事竟。

沙草柔动色，溪喧鱼不定。

烦君冰玉句，缓作江湖兴。

君诗如静女，妙绝人所敬。

不更风雨秋，下有桃李径。

试写孤竹君，名成三绝郑。

陈师道

陈师道　次韵德麟植桧

种木待成材，聊为十年事。

日中趋百里，宁问万牛费。

植桧三尺强，已有凌云气。

生世能几何，拟作千岁计。

众人笑拍手，君子用其意。

萧萧孤竹君，忘言理相契。

名以金石交，椿杨岂奴婢。

缅怀万仞颠，千丈蔚苍翠。

蟠根泉石底，用意霜雪外。

宁须大厦才，坐待斧斤至。

散为风雨声，密作牛马蔽。

陈师道

陈师道　次韵关子容湖上晚饮

风树吹花落四邻，暮云将雨作催人。

旋倾美酒留连客，急作新诗报答春。

试傍清湖看鬓发，莫辞行乐费金银。

如今归去还高卧，更问风光有几旬。

陈师道

陈师道　次韵观月

风云随落日，河汉欲回天。

隔巷如千里，还家已再圆。

帘疏分细细，江净共娟娟。

他日吾何适，听诗说去年。

陈师道

陈师道　次韵何子温祈晴二首

夜半风回雨脚收，万家和气与云浮。

萧条寒巷荒三径，突兀晴空耸二楼。

胜日登临轻一醉，下乡昏垫肯同忧。

江空峡响鱼龙落，尽放青青极目秋。

陈师道

陈师道　次韵何子温祈晴二首

九虎当关信不传，烧烟才上已回天。

驱除雾雨还朝日，畜缩涛波复二川。

夺目光华开秀句，堆场藁秸验丰年。

从今更上中和颂，少费将军九万牋。

陈师道

陈师道　次韵黄生

入竹投窗夜有声，似违残腊作初正。

三更爽气侵危坐，万里回风逼发生。

呵笔小吟撩我老，闭门高卧见君情。

只今剩作惊人句，颇觉吟边意未平。

陈师道

陈师道　次韵黄无悔惜梅

雪拥寒门鹊不来，江南春信小迟回。

遥知诗力生春早，一抹江梅趁眼开。

陈师道

陈师道　次韵回山人赠沈东老二首

一杯领意不须沽，六字持身已有余。

痴子未知天上乐，先生今解世间书。

陈师道

陈师道　次韵回山人赠沈东老二首

随世功名非所望，称家丰俭不求余。

青衫出指论奇字，白发挑灯写细书。

陈师道

陈师道　次韵寄答晁无咎

西湖欲雨厨烟满，风叶倒囊云覆碗。

望湖楼上白头人，独倚栏干谁肯伴。

独有诗人记病身，清风千里寄行尘。

豪华信有回天力，惊开桃李闲新春。

往事不回如过雨，醉梦恍然忘恶语。

人生如幻此何尤，未信黄金贵於土。

爱子千篇顷刻成，借将胸腹诧吴人。

吟哦怪有芳鲜气，鄐被湖山识姓名。

文章废退知难强，身外虚华本无望。

何曾临水惜芒鞋，鄐解逢人拈拄杖。

眼根清净尘不留，登伽过尽不回头。

家在中原归未得，江淮断道无行舟。

两山相逢翻手疾，欲谋一笑宁无日。

鄐惭怀朴似周人，只可闻名不须识。

陈师道

陈师道　次韵敬酬元弼三兄

冥冥雨力及时来，冉冉春光作意回。

白发尚堪供语笑，青衫不惜著风埃。

林庐要自家家到，尊酒宁辞日日开。

只恐未便文字饮，人间无梦到阳台。

陈师道

陈师道　次韵寇司户春怀

讳穷怀禄得辞劳，腰折头低不复高。

梦幻更堪追鸟迹，去来何有校牛毛。

依违玩世从君好，叱咤生风盖代豪。

闻说妙年心尚在，忍看花絮受风飘。

陈师道

陈师道　次韵寇秀才寄下邳家兄

少共千忧老一官，中间毁誉两茫然。

去留有命真如此，俯仰从人鄐未然。

故著江山供极目，正将强健人新年。

惊逢小杜风流胜，信有衣冠不乏贤。

陈师道

陈师道　次韵李节惟九日登南山

平林广野骑台荒，山寺鸣钟报夕阳。

人事自生今日意，寒花只作去年香。

巾欹更觉霜侵鬓，语妙何妨石作肠。

落木无边江不尽，此身此日更须忙。

陈师道

陈师道　次韵秦觏听雁闻鸡二首

行断哀多影不留，有人中夜揽衣裘。

笔头细字真堪怨，眼里长檠不解愁。

陈师道

陈师道　次韵秦觏听雁闻鸡二首

立马阶除待一鸣，何如春梦不闻声。

固知鸡口羞牛後，不待鸣群已可惊。

陈师道

陈师道　次韵少游春江秋野图二首

翰墨功名里，江山富贵人。

倏看双鸟下，已负百年身。

陈师道

陈师道　次韵少游春江秋野图二首

江清风偃木，霜落雁横空。

若个丹青里，犹须著此翁。

陈师道

陈师道　次韵顺法师十三间楼避暑

窗暗时时雨，门开处处山。

心苏解衣後，愁破立谈间。

枕簟长相待，功名久不关。

论文非小陆，愧色满颜间。

陈师道

陈师道　次韵苏公督两欧阳诗

吟声正可候虫鸣，酒面犹须作老兵。

岂有文章妨要务，孰知诗律自前生。

向来怀璧真成罪，未必含光不屡惊。

血指汗频终缩手，此怀端复向谁倾。

陈师道

陈师道　次韵苏公独酌

云月酒下明，风露衣上落。

是中有何好，草草成独酌。

使君顾谓客，老子兴不薄。

饮以全吾真，醉则忘所乐。

未解饮中趣，中之如狂药。

起舞屡跳踉，骂坐失酬酢。

终然厌多事，超繁趋淡薄。

功名无前期，山林有成约。

身将岁华晚，意与天宇廓。

醒醉各有适，短长听凫鹤。

陈师道

陈师道　次韵苏公独酌试药玉滑盏

僲人弃余粮，玉色已可欺。

小试换骨方，价重十冰磁。

灌以长白虹，渺若江海弥。

浮之端不恶，举者亦何辞。

但愧闻道晚，早从雁门师。

律部无明文，可复时中之。

汝阳佳少年，三斗出六奇。

家有持杯手，两好当一施。

风吹酒面仄，月度杯心迟。

百年容有命，一笑更须时。

陈师道

陈师道　次韵苏公蜡梅

化人巧作襄样花，何年落子空王家。

羽衣霓袖涴香蜡，从此人间识尤物。

青琐诸郎鄐未知，天公下取仙翁诗。

乌丸鸡距写玉叶，鄐怪寒花未清绝。

北风驱雪度关山，把烛看花夜不眠。

明朝诗成公亦去，长使梅仙诵佳句。

湖山信美更须人，已觉西湖属此君。

坐想明年吴与越，行酒赋诗听击鉢。

陈师道

陈师道　次韵苏公劝酒与诗

五士三不同，烦公以诗诉。

强酒古所辞，妙语神其吐。

自念每累人，举扇毋我污。

复使两欧阳，缩手不分付。

平生西方社，努力须自度。

不忧龟九头，肯畏语一误。

顿悟而渐修，从此辞世故。

公看万金产，宁能一朝具。

两生文章家，夙记鸣蝉赋。

请公坚城垒，兵来後无数。

陈师道

陈师道　次韵苏公涉颍

冲风不成寒，脱木还自奇。

坐看白日晚，起行清颍湄。

三穴未为得，一舟不作痴。

路暗鸟遗音，江清鱼弄姿。

宇定怪物变，意行觉舟迟。

公与两公子，妙语含风漪。

但怪笑谈剧，莫知宾主谁。

得句未肯吐，郁郁见睫眉。

相从能几何，行乐当及兹。

生忍自作难，百忧间一嬉。

时寻赤眼老，不探黄口儿。

解公头上巾，一洗七年缁。

至洁而纳污，此水真吾师。

须公晓二子，人自穷非诗。

陈师道

陈师道　次韵苏公西湖观月听琴

清湖纳明月，远览无留云。

人生亦何须，有酒与桐君。

自醉宁问客，一樽复一樽。

平生今不饮，意得同酣醺。

清言冰玉质，坏衲山水纹。

殚精有後悟，畜耳无前闻。

潜鱼避流光，归鸟投重昏。

信有千丈清，不如一尺浑。

陈师道

陈师道　次韵苏公西湖观月听琴

公诗端正道，亭亭如紫云。

落世不敢学，谓是诗中君。

独有黄太史，抱杓挹其尊。

韵出百家上，诵之心已醺。

黄锺毁少合，大裘摈不文。

世事如病耳，蚁斗作牛闻。

苦怀太史惠，养豹烟雨昏。

後世无高学，举俗爱许浑。

陈师道

陈师道　次韵苏公西湖徙鱼三首

穷秋积雨不破块，霜落西湖露沙背。

大鱼泥蟠小鱼乐，高丘覆杯水如带。

鱼穷不作摇尾怜，公宁忍口不忍鱠。

修鳞失水玉参差，晚日摇光金破碎。

咫尺波涛有生死，安知平陆无滩濑。

此身宁供刀几用，著意更须风雨外。

是间相忘不为小，濠上之意谁得会。

枯鱼虽泣悔可及，莫待西江与东海。

陈师道

陈师道　次韵苏公西湖徙鱼三首

赤手取鱼如拾块，布网鸣舷攻腹背。

岂知激浊与清流，恐惧骈头牵翠带。

居士仁心到鱼鸟，会有微生化余鱠。

宁容网目漏吞舟，谁能烹鲜作苛碎。

我亦江湖钓竿手，误逐轻车从下濑。

生当得意落鸥边，何用封侯堕鸢外。

不如此鱼今得所，置身暗与神明会。

径须作记戒鲸鲵，防有任公钓东海。

陈师道

陈师道　次韵苏公西湖徙鱼三首

诗成笔落骥历块，不用安西题纸背。

小家厚歛四壁立，拆东补西裳作带。

堂下觳觫牛何罪，太山之阳人作鱠。

同生异趣有如此，缾悬甮间终一碎。

流水长者今公是，雨花散乱投金濑。

人言充庖须此辈，慈观更须容度外。

赐墙及肩人得视，公才盘盘一都会。

有怜其穷与不朽，我亦牵联书玉海。

陈师道

陈师道　次韵苏公谒告三绝

静中有业官成集，醉里无何老是乡。

丈室向来无一物，鄐须天女与拈香。

陈师道

陈师道　次韵苏公谒告三绝

竭泽回波不作难，未应平地起风澜。

是身非有从何病，试下先生一著看。

陈师道

陈师道　次韵苏公谒告三绝

纸帐薰炉作小春，青奴白牯对忘言。

更无人问维摩诘，始是东坡不二门。

陈师道

陈师道　次韵苏公竹间亭绝句

竹里高亭灯烛光，今年复得杜襄阳。

倏看老盖千年後，更想霜林百尺强。

陈师道

陈师道　次韵苏公竹间亭小饮

自昔有遗韵，小饮不尽觞。

坐待竹间月，奈此云影长。

起行林下路，散策踰平岗。

破眼一枝春，著意千叶黄。

暄寒会有分，蜂蝶来无央。

鸟语带余寒，竹风回妙香。

缅想两公子，作恶变清凉。

谁怜尘沙底，疲马踏朝阳。

斯人班马後，如圭复如璋。

相逢了无得，佳处每难忘。

陈师道

陈师道　次韵无斁偶作二首

肩耸三峰峻，眉厖八字横。

玄谈人绝倒，家法句新清。

八俊先张子，诸公少贾生。

已传乌鹊喜，欲听鷚鴒声。

陈师道

陈师道　次韵无斁偶作二首

此老三年别，何时万里回。

更无南去雁，犹见北枝梅。

会有哀笼鸟，宁须溺死灰。

圣朝无弃物，与子赋归哉。

陈师道

陈师道　次韵无斁雪後二首

闭合春云薄，开门夜雪深。

江梅犹故意，湖雁起归心。

草润留余泽，窗明度积阴。

殷懃报春信，屋角有来禽。

陈师道

陈师道　次韵无斁雪後二首

取性无通介，随时有异同。

雪余盖地白，春浅著梢红。

寄食虚长算，论诗阙近功。

相看不相弃，赖有古人风。

陈师道

陈师道　次韵夏日

江上双峰一草堂，门闲心静自清凉。

诗书发冢功名薄，麋鹿同群岁月长。

句里江山随指顾，舌端幽眇致张皇。

莫欺九尺须眉白，解醉佳人锦瑟傍。

陈师道

陈师道　次韵夏日江村

漏屋檐生菌，临江树作门。

卷帘通燕子，织竹护鸡孙。

向夕微凉进，相逢故意存。

何当加我岁，从子问乾坤。

陈师道

陈师道　次韵性都正北山逐凉

海风吹雨过梅黄，丛竹留阴借晚凉。

更欲从君谈妙理，凫鷖能短鹤能长。

陈师道

陈师道　次韵杨内翰赠诸进士

一官归老岂嘉宾，喜见群材入选抡。

学变古今人得意，化行梁楚俗还醇。

士蒙余勇天同力，诗度清秋物再新。

勉作功名求善颂，径从平地据通津。

陈师道

陈师道　次韵夜雨

暗雨来何急，寒房客自醒。

骤看灯闪闪，拟对竹青青。

声到江干尽，风回叶上听。

更长那得晓，欹侧想仪形。

陈师道

陈师道　次韵应物有叹黄楼

一代苏长公，四海名未已。

投荒忘岁月，积毁高城垒。

斯楼亦何与，与人压复起。

纷纷徒尔为，长剑须天倚。

循分即可久。吾行谁与止。

迩来贤达人，五十笑百里。

赖有寇公子，众毁闻独美。

直气摄狂童，牵联皆可纪。

少公作长句，班扬安得拟。

颇有喜事人，睥睨欲搥毁。

一朝陵谷变，天语含深旨。

惊倒楼前人，今朝有行履。

陈师道

陈师道　次韵萤火

年侵观物化，共被岁时催。

熠熠孤光动，翩翩度水来。

稍能穿幔入，已复受风回。

投卷吾衰矣，微吟子壮哉。

陈师道

陈师道　次韵游花洞

远洞容徐步，繁英故压枝。

锦衾堆襞积，春事向离披。

作意真成误，寻芳似较迟。

预为来岁约，及早共瑶卮。

陈师道

陈师道　次韵韵苏公题欧阳叔弼息斋

行者悲故里，居者爱吾庐。

生须著锥地，何赖汗牛书。

丈室八尺床，称子闭门居。

百为会有还，一足不待余。

纷纷幼老间，失得了悬虚。

客在醉则眠，听我勿问渠。

论胜已绝倒，句妙方愁予。

竹几无留尘，霜畦有余蔬。

相从十五年，不为食有鱼。

时须一俛仰，君可贷蘧簒。

陈师道

陈师道　次韵郑彦能题端禅师丈室

重门杰观屹相忘，表里山河自一方。

小市张灯归意动，轻衫当户晚风长。

孤臣白首逢新政，游子青春见故乡。

富贵本非吾辈事，江湖安得便相忘。

陈师道

陈师道　从寇生求茶库纸

南朝官纸女儿肤，玉版云英比不如。

乞与此翁元不称，他年留待大苏书。

陈师道

陈师道　从苏公登後楼

倏作三年别，才堪一解颜。

楼孤带清洛，林缺见巴山。

五月池无水，千年鹤自还。

白鸥没浩荡，爱惜鬓毛斑。

陈师道

陈师道　答晁以道

转走东南复帝城，故人相见眼偏明。

十年作吏仍糊口，两地为邻阙寄声。

冷眼尚堪看细字，白头宁复要时名。

孰知范叔寒如此，未觉严公有故情。

陈师道

陈师道　答黄充

我无置锥君立壁，舂黍作麋甘胜蜜。

绨袍不受故人意，药饵肯为儿辈屈。

割白鹭股何足难，食卢鹚肉未为失。

暮年五斗得千里，有愧寒檐背朝日。

陈师道

陈师道　答黄生

冰泥断道雪塞门，远坊累日无行人。

卧闻喧呼谁叩阍，稚子往问鹿骇奔。

黄生学诗用力新，急手疾口如翻盆。

冲风踏冻送七言，要令寒屋回春温。

是时积阴又黄昏，叫闹索火惊四邻。

迩来结字稳且匀，岂不见我参寥君。

嗟吾老矣心尚存，後来得子空马群。

径须赤手缚麒麟，四大海水一口吞。

丈夫意气抗浮云，道逢其人两手分，

妒妇拊膺王右军。

陈师道

陈师道　答寄魏衍

往昔敦朋好，犹能成报书。

老衰浑得懒，疏密略相如。

名堕网中蝶，身随冰下鱼。

填门车马客，左席为君虚。

陈师道

陈师道　答寇十一惠朱樱

故人怜一老，辍食寄三山。

厚味非贫具，先尝愧客闲。

甘酸俱可口，衰白不宜颜。

句妙那能继，情深未觉悭。

陈师道

陈师道　答李簿

老去才先尽，春来酒屡空。

甘为耕钓手，畏作嗫嚅翁。

与罪宁无说，言诗新有功。

不堪须野鹜，似欲吐长虹。

陈师道

陈师道　答田生

酒亦有何好，人今不肯忘。

苟无愁可解，何必醉为乡。

剩欲论奇字，终能讳秘方。

直饶肌骨秀，正要画眉长。

陈师道

陈师道　答王立之

每逢无可语，暂阻即相求。

解卷初增气，开怀得写忧。

昏烟宜带雨，风树更添秋。

绝唱犹多和，先衰怯後酬。

陈师道

陈师道　答魏衍黄预勉余作诗

我诗浅短子贡墙，众目俯视无留藏。

句中有眼黄别驾，洗涤烦热生清凉。

人言我语胜黄语，扶竖夜燎齐朝光。

三年不见万里外，安得奋身置汝傍。

迩来诸子复秀发，曾未几见加端章。

剩欲摧藏让头角，岂是有意群儿伤。

於人无怨我何憾，爱者尚众犹吾乡。

平生不自解嘲诮，祸来亦复非周防。

我衰气索不自振，正赖好语能恢张。

诗家小魏新有声，旧传秀句西里黄。

後生学行阙师友，临路不进空回遑。

看君事业青云上，听渠螟蟘生膏肓。

陈师道

陈师道　答魏衍惠朱樱

开门先得故人书，稍喜提携起覆盂。

得句有谁知我在，尝新此日赖吾徒。

倾篮的皪沾朝露，出袖荧煌得宝珠。

会荐瑛盘惊一坐，苋肠藜口未良图。

陈师道

陈师道　答颜生

烦君临问我何堪，剩欲从君十日谈。

老退不应称敏捷，颜苍宁复借红酣。

世间公器毋多取，句里宗风鄐饱参。

陋巷远孙还好学，未容光禄擅东南。

陈师道

陈师道　答颜生见寄

阙然车马不闻音，行路艰危已备更。

求舍问田真得计，临流据石有余清。

江山满目开新卷，韦杜诸人得细评。

闲处著身容我老，忙中见记识君情。

陈师道

陈师道　答张文潜

我贫无一锥，所向皆四壁。

瀛洲足风露，胡不减饥色。

昔闻杜氏子，剪髻事尊客。

君妇定不贤，三梳奉巾栉。

陈师道

陈师道　大风

飞沙破面风裂石，平林隐隐倾霹雳。

野火燎原尘涨天，道闻马嘶不相得。

老翁强欲件少年，立马阶除起无力。

城南桃李春意动，少待明朝莫相失。

陈师道

陈师道　大行皇太后挽词二首

德名三后并，母道两朝尊。

勇决高千古，危疑定一言。

先期还政事，隆礼改山园。

哀挽西郊道，云愁昼亦昏。

陈师道

陈师道　大行皇太后挽词二首

扶日行黄道，乘云上紫微。

忧劳形末命，恭俭见陈衣。

布德刑开网，和戎戢武威。

要知怀惠处，行路涕交挥。

陈师道

陈师道　登城楼

城郭春容晚，因行可当游。

飞来双蛱蝶，目尽一浮鸥。

峡巑山将合，江平水鄐流。

同来端兴尽，且为小迟留。

陈师道

陈师道　登凤凰山怀子瞻

蜿蜒曲龙腰，山间隐楼观。

孤高伏龙角，浮图刺云汉。

修林霜雪余，落叶青红乱。

想见洞中人，不知时节换。

咳唾落江东，江东两眼中。

举头触浮云，失脚惊飞鸿。

逢人自笑谋身拙，坐使红尘生白发。

入山便欲弃人间，出山又与松筠别。

陈师道

陈师道　登凤凰山怀子瞻

数篇曾见使君诗，前後登临各一时。

妙舞新声难得继，清风明月鄐相宜。

朱阑行遍花间路，看尽当年题壁处。

更有何人问使君，青春欲尽花飞去。

陈师道

陈师道　登快哉亭

城与清江曲，泉流乱石间。

夕阳初隐地，暮霭已依山。

度鸟欲何向，奔云亦自闲。

登临兴不尽，稚子故须还。

陈师道

陈师道　登冥山

东山如覆盆，石塔仍数层。

昔人行乐处，时过名不称。

秋风变草木，樵径余薪蒸。

四顾一水间，不复知淄渑。

菰蒲万世利，烟火千人罾。

平生登山脚，岁晚如不胜。

求田君勿问，抚髀吾何能。

飞鸿将目远，秋水留心澄。

兹游岂不朽，作歌记吾曾。

陈师道

陈师道　登彭祖楼

城上危楼江上城，风流千载擅佳名。

水兼汴泗浮天阔，山入青齐焕眼明。

乔木下泉余故国，黄鹂白鸟解人情。

须知壮士多秋思，不露文章世已惊。

陈师道

陈师道　登鹊山

小试登山脚，今年不用扶。

微微交济泺，历历数青徐。

朴俗犹虞力，安流尚禹谟。

终年聊一快，吾病失医卢。

陈师道

陈师道　登寺山

晴山堪著眼，别意不胜秋。

小作三年别，聊为五斗谋。

要须乘下泽，不待到壶头。

预恐登临处，长思马少游。

陈师道

陈师道　登燕子楼

绿暗连村柳，红明委地花。

画梁初著燕，废沼已鸣蛙。

鸥没轻春水，舟横著浅沙。

相逢千岁语，犹说一枝花。

陈师道

陈师道　东阿

恸哭东阿县，伤心莫与论。

鄐思当痛日，敢望此身存。

举目人将母，回头影吊魂。

更堪悲手足，孤稚满船门。

陈师道

陈师道　东禅

东阡急雨未成泥，度密穿青取径微。

邂逅无人成独往，殷懃有月与同归。

陈师道

陈师道　东山谒外大父墓

土山宛转屈苍龙，下有盘盘盖世翁。

万木刺天元自直，丛篁侵道更须东。

百年富贵今谁见，一代功名托至公。

少日拊头期类我，暮年垂泪向裀　风。

陈师道

陈师道　读白乐天临水坐诗

西方社里收身早，白发人中得计长。

不作北门东掖客，更无闲事可思量。

陈师道

陈师道　独坐

文章平日事，风竹莫年须。

衰疾悬知此，霜毛不更除。

一丘吾欲往，百亩有如无。

魑魅须游子，乾坤著腐儒。

扣门闻啄木，唤酒有提壼。

门径无行迹，秋来不遣锄。

陈师道

陈师道　杜侍郎挽词三首

美政真吾母，名家更杜陵。

于张从昔少，鲁卫至今称。

丝竹中年好，词华夙世能。

周南棠棣传，平世几人登。

陈师道

陈师道　杜侍郎挽词三首

骥騤方怀远，松筠忽有秋。

雍容名士数，终始法家流。

凛凛惊千载，堂堂閟一丘。

能令羊季子，不肯过西州。

陈师道

陈师道　杜侍郎挽词三首

身去风流在，人难玉石分。

平生才一见，治行已多闻。

更觉知音少，还修地下文。

他年九原泪，仍是两冯君。

陈师道

陈师道　对厅口号

黄堂窈窕庆佳辰，密坐雍容合搢紳。

广乐充庭如在梦，欢声著物似逢春。

瞻天已祝无穷寿，尽醉为期莫计巡。

平世难逢身易老，岭梅初破酒方醇。

陈师道

陈师道　碓磨寨

以人为食杀为戏，自昔无闻尔所先。

信有亡身一言尽，独能遗臭万人传。

陈师道

陈师道　泛淮

冬暖仍初日，潮回更下风。

鸟飞云水里，人语橹声中。

平野容回顾，无山会有终。

倚樯聊自逸，吟啸不须工。

陈师道

陈师道　放歌行

春风永巷闲娉婷，长使青楼误得名。

不惜卷帘通一顾，怕君著眼未分明。

当年不嫁惜娉婷，拔白施朱作後生。

说与旁人须早计，随宜梳洗莫倾城。

陈师道

陈师道　放怀

施食乌鸢喜，持经鸟鼠听。

杖藜矜矍铄，顾影怪伶俜。

门静行随月，窗虚卧见星。

拥衾眠未稳，艰阻饱曾经。

陈师道

陈师道　奉酬应物

论世阙真是，憎好成愚贤。

众手挽跛牂，拟度骅骝前。

与子早相好，於今不知年。

似从欲著帽，忧喜同华颠。

生世如风花，高下亦偶然。

填沟偶不死，挥刃忽自全。

病马试春草，游鱼纵奔川。

稍思升斗禄，筦库未阙员。

一饥尚可忍，百岁当复延。

相予乘下泽，得句要子宣。

此生期乐死，它日须诗传。

缩手著袖间，弹棋一争先。

陈师道

陈师道　奉贺陈圣予

合谱儿童岁，为僚一再秋。

初闻消息报，已作别离忧。

急雪将无路，寒江欲断流。

相逢宁易得，端为小迟留。

陈师道

陈师道　奉陪内翰二丈醴泉避暑

疾雷倒海不成雨，黑云衔日蚕不吐。

深院回廊昼日长，青帘朱幕风铃语。

神仙中人龙作马，翠旌绛节从天下。

竹冠芒屦紫绮裘，曳杖林间观物化。

清池照眼自生凉，修竹回阴欲过廊。

樽酒未空高兴动，含毫欲下云飞扬。

俗闻道士业符医，未语已作庸人样。

但知一扇博百金，岂识双松到千丈。

蝇头小字密著行，四座欢叫醒而狂。

忽惊天姥到庭户，风篁露草鸣寒蟩。

回天鄐日有余力，小试席间留翰墨。

请公慎用补天手，人佐后皇和玉石。

陈师道

陈师道　奉陪赵大夫游桓山

後水喧江落浑黄，晚云障日作微凉。

笙歌声里旌旗动，罗绮丛中语笑香。

劝相秋郊开稔熟，摩娑苔壁吊荒亡。

风流一代今山简，有底樽前著葛强。

陈师道

陈师道　奉送阎醇老推官

古今犹异俗，邹鲁尚多儒。

簿领三年责，云霄一武趋。

数过忘潦倒，惜别更斯须。

说与晁夫子，今年锥也无。

陈师道

陈师道　庚辰三月上旬登白门闲望

昔别子未仕，人言诗有神。

预知河岭阻，不作往来频。

剩喜今犹学，须知禄为亲。

五陵花满眼，作意莫禁春。

陈师道

陈师道　拱翠亭

千年茅竹蔽幽奇，一日堂成四海知。

便有文公来作记，尚须吾辈与题诗。

至人但有经行处，宝盖仍存朽老枝。

能事向来非促迫，经年安得便嫌迟。

陈师道

陈师道　古墨行

秦郎百好俱第一，乌丸如漆姿如石。

巧作松身与镜面，借美於外非良质。

潘翁拜跪摩老眼，一生再见三叹息。

了知至鉴无遁形，王家旧物秦家得。

君今所有亦其亚，伯仲小低犹子侄。

黄金白璧孰不有，古锦句囊聊可敌。

睿思殿里春夜半，灯火阑残歌舞散。

自书细字答边臣，万里风尘入长算。

初闻桥山送弓剑，宁知玉碗人间见。

夜光炎炎冲斗牛，会有太史占星变。

人生尤物不必有，时一过目惊老丑。

念子何忍遽磨研，少待须臾图不朽。

明窗净几风日暖，有愁万斛才八斗。

径须脱帽管城公，小试玉堂挥翰手。

陈师道

陈师道　古怨赠关彦长

世态轻浮君莫道，相逢何必论才调。

铅刀快利莫耶迟，果下翩翩望云老。

人前安得无穷好，应须富贵长年少。

莫教白发更栖迟，不遭毁骂逢人笑。

陈师道

陈师道　观兖文忠公家六一堂图书

生世何用早，我已後此翁。

颇识门下士，略已闻其风。

中年见二子，已复岁一终。

呼我过其庐，所得非所蒙。

先朝群玉殿，冠佩环群公。

神文焕王度，喜色见天容。

御榻谁复登，帝书元自工。

黄绢两大字，一览涕无从。

似欲托其子，天意人与同。

历数况有归，敢有贪天功。

集古一千卷，明明并群雄。

谁为第一手，未有百世公。

庙器刻科斗，宝樽蟠华虫。

缅怀弁服士，酬献鸣璪瑢。

插架一万轴，遗子以固穷。

素琴久绝弦，棋酒颇阙供。

向来一瓣香，敬为曾南丰。

世虽嫡孙行，名在恶子中。

斯人日已远，千岁幸一逢。

吾老不可待，草露湿寒蛩。

陈师道

陈师道　归雁二首

弧矢千夫志，潇湘万里秋。

宁为宝筝柱，肯作置书邮。

远道勤相唤，羁怀误作愁。

聊宽稻粱意，宁复网罗忧。

陈师道

陈师道　归雁二首

作计胸怀早，为生去住频。

固违阴岭雪，不尽洞庭春。

巧作斜行字，催归去国人。

知时如有信，决起亦相亲。

陈师道

陈师道　规禅停云斋

净居众天人，宫殿随所适。

少仕老不归，重门闭榛棘。

道人秀丛林，妙语出禅寂。

是身如浮云，随处同建立。

平生与二子，嗜好用一律。

我此复助缘，语绮已多责。

何年一把茅，据坐孤崒嵂。

呵佛骂祖师，涂糊千五百。

陈师道

陈师道　过杭留别曹无逸朝奉

陈蕃解榻为留连，俯仰徒惊岁月迁。

故意斯人奈风雨，多情於我独山川。

可怜颜貌非前日，依旧穷愁似去年。

後夜相思隔烟水，梦魂空寄过江船。

陈师道

陈师道　寒夜

闭户风将雨，通宵浪打头。

若为中夕听，复作别时愁。

宿雁鸣渔火，村舂急暗投。

不应田二顷，能使寸心休。

陈师道

陈师道　寒夜

一夜风澎浪，中宵月脱云。

到窗资少睡，远响倦多闻。

星火远相乱，江山气不分。

早鸡先得便，断雁屡鸣群。

陈师道

陈师道　寒夜

留滞常思动，艰虞鄐悔来。

寒灯挑不焰，残火拨成灰。

冻水滴还歇，风帘掩复开。

孰知文有忌，情至自生哀。

陈师道

陈师道　寒夜有怀晁无斁

同好共城郭，十日不一顾。

人事虽好乖，吾生亦多忤。

阖门对妻子，岁月不可度。

闭目宁用遮，停杯仍下箸。

独无区中缘，永怀岩下趣。

平生三径资，安得一朝具。

万里初历块，前驱告曛暮。

怀归属有思，弃世不待怒。

老境厌逶迟，人情费将护。

向来张长公，吾亦从兹去。

灯花频作喜，月色正可步。

预恐何水曹，明朝有新句。

陈师道

陈师道　何复教授以事待理

负俗宁能累哲人，昔贤由此致功名。

骥收盐坂车前足，琴得焦桐爨下声。

三献荆山时未识，一鸣齐鸟众方惊。

传闻下诏搜遗逸，劝讲方思用老成。

陈师道

陈师道　何郎中出黄公草书四首

龙蛇起伏笔无前，江汉渊回语更妍。

好事元须一赏足，藏家不必万人传。

陈师道

陈师道　何郎中出黄公草书四首

此诗此字有谁知，画省郎官自倔奇。

罪大从来身万里，政成今有麦三岐。

陈师道

陈师道　何郎中出黄公草书四首

四海声名何水曹，新诗旧德自相高。

一官早要称三字，二鬓何须著两毛。

陈师道

陈师道　何郎中出黄公草书四首

当年阙里与论诗，晚岁河山断梦思。

妙手不为平世用，高怀犹有故人知。

陈师道

陈师道　何太中挽词二首

课最三川守，名成万石君。

平生欠一识，声烈即多闻。

兜率真归处，琴台只断云。

伤心今夜月，忍便到初坟。

陈师道

陈师道　何太中挽词二首

哀挽诸儒竞，丰碑故吏繁。

素车纷雨泣，丹旐与风翻。

几地留遗爱，他年作九原。

涕流耆旧尽，不独为乡园。

陈师道

陈师道　和参寥明发见邻家花二首

短墙春色过邻家，行不逢人只见花。

新绿葱葱红蔌蔌，鄐成妆面映青纱。

陈师道

陈师道　和参寥明发见邻家花二首

满城桃李一番新，深院繁枝别得春。

从此诗翁有新语，不须红湿少城闉。

陈师道

陈师道　和酬施和叟宣德

山阴倾盖两绸缪，十载重来鬓已秋。

往事侵寻如昨日，故人牢落半沧洲。

流离道路生涯拙，芜没田园岁计休。

久要尚怜君子在，为言鸡黍亦迟留。

陈师道

陈师道　和酬魏衍

阙然声问略相同，百里之间一水通。

春兴多多高纸价，愁怀一一逐归鸿。

不忧寒饿成吾老，稍喜朝廷记此公。

梦每见君心已了，不因新句觉情东。

陈师道

陈师道　和董判官寺居作

共作东州客，同栖古寺深。

论交非有旧，不见解相寻。

冷过清明节，悲生故国心。

此身随所寄，未足问升沉。

陈师道

陈师道　和范教授同游桓山

送客寻山已自仙，行谈坐笑复忘年。

平郊走马斜阳里，破屋传杯积水边。

洗壁题名留岁月，登高著句记川山。

风流幕下诸公子，缩手吟边更觉贤。

陈师道

陈师道　和富中容朝散雨中感怀

节物惊心懒复嗟，罇中酒尽复谁赊。

风撩雨脚俄成阵，雪阁云头欲结花。

万里可堪长作客，一年将尽未还家。

自怜落落终难合，白首诗书谩五车。

陈师道

陈师道　和过田承君

寺古专宜僻，居深自作幽。

兴来宁惮远，句苦不缘愁。

逸气无前足，虚怀不系舟。

逢人难晤语，冒雨亦相求。

陈师道

陈师道　和和叟第课还自都下

青云直上马如龙，来往泠然若御风。

高步只应天咫尺，旧游宁寄浙西东。

升沉道路从今异，邂逅比邻此日同。

相见可堪怀抱冷，需君健语破樊笼。

陈师道

陈师道　和和叟梅花

百卉前头第一芳，低临粉水浸寒光。

卷帘初认云犹冻，逆鼻浑疑雪亦香。

鼎实自应终有待，天真不假更匀妆。

江南望断无来使，且伴诗翁入醉乡。

陈师道

陈师道　和黄充出游三首

右坊左里远相求，东度南登称意游。

已著连峰妨目极，不应疾雨使心休。

陈师道

陈师道　和黄充出游三首

诸郎联璧万人看，新有诗声伯仲间。

作意登临还得句，此生宁复要长闲。

陈师道

陈师道　和黄充出游三首

剩欲登临强作欢，衣冠未动意先阑。

从今泉石非吾事，只借君诗细细看。

陈师道

陈师道　和黄充实春尽游南山

逐胜阙勇功，饯春无少色。

出门欲何向，坂丸随所击。

百年余几何，十步复一息。

同来二三子，楚楚颇修饰。

行前强老夫，径捷疲峻陟。

山门开烟霏，禅房闭岑寂。

口燥沾茗椀，久厄此为德。

逐日下西山，草路荒不识。

回溪转钩曲，门径入绳直。

故人喜领客，内愧积腹臆。

所来为亲旧，扫除称寥閴。

疾风无末势，过雨有余沥。

高花初欲然，平荷已如拭。

因君感衰盛，丑好移顷刻。

交新厌区区，话旧听历历。

谈间十一二，四座已倾侧。

茅屋漏风霜，山田带沙砾。

尚能哀此老，举手触四塞。

君如涧底松，超拔出天壁。

学诗有新功，黄魏共推激。

陈师道

陈师道　和黄充实榴花

春去花随尽，红榴暖欲然。

後时何所恨，处独不祈怜。

叶叶自相偶，重重久更鲜。

流珠沾暑雨，改色淡朝烟。

著子专寒酒，移根擅化权。

愧非无价手，刻画竟难传。

陈师道

陈师道　和黄充小雪

度腊侵春亦未迟，纷纷款款意犹微。

沾衣带润元无见，著物还消不待曦。

剩欲打窗连夜听，未须迷雁断行飞。

老年才尽无新语，只欲烦君急手挥。

陈师道

陈师道　和黄预病起

似闻药病已投机，牛斗蛇妖顿觉非。

李贺固知当得疾，沈侯可更不胜衣。

惊逢白璧山千仞，会见黄金带十围。

扣信诗书端作祟，孰知糠籺亦能肥。

陈师道

陈师道　和黄预感怀

壁立无堪佐子贫，漫修简牒效殷懃。

起临明镜看生意，卧向晴檐共白云。

逸气不应供潦倒，刻谈脱或致纷纭。

但令苏晋禅妨醉，不患何山病故荤。

陈师道

陈师道　和黄预感秋

宿云护朝霜，秋阳佐残暑。

蝇痴驱复来，汗下拭莫御。

庭梧自黄陨，风过成夜语。

幸是可怜生，胡然遽如许。

黄生多新诗，如盆茧抽绪。

唱高难歡乃，隽永得{口父}咀。

意合无古今，投闇有迎拒。

名成弟子韩，价重先生楮。

向来得斯人，孰谓余龃龉。

晚炊邻僧米，昼拾狙公芧。

甘酸皆适口，霜黄未登俎。

门有曲逆车，谤甚北山女。

宁为沟中断，不作太仓鼠。

老退无好怀，续明然两炬。

搔首不成眠，寒蛩促机杼。

陈师道

陈师道　和黄预久雨

甲子仍逢夏，连朝雨脚垂。

黑云玄甲驻，铁骑冷官驰。

映日还蒙雾，悬麻鄐散丝。

颓墙通太豕，破柱出蛟螭。

野润风光秀，凉生枕席宜。

拨云开日月，噀水出虹蝩。

贫可留须睫，恩当记扊扅。

苍头行冒雨，赤脚出冲泥。

诗好声生吻，书工手著胝。

衰年得佳句，怀抱顿能移。

陈师道

陈师道　和黄预七夕

盈盈一水不斯须，经岁相过自作疏。

坐待翔禽报佳会，径须飞雨洗香车。

超腾水部陈篇上，收拾愚溪作赋余。

信有神仙足官府，我宁辛苦守残书。

陈师道

陈师道　和寄朱文中

仰高当日诵成规，想见风流盛一时。

鲁国故知臧有後，孔庭早见鲤能诗。

侵寻末路同倾盖，邂逅清谈为解颐。

愿借湖山容膝地，为令松菊寄吾衰。

陈师道

陈师道　和贾明叔秋晚见怀

陋巷少行迹，故人车马稀。

世情方汨没，吾道肯依违。

万叶迎风脱，孤云带月归。

独怜高义在，犹肯问柴扉。

陈师道

陈师道　和贾耘老春晚

萦萦袅袅几丝飞，榴叶千灯照晚晖。

紫翠园林莺欲懒，黄昏帘幕燕初归。

花明西苑将迎幸，草绿平原正打围。

一卧海城春又晚，不妨闲处得真机。

陈师道

陈师道　和江秀才献花三首

风雨东篱冷落看，清溪水落玉峰寒。

酒家不办当垆费，乞与先生种杏坛。

陈师道

陈师道　和江秀才献花三首

疏花得雨数枝黄，白发缘愁百尺长。

要与老生同一醉，故留秋意作重阳。

陈师道

陈师道　和江秀才献花三首

江公孤愤不宜秋，吟作秋虫到白头。

过我可为千日醉，从公难作百钱游。

陈师道

陈师道　和郊户部宝集丈室二首

贵有空王章，贫无置锥地。

冲风窗自语，涴壁虫成字。

向隅有知音，阖门接强对。

只道庭前柏，西来本无意。

陈师道

陈师道　和舅氏公退言怀

追陪强韵愧难过，应接前闻觉未多。

盛礼每虚摩诘席，旧词犹可雪儿歌。

手开新径延徐步，眼趁高梧上碧萝。

风雨入怀泥满眼，时须好语涤烦痾。

陈师道

陈师道　和寇十一同登寺山

度暑无好怀，凭危略幽致。

衣冠蔚如林，从我才一二。

兹山昔深登，岁月谁得记。

尚有名胜流，不与金石悴。

孰知千载後，我与子复至。

烟昏倏见灯，洪发恐无地。

领略章句手，割据英雄志。

兴坏容一瞬，今昔当几喟。

围山缺西北，放目不可制。

归怀纳清境，夜榻成良寐。

零落壁间诗，岂特彼所愧。

会逢南过适，不问西来意。

陈师道

陈师道　和寇十一同游城南阻雨还登寺山

雨阻游南步，泥留逐北情。

稍看飞雾断，复作远山横。

野润膏新泽，楼明纳晚晴。

归宜有佳思，纱帽压香英。

陈师道

陈师道　和寇十一晚登白门

重门杰观屹相望，表里河山自一方。

小市张灯归意动，轻衫当户晚风长。

孤臣白首逢新政，游子青春见故乡。

富贵本非吾辈事，江湖安得便相忘。

陈师道

陈师道　和寇十一雨後登楼

秀岭归云里，华谯夕照中。

登临终不数，吟笑近多同。

麦秀知春力，人和验岁丰。

预为逃暑约，一快楚台风。

陈师道

陈师道　和李使君九日登戏马台

登高能赋属吾侪，不用传杯击鉢催。

九日风光堪落帽，中年怀抱更登台。

江山信美因人胜，萸菊逢辰满意开。

二谢风流今复见，千年留句待公来。

陈师道

陈师道　和李文叔退朝

朝流骇汗蒸双猊，风卷屯云散万蹄。

任使轻衫污娇色，可令纤手洗春泥。

陈师道

陈师道　和刘元乐月夜寄贾耘老

胡床欲上庾公楼，那复周南叹滞留。

皓魄光连鲛室午，疏星冷浸洞庭秋。

锦袍有兴思姑熟，桃楫无心问莫愁。

唤取长江来入社，不劳牛渚问行舟。

陈师道

陈师道　和南丰先生出山之作

侧径篮舁两眼明，出山犹带骨毛清。

白云笑我还多事，流水随人合有情。

不及鸟飞浑自在，羡他僧住便平生。

未能与世全无意，起为苍生试一鸣。

陈师道

陈师道　和南丰先生西游之作

孤云秀壁共崔嵬，倚壁看云足懒回。

睡眼剩潮寒绿洗，醉头强为好峰抬。

山僧煮茗留宽坐，寺板题名卜再来。

有愧野人能自在，尘樊束缚久低徊。

陈师道

陈师道　和蒲左丞有美座上观雪二首

高牙大纛晓登山，卷帐飞觞不避寒。

十二玉楼横合道，三千银甲壮师干。

寺条已验遗蝗化，平陇宁虞宿麦乾。

预喜丰年惟太守，旋追宾从促杯盘。

陈师道

陈师道　和蒲左丞有美座上观雪二首

破晓初惊失旧山，瑶台化出坐中寒。

江心冻合愁蛟蜃，匣里冰生吼镆千。

门闭洛阳人迹绝，指穿东郭履痕乾。

凤池不比梁园客，咳唾珠玑落玉盘。

陈师道

陈师道　和秦太虚湖上野步

晓风疏日乍相亲，黯黯轻寒拂拂春。

触目渐随红蕊乱，经年不见绿条新。

宁论白黑人间世，懒复雌黄纸上尘。

十里松阴穷野步，暂时留得自由身。

陈师道

陈师道　和三日

苦遭年少强追陪，病眼看花更覆杯。

夹岸万人倾国出，清江一注两山开。

游人欲尽惊鸥下，晚日犹须恶雨催。

更恐明年有离别，折花临水共裴徊。

陈师道

陈师道　和沈世卿推官见寄

倦看世态久低徊，且置穷通近酒杯。

未忍一身闲处著，暂容双眼醉时开。

为呼阿武扶头起，拟与山翁倒载回。

好在东篱旧时菊，无心准拟白衣来。

陈师道

陈师道　和苏公洞庭春色

洞庭千木奴，寸丝不挂手。

来输步兵厨，酿作青田酒。

王家玉东西，未觉岁华走。

方从罗浮山，已作南阳寿。

还将瓮头春，慰子雪入牖。

我方缚禅律，一举烦屡嗅。

东坡酒中仙，醉墨粲星斗。

诗成以属我，千金须弊帚。

何曾樽俎间，著客面黧黝。

定须笑美人，蘸甲不濡口。

陈师道

陈师道　和王明之见寄

末路相逢首重回，紫芝眉宇向人开。

老来惟有风情在，事去空怜岁月催。

憔悴不堪临楚泽，栖迟无路上燕台。

少陵肺病疏杯斝，想负花前载酒来。

陈师道

陈师道　和王子安至日三首

近节翻多事，为家不亦难。

老成须药力，愁绝向谁宽。

冻雨能妨梦，朝霜故作寒。

衰颜心自了，不待镜中看。

陈师道

陈师道　和王子安至日三首

物理有终极，人情从往还。

阴阳消长际，老疾去留间。

申白徒怀惠，巢由不买山。

更歌吾和汝，风日稍侵颜。

陈师道

陈师道　和王子安至日三首

晨起公私迫，昏归鸟雀催。

百年忙里尽，万事醉间来。

竹雨深宜晚，江梅半欲开。

风灯挑不焰，寒火拨成灰。

陈师道

陈师道　和魏衍三日二首

林花女颊红，春水瓜头绿。

步蹇我三休，来同君一足。

苦嗟所历小，不尽千里目。

暮景向昏鸦，归涂取修竹。

陈师道

陈师道　和魏衍三日二首

堤沙泥尽未及尘，江波不动风生纹。

虎头鱼尾不知数，朱旗一点来奔云。

春容已老有余态，祓禊虽古无前闻。

踏青摸石修秘祝，落日带雨催行人。

听诗对月两不厌，颇觉过目徒纷纷。

君不见天宝杜陵翁，屈宋才堪作近邻。

陈师道

陈师道　和魏衍同登快哉亭

经时不出此同临，小径新摧草旧侵。

欲傍江山看日落，不堪花鸟已春深。

来牛去马中年眼，朗月清风万里心。

故著连峰当极目，回看幽径遶双林。

陈师道

陈师道　和魏衍同游阻风

旧说春风亦世情，不应作意断人行。

绝须一怒催新句，更可多忧促短生。

胜日著忙端取怪，妙年得此未须惊。

悬知出处非吾事，已复星河烂漫晴。

陈师道

陈师道　和魏衍闻莺

春力著人朝睡重，叶底黄鹂鸣自送。

绿幕朱栏日观明，回廊侧户风帘动。

昨夜春回到寒谷，好鸟飞来把修竹。

整翰厉觜初一鸣，已落君诗专妙独。

退红著绿春事残，後时独立知何言。

侧听不尽已飞去，怀抱此时谁与论。

陈师道

陈师道　和魏衍元夜同登黄楼

车马竞清夜，人物秀三楚。

登临得免俗，兹楼岂时睹。

同来两稚子，冠者亦四五。

落落俱可人，颇亦厌歌鼓。

山月出未高，潜鳞动寒浦。

樯灯接疏星，夺目粲不数。

魏侯转物手，百好趋就叙。

得句未肯吐，秀气出眉宇。

水净纳行影，山空答修语。

夜气稍侵肌，鸟骇去其侣。

清游岂有极，喜事戒多取。

投静未免喧，于今岂非古。

永怀寂寞人，南北忘在所。

横岭限鱼鸟，作书欲谁与。

情生文自哀，意动足复伫。

凭槛共一默，望舒已侵午。

陈师道

陈师道　和吴子副知海斋

法筵应供赖三车，堆案抽身辍算沙。

破暑好风开乐国，脱尘新句散余霞。

僧奁手汗空留迹，佛几堆红拂委花。

客舍黄粱未应熟，且容秋蝶梦南华。

陈师道

陈师道　和鲜于大受崇先观饯别曾元中

此别未为远，两都东西州。

情亲有乖隔，江湖成阻修。

脱尘度翠密，徐行当寻幽。

各有惜别怀，共此一日留。

意合岂待约，酒尽不更求。

阙词固未可，忍手亦何犹。

坐有黄冠师，未解逍遥游。

兴来我与共，醉罢君当休。

僧房火可亲，此乐行且谋。

万事自纠纷，高怀元一丘。

陈师道

陈师道　和谢公定观秘阁文与可枯木

斯人不复有，累世或可期。

每於丹青里，一见如平时。

坏障尘得入，惨澹令人悲。

墨色落欲尽，严颜终不移。

朽老莫使年，石心乌铜皮。

念此犹少作，未尽冰霰姿。

北枝把异鹊，意定了不疑。

惜哉不得语，胸次几兴衰。

一为要贵役，可复辞画师。

隐奥虽可惜，涂抹复见遗。

谢侯名家子，感慨形苦词。

岂惟语画工，劲特颇似之。

何当补谏列，一吐胸中奇。

陈师道

陈师道　和谢公定雨行逢卖花

逢花驻马尚多情，天不违人旋作晴。

不使近诗增纸价，得知春入凤凰城。







卷33

陈师道

陈师道　和休文至自新安

无成底事到天涯，重见春工换柳枝。

历尽江山苦行役，归来风雨过花时。

驱驰共厌人间世，险阻时闻别後诗。

独有穷愁销未尽，一番相见一伸眉。

陈师道

陈师道　和颜生同游南山

竹杖芒鞋取次行，琳琅触目路人惊。

常年此日仍为客，病目今来喜再明。

筋力尚堪供是事，登临那得总无情。

已知名世徒为尔，可复缘渠太瘦生。

陈师道

陈师道　和彦詹题远轩

开窗得远意，兴出杳冥间。

芳草日边路，片云天外山。

好花和露斸，修竹夹藤删。

每许南邻伴，时来一寄闲。

陈师道

陈师道　和豫章公黄梅二首

寒里一枝春，白间千点黄。

道人不好色，行处若为香。

陈师道

陈师道　和豫章公黄梅二首

色轻花更艳，体弱香自永。

玉质金作裳，山明风弄影。

陈师道

陈师道　和元乐销暑楼晓望

遶郭溪山接四邻，身轻步蹑一梯云。

图南羽翮抟空见，倚北光芒入夜分。

芜没池台余故事，风流人物想前闻。

翛然便欲移招隐，猿鹤还应怨旧群。

陈师道

陈师道　和元夜

笳鼓喧灯市，车舆避火城。

彭黄争地胜，汴泗迫人清。

梅柳春犹浅，关山月自明。

赋诗随落笔，端复可怜生。

陈师道

陈师道　和张次道再游翠岩之作

去岁寻山有旧题，重来似与故人期。

回峦俯仰如迎客，流水喧鸣拟索诗。

岭路依危通鸟过，吾身趁健白云随。

自怜久快屠门嚼，欲往安能久茹芝。

陈师道

陈师道　和张奉议赠舅氏庞大夫

朝下公门不曳裾，身宽心远等林居。

传家声烈三公後，贮腹平生万卷余。

藤架倚春听语鸟，石池迎日数游鱼。

人言酷似牢之舅，未有新诗锦不如。

陈师道

陈师道　和赵大夫鹿鸣宴集

赵侯诗律近风骚，雅意推贤答圣朝。

鸿雁著行过渭水，凤凰览德下虞韶。

三千著籍今为盛，九万论程不作遥。

不读世书谈世事，卧看君自致青霄。

陈师道

陈师道　和郑户部宝集丈室二首

远游游则远，安心心已安。

茅茨更何事，一坐五年宽。

客来问法要，示以无所还。

勿云空生默，听者不胜言。

陈师道

陈师道　和朱智叔鹿鸣席上

三楚风流秀士林，英词从昔动修门。

充庭初识苍龙础，赐醴行沾白兽樽。

已上荐书轻一鹗，更凭诗力化群鲲。

千年辽鹤空城郭，谁见朱公有异孙。

陈师道

陈师道　河上

背水连渔屋，横河架石梁。

窥巢乌鹊竞，过雨艾蒿光。

鸟语催春事，窗明报夕阳。

还家慰儿女，归路不应长。

陈师道

陈师道　贺关彦长生日

吉梦熊罴後，名家韦杜旁。

风霜随气节，河汉借文章。

汉相功名晚，周南德化长。

欲伸千岁祝，愿奉故人觞。

陈师道

陈师道　贺关彦长生日

经术宜传世，清明正得秋。

德优高士传，名重赋家流。

短袖妨妍舞，青衫负白头。

待看灵寿杖，扶出富民侯。

陈师道

陈师道　贺文潜

飞腾无那高詹事，犇轶难甘杜拾遗。

释梵不为宁顾计，公侯有命鄐随宜。

且留陈迹来韩愈，不用逢人说项斯。

富贵风声真两得，穷人从此不因诗。

陈师道

陈师道　猴马

沐猴自戏马自惊，圉人未解猴马情。

猴其天资马何罪，意欲防患犹伤生。

异类相宜亦相失，同类相伤非所及。

志行万里困一误，吐豆齕莇甘伏枥。

陈师道

陈师道　後湖晚坐

水净偏明眼，城荒可当山。

青林无限意，白鸟有余闲。

身致江湖上，名成伯季间。

目随归雁尽，坐待暮鸦还。

陈师道

陈师道　胡士彦挽词二首

晚进违前辈，平生阙异闻。

吾犹识此老，天岂丧斯文。

善学家传业，英词世不群。

固应讥尚白，官序见扬云。

陈师道

陈师道　胡士彦挽词二首

此地来何晚，经年见未频。

荐贤仍赌命，有道可辞贫。

徒弟三千子，声名四十春。

襄阳耆旧内，无复姓庞人。

陈师道

陈师道　湖陵与刘生别

触寒历险来特特，愧无以当欣有得。

向来忧患不相舍，知子用心坚铁石。

人畏有心事无难，此语虽鄙理则然。

君今意在翰墨间，他日人争让一先。

陈师道

陈师道　湖上

湖上难为别，梅梢已著春。

林喧乌啄啄，风过水鳞鳞。

缘有三年尽，情无一日亲。

白头厌奔走，何地与为邻。

陈师道

陈师道　湖上晚归寄诗友

髭发难藏老，湖山稳寄身。

鄐寻方外士，招作社中人。

霜叶深於染，秋花晚自春。

无人还有碍，诗卷莫辞频。

陈师道

陈师道　湖上晚归寄诗友

蓑笠宜多病，衣冠错致身。

清愁偏待客，白发解禁人。

江月深留雪，山梅探借春。

兴从湖上发，诗为道人频。

陈师道

陈师道　湖上晚归寄诗友

功名违壮志，戒律负前身。

刘德长欺客，王融鄐笑人。

残年增受岁，病眼怯逢春。

杖屦知何向，知公未厌频。

陈师道

陈师道　湖上晚归寄诗友

红绿羞明眼，欹斜久病身。

年龄不待命，湖海鄐留人。

点滴花间露，新鲜柳上春。

情怀将底用，诗外不须频。

陈师道

陈师道　怀远

海外三年谪，天南万里行。

生前只为累，身後更须名。

未得平安报，空怀故旧情。

斯人有如此，无复涕纵横。

陈师道

陈师道　还江上

夜夜沧洲梦，归心剧旆悬。

呼童买轻舸，拂榻下平川。

遡浪潮如斗，凌风岸若牵。

江乡厌回首，行及练花天。

陈师道

陈师道　还里

旷士爱吾庐，游子悲故乡。

慷慨四方志，老衰但悲伤。

虚名自成误，失得略相当。

暮年还家乐，未觉道路长。

闾里喜我来，车马塞康庄。

争前借言色，草木亦晶光。

向来千人聚，一老独倘佯。

手开南阳阡，松柏郁苍苍。

永愿守一丘，脱身万里航。

平生功名念，倒海浣我肠。

款段引下泽，断弦更空觞。

尚恐北山南，有文移路傍。

陈师道

陈师道　桓山

平江如抱贯秦洪，双岭驰来欲并雄。

是物皆为万世计，阖棺犹有一朝穷。

林峦特起终为污，美恶千年竟不空。

尚有风流羊叔子，稍经湔洗与清风。

陈师道

陈师道　黄楼

楼以风流胜，情缘贵贱移。

屏亡老毕篆，市发大苏碑。

更觉江山好，难忘父老思。

只应千载後，览古胜当时。

陈师道

陈师道　黄楼

楼上当当彻夜声，与人何事有枯荣。

已传纸贵咸阳市，更恐书留後世名。

陈师道

陈师道　黄梅五首

异色深宜晚，生香故触人。

不施千点白，别作一家春。

陈师道

陈师道　黄梅五首

旧鬓千丝白，新梅百叶黄。

留花如有待，迷国更须香。

陈师道

陈师道　黄梅五首

冉冉梢头绿，婷婷花下人。

欲传千里信，暗折一枝春。

陈师道

陈师道　黄梅五首

黄里含真意，春容带薄寒。

欲知谁称面，遍插一枝看。

陈师道

陈师道　黄梅五首

花里重重叶，钗头点点黄。

只应报春信，故作著人香。

陈师道

陈师道　黄无悔挽词四首

敏慧仍江夏，风流更妙年。

贫焚酒家券，病得里胥钱。

精爽来鹰隼，清明泻涧瀍。

无儿传素业，有泪彻黄泉。

陈师道

陈师道　黄无悔挽词四首

骨秀神仙数，诗清雅颂才。

识高悬日月，韵胜脱尘埃。

去就堪同事，摧残尽一哀。

了知天上去，不似世间来。

陈师道

陈师道　黄无悔挽词四首

志大期千里，身宜置一丘。

英词真盖世，爽气已横秋。

地要黄金骨，天成白玉楼。

平生斲泥手，斤斧恐长休。

陈师道

陈师道　黄无悔挽词四首

玉箸凝潮後，丝桐艺业余。

远涂憎早悟，旷度得中疏。

子逝今何遽，吾生孰与居。

岂无文士传，未有茂陵书。

陈师道

陈师道　回风行

悬流汹汹从天来，南风五日斗不开。

御风起柂虎著翼，冲风系缆颜死灰。

昨日逆风今日回，万人莫挽才浮杯。

篙牵相贺天意得，秋声满帆风倒桅。

去留异态须一怒，造物可得无嫌猜。

陈师道

陈师道　晦日

人老时情薄，春深花意微。

暄寒南北异，风俗古今违。

即事无同异，旁观有是非。

食蔬如许瘦，饱肉未须肥。

陈师道

陈师道　鸡笼镇

河市新经集，鸡笼旧得名。

初闻北人语，意作故乡声。

客久艰难极，情忘去就轻。

空虚仍废忘，何以慰诸生。

陈师道

陈师道　即事

老觉山林可避人，正须麋鹿与同群。

鄐嫌鸟语犹多事，强管阴晴报客闻。

陈师道

陈师道　寄北山顺法师二首

十年闻问不逢人，一面相逢过所闻。

高士不应轻俗士，欲将污脚上垂云。

陈师道

陈师道　寄北山顺法师二首

山下游尘不污人，耳边溪水去犹闻。

羡君身世浑无事，坐看青山过白云。

陈师道

陈师道　寄亳州何郎中二首

西南日下共浮云，人事难群喜劝分。

已度城阴先得句，不应从俗未忘荤。

松篁有节元宜晚，桃李无蹊只自薰。

欲入帝城须帝力，且寻诗社著诗勋。

陈师道

陈师道　寄亳州何郎中二首

西原追送未成旬，赫赫传声已迫人。

剩欲抄诗寄来使，尚能拂席致佳宾。

孰知简易归刘向，谁使循良作寇恂。

他日入东专一壑，少留余地许为邻。

陈师道

陈师道　寄亳州林待制

湖海相望阙寄声，云林过雨未全晴。

青衫作吏非前日，白首论文笑後生。

似听儿童迎五马，稍修书札问专城。

一闻苦李蒙庄句，不复人间世後名。

陈师道

陈师道　寄参寥

平生西方愿，摆落区中缘。

惟於世外人，相从可忘年。

道人赞公徒，相识几生前。

早作步兵语，晚参云门禅。

舍策孤山下，一室颇萧然。

林昏出幽磬，竹杪横疏烟。

昨日寄书至，坐想参寥泉。

此泉如此公，遇物作清妍。

一别今几时，绿首成白颠。

子亦怜我老，我岂要子怜。

会逢万里风，一系五湖船。

酌我岩下水，咽子山中篇。

陈师道

陈师道　寄曹州晁大夫

东方千骑贵当年，白发居头也自贤。

肯费精神修客主，稍回功誉入章篇。

虚名石救空肠厄，晚岁仍遭末疾缠。

死去不为天下惜，镜中当有故人怜。

陈师道

陈师道　寄曹州晁大夫

堕絮随风花作尘，黄楼桃李不成春。

只今容有名驹子，困倚栏干一欠伸。

陈师道

陈师道　寄晁说之

阅世真难记，如君自不忘。

尚於书太简，正以懒相妨。

与有还家乐，终无鄐老方。

莫须忧潦倒，未许细商量。

陈师道

陈师道　寄晁无斁

稍听春鸟语丁宁，又见官池出断冰。

雪後踏青谁与共，花边著语老犹能。

笑谈莫倦寻常听，山院终同一再登。

今日已知他日恨，抢榆况得及飞腾。

陈师道

陈师道　寄晁以道

两官俱为邻，常若千里远。

经年不通书，子孰知我懒。

相期宇宙外，肯复校繁简。

我愚亦知此，子意岂不满。

子教东方生，自视何益损。

人言不当价，一钱万金产。

须子五千卷，丹笔校黄本。

子家太史氏，名成南北阮。

道山鸿雁行，岂惟私门衎。

功名须老大，四十未为晚。

快意会有违，急行宁小缓。

忽有河山阻，遂恐消息断。

我独不念此，人穷令智短。

子勿效我慵，书来慰愁眼。

陈师道

陈师道　寄晁载之兄弟

人言婚宦情欲本，我始求脱君已半。

孰知一世如一梦，在梦而觉宁待旦。

寒檐冻雨作秋声，冷屋风灯挑不明。

樽前已作十年语，後会未期吾屡惊。

一闻七字心已识，钩章棘句天与力。

念子方壮我已衰，不见参天二千尺。

季也亦有诗百篇，叔子拟度骅骝前。

端能过我三冬学，可复参侬一味禅。

陈师道

陈师道　寄酬咸平朱宣德

冥冥超世网，蔚蔚秀儒林。

他日熟看面，今诗初得心。

白头无故意，异代有同音。

绠短徒施巧，终然莫汲深。

陈师道

陈师道　寄答李方叔

平生经世策，寄食不资身。

孰使文章著，能辞辙迹频。

帝城分不入，书札詗何人。

子未知吾懒，吾宁觉子贫。

陈师道

陈师道　寄答泰州曾侍郎

千里驰诗慰别离，诗来吟咏转悲思。

静中取适庸非计，林下相从会有时。

生理只今那得说，交情从昔见於斯。

含毫欲下还休去，怀抱何由得细知。

陈师道

陈师道　寄答王直方

人情校往复，屡勉终不近。

一诗已经年，知子不我怨。

生世余几何，尺箠日取寸。

怀禄有遐心，从俗无远韵。

时从府中归，数过林下饭。

平生功名意，回作香火愿。

三年不举觞，吻颊烟火焮。

岂无两苍龙，沾我一雨润。

官粗诗未工，猛乞毋小靳。

人生如此尔，文字已其闰。

是身虽臭腐，宁作青紫楦。

永怀忘年友，死矣余令问。

念子颇似之，老我何所恨。

陈师道

陈师道　寄答颜长道

薄命犹多难，浮生未定居。

故人忧已矣，千里问何如。

白发羞明镜，青灯怯细书。

不曾知史馆，何用索枯鱼。

陈师道

陈师道　寄答颜长道

贫病忧居士，雕虫累壮夫。

不能羞齿颊，幸免葬江湖。

疲马甘垂首，游鹰不应呼。

为谁归未得，山水故乡居。

陈师道

陈师道　寄单州吕侍讲

往时三吕共修途，拟上青云近玉除。

中道勒回奔电足，今年还直迩英庐。

纵谈尚记华严夜，枉道难随刺史车。

遣兴宽为七字语，寻人聊代一行书。

陈师道

陈师道　寄单州张朝请

平生天上张公子，尚记门间半面人。

声烈与风来不尽，音书无使去难频。

一言悟主心犹壮，百巧成穷发自新。

闻说监河收贷粟，定倾东海活穷鳞。

陈师道

陈师道　寄邓州杜侍郎

南阳老幼如云屯，连日城东候使君。

後者排前旁捷出，争先见面作殷懃。

六年重来已白发，一日再见回青春。

道傍过者怪相问，共言杜母真吾亲。

使君虽老心尚壮，文采风流诸谢上。

名家从昔杜陵人，盛德于今丈人行。

我昔卧病老彭城，画船鸣鼓千里行。

致书馈奠初未识，丁宁劳苦如平生。

人言此事今未有，古人中求还得否。

忘年屈势不虚辱，公自为德吾何取。

菊潭之水甘且洁，潭上秋花照山白。

请公酌此寿百年，奕奕长为此邦伯。

孰先一州後四方，重金叠盖登庙堂。

请从今日至云来，月三十斛输洛阳。

陈师道

陈师道　寄都下故人示王予安

湖海相忘日自疏，经年不作一行书。

世间惟有韩康伯，肯为渊源住岁余。

陈师道

陈师道　寄杜择之

诗家两杜昔无邻，文采传家世有人。

疾置送诗惊老丑，坐曹得句自清新。

兴来不假江山助，目过浑如草木春。

农马智专吾不让，衡阳纸贵子能频。

陈师道

陈师道　寄黄充

俗子推不去，可人费招呼。

世事每如此，我生亦何娱。

黄生後来秀，纯茂静者徒。

不见动经月，来亦不须臾。

人事已好乖，可复自作疏。

子虽向人懒，胜处不可孤。

迨此田事休，仍当寒雨余。

深知阻泥泞，步屐意何如。

陈师道

陈师道　寄君玉

不见紫霄翁，侵寻鬓已蓬。

倦游乡域异，归梦夙宵同。

爱酒贫应甚，吟诗老更工。

清时公道在，未足叹途穷。

陈师道

陈师道　寄寇荆山

旷士三年别，荆山一顾中。

百千人欲死，四六老能工。

脱帽头应白，求田意欲东。

口须论世事，目已失飞鸿。

陈师道

陈师道　寄寇十一

邻里相望信不通，时因得句寄匆匆。

画楼著燕薰风里，杨柳藏鸦白下东。

度日守窗令节换，经旬无使觉门空。

锦囊佳丽邻徐庾，剩欲同君赋恼公。

陈师道

陈师道　寄寇元弼

朱樱青子已尝新，白帢黄衫见未频。

载酒对棋无俗士，闭门高枕有闲人。

有底百年须薄禄，相看一笑鄐关身。

肯留恶客开家酿，惊坐何人更姓陈。

陈师道

陈师道　寄李学士

眼看游旧半东都，五岁曾无一纸书。

平日齐名多早达，暮年同国未情疏。

稍寻东刹论兹事，赖有西方托後车。

说与杜郎须著便，不应濠上始知鱼。

陈师道

陈师道　寄怜

借子翩翩困下驹，春原随处小踟蹰。

可能炙背春风里，卧把青铜摘颔须。

陈师道

陈师道　寄沛县姜承议

平生鲁国老先生，晚见诸郎识老成。

怪有武功蒙宠锡，果缘阴德贯神明。

金池已作归田计，玉版方书济物情。

百里饥寒独颜阖，忍令一物不敷荣。

陈师道

陈师道　寄侍读苏尚书

六月西湖早得秋，二年归思与迟留。

一时宾客余枚叟，在处儿童说细侯。

经国向来须老手，有怀何必到壼头。

遥知丹地开黄卷，解记清波没白鸥。

陈师道

陈师道　寄送定州苏尚书

初闻简策侍前旒，又见衣冠送作州。

北府时清惟可饮，西山气爽更宜秋。

功名不朽聊通袖，海道无违具一舟。

枉读平生三万卷，貂蝉当复自兜牟。

陈师道

陈师道　寄泰州曾侍郎

八年门第故违离，千里河山费梦思。

淮海风涛真有道，麒麟图画岂无时。

今朝有客传河尹，是处逢人说项斯。

三径未成心已具，世间惟有白鸥知。

陈师道

陈师道　寄潭州张芸叟二首

湖岭一都会，西南更上游。

秋盘堆鸭脚，春味荐猫头。

宣室来何暮，蒸池得借留。

孰知为郡乐，莫作越乡忧。

陈师道

陈师道　寄潭州张芸叟二首

去国如前日，为邦得旧游。

霜甘先落手，春雁几回头。

只道风沙恶，宁知贾宋留。

赋诗真有助，吊古不同忧。

陈师道

陈师道　寄滕县李奉议

滕大夫伯阳父孙，烹小鲜治大国原。

一得何用五千言，弛灾决狱人不冤。

盛气走讼畏讨论，终岁敛吏不到门。

子弟无赖皆西奔，外吏畏惧过乃尊。

踵门父老如云屯，拊髀跳踉走儿孙。

绛幡翠节歌呗喧，画盆戴顶烟如焚。

绣襢彩轴箱帕繁，曲躬叉手前致言。

畜眼未见耳不闻，暮年何以答此恩，

请诵华严寿我君。

陈师道

陈师道　寄提刑李学士

石渠金马青云上，东里西门济水边。

上冢过家真乐事，平时持节贵当年。

成家旧学诸儒问，脱手新诗众口传。

范叔一寒今若此，相逢犹得故人怜。

陈师道

陈师道　寄题披云楼

使君高会答清秋，增饰披云作胜游。

九日再逢堪一笑，终朝百过更深忧。

落霞孤鹜知才尽，疏雨微云怯语遒。

宾主纵贤终少在，只今未可压黄楼。

陈师道

陈师道　寄外舅郭大夫二首

巴蜀通归使，妻孥且旧居。

深知报消息，不忍问何如。

身健何妨远，情亲未肯疏。

功名欺老病，泪尽数行书。

陈师道

陈师道　寄外舅郭大夫二首

丈人鲁诸生，明刑如皋陶。

幸宽右顾忧，未惜一身遥。

西南万里行，可以断绳桥。

慎勿用惠文，神母仁如尧。

陈师道

陈师道　寄文潜无咎少游三学士

北来消息不真传，南度相忘更记年。

湖海一舟须此老，蓬瀛方丈自飞仙。

数临黄卷聊遮眼，稳上青云小著鞭。

李杜齐名吾岂敢，晚风无树不鸣蝉。

陈师道

陈师道　寄无斁

敬问晁夫子，官池几许深。

已应飞鸟下，复作卧龙吟。

待我中痾愈，同君把臂临。

泥涂无去马，夏木有来禽。

陈师道

陈师道　寄襄州程大夫

中年为吏晚专城，不独身荣府亦荣。

江汉风流见羊杜，相门经术有韦平。

十年一别音书绝，万里相看骨肉情。

今代庞公入城府，定将悬榻与逢迎。

陈师道

陈师道　寄邢和叔

昔作梁宋游，幽忧废朝昏。

闭门无往还，不厌儿女喧。

隔墙闻剥啄，暮夜谁扣门。

知是邢夫子，低回过高轩。

愿为布衣交，不顾年德尊。

匆匆立谈罢，又见东南奔。

江湖多病後，仅免饷鱼鼋。

久废数行书，因人问寒暄。

但爱孤山西，松筠数家村。

便欲筑居室，插秧仍灌园。

生前不自爱，身後何足论。

草玄笑扬雄，赞易悲虞翻。

文章徒自苦，纸笔莫更存。

鄐寻南郭老，隐几学忘言。

他日宦游客，误入桃花源。

苇间见渔父，谁识王公孙。

陈师道

陈师道　寄徐吉父学士

卧龙山上摘黄花，曾共西风醉帽斜。

当日已应天下乐，无人传入画图夸。

低头强笑今何似，多病难堪懒自嗟。

闻道承明方厌直，几时来伴访山家。

陈师道

陈师道　寄兖州张龙图文潜二首

去国遭前政，还家未白头。

百年当晚遇，一辱独先收。

齿脱空余舌，颜衰早著秋。

三为郡文学，大胜邓元侯。

陈师道

陈师道　寄兖州张龙图文潜二首

剩喜开三面，旋闻乞一州。

力难随鸟翼，行复立螭头。

今日骐驎阁，当年鹦鹉洲。

寄书愁不达，书达得无愁。

陈师道

陈师道　寄豫章公三首

密云不雨卧乌龙，已是人间第一功。

得诺向来轻季子，打门何日赴周公。

陈师道

陈师道　寄豫章公三首

愧无一缕破双团，惯下姜盐枉肺肝。

誓酒不应忘此老，论诗宁肯乞麤官。

陈师道

陈师道　寄豫章公三首

生须百斛买双鬟，水截龙章试虎斑。

老觉才粗浑不称，自携云月泻湲潺。

陈师道

陈师道　寄曾公权

超世功名子有凭，过人才艺我何曾。

诗书废忘难支敌，门馆光华怯再登。

捐弃妻儿逃世累，扫除须发伴禅僧。

待君持节东南日，试问当年杜伯升。

陈师道

陈师道　寄张大夫

只应青眼老，尚记白头翁。

一别今何向，三年信不通。

不应书字倦，未有北来鸿。

肯作彭城守，何时马首东。

陈师道

陈师道　寄张文潜舍人

今代张平子，雄深次子长。

名高三俊上，官立右螭旁。

车笠吾何恨，飞腾子莫量。

时平身早达，未用梦凝香。

陈师道

陈师道　寄张宣州

与世情将尽，怀仁老未忘。

故人今五马，高处谩三长。

诗岂江山助，名成沈鲍行。

肯为文俗事，打鸭起鸳鸯。

陈师道

陈师道　寄张学士

湖海三年别，谯徐一日间。

经时犹未见，凡事信多艰。

理极那须说，情生不自还。

从来阙声问，相见若为颜。

陈师道

陈师道　寄子开

致君意气日方中，许国精诚月贯虹。

一代英豪出门第，当时毁誉岂穷通。

风流身致羲黄上，日夜心随汴洛东。

从使少年轻我辈，只留颜面对吾公。

陈师道

陈师道　寄子开

道山清绝况真仙，杜曲风流最近天。

曹濮於今真乐国，股肱从昔著时贤。

今回不辨终朝语，此去无端久疾痊。

可念卧时遭末劫，新陈埋没不知年。

陈师道

陈师道　寄子闵

烟昏晚寒风发屋，行者抽篷离者哭。

青衫白发两相鲜，积雪朝阳眩双目。

猛虎食子有分羹，洁鹭割股谋补肉。

妻孥不用哭穷途，前府故人风义笃。

陈师道

陈师道　甲亭

峻壁亭临水，横陂树彻山。

两河惟甲氏，数柏共苍颜。

随意游成适，回舟月与还。

早知乘下泽，不再结青纶。

陈师道

陈师道　简李伯益

虀盐度岁每无余，垂橐东归口未糊。

贫里交游新断绝，老来光景半消除。

时情视我门前雀，人好看君屋上乌。

尚喜弊庐连蒋径，愿求佳句递髯奴。

陈师道

陈师道　简令由司理

居连里巷室连甍，多谢能空凿壁生。

幸有余光子何损，岂无邻好我先倾。

已知涉世蘧蘧梦，但欲求田倄倄耕。

贫病久甘从弃置，宁堪更类汝南评。

陈师道

陈师道　简杨安国

侯门谁预识冯谖，岁晚宁知范叔寒。

倾盖尚怜吾道在，立谈相信古人难。

开怀磊落无城府，握手侵寻出肺肝。

共许异时终此去，满冠尘土待君弹。

陈师道

陈师道　江湖堂

莫爱西湖好，涓涓去不回。

无情是江水，犹解及时来。

陈师道

陈师道　嗟哉行

张生服石为石奴，下潦上乾如渴乌。

一朝偾蹶须人扶，伏毒未动风出虚。

此生所得与昔殊，韩子作志还自屠。

自笑未竟人复吁，以身济欲未必愚。

欲久而速反所图，嗟哉伟然二大夫。

陈师道

陈师道　敬酬智叔三赐之辱兼戏杨理曹二首

龙争虎据竟成尘，只有青楼与白门。

令宰才高先得句，使君情重数开樽。

江山故国难留鹤，科斗荒池可著鲲。

直使颌须浑作白，未应投镊愧诸孙。

陈师道

陈师道　敬酬智叔三赐之辱兼戏杨理曹二首

险韵廲词费讨论，真持布鼓过雷门。

更看九日台头句，未用三人月下樽。

镜里黄花明白发，海边赤脚踏长鲲。

从来相戒莫打鸭，可打鸳鸯最後孙。

陈师道

陈师道　九日不出魏衍见过

九日登临迫闭藏，老怀无恨自凄凉。

山头落帽风流绝，壁面称诗语笑香。

冲雨肯来寻此老，拂床聊待熟黄粱。

独无樽酒为君寿，正使秋花未肯黄。

陈师道

陈师道　九日寄秦觏

疾风回雨水明霞，沙步丛祠欲莫鸦。

九日清樽欺白发，十年为客负黄花。

登高怀远心如在，向老逢辰意有加。

淮海少年天下士，独能无地落乌纱。

陈师道

陈师道　九日无酒书呈漕使韩伯修大夫

老大悲伤节物催，酒肠枯涸壮心灰。

惭无白水真人分，难置青州从事来。

倦笔懒从都市出，醉眸刚为麴车回。

黄花也似相欺得，坐对空樽不肯开。

陈师道

陈师道　九日与智叔鵰堂宴集夜归

鵰堂从昔有恶客，酒尽不去仍复索。

欲留歌舞尽客意，风雨和更作三厄。

佳辰难得客更难，我穷无酒为君欢。

只欲泥行过白下，万一帘疏见一斑。

陈师道

陈师道　九月八日夜雨留智叔

骑台九日登临处，只有归人醉扶路。

千年二谢孰可代，我每苦留君只去。

花粗且为前人惜，曲误不解丞卿怒。

只消著帽受西风，不待风流到新句。

陈师道

陈师道　九月九日魏衍见过

节里能相过，谈间可解忧。

致疏君未肯，得此我何由。

语到君房妙，诗同客子游。

一经从白首，万里有封侯。

陈师道

陈师道　九月十三日出善利门

十载都城客，孤身冒百艰。

一饥非死所，万里有生还。

去国吾何意，从人病不间。

共看双白鬓，似得半生闲。

陈师道

陈师道　酒户献花以奉先圣戏作

萧萧竹雨乱鸣鸦，嫋嫋风窗暗碧纱。

玉座尘埃香火冷，酒家来献一枝花。

陈师道

陈师道　舅氏新斋

堂因竹柏有，花与岁时阑。

欲作终年计，长留别眼看。

色侵杯酒重，子孰落声乾。

只有林园主，相期耐岁寒。

陈师道

陈师道　巨野

余力唐虞後，沉人海岱西。

不应容桀黠，宁复有青齐。

灯火鱼成市，帆樯藕带泥。

十年尘雾底，瞥眼怪凫鷖。

陈师道

陈师道　巨野二首

红落芙蕖旀　，青深蒲稗秋。

平湖无

鸟，鸣鼓有行舟。

陈师道

陈师道　巨野二首

蒲港侵衣绿，莲塘乱眼红。

将身供世事，结缆待回风。

陈师道

陈师道　钜野泊触事

蒲巷牵丝直，平湖坠镜清。

顺流风借便，捷路雪初晴。

鸟度欲何向，鸥来只自惊。

有行须快意，安得易为情。

陈师道

陈师道　绝句

斫水水可断，续弦弦可完。

如何郑公客，不作百年看。

陈师道

陈师道　绝句

此生精力尽於诗，末岁心存力已疲。

不共卢王争出手，鄐思陶谢与同时。

陈师道

陈师道　绝句

木摇电绕雷取龙，伏蛙号蚓沟渎空。

黑云黄槐度白鸟，映日急雨回斜风。

陈师道

陈师道　绝句

云海冥冥日向西，春风欲动意犹微。

无端一棹归舟疾，惊起鸳鸯相背飞。

陈师道

陈师道　绝句

老著江湖才一得，病占风雨漫多知。

身将白鸟同归日，梦到黄粱未熟时。

陈师道

陈师道　绝句二首

里中馈杏得尝新，马上逢花始见春。

勤苦著书如作吏，世间枉是最闲人。

陈师道

陈师道　绝句二首

密密丹房叠叠花，一枝临路为人斜。

丁宁语鸟传春意，白下门东第几家。

陈师道

陈师道　绝句四首

秋床归卧不缘愁，病与衰谋作老仇。

数树直青能尔瘦，一轩残照为谁留。

陈师道

陈师道　绝句四首

芒鞋竹杖最关身，散发披衣不待人。

三两作邻堪共活，五千插架未为贫。

陈师道

陈师道　绝句四首

昏昏嗜睡元非病，续续题诗不耐闲。

作意买山还得笑，多方拔白鄐成斑。

陈师道

陈师道　绝句四首

书当快意读易尽，客有可人期不来。

世事相违每如此，好怀百岁几回开。

陈师道

陈师道　览胜亭

断岸通横水，吹花满系船。

中年擅幽独，辍食买林泉。

草木真宜主，江山故作妍。

升沉有流转，且复赋归田。

陈师道

陈师道　烂石村

乱石何年烂，千林昨夜黄。

晓耕来鸟雀，麦垅纵牛羊。

投老须微禄，持身阙寸长。

洗心闻吉语，时事信难量。

陈师道

陈师道　老柏三首

庭柏无生意，摧残二十秋。

稍沾杯水润，已与岁寒谋。

黄里青青出，愁边稍稍瘳。

会看笙鹤下，暮雀莫深投。

陈师道

陈师道　老柏三首

英姿带枯槁，劲节阙和柔。

物理有兴坏，人情成去留。

稍看栖鸟集，聊待晚风秋。

解道庭前柏，何曾识赵州。

陈师道

陈师道　老柏三首

岁月那能记，风霜亦饱经。

槁乾仍故节，润泽出新青。

色与江波共，声留静夜听。

辉辉垂重露，点点缀流萤。

陈师道

陈师道　离颍

河市千人聚，寒江百丈牵。

吾生能几日，此地费三年。

丛竹防供爨，池鱼已割鲜。

拙勤终不补，他日愧无传。

陈师道

陈师道　礼武台坐化僧

至人本无心，起灭因众缘。

化尽悲愿在，留形此台颠。

闻名与致敬，获福皆无前。

千年一钵水，宿疾几人痊。

骁雄兖州军，马步余数千。

一呼可摧山，四合如垂天。

老幼十八村，顷刻理无全。

哀鸣寄香火，毁塔投其塼。

盛怒忽惊奔，如有所见然。

等观同一子，岂特此所怜。

我来已再见，童稚亦虔虔。

发火触暗室，青灯已娟妍。

始读壁间碑，妙力隐不传。

颇恨语未工，安得笔如椽。

归路云月黑，涛波隔长川。

溪翁停舟待，相唤声相连。

解缆风泊岸，中流水入船。

欹侧脚不停，竟脱蛟鱼涎。

兴坏如有待，适当使君贤。

定能选妙士，拂尘起熏烟。

昔承灵山嘱，早契少林禅。

丐我一片石，并刻维摩篇。

陈师道

陈师道　立春

马蹄残雪未成尘，梅子梢头已著春。

巧胜向人真奈老，衰颜从俗不宜新。

高门肯送青丝菜，下里谁思白发人。

共学少年天下士，独能濡湿辙中鳞。

陈师道

陈师道　立春致语口号

霏微腊雪不沾尘，收拾阳和作早春。

一坐尽倾归盛德，四时难得是佳辰。

鬓边彩胜年年好，樽下歌声日日新。

一笑难逢时易失，杯行到手莫辞频。

陈师道

陈师道　连日大雪以疾作不出闻苏公与德麟同登女郎台

掠地冲风敌万人，蔽天密雪几微尘。

漫山塞壑疑无地，投隙穿帷巧致身。

晚积读书今已老，闭门高卧不缘贫。

遥知更上湖边寺，一笑潜回万室春。

陈师道

陈师道　楝花

密叶已成荫，高花初著枝。

幽香不自好，寒艳未多知。

会见垂金弹，聊容折紫緌。

粉身非所恨，犹复得闻思。

陈师道

陈师道　梁山泊

积阴风易作，隆寒声益急。

百为定有数，一动必三日。

奔雙水势壮，犦胅波头立。

前行後浪促，突起旁抶射。

奔腾万骑来，倏忽一箭疾。

摧残蒲苇尽，簸荡鱼龙泣。

私忧地轴脱，已分梁山没。

向来万斛重，不作一叶直。

舟行两水间，触夺声蟋蟀。

路转帆举落，舟排冰叠积。

经事长一智，中人所知识。

千金不垂堂，岂复待一失。

穷途得伟观，老气犹少色。

事定未得忘，嗟来庶可及。

陈师道

陈师道　龙潭

清渊下无际，落日回风澜。

凛然毛发直，敢以笑语干。

坡陀百尺台，葱翠万木蟠。

惊飙振积叶，清霜作朝寒。

水旱或有差，精祷神其难。

鱼龙同一波，信有水府宽。

向来三日雨，赖子一据鞍。

何以报嘉惠，寒瓜荐金盘。

万口待一饱，归卧神其安。

犹须雪三赤，盛意莫得阑。

陈师道

陈师道　吕吉父使君生日

司漏凌晨报晓签，曈曈赫日上重檐。

良辰也应纯乾策，吉梦先符太卜占。

棣萼同时升紫禁，棠阴由此驻彤襜。

一杯欲助邦人祷，愿借黄堂寿斝添。

陈师道

陈师道　马上口占呈立之

廉纤小雨湿黄昏，十里尘泥不受辛。

转就邻家借油盖，始知公是最闲人。

陈师道

陈师道　梅花七绝

幽恨清愁几万端，故将巧笑破霜寒。

落英收拾供骚客，秋菊从来不足餐。

陈师道

陈师道　梅花七绝

姑射仙姿不畏寒，谢家风格鄙铅丹。

谁知檀萼香须里，已有调羹一点酸。

陈师道

陈师道　梅花七绝

林外啼禽自往还，风前诗客倚栏干。

小园门锁黄昏月，耿耿幽姿半夜寒。

陈师道

陈师道　梅花七绝

清寒池馆静无尘，岁岁相逢似故人。

任遣墙头疑似雪，欲教园主早知春。

陈师道

陈师道　梅花七绝

任教雪压色终胜，鄐要风严香更闻。

江雨细时青子熟，闻名犹救渴将军。

陈师道

陈师道　梅花七绝

数点深藏碧玉枝，翠峰十二拥瑶姬。

凭君说与凡桃李，彻骨清寒不解肥。

陈师道

陈师道　梅花七绝

月落霜严自靓妆，北风工为发清香。

晚英数点辞林去，幽独无人为断肠。

陈师道

陈师道　眠云斋

已是登临晚，长须爱惜春。

终当捐世事，来往卧云人。

陈师道

陈师道　南丰先生挽词二首

早弃人间事，真从地下游。

丘原无起日，江汉有东流。

身世从违里，功名取次休。

不应须礼乐，始作後程仇。

陈师道

陈师道　南丰先生挽词二首

精爽回长夜，衣冠出广庭。

勋庸留琬琰，形像付丹青。

道丧余篇翰，人亡更典刑。

侯芭才一足，白首太玄经。

陈师道

陈师道　南台

城郭收灯兴未休，鄐回春信到台头。

东风未借登临便，柳色遥看特地愁。

陈师道

陈师道　南轩

少日书林颇著勋，暮年贪佛替论文。

铜炉瓦枕芒鞋里，此外惟须对此君。

陈师道

陈师道　拟古

盎中有声囊不瘿，咽息不如带加紧。

人生七十今已半，一饱无时何可忍。

公侯早岁有如此，奴婢蓐食支夜永。

向来糠籺之子孙，居邻无僧家有井。

陈师道

陈师道　拟汉宫词三首

叶叶霜林著意红，翩翩行骑语墙东。

黄金拟买长门赋，未信君恩属画工。

陈师道

陈师道　拟汉宫词三首

月与秋期特地圆，花随人意作春妍。

鄐因姊弟争珠凤，更欲君王意外怜。

陈师道

陈师道　拟汉宫词三首

帐底吹烟香自薰，镜前含笑意生春。

经年不道君恩薄，鄐是恩深更误人。

陈师道

陈师道　拟李义山柳枝词五首

江青沙日暖，雄鸭雌鸳鸯。

相看不相识，花晚褪红香。

陈师道

陈师道　拟李义山柳枝词五首

嫋嫋东门柳，重重小苑花。

为谁须落子，著意莫藏鸦。

陈师道

陈师道　拟李义山柳枝词五首

雨叶不自持，风花故入衣。

飞花已无定，忍著恶风吹。

陈师道

陈师道　拟李义山柳枝词五首

伏雌将阿鹜，水陆不相直。

鸭鸭横波去，嗝嗝呼不得。

陈师道

陈师道　拟李义山柳枝词五首

莫解丁香结，从教长苦辛。

鄐因千种恨，别作一家春。

陈师道

陈师道　盘马山

耕桑战伐饱曾经，庙毁村荒不乞灵。

尚有君王盘马迹，至今草木不能青。

陈师道

陈师道　平翠阁

我家山水间，耳目厌华丽。

闻道浙西山，经年通梦寐。

从为远游客，忘鄐归来计。

欲买湖上田，谢绝人间世。

湖山多变态，横斜光景异。

随山转朱阁，临顾穷幽邃。

惟有宣公楼，浮空堆乱翠。

疑是水仙人，临墙露高髻。

道人迹爱山，朝昏阅终岁。

最爱烟雨中，半掩青罗袂。

我来悲岁晚，风霜扫昏翳。

不见岭头云，未尽登临意。

陈师道

陈师道　骑驴二首

复作骑驴不跨驴，此生断酒未须扶。

独无锦里惊人句，也得梁园画作图。

陈师道

陈师道　骑驴二首

冲篱突市不逡巡，掠面惊风扑眼尘。

出手推敲宁避尹，题门吟咏不逢人。

陈师道

陈师道　钱塘寓居

山水如相识，豪华异昔闻。

声言随地改，吴越到江分。

门闭萧萧雨，风催缓缓云。

会随麋鹿去，长谢犬羊群。

陈师道

陈师道　妾薄命二首

主家十二楼，一身当三千。

古来妾薄命，事主不尽年。

起舞为主寿，相送南阳阡。

忍著主衣裳，为人作春妍。

有声当彻天，有泪当彻泉。

死者恐无知，妾身长自怜。

陈师道

陈师道　妾薄命二首

叶落风不起，山空花自红。

捐世不待老，惠妾无其终。

一死尚可忍，百岁何当穷。

天地岂不宽，妾身自不容。

死者如有知，杀身以相从。

向来歌舞处，夜雨鸣寒蛩。

陈师道

陈师道　钦慈皇后挽词二首

二祧从孝祀，五典载虞嫔。

显号追先志，阴功见後人。

承颜亲不待，罔极痛如新。

未有如椽笔，光容可得陈。

陈师道

陈师道　钦慈皇后挽词二首

灵岳占佳气，琳宫閟宝衣。

应祈符圣历，锡号焕皇扉。

日月尧同数，讴歌启与归。

伤心五云去，不见六龙飞。

陈师道

陈师道　钦圣宪肃皇后挽词二首

二妃端协帝，三后共兴周。

决策天同力，收功语不流。

权宜从杀礼，末命尚深忧。

郁郁佳城闭，终天配寿丘。

陈师道

陈师道　钦圣宪肃皇后挽词二首

复辟先元约，长年损积忧。

春移柏城仗，仙去帝乡游。

德并涂莘敏，功临马邓优。

千秋修故事，车马戒如流。

陈师道

陈师道　秦少章见过

淮南小山秦氏子，旧雨不来今雨来。

风席起尘晨突冷，坐看鸟迹破苍苔。

陈师道

陈师道　秋後五日应物无诗岂年志俱壮未解伤秋耶以诗挑之

伏尽暑犹壮，秋生凉故迟。

蝉吟接远响，萤烛度深枝。

岁半身仍健，年侵意自悲。

情知寇公子，不作感秋词。

陈师道

陈师道　秋怀

稍稍昏烟集，冬冬一再更。

短檠昏细字，高枕忘平生。

来雁妨身健，新杨唤眼明。

己须甘酒力，不用占时名。

陈师道

陈师道　秋怀十首

昨日山中云，今朝山下雨。

牛羊没禾黍，蟋蟀促机杼。

磨刀洗盆瓮，社腊不胜数。

岂无聚歛吏，触手丞相怒。

陈师道

陈师道　秋怀十首

有家汴泗间，岁久榛棘荒。

稍知田家乐，感此归意忙。

老马甘伏枥，游魂还故乡。

四十尚无君，天下未敢忘。

陈师道

陈师道　秋怀十首

采薪墟墓间，行歌当归耕。

向来轻薄子，怀谖以为荣。

喘喘辕下犊，力尽官泥深。

壮哉八百里，一割探其心。

陈师道

陈师道　秋怀十首

翩翩王公孙，馆我翠微院。

粥饭随锺鱼，朝昏度黄卷。

中年妻子累，往世西方愿。

独无诗书力，尼父安得怨。

陈师道

陈师道　秋怀十首

黄公轻千乘，尚爱五斗禄。

风雨听朝鸡，岁月老松菊。

平生白莲社，不受一尘触。

识字即投阁，贵者须食肉。

陈师道

陈师道　秋怀十首

昔作九日期，一览知四方。

夜雨秋水深，烈风畏褰裳。

尊空囊亦空，花豆为我黄。

官奴覆青绫，破屋任飞霜。

陈师道

陈师道　秋怀十首

翼翼陈州门，万里迁人道。

雨泪落成血，著木木立槁。

今年苏礼部，马迹犹未扫。

昔人死别处，一笑欲绝倒。

陈师道

陈师道　秋怀十首

籫籫孤竹君，长我一身半。

凛然霜雪间，时至亦阴换。

共与王子猷，永结忘言伴。

可使溪壑姿，充我眼中玩。

陈师道

陈师道　秋怀十首

北阙书不上，南山田不归。

朝暮陈州门，悠悠此何为。

我老何所为，暖日聊差池。

君听城上乌，哑哑端为谁。

陈师道

陈师道　秋怀十首

潭潭明光殿，稽首西方僲。

平生修何行，步有黄金莲。

我岂昔好径，报以履下穿。

洗足坐道场，卒卒此何缘。

陈师道

陈师道　秋怀示黄预

窗鸣风历耳，道坏草侵衣。

月到千家静，林昏一鸟归。

冥冥尘外趣，稍稍眼中稀。

送老须公等，秋棋未解围。

陈师道

陈师道　秋怀四首

积雨不受暑，既晴还得秋。

未免困河鱼，宁如喘吴牛。

风梧有先声，巢燕无後留。

人生行乐尔，一经今白头。

陈师道

陈师道　秋怀四首

小雨断复续，回斜落晚风。

寒心生蟋蟀，秋色傍梧桐。

草与遥山碧，花欺晚照红。

口须谈世事，目已失飞鸿。

陈师道

陈师道　秋怀四首

山断开平野，河回杀急流。

登临须向夕，风雨更宜秋。

急急後飞雁，翩翩不下鸥。

晚舟犹小待，暮雀已深投。

陈师道

陈师道　秋怀四首

梨埒当千户，渔防拥万头。

宁须一网尽，不为百人留。

密雨点急水，惊风擘系舟。

百年供转徙，因病得夷犹。

陈师道

陈师道　三月二十二日榴花盛开戏作绝句

五月榴花忽见春，白头喜遇一番新。

可能略不解春意，只有寻枝摘叶人。

陈师道

陈师道　僧慧僧利同往南山

骥騤同群鸿雁行，登临端为作重阳。

南台二谢风流绝，准拟归来古锦囊。

陈师道

陈师道　山口

重雾真成雨，疏帘不隔风。

青林拥红树，家鹜杂宾鸿。

渔屋浑环水，晴湖半落东。

往来成一老，犹在半涂中。

陈师道

陈师道　山口

湖阔疑无地，河回忽见山。

登临聊自试，衰疾致身闲。

四壁宁虞盗，多方莫驻颜。

无风回远笛，有月待人还。

陈师道

陈师道　山口阻风

夕风朝未回，来云去为雨。

系舟直山口，天意遽如许。

涛风两方斗，丘原莫当怒。

两山为俯仰，一鸟不得度。

临深负高枕，偷生宁得所。

历历数过帆，当涂气如虎。

快意亦适然，淹泊岂吾取。

泝洄更去留，未易相尔汝。

行登东山颠，壮观前未睹。

九泽不满眼，五丈才一缕。

兹山昔谁游，巨野传自古。

菰鱼无凶年，末利犹不御。

荷雝活万人，梨埒视千户。

东方富丝麻，小市藏百贾。

连樯自南北，行谈杂秦楚。

向晚风力微，湖清鱼可数。

空仓鸟乌乐，外舍窗扉语。

身非天下惜，家无十金聚。

欲留盗贼迫，欲去波涛怒。

两者尔何从，一死吾未与。

陈师道

陈师道　上晁主客

两疏父子共含香，不独家荣国有光。

剩欲展怀因问疾，孰知相对只衔觞。

年侵身要兼人健，节近花须满意黄。

从此竹林须小阮，只今未可弃山王。

陈师道

陈师道　上元致语口号

欢声喜气塞康庄，妙舞清歌乐未央。

此节定知随意好，今宵端复为人长。

妆成粉白生春色，酒泻鹅黄射烛光。

报答风光须一醉，从来千骑贵东方。

陈师道

陈师道　上赵使君

老气峥嵘盖九州，治声腾涌逐双流。

向来置醴蒙殊遇，此日弹冠愧少留。

千里山连环故国，中秋月好傍黄楼。

不应为米轻乡里，定复还从马少游。

陈师道

陈师道　沈道院有水墨壁画奇笔也惜其穷年无赏之者贾明叔请余同赋

壁间水墨画，为尔拂尘埃。

草树精神出，溪山气势回。

路从沙觜断，人自渡头来。

莫怪知音少，牙弦匣不开。

陈师道

陈师道　诗一首

南朝官纸儿女肤，玉版云英比不如。

乞与此公原不称，他年留与大苏书。

陈师道

陈师道　诗一首

松树倒影半溪寒，数个沙鸥似水安。

曾买江南千本画，归来一笔不中看。

陈师道

陈师道　十八日潮

一年壮观尽今朝，水伯何知故晚潮。

海浪肯随山俯仰，风帆长共客飘摇。

陈师道

陈师道　十八日潮

眼看白浪覆青山，谁信黄昏去复还。

纵使百年终有尽，何须豪横诧吴蛮。

陈师道

陈师道　十八日潮

千槌击鼓万人呼，一抹涛头百尺余。

明日潮来人不见，江边只有候潮鱼。

陈师道

陈师道　十八日潮

江平石出涨沙浮，船阁平洲水断流。

朝暮去来何日了，一杯谁与吊阳侯。

陈师道

陈师道　十七日观潮三首

潮头初出海门山，千里平沙转面间。

犹有江神怜北客，欲将奇观破衰颜。

陈师道

陈师道　十七日观潮三首

江水悠悠自在流，向人无恨不应愁。

相逢不觉浑相似，谁使清波早白头。

陈师道

陈师道　十七日观潮三首

漫漫平沙走白虹，瑶台夫手玉杯空。

晴天摇动清江底，晚日浮沉急浪中。

陈师道

陈师道　十五夜月

向老逢清节，归怀托素晖。

飞萤元失照，重露已沾衣。

稍稍孤光动，沉沉众籁微。

不应明白发，似欲劝人归。

陈师道

陈师道　石氏画苑

卒行无好步，事忙不草书。

能事不促迫，快手多麤疏。

加看荷苇槲叶扇，崔家仲叔三人俱。

扫除事物费岁月，收定神气忘形躯。

恍然有得夺天巧，衰颜生态能相如。

市师信手无赢余，一日画出东封图。

眼前百口怪神速，背後千指争邪{外厂内歲}。

君家画苑倾东都，锦囊玉轴行盈车。

补完破碎收亡逋，欲得不计有与无。

问君此病何当祛，君言无事聊自娱。

世间何事非迷途，挟策未必贤樗蒲。

苑中最爱文与苏，情亲不独生同闾。

自谓知子谁如余，叔也不痴回不愚。

怜君用意常勤劬，挥毫洒墨填空虚。

风梢雨叶出新意，老树僵立何年枯。

我生百事不留意，外物不足烦敺除。

翰墨才能记名字，模临写貌无工夫。

见溺不救危不扶，独无一物充庖厨。

看君发漆颜丹朱，意气健如生马驹。

逢人不信六十余，郁然一茎无白须。

吕翁落寞起钓屠，南山四老东宫须。

人生晚达有如此，应笑虞翻早著书。

陈师道

陈师道　示三子

去远即相忘，归近不可忍。

儿女已在眼，眉目略不省。

喜极不得语，泪尽方一唒。

了佑不是梦，忽忽心未稳。

陈师道

陈师道　寿安县君挽词

两大推平日，三从播後声。

忧劝登上寿，箫鼓闭佳城。

缌布千人从，松楸十里行。

哀荣动邻里，点笔竞诸生。

陈师道

陈师道　叔父惠鉢三首

当家父子亲分付，不比黄梅万里来。

不解当年明上座，岭头言下鄐空回。

陈师道

陈师道　叔父惠鉢三首

蒲团未有祖师意，洗鉢何曾识赵州。

万里空归君解否，老胡端为我能留。

陈师道

陈师道　叔父惠鉢三首

声中得句已忘言，断酒持斋鄐自然。

大有西来真的意，饥时著饭饱时悬。

陈师道

陈师道　舒御史太夫人挽辞

回合江山秀，佳城去域中。

佩环无晓日，苹藻自春风。

断发人何在，捐金事已空。

遂移男子孝，更作直臣忠。

陈师道

陈师道　暑雨

密雨吹不断，贫居常闭门。

东溟容有限，西极更能存。

束湿炊悬釜，翻床补坏垣。

倒身无著处，呵手不成温。

陈师道

陈师道　双樱

并蕂随宜好，连心著意红。

只堪惊老眼，持此与谁同。

陈师道

陈师道　送伯兄赴吏改官

先子初增秩，年侵鬓已皤。

念兄今善继，此别喜如何。

亲老家仍困，门衰仕未多。

犹须教儿子，早要中文科。

陈师道

陈师道　送曹秀才

甲第衣冠後，东迁岁月侵。

情亲期一诺，急病阙千金。

孰并还家乐，毋忘在莒心。

时能记衰疾，声迹到云林。

陈师道

陈师道　送晁奉议高邮判官

公族仍前辈，都城早与游。

士穷须禄食，才大岂身谋。

雪岭无归鸟，冰河有去舟。

平生湖海意，不为有鱼留。

陈师道

陈师道　送晁无咎出守蒲中

一麾出守自多奇，四十专城古亦稀。

解榻坐谈无我辈，铺筵踏舞欠崔徽。

的桃作剧聊同俗，遇事当前莫後几。

圣世急才常患少，栈羊酾酒待公归。

陈师道

陈师道　送晁尧民守徐

中年为别不堪忧，束发登门到白头。

南省望郎仍国士，东方千骑更吾州。

彭翁老寿终遗骨，燕子飞来只故楼。

知己难逢身易老，烦公置醴我归休。

陈师道

陈师道　送大兄兼寄赵团练

贫有分离苦，官无早晚宜。

又为千里别，未觉十年迟。

日与江山远，风连草木悲。

平生刘子政，见可只论诗。

陈师道

陈师道　送杜侍御纯陕西转运

馈粮千里古无策，木牛流马功不极。

边头数米换黄金，将军汗马未伏枥。

黠羌人面作胡语，鸟雀贪生尔如许。

熊虎可避蝱可驱，覆巢熏穴意何如。

汉虏相当庸可尽，聊城正用一封书。

巧手莫为无面饼，谁能留渴须远井。

国家有急君得辞，徐人不劳扣关请。

陇上壮士莫扪舌，河西狂王防系颈。

向来此地几送迎，草间翁仲口不瘖。

十年两熟饱可待，一岁四守人何心。

老稚持车车不留，归人不行行转头。

关中正须萧丞相，省内早要富民侯。

可同一夫在所悯，岁晚得无沟壑忧。

陈师道

陈师道　送法宝禅师

平生夫铁脚，道价喧宇宙。

望礼东南云，吾今独何後。

晚始识其子，瑶林一枝秀。

初闻饮光笑，复作空生瘦。

今年退後禅，袖手不肯叉。

真成菩萨魔，未免化城咎。

白月悬清光，大锺得辞扣。

知止一何勇，随缘岂无复。

丰台两禅子，三请期一觏。

翩然挈瓶盂，百里往相就。

古寺风雨余，触目初邂逅。

夙昔有静缘，欢然宛如旧。

教我早自异，业成谁得救。

世故已备尝，踌躇复何候。

钻火勿停手，时来自渠透。

殷懃礼白足，吾为太山溜。

陈师道

陈师道　送冯翊宋令

三楚风流信有人，先声今已彻咸秦。

宁为鸡口官无小，欲试牛刀久要新。

细肋卧沙勤下箸，长芒刺眼莫沾唇。

山西豪杰知吾老，为说犹堪举万钧。

陈师道

陈师道　送鄜州关司法

早岁相知晚相识，抵掌回头已陈迹。

万里从军壮此行，一箸鲈鱼留不得。

夜静关山秋月明，莫听岭头流水声。

平世功名须少壮，看君一箭下辽城。

陈师道

陈师道　送傅子正宣义

渐渐乌竿五两轻，一帆秋色下江滨。

请缨北阙非无意，捧檄南州且为亲。

神骥解缰天上足，风鹏摇翮日边身。

归途眯眼尘沙恶，想梦西湖十里春。

陈师道

陈师道　送高推官

先生锺旧德，大府冠群能。

过手无难事，逢人有异称。

荐贤余一鹗，夙记契千灯。

看挽秦梁缆，头头数不胜。

陈师道

陈师道　送何子温移亳州三首

治出龙城守，名高水部郎。

清明人共识，风味独难忘。

骨立秦书瘦，须粘桧密香。

烹鲜师老耳，曳尾肯蒙庄。

陈师道

陈师道　送何子温移亳州三首

青衿曾诵赋，皓首始登门。

意得宁论晚，心交不待言。

向来期北上，可复改南辕。

画地数佳政，丛谈何处村。

陈师道

陈师道　送何子温移亳州三首

复作中年别，仍怀後日忧。

关山遮极目，汴泗只东流。

政好遭频借，诗清得暗投。

会看灵寿杖，扶出富民侯。

陈师道

陈师道　送河间吕令

今日中牟令，当年太守孙。

独能怜此老，肯避席为门。

寒日风涛壮，边城簿领繁。

平生子曾子，白首得重论。

陈师道

陈师道　送黄生兼寄二谢二首

南第诸兄早相见，别时托子以无倦。

百岁论交见子心，一朝取别宁吾愿。

妙岁远游真所难，肯为得官近长安。

圣作诗书端有意，犹须用心科举外。

陈师道

陈师道　送黄生兼寄二谢二首

城西两谢俱能文，穰丞精悍吾所闻。

每读吾诗得人意，使不能文已可人。

我昔谢公门下士，早年妄作功名意。

如今老寄颍河东，九泉虽深愧此公。

陈师道

陈师道　送检法赵奉议

三岁公门不屡过，作牋时得问如何。

及兹去去翻为恨，向使常常肯谓多。

勇锐闭房犹著酒，切深疾恶反伤和。

赠言窃取仁人号，善听君居长者科。

陈师道

陈师道　送建州郑户部

清江画舸照新晴，铙鼓喧喧聒市鸣。

昔日布衣今著绣，他年鹤化只空城。

还朝不待三年最，得郡何妨万里行。

岁禄二千亲八十，世间谁有此时荣。

陈师道

陈师道　送江楚州

濠梁初得意，阙里旧论诗。

晚岁何多难，经年始一辞。

淮人饥馑後，良吏拊循时。

欲托山阳簿，翁归不受私。

陈师道

陈师道　送江季恭

正学元非世，能诗新有声。

诸公交郑季，多士闭何生。

泛爱经过数，移书底里倾。

又为淮海别，病眼向谁明。

陈师道

陈师道　送李奉议亳州判官四首

谢公中年後，畏与亲友别。

数日怀抱恶，每笑冠缨绝。

生有四方事，死当一语决。

前笑今则悲，吾衰拟何说。

著鞭何必先，倒笔不容掣。

鞭尔辕下驹，万里一改辙。

陈师道

陈师道　送李奉议亳州判官四首

祁氏号外府，藏室多异书。

自公有余力，一览意何如。

为学虽日益，受益不受诬。

正须高著眼，濠梁有游鱼。

陈师道

陈师道　送李奉议亳州判官四首

吾友孙子实，爱学吾所畏。

持身如处子，得句有余味。

交欢艰难际，凛然见名谊。

吾病卧里中，车马日一至。

遣医馈梁肉，忧憙见颜际。

殷懃劝加餐，代我破戒罪。

一别已三秋，君室乃其季。

轮囷见眼中，不作千里外。

因声问何如，胡不枉一字。

陈师道

陈师道　送李奉议亳州判官四首

吾友张文潜，君行乃其里。

当年钓游处，壮者或可指。

闻风起遐想，意作千古士。

不知尘土中，奴椎婢不齿。

胸中无一尘，笔下有百纸。

勿问见自知，未语君已憙。

与游今已後，行矣勿停轨。

陈师道

陈师道　送林朝奉

两父论诗伯仲间，去思今识谢家安。

旷怀亦苦中年别，归翼仍愁行路难。

四壁未堪风雨夕，百围已试雪霜寒。

欲逃富贵疑无地，千丈竿头试手看。

陈师道

陈师道　送刘主簿

平生师友豫章公，砽砽谈君口不空。

半面相看吾已了，连城增价子何穷。

三千奏牍诸儒上，四百庵寮一岁中。

二父风流皆可继，谤禅排道不须同。

陈师道

陈师道　送路纠归老丹阳

身退不待年，意足不待余。

宁闻有余论，但问我何如。

才名四十年，盛气盖诸儒。

独无金水力，竟与蛙黾俱。

晚为府中掾，直前不趑趄。

曾何愧俯仰，颇亦因嗫嚅。

有粟尚可糊，有酒尚可娱。

一朝脱章绶，用意不踌躇。

富贵亦何有，惜君宁挽裾。

人生一世间，谁得还其躯。

谢公江海人，此计竟亦疏。

千金一大钱，两子双明珠。

妙语发幽光，东坡为欷歔。

不知两疏去，能亦有此无。

聊为三径资，从子并门居。

陈师道

陈师道　送伦化主

赤髭白足可怜生，蹑躥担囊壮此行。

要致雪峰千五百，不妨兼识谢宣城。

陈师道

陈师道　送内

麀麌顾其子，燕雀各有随。

与子为夫妇，五年三别离。

儿女岂不怀，母老妹已笄。

父子各从母，可喜亦可悲。

关河万里道，子去何当归。

三岁不可道，白首以为期。

百亩未为多，数口可无饥。

吞声不敢尽，欲怨当归谁。

陈师道

陈师道　送欧阳叔弼知蔡州

颍阴为别悔匆匆，十载相望信不通。

晚遇圣朝收放逸，旋遭官禁限西东。

又为太守专淮石，剩喜郎君类若翁。

梅柳作新诗兴动，可令千里不同风。

陈师道

陈师道　送秦觏二首

士有从师乐，诸儿鄐未知。

欲行天下独，信有俗间疑。

秋入川原秀，风连鼓角悲。

目前貁犬类，未必慰亲思。

陈师道

陈师道　送秦觏二首

师法时难得，亲年富有余。

端为李君御，尽读邺侯书。

结友真莫逆，论才有不如。

折腰终不补，可但曳长裾。

陈师道

陈师道　送仁山主兼寄西堂园澄禅师

未仕宁论马少游，虚名非复韩潮州。

祖师若问西来信，为说苍头与白头。

陈师道

陈师道　送叔弼寄秦张

庐陵四公子，吾及识其半。

叔也英达人，平易亦精悍。

於时吾始壮，败壁不涂墁。

孤身客东都，转食诸公馆。

时来扣君门，百过不留难。

倾心倒囊笈，燕语彻昏旦。

磬折晚为亲，少得而多患。

相过汝颍上，岁月不胜难。

君才得公余，十日而千万。

舌端悬日月，笔下来江汉。

此行不寻常，谈者方一贯。

逸足宁小试，宝刀当立断。

用意不崎岖，欲得忘挟弹。

卧念平生亲，稍作春冰泮。

因声督张秦，书来不应缓。

陈师道

陈师道　送苏迨

胸中历历著千年，笔下源源赴百川。

真字飘扬今有种，清谈绝倒古无传。

出尘悟解多为路，随世功名小著鞭。

白首相逢恐无日，几时笔札到林泉。

陈师道

陈师道　送苏公知杭州

平生羊荆州，追送不作远。

岂不畏简书，放麑诚不忍。

一代不数人，百年能几见。

昔如马口衔，今为禁门键。

一雨五月凉，中宵大江满。

风帆目力短，江空岁年晚。

陈师道

陈师道　送提刑李学士移使东路

襟袖从前相向开，倡酬于此未多陪。

身更宠辱谈弥胜，路别东西意自哀。

隐几忘言终不近，白头青简两相催。

孰知衰老难为别，声问应须续续来。

陈师道

陈师道　送外舅郭大夫夔路提点刑狱

天险连三峡，官曹据上游。

百年双鬓白，万里一身浮。

可使人无讼，宁须意外忧。

平生晏平仲，能费几狐裘。

陈师道

陈师道　送外舅郭大夫西川提点刑狱

丈人东南来，复作西南去。

连年万里别，更觉贫贱苦。

王事有期程，亲年当喜惧。

畏与妻子别，已复迫曛暮。

何者最可怜，儿生未知父。

盗贼非人情，蛮夷正狼顾。

功名何用多，莫作分外虑。

万里早归来，九折慎驰骛。

嫁女不离家，生男已当户。

曲逆老不侯，知人公岂误。

陈师道

陈师道　送王定国通判河南

孤身十载客都城，白社双林讳姓名。

授馆不为他日计，解衣真出故人情。

翘材必定延枚叟，宣室终须记贾生。

万里归来发如漆，了知句画更新清。

陈师道

陈师道　送王君玉赴试

汝颖诸王後，风流独此人。

谈锋坚百战，笔力举千钧。

得士吾无愧，多闻子未贫。

平生三学士，相见定相亲。







卷34

陈师道

陈师道　送王元均贬衡州兼寄元龙二首

先生英气盖区中，命与仇谋得老穷。

又见长身有家法，可辞短簿怒吾公。

石头路滑行能速，宣室归来语未终。

宛洛风尘莫回顾，直须留眼送归鸿。

陈师道

陈师道　送王元均贬衡州兼寄元龙二首

先生秀句满天东，二子缘渠再得穷。

诗礼向来堪发冢，孙刘能使不为公。

炎方瘴疠避轩豁，故国山河开始终。

传语元龙要相识，江湖春动有来鸿。

陈师道

陈师道　送魏衍移沛

积雨断行路，重江未安流。

胡为冒艰险，迫此米帛谋。

岁晏风作横，未宽为子忧。

卒然托异县，所得如所求。

主人如古人，待士礼亦优。

人情乐新知，岂不怀旧丘。

我贫无四壁，爱尔胡能留。

子也尚不容，吾代诸公羞。

勿云百田远，已作千山愁。

念子舍我去，谁复从我游。

诸石吾未识，因子卜可不。

能此已可尚，终焉致绸缪。

陈师道

陈师道　送吴先生谒惠州苏副使

闻名欣识面，异好有同功。

我亦惭吾子，人谁恕此公。

百年双白鬓，万里一秋风。

为说任安在，依然一秃翁。

陈师道

陈师道　送孝忠二首

老眼元多泪，春风见此行。

又为贫贱别，更觉急难情。

斗食吾堪老，词场尔向荣。

未须怜野鹜，家法付宣城。

陈师道

陈师道　送孝忠二首

经史三年学，聪明一旦开。

把文甘潦倒，数日待归来。

士患声名早，官今岁月催。

有亲须薄禄，临路尚徘徊。

陈师道

陈师道　送孝忠落解南归

妙年失手未须恨，白璧深藏可自妍。

短发我能今种种，晓妆他日看娟娟。

千金市帚宁论价，万户分封信有年。

清白传家有如此，归涂囊尽不留钱。

陈师道

陈师道　送杨侍禁寄频黄二公二首

相逢今已晚，同府尚经年。

众口不成虎，诸公更荐贤。

两亲须薄禄，一障欲乘边。

往问频夫子，何妨试著鞭。

陈师道

陈师道　送杨侍禁寄频黄二公二首

多问黄居士，终年欠一书。

因人候消息，有使报何如。

向晚逢杨子，真堪托後车。

亲年方赖禄，不惜借吹嘘。

陈师道

陈师道　送姚先生归宜山三首

郑公龙变不容亲，犹有先生不绝尘。

定力不为生死动，始知天地有闲人。

陈师道

陈师道　送姚先生归宜山三首

老逢熙运乞前官，病遇先生得内丹。

一饱有期吾事了，千年不死後人看。

陈师道

陈师道　送姚先生归宜山三首

宇定心清面发丹，下床投杖觉轻安。

此身已许壶丘子，他日争寻靖长官。

陈师道

陈师道　送泽之过维扬

梦里扬州十载间，青楼陈迹故依然。

袍争烂锦催诗笔，雨溅明珠落酒船。

顾我老无骑鹤兴，羡君行及看花天。

囊中绣句归应满，不负韦郎五色牋。

陈师道

陈师道　送詹司业

学舍论交二十年，白头相对固依然。

才难孰为吾君惜，果满宁容我辈先。

熟路长驱聊缓步，百全一发不虚弦。

故怀未尽还成别，饱惯人间不更怜。

陈师道

陈师道　送澶州录曹宋参军

宦游男子事，访别故人情。

能吏于今少，春风及此行。

英雄余战伐，犴狱寄廉平。

未肯轻衰疾，人来阙寄声。

陈师道

陈师道　送张衡山

昔别青衿子，今为白发翁。

此行何日见，多难向来同。

官事酣歌里，湖山秀句中。

风尘莫回首，留眼送归鸿。

陈师道

陈师道　送张蕲县

接禄才余岁，为邦近故园。

案图三万户，镇静五千言。

雪尽春泥滑，风生沙水昏。

犹须放琴客，坐席稍能温。

陈师道

陈师道　送张秀才

学又三年积，功收一日长。

擅场推老手，附尾续诸郎。

度鸟界晴碧，过云回夕黄。

熟知诗有验，莫愠路无粮。

陈师道

陈师道　送张秀才兼简德麟

长安千门憎热客，我独怜君来解热。

呼儿具饭懒出口，藜羹不糁甘一啜。

北州别驾玉刻麟，索书往见良可人。

驿使别来无一字，知有此情谁与亲。

陈师道

陈师道　送张支使

旷度逢知晚，高才处下难。

清秋一鹗上，拭目万人看。

白酒初同醉，黄花已戒寒。

凭将衰老事，一一报长安。

陈师道

陈师道　送张芝卿

相逢已偶尔，告别更苍然。

离合惊时换，行藏乃世缘。

君无学干禄，我亦赋归田。

泗水秋山外，长安夕照边。

陈师道

陈师道　送章氏兄弟兼寄金山宁禅师

末涂一过马群空，老眼双瞻碣石鸿。

固有江东兼渭北，其如明月与清风。

一官羁绊吾堪老，万里嫖姚子未穷。

寄语此时怀马祖，叩门何日许庞公。

陈师道

陈师道　送章推官

从事有多誉，还家能少留。

持杯犹颍尾，解缆即沙头。

好事今犹壮，论文老自休。

风埃留我老，说与五湖秋。

陈师道

陈师道　送赵朝请赴苏幕

好合同黄卷，情新更白头。

胡然落丹墨，不坐致公侯。

沙软留徐步，潮回趁急流。

平生湖海兴，日夜逐行舟。

陈师道

陈师道　送赵承议

先生隐德世难名，晚见诸孙也自成。

颍水向来须好句，道山今日有宗英。

林湖更觉追随尽，巾帽犹堪语笑倾。

勤苦读书终不补，未须墙角弃长檠。

陈师道

陈师道　送赵教授

束发相看到白头，了知公鬓不胜忧。

可堪亲老须三釜，又著儒冠忍一羞。

平世功名须晚节，向来旬月取封侯。

北州豪杰知谁健，乞我黄淤十里秋。

陈师道

陈师道　送郑祠部

持节还家未白头，有亲八十更何求。

又须急诏登天去，不为寒乡尽岁留。

四著儒冠甘送老，数经奇运得销忧。

拟登碣石临朝日，浩荡沧溟没白鸥。

陈师道

陈师道　送智叔令咸平

二谢将能事，重阳只故台。

固须冲节去，便恐带秋回。

敏捷才无尽，铺张意有开。

犹须记衰疾，书与雁同来。

陈师道

陈师道　宿泊口

弱柳经寒色，悬流尽夜声。

更长疑睡少，霜落怯寒生。

急急占星度，摇摇苦舫倾。

风涛兼盗贼，恩重觉身轻。

陈师道

陈师道　宿柴城

卧埋尘叶走风烟，齿豁头童不记年。

起倒不供聊应俗，高低莫可只随缘。

冬冬鼓远三行夜，隐隐平湖四接天。

枕底涛波蓬上雨，故将羁老到愁边。

陈师道

陈师道　宿合清口

风叶初疑雨，晴窗误作明。

穿林出去鸟，举棹有来声。

深渚鱼犹得，寒沙雁自惊。

卧家还就道，自计岂苍生。

陈师道

陈师道　宿齐河

烛暗人初寂，寒生夜向深。

潜鱼聚沙窟，坠鸟滑霜林。

稍作他方计，初回万里心。

还家只有梦，更著晓寒侵。

陈师道

陈师道　宿钱塘尉廨

平湖遶舍山无盗，官事长闲俸有金。

安得终身为御寇，不辞儿女作吴音。

陈师道

陈师道　宿深明阁二首

窈窕深明阁，晴寒是去年。

老将灾疾至，人与岁时迁。

默坐元如在，孤灯共不眠。

暮年身万里，赖有故人怜。

陈师道

陈师道　宿深明阁二首

缥缈金华伯，人间第一人。

剧谈连昼夜，应俗费精神。

时要平安报，反愁消息真。

墙根霜下草，又作一番新。

陈师道

陈师道　陶朱公庙

千篇奏牍漫多知，百战收功未出奇。

名下难居身可辱，鄐将湖海换西施。

陈师道

陈师道　题画李白真

君不见浣花老翁醉骑驴，熊儿捉辔骥子扶。

金华仙伯哦七字，好事不复千金模。

青莲居士亦其亚，斗酒百篇天所借。

英姿秀骨尚可似，逸气高怀那得画。

周郎韵胜笔有神，解衣磅祌未必真。

一朝写此英妙质，似悔只识如花人。

醉色欲尽玉色起，分明尚带金井水。

乌纱白紵真天人，不用更著山岩里。

平生潦倒饱丘园，禁省不识将军尊。

袖手犹怀脱靴气，岂是从来骨相屯。

仰视云空鸿鹄举，眼前纷纷那得顾。

是非荣辱不到处，只恐朝来有新句。

勿吾身後不要名，尚得吴侯费百金。

江西胜士与长吟，後来不忧身陆沉。

陈师道

陈师道　题明发高轩过图

滕王蛱蝶江都马，一纸千金不当价。

异才天纵非力能，画工不是甘为下。

今代风流数大年，含毫落笔开山川。

忽忘朽老压尘底，鄐怪凫鸿堕目前。

尔来八二复秀出，万里河山才咫尺。

眼边安得有突兀，复似天地初开辟。

明窗写出高轩过，便逐愈湜闻吟哦。

晚知书画真有益，鄐悔岁月来无多。

官禁修严断过访，时於僻寺逢税鞅。

秀润如行琮璧间，清明似引星辰上。

忧悲愉恖百不平，河擘太华东南倾。

平生秀句寰区满，拾掇余弃成丹青。

平湖远岭开精神，斗觉文字生清新。

未许二豪今角立，要知旁有卫夫人。

陈师道

陈师道　题王平甫帖

早闻英气擅家声，晚得诸郎识老成。

可恨治朝无此老，鄐嫌晚进不同生。

足知落笔千言疾，尚想挥毫一坐倾，

未信哲人穷五字，二难还复以诗鸣。

陈师道

陈师道　题柱二首

桃李摧残风雨春，天孙河鼓隔天津。

主恩不与妍华尽，何限人间失意人。

陈师道

陈师道　题柱二首

从昔婵娟多命薄，如今歌舞更能诗。

孰知文雅河阳令，不削琼奴柱下题。

陈师道

陈师道　田家

鸡鸣人当行，犬鸣人当归。

秋来公事急，出处不待时。

昨夜三尺雨，灶下已生泥。

人言田家乐，尔苦人得知。

陈师道

陈师道　同道士钱泠然寻涧水源

晓领黄冠子，步寻东涧源。

拖筇探清浅，垂手弄潺湲。

岸阁残花片，槎留旧涨痕。

凤潜丹穴邃，龙卧古潭浑。

修竹青垂荫，长萝翠可扪。

忽惊穿药圃，不觉到云根。

嶝外看飞鸟，崖边见饮猿。

援琴写山水，布席坐兰荪。

白石支棋局，青沙藉酒尊。

醉歌归路稳，洞口月黄昏。

陈师道

陈师道　同苏不疑避暑法惠寺

酷暑不可处，相将寻昼凉。

清谈廽广厦，甘寝就匡床。

莲剥明珠滑，瓜浮绀玉香。

因知北窗卧，自信出羲皇。

陈师道

陈师道　晚泊

清切临风笛，深明隔水灯。

堆场穿鸟雀，暗溜入沟塍。

年使扶行老，船催趁渡僧。

兹游恐未已，著句续先曾。

陈师道

陈师道　晚出

应俗敢辞疾，冲风宁小驱。

聊为一日役，不惮百金躯。

雪路无行迹，冰枝有落乌。

寒门闭萧瑟，穷里听唏吁。

陈师道

陈师道　晚立

遶舍苔衣积，倚墙梨颊红。

地平宜落日，野旷自多风。

禹迹千年後，家山一顾中。

未休嗤土偶，已复逐飘蓬。

陈师道

陈师道　晚望

黑云映黄槐，更著白鸟度。

蝉鸣不余力，蛙腹能许怒。

称目有佳思，侧迳无好步。

兴来成独往，意得谁与赋。

陈师道

陈师道　晚兴

去国犹能别，逢人始欲愁。

不干遮极目，自是怯回头。

布网收渔槮，连筒下钓钩。

谁初教鲜食，泽竭未能休。

陈师道

陈师道　晚游九曲院

冷落丛祠晚，回斜狭路赊。

平荷留夜雨，惊鸟过邻家。

云暗重重树，风开旋旋花。

病身无俗事，待得後归鸦。

陈师道

陈师道　晚坐

柳弱留春色，梅寒让雪花。

溪明数积石，月过恋平沙。

病减还憎药，年侵鄐累家。

後归栖未定，不但只昏鸦。

陈师道

陈师道　王察院挽词二首

施报终何在，穷通共一空。

两言成益友，百代仰高风。

终始无遗恨，恩荣托至公。

不应埋直气，会见吐长虹。

陈师道

陈师道　王察院挽词二首

良贵官何与，长年死不亡。

身须御魑魅，气已慑豺狼。

不尽胸中蕴，犹堪地下郎。

岂惟吾道庆，编简亦辉光。

陈师道

陈师道　望夫石

碛戍人何在，秋霜志不移。

无言息妫怨，有泪舜娥悲。

山静云盘髻，江空月印眉。

谁将望远意，歌作送征诗。

陈师道

陈师道　魏衍见过

暑雨不作凉，爽风只自高。

我老亦衰疾，奈此正郁陶。

魏侯有新语，高处近风骚。

隐几聆五字，未觉历日劳。

酒然堕冰井，起粟竖寒毛。

三山已在目，万象谁能逃。

历险见绝足，过口味豚膏。

愿为夏雷鸣，莫作饥鸢号。

陈师道

陈师道　卧疾绝句

老里何堪病再来，愁边不复酒相开。

一生也作千年调，两脚犹须万里回。

陈师道

陈师道　五言贺雨出

六月鄞江旱，焦劳刺史忧。

戴星趋洞府，踏月叩龙湫。

引咎青章设，为坛古法修。

山川将尔遍，牲币岂吾留。

帝意兹回眷，神聪俯应求。

油云潜感召，灵雨忽滂流。

急势朝翻幕，寒声暮咽沟。

余波平浦屿，翠色蔽田畴。

池阁消残暑，闾阎庆有秋。

邦民无以谢，惟起载途讴。

陈师道

陈师道　五子相送至湖陵

中年患别多作别，早日讳穷常得穷。

勿云一水四十里，衣冠塞郭何人同。

周生子病辍身出，刘子远来今几日。

石家仲叔好少年，颇能厌俗从吾律。

魏君不独相从早，自君之来吾鄐扫。

岁月磨人孰能久，反覆看渠难得好。

湖陵古城风日寒，情义乃知生别难。

高怀已为故人尽，交道应留後代看。

陈师道

陈师道　西湖

小径才容足，寒花只自香。

官池下凫雁，荒冢上牛羊。

有子吾甘老，无家去未量。

三年哦五字，草木借辉光。

陈师道

陈师道　西郊二首

红绿相催春事阑，可能无意待人看。

不因送客那能出，衰病经年一据鞍。

陈师道

陈师道　西郊二首

攒眉敛目抵风沙，暗度城西十里花。

历肆侧听长短句，缘溪斜著两三家。

陈师道

陈师道　席上劝客酒

稍开襟抱使心宽，大放酒肠须盏乾。

珠帘十里城南道，肯作当年小杜看。

陈师道

陈师道　戏寇君二首

杜老秋来眼更寒，蹇驴无复逐金鞍。

南邻鄐有新歌舞，借与诗人一面看。

陈师道

陈师道　戏寇君二首

南邻歌舞隔墙听，想对朝窗晕倒青。

莫望唤人看娜嫋，只凭幽梦寄丁宁。

陈师道

陈师道　戏元弼

浊泾清渭不同源，世好因循到子孙。

只待白头能潦倒，不虞青眼已澜翻。

陈师道

陈师道　戏元弼

山头落日著窗明，花里来禽起笑声。

岂有诗成须白傅，独於酒可置公荣。

陈师道

陈师道　戏元弼

翩翩别去七经年，特特归来两浩然。

东道有时推谢令，後堂无地著彭宣。

陈师道

陈师道　戏元弼

车驰卒奔风雨过，白发故人余一个。

幸是元无左阿君，何须不著陈惊坐。

陈师道

陈师道　夏杪

一室青芜长，终朝静不哗。

圣贤开美酒，子母破新瓜。

绿筱初翻箨，红蕖稍荐花。

咄嗟功业晚，览照鬓初华。

陈师道

陈师道　夏日书事

花絮随风尽，欢娱过眼空。

穷多诗有债，愁极酒无功。

家在斜阳下，人归满月中。

肝肠浑欲破，魂梦更无穷。

陈师道

陈师道　夏夜有怀

卧念张居士，逃名老石根。

学诗真得瘦，识字即空樽。

鸣笛夜宜远，灯花晓更繁。

未须哀老子，也复守丘园。

陈师道

陈师道　咸平读书堂

昔人三百篇，善世已有余。

後生守章句，不足供嗫嚅。

一登吏部选，笔砚随扫除。

闭合画眉妩，隔屋闻歌呼。

奉公用汉律，宁复要诗书。

俛首出跨下，枉此七尺躯。

今代陶朱公，不作大梁屠。

计然特未用，意得轻全吴。

为邦得畿县，政密自计疏。

宁书下下考，不奉急急符。

用意簿领外，筑室课典谟。

平生五千卷，还舍不问涂。

近事更汉唐，稍以诗自娱。

复作无事饮，醉卧拥青奴。

桃李春事繁，轩窗画景舒。

鸣屋鸠渴雨，窥帘燕哺鷕。

休吏散篇帙，风篁献笙竽。

听然一启齿，斯民免为鱼。

陈师道

陈师道　项城道中寄刘令使修溪桥

老怯危桥泥没膝，喜闻吾党政如春。

须君不惜千金费，此後宁无我辈人。

陈师道

陈师道　谢端砚

王家旧物群偷後，石出蛮溪百丈深。

挥翰吾非玉堂手，断金君有古人心。

陈师道

陈师道　谢傅监

好士如好色，昔闻今则无。

平生席为门，未识长者车。

旷士慕林谷，羁人辱泥涂。

愿为执鞭役，莫顺下风趋。

去年辱公先，怀刺留寓居。

我往拜其门，鹡鷟鸣高梧。

论交不计年，取材忘其愚。

一寒我如此，百镒公无余。

今年贺公归，乃复过我庐。

当使有近行，应门有长须。

小家不耐事，鸡飞犬升闾。

莫归自有恨，亲颜一何娱。

汝家吾无忧，能致贤大夫。

吴公汉庭右，贾生世用疏。

平分太仓粟，尽读邺侯书。

士为知己留，不为食有鱼。

三言移曾母，投杼公何如。

陈师道

陈师道　谢寇十一惠端砚

百工营材先利器，市道居货如作赘。

书生活计亦酸寒，断塼半瓦宁求备。

端溪四山下龙渊，郁积中州清淑气。

金声玉骨石为容，河江屈流云作使。

滑如女肤色马肝，夜半神光际天地。

诸天散花百神喜，知有圣人当出世。

没人投深索千丈，探颌适遭龙伯睡。

辘轳挽出万人贺，千岁之藏一朝致。

琢为时样供翰墨，十袭包藏百金贵。

北行万里更众目，寇卿好事不计费。

南邻居士卿之孙，丰悴相从不为异。

似怜陶瓦磨灶煤，辍赠不减前人志。

人言寒士莫作事，鬼夺客偷天破碎。

龟玉韫厁与无同，锦衾还客弃佳惠。

众所欲得当有缘，天独於余可无意。

敢书细字注鱼虫，要传华严八千偈。

陈师道

陈师道　谢人寄酒

旧香余味记黄封，厌见春泥满眼红。

千乘莫从公子後，百壶能为故人东。

陈师道

陈师道　谢孙奉职惠胡德墨

奚李风流尽，法传外诸孙。

常山陈赡子，怀抱自高攑。

孰云胜潘翁，惟眉山公言。

四海未尽试，一变归九原。

胡郎少年子，外家典刑存。

一点落髹漆，重价压璵璠。

孙侯磊落人，情义久益惇。

解囊赠玄圭，孰知师白猿。

我资不解书，下笔辄自喛。

良宝不受辱，默默面称冤。

陈师道

陈师道　谢田氏

登门执别有不答，惭愧公家父子孙。

顾我何堪能至此，正缘同德又同门。

陈师道

陈师道　谢王立之送花

过雨生泥风作尘，马蹄声里度芳辰。

城南居士风流在，时送名花与报春。

陈师道

陈师道　谢宪台赵史惠米

平生忍欲今忍贫，闭口逢人不少陈。

俸薄身清赵都史，也能作意向诗人。

陈师道

陈师道　谢贇阛梨见访

好在谈经老上人，冲风踏雪到江滨。

百篇出箧自新得，一鉢随身依旧贫。

终岁杜门逃俗士，为师设榻对修筠。

蒲团藜杖焚香坐，此意此时无点尘。

陈师道

陈师道　谢赵生惠芍药三首

郁郁芬芬十里薰，红妅白白数枝春。

要将结习恼鶖子，送与毗耶彼上人。

陈师道

陈师道　谢赵生惠芍药三首

从微至老走风尘，喜见乡园第四春。

独舞东风醉西子，政缘无语鄐宜人。

陈师道

陈师道　谢赵生惠芍药三首

九十风光次第分，天怜独得殿残春。

一枝剩欲簪双髻，未有人间第一人。

陈师道

陈师道　谢赵使君

欲落未落雪迫人，将尽不尽冬压春。

风枝冰瓦有去鸟，远坊穷巷无来人。

忽闻叩门声遽速，惊鸡透篱犬升屋。

使君传教赐薪炭，妓围那解思寒谷。

老身曲直不足云，冷窗冻壁作春温。

定知和气家家到，不独先生席作门。

陈师道

陈师道　兴龙节致语口号

剑佩声来合玉除，骐驎烟上暗金铺。

近臣先识天颜喜，九奏初知昼景舒。

东海为田将几见，南山称寿已三呼。

欲知帝力今多少，醉舞行歌塞道涂。

陈师道

陈师道　行次旧县寄立之

岁晚方奔命，春期作过宾。

逢君为地主，顾我拙谋身。

官是三年客，情缘一日亲。

将身随斗食，应作未归人。

陈师道

陈师道　徐氏闲轩

倦游梁楚爱吾庐，老寄山林孰与娱。

想见杖藜临过鸟，更能赤手缚於菟。

君宁平世轻三釜，我亦东原有一区。

拟买婵娟作归计，可无堆玉斗量珠。

陈师道

陈师道　徐僲书三首

蓬壶仙子补天手，笔妙诗清万世功。

肯学黄家元佑脚，信知人厄匪天穷。

陈师道

陈师道　徐僲书三首

诗成已作客儿语，笔下还为鲁直书。

岂是神仙未贤圣，不随时事向人疏。

陈师道

陈师道　徐僲书三首

金华牧羊小家子，西真攘桃何代儿。

诗著海山书落爪，向来那免世人疑。

陈师道

陈师道　萱草

唤作忘忧草，相看万事休。

若教花有语，鄐解使人愁。

陈师道

陈师道　雪

初雪已覆地，晚风仍积威。

木鸣端自语，鸟起不成飞。

寒巷闻惊犬，邻家有夜归。

不无惭败絮，未易泣牛衣。

陈师道

陈师道　雪後

送往开新雪又晴，故留腊白待春青。

稍回杉色伸梅怨，并得朝看与夜听。

已觉庭泥生鸟迹，遽修田事带朝星。

暮年功力归持律，不是骚人故独醒。

陈师道

陈师道　雪後黄楼寄负山居士

林庐烟不起，城郭岁将穷。

云日明松雪，溪山进冕风。

人行图画里，鸟度醉吟中。

不尽山阴兴，天留忆戴公。

陈师道

陈师道　雪中寄魏衍

薄薄初经眼，辉辉已映空。

融泥还结冻，落木复沾丛。

意在千山表，情生一念中。

遥知吟榻上，不道絮因风。

陈师道

陈师道　颜市阻风二首

水到西流阔，风从北极来。

声驱峡口坼，力拔岭根摧。

突兀重重浪，轰貀处处雷。

顺流看过舫，更著快帆催。

陈师道

陈师道　颜市阻风二首

万古梁山泊，今年未掾船。

阻风兼著雪，费日亦忘年。

世事元相忤，衰怀忍自煎。

晚来声更恶，始觉畏途边。

陈师道

陈师道　宴黄提刑致语口号

当年天下无双誉，此日朝中第一人。

坐使黄流随指顾，即看丹阁画精神。

天威行复朝三接，和气今如物再春。

肯驻行轩慰离索，听歌举白莫辞频。

陈师道

陈师道　雁二首

来往违寒暑，飞鸣在稻粱。

未知溟海大，不肯过衡阳。

陈师道

陈师道　雁二首

截水无留影，哀空有断群。

翅开先作字，行断不成文。

陈师道

陈师道　杨夫人挽词

初说南奔道路长，湖边丹旐已飞扬。

百年积庆锺连璧，十念收功到净方。

绛幔未经亲宋母，绿衣犹记识黄裳。

欲图不朽须诠载，今代谁堪著石章。

陈师道

陈师道　野望

山开两岸柳，水遶数家村。

地势倾崖口，风涛啮石根。

平林霜著色，沙岸水留痕。

剩寄还乡泣，难招去国魂。

陈师道

陈师道　野望

霜叶红於染，吹花落更馨。

平江行诘曲，小径夹葱青。

度鸟开愁眼，遥山入画屏。

畏人惟可饮，从俗鄐须醒。

陈师道

陈师道　夜句三首

过雨作秋清，归云放月明。

入帘摇竹影，塞耳落洪声。

陈师道

陈师道　夜句三首

老树仍孤秀，秋蟾只独明。

何须夜来雨，鄐听枕前声。

陈师道

陈师道　夜句三首

短短长长柳，三三五五星。

断云当极目，不尽远峰青。

陈师道

陈师道　夜雨

十月天犹雨，三更月失明。

溟蒙才洒润，点滴不成声。

辟户风烟入，投林鸟雀轻。

旅怀终易感，倏起别离情。

陈师道

陈师道　以拄杖供仁山主二首

错节孤根劲有余，坐床须按起须扶。

一生用底今相赠，更问林间有此无。

陈师道

陈师道　以拄杖供仁山主二首

洗足投筇只坐禅，厌寻歧路费行缠。

老来不复人间事，不用山公更削圆。

陈师道

陈师道　忆少子

端也早丰下，岁晚未可量。

我老不自食，安得如我长。

呱呱弃不子，退省未可忘。

吾母亦念我，与尔宁相望。

陈师道

陈师道　隐者郊居

高斋缭绕度双沟，老气轩昂盖九州。

不谓江山开悒怏，正缘风味得淹留。

招携好客供谈笑，拆补新诗拟献酬。

小摘自锄稀菜甲，旁观虚作不堪忧。

陈师道

陈师道　迎新将至漕城暮归遇雨

早投林野违风雨，晚旁尘泥饱送迎。

鄐愧两街屠贩子，卧听车马过桥声。

陈师道

陈师道　蝇虎

物微趣下世不数，随力捕生得称虎。

匿形注目摇雨股，卒然一击势莫御。

十中失一八九取，吻间流血腹如鼓。

鄐行奋臂吾甚武，明日淮南作端午。

陈师道

陈师道　游鹊山院

积石横成岭，行杨密映门。

人声隐林杪，僧舍遶云根。

顿摄尘缘尽，方知象教尊。

只应羊叔子，名字与山存。

陈师道

陈师道　幼岭

外家英俊场，季氏不好弄。

用意丘壑间，颇以石自奉。

谁言拳握间，意作万牛重。

岱宗小天下，不办一席用。

陈师道

陈师道　虞美人草

幽草默通神，旧题虞美人。

长言方度曲，应节若翻身。

律吕声相召，云龙气自亲。

无情犹感会，不独在君臣。

陈师道

陈师道　与寇赵约丁塘看花寇以疾不赴有诗次其韵

早年学苦断过从，晚岁逢春意未穷。

欲共元刘争著语，不堪姚魏已随风。

坐无上客席虚左，赠有英词囊不空。

障日长须钓竿手，归来无计驻青骢。

陈师道

陈师道　与魏衍寇国宝田从先二侄分韵得坐字

将老蒙误恩，受吊不受贺。

欲起尚迟回，积闲习成惰。

向来二三子，相与守寒饿。

一日不可无，三岁安得过。

是时秋益高，夜永月初破。

漏鼓已再更，坐者余几个。

酒薄多可强，谈胜坚莫破。

檐昏读字细，林缺瞻星大。

吴吟未至慢，楚语不假些。

怀远已屡叹，论昔先急唾。

身世喜相违，真成螘旋磨。

平生陈孟公，岁晚不惊坐。

陈师道

陈师道　寓目

曲曲河回复，青青草接连。

去帆风力满，来雁一声先。

野旷低归鸟，江平进晚牵。

望乡从此始，留眼未须穿。

陈师道

陈师道　元旦

老境难为节，寒梢未得春。

一官兼利害，百虑孰疏亲。

积雪无归路，扶行有醉人。

望乡仍受岁，回首向松筠。

陈师道

陈师道　元符三年七月蒙恩复除棣学喜而成诗

老作诸侯客，贫为一饱谋。

折腰真耐辱，捧檄敢轻投。

早作千年调，中怀万斛愁。

暮年随手尽，心事许溟鸥。

陈师道

陈师道　元日雪二首

半夜风如许，平明雪皓然。

帘疏穿琐细，竹压更婵娟。

窘兔走留迹，饥乌鸣乞怜。

遥忻炎海上，还复得新年。

陈师道

陈师道　元日雪二首

度腊阙三白，开正还积阴。

炊烟茅舍湿，噪雀暮枝深。

短发千方误，中年万里心。

成书著岩穴，或有後人寻。

陈师道

陈师道　月下观潮二首

隔江灯火见西兴，江水清平雾雨轻。

风送潮来云四散，水光月色斗分明。

陈师道

陈师道　月下观潮二首

素练横斜雪满头，银潮吹浪玉山浮。

犹疑海若夸河伯，豪悍须教水倒流。

陈师道

陈师道　杂题

春水涨湖田，先寻沪渎船。

隔一争问主，入市不论钱。

味得蓴尤滑，香因豉更便。

它年楝花落，追忆漫流涎。

陈师道

陈师道　杂题

乱水交如线，群山翠作屏。

寒轻春稍稍，雪尽麦青青。

霜草犹疑滑，风林渐喜听。

生涯鞍马上，岁月短长亭。

陈师道

陈师道　杂题

泥雪才通脚，烟云复结阴。

迟留随处处，帘幕静沉沉。

去雁怀归意，来禽欲好音。

稍宽沟壑辱，不惮二毛侵。

陈师道

陈师道　再酬

乡里衣冠不绝人，近天尺五只清门。

论文正可簪双笔，浇舌行看赐上樽。

琼玖每蒙先木李，蜩鸠方共笑飞鲲。

固知贤杰当传世，下里朱陈亦有孙。

陈师道

陈师道　再次韵苏公示两欧阳

公诗周鲁後，曳曳垂天云。

府中顾长康，风味如麴君。

非公无此客，请寿两山樽。

叔季大儒後，偏醒亦同醺。

心与柏石坚，章成绮绣纹。

多难独不补，少戆今无闻。

时无古今异，智有功名昏。

可使百尺底，不作数斗浑。

陈师道

陈师道　再到钱塘呈会宗伯益

负笈重来感旧游，流年衰鬓两经秋。

湖山依旧浑相识，风月愁人不自由。

尚有故交重冷榻，可堪归梦到沧洲。

谁怜壮志空凋落，百链金为绕指柔。

陈师道

陈师道　再和寇十一二首

南山楼观插穹苍，林杪青灯出上方。

形胜自如诸老逝，功名随尽二流长。

马游从昔哀吾老，王粲当年赋异乡。

少日幻心今净尽，多生绮语未全忘。

陈师道

陈师道　再和寇十一二首

与世相违孰自量，资身无策漫多方。

逢场作戏真呈拙，误笔成蝇岂所长。

名字不归青史笔，形容终老白云乡。

可须五斗轻千里，赖有斯人未肯忘。

陈师道

陈师道　再赠寇司户

仕屈诸儒底，名成一战中。

酒为千日计，诗费几生功。

戏马章台下，呼鹰上蔡东。

少年豪侠窟，杵臼得梁鸿。

陈师道

陈师道　早春

度腊不成雪，迎年遽得春。

冰开还旧渌，鱼喜跃修鳞。

柳及年年发，愁随日日新。

老怀吾自异，不是故违人。

陈师道

陈师道　早起

邻鸡接响作三鸣，残点连声杀五更。

寒气挟霜侵败絮，宾鸿将子度微明。

有家无食违高枕，百巧千穷只短檠。

翰墨日疏身日远，世间安得尚虚名。

陈师道

陈师道　赠白阛梨

瓶锡倦西东，归来一榻空。

宗乘能自判，文学更兼通。

讲彻夜堂月，定回枯树风。

无从参净社，回首倦飞蓬。

陈师道

陈师道　赠二苏公

岷峨之山中巴江，桂椒柟栌枫柞樟。

青金黄玉丹砂良，兽皮鸟羽不足当。

异人间出骇四方，严王陈李司马扬。

一翁二季对相望，奇宝横道骥伏箱。

谁其识者有欧阳，大科异等固其常。

小鄐盛之白玉堂，典谟颂雅用所长。

度越周汉登虞唐，千载之下有素王。

平陈郑毛视荒荒，後生不作诸老亡。

文体变化未可量，万口一律如吃羌。

妖狐幻人犬陆梁，虎豹鄐走逢牛羊。

上帝惠顾祓不祥，天门夜下龙虎章。

前驱吴回後炎皇，绛旗丹毂朱冠裳。

从以甲胄万鬼行，乘风纵燎无留藏。

天高地下日月光，授公以柄扶病伤。

士如稻苗待公秧，临流不渡公为航。

如大医王治膏肓，外证已解中尚强。

探囊一试黄昏汤，一洗十年新学肠。

老生塞口不敢尝，向来狂杀今尚狂，

请公别试囊中方。

陈师道

陈师道　赠关彦长

少年初识字，已诵子虚赋。

尝疑天上人，已离人间去。

蹉跎二十年，久自叹迟暮。

倦游梁宋间，鄐踏江湖路。

此地始逢君，秋阳破朝雾。

白首鬓毛新，青衫颜色故。

问君胡为然，竟坐文字误。

人事久难知，高才常不遇。

论人较贤智，富贵宁在数。

不见竹林诗，山王俱不与。

湖塘发高兴，山林有佳处。

迨此闲暇时，观游莫辞屡。

功名如附赘，得失何用顾。

但当勤秉烛，长愿随杖屦。

陈师道

陈师道　赠黄氏子小德

黄童三尺世无双，笔头滚滚悬秋江。

不忧老子难为父，平生崛强今心降。

我来喜共阿戎语，应敌纵横如急雨。

生子还如孙仲谋，豚犬漫多何足数。

黄家小儿名小德，眉如长林目如漆。

只今数岁已动人，老人留眼看他日。

笑君老蚌生明珠，自笑此物吾家无。

君当置酒吾当贺，有儿传业更何须。

陈师道

陈师道　赠寇国宝三首

承家从昔如君少，得士於今孰我先。

口拟说诗心已解，世间快马不须鞭。

陈师道

陈师道　赠寇国宝三首

往岁黄童今寇君，高文要学亦多闻。

留年看举天南翼，过目先空冀北群。

陈师道

陈师道　赠寇国宝三首

虎子堕地气食牛，雀儿浴处鱼何求。

可奈我衰才亦尽，正须二子与同游。

陈师道

陈师道　赠鲁直

相逢不用蚤，论交宜晚岁。

平生易诸公，斯人真可畏。

见之三伏中，凛凛有寒意。

名下今有人，胸中本无事。

神物护诗书，星斗见光气。

惜无千人力，负此万乘器。

生前一樽酒，拨弃独何易。

我亦奉斋戒，妻子以为累。

子如双井茶，众口愿其尝。

顾我如麦饭，犹足填饥肠，

陈诗传笔意，愿立弟子行。

何以报嘉惠，江湖永相忘。

陈师道

陈师道　赠欧阳叔弼学士

早知汝颍多能事，晚以诗书托下寮。

大府礼容宽懒慢，故家文物尚嫖姚。

只将忧患供谈笑，敢望功名答圣朝。

岁历四三仍此地，家余五一见今朝。

陈师道

陈师道　赠秦觏兼简苏迨二首

两秦并立难为下，万里长驱在此初。

别後未忘三日语，人来肯作数行书。

陈师道

陈师道　赠秦觏兼简苏迨二首

文章从古不同时，诗语惊人笔益奇。

过与阿平应绝倒，世间能有几人知。

陈师道

陈师道　赠石先生

多方作计老如期，百疾交攻遽得衰。

晚有胜缘逢异士，生须快意阙前知。

迫人鬓颔纷纷白，临事回迂种种迟。

分我刀圭容不死，他年鹤驭得追随。

陈师道

陈师道　赠太素庵轲律师

林间细路暗通门，火合深藏雪里春。

自笑世间千计错，羡他湖上十年人。

陈师道

陈师道　赠太素庵轲律师

枕帐清寒夜色空，琉璃明净晚灯红。

定知城市无穷事，尽在山人冷眼中。

陈师道

陈师道　赠田从先

衣冠鲁国动成群，忧患相从只有君。

落笔如流宁蹈袭，行前应敌鄐纷纭。

愧非伏老成和伯，喜有侯芭守子云。

意气有余功用少，相望千里定能勤。

陈师道

陈师道　赠王聿修商子常

欲作新诗挑两公，含毫不下思先穷。

贪逢大敌能无惧，强画修眉每未工。

畏病忍狂妨痛饮，晚云朝雨滞晴空。

正须好句留春住，可使风飘万点红。

陈师道

陈师道　赠魏衍三首

妙年文墨秀儒林，老眼今晨得再明。

历块过都聊可待，未须回首一长鸣。

陈师道

陈师道　赠魏衍三首

崔蔡论文不足过，新诗平处到阴何。

宁须万户权轻重，不待千篇一已多。

陈师道

陈师道　赠魏衍三首

敏捷为文笔不休，何妨缩手小迟留。

名驹已自思千里，老子终当让一头。

陈师道

陈师道　赠吴氏兄弟三首

一长未可众人师，万里元随八马蹄。

不解征西说子弟，鄐怜野鹜厌家鸡。

陈师道

陈师道　赠吴氏兄弟三首

才随年尽不重奇，每愧诸郎索近诗。

旋作七言供一笑，自痴那得使人痴。

陈师道

陈师道　赠吴氏兄弟三首

得失媸妍只自知，略容千载有心期。

恨君不识金华伯，何处如今更有诗。

陈师道

陈师道　赠写真禧道人

久病多愁易老身，尘容衰鬓不长新。

早须置我山岩里，不是麒麟合上人。

陈师道

陈师道　赠张文潜

张侯便然腹如鼓，饥雷收声酒如雨。

读书不计有余处，尚著我辈千百许。

翻湖倒海不作难，将军百战富善贾。

弟子不必不如师，欲知其人视其主。

秋来待试丞相府，榖马砺兵吾甚武。

商周不敌闻其语，一战而霸在此举。

百年富贵要自取，人将公卿还尔汝，

德如墨君谁敢侮。

陈师道

陈师道　赠赵奉议

为惠不必广，但问与者谁。

受施何用多，名义以为资。

平生师友间，四海参寥师。

一穷无四壁，百代有千诗。

再逐越淮江，三年鲁中归。

初无赞公色，不异净名衣。

才如得风鷁，已复触藩羝。

路贫谁肯怜，语妙君所知。

我往立谈间，歨若白受缁。

乃知仁者听，不待辛苦词。

赵侯名教士，劲气喷长蝩。

论吐天下公，而合吾所知。

明窗弄文墨，妍语含英姿，

要与识者论，且避群儿痴。

旧好无新功，终年此交绥。

未须坚百战，当即建降旗。

陈师道

陈师道　赠郑户部

千载归来辽海东，江山如旧里闾空。

时平未觉身难遇，学赡依然说不穷。

着绣昼行真细事，一车磬折得深衷。

圣朝未有徐州相，剩作功名跨数公。

陈师道

陈师道　赠知命

黑头居士元方弟，不肯作公称法嗣。

外人怪笑那得知，他日灵山亲授记。

学诗初学杜少陵，学书不学王右军。

黄尘扶杖笑邻女，白衫骑驴惊市人。

静中作业此何因，醉里逃禅鄐甚真。

顾我无钱呼毕曜，有人载酒寻子云。

君家鲁直不解事，爱作文章可人意。

一人可以穷一家，怪君又以才为累。

请将饮酒换吟诗，酒不穷人能引睡。

不须无事与多愁，老不欲醒惟欲醉。

陈师道

陈师道　赠周秀才二首

与君世好自比邻，丰悴相从久更亲。

急棹小舟来取别，固知风味似前人。

陈师道

陈师道　赠周秀才二首

早逢异人得异术，究考咎休出顷刻。

相逢拍手问由来，怪我今年有阴德。

陈师道

陈师道　斋居

青奴白牯静相宜，老罢形骸不自持。

一枕西窗深闭合，卧听丛竹雨来时。

陈师道

陈师道　张谋父乞花

二顷田园汴泗东，春来心事几人同。

固知短绠无深汲，又见新花发旧丛。

花气著人浑欲醉，妍华过眼旋成空。

冷官门外无消息，与报江南春信通。

陈师道

陈师道　招黄魏二生

出门不雨即偶风，闭门值睡极力攻。

似闻汤鼎作吟声，已贺胜敌收全功。

鄐思二子共一笑，拨弃旧语无新工。

卒行好步不两得，能致公等吾何穷。

魏诗黄笔今未有，顾我独得神所锺。

径须相就踏泥潦，已办煮饼浇油葱。

陈师道

陈师道　赵岩

一市万人聚，四冲千里遥。

胡然不作邑，兼自可成桥。

群盗去无迹，诸家压不骄。

由来天下事，浮议易倾摇。

陈师道

陈师道　鸷鹊诗

若奚不鹍，吾知避而迁。

汝胡不狸，吾知远而驰。

宵迩吾巢，晨并吾枝。

怀毒妊凶，初不汝期。

莽莽拳拳，甫笑嬉嬉。

情貌深厚，孰从而追。

陈师道

陈师道　智宝院後楼怀胡元茂

晚渡呼舟疾，寒城著雾深。

昏鸥明鸟道，风叶乱霜林。

久客登临目，中年怀旧心。

犹须一长笛，领览自沾襟。

陈师道

陈师道　中秋夜东刹赠仁公

盈盈秋月不余分，叶露悬光可数尘。

此地正须烦一笑，要令排户问东邻。

陈师道

陈师道　舟中二首

恶风横江江卷浪，黄流湍猛风用壮。

疾如万骑千里来，气压三江五湖上。

岸上空荒火夜明，舟中起坐待残更。

少年行路今头白，不尽还家去国情。

陈师道

陈师道　舟中二首

野火烧原雉昏雊，黄尘涨天牛乱斗。

江间无日不风波，老去何时脱奔走。

诗书满腹不及口，遮日宁须钓竿手。

愧尔茅檐炙背人，仰目青天搔白首。

陈师道

陈师道　住雁

断岸通横水，枯荷著早霜。

一陂堪度岁，数雁不成行。

市远无缯缴，年丰足稻粱。

中原有佳气，不必到衡阳。

陈师道

陈师道　追呼行

去年米贱家赐粟，百万官仓不余掬。

青钱随赐费追呼，昔日剜疮今补肉。

今年夏旱秋水生，江淮转粟千里行。

不应远水救近渴，空仓四壁雀不鸣。

似闻为政不为费，两不相伤两相济。

十年敛积用一朝，惊涛破山风动地。

陈师道

陈师道　追尊皇太后挽词二首

彤管书阴教，黄图载德容。

汉宫元梦日，代邸近乘龙。

乔岳已遗服，青门启故封。

从今祠百世，清庙配商宗。

陈师服

陈师服　和许伯诩访景山

仙溪七十里，半世始闻名。

一日见山面，千年怀友情。

古匏浮晋醲，清水照尘缨。

霜月亭亭白，连床话到明。

陈师韩

陈师韩　董奉山

院宇萧萧锁暮烟，昔人曾见此升仙。

静看今日流渠水，应是当年炼药泉。

座上山川疑改旧，林中僧行尽长年。

我来寄宿应怀古，始信乡民不妄传。

陈师孟

陈师孟　弄水亭

新看滕阁旧游句，又见池亭弄水吟。

千古才华少人敌，一生风韵为情深。

向时行乐穠桃恨，此处重阳对菊心。

昨夜清溪明月里，想君灵魄未消沉。

陈师善

陈师善　挽赵秋晓

风低健翮偶南翔，收敛红霓万丈光。

江左诸贤慕安石，贞元朝士独刘郎。

尚期意气风云会，竟老英雄潦雾乡。

如此典型今已矣，天乎莫诘意茫茫。

陈师善

陈师善　挽赵秋晓

惊呼事定隔存亡，天地无情此恨长。

冷落席门怜曲逆，凄凉诗法忆濠梁。

此生结习缘犹浅，晚景追陪愿未偿。

珍重韩公遗稿在，忍将展耫伯情伤。

陈诗

陈诗　句

莹光连烛动，月影带河流。

陈诗

陈诗　句

如何五载后，不问九疑归。

陈石斋

陈石斋　葵花

恐是牡丹重换紫，久疑芍药再翻红。

娇娆不似桑间女，蔽芾深迷苧下翁。

陈士徽

陈士徽　广阴亭诗

唐翁静者闭门饮水啜粥无知音，我能发尔一片冰清心。

巨风吹天振海浪如屋，此翁林中眠正熟。

中天渴乌吐火六合新开窑，此翁两鬓秋飕飕。

小儿烂羊瓜果尽青紫，此翁临水洗双耳。

蜩蟾蛙蚓聒乱昕夕雷无声，此翁宴坐观黄庭。

编茅斲室大如斗，苍雪丝丝翳窗牖。

忍饥学得西山夫，胸中有道癯不枯。

木榔始花赤已实，百亩沉沉如栉密。

露结风高霜气寒，润如美竹馨如兰。

翁居巷南我巷北，况有薇郎能主客。

书篚几杖皆清风，相看荫我冰雪容。

琼州岁月不可度，此境中州亦衡遇。

苦茗满碗谈兴亡，日长归来月满堂。

明朝一舸崖州去，世事茫茫隔烟雾。

袖攜毫楮觅扁题，鸿飞冥冥留爪泥。

为书广廽扁翁室，淡墨欹轻醉中笔。

乘醉更作广廽诗，千载留与如音知。

陈士泰

陈士泰　句

阆州苍翠与云齐，阆水连城碧渺瀰。

陈氏

陈氏　题小雁屏二首

蓼淡芦敧曲水通，几双容与对西风。

扁舟阻向江乡去，却喜相逢一枕中。

陈氏

陈氏　题小雁屏二首

曲屏谁画小潇湘，雁落秋风蓼半黄。

云澹雨疏孤屿远，会令清梦到高唐。

陈世崇

陈世崇　题曾氏诸帖

南丰而后艇斋君，忠义词章萃一门。

手泽流芳凌劫火，钦承犹得到来孙。

陈世崇

陈世崇　元夕八首

看灯螃蟹月前供，迓鼓金销画领中。

帘卷重楼灯乍试，柳稍风暖雪初融。

陈世崇

陈世崇　元夕八首

苍头喝道烛光微，梅压乌云柳压眉。

打块成团娇又颤，闹蛾簇簇翠冠儿。

陈世崇

陈世崇　元夕八首

风飘蹀躞步摇轻，相唤相呼去看灯。

笑整玉梅藏素手，香肩三角卸吴绫。

陈世崇

陈世崇　元夕八首

麝圆{饣追}拍澄沙团，餶饳糖霜乳橘盘。

蕉叶柿花宜利少，叫声浑杂市声欢。

陈世崇

陈世崇　元夕八首

买市今宵看帅臣，九衢车马隘香尘。

欢呼百姓同沾惠，无限搀行卖卜人。

陈世崇

陈世崇　元夕八首

女童清乐玉琮琤，一道群丝缓合笙。

更看苏家坊傀儡，软风娇送杵歌声。

陈世崇

陈世崇　元夕八首

天街箫鼓厌繁华，静访湖山释子家。

珍玩图书尤绚眼，选僧堂里万莲华。

陈世崇

陈世崇　元夕八首

寒星万点御香飘，和气潜回积雪消。

盈耳嵩呼声不绝，熙熙春意入箫韶。

陈世卿

陈世卿　翠竹峰

翠竹峰前是我家，归来重整旧生涯。

烟霞尚有留人意，争奈门前驷马车。

陈世卿

陈世卿　思古堂

思古堂前酒一尊，共谈时事出孤村。

临期上马无他嘱，多买诗书教子孙。

陈世卿

陈世卿　淘金山

未覆一篑土，便作千仞观。

一自登巉岩，培塿视群山。

陈世卿

陈世卿　游黄杨岩

朔风夜号空，于隅几枝木。

深山自春色，芳草不凋绿。

朋来得进游，招提藏翠麓。

新酒赤如丹，竹萌肥胜肉。

一醉出门去，缺月挂修竹。

归路沙溪浅，危桥溅寒玉。

夜过渭滨居，门庭应不俗。

对座寂无言，泉声如击筑。

宗明更可人，相邀勤秉烛。

开缄得捷音，豺狼俱面北。

回樛今可矣，赏心嗟未足。

西去有奇岩，祥云覆华屋。

箕踞列千人，未充空洞腹。

更约林宗俱，来伴白云宿。

陈书竓

陈书竓　题亚愚江浙纪行集句诗

未於诗上著工夫，争把疏愚敌亚愚。

只盍金沙分半席，归舟能用几钱租。

陈叔度

陈叔度　雙皂荚行

绿叶森森迎晓日，雙雙暗结秋霜实。

乾坤造化借风流，阴灵滑稽为谁匹。

一蕂雙葩心两同，风力雨绵神其功。

中官始奏献奇异，祥图瑞牒挥毫锋。

四海万方只一株，缭绕周墙百丈余。

侍从宫娃共争取，攀援棘刺血罗襦。

采得温泉奉金辇，雪莹肌肤红玉暖。

合难当前此物生，上皇都笑天机浅。

陈叔坚

陈叔坚　送素上人游方

不是无衣钵，师心酷爱山。

自言行脚好，却厌住庵间。

野水寒林外，孤云夕照间。

清游何处寺，须寄好碑还。

陈叔信

陈叔信　游龙隐岩

几年鳞甲蛰清渊，一旦飞腾石自穿。

遗迹漫存离旧隐，定应衔雨去朝天。

洞口岩高著数椽，秋铃听法护金仙。

腾身一跃天池后，云雾于今尚滃然。

陈枢才

陈枢才　挽薛艮斋

耆旧襄阳传，风流月旦评。

此翁尤间出，当代总销声。

遇事皆迎刃，游谈可伐兵。

孰知死诸葛，英气凛如生。

陈枢才

陈枢才　挽薛艮斋

晁董科名累，向雄利禄儒。

惟公传洛学，处世类齐竽。

湖外严兵戍，神畿析使符。

恍然成昨梦，一吊束徐刍。

陈璹

陈璹　句

活计鱼暇蟹，此事属渔舟。

陈舜弼

陈舜弼　句

忧贫仍闵雨。

陈舜道

陈舜道　春日田园杂兴十首

春来非是爱吟诗，诗是田园漫兴时。

无事花边繙兔册，有时桑下课牛翳。

乍随父老看秧去，还共儿童斗草嬉。

偶物兴怀浑不奈，春来非是爱吟诗。

陈舜道

陈舜道　春日田园杂兴十首

春来非是爱吟诗，诗是田园乐与时。

清入吟怀花月照，红生笑面柳风吹。

村声眜耳鸟监角，社酒柔情玉練槌。

闲闷闲愁侬不省，春来非是爱吟诗。

陈舜道

陈舜道　春日田园杂兴十首

春来非是爱吟诗，诗是田园饮兴时。

草酌乍舒情眊矂，花生陡觉眼迷离。

才呼枌社人同醉，又间杏邨家有谁。

长日作劳无不得，春来非是爱吟诗。

陈舜道

陈舜道　春日田园杂兴十首

春来非是爱吟诗，诗是田园懒兴时。

放草地牛眠易熟，听花村鴃起来迟。

蚕桑辛苦从渠妇，稼穡勤劳任我儿。

疏散情怀收不起，春来非是爱吟诗。

陈舜道

陈舜道　春日田园杂兴十首

春来非是爱吟诗，诗是田园引兴时。

闻布布声惊绿野，听提台语忆青旗。

曾因斗草争心起，每为看花乐意随。

景物撩人禁不定，春来非是爱吟诗。

陈舜道

陈舜道　春日田园杂兴十首

春来非是爱吟诗，诗是田园寄兴时。

稼穡但凭牛犊健，队晴每付鹁鸪知。

讬寻花去将予乐，借卷桐吹实所思。

抚景寓言良不浅，春来非是爱吟诗。

陈舜道

陈舜道　春日田园杂兴十首

春来非是爱吟诗，诗是田园乘兴时。

得瑕分畦秧韭菜，趁晴樊圃树棠梨。

山烟青笠等闲去，沙地鸟犍和醉骑。

一片野情羁不住，春来非是爱吟诗。

陈舜道

陈舜道　春日田园杂兴十首

春来非是爱吟诗，诗是田园遣兴时。

行傍山翁驱犊父，坐以炮妪试鹅儿。

看秧时测水深浅，行菜闲占春早迟。

白日渐长消不去，春来非是爱吟诗。

陈舜道

陈舜道　春日田园杂兴十首

春来非是爱吟诗，诗是田园尽兴时。

蓐食出门天欲曙，荷钥归路月相随。

踏青漫有心情在，耕绿宁甘骨力疲。

个段工夫偿不足，春来非是爱吟诗。

陈舜道

陈舜道　春日田园杂兴十首

春来非是爱吟诗，诗是田园感兴时。

草地耕牛方有犊，花村吠犬那生蝥。

麦青未必三时粥，桑绿其如二月丝。

触物兴怀言不尽，春来非是爱吟诗。

陈舜俞

陈舜俞　宝庆院

小招提在白云层，古殿深龛锁昼灯。

山北远公曾结社，至今犹有种莲僧。

陈舜俞

陈舜俞　保圣院

门深锁苍苔，地灵育嘉树。

寂然烟云宅，不接市朝路。

苟能灰心居，即是古乐处。

陈舜俞

陈舜俞　采芑诗

采采原上芑，盈襜不知多。

惜共藜藿称，命与羹糁和。

值此行役间，遗馀杂蓁莪。

京洛夸肥甘，掇撷繄谁何。

休官业已定，不待此首皤。

年年春物繁，期尔山之阿。

陈舜俞

陈舜俞　承天院

建昌门外小禅居，竹槛松窗静有馀。

全近江湖添怅望，乍离城市易清虚。

人思求友听啼鸟，僧爱忘筌看得鱼。

不为山南多胜处，便堪从此驻巾车。

陈舜俞

陈舜俞　初见庐山

泝洄江上山，千里皆可爱。

忽见匡庐峰，气势一何大。

崔嵬青天屏，叆叇白云盖。

藤萝拂金绳，瀑水挂玉带。

未雨龙穴藏，摩空鸟飞碍。

疑晨红尘间，邈在万物外。

闻有高世士，眠云不知载。

饮露餐朝霞，啸月下天籁。

轩冕何足道，天地乃投芥。

吾能与之游，无庸去浮海。

陈舜俞

陈舜俞　初入太湖

东南有具区，三万六千顷。

百川之雄伟，咸池借溟涬。

玉堂在其下，莫知日月永。

鸱夷昔不返，肯顾市朝请。

素怀邈已劳，孤泛此方逞。

刺沙出林荒，度浅动苹荇。

渐尽行渐远，湾转势弥迥。

疑非地可载，直与天作镜。

青空四垂幙，乱山不能屏。

淼茫白鸟行，浩漾好云影。

逻呼十桨急，羈横九帆并。

霁中波有光，风后浪犹猛。

澎湃闻乍怄，抛磕内还省。

我量觉蹄涔，此身实萍梗。

渊神慄寒肌，浸气飘素领。

观澜念往术，濯缨悼前眚。

未能追高谢，且以卒流景。

吟非夸独清，济乃仗中静。

寄谢洞庭君，终来老鱼艇。

陈舜俞

陈舜俞　传神悦躬上人

倦辔曾投林下宿，短篷重见越江边。

人归河岳仪型在，事隔桑溟特色传。

弟子共谈庭际柏，公卿多识社中莲。

高风自出空王侣，驰誉丹青是可怜。

陈舜俞

陈舜俞　次韵酬白天觉

人生自致真非策，岁晚无成可复论。

钝驾谩思追骥跃，病巢何敢慕鸿骞。

傲如中散人多疾，辩付南华尽不言。

聊谢高情白夫子，为摅骚兴慰王孙。

陈舜俞

陈舜俞　次韵酬郏郎中

直道焉不黜，士生常苦贫。

此语闻则旧，今见贤丈人。

三十取科第，初走州县尘。

清不受一毫，义或重万钧。

四十虽宦达，五十已邅屯。

有如车脱辐，挽之又埋轮。

南栖穷山中，茅屋无比邻。

瘦田两三棱，过半生荆榛。

年丰苦不饱，况复水旱频。

予常访其居，会合欢无垠。

念此太幽独，欲去弥伤神。

劝君胡不归，清霅多交亲。

旋闻理艅艎，送之彭蠡滨。

今来复相过，三见汀洲春。

虽云故乡乐，还似枯池鳞。

僧坊避风雨，所赖太守仁。

随衣度伏腊，计俸纾晡晨。

无妻眠抱影，失子泪沾巾。

穹苍杳难知，善人独不振。

公怀自旷达，陶然乐天钧。

作诗拟渊明，委形任屈伸。

所喜樽有酒，且乐圃有筠。

我思得高义，列鼎铺重茵。

馆之华堂上，岁与禾百囷。

使无寒饥顾，便可谢簪绅。

世俗念已薄，此邦非等伦。

陈舜俞

陈舜俞　次韵酬余彦翔

我惭希世就穷儒，甚矣谋身子更迂。

不共枭狐倚城社，合随鱼鸟乐江湖。

古来只有风猷重，事去情知气味殊。

髀肉纵消吾舌在，任从儿女暗揶揄。

陈舜俞

陈舜俞　次韵六安魏明府三首

故人方信落江东，开解愁颜与病悰。

自笑漫生湖海上，略无豪气似元龙。

陈舜俞

陈舜俞　次韵六安魏明府三首

少年心志欲摩空，渐老卑飞悔满悰。

早悟割鸡堪饱腹，不须辛苦学屠龙。

陈舜俞

陈舜俞　次韵六安魏明府三首

几慕功名逐转蓬，既无成就苦为悰。

不如归听华亭鹤，耆旧於今忆二龙。

陈舜俞

陈舜俞　次韵吴少卿致政自咏

挂冠归故里，寻壑具巾车。

兰蕙庭阶茂，交游世路疏。

一壶新漏箭，千姓旧囊书。

寄问从公客，家金有几馀。

陈舜俞

陈舜俞　东庵

已怜门巷林中出，况复轩窗水畔开。

冷淡山光明枕簟，动摇波影上樽罍。

坐看天际孤舟失，惯见桑阴五马来。

长恨夕阳吟不足，阑干留共月徘徊。

陈舜俞

陈舜俞　东林寺

白发老僧安住处，青衫司马爱閒来。

松嫌天近株株短，花待春归款款开。

堪信壶中藏日月，谁知云外有楼台。

官卑合是寻山客，不见芳菲意懒回。

陈舜俞

陈舜俞　东台

筑台俯园木，亦既覆华宇。

主翁达生者，作诗傍门户。

谓台乃主人，吾身同逆旅。

台远谓公言，无易浪称与。

天地犹大块，况此一抔土。

我昔未为台，蚁垤动欲雨。

翁欲事畚筑，金鎚莫论堵。

轩陛因冠带，松筠渐俦侣。

万物固何常，今日乃前古。

高岸化深谷，白波起桑圃。

短长虽有间，相去能几许。

翁閒宾客至，只此见芳醑。

翁仁妻孥乐，且以馔肥羜。

高明照图史，启塞顺寒暑。

鄙夫不能此，蟋蟀赋其除。

台公默相忘，勿复问宾主。

陈舜俞

陈舜俞　枫桥诗

二十送上乡老书，白发堂上欢愉愉。

岐亭酒罢不忍别，二百馀里来姑苏。

枫桥古岸冬十月，霜风切骨草木枯。

拜起欲去更付嘱，携手泫然双泪珠。

明年偶中崇政第，赤城山下欣迎扶。

穹苍不与夺荣养，星霜未周罹明诛。

颜色不见已三岁，肝血泣尽留形躯。

隐沦无业养慈老，骫骳又作卑官图。

还道枫桥旧别地，依依风物春阳敷。

人烟山色一如昨，齿发独改亲则无。

万杵入心交落涕，水边且欲留行橹。

平生一天已无戴，纵得寸禄何为娱。

时乎穷达又未决，行矣愿报生前劬。

陈舜俞

陈舜俞　峰顶院

自怜随分有仙踪，曾宿金庭第九重。

谁谓谪官真俗吏，还登庐阜最高峰。

坐头平揖千岩月，枕底微闻二寺钟。

归去林泉缘更熟，定应春梦却过从。

陈舜俞

陈舜俞　凤凰台

凤去台存碧草浓，游人来此问遗踪。

故巢风月已千载，好景阑干空数重。

府坐循良黄太守，舆乘仁圣汉高宗。

竹花生子梧桐老，底事丹山信未逢。

陈舜俞

陈舜俞　奉酬长文舍人出城见示之句

春分腊雪未全消，凛冽春寒气尚骄。

摄事初忻迎社燕，寻芳因得过溪桥。

清浮蚁酒醅初拨，暖入莺簧舌渐调。

兴味爱君年尚少，莫嫌斋禁暂无憀。

陈舜俞

陈舜俞　奉慈禅寺

一宿禅关万虑空，明朝更上十余峰。

山依碧落不多远，人在白云无数重。

水末疏钟惊虎兕，门前潴水穴蛟龙。

劳生正负林泉约，犹喜官闲此处逢。

陈舜俞

陈舜俞　公署井诗

老屋荫大井，置绠百尺修。

疏凿不知年，人其古诸侯。

源从卞山来，涓涓无时休。

旱地千里赤，渊泉独清浮。

六月如焰火，寒冽冰雪侔。

万有滨双溪，卓此名一州。

累累挈瓶人，踵门日见投。

宾至遽欲起，命酌辄复留。

岂不敌醍醐，渴疾饮以瘳。

庠序阙讲问，闇浅谁予求。

自反对井德，饮水良可羞。

陈舜俞

陈舜俞　谷帘泉

玉帘铺水半天垂，行客寻山到此稀。

陆羽品题真黼黻，黄州吟咏尽珠玑。

重来一酌非无分，未挈吾瓶可忍归。

终欲穷源登绝顶，带云和月弄清晖。

陈舜俞

陈舜俞　过平望驿有怀湖州李使君二首

柳色阴阴平望桥，春流西受霅溪潮。

玉楼有月清光远，苹渚生风丽思飘。

宁使簿书堆几案，已闻歌咏满渔樵。

酒船欲访乌程去，愁费金龟返画桡。

陈舜俞

陈舜俞　过平望驿有怀湖州李使君二首

凭熊飞隼两溪头，人似冰壶住玉楼。

事逐欢谣入渔钓，诗随秋思满汀洲。

茶收顾渚旗犹卷，酒贳乌程蚁半浮。

去路无多平望驿，客魂秋雨宿扁舟。

陈舜俞

陈舜俞　过下方只园入上方看经院遇八十老僧

因过下方院，更指上方登。

偃盖杉松路，包金橘柚层。

清湾从古好，孤榜复谁曾。

八十年前事，凄凉欲问僧。

陈舜俞

陈舜俞　和部使者骑牛歌

君平山前白云老，五十休官何太早。

咄哉官卑莫行道，鸾凤岂肯争粱稻。

爱山爱水去无时，渐老更买黄牛骑。

长髯老奴挈榼随，白纻皎皎山人衣。

因怜湖边有逐客，也解忘形乐泉石。

不使执辔从翁游，翁自出钱为买牛。

山中酒美数醑我，醉里诗成要我和。

市儿指点应不识，底不轻裘走快马。

毛夫子，真国士，

出问风谣宣直指。潇洒本是神仙人，

功名强为苍生起。闻说骑牛不诋诃，

手擘红笺为作歌。英词百卉铺锦绣，

雄辩三峡倾银河。我牛入山路渐熟，

好歌吟声易成曲。明年恩亦当放还，

直入深云无管束。欠却刘家买牛黄金钱，

又得毛公骑牛碧玉篇。

陈舜俞

陈舜俞　和开祖丹阳别子瞻后寄

仙舟系柳野桥东，会合情多劳谪翁。

相对一樽浮蚁酒，轻寒二月小桃风。

羁怀散诞讴歌里，世事纵横醉笑中。

莫恨明朝又离索，人生何处不匆匆。

陈舜俞

陈舜俞　和刘道原骑牛歌

陈子无能久弃废，骑牛入山学遁世。

刘子有道忧天下，欲取相印乘驷马。

二子相逢湖水头，进退两忘俱未酬。

长歌对市人，闻者应揶揄。

君不见蔡泽不相终跃马，甯戚未遇先饭牛。

腰悬六黄印，廪食万户侯。

人生顾何常，古来海水生柔桑。

少华一峰已为谷，白日西出明朝阳。

男儿盖棺事乃了，目睫荣悴空悲凉。

水之曲，山之傍，

岁穷且饮酒，富贵无相忘。

陈舜俞

陈舜俞　和王介甫寄安丰知县修芍陂

雩娄陂水旧风烟，可喜斯民得繼传。

万顷稻粱追汉日，五门疏凿似齐年。

才高欲献营田策，公暇还来泛酒船。

称与淮南夸好事，耕歌渔唱已相连。

陈舜俞

陈舜俞　和章子厚闻子瞻买田阳羡却寄

罨画春流藻荇长，吴门菰米鳜鲈乡。

谋田问舍拙者事，寻壑买山君底忙。

出处两忘同旅寓，浊清一种付沧浪。

故人诗酒如驱使，别有甘泉绿野堂。

陈舜俞

陈舜俞　和知郡王职方韵同前

邑陂增筑更渊沉，所喜诗筒赏叹深。

楚国老臣千古意，庐江贤守一家心。

淮边野史添新事，垅上春犁诵好音。

兴利劝农真政术，可知为吏得喉襟。

陈舜俞

陈舜俞　湖州李使君闻予游庐山寄书云为我一谢清绝

道微本一致，喧静偶殊辙。

眷言朝廷士，何必山水悦。

李侯禀灵气，家园邻大别。

庐峰五千仞，曾上扪日月。

一随青云友，久仕金马阙。

兹为东南守，双溪对寒洁。

因将洞庭客，寄使谢清绝。

想君惜不往，搔首厌符节。

泽民固重事，逸兴聊可辍。

已告林屋天，金庭锡期耋。

陈舜俞

陈舜俞　虎溪

紫霄道士贪云鹤，五柳先生泥酒杯。

不为清风与明月，道人何事过溪来。

陈舜俞

陈舜俞　淮阴阻风谗风伯

滔滔淮水，溢楚之疆。

原田其潴，城郭为防。

浸以广兮不可涉，浩乎险兮不可航。

粤有行者，欲泝其央。

编莞为帆，植木为樯。

幸飘风以凭乘，遂吾归而徜徉。

尔风谓何，不自西北，

阻我攸往。维伯是职，

悠悠领以偻指，挽夫坐粮而寝餱。

伯复不知，天子圣神，

以民为忧。闻此方国，

常垫横流。分笔舌于严署，

咨疮痏于诸侯。有淑使者，

仁丰义修。体上所嘱，

同辞合谋。今此欲往，

会于道周。倡和出话，

下民以休。风之不遂，

非伯谁尤。上帝可诉，

谗言孔庶。将伯是怒，

不如风兮命之去。

陈舜俞

陈舜俞　黄陵庙

明月辉在天，落日光转地。

天维地轴千万年，粉篁尚有春风泪。

苍梧茫茫九疑高，湘江之水多怒涛。

袗衣不和御琴弦绝，黄陵庙前碑已裂。

春禽啼，秋叶飞，

行人舟楫去复返，虞舜南巡胡不归。

陈舜俞

陈舜俞　寄姑苏智肱钱塘文捷二上人

释子纷纷奈汝何，传闻右绕益乖讹。

南山述作那堪毁，西竺师徒果有魔。

群蚁固应随转石，一杯焉可当颓波。

青铜瓦砾皆称鉴，乞与光明岁月磨。

陈舜俞

陈舜俞　寄郏景仁郎中

早岁交情淡已亲，相逢羁旅白头新。

虽惭管鲍论高谊，欲慕陈雷卜近邻。

客舍每罗门外雀，归来还满甑中尘。

明年相逐东林去，未必鲈鱼驻得人。

陈舜俞

陈舜俞　寄虔州东禅惠长老

山僧未识面，远想何潇洒。

客从赣上来，肯可必儒雅。

学诗拟柴桑，陈编长在把。

冥搜得佳句，冲淡相上下。

由来渊源远，知解妙空假。

史君固好善，公馀枉车马。

玄谈閒清吟，至乐匪尊斝。

借问岁早晚，重修远公社。

陈舜俞

陈舜俞　寄星子令柯季立

惯见江湖贱逐臣，去寻岩穴或相亲。

不知金马曾为客，犹得铜章肯借人。

夜夜水声随枕簟，时时林色上衣巾。

题诗半在山南寺，请戒岩僧扫隙尘。

陈舜俞

陈舜俞　寄扬州知府钱舍人

岁月倏已逝，流光浩无涯。

新阳达厚地，草木渐萌芽。

禽鸟知时节，声弄日夕嘉。

人生独何为，不与物同华。

齿发俱摇落，唯有老大加。

缅怀西垣客，事业纷天葩。

三年辞帝右，士夫叹聱牙。

道大益不容，眇小固何嗟。

闻有难老药，沆瀣和丹砂。

但愿寿百岁，未能定龙蛇。

陈舜俞

陈舜俞　将至嘉禾先寄诸兄弟

半年西走若飞蓬，得禄无多计屡穷。

骥足寒孤甘伏皁，雁群惊迸苦伤弓。

家贫不易新堂构，天幸犹能遇岁丰。

且待归来都讲论，一篙烟水趁霜风。

陈舜俞

陈舜俞　句

石间圆影叠金波。

陈舜俞

陈舜俞　句

涧含苍壁隐青萝。

陈舜俞

陈舜俞　开先寺

山门屹屹横青嶂，岩屋霏霏带紫烟。

千尺老松当大道，一条飞瀑落中天。

重来览物应相识，此地寻僧似有缘。

自谓读书非俗客，谪官犹得近林泉。

陈舜俞

陈舜俞　客意五首

客意久不适，揽衣临暮舂。

烟长藏野阔，云断漏天空。

酒置千愁里，诗成一望中。

黄花无限好，底事忆江东。

陈舜俞

陈舜俞　客意五首

行役意匆匆，淹留计已穷。

梦归无奈晓，病觉不禁风。

忆橘园垂枳，沉鱼夜听鸿。

悲秋成白发，赖未作衰翁。

陈舜俞

陈舜俞　客意五首

高岸耸如陵，秋光著处清。

遥山照眼碧，黄叶逐人行。

莫怪新烟火，曾经古战争。

深林茅屋小，气象亦豪英。

陈舜俞

陈舜俞　客意五首

水浊不见面，安能照胆明。

还因送流梗，所得计归程。

日落西风急，秋声积潦并。

清江前约在，赖尔濯吾缨。

陈舜俞

陈舜俞　客意五首

况复淹旅泊，情多秋亦悲。

寒云欲垂野，疏叶不藏梨。

断梗逐流水，归禽投好枝，

徘徊古原上，应有夕阳知。

陈舜俞

陈舜俞　廉溪

岂无城中居，高墙围大屋。

爱此原野间，山静溪水绿。

人家买良田，岁取十千谷。

我耕山下土，所获亦以足。

藜羹佐渊鱼，晨炊买樵木。

客来好风日，浊酒醉篱菊。

主人去微官，归意常欲速。

画图随行李，林囿日在目。

公卿为之赋，佳句满瑶轴。

年来请便郡，旦暮戒童仆。

乘霜归荒径，趁雨添新斸。

应恨公未归，公贫犹待禄。

陈舜俞

陈舜俞　林屋洞

洞天三十六，第九曰林屋。

神仙固难名，环怪存记录。

旷岁怀寻赏，兹辰幸临瞩。

驰神在真游，岂复惴深谷。

解袜纳芒履，燃松命光烛。

初行已伛偻，渐入但匍匐。

顾瞻避冲磕，浑淖没手足。

如此百馀步，始可立寓目。

或垂若钟簴，或植若旌纛。

有如案而平，有类几而曲。

镌刻非人工，晶莹粲黄玉。

遥知窍穴外，定有金庭籾。

凡肌不可往，叩击安敢黩。

鸾凤无消息，但见白蝙蝠。

却还望微明，既出犹喘促。

沾衣怜石髓，孰悔泥涂辱。

庶几达微慕，养生相吾福。

陈舜俞

陈舜俞　灵溪观

灵溪流水碧潺湲，溪上清辉弟子园。

白叟荷锄春采药，黄冠敲磬夜朝元。

山中松叶堪为酒，路口桃花似有源。

自是游人无道骨，长生何必五千言。

陈舜俞

陈舜俞　灵祐观

缅彼幽虚天，曾是众仙囿。

宫祠宅来仪，绀瓦覆苍甽。

窗扉秘环佩，几席被文绣。

传闻祀祷神，祠宫灿如昼。

樵苏避山村，草木长疏秀。

祥符圣天子，慕道比轩后。

县官典修完，锡名揭灵祐。

星珰捧金龙，沉以玉简副。

迩来三十年，寂寞事非旧。

黄冠守萧堂，香火杂薪槱。

神州祠太乙，司农治华构。

休祥祚邦国，岩穴甘僻陋。

游人独何求，丰碑读古籀。

陈舜俞

陈舜俞　留槎阁

闻说欧川似沃洲，一溪分作雨溪流。

长桥跨岸虹垂地，高阁凌空蜃吐楼。

浩荡乾坤供醉眼，凄凉风雨送行舟。

凭谁为问乘槎客，未必无人犯斗牛。

陈舜俞

陈舜俞　虑狱江州晚出浔阳门

浅深秋色看红叶，高下人烟入翠微。

过岭已怜云满{革登}，穿林宁恨露沾衣。

自惭访道来何晚，便好寻真去不归。

本迕朝廷无补报，名山犹幸许相依。

陈舜俞

陈舜俞　落星寺

何年翠麓浮彭蠡，云是寒星落斗牛。

远水拍天围净界，野僧依石起朱楼。

阑干白日风吹雁，帘幕黄昏月近鸥。

安住自成难老药，不须乘海觅蓬邱。

陈舜俞

陈舜俞　落叶

风露入林阿，纷纷奈落何。

满庭添野景，开户觉明多。

未逐沧浪远，堪怜腐草和。

无由遮醉眼，归思满烟波。

陈舜俞

陈舜俞　毛公坛

古坛叠乱石，草木何参差。

黄衣宇其傍，陈迹刊丰碑。

曰初刘真人，齿发不可訾。

但见绀绿毛，被体鬺鬺垂。

云輟一日去，空山留庭壝。

弟子散岩谷，荆榛蔽荒基。

晚有周息元，探访亲斩披。

白鹿忽跪前，灵符见葳蕤。

地胜人既偶，凝严起宝祠。

束帛下幽聘，良马维素丝。

前朝揖高风，有美皮陆诗。

迨今三百年，事去物亦隳。

乔松委樵苏，野蔓号狐狸。

惟有炼丹井，甘冽无等夷。

一酌匪消渴，钦慕尚神禧。

陈舜俞

陈舜俞　明日北风尤甚不可行再谗

我行楚滨，洪波是涵。

飘风不惠，停舳相衔。

我实有辞，将伯是谗。

越明日作，若怒弗咸。

大吹振荡，厥声唬喊。

龙凭虎借，播谷摇岩。

止莫能维，行不可帆。

谁令其然，维伯所监。

我名有谗，实意以祷。

终使不往，宁弗之报。

泛泛行者，有游有漕。

罔不衣食，或俱幼老。

出其孔艰，仁者攸好。

吹而顺之，毋忽予告。

陈舜俞

陈舜俞　南阳春日十首

城头古木未知春，官柳柔条日日新。

门巷旋开沽酒市，郊原便有踏青人。

风烟乍入禽初好，网罟犹多雉肯驯。

拟为芳时对樽斝，愧无心事乐天均。

陈舜俞

陈舜俞　南阳春日十首

惓怀春晚脱征骖，官况喧卑昔未谙。

敲扑岂甘忘素业，琴樽犹可助清谈。

窗灯耿耿书开卷，衙鼓冬冬吏放参。

唯有登楼心不惬，乱云堆雾锁东南。

陈舜俞

陈舜俞　南阳春日十首

山川随处有芳菲，老大情怀与旧非。

已恨莺声惊晓梦，岂堪花气著人衣。

家蔬未省添新斸，宰木应曾长旧围。

终向畏涂无所得，好风佳月不如归。

陈舜俞

陈舜俞　南阳春日十首

花前惆怅转难平，屈指光阴已半生。

犹把此身尝患难，不知何日得功名。

未安去住千丝乱，已去悲欢一梦惊。

拟入醉乡销此恨，快风无故析春酲。







卷35

陈舜俞

陈舜俞　南阳春日十首

壮怀摧折复何言，齿发今年老去年。

念远片心飞鸟外，感时双泪落花前。

琴逢遏密生难理，诗拟离骚怨不传。

家在五湖明月里，梦随春水宿渔船。

陈舜俞

陈舜俞　南阳春日十首

客宦逢春病眼开，紫荆花下也徘徊。

谩劳人力书千卷，聊寄天真酒一杯。

明代本期无弃物，孤臣何敢自论才。

且欣腐鼠同乌喙，不怕丹山有凤猜。

陈舜俞

陈舜俞　南阳春日十首

簿书堆里得天真，谩为浮名役此身。

门柳偶同陶靖节，君羹空羡颍封人。

沙鸥旧许为吾侣，巢燕何曾厌我贫。

已共东风有归约，且从桃李笑今春。

陈舜俞

陈舜俞　南阳春日十首

故园春物有谁同，地尽天垂杳蔼中。

杏火柳烟烧白昼，茶枪笋槊战东风。

桥横酒市青帘出，门对鱼矶小艇通。

谁信南阳楼上客，翩翩归羽欲飞空。

陈舜俞

陈舜俞　南阳春日十首

泽国生涯有钓舟，此身随分狎群鸥。

非关利禄成羁絷，为学文章作赘疣。

病眼看花空溅泪，客颜临镜复包羞。

江东父老应相忆，燕子来时语不休。

陈舜俞

陈舜俞　南阳春日十首

半生名宦是涂颜，菽水当年尚可欢。

钟鼎未能光祖妣，牛羊虽美愧杯盘。

五千强诵谁云补，四十无闻得自安。

不觉寻春上台榭，东风吹泪落阑干。

陈舜俞

陈舜俞　弄水亭

未识贵池好，尝闻弄水名。

白鸟鉴中立，画船天上行。

陈舜俞

陈舜俞　彭泽县

古来彭泽县，应有折腰人

百里昔犹重，先生岂不′　。

菊花还在否，柳色为谁新。

白发南迁客，凄凉问水滨。

陈舜俞

陈舜俞　贫女曲

贫女四十无人问，不傅铅华水梳鬓。

非关颜色不如人，不肯出门羞失身。

零落床头旧机杼，池水沤麻还织布。

布成不卖市中儿，金刀剪雪自裁衣。

陈舜俞

陈舜俞　栖贤寺

辟蛇行者应开寺，拭眼高僧尚有坟。

龙带雨归三峡水，鸟衔花出五峰云。

楼台屹屹天宫近，钟声疏疏俗界闻。

游客不嫌车骑远，岩扃无计长苔纹。

陈舜俞

陈舜俞　骑牛歌

我骑牛，君莫笑，

人间万事从吾好。千金市骨骏马来，

乘肥大跃须年少。薄为鞯，

草为辔，瀑布山前松径里。

看山听水要行迟，驻策缓驱尘不起。

布袍葛带乌接{上四下离}，山家装束不时宜。

匏樽注酒就背饮，缥囊贮书当角垂。

吟或狂，醉欲倒，

同醉同吟白云老。此老不可天下人，

一住庐山三十春。声如钟，

目如电，七十神光射人面。

上牛下牛不要扶，合与山中作画图。

汴州马上竟何如，春泥没腹雨溅帽，

夜半归来人已痡。天真丧尽百忧集，

衣食毛发归妻孥。争如来骑牛，

水光山色同悠悠。

陈舜俞

陈舜俞　钱张郎中

莫爱卞山色，莫羡苕水清。

山高天早寒，水深潜浪生。

维此贤丈人，宇韵和且平。

冷清窅无威，妍词吐春英。

众人耫其华，君子挹中情。

恺悌神所劳，假乐眉寿并。

安车省家园，华艾立儿甥。

邦君示尊礼，宴衎既丰盈。

言还湖上居，载酒饯东城。

宾醉可复诉，贵老事非轻。

陈舜俞

陈舜俞　青龙江醉眠亭

酒担长轻六印腰，醉中一枕敌千朝。

兴亡藐比荣枯柳，聚散看同旦暮潮。

清兴本应尘外得，香魂徒向水边招。

已闻佳士过从约，不为东风返画桡。

陈舜俞

陈舜俞　若耶溪

十里澄溪溪上山，溪光无际照山颜。

天嫌俗眼寻常见，地惜群峰左右关。

蓬岛也应非海外，琼台争合贮人间。

维舟正欲踟蹰饮，坐见苍烟罩翠湾。

陈舜俞

陈舜俞　三峡桥

银河源源天上流，新秋织女望牵牛。

洪波欲渡渡不得，以鹊为桥诚拙谋。

胡不见庐山三峡水，此源亦接明河底。

擘崖裂嶂何其雄，崩雷泄云势披靡。

飞鸟难过虎豹愁，四时白云吹不收。

烛龙此地无行迹，六月游子披貂裘。

谁将巨斧凿大石，突兀长桥跨苍壁。

行车走马安如山，下视龙门任淙激。

寄言牛女勿相疑，地下神工犹更奇。

唤取河边作桥栋，一年不必一佳期。

陈舜俞

陈舜俞　山中寄姑苏守悴

莫厘山头万家橘，震泽閒人一叶舟。

林袅金丸出篱落，浪喷雪阵上汀洲。

云生缥缈吟魂远，日入穹窿醉望收。

不禁五湖容小隐，为传篇什谢苏州。

陈舜俞

陈舜俞　山中咏橘长咏

包橘古云美，扬州地所宜。

名存夏后贡，颂见楚人辞。

云梦分膏沃，璇星散陆离。

洞庭仙壤接，震泽水烟被。

柚酢徒然早，柑黄岂厌迟。

封君千户等，老囿万奴随。

秀萼瑶琼缀，青阴幄幕垂。

朱衣霜傅采，素里露含滋。

弱斡金丸重，繁条火齐累。

瓜生先作瓣，蚕老不成丝。

爽味钟寒律，殷姿照夕曦。

清香掩兰杜，真液贱楂梨。

拣选收藏日，辛勤种接时。

壤须来处美，移怕树同知。

朱绿争珍旨，荆湘辩等差。

蹊深比桃静，岁晚与松期。

坛甽龟鼋石，园裁枳棘篱。

讨虫烦钻凿，科冗付蒸炊。

穿井防天旱，禳瘟甚岁饥。

向阳删密叶，伐木树低枝。

有义曾分客，无偷不禁儿。

{片毛}嫌连雨长，老要劲风吹。

满把留长蕂，盈箱藉短茨。

入仓宁愧稻，出汗仅同医。

雅俗传珍惜，深林或弃遗。

稍收先落子，争晒已残皮。

趁市商船急，充庭使驿驰。

公筵荐魁磊，内合送瑰奇。

寄远曾非选，熏藏品最卑。

善生唯计亩，视价旋论赀。

薄探酬来赏，精尝侑举卮。

他年修果谱，应载野人诗。

陈舜俞

陈舜俞　上方化成院

琅函密锁君王字，石壁仍刊宰相诗。

无限幽光动岩谷，山深惟有白云知。

陈舜俞

陈舜俞　上方僧京师识面短句二首

乱云峰顶紫田翁，二十年前辇寺逢。

怪我无成头白早，千金散尽学屠龙。

陈舜俞

陈舜俞　上方僧京师识面短句二首

老僧曾住日边寺，惯识金鞍马上人。

云外不知人易老，从头相问尽埃尘。

陈舜俞

陈舜俞　失题

昔见淮水清，今见淮水浑。

问之何因尔，淮吏谓予言。

此淮出桐柏，彼汴来昆仑。

年年相合流，东望沧溟奔。

汴入淮而清，有若淮水尊。

风休一色静，古鉴磨无痕。

今年淮水小，仅能庇龟鼋。

黄河从春来，桃花注龙门。

滔滔朝宗势，巨浪日夕烦。

小清纳大浊，势不得自存。

崩腾一波走，磅礴泥沙喷。

我闻吏之言，冥默窃自论。

君子洁履操，小人为诈谩。

奸豪烁危行，烈火燎于原。

哗言污正论，青蝇止于樊。

中人可移性，鲜克始终惇。

夙夜念淮水，清心大吾源。

陈舜俞

陈舜俞　诗二首

石磴梯山一里高，荒烟源处税渔樵。

官粗事冷人应笑，免对青苗强折腰。

陈舜俞

陈舜俞　诗二首

自古匡庐是胜游，话臣何敢计淹留。

城中未有看山处，客馆僧坊谩举头。

陈舜俞

陈舜俞　诗一首

把酒谓山语，行人亦大狐。

满朝无骨肉，白发厌江湖。

寒苦谙冰雪，艰难识道途。

相看幸相似，可惜便风无。

陈舜俞

陈舜俞　十八贤台

台下衣冠已化尘，台前颜色尚如新。

林泉合是修行社，岩穴谁非避世人。

好鸟岂知当日事，幽花何似昔时春。

老僧不解论今古，应笑徘徊问隐沦。

陈舜俞

陈舜俞　示诸弟

吾家崛起蓬蒿间，先君为学良苦艰。

典衣买书教我读，平生贫窭不此悭。

岁晚才沾寸禄养，天祸无何颓泰山。

况时汝辈各少小，不及见汝学燕閒。

逮今孤露历岁月，渐觉长大成疏顽。

诗书堆积有素业，文章体要亦易攀。

固须仁义力造诣，慎择朋友少往还。

偏亲堂上待甘旨，况已齿龀双鬓班。

更可踟蹰忽荣养，不如乌鸟鸣关关。

官家公道禄寒畯，勉旃进取欢慈颜。

陈舜俞

陈舜俞　寿阳僧房见橘诗

地过长淮种橘难，僧房今见锁朱栏。

秋来赖有黄金实，几被行人作枳看。

陈舜俞

陈舜俞　书通济僧壁

丹包赤实破苍颜，冬至都无十日闲。

剩选黄柑留过客，天寒谁肯更寻山。

陈舜俞

陈舜俞　双溪行

星郎休官两鬓白，惯作五侯堂上客。

半入人家锁深宅。偶来花幕双溪头，

闻有侍儿旧相识。五马情多载酒过，

主人犹须屏障隔。黄昏移烛背重帘，

初度清歌响疏拍。宛转别是京洛声，

中有离愁千万尺。曲中复作孤吹笛，

玉龙一吟群籁寂。金罍不酌四座听，

淡月朦胧挂空碧。更将馀意写琵琶，

手抹凤槽鸣历历。梁州欲彻幺弦断，

应恐外人知怨抑。主人不许傅青翼，

独听星郎语近壁。小声呜咽话当年，

公子樽前最怜惜。朱门出后身转轻，

往事消沉无处觅。星郎日有流落恨，

回向玳筵双泪滴。劝君收泪听我歌，

众散有命可奈何。君不见陇头水，

入海不知几千里。又不见风中花，

吹向千家复万家。人生莫作等閒别，

事去老大空咨嗟。

陈舜俞

陈舜俞　水月院

兴随白鸟汀洲立，步入青林台殿出。

湖脉来通方士泉，山颜分入幽人室。

自苦扁舟每访寻，何年空谷无遗逸。

一夜霜风穿客衣，二十六房皆采橘。

陈舜俞

陈舜俞　松梢诗

朽屋延暗暝，凿明快吾魄。

西墉偶面势，开牖遂生白。

兹焉玩图史，亦以置床箦。

岂能来清风，犹苦对残赫。

炎天适暵旱，永暮坐燔炙。

宾客何可处，儿女哀不获。

咨取或献诗，盖覆乃其策。

架木凑檐瓦，铺竹施苇席。

聊且纾暴酷，未足为佳适。

北山多乔松，倚天不知尺。

绸缪星日暗，戮辮鬼神宅。

栋梁尚匪材，枝叶固何益。

敢告持利斧，斩伐遵指画。

束缚如见遗，无使曲傅直。

此身得馀庇，阴德佩无斁。

陈舜俞

陈舜俞　送可则上人还京师开讲

善作空王子，能探佛祖心。

浮云无定住，流水度光阴。

粝食开盂惯，飞尘坏衲禁。

国城传法后，倚锡旧山林。

陈舜俞

陈舜俞　送李户曹官满还江宁

去程牢落且徘徊，听我高吟侑一杯。

皦日心胸无愧耻，青衫颜色任尘埃。

秦淮形胜多人物，晋室风流入草莱。

归到江山聊洗眼，下僚应不久沉才。

陈舜俞

陈舜俞　送刘吏部得请三茅崇禧观

老臣连上皂囊封，去访三茅驾鹤翁。

曾为苍生论敝事，因从紫府得仙风。

收身物外光阴好，回首人间宠辱空。

果满丹成家法在，应携鸡犬入云中。

陈舜俞

陈舜俞　送南康刘道纯秀才起应新诏

太平天子厌弊旧，尽解纲条重结纽。

一朝进士各名经，五百年来病声偶。

弟子增员岩穴空，博士献书车马走。

鸿薄青冥昔在笼，鱼忆沧浪今脱笱。

乘时得志君其人，平生好学气撞斗。

诋诃毛郑为低眉，辨说仪秦不容口。

本需束帛贲圭衡，勉应新书辞畎亩。

时髦往往出江南，解褐须期居帝右。

藏珍韬椟元待价，搦矢抚弦须应手。

勿学迂疏鲁两生，是古非今空白首。

陈舜俞

陈舜俞　送诗僧惠师

萧然林下人，病骨霜松槁。

若为诗家流，力压古人倒。

琢句如琢玉，得之若得宝。

有时到极挚，直可补元造。

平生乐此乐，白头不知老。

数年吴楚游，咏遍泉石好。

却怀钟山隐，乡思满春草。

橐中何以归，篇篇有留藁。

陈舜俞

陈舜俞　送喜长老游四明

钓竿无竹月空船，事去朱泾不记年。

一句弗由他物得，此心知与麽人传。

无须王老长垂地，掉臂胡僧仰托天。

去问玲珑岩上石，＊中谁是我师禅。

陈舜俞

陈舜俞　宿灵源院

山家皆种橘，古寺独栽松。

林静时栖鹤，泉灵合有龙。

何年人舍宅，今日我携筇。

寓所留僧话，未眠闻打钟。

陈舜俞

陈舜俞　宿上真宫赠朱道士

栖真必是朱痴后，结宇元因法善孙。

人在地灵治病速，山村讨药夜敲门。

陈舜俞

陈舜俞　太湖一首和姚子张

太湖可渔山可樵，渔樵隐者非一朝。

醉拍溟渤摩穹霄，歌咏周孔追松乔。

故矶人归今寂寥，秋空浪稳兰为桡。

何为不去走市朝，况无一策陈虞尧。

嗟哉生事垂箪瓢，母齿豁豁群儿龆。

啼寒悲饥如鸱鸮，古人以此尝折腰。

敢不欢喜禄下僚，沧浪有景直不辽。

西风起时心摇摇，异日掉臂君可招。

陈舜俞

陈舜俞　太平观

绕绕峰峦玉案围，重重楼殿紫烟飞。

青藤素简天门近，绛节霓旌夜半归。

鹤使每传三岛信，凤书频送九霞衣。

放臣於世惭无补，金萼楼前拜不祈。

陈舜俞

陈舜俞　桃花坞

路转青山曲，地暖留青春。

昔闻千树桃，香艳红氤氲。

游子想神仙，花下啼鸟驯。

于今空蔓草，况复种桃人。

唯应坞中月，清光无故新。

陈舜俞

陈舜俞　题碧藓亭

潇洒阑干碧玉丛，频来游赏似儿童。

萦回修竹撩清影，刻画新诗绕翠筒。

十载雪霜林色改，几翻风月酒尊空。

子猷老去心尝在，终拟为邻作醉翁。

陈舜俞

陈舜俞　题翠峰院

借问鸱夷与季鹰，五湖珍赏复谁曾。

惯看销夏湾头月，唯有莫厘山上僧。

晚渡浪痕沾坏衲，上方云液洒枯藤。

游人欲趁沙鸥去，更伴禅公上翠层。

陈舜俞

陈舜俞　题东林寺

净社清谈尽，高名野史传。

空山留旧寺，老桧识当年。

殿古应藏璧，僧閒学种莲。

徘徊二林月，犹照虎溪泉。

陈舜俞

陈舜俞　题娄亿墓

彼何人之门兮，雁行马车。

老夫怀金兮，童子纡朱。

其取万钟兮，不差毫铢。

庖有粱肉兮，腹无图书。

天之生此兮，何罪何辜。

句读其话言兮，节文其步趋。

抱笔而宵吟兮，铺楮而昼涂。

天子招其以仕兮，乡人勉呼。

众肩相煦摩兮，疾驾争驰驱。

有司五上吾名兮，礼部曾不一知。

退将羸其角兮，进且跋其胡。

行年几六十兮，仅免为白徒。

一秩不能胜兮，朝强而暮殂。

考妣其谓我何兮，遑悼妻与孥。

高者我难诹兮，厚者行难语。

诸百恨寂默兮，秋草之墟。

陈舜俞

陈舜俞　题炉峰阁

为爱炉烟拂画檐，小栏今日卷朱帘。

不须更踏山前路，可是人间看得厌。

陈舜俞

陈舜俞　题秋浦亭

牢落真秋浦，江山滞客舟。

身同雁南去，心似水东流。

鸥鸟荒烟里，渔人古渡头。

只因山色好，来上九华楼。

陈舜俞

陈舜俞　天池院

此峰巉绝与霄干，峰顶泓澄旱不乾。

天下定应添沆瀣，山头信亦有泥洹。

等閒云出千岩雨，取次龙归六月寒。

一勺自堪流万古，何须低处羡波澜。

陈舜俞

陈舜俞　蛙齐

渴饮尝不足，凿井偶清疏。

井边旧墙屋，涂墍为我居。

念彼作者劳，容膝已有余。

开窗近檐楹，天光满图书。

汲水屡洒扫，尘去延空虚。

外洁内亦清，体胖气加舒。

顷怀陷中蛙，乐岂羡虾鱼。

相群宅新府，文木森周庐。

侯门多结驷，赐金每论车。

身外无我亲，傥来物固疏。

日食夜以息，大小则皆知。

况无百岁人，贵贱同丘墟。

但可蔽风雨，且以永居诸。

陈舜俞

陈舜俞　挽刘夫人词二首

籍籍家声起草莱，诜诜子舍奉兰陔。

翩翻三凤皆英物，蹭蹬双驹亦骏才。

忆昔彩衣环几舄，于今清血洒棬杯。

何年盛事联簪组，别有丝纶荐夜台。

陈舜俞

陈舜俞　挽刘夫人词二首

卜邻早效三迁教，负米方休百里劳。

乐事难留同逝水，孝思无尽入伊蒿。

万家原上开新冢，旧馆人来奠浊醪。

况有铭诗传不朽，长城千古白云高。

陈舜俞

陈舜俞　挽邵夫人词

丹阳门第三朝贵，乐寿丝纶五色开。

有助清郎终盛誉，得怜诸子尽高才。

兰凋北畹香犹在，水向东溟逝不回。

原上送车无数目，日西风雨转徘徊。

陈舜俞

陈舜俞　挽侍讲先生王夫人诗二首

兰陔堂上此归全，松柏山头有旧阡。

我得遐龄几九十，人依绛帐昔三千。

病时太守和汤药，没后诸生侍几筵。

善化群材同草木，先生恩德重如天。

陈舜俞

陈舜俞　挽侍讲先生王夫人诗二首

师墙童稚被陶钧，穴凤仍同桂籍春。

岂独慈良尊有道，就论恩分即吾亲。

生前未许升堂拜，原上空陪执绋人。

一曲薤歌难写恨，哀荣千古付苍珉。

陈舜俞

陈舜俞　晚秋田间

重到田园草木零，鬓毛萧飒白纶巾。

谩夸孺子能分肉，堪笑书生尚负薪。

静与禽鱼何物我，懒因鸡黍记晡晨。

东篱已有黄金蕊，只欠白衣送酒人。

陈舜俞

陈舜俞　万杉院

银钩金榜佛家园，屐齿初来骨发寒。

天上星辰留翰墨，人閒陵寝閟衣冠。

虬龙拥护神如在，云雾遮藏色未乾。

四十二年蒙雨露，草茅犹解泣汍澜。

陈舜俞

陈舜俞　西湖

古山泻仙源，刊与凿虚境。

实势相回环，穴阑清倒影。

群冰人无惊，泛泛华桨井。

山上放歌行，不少有遗景。

谁意注灵波，溉田三万顷。

陈舜俞

陈舜俞　西林寺

东林移宿过西林，风霭萧萧结暝阴。

随处水声喧屐齿，傍人山色上衣襟。

道於尘土知无用，乐在云泉亦损心。

拟付离骚与猿鸟，樵苏应怪久登临。

陈舜俞

陈舜俞　销暑楼

溪上楼台似玉壶，乐郊春物剩昭苏。

贤侯好士簪裾集，暇日开筵锦绣敷。

擘水脍鲈堆白雪，拨醅酿酒滴真珠。

香飘沈穗萦栏角，歌沸梁尘落坐隅。

约略十洲仙界景，依稀九老洛川图。

席中兰语薰相袭，望里莲娃貌亦都。

狂客笑吟聊自若，丈人强健不须扶。

送归千骑堂前月，犹照帘虾一半须。

陈舜俞

陈舜俞　谢风伯

晨风飘兮，弗疾弗暴。

我舟汎兮，以安且蹈。

云谁之赐，神伯予报。

莫阻乎淮，如彼行妔。

莫远乎泗，曾不日到。

我谗不淑，我辞靡好。

伯其怜汝，其还寿考。

伯实神圣，善人是悼。

鼓动万物，永辅有昊。

我歌我诗，以荐行潦。

陈舜俞

陈舜俞　谢杨都官见惠锦鸡

珍禽流品可褒题，天与文章五色齐。

羽翮已堪攀凤翼，稻粱争合在鸡栖。

应思旧侣雌雄舞，耻学凡群旦暮啼。

好向彩衣堂下养，名郎从此乐持齰。

陈舜俞

陈舜俞　新罗岩

万叠青山与世违，一岩云物倚天危。

僧开峭石难行路，猿叫枯松最上枝。

药鼎施人寒种火，菜畦行虎宿无篱。

此中别有忘年事，扰扰红尘死不知。

陈舜俞

陈舜俞　兴福院僧房

东西游遍雨山村，栀子黄时橘满园。

唯有小轩临小涧，病僧欹枕听潺湲。

陈舜俞

陈舜俞　雪

老来惟有看山癖，踏雪来寻洞府春。

已爱匡庐无俗骨，更逢姑射露天真。

参差玉树千岩里，高下蓝田一水滨。

乘兴去留人莫怪，风流元是剡中人。

陈舜俞

陈舜俞　野烧

急烧山上草，莫顾山下木。

烧草得地美，欲种来岁粟。

乘风纵巨燎，烈烈遍岩谷。

既不问玉石，何暇爱麋鹿。

寄谢种粟翁，乘时择嘉谷，

无俾稂莠俱，还见故草绿。

栋材已灰烬，著意规饱腹。

陈舜俞

陈舜俞　以橘赠湖州李公择

去著登山屐，梦归清霅门。

亲尝霜后橘，思侑府中樽。

为问林间路，曾过水畔村。

人言封境近，往往被公恩。

陈舜俞

陈舜俞　游天章寺

峻岭崇巅千古在,好风佳月逐时新。簿书偶是山阴长，

觞咏聊同曲水人。林雀不惊筇竹杖，

溪云欲傍接{上四下离}巾。官粗合有登临分，

更待岩花烂漫春。

陈舜俞

陈舜俞　禹穴

百尺苍坚穴翠岚，天痕非擘亦非閗。

先王图史谁分掌，后世疏慵不复探。

定有龙虬蟠寂寂，何如苔藓乱鬺鬺。

老师更说神灵事，只读高碑去未甘。

陈舜俞

陈舜俞　遇便风

舳舻泝隋堤，积潦涵楚甸。

大帆挂长樯，薰飚借良便。

气张中军旗，势疾强弩箭。

浪头喷飞雪，波心落流电。

或如春雷振，又若疾雨溅。

天空文鹢归，珠媚渊龙战。

久来去意切，幸此行色变。

舟子啸引项，挽夫喜盈面。

揭篙无施劳，跃马莫我先。

行吁思景附，坐指交勇羡。

日阴未顷刻，道里历宇县。

津亭倏渡淮，官堠俄入汴。

盛夏草树齐，远水苹藻遍。

晚景稍可爱，少瞬不再见。

我非欲速者，疾目憎转眩。

衣袂聊虚凉，心焉独安宴。

向夕风少休，迟留乐幽倦。

陈舜俞

陈舜俞　渊明醉石

聒聒飞泉清绕石，悠悠天幕翠铺空。

是非分付千钟里，日月消磨一醉中。

柳絮狂飘荒径畔，菊花仍在旧篱东。

水声山色年年好，堪使游人耻素风。

陈舜俞

陈舜俞　圆通行

庐山之西形势聚，无位真人依位住。

地只掣锁金城开，石龙喷水银潢注。

峰峦约勒万马回，杉松自作千兵护。

宝殿峥嵘跨碧霄，圆容丽服微西顾。

江南妃子亲施田，香饭供僧无亿数。

法焰相传十二人，师泛钎船杨子渡。

杨子渡头秋风高，霹靭驾雪翻惊涛。

中有渔家妙绝手，一钓三山连六鳌。

纵时大地悉震恐，收来尘刹无纤毫。

当年曾许心莫逆，今朝又作圆通客。

挂冠已脱尘俗缘，一心愿住清凉国。

清凉之国进能知，日长马倦人多迷。

从来闻说曹溪路，只今断庐山西。

陈舜俞

陈舜俞　阅日堂僧橘

阅日堂前橘，山僧手自移。

为迎林下客，旋拄路边枝。

结实曾防蚁，盈箱不禁儿。

他年应记得，蜡屐过门时。

陈舜俞

陈舜俞　再经太平观访沈道士不遇二首

行客寻山去又回，羽人依旧未归来。

洞门不锁清风入，黄叶无言下翠苔。

陈舜俞

陈舜俞　再经太平观访沈道士不遇二首

不见芝岩驾鹤翁，抱琴归去悄无踪。

黄花似有东篱旧，山后山前取次逢。

陈舜俞

陈舜俞　赠湖州使君李公择

李侯车骑匆匆出，前驺不鸣随者急。

不游台沼不寻山，独向城隅小蓬荜。

城隅蓬荜谓谁家，太学先生贤已卒。

老妻犹在八十馀，侯来为问夫人疾。

当时弟子犹五六，连袂追随慎仓卒。

手调汤药进盂盘，劳问有无极纤悉。

巷人来观相欢喜，门外墙头闻唧唧。

我思康定庆历间，天下文章极萧瑟。

读书不复问义理，破碎幺麽入声律。

先生始出治庠序，辅养学者尊经术。

自兹道义及生民，晚具纁黄起遗逸。

先生今来骨为土，名儒大义非前日。

朝登垅坂暮高官，旧学前功付幽黜。

往往昔游苕霅人，诋讳不敢对以实。

李侯自是江南士，不预吾徒旧堂室。

尊德乐道乃精诚，念老嗟贫固其秩。

魏文伏轼过西河，郑公名乡论高密。

古来如君顾无几，于今走利尤非匹。

人言侯政如此多，试听风谣百之一。

陈舜俞

陈舜俞　赠华岩院玉真上人

青萝翠竹锁禅关，门对松林第一湾。

白发老禅应有道，等闲随客达前山。

陈舜俞

陈舜俞　赠孔经甫贤良兼简许少张状元

晚泊姑孰浦，忽逢潇湘人。

口称丹邱客，面带湘江云。

此客骨不凡，九天之麒麟。

新上紫烟顶，以头触天门。

赤龙怒当路，夭矫惊百神。

麒麟顾何力，牙爪勇踞蹲。

既欲掎其角，又或批其鳞。

此身甘万死，齑粉不逡巡。

帝曰汝无罪，濯濯良不群。

辍吾黄金铺，纵之赤城尘。

收头缩下土，别待风雷春。

龙怒逐之去，四海波涛翻。

顾我天一涯，遗下颜色温。

昔为游天梦，尝受一日恩。

老来因对客，念往惊心魂。

寄谢剡溪子，入朝可无言。

陈舜俞

陈舜俞　赠刘道原

三年江湖上，得友唯道原。

少小负英特，诵书日万言。

长好史氏学，执笔以专门。

废兴数千载，抵掌洪河翻。

洁身比夷齐，见义勇育贲。

唯不善玄解，恶佛如仇冤。

我虽异于此，知有学行尊。

就之同雾露，贵之如瑶琨。

共为庐山游，移宿穷林园。

水石最好处，尽日流清尊。

所愿闻高谈，美若尝熊蹯。

夫子之故人，公台既调元。

闻初学问时，幽兰并芳荪。

及今议论乖，良弓对惊猿。

云泥成睽离，治乱空自论。

古来用才者，如梓匠轮辕。

短长无弃遗，同异非仇恩。

何不付国史，置子西掖垣。

我语虽鄙贱，几欲叫天阍。

陈舜俞

陈舜俞　赠通慧大师净务

鄱阳江头逢道人，昔我先子游从亲。

口诵先子诗，别来三十春。

我悲不忍听，泫然泪沾巾。

道人见我少小日，嗟我老大空埃尘。

我谓道人言，姑愿有所陈。

公孙希世董生逐，子贡结驷原宪贫。

伯夷采薇避周粟，许由洗耳为尧民。

道虽有用舍，天实为屈伸。

子诚空门士，胡为甘隐沦。

迩来拔士到屠贩，圈牢往往生麒麟。

延英赐对不膜拜，下视罗什来姚秦。

方袍骑马使绝域，贺兰山前无缙绅。

如子固不羁，何不自化青云身。

今我迂疏不知返，悠悠如海空迷津。

无钱买山庐峰下，行欲东来长水滨。

子如厌世欲已矣，来寄瓶锡为吾邻。

陈舜俞

陈舜俞　赠徐道士游京师

有客人形善鉴观，过门聊肯驻征鞍。

知予谩失江湖约，笑我甘为簿领官。

卜隐日边龙阙近，去程霜里鹤衣寒。

京师车马飞腾速，别把金波洗眼看。

陈舜俞

陈舜俞　霅溪

吴王城下溪，疏凿自开辟。

潭潭无涯岸，但见浸垂碧。

气增宇宙宽，势吞江湖窄。

楼台照清影，河州多嘉植。

红鳞生霞朝，金鉴沉月夕。

恍如神仙国，远与尘土隔。

怪说稔传闻，真源探图籍。

天目据西南，两地泻峻极。

其傍数百壑，奔走为附益。

及兹渊渟处，深不可计尺。

稻粱活万家，世无原田瘠。

鱼虾孕千石，日见网罟获。

阴阴风雨夜，多为蛟龙宅。

少游溪上学，长作幕下客。

观澜无前志，平世耻吟泽。

度量方潢污，临流重惭惜。

陈舜俞

陈舜俞　中秋佳月独游垂虹亭有怀胡完夫苏子瞻钱安道

五湖人住觉天宽，有月清秋似广寒。

玉鉴光中数毛发，长虹背上倚阑干。

栖鸦误晓啼还住，白露沾衣湿又乾。

借问姑苏胡别驾，簿书灯火共谁看。

陈舜俞

陈舜俞　中秋佳月独游垂虹亭有怀胡完夫苏子瞻钱安道

月光清极向中秋，千古松陵此夜游。

寥泬更无云碍眼，沧浪合是我维舟。

浮生未有明年约，浅酌聊资到眼留。

辜负金波三万顷，诗豪草圣在杭州。

陈舜俞

陈舜俞　中秋佳月独游垂虹亭有怀胡完夫苏子瞻钱安道

玉兔光中系小桅，长虹影里倒樽罍。

一年此夜清秋半，万里无云霁色开。

月女婵娟如有旧，波神安稳亦怜才。

合须豪饮酬佳赏，不共乌台御史来。

陈舜俞

陈舜俞　中秋耫月宴友

秋风清且劲，夜月澄无哗。

月当澄清间，百倍常光华。

金盘挂滉漾，水鉴磨痕瑕。

未离碧海久，渐到黄道斜。

嫦娥琼肌滑，羞死吴宫娃。

蟾蜍银窟寒，不穴死水蟆。

依稀闻兔捣，仿像见桂花。

岂止数千里，已照万人家。

都人尤侈盛，时节惜芳佳。

楼台延皓魄，帘幕去周遮。

交错宴子女，嘈杂鸣箫笳。

清影落酒盏，爽气侵巾纱。

常明复置烛，掷果如散沙。

而我旅其间，甚贫亦可嗟。

遂召朋友云，可饮文字耶。

客来俄满堂，风棱森镆铘。

主人出对客，衰病植蒹葭。

所共天上景，能如富者奢。

污樽荐醅蚁，獠羞错鱼虾。

释焉帽与带，果止柰与瓜。

高言抗峥嵘，冲灵坦凹窳。

情亲弗委曲，论极成纷拿。

寒棱入吟骨，欢意自天涯。

不因斗柄转，岂信漏刻赊。

无端鸡三号，渐引鼓五挝。

良会诚惜已，同心又何加。

残辉促坐席，晓意生微霞。

明发作此诗，遗我异时夸。

陈舜俞

陈舜俞　中夜

强寝夜何永，通宵梦不成。

晓灯寒有晕，跳蚤静闻声。

宦拙宜身退，家贫长道情。

自怜前计失，半世慕虚名。

陈舜俞

陈舜俞　种梅

始我窥山中，早与梅花期。

低回遂四十，种树计已迟。

樵夫致远枿，园官送新枝。

故土谨包裹，深根屡培滋。

连宵霡霂雨，迨此初阳时。

绕径一百树，抚视如婴儿。

古来横斜影，老去乃崛奇。

嗟尔生也晚，笑我行且衰。

世人非金石，或作千年资。

转眼共零落，较此不更痴。

有情且寓赏，勿著喜与悲。

青赤粲点白，一笑唱吾诗。

百年霜雪过，好者知为谁。

陈舜俞

陈舜俞　众乐亭

湖光野色著人衣，众乐开亭此处宜。

击櫂高歌山自响，踏青红影岸相随。

消除砫缴容鸥鸟，改换风烟入柳丝。

荇菜藕花应见忆，短蓬孤榜独来时。

陈舜俞

陈舜俞　竹云洞

长干龙老长龙孙，竹里阴阴锁昼云。

莫问何年初入洞，由来一日可无君。

清围栏槛喧难入，翠滴衣裾静欲闻。

会得岁寒看苦节，凭谁吟对雪缤纷。

陈舜俞

陈舜俞　子隐堂为萧寺题

东城萧寺荒烟内，底事旌旗与客来。

六代豪华归茂草，少年风节有高台。

门前好鸟鸣佳木，径里闲僧扫绿苔。

强为登临一怀古，懦夫芜句雨非才。

陈舜俞

陈舜俞　阻风还泊旧浦

已作淹留计，行舻岂恨迟。

却投前浦宿，还似始来时。

寥泬鲈乡远，飘零鹤发悲。

犹欣有隐者，度景覆残棋。

陈似

陈似　龙脊

峡水渊流测益深，砥平鳌脊介江心。

簿书丛里逢休假，云水光中欣访寻。

拂石四题鸡子卜，檥舟三听竹枝音。

时和挝鼓同民乐，快喜春阳逐众阴。

陈嗣昭

陈嗣昭　句

二十四州称小桂。

陈松龙

陈松龙　海棠

移根千里入名园，酒晕红娇气欲昏。

待得太真春睡醒，风光已不似开元。

陈松龙

陈松龙　句

庭暗梨花疑有月，堤晴杨柳自生烟。

陈松龙

陈松龙　句

梨花春二月，杜宇夜三更。

陈松龙

陈松龙　句

荐菊明诗眼，看梅长道心。

陈松龙

陈松龙　酴醾

布叶敷条翠作围，自生芒刺护裳衣。

莫嫌野兴难拘束，只伴春风亦见几。

陈松龙

陈松龙　赠庵僧

独羡为僧者，尘缘不到门。

采薪松落子，移径竹生孙。

古井汲云气，寒山招月魂。

犹怜生死海，应□出前村。

陈宋辅

陈宋辅　罗隐题诗石

诗名鼎鼎号三罗，藜杖经从石上过。

铁画银钩难辨认，雨霖日炙莫镌磨。

幽泉添砚潺湲响，明月生波感慨多。

小立西风吹鬓发，碧罗深处听渔歌。

陈肃

陈肃　半山亭

蹑屐上高山，亭在半山侧。

猿鸟戏层台，烟霞含秀色。

复知名利心，到此堪俱息。

陈肃

陈肃　碧莲池

爱此东南池，澄湛通泉脉。

昔日碧莲根，香英今变白。

颜色本神仙，霞衣无定格。

陈肃

陈肃　蔡经宅

岩扉生翠霭，石壁凌朱霞。

草木状多怪，鸾鹤归如家。

谁嫌狡狯心，满地投丹砂。

陈肃

陈肃　流水池

积水环巨石，石面如砥平。

当知达者心，来此浮杯觥。

酒中有贤圣，常愿娱闲情。

陈肃

陈肃　瀑布泉

山高激迅湍，清振林下响。

飞雪溅千岩，白虹垂万丈。

来此坐移时，森然毛发爽。

陈肃

陈肃　七星杉

峭石七星杉，凌云势森耸。

月照林影寒，风起龙势动。

高低松桧枝，环如众星拱。

陈肃

陈肃　桃源洞

轻烟绿满溪，夭桃红夹岸。

春风吹百花，香逐春风散。

花落与花开，年光不知换。

陈肃

陈肃　投龙潭

流瀑落深潭，叠响如惊雷。

跳波夹乱石，突兀寒如堆。

潭上片云起，千山风雨来。

陈唐生

陈唐生　大涤洞天留题

天下有力可移山，底事秦鞭不作难。

我却笑渠精卫石，一生愁绝海漫漫。

陈唐生

陈唐生　大涤洞天留题

肩臂成洼古石存，雨乾不受野苔痕。

道人未用夸神力，自是山王不动尊。

陈唐佐

陈唐佐　铁瓮洞

云端象鼻通，一瓮自冲融。

岂是乾坤小，当知造化工。

灵泉猿不饮，丹气鹤常弃。

仙子乘鸾去，何年返故宫。

陈棠

陈棠　登帢帻峰

云碍虚檐日，风号老木秋。

山城围晚翠，江槛俯寒流。

世事悲苍狗，生涯付白鸥。

烟尘犹在眼，浑欲不胜愁。

陈棠

陈棠　建炎丞相成国吕忠穆公退老堂

黄阖雍容静塞尘，凌烟功就便抽身。

三年暂别长安日，五亩来追独乐春。

愧鼎政须还国老，溪山聊且慰骚人。

似闻天语传中使，行告廷臣设九宾。

陈棠

陈棠　建炎丞相成国吕忠穆公退老堂

解组归来万事休，买茅初葺一堂幽。

绿筠晓月摇苍佩，红树春风散采斿。

鸥鹭心情虽退志，麒麟图画尚追求。

行看驰馹趋丹陛，趁取閒时秉烛游。

陈棠

陈棠　晚步

晚步沙头倚小晴，南山正与暮云横。

栖鸦啼处野烟合，飞鸟去边孤月生。

树暗风微花气度，溪深雨涨水痕平。

夜阑衣湿迷归路，仿佛前村灯火明。

陈天麟

陈天麟　除夕偶成呈同舍兼简陈仲恕

东皇送暖下青都，雪在梅梢半有无。

爆竹旧闻驱罔象，传杯今旧饮屠苏。

暗中石火频过眼，忙裹银丝欲上须。

不解玉堂供帖子，双扉聊与换桃符。

陈天麟

陈天麟　登上岭游黄山

朝阳滉漾水朦胧，晓烟横抹天微风。

三十六峰不著色，点缀淡墨排秋空。

小山连延大山倨，林深无人但云树。

平生爱山真成癖，我以意行本无住。

黄山之路何敧危，黄山之溪何涟漪。

登山度水亦劳止，正要行役发吾诗。

仙家与世不相远，径入桃源亦良便。

向来父老亦行，竹箨桃花大於扇。

陈天麟

陈天麟　登上岭游黄山

风扫烟岗一万重，平生佳处始相逢。

未骖轩后浮丘驾，已见天都石柱峰。

阆苑欲传青鸟信，壶天安用白云封。

朝真我亦通仙籍，况复年来访赤松。

陈天麟

陈天麟　访张元明山斋

张侯诗似岭云闲，飞鸟何心只念还。

醉裹有官如物外，眼前无客似山间。

来听春枕连宵雨，看画秋屏着色山。

老去此身无处用，固应容我作跻攀。

陈天麟

陈天麟　风光阁

三千里外帝王乡，当日龙潜泾水旁。

不拟玺符归掌握，故因斧藻话风光。

一时事往留遗迹，百尺楼空倚夕阳。

英武照灵略相似，元无野史记兴唐。

陈天麟

陈天麟　福田寺

逵市前朝寺，何年古佛庐。

上方分胜业，小筑寄幽居。

坡陇青相接，川原绿自如。

欹眠听秋雨，怀抱稍虚徐。

陈天麟

陈天麟　过双梅草堂

一识园林胜，知君有远心。

看林延野色，卧日只空林。

山水闲中领，诗书静处深。

秋光度林际，留得半庭阴。

陈天麟

陈天麟　后林寺

凉颸发远轫，残暑促归轮。

山色不厌客，蝉声强聒人。

功名尘外累，身世醉中真。

更上高楼望，何峰可卜邻。

陈天麟

陈天麟　纪颂

宅家图任久虚怀，镇抚三年辍弼谐。

鵷鹭倾心望归洛，貔貅贾勇待平淮。

已擎天柱旋坤轴，会正杓衡拱泰阶。

多少中兴勋业事，未知谁□颂磨崖。

陈天麟

陈天麟　旌德道中

山邑无邮传，农夫半甲兵。

石桥横断岸，草径入荒城。

闻道甘泉驾，将临细柳营。

风尘何日靖，留眼看升平。

陈天麟

陈天麟　句

白云楼荒危堞在，莫愁村近暮烟横。

陈天麟

陈天麟　句

笋槊秧斜入图画，令人魂梦到家山。

陈天麟

陈天麟　句

紫芝秀出何年日，碧藕开成几丈花。

陈天麟

陈天麟　柳下

春余暑气已駸駸，唤取胡床坐柳阴。

风裹禽声来木杪，日斜树影倒溪山。

不知昨夜雨多少，幻出数峰云浅深。

老子此间殊不恶，为收佳趣人微吟。

陈天麟

陈天麟　吕城舟行晚晴

杨柳堤长月一湾，芙蓉花小蓼初斑。

孤帆白鸟无边水，残日断云何处山。

远客自应归兴动，新诗都在晚晴间。

功名有底催人去，只合渔樵作往还。

陈天麟

陈天麟　吕仲及适安堂

事如昨梦本来空，正在黄梁一熟中。

到处随缘是安乐，人生何地有穷通。

飞花不到东风舞，霜叶空怜醉面红。

只恐他年终未免，传家重说小申公。

陈天麟

陈天麟　茅殿寺

伊昔高人隐，诛茅此殿阴。

丹青妙轮奂，香火閟幽深。

朝市有迁换，溪山无古今。

萧矿山午睡，欹枕一长吟。

陈天麟

陈天麟　妙相寺风雨亭

夜闻骚屑此君语，晨起急登风雨亭。

一笑相逢珍重别，一随人改旧时青。

陈天麟

陈天麟　偶作

蹇步青云晚，疏慵白发多。

生涯聊尔耳，功业定如何。

坐与此君语，谁携欢伯过。

向来湖海气，老矣付烟波。

陈天麟

陈天麟　青山辞

青山崔崔，白云溶溶。

我疑其中，仙人所宫。

风马云舆，霓旌羽幢。

游行太空，翩然相从。

望而不见，使我心忡。

我本金华，牧羊之童。

口诵蕊笈，有声如钟。

震撼岩壑，无碍不通。

谪居下土，黄尘蒙蒙。

五色之气，布满四东。

秋高露清，陟彼危峰。

呼吸元气，精神内融。

啸傲万物，后天而终。

陈天麟

陈天麟　青山道中

田舍鸡升屋，山家犬应门。

马行黄叶路，水绕夕阳村。

老觉贫为累，吾知道可尊。

此行聊复尔，万事信乾坤。

陈天麟

陈天麟　秋霜阁

登台坐想遗民钓，入寺行歌李白诗。

竹榻蒲团僧定早，清鞋布袜我归迟。

云边扫石留题处，月下凭栏把酒时。

百尺苍松唐旧物，问渠尝阅几兴衰。

陈天麟

陈天麟　上泸帅梁公

旧已元枢幕，今犹大将牙。

恩威伸六诏，封域总三巴。

早晚看鸣佩，轩翔入判花。

不妨乘驷马，上冢一还家。

陈天麟

陈天麟　上泸帅梁公

册府推前辈，文场惯主盟。

冀闲收汗血，昆圃出连城。

料想金瓯覆，遥知水鉴明。

从今青与紫，四海尽门生。

陈天麟

陈天麟　上泸帅梁公

六辔澄清日，三军指顾中。

关山都识面，草木尚倾风。

饮马伊吾北，回銮涧水东。

庙谟应富有，倾倒莫匆匆。

陈天麟

陈天麟　深坞寺

古寺深深阴，篮舆得得来。

三休登陇首，百转入岩隈。

乔木千章老，鸣泉万古哀。

无人同此趣，独为少徘徊。

陈天麟

陈天麟　胜因寺

山行诘曲到禅林，台殿丹青岁月深。

薄晚春寒生几席，逼人空翠扑衣襟。

客尘冉冉凌清思，俗状纷纷费苦吟。

若得一丘容我老，便携藜杖事幽寻。

陈天麟

陈天麟　石壁道中

云山叠叠石齿齿，山色溪声三十里。

霜余木叶半丹青，道上松风杂宫徵。

舍车而徒度险艰，迩来研足愁跻攀。

官闲无禄与王事，不妨拄杖对潺湲。

陈天麟

陈天麟　寿洋川李守昌谔二首

桂子风高瑞霭浮，晓来无处不欢讴。

共怀襦裤歌廉范，更指龟蒙祝鲁侯。

风月莫辜三十咏，星霜行阅八千秋。

皇家正重惟良寄，衮服归公正黑头。

陈天麟

陈天麟　寿洋川李守昌谔二首

朱轮画戟拥高牙，散作棠阴十万家。

渐向瑶阶对红药，长倾玉斝寿黄花。

仙风自是骑鲸客，逸兴行飞犯斗槎。

谁为淮南门下客，愿随鸡犬上云霞。

陈天麟

陈天麟　送太守李公

乱花翻阵雨，飞絮转轻球。

别思昏如醉，征鞍挽不留。

职循今列郡，秩视古诸侯。

当代人争仰，惟公政最优。

洋川佳景物，胜迹旧经游。

未定中原扰，犹怀傍塞忧。

九重爰锡命，千里藉承流。

德逐祥云偃，恩随瑞霭浮。

带刀还陇亩，挟纩动貔貅。

烽柝开边月，犁锄庆麦秋。

二天舒士气，五裤沸民讴。

虞氏三年考，河南第一州。

霜台方荐墨，黼座想凝旒。

早晚颁纶綍，东西走置邮。

迟迟姑去鲁，几几定归周。

明月湖光远，凌云气象幽。

烟波浮画鷁，雪浪绕乌牛。

好逐桃花涨，轻飞竹叶舟。

径归调玉铉，莫待覆金瓯。

贱吏伤萍梗，终年仰庇休。

龙门曾御李，骥坂会依刘。

不作痴儿女，孜孜话别愁。

陈天麟

陈天麟　题南金慎独斋

圣道不可窜，探取随已欲。

平生所受用，政可一言足。

子思著中庸，暗室戒慎独。

危微恐惧心，此念施已熟。

学从西洛来，标傍相品目。

袖手看屋梁，表表知鸿鹄。

谁知胸中尘，往往盈斗斛。

及也而有知，宁不贻彼忸。

吴侯蚤作吏，未肯事边幅。

得妙自圣处，了不关世俗。

颇知幽隐中，日月所照烛。

不敢欺秋毫，高情洁冰玉。

愿言从君游，着鞭蹈前躅。

陈天麟

陈天麟　题王季恭蓬斋

小结茅庐寄一椽，夜灯聊与客周旋。

问知急雨来何处，题作蓬斋亦偶然。

政欲撩君江上句，莫嫌惊我醉中眠。

老翁辜负渔竿久，何日烟蓑止钓舡。

陈天麟

陈天麟　田间

经营一饱慰枯肠，稻作黄云带雨香。

溪上烟横秋入画，树梢风细晚分凉。

交游断绝山当户，岁月侵寻竹过墙。

斗酒只鸡田舍好，枉将襲襫换轩裳。

陈天麟

陈天麟　席上如统制傅公韵

迟迟春永昼如年，芳草池塘属惠连。

一笑谁云今易得，四并须信古难全。

山围锦绣将军树，云遏笙歌刺史天。

不向向光共流转，恐辜柳絮与榆钱。

陈天麟

陈天麟　延寿寺

一溪寒玉佩环声，两径徘徊管送迎。

寺学鹫峰侵汉起，山如龙尾撇波行。

陈天麟

陈天麟　杨州琼花

仿佛犹称是汉妆，五花刻玉传轻黄。

隔江坐想红楼裹，插鬓应宜锦瑟傍。

疑似聚仙非我类，近邻芍药许同芳。

将军且与花为主，免使丛祠作战场。

陈天麟

陈天麟　忆旧

西湖当日雨如丝，尚记移家去国时。

发短自怜今种种，印悬那得更累累。

身如乌鹊空三匝，家似鹪鷯寄一枝。

万事此心俱不计，尚容开口细论诗。

陈天麟

陈天麟　用梁漕韵

千里岷峨外，三年汉漾西。

急流卫水马，腐壤伏樗鸡。

伐树惊遭宋，闻韶喜在齐。

何时灯火夜，重与拆红泥。

陈天麟

陈天麟　用齐正韵送叔勤归湖北

霜点螭坳侍紫皇，高文大册玉锵锵。

传家信有青袍物，当代争推古战场。

故国未应穷地脉，允兄先已破天荒。

相逢若话情亲事，分我朝回满袖香。

陈天麟

陈天麟　游岩豯寺

山疑梦裹槐安国，僧住壶公小隐正。

门横一水与世隔，不知鱼鼓今几年。

真人阴崖结茅屋，大千世界一粒粟，

佛言芥子纳须弥，我亦来寻赞公宿。

陈天麟

陈天麟　又次前韵

积阴元自宅幽都，昨夜东风一扫无。

玉殿仙班摇杂佩，银罂御膳染香酥。

柳萦翠带方眠眼，梅褪红妆已露须。

拭目太平知有日，两宫勤俭过祥符。

陈天麟

陈天麟　与客饮乾明寺东古梅下

寥寥耆旧尽，欣欣花木新。

十梅亦老矣，手植知何人。

不种官路傍，社栎同百春。

想当太平时，来者纷蹄轮。

我来几世后，寻芳披棘榛。

众枝叠玉蕊，光风卷香尘。

坐客稍稍醉，坠英欲成茵。

老圃亦后来，始园从谁询。

渊明饮松下，故事良可遵。

饮散弃花去，明日迹已陈。

陈天麟

陈天麟　雨中发崇福院

仆奴颇厌穿云路，老子方欣在眼山。

四面人家高下住，一川烟雨有无间。

时闻鸟语作歌吹，更遣泉声鸣佩环。

沮洳崎岖饱谙历，只余多病鬓毛斑。

陈天麟

陈天麟　赠水西寺举老

山前流水化平陆，溪上群山叠寒玉。

寺逢劫火一再迁，唯有浮图立於独。

江南佛法多衰谢，主张名教一夔足。

诗人江西派，更是真如旧尊宿。

我生遍参未究竟，布袜青鞋走林谷。

师言子归有余师，留饭青精盘苜蓿。

杖藜并语松林路，行听松声如度曲。

尚寒三十六峰盟，游罢同回把黄菊。

陈天麟

陈天麟　赵观察作斋名烟艇孙耘老作唐律相邀同赋乃次其韵

知君心本有沧洲，故揭寒斋作钓舟。

已遣江湖频入梦，便呼鸥鸟与同游。

浮骖未可追前事，画舫犹堪拟胜流。

笠泽有家归未得，断肠芦叶荻先秋。

陈天麟

陈天麟　赵香台

佳木寄深坞，自与春有期。

幽姿谁复省，轩轩颇矜持。

真赏偿已逢，清香袭人衣。

士为知已死，此语良不欺。

陈天麟

陈天麟　舟中

湖阔帆风饱，山长眼力疲。

晚凉行进酒，秋色最宜诗。

别意果作恶，虚名难疗饥。

此生无住着，投老欲何之。

陈天瑞

陈天瑞　大暑松下卧起二首

迅翻趋炎歳，高标閟幽雅。

隐士何所营，茇之清荫下。

故居禾签生，帡幪若大厦。

熟卧南风边，飞梦游虞夏。

五弦天上鸣，击壤歌满野。

起来记遗音，析薪有樵者。

陈天瑞

陈天瑞　大暑松下卧起二首

炎威一何骄，不有商飙惨。

苍茫云海路，飞龙不可览。

我本灌园人，昔乃从铅椠。

万事已恢心，十载空尝胆。

亭亭松篁边，小池开菡萏。

芬清泥自污，根固波徒撼。

终日哦其间，一卧寂百感。

相期晚节香，看此秋容淡。

陈天瑞

陈天瑞　月岩

怪石堆云矗太空，女娲炼出广寒宫。

一轮常满阴晴见，万古无亏昼夜同。

攆药声繁驱白兔，漏天孔正透清风。

肖明自照如来境，肯学嫦娥西复东。

陈天锡

陈天锡　野梅

舍南舍北雪独存，山外斜阳不到门。

一夜冷香清入梦，野梅千树月明村。

陈田夫

陈田夫　白龟泉

天下白龟三处显，怡山少室寿仙亭。

我今卜篵南山顶，得尔为邻祝圣龄。

陈田夫

陈田夫　题白云堂

我爱潇湘境，朱陵后洞天。

白云堂里客，青草渡头眠。

小艇牵红鲤，幽池种白莲。

颐真堪此地，风月两依然。

陈恬

陈恬　寄晁以道求嵩山长松

松上花兮松下根，食之年貌与松邻。

君今既是松间客，采送衰翁亦可人。

陈恬

陈恬　句

雪晨消磨一半春。

陈恬

陈恬　句

嵩阳读水经。

陈恬

陈恬　送南禅和尚东迁灵岩

万方刹境一珠辉，稽首如空无所依。

汝浦共瞻云独入，灵岩遥佇锡东飞。

烟霞隐现青莲峙，龙象欢呼白拂挥。

多谢禅耆来访我，双林风月静相违。

陈恬

陈恬　题画扇

万里稻粱高兴，谁将出入君怀。

已讶天边月上，更疑蘯末风来。

陈恬

陈恬　望天台山二绝

嵩阳不得到，华顶可徘徊。

当知吾性分，自有一天台。

陈恬

陈恬　望天台山二绝

气聚烟云速，风飞山岳摧。

神游八极表，何必访天台。

陈恬

陈恬　谢葛汝州宁卿遗公库酒肉薪米

不是故人供禄米，初非县令给猪肝。

养贤礼厚隆三簋，拜赐恩深艳一箪。

陈恬

陈恬　子规

暮春春已晚，不见子规飞。

莫是无归处，山禽不劝归。

陈廷光

陈廷光　登高凉山谒墓

云气拥松楸，佳城生意幽。

扫残黄叶路，奠遍绿新簄。

想像音容在，瞻衣涕泗流。

东迁祷灵墓，端为护行舟。

陈廷光

陈廷光　小山见梅

小雪梅香已破缄，罗浮春信许先探。

松林酒肆知谁醉，石壁题诗只自惭。

未放翠禽呼梦觉，待教黄野纵鸾骖。

行当看我飞云顶，并取春魁压斗南。

陈童登

陈童登　句

秋风道上谁青眼，夜雪灯前自白头。

陈抟

陈抟　辞上归进诗

草泽吾皇诏，图南抟姓陈。

三峰千载客，四海一闲人。

世态从来薄，诗情自得真。

乞全麞鹿性，何处不称臣。

陈抟

陈抟　冬日晚望

山鬼煖或呼，溪鱼寒不跳。

晚景愈堪观，危峰露残照。

陈抟

陈抟　对御歌

臣爱睡，臣爱睡。

不卧库氈，不盖被。

片石枕头，蓑庆铺地。

震雷掣电鬼神惊，臣当其时正酣睡。

闲思张良，闷想范蠡，

说甚孟德，休言刘备。

三四君子只是争些闲气，争如臣向青山顶头，

白云堆裹，展开眉头，

解放肚皮，但一觉睡。

管什玉免东升，红轮西坠。

陈抟

陈抟　归隐

十年踪迹走红尘，回首青山入梦频。

紫陌纵荣争及睡，朱门虽贵不如贫。

愁闻剑戟扶危主，闷见笙歌聒醉人。

携取旧书归旧隐，野花啼鸟一般春。

陈抟

陈抟　华山

半夜天香入岩谷，西风吹落岭头莲。

空爱掌痕侵碧汉，无人曾叹巨灵仙。

陈抟

陈抟　句

蚕月桑叶青。莺时柳花白。

陈抟

陈抟　句

万顷白云独自有，一枝仙桂阿谁无。

陈抟

陈抟　诗一首

华阴高处是吾宫，出即凌空跨晓风。

台殿不将金锁闭，来时自有白云封。

陈抟

陈抟　石刻诗

我谓浮荣真是幻，醉来舍辔谒高公。

因聆玄论冥冥理，转觉尘寰一梦想中。

陈抟

陈抟　题石水涧

银河混落翠光冷，一派回环湛晚晖。

几恨却为顽石祂，琉璃滑处玉花飞。

陈抟

陈抟　西峰

为爱四峰好，吟头书日昂。

岩花红作阵，溪水绿成秆。

几夜祂新月，半山无夕阳。

寄言嘉遁客，此处是仙乡。

陈抟

陈抟　喜英公大师挂锡太华

暗喜莲峰作近邻，拨开云雾见师频。

有时问个艰难字，便沐周旋说与人。

唐李监应留后迹，汉蔡邕想是前身。

堪嗟继踵无徒弟，笔法收藏在渭滨。

陈抟

陈抟　咏毛女

曾折松枝为宝栉，又编栗叶作罗襦。

有时问著秦宫事，笑撚仙花望太虚。

陈抟

陈抟　俞公岩

万事若在手，百年聊称情。

他时南岳去，记得此岩名。

陈抟

陈抟　与毛女游

药苗不满笥，又更上危颠。

回指归去睡，相将入翠因。

陈抟

陈抟　赠金励睡诗二首

常人无所重，惟睡乃为重。

举世皆为息，魂离神不动。

觉来无所知，贪求心愈用。

堪笑尘中人，不知梦是梦想。

陈抟

陈抟　赠金励睡诗二首

至人本无梦，其梦本游仙。

真人本无睡，睡则浮云烟。

炉里近为乐，壶中别有天。

欲知睡梦里，人间第一玄。

陈抟

陈抟　赠张乖崖

自吴入蜀是寻常，歌舞筵中救火忙。

乞得金陵养闲散。

陈陀

陈陀　咏麻姑山

晓入麻姑瑞气浮，羽人重喜故人游。

鹤从仙仗归丹穴，药种灵苗满旧洲。

乔木老含春色澹，夜溪寒带月光流。

登临已觉凡尘少，何必区区慕虎邱。

陈网

陈网　留题霍山应圣公庙

峻极巍峨势望雄，层峦叠嶂翠重重。

为神有感兴唐祚，作镇无疆福晋封。

材产十州资构厦，泉分数邑润耕农。

幽岩旧榻高人隐，绝顶遗坟古帝踪。

欲雨片云生峭壁，未明先日照危峰。

断崖当午晴雷震，深壑经秋积霭浓。

樵去每逢游洞鹿，僧禅时见戏潭龙。

名光祀典传千载，仰祝牲牢致享恭。

陈炜

陈炜　刘伶巷

有酒宜成颂，知君耻独醒。

回车经巷口，荷锸信丘冥。

死岂人埋得，言独妇可听。

闭关当日饮，想象只忘形。

陈韡

陈韡　初夏郊行

羽檄暂稀槐昼永，出郊远眺得神清。

田间野水纵横注，林外娇莺自在鸣。

为羡僧闲逢寺饮，要知民乐绕村行。

逢迎尚有山花在，见识闻香不识名。

陈韡

陈韡　句

寄语园丁勤划草，有时病叟出看花。

陈韡

陈韡　武夷筑精舍

浮世何尝有定居，惬情便可著茅庐。

久知名利为韁锁，爱此溪山似画图。

种菊痚篱慕陶令，栽梅浅水学林逋。

只须此地延风月，休问君王乞鉴湖。

陈韡

陈韡　游武夷作

阆风元不隔扃扉，桑柘筠匼匝围。

溪贯一原藏曲折，山罗万象欲腾飞。

仙坛起雾成丹灶，玉女披霞作彩衣。

寂寂幔亭天籁息，笙箫疑向夜深归。

陈韡

陈韡　游武夷作

来为群无扣右扉，香生琼宇碧油围。

前驺所过风俱静，幽鸟不惊云与飞。

清啸一山旋暮角，和蒸九曲未秋衣。

胜游英慨真奇遇，卷入豪端放棹归。

陈文颢

陈文颢　喜宣义大师英公相访

三事天衣两字师，长安风月更谁知。

闲骑劣马寻碑去，醉卧荒庐出寺迟。

辞赡不容夸犬子，兴阑兼许吐鱼儿。

左冯假道来看我，正值严冬大雪时。

陈文叔

陈文叔　赠曹延

混然天性本天成，何必拘泥守意城。

识破鸢飞鱼跃事，自知万物不离诚。

陈文孙

陈文孙　寄莫道人

林木自春兰自芽，游山过我兴何赊。

铁桥问径最高顶，石洞开云随处家。

人讶长年能绿发，我知真性即丹砂。

谈锋未了归途速，一雨洗尘清可涯。

陈文孙

陈文孙　寄莫道人

暂闲吏债访仙居，云亦随人为卷舒。

桑下忽逢三度宿，腹中如饱十年书。

哦诗对酒谁知我，食柏餐霞一任渠。

底事若难能障碍，不愁无地着吾庐。

陈文蔚

陈文蔚　八月十日过松水

拂石临流几岁秋，未尝历险究源头。

今朝拄上云烟去，为吸清泠最上流。

陈文蔚

陈文蔚　白鹿洞谒僀　生祠堂呈李梦开教授是日李入洞讲书

先师紫阳翁，雅爱穷幽微。

前贤有遗迹，所至皆发挥。

千古庐山高，白鹿遇亦希。

何人实经始，必藏启天机。

临流勘书台，隐然钓鱼矶。

圣朝始加贲，泉石生光辉。

榛莽百年中，潜长虎豹威。

衣冠固不论，樵牧亦寥稀。

今昔有显晦，山川无是非。

先生适冲生，按图重嘘。

斩荆得遗址，涧绕山合围攻。

买田敞堂塾，岂将终遁反。

学子共棲集，相与咏而归。

继圣讲绝学，咳唾落珠玑。

此理忽森著，鱼鸢真跃飞。

小子恨晚遇，讲席吊及依。

升堂拜遗像，泫然涕沾衣。

幸今主盟人，高识可与几。

光风霁月意，端欲贤圣希。

时来一讲订，诸生佩弦韦。

超然此会意，规范喜无违。

徘徊不忍去，暮宿留山扉。

因极昔游处，恍如身泗沂。

矧复洞中友，进步方騱騱。

永矢忘世味，来食此山薇。

陈文蔚

陈文蔚　别仓使二首

千里江头访故人，事虽论旧道弥新。

县知一味忧勤意，要活九州穷困民。

秋月洞明波底影，祥风潜有雪中春。

荒山僻峰雪深处，无惜遄驱六辔均。

陈文蔚

陈文蔚　别仓使二首

服膺师训毅名斋，观省无妨动与偕。

只向此中窥所守，已知平日谨诸怀，

器充宠博乾坤大，理析精微律吕谐。

吾道古今穷不尽，一尊深夜讲朋侪。

陈文蔚

陈文蔚　病中对竹

窗外修篁仅百竿，相看不待报平安。

何时得我身强健，共尔青青到岁寒。

陈文蔚

陈文蔚　仓使亦为梅着句适与予意相合和其韵

六花如觉厌春迟，桃未敷红柳朱垂。

只有红梅太孤寂，裁冰缀玉助清奇。

陈文蔚

陈文蔚　昌甫寄徐崇甫书并崇甫宁渠诗渠兄弟和章因次其韵呈昌甫

念作章泉去，川流日夜东。

一身长是客，双鬓已成翁。

霁想濂溪月，和思柳下风。

平安毅斋信，多谢为流通。

陈文蔚

陈文蔚　昌甫前诗见简方和去未达间再於岩叟处见后诗和韵以谢

章泉相去每相思，多谢交情不见遗。

缱绻方赓前日句，联翩又读后来诗。

梅方迎腊多投好，菊已凌霜不入时。

大抵世情皆若此，吾侪真结岁进知。

陈文蔚

陈文蔚　常山道中

路势弓腰转，湖光鉴面开。

稻田春事给，村碓晚舂催。

问宿尚十里，与谁同一杯。

自怜今日首，频作望乡回。

陈文蔚

陈文蔚　臣龙瀑布

登陟百险艰，来看云间瀑。

飞从千仞峰，泻作一条玉。

冬夏有盈缩，古今无断续。

当日武夷翁，翩然来结屋。

陈文蔚

陈文蔚　晨兴

书窗欲曙梦初还，起坐披衣百虑间。

谁识斯时会心处，静听鸟语乐相关。

陈文蔚

陈文蔚　呈仓皇使觅官书

岁月蹉跎发已丝，埋头自笑有书痴。

故人倘解怜清好，归去山记补缺遗。

陈文蔚

陈文蔚　程子云欲还乡阻雨聊戏之

霏霏小雨酿梅黄，结束琴收底用忙。

已幸一春邻绛帐，祗今十日是端阳。

榴花照眼新篁翠，卢橘盈盘煮酒香。

天识主人留客意，故教归路滑羊肠。

陈文蔚

陈文蔚　池阳地寒梅开甚晚上元后始见疏花一夕春雪晓起观梅为梅解朝

千林一夜散琼瑰，莫诮亭前春后梅。

未入纷纷红紫队，不忍国是雪中开。

陈文蔚

陈文蔚　登山却立府视一村风物殊可人意二绝

桑柘阴中日日行，只闻犬吠与鸡鸣。

此时身在烟云上，眼界不知如许明。

陈文蔚

陈文蔚　登山却立府视一村风物殊可人意二绝

竹树谁家跨小桥，清溪一逞抱山腰。

不须更倩王摩诘，水墨平铺百尺绡。

陈文蔚

陈文蔚　丁丑老人生旦

箕畴五福孰居一，惟有年高无等芬。

皆缘作善天降康，视履知当获元吉。

贫居衣食虽屡乏，墙下有桑园芋栗。

乘反衣轻岂不快，往往久长难可必。

矍铄吾翁八十五，骨劲双瞳如点漆。

安贫每某菽水养，虽是形癯心则逸。

菊花开晚似有意，不为重阳为今日。

成行儿女罗酒浆，拜祝愿天从所乞。

不愿分外乐事多，只愿亲安体无疾。

不愿官书汾阳考，只愿亲年增秩秩。

儿孙倘或有生决，此去买田多种秫。

直须酿酒如春红，岁岁称觞无了毕。

况当风物一年好，盘荐黄橙并绿橘。

陈文蔚

陈文蔚　读书傅氏揖桂林外一山恍如徐子融书阁所见书阁见山之阴揖桂见山之

自昔桂阳名此山，登楼恍若见林端。

山中固有诛茅地，却许吾人背面看。

陈文蔚

陈文蔚　二月廿一日游藏胜有感

柴门终日掩荒苔，记得年时把酒杯。

幸有克风到桃李，一年一度看花来。

陈文蔚

陈文蔚　方叔再用前韵约同赋

坐谈冰雪满怀秋，珍重余君学素优。

每有诗情并酒兴，为平月恨与花愁。

支颐万事从渠变，拂榻今宵为我留。

何处青山堪卜筑，约君归种菊千头。

陈文蔚

陈文蔚　傅材甫窗前白月桂开材甫索诗戏作

天然容貌本施朱，喜异羞同世不趋。

化得丹砂成玉雪，也知人着半工夫。

陈文蔚

陈文蔚　傅材甫窗前白月桂开材甫索诗戏作

冰姿冷淡不求知，却有同心为赋诗。

更红东君同管领，一尊相对晚凉时。

陈文蔚

陈文蔚　赋决月

每荐盘餐自觉清，尝於雨后撷其英。

未言服饵收奇效，翠叶黄花眼早明。

陈文蔚

陈文蔚　赋萧爽檐蕁戏岩叟

且喜花时雨不妨，凭阑闲与细平间。

一池交映月添白，六出同妍雪逊香。

素有书痴缘病懒，不知诗兴为渠忙。

道人雅好惟清供，却恐花神索酒觞。

陈文蔚

陈文蔚　赋叶茂卿泉石轩

郭外多佳士，溪南好结庐。

因君爱泉石，令我想风雩。

既有琴书乐，应无世欲拘。

谁能厌朝市，来此共须臾。

陈文蔚

陈文蔚　庚申清明日子融出游寄示游十绝以长句谢之

浴沂天气出效坰，所至题诗取交优。

花坞风烟俱入咏，云岩泉石屡增名。

摩沙硖石旧题字，展转东山未尽情。

不出祗寻窗下计，春光随处亦清明。

陈文蔚

陈文蔚　庚戌春下鄱阳舟中诸作　过安仁界

远山淡淡水茫茫，知是江湖何处乡。

娘子提携青裹布，始知风土近鄱阳。

陈文蔚

陈文蔚　庚戌春下鄱阳舟中诸作　过桃花台

橹声终日听咿哑，碧浪红旌动彩霞。

独我船中无一事，安排诗句过桃花。

陈文蔚

陈文蔚　庚戌春下鄱阳舟中诸作　过赭亭

船篷推起不教低，为放山光水色归。

客子离家已三日，赭亭山下欲斜晖。

陈文蔚

陈文蔚　庚戌春下鄱阳舟中诸作　解舟沬口

浩荡春江洗客愁，歌声歡乃发中流。

溪斋却忆凭栏日，数尽来舟与去舟。

陈文蔚

陈文蔚　公美约同游龙安地僧留小饮归途一绝

几年无便到招提，沙路徐行趁碧溪。

花竹禅房成小款，笑谈不觉到斜西。

陈文蔚

陈文蔚　观物二首

初见种汝时，微莇极枯槁。

今既长枝叶，日复一日好。

仪刑静独秀，精神雨中澡。

嗟我费耘治，尚愧窗前草。

陈文蔚

陈文蔚　观物二首

墙东一微物，妙意包藏深。

人皆看枝叶，我独观其心。

萌蘖毁绵绵，茂盛亦髒髒。

从此识天地，生生无古今。

陈文蔚

陈文蔚　灌圃

少日尝嗤稼圃非，近来闲听老农知。

世间机械从来耻，不惮晨昏抱瓮疲。

陈文蔚

陈文蔚　归铅山正叔复用前韵和答之

敛藏先用肃如秋，次第阳和遍九州。

岁月正缘闲里度，纷嚣那得静中游。

明知与点有真乐，未足希颜却自愁。

讽咏棹歌思九曲，与君重红泛扁舟。

陈文蔚

陈文蔚　归途喜晴

来时风雪乱纷纷，归日川原处处春。

因识发生真意思，雨馀花柳更精神。

陈文蔚

陈文蔚　癸未二月廿五日访周道人西庵戏题

道人邀我饭胡麻，半日清闲得远家。

多少欲来无路问，空於洞口觅桃花。

陈文蔚

陈文蔚　癸未老人生旦

昔人端为祈黄聇，再拜殷勤扶大斗。

吾翁今年九十一，儿从两岁贫无酒。

趋庭何以祝弥诞，盈把菊花空在手。

嗅香嚼蕊当甘旨，翁说怡然如适口。

人生贫富在分定。独是期颐世稀有。

翁馀九十儿七十，膝下庞眉乃皓首。

若将此事较人间，岂非造物意愈厚。

因兹历历诏儿孙，自古悦亲惟孝友。

上惇下睦无间言，一门和气薰蒸久。

虽无旨酒奉本酌，意乐心宽亲自寿。

更於大节保终始，立身扬名以垂后。

世上荣亲无若此，何必金章并紫绶。

南邻白酒况可赊，丰俭随家惟用缶。

年年此举谅不难，甲子无穷环癸丑。

陈文蔚

陈文蔚　癸酉立春冲雪观梅

吾翁当日手亲栽，今邮芳英几度开。

把酒未能如一醉，冲寒犯雪日须来。

陈文蔚

陈文蔚　国兴招饮后圃即席赋

主人命酒嫌杯浅，狂客催诗恨句迟。

此放直须诗酒领，十分春色在花枝。

陈文蔚

陈文蔚　过赵清献墓居

为读忠臣教子碑，欲行回首重依依。

纷纷车马门前过。知有几人琴鹤归。

陈文蔚

陈文蔚　寒食后一日赵国携具拉游清风峡登一览亭分韵赋诗以尘埃已逐双溪去

家家趁寒食，看花雒城里。

孰知我辈人，屐去登山齿。

千峰据其高，一览无馀美。

小溪山下来，青烟林末起。

俯瞰阛阓居，总在尘埃底。

洒樽遽移下，诗兴良未已。

恩念读书人，故事为重纪。

陈文蔚

陈文蔚　和昌甫见寄韵

每日相亲一卷书，席门犹是昔年如。

似公长者今时少，花外何时见上车。

陈文蔚

陈文蔚　和传国开县丞竹涧韵

随宜适意小轩亭，傍竹临流取次成。

地接园池山迳近，畦分花木四时平。

秋风日有酒杯乐，径石时敲拄杖声。

既有清湾堪钓月，可无一叶小舟横。

陈文蔚

陈文蔚　和传岩叟病中见寄

平时安乐病中知，多少人间未发机。

若把此身常似病，分明四十九年非。

陈文蔚

陈文蔚　和公美一绝

欺人一任雪堆头，岂复长怀身外愁。

涉世自知今已惯，风婆应不覆虚舟。

陈文蔚

陈文蔚　和胡应祥游石进韵

世间潢潦水，可叹无根源。

盈满涸可待，骤雨空翻盆。

鹅峰此邦镇，秀润草木繁。

泄为石井泉，永与天地存。

平湖十顷开，风漪绿荷翻。

意共一脉落，高下相吐吞。

清游二三丈，归途朋黄错。

咫尺阻同集，知我真惮烦。

相期一朝去，雷电当飞奔。

鞭龙起为雨，微功不须论。

陈文蔚

陈文蔚　和贾元永醉杨妃

当年开元主，得失鉴前迹。

图治极焦劳，自谓吾虽瘠。

自从嬖在妾，乾坤轻一掷。

妖花恐其魂，宜远数百驿。

陈文蔚

陈文蔚　和李监税

一缕彤霞晚照晴，眼随白鸟去边明。

疏心烟树有无际，激激滩流高下声。

归思楚云边日暮，新计边月带霜清。

前村倘有梅花约，草草相逢盖亦倾。

陈文蔚

陈文蔚　和茂嘉郎中催梅韵

快读新诗似见梅，昏昏醉眼为君开。

枝头未见粉苞露，句里先传春信来。

试问花神缘底晚，政须羯鼓为渠催。

前枝见说南枝早，合取彭溪溪上裁。

陈文蔚

陈文蔚　和徐子融见寄

学问分明有本根，一编鲁论幸今存。

奈何至理难穷究，愿与良朋细讨论。

欲探圣传千古秘，莫令心鉴一毫昏。

吾侪总在生成内，要识无私造化恩。

陈文蔚

陈文蔚　和徐子融见寄

清时何故有遗才，酒胆如虹亦壮哉。

多谢论交比金石，自惭进德未涓埃。

政须尊酒风前共，莫作扁舟月下回。

风雪当门须有夜，要观四物一时来。

陈文蔚

陈文蔚　和徐子融韵

逊敏工人不可偏，两端相济若韦弦。

允怀固是常存养，明善谁知合在先。

陈文蔚

陈文蔚　和徐子融韵

读书端的在研穷，洞贯精粗与始终。

卓尔颜渊有真见，分明来自博文中。

陈文蔚

陈文蔚　和徐子融韵

雨馀云静太虚澄，月在今宵分外清。

喜得佳篇来讽咏，世间荣辱一毫轻。

陈文蔚

陈文蔚　和徐子融韵

自怜涉世每多艰，事一萦心或厌烦。

近日工夫可所似，有时惭愧梦中闲。

陈文蔚

陈文蔚　和叶仲洽喜雨

一旱不问下与高，风吹日炙同煎熬。

悲鸣鸿雁不饮啄，向人终日声嗷嗷。

千里赤地天不管，毫发微功矜桔槔。

乘除自古有成说，霖潦一春多发泄。

渴苗欲死俟沾溉，至此翻令成泽竭。

不眠耿耿抱幽恨，离毕中宵起占月。

仰天浩叹如何理，引手欲挽天河水。

鹅湖作镇县东隅，山巅忽有云峰起。

朝難何事故要日泽已均，泼墨千山云不断。

骚人赋诗喜欲狂，自写长牋几脱腕。

东西倒悬今少解，欢情随雨亦滂沛。

祗愁西北望云霓，腥膻久矣为民害。

请看麟史书伐邢，一日兴师当问罪。

诗成聊写闵雨志，亩亩拳拳有深爱。

陈文蔚

陈文蔚　和余方叔病中见寄

我说病闭门，机间了无触。

故人送诗来，绸缪写心曲。

胡乃稽报章，悼往牵服属。

天理循自然，非敢故羁束。

人生寿天定，心要无愧恧。

逞欲千乘危，安分一瓢足。

范睢倾穰侯，郦寄卖吕禄。

何如北窗卧，酒熟巾自漉。

况有圣贤书，可洗昏花目。

一任岁月驶，流徙惊转瞩。

安知疾痬馀，非以石攻玉。

陈文蔚

陈文蔚　和余方叔题傅材甫筠欲韵

一区投老将焉卜，扬雄草玄那可续，

何似山中种修竹，白驹皎皎人如玉。

山深九夏无炎溽，往来不着市廛足。

主人心地一泓渌，调高和寡阳春曲。

时闻樵歌起林麓，趺坐道人方闭目。

读书万里归妙瞩，等闲莫蹑巢由躅。

何妨春酒瓮头熟，便约幽人来卜贡。

伯夷清风千载肃，堪笑荒凉旧金谷。

陈文蔚

陈文蔚　和韵呈徐子融聊寓谏时子融同会

儒党凋零类月残，兴言及此最情关。

杯觞固可随宜醉，主宰何尝有暂闲。

行健要将乾作马，登高须识艮为山。

莫教尽日劳舟楫，只在当初相见湾。

陈文蔚

陈文蔚　和张元德奇昌甫末章见及之韵

江南目断短长亭，会面无由见德星。

所及交情无皂白，且欣师训炳丹青。

君将偃室春鸣瑟，我但莱衣日过庭。

多谢新诗相勉进，敢忘圭复识中扃。

陈文蔚

陈文蔚　和赵工部临安见寄韵

节物惊人故欲摧，天涯倦客几时回。

从倾浊酒醒还醉，手把新诗倦又开。

远想含香当奏事，近缘无月不登台。

烟波见产西湖好，要趁秋风把钓来。

陈文蔚

陈文蔚　和赵国兴访萧氏草堂

四野山围面面屏，何人结屋趣方成。

好风吹过半湖碧，白鸟飞边一点明。

乘举半春携酒约，隔山遥夜读书声。

买邻为爱茅斋近，试倩诗人状此情。

陈文蔚

陈文蔚　和赵国宜转寄传岩叟诗韵诗岁歉人艰食闻国宜有发粟因有以劝相之

云章华阁照明时，朝野如今尚采诗。

紫府祗因通夕梦，永平从此失朝饥。

似闻令子心传印，便有行人口似脾。

还许秫田分靖节。黄花重九醉东篱。

陈文蔚

陈文蔚　和赵连州雨中宿蒙轩韵

千岩万壑暮云归，不但晴宜雨亦宜。

妙处已将诗句写，吟馀惟有梦魂知。

对床谁共三更听，击节难名一段奇。

安得山间伴清宿，拥衾推枕和公诗。

陈文蔚

陈文蔚　和赵守木犀

花开时节趁柔金，冷露繁霜未许侵。

况是天香无欲韵，一樽清赏有知音。

陈文蔚

陈文蔚　和赵忠州归耕之赋

壮年学易计非疏，晚读人间种树书。

不向云霄羡鸿鹄，却来江海瘵舂锄。

感君绿野成归计，令我青山思故居。

只恐奇谋未施设，折秦强赵要相如。

陈文蔚

陈文蔚　和赵忠州见寄

道义虽同趣，穷通奈两管。

蜀闽歌召杜，莘野乐唐虞。

世上风波恶，胸中矛盾无。

交情岁寒见，故我即今吾。

陈文蔚

陈文蔚　和赵忠州园亭落成宴客三首　钓鳌

自来名教属吾曹，立极何须说断鳌。

聊把经纶寄鱼钓，岂无裴楷试仙涛。

陈文蔚

陈文蔚　和赵忠州园亭落成宴客三首　飞霞亭

水香流出洞中花，曾阅秦朝与汉家。

咫尺不知尘世隔，渔郎回首锁烟霞。

陈文蔚

陈文蔚　和赵忠州园亭落成宴客三首　自为堂

双旌未逐诏书还，放适何妨且谢安。

地拔鹅峰长突兀，天教老子得蹒跚。

病瘳不必维摩问，客醉谁知太守叹。

更乞为时推此意，要令宵旰九重宽。

陈文蔚

陈文蔚　和正叔咏梅一绝

儿童剪伐未须施，竹外横斜一两枝。

冷艳更开深雪里。此花应不冀人知。

陈文蔚

陈文蔚　和周次公韵送郑恭叔城南并简次公

三十年前识雅容，蹉跎人事各成翁。

而今头白灯明里，有酒何妨一醉红。

陈文蔚

陈文蔚　和周次公韵送郑恭叔城南并简次公

春山曾记别匆匆，多少传言诗句中。

远目不穷天万里，几随西日送片鸿。

陈文蔚

陈文蔚　和周公美韵

风光报答可无诗，渐喜春风熟燕泥。

客至甚思留竹隐，书来无奈趣岩棲。

幸同故国云虽暮，郎诵新吟日未西。

自愧续貂才不敏，徘徊月已在榱题。

陈文蔚

陈文蔚　和子融闻琴

古曲谁弹起，千年无此音。

尚怜惟韵在，端欲后人寻。

指上虽传操，声中要识心。

半生孤此志，弦续自而今。

陈文蔚

陈文蔚　和子融韵

为把新诗子细寻，时移不觉日西沉。

固知妙旨存精一，须察人心与道心。

陈文蔚

陈文蔚　荷湖行为赵忠州寿

青山屋上名荷湖，故知下有神仙居。

全似太华峰头玉井样，花开十丈世所无。

自有天地此山有，谁人种得如船藕。

造物不肯轻畀付，付与湛溪云隐手。

云隐济入阴德多，有如此藕痊沉痾。

自炼还丹成九转，方瞳点漆颜长酡。

甚不爱飞霞千树结蟠桃，甚不爱溪千顷涨葡萄。

蟠桃入口那能基比密，湛溪不抵酒滴真珠槽。

爱莲往往缘青壁，俯笑凡人无路觅。

不知身世若为高，但见照人双眼碧。

寄语峰头十丈花，年年来伴枣如瓜。

不须更记岁与月，只记山前云隐家。

陈文蔚

陈文蔚　贺赵及卿黄定甫主宾联名登第

人杰须知本地灵，鹅峰挺拔湛溪清。

新添九桂丛芳茂，帝发一枝花更荣。

文社只今传盛事，宦途从此展修程。

归耕愧我犹无地，仅有青山一笑迎。

陈文蔚

陈文蔚　后一日和徐子融韵

未省千林变作瑶，祗知尊酒侍清宵。

大将臣子明忠孝，妙在阴阳验息消。

忆此老仙冲雪去，归欤两袂喜风飘。

岭头故事诗能纪，今古相逢总不饶。

陈文蔚

陈文蔚　后一日因展省归途口占

千丈抠衣记武夷，家山今日屡攀跻。

春风拍拍满怀处，况是花开更鸟啼。

陈文蔚

陈文蔚　后一日因展省归途口占

春光休道属谁家，造化平铺无等差。

不问世间凡草木，得春随意总皆花。

陈文蔚

陈文蔚　黄子京见访值予未还留诗和韵以谢

自从别去竹林居，暇日寻诗每念渠。

疾读新编慰牢落，清风习习满襟裾。

陈文蔚

陈文蔚　黄子京见访值予未还留诗和韵以谢

此去团溪百里馀，不须踪迹叹差殊。

平铺此理元无间，曾验工程进也无。

陈文蔚

陈文蔚　回郑家桥小酌复以临清流而赋诗为韵得流字

愧我困法冗，因君得清游。

脱峰桃李场，墀彼林壑幽。

水光晚更碧，山色翠欲流。

诗情天万里，浩荡不可收。

陈文蔚

陈文蔚　火田郑次山贫士也有燕坐之处五为赋之　槁木寮

夜半一阳动，万木总皆春。

当观向荣意，从此识吾仁。

陈文蔚

陈文蔚　火田郑次山贫士也有燕坐之处五为赋之　观小斋

一息万里驰，白日天无光。

归来固吾圉，宇泰生吉祥。

陈文蔚

陈文蔚　火田郑次山贫士也有燕坐之处五为赋之　岁寒谷

中独抱孤清，外示聊以朴。

不结桃李交，风味良不恶。

陈文蔚

陈文蔚　火田郑次山贫士也有燕坐之处五为赋之　隐窝

筑室在涧阿，种木清成阴。

中有圣人书，可以乐吾心。

陈文蔚

陈文蔚　火田郑次山贫士也有燕坐之处五为赋之　寓意轩

山水可吾情，对酒不必醉。

及其不以酒，何由得翁意。

陈文蔚

陈文蔚　集著尚书偶成

水饮已忘三月味，囊空真乏一钱储。

屡空本是吾家事，赢得闲身且著书。

陈文蔚

陈文蔚　记梦

梦里分明记本极，觉来无语正心君。

阴阳却把量消长，且喜新来胜一分。

陈文蔚

陈文蔚　寄题黄子京贫乐斋

羞逐纷纷世所趋，东溪风月未尝孤。

闭六蒿藋从渠长，堆案简编聊自娱，

机括要须明活法，箪瓢非但守枯株。

不观点也风雩意，洒落脸中一累无。

陈文蔚

陈文蔚　寄题列岫

面面青山不记名，相知宜雨亦宜晴。

去来自在云千叠，高下无多屋数楹。

晨诵书弦俱乐事，春光秋月总诗情。

个中真乐谁能识，不问人间枯与荣。

陈文蔚

陈文蔚　寄题微州李君博文阁

曾参一唯外，相顾了无言。

颜渊但如愚，永谢枝叶繁。

后人谓二子，独得道之原。

脱落章句卑，统宗而会元。

谁知圣门教，入道固有门。

非博奚反约，溯流乃求源。

颜曾日用功，如海众水吞。

及其成功后，木落归本根。

固非求捷径，大学废讲论。

李君敞高阁，驾言避俗喧。

藏书比邺侯，日夕手自翻，

百家期贯穿，目击万里存。

上下洞今古，高深察乾坤。

一旦忽融会，豁然破篱籵。

笑彼习忘子，读书尝惮烦。

陈文蔚

陈文蔚　寄题吴伯丰所居二首　读书阁

书阁高几寻，其高不可知。

但见读书人，心与千古期。

藉此间旷地，端坐穷轩羲。

世尘飞不到，月霁光风吹。

况复揭扁榜，字画天下奇。

妙有指南处，世人那易窥。

昔闻堂上声，斩轮尝笑之。

而子得学省，不觉糟粕遗。

终日几案乐，舍此归其谁。







卷36

陈文蔚

陈文蔚　寄题吴伯丰所居二首　亦爱轩

心兮如太虚，何恶亦何爱。

吾庐寄吾兴，妙处端有在。

於中忘岁时，畴觉屡迁代。

但知曲肱眠，居然乐其内。

无事户不出，此意谁能会。

更约素心交，携书静相对。

陈文蔚

陈文蔚　寄题吴伯丰同荣堂

一气同流举切身，胡然於此限比邻。

直须静处工夫到，便觉闲中意思真。

心远独游千载上，客来共醉一樽醇。

寓形宇内皆生意，何但名园草木春。

陈文蔚

陈文蔚　寄题吴子似所居二首　读书亭

古人不可见，千卷留遗编。

要非纸上语，至理实参前。

列圣精微心，舍此将何传。

极本会於一，枝叶数万千。

博文可约礼，掘井志得泉。

兹乃读书旨，涵泳当忘年。

勿以急迫求，留神尝静专。

说勿事悠悠，岁月空推迁。

久而竟纯熟，脱落不知然。

众理斯旁参，如海地百川。

又如庖丁刀，体解牛无全。

超然得我心，枫鉴非方圆。

书在言语后，用起言语先。

唐人资缀缉，汉儒拘训笺。

记诵日益博，畴知心鉴昏。

祗足聘驰骛，与道实天渊。

镇山名亭意，难与世人言。

方将屏俗虑，日夕亲圣贤。

见闻岂足道，孰是入德门。

隐几无别事，真趣在穷研。

一时忽冰释，花柳春无边。

此时案上书，始可付蹄筌。

陈文蔚

陈文蔚　寄题吴子似所居二首　经德堂

上帝降斯民，厥安存秉彝。

古昔世教明，大道行坦夷。

裘葛顺冬夏，饮食弃渴饥。

非有慕于外，夫妇皆与知。

岳渎气既分，民风日浇漓。

仁义既榛塞，教化悲陵迟。

隐然善端著，不胜奸伪滋。

其至藉吾道，纷纷取世资。

阳尊若示公，阴叛实济私。

孟氏极雄辨，剖晰精毫釐。

言言七篇在，炳如日星垂。

千载嗟晦蚀，大义谁复提。

延陵有佳孙，好学谨操持。

传授有所自，源派分江西。

若为日用功，义利早辨之。

细读象山记，妙意良在兹。

愿言不为获，努力但耘耔。

堂前有松桂，年年长柯枝。

生意不自已，何心论报施。

请子对佳木，长哦经德诗。

陈文蔚

陈文蔚　寄题俞伯南所居　希贤

毋为陵学山，当为川学海。

尹重贵自任，颜乐誓不改。

陈文蔚

陈文蔚　寄题俞伯南所居　野处

岩筑无外求，莘耕有馀乐。

既为尧舜民，自抱羲农朴。

陈文蔚

陈文蔚　寄题俞伯南所居　毅斋

器重或可胜，道远畴能至。

勉效既竭回，羞称愿息赐。

陈文蔚

陈文蔚　寄题玉山周晦叔家似贤斋

人心殊嗜好，黑白互相形。

农臭不自悟，荧荧飞青蝇。

一日对此君，炯然又眼明。

子猷虽借宅，绿阴仍满庭。

雅净两龚洁，高寒伯夷清。

可近不可狎，劲挺干青冥。

世人景先哲，绘画劳丹青。

想像不觌面，孔孟何由倾。

安知君子交，日日与相迎。

手种万苍玉，君家有典刑。

清风流至今，修好无渝盟。

陈文蔚

陈文蔚　寄题张正国斗斋

贬值大厦室庐窘，之子数椽天地宽。

醉里挥毫诗胆大，不悬金印老江干。

陈文蔚

陈文蔚　寄题张正国斗斋

蒲团竹几炷熏炉，胜读平生未见书。

酌古量今会文夜，清风明月四窗虚。

陈文蔚

陈文蔚　寄题张正国斗斋

数年约我过温溪，好趁鸡黄秋黍炊。

添子江湖千顷意，劝於窗外作盆池。

陈文蔚

陈文蔚　家园偶闻野花香

杖藜曾是为春忙，紫陌青山到处芳。

不为竹林棲隐地，好风时绕野花香。

陈文蔚

陈文蔚　甲辰九月初访晦庵先生大安道中余正叔韵

潇潇风露菊花秋，人在瓯闽第一州。

少日已尝怀壮志，今朝端不负清游。

陪君数日从容语，洗我平生散乱愁。

从此归来复何事，风涛虽险奈虚舟。

陈文蔚

陈文蔚　甲申正月答昌甫见寄韵代书

负迷法漂迹，关心为倚门。

尽叹惟啜菽，奉旨屡空尊。

温剂劳分红，新诗且记存。

开缄细吟讽，小立近黄昏。

陈文蔚

陈文蔚　甲戌正月从君用弟觅月桂栽

花发枝头月月新，不妨分种过西邻。

琴书结束归来日，要使门庭长有春。

陈文蔚

陈文蔚　甲寅寒食日访徐子融子融同出游晚归志所历二十六韵

至后一百五，春光正韶华。

往往天气少，多与人事差。

今年特清朗，川原烂红霞。

埋头卷书册，访友况不赊。

尽日俱襄阳，满城同看花。

百种斩红紫，意气各雄奈。

忽焉有如呼，径醉碧桃家。

主人意厚甚，更约观金沙。

而我方与子，浩荡兴无涯。

但恐催日驭，所幸未西斜。

行行复行行，小筑逢异葩。

杂然不知名，品品亦自嘉。

园翁旋相问，酌酒仍烹茶。

珍重颇深简，市井避喧哗。

子乃若有告，未语先咨嗟。

愿言更出郭，前林路非遐。

会当有奇遇，始信我不讹。

果见山下蒙，一泓莹无瑕。

渊然蟠蛟龙，不为藏黾蛙。

稍稍出奇怪，罗列如髻丫。

须臾耸崭绝，炼不经女娲。

特立如丈夫，匪可干以邪。

相与发浩叹，题品乃未加。

因念世沈晦，岂但如尔耶。

乘风且归欤，投林有昏鸦。

聊为赋此诗，醉笑歌龙蛇。

陈文蔚

陈文蔚　贾元永寄诗有穷愁之叹和韵宽之

我生抱孤贞，有似窗前竹。

却笑日用功，采绿不盈掬。

诗书负宿愿，发愤处幽独。

古人刮目处，论道不隔宿。

吾计决已久，不疑何待卜。

一书讯安否，双鱼勤往复。

丈夫气相许，云雨讵翻覆。

穷通付一醉，东邻酒方熟。

陈文蔚

陈文蔚　见梅

晓鸡残月更离程，只见梅花不忍行。

水郭山村谁是伴，惟伊与我共孤清。

陈文蔚

陈文蔚　建德道中六言

有底可人情意，尽是酒村鱼市。

行人忘却家乡，洒酒买鱼供醉。

陈文蔚

陈文蔚　贱和一诸友有祝颂语以五十六字谢之

庸庸不作世间奇，空负生成造化机。

岁月漫惊多发积，功程殊未进毫微。

不贪腰下悬金印，且自尊前戏彩衣。

多谢诸君借辉润，一朝盈箧尽珠玑。

陈文蔚

陈文蔚　节后赴传岩叟之招望日同游棲隐庵华严寺吴岩叟及同游者

乘兴联翩渡小溪，轻车不怕日斜西。

拟来古寺观新扁，且向山斋读旧题。

茆屋起烟归路暝，秋云阁雨暮天低。

人生适意惟行乐，不较毫芒宠辱齐。

陈文蔚

陈文蔚　九月十八日自双溪还寺车中偶得

太安元有此山川，往古来今几许年。

合是地灵神降岳，为生人杰柱惊天。

遗民但抱羲农朴，正学谁知孔孟传。

要识碧溪流不断，后人须看石岩镌。

陈文蔚

陈文蔚　九月十一日挈浩同省先陇早陇早起四山昏翳冲雾露泪水不登山至山颠

拄上高峰近日轮，四山端的见来亲。

此身已在烟霾上，哥惜烟霾底下人。

陈文蔚

陈文蔚　老人及儿辈皆和再用前韵

不而繁桃俗杏栽，诗怀端为此花开。

自缘祗结冰坷侣，花底浑无欲驾来。

陈文蔚

陈文蔚　老人生旦

人生富贵多繁华，每遇诞日张绮罗。

高堂宾从拥朱紫，金尊捧欢倾流霞。

青春未暮神仙醉，舞腰回雪皓齿歌。

难逢乐事买欢笑，千金不惜如泥沙。

贫家相去一何远，自叹居里非鸣珂。

平时只甘陋巷味，啜菽饮水之日多。

不知今朝是生旦，东邻旋问酒可赊。

烹鲜击肥非不愿，一室悬磬将如何。

阿爹从容呼儿语，我有至乐非由他。

立身亦足显父母，声名不必登高科。

颜色苟能奉新难，悦口不存旨与嘉。

满堂虽无金玉富，六籍诸子幸满家。

日率儿曹勤诵读，行慕颜闵心孔轲。

但得门庭无外事，竹林足以长婆娑。

子顺亲慈有馀乐，自然福至由家和。

篱边晚菊知人意，岁岁来荐黄金花。

陈文蔚

陈文蔚　连州招饮蒙轩次其韵

把酒蒙轩喜屡同，笑谈终日坐生风。

但知此意无欣厌，一任时人自介通。

醉里直愁逢李白，席间何幸有车公。

南枝趁取梅花未，贤圣时时为一中。

陈文蔚

陈文蔚　六月十二日喜雨

麟经书雨意何如，可喜非常故可书。

膏泽未观南亩遍，嫩凉且觉北窗虚。

采持好入丰年颂，把酒聊娱化日舒。

怀抱一时宽亩亩，微痾勿药顿消除。

陈文蔚

陈文蔚　六月十七夜待月

凝伫虚亭未惬心，清光隐隐隔疏林。

欲观玉鉴呈全体，独倚朱栏到夜深。

陈文蔚

陈文蔚　六月十四夜独坐无喧阁

凭栏无事此时情，一阕掀闻歡乃声。

归去夜阑谁管领，付他风月自清明。

陈文蔚

陈文蔚　庐陵呼酒再用韵

令君领客作清游，萧散仙人莲叶舟。

唤得酒来诗兴发，浩歌和月吸黄流。

陈文蔚

陈文蔚　庐陵於两池中作船亭名卧芦取山谷满船月卧芦花之句落成为赋小诗

路人芳池柳岸行，宛然野渡一舟横。

祗缘胸次规模别，便有江湖气象生。

云影恍疑帆影度，啸歌中有棹歌声。

人生聚散无劳较，万里青天白鸟鸣。

陈文蔚

陈文蔚　庐陵赵令君宅后有莲濠月夕相观莲戏庐陵

朱桥绿水夜深游，满载荷花万斛舟。

多病近来常止酒，及无尊俎欠风流。

陈文蔚

陈文蔚　庐山杂咏　棲紧三峡桥

我来未试烹茶水，且读石上涪翁诗。

上卧百尽晴蝃蝬，下贮一匣青玻璃。

渊深知是蛟龙宅，风怒似挟熊虎威。

自古贤棲知几许，今有精藏翠微。

陈文蔚

陈文蔚　庐山杂咏　天池

朝登天池峰，暮酌天池水。

一枕僧榻清，钟磬半空里。

平生此名山，籍籍满吾耳。

乘兴作远游，杖策自不已。

行行到绝顶，尘世知隔几。

云烟出其下，渺视犹万里。

山川与人物，往往尽蒙被。

始疑翻雪涛，混同一彭蠡。

顷刻开一罅，初见山逦迤。

仿佛人世界，未可详目指。

山中为予言，此地去天咫。

风雨晦冥候，与世殊不似。

霖潦方下作，山头旋磨议。

云深此埋屋，山下乃不尔。

历验予所言，其言亦非诡。

未必隔仙凡，高深实殊轨。

初夜现佛灯，数星林末起。

如萤复如炬，或明亦或上。

昔闻颇甚怪，今见乃如此。

寄语登山人，仍须细穷理。

陈文蔚

陈文蔚　七月甘六日登四望亭小酌和赵守韵二绝

为爱黄云到晚晴，一樽高兴寄危亭。

风荷卷水高低绿，烟树连山远近青。

陈文蔚

陈文蔚　七月甘六日登四望亭小酌和赵守韵二绝

极目风烟尽一城，身闲无日不登亭。

双明远与孤鸿没，绕郭一江罗带青。

陈文蔚

陈文蔚　七月廿六日赵国兴招饮山堂有诗和韵

满地秋阴日欲残，故人相约过松关。

风烟雨后呈姿态，杖屦秋来起废闲。

喜有诗情浓似酒，从渠日历积如山。

清溪况分知人意，为绕山堂绿一湾。

陈文蔚

陈文蔚　七月四夜十过差凉闲坐和徐子融晦日所寄四绝

昏花病眼已经年，世味甘酸总澹然。

堆案文书浑不读，一灯危坐晚凉天。

陈文蔚

陈文蔚　七月四夜十过差凉闲坐和徐子融晦日所寄四绝

珍重羲黄书一编，昔经秦火不能然。

君今於此得消息，岂外吾身更觅天。

陈文蔚

陈文蔚　七月四夜十过差凉闲坐和徐子融晦日所寄四绝

每向清宵自省愆，滔滔无奈世皆然。

盈亏消息因而悟，万事支颐一听天。

陈文蔚

陈文蔚　七月四夜十过差凉闲坐和徐子融晦日所寄四绝

此理分明见中偏，何时讲习到同然。

寄书好与随庵道，千里元来共一天。

陈文蔚

陈文蔚　清明前二日同周公美黄子京郊行和子京韵

武夷云会总儒衣，今似晨星渐觉稀。

晚节喜同君臭味，不嫌枯淡肯来归。

陈文蔚

陈文蔚　清明前二日同周公美黄子京郊行和子京韵

寻春杖屦偶乘闲，多谢谢囊肯破悭。

坐石有言盟白石，爱山随意买青山。

陈文蔚

陈文蔚　清明前二日同周公美黄子京郊行和子京韵

大道公行居广居，敢将仁义作蘧庐。

直须至理超然会，不在陈编细字书。

陈文蔚

陈文蔚　清明资福僧遣诗赋此以答之

清明恰值雨晴时，胜喜邻僧福有诗。

十里懒寻沽酒旆，一编深下读书帷。

放怀是处青春好，无事於中白日迟。

况是精蓝去家近，兴来何惜瘦藤支。

陈文蔚

陈文蔚　穷冬积雪闵织妨妇

长哦豳人诗，九月欲授衣。

方当流火辰，先已戒其期。

当春非不蚕，入夏非不丝。

一寸不上身，止为忧啼饥。

蚕毕起功绩，关心听鸣鵹。

岂不念人生，所急在衣食。

衣单寒不御，鹑结百千缕。

轻裘那得知，凄其良自苦。

穷冬岁将在，雪片大如掌。

怜他昨日织，安知今日纺。

娇痴贵安女，未始识机杼。

纨绮厌不华，缯帛何曾数。

贫富固有分，茫茫何足论。

感角此时心，宁不哀穷困。

冯谁歌七月，俾汝知时节。

塞墐聊补纫，轩栾围榾柮。

陈文蔚

陈文蔚　去草棘

草虽至微物，禀气何不同。

瑞者为灵芝。大抵和所钟。

薰者为兰荪，芬香播春风。

人知外秀异，胡不原诸中。

奈何一种类，亦费造化工。

沾需足雨露，山川徒茂丰。

畏冗无地着，无足比蒿蓬。

成熟不堪食，但逞毫芒锋。

除却刺人衣，此外无馀功。

惨虽未荆棘，包藏固难容。

因行为芟除，当路靡留踪。

害物亦害己，去汝如去凶。

安得天地间，榛翳亨衢通。

陈文蔚

陈文蔚　壬申春社前一日晚步欣欣园

何秘游园问主人，只寻花柳闹中春。

都无拣择行随意，不费思量句有神。

是处林园明紫翠，晚晴楼阁倚嶙峋，

村村鸡酒相招唤，安得便为同社邻。

陈文蔚

陈文蔚　壬申老人生旦

两岁霜风吹客袍，亲庭礼阙拜香醪。

今日升堂祝亲寿，亲寿愿化南山高。

古来人生七十稀，吾亲八十脸如桃。

但得岁月无穷极，从教两鬓添霜毛。

闲中花竹自娱戏，日课诗礼勉儿曹。

随分家风尝礼法，何心与世争雄豪。

自古作善天所佑，赋与庞眉并寿条。

不须神仙授秘诀，已何柱石常坚牢。

年年新酿此时熟，真珠滴红听小槽。

陈文蔚

陈文蔚　壬午三月廿三日偕诸生携酒过公美家公美宅前山花烂开极可爱为赋一

青春深处每徘徊，为爱花城锦绣堆。

谁似君家奇绝处，坐迎春色入门来。

陈文蔚

陈文蔚　入郭回度黄沙岭息木阴下口占古意

孰驱我去，孰驱我归。

息荫乔木，清风吹衣。

火日炎空，聊此徘徊。

夷险自若，怨尤谁哉。

世间万事，付酒一杯。

陈文蔚

陈文蔚　三月八日晚步溪上二绝

绿杨芳草两边洲，不碍晴川日夜流。

我到忘机每终日，为谁飞去怪沙鸥。

陈文蔚

陈文蔚　三月八日晚步溪上二绝

画笔难描苹渚意，诗情难状柳堤风。

若令妙处人皆会，甘把渔竿伴钓翁。

陈文蔚

陈文蔚　三月望访徐子颜

近有平林远有山，先生无日不开颜。

杜门有味心千古，何用浮名落世间。

陈文蔚

陈文蔚　上已游惠泉和赵国兴韵

闲倚栏杆觉句时，此身如在浣花溪。

草迷芳径王孙醉，花满春山杜宇啼。

酒罢啜茶留石井，举馀随月步江堤。

清泉白石平生约，未有工夫为品题。

陈文蔚

陈文蔚　十二月廿三日举故事访黄冈梅

岁披草棘访槎牙，为爱凌霜傲雪花。

不学春花娇女面，朱帘翠幕几重遮。

陈文蔚

陈文蔚　十二月十二日踏雪度崧岭

何事隆冬震地雷，天公补过令方回。

玉装庭树三番白，花间江梅六出开。

岂止为民除瘴疠，且掀无地不琼瑰。

到家示说丰年事，喜奉慈亲酒一杯。

陈文蔚

陈文蔚　十二月十二日踏雪度崧岭

雪行崧岭岁华新，又作残年踏雪人。

茅屋画檐俱富贵，穉松枯木总精神。

哦诗未怕寒生粟，举酒惟知暖欲春。

自说到家贫亦好，两峰站外玉璾峋。

陈文蔚

陈文蔚　十一日同诸友登南台二绝

万里秋风约我曹，俯观阛阓总尘劳。

跻攀不藉登山屐，身世从知本自高。

陈文蔚

陈文蔚　十一日同诸友登南台二绝

脚底云山叠叠低，面前一带绕清溪。

秋光总可供吟笔，写作登高第一题。

陈文蔚

陈文蔚　十一月十四夜诵康节诗至忆弟三首潸然有感

人生虽是有愚贤，到底天伦只一般。

惆怅同安何处所，不堪岁暮更天寒。

陈文蔚

陈文蔚　十一月望后同徐子融黄子功送先生归闽是夕宿分水岭头遇雪次早别先

先生风节本高寒，千仞峰头雪正漫。

一夕诸生聆妙论，时人莫作剡溪看。

陈文蔚

陈文蔚　十月九日同公美践上林之纪回纪实

景入小春方嫩寒，缓行不觉鸟间关。

倚空叠嶂何崷崒，带石清溪屡绕环。

政拟徘徊檀木岭，且先点检上林山。

杖藜未作忙归计，又喜临清得钓湾。

陈文蔚

陈文蔚　十月三夜省愆二绝

新为父子须还爱，分属君臣合用钦。

细算天心无负我，我生犹有负天心。

陈文蔚

陈文蔚　十月三夜省愆二绝

孔子九思频点检，曾参三省重绸缪。

事来若也参思省，事过何因有悔尤。

陈文蔚

陈文蔚　石井偶书中同来者

为君半日留，得与诸贤集。

人生贵远游，何苦自维絷。

好鸟鸣更幽，远山青欲湿。

时有午边风，吹从木阴入。

陈文蔚

陈文蔚　石潭道中追赋大江

我生大江东，与江不相识。

一日作远游，江头因目极。

桃花春未涨，水落略见石。

望断淮山青，隔岸才咫尺。

恃此一苇航，焉能恨南极。

云屯十万众，守卫以人力。

无御有良将，成城众心得。

江淮唇齿势，如家护墙壁。

守淮好守江，淮民须爱惜。

我朝圣泽深，不在险在德。

慈俭今天子，迩遐无间事。

大臣百执事，根本共培植。

陈文蔚

陈文蔚　示浩

持身端的在兢兢，谨独方地愧作情。

莫道隐微人不见，暗中临我有神明。

陈文蔚

陈文蔚　侍嘉言叔溪行和其韵

山下江清水见沙，杖头沽醉酒旗家。

多情黄菊知人意，故放篱边三四花。

陈文蔚

陈文蔚　视亲买徐七坞田

人说山田薄有收，不如平壤水交流。

深耕早种将勤补，亦胜当初无寸畴。

陈文蔚

陈文蔚　书窗碧桃

铜瓶只插碧桃花，日对幽人静不哗。

为尔细观冰雪艳，就中便觉牡丹夸。

陈文蔚

陈文蔚　四月二日往檀林登车遇雨度鹅湖岭渐觉开霁一路晴快野花山赋二绝

出门正尔值淋漓，决策登车不自疑。

一路新晴天借与，花香鸟语却撩诗。

陈文蔚

陈文蔚　四月二日往檀林登车遇雨度鹅湖岭渐觉开霁一路晴快野花山赋二绝

块坐萧斋废短筇，一春长在雨声中。

野花留得春光在，无数青山玉雪丛。

陈文蔚

陈文蔚　崧岭石泉

高城石井下成池，对自初分混沌时。

虽小古今无涸溢，却怜江海有盈亏。

陈文蔚

陈文蔚　送傅君玉赴廷对

自叹忠肠皎日星，致身无地老岩坰。

君今有策奏天子，要使谗邪缩项听。

陈文蔚

陈文蔚　送会稽王君东归

人生相遇若云萍，听唱阳关酒暂停。

夜雨挑灯今昨恨，秋风吹梦短长亭。

笑予衰鬓霜侵绿，喜子新功刃发硎。

欲当马檛何以赠，江边犹有柳条青。

陈文蔚

陈文蔚　送欧阳国瑞归铅山

交游无数竟谁同，雅羡夫君气似虹。

吾道久随流俗弊，义居今风古人风。

端能纵目秦淮上，解逅论文楚水东。

归去梅花开也未，江头叶叶翦霜风。

陈文蔚

陈文蔚　送彭应期下鄱阳

当年心事几绸缪，长记天西玉一钩，

客里近来嗟我倦，江边得得送君游。

读书会有新功用，把酒聊寻旧倡酬。

自愧不能追往事，但劳清梦绕螺州。

陈文蔚

陈文蔚　送彭应期游淮东

昔日淮西今又东，为文怪似史迁公。

远游要是丈夫志，自足一枝真计穷。

陈文蔚

陈文蔚　送彭应期游淮东

论心有约未能遂，两载江头再语离。

纵乏静铜沽一醉，临风分袂可无诗。

陈文蔚

陈文蔚　送叶味道赴南宫

圣世宗儒重设料，名公硕德总搜罗。

近年底事摧颓甚，士气都比斩丧多。

忧世情词常恳恻，喜君事业久研磨。

不才但有山林兴，洗耳专听奏凯歌。

陈文蔚

陈文蔚　送赵德勤将漕淮东

逼人富贵固髒髒，体国忧时一寸心，

符印处迁无旷岁，庙堂谁谓少知音。

民间利病搜求久，财计源流讲究深。

飞挽恢恢有馀地，要知罢困极于今。

陈文蔚

陈文蔚　送赵德勤将漕淮东

才难叹息古犹今，使节双持委寄深。

真主厉精思吏治，累朝忠孝结人心。

激扬正赖扶风宪，钦恤惟存布德音。

吏称民安两无事，不妨丹扆献规箴。

陈文蔚

陈文蔚　送赵德勤将漕淮东

登亭每忆楚东时，把酒吟诗对落晕。

拭目正看黄鹄举，回头不奈白云飞。

未应失计荒茅屋，正坐无钱买钓矶。

亩亩怀有常抱膝，论思惟日望公归。

陈文蔚

陈文蔚　送赵国呈赴坛

未成花柳种成堤，早有先声到浙西。

待得已书驯雉绩，不妨隐访旧鸾棲。

堂前风入琴三弄，江上春归雨一犂。

莫道催科能样急，也分一念到群黎。

陈文蔚

陈文蔚　送赵国晋随侍之江西

如今无复酒肠宽，十五年同一梦间。

岁月易从愁里换，鬓毛多向别时斑。

诸公台阁总皆着，独我山林自爱闲。

见说西风欲回首，樽前重得话间关。

陈文蔚

陈文蔚　送赵国开赴崇安丞

十载交游一日如，高情多谢不相疏。

分携幸不隔江海，得使常须访起居。

折柳正当三日暮，泛舟深约九秋馀。

相期暇日吟我外，只有公勤是荐书。

陈文蔚

陈文蔚　送赵国开赴湘阴

听取闽山父老谣，屡曾游戏试牛刀。

双凫泽国翩翩去，一鹗秋风渐渐高。

书至水忘千树橘，政成须种满城桃。

早归宣室膺前席，莫漫江头赋广骚。

陈文蔚

陈文蔚　送赵国宜之官武林

自从棲隐入山深，间阔真同金玉音。

已谓清光依日月，不知幽趣尚园林。

暂违陶径菊松面，喜动苏堤梅柳心。

闻道专留荐贤牍，知音当在伯牙琴。

陈文蔚

陈文蔚　送赵国宜直筠州户掾

苦无多路旅程宽，正是江南绿打团。

欲湿征衫梅雨细，不成客梦麦秋寒。

官闲诗可频搜句，亲近书宜月问安。

自笑无才愧之子，明时君禄讵能干。

陈文蔚

陈文蔚　送赵惠卿赴玉沙法曹赴玉沙法曹

不辞艰险涉江湖，素志惟期欲展舒。

平允外应无别法，坦夷中自有享衢。

虽云天远雁行近，未至风高鱼素疏。

见说民淳须事简，不妨宦学进工夫。

陈文蔚

陈文蔚　送赵进臣持闽宪节

任官自古惟贤材，天子耳目寄外台。

祥刑所击切民命，可不於此钦恤哉。

猗嗟东南俗脆弱，独有闽岭高崔嵬。

山川风气颇相等，挟刚负险不可摧。

自来岩谷多啸聚，屡遗使者殓渠魁。

今幸田里各安业，毕竟习俗怀阴猜。

侵陵矫虔或未免，狱论不平良善灾。

民强官弱亦已久，往往州县翻低回。

政须绣斧肃风采，坐使一方公道开。

秋霜凛烈惩其奸，扑灭不复然死灰。

阳和宽大布德意，抚摩穷困如婴孩。

湘江之水碧悠悠，使君昔日曾徘徊。

于今八州复延颈，洗冤泽物须公来。

澄清本是平生志，从此四境无氛埃。

勿谓故园有松菊，长忆三径荒莓苔。

陈文蔚

陈文蔚　送赵局之官

琴书结束定何时，折赠新年梅一枝。

诗过钓台天欲雪，春归湖岸柳成丝。

交游文社顿成阔，富贵帝乡今可期。

小试活民医国手，眼明诸老会相知。

陈文蔚

陈文蔚　送周颜游章贡

忆昔吾先师，慷慨歌远游。

超忽凌入荒，咫尺视九州。

东将征暘谷，挂衣扶桑头。

西不畏羊肠，而以摧其辀。

南辕有遐眺，直指百粤陬。

北驾何所之，亦欲穷燕幽。

堕地弧矢志，壮岁无不酬。

肯学鄙丈夫，拘剪守一丘。

今日因送子，歌此临清流。

江深不可极，负重万斛舟。

慨然动高兴，不作贾胡留。

发足真自此，行矣万里修。

倘或跨疲蹇，路长殊可忧。

愿言自努力，岁晚当遂谋。

江山有会意，寄书传置邮。

陈文蔚

陈文蔚　探梅不遇登祈雨峰

人生何处不从容，旋向僧家借短筇。

那为孤芳穷僻远，要留脚力上高峰。

陈文蔚

陈文蔚　题傅岩叟悠然阁三章章八句

悠然君之见，不与凡见同。

正似东篱下，山忽在眼中。

谁昔夜登阁，歌罢饮亦终。

恍若有真契，可知不可穷。

陈文蔚

陈文蔚　题傅岩叟悠然阁三章章八句

悠然阁这名，名从见中起。

长哦好仁诗，高山勤仰止。

意与口俱到，掘井真得不。

嗟哉世间人，穿鉴求义理。

陈文蔚

陈文蔚　题傅岩叟悠然阁三章章八句

悠然君之心，非古亦非今。

忘言犹有时，无弦安用琴。

渊明此时意，千载无知音。

但见登阁时，山高白云深。

陈文蔚

陈文蔚　题赵宗教飞霞亭

问津早似武陵溪，屋上鹅峰有遁肥。

醉脸丹时歌雪白，碧山深处染桃绯。

林亭缥缈仙翁乐，酒盏交酬花片飞。

逍遣个中间日月，赋诗应不送春归。

陈文蔚

陈文蔚　题郑好古松图和赵国兴韵

笔端老木千岁心，一见洗我尘土襟。

坐久令人忘愠喜，古今碧涧落寒冰。

乍浓乍淡阴复晴，晦明变化天所成。

相画这法如相士，骨奇肉瘦神必清。

烟淡云疏天幂幂，顷刻风雷暗尘壁。

画工羞看手如神，十日一水五百石。

陈文蔚

陈文蔚　题周几道桂轩

轩前一树桂，手种知为谁。

但见青如盖，团圆障朝曦。

西风入庭户，吹香浮酒卮。

相与一浩歌，涣焉剖藩篱。

陈文蔚

陈文蔚　天王寺佛塔灯隔林奇绝因成口占

上元灯火九衢中，何似金莲下半空。

要识隔林奇绝处，星球带叶荔枝红。

陈文蔚

陈文蔚　同彭漫者寄铅山诸友韵送彭归武夷

兀坐谁与邻，院古槐阴静。

美人东南来，共此炎夏永。

危衷慰孤清，羁迹不待屏。

十载怀愿见，一日良独幸。

开樽共有酌，当月免对影。

所讲根理致，坦然见心境。

诠评浸及诗，语我挈裘领。

云何方浩浩，遽尔中耿耿。

归理武夷棹，梦寐江南景。

吾曹贵晚节，莫辞霜露冷。

世一如予何，遗编且重整。

陈文蔚

陈文蔚　同余方叔龚南才纳凉于筠谷竹间题五十六字

蹑险扪萝策短藜，翠微深处有幽棲。

风常拂面炎凉变，事不关心得丧齐。

白酒携来云外饮，新诗留向竹间题。

相陪尽日馀清兴，犹自徜徉玩碧溪。

陈文蔚

陈文蔚　晚步传氏小园

溪园信步晚徘徊，白白红红夹径开。

漫折一枝携在手，也教人道看花来。

陈文蔚

陈文蔚　晚步清晖不见主人题竹间

饱食无馀事，逍的散步行。

清晖人不见，鸥鹭自相迎。

陈文蔚

陈文蔚　汪元思遗诗和意以谢

君道本公平，何尝分彼此。

总只在人心，浑然皆天理。

推原赋予初，所锺均粹美。

贤愚同一辙，所行无意轨。

由其气禀异，於焉有臧否。

清者洞然明，泓澄如止水。

浊者性天蒙，荡然惟给驰。

末虽有善恶，反之即其始。

变化在乎人，虽愚必明矣。

日用无馀功，自修惟克己。

近代朱文公，此道赖纲纪。

居尝语学者，虚名以为耻。

必先由博学，然后能约礼。

颜渊躬四铁，鲁参悟一唯。

吁嗟今世人，非不究经旨，

议论徒纷纭，反躬乖践履。

好恶恂私情，是非随愠喜。

体既杂真妄，用斯殊表里，

要在无间断，善端勤积累。

须臾不可忘，颠沛必如是。

坚持敬一字，方知道在迩。

我辈无他求，真须安汝止。

陈文蔚

陈文蔚　望灵山喜而又作

白云深处认灵山，喜气津津眉宇间。

别去庭闱今八月，且欣明日慰新颜。

陈文蔚

陈文蔚　问尘清坐久之归途偶得绝句

问尘清坐兴悠哉，小立朱桥未忍回。

好景吟情忽相契，小海流出柳阴来。

陈文蔚

陈文蔚　五月十二日闲中偶作

黄卷与晤对，日日有新闻。

青山不世情，时时有佳宾。

不动利害心，且无半迎勤。

自得地童乐，何须市朝纷。

种菊绕庭砌，黄花俟秋芬。

琴书便当归，免使思白云。

犂锄理荒秽，菽水娱朝昏。

此外何所慕，甘作耕桑民。

陈文蔚

陈文蔚　武侯像

堂堂千载人，遗像凛如生。

趋舍同一操，岂无当代英。

欲唤臣龙起，四海盲聋惊。

此意无今昨，未应归杳冥。

陈文蔚

陈文蔚　戊午正月送赵工部赴江东参谋

设门大字题嘉遁，买宅浩然归去来。

十亩清溪个个竹，一庭春意半窗梅。

渔樵正伴诗翁乐，鸥鹭俄惊诏墨催。

底事此中留不住，钓磻知有济时才。

陈文蔚

陈文蔚　戊寅老人生旦

吾家本是田家子，其先世世居田里。

儿因逐食浪飘蓬，欲归无以供甘旨。

吾翁亦能某淡薄，日夕饭疏而饮水。

浑然质朴古人风，固应自有长生理。

筋骸虽老自康健，聪明少壮犹难比。

了无机械足怡神，不生嗜好强精髓。

人间可慕是荣华，人间可羡为豪侈。

￡华有似庭下花，芳菲之日瞴￥能几。

豪侈真如草头露，不能顷刻朝阳里。

谁知贫贱自安分，年年如此只如此。

吾乡自来丙山高，位当南极崔嵬起。

吾家门门对比山，算高欲与山同纪。

加之西邻与东舍，往往黄发皆儿齿。

酒熟长愿相招呼，一笑忘形相汝尔。

陈文蔚

陈文蔚　希颜见寄二绝和韵

海棠带雨浅深红，共甜闲亭拂面风。

识得春光随处乐，鬓丝谁管已成翁。

陈文蔚

陈文蔚　希颜见寄二绝和韵

乳燕交雏看学飞，绝胜对客尘频军。

绿阴翠幄闲中好，谁道春随红紫归。

陈文蔚

陈文蔚　夏夜露坐偶书且勉同学子

人生邂后如岐路，南北东西忽离聚。

渊明本赋归去来，保社乃今随所寓。

读书不杂嚣尘声，好在园林最幽处。

朱桥跨出林阴外，一水绕庭将绿护。

有时小立凭危栏，临风不忍空归去。

矧逢暑夕远灯火，杖策月林时散步。

更深每与二三子，辍寐每为清景驻。

山高望望北斗低，花香拂拂南薰度。

拟将胸次涤河汉，不管衣巾湿风露。

清谈未必真废事，言下应当有微悟。

不妨俯仰更观察，此意直须起训诂。

郊墟次第新凉入，自可灯窗穷入暮。

凡人努力在年少，老大悲伤欲何诉。

嗟予学古虽有志，蹭蹬独为一生误。

鸢鱼性分信机浅，风月情怀乃天赋。

归哉要结园绮徒，清夜团栾绕庭树。

陈文蔚

陈文蔚　先生跋所藏汤君墨梅约诸人赋诗俾文蔚亦题其后

皎皎冰雪姿，黯然宜水墨。

却恐施丹素，翻令涴颜色。

孤山水云深，庾岭林月黑。

晴窗一挥染，想像意俱得。

陈文蔚

陈文蔚　谢昌甫以诗惠药笺

药裹屡蒙扶病亲，一番书至一情真。

人言莫急晨昏奉，我叹尚为萍醒身。

棲隐重曾定要约，章泉一见话悲辛。

吴笺况拜殷勤赐，且续新诗为缕陈。

陈文蔚

陈文蔚　辛丑春游金华出东郊

青山双夹小溪流，绿簊人家古渡头。

虽是溪山不相识，劝人啼鸟却相留。

陈文蔚

陈文蔚　辛亥春与陈周佐县丞会於涔川旅邸从容三日临别呈周佐

雪夜访戴时，未至已选返。

潘魏一夜话，兴味良亦短。

三日聆妙语，远胜十年款。

嗜欲排喧嚣，议论反根本。

酒罢放怀歌，超然心更远。

古人不难到，学力贵自勉。

花柳况欣欣，游哉春未晚。

陈文蔚

陈文蔚　辛已老人生旦

陶陶太古民风淳，诈伪不萌情意真。

何尝吐纳事屈伸，往往皆为百岁人。

中古便似秋冬辰，和气无复如阳春。

机巧百出妄喜嗔，七十者稀以为珍。

我翁逍遥常幅巾，朴素几与太古邻。

饮食淡泊厌膻荤，衣裘不择敝与新。

日日娱嬉寂寞滨，甘与圣世为遗民。

天锡遐龄登九旬，回视同庚皆土尘。

炯然双眸且精神，坚强直可齐松椿。

儿孙虽不侧朝绅，家庭礼法粗克遵。

白酒年年造酒巡，膝下戏彩娱慈亲。

陈文蔚

陈文蔚　新居六咏　半月池

池东如月弦，池西如月弓。

池北千丈屏，倒影碧波中。

陈文蔚

陈文蔚　新居六咏　花堤

筑堤环碧沼，种花仍满堤。

幽人日往来，非关桃李蹊。

陈文蔚

陈文蔚　新居六咏　克斋

燕坐焚清香，日永袅烟篆。

妙处良独知，功收物欲战。

陈文蔚

陈文蔚　新居六咏　梅窗

绿阴初散地，今有入檐枝。

开窗对潇洒，岁寒惟独知。

陈文蔚

陈文蔚　新居六咏　曲水

清沟知几曲，花落流红锦。

妙处良独知，功收物欲战。

陈文蔚

陈文蔚　新居六咏　竹林隐居

无才济苍生，竹林远棲遁。

中有圣人书。饭蔬自无闷。

陈文蔚

陈文蔚　行崧岭将半下瞰山中一人家似不与世者凝伫久之因成一绝

几曲青山一亩宫，前村惟有小溪通。

鸡鸣鸟宿知昏旦，水碓无人自在舂。

陈文蔚

陈文蔚　徐敬甫出示所居之别南岩图并圹公题咏欲予同作为赋长韵

忆昔同作康山游，杖屦历遍千岩幽。

知君已个看山眼，每遇胜处尝淹留。

从兹一去间何阔，倒指殆欲忘春秋。

不知此地复何地，但见大江东去流。

相逢恍然如隔世，尽洗积年离别愁。

首为袖出南岩图，着鞭先我占一丘。

南岩之高不可攀，俗驾欲到何缘由。

君乃结屋於其巅，避世拟追园绮俦。

雪飞霜瀑自天落，戟列万竹干云修。

客来者茗话畴昔，酒熟春禽相劝酬。

自言得此已足老，岂复更怀身世忧。

无心偶作云出岫，良念棣萼情绸缪。

对床听雨有真意，肯放拂衣归去休。

登高一日展遐眺，洗眼九华云渍收。

语我南岩卜筑地，只放五老高一头。

丹梯万丈径可嗫，独恨未遂曾往谋。

我生亦有山水癖，欲见示见心先投。

长哦南山白石烂，梦寐沧江飞白鸥。

归与亟辨买山计，甘与世好相盾矛。

采蕨可能忘朝饥，种橘自当千户侯。

眷言志事在亩亩，适我愿兮遑他求。

此时作书报同志，知肯远为题诗不。

陈文蔚

陈文蔚　徐天锡归自玉山昌甫以三诗送之后二篇有及予与徐子融傅岩叟之意且

我闻章泉清，有客日洗耳。

而况坦腹眠，满意得佳士。

相期忘岁月，饱饭读书名。

祗恐翁独吟，黄鹄举千里，

静言同门友，吾郡差若多。

相望数舍隔，便如千晨赊。

惟有湖上翁，时时许相过。

比缘迹萍醒，亦已废琢磨。

陈文蔚

陈文蔚　徐天锡归自玉山昌甫以三诗送之后二篇有及予与徐子融傅岩叟之意且

曾共傅岩孙，同坐傅岩石。

纪游未抄寄，双梅解相忆。

天涯思美人，折花陡岑寂。

所幸柱上题，如新未陈迹。

陈文蔚

陈文蔚　徐子融八月四夜见访值予有出寄诗三绝和韵以谢

云开日脚漏微明，无奈秋风掠面清。

因作西邻闲纵步，不知乘兴有高情。

陈文蔚

陈文蔚　徐子融八月四夜见访值予有出寄诗三绝和韵以谢

小斋虽不奉名谭，此理要须见倚参。

料得归怀明月满，不应对影祗成三。

陈文蔚

陈文蔚　徐子融八月四夜见访值予有出寄诗三绝和韵以谢

夜凉灯火掩柴扉，诗诵城南忆退之。

更把新诗细紬绎，无言谁会点头时。

陈文蔚

陈文蔚　徐子融以诗送余方叔吴介甫二书见示和韵以谢

借得缄书卷又开，喜同千里故人来。

切嗟正为求真益，肯使鳞鸿泛往回。

陈文蔚

陈文蔚　徐子融以诗送余方叔吴介甫二书见示和韵以谢

簪去良朋未月期，无邪端欲正吾思。

近来自服无他药，一卷中庸对证医。

陈文蔚

陈文蔚　许世卿孝亭邂逅为予修琴临别求诗为赋长句

邂逅想逢不记春，未知此陵得情亲。

一溪云月闲中计，三尺丝桐物外身。

未有清尊酬痛饮，已惊明日是行人。

抱琴归去无馀恨，大吕黄钟一味醇。

陈文蔚

陈文蔚　薛玠两投诗以古风谢之

知君家住象山麓，日有见闻新耳目。

自怜各在天一涯，休誉惟能采乡曲。

却来一见玉溪头，已知标致非凡俗。

等闲挥翰墨淋浪，惠我新诗不金玉。

强将学问说根源，异同更与明朱陆。

吾道工夫有端绪，要是义精仁乃熟。

博文约礼是真传，收拾奇功归谨独。

参前倚衡勿间断，千功断弦端可续。

手披诗卷荷情真，聊以斯言报谆复。

陈文蔚

陈文蔚　雪中约嘉言叔

没晓园林玉万株，最宜梅竹与茅庐。

高人想见诗肩耸，乘兴还能访戴无。

陈文蔚

陈文蔚　岩叟用前韵相留践云岩之约和韵以谢

屡陪轩骑过横溪，每想云岩望眼西。

酬约再寻山下路，赋诗留与石间题。

吟风弄月计为上，竞利争名着总低。

明日杖藜归故隐，人生离合信难齐。

陈文蔚

陈文蔚　岩叟约观棲隐檐蕁雨阻和前韵送酒再用韵答之

暂轰书程业未妨，倚栏高诵杜陵章。

不知雨意将诗意，但觉花香带酒香。

散破苦嫌饥雀下，争喧档看蜜蜂忙。

也知棲隐如萧爽，恨不花前共举觞。

陈文蔚

陈文蔚　叶茂卿寄诗卷赋此以谢之

正念交情旧，忽来诗卷新。

既能赊酒馀，宁作卖书贫。

计想寻窗下，闲须过涧滨。

为言田舍乐，花鸟亦情真。

陈文蔚

陈文蔚　夜坐有感年四十

仲尼切戒取人恶，隈子真能不动心。

嗟我痴顽何所得，但能於此惜分阴。

陈文蔚

陈文蔚　一夕梦中得绝句觉时惟记后二句最真因润色足成之

岁月苦为身口累，风霜无奈鬓毛侵。

中间一呈却奇特，存得当时一片心。

陈文蔚

陈文蔚　乙亥老人生旦

儿愿岁岁登斯堂，再拜为亲扶寿觞。

近思去岁生日时，膝下罗列儿孙行。

更愿明年似今日，酒面菊花如意黄。

人间富贵谁不愿，儿只愿寿长且康。

田园薄有可衣食，但要作善思无疆。

生涯淡淡随分过，不逐势利常奔忙。

初非熊经慕仙术，自是日朋闲中长。

天赋清奇古容貌，精神矍铄筋骨强。

今朝拜酒祝亲意，不知何者堪比方。

欲将吾亲比松柏，松柏老不禁风霜。

欲将吾亲比龟鹤，龟龄鹤算终可量。

溪北柱石山峨峨，蟠根结据由洪荒。

家居山下不记年，永与山石同苍苍。

陈文蔚

陈文蔚　乙卯正月别子融

相逢便欲作归谋，为子殷勤一日留。

山好不妨和雨看，水平重得绕湖游。

酒须更放微醺饮，诗亦无劳着意求。

别去不愁山水隔，兴来径理雪中舟。

陈文蔚

陈文蔚　已卯老人生旦

今朝酒熟吾翁喜，又见生朝会邻里。

虽无盘馔罗膻劳，情话从容自嘉旨。

人生富贵固足乐，惟有工年难得似。

恬於世味心自闲，赢得庞眉更儿齿。

晨兴再拜启阿爹，从古昭昭是天理。

不因为善天降佑，何以康宁膺寿祉。

称觞膝下列儿孙，虽说居贫良亦美。

从今都不记春冬，只肖岁月将时纪。

束书但愿早还农，年年祝颂秋风里。

陈文蔚

陈文蔚　以山石条环赵昌甫交支廿八字

连城价重虽非玉，千古名存寿此山。

野服闲居颇相称，无端因得玩如环。

陈文蔚

陈文蔚　以花枝好处安详折酒盏满时撋就持为韵赠徐了融

春来凡草木，开处总成花。

东皇本无心，世人徒尔夸。

我爱花中王，矫矫出群姿。

非不爱桃李，桃李多繁枝。

寄主折花人，半开化正好。

折到离披时，翻成被花恼。

共纱在色香，他在精神处。

不惯识花人，未肯轻分付。

一放无风雨，花枝报平安。

白花须惜枝，容易莫伤残。

兰薰可以佩，幽人撷其芳。

红紫时所竞，安得细推详。

白面谁家郎，逢花便攀拍。

言会折花枝，折花人更别。

曲蘖有工夫，气味独醇厚。

欲酿胸中春，岂可樽无酒。

座上尝春风，客来同把盏。

妙处我独知，醺然面生暖。

浅深存斟酌，杯行不须满。

即满须持之，不持惧招损。

香液喷瓮面，红光浮满卮。

此为最佳处，亦是极难时。

杯深不可把，俯身为渠撋。

淋浪莫沾衣，操纵得其权。

有客太诗狂，斗酒约相就。

那识半醺时，春风满怀袖。

我有酒一壶，酝酿颇得宜。

饮这痊沈痾，赠子聊以持。

陈文蔚

陈文蔚　隐将峡口占二绝

小似武夷深更幽，地肋九曲一溪流。

诛茆结屋虽成左，赢得青山自在游。

陈文蔚

陈文蔚　隐将峡口占二绝

四顾青山数亩馀，岂无闲地可耕锄。

有人肯辨入山苦，满谷桑麻绕舍蔬。

陈文蔚

陈文蔚　永丰祝子益和予诗见寄许见访以长句谢之且贤其约

反关甘与世情暌，绿遍闲庭草欲齐。

何处客来谈列岫，有人雪踏自东溪。

坐低流欲几千辈，已见新诗第一题。

他日竹林如肯过，圣门相与探端倪。

陈文蔚

陈文蔚　永邑杨君鉴子明譬斋读书将从事於古人为己之学求斋名於予并欲得一

人性靡不善，因物始有迁。

本体遭剥蚀，如鉴尘所昏。

畴昔均秉彝，善端本绵绵。

既茂闲邪功，诚心所由存。

若为用力地，格物居其先。

万珠一理贯，洞然见本根。

表里俱澄澈，断断义理分。

言动中伦虑，狂愚讵同论。

彼哉迷复子，一自万里奔。

认赘以为嫡，未尝知反观。

君子审取舍，不容泾渭浑。

中扃瞭如烛，肯蔽耳目官。

中庸示明训，一言会其元。

陈文蔚

陈文蔚　用门牌日有好花迎客笑岁簄新酒奉亲叹为韵为老人寿

地僻广乾坤，身闲多月日。

耕鉴太古民，天然自淳质。

未怒泥神仙，阅世自长长。

日用饮食馀，帝力我何有。

修竹三径幽，青山四时好。

何须万间厦，一廛可娱老。

园柑结新实，篱菊开晚花。

旋簄瓮头酒，不负老年华。

田夫与野老，一笑相逢迎。

只说桑麻事，安知市朝争。

年年愿今日，有酒可留客。

虽无珍饲馐，随宜具肴核。

人言鹤发翁，翻作朱颜少。

把酒更何辞，一对西风笑。

环堵一亩宫，中有长生计。

秋月与春花，今年又明岁。

年高新可庆，家贫儿包羞。

今年胜去年，粗有酒新簄。

岁月绵绵永，福禄日日新。

天开九龄数，眼见四世人。

共乐堂上亲，旋约山中友。

虽是盘无馔，未至樽无酒。

积善虽人为，康宁荷天宠。

但懈儒素风，日乏甘旨奉。

子孙虽未贤，粗肯诗礼亲。

愿言各努力，忠孝以立身。

人间无事日，箪瓢亦清欢。

但愿人今日，时时报平安。

陈文蔚

陈文蔚　用前韵寄昌甫

几欲来观鱼计亭，未酬此约已星星。

自从萧寺一回别，不记春山几度青。

尚友古人长闭户，喜闻新命忽扬庭。

兴来会作扁舟去，剥啄应劳为启扃。

陈文蔚

陈文蔚　用赵国兴梅韵自赋

西效有宛枕溪居，特为孤芳小结庐。

窗外横枝疏带竹，花边流水暗通渠。

伊方傲矣百花上，我亦悠然三径馀。

此外不关茅屋事，为谁烟雨自妆梳。

陈文蔚

陈文蔚　又和胡应祥游石井韵

两年再踏铅山路，今日初尝石井泉。

碧玉岩边论汤饼，全胜五鼎击肥鲜。

陈文蔚

陈文蔚　又和欧阳国瑞韵

台高无奈月明何，岂惮攀缘上岌峨。

万壑秋声归草木，百年乡思动关河。

遥知素影千家共，不独秋光此地多。

中夜酒酣狂欲舞，停杯且复听吴歌。

陈文蔚

陈文蔚　又和清明日兀坐用前韵

天理流行不用寻，鸢飞鱼跃自升沉。

细观自有昭然处，始信严师是此心。

陈文蔚

陈文蔚　又和载酒过竹涧韵

名园一水绿潆洄，消得风流太守来。

把酒哦诗真不恶，此时怀抱十分开。

陈文蔚

陈文蔚　又谢予京惠贽见

少日深期造孔门，于今老矣叹无闻。

自怜大业乖传授，赖有遗编可讨论。

君赠名章多过誉，我惭衰配不胜文。

誓言愿毕馀生力，细与穷源探本根。

陈文蔚

陈文蔚　右溪道中偶作

自从天地开辟来，溪水清驶山崔嵬。

山高水清亦奇观，怪问胡不生人材。

人材本作世间用，朴仆支倾作梁栋。

不然空冒一时名，过眼空花已如梦。

人生出处不可期，伊周亦偶遭明时。

颜闵何尝有科目，德尊百代帝王师。

自古相传惟此道，一派源流端可考。

道存不俿穷与通，经济业穷耕钓老。

风埃鼎鼎百年中，世事兴废何终穷。

只有诗书传圣学，尧舜授受同高风。

唤醒此原山与水，孕秀发祥从此始。

立朝有道佐明君，抱璞山林亦奇伟。

吾家家此不计上，未知起者谁其先。

丈夫才业贵自负，不必美恶归山川。

久欲题诗磨翠壁，要使后来闻义激。

乾坤造化岂无人，细与摩挲观此石。

陈文蔚

陈文蔚　予酷爱桂香置两枝於萧寺之寓室日出不得对花夜归月影在客撒野灯清

惜午故剪碧云枝，却负花香花有辞。

为辍清眠陪永夜，月窗相对恰相宜。

陈文蔚

陈文蔚　予始生日岩叟酒见过且有寿语赋此以谢之

自笑山泽为癯儒，侪之富贵非其徒。

他人诞日晏歌酒，贫家箪瓢屡空虚。

昨朝不记生年朋，面前忽见樽罍列。

感君祝我还祝君，两翁相对头如雪。

陈文蔚

陈文蔚　与周希颜游灵泉归途偶作

花日迟迟暖似烘，杖藜飞舞趁东风。

野桥傍水柳先绿，山寺留春桃正红。

信步听诗忘日晚，因言契理觉春融。

莆田远在千山外，长使灵泉信息通。

陈文蔚

陈文蔚　雨不止和族叔韵

小斋容膝足迟回，世路羊肠不用猜。

久矣此心冥进取，翩然何日赋归来。

新簄半熟瓮头酒，小摘微黄叶底梅。

尽日北窗听雨卧，任他们巷长蒿莱。

陈文蔚

陈文蔚　雨中即事

客身常恨春多雨，遥想吾庐长绿苔。

每作家书问无恙，故园梅竹为新栽。

陈文蔚

陈文蔚　玉山朱文龙有遗经林野二处赵昌甫程德夫皆有诗朱求予同作　林野

有人抱幽真，偏适林野趣。

要之等喧寂，乃是安心处。

陈文蔚

陈文蔚　玉山朱文龙有遗经林野二处赵昌甫程德夫皆有诗朱求予同作　遗经

汉人一经训，籯金云不如。

君家遗经意，不与汉人俱。

陈文蔚

陈文蔚　月台观月

秋来无日不登临，独喜今宵月满襟。

仰面青天思把酒，寄情古调欲携琴。

凉风舞袂身将举，白露沾衣夜向深。

要看一台清影满，尽教移转碧梧阴。

陈文蔚

陈文蔚　月夜观花

底事更深睡不感，惜花爱月两关情。

黑甜一枕虽云美，未省人间有此清。

陈文蔚

陈文蔚　再过桃花台

去年过桃花，心情乱飞絮。

今年重来时，烟水已成趣。

川华动春绿，渔艇自来去。

况复江上山，玉立美无度。

徘徊欲吟诗，日暮不成赋。

但见飞鸟归，暝色带云树。

我生亦何求，行止随所寓。

悠然此时心，但觉狎鸥鹭。

风定波自平，可玩不可怖。

堪嗟世间人，险阻起平路。

兹焉得所图，万事不关虑。

陈文蔚

陈文蔚　再用韵呈赵守

不待渔舠唤隔溪，种桃千树正红肥。

山围晓障新图画，花押春班簇紫绯。

池净白鸥相对浴，客来青鸟故双飞。

寄诗为问花前醉，何似天香满袖归。

陈文蔚

陈文蔚　责己

圣人当耳顺，吾年已逾再。

日觠有新功，迩来如稍怠。

嗟尔性虽驽，敢不鞭其退。

须教十二时，此心无不在。

书此当盘铭，终身以服佩。

陈文蔚

陈文蔚　赠陈敬甫

翻水相逢亦偶然，吴中邂逅复掀髯。

细思话别秋风日，已是浮生一岁添。

陈文蔚

陈文蔚　赠说相道人

我生本是山泽癯，只爱竹林痴读书。

道人相遇说收相，我亦无心更问渠。

陈文蔚

陈文蔚　斋前梅开

每岁冲寒出探梅，如今花向屋檐开。

玉颜相见无朝晚，绕树须拚日百回。

陈文蔚

陈文蔚　湛溪纳凉

昌处皆炎热，澄江消客忧。

相邀读书罢，同作浴沂游。

自喜坐茂树，谁能唤小舟。

月华如有待，先在柳桃头。

陈文蔚

陈文蔚　赵河源幼子种莲於盆池一干开双叶戏作小诗时河源二幼子一受命矣

穉子堂前戏彩时，种莲积水作盆池。

间闻并萼窥红影，谁识双柯媚绿漪。

莫胃微莇无妙意，也知造物等儿嬉。

看看膝下成双艰，为应君家此段奇。

陈文蔚

陈文蔚　赵湖州东园杂咏和人韵　宾日

着眼高时四海空，何须服日脸霞红。

清朝坐对升暘谷，万里云烟在古风。

陈文蔚

陈文蔚　赵湖州东园杂咏和人韵　隽游

亭据高峰上上头，登临人世一沤浮。

嚣尘到此都遗尽，直欲乘风跨鹤游。

陈文蔚

陈文蔚　赵湖州东园杂咏和人韵　矍圃

剔攘取予见经纶，中的工人又是新。

一醉使君豪气发，颇思三箭定胡人。

陈文蔚

陈文蔚　赵湖州东园杂咏和人韵　先春堂

芳园十亩面东开，春色知从此地来。

门外风光浑未觉，堂前早已发桃梅。

陈文蔚

陈文蔚　赵湖州东园杂咏和人韵　邀月

远乐数声闻玉箫，酒酣起舞月中宵。

谪仙当日真豪放，明镜飞空许见邀。

陈文蔚

陈文蔚　赵湖州东园杂咏和人韵　一勺

吞梦胸襟纳九江，等闲领客醉壶觞。

爱将万事寻源委，锄倒云间得秘藏。

陈文蔚

陈文蔚　赵守祷雨有感枕上得句足成五十六字呈赵守

雨意随人自及时，使君一念实通微。

不知沛泽人间遍，但觉炎蒸梦里非。

苗稼顿回枯欲死，桑林又喜绿添肥。

从今饱吃鄱阳馀，细纪贤侯德政归。

陈文蔚

陈文蔚　赵忠州有苦寒懒起之句和其韵

生息同宇宙，形骸通物我。

天寒雪盈尺，灶冷炉无火。

酒面生红光，花枝娇阿娜。

虽然太守乐，亦要民安妥。

陈文蔚

陈文蔚　赵忠州雨中赏海棠

问春何事苦晴悭，春意惜花留嫩寒。

共到花前细商略，精神最好雨中看。

陈文蔚

陈文蔚　中秋后二夕陪赵连州饮荷香亭次连州韵

使君今宵有高会，天为好事收滂沱。

厌将歌舞竞时好，只有风月为计魔。

此际主劝客尽醉，何日弟和兄且歌。

台高林影散满地，不饮奈此清光何。

陈文蔚

陈文蔚　中秋后一夕正望浮桥观月

省赋山间明月章，好风吹我上河梁。

冰轮不带一分缺，玉鉴无如今夕光。

正自凭栏观水静，不妨倚杖看人忙。

有谁会得迟归意，籁息天高午夜凉。

陈文蔚

陈文蔚　中秋雨作中夜月明科方叔留寓斋宿酒阑随水纵步方叔有诗用韵同赋

琼楼玉宇不胜秋，把酒临风味转优。

云雨自为朝暮变，歌诗不尽古今愁。

谁知明月天心到，却有佳宾水际留。

无限醉眠呼不醒，步随清影只搔头。

陈文蔚

陈文蔚　重九后一日同公美游灵泉公美举示莲塘纳凉之句后公美和予浮桥观月

寺访灵泉山路长，赋诗因得话莲塘。

林间度竹风无暑，涧里流花水带香。

静胜携筇终日款，闲来坐石满襟凉。

纪游未暇牵人事，题品输君第一章。

陈文蔚

陈文蔚　重阳侍老人饮

九十慈亲鬓发播，今年菊早去年花。

一尊细说重阳事，似此清欢有几家。

陈文蔚

陈文蔚　舟次兰溪和欧阳国瑞韵

客子经行处，吴江万顷秋。

风烟晓浓淡，云树远稀稠。

缓去花相送，重来鸟劝留。

与郡无楚粤，一笑况同舟。

陈文蔚

陈文蔚　舟行望龟峰

面对灵龟最上峰，舟中活计不为穷。

半春台下桃花水，一霎岸边杨柳风。

天巧此时穷险怪，渊泉终日悟流能。

一生堪笑渔翁拙，卧听潇潇雨打篷。

陈文蔚

陈文蔚　周公美尝年有红梅之约今花时雨雪公美以诗遣花酒和韵以谢

红梅高赏趁春晴，不记年华几甲庚。

花酒一时双遣至，却愁不似对梅清。

陈文蔚

陈文蔚　周公美载酒风过以长句见谢意

门前题凤风何薄，雪夜回舟意未真。

谁似松溪弄明月，兴来载酒访幽人。

扣舷牛渚盟当践，落帽龙山红又新。

况有梅花凉玉雪，暑窗容我日为邻。

陈文蔚

陈文蔚　诸君用东坡玉堂观郭熙画诗韵题江山王君平远楼黄子京携至求同作

有客有客心地闲，楼外青林林外山。

风烟出没美无度，依约图画有无间。

眼随白鸟去边远，一声渔唱江村晚。

此时谁会倚栏心，云出不知何处巘。

岁寒松柏饱风霜，肯逐桃李争春阳。

安得共卧百尺楼，为挹江濑吞山光。

当年形过八砖日，坡仙想像频搔发。

无言细玩郭熙画，应思老去寻泉石。

陈文蔚

陈文蔚　追赋九华

我闻九华名，未登九华峰。

睨视百里外，烟翳尝冥濛。

快意一披抉，几欲挟长风。

庶识真面目，高下俱迎逢。

飞雪如有意，未积先消融。

凌晨展清眺，万里开晴空。

炯然明吾眸，洗出青芙蓉。

未暇窥杳眇，固已领其宗。

忆昔访庐阜，妙处尝支筇。

景遇可题品，一一归诗筒。

九华名此邦，挺挺诸山雄。

若欲於五老，优劣定基中。

窃比之孔门，等级回与雍。

未敢谓覈论，折衷章泉翁。

陈文蔚

陈文蔚　追赋齐山

兴动器山杖屦飞，可人迟日嫩晴晖。

一堤烟柳连秋浦，万里江山入翠微。

泉石怪奇难尽究，古今题品待携归。

春来歌酒虽无禁，不与红尘染是非。

陈文蔚

陈文蔚　追赋秋浦

我为秋浦游，欲访秋浦迹。

及已到此邦，秋浦无处觅。

或云百里间，始见江祖石。

或云江祖石，止在齐山侧。

地形著山川，记载肯文籍。

父兄世流传，论且不可覈。

况出形器表，理可俄而测。

所以圣人心，贵在於默识。

不然差毫釐，千里成舛忒。

想今锦鷤鸟，欲见已不得。

试听白猿吟，傥能喧夜寂。

陈文蔚

陈文蔚　追赋台治诸景有怀仓使

日日花光展翠游，芙蓉高树压城头。

招邀风月新添竹，管领湖山数上楼。

欲伴清琴庭舞鹤，不惊使节浦眠鸥。

花开红藕薰风细，恨不同撑柳外舟。

陈文蔚

陈文蔚　追赋西庙广觉寺

精蓝同占一青山，游子纷纷春自闲。

要福乞灵从尔辈，独携筇杖款松间。

陈文蔚

陈文蔚　子京以长篇告别值予欲出一绝谢之

二年不作上方游，一日重寻旧话头。

却恨婵娟成两处，清尊无分共中秋。

陈文蔚

陈文蔚　子融观木怀赵连州有别后吟情浑冷落不知花卉若为开之句录以见寄予

诗哦击坏兴悠哉，一任光随头上催。

味好花间懈醇酎，风清竹外见疏梅。

孤鸿忽自云间至，好意惊从天外来。

人有合离花一也，不应人去不花开。

陈文蔚

陈文蔚　子融洽和答三首再用韵赋一绝以谢

登楼触目皆诗料，难写风烟习笔端。

不但绿阴晴后好，亦便山色雨中看。

陈文蔚

陈文蔚　自铅山归上饶途中感与

来时积雪归途熟，暗中流换惊时节。

所幸康宁九十亲，依然堂上垂华发。

随意何当足甘旨，斑衣日戏慈颜悦。

丈夫事业有用舍，穷通不能必分别。

直须用和随处处，无徒潇洒送日月。

嗟嗟世人泣岐路，东乡久哉吾计决。

终当练马扶桑树，车行万里谁能遏。

慷慨自奋歌此章，老去不知情激烈。

陈文蔚

陈文蔚　自吴中归过钓台

倦游偶得赋归来，我亦何心世莫猜。

水绿山青从所好，一帆风过钓鱼台。

陈文蔚

陈文蔚　纵步过资福寺僧留饮出示净度文三教一理认经书寺门桂花烂开

一编净度出玄文，因甜书窗醉酒尊。

儒释未须谈一二，且於花下立黄昏。

陈文增

陈文增　春日田园杂兴

熙熙垅亩扇和风，簇簇人烟野色浓。

培溉桑麻沿汲路，经行齐麦省耕农。

饮牛润暖山摇影，接果枝青藓拆封。

酒熟花香村欲社。芒韕藤杖似从容。

陈武

陈武　喷玉矶

朝借仙岩游，暮借仙岩宿。

一洐流不穷。长年看不足。

陈希亮

陈希亮　和范公希文怀庆朔堂

弱柳奇花递间栽，红芳绿翠对时开。

主人当日孤真赏，魂梦还应屡到来。

陈希声

陈希声　春日田园杂兴五首

香红眩眼缬菜英，竹杖扶吟从步行。

桑眼蟆含青雷小，麦须蝦磔翠芒轻。

黄花菜圃午风软，绿水秧畦春野平。

芳树岁声鸠雨过，苍苍柳色弄烟晴。

陈希声

陈希声　春日田园杂兴五首

梨钥彷野沸耕农，血吻鹃声一树红。

畦矗秧针青剡剡，陇翻麦浪翠苖苖。

难鸣画寂花村雨，蛤吠朝寒草岸风。

溪外云过横笛乱，微烟野色树龙葱。

陈希声

陈希声　春日田园杂兴五首

田园与在早春时，眼缬生红喜一眉。

门巷日高人扫雪，池塘烟涨水流澌。

杯柈新岁叹同社，灯火元宵闹古祠。

野老告余春事及，夜来小雨过前坡。

陈希声

陈希声　春日田园杂兴五首

田园与在半春天，春事关心夜不眠。

护撒秧畦须拥水，辟栽蔬圃更堤川。

青囊子粒乡风旧，翠箬灵芽社雨前。

独立斜阳无限意，一声发谷野桥边。

陈希声

陈希声　春日田园杂兴五首

田园与在晚春头，且说田蚕两事休。

榆夹雨酣新水滑，楝花风软薄寒收。

青枫蛾子摧桑月，绿轹鹂鹒报麦秋。

但顾花村无吠犬，时呼薄酒背眠牛。

陈曦

陈曦　姜山后岩洞

春山多少雨，染出碧云堆。

岩冷溜常滴，人閒洞自开。

摘花香入袖，题石笔黏苔。

茅屋在何处，桃花流水来。

陈曦

陈曦　姜山前岩庙

怪石崭岩势欲摧，洞门无锁昼常开。

此心不合神明者，到此应知懒入来。

陈显伯

陈显伯　句

陈显伯　分明賏秋汀一角

陈显良

陈显良　贽乡先生吴邦范

蓬莱有乔松，特立风雨外。

元气毓灵柯，甘露日滋溉。

昭映昫谷霞，文章成五采。

矫矫梁栋资，明堂不久待。

远隔东瀛波，求这不可迈。

清飚六合生，贞操千年在。

终当巢鸾凤，出与圣时会。

陈岘

陈岘　楚南伟观楼

平生足迹穷遐陬，一麾更守湖湘州。

西接悬崖五溪曲，南望渺极苍梧愁。

天涯牢落孰慰意，千嶂倒影三江流。

千里脉络兹要会，意趣端与江山投。

群峰四绕立碧玉，带映林薄如雕锼。

蚢蟠虎骤互起伏，天作地涌非凡俦。

郊村依约半洲渚，远明天际来归舟。

湖南素号清绝地，一旦呈露疑神谋。

作成英奇易旧观，俗化远与邹鲁侔。

寄语后来无泯没，共保佳致传千秋。

陈岘

陈岘　郡圃依绿亭

修林平沼久荒埃，招领春风一笑回。

扫净莓苔分径岸，剩添桃李结亭台。

时因休吏文书了，忽作閒人杖屡来。

待与邦人同醉乐，一樽何惜少徘徊。

陈岘

陈岘　龙隐岩

烟萝深锁非凡境，泉石相逢似故人。

归认落花犹恐误，天风为我隔嚣尘。

陈岘

陈岘　全州观风楼

江源发蛮荒，来与湘灌遇。

交流趋城隅，清映日东注。

群山半楚越，驰骤若竞赴。

谯门百步南，楼堞此雄踞。

观风久标名，栋宇初改故。

极目渺塞岭，蔚起矗云雾。

千里耸翠碧，众水横练素。

古寺带林薄，渔艇依野渡。

村墟互隐见，风烟自朝暮。

东西亘井络，碁分杂营戍。

偶值丰登年，乐此保生聚。

秋风黄花天，良集盛簪屨。

肴觞固匪虔，藉此山水具。

登临方兴深，诸君幸少驻。

陈岘

陈岘　全州礲岩

泉流萦带戛冰玉，石壁深窈寒侵衣。

开凿应劳造化力，窟宅如待灵仙归。

陈岘

陈岘　宿董山寺

送客联镳归，得得招提宿。

晚渡沧江口，路入青山曲。

突兀忽在眼，一洗奔驰俗。

然灯遽呼酒，僧留供野蔌。

林高上明月，谈声响空谷。

坐久夜益深，同来或鼾熟。

明朝返城郭，此兴真可录。

陈岘

陈岘　饮翁常之宅分韵得友字

杖屨随春风，邂逅得良友。

行行西域道，触目尽花柳。

还步过苑茨，交欢亦何有。

东邻颇好事，邀我意良厚。

南窗竹风凉，更命新醅酒。

巴醉何足辞，期此百年久。

陈岘

陈岘　雨中偶成

雨声春不绝，绿涨与池平。

久摘花犹好，新锄草又生。

闭门惟我独，终日断人行。

对酒还忧病，裁诗强遣情。

陈岘

陈岘　舟次鄂州

蜀江来滚滚，楚望意悠悠。

洗气高情晓，新寒带晚秋。

关山方北顾，烟火又南楼。

蓬鬓天涯客，萧然一叶舟。

陈睍

陈睍　题广福寺轩

小轩架寒溜，激激鸣水苍。

老僧不靳惜，借与一榻凉。

枕流暂憩息，清飚袭衣裳。

蝉声亦多思，牵引昼梦长。

俗虑顿消处，栩栩无何乡。

翻嫌市廛中，吏隐殊相妨。

未赋渊明归，祗益袁君狂。

平生不勇决，恋恋粟一囊。

何如水西头，飞云共徜徉。

日寻方外游，煮茗烧妙香。

此致渺未遂，啸歌空自伤。

坐待山月明，拿舟泛沧浪。

陈睍

陈睍　游晓觉寺

肩舆行到竹边村，竹里僧房尽闭门。

小洞颇闻三里近，残僧今有一人存。

旋沽薄酒欺寒力，未怯春泥踏雨痕。

笑觅梅花伴归去，断桥流水月黄昏。

陈僩

陈僩　读明妃引

骊山举燧因褒姒，蜀道蒙尘为太真。

能遣明妃嫁夷狄，画工原是汉忠臣。

陈相

陈相　送谢开之

翩翩旌旆蔽长川，流目秋光重黯然。

老泪何曾向人落，离愁聊复为君先。

赤城旧欲谋三窟，白首还容受一廛。

岁晚田家足还往，只鸡斗酒得周旋。

陈襄

陈襄　白头

白头四十未逢知，锻石裨天已后时。

正好中行求独复，岂能上施学颠颐。

生荣死辰如观火，吉去凶来莫问龟。

若有名山归便隐，一编周易是吾师。

陈襄

陈襄　病骥

骐骥出大野，天姿非权奇。

俄然病槽厩，筋力不克施。

世人不识马，共以驽骀期。

刍菽不得饱，膏砭不得医。

伯乐闻骥病，中心始怀疑。

及观果无妄，引衔脱其羁。

骐骥心感激，双瞳雨淋离。

怀恩未能报，举声一鸣悲。

民得起此疾，上争灵鸟驰。

朝出扶桑野，暮扳邓林枝。

追随日月下，独立寒且饥。

此力岂足诧，愿酬主人知。

陈襄

陈襄　常州郡斋六首

近来无事学撄宁，聊得斋居养性灵。

卧著麻衣穿草履，谁知参鲁解忘形。

陈襄

陈襄　常州郡斋六首

山亭侧畔构山房，便是耕云钩月乡。

未达功名穷饮水，此生应不误行藏。

陈襄

陈襄　常州郡斋六首

桐花著地雪成痕，时有幽禽巧语言。

应笑使君林野性，日依山水避尘喧。

陈襄

陈襄　常州郡斋六首

使君非是爱山间，道在盈虚消息间。

不见白云无一事，等间为雨却归山。

陈襄

陈襄　常州郡斋六首

荀令当年此谪居，空文惟有七篇馀。

我今亦作兰陵守，不忍援毫便著书。

陈襄

陈襄　常州郡斋六首

一麾来此不岩丘，也学东山谢传游。

今日鸟声并水色，不知何似五亭幽。

陈襄

陈襄　程大卿书宿猿洞

闻说山光是旧山，衣冠家此百年间。

自嗟亦有同来祖，两处松楸得往还。

陈襄

陈襄　春日书事

三城楼阁半沈烟，雨霁春华斗逞妍。

万叠翠茵芳草地，一番轻雪落梅天。

南园晓色迷蝴蝶，西蜀风光怨杜鹃。

谁向武陵归未得，桃花流水路绵绵。

陈襄

陈襄　春日宴林亭

把洒春亭览众芳，水精帘箔逗山光。

孤松冷落千年操，野槿纷华一日香。

绿圃烟深迷蛱蝶，曲池波暖睡鸳鸯。

文园莫惜鹴裘费，买取宜城作醉乡。

陈襄

陈襄　春晚赏牡丹奉呈席上诸君

逍遥为吏厌衣冠，花谢还来访牡丹。

颜色只留春别后，精神宁似日前看。

雨馀花萼啼残粉，风静奇香喷宝檀。

只恐明年开更好，不知谁与并栏干。

陈襄

陈襄　慈圣光献太皇后挽词二首

天开华德嗣音徽，尝拥其人御殿闱。

万国母仪刊积载，两朝圣嗣日光辉。

羞笾忍弃参差荇，宝匣空馀浣濯衣。

从此昭陵原上路，又添遗老泣皇妃。

陈襄

陈襄　慈圣光献太皇后挽词二首

庆寿蟠桃晓雾昏，忽闻笳鼓咽都门。

宫闱有范遗文母，社稷无忧付圣孙。

四海心丧同祖妣，一封手诏易陵园。

君王孝感凌穹昊，未尽东朝欲报恩。

陈襄

陈襄　慈竹

天生尔慈竹，恩义不相分。

直节虽然劲，虚心所以群。

儿注同约束，霜雪共辛勤。

我愿坐中客，结交同此君。

陈襄

陈襄　此景

晚崿残霞断，晴空宿霭收。

绿鞠天夫远，明月水同流。

落叶填秋望，孤磚答旅愁。

提壶伴诗笔，独醉庚公楼。

陈襄

陈襄　次韵程少卿暮春

才觉逢春春又还，风光摇荡客心阑。

宫花不见姚黄蕊，苑茗初尝叶白团。

攇照只惊霜鬓改，寻幽宁放马蹄乾。

夜来遍遍韩王宅，犹喜芳菲百般。

陈襄

陈襄　次韵和程少卿省宿寄齐熙业少卿

名卿犹此滞间曹，贲育何须举一毫。

夜直甘泉西掖近，晓趋峣阙北辰高。

蒙庄吏隐机心息，老杜诗成笔力豪。

只恐多才难久次，不同新进累资劳。

陈襄

陈襄　次韵柯弟太博见示超化牡丹

百草萧条病朔风，双枝成染魏家红。

直疑天与凌霜色，不假东皇连化工。

陈襄

陈襄　次韵柯弟太博见示超化牡丹

一朵鞓红折寺园，忽惊寒律动春暄。

非关花好难功接，自是天时变木根。

陈襄

陈襄　次韵李学士勾院海棠

幽芳宁贵俗人知，北省仙郎只自奇。

颜色定应西蜀品，馨香不减上林枝。

胭脂著雨深红日，葆发临风半白时。

几欲相从花下饮，许昌词藻愧难追。

陈襄

陈襄　次韵友人郑穆病起感怀

五老村中会隐时，投梭即是十年期。

自谙海燕归巢早，只恐山桃结实迟。

伊吕功名何日到，轲扬辞业是人知。

如君未忍抛簪去，买取青山寄岭陲。

陈襄

陈襄　次韵朱兵部上已锡宴

禊饮开天苑，英游缀士林。

鹿苹常长养，鱼藻遂浮沈。

和气春台暖，恩波曲水深。

追随方外乐，歌吹梦中音。

忽起江湖兴，久无轩冕心。

莺花应笑我，华发已盈簪。

陈襄

陈襄　悼古

碧城楼角重凝眸，迤逦平原接古丘。

七国战争人不见，六朝兴废水长流。

远烟芳草年年事，明月清天夜夜愁。

范蠡功成在何处，五湖波上一扁舟。

陈襄

陈襄　登彼公堂燕贡士

登彼公堂，维水汤汤。

君子燕湑，其言有章。

陈襄

陈襄　登彼公堂燕贡士

登彼公堂，有松有柏。

君子燕湑，其仪孔特。

陈襄

陈襄　登彼公堂燕贡士

登彼公堂，维山崔嵬。

君子燕湑，其志不回。

陈襄

陈襄　登彼公堂燕贡士

登彼公堂，鸿飞戾止。

君子燕湑，维其不已。

陈襄

陈襄　登雄州南门偶书呈知府张皇城

城如银瓮万兵环，怅望孤城野蓼间。

池面绿阴通易水，楼头青霭见狼山。

渔舟掩映江南浦，使驿差池古北关。

雅爱六韬名将在，塞垣无事虎貔间。

陈襄

陈襄　东园观雪

风毛雨絮小园东，天幕低垂惨澹空。

苹浦万家云覆瓦，花蹊千树玉雕笼。

穿林已夺春梅早，夹陇潜滋夏麦丰。

湘酎狐衣虽可赋，岂无捐瘠在沟中。

陈襄

陈襄　冬至日独游吉祥寺

井底微阳回未回，萧萧寒雨湿枯莇。

何人更似苏夫子，不是花时肯独来。

陈襄

陈襄　冬至日独游吉祥寺

东群意浅著寒梅，十朵深红未暇裁。

安得道人殷七与，不论时节遣花开。

陈襄

陈襄　冬至日独游吉祥寺

过眼荣枯民与风，久长那得似花红。

上人宴座观空阁，观色观空色即空。

陈襄

陈襄　对景偶书

天角暝光收，空中爽气流。

雨回巫峡暮，波起洞庭秋。

塞阔归鸿远，林疏败叶稠。

碧云音信绝，目断五城楼。

陈襄

陈襄　对酒歌

我闻灵鳌万丈居海宫，峨峨头戴三神峰。

匣有神刀刃如雪，便欲鱠之雕俎中。

又闻银涛一派天上来，寒光湛湛浸瑶魁。

然后酩酊归醉乡，不问其天之高、地之厚。

陈襄

陈襄　宫辞

六六上阳宫，婵娟被宠封。

三千香辇路，十二枕屏风。

纨扇伤秋咏，梅花妨晓容。

妆台银烛尽，宝账泣芙蓉。

陈襄

陈襄　古城

芦苇萧疏天气清，水含山色照重城。

绿鞠何处管弦地，碧落旧时钟鼓声。

三峡桥边秋雨过，六鳌宫里夜潮生。

萧郎秦女无归约，十二瑶台空月明。

陈襄

陈襄　古剑谢李惟肖示所业

天工铸剑挺锋铓，洪炉百錬金为刚。

闪铄神鎚飞电光，磨砺七彩成文章。

丰城地僻沦精久，紫气雄雄射星斗。

未得神功倚天外，一朝误入张华手。

青霜为锷宝为环，有时捧出黄金盘。

万灵照灼妖氛走，天地无光秋水寒。

闻道华阴有奇土，试拭繁星袖中舞。

风胡侧目观如堵，一唱人间万金买。

夜来几度风雷嗔，雌雄出没光如神。

来年决定化平津，坐中有客攀龙鳞。

陈襄

陈襄　古灵山试茶歌

乳源浅浅交寒石，松花坠粉愁无色。

明星玉女跨神云，斗剪轻罗缕残碧。

我闻峦山二月春方归，苦雾迷天新雪飞。

仙鼠潭边兰草齐，露牙吸尽香龙脂。

辘轳绳细井花暖，香尘散碧琉璃碗。

玉川冰骨照人寒，瑟瑟祥风满眼前。

紫屏冷落沈水烟，山月堂轩金鸭眠。

麻姑痴煮丹峦泉，不识人间有地仙。

陈襄

陈襄　故太师中书令曾鲁公挽词二首

天锡兴王佐，三朝秉化钧。

平生清俭节，临老退间身。

赤舄荣封国，缁衣美世臣。

永陪英庙享，千载德名新。

陈襄

陈襄　故太师中书令曾鲁公挽词二首

南台沙合后，元宰应时生。

两控龙飞双，一调宝鼎烹。

筑山裴相乐，赐杖孔家荣。

无复安舆出，儿孙衣彩迎。

陈襄

陈襄　观海

天柱支南极，蓬山压巨鳌。

云崩石道险，潮落海门高。

客馆闻鼍鼓，秋风忆蟹螯。

倚栏望乡墅，千里楚江拜皋。

陈襄

陈襄　观太原丞相寄惠紫霞园庵新居诗和太素先生

翠竹庵前白藕池，修真常惜寸阴移。

别生五气根原固，妙乐三清出处宜。

黄阁主人思访道，绛纱弟子许观颐。

兴来即到维摩室，岂待留侯脱屣时。

陈襄

陈襄　过江外感怀

江水无情含野烟，江风还似旧时天。

先生隐去思成死，今日重来十六年。

陈襄

陈襄　过罨画溪

五云无处问新亭，月里乘舟夜半行。

不见藤花相掩映，乡人遥指画溪名。

陈襄

陈襄　寒食日常州宴春园

曲池收雨静无尘，结客留连半月春。

洞里桃花青叶嫩，墙头杏火绿烟新。

风光冉冉非前日，物色依依似故人。

官满又归延阁去，忍将诗酒负佳辰。

陈襄

陈襄　和程大卿荔枝

棠阴为政有光晶，号令风行鬼亦惊。

和气发来藏不得，直教丹荔背时生。

陈襄

陈襄　和程大卿新辟诸寺门

政绝多门寺却通，灵山胜境尽牢笼。

应怜去鲁迟迟意，令遍诸天国土中。

陈襄

陈襄　和程大卿游凤池院

白云深处一轩开，凤去也空折野梅。

山接九龙争夭矫，路盘千骑久徘徊。

烟岚翠入樽前滴，水石深从涧底来。

谁与忘机此栖息，笑看林鸟下生台。

陈襄

陈襄　和程大卿游升山

相逢不及荔枝期，况值千岩雪洒时。

南国小棠偏去近，北山逋客独来迟。

云中直有三清路，尘外都如一局棋。

闻欲引泉添洗药，未应夺我凤凰池。

陈襄

陈襄　和程公辟大卿游越山亭

荔子园林海日边，幽亭更在碧云巅。

江山旧是无诸国，楼殿今为极栾天。

五马如君多暇少，一樽惟我共游偏。

须知白首留连意，已有新诗寄北船。

陈襄

陈襄　和程公辟红梅

谁把繁英染绛脂，晓妆红淡腊前时。

栽培上苑无多地，嘱付行人第一枝。

朔雪有情相掩映，东风何事少嘘吹。

莫嫌冷落天涯远，他日和羹气味移。

陈襄

陈襄　和程公辟游宿猿洞二首

几年营此草堂栖，施饰名园百卉齐。

曾学子真耕谷口，今容摩什老山西。

龙台日上千峰出，雁塔云生一径迷。

知有岭猿犹在否，使君高卧莫教啼。

陈襄

陈襄　和程公辟游宿猿洞二首

老来归鞅海边村，犹喜诸亲聚里门。

汉宗朱辬临祖账，韩侯清酒满离樽。

猿惊出洞时三哭，梅送行人早一番。

此去蓬莱峰顶月，梦魂应到荔枝园。

陈襄

陈襄　和定慧超胜长老寄谢紫衣颂三首

恩袍出挂壮禅诽，试问何人达此机。

船子夜来亲下钓，碧潭明月有馀辉。

陈襄

陈襄　和定慧超胜长老寄谢紫衣颂三首

童子南来遗我诗，维摩方丈一伸眉。

不劳言语通消息，夏热春寒各自知。

陈襄

陈襄　和定慧超胜长老寄谢紫衣颂三首

得道无求幻与真，一筇一衲似间云。

忽闻师唱报恩曲，百草千花特地春。

陈襄

陈襄　和东玉少卿后池群雁

生意淹留白水塘，樊笼多事岂吾乡。

江湖已失秋南望，岁月犹欣塞北凉。

白日稻梁应饱足，青云岐路莫思量。

主人怜尔能鸣久，肯放逍遥物外翔。

陈襄

陈襄　和东玉少卿见遗

束刍弥月馆行人，白首无殊一面新。

朔漠持麾惭未达，东方连骑喜相亲。

卮言坐遣壶中月，物色频惊塞下春。

使者不知为旅意，佳篇犹拟驻征输。

陈襄

陈襄　和东玉少卿谢春卿防御新茗

尝陪星使款高牙，三月欣逢试早茶。

绿绢封来溪上印，紫瓯浮出社前花。

休将洁白评双井，自有清甘荐五华。

帅府诗翁真好事，春团持作夜光夸。

陈襄

陈襄　和公序库部观孔雀因呈东玉少卿

修尾峨冠蜀锦裁，飘流应自玉关来。

间窥水鉴精神出，静刷金华羽翼开。

野思未饶鷼洒落，羁栖聊与雁低回。

不因久在司空馆，平日谁怜五客才。

陈襄

陈襄　和如晦二首

俱为泽国未朱辬守，同是冰听白首郎。

且喜朝廷忧外寄，故从书府辍班扬。

陈襄

陈襄　和如晦二首

一别瀛山岁未朝，三州声称已齐飞。

欲将吏事文经术，独巩迂儒取世识。

陈襄

陈襄　和如晦桃杏

一色胚红染露柯，谁哉安石旧岩阿。

自嗟老大无心赏，不及流莺管顾多。

陈襄

陈襄　和苏子瞻通判在告中闻余出郊以诗见寄

郊原绿意动游人，湖上晴波见跃鳞。

间逐牙旗千骑远，暗惊梅萼万枝新。

寻僧每拂题诗壁，邀客仍将沪酒巾。

寄语文园何所苦，且来相伴一行春。

陈襄

陈襄　和桃花因戏如晦

颜色已饶丹杏蕊，馨香不减雪梅疏。

自从移入青阳观，前度刘郎记得无。

陈襄

陈襄　和通判九月望日始见菊花二首

月满霜飞菊始华，幽丛冷落带烟斜。

篱边过却重阳酒，泽畔谁怜野草花。

湖学先生归解组，安州司户老居家。

皆因晚节无人用，陨涕临风为尔嗟。

陈襄

陈襄　和通判九月望日始见菊花二首

灼灼秋英缀露华，白衣不见日空斜。

细看未减重阳泪，更晚犹胜二月花。

城里好山何处寺，门前多竹甚人家。

直须载酒频来赏，莫为衰迟便感嗟。

陈襄

陈襄　和宛丘长官赏花

遗我新诗雅兴长，一时花谱为传芳。

不须满县栽桃李，却羡风流骑省郎。

陈襄

陈襄　和咏鹤

耻与笼禽饫稻泉，满怀霜雪独萧然。

千年华表曾留语，万里青云此息肩。

养性最宜栖露苑，引吭时得唳晴天。

神仙骨法人难相，除向瑶台玉简编。

陈襄

陈襄　和御制赏花钓鱼

仙跸传呼禁苑开，两班迎拜玉舆来。

花园帝座重张幄，鳞上天钩曲赐林。

鸟散香丛声睍睆，人观灵沼水徘徊。

君恩更锡回鸾藻，还许儒生给笔陪。

陈襄

陈襄　和运使兵部秋成

重湖收积潦，多稼结盈畴。

贷息移书减，逋租案籍求。

民情宽蹙頾，岁计上参谋。

寄语昆堂老，生初早晚修。

陈襄

陈襄　和张运使题长乐台

云暗驺鸣出谷时，一方生齿庇馀辉。

知君才业非张翰，莫为鲈鱼有意归。

陈襄

陈襄　和正辞职方以浚河留滞

万锸如云浚禹沟，荀卿桥畔舣行舟。

珠躔合照贤人聚，银汉无波海客留。

且作东山携妓乐，未应南浦送君忧。

辛夷花发春醅热，只俟郊原雨少休。

陈襄

陈襄　和郑闳中仙居十一首

我爱仙居好，临民必以诚。

簿书无日暇，狱讼积年生。

百疾求箴补，千钧待准平。

嗟予不如古，斯道未能宏。

陈襄

陈襄　和郑闳中仙居十一首

我爱仙居好，安民去百奸。

诚心虽照物，政体昧循环。

喜有纲条立，惭无教令颁。

三年忧且病，王事岂能间。

陈襄

陈襄　和郑闳中仙居十一首

我爱仙居好，园池日退居。

驯禽来鹤鹤，野水进徐徐。

草树通樵采，桑麻有老锄。

犹言民未乐，更待寝刑书。

陈襄

陈襄　和郑闳中仙居十一首

我爱仙居好，经营尽国工。

庶民心喜悦，小邑势尊隆。

万瓦如云合，千题不日砻。

自非仁惠术，愧子一观风。

陈襄

陈襄　和郑闳中仙居十一首

我爱仙居好，官卑分已盈。

才非汉循吏，道似鲁狂生。

击柝心虽乐，观民志未平。

宁如孟夫子，不食去齐卿。

陈襄

陈襄　和郑闳中仙居十一首

我爱仙居好，隆儒大方。

诸生令讲艺，童子俾升堂。

买地兴民学，驱车下党庠。

三年邑未化，官满意彷徨。

陈襄

陈襄　和郑闳中仙居十一首

我爱仙居好，公馀日在房。

忧民极反覆，责已未周详。

法律行随手，诗书坐满箱。

老来须向学，多病喜平康。

陈襄

陈襄　和郑闳中仙居十一首

我爱仙居好，家居十数人。

民穷惟有疾，俸薄不知贫。

弟妹间成癖，妻孥老未淳。

自馀无所恨，寸禄及偏亲。

陈襄

陈襄　和郑闳中仙居十一首

我爱仙居好，惭无德政馨。

下车时问疾，治狱日空囹。

老吏贫归里，苍生馁在庭。

惟忧泽未至，岂敢渎邦刑。

陈襄

陈襄　和郑闳中仙居十一首

我爱仙居好，三年理尚宽。

民虽离网罟，政未息风澜。

悯物刑多省，劳心席少安。

只惭无惠术，求配古人难。

陈襄

陈襄　和郑闳中仙居十一首

我爱仙居好，民纯不用拘。

闾阎兴礼让，囹圄长榛鞠。

网阔奸逾少，风恬恶自无。

一年人已焦，感激谢张弧。

陈襄

陈襄　和子瞻沿牒京口忆西湖寒食出游见寄二首

乞得湖山养病身，花时曾共忆行春。

嘤鸣幽鸟还迁木，觱沸清泉复彩芹。

皂盖寻芳丘有李，彩楼观戏巷无人。

锦袍公子归何晚，独念沟中菜色民。

陈襄

陈襄　和子瞻沿牒京口忆西湖寒食出游见寄二首

春阴漠漠燕飞飞，可惜春光与子违。

半岭烟霞红旆入，满湖风月画船归。

缑笙一阕人何在，辽鹤重来事已非。

犹忆去年题别处，鸟啼花落客沾衣。

陈襄

陈襄　和子瞻沿牒京品忆吉祥牡丹见寄

新接枝头色倍添，马蹄寻处帽欹檐。

春工别与铅华丽，佛地偏资好相严。

红蕊欲开丹未渥，素香堪茹雪非甜。

诗翁何事辜真赏，不许浮根浪发黏。

陈襄

陈襄　和子直闻运使兵部驻节京口寄呈如晦

南徐新政焕秋阳，九日登临喜觞。

送酒客寻方外士，观风人是省中郎。

千家弦管闻谣俗，万顷湖山入燕堂。

使节未归深有意，欲疏泾渎利吴艎。

陈襄

陈襄　荷华

翠盖田田绿，繁华艳艳红。

有容欺水国，无力舞秋风。

缓步迎潘后，纤腰学楚宫。

涉江人不见，两桨石城东。

陈襄

陈襄　怀友人陈烈

思君苦节直艰难，四十穷经草野间。

文为周衰能力救，礼遭秦祸欲重删。

时无正说非杨墨，天与多才继孔颜。

吾主聘贤方仄席，好将书币起东山。

陈襄

陈襄　皇佑四年春重到浦城县南峰寺因怀旧游

重到南峰寺，寻思九日

。

黄花何处去，白雪有谁留。

薄宦三千里，流光四十秋。

归来见诸子，林下好相求。

陈襄

陈襄　寄弟衮

作诗寄弟衮，写我心之幽。

比闻堂上安，读书可优游。

昨者得兄书，言汝看蔡侯。

蔡侯宝君子，小善固所收。

知汝言可否，果闻书相酬。

蔡侯读吾策，言语何赘疣。

吾言至草略，闻说畏可羞。

昨又得汝书，嗟汝诚拙谋。

自言已可进，曾知易春秋。

人不患无位，患己德不修。

古人亦有言，富贵焉可求。

吾初将移任，将白高与刘。

恐人不我知，自后遽止休。

前时陆通判，令我速置邮。

吾诚欲求之，岂自无舌喉。

奈何不为耳，死县城垂直钩。

自吾到山冶，于物无侵牟。

小民得辛苦，稍稍知饶优。

官家足厚利，私亦不怨尤。

福哥卖银矿，军人却首偷。

案成被官杖，鞭箠见血流。

私恩重血肉，官法难庇庥。

此奴实痴戆，教诲不转头。

吾心不乐此，疾病苦未瘳。

淹忽两月馀，读易未一周。

夜思梦还家，朝食不满瓯。

为吾告兄长，选试在今秋。

汝姑事恬尚，不忘在轲丘。

寿姊可出嫁，言容常婉柔。

教招宁螺妹，掺掺缝衣裘。

无令泽孙散，照管六与留。

吾归见汝时，一一诉所忧。

陈襄

陈襄　寄李惟肖

峨峨神岳吐灵襟，弱冠飞英翰墨林。

楚国未登和氏璧，晋人惟重孔家金。

文高千丈云霞彩，赋敌三都鼓吹音。

圣代已招岩穴士，传生他日定为霖。

陈襄

陈襄　寄题福唐林迥南华洞

梅岭峰前习隐亭，拂衣聊此玩真经。

四时花木锦绣谷，十里江山水墨屏。

猿鹤只愁空北岳，鹍鹏终待化南溟。

知君不是荣轩冕，未忍锵锵去帝庭。

陈襄

陈襄　寄戏刘道渊

陆羽茶亭枕水隈，为言无酒且徘徊。

山中此物尤难得，应是刘生不肯来。

陈襄

陈襄　寄谢三井山祷雨二首

曾祷神龙井，云林杳莽间。

苹蘩朝荐庙，风雨夜离山。

百里田畴熟，一年囹圄间。

因循失报谢，石险路难攀。

陈襄

陈襄　寄谢三井山祷雨二首

何年修庙貌，栋宇已摧残。

牲币三时少，风泉四月寒。

野僧多稌穥，古木有杉栾。

深欲重修葺，蹉跎又解官。

陈襄

陈襄　寄兴教净慈二长老

老来为郡苦间关，不及江云自往还。

忽忆湖边二禅老，等间骑马入南山。

陈襄

陈襄　寄远

飞鹊翩翩暮欲栖，楚天新月射璇题。

袖中已灭三年字，心曲惟通一点犀。

步障影迷金谷路，桃花香隔武陵溪。

瑶华好折无人寄，肠断江楼百尺梯。

陈襄

陈襄　监簿杨倜得第南归惠诗因和元韵赠其行

楚客多年择畔吟，文穷尤见用功深。

尺书屡贡宾王府，斗粟宁酬事道心。

长铗由来歌旧馆，鸣驺从此别中林。

寄言乡校青衿子，君去何人更嗣音。

陈襄

陈襄　简如晦

登阁始闻公府荐，出辬俄拥使旌随。

无人不说南徐守，儒雅风流独一时。

陈襄

陈襄　简子容

同馆分飞来石浙，一麾潇洒出南河。

琴书满榻王常在，不独西湖胜赏多。

陈襄

陈襄　简子直

吴郡三年困水灾，昔时从事建麾来。

遥知到后疏游燕，不比苏韦放酒杯。

陈襄

陈襄　郊祀庆成诗

皇帝即位，厉精求治。

翼翼兢兢，以畏天异。

乃见宗庙，乃严郊祭。

赫赫烈祖，陟配上帝。

皇帝肇祀，心虔诚至。

齐居撤膳，夙兴弗寐。

不履黄道，不御小次。

出宿于庙，阴雨翳翳。

既其徂郊，日出晰晰。

登丘奏假，天地澄齐。

礼终乐阕，神贶来暨。

皇帝还跸，千乘万骑。

雷动天旋，臣民欣慰。

御楼肆赦，躬册丹地。

恩流泽洽，周匝无际。

惟诚感神，惟德销沴，

皇帝能飨，时赐坐致。

臣愿皇帝，事天寅畏。

左右惟贤，安民惟惠。

无咈忠谏，无轻政事。

日新一日，庶答天意。







卷37

陈襄

陈襄　金华山人

幽居倚翠峦，尘事不相干。

天地醉来小，琴棋静里欢。

雨苔春径绿，风竹夜窗寒。

若问长生术，金炉有宝丹。

陈襄

陈襄　经武夷山

万叠层峦接远空，瑞云晴霭气溶溶。

高于太华五千仞，秀出巫阳十二峰。

蕙账晓寒飞鹤怨，桃源春尽落花浓。

鸾凰一啸最深处，仙客楼台有几重。

陈襄

陈襄　九日与浦城县学诸生游南峰院

九日黄花节，新樽绿蚁浮。

投壶鸣鲁鼓，歌者似商讴。

诸子衣冠盛，先儒礼乐修。

西岩山景好，为尔作阳秋。

陈襄

陈襄　句

西风斜日鲈鱼香。

陈襄

陈襄　句

世有斯文属孔颜。

陈襄

陈襄　哭倪氏女弟亡儿传孙

骨肉天涯别，风尘客子悲。

孟州新丧妹，变峡继亡儿。

烛暗猿啼夜，城空日落时。

肝肠已无泪，只是脑中脂。

陈襄

陈襄　苦热谣

瑶姬不下巫阳台，山屏曙色连云开。

瞥见义和整朝驭，放出金鸟天上来。

炎炎六月方凝暑，天地生成渴霖雨。

呼号缩手太无端，憔悴群芳不为主。

吾当化出冲天羽，上与天公振雷鼓。

回却日轮，叱开水府。

六龙驱下饮洪涛，大作寒霖济区宇。

陈襄

陈襄　骊宫悼往

凤辇情伤别，骊宫信不还。

雨铃悲蜀道，金钿杳蓬山。

玉笛凉州怨，梨园法部间。

西厢人未至，楼阁五云间。

陈襄

陈襄　李侍郎修路

路馀百里两山间，水驿山程总不安。

谁把千金平滑磴，免教一叶委惊滩。

行人感叹何时已，贤守功名百世看。

次第吾闽都似掌，却嗤蜀道号泥盘。

陈襄

陈襄　荔枝歌

番禺地僻岚烟锁，万树累累产嘉果。

汉宫坠落金茎露，秦城散起骊山火。

炎炎六月朱明天，映日仙枝红欲燃。

自古清芬不能遏，留得嘉名为椹仙。

上皇西去杨妃死，蛮海迢迢千万里。

华清宫阙阒无人，南来不见红尘起。

至今荣植遍闽州，离离朱实繁星稠。

一日为君空变色，千里凭谁速置邮。

可怜锦幄神仙侣，为饮凝漿涤烦暑。

绮筵不惜十千钱，酩酊秦楼桂花醑。

秦楼女子绣罗裳，凤箫鸣咽流宫商。

醉歌一曲荔枝香，席上少年皆断肠。

陈襄

陈襄　留题表兄三歌养浩亭

华构敞云扃，人幽境亦灵。

心间生浩气，味薄得真经。

凿沼观鱼乐，开樽与酒盟。

由来知此趣，何暇问撄宁。

陈襄

陈襄　留题天游阁

谁榜天游向此轩，欲令幽隐味真篇。

一心泯绝浑无计，万事撄宁付自然。

持钵随缘朝乞供，闭门扣寂夜安禅。

如师早契南华旨，即是逍遥物外仙。

陈襄

陈襄　楼上旅怀

楼上忆乡关，凭高独倚兰。

远眸天外尽，愁思酒中宽。

泽国吴莼老，山城蜀道难。

客帆归未得，落日暮江寒。

陈襄

陈襄　楼上曲

金徒抱箭寒更起，寂寞孤成一千里。

姮娥擎出月华来，白玉楼台莹如水。

上有佳人红粉汝，妙年学得吹霓裳。

呼儿将出紫玉笛，一声天外流宫商。

清商欲尽何幽咽，曲调不成声断绝。

罗衣掩泪愁向天，手把瑶华歌一阕。

寒蟾出兮明星稀，良人阻兮天一涯，

凭轩遥望兮心伤悲，愿随鸿鹄兮高飞。

陈襄

陈襄　洛阳曲

有客顿征辔，暮宿洛阳堤，

洛阳繁华地，慨然心伤悲。

忆昔季伦家，朱门鼎贵时。

锦步四十里，冠盖相追随。

宠移百琲珠，醉击珊瑚枝。

一旦委沟壑，身随朝露晞。

绮楼自颠仆，金谷无人归。

缘珠千古魂，散作香尘飞。

荒榛塞中道，惟有寒螀啼。

嗟哉百世后，骄奢徒尔为。

陈襄

陈襄　马筱潭报雨

皇佑岁庚寅，阴阳久郁堙。

二时愆雨泽，百物悯膏屯。

谷价方翔踴，民言备苦辛。

原畴无播种，道路有饥贫。

县令忧忘食，斋房退省身。

朝归占甲子，暮出看星辰。

野祀曾徼福，雩坛示礼神。

祈求观古法，询访得龙津。

遣吏苹蘩洁，斋书肺腑阵。

灵泉汲坎{上穴下臼}，仙仗下嶙刚。

雷斧潜嗔树，天波忽洒尘。

音官沈鼓吹，市户湿衣巾。

隆应声何速，盘旋志未伸。

经纶惟四日，滂沛即逾旬。

万谷山源发，三农水利均。

趋田多耒耨，入里少刍薪。

苗稼晨争插，坊庸夜不巡。

讴谣兴父老，燕喜集宾亲。

捐瘠苏中壑，生成赋大钧。

邑人勿忘报，世世荷深仁。

陈襄

陈襄　墨崖道中作

阴山沙漠外，六月苦行人。

水迸金莲晓，汤回铁脚春。

马饥思汉草，仆病卧胡尘。

夜梦京华阻，披衣望北辰。

陈襄

陈襄　偶书

朝居晦息与山邻，物理由来有屈伸。

独把一心经万事，逍遥须养谷中神。

陈襄

陈襄　潘家山同章衡诸生饮次行令探得隐君子为章衡搜出故赋诗云

吾闻隐君子，大隐廛市间。

道义充诸中，测度非在颜。

尧帝神且智，知人亦孔艰。

勉哉二秘阁，贤行如高山。

陈襄

陈襄　濮妃袝庙挽二首

天子徽柔德，神资鞠育仁。

来归声子室，去锡大任身。

白日佳城启，黄麾法杖新。

行观升袝l礼，箫鼓凤台春。

陈襄

陈襄　濮妃袝庙挽二首

帝位重明久，王仪一品尊。

诏更神主号，义诎母慈恩。

老柏遗萧寺，新陵袝濮园。

千年嵩洛气，长发在元孙。

陈襄

陈襄　瀑布

灵源寂寂何杳寞，先天后天谁疏凿。

疑是娲皇功教学法全，漏泄银河斜界落。

陈襄

陈襄　祈雨

庆历甲申岁，旱极忧民田。

农夫不得耕，相顾愁凶年。

帝心恐民忧，诏遣诉山川。

郡国举祀典，斋戒陈豆笾。

望祭复雩龙，祷之必精虔。

经旬杳无报，旱气增于前。

菑田扬飞尘，井谷无寸泉。

炎炎天地中，草木皆欲烯。

俗云有鳗鱼，灵异古所传。

太守顺民心，命驾而迎焉。

乐以钟鼓音，薰以沈檀烟。

儵惊西郊寒，霭霭离山巅。

急雨下滂沱，迅雷亦填填。

须臾畎亩盈，一境皆欣然。

始为穴中鱼，窃弄阴阳权。

山川岂无神，不能通于天。

蛟龙岂无灵，不能兴于渊。

有若赏罚柄，反使奸臣专。

陈襄

陈襄　人生天地间

天无私覆心，地无私载德。

人生天地间，荣辰何相隔。

农者不释耒，朱门列鼎食。

巧妇不下机，公子罗纨饰。

富贵岂劳心，饥寒空努力。

惟有北邙山，冢墓皆荆棘。

陈襄

陈襄　使还咸熙馆道中作

土旷人稀使驿赊，山中殊不类中华。

白沙有路鸳鸯泊，芳草无情妯娌花。

毡馆夜灯眠汉节，石梁秋吹动胡笳。

归来揽照看颜色，斗觉霜毛两鬓加。

陈襄

陈襄　水口赠别大吉祖师长老

直向此间明，纵横语论精。

山中曾出世，海上未知名。

一雨春溪涨，千峰晓雪晴。

临分无别说，相送水边行。

陈襄

陈襄　送别探得南字

谪宦情牢落，穷通理更谙。

读书间不废，事道古何惭。

昔喜邻州守，尝陪后乘骖。

西湖游未厌，北海饮方酣。

蹑屐登云峤，扪萝访竹庵。

鹭涛千顷雪，鹫岭万堆蓝。

姤遇时难，睽离岁忽三。

陪京方接轸，归省会同参。

士子文宗愈，朝廷礼问聃。

好留君左右，俄领郡东南。

岁旱钱仍贵，民饥命不堪。

下车宽赋役，露冕训田蚕。

画舸乘春别，新书卜日覃。

牙旗风发发，瑞节虎眈眈。

龙凤吴王国，烟霞古佛龛。

荷香轻泛浦，桂子静飘岚。

草泽行吟苦，兰陔奉养苦。

子文无愠色，夷甫足清谈。

物外冥天籁，樽前据石楠。

惟应怜旧尹，渔钓负江潭。

陈襄

陈襄　送崔黄臣知庐山县

勿叹庐山远，天涯总是民。

还家安老母，去国慕忠臣。

斜月秦关晓，浓花锦里春。

临行无所赠，为邑莫如仁。

陈襄

陈襄　送关都官致仕

鸿鸟于飞，归戾于泽。

君子于田，亦适维则。

旅力不愆，曷云其极。

陈襄

陈襄　送关都官致仕

庶民之耋，职自为愚。

君子之耋，其德有濡。

旅力不愆，曷云其劬。

陈襄

陈襄　送关都官致仕

有坚松柏，君子斧之。

有实秠稷，农夫有之。

天子有老，曷其与归。

陈襄

陈襄　送关都官致仕

野月白驹，来食我黣。

君子之往，胡为不留。

我心悠悠，为天子忧。

陈襄

陈襄　送李惟肖尉尤溪

朝廷厌烦苛，往还按察诏。

四方小大官，政恶日无谯。

悲哉穷远民，天耳不可嘂。

讼争细毛发，吏议举烽爝。

追胥烦闾里，符牒纷以炤。

利手肆指撄，百巧凿孔窍。

齐氓一扰攘，沸若烹鲜铫。

上下漫不省，鳏寡日相吊。

咨嗟梦得材，连蹇十铨调。

今复欝不施，一尉滨海峤。

蠢兹尤溪民，习俗攻险僩。

尺表易为直，长戈固难掉。

吾闻政无小，媺恶出号召。

虽尔主盗官，操权宁非要。

近岁民艰食，群小屡轩逃。

挥刀力诛锄，加以原火燎。

政令务宽简，威肃宜震曜。

武事戒不习，贱策贵前料。

山林剔逋逃，道路剪攻剽。

食禁宁疏网，私兵勿容鞘。

尝闻伍保法，慎置理宜妙。

法至奸可革，无事省巡徼。

勿嗟厥位淹，十室聊歌笑。

往矣有吾民，疮痍方尔疗。

陈襄

陈襄　送太君之建昌

闻说庐山对县楼，蒲鱼聊足奉晨羞。

宽心便是无声乐，省事还同不系舟。

服药养真须少病，看经遮眼自忘忧。

所嗟无计随亲膝，日与儿孙衣彩游。

陈襄

陈襄　送彦祖学士赴兖州

暂辞天禄请名藩，养志安贫道可尊。

南国士歌阳羡政，东州人识翰林孙。

重兴阙里诸生学，好荐徂徕一子恩。

平日皂囊应草疏，由来忠谠出家门。

陈襄

陈襄　送章舍人知汝州

神马产渥洼，举世盖云罕。

使之循蚁封，曾不逮驽款。

丈夫怀义命，所学务充满。

惟忧用舍非，富贵庸可算。

吾君优辅郡，责任地非散。

牛刀久投虚，足以导大竨。

孟轲言仁术，民事戒毋缓。

矧兹凋瘵馀，食馁衣不暖。

厚生为政先，聚敛吾徒短。

归来奏优课，行道非迟晚。

陈襄

陈襄　送郑洙赴举

天上奎星专主文，地下嵩获惟降神。

含灵孕粹五百载，挺然间出非常人。

荥阳才子东山客，满腹精神太英特。

掞天辞藻驾曹王，炙地声华压元白。

等间旧笔摛鸾龙，烟霄刢刢横辞锋。

稷下千人摧劲敌，昂头不敢争英雄。

吾皇新命招宏博，紫宙风清飞一鹗。

骊龙卧起沧海空，灿灿灵珠光满握。

明年二月春水来，桃花浪起龙门开。

青云岐路无多地，定须迅击狂风雷。

陈襄

陈襄　送钟离郎中知婺州

皓首潘郎少似君，一麾新得浙江濆。

神仙窟宅金华近，吴越封疆宝婺分。

沈约瘦来题八咏，张颠醉后扫千文。

才高政美应无事，莫厌双溪卧白云。

陈襄

陈襄　苏明允府君挽词

礼阁仪新奏，延英席久虚。

自从掩关卧，无复草玄书。

东府先生诔，西山孝子庐。

谁言身后事，文止似相如。

陈襄

陈襄　题杭州宝岩寺垂云亭

小亭搀绝出云间，万象升沉不得间。

莫怪诗翁头白早，时来向此写湖山。

陈襄

陈襄　题积善院

幽寺访禅客，烦襟此一开。

山空有猿鹤，地僻无尘埃。

烹茶绿云起，鼓扇清风来。

览景不归去，暮烟生古台。

陈襄

陈襄　题毗陵郡图

平湖千里接荆溪，万顷良田不可堤。

我欲决渠疏积水，干塘江口地形低。

陈襄

陈襄　题蒲传正舍人清风阁

清白传芳奕世居，阆峰华阁峻凌虚。

千金不买连城璧，万卷惟存旧宅书。

鲁邑弦歌兴国俗，谢家兰玉满庭除。

今朝已觉孙谋远，人在西垣真禁庐。

陈襄

陈襄　题少述望海楼

百尺楼头水际天，楼东直与海相连。

江山气古南朝后，风物神清北固前。

沙鸟晴栖甘露月，布颿时度广陵烟。

何年乞得丹阳守，来此登临养浩然。

陈襄

陈襄　题仙居伟羌山六绝

去年曾攇伟羌图，云有仙人古篆书。

千尺石岩无路到，不知科斗字何如。

陈襄

陈襄　题仙居伟羌山六绝

盘盘英气四纡馀，定有仙人此地居。

天子正求伊与吕，如何不见起耕渔。

陈襄

陈襄　题仙居伟羌山六绝

天鞠精灵久賏储，中间豪杰出无虚。

乡民世世家于此，争使儿孙不读书。

陈襄

陈襄　题仙居伟羌山六绝

峭壁回环几百区，其间岩石可耕锄。

如何得片山如此，白首相将老母居。

陈襄

陈襄　题仙居伟羌山六绝

古意巑岏与世疏，一官羁绊可归欤。

此山未及西山好，下有仙人结草庐。

陈襄

陈襄　题仙居伟羌山六绝

四友之贤世莫如，白头须作一乡居。

此山不惜将钱买，叹息无人共结庐。

陈襄

陈襄　题张渚道中

班春无术劝污莱，五十年间此一回。

黄发路傍应怪问，使君何事入山来。

陈襄

陈襄　天道不可跻

天道不可跻，以其高且危。

地道不可寻，以其幽且深。

土圭测日影，可以分照临。

桐鱼击石鼓，可以求声音。

嗟夫世之人，不知方寸心。

陈襄

陈襄　通判国博命赋假山

去年水潦百谷死，居民无食食糟秕。

州之饿者数千人，黄岩之民犹倍苁。

携持老少出城郭，尽撤墙屋无居止。

鬻妻弃子人不售，价例不复论羊豕。

白日市井闻号叫，夜堆廊庑如虫豸。

县官哀怜发赈救，一饭才得一盂尔。

出门未暇充喉咽，已有数十填填沟水。

我时过之不忍顾，往往悲咽胸填委。

岂无智虏裨万一，远地不得号君耳。

钱侯作倅忠且仁，悲怜饿殍如亲子。

日开官廪与之食，又令豪右发储峙。

昨日驰书白转连，披阵肝肾献金矢。

更乞兵储二万斛，民之大命方有倚。

侯从新年作假山，自闻民饥不得视。

非无泉石可般乐，人令方瘁何有喜。

愿侯勿遽爱此山，念此膢腊存狐蚁。

天无疫疠五谷熟，生者保聚归田里。

此山之石坚不坚，将与侯德无穷已。

陈襄

陈襄　晚目

揽景独凝眸，江城暮雨收。

长江隔山断，野水混空流。

天上一轮月，人间万古秋，

感时并怨别，费尽瘐郎愁。

陈襄

陈襄　夕霁

积雨向宵晴，氛埃荡杳冥。

高楼微射月，腐草半流萤。

电女千娇敛，云台一梦醒。

上皇归未得，歌断雨中铃。

陈襄

陈襄　熙宁七年八月望日自杭之宋过永乐院观承天佛日广慧洎永乐四老上堂

雷音一振绝微言，未学方知祖道尊。

莫讶师僧无见处，人人俱解句中玄。

陈襄

陈襄　席上探得随字送曼叔密学赴太原

帝念唐风古未衰，便蕃恩宠命中师。

暂驱太守折幡去，应有儿童竹马期。

塞外烟云千里静，帐前貔虎万兵随。

谁怜白发诗书帅，曾见昭陵坐论时。

陈襄

陈襄　喜雪

有客何方来，粲然游我庭。

推户出见之，颜色如瑶英。

问之不吾语，微风若闻声。

曰予朔方士，饮子南方名。

万里不相识，修涂一来经。

闻子官大府，高车尘冥冥。

有言未尝吐，低头敛光精。

西人趋向异，念予孤蒙行。

我欲友其德，顾己鸿毛轻。

予起谢不敏感，过辞非予聆。

感子虚白德，来化纯愚诚。

高风激万世，刢如伯夷清。

留子永今日，愿言报英琼。

陈襄

陈襄　仙居县署岩老亭

手持养性书，此地学耕渔。

身似龙蛇蛰，情忘木石居。

地迷成远复，政静得中虚。

何必求深隐，幽蒙即所庐。

陈襄

陈襄　携家游东园

红塔寺前千顷稻，青山门外百家村。

年丰米贱无公事，不惜时来倒一樽。

陈襄

陈襄　夜意

薰炉香烬蕙烟沈，凛冽寒生翡翠衾。

月国音尘千里绝，仙山楼阁五云深。

离怀暗耿金壶漏，独梦多惊玉女磚。

骑省中郎才调逸，拟将文笔赋秋心。

陈襄

陈襄　谒真祠

海宫天路杳无涯，万里星津驻客槎。

月下旌旗仙女伏，云中楼阁羽人家。

鸾丝暖引霓裳曲，绮席深倾玉酒霞。

阿母未归方朔去，碧桃何日重开花。

陈襄

陈襄　依韵和酬子直重阳送酒

君有云泉酒，诗来寄我尝。

色过金菊淡，味带木兰香。

北固山城秀，东园水榭凉。

无因陪落帽，孤酌负重阳。

陈襄

陈襄　依韵和解空长老雪颂

片片分明是六花，迷人只见乱如麻。

穷阎处士愁穿屐，明眼高僧笑点茶。

十二玉楼开阆苑，三千银界遍河沙。

解空老子能提唱，郢曲幽兰未足夸。

陈襄

陈襄　依韵和通判徐郎中毗陵重阳

自怆宫车别帝台，寄言篱菊不须开。

心丧忍到行春浦，耳病慵携迟月林。

天色阴沈鸣雁过，物华零落暗蛩催。

却输小杜怜嘉节，酩酊齐山夜始回。

陈襄

陈襄　英宗皇帝挽词二首

才武真贤主，忧勤出至诚。

五年膺大统，一旦享英名。

凤驾乘霞远，龙楼继日明。

永言配昭考，陵寝卜周京。

陈襄

陈襄　英宗皇帝挽词二首

玉几言犹在，云天去莫攀。

久长期享国，咫尺忽违颜。

信默归元子，遗留暨百蛮。

孤臣方仗节，无计哭桥山。

陈襄

陈襄　颍川赏花二首

间入郊园驻隼旟，百花红紫万千株。

如何春意多风雨，不惜漫天锦绣铺。

陈襄

陈襄　颍川赏花二首

千骑重来此建旟，新年花发旧年株。

东皇应是怜孤宦，十里全归锦账铺。

陈襄

陈襄　颍州府学释奠先圣郡中童子亦来拜谒以诗勉之

蔼蔼青衿子，来修谒庙仪。

怜他眉宇秀，中有起家儿。

陈襄

陈襄　咏雪

三日连绵雪，丰年预可占。

阴寒驱瘴毒，刑杀助天歼。

片片寻衣袂，花花饤屋檐。

来时须浩漫，到地即微纤。

狼籍无由扫，虚空不易拈。

溪流成浼灂，野色变青黔。

洗砚冰霜合，烹茶气味甜。

行人留趾足迹，村老上髭髯。

只被交加惑，宁为冷冻厌。

价高龟手药，势压酒家帘。

书案烦收拾，铜炉减顾瞻。

先春娇柳絮，永夜夺银蟾。

磵石悬飞瀑，园篱挂织缣。

山光韬美玉，水卤出形盐。

圆若珠玑剖，轻如鹄鹭燖。

高疑翻箭浪，碎是掷牙签。

萧洒偏低竹，绸缪更倚蒹。

丝绳浮井谷，宝鉴照妆奁。

毫发吹先起，脂膏著自黏。

垂枝多线缕，鬅物利刀镰。

粲者诗风美，皤如贲主嫌。

夷齐羞洁白，郅宁等威严。

草树多摧折，萌芽苦滞淹。

沾濡虽近惠，染污剧伤廉。

黑帝由容慝，黄人但守谦。

苍茫施粉缋，枯枿露锋铦。

岳渎何曾补，尘泥渐觉添。

饥贫逢道路，富贵隔帷帘。

饱得儿童戏，稀令鸟雀觇。

未应平坎窞，故欲峙峰尖。

魍魉皆迷愕，蛟龙亦遁潜。

豪门生间阻，坐市获并兼。

火谷方腾跃，箪瓢足养恬。

四垂云黯黯，一室火炎炎。

已厌填沟壑，那思溉釜甑。

此情终待诉，谁肯到穷阎。

陈襄

陈襄　幽菊燕贡士

有幽斯菊，濯濯其芳。

焌焌尔髦土，惟其修兮，

有美于乡。

陈襄

陈襄　幽菊燕贡士

有幽斯菊，烨烨其芳。

焌焌尔髦土，惟其施兮，

有显于家。

陈襄

陈襄　幽齐

幽径绝尘踪，莓苔上粉墉。

秋声连夜雨，寒色一溪松。

学有书千卷，欢无酒万钟。

云屏孤梦断，寂寞掩巫峰。

陈襄

陈襄　游南塔

今日游南塔，愁还不自胜。

年华催鬷发，身计忆岩稜。

道业惭诸子，根源畏老僧。

何当论去就，细问得龟朋。

陈襄

陈襄　游善权洞二首

阴阳融结此山川，便有盐堆与石田。

风俗每来占水旱，即疑乾洞有神仙。

陈襄

陈襄　游善权洞二首

水洞深无百尺泉，白龙奋蛰已多年。

谁知此物能云雨，常济山南万顷田。

陈襄

陈襄　游宜兴法藏院观桂紫菊花

山茶花开菊花紫，青桂童童立花里。

柔姿翠干已可怜，更傍幽丛看花蕊。

山僧揖我临阶坐，眼到栏边心即喜。

便欲携归种郡齐，忍令此地风烟坦。

陈襄

陈襄　余自白阳驰谒宜都周梦得长宫饮于清江亭爱其山水之胜留题

丹山西去水东流，亭在山南隔蓼州。

船系白杨归不得，清江如画主人留。

陈襄

陈襄　赠禅者

昔年曾到此山中，正见山花满砌红。

今日花开还照眼，分明见处本来同。

陈襄

陈襄　赠鹭鸶

两个鹭鸶相对立，江边无物蓼花疏。

知君洁白如霜雪，何必临川更羡鱼。

陈襄

陈襄　赠剡县过顼秘丞

贤哉过县尹，德政是吾师。

万事无锋颖，一惦惟孝慈。

家贫因客冗，发白为民饥。

谁刻前山石，令人去后思。

陈襄

陈襄　织女

明河清浅曙星稀，一夕欢娱一岁违。

不是盈盈隔流水，也应轧轧废残机。

人间累鹊经秋会，天上奔龙逐晓归。

期约黄姑重相见，伯劳东翥燕西飞。

陈襄

陈襄　中和堂木芙蓉盛开戏呈子瞻

千林寒叶正疏黄，占得珍丛第一芳，

容易便开三百朵，此心应不畏秋霜。

陈襄

陈襄　重阳阁下和同舍

君逢佳节忆还家，我亦淹留感岁华。

清禁雠书惊白发，故园吹帽负黄花。

谢安行有登山屐，扬子居无载酒车。

何日得归溪上隐，大收图史作生涯。

陈襄

陈襄　重阳席上赋菊花

折菊东篱下，携觞为燕遨。

间情秋后放，幽艳静中高。

九月陶公酒，三闾楚客骚。

及时须采掇，忍使弃蓬蒿。

陈襄

陈襄　舟次巴峡

江流何险阻，次第入三巴。

崖断时无路，山深更有家。

林蔬饶竹笋，乡果足枇杷。

况有荆州酒，淹留不用嗟。

陈祥道

陈祥道　珍珠帘

东风飘拂雨纤纤，吹向空中草木沾。

记得传喧三殿日，恍疑天半撒珠帘。

陈象舆

陈象舆　题义门胡氏华林书院

孝弟扬芳累世传，书斋云锁碧峰前。

轩窗翠滴松筠接，砌槛清涵水石连。

旌表华门诚积善，褒崇合族憉敦贤。

义高管郑徵猷远，名重曾颜德行全。

弟侄登科当景连，公卿记美会佳篇。

华林胜概终寻访，旧约依依已数年。

陈效

陈效　行部仙游

碧山如画豁吟眸，信是神仙此地游。

九鲤有人争乞梦，一麾无事独登楼。

田中水白秧初雨，陇上云黄麦已秋。

民困只今苏息否，我来端不为花谋。

陈兴

陈兴　浮桥

千寻铁绾苍龙骨，七十舟横赤雁行。

来往浑如履平地，渡头无复立斜阳。

陈兴宗

陈兴宗　和高季明玉溪晓步

物外有佳趣，尘中劳苦形。

芒鞋枝短藜，快哉得松扃。

萝蔓猿狙悬，古磴苔藓青。

龙出正为雨，碧潭如画屏。

陈雄飞

陈雄飞　句

处顺心恒逸，无求道乃高。

陈熊

陈熊　句

水落舟横露浅沙，粉垣松桂古禅家。

陈袖

陈袖　李侍郎修路

路余百里两山间，水驿山程总不安。

谁把千金平滑蹬，免教一叶委惊滩。

行人感叹何时已，贤守功名百世看。

次第吾闽都似掌，却嗤蜀道号泥盘。

陈栩

陈栩　寒瀑

玄冥布令雨雪，白瀑倾崖玉作花。

坐爱奔声空谷窅，幽深方觉是仙家。

陈序

陈序　游茅山和诸侄

山南细路半青霄，人昔共游非俗交。

浮玉故乡惊上国，埋丹清梦记中茅。

峰头仙客归黄鹄，石面灵根走翠蛟。

见说西园浑草莽，手栽寸柏已胜巢。

陈序

陈序　游锺山题八功德水庵壁

寒骑瘦马度山腰，目断青溪第一桥。

尽是帝王陵墓处，野风荒草暝萧萧。

陈序

陈序　游锺山题八功德水庵壁

十年尘土暗衣巾，乱走江乡一病身。

西第将军成底事，北朝开府是何人。

陈续

陈续　齐山

齐山压清溪，苍崖浸老碧。

山半古招提，高堂敞虚寂。

陈续

陈续　齐山

携壶上翠微，雅致何今昔。

谁知一笑间，俯仰成陈迹。

埙

埙　句

只教人种菜，莫误客看花。

埙

埙　茅山

三茅高出七山巅，顿隔尘沙道路千。

灵籁萧萧风笛弄，奇形奕奕陇牛眠。

人间已有嘉平帝，地下谁通句曲天。

幸喜吾庐居在此，时从寄傲任悠然。

埙

埙　谢赵宪逼使惠建茶

贡余自合到侯王，谁遗甘芳入苋肠。

野客惊看龙凤銙，家人学试蟹鱼汤。

题来谏议三封印，分到尚书八饼纲。

尽洒从前腥腐气，时时浇取简编香。

埙

埙　游虎丘

老龙拖雨过平川，晓影初开树色鲜。

有片白云收不尽，日高犹在讲堂边。

埙

埙　游虎丘

碧玉千寻剑影寒，夜深光怪逼危阑。

句吴霸略成尘土，空有青山覆石坛。

陈洵直

陈洵直　白茅洞

茅君职守屡经年，悬窦回中坐几仙。

酒瓮若盈吾欲客，不须灵窍仰观天。

陈洵直

陈洵直　茶岭

绝顶方知天柱云，早芽先破禁宫春。

琳罂入贡无多种，附陇钥旗尽得珍。

陈洵直

陈洵直　翠蛟亭

老树根深络石顽，危檐飞栋插高寒。

为谁洗尽苍龙骨，成岭成峰上上看。

陈洵直

陈洵直　大涤洞

录简深投几井函，金堂玉室指空岩。

不须骑气求林屋，一柱县虚政隔凡。

陈洵直

陈洵直　放水涧

碧涧淙流缭一源，闸机不露暗惊渊。

李翱千载涛江兴，猛跨鳌头立足看。

陈洵直

陈洵直　归云庵

聚散空中不可期，虚含五色岂多姿。

归来便合沈踪迹，却是行人见出时。

陈洵直

陈洵直　归云洞

众真霞佩上三天，谁见回飚□驾旋。

洞府后门人不信，片云鹤鹤是归仙。

陈洵直

陈洵直　九锁步虚词　第八云環锁

荦砍玉峰矗，真朋夐遨游。

洗耳发清响，蹑{足介}玱鸾高。

飞泉落松杪，节奏风萧骚。

八锁度灵钥，铿铿引云環。

陈洵直

陈洵直　九锁步虚词　第二藏云锁

圆象默交感，序气翔氛氲。

飚歨偃华盖，贯络百宝熏，

八景非真遥，款扣虚皇君。

陈洵直

陈洵直　九锁步虚词　第九朝元锁

矫首太霞真，飞忱紫微垣。

委蜕速霞举，脱洒人命门。

羽葆交芝云，琳琅飚神旛。

九锁度灵钥，五气身朝元。

陈洵直

陈洵直　九锁步虚词　第六龙吟锁

崿嶂洞阴窅，嶕峣郁千寻。

不有不测渊，蜿蜒伏萧森。

作霈待时举，妙化通天心。

六锁度灵钥，综御归龙吟。

陈洵直

陈洵直　九锁步虚词　第七洞微锁

嘉遁仰灵范，世道何韁{七几}。

长生昔对面，皇丘昧玄机。

沆瀣不足吞，正一知所归。

七锁度灵钥，进力行洞微。

陈洵直

陈洵直　九锁步虚词　第三飞鸾锁

琅轩列朱房，风露峨高寒。

森罗九宫道，隐约八卦坛。

春酣酌金浆，彻视挥外丹。

三锁度灵钥，悠悠控飞鸾。

陈洵直

陈洵直　九锁步虚词　第四凌虚锁

大虚本非有，团块何迂疏。

一旬更五日，风乎驶轩和。

神驭两腋轻，绛霞理襟裾。

四锁度灵钥，八表当凌虚。

陈洵直

陈洵直　九锁步虚词　第五通真锁

神气化虚晃，太上尊玉宸。

练此沈下质，感彼元上春。

灵液反流用，偃息昆阆津。

五锁度灵钥，滞散潜通真。

陈洵直

陈洵直　九锁步虚词　第一天关锁

仙人十二楼，缈缈垂重环。

志士悯幽阻，郁观何繇攀。

栖真历几尘，洞户方孱颜。

一锁度灵钥，九虎开天关。

陈洵直

陈洵直　冷泉亭

泯泯长流彻底清，石间松下倦心情。

洞天咫尺枢衣便，抖擞精神为濯缨。

陈洵直

陈洵直　龙蜕洞

一穴中通百尺湫，骨寒空蜕洞门秋。

鳞潜变化疑相近，贝阙珠宫入海求。

陈洵直

陈洵直　鸣风洞

朱鸟何年作瑞来，岂缘梧竹划山开。

醴泉只在嵌岩裹，醉入幽栖更不回。

陈洵直

陈洵直　清音亭

水石何曾有古今，如丝如竹度高深。

自疑扁榜通尘听，百代潺潺无赏音。

陈洵直

陈洵直　石床

洞君一榻为谁悬，云帐苔茵不外传。

我醉欲眠非有地，也应重应寝虚缘。

陈洵直

陈洵直　石门

神力何年揭此门，破云穿月扣天阍。

平生不得朝天路，猿鹤相招试与言。

陈洵直

陈洵直　石室

云广翛闲失故宫，泓泉虬木古今同。

诗仙羽化无踪迹，后世何人识此风。

陈洵直

陈洵直　石室

石梯之字上青峰，碧玉琅玕扫碧空。

内隐一壶尘外室，夜吞明月晓吞风。

陈洵直

陈洵直　石室

琅玕蕊笈藏幽谷，唯见白云三五幅。

昔日天师其姓吴，岩前遗下云中屋。

陈洵直

陈洵直　石室

紫霭丹霓磨壁金，岩桥跨麓横青阴。

陆先生事今何在，石室云深无客寻。

陈洵直

陈洵直　天坛

峰顶侵云法象寒，远游虚唱肃天官。

松吟泉漱人仙去，犹想箫声落旧坛。

陈洵直

陈洵直　无骨箬

山中绀箬元无脊，炉裹金丹日月开。

不是潜藏杜尘世，有人曾见碧蟾来。

陈洵直

陈洵直　舞翠亭

老木槎牙罨涧深，翠蛟舞处一庭阴。

响泉一住流佳句，想见坡仙笔外心。

陈洵直

陈洵直　祥光亭

金色辉祥发洞灵，是中日月久分精。

煌煌烨烨常如在，却笑时人不眼明。

陈洵直

陈洵直　驯虎岩

骨横虎口孰当雄，处士临坛风自从。

猛伏丹成俱解化，至今灵草记深踪。

陈洵直

陈洵直　药圃

不发藏丹采石英，蘼芜昌歜预芬荣。

五山瑶草无人见，为问灵苗种得成。

陈洵直

陈洵直　游大涤假宿鸣玉馆偶成

风动归云清，日落众山楚。

重来兴弥深，托宿此何所。

浪浪鸣玉泉，恍恍对床雨。

梦断身高低，尘劳深夜语。

陈洵直

陈洵直　云根

朵云朝起北山阴，暮入西岗散莫寻。

谁谓植根元不动，自从归后出无心。

陈洵直

陈洵直　舟天柱绝峰

洞天三釂碧琳腴，大涤峰高蹑太虚。

落日寒山宫阙近，恨无人寄绝家书。

陈亚

陈亚　嗤人面黑

笑似乌梅裂，啼如豉汗流。

眉间粘帖子，已上是幞头。

陈亚

陈亚　登湖州销暑楼

重楼肆登赏，岂羡石为廊。

风月前湖近，轩窗半夏凉。

罾青识渔浦，芝紫认仙乡。

却恐当归阙，灵台为别伤。

陈亚

陈亚　和魏周辅

昔贤自是堪加罪，非敢言君爱窃诗。

尀耐古人多意智，预先偷子一联诗。

陈亚

陈亚　怀旧隐

多愧当年未第间，卜居人外得清闲。

排联花品曾非僭，爱惜苔钱不是悭。

秋阁诗情天淡淡，夕溪渔思月弯弯。

而今惭厚明朝禄，敢念藏愚莫买山。

陈亚

陈亚　戒子孙诗

满室图书杂典坟，华亭仙客岱云根。

他年若不和花卖，便是吾家好子孙。

陈亚

陈亚　句

蔡襄无口便成衰。

陈亚

陈亚　句

布袍袖里怀漫刺，到处迁延胡索人。

陈亚

陈亚　句

浪平山接影，山尽树回根。

陈亚

陈亚　句

吏辞如贺日，民送似迎时。

陈亚

陈亚　句

马嘶曾到寺，犬吠乍行村。

陈亚

陈亚　句

棋怕腊寒呵子下，衣嫌春暖缩纱裁。

陈亚

陈亚　句

如僧清早厨边过，偷却黄兴料里蹄。

陈亚

陈亚　句

若是道人头不白，老人当日合乌头。

陈亚

陈亚　句

收寒归地底，表老向人间。

陈亚

陈亚　句

无雨若还过半夏，和师晒作葫芦巴。

陈亚

陈亚　诗一首

张公吃酒李公醉，自古人言信有之。

陈亚今年新及第，满城人贺李衙推。

陈亚

陈亚　惜竹

出槛亦不翦，从教长旧丛。

年年到朱夏，叶叶是清风。

陈亚

陈亚　戏答杨球

蒙君遗长牋，语意如何说。

请看身上衣，裩中本无蝎。

陈亚

陈亚　亚字谜

若教有口便哑，且要无心为恶。

中间全没肚肠，外面强生稜角。

陈延

陈延　句

水泛榴花来洞口，鹿迎樵客到仙家。

陈延龄

陈延龄　大安院

诗人假榻古兰若，松风涧水相泠泠。

优婆塞倾椰子酒，须菩提讲莲花经。

龙形老树雨知翠，佛头高山云见青。

借问仙人渺何许，飞升一去三千龄。

陈延龄

陈延龄　丹霞观

苍筤林深羽人观，正傍严陵旧钓台。

山中白云夜或起，洞口丹霞昼不开。

双成吹笛驾鸾下，葛翁掷杖为龙来。

仙风道骨我亦有，姹女婴儿君可猜。

陈延龄

陈延龄　恩波桥

富春胜趣景一幅，四面好山青簇簇。

浙江逶迤向东来，千里平铺鸭头绿。

老夫作官从此游，恩波阁道如虹浮。

凭栏夜半玩星斗，全稽分夜天南头。

是时万籁寂不作，惟见翱双白鹤。

赤松正与董双成，坐驾云輟穷碧落。

素娥海上来相迎，玉笙度曲鸾凤鸣。

商音嫋嫋洗人耳，惊起葛翁仙梦醒。

走着氅衣忙草草，开门误踢神炉倒。

丹光飞起掩月明，虎啸龙吟天地老。

陈延龄

陈延龄　浮觉院竹轩

山僧种竹数千个，堂户清阴日日浓。

从便寄栖天外凤，等閒梦化缽中龙。

护余贝叶云无迹，刺破苔痕石有踪。

老去要盟莲社约，一枝携取策龙锺。

陈延龄

陈延龄　普明院

普明禅寺隐岩坰，狂客重来酒未醒。

云气竟拖龙尾白，山容尽比拂头青。

松林深处谁家屋，村墅斜阳若个亭。

莫问笑谈归去晚，有诗留与赤松听。

陈岩

陈岩　安禅峰

山头兀坐已忘年，咫尺孤云两角天。

但有圆明真实在，是身何往不安禅。

陈岩

陈岩　白龟泉

白龟摆脱泥涂辱，步入金莲佛道场。

玉水迸流山石裂，有灵初不为刳肠。

陈岩

陈岩　白鹤庙

庙貌森严屋枕崖，地寒铺满纸钱灰。

空明一碧秋如洗，若有神仙引鹤来。

陈岩

陈岩　白蟮穴

炊沙自昔终难饱，坎土于今乃可餐。

翻笑青泥变青石，嵇康无分啜仙丹。

陈岩

陈岩　百丈箭

飞瀑舂撞破的余，速如蓬矢脱桑弧。

谁知水底天吴伯，曾识人间金仆姑。

陈岩

陈岩　百丈潭

目观溶溶眩水精，耳根虩虩受雷声。

一杯更吸潭间味，并要胸中领此清。

陈岩

陈岩　半霄亭

烟际晴岚似有无，举头相望是云衢。

若为透入云间路，直渡银河採白榆。

陈岩

陈岩　宝陀岩

阴磴层崖洞室宽，奇花异草几多般。

彩云不动金光起，便作金莲法界看。

陈岩

陈岩　保真院

野寺荒山涧水滨，古藤翠簊自摇春。

僧閒晏坐无人到，内保禅心一味真。

陈岩

陈岩　碧桃岩

自要贪间非避秦，洞门隔断世间尘。

山中不置四时历，开到碧桃知是春。

陈岩

陈岩　碧霄亭

秋风吹上碧霄亭，足蹑灵河袖拂星。

云影四垂天接地，恍疑有路到仙扃。

陈岩

陈岩　碧玉泉

蕴玉含晖一水间，碧光炯炯照人寒。

却疑洗出荆山璞，若有瑕疵试指看。

陈岩

陈岩　碧云庵

常日双扉多不开，客须投分始相陪。

庭前蓦地失松影，试问碧云何处来。

陈岩

陈岩　碧云峰

瘦藤引我上崚嶒，苍壁如梯石作层。

袖得碧云无用处，却将分赠住山僧。

陈岩

陈岩　钵盂峰

农家辛苦靳逢年，谁似僧家饱饭眠。

留得巾盂为老伴，丰年常在粥盂边。

陈岩

陈岩　曹山延寿院

三解坳泓一角亏，其间浊水照摩尼。

风幡不动炉烟直，正是僧禅定起时。

陈岩

陈岩　曹溪

近水人家自是奇，水成湾处各开扉。

波光一片青铜镜，无数文禽照影飞。

陈岩

陈岩　菖蒲涧

膜外浮云不较多，只将无事养天和。

生来懒觅仙人药，九节菖蒲奈我何。

陈岩

陈岩　沉机石

忠诚为国心无累，简易临民讼自稀。

与世相安真省事，若为作意苦沉机。

陈岩

陈岩　呈凤岭

彩凤飞来以瑞呈，飘飘五色锦衣明。

悬知不入鸱鸮伴，要向朝阳效一鸣。

陈岩

陈岩　赤石绣石壁

圣世承平百岁余，老翁因话建炎初。

绿林躏藉人波迸，二壁中间各占居。

陈岩

陈岩　崇圣院

山形四抱水来前，中有金莲色界天。

清磬一声僧定起，松间灵鹤舞蹁跹。

陈岩

陈岩　处士岩

枯松瘦柏几千年，老屋相依住翠烟。

雷破前山风振海，先生兀兀正逃禅。

陈岩

陈岩　垂云涧

飞瀑奔崖色皎然，飘空上下势相连。

看来不是天河水，尽是兜罗片片绵。

陈岩

陈岩　春阳台

富贵风吹一鬨埃，春阳留得旧时台。

老松偃蹇山前立，曾是昔人歌舞来。

陈岩

陈岩　翠峰庵

缚屋山中数十年，藄茅诛棘旋开田。

何须折柳溪边去，枯木寒林总是禅。

陈岩

陈岩　翠盖峰

烟际亭亭出古崖，几层翠盖倚天开。

铿然风向林梢过，知有神仙玉佩来。

陈岩

陈岩　翠光亭

呷呷波间锦羽明，地无尘处可幽亭。

唤回天上张公子，来与山家注水经。

陈岩

陈岩　翠屏峰

削玉横陈开翠屏，东西有路总堪登。

向来同识春山面，犹有苍苍九节藤。

陈岩

陈岩　翠瀑亭

湿翠抛来觉染衣，倚阑兀兀坐移时。

偶因过雨添流水，增重棼丝曳练诗。

陈岩

陈岩　翠微峰

岚气阴阴浅色山，更分黛墨染松关。

喷云泄雾空濛外，湿翠冷沾襟袖间。

陈岩

陈岩　翠羽池

锦鸡花鸭烂成文，连雁双凫雪羽纷。

同免王孙金弹子，飞来飞去一群群。

陈岩

陈岩　大还岭

龟肠刳尽不缘饥，鹤骨生来岂解肥。

炼得丹成生羽翼，山中无复赵知微。

陈岩

陈岩　代城池

簇簇青莲满意开，老僧夸说旧栽培。

尘埃不涅花心性，净客原从净士来。

陈岩

陈岩　稻积峰

探得松苓足养身，仙家留稻仓囷。

岂知山下人辛苦，五月青苗已糶新。

陈岩

陈岩　滴翠峰

春气薰空草木浮，绿云冉冉起山头。

岚光浥翠浓於染，润入衣襟冷欲秋。

陈岩

陈岩　滴水岩

点溜常穿石眼寒，藓纹如绣不曾乾。

山头一滴曹溪水，山下人人仰面看。

陈岩

陈岩　地藏塔

八十四级山头石，五百余年地藏坟。

风撼塔铃天半语，众人都向梦中闻。

陈岩

陈岩　叠石塔

无复晨钟暮鼓声，慧云犹护法灯明。

佛乘大有扶持力，旧塔虽欹不解倾。

陈岩

陈岩　东藏源

腻雨增多树色深，惠风吹转药苗新。

一湾水绕旃檀国，流向山前普济人。

陈岩

陈岩　东协济祠

新祠金碧照林丘，十五年前认昔游。

月桂山茶分左右，满庭花事客春秋。

陈岩

陈岩　东阳涧

涧平如划水流迟，湛碧溶溶可染衣。

白石栏边人不到，日明风细一鸥飞。

陈岩

陈岩　斗鸡石

未悟雄冠死结缨，昂然对峙只徒争。

山头化作千年石，盛气飞憍不再萌。

陈岩

陈岩　独秀峰

一山夐出众山中，日照烟浮紫翠浓。

山不争高人共仰，几多丘垤俨相从。

陈岩

陈岩　二神峰

伯仲怡然意甚真，齐肩握手笑相亲。

云阴解駮排空立，秀出人间棣萼春。

陈岩

陈岩　法乐院

无住师参第一禅，指开古洞秀岩天。

东扶西倒都休问，且结人间见在缘。

陈岩

陈岩　访山亭

又拚十日作山行，去路一程高一程。

三十年游游未了，青山应笑白髭生。

陈岩

陈岩　风轮石

我心匪石不可转，有石当风如转轮。

何物山灵能薄相，工夫胜却斲轮人。

陈岩

陈岩　凤皇岭

望望梧桐一划齐，山深曾是凤来栖。

只今吾道非耶是，更有何人歌凤兮。

陈岩

陈岩　芙蓉馆

拂壁留诗墨尚鲜，如今屈指五年前。

直须强健常来此，到老宁消几五年。

陈岩

陈岩　浮桃涧

庐山董凤曾栽杏，凤岭知微亦种桃。

怕有人来问前古，涧中不肯放渔舠。

陈岩

陈岩　福安院

门前黄叶断人行，寂历山房昼亦扃。

疏竹矮窗僧兀坐，炷香薰笔自抄经。

陈岩

陈岩　福海院

风送香来草木灵，寿松何事不重青。

日当亭午禅扉静，药杵声中鹤梦醒。

陈岩

陈岩　斧柯岭

偶尔观棋忽烂柯，岂知胜负是如何。

归来笑问人间事，恰是人间胜负多。

陈岩

陈岩　覆瓯峰

生铁团团铸翠峦，一瓯倒覆白云端。

瓯中姓氏无人识，应被山灵静揭看。

陈岩

陈岩　甘露泉

山接灵河两派长，松间石上泻天浆。

几思吸取清泠味，洗我一生烟火肠。

陈岩

陈岩　高僧石

柏根翻动一炉香，白足高僧礼梵王。

还了十方行脚债，却来山顶放圆光。

陈岩

陈岩　缟溪

风信吹凉入鬓清，悠然自送一鸥轻。

鸥飞不尽天回影，练色波光曳曳明。

陈岩

陈岩　拱辰峰

水合众流同赴海，山分一岭独朝天。

居高素以谦为德，日月倾心斗极边。

陈岩

陈岩　古仙洞

凤袅藤萝水舞苔，洞门常闭不常开。

草根满地皆灵药，鼓祖偓佺曾到来。

陈岩

陈岩　古仙峰

日薄烟低莽苍间，古仙相望白云端。

山中倘有安期枣，觅取归来当晚餐。

陈岩

陈岩　观音岩

一性圆时万境通，三生绮念堕真空。

如今举眼无非佛，身在光明法界中。

陈岩

陈岩　广福寺

五百年来贝叶光，劫灰难泯壁中藏。

山僧要广人间福，长日工夫一炷香。

陈岩

陈岩　广修院

别去招提恰十霜，几番梦到五峰堂。

有怀此地同僧夏，对佛閒烧结愿香。

陈岩

陈岩　归云领

飞云蔼蔼出从龙，遍为山村办岁丰。

雨到足时云自敛，有功及物不言功。

陈岩

陈岩　龟山崇寿院

白云起处著招提，一岭嵯峨众岭低。

多少山间好风景，人来先看蒋公题。

陈岩

陈岩　合涧

涧分南北两源通，绕转春山翠几重。

偶尔混然成一派，滔滔东去共朝宗。

陈岩

陈岩　闳肃书堂

人生随遇是行藏，最有山灵引兴长。

安得居乡伯休父，再来闳肃旧书堂。

陈岩

陈岩　虎头岩

下视眈眈猛若神，世方重利反轻身。

纵教是虎真非石，藜藿来寻亦有人。

陈岩

陈岩　花塘涧

疏岩剔薮空王宅，金碧光中开宝坊。

日日散花方丈里，山门流水例沾香。

陈岩

陈岩　化城寺

匝径茸茸菜甲青，透池艳艳藕花明。

四方衲子寻幽践，多少空山振锡声。

陈岩

陈岩　黄粒稻

紫芒金粒动秋风，三月腰鎌捲地空。

农事倦时天与力，机舂相继便论功。

陈岩

陈岩　黄匏城

草色浓于野烧烟，春风吹面午阴天。

长江摇荡游人眼，兴在悠悠一雁边。

陈岩

陈岩　黄石溪

平田千亩万山中，水脉高低处处通。

黄石一溪三十里，暖风吹动稻花丛。

陈岩

陈岩　会仙峰

仙袂飘飘拂翠巅，知微来此宴群仙。

人间风雨山间月，始信仙家别有天。

陈岩

陈岩　激清亭

灯影昏昏枕半欹，此清原自少人知。

水声到夜浑如雨，睡思过于听雨时。

陈岩

陈岩　嘉鱼池

客有忘形物我间，寸丝不挂漫垂竿。

游鱼得计洋洋乐，人作四方丙穴看。

陈岩

陈岩　戛玉亭

丘中流水度鸣琴，静与僧房发妙音。

高下抑扬浑不断，时时写出昔贤心。

陈岩

陈岩　煎茶峰

缓火烘来活水煎，山头卓锡取清泉。

品茶懒检茶经看，舌本无非有味禅。

陈岩

陈岩　煎茶峰

春山细摘紫英芽，碧玉瓯中散乳花。

六尺禅床支瘦骨，心安不恼睡中蛇。

陈岩

陈岩　谏堂山

茸茸莎草褭风长，二百年前一谏堂。

旧地几番新地主，谏堂名字愈辉光。

陈岩

陈岩　醮坛

粲粲无尘一石平，向来此地步虚声。

薜萝今绕空山里，千古清风窦子明。

陈岩

陈岩　金地茶

瘦茎尖叶带余馨，细嚼能令困自醒。

一段山间奇绝事，会须添入品茶经。

陈岩

陈岩　金光洞

神剜鬼划剧幽深，门外藤萝浅结阴。

洞里金仙十年坐，湛然认得本来心。

陈岩

陈岩　金沙泉

金能生水水涵金，本本源源造化心。

几许碎金随水出，披沙终日若为寻。

陈岩

陈岩　净巾石

炯炯豁开明镜台，是中无处著尘埃。

平生心地常如此，何暇频频拂拭来。

陈岩

陈岩　净居院

缭白萦青照眼波，芙蓉出没在天河。

不因云影閒来去，安得春山熊度多。

陈岩

陈岩　净信院

来自青松翠竹关，秋风吹帽醉醒间。

纷纷遮眼尘如海，拈起毫端又说山。

陈岩

陈岩　静观亭

打围行蚁时时战，触纸痴蝇日日鑽。

有客云山深处卧，静中同向此心观。

陈岩

陈岩　九子庵

修途百折到山顶，绀宇擀°间开道场。

倦卧尽人身自在，

愁作梦趁黄粱。

陈岩

陈岩　九子峰

小大扶携作伴行，欢然恋恋意相倾。

信知万古山头石，还有人间母子情。

陈岩

陈岩　开元观

坏道哀湍鬼火青，山间留得观冲名。

仙宫分置玄真像，想见开元旧太平。

陈岩

陈岩　澜溪

小溪亦有怒涛翻，可但沧溟始足观。

世事会心无广狭，请君来此试观澜。

陈岩

陈岩　览胜亭

亭中妙墨粲于珍，添得一番山色新。

幽坐看来如看画，我今欲画恨无人。

陈岩

陈岩　老人峰

佝偻形容古貌浑，旁连众岭似儿孙。

荒山太古万万古，眼见游人来几番。

陈岩

陈岩　李白书堂

兰芷春风满地香，谪仙曾卧白云乡。

山间精爽今犹在，落月时时见屋梁。

陈岩

陈岩　李化文书堂

世路嵚崎两鬓丝，山中留客且伸眉。

竹林胜践虽相似，犹恨前贤所欠诗。

陈岩

陈岩　莲花庵

冷屋栖云是几年，嗔人履迹破苔钱。

不辞更入山深处，手种西方社里莲。

陈岩

陈岩　莲花峰

风动云开净客颜，三千丈石锦烂斑。

淤泥不是花开处，擢出天河绿水间。

陈岩

陈岩　炼丹井

閒中惟有高低枕，老去宁无内外丹。

千载稚川今往矣，谁言古井不生澜。

陈岩

陈岩　列仙峰

笑闯黄冠高切云，前携后掖互相亲。

我来历历披云看，试问肩随是几人。

陈岩

陈岩　灵龟石

巧石排成五总龟，人间无事不前知。

如今已自灵於物，还记泥中曳尾时。

陈岩

陈岩　刘世疏庵

乱草枯茅町疃场，寒风捲地日荒荒。

有来提起山庵话，又是先生朽骨香。

陈岩

陈岩　刘相公寨基

苦雾腥云染寇锋，万家乡井雉罹羫。

山前堆满纵横骨，换得将军不战功。

陈岩

陈岩　流觞濑

四海秋风吹战尘，有来濯足到溪滨。

天荒地老人间世，醉把流觞一笑春。

陈岩

陈岩　琉璃滩

青青琉璃手可拈，寒花多在雨中添。

高风不捲银河浪，仿佛康王谷里帘。

陈岩

陈岩　龙安院

蔓草丛生伴棘薪，古藤直上绕松身。

寺前寺后清幽处，山鸟飞来不避人。

陈岩

陈岩　龙池

喷激喧貀无已时，惊雷出地怒涛随。

水从千仞峰头过，遇险应成一段奇。

陈岩

陈岩　龙池庵

惠崇往矣邈遗踪，时有风来撼古松。

想见草庵无恙日，月明池上独支筇。

陈岩

陈岩　龙女泉

祖师正渴山头水，龙女俄分海眼泉。

万事不离无始劫，千年賸结未来缘。

陈岩

陈岩　龙潭利众院

日涵林壑紫光凝，草动花翻气似蒸。

胜地划开鼪鼬迳，数间松屋住残僧。

陈岩

陈岩　龙游涧

龙蟠水底安于命，龙奋云间便自神。

或跃或潜须早决，何须来往涧南滨。

陈岩

陈岩　罗汉峰

阅尽人间万劫尘，平生结习一无存。

居山更向山头坐，兀兀真成不动尊。

陈岩

陈岩　罗汉行道峰

碧眼禅师锡振空，石头无路不相通。

俯看尘世三千界，总在空花起灭中。

陈岩

陈岩　螺髻峰

山无重数总蟠青，直北孤峰最有情。

天巧绾成螺髻样，梳云沐雨百娇生。

陈岩

陈岩　梅花峰

僵立枯梢带雪霜，至今阴极动潜阳。

不嫌孤寂无人到，一点春风万壑香。

陈岩

陈岩　茗地源

暖风吹长紫芽茎，人向山头就水烹。

陆羽傥曾经此地，谷帘安得擅佳名。

陈岩

陈岩　南台

旧日新罗国里僧，山间散满百千灯。

只将一嘿消诸妄，坐透禅机最上乘。

陈岩

陈岩　南阳涧

人家四散占荒丘，晓夜悲鸣涧水流。

点点寒鸦来不尽，昏云颓日古猷州。

陈岩

陈岩　弄珠潭

龙抱明珠出岸隈，夜光草木亦昭回。

叮咛莫向深潭睡，恐有人从颔底来。

陈岩

陈岩　派派泉

水源同出万山头，上半支分各自流。

曲折绕从山下去，短莎随地弄轻柔。

陈岩

陈岩　漂溪

摇摇曳曳水西流，风定波凝不起沤。

傍岸人家星散住，尘埃终莫污沙鸥。

陈岩

陈岩　普贤台

石台宿草几年荒，不比维摩狮子床。

大士向来曾晏坐，是身如电暗回光。

陈岩

陈岩　七布水

只缘雨过水倾崖，霍地冰帘数幅开。

始信人间真实相，尽从无始劫中来。

陈岩

陈岩　齐云岭

金阙瑶阶路不迷，白云翠岭一般齐。

我今要达参寥境，借作凌虚万丈梯。

陈岩

陈岩　祈雨坛

万感生於一念间，炷香惊起老龙蟠。

今年人协嘉鱼梦，荒却池前古石坛。

陈岩

陈岩　绮霞峰

欲识晴岚熊度奇，直须待到夕阳时。

回光倒影山如染，状出余霞散绮诗。

陈岩

陈岩　千尺泉

下临无地上连天，中有飞流涌满泉。

今我不图今日到，诗成要檄两龙眠。

陈岩

陈岩　青峭湾

石磵竹冈无尽时，上难著脚下难窥。

平生所性佳山水，烟雨中行不废诗。

陈岩

陈岩　清漪潭

水出双溪似镜平，萦迴遇石自成文。

眼明波上谁相对，只有飞来白鹭鲜。

陈岩

陈岩　清隐岩

一生不买真清誉，平日不歌招隐诗。

底事琢山成大字，有名还被众人知。

陈岩

陈岩　三游洞

清风披拂藓苔痕，洞里仙乡万古春。

有路尽通尘世客，来游何独是三人。

陈岩

陈岩　上下华池

听钟吃饭东西寺，就水烹茶上下池。

二百年来陈迹在，摩挲苔藓日西时。

陈岩

陈岩　上雪潭三汲亭

水沫抛来骤出奇，满空洒下雪纷披。

云端惊见双峰面，恰是仙人剪水时。

陈岩

陈岩　少微峰

隐居不惠不夷间，拜爵山中驿使还。

身远觚稜几千里，少微星影堕空山。

陈岩

陈岩　神光岭

眼看恒河几劫沙，随身锁子骨钩加。

岭头闪闪神光动，无尽灯中转法华。

陈岩

陈岩　蜃蟠岭

迤逦冈峦迅下驰，萦回蟠结几蛟螭。

终然鼓勇归沧海，只待风雷借便时。

陈岩

陈岩　升云峰

云本无心尽日閒，溶溶曳曳不离山。

忽思去作人间雨，腾上虚空一饷间。

陈岩

陈岩　圣泉院

释子亲传马祖衣，枯藤来此卓烟霏。

斓斑锦石寒泉底，湛碧中涵五色辉。

陈岩

陈岩　狮子峰

懒上维摩室里床，却来山顶现毫光。

纷纷百兽俱驯伏，檐蕁春风到处香。

陈岩

陈岩　狮子行道峰

佛力所至物皆化，看取南山金碧堆。

林浮莽伏不衔毒，狮子昔曾行道来。

陈岩

陈岩　十丈洞

水从洞口泻玻瓈，松桧林中日影低。

胜景略无人避世，始知不是武林溪。

陈岩

陈岩　石船涧

不怕掀天浪拍春，石船系在古溪滨。

纵然水绕东流岸，犹胜虚舟误触人。

陈岩

陈岩　石牌峰

山断空青近玉京，一牌就石琢磨成。

烟揩雾拭明如镜，留与游人记姓名。

陈岩

陈岩　石屋

磊磈中间忽洞开，旧题字字照苍苔。

只言如我贪山少，亦有游人先我来。

陈岩

陈岩　石照

刮垢磨光碧色深，日华穿漏解云阴。

十分疑是仙人镜，照见茫茫万古心。

陈岩

陈岩　拾宝岩

梵王住在光明殿，万宝真同瓦砾看。

玉塳金沙随地有，好来撷取入中单。

陈岩

陈岩　漱玉滩

水石相逢骤作声，铿然律吕自天成。

山中纵泛知音听，亦有流鱼傍岸行。

陈岩

陈岩　双峰

仙洞深沉杳不扃，层峦双耸插天青。

矞云常抱山头石，曾是前朝岳降灵。

陈岩

陈岩　双峰庵

江南九子云深处，亦有新罗国里人。

用夏变夷夷变夏，世间毕竟是谁真。

陈岩

陈岩　双峰居士书堂

夜鹤相催蕙帐眠，归来领略旧山川。

油云捲入双峰顶，收得声名四十年。

陈岩

陈岩　双泉

槛泉涌出不多深，兑泽相资互有心。

水净苦嫌尘土污，底须吾欲濯吾襟。

陈岩

陈岩　双石岩

旧日禅扉松竹幽，寺移西去几经秋。

谁知一匝枯茅地，曾是谈经石点头。

陈岩

陈岩　双溪

二水来从翠岭头，相逢涧谷却同流。

冷光如镜清人骨，探借山间六月秋。

陈岩

陈岩　思贤岩

谏稿成埃两鬓丝，考槃在涧倚天知。

岩前风叶行人耳，便是襄阳堕泪碑。

陈岩

陈岩　澌澌水

危柱抨抨曳素丝，水声还解发天机。

风来未定风还住，恍讶山中鼓瑟希。

陈岩

陈岩　邃谷岩

千古尝留一窖冰，女萝竿竹锁寒阴。

仙人肯为游人出，试问中间苦许深。

陈岩

陈岩　滕子京书堂

云外峰前结旧庐，胸中经济眼中书。

兵间一范同鞍马，不记深山蕙帐虚。

陈岩

陈岩　天池峰

雁浴鸥栖水影平，菰莆菱芡透波生。

冷风瑟瑟山前起，应是天仙下濯缨。

陈岩

陈岩　天井

分派天河入地深，断无射鲋汩泥尘。

仙乡初不谙机事，多少山间抱瓮人。

陈岩

陈岩　天香岭

日边有诏起徵君，遥望长安隔万云。

一炷清香天在上，徵君只欲断知闻。

陈岩

陈岩　天柱庵

石壁参天驻冷云，一声幽鸟忽惊人。

庵前庵后山如旧，朽柏年来不再春。

陈岩

陈岩　天柱峰

直拄虚空倚不斜，上通绛阙玉皇家。

若移此柱天西北，炼石无功说女娲。

陈岩

陈岩　天柱峰

鬼烂神焦不救燃，岂知此柱固依然。

九关尝藉扶持力，肯信人间有杞天。

陈岩

陈岩　头陀岭无相院

头陀岭下招提境，画阁阑干几度凭。

游客骤来还倏去，看山输与在家僧。

陈岩

陈岩　透碧岩

空洞玲珑万石攒，中间逗入翠光寒。

人来坐对山无语，表里虚明不碍观。

陈岩

陈岩　王季文书堂

要学骑蟾主簿仙，休官直上九华巅。

我来细读碑间字，风叶时时一飒然。

陈岩

陈岩　忘归亭

雨袖飘飘恍欲仙，半醒半醉酒明船。

太虚一室都无碍，皎月凉风石上民。

陈岩

陈岩　望江亭

衮衮长江浸落晖，水流不尽觉云移。

登高忽动离骚恨，无奈山川苦要诗。

陈岩

陈岩　望仙祠

岚翠相迎一笑中，窅然想见旧仙踪。

纷纷云气蓬莱近，目断前山几十重。

陈岩

陈岩　文殊峰

佛法中存不二门，空然洗尽意根尘。

山头日月如旋磨，照见光明示现身。

陈岩

陈岩　卧龙庵

孔明西去终扶汉，散骑南来莫拯唐。

同时卧龙殊用舍，古今易地两南阳。

陈岩

陈岩　卧牛石

石犀沉后波涛息，石燕飞时风雨来。

堪笑石牛徒解卧，山田无数任蒿莱。

陈岩

陈岩　卧云庵

乱云堆里酣酣梦，人在清泉白石间。

膠扰劳生鼎中沸，有官不换此身閒。

陈岩

陈岩　吴氏新城宅

溪声西去疾於雷，山麓云根翠户开。

枉却幽寻三十载，壶天月窟欠曾来。

陈岩

陈岩　五钗松

五股钗松黛色鲜，山家插鬓不成妍。

道人见了都无用，付与云鬟雾鬓仙。

陈岩

陈岩　五龙湾

石骨分开四角稜，日华磨透镜光明。

水流圆折仍方折，忽作铿然戛玉声。

陈岩

陈岩　五台明智院

前冈后陇尽纡余，岚影烟光半有无。

山脚断边开古刹，五台分布似连珠。

陈岩

陈岩　西洪岭

众壑中分岭势回，数家茅店傍山开。

长风吹入松梢去，一片笙簧动地来。

陈岩

陈岩　下雪潭雪浪亭

潭面摇光媚日华，水文倒影射簷牙。

倚阑如在云霄上，俯看萦风万雪花。

陈岩

陈岩　仙人塘

陂塘一曲水泓澄，山簇瑶台十二层。

剩脉余膏流不尽，芝田蕙圃岁常登。

陈岩

陈岩　香林峰

几许山花照夕阳，不栽不植自芬芳。

林梢一点风微起，吹作人间百合香。

陈岩

陈岩　逍遥台

拂面溪风洒洒清，轻衫短帽御风行。

逍遥自是天游乐，不结沙鸥水石盟。

陈岩

陈岩　笑指亭

多少人间狭路偏，山川还是旧山川。

淡然忘笑兼忘指，嘿嘿真成第一禅。

陈岩

陈岩　协济祠

水流无限白云深，胜迹灵光古到今。

第一溪山神卜宅，蕙肴椒酒万家心。

陈岩

陈岩　新城精舍

朱甍碧瓦粉墙围，花舫回光洞户辉。

自是故家开第宅，乔林景物两芳菲。

陈岩

陈岩　秀华亭

瘦田糁糁豆花明，冷径毵毵柏叶清。

何处路通云际寺，山人指我秀华亭。

陈岩

陈岩　秀绿亭

曾看双峰老子诗，秀攒绿绕妙天机。

有人爱此无声画，更著幽亭相发挥。

陈岩

陈岩　悬水

日夜云间喷薄鸣，玉龙千尺绕山行。

漏天泻下银河水，来作僧窗夜雨声。

陈岩

陈岩　延华观

五百年间岸谷移，邯郸枕上梦回时。

兔葵燕麦玄都观，好继刘郎旧日诗。

陈岩

陈岩　岩泉

月光泉脉泻虚明，澄碧无瑕注一泓。

大字石间标圣水，只缘彻底是真清。

陈岩

陈岩　晏坐岩

掠地霜风黄叶飞，山人晏坐已多时。

但知六凿俱通透，不省支床旧有龟。

陈岩

陈岩　野螺峰

野螺倒向空中立，回旋萦成翠甲长。

沫雾濡云真得计，鱼蝦旧侣莫相忘。

陈岩

陈岩　饮猿潭

月照秋空风满林，孤猿渴饮碧潭深。

我今忘我兼忘物，兀坐怡然不动心。

陈岩

陈岩　璎珞泉

花花结结净无尘，却笑庄严未是真。

五色明珠光照水，湛然清净本来身。

陈岩

陈岩　永安塔

心不能安总是魔，亭亭孤塔镇岩阿。

倘无佛力三千行，奈此丘蛇井鼠何。

陈岩

陈岩　玉田庄

妇馌夫耕笑语喧，地平一望暖生烟。

得毋划草来寻璧，好倩山家护玉田。

陈岩

陈岩　玉甑峰

茹芝仙客老仙乡，净尽人间粒食肠。

玉甑岂能无用处，几番与世熟黄粱。

陈岩

陈岩　源清庄

湊入方池一脉泉，泥沙不杂性中天。

时时自照清癯影，白露风标是水仙。

陈岩

陈岩　云峰

诘朝云出雨如倾，向晚云归日逗明。

不比世间翻覆手，望云人要验阴晴。

陈岩

陈岩　云峰

有动皆从静处生，岚光正与晶争熏。

山灵要眩游人眼，石缝中间旋出云。

陈岩

陈岩　云门峰

两崖对耸三千丈，上倚清虚小有天。

玉户金铺云杳霭，罗衣摇曳几神仙。

陈岩

陈岩　云外峰

耸入云端一壁青，地高转步即天京。

有人著屐冲云去，但见云从脚下生。

陈岩

陈岩　云岩洞

卷曲山阿路窈深，春风随地散幽芬。

洞中仙客谁为伴，去去来来自在云。

陈岩

陈岩　曾氏景全亭

绿色轩窗四面开，几曾閒却对山杯。

十分尽是天然景，未信丹青画得来。

陈岩

陈岩　展旗峰

山形南去疾如驰，高处展开三丈旗。

山下行人争指似，龙蛇影动夕阳时。

陈岩

陈岩　招贤峰

翘翘车乘力招贤，建业山河五十年。

欲问兴亡无问处，一声山鸟忽来前。

陈岩

陈岩　枕月峰

层崖缺处月婵娟，金背蝦蟆就石眠。

笑问月边人在否，中宵有梦到钧天。

陈岩

陈岩　中峰

岪郁盘纡直拄空，众峰环绕独居中。

山头要看僧禅定，南北东西路各通。

陈岩

陈岩　濯缨潭

山深地僻人稀到，安得沧浪孺子歌。

缨上本无尘可濯，莫将止水强杨波。

陈岩

陈岩　资圣庵

朝暮相依五老仙，鸟啼花落几何年。

尘劳不到山深处，窗外日高人尚眠。

陈岩

陈岩　最胜亭

烟收雾敛翠成园，来助幽亭眼界奇。

衲子若于山索句，稜稜瘦骨不禁诗。

陈岩肖

陈岩肖　甘露

负土筑新阡，松楸手亲艺。

结庐居墓傍，猿鹤为垂涕。

屈批几星霜，精诚动天帝。

三宵神泽零，霏霏洒松盖。

晓看岁寒枝，厌浥满苍翠。

初含红日光，颗颗金珠缀。

味分饴蜜甘，香夺芝兰气。

亭午若凝脂，青丝系千穗。

赤城千里传，冠盖日相继。

陈岩肖

陈岩肖　题巾子山广轩

屹立双峰入云表，登临聊为小迟留。

四围山色搀天碧，一曲波光抱郭流。

身世欲违尘俗态，生涯宜与水云谋。

何当占断层峦顶，一室烟霞百虑休。

陈岩肖

陈岩肖　洗竹

直干解新箨，低枝蔽旧丛。

芟繁留嫩绿，引月更添风。

陈炎

陈炎　出乡

笋舆摇兀去程赊，岭路羊肠狭且斜。

只见万山迷眼界，正无多地看人家。

当庭锄土栽桑柘，成级开田种麦麻。

可喜此邦皆务实，学儒学稼是生涯。

陈颜

陈颜　九日送人

今夕遂独坐，今晨已别离。

同此良宵中，秋意各自知。

滟滟潮与汐，来往亦何为。

嗟尔扁舟子，何时老藩篱。

陈颜

陈颜　散怀

世乱无尔我，安心伏草茅。

从今离虿尾，向晚转花稍。

笔墨徜徉事，溪山淡泊肴。

只留兰与菊，傍我作知交。

陈颜

陈颜　挽友

去与来相引，修随短共旋。

只争生有骨，方信死无权。

老友身前法，文章觉后圆。

知君能悟此，哭唁一徒然。

陈琰

陈琰　登法华台

流水西来绕乱山，山色曲折几重滩。

烟云出入搜寻易，人世兴亡入画难。

南楚归舟牵客思，西风脱叶转秋寒。

年华渐晚边城远，凝望中天更倚栏。

陈琰

陈琰　题二陆祠

尘暗香残二陆祠，可怜词藻妙当时。

联镳入洛成何事，一段凄凉鹤不知。

陈彦才

陈彦才　戏作

赋命安能比钜公，偶然年月与时同。

只因日上争些子，笑向连江作醉翁。

陈彦敏

陈彦敏　句

方离岭海逾千里，才出潇湘第一州。

陈掞

陈掞　光渌亭杏花

西郊见说春事浓，杏花香发眠东风。

主人未解此花意，小槽溜溜杯犹空。

劝君潋滟蒲萄绿，好看枝头红映肉。

莫令风雨遣花飞，徒唱人间断肠曲。

陈掞

陈掞　破山寺双头白莲

湘南夜水风露清，月明耿耿波益平。

婵娟有人步罗袜，琼璫玉佩双娉婷。

可怜玉骨埋藏久，肠断人间无复有。

岂知化作兰若莲，宿契未忘犹并首。

想应快意洗尘缘，不向谢池争取妍。

玻璃盘中净土颊，一心稽首西方仙。

请君以图献天子，当与嘉禾并周史。

毋令寂寞堕空山，泣月辈云清夜残。

陈掞

陈掞　题稙庵

季鹰雅志本江湖，胡为入洛诚计疏。

一杯莼羹入归梦，岁晚仅饱松江鲈。

何如王郎十亩宅，一生江头枕江碧。

西风落日弄烟波，却笑陶朱计然策。

我来访君春已深，江花江柳翻绿阴。

相攜三径拾瑶草。为问客来何苦心。

固知此事君计得，我被微官苦相逼。

劝君谨勿语弹冠，便恐纷纷北山檄。

陈尧道

陈尧道　春日田园杂兴

化日村田乐，春风耕织园。

秧肥科斗动，桑暗鹁鸠呼。

罢社翁分胙，占簪媪得符。

傍花随柳处，此事不开吾。

陈尧叟

陈尧叟　洞霄宫

回合烟光叠翠屏，东南山水此为灵。

莺花春学蓬瀛境，楼阁夜干牛斗星。

古桧森罗烧药灶，彩云飘洒聚仙亭。

辽天俯近归期鹤，澥谷旁连骇巨溟。

紫陌红尘无一点。绿毛仙骨有千龄。

当时听法谈玄者，环佩锵锵拱上清。

陈尧叟

陈尧叟　赓上赐病归韵

寅会丁昌运，訏谟愧琐才。

微功酬帝造，迈级处公台。

辞位囊封上，逾涯宠数来。

维藩分圣寄，涕泗远丹台。

旌仰宸章降，降弥睿眷回。

载赓诚寡和，望阙几徘徊。

陈尧叟

陈尧叟　果实

甜于糖蜜软于酥，阆苑山头拥万株。

叶底深藏红玳瑁，枝边低缀碧珊瑚。

陈尧叟

陈尧叟　妙智洞

追忆经行三十年，漫山桃李竞争妍。

于今棠棣花成萼，我已童颜射酒红。

陈尧叟

陈尧叟　披云亭

秦关百二山河固，陕服城闉控此中。

别构栋梁成爽垲，俯观竹树立青葱。

虚簷豁敞迎朝日，曲槛萦回带晚风。

登眺自欣襟带地，万方辙迹坦然同。

陈尧叟

陈尧叟　诗一首

一榻琴书双门寺，片心泉石两林山。

江楼把酒云供望，秋院支筇鹤对閒。

陈尧叟

陈尧叟　送崇教大师南归

能名净行达理闱，振锡携瓶出翠微。

恩重冕旒曾召对，情高云鹤却同归。

会思莲社寰中结，杯泛潮风海上飞。

不是清时未陈力，便堪随去扫岩扉。

陈尧叟

陈尧叟　送张无梦归天台

山人之所隐，临海赤城閒。

天台峰峨峨，剡水声潺潺。

绝顶一室非尘寰，忘形终日同云閒。

仙輟每戾止，人迹绝跻攀。

沆瀣挹朝味，冰雪留童颜。

手持百首还元诗，诗成自谓人不知。

世人得之蹈，希夷自此游。

朝市皆争识形仪，承祯以道遇明主。

子训卖药归会稽，张君今能尽继之。

冥冥孤鸿东南飞，邈然不自烟霞期。

陈尧叟

陈尧叟　题义门胡氏华林书院

旌阙书亭焕水乡，四时烟景似沧浪。

玉浆寒色连莎砌，金障秋阴覆草堂。

田里从来应逊畔，儿孙游戏亦成行。

吾君孝理风天下，谁识讴歌缀乐章。

陈尧咨

陈尧咨　草堂寺诗

□□□迹□禅关，□殿清虚桧影间。

客□□临来此境，僧□兴废指前山。

醉闻溪溜吟怀□，坐对岚峰世虑闲。

他日功成重游赏，烟霞风物异尘寰。

陈尧咨

陈尧咨　普济院

山远峰峰碧，林疏叶叶红。

凭阑对僧语，如在画图中。

陈尧咨

陈尧咨　施肩吾宅

幽居正想沧霞客，夜久月寒珠露滴。

千年独鹤两三声，飞下岩前一株柏。

陈尧咨

陈尧咨　题三桂亭

不夸六印满腰悬，二顷仍寻负郭田。

当日弟兄皆刷羽，如今鸿雁尽摩天。

扶疏已问新栽柳，清浅犹寻旧漱泉。

大尹今来还又去，夕阳旌旆复翩翩。

陈尧佐

陈尧佐　潮阳作

景淡花初落，寒生海上潮。

门前归北路，微雨柳垂条。

陈尧佐

陈尧佐　潮阳作

静院莺啼竹，幽阑蝶在花。

登临转惆怅，斜日两三家。

陈尧佐

陈尧佐　答张顺之

有花无酒头慵举，有酒无花眼倦开。

正向西窗念萧索，洛阳花酒一时来。

陈尧佐

陈尧佐　洞霄宫

一帆高挂出红尘，万仞长歌入紫云。

莫道游仙别无侣，玉清冠盖许同群。

陈尧佐

陈尧佐　洞霄宫

谷口停骖上翠微，五云宫殿陃金扉。

不知何处朝元会，却见龙鸾队仗归。

陈尧佐

陈尧佐　洞霄宫

二天封部稼如云，流水清寒出洞门。

更爱林间盘石上，松花飘落羽人樽。

陈尧佐

陈尧佐　赴潮阳倅

沉醉犹难别帝州，满城春色重淹留。

公闲预想消魂处，望阙频登海上楼。

陈尧佐

陈尧佐　赴潮阳倅

休把空言较短长，算来齐物也无妨。

蛮民解唱升平曲，愿领闲愁入醉乡。

陈尧佐

陈尧佐　古寺偈

殿古寒炉空，流尘暗金碧。

独坐偶无人，又得真消息。

陈尧佐

陈尧佐　归阙感怀

望阙二年余，中宵梦玉除。

忽闻天上诏。乍厌海边居。

归路寻芳草，空囊载旧书。

君恩何以报，零泪落尘裾。

陈尧佐

陈尧佐　国清寺

南越第一寺，偶来心地真。

却嫌桥下水，流去入红尘。

陈尧佐

陈尧佐　湖州碧澜堂

苕溪清浅霅溪斜，碧玉光寒照万家。

谁向月明终夜听，洞庭渔笛隔芦花。

陈尧佐

陈尧佐　虎丘

云际楼台树杪轩，孤松千尺耸平田。

危栏远思微吟好，隐隐秋帆送入天。

陈尧佐

陈尧佐　虎丘

人间灵蹟遍曾游，祇欠吴门访虎丘。

今日偶来无限感，阖闾坟左剑池头。

陈尧佐

陈尧佐　怀杭州西湖

桥影飞虹跨碧潭，熙熙亭畔柳毵毵。

扁舟载酒渔翁唱，记得闲过处士庵。

陈尧佐

陈尧佐　寄潮州于公九流

扁舟如叶路东西，一片滩声下恶溪。

当日亭台旧时客，相逢莫惜醉如泥。

陈尧佐

陈尧佐　寄洪州杨太博

南昌为郡好，楼阁沈江湄。

地暖春生早，山寒日下迟。

讼庭唯鹤立，吟树独僧期。

安得通官政，烟霞共一司。

陈尧佐

陈尧佐　寄书上人

阶前春色长苔斑，避俗常闻昼掩关。

一榻琴书双阙寺，片心泉石二林山。

江楼把酒云供望，松院支筇鹤对闲。

谁向风骚为消息，此身元在寂寥间。

陈尧佐

陈尧佐　寄题漳浦县斋

漳浦从来瘴疠深，潮阳南去更难禁。

当时三载曾无事，不放闲愁入寸心。

陈尧佐

陈尧佐　江潮阻风

按部豩山接海涛，连天风雨泊轻舠。

沧溟未必全胜我，潮落潮生亦自劳。

陈尧佐

陈尧佐　句

供帐开天苑，传呼度国门。

陈尧佐

陈尧佐　句

相逢吟未足。

陈尧佐

陈尧佐　句

溪寒晚日红。

陈尧佐

陈尧佐　句

青云歧路游将遍，白发光阴得最多。

陈尧佐

陈尧佐　句

千里好山云乍歛，一楼明月雨初晴。

陈尧佐

陈尧佐　句

莫愁调鼎事无功臣。

陈尧佐

陈尧佐　句

君恩来万里，客路出千山。

陈尧佐

陈尧佐　句

争似碧澜堂上望，疏疏烟树漠汀洲。

陈尧佐

陈尧佐　句

风樵若耶路，霜橘洞庭秋。

陈尧佐

陈尧佐　句

部吏百函通爵里，从兵千骑属秋千右健}櫜。

陈尧佐

陈尧佐　句

门前碧浪家家海，树上青山寺寺云。

陈尧佐

陈尧佐　句

城中三亩宅。

陈尧佐

陈尧佐　句

公余莫放西湖景，步步苍苔岸岸松。

陈尧佐

陈尧佐　林处士水亭

城外逋翁宅，开亭野水寒。

冷光浮荇叶，静影浸鱼竿。

吠犬时迎客，饥禽忽上阑。

疏篱僧舍近，嘉树鹤庭宽。

拂砌烟丝袅，侵窗笋戟攒。

小桥横落日，幽径转层峦。

好景吟何极，清欢尽亦难。

怜君留我意，重叠取琴弹。

陈尧佐

陈尧佐　三城侍郎寄示留题延庆寺二韵诗二章顷岁予肄业于此遗景尽在幸会之

清济园林接寺隅，水昏烟暝自成图。

当年棣鄂三冬学，今日鴒原万里途。

道契风云多感激，人非丰沛欠訏谟。

闻君又枉行春骑，应笑溪边旧截蒲。

陈尧佐

陈尧佐　三城侍郎寄示留题延庆寺二韵诗二章顷岁予肄业于此遗景尽在幸会之

萤窗从此极研覃，坠简疑文访济南。

攎卜菟裘邻学所，龙香时爇御书龛。

陈尧佐

陈尧佐　诗一首

雨网蛛丝断，风枝鸟梦摇。

诗家零落景，采拾合如樵。

陈尧佐

陈尧佐　送潮阳李孜主簿

潮阳山水东南奇，鱼盐城郭民熙熙。

当时为撰玄圣碑，而今风俗邹鲁为。

陈尧佐

陈尧佐　送王生及第归潮阳

休嗟城邑住天荒，已是仙枝耀故乡。

从此方舆载人物，海边邹鲁是潮阳。

陈尧佐

陈尧佐　唐施肩吾山居有感

幽居正想餐霞客，夜久月寒珠露滴。

千年独鹤两三声，飞下岩前一枝柏。

陈尧佐

陈尧佐　题朝元阁

朝元高阁迥，秋毫无隐情。

浮云忽以蔽，不见渔阳城。

陈尧佐

陈尧佐　题华清宫

百首新诗百意精，不尤妃子只尤兵。

争如一句伤时事，只为明皇恃太平。

陈尧佐

陈尧佐　题上虞兰芎山

岩岩一峰千万寻，微茫楼阁寒云深。

巡州佐吏倚栏久，泠泠天籁清尘心。

陈尧佐

陈尧佐　题漳浦县壁

蛮烟渔火接鲸波，树树花枝处处歌。

况是天涯好行乐，莫教憔悴鬓霜多。

陈尧佐

陈尧佐　天圣间入参大政复寄题二章

罗浮山下郡，楼阁枕沧溟。

谁得闲中意，清风野吏亭。

陈尧佐

陈尧佐　天圣间入参大政复寄题二章

山好曾留句，城高复创亭。

登临千万境，谁与画为屏。

陈尧佐

陈尧佐　望越亭

飒飒西风叶叶秋，谁家烟火起沧洲。

乘闲不耐无机性，攎劝渔翁直钓钩。

陈尧佐

陈尧佐　吴江

平波渺渺烟苍苍，菰浦才熟杨柳黄。

扁舟系岸不忍去，秋风斜日鲈鱼乡。

陈尧佐

陈尧佐　吴王墓

惜哉吴王墓，秦帝欲开破。

应笑埋金玉，千年贾余祸。

不特虎迹销，已闻鲍车过，

又是骊山头，炎炎三月火。

陈尧佐

陈尧佐　闲步过芳菲园

尽日芳菲园，不见芳菲好。

茂草与斜阳，脈脈情多少。

陈尧佐

陈尧佐　野吏亭

野吏厌公堂，开轩出郡墙。

残花炎帝圃，斜日尉佗乡。

叠巘分诸粤，重城截大荒。

耕桑蛮聚落，烟火汉封疆。

云势飘蓬鸟，天形压夜郎。

扁舟闲得侣，嘉树远成行。

梅雨千林暮，春风百草香。

人家浮浩淼，鸟道没青苍。

爽垲吟魂健，虚明夏景凉。

他年重回首，牢落愧甘棠。

陈尧佐

陈尧佐　忆潮阳

东西楼阁与云齐，天际孤烟认恶溪。

记得幽人旧吟处，独游亭在野桥西。

陈尧佐

陈尧佐　忆越州

越绝豩山第一州，画图城郭几淹留。

閒思禹庙斜回首，仿佛云端见郡楼。

陈尧佐

陈尧佐　忆越州

稽峰倚云千仞高，澄湖倒影分秋毫。

当年逸赏有余意，徘徊不忍移轻舠。

陈尧佐

陈尧佐　忆越州

抽毫欲赋东南奇，云山好景惭有遗。

平波荡漾照湖渌，扁舟忆得游春时。

陈尧佐

陈尧佐　游凤栖寺

十里水烟迷，禅居偶杖藜。

地灵人不老，山好凤曾栖。

暑气消将盖，苔痕长欲齐。

松间何所得，泉石两三题。

陈尧佐

陈尧佐　游湖上昭庆寺

湖边山影里，静景与僧分。

一榻坐临水，片心闲对云。

树寒时落叶，鸥散忽成群。

莫问红尘事，林间肯暂闻。

陈尧佐

陈尧佐　游惠阳西湖

附郭水连山，公余独往还。

疏烟鱼艇远，斜日寺楼闲。

系马芭蕉外，移舟菡萏间。

天涯逢此景，谁信自开颜。

陈尧佐

陈尧佐　游永明寺

附郭山光峭若烟，倚空楼殿白云巅。

孤轩半出青松杪，颢气疑游碧汉边。

惜别攎留风外燕，伤秋因感雨中蝉。

人家掩映藏鱼浦，岛树扶疏没水天。

痛饮岂同莲社客，狂歌聊许竹林贤。

忘形且尽尊前乐，休忆楼岩与济川。

陈尧佐

陈尧佐　张公洞

空山杳杳鸾凤飞，神仙门户开翠微。

主人白发云满衣，松间留我谈玄机。

陈尧佐

陈尧佐　郑州浮波亭

碧玉波光四面寒，虚空簷宇出林端。

尘埃未到交游绝，绕座扁舟与钓竿。

陈尧佐

陈尧佐　知果教寺

萝岩山下寺，静境绝过从。

芳草二三月，碧云千万峰。

窗虚明落日，楼迥响疏钟。

恰恐重来晚，庭前记偃松。

陈晔

陈晔　服椒法歌

青城山老人，服椒得妙诀。

年过九十余，貌不类期耋。

再拜而请之，忻然为我说。

蜀椒贰斤净，解盐六两洁。

糁盐慢火煮，煮透滚菊末。

初服十五圆，早晚不可辍，

每月渐渐增，累之对二百。

盐酒或盐汤，任君意所歠。

服及半年间，胸膈微觉塞。

每日退十圆，还至十五烂。

俟其无碍时，数复如前日。

常令气熏蒸，否则前功失。

饮食蔬果等，并无所忌节。

一年效即见，容颜顿悦泽。

目明而耳听，须乌而发黑。

补肾轻腰身，固气益精血。

椒温盐亦温，菊性去烦热。

四旬方可服，肥之幸毋忽。

逮至数十年，功与造化埒。

耐老更延年，不知几岁月。

嗜慾若能忘，其效尤卓绝。

我欲世人安，作歌故怛切。

陈晔

陈晔　句

古驿森慈行，莲城挺义松。

陈晔

陈晔　句

朝看碧溪初腾日，暮对青山淡抹云。

陈晔

陈晔　汀州

尝闻元丰间，元舆守兹土。

别乘果为谁，青山郭功甫。

二公德望尊，声名播今古。

陈晔

陈晔　我爱淳安好

我爱淳安好，於民两尽诚。

明伦喜知劝，有社敬皆生。

开学群材进，繙经众说平。

嗟予不如昔，徒尔景恢宏。

陈晔

陈晔　我爱淳安好

我爱淳安好，群心息险奸。

封郊广申画，车辙略周歪。

漏刻辰无爽，亭崇诏肃颁。

恭思民易虐，退食敢言闲。

陈晔

陈晔　我爱淳安好

我爱淳安好，溪山壮县志。

锦文光璀璨，雉羽泄轻徐。

比屋兴弦诵，多田力耨耡。

廓然无一事，林下自诗书。

陈晔

陈晔　我爱淳安好

我爱淳安好，精能乐众工。

群羊亡饮豫，大武护功隆。

推此心俱善，貤生石可砻。

浮游博六子，裒手亦从风。

陈晔

陈晔　我爱淳安好

我爱淳安好，忧民缺致盈。

渠通庐避湿，滩凿浪难生。

利涉津梁固，安行道路平。

夙宵虽龟勉，终愧汉公卿。

陈晔

陈晔　我爱淳安好

我爱淳安好，能知义命方。

育遗存后裔，刳腹奉高堂。

隐节推承诏，儒官教有庠。

胡为得祠奉，退省更徊徨。

陈晔

陈晔　我爱淳安好

我爱淳安好，先庚矢伏房。

春秋武常阅，钟鼓今惟详。

在在空三穴，家家保万箱。

欢呼遍田里，既醉乐时康。

陈晔

陈晔　我爱淳安好

我爱淳安好，流芳踵昔人。

兴贤多上第，安老切怜贫。

更荷雨晹若，再还风俗淳。

燕毛过百岁，锡类奉君亲。

陈晔

陈晔　我爱淳安好

我爱淳安好，薰陶圣治馨。

执呼民听命，期纵草生囹。

栏栅虚长庑，桁杨卧一庭。

国家仁泽厚，今日可无刑。

陈晔

陈晔　我爱淳安好

我爱淳安好，百方民力宽。

役胥遵大义，论牒上狂澜。

公赋争先入，穷阎可奠安。

从今滋向化，为政不因难。

陈晔

陈晔　我爱淳安好

我爱淳安好，都捐文墨拘。

幽禽纵林薮，露厃掩荒芜。

每积空餐愧，曾求实惠无。

安车幸虞侍，南极近星弧。

陈一斋

陈一斋　送刘蒙川

春草征帆远，春江落日程，

瘴乡官是客，儒服老谈兵。

海阔龙无影，山空凤不鸣。

梅花东阁路，凄断故人情。

陈一斋

陈一斋　维扬怀项朴庵

长铗悲弹负壮游，京华倦客又扬州。

西风昨夜他乡梦，明月故人何处楼。

石塔钟残枫叶暝，瓜州棹远荻花秋。

幽窗一点寒灯影，徒倚阑干生暮愁。

陈一斋

陈一斋　豨亭次汪桐阳

空亭明远嶂，老树黯馀曛。

野兴临流坐，秋声入夜闻。

渔归孤棹月，鹤睡一松云。

记得前溪路，人家两岸分。

陈仪庆

陈仪庆　寿黎拙翁

名重河汾道更尊，只将拙日养吾存。

南州佳士争倾盖，阙里诸生半在门。

一笑何妨延贺客，六旬今已见曾孙。

斯文寿脉天同久，挺挺霜松傲岁寒。

陈宜中

陈宜中　贾师宪望海楼成次韵

名与山高千古重，恩如海阔一身轻。

门下少年初幕府，梦随诸吏上峥嵘。

陈宜中

陈宜中　贾师宪望海楼成次韵

功归再造金瓯好，岁已三登玉烛调。

昨日倚筇平地看，一如石壁望松寥。

陈宜中

陈宜中　如占城经吴川极浦亭

颠风吹雨过吴川，极浦亭前望远天。

有路可通环屿外，无山堪并首阳巅。

溪云起处潮初长，夜月高时人未眠。

异日北归须记取，平芜尽处一峰圆。

陈以庄

陈以庄　春兴

轻衫短帽久尘埃，零落香篝愧麝煤。

春半工夫花绣了，社边消息燕衔来。

岂无绿野供千骑，幸有黄封可一杯。

明日清明能出否，凭谁先为扫莓苔。

陈以庄

陈以庄　金丹

凤箫一去几经年，古木青萝锁洞天。

黠鬼不量曾窃药，真人岂碍作飞仙。

细看丹灶凝烟地，知有清朝应世贤。

欲下苍崖却回首，何时著我弄云泉。

陈亦梅

陈亦梅　梅花

江郊车马满斜辉，争赴城南未掩扉。

要识梅花无尽藏，人人襟袖带香归。

陈怿

陈怿　和康提刑过端州

旧历江山眼重开，平成摇辔赏嵩台。

晋康假道昔为守，按部今持使节来。

陈怿

陈怿　和康提刑过康州

民居城栅尽非元，唯有江山似昔年。

听讼棠阴遗旧址，按行台旆照晴川。

重来自喜恩威洽，别后常嗟岁月迁。

道侧老人曾卧辙，拜迎相顾倍怡然。

陈奕

陈奕　丹台井

东城有观号丹台，石甽淡季然天所开。

回客题诗今不见，空令屐齿印苍苔。

陈谊

陈谊　螺江庙

庙里杉松萧飒风，庙前江水碧溶溶。

凭阑不见当时事，落日远山千万重。

陈翊

陈翊　短篷

水屋入花屿，春山来画图。

片帆齐远树，落日半平芜。

风紧溪声急，桥危岸势孤。

薄游无一事，幽鸟唤提壶。

陈翊

陈翊　寒窗赋

虚空玲珑别有天，晦明每被物情迁。

几番黄叶送秋色，屡对青灯分夜烟。

隙小风尖鸣淅沥，纸轻雪急响清圆。

更阑人静疑无月，且与梅花借月眠。

陈翊

陈翊　和元耘轩赋木蕖来字韵

碧树笼秋池，锦帐迎风开。

水光曳倒影，矮菊纷舆台。

春风木芍药，是花岂云来。

淡妆绝脂粉，独秀墙之隈。

仿佛秦与虢，上马犹徘徊。

持以赠美有，斜插乌云堆。

陈翊

陈翊　甲申仲冬侍亲由行在所还毗陵舟泊村渚

日暮成孤泊，栖迟得小安。

雪融沙觜露，云拂雁翎寒。

过橹冰痕薄，通村水汊宽。

诗情如废井，剩觉起微澜。

陈翊

陈翊　借榻竹庵

短筇穿秋云，杳蔼杂雨意。

林梢响脱叶，虹影挟夕霁。

安栖一枝禅，静寄三径地。

青薜蟠弱龙，紫栗缩寒蝟。

游息屏百营，偃仰得佳睡。

靖惟天地间，岁月脱如蜕。

三彭伐一真，六凿纷小智能。

居然蜗战欠，在处牛穿鼻。

驱驰赤白丸，百年等儿戏。

岂知闲中天，意到即超诣。

灯光续佛照，石响清夜气。

愿言住庵人，万事付衲被。

食肉尸陀林，渠自有正味。

但怀不退转，便到佛地位。

请参诗中禅，一语当千倡。

陈翊

陈翊　晓行

客梦正无凭，喧呼睡不能。

月移篷背雪，人远岸头灯。

樯影浮寒水，篙声碎断冰。

狸奴浑未觉，余煖恋青绫。

陈翊

陈翊　夜坐即事遣兴

小阁暮云远，乱山黄叶稀。

斗低天轴动，霜冷月魂飞。

爱客樽常满，寻诗带减围。

庭乌绕高树，游子亦思归。

陈逸赏

陈逸赏　国朝自建隆至大中祥符七年垂五十载谢颐素始奏名甫官太守

死却王褒五百春，资中不见有词臣。

今朝忽遇登龙客，喜杀西郊谢逸人。

陈裔长

陈裔长　过周墩

地坦容车马，城空绝戌楼。

几家烟火在，风露冷松楸。

陈应辰

陈应辰　青紫峰亭

铁壁嶙峋构小亭，潇然云栋接风棂。

烟光横抹半峰紫，山色不磨千古青。

老去久无金马梦，归迟应愧草堂灵。

明经拾芥成何事，得似朝来对翠屏。

陈应斗

陈应斗　药市

肘后应难一一传，多将灵药种仙山。

仙禽捣就仙翁卖，挑杖悬壶走世间。

陈应龙

陈应龙　吴徐宪应特

弱冠弄笔砚，耻为章句儒。

夜半剑气发，精光射天衢。

欲分天子忧，张灯阅地图。

七闽山水秀，我亦思故庐。

世事苦龃龉，吾道甯踌蹰。

一官如涕唾，焉能轻重吾。

陈映

陈映　北楼

南涧吹云过北团，北山飞鸟入南山。

区区云鸟缘何事，未似负流太守閒。

陈映

陈映　句

鄞江一丈水，清可照人心。

陈映

陈映　汀州

元丰陈汀州，见谓黄太史。

年登境无蝗，政恐不相似。

陈邕

陈邕　岑公洞

武陵种桃人，香山茹芝老。

世变百战酣，仙境一蹴倒。

炀虐浮於秦，海宇争飞{羽包}。

人间别有天，海上应无岛。

我行经南浦，奇迹事幽讨。

出门霜落木，呼渡江空潦。

莫言不能饮，笑起同醉倒。

何以侑我觞，泉音玉琴操。

陈邕

陈邕　二月晦游东屯拜少陵像

飞飞鸣枭啄金屋，孔雀饮泉牛抵触。

杜鹃喜免百巢嗔，鹪鹩强息一枝足。

烛天光焰几许长，日眩东极升朝阳。

世人谩作诗老看，肩拍吕葛心羲皇。

玉珂金钥裁通籍，锦水铜梁俄浪迹。

两河磔裂甲欲洗，四壁呻吟饭无吃。

萍漂蓬转客夔门，栖迟瀼西复东屯。

群峰竦壁水萦带，有怪膴膴如周原。

纵横豺虎深稂莠，熊儿执耒骥子耨。

除芒落杵未流匙，问有长巡消息否。

峡云巴月困冥搜，去醉洞庭湘浦秋。

溪山留得金石响，定应骑气时神游。

扪参历井甘飞辙，端为空花听鸟设。

簿书丛里制舟来，风雨声中与春别。

仰窥层阁俯平川，想见杜曲桑麻田。

更起鸣酬傥可待，一弹指顷三千年。

陈邕

陈邕　泮林释奠偶缘摄事遂获充员窃观礼文乐奏之盛不胜欣叹辄成小诗奉呈

春丁逢上日方中，涓吉修诚荐泮宫。

奠璧采玲诚可格，代庖越俎数徒充。

八音合奏东南少，一道相传今古同。

我辈因文须识本，浴沂好咏舞雩风。

陈庸

陈庸　江左驿舍寄文湖

云水苍苍日欲阑，邮亭遥忆旧家山。

故人两地分南北，几度相思鬓为斑。

陈庸

陈庸　凉轩

宰予居丰暇，构轩凉愈清。

尘襟当此释，暑气未尝生。

植竹助真性，弄琴宜正声。

披风兹可会，觞咏豁交情。

陈有声

陈有声　流化亭

惟圣观化，自源而流。

惟吏观化，自邑而州。

圣念於民，吏职其忧。

民壅於化，则吏之尤。

我相此邦，此邦之休。

昔民睽睽，胥戕以刘。

今民熙熙，式歌且讴。

昔民啼饥，谷粒不收。

今民夷怿，无佩犊与牛。

是曰化国，莫知其由。

我仪图之，惟孝友张侯。

侯有令德，不竞不球。

泽濡而春，令肃而秋。

磨夙夜不勤，惟民之诹。

孰冤而伸，孰贫而趒。

孰梗而顽，去其贼蟊。

孰巧而奸，锻其戈矛。

惟教化不行，如疾弗瘳。

既观厥成，泮涣以游。

经之营之，爰始爰谋。

乃筑斯亭，于江之陬。

如跂斯翼，如方斯辀。

如虹维桥，如鹢维舟，

如蓬莱瀛洲。匪曰予观，

临深极幽。尔化於成，

其政优优。如彼时雨，

云之油油。如彼源泉，

集於浍沟，惟百以留。

逆彼源矣，其流悠悠。

登彼亭矣，共乐浮浮。

尔嚣尔顽，化而善柔。

尔利尔铦，化而锄耰。

尔文而化，为苏为欧。

尔俗而化，为虞为周。

大德小德，劂义可求。

无不尔承，劂德莫酬。

陈有声

陈有声　重修圣济院

蒙泉距宜春，相去百余里。

有僧来问余，借问何姓氏。

乃余昔所敬，见之蹙然喜。

叙余语未既，省记到山始。

屋庐今何如，旧者存有几。

一别十八年，再见复在此。

僧云胜前，百蠹费更理。

昔茅塞蹊径，今道平如砥。

昔门不容盖，今可驷结轨。

昔堂地一坳，今去天尺咫。

恽飞两庑列，翼从万瓦起。

古殿布丹雘，云龛照青紫。

临流地宽旷，一带碧清泚。

竹院密回环，松关秀两峙。

几峦对青眼，泉石洗幽耳。

最上两龙湫，层岩状奇诡。

水旱凡祷祈，响答应甚迩。

载念此招提，明禅祖其址。

传灯焰不续，老子心所耻。

庄严七宝界，因果非偶尔。

问余求篇题，以为岁月纪。

余老书最拙，况在尘箠里。

欲到身未能，欲轰请未已。

忽然若天会，拈笔书满纸。

大空一浮沤，无成亦无毁。

广阔包八荒，斂藏归一指。

道足满须弥。意合在梯米。

幻成如是观，佛亦不在是。

虚空白且光，澄波静无滓。

四山时出云，一月照彻底。

天开道门庭，不断佛种子。

心地日杲杲，光照千万祀。

陈槱

陈槱　春膏纸

膏润滋松雨，孤高表竹君。

夜磚寒捣玉，春几莹铺云。

越地虽呈瑞，吴天乃策动。

莫言名晚出，端可大斯文。

陈纡

陈纡　句

舍法得才传黼扆，古人驰誉重贤关。

陈俞

陈俞　玛瑙宝胜寺

雨霁佛屋明，苔迳深曲折。

树摇高露惊，草密暗泉咽。

前林忽清磬，烟灯远欲灭。

寄谢尘中人，与君从此别。

陈俞

陈俞　午睡玛瑙起赴寿星浴

达人心镜明，直道略委折。

重来犬不惊，到家蝉声咽。

君吟有造化，我唱无生灭。

法界即大都，山川几回别。

陈俞

陈俞　雨后过玛瑙寺

借屋傍精庐，无事数来往。

披草通泉流，刻树记笋长。

微风四山落，小立领松响。

讵名息诸缘，暂喜脱尘网。

陈俞

陈俞　赠画鱼贾兄

春江浩荡春江阔，夜半湖声涌新沫。

晓风吹断碧云根，万顷沧波带晴豁。

浪花潋滟翻红桃，群鱼出没乘轻涛。

悠扬得意鼓鳞鬣，十十五五同为曹。

昔曾观澜如此意，真乐胸中渺无际。

常嗟物理难形容，幸有贾君得精艺。

巨鱼奋迅凌江湖，纤鳞错杂依菰蒲。

精神万状幻新笔，巧与造化论锱铢。

朼来过我示奇作，数幅生绡图纵壑。

呼童展向虚堂中，恍若当年见鱼乐。

如君画思几通神，眼高世俗空无人。

石台去后今几载，毫端仿佛留芳尘。

又宜学取洞清拔，写龙不写潜波鲔。

徒能画鱼不画龙，空使馋夫吐馋水。

陈俞

陈俞　重游

觉闻浴鼓声，众散我徐赴。

石槽温泉涌，赤脚蹑云雾。

振及新笋林，岸帻古松树。

脱然得轻安，水因本无悟。

陈虞之

陈虞之　山水小景

千年老树立苍石，三峰两峰天出云。

青溪道士坐船上，自按玉箫人不闻。

陈虞之

陈虞之　送别

柳湿征衫晚出关，荒城古雪剑花寒。

西风漠漠龙沙路，马上青山带醉看。

陈与行

陈与行　句

霜间开紫蒂，露下发金英。

陈与行

陈与行　句

椒兰平酒酌，簠簋散香箕。

陈与义

陈与义　岸帻

岸帻立清晓，山头生薄阴。

乱云交翠壁，细雨湿青林。

时改客心动，鸟鸣春意深。

穷乡百不理，时得一闲吟。

陈与义

陈与义　八关僧房遇雨

脱履坐明窗，偶至晴更适。

池上风忽来，斜雨满高壁。

深松含岁暮，幽鸟立昼寂。

世故方未阑，焚香破今夕。

陈与义

陈与义　八音歌

金张与许史，不知寒士名。

石交少瑕疵，但有一黡生。

丝色随染异，择交士所贵。

竹林固皆贤，山王以官累。

匏酌可延客，藜羹无是非。

土思非不深，无屋未能归。

革华虽可侯，不敢践危地。

木奴会足饱，宽作十年计。

陈与义

陈与义　八音歌

金章笑鹑衣，玉堂陋茅茨。

石火不须臾，白驹隙中驰。

丝鬓那可避，会当来如期。

竹固不如肉，飞觞莫辞速。

匏竹且勿喧，听我歌此曲。

土花玩四时，未觉有荣辱。

革木要一声，好异乖人情。

木公不可待，且复举吾觥。

陈与义

陈与义　巴丘书事

三分书里识巴丘，临老避胡初一游。

晚木声酣洞庭野，晴天影抱岳阳楼。

四年风露侵游子，十月江湖吐乱洲。

未必上流须鲁萧，腐儒空白九分头。

陈与义

陈与义　跋江都王马

天上房星空不动，人间画马亦难逢。

当年笔下千金鹿，此日窗前八尺龙。

陈与义

陈与义　跋任才仲画两首

远游吾不恨，扁舟载幅巾。

山色暮暮改，林气朝朝新。

野客初逢句，薄暮欲生春。

因知子任子，胸怀非世人。

陈与义

陈与义　跋任才仲画两首

前年与孙子，共作南山客。

扶疏月下树，偃蹇涧边石。

赋诗题古藓，三叫风脱帻。

任子不同游，毫端有畴昔。

陈与义

陈与义　跋外祖存诚于帖

乱眼龙蛇起平陆，前身羲献已黄墟。

客来空认袁公额，泪尽惭无杨恽书。

陈与义

陈与义　拜诏

紫阳山下闻皇牒，地藏阶前拜诏书。

乍脱绿袍山色翠，新披紫绶佩金鱼。

陈与义

陈与义　北风

北风掠野悲岁暮，黄尘涨街人不度。

孤鸿抱饥客千里，性命么微不当怒。

梅花欲动天作难，蓬飞上天得盘桓。

千里卧木枝叶尽，独自人间不受寒。

陈与义

陈与义　北征

世故信有力，挽我复北驰。

独冲七月暑，行此无尽陂。

百卉共山泽，各自有四时。

华实相后先，盛过当同衰。

亦复观我生，白发忽及期。

夕云已不征，客子今何之。

愿传飞仙术，一洗局促悲，

被襟阆风观，濯发扶桑池。

陈与义

陈与义　别伯共

樽酒相逢地，江枫欲尽时。

犹能十日客，共出数年诗。

供世无筋力，惊心有别离。

好为南极柱

深尉旅人悲。

陈与义

陈与义　别大光

堂堂一年长，渺渺三秋阔。

恍然衡山前，相遇各白发。

岁穷窗欲霰，人老情难竭。

君有杯中物，我有肝肺热。

饮尽不能起，交深忘事拙。

乾坤日多虞，游子屡惊骨。

衡阳非不遥，雁意犹超忽。

一生能几回，百计易相夺。

滔滔江受风，耿耿客孤发。

他夕怀君子，岩间望明月。

陈与义

陈与义　别孙信道

万里鸥仍去，千年鹤未归。

极知身有几，不奈世相违。

岁暮蒹葭响，天长鸿雁微。

如君那可别，老泪欲霑衣。

陈与义

陈与义　别岳州

朝食三斗葱，暮饮三斗醋。

宁受此酸辛，莫行岁晚路。

丈夫少壮日，忍穷不自恕。

乘除冀晚泰，乃复逢变故。

经年岳阳楼，不见宫南树。

辞巢已万里，两脚未遑住。

水落君山高，洞庭秋已素。

浮云易归岫，远客难回顾。

飘然一瓶锡，未知所挂处。

寂寞短歌行，萧条远游赋。

学道始恨晚，为儒孰非腐。

乾坤杳茫茫，三叹出门去。

陈与义

陈与义　别诸周二首

风送孤篷不可遮，山中城里总非家。

临行有恨君知否，不见篱前稻著花。

陈与义

陈与义　别诸周二首

陇云知我欲船开，飞过江东还复回。

不似周飆趋阙去，山灵应许却归来。

陈与义

陈与义　病骨

病骨瘦始轻，清虚日来人。

今朝僧阁上，超遥久风立。

茂林榴萼红，细雨离黄湿。

物色乃可怜，所悲非故邑。

陈与义

陈与义　泊宋田遇厉风作

逐队避狂寇，湖中可盘嬉。

泊舟宋田港，俯仰看云移。

造物犹不借，颠风忽横吹。

洞庭何其大，浪挟雷车驰。

可怜岸上竹，翻倒不自持。

老夫元耐事，淹速无无期。

会有天风定，见汝亭亭时。

五月念貂裘，竟生薄暮悲。

萧萧不自畅，耿耿独题诗。

陈与义

陈与义　不见梅花六言

荆楚岁时经尽，今年不见梅花。

想得苍烟玉立，都藏江上人家。

陈与义

陈与义　採菖蒲

闲行涧底採菖蒲，千岁龙蛇抱石癯。

明朝却觅房州路，飞下山颠不要扶。

陈与义

陈与义　长干行

妾家长干里，春慵晏未起。

花香袭梦回，略略事梳洗。

妆台罢窥镜，盛色照江水。

郎帆十幅轻，浑不闻橹声。

曲岸转掀篷，一见兮目成。

羞闻媒致辞，心许郎深情。

一床两年少，相看悔不早。

酒懽娱藏阄，园嬉索斗草。

含笑盟春风，同心似偕老。

郎行有程期，郎知妾未知。

鷁首生羽翼，蛾眉无光辉。

寄来纸上字，不尽心中事。

问遍相逢人，不如自见真。

心苦泪更苦，滴烂闺中土。

寄语里中儿，莫作商人妇。

陈与义

陈与义　长沙寺桂花重开

天遣幽花两度开，黄昏梵放此徘徊。

不教居士卧禅榻，唤出西厢共看来。

陈与义

陈与义　陈叔易赋王秀才所藏梁织佛图诗邀同赋因次其韵

维摩之室本自空，忽惊满月临丹宫。

稽首世尊真实相，不比图画填青红。

天女之孙擅天巧，经纬星宿超庸庸。

沦精入此三昧手，一念直到只园中。

意匠经营与佛会，七宝欲动声珑珑。

眉间毫光放未尽，指下已带旃檀风。

飞梭本是龙变化，挟大戚德行神通。

恍若只洹遇佛影，岂彼台像能比崇。

共惟此事不思议，细看众巧无遗踪。

日浮鸡园赤烂烂，天入鹫岭青丛丛。

那知金臂是正倒，但觉已挫千魔锋。

龙天四众俨然侍，喜满尺宅俱成功。

向来八风几卷地，众宝行树无摧梣。

老萧区区佛所悯，岂与十二蟯蛓同。

重云之殿珠作帐，一朝入海奔雷公。

幸留此像不为少，福聚万纪兼千总。

余休八叶终灰烬，坚固却赖三眠虫。

似闻法猛藕丝像，当时已不随烟东。

煌煌二宝照南北，客摄万鬼专其雄。

龙华已耀东坡墨，惊梦不假撞洪钟。

唯有兹图晦几岁，留待公句贻无穷。

画沙累土皆见佛，而况笔墨如此工。

亦念众生业障厚，要与机杼聊分攻。

从今俱尽未来世，买丝不绣平原容。

陈与义

陈与义　陈叔易学士母阮氏挽词二首

典刑奕奕照来今，鹤发鱼轩汝女浔。

避地梁鸿不偕老，弄乌莱子若为心。

送葬忽见三千乘，奉祱那闻五百金。

妇德母仪俱不愧，碑铭知已托张林。

陈与义

陈与义　陈叔易学士母阮氏挽词二首

去年披雾识儒先，欲拜萱堂未敢前。

卢壶要传纱缦业，玉裒忽废蓼莪篇。

秀眉隔梦黄垆里，落日驱风丹旐边。

佛子归真定何处，空令苦泪涨黄泉。

陈与义

陈与义　晨起

寂寂东轩晨起迟，蒙茏草木暗疏篱。

风来众绿一时动，正是先生睡足时。

陈与义

陈与义　承知府待制诞生之辰辄广善怀菩萨故事成古诗一首仰惟经世之外深入

岁星欲吐芒不开，昴星避次光低回。

麒麟鹡鷟纷夹侍，善怀菩萨当重来。

仙公风流今几岁，再托高门瑞当世。

买香趁浴惊众聋，要识此僧今我是。

金粟后身何足言，释迦亲送非虚传。

稽首西来大菩萨，住世小劫须千年。

宰官说法聊应会，余事文章亦三昧。

世间底物堪寿公，本自金刚无可坏。

陈与义

陈与义　城上晚思

独凭危堞望苍梧，落日君山如画图。

无数柳花飞满岸，晚风吹过洞庭湖。

陈与义

陈与义　出山道中

雨歇澹春晓，云气山腰流。

高崖落绛叶，恍如人世秋。

避地时忽忽，出山意悠悠。

溪急竹阴动，谷虚禽响幽。

同行得快士，胜处频淹留。

乘除了身世，未恨落房州。

陈与义

陈与义　出山二首

阴岩不知晴，路转见朝日。

独行修竹尽，石崖千丈碧。

陈与义

陈与义　出山二首

山空樵斧响，隔岭有人家。

日落潭照树，川明风动花。

陈与义

陈与义　出山宿向翁家

纸坊山绝顶，直下夕阳斜。

却看来呼处，南北两岩花。

田翁邀客宿，笑指林下家。

问我出山意，无乃贵喧哗。

陈与义

陈与义　初识茶花

伊轧篮舆不受催，湖南秋色更佳哉。

青裙玉面初相识，九月茶花满路开。

陈与义

陈与义　初夏游八关寺

闭门睡过春，出门绿满城。

八关池上柳，絮罢但藏莺。

世故剧千蝟，今朝此闲行。

草木随时好，客恨终难平。

寺有石壁胜，诗无康乐声。

扶鞍不得上，新月水中生。

陈与义

陈与义　初至陈留南镇夙兴赴县

五更风摇白竹扉，整冠上马不可迟。

三家陂口鸡喔喔，早於昨日朝天时。

行云弄月翳复吐，林间明灭光景奇。

川原四望郁高下，荡摇苍茫森陆离。

客心忽动群鸟起，马影渐薄村墟移。

须臾东方云锦发，向来所见今难追。

两眼聊随万象转，一官已判三年痴。

只将乘除了吾事，推去木枕收此诗。

写我新篇作画障，不须更觅丹青师。

陈与义

陈与义　初至邵阳逢入桂林使作书问其地之安危

湖北弥年所，长沙费月余。

初为邵阳梦，又作桂林书。

老矣身安用，飘然计本疏。

管宁辽海上，何得便端居。

陈与义

陈与义　除夜

畴昔追欢事，如今病不能。

等闲生白发，耐久是青灯。

海内春还满，江南砚不冰。

题诗饯残岁，钟鼓报晨兴。

陈与义

陈与义　除夜不寐饮酒一杯明日示大光

万里乡山路不通，年年佳节百忧中。

催成客睡须春酒，老却梅花是晓风。

陈与义

陈与义　除夜次大光韵大光是夕婚

一杯节酒莫留残，坐看新年上鬓端。

只恐梅花明日老，夜瓶相对不知寒。

陈与义

陈与义　除夜二首

城中爆竹已残更，朔吹翻江意未平。

多事鬓毛随节换，尽情灯火向人明。

比量旧岁聊堪喜，流转殊方又可惊。

明日岳阳楼上去，岛烟湖雾看春生。

陈与义

陈与义　除夜二首

万里江湖憔悴身，冬冬街鼓不饶人。

只愁一夜梅花老，看到天明付与春。

陈与义

陈与义　春寒

二月巴陵日日风，春寒未了怯园公。

海棠不惜胭脂色，独立濛濛细雨中。

陈与义

陈与义　春日

朝来庭树有鸣禽，红绿扶春上远林。

忽有好诗生眼底，安排句法已难寻。

陈与义

陈与义　春日

忆看梅雪缟中庭，转眼桃梢无数青。

万事一身双鬓发，竹床欹卧数窗棂。

陈与义

陈与义　春夜感怀寄席大光

管宁白帽且蹁跹，孤鹤归期难计年。

倚杖东南观北变，伤心云雾隔三川。

江湖气动春还冷，鸿雁声回人不眠。

苦忆西州老太守，何时相伴一灯前。

陈与义

陈与义　春雨

花尽春犹冷，羁心只自惊。

孤莺啼永昼，细雨湿高城。

扰扰成何事，悠悠送此生。

蛛丝闪夕霁，随处有诗情。

陈与义

陈与义　次南阳

今日东北云，景气何佳哉。

我马且忽驱，当有吉语来。

春寒欺客子，满意旗下杯。

百年耳频热，万事首不回。

卧龙今何之，有冢今半摧。

空余乔木地，薄暮鸦徘徊。

怀古视落日，愧我非长才。

却凭破鞍去，风林生七哀。

陈与义

陈与义　次舞阳

客子寒亦行，正月固多阴。

马头东风起，绿色日夜深。

大道不敢驱，山径费推寻。

丈夫不逢此，何以知岖嶔。

行投舞阳县，薄暮森众林。

古城何年缺，跋马望日沉。

忧世力不逮，有泪盈衣襟。

嵯峩西北云，想像折寸心。

陈与义

陈与义　次韵答张迪功坐上见贻张将赴南都任二首

足钱便可不须侯，免对妻儿赋百忧。

一笑相逢亦奇事，平生所得是清流。

谈天安用如邹子，扫地还应学赵州。

南北东西底非梦，心闲随处有真游。

陈与义

陈与义　次韵答张迪功坐上见贻张将赴南都任二首

千首能轻万户侯，诵君佳句解人忧。

梦阑尘里功名晚，笑罢尊前岁月流。

世事无穷悲客子，梅花欲动忆吾州。

明朝又作河梁别，莫负平生马少游。

陈与义

陈与义　次韵大光五羊待耿伯顺之作

康州艇子来不急，过岸橹声空复长。

百尺楼头堪望远，淡烟斜日晚荒荒。

陈与义

陈与义　次韵傅子文绝句

风雨门前十日泥，荒街相伴只筇枝。

从今老子都无事，落尽园花不赋诗。

陈与义

陈与义　次韵富季申主簿梅花

东风知君将出游，玉人迥立林之幽。

欹墙数苞乃尔瘦，中有万斛江南愁。

君哦新诗我听莹，句里无尘春色静。

人人索笑那得禁，独为君诗起君病。

欲语未语令人嗟，桃李回看眼中沙。

同心不见昭仪种，五出时惊公主花。

典衣重作明朝约，聊复宽君念归洛。

笛催疏影日更疏，快饮莫教春寂寞。

陈与义

陈与义　次韵光化宋唐年主簿见寄二首

茂林当日映群贤，也唤畸人到席间。

弃我便惊车辙远，怀君端合鬓毛班。

梦中犹得攀珠树，别后能忘倒玉山。

遥想诗成记来日，笔端风雨发天悭。

陈与义

陈与义　次韵光化宋唐年主簿见寄二首

高人主簿固非宜，天马何妨畧受韟。

会有梅花堪寄远，可因莼菜便怀归。

相如未免家徒壁，季子行看嫂下机。

且复哦诗置此事，江山相助莫相违。

陈与义

陈与义　次韵何文缜题颜持约画水墨梅花二首

窗间光影晚来新，半幅溪藤万里春。

从此不贪江路好，剩拚心力唤真真。

陈与义

陈与义　次韵何文缜题颜持约画水墨梅花二首

夺得斜枝不放归，倚窗承月看熹微。

墨池雪岭春俱好，付与诗人说是非。

陈与义

陈与义　次韵家弟碧线泉

七孔穿针可得过，冰蚕映日吐寒波。

练飞空咏徐凝水，带断疑分汉帝河。

川后不愁微步袜，鲛人暗动卷绡梭。

才高下视玄虚赋，对此区区转患多。

陈与义

陈与义　次韵家弟所赋

曹刘方驾信优为，不废东郊坐保厘。

投蚓问公逢老手，联珠及我愧连枝。

定知来者倾三叹，共了流年费几诗。

瘀絮车斜敢将去，乐天那畏一微之。

陈与义

陈与义　次韵家叔

衮衮诸公车马尘，先生孤唱发阳春。

黄花不负秋风意，白发空随世事新。

闭户读书真得计，戴肴从学岂无人。

只应又被支郎笑，从者依前困在陈。

陈与义

陈与义　次韵景纯道中寄大成

闻道歌行伏李绅，古来贤守是诗人。

久钦乐广怀披雾，一见周瑜胜钦醇。

海内期公黄合老，尊前容我白纶巾。

佳篇咀嚼真堪饱，此日何忧甑有尘。

陈与义

陈与义　次韵乐文卿北园

红园归计堕虚空，啼鸟惊心处处同。

四壁一身长客梦，百忧双鬓更春风。

梅花不是人间白，日色争如酒面红。

且复高吟置余事，此生能费几诗筒。

陈与义

陈与义　次韵宋主簿诗

九折湾中万斛舟，怪公随处得心休。

未应菊径关心急，聊为鱼槎尽意留。

陆子旧踪余马顶，羊公遗碣见gui头。

遥知太白无多事，醉里诗成不待搜。

陈与义

陈与义　次韵王尧明郊祀显相之作

奏书初不待衡谭，奠璧都南万玉参。

黄屋倚霄明半夜，紫坛承明眩诸龛。

声喧大吕初终六，影动玄圭陟降三。

可是天公须羯鼓，已回寒驭作春酣。

陈与义

陈与义　次韵谢表兄张元东见寄

平生张翰极风流，好事工文妙九州。

灯里偶然同一笑，书来已似隔三秋。

林泉入梦吾当隐，花鸟催诗岁不留。

安得清谈一陶写，令人绝忆许文休。

陈与义

陈与义　次韵谢吕居仁居仁时寓贺州

别君不觉岁时荒，岂意相从魑魅乡。

箧里诗书总零落，天涯形貌各昂藏。

江南今岁无胡虏，岭表穷冬有雪霜。

傥可卜邻吾欲住，草茅为盖竹为梁。

陈与义

陈与义　次韵谢天宁老见贻

庭柏不受寒，依然照人绿。

雾收晨光发，可玩不可掬。

道人方出定，不复辨羊鹿。

微云度遥天，一笑立於独。

嗟予晚闻道，学看传灯录。

三生蠹书鱼，万卷今可束。

毂虽已破碎，犹欲大其幅。

是身堪底用，况乃五斗粟。

自从识师面，日月几转毂。

受师炉中烟，无处著荣辱。

周妻与何肉，恨我未免俗。

从今谢百事，请作gui头缩。

却笑长沙传，区区问淹速。

聊将非舌言，往和无谱曲。

陈与义

陈与义　次韵谢文骥主簿见寄兼示刘宣叔

断蓬随天风，飘荡去何许。

寒草不自振，生死依墙堵。

两途俱寂寞，众手剧云雨。

坐令习主簿，下与鸡鹜伍。

遥知竹林交，未肯一时数。

翩翩三语掾，智与谩相补。

髯刘吾所畏，道屈空去鲁。

子才亦落落，倾盖极许予。

四夔照河滨，一笑宽逆旅。

堂堂吾景方，去作泉下土。

未知我露电，能复几寒暑。

思莼久未决，食荠转觉苦。

我不逮诸子，要先诸子去。

不种杨恽田，但灌吕安圃。

未知谁善酿，可作孔文举。

十年亦晚矣，请便事斯语。

陈与义

陈与义　次韵谢心老以缘事至鲁山

禅师瓶賏几多空，欲问以书无去鸿。

鲁县人迎波若杖，天宁树起吉祥风。

荒山春色篇章里，快士交情笔砚中。

一日尘沙双碧眼，归时应与去时同。







卷38

陈与义

陈与义　次韵谢邢九思

平生不接里闾欢，岂料相逢虺蜮坛。

能赋君推三世事，倦游我弃七年官。

流传恶语知谁好，勾引新篇得细看。

六月山斋当暑令，风霜独发卷中寒。

陈与义

陈与义　次韵邢九思

百年鼎鼎杂悲欢，老去初依六祖坛。

玄晏不堪长抱病，子真那复更为官。

山林未必容身得，颜面何宜与世看。

白帝高寻最奇事，共君盟了不应寒。

陈与义

陈与义　次韵邢子友

壮士如今烂莫收，尚思抽矢射旄头。

不堪苦雾侵衰鬓，稍喜和烟入戍楼。

万里中原空费梦，三春胜日偶成游。

青松远岭偏惊眼，薄晚阑干更少留。

陈与义

陈与义　次韵尹潜感怀

胡儿又看绕淮春，叹息犹为国有人。

可使翠华周宇县，谁持白羽静风尘。

五年天地无穷事，万里江湖见在身。

共说金陵龙虎气，放臣迷路感烟津。

陈与义

陈与义　次韵张迪功春日

年年春日寒欺客，今日春无一半寒。

不觉转头逢岁换，便须揩目待花看。

争新游女幡垂鬓，依旧先生日照盘。

从此不忧风雪厄，杖藜时可过苏端。

陈与义

陈与义　次韵张矩臣迪功见示建除体

建德我故国，归哉遄我驱。

除道得欢伯，荆棘无复余。

满怀秋月色，未觉饥肠虚。

平林过西风，为我起笙竽。

定知张公子，能共寂寞娱。

执此以赠君，意重貂襜褕。

破帽与青鞋，耐久心亦舒。

危处要进步，安处勿停车。

成亏在道德，不在功利区。

收视以为期，问君此何如。

开尊且复饮，辞费道已迂。

闭口味更长，香断窗棂疏。

陈与义

陈与义　次韵张元方春雪

云黄天为低，窗白雪初作。

幽人睡方觉，帘外舞万鹤。

斜斜既可人，整整亦不恶。

不知来何暮，遂失梅花约。

东风桃杏暖，不受珠玑络。

聊回万斛润，点点付藜藿。

幽人无酒饮，一笑供酬酢。

岁晚会复来，相期在丘壑。

陈与义

陈与义　次韵周教授秋怀

一官不办作生涯，几见秋风捲岸沙。

宋玉有文悲落木，陶潜无酒对黄花。

天机衮衮山新瘦，世事悠悠日自斜。

误矣载书三十乘，东门何地不宜瓜。

陈与义

陈与义　次周漕示族人韵

谏议遗踪尚可望，曳裾不必郊邹阳。

但修天爵膺入爵，始信书堂有玉堂。

陈与义

陈与义　粹翁用奇父韵赋九日与义同赋兼呈奇父

安隐轻节序，艰难惜欢娱。

先生守苜蓿，朝士夸茱萸。

前年邓州城，风雨倾客居。

何尝疏黡生，黡生自我疏。

岂无登高地，送目与云俱。

门生及儿子，劝我升篮舆。

出门复入门，戈旆填街衢。

去年郢州岸，孤檝对坏郛。

莫招大夫魂，谁揽使君须。

独题怀古句，枯砚生明珠。

亦复跻荒戍，日暮野踟蹰。

白衣终不至，眇眇空愁予。

今年洞庭上，九折余崎岖。

时凭岳阳楼，山川看萦纡。

孙兄语蝉连，王丈色敷腴。

不用踏筵舞，秋风摇菊株。

乐哉未曾有，是梦其非欤。

丈夫各堂堂，坐受世故驱。

会须明年节，醉倒还相扶。

此花期复对，勿令堕空虚。

明月风景佳，南翔先一凫。

可言知机早，政尔因鲈鱼。

分襟肺肝热，抚事岁月迂。

归家问瓶锡，生理何必余。

相期衡山南，追步凌忽区。

回首望尧云，中原莽榛芜。

臣岂专爱死，有怀竟不舒。

老谋与壮事，二者惭俱无。

陈与义

陈与义　村景

黄昏吹角闻呼鬼，清晓持竿看牧鹅。

蚕上楼时桑叶少，水鸣车处稻苗多。

陈与义

陈与义　答元方述怀作

不见圆机论九流，纷纷骑鹤上扬州。

令之敢恨松桂冷，君叔但伤蒲柳秋。

汝海蛇杯应已悟，襄陵驹隙竟难留。

来牛去马无穷债，未盖棺前盍少休。

陈与义

陈与义　道山宿直

离离树子鹊惊飞，独倚枯筇无限时。

千丈虚廊賏明月，十分奇事更新诗。

人间路绝窗扉语，天上云空阁影移。

遥想王戎烛下算，百年辛苦一生痴。

陈与义

陈与义　道中

雨子收还急，溪流直又斜。

迢迢傍山路，漠漠满林花。

破水双鸥影，掀泥百草芽。

川原有高下，随处着人家。

陈与义

陈与义　道中寒食

飞絮春犹冷，离家食更寒。

能供几岁月，不办了悲欢。

刺史蒲萄酒，先生苜蓿盘。

一官违壮节，百虑集征鞍。

陈与义

陈与义　道中寒食

斗粟淹吾驾，浮云笑此生。

有酒酬岁月，无梦到功名。

客里逢归雁，愁边有乱莺。

杨花不解事，更作倚风轻。

陈与义

陈与义　道中书事

临老伤行役，篮舆岁月奔。

客愁无处避，世事不堪论。

白道含秋色，青山带雨痕。

坏梁斜斗水，乔木密藏村。

易破还家梦，难招去国魂。

一身从白首，随意答乾坤。

陈与义

陈与义　得长春两株植之窗前

乡邑已无路，僧庐今是家。

聊乘数点雨，自种两丛花。

篱落失秋序，风烟添岁华。

衰翁病不饮，独立到栖鸦。

陈与义

陈与义　得席大光书因以诗迓之

十月高风客子悲，故人书到暂开眉。

也知廊庙当推毂，无奈江山好赋诗。

万事莫伦兵动后，一杯当及菊残时。

喜心翻倒相迎地，不怕荒林十里陂。

陈与义

陈与义　得张正字诗

送老茅屋底，天寒人迹稀。

一觞犹有味，万事已无机。

岁暮塔孤立，风生鸦乱飞。

此时张正字，书札到郊扉。

陈与义

陈与义　登城楼

去年梦陈留，今年梦邓州。

几梦即了我，一笑城西楼。

新晴草木丽，落日淡欲收。

远川如动摇，景气明田畴。

百年几凭栏，亦有似我不。

城阴坐来失，白水光不流。

丈夫贵快意，少住宽千忧。

归嫌简斋陋，局促生白头。

陈与义

陈与义　登阁

今日天气佳，登临散腰脚。

南方宜草木，九月未黄落。

秋郊乃明丽，夕云更萧索。

远游吾未能，岁暮依楼阁。

陈与义

陈与义　登海山楼

万航如凫鷖，一水如虚空。

此地接元气，压以楼观雄。

我来自中州，登临眩冲融。

白波动南极，苍鬓承东风。

人间路浩浩，海上春濛濛。

远游为两眸，岂恤劳我躬。

仙人欲吾语，薄暮山葱珑。

海清无蜃气，彼固蓬莱宫。

陈与义

陈与义　登天清寺塔

为眼不计脚，攀梯受微辛。

半天拍阑干，惊倒地上人。

风从万里来，老夫方岸巾。

荒荒春浮木，浩浩空纳尘。

夕阳差万瓦，赤鲤欲动鳞。

须臾暮烟合，青鲂映奫沦。

万化本日驰，高处觉眼新。

借问龛中仙，坐稳今几辰。

俗子书满壁，澹然不生嗔。

唯有太行山，修供独殷勤。

陈与义

陈与义　登岳阳楼

洞庭之东江水西，帘旌不动夕阳迟。

登临吴蜀横分地，徙倚湖山欲暮时。

万里来游还望远，三年多难更凭危。

白头吊古风霜里，老木沧波无恨悲。

陈与义

陈与义　登岳阳楼

天入平湖晴不风，夕帆和雁正浮空。

楼头客子杪秋后，日落君山元气中，

北望可堪回白首，南游聊得看丹枫。

翰林物色分留少，诗到巴陵还未工。

陈与义

陈与义　邓州城楼

邓州城楼高百尺，楚岫秦云不相隔。

傍城积水晚更明，照见纶巾倚楼客。

李白上天不可呼，阴晴变化还须臾。

独扶栏干咏奇句，满楼风月不枝梧。

陈与义

陈与义　邓州西轩书事十首

小儒避贼南征日，皇帝行天第一春。

走到邓州无脚力，桃花初动雨留人。

陈与义

陈与义　邓州西轩书事十首

千里空携一影来，白头更着乱蝉催。

书生身世今如此，倚遍周家十二槐。

陈与义

陈与义　邓州西轩书事十首

瓦屋三间宽有余，可怜小陆不同居。

易求苏子六国印，难觅河桥一字书。

陈与义

陈与义　邓州西轩书事十首

莫嫌啖蔗佳境远，橄榄甜苦亦相并。

都将壮节供辛苦，准拟残年看太平。

陈与义

陈与义　邓州西轩书事十首

皇家卜年过周历，变故未必非天仁。

东南鬼火成何事，终待胡锋作争臣。

陈与义

陈与义　邓州西轩书事十首

杨刘相倾建中乱，不待白首今同归。

只今将相须廉蔺，五月并门未解围。

陈与义

陈与义　邓州西轩书事十首

不须夜夜看太白，天地景气今如斯。

始行夷狄相攻策，可惜中原见事迟。

陈与义

陈与义　邓州西轩书事十首

诏书忧民十六事，父老祝君一万年。

白发书生喜无寐，从今不仕可归田。

陈与义

陈与义　邓州西轩书事十首

范公深忧天下日，仁祖爱民全盛年。

遗庙只今香火冷，时时风叶一骚然。

陈与义

陈与义　邓州西轩书事十首

诸葛经行有夕风，千秋天地几英雄。

吊古不须多感慨，人生半梦半醒中。

陈与义

陈与义　冬至二首

少年多意气，老去一分无。

闭户了冬至，日长添数珠。

北风不贷节，鸿雁天南驱。

乌帽亦何幸，七日守屋庐。

石炉深炷火，撩乱一榻书。

只可自怡悦，不堪寄张扶。

陈与义

陈与义　冬至二首

人生本是客，杜叟顾未知。

今年我闻道，悲乐两脱遗。

日色如昨日，未觉墉阴迟。

不须行年记，异代寻吾诗。

东家窈窕娘，融蜡幻梅枝。

但恐负时节，那知有愁时。

陈与义

陈与义　窦园醉中前后五绝句

东风吹雨小寒生，杨柳飞花乱晚晴。

客子从今无可恨，窦家园里有莺声。

陈与义

陈与义　窦园醉中前后五绝句

海棠脉脉要诗催，日暮紫绵无数开。

欲识此花奇绝处，明朝有雨试重来。

陈与义

陈与义　窦园醉中前后五绝句

不见海棠相似人，空题诗句满花身。

酒阑却度荒陂去，驱使风光又一春。

陈与义

陈与义　窦园醉中前后五绝句

三月碧桃惊动人，满园光景一时新。

剩倾老子樽中玉，折尽残枝不要春。

陈与义

陈与义　窦园醉中前后五绝句

一樽相属莫辞空，报答今朝吹面风。

自唱新诗与明月，碧桃开尽曲声中。

陈与义

陈与义　独立

篱门一徙倚，今夜天星繁。

独立人世外，唯闻涧水喧。

丛薄凝露气，群峰带春昏。

偷生亦聊尔，难与众人言。

陈与义

陈与义　度岭一首

年律将穷天地温，两州风气此横分。

已吟子美湖南句，更拟东坡岭外文。

隔水丛梅疑是雪，近人孤嶂欲生云。

不愁去路三千里，少住林间看夕曛。

陈与义

陈与义　渡江

江南非不好，楚客自生哀。

摇檝天平渡，迎人树欲来。

雨余吴岫立，日照海门开。

虽异中原险，方隅亦壮哉。

陈与义

陈与义　端门听赦咏雪

云叶垂鸡竿，雪花眩鸾旗。

一天丰年意，飘入万寿卮。

茫茫玉妃班，影乱千官仪。

也知楼头喜，舞态方自持。

教坊可怜女，面赤婆娑时。

天公一笑罢，未觉风来迟。

小儒惊伟观，到笏不敢吹。

归家得细说，平分遗妻儿。

茅檐玉三尺，坐玩可乐饥。

生活太阳能冷淡，侑以一篇诗。

陈与义

陈与义　对酒

陈留春色撩诗思，一日搜肠一百回。

燕子初归风不定，桃花欲动雨频来。

人间多待须微禄，梦里相逢记此杯。

白竹扉前容醉舞，烟村渺渺欠高台。

陈与义

陈与义　对酒

新诗满眼不能裁，鸟度云移落酒杯。

官里簿书无日了，楼头风雨见秋来。

是非衮衮书生老，岁月匆匆燕子回。

笑抚江南竹根枕，一樽呼起鼻中雷。

陈与义

陈与义　二十二日自北沙移舟作是日闻贼革面

宛宛转湖滩，遥遥隔城邑。

是时雨初霁，众绿带余湿。

晓泽澹不波，菰浦觉风入。

我生莽未定，世故纷相袭。

靦然贺兰面，安视一坐泣。

岂知虎与狼，义感功反集。

尧俗可尽封，呜呼吾何及。

气苏巨浸内，未恨乏供给。

日历会有穷，吾行岂须急。

近树背人去，远树久凝立。

聊以忧世心，寄兹忘怏悒。

陈与义

陈与义　二十一日风甚明日梅花无在者独红萼留枝间甚可爱也

昨日梅花犹可攀，今朝残萼便斓班。

群仙已御东风去，总脱绛袂留林间。

陈与义

陈与义　发商水道中

商水西门语，东风动柳枝。

年华入危涕，世事本前期。

草草檀公策，茫茫杜老诗。

山川马前阔，不敢计归时。

陈与义

陈与义　泛舟入前仓

曾鼓盐田棹，前仓不足言。

尽行江左路，初过浙东村。

春去花无迹，潮归岸有痕。

百年都几日，聊复信乾坤。

陈与义

陈与义　方城陪诸兄坐心远亭

客中日食三斗尘，北去南来了今岁。

暂时亭中一杯酒，与兄同宗复同味。

博山云气终日留，竹君萧萧不负秋。

世路明年傥无故，却携藜杖更来游。

陈与义

陈与义　放慵

暖日薰杨柳，浓春醉海棠。

放慵真有味，应俗苦相妨。

宦拙从人笑，交疏得自藏。

云移稳扶杖，燕坐独焚香。

陈与义

陈与义　风雨

风雨破秋夕，梧叶窗前惊。

不愁黄落近，满意作秋声。

客子无定力，梦中波撼城。

觉来俱不见，微月照残更。

陈与义

陈与义　芙蓉

白发飘萧一病翁，暮年身世药瓢中。

芙蓉墙外垂垂发，九月凭栏未怯风。

陈与义

陈与义　赴陈留二首

草草一梦阑，行止本难期。

岁晚陈留路，老马三振鬵。

自看鞭袖影，旷野日落迟。

柳林行不尽，想来见春时。

点点羊散村，阵阵鸿投陂。

城中那有此，触处皆新诗。

举手谢路人，醉语勿瑕疵。

我行有官事，去作三年痴。

遥闻避谷仙，阅世河水湄。

时从玩木影，政尔不忧饥。

陈与义

陈与义　赴陈留二首

马上摩挲眼，出门光景新。

雅鸣半陂雪，路转一林春。

旧岁有三日，全家无十人。

平生鹦鹉盏，今夕最关身。

陈与义

陈与义　赋康平老铜雀砚

邺城台殿已荒凉，依旧山河满夕阳。

瓦砾却鑱今日砚，似教人世写兴亡。

陈与义

陈与义　甘泉吴使君使画史作简斋居士像居士见之大笑如洞山过水睹影时也戏

两眉轩然，意像无寄。

而服如此，又不离世。

鉴中壁上，处处皆是。

简斋虽传，文殊无二。

陈与义

陈与义　甘棠道中

笋舆碍石一悠然，正月微风意已便。

桃花向来浑不数，山中时见绝堪怜。

陈与义

陈与义　甘棠驿怀李德升席大光

破驿难并休，差池更薪水。

山川会心地，还思对君子。

道边千尺榕，午荫清且美。

极知非世用，我爱不能已。

东风吹南服，莽莽绿万里，

此地亦可耕，胡为茧予趾。

陈与义

陈与义　感怀

少日急名翰墨场，只今扶杖送斜阳。

青青草木浮元气，渺渺山河接故乡。

作吏不妨三折臂，搜诗空费九回肠。

子房与我同羁旅，世事千般酒一觞。

陈与义

陈与义　感事

丧乱那堪说，干戈竟未休。

公卿危左衽，江汉故东流。

风断黄龙府，云移白鹭洲。

云何舒国步，持底副君忧。

世事非难料，吾生本自浮。

菊花纷四野，作意为谁秋。

陈与义

陈与义　古别离

东门柳，年年岁岁征人手。

千人万人於此别，柳亦能堪几人折。

愿君遄归与君期，要及此柳未衰时。

陈与义

陈与义　观江涨

涨江临眺足消忧，倚杖江边地欲浮。

叠浪併翻孤日去，两津横卷半天流。

鼋鼍杂怒争新穴，鸥鹭惊飞失故洲。

可为一官妨快意，眼中唯觉欠扁舟。

陈与义

陈与义　观我斋再分韵得下字

一慵缚两脚，闭户了晨夜。

梦攀城西树，起造君子舍。

紫髯出堂堂，见客披衣谢。

平生功名手，嗜静如食蔗。

小斋剧冰壶，中明外无罅。

要知日用事，趺坐看鸟下。

主人心了了，竹石亦閒暇。

儿童惯看客，我车当日驾。

平分斋中閒，风月不待借。

还须酒屡费，不用牛心炙。

陈与义

陈与义　观雪

无住庵前境界新，琼楼玉宇总无尘。

开门倚杖移时立，我是人间富贵人。

陈与义

陈与义　观雨

山客龙钟不解耕，开轩危坐看阴晴。

前江后岭通云气，万壑千林送雨声。

海压竹枝低复举，风吹山角晦还明。

不嫌屋漏无乾处，正要群龙洗甲兵。

陈与义

陈与义　归洛道中

洛阳城边风起沙，征衫岁岁负年华。

归途忽践杨柳影，春事已到芜菁花。

道路无穷几倾毂，牛羊既饱各知家。

人生扰扰成底事，马上哦诗日又斜。

陈与义

陈与义　过君山不获登览

我梦君山好，万里来南州。

青眉横玉镜，色照城中楼。

胜日空倚眺，经年未成游。

今朝过山下，贼急不敢留。

嵌空浪吞吐，荟蔚风飕飗。

龙吟杂虎啸，九夏含三秋。

了与遥赏异，况乃行岩幽。

蚍蜉何当扫，延伫回我舟。

掷去九节筇，褰裳走林丘。

会逢湘君降，翠气衣上浮。

山椒望苍梧，寄恨舒冥搜。

陈与义

陈与义　过孔雀滩赠周静之

海内无坚壘，天涯有近亲。

不辞供笑语，未惯得殷勤。

舟楫深宜客，溪山各放春。

高眠过滩浪，已寄百年身。

陈与义

陈与义　过下杯渡

夜宿下杯馆，朝鸣一棹东。

湖平天尽落，峡断海横通。

冉冉云随舸，茫茫鸟遡风。

仙人蓬岛上，遥见我乘空。

陈与义

陈与义　海棠

红妆翠袖一番新，人向园林作好春。

却笑华清夸睡足，只今罗袜久无尘。

陈与义

陈与义　海棠

春雨夜有声，连林杏花落。

海棠已复动，寒食岂寂寞。

人间有此丽，赴我隔年约。

花叶两分明，春阴耿帘幙。

东风吹不断，日暮胭脂薄。

何可无我吟，三叫恨诗恶。

陈与义

陈与义　寒食

草草随时事，萧萧傍水门。

浓阴花照野，寒食柳围村。

客袂空佳节，莺声忽故园。

不知何处笛，吹恨满清尊。

陈与义

陈与义　寒食

竹篱寒食节，微雨澹春意。

喧哗少所便，寂寞今有味。

空山花动摇，乱石水经纬。

倚杖忽已晚，人生本何冀。

陈与义

陈与义　寒食日游百花亭

晴气已复濁，虚馆可淹留。

微花耿寒食，始觉在他州。

自闻鼙鼓聒，不恨岁月流。

乱代有今夕，兹园况堪游。

云移树阴失，风定川华收。

曳杖新城下，日暮禽语幽。

群行意易分，独赏兴杂周。

永啸以自畅，片月生城头。

陈与义

陈与义　和大光道中绝句

已费天工十日晴，今朝小雨送潮生。

转头云日还如锦，一抹葱珑画不成。

陈与义

陈与义　和大光道中绝句

寂寂孤村竹映沙，槟榔迎客当煎茶。

岭南二月无桃李，夹路松开黄玉花。

陈与义

陈与义　和若拙弟得陪游后园

西园冠盖坐生风，更欲长绳击六龙。

惟有病夫能省事，北窗三友是过从。

陈与义

陈与义　和若拙弟得陪游后园

壮夫三箭功名手，儒士百篇藜苋肠。

莫道人人握珠玉，应须字字挟风霜。

陈与义

陈与义　和孙升之

姬国余芳代有人，于今公子秀溪濆。

处心如水尚书市，能赋临流靖节君。

花岛红云春句丽，月梅疏影夜香闻。

囊开古锦湖山出，何意一星窥妙文。

陈与义

陈与义　和王东卿绝句四首

少年走马洛阳城，今作江边瓶锡僧。

说与虎头须画我，三更月里影崚嶒。

陈与义

陈与义　和王东卿绝句四首

来日安榴花尚稀，压墙丹实已垂垂。

何时着我扁舟尾，满袖西风信所之。

陈与义

陈与义　和王东卿绝句四首

只今当代功名手，不数平生粥饭僧。

独立江风吹短发，暮云千里倚崚嶒。

陈与义

陈与义　和王东卿绝句四首

平生不得吟诗力，空使秋霜入鬓垂。

太岳峰前满尊月，为君聊复一中之。

陈与义

陈与义　和颜持约

半篙寒碧秋垂钓，一笛西风夜倚楼。

多少巫山旧家事，老来分付水东流。

陈与义

陈与义　和张规臣水墨梅五绝

巧画无盐丑不除，此花风韵更清姝。

从教变白能为黑，桃李依然是仆奴。

陈与义

陈与义　和张规臣水墨梅五绝

病见昏花已数年，只应梅蕊固依然。

谁教也作陈玄面，眼乱初逢未敢怜。

陈与义

陈与义　和张规臣水墨梅五绝

粲粲江南万玉妃，别来几度见春归。

相逢京洛浑依旧，唯恨缁尘染素衣。

陈与义

陈与义　和张规臣水墨梅五绝

含章檐下春风面，造化功成秋兔毫。

意足不求颜色似，前身相马九方皋。

陈与义

陈与义　和张规臣水墨梅五绝

自读西湖处士诗，年年临水看幽姿。

晴窗画出横斜影，绝胜前村夜雪时。

陈与义

陈与义　衡岳道中

野客元耕崧岳田，得游衡岳亦前缘。

避兵径度吾岂忍，欲雨还休神所怜。

世乱不妨松偃蹇，村空更觉水潺湲。

非无拄杖终伤老，负此名山四十年。

陈与义

陈与义　衡岳道中

客子山行不觉风，龙吟虎啸满山松。

纶巾一幅无人识，胜业门前听午钟。

陈与义

陈与义　衡岳道中

城中望衡山，浮云作飞盖。

朼来岩谷游，却在浮云外。

陈与义

陈与义　衡岳道中

危亭见上方，林壑带残阳。

今日岂无恨，重游却味长。

陈与义

陈与义　红葵

恐是牡丹重换紫，又疑芍药再飞红。

妖娆不辨桑间女，蔽芾深迷苧下翁。

陈与义

陈与义　侯处士女挽词

畴昔翁才比太师，固应生女作门楣。

人间似梦风旌出，佛子何之宰树悲。

五日税金空繐帐，三千车乘忽荒陂。

它年不共江流去，突兀张林妇德碑。

陈与义

陈与义　后三日再赋

天生瘿木不须栽，说与儿童是酒杯。

落日留霞知我醉，长风吹月送诗来。

一官扰扰身增病，万事悠悠首独回。

不奈长安小车得，睡乡深处作奔雷。

陈与义

陈与义　画梅

娥眉淡淡自成妆，驿使还家空断肠。

脂粉不施憔悴尽，失身未嫁易元光。

陈与义

陈与义　怀天经智老因访之

今年二月冻初融，睡起苕溪绿向东。

客子光阴诗卷里，杏花消息雨声中。

西庵禅伯还多病，北栅儒先只固穷。

忽忆轻舟寻二子，纶巾鹤氅试春风。

陈与义

陈与义　黄修职雨中送芍药五枝

微雨湿清晓，老夫门未开。

煌煌五仙子，并拥翠蕤来。

烟脂洗尽不自惜，为雨归来更无力。

老夫五十尚可痴，凭轩一赋会真诗。

陈与义

陈与义　火蛾

阳光不照临，积阴生此类。

非无惜死心，素有贼明意。

粉穿红焰燋，翅扑兰膏沸。

为尔一伤嗟，自弃非天弃。

陈与义

陈与义　火后借居君子亭书事四绝呈粹翁

天公恶剧逐番新，赖是今年有主人。

君子亭中眠白昼，燕公楼上步青春。

陈与义

陈与义　火后借居君子亭书事四绝呈粹翁

祝融回禄意佳哉，挽我梅花树下来。

一夜东风不知惜，月明满树十分开。

陈与义

陈与义　火后借居君子亭书事四绝呈粹翁

斫竹和梢编作篱，微风如在竹林时。

无人来访庞居士，晚日疏阴光陆离。

陈与义

陈与义　火后借居君子亭书事四绝呈粹翁

入山从此不须深，君子亭中人不寻。

青竹短篱园昼静，梅花两树照春阴。

陈与义

陈与义　火后问舍至城南有感

魂伤瓦砾旧曾游，尚想奔烟万马遒。

遂替胡儿作正月，绝知回禄相巴丘。

书生性命惊频试，客子茅茨费屡谋。

唯有君山故窈窕，一眉晴绿向人浮。

陈与义

陈与义　积雨喜霁

积雨得一晴，开窗送吾目。

叠云带余愤，远树增新绿。

天公信难料，变化杂神速。

夕霞尽意红，诘朝固难卜。

西轩一杯酒，未风将军腹。

竹林怀微风，余韵久回复。

热官岂辨此，可必思烂熟。

曳杖出门行，栖鸦息枯木。

陈与义

陈与义　即席重赋且约再游二首

墙头花定觉风阑，墙外池深酒亦寒。

马健莫愁归路远，诗成未落俗人看。

钓鱼不用寻温水，濯发真如到洧盘。

一笑得君天所借，尊前无地着忧端。

陈与义

陈与义　即席重赋且约再游二首

诗情不与岁情阑，春气犹兼水气寒。

怪我问花终不语，须公走马更来看。

共知浮世悲驹隙，即见平波散芡盘。

得一老兵虽可饮，从今取友要须端。

陈与义

陈与义　己酉九月自巴丘过湖南别粹翁

离合不可常，去处两无策。

眇眇孤飞雁，严霜欺羽翼。

使君南道主，终岁好看客。

江湖尊前深，日月梦中疾。

世事不相贷，秋风撼瓶锡。

南云本同征，变化知无极。

四年孤臣泪，万里游子色。

临别不得言，清愁涨胸臆。

陈与义

陈与义　己酉中秋之夕与任才仲醉於岳阳楼上明年十一月二十日南游过道谒姜

去年中秋洞庭野，寒瑶万顷兼天泻。

岳阳楼上两幅巾，月入栏干影潇洒。

世间此影谁能孤，狂如我友人所无。

一梦经年无续处，道州还见倚楼图。

陈与义

陈与义　季高送酒

自接黡生蓬户外，便呼伯雅竹床头。

真逢幼妇着黄绢，直遣从事到青州。

陈与义

陈与义　寄大光

心折零陵霜入鬓，更修短札问何如。

江湖不是无来雁，只惯平生作报书。

陈与义

陈与义　寄大光

芭蕉急雨三更闹，客子殊方五月寒。

近得会稽消息否，稍传荆渚路歧宽。

陈与义

陈与义　寄德升大光

君王优诏起群公，也寘樵夫尺一中。

易着青衫随世事，难将白发犯秋风。

共谈太极非无意，能系苍生本不同。

却倚紫阳千丈岭，遥瞻黄鹄九霄东。

陈与义

陈与义　寄季申

雨歇城南泥未乾，遥知独立整衣冠。

旧时邺下刘公干，今日辽东管幼安。

绿阴展尽身犹远，黄鸟飞来节已阑。

安得一樽生耳热，暂时相对说悲欢。

陈与义

陈与义　寄若拙弟兼呈二十家叔

退之送穷穷不去，乐天待富富不来。

政须青山映白发，顾着皂盖争黄埃。

何如父子共一壑，庞家活计良不恶。

阿奴况自不碌碌，白鸥之盟可同诺。

三间瓦屋亦易求，着子东头我西头。

中间共作老莱戏，世上乐复有此不。

问梦膏肓应已瘳，归来归来无久留。

竹林步兵非俗流，为道此意思同游。

陈与义

陈与义　寄题康平老眄柯亭

高怀志丘壑，既足不愿余。

惜哉三迳荒，滞彼天一隅。

小筑聊自适，空园陃榛芜。

清影吊高槐，气与西山俱。

何以开了颜，庭柯作森疏。

月露洗尘翳，天风吹笙竽。

方其寓目时，万象供啸呼。

终然成坐忘，天地犹空虚。

券外果何有，浮云只须臾。

乃知钟鼎丰，未胜山林癯。

渊明死千年，日月走名誉。

不肯见督邮，归来守旧庐。

可怜骨已朽，后有谁继渠。

愿子副名实，此事吾欲书。

陈与义

陈与义　寄题商洛宰令狐励迎翠楼

西来金衣鹤，书落汝水湄。

云霞映道路，中有迎翠诗。

遥知五斗粟，未办买山资。

政要百尺楼，了此浮天眉。

森然诗中画，想见凭栏时。

朝曦与暮霭，百变皆令姿。

君方领此意，簿书何急为。

众手剧云雨，唯山不瑕痳。

当年四老翁，视世轻於芝。

坐令山偃蹇，不受人招麾。

谁欤楼中客，俯仰与山期。

顾要君折腰，督邮真小儿。

因之感我意，故岩归已迟。

便携灵运屐，不待德璋移。

陈与义

陈与义　寄题兖州孙大夫绝尘亭二首

不读远游赋，放怀兹地宜。

云山绕窗户，万态争纷披。

世故日已远，风水方逶迤。

倚杖夜来雨，东山烟散迟。

人间许长史，不与此心期。

陈与义

陈与义　寄题兖州孙大夫绝尘亭二首

境内纳浩荡，日暮生泬寥。

竹声池边起，欲断还萧萧。

丈人方微吟，万象各动摇。

林间光景异，月出东山椒。

门前谁剥啄，已逝不须邀。

陈与义

陈与义　寄题赵景温筠居轩

相逢汉江边，盗起方如云。

当时苍黄意，亦可无此君。

俗士固鲜欢，王孙终逸群。

清秋不可负，牖壁看修筠。

碧干立疏雨，丛梢冒斜曛。

引君着胜地，世事从纷纷。

何时微月夕，胡床与予分。

高吟呼天风，夜半笙箫闻。

陈与义

陈与义　寄新息家叔

风雨淮西梦，危魂费九升。

一官遮日手，两地读书灯。

见客深藏舌，吟诗不负丞。

竹林虽有约，门户要人兴。

陈与义

陈与义　寄信道

衡山未见意如飞，浩荡风帆不可期。

却忆府中三语掾，空吟江上四愁诗。

高滩落日光零乱，远岸丛梅雪陆离。

剩欲平分持寄子，白头才尽只成悲。

陈与义

陈与义　江梅

风雪集岁暮，江梅开不迟。

朝来幽窗底，明璫缀青枝。

上天播淑气，百卉分四时。

寒村值西子，足以昌吾诗。

陈与义

陈与义　江南春

雨后江上绿，客悉随眼新。

桃花十里影，摇荡一江春。

朝风迎船波浪恶，暮风送船无处泊。

江南虽好不如归，老蔼绕墙人得肥。

陈与义

陈与义　江行晚兴

曾听石楼水，今过邵州滩。

一笑供舟子，五年经路难。

云间落日淡，山下东风寒。

烟岭丛花照，夕湾群鹭盘。

生身后圣哲，随俗了悲欢。

淹旅非吾病，悠悠良足叹。

陈与义

陈与义　江行野宿寄大光

樯乌送我入蛮乡，天地无情白发长。

万里回头看北斗，三更不寐听鸣榔。

平生正出元子正，此去还经思旷傍。

投老相逢难衮衮，共恢诗律撼潇湘。

陈与义

陈与义　将次叶城道中

荒野少人去，竹舆伊轧声。

晴云秋更白，野水暮还明。

寂寞信吾道，淹留谙世情。

王乔有余舄，借我一东征。

陈与义

陈与义　将赴陈留寄心老

今日忽不乐，图书从纠纷。

不见汝州师，但见西来云。

长安岂无树，忆师堂前柳。

世路九折多，游子百事丑。

三年成一梦，梦破说梦中。

来时西门雨，去日东门风。

书到及师闲，为我点枯笔。

画作谪官图，羸骖带寒日。

他时取归路，千里作一程。

饱吃残年饭，就师听竹声。

陈与义

陈与义　将至杉木铺望野人居

春风漠漠野人居，若使能诗我不如。

数株苍桧遮官道，一树桃花映草庐。

陈与义

陈与义　今夕

今夕定何夕，对此山苍然。

偷生经五载，幽意独已坚。

微阴拱众木，静夜闻孤泉。

唯应寂寞事，可以送余年。

陈与义

陈与义　金潭道中

晴路篮舆稳，举头闲望赊。

前冈春泱漭，后岭雪槎牙。

海内兵犹壮，村边岁自华。

客行惊节序，回眼送桃花。

陈与义

陈与义　谨次十七叔去郑诗韵二章以寄家叔一章以自咏

乡里小儿真可怜，市朝大隐正陶然。

固应聊颂屈原橘，底事便歌杨恽田。

广陌遥知驹款段，曲池犹记鹭联拳，

对床夜雨平生约。话旧应惊岁月迁。

陈与义

陈与义　谨次十七叔去郑诗韵二章以寄家叔一章以自咏

蚍蜉堪笑亦堪怜，撼树无功更怫然。

赋就柳州聊解祟，诗成彭泽要归田。

身谋共悔蛇安居，理遣须看佛举拳。

怀祖定知当晚合，次君未可怨稀迁。

陈与义

陈与义　谨次十七叔去郑诗韵二章以寄家叔一章以自咏

镜中无复故人怜，却愧谋生后计然。

叔夜本非堪作吏，元龙今悔不求田。

怀亲更值薪如桂，作客重看栗过拳。

万事巧违高枕卧，忧来一夕费三迁。

陈与义

陈与义　九日家中

风雨吴江冷，云天故国赊。

扶头呼白酒，揩眼认黄花。

客梦蛩声歇，边心雁字斜。

明年又何处，高树莫啼鸦。

陈与义

陈与义　九日赏菊

黄花不负秋，与秋作光辉。

夜霜犹作恶，朝日为解围。

今晨岂重九，节意入幽菲。

孤芳擅天地，众卉亦已微。

殷勤黄金靥，照辉白板扉。

洁酒欲寿花，孔兄与我违。

清坐绝省事，未觉此计非。

夕英岂不腴，骚人自难肥。

陈与义

陈与义　九日示大圆洪智

自得休心法，悠然不赋诗。

忽逢重九日，无奈菊花枝。

陈与义

陈与义　九日宜春苑午憩幕中听大光诵朱迪功诗

酒酣耳热不能歌，奈此一川黄菊何。

卧听西风吹好句，老夫无恨幕生波。

陈与义

陈与义　九月八日登高作重九奇父赋三十韵与义拾余意亦赋十二韵

九月风景好，节意满天涯。

书生尊所闻，登高乱城鸦。

虽无后乘丽，前驱载黄花。

两楼压波壮，众泽分夭斜。

居夷惊有苗，访古悲章华。

萧条湖海事，胜日一笑哗。

兴移三里亭，木影杂蛟蛇。

二士醉藜杖，两禅风袈裟。

奇哉古无有，未觉欠孟嘉。

天公亦喜我，催诗出微霞。

赋罢迹已陈，忧乐如转车。

却后五百岁，远俗增雄夸。

陈与义

陈与义　九月八日戏作两绝句示妻子

今夕知何夕，都如未病时。

重阳莫草草，剩作几篇诗。

陈与义

陈与义　九月八日戏作两绝句示妻子

小瓮今朝熟，无劳问酒家。

重阳明日是，何处有黄花。

陈与义

陈与义　居夷行

遭乱始知承平乐，居夷更觉中原好。

巴陵十月江不平，万里北风吹客倒。

洞庭叶稀秋声歇，黄帝乐罢川杲杲。

君山偃蹇横岁暮，天映湖南白如扫。

人世多违壮士悲，干戈未定书生老。

扬州云气郁不动，白首频回费私祷。

后胜误齐已莫追，范蠡图越当若为。

皇天岂无悔祸意，君子慎惜经纶时。

愿闻群公张王室，臣也安眠送余日。

陈与义

陈与义　举季申信道自光化复入邓书事四首

孙子白木杖，富子黑油笠。

我独白竹篮，差池复相及。

夕阳桥边画，岸帻归云急。

勿语城中人，从渠慎出入。

陈与义

陈与义　举季申信道自光化复入邓书事四首

卖舟作归计，竹篮稳如舟。

雾收青皋湿，行路当春游。

老马不自知，意欲踏九州。

依然还故枥，寂寞壮心休。

陈与义

陈与义　举季申信道自光化复入邓书事四首

再来生白发，重见邓州春。

依旧城西路，桃花不记人。

卜居得穷巷，日色满窗新。

微吟惊市卒，独鹤语城闉。

陈与义

陈与义　举季申信道自光化复入邓书事四首

城西望城南，十日九相隔。

何如三枝杖，共踏江上石。

门前流水过，春意满渠碧。

遥知千顷江，如今好颜色。

陈与义

陈与义　句

老对白桂花。

陈与义

陈与义　拒霜

拒霜花已吐，吾宇不悽凉。

天地虽肃杀，草木有芬芳。

道人宴坐处，侍女古时妆。

浓露湿丹脸，西风吹绿裳。

陈与义

陈与义　绝句

野鸭飞无数，桃花湿满枝。

竹舆鸣细雨，山客有新诗。

陈与义

陈与义　均台辞二首

小桃借春春已来，平分和气入均台。

夜来台边草环绿，今朝芒生满三木。

街头拍手闹千儿，齐唱中和宣布曲。

使君坐啸闹如云，请酿百川寿使君。

但愿使君长乐职，不须更看杓虚实。

陈与义

陈与义　均台辞二首

东家西家尔盍来，听说空圄如春台。

决曹高卧印生绿，丛棘化为交逊木。

策勋此木那可遗，动地风摇枝不曲。

愿我无讼到来云，莫辞着力借寇君。

借得贤侯虽尔职，但恐朝廷要人调鼎实。

陈与义

陈与义　均阳官舍有安榴数株着花绝稀更增妍丽

庭际安榴树，花稀更可怜。

青旌拥绛节，伴随作神仙。

迟日耿不暮，微阴眩弥鲜。

一樽兼百虑，心赏竟悠然。

陈与义

陈与义　均阳舟中夜赋

游子不能寐，船头语轻波。

开窗望两律，烟树何其多。

晴江涵万象，夜半光荡摩。

客愁弥世路，秋气入天河。

汝洛尘未销，几人不负戈。

长吟宇宙内，激烈悲1　跎。

陈与义

陈与义　开壁缴　窗命曰远轩

钟妖鸣吾旁，杨獠舞吾侧。

东西俱有碍，群盗何时息。

丈夫堂堂躯，坐受世褊迫。

仙人千仞岗，下视笑予厄。

谁能久郁郁，持斧破南壁。

窗开三尺明，空纳万里碧。

岩霏杂川霭，奇变供几席。

谁见老书生，轩中岸玄帻。

荡漾浮世里，超遥送兹夕。

倚楹发孤啸，呼月出荒泽。

天公亦粲然，林壑受珠璧。

会有鹤驾宾，经过来见客。

清晓坐南轩，望山头屡侧。

居士亦岂痴，飞云方未息。

乐哉此远俗，乱世免怵迫。

那知百战祸，岂识三空厄。

闭门美享睡，开门瞻翠壁。

远客谢主人，分此一窗碧。

新晴鸟鸣檐，微暑风入席。

萧然此白首，岂更冒朝帻。

誓将老兹地，不复数晨夕。

但恨食无肉，舑仙出山泽。

蛰雷转空肠，吐句作圭璧。

一笑示邻家，向来复此客。

我昨在衡山，伤心冲路侧。

岂知得此地，一坐数千息。

易安生痛定，过美出饥迫。

誓言如齐侯，常戒在莒厄。

要将万里身，独面九年壁。

如何不己奈，开窗玩霏碧。

招呼面前山，浮翠落衾席。

一笑等儿戏，都忘雪侵帻。

人生何不娱，今夕定何夕。

向来万顷胸，余地吞七泽。

念此亦细事，未遽瑕生璧。

聊使山中人，永记山下客。

陈与义

陈与义　康州小舫与耿伯顺李德升席大光郑德象夜语以更长爱烛红为韵得更字

万里衣冠京国旧，一船风雨晋康城。

灯前颜面重相识，海内艰难各饱更。

天阔路长吾欲老，夜阑酒尽意还倾。

明朝古峡苍烟道，都送新愁入橹声。

陈与义

陈与义　客里

客里东风起，逢人只四愁。

悠悠杂唯唯，莫莫更休休。

窗影鸟双度，水声船逆流。

一官成一集，尽付古河头。

陈与义

陈与义　蜡梅

智琼额黄且勿夸，回眼视此风前葩。

家家融蜡作杏蕂，岁岁逢梅是蜡花。

世间真伪非两法，映日细看真是蜡。

我今嚼蜡已甘腴，况此有味蜡不如。

只悉繁香欺定力，薰我欲醉须人扶。

不辞花前醉倒卧经月，是酒是香君试别。

陈与义

陈与义　蜡梅四绝句

花房小如许，铜剪黄金涂。

中有万斛香，与君细细输。

陈与义

陈与义　蜡梅四绝句

来从底处所，黄露满衣湿。

缘憨翻得怜，亭亭倚风立。

陈与义

陈与义　蜡梅四绝句

奕奕金仙面，排行立晓晴。

殷勤夜来雪，少住作珠璎。

陈与义

陈与义　蜡梅四绝句

亭亭金步摇，朝日明汉宫。

当时好光景，一似此园中。

陈与义

陈与义　来禽

粲粲来禽已著花，芳根谁徙向天涯。

好寻青李相遮映，风味应同逸少家。

陈与义

陈与义　来禽花

来禽花高不受折，满意清明好时节。

人间风日不贷春，昨暮烟脂今日雪。

舍东芜菁满眼黄，胡蝶飞去专斜阳。

妍嗤都无十日事，付与梧桐一夏凉。

陈与义

陈与义　雷行雨

忆昨炎正中不融，元帅仗钺临山东。

万方嗷嗷叫上帝，黄屋已照睢阳宫。

呜呼吾君天所立，岂料四载犹服戎。

向巡会稽不到海，未省驾舶观民风。

定知谏诤有张猛，不可危急无高共。

自古美恶周必复，犬羊汝莫穷妖凶。

吉诘四奏元气通，德音夜发春改容。

雷雨一日遍天下，父老感泣霑其胸。

臣少忧国今成翁，欲起荷戟伤疲癃。

小游太一未移次，大树将军莫振功。

刘琨祖逖未足雄，晏球一战腥臊空。

诸君努力光竹素，天子可使尘常蒙。

君不见夷门山头虎复龙，向来佳气元葱葱。

陈与义

陈与义　里翁行

里翁无人支缓急，天雨墙坏百忧集。

卖衣雇人筑得墙，不虑偷儿披户入。

夜寒干陬不经过，偷儿若来知奈何。

君不见巴丘古城如培塿，鲁肃当年万人守。

陈与义

陈与义　立春日雨

衡山孙下春日雨，远映青山丝样斜。

容易江边欺客袂，分明沙际湿年华。

竹林路隔生新水，古渡船空集乱鸦。

未暇独忧巾一角，西溪当有续开花。

陈与义

陈与义　连雨不能出有怀同年陈国佐

雨师风伯不吾谋，漠漠穷阴断送秋。

欲过苏端泥浩荡，定知高凤麦漂流。

檐前甘菊已无益，阶下决明还可忧。

安得如鸿六尺马，暂时相对说新愁。

陈与义

陈与义　连雨书事

九州逢连雨，萧萧稳送秋。

龙公无乃倦，客子不胜愁。

云气昏城壁，钟声咽寺楼。

年年授衣节，牢落向他州。

陈与义

陈与义　连雨书事

风伯方安卧，云师亦少饕。

气连河汉润，声到竹松高。

老雁犹贪去，寒蝉遂不号。

相悲更相识，满眼楚人骚。

陈与义

陈与义　连雨书事

寒入薪刍价，连天两眼愁。

生涯赤藤杖，契分黑貂裘。

乌鹊无言暮，蓬蒿满意秋。

同时不同味，世事剧悠悠。

陈与义

陈与义　连雨书事

白菊生新紫，黄芜失旧青。

俱含岁晚恨，併入夜深听。

梦寐连萧瑟，更筹乱晦冥。

云移过吴越，应为洗余腥。

陈与义

陈与义　两绝句

西风吹日弄晴阴，酒罢三巡湖海深。

岳阳楼上登高节，不负南来万里心。

陈与义

陈与义　两绝句

二士相随风满巾，两禅同队景弥新。

但得黄花不牢落，莫嫌惊倒岳州人。

陈与义

陈与义　寥落

寥落洞庭野，微风泛客裾。

袁宏咏史罢，孙登清啸余。

月明流水去，夜静芙蓉舒。

城郭方多事，野兴一萧疏。

陈与义

陈与义　刘大资挽词二首

天柱欹倾日，堂堂堕虏围。

遂闻王蠋死，不见华元归。

一代名超古，千年泪染衣。

当时如有继，犹足变危机。

陈与义

陈与义　刘大资挽词二首

一死公余事，由来虏亦人。

使知临难日，犹有不欺臣。

河洛倾遗愤，英雄叹后尘。

煌煌中兴业，公合冠麒麟。

陈与义

陈与义　留别葛汝州

平生师友尘莫数，两眼偏明向公许。

一时盛德人中骥，四海名名地上虎。

东序阶墀再靴板，西州杖屦三寒暑。

我方庶兄汤惠休，公乃小儿杨德祖。

未颁还朝尺一诏，不愧专城丈二组。

为公剩买银管笔，容我时亲玉柄麈。

近蒙五字落珠玑，如服一丸生翅羽。

别离真成惜夜烛，感叹更值歌朝雨。

行看入侍玉皇案，与进不待金刚杵。

劝公慎勿学孔光，荐士何妨似张禹。

陈与义

陈与义　留别康元质教授

腐儒身世已百忧，此去行年岂堪记。

岳阳楼前一杯酒，与子同州复同味。

洞庭秋气运苍梧，天高地远鱼龙呼。

莫倚仲宣能作赋，不随文若事征途。

陈与义

陈与义　留别天宁永庆乾明金銮四老

我生能几何，两脚疲世故。

忽破巴丘梦，还寻邵阳路。

穷乡得四老，足以慰迟暮。

胜事远公莲，深心懒残芋。

本是群山云，暂聚当别去。

那知天风便，不得还相聚。

凡情我未免，临别吐幽句。

慎勿过虎溪，晓霜侵杖屦。

陈与义

陈与义　留别心老

老心霜下松，名与隆公齐。

人物北斗南，佛事东院西。

平生四海脚，不复烦金篦。

却从梦中别，未免意惨悽。

它时访生死，林深路应迷。

陈与义

陈与义　柳絮

柳送腰支日几回，更教飞絮舞楼台。

颠狂忽作高千丈，风力微时稳下来。

陈与义

陈与义　六言二首

莫赋涧松郁郁，但吟陂麦青青。

为妇读刘伶传，教儿书甯戚经。

陈与义

陈与义　六言二首

种竹可侔千户，拥书不假百城。

何必思之烂熟，热官无用分明。

陈与义

陈与义　六月六日夜

蕴隆岂不坏，凉气亦徐还。

独立清夜半，疏星苍桧间。

晦明莽相代，天地本长闲。

四顾何寥落，微风时动关。

陈与义

陈与义　六月十七夜寄邢子友

暑雨虽不足，凉风还有余。

乐此城阴夜，何殊山崦居。

月明苍桧立，露下芭蕉舒。

试问澄虚阁，今夕复焉如。

陈与义

陈与义　龙门

不到龙门十载强，断崖依旧挂斜阳。

金银佛寺浮佳气，花木禅房接上方。

羸马暂来还径去，流莺多处最难忘。

老僧不作留人意，看水看山白发长。

陈与义

陈与义　路归马上再赋

偶然思玉仙，便到玉仙游。

兴尽未及郭，玉仙失回头。

成毁俱一念，今昔浪百忧。

未知横笛子，亦解此意不。

春风所经过，水色如泼油。

垂鞭见落日，世事剧悠悠。

陈与义

陈与义　罗江二绝

荒村终日水车鸣，陂北陂南共一声。

洒面风吹作飞雨，老夫诗到此间成。

陈与义

陈与义　罗江二绝

山翁见客亦欣然，好语重重意不传。

行过竹篱逢细雨，眼明双鹭立青田。

陈与义

陈与义　洛头书事

纶巾古鹤氅，日暮槲林间。

谁使翁迎客，应闻屐响山。

占年又得熟，劝我不须还。

村酒困壮士，水风吹醉颜。

陈与义

陈与义　曼陀罗花

我圃殊不俗，翠蕤敷玉房。

秋风不敢吹，谓是天上香。

烟迷金钱梦，露醉木蕖妆。

同时不同调，晓月照低昂。

陈与义

陈与义　漫郎

漫郎功业大悠然，拄笏看山了十年。

黑白半头明镜里，丹青千树恶风前。

星霜屡费惊人句，天地元须使鬼钱。

踏破九州无一事，只今分付结跏禅。

陈与义

陈与义　茅屋

茅屋年年破，春风岁岁来。

寒从草根退，花值客愁开。

此序添诗卷，乾坤进酒杯。

片云无思极，日暮却空回。

陈与义

陈与义　梅

爱歌纤影上窗纱，无限轻香夜绕家。

一阵东风湿残雪，强将娇泪学梨花。

陈与义

陈与义　梅花

一枝斜映佛前灯，春入铜壶夜不冰。

昔岁曾游大庾岭，今年聊作小乘僧。

陈与义

陈与义　梅花

高花玉质照穷腊，破雪数枝春已多。

一时倾倒东风意，桃李争春奈晚何。

陈与义

陈与义　梅花二首

铁面苍髯洛阳客，玉颜红领会稽仙。

街头相见如相识，恨满东风意不传。

陈与义

陈与义　梅花二首

画取维摩室中物，小瓶春色一枝斜。

梦回映月窗间见，不是桃花与李花。

陈与义

陈与义　梅花两绝句

客行满山雪，香处是梅花。

丁宁明月夜，认取影横斜。

陈与义

陈与义　梅花两绝句

晓天青脉脉，玉面立疏篱。

山中尔许树，独自费人诗。

陈与义

陈与义　美哉亭

西出城皋关，土谷仅容驼。

天挂一疋练，双崖斗嵯峩。

忽然五丈缺，亭构如危窠。

青山丽中原，白日照大河。

下视万里川，草木何其多。

临高一吐气，却奈雄风何。

辛苦生一快，造物巧揣摩。

险易终不偿，翻身下残坡。

陈与义

陈与义　蒙赐佳什钦叹不足不揆浅陋辄次元韵

退之高文仰东岱，籍湜传盟其足赖。

固知法嗣要龙象，先生端是毗陵派。

方驾曹刘盖余力，压倒元白聊一快。

向来班门收众材，宾履费公珠几琲。

三熏会有堪此事，群犬未免惊所怪。

但知楼仰百尺颠，岂觉波涵千顷外。

南州短簿令公喜，巍峩峩冠陆离佩。

有如若士那可无，笔势已超声律界。

相将问道留十日，满座真成折床会。

清诗忽复堕华笺，要使握瑜夸等辈。

陈与义

陈与义　蒙示黄磵佳诗三读钦羡辄继韵仰报嘉赐

痴儿了官事，官事那可讫。

岂知公偷闲，临水照缨绂。

虽微八川雄，暴怒常至沸。

傥或似山阴，清流可共祓。

贪德实以济，行地不郁郁。

赵洛与陶丘，相比亦仿佛。

解后逢公赏，一洗伏流屈。

可爱不可唾，众议那可咈。

彼是公余波，本来非俗物。

陈与义

陈与义　蒙示涉汝诗次韵

城南天倒影，绿浪摇十里。

使君云梦胸，犹复录此水。

舟行及雨霁，秋色在葭苇。

烟涵翠轂润，月照金波委。

知公已忘机，鸥鹭宛停峙。

向来趋热士，说似颡应泚。

俗子与清游，自古剧函矢。

如何有双脚，受垢不受洗。

异哉公殊嗜，记此两苦李。

诗成堕衡门，名字污纸尾。

明当蹑公迹，佳处不待指。

会逢白沙渚，我舍真可徙。

鸣驺傥重来，傍舫倾我耳。

陈与义

陈与义　蒙再示佳什不敢虚辱厚赐谨再用韵

先生明经今蔡义，念佛仍师大势至。

食菜不待周飆书，要断贪杀兼自卫。

颜回平生拾堕尘，蓼虫食蓼忘其辛。

先生种福我无祸，成佛定是同功人。

两诗见戒言甚苦，肯赋黄鸡啄秋黍。

从今但见懒残芋，不敢求尝鉴虚羜。

陈与义

陈与义　蒙再示属辞三叹之余诜赞巨丽无地托言辄依元老派韵再成一章非独助

书如嘉肴要知旨，区区太冲空咏史。

百年能挂几牛角，火急编摩时亹亹。

柳家文类今无遗，可忍行事空违之。

此书真是群玉府，事辞所不遗毫厘。

子不见刘勰书成要人定，岂但令人愈头病。

偶向车前问沈公，果符梦里随先圣。

两诗入手喜生春，从今护持知有神。

便可缮写持献御，注解不须烦五臣。

陈与义

陈与义　蒙知府宠示秋日郡圃佳制遂侍杖屦逍遥林水间辄次韵四篇上渎台览

岁月移文外，乾坤杖屦中。

铿然五字律，健在百夫雄。

秋入池深碧，寒欺叶递红。

此间兼吏隐，端不减游嵩。

陈与义

陈与义　蒙知府宠示秋日郡圃佳制遂侍杖屦逍遥林水间辄次韵四篇上渎台览

鸟语知公乐，晴山及我游。

尽排物外事，拚作酒中浮。

菊蕊离双鬓，林声隐四愁。

骚人例喜赋，政自不关秋。

陈与义

陈与义　蒙知府宠示秋日郡圃佳制遂侍杖屦逍遥林水间辄次韵四篇上渎台览

竹际笙簧起，回听众籁微。

时陪物外赏，肯念日斜阳。

草色违秋意，池光净客衣。

吟公清绝句，政尔不能肥。

陈与义

陈与义　蒙知府宠示秋日郡圃佳制遂侍杖屦逍遥林水间辄次韵四篇上渎台览

一笑聊开口，千忧不上眉。

林深受风得，柏老到霜知。

小憩逢筠洞，幽寻及枳篱。

愿公勤秉烛，裁咏刺离离。

陈与义

陈与义　梦中送僧觉而忘第三联戏足之

两鸿同一天，羽翼不相及。

偶然一识面，别意已超忽。

去程秋光好，万里无断绝。

虽无仁人言，赠子以明月。

陈与义

陈与义　暝色

残辉度平野，列岫围青春。

柴门一枝筇，日暮栖心神。

暝色着川岭，高低郁轮囷。

水光忽倒树，山势欲傍人。

万化元相寻，幽子意自新。

肃肃夜舟久，空明动边垠。

田鹤吟相应，我独无荒邻。

短篇不可就，所寄聊一伸。

陈与义

陈与义　墨戏二首　蕙

人间风露不到畹，只有酪奴无世尘。

何须更待秋风至，萧艾从来不共春。

陈与义

陈与义　墨戏二首　兰

鄂州迁客一花说，仇池老仙五字铭。

併入晴窗三昧手，不须辛苦读骚经。

陈与义

陈与义　某蒙示咏家弟所撰班史属辞长句三叹之余辄用元韵以示家弟谨布师席

隽永杂俎虽甚旨，何似三冬足文史。

羡子皮里西京书，议论逼人惊亹亹。

戏为语韵网所遗，人皆百能子千之。

虽非张巡遍记诵，岂与李翰争毫厘。

不待区区隶古定，便令景宗知去病。

掇要虚烦四十篇，三卷之博能拟圣。

儒林丈人摛藻春，作诗印可融心神。

我亦从今悔迂学，不须更辨瓒称臣。

陈与义

陈与义　某窃慕东坡以铁拄杖为乐全生日之寿今以大铜瓶上判府待制庶几因物

要学东坡寿乐全，此瓶端合供儒先。

铁如意畔无忧畏，玉唾壶傍耐岁年。

项似董宣真是强，腹如边孝故应便。

与公剩賏为霖水，不羡宫门承露仙。

陈与义

陈与义　某窃慕东坡以铁拄杖为乐全生日之寿今以大铜瓶上判府待制庶几因物

不与观音伴柳枝，要令奇相解公颐。

会逢白氏编书日，犹梦陶家賏粟时。

安用作盘供歃血，也胜为钵困催诗。

千年秀结重重绿，长映先生鬓与眉。

陈与义

陈与义　某以雨有嘉应遂占有秋辄採用家弟韵赋二绝句少赀勤恤之诚也

云气初看龙起湫，雨声旋听树惊秋。

已教农父歌田守，更遣虞人信魏侯。

纪德刊碑不厌丰，龙眠深洞一言通。

坐看绿浪摇千里，拔薤栽榆未当功。

陈与义

陈与义　某用家弟韵赋绝句上浼清视芜词累句非敢以为诗也愿赐一言卒相之

万里平生几蛇足，九州何路不羊肠。

只应绿士苍官辈，却解从公到雪霜。

陈与义

陈与义　牡丹

一自胡尘入汉关，十年伊洛路漫漫。

青墩溪畔龙钟客，独立东风看牡丹。

陈与义

陈与义　目疾

天公嗔我眼常白，故著昏花阿堵中。

不怪参军谈瞎马，但妨中散送飞鸿。

著篱令恶谁能继，损读方奇定有功。

九恼从来是佛种，会如那律证圆通。

陈与义

陈与义　难老堂周元翁家

城南乌声和且都，我识丈人屋上乌。

难老堂中一樽酒，不教霜雪上髭须。

樊侯种梓用葛谒，丈人向来亦种德。

挽回万事入绳床，花竹相看有佳色。

人生知足一饱多，当时恨我弃渔蓑。

题诗素壁蛇蚓集，五百年后公摩挲。

陈与义

陈与义　年华

去国频更岁，为官不救饥。

春生残雪外，酒尽落梅时。

白日山川映，青天草木宜。

年华不负客，一一入吾诗。

陈与义

陈与义　偶成古调十六韵上呈判府兼赠刘兴州

稽首苏耽仙，乘云去无迹。

尚留橘井在，与世除狂疾。

谁能不饮此，识味亦可录。

坐令郑玄牛，亦抱荆山玉。

伟哉稚川裔，神交接朝夕。

游戏及小道，造化入大笔。

优为吴诗父，雅命楚骚仆。

岂其橘井助，本自同仙籾。

坐中子刘子，知是当日客。

书悬元和脚，语经建康力。

先我登公门，不数鸷鸟百。

曾挹两仙袖，自然生羽翼。

嗟我无长才，学架屋下屋。

诗虽两牛腰，事亦几蛇足。

已穷犹不悔，政荷师友德。

文盟傥许予，幸不疑籍湜。

陈与义

陈与义　陪粹翁举酒於君子亭下海棠方开

世故驱人殊未央，聊从地主借绳床。

春风浩浩吹游子，暮雨霏霏湿海棠。

去国衣冠无态度，隔帘花叶有辉光。

使君礼数能宽否，酒味撩人我欲狂。

陈与义

陈与义　陪诸公登南楼啜新茶家弟出建除体诗诸公既和余因次韵

建康九醖羙，侑以八品珍。

除瘴去热恼，与茶不相亲。

满月堕九天，紫面光磷磷。

平生酪奴谤，脉脉气未申。

定论得公诗，雅号知凝神。

执持甘露椀，未觉有等伦。

破睡及四座，愧我非嘉宾。

危楼与世隔，万事不及唇。

成公方坐啸，赏此玉花匀。

收杯未要忙，再试晴天云。

开口得一笑，兹游念当频。

闭眼归默存，助发梨枣春。

陈与义

陈与义　盆池

三尺清池窗外开，茨菰叶底戏鱼回。

雨声转入浙江去，云影还从震泽来。

陈与义

陈与义　瓶中梅

明窗净棐几，玉立耿无邻。

红绿两重衿，殷勤满面春。

曾为庾岭客，本是洛阳人。

老我何颜貌，东风处处新。

陈与义

陈与义　奇父先至湘阴书来戒由禄唐路而仆以它故由南阳路来夹道皆松如行青

云接湘阴百里松，肃肃穆穆湖南风。

随时忧乐非人世，迎我笙箫起道中。

竹舆两面天明灭，秋令不到林西东。

未必禄唐能办此，题诗着画寄兴公。

陈与义

陈与义　棋

长日无公事，闲围李远棋。

傍观真一笑，互胜不移时。

幸未逢重霸，何妨着献之。

晴天散飞雹，惊动隔墙儿。

陈与义

陈与义　钱东之教授惠泽州吕道人砚为赋长句

君不见铜雀台边多事土，走上觚棱荫歌舞。

余香分尽垢不除，却寄书林汙缣楮。

岂如此瓦凝青膏，冷面不识奸雄曹。

吕公已去泫余泣，通谱未许弘农陶。

暮年得君真耐久，摩挲玉质云生手。

未知南越石虚中，亦有文章似君否。

西家扑满本弟昆，趣尚清濁何年分。

一朝堕地真瓦砾，莫望韩公无瘞文。

陈与义

陈与义　清明

雨晴闲步涧边沙，行入荒林闻乱鸦。

寒食清明惊客意，暖风迟日醉梨花。

书生投老王官谷，壮士偷生漂母家。

不用秋千与蹴踘，只将诗句答年华。

陈与义

陈与义　清明二绝

街头女儿双髻鸦，随蜂趁蝶学夭邪。

东风也作清明节，开遍来禽一树花。

陈与义

陈与义　清明二绝

卷地风抛市井声，病无危坐了清明。

一帘晚日看收尽，杨柳微风百媚生。

陈与义

陈与义　秋日

琢句不成添鬓丝，且搘筇杖看云移。

槐花落尽全林绿，光景浑如初夏时。

陈与义

陈与义　秋日客思

南北东西俱我乡，聊从地主借绳床。

诸公共得何侯力，远方新抄陆氏方。

老去事多藜杖在，夜来秋到叶声长。

蓬莱可托无因至，试觅人间千仞岗。

陈与义

陈与义　秋试院将出书所寓窗

门前柿叶已堪书，弄镜烧香聊自娱。

百世窗明窗暗里，题诗不用着工夫。

陈与义

陈与义　秋夜

中庭淡月照三更，白露洗空河汉明。

莫遣西风吹叶尽，却愁无处着秋声。

陈与义

陈与义　秋夜独酌

凉秋佳夕天氛廓，河汉之涯秋漠漠。

月出未出林彩变，幽人露坐方独酌。

自歌新词酒如空，天星下饮觥船中。

忽思李白不可见，夜半乔木摇西风。

百年佳月几今夕，忧乐相寻老来疾。

琼瑶满地我影横，添酒赋诗何可失。

陈与义

陈与义　秋夜咏月

庭树日日疏，稍觉夜月添。

推愁了此段，卷我三间帘。

黄花墙阴远，白发露气严。

平生六尺影，随我送凉炎。

踏破千忧地，投老乃自嫌。

尚想采石江，宫锦映霜蟾。

夜半赋诗成，起舞鱼龙兼。

办此讵难事，取快端宜廉。

陈与义

陈与义　秋雨

尘起一月忧无禾，瓦鸣三日忧雨多。

书生重口轻肝肾，不如墙角蚯蚓方长哦。

少昊行秋龙洒道，风作万木皆商歌。

病夫强起开户立，万个银竹惊森罗。

人间伟观如此少，倚杖不觉泥及靴。

菊丛欹倒未足道，老境知奈梧桐何。

是事且置当务本，菜圃已添三万科。

陈与义

陈与义　秋月

袢暑推不去，快风喜来过。

西荣迟明月，与子聊婆娑。

初如金盆涌，稍若玉鉴磨。

亭亭倚华魄，艳艳舒冻波。

夜气清入骨，奈此光景何。

一杯幸相属，安能废吟哦。

纤阿无停轮，衰鬓飒已多。

及时会行乐，无惜醉颜酡。

陈与义

陈与义　汝州吴学士观我斋分韵得真字

狂夫缚轩冕，自许稷契身。

静者乐山林，谓是羲皇人。

不如两忘抉，内保一色醇。

伟哉道山杰，滞此汝水滨。

大来会阔步，小憩得幽欣。

一斋有琴酒，万事无缁磷。

不作子公书，肯受元规尘。

人言君侯痴，我知丈人真。

月明泉声细，雨过竹色新。

而间有真我，宴坐方申申。

陈与义

陈与义　入城

舴艋泝溪来，款段踏山去。

入城缘底事，要识崎岖路。

稻塍白纵横，茅岭青盘互。

牧儿歌不休，孤客自多惧。

士行犹运甓，文公亦习步。

我敢忘艰难，冲烟问荒渡。

陈与义

陈与义　入城

竹舆声伊鸦，路转登古原。

孟冬郊泽旷，细水鸣芦根。

雾收浮屠立，天阔鸿雁奔。

平生厌喧闹，快意三家村。

思生长林内，故园归不存。

欲为唐衢哭，声出且复吞。

陈与义

陈与义　入山二首

出山复入山，路随溪水转。

东风不惜花，一暮都开遍。

陈与义

陈与义　入山二首

都迷去时景，策杖烟漫漫。

微雨洗春色，诸峰生晚寒。

陈与义

陈与义　闰八月十二日过奇父共坐翠窦轩赏木犀花玲珑满枝光气动人念风日不

清露香浮黄玉枝，使君未到意低迷。

极知有日交铜虎，可使无情向木犀。

陈与义

陈与义　若拙弟说汝州可居已卜约一丘用韵寄元东

四岁冷官桑濮地，三年羸马帝王州。

陶潜迷路已良远，张翰思归那待秋。

病鹤欲飞还踯躅，孤云欲去更迟留。

盍簪共结鸡豚社，一笑相从万事休。

陈与义

陈与义　三月二十日闻德音寄李德升席大光新有召命皆寓永州

尘隔斗牛三月余，德音再与万方初。

又蒙天地宽今岁，且扫轩窗读我书。

自古安危关政事，随时忧喜到樵渔。

零陵併起扶颠手，九庙无归计莫疏。

陈与义

陈与义　散发

百年如寄亦何为，散发清狂未足非。

南涧题诗风满面，东桥行药露霑衣。

松花照夏山无暑，桂树留人吾岂归。

藜杖不当轩盖用，稳扶居士莫相违。

陈与义

陈与义　山居

耿耿虚堂一榻秋，人间高枕几王侯。

乱云未放晓山出，片月不随寒水流。

检校一身浑是懒，平章千古得无愁。

湘波见说清人骨，恨不移家阿那州。

陈与义

陈与义　山居二首

点检行年书阀阅，山中共赋几篇诗。

如今未有惊人句，更待秋风生桂枝。

陈与义

陈与义　山居二首

宅图不必烦丘令，已卜坡东涧水边。

更与我为烧药灶，只愁君要买山钱。

陈与义

陈与义　山路晓行

两崖夹晓月，万壑分秋风。

今朝定何朝，孤赏莫与同。

石路抱岩转，云气青濛濛。

篮舆拂露枝，乱点惊仆童。

微泉不知处，玉佩鸣深丛。

平生慕李愿，得此行旅中。

居人轻佳境，过客意无穷。

山木好题诗，恨我行匆匆。

陈与义

陈与义　山斋

夏郊绿已遍，山斋昼自迟。

云物忽分散，余碧暮逶迤。

寒暑送万古，荣枯各一时。

世纷幸莫及，我麈得常持。

陈与义

陈与义　山斋

虽愧荷鉯叟，朝来亦不闲。

自剪墙角树，尽纳溪西山。

经行天下半，送老此途间。

日暮烟生岭，离离飞鸟还。

陈与义

陈与义　山中

当复入州宽作期，人间踏地有安危。

风流丘壑真吾事，筹策庙堂非所知。

白水春陂天澹澹，苍峰晴雪锦离离。

恰逢居士身轻日，正是山中多景时。

陈与义

陈与义　伤春

庙堂无策可平戎，坐使甘泉照夕烽。

初怪上都闻战马，岂知穷海看飞龙。

孤臣霜发三千丈，每岁烟花一万重。

稍喜长沙向延阁，疲兵敢犯犬羊锋。

陈与义

陈与义　烧香

明窗延静昼，默坐息诸缘。

聊将无穷意，寓此一炷烟。

当时戒定慧，妙供均人天。

我岂不清□，于今醒心然。

炉香袅孤碧，云缕飞数千。

悠然凌空去，缥缈随风还。

世事有过现，薰性无变迁。

应如水中月，波定还自丸。

陈与义

陈与义　舍弟踰日不知雪势密因再赋

密雪来催诗，以怪子不作。

蔽天白漫漫，谁辨鹭与鹤。

坐令天回笑，未受风作恶。

急飞既繁丽，缓舞尤绰约。

稍积草木上，断缟莽联络。

终然要白日，印彼葵与藿。

满眼丰岁意，空诗信难酢。

慎勿辞典衣，已不虑填壑。

陈与义

陈与义　十七日夜咏月

月轮隐东峰，奇彩在南岭。

北崖草木多，苍茫映光景。

玉盘忽微露，银浪泻千顷。

岩谷散陆离，万象杂形影。

不辞三更露，冒此白发顶。

老筇无前游，危处有新警。

涧光如翻鹤，变态发遥境。

回首房州城，山中夜何永。

陈与义

陈与义　十三日再赋二首其一以赞使君是日对花赋此韵诗笔落纵横而郡中修水

我丈风流元佑枝，晴轩雨雹笔端迷。

从容文武一时了，赋罢木犀观水犀。

陈与义

陈与义　十三日再赋二首其一以赞使君是日对花赋此韵诗笔落纵横而郡中修水

武林曾识最高枝，百感重逢岁月迷。

向日擘笺须彩凤，如今执榡要文犀。

陈与义

陈与义　十月

十月天公作诗悲，负霜鸿雁不停飞。

莽连万里云一去，红尽千林秋径归。

病夫搜句了节序，小斋焚香无是非。

睡过三冬莫开户，北风不贷芰荷衣。

陈与义

陈与义　十月

十月北风催岁兰，九衢黄土污儒冠。

归鸦落日天机熟，老雁长云行路难。

欲诣热官忧冷语，且求浊酒寄清欢。

孤吟坐到三更月，枯木无枝不受寒。

陈与义

陈与义　石城夜赋

初月光-满江，断处知急流。

沉沉石城夜，漠漠西汉秋。

为客寐常晚，临风意难收。

三更柁楼底，身世入搔头。

陈与义

陈与义　石限病起

幽人病起山深处，小院鸦鸣日午时。

六尺屏风遮宴坐，一帘细雨独题诗。

陈与义

陈与义　食虀

君不见领军家有鞋一屋，相国藏椒八百斛。

士患饥寒求免患，痴儿已足忧不足。

但龙平生受鬼笑，无钱可使宜见渎。

但当与作谪仙诗，聊复使渠终夜哭。

诗中有味甜如蜜，佳处一哦三鼓腹。

空肠时作不平鸣，却恨忍饥犹未熟。

冰壶先生当立传，木奴鱼婢何足录。

颜生狡狯还可怜，晚食由来未忘肉。

陈与义

陈与义　食笋

竹君家多材，楚楚皆席珍。

成行着锦袍，玉色映市人。

惠然集吾宇，老眼檐光新。

黡生亦税驾，共慰藜藿贫。

不待月与影，三人宛相亲。

可怜管城子，头秃事苦辛。

按谱虽同宗，闻道隔几尘。

诗成聊使写，一笑惊比邻。

陈与义

陈与义　试院春晴

今日天气佳，忽思赋新诗。

春光挟晴色，併上桃花枝。

白云浩浩去，天色青陆离。

余霏遇晚日，彩翠纷新奇。

天公出变化，惊倒痴绝儿。

逶迤或耐久，美好固暂时。

平生一枝筇，稳处念力衰。

澹然意已足，却赴青灯期。

陈与义

陈与义　试院书怀

细读平安字，愁边失岁华。

疏疏一帘雨，淡淡满枝花。

投老诗成癖，经春梦到家。

茫然十年事，倚杖数栖鸦。

陈与义

陈与义　适远

处处非吾土，年年备虏兵。

何妨更适远，未免一伤情。

石岸烟添色，风滩暮有声。

平生五字律，头白不贪名。

陈与义

陈与义　书怀示友十首

俗子令我病，纷然来座隅。

贤士费怀思，不受折简呼。

城东陈盂公，久阔今何如。

明月照天下，此夕与君俱。

不难十里勤，畏借东家驴。

似闻有老眼，能作荐鹗书。

功名勿念我，此心已扫除。

陈与义

陈与义　书怀示友十首

张子霜后鹰，眉骨非凡曹。

不肯兄事钱，但欲仆命骚。

胡为随我辈，碌碌着青袍。

相逢车马边，伎痒不得搔。

陈与义

陈与义　书怀示友十首

平生诗作祟，肠肚困藿食。

使我忘归忧，亦自得诗力。

绝知是余蔽，且复求今日。

不如付杯酒，一笑万事毕。

毛颖仅升堂，黡生真入室。

陈与义

陈与义　书怀示友十首

我梦钟鼎食，或作山林游。

当其适意时，略与人间侔。

觉来迹便扫，我已不悲忧。

人间安可比，梦中无悔尤。

陈与义

陈与义　书怀示友十首

我策三十六，第一当归田。

柴门种杂树，婆娑乐余年。

是中三益友，不减二仲贤。

柏树解说法，桑叶能通禅。

陈与义

陈与义　书怀示友十首

有钱可使鬼，无钱鬼揶揄。

百年堂前燕，万事屋上乌。

微官不救饥，出处违壮图。

相牛岂无经，种树亦有书。

如何求二顷，归卧渊明庐。

曝背对青山，鸟鸣人意舒。

试数门前客，终岁几覆车。

陈与义

陈与义　书怀示友十首

仲舒老一经，策世非所长。

瓦鼎荐蔬食，但取充饥肠。

伟哉贾生书，开阖有耿光。

既珍亦可饱，举俗不见尝。

陈与义

陈与义　书怀示友十首

扬雄平生学，肝肾困雕鑴。

晚於玄有得，始悔赋甘泉。

使雄早大悟，亦何事於玄。

赖有一言善，酒箴真可传。

陈与义

陈与义　书怀示友十首

萧萧十月菊，耿耿照白草。

开窗逢一笑，未觉徐娘老。

风霜要饱更，独立晚更好。

韩公真躁人，顾用扰怀抱。

陈与义

陈与义　书怀示友十首

青青堂西行，岁寒不缁磷。

蓬蒿众小中，拭眼见长身。

澹然冬日影，此处极可人。

子猷幸见过，一洗声色尘。

陈与义

陈与义　述怀

闭户生白发，逍遥步城隅。

野外晴林满，天末暮云孤。

水容澹春归，草色带雨濡。

物态纷如昨，世事再呜呼。

京洛了在眼，山川一何迂。

乘槎莽未办，且复小踟蹰。

陈与义

陈与义　述怀呈十七家叔

儿时学道逃悲欢，只今未免忧饥寒。

浮生万事蚁旋磨，冷官十年鱼上竿。

竹林步兵亦忍辱，长安闭门出无仆。

门前故人拥庐儿，政坐向来甘碌碌。

公不见古人有待良不多，利名溺人甚风波。

垂露成帏仲长统，明月为烛张志和。

尘中别多会日少，世事欲谈何可了。

胸中万卷已无用，劝公留眼送飞鸟。

两翁观光今几时，赋归有约时已稽。

未暇藏身北山北，且须觅地西枝西。

愿从我翁归洗耳，不用妓女汙山水。

肩舆亦莫要仆夫，自有门生与儿子。

陈与义

陈与义　水车

江边终日水车鸣，我自平生爱此声。

风月一时都属客，杖藜聊复寄诗情。

陈与义

陈与义　寺居

招提远占一牛鸣，阻绝干戈得暂经。

梦境了知非有实，醉乡不入自常醒。

楼台近水涵明鉴，草树连空写素屏。

物象自堪供客眼，未须觅句户长扃。

陈与义

陈与义　松棚

黯黯当窗云不驱，不教风日到琴书。

只今老子风流地，何似茅山陶隐居。

陈与义

陈与义　送大光赴石城

石城高嵽嵲，城下是江波。

莫愁织绮地，年来战马过。

秀眉使君医国手，却把江头无事酒。

山川勃郁不平处，浇以三杯一搔首。

半江楼影白逶迤，想见春流二月时。

待予去扫仲宣赋，走马还朝亦未迟。

陈与义

陈与义　送客出城西

邓州谁亦解丹青，画我羸骖晚出城。

残年政尔供愁了，末路那堪送客行。

寒日满川分众色，暮林无叶寄秋声。

垂鞭归去重回首，意落西南计未成。







卷39

陈与义

陈与义　送吕钦问监酒受代归

以我千金帚，逢君万斛船。

要知穷有自，未觉懒相先。

盆盎三年梦，篇章四海传。

匆匆秣归马，离恨满霜天。

陈与义

陈与义　送秘典座胜侍者乞麦

一春不雨但多风，家家买龟问丰凶。

天宁疏头与天通，泚笔未了云埋空。

一雨三日勤老龙，陇头满眼十分丰。

法中福将两英雄，自诡去立丘山功。

堂头老师言语工，一诗自直三千钟。

不忧乞米送卢仝，末章谨已藏胸中。

陈与义

陈与义　送人归京师

门外子规啼未休，山村日落梦悠悠。

故园便是无兵马，犹有归时一段愁。

陈与义

陈与义　送善相僧超然归庐山

九叠峰前远法师，长安尘染坐禅衣。

十年依旧双瞳碧，万里今持一笑归。

鼠目向来吾自了，龟肠从与世相违。

酒酣更欲烦公说，黄叶漫山锡杖飞。

陈与义

陈与义　送王因叔赴试

枫落南纪明，秋高洞庭白。

自是天涯人，更送湖上客，

人生险易乘除里，富贵功名从此始。

不须惜别作酸然，满路新诗付吾子。

陈与义

陈与义　送王周士赴发运司属官

宁食三斗尘，有手不揖无诗人。

宁饮三斗酒，有耳不听无味句。

墙东草深兰发薰，君先梦我我梦君。

小窗诵诗灯花喜，窗外北风怒未已。

书生得句胜得官，风其少止尽人欢。

五更月晕一千丈，明日君当泛淮浪。

去去三十六策中，第一买酒鏖北风。

陈与义

陈与义　送熊博士赴瑞安令

衣冠衮衮相逢地，草木萧萧未变时。

聚散同惊一枕梦，悲欢各诵十年诗。

山林有约吾当去，天地无情子亦饥。

笑领铜章非失计，岁寒心事欲深期。

陈与义

陈与义　送张迪功赴南京掾二首

士固难推挽，君其自宠珍。

诗成建安子，名到斗南人。

晚岁还为客，微官只为身。

向来书尽熟，去不愧张巡。

陈与义

陈与义　送张迪功赴南京掾二首

岸阔舟仍小，林空风更多。

能堪几寒暑，又作隔山河。

看客休题凤，将书莫换鹅。

功名大槐国，终要白鸥波。

陈与义

陈与义　送张仲宗押戟归闽中

翩然鸿鹄本不群，亦复为口长纷纷。

去年弄影河北月，今年迎面江南云。

还家不比陶令冷，持节正效相如勤。

青天白日映徒御，玄发降旆明江濆。

舟前落花慰野老，浦口杜若愁湘君。

遥知诗成寄驿使，万里春色当见分。

赠人以言予岂敢，不忍负子聊云云。

旧山虽好慎勿过，恐有德璋能勒文。

陈与义

陈与义　酥中

醉中今古兴衰事，诗里江湖摇落时。

两手尚堪杯酒用，寸心唯是鬓毛知。

稽山拥郭东西去，禹穴生云朝暮奇。

万里南征无赋笔，茫茫远望不胜悲。

陈与义

陈与义　夙兴

美哉木枕与菅席，无耐当兴戴朝帻。

巷南巷北闻锻声，舍后舍前唯月色。

事国无功端未去，竹舆伊鸦犹昨日。

不见武林城里事，繁华梦觉生荆棘。

成坏由来几古今，乾坤但可着山泽。

西湖已无金碧丽，雨抹晴妆尚娱客。

会当休日一访之，摩挲苍藓慰崖石。

只恐冷泉亭下水，发明白发增叹息。

陈与义

陈与义　宿资圣院阁

暮投山崦寺，高处绝人群。

远岫林间见，微泉舍后闻。

阁虚云乱入，江阔野横分。

欲与僧为记，今年懒作文。

陈与义

陈与义　岁华

岁华日已凋，飞叶鸣古瓦。

白头倚危槛，高昮覆平野。

遥瞻疏柳林，下有清溪泻。

三春既繁丽，九秋亦潇洒。

平生万事过，所欠茅一把。

山川郁日夕，有抱无与写。

赋诗老不工，开篇咏风雅。

陈与义

陈与义　题伯时画温溪心等贡五马

漠漠河西尘几重，年年画马亦难逢。

题诗记着今朝事，同看联翩五匹龙。

陈与义

陈与义　题长冈亭呈德升大光

久客不忘归，如头垢思沐。

身行江海滨，梦绕嵩少麓。

马何预得失，鵩何了淹速。

匣中三尺水，瘴雨生新绿。

胡为古驿中，坐听风吟木。

既非还吴张，亦异赴洛陆。

两公茂名实，自是宜鼎轴。

发发不可迟，帝言频郁穆。

陈与义

陈与义　题长乐亭

远山云迷颠，近山净如沐。

客子曳竹舆，伊鸦过山麓。

我行一何迟，时序一何速。

东风所经过，林水一时绿。

疏雨忽飞堕，声在道边木。

淑气自远归，光景变川陆。

遥知存存子，明亦戒征轴。

霁色虽宜诗，不见此清穆。

陈与义

陈与义　题持约画轴

日落川更阔，烟生山欲浮。

舟中有闲地，载我得同游。

陈与义

陈与义　题崇兰图二首

两公得我色敷腴，藜杖相将入画图。

我已梦中都识路，秋风举袂不踟蹰。

陈与义

陈与义　题崇兰图二首

奕奕天风吹角巾，松声水色一时新。

册林从此不牢落，照影溪头共六人。

陈与义

陈与义　题崇山

短蓬如凫鷖，载我万斛愁。

试登山上亭，却望沙际舟。

世故莽相急，长江去悠悠。

西南浸山影，晦明分中流。

荡摇宝鉴面，翠髻千螺浮。

去程虽云阻，兹地固堪留。

客路惜胜日，临风搔白头。

众色忽已晚，川光抱岩幽。

三老呼不置，我兴方未收。

下山事复多，题诗记曾游。

陈与义

陈与义　题大龙湫

晓行苍壁中，穷处仍高崖。

白龙三百丈，欲下层颠来。

映日洒飞雨，绕山行怒雷。

潭影纳浩荡，云气扶崔嵬。

小儒叹造化，办此何雄哉。

亦知天下绝，尊者所徘徊。

三生清净愿，俗缘故难开。

践胜吾岂敢，稽首傥兴哀。

陈与义

陈与义　题东家壁

斜阳步屧过东家，便置清樽不煮茶。

高柳光阴初罢絮，嫩凫毛羽欲成花。

群公天上分时栋，闲客江边管物华。

醉里吟诗空跌宕，借君素壁落栖鸦。

陈与义

陈与义　题董宗禹园先志亭宗禹之父早失母万方求得之此其晚节色养之地也

作客古南阳，问俗仁孝敦。

坐读杜羔传，起访城西园。

伟哉是家事，作传堪千言。

当年怀橘处，华屋澹晓暾。

大松荫后楹，小松罗前轩。

风露所沐浴，千载当连根。

我已废蓼莪，感兹泪河翻。

叶声含三叹，送我出园门。

陈与义

陈与义　题甘泉书院

甘泉坊里林影黑，吴氏舍前书榜鲜。

床座畧容摩诘借，桂枝应待小山传。

兵横海内犹纷若，风到湖南还穆然。

勉效周生述孔业，赋诗吾独愧先贤。

陈与义

陈与义　题画

分明楼阁是龙门，亦有溪流曲抱村。

万里家山无路入，十年心事有谁论。

陈与义

陈与义　题画兔

碎身鹰犬惭何忍，埋骨诗书事亦微。

霜露深林可终岁，雌雄暖日莫忘机。

陈与义

陈与义　题继祖蟠室三首

云起炉山久未移，功名不恨十年迟。

日斜疏竹可窗影，正是幽人睡足时。

陈与义

陈与义　题继祖蟠室三首

万卷吾今一字无，打包随处野僧如。

短檠未尽残年债，欲问班生试借书。

陈与义

陈与义　题继祖蟠室三首

中兴天子要人才，当使生擒颉利来。

正待吾曹红抹额，不须辛苦学颜回。

陈与义

陈与义　题简斋

我窗三尺余，可以阅晦明。

北省虽巨丽，无此风竹声。

不着散花女，而况使鬼兄。

世间多歧路，居士绳床平。

未知阮遥集，几屐了平生。

领军一屋鞋，千载笑绝缨。

槐阴自入户，知我喜新晴。

觅句方未了，简斋真虚名。

陈与义

陈与义　题江参山水横轴画俞秀才所藏二首

卷中衮衮溪山去，笔下明明开陃初。

不肯一褌为妇计，俞郎作意未全疏。

陈与义

陈与义　题江参山水横轴画俞秀才所藏二首

万壑分烟高复低，人家随处有柴扉。

此中只欠陈居士，千仞岗头一振衣。

陈与义

陈与义　题酒务壁

野马本不羁，无奈卯与申。

当时彭泽令，定是英雄人。

客来两绳床，客去一欠伸。

市声自杂沓，炉烟自轮囷。

莺声时节改，杏叶雨气新。

佳句忽堕前，追摹已难真。

自题西轩壁，不杂徐庾尘。

陈与义

陈与义　题刘路宣义风月堂

长风将佳月，万里到此堂。

天游本无待，邂逅今夕凉。

北窗旧竹短，南窗新竹长。

此君本无心，风月不相忘。

道人方燕坐，万物凝清光。

不独揖霜雪，似闻笙鹤翔。

乃知一念静，可洗千劫忙。

明当携黡生，往问安心方。

陈与义

陈与义　题牧牛图

千里烟草绿，连山雨新足。

老牛抱朝饥，向山影觳觫。

犊儿狂走先过浦，却立长鸣待其母。

母子为人实仓廪，汝饱不惭人愧汝。

牧童生来日日娱，只忧身大当把鉯。

日斜睡足牛背上，不信人间有广舆。

陈与义

陈与义　题水西周三十三壁二首

不管先生巾欲摧，雨中艇子便撑开。

青山隔岸迎人去，白鹭冲烟送酒来。

陈与义

陈与义　题水西周三十三壁二首

周子簄中早得春，唤人同渡一溪云。

贪看雨歇前峰变，不觉斟时已十分。

陈与义

陈与义　题唐希雅画寒江图

江头云黄天醖雪，树枝惨惨冻欲折。

耐寒野鸭不知归，犹向沙边弄羽衣。

黄茅母日不自力，影乱弱藻相因依。

惟有苍石如卧虎，不受阴晴与寒暑。

舟中过客莫敢侮，闲伴长江了今古。

陈与义

陈与义　题向伯共过峡图二首

旌旗翻日淮南道，兴罢归来雪一船。

正有佛光无处着，独将佳句了山川。

陈与义

陈与义　题向伯共过峡图二首

过峡新图世所传，峡中犹说泛舟仙。

柱天动业须君了，借我茅斋看十年。

陈与义

陈与义　题小室

暂脱朝衣不当闲，澶州梦断已多年。

诸公自致青云上，病客长斋绣佛前。

随意时为师子卧，安心懒作野狐禅。

炉烟忽散无踪迹，屋上寒云自黯然。

陈与义

陈与义　题许道宁量

满眼长江水，苍然何郡山。

向来万里意，今在一窗间。

众木俱含晚，孤云遂不还。

此中有佳句，吟断不相关。

陈与义

陈与义　题易元吉画麞

纷纷骑马尘及腹，名利之窟争驰逐。

眼明见此山中吏，怪底吾庐有林谷。

雌雄相对目炯炯，意闲不受荣与辱。

掇皮皆真岂自知，坐令猫犬羞奴仆。

我不是李卫公，欺卫无魂规尔肉。

又不是曹将军，数肋射尔不遗镞。

明窗无尘帘有香，与尔共此春日长。

戏弄竹枝聊卒岁，不羡晋宫车下羊。

陈与义

陈与义　题赵少隐青白堂三首

小谢为州不废诗，庭中草木有光辉。

一林风露世人世，更着梅花相发挥。

陈与义

陈与义　题赵少隐青白堂三首

使君堂上无俗客，白白青青两胜流。

添得吟诗老居士，千年一笑泽南州。

陈与义

陈与义　题赵少隐青白堂三首

雪里芭蕉摩诘画，炎天梅蕊简斋诗。

它时相见非生客，看倚瑯玕一段奇。

陈与义

陈与义　同二子观取鱼於窦家池以钱得数斗置驿西野塘中圉圉而逝我辈皆欣然

闭户读书生白发，闲向村东看鱼穴。

曾随树影数圆波，铁面渔师肝肺别。

向来痴腹负此翁，只可买放莲溏中，

万事成亏等闲里，佗年此地费雷风。

陈与义

陈与义　同范直愚单履游浯溪

潇湘之流碧复碧，上有铁立千寻壁。

河朔功就人与能，湖南碑成江动色。

文章得意易为好，书杂矛剑天假力。

四百年来如创见，雷公雨师知此石。

小儒五载忧国泪，杖藜今日溪水侧。

欲搜奇句谢两公，风作浪涌空心恻。

陈与义

陈与义　同继祖民瞻游赋诗亭二首

邂逅今朝一段奇，从来华屋不关诗。

诸君且作留连意，正是微风到竹时。

陈与义

陈与义　同继祖民瞻游赋诗亭二首

浩浩白云溪一色，冥冥青竹鸟三呼。

只今那得王摩诘，画我凭栏觅句图。

陈与义

陈与义　同家弟赋蜡梅诗得四绝句

朱朱与白白，著意待春开。

那知洞房里，已傍额黄来。

陈与义

陈与义　同家弟赋蜡梅诗得四绝句

韵胜谁能舍，色庄那得亲。

朝扬一映树，到骨不留尘。

陈与义

陈与义　同家弟赋蜡梅诗得四绝句

黄罗作广袂，绛帐作中单。

人间谁敢着，留得护春寒。

陈与义

陈与义　同家弟赋蜡梅诗得四绝句

一花香十里，更值满枝开。

承恩不在貌，谁敢斗香来。

陈与义

陈与义　同家弟用前韵谢判府惠酒

衔杯乐圣便称贤，无酒犹堪卧瓮间。

使者在门催仆仆，黡车入梦正班班。

不烦白水真人力，来自青城道士山。

千载王弘同并美，未应杞菊赋寒悭。

日饮知非贫士宜，要逃语阱税心韟。

所须唯酒非虚酒，以醉为乡可径归。

鹦鹉鸬鹚俱得道，螟蛉蜾蠃共忘机。

狂言戏作麻姑送，无奈阍人与我违。

陈与义

陈与义　同叔易于观我斋分韵得自字

小草浪出山，大隐乃居市。

功名一画饼，甚矣痴儿计。

倾身犯火宅，顾自以为戏。

汗颜逢冰子，更复问奚自。

三肃斋中人，本是青云器。

虽然山上山，政尔吏非吏。

肃肃窗前竹，见引著胜地。

世间剧寒暑，了不受荣悴。

门前剥啄客，欲问观我意。

但持邯郸枕，赠我一觉睡。

陈与义

陈与义　同通老用渊明独酌韵

纷纷吏民散，遗我以兀然。

悄悄今夕意，鸟影驰隙间。

向来房州谷，採药危得仙。

忽驾太守车，出处宁非天。

何妨暂阅世，谋行要当先。

西斋一壶酒，微雨新秋还。

蛛网闪明晦，叶声饯岁年。

呼儿具纸笔，录我醉中言。

陈与义

陈与义　同信道晚登古原

幽怀忽牢落，起望登古原。

微吹度修竹，半林白翻翻。

日暮纷物态，山空销客魂。

惜无一樽酒，与子醉中言。

陈与义

陈与义　同杨运干黄秀才村西买山药

潦缩田路宽，委蛇散腰脚。

胜日三枝杖，村西买山药。

岗峦相吞去，远木互前却。

天阴野水明，岁暮竹篱薄。

田翁领客意，发筐堆磊落。

玉质缃色裘，用世乃见缚。

屠门几许快，夜语寻幽约。

石鼎看云翻，门前北风恶。

陈与义

陈与义　同左通老用陶潜还旧居韵

故园非无路，今已不念归。

秋入汉水白，叶脱行人悲。

东西与南北，欲往还觉非。

勿云去年事，兵火偶脱遗。

可怜竛竮影，残岁聊相依。

天涯一尊酒，细酌君勿催。

持觞望江山，路永悲身衰。

百感醉中起，清泪对君挥。

陈与义

陈与义　酴醿

雨过无桃李，唯余雪覆墙。

青天映妙质，白日照繁香。

影动春微透，花寒韵更长。

风流到尊酒，犹足助诗狂。

陈与义

陈与义　晚步

手把古人书，闲读下广庭。

荒村无车马，日落双桧青。

旷然神虑静，濁俗非所宁。

逍遥出荆扉，竚立瞻郊坰。

须臾暮色至，野水皆晶荧。

却步面空林，远意更杳冥。

停云甚可爱，重叠如沙汀。

陈与义

陈与义　晚步

畎亩意不释，出门聊散忧。

雨余山欲近，春半水争流。

众籁夕还作，孤怀行转幽。

溪西篁竹乱，微径杂归牛。

陈与义

陈与义　晚步湖边

客间无胜日，世故可暂逃。

杖藜迎落照，寒彩遍平皋。

夕湖光景丽，晴鹳声音豪。

天长蒹葭响，水落城堞高。

万象各摇动，慰此老不遭。

楚累经行地，处处余离骚。

幸无大夫责，得伴诸子遨。

终然动怀抱，白发风中搔。

陈与义

陈与义　晚步顺阳门外

六尺枯藜了此生，顺阳门外看新晴。

树连翠筱围春昼，水泛青天入古城。

梦里偶来那计日，人间多事更闻兵。

只应千载溪桥路，欠我媻姗勃窣行。

陈与义

陈与义　晚晴

幽卧不知晴，樯梢见斜日。

披衣起四望，天际山争出。

光辉渚蒲净，意气沙鸥逸。

避盗半九围，两脚不遗力。

川陵各异态，艰难常一律。

胡为作弧矢，前圣意莫诘。

岂知百代后，反使奸宄密。

腐儒徒叹嗟，救币知无术。

人生如归云，空行杂徐疾。

薄暮俱到山，各不见踪迹。

念此百年内，可复受忧戚。

林木方翳然，放怀陶兹夕。

陈与义

陈与义　晚晴野望

洞庭微雨后，凉气入纶巾。

水底归云乱，芦藂返照新。

遥汀横薄暮，独鸟度长津。

兵甲无归日，江湖送老身。

悠悠只倚杖，悄悄自伤神。

天意苍茫里，村醪亦醉人。

陈与义

陈与义　晚望信道立竹林边

修竹林边烟过迟，幅巾藜杖立疏篱。

恨无顾陆同携手，写取孙郎觅句诗。

陈与义

陈与义　万玉亭

万玉中间作此亭，规模虽小意高深。

稚篁畏日生檐下，老树禁风长绿阴。

不道官中尽汤火，谁知闹里有山林。

公余独在斜阳外，百岁顽身万古心。

陈与义

陈与义　王孙岭

已过长溪岭更危，伏龙莽莽向川垂。

斜阳照见林中石，记得南山隐去时。

陈与义

陈与义　王应仲欲附张恭甫舟过湖南久不决今日忽闻遂登舟作诗送之并简恭甫

我身如孤云，随风堕湖边。

墙东木阴好，初识避世贤。

从来有名士，不用无名钱。

披君三迳草，分我一味禅。

胡为黄鹄举，忽上湖南船。

竟随文若去，聊伴元礼仙。

洞庭烟发渚，潇湘雨鸣川。

三老好看客，天高柁楼前。

子鱼独留滞，坐送管邴迁。

作诗相棹讴，寄恨余酸然。

陈与义

陈与义　望燕公楼下李花

燕公楼下繁华树，一日遥看一百回。

羽盖梦余当昼立，缟衣风争过墙来。

洛阳路不容春到，南国花应为客开。

今日岂堪簪短发，感时伤旧意难裁。

陈与义

陈与义　微雨中赏月桂独酌

人间跌宕简斋老，天下风流月桂花。

一壶不觉丛边尽，暮雨霏霏欲湿鸦。

陈与义

陈与义　为陈介然题持约画

层层水落白滩生，万里征鸿小作程。

日暮微风过荷叶，陂南陂北听秋声。

陈与义

陈与义　闻葛工部写华严经成随喜赋诗

如来性海深复深，著书与世湔蓬心。

画沙累土皆佛事，况乃一字能千金。

老郎居尘念不起，法中龙象人师子。

前身智永心了然，结习未空犹寄此。

怪公聚笔如须弥，经成笔尽手不知。

凌云题就韦诞老，愿力所到公何疑。

珠函绣帙之兰室，护持金刚竦神物。

枯葵应感不足伦，毛飅陶泓俱见佛。

陈与义

陈与义　闻王道济陷虏

海内堂堂友，如今在贼围。

虚传袁盎脱，不见华元归。

浮世身难料，危途计易非。

云孤马息岭，老泪不胜挥。

陈与义

陈与义　翁高邮挽诗

万里功名路，三生翰墨身。

暮年铜虎重，浮世石羊新。

天地悭豪杰，山川泣吏民。

空传四十诔，竟不识斯人。

陈与义

陈与义　无题

六经在天如日月，万事随时更故新。

江南丞相浮云坏，洛下先生宰木春。

孟喜何妨改师法，京房底处有门人。

旧喜读书今懒读，焚香阅世了闲身。

陈与义

陈与义　五月二日避贵寇入洞庭湖绝句

鼓发嘉鱼千面雪，乱帆和雨向湖开。

何妨南北东西客，一听湘妃瑶瑟来。

陈与义

陈与义　西风

木末西风起，中含万里凉。

浮云不愁思，尽日只飞扬。

梦断头将白，诗成叶自黄。

不关明主弃，本出涸阴乡。

陈与义

陈与义　西郊春事渐入老境元方欲出游以无马未果今日得诗又有举鞭何日之叹

毛颖陈玄虽胜流，也须从事到青州。

重吟玉树怀崔子，欲唱金衣无杜秋。

官柳正须工部出，园花犹为退之留。

篮舆自可烦儿辈，一笑来从樾下休。

陈与义

陈与义　西省酴醿架上残雪可爱戏同王元忠席大光赋诗

酴醿花底当年事，夜雪模糊照酒阑。

北省今朝枝上雪，还揩病眼作花看。

陈与义

陈与义　西轩

平生江海志，岁暮僧庐中。

虚斋时独步，遡此西窗风。

初夏气未变，幽居念方冲。

三日无客来，门外生蒿蓬。

轻阴映夕幌，窈窕瓶花红。

未知古今士，谁与此心同。

陈与义

陈与义　西轩寓居

牢落西轩客，巡檐费独吟。

桃花明薄暮，燕子闹微阴。

辛苦元吾事，淹留更此心。

小窗随意写，蛇蚓起相寻。

陈与义

陈与义　徙舍蒙大成赐诗

南北东西共一尘，得坻随处可收身。

卜居赋就知谋拙，入宅诗成觉新诗。

三径蓬蒿犹恨浅，九流宾客未嫌贫。

不须更待高轩过，袖有珠玑已照邻。

陈与义

陈与义　喜雨

秦望山头云，昨日鸾凤举。

冥冥万里风，淅淅三更雨。

小臣知君忧，起坐听檐语。

风力有去来，龙工杂文武。

灯花识我意，一笑相媚妩。

泥翻早朝路，瀰瀰光欲吐。

郁然苍龙阙，佳气接南亩。

千官次第来，豫色各眉宇。

记各以短篇，不工还自许。

陈与义

陈与义　戏大光送酒

折得岭头如玉梅，对花那得欠清杯。

不烦白水真人力，便有青州从事来。

陈与义

陈与义　细雨

避寇烦三老，那知是胜游。

平湖受细雨，远岸送轻舟。

天地悲深阻，山川慰久留。

参差发邻舫，未觉壮心休。

陈与义

陈与义　夏日

赤日可中庭，树影敛不开。

烛龙未肯忙，一步九徘徊。

梦中惊耳鸣，欲觉闻远雷。

屋山奇峰起，欹枕看云来。

变化信难料，转头失崔嵬。

虽然不成雨，风起亦快哉。

槐叶万背白，少振十日埃。

白团岂办此，掷去羞薄才。

蜻蜓泊墙阴，近人故多猜。

墙西岂更热，已去却飞回。

陈与义

陈与义　夏日集葆真池上以绿阴生昼静赋诗得静字

清池不受暑，幽讨起予病。

长安车辙边，有此荷万柄。

是身虽可懒，共寄无尽兴。

鱼游水底凉，鸟宿林间静。

谈余日亭午，树影一时正。

清风不负客，意重百金赠。

聊将两鬓蓬，起照千丈镜。

微波喜摇人，小立待其定。

梁王今何许，柳色几衰盛。

人生行乐耳，诗律已其剩。

邂逅一樽酒，它年五君咏。

重期踏月来，夜半啸烟艇。

陈与义

陈与义　夏夜

远游万事裂，独立数峰青。

明月照山木，荒村饶夜萤。

翻翻云渡汉，历历水浮星。

遥舍灯已尽，幽人门未扃。

陈与义

陈与义　夏夜

幽窗报夕霁，微月在屋橑。

手中白羽扇，共此夜寥寥。

六月天正碧，三更树微摇。

缅怀山中景，兹夕感路遥。

长啸送行云，可望不可招。

夜阑林光发，白露濡青条。

陈与义

陈与义　夏夜

闲弄玉如意，天河白练横。

时无李供奉，谁识谢宣城。

两鹤翻明月，孤松立快晴。

南阳半年客，此夜满怀清。

陈与义

陈与义　夏夜

虚庭散策晚凉生，斟酌星河亦喜晴。

不记墙西有修竹，夜风还作雨来声。

陈与义

陈与义　夏夜

待到天公放月时，东家乔柏两蚢枝。

悬知满地疏阴处，不及遥看突兀奇。

陈与义

陈与义　夏雨

三伏过几日，坐数令人瘿。

片云忽西行，庭树生光景。

须臾万银竹，壮观发异境。

天公终老手，一笑破日永。

龙公勿惮烦，事了亦俄倾。

修竹恬变化，依然半窗影。

陈与义

陈与义　夏至日与太学同舍会葆真二首

微官有阀阅，三赋池上诗。

林密知夏深，仰看天离离。

官忙负远兴，觞至及良时。

荷气夜来雨，百鸟清昼迟。

微风不动苹，坐看水色移。

门前争夺场，取欢不偿悲。

欲归未得去，日暮多黄鹂。

陈与义

陈与义　夏至日与太学同舍会葆真二首

明波影千柳，绀屋朝万荷。

物新感节移，意定觉景多。

游鱼聚亭影，镜面散微涡。

江湖岂在远，所欠雨一蓑。

忽看带箭禽，三叹无奈何。

陈与义

陈与义　先寄邢子友

作客经年乐有余，邵阳歧路不崎岖。

山川好处欹纱帽，桃李香中度笋舆。

欲见旧交惊岁月，剩排幽话说艰虞。

人间书疏非吾事，一首新诗未可无。

陈与义

陈与义　香林四首

绝爱公家花气新，一林清露百般春。

是中宴坐应容我，只恐微风唤起人。

陈与义

陈与义　香林四首

丈人延客非俗物，百和香中进一杯。

乞取齐奴锦步障，与春遮断晓风来。

陈与义

陈与义　香林四首

谁见繁香度牖时，碧天残月映花枝。

固应撩我题新句，压倒韦郎宴寝诗。

陈与义

陈与义　香林四首

简斋居士不饮酒，一入香林更不醒。

驱使小诗酬晓露，绝胜辛苦广骚经。

陈与义

陈与义　襄邑道中

飞花两岸照船红，百里榆堤半日风。

卧看满天云不动，不知云与我俱东。

陈与义

陈与义　小阁

烂干横岁暮，徙倚度阴晴。

木落太湖近，梅开南纪明。

病余仍爱酒，身后更须名。

鹳鹤忽双起，吾诗还欲成。

陈与义

陈与义　小阁晨起

纸帐不知晓，雅鸣吾当兴。

开窗面老松，相对寒崚嶒。

幸无公家责，欲懒还不能。

汲井頮我面，铜盆旋敲冰。

梳头风入槛，纷散霜满膺。

四瞻郊泽间，苍烟惨朝凝。

却望塔颠日，光景舒层层。

乾坤有奇事，变化忽相乘。

客来无可语，语此不见应。

今晨胡床冷，愧我无毾{登毛}。

陈与义

陈与义　小阁晚望

泽国候易变，孟冬乃微和。

解襟凭小阁，日暮归云多。

苍苍散草木，莽莽杂山河。

荒野虫乱鸣，长空鸟时过。

万象各无待，唯人顾纷罗。

备物以养己，更用干与戈。

天风吹我来，衣袂生微波。

幽怀眇无寄，萧瑟起悲歌。

陈与义

陈与义　晓登燕公楼

栏干纳清晓，拄杖追黄鹄。

燕公不相待，使我立於独。

雾收天落川，日动春浮木。

举手谢时人，微风吹野服。

陈与义

陈与义　晓发杉木

古泽春光淡，高林露气清。

纷纷世上事，寂寂水边行。

客子凋双鬓，田家自一生。

有诗还忘记，无酒却思倾。

陈与义

陈与义　晓发叶城

竹舆开两牖，秋色为横分。

左送廉纤月，右揖离披云。

诗情满行色，何地着世纷。

欲语王县令，三叫不能闻。

陈与义

陈与义　谢杨工曹

借屋三间稍离尘，携书一束谩娱身。

客居最负青春好，世事空随白发新。

造化小儿真薄相，市朝大隐亦长贫。

独无芋粟供宾客，虚辱先生赋北邻。

陈与义

陈与义　谢主人

春禽劝我归，主人留我住。

一笑谢主人，我自归无处。

拟借溪边三亩春，结茅依树不依邻。

伐薪政可烦名士，分米何须待故人。

陈与义

陈与义　心老久许为作画未果以诗督之

布衲王摩诘，禅余寄笔端。

试将能事迫，肯作画工难。

秋入无声句，山连欲雨寒。

平生梦想处，奉乞小巑岏。

陈与义

陈与义　休日马上

休日不自休，骑马踏荒径。

却扇受景风，今朝我无病。

春云閟晨耀，群绿澹相映。

山川与朝市，一动自一静。

九衢行万人，谁抱此怀胜。

不得与之语，萧萧寄孤咏。

陈与义

陈与义　休日早起

曨曨窗影来，稍稍禽声集。

开门知有雨，老树半身湿。

剧谈了无味，远游非所急。

蒲团着身宽，安取万户邑。

开镜白云渡，捲帘秋光入。

饱受今日闲，明朝复羁絷。

陈与义

陈与义　宣风楼

楼迥云随画栱飞，卷帘又映雪晴时。

千林冻解阴狸扫，放出青山分外奇。

陈与义

陈与义　雪

穷腊见三白，江南无旧闻。

天上春已暮，尽日花缤纷。

平生虽畏寒，遇雪心所欣。

拥裘未敢出，投隙致殷勤。

窗户忽相照，川陵已难分。

二仪有巨丽，老我不能文。

高吟黄竹诗，薄暮心无垠。

浮屠似玉笋，突兀倚重云。

陈与义

陈与义　雪

仙人手持白鸾尾，夜半朝元明月里。

羽衣三振风不断，下视银潢一千里。

玉轪戴花分后前，欲落未落天恍然。

余标从向人间去，乞与袁安破晓眠。

陈与义

陈与义　寻诗两绝句

楚酒困人三日醉，园花经雨百般红。

无人画出陈居士，亭角寻诗满袖风。

陈与义

陈与义　寻诗两绝句

爱把山瓢莫笑侬，愁时引睡有奇功。

醒来推户寻诗去，乔木峥嵘明月中。

陈与义

陈与义　研铭

无住庵，老居士。

紫玉池，娱晚岁。

不出庵，书诵偈。

谁使之，践朝市。

入承明，司帝制。

如眢井，久不治。

百尺泉，来莫冀。

古之人，轻百计。

惟出处，不敢易。

嗟已晚，觉非是。

勒斯铭，戒后世。

陈与义

陈与义　宴坐之地籧簒覆之名曰蓬斋

不须杯勺了三冬，旋作蓬斋待朔风。

会有打窗风雪夜，地炉孤坐策奇功。

陈与义

陈与义　遥碧轩作呈使君少隐时欲赴召

我本山中人，尺一唤起趋埃尘。

君为边城守，作意邀山入窗牖。

朝来爽气如有期，送我凭轩一杯酒。

丈夫已忍猿鹤羞，欲去且复斯须留。

西峰木脱乱鬟拥，东岭烟破修眉浮。

主人爱客山更好，醉里一笑惊蛮州。

丁宁云雨莫作厄，明日青山当送客。

陈与义

陈与义　叶柟惠花

无住庵中老居士，逢春入定不衔杯。

文殊罔明俱拱手，今日花枝唤得回。

陈与义

陈与义　曳杖

柳条一何长，我发一何短。

余日会有余，经春卧荒疃。

曳杖陂西去，悠然寄萧散。

田垅粲高低，白水一时满。

农夫暮犹作，愧我读书懒。

且复弃今兹，前峰青蹇嵼。

陈与义

陈与义　夜步堤上三首

世故生白发，意行无与期。

平生木上座，临老始相知。

月中沙岸永，岁暮河流迟。

留侯庙前柳，叶尽空离离。

百年信难料，剩赋奇绝诗。

陈与义

陈与义　夜步堤上三首

人间睡声起，幽子方独步。

倚杖看白云，亭亭水中度。

十月雁背高，三更河流去。

物生各扰扰，念此煎百虑。

聊将忧世心，数遍桥西树。

陈与义

陈与义　夜步堤上三首

旋买青芒鞋，去踏沙头月。

争教冠盖地，着此影突兀。

树寒栖鸟动，风转孤管发。

月色夜夜佳，人生事如发。

梦中续清游，浓露湿银阙。

陈与义

陈与义　夜抵贞牟

野暝犹闻远，川明不恨迟。

焚山隔岸火，及我系船时。

夜半青灯屋，篱前白水陂。

殷勤谢地主，小筑欲深期。

陈与义

陈与义　夜赋

陈与义

抱病喜清夜，形羸心独开。

不知药鼎沸，错认雨声来。

岁晚灯烛丽，天长鸿雁哀。

书生惜日月，欹枕意茫哉。

陈与义

陈与义　夜赋

泊舟华容县，湖水终夜明。

凄然不能寐，左右菰蒲声。

穷途事多违，胜处亦心惊。

三更萤火闹，万里天河横。

阿瞒狼狈地，山泽空峥嵘。

虽弱与兴衰，今古莽难评。

腐儒忧平世，况复值甲兵。

终然无雨策，白发满头生。

陈与义

陈与义　夜赋寄友

卖药韩康伯，谈经管幼安。

向来甘寂寞，不是为艰难。

微月扶疏树，空园浩荡寒。

细题今夕景，持与故人看。

陈与义

陈与义　夜雨

经岁柴门百事乖，此身只合卧苍苔。

蝉声未足秋风起，木叶俱鸣夜雨来。

棋局可观浮世理，灯花应为好诗开。

独无宋玉悲歌念，但喜新凉入酒杯。

陈与义

陈与义　以石龟子施觉心长老

老龟千年作一息，天地併入支床力。

何年生此石肠儿，非皮裹骨骨裹皮。

君家元绪不慎口，遂与老桑同一朽。

知君游世磨不磷，往作道人之石友。

道人莫欺此龟无六眸，试与话禅当点头。

陈与义

陈与义　以事走郊外示友

二十九年知已非，今年依旧壮心违。

黄尘满面人犹去，红叶无言秋又归。

万里天寒鸿雁瘦，千村岁暮鸟乌微。

往来屑屑君应笑，要就南池照客衣。

陈与义

陈与义　以玉刚卯为向伯共生朝

仲冬吉日，风穆气休。

我出刚卯，以寿元侯。

祝融之玉，莫此离方。

元侯佩之，如玉之刚。

攘除厉凶，以迪明王。

南门不键，有室则强。

三肃元侯，既赠既祷。

曷以报我，当以刚卯。

陈与义

陈与义　以纸托乐秀才捣治

古人争名翰墨薮，柿叶桑根俱不朽。

固知老褚下欧阳，控御管城须好手。

嫁非好时聊自强，幅则甚短惭甚长。

闻道蔡侯闲石臼，为借余力生银光。

陈与义

陈与义　阴风

阴风三日吹南极，二月巴陵寒裂石。

长林巨木受轩轾，洞庭倒流潇湘黑。

君不见古庐竹扉声策策，中有竛竮落南客。

曾经破胆向炎官，敢不修容待风伯。

陈与义

陈与义　印老索印庵诗

人言融公懒，床上揖宾客。

我来两忘揖，团团一庵白。

戏谈邓州禅，分食天宁麦。

竹风亦喜我，萧瑟至日夕。

出家丈夫事，轩裳本儿剧。

愿香惊余烟，世故感陈迹。

固应师未钝，使我不安席。

时求一滴水，为洗三生石。

陈与义

陈与义　樱桃

四月江南黄鸟肥，樱桃满市粲朝晖。

赤瑛盘里虽殊遇，何似筠笼相发挥。

陈与义

陈与义　萤火

翩翩飞蛾掩月烛，见烹膏油罪莫赎。

嘉尔萤火不自欺，草间相照光煜煜。

却马已录仙人方，映书曾登君子堂。

不畏月明见陋质，但畏风雨难为光。

陈与义

陈与义　咏青溪石壁

青溪宜晓日，曲处千丈晦。

天开苍石屏，影落西村外。

虚无元气立，明灭河汉对。

人行峥嵘下，鸟急浩荡内。

向来千万峰，琐细等蓬块。

老夫倚杖久，三叹造物大。

惜哉太史公，意短遗此快。

更欲访野人，穷探视其背。

陈与义

陈与义　咏水仙花五韵

仙人缃色裘，缟衣以裼之。

青帨纷委地，独立东风时。

吹香洞庭暖，弄影清昼迟。

寂寂篱落阴，亭亭与予期。

谁知园中客，能赋会真诗。

陈与义

陈与义　咏西岭梅花

雨后众崖碧，白处纷寒梅。

遥遥迎客意，欲下山坡来。

穷村受春晚，邂逅今日开。

绛领承玉面，临风一低回。

折归无可赠，孤赏心悠哉。

陈与义

陈与义　咏蟹

量才不数制鱼额，四海神交顾建康。

但见横行疑长躁，不知公子实无肠。

陈与义

陈与义　用大成四桂坊韵赋诗赠令狐昆仲

乡人洗眼看银黄，得桂运枝手尚香。

盛事固应传雁塔，新诗不减住鸡坊。

醍酥乳酪元同味，羯末对胡更合堂。

从此葛恢门下客，知名可但一杨方。

陈与义

陈与义　幽窗

贫士工用短，壮夫溺於诗。

破壁为幽窗，我笔还得持。

高鸟度遗影，风扉语移时。

迨我休暇日，与物聊同嬉。

古来贤哲人，畎亩策安危。

一行或大谬，半隐良亦痴。

寄言山中友，即岁以为期。

陈与义

陈与义　游八关寺后池上

落日生春色，微澜动古池。

柳林横绝野，藜杖去寻诗。

不有今年谪，争成此段奇。

殷勤雪颅老，随客转荒陂。

陈与义

陈与义　游葆真池上

墙厚不盈咫，人间隔蓬莱。

高柳唤客游，我辈御风来。

坐久落日尽，澹澹池光开。

白云行水中，一笑三徘徊。

鸭儿轻岁月，不受急景催。

试作弄篙惊，徐去首不回。

无心与境接，偶遇信悠哉。

再来知何似，有句端难裁。

陈与义

陈与义　游道林岳麓

耽耽衡山麓，翠气横古今。

济胜得短筇，未怕山行深。

路盘天开阖，风动龙噫吟。

峰恋惨澹处，照以布地金。

世尊诸天上，燕坐朝千林。

向来修何行，不受安危侵。

道人轻殊胜，来客费幽寻。

恍然结愿香，独会三生心。

山中日易晚，坐失群木阴。

勿唾此山地，后日重窥临。

陈与义

陈与义　游东岩

散策东岩路，梦中曾记经。

斜晖射残雪，岩谷遍晶荧。

鸦鸣山寂寂，意迥川冥冥。

乘兴欲穷讨，会心还少停。

新晴远村白，薄暮群峰青。

危途通仙境，胜日行画屏。

岂独冷一念，将期朝百灵。

不同南涧咏，悲慨满中扃。

陈与义

陈与义　游董园

西园可散发，何必赋远游。

地旷多雄风，叶声无时休。

幸有济胜具，枯藜支白头。

平生会心处，未觉身淹留。

散坐青石床，松意淡欲秋。

薄雨青众卉，深林耿微流。

一凉天地德，物我俱夷犹。

东北方用武，六有事戈矛。

甲裳无乃重，腐儒故多忧。

珍禽叫高树，且复寄悠悠。

陈与义

陈与义　游慧林寺以三峡炎蒸定有无为韵得定字是日欲逃暑阁下而守阁童子持

我如东郊马，欹侧甘瘦病。

今晨举足轻，起行得幽胜。

抚窗唤懒融，槁面初出定。

眼中无长物，坐久炉烟正。

门前几乌帽，来往送朝暝。

岂知帽影边，有地白日静。

宝阁阴肃肃，童子色不令。

年来惜违人，一笑取归径。

愿言捐何肉，终岁奉清净。

檐铎岂印吾，出门有余听。

陈与义

陈与义　游南嶂同孙信道

遥瞻南嶂深复深，双崖与天藏太阴。

青鞋济胜不能懒，踏破积雪穷崎嶔。

空中朽树抱孤筱，无窍苍壁生横林。

孤禽三叫危石裂，欲返未返神萧森。

磴回忽然何处所，当面烟如翠蛟舞。

石门泄风无昼夜，古木截道藏雷雨。

丹丘赤城去几许，下视人间足尘土。

放身天地不自知，导以龙蛇翼熊餐。

山中异事记今晨，杖藜得道孙与陈。

陈与义

陈与义　游秦岩

秦岩昧旧闻，胜会非复常。

异哉五里秘，发此一日狂。

篝灯破大阴，拄杖入仙乡。

散途杨梅实，承磴菡萏房。

石液白瑶堕，泉气青霓翔。

度危心欲动，逢衍兴未央。

眩人黝谷深，覆我翠极长。

降登穷田垅，开阖到鞠场。

龙遮侧岸路，猫护高廪藏。

力士倒履空，应真俨成行。

碾缺神所吝，帐空仙莫量。

水鸣泬寥内，柱立森罗傍。

语闻受远响，力极生微阳。

梦中出小窦，立处忽大荒。

尘缘信深重，仙事岂渺茫。

灵武唐业开，湘滨耀文章。

望夷秦政坏，岭底畏祸殃。

隐显非士意，安危存国纲。

且复置此事，更将适何方。

赋诗意未惬，吾欲栖僧廊。

陈与义

陈与义　游岘山次韵三首

夜度一程云，平明踏山址。

山神岂妬我，飞雨乱眸子。

重岳衮衮去，前杰后俊伟。

晦明更百态，始望那及此。

路穷得精庐，税驾谘祖始。

老僧千金意，佳处相指似。

先生一笑领，得句易翻水。

安石未归山，却要山料理。

奇哉此一段，惊世无前轨。

酬山以快饮，春蕨正滋旨。

一丘傥许予，高卧饱松髓。

城中谩拄笏，那知有兹事。

陈与义

陈与义　游岘山次韵三首

高人买山隐，百万犹恨少。

客儿最省事，有屐一生了。

东庄良不遥，十里望缥缈。

萦纡并麦垅，翠浪四山绕。

先生滞鹿车，去程通凤沼。

暂来山泉上，思与飞云杳。

云北接云南，一迳绝纷扰。

竹林怀风雨，目断极窈窈。

从来无世尘，相对真不挠。

龙儿争地出，头角已表表。

先生嘱支郎，勿使斤斧夭。

终当乞一杖，险路扶吾老。

陈与义

陈与义　游岘山次韵三首

转路山突兀，众山之所望。

懒融不下山，揖山会虚堂。

大空出盘嬉，小空时侍傍。

我游瞻铁凤，力尽随木羊。

石窗非人世，意欲凌风翔。

巉巉窗中人，出定发有霜。

过眼几浮烟，关身一禅床。

教我安心法，入鸟不乱行。

似知使君尊，起炷柏子香。

陇云亦堪寄，分作我归装。

好在窗前竹，伴师老苍苍。

陈与义

陈与义　游玉仙观以春风吹倒人为韵得吹字

清游天不借，破帽沙疾吹。

下马榱桷鸣，未恨十里陂。

风余檐铎语，坐定炉烟迟。

新春碧瓦丽，古意乔木奇。

黄冠见客喜，此士定不羁。

但愧城中尘，浼子青松枝。

人间争夺丑，我亦寄枯棋。

输赢共一笑，马影催归时。

陈与义

陈与义　游紫逻洞

我不愿封万户侯，愿向紫逻从公游。

郓州溪堂虢州洞，未有退之诗可留。

水近山流清澈底，竹饱千霜节如此。

廓庙之具千金躯，底事便着山岩里。

蒲鞭挂壁一事无，环佩声中了朝晡。

祝融不到林深处，客至五月怀貂狐。

徇华大夫无此乐，从渠遮山用翠幙。

若问此间奇绝处，但道胸中有丘壑。

陈与义

陈与义　友人惠石两峰巉然取杜子美玉山高并两峰寒之句名曰小玉山

旧喜看书今不看，且留双眼向孱颜。

从来作梦大槐国，此去藏身小玉山。

暮霭朝曦一生子，高天厚地两峰闲。

九华诗句喧寰宇，细比真形伯仲间。

陈与义

陈与义　有感再赋

忆昔甲辰重九日，天恩曾与宴城东。

龙沙此日西风冷。谁折黄花寿两宫。

陈与义

陈与义　又登岳阳楼

岳阳楼前丹叶飞，栏干留我不须归。

洞庭镜面平千里，却要君山相发挥。

陈与义

陈与义　又和岁除感怀用前韵

宦情吾与岁俱阑，只有诗盟偶未寒。

鬓色定从今夜改，梅花已判隔年看。

高门召客车稠叠，下里烧香篆屈盘。

我亦三杯聊复尔，梦回鵷鹭出朝端。

陈与义

陈与义　又六言

未央宫里红杏，羯鼓三声打开。

大庾岭头梅萼，管城呼上屏来。

陈与义

陈与义　又用韵春雪

急雪催诗兴未阑，东风肯奈鸟乌寒。

最怜度牖勤勤意，更接飞花细细看。

连夜抛回三白瑞，及时惊动五辛盘。

袁安久绝千人望，春破还思绮一端。

陈与义

陈与义　余识景纯家弟出其诗见示喜其同臭味也辄用大成黄字韵赋八句赠之

阿奴喜气照人黄，传得新诗细作行。

可爱悬知似杨柳，忘忧复不待槟榔。

魏收已获崔昂誉，摩诘仍推相国长。

曷不少留东合醉，剩收篇咏作归装。

陈与义

陈与义　愚溪

小阁当乔木，清溪抱竹林。

寒声日暮起，客思雨中深。

行李妨幽事，栏干试独临。

终然游子意，非复昔人心。

陈与义

陈与义　与伯顺饭于文纬大光出宋汉杰画秋山

焚香消午睡，开画逢秋山。

皇都马声中，有此四士闲。

离离南国树，闪闪湘水湾。

悠悠孤鸟去，澹澹晨辉还。

屐士十年蜡，未散腰脚顽。

不如一诣君，坐此岩石间。

远峰如修眉，近峰如堕鬟。

书生饱作祟，眼乱纷斓斑。

一笑遗世人，聊破千载须。

诗成即画记，可益不可删。

陈与义

陈与义　与大光同登封州小阁

去程欲数莽难知，三日封州更作迟。

青嶂足稽天下士，锦囊今有峤南诗。

共登小阁春风里，回望中原夕霭时。

万本梅花为我寿，一杯相属未全痴。

陈与义

陈与义　与王子焕席大光同游廖园

三枝筇竹兴还新，王丈席兄俱可人。

侨立司州溪水上，吟诗把酒对青春。

陈与义

陈与义　与夏致宏孙信道张巨山同集涧边以散发岩岫为韵赋四小诗

哦诗谷虚响，散发下岩半。

披丛涧影摇，集鸟纷然散。

陈与义

陈与义　与夏致宏孙信道张巨山同集涧边以散发岩岫为韵赋四小诗

乱石披浅流，水纹如绀发。

驰晖忽西没，林光相映发。

陈与义

陈与义　与夏致宏孙信道张巨山同集涧边以散发岩岫为韵赋四小诗

举头山围天，濯足树映潭。

山中记今日，四士集空岩。

陈与义

陈与义　与夏致宏孙信道张巨山同集涧边以散发岩岫为韵赋四小诗

张子卧石榻，夏子理泉窦。

孙子独不言，搘颐数烟岫。

陈与义

陈与义　与信道游涧边

斜阳照乱石，颠崖下双筇。

试从绝壑底，仰视最奇峰。

回磈发涧怒，高霭生树容。

半岩菖蒲根，翠葆森伏龙。

岂无游世上，於此傥相逢。

客心忽悄怆，归路迷行踪。

陈与义

陈与义　与智老天经夜坐

残年不复徙他邦，长与两禅同夜缸。

坐到更深都寂寂，雪花无数落窗前。

陈与义

陈与义　与周绍祖分茶

竹影满幽窗，欲出腰髀懒。

何以同岁暮，共此晴云椀。

摩挲蛰雷腹，自笑计常短。

异时分忧虞，小杓勿辞满。

陈与义

陈与义　雨

萧萧十日雨，稳送祝融归。

燕子经年梦，梧桐昨暮非。

一凉恩到骨，四壁事多违。

衮衮繁华地，西风吹客衣。

陈与义

陈与义　雨

听雨披夜襟，冲雨踏晨鼓。

万珠络笋舆，诗中有新语。

老龙经秋卧，岁暮始一举。

成功亦何迟，光采变蔬圃。

道边闻井溢，可笑遽如许。

旧山百尺泉，不知旱与雨。

陈与义

陈与义　雨

沙岸残春雨，茅檐古镇官。

一时花带泪，万里客凭栏。

日晚蔷薇重，楼高燕子寒。

惜无陶谢手，尽力破忧端。

陈与义

陈与义　雨

霏霏三日雨，蔼蔼一园青。

雾泽含元气，风花过洞庭。

地偏寒浩荡，春半客竛竮。

多少人间事，天涯醉又醒。

陈与义

陈与义　雨

忽忽忘年老，悠悠负日长。

小诗妨学道，微雨好烧香。

檐鹊移时立，庭梧满意凉。

此身南复北，仿佛是它乡。

陈与义

陈与义　雨

云起谷全暗，雨时山复明。

青春望中色，白涧晚来声。

远树鸟群集，高原人独耕。

老夫逃世日，坚坐听阴晴。

陈与义

陈与义　雨

云物澹清晓，无风溪自闲。

柴门对急雨，壮观满空山。

春发苍茫内，鸟鸣篁竹间。

儿童笑老子，衣湿不知还。

陈与义

陈与义　雨过

水堂长日静鸥沙，便觉京尘隔鬓华。

梦里不知凉是雨，卷帘微溼在荷花。

陈与义

陈与义　雨晴

天缺西南江面清，纤云不动小滩横。

墙头语鹊衣犹湿，楼外残雷气未平。

尽取微凉供稳睡，急搜奇名报新晴。

今宵绝胜无人共，卧看星河尽意明。

陈与义

陈与义　雨晴徐步

百年几晴朝，徐步山径湿。

忽悟春已深，鸣禽飞相及。

雪消众绿净，雾罢群峰立。

涧边千嵁岩，今日何复集。

陈与义

陈与义　雨中

北客霜侵鬓，南州雨送年。

未闻兵革定，从使岁时迁。

古泽生春霭，高空落暮鸢。

山川含万古，郁郁在樽前。

陈与义

陈与义　雨中

雨打船蓬声百般，白头当夏不禁寒。

五湖七泽经行遍，终忆吾乡八节滩。

陈与义

陈与义　雨中对酒庭下海棠经雨不谢

巴陵二月客添衣，草草杯觞恨醉迟。

燕子不禁连夜雨，海棠犹待老夫诗。

天翻地覆伤春色，齿豁头童祝圣时。

白竹篱前湖海阔，茫茫身世两堪悲。

陈与义

陈与义　雨中观秉仲家月桂

月桂花上雨，春归一凭栏。

东西南北客，更得几回看。

红衿映肉色，薄暮无乃寒。

园中如许梅，独觉赋诗难。

陈与义

陈与义　雨中宿灵峰寺

雁荡山中逢晚雨，灵峰寺里借绳床。

只应护得纶巾角，还费高僧一炷香。

陈与义

陈与义　雨中再赋海山楼诗

百尺阑干横海立，一生襟抱与山开。

岸边天影随潮入，楼上春容带雨来。

慷慨赋诗还自恨，徘徊舒啸却生哀。

灭胡猛士今安有，非复当年单父台。

陈与义

陈与义　玉堂儤直

庭叶珑珑晓更青，断云吐日照寒厅。

只应未上归田奏，贪诵楞伽四卷经。

陈与义

陈与义　浴室观雨以催诗走群龙为韵得走字

微云生屋脊，欹枕看培塿。

崔嵬乱一瞬，泰华入搔首。

须臾万银竹，壮观惊户牖。

摧击竟自碎，映空白烟走。

余飚送未了，日色在井口。

去冬三寸雪，寒日澹相守。

商量细细融，未觉经旬久，

谁能料天工，办此颖脱手。

一凉满天地，平分到庭柳。

叶端啸余风，送我一杯酒。

画屏题细字，尽记同来友。

俗眼之所遗，此事当不朽。

陈与义

陈与义　欲离均阳而雨不止书八句寄何子应

江城八月枫叶凋，城头哦诗江动摇。

秋雨留人意恋恋，水风泛树声萧萧。

纶巾老子无远策，长作东西南北客。

不如何逊在扬州，坐待梅花映妆额。

陈与义

陈与义　寓居刘仓廨中晚步过郑仓台上

纱巾竹杖过荒陂，满面东风二月时。

世事纷纷人老易，春阴漠漠絮飞迟。

士衡去国三间屋，子美登台七字诗。

草绕天西青不尽，故园归计入支颐。

陈与义

陈与义　元方用韵寄若拙弟邀同赋元方将托若拙觅颜渊之五十亩故诗中见意

梦中与世极周流，错认三刀是得州。

拟学耕田给公上，要为同社燕春秋。

囊间已办青芒屦。桑间想闻黄栗留。

傥有幽人谘出处，为言无况莫来休。

陈与义

陈与义　元方用韵见寄次韵奉谢兼呈元东二首

大难词源三峡流，小难诗不数苏州。

了无徐生齐气累，正值甯子商歌秋。

鹄飞千里从此始，骥绝九衢谁得留。

岁晚烦君起我病，两篇三叹不能休。

陈与义

陈与义　元方用韵见寄次韵奉谢兼呈元东二首

一欢玄发水东流，两脚黄尘阅几州。

王湛时须看周易，虞卿未敢著春秋。

不辞彭泽腰常折，却得邯郸梦少留。

有句惊人虽可喜，无钱使鬼故宜休。

陈与义

陈与义　元日

五年元日只流离，楚俗今年事事非。

后饮屠苏惊已老，长乘舴艋竟安归。

携家作客真无策，学道刳心却自违。

汀草岸花知节序，一身千恨独霑衣。

陈与义

陈与义　元夜

今夕天气佳，上天何澄穆。

列宿雨后明，流云月边速。

空檐垂斗柄，微吹生丛竹。

对此不能寐，步绕庭之曲。

遥睇浮屠颠，数星红煜煜。

悟知烧灯夕，节意亦满目。

历代能几诗，遍赋杂珉玉。

栖鸦亦未定，更呜伴余独。

百年滔滔内，忧乐两难复。

唯应长似今，寂寞送寒燠。

陈与义

陈与义　月夜

独立夜辀辮，芦声泛遥津。

月下风起波，莽莽白龙鳞。

阴彩凝草木，暑气森星辰。

天地尘未消，江湖气聊伸。

人生几今夕，乱代偶此身。

胡为不少乐，况乃迹易陈。

三更大鱼舞，悄怆惊心神。

永怀骑鲸士，发兴烟中新。

陈与义

陈与义　杂书示陈国佐胡元茂四首

一官专为口，俯仰汗我颜。

顾将千日饥，换此三岁闲。

冥冥云表雁，时节自往还。

不忧稻粱绝，忧在罗网间。

绝胜杜拾遗，一饱常间关。

晚知儒冠误，犹恋终南山。

陈与义

陈与义　杂书示陈国佐胡元茂四首

杜门十日疾，因得观妄身。

勿云千金躯，今视如埃尘。

平生老赤脚，每见生怒嗔。

挥汗煮我药，见此愧其勤。

陈与义

陈与义　杂书示陈国佐胡元茂四首

巨源邦之栋，急士如拾珍。

定知柳下锻，远胜崔史陈。

绝交虽已隘，益见叔夜真。

士要虽衣食，求仁今得仁。

释之与王生，盛美俱绝伦。

吾评竹林咏，未可少若人。

陈与义

陈与义　杂书示陈国佐胡元茂四首

昔吾同年友，壮志各南溟。

十年风雨过，见此落落星。

秀者吾元茂，众器见鼎铏。

许身稷契间，不但醉六经。

时逢下车揖，慰我两眼青。

勿忧事不理，伯始在朝廷。

陈与义

陈与义　再别

多难还分手，江边日发新。

公为九州督，我是半途人。

政尔倾全节，终然却要身。

平生第温峤，未必下张巡。

陈与义

陈与义　再登岳阳楼感慨赋诗

岳阳壮观天下传，楼阴背日堤绵绵。

草木相连南服内，江湖异态栏干前。

乾坤万事集双鬓，臣子一谪今五年。

欲题文字吊古昔，风壮浪涌心茫然。

陈与义

陈与义　再赋

西园芳气雨余新，唤起亭中入定人。

为报使君从酿酒，梅花落尽不关春。

陈与义

陈与义　再赋

堂堂李杜坛，谁敢蹑其址。

先生坐坛上，持钺令余子。

由来文字伯，不但表奏伟。

高怀淡无嗜，寓兴或留此。

平生上林手，避谤淹二始。

登临意超然，笔落风雨似。

事异柳司马，辛苦记山水。

乐哉邦无事，那待猛政理。

驾言慰吾民，不愧城门轨。

看山笑邹湛，句外寄深旨。

岩树阅几客，尚余尧时髓。

抚板歌公诗，未暇知余事。

陈与义

陈与义　再赋

兴公赋天台，千字一何少。

岘山逢巧匠，笼络六诗了。

余情到娘子，心动云缥缈。

仿佛山阿人，薜荔一身绕。

殷勤供泚笔，路转得龙沼。

应龙喜公来，嘘气纷雾杳。

忽然张盖起，知不受人扰。

诗成中有画，幽情杂荒窈。

从公虽一快，顾有和诗挠。

是事姑置之，归路迷日表。

安得永兹乐，彭铿尚为夭。

但愁归城中，念山令人老。

陈与义

陈与义　再赋

扬州云气郁佳哉，百虑方横吉语来。

却看诗书安隐在，竹篱阴里得时开。

陈与义

陈与义　再赋

修眉入幽梦，起费西南望。

终愿学柳文，买泉筑愚堂。

错磨高壁翠，日日在我旁。

忽在新野邹，行从泰山羊。

城中瞻使君，驾鹤高驰翔。

诗成堕人世，字字含风霜。

平生仰止勤，不但上下床。

顾许俗士驾，平参丈人行。

封姨岂嗔予，霞怒挟阿香。

知公终可恃，不记当趋装。

清欢岂有极，夜色来苍苍。

陈与义

陈与义　再赋

危楼只隔一重篱，谁见扶筇独上时。

如许江山懒搜句，燕公应笑我支篱。

陈与义

陈与义　再赋

欲识道人门径深，水仙多处试来寻。

青裳素面天应惜，乞与西园十日阴。

陈与义

陈与义　再赋二首呈奇父

国香薰坐先生醉，秋叶藏花客子迷。

驱使晚风同胜地，东轩不用镇帷犀。

陈与义

陈与义　再赋二首呈奇父

香遍东园花一枝，寻花觅路忽成迷。

先生莫道心如铁，喜气朝来横角犀。

陈与义

陈与义　再和

洪河岂不壮，余润弥九里。

海内所咏歌，在德不在水。

德人经行地，可敬及蒲苇。

况有水如此，浪去剧雪委。

念昔涉涛江，怒鼍如山峙。

天风怖杀人，舟定舷有泚。

惕然三夜梦，沙砾下飞矢。

至今逢沟壑，敢照不敢洗。

忽诵涉汝诗，五字拟苏李。

快言击汰事，想见鱼掉尾。

十年疑此乐，始误斗柄指。

便当策我足，岁月忽转徙。

未办志和舟，且洗子荆耳。

陈与义

陈与义　再蒙宠示佳什殆无遗巧勉成二章一以报佳贶一以自贻

睆睆休嫌笏与绅，如公本是九包人。

读书只用三冬足，学道从来一色醇。

太尉谈辞仍玉麈，侍中风韵更纱巾。

谁言上界多官府，亦许散仙追后尘。

陈与义

陈与义　再蒙宠示佳什殆无遗巧勉成二章一以报佳贶一以自贻

诸公衮衮坐垂绅，谁信北风欺得人。

遮眼读书何用解，发颜要酒可须醇。

十年白社空看镜，万里青天一岸巾。

少待奇章到三日，试将冠盖拂埃尘。

陈与义

陈与义　再用迹字韵成一首呈判府

风雨一叶过，黄花已陈迹。

人贫交旧疏，岁暮日月疾。

贪人积胡椒，智不到鬼录。

那知庾郎菜，地瘦饱金玉。

不如学服气，清座了晨夕。

尚余烟月债，驱使入吟笔。

晚逢葛先生，怜我出无仆。

借车得时诣，谬窥文字籾。

谈诗不知疲，或作夜半客。

挥毫写珠玉，治郡盖余力。

不羡江千万，不慕李八百。

愿传公句法，容我附风翼。

城东刘子政，著书方满屋。

昨示一篇诗，三日叹未足。

仍闻供笔砚，家有樊通德。

但恐裴公门，从此近舍湜。

陈与义

陈与义　再用景纯韵咏怀二首

路断赤墀青琐贤，土龙同此屋三间。

愁边潘令鬓先白，梦里老莱衣更班。

欲学大招那有赋，试谋小隐可无山。

一钱留得真堪笑，未到囊空犹是悭。

陈与义

陈与义　再用景纯韵咏怀二首

木枕蒲团病更宜，从教恶少事鞍韟。

元无王老又何怨，不有黡生谁与归。

六日取蟾乖世用，三年刻楮费天机。

只应杖屦从公处，未觉平生与愿违。

陈与义

陈与义　再游八关

古镇易为客，了身一篮舆。

贪游八关寺，忘却子公书。

青青天气肃，澹澹春意初。

东风经古池，满面生纡余。

卯申缚壮士，人世信少娱。

时来照兹水，点检鬓与须。

日暮登古原，微白见远墟。

念我遂初赋，徘徊月生裾。

悠悠不同抱，悄悄就归途。

陈与义

陈与义　早起

竟夜闻落木，雨歇窗如新。

披衣有忙事，檐前看归云。

初阳上林端，鸦背明纷纷。

我亦迫经课，日计在一晨。

再烧结愿香，稍洗三生勤。

群公持世故，白发到幽人。

幸不识奇字，门绝车马尘。

谁能共此窗，竹影可与分。

陈与义

陈与义　早起

晓寒生木枕，窗白梦难续。

自起开柴扉。空庭立乔木。

濛濛井气上，澹澹天容肃。

尘心忽昭旷，何异居涧谷。

学道审不遥，忍饥差已熟。

皇天赐丰年，菜本如白玉。

一简了百事，狡狯嗤颜歜。

幽鸟行屋山，悠然寄吾目。

陈与义

陈与义　早行

露侵驼褐晓寒轻，星斗阑干分外明。

寂寞小桥和梦过，稻田深处草虫鸣。

陈与义

陈与义　曾徽言运判出张生所画马

槃礴解衣处，胸中应不群。

未呈千里足，空见五花文。

良乐世难有，骥驽谁与分。

高才喜能事，故遣画兰筋。

陈与义

陈与义　赠传子文

渔子牧儿谈笑新，先生胜日步湖漘。

沙边忽见长身士，头上仍欹折角巾。

豺虎不能宽远俗，山川终要识诗人。

芦丛如画斜阳里，拄杖相寻无杂宾。

陈与义

陈与义　夜赋寄友

卖药韩康伯，谈经管幼安。

向来甘寂寞，不是为艰难。

微月扶疏树，空园浩荡寒。

细题今夕景，持与故人看。

陈与义

陈与义　夜雨

经岁柴门百事乖，此身只合卧苍苔。

蝉声未足秋风起，木叶俱鸣夜雨来。

棋局可观浮世理，灯花应为好诗开。

独无宋玉悲歌念，但喜新凉入酒杯。

陈与义

陈与义　以石龟子施觉心长老

老龟千年作一息，天地併入支床力。

何年生此石肠儿，非皮裹骨骨裹皮。

君家元绪不慎口，遂与老桑同一朽。

知君游世磨不磷，往作道人之石友。

道人莫欺此龟无六眸，试与话禅当点头。

陈与义

陈与义　以事走郊外示友

二十九年知已非，今年依旧壮心违。

黄尘满面人犹去，红叶无言秋又归。

万里天寒鸿雁瘦，千村岁暮鸟乌微。

往来屑屑君应笑，要就南池照客衣。

陈与义

陈与义　以玉刚卯为向伯共生朝

仲冬吉日，风穆气休。

我出刚卯，以寿元侯。

祝融之玉，莫此离方。

元侯佩之，如玉之刚。

攘除厉凶，以迪明王。

南门不键，有室则强。

三肃元侯，既赠既祷。

曷以报我，当以刚卯。

陈与义

陈与义　以纸托乐秀才捣治

古人争名翰墨薮，柿叶桑根俱不朽。

固知老褚下欧阳，控御管城须好手。

嫁非好时聊自强，幅则甚短惭甚长。

闻道蔡侯闲石臼，为借余力生银光。

陈与义

陈与义　阴风

阴风三日吹南极，二月巴陵寒裂石。

长林巨木受轩轾，洞庭倒流潇湘黑。

君不见古庐竹扉声策策，中有竛竮落南客。

曾经破胆向炎官，敢不修容待风伯。

陈与义

陈与义　印老索印庵诗

人言融公懒，床上揖宾客。

我来两忘揖，团团一庵白。

戏谈邓州禅，分食天宁麦。

竹风亦喜我，萧瑟至日夕。

出家丈夫事，轩裳本儿剧。

愿香惊余烟，世故感陈迹。

固应师未钝，使我不安席。

时求一滴水，为洗三生石。

陈与义

陈与义　樱桃

四月江南黄鸟肥，樱桃满市粲朝晖。

赤瑛盘里虽殊遇，何似筠笼相发挥。

陈与义

陈与义　萤火

翩翩飞蛾掩月烛，见烹膏油罪莫赎。

嘉尔萤火不自欺，草间相照光煜煜。

却马已录仙人方，映书曾登君子堂。

不畏月明见陋质，但畏风雨难为光。

陈与义

陈与义　咏青溪石壁

青溪宜晓日，曲处千丈晦。

天开苍石屏，影落西村外。

虚无元气立，明灭河汉对。

人行峥嵘下，鸟急浩荡内。

向来千万峰，琐细等蓬块。

老夫倚杖久，三叹造物大。

惜哉太史公，意短遗此快。

更欲访野人，穷探视其背。

陈与义

陈与义　咏水仙花五韵

仙人缃色裘，缟衣以裼之。

青帨纷委地，独立东风时。

吹香洞庭暖，弄影清昼迟。

寂寂篱落阴，亭亭与予期。

谁知园中客，能赋会真诗。

陈与义

陈与义　咏西岭梅花

雨后众崖碧，白处纷寒梅。

遥遥迎客意，欲下山坡来。

穷村受春晚，邂逅今日开。

绛领承玉面，临风一低回。

折归无可赠，孤赏心悠哉。

陈与义

陈与义　咏蟹

量才不数制鱼额，四海神交顾建康。

但见横行疑长躁，不知公子实无肠。

陈与义

陈与义　用大成四桂坊韵赋诗赠令狐昆仲

乡人洗眼看银黄，得桂运枝手尚香。

盛事固应传雁塔，新诗不减住鸡坊。

醍酥乳酪元同味，羯末对胡更合堂。

从此葛恢门下客，知名可但一杨方。

陈与义

陈与义　幽窗

贫士工用短，壮夫溺於诗。

破壁为幽窗，我笔还得持。

高鸟度遗影，风扉语移时。

迨我休暇日，与物聊同嬉。

古来贤哲人，畎亩策安危。

一行或大谬，半隐良亦痴。

寄言山中友，即岁以为期。

陈与义

陈与义　游八关寺后池上

落日生春色，微澜动古池。

柳林横绝野，藜杖去寻诗。

不有今年谪，争成此段奇。

殷勤雪颅老，随客转荒陂。

陈与义

陈与义　游葆真池上

墙厚不盈咫，人间隔蓬莱。

高柳唤客游，我辈御风来。

坐久落日尽，澹澹池光开。

白云行水中，一笑三徘徊。

鸭儿轻岁月，不受急景催。

试作弄篙惊，徐去首不回。

无心与境接，偶遇信悠哉。

再来知何似，有句端难裁。

陈与义

陈与义　游道林岳麓

耽耽衡山麓，翠气横古今。

济胜得短筇，未怕山行深。

路盘天开阖，风动龙噫吟。

峰恋惨澹处，照以布地金。

世尊诸天上，燕坐朝千林。

向来修何行，不受安危侵。

道人轻殊胜，来客费幽寻。

恍然结愿香，独会三生心。

山中日易晚，坐失群木阴。

勿唾此山地，后日重窥临。

陈与义

陈与义　游东岩

散策东岩路，梦中曾记经。

斜晖射残雪，岩谷遍晶荧。

鸦鸣山寂寂，意迥川冥冥。

乘兴欲穷讨，会心还少停。

新晴远村白，薄暮群峰青。

危途通仙境，胜日行画屏。

岂独冷一念，将期朝百灵。

不同南涧咏，悲慨满中扃。

陈与义

陈与义　游董园

西园可散发，何必赋远游。

地旷多雄风，叶声无时休。

幸有济胜具，枯藜支白头。

平生会心处，未觉身淹留。

散坐青石床，松意淡欲秋。

薄雨青众卉，深林耿微流。

一凉天地德，物我俱夷犹。

东北方用武，六有事戈矛。

甲裳无乃重，腐儒故多忧。

珍禽叫高树，且复寄悠悠。

陈与义

陈与义　游慧林寺以三峡炎蒸定有无为韵得定字是日欲逃暑阁下而守阁童子持

我如东郊马，欹侧甘瘦病。

今晨举足轻，起行得幽胜。

抚窗唤懒融，槁面初出定。

眼中无长物，坐久炉烟正。

门前几乌帽，来往送朝暝。

岂知帽影边，有地白日静。

宝阁阴肃肃，童子色不令。

年来惜违人，一笑取归径。

愿言捐何肉，终岁奉清净。

檐铎岂印吾，出门有余听。

陈与义

陈与义　游南嶂同孙信道

遥瞻南嶂深复深，双崖与天藏太阴。

青鞋济胜不能懒，踏破积雪穷崎嶔。

空中朽树抱孤筱，无窍苍壁生横林。

孤禽三叫危石裂，欲返未返神萧森。

磴回忽然何处所，当面烟如翠蛟舞。

石门泄风无昼夜，古木截道藏雷雨。

丹丘赤城去几许，下视人间足尘土。

放身天地不自知，导以龙蛇翼熊餐。

山中异事记今晨，杖藜得道孙与陈。

陈与义

陈与义　游秦岩

秦岩昧旧闻，胜会非复常。

异哉五里秘，发此一日狂。

篝灯破大阴，拄杖入仙乡。

散途杨梅实，承磴菡萏房。

石液白瑶堕，泉气青霓翔。

度危心欲动，逢衍兴未央。

眩人黝谷深，覆我翠极长。

降登穷田垅，开阖到鞠场。

龙遮侧岸路，猫护高廪藏。

力士倒履空，应真俨成行。

碾缺神所吝，帐空仙莫量。

水鸣泬寥内，柱立森罗傍。

语闻受远响，力极生微阳。

梦中出小窦，立处忽大荒。

尘缘信深重，仙事岂渺茫。

灵武唐业开，湘滨耀文章。

望夷秦政坏，岭底畏祸殃。

隐显非士意，安危存国纲。

且复置此事，更将适何方。

赋诗意未惬，吾欲栖僧廊。

陈与义

陈与义　游岘山次韵三首

夜度一程云，平明踏山址。

山神岂妬我，飞雨乱眸子。

重岳衮衮去，前杰后俊伟。

晦明更百态，始望那及此。

路穷得精庐，税驾谘祖始。

老僧千金意，佳处相指似。

先生一笑领，得句易翻水。

安石未归山，却要山料理。

奇哉此一段，惊世无前轨。

酬山以快饮，春蕨正滋旨。

一丘傥许予，高卧饱松髓。

城中谩拄笏，那知有兹事。

陈与义

陈与义　游岘山次韵三首

高人买山隐，百万犹恨少。

客儿最省事，有屐一生了。

东庄良不遥，十里望缥缈。

萦纡并麦垅，翠浪四山绕。

先生滞鹿车，去程通凤沼。

暂来山泉上，思与飞云杳。

云北接云南，一迳绝纷扰。

竹林怀风雨，目断极窈窈。

从来无世尘，相对真不挠。

龙儿争地出，头角已表表。

先生嘱支郎，勿使斤斧夭。

终当乞一杖，险路扶吾老。

陈与义

陈与义　游岘山次韵三首

转路山突兀，众山之所望。

懒融不下山，揖山会虚堂。

大空出盘嬉，小空时侍傍。

我游瞻铁凤，力尽随木羊。

石窗非人世，意欲凌风翔。

巉巉窗中人，出定发有霜。

过眼几浮烟，关身一禅床。

教我安心法，入鸟不乱行。

似知使君尊，起炷柏子香。

陇云亦堪寄，分作我归装。

好在窗前竹，伴师老苍苍。

陈与义

陈与义　游玉仙观以春风吹倒人为韵得吹字

清游天不借，破帽沙疾吹。

下马榱桷鸣，未恨十里陂。

风余檐铎语，坐定炉烟迟。

新春碧瓦丽，古意乔木奇。

黄冠见客喜，此士定不羁。

但愧城中尘，浼子青松枝。

人间争夺丑，我亦寄枯棋。

输赢共一笑，马影催归时。

陈与义

陈与义　游紫逻洞

我不愿封万户侯，愿向紫逻从公游。

郓州溪堂虢州洞，未有退之诗可留。

水近山流清澈底，竹饱千霜节如此。

廓庙之具千金躯，底事便着山岩里。

蒲鞭挂壁一事无，环佩声中了朝晡。

祝融不到林深处，客至五月怀貂狐。

徇华大夫无此乐，从渠遮山用翠幙。

若问此间奇绝处，但道胸中有丘壑。

陈与义

陈与义　友人惠石两峰巉然取杜子美玉山高并两峰寒之句名曰小玉山

旧喜看书今不看，且留双眼向孱颜。

从来作梦大槐国，此去藏身小玉山。

暮霭朝曦一生子，高天厚地两峰闲。

九华诗句喧寰宇，细比真形伯仲间。

陈与义

陈与义　有感再赋

忆昔甲辰重九日，天恩曾与宴城东。

龙沙此日西风冷。谁折黄花寿两宫。

陈与义

陈与义　又登岳阳楼

岳阳楼前丹叶飞，栏干留我不须归。

洞庭镜面平千里，却要君山相发挥。

陈与义

陈与义　又和岁除感怀用前韵

宦情吾与岁俱阑，只有诗盟偶未寒。

鬓色定从今夜改，梅花已判隔年看。

高门召客车稠叠，下里烧香篆屈盘。

我亦三杯聊复尔，梦回鵷鹭出朝端。

陈与义

陈与义　又六言

未央宫里红杏，羯鼓三声打开。

大庾岭头梅萼，管城呼上屏来。

陈与义

陈与义　又用韵春雪

急雪催诗兴未阑，东风肯奈鸟乌寒。

最怜度牖勤勤意，更接飞花细细看。

连夜抛回三白瑞，及时惊动五辛盘。

袁安久绝千人望，春破还思绮一端。

陈与义

陈与义　余识景纯家弟出其诗见示喜其同臭味也辄用大成黄字韵赋八句赠之

阿奴喜气照人黄，传得新诗细作行。

可爱悬知似杨柳，忘忧复不待槟榔。

魏收已获崔昂誉，摩诘仍推相国长。

曷不少留东合醉，剩收篇咏作归装。

陈与义

陈与义　愚溪

小阁当乔木，清溪抱竹林。

寒声日暮起，客思雨中深。

行李妨幽事，栏干试独临。

终然游子意，非复昔人心。

陈与义

陈与义　与伯顺饭于文纬大光出宋汉杰画秋山

焚香消午睡，开画逢秋山。

皇都马声中，有此四士闲。

离离南国树，闪闪湘水湾。

悠悠孤鸟去，澹澹晨辉还。

屐士十年蜡，未散腰脚顽。

不如一诣君，坐此岩石间。

远峰如修眉，近峰如堕鬟。

书生饱作祟，眼乱纷斓斑。

一笑遗世人，聊破千载须。

诗成即画记，可益不可删。

陈与义

陈与义　与大光同登封州小阁

去程欲数莽难知，三日封州更作迟。

青嶂足稽天下士，锦囊今有峤南诗。

共登小阁春风里，回望中原夕霭时。

万本梅花为我寿，一杯相属未全痴。

陈与义

陈与义　与王子焕席大光同游廖园

三枝筇竹兴还新，王丈席兄俱可人。

侨立司州溪水上，吟诗把酒对青春。

陈与义

陈与义　与夏致宏孙信道张巨山同集涧边以散发岩岫为韵赋四小诗

哦诗谷虚响，散发下岩半。

披丛涧影摇，集鸟纷然散。

陈与义

陈与义　与夏致宏孙信道张巨山同集涧边以散发岩岫为韵赋四小诗

乱石披浅流，水纹如绀发。

驰晖忽西没，林光相映发。

陈与义

陈与义　与夏致宏孙信道张巨山同集涧边以散发岩岫为韵赋四小诗

举头山围天，濯足树映潭。

山中记今日，四士集空岩。

陈与义

陈与义　与夏致宏孙信道张巨山同集涧边以散发岩岫为韵赋四小诗

张子卧石榻，夏子理泉窦。

孙子独不言，搘颐数烟岫。







卷40

陈与义

陈与义　与信道游涧边

斜阳照乱石，颠崖下双筇。

试从绝壑底，仰视最奇峰。

回磈发涧怒，高霭生树容。

半岩菖蒲根，翠葆森伏龙。

岂无游世上，於此傥相逢。

客心忽悄怆，归路迷行踪。

陈与义

陈与义　与智老天经夜坐

残年不复徙他邦，长与两禅同夜缸。

坐到更深都寂寂，雪花无数落窗前。

陈与义

陈与义　与周绍祖分茶

竹影满幽窗，欲出腰髀懒。

何以同岁暮，共此晴云椀。

摩挲蛰雷腹，自笑计常短。

异时分忧虞，小杓勿辞满。

陈与义

陈与义　雨

萧萧十日雨，稳送祝融归。

燕子经年梦，梧桐昨暮非。

一凉恩到骨，四壁事多违。

衮衮繁华地，西风吹客衣。

陈与义

陈与义　雨

听雨披夜襟，冲雨踏晨鼓。

万珠络笋舆，诗中有新语。

老龙经秋卧，岁暮始一举。

成功亦何迟，光采变蔬圃。

道边闻井溢，可笑遽如许。

旧山百尺泉，不知旱与雨。

陈与义

陈与义　雨

沙岸残春雨，茅檐古镇官。

一时花带泪，万里客凭栏。

日晚蔷薇重，楼高燕子寒。

惜无陶谢手，尽力破忧端。

陈与义

陈与义　雨

霏霏三日雨，蔼蔼一园青。

雾泽含元气，风花过洞庭。

地偏寒浩荡，春半客竛竮。

多少人间事，天涯醉又醒。

陈与义

陈与义　雨

忽忽忘年老，悠悠负日长。

小诗妨学道，微雨好烧香。

檐鹊移时立，庭梧满意凉。

此身南复北，仿佛是它乡。

陈与义

陈与义　雨

云起谷全暗，雨时山复明。

青春望中色，白涧晚来声。

远树鸟群集，高原人独耕。

老夫逃世日，坚坐听阴晴。

陈与义

陈与义　雨

云物澹清晓，无风溪自闲。

柴门对急雨，壮观满空山。

春发苍茫内，鸟鸣篁竹间。

儿童笑老子，衣湿不知还。

陈与义

陈与义　雨过

水堂长日静鸥沙，便觉京尘隔鬓华。

梦里不知凉是雨，卷帘微溼在荷花。

陈与义

陈与义　雨晴

天缺西南江面清，纤云不动小滩横。

墙头语鹊衣犹湿，楼外残雷气未平。

尽取微凉供稳睡，急搜奇名报新晴。

今宵绝胜无人共，卧看星河尽意明。

陈与义

陈与义　雨晴徐步

百年几晴朝，徐步山径湿。

忽悟春已深，鸣禽飞相及。

雪消众绿净，雾罢群峰立。

涧边千嵁岩，今日何复集。

陈与义

陈与义　雨中

北客霜侵鬓，南州雨送年。

未闻兵革定，从使岁时迁。

古泽生春霭，高空落暮鸢。

山川含万古，郁郁在樽前。

陈与义

陈与义　雨中

雨打船蓬声百般，白头当夏不禁寒。

五湖七泽经行遍，终忆吾乡八节滩。

陈与义

陈与义　雨中对酒庭下海棠经雨不谢

巴陵二月客添衣，草草杯觞恨醉迟。

燕子不禁连夜雨，海棠犹待老夫诗。

天翻地覆伤春色，齿豁头童祝圣时。

白竹篱前湖海阔，茫茫身世两堪悲。

陈与义

陈与义　雨中观秉仲家月桂

月桂花上雨，春归一凭栏。

东西南北客，更得几回看。

红衿映肉色，薄暮无乃寒。

园中如许梅，独觉赋诗难。

陈与义

陈与义　雨中宿灵峰寺

雁荡山中逢晚雨，灵峰寺里借绳床。

只应护得纶巾角，还费高僧一炷香。

陈与义

陈与义　雨中再赋海山楼诗

百尺阑干横海立，一生襟抱与山开。

岸边天影随潮入，楼上春容带雨来。

慷慨赋诗还自恨，徘徊舒啸却生哀。

灭胡猛士今安有，非复当年单父台。

陈与义

陈与义　玉堂儤直

庭叶珑珑晓更青，断云吐日照寒厅。

只应未上归田奏，贪诵楞伽四卷经。

陈与义

陈与义　浴室观雨以催诗走群龙为韵得走字

微云生屋脊，欹枕看培塿。

崔嵬乱一瞬，泰华入搔首。

须臾万银竹，壮观惊户牖。

摧击竟自碎，映空白烟走。

余飚送未了，日色在井口。

去冬三寸雪，寒日澹相守。

商量细细融，未觉经旬久，

谁能料天工，办此颖脱手。

一凉满天地，平分到庭柳。

叶端啸余风，送我一杯酒。

画屏题细字，尽记同来友。

俗眼之所遗，此事当不朽。

陈与义

陈与义　欲离均阳而雨不止书八句寄何子应

江城八月枫叶凋，城头哦诗江动摇。

秋雨留人意恋恋，水风泛树声萧萧。

纶巾老子无远策，长作东西南北客。

不如何逊在扬州，坐待梅花映妆额。

陈与义

陈与义　寓居刘仓廨中晚步过郑仓台上

纱巾竹杖过荒陂，满面东风二月时。

世事纷纷人老易，春阴漠漠絮飞迟。

士衡去国三间屋，子美登台七字诗。

草绕天西青不尽，故园归计入支颐。

陈与义

陈与义　元方用韵寄若拙弟邀同赋元方将托若拙觅颜渊之五十亩故诗中见意

梦中与世极周流，错认三刀是得州。

拟学耕田给公上，要为同社燕春秋。

囊间已办青芒屦。桑间想闻黄栗留。

傥有幽人谘出处，为言无况莫来休。

陈与义

陈与义　元方用韵见寄次韵奉谢兼呈元东二首

大难词源三峡流，小难诗不数苏州。

了无徐生齐气累，正值甯子商歌秋。

鹄飞千里从此始，骥绝九衢谁得留。

岁晚烦君起我病，两篇三叹不能休。

陈与义

陈与义　元方用韵见寄次韵奉谢兼呈元东二首

一欢玄发水东流，两脚黄尘阅几州。

王湛时须看周易，虞卿未敢著春秋。

不辞彭泽腰常折，却得邯郸梦少留。

有句惊人虽可喜，无钱使鬼故宜休。

陈与义

陈与义　元日

五年元日只流离，楚俗今年事事非。

后饮屠苏惊已老，长乘舴艋竟安归。

携家作客真无策，学道刳心却自违。

汀草岸花知节序，一身千恨独霑衣。

陈与义

陈与义　元夜

今夕天气佳，上天何澄穆。

列宿雨后明，流云月边速。

空檐垂斗柄，微吹生丛竹。

对此不能寐，步绕庭之曲。

遥睇浮屠颠，数星红煜煜。

悟知烧灯夕，节意亦满目。

历代能几诗，遍赋杂珉玉。

栖鸦亦未定，更呜伴余独。

百年滔滔内，忧乐两难复。

唯应长似今，寂寞送寒燠。

陈与义

陈与义　月夜

独立夜辀辮，芦声泛遥津。

月下风起波，莽莽白龙鳞。

阴彩凝草木，暑气森星辰。

天地尘未消，江湖气聊伸。

人生几今夕，乱代偶此身。

胡为不少乐，况乃迹易陈。

三更大鱼舞，悄怆惊心神。

永怀骑鲸士，发兴烟中新。

陈与义

陈与义　杂书示陈国佐胡元茂四首

一官专为口，俯仰汗我颜。

顾将千日饥，换此三岁闲。

冥冥云表雁，时节自往还。

不忧稻粱绝，忧在罗网间。

绝胜杜拾遗，一饱常间关。

晚知儒冠误，犹恋终南山。

陈与义

陈与义　杂书示陈国佐胡元茂四首

杜门十日疾，因得观妄身。

勿云千金躯，今视如埃尘。

平生老赤脚，每见生怒嗔。

挥汗煮我药，见此愧其勤。

陈与义

陈与义　杂书示陈国佐胡元茂四首

巨源邦之栋，急士如拾珍。

定知柳下锻，远胜崔史陈。

绝交虽已隘，益见叔夜真。

士要虽衣食，求仁今得仁。

释之与王生，盛美俱绝伦。

吾评竹林咏，未可少若人。

陈与义

陈与义　杂书示陈国佐胡元茂四首

昔吾同年友，壮志各南溟。

十年风雨过，见此落落星。

秀者吾元茂，众器见鼎铏。

许身稷契间，不但醉六经。

时逢下车揖，慰我两眼青。

勿忧事不理，伯始在朝廷。

陈与义

陈与义　再别

多难还分手，江边日发新。

公为九州督，我是半途人。

政尔倾全节，终然却要身。

平生第温峤，未必下张巡。

陈与义

陈与义　再登岳阳楼感慨赋诗

岳阳壮观天下传，楼阴背日堤绵绵。

草木相连南服内，江湖异态栏干前。

乾坤万事集双鬓，臣子一谪今五年。

欲题文字吊古昔，风壮浪涌心茫然。

陈与义

陈与义　再赋

西园芳气雨余新，唤起亭中入定人。

为报使君从酿酒，梅花落尽不关春。

陈与义

陈与义　再赋

堂堂李杜坛，谁敢蹑其址。

先生坐坛上，持钺令余子。

由来文字伯，不但表奏伟。

高怀淡无嗜，寓兴或留此。

平生上林手，避谤淹二始。

登临意超然，笔落风雨似。

事异柳司马，辛苦记山水。

乐哉邦无事，那待猛政理。

驾言慰吾民，不愧城门轨。

看山笑邹湛，句外寄深旨。

岩树阅几客，尚余尧时髓。

抚板歌公诗，未暇知余事。

陈与义

陈与义　再赋

兴公赋天台，千字一何少。

岘山逢巧匠，笼络六诗了。

余情到娘子，心动云缥缈。

仿佛山阿人，薜荔一身绕。

殷勤供泚笔，路转得龙沼。

应龙喜公来，嘘气纷雾杳。

忽然张盖起，知不受人扰。

诗成中有画，幽情杂荒窈。

从公虽一快，顾有和诗挠。

是事姑置之，归路迷日表。

安得永兹乐，彭铿尚为夭。

但愁归城中，念山令人老。

陈与义

陈与义　再赋

扬州云气郁佳哉，百虑方横吉语来。

却看诗书安隐在，竹篱阴里得时开。

陈与义

陈与义　再赋

修眉入幽梦，起费西南望。

终愿学柳文，买泉筑愚堂。

错磨高壁翠，日日在我旁。

忽在新野邹，行从泰山羊。

城中瞻使君，驾鹤高驰翔。

诗成堕人世，字字含风霜。

平生仰止勤，不但上下床。

顾许俗士驾，平参丈人行。

封姨岂嗔予，霞怒挟阿香。

知公终可恃，不记当趋装。

清欢岂有极，夜色来苍苍。

陈与义

陈与义　再赋

危楼只隔一重篱，谁见扶筇独上时。

如许江山懒搜句，燕公应笑我支篱。

陈与义

陈与义　再赋

欲识道人门径深，水仙多处试来寻。

青裳素面天应惜，乞与西园十日阴。

陈与义

陈与义　再赋二首呈奇父

国香薰坐先生醉，秋叶藏花客子迷。

驱使晚风同胜地，东轩不用镇帷犀。

陈与义

陈与义　再赋二首呈奇父

香遍东园花一枝，寻花觅路忽成迷。

先生莫道心如铁，喜气朝来横角犀。

陈与义

陈与义　再和

洪河岂不壮，余润弥九里。

海内所咏歌，在德不在水。

德人经行地，可敬及蒲苇。

况有水如此，浪去剧雪委。

念昔涉涛江，怒鼍如山峙。

天风怖杀人，舟定舷有泚。

惕然三夜梦，沙砾下飞矢。

至今逢沟壑，敢照不敢洗。

忽诵涉汝诗，五字拟苏李。

快言击汰事，想见鱼掉尾。

十年疑此乐，始误斗柄指。

便当策我足，岁月忽转徙。

未办志和舟，且洗子荆耳。

陈与义

陈与义　再蒙宠示佳什殆无遗巧勉成二章一以报佳贶一以自贻

睆睆休嫌笏与绅，如公本是九包人。

读书只用三冬足，学道从来一色醇。

太尉谈辞仍玉麈，侍中风韵更纱巾。

谁言上界多官府，亦许散仙追后尘。

陈与义

陈与义　再蒙宠示佳什殆无遗巧勉成二章一以报佳贶一以自贻

诸公衮衮坐垂绅，谁信北风欺得人。

遮眼读书何用解，发颜要酒可须醇。

十年白社空看镜，万里青天一岸巾。

少待奇章到三日，试将冠盖拂埃尘。

陈与义

陈与义　再用迹字韵成一首呈判府

风雨一叶过，黄花已陈迹。

人贫交旧疏，岁暮日月疾。

贪人积胡椒，智不到鬼录。

那知庾郎菜，地瘦饱金玉。

不如学服气，清座了晨夕。

尚余烟月债，驱使入吟笔。

晚逢葛先生，怜我出无仆。

借车得时诣，谬窥文字籾。

谈诗不知疲，或作夜半客。

挥毫写珠玉，治郡盖余力。

不羡江千万，不慕李八百。

愿传公句法，容我附风翼。

城东刘子政，著书方满屋。

昨示一篇诗，三日叹未足。

仍闻供笔砚，家有樊通德。

但恐裴公门，从此近舍湜。

陈与义

陈与义　再用景纯韵咏怀二首

路断赤墀青琐贤，土龙同此屋三间。

愁边潘令鬓先白，梦里老莱衣更班。

欲学大招那有赋，试谋小隐可无山。

一钱留得真堪笑，未到囊空犹是悭。

陈与义

陈与义　再用景纯韵咏怀二首

木枕蒲团病更宜，从教恶少事鞍韟。

元无王老又何怨，不有黡生谁与归。

六日取蟾乖世用，三年刻楮费天机。

只应杖屦从公处，未觉平生与愿违。

陈与义

陈与义　再游八关

古镇易为客，了身一篮舆。

贪游八关寺，忘却子公书。

青青天气肃，澹澹春意初。

东风经古池，满面生纡余。

卯申缚壮士，人世信少娱。

时来照兹水，点检鬓与须。

日暮登古原，微白见远墟。

念我遂初赋，徘徊月生裾。

悠悠不同抱，悄悄就归途。

陈与义

陈与义　早起

竟夜闻落木，雨歇窗如新。

披衣有忙事，檐前看归云。

初阳上林端，鸦背明纷纷。

我亦迫经课，日计在一晨。

再烧结愿香，稍洗三生勤。

群公持世故，白发到幽人。

幸不识奇字，门绝车马尘。

谁能共此窗，竹影可与分。

陈与义

陈与义　早起

晓寒生木枕，窗白梦难续。

自起开柴扉。空庭立乔木。

濛濛井气上，澹澹天容肃。

尘心忽昭旷，何异居涧谷。

学道审不遥，忍饥差已熟。

皇天赐丰年，菜本如白玉。

一简了百事，狡狯嗤颜歜。

幽鸟行屋山，悠然寄吾目。

陈与义

陈与义　早行

露侵驼褐晓寒轻，星斗阑干分外明。

寂寞小桥和梦过，稻田深处草虫鸣。

陈与义

陈与义　曾徽言运判出张生所画马

槃礴解衣处，胸中应不群。

未呈千里足，空见五花文。

良乐世难有，骥驽谁与分。

高才喜能事，故遣画兰筋。

陈与义

陈与义　赠传子文

渔子牧儿谈笑新，先生胜日步湖漘。

沙边忽见长身士，头上仍欹折角巾。

豺虎不能宽远俗，山川终要识诗人。

芦丛如画斜阳里，拄杖相寻无杂宾。

陈羽

陈羽　城下闻夷歌

犍为城下{牛羊}牱路，空冢滩西贾客舟。

此夜可怜江上月，夷歌铜鼓不胜愁。

陈羽

陈羽　春暖

东风吹暖气，消散入晴天。

渐变池塘色，欲生杨柳烟。

陈羽

陈羽　姑苏台览古

忆昔吴王争霸日，歌谣满耳上苏台。

三千宫女看花处，人静台空花自开。

陈羽

陈羽　广陵秋夜月

霜落寒空月上楼，月中歌吹满扬州。

相看醉舞倡楼月，不觉隋家陵树秋。

陈羽

陈羽　句

中朝驸马何平叔，南国佳人陆士龙。

陈羽

陈羽　宿淮阴县作

秋灯点点淮阴市，楚客连樯宿淮水。

夜深风起鱼鳖腥，韩信祠堂月明里。

陈羽

陈羽　吴城览古

吴王旧国水烟空，香径无人兰叶红。

春色似怜歌舞地，年年先发馆娃官。

陈羽

陈羽　隐居

稚子新能编笋笠，山妻旧解补荷衣。

秋山隔岸清猿叫，湖水当门白鸟飞。

陈羽

陈羽　梓州与温商夜别

凤凰城里花时别，玄武江边月下逢。

客舍莫辞先买酒，相门曾忝共登龙。

近风骚屑千家竹，隔水悠扬五夜钟。

明日又行西蜀路，不堪天际远山重。

陈聿

陈聿　集趣轩

宇宙同无穷，景物各有趣。

心目要领略，未始为细故。

山僧彻障蔽，便得江山助。

远迩入盼睐，左右供指雇。

千容与万态，不约相与遇。

何须更登眺，便可休杖履。

一览既无余，怀抱良以悟。

欲图无妙笔，欲咏无奇句。

聊为揭佳名，於焉赏心寓。

陈郁

陈郁　白赞

年主九秩开，凡脸映碧眼，

心静寸心安，味穷百事懒。

由中以至和，闻道亦非晚。

陈郁

陈郁　闭户

会到心清有妙香，蒲团纸帐任更长。

闭门不受庭前月，分付梅花自主张。

陈郁

陈郁　茶釄次友人韵

红紫委空尘，犹铺一架春。

素瑶堆艳洁，绿带袅芳新。

走雪诗能圣，扶香花有神。

风流付杯酌，留与醉吟人。

陈郁

陈郁　城东看柳

翻暖为寒一信风，画桥南北岩西东。

春归杨柳无私意，深浅青黄自不同。

陈郁

陈郁　次韵谢乡陈涩颠

闻有上江船，令人喜欲颠。

烹鱼开尺素，被毳得纯棉。

细读蝇头字，谁欺鹤发年。

那堪寄来句，清比醉翁泉。

陈郁

陈郁　次韵谢乡陈涩颠

流浪江湖久，空余雪雨颠。

才无时展面，愁与病缠绵。

暮景知前事，荣途看少年。

终然发去是，家自有林泉。

陈郁

陈郁　次韵赠张秋岩

清高非一事，最好是吟怀。

吴会相逢日，春风入酒杯。

雪舟回石浦，云户掩秋崖。

合作兰台客，朝家有逸才。

陈郁

陈郁　答王雪窗惠诗

窗以雪为名，窗中人亦清。

听无多淡话，含不尽幽情。

世态秋云薄，吟怀霁月明。

似闻藏古砚，石眼可曾晴。

陈郁

陈郁　得狸奴

穿鱼新聘一衔蝉，人说狸花量直钱。

旧日畜来多不捕，于今得此始安眼。

牡丹影晨嬉成画，薄荷香中醉欲颠。

却是能知在从息，有声堪恨复堪怜。

陈郁

陈郁　得卢蒲江刘惩斋倡和墨

天锡吟笺慰老怀，笔花文藻卷中开。

二分者有如此，一世之雄安在哉。

疁邑坟荒惟宿草，玉堂人去几秋槐。

诗仙应赴诗家供，一殿寒斋定一来。

陈郁

陈郁　得琴砚古雅堂

端溪湮塞焦桐已，罗旅文房尚奢侈侈。

古风雅志莫养成，从此词章堕雕靡。

仙岩名士独不然，家有琴砚皆世传。

熨焦蛇断互左右，俾受弹弄供磨研。

耳根笔泽千载意，字□挽回淳朴味。

乃知旧物是答蹄，薰染皇坟归蚕纸。

百篇因之奏帝傍，帝贲文美承恩光。

归来筑堂标古雅，家学始末示不忘。

迩来相传贵不玉，或侈金屏夸绣缛。

心游目视溺豪结，继发一言流近俗。

嗟余僻好惟古文，敬此堂名如敬君。

何时登堂相抚玩，古雅之意与君分。

陈郁

陈郁　登法海寺小阁

绝顶危梯缓步登，俯空幽阁据棱赠。

不知吟到无穷处，但觉一层高一层。

陈郁

陈郁　东园书所见

娉婷游女步东园，曲径相逢一少年。

不肯比肩花下过，含羞却立海棠边。

陈郁

陈郁　读淮阴侯传

必得真王乃镇齐，假王虽有亦奚为。

区区品姥何能尔，自是将军不三思。

陈郁

陈郁　读容斋三笔记

大历谋臣匪尽忠，时君好佛遂成风。

详陈福业因元载，轻授仪同付不空。

此日有丘犹血刃，后来无赏失边功。

代宗缪滥惟何甚，千古容斋直笔公。

陈郁

陈郁　读唐子西漂母传

识得英雄为理贫，果能诛项灭三秦。

老增事去方撞斗，羞见沙头澼絖人。

陈郁

陈郁　多景楼眺望

江淮万里天，历历在楼前。

对景独登览，因思几变迁。

云横秋水外，鸟度夕阳边。

倦倚阑干北。令人思黯然。

陈郁

陈郁　赋翁仲

铜仙擎露秋风表，珍重刘郎千万寿。

老瞒鼎贻孙老谋，因逼此仙俱受垢。

仙宁折骨拒非招，耻为奸雄效奔走。

污名翁仲俾司门，口不能言自否。

洛阳宫殿一灰飞，天上此标独长久。

君不见堂隐霸城，万古六丁驱鬼守。

陈郁

陈郁　赋薛侯

薛侯俊健如生猱，不识中原生土豪。

蛇矛丈八常在手，骆马蕃鞍云锦袍。

往属嫖姚探虎穴，狐鸣萧萧风立发。

短鞯淋血斩将归，夜斩坚冰濡马渴。

中都久住武城坊，屋头养骆如养羊。

枯萁不饱篱壁尽，狭巷怒蹄盆盎伤。

只今栖栖守环堵，五月樵风吹宿莽。

千金夜出酬市儿，客帐书眠听戏鼓。

边人视死亦寻常，笑里辞家登战场。

铨劳定次屈壮士，两眼荧荧收泪光。

齿坚食肉何曾老，骑马身轻飞一鸟。

焉知不将万人行，横槊秋风贺兰道。

陈郁

陈郁　观铸剑

良铁曾收汉益州，规模因塑古吴钩。

炉安吉位分龙虎，火逸神光身斗牛。

入水淬锋疑电闪，临崖发刃有星池。

知君斩却楼兰了，戏袖青蛇住十洲。

陈郁

陈郁　郭戆庵惠诗为谢

相思长只认文星，霁后阑干卜夜凭。

万斛笔头非录录，七年袍色未青青。

字户米老神尤健，计解唐人气欲陵。

尚拟酒边论契阔，看君谈笑吸沧溟。

陈郁

陈郁　过列山庙下

挝鼓民旗向石头，列山山下使人愁。

风前独倚危樯立，遥认西淮四五州。

陈郁

陈郁　洪桥客窗枕上

桐叶飘零月似冰，并河灯火夜寒生。

阑干倦倚投床去，卧听趋朝过马声。

陈郁

陈郁　淮东楚客

淮邦产宝皆奇士，楚客能词只小夫。

些语凄凉君自感，未应山色独关渠。

陈郁

陈郁　淮西何总卿

频年增灶起边兵，给饷谁先足万营。

凡有求焉皆越从，不言功者尚为卿。

朝家岂是无公谇，叔府如何不动情。

我为栈天天已许，且将勋业换长生。

陈郁

陈郁　寄编修龚郎中

说着池阳旧岁时，星郎事业世皆知，

淮人自在于堪用，天下如今尚可为。

江南烽高黄塞近，街头箭急赤囊驰。

多应规抚烦君往，横槊随赓薄伐诗。

陈郁

陈郁　景灵宫孟享

幸骖恭谢睹繁华，马上归来戴御花。

老妇椎和相顾问，也颁春色到诗家。

陈郁

陈郁　句

地旷日难晚，海宽天欲浮。

陈郁

陈郁　句

辟户夜通月，掬泉朝饮星。

陈郁

陈郁　句

与子缠分手，何人更赏心。

陈郁

陈郁　句

道至无仿党，心何有重轻。

陈郁

陈郁　句

暖爆花岩日，晴眠藓石烟。

陈郁

陈郁　句

万事岂容人有意，一春多被雨无情。

陈郁

陈郁　句

游归云衲破，定起石床瘟。

陈郁

陈郁　倦游

水於东江皆臣妾，山到衡阳无弟兄。

两处经行都已遍，老夫谁更别关情。

陈郁

陈郁　看落花

飞红飘白自交加，过了春光只叹嗟。

识得岁寒松竹耐，台知园圃谩栽花。

陈郁

陈郁　空谷有幽兰

空谷有幽兰，取极倚白石。

清晨作奇共，凡卉各踨蹐。

公子偶相值，□枝置锦席。

敷荣忽变倅，色不贷一夕。

信知倾国姿，羞任桃李责。

所以富豪儿，睥睨林下客。

陈郁

陈郁　苦吟

水驿荒寒天正霜，夜深吟苦未成章。

闭门不管庭前月，分付梅花自主张。

陈郁

陈郁　毛梧竹惠诗真韵答赠

三衢不住住王城，因向江湖得令名。

朝士有书常倦答，骚坛分韵每先成。

事临口画无遗策，交以心期肯待盟。

贻我高吟粘屋壁，琅篇珠字照山楹。

陈郁

陈郁　琵琶亭

二叹浔阳送客翁，忍将吾道等秋蓬。

茕然商妇千呼至，贵其监州一笑同。

力学本为明德计，能文祗是立言工。

琶琵亭下悉情远，付与长江写不穷。

陈郁

陈郁　秋潭为吴仲益赋

不留一叶山骨瘦，祗浸几星波影寒。

中有高人倚空阔，绝疑不随水晶盘。

陈郁

陈郁　山行闻春禽

初阳烘霁途，繁阴布幽林。

山禽互嘲哳，为我流好音。

倾耳须臾间，已快清冷心。

飞盖何为者，傲睨松之队。

陈郁

陈郁　山中

自入山中二十年，搞尘有道即为仙。

差科难到耽闲地，种获因无负郭田。

细事亦参齐和论，大还长勘娱真篇。

诗成不敢题崖石，民有江湖姓字传。

陈郁

陈郁　商驿楼东望有感

山川去接汉江东，曾伴隋侯醉此中。

歌绕夜梁珠宛转，舞娇春席雪朦胧。

棠遗善政阴犹在，薤送哀声事已空。

惆怅知音竟难得，两行清泪白杨风。

陈郁

陈郁　上林归鸦

夕阳鸦背斂残红，万点飞归傍帝宫。

应是上林棲宿隐，可曾惊散月明中。

陈郁

陈郁　射雁马上口占

脱手弦声破晓寒，雁身和箭衮花团。

檐前上背山翁喜，催唤儿孙逐马看。

陈郁

陈郁　石湖归途

人与西风结约来，芙蓉花气扑吟杯。

曲塘好处都行遍，带得一身秋色回。

陈郁

陈郁　寿黄复庵

移家载雪河桥住，吟过余寒不出门。

人遗奚奴传吉语，天教词客寿清樽。

上林开到梨花了，次第牡丹红欲笑。

眉端闻说点微黄，应捧金牋承密诏。

名随人色满乾坤，涪水之翁有耳孙。

陈郁

陈郁　寿毛荷塘

尝於劝耕日，杯酒祝骚人。

年与我俱老，友惟君最仁。

种莲知性静，吟草见天真。

处世安如此，鬓毛应耐春。

陈郁

陈郁　寿史相

松高当日庆生申，先占韶光恰一旬。

勋业已追□伊佐，文章独造孟轲醇。

千龄

陈郁

陈郁　寿史相

社稷资盘石，万国黎元入化钧。

余事吏将商曲蘖，一时取作凤城春。

陈郁

陈郁　书江亭壁

人间风浪最倾危，君自深藏了不知。

只恐随流禹门去，又翻头角露天池。

陈郁

陈郁　送胡月山归湖山

知从清浅水边来，标致孤高似老梅。

华馆久同佳客住，饭囊多为贵人开。

消除世虎抄花谱，发越吟情恋酒杯。

记取逋仙欠诗嗣，祠香火莫尘埃。

陈郁

陈郁　送诗友归西湖

诗到西湖渐逼真，便当於此老吟身。

举头莫看王侯面，失脚恐为各钊人。

千载留芳惟好句，百年得意总微尘。

閗君姓字中兴集，留伴梅花岁岁春。

陈郁

陈郁　送友人赴乡举

我方治地种秋芳，君亦濡毫拟擅场。

待得君归醉重九，捷旗如我菊花黄。

陈郁

陈郁　送竹屿韩议事游边

风雪垂垂岁欲除，若为驱马问长管。

才兼文武如君少，量纳江湖近日无。

吟旅笔灵花璀璨，带行刀古血模糊。

经从渭水须留款，恐有率心老钓徒。

陈郁

陈郁　苏堤晓望

荷边清露袭人衣，风里明蟾浴晓池，

凉影润香吟不得，手扳堤柳立多时。

陈郁

陈郁　宿普化庵

贪玩水云乡，来迟到夕阳。

舣舡信钓石，欹枕借禅床。

衾薄疑秋老，茶多觉夜长。

节庵湖海客，语下不寻常。

陈郁

陈郁　题林可山为倪龙辅所作梅村图后

当年一句月黄错，香到梅边七世孙。

应爱君诗似和靖，为君依样画西村。

陈郁

陈郁　题林月岩冷泉诗后

岩里空寒玉有声，亭前渊静镜生明。

从他流入香尘去，不碍源头彻底清。

陈郁

陈郁　题梅花便面

白团横写向南枝，冷蕊寒梢手自持。

绝似晓空凉影里，月明中有桂花诗。

陈郁

陈郁　题梅仙观

进了忠言隐姓名，万年香火此山灵。

可怜沉醉功名者，血梁咸阳唤不醒。

陈郁

陈郁　题王南杰远明楼

重栏俯江湄，四箔卷云表。

晴晖灿我翳，万里归一眇。

清高杰上人，眼阔步天地。

何当倚秋空，吟送飞鸿杳。

陈郁

陈郁　题治平寺壁

越君尝胆苦心摧，娃馆春风正酒杯。

弦管但知连夜乐，旌旗先已过溪来。

麋冲晓雾游荒苑，雅立斜阳噪古台。

野客不谈兴废事，绿阴深处摘青梅。

陈郁

陈郁　题朱氏隐闲楼

卜筑虽城市，心安迹亦安。

一楼深自适，万事少相干。

月向重檐待，山於曲槛看。

门前车马客，未必识天宽。

陈郁

陈郁　天赐白

君不见书生镌羌勒兵入，羌来薄城束缚急。

蜡丸飞出辞大家，帐下健儿纷雨泣。

鉴沙到石终无水，扰扰万人如渴蚁。

挽絙窃出两将军，敌箭飞来风掠耳。

道傍神马白雪毛，噤口不嘶深夜逃。

忽闻汉语米脂下，黑雾压城风怒号。

脱身归来对刀笔，短衣射击虎朝朝出。

睚椎杂宝涂箭创，心折骨惊如昨日。

谷城鲁公天下雄，阴陵一跌兵刀穷。

样舟渡谢亭长，有何面目归江东。

将军偶生名已弱，铁花暗涩龙文锷。

陈郁

陈郁　听杨君弹古操

年来雅道类聋瘖，到处笙歌只劝淫。

肯抱焦桐闲访隐，应思尘世少知音。

离鸾别鹄皆风月，二典三盘不古今。

闻子细弹千载事，吟夫已见圣人心。

陈郁

陈郁　为古艾郑子刚赋可轩

未赴功名且钓船，忽勤王事即貂蝉。

丈夫出处随时变，须卜此心然不然。

陈郁

陈郁　为古艾郑子刚赋可轩

不容不辨屋三间，出好扃幽退隐闲。

我蔽一言郡记取，黄扉未必似青山。

陈郁

陈郁　为僧如赋深居

禅居自合入山林，寰贵之中岂是深。

须信道人清似水，佳城如住海波心。

陈郁

陈郁　为薛叔载赋海隐

见有兰干便舣航，不知炎日熬沙场。

多应高枕归篷下，梦到此亭都是凉。

陈郁

陈郁　为证无得赋竹山

好山虽可爱，懒入翠重重。

静睦千竿玉，清如五老峰。

径阴禅履润，林密佛香浓。

灵运知师意，无劳屐踪基。

陈郁

陈郁　为朱柳州赋足庵

名庵以足关天理，须向庵中静处参。

底事此心无所欠，祗缘与世不生贪。

书淫过似专房乐，蔬食多於列鼎甘。

却怪紫芝曾漏泄，从来坤势阙东南。

陈郁

陈郁　未庵为吴应祥隃赋

木主乎东义近仁，斯庵名此称斯人。

遥知虚室萧间地，生意满怀都是春。

陈郁

陈郁　昔人贵松柏

昔人贵松柏，为有霜雪姿。

折以赠远别，岁寒心不移。

愿言且珍藏，聊慰千日思，

青青陨秋黄，勿同杨柳丝。

陈郁

陈郁　偕潘寒岩陈定轩游石湖次定轩韵

貂裘绒帽护轻寒，坐马端如坐席安。

自别石湖三月去，又携玉友一番看。

霜催菊磵风悽恻，雨浃芦汀水渺漫。

欲寄吟怀须胜地，千金同此买鱼徒竿。

陈郁

陈郁　以七字律羽扇赠行

匹马东淮两月寄，归衔俄尔带新资。

吟高已中唐人律，名重宜魁浙漕闱。

彩舫香冲荷叶去，捷旗荣与菊花期。

赠君羽扇还知否，文阵千军可一挥。

陈郁

陈郁　倚楼

一声新雁一声秋，独向江楼倚莫愁。

江上片云将雨去，却留残照管汀洲。

陈郁

陈郁　忆古襄州西教场打球

忆参元帅古襄州，几度莎场马打球。

鞍辔闹装都一样，野夫不着皂貂裘。

陈郁

陈郁　忆浪颠

偶同乡友校吟编，因得平安到浪颠。

心不干时清似水，发缘忧国白於棉。

半生景慕空千里，一纸寒温废二年。

何日支筇随此老，秋岩和菊荐冰泉。

陈郁

陈郁　忆钱人塘

识面论心已半生，买山无计得同盟。

行藏为是关天理，会聚因难遂客怀，

月户评春花影澹，风廊逃暑竹声清。

安舲何日来城角，细举前吟为再赓。

陈郁

陈郁　莺燕

红杏墙连柳外门，春风池接暖烟村。

阳和世界无分别，各自营巢长子孙。

陈郁

陈郁　游葛氏山堂

催诗雨里载杯盘，名胜园要得借闲。

百一日当春事闹，十三人从宴党宽。

都抛世味言谈外，尽出家藏意玩间。

不是主人风度远，客游那有许清欢。

陈郁

陈郁　友人官满

三年官满冰霜洁，一日春回宇宙宽。

曾向厅前种杨格，绿阴留与后人看。

陈郁

陈郁　虞美人草

彭城高会日置酒，猴冠犹在妇人手。

仓皇垓下已重围，四面悲吟杂刁斗。

当年举佩不倒戈，到此空余慷慨歌。

虞兮反袂交淹泣，欲幸从兮可奈何。

怨入青芜知几岁，舞恨摇芳无别意。

妾身恨不事英雄，果是英雄安有泪。

陈郁

陈郁　赠道士李岫云

闻说读黄庭，经年远俗情。

为能参溟涬，因不赋汪用不着。

客满转呼酒，诗高偏避名。

谪仙游戏耳，终有玉函迎。

陈郁

陈郁　赠东华老真钟逸士

衣冠凉薄说端严，为到贫时解养廉。

京洛家风今尚在，宗王恩礼旧曾沾。

谈高坚白囊无底，词纵题红笔退尖。

自说学仙曾有遇，欲归岩壑理抽添。

陈郁

陈郁　赠鸿宿洲淮士

洲沙宛在水中央，荻屋蓬窗似野航。

不战弃城谁执咎，偷生避地子保伤。

卖力已化诸山寨，沽酒从开万户坊。

如此抚摩能几日，流民端复耕桑名。

陈郁

陈郁　赠勉周济川

坐窗长记别时愁，欲讯平安尚未由。

客袂重来惊日久，义怀高甚薄云浮。

论心句好能令喜，到骨贫深不足忧。

更向吟边策勋业，江湖近日欠清流。

陈郁

陈郁　赠僧玘长老

客单近挂屋东偏，细看家风似阆仙。

为功月舡来茂苑，因披云衲出潭田。

诗篇熟诵如持咒，句法旁参若勘禅。

既是西来须会意，此心还许野人传。

陈郁

陈郁　赠施秋渚

四海东洲老，传家有阿戎。

簪缨百年后，灯火一窗中。

买宅邻台府，开园界水宫。

山房喜相近，来往便诗筒。

陈郁

陈郁　赠丝桐墨蕙吕能甫淮东制阃之客

子向诗书外，万於艺事优。

桐丝传古意，兰墨写离愁。

黄阁能知己，朱衣必点头。

从来奇特士，何患不封侯。

陈郁

陈郁　赠谈命

术不与今同，肖名亦可宗。

学虽精象数，妙亦发鸿蒙。

政自愁傍午，胡为说并冲。

一来忘利禄，祗合问诗穷。

陈郁

陈郁　赠翁运干

春阳和且澄，榆烟袅新燧。

兹晨适解后，万象献妩媚。

悠哉高堂人，轩冕莫能累。

颇珍湖海游，渐摩仁与义。

因之玄思清，笔力挽春意，

人生匪得朋，一欣何所寄。

相期风花城，年年同健醉。

陈郁

陈郁　赠眼齿科林殿干

眼必延厥光，齿必全厥刚。

裂眦不足贵，所贵者目辽。

穿龈不足畏，所畏者唇亡，

入恃明者必察，恃刚者必伤。

此林氏子以是语语我，我亦以是语信其医之良，

因墨之右方。

陈郁

陈郁　赠医官吴将使

不合生来爱苦吟，书淫传达室癖到于今。

江湖未遇医治手，烦向诗脾谩一鎝。

陈郁

陈郁　赠医士

榆花着雨乱飘时，是处调虞费上池。

好试平生医国手，呼卢作五有天知。

陈郁

陈郁　赠竹林翁

为竹为花号不同，一般骚雅一般翁。

东风红紫飘零后，须持琅玕立雪中。

陈郁

陈郁　赵园看白牡丹

园林物物挟春光，独许名花压众芳。

雨艳寒轻清入骨，雪肤香蒙白含间。

仙人聚上夸能染，学士承恩赋倚妆。

几欲宝酥煎洛蕊，迟回未忍折云裳。

陈郁

陈郁　郑石帚贻书寄诗谢

贪卧苏台一片云，嘉招虚辱远移文。

吟人多半来投刺，倦客深惭自增门。

路隔江潮兼夕到，居莲地势两州分。

酬恩别有男儿事，它日逢君仔细论。

陈郁

陈郁　制梅花汤

南枝开处觅春光，摘得冰葩密瓮藏。

留煮牛汤消暑渴，吟骚才颊有浮香。

陈元鉴

陈元鉴　金陵怀古

英雄战守几春秋，虎踞龙蟠古石头。

北固只凭江水在，中原长对夕阳愁。

曹刘谩有经营志，王谢空遗富贵羞。

举目便怀千古恨，凤凰台上不须游。

陈元晋

陈元晋　安抚徽猷郎中召欲东赋诗见志乃以得归闲退为喜门人小子知先生之心

莫管声名草木知，人生待促是何时。

兴缠尽处须回棹，涂到迷时漫泣岐。

老我昨非今似是，笑渠小黠大还痴。

山林晚中多乖味，不怪商颜只茹芝。

陈元晋

陈元晋　安抚徽猷郎中召欲东赋诗见志乃以得归闲退为喜门人小子知先生之心

聱叟挥车倦且归，钓游旧处足娱嬉。

客怀自分三宜去，世事那无一可为。

书日高眠甘茗乳，秋风清饮饱莼丝。

何当为背奚奴锦，收拾潭州归后诗。

陈元晋

陈元晋　别留少策兼呈玉党先生

天涯万里同为客，先自非愀更送君。

归路明朝好萧索，一声雁断几重云。

陈元晋

陈元晋　别留少策兼呈玉党先生

客中未醉难为别，别后无书但寄诗。

俗物眼前谁可意，思君无奈鬓成丝。

陈元晋

陈元晋　别留少策兼呈玉党先生

四海弟兄能有几，平生臭味许谁同。

遥知夜雨连天际，应说南中有客穷。

陈元晋

陈元晋　别留少策兼呈玉党先生

云麓先生坐山癖，脚头尚欠到罗浮。

藏山欲作千载计，试问书成可寄不。

陈元晋

陈元晋　别留少策兼呈玉党先生

君家伯仲尽英妙，笔势夭矫人中龙。

池中我亦自云雨，四方上下长相从。

陈元晋

陈元晋　别玉笥何炼师

轩轩黄冠师，胄出水曹后。

流风尚诗癖，圣处坐参透。

赛裳红尘外，心赏山水秀。

浑融入芒端，字字遗氛垢。

云雾巧载缝，冰雪工刻镂。

编成者山岁，光怪射牛斗。

陈元晋

陈元晋　别玉笥何炼师

诚斋已古人，文字上无古。

云龙涉相从，傅家有文武。

异闻蕲一面，渴予心独苦。

龙门快先登，羡子赏音遇。

廖师抱长材，弥明吐奇语。

牵聊千载名，政以韩子序。

君从萧滩来，我向赣水去。

饥驱我漫出，可耐尘土污。

云山固招君，底事闯城府。

秋姜君且归，我行方出户。

稻梁亦何味，茯苓自堪煮。

何时扣白云，借我一坐具。

陈元晋

陈元晋　采莲

春山懒妇忻书眠，门前女伴邀采莲。

含嚬行过寒烟浦，瞥上兰舟悄无语。

寻花不见花深深，见花不折空愁心。

停桡看花红更腻，却自低头照秋水。

娟娟沙际月一痕，催归几棹菱歌喧。

叶底忽逢花并蒂，折归朋下乞郎看。

陈元晋

陈元晋　仓檄出惠阳督诸邑蝗

古来传说驱蝗法，近岁惊闻田有蝗。

无耐吏饕基地恶，何辜民病重天殃。

秋风要满扶犁望，夏日宁辞走檄忙。

高廪更令淮鼠穿，使星尸祝几炉香。

陈元晋

陈元晋　春日

金旛胜里唤春归，却后新正八日期。

红紫莫嫌春较晚，开迟应是落还迟。

陈元晋

陈元晋　代饯转运判官赵帑辖

今代汉宗英，如公不数人。

清标高岳柱。和气蔼湘春。

宣室思才子，甘泉欠侍臣。

平生刘子政，晚节更精神。

陈元晋

陈元晋　代饯转运判官赵帑辖

憔悴湘滨客，怀哉有此逢。

二星欣照映，三月惬游从。

公事如羹沸，归心似酒浓。

从今殊出处，别语且从容。

陈元晋

陈元晋　代挽寺丞吴公

国事须才急，如公亦古人。

江淮老麾节，俎豆哭军民。

图忆筹边旧，官传结绶新。

朔风吹老泪，泉路湿寒燐。

陈元晋

陈元晋　得主管仙都之命

头衔清甚管仙都，吏责全无有车。

老去心情酬应懒，闲来亲友往还速。

每嗤人作囚山赋，莫劝农通光范书。

只把穷愁博强健，世间得失本乘除。

陈元晋

陈元晋　独夜

月转庭除夜未央，坐看梧影上东墙。

金凤玉露方清绝，只欠探枝桂子香。

陈元晋

陈元晋　独夜

雨作寒声落枕边，搅人愁绪不成眠。

非关独夜难排遣，为怕秋风在眼前。

陈元晋

陈元晋　过南安道中

暑涂明发正愁予，伫产风檐气不苏，

拟戴星行方叱驭，谁驱雨至忽随车。

岂怜行道暍欲死，直恐良苗涸且枯。

早觉南来监米贱，真墟归去总欢呼。

陈元晋

陈元晋　过南安道中

火乘金伏势方骄，天地围炉万物焦。

那信炎蒸天六月，却闻优渥雨三朝。

顿添秋思生庭树，颇觉春痕涨市桥。

分我清风陪独夜，又愁明月渺难招。

陈元晋

陈元晋　过南雄调木倅

句法清严旧有声，亲传诗学自趋庭。

添丁只解供耘耔，不似卢仝独抱经。

陈元晋

陈元晋　过南雄调木倅

道远胡为至此哉，班行见说正须才。

多应诗兴清无奈，特为观梅故一来。

陈元晋

陈元晋　过桐庐县

严陵耕钓处，清淑故依然。

楼馆危临水，人烟近倚天。

客行桑下路，晨垦岭头田。

迟我风帆便，津头更觅钱。

陈元晋

陈元晋　和蔡铁窗韵

铁窗诗价远，应是到鸡林。

修月有妙手，伴云无出心。

调高追郢曲，间古和虞琴。

陈元晋

陈元晋　和柴大监留郎中游郁孤及喜雨之什

冰壶壶清对玉衡秋，台府同时尽胜流。

南国恩波如海阔，西江和气接天浮。

山川真借两贤重，翰墨仍为八境留。

是说九重思魏笏，书帷更欲学君畴。

陈元晋

陈元晋　和柴大监留郎中游郁孤及喜雨之什

农亩皇皇望有秋，肩趙背裂汗衣流。

疲甿不得一饭饱，我辈应惭多食浮。

乌尾督逋无迫遽，鼠牙有讼怕淹留。

两君一念回天速，天雨看看粟满畴。

陈元晋

陈元晋　和陈守喜雨诗

垤鹳无声口舌乾，谁驱雷雨遍千山。

顿苏赤地千里旱，特出黄堂一念间。

泽物功深无德色，丰年愿遂有欢颜。

为霖祗恐思贤佐，千骑东随凤诏还。

陈元晋

陈元晋　和陈守喜雨诗

谁念东南膏血乾，文移督迫积如山。

平时素号镬汤底，不雨岂逃沟壑间。

民病向来犹在耳，天威此去不违颜。

从容宣室如前席，乞与枯莇生意还。

陈元晋

陈元晋　和邓帅参追和东坡雪韵

学舞腰支束素织，回旋似怯晓风严。

飘窗淅沥暗投璧，洒研纷披冻着监。

应有饮羔围暖帐，谁怜雀啅寒檐。

凭栏独耸诗肩瘦，对立西山玉几尖。

陈元晋

陈元晋　和邓帅参追和东坡雪韵

破寒有喜报晨鸦，忽送诗筒雪赋车。

占岁便同天雨粟，宽忧解遣笔生花。

琼枝夸丽羞陈苑，玉树争妍比谢家。

腊白呈春已动，扶又霁影晓相叉。

陈元晋

陈元晋　和冯眉州九日无酒韵

蜀日噎噎风凄凄，有美人兮愁楚羁。

白衣不来负佳节，士穷使我增嘘欷。

锦鞯屡踏帮关月，宝刀尚染健儿血。

寻思往玩浮云飘，目送孤鸿互明灭。

醉乡广大无何有，无事唯当学犀首。

不应来吊独归魂，却嫌间却持螯手。

吾侪臭味草木同，但须多植寒花丛。

遇花开时即重九，天岂教人樽屡空。

陈元晋

陈元晋　和胡文昌嘉禾篇

鄮山东翼帝王州，使君来自白鹭洲。

下车三月课最优，赋辨不扰论不留。

哦诗卧阁政令修，和声上畅天畀休。

六丁下执旱魃囚，蛮琛航远归怀柔。

向来疮痏稍稍瘳，雨应六月如膏流。

月禾双穗来西畴，观者喜气同春浮。

老父再拜千骑头，此帝所贲非人求。

三边未靖哀虔刘。向来根本虑甚周。

安得卖剑都买牛，丰年一饱百不忧。

转头西风催敛揪，鼠雀亦觉欢啾啾。

更令北望烟燧收，铁衣更戍休葵丘。

富民有诏封千秋，我生谁叹谋生，

艰难民事陈嘉猷。仙飞空白玉辀，

霓旌来下风飕飕。手持五穟遗君侯，

瑞图合命椽笔修。晋之东序方天球，

连理木颂那得俦。午窗篆销金虬树，

和公诗罢茶七瓯。

陈元晋

陈元晋　和留粹中将游南华之什

南来佳山水，清淑如三吾。

何秘二水间，独有八境图。

秀水饥可餐，清沦渴可{奭斗}。

颉颃飞霞俩，簸弄明月珠。

心闲鸥许知，日远鸿与徂。

蓬窗苦局促，略取山川娱。

是间有意趣，逢人辄周诹。

一舍两丛林，半点尘埃无。

顿渐非二门，凡圣同一区。

风佛心即了，迷者直非夫。

冥心休外观，一此同僧趺。

陈元晋

陈元晋　和留少微丰湖怀坡仙韵

吊古谁翻楚些歌，百年陈迹怆怀多。

春风草绿松根寺，夜雨灯寒窣堵波。

老鹤旧曾陪杖履，闲鸥今尚护烟莎。

凭君莫忆当时事，惆怅人间春梦婆。

陈元晋

陈元晋　和项帅印招十二邑令韵

同时制锦七宗英，更有珠聊五舜臣。

瞩望诸贤皆邑最，和衷一语见情真。

方时艰棘难为政，随事斟量可及民。

缓急之中权阖辟，政面不失本心仁。

陈元晋

陈元晋　胡文昌和东坡子由彭城月诗并绿澹庵新州以所和见示索和

澹庵眼似坡仙高，眇视轩冕如秋毫。

忠臣要作社稷计，那知平陆生风涛。

当时盖亦轻余子，富贵转头真逝水。

汗青不朽姓字香，百世闻风尚兴起。

函关正要封泥丸，金陵王气开龙蟠。

一书乞借尚方剑，缙绅环睨心为寒。

要扶銮驾还都汴，鼎镬在前颜不变。

低头辨了着南冠，敛手笑还丞相板。

飞鸢跕跕古锦山，气老益壮穷益坚。

银河流空月照地，肺肝洞作冰玉看。

缅怀坡仙亦大好，诗比离骚兴香草。

持杯满满贺素娥，岭海百年逢二老。

闻孙趾美德不贫，清文高节犹前人。

何当佳话重拈出，只惭授简梁园客。

陈元晋

陈元晋　击球口号戏陈统制

筑场千步柳营东，樽俎精神坐折冲。

星弹流空惊过鸟，霜蹄追电捷游龙。

身轻鞍马人如画，胆落猩鼯穴已空。

归去翠眉环玉帐，钗儿多乞锦缠红。

陈元晋

陈元晋　即事

庭草茸茸书带碧，槛榴粲粲舞裙红。

静观物化机无息，又转薰琴一信风。

陈元晋

陈元晋　纪游再用前韵

松篁一径夹长蛇，云锦重重肃九华。

长夏飞泉倾石眼，半空悬磴吸檐牙。

要知酒兴并计料，不在山巅即水涯。

记取松间休喝道，山灵应怕俗声哗。

陈元晋

陈元晋　甲甲乙酉丙戌四过钓台有感

三年四过子陵台，老我风霜两鬓催。

望见云山心已愧，梦登钓石眼为开。

乾坤清气长如许，钟鼎元勋安在哉。

近百年一几帆过，登临多是觅官来。

陈元晋

陈元晋　饯余倅鼎叟官满东归

丙年同佐牧，相与最情亲。

乘月登楼夜，随风步屧春。

报来升转速，归去召除新。

一剑旧肝胆，持将问大钧。

陈元晋

陈元晋　李徽猷病后许赏莲而未酬小诗发一笑

僧夏分来一榻凉，爱莲更坛水云乡。

露融初日敷朝采，雨卷凉飚送晚香。

天女群参青叶髻，水仙争护紫荷囊。

一丝不挂根尘净，莫怪先生久覆觞。

陈元晋

陈元晋　罗浮山多有道人倚嵌岩为室仅可容膝引泉贯其间以供烹濯鉴山种豆人

山家境界无畦畛，住处随人意所便。

涧汲岩棲忘世累，石耕略种尽天年。

时惊虎触柴扉月，长莺啼绿树烟雨。

不信却无人种杏，知从何处觅神仙。

陈元晋

陈元晋　梅

吾敬林隐君，终老梅花乡。

孤山足佳处，不愿白玉堂。

古来贫贱交，富贵渠相忘。

岁寒谁古心，摇摇桃李场。

陈元晋

陈元晋　梅仙峰

文陛无阶寄履声，骖鸾有路学仙灵。

长安宫殿今何处，祗有梅峰万古青。

陈元晋

陈元晋　宁都上元有作

一觉悠然已五更，窗横梅影月偏明。

年时记得嬉游罢，犹为梅花梦不成。

陈元晋

陈元晋　宁都上元有作

卖薪买酒旧家时，人乐升平岂自知。

节物如今不堪说，丘墟满眼更啼饥。

陈元晋

陈元晋　宁都上元有作

忍剑尤为花木灾，园林不贷一株梅。

呼童偏县无寻处，安得成丛插烛来。

陈元晋

陈元晋　判府大帅督参宝谟户部先生持漕来长沙继升师守追惟平庵先生教是邦

佩璐骑麟返帝旁，屐痕所尚芬芳。

泉行地脉家家井，月到天心处处光。

模范百年垂藻泮，蒸尝千古奉桐乡。

教忠况有无穷泽，衮衮湘流一派长。

陈元晋

陈元晋　七月初十夜对月呈留粹中

人间寒信到阶蛩，天外清商入井桐。

孤馆无人同夜月，长年作客又秋风。

想君局促重帘底，似我棲迟逆旅中。

何事人生苦拘束，得闲来此一樽同。

陈元晋

陈元晋　庆涂权尉三首

袖中光焰吐青蛇，献策军门鬓未华。

岂是轻身探虎穴，要将赤手拔鲸牙。

向来笔研浑无力，此去功名正未涯。

小试柳营新号令，六花排陈寂无哗。

陈元晋

陈元晋　庆涂权尉三首

岁月遒於赴壑蛇，功名政要及年华。

平淮犹自须裴度，钓渭那能老子牙。

舞袖巧县嫌地褊，酒杯相属记天涯。

期君酣战秋风里，鼓率衔枚阵不哗。

陈元晋

陈元晋　庆涂权尉三首

朝忧猛虎夕长蛇，吊战场方忆李华。

自笑病来宽带眼，那能老去植幢牙。

如君政合登东阁，顾我惟堪老北涯。

宾主秋风南浦路，旗铃好听捷音哗。

陈元晋

陈元晋　入庾岭

梅花迎路客平安，此是江南尽处山。

霜月正高花下饮，酒阑长啸过梅关。

陈元晋

陈元晋　上刘计使

水心吾师今昌黎，如椽巨笔光虹蝩。

先公潜德粲版，却恨不识嵇中散。

九苞五彩丹穴雏，不巢阿阁翔海隅。

南来只影方自笔，天假之逢挹光耀。

一寒顿坐春温，贱子亦许扳龙门。

子期九原不可叫，筝琶纷纷不同调。

明公派自南轩来，祗今砥柱狂澜回。

一麾两节岭南北，尽是周程旧敭历。

书生疆附善类心，莫道冶跃非祥金。

偶然短簿令公喜，上下云龙固其志。

山谷昔见苏长公，自比小草依长松。

牵聊名字香闻素，未必今不如古。

陈元晋

陈元晋　上留提刑寿

中秋清绝冠秋天，间气生贤得月先。

一念来从金粟洞，三生曾伴赤松仙。

绣衣踏遍江湖上，线履催归雨露边。

且别崆峒朝帝去，它年来拍广成肩。

陈元晋

陈元晋　上留提刑寿

展开南极老人图，是处青烟鹊尾炉。

秋露九原沦厚泽，春风一道泳康衢。

万金药散疲羸活，三尺刑清怨叹苏。

只此阴功谁比大，中书有考可酬无。

陈元晋

陈元晋　上姚赣州镛寿

东南之镇曰会稽，扶兴清淑拱帝畿。

千岩壑气盘礴，更有寿桧天与齐。

托根后土阅千古，黛色苍皮天一柱。

钟为人杰堪栋国，恰似嵩高降申甫。

君侯胸中百万兵，年未四十俄专城。

精神满腹秋水莹，谈笑两颊春风生。

崎岖赣右三百里，蛟鳄垂涎波浪起。

逆流张胆作风帆，信如王尊乃通耳。

脱略边幅柔凶顽，解除苛娆绥创残。

唤回和气豁氛祲，事有至难谈笑间。

人口如碑沸传诵，帝曰吾徒得君重。

天风吹下紫泥封，趣入班行和仪凤。

大夫何以假守为，真除属厌民所期。

虎头岌页要弹压，凝香森戟聊娱嬉。

璇杓插子日南至，黄钟飞灰雷出地。

崆恫春早梅已香，酿入黄堂寿觞里。

醉来含笑看吴钩，龙兴夜半干斗牛。

关河北望令人老

忠臣心与天为谋。

潢池正尔兵

弄，又说边尘时澒洞。

筹边-|钥宁无人，知待人豪为国用。

貂蝉冠剑拄颐，丹青正与绿鬓宜。

碧油幢下白羽扇，貔虎百万惟指麾。

雍容传檄定三辅，颈缚单于归衅鼓。

手扶銮驾还东都，宫殿千门总如故。

摩挲与问金城柳，颇尝见有此举否。

策勋饮至未央宫，腰下悬金印如斗。

万年觞捧月氐头，虎拜稽首扬王休。

功高福与宋无极，紫枢黄阁三千秋。

陈元晋

陈元晋　韶石使君年丈扁舟我於松桂林敬哦小诗留为一日款就寄石洲主人以发

十五年前会五羊，都门再别九年强。

君荣韵石州麾出，我窘文江县债偿。

人世能消几离别，征涂何用许奔忙。

梅前菊后风光好，且为侬留共一觞。

陈元晋

陈元晋　韶石使君年丈扁舟我於松桂林敬哦小诗留为一日款就寄石洲主人以发

黄雀长行万里余，烦渠就寄数行书。

常怀李白诗无敌，莫怪韦郎迹也速。

玉节荣光何恨速，石洲风物正关渠。

同年相逐云龙处，应念吾侬乃一猪。

陈元晋

陈元晋　寿嫩庵赵先生十首

更生青藜杖，长吉古锦囊。

岂无之兰馨，终少蒹葭霜。

精深师友渐，磨琢金玉相。

凛此宗姓杰，高掩汉与唐。

陈元晋

陈元晋　寿嫩庵赵先生十首

曩时吴畏斋，盘盘极宏毅。

今时叶水心，表表负经济。

公游二老间，圣处心独契。

人物方眇然，甚矣夫子似。

陈元晋

陈元晋　寿嫩庵赵先生十首

皎皎畴昔心，眷焉本根计。

一鸣惊万喑，独醒阅众醉。

勇指非种锄，有胆竟成事。

彼哉称国师，千载有余愧。

陈元晋

陈元晋　寿嫩庵赵先生十首

医国药万金，补衮线五色，

谁令落江湖，刺史六百石。

众万沟壑濒，援手公一力。

平生富青州，关心岂官职。

陈元晋

陈元晋　寿嫩庵赵先生十首

嘉师固秉彝，祥刑尽生德。

惠文恣弹治，此意谁复识。

雨露既天覆，刀剑亦俗革。

活人不言功，所愿长我国。

陈元晋

陈元晋　寿嫩庵赵先生十首

王气郁东南，兵尘莽关洛。

事会岂有极，祗恐元气弱。

折冲樽俎余，欠着一谔谔。

如公胡不归，儒用鲁何削。

陈元晋

陈元晋　寿嫩庵赵先生十首

垂弧正大夏，明炳肖火德。

仙源毓英灵，帝贲扶社稷。

恩波溢西江，酿作寿觞碧。

一饮千斯年，福与宋无极。

陈元晋

陈元晋　寿嫩庵赵先生十首

书生棲大厦，燕贺愧无从。

嵩高乏嘉颂，何以祝我公。

一节贯岁寒，愿以南山松。

下有千岁苓，尝许气味同。

陈元晋

陈元晋　寿嫩庵赵先生十首

开济平生学，忠精一寸心，

时危添白发，意远寄清吟。

河洛风埃满，江湖岁月深。

眼明天柱壮，{氵霝}渌对渠斟。

陈元晋

陈元晋　寿嫩庵赵先生十首

楚望环宗岳，湘源远派浯。

山种钟气异，宇宙要贤扶。

晚遍朱轩辙，春饶绿野腴。

遥知初度日，歌舞沸重湖。

陈元晋

陈元晋　帅节留先生两年粤服氓獠安之一日疏十宜欲袖板还丞相言者犹不之置

手疏宜归十，心知昨梦非。

鸿冥空费弋，鸥舞早知机。

风急推潮落，云闲剩雨归。

攀辕多少泪，海岩湿斜晖。

陈元晋

陈元晋　帅节留先生两年粤服氓獠安之一日疏十宜欲袖板还丞相言者犹不之置

描画终无说，归来岂不荣。

事难工拙较，我自去留轻。

过眼风波恶，悬空日月明。

人生只恁是，孤鹤九皋声。

陈元晋

陈元晋　帅节留先生两年粤服氓獠安之一日疏十宜欲袖板还丞相言者犹不之置

拙无谐俗韵，老眼独相奇。

寒谷迟春到，东风尽日吹。

身将三尺律，心不毫欺。

公与梅花外，南来谁我知。

陈元晋

陈元晋　帅节留先生两年粤服氓獠安之一日疏十宜欲袖板还丞相言者犹不之置

木种十年计，苓培千岁根。

三生疑宿植，九殒志酬恩。

远送竟须别，百怀难具论。

任安穷自分，义不辱公门。

陈元晋

陈元晋　送邓帅参文举得南维守归

风流耆旧传，悃逼静无华。

来重清油幙，归乘皂盖车。

离筵倾柏叶，客路看梅花。

闻有南来信，门前迓骑哗。

陈元晋

陈元晋　题陈氏镜湖

贺监归欤百不求，问天只觅鉴湖秋。

夫君胜有闲田地，鉴破天悭得自由。

陈元晋

陈元晋　题陈氏镜湖

水上观心即是禅，此心如镜察天渊。

一尘不著风婆静，俯水何惭镜里天。

陈元晋

陈元晋　题罗浮山中阁

大海漫天驾叶舟，来登中阁问仙游。

泉声急泻三更雨，云气深藏六月秋。

雾湿中天龙出洞，日腾沧海蜃收楼。

禅床静数愔愔息，身在清都最上头。

陈元晋

陈元晋　题西斋

唔咿一室物蘧庐，要读人间未见书。

快著先鞭问前路，西昆玉府富珍储。

陈元晋

陈元晋　题新昌蔡尉比春园四进载酒亭

蔡家亭子锦江涯，长约春风作岁华。

拚却百年浑是醉，莫教一日不开花。

称觞随获慈颜悦，问字时容客喧哗。

我若有园如个样，肯将双鬓搞风沙。

陈元晋

陈元晋　题颜秀才夔诗编

延年一印付闻孙，文采风流今尚存。

生长见闻诚叟里，交游唱和澹庵门。

苦思那有酸寒气，妙斩浑无斧鉴痕。

问子何为暗投璧，令吾端欲竖降旛。

陈元晋

陈元晋　题曾审言所寓僧舍梅屋

作屋延梅更鉴池，是花最与水相宜。

横斜清浅黄昏月，画出孤山两句诗。

陈元晋

陈元晋　题曾审言所寓僧舍梅屋

倾盖知心两玉人，竹君邂逅更情亲。

能同此味花君子，来共团栾一笑春。

陈元晋

陈元晋　田家谣

长年饭不足，前裂赤日中。

忍饥不肯懒，辛苦求年丰。

今秋寺一熟，天意亦惮穷。

庶几债可了，或有余粟舂。

团栾共妻子，糠秕一笑同。

焚香答天赐，力作人何功。

君不见前年三百青铜米一斗，又不见去年蕨根掘尽不充口。

妻孥长恐不相守，敢拟如今苏息否。

陈元晋

陈元晋　田间

高田折折水连胜，早稻将齐晚稻深。

闭粜人家争发贷，丰年也有债相寻。

陈元晋

陈元晋　挽德庆涂守二首

九京嗟已矣，今吏孰如君。

律已严三尺，活人宽一分。

清名寒蜀雪，嘉诵蔼南云。

杉柏风一切，黄陂原上坟。

陈元晋

陈元晋　挽德庆涂守二首

乡粉生也晚，岭外偶同寅。

齿我子侄行，情如兄弟亲。

不嫌同幕辩，要作一州春。

满涧题字见，回头更怆神。

陈元晋

陈元晋　挽刘金部

忠清家法见闻中，蜀产凋零又到公。

搞伪一门诚节谊，明伦数语最精忠，

郎替勇退声名重，使传贤劳惠利丰。

时事方艰人物眇，可堪收泪洒悲风。

陈元晋

陈元晋　挽饶武博二首

方客戎幢右，俄旌墓道傍。

堂虚空老桂，星冷落魁芒。

留程文样走，传家奏稿香。

乡评偕李谢，虽死有幽光。

陈元晋

陈元晋　挽饶武博二首

内集侪甥舅，同登齿弟兄。

忘年情好密，开口肺肝倾。

恍尔同醒醉，伤哉隔死生。

朔风吹老泪，哀些不成声。

陈元晋

陈元晋　晚步

鼓钟灯火后，袖手过栏干。

素月空中寂，速星竹里看。

溪毛行步湿，潭影古心寒。

此意我方适，亭亭夜未残。

陈元晋

陈元晋　王推官载酒来会於逍遥堂

路入烟萝杳霭中，良宵一笑美人同。

壶觞尽揽平湖月，弦管时飘虽岸风。

三宿未忘境地胜，一灯相对坐诗穷。

姓名要共青山久，看取当年玉局翁。

陈元晋

陈元晋　喜雨

六月乃有此，丰年定可书。

真成天雨粟，到处水成渠。

{禾罢}桠香连亩，污邪戴车。

所忻同一饱，未用叹无鱼。

陈元晋

陈元晋　喜雨上项帅

业祈三日竟成霖，一瓣心香格帝歆。

苗若遂枯无此水，粟将暴贵涌於金。

时方多壘农为急，公在三湘泽已深。

自愧侏儒叨一饱，愿推德意答天心。

陈元晋

陈元晋　峡山

帆落榕根暮，禅扉半尚开。

逢僧如旧识，问我几时来。

潭静还鸥眠，云深猿叫哀。

篝灯看碑石，今古半苍苔。

陈元晋

陈元晋　谢童帅干送滴酥

滴成诗句巧相粘，料得堂深冻未忺。

剪水染云天上手，何因得见玉织织。

陈元晋

陈元晋　信国鲁夫人挽诗二首

讵有陈平解久贫，共看眉案久如宾。

从夫荣荷西清橐，随祖恪共南涧苹。

玉树庭前双使节，金花天上九恩纶。

绣衣彩服今非昔，忍见堂萱雪后春。

陈元晋

陈元晋　信国鲁夫人挽诗二首

曾是王珪坐上人，孰知孟母德无邻。

长怀就养板舆日，一笑能回县春天。

诗感棘风知痛苦，歌翻薤露亦酸辛。

送车千两瑶塘路，奔走无从愧负薪。

陈元晋

陈元晋　雪作

帘卷虚堂晓，儿童笑语哗。

恍疑开月窟，浑是散天花。

竹里闻清响，江边看玉槎。

访梅好兴去，着屐过邻家。

陈元晋

陈元晋　严陵市

暝色低平野，霜风放霁天。

买杯逢竹所，索句立梅前。

山曲云归寺，溪寒水带烟。

茅檐听残雪，愁绝拥衾眠。

陈元晋

陈元晋　雁字

超然圣处过张颠，整整斜斜落照边。

好写人间不平事，叫开阊阖为笺天。

陈元晋

陈元晋　杨南仲寓湖

纷纷市道交，翻覆云雨手。

不如清风明月请，情分却於人耐久。

夫君不受尘土污，湖上结茅谁与处。

坐中只着风月我，有客敲门卿且去。

凉生几席影沉杯，困眠醉舞相追陪。

此时一笑真莫逆，中边洞彻无织埃。

须知个里非久计，时来携手云里去。

蓬莱山顶广寒宫，放出清光满天地。

陈元晋

陈元晋　游罗浮宝积寺

晴峰膏秋容，还骑驻春脚。

长风载之游，清月此旅酌。

眼高天围小，语暖云气薄。

神仙邂逅亲，导客以笙鹤。

陈元晋

陈元晋　游罗浮宝积寺

半生梦罗浮，世事缚两脚。

仙泉有谁何，生客那得酌。

君诗挹其腴，水味从此薄。

清游天所裁，望极南飞鹤。

陈元晋

陈元晋　有感

寒声战梧楸，风色岁行暮。

谁念天涯人，貂裘敝尘土。

一饱亦易营，局促良自苦。

安得八骏蹄，驾言观玄圃。

陈元晋

陈元晋　雨后

忽雨乾坤变，将秋气候宽。

林亭欣濯濯，柳岸渺漫漫。

一饭饱无那，连村枕可安。

举觞属明月，急雨放云端。

一雨郊原足，神功不作难。

向知天道迩，今幸特情安。

童稚沾衣走，人家傍户看。

翻令五六月，春意转江干。

陈元晋

陈元晋　越王台

南州胜观越王台，天与诗人醉眼开。

云漠边蕃路要远，水茫茫处潮回去，

人家一半藏烟树，往事千重问石苔。

料得清秋尤好在，一樽重红月明来。

陈元晋

陈元晋　再和涂宣义喜雨

郡邑寅祷旱乾哭，风霆来会雨千山。

真成雨粟从天下，只在为云翻手间。

神不素餐无愧色，农期一饱足欢颜。

丰年酒熟鸡豚社，二老从今请往还。

陈元晋

陈元晋　赠符药朱道士

君不见许旌阳光，飞符走剑蛟龙降。

一朝功行满仙籍，宝册金丹来帝旁。

又不见孙思邈来，玉函方出千药。

棲迟犹作地行仙，良以活人恩施博。

要知天地德好生，鬼谋客邪胡由乘。

有符有药解济世，此心即可通神明。

桃椎耳孙乐虚静，符水能灵药能圣。

呼雷麾雷电缚魑魅，二竖三彭俱听命。

困者以醒病者甦，孳孳予岂为利图。

梓人作室橐驼树，治民相国非殊涂。

降魔要竖大法幢，起死要下黄昏汤。

更频繁物色合谁属，请起江湖登庙堂。

陈元晋

陈元晋　赠刘贤良

十二书言天下事，气如贲直语加遒。

谁当心耻四郊壘，子独眉攒国愁美。

刺手拔鲸何倜傥，剧谈扪虱自风流。

悠然且作新丰醉，定有人能说马周。

陈元晋

陈元晋　赠欧阳承务

谈天多巧中，名在士夫间。

行遍西江路，来游南岳山。

病侵心绪懒，穷惯面皮顽。

莫说功名事，禄书从卷还。

陈元晋

陈元晋　朱明洞天

南来大艑凌空浮，卸帆试略罗浮秋。

胸中无机神仙喜，笔底光怪山灵愁。

山泉夜作糟床滴，风松闪冉青旗色。

招我三啜玻璃觥，峰头飞上八千尺。

星微朋壮海茫茫，蓬莱仙袂遥相望。

铜龙夜吼雾香里，石桥跨空河汉长。

千岩笙籁奏清曲，万树醴露如天浆。

金鸦海底初剧翻，云拥扶桑一枝出。

群仙拍手叹绝奇，坐中相顾属谁笔。

阿翁曾是夹日飞，公孙请赋五色日。

陈元晋

陈元晋　竹

吾敬五子猷，傲俗独爱竹。

行止必与俱，情义均骨肉。

云龙求友心，上下亦相逐。

彼哉绝彝伦，乃戒又下宿。

陈元通

陈元通　九仙山

九仙曾住九山头，仙去山空岁月幽。

为爱遍寻方外侣，乘閒便向洞前游。

苍苔断处踪犹在，玉局残来子未收。

换骨丹砂应几转，吾生结得此缘不。

陈元通

陈元通　五日登五华岩

来此逢端午，山间薇蕨肥。

盈亏看井脉，消息验玄机。

饥办胡麻饭，寒供薜荔衣。

俗缘今觉尽，才到已忘归。

陈元英

陈元英　天游观

琅玕瑶草满空山，月上丹台鹤未还。

夜入琼楼襟袖冷，始知身在白云间。

陈远

陈远　吴江太湖笠泽虹桥

世间八月十五夜，何处楼台得月多。

不及吴江桥上望，水晶宫里揖嫦娥。

陈愿

陈愿　斗起亭

乞得雨初霁，登临一解颜。

自携斑竹枝，来对白云山。

月色朦胧里，溪声远近间。

相留且盘礴，莫惜夜深还。

陈月潭

陈月潭　桃花

双桨春风款款移，斜阳平半落芳池。

不妨暂向桥边驻，更为桃花了一诗。

陈越

陈越　句

拥路东方骑，悬腰左顾龟。

陈越

陈越　句

谁哀城下酌，不废洛中吟。

陈越

陈越　句

十钟人既醉，九奏凤来仪。

陈越

陈越　送张无梦归天台

紫籍仙阶贵，丹丘隐路深。

五图传秘诀，三祝契尧心。

瓢饮和琼蕊，楼居接桂阴。

宸歌旌有道，垂象贲中林。

陈越

陈越　夏夜与臧奎魏野会宿河亭联句三十韵

文见本书魏野一○。夏夜与臧奎魏野会宿河亭联句三十韵。

陈越

陈越　休沐端居有怀希圣少卿学士

玉甽银床荫碧桐，北窗珍簟水纹融。

衣裁练布如王导，扇执蒲葵学谢公。

琼屑半和仙掌露，兰苕轻泛楚台风。

若非冰雪神仙骨，相乐谁同一笑中。

陈云龙

陈云龙　偶成

野趣成间散，青山即故知。

竹生逾砌笋，花引隔墙枝。

舞蝶翻风乱，间云出坞迟。

倚栏无一事，俄有客传诗。

陈允平

陈允平　避暑

避暑入林扃，同僧坐竹亭。

鸟飞晴地影，龙挂雨天形。

扫叶铺椰簟，临流注石瓶。

更无尘迹到，日落梦初醒。

陈允平

陈允平　别何橘潭

驻马赤栏桥，余寒著柳条。

舟车富阳路，风雨浙江潮。

惜别津亭暮，思归故国遥。

临行莫惆怅，回日定花朝。

陈允平

陈允平　补陀山

茫茫东海东，古洞石玲珑。

蓬岛三山近，华夷一水通。

鱼龙多变化，日月自虚空。

此境元非幻，人心隐显中。

陈允平

陈允平　采桑行

妾本秦罗敷，家住曲江曲。

门前杨柳青，春风啼布谷。

树头桑初芽，家家蚕始浴。

相呼出采桑，采桑如采玉。

屈曲回高枝，攀条剪柔绿。

朝晴采桑南，暮雨采桑北。

采得桑归迟，小姑怨相促。

陌上绮罗人，问妾眉何蹙。

妾恨妾自知，问妾何所欲。

消磨三十春，渐喜蚕上簇。

一丝一线工，织成罗与谷。

百人共辛勤，一人衣不足。

陈允平

陈允平　曹娥庙

汉碣嵯峨几百秋，曲坟遗庙越山头。

潮声侵帐凤屏冷，云气绕台鸾镜愁。

孝节稜稜双桧立，哀魂渺渺一江流。

椒觞载奠灵风起，知我怀亲送远舟。

陈允平

陈允平　长门曲

紫凤双飞晓镜台，玉楼春冷燕空来。

蛾眉不及宫前柳，一度春风一度开。







卷41

陈允平

陈允平　城西杨梅

炎炎火树照千山，南客应同荔子看。

金谷人游红步障，玉房仙炼紫华丹。

猩唇泣露珊瑚软，鹤顶迎风玛瑙寒。

若使汉宫知此味，又添飞驿上长安。

陈允平

陈允平　酬同志

风光易销歇，尊□足闲情。

谷雨春江暮，茶烟晓寺晴。

认巢妲燕熟，辞树落花轻。

湖上明朝约，初裁白苧成。

陈允平

陈允平　春词

杨柳春风三月三，画桥芳草碧纤纤。

一双燕子归来后，十二红楼卷绣帘。

陈允平

陈允平　春闺

终日怀人倚翠阑，别长愁宽钏金宽。

颦眉钿叶抛鸳甽，弹泪灯花落凤盘。

梅粉有香供夜雨，柳丝无力受春寒。

阶前拾得相思子，自结罗囊绣合欢。

陈允平

陈允平　春闺

寂寞梨花院落闲，远山愁入两眉弯。

黄金络索珊瑚坠，独立春风教白鹇。

陈允平

陈允平　春闺怨

妾家住在湘江曲，门枕湘江春水绿。

年年长是暮春时，两岸垂杨啼布谷。

自君话别湘江头，独上层楼弹箜篌。

蛾眉不扫远山碧，满堤芳草春正愁。

举头不见君，但见湘江云。

江云散复聚，妾心空如熏。

举头不见君，但见湘江水。

江水云复回，妾颜为谁美。

湘江云，湘江水，

云水悠悠何日已。举头望君君未归，

门前杨柳空依依。

陈允平

陈允平　春塘

春塘雨歇曙莺啼，坊院深闲竹树西。

静倚绿窗看漏水，野花开到白棠梨。

陈允平

陈允平　春晓

晓风猎猎卷芭蕉，帘幕深深燕子巢。

十二画栏都倚遍，一双蝴蝶上花梢。

陈允平

陈允平　春游曲

长安二月东风里，千红陌上香尘起。

都人欢呼去踏青，马如游龙车如水。

两两三三争买花，青楼酒旗三百家。

长安酒贵人未醉，岸头芳草日半斜。

谁家女子娇似玉，约莫青春十五六。

郁金罗带苏合香，琵琶自度相思曲。

相思曲，声断续，

断续回文不堪读。回文断续有续时，

离肠寸无续期。

陈允平

陈允平　登吴山

登高一展眺，宫树郁嵯峨。

楼阁春风满，东南王气多。

青天行日月，大地布山河。

柳色沙堤路，时闻响玉珂。

陈允平

陈允平　登西楼怀汤损之

杨柳飘飘春思长，绿桥流水绕官墙。

碧云望断空回首，一半阑干无夕阳。

陈允平

陈允平　登招宝山

宇宙初开陃，何神立此山。

中流天柱石，大地海门关。

浪恶蛟龙怒，云深虎豹闲。

潮期与日月，千古一循环。

陈允平

陈允平　堤上柳

暗黄摇曳六桥云，万户千门一日春。

休把柔条都折尽，明朝多少出城人。

陈允平

陈允平　对烛

忽忆巴山夜，西窗风雨寒。

自怜清影独，谁识寸心丹。

草长花犹在，香销泪不干。

海棠贪睡去，惆怅五更残。

陈允平

陈允平　多景楼

怀古心情独倚楼，荻花枫叶满江秋。

地雄吴楚东南会，水接荆扬上下流。

铁瓮百年春雨梦，铜驼万里夕阳愁。

西风历历晓吹雁，又带边声过石头。

陈允平

陈允平　鄂王墓

鄂王墓在栖霞岭，一片忠魂万古存。

镜里赤心悬日月，剑边英气塞乾坤。

苍苔雨暗龙蛇壁，老树烟凝虎豹旛。

独倚东风挥客泪，大堪回首望中原。

陈允平

陈允平　丰乐楼初成

红尘飞不到阑干，十二朱帘卷暮寒。

上苑莺啼花木暗，六桥人散水云宽。

春风玉佩骖黄鹤，夜月琼箫驻紫鸾。

檐外青青杨柳色，几回曾向画船看。

陈允平

陈允平　赋林景参梅屿

结庐分得雁山云，屿上梅花是四邻。

水月一天芗世界，冰霜千古玉精神。

短檠夜雨西窗梦，长铗秋风北塞尘。

我亦烟波纶钓侣，与君同作岁寒人。

陈允平

陈允平　宫词

三十六宫春漏长，隔帘时送御楼香。

倚笼尽日教鹦鹉，为我君前说断肠。

陈允平

陈允平　姑苏馆

楚岫高低接太行，吴江渺漠下沧浪。

秋城霜满苇花白，夜馆月寒莎草黄。

芳苑鹿台初解佩，故宫鸾阁尚鸣珰。

五湖一叶扁舟去，十二西楼几夕阳。

陈允平

陈允平　姑苏台

高楼三百尺，落日几登临。

越国一尝胆，吴娃频捧心。

野猿窥磷火，宫燕语秋霖。

坐久忽闻笛，五湖烟水深。

陈允平

陈允平　故宫

琼台玉馆照青红，梦断思陵桧柏风。

三十二门金锁合，年年春到扫梧桐。

陈允平

陈允平　观弈象棋

阵势频分合，机锋互应酬。

马飞关塞月，砲落汉天秋。

不问知心友，翻成敌面仇。

谁能劳胜负，独立大江流。

陈允平

陈允平　观猿

挂石攀云日半斜，乱山深处饱烟霞。

香林月满僧归去，啼落春风几树花。

陈允平

陈允平　归燕

王谢堂前柳树苍，玉京坟上藓花黄。

无情又逐东风去，落日朱帘几断肠。

陈允平

陈允平　闺情

闲拈花片贴纱窗，绣幕斜飞燕子双。

细数归期相次近，倚楼日日望春江。

陈允平

陈允平　郭西文孝庙

帝子宸游白玉京，江南遗庙尚丹青。

寝园月暗衣冠古，选阁云深笔砚灵。

清卫有威森凤戟，娇嫔无语倚龙屏。

太平天子尊儒学，锦帙黄封赐六经。

陈允平

陈允平　过钓台作

双台屹屹几春秋，千古高风一钓钩。

越岭有云山北障，桐江无浪水东流。

雪深黄叶埋寒虎，烟暖青莎卧白鸥。

汉业已随宫树老，月明长到客星楼。

陈允平

陈允平　过田家

村南啼布谷，村北响缫车。

隔浦卖鱼市，傍桥沽酒家。

野花朝日暖，溪柳背风斜。

又过东邻去，东邻采菊芽。

陈允平

陈允平　过姚秋江钓矶

莎草离离碧树闲，只疑曾是子陵滩。

槿花篱落虫声碎，芦叶汀洲雁阵寒。

江上浪平潮正熟，渡头人去月初残。

夜深不管蛟龙睡，独对西风把钓竿。

陈允平

陈允平　贺伯父大资休致

不恋清时白玉珰，便将身世寄沧浪。

三朝元老黄枢阁，四海闲人绿野堂。

楚楚菁兰秋带雨，萧萧寒菊晚宜霜。

拟成东甬耆英社，賸乐壶天日月长。

陈允平

陈允平　后土庙

尘拥妆台翡翠翘，琼花开尽玉魂销。

昆仑山上天风落，二十四桥吹洞箫。

陈允平

陈允平　湖上

流水断桥边，笙歌拥画船。

日酣花半醉，春困柳三眠。

策杖登云洞，观鱼上玉泉。

凤城归去晚，山锁万重烟。

陈允平

陈允平　虎丘即事

西风剑佩轻，独立妙高亭。

山吐岩头月，江涵水面星。

石奔苍虎势，树结老龙形。

何处吹箫客，扁舟过洞庭。

陈允平

陈允平　怀潘鄮屋

洛阳才解佩，过眼忽秋分。

四海一明月，千山共白云。

雁烟迷晓树，虫露湿香芹。

满纸相思字，临风欲寄君。

陈允平

陈允平　淮西

舟子解贪程，能知倦客情。

断云微雨霁，远水落霞明。

驿古如荒庙，山平接废城。

游淮少年事，今只叹劳生。

陈允平

陈允平　即事

重重帘幕燕翩翩，尘锁朱楼十四弦。

榆火渐催寒食节，海棠花畔缚秋千。

陈允平

陈允平　寄模上人

林下逢支遁，人疑是宿生。

病怜诗力减，老觉世缘轻。

短发吴霜净，归心剡雪明。

相思听猿夜，幽梦隔重城。

陈允平

陈允平　寄晚浦张观使

不原生封万户侯，归来却伴赤松游。

琴书东里三缘屋，诗酒西湖一叶舟。

雁过客楼秋雨急，乌栖江树暮烟愁。

频年陡觉生华发，日日凭高望楚州。

陈允平

陈允平　寄王尊师

彩云缭绕七香车，洞里神仙炼紫霞。

华表鹤归春寂寂，东风吹尽碧桃花。

陈允平

陈允平　寄翁宾暘

历历长涂谒鲁侯，征尘宁复恋貂裘。

江城露冷霜初滑，海谷冰消水欲流。

夜月观书徐穉榻，春风听乐仲宣楼。

料君频作四湖梦，曾忆孤山有旧游。

陈允平

陈允平　寄赵庆御

十年一别双溪路，君自江南我浙东。

彼此有书无雁寄，只应清梦与君同。

陈允平

陈允平　江村

草舍蔬畦绕，柴门竹迳通。

断云遮落日。细雨湿斜风。

野艾抽花碧，山茄带叶红。

烟深南浦远，难认楚江枫。

陈允平

陈允平　江馆野望

江边雁过秋，江上暮云愁。

岭曲山横转，潮回水逆流。

乱莎行石蟹，残荻卧沙鸥。

黯淡三更月，何人独倚楼。

陈允平

陈允平　江阔

江阔雁声遥，何人共寂寥。

青天不可问，明月若为邀。

侠士夸骑鹤，蛮奴学射雕。

平生堂下柳，聊复伴秋宵。

陈允平

陈允平　江南谣

柳絮飞时话别离，梅花开后待郎归。

梅花开后无消息，更待明年柳絮飞。

陈允平

陈允平　经冯将军墓

同山半白云，此地葬将军。

香火空遗像，朝廷纪旧动。

铁衣悬古塔，金钺镇荒坟。

一涧清泠水，年年生紫芹。

陈允平

陈允平　聚景园

上苑韶光隔凤城，十分春事属流莺。

雨余芳草欲无地，风定落花如有声。

柳榭云深栖鹳鹊，榉塘沙暖浴鵁鶄。

年来翠辇经游少，七十二亭空月明。

陈允平

陈允平　客中怀友

霜露湿征衣，行非少壮时。

何堪万里役，动是一年期。

高谊贫中见，深情别后知。

相思相望处，云树碧参差。

陈允平

陈允平　哭楼梅麓

白玉楼成去作文，只从西棘挂朝冠。

生来病苦相如渴，没后人知范叔寒。

野店春闲沽酒榼，溪堂月冷钓鱼竿。

梅花麓上谁弹泪，岁岁东风吹不乾。

陈允平

陈允平　雷峰少憩

倚塔看明月，寒光度玉绳。

曲堤藏小艇，疏柳见孤灯。

水竹映苔石，岩花缘涧藤。

香云吹散后，猿鹤伴高僧。

陈允平

陈允平　冷泉亭

西竺峰飞小朵来，闲僧曾共倚崔嵬。

寒惊玉匣光初泻，晓层冰壶冻未开。

云外有香丹桂落，洞中无月白猿哀。

当年洗耳人何在，拟勺清泠酹碧苔。

陈允平

陈允平　梨花

流莺偷入未央宫，望断昭阳信不通。

寂寞雨声寒食夜，一枝香泪泣东风。

陈允平

陈允平　梁湖道上

东风酒旆斜，浦口第三家。

谷鸟鸣春树，江鸥起暮沙。

故乡山渐近，曲岸柳初芽。

客路归心切，孤帆带落霞。

陈允平

陈允平　林道士故庐

青城道士跨青牛，去作清都汗漫游。

朝扣九关朝玉阙，暮回三岛宴金楼。

丹随鹤舞缑山月，剑伴龙归洛浦秋。

犹有石房云不散，晓风松柏两飕飀。

陈允平

陈允平　留鹤江有感

抱玉归来泪满襟，世间何许觅知音。

此生虽有噬脐悔，到死终无尝胆心。

伏枥马思云路远，避钩鱼隐石潭深。

故人若问淞江客，自采芙蓉学楚吟。

陈允平

陈允平　绿琐

绿琐银台烛焰红，月痕斜过井梧东。

背人约住黄金钏，轻札香罗护守宫。

陈允平

陈允平　马塍道上

闲拖瘦竹筇，独步马塍东。

鸟影青山外，春愁碧树中。

麦潮风化蝶，樱熟雨生虫。

莫过溪头去，溪头多落红。

陈允平

陈允平　茅苇

白苇黄茅几断魂，数家鸡犬不相闻。

江南多少朱门闭，桑柘春深绿似云。

陈允平

陈允平　梅梁堰

庙近云涛观，山遥翠欲重。

只应溪上木，便是洞中龙。

堰折潮归海，棂迎浪答钟。

断碑荒鲜合，终古载灵踪。

陈允平

陈允平　明皇按乐图

日日霓裳宴彩楼，三千歌粉侍宸旒。

月明宫殿双龙伏，云拥箫韶九凤游。

翠袖半笼金约臂，宝钗斜坠玉搔头。

不知舞到弓弯处，一拍春风一拍愁。

陈允平

陈允平　暮春

柳外宫莺啭晓寒，万花开尽正春残。

沉香亭北栏干曲，独抱琵琶看牡丹。

陈允平

陈允平　暮秋游虎丘

寂寞虚廊暗草莱，天风缭绕宝华台。

江空露冷蛟龙仗，殿古云深鹳鹊来。

山馆老松褰绿蔓，石坛芳桂落苍苔。

寒钟敲断枫桥月，半夜禅僧入定回。

陈允平

陈允平　盘陀

盘陀石上看松眠，薜荔凌霄结紫烟。

何处鹤声惊梦醒，一双飞起茯苓仙。

陈允平

陈允平　钱塘八月潮

五丁椎碎烂银堆，注作东南水一杯。

秋半忽疑天外雪，夜深俄听月中雷。

大鹏击浪惊龙卧，老蜃嘘云误燕来。

日日涛头多拱北，至尊元在郁箫台。

陈允平

陈允平　钱塘旅舍

云山千万叠，身事恨悠悠。

客鬓秋风急，乡心夜雨愁。

蛩鸣邻寺壁，雁过隔湖楼。

目送千帆远，长江空自流。

陈允平

陈允平　秦鸾曲

盈盈白玉钿，袅袅黄金缕。

拍拍水晶奁，皎皎珊瑚树。

帘前双燕飞，门外桃花雨。

无处说相思，羞对秦鸾舞。

陈允平

陈允平　青龙渡头

天阔雁飞飞，淞江鲈正肥。

柳风欺客帽，松露湿僧衣。

塔影随潮没，钟声隔岸策。

不堪回首处，何日可东归。

陈允平

陈允平　清风阁

巍巍楹槛逼星河，城上阑干野色多。

天目水分波浩渺，大湖山点石嵯峨。

罗窗夜气吹银烛，翠箔秋声动玉珂。

我欲乘空呼列子，月明何处起苹歌。

陈允平

陈允平　秋暮登太白

飘飘短褐袍，倚杖立金鳌。

桥束溪流急，树增山势高。

白云连海峤，黄叶满亭皋。

落日西风恶，尘埃两鬓毛。

陈允平

陈允平　秋夜游东墅

云压高空雁阵低，江城历历草离离。

楼台秋淡玉箫远，帘幕夜寒铜漏迟。

明月鹭鷥菱叶浦，西风蟋蟀豆药篱。

一樽酒尽银河落，犹有残钟出古祠。

陈允平

陈允平　人日即事

春寒犹拨地炉灰，门巷萧条客不来。

特有落梅三四点，晚风吹上石棋台。

陈允平

陈允平　僧房薜荔

寸草曾收药笼功，谁移野色近禅翁。

甘同木石抛闲地，耻附松萝上碧空。

旋长织枝宜雨绿，未删宿叶待霜红。

为衣或许湘人采，清彻崇兰两佩风。

陈允平

陈允平　山房

轩窗四面开，风送海云来。

一阵催花雨，数声惊蛰雷。

蜗涎明石凳，蚁阵绕山台。

此际衣偏湿，熏笼著麝煤。

陈允平

陈允平　山中吟

平生独爱山，日日频跻攀。

自得山中趣，结庐万山间。

陈允平

陈允平　山中吟

山西茂林麓，中有盘旋谷。

飘飘双凤凰，飞立山上玉。

陈允平

陈允平　山中吟

日出华山阳，月出庐山岗。

巫山云漠漠，雁山烟苍苍。

陈允平

陈允平　山中吟

东望泰岳松，西望苍梧竹。

知心侣渔樵，忘情友麋鹿。

陈允平

陈允平　山中吟

山深春亦寒，野鸟声绵蛮。

山花随处发，香风吹幽兰。

陈允平

陈允平　山中吟

夏日飞火云，枕簟访深僻。

坐此松竹林，冰泉嗽寒石。

陈允平

陈允平　山中吟

西风凉萧萧，雁过秋空高。

时有岩桂发，落叶飞长皋。

陈允平

陈允平　山中吟

三冬气凛冽，独立千崖雪。

横斜溪上梅，影落溪桥月。

陈允平

陈允平　山中吟

身在此山中，闲情薄太空。

行歌白云里，白云连崆洞。

陈允平

陈允平　山中吟

朝餐山上霞，莫采山下药。

安得山中人，共跨山头鹤。

陈允平

陈允平　失鹤

顶上新成九转丹，衔花日日到诗坛。

夜深飞上云霄去，华表月明风露寒。

陈允平

陈允平　侍谢立斋小酌湖楼

风卷珠帘客佩清，杜鹃啼老送春声。

水浮亭馆花间出，船载笙歌柳外行。

千里夕阳归梦远，六桥飞絮马蹄轻。

栏干倚偏暮天阔，烟树一钩新月生。

陈允平

陈允平　侍赵别驾宴寿乐堂

别驾移樽宴草堂，四轩帘幕卷斜阳。

芰荷香满鸳鸯宿，杨柳阴浓翡翠藏。

风过水亭秋尚热，月侵山阁夜偏凉。

更阑酒尽不知去，坐看晓星飞玉潢。

陈允平

陈允平　侍赵开府夜宴

剩陪华佩醉蟠桃，杨柳飘飘拂午桥。

夜月楼台行锦障，春风帘幕卷红绡。

歌传杏苑黄金缕，乐奏梨园紫玉箫。

银漏滴残珠履散，踏花归去路迢遥。

陈允平

陈允平　戍妇

梧桐叶落雁来时，见说沙场未解围。

夜夜灯前做针线，倩谁边上寄寒衣。

陈允平

陈允平　四明洞天

四壁玲珑耸石楼，四窗云气拥仙游。

半空星斗浮天井，一洞烟霞透沃洲。

蜥蜴现时曾呪雨，猕猴啼处客悲秋。

他年定作山中隐，肯向红尘白尽头。

陈允平

陈允平　送吴松溪过淮

铁砚毛锥未策功，又携琴剑过临邛。

荆山有玉鸣朝凤，沧海无珠走夜龙。

浦口月来僧馆榻，渡头霜落客船钟。

自君别后知音少，空忆雁山溪上松。

陈允平

陈允平　送赵知县归天台

自是中朝柱石材，西风尘土暗蒿莱。

河阳县里花初放，彭泽门前柳未栽。

准拟鸣珂来凤沼，徘徊抱玉下鸟台。

明朝琴鹤归何处，三迳故园多绿苔。

陈允平

陈允平　送中上人游天台

师作天台去，长亭复短亭。

焚香参祖塔，振锡动山灵。

石罅移菖歜，松根斸茯苓。

何时白云下，相与话青青。

陈允平

陈允平　宿大慈山悟真观

终南道士学弹琴，门外松萝锁翠阴。

濒海八龙朝出洞，隔山群鹿夜归林。

琪花过雨金风澹，玉树笼烟璧月沉。

三十六坛钟鼓寂，云環声接步虚音。

陈允平

陈允平　宿鹭

西风历历起寒沙，皆立林宵雪一窠。

三十六陂烟水阔，夜深无奈月明多。

陈允平

陈允平　台上

客舍新移近鲁台，悠然一榻少尘埃。

丁宁黄耳休惊吠，不是闲人定不来。

陈允平

陈允平　叹镜辞

忆妾初嫁时，金屋藏窈窕。

忽见洛阳人，鬻镜长安道。

明月掌上寒，团团复皎皎。

千金买得归，惜之如重宝。

奁开双凤飞，带结青鸾袅。

当时照妾颜，妾颜正年少。

如今照妾颜，妾颜羞已老。

对镜频汉嗟，掩镜徒懊恼。

不恨妾嫁迟，惟恨妾生早。

此恨空绵绵，天涯满芳草。

君不见长江逝水无逆流，岁去年来多白头。

陈允平

陈允平　题胡月山吟屋

苏公堤上路，日日课新吟。

流水行花影，斜阳卧柳阴。

断桥春听乐，矮屋夜鸣琴。

皎皎山间月，如君一片心。

陈允平

陈允平　题李丹壶壁

闲乘海上槎，来访谪仙家。

风逆磬声短，日低旛影斜。

猿攀高树果，蜂采半岩花。

谁在丹台上，三更炼紫霞。

陈允平

陈允平　宛陵道院

阙角溪城下，千年黑蟒蟠。

云深仙宅窅，竹密醮坛寒。

汉量铜花绿，隋钟火籀凡。

天风步虚静，微月听鸣銮。

陈允平

陈允平　无题

闲拈红叶欲题诗，待得诗成又懒题。

心事不随流水去，月明人在赤桥西。

陈允平

陈允平　无题

鲛绡帘卷锦屏开，弱柳丝丝拂吹台。

闲品琵琶不成调，落花飞趁晓风来。

陈允平

陈允平　无题

千树琅玕碧玉梢，秋声半夜浙江潮。

小庭寂寞无人到，谁与同吹月下箫。

陈允平

陈允平　吴江道上

夜半扁舟出洞庭，客帆初挂早潮平。

社风才起海鹰至，岚雾未收江鹄鸣。

吴岫乱云擎古塔，楚皋寒叶拥荒城。

垂虹桥外天连水，无限别离生杜蘅。

陈允平

陈允平　吴山雪霁

九天宫阙春风满，陆地楼台夜月寒。

铁笛一声吹雁落，片云不到玉阑干。

陈允平

陈允平　伍炼士松隐居

树顶危巢堕鹤翎，凌霄花白女萝青。

无朝无暮云烟起，时有人来采茯苓。

陈允平

陈允平　西湖暮春

云山叠叠树重重，浙水迢遥客梦中。

啼鴃数声春去日，落花满地夜来风。

松关鹤立吟坛静，竹院僧眠丈室空。

明日马蹄何处所，夕阳芳草画桥东。

陈允平

陈允平　西兴

西兴潮半落，渔浦日初昏。

岳面云收脚，沙头浪积痕。

楼钟鸣野寺，船鼓入江村。

回首长安路，归心几断魂。

陈允平

陈允平　下第怀楼寿朋

百尺丹梯拟共登，共登天上最高层。

南山有雾空藏豹，北海无云可化鹏。

动业十年尘里镜，诗书万卷雨前灯。

桃花开尽不归去，又逐春风过武陵。

陈允平

陈允平　先天李姆庙

毓圣功成宴太清，曾遗双履下清冥。

隧碑重纪先天德，犹是祥符御制铭。

陈允平

陈允平　香奁体

小院薰风满，闲庭白昼长。

靖蜓杨柳岸，鸂鶒芰荷塘。

云合朱檐卸，山高翠阁涼。

蔓滋青薜荔，芽长紫良姜。

帘幕深深地，阑干曲曲廊。

淡烟瑶草细，流水碧桃香。

幡影重门静，苔痕小篆荒。

螭盘丹鼎雪，龙吸露台浆。

琴古翻新调，笙沉靘旧簧。

雨声犀角枕，月色象牙床。

掌上双鹦鹉，屏间两凤凰。

石函藏宝剑，金钥启瑶箱。

扇雉团清影，奁鸳试晓床。

霞绡衣窄索，云锦佩玎珰。

鬓拢金蝉矗，钗横玉燕翔。

袂飘天水碧，裾溅郁金黄。

太液箫初远，逢壶漏未央。

流星飞碧落，零雨下银潢。

去去人千里，迢迢天一方。

断肠春洛浦，残梦夜潇湘。

陈允平

陈允平　小楼

寒空漠漠起愁云，玉笛吹残正断魂。

寂寞小楼帘半卷，雁烟蛩雨又黄昏。

陈允平

陈允平　许宣平祠

开元遗逸士，终老紫阳樵。

市上人犹说，山中隐可招。

乾坤双草履，日月一花瓢。

堪笑骑鲸者，相逢弱水遥。

陈允平

陈允平　雪

楼台万瓦鳞鳞，遮尽人间富与贫。

可笑世情刚道冷，不知片片是阳春。

陈允平

陈允平　雪窦

千年松树冻欲死，夜半老僧眠树根。

一片海云吹不散，白龙拖雪上昆仑。

陈允平

陈允平　严陵郡舍

花飞石上班，水落白云湾。

帘卷千重树，窗开四面山。

鼓声鱼市近，旗影讼庭闲。

满目皆吟思，残阳缥缈间。

陈允平

陈允平　野人家

绕江生杜若，满地长辛夷。

剪草涂脂抹粉新壁，褰藤缚旧篱。

瓦瓶春賏酒，土灶夜蒸藜。

独步归来晚，东皋雨一犁。

陈允平

陈允平　夜泊

停舟野渡头，客路恨悠悠。

叶落风千树，种残月半楼。

芦花双过雁，莎草独眠鸥。

山鬼烧青火，飞来照髑髅。

陈允平

陈允平　谒乌龙庙

断碑犹纪唐时事，山气阴沉暗绿苔。

松木已逾千岁寿，香烟知化几炉灰。

廊深无月鬼神过，殿古有云风雨来。

曲曲几溪春水落，子陵滩下复东回。

陈允平

陈允平　已酉秋留鹤江有感

宾鸿几过澱山湖，夜夜西风转辘轳。

苜蓿草衰江馆静，枇杷叶老石泉枯。

曲终明月闲歌扇，病去寒灰满药炉。

客梦不堪千里远，故园篱菊正荒芜。

陈允平

陈允平　倚楼

金虬熏尽鹧鸪班，独上层楼倚画栏。

满院梨花香寂寞，隔帘风雨正春寒。

陈允平

陈允平　忆诸侄

万里经年别，临分手重携。

地寒冬气早，家远暮云低。

有信秋凭雁，无眠夜听鸡。

满怀霜露感，不隔故山西。

陈允平

陈允平　游仙曲

中秋月正明，夜半飞紫琼。

拂袖天上去，揽衣朝太清。

缥缈黄金阙，迢遥白玉京。

离离百宝幢，袅袅九华旌。

箫韶起碧落，散花飘群英。

翱翔鸾鹤舞，清彻云環声。

凌凌九霄寒，风露薄青冥。

弱水三万里，仙路眇蓬瀛。

不赴瑶池宴，相约董双成。

吹笙骑凤凰，飞上芙蓉城。

陈允平

陈允平　游阳明洞天

万木阴沉锁石门，烟霞深处近昆仑。

洞箫声接玉台磬，宝盖影摇金殿旛。

湘浦有龙云气湿，越山无鹤露华昏。

灵芝采尽妲何处，溪上白苹花正繁。

陈允平

陈允平　有感

软红尘里度韶华，杨柳桥边旧酒家。

燕子不归春渐老，东风开尽刺桐花。

陈允平

陈允平　有所思

忆昔美人初别时，长亭两岸柳依依。

今日美人天之涯，美人美人胡不归。

忆昔君别妾，分破青鸾镜，

破镜如破心。与妾青相忆，

相忆图久深。忆昔妾别君，

剪断金凤钗，断钗如断肠。

赠君表相思，相思图久长。

一日一日复一日，青镜鸾孤钗凤支。

未必君相思，能如妾相忆。

寒衣剪就欲寄君，长安门外无行人。

雁声半夜西风恶，窗前一片梧桐落。

陈允平

陈允平　猿

挂石攀云日半斜，乱山深处饱烟霞。

香林月满僧归去，啼落春风几树花。

陈允平

陈允平　云间洞天

门掩青松间绿槐，一奁图画自天开。

朝霞炼药黄金井，夜月吹笙白玉台。

树老有枝皆薜荔，地闲无处不莓苔。

数声野鹤惊残梦，疑是神仙出洞来。

陈允平

陈允平　赠东皋恭行人

重门临驿路，几向月中开。

殿势江山合，钟声云水来。

长吟松溅瀑，久定石生苔。

九品金沙观，青莲次第栽。

陈允平

陈允平　赠杜郎中

草堂人远只存诗，几席临风入咏思。

文印幸传同谷谱，祖灯犹照曲江碑。

濡毫省闼春霖足，立马君门夜漏迟。

憔悴江南老词客，柳边曾挹汉威仪。

陈允平

陈允平　赠佛光法师

竺寺王城近，金门讲大乘。

教中初有记，祖外久无僧。

身被山河衲，心悬日月灯。

南湖雨华座，十载复谁登。

陈允平

陈允平　赠律师

传来二十五条衣，昼夜修行昼夜持。

老去任教零落尽，猕猴偷□□□□。

陈允平

陈允平　赠罗知宫

霞帔云巾占石床，磬声初引步虚长。

拟朝碧落非无路，学煮黄金信有方。

云暗石潭龙骨蜕，草肥山崦麝脐香。

青城梦窅蓬莱近，沧海为田合种桑。

陈允平

陈允平　赠明道者

三衣终日护，白社踵东林。

净业心无住，清斋力不禁。

莲香秋观静，松吹石桥阴。

见说溪南虎，时来听梵音。

陈允平

陈允平　赠讷行人

诸方参请尽，秋晚别京畿。

乞食斋条饱。随缘百念微。

夜声鸣铁笛，寒色脆荷衣。

久学南山律，终身不敢违。

陈允平

陈允平　赠新罗僧

便帆才过日东来，浅色伽梨短样裁。

野鹤怨时心共远，海鲸降处定初回。

长年守律因师戒，中土传经为国灾。

几日应酬官事了，南湖听法雨华台。

陈允平

陈允平　赠雪宝

一从说法雨华台，棕叶蕉花几度开。

春尽瀑泉犹溅雪，地幽篁竹亦生苔。

临溪洗钵青猿过，背石持经白鸟来。

笑指庭前双柏树，住庵时节手亲栽。

陈允平

陈允平　赠杨子中

凤梧鸾竹郁青葱，文气冲冲五色虹。

囊里短歌唐李贺，酒边奇字汉扬雄。

铜铺雨后芭蕉绿，石井霜前薜荔红。

茶灶笔床随处有，等闲留客坐春风。

陈藻

陈藻　过卢北山

西成课罢赴群居，中路谁家倦憩予。

恰见主人方早起，檐前观我所为书。

陈藻

陈藻　过卢子俞

番番留我杀鸡多，老齿如今不奈何。

本是年凶甘隔阔，论情非为酒来过。

陈藻

陈藻　过桃枝岭

儿童嬉戏向比邻，长见桃枝出郭人。

七十五翁方过岭，回头旧事总成尘。

陈藻

陈藻　过象州

都无一物作生涯，坊巷萧条有几家。

料得寒梅应怅恨，满城开作寂寥花。

陈藻

陈藻　过新喻

四顾茫茫水接天，远山如卧白云边。

马头忽看孤峰起，错喜乡关是目前。

陈藻

陈藻　过延平书怀

几程便要买归舟，身在延平已倦游。

但有菜羹供祭礼，人生何必到融州。

陈藻

陈藻　海口吟

按图自古无人到，二百年来户口添。

架屋上山成市井，张官近海课鱼盐。

估客趁潮撑米入，汉入忍冻采蠔粘。

仲尼有庙尘谁扫，寺观峥嵘香火严。

陈藻

陈藻　和林君作起叔梅诗韵

林逋没后几星霜，苦要吟梅弄爝光。

两处湖光看共色，一家诗句嗅同香。

花开再绝谈玄白，驽老那能逐乘黄。

又恐来冬随计吏，仙霞不管似羊肠。

陈藻

陈藻　和林子望二绝

劝君莫要叹无官，门廽何如自致难。

谁肯宦途为第二，玉阶好好唱名还。

陈藻

陈藻　和林子望二绝

劝君莫要叹无官，幸有田园在故山。

满室清风满林月，人生何事胜於閒。

陈藻

陈藻　和琴薰阁

阁倚琴薰诵子虚，果然少壮入乡书。

未游唐殿哦诗句，且把牙弦卧海隅。

有据论文须博浩，无根话性合驱除。

擢犀拔象尘埃里，反出重看是捷途。

陈藻

陈藻　贺济直之值改官

公车五剡得京官，俗态营求有百端。

但看乐昌刘令尹，了无一语汗人颜。

陈藻

陈藻　贺济直之值改官

里人欢喜看荣归，两仆篮舆自有辉。

胜在宦途无事业，但将裘马诧轻肥。

陈藻

陈藻　贺济直之值改官

日者纷纷叔五星，诸儒言命亦相承。

大人双眼如明月，照出毫釐不肯凭。

陈藻

陈藻　贺丘焕翁南归

三三年前八桂归，西江舡上每吟诗。

乃翁收拾传尤切，令子经从是果非。

渡海却休贤季路，论文想胜谒罗池。

此行况有如皋雉，药裹抛来自画眉。

陈藻

陈藻　贺丘子从迁居

老夫昨者亦迁居，只是他人借屋庐。

道义交亲无羐碍，妻孥虑远自嗟吁。

乃翁能殖千金去，令子均分甲第余。

醉卧市心年月久，南桥依旧赋归欤。

陈藻

陈藻　贺叔嘉生日

一子累轻婚事毕，如何学易已皤然。

天无快活除君寿，任待皤然也百年。

陈藻

陈藻　贺王嘉玉生日

九袠安装开二，乡闾敬老成。

今朝寿者出，明日圣人生。

孙重劳昏嫁，奴犹课耨耕。

乾坤无暂息，翁妪合营营。

陈藻

陈藻　贺仲雨斗门

濯锦江边唱绝强，孤青和者亦夔襄。

历年虽久地相远，在寝岂止升渠堂。

纵能帖石防颓岸，随寓幽居供赏玩。

何发是处斗门雄，莆壤万农生赞叹。

庄周笑我机械深，夏王见我须赏音。

莫道白头犹未遇，等劳一片活人心。

陈藻

陈藻　贺子永为令郎醮妇

咿呀喝担礼筵开，无物聊堪表下怀。

天遣腐儒人事省，三冬不放一钱来。

陈藻

陈藻　横江亭

东注流求日本波，西吞金翅玉融河。

好开亭馆延三益，横截江潮看万艘。

此是人烟生巨海，莫辞鲜食送新醪。

网山胜处名贤迹，隔水相迎立两坡。

陈藻

陈藻　红泉明日还福清作

独坐无聊日已西，忽经蒜岭过渔溪。

一枝何处空归去，却整行装羡鸟栖。

陈藻

陈藻　呼卢

年少相看百虑无，才过旅邸便呼卢。

热中更不知行李，却把黄粱付老夫。

陈藻

陈藻　壶山二首

万古凌空孤拄轩，百年那得此身存。

醉醒欲扫云开眼，兴逸谁归月掩门。

走遍莆阳随处有，游观天下见人论。

细瞻五岳神来舍，旁耸诸山势更尊。

陈藻

陈藻　壶山二首

远看颠狂近转迷，有才老死便幽栖。

咄嗟万里云弥合，昏黑孤城日正西。

北极河通千涧近，中央天接两傍低。

顿令病眼还苏醒，谁向他山更品题。

陈藻

陈藻　虎丘

竹瘦门逾静，楼高山太低。

白烟青树走，细雨大江迷。

野水东西流，园蔬上下畦。

僧无城市去，岩有鬼神栖。

陈藻

陈藻　虎溪

四围山木合，百磴屋檐重。

古穴成幽井，痚林散晓峰。

响泉那更月，啼鸟此无冬。

台上朝朝看，天边处处供。

陈藻

陈藻　黄檗香炉峰

黄檗寺前犹突兀，祖师塔外别安排。

香炉好是中央小，无数峰峦拱揖来。

陈藻

陈藻　黄景咏夫妇七十

身形清且瘦，乾坤一竿竹。

欺雪可千年，必寿先五福。

易道古难全，阳九配阴六。

先后期月间，唱随来相逐。

夫天君职閒，妇地臣劳服。

觞咏恣优游，生理闺房熟。

今春古稀会，元夜增和淑。

二老出劝酬，笑谈相往复。

织女戏牛郎，辍耕归辟谷。

仙翁答王母，蟠桃真胜肉。

陈藻

陈藻　黄景咏七十

我才弱冠出乡闾，日渐回头旧迹痚。

惟有乡闾才德士，记在心胸如记书。

老来乍作龙门客，臭味讶君多似渠。

讲论前辈三数公，果然少壮皆群居。

因话隆兴乾道事，恍惚此身栖故庐。

乃知场屋非巨网，却放鲲鲸为逸鱼。

不得浮名须得寿，人爵何如天爵有。

谈禅会意一二言，遣兴成诗千百首。

气清形瘦力不羸，缓步登临快如走。

夕阳晓鸡神愈健，端坐纵谈谁解纠。

今春七十休计年，此是神仙人识否。

生平但看神仙手，何曾把钱弄升斗。

陈藻

陈藻　黄石还渔溪寄刘九四首

孤青湖外几时归，想极吟孤落月知。

身似南飞乌与鹊，归来何处不相思。

陈藻

陈藻　黄石还渔溪寄刘九四首

多少人家好弟兄，不堪闺妇似吹笙。

十年再拜如丘嫂，更尽刘郎故旧情。

陈藻

陈藻　黄石还渔溪寄刘九四首

老去今秋迹转孤，怜君幼女似童乌。

穷通何事关渠甚，便问明朝有试无。

陈藻

陈藻　黄石还渔溪寄刘九四首

南北东西语别频，白头何计作此雘。

便留久客如前度，无暇长年作主人。

陈藻

陈藻　纪梦

自从弱冠为游子，玉融丹井壶山市。

哦诗不用著工夫，已谪牂牁四千里。

柳侯未五十，罗池作刺史。

翰苑失词华，蛟龙急泥滓。

我今四十贫无官，六合飘零到融水。

来时三宿柳城村，再拜前贤我如此。

才卑何怨嗟，且述西征始，

奔走岂吾心，跬步思桑梓。

江右湖湘抵桂林，青山争献双眸美。

青山纵好兴不生，万斛羁愁怀抱里。

夜长正好梦，征夫何早起。

合眼见故乡，开眼知行李。

交朋无恨别，亲戚常也迩。

天明同登途，薄暮共栖止。

一更春酒熟，街头逢伯氏。

二更桑麻园，仲氏谈生理。

三更四更，平时往还人，

见我早归呼我喜。五更茅店寒，

邻鸡振吾耳。忽惊身在竹床眠，

天外七闽何处是，只泪汪汪沾布被。

陈藻

陈藻　寄黄景咏

仙翁早岁学吾乡，我到衰年客仞墙。

柳下和风今有惠，江西诗派又传黄。

幽居众仰仁山静，默坐身回佛日光。

人世大都如梦觉，虽然如梦话难忘。

陈藻

陈藻　寄刘八

六度封书向小孤，一度逢人寄书无。

刘郎嗔我无短吟，素书百纸难论心。

我爱刘郎可无诗，刘郎爱客还笞儿。

我为父执倍其年，见我呼兄挟渠贤。

拨弃勿复陈，对君吟此身。

忆昔在桂堂，虐鬼罹我殃。

世情痚客病，移我君家床。

儿女不辞劳，仆妾何惮忙。

秋风黄叶飞，明灯药炉傍。

我身何日殒，此念何时忘。

丘嫂晚岁归，敬我如小郎。

他年山下结吾庐，朝暮往来摩白须。

我抱子，君抱孙，却使相叙为弟昆。

陈藻

陈藻　寄刘九

一生闭门不结交，汇缘遇我如同胞。

年年客里故人多，饮水逢君朱颜酡。

鹊去鸠来有空屋，牝乳雏飞无啄粟。

香火飘零甘死休，无辜怜我兄遭戮。

暗中魑魅籍姓名，我有朋俦等不足。

十事上心九事忘，一日囘首千日长。

谁登百丈岭，我到钟山傍。

登堂拜丘嫂，推手戏诸郎。

诸郎挽衣幼女亲，汝母磊落如吾人。

哀我若见韩氏孤，敬我宁知苏子贫。

吁嗟尺市谣，空道天属真。

陈藻

陈藻　寄叔广

君在於潜未语妇，姑苏我到事多违。

母衰妹弱那能干，妇拙儿顽孰可依。

海近一天风漠漠，朔寒两地雪霏霏。

行装稍办还家急，年少应须慕虎闱。

陈藻

陈藻　寄叔嘉叔平

秋暮家书到武林，平江腊尽未闻音。

儿添一巽还三艮，诗赋双鱼抵万金。

故国桃花应烂漫，北天梅蕊尚沉吟。

桥门待补行新令，早趣行装慰老心。

陈藻

陈藻　寄吴提干

不见河南二十年，若为再拜画堂前。

来寻八桂瓜期满，归访苍梧莲幕迁。

幸对夫人如母在，喜年令子似公贤。

府僚共约黄花去，业已还乡种薄田。

陈藻

陈藻　寄杨南仲

君思家世质，云此闺闾华。

我知财货里，自出人骄奢。

先翁非勤俭，安能美生涯。

儿郎不鼓舞，造化无萌芽。

从今君已悟，拈骰入諠哗。

结棚妆俚戏，达旦听淫哇。

陈藻

陈藻　加刘叔猷为用甫纳妇

生平小我一全干，十五字问扬雄难。

纳幣孟冬犹乷角，记得迎长方祀冠。

倒指新春五十七，先春女嫁男婚毕。

采真园里东风回，主公无事花添色。

少贫嗟我老更贫，尘累何时是了人。

况且郎君赋语神，使我见儿祗欲嗔。

陈藻

陈藻　加四五姑七十

壮岁贫而旅，无家可语归。

见多延酒馔，躬为补裳衣。

头白诸亲忝，心丹百事违。

何堪持报德，但喜母年希。

陈藻

陈藻　甲子应举

场屋悠悠四十年，这回弄镜已华颠。

也知枯木春稀到，却想寒灰火复然。

高尚难攀生有累，往来莫厌喜随缘。

伤心自是离乡客，几度因归上墓田。

陈藻

陈藻　剪春罗

随时宫女逐流波，尚有精魂在处多。

待到百花零落尽，从头子细剪春罗。

陈藻

陈藻　建剑板桥之什

数里一板桥，亭栏各清楚。

长亭且百间，频憩忘羁旅。

人自贲乾坤，溪山失其阻。

庄生达未充，无梁思太古。

行行降复登，川广湍流聚。

急下看飞船，仿佛闻端午。

陈藻

陈藻　建剑风土

瞰水比连阁，开山上下庐。

四时篁有笋，两岸鳝多鱼。

白苧男抽肃，新丝女卷舒。

吾曹嗟跋涉，不合早看书。

陈藻

陈藻　建剑途中即事

山化千般障，田敷百级阶。

林杉森似戟，滩水叫如雷。

蔬笋常供膳，鸡鱼间有杯。

吾乡多食物，女慕白粳来。

陈藻

陈藻　将有远行走笔效江西体赠叔嘉

我非无伴侣，少壮皆黄泉。

独我成小巫，何人呼大禅。

有时欲览月，谁与为飞仙。

萌芽一二辈，世欲辄变迁。

之子略可语，犹之火未燃。

淮浙有同调，已办青鞋钱。

陈藻

陈藻　戒买墓石人

盗拆邻坟筑已坟，价廉石大且输君。

莫教孙子无如我，自拆年时也易闻。

陈藻

陈藻　经锄

两间陋屋牖经锄，经是心明锄是蔬。

种果始初花可玩，绕墙藤蔓实堪储。

若能栖止身为凤，何必奔驰食要鱼。

人见此间无五亩，谁知艺圃本宽舒。

陈藻

陈藻　九峰过重阳

算来七十五重阳，无酒今朝对菊黄。

记得苏杭船上坐，一番醒眼咏诗章。

陈藻

陈藻　九峰过重阳

登高却是今最高，九峰寺上诵庄骚。

茶话恰宜汤饼素，满身风痒怕村醪。

陈藻

陈藻　九峰看菊

平生寻菊未曾遭，直上成丛一丈高。

几处禅房惊老眼，满堂佛像自森罗。

陈藻

陈藻　九峰僧房看山

寺前寺后木弯环，殿里庄严佛一般。

衲子开窗还礼拜，生株何用巧彫残。

陈藻

陈藻　久不到黄石故人相见多喜余红颜吴世执友喻之霜柿谓其熟而将附也

年将四十客莆阳，乷角相看笑语长。

今日生男行冠礼，老如霜柿又逢场。

陈藻

陈藻　久不得刘九书因题寄之

刘郎踪迹若为痚，蟹井山前似里闾。

少小麻风今半愈，长成项疾喜全除。

丰年谁与尝新稻，吉日因知仄旧庐。

何事别君才百里，可堪终岁断来书。

陈藻

陈藻　久为尘事关怀因成一绝

读书得趣是神仙，未若神仙断火烟。

解把老夫埋俗窟，多时不放上青天。

陈藻

陈藻　绝交赠伯已二首

忙忙终日暂谈玄，便听闺房恶骂传。

郎婿已灰题柱志，亲闱曾教断机贤。

陈藻

陈藻　绝交赠伯已二首

我读人间饥死书，君归市肆有锱铢。

未闻良妇嗔嘉客，分遣由来造化殊。

陈藻

陈藻　看潮

何处飞来白鹭多，潮头已减数分□。

西旋冲却东流散，陈陈将军引战过。

陈藻

陈藻　看船

迅步如何却放迟，贪看船子下滩奇。

身贫也守垂堂戒，自觉看高命未知。

陈藻

陈藻　客中怀刘九

丘嫂贫中出骂言，途穷非负昔时恩。

柴炉夜雨思君处，归共柴垆笑语喧。

陈藻

陈藻　客中书事

千载蛮风尚有存，此来闻见不堪论。

猪膏泽发湘南妇，牛勃涂门岭右村。

行客下床调瘴药，吏人抱翁灌蔬园。

岂无佳丽堪娱目，别有凄凉只断魂。

陈藻

陈藻　口占寄林子六

日月相催不放迟，寄诗又是去年时。

近来未省开怀否，远似从前尚皱眉。

陈藻

陈藻　楞伽经

若向他经义已详，此难成句也何妨。

昔人误点经文会，更不回头猣故常。

陈藻

陈藻　李氏园

开方数亩地，委曲多门墙。

咫尺陎阓间，萦带豩山傍。

入巷见颜子，箪瓢想凄凉。

变化若梦中，忽成摩诘庄。

主人华副实，好游心不荒。

引水灌花木，筑墙收稻粱。

六月无暑气，池台足徜徉。

日斜留客浴，清净如宝坊。

迥迥过天象，艳艳流坤光。

暂来吟未到，留归作者囊。

陈藻

陈藻　敛石堂头有老夫善排遣之语因答以诗

本来无闷可消除，生死穷通一任渠。

若到于今更排遣，读书何处是工夫。

陈藻

陈藻　林若愚七十

思我从网山，问道红泉市。

托翁自渔溪，饷我百余里。

数穷初值变，巢穴夜焚毁。

我恰还君家，晓霜失行李。

君家一物无，宦学吾请已。

艰难全信义，勉强图终始。

三载客招提，馈遗无废弛。

薄莫闻叩门，奔走劳仆使。

先生顾之笑，以我匹子美。

他时誓作铭，自送此老死。

新春方七十，行步追鹿豕。

犀斜宿草多，惆怅余一纪。

幸有活头颅，见君松竹比。

屈伸随变化，贫富休悲喜。

人生饱谙历，熟识兴衰理，

身佚心镇愚，千岁焉用彼。

陈藻

陈藻　刘躔父生男

生来长诵老夫诗，那可无诗庆浴儿。

得巽曾吟吟是谶，果然先偶次从奇。

陈藻

陈藻　刘公父新理花畦约赏菊因成乐轩行

旧屋早易主，新椽办无钱。

帡幪托亲友，蹉跎经岁年。

碎累入安宅，只身出随缘。

引腹挂蛛网，移檐饵羽鲜。

所愧历游赏，不劳携馔筵。

美名吾敢僭，茂实众推先。

但名长乐郡，谁拟地行仙。

玉融未遍眼，银发久垂肩。

何况县十二，欲周里数千。

轩斋或寄寓，宿食辄留连。

公父白日暇，后园清兴牵。

种花成趣易，席草觉情宣。

犬鸡交巷陌，风月自林泉。

匼匝山围野，晴明霞散天。

红萸把虽过，黄菊采犹怜。

咏我昔人文赋，泛渠今酒舡。

陈藻

陈藻　刘五十丈生日

与君他语自差殊，独爱交财是丈夫。

愿见年年生日会，老来活计尚关渠。

陈藻

陈藻　刘髐子初冠勉以诗

汝斧十五初裹头，桂堂读书从我游。

汝今裹头恰十五，两载东林就规矩。

我身只是前时命，汝家岁久无衰盛。

族人快活羡汝爷，汝又胜爷好情性。

莹彻温柔好性情，更须奋笔趋前程。

苦思入神方得句，才如诸舅岂无甥。

陈藻

陈藻　六月望夜纪饮

年老聊依年少游，月圆庭上似中秋。

举杯问月争多少，一度犹行甲子周。

陈藻

陈藻　龙屿偶作

年少弯弓中鹄心，到头衰暮也沉沉。

有机悟道书篇懒，无事关怀睡思深。

跋扈笑非当日态，低回静向此山吟。

拨来自有洪纤韵，牙是天工我是琴。

陈藻

陈藻　卢北山元夕

社屋相忘鼓笛鸣，空村步月兴堪乘。

何须更要鳌山立，野烧天边胜看灯。

陈藻

陈藻　卢子俞幼孙晬日

我与良翁似有缘，命名与述战龙天。

事忙不记垂弧旦，恰到渠家遇晬筵。

陈藻

陈藻　梅

野水桥边几树梅，岁寒款款向人开。

精神别带阳春到，造化匀分腊月来。

满眼松筠皆臭味，一天霜雪是胚胎。

看花远地身还老，买屋何年手自栽。

陈藻

陈藻　梦故人

死生休道隔幽明，梦裹相看话旧情。

幻出他谁真面日，莫教总是自心成。

陈藻

陈藻　悯刘家竹

陈生将五十，无地堪栽竹。

丈人门迳深，两面千竿绿。

营营不好事，终日眉峰蹙。

二气岂相宜，此君觉尘俗。

琅玕诉失所，愿作陶家菊。

赖有徐卿儿，往往知忘肉。

陈藻

陈藻　暮秋闰月平步楼口占

恰已论心四十秋，朱颜化作素丝头。

种田有穫须知足，应物无贪亦寡尤。

浮世欲回残梦款，男儿休管读书否。

任他门户随时变，尊酒相逢且劝酬。

陈藻

陈藻　拟别为浙江之行

两浙汇缘未，聊穷福建回。

雪盐晞黑土，朱李细黄梅。

男子皆强斗，村姑亦懒腮。

在家无活计，此路欠芒鞋。

陈藻

陈藻　拟卜居

向来为客爱塘村，几度天边入梦魂。

恰到塘村心已懒，不知何处立柴门。

陈藻

陈藻　偶游白渡怀刘九

心随飞鸟过寒沙，两崖沿江曲又斜。

便有只船乘月渡，都无五里到君家。

陈藻

陈藻　贫病

正图奔走救寒饥，喘嗽那堪力已疲。

意是无钱休买药，情知有命不求医。

旧恩莫报空怀念，新识相逢淡更宜。

多少贫交书畀我，触来又得一篇诗。

陈藻

陈藻　贫妇行

故人身死妻贫病，买药无钱留性命。

半箪赤饭一盂蔬，对不能餐双泪迸。

阿官卖田妾未归，税在夫家田卖谁。

乡胥改割全隐匿，妾典衣裳空被追。

零落生涯种片园，朝朝夜夜盗开门。

邻翁苦妾妾租客，客也无输叫妾论。

那更双棺四缶灰，伐山博米图葬埋。

坞呼豪强欺妾夺山去，不许盐丁燃妾柴。

十岁孤儿出县庭，空手携状投杳冥，

黄堂走罢走使輟。文书送县已三月，

依旧含冤说我听。

陈藻

陈藻　平步楼

主翁面貌不堪夸，却是书中意味华。

因地成楼平似陟，开林见树直仍斜。

竟日清幽来佛寺，有时问答觉人家。

厌随权势贪情话，算杀把鸡愧满车。

陈藻

陈藻　平江课曹待式混补萧中立见之有相怜色因成四韵

吾乡犹自哂吾徒，易道东来话得无。

幸有蔡邕过爨下，独怜贾岛作原夫。

昌黎俗笔何曾短，永叔文衡不到输。

多少科名成底事，聊安飘泊老江湖。

陈藻

陈藻　平江腊月廿五夜作

昨日宰猪家祭灶，今宵洗豆俗为糜。

燔柴夹水明如昼，截竹当阶爆御魑。

故国赛还新岁愿，老翁回忆幼年时。

才高命薄天相戏，我亦刚肠不肯悲。

陈藻

陈藻　平江清明书所闻见

早插绿杨檐外去，晚携黄腾杖头归。

富者几家贫者众，年年渐见赏人稀。

陈藻

陈藻　平江送连亨叟赴省

吾庐元在亮功坊，祖母东街家姓张。

舅翁官小先富强，有子破荡开书堂。

我随表伯学文章，忽然好怪不好常。

走师月鱼舍莆阳，三山士子厌我狂。

避我谈吐如簸糠，北郭先君吴讳骧。

姨弟余入京朝行，惟此二人见科场。

期我前列每参商，面嗔考官识未长。

我因随老客他乡，一钱亦欠真空囊。

君出观池游上庠，长洲适值日同房。

我忆东街往事详，得君情话胜琼浆。

百杯饮我何以偿，欲饯一醉难赊尝。

虽然旅困颜无光，狂言欲发藉激昂。

自矜到此亦可伤，末篇听我送行装。

临轩策试亮阴妨，首擢南宫丹桂芳。

奉常格法经先扬，亚魁谁赋非君当。

占牌前引归骑忙，蓝袍色映萱草苍。

美人二八宫样妆，阀阅贵盛金多藏。

爱君坦腹羲之床，红紬扇鼓迎新郎。

我还尽糶箪食粮，赛君痛饮寻歌娼。

莫学浅夫唾把羊，傲岸贺客峻门墙。

陈藻

陈藻　平江送王腾叔

交情早已有何蕃，为我扬声梁楚间。

秋暮姑苏身自到，春来行李处犹难。

十年为客思新切，一第从人奏凯还。

莫笑衰翁频镊鬓，雕虫更拟入贤关。

陈藻

陈藻　凭栏

少壮营营正苦心，凭栏况味不如今。

如今饭散凭栏立，一本寒枯木在林。

陈藻

陈藻　清晖行

主翁不解饱，安事园池游。

从知莲社侣，所乐在清修。

我忆少壮日，未多禅悦优。

独醒对佳景，愁纹上眉头。

四方观唱礼，文辞旨趣幽。

我膝固不屈，弥陀暗相投。

叶吹光乱转，花覆实泉流。

此外无国土，静中反身求。

湛然真赏妙，谁肯寻糟丘。

陈藻

陈藻　丘德基七十

斯翁千岁也何愁，七十真堪贺礼修。

多少人间贫病客，不贪天地久相留。

陈藻

陈藻　丘景运生孙叔南生子戏赠以诗二首

齿序逢君我在前，小儿学语舌初便。

如君未是生孙早，若比他人晚数年。

陈藻

陈藻　丘景运生孙叔南生子戏赠以诗二首

两人乡曲是同年，行坐相推日月先。

莫道丘公孙是女，林郎初画洗儿钱。

陈藻

陈藻　丘叔乔八十

乐欲永千年，愁难禁一夕。

大家於此且贪生，八十孩儿题向额。

今朝门下庆相符，坐有绣衣为上客。

况乎二弟古稀余，左酬右劝皆精力。

阿婆才小三五秋，卜婚日者神无敌。

灯火鳌山弧矢晨，姓名往往登仙籍。

借问人间见几多，答云造化悭斯席。

陈藻

陈藻　丘叔乔七十生朝二首

人生七十为稀有，强健如公有几人。

况是上元灯火夜，儿孙楚楚贺生辰。

陈藻

陈藻　丘叔乔七十生朝二首

大儿别有论文眼，朴实无他是次丁。

长女嫁夫能俭约，小娘骂媚见财轻。

陈藻

陈藻　丘子中生日

名卿先达陈君举，年将三十登州补。

袖中有启谢主文，为缘场屋新推许。

斯翁自小学雕虫，性情朴直浮谁语。

旗铃绝不到门庭，却有儿郎能战取。

高名前日挂县庠，引此寿觞来献父。

莫嫌小胜未当论，知是叙封初步武。

陈藻

陈藻　秋雨

梅花五鼓城头角，吹向愁人枕前落。

一声心胆碎无余，三声两声那更作。

天明起坐壁为邻，檐外垂垂秋雨脚。

陈藻

陈藻　秋雨

早禾收罢晚禾青，再插秧开满眼成。

谁道秋风专肃杀，依然四月雨中行。

陈藻

陈藻　壬戍重午於潜李氏作

我来於潜县，知有老聃族。

王气歇唐家，孙支散幽谷。

居然多仕版，壁列登科录。

生儿皆可爱，大小芝兰馥。

大者初试归，两眼如明烛。

小者才读书，应对机锋速。

他乡客重午，菖蒲随饮俗。

老去卧家山，如梦开诗牍。

陈藻

陈藻　融州除夜寄福清刘九兄

腊月牂牁三十日，相思觅句上谯楼。

遥知今夜柴炉会，说我无家更远游。

陈藻

陈藻　融州东楼

灯火无蛮市，江山绕暗城。

渔舟关柝响，野烧日头生。

雨阔知村暝，天高一月行。

夜楼多好景，都不碍阴晴。

陈藻

陈藻　融州望乡

故国来来八十程，登楼迷却桂州城。

望乡不分千山隔，上趁金乌日里行。

陈藻

陈藻　融州西楼望山

西楼门外数峰青，合看芙蓉展看屏。

回首东郊晴日出，千人跃马上天庭。

陈藻

陈藻　汝永寓大湖以岁歉还舍邂逅喜能为具赋诗赠之

不到蓬窗恰一年，空村作客遇饥还，

相逢喜有三餐色，况是烹鱼送酒船。

陈藻

陈藻　三教

枉费工夫是学仙，圣门妙处与僧传。

百年合死千年赘，一物都无万物全。

陈藻

陈藻　山泉

山山迸出细泉流，更泻高峰瀑布幽。

尽入大溪滩石里，古今翻复几人舟。

陈藻

陈藻　山中有感

每看负月非人世，错认江山是画图。

谁解吟诗追李杜，何须涉海访蓬壶。

陈藻

陈藻　上东山坟寄敬之弟

东山零落古三丘，力薄那能抑得周。

赖有阿连沾寸禄，我惭到老一来休。

陈藻

陈藻　十月一日毗陵作

听得常州多彩色，到来市井亦安然。

今朝正值焦糟节，车马翩翩上墓田。

陈藻

陈藻　食粥绝句赠卢震夫

古瓷大碗今无有，特地凶年洗出来。

满著十分牛乳粥，客思吃尽鬼神猜。

陈藻

陈藻　试黜寄余景仁

六经不合穷稍深，入场下笔无知音。

吐辞从实理从是，谁肯暮途生悔心。

临漳推官韪我笔，累举悮疑当第一。

夜光暗掷那有知，群儿久处谁相识。

陈藻

陈藻　试黜题卢子俞所居

门外冬青八九株，去去株间各丈余。

晚禾翦穗上囷储，黄藁堆妆绿叶居。

老夫晨出观道腴，摧筇逦迤来东庐。

世界在前君悟欤，饥寒火宅饱华胥。

主人慰我下乡书，谢之养生祗业儒。

虽然邻酒欠钱沽，粥饭可以供朝晡。

四壁虽然一物无，半年聚稈为薪芻。

但愁赋税吏追呼，鞭挞白丁省限逾。

陈藻

陈藻　试后自题因送从弟敬之赴省

银袍二万纵人多，笔误无如鬼魅何。

只恐有司长莽卤，那知昏病自蹉跎。

交游解散文因怪，门户谁兴鬓欲皤。

赖有阿连才思逸，乘槎好好上天河。

陈藻

陈藻　适武林入延平界作

人烟随山窟，家家自生理。

木杪插秧青，泉流仙杵起。

开边忆汉皇，航海通南鄙。

黄昏更不愁，客舍连甍美。

陈藻

陈藻　适武林途中作

道途奔走固然非，閒坐真空度岁时。

谁解胸中无窒碍，两随造化不相识。

陈藻

陈藻　首正有感二首

忆昔吾乡入首正，衩衣街断小书生。

紫衫来去今无几，恰似当年冠带行。

陈藻

陈藻　首正有感二首

听说从前我未生，知书不话衩衣行。

平时街上齐冠带，况是人间岁节更。

陈藻

陈藻　寿山种柑命名学圃

数亩崎岖带寺傍，水颓沙石古来荒。

住山有道神通现，学圃成蹊鬼魅藏。

每隔岁华留硕果，早从春事媚幽香。

黄橙绿橘真堪咏，胜是长年引兴长。

陈藻

陈藻　书怀奉简张谦父

浮家官道傍，日夕逢佳客。

无钱可用丹，有眼非开白。

今春宁远遁，往岁多惭色。

一饭不能酬，饥来祗乞食。

才华张八老，老昧幽居僻。

邂后出新醅，殷勤如旧识。

烧笋美鲜尝，买羊甘贵直。

畦蔬绕舍生，园果亦堪摘。

看君虽贫士，与我同庚袠。

夫何造物偏，格我强其力。

陈藻

陈藻　书子诲所寄诗后

摇膝支颐体渐康，入门已作白家香。

从今休傍官人俗，但向林泉呼二郎。

陈藻

陈藻　叔达及第书走笔答之

君在临安落第时，我从融水寄君诗。

君归莆阳为荐首，我到渔溪饯君酒。

龙飞唱第才俊多，健笔如君非甲科。

终然学问有知已，姓名不记今卑矣。

人灵世上如豺虎，我行厄运遭其侮。

白头胶膝变须臾，一面那知深肺腑。

书报青山七月还，开书已觉开愁颜。

何时七月听君话，话我年来路转囏。

陈藻

陈藻　叔嘉叔平既斩衰祝之以诗

大儿年十四，三五不知八。

源流於其母，造化保太察。

小儿十岁周，松竹不知对。

吾休置奴婢，天遣供井碓。

我昔训童多，虚受人家怨。

愚智暗中分，何以偿渠愿。

怪我自生儿，寒窗仍未睹。

新朋责我苛，诲之非莽卤。

易教委虚谈，过庭祗取笑。

谁将蝴蝖飞，勒作秋蝉叫。

乃舅久从游，村巫语又听。

身死欲葬埋，发掘安可凭。

两世太平山，此墓何人主。

有房既分派，无息堪应举。

农商攀不及，矧乃君子儒。

生前聊尔尔，没后真卑污。

他日主我丧，通经得两郎。

试之以巨创，整整到大祥。

愿汝且康健，送我归山岗。

陈藻

陈藻　叔清留饮座上感怀

十夜不相见，一见又如初。

兄弟无人在，交朋却我余。

矢弧皆后挂，铭旐竞先书。

有酒堪留客，悲怀且扫除。

陈藻

陈藻　述怀

病身四十未妻孥，墟墓那堪两世孤。

黄卷安贫无陋。[下缺]

陈藻

陈藻　讼田行

乐轩世俗文不工，场屋此生难遭逢。

百年饿死真可惜，人命只在田亩中。

远行直到西融州，客装收拾来归休。

江滩象窟百无忧，却陷人心危险头。

海上曾琚本亭户，日在公门骋词诉。

下乡老妪何大娘，小郎遗业孤女当。

主婚老妪贪聘资，将女嫁与曾琚儿。

女将三十年及格，依法卖田何所疑。

乐轩信已因信人，岂识两家俱不仁。

曾琚文约只要钱，钱被何偷反讼田。

牙绯县宰坐县亭，官是堂除岂不精。

老胥代判为纵横，知县依书那得平。

却监媒人宋五九，备钱还我钱何有。

提点八州刑狱使，重念八州冤曲事。

许人越诉榜通衢，有状不禁拦轺车。

轺车晓出平旦归，千人百人周四围。

车中呼入使者笑，观感人多涕沾衣。

笑者笑何意，吾不聪明渠不至。

感者泣何为，赴愬容易殊曩时。

文书山积难稽考，胥吏依前颜色好。

乐轩辞说如直弦，外台判下不改前。

州府监钱何妪还，吏人掌客生艰难。

因循六十日，公事无了毕。

胥徒去复来，索酒需财食。

乐轩一片杞菊怀，遂令奔走生尘埃。

春雨吹散春风回，奇花异奔相迎开。

百千阿堵何足道，呜呼何媪岂人哉。

叱散胥徒吾不取，抱琴横膝眠空斋。

陈藻

陈藻　诵少陵诗集

麻鞋奔走杜陵翁，卧尽风帆雨驿中。

天也不愁穷饿杀，年年催促要诗工。

陈藻

陈藻　诵中庸

端把中庸诵一篇，眼前神物顿森然。

尘埃扫尽无他虑，尽管高楼自在眠。

陈藻

陈藻　送蔡伯畛往潮州四首

迎侍虽然胜左迁，恋乡毕竟怕离筵。

读书不合能讥佛，罚向潮州住几年。

陈藻

陈藻　送蔡伯畛往潮州四首

听说漳南象窟间，如今行路不愁难。

黄茅青草无人处，多有轩亭好卸鞍。

陈藻

陈藻　送蔡伯畛往潮州四首

似我生男父合贫，腰斤岭上解求薪。

君今有子为官去，何惮携家踏路尘。

陈藻

陈藻　送蔡伯畛往潮州四首

向来一梦兆孤青，还记伶俜过驿亭。

今日此行非昨日，他时归骑相掀腾。

陈藻

陈藻　送陈智叔舍人赴召

紫袍入手闰两周，黄纸除书作郡侯。

后薪莫讶还居上，巨鱼直是能吞舟。

萧何乃知天下信，鲁人只道东家丘。

到了公评难嫉忌，远皆敬服近何尤。

器识高明官令显，羞作软媚随波流。

胆略肯因权势屈，事机果中日前筹。

鸿飞似退正仙翼，不蓍不龟心有眸。

兵形敌计何英识，胍络岂从经外紬。

友于根自惟孝发，论语尚书致所由。

君於骨髓已先得，字是皮毛肃便投。

强收老泪且分袂，情共斯文苑囿留。

陈藻

陈藻　送谷准羊肩贺伯温

曲江宴罢注官旋，亲旧肥家有酒舡。

我老学农虽未遂。谷分一石准羊肩。

陈藻

陈藻　送郭定夫

相看无可分，远适无可饯。

但向主人家，杯酒时同燕。

交缘何太浅，春风方识面。

子行归有期，我老魂将变。

后会信难思，虽在殊州县。

史迁南北游，值我乡邦彦。

话辜及死生，亦足知深眷。

石城伴梅福，共祝天和练。

陈藻

陈藻　送郭定夫往江西二首

去年误作送君诗，却又论文得几时。

今日溪边成话别，荣归早赴北堂期。

陈藻

陈藻　送郭定夫往江西二首

石城少府自公余，拄笏看山问老夫。

向道封胡群从宅，冯生不到食鱼无。

陈藻

陈藻　送黄钦之赴广州盐税三首

地气周遭逐处流，五羊渐已似中州。

海风吹断山无瘴，炎月何妨作宦游。

陈藻

陈藻　送黄钦之赴广州盐税三首

莫嫌征税太喧卑，尺蠖将伸用屈为。

好趁江西趋召命，此诗兼送入京时。

陈藻

陈藻　送黄钦之赴广州盐税三首

一族名家叔度孙，同时入岭五华轩。

使台帅閫终须到，官职高低且暂论。

陈藻

陈藻　送年

一味清贫好送年，堪嗟柴炭买无钱。

生涯幸与干戈远，不管天明听雨眠。

陈藻

陈藻　送张谦父往潭州

八卦重来梦一周，人生列得几年浮。

看君矍铄犹堪展，似我龙钟只合休。

淮广早供词峡兴，湖湘留与鬓霜游。

还乡试问同庚客，剩有头颅话旧否。

陈藻

陈藻　宿衡阳

一见行人一下车，行人都说异乡居。

别来闽岭三千里，夜宿衡阳梦寄书。

陈藻

陈藻　宿清晖

禅家自古分人境，心地明时境始明。

榕樾交阴墙内外，卉花散采路纵横。

筑台勾引江山入，凿沼因缘萍藕清。

好是炎天亭上宿，便为净土国中生。

陈藻

陈藻　岁除增寺看写疏作

元正祈祷万各般，纵道聪明听也难。

料得鬼神应喜我，不曾投疏一相干。

陈藻

陈藻　岁晚朱叔清楼上谈话佛饮酒听琴作

岁晚家何处，因循未得归。

本无愁可遣，宁有佛堪依。

翁子谈佳句，郎君抚妙徽。

剔灯聊共醉，明日又分飞。

陈藻

陈藻　叹问塘东一二新旧

数亩荒田不解耕，老年场屋又无成。

更堪风雨飘摇甚，告放渠侬与养生。

陈藻

陈藻　题东湖林氏所居

远来东望见门墙，到后西看不风洋。

四面近山围绕密，卜居如此合绵长。

陈藻

陈藻　题黄子正易轩

买屋移居在已历年，北偏破漏更新椽。

忽於瓦下得易字，铸在小刀殊骇然。

主人懽喜检玉篇，易也音扬飞也笺。

儒生例作飞扬想，符瑞壮之心蠲对。

中间整顿安书案，此物携来呈我看。

神扶顷刻聪明开，便解卜君门户换。

文形上下分两刀，刀字成三意如何。

昔人曾解三刀梦，果把一麾时命遭。

正形五画为五马，马字依稀易字写。

屋成一百六十秋，来历无从询铁冶。

渔溪市中多学者，举煊弃之如土苴。

吟诗白日费工夫，劝君自此知趋舍。

山水仙乡出人物，谭书虽少多簪绂。

黄生双眼自超奇，莫逊此刀持待儿。

大书阔榜为易轩，我更分毫细讨论。

名场变易须容易，不到艰难过禹门。

陈藻

陈藻　题静江

桂林多洞府，疑是馆群仙。

四野皆平地，千峰直上天。

陈藻

陈藻　题林仲雨皦日庵

诗仙庵未作，也我话庵名。

素发来为客，朱甍始落成。

变风情性语，皦日死生盟。

君老身犹健，雌埋一剑横。

陈藻

陈藻　题刘氏翠微亭

旧屋红蕖外，新亭绿树傍。

江晴孤棹见，雨近众山藏。

学圃未成趣，催诗何太忙。

他年多橘柚，此地一潇湘。

陈藻

陈藻　题清晖楼

兹楼名郡郭，何处别林泉。

一水遥通蜀，千崖利插天。

鸬鹚晴舞雪，桑柘月生烟。

欲醉囊羞涩，愁看度两年。

陈藻

陈藻　题融州城楼

除却谯楼环廨舍，萧条市井客怀悲。

高高下下山无数，浅浅深深江有时。

大布红裙猺女著，半规白扇野人持。

城中昨夜亡羊豕，闻得谁家虎入篱。

陈藻

陈藻　田家归

莳秧郎婿晚归来，白面匀妆是乃妻。

笑说福唐风俗恶，一田夫妇两身泥。

陈藻

陈藻　听吴毕闻讲杜诗今夕行因郊释子偈体成一绝

春秋皆贬事无褒，庄子思之意若保。

下笔便为齐物论，大家命酒且高歌。

陈藻

陈藻　听雨

逋负关心糴谷偿，麦苗准拟贴春粮。

连宵不寝听微雨，错喜檐花滴数行。

陈藻

陈藻　同行归急困倦不能诗

行李放迟迟，周遭好拾诗。

归程催我急，脚力与神疲。

来往成虚费，科名未有期。

流传堪脍炙，造物不相亏。

陈藻

陈藻　土风

钱塘直出过长洲，质直都无俗太浮。

路入余杭昌化境，土风淳朴似闽瓯。

陈藻

陈藻　网山先生讳日寄绮伯

先生一去三十年，蘯藻聊修讳日虔。

雌剑忽寻雄剑逝，恰恰岁暮吾无钱。

乃知毫发有造化，此礼终与吾毋缘。

人生损益固常理，韩门仍被流俗牵。

凤毛辞采非不美，再拜焚香符水前。

驱邪院中诸将吏，或书或画纵横县。

网山有灵应大笑，安得师友尚流传。

陈藻

陈藻　闻雷

先春三日已闻雷，驱得长空一雨来。

莫问阴阳今失序，硗园且喜趁犁开。

陈藻

陈藻　问太虚

生前百事无如意，死后浮名总是空。

刚把穷愁作题目，哦诗不要晚年工。

陈藻

陈藻　问吴叔经病

向来风月已伤多，谁料中身更被魔。

萱草别非资灌溉，桐音何事不纯和。

人伦自古无娼妓，世态凭渠暂笑歌。

若是此身能解脱，扫除药饵病消磨。

陈藻

陈藻　吾乡有李明府其伯子襟怀夐然世表甘早知敬慕长育诸人今老矣辄韵之

庙食於莆李长者，变海为田散郊野。

福宜孙子百千年，家甲三山总文雁。

西需一位京朝郎，官虽示显善声场。

伯曰孝纯遵义方，潘安容貌心蒙庄。

幼小抠趋父执时，挂口何曾闻是非。

到了交游如一日，肯学世情随盛衰。

我头半白言稍传，晚出要教识前贤。

睽远莫能修世契，拟将下笔无由缘。

喜今有便归乡多，吾倒春中偏饮和。

老去旧怀因称叙，吉人与就幸如何。

满眼各为君父子，谁忧平地起风波。

陈藻

陈藻　西窗晚眺

两年无事坐窗间，数尽西边不老山。

薄暮忽迷云与树，惊来乍见别峰峦。

陈藻

陈藻　西宫中夜闻纺声

半夜俄闻蹭纺车，邻人如此解勤家。

东奔西走方来憩，惊觉真知何处邪。

陈藻

陈藻　西轩罢斋暂别先进诸友

菜羹脱粟布襕衫，酒肉随时亦饱酣。

生理傍人那得见，泉源在我久弥甘。

引身可是陶成器，来学须教青出蓝。

若要参禅生一问。也胜削发礼瞿昙。

陈藻

陈藻　喜次漳浦

江滩已过瘴烟收，野象逢人自缩头。

官路十程如砥去，举杯先贺到漳州。

陈藻

陈藻　喜雨

年登犹藉米船通，去岁那堪一大凶。

人死多因饥后疫，秧焦争值北来风。

晴空又似骄阳起，罄室谁支此患重。

甘雨连望虽未洽，莳田渐喜泽边农。

陈藻

陈藻　戏简宏仲刘九丈

明月无长好，晴空有晦时。

君家那与我，头白似新知。

陈藻

陈藻　戏题宏仲饮亭酒肆

老去虽贫有酒垆，秫田自种暂时沽。

闺中不解为悭妇，犹问刘郎燕客无。

陈藻

陈藻　戏赠叔嘉

七夕刘郎开小筵，细君重九病方痊。

如何依旧烦纤手，伏枕呻吟到冬首。

乃知贵骨真柔弱，老夫此语非谐谑。

刘郎他日有公厨，节序无忧恣行乐。

陈藻

陈藻　芗峦

香山白乐天，香草荆屈平。

释氏定而慧，道家直且清。

儒臣司燮理，至治薰神明。

不然岩谷间，亦作兰茝馨。

郁郁若沉水，茫茫夷岛生。

人从韩寿徒，去就焉知轻。

讵如贤达门，气类全精诚。

鲍肆不肯入，结交皆群英。

男以芳自持，女以烈主盟。

时虽付衰殁，久亦腾褒旌。

自古葬枯骨，阿谁埋令声。

所以芗峦上，遗芬始峥嵘。

一字可为谥，双魂无愧情。

宁馨把仙桂，已在月中行。

迤逦衔鸡舌，笔花对长檠。

紫薇引当坐，红药欢相迎。

陈藻

陈藻　小除过卢子俞作

今夜人间是小除，归途迂曲访君居。

村深事简携杯外，閒把诗篇细卷舒。

陈藻

陈藻　谢九峰升坐相留

重阳七日月当圆，高坐禅师祝万年。

梦里五更闻齿录，凡夫有非是贪眠。

陈藻

陈藻　谢丘伯已送酒宇

二刘兄弟虽可语，其如斛面已尖量。

天差一妇各监俿，跬步不容越堤防。

羡余置产晨夕忙，老夫押花亦归疆。

缙绅意态生堂堂，苞苴来往堪嗟伤。

仆夫方遣邸音到，疾足追回他送将。

跏趺禅伯坐高堂，棒喝惊人宗旨扬。

东家小儿迪功郎，羞茶馈乳分名香。

先生方寸古书藏，有时夜半开晶光。

温故知新滋味长，欲传对面无承当。

蹲鸱三十新酒芳，忽然饷我非世常。

何以报之愧空囊，百尺竿头与翱翔。

男牵女拘细君狂，不放逍遥随老庄。

陈藻

陈藻　谢丘子中惠诗

高叟生来五十年，方知弄笔学诗篇。

此翁甲子才奇一，吟咏看看到适边。

陈藻

陈藻　谢王尔瞻尔中惠诗

兄弟安装年事网山，髭须未出正童颜。

我方盛壮今羸老，多谢新诗叙旧懽。

陈藻

陈藻　谢余荐鸮听易惠诗一首

向得追随父祖间，引来重结子孙懽。

自嗟三世须臾见，不有余生地遇难。

诗社已收风月美，举场只用秕糠残。

百钱聊买时文看，容易如君直换官。

陈藻

陈藻　谢余子京骧惠诗

昼同学历夜观星，壮日情亲忽老成。

莫恨异乡相见少，一来人物一番更。

陈藻

陈藻　谢余子京骧惠诗

远来无物示拳拳，到老生涯尚阙然。

坐久但贪情话好，又勤鸡黍纲囊钱。

陈藻

陈藻　谢余子京骧惠诗

乃翁催我传斀￥秋，乃我书成已合眸。

有子

家何可憾，夜深灯火问东周。

陈藻

陈藻　谢郑如之送酒初十日

俗缘不许伴僧斋，错喜重阳避酒杯。

谁拟衰翁对衰菊，黄错犹有白衣来。

陈藻

陈藻　蟹井

此山鳌不动，此井蟹如何。

小阜为拳石，晴田看尽波。

俯知云障下，却放日轮过。

一上一囘首，层层眼界多。

陈藻

陈藻　辛巳大歉

村村无米岁何堪，我到家家有酒酣。

自昔略经三两度，似今未见大生惭。

陈藻

陈藻　辛巳秋后访卢子俞作

本是吾乡少富藏，五年亢旱太难当。

麦苗俱尽村如洗，蔬芋全无市亦荒。

笑我拟为饥莩去，访君那得酒肴尝。

更生一见真欢喜，忍听他人尚绝粮。

陈藻

陈藻　辛巳岁暮宴陆甥子由家

吾妹嫁时狼狈甚，幸皆存活得年深。

有男买屋栖迟喜，见舅开樽烂漫斟。

岁值凶荒多饿死，我惭温饱更酣吟。

还乡日少生难保，敢觊今番一话心。

陈藻

陈藻　辛巳岁晚上坟

偶在空手出州城，薄月田园住福清。

晚得次男陪笔砚，秋随举子省坟茔。

过淮不拟成僧去，挂纸谁能接迹行。

多少陇头无祭祀，此来犹喜剩余生。

陈藻

陈藻　新村阻水

前途闻火整装回，又向新村值水灾。

纵道人生为客好，这般风味稍关怀。

陈藻

陈藻　颜伯温生日席上口占

今日开筵贺始生，来年今日办西行。

后年壁挂登科记，今日人看指姓名。

陈藻

陈藻　姚晋卿溪阁行

南院观溪心已清，萦纡更上阁中行。

西窗车马市桥横，东窗远山云雾生。

日斜沙石浅可数，半夜轰雷驱猛雨。

农圃嘈嘈春水高，谁得身閒延客歌。

醉后下阶齐拍手，长株矮树排花柳。

主人更要双眸宽，去年拄杖寻长安。

一行一处狂呼去，日日芳园大如许。

买地此多直几金，千屏万障为墙堵。

西湖览毕归兴忙，川无大小人相羊。

清风明月渏江有，酒廉鱼贱输吾乡。

陈藻

陈藻　夜宿溪馆偶成

世间多福是行人，到处风光属此身。

戏效尧夫吟数首，芒鞋楮盖不知贫。

陈藻

陈藻　夜宿延平水东二首

晚向溪西岸上行，溪东一带水为城。

两山相距能多少，听尽傍边叫卖声。

陈藻

陈藻　夜宿延平水东二首

浮桥暂拆阻狂澜，懒问津船趁往还。

双剑庙前酤酒吃，水西灯火水东看。

陈藻

陈藻　夜行偶成

脚踏横塘外氏村，忽瞻北极动归魂。

贫姑生理凋零尽，八十无儿住此门。

陈藻

陈藻　谒罗池庙

平生不作罗池梦，今日还来谒柳祠。

忽忆故人曾得句，鬼神先我七年知。

陈藻

陈藻　一古一律贺懒翁宏仲七十

醵饮高堂庆古希，名存寔是节常仪。

百篇自号懒翁诗，一句谁吟持侑卮。

我见前程多险巘，朝闻夕可宁不怡。

健如此叟更待时，黄金散尽呼来归。

陈藻

陈藻　一古一律贺懒翁宏仲七十

当年嗽卧丈人家，鼓笛村村改岁华。

选肉必多储胃肾，忌鲜缘不啗鱼虾。

闺房德义谈虽切，事业身穷报自赊。

肺疾晚侵谁是主，看君七十更寒些。

陈藻

陈藻　忆母

萧小八娘弃我去，我生方始十三年。

如今七十零单五，生死途分竟杳然。

陈藻

陈藻　忆母

上缀珠玑为屋盖，旁堆翡翠作屏风。

醉翁不见身贫贱，卧向凉飚清露中。

陈藻

陈藻　咏陈和伯母坟嘉禾芝草甘露之祥

慕亲五十叹姚虞，况是行年六十余。

方执母丧啼若孺，虽居秜制饭犹蔬。

天存屋漏人纯孝，晓到坟头暮倚庐。

芝草嘉禾甘露应，少为嫠妇解生雏。

陈藻

陈藻　咏快活三首

客舍寒窗月色明，纸衾展罢睡纵横。

傍人正是无聊景，怪我狂呼快活声。

陈藻

陈藻　咏快活三首

小船密坐颈难伸，尽是饥寒不遇身。

快活几声天地里，相看疑我是颠人。

陈藻

陈藻　咏快活三首

武林试罢过仙霞，行路崎岖各忆家。

怪问老夫何所喜，飘摇飞舞似杨花。

陈藻

陈藻　咏子诲门外荷花

门外芙蓉未肯花，西风弥月露多华。

我来为客如相约，细沼同时十一葩。

陈藻

陈藻　用余子畏韵其诗有警句云若知瓦砾真成道便觉珠玑不属君

少长城闉老一村，平生好语不曾闻。

百年马鬣空埋我，三载鳌头更祝君。

幸有邻僧分隙地，岂无座主识雄文。

须臾忍死携筇立，更看峥嵘足蹑云。

陈藻

陈藻　幽景

山海吾乡备，移供不厌餐。

恰如行建剑，幽景享多般。

陈藻

陈藻　由建阳抵浦城界遂归崇下

临溪行尽却穿山，山尽依然出水间。

崇下不贪归去近，最怜山水要环看。

陈藻

陈藻　余融州生日

牂牁相遇说长年，一在公堂一洞天。

清远使君黄石老，西周柱史混元仙。

陈藻

陈藻　渔溪西轩

千寻好景群峰起，一抹寒烟半壁留。

日影渐高鱼网晒，雨声长响桔槔休。

种麻卖布皆贫妇，伐蔗炊糖无末游。

狂客寂寥贪看月，初旬已看月如钩。

陈藻

陈藻　与景晦

乡闾好事喜人传，闻说当初赋断弦。

得暇灌花花造化，有方种药药神仙。

忽看脚下相随处，又是人间别样天。

数亩南园谁更管，任他荒草欲平肩。

陈藻

陈藻　与宗上人同饮

同年同月又同时，邂逅僧房把酒卮。

五十年来未相识，邻州两舍贺生儿。

陈藻

陈藻　寓故里大中寺值朱起蔡同宿数夜

壮游初到郑公乡，与子吟哦古佛旁。

老去同时人死尽，那知来此话僧房。

陈藻

陈藻　寓居

到处情亲即审居，从他相狎又相痚。

年衰骨肉多埋土，身贱交朋少寄书。

万象去来无了日，一元开阖不关渠。

逢人问我今何在，寥落空山诵子虚。

陈藻

陈藻　遇事有感

命薄世仍贫，如何避苦辛。

姓名闻有我，忠信话无人。

哭死堪多旧，论交笑一新。

圣经谁可爱，场屋散天真。

陈藻

陈藻　元日平江作

草粿京糰要贺年，玉融风俗不同天。

元正犯醉长洲市，又忆浮家厌海鲜。

陈藻

陈藻　元夕同社众携灯上山谒神祠

城中箫鼓闹鳌山，灯火千村别一般。

今夕崔嵬行乐处，向时模倣仰头看。

陈藻

陈藻　阅世

道理初从纸上求，因而处世得优游。

于今但阅人间世，自有文章笔下流。

陈藻

陈藻　云庵觅诗

百级危阶上翠峦，四边山色自低环。

海乡无限萧条景，收到楼前是美观。

陈藻

陈藻　早梅开后寒日暗天各穿百孔於杖头欲放一时之野眼戏题绝句跋其后

梦中只是醒时魂，到老无他学著言。

好句特然生梦里，酷时却费斧斤痕。

陈藻

陈藻　早下蓬岭

烟云深里日攀跻，岭上宵眠雨电低。

清晓携筇遵下路，高峰对面与胸齐。

陈藻

陈藻　憎吏行

人逢胥吏面，唾欲捣其胸。

伤哉彼何罪，造化生蛇虫。

田宅世无有，妻孥腹屡空。

人家词讼起，踊跃时命通。

天性本怀恶，煎熬仍怕穷。

得钱即欢喜，道理那能公。

州府珍宝馈，县官筵席供。

吏趀黥且死，州县多宽容。

三尺既虚设，民冤诉高穹。

高穹不垂耳，官吏屋俱丰。

陈藻

陈藻　赠陈伯融夫妇

才子治春秋，推寻命氏由。

果然佳偶遂，夫岂俗人犹。

话自文章出，岙从勤俭修。

老夫欢喜见，旧与两家游。

陈藻

陈藻　赠高待聘

待聘先生二十六，弟子满堂修几束。

下床一面月几千，有客市廛钱别录。

为儿不诵杞菊篇，举筹欠鱼须要肉。

老夫弱冠奇一秋，飘零平问君平卜。

先生称我有隽才，满县青矜皆拭目。

一日仅能赴三饭，折简叩扉知几幅。

今夜酒移明夜醉，凌晨乞展黄昏速成。

四边延我入师席，席则有余身不足。

高子行年已若士，更度四期心从欲。

月钱祗直晓点心，薪蔬尽此携儿畜。

抱书谁肯访吾门，看君有是犹沾禄。

井泉比旧百倍深，汲人绠短无麻续。

时去技精分愈穷，时来浅学难逃福。

贩商射利偶赢余，便诧巧谋能润屋。

陈藻

陈藻　赠故乡人

我家已破出他乡，如连如卓方阜昌。

岂料囊金随后散，一齐开铺鬻文章。

我今滨死祗如许，二友犹堪望轩翥。

从头借问向来谁，十室九人非旧主。

陈藻

陈藻　赠九峰老

佛土仙家本一般，松庵海上住三山。

三三演出奇峰九，生气元来萃此间。

陈藻

陈藻　赠蒙中

田园尚少隐居难，场屋劳劳未得官。

有酒羡君无一事，余粮犹足散孤寒。

陈藻

陈藻　赠叔嘉叔平刘丈

木槽压油三石余，半为灯火半煮蔬。

上山伐柴五十束，九分卖钱一烧肉。

等闲八月举场归，早禾囷毕晚禾稀。

道行愿见国人肥，高才久屈当奋飞。

万一主司仍见遗，课奴种麦宜相宜。

老夫借屋蓄妻儿，寂寥惯便亦何悲。

陈藻

陈藻　赠王叔平

龟山与我说於潜，忽向平江问酒帘。

何日龟山山下坐，共谈江浙擘蠔粘。

陈藻

陈藻　赠萧中立

相逢知已向非无，木未逢春一样枯。

双眼如君今有力，困穷那得到狂夫。

陈藻

陈藻　赠许秀才

祖工俪句集刊行，业贩儒书乃父能。

莫耻向人傭作字，世裨文教后须兴。

陈藻

陈藻　赠扬元鼎

老泉早别闽中去，君在姑苏台下生。

每见乡闾新到客，便寻香火旧来情。

百年念祖心田孝，一种论文眼力明。

岁晚已无场屋累，古书真味胜浮名。

陈藻

陈藻　赠余子畏

相识红泉旧日多，年年地上渐消磨。

眼青好我今无几，头白逢君喜若何。

纵道索居无伴侣，却能默悟自雄豪。

细君扫去床书怒，笑答为儒合诋诃。

陈藻

陈藻　浙漕不成还勉诸同行

此去相期泰茹连，归来乡举赛登天。

秋风少壮犹堪想，人闹何由识才颠。

陈藻

陈藻　真仙洞

洞里清溪可泛舟，入观洞府出高丘。

我聃尸解今还在，黄帝生前有此不。

滴乳解添无数巧，携灯何用不曾幽。

乾坤自大人身小，拳石空中作胜游。

陈藻

陈藻　郑簿约饮不赴以诗谢之

浪游不到北，佳节日穹南。

多谢栖鸾意，相期汎蚁酣。

桃源迷去路，玉尘失清谈。

寄语郑庄驿，难逃负约惭。

陈藻

陈藻　郑汝则七十

少壮同时事网山，几人别后鬓能斑。

古稀惭愧今余四，君已平头一醉欢。

陈藻

陈藻　郑主簿宅看雪访梅听僧抚琴偶成四韵倩萧中立书之

鹅毛散乱三朝雪，乌帽沾濡六出花。

梅吐万枝香满室，桐听几曲兴乘槎。

蓬莱借问仙仇览，人世何妨醉释迦。

骚客平生挥字拙，萧郎为我走龙蛇。

陈藻

陈藻　值事有感怀渔溪丘德基

纷纷场屋士，闻见是空虚。

此老何曾学，高怀却有书。

对人惟静默，有饭即安居。

说到荣华事，生平不计渠。

陈藻

陈藻　至浦城界闻武林失火而还

几年要入武林游，今日中涂却罢休。

剩得纪行诗数首，前途有便是良谋。

陈藻

陈藻　中秋

诗书读罢问耕牛，等得时来死便休。

一带空村无润屋，聊因社肉作中秋。

陈藻

陈藻　中元连宿竹园刘叔嘉宅

朝朝风雨过中元，已熟之禾未易存。

正是忙时人却暇，且偷佳节倒芳尊。

陈藻

陈藻　仲秋过卢北山子俞尝新酝作

白秫新收酿得红，洗锅吹火煮油葱。

莫嫌倾出清和浊，胜是尝来辣且浓。

陈藻

陈藻　重山论易赠吴叔达

似汝论三易，何人阅五车。

白头长作侣，黄石即为家。

陈藻

陈藻　重阳临安舟中作

小船独坐看平洋，历历登高旧事长。

戏把此身观变化，今年无酒过重阳。

陈藻

陈藻　舟行

众流江渐阔，百怪石如生。

错听人声闹，空岩答桨鸣。

陈藻

陈藻　朱叔清小楼谒名并诗

望舒虽是月，借作此楼名。

收尔万家地，归吾双眼明。

规模成巧小，景物散纵横。

人若无高见，虚空柱谩擎。

陈藻

陈藻　子从生儿席上作

我身如浮云，出入无程期。

别君夫与妇，戏约归来时。

夫部妇何娠，我卜生男儿。

出房拜阿姑，我得酣酒卮。

游脱城山屐，香闻渔市炊。

虽无童仆遣，若有音信知。

回思一纪先，君吟弄瓦诗。

亦开满月筵，我行适值之。

新交信有缘，饮啄主者谁。

前言成谶兆，笑讶因陈词。

诗法久无辞，请继关睢为。

十九成数终，阴偶配阳奇。

晋文在外还，霸业一朝基。

伉俪今几秋，倒指恰如兹。

造化安排生，必也非凡儿。

陈藻

陈藻　子畏惠诗用韵酬之

老慵祗合在鸡群，变化那能慕海鹍。

壮岁亲朋多死别，穷途造化与生存。

欲寻衣食愁无路，却被妻孥怨少恩。

健笔期君今落第，相趒未得剩空论。

陈藻

陈藻　紫瑞香三首

中开素粉笑浓霜，外带凝脂妒夕阳。

纵有寒梅只一色，暗香不似扑人香。

陈藻

陈藻　紫瑞香三首

无数枝头簇簇葩，大枝直上细枝斜。

商量开尽商量落，全要前花见后花。

陈藻

陈藻　紫瑞香三首

放蕊争先见菊彫，逐花旋拆天桃夭。

若为耐久还柔脆，莫折仙枝本易摇。

陈藻

陈藻　自哂

自小何曾识帝乡，姓名却挂武林厢。

祝融今岁为灾甚，亦费赀粮奔走忙。

陈藻

陈藻　自哂

且安愚分住天涯，休问明朝买马回。

濠上有人留此老，去年不到异乡来。

陈造

陈造　不寐二首

改遍年来所著书，依然幽梦隔华胥。

寒更何与衰翁事，数到琤摐杀点馀。

陈造

陈造　不寐二首

追思可乐是丁年，日力孳孳有食眠。

头触屏风只灯后，慈亲笑劝掩陈编。







卷42

陈造

陈造　布谷吟

泼裦不容脱，鸟语徒殷勤。

输租质农器，有裦那解新。

官中催科吏如虎，告时趣耕尔能许。

即今春种未入田，安得县胥知愧汝。

卑栖挽喙良易谋，聒聒强任田家忧。

啼时未旦夜不休，班班血痕衔口头。

人将近似测禽语，汝意真解忧农不。

或传悍妻天所怒，姑不可挝渠不顾。

罚为此鸟声曩愆，警世毋为郭家妇。

南方谀佛古到今，人持数珠家梵音。

区区说似一百八，讥诃劝相知何心。

浙风淮俗隔江水，意解禽言乃如此。

苏黄妙句谁嗣之，两地流传并须纪。

世问儒墨纷相攻，巨细彼此臧谷同。

争如痛饮卧长昼，付渠马耳射东风。

陈造

陈造　步西湖次韵徐南卿

载酒幽寻地，乘闲得再临。

丽黄啼晓霁，魏紫笑春深。

抚事挥犀管，他时梦鹤林。

心期更閴寂，物理付升沈。

陈造

陈造　步西湖次韵徐南卿

杨园骞绝岭，万象赴窥临。

坐久岚霏润，来时翠碧深。

莺花自佳处，鱼鼓亦丛林。

谁在飞埃外，芸芸付陆沈。

陈造

陈造　步西湖次韵徐南卿

山寺曾题竹，寻诗记所临。

缘云俯空旷，扪石探幽深。

倦鸟低平野，荐花下碧林。

沙头催唤渡，空水远沈沈。

陈造

陈造　步西湖次韵徐南卿

水月春犹浅，携壶记此临。

云烟澹闲寂，鱼鸟媚清深。

堤路俄人海，侯家或肉林。

高楼下金弹，帘影眇深沈。

陈造

陈造　步西湖次韵徐南卿

徐子学诗苦，砚池宁暂临。

课功初趐屃，著语遽精深。

更积岁月力，傥陪英俊林。

人生才业地，渠辈分平沈。

陈造

陈造　步西湖次韵徐南卿

徐郎小隐处，爱我许迂临。

多遻话岁晚，言归忘夜深。

祛愁倚诗酒，结伴卜山林。

更喜檀栾旧，风烟挺绿沈。

陈造

陈造　步西湖次韵徐南卿

西湖千顷画，政用好诗临。

鉴揭雾解駮，屏纡云浅深。

钿车随宝马，红舫度青林。

归去开囊锦，君先炷水沈。

陈造

陈造　步西湖次韵徐南卿

诗课逭离索，萧窗谁肯临。

语方逢众怒，自诧用功深。

未讥辞穷鬼，才堪被笑林。

旧交多册府，肯信有湮沈。

陈造

陈造　步西湖次韵徐南卿

逐利争名地，扶衰瞢一临。

官同冰谷冷，盟缔海鸥深。

局步无夷路，卑栖有枯林。

鸢鱼天地内，遂性各飞沈。

陈造

陈造　财昏

师昏古所辞，财昏今不耻。

传祀合二姓，古者贵由礼。

四德五可外，货贿亦末尔。

民风日就颓，舍此争校彼。

媒氏未到眼，聘资问有几。

倾箧指金钱，并券搴租米。

东家女未笄，仪矩无可纪。

已闻归有日，资送耀邻里。

西家女三十，闭户事麻枲。

四壁漏风霜，行媒无留趾。

坐贫失行期，趣富瞢贪鄙。

流弊例不免，其源实此起。

多约或少酬，暂誉甘长毁。

坐令亲旧欢，诡谲变狐鬼。

何况性羽间，贫富岐臧否。

土俗未易挽，人情大不媺。

悠悠何足道，吾以谂君子。

陈造

陈造　采石渡

大江碍崇山，突起作湍悍。

采石天下险，揭厉谁敢玩。

戈楼泊千艘，锋旗丽天汉。

昨忆辛已秋，胡马蜂蚁乱。

敢触貔虎怒，旋作狐鼠竮。

繄此折其角，群孽终内叛。

孤亭试一登，明眼得奇观。

回首吾叶舟，已复舣沙岸。

我犀不敢然，比察神所惮。

歨听钲鼓哄，戎事阅鹅鹳。

折冲须武备，保治赖强干。

鄙夫华封祝，泚笔亦其漫。

陈造

陈造　蔡秀才求予所作记作诗赠之时蔡移居

古人四壁居，今人犹叹息。

蔡子携百指，亦自无四壁。

分绝槟榔求，未断文字癖。

此行谁知己，所向尽艰食。

予文久自知，不作杯水直。

方君忍饥雷，可语宁此石。

陈造

陈造　曹娥庙二首

处死稽缃素，求名每寂寥。

纷纷等枯冢，凛凛独高标。

玉废龟趺字，风驱水伯潮。

英魂俨如在，楚些未须招。

陈造

陈造　曹娥庙二首

阅世谁无父，渠宁厌久生。

惊波轻一死，森木竟双茔。

石壁千寻立，江流万古清。

祠宫拜遗像，犹复涕纵横。

陈造

陈造　曹魏二首

睢盱汉鼎漫心劳，梦觉俄惊马食槽。

马渐天飞龙在井，当途能得几时高。

陈造

陈造　曹魏二首

问卓诸公半虎狼，魏旗四指不留藏。

老瞒渦水如先死，不必炎刘果后亡。

陈造

陈造　草鞋夹

隆岸围小河，纡郁江之雝。

初看一泓窄，旋望百顷渌。

艅艎与下濑，山屹复云矗。

自治贵不试，此舟江左腹。

向来胡骑南，势若撼坤轴。

飞城截中流，群孽颈为缩。

元凶坐自毙，犬羊仅还毂。

千龄有机会，二竖方角逐。

武刚环貔貅，突骑骛陵陆。

古今常胜术，所投副所欲。

神州欠望望，庙算伫复复。

区区计自保，胶柱难为曲。

客行宁贾胡，小泊遂信宿。

抚事空三叹，为儒惭碌碌。

陈造

陈造　长句简诸公

君家开宴为酴醾，竹声裂石弦辊雷。

我家芍药继如许，如解商量先后开。

深红妍白各媚妩，琼肌玉骨无纤埃。

日高未觉睡态足，风定亦送龙香来。

素艳压架顉欲雨，妆面卧丛羞未抬。

邢娥微服屏粉黛，众女望影惭莫陪。

真妃娇泥午酒困，红潮作晕回香腮。

春到陋邑好花少，郁郁高柳间古槐。

浓李浅桃不入眼，菖条杏叶何有哉。

喜如足音赏魏紫，愁寄驿使邀江梅。

残春索寞风絮乱，有此二物生庭隈。

维扬金腰可伯仲，闽南素馨但舆台。

倚烟娉盈复妖嫮，等闲力挽春光回。

东皇有情花有意，似欲我辈倒玉罍。

君家赏花我方病，忆花有恨空成堆。

我家花开病适愈，对花发兴知难裁。

簿领困人日作恶，玉山猛判花前颓。

及今乐事须秉烛，风狂雨横谁能猜。

陈造

陈造　长芦寺二首

梁帝号用儒，顾有佞佛癖。

区区泥其粗，佛者宁汝即。

矫矫只履翁，谈妙尘可析。

冀上一言契，何意水投石。

瓶锡翩然逝，北去甘面壁。

有道恶惊世，应俗肯留迹。

一时起诞罔，千载受诳惑。

至今利涉地，传流何荒惚。

渡江一苇尔，古今尚遗植。

纷纷捕影徒，唱一和者百。

远渡有浮杯，行空或飞锡。

至人果善幻，几何异鬼蜮。

世人堕邪蔽，猣虚不计实。

我学谢傅韩，舣舟重唶唧。

陈造

陈造　长芦寺二首

昔年望长芦，去江逾百步。

垣宇呀已缺，浮图欹欲仆。

僧徒噬肯留，日有沉溺惧。

重来舒望眼，佛刹非故处。

安众得亢爽，定迁酬夙素。

似闻瓶锡侣，复作醯蚋聚。

居人祷蚕麦，行客乞泉布。

营者肆夸侈，施者不顾虑。

百堵焕金碧，奚翅复其故。

往往豪儁人，四壁有未具。

彼徒创寺意，取镇湍涛怒。

向来梵呗所，倏为蛟螭据。

在己不自保，诱俗说依恬。

波流置不省，此理吾未谕。

陈造

陈造　车堰牛

牛力轻万钧，性顺异诸畜。

有足不解踶，有角不皆触。

课日引耒耜，为人给谷粟。

私家忧阙食，公家要余蓄。

公私虽相须，置汝谁取足。

柰何过堰客，行舟动千斛。

挽牵亦诿汝，趐屃颈髀缩。

扣角一劳之，不语对以腹。

物生愧无用，怀安或非福。

於人傥有益，厪身登云酷。

君看应前牲，被绣饱蒭菽。

膏血荐鼎俎，谁定悲觳觫。

陈造

陈造　陈伯固使君祷雨得雪为作

妖魃肆虐挻馀灾，麦田未麦空黄埃。

饥民忍饥守乡土，倚公力挽和气回。

梵筵告旱初拜手，补陀仙人已回首。

杨枝一麾神受职，雪龙占先效奔走。

飞翔作意擅晓昏，膏润趁时救枯朽。

人名此雪宗丞雪，祈禳取携屈伸肘。

德政可但人间最，大士与徒龙与友。

闵雨竞喜雪应祈，今段尤拜天赐厚。

归前帝席指日冀，更遣奇祥福诸后。

太岁在戌如在酉，看取乞浆还得酒。

陈造

陈造　陈君美许仲和赴省病不能出饯以二绝句

修程快著祖生鞭，胜日同乘李郭船。

自愧不有扶病去，郭南亭上看登仙。

陈造

陈造　陈君美许仲和赴省病不能出饯以二绝句

何人把酒送扬舲，定复从容柳下亭。

共说归时柳阴合，与君衫色闹青青。

陈造

陈造　陈宣卿为予作雕图

吾宗洒画墨，似我诗得趣。

未至心手忘，敢议江山助。

东绢十幅围，中有千尺树。

穷冬万虫蛰，拆地双虬怒。

仿佛风雨声，想像栋梁具。

人间汗反浆，对此毛发竖。

怪君物写影，落笔神与遇。

自言阅世孰，妙解等僧悟。

每当盘薄馀，了知精灵聚。

此图尤杰出，持用博新句。

墨君第一流，论世无殆庶。

三熏且十袭，复靳为子赋。

陈造

陈造　陈学正惠诗酬以长句

寒风折人粟生肤，局坐掩户孰与娱。

吾宗高义驾为迂，新诗烂粲慰槁枯。

一百十二骊龙珠，春意谁遣生座隅。

吾宗学力源委俱，决为巨川潴陂湖。

粉袍未脱口未餬，气凌云霄色敷腴。

肝肺向我每倾输，我老旧学惭榛芜。

妙语正赖君起予，不办瓜李酬瑶琚。

病鹤曳翮寒松舑，可复飞动索故吾。

陈造

陈造　陈学正孙学录有诗复次韵

俗子败兴蚊咂肤，独赖胜士相嬉娱。

彼异趣者嗤我迂，岂知木茂水不枯。

繄山韫玉渊怀珠，二子豪爽廉隅。

才名角立风义俱，诗笔为我翻重湖。

雨膏雾沐春模糊，佳节尚忍孤云腴。

古来左角计赢输，但有丘陇埋烟芜。

原言公等常娱予，不辱裿褐荣琼琚。

山雌卑飞未妨舑，更用鸟乌歌吾吾。

陈造

陈造　陈主管招饮

鹊拳庭竹语频频，忽有书来寂寞滨。

盛事许同花烛夜，芳辰仍醉绮罗春。

璧联香合初鸣凤，霞泛仙觞定脯麟。

更办归装攟珠玉，一时人物各诗人。

陈造

陈造　陈总管坐上赠写竹妓二首

劲节苍梢笔底寒，一天风雪与坚顽。

回思拥扇宾筵见，却为娇娆一破颜。

陈造

陈造　陈总管坐上赠写竹妓二首

此君写影道机熟，犹记涪翁诧子舟。

谁信红衣万钧笔，拟分此派嗣湖州。

陈造

陈造　呈程帅五首

平{奭斗}陆海吸潘江，羽扇雍容篵受降。

许蔡衡湘全楚地，了知邾郐不在邦。

陈造

陈造　呈程帅五首

景物横前只费才，何妨折简唤邹枚。

连朝积雨前宵雪，总为催诗陆续来。

陈造

陈造　呈程帅五首

不将杯酒破衰颜，轹月凌风取鬓班。

隽永要同无味味，雕搜聊乐不闲闲。

陈造

陈造　呈程帅五首

客间久欲赋归欤，归去何人为起予。

平日呕心空子墨，羡公落笔便黄初。

陈造

陈造　呈程帅五首

一樽规度雪寒朝，小辍鸣弓抗射鵰。

未用军书送贴帼，故人祭灶有佳招。

陈造

陈造　呈交代

雨行不转首，岂即真良图。

二年望乡国，得归不暇徐。

徒隶悉此意，颇作竭躡趋。

冲泥傍险地，亦复歌载涂。

使君卓旌旆，小燕留僧居。

一杯酹龙公，庶或辅相予。

捧着觞一再，霁色明桑榆。

安寝俟清晓，办装无滞濡。

有祷必其应，显幽无乃拘。

夸诩讳天幸，此理良自诬。

陈造

陈造　呈赵帅

雨行本自贪风便，四十里程真劈箭。

长年摊钱夸半仙，一炊黍顷风头转。

生世快意多所辱，叶舟瓠壶粮如屋。

暗中桩触船版折，船丁籲天船媪哭。

涂穷傥有哀王孙，腰舖人家紧闭门。

丁翁禄遫捕鱼者，向我顾肯颜色温。

茅屋新成容寄宿，麻茶初熟仍见分。

解衣灭烛睡欲死，乡梦醒时鸡唤晨。

平时晨餵下南浦，定向扬州听更鼓。

飞廉生忧吾敢怨，薄命若为防弩。

今朝河面吹细痕，竹树不声人骏奔。

掣铃一笑话畴昔，便有乐事酬佳辰。

镇淮主人开渌樽，蕙兰香前箫鼓喧，

一杯为我安惊魂。胜谈亹亹清耳根，

向来忧虞无足言。

陈造

陈造　程帅和陶二诗见忆次韵

离合定有数，抚事尚忍言。

忆掎枚邹袂，游从如兔园。

堂堂绣衣老，凛凛云锦篇。

繄公笑谭尔，讽玩良超然。

效颦徒区区，睎驾嗟无缘。

登楼漫多感，漂泊类仲宣。

窊石取供醉，孤子真次山。

东望搔白首，不独悲流年。

陈造

陈造　程帅和陶二诗见忆次韵

我瞻西郊，云停不雨。

鸡栖乱山，十舍千阻。

一书缄春，慰厉存抚。

望之或违，搔首企伫。

停云酾之，蜚雨蒙蒙。

启筒有获，如渴吸江。

孤月河汉，轻飔牖窗。

忆侍诲色，杖屦后从。

盱衡推予，褒衮俪荣。

靡怀不倾，靡言不情。

会晤良难，歨然西征。

孰谓愁斛，无自而生。

竹萌触雪，粟花缀柯。

风日山城，未春已和。

命驾取涂，计日不多。

官曹简书，公其谓何。

陈造

陈造　程帅寄诗见忆次韵四首

扰扰飞潜易陆沉，化工刺手斩然新。

饮光一笑知谁繼，试把玄机举似人。

陈造

陈造　程帅寄诗见忆次韵四首

清篇属我慰平沉，密密玄关领会新。

从此倚门麾捕影，更将形似许诗人。

陈造

陈造　程帅寄诗见忆次韵四首

车笠何人记旧盟，惟公不作白头新。

渠侬欲识九华伯，可但诗坛第一人。

陈造

陈造　程帅寄诗见忆次韵四首

子云属思旧深沉，脱手清诗语间新。

天上黄陈应首肯，授公此柄淑诸人。

陈造

陈造　程帅以古人名作诗见寄拟作谢之

胸次不平当近酒，热官奋扬肯回首。

即今羊杜诗中仙，襄阳城中狮子吼。

我将仲子趋黄堂，孰看毕战搴旌幢。

抗颜路尘旋行役，但有魂梦公之傍。

濒海作宰我漫仕，留赞郡符夫左计。

老夫已老子白丁，解颐与言游戏事。

骈罗隐服芙蓉裳，设张翰墨当丝簧。

敢微青山简奇胜，有田肯卖吾倒囊。

如公瑞合穆王度，不靳尚作归田语。

蓬莱朱金久已齐，还许远来结邻否。

陈造

陈造　程帅以诗见慰用韵谢之

平时联辉星，转首食既月。

谁能玄览空，影事睨盈缺。

老了一掬泪，未憗谢天合。

生世岐高下，末路各一穴。

庄生悟浮休，荀粲枉悲咽。

公言敬书绅，闻道有先达。

陈造

陈造　程言聚散有感次前韵

不须劝醉翠眉长，莫问何时腰下黄。

剩喜相逢各强健，免教闻笛赋山阳。

陈造

陈造　程言聚散有感次前韵

群芳围坐引杯长，满目深红间浅黄。

寄语东君好怜客，水西花外慢颓阳。

陈造

陈造　程言聚散有感次前韵

垂柳摇丝千尺长，柳阴深处转鹂黄。

把杯借听歌声醉，绝胜酸寒尉溧阳。

陈造

陈造　程言聚散有感次前韵

步趁游人欢意长，谁交莺燕强雌黄。

凭栏凝伫多佳丽，底羡簪花醉洛阳。

陈造

陈造　赤口滩

汉江多恶滩，赤口乃其最。

前年将家上，正值江流杀。

奔衖震沟亩，狼石森戟镦。

趐屃取进寸，一跌寻丈退。

闻此尚痛定，躬履况儿辈。

今者劈箭去，未觉有湍汇。

一雨动三日，远岸卷澎湃。

向者险巇地，了不经眼界。

三老笑相语，无复忧滞碍。

路可屈指计，归将平心待。

穷涂偶快意，此惠莫谋大。

龙公本何心，贱子多感慨。

陈造

陈造　酬贾学录韵并送炭

何人戴目倚钱神，更问吾徒拂甑尘。

醉缬不供诗客眼，弊裘应广文贫。

坐看十日渑为雨，遥想千家桂作薪。

贷子曲身当得句，地炉分施腊前春。

陈造

陈造　出郭

江县居人寒食下，少在县中多在野。

哭声不似笑声长，丽服新妆尽游者。

长郊芳草接天绿，我亦行行策罢马。

盍簪命醉岂不怀，卑官出入元无假。

偶来却胜特来好，触处春光可图画。

几日阴寒风用壮，今朝霁景天所借。

趁人胡蝶作团蜚，逐妇鸣鸠数声罢。

夭桃艳杏虽已过，郁李金沙犹未谢。

其馀红白争姱嫮，醉态啼妆各潇洒。

颦风笑露顉欲语，半吐梨花最闲雅。

游人几许健倒去，红粉谁家短墙亚。

良辰独醒还自惜，捐佩一樽独可贳。

饼盘饧箸已寒盟，故人应问花应讶。

对春长作了事痴，不念清欢本无价。

会当从公谢不敏，百罚深杯不辞把。

魏花有约待人归，秉烛酬春期后夜。

陈造

陈造　出郭

对花不领几柳下，以诗自苦如东野。

今年陡觉负芳时，狎兴萧条殊曩者。

西湖南园恥入梦，漫道尻轮神作马。

可堪山鸟劝归去，拟为莼羹乞长假。

十分销瘦空自怜，一段闲愁倩谁画。

春光只比东逝波，堂堂去意那能借。

青梅崖蜜倏登俎，禊祓秋千仍复罢。

感君妙句慰岑寂，欲挽清欢付衰谢。

光风摇摇压轻暑，亭榭况经微雨洒。

径烦曲糵宽怀抱，未用文章继风雅。

飜阶芍药醉面欹，压架酴醾香蓓亚。

江城日有问字人，酒不论钱更须贳。

君今赖以主人贤，我亦不忧官长讶。

莺花好处醉为乡，与君平日俱声价。

旗亭市楼故乡约，岁晚会须茅一把。

客中一笑且追陪，饮勿言归当卜夜。

陈造

陈造　楚辞三章送郭教授趋朝

昔尚父之之国，尝寝甘而见讥。

怀与安其费日，亦馆人之或知。

岂以抱当世之志，而常后可为之时耶。

有美一人兮居今而与古谋，气飘萧兮好修。

邑中之晳兮独能闯阃宎於轲邱，扈芷蘅兮荃其佩。

椟骊珠兮匣干将而未试，虽未试吾何慊兮，

顾簪裳犹可隐蜗庐。般礴兮天地俨其盖轸，

一世系望兮如苍生何。君何心兮山之阿，

{奭斗}甓社兮羞藻芹，无为此焉婆娑。

陈造

陈造　楚辞三章送郭教授趋朝

儒之宫兮千柱眈如，峨冠绮袂兮群而趋。

食焉稻鱼兮隶焉诗书，我侈其成兮绎其初。

诲掖之孔敏兮篵兴之不徐，偾於昔焕於今兮繄百年其有待。

企三贤而相攸兮遗躅未沫，匪若人之良茂兮吾将奚赖。

芹波摇日兮槐阴转午，一尘不栖兮重廊邃宇。

执经前兮仪仪而訏訏，君颜舒舒兮而究而语。

有粹其文兮有觌其古，风舞雩兮步趋绳矩。

鄙人留眼兮夫也接前人之武，人今翩鸿兮与南翔。

云气蓬瀛兮观虚皇，膏馥沾被兮淮之乡，

君之惠兮乡之人不可忘。

陈造

陈造　楚辞三章送郭教授趋朝

爰有人兮媻珊偪侧，耕耘寒暑兮图史儒墨。

吟抱膝兮山南水北，佩明月兮冠切云。

曳芙蓉兮敷芬，冰其茹兮蕙其薰。

之於世曾莫谅兮，蹇吾犹淮之濆块。

予揆夫初席兮，磷竞缰而为懦。

发之新兮志偕而堕，非金玉之人兮孰振吾过。

有牵其复兮有倡其和，完予独而息黥兮睍新功以自课，

一息恥三秋兮胡为去我而他之。些君行兮指日边，

章陈兮君席为前。揖风袂之翩翻，

寿君兮绿樽。贝宫靓深兮碧落宽，

陵天风兮整羽翰。君无谓予兮考槃，

有尘冠兮待弹。

陈造

陈造　春寒六首

扫雪阶头晓未乾，东风作恶鼻仍酸。

西园点检江梅后，只有樱桃不避寒。

陈造

陈造　春寒六首

稍稍春光到眼中，冲寒试与小搘筇。

杏花已尾樱桃拆，正要深红间淡红。

陈造

陈造　春寒六首

衰年心绪自低摧，可是青春昧一来。

几日不教书作崇，为留病眼向花抬。

陈造

陈造　春寒六首

去年秫地伤秋潦，春酒浇醨不可亲。

红树梢头山鸟语，只应笑我独醒人。

陈造

陈造　春寒六首

清明寒食经旬是，笑问风寒更几馀。

小杏惜香春恰恰，新杨弄影午疏疏。

陈造

陈造　春寒六首

平明欲敛云复厚，薄晚未休风更颠。

老怯春寒不宜出，下帷添火拥书眠。

陈造

陈造　春暖赠梅喜作二首

晴日烘开栗玉葩，懶随霰雪送年华。

淮乡地冷开虽晚，竟是人间第一花。

陈造

陈造　春暖赠梅喜作二首

手撚芳枝酹渌樽，东君乃有发生恩。

即今省暖铜瓶水，罗幙围香共晏温。

陈造

陈造　春日客中二首

平时谩说醉为乡，对景今如石作肠。

老去犹兴客中叹，春来刚制酒边狂。

露桃烟柳为谁好，蜂蜜燕泥徒自忙。

红紫打围歌笑地，暮年多感怕思量。

陈造

陈造　春日客中二首

芳时已叹鬓毛斑，何况栖栖客路间。

杯酒故人千里隔，锦囊著语一春闲。

燕莺飞处频回首，桃李香前合厚颜。

昨夜东风贷庭竹，少容归梦到家山。

陈造

陈造　春晚郊外

轻云阁雨不成飞，稍喜行轩贷夹衣。

帝里园林春欲老，人家帘慕燕初归。

沧湾潮应沙痕瘦，碧陇烟生麦浪肥。

眼底湖山聊著句，那忧乐事与心违。

陈造

陈造　春阴二首

连连麦浪摇空阔，挺挺松幢暝寒。

眼底春工馀几在，更堪风雨苦摧残。

陈造

陈造　春阴二首

园林桃杏已无馀，雨挟春寒擅晓晡。

芍药红悭犹料理，海棠娇甚可枝梧。

陈造

陈造　春雨寒甚作长句

白龙天飞宜莫测，吴侬解数归消息。

年年青帝发生时，似妒园林春动色。

西山龙母诞弥月，归觐亲颜供子职。

寿觞琼醴俗共传，玉鳞素鬵谁所觌。

酸风鼓寒苦雾塞，行人缩头俗僵立。

蛟鼍冻蛰大水拔，更问娇红并眉白。

闭门三夜淙檐雨，起视溪流高数尺。

去年夏秋走祈萦，云电收藏日血赤。

农家倚锄望眼穿，白汗呀流地龟拆。

天可问，曷不遣，

两龙此时会生日。

陈造

陈造　春雨赠陈主管

初宵微月尚窥簷，雨脚斜斜晓入簾。

春谢欢悰风处减，愁将老色镜中添。

颇思甫里陪觞咏，不叹周南更滞淹。

倚赖宗盟慰牢落，得闲诗笔未妨拈。

陈造

陈造　次陈梦锡韵二首

薄雪晶莹压屋茅，未须桂玉计晨庖。

已便盐絮明愁眼，更喜乌鸢得夜巢。

小听骚人赋梁苑，旋看春意满东郊。

忍寒便拟寻梅去，梦想瑶英点旧俏。

陈造

陈造　次陈梦锡韵二首

思君采艾叹如年，眼底羁愁只自煎。

破梦有来惊剥啄，冲泥径欲跨连钱。

新篇端复千年计，旧集犹须百手传。

早晚聚头三日语，麈边闲听有源泉。

陈造

陈造　次陈宰韵

觥筹交错舞僛僛，晓色侵窗客未知。

便整醉魂乘款段，尚馀吟兴属酴醾。

还家拟趁宝璎珞，唤客重乾金屈卮。

著意风烟与调护，免教花意恨归迟。

陈造

陈造　次程平叔韵二首

故人常叹别时长，一笑眉开色便黄。

领畧西园好风景，凭君更唤郭汾阳。

陈造

陈造　次程平叔韵二首

诗情对景可胜长，酒与鹅儿闹嫩黄。

忠贯主人真好事，肯来訾省沈东阳。

陈造

陈造　次程帅和陶诗韵

昔吾窍科第，正自学力勤。

虽从士夫后，禄已不及亲。

痛感韦经传，敢忘择孟邻。

念汝知策厉，灯夜仍鸡晨。

立志忌作辍，惜阴计寸分。

盍抽胸次陈，驱为笔底春。

解颜献新得，眩眼释峤云。

鉯头足膏腴，天人巧相因。

奉亲相如此，况予耐贱贫。

谁今子不如，俪美须前人。

陈造

陈造　次程帅劝农和陶诗韵

我官于房，庸谂房民。

是腹枵然，惟贮一真。

服事告工，以成以因。

雄也言之，参天以人。

燥之润之，是有黍稷。

天下竟刈，物岂自植。

系人之力，温饱稼穑。

惟蚕而衣，如稼而食。

盍槌于家，盍桑于陆。

饲眠后先，如族昭穆。

爰缲爰织，如寇之逐。

悠悠玩日，迄莫归宿。

孰溉不车，曾不计久。

孰视槁乾，徒用播耦。

吴丰楚约，谁非朕亩。

穗斯纎斯，均措厥手。

彼多其储，汝则易匮。

效劳计工，宁终不冀。

蹀躞十驾，与骥一至。

枵中赤立，吾代尔愧。

吏职民忧，无庸汝鄙。

农以济学，繄吾素履。

岂曰多言，率遵前轨。

教诏顺从，庶或兼美。

陈造

陈造　次崔帅韵

虎塞风云自壮怀，诗坛尤见不凡才。

至音忽作锵金发，急笔宁须击钵催。

属餍重尝项上脔，拜嘉如嗅陇头梅。

还家定遣比邻怪，珠璧光芒重载回。

陈造

陈造　次丁嘉会韵二首

倦驻频题醉后襟，离群自叹阙知音。

卜邻未暇论前约，著语聊须慰此心。

小挽归轩清夜饮，忆尝对卧白头吟。

中年畏别犹轻别，添我霜毛颡和寻。

陈造

陈造　次丁嘉会韵二首

尘里清风忽满襟，诗成正始识遗音。

才轻馀子今文举，气压诸豪复季心。

棋罢蜡灯衔烬暗，酒阑庭树挟霜吟。

百年衮衮须今夕，岁晚鸥盟要重寻。

陈造

陈造　次儿辈喜雨韵呈太守

老子箪食师颜渊，忧世不合居民先。

今年不雨春破夏，惴惕亦复针毡然。

嗟嗟五月河无水，温饱之望疑已已。

一雨滂浪弥夜旦，龙伯至仁端起死。

国史未用书旱雩，人神幽显修交孚。

老子一饱危不给，恩私仰戴君大夫。

君恩如天不遗物，超伯岂应甘蠖屈。

使君况是龙之友，偕儿同依赵卿日。

陈造

陈造　次儿辈戏商卿设醴韵二首

水豢山肤自土宜，况邀从事到青齐。

宾筵大嚼宁虚口，灶妇深颦想噬脐。

烂醉岂无醒酒鱠，明朝重阅不鸣鸡。

扶头更忆松江晓，旋买鲈鱼薤捣虀。

陈造

陈造　次儿辈戏商卿设醴韵二首

将命长须脚未移，联翩客马已来齐。

菊花旋采浮云液，罗{贴莫}宽围护麝脐。

醉里有诗皆虎凤，区中无物不虫鸡。

主宾等是龙津客，未分金鳞卧瓮虀。

陈造

陈造　次高宾王饯徐南卿韵

徐郎坐穷无几请，千里过我身将影。

未办还辕梅雪漂，颇忆离家雁天冷。

高郎表表今子云，等闲落笔诗中君。

学力不为救饥分，归从夫子收奇勋。

陈造

陈造　次瓜州

云噎平山塔，烟明老濞城。

客行判费日，舟泊细论程。

闸水清兼浊，潮天雨复晴。

未须归有梦，午枕惬凉生。

陈造

陈造　次郭秘正韵

伊昔乃祖使朔幽，艰难以来无此流。

节旄欲尽气弥厉，始元属国真其畴。

清篇神护到江表，河梁诉别岂所侔。

嗣孙学力有家法，洪毅不割清不浮。

骥子受辔抹燕越，粉袍长铗犹小留。

人称张籍好古淡，我爱赵壹辞伊优。

往之论交恐避俗，是人摇颺如缀旒。

长年闵默堕俗学，夙志顾省伤羁囚。

颀然扣门出新作，山奇海秘困穷搜。

顷从同盟漫著脚，歨遇强对须抽头。

吾乡巨擘子龚子，磊块贮腹皆阳秋。

丽唱妍和日九返，君腕脱矣盍少休。

恶语送似定一笑，共笑燕石酬精璯。

陈造

陈造　次姜尧章饯徐南卿韵二首

姜郎未仕不求田，倚赖生涯九万笺。

稛载珠玑肯分我，北关当有合肥船。

陈造

陈造　次姜尧章饯徐南卿韵二首

风调心期契钥同，谁教社燕辟秋鸿。

莫年孤陋仍漂泊，可得斯人慰眼中。

陈造

陈造　次姜尧章赠诗卷中韵

徐郎巢已焚，庭竹亦无在。

太仓五升米，举室枵腹待。

云何鲑菜供，日与长翁对。

世有作金术，闾里颇猜怪。

丘嫂剪髻馀，旧质叠新债。

陈造

陈造　次姜尧章赠诗卷中韵

诗传侯王家，翰墨到省寺。

姜郎粲然文，群蜚见孔翠。

论交辱见予，卢马果同异。

念君聚百指，一饱仰台馈。

我亦多病过，忍口严酒戒。

终胜柳柳州，吐水赋解崇。

陈造

陈造　次姜尧章赠诗卷中韵

壮年志在行，皇皇困无君。

老矣此念灰，去住如闲云。

诗坛二三子，一见胜百闻。

徐郎吴下蒙，绚丽工语言。

滔天自滥觞，昔人求其源。

隐几有妙领，未觉市声喧。

陈造

陈造　次姜尧章赠诗卷中韵

自甘谢祖风，屑屑扫一室。

准拟高史来，函丈置三席。

声名绝辈行，文字追古昔。

黄白马上郎，觌面不相挹。

陈造

陈造　次姜尧章赠诗卷中韵

眼青节食事，日耐饥雷吼。

兹幸陪众后，酒卮甫到口。

不离寂寞滨，径造无何有。

问津归有期，尚许寻盟否。

陈造

陈造　次梁教授见贻韵五首

红尘半世仅绯衫，白首官曹两换衔。

羞见淮乡隐君子，紫芝黄独老嵌岩。

陈造

陈造　次梁教授见贻韵五首

沐猴岂合缠章服，野马如今脱辔衔。

屈指悔来坡下路，瘦筇随客上巉岩。

陈造

陈造　次梁教授见贻韵五首

谁向仙曹接胜谭，金泥天篆署冰衔。

如闻不惜蜚霞佩，乞与耕莘与篵岩。

陈造

陈造　次梁教授见贻韵五首

茂室仙经玉作函，一编当复翠鸾衔。

即今尚喜观书眼，月射清池电耀岩。

陈造

陈造　次梁教授见贻韵五首

敝帚千篇漫手缄，分无三字入官衔。

消磨不尽干云气，时作长虹贯夜岩。

陈造

陈造　次两知县韵四首

老去栖迟八品官，剑赜深悔诮田单。

东邻未省吟髭断，笑掷牙牌命肉盘。

陈造

陈造　次两知县韵四首

暴醉琳腴饱栈羊，巡簷闲认小梅香。

胡床曝背关情甚，古锦囊诗引兴长。

陈造

陈造　次两知县韵四首

似我聱牙亦漫官，倚君风义慰羁单。

开缄更识新诗法，脱手铜丸转玉盘。

陈造

陈造　次两知县韵四首

政成无复败群羊，万轴书前一缕香。

明日过君况休务，茶边清话不妨长。

陈造

陈造　次林计议喜雪韵

雪缟长空紵带翻，数知冬意未阑残。

岁功告瑞须三白，客子凭高耐一寒。

拍塞闲郊瑶圃阔，晶荧危堞玉龙蟠。

归来冻坐追清赏，重把君诗剪烛看。

陈造

陈造　次林子长教授韵

伯主或能尊九九，饿录恐复办多多。

盘姗勃窣不快意，铅刀一割君谓何。

陈造

陈造　次林子长教授韵

豫章材成七年后，潢潦眼看三尺缰。

山翁坐阅刺天翼，抱书亦耻崔嵬藏。

陈造

陈造　次林子长韵

孤亭屹山椒，山灵信多助。

比肯迂玉节，来作数刻住。

江明山动色，取重以公故。

未须坐谭客，子弟自翘楚。

云岚远明灭，阡陌随指顾。

何以验人情，楚歲杂吴舞。

我来空想像，梦去上烟雨。

尚及拂云饮，醉狂烦杜举。

新欢偿昔游，幸会乃如许。

古人重一饭，志士赋盛遇。

归时混游人，健倒各扶路。

陈造

陈造　次潘德久韵

沉沉王侯居，列屋皆妖妍。

性斧糜春葱，日诧歌舞筵。

孰知山泽儒，超然广文毡。

野花供妩媚，山月献连娟。

潘郎真吾徒，常加视后鞭。

居无鲍生马，红粉风蓬旋。

张公为石奴，处仲政复贤。

继今看远业，贱子当留年。

陈造

陈造　次前韵送胡省元

南宫严严各分房，过眼千牍春昼长。

戛戛百楛收一良，主司黍累作低昂。

黄道湛碧谁为章，胡郎笔势傲长杨。

掉臂旧升贾马堂，自读君文此心降。

看写帝伯仍皇王，诸公盥诵颜为庄。

射策便近天子光，一鸣坐喑千驷行。

腾陵绝涧略不妨，我昔涂抹策寒荒。

橐笔亦解趋东廊，一官蹭蹬鬓颔霜。

桑榆聊乐师陈黄，逐逐一饱随工商。

才无它奇堪斗量，放君绿鬓便银黄。

功名若木升朝阳，鵰鹏举翮云路翔，

腰印累金玉佩苍。功成昼绣归郑乡，

车笠旧誓无相忘。

陈造

陈造　次前韵谢胡运属二首

耐暑初宵露白头，诗来分我一襟秋。

露飞琼滴溥苍竹，月漾金波冰小楼。

政用桐君弦白雪，便烦从事到青州。

此怀未满须笺与，更为狂生赋远游。

陈造

陈造　次前韵谢胡运属二首

炉烟褭褭上晴丝，伴阅长须送似诗。

眼着昏花予已老，句锵哀玉子能奇。

随人趋步庸非俗，取意妆梳自入时。

大手只宜台合里，不应犹话鹿门期。

陈造

陈造　次前韵言怀

庄叟所原龟曳泥，正平止从屠沽儿。

了知声利昏酣者，一一痴骨包妍皮。

江湖我虽吏隐去，仰视二子终愧之。

逝将归种二顷秫，又欲深凿六亩池。

目寄飞鸿百念息，付渠夸世与钓奇。

山翁溪友结三益，长年直钩时一持。

灌园之隙课阿买，分题细和陶翁诗。

陈造

陈造　次前韵赠龚养正

淮乡富奇髦，敛衽让乃祖。

及今户相矜，十袭藏妙语。

遗泽有源水，岂直轮一取。

夫君典刑在，落笔更醇古。

白眼视公卿，矧肯睨豪举。

世味淡如水，进德吾孔武。

四壁但图史，一饱问场圃。

修眉冰玉颜，初服仍楚楚。

团蒲芥轩寂，索手系雕虎。

客来辄欣然，诗就宁漫与。

自云窥官达，束身著高俎。

肯思麒麟楦，强作沐猴舞。

见笑寒如冰，如睫不自睹。

君眼高一世，天光静生宇。

寓意文字间，轧轧纎绪吐。

后皇忽幽侧，员阙多未补。

当仪振鹭群，亟下冥鸿羽。

乡来受廛地，幽屏良独苦。

蓬莱道家山，金碧上烟雨。

反君招隐篇，长怀报明主。

陈造

陈造　次日再镒韵三首

山行风色怒飞沙，山末屯云涌砲车。

伏轼不容同蝶梦，问炊犹可趁蜂衙。

龟鱼泛渌熹晴日，草树留春著晚花。

暮憩自怜尘满面，五浆先馈定谁家。

陈造

陈造　次日再镒韵三首

微吟缓步惬晴沙，聊谢愔愔载妇车。

时遣贳貂邨店酒，回思缚虎长官衙。

春山好著屏中色，吟笔谁添锦上花。

不妨习池风月主，只今何处问诗家。

陈造

陈造　次日再镒韵三首

鸥双鹭双傍汀沙，却卹沙汀过客车。

清吹解撩丛竹啸，高山如受众峰衙。

寒生碧涧悬鱼网，润著苍崖剩土花。

所惜隔墙红紫，行行无暇访山家。

陈造

陈造　次沈倅韵呈王漕

王家流庆水倾东，不独乌衣纪数公。

天畀臧孙当有后，人迟汲直未居中。

凤巢衮衮九文羽，鹏路摇摇万里风。

隔坐从今几云母，定知周鲁各元功。

陈造

陈造　次石湖送炭韵赠龚养正三首

饥乌窘免不谋身，君亦衣穿桂作薪。

小露化工陶铸手，地炉分得雪中春。

陈造

陈造　次石湖送炭韵赠龚养正三首

广文书案雪沾身，灶妇冰葅焮湿薪。

彩胜银花犹拜赐，冻醅寒饼不成春。

陈造

陈造　次石湖送炭韵赠龚养正三首

寒谷冰崖底著身，望晨疑寝越王薪。

今年未办巡簷笑，急雪阴风肯贷春。

陈造

陈造　次史髯韵二首

痛忆分题把酒时，暑寒谁遣隙驹驰。

芙蓉风露梅花月，又费骚人几首诗。

陈造

陈造　次史髯韵二首

已误西湖鸥鹭约，客舟西上更徘徊。

故人益叹天涯远，怀抱何从得好开。

陈造

陈造　次宿北阿韵

闻道篮舆去，遥岗复近阿。

诗应吊孝逸，碑或赞头陀。

静者官餬口，公朝礼作罗。

怜君日阡陌，尘土扑阴何。

陈造

陈造　次玩鞭亭小诗韵

心事即今惊白发，世情从昔彀黄间。

窦家锦上四百字，只道藁砧山复山。

陈造

陈造　次玩鞭亭小诗韵

窃禄未辞官九品，归田止欠屋三间。

著书他日藏岩穴，或繼淮南大小山。

陈造

陈造　次玩鞭亭小诗韵

献玉者三付身外，与马为二合田间。

亦知此足无人缚，政恐有文移北山。

陈造

陈造　次王促衡尚书鹿鸣宴韵

儒冠几经秦，士贵始艺祖。

英儁承上意，不止工造语。

文风逮列圣，秀异弥博取。

即今再太平，比屋务稽古。

先生国元老，曩亦原夫举。

倚相能丘索，吉甫允文武。

后生藉膏馥，掉臂雄艺圃。

岂伊郐无讥，敢睨大国楚。

诸生观国光，名欲簉龙虎。

初非意敢料，顾为公所与。

蕙兰侈芳筵，肴核富雕俎。

酒行不待醉，阖坐喜欲舞。

妙句韦白前，拭目嗟未睹。

豪气倏贾余，举举陵天宇。

悬知三千牍，去作虹霓吐。

我坐广文毡，勤拙初不补。

看挥修月刃，稳送抟风羽。

传灯知道尊，食蔗记荼夺。

明年公东归，商衡傅岩雨。

附翼偕渠侬，远臣观所主。

陈造

陈造　次王尚书韵呈石湖

圣经三百篇，凛凛诗鼻祖。

日月悬太空，不作雕篆语。

可举不可议，仲尼亲去取。

变为屈宋骚，刻画已愧古。

曹刘骥騤骋，沈鲍鸿鹄举。

并称五字雄，绳黑盖陵武。

甫白壁万仞，眎彼柳樊圃。

又如曹邾郑，屏息从晋楚。

黄陈嗣前作，风壑啸两虎。

公生四子后，相望心相与。

溟渤无弃流，酸鹹或登俎。

取源自圣经，长袖固善舞。

清篇神所护，近句谁先睹。

乡来仪朝行，拱揖尊帝宇。

出使辞气振，前席情素吐。

非公任安危，衮阙几不补。

归来将诗坛，越筩傅之羽。

陈黄伯仲尔，胡复用心苦。

学力我枯涸，进冀濡教雨。

首肯公不疑，更不询季主。

陈造

陈造　次王帅韵

使君觞客及公荣，慰我他时渴德深。

已为穆生重设醴，更闻正始嗣遗音。

打围红袖留连舞，论槛黄花取次簪。

恰似雄边台上醉，回头岁月叹侵寻。

陈造

陈造　次王帅韵后诗呈叶教授

业履冰壶器镆邪，元戎韬略况儒家。

功名自昔须横草，南北于今赖灌瓜。

村墅稻田黄罢亚，塞垣榆树老丫叉。

为公著意收诗稿，传与中都万口夸。

陈造

陈造　次王帅韵后诗呈叶教授

功名回首负年华，梨枣诸雏未克家。

老计生涯须下泽，才非世用但匏瓜。

为儒仅博肱三折，谋食宁羞手一叉。

青眼故人犹念此，肯持巴唱向人夸。

陈造

陈造　次王巡检韵三餀

掐肾搜肠不自奇，细模深

似非宜。

流传纵便鸡林售，指擿防曹鹅腿嗤。

陈造

陈造　次王巡检韵三首

平生嘿识玩诗昌，对客挥毫底未忘。

只恐韩陵读碑客，诮君草草诮吾狂。

陈造

陈造　次王巡检韵三首

每愧铜盘走柘丸，忽惊檀轴卷丝阑。

真成敝帚千金享，笑唤诸雏挂壁看。

陈造

陈造　次王仲衡尚书韵

着脚功名马络头，人生君所几居州。

惟公德操朱弦直，映世冰壶白月秋。

久已短长冥尺寸，可须肮脏羡伊优。

即今千里讴谣地，赢得挥斤五凤楼。

陈造

陈造　次魏知元韵三首

客中把酒挹江山，更藉诗人为解颜。

自是交游十年旧，向来相得立谭间。

陈造

陈造　次魏知元韵三首

魏郎日共无喧酒，旧学新诗得细论。

可见高情重离别，又同一舸宿烟村。

陈造

陈造　次魏知元韵三首

江城半月从游乐，别去知君剩有诗。

相望置邮三舍便，幸能时寄慰相思。

陈造

陈造　次喜雨韵

被旱农家怒伏龙，衰翁岁望甚於农。

人方半菽延朝夕，我亦频年阙釜钟。

洒润似惊萁火冷，骤寒不贷布衾重。

有来喜雨清新句，一笑令人失病容。

陈造

陈造　次俞簿韵

昔贤识紫芝，不恨生叔季。

同寮得若人，襟宇极冲粹。

相过鄙吝忘，满抱昔贤意。

傍睨褦襶儿，真堪裂人眦。

棋枰消暇日，竹轩荫痚翠。

不作沮洳临，纤钩笑侯喜。

爱此小泓渟，历乱青钿委。

大篇副么荷，乞一仍得二。

政须传生徒，未暇藏箧笥。

辞源深莫穷，归牛定浮鼻。

紫芝不诗鸣，较君同而异。

游艺复友贤，老怀随所寄。

莫嗤学奕秋，更想鸿鹄至。

陈造

陈造　次韵不扰堂

取民狼走羊，胜之楚克庸。

孰知召初，已赋大小东。

贤侯守此道，力若拔山雄。

深堂玩閴寂，翠影环蒙笼。

泛应得天游，静镇副上衷。

乐知前池鱼，吟当北窗风。

情寄埃壒外，俗自和气中。

高吟与杰作，铿豠而舂容。

无欲民自朴，契钥今古同。

即今美公孚，袖手自即功。

坐令鞭蒲捐，宁遣马力穷。

我心偕郡人，会当志原从。

新年锋车南，帝渥看稠重。

政声颍川上，可庸不作公。

陈造

陈造　次韵漕使张守二首

政绩新皇眷，功名旧壮怀。

人才双立玉，笔势各排淮。

鹏路天惟咫，鲰生骨未埋。

行看仲淹弼，接武冠尧阶。

陈造

陈造　次韵漕使张守二首

授书天佐汉，鼓箧客师韩。

气宇包溟渤，辞锋凛莫干。

经纶股肱似，姓字齿牙寒。

不作规随起，谁令九鼎安。

陈造

陈造　次韵常粹俞君任二首

匆匆同醉记前年，客路重逢亦偶然。

理窟扣君弥入域，生涯怜我欠加鞭。

了知富贵难投足，共约归来径息肩。

旧欲将雏卜邻去，未应须办十牛田。

陈造

陈造　次韵常粹俞君任二首

与君颜面各临年，同滞江湖恐不然。

虎兕向来甘旷野，骅骝宁复待挥鞭。

政成合进凌霄步，客里犹抬斲句肩。

人品国华君可仰，岂应学我赋归田。

陈造

陈造　次韵常熟感旧

诗囊随处纪山川，古县繁雄更海边。

按节将春巡甲垒，循陔回首记丁年。

彩衣尚念亲三釜，芝检终当岁九迁。

移孝为忠贤圣事，期公迄反汶阳田。

陈造

陈造　次韵陈倅赵宰双竹

两君深结此君缘，句里萧林堕我前。

笋茁便庆欺瑞麦，诗成端合付双莲。

窗间俨影斜新月，风处骈梢褭绿烟。

会拟韩公颂连理，为渠小辍枕书眠。

陈造

陈造　次韵陈梦锡

手板广缘替荷锄，从渠争挟子公书。

三年已办青箱蠹，一饱才分代舍鱼。

烟烬萁炉朝兀兀，窗明风霰夜痚痚。

独思把酒看君醉，墨汁淋浪点翠裾。

陈造

陈造　次韵陈秀才二首

吏治因循俗已疵，可无柱后济宽慈。

顾惭德化一何取，敢意古人三不欺。

剔蠹方图洗熏染，放麑端复惎衰迟。

成君今段莱衣笑，莫更风前赋百罹。

陈造

陈造　次韵陈秀才二首

七字开缄粲陆离，元非剑气烛圜扉。

夜光信出老蚌壳，锦段遽分邻女机。

庭赋繼今行北阙，市娼过眼忽南威。

蜚腾可但荣亲计，我亦他年得儁归。

陈造

陈造　次韵陈学正

区中尘外自由身，囊不留钱最入神。

便约春秋同保社，不妨天地著陈人。

园翁溪友曾无间，野蔌山希繼荐新。

却叹声名雪堂老，莫年岭海梦峨岷。

陈造

陈造　次韵陈学正

自审江湖槁项翁，浪将张邴并高风。

就闲耕钓真无说，投合侯王况不工。

策足不应诸俊后，如君宁复老夫同。

亟须秉烛欢游地，行簉英雄入彀中。

陈造

陈造　次韵程安抚蟹二首

横前两锋踞草泥，恃勇宁复防吴儿。

倏随主父死五鼎，登止郭最遭寝皮。

凡物有用皆贾祸，汝祸已酷孰使之。

平生一窟不自办，敢羡鲸鳄游天池。

含饴茹酒瞢怀璧，仅得士女称珍奇。

不摇喉牙诧隽永，远封畓缶争矜持。

爬沙躁扰良可念，请续杜老观渔诗。

陈造

陈造　次韵程安抚蟹二首

物生不学螭蟠泥，祸及乃诿造化儿。

良材厚味庸自保，熊毙以掌豹以皮。

雄戟介甲亦壮矣，乘流未可听所之。

托身要是鲲鹏宅，不然借穴羽家池。

主人仁心及虫蚁，一肉三韭不好奇。

每讥骚客寒蒲缚，更笑狂士左手持。

忍馋爱物良未失，可愧於牣形声诗。

陈造

陈造　次韵程帅

嗜慾割去土与泥，调虞气血等稚儿。

拘拘谫谫世所怪，未免鹤发仍鸡皮。

甘脆为目不为腹，蚕纎自缚良苦之。

两螯公子大於扇，九室春色堪为池。

开缄况读万选句，快意领此一段奇。

自怜忍欲忍艾似，涎流津饐不自持。

明知喘疾有时愈，更寄斫雪加餐诗。

陈造

陈造　次韵程帅二首

满怀披雾慰生平，到日音容隔暮城。

想见舟中留郭泰，可能酒处欠公荣。

韦家相业应门户，谢氏才华况弟兄。

愧我携儿在尘滓，寸田墝埆望茨京。

陈造

陈造　次韵程帅二首

平时渭北与江东，文会宾筵幸许同。

政使迟迟嗟去鲁，未应咄咄遽书空。

抄诗奚翅无瑕璧，会意俄乘在下风。

更喜朝来宾雁足，阳春封寄客涂中。

陈造

陈造　次韵程帅二首

从昔文章盖代翁，言间有物自无同。

娟妍徒玩花含露，洒落还惊月印空。

底许贱工惭擢矢，信知妙斲有成风。

古今一印元呈露，要在神融领会中。

陈造

陈造　次韵程帅二首

人间尘不到筹边，诗老乘闲思涌泉。

千佛香名仍世繼，一灯素业自家传。

斗城一去嗟多病，宾幕重登便半仙。

要看诸郎各行马，染须膏面计留年。

陈造

陈造　次韵程帅游习池三首

牙纛犹容后乘追，枕书不出此何时。

香飘玳席千花坞，影倒粧光百子池。

诗句肯藏扪虱手，仙曹容著牧羊儿。

回思行李冒尘土，更喜百忧偷一嬉。

陈造

陈造　次韵程帅游习池三首

清明胜赏尚容追，不减觞浮曲水时。

坐觉晴云恋歌扇，看供吟笔泻天池。

春光有底遽如许，酒量勉添些子儿。

可但大堤民气乐，啼莺语燕共嬉嬉。

陈造

陈造　次韵程帅游习池三首

青编勋业笑谈追，千载生贤瑞圣时。

竹帛会书河似带，封疆不止汉为池。

玄谭日属王平子，妙语心轻谢客儿。

来岁赏花应帝所，赓歌宣劝倍欢嬉。

陈造

陈造　次韵答璧侍者五首

佛屋连延跨翠微，看云手版向曾持。

重游不是寻春去，冷眼漂花卷絮时。

陈造

陈造　次韵答璧侍者五首

狮子窟中狮子子，孤群慑怯更清孤。

当场不作春雷吼，底用吟诗压老夫。

陈造

陈造　次韵答璧侍者五首

他日山行不换船，浪花如雪北风颠。

而今已苦山行热，却辩

陈造

陈造　次韵答璧侍者五首

为向诗翁致命回，定应禅老笑颜开。

盘餐要是随宜饱，{上四下各}具油葱市海苔。

陈造

陈造　次韵答璧侍者五首

欲买青山贷寓居，时临绝顶瞰平湖。

已容下榻烦重问，肯念吾贫折券无。

陈造

陈造　次韵答德瑞

诗客胸襟旧绝尘，惠然分我一缄春。

裁成蜀国添花锦，贵重丹砂伏火银。

暮雨朝云知有梦，琼枝璧月可无人。

要须共醉彭宣酒，莫诿忘情宋玉邻。

陈造

陈造　次韵答高宾王

向来骑凤下天津，冠屦因循混世尘。

行处西湖作西子，静中佳茗是佳人。

秋风暗凝金茎露，香雾潜浮海树春。

唤萼绿华书玉叶，人间新笔有通神。

陈造

陈造　次韵答高宾王

陂量如君信有容，诺金到我岂宜蒙。

蛾眉自古偕三惑，虎旅何心待九攻。

雨室聊辞秉烛女，石肠莫笑叩舷翁。

吾徒妩媚青编在，檗茹冰栖定隽功。

陈造

陈造　次韵答龚泽卿

君如绿耳抹流沙，躞蹀追风不待挝。

缀葺曾童楚山竹，燕游行插曲江花。

久烦凤诏搜奇逸，定复龙光叠宠嘉。

叱咤即今凌笔阵，坐令楚幕集归鸦。

陈造

陈造　次韵答路监岳

房陵水秀山崛奇，政与路子昌其诗。

临风启缄诵杰句，狂酲病卧闻楚辞。

阴阳闭纵坎其鼓，年年別神为暘雨。

所嗟坐衙未暖席，已有疲民相告语。

买牲酾酒方热中，霈然一雨千里同。

雨足便晴夏田好，麦秋决可收全功。

与民父天免衔恤，更因欢喜忘肺疾。

雄篇良佩君记存，联翩古调仍唐律。

人才高下渊视天，貂不易续私自怜。

侧理漫草腮漫托，缠声鹿鸣媲林乐。

陈造

陈造　次韵答许推章宰二首

矞云非雾霭飞浮，满听游人载路讴。

痛饮君能判濡首，新翻我亦办缠头。

羽觞潋滟风微度，翠盖蹁跹晚尚留。

且倩银钩写陈迹，未须诗律压刘侯。

陈造

陈造　次韵答许推章宰二首

北来青翼导霓旌，翩若凌云鹤驭轻。

烟柳困眠才寤晓，露花酣醉正熹晴。

献之能赋虽辞罚，楚客同醒恐不情。

豪兴尚堪追少隽，漏卮灌酒鱠长鲸。

陈造

陈造　次韵答杨宰

民情可但绝愁嗟，吏辅可等受挝。

教谕久知风偃草，山行聊赋雪飞花。

牛刀试用终称屈，凤诏缄春定拜嘉。

稳上要津吾拭目，角犀冰峙鬓如鸦。

陈造

陈造　次韵答张丞

顾省辞华分槁乾，簿书堆裹作粗官。

客怀止饮仍多病，海气乘秋早戒寒。

好语相濡真禁脔，不才持答欠琅玕。

从今恶况能排遣，日课君诗一再观。

陈造

陈造　次韵答赵文卿四首

才名一世未通班，天向诗人每坐悭。

不作上书来北阙，可无携妓醉东山。

陈造

陈造　次韵答赵文卿四首

平日诗声不易班，联翩属我未应悭。

得无纸贵咸阳市，当有人逢饭颗山。

陈造

陈造　次韵答赵文卿四首

小燕招邀慰病颜，何曾雨涩与风悭。

分明喜鹊先知得，未晓飞鸣闹屋山。

陈造

陈造　次韵答赵文卿四首

帘疏财许客窥班，未得缠头小破悭。

已结云愁蜚蝶梦，莫斜秋水蹙春山。

陈造

陈造　次韵答阵梦锡十首

古人存心屹底柱，卷舒晦明付时行。

蕞尔之身函天地，政可蠛蠓睨功名。

陈造

陈造　次韵答阵梦锡十首

吾宗石友读书眼，可但於易钩其深。

日来弄笔课七字，万象奔忙供醉吟。

陈造

陈造　次韵答阵梦锡十首

向来应俗用古学，我亦未悔金注昏。

伍胥宰嚭各腐滓，吴歲越吟谁诵冤。

陈造

陈造　次韵答阵梦锡十首

巨室荧煌万金产，小家经营一簪馀。

克庸盟随制梃足，更用荆尸来捣虚。

陈造

陈造　次韵答阵梦锡十首

姜子嗜酒不良行，诸公挽顾惭登瀛。

尚堪坚坐作周鼎，底用诗名满凤城。

陈造

陈造　次韵答阵梦锡十首

冰檗未肯执名卿，搔头自剔书窗灯。

君家老人如椽笔，渏江鄞水倒泓澄。

陈造

陈造　次韵答阵梦锡十首

九重圣孝绝今古，矞云丽昼南山高。

台合不无补衮手，付我五亩耘艾蒿。

陈造

陈造　次韵答阵梦锡十首

诸儒峨冠每扪舌，四肢非骨宁自强。

即今可言尚十八，直须坐治开明堂。

陈造

陈造　次韵答阵梦锡十首

续经发冢古今病，示容灼肤防疮疣。

决知萧兰异根叶，始议溟渤包众流。

陈造

陈造　次韵答阵梦锡十首

诗人锋铓不可触，瞢揽鲸牙撩虎须。

飞来此编更作意，诗行快对夔州图。

陈造

陈造　次韵丁判院

丁侯袖诗来，容年娲皇弦。

咀嚼冰齿颊，如漱锡谷泉。

露花有余姿，风漪自成纹。

中含班傅香，夐绝郊岛寒。

汗流竟后尘，何有一字难。

明月堕我侧，盥诵喜欲颠。

因君念漂零，挽仰追昔年。

门间半面初，堤柳嘶晚蝉。

寒里机不停，奔骛履欲穿。

客舍此相遇，把酒霜鸿天。

男儿气干霄，犹受稠人稠。

似闻国士遇，度外置拘挛。

渠信造物儿，赋予终奇偏。

凌风谢垢浊，仙者一探丸。

多肉彼下乘，更趠骅骝前。

我老从斗禄，纤鳞潜重渊。

饥火少见贷，归志久已坚。

自甘尺蠖屈，何与风鹏骞。

会看鹗书荐，领此云锦篇。

从今拭病目，长风驾蜚翰。

陈造

陈造　次韵樊汊

荒政赖贤守，湛恩推上方。

龚黄真父母，秦赵肯圻疆。

手自起僵仆，术先销暴强。

膏盲得司命，铭肺可能忘。

陈造

陈造　次韵方秘正

静女无媒未易昏，幽人乐地但琴樽。

诗声况自推侯喜，墙仞悬知陋叔孙。

拜手行申不敏谢，慕贤正黯索居魂。

拘拘泄柳非君匹，老子来时肯闭门。

陈造

陈造　次韵方秘正

小窗危坐正凝愁，诗客华编肯见投。

明月拜嘉千斛赐，清风分送一襟秋。

路迷端倚司南驾，金换还随过海舟。

夸与湖山须快读，涌金门外倚曾楼。

陈造

陈造　次韵高宾王见投四首

残年病眼苦眵昏，尽屏甘腴誓绿樽。

龙树难逢刮膜手，孟公顾有独醒孙。

颇烦十吏供挥扫，无奈诸峰役梦魂。

友义惟公记衰疾，新编肯到雀罗门。

陈造

陈造　次韵高宾王见投四首

病念还家可奈愁，客中日月急梭投。

土花晕壁迎梅雨，海燕将雏送麦秋。

沾袖正怜珠陨睫，关门能复玉为舟。

搘头合膝高舂卧，黄妳青奴共此楼。

陈造

陈造　次韵高宾王见投四首

簷花如雾湿黄昏，犹梦君前白兽樽。

但有红尘染衣袂，更堪碧草思王孙。

逃威正坐齐竽谬，歲舞难招楚客魂。

回首仙曹云雨上，谁云九虎踞天门。

陈造

陈造　次韵高宾王见投四首

知君斲句为祛愁，得句须防有暗投。

我病床头但周易，人谁皮里著阳秋。

骑驴久袖推门手，载酒慵移捉月舟。

只命君诗作三益，伴翁听雨卧徐楼。

陈造

陈造　次韵高殿撰题东山

庐山佳处云英英，鹤归谁识丁佐卿。

东林遗址倏兴废，未害诸老传清名。

向来杖屦孰游历，猿鸟近人鸥不惊。

乐天本原只兜率，思邈不忘听化城。

一从棘位复帅阃，晋酌白兽悬旄旌。

先生本自远公辈，梦系莲社松竹行。

即今上品已补处，妙句留并山峥嵘。

未下饮光领一笑，曾是贺泽论三生。

何人著语嗣绝响，浪许伯起新有声。

尚忆诗翁运椽笔，坐排九派咸东倾。

陈造

陈造　次韵高机宜送别

棋枰诗课忆同堂，转首暄寒几蔀章。

每叹羁离念陈迹，更因衰病感流光。

亟催江鹢休停棹，已信溪禽不乱行。

鱼澳芋区真好在，连宵归梦为谁长。

陈造

陈造　次韵高机宜送别

上价如君定玉堂，陈陈腹笥汉文章。

即今彩笔春争媚，它日青藜夜有光。

诗力不劳凌汝辈，才名况自溢班行。

清篇见属吾何取，愧闯辞坛阙寸长。

陈造

陈造　次韵高缙之二首

能事馀千牍，幽期自一丘。

向来书襞积，不痴客漂流。

小挹苏耽鹤，同歌甯戚牛。

几时诗酒社，相属话天游。

陈造

陈造　次韵高缙之二首

奚囊走湖海，襟度极风流。

学力隐一敌，才健追二刘。

与时君有用，漫仕我非优。

它日霄霏上，诗成复寄才。

陈造

陈造　次韵归中微雪

卓荦康时略，昂藏报主身。

冲风还按辔，飞雪却宜人。

帝渥先春遍，诗题触目新。

行行何样好，归路玉为尘。

陈造

陈造　次韵郭教授雪二首

皇心忧喜与民同，帝意深怜岁不丰。

瑶检何时下仙界，瑞花一昔覆寰中。

和声已自消疵疠，陈廪从知饱困穷。

今世皋夔活国手，信知人职代天工。

陈造

陈造　次韵郭教授雪二首

霏霏透隙上承尘，想见园林玉树春。

明日银杯随宝马，城东应有探梅人。

陈造

陈造　次韵郭教授雪二首

世纷长作眼中尘，酒力能回物外春。

清论挟霜诗映雪，即今超俗赖斯人。

陈造

陈造　次韵郭教授雪二首

诗力駸駸雅颂同，人言平处逼熙丰。

清篇自昔传平水，妙曲何人和郢中。

颇怪鲸牙须手揽，悬知鼠技笑吾穷。

衰慵合袖推敲手，且可旁观斲鼻工。

陈造

陈造　次韵郭帅梅三首

客子徒烦赋忆梅，怯寒未肯腊前开。

定知酒处频回首，有待江南信使来。

陈造

陈造　次韵郭帅梅三首

薄游他日为寻梅，烂赏菁村十里开。

冰影玲珑想仍旧，梦为庄蝶认香来。

陈造

陈造　次韵郭帅梅三首

后乘从公访古梅，梢含笑脸未全开。

不妨东合撩诗兴，未分愁听起夜来。

陈造

陈造　次韵何符山人二首

门下轩裳不转头，何人皮底著阳秋。

独烦客子冲泥屐，屡到衰翁听雨楼。

从昔诗声追正始，即今宾友验宣州。

清篇快读强人意，未觉京尘厌薄游。

陈造

陈造　次韵何符山人二首

晓看明玑下网丝，物华俱属喜晴诗。

一词不措重呈拙，七字鼎来富更奇。

喜鹊啅人真作意，蜗牛屏迹似知时。

湖山好处长谣去，拟赴苏堤胜日期。

陈造

陈造　次韵何学谕送行二首

新诗念报答，呫嗫未能书。

落笔群英右，惟君一敌如。

穷愁痚翰墨，客路费羲舒。

延合青冥上，摩研正望渠。

陈造

陈造　次韵何学谕送行二首

湖山迎客棹，触目总宜诗。

回首蓬莱近，平生汗漫期。

衰年得奇观，往事属怀思。

何日鸱夷去，扁舟共翠眉。

陈造

陈造　次韵胡学长喜雨

胡君著述间，动作千载计。

雅奥三百篇，挹取欲无艺。

一源发至醇，万象赴傲睨。

平生笑此癖，论交惜晚岁。

君诗信入神，我眼本无翳。

屈膝邢娥前，酬赠惭丑戾。

忆初拜雩坛，遽恐枵腹毙。

徒然阴枢纵，宁止乾胏噬。

敢徐救焚步，颇徇非鬼祭。

端知世兴道，密若有司契。

神孚圣君德，家汀良牧惠。

天人隔显幽，论理不论势。

朝来望阡陌，白水涨天际。

歌呼满中田，不勉渠自励。

黍稌分后先，稂稗易耘藄。

清泉向小歉，比屋念遗穧。

饥饱巧相补，上帝亦已谛。

老夫办叠期，是恩良不细。

仙曹有佳招，天阍不坚闭。

长安粟一囊，或许引前例。

不然买青山，补破仍茹粝。

出处顾何心，一沤寓斯世。

众雏能稼穑，暇日训孝悌。

相望渺海涯，恩勤未渠替。

张侯本万中，苏子劳再说。

排霄眄世儒，笑阅风外带。

草麻侍金銮，云空澹溶泄。

丈夫要特达，不必须援系。

即今转圜句，可荐五方帝。

如今县麻雨，立见万生济。

陈造

陈造　次韵胡元善

柳间莺友羽衣轻，花外溪流镜面平。

胜处过君时得醉，今春属我老归耕。

吏尘只可黄粱梦，棋社聊寻白鹭盟，

犹计浮名孤乐事，风烟满眼得无情。

陈造

陈造　次韵黄簿

先生不著惠文冠，须信论才当价难。

法律剡章真未尽，盍言粹学辈豪韩。

陈造

陈造　次韵黄簿

挥毫丽句得旁观，字字悬黎间木难。

可但诗声高海内，有人金换过三韩。

陈造

陈造　次韵回涂打冰欲遵陆

转头风日破坚冰，未用穿危冒滑行。

瀚海无波聊整棹，阳春有脚莫论程。

诗情动处髭频捻，使事閒时酒细倾。

冯问逢迎黄发叟，里间欢意为谁生。

陈造

陈造　次韵记别程帅谷城旅梦

金翘摇曳玉丁东，宾主依然醉笑同。

旧事忽随残漏断，新愁不逐晓云空。

挑灯旋拂穿帷雪，揽辔还禁逆帽风。

回首梦魂飞到处，壶公窟宅五云中。

陈造

陈造　次韵寄陈主管

轺輟七十晓相追，记得张园叙拜时。

香衬蕙兰来北里，云随笙鹤燕仇池。

朋簪重盖宁人力，贫仕居卑听化儿。

只冀幕莲分靫菂，诗坛棋社与闲嬉。

陈造

陈造　次韵寄汪教授二首

友贤端许写中怀，千丈孤标十倍才。

黄绢旧知儒业富，黑头宁受岁华催。

笔囊小却司盘诰，鼎实终期荐傅梅。

指日元侯矕龙衮，未容文学久低回。

陈造

陈造　次韵寄汪教授二首

客路何人起病怀，论交今得谪仙才。

每当玉麈玄谭胜，不问铜壶漏箭催。

鲁泮旧常烹瓠叶，广平聊复赋江梅。

揆予傥可陪英轨，莫向诗筒靳往回。

陈造

陈造　次韵寄王帅属

才华奔逸可能追，我识王郎自壮时。

酒处每看鲸吸海，书成还想墨为池。

穷交徒自怜东野，孰看于今敬道儿。

莫斩诗筒数还往，人生何处不儿嬉。

陈造

陈造　次韵寄叶进卿

回车记我君能贤，席门忽下凫背仙。

参辰相避徒自惜，但有妙语邦人传。

阿戎齿录虽牵联，陆沈父书如缚禅。

题凤不寘嵇喜下，杀鸡容羞季路前。

才名放君一头出，高山可仰井用汲。

小儿弄笔不及嗔，顾捐郑璞收和璧。

作十日饮当有时，岸花水芝皆可诗。

祗忧老气不复振，挑大国楚提偏师。

陈造

陈造　次韵解枢干二首

我方首儒冠，颇亦易此人。

尚友卑自汉，读书考先秦。

士或暗郑朴，识面蕲卜邻。

计痚志空勤，敝帚浪自珍。

口前齐东语，瞢欲润帝纶。

学如村社醖，百璃间一醇。

老蘖媚衰红，饱阅姚魏春。

顾惭误题品，五字极清新。

君才允文武，行矣拱帝宸。

余年念桑榆，归去侪编民。

陈造

陈造　次韵解枢干二首

阿文钝于学，莫计故新年。

向微他出错，讵彻醯瓮天。

论交置才否，如君政自贤。

为导有源水，俾加视后鞭。

譬彼千仞登，投足得攀缘。

君生英卫家，造诣超儒先。

余论分吾儿，一一当手编。

繄我液樠木，卧沙不受镌。

鹊音晓见谂，群玉纷堕前。

政使高纸价，敢蕲世儒传。

陈造

陈造　次韵解禹玉

夫君官职虽西班，夫君不独师孔颜。

画手人言逼曹{羁去马换月}，诗力自诡追子山。

对客每游庖丁刃，得兴笑解齐女环。

般礴舏前笔未落，竞病韵险思不悭。

掀髯扫出山河影，就醉或放风月闲。

我亦平生弄翰墨，诸公颇置齿颊间。

侧身南望常仰高，肯交下风俄二毛。

京口市楼听度曲，广陵帅席陪挥毫。

悲吟自作夜虫响，绝唱傍羡秋鹰豪。

虚孰高名擅顾陆，仅识妙思陵庄骚。

金阜老仙宪文武，醴筵继日唤我曹。

银台吐焰眩金翠，绣帷护暖闻兰膏。

挈挈去寻樵牧盟，贷我抗俗惭山灵。

风流云散有悲唶，目前赤脚仍樵青。

府公忽驾西蜚鹄，言访剑阁摹旧铭。

女娲青泥万山外，争突云日寒峥嵘。

前观弦断更容续，一纸寄意良未能。

向者望望君不来，谈舌攒棘胸填埃。

叩门剥啄粲一笑，洒然一洗衰病怀。

新诗绝妙不我靳，笑口忽复缘君开。

骥足争先真老矣，屠门大嚼亦快哉。

但令石交不遐弃，此外扰扰付一咍。

几时携将好东绢，倩卷吴山水回。

陈造

陈造　次韵犒士

万灶连连俨旧屯，朝来喜气袭人温。

固知除器须平日，政复毁醪亦至恩。

帝紘函春击垒壁，使星回耀照和门。

文经武纬君王圣，汗简须公纪治原。

陈造

陈造　次韵李寿卿明府忆梅

不分无花空折枝，探梅要趁未纷披。

忆常月地携筇去，似许风裳倚竹时。

庄蝶认香怜梦短，墨君写影竟谁欺。

故人底事江南北，驿使来时仅好诗。

陈造

陈造　次韵李寿卿明府忆梅

炯若横陈耐冻枝，清篇细读更重披。

即令扶病揩尘砚，痛忆寻芳载酒时。

政使雪霙来眼底，却愁霜鬓被花欺。

暗香疏影君能事，何处羁人敢语诗。

陈造

陈造　次韵梁广文重午吊古

去年重午饮酒归，赓歌酬酢无俗子。

今年重午约同饮，更向诗人阅诗史。

平生玩物游戏尔，把酒孰知情所寄。

交朋径略形体中，嗜好本非杯勺里。

自昔骚人吟九辩，亦知令尹安三已。

宗英分严君恩重，一身摧折财稊米。

空遗楚俗千古哀，沈菰鼓鷁喧江涘。

属世休明偕五细，尚论取友吾谢此。

但制荷裳扈明月，无复凄风起苹芷。

明日菖盘荐急觞，容我客间先坐寐。

君来何止四者并，九室之春贱如水。

陈造

陈造　次韵梁广文重午吊古

菰粽蘸蜜彩作丝，竹萌尚箨榴未子。

官居端午不可孤，小却文移谢胥史。

酒社切戒屐声痚，诗邮莫漫奚奴寄。

与君相望淮南北，宦游适偕乱山里。

老纡章绂我不称，路指云霄君未已。

相期玳席醉九室，先向花笺惊八米。

自昔词源浩千顷，粗许老子窥涯涘。

明朝酒罢诧里闾，颇尝见客今有此。

古人独醒怨不逢，时搴施薴弃蘅芷。

吏隐顾窃诗酒乐，自公委蛇容食寐。

一欢况复酬佳节，豪饮当观建瓴水。

陈造

陈造　次韵梁教授

一代司马公，山立皋稷后。

声名竦华夷，所乐在五亩。

著书不止陵左班，措世治平嘉佑间。

不欺之学谁与嗣，元城逸驾君独攀。

秀野之堂新断手，俨如拱侍公左右。

扁榜结字吾何取，顾使与堂传永久。

斯邕古篆学未成，钟王石经空典刑。

向来玩碑一再宿，怒猊渴骥惭旧评。

柴车争道乏妙领，画沙之锥犹露颖。

闭门柿叶徒满屋，竟使吴霜飒垂颈。

潮乎相逢奈老何，妙语爱君金叵罗。

及君未中元佑科，深衣容我时相过。

陈造

陈造　次韵梁教授

房陵为州乱山锁，雅宜著此衰病身。

勿云蕞尔曹郐下，舞袖莫回脚不伸。

土风痚鬯北通魏，语音劲正西带秦。

入箸卧沙惯割鲜，溜匙云子免荐陈。

发轫淮乡此般礴，两地颇复同真纯。

出处径付无何有，泊乎无营道自亲。

损欲骤觉静胜热，休心宁作艮列广。

声名藉甚梁夫子，相与一笑寂寞滨。

胸次但有云梦泽，衣上不留京洛尘。

宾友固应消鄙吝，妻孥亦解忘贱贫。

衮衮新篇警衰朽，清渊晓吹转漪沦。

顾惭陆沈俗吏行，长须叩户何妨频。

世儒难得诗造妙，汝曹但诧钱通神。

甓社它年访遗老，为君蝇头编旧草。

陈造

陈造　次韵梁教章宰喜雪

袖手飞雪丧，徒有风雅渴。

久亲无言子，此兴今莫遏。

两君壮藻思，诗柄专杀活。

可须龙伯睡，骊珠乃平夺。

长翁久荒废，坐受儿女聒。

愁城正合围，醉乡况禁谒。

诗来起我敬，嫡眇众孽字。

此雪更引诗，清晤乃细阅。

晶荧盘走圆，便旋玉为屑。

汛扫无恶氛，肯綮有妙割。

解颐得匡鼎，和羹本商说。

技痒吐复吞，正恐诮燕说。

山城僧舍似，休务况佳节。

可痚触寒过，一笑卷焦叶。

作诗供捧腹，巴唱酬白雪。

陈造

陈造　次韵梁教章宰喜雪

穷腊缺膏润，何异客病渴。

龙伯供雪事，落势不受遏。

缤纷一再余，旋报焦卷活。

去年痛无年，回首气尚夺。

流亡何纷纷，哀诉良聒聒。

为民倒陈红，拟效叫阍谒。

绣衣肉骨手，在帚扫妖孽。

贷金今可偿，复许岁再阅。

秦越作肥瘠，德人终不屑。

协气非挽回，何以救方割。

想闻三白讯，把酒颜为说。

嗣岁屈指计，老农聚头说。

团栾饱饼饦，市鬻追时节。

忍思狼狈初，草木茹根叶。

苦乐倚伏间，此耻幸一雪。

陈造

陈造　次韵梁教章宰喜雪

平时豪饮兴，人议老羌渴。

骏蹄就康庄，中有溪涧遏。

挽仰三十年，仅作扶病活。

乐事生无几，造物忍见夺。

谢安晚多感，正赖箫鼓聒。

胡姬卖酒地，缅想不容谒。

即今少年梦，尚苦法士孽。

两君诗酒豪，将坛最阀阅。

左顾得投辖，胜谭看吐屑。

雪天仆为更，盘饱鲜粗割。

共怜后山穷，块处但禅说。

一饱共此客，矜向邻里说。

问疾不厌频，他费尚可节。

官涂计离合，江海浮一叶。

别期后归燕，光阴等消雪。

陈造

陈造　次韵林郎中龚宗簿

散人拥书茅屋底，只合下泽居乡里。

浪指青冥期策足，端复沧浪规洗耳。

林侯坐分韩席半，龚侯天才宁羽惯。

瓢酌天浆泰紫傍，峨峨贝阙连蜚观。

名位顾肯卑微休，两杰未易今世求。

老子志原下丘壑，鹪鹏彼此消遥游。

清篇骈来真好在，谁云物理莫两天。

捧心血指不得辞，门外长须翘足待。

陈造

陈造　次韵林郎中相送北归

铢两作低昂，举世皆此心。

羡君松柏操，不受霜雪侵。

向来车笠誓，岁寒迄能寻。

肮脏吾何取，振拔意弥深。

天才有贤否，宦路岐升沈。

鼎贵听新渥，叠来当好音。

我草贺缄处，碧溪映青林。

祝公小婆娑，未宜轻分阴。

陈造

陈造　次韵林子长

诗坛旧同歃，攀附不无因。

揽辔今肤使，回辕记老身。

云泥知已隔，谭笑尚容亲。

不记棋前酒，当时定几巡。

陈造

陈造　次韵林子长计使

林侯上州麾，便饫大官饭。

左淮鱼稻供，顾肯回一眄。

待人均待士，乐易屏崖岸。

悬知讫民庸，功倍而事半。

淮乡旧乐土，兼有齐俗缓。

顷来南北杂，颇复烦城旦。

要须禁夺攘，立可息愁叹。

为公泚银笔，攘袂歌粲晏。

陈造

陈造　次韵林子长一首

使华不袖生春手，绛老泥途亦使年。

病后隐沦甘甫里，向来魂梦颇祁连。

受廛已傍乡三老，对客还矜我二天。

处士一星君漫记，会扬光彩映台躔。

陈造

陈造　次韵刘常甫见赠二首

重来触目总宜诗，颇费行吟与坐思。

旧友相过有嘉惠，满篇更喜胜前时。

连朝把玩惊飞动，万象低摧受控时。

尘翳玉笙嗟耳冷，何人度曲颤鸾篦。

陈造

陈造　次韵刘常甫见赠二首

笔阵平时枉计功，钝鎚那办突铦锋。

灞桥雪里嗟良苦，饭颗山头记昔逢。

斲句自知穷有相，从人财博缪为恭。

彭郎小隐刘郎宅，抖擞尘襟听所从。

陈造

陈造　次韵刘宰

倾盖回舟一再逢，向来淮左又江东。

自惊岁钥催衰白，况说京尘踏软红。

吏役吾方百寮底，诗工君更古人中。

挽留重试传杯手，得醉歌呼兴未穷。

陈造

陈造　次韵陆子高

一从别君来，圆缺几望舒。

相与兄弟然，异姓殊厥居。

向来帆归船，欲去仍趦趄。

平安可但已，拟凭双鲤鱼。

两地邈千里，二年能几书。

了知故人意，记忆犹勤渠。

当君访甓社，值我留南徐。

参辰巧相避，终冀或起予。

扣户听剥啄，果尔不作痚。

属者久契阔，兹焉不踌躇。

甚欲挽袖留，扣子万卷储。

子家老嗣宗，三赋陵相如。

阿戎青山蓝，万壑赴归墟。

宸廷奉大对，百韫财一纾。

有偕仲补衮，无取辛引裾。

俯视汉诸公，彼馁此有余。

置之不吾即，欲刃捐祄{石诸}。

南台复西掖，高位为谁虚。

未须芹藻地，脱口鎗佩琚。

平时交游间，别酒惯搀祛。

如君可畏敬，且复同乡闾。

求全待补劓，涉险资闲舆。

滔滔多面朋，著眼增欷歔。

视我若浼然，於君何赖与。

原言风谊重，暇计日月余。

许寻十日盟，妙论穷终初。

治具有赤脚，抄诗戒小胥。

安得方角轮，一昔生君车。

陈造

陈造　次韵罗春伯提举

龙公靳飞雨，盍趁望时来。

尚及丰年计，真令笑口开。

池莲端自苦，月地信佳哉。

倚槛西风夜，题诗判费才。

陈造

陈造　次韵彭景贶

紫燕穿帘若有求，不人端作置书邮。

诗翁别后犹能酒，妄尉归来亦未侯。

江合香温留语笑，花楼月好记从游。

即今满眼悲凉意，投老宁禁此段愁。

陈造

陈造　次韵彭景贶

鸠杖随身去，乡园得自娱。

红鲜终日有，俗物向来无。

酒所挥椽笔，风前据槁梧。

逢人休举似，儿辈笑吾徒。

陈造

陈造　次韵钱粹诸公睡香花四首

钩窗玩孤芳，残月衣上明。

紫囊拆兰麝，小风弄初晴。

陈造

陈造　次韵钱粹诸公睡香花四首

幽人睡为乡，长日踵纳息。

天香唤醒然，颇复费诗力。

陈造

陈造　次韵钱粹诸公睡香花四首

辈流魏家芳，要领僧榻梦。

翛然目为青，未敢蜚鸿送。

陈造

陈造　次韵钱粹诸公睡香花四首

小篱护殷鲜，久厌杂芳眩。

风烟桃李蹊，一付檀槐战。

陈造

陈造　次韵任解元喜雨二首

寄语今年主雨神，当知小雨未康屯。

人心正切滂沱望，农事深愁晼晚春。

朽壤旧尝封蚁穴，停云空复叠鱼鳞。

鰋生宿蕴天人学，无计王前拜手陈。

陈造

陈造　次韵任解元喜雨二首

跪奉炉香幸见怜，人言匹庶可回天。

及今一睹盆倾势，满意重占斗覆年。

仅息黄尘昏永昼，几时翠羽冒中田。

此心安得顽如石，水旱丰凶付偶然。

陈造

陈造　次韵盛教授

词章有馀力，老色叹侵寻。

况苦漳滨卧，俄聆正始音。

新篇惊间发，平处冠来今。

修月无前手，凌云得此心。

葩华分子细，矛戟骇阴森。

玉楮何劳刻，於菟不易擒。

竞传平水市，或博乐浪金。

妙斲风无迹，穷搜海并深。

与时犹落落，逼古谩駸駸。

补被征尘暗，临流鬓雪侵。

徐驱怜老骥，决起羡惊禽。

善价渠能许，清愁可得禁。

不无青白眼，聊费短长吟。

顷岁欣相识，高山慰所钦。

周旋窥义府，衰朽谢书林。

适越惭荒陋，依刘耐滞淫。

交情向来密，诗病几时箴。

迟子迂轩盖，呼奴洁釜鬵。

萁炉足幽趣，玉唾涤烦襟。

斗酒穷檐日，招摇得共斟。

陈造

陈造　次韵什邡马主簿二首

陶谢前踪一笔追，掀天声价旧风驰。

瑞时不数九文羽，换骨疑餐三秀芝。

蜚电烛岩方左席，明珠照乘忽清漪。

裹创瞢欲凌坚阵，可讳含毫不自持。

陈造

陈造　次韵什邡马主簿二首

纷纷过眼甚螽斯，胆掉惊逢骥騤驰。

献替付君温省树，朝晡还我故山芝。

荆江蜀栈聊舒啸，卷耳思齐正采诗。

回首定传天上信，囊荷知傍紫皇持。

陈造

陈造　次韵石湖居士见梅

东风犹是玉为尘，静女冰肌小带皴。

尚压芳华擅春事，枉当穷腊议花神。

仙姿绝俗遗群妒，鼎实收功看一新。

痚影暗香吾袖手，天容诗伯继黄陈。

陈造

陈造　次韵石湖居士瓶中早梅二首

诗翁静三昧，筇杖壁间横。

小合自清绝，幽芳从瘦生。

巧当窗影见，时映烛花明。

底用寻春去，冲寒踏月行。

陈造

陈造　次韵石湖居士瓶中早梅二首

罗帷护春色，群木未昭苏。

绝苏翻香坐，聊陪琢句舑。

天资便静独，冰影倚空无。

后夜逢姑射，仙家白玉壶。

陈造

陈造　次韵石湖居士晴窗遣兴

阊门车马隐晴雷，我亦临风咏快哉。

平碧际空烟羃历，荐红照影水萦回。

园公门巷初沾絮，游子杯盘欲荐梅。

落晚小家还馔客，旋簄春瓮取新醅。

陈造

陈造　次韵石湖居士游虎丘

山灵知我欲巾车，岫幌云扃已袚除。

竹葆松幢平几席，碧烟红影认林庐。

饭分禅供清无敌，饮属诗流兴有馀。

莫话长安牢落客，付渠尘土曳长裾。

陈造

陈造　次韵苏监仓二首

交朋又得一相如，高掩虞郎行秘书。

妙论析微惊我倒，诸生到眼可人无。

一官幸此分邻烛，五字渠能揽虎须。

快读清篇病如扫，北轩风竹对森痚。

陈造

陈造　次韵同年诸公环碧叙同年会

天瓢挹注拱仙官，更阅诗仙锦绣端。

离合不忘车笠誓，留传当并画图看。

玄谭想有蛟龙听，得醉仍均客主欢。

挽仰谪仙三百载，从知乐事繼今难。

陈造

陈造　次韵同年诸公环碧叙同年会

春意温然侍上官，松醪更劝语更端。

行厨剩遣黄头载，下客何曾白眼看。

烋在汉庭方眷注，功将周室更祗欢。

孰知末至慈恩旧，老境犹歌行路难。

陈造

陈造　次韵同年诸公环碧叙同年会

聚首论年不计官，寥寥故事复开端。

俯容我辈输心语，更遣时流洗眼看。

庾亮宾筵无尽兴，昌黎文饮有馀欢。

舍人妙句还新样，白雪赓酬政自难。

陈造

陈造　次韵汪解元

万里亨衢子旧期，故人留眼看蜚驰。

低回尚作风黧面，遇合何妨物在颐。

落笔每惊风雨驶，探囊或恐鬼神悲。

禹门合有龙头信，小待桃花浪暖时。

陈造

陈造　次韵王编修二首

落手新诗吮复吟，自甘壁角挂枯琴。

祈光已吸金茎露，张野俄聆帝乐音。

疗我平生风雅渴，放君高步隽英林。

人间梦想珊瑚树，龙护灵湫万仞深。

陈造

陈造　次韵王编修二首

老誓捐书断苦吟，君苗笔砚戴逵琴。

因君又试推敲手，揆我终惭缴绎音。

漫作蠹鱼餐朽策，倏听鹎鵪语中林。

肉台盘客曾丁字，碧酒留宾听浅深。

陈造

陈造　次韵王漕起秀亭

梦蹑常山万仞巅，宝符千载尚依然。

乌丝有底枭凭夜，赤子能忘蚁就膻。

正朔会须还禹服，登临聊复对吴天。

明年重放危亭目，万旅公方北首燕。

陈造

陈造　次韵王漕燕玻璃

轻飔度翠密，碧溜下岐赠。

饮处凌埃壒，谈间忘郁蒸。

何物辟尘犀，堕我玉井水。

落手锦绣段，酬赠惭未能。

陈造

陈造　次韵王解王赁地筑屋

饥麟不落毛，士生常百忧。

何人金为埒，振客不待求。

之子磊磈胸，贮书不贮愁。

焉知奉二老，百指借岸舟。

方耐冷侵骨，未暇吟掉头。

目前帡幪托，忽於温饱谋。

诗来愬穷状，读想寒飕飕。

我亦寄别巢，其拙真病鸠。

每惭乌所瞻，更羡莺出幽。

君看沉沉者，生不谭轲丘。

可食忘嗟来，至宝忌暗投。

天地吾蘧庐。此理君信不。

为亲傥可屈，三返无宜休。

陈造

陈造　次韵王解元

观名计利心，惴惴日交战。

洪涛探龙睡，赤手投虎圈。

孰知青云士，眼静不及眩。

中年琴书趣，早岁林壑原。

我无适时具，未敢厌寒远。

政须营一醉，尚喜春酒贱。

前回所探花，扑蔌已如霰。

反杯临清池。缬影中流见。

可须催归语，且领提壶劝。

向来眼中人，此客颇尝见。

两王风流绝，声名到朝彦。

新句如破竹，脱手金丸转。

石交可忘年，时亦共酣醼。

春来景物好，题品几时遍。

莺花不无情，向君真自献。

陈造

陈造　次韵王勉夫晚春

送春无酒未须嗟，却有新茶试大家。

便惬轻凉生小扇，独怜扑蔌下荐花。

霜肤解箨初尝笋，怒瘿因谁拟问蛙。

嘉树著行森羽葆，翠青疏密俨排衙。

陈造

陈造　次韵王签判

奥学闻君不近名，声华犹是压时英。

诗篇向我肯挥扫，句法惊人浑老成。

未厌泛莲依卫幕，只今荐鹗达周京。

明朝置酒当投辖，万斛洪源看倒倾。

陈造

陈造　次韵王签判二首

客中谁者伴闲身，只有苍槐与翠筠。

回首昔游惊梦断，故人重见倍情亲。

簿书简省官居好，月露清圆句语新。

千里相思匪天意，聚头一笑此何因。

陈造

陈造　次韵王签判二首

五鬼侵陵两鬓苍，振穷扫白分无妨。

酒徒丛里投名懶，诗社中间趁课忙。

尘暗凤笙空自叹，风惊雁字不能行。

向君草草追强韵，政复通人笑楚狂。

陈造

陈造　次韵王省干

南橘合嘉颂，为枳缘逾淮。

黄浊转眼涸，一昨瀰两涯。

志士抱根柢，千古容兴怀。

后生事虫篆，蚁穴鏖檀槐。

陈造

陈造　次韵王省干

一官初有禄，三月免无君。

平时爱人学，蕲试百一分。

羽俗南北异，所见违所闻。

致化要无倦，儒者贵长文。

陈造

陈造　次韵王省干

王侯文振奇，人作高山仰。

世学方波颓。渠独不流荡。

诸生畏雄骜，六艺厚涵养。

陈造

陈造　次韵王省干

叔也过我们，往往接{上四下离}倒。

惎以元亮止，终然刘伶祷。

我此待鷑翔，夫合戒陵傲。

惰游置耕耘，曷怨卤莽报。

陈造

陈造　次韵王省干

大匠成风手，器就不待模。

老夫默自哂，堆貀守一隅。

论交独何幸，鱼目俪明珠。

他年君邻墙，作意营一区。

陈造

陈造　次韵王统制喜雨

公馀竞病挥诗笔，谁似风流老伏波。

对雨肯来同把酒，当令阿素为君歌。

陈造

陈造　次韵王知军雪

雪神濡物不遗时，嗣风悬知羡帝祺。

沙界积苏烦阿母，天仙剪水倩风姨。

郢城曲好无前调，梁苑宾来有后期。

未办壶天陪一笑，夜深空敛索诗眉。

陈造

陈造　次韵王知军夜坐有怀

梦想天兵下不其，壮心摇荡受风枝。

摄衣试作听鸡舞，穷我庸非造物儿。

腰下不悬苏子印，城中人笑董生帷。

西来江左夷吾在，小敌才堪剑首吹。

陈造

陈造　次韵魏知元

诗人索诗无乃俗，我乎索之更虚辱。

从来东郭滥吹竽，缪使尾续阳春曲。

此腹涸矣劳诛求，我老知耻吾罢休。

使君拂云敞新楼，且可一醉同楼头。







卷43

陈造

陈造　次韵魏知元

青楼琴客信超俗，俗外客子幸临辱。

定知略眼岁寒枝，肯负平生白头曲。

雌凰雄凤副所求，和鸣之乐方未休。

暗香痚影春借力，更看青子骈枝头。

陈造

陈造　次韵吴江陈学长送行二首

诗人六十合恩袍，平日周庠重誉髦。

旧学堪重汉儒席，新文欲仆楚人骚。

等观得丧心无累，饱阅豪英眼更高。

闻道青箱富嘉颂，诏音早晚召王褒。

陈造

陈造　次韵吴江陈学长送行二首

白首诗书未亢宗，还纡墨绶揖王公。

玉堂金马拌身外，法护僧弥且眼中。

自诡嘘枯酬雅志，肯从束湿就奇功。

垂虹高士知心客，定信襟期出处同。

陈造

陈造　次韵吴守四首

十日阴寒此日晴，归来趁赏大花春。

主家千斛香泉碧，却自摩挱漉酒巾。

陈造

陈造　次韵吴守四首

园林落粉吹香雪，魏光黄独步春。

明日插花同一醉，小闲谭麈岸纶巾。

陈造

陈造　次韵吴守四首

莫管龙公懶放晴，主宾笑语自生春。

不妨妃子天香面，满压林宗折角巾。

陈造

陈造　次韵吴守四首

当日谪仙随凤诏，毫端写出禁园春。

沉香亭北人沉醉，误认龙香在领巾。

陈造

陈造　次韵小阁

闻道委蛇地，金虬自炷香。

心虽便静默，时恐后骞翔。

物外贮春色，人间占夜乐。

定谁传句法，俗骨点玄霜。

陈造

陈造　次韵谢陈守伯固

投老登龙借齿牙，可能病骥待挥挝。

清篇久矣窥修月，豠论琅然听粲花。

小却御屏书姓字，行当宣室拜亨嘉。

恩章衮衮从天下，浓墨疏行砌乱鸦。

陈造

陈造　次韵谢程帅复游习池见寄二首

名园壮观还前日，禊事追游可后时。

试问绣筵张绿野，何如诗客到昆池。

绮罗香外莺偷眼，花柳稀间鸟唘儿。

定许此民同此乐，春城无处不嬉嬉。

陈造

陈造　次韵谢程帅复游习池见寄二首

风流羊杜不劳追，况复轻裘缓带时。

醉倒莫孤桃李月，诏归恐便凤凰池。

政传西蜀中和颂，笔跨东京大小儿。

我亦抄诗支郡去，公馀吟玩取娱嬉。

陈造

陈造　次韵徐监岳四首

文字挽回正始音，如君岂合安家林。

干禄不和次且叹。读书方竞分寸阴。

斯人与室幸孔迩，有底寻丈能汲深。

两诗竟得摩老眼，慰我饥渴他年心。

陈造

陈造　次韵徐监岳四首

落落过眼谁知音，故山桧枝森碧林。

白鸥盟坚不待亩，岂应辟影忘息阴。

末路功名梦已断，生平丘壑情自深。

素琴浊酒般礴地，颇领渊明千载心。

陈造

陈造　次韵徐监岳四首

湖间波声环佩音，湖上游子纷如林。

坐窗日梦旧游处，屯云重务专积阴。

凄风剥香梅坞滑，轻烟暝翠松行深。

画船载酒年少事，老不耐闲犹此心。

陈造

陈造　次韵徐监岳四首

抱枝山鸟虽好音，未放红糁黏青林。

东风一扫寒雨尽，羲驭明晦云移阴。

嶝岭熹晴乱屏合，涟漪湛渌半篙深。

翩跹舟子得我羡，笑傲山影眠波心。

陈造

陈造　次韵徐秀才十首

冷官卧漳滨，书奁漫栖埃。

餐鱼芼瓠叶，局缩养不才。

穷鬼不受送，与君作陈雷。

将军视将浼，夫岂馈无台。

陈造

陈造　次韵徐秀才十首

杜陵将诗坛，受歃凑多士。

黄陈大其传，券契密付委。

徐君万卷腹，诗作风雷起。

春秋富有余，著眼置余子。

陈造

陈造　次韵徐秀才十首

向来孟浩然，醉眼高宇宙。

清诗落京师，苏李欲束哹。

蔗陇槎头鳊，未觉黄金富。

纤钩饵暇蝇，但取浮阳嗅。

陈造

陈造　次韵徐秀才十首

翕赫公侯门，下客亦方闻。

惨澹埃壒地，高贤绝通津。

蠹书分此老，华国须奇文。

渠观有旁招，子行当冠军。

陈造

陈造　次韵徐秀才十首

毅毅挂榻翁，孺子来如家。

长安聚蚊儿，车马纷嚣哗。

裔孙会两穷，韶颜映苍华。

长啸叙孔李，惊翻篱角鸦。

陈造

陈造　次韵徐秀才十首

霄霏上冥鸿，山雾卧文豹。

饿鸱嚇腐鼠，啄啄诧飞趠。

吾徒为己学，欣慼置不校。

小草或远志，诡遇乃近效。

陈造

陈造　次韵徐秀才十首

钩妙如悟禅，去瑕等居雠。

学诗得是法，善刀无全牛。

脱手希代珍，原子毋轻投。

衮衮谭项斯，愧非古人俦。

陈造

陈造　次韵徐秀才十首

阅世难衣食，眼中子能贤。

万像入吟笔，摹写皆其天。

蹇孑我荒学，一字不蕲传。

子家文章录，得书或牵联。

陈造

陈造　次韵徐秀才十首

钓湖鱠红鳞，斸山饭黄独。

书生甘若饴，八珍不在目。

出处有余裕，趐屃营寸禄。

一舟指三径，不远傥许复。

陈造

陈造　次韵徐秀才十首

堂笑伊优登，米笑侏儒索。

见笑与笑人，等可付束合。

从俗心易波，瞩理眼无膜。

但求种秫田，归疗酒肠涸。

陈造

陈造　次韵许节推喜雪

雪后缄诗送春燠，何异祠坛起只肃。

吟哦三叹思答报，几欲挥毫纸随缩。

多闻实藉益者三，敬客不啻需之六。

别君方看月弦下，及六仅比羊胛熟。

前时为雪谒仙佛，俯伛叩神如问卜。

阴阳妙由帝把握，寅帝傍赖公迪笃。

死生休戚系雨暘，此柄不轻果谁属。

天公欠雪如负券，得之无庸计迟速。

盈尺告功遽放晴，孰谓十寒财一暴。

念子诗愁替酒狂，几日风餐仍露宿。

想见晨窗误月明，催汲溪泉煮山蔌。

云际群峰駮粉绘，日下众壑淙哀玉。

我虽赵俎政无补，犹饱官饔住官屋。

不嗟破履印遗趾，更免长鑱劚黄独。

剥啄或肯送尺书，倾箱中有麖鹿肉。

遥知合围羒蹄角，惊奔窘怖彻毛骨。

放麑歠羹未恝然，老子平生蔬茹足。

瓶中疗饥馀白粲，瓮里度寒仍旨蓄。

隐几日日而南山，捉笔时时泻悬瀑。

但有赤脚侍不川，分无散花间粟。

春前三白盛世瑞，幸此迂愚宽谴逐。

朝来徙倚观稼上，宿麦泛烟青极目。

佻天之功敢侥罪，含生有自如其欲。

寒梅妩格妆更新，弱柳珑璁眉上蹙。

风日清妍近试灯，载路已听歌鼓腹。

不辞三夜同此乐，瓮蚁妓衣预催趣。

浓欢共贷家山梦，小队重按年时曲。

仕逢岁稔信可喜，人仕天真或为福。

长翁一切文字馀，可是营生有机轴。

径来同作醉乡游，聚散回头车转毂。

陈造

陈造　次韵许节推喜雨

昨夕听雨喜不寐，清晓欲作喜雨诗。

捻髭临纸笔未落，堕前乃获琼瑰辞。

白鹅免烹巫不鼓，麦田欲乾沛甘雨。

玄璧扬辉珠剖蚌，诗思方悭得奇语。

似闻比屋歌谣中，如我与君欢喜同。

偕渠一饱已入手，锡羡阴隲繄谁功。

民是天民天自恤，佻天之功天所疾。

君言宠矣吾敢荷，更喜因诗识诗律。

吾侪丰悴悬诸天，此雨无亦天兴怜。

转头匕箸荐饼托，鼓腹可但田家乐。

陈造

陈造　次韵许节推喜雨

旧雨新雨不后期，丰年当复歌周诗。

手调玉烛属廊庙，归功假手敢固辞。

妇子赴工听晓鼓，山歌和应挥汗雨。

麦黄蚕老十分熟，坐衙日日闻此语。

偕君薄宦群山中，与我忧喜大抵同。

畏垒谬诧庚桑楚，醉乡盍访王无功。

向来小旱烦忧恤，喜雨新来慰衰疾。

焉得妙思作强对，如埙如篪吕应律。

行藏老矣不问天，一饱肯受儿辈怜。

炉熏频炷窗频托，公馀还我文字乐。

陈造

陈造　次韵严上舍

待月尚思前度月，中天圆璧不留分。

即今霜气挟灵籁，如许金波乘坏云。

念我吴牛终喘夜，忆君冀北忽空群。

睡魂作魔病作祟，犹赖清诗来解纷。

陈造

陈造　次韵严上舍读书目昏

声利营营阅蜚电，人生悲欢更几遍。

群儿沈迷如病酲，尚念醇醪梦酣醼。

吾侪较之唯阿尔，书淫仅逃红绿眩。

短檠半世课蝇头，老阅旧藏纷莫辨。

近从损读得奇分，稳坐幽窗憩吾倦。

严侯著书定千载，尚向枯策求闻见。

可无一洗窦郎痴，捉笔因君拂尘砚。

陈造

陈造　次韵严文炳兼简张守二首

嬉游有愿自今傥，回首春容已浩茫。

霁景偏迟张锦也，小园秀出卧云庄。

梅林破玉香沾袂，池水摇漪渌泛堂。

茶具笔床陪语笑，未妨日饮慰还乡。

陈造

陈造　次韵严文炳兼简张守二首

梅梅柳柳护深行，倦客重游眼更明。

谷鸟自应寻旧约，渚兰潜欲换新萌。

诗工已可醒人醉，赋就当须冰坐清。

老我客渠真得计，梦魂无复凤凰城。

陈造

陈造　次韵严文炳暂别归吴门

白驹絷维之，君乃再岁住。

政如何蓧翁，鸡黍止季路。

得句推敲余，每肯向予吐。

平生识丁字，颇亦指佳处。

只今妙著述，讵云工训故。

东陆方播和，南云遽回顾。

似闻汉诸公，交口河东赋。

挽袖不转头，歨作翩鸿去。

郡舍虽旧约，侯门有晚遇。

可忘酒招携，况识棋胜负。

老景乐事稀，春意骏足骛。

无令归骖前，怒风鏖花絮。

陈造

陈造　次韵言怀

房陵回首望淮东，物土人情未易同。

比屋蜂悬人带瘿，乱山戟立势凌空。

污鲰共餍川人食，简朴仍存太古风。

破我残年七百日，尽抛诗卷酒杯中。

陈造

陈造　次韵杨枢视圩游隐静

劝相江糜畚锸忙，却回小队访山房。

松风不约炉烟直，昼晷潜随僧话长。

政外辍闲知有味，区中得醉浪名乡。

铜丸好句长哦罢，坐听惊猿堕莽苍。

陈造

陈造　次韵杨枢喜雨

神护天关色正庄，挽回帝眷一丝香。

人间雨信先鸣鹳，仙界雷翁叱卧羊。

剡剡青身迷迥野，浮浮白水溜方塘。

丰年信出为霖手，恳悃忧民意叵忘。



陈造　次韵杨帅留客賀　雪二首

锡羡端知自杳冥，暴′资和气与烘成。

餍观搅海翻云势，旋听摧帘泻竹声。

狎坐鸳鸯方荐笑，窥帘乌鹊已熹晴。

从公草赋梁园罢，未羡将军下蔡城。

陈造

陈造　次韵杨帅留客赏雪二首

园林花絮忽冥冥，水墨工夫忆李成。

琼树挽春争炫昼，玉龙转野寂无声。

绮罗樽俎诸宾醉，箫鼓楼台九陌晴。

不比游仙向来梦，真陪仙伯燕曾城。

陈造

陈造　次韵杨宰

我方獭髓疗蜂腰，渠自才华盖代豪。

州掾聊容养文豹，玉音催去踏金鳌。

联芳君亦花只取，双峙人推玉笋高。

看即提衡霄汉上，得无交口话啼号。

陈造

陈造　次韵杨宰

君方总辔冒尘沙，我亦青灯未著花。

县宰忧民暇黔突，道人有饭即为家。

倦温村酿萁火暗，笑撚吟髭风帽斜。

等有灞陵桥上兴，不妨频著小诗夸。

陈造

陈造　次韵杨宰

头颅敢意封户牖，饮处往往推祭酒。

宜人珍果亦鼎来，把杯未省嗟不偶。

拳栗御枣玉山奇，南北气殊仍地丑。

少日诗人鱠鲸兴，莫年醉客持螯手。

令君未负将军腹，襞积琅玕向谁剖。

三珍荐盘侑从事，悠然径访无何有。

诗来可但落馋涎，万卷更惭王季友。

陈造

陈造　次韵杨宰

淮俗日就薄，识者颇借忧。

天变不徒然，旱暵将谁尤。

日来闻见同，比屋声悲愀。

令君不鄙夷，疋马走道周。

似闻疄陇间，蛰蛰霰雨稠。

课功扑燎余，准粟秉庾收。

一毙乃非孳，皁坚肥螟蟊。

服劳岂容已，善后良未谋。

即君认和諝，为邦似求由。

佩兰扈玄蓠，所向多暗投。

世贤刘是宗，芥视东家丘。

方将解倒垂，未遑赋归休。

横前觞深渊，君其万斛舟。

原天开老眼，一雨洗叹愁。

旄倪饫菽粟，羁罢安田畴。

探丸等和扁，沈痾洒然瘳。

我亦民之一，担石略不留。

遭罹本自致，未敢忘反求。

诗来念贤劳，效颦聊杀羞。

孰视援溺手，不计输几筹。

陈造

陈造　次韵杨宰

有薪尚湿恶，有谷未舂簸。

病客正牢落，忽雪忽蜚堕。

枵腹亟问炊，曲身可欠火。

檐隙纳璀璨，座隅纷碎琐。

缤漂才一瞬，弥满已四野。

慨念菜茹农，负愧吾颜赭。

人同忍朝饥，神亦辍秋社。

吾村劣收获，犹幸了眼下。

嗷嗷闻见间，久已绝贷假。

何人发陈红，倚待由也果。

陈造

陈造　次韵杨宰爱竹

爱竹排门爱靓深，青青不受雪霜侵。

谁知倦客幽寻去，老越风波亦此心。

陈造

陈造　次韵杨宰捕蝗宿竞岩四首

归来闻道颇休闲，蝗事今随暑气残。

我欲一樽供软脚，还能冲雨过苏端。

陈造

陈造　次韵杨宰捕蝗宿竞岩四首

旱蝗蔽土翳云空，遥想驱驰逐转蓬。

端坐赖君酬一饱，老颜可讳发惭红。

陈造

陈造　次韵杨宰捕蝗宿竞岩四首

去为民劳走险艰，停骖几问具茨山。

只今欲致贤劳谢，诗债徒能准数还。

陈造

陈造　次韵杨宰捕蝗宿竞岩四首

龙公私我雨滂浪，酿酒须防有乞浆。

惭愧四邻千万室，{上四下各}无笑语及时暘。

陈造

陈造　次韵杨宰次郎裴

信次尚村落，食眠随晓晡。

山瓶馀瀋倒，僧宇谒伊蒲。

笑挟兔园策，问收鱼澳租。

前滩起鸥鹭，为我作前驱。

陈造

陈造　次韵杨宰对雪有感

生世波上舟，高下随掀簸。

楼阁或藩溷，风花听飞堕。

荣利计圭黍，光阴付膏火。

胡不养弘大，而顾蹈嵬琐。

君看前宵雪，积玉晓覆野。

朝阳丽山川，湛碧仍眩赭。

簿书办官事，酒炙趁村社。

长翁取意适，吾策未云下。

优服作贵贱，观傍了真假。

平生招隐诗，寻盟逮今果。

陈造

陈造　次韵杨宰二首

早缘官事坐儿痴，晚悟骚人赋汨泥。

耐病久闲金腰褭，扶衰时近玉东西。

词场尚友心终在，诗力逢君价自低。

欲试成风须妙质，莫怀章甫问雕题。

陈造

陈造　次韵杨宰二首

五斗宁辞小折腰，簿书那久困才豪。

得无狸豹惊雕虎，妙有钩丝掣巨鳌。

诗就鼎来宫锦肠，闲中眼与楚云高。

横陈景物无央数，付子秋崖万窍号。

陈造

陈造　次韵杨宰樊汊

龙岂分勤惰，司存想异方。

葃雩均此意，丰歉竟殊疆。

惠戒憎漏网，君宁专击强。

东南有偏熟，鄙语未应忘。

陈造

陈造　次韵杨宰泛湖

他日草玄手，效官今武需。

端忧计丰歉，行邑问阴晴。

诗酒时陶冶，身名孰重轻。

犹能记驽蹇，拜赐得瓖缨。

陈造

陈造　次韵杨宰公田道士

人有骞裳去，时闲野渡舟。

知君问雕瘵，随处访深幽。

岁事方关念，村醪不破忧。

贳租仍已责，或可继前修。

陈造

陈造　次韵杨宰葫芦格

生常信流坎，老不叹漂零。

雪后菊未死，雨馀山更青。

仍烦析尘语，远寄打包僧。

政绩随诗价，多君日日增。

陈造

陈造　次韵杨宰花石网遗石

令君藻翰辈古先，脱口一可乐石刊。

盍令珥笔草大册，底用韵语谈槐安。

一诗为吊湖边石，深感崇亭全盛日。

玉烛叶和黄道明，天扶休运非人力。

丰碑端合颂虞周，远来近悦绝叹愁。

有君无臣古所恨，歼佞嬉笑乘胶舟。

鸩心饴口谀圣主，漕石移花闹南土。

玲珑苍石中路弃，不见奸憸欧刀死。

此心安得此石顽，感物抱恨甘终天。

平日志原裹马革，杖扶鬻茹吾衰年。

陈造

陈造　次韵杨宰汲泉浸栀子花

山行不识小人羹，但有清寒饷瓦罂。

想见雪肤陪独夜，世间无比长官清。

陈造

陈造　次韵杨宰检旱野宿

旱后访亲知，悲风鏖愁雾。

未办饱翳桑，况能嫁阿骛。

令君妙为政，果艺今求路。

道逢枵腹民，挟纩诵言句。

保社知自爱，夺攘可无虑。

飞腾要及时，封殖须此树。

来年步畏垒，绘象各村墅。

陈造

陈造　次韵杨宰凌霄花

高花笑属赋花人，花自鲜明笔有神。

可惜人间两清绝，不教媚妩对闲身。

陈造

陈造　次韵杨宰秋尾雪

密雪界秋冬，悲欢可得同。

祥如关岁事，时合奏场功。

政要肉骨手，民方霜叶风。

强吟盐絮句，面不盖羞红。

陈造

陈造　次韵杨宰食莲戏作

平时莲实吾羊枣，日饫甘寒不自疑。

病恐伤生来源事，居多节口甚婴儿。

舌融沆瀣诗能说，手掬珠玑我属思。

对酒移风劳想像，静看千柄泛前池。

陈造

陈造　次韵杨宰食莲戏作

诗到衰翁耐病时，辟渠三舍更何疑。

才高王俭幕中隽，气慑孙郎帐下儿。

向我论交得无意，他时怀旧更长思。

莲茎把玩不为腹，羡杀逢人饮上池。

陈造

陈造　次韵杨宰食蟹

长翁服食僧样清，灌园得闲收落英。

壮岁颇营口腹事，冈有羋罟梁有罾。

大胾每快屠门嚼，美酒惯陪豪士倾。

酒边最爱无长叟，坐隅未揖先风生。

挥斥肴品进此叟，似去伧荒游上京。

王谢家儿负贩子，气味不待口舌争。

年年属餍不汝厌，勇向上党人夸矜。

一从多病戒奇嗜，屏绝鳞介痚姜枨。

水中之怒宁阿系，丈室高卧几净名。

二年闲杀把螯手，久要药裹熏炉并。

旱后篮筐荐蜞越，君乃上箸收所憎。

铭盘久断旧嗜好，垂涎忽诵新歌行。

射阳浦口霜耿耿，繁梁埭头雾冥冥。

及今尖团日供百，莫孤君家竹叶清。

陈造

陈造　次韵杨宰食野莲

小尝绀菂掉吟头，甓社湖阴风露秋。

仙实休夸华峰顶，吮霜嚥蜜亦其流。

陈造

陈造　次韵杨宰述怀

为儒如此尔，粮食第晨晡。

诗漫南山杞，愁连董泽蒲。

宾筵阙鹅炙，券负有牛租。

久要惟穷鬼，文成不受驱。

陈造

陈造　次韵杨宰思庭竹

数寻脆碧袅轻阴，岁不知寒暑不侵。

属厌吟风仍啸雨，尽收县解入琴心。

陈造

陈造　次韵杨宰宿北阿

寒事峥嵘念解携，芳樽忆共拆红泥。

邮筒空有诗相续，夫子东归我复西。

刺刺掀林朔风驶，沈沈合雪晚云低。

巴歌拟报阳春赠，未敢从人索品题。

陈造

陈造　次韵杨宰宿田家

雪晓乌惊矫，无风叶自零。

人家住莽苍，径柏挺寒青。

千载犹归鹤，三生省病僧。

脾虚眼多眚，更比向来增。

陈造

陈造　次韵杨宰雪

对雪动遐想，此情今古同。

饶为灞桥句，会奏蔡城功。

耻卧袁安屋，思乘列子风。

高翔广乐地，眩旋九霞红。

陈造

陈造　次韵杨宰野步

筇杖陪随去，漂然不系舟。

云低山影暝，风定竹林幽。

病减柳臂感，老无蒿目忧。

吟诗如蚀月，玉斧傥能修。

陈造

陈造　次韵杨宰野步

眼边室迩叹人遐，再见惊飚衮雪花。

岁歉民劳真诿子，泥行草宿又谁家。

题诗山寺神应助，问俗村区日易斜。

随处棠阴诵遗爱，他年剩著翠珉夸。

陈造

陈造　次韵杨宰游神居

峰顶留云一鹫骞，山腰涵碧老蛟蟠。

鹍鵬翻海十洲近，江汉分流三楚宽。

曾是乘闲上埃霭，小留舒啸倚高寒。

想君缓憩双凫舄，不羡冲霄吴彩鸾。

陈造

陈造　次韵余司理

名分必我辈，那容猣多可。

势由服劳屈，享以綦贵夥。

积水须固防，易溢不难破。

劝沮自有机，惩一警千个。

世儒略其本，顾详狱犴课。

彼顽工抵巇，未可援宥过。

奸名犯具分，论罪不在大。

吏奸易为炽，士气宁受挫。

漏网容汝辈，厚颜向此座。

新诗惊老眼，唱高信难和。

向来搏虎手，老去但慵懦。

近者劳阿买，金薤编玉唾。

此诗尤杰出，气有江山估。

揆予收新得，比君倍当贺。

陈造

陈造　次韵余司理

一从荆楚役，八数昏旦星。

剸裁有琐碎，觞咏无频仍。

世故未焚券，官曹方治经。

客或嗤舑儒，下亦安聋丞。

过日念知己，远方空旧朋。

持斧乃宗匠，歃血主文盟。

天瓢剩挹注，风翼困凌乘。

袖怜醉墨淄，眼为故交青。

招此穷乡吏，闯彼小玉京。

樽罍容吟噱，粉黛罗娉盈。

理窟领新得，诗瓢倾旧盛。

风前雕虎啸，秋后寒蛩鸣。

六花严坚阵，尺箠鏖罢兵。

是翁信奇伟，小子惭奉承。

攘善悖古训，{上卫下足}言防天刑。

见推无异辞，君语吾未凭。

陈造

陈造　次韵余司理路监岳

入山日正烈，出山云忽浓。

身疑润空青，旋觉霏雨蒙。

归来坐良夜，淙泻如崩空。

县知焦卷地，转眼青苖苖。

似闻移晚秧，竭躡不暇慵。

人计故新年，已判一倍丰。

经惠究所自，无乃西山龙。

泽物龙能之，叱使则天公。

我行与雨会，仅杀颜发红。

地上蝼蚁臣，渠敢贪天功。

两公壮藻思，表表千夫雄。

新诗猥见予，拜赐岂所蒙。

得意笔生春，状物斤成风。

生世有如原，兼得宁易逢。

此诗自宫商，为君弦枯桐。

准拟鸡酒社，往和击壤翁。

陈造

陈造　次韵元卿二首

君自才高与世痚，我顽能使此溪愚。

医师久已肱三圻，赋客枵然屋四隅。

莫道十年同好恶，相过一笑间忧虞。

胸中圭角今馀几，诗胆由来已破觚。

陈造

陈造　次韵元卿二首

笑携佳句又冲寒，政用消忧觞咏间。

酒贱粗能留子醉，食贫未暇惨予颜。

搜诗杜老方须药，强项萧生且抱关。

旧约偶耕犹念否，霜林雪竹正斓斑。

陈造

陈造　次韵袁提刑劳军许浦中路风雨

方隅咫尺俨威颜，穷谷回春不作难。

渥泽欲随金节到，先声已失铁衣寒。

来时敢惮风将雨，泊处仍听浪卷滩。

天自与公供壮观，海涵云物正阑干。

陈造

陈造　次韵袁宪打冰移舟三首

倚柂扶篙待打冰，回思鹢首漱波声。

定知行止非人计，料理诗愁唤麴生。

陈造

陈造　次韵袁宪打冰移舟三首

留滞何曾念奋飞，君恩已布得徐归。

贤劳肯羡膏粱子，醉眼瞢腾坐妓围。

陈造

陈造　次韵袁宪打冰移舟三首

东行定见野桥梅，望望花随驿使来。

曾约南枝春信否，急烦好句与催开。

陈造

陈造　次韵袁宪劳军许浦中路冰合二首

风声雪意恣冯陵，更挟霜华夜气凝。

水伯护河银作板，欲留公闹玉壶冰。

陈造

陈造　次韵袁宪劳军许浦中路冰合二首

细读清诗拟泣岐，问津平山几河湄。

只今西去须遵陆，平地风波恐更危。

陈造

陈造　次韵袁宪雪二首

犯雪回帆岁遽残，自怜雨澁更风悭。

从游已落邹枚后，著语渠能季孟间。

梦逐蜚仙凌色界，谁因逋客护云关。

独思快目毗陵晓，玉衬金波妥锡山。

陈造

陈造　次韵袁宪雪二首

天怜梅蕊怯摧残，善后何妨小作悭。

一雪应期真望外，三诗说喜想颜间。

瑶花已兆食四鬴，沉炷为通天九关。

卷帐盍酬民气乐，苏台持酒挹湖山。

陈造

陈造　次韵袁宪阅兵许浦

皇泽泉及濒，戎索均帝阙。

边屯笳箫地，弯弓睨胡月。

万旅皆金缯，不待持阀阅。

于时江流澌，极目云阁雪。

嬉嬉忘其寒，恩宠自稠叠。

使星照海徼，天意不虚设。

劳勤需摩拊，勇怯要旌别。

除器有良楛，扣阍许陈列。

古来分君忧，下敢谢薄劣。

叱驭陵九折，摧锋取三捷。

况公经世才，翻浪海鲸掣。

夷吾吾目中，江左伫茂烈。

汾阳唐柱石，守器未应缺。

衔命兹小试，鼓勇士眦裂。

指挥用诸将，他日须此杰。

圣君中兴主，诏语一见决。

治具有罅漏，讵容惜扪舌。

光眹贵先识，沉默真小节。

鄙夫百僚底，欲隐尚不屑。

几登王公门，面丑辞易竭。

向公又一鸣，当复笑燕说。

陈造

陈造　次韵袁丈知府喜雨

使君今代段荆州，指顾为霖旱不忧。

比屋便令开笑口，散人亦复掉吟头。

封君擅富宁容数，义廪趒贫可待求。

想阅贺章天更喜，津津玉色动凝旒。

陈造

陈造　次韵臧秀才读苏集

自我得苏集，玩阅几忘年。

汲甘乏修绠，适远疲短牵。

取一九不随，望若终茫然。

子齿始半我，用志超我先。

晶荧出秀句，妙斲遗雕镌。

此翁深堂奥，骈阗谁敢专。

潢污置不云，学海须百川。

怪子介且方，落笔盘走圆。

子真苏门徒，岂独长短篇。

平生修月手，不补衣履穿。

秦黄晁张陈，众星耿霜天。

世儒昂其首，指似如登仙。

子起斯人后，游刃牛无全。

邢娥望可知，众女空丹铅。

何时班荆地，解我心悬悬。

即今清夜梦，不止怀昔贤。

陈造

陈造　次韵早春

良辰邀醉得钱无，雪后郊原翠欲铺。

无力晚风摇柳线，有情新日养花肤。

寻芳拟贷愁边意，照水还惊病后舑。

春到只思为圃乐，剩移杞菊种鸡苏。

陈造

陈造　次韵赠高宾王二首

瓦注缘穷也自昏，扫除胶扰近清樽。

瘦田可糾宜投劾，小子今年亦抱孙。

惯病已拚疏药物，就闲聊免怆吟魂。

径当云卧山南北，芋火醅缸昼掩门。

陈造

陈造　次韵赠高宾王二首

滞留无地豁闲愁，诗将坛高许客投。

过我肯论新旧雨，即君如望袞穮秋。

几时雾縠搴蛟室，快意湍涛放鹢舟。

搯抉肾肠须小息，请携霜竹上危楼。

陈造

陈造　次韵赠郭侯

郭侯智勇两俱长，驿骑何时诏检黄。

胡运于今已灰口，看君万旅出渔阳。

陈造

陈造　次韵翟元卿

君是儒冠秀，源流况父兄。

文堪一战霸，气欲五郎卿。

与世甘多遻，谋生迄未成。

其谁为推挽，小试合承明。

陈造

陈造　次韵翟元卿

我困枘投凿，君才瓴建高。

要之同臭吵，政以借熏陶。

觞咏聊真乐，媸妍付尔曹。

能来缓诗颊，芋火荐松醪。

陈造

陈造　次韵战舰

下濑千艘旧擅名，汉家虓将况飞英。

呼韩款渭人胥后，小耿平齐事竟成。

击楫定无违庙算，覆盂端有奠神京。

圣君动静天人合，持满何妨亦定倾。

陈造

陈造　次韵张丞

政平民安之，不在书上考。

君看道傍樗，苍云荫合抱。

明时话英躔，佳气指蓬岛。

孰知嵌岩幽，乃韫希代宝。

张侯儒而吏，笞箠环台皁。

政声载舆论，文价动诸老。

学富食犹贫，志坚进不早。

却今紫霄人，岂必皆横草。

亦知名炜烨，曾上荐士表。

静女家无媒，深闺自媚好。

胡宁倚昌丰，浓抹且淡扫。

会看邢娥前，妒妇付绝倒。

陈造

陈造　次韵张丞

邦人邑吏总堪怜，茶供炉熏共吁天。

占雨几孤霞粲晓，望霓何啻日为年。

翻黄已熟村村麦，平渌行看处处田。

拟倩龙公作霖手，更烦终惠息头燃。

陈造

陈造　次韵张丞

官上绝无歌酒乐，堆貀了事孰非痴。

开樽良省缠头费，却有新章赠雪儿。

陈造

陈造　次韵张丞

县人灯夕旧尝看，夜敞窗扉晓不关。

胜赏繼应追俗尚，晴晖巧与破天悭。

招邀便拟日复日，容易遽吟山上山。

更乞紫姑丰乐语，为添喜色到颜间。

陈造

陈造　次韵张丞

长日官曹迄未闲，佳辰一笑颇相关。

万情同乐那容失，四者来并每坐悭。

歌酒恐孤灯市月，烟霏犹噎海门山。

龙公可复会事发，汛扫阴霾弹指间。

陈造

陈造　次韵张丞二首

夫君腹笥尽奇谋，每叩谈锋听不休。

诵赋久嗟无此作，荐贤端合拔其尤。

小迟荣路观掀趠，聊为同寮盖谬悠。

政恐诸公有推挽，平时果艺仰由求。

陈造

陈造　次韵张丞二首

槁梧闲据自沈吟，投老真成负此心。

酒沃渴鲸悲事往，官随跛憋笑吾今。

进为终愧周人朴，归去曾无陆子金。

尚赖君诗慰牢落，时清聋聩发纯音。

陈造

陈造　次韵张丞月试士人

居有斋庖教有官，诸生肯复计安闲。

充庭数贡知非远，造物于人本不悭。

思苦得无金注拙，眼明终眩锦花斑。

自怜惯秉雌黄笔，案牍如今拄屋山。

陈造

陈造　次韵张德恭主簿二首

一日乘闲燕画楼，连宵飞梦只楼头。

掾郎谈麈惊飞雹，公子吟毫涨怒流。

归去定谁扶下马，重来有约属驯鸥。

可堪风雨妨人乐，却向卢家访莫愁。

陈造

陈造　次韵张德恭主簿二首

汉南独步有登楼，肯为衰翁吟掉头。

价比连城容品裁，句专八米见风流。

生涯枯泽鸣饥鹤，老去惊波荡白鸥。

当念饭山人似削，撩人更遣耐新愁。

陈造

陈造　次韵张守不欺堂

使君古醇儒，内视保良贵。

芸芸镜中影，了莫遁情伪。

赋芧岂至术，机灌彼谁子。

退食一堂间，百事反诸己。

床敷但诗卷，庭砌亦屐齿。

洞洞灵府闲，拳拳圣言畏。

独传迂叟印，不作俯仰愧。

何当拾级前，拱坐商略是。

謦咳付元城，归咏如阙里。

从俗倦执热，得意风雨会。

陈造

陈造　次韵张守垂虹小驻

闻道垂虹舒远目，江波浩荡江天晴。

江城竹马待已久，未妨小寒鸥鹭盟。

郡民憔嗟岁不熟，丈夫慨慷志在行。

盛时陈力要接淅，庶莫常谭嗤老生。

陈造

陈造　次韵张守泛春亭

小退铃斋复此亭，自公喜色更津津。

再纡皇眷分忧寄，坐镇江城与物春。

长日雍容少公事，共谁谈笑作诗人。

撚髭惯厕分题客，元亮柴车已命巾。

陈造

陈造　次韵张守赴真州辞家

争引依风领，须公布惠慈。

深恩手摩拊，数计月盈亏。

岁事方援溺，情亲更语离。

来时雁天阔，触目总宜诗。

陈造

陈造　次韵张守惠山

诗伯心如水，熊辬再护边。

教条父老舞，姓字裔夷传。

客到牵铃索，诗成仰屋椽。

平吞云梦泽，聊酌隐之泉。

陈造

陈造　次韵张守妻闵忌

莱妻魂逝不容招，敢问何方处寂寥。

老去更堪听薤露，病来久不近金蕉。

声摇夜梦蛩相吊，垢翳篝衣雨辄潮。

细读君诗重凄惋，隐侯肤骨不胜销。

陈造

陈造　次韵张守劝耕二首

吾徒一笑似关天，离合胡宁付偶然。

梦境萍蓬渺云水，旧游花柳更风烟。

交情缱绻今犹昔，妙句传抄喜欲颠。

廷尉归须结袜客，为公饱饭计留年。

陈造

陈造　次韵张守劝耕二首

三揖清扬岁两更，烦公倒屣费逢迎。

抽簪仕籍心弥厉，撰屦词坛计欲成。

西洛况闻高纸价，苏州从昔擅诗声。

拙衰枉作登龙客，领略玄谭自阿平。

陈造

陈造　次韵张守劝农

东郊春好近清明，小队相羊为省耕。

扶路人归皆喜色，应时雷殷亦和声。

不妨密雨催花放，有底屯云妒月盈。

遥想一尊同客夜，烛花未剪已诗成。

陈造

陈造　次韵张守劝农

眼向囊书老不明，合遵宽教事农耕。

雨馀骤变菖条绿，晓起欣聆布谷声。

谭笑俾民无死徙，丰凶转手有虚盈。

衰翁倍荷殷勤意，缄致无非翠织成。

陈造

陈造　次韵张守劝农二首

传闻载酒西郊晓，迎候前旌拥老农。

贤守承宣先劝课，太平风俗见声容。

官堤烟树纡红缬，沙岸风蒲袅紫茸。

想憩凝香倒囊锦，银钩侧理叠千重。

陈造

陈造　次韵张守劝农二首

竞簉行轩亲色笑，教条初不作风霜。

为公醉德仍醇酎，惠我温言亦报章。

重见桐乡敬朱邑，不须畏叠诧庚桑。

受廛定许休吾老，已戒诸雏计裹粮。

陈造

陈造　次韵张守三首

频岁中田苦螟螣，为渠秉畀作丰年。

只今鼠子诛求地，巷议街谈一粲然。

陈造

陈造　次韵张守三首

平时漫诧跳梁去，末势宁逃死弃如。

但遣鲸鲵绝吞噬，茫洋春泽尽嘉鱼。

陈造

陈造　次韵张守三首

虐天子子是无天，谪一何妨惠亿千。

闻道蝎中犹滑涣，可偕五细尚穷边。

陈造

陈造　次韵张守四首

画舫前头碧湛空，晴云低影更溶溶。

横陈景物无央数，尽献诗翁阿堵中。

陈造

陈造　次韵张守四首

新诗囊锦堕春窗，旋炷铜炉百和香。

试握毛锥支劲敌，独怜赤手强扶疮。

陈造

陈造　次韵张守四首

舟凌清泚转弯环，立鹭驯鸥拱挹间。

还忆苕溪听鸣橹，归来清梦定家山。

陈造

陈造　次韵张守四首

葱青嘉树被平岗，素艳丹葩半在亡。

安得芳春并好客，一时难老倚玄霜。

陈造

陈造　次韵张守涂中逢节二首

涂中岁遒尽，江影暮澄凝。

柏酒惟宗武，河梁似李陵。

问津田叟傲，捩柂长年能。

系缆才沙觜，人家已上灯。

陈造

陈造　次韵张守涂中逢节二首

赏心仍令节，十事九相违。

老境家犹远，愁城日合围。

客涂君尚叹，世路我知非。

羡杀乡居子，耕梁木叶衣。

陈造

陈造　次韵张守途中生日

诸雏称寿纪桑蓬，此会频年客路逢。

抚事祗令伤急景，持杯随分发衰容。

心缘羁旅长多遻，情为思亲政复钟。

更惜齐眉旧兰友，今春觞咏断相从。

陈造

陈造　次韵张守王勉夫二首

两隽诗声敢重轻，苍山对峙大川倾。

形为幼眇无遗恨，有入题评莫遁情。

未许曹刘夸独步，不应邾莒合逃盟。

清篇读罢重看镜，似觉青丝鬓脚生。

陈造

陈造　次韵张守王勉夫二首

世味平时虫臂轻，独留意气与君倾。

向来缱绻资磨玷，拟话分携已怆情。

盛际功名方策足，他年车笠肯渝盟。

汉廷取重张廷尉，可待区区结袜生。

陈造

陈造　次韵张守晓起

客亭移枕待残更，起趁邻鸡第二声。

了了每添新悟解，营营无复旧心情。

兴来命酒禁诗瘦，老去衰容怯镜明。

况是杏花浓露晓，不应蒙被问春晴。

陈造

陈造　次韵张守游赵园

躬挽慈舆访小园，径奭和气满壶天。

微风会意祛轻暑，红药多情驻晚妍。

欬唾生春见能事，平反供笑掩前贤。

奉亲得句无穷乐，不学狂生卧酒船。

陈造

陈造　次韵张守与润守总卿诗四首

天阶玉作笋，此地合垂绅。

尚戒专城驭，虚逢籲俊辰。

公方阅竹马，名已荐枫宸。

政恐经纶去，诸公拱后尘。

陈造

陈造　次韵张守与润守总卿诗四首

渔樵送晚景，天地著陈人。

涧底离奇干，人间浩荡春。

峨冠才识字，何策可资身。

不拟千言赋，忉忉慁大钧。

陈造

陈造　次韵张守与润守总卿诗四首

残年仍旧学，平日亦新书。

酒渴今司马，岩栖昔幼舆。

梦无三字拜，家有五车储。

但谂催诗烛，吾衰冀少徐。

陈造

陈造　次韵张守与润守总卿诗四首

向我能忘势，张侯却甚真。

频分代舍饭，遣濯客裾尘。

长日无知己，因君爱此身。

可须砭剂力，振臂起漳滨。

陈造

陈造　次韵张守仲思食车螯

斤除介甲更加鞭，隽永丰腴旧所便。

蛏弟蛤兄从倚市，车公酒处信光前。

陈造

陈造　次韵张守阻冰

清篇方鼎来，强韵不可柰。

胆掉久未定，如守上泷柂。

浑厚出绮丽，平谈含顿挫。

正始叹不嗣，黄初君突过。

想当舟陷泥，势若右旋磨。

河神要好句，待君颜一破。

我行阻重壩，倍费客炊火。

邗沟尘欲扬，人步沟尾汊。

一雨濯旱枯，此惠谁所假。

生世天不人，孰者可吊贺。

陈造

陈造　次韵张司户

橘颂精灵杂远游，如君信是古诗流。

吴门肯问鲈鱼鱠，东武当营燕子楼。

有底挥毫挟风雨，定知贮腹尽阳秋。

即看珥笔鸳鸾右，莫漫江城诧狎鸥。

陈造

陈造　次韵张司户

他日犹能说宦游，老禁多病厌漂流。

近临西蜀窥鲛室，旧傍东溟看蜃楼。

归计已嗟霜蟹晚，吟声闲伴侯虫秋。

尘冠径欲留神武，万顷苍茫漾白鸥。

陈造

陈造　次韵张秀才

风前病眼如挟沙，萧萧两鬓吹苍华。

翩然一马度平楚，时见碧溜浮梅花。

胡蝶蘧恐非梦，乾鹊角角营其家。

哦君新诗念乡国，雁字一行天际斜。

陈造

陈造　次韵张秀才题汪叔量挹秀亭

清江如玦如环，主人胸次自江山。

寰中秀气困豪取，著亭杳霭空蒙间。

碧浪明边帆影远，暖风香里林花晚。

市声隐地了不闻，贪看霏烟抹层巘。

青山隐吏须已霜，带宽未用怜东阳。

每来亭上小箕踞，傲睨山色挹江光。

一樽从君多暇日，更诵清诗绿人发。

绝胜九衢尘雾中，金印累累客牢石。

陈造

陈造　次韵张秀才题汪叔量挹秀亭

清游如省隔世环，身系组绶心溪山。

此亭攫踞山水上，羡君脱屣尘埃间。

不应室迩嗟人远，时上风烟慰衰晚。

恥如坐我天姥傍，长啸付杯揖云巘。

张侯清吟句挟霜，肯因闻笛赋山阳。

空青染袂醉颓玉，笑人簿领阅流光。

诛茅结邻约他日，会映轩窗晞秃发。

径从两君赋归来，何须官满六百石。

陈造

陈造　次韵张秀才雪

可是春皇吝物华，群仙剪水作奇葩。

壶中天地浑糜玉，风处园林尽勒花。

宿火暖寒聊榾柮，夜光落手急惊嗟。

忍饥遽拟搜诗谢，何异空肠更饮茶。

陈造

陈造　次韵张直合避暑

红榴照眼笋穿阶，峭合登临快此来。

净境祛烦仍客共，醉乡逃暑更书催。

庭阴碎喜风头动，虹影明看雨脚回。

万事屏除诗债迫，此心拌擞未容灰。

陈造

陈造　次韵章茂深安抚见寄

引领数仞墙，坐历几秋仲。

西风度凝香，稍羞文字供。

使君今退之，一眄士轻重。

硕德金玉文，天畀为吾宋。

鄙夫老世纷，万事曲肱梦。

向来窍膏馥，编缀饱吟讽。

此诗含古意，群骚之橘颂。

理窟有余地，犹许一醉共。

名乡璧一双，豪士笛三弄。

侍公眼生缬，聊目归鸿送。

陈造

陈造　次韵章时可

般门难呈拙，抑屋方自咎。

诗肩卓两峰，因君笑今又。

袖手非不佳，拜赐良独厚。

翩翩王公孙，肝肺衷绘绣。

向来传新作，价欲擅文囿。

妙语再堕前，吟玩忘昏昼。

江涛骇澎湃，风竹聆痚瘦。

足我学古心，如饮得美酎。

气无寒郊寒，派续后山后。

采采葩华林，群芳酿孤茂。

错刀合琼瑶，内索惭寡陋。

肯如周人朴，唾去不一嗅。

陈造

陈造　次韵章守猎

身著邦君小队中，纵观虎将万旗红。

目光注射鹰窥草，电影腾凌马弄风。

忽有清诗惊破竹，更怜蜚翼堕挟弓。

南归又苦车中妇，梦忆分鲜一醉同。

陈造

陈造　次韵章守移学

千柱崇成俨旧规，小劳移筑未为非。

诸儒受业三熏沐，贤守收功一指挥。

蒇事此时争试目，决科它日看增辉。

问玄亦复侯芭事，可但经生识指归。

陈造

陈造　次韵章舜举

天孙望河鼓，杳眇河西东。

参旗映天梁，歨作秋夕逢。

人生风马牛，未害心期同。

章侯大雅士，抱负难形容。

平生万卷读，会意春凉融。

小迟风云期，未剖琳瑯胸。

我顷诵清句，神驰水朝宗。

识面胜闻名，论文得新功。

炯彼如意珠，来自仙者宫。

径作君苗焚，执笔吾热中。

荒学顾何取，目昏鬓已童。

惟应得石友，天用慰涂穷。

陈造

陈造　次韵章宰

穷山从薄宦，小郡著衰翁。

政术甘痚拙，辞坛敢长雄。

一饥才自救，五细未宜中。

又拟包羞去，京尘冒软红。

陈造

陈造　次韵章宰

游旧多厌绝，怪君终眷知。

帐留仍碧酒，紵献更清诗。

风义固难及，月评无乃私。

相从文字乐，悔作十年迟。

陈造

陈造　次韵招饭不赴

吏能儒业实惭名，晚喜论交盖代英。

千里久劳魂梦往，一欢犹阻咄嗟成。

粲花论胜违频听，击钵诗工况莫京。

别后槱溪萦望眼，此心川水漫东倾。

陈造

陈造　次韵赵教授

争米何心问斗城，聚蚊底许太狂生。

未遑饩粟如子罕，谩复公言付阿平。

缓我愁肠千缕结，羡君笔力万钧轻。

何时去上中和颂，却用诗情写物情。

陈造

陈造　次韵赵教授

携孥西垒复东城，触处千愁百恨生。

如许尧民艰粒食，未应汉法废常平。

爱君长策三农重，泥古迂儒一芥轻。

会略文移倒陈廪，一时骨肉慰皇情。

陈造

陈造　次韵赵帅

平山已有胜超然，况复莺花二月天。

管领莺花属仙伯，不应草草赋归田。

陈造

陈造　次韵赵帅登平山堂

东皇未憖养花功，远近娇红乱老红。

胜赏山容陪隽轨，凭虚仍喜受雄风。

小{奭斗}蜀井寒冰齿，旋俯波光碧蘸空。

更看诗翁落椽笔，弹丸句法许谁同。

陈造

陈造　次韵赵帅登平山堂

平章景物我何功，犹博宾筵醉颊红。

欢甚锐戈思却日，吟馀豪兴欲凌风。

急觞泛澧春浮渌，掺鼓喧轰雁堕空。

白雪拜嘉仍袖手，汗颜终恐坐雷同。

陈造

陈造　次韵赵帅登平山堂

修月于今第一功，后车九万蜀笺红。

诗供寒食莺花课，袖拂平山杨柳风。

匝坐蕙兰歌似剪，生香笑语酒如空。

胡床不减南楼兴，今古风流正自同。

陈造

陈造　次韵赵帅二首

天公一笑晚云残，戏与璇穹贴白团。

试问天风摇翠袖，玉肌何似玉笙寒。

陈造

陈造　次韵赵帅二首

妓台香里漏声残，金步摇歌闹作团。

羯鼓更催银字管，等闲惊破一天寒。

陈造

陈造　次韵赵帅寒食四首

瘦岛寒郊只外臣，先生俊逸更清新。

劝耕小出仍寒食，剩办新诗报答春。

陈造

陈造　次韵赵帅寒食四首

日佩诗囊侍贵臣，向人肯作白头新。

自今歌酒追随去，犹有风烟一半春。

陈造

陈造　次韵赵帅寒食四首

散吏容陪汉鼎臣，隆隆恩意为谁新。

重来画戟凝香地，烂醉琼枝璧月春。

陈造

陈造　次韵赵帅寒食四首

夜雨勾芒正主臣，晴云暖霭晓来新。

小輟径趁遨头去，共醉郊园烂熳春。

陈造

陈造　次韵赵帅蜡梅

窗底闲寻断续香，帖金谁此憩风裳。

汉姬懶赴昭阳燕，宫额涂成却覆觞。

陈造

陈造　次韵赵帅赏古梅

把酒花前量自宽，花同人意惬轻寒。

盈盈似驾翠虬起，特特为邀青眼看。

纸贵共夸诗律细，客来旋报粉香残。

若为白璧青钱费，可问东君博此欢。

陈造

陈造　次韵赵帅四首

藩方人奠枕，楚尾铁为城。

晓日熙仁惠，春雷的殷政声。

护边一李勣，增户几王成。

笑指琼花露，如公彻底清。

陈造

陈造　次韵赵帅四首

酒会频频诗课忙，从公只尔了星霜，

虚舟自昔安惊浪，左角从渠赴敌场。

恋月每忘寒夜永，寄梅浑讶驿书香。

吟边更厌秋蛩苦，满听青鸾啸女床。

陈造

陈造　次韵赵帅四首

腹里群经笥，毫端五字城。

少陵宁漫兴，侯喜欲无声。

窍听锵金奏，仍闻破竹成。

君知盥手处，毛骨为谁清。

陈造

陈造　次韵赵帅四首

北归客子谩贪忙，河欲生冰野覆霜。

他日鹳鹅常避敌，即今竿木又逢场。

思迟正坐相如渴，文好知熏武仲香。

妙语鼎来吾拜手，乳泉更用汲银床。

陈造

陈造　次韵赵帅四首

我亦饱参僧，赢粮走百城。

诸公传句法，夫子擅诗声。

知笑屠龙误，时须画鹜成。

峨肩出苦语，蛩夜共凄清。

陈造

陈造　次韵赵帅四首

月姊多情闯绮窗，停云著意护飞霜。

艳桃浓李宽围坐，舞雪歌云各擅场。

醉倒不堪酬礼数，归来赢得梦魂香。

明朝谁省扁舟客，但载茶铛与笔床。

陈造

陈造　次韵赵帅四首

自昔繁雄地，芜城压锦城。

惟公工活国，上课已蜚声。

富庶几当日，调虞属老成。

归应演周颂，宗祀奏维清。

陈造

陈造　次韵赵帅四首

舟子喧呼解缆忙，驼裘答飒冷禁霜。

行分槁项新岐路，心属毛锥旧战场。

谈笑惯陪北海酒，馥膏拟炷后山香。

诗筒傥肯生毛羽，飞到幽人梦蝶床。

陈造

陈造　次韵赵帅岁暮

虚心观物变，投老得诗穷。

玄草居然白，炉萁却暂红。

诗缘梅隽发，愁倩酒消融。

未用凌羁客，痚帘逗雪风。

陈造

陈造　次韵赵帅五首

平时花酒费诗催，块坐愁城谁为开。

六辈妖姬十从事，先生亲遣斩关来。

陈造

陈造　次韵赵帅五首

前知红药翻阶处，别许金腰一朵开。

名在金瓯花会得，即看飞诏下天来。

陈造

陈造　次韵赵帅五首

一昨波光修禊事，宾奁俯枕玉奁开。

重游鸥鹭应偷眼，定记曾陪杖屦来。

陈造

陈造　次韵赵帅五首

红药主人修月手，渌樽许为故人开。

肯教客子如王式，一听骊驹却悔来。

陈造

陈造　次韵赵帅五首

南游可待再书催，芍药酴釄陆续开。

看自花开到花落，红蕖时候却归来。

陈造

陈造　次韵赵子野赠别

白地倒海翻重湖，赵侯涂改插架书。

石麟角犀清而腴，了知不是山泽舑。

舌官齿商凤将雏，一笑著我东郭竽。

曹后鲍前君指呼，郊寒岛瘦君童奴。

翠凤未炙口不餬，吮漱沆瀣骑兔乌。

擘水挹取骊颔珠，挂作白月照海隅。

丹山阿阁久榛芜，跳梁饿鸱啼鹁鸪。

两鸟囚作辕下驹，巨灵蹶起张怒须。

一鸟伸喙群翼趋，向来偃仆须君扶。

大篇落手吾戒涂，春风得意揄翠裾。

东西州尔非秦吴，犹金玉音宁所图。

陈造

陈造　次韵郑同年饯行

一官自食天水草，群隽追奔风马牛。

俭幕胡宁效涓滴，孔装未拟借膏油。

交情顾我失一臂，才地较君输几筹。

更引功名挽衰朽，天生江水不西流。

陈造

陈造　次韵钟汝楫

钟郎耐暑如被酒，亦复不闲读书口。

胸中莫可渚涯窥，笔下时作蛟龙吼。

老夫瞠若终后尘，儿子徒劳汗流走。

中年眼见花，养痾肘生柳。

漂然振我衰懦气，此士此诗今仅有。

亦思琢句与周旋，强敌当前难措手。

陈造

陈造　次韵周秀才

暇日枝筇对摇落，衰年悲感为谁多。

政疏里俗有嗫呫，身远贵游无孰何。

耐病阻陪吹帽醉，祛愁聊复击樽歌。

诗来起我湖海兴，梦逐狎鸥分白波。

陈造

陈造　次韵朱解元雪

掉头取别未经旬，已积胸中几斛尘。

密雪忽明银海夜，端忧空负玉花春。

笔驱和气君何健，囊致新诗我未贫。

胜日兔园当有赋，可能客右欠斯人。

陈造

陈造　次韵朱通判严上舍

蜀庄漂泊阖闾城，独向陶朱意气倾。

诗写闲情易为好，雨鏖炎暑欲争清。

居同蚁穴晴犹闭，归笑鸠巢老未营。

久拟投君渠保社，援毫空复可怜生。

陈造

陈造　次韵朱通判严上舍

君家名酒压吴城，肯向时流取次倾。

簄玉谁今窥正色，班荆渠定赏真清。

双壶问字宁能许，一醉留宾不办营。

莫惜驱车饷元亮，须防结袜要王生。

陈造

陈造　次韵朱通判严上舍

万手抄诗遍洛城，老怀可但向来倾。

采菱白雪方迭奏，蜚雨晓风相与清。

价重欲输和氏璧，令严谁犯伏波营。

即今貂尾那容续，更判工夫费此生。

陈造

陈造　次韵朱通判严上舍

子元才望未专城，玉面醪敷且细倾。

宠辱尽捐身外事，醺酣聊乐圣之清。

分甘亦复怜吾老，饮湿终惭不自营。

归去须君传此法，秫田百亩便平生。

陈造

陈造　次韵朱万卿五首

陈雷好宾主，亹亹客风流。

末座仍枚叟，捐金得莫愁。

浓欢兼卜夜，暇日赖销忧。

近按梁州谱，何妨一再讴。

陈造

陈造　次韵朱万卿五首

风义陶朱裔，斗南地此流。

悬知禁厨脔，不赋畔牢愁。

笔落无千载，谈间散百忧。

尽抄新乐府，惜欠雪儿讴。

陈造

陈造　次韵朱万卿五首

彼姝绿窗子，欧靓亦其流。

裙衩何因瘦，眉梢不贮愁。

唾花新得意，庭草共忘忧。

雌凤求凰曲，人前莫误讴。

陈造

陈造　次韵朱万卿五首

一雨动三日，沟塍皆怒流。

风凉欺酒力，喜色寄诗愁。

不待桑林祷，俄宽杞国忧。

丰登知有象，满听载涂讴。

陈造

陈造　次韵朱万卿五首

平时歌酒伴，云散与风流。

白发潘怀县，青衫许散愁。

生怜自谋拙，人谓不堪忧。

只拟江湖去，狂吟和棹讴。

陈造

陈造　次韵朱秀才二首

萧斋愁兴倩谁宽，宠鹤昂霄顾羽翰。

自昔诗深知武谔，肯辞雨湿过苏端。

心期落落空轩豁，世事悠悠拙控抟。

正枕诵君悲壮语，梦随飞将蹑韑汗。

陈造

陈造　次韵朱秀才二首

儒冠林立更鸿生，经倚菑畲道可耕。

便合摘髭书桂籍，未须拥鼻避时名。

似闻眕梦成三耳，会见惊人取一鸣。

讲易露门谁第一，伫君重席振家声。

陈造

陈造　次韵诸公绝句

琳宇无尘夜色鲜，露明丛菊月临渊。

世间人境双清处，诵与西风更此编。

陈造

陈造　次韵诸公绝句

荆玉骊珠忽满前，示须攻石探涛渊。

南帆自诧归装富，准拟重呼阿买编。

陈造

陈造　次韵诸公清樾轩诗

尘中望青山，防有移文阻。

诵君清樾篇，顿忘三伏暑。

想见松风底，树羽仍设虡。

山灵莫逆友，献岂烦缟紵。

招隐未容反，陈迹渠能序。

诗翁麋鹿姿，穷不问唐举。

归诛故山茅，吴雁冯寄语。

君宁山中人，居州定王所。

陈造

陈造　次韵自序

丁年拾芥视功名，可但纫兰茹落英。

深愧官曹无所补，向来志愿几馀成。

分营伏腊耕淮壤，久绝音邮到帝京。

尚有好贤馀习在，老怀端合向君倾。

陈造

陈造　次曾左司韵赠俞德瑞

班荆同冒软红尘，一种东风两样春。

隽饮放君颜似赭，幽居怜我鬓如银。

简编自诳供良夜，要襮渠今有好人。

把酒若歌归缓缓，不妨折简唤东邻。

陈造

陈造　次张丞送菊韵二首

粉身免泛杯中物，并驾容陪陇首花。

況耐岁寒双干在，周旋三益羡君家。

陈造

陈造　次张丞送菊韵二首

寒花彭泽门阑旧，好句柯山伯仲间。

贫负清樽只三益，诗人错笑庾郎悭。

陈造

陈造　次张节推山字韵诗留其行

足音肯到寂寥处，风味要看樽俎间。

行役小休良不恶，雷声昨夜殷南山。

陈造

陈造　次张节推山字韵诗留其行

人瞻甫里歳埃外，诗著苏州伯仲间。

爽气凭销残暑尽，钩窗不用对西山。

陈造

陈造　次张节推山字韵诗留其行

红尘叹我奔驰久，空谷逢君梦寐间。

政使公荣可无饮，风江惊浪涌银山。

陈造

陈造　次张节推山字韵诗留其行

粹学堂堂真有本，玄谈亹亹尽无间。

小回馀事入诗律，句法还能逼后山。

陈造

陈造　次张节推山字韵诗留其行

老丑只宜岩谷里，何人契致俊贤间。

虽云章服裹叔夜，尚有笭箵随次山。

陈造

陈造　次张节推山字韵诗留其行

故人偶得一饭款，僻县才馀十亩间。

赤米白盐君勿诮，病夫官况等居山。

陈造

陈造　次张学录韵十首

俗习有南北，交情无故新。

得子班荆地，朴鲁俱淮人。

陈造

陈造　次张学录韵十首

东邻夜牙筹，西邻晨伊凉。

孰知陋巷士，乾坤书一床。

陈造

陈造　次张学录韵十首

学者闯圣门，趂屭未易入。

乡子用深造，以文作梯级。

陈造

陈造　次张学录韵十首

三吴士渊薮，向我肯论交。

尚友忌一乡，同人贵于郊。

陈造

陈造　次张学录韵十首

烧香为后山，展像拜太虚。

谁能作九原，候虫吊寒墟。

陈造

陈造　次张学录韵十首

张子五车读，笔作蛟龙腾。

百战气弥厉，依然短檠灯。

陈造

陈造　次张学录韵十首

广文无酒钱，到官倏改火。

清谭坐萧斋，惟子屡过我。

陈造

陈造　次张学录韵十首

舋鸭久欲忘，食蛙近亦稍。

人言淮浙殊，得饱不汝较。

陈造

陈造　次张学录韵十首

君才高怀时，从我计已左。

要追庄惠尘，挥麈论然可。

陈造

陈造　次张学录韵十首

众景纷骄蹇，君独著语亲。

十诗已椟藏，不与俗子论。

陈造

陈造　次章房陵韵四首

老骥挺高骨，弥耳尘中驰。

邻女嫁不售，泣向流黄机。

与子落穷山，坐无适时姿。

濠梁莞一笑，游鳞噞风漪。

陈造

陈造　次章房陵韵四首

诗法究源委，今古有正传。

寥寥风骚后，谁定执此权。

杜韩到黄陈，刃藏牛无全。

愧我蟫负山，良夜卓两肩。

陈造

陈造　次章房陵韵四首

章子五车读，诗外未一施。

清篇忽见属，了不计吾谁。

投暗率如此，世路宜暮迟。

独无牙旷手，并坐弦君诗。

陈造

陈造　次章房陵韵四首

诗社有血指，铅刀齿鱼肠。

横江限一锁，未易枝龙骧。

山泽护我瑕，珠璧耀我箱。

胜谭当不遗，茗果秋夜长。

陈造

陈造　次赵解元韵

养病年来嫩著书，逢人掉臂睨迂儒。

愁边好客从天下，谭处清风起座隅。

愧我多言终不近，似君知已未应无。

酸鹹嗜好虽殊禀，政恐渠侬诮太愚。

陈造

陈造　次赵解元韵

兴刘止用一编书，万轴垂笺或腐儒。

表表君今超北学，多多我已悔东隅。

声华看续诸公后，尔雅深知一笔无。

缩手袖间真老矣，灌园蓄{牛孛}了朱愚。

陈造

陈造　次赵判院韵

公诗见压楚服随，孤军慑怯逢荆尸。

将坛已办降旗送，顾乃借重如等夷。

文工武羽知馀事，腰箭臂弓聊寓意。

仆姑不作饿鸱鸣，策策鲛人珠迸泪。

巧匠血指非意及，微羔未须汤熨治。

蟹螯置把蛇卧影，生世多才古为累。

谁家酒好花打围，今日人闲柳生臂。

不妨恶客着坐隅，身则独醒心解醉。

陈造

陈造　次赵判宗送李象山韵

邑政易堕，我方在行。

挽袖柅车，交游至情。

两君玉峙，表表国士。

下榻倾倒，有贤公子。

我介三子，匪同而和。

提衡掖挽，交口孰何。

月堂之评，羇久未改。

匿瑕振过，兹焉有待。

卜夜之饮，辍骊驹章。

顾虽情钟，河鱼未康。

作吏则痚，羡人报政。

彼益者友，工药我病。

低昂达穷，冥心所遭。

独喜故人，往偕仙曹。

摇摇修程，炯炯初度。

眷言顾之，矫首云路。

胡不小留，共颓醉山。

胡不更仆，共谭孔颜。

西睇归帆，徙倚凄切。

去留之间，仙凡斯别。

陈造

陈造　次赵帅喜雪韵

府公忧国雪神知，三白呈祥不待祈。

旧岁新年多乐事，一时分付笔如飞。

陈造

陈造　次赵帅韵三首

眼眩如看九色霞，女肤侧理字栖鸦。

挽回春事凭诗力，留住风林欲褪花。

陈造

陈造　次赵帅韵三首

游人笑语问朝霞，处处相随攫肉鸦。

上冢归来更乘兴，醉依柳影藉梨花。

陈造

陈造　次赵帅韵三首

诗仙催客共流霞，不待高城噪晚鸦。

好竞春光醉良夜，即今庭院已飞花。

陈造

陈造　次赵赵夷仲

赵侯才望屹撑空，肯我过从笑语同。

妙论全胜十年读，清篇分饷一襟风。

珷玞可用酬昆璞，涎颡何曾梦锦蒙。

莫把诗声陵此老，迟君谒帝画平戎。

陈造

陈造　次赵赵夷仲

坐听严更一再通，卓肩搜句夜虫同。

拜嘉烋作开囊锦，似为衰翁疗首风。

紫诰君宜步西掖，苍颜我欲隐东蒙。

韐櫜文陈甘三舍，百胜将军正总戎。

陈造

陈造　次阵倅同年琼露酒诗韵

君家家酿人家无，市酤漓涩真剥肤。

朝来洗盏酹先酒，凝若金茎秋露珠。

色香第一味称此，舆台桑落卿玉腴。

客间公荣不共饮，主人恩意无乃孤。

欢伯三益能娱予，愁城九守付摧枯，魂梦枉用驰枌榆。君家家酿人家无，

渴羌恼君君恕乎。为君剧饮首就濡，

可待谋乐间忧虞。

陈造

陈造　次栀子花韵

居士窗前檐蕁花，清香不断逗窗纱。

伤和错底风过关，照夜偏怜玉雪葩。

琼树未应矜洁白，金神端为发英华。

世间俗眼便红紫，试遣诗翁较等差。

陈造

陈造　次朱必先与师是唱酬韵

朱郎满腹抱贤业，壮岁弹铗仍哀歌。

飞将未侯方朔饿，天无老眼如子何。

纷纷过眼日百十，超拔如君信难及。

平陵笔阵吾敢支，稳掇世科人所必。

小儿鹿鹿空肩随，血指汗颜惊崛奇。

於菟一啸百兽慑，谁顾露草寒蛩悲。

诗书鼓吹且强饭，舜咨皋谟适华理。

功名迫逐可得辞，等闲莫咏南山粲。

陈造

陈造　次朱必先与师是唱酬韵

男子负抱成蹉跎，唾壶自击商声歌。

此声此意谁解领，政用折柬招羊何。

人言百里半九十，它日聪明嗟不及。

云衢掎袂梦空劳，神武挂冠吾已必。

久要但有穷鬼随，此鬼亦使文怪奇。

推敲惯尝京尹怒，登临肯兴赋客悲。

蚕蚁可浴牛可饭，农家星候知昏旦。

不妨婢子办黄细，更贷邻僧供白粲。

陈造

陈造　次诸公诗韵

墙围护风烟，檐影纳红绿。

城西百弓地，论价指和玉。

沧浪取具体，辋川俨遗躅。

年时得小憩，振衣休汗足。

山灵不留人，定复厌枨触。

坐想散花女，深堂伴金粟。

今年桃李月，僮马几装束。

竟成梦魂到，永叹春事促。

此亦志原违，世有溪壑欲。

似闻偕六逸，碧酒仍艳曲。

风鹤羽人下，露花妃子浴。

诗卷肯属我，我洗颜面俗。

元亮晚耒耜，弥明旧符籾。

可须白月前，熠熠度萤烛。

陈造

陈造　次诸公韵

回首舟餐野店栖，何殊子美咏青泥。

朼来贤将先回盼，径上诗坛许命题。

举白烂陪山简醉，凝香到有武陵迷。

异时过计今方悔，曾虑谈间彼子西。

陈造

陈造　从王守猎

生世能忘尘外趣，官居定作车中妇。

男儿胸次万斛宽，不著尘埃著诗酒。

虎头起秀屹双高，层城更是干青霄。

使君领客凌缥缈，天风飒飒摇旌旄。

吴峤鲁山青未了，眇视平淮衣带绕。

艳歌浓笑碧云深，声下人间却惊鸟。

不妨卷障下烟霏，翠袖红妆旋打围。

杯行飞瀑乱歌吹，蜚雾暗香俱在衣。

诗翁得兴飞彩笔，铜丸脱手初无迹。

酒酣登车接离倒，马上梁州霜月白。

陈造

陈造　崔侯燕城西高家亭复次韵

昔人胜践此兴怀，复见西园游上才。

谭麈生风容满听，酒觞插羽未须催。

小令纤指鸣飞雹，却遣红檀趁落梅。

更约归来醉丛碧，将军端岂兴阑回。

陈造

陈造　村居二首

五风十雨梅破夏，三青两黄麦欲秋。

山禽谇语野花笑，瘦筇随客下西畴。

陈造

陈造　村居二首

卷书揩目小披襟，睡起初便茗碗深。

一缕碧檀无与语，坐窗闲看竹移阴。

陈造

陈造　答龚炳泽卿

之子违离久，前宵梦见之。

秋蛇开侧理，晓鹊啅痚篱。

歆秀何时改，郊痒更问为。

有言今赘矣，暗里自应知。

陈造

陈造　答毛叔子

章甫不价越，澼洸或强吴。

事以适进重，投暗恐类愚。

毛子抱高学，眇睨大小儒。

过阅几公卿，携文及吾庐。

我穷劣识字，三读起长吁。

妙处未遽了，君意无乃孤。

劝子挽从俗，青紫摘颔须。

他时不朽托，一一世楷模。

陈造

陈造　答寿诗

感念垂弧日，无成忽老衰。

尚须庚登诺，可讳甲辰雌。

但有散人传，难胜幼妇辞。

呼兄张座右，言配蓼莪诗。

陈造

陈造　答余司理

缅怀海县游，不作千山隔。

虽偿还俗债。兹复望霓厄。

孰知赫曦中，歨有油云升。

六幕一汛扫，病骨如濯清。

西山殷其雷，晚溽尚雨意。

颇思云岩宿，静听崩空势。

灵湫贝为宫，龙伯肯小留。

与翁宁两心，当亦忧民忧。

原龙嘘为霖，彍电归袖手。

免令山城民，议我拜上偶。

千里饮玉粒，秉穗周困穷。

牲肥酒如酒，岁岁敬为龙。

陈造

陈造　大雪复用前韵呈王尚书

密雪何自来，雨襧云其祖。

史臣纪上瑞，外此可无语。

帝岂为诗设，偏为诗人取。

梁园谢家庭，丽句传今古。

玄冥老更事，厥职甚修举。

属者甫见白，今者复接武。

赋形想像殊，玉田琼作圃。

定知怀璧人，蹍足不向楚。

天孙事遨嬉，开关叱九虎。

剪冰几何时，下土均付与。

群仙燕青冥，酒所未彻俎。

狂撼白榆花，笑看风处舞。

林峦带城堞，变灭眩所睹。

安得鹤背游，一览了九宇。

颇烦孟光请，杯覆诗不吐。

海图折曲折，儿女粗纫补。

明年麦秋好，落磨收鹅羽。

盍赓屡丰谣，少慰田家苦。

嘉应自丘祷，不待书闵雨。

饱饭对翻飞，此惠仍地主。

陈造

陈造　代罗大著遥题云巢

高人玩世心，仕学有余裕。

稍偿俗间负，未忘尘外趣。

结巢依莽苍，泉石得佳处。

牙签三万轴，遮眼岂云蠹。

鸟唘岩作屏，悠然不移具。

时招槠山云，苍白缭窗户。

径润树罩烟，庭虚月含雾。

万景供旦夕，与人美无度。

园翁垂纶叟，或许陪杖寀|。

我亦漫仕者，雅志买山住。

即今想像意，未办魁杰句。

他年登君巢，酒所尚容赋。

陈造

陈造　待众官致语口号

公堂锦绣映簪绅，不著人间一点尘。

地窄尚堪红袖举，情孚那复白头新。

蔗浆玉醴壶天晚，翠盖红贴暑月春。

况是山城无一事，醉乡宾主属吾人。

陈造

陈造　待众官致语口号

炉熏抽蕙褭高寒，列宿低光近醮坛。

夜屋忽惊簷溜响，晓畦旋放桔槔闲。

政须酬酢乘多暇，况间忧虞取一欢。

投辖孟公留客意，应伴月路醉扶还。

陈造

陈造　祷雨凤凰山二首

跨凤西来得好山，千年人与凤俱还。

本规法席专崭绝，先遣山灵凿捍顽。

闻道碧泓严水印，试携清醥闯云关。

此心炯炯龙应识，莫遣归涂更厚颜。

陈造

陈造　祷雨凤凰山二首

人心神理未交孚，敢爱微躯走道涂。

云气满山空梦永，秧畦夹涧就焦枯。

罢羸眼看号庚癸，感格吾犹愧鼓桴。

老去忧民心易折，龙公高卧得知无。

陈造

陈造　祷雨福溪岩

我访福溪岩，行行黍稌中。

人家打麦罢，邻里笑语同。

迎官问来意，不信有蕴隆。

淙激田间泉，诘曲走青虹。

引泉有余用，此岩无阙供。

福岩真福地，为民保年丰。

缥缈三花仙，蜿蜒千尺龙。

悠然乞灵地，陪此超世翁。

是岩既磨灭，是泉乃终穷。

洪慈小决择，妙化符鸿蒙。

彼此犹屯膏，无乃坐怨恫。

稽首贡此言，庶其鉴丹衷。

陈造

陈造　祷雨木栏堂四首

池上客熟无那，池中鱼不自濡。

安得凉烟泛坐，绿荷尽日跳珠。

陈造

陈造　祷雨木栏堂四首

绝知丰凶有数，岂必天地不仁。

鹁鸠底用缄口，晨霞徒解欺人。

陈造

陈造　祷雨木栏堂四首

物享用达幽秘，政戾自奸阴阳。

我已泣刑白鶂，谁繼请烹洪羊。

陈造

陈造　祷雨木栏堂四首

醮坛烟断金鼎，缺月印天一梳。

想知瞻望云汉，君王寝帐犹虚。

陈造

陈造　到房交代招饮四首

蹑尽巉岩气未苏，悔来坡下独长吁。

一观烟雾南山面，从昔名坡信厚诬。

陈造

陈造　到房交代招饮四首

簷外浮岚暖翠堆，道人亲眼为渠开。

餐钱官簿何须计，直为南山亦合来。

陈造

陈造　到房交代招饮四首

胜日山堂共一樽，未妨窈窕对嶙峋。

髻分翠影眉争绿，人与南山各可人。

陈造

陈造　到房交代招饮四首

妓围簷额润空青，岫幌云关夜不扃。

吏隐风流输我辈，可须逋客诧山灵。

陈造

陈造　到任交权州事筵致语口号

假印侯封付繼承，教条久已洽山城。

政成何异徵黄霸，日接宁惟拜水衡。

春酒入杯红浪涨，晚花荐座靓妆明。

良辰便合同沉醉，且置阳关叠后声。

陈造

陈造　得侄消息二首

甚喜的谷熟，仍闻佳食眠。

郡人新过此，乡主得真传。

社酒浮蛆渌，湖鱼割玉鲜。

平时计安稳，莫靳里胥钱。

陈造

陈造　得侄消息二首

二顷居耕获，为谋未觉非。

输租能早计，坐社莫相违。

念我官将满，连宵梦只归。

团栾老丘壑，肯作食言肥。

陈造

陈造　登龙泉山

越山东来万烟鬟，馀姚为邑山四环。

客车细穿市井间，邑屋更绕龙泉山。

佛阁翚飞最高处，远近岚霏随指顾。

小留开船有新句，君知可是囚山赋。

陈造

陈造　登平山堂

平山堂上命琴樽，前辈风流肯见分。

恋客懶斜当槛日，藏山不断隔江云。

吟笺得意窥天巧，醉面禁凉减缬纹。

杖策归来新月上，落梅如雪点风裙。

陈造

陈造　登頫江三绝赵宰增为四复次韵答之

泛香樽佾飞云上，着色江山泚笔前。

乾鹊鸣鸠共晴昼，长红短绿各华年。

陈造

陈造　登頫江三绝赵宰增为四复次韵答之　追和

流光何忍太匆匆，一段清欢歨梦中。

赖是缄藏玉雪句，老人他日苦头风。

陈造

陈造　登頫江三绝赵宰增为四复次韵答之　追和

两豪挥笔对江山，怪底风蜚齿颊间。

雕虎未驯金索紧，长鲸已鱠钓竿闲。

陈造

陈造　登頫江三绝赵宰增为四复次韵答之　追和

两夜北风吹石裂，雪神骄蹇更淹留。

羁人坐叹肌生粟，媚白妖红耐此不。

陈造

陈造　登頫江三绝赵宰增为四复次韵答之　追和

东园北寺非无约，瘦骨禁寒未敢前。

寄语惊风并急雪，多情多感况中年。

陈造

陈造　登招宝山

一鹫风烟上，三韩指点中。

地随山共尽，天与水无穷。

梦蚁纷轩冕，骑鱼可阆蓬。

仙曹应拊掌，顾我簿书丛。

陈造

陈造　邓粹有诗次韵

袖手从公辟不怀，天心月脇有馀才。

将坛贾勇知无敌，删府新除定见催。

楚国谁今衙屈宋，欧门我亦后苏梅。

锦囊得句无虚日，尽卷淮山胜概回。

陈造

陈造　调官归

穰穰衣冠地，眈眈公辅居。

云霄有捷径，尘土且长裾。

老去怀归切，生知与世痚。

解装漫刺在，况说子公书。

陈造

陈造　丁簿到芜湖书不对

几日到于湖，交情未合痚。

相望百里地，不寄一行书。

待此宽相忆，何人念索居。

朔风吹雁断，徙倚正愁予。

陈造

陈造　丁酉道道暮春

去家如昨日，节物转头非。

风处绿自舞，雨馀红顿稀。

野桥平水过，村路蹑花归。

趁得酴醾在，筝琶拂旧衣。

陈造

陈造　定海甲寅口号七首

长官清苦旧传闻，检放禾苗近四分。

毕竟不缘胥吏手，旱头科敛枉纷纭。

陈造

陈造　定海甲寅口号七首

田租有约不相违，比着丰年数已亏。

一饱分明郎首赐，几曾刺口问抽卑。

陈造

陈造　定海甲寅口号七首

已抄口数报隅官，岁后朝糟定不难。

且愿眼前缰健在，趁坊讨海过冬寒。

陈造

陈造　定海甲寅口号七首

水泛沟塍意欲餍，凌晨还复雨廉纤。

早秧未颔犹须插，晚谷无多不更{土冉}。

陈造

陈造　定海甲寅口号七首

父子分头上海船，今年海熟胜常年。

官中可但追呼少，不质田输折米钱。

陈造

陈造　定海甲寅口号七首

邻家两两捉春归，笑语相过复叹咨。

共说飓头前夜作，几人莆网羐流尸。

陈造

陈造　定海甲寅口号七首

连宵飞雨喜滂流，已入梅天过麦秋。

二十年前如此晚，金城地抱却全收。

陈造

陈造　定海四首

县境拖修直，人家住土涂。

三方鲸浪涌，一岛虎头孤。

风物犹佳处，弦歌付老夫。

平生虫篆意，或许间忧虞。

陈造

陈造　定海四首

齿发今如此，东来料一寒。

爱民平日事，宰县昔人难。

稍得官租办，聊容坐席安。

渠侬趋负挽，疑未厌儿宽。







卷44

陈造

陈造　定海四首

获稻来墝埆，开簄荐碧香。

地偏皆斥卤，汲井得甘芳。

漫仕今千室，前人陋一乡。

民安吾亦饱，相乐亦相忘。

陈造

陈造　定海四首

官廨盐烟外，居人杂贾胡。

听言须画字，讨海倚输租。

羽俗何妨陋，鲜肥颇不无。

已甘三载住，畴昔计乘桴。

陈造

陈造　定海县厅事落成致语口号

翚飞华屋酒如池，宾主风流况一时。

千杖敲春琼斝滑，九霞摇晚舞衫僛。

轻颸泛座漂香远，纤月窥人转影迟。

牛女多情应羡客，瓜华适已羒珠丝。

陈造

陈造　东坡二首

五载诗鸣卧雪堂，暮年长啸走南荒。

当时戏彩慈亲侧，岂复陈编羡范滂。

陈造

陈造　东坡二首

高文鲠论博艰危，凛凛声名百世垂。

得意王公莽枯冢，谁令圣主想同时。

陈造

陈造　东园诗寄兴化吴从道

溪流抱玦围亭里，三面栏干压清泚。

养花种竹今几年，红红绿绿皆风烟。

黑头主人富文墨，隙地营园喜留客。

去年香雾摇东风，藉花一醉君见容。

悲翠拂衣蝶窥酒，归时檐牙挂星斗。

有物系足寒前盟，徙倚东风空复情。

歌前酒所何限意，黄鹂应说鸥应记。

一春不风即蜚雨，曾奉亲舆赏花否。

向来券游付云，向来券负今偿君。

濡毫却叹无好语，说似能诗叶明府。

陈造

陈造　东庄小留四首

南陂荒茀已成围，北墅四租颇应期。

两地径规般薄地，小为庵屋大为池。

陈造

陈造　东庄小留四首

夹沟欲插柳千株，绕舍先营五亩蔬。

供爨秗冬须次第，西归新得务农书。

陈造

陈造　东庄小留四首

亲朋樽俎日周旋，无限欢情到酒边。

底许挤排作尊客，只令抚己叹衰年。

陈造

陈造　东庄小留四首

接屋连墙翠密中，炊香羹玉饱过从。

人将逋客为同社，地与斜川作附庸。

陈造

陈造　冬至

至节占天意，丰登又必然。

相风绿漪静，宾日矞云鲜。

比屋皆生意，穷阎有醉眠。

端容衰病宰，索句海山前。

陈造

陈造　都梁八首

淮汴朝宗地，孤埤只眼前。

谯楼西日淡，戍鼓北风传。

破竹非无计，浇瓜亦自贤。

客愁浑几许，抚剑倚吴下。

陈造

陈造　都梁八首

天外纤云尽，山颠望眼遥。

平淮剪绿野，白塔界晴霄。

客里风光异，吟边物象骄。

功名它日事，回首兴萧条。

陈造

陈造　都梁八首

新居得翠微，景趣自幽奇。

白石群羊卧，修篁翠葆欹。

山光衔睥睨，云影傍藩篱。

席户无车马，禽猿不更疑。

陈造

陈造　都梁八首

关塞凄凉处，青徐指顾边。

如何汉正朔，不尽禹山川。

将略轻三捷，天威重万全。

诸公不愒日，老子判留年。

陈造

陈造　都梁八首

路恶惟沙碛，山回忽市廛。

楼台明晚照，花竹暝寒烟。

生事知无警，欢声验有年。

犹嫌武陵遇，不载割淮鲜。

陈造

陈造　都梁八首

犬吠葱青里，人家竹径深。

短篱循石磵，老屋枕烟岑。

牛瘠知春事，鸠啼认晏阴。

丰年易为客，杯酒慰幽寻。

陈造

陈造　都梁八首

向来经世蕴，每作负山驰。

鬓发不留黑，京尘惭旧缁。

生涯黄卷在，心事白鸥知。

回首林泉癖，穷吾不为诗。

陈造

陈造　都梁八首

年年汉臣节，春雁与同归。

番俗尊华服，皇家后武威。

市中斜毼贱，水外拂庐稀。

南北皆生息，和亲果是非。

陈造

陈造　都梁涂中

西来行路未妨长，敢指淮山作异乡。

随处馈浆惊秗寇，有人酬药话韩康。

柳方弄色新经雨，云似多情巧护霜。

风俗淳庞节物好，一樽时与倒诗囊。

陈造

陈造　都下春日

烟林红翠已班班，雨后春工不暇悭。

付与笙箫三万指，平分彩舫聒湖山。

陈造

陈造　读晋史二首

司马家儿转首亡，奸欺三叶是馀殃。

区区牛氏何关汝，覆面犹须泪满床。

陈造

陈造　读晋史二首

只知成济犯乘舆，刘石凶威更有馀。

狼顾魂灵应自反，尚将鬼责怖公闾。

陈造

陈造　读师文和郡侯喜雨诗次其韵

涛波襄陵尚霖雨，龙伯不省田家苦。

官中出镪瘗流尸，内地之民无宅土。

京邑本根枝外邦，渠侬枵虚闯官仓。

流亡可饱骨可肉，县官仁爱吏慈祥。

古来畏天灾无小，迄令百颦馀一笑。

阳愆阴伏谁致此，共说群憸投有昊。

一昨雩祷饭不荤，神祠佛屋香炷氲。

霓望朝昏耐踨蹐，风传真赝长纷纭。

我归得同郡人乐，愍农喜雨收奇作。

想摩鲸牙凌浩荡，更穿月胁翔辽邈。

吾帮不熟农告功，溜匙云子行沾侬。

小儿解谢倩人诮，搜镌径欲分吾穷。

乃公拙无尺一召，他日当归有先当。

耕牛先后计未失，谁谓山林迹如扫。

世人二五不知十，赴争夺场不遗力。

分表营营竟何补，截趾适屦山藏泽。

黄堂诗老民所天，秋来衢路有醉眠。

乐职未赋吾歉然，人言此笔须舑仙。

小草可录寸有长，会从之游据胡床。

蜂腰鹤膝容探汤，借儿茹胾升公堂。

陈造

陈造　杜母

杜母遗芳岂远求，田功谁比此邦优。

麦疄桑陇疑淮左，近水遥山似秀州。

楼识景疏知俗美，亭因思孟各风流。

我来眷眷淳庞处，比屋嬉嬉路载讴。

陈造

陈造　渡扬子

涛江吞天去，委此舟一叶。

有之恃勇往，微命几颠踥。

弱缆维复解，宿浪俄妥帖。

北风不满帆，晴空欲凌蹑。

淮人乡情重，相为细扶楫。

浮玉瞥眼过，笑谭得利涉。

穷涂有快意，十北收一捷。

龙公不常喜，未用轻吾怯。

陈造

陈造　对客再次韵

客来一笑同乡味，便粉秋菰刷藕泥。

糟泥子姜仍旧法，笼缄乾笋俨新题。

白鱼紫蟹空濡沫，窘兔惊麋想砀迷。

自揣舑儒合蔬粝，放麑终恐愧巴西。

陈造

陈造　对雪小吟次前韵

翻鸦啅鹊暝争栖，舞絮郊原雪冰泥。

已缀珑璁分桧柏，并扬光彩贲榱题。

{后然}须句好无前勇。索酒人归有后迷。

客子鬓毛今愧此，忍寒挟策市桥西。

陈造

陈造　繁昌县感旧

繁昌古县依山麓，县外峰峦更重複。

连山断处围平陆，有地可耕无十六。

昔我作尉三年留，局促似为山所囚。

野行付宿饭古寺，山路孰悉如吾州。

车如鸡栖马如狗，风袂尘襟博升斗。

是时身健发财斑，颇复兴怀为奔走。

远近人家山影浓，与我周旋图画中。

山鸟翔集相和应，野花开谢能白红。

薄宦而今更长道，回头只觉当时好。

筋骸罢惫鬓摧颓，不叹漂零叹吾老。

陈造

陈造　繁昌早发

客行固厪身，留滞如捩翼。

及兹祖礼竟，蓐食理帆席。

风停浪未蛰，天曙月正白。

版矶汇湍杀，荻港烟树碧。

杖策丁家洲，徙倚容少息。

无酒问山店，忆鲈听村笛。

鸟乌啼松行，雁鸨下沙碛。

回柁投曲澳，又寄糁潭夕。

情痚或易合，不作淮楚隔。

累然槁项翁，软语慰行役。

陈造

陈造　泛湖十绝句

荷面跳珠小溅衣，酒边团扇已停挥。

湿云收尽人间暑，却度西山载雨归。

陈造

陈造　泛湖十绝句

浦溆楼台远近殊，樽罍随处小踟蹰。

高郎颇胜高常侍，解把西湖敌孟诸。

陈造

陈造　泛湖十绝句

银笔曾烦赞此君，即今墨色俨如新。

因君细数登龙日，十九年前入幕宾。

陈造

陈造　泛湖十绝句

嫩绿摇漪红藕香，雨膏烟腻午供凉。

西湖到眼真西子，莫信温柔别有乡。

陈造

陈造　泛湖十绝句

桃叶相逢但交臂，李鬟何许费凝眸。

尔曹岂解文字饮，应道吾侪输此筹。

陈造

陈造　泛湖十绝句

酒边凉意雨馀生，望夜重期看月明。

安得水仙会事发，巧随人意作阴晴。

陈造

陈造　泛湖十绝句

底许行庖旋不空，小舟如纤浪花中。

盘珍俎实随供给，亦有红衣载短蓬。

陈造

陈造　泛湖十绝句

寻得诗人到醉张，银壶玉麈倍增光。

小囊赋就鸳鸯锦，一路荷花别漾香。

陈造

陈造　泛湖十绝句

玉人罢浴试梅妆，诗客挥毫落夜光。

因病覆觞今破戒，为渠豪饮为君狂。

陈造

陈造　泛湖十绝句

楼前行客竟昂头，楼上齐声唱石州。

衮遍实催犹未彻，暑风晴月各新秋。

陈造

陈造　房陵十首

似闻仙伯厌乘龙，常混红尘市井中。

觌面未须趄避我，褰衣无计{足叉}寻公。

陈造

陈造　房陵十首

阴晴未敢卷帘看，苦雾蒙蒙鼻为酸。

政使病馀刚制酒，一杯要敌涝朝寒。

陈造

陈造　房陵十首

雩坛歌舞杂嗟吁，下酉犹濡上酉枯。

谁谓朝来一拆雨，欢声已觉沸通衢。

陈造

陈造　房陵十首

竹屋高低正复斜，蔚蓝影里著人家。

底消山峡三分瘴，争课卢仝七碗茶。

陈造

陈造　房陵十首

夏田少雨富来年，多雨何妨穑事秋。

已戒日供皮子面，更教晚稻饱霜收。

陈造

陈造　房陵十首

跨牛待得夕阳回，在处诸嫲笑口开。

已借蜡钱输麦税，免教缉捕闯门来。

陈造

陈造　房陵十首

杯酒清浓肉更肥，咸言趁社极欢嬉。

丁宁向去坐年日，要似召集敛脯时。

陈造

陈造　房陵十首

农闲闾里有逢迎，白饮傍边骨在羹。

老稚不妨顽过日，边头难得是升平。

陈造

陈造　房陵十首

刈罢秋禾未敢慵，更须趁逐过残冬。

城中竹箁今年贵，盐茗新来免阙供。

陈造

陈造　房陵十首

翁媪同围老瓦盆，倒簄新酒杂清浑。

枧南枧北皆春社，且放乌犍卧晏温。

陈造

陈造　房州到任交粹事筵致语口号

平时风义等肩差，况此周旋别乘衙。

湛渌徐倾卜夜酒，欹红同插殿春花。

成规灿备堪从事，殊渥便蕃定拜嘉。

烂醉长吟答佳致，不妨宾主各诗家。

陈造

陈造　分韵得家字

东园郡胜处，不作里所遐。

池台掇天巧，草木专年华。

一雨洗清晓，十顷围红霞。

云何秉烛客，未驾载酒车。

掾郎郡之望，士价诗名家。

折简挽名胜，行庖富柔嘉。

清风应灵籁，高谭振冲牙。

酬酢角鲸吸，赓和纷天葩。

痛饮未渠醉，浩兴渺无涯。

孰知此老惫，坐受强敌加。

空弮将一旅，坚阵凌五花。

陈造

陈造　分糟蟹送沈守再次韵

笑呼赤脚拆印泥，妇姑欢喜舞两儿。

沅江似识九肋鳖，伏雌只惯五羖皮。

海螯不落江{摇去扌换虫}下，郭索公子是似这。

但闻淮浙诧此味，岂意分派来江池。

闭户独享良多愧，古以饕餮联穷奇。

使君据案带减围，一杯解颜情分持。

未用秉烛唤窈窕，促轸且弦诗老诗。

陈造

陈造　粉水行

散解溪纡福溪直，两山空中泻清激。

潴渟壅建几千家，邀入中田作膏液。

馀流复合古城东，末世尚奏铅华功。

定名粉水自谁始，水神有灵当热中。

去年龟纹布溪底，房民倒垂忧死徒。

今年活活夜继晨，渌涨稻禾三百里。

此溪今昨亏盈，郡民即溪岐死生。

天设地施禹疏凿，世人盍亦求其情。

古来名实为宾主，两溪厚农非小补。

但令旄孺无饥羸，安用女子相夸诩。

陈造

陈造　复程平叔

早岁雄文手自编，偶同闻喜听钧天。

漫为官去吾何取，肯寄诗来子定贤。

潘岳自怜头易白，士安况苦病相缠。

羡君身健须如漆，万里亨衢稳著鞭。

陈造

陈造　复次韵寄程帅二首

节物匆匆可挽追，直须乐事趁芳时。

行春倏喜花围屋，借景何殊月在池。

对酒不无桃叶女，扣舷却笑木肠儿。

山家有约须重到，定放游人张水嬉。

陈造

陈造　复次韵寄程帅二首

人家禊祓竞攀追，刺史春游正此时。

羯鼓声中花作锦，壶筹多处酒为池。

绝须丝竹娱安石，剩有篇章付雪儿。

闻道续貂容下客，老无佳句坐荒嬉。

陈造

陈造　复次韵四首

诸李辞章推李白，向来蜀道赋噫吁。

房陵山险犹如许，石穴巴邛定不诬。

陈造

陈造　复次韵四首

昔上瞿塘滟预堆，盘涡如井放船开。

山行欢喜今非错，备见梢濆撆漩来。

陈造

陈造　复次韵四首

十里髻鬟谁绾结，半天苍翠自嶙峋。

教儿莫惮依山住，阔领裁衣尽土人。

陈造

陈造　复次韵四首

病肺还孤竹叶青，小园春去尚深扃。

春衫红叶强相比，婢子可怜无性灵。

陈造

陈造　复吴秘正五诗

武陵迈往气，当世隐一敌。

扬眉诸公间，甘作迁客客。

裔孙典刑在，磊落抱深识。

我学谢柳州，顾肯睨门席。

陈造

陈造　复吴秘正五诗

簿书阻从游，人远嗟室迩。

胥徒怪坐忙，眉睫若为喜。

方赓于蒵于，忽诵子虚子。

悠然得此心，外累蚊过耳。

陈造

陈造　复吴秘正五诗

我如不材材，自诳无用用。

向来风月前，诗笔颇吟弄。

低摧发皓白，无与世轻重。

枯株欲丹黄，因君弥自讼。

陈造

陈造　复吴秘正五诗

作宰古尚教，宓齐但横琴。

唐吏犹易为，读书或松林。

一从来海濒，琴书暗尘侵。

俗有只今异，鞭扑违寸心。

陈造

陈造　复吴秘正五诗

君诗用功深，平处犹近古。

北斗灿繁星，拜赐诧儿女。

亦思貂可续，中夜搅肺腑。

搅须粲一笑，笑翁祗自苦。

陈造

陈造　傅商卿借鹅

吾家水豢惯秋春，谷饲栏栖又一新。

友义何须换鹅帖，邻墙防有嗾獒人。

眠沙泛渚期它日，问俗充庖戒未仁。

酬我质剂当倍称，学书还复慰清真。

陈造

陈造　富池庙

买香马头西，跂望富池口。

我帆庙下卸，只费一炊久。

匆匆索冠裳，堇堇办牲酒。

所取荐蠲洁，不必须富厚。

精魄我为悚，勇节公则有。

出门闻风声，万窃一呼吼。

林摧巨木折，江驱雪山走。

系缆下窗坐，斋心念神佑。

邻舟瞢冒去，胆碎面黧黝。

非今羞供留，例亦罹釁咎。

交神不用卜，迟速示可否。

噬将舍舟楫，望望终稽首。

陈造

陈造　感事十诗上李侍郎

齐人石为瓠，自视比金璧。

鐟之不能窃，宝此果何益。

人士为己学，落落肯如石。

当知井用汲，又恶匏不食。

陈造

陈造　感事十诗上李侍郎

客来自罗浮，遗我药如粟。

茹之三顿首，已觉颜如玉。

飞浮日月傍，夜访银河宿。

和气均人寰，坐使年谷熟。

陈造

陈造　感事十诗上李侍郎

邻女德称色，婉变白玉温。

无资嫁未售，行媒不顾门。

佩是新纫兰，庭有手值萱。

君子正求匹，不聘甘难婚。

芳岁逝不留，苦节中弥敦。

涧潦有遗采，此意与谁论。

陈造

陈造　感事十诗上李侍郎

国工铸良剑，发白心志悴。

晶荧淬敛余，干莫并犀利。

入匣蛰虬龙，落手慑魑魅。

卫身未足道，适用在一试。

楼兰犹颉颃，顾汝岂虚器。

陈造

陈造　感事十诗上李侍郎

荆璞自楚宝，顾终杂土木。

和氏浪三献，一身已再辱。

小儒褐衣底，磊落几荆玉。

把玩坐蓬屋，和应笑遗俗。

善价谁不怀，一辱讵可赎。

吾亦笑和氏，葵犹卫其足。

陈造

陈造　感事十诗上李侍郎

伯夷困采薇，名不而周乱。

敬通可言命，四七拱炎汉。

圣主方侧席，士或盘藀涧。

有斧苦无柯，古今同此叹。

大人世凤麟，吐握岂云惮。

么麽未足数，一官从浪漫。

陈造

陈造　感事十诗上李侍郎

长松倚绝壑，高萝缠绵之。

苍山屹半空，白云相因依。

挥策马不前，自问此何时。

圣贤运化枢，奇髦各骛驰。

踯躅诸儒后，槁暴穷山为。

盘木贵有因，平心勿嗟咨。

陈造

陈造　感事十诗上李侍郎

燕君市骏心，一昔驰九野。

岂知千里足，近出盐车下。

临风非一鸣，几谓无识者。

详肉略之骨，旷古无善马。

陈造

陈造　感事十诗上李侍郎

枉寻固已污，索价则已欺。

人生功名念，舒卷自一诗。

荣辱取所适，穷达非敢知。

及物傥在道，卑官亦可为。

咄咄厌矮屋，心无一日嬉。

还应乘田翁，笑汝太矜持。

陈造

陈造　感事十诗上李侍郎

幽人一床书，不肯睨侯伯。

领会有真乐，未厌四立壁。

平日太玄经，看人五鹿客。

今代元紫芝，独未觇颜色。

向来萦清梦，倏喜得亲炙。

一洗衰俗耻，满腹志原毕。

陈造

陈造　感兴

如镜江流去，奔驰合自羞。

病容霜后叶，归兴浪前沤。

岐路三生债，风埃一饱谋。

山田饶芋栗，珍重故园秋。

陈造

陈造　高头山

小驻缘云脚，居然睡眼醒。

楚田衔树阔，汉水挟山青。

蹀躞初忘倦，巉岩已饱经。

川原方啖蔗，不拟叹漂零。

陈造

陈造　高头市

陂行欲尽山崛起，十数人家住山觜。

行人不炊市无米，买饼充肠听颐旨。

日未薄山收市里，闭户人家呼不起。

今春倦憩车曾抳，风物人情不如此。

主人睨屋为翁指，方秋此屋犹在水。

闾里襁负皆转徙，老夫危不鱼腹死。

更向秋田问馀几，使之饥寒责廉耻。

不忘资人约诸己，焉得人人颜氏子。

向纯厚俗今不美，曾是登山号庚癸。

陈造

陈造　高宗皇帝挽章四首

雨露均皇泽，丹青焕帝猷。

恢图自天运，授圣与神谋。

方眕修龄梦，俄偕造物游。

姑山馀四子，不复侯琼辀。

陈造

陈造　高宗皇帝挽章四首

措俗皇风粹，怡神象帝先。

宝图传圣嗣，金阙觐群仙。

典训昭如日，华夷痛所天。

衣冠游厣地，一一泪河前。

陈造

陈造　高宗皇帝挽章四首

天地重开阔，华夷赴指挥。

群生欣按堵，三纪仰垂衣。

凤历虽无极，龙楼忽告违。

广成谭道处，千古想骖騱。

陈造

陈造　高宗皇帝挽章四首

精一心传后，功隆道固存。

徐乘仙驭去，往债玉皇尊。

典诰无遗意，臣民有断魂。

嵩灵弓剑望，愁雾惨中原。

陈造

陈造　高祖二首

未推壮邑赏平津，已采先知赦奉春。

齐越淮南皆斧锧，狂胡遽指汉无人。

陈造

陈造　高祖二首

坐馘关东扛鼎雄，指呼奴隶走王公。

只缘夺嫡中心慊，反畏商山鹤发翁。

陈造

陈造　庚子冬望雪二首

冬尽风霜只薄寒，人将雨雪卜新年。

痴儿不问丰凶事，但快茆帘炙背眠。

陈造

陈造　庚子冬望雪二首

陇麦枯时雪意浓，可堪新日已曈。

因循度腊无三白，孤负明年饱二红。

陈造

陈造　公孙述

东来温诏枉丁宁，隆少忠谋肯汝聆。

不待宾胪延马援，始知西帝偶人形。

陈造

陈造　谷城道中

何许珠襟绣袂娘，额黄胸粉自新妆。

野芳贪折髻丫重，蝴蝶乱随裙幅香。

缓唱采菱空答响，小留挑菜翠盈筐。

汉风未许休乔木，行客相逢莫漫狂。

陈造

陈造　观山四首

晴春载酒小徘徊，倏作冲泥冒雨回。

毕竟山灵嫌俗驾，即今还殷阿香雷。

陈造

陈造　观山四首

每从迫隘面孱颜，劣比缘墙见髻鬟。

好在此亭同把酒，与君全体看南山。

陈造

陈造　观山四首

山如豪俊{上四下各}方隅，傲睨骄蹇未受拘。

为著孤亭凌缥渺，至今端委正衙趋。

陈造

陈造　观山四首

道人动作千年调，京兆才馀五日留。

此去浮图桑下意，得无追忆费冥搜。

陈造

陈造　观山刑鹅夜归

巢鹊枝蜩已罢鸣，风声露气可胜清。

人谙浅濑安然度，月隔高林未肯明。

却乱宿云寻去路，渐因更鼓辨孤城。

谁知岁事关心切，翻忆冲泥傍险行。

陈造

陈造　观诸公射於城北书壁二首

旧约已汤饼，新欢仍碧香。

小闲障日手，同憩卧云庄。

群彦矢复沓，老夫诗在囊。

蔬畦暝晚色，野兴为谁长。

陈造

陈造　观诸公射於城北书壁二首

尘我玉蟾蜍，弦君金仆姑。

分曹双壁立，中巂万人呼。

壮岁功名地，从渠山泽儒。

他年玉音问，册府起孙吴。

陈造

陈造　官居二首

磔磔初鸣晓，通通已报衙。

拙勤知待旦，欺绐未停撾。

漫役乡园梦，只添老眼花。

屈信庸敢计，斗禄倚生涯。

陈造

陈造　官居二首

官居不惜日，宰县动三年。

忍事肠欲烂，为防头救燃。

不应一饱计，长受众人怜。

挽仰堪供笑，人间海易田。

陈造

陈造　官务

磨陁为官多，晓了未更历。

今世从仕者，万口用一律。

文桉日从事，雁鹜窍投隙。

自谋脱悔吝，初肯计易剧。

追逮有踵接，符牒动山积。

岂念南亩民，晷刻校日力。

停犁听上命，质衣供旅食。

谁定老我师，黠民几鬼蜮。

缔彼刀笔吏，表里肆狙慝。

柰何食肉人，立说与推激。

此论傥不破，此弊终未息。

揆予阅世熟，敢此谂在职。

陈造

陈造　管仲二首

棠潜俄正鲁封圻，施伯安翔稛载归。

屍授夷吾宁复此，君臣应愧始谋非。

陈造

陈造　管仲二首

平生勋业载成书，胁制诸侯只霸图。

盍繼车攻奏嘉颂，迄今璧帛簉东都。

陈造

陈造　鹳带箭行

城边鹤城栖，水食衣楚楚。

欲鸣不鸣候天雨，此肉胡宜登鼎俎。

柳营子弟弓石人，南山之石犹饮羽，

如汝正可虚弦取。血毛分披谁汝怜，

低摧直诉使君前。使君德意孚鱼鸟，

全汝之生令汝饱。徐行侧睨若无旁，

饮洁啄腥近台沼。使君暂拥山城麾，

诏音不日遄其归。矢来乡汝谁依，

江湖粗饱莫卑飞。

陈造

陈造　光武二首

济业何关赤伏符，王梁不拜未云疏。

君王幸却东封请，底事终身溺谶书。

陈造

陈造　光武二首

闭关谢质保丰功，建武规模见祖风。

宰辅骈诛非细故，平章敢谓茂陵同。

陈造

陈造　归有日喜作

夜灯晨饭棘围重，槛束飞猱鹤在笼。

敢效骚人悲迫阨，只防举子诮冬烘。

抟风定有庄鹏化，得隽从知冀马空。

明日还家压新酒，菊登金蕊拒霜红。

陈造

陈造　归欤老秋

已办求田问舍谋，登临那复更悲秋。

蟹肥与客争先把，稻熟催儿彻晚收。

霜后峰峦添峭措，波间鸥鹭剧风流。

寰中胜处天应惜，付与痴儿只暗投。

陈造

陈造　归自湖西

晨具湖西饭，还家腹果然。

怒风长擘席，急浪不鸣船。

身觉青冥上，情留白鸟边。

衰年端一快，整帽向云天。

陈造

陈造　归自淮南雪行呈张盐袁宪

岁星逼岁回躔吴，吴儿不用忧旱枯。

社鬼雨师当率职，雪龙已复随指呼。

百年眷属无宁居，崩腾胶葛周太虚。

翻云挟雨动十日，洒润及物无遗馀。

帝意嘿与皇心符，屡丰政欲{娐去爪换旬}鳏苏。

凤麟告瑞底用此，粟麦充腹可使无。

节物破腊催谢徂，挽回和气浮洪炉。

熏烟已告佛供罢，寿斝想见皇情娱。

漂然一舸将腐儒，风前坏席争长涂。

乘凌缤纷入缥缈，挽仰色界行画图。

平生壮观老不孤，今段造物真娱予。

拟从玉妃助剪水，徐与帝子看积苏。

天仙着我白玉壶，应笑袖手毫不濡。

归从绣衣两诗伯，照夜更掇骊龙珠。

陈造

陈造　癸丑劝耕净居

十五里近车不驱，净居之役良舒徐。

愁霖鼓寒妒春事，倏喜淡日行云衢。

涉患知乐闻自古，积忙得闲聊慰予。

崇堂修庑般礴久。宠眉鲐背纷前趋。

为催酒炙劳苦罢，细问里闾愁叹无。

怡然离席手加额，共说温饱沾妻孥。

频年丰登岂偶尔，圣恩及物天地俱。

卑官政拙民未厌，辇输肩负怜朱愚。

饼果在袖笑在颊，闯门稚子争携扶。

我亦僧饭对两雏，未刀清坐留斯须。

炉香翻频茗事竟，殿影已噎东廊隅。

复捻吟髭度盘纡，人声鸟语乐有馀。

陈造

陈造　郭家洲

携儿上绝岸，微径步蒙密。

人稀鸟乌乐，老屋几百室。

荒凉郭家洲，篱落映残日。

问俗得周旋，应门颇仓卒。

兴衰今昔殊，郭姓尚十七。

邻里阙盐茗，翁姬仅盥栉。

共说频岁歉，平陆江浪没。

场圃或潭洞，椽栱行蟨蛭。

去秋微收尔，樵采取黔突。

接耳多乐郊，一去恐两失。

吾邦有杜母，抚我不待乞。

蠲租桑柘在，休役孙子佚。

意使流殍无，宁后仓{广仓}实。

官今浔阳来，吏师那容失。

书绅拜此赐，知我佐郡绂。

古来裨肉食，多自萏蕘出。

必若穷吏道，孰先究民疾。

剥肤快目前，吾固笑无术。

陈造

陈造　过八叠舖问宿

平野俄空阔，遥山且有无。

斜阳对扪蝨，螟树忽啼乌。

老去犹羁旅，生平颇壮图。

田翁诧丰岁，不拟话为儒。

陈造

陈造　过八叠山

我从外朝来，巑峭相连接。

巉绝不可上，孰与西八叠。

车匪毛羽去，我岂猿猱捷。

一步九顿仆，陟起正岌页。

飞萝攀恐断，狠石高更蹑。

时方积雨后，没骭泥涉涉。

客居惯泽国，未到意先慑。

呀如敌场赴，隶卒不敢怯。

及此问次舍，犹觉口嚅嗫。

剪烛未渠寝，尚恐梦惊魇。

陈造

陈造　过八叠山

路入于平舒倦眼，襄阳佳处亦班班。

烧香岘好思三岘，八叠山高似万山。

喜此经行无雨阻，向来游览坐天悭。

山灵定笑贵野鹜，默遣归求邦域间。

陈造

陈造　过樊村

襄鄂二千里，何啻三百湾。

风色九顺逆，左往复右还。

舟行已三日，沿流不作艰。

即今苍烟面，犹是泊处山。

信次有定期，曲直了不关。

聊可供戏事，轻桡与回环。

陈造

陈造　过樊村

几日囚笼鸟，今朝纵壑鱼。

空劳计迟速，凡百有乘除。

岸势惊禽过，江声午梦馀。

心融得新句，澄水滴铜蜍。

陈造

陈造　过繁昌

江山互映带，竹树渺隐见。

居人江山閒，安处忘古县。

泊舟穴子初，旧观俨自荐。

{山盍}山高搀云，云际抹深靛。

慰我尘埃容，嘉此烟雨面。

山脚惯奔走，尉曹分卑贱。

县人应指似，鬓改颜状变。

漂零渠未知，忧患尝欲遍。

挽仰二十年，转眄阅蜚电。

故人半在亡，在者或海甸。

明朝理去楫，山影暝江练。

安得人如山，来往长相见。

陈造

陈造　过伏龙祠

蜀栈荆江志未酬，两京直拟笑谭收。

仅容孱后存酅祀，谁遣东吴解魏仇。

制敌岂应无法正，为谋不合有谯周。

伏龙祠上长烟霭，愤气堂堂恐未休。

陈造

陈造　过吕仙洞四首

神游八极此焉归，紫府天宽石作扉。

倦客重来炷沉燎，转头六十七年非。

陈造

陈造　过吕仙洞四首

天人蜕迹便天飞，混迹尘凡世得知。

岁历七朝踰六百，朝朝冷眼阅行尸。

陈造

陈造　过吕仙洞四首

嵌岩中有玉为壶，不作嵇生守煅炉。

玩世肯尝东老酒，翻身时过洞庭湖。

陈造

陈造　过吕仙洞四首

尘踪了鸟病催残，梦谒真人九转丹。

已熟浮生枯骨观，更悲凡质遇天难。

陈造

陈造　韩守松卿索近诗

昔人技成叹屠龙，似我五字躭雕虫。

镌肝搯肾探戃恍，半世不辞诗得穷。

诗成颇讶神与力，畴昔梦中分五色。

援毫动作万钧斡，应俗何曾一钱直。

豪韩有句当千年，取世所遗政自贤。

数篇蜚向青眼边，可复把玩盘中圆。

君家十顷围翠密，近榭远亭如画出。

时须唤我一樽同，笑对风烟挥此笔。

陈造

陈造　汉江岸二首

一自阳侯战雨师，枣畦桑陇但空陂。

此君屹立如尊勇，依旧青青似昔时。

陈造

陈造　汉江岸二首

沙随秋涨漫川原，沙外人家尽毁垣。

寄语饥羸莫深恨，西人无数饱鱼鼋。

陈造

陈造　郝泽民主簿赠诗次韵二首

夫君糠秕视钱神，诗逼黄初论借秦。

义概咸推天下士，簿曹聊见宰官身。

茶香延客自不饱，书币踵门谁可人。

从古功名多晚节，相逢双鬓未妨新。

陈造

陈造　郝泽民主簿赠诗次韵二首

薄宦年来尚转蓬，忍将荣粹问虚中。

共怜杜老谙为客，不讶元忠厌作公。

胜日笑谭方衮衮，残冬光景苦匆匆。

棋枰得隽诗反水，谁信吾徒旧讳穷。

陈造

陈造　和陶渊明二十首

作计忧患场，贤圣颇中之。

淮乡酒价贱，希复独醒时。

齿发变今昔，抚己万负兹。

清坐挹饮客，辞费未免疑。

客欢我怡然，此戒何妨持。

陈造

陈造　和陶渊明二十首

壮岁锐著述，瞢欲藏名山。

中间忽自哂，聒聒厌多言。

弃置杯中乐，雕锼耗岁年。

不知百岁后，何益空名传。

陈造

陈造　和陶渊明二十首

薄俗不难化，君子要得情。

善政良易孚，循良本无名。

一从吏海邑，我暇民乐生。

阱填虎自避，心冥鸥不惊。

且了饱饭课，不问报政成。

陈造

陈造　和陶渊明二十首

不念建德游，枉作心奋飞。

一溺狂泉饮，坐受人所悲。

吾乐有余地，醉乡真可依。

酹觞初问涂，嗽醪便知归。

弃置近药裹，改弦计扶衰。

欢趣固自若，谁谓志原违。

陈造

陈造　和陶渊明二十首

暇日坐北窗，好风竹间至。

楚骚偶到眼，开卷已心醉。

爱君君子心，湛身抑其次。

自靖各所安，苟难岂所贵。

陈造

陈造　和陶渊明二十首

捐金得嘉旨，举室更笑喧。

老子旧小衣，醉帽每先偏。

即今省酒费，或办归买山。

吏隐有定趣，县债当亟还。

陈造

陈造　和陶渊明二十首

张竦底陈遵，彼此竟谁是。

徐公今似优，昔行未容毁。

中年覆觞过，畏病乃能尔。

儿辈无真见，縜袍贤锦绮。

陈造

陈造　和陶渊明二十首

海乡亦好春，红紫纷蕤英。

黄鸟托庭柯，啁哳如有情。

知我得碧涛，似劝花前倾。

岂知好饮客，静坐耐耳鸣。

陈造

陈造　和陶渊明二十首

肮脏老眉面，岂是趋世资。

谬著百僚底，躭强折枝。

深知才用短，敢谓时命奇。

归耕不顾计，更问婚娶为。

陈造

陈造　和陶渊明二十首

公朝不遗才，荡荡天门天。

杂遝尽奇士，腾凌舒壮怀。

有客寻遂初，与时自作乖。

脱粟傲肉食，官居当岩栖。

东州拜玺书，西州迎芝泥。

夫也商声讴，满屋金石谐。

诗书孰践和，簿领甘沉迷。

平生独往原，万牛挽莫回。

陈造

陈造　和陶渊明二十首

自公有至乐，诗卷还坐隅。

得句一吐之，嬉然忘穷涂。

百世一俯仰，万象付驰驱。

吟情当饮兴，其乐皆有余。

陈造

陈造　和陶渊明二十首

卯金穿窬雄，典午盗有道。

当时附炎人，忍耻称国老。

延之终代北，范粲车上槁。

矫矫竹林儶，曲蘖岂真好。

陶公诸公右，炯若横道宝。

不就酣湎逝，亦恐自标表。

陈造

陈造　和陶渊明二十首

访书酒诰空，扬子浪伤时。

颂德誉大人，刘伶颇费辞。

人生意行耳，暇复商略兹。

用己律世人，一信起千疑。

规规滞所然，在物宁非欺。

我心受风舟，漂然随所之。

陈造

陈造　和陶渊明二十首

人生无贤愚，彼是皆梦境。

砽砽迷所求，冥冥睡未醒。

此心方放纷，息念乃要领。

冲风有惊波，揠苗无佳颖。

陈造

陈造　和陶渊明二十首

愦愦绮纨儿，客或大其宅。

长公抱胸奇，所向有削迹。

穷达吁可惊，贤否乃什百。

请君勿此计，计之当浮白。

陈造

陈造　和陶渊明二十首

细阅史氏书，宛若身所经。

梦录以命之，过影纪亏成。

一尧间十秦，寒暑倏变更。

我起千岁后，游心於大庭。

挽仰海尘扬，鼓舞天籁鸣。

纷纷阅过前，表立俱志情。

陈造

陈造　和陶渊明二十首

达观无畦畛，自狭叔季风。

典书有佳酿，饮徒常眼中。

彼醉我俱适，未觉介胜通。

刚制免寂寥，政复人得弓。

陈造

陈造　和陶渊明二十首

少从师友间，雅意效一得。

中年弹尘冠，欲起复回惑。

初无辅是具，吾责良易塞。

即今禹绍舜，群俊萃王国。

陈造

陈造　和陶渊明二十首

昔人蚁壤游，方复诧贵仕。

回首辞穷约，投分感知己。

邻鼓惊边隅，得无豢养耻。

战酣日为却，血尸三百里。

推枕视窗日，前事皆可纪。

向来心营营，乃始得真止。

陈造

陈造　和陶渊明二十首

陶翁出宰县，径去亦天真。

闲居诗成集，古雅仍深醇。

坡翁访赤壁，临流双鬓新。

小袖补衮手，千篇准过秦。

两翁阅当世，眇若毫端尘。

熙丰望义熙，爱君最忠勤。

向非与道俱，宁尔著语亲。

自我诵遗编，行身少知津。

敢忘炷炉香，亦复雨巾。

鼎鼎盖棺前，期无愧斯人。

陈造

陈造　和陶渊明归田园居六诗

一室类蜂房，为食来穷山。

仅救饥火煎，跋履恐雕年。

平生丘壑念，回首鱼脱渊。

乡居何许家，菰茭满中田。

有儿可耕牧，枉滞章句间。

昨日鹊啅余，雁书忽堕前。

云集南荡工，数灶腾青烟。

书卖犹可市，前功戒颓颠。

官业讵宜老，倦客志在闲。

置书命鸱夷，民事今泰然。

陈造

陈造　和陶渊明归田园居六诗

良骥驰康庄，骧首轻韅鞅。

筋骨倏谢昔，得无伏枥想。

自审涎颡质，蹀躞欲奚往。

如我合渔樵，夺炀忘幼长。

资身本缺如，与世志空广。

老去傃所安，岂直乐榛莽。

陈造

陈造　和陶渊明归田园居六诗

种禾摭其实，即穊乃可稀。

儒吏瞢不长，竟为老农归。

萋芸儿可犂，称力食且衣。

平生睎庞翁，此意今不违。

陈造

陈造　和陶渊明归田园居六诗

半生冒吏尘，初不一日娱。

往往清夜梦，悠然系林墟。

已办二顷耕，更有三亩居。

养鱼近传诀，种桑不论株。

呼儿计曩昔，屈信果何如。

不复首尾畏，形泰神裕馀。

枝筇莎径和陶渊明归田园居六诗微，枕书竹牖虚。

日用食眠尔，外此一事无。

陈造

陈造　和陶渊明归田园居六诗

我惭旷达人，梦寐眷乡曲。

十年仕楚越，政坐食不足。

人皆诧善奕，举世鲜识局。

陶翁有高躅，迷涂炳明烛。

於焉税吾驾，作息课昏旭。

陈造

陈造　和陶渊明归田园居六诗

把竿坐斜阳，跨牛出晓陌。

长谣柴桑咏，聊复自适适。

梓里三鬴余，邻犬不吠夕。

稼穑政使忙，樽酒取空隙。

仙曹有知友，自揣无能役。

经时隽英事，小人分耕绩。

成言君勿问，卖菜可求益。

陈造

陈造　和熹

仁烋狂甥趁猎人，颇能戴眼笑庭绅。

汉家退堡犹麻沸，正复羞为女主臣。

陈造

陈造　和张秀才

山川向晚点尘无，忽讶筛琼屑玉铺。

巧与梅花争便旋，试将姑射比肌肤。

破寒春酒何曾酽，荐箸穷鸠不料舑。

陵藉东君从作意，未妨芽甲暗昭苏。

陈造

陈造　贺程帅因任四首且言久缺诗筒之意

恩纶蜚下汉江滨，特许襄民借寇恂。

千里江山皆动色，列城条教再生春。

灌瓜夙稔安边策，茹草宁无待哺民。

方倚金城亲邵父，近君宁惜小逡巡。

陈造

陈造　贺程帅因任四首且言久缺诗筒之意

诗律宁惟似变风，姓名久矣御屏中。

逢辰千载合致主，入梦九华仍插空。

铁瓮倚听新号令，铜蹄终舞旧儿童。

烦奭叶气成丰岁，却簉皋夔侍舜瞳。

陈造

陈造　贺程帅因任四首且言久缺诗筒之意

肯优襄岘劣南徐，行止平时每裕馀。

荷紫端宜冠鸳鹭，飞黄犹似顾蟾蜍。

缅怀夜烛赓清唱，况许春郊载后车。

从此追陪得如愿，重分膏馥泽空虚。

陈造

陈造　贺程帅因任四首且言久缺诗筒之意

先生一笔将诗坛，庋匮珠玑底坐悭。

平日鸥盟当未憖，于今雁足每空还。

传抄可但闻平水，老瘦从知笑饭山。

缓带轻裘只常日，千篇破竹定乘闲。

陈造

陈造　贺二石登科

捷音西下亟蜚星，二隽辞锋旧莫京。

桂树前宵减清影，棣华同日擅香名。

谢家兰玉真门户，苏氏文章亦弟兄。

此去提衡霄汉上，鹏抟鲲运更论程。

陈造

陈造　侯拉客归置饮再次韵

将军恩意为谁长，酒未阑残日脚黄。

傥有春风四弦手，真成留客醉浔阳。

陈造

陈造　虎丘

长日萧斋类蠹鱼，出门春事半销除。

快舒中散飞鸿眼，稳憩文公卧虎庐。

尘外风光诗笔底，竹梢禅榻茗瓯馀。

归涂定有行人问，底许空青润客裾。

陈造

陈造　还家登悔来坡

下坡黐堕，上坡风鷁退。

历险虽末势，未易忘叹慨。

散人吏隐心，下上不云悔。

摩眼见南山，众岭莫谋大。

云阴巧蔽亏，日御颇隔阂。

谁规山一凹，千室作阛阓。

岚影暝竹柏，吾庐良好在。

言归休吾劳，啸咏山与对。

陈造

陈造　还王编修诗卷

奕奕长篇间短吟，子綦天籁伯牙琴。

几人不溺西昆体，老我亲聆正始音。

得宝浑惊探骊颔，换金当复售鸡林。

还诗正恐非子助，昼易忘饥夜易深。

陈造

陈造　皇孙寿诗二首

宝祚煌煌羡帝祺，天潢馀润到孙枝。

寿星良月占重见，振古熙朝此一时。

椽笔纪祥芳草颂，龙楼开笑正含饴。

萝图况与乾坤永，长款三宫奉玉卮。

陈造

陈造　皇孙寿诗二首

曾簉蓬莱挹德风，日亲儒保罄寅恭。

学穷奥阃包贤圣，人仰英明肖祖宗。

彩服近天仍乐孺，帝觞拜赐列从容。

应刘寿语年年事，九万香笺未阙供。

陈造

陈造　黄尉挽章二首

传绪祖风懿，居乡家道肥。

群书了渔猎，一性自弦韦。

官仅纡黄绶，时须补黑衣。

空缠百身恨，遽作九原归。

陈造

陈造　黄尉挽章二首

落笔心犹壮，论年鬓未斑。

砚捐初铸铁，泽失善藏山。

谈麈那容数，灵輀去莫攀。

松阡萦望眼，衰泪可胜潸。

陈造

陈造　回风矶

大江悠悠去，渌静初演漾。

山石龃龉之，湍险乃万状。

君看回风矶，却看回风矶，

却略不可上。椒石卧中江，

与江作陂障。镗沓汇石下，

漰澎剧奔放。北矶屹对峙，

其中过舟舫。水流作高下，

咫尺便寻丈。我生返壑余，

坐想潢流涨。颓波次滟澦，

如马亦如象。撄触宁完舟，

奇祸此无妄。入峡与上泷，

艰恶偕叵量。下泽遵夷涂，

回首一怊怅。

陈造

陈造　即事

平昔功名念，如今冷似灰。

藏书堪乐死，望岁待归来。

小宅依城筑，虚檐枕水开。

溪翁诗社侣，有酒剩追陪。

陈造

陈造　即事

侧径苔竹润，短篱鸡鹜喧。

小停障日手，聊憩卧云村。

绿影乌皮几，新醅老瓦盆。

平生农圃计，重与野人论。

陈造

陈造　即事

江漾晨光入县门，楼斜晚影到渔村。

海声不为无风静，山色居常带雾昏。

问俗即今防愒日，来时抚事错销魂。

浮生寄寓君恩重，未觉天涯异故园。

陈造

陈造　即事

泛蚁醪敷且命斟，中年节物自关心。

风前千柳竞春态，烟际一鸠啼晏阴。

急景绝怜添鬓雪，芳辰犹阻盍朋簪。

年时醉藉梨花地，回首鸥盟可得寻。

陈造

陈造　即事二首

雚围山拥碧崚嶒，二载房陵冷似冰。

今日皇皇空载质，令人翻忆在房陵。

陈造

陈造　即事二首

形容肮脏水云宜，心意阑残欲语谁。

不作贵人炎冷面，北山逋客最相知。

陈造

陈造　急笔次梁教韵

旱气如爏民其咨，漂然一雨喜可知。

醮席龙坛揭精意，青章祝号免愧辞。

馨香了知罔时怨，耕耦亟用发尔私。

四鬴足食可倚俟，三年馀蓄夫何疑。

小麦囷藏纎已择，及此得雨未后时。

阴晴向人信大巧，此柄似付吾辈持。

岂特贫窭免逋捕，抑令催敛减箠笞。

旱魃蝗蝻方踯躅，不待炎火俄歼夷。

吾皇圣德帝所佑，上瑞何必占蓍龟。

职民之忧假守事，遇灾讵可缺祷祠。

贪功谓盗古不予，读诗愧色浮清涯。

揣已未敢拜此赐，亦念佳句堪疗饥。

击钵千纸久不讲，聚头一醉属有期。

自公退食况病减，今我不乐将谁欺。

青楼歌舞有新按，中年丝竹聊自怡。

已戒隶人谨约束，酒阑一屏骊驹诗。

陈造

陈造　急笔赠欧处士

南州江山昔所历，雨峰黯叆晴江碧。

几年思之忽堕前，政得欧生醉时笔。

斯人历览山川奇，得兴落笔天露机。

不须十日五日一水石，已要王宰相攀追。

相逢便整南归柂，短章许君慵未果。

酒边搜句敢言工，不解似君般礴舏。

陈造

陈造　记梦示师是

青灯寒夜思吾乡，合眼便坐吾家堂。

阿丁炯然目如水，彩服蹁跹趋我傍。

中心喜之谬督过，还为遨嬉废书课。

指似斜日西窗红，小赋未破书未供。

向渠不敢恩胜义，亦怜扭缩不自容。

蝶蜚鹿失忽惊寤，摵摵霜风在庭树。

几时笔分跨乃父，与汝相忘不关虑。

陈造

陈造　记扬州旧事

合宫嚼蕊今柳枝，燕台酷赏骚人诗。

国色天香岂凡品，琼枝璧月信好辞。

向来弄影对箫鼓，楚山高深自云雨。

若为白昼去临邛，鹦鹉难防漏私语。

悲翠久矣雕笼中，转头缥缈云鸿同。

遥知怀璧骇众目，负山虽力难为功。

敢意归来辱收恤，瑾瑜匿瑕山藏疾。

客子一诵打鸭章，东君卢胡置严律。

风生翠扇阊阖天，酒边重听想夫怜。

楼中之燕当掌托，老子久谢裙裾乐。

陈造

陈造　寄安抚程丈

书生次舍先菜把，乃有甘肥来箸下。

今日之羊我为政，属餍敢忘分甘者。

府公宽容盖代豪，怜我诗穷仍老饕。

卧沙九助匕不箸，出甑嫩颤如花糕。

即今野饭山栖地，食指屡动饥涎坠。

谷城明府府公似，割鲜庸继台无馈。

食神黄媪喜欲颠，一夜搜诗不得眠。

将军问腹汝见负，世用官业俱茫然。

论情少须分袂处，未敢径指房山路。

饿鹰得饱遽颺去，政恐陈登轻吕布。

陈造

陈造　寄陈居仁二首

鹊语晨檐灯夜花，双鱼随客到寒家。

交情从昔金可断，别梦即今天一涯。

风雨对床他日意，雪霜欺鬓与时加。

阅人半世花开谢，更觉松筠耐岁华。

陈造

陈造　寄陈居仁二首

尚记诛茅柳外堤，水光摇雾润窗扉。

桑间曾是僧三宿，海上能忘鹤一归。

野店樽罍醅脚酽，比邻鸡鹜稿头肥。

解颜一醉平生事，更向行藏计是非。

陈造

陈造　寄陈用晦四首

昭代儒者尊，青云坦修涂。

即今子陈子，尚歌于蒵于。

满岁不自保，尔俗苦好诬。

向来抚字工，督课有不如。

陈造

陈造　寄陈用晦四首

百谪孟公达，三绌柳下直。

今君向于湖，颇带迁逐色。

府公酷好贤，要试心铁石。

此学只现前，嗟伤定何益。

陈造

陈造　寄陈用晦四首

诗翁磊块胸，大邑佳丽地。

琼也领蝤蛴，懿也目秋水。

清歌酹碧筒，粗足令公喜。

醉呼翩欲仙，谁要卿料理。

陈造

陈造　寄陈用晦四首

我初识苏仙，谈诗达旦夕。

君今与提衡，当复诧此客。

一代紫微公，文采耀楚泽。

归来要同登，斲句慰英魄。

陈造

陈造　寄程安抚

归袖翩翩去谁御，篝灯荧荧翳复吐。

取道言从草市西，问津更访修竹坞。

残梦歨过均州山，杀更尚数襄阳鼓。

盎盎屯云连远岫，剪剪北风斜细雨。

袖手缩颈寒可胜，羡杀昨宵宿僧宇。

伏龙一炊随分饱，小市居民无醢脯。

孔明栖遁此其地，有庙才馀十里所。

侧望缚足欠一往，不得持杯吊忠甫

鹿门三岘率如此，何者不为积阴阻。

行行野香间幽艳，晤对未用嗟无侣。

栎林森痚陂渌净，江梅水仙争媚妩。

殿秋迎腊太早计，花神今岁良夸诩。

黄堂交笔为尔吟，题品再三犹记不。

天涯骤作悬麻势，但听人家拥炉语。

寂寂关门唤大应，青钱可能沾重糈。

夺炀争席吾敢校，定知楚俗轻羁旅。

土风人情管头好，不比阳阿辄相遻。

馈浆亦有白首翁，束縜乃得青裙女。

推枕每被荒鸡催，捉鞭动与寒雁伍。

东村西里无乾地，上山下山泥油股。

隶厮任辇起复僵，登顿连朝吾愧汝。

空荒颇怪人迹绝，撩乱俄惊雪花舞。

搅絮铺盐疑变幻，寒壑漫山太荧侮。

瀰漫六幕眩明灭，梦汞两间迷仰俯。

山川映带巧装镂，林薮斓斑几纂组。

麋鹿廖骤鸟乌骇，颉颃猎夫布置罟。

脚毛羒羽不遗力。割鲜倒瓶供快茹。

人间壮观今创见，城市蔽亏无此睹。

跨驴索句信能事，还忆词坛有盟主。

风云月露溢缃素，膏馥芳鲜存肺腑。

大笔轩轩轧时杰，新篇衮衮流乐府。

击节长哦风为传，吮漱天籁含宫羽。

雪神风师底颜面，解渠严冷聊夸与。

雾扫天开一弹指，烛龙扬辉上琼圃。

劳勤惬快初不意，倏忽起灭嗟如许。

及兹追悔前两日，浪唶萍蓬悲兕虎。

谷成重到昔所安，令昔存旧犹比数。

黄昏剥啄门为启，盘卧肥羊榼佳醑。

他时回首追陈迹，可无甲子记毫楮。

岁乘赤蛇月就盈，中浣之后厥壬午。

陈造

陈造　寄丁主簿

江边聚首偶经旬，自挽园蔬拂甑尘。

老桧根株官舍古，凉蝉风露贼曹贫。

斑驻去后情无那，紫燕飞还句更新。

一舸东浮待秋老，菊花芦叶定留宾。

陈造

陈造　寄二孙　巃

忆昔初换孙，双鬓飒已秋。

眼看与我长，岁月如许遒。

我以薄宦西，汝为守舍留。

梦辄来后前，岁律歨再周。

想今与乃父，长我更半头。

天姿粹而温，整整静不浮。

六经如取携，八面自优游。

落笔动万言，颇能如翁不。

如翁何足道，抗志须前修。

良匠有妙斲，惰农无厚收。

彼哉碌碌者，不源而计流。

吾言不虚往，过是夫何求。

陈造

陈造　寄二孙　扆

阿泰幼傥砀，势若泛驾马。

暂别已束发，折节殊曩者。

诵书口澜翻，昼夜曾不舍。

课肯犯雪供，笔亦挥汗把。

才地校优劣，不在阿儒下。

平时於方兄，眇视真土苴。

念翁少年日，为学不余暇。

混俗类痚放，秉心乃儒雅。

儿今颇肖吾，解笑时苟且。

师匠求有余，好书不外假。

缅怀萤雪边，力倍功更寡。

可用吾季孟，直辈古班贾。

陈造

陈造　寄冯尉

我遵兔径西山麓，荆棘钩衣尘眯目。

怜渠此地费流光，君亦风餐并露宿。

遗蝗蹢躅无地皮，田禾蚕食犹孑遗。

扆饥可念劳可忍，君自坦坦人怜之。

繁昌乱山仅容鏬，一一到马蹄下。

南村吃饭宿北村，罢极凭诗写悲唶。

即今不作劳者歌，器识视我几倍过。

脱身箠楚吾已多，简书趋走子如何。

皇家猎隽张云罗，长安知己肩相摩。

五云深深护台阁，缥缈群仙依碧落。

即看郭振起通泉，应笑卑陬郡文学。

陈造

陈造　寄高邮僧

门巷萧然草不锄，小轩只置两团蒲。

惟师表表丛林秀，眷我凉凉山泽舑。

晨饭每同三韭陋，夜棋常办百筹输。

一书未负西飞翼，满寄清风到座隅。

陈造

陈造　寄顾签判

版财虚占籍，为弊与年深。

挹酒空名斗，无虞可即禽。

焦头宁自救，扪舌未渠喑。

上幕真时望，平居念陆沈。

蠲痾丹九转，援坠绠千寻。

容易令公喜，恩勤获我心。

益昌留署考，神武贷抽簪。

厚德何容报，交情拟断金。

陈造

陈造　寄广教主僧二首

回车半日赞公房，香积酥陀不一尝。

可但山行休脚力，免教饥火燎枯肠。

陈造

陈造　寄广教主僧二首

麦绾银丝稻荐珠，春窗曾是饭伊蒲。

明朝再蜡登山屐，更肯开单共饱无。

陈造

陈造　寄林子长教授

芹堂风景几经过，匝坐红蕖倚绿荷。

下箸惯尝子味，开樽仍费雪儿歌。

官移催我离群去，梦境思君乐事多。

雁足寄诗情未薄，却惭属和付羊何。

陈造

陈造　寄师文二首

父子相为命，淮乡望海隅。

谁非牛舐犊，心羡燕将雏。

彩服藏书蠹，青春负隙驹。

营营温饱计，犹恐未良图。

陈造

陈造　寄师文二首

世涂岂必尽笼囚，自是迂疏拙应酬。

簿领婴心宁素志，梦魂何日不沧洲。

揆吾温饱儿堪托，平昔行藏妇与谋。

已判来年拂衣去，寄言亟办钓鱼舟。

陈造

陈造　寄师文二首

阿泰知何似，无书坐地偏。

未妨归缓缓，可免意县县。

肖父仍便酒，如翁不蓄钱。

况须供老眼，欲说已欣然。

陈造

陈造　寄师文二首

萍梗漂浮已老翁，归来差乐未终穷。

稻田取足随丰歉，花圃逢春自白红。

禅老版头容客饱，臧孙鼎足只墙东。

更闻名酒新传法，诗外棋边莫放空。

陈造

陈造　寄题高宾王诗后卷

韶頀充庭簉汉官，铺纾宏伟叹才难。

高郎袖有如椽笔，却伴秋虫吊夜寒。

陈造

陈造　寄题徐虞卿醒心亭

人间声利场，疾驰不知反。

营营计毫末，一益昧日损。

徐侯大雅士，探道自其本。

策勋虚明地，外累不待遣。

出能同光尘，归念寄萧散。

著亭得胜处，竹茂水清浅。

亭中眎亭外，畏涂尘眯眼。

悠然得此心，万化无余蕴。

老我尚问律，人与室俱远。

向来卜邻计，欲舞叹袖短。

会当寻此盟，蔬饭同茗碗。

洒然无何游，共阅世沈湎。

陈造

陈造　寄王尚书

一昨家庭拜帝纶，熊辬催去不逡巡。

小迟绣衮升元辅，复向蓬莱作主人。

竹马未迎欢意浃，蒲鞭重试教条新。

诗赓乐职诸生事，笔力谁今斡万钧。

陈造

陈造　寄王仲衡尚书

世态翻云覆雨间，令人合眼梦还山。

生平名义非肝膈，岁晚师门要面颜。

鸥鹭波宽虽有约，凤凰城近可容闲。

留年看试调元手，未拟安仁赋拙艰。

陈造

陈造　寄乡中亲旧

携书忆上上江船，捻指官曹欲二年。

白傅病多空自叹，老坡仙去却虚传。

人生修短庸非命，我判浮休不问天。

来岁过君定惊笑，尚堪诗酒与周旋。

陈造

陈造　寄乡中亲友二首

棋酒游从叹离群，酒庆吟笔漫飞尘。

潮乎可奈才力老，甫也尚为南北人。

主人不随秋雁到，流年倏复野梅新。

南岗北阜凭高地，引首吴天几怆神。

陈造

陈造　寄乡中亲友二首

坐衙随分吏分行，退食还先药探囊。

已为河鱼废诗酒，缰教笼鸟听宫商。

老犹苟禄宁良计，病悟休心是秘方。

想见亲朋迟归楫，为翁补漏斸空荒。

陈造

陈造　寄兴化徐尉二首

敬问昭阳尉，餐钱得饱无。

时方依绛帐，课谢剪萑苻。

宾俎仍黄雉，书窗了白驹。

低回自爱惜，才业正时须。

陈造

陈造　寄兴化徐尉二首

自折河桥柳，何人慰寂寥。

一书宁用靳，两舍未为遥。

瓜戍装应趣，荆扉兴自饶。

回头五云处，犹肯访渔樵。

陈造

陈造　寄兴化叶明府进卿二首

奥学居瞻数仞堂，业文自笑及肩墙。

平时江月工分影，胜日篝灯约对床。

身世我方怜枘凿，风期君肯遽参商。

相忘两舍虽匏系，当有诗筒访士乡。

陈造

陈造　寄兴化叶明府进卿二首

一昨连甍较诈狙，缿筒合斗未良图。

君来嚬笑民之法，政绝锋铓古与徒。

俗变身如游建德，时清人不畏萑苻。

自公日有诗书乐，大府仍无急急符。

陈造

陈造　寄严文炳

故人千里远，论心未遐弃。

不谓江淮隔，尺书雁能寄。

春风生展掩，满慰别后意。

陈义凛凉霜，不独相思字。

陈造

陈造　寄严文炳

只影秋鸿惊，独夜秋叶零。

离索歨五霜，搔首听此声。

岂无金石友，相避参辰星。

安得木作肠，与世无复情。

陈造

陈造　寄严文炳

子云草玄宅，门径积莓苔。

昨梦凭诗说，新雨无客来。

衮衮手可炙，自诧甘寒灰。

蜀庄寂寞者，念我首独回。

陈造

陈造　寄严文炳

乌墅两冯君，风霆蔼休问。

自昔从之游，诗力借馀润。

夫君凛一敌，鸿笔上群俊。

旧坛今寻盟，得句毋我靳。

陈造

陈造　寄严文炳

严子老於菟，彪炳踞贤关。

可怜五车学，仅博九品官。

客程望至喜，江阔山丛攒。

缅怀造物心，念子讵能安。

陈造

陈造　寄严文炳

善忘常憎医，独者自尊足。

严子肮脏面，如我不谐俗。

世情趣操间，憎爱岐珉玉。

饶舌夸我贤，祗取白眼辱。

陈造

陈造　寄严文炳

联镳行乐地，挽仰成古今。

可但捧觞人，贯珠无复音。

缱绻棋酒伴，电泡半销沈。

何时两衰翁，话旧同清斟。

陈造

陈造　寄严文炳

赵侯当赐环，倔强耻媚灶。

张侯鸣琴手，戍期几时到。

何郎偕贤书，论价未足道。

多烦问何如，好语君一报。

陈造

陈造　寄严文炳

石湖良乐眼，收士冀北空。

嗟我孤所期，经世老无庸。

一庄赖芥庵，报厚艾亦丰。

宾实得美谥，表表无终穷。

陈造

陈造　寄严文炳

严子从我时，修竦峙双鹄。

章绶裹瘦躯，此相胡宜肉。

当嗣溧阳尉，苦语叩哀玉。

宁当苏门翁，清啸答幽谷。

陈造

陈造　寄郢州崔守八首

阴关声断酒杯残，昨梦回思变暑寒。

七见蟾蜍作圆缺，四冯鳞羽问平安。

陈造

陈造　寄郢州崔守八首

尝记停骖古郢州，待晴曾是贾胡留。

锦囊亦有阳春句，不得亲题白雪楼。

陈造

陈造　寄郢州崔守八首

楚郢繁雄亚上都，莫愁风韵未应殊。

小园依旧深红色，曾辱遨头载酒无。

陈造

陈造　寄郢州崔守八首

碧香当日荐金船，桑落宜城不直钱。

一自黄堂沉醉后，至今追忆尚流涎。

陈造

陈造　寄郢州崔守八首

别乘修程骥騤驰，书来犹肯记衰迟。

每思胶漆班荆地，敢忘风波在莒时。

陈造

陈造　寄郢州崔守八首

雍郎高韵似文同，水墨仍参二米风。

解搴山川归短幅，可能陆续寄来鸿。

陈造

陈造　寄郢州崔守八首

将军竞病旧能诗，黄绢于今玩色丝。

何日酒兵鏖笔阵，未应羽檄谂交绥。

陈造

陈造　寄郢州崔守八首

牙板声中敛翠眉，时应歌我遣怀词。

岂知薄宦飘零去，无复风情似旧时。

陈造

陈造　寄幼度主簿

辞家暑雨溅红蕖，转首荞花已雪如。

岁月只随流水逝，笑谈陡与故人痚。

简书我正罢长道，归棹君行指旧居。

他日霜风吹梦破，空从旅雁觅来书。

陈造

陈造　寄张守仲思十首

一思交好一悲凄，楚峤吴山梦到迷。

怕说万山天样远，房陵更在万山西。

陈造

陈造　寄张守仲思十首

诗成跬步遣长须，江隔邮筒已自疏。

相六年无一字，故人何计慰穷途。

陈造

陈造　寄张守仲思十首

相从软语说睽离，起我清谭更好诗。

别后忧虞今痛定，未须细诵悼亡辞。

陈造

陈造　寄张守仲思十首

知君喜客我携雏，径唤郎君到坐隅。

二字通家仍莫逆，可怜相对各縗粗。

陈造

陈造　寄张守仲思十首

衰年淡食当膏腴，不为闻韶味有馀。

定有迎门惊骨立，可须蓬语及河鱼。

陈造

陈造　寄张守仲思十首

迂船径欲一相过，安德桥西之字河。

未苦路长寒切骨，倚君一笑作春和。

陈造

陈造　寄张守仲思十首

珍蔬解佐盘餐馆，妙剂真令病骨轻。

锺乳茈姜皆楚产，荐芹聊致野人诚。

陈造

陈造　寄张守仲思十首

衰慵潦倒知无用，禄遫扁舟昧此来。

满听胜谭心已足，浩然欲指弊庐回。

陈造

陈造　寄张守仲思十首

我方投老嗟多难，君亦频年悼百罗。

乐事定知神所妒，把杯追话唱酬时。

陈造

陈造　寄张守仲思十首

诗社同盟欲二年，吮宫含羽饱周旋。

仪真又属风骚将，定唤闲身续此弦。

陈造

陈造　寄章茂深郎中二首

州麾郎省未华颠，解组归来作地仙。

杖屦良多闲日月，亭台仍占好林泉。

青奴白牯冰壶里，堕絮漂花醉眼前。

政用著书传我辈，未须缄口缚枯禅。

陈造

陈造　寄章茂深郎中二首

立谭当日受知深，不待陈情道古今。

高会几陪山简醉，长篇许为爱卿吟。

岁华迁谢心虽在，世路崎岖老不禁。

拟近卞山谋卜篵，借公泉水濯尘襟。

陈造

陈造　寄赵帅三首

扬州灯火万家春，谁著诗翁寂寞滨。

旧腊新年无好况，何须更问紫姑神。

陈造

陈造　寄赵帅三首

银钩满纸堕荆扉，乐事如今与愿违。

抚己可怜多病过，忆公深愧食言肥。

陈造

陈造　寄赵帅三首

先生列馆似翘材，惯见琼筵为客开。

夜夜元宵日寒食，一春尽可厕邹枚。

陈造

陈造　寄赵宰三首

頫江山水簷楹外，壮观风烟画轴中。

诗客去留俱不恶，缓摇吟辔倚天风。

陈造

陈造　寄赵宰三首

猛士语难熊虎样，画楼山立水云间。

雄豪等作诗家助，酒处吟笺莫放闲。

陈造

陈造　寄赵宰三首

北山何意阻清游，似为江山挽得留。

客未言归君好事，此盟端肯再寻不。

陈造

陈造　寄真州诗社诸友

畴昔离亭酒一钟，酒杯不比别愁浓。

羡君联璧方保社，付我耦耕亲老农。

握手陈雷便膠漆，几时韩孟果云龙。

自今笔砚还高合，可是诗情病后慵。

陈造

陈造　寄郑良佐

书生著书贪日课，文士卖文救穷饿。

青楼歌酒属富儿，不意此名君乃荷。

风波平地自谁始，一但从知百人和。

东鲁男子旧修谨，南郡诸生底逋播。

平安敢烦街吏报，洁白长赓楚人些。

流言不计两曾参，机上慈亲枉惊堕。

阮舍尤须辨南北，杜冠可无分小大。

宁知宋不笑登徒，或指宣尼作阳货，

璧亡误使张仪去，兵利徒为少卿祝。

违从兄食只厚诬，偿同舍金聊引过。

无黥可息劓可补，未信白璧青蝇涴。

君不见吾孟公士所倾，亦有俗子惊人坐。

陈造

陈造　寄侄

拥衾听良夜，风叶不馀飞。

天地清霜冷，江湖旅雁归。

幽人惜短梦，游子念征衣。

穷老人间世，愁城屡合围。

陈造

陈造　祭龙

广殿罗笾豆，修廓振佩环。

帝觞初拜手，仙驭不违颜。

瑞雾浮空下，灵风拂袂还。

定知龙宛宛，千礼拱南山。

陈造

陈造　检旱宿香云

香云之山瞰平楚，松篁路穷得僧宇。

明窗深室皆严靓，白菊红蕖相媚妩。

它日欲来坐忙迫，此行忽忽宁得所。

蒲团憩定饭秋蔬，衣袂黄尘尚如许。

山僧共话岂须禅，但爱茶瓯如泼乳。

投床有梦不能记，忽听风林如过雨。

鸡声不贷拥被温，又控罢骖陵险阻。

出门便觉仙凡隔，犹闻窣堵风铃语。

今年旱暵遂无年，枵腹籲天连保伍。

颇能念我困驰驱，两两致词相劳苦。

但使秋租毋病汝，吾自卑官惯尘土。

陈造

陈造　简单宰二首

蕙兰洲北观山头，未暇寻盟访旧游。

自笑春来多病过，静无人处但诗愁。

遥知联辔穷幽胜，更想簪花剩献酬。

报答东风应得句，奚奴亟肯寄侬不。

陈造

陈造　简单宰二首

缥缈云藏羽客庐，不妨寻胜小踟蹰。

鸱夷载酒莺花处，古锦囊诗簿领馀。

百和风轻吹欲醉，万山岚凝对凭虚，

谭间定笑衰慵客，竹屋高舂尚枕书。

陈造

陈造　饯寄定海交代

县尹古子男，今不一钱直。

低摧奉简书，侦伺常屏息。

白简与按间，岁月供弹劾。

当路虽所惧，奸民巧狙击。

吻间售蜂虿，意外变白黑。

防虞莫救过，弥缝或逃谪。

政使有卓鲁，未容置形迹。

云何世难事，君不劝声色。

编民翕风移，恶少且心革。

田庐有笑歌，魑魅亦竮匿。

斯人纪仁爱，几磨南山石。

政声懿如此，仅免绳治厄。

诸公蜚鹗书，犯严尚遗力。

安得定海民，为君洒荐墨。

兰台传循吏，采访多失实。

安得定海人，为君秉直笔。

嗟我吏隐者，志在山南北。

身名万金重，如博试此掷。

赖今遗爱地，一一可矜式。

玫恐效西子，美颦得嘲剧。

江皋一樽酒，聊挽朝天客。

妙乐喧江浪，清谭倒理窟。

盟言底遽寒，舟驶潮水急。

西望念风义，感叹徒至骨。

陈造

陈造　饯赵伯卫赵有诗次其韵

雪后垂杨袅绿丝，邮亭折赠诉违离。

明朝月地嗟分影，胜日风流此一时。

白合论诗成梦境，清湖载酒有心期。

樽前拟倩如椽笔，细与邦人写去思。

陈造

陈造　閒题

自笑冠裳裹沐猴，只今江海信虚舟。

断无贝阙珠宫梦，好在黄鸡紫蟹秋。

诗外尽为闲日月，人间分占素公侯。

政须鸥鹭供青眼，未厌山林映白头。

陈造

陈造　鉴湖道中

风烟佳处放归桡，吟坐篷窗首屡搔。

万壑千岩争献状，三江九堰自忘劳。

尚多菡萏张秋锦，少待蟾蜍印夜涛。

缭碧森青谁子宅，未容载酒访清高。

陈造

陈造　江行四首

帆馆舟轻去若梭，平生忠信傲风波。

忽然隐几惊摇兀，知是那吒石畔过。

陈造

陈造　江行四首

舟鹢凌乘著羽翰，摊钱三老喜安闲。

江豚白{鱼忌}欺人甚，喷浪跳波帆影间。

陈造

陈造　江行四首

远近青山不办看，翩聁征雁敢争先。

船头起浪风头孰，不假骖鸾自半仙。

陈造

陈造　江行四首

帆桅飞去东空明，人倚东风两翼生。

世事快人如此否，日斜三百不留行。

陈造

陈造　交割州事致语口号

一时律吕韵金丝，用播中和乐职诗。

所喜玳筵重启日，还当璧月再圆时。

伊凉聒夜铿千杖，兰蕙回春艳十眉。

明日酒醒还得句，东游夸与大堤儿。

陈造

陈造　教授有诗再次韵

人间望晴雨，长若物所隔。

亏成间十五，嘉谷信多厄。

假手方寸丹，诚与炉烟升。

风伯龃龉之，不容彻九清。

玄云起西北，似副祈葃意。

惊飚鏖晚空，汛洒第末势。

寄声主雨神，云车盍小留。

咄嗟泽枯槁，为人消殷忧。

辅帝凝太和，系子一引手。

如昔五三代，济时须圣偶。

诗坛我贱工，康庄自途穷。

眩旋向良乐，并御天闲龙。

陈造

陈造　戒饮三诗

毒痡痛受辛，斩刈憎暴秦。

杜康与仪狄，贼物其罪均。

商毒烈火炎，岐镐方阳春。

秦暴虓虎搏，欧粤无颦呻。

二子起酒祸，古今同湛身。

计实乃鸩葛，适口良甘醇。

文锦覆深阱，病媒鬼之邻。

劋杀不遗迹，辛政犹为仁。

今子知所戒，浮俗岂其伦。

生世千金躯，况复富席珍。

陈造

陈造　戒饮三诗

中古避世者，或以饮自名。

世网未易脱，颠眩宁其情。

嗟哉竹林子，哜茹日瓶畓。

时既谢周汉，顾肯羡久生。

中圣怜徐邈，种秫想渊明。

卯金当涂高，委质吾颜頳。

偕我偶盛时，生亦未易轻。

况子淑茂资，天骥趣修程。

论才应时须，挺志为亲荣。

亲言铭肺肝，盍师陶士衡。

陈造

陈造　戒饮三诗

自我铭盘盂，覆杯远曲蘖。

人或安清修，身亦享黄发。

柰何悠悠者，沈酗无虚日。

言之每逢怒，周诰存苦阙。

狂悖贻世戒，气血瞢中竭。

持觞劝客意，彼肯独夭折。

投辖车钤颈，抽肠擢其骨。

交游多若人，自重要勇决。

关须太虚闭，交继叔夜绝。

毋兴圣贤悲，濡首右臂折。

陈造

陈造　金地寺

侧径崎岖去，飞萝次第扪。

山横欲无地，路转却逢村。

竹柏围荒寺，莓苔上缭垣。

残僧不知客，芋火老云根。

陈造

陈造　近榆亭

摭华复食实，果部谁称伯。

史桃柰其弟，无若此眉白。

三玄信殊禀，五沃擅嘉殖。

藏核待东归，分供橘奴帛。

陈造

陈造　近榆亭

小亭园西偏，政复园取重。

扶痚百本木，自昔谁所种。

敷舒晓霞烂，磊落金丸奉。

城东诗客在，端许与此供。

陈造

陈造　近榆亭

董老故自贫，但有满木杏。

别令雕虎守，探囊续人命。

我老断狡狯，昔人慵季孟。

惟余隐几地，可愈俗子病。

陈造

陈造　近榆亭

天亦积气尔，种榆谁所传。

人间自得得，何适而非仙。

少陵健於辞，暇计然不然。

长翁名亭意，系影更可怜。

陈造

陈造　近榆亭

何年几星精，夜辞天帝家。

幻为赖乡种，增贲别乘衙。

似闻彩凤舞，天风乱晨霞。

尚当月林饮，一掺渔阳檛。

陈造

陈造　近榆亭

坐亭捻吟髭，搯抉了不近。

诗来良为吾，吮漱剩芳润。

遽令方丈屋，绕壁走虬蜃。

何如领头梅，题品得何逊。

陈造

陈造　近榆亭

少日接为构，无可了桑榆。

邀食有余地，何事须千奴。

此亭与此木，到眼聊为娱。

五诗信睡语，定博君卢胡。

陈造

陈造　京口呈张合学

归怀未用话南园，卧治于今又北门。

但息儿啼宽上意，小稽霆击取中原。

虎头锐视非无种，狮子当觞且勿喧。

更恐谭公家世事，断无宣劝定惊魂。

陈造

陈造　京口呈张合学

色辞他日慰凄凉，别去吴山楚水长。

蚁国槐安消几梦，鹤归华表恐千霜。

安排久餍冷官饮，软语重登君子堂。

所惜将迎无暇日，妨人诗律悟濠梁。

陈造

陈造　景安和章来再次韵谢设醴四首

朼来取友得三贤，安石仁风乐广天。

七字不应呈此拙，诗肠老去已枵然。

陈造

陈造　景安和章来再次韵谢设醴四首

道装人映醉中姝，十二分行俨翠裾。

遥想翻阶丽清禁，似今群艳簉庭除。

陈造

陈造　景安和章来再次韵谢设醴四首

玉盘盂侧玉为人，插羽瑶觞不计巡。

想送客归回醉盼，司花来梦闹精神。

陈造

陈造　景安和章来再次韵谢设醴四首

拜赐清诗醒醉昏，恍如帝所听新翻。

君才炙輠无穷尽，未敢先关月下门。

陈造

陈造　净居劝农三首

妙胜庭前折小梅，净居门外蹑枯苔。

日烦禅老羞茶供，亲与田翁把酒杯。

陈造

陈造　净居劝农三首

今年春计定何如，说道家家畑石馀。

满意为翁开笑口，老夫心事只耕锄。

陈造

陈造　净居劝农三首

簿书堆里得抽身，梅柳风前触眼新。

报答好春还著语，今朝犹喜是闲人。

陈造

陈造　净居主人索诗急笔赋

净居栋宇犀辟尘，山居不乏尘外人。

我来肯作厌客想，老语一一刊翠珉。

频年愧烦香积供，醉后狂言亦安用。

诗成每博覆瓿讥，更向丛林系轻重。

皎公启公后进师，好事继今谁似之。

他年落笔须妙质，政自两公劳梦思。

陈造

陈造　九日

樽俎天风度，亭高眼界宽。

江山对吹帽，烟雨入凭栏。

蚁酒倾灵液，霜花碎辟寒。

乐长回过雁，香细霭双狻。

乐事酬佳节，千金命一欢。

灯前唤归骑，星汉已阑干。

陈造

陈造　九日登楼

县曹逢节犹忙迫，阴雨乘秋每接连。

九日欢娱异前日，几年晴霁有今年。

湖山入座褰珠箔，萸菊挼香荐玉船。

帽委西风判一醉，故人应未笑华颠。

陈造

陈造　九日登神居留题

行行十刻冒风沙，骤喜深堂放马挝。

旋报阴云漏红日，共追佳节把黄花。

多烦沽酒留元亮，莫漫移文调孟嘉。

未竟笑谭人树醉，簷栖片月欲翻鸦。

陈造

陈造　九日留交代

归轩小驻莫匆匆，佳节胡宜客路中。

已缔金兰千载契，政思萸菊一樽。

磕山烟薄秋容瘦，槐衮帘痚晚照红。

此兴向君歹不浅，要看醉帽受西风。

陈造

陈造　九月二日

灯火一樽酒，笑语亦固然。

如何棘围夜，忆归不成眠。

衰怀动多感，妻儿须眼前。

人生四方志，谁遣霜覆颠。

陈造

陈造　娟峰

当年金华小家儿，神游九天猰八维。

房陵之山秀而奇，蔚蓝一山群山推。

儿肯下顾停輟辎，珠贝作宫琼门楣。

门前乱石无津涯，一叱转眼羊万蹄。

羒羒{羊古}羯纷躨尼，蹲鸣踞齧供儿嬉。

有褐之叟鬓已丝，似黠非黠痴非痴。

傲睨窍觇儿所为，掉臂席卷靡孑遗。

一杯见罚儿酹卮，亟鞭风驭还瑶池。

幻变起灭荒是非，彼此失得谁成亏。

即有而无道乃几，仙者狡狯人得知。

以偷而名真见疵，我来访古求端倪。

山吾良友儿吾师，嘉木异石相因依。

如刻如椓如鬓眉，名峰以娟吾始之。

为丐片石傥可碑，更遣子虚摛厥辞。

陈造

陈造　均州赠应守沈倅

闻道均阳郡，平时百万家。

客行休访古，世异定兴嗟。

逐逐才为市，通通亦掺挝。

仅成新聚落，那复旧豪奢。

属者歌箫地，连畦蔓瓠瓜。

今来冠盖侣，荐箸欠鱼暇。

狭路几沙碛，颓垣剩土花。

街尘坌鸟雀，屋影暗桑麻。

恐有如鸮鹏，仍惊攫肉鸦。

遗基满空阔，面势踞豦豣。

一水纡龙脊，群峰簉犬牙。

封疆界梁楚，形胜引黔巴。

郡计稽图牒，农功富秉{禾七}。

吏庸常报最，帝泽向来赊。

劫火延中夏，髦头震四遐。

风声离夷裔，俗羽堕奇衷。

谷蓄宁关虑，山荒久废畲。

腰间尚牛犊，篱脚漫豵豝。

久矣皇恩洽，悠哉户籍加。

帅车初柅轨，倅戍未归槎。

厚本还千载，移风待两衙。

抚摩端不苟，悃愊信无华。

已日知胥悦，为生渐有涯。

耕耘捐末务，惰窳弃前瑕。

条教须源委，浮淫计蘖芽。

要能潴郑白，不必漕褒斜。

号召人投袂，污邪岁满车。

腾陵倾献替，陆续拜亨嘉。

绩效烦银笔，人才况绛纱。

翰藩仍庶富，馀付史臣夸。







卷45

陈造

陈造　郡寮按乐饮赵判院有诗次其韵

簿书棼如丝，取乐得少空。

悠然杯勺兴，藉此歌舞送。

从事来官厨，醉不睡邻瓮。

衣裳剩兰泽，言议杂嚣哄。

人生醒忌独，胜日饮须痛。

向来韝上鹰，府公解其纵。

先生作禅卧，肯以静嗤动。

形舑诗则昌，万境供日用。

文字与红裙，宁非一理共。

退之强分别，分乃梦中梦。

丝竹娱中年，耐此发种种。

明当解予酲，酒德赓旧颂。

陈造

陈造　郡斋鹤飞来作三诗还之

倒颊翘然望四遐，芝田悬圃不应赊。

仙仙飞傍茅茨下，误认西湖处士家。

陈造

陈造　郡斋鹤飞来作三诗还之

不知蜗舍安卑陋，何似侯家效羽仪。

千字罢赓明远赋，一诗聊送佐卿归。

陈造

陈造　郡斋鹤飞来作三诗还之

君家矫矫乘轩骨，闻道今成赵璧回。

却拟黄堂掣铃问，夜光论斗几时来。

陈造

陈造　客次小憩

竹屋深明许息肩，田家延客解欣然。

霜枝高挂頳虬卵，风砌初摇白玉钱。

得饱只疑珠作粒，汲深仍诧乳为泉。

谭间更笑狂沮溺，政复知津未是贤。

陈造

陈造　客路寄崔帅

笑语生春慰老怀，邹枚端复顾凡才。

酒边徐罢长鲸吸，梦里还惊去鹢催。

野渡水浑妨转柂，霜林寒浅未逢梅。

神驰缥缈凝香地，却惜无人为挽回。

陈造

陈造　客夜不寐四首

久客情悰苦鲜欢，园林摇落菊花残。

北风作意吹霜晓，又报江梅一信寒。

陈造

陈造　客夜不寐四首

阵鸿辀辮上云衢，梦欲成时每破除。

少睡更堪寒夜永，新来熟遍少时书。

陈造

陈造　客夜不寐四首

清樽黄卷交期绝，芋火前头老懶残。

赖有平生短檠在，一灯明灭伴更阑。

陈造

陈造　客夜不寐四首

飞腾志意老来休，却听鸡声吟掉头。

催雪忆梅还得句，到家准拟阿儒求。

陈造

陈造　客以诗为东园饮不果次其韵二首

东园千树簉白红，携壶满意一醉同。

向来可是君宿诺，政复急雨斜惊风。

县知此兴未渠尽，暖日晴云岂终吝。

叩门日听长须来，老夫於子骖之靳。

陈造

陈造　客以诗为东园饮不果次其韵二首

春池照影红锦衣，鸳鸯与鸭同低摧。

金笼鹦鹉颇谇语，解道春色今寒灰。

客来命笑还错莫，此情不似君情薄。

会须把酒杏花前，只唤茶瓯充罚爵。

陈造

陈造　客枕不寐二首

老羡平生睡作魔，矧因多病覆金荷。

起凭曲几频搔首，如此迢迢良夜何。

陈造

陈造　客枕不寐二首

嗢喔邻鸡几番鸣，琤撞江浪欲无声。

拥衾宁复还家梦，望杀东窗未肯明。

陈造

陈造　客中

多夜淮濒梦，言归未有期。

愁禁客舍雨，寒过杏花进。

酒废无何饮，无如不自持。

若为丹九转，能黑镜中丝。

陈造

陈造　垦山叟

杂木漫山谁所种，居不临流多不用。

九月霜风卷黄落，群山一昔皆班駮。

遥看拖帔横椽衣，农家刈粟山有畦。

家家垦田日嫌窄，荒林翳荟惜虚掷。

斸荒作熟不挂籍，输官之馀给衣食。

州中之政常近厚，不欲屑屑校升斗。

宁其弃之听民取，实亦藉是作康阜。

继承不皆惠慈守，汝须弥缝吏胥口，

防有后来规税亩。

陈造

陈造　孔明二首

古今深忌仇为兵，及靋师臣要力争。

白帝败归思孝直，端知难抗魏元成。

陈造

陈造　孔明二首

搴蜀宁蛮走阿瞒，功名繼此坐天悭。

平生囊括华夷策，畏虎才教见一斑。

陈造

陈造　口号十首呈程殿撰

白璧明玑每堕前，续貂辄复耸双肩。

一从归作漳滨卧，不寄诗筒恰五年。

陈造

陈造　口号十首呈程殿撰

欢意长随夜漏长，隆宽尽贷酒边狂。

东归只有南窗梦，夜夜掀髯锦瑟傍。

陈造

陈造　口号十首呈程殿撰

八月襄城暑始回，水仙争趁玉梅开。

当时二物知天意，共报公家福鼎来。

陈造

陈造　口号十首呈程殿撰

芳信飞来自月宫，月中桂茂劣能容。

素娥封殖非无意，准拟公家不尽供。

陈造

陈造　口号十首呈程殿撰

福地常披十幅图，仙翁隐处玉为壶。

九华山侧双峰下，还许侬家半席无。

陈造

陈造　口号十首呈程殿撰

郎君衮绣照鸳行，诗老时须住帝乡。

即见翘材辟新馆，预应绿野敞深堂。

陈造

陈造　口号十首呈程殿撰

公家昆季尽时贤，叔也骅骝拟度前。

书谂亲庭先静退，至今文采照林泉。

陈造

陈造　口号十首呈程殿撰

童颜缓缓阅庄灵，鬓影青青表帝庭。

后四六年同北夜，台星光映老人生。

陈造

陈造　口号十首呈程殿撰

故人折柳送东辕，不羡当年李郭船。

囊锦鸱夷有供给，自疑身是御风仙。

陈造

陈造　口号十首呈程殿撰

帝所乡关等是家，奚囊纳纳尽天葩。

西湖久待公题品，莫遣波神妒九华。

陈造

陈造　苦旱六首

我虽甓社居，有田不濒湖。

漫漫湖水长，奈此田中佑。

携文客边侯，劣可输残租。

黧瘁不识饱，愧尔耕田夫。

陈造

陈造　苦旱六首

旱气乘炎熇，触耳仍怨咨。

九重正宵旰，解颜定何时。

书生身世忧，宁止八口饥。

可复河朔醉，欲赓云汉诗。

陈造

陈造　苦旱六首

雨师久退藏，风伯恣吹鼓。

翁然西郊云，离合太荧侮。

及兹一汛洒，颇亦清袢暑。

几占鱼鳞天，仅得龙尾雨。

陈造

陈造　苦旱六首

枯旱岁十九，无若今岁酷。

日色虽许赤，苗心尚余绿。

举觞劝睡龙，雄飞胜雌伏。

作意收桑榆，前愆傥容赎。

陈造

陈造　苦旱六首

苍生惜死所，倚须数寸泽。

连朝油云度，空劳问雨色。

丰歉恐数然，造物莫为力。

定知天屡阴，为尔动凄恻。

陈造

陈造　苦旱六首

频年忍流移，犹幸稊稗熟。

稊亦已无，何以填饥腹。

时方迫冻馁，势恐瞢荣辱。

傥无意外忧，根蘖犹可斸。

陈造

陈造　苦雨

连月奔趋祷雨坛，即今积雨厌蒙漫。

苍天信自有时漏，后土不知何日乾。

坐想田畴沦沼沚，忍闻升合换罢纨。

纵阳援溺知无术，惭愧身为抚字官。

陈造

陈造　苦雨

有足不下楼，有耳只听雨。

一日不可耐，忽忽弥旬所。

轩盖断还往，尸居成独语。

日色似见慰，云气复如许。

西湖梅柳月，裘马趁箫鼓。

细追他日梦，一笑念缚虎。

陈造

陈造　苦雨次前韵四首

雨脚波头远接连，衣寒礱润犯梅天。

谁怜旅食缁尘客，日问珠炊与桂然。

陈造

陈造　苦雨次前韵四首

墨云筛雨密还疏，欲出途泥恐溅裾。

恶况横陈费料理，枯棋浊酒有驱除。

陈造

陈造　苦雨次前韵四首

安排看驾趁游人，禁粃犹迟汉帝巡。

留取晚香天一笑，倩谁寄语主林神。

陈造

陈造　苦雨次前韵四首

骚窣松筠听夜喧，淙潺盆盎骇朝翻。

衰翁危坐追交态，旧雨轩车尚到门。

陈造

陈造　苦雨再次前韵

席蚓堂蛙岂赵城，崩空急雨未休倾。

青身可复成坚皂，碧海渠能受浊清。

田舍望秋犹万一，官曹需禄更征营。

宝熏定有回天力，即看朝曦指顾生。

陈造

陈造　苦雨再次前韵

底用诗名到凤城，未妨醉帽笑欹倾。

日闻暝蠃讥狂率，目送鲲鹏簉紫清。

谭客有时三不对，生涯除酒一无营。

鸣鞭走送君能断，小印亲封定好生。

陈造

陈造　腊茶并三诗送李元诚

池鱼千里磨蚁旋，人生出处俱可怜。

束书结邻晏溪侧，淮安一寤三十年。

积今成古阅飞电，我与昔人同此叹。

悲欢离合置勿论，且喜重逢各强健。

陈造

陈造　腊茶并三诗送李元诚

向来衮衮论风期，百年心事多好违。

君如荆石尚衷璞，我似野马初受羁。

射阳广阳水云屋，襄城邮城尘土衣。

挽眉作吏一不遂，丘壑付君未觉非。

陈造

陈造　腊茶并三诗送李元诚

北风吹霜战林樾，菊花雕零梅未发。

留君无物供吟笔，一炷沉烟伴清绝。

骚人悲凄为摇落，舟挽不回仍此别。

还家试碾壑源春，何似卢郎三百月。

陈造

陈造　劳农渜居赠皎启二僧

劳农今喜复南辕，夹道扶携亦笑諠。

县尹庶几无疾病，山人迎送耐频烦。

芼葱汤饼聊堪饱，出瓮春醪半带浑。

惟有为民真实意，异时陈迹付公言。

陈造

陈造　离伏龙

北风鏖屯云，倦鸟白昼迷。

筛为县麻雨，寒气晚凄凄。

何以赠行客，去和一尺泥。

卒徒淖莫前，草棘取新蹊。

可能辞滞留，十步九颠難。

穷我恐非天，问子谁见挤。

少日忧患海，有眉未肯低。

流年况衰病，纵死非孩提。

戚欣何足云，寿夭久已齐。

秀色浮岭路，清音淙上溪。

会心各姿态，捋须忘惨凄。

山灵山无情，斩新献诗题。

陈造

陈造　离富池

江流寂无声，明灭窗月晓。

客枕归梦余，意先西蜚鸟。

雪天信少风，翳面正缭绕。

富池忽信次，肯羡雕鹘矫。

向免犯险艰，神惠顾岂少。

今晨有佳兴，调笑向诸小。

波平旗脚直，康庄驰腰褭。

鳞鳞到座隅，健鹊啅林杪。

人家积苏间，山影横练表。

未成官缚去，得句吾事了。

陈造

陈造　李伯成食甘豆粥和渊明诗分寄次韵

八珍较半菽，丰悴岐两端。

志士傃所逢，心泰体亦安。

李侯贫食粥，吾独於此观。

灶妇不余颦，邻券有后还。

颜帖孰嗣之，范叔可胜寒。

破碓砂瓶前，兰佩杂本难。

堂堂五字律，铓锷凛莫干。

不羡侏儒饱，宁追陋巷颜。

挈瓶肯见分，特特扣荆关。

读诗良起予，投匕忘悲叹。

陈造

陈造　李粹伯挽章二首

今代论时杰，如公未易量。

冰壶钟器质，绣段粲文章。

遂郁鸾台望，俄成马鬣藏。

忠贤如此尔，天意竟茫茫。

陈造

陈造　李粹伯挽章二首

病酒漳滨久，传闻信复疑。

为郎真地下，哭友漫天涯。

雨绋何由挽，风松想助悲。

自今思有道，时展蔡邕碑。

陈造

陈造　立春

春信葭灰动，寻知寒事休。

光阴从冉冉，身世判悠悠。

鬓影看银胜，官期志土牛。

羸骸更元命，惜为斗升留。

陈造

陈造　立春前一夕雪二首

天仙几夜集瑶台，剪水筛琼不受催。

直遣瑞花将腊去，尽驱和气与春回。

坐窗客有吟飞絮，对酒人应唱落梅。

雪与相如俱末至，可能草赋压邹枚。

陈造

陈造　立春前一夕雪二首

雪龙侵夜正衔枚，破晓郊原玉作堆。

云叶攀翻徒自舞，瑶花顷刻为谁开。

土膏已遽宜农事，彩胜何妨映酒杯。

幻作冰壶天一噱，梦回品物各春台。

陈造

陈造　立秋日

酷暑如酷吏，顷刻不可对。

万口噤不息，束湿底多罪。

况我七十翁，形劣气已惫。

懑若堕丹书，孰者我牍背。

微风忽鸣秋，遽喜又无害。

天岂刍狗我，生死置度外。

会看三日雨，怛掉推所爱。

甘泽洽嘉谷，生意亦萧艾。

陈造

陈造　梁广文归自襄阳作古乐章迎之

自君之出矣，适我患祸初。

入门悼今昔，顾影怜畸孤。

古有鼓盆达，自笑食蘖如。

石交不在眼，胜谈谁见娱。

陈造

陈造　梁广文归自襄阳作古乐章迎之

自君之出矣，春意尚妖冶。

著我愁城中，转首已中夏。

岂地鼓吹具，尘笔置不把。

亦欲鞭其慵，独倡无和者。

陈造

陈造　梁广文归自襄阳作古乐章迎之

自君之出矣，无心惜流光。

但记燕营巢，俄复蜂割房。

烦君验节物，可孤北窗凉。

戎葵一笑粲，竹萌十尺强。

陈造

陈造　梁广文归自襄阳作古乐章迎之

自君之出矣，饥民日北首。

春从二天来，共拜更生手。

未议解倒垂，促膝此何有。

非君面扬榷，谁有笔端口。

陈造

陈造　梁教病起

侧听长须得好音，笑谭已复替呻吟。

逃知二竖今无地，仇想三彭亦就禽。

定免带围忧沈约，可须檄手待陈琳。

尚须十日安岑寂，酒圣诗愁恐未禁。

陈造

陈造　梁教授次柘枝诗韵再和

洞里莺花别有天，为渠蘸甲上金船。

舞姝贪看尘生袜，饮兴浑忘雪满颠。

弄影竞垂三昧手，倚风疑袅五枝莲。

广寒再阅霓裳罢，笙鹤飞来末是仙。

陈造

陈造　梁元帝二首

慢藏已重阿琳忧，君道平时况未优。

冀北羊肠各亡社，浪言建业胜荆州。

陈造

陈造　梁元帝二首

中外谁非肉骨恩，飆飆帝子亦王孙。

君王日握金银笔，忍署兵威极六门。

陈造

陈造　临泽寺留题

发冢诗书谩一官，旧游重到鬓毛斑。

尘埃可是山灵意，不待文移始厚颜。

陈造

陈造　灵岩道中二首

过尽南山过北山，幽花好鸟翠霏间。

满前风物牵诗兴，可是平生马上闲。

陈造

陈造　灵岩道中二首

涉涧登山倦不胜，松间敲户有人杂。

竹帘琐细炉烟直，小作蒲团入定僧。

陈造

陈造　凌晨复有惠急笔次韵

小驻江干接隽游，渭清泾浊可同流。

假真笑我陈惊坐，造妙推君赵倚楼。

姓字已高时辈上，功名尤忌鬓毛秋。

等闲莫学金华伯，碧水如天拟梦鸥。

陈造

陈造　凌晨复有惠急笔次韵

仕途决矣息交游，姑向林泉访胜流。

短褐直甘乘下泽，异乡终胜赋登楼。

惊心梦境檀槐战，屈指乡园秫稻秋。

雉翳龟燋缘有用，未闻金弹中沙鸥。

陈造

陈造　刘向二首

江边逐客楚宗卿，谏数君疏命自轻。

可信后儒惭往哲，辄将强聒议更生。

陈造

陈造　刘向二首

若将初节订贤愚，圣哲功名古亦无。

一代儒宗忧国意，当年几落伪金诛。

陈造

陈造　刘有诗再次韵四首

小点猩毫出碧鲜，技随文思各增川。

只应月地饶般礴，心醉寒梢曳晓烟。

陈造

陈造　刘有诗再次韵四首

已后湖州秃鬓翁，喜君挥扫有遗风。

幻成殢雨熹晴态，尽使尘凡一洗空。

陈造

陈造　刘有诗再次韵四首

此君高韵已萧然，更向新诗得媚川。

谁遣小家藏二妙，为君时炷水沉烟。

陈造

陈造　刘有诗再次韵四首

耐暑支离倚瘦筇，百金未博一襟风。

了知诗有蠲疴力，绝胜江涛卷碧空。

陈造

陈造　留交代韦粹

山城老稚竞攀辕，况复官曹辱后先。

敢爱一樽追笑语，未妨五日作留连。

天香国色酡颜去，渭北江东把臂前。

已办明朝开煮酒，丝桐小置式微篇。

陈造

陈造　留行都

久饫南来饭，长维北去船。

薰衣子笑韵，入箸望潮鲜。

意适忘漂泛，吾生计食眠。

归期何用数，宽待藕花天。

陈造

陈造　六绝句呈赵帅兼简郑机宜

南徐把酒送行行，话我漂零倍怆情。

屈指六年才一梦，更消几梦了浮生。

陈造

陈造　六绝句呈赵帅兼简郑机宜

玉笋班中第一流，冰花影里釂琼舟。

来迟输与花前客，袖手看公笔不休。

陈造

陈造　六绝句呈赵帅兼简郑机宜

雁塔题名尽后贤，即今十八卧重泉。

合离荣瘁何须较，强健相过是半仙。

陈造

陈造　六绝句呈赵帅兼简郑机宜

宦路平时欲陆沉，先生诲语每南金。

长庚配月空回首，古井无波已此心。

陈造

陈造　六绝句呈赵帅兼简郑机宜

蒲鞭合束久停檛，暮府人闲早放衙。

频唤羊何把诗笔，即看姚魏用年华。

陈造

陈造　六绝句呈赵帅兼简郑机宜

长日登临忆侍郎，芳时谭笑客凝香。

须公多办琼花露，容我时开古锦囊。

陈造

陈造　龙泉

神龙媚此清浅居，歨然腾陵行太虚。

越已倚赖龙沾濡，频年岁事胜三吴。

到仁一视无戚痚，置彼此及心缺如。

嗟龙自伐端欺予，淮南之民如渴乌。

陈造

陈造　龙湾看初日

江声夜寂绝，江雾晓空蒙。

乱霞映淡日，隐隐空蒙中。

羲驭巧呈瑞，不与他时同。

炯然玉奁静，泛此瑛盘红。

分明三足乌，依微绛绡蒙。

曾穹敛氛噎，幽壑舞鱼龙。

升从海仙府，光射河伯宫。

遥想丽帝阙，佳气正郁葱。

鸾鹭同虎拜，三呼并神嵩。

散人得壮观，醉约持钓翁。

陈造

陈造　龙眼矶

谁谓石一拳，不作江流碍。

朝来扬帆西，瞥若骥历块。

龙眼风火矶，培塿视华岱。

似闻潢潦时，亦复鼓湍汇。

凿去本不难，奇巧禹所爱。

其上嘉树密，其侧鱼网晒。

居惟羡渔乡，复欲老犊背。

西归傥得此，庸敌七里濑。

陈造

陈造　漏泽院四绝句

雪翎如扇十钧弓，霹雳声前玉斝空。

人似堵墙争指似，少年场里著衰翁。

陈造

陈造　漏泽院四绝句

隽游分破北窗眠，笑撚吟髭看控弦。

久袖飞驰银管手，为渠途改角弓篇。

陈造

陈造　漏泽院四绝句

将军弓力今羊侃，病渴归来似长卿。

抹羽尚堪支十槊，忆看衔尾饿鸱鸣。

陈造

陈造　漏泽院四绝句

粹公颇似庐山远，美酒还因我辈沽。

想得静看豪饮罢，一灯弥勒伴跏趺。

陈造

陈造　鹿鸣宴致语口号

黄堂宾宴雾香浮，峙玉时髦得意秋。

庄海长风吹怒翼，禹门惊浪化吞舟。

黄生眉宇看辉映，渌涨瑶杯剩献酬。

来岁归时君记取，恩袍成行拥龙头。

陈造

陈造　鹿鸣燕

乱山森立围古房，重碧叠青天与长。

钟奇孕秀为隽良，有如六子争轩昂。

胸次襞积云锦章，汉之晁董唐常杨。

当日折冲阵堂堂，尺箠不折筑受降。

皇上籲俊奄帝王，士孟其晋如康庄。

即今劝驾观国光，接翼便合鸳鹭行。

后先差池似未妨，一夔自足开天荒。

五大次第趋岩廊，怀宝判阅三星霜。

一杯首饯江夏黄，一诗窍比振履商。

功名逼人未易量，坐来相映眉间黄。

谁遣大宅浮春阳，他年朝路偕翱翔，

惟南有斗耿昊苍，一字定寄渔樵乡，

老子善诵君叵忘。

陈造

陈造　吕城待闸得陈魏二生晤语

吕城望奔牛，道里不作远。

徙倚不容前，奈此河流浅。

窘步客怀恶，痴坐仆夫倦。

班荆得两生，晤语忘旦晚。

文卷得细披，汤饼亦粗办。

生须朋从乐，时亦慰连蹇。

长吟行路难，回首偶耕原。

卜邻傥君等，老我幸无怨。

陈造

陈造　吕城堰

堰西绿泱泱，堰东已胶杯。

吕城校奔牛，客舟更迟回。

嗟我为贫仕，此路几往来。

厉翁市冠师，与我熟追陪。

渠贫安无求，我困坐不才。

三别二十年，鬓发和摧颓。

拟赓北山杞，倏笑南柯槐。

惟翁未厌客，望影笑口开。

生得数会面，升沈何有哉。

相约饱饭过，世事付飞埃。

陈造

陈造　旅馆三适

劂初木禾种，移殖云水乡。

粉之且缕强。匀细纎吐绪，

洁润鹅截肪。吴侬言法殊，

楚产可倚墙。嗟此玉食品，

纳我蔬蔌肠。匕箸动辄空，

滑腻仍甘芳。岂惟仆餈饵，

政复奴桄榔。即今弗洎感，

颇思奉君王。

陈造

陈造　旅馆三适

隽永项上脔，红嫩劣带{劳去力加目}。

彼美大栏君，坐受群毛朝。

鼎湆走真味，正藉松炬烧。

芼我银丝窝，葱鼓巧和调。

堇涂非所宜，淑郁如兰椒。

腹腴但下隶，膻根合藤条。

并填长翁腹，未觉喉牙摇。

但讶大嚼馀，无补诗肠枵。

陈造

陈造　旅馆三适

佳齐肯见分，春意偕客至。

谁将清白名，言代碧香谥。

起瀹饶磁瓯，玩吮色香味。

醍醐馥牙颊，沆瀣沃肺胃。

桑落古宜城，不足偕品第。

我病久不饮，此日欲小醉。

快哉羁寓中，乃遣拜嘉。

一杯先晨饭，歨作凌云意。

米饭荐烧猪，佳此三者备。

饱足仍酣醺，眇睨人间世。

陈造

陈造　罗提举见和再用韵四首

又作凝香斋宿，未容燥吻得濡。

颇怪太湖龙伯，贝宫卧戏明珠。

陈造

陈造　罗提举见和再用韵四首

斩山木宁为民，焚巫尪恐伤仁。

看书饥而不害，公政无惭古人。

陈造

陈造　罗提举见和再用韵四首

紫沉初炷炉香，青章已达寥阳。

当有碧玉宫使，叱起河濒卧羊。

陈造

陈造　罗提举见和再用韵四首

燄燄水芝照影，娟娟风柳受梳。

何日诗成喜雨，凭栏客意凌虚。

陈造

陈造　马口

氛昏翳春晓，瞠目如堂蒙。

停舟少须之，红日碾高空。

是时群山间，积雪未肯融。

岩雾不尽收，似角藻绘功。

屏障莽回合，粉墨纷异同。

嵌岩眩有无，草树森玲珑。

皛皛琼为田，奕奕旆卷风。

羃篱抹高顶，下乃卧玉龙。

隐显随断续，间簉成葱栊。

微漪湛不摇，一一县镜中。

酒杯与诗笔，客次宁阙供。

搴取不赀景，纳我云梦胸。

一笑漂泊里，孰谓吾涂穷。

摩挱好东绢，世恐无此工。

陈造

陈造　马上见卖白莲者三首

引息度奇暑，风日正交战。

淮乡六月春，嫣然担头见。

香凝素囊拆，湿余清露泫。

丰肤专正色，一忠百佞贱。

祝融乃司花，慰我红尘面。

买归一杯适，得共黄葵荐。

陈造

陈造　马上见卖白莲者三首

东荡百顷宽，满荡莲结花。

孤村莲荡西，茅茨吾所家。

年年红紫尽，为春留芳华。

酒船堕云锦，歌棹凌瑞霞。

只今乡闾梦，不道身风沙。

把花但三嗅，对酒长咨嗟。

陈造

陈造　马上见卖白莲者三首

东荡花清晨，西湖渺无津。

凉荷引天远，极目妆面新。

鸣榔与鼓枻，彼岂寻芳人。

香风漂我舟，领略不及宾。

当时赏花句，兴在迹已陈。

歌似冰玉友，花面俱回春。

陈造

陈造　马息山

猿蹊鸟道且攀難，暝霭顽苍只尺迷。

狠石忽开防地裂，屯云不散讶天低。

眼高欲了三千界，梦断犹惊七百梯。

回望故山真可指，杜鹃肠断为谁啼。

陈造

陈造　马援

朱勃风标似可亲，文渊竟作白头新。

平时轻侮知何事，辨雪冤诬独此人。

陈造

陈造　买薤

平日屠门嚼，因病不敢纵。

园翁富薤畦，尚可羞此供。

长白连嫩叶，雅称盐醯共。

暖鬲号多益，断下仍百中。

医经备收录，诗老屡吟讽。

韭齱葵作菹，未觉取世重。

鸡壅谢称帝，杞菊第宾人。

佐我炊玉饱，食指免轻动。

归计三径成，少办百本种。

指日筋骨强，报汝当抱瓮。

陈造

陈造　漫与

与世端如上濑船，还家稍办买山钱。

松风吹断蓬瀛梦，诗酒淋漓送暮年。

陈造

陈造　明妃曲

汉宫第一人，只合侍天子。

四弦春风手，可用入胡耳。

天生国艳或累，金赂画工宁不耻。

玉颜初作万里行，朔风黧面尘昏。

路人私语泪栖睫，况妾去国怀君恩。

穹庐渐耐胡天冷，政复难忘心耿耿。

夜深拜月望长安，顾叹当时未央影。

胡雏酌酒单于舞，铭肺千年朝汉主。

传闻上谷与萧关，知顷耕桑皆乐土。

向来屯饷仍缯絮，庙算年年关圣虑。

但令黄屋不宵衣，埋骨龙荒妾其所。

陈造

陈造　命书

命书唐滥觞，委源传吕后。

有倡莫为遏，波荡今不救。

字育叵数计，八字讵所囿。

甲子动垓亿，举一百万漏。

荒唐无稽据，诵言指休咎。

柰何聪达人，颇复安此谬。

怀刺曳长裾，偃蹇文士右。

夸诩走干谒，荐墨不待叩。

士有待濡法沬，百请不一售。

我昔游江淮，知识间新旧。

文士不到眼，此辈日交簉。

辞章轻杯水，羡彼行橐富。

鳃鳃问利禄，吾儒所深陋。

自笑与世违，迂论取排诟。

陈造

陈造　墨梅鱼扇寄孙成甫

都城六月难为客，暑焮火山不馀息。

从人辄博褦襶嗔，假馆翁家得休适。

髯翁囷积胸中奇，对客清谈霰雪飞。

扇材寄似亦安用，聊代玉麈谈间挥。

须知寒夜冰花影，著子骈枝可调鼎。

濠梁之乐物我融，翁自欣然渠不领。

向来礴勃非画工，象外析理翁则同。

少酬他日清凉惠，知我梦依君子风。

陈造

陈造　暮春泛西湖次口号韵呈程待制十首

几饭南山佛老宫，诗昌谭胜每舂容。

不妨重就山间宿，蔬笋香茶未阙供。

陈造

陈造　暮春泛西湖次口号韵呈程待制十首

客舟日日野芳前，鶗鴂鸣时始息肩。

无絮可漂花可藉，良辰乐事属明年。

陈造

陈造　暮春泛西湖次口号韵呈程待制十首

湖山引兴尚能长，小贷诗愁放酒狂。

蝴蝶应怜落春后，无聊时近绿樽傍。

陈造

陈造　暮春泛西湖次口号韵呈程待制十首

重到西湖可便回，前年待开　水芝开。

凭君问取闲鸥鹭，亲见跳珠溅客来。

陈造　暮春泛西湖次口号韵呈程待制十首

何须履道写新图，不用悲歌缺唾壶。

岩壑清奇皆我有，利名缰锁向来无。

陈造

陈造　暮春泛西湖次口号韵呈程待制十首

老来已谢著书忙，但向清游访睡乡。

寄语深师与包叟，可无客枕假云堂。

陈造

陈造　暮春泛西湖次口号韵呈程待制十首

行行抚事念前贤，修竹祠西碧嶂前。

不复船归下双鹤，空缘酒渴酌寒泉。

陈造

陈造　暮春泛西湖次口号韵呈程待制十首

已规觞咏了馀龄，径自无何到大庭。

左界何人与调护，酒星移近少微星。

陈造

陈造　暮春泛西湖次口号韵呈程待制十首

砯矮栏干锦绣筵，栏边仍泊女郎船。

凭栏笑指玄真子，不是诗仙是酒仙。

陈造

陈造　暮春泛西湖次口号韵呈程待制十首

诗到双峰自一家，纷纶仙卉杂天葩。

几时共载西湖去，千纸看公写物华。

陈造

陈造　念衰

心意雕残底自娱，每临清镜笑头颅。

诗从多病难为好，官过中年劣胜无。

急景驱秋著髭鬓，归鸿衔梦下江湖。

更应载酒高阳伴，误辍歌呼话故吾。

陈造

陈造　偶题

雾红烟白忽横陈，雨后风光圣得新。

说似游人须著便，阴寒已破一分春。

陈造

陈造　陪盱眙王使君东游四首

锦席浮波影，牙樯转雾霏。

飞花窥碧酒，舞蝶傍红衣。

野日歌前淡，云峰望处微。

游鱼应与乐，啼鸟莫催归。

陈造

陈造　陪盱眙王使君东游四首

缆解鸥飞处，船移柳影中。

林户桃李月，浦溆蕙兰风。

酒浅能无醉，歌长惜有终。

赋诗聊泚笔，寓意未须工。

陈造

陈造　陪盱眙王使君东游四首

红旗围皂盖，离迾碧山隅。

水色涵云树，宾筵著画图。

香温金凿落，花亚锦屠苏。

醉里银丝鱠，渔舟不待呼。

陈造

陈造　陪盱眙王使君东游四首

风林山阙处，茅舍两三家。

小驻加鹘队，重寻粟玉花。

痚烟横暖霭，碧溜漱晴沙。

野兴未渠尽，数峰明晚霞。

陈造

陈造　彭尉焚巢二首

彭家柳边堂，江色润书画。

乃公根柢学，衣传自心会。

唾手勋业余，探妙文字外。

区区青紫计，韦子岂君配。

神物护挥毫，而不告成坏。

赫炎卷地过，椽瓦了无在。

赖是堂间书，万轴腹中载。

乃公洞天理，否倾则泰。

向来荐才名，开口取猜怪。

从今柳先生，颇为参元快。

陈造

陈造　彭尉焚巢二首

乃翁五车读，弓剑初一命。

九十归田园，颜丹眼如镜。

客来不告倦，笔落有余劲。

霜严草花落，松柏独也正。

吾怜盼与札，徐阅襄昭定。

济美竟寂寞，陈编漫辉映。

翁家戏彩郎，足继贤业盛。

雄词逼王杨，奥学窥韩孟。

援今校古昔，两翁犹此病。

今段天试君，处此要以静。

陈造

陈造　琵琶亭

抱愁莫遣朱弦鸣，此声更与愁人听。

江边一闻琵琶语，月惨风凄如动情。

何况思妇伤幽独，少年多艺颜如玉。

江州司马廊庙人，暮上谏书朝放逐。

轻拢细捻忍泪弹，开樽侧耳思惘然。

一诗说尽两心事，遗音翻入歌舞筵。

此翁诗名自千古，诵诗亦叹琵琶女。

谁惜亭前泊舟客，颇为漂零动凄楚。

邻家故妓春风手，此曲每侑浇愁酒。

今宵月影只三人，倚栏长啸空搔首。

陈造

陈造　平江府天申节致语口号

擗麟侑酒紫皇家，降乙开祥宝祚赊。

又见仙真奉瑶检，从教日月数金沙。

星明丙极方呈瑞，燕敞需云共拜嘉。

壑算的知天与人，大椿何必问南华。

陈造

陈造　七夕

龙旌凤扇一相迎，知费青禽几寄声。

天上经年才旧约，人间转盼便深更。

凉河只向樽前落，微月偏来酒面明。

后夜玉琴弹别鹤，独应乾鹊梦魂惊。

陈造

陈造　七月附米舟之浙中作

白虫散如蛆，黑虫聚如蚁。

循缘仍咂齧，欲寐复九起。

吾舟玉为粒，生此果何理。

神奇作臭腐，秋暑况如爏。

人生托洪炉，一饱盖分尔。

临流念雕年，胡用置身此。

笑口忽唶惋，曼肤或疮痏。

堤防费应俗，

情伪良不美。短篱护松菊，

吾归殊可喜。锥刀诧朋侪，

嗟尔商贩子。

陈造

陈造　栖隐寺紫薇花二首

深红浅紫碎罗装，竹树阴中独自芳。

已伴白莲羞远供，款陪黄菊荐陶觞。

陈造

陈造　栖隐寺紫薇花二首

绛霞影里一徜徉，甚欲搜诗与发扬。

马自虺聩尘染袂，句中羞说紫微郎。

陈造

陈造　祈雨而应范簿有诗次韵四首

苍黄日日冒黄尘，敢意诚通主雨神。

晓起遽听沾足报，天心政尔念疲民。

陈造

陈造　祈雨而应范簿有诗次韵四首

瓣香亲谒睡岩龙，高卧逶迤岂自公。

岩下望龙须一怒，向来作止系凶丰。

陈造

陈造　祈雨而应范簿有诗次韵四首

久无音信日边来，忧国谁怜怆老怀。

想见天颜欢喜甚，鸳鸿入贺满尧街。

陈造

陈造　祈雨而应范簿有诗次韵四首

山城粗满望霓心，老去私忧念自深。

更祝今宵繼畴昔，并烦鲁史纪为霖。

陈造

陈造　祈雨齐云楼

波凉鱼初浮，露下蝉罢警。

胡床俯前池，妙意吾已领。

主人绝俗姿，此地背尘境。

霜华耿玉宇，璇汉转金饼。

桂娥不无情，与客闲弄影。

红妆拥千盖，环坐珠秀整。

盘珍供剥芡，水厄停煮茗。

清谭略迳庭，快若客酲醒。

不辞仆频更，颇觉夜弥永。

明朝雨一尺，重约追霁景。

但恐闲麈尾，鼓吹闹蛙黾。

适听步虚声，缥缈碧云顶。

陈造

陈造　骑过山村

烟村面势枕苍山，一径循山作屈蟠。

入望高幢罗翠密，挂空匹练噀清寒。

吟髭撚白迎风去，妆面骈红倚户看。

颇似骑驴后山老，倩谁粉墨洒豪端。

陈造

陈造　钱弊

为家重墙垣，为民须货殖。

扬户国北户，东南赖控扼。

淮民鱼米余，百货仰殊域。

用铜防外泄，用铁乃奇画。

一利伏一弊，救弊要得策。

持货贸官券，舍此莫衣食。

钱货天下用，铁乃限南北。

坐令两淮民，块处断留易。

计铁取券直，十九收六七。

朝贤爱淮民，此困盍矜恤。

铜铁均国宝，通变岂无术。

近甸视远地，未可岐畛域。

况今苦倒垂，倚待振焚溺。

缘江八郡尔，杂用顾何失。

官券朝北来，淮俗暮安宅。

即今私铸断，胡尚胶今昔。

吾贫复淮人，计势不容默。

陈造

陈造　遣兴次前韵

斫水蕲断流，捻盐宁疗渴。

区区守荒学，笼鸟眩樊遏。

向来麋鹿姿，只可樵牧活。

始其事诵数，魄似穷鬼夺。

文字取憎疾，见谓蜩螗聒。

回首辈行人，班剑或朝谒。

方嗟沈带减，正坐河鱼孽。

分无青云上，但有枯策阅。

峨峨指顶地，群口免骚屑。

醪敷儿为供，蜜脾手亲割。

蔽帚非世用，槁梧取已说。

非君莫逆者，此怀谁与说。

反求每日诳，百行收一节。

西来倾藁册，又满三百叶。

暮年了无得，付子镜中雪。

陈造

陈造　强同年次子挽诗二首

识子初衿佩，暂然自夙成。

风猷乃公似，文字老夫惊。

遽陨连城器，难推造物情。

新宫漫仙伯，政复待君铭。

陈造

陈造　强同年次子挽诗二首

弱岁不好弄，俯窥同队鱼。

开编便头角，诸老办吹嘘。

囊锦馀诗草，悲风忽輤车。

人今埋玉恨，清泪洒衣裾。

陈造

陈造　清明西湖再次韵

苏公旧堤东，增筑更千步。

右为萦回溪，夹以葱青树。

晴湖映碧山，诗客独多助。

醉乡赴新约，书痴悔前误。

况此好清明，清果随意具。

向来计追欢，几为阴雨沮。

今者成清游，仍免俗子污。

斜阳不无情，似恋花柳住。

春光念报答，襞笺须好句。

此笔付此人，游客半鸳鸯。

陈造

陈造　庆元冬再到盱眙四首

虎头山下参天柳，亲见栽时共我长。

柳自摧残人自老，半生不抵熟黄粱。

陈造

陈造　庆元冬再到盱眙四首

平日朝京此问途，如今一水剪坤舆。

客来羡杀闲鸥鹭，北煮南飞得自如。

陈造

陈造　庆元冬再到盱眙四首

醴筵曾作二年留，静镇人今郭细侯。

望断江南空梦到，西风斜照白杨秋。

陈造

陈造　庆元冬再到盱眙四首

日行荦确面孱颜，旧惯山居意易阑。

见说烟云暝崷崒，北人争指画图看。

陈造

陈造　秋日

梦蚁浪多忧，隙驹如许遒。

凄凉一霜早，黄落万山秋。

得失古青简，漂零予白头。

不因多病过，始觉此生浮。

陈造

陈造　劝农书净居壁

小出成休务，徐驱免戴星。

风枝禽磔磔，烟陇麦青青。

萧寺蜚尘外，行轩数刻停。

剩呼黄发叟，看卧碧香瓶。

庶富几无憾，耕桑饱所经。

由衷痚直语，或可比闾听。

陈造

陈造　仁于庵

{禾罢}稏围僧屋，檀栾隔槿篱。

月池聊濯足，雪壁剩留诗。

里社皆囷廪，钟鱼亦岁时。

平生松隐赋，回首十年迟。

陈造

陈造　任满交割粹事致语口号

黄堂冰峙两飞仙，不遣纤尘到绣筵。

龙麝香中挥玉麈，蕙兰丛里釂金舡。

即今别乘符初合，伫看丹墀璧再联。

来岁凉颸生殿阁，帝觞同捧听钧天。

陈造

陈造　任满交割郡事致语口号

星屏已喜一樽俱，嗣启芳筵合郡符。

袅袅细香生玉醴，颸颸凉吹度冰壶。

锦纹眩旋明回雪，云影依微觅贯珠。

乘醉言分当卜夜，火城璧月共通衢。

陈造

陈造　瑞岩寺三首

岭岫周围罅缝无，胜流三百鏁冰壶。

客来误作囚山想，猛忆门前自坦途。

陈造

陈造　瑞岩寺三首

横前石廪疑无地，步入莲宫别有天。

说道三山环弱水，不应回首羡巢仙。

陈造

陈造　瑞岩寺三首

已到平生未到山，朝来白水涨田间。

要须乐事成三绝，更倩诗翁露一斑。

陈造

陈造　三山矶

江头数群山，骈踪各峥嵘。

兹山挺秀出，乃以三山名。

三山戟拔立，离合烟云横。

巨麓截水出，石转为微行。

倒影射江北，阴森如未晴。

盘涡触岸去，势若蛟龙争。

狭岸束洪流，突怒起不平。

舟楫复往来，立者胆为惊。

陈造

陈造　三月初晚晴寄高缙之三首

东风扫积阴，残雨不敢漂。

坏云裂裳帛，倒挂磴岭腰。

鸟影不作暝，夕阳明山椒。

安得上上头，风露永清宵。

陈造

陈造　三月初晚晴寄高缙之三首

人家绣闺闲，湖上妆面新。

湖山箫鼓中，鱼鸟安得驯。

山灵建飞雨，净洗绮罗尘。

即今堤边柳，为谁管残春。

陈造

陈造　三月初晚晴寄高缙之三首

曲栏倚青冥，万井入指顾。

湖光漾明霞，照我凭栏处。

森木倦鸟归，遥空征鸿度。

定知待月人，破竹有奇句。

陈造

陈造　散花注重晚泊

略眼毛山夹，枯涸不可留。

风帆劈箭去，辽少吹一沤。

长年面死灰，死争如赴仇。

一饭六十里，幸泊散花洲。

呼妇具盥栉，命酒浣惊忧。

我无资身策,老计餬口谋。勿云朝不坐，

叱驭复何求。奔车非伯夷，

覆舟无孔丘。薄德既谢此，

身世付浮休。亦念三径具，

归从沮溺游。笑说今日快，

击辕为渠讴。别留初熟酒，

饮处酹阳侯。

陈造

陈造　散解庙行

巨灵挥斧山为拆，豦豣飞出寒溪碧。

南酉北枧皆户家，种秧插供衣食。

此水不枯岁不饥，此溪不涸龙是司。

森木古屋龙所宅，人家望岁如取携。

笳箫呜呜坎坎鼓，秋报春祈从父祖。

鸡豚肥腯社酒香，擎跪曲拳谁敢侮。

年时雩祷嗟徒勤，适龙睡熟唤不闻。

溪心蒿艾化埃壒，可怪嘉谷遭惔焚。

千沟万浍分飞瀑，面露摇风际天绿。

怀宝睡足龙亦惊，雁门之踦此焉复。

安得溪水长滂浪，龙不忸怩民乐康。

向来野草填饥肠，怨气括作颐下囊。

陈造

陈造　山居十首

山间有好事，时肯问何如。

束送箸头薤，鲜分匙面鱼。

披襟偕我饱，揽发为君梳。

一笑尘劳外，都无病可祛。

陈造

陈造　山居十首

咀毒横戈地，财堪博一羞。

时流正攘臂，老子解抽头。

秦楚蜗两角，跖夷貉一丘。

向来回晚照，了不见全牛。

陈造

陈造　山居十首

忽作断过访，经旬闲瘦筇。

慵添和诗债，病减灌园功。

石鼎袅轻碧，庭柯零碎红。

竹君如见慰，竟日啸窗风。

陈造

陈造　山居十首

居深自少客，儿辈省应门。

日课午钟饭，生涯三亩园。

嗜鱼亲蜑户，辍果及王孙。

不惜苔钱破，横纵步屧痕。

陈造

陈造　山居十首

鸟息我亦倦，行行取径微。

石棱妨错足，藤蔓每钩衣。

森木各天籁，连山同夕晖。

推门吟袖冷，满带野风归。

陈造

陈造　山居十首

涉世惯多遻，送欣惬此心。

鸡孙当岁稔，竹母值秋阴。

言配香粳软，行须绿影深。

继今摩腹去，风日更萧森。

陈造

陈造　山居十首

萍梗才餬口，爬沙亦畏涂。

悠然三径地，有此合金躯。

乘兴聊吟笔，无弦且槁梧。

幽居喜客醉，未遣秫田芜。

陈造

陈造　山居十首

蕉鹿谢依乘，孤高乃得朋。

闲谈每褐父，清晤或邻僧。

止酒玄真子，居家杜伯升。

此心安隐处，蜩鴬傲鹍鹏。

陈造

陈造　山居十首

一室市声外，生经良不孤。

园花非独笑，风竹巧相娱。

为客求鹅母，供家课橘奴。

残年温饱尔，外此亦何须。

陈造

陈造　山居十首

丁年陪友旧，尘雾去駸駸。

不赖学问力，终孤云水心。

无波真古井，跃冶岂祥金。

抚已知今是，扁舟钓碧浔。

陈造

陈造　山行寄程帅

雨馀支径湿平沙，恰称卑官下泽车。

杂树暝烟森立槊，乱峰迎客俨排衙。

水禽时弄蹁跹影，野草争开细碎花。

久忆山行此如愿，不应回首更思家。

陈造

陈造　赏酴醾病不赴

不得花前共一樽，萧斋药裹自相亲。

闲追水佩裳为梦，空负云阶月地春。

缥缈瑶英雾为幄，敷腴玉面酒生鳞。

蜚觞刻烛输公等，定指芳条笑恶宾。

陈造

陈造　上峨桥早行

一从箠楚替陈编，渐惯山行野店眠。

白毡风霜鸡唱后，黄尘岐路马蹄前。

光阴付我千茎雪，伏腊何时二顷田。

寄语淮乡隐君子，浪言梅福是神仙。

陈造

陈造　上巳溪上燕二首

后溪分占羽觞浮，雷隐欢声半棹讴。

况我闲官似犀首，为渠领客作鳌头。

玻瓈影里妆光腻，桃李香中步障留。

病骨得晴堪近酒，与君同拜醉乡侯。

陈造

陈造　上巳溪上燕二首

杜若洲边卓旆旌，佳晨一醉万金轻。

春光仅有一分在，天气可能三日晴。

解道兰亭亦陈迹，肯吟楚些怆幽情。

人生到处皆儿戏，笑看急標闹两鲸。

陈造

陈造　上外朝山

度陇凌坡冒百艰，今朝又上外朝山。

当车狠石通人过，交道飞萝要手攀。

猿坐泬寥犹啸诧，雁惊巉绝故飞还。

临风却快尘埃眼，全楚山川指顾间。

陈造

陈造　上下驿矶

湖阴数里间，山麓砽两矶。

矶麓突江出，禹功不及施。

千古妨行舟，死生系毫厘。

我昔步矶上，雨歇暑气微。

惊湍下百尺，怒势轰千鼙。

尚忧坤轴动，无怪沙岸欹。

蛰龙渠得安，过鸟翅欲垂。

头眩胆为掉，坐叹舟上儿。

壮哉天下险，奸轨容抵巇。

如身护风寒，要地此几希。

今来岁华暮，去舟良坦夷。

人言水进退，寒暑分盛衰。

古来设险守，亦有可易时。

函谷与剑阁，秦汉尝用之。

人轻地亡重，正烦折箠笞。

恃险无兴国，兴国须藩篱。

帝王所取重，文武各攸司。

险易倏变改，即矶余可推。

陈造

陈造　邵伯阻风小泊赠送行诸公

长征每爱日，小泊未遻意。

阴风自南北，客子咱轩轾。

召棠望吾乡，不作秦越异。

船阁雁鹜洲，人穿鱼暇市。

相逢各吴语，知识十三四。

水实不自买，海错有佳馈。

饯行余十客，超俗见友义。

笑谭寒谷春，为我洗羁思。

相与卧玉瓶，跋烛得微醉。

老怀易作恶，别语毋动喙。

陈造

陈造　绍熙壬子劝耕妙胜四首

县曹文墨厌拘缠，野饭山行旧所便。

只道穷途难措足，朝来风日为谁妍。

陈造

陈造　绍熙壬子劝耕妙胜四首

每愧敲榜办赋租，会心还喜劝耕初。

渠侬嗣飨金穰庆，老子长捐柱后书。

陈造

陈造　绍熙壬子劝耕妙胜四首

胜日乘闲觉半仙，笑摩老眼向风烟。

平章春事禽能语，媚妩韶光柳未眠。

陈造

陈造　绍熙壬子劝耕妙胜四首

桑条麦陇接比邻，社酒家炊丐路人。

风俗尚如它日否，凭谁细问故园春。

陈造

陈造　神居实师退院作偈留之

瞿昙住西域，说法度群生。

群生所依怙，目以不动尊。

惟其不动故，群动皆摄受。

是时波旬种，百千万眷属。

排拫摧毁辱，蜂发雨矢集。

瞿昙如须弥，蜉蠓如予何。

亦如太虚空，云翳自变灭。

砥柱中惊波，古今无少损。

不动而坐胜，妙力固如是。

子道已末法，衲子沈世纷。

竞为住院计，匪利即趋名。

就常不待招，逐有栈豆恋。

实师住神居，四众所归向。

云何得归向，以师清修故。

虽为众归向，不作患失想。

翩然挈瓶锡，去若释峤云。

亦如箭辞弦，势若不可挽。

自师扫积弊，群魔尚遗种。

瞿昙昔去世，政以波旬故。

师行不回首，彼魔所愿欲。

虽无末法病，或昧不动意。

请答四众心，请为神居地。

柅车折蜚锡，山立镇故栖。

须弥自悲恙，太虚自空旷。

冲波泇泇去，砥柱屹不知。

群魔今末势，残雪行见晛。

我心寂不动，是瞿昙智力，

是子大法权。我不为子道，

子道可概举。庸酌四众心，

为子说此偈。瞿昙设住世，

与子同首肯。

陈造

陈造　十二月二十六日趋府

谁谓一舍远，不办三餐趋。

亭午县市西，衙鼓府城隅。

匹马惊鸟去，指槌冰在须。

北风挟霜气，万象付摧枯。

想当折琴弦，未怪裂人肤。

驼裘被甲如，是日有若无。

客首不暇回，顾容少踟躇。

出处不能同，劳逸为之殊。

庞翁马少游，似非隐者徒。

乡居老躬耕，饱温得自娱。

婆娑铜墨间，盍亦省头颅。

蔲穮脱中熟，吾口良易餬。

陈造

陈造　十二月二十七日趋溪

西风蜚江浪，江畔那容立。

霰花溅千尺，望望客衣湿。

小舟舣两三，人已鹅雁集。

侧睨波汹汹，俯怜身岌岌。

乘凌玩掀舞，生死付呼吸。

前登为回首，舟重巾{角戢}{角戢}。

支径不通车，车去如见絷。

念此役夫苦，体我官事急。

傍顾中夜还，得无僵仆泣。

畀汝就甘寝，白饭亦周给。

徇人多意外，自信宁不及。

利物身每轻，睡觉况六十。

陈造

陈造　十绝句呈章茂深安抚

雨馀凉气晓风沨，却爱朝阳一抹红。

照影芙蕖天与远，可能犹恨打头风。

陈造

陈造　十绝句呈章茂深安抚

忍馋留得可羹鱼，微沫相濡未就枯。

自解柳枝投渌水，劳生与汝各江湖。

陈造

陈造　十绝句呈章茂深安抚

三傍清淮酹酒杯，四年霜鬓犯风埃。

即今定被淮人笑，又见衰翁禄遫来。

陈造

陈造　十绝句呈章茂深安抚

追寻名胜剩留年，白首犹参五字禅。

寄语蜚廉亟回驭，拟凌风去访诗仙。

陈造

陈造　十绝句呈章茂深安抚

诗伯于今第一流，清篇传诵到鳌头。

共推句法源流远，伯仲夔州只楚州。

陈造

陈造　十绝句呈章茂深安抚

密受眉山一印传，斯文千载石林仙。

使君酷似牢之舅，更喜鸾胶续此弦。

陈造

陈造　十绝句呈章茂深安抚

右史文章海倒流，淮南异政古人俦。

亲闻抚几推双美，独向夫君放一头。

陈造

陈造　十绝句呈章茂深安抚

楚城巉绝控穷边，楚俗伤弓未帖然。

一自并州烦李勣，不闻贵买渡江船。

陈造

陈造　十绝句呈章茂深安抚

里社过逢起醉眠，行人鱼稻不论钱。

欲知劝课功多少，地覆黄云远接天。

陈造

陈造　十绝句呈章茂深安抚

经纶术业向来优，千骑东方恐未俦。

他日应携报恩子，还朝看拜富民侯。

陈造

陈造　十绝句寄赵帅

柳堤阴里放船开，识面人家首屡回。

莫讶春阳浮大宅，新陪诗伯唱酬来。

陈造

陈造　十绝句寄赵帅

一片飞花到客襟，当时便有惜春心。

即今归路慵抬眼，红影彫疏绿影。

陈造

陈造　十绝句寄赵帅

款陪仙伯燕池亭，不但新诗老眼明。

鼓吹激天飞鸟堕，旌幢点水睡龙惊。

陈造

陈造　十绝句寄赵帅

金田碧野把杯前，飞骑鸣弰簉玳筵。

五百年来逢此乐，府公今续谪仙弦。

陈造

陈造　十绝句寄赵帅

豪竹哀丝荐玉觞，羽衣仙袂俨分行。

酡颜一为东君笑，媚白妖红不敢芳。

陈造

陈造　十绝句寄赵帅

醉中记得新翻谱，土苴梁州笑石州。

火急归来传好事，为渠一洗世间愁。

陈造

陈造　十绝句寄赵帅

从公日日醉中归，插鬓长分最好枝。

旧约何如趁新约，浪言灯夕胜花时。

陈造

陈造　十绝句寄赵帅

子骏福星方久照，渔阳竹马省相迎。

他时薤水休重问，市虎晨羊各用情。

陈造

陈造　十绝句寄赵帅

讼户无声日燕闲，驱驰风月笑谭间。

自今下海添新集，与繼当年大小山。

陈造

陈造　十绝句寄赵帅

每上平山把酒卮，海鸿泉骥满乌丝。

风流人物诗书帅，万字千锺更属谁。

陈造

陈造　十六夜张丞有诗次韵

灯夕胜游皆遻意，可无歌酒答丰年。

云藏玉斧重修月，乐奏壶仙小隐天。

雁阵低空危欲堕，龙公驱雨未成眠。

惟应铁锁银花句，落纸明朝万口传。

陈造

陈造　十诗谢寥计使

二年仕穷山，书外睡作魔。

吹律黍为茁，赖公有孰何。

悬知登门初，大宅浮阳和。

泛爱公自尔，小子何足多。

陈造

陈造　十诗谢寥计使

平生书成痴，初不冀料理。

颓龄迫肺病，课此未云已。

屠龙诧流俗，禄遫欲何以。

闭目耐昏花，三叹仍启齿。

陈造

陈造　十诗谢寥计使

绣衣盖代公，学力闯天造。

千篇发幽秘，万物困陵惊。

攗收尽随和，吾富无乃暴。

小试推敲手，聊效桃李报。

陈造

陈造　十诗谢寥计使

偓佺地上仙，笙鹤不我遐。

楚骚俗命仆，古诗无名家。

晋当泽帝范，小却侈国华。

本末计中外，倚须拜亨嘉。

陈造

陈造　十诗谢寥计使

我生守荒学，意造无根蕂。

时时写所蕴，致远终恐泥。

小劳斲鼻巧，霜风扫氛翳。

一言可终身，万金宁良惠。

陈造

陈造　十诗谢寥计使

深井无浅汲，洪钟须妙撞。

揆公取士心，海若吞湖江。

泓涵老昌黎，客或陇头泷。

可待函丈扣，此心久已降。

陈造

陈造　十诗谢寥计使

古今国士遇，揆我不尽无。

顽钟未容器，巧匠徒为模。

即今鹗书上，逮此鹤发余。

但恐良夜梦，翩聁只江湖。

陈造

陈造　十诗谢寥计使

陆子木已拱，遗文空隽永。

郑子为米仕，县廨縻簿领。

听公谭旧社，文陈鹅鹳整。

离索我若斯，胡术谢榛梗。

陈造

陈造　十诗谢寥计使

欲留苦滞淫，欲去复仿佛。

卧漳仍登龙，两心正交相。

粲粲金玉人，纳纳锦绣肠。

安得云随龙，意和即公傍。

陈造

陈造　十诗谢寥计使

贫女信难昏，俗子每易忘。

文学公世师，一见遽倒囊。

原公出调燮，容我濯沧浪。

台躔五云处，浩歌长相望。

陈造

陈造　十四夜丞和章来复次韵

衰年寝食僧斋似，甚欲持杯解入关。

桂魄元非月蛾靳，韭葅终笑庾郎悭。

不成小醉穿灯市，又作相逢嘲饭山。

思澁贻山妇怪，羡渠飞雉落黄间。

陈造

陈造　十五夜再次赵帅韵

嘉宾饮兴未阑残，却倩纤纤奉雪团。

一笑举杯邀月姊，为渠聊贷广寒寒。

陈造

陈造　石城

山岩水缭石为城，千古馀风尚典刑。

竞诧君王启蓝缕，不无艇子载娉婷。

流连犹问圭堪柲，兆朕虚传蜜作萍。

更惜谗锋发兰尚，只今日月炳骚经。

陈造

陈造　石湖两帖还李推官

石湖老子家蓬丘，一笑俯作人间游。

风度人品第一流，结字亦复无朋俦。

还轸蓬丘俄十秋，恍开此帖揩病眸。

便若执鞭侍琼舟，狂奔渴骥腾惊虬。

断圭折剑纷然投，蜚虹曳霞烂相缪。

人间至宝人贪求，无闾珣琪雍琳璯。

彼此轻重宁其侔，借我肯作一月留。

我痴不减顾虎头，还君孰视仍牢收。

爱护幸免恶客偷，亦幸不污寒具油。

陈造

陈造　石湖生日致语口号

筹筵高敞老仙家，帘影中间五色霞。

碧酒旧须麟作脯，雕盘新荐枣如瓜。

玉壶缥缈非尘世，金狄依稀记岁华。

胜日年年欹醉帽，鬓香长点吉云花。

陈造

陈造　识村翁语

山僧一生餍山蔌，溪叟所仰才鱼菽。

闯首侯家与相家，珍膳不应填汝腹。

百二岁翁清且羸，茵坐鼎食宁其宜。

焉知暂饱博长往，谷神震怒脾媪悲。

官家颗粒皆民力，此禄食之须此骨。

两翁妄食寿弗延，当念无功暴天物。

我虽不偶犹餐钱，车行肉饱隶后先。

食功揣己惧不称，因翁有言呼使前，

盘几毕识翁所言。

陈造

陈造　食晚菘新笋

化儿出奇安此腹，下称智囊不盛肉。

饥雷收声才脱粟，荐以藻芹仍杞菊。

园丁可是监河侯，供我朝昏三亩绿。

即今春菘晚不衰，况复桂笋森可束。

含烟带露不相下，拄腹撑肠未云足。

食单一日得一隽，回首常嗜真舆仆。

殿春日月官上速，日撷芝茎录音纤玉。

风排雨浥犹须下，卧作枯莇起成竹。

陈造

陈造　使君有诗复次韵

诗播乐职闻子渊，贵耳底用泥古先。

吾宗使君当世贤，援今辈古敢间然。

祖武孙谋有源水，功名济美方未已。

即今朝野属望深，简斋仙人真不死。

诗律欲并元刘驱，郡政坐使豚鱼孚。

编辑妙制纪殊绩，喑不措手吾非夫。

壮岁毫端有神物，才与年衰此心屈。

伸纸索句颇强颜，漫把清明誉天日。

陈造

陈造　示阿泰三首

曾倚新晴望海天，天容海色湛相鲜。

奁中遥点群鸦影，万舶千艘忽过前。

陈造

陈造　示阿泰三首

官上依然四壁空，讼庭人寂每从容。

看家不为穿窬计，老去登临分外慵。

陈造

陈造　示阿泰三首

老稚悬知乐有馀，迎门先问小於菟。

风烟满眼山环海，对酒还曾斲句无。

陈造

陈造　示师文

朴樕已非材，肮脏遽成翁。

生无适时具，何向不涂穷。

赖结文字缘，人士饱过从。

三年尉山邑，趣操有同风。

博古得二臧，秀发仍两钟。

蒋侯厚本学，落笔语更工。

我卜当涂居，薪米耐阙供。

从渠得琢磨，遗汝不己丰。

士生在知道，寡陋难言功。

会理贵博观，受物由虚中。

潢污不扬漪，大江日倾东。

迟汝草灵光，一觞寿乃公。

陈造

陈造　试俞珣笔呈罗大著

市工营营有工拙，珣也旁睨裁一吷。

扣门属我祗厚颜，结字著书无一惬。

绣衣仙人归告猷，盍收此长助毫发。

青霄政须立螭珥，黑头当看获麟绝。

丰功被世名不灭，珣亦归装倒明月。

陈造

陈造　试院赠三同官

果饤茶瓯意未阑，独惭衰鬓映朱颜。

聚头长作三更语，屈指惟馀两日闲。

食叶蚕声行入听，探珠骊颔不应悭。

预怜朱墨秋宵永，咫尺灯窗断往还。

陈造

陈造　试柘枝溪上

蕙风花气雨馀天，报答融和玉作船。

壮岁自能鹹鹆舞，老狂犹有柘枝颠。

群鸿翩度昆昭锦，双凤翔从玉井莲。

起我少时豪侠兴，未甘诗客号舑仙。

陈造

陈造　寿皇圣帝挽章三首

孝俭超千古，初终秉一心。

时前未央酒，每惜露台金。

遗范天同久，湛恩海与深。

攀催恸夷夏，悲泪作秋霖。

陈造

陈造　寿皇圣帝挽章三首

受授光翘禹，规摹陋汉唐。

皇图开寿域，国步坦康庄。

检玉方慈范，乘云忽帝乡。

华夷均孺慕，矫首涕滂浪。

陈造

陈造　寿皇圣帝挽章三首

慈俭遵先志，刚明肖上乾。

题期千一遇，跻治五三前。

他日山藏壑，终天泽漏泉。

稽山穿望眼，松影五云连。

陈造

陈造　书城北尼庵二首

小摇蛇影鸟惊堕，已落背毛牛自如。

瞢欲分朋惭老病，与渠甘作典筹舒。

陈造

陈造　书城北尼庵二首

诸郎弓力胜黄间，中戟穿杨气貌闲。

乐府新传杀胡谶，看君飞矢下阴山。

陈造

陈造　书法蟹方后

放麑念号鸣，易牛怜觳觫。

仁心谁独无，天机或待触。

悠悠寄宇宙，往往猣口腹。

君子一饱适，庖事不到目。

宁知刀俎间，宛转无声哭。

空蜚与土穴，暴殄无遗育。

况此佳风味，世肯贷尔族。

炳炬擒爬沙，免介荐膏馥。

向来横戈怒，不救摇牙酷。

酱浴酒拍浮，方法忍抄录。

躁扰至绝命，耳闻痛在肉。

淡茹吾能事，晚食媚山蔌。

陈造

陈造　书怀

人间穷达命污隆，作意功名欲捕风。

但见刘班误车子，何曾邓班误车子，

何曾邓禹笑王融。官曹得饱馀何事，

书课乘闲亦隽功。少待莼鲈付乡翰，

一溪风月放船篷。

陈造

陈造　书怀二首

俛仰人间世，才为一笑资。

百年羊胛熟，万事虎头痴。

文字聊遮眼，功名浪杂颐。

浮生如此尔，况复病馀衰。

陈造

陈造　书怀二首

薄宦爬沙地，平生一不施。

才名将底用，齿发歨如斯。

自笑书汗马，谁今手不龟。

惟馀五色笔，忍赋四愁诗。

陈造

陈造　书刘元之教授劄子后

碧酒清歌兴未央，挽留行色为风光。

小人政自属餍足，老子工於作乐妨。

舞雪放闲愁踏月，梦云惊散冷禁霜。

明朝一寄相思字，旅雁无情亦断肠。

陈造

陈造　书南柯太守曲后二首

门前车马竞飞驰，等是槐安未寐时。

何似阿怜歌此曲，一卮随分得伸眉。

陈造

陈造　书南柯太守曲后二首

竹叶舟前客念家，慈云瓮里事如麻。

而今不笑檀槐战，笑汝研桑了岁华。

陈造

陈造　书事二首

壮年肤骨已清舑，老去支离转不如。

二十七年扶病过，半缘耽酒半耽书。

陈造

陈造　书事二首

苦吟添满镜中丝，课效全输博塞嬉。

改就新诗哦百过，浪言儿辈不须知。

陈造

陈造　书隐静寺壁

篮舆初半涂，飞雨欲无路。

到山臂屈伸，赫日照窗户。

山灵太孤介，深厌俗尘污。

雨似难客来，晴似推客去。

书生林泉意，此癖端有素。

挽眉红尘中，正以五斗故。

堇堇三径资，渠须毕婚娶。

出既非得已，归亦奚早莫。

陈造

陈造　述怀有作

青奴白牯共幽情，鹭双鸥双自旧盟。

家视子平如已死，世嗤张翰不求名。

马牛见命从浮俗，螟蠃观傍得此生。

千载渊明吾易地，心期端有不容声。

陈造

陈造　述怀再次韵

高车驷马笑鸡栖，亦笑糟糟与汨泥。

鲁酒得间聊复饮，晋舆投老偶然题。

春冰自水收新悟，雨矢无乡悔旧迷。

尚有平生山水癖，未妨游戏向京西。

陈造

陈造　帅寄诗再次韵

才力高下岐云泥，龟镜国老乳臭儿。

纷纷过眼败人意，棘端觅猴毛不皮。

江西久无金华伯，平水未识元微之。

府公牙颊著天籁，吮漱瀋武鸣咸池。

江城屡雪传新作，梁园赋客让环奇。

振两文忠旧号令，赤手破敌无所持。

小人拜赐但袖手，匪报未办瑶华诗。

陈造

陈造　思归

薄宦随漂梗，流光任迅湍。

家山蝶梦隔，节物雁空寒。

抚事频回首，微吟小凭栏。

多情但乌鹊，时肯报平安。

陈造

陈造　四月望再游西湖十首

前时小舫冒氛昏，重到轻桡破麴尘。

湖面风烟饱姿态，一番到眼一番新。

陈造

陈造　四月望再游西湖十首

烋屋修垣著画图，连连胜士逸人居。

乘闲我亦无羁束，竹杖芒鞋信所如。

陈造

陈造　四月望再游西湖十首

畴昔相期补被来，饭馀归意类挤排。

苹风萝月孤清夜，仅见山间结夏斋。

陈造

陈造　四月望再游西湖十首

杖挑初日闯云关，忽报充师早下山。

煮茗谭诗有贤子，免教题凤怅空还。

陈造

陈造　四月望再游西湖十首

十字街头托钵盂，雁鹅食口待朝脯。

我来欲序睽违意，要问扬州米价无。

陈造

陈造　四月望再游西湖十首

定结诸山粥饭缘，每归留得杖头钱。

穿云更欲携君去，布水多烦为我先。

陈造

陈造　四月望再游西湖十首

堆青泛碧放船篷，万里风前鹤发翁。

绝境满前官不禁，此身未省叹途穷。

陈造

陈造　四月望再游西湖十首

春光陆续委东流，看到湖边安石榴。

更与苏堤鸥鹭约，办舟来赏牡丹秋。

陈造

陈造　四月望再游西湖十首

歌呼浩渺翠霏间，只苦诗才老坐悭。

安得观音母陁手，为人千纸写湖山。

陈造

陈造　四月望再游西湖十首

横逵纵径平如水，无复冲泥防险人。

傥使人心尽包叟，世间何向不通津。

陈造

陈造　送鹌鸭腊龚养正二首

霜湖风草自徜徉，夜网晨弦不易防。

作意分甘资一饱，为撩清梦到江阳。

陈造

陈造　送鹌鸭腊龚养正二首

骚人茹粥耐支离，过眼风光不到诗。

乡味殷勤劝开肉，未妨新句解人颐。

陈造

陈造　送曹器远从使虏

暑风焮面黄尘底，曹侯据鞍轻万里。

晓趁官程夜未休，不为功名为知己。

男儿生有四方志，谁能挽眉妇车里。

周原咨度使尘飞，汉官威仪渠颡泚。

异时横草恐不免，此去灌瓜聊复尔。

赤县神州吾旧物，文谟武略君奇士。

列圣恩波迄未涯，百年胡运今如此。

山川险隘须默究，他日上前烦聚米。

杀胡之林定何许，持酒遐望一启齿。

归来有句敌车攻，老子滞懑资一洗。

陈造

陈造　送二赵金陵秋闱之行

君家种德麻苇似，两郎今日东南美。

石麟角犀互辉映，拄腹撑肠皆锦绮。

贤书联翩取如掇，文字欲贵江淮纸。

步光久匣自光世，仆姑所指当披靡。

去去秋风鼓鹏翼，翱翔烟霄此其始。

建邺山川古雄丽，平分胜概供笔底。

气陵钟阜峰头云，辞倾白鹭洲前水。

联璧不难先众俊，历块仍能轻万里。

平日双眼不屡青，奇穷一生端坐此。

即今意气为君倾，老子阅人盖多矣。

陈造

陈造　送赴省七子

忆昔涂抹鬓未秋，著书初不缘穷愁。

交契往往第一流，爱且助之恩意周。

翳桑盘饭惊浪舟，如輠毂需膏油。

疾需妙剂寒需裘，李郝砚席初绸缪。

陈赵进修警堕偷，出语凿凿珊瑚钩。

三臧笔底风雨遒，丁年出我便一头。

儒林丈人拔其尤，贤书政用谭笑收。

七子寂寂从我游，穷人累人君信不。

迄今里闬闻沈浮，玉音下天正旁搜。

南宫之行勿夷犹，巨鱼纵壑鹰辞韝。

雁塔岐路邻昆丘，捷音联翩走吾州。

壮志此去不啻酬，士抱奥学追前修。

噤不施世吾侪羞，肯卧少室甘沈幽。

肯闯侯门提蒯缑，贤科夷涂古共由。

论才君等谁与俦，可学老子拙自谋。

所向数奇老不侯，一樽上尽犹未休。

索句轧轧纎绪抽，不作儿女声悲啾。

倚须接武拱帝旒，付我一竿钓沧洲。

陈造

陈造　送高缙之归谋武林结课二首

眼底论人物，如君亦壮哉。

作书犹乞米，造物不怜才。

跋履妨诗笔，祛除近酒杯。

飞尘栖剑室，归棹莫迟回。

陈造

陈造　送高缙之归谋武林结课二首

辐辏群英地，皇州异别州。

能文才倚马，作意付焚舟。

士价知名下，医门要担头。

明年春雁足，询我贺书邮。

陈造

陈造　送李监岳二首

李侯西州英，早著武士冠。

朼来淮上郡，鸡群见翠鸾。

清诗万卷余，脱手走铜丸。

初听耳目醒，于读毛骨寒。

解榻一瓯茗，敢作粗官看。

今者连日语，衮衮为发难。

中年可堪别，别君倍悲酸。

书来有新句，政用驱愁端。

陈造

陈造　送李监岳二首

寥寥黄陈后，诗律日就卑。

京江一灯续，天乃不憗遗。

念君从之游，十年埙应篪。

尽渠磋磨巧，况君粹美资。

夺标快一得，不计弟子师。

向来诵新作，格力欲并驰。

扃户玩明月，寒饿用一岐。

及今办一饱，无取空名垂。

陈造

陈造　送李象山趋朝二首

人将宰象山，萧散目郎署。

即今拨烦手，蓄缩殆难措。

邻分铜铁名，恐坐污染故。

髯君千日留，曾无疾顽怒。

德孚俗风动，政洽民孺慕。

过虞椟中毁，稳下竿头步。

定川壮哉县，瞢不揣鲰腐。

虎须有危揽，羊肠无善御。

彼此剧易间，霄壤计相去。

满怀血指羞，乏君斲轮具。

邻辉几余分，忽复失强助。

归舟不可挽，临风悄延伫。

陈造

陈造　送李象山趋朝二首

书肘讵容掣，筝柱不可胶。

付事多其防，职业自寂寥。

颇思圆机士，细苛举纲条。

宰邑古难之，茹苦耐煎熬。

百抑不一扬，推波益惊涛。

由来法愈密，只为下所操。

一饥驱我出，铜墨强折腰。

捩翅著笼中，侧睨鹏冲霄。

平生有知己，持橐贰铨曹。

君来定倒屣，道我不自聊。

原推变通术，雾雨均枯焦。

而况代舍旧，肯惜引手劳。

陈造

陈造　送李元英还常熟从周宰读书

久趼寻师足，还家讫受经。

可容轻日力，政使带朝星。

高步须堂奥，它年看典刑。

奉亲时得笑，馀事赐袍青。

陈造

陈造　送刘常父秋试兼简行父

良乐伫目思骥子，工师择材须杞梓。

刘家昆宁近是用，直干百围日千里。

戏彩之暇西鸡窗，平挹千古如探囊。

尺箠政自无坚强，况腰乌号手鱼肠。

乡邦惊叹有此客，一笔与翁箭锋直。

秋赋春闱溷子尔，老子贺书已濡笔。

香名联翩传里闾，珠宫贝阙方权舆。

他年日奉平反笑，更胜而今读贺书。

陈造

陈造　送龙辞三章

沈燎兮桂醑，笳箫鸣鸣兮逢逢其鼓。

缓吴歲兮跄越舞，送龙兮归处。

龙之归兮悦娭，翻倒霄霏兮胶辮雾雨。

坜馆娃兮不留，过胥口兮小顾。

水天模糊兮迷仰俯，仙真迎兮排空，

蛟鼍骈罗兮而在下。祥飚肃兮绿舆，

非烟羃兮紫府。翘侬望兮何所，

目屯云兮南骛，心靡迤兮延伫。

陈造

陈造　送龙辞三章

旱氛兮炎浮，地毛焦兮金石为流，

龙不来兮殷忧。心憛悇兮孰谋，

戴侬目兮傒龙之游。龙翩然兮副求，

呵蛰雷兮鞭潜虬。忽墨云之崩腾健瀵兮，

黮黯瞢夫昏昼。摐甲马之喧空兮，

砉飞练之淙溜。夫岂不能嘘肤寸弥六幕兮，

胡啬其施於此州眷吾侬。龙所私兮匪新而旧，

安栖饱茹兮龙之佑。愿龙兮千万寿，

暨我子孙兮焌尝春秋。

陈造

陈造　送龙辞三章

雷车辻兮电焱熹，孽氛静兮旱魃摧，

龙之来兮慰我思。翠其幢兮羽旗，

乘焕{火霍}兮纷躨踓。龙之去兮盍徐之，

蜚雨兮一且再。室予居兮谷予饥，

眷他州之枵橎兮，匪龙其吾曷依。

东阡北陌兮讴而嬉，右湖左海兮夜不扉，

林屋之洞兮蟠翠微。琼餐兮贝宫，

云環兮玉妃。奠龙居兮无愧，

功成兮龙则归，送龙兮陈辞。

溪藻芡兮山有蕨薇，钱吾归兮几时。

陈造

陈造　送罗提举

万口歌谣里，临岐挽使车。

五云金碧际，平步闯天居。

皇眷须裨益，清朝有诏除。

致君真夙素，活国此权舆。

壮岁持英节，春风满比闾。

民皆耕凿，吏敢狃侵渔。

日者流离叹，时方旱暵馀。

饱饥亲劳来，骨肉费勤渠。

汲直开仓后，韩分报政初。

重前汉皇席，肯挟子公书。

冠豸传应实，婴鳞可待徐。

规恢今日事，抱负与时摅。

吏治捐邦蠹，群妖信鼎鱼。

衰翁怜命蹇，违世坐才痚。

但有江山助，曾无畑石储，

登门仍造次，作意借吹嘘。

此去游丹地，能无荐子虚。

壮心翔碧落，归梦谢黄淤。

凝睇成分袂，从人更曳裾。

念为天下贺，不拟赋愁予。

陈造

陈造　送七子赴省

旋转玑衡运化枢，嗣皇袭六待耆儒。

斗南誉望俱难匹，邺下才华旧不孤。

郡赋今推作者并，王庭可但诤臣趋。

竹林昔隐休回首，四辅三公此首涂。

陈造

陈造　送人赴试

之子是荆璞，温纯仍琢磨。

诸公推大手，壮岁合贤科。

豹雾三年隐，龙门一跃过。

得诗应自慰，老子阅人多。

陈造

陈造　送瑞莲新米白酒与韩监仓

珍珠滴红敌紫腴，君家宝此如珍珠。

我家玉友亦胜友，论交遣到君座隅。

秋莲结实甘胜蜜，香粳荐新玉为烂。

遥知毫末不及宾，一笑聊同孟光吃。

陈造

陈造　送诗陈惠伯

危楼深室桂为堂，题品端宜虎豹章。

历数诸公皆大手，尚须此老索枯肠。

驰神几夜层虚上，血指如今妙斲傍。

聊复送君供覆瓿，未须传到郑公乡。

陈造

陈造　送吴子隆节推之官信州五首

人生穷达后愚贤，宦路何妨小着鞭。

三釜吾今嗟弗洎，奉亲东下羡登仙。

陈造

陈造　送吴子隆节推之官信州五首

行行幕府泛莲初，井井官曹游刃馀。

当路急贤饥渴似，不须衔袖子公书。

陈造

陈造　送吴子隆节推之官信州五首

共把离杯柳影边，柳枝如线拂归船。

枝枝似恨人轻别，颦不成眠更可怜。

陈造

陈造　送吴子隆节推之官信州五首

幕中婉画得斯人，郡政应从到日新。

银錵金苗休刺口，只将耕稼富州民。

陈造

陈造　送吴子隆节推之官信州五首

连城照乘动分珍，他日词坛著散人。

诗笔有神官有暇，楚鳞燕翼要频频。

陈造

陈造　送项平甫教授之成都

昔人石穴命西蜀，岂知桃华胥隐腹。

诗人昔吟蜀道难，何曾锦城负物看。

平时风物今犹故，井络坤维神所护。

汉官威仪二百年，斩新不受胡尘污。

蜀民日为药市游，家说追欢不说愁。

蜀人之文落中州，中州伧父缩颈羞。

吾徒向来梦游处，今日登仙送君去。

遨头上客人所敬，翰林先生士知慕。

似闻儒冠不容假，挽致邹鲁无难者。

况君笔力西汉前，亟遣人才有扬马。

锦城之乐乐未涯，绿鬓朱颜君更佳。

要奉板舆追胜日，暮万里桥朝浣花。

古今胜概争入眼，归轩日日诗囊满。

黄鹄东飞定有书，莫靳珠玑只推懒。

陈造

陈造　送学生归赴秋试因省别业三首

凉意苏残梦，催儿起问涂。

功名数前辈，术业旧原夫。

漫触烟烟破，应先老骥驱。

蠲痾吾有待，端不倚岐卢。

陈造

陈造　送学生归赴秋试因省别业三首

年事真无赖，官曹已惮烦。

儿堪付门户，吾粗有田园。

游旧因相问，襟怀为细论。

此心归隐计，日日受风幡。

陈造

陈造　送学生归赴秋试因省别业三首

食口几鹅雁，田收问菜麻。

宁堪再揽减，又抱两呕鸦。

投老怜漂泊，何时了贷赊。

终惭陶靖节，归不计生涯。

陈造

陈造　送严上舍并寄诸公十首　寄何解元

交际论才业，何郎种种长。

元推万人敌，况别四年强。

文看青钱中，诗须古锦藏。

西归容盥读，老境借辉光。

陈造

陈造　送严上舍并寄诸公十首　寄何解元

旧识追风足，抵摧坂下车。

长骑待云路，小捷已乡书。

唾手须科第，差肩有诏除。

公饮富佳句，记我浑樵渔。

陈造

陈造　送严上舍并寄诸公十首　寄俞君任府判

忆访俞夫子，频烦挽袖留。

酒边无俗物，尘外有高楼。

未醉催歌扇，言归听漏筹。

此欢谁与继，怊帐岁时遒。

陈造

陈造　送严上舍并寄诸公十首　寄俞君任府判

暇日诗成集，西来见未曾。

金徽想流水，玉井定层冰。

呵护山灵惜，流传纸价增。

石湖千载托，密密续前灯。

陈造

陈造　送严上舍并寄诸公十首　寄张次夔县丞

自昔金陵幕，周旋未尽能。

凄凉论阀阅，突兀擅声称。

直己堪从事，公言不负丞。

嗣当蜚鹗牍，留眼看依乘。

陈造

陈造　送严上舍并寄诸公十首　寄张次夔县丞

闻道张夫子，还家俗累轻。

两官终短袖，五字屹长城。

龙断悲人世，烟云写物情。

只今遥夜月，独许伴空明。

陈造

陈造　送严上舍并寄诸公十首　寄赵景安府判

赵子趋吴幕，予偕咏舞雩。

迄今推毂力，不堕拾尘诬。

鬓脚今全白，车轮欲半朱。

何阶答知己，冰蘺耐穷涂。

陈造

陈造　送严上舍并寄诸公十首　寄赵景安府判

已种河阳柳，将题晋客舆。

论交记曩昔，因使问何如。

拥烬就多暇，援毫不一书。

诗成当属我，拜赐衮褒馀。

陈造

陈造　送严上舍并寄诸公十首　送严

严子老且健，翩然湖外行。

归来困一跌，悲啸念馀生。

幸弃扶衰杖，几成折足铛。

开笼出双鸟，身已御风轻。

陈造

陈造　送严上舍并寄诸公十首　送严

啧啧雁声急，棱棱秋意深。

行都旧新雨，独客短长吟。

子肯怜衰病，时来慰滞淫。

惜无移日酒，留照蜡灯斟。

陈造

陈造　送羊侯因简崔帅

殿庐护严外蕃宣，崔侯文武能兼全。

石城之政列城先，迄今遗爱春与妍。

尔来淮上提帅权，淮民歌舞且晏眠。

术业可但朝路传，异域南首争骈肩。

旧故顾念无愚贤，如我衰病霜满颠。

眷眷未肯即弃捐，一纸缄春飞堕前。

懶拙双足如绕缠，欲往谢之寻回船。

每独念之几针毡，叔子北归气翩翩。

棋酒办与君周旋，未醉定复谭舑仙。

知我抱犊方中田，黄堂名酒压香泉。

淮白不下槎头鳊，叔子小驻当还辕。

有人北望心拳拳，无使渴德垂馋涎。

陈造

陈造　送羊侯因简崔帅一首

游宦何许佳，解印还故乡。

旧国仍旧都，别去未始忘。

一旦吾眼中，怡然得徜徉。

钓处它日梁，树是儿时桑。

扶携拥道周，老倪皆壶浆。

官簿有高下，此乐均未央。

羊侯万金将，文武擅两长。

棱威肃貔虎，谈兵厉冰霜。

小作漳滨卧，斗饭方健强。

胡为倚秋风，归思歌慨慷。

似闻山阳郊，迓者立堵墙。

湖蟹九月肥，社酒千室香。

海舶来麋{上鹿下加}，江户送鳟鲂。

举白作鲸吸，罗幙同春阳。

乐事有如此，夙志今始偿。

我袖如椽笔，落纸烟云翔。

自今小昼锦，为君记新堂。

陈造

陈造　送叶主簿楚州应钱帅之招

汉庭用少余，无策销外侮。

充国七十翁，胜算定樽俎。

夫君谭西北，万里真自睹。

诸将失投机，遽岂一二灵敏。

形势可聚米，君王未借箸。

江湖五十年，帝阍严九虎。

后生不更事，儿戏议边圉。

圆方殊枘凿，寂默忍羁旅。

平生干霄气，百吞不一吐。

白眼阅流俗，闭口避尔汝。

山阳文武资，干国今吉甫。

清啸临筹边，志已无骑虏。

经年虚代舍，须君作谋主。

心嗤区区郑，缓不省之武。

盍思度外意，径略纸上语。

山阳吾未识，仿佛梦眉宇。

断知磊落人，众弃能独取。

一卮劝临分，三叹欲轻举。

抒君胸中奇，定作商应羽。

还应访隐沦，道我听鸡舞。

陈造

陈造　送云岩老住天宁寺

道人兀坐云岩山，云岩之云是知己。

风嘘岫吸漫不知，道人之心亦如此。

从地涌出焕金碧，信手拈来自奇伟。

门施铁限十五年，一旦刺头闹篮里。

天宁古刹中阛阓，学子游人万其趾。

世将喧静计今昔，不信道人心似水。

方圆随器我何与，乘流即行坎当止。

十字街头钟鼓鸣，八千偈成一弹指。

今秋客公我得闲，井甘不竭囊无底。

清谭要洗三载尘，肯学玉川劳送米。

陈造

陈造　送臧汝舟楚州秋试

羡杀君家有两方，阿戎材幹更昂藏。

久知笔力能扛鼎，此去贤书定探囊。

邻近玉渊尝借润，眼中珠树看争芳。

旧陪众俊工飞动，老气因君尚激昂。

陈造

陈造　送臧子与子仪之楚州告免解二首

二臧如静女，不受朱粉加。

尹姬望邢娥，宜著帝者家。

向来扬蛾眉，众喙怒以呀。

指玉谢坚洁，擘肌起疵瑕。

去汝忽若蜕，人与室俱遐。

玉台镜如月，满意事铅华。

九重访娟丽，万目看嫮姱。

当使听听者，昂首七香车。

陈造

陈造　送臧子与子仪之楚州告免解二首

昭代论豪杰，崔侯允武文。

小却近遐冲，厚用当致君。

敷政极中和，殖学根典坟。

士有硄玉岐，公自泾渭分。

何人非教育，二臧实不群。

两两计偕去，名犹壅上闻。

试袖于蒵歌，往拜刘将军。

心醉心瑾前，何待曲蘖醺。

陈造

陈造　送张文昌帅豫章二首

倚俟新年转化钧，昼方三接径抽身。

平时但有凝香梦，盛世那无勇退人。

滕合宾筵时可醉，金华诗令看重新。

盍思远迩商霖望，不但淮乡有涸鳞。

陈造

陈造　送张文昌帅豫章二首

谈间宾客重宣州，到后儿童敬细侯。

薤本击缰休领揽，棠阴问俗见风流。

湖连市屋疑丰乐，江绕城闉似石头。

鸥鹭要盟公莫信，江湖只许半年留。

陈造

陈造　送赵夷仲南归

离索老不堪，应接意多遻。

爱者挽不留，恶者推不去。

道人心如水，胡复生爱恶。

方厌尘眯眼，倏惊琼为树。

赵侯南州英，中抱经世具。

碧岩紫电耀，翠竹青鸾翥。

联翩拜新作，一一弹丸句。

倾盖得此友，霁月破愁雾。

交君良恨晚，别我用许遽。

溽暑挟旱气，河底车取路。

在客身为本，食眠要将护。

燕子遡北风，端许问尺素。

陈造

陈造　涑口守风

办舟留襄阳，辟风泊涑口。

和行秋甲辰，初到夏癸酉。

跛鳖已自惯，束发至衰朽。

坐是冥得丧，况复多病后。

绝怜操舟儿，不惜脱颖手。

顾瞻岘山亭，觌面可搴取。

微风吹薄暮，霁景挂高柳。

凉月欲略箕，阴氛尚侵斗。

明朝起柂计，未敢决可否。

身已不藉在，心自无何有。

一事萌一意，但见掣君肘。

拥书坐蓬窗，醉我不以酒。

陈造

陈造　宿何人家

步寻松筱款豦豣，忽到孤山处士家。

十顷苍鳞漾墙角，一钩寒玉插簷牙。

杯行不乏红丝鱠，饭了仍供白露芽。

把臂倾舒吾已怯，又分离绪上归槎。

陈造

陈造　宿云岩山

名山邦域中，每叹梦境隔。

如何夏而春，共苦沽水厄。

向来梦中山，真作缘云升。

夜气与僧话，凛凛冰壶清。

初宵潺淙声，大慰望霓意。

睡醒钟鱼鸣，犹是翻盆势。

不因官事驱，宁许山门留。

况今浴种天，顿释嗣岁忧。

雨既副我祷，出亦入吾手。

一旦二喜并，谁谓终不偶。

涉世嗟聱牙，天颇怜其穷。

更持灵台香，归谢渊德龙。

陈造

陈造　岁晚言怀

病在岁云除，相羊小古渠。

连更

连更　无出日，进药止观书。

旧苦将迎困，新惭诵说痚。

官曹不事事，世恐诮相如。

陈造

陈造　岁晚言怀

纸屋酣春意，霜空凝冻云。

甘违酒伴约，稍策睡乡勋。

寂寂观腾踔，堂堂敛放纷。

冥心得今我，回首谢前闻。

陈造

陈造　岁晚言怀

雀响初防雪，鸦骄恐报晴。

徒妨一老梦，莫究二虫情。

虚籁吹群动，洪炉寄短生。

只今观物化，未替白鸥盟。

陈造

陈造　太硕人臧氏挽章二首

德风千祀蔼芳馨，生享修龄殁更荣。

早岁衣冠贤德耀，莫年门户寄升卿。

迹陈莫嗣登堂拜，匏系空驰执绋情。

里巷万人缌布会，一应如我泪河倾。

陈造

陈造　太硕人臧氏挽章二首

帝恩三沐寿亲筵，更数何人福庆全。

纸眩鸾回馀旧诰，地占牛卧忽新阡。

阴功不倚长年药，补处仍开上品莲。

欲纪哀荣付丰石，诸儒当有笔如椽。

陈造

陈造　题柏氏壁二首

客里春光似许忙，还家馀几酒边狂。

酴釄芍药芳期在，不同芜菁满意黄。

陈造

陈造　题柏氏壁二首

梦觉号呼攧鹞风，忽惊肤粟似深冬。

凄凉敛白收红后，赖有春醪琥珀浓。

陈造

陈造　题毕直合翻经图三首

凝碧有诗才逭死，青岩不语何裨。

先生著论胡尘底，未觉丘明见仲尼。

陈造

陈造　题毕直合翻经图三首

伯图无繼昧尊王，独抱残经析渺茫。

地下威文应吐气，人间宋李解升堂。

陈造

陈造　题毕直合翻经图三首

中原正朔合天王，细读遗书瘿作囊。

老子披图揩病眼，为公重炷石炉香。

【卷13】

陈造

陈造　题别浦远来舟图

道人毫端妙用，幻出烟水淮南。

频与东风商略，几时送我归帆。

陈造

陈造　题草虫扇二首

捩首一振怒臂，鼓翅双摇利锋。

底用交绥解闹，政应沐我仁风。

陈造

陈造　题草虫扇二首

迎随小跃低飞，无谓二虫何知。

却因毗陵画手，忆我田间杖藜。

陈造

陈造　题长沙新到雁图

渺莽雪波烟渚，有底鼓翅相呼。

如老子载家去，眼明见甓社湖。

陈造

陈造　题潮出海门图二首

绝岛平冈卷欲空，两崖相对屹穹崇。

即今画手兼诗笔，更与江山角长雄。

陈造

陈造　题潮出海门图二首

卷里涛波快一披，苍山踊起雪山驰。

浮天沃日无穷意，到我春窗病酒时。

陈造

陈造　题陈守宰仁和无倦堂二首

仲尼治道师，今古谁造阃。

公与由也果，有得非二本。

为政贵无倦，圣语要自反。

吾宗宰仁和，条教仰瓴建。

吟对千挺竹，日课五升饭。

胶扰付冰解，隐幽莫形遁。

器资铜百炼，心地兰九畹。

人绝悬鱼续，自诡割鸡偃。

秉心宁作辍，提耳悟顽谖。

岂伊不可耐，据以为益损。

譬如岁丰凶，良农守穮蔲。

功名自民庸，君子计岁晚。

陈造

陈造　题陈守宰仁和无倦堂二首

陈侯昔为邑，鼓舞辇毂民。

尔来佐淮郡，喜诧有脚春。

例满徯志望，正繄不已纯。

帖焉受驯扰，初岂烦令申。

抚临不云倦，依然旧持循。

终始秉厚德，迩遐沐深仁。

报政已捐日，设施方日新。

群蠹继革熄，千栋成逡巡。

向来简斋仙，九德罄忱恂。

长源无涸流，盍尝究所因。

一印妙心传，千载挹圣真。

此学不胜用，企用嗣前尘。

陈造

陈造　题陈主管奥广楼

卷舒乐在游，仕宦甘吏隐。

吾宗大雅士，为学先究本。

楼居盘礴地，超然寄妙蕴。

沉沉一机深，纳纳万象泯。

人方窥端倪，我自绝畦畛。

胡宁山川丽，诗卷规束攗。

彼哉狭且露，之世坐拘窘。

尝焉登斯楼，不博粲然冁。

陈造

陈造　题陈主管东墙三岘图

堂上不合得枫起烟雾，墙间江山更疑误。

千岩万壑眩明灭，暖翠浮岚满窗户。

岘山鼎列屹相望，发地撑空鷑欲翔。

一峰拔起群山上，页若紫盖相雄长。

仙山佛国住杳霭，晨烟暮云追戃恍。

良工妙与山写真，诗中有画须诗人。

诵君清诗对画壁，承蜩斲鼻俱疑神。

知君怀古有高趣，我攇襄山识佳处。

原抄此诗謄此图，开卷时时揖羊杜。

陈造

陈造　题陈主管小壶天三首

一室凌埃壒，公堂更左偏。

闲消官上日，小隐洞吴。

棋酒随醒醉，蚊虻断扑缘。

怜渠锻炉侧，砽砽计巢仙。







卷46

陈造

陈造　题陈主管小壶天三首

棋枰外世故，喧静信奇偏。

俗网恢三面，冰壶令一天。

时供诗友课，未断宰官缘。

付我红尘去，如君自半仙。

陈造

陈造　题陈主管小壶天三首

未放歌云散，先看醉帽偏。

周郎自醇酎，乐广定青天。

持胜收贤业，推枰睨世缘。

明年一品手，却访玉堂仙。

陈造

陈造　题成倅小筑

主人领客竟成迟，闲杀林园此段奇。

胜日阿莲须后乘，即今佳菊尚东篱。

肯来雪壁题诗处，许继华堂堕帻时。

醉后与渠同起舞，一庭花影月迷离。

陈造

陈造　题椿桂堂四首

日日高堂笑脸新，五株芳桂拱灵椿。

枝萦非雾根盘石，共阅壶中不尽春。

陈造

陈造　题椿桂堂四首

灵椿移植自仙宫，丹桂年年不办供。

材荐明堂皆巨栋，君家培殖富阴功。

陈造

陈造　题椿桂堂四首

蒙庄漫诧楚冥灵，独秀吾今陋鄐生。

更笑田家紫荆树，每随人意作枯荣。

陈造

陈造　题椿桂堂四首

雁影联翩上绛绡，庭兰再世更奇标。

义方可但燕山窦，行跨当年八叶萧。

陈造

陈造　题杜彦敷山茶

丹艳浓妆媚晏温，谁招妃子醉时魂。

此花信出此君下，那有诗人来叩门。

陈造

陈造　题坟庵壁四首

餬口卑官似不逢，解将觞咏当千锺。

劣优何似隆中叟，投老归来作卧龙。

陈造

陈造　题坟庵壁四首

损益才通理洞明，不应知死异知生。

惜无人把宣尼语，说似当年尚子平。

陈造

陈造　题坟庵壁四首

锺鸣已饭尚来游，竹好排门不待求。

争席馈浆吾不计，此身沧海信虚舟。

陈造

陈造　题坟庵壁四首

寂寞江湖吏隐翁，平生纯默养胸中。

即今技痒馀诗癖，时眩晴霄作彩虹。

陈造

陈造　题傅商卿家壁二首

表表两卿吾莫逆，青刍白饭玉为醅。

因循桑下成三宿，解后花时更一来。

陈造

陈造　题傅商卿家壁二首

酒处清谭烛下棋，归期初未厌迟迟。

若为径作翩然去，明日阴晴可得知。

陈造

陈造　题高缙之剑室二首

高郎櫑具映峨冠，沈燎茶铛一室安。

游刃圣经千载计，即今长铗未须弹。

陈造

陈造　题高缙之剑室二首

皇家威德憺遐荒，何物楼兰尚颉颃。

想见诗人欹枕处，云霄中夜有光芒。

陈造

陈造　题高梦锡指牛图

将军向来马量谷，封谷劣比羊千足。

浮云富贵漫夸毗，不博范叟回青目。

此叟落魄水墨仙，松煤染指皆其天。

奏刀浪诧牛无全，寝讹降饮二百角。

身不服箱鼻不穿，觳觫肯受众目怜。

高郎画遍米家船，此轴宾重一当千。

老子老欲耕淮壖，薴菉葹满高下田。

政用百尾收乌犍，刀剑纵售能几钱。

展掩此画空惘然，平日幽趣终拳拳。

经叟傥可作九原，画我草履麻为鞭，

经挂牛角群牛前。

陈造

陈造　题龚养正孩儿枕屏二首

小屏光洁雪难如，写出嬉然同队鱼。

索句拥书皆薄相，笑啼嗔喜莫怜渠。

陈造

陈造　题龚养正孩儿枕屏二首

眼中何止舞雩音，况是君家积庆重。

梦里送来烦孔释，要令门户繼荀龙。

陈造

陈造　题姑苏南道者庵

城南路长勤往返，迎送何由贷吾懶。

向来红叶扑吟抱，重到绿秧围望眼。

有人阅世风前蓬，年年客我此庵中。

问津莫问庵中翁，贝叶结伴渠阳聋。

陈造

陈造　题寒光雪嶂图

噎寒流覆绝壁，君才得想像间。

输我一庵渔浦，雪中真看江山。

陈造

陈造　题胡处士猿麞图

画工神品今代无，祁岳一脉传醉胡。

几年傲睨不落笔，乘兴扫出赤县图。

今君所宝亦第一，我疑神遇非有笔。

青林红叶晚未暝，遥山远水秋一色。

五猿踞石相因依，两猿挂树松枝低。

仰睇侧顾麞善疑，其二行齧如不知。

昔人画马师厩马，画山直付居山者。

野猿不驯麞易惊，邈影渠能写閒暇。

草露空荒远刀几，即今放麑谁氏子。

山蜂负毒不足怜，盍贷衐蛸留报喜。

陈造

陈造　题济胜七物　二扇

何人月样剪霜绨，改就新诗却自题。

为惜持杯折花手，免教遮日步苏堤。

陈造

陈造　题济胜七物　六钉鞋

几步山间属雨馀，徐行犹可当安舆。

计功高出芒鞋上，傍险冲泥得屡书。

陈造

陈造　题济胜七物　七村童

貌野言伧却近真，客前疏{上四下各}不能嗔。

折花替我簪纱帽，看竹须渠问主人。

陈造

陈造　题济胜七物　三钱箧

与人替得杖头闲，日日莲塘柳岸边。

烂醉质衣吾不问，归时犹有买舟钱。

陈造

陈造　题济胜七物　四笔囊

毛锥老去未轻投，革带罗囊特命收。

准拟西胡持酒处，偕翁濡首破诗愁。

陈造

陈造　题济胜七物　五酒榼

相从有命每倾舒，不寄辕端即坐隅。

肯落苏家悭妇手，深藏云待不时须。

陈造

陈造　题济胜七物　一拄杖

惊蛇却犬破莓苔，筇竹随公几往回。

龙化葛陂应未忍，为扶衰病作陈雷。

陈造

陈造　题解禹玉文卷后

平生解公子，器质美无度。

长加进学鞭，犹后趣时步。

充肠笠泽书，脱手弹丸句。

侪辈无争衡，儒先有延誉。

岂应如老夫，啧啧声不同。

表表蠹斋翁，容易九原去。

石交不在眼，赖子慰迟暮。

新文烂锦绣，夫我何足赴。

凛凛传远计，堂堂济世具。

葆爱今其时，自视要婴孺。

白璧不受尘，素丝易成污。

毋为樗木散，宁作铁砚铸。

良晨有逢年，逸足看取路。

吾言信恶石，敢谓爱莫助。

陈造

陈造　题九老图二首

凉亭燠馆尘埃外，野鸟溪花俎豆前。

但爱林泉映华发，岂知勋烈载青编。

陈造

陈造　题九老图二首

帝怜忧国许归田，犹得幽居俯涧瀍。

应笑诗人赋招隐，茹芝带索只舑仙。

陈造

陈造　题林监税渔乡小楼

半是蜚轩半是楼，主人雅趣寄沧洲。

晨霞莫霭纷浓淡，越舶翻樯阅去留。

徙倚想君舒醉眼，从容须我掉吟头。

病来止酒便高卧，几梦烟波没白鸥。

陈造

陈造　题刘明府所藏秋江欲雨图

墨云含雨江空蒙，岛屿细琐连烟空。

我家茆屋菰苇丛，卷蓑背笠随渔翁。

展掩倍觉心神融，缅想惨澹经营中。

王孙玉面食肉相，万里山川入遐想。

当想宫禁断过逢，可得如侬逞江望。

江天漠漠那容画，渺莽风烟生笔下。

凫鸿灭没波不摇，雾墅霜林共萧酒。

乃知绝艺神与通，般薄傲睨窥化工。

市师日日江湖上，几人擅价能无穷。

君家双莲冰玉质，此画与人俱第一。

固应缄鐍付牢收，俗眼纷纷莫轻出。

陈造

陈造　题刘行父净香轩

刘郎何所有，寒碧二百本。

方渠懋进修，藉尔伴萧散。

妙处鼻观领，悠然市声远。

朱墨五千卷，日力自缱绻。

久闻伯仲间，珠璧各椟韫。

一笑挹此君，方外得嵇阮。

饥凤吟夜良，斑犀散春晚。

惯尝推枕听，肯作芼羹挽。

长翁纪幽致，一字粲褒衮。

谱传渭川孙，石屹益州笋。

行当扆惊雷，龙跃闯天阃。

功名有咄嗟，世道计舒卷。

平昔对床约，里闬规息偃。

大屋俯婵娟，昼绣替前扁。

陈造

陈造　题六么后

爱爱少日淫奔女，爱爱死作贞烈妇。

东隅一跌收桑榆，竟得作名传乐府。

男子处死正自难，此女励志雪柏寒。

至今挺挺在人自，诗翁作诗生东刊。

谁翻此诗入宫羽，檀唇缓歌细腰舞。

直掩霓裳羽衣曲，更问离魂馈浆女。

且玩此舞空金卮，莫奏此曲增悲凄。

兰摧蕙枯昆玉碎，不如人家嫁狗随狗鸡随鸡。

百年佳丽终枯骴，汝名芬芳无已时。

舍生猣义渠安之，而我更用兴悲为。

我悲所悲人不识，抚事怀人悼今昔。

翻云覆雨行路难，君不见买臣之妻彦升客。

陈造

陈造　题六宜堂

昔人厌俗心，宁取无肉瘦。

平时眼为青，绿士须客右。

立节自修竦，适用兼庇覆。

君家所居堂，音响不待叩。

千沟荫百椽，一一渭川秀。

公今王元之，好尚如授受。

记楼赋此堂，异声同一哹。

心谋耳目适，所乐壹能副。

昔人言外意，泥一乃百漏。

拘拘六者间，未见脱科臼。

我此小盘礴，万境歨通透。

徐步寒玉琤，长谣灵籁奏。

主人信清绝，此君旧幽茂。

并策超俗勋，醉墨点衫袖。

陈造

陈造　题潘德久侍儿扇

袜尘去眼恨成堆，赋客当年浪费才。

何似天风吹雾鬓，乘鸾新自月边回。

陈造

陈造　题潘德久竹居

竹里幽栖不掩关，解将应俗等居山。

风流彭泽羲黄土，诗力苏州季孟间。

官缚犹存紫公服，客来肯靳玉絛环。

雪儿小直珠千斛，可但痚帘见一斑。

陈造

陈造　题彭传师无喧境壁

尘外轩窗寓啸吟，胜游重到更情深。

湖山觌面浑相识，蜂蝶窥帘似见寻。

客路每歌归缓缓，岁华亦叹去駸駸。

摩挱竹树论今昔，亲见栽时已欲林。

陈造

陈造　题彭尉轩壁三首

小轩肯许置琴书，客邸僧垣总不如。

岂但郎君可棋酒，旧便江水煮江鱼。

陈造

陈造　题彭尉轩壁三首

甓社家居水四环，房陵官舍只重山。

客中一旦兼双美，山影江光衽席间。

陈造

陈造　题彭尉轩壁三首

轩成首作梅仙客，再到园池更可观。

日有脊令栖小树，时看鸂鶒下前滩。

陈造

陈造　题乾明寺壁

不待车轮四角生，欲行还驻为交情。

又成一笑渌樽晚，诗卷竹风相与清。

陈造

陈造　题钦主器时所作登瀛图

唐家大府开天策，祖庙工歌登七德。

伪王连组{纟斥}颈归，山东羞死虬须客。

文儒济济陪英游，海内共指登瀛洲。

未妨滥吹一延族，中有谋断皋伊流。

崇宁圣人抚洪业，黄头遗种初芽蘖。

青宫进讲多暇日，壑情远览思才杰。

水墨落纸分毫厘，心融笔忘天运机。

鸾翔鹄峙俨在目，更用褚亮摛辞为。

天翻地覆人得知，神京北风吹皁旗。

空令便桥乞央酒，盛事拂膺正观时。

天家所宝君家得，拜手披图悼今昔。

鼎湖龙去馀弓剑，上林雁来断消息。

莫年笔力犹枝梧，惯题七骑阴山图。

为君斲句偕画往，贷我老泪淋衣裾。

陈造

陈造　题人家壁

等是黄粱未熟时，车尘马足竟胡为。

山翁不起功名想，足糾多田正自奇。

陈造

陈造　题扇集句五首

宝扇重寻明月影，月边仍有女乘鸾。

主家阴洞细烟雾，姑射仙姿不畏寒。

陈造

陈造　题扇集句五首

庭院深深深几许，美人绵渺在云堂。

落花游丝白日静，锦荐金炉梦正长。

陈造

陈造　题扇集句五首

竹里高亭灯烛光，月移花影上西厢。

蔗浆金碗冰盘冻，始信人间五月凉。

陈造

陈造　题扇集句五首

自恨寻春去较迟，古来四事巧相违。

如今说着成离恨，曾为梅花醉不归。

陈造

陈造　题扇集句五首

绿槐高柳咽新蝉，绫扇唤风阊阖天。

见欲扫床悬麈尾，簟纹如水帐如烟。

陈造

陈造　题扇七首

桃叶渡头鱼噞春，莫愁堂上燕依人。

玉觞欲举瓦先醉，痛忆当时迹未尘。

陈造

陈造　题扇七首

吴霜有信镜先知，楚雨无踪梦自迷。

风榻烧香作僧过，罗襟得句为谁题。

陈造

陈造　题扇七首

闻道广寒修月手，静看如鉴忽如眉。

即今扇里乘鸾女，解笑嫦娥不自持。

陈造

陈造　题扇七首

东绢须题黄绢辞，老来斲句不能奇。

定知烁石流金日，记我持觞赏雪时。

陈造

陈造　题扇七首

裁就霜纨未副挥，濡毫欲下更迟迟。

昔游尚记芜湖夜，把酒中秋见月时。

陈造

陈造　题扇七首

峨眉山北雪极目，方丈海中冰作壶。

我自飚轮随所往，怜渠局息寄洪炉。

陈造

陈造　题扇七首

广寒二十五万户，跪奉素娥听指呼。

落屑欲堆悬圃满，人间但爱玉轮孤。

陈造

陈造　题识山堂

物之或暌九牛毛，理有适契鹤鸣皋。

对山眩旋目无主，山灵定笑山不遭。

庐阜姿态杳莫状，烟容岚影翻海涛。

德人眼力了天巧，离朱眸睨难形逃。

高堂面势踞缥缈，旷度洒落遗尘劳。

万巧千奇领定体，如闯阛阓挹同袍。

要须般礴烦画史，正自指顾分秋毫。

闻道樽罍富宾从，至今卷轴馀风骚。

我登斯堂唶迟暮，仙翁已蹑海上鳌。

横前三万八千丈，天台信美非其曹。

崩腾恍骇失要领，窥觇历览首屡搔。

先生翳鸾骖紫凤，想后韩众前卢敖。

白玉之童手碧桃，双成智琼各云環。

神游未置兹山遨，徙倚怅望吾郁陶。

尘中局束真狴牢，但觉德人山与高。

陈造

陈造　题史髯词卷二首

方朔岁星仍客星，窃桃他日太狂生。

几时又泛灵槎去，平掇天孙翠纤成。

陈造

陈造　题史髯词卷二首

南风未蛰浙江波，倦客闲愁似许多。

安得双鬟如阿素，红檀声里釂金荷。

陈造

陈造　题史髯诗卷后二首

平生一士万金多，更恨诗人饿涧藀。

羁旅忽成开笑口，软红尘底得阴何。

陈造

陈造　题史髯诗卷后二首

脑脂侵眼耐昏眵，诗卷犹便小字题。

浪信奇方须损读，即今刮膜胜金篦。

陈造

陈造　题通明堂

世儒困墙面，窒外由蔽中。

一理有朝澈，八窗自玲珑。

公无末俗病，人识古贤风。

照物鉴绝尘，与世云行空。

似闻虚白室，略与公心同。

彼哉坏陂老，史语宁所蒙。

吾知泚笔意，千载端为公。

陈造

陈造　题吴司理子隆兼隐

绅笏视林薮，达人忘异同。

端知柱下史，却笑鹿门翁。

犴狱仍阴德，诗书亦隽功。

何须笠泽去，烟浪放船篷。

陈造

陈造　题吴子隆兼隐二首

盛吉低眉亦问囚，不疑断狱但春秋。

定知小试皮鞭罢，却唤樵青荐茗瓯。

陈造

陈造　题吴子隆兼隐二首

元亮官居亦松菊，次山生事有笭箵。

酒如歡乃声中醉，目向平反笑处长。

陈造

陈造　题芜湖雄观亭

大江来东南，旁受众壑输。

下驿峡下窄，积水陡下百尺馀。

势如千鼓駴万马，阰{外门内沓}啮蹙崩腾排轧争危涂。

蟬矶赖是作龃龉，不然颓沙裂岸复通舳舻。

霜晴似揭天两镜，瞥眼浪涛相吞屠。

不知河伯窟宅托何所，只应蛟鳄跋痜无宁居。

阴晴明晦何限景，付与沙鸥浦鹭纶竿夫。

令君作亭揽其要，豁然眼办了江湖。

我昔暂登览，诗瓢仍酒壶。

寒声隐隐撼窗户，绿雾喷噀擅晓晡。

吴樯楚柁乱秋叶，蜚山涌雪略座隅。

淮山千髻更在洪涛外，昏烟淡日时有无。

昆阳胜负等蛮触，魏中之梁直锱铢。

人生红尘中，局缩辕下驹。

安得李成王宰不死俱在眼，水墨挥洒丹青摹。

江山千里入卷轴，从此不数玄圃昆仑图。

陈造

陈造　题五柳先生诗编年后二首

渊明黄杰气，不减运甓翁。

漫仕径拂衣，高枕北窗风。

平生经世意，萧然诗卷中。

卯金纳大麓，正自窍鈇雄。

妖雏自取死，遽敢贪天功。

斯文未斲丧，吾道聊污隆。

把菊得沉醉，直气敛长虹。

区区记隐德，史笔殊未公。

陈造

陈造　题五柳先生诗编年后二首

邸报议麟经，卜书目羲易。

曲学暂雺噎，日月岂终蚀。

陶翁诗百篇，优造雅颂哉。

九原不容作，妙意渠能测。

今君语析尘，指示了皂白。

定知泚笔人，斜川旧仙伯。

毫厘无余蕴，领览饱新得。

言下悟未师，吟边识圆泽。

陈造

陈造　题溪桥雪月图

雪野无人访夜阑，冰壶绝景画中看。

桥边觉欠梅枝在，姑射嫦娥各耐寒。

陈造

陈造　题项处士山堂二首

一庵小憩俗间劳，月牖风轩俯鸟巢。

我亦青衫倦游者，羡君先办盖头茅。

陈造

陈造　题项处士山堂二首

久安楚俗眠云屋，又向吴侬倒药囊。

出处无心俱乐地，世间何处不山堂。

陈造

陈造　题行山园

溪山无处著纤尘，翠壁苍漪衬月痕。

可惜人间清绝地，苇间渔父与平分。

陈造

陈造　题徐居士遁庵

世网谁所张，西弥天宇大。

万情本一机，砽砽同此在。

徐君经世心，心乃超世外。

趣静缘有动，无显奚用晦。

姑为辟俗去，示世无吾待。

结庵定其迁，初不惮不一。

容膝得胜处，外物了纤芥。

有山自烟云，有水可灌溉。

百丈峙翠屏，千寻拖碧带。

床头三圣书，会意谢分挂。

天山和要旨，肥遁元非内。

此名扁此室，吾诗傥容配。

陈造

陈造　题野渡风烟图

画师毫素筌蹄，波光野色凄迷。

舟舣树阴欲动，鱼惊帆影应低。

陈造

陈造　题驿舍二首

客到淮乡话楚乡，长将天末指襄阳。

如今漂泊君休问，又过襄阳十舍缰。

陈造

陈造　题驿舍二首

官曹有底著迂疏，只合江湖老钓徒。

萍梗可能忘在莒，莼鲈只有梦归吴。

陈造

陈造　题因老松江烟雨图二首

远峰近薄监中浮，每泊行舟十日留。

雨望晴临俱不恶，最怜烟霭暝高秋。

陈造

陈造　题因老松江烟雨图二首

千里湖山宿雾昏，倚栏一笔解平吞。

渔郎好在收纶罢，想踞笭箵共一樽。

陈造

陈造　题因师百雁图二首

蓼滩芦渚好徜徉，肯便云天去作行。

未用选奴防夜燎，不妨结伴傲晨霜。

陈造

陈造　题因师百雁图二首

闻道崔公作芦雁，端如庄叟玩鯈鱼。

骞翔唼啑妙百态，君看老因般礴馀。

陈造

陈造　题因师蒲桃图二首

因师写物三昧手，公取天机付笔端。

坐想瑛盘分磊磈，忆尝贝齿冰甘寒。

陈造

陈造　题因师蒲桃图二首

晶荧压架绀珠圆，苒蒻荥风露叶鲜。

病酒人方渴羌似，为师开卷忍馋涎。

陈造

陈造　题雍和堂

元功播万有，洪纤各秀颖。

一或疵疠之，槁乾例榛梗。

是身储至和，举世乏妙领。

粹然太丘裔，父子皆秀整。

学自付衣钵，刃不留綮肯。

文字长少苏，智趣大小耿。

悠然诗礼庭，翩度脊令影。

穆穆埙篪春，矫矫尘务屏。

会看蝉嫣去，滋味调九鼎。

彼哉夸毗子，肝胆作蛙黾。

斯焉世宗师，胡不日三请。

陈造

陈造　题臧子仪扇

买邻千万许儿赊，老子诗成赖指瑕。

门枕醴泉交让木，行人不问识君家。

陈造

陈造　题张省干扇

前溪天阔渌泱泱，溪上诗翁引兴长。

安得南风吹小艇，吟看千盖拥红妆。

陈造

陈造　题张仲思孝友堂

笔端吐阳春，胸次著云梦。

袖中匠石斤，规矩随意中。

君侯道艺乐，不许俗子共。

深堂埃壒外，平日文字供。

默对八窗静，不但十年种。

妙语落人间，一一万金重。

平反与进修，并作旨甘奉。

只今衣五彩，颇亦笛三弄。

何人侍板舆，觞豆燕群从，

鴒原春事繁，雁影天宇空。

傍睨枭雉呼，或作邹鲁哄。

纷纷手翻覆，纳纳腹空洞。

汲直合居中，器博滞近用。

初计拔薤来，竟息憩棠讼。

悠然拥书坐，竹风助吟讽。

更听雏凤鸣，未妨蜚鸿送。

今皇志复古，俗有后宾贡。

斯文属耆儒，夏屋况巨栋。

江汉继崧高，谁当第嘉诵。

县知尹吉甫，缩手辟张仲。

陈造

陈造　题赵伯政医俗轩

风淫气格初不意，往往腠脉流肠胃。

金匮一编亘古今，几人用之能起废。

痛恙切身知谒医，俗气痼人渠不知。

持筹侧肩蠹日力，锦韝金弹随痴儿。

斯人斯疾可玫否，更恐良医望之走。

南窗解榻竹风清，请访轩中十全手。

【卷14】

陈造

陈造　题赵景安二亭　尺五二首

山亭缥缈五云连，瑞霭灵河最近天。

当念江湖吏尘客，举头见日独凄然。

陈造

陈造　题赵景安二亭　尺五二首

坐看银山卷坏云，涛头蜚过不逡巡。

世间壮观何人领，付与亭中笔有神。

陈造

陈造　题赵景安二亭　尺五二首

阰沓每疑坤轴动，撞唐更恐日车翻。

凭栏待得波声寂，擘絮依然挂海门。

陈造

陈造　题赵景安二亭　尺五二首

仙乐惯常醒醉梦，市香不断袭衣裾。

何须更羡城南杜，丹地黄扉即诏除。

陈造

陈造　题赵秀才壁

日日危亭凭曲栏，几山苍翠拥烟鬟。

连朝策马冲云去，尽是亭中望处山。

陈造

陈造　题殖轩

窗户青红断手初，桃蹊竹径类僧居。

日陪骚客挥椽笔，时著班衣奉板舆。

领会能忘一樽酒，穷通拟付十年书。

仍闻布谷催春事，一雨朝来溜决渠。

陈造

陈造　天申节致语

遐想云環奏未央，璇舆金录庆生商。

九光霞里停仙仗，万岁声中奉帝觞。

天上擗麟供乐事，人间舞凤侈恩光。

小臣愿效华封祝，试颂灵椿寿圣皇。

陈造

陈造　田家叹

五月之初四月尾，菖蒲叶长楝花紫。

淮乡农事不胜忙，日落在田见星起。

前之不雨甫再旬，身畴已复生龟纹。

近者连朝雨如注，麦陇横云欲殷腐。

如今麦枯身失时，举手仰天祷其私。

身恶久晴雨害麦，兼收并得宁庶几。

饼托登盘米藏庾，侬家岁寒无重糈。

岂知送日戴朝星，凡几忧晴几忧雨。

吾侪一饱信关天，下箸敢忘田家苦。

陈造

陈造　田家叹

身欲雨，麦欲晴。

被子创割肉望两熟，家家昂首心征营。

一月晴，半月阴。

宜晴宜雨不俱得，望岁未免劳此心。

陈造

陈造　田家谣

麦上场，蚕出筐，

此时只有田家忙。半月天晴一夜雨，

前日麦地皆青秧。阴晴随意古难得，

妇后夫先各努力。倏凉骤暖纎易蛾，

大妇络丝中妇织。中妇辍闲事铅华，

不比大妇能忧家。饭熟何曾趁时吃，

辛苦仅得蚕事毕。小妇初嫁当少宽，

令伴阿姑顽过日。明年原得如今年，

剩贮二麦饶丝绕。小妇莫辞担上肩，

却放大妇常姑前。

陈造

陈造　頫江楼分韵得春字

子政文笔劲，武陵豪气振。

高骞霄汉步，分占燕莺春。

造化归吟思，樽罍著散人。

芳时好宾主，载酒未妨频。

陈造

陈造　厅事落成致语口号

向晚帘栊上玉钩，县人应指小瀛洲。

龙兰烟外调宫羽，罗绮香中拥献酬。

百祀规模新庄观，一时文武极风流。

月明鼓吹烦重赋，终恐清新愧少游。

陈造

陈造　听政

为政贵中和，偏徇古无取。

无心斯善应，奸誉乃其蠹。

柰何闻见间，往往用心误。

扶弱抑其强，古或垂此誉。

世异俗且殊，处今犹徇故。

曲直本不昧，强弱岂所据。

君子不此恤，情伪溷丹素。

富室被剥杒，日有贫窭虑。

士夫受加陵，悔不齿编户。

赢弊取必胜，玉色吞气去。

不知世富室，如母子所怙。

不知意定向，未语机已露。

传继用一律，抱冤莫赴愬。

用是致和气，南首问燕路。

陈造

陈造　同陈宰黄簿游灵山八首宰云吾辈可谓忙里偷闲苦中作乐以八字为韵

浮天大江白，发地群山苍。

江山环挹处，一鹫栖宝坊。

偶从红尘中，与客分僧床。

却窥红尘底，纷作磨蚁忙。

陈造

陈造　同陈宰黄簿游灵山八首宰云吾辈可谓忙里偷闲苦中作乐以八字为韵

精庐两牛鸣，欲往辄复止。

山灵应笑人，砽砽簿书里。

清辰陪诗翁，俗态方一洗。

但恐烦移文，松桧负余耻。

陈造

陈造　同陈宰黄簿游灵山八首宰云吾辈可谓忙里偷闲苦中作乐以八字为韵

令尹拯济功，在处腾歌讴。

悠然伊洛意，副此招提游。

一笑倥偬余，政以先民忧。

虽怀蔡侯静，不作赵孟偷。

陈造

陈造　同陈宰黄簿游灵山八首宰云吾辈可谓忙里偷闲苦中作乐以八字为韵

我虽裹章服，雅意耕宽闲。

著貂可采药，拄笏或看山。

白头敲榜地，兹游破天悭。

有兴聊可歌，睡语不受删。

陈造

陈造　同陈宰黄簿游灵山八首宰云吾辈可谓忙里偷闲苦中作乐以八字为韵

枕流未云清，食蘖不言苦。

老禅家翠微，风壑啸一虎。

碧眼照人天，金地漂花雨。

千偈弹指顷，竟亦无剩语。

陈造

陈造　同陈宰黄簿游灵山八首宰云吾辈可谓忙里偷闲苦中作乐以八字为韵

名山吾敢忘，独往兴易穷。

胜游得胜士，杖屦凛生风。

表表益者友，当求古人中。

今世羽凿齿，前身黄石公。

陈造

陈造　同陈宰黄簿游灵山八首宰云吾辈可谓忙里偷闲苦中作乐以八字为韵

一代无为翁，雅志属丘壑。

至今玉雪句，为山镇不若。

生平嵇生龙，何时令威鹤。

吊古但三叹，九原如可作。

陈造

陈造　同陈宰黄簿游灵山八首宰云吾辈可谓忙里偷闲苦中作乐以八字为韵

吾侪自由身，声利为缠索。

不有山林幽，何以宽此缚。

熏炉仍茗碗，钩窗共盘礴。

何必睹史天，是中差可乐。

陈造

陈造　同高叔不愚如晦饮再次韵二首

诗老掀髯吟掉头，红妆间坐眼波秋。

快倾良夕如渑酒，宛是当时锁燕楼。

想有痚帘窥白下，可无急鼓衮伊州。

凭君更晚刘师命，宽破三年烂漫游。

陈造

陈造　同高叔不愚如晦饮再次韵二首

珠帘深里按金丝，幻出扬州杜牧诗。

共引玻璃扶窈窕，更烦侧理写环奇。

一欢有约能如原，四者求并每后时。

却念少陵从郑老，得钱沽酒话襟期。

陈造

陈造　同沈守劝农十首

谁似青君用岁华，遍分春色到幽遐。

房陵远近山千叠，到处东风到处花。

陈造

陈造　同沈守劝农十首

门横石濑漱潺湲，两两人家柳映门。

花影滟红山影碧，客行疑到武陵原。

陈造

陈造　同沈守劝农十首

行遍西阡更北村，檀栾处处绿梢云。

官身未敢山间宿，可得排门谒此君。

陈造

陈造　同沈守劝农十首

共扶翁媪看行轩，亦有娉婷立道边。

侵鬓黛眉唇浅注，铅珰匀莹茜裙鲜。

陈造

陈造　同沈守劝农十首

沉炷茶铛且翠微，归轩何惜小逶迤。

晴天璧月今宵好，待得金波泛夜时。

陈造

陈造　同沈守劝农十首

红旆朱辬得暂陪，蜘非为踏春来。

即今归马班如意，定被山花野鸟猜。

陈造

陈造　同沈守劝农十首

林花断续碧溪长，好在冰奁照靓妆。

泛腻流膏知远近，未妨粉水更添香。

陈造

陈造　同沈守劝农十首

病来止酒似渊明，潘岳归田赋已成。

布谷催耕如见谂，提壶劝醉更多情。

陈造

陈造　同沈守劝农十首

抖擞平时簿领尘，偷闲来作看花人。

从今日作花间去，已费今年一半春。

陈造

陈造　同沈守劝农十首

露粉烟香细孰何，荆扉竹径喜经过。

阳和若作留连计，谁遣飞红扫更多。

陈造

陈造　同徐吕二子游西湖复次前韵五首

老去胡宜誓酒卮，兴来破戒为君持。

自今排日花羊醉，报答春光已后时。

陈造

陈造　同徐吕二子游西湖复次前韵五首

林仙金骨閟丘墟，松自萧森鹤自孤。

灵魄在天联傅说，遗书落世仰潜天。

陈造

陈造　同徐吕二子游西湖复次前韵五首

仙祠佛舍碧山边，扶路逢人有醉颠。

火急向渠分此乐，徐郎多病我衰年。

陈造

陈造　同徐吕二子游西湖复次前韵五首

酴釄芍药借春回，似解商量陆续开。

安得玄霜著花骨，不教容易染苍苔。

陈造

陈造　同徐吕二子游西湖复次前韵五首

天分天上灵河水，围作钱塘千顷湖。

未有风亭花月观，已夸胜境世间无。

陈造

陈造　铜官道中二首

人家自沦新茗，山路行冲翠岚。

今日供人行李，向来梦里江南。

陈造

陈造　铜官道中二首

尽日巉岩峻陟，有时罢亚横陈。

看云不妨拄笏，耦耕定自知津。

陈造

陈造　托人卖马二首

伴我山城惯巑巇，长因马健感吾衰。

三年粗了痴儿事，并日犹嗟灶妇炊。

会见千金市龙种，可能一笑换蛾眉。

还家劣有枯籰在，神驾尻轮得自欺。

陈造

陈造　托人卖马二首

闲人徐步觉优游，马似羞贫意不留。

久厌短衣随射虎，更怜匣剑佩耕牛。

楚山好处聊双屩，淮水生时办一舟。

如子长才当柄用，伫看干旆拥鸣驺。

陈造

陈造　挽章

隐操人将处士看，宁知器业自槃槃。

襄阳耆旧今馀几，儒馆先生定莫攀。

元亮归来犹责子，德公老去竟无官。

子孙忠孝联三绶，说似前人合厚颜。

陈造

陈造　挽章

少微前夕欲无光，白首俄传地下郎。

一代衣冠郭太宅，百年文物郑公乡。

松烟黯惨空黄壤，芝检纷纶漫紫囊。

人过新阡应下马，不论知识涕滂浪。

陈造

陈造　晚饭商卿家

我似长松久卧沙，迄今谏鼓梦犹挝。

倚消愁斛人如玉，欲近书签眼有花。

投老无庸尚强聒，过君每肯具柔嘉。

婪酣得饱行摩腹，不省饥号有莫鸦。

陈造

陈造　汪叔量白酒

妙诀何年受异人，酿成珍齐只逡巡。

端忧肯念霜髯客，取醉时分玉色春。

簄处想如君德厚，饮来浑类我诗醇。

借书问字渠须计，走马鸣鞭莫厌频。

陈造

陈造　王漕小燕玻璃分韵得路字

去年客京华，酷暑不可度。

时为冷泉登，税驾脱巾屦。

风外杂佩鸣，松根一窦注。

可闻不可挹，已足荡袢暑。

朼来黄埃中，梦绕湖西路。

宁知虎头侧，碧溜依绀宇。

琤淙响琴筑，喷噀起霏雾。

余润碧苔滋，照影红葵嫮。

凉气濯毛骨，寒声到樽俎。

况陪持斧翁，觞咏浣尘虑。

坐著锦囊生，歌烦桃叶女。

向来湖西亭，听泉渠须数。

逼人洒清寒，如翁不雪句。

更唤泉间龙，为霖下山去。

陈造

陈造　王逢原二首

弱岁文推一代豪，诸公敛衽看颠毛。

天於屈宋应为地，不放先生仆命骚。

陈造

陈造　王逢原二首

文章俯睨汉唐馀，属思深湛到古初。

正使玉楼须有记，忍令银笔嗣无书。

陈造

陈造　王母致语口号

天仗凌晨拱未央，君王亲奉紫霞觞。

社鸣当纪乾坤辟，筴授端知日月长。

为祝尧龄辞翠水，闲留羲驭顿扶桑。

儿家不上千秋鉴，自摘蟠桃寿圣皇。

陈造

陈造　王母致语口号

曾燕瑶池到世间，祝尧今复驭青鸾。

众真已送骈蕃瑞，万国同瞻咫尺颜。

圣统有传尊北极，帝龄无尽等南山。

儿家几许蟠桃熟，准拟年年荐露盘。

陈造

陈造　王秀才亦爱轩

王郎一室天地中，客来有榻樽不空。

奉亲一笑办能事，插架万轴收新功。

男儿磊落四方志，况子郎罢方诗穷。

亟书周庸赐汉第，可用容膝师陶翁。

陈造

陈造　望夫山

亭亭碧山椒，依约凝黛立。

何年荡子妇，登此望行役。

君行断音信，妾恨无终极。

坚城不磨灭，化作山上石。

烟悲复云惨，仿佛见精魄。

野花徒自好，江月为谁白。

亦知江南与江北，红楼无处无倾国。

妾身为石良不惜，君心为石那可得。

陈造

陈造　圩上

小村山影里，山脚水明沙。

春事初移柳，人家未摘茶。

生儿了门户，馔客有鱼暇。

笑我尘埃者，奔驰鬓易华。

陈造

陈造　隗嚣

诸父论情是至亲，若为见卖苟全身。

发崔冤魄旋无憾，眼见君侯杀伯春。

陈造

陈造　魏帝庙

佛貍岁未卯，志欲吞宇县。

当年江饮马，腥血浸淮甸。

地人饭耕牛，有井巢归燕。

至今阅遗史，为汝空饮恨。

缅想瓜步留，杀气缠吴分。

云何此山椒，遗像俨高殿。

无乃甘事雠，吴俗昧所见。

或复绵历久，后嗣忘敌怨。

冥漠彼有识，福汝吾敢信。

君看赵与薛，猣国冒祸釁。

魏侯继前躅，长呼死白刃。

胡不户祝之，香火均远近。

岂但祈神休，抑使顽懦雷。

谁令决从违，引手适我原。

陈造

陈造　魏知元有赠仍索诗此言别二首

朋从应酬岐薄厚，魏郎凛凛金石友。

四年再面情转亲，日有温言到衰朽。

泾渭不混清浊流，云雨肯随翻覆手。

自今淮徼望吴天，安得山林长聚首。

陈造

陈造　魏知元有赠仍索诗此言别二首

作诗求工今则然，古人培本深其源。

周鸦庄骚略未究，浪摹月露缀语言。

知君胸中藏武库，平生游戏皆好句。

老夫血指妙斲前，亟当还家事温故。

陈造

陈造　文炳近岁节感怆作诗宽之

严侯才气旧无朋，晚作江淮肉食僧。

饱对风烟吐膏馥，时因节物动销凝。

君今宛是林和靖，我亦何如杜伯升。

浊酒寒菹共一笑，未妨同剔课诗灯。

陈造

陈造　文帝

君王俭德本天然，萧相鸠营已造天。

不见千门并万户，露台虽罢未为贤。

陈造

陈造　闻师文过钱塘二首

行役儿无虑，衰怀自不忘。

待潮何处泊，听雨共更长。

指俟乌供哺，先容雁著行。

更宽三日计，茫苍下归艎。

陈造

陈造　闻师文过钱塘二首

九堰三江外，欹帆侧柂频。

海鲜当日箸，雨鹊定随人。

椒酒须分岁，江梅巧借春。

团栾多乐事，未沬物华新。

陈造

陈造　闻舒州书生聚众为盗

边头仅绝胡尘警，频年麦秕禾不颖。

淮民久矣困憔悴，淮俗岂常藏不逞。

槌炉血马中夜呼，劫吏驱民刃加颈。

吾民苦旱无生意，更复跳梁汝为便。

堂堂王度无玷缺，赫赫军军容仍暇整。

前年蜑户煽凶威，长蛇猯摇湖岭。

元戎白羽才一挥，欲丐微生一无幸。

尔曹么麽真癣疥，天网莫倚容蛙黾。

昧逐青虫干斧锧，盍辞绿林救要领。

鲸鲵虀粉有前戒，傥被皇恩各乡井。

旱魃逞妖民倒垂，庙堂圣贤自司命。

径须委节发陈禀，少息流离服顽横。

劝分己责可次第，庶援沉焚痊国病。

正资方岳佐尧禹，侧伫剡章伸此请。

陈造

陈造　闻盱眙北使信感事再次韵

猰犬妖狐合故栖，丞关底限一丸泥。

幄中已办吞青海，甲外宁惟馘白题。

犁老上庭烦指顾，笞中行背问颠迷。

提封旧物渠须计，一候韑汗更向西。

陈造

陈造　无题

多誉庸非蠲忿草，一谦良是辟兵符。

先生謦欬忘鸡口，俗子过逢动虎须。

陈造

陈造　无题三首

酒鸱车后无何饮，易卷床头脱复看。

岂谓浮生须此具，世纷方解不相干。

陈造

陈造　无题三首

薄宦受风梗，还家归岫云。

行人与乔木，老色竟平分。

末路惭周朴，穷交有墨君。

看渠绶若若，千骑诧乡枌。

陈造

陈造　无题三首

才不时宜嬾治生，学专信已一官轻。

只今尚友须千载，独惜时无尚子平。

陈造

陈造　无题三首

浪出嗟何补，归来乐有馀。

山川付不借，天地托蘧庐。

酒熟聊呼客，钩垂不在鱼。

平生栖遁意，政用盖迂痚。

陈造

陈造　无题三首

居为耕叟出为官，出处人将二致看。

朝市山林俱乐地，却须神武挂衣冠。

陈造

陈造　无题三首

卧病十四五，秋来身自轻。

已拚不籍在，宁复可怜生。

每笑隐者传，尚存身后名。

灌园聊日力，分药且交情。

陈造

陈造　吴节推赵杨子曹器远赵子野携具用韵谢之

平日从俊游，寂寂坐多病。

犯床漫飞埃，瑶笙罢重请。

昔游喜复到，风物他日盛。

坡恐名燕支，楼亦诧端正。

新交间旧友，气合宫羽应。

谭麈冰霜厉，笔阵鹅鹳劲。

吏隐分乐地，与世不好径。

拔贫办一欢，挟贵轻百乘。

四豪载酒过，讲德珠璧映。

歌奏云近人，舞罢鸾顾镜。

酬酢忘主宾，笑语似纷竞。

朱楼识阿盼，白酒醉师命。

明朝耐残酲，江声醒幽听。

此乐谪仙后，同异君试订。

四豪成风手，可但只字警。

我投诗社名，拜手敢貌敬。

陈造

陈造　芜湖感旧

下帆同乌栖，挂帆逐鸡起。

但见芜湖月，耿夜清如水。

江左此壮县，我昔舟屡舣。

诸公各敬客，款曲岂今比。

酒杯惯邀留，妓围供燕喜。

流连动十日，挥扫或千纸。

旧游想如昨，故交今余几。

逝者泉壤隔，存者参辰似。

浪凭楚些招，盍寄相思字。

可能唤巫阳，且欲托双鲤。

陈造

陈造　武昌

客子修程未息肩，江山佳处小留连。

醉临庾亮楼前月，梦闯回翁洞里天。

形势盘萦蹲虎凤，轮蹄隐轸度丝弦。

登高欲赋还东望，楚些无因唤谪仙。

陈造

陈造　西林访铦师

天将宿雨净春空，却著湖山鼓吹中。

载酒言辞藉花伴，运斤来看斲泥工。

前身师定参寥子，拙宦吾今张长公。

挽首人间皆长物，未妨分飨北窗风。

陈造

陈造　喜雪六首

寒空黯惨塞不开，篵琼屑玉卷地来。

乾坤变灭定何意，风为披拂云剪裁。

和声载路天亦喜，簸弄花絮为春台。

了知麦秋更好在，老农指此丰年媒。

陈造

陈造　喜雪六首

平明僮奴更笑呼，群飞掇取如拾涂。

僵鸢窘兔真鲜腴，劝汝贷此惊啼乌。

巢营卯伏知念母，一一向来反哺雏。

枭獍纵横凤高引，殄灭此族宁良图。

陈造

陈造　喜雪六首

玉龙睡起长风激，尽蜕玉鳞漂八极。

蓬仙帝女聚瑶台，剪水效祥谁所役。

或疑天公陋尘域，幻作冰壶供一剧。

是耶非耶竟莫知，杯酒聊容曲身直。

陈造

陈造　喜雪六首

淮春之楼高突兀，凭栏小耐寒如割。

平湖穹山两西子，爱此鲜妆巧涂抹。

回首斜阳照屋梁，玉际坤舆尚摧压。

今宵更呼甓社龙，高挂明珠照空阔。

陈造

陈造　喜雪六首

去年孰不苏捐瘠，今年已馀四鬴食。

自公之来适吾原，挽回太和寿此域。

一旬再雪近岁无，日日欢谣沸阡陌。

瓦沟待泮亦不恶，要趁春前作三白。

陈造

陈造　喜雪六首

南邻赏雪珠箔褰，红炉绿酒围婵娟。

非邻飞雪洒枕席，拥户亭午无炊烟。

袁安吻燥屋不补，东郭足皲履已穿。

呜呼悲歌兮歌且止，安得薪炭如蓬酒如水。

陈造

陈造　喜雪篇

玄冥职寒事，庀职今几时。

穷秋试雪似早计，冬令欲尽噤莫施。

风声不怒日车近，客裘未绵河未渐。

吴门十万家，心口同一疑。

天公行四序，暑寒各有宜。

岁云暮矣未见雪，嗣岁何以销疹疵。

或云太湖龙，避静扃神扉。

把弄明月坐贝阙，世间休戚吾何知。

瑶台十二层，列坐万玉妃。

屑琼翦水亦戏事，仙界运指想不龟。

徒劳望切切，终竟来迟迟。

芹宫冰氏翁，见与俗异岐。

亦知仙人不作省事过，龙公肯如游惰儿。

顾此千里间，司命付吏师。

拊摩穷日力，日究仍夜思。

向来裸露各温燠，一衾一絮公手之。

赵衰之日周比屋，更以晴日相融怡。

黄童白叟歌且舞，和声协气埙应篪。

群仙飘然下，龙亦赴指麾。

先之汛洒五日雨，一雪不待公有祈。

花作坻垅絮作阵，雪为翦刻风为筛。

岂直冬温要弹压，抑令宿麦蒙沾滋。

去年岂无雪，雪神春不归。

赈施不预计，熟视民饥羸。

他邦亦此雪，灾祥闲是非。

苦乐咫尺殊，满听民嗟咨。

孰知此雪瑞此土，邦之人兮建德之游春台嬉。

坡仙昔颍尾，喜雪忧民罢。

赋薪贵粟亦户到，盛事未远谁可追。

即今欲雪未雪已著念，挽回春意能先期。

拟揭苏台之仙惠慈术，请继颍仙千古垂。

惜无师旷琴，幼眇弦吾诗。

陈造

陈造　喜雨二首

永宁开善皆留宿，梦破阶除急雨倾。

人道行车定膏泽，我知龙伯念春耕。

陈造

陈造　喜雨二首

招宝山邻娑竭宫，县峰仍接补陀峰。

晴晴雨雨皆如响，谬挹池鳗拜土龙。

陈造

陈造　喜雨口号呈陈守伯固十二首

旱风虫孽久挻灾，好雨如今陆续来。

谁道天人不相与，青章解挽帝心回。

陈造

陈造　喜雨口号呈陈守伯固十二首

共说邦君祷雨时，衋如疾痛切肤肌。

公心一片秋空月，可但圆通大士知。

陈造

陈造　喜雨口号呈陈守伯固十二首

未明出作夜深归，敢怨今年雨后时。

岂独旱杷全好在，晚秧不死尚堪移。

陈造

陈造　喜雨口号呈陈守伯固十二首

醮坛初上水沉烟，甓社龙公敢晏眠。

为建清泠三万斛，坐令翠密舞中田。

陈造

陈造　喜雨口号呈陈守伯固十二首

贷绝交通腹殷雷，人家一雨便春台。

即看商贩接踵集，已有米船衔尾来。

陈造

陈造　喜雨口号呈陈守伯固十二首

钱轻币重病吾农，未有奇方起困穷。

粗遣年丰官糴粟，少令钱币各通融。

陈造

陈造　喜雨口号呈陈守伯固十二首

使君手有垂云帚，虐魃妖螟扫不馀。

十顷飞蝗载蛆死，已濡银笔为君书。

陈造

陈造　喜雨口号呈陈守伯固十二首

疠疾流时囊探丸，羸癃十九得安全。

再烦起死回生手，挽作山城大有年。

陈造

陈造　喜雨口号呈陈守伯固十二首

邦人苦旱日呻呼，公比邦人更瘠舑。

贺雨归来人竞问，邦君今日解颜无。

陈造

陈造　喜雨口号呈陈守伯固十二首

得句聊将倾作霖，开樽亦复陋孤斟。

南亭旧约何时践，志喜从公更一吟。

陈造

陈造　喜雨口号呈陈守伯固十二首

岁收粗足蛰饥雷，不赖门生送酒杯。

坐遣将军扪腹笑，端知此惠有从来。

陈造

陈造　喜雨口号呈陈守伯固十二首

雨后郊原小杖藜，行人相语各伸眉。

即今极目如云稼，曾是蝗虫盖地皮。

陈造

陈造　喜雨燕致语口号

华筵楚楚为谁开，和气融融逐雨回。

饮处偕酬未央乐，旱馀新纪不为灾。

诗成肯放庭阴转，舞困何妨阉鼓催。

听取邦人歌笑地，山城几处不春台。

陈造

陈造　戏促黄簿鸡粥约三首

微吟仰屋耐调饥，腹负将军竟是谁。

侧耳邻翁隔墙唤，黄鸡粥熟是何时。

陈造

陈造　戏促黄簿鸡粥约三首

鹅炙博嗔宁复计，马肝知味不须评。

老宜此辈充庖宰，更问钻篱与不鸣。

陈造

陈造　戏促黄簿鸡粥约三首

双鸡可餍小人腹，未羡侯家千足羊。

借问解鼋食指动，何如蒸鸭瓠壶香。

【卷15】

陈造

陈造　戏作

书生禀赋纸样薄，平日扶衰惟粥药。

一日饮湿小啮肥，河鱼数日烦医治。

佳辰俯公约把酒，严斥厨丁预节口。

借问主宾酬酢馀，还许公荣袖手无。

厚味腊毒古不予，如作病何仍古诘。

生世例非金石坚，支离如我更可怜。

馋噇动使诸病入，冷坐亦复百忧集。

彭殇瘠肥本自齐，此理只许蒙庄知。

箸下万钱无足取，厨荐三韭徒自苦。

法士语饮应且憎，何如卧客怀中醉不应。

婪酣任人嗤谷伯，何如辟谷高人师黄石。

陈遵张竦凿夫何为，彼此未可相是非。

七十老翁谁能促戚缚此戒，醉死病殂吾命在。

陈造

陈造　夏夜饮客

砽砽官曹兴易穷，得闲何惜一樽同。

傍愁边到无恶客，从竹间来皆好风。

胜日诗狂输酒圣，转头渭北复江东。

雕鞍未作扶携去，更放兰缸子夜红。

陈造

陈造　闲居十首

雪云脱坏漏朝阳，风物横前引兴长。

红糁紫蕤今次第，迁莺来燕费商量。

陈造

陈造　闲居十首

种桃接李不辞勤，旋作花前把酒人。

羡杀文禽映花语，飞来趁得见成春。

陈造

陈造　闲居十首

春来敢自贷衰慵，正要檀乐间白红。

爱竹少留枝策径，灌花分破著书功。

陈造

陈造　闲居十首

仙仙弄影俯琼瑶，月地香红苦见撩。

清梦定为蝴蝶去，杏花繁处宿良宵。

陈造

陈造　闲居十首

破晓东风尚作寒，孤筇随客已媻姗。

绝知蚤起非吾事，要趁梨花带露看。

陈造

陈造　闲居十首

步屧归来未觉劳，迎门喧笑问儿曹。

笑翁浑似鱼千里，小圃周围日几遭。

陈造

陈造　闲居十首

闭关不为赏心阑，咫尺东园到自难。

斟酌东君惜春色，破除十九作阴寒。

陈造

陈造　闲居十首

病减还思近麴生，嚼花嗅蕊对空瓶。

不应斗酒钱三百，犹惜春衣耐独醒。

陈造

陈造　闲居十首

桃李争先不待催，梅花转首已青苔。

即今蜀种胭脂树，压倒群芳尚懶开。

陈造

陈造　闲居十首

寒食清明一箭过，晚晴庭院绿阴多。

兔葵燕麦易轻脱，红药碧桃须孰何。

陈造

陈造　闲适二首

人间火烈更风蜚，笑杀幽人咏桧枝。

贪赴敌场争腐鼠，宁知造物玩痴儿。

百年扰扰玄驹聚，万化悠悠野马驰。

老子床头但周易，尚容隐几耐支离。

陈造

陈造　闲适二首

长日奔驰传置如，久妨著论与抄书。

逢人争席有时有，疥壁留诗无处无。

御寇未辞躬楚制，论文常记揽桓须。

扁舟再有东游便，肯向朋从自作痚。

陈造

陈造　闲适二首

丁年故纸枉埋头，老去时名底用求。

得句盖尝身被谤，屏书姑免眼为仇。

关门工作橐驼坐，阅世已冥鹏鷃游。

槁木山麋真适适，从来里舍议家丘。

陈造

陈造　县圃酴醾

北园红紫已蜚尘，始放幽亭烂熳春。

叠翠影低珠幰重，洗妆人倦玉容真。

蔷薇清露疑分派，茉莉评香且外臣。

领略浓芳须好语，即令袖手恐花嗔。

陈造

陈造　县西

一径斜穿荦确行，身闲尤觉马蹄轻。

坡头嘉树千幢立，烟际长江匹练横。

茶鼓适敲灵鹫院，夕阳欲压赭圻城。

一春簿领沈迷里，野鸟山花眼最明。

陈造

陈造　相如二首

中宵卒卒去临邛，卖酒垆边混僦佣。

想见令君醒后意，向人深悔谬为恭。

陈造

陈造　相如二首

逸德狂情赖补苴，文君端合婿相如。

白头曲里殷勤意，不愧先生谏猎书。

陈造

陈造　餀　云寺

山月明空隙，庭柯下槁乾

沈沈僧夜静，漠漠雁天寒。

梦境愁偏隔，诗情老易阑。

未容辞水厄，聊复踞蒲团。

陈造

陈造　襄阳二首

自怜薄宦走红尘，相见山灵厌俗氛。

咫尺岘山无计到，只应飞雨是移文。

陈造

陈造　襄阳二首

采药仙人去不还，鹿门山翠郁孱颜。

霜髯尚困卑官缚，自问胡颜上此山。

陈造

陈造　襄阳赋秋日江梅菊花

秋香冬艳各时宜，叵怪花神令出奇。

金菊正含霜晓秀，江梅不待雪寒期。

帽欹同伴龙山醉，诗到终嫌驿使迟。

陶杜当时傥经目，定并东合赋东篱。

陈造

陈造　小饮俯江楼分韵得俯字

流光肯贷人，春事遽如许。

眼不到蜚鸿，身每念缚虎。

他日载酒约，坐受阴寒阻。

非君韵超俗，畴肯顾羁旅。

今朝莺花前，有兴浩莫御。

兹楼可图画，山立瞰江浒。

壮侔彭城苏，气吞浔阳庾。

乘凌脱埃壒，盘躭上烟雨。

向来状雄观，尚欠魁杰语。

江山君周旋，得句忍不吐。

诗成人未醉，邻鸡唤亭午。

新音略韶瀋，至乐非箫鼓。

却话庾与苏，今古一仰俯。

陈造

陈造　晓枕二首

雨鸭惊鸣转五更，幽人宿酒未全醒。

小轩只似孤舟上，忆得霜湖带梦听。

陈造

陈造　晓枕二首

铜丸惊破将军梦，银箭催登朝士车。

老朽布衾酣晓暖，晨乌夜鹤莫愁予。

陈造

陈造　偕章宰劝农房山

登临一氦豁心胸，著我松窗竹屋中。

宛是官曹缚雕虎，不容尘眼到飞鸿。

绵延天际应平碧，孤负林梢抹嫩红。

挽仰去年舒啸地，解衣聊复近熏笼。

陈造

陈造　偕章宰劝农房山

簷外云深雨合围，此行不叹始非。

对君便是苏端过，把酒曾无御叔讥。

红湿烟郊思散策，寒欺病骨旋添衣。

了知未尽山阴兴，共作冲泥傍险归。

陈造

陈造　携襄阳诗卷示子孙再次韵

还家未浣衣袂泥，聚首笑语环孙儿。

挽须倒褚问所得，酬倡定续陆与皮。

小子情话吾所师，指瑜擿瑕切中之。

谓公杰作含古意，白月在天影在池。

阿翁趐屃十驾足，故步虽在欠新奇。

向者护前今不尔，自呼罚爵为汝持。

与问潮乎奈吾老，亦喜商也能言诗。

陈造

陈造　谢陈梦锡诗卷二首

诗法工如此，何时粟一囊。

渠侬须拥篲，老子欲烧香。

世论瞢贤否，人家皆稻粱。

原天开老眼，为子疗饥肠。

陈造

陈造　谢陈梦锡诗卷二首

高才万夫敌，馀事十全医。

有句撞哀玉，它年饮上池。

可缘乖世用，政自畏人知。

当复嫌多口，频烦说项斯。

陈造

陈造　谢程帅袁制使

昔人道与俱，物外一不假。

而我同是见，兼取及土苴。

虚心超万境，诗笔时一把。

造诣岂二机，此秘知者寡。

陈造

陈造　谢程帅袁制使

还山念初原，老夫办一物。

生平万金产。自托五色笔。

譬如十全医，付此地妄疾。

落纸乱蛇蚓，超然百忧失。

陈造

陈造　谢程帅袁制使

世人事夸毗，失得纷灭起。

回思少年日，失脚几堕此。

尚友千载人，得已吾径已。

高眠北窗风，贤否付一指。

陈造

陈造　谢程帅袁制使

俗间若偪仄，有士能湛浮。

任真自得得，与世不同忧。

得閒书遮眼，觉倦书枕头。

不辞蠹鱼诮，不贻牢豕羞。

陈造

陈造　谢程帅袁制使

江左风流人，安石颇巨擘。

丝竹不去耳，用逃忧患域。

陶琴不须弦，我辈所矜式。

设逢东山翁，兕觥与浮白。

陈造

陈造　谢程帅袁制使

好书飞堕前，客有记衰贱。

蜀道六十舍，汗牛烦轺传。

端如枵腹人，品列睨嘉荐。

常伯古贤风，凛凛眼中见。

陈造

陈造　谢程帅袁制使

会青媲熊胆，入眼冰雪如。

痚云放佳月，赤眚为之除。

自拭乌皮几，日课蝇头书。

政使堂下笑，砽砽糟粕余。

陈造

陈造　谢程帅袁制使

丰约自定分，丝粟戒妄求。

斯文寓理窟，多取谁汝尤。

人间张长公，肮脏谢公侯。

穷涂有乐地，投老容夷犹。

陈造

陈造　谢程帅袁制使

九死得此生，万事遂成懒。

惟余坐进地，劣亦受推挽。

交游金玉人，毕力补痚短。

诗书衔砭剂，陆续到老眼。

陈造

陈造　谢程帅袁制使

一编用刘汉，谁似进履生。

同吟谢世书，我尝羡弥明。

昭文倦袖手，此曲宁亏成。

屠龙与澼洸，付渠自重轻。

陈造

陈造　谢高机宜惠纸

诗人百用皆草草，文房所储备精好。

君家此纸世上珍，肯分嘉惠及此老。

女肤腻滑葭膜匀，溪叟捣冰旧疑神。

何人袖有善幻手，解蓝田玉山为贫。

银光鱼卵人皆重，薛涛小笺才近用。

盍自留供凤尾诺，十吏卷舒看飞动。

杜郎百幅顾见贻，敢用实腹疗朝饥。

囊诗方逐大堤客，快意挥扫播掿辞。

策翰墨勋闯宏大，功名逼君方未沬。

何当太史牛马走，秉笔特书端有待。

陈造

陈造　谢龚养正病后分药

如许卧痾久，入春知少苏。

遽能捐药物，分惠及吾徒。

字验亲题健，形非贱子舑。

人还必工老，友意寓柴胡。

怪底阴阳寇，偏陵山泽儒。

从君足力减，叹我酒肠枯。

解橐供砭剂，投筇试步趋。

身方困厉鬼，名已属亨衢。

书蠹妨生理，杯蛇可自诬。

斯文千岁计，平世万金躯。

大手堪周史，诸公待董狐。

几时随急诏，帆影漾前湖。

陈造

陈造　谢韩干送丝糕

玉颗莹澈珠就磋，吴乡早粳莫计过，

无乃风露秀结异，移种昆仑之水禾。

君家厨妇穷百技，三舂九浙付重罗。

银丝万寻忽萦积，中痚外洁生搓挼。

扶桑山蚕大如盎，缲之本供织女梭。

恥惊万喙斗新巧，羒作米葺雪网窠。

即今拟形供食事，纤手幻出千絧多。

倒甑入箸第三绝，色香兼味皆可歌。

周官宾祭珍餈饵，有此复具理则那。

诗翁物色及粔{米如}，得此来前当见诃。

鱠盘漫诧金缕饤，汤饼徒夸银线窝。

琼酥玉腻信非匹，胡麻崖蜜仍相和。

感君泛爱记衰朽，回首一笑分馀波。

腐儒口实长作累，馋噇之名定不磨。

金山别去每挂梦，老眼复见还双摩。

婪酣得饱问便腹，如汝平生相岁何。

更从公子乞方法，日当饫之之涧藀。

买田二顷不种秫，未怕酒客来操戈。

陈造

陈造　谢两知县送鹅酒羊面二首

僧样斋厨冰样官，饥凭脱粟食无单。

不因同里兼同姓，肯念先生苜蓿盘。

陈造

陈造　谢两知县送鹅酒羊面二首

麦生宜配卧沙羊，鹅炙仍便碧酒香。

陡觉今年好冬节，朝来红日为谁长。

陈造

陈造　谢刘提干墨竹见遗二首

王孙笔自徐州派，戏为诗翁写渭川。

眼底疏枝欹密叶，静含寒雨暝苍烟。

陈造

陈造　谢刘提干墨竹见遗二首

龙孙袅袅初辞箨，凤尾娟娟拟受风。

疏影向人翩欲舞，梦残依约月庭空。

陈造

陈造　谢三提干召饮三首

坐上红衣未放歌，客间冷面釂金荷。

惊飞可待闻檀板，拟奈吾家故事何。

陈造

陈造　谢三提干召饮三首

宾筵笑语杂丝弦，说到山翁更粲然。

衰鬓岂应妆面侧，陈编只合粉袍前。

陈造

陈造　谢三提干召饮三首

不惯香风拥妓车，分当清坐冷官衙。

归来自笑杀风景，却把茶瓯对菊花。

陈造

陈造　谢宋宰惠玉友曲方

夫子如周郎，即之疑饮醇。

相从不逾岁，遽欲潇湘秦。

此生忧患余，佽助嗟无几。

陈造

安得如公者，莫逆与终始。

曲生到我室，奠贽心已倾。

醖藉非俗辈，面作玉雪明。

挹彼醇厚资，春意生户牖。

非公介其间，未易交此友。

此友仙者流，勿药气自和。

著我无何乡，顾能蠲积痾。

月团信佳人，业工败人意。

使我百虑攻，愁城不余地。

虽无叔夜书，泛交方自讼。

平生一鲍子，世莫和管仲。

悠然甘不怀，交道自久长。

因渠念公他，端人更难忘。

陈造

陈造　谢襄阳陶宰惠靖节先生编年大本

陶翁清节人可追，陶诗妙处吾所师。

百篇昭昭揭日月，行云流水无定姿。

颠倒后前昧甲子，可忍白璧犹小疵。

三家纪述互蹖駮，千载传授仍参差。

远孙挺立翁不死，吏隐平挹乡里儿。

空洞胸襟著今古，遗编订正当属谁。

扶微擿隐究茫昧，别白苍黑分毫厘。

翁拔俗心其寓，彼未易识此则遗。

幽意隐义眼肿了，笔端有口今见之。

细书大字肯及我，故人嘉惠良不赀。

摩挱老眼屏汤熨，歨讶毛孔生凉飔。

归装不忧更空匮，招隐正用宽衰迟。

世间报施有厚薄，自顾壁立谋晨炊。

心期炯炯共一月，未妨相望天之涯。

陈造

陈造　谢仪真诸公

十幅拟挂东风蒲，众贤好事争挽裾。

盍不一笑留斯须，咄嗟而具成燕胥。

仙醴湛湛白玉壶，篆烟褭褭黄金炉。

骈集水豢罗山肤，彼姝者子不待呼。

袜尘相携来坐隅，炯然皓齿明眸俱。

含宫吮羽累贯珠，移柱品索凤将雏。

诙笑尽略世谫拘，诸贤堂堂吏而儒。

才猷声称雄万夫，慰藉倾倒向老迂。

同义已与古并驱，况把乐事分穷涂。

衰颜得酒失槁枯，暂容二子相映朱。

尚忆扶醉下笋舆，江滩人声杂雁凫。

一欢转头堕空虚，此欢欲继良难图。

周旋四贤偕两姝，此人此日吾知无。

陈造

陈造　谢袁起岩使君借贡院居

书生叹漂流，卜筑定何日。

折腰为斗升，问舍羡九一。

诸公有好事，往往遂所气。

悬知许黔突，当复念容膝。

陈造

陈造　谢袁起岩使君借贡院居

火云烘白昼，悠悠昼日长。

黄尘扑面去，行客汗反浆。

老夫清梦起，开卷钩北窗。

微风入巾袂，世恐无此凉。

陈造

陈造　谢袁起岩使君借贡院居

久晴忽一雨，为洗暑气烦。

斯人作欣慼，造物无怨恩。

我方堕穷涂，独能庇寒暄。

公亦不自德，自笑烦於言。

陈造

陈造　谢袁起岩使君借贡院居

盘薄萧寺中，永叹无客到。

吾室自勃溪，粗免以饥告。

及此荫宽閒，好风日见劳。

安得长者车，茶饼写襟抱。

陈造

陈造　谢袁起岩使君借贡院居

槐龙舞修影，颓景忽西没。

空庭漾金波，坐待月东出。

临风思传觞，沃此支离骨。

开门拜嘉惠，正得杯中物。

陈造

陈造　谢翟元卿诗卷见投

从君只比羊胛熟，得诗已可牛腰束。

谁言此老四壁立，襞积锦绣罗群玉。

晨兴讽诵暮编缀，未觉饥雷隐枵腹。

我生嗜学类贪夫，婪酣欲诉南山竹。

诗人到眼辄自慰，句法得君今意足。

向来玄钥笑谈启，大胜几年膏火读。

駸駸警我欲川增，前之汗漫今边幅。

颇嗟诗客千钧笔，不博长安一囊粟。

人不求君君不即，高卧穷乡数椽屋。

苦无好事问奇字，寂寞庖钉供苜蓿。

长篇短韵写不平，日使贫交得骊目。

握瑜不价自应尔，有底汲汲须圆曲。

我有鸱夷系短辕，持浇胸中三万轴。

尚恨不作多田翁，粳糯分君岁千斛。

陈造

陈造　谢张德恭送糟蚶三首

旧笺虫介甘温性，樽俎风流每策勋。

況复糟糟小酲后，眼中群品此其君。

陈造

陈造　谢张德恭送糟蚶三首

压倒淤泥白莲藕，半捐介甲露浓纤。

玉川水厄那知此，急具姜葱唤阿添。

陈造

陈造　谢张德恭送糟蚶三首

谁与江瑶角长雄，一时风味两无同。

吾儿不友王文度，底肯分甘及乃公。

陈造

陈造　谢制帅高卿剡四首

宰邑非良才，朴拙瞢信己。

曾无补毫发，粗不畏首尾。

倚公造物手，袭璧护玷毁。

世有百谪余，观旁首重稽。

陈造

陈造　谢制帅高卿剡四首

荐书未及门，啅鹊拂人衣。

盥手衮字褒，只遣颜忸怩。

瑕瑜权相偿，葑菲终不遗。

穷途石作肠，持用答恩私。

陈造

陈造　谢制帅高卿剡四首

去年来甬东，旄倪喜劝色。

色今画船西，行路亦嗟惜。

去来本何心，民自作欣慼。

达人了世缘，八极付挥斥。

陈造

陈造　谢制帅高卿剡四首

论世究德业，先生处其全。

豠议可断国，余功犹护边。

此行虽暂屈，衮职正急贤。

玺书起黄霸，摩眼待新年。

陈造

陈造　谢朱宰借船

书生禄遫空自怜，三年官满囊无钱。

身如绊骥心千里，安得一舸西风前。

令君磊落济川手，留滞亦怜穷独叟。

大舟百尺影白虹，借我搬家我何有。

函牛之鼎著鸡肋，涓滴渠须瓠五石。

劣留两席寘图书，辇石囊沙压摇兀。

典衣买酒饷三老，槌鼓鸣锣人看好。

相过重读借船帖，我自卢胡君绝倒。

陈造

陈造　谢邹秘正惠淮白吕判院送酒

簷鹊声前拆雁书，双材有底到蜗庐。

洁樽几梦沾膏露，下筹于今荐腹腴。

仙府流霞端伯仲，徐州秃尾但台舆。

寒人醉饱何缘静，径搅诗肠撚白须。

陈造

陈造　辛丑春雪甚意有感

岁序各司存，雪神庀厥终。

度腊不成白，接春吹旱风。

井脉青烟起，地毛黄埃蒙。

东君借一怒，瘁事玄云同。

玉龙专独夜，紵带缟长空。

破晓歨三尺，山川积苏中。

宿麦赖一溉，园林潜动容。

繄此玄冥事，春皇岂佻功。

瘝官可辞责，代庖容非恭。

风霜与暘雨，不时皆沴雺。

即今雪擅春，何异雷鸣冬。

方蕲焦槁息，未暇尤化工。

缅怀虞周下，贤哲多不逢。

权柄在掌握，秦越眎困穷。

变故方沸渭，顷刻分吉凶。

君子诿不谋，或非世用充。

当知寸有长，琤琤即畴庸。

鲋也脄土苴，顾能鲁使东。

鸢肩既欧刀，五孺各疏封。

融约漫百数，不当刘是宗。

稊稗实枵腹，常以岁不丰。

奇疾待乌喙，参术渠能攻。

高位有不称，坐令蛇为龙。

快意虽目前，道揆终庞茸。

惟昔道兴世，圣贤启泰通。

元凯林帝庭，十乱拱法官。

尽屏欺负徒，鲧兜变夷戎。

此人如此雪，胡宁久长雄。

小乖见晛期，适贻吾民痌。

仰天欲三叹，羲驭暾朝红。

陈造

陈造　新林小憩见花二首

白玉毬团青玉枝，幽芳不恨见春迟。

酴釄过后榴花末，管领风光更是谁。

陈造

陈造　新林小憩见花二首

略得花边一欠伸，罗衫归去满缁尘。

鸣鸠乳燕空多思，苦雨凄风不贷春。

陈造

陈造　行春辞三首

白沙兮青莎，徐予车兮坡陀。

黮屯云兮阁雨，沸后海兮起波。

纷绿与小红，媚丰润兮靓嘉。

声禽鸟之啾唶，偕人语兮相和。

惊鸡蜚而跳犊兮，俨倦憩之人家。

玩岁华之挽仰兮，复躞蹑而此过。

彼何人兮骈首，争指似兮笑哗。

铿有声兮长谣，疑其赓蒵于之歌。

陈造

陈造　行春辞三首

讼牒兮纠纷，榜檛兮未全闲。

色不形兮意孚，每厚颜於曩贤。

揖父兄兮使前，尚笑语之怡然。

道菽粟兮卒岁，审里闾之相安。

食三鬴兮绔襦，悼单枵於昔年。

我酒旨而希可茹兮，属餍兮共此柈觞。

一行而三谢兮，起且坐而諠繁。

归目送而扶路兮，予亦倦踞而假僧毡。

陈造

陈造　行春辞三首

懑官曹兮缚虎，拥簿领以昏溃。

窃逍遥於数刻，傥渓汨於终岁。

倚僧垣睨鸿影兮，涤胸尘而一快。

饭云子而泛乳兮，引吟兴之未沫。

吾西道之主人兮，有老禅之晤对。

愈双矑之月净兮，馆授予而已再。

顽予姿之麏鹿兮，合岩栖而钓濑。

恥泉石之入眼兮，浩归怀之自倍。

计三径之可具兮，顾二顷之犹在。

明年其饯西归兮，将家渔舟老牛背也。

陈造

陈造　行都

露冷河倾斗柄低，望仙桥外独归时。

风流御柳娟娟静，月度觚棱故故迟。

几处清歌留客醉，谁家长笛倚楼吹。

太平喜乐朝仍暮，帝力何曾尔辈知。

陈造

陈造　行都夜归

灯火通衢苦未稀，望仙桥外独归时。

风梳御柳娟娟渜，月傍觚棱故故迟。

隐地轮蹄忘夜旦，几家楼合不金丝。

时平睿泽天无外，帝力何曾尔辈知。

陈造

陈造　徐南卿友竹轩二首

皱縠香罗裹瓠壶，此君高韵岂其徒。

萧然相对心莫逆，敢谓徐郎山泽舑。

陈造

陈造　徐南卿友竹轩二首

啸风含月近窗扉，金锁珑璁凤尾齐。

况复赖君相引重，一时同作辟尘犀。

陈造

陈造　徐南卿招饭

徐郎陋巷四立壁，乘间亦戒宾友食。

慈亲衰鬓不供剪，定卖春衣典书册。

念君治具良骚骚，与渠侵早来得得。

小楼十客不馀地，犹胜陶翁劣容膝。

江西米{上舝下米}丝作窝，吴国香粳玉为粒。

嗣宗阿戎各好士，笑颉羹鄙仍妇德。

老子旅寓得此饱，勃郁诗情喙三尺。

出门未妨雨垫巾，万屐声中缓归策。

陈造

陈造　徐南卿招饭

东邻客来每坚壁，西邻客来常蓐食。

旅中一饱岂细故，偕举大事书之册。

末路孜孜食眠计，外此敢忘戒在得。

苏端向我颜色好，冲雨不辞泥没膝。

居贫颇禁恶客恼，念子秤薪仍数粒。

肺可用禴米可饼，并付馋僮饱君德。

人谓裁诗等裁锦，拙妇渠能把刀尺。

陶翁宜报苦未赓，搜搅肝肠闲倚策。

陈造

陈造　徐南卿招饭

白昼曲肱睨东壁，鴬斯空复贼粮食。

晚途自笑砚生埃，少日颇尝韦串册。

生世恐随草木腐，忍使功言两无得。

长安宁无翕趘者，自铁关腰膝。

乐天任运时近酒，子房逃荣犹却粒。

求穷我者迄未知，夫此谁怨夫谁德。

拟访莺花襟抱，门外雨馀泥一尺。

山阴不待兴尽回，掠面东风寒策策。

陈造

陈造　徐陶会

松底轩窗卸虎鞯，竹帘闲褭石炉烟。

山间风日小春后，会里杯盘长至前。

蚁子醪敷能及客，弹圆侯栗不论钱。

岩栖野啸平生意，失脚尘埃雪满颠。

陈造

陈造　学宫诸生饮邀予与子野同之三首

同簉儒宫把一觞，鹿鸣伐木奏深堂。

要防技痒论文地，莫忆前宵放酒狂。

陈造

陈造　学宫诸生饮邀予与子野同之三首

少日峨冠英俊场，课馀觞咏共徜徉。

孰知薄宦江湖去，频梦炉亭饼饦香。

陈造

陈造　学宫诸生饮邀予与子野同之三首

忍饥不嗅嗟来食，强项从教俗子嗔。

乘闲甘作不速客，好事无非我辈人。

陈造

陈造　雪晴再次韵

璇穹莹澈晴风后，晓日初融陌路泥。

老桧苍筠潜动色，迎春送腊好分题。

藏春僧合心曾恋，闯海山亭梦到迷。

回首桑阴三宿旧，鄮城东去虎存西。

陈造

陈造　雪晴再用韵

龙烛飞空雪渐无，光摇穷巷丽金铺。

妓楼遽喜春生座，席户浑惊粟在肤。

剡水不须乘兴去，饭山犹是作诗舑。

自怜白发痚慵客，拥被高舂梦未苏。

陈造

陈造　雪夜与师是棋次前韵

投醪士或醉，说梅人不渴。

穷途余乐事，不受忧患遏。

诗可供呻吟，棋亦识死活。

朝来喜雪句，神药胎可夺。

一枰与儿晤，断无市声聒。

既免沈舟谖，不作赌墅谒。

指冷良易忍，眼花苦为孽。

疏置仍作羖，随意略细阅。

瓜葛胜负间，时亦近屑屑。

策几奇兵鏖，地比弱王割。

吾非江左管，舐犊愈爱说。

升沈作丰悴，今古无成说。

家居鼓吹具，藉以保晚节。

掀髯得一笑，为汝倒蕉叶。

袖手听残更，红鳞噎晴雪。

陈造

陈造　雪再次韵

卑官望雪心，有赋继梦渴。

旱气方兆朕，造物工式遏。

山城穷陋地，民愉牟麦活。

即今稼事宝，赵璧还秦夺。

忽讶天雪近，旋遭鸟乌聒。

丰年得奇谶，贺诗簉佳谒。

了知叶气熏，人定销天孽。

老眼眩盐絮，已不啻三阅。

瓣香为神报，无乃笑琐屑。

绝望羔酒醉，作意鹭股割。

赏雪须佳客，生恐无此说。

来年当更好，可但老农说。

来春还家吟，要使君击节。

今朝泚笔否，浩荡对云叶。

傥肯蹑凌兢，黍碗更一雪。

陈造

陈造　循资赵宰有贺诗次韵三首

宦途跛鳖陵坡上，学舍寒蝉饮露清。

蹩躠强颜才跬步，不应天骥与论程。

陈造

陈造　循资赵宰有贺诗次韵三首

蒿帛入门无几润，妻孥食粥有馀清。

轻肥腾趠非吾愿，砽砽雌黄且课程。

陈造

陈造　循资赵宰有贺诗次韵三首

反唇馀子轻玄白，属目耆儒上紫清。

老境我甘追汗漫，明时君合订章程。

陈造

陈造　言怀二首

此身与世分相违，可是平生不见几。

知己方占白鸡梦，寸心已傍碧山飞。

周旋觞咏须三益，斟酌行藏欠一归。

甓社湖西隐君子，为翁应扫钓鱼矶。

陈造

陈造　言怀二首

自是三生贺季真，亟应收拾水云身。

蜚凫吏隐聊同俗，饭犊生涯且耐贫。

林壑风烟当未憖，利名缰锁听横陈。

世间静者犹张邴，老境婆娑定笑人。

陈造

陈造　盐城阻冰雪赠陈德美三首

断港冰初合，穷涂岁欲除。

临年仍此悔，议道得无痚。

抚事空搔首，何人为寄书。

海风吹浩荡，侧望正愁予。

陈造

陈造　盐城阻冰雪赠陈德美三首

身口真相累，风霜得备尝。

即今歌匪兕，未憗反屠羊。

辟谤规闲口，因衰再覆觞。

不知诗酒外，何计逭悲凉。

陈造

陈造　盐城阻冰雪赠陈德美三首

雪意知呈瑞，还期客鬓星。

悲欢随处异，艰阻向来经。

梦境翩蝴蝶，宗盟近脊令。

盘餐更谭麈，足用慰漂零。

陈造

陈造　宴新守致语口号

相门贤裔圣门儒，锦席葩罗庆合符。

天敛沉阴输瑞霭，月衔清影照冰壶。

鸾胶密应锵金奏，麟脯何妨荐玉腴。

闻道山城观盛事，一时歌舞溢通衢。

陈造

陈造　雁汊东守风四首

枉渚八日留，池口百里近。

东风翻白波，寸步不容进。

如许天吴怒，颇讶地轴震。

崩腾雪山飞，胆掉老眼晖。

岂似佐豪吟，更觉苏宿痬。

还家可指日，去意复小靳。

遣体泰山重，瞢敢诿忠信。

流坎随所遇，迟速吾不问。

【卷16】

陈造

陈造　雁汊东守风四首

蓬窗隔世尘，但有书满床。

度日无与虞，日课一指强。

坐免骛雁聒，自诧肝肺香。

奔骥踠足意，悠然吾自忘。

贤否岐非是，猣己乃所望。

温故餍新得，但觉此味长。

晚来砲车云，翻空更漂扬。

吾书未渠尽，更借灯烛光。

陈造

陈造　雁汊东守风四首

惊麋砀洪浸，何人矢丽龟。

遂令老病叟，珍毳及晚炊。

野鹿敢伯仲，江鲟让甘肥。

淮人笃乡义，贱乞等韭葵。

向来无人境，沙漫水无涯。

市声不到耳，茭苇相因依。

今无暴客虞，解衣候朝曦。

厚味真过矣，安食如含饴。

陈造

陈造　雁汊东守风四首

东趣长风沙，移柂取空隙。

波头蛰飞雪，幸矣不灵敏刻。

连延百家聚，俯瞰白沙碛。

卖饼售暇菜，傍舷忽络绎。

矧闻淮南音，眼中便乡国。

田翁颜甚温，村酒酽堪吃。

突兀戎官廨，户柱相映赤。

颇喜霜夜眠，更鼓听历历。

陈造

陈造　燕乡守致语口号

胡床玉麈锦囊诗，宾主风流此一时。

玳席邀欢酬令节，羽觞湛碧转微漪。

绮罗围外香风远，弦管声中漏刻迟。

莫道兰亭已陈迹，胜游端复嗣芳规。

陈造

陈造　杨家会小坐

断蝩收尽有云屯，月映苍茫山敛昏。

白露素空犹暑意，碧林危叶已秋痕。

鸟乌定为何人乐，络纬惟能竟夕喧。

老阅流光易凄惋，惜无佳客共清樽。

陈造

陈造　杨侍郎召饭再用韵

升沉渠敢话齐年，妙句推褒辈行然。

高燕况叨琼作醴，凡骀底称玉为鞭。

歌终画扇犹庶面，舞困欹花半压肩。

此去隽游萦客梦，梦陪笙鹤下琼田。

陈造

陈造　叶进卿寄和章次韵复之

君文如泛涛渊里，方快惊澜忽清泚。

手抄口诵欲忘年，小窗长日铜炉烟。

端宜饮我三斗墨，有底向人矜此客。

平生歌颂仍歌风，宽柔静直能形容。

心知公瑾胜醇酒，人仰韩公真北斗。

词坛正倚君主盟，笔驱化工钩物情。

诗来得我玩世意，刻石便当幽居记。

儿曹转手作云雨，陈雷输心可人否。

中牟报政径青云，此老洗眼久徯君。

重逢首理车笠语，定指渠侬笑城府。

陈造

陈造　夜宿商卿家

萑蒲无警南塘静，歉岁村讴鼓罢挝。

更喜良宵共谭麈，几烦亲手剪灯花。

酌无多酒仍馀味，懶不吟诗政自嘉。

蝶梦蘧蘧才一霎，邻鸡啼罢又啼鸦。

陈造

陈造　夜雨

窗声呼梦断，灯影尚微茫。

忽扫蚊专夜，从知雨献凉。

佳眠嗟莫续，残漏耿犹长。

却忆檠三尺，冯书怯曙光。

陈造

陈造　仪真诸公饯别

旅怀我岑寂，诗语君隽永。

新篇蜚堕前，坐阅仙府景。

晓林媚红酣，春池涵渌静。

叱吸风起籁，模写灯取影。

东园固成言，此境亦深靓。

应世足变迁，为谋难要领。

酒车且新图，客棹非旧整。

明朝鸥鹭前，鸭绿渺千顷。

飞觞击钵地，独夜起重省。

还应蓬背雨，闲滴魂梦冷。

陈造

陈造　吟诗自笑用前韵

文字光腾万丈长，锦官老杜豫章黄。

投荒忍死经人鮳，讨饭充肠上岳阳。

陈造

陈造　吟诗自笑用前韵

退归我欲学真长，君定才名江夏黄。

考父旧尝睎吉甫，陵阳端的嗣黔阳。

陈造

陈造　银葫芦

山水佳有余，我与之周旋。

江行已久矣，今复领其全。

漾舟银葫芦，雪在春渐妍。

素琼间苍玉，化工与雕镌。

屏围无空缺，护此百顷天。

图画别浓淡，粉墨生云烟。

人间有此境，定属水府仙。

先生嗜奇胜，久驻无由缘。

命名失雅驯，吾意终慊然。

玉鉴扁山石，取重须时贤。

可无泊舟所，作亭近江壖。

登临付楚客，当有云锦篇。

陈造

陈造　饮客

暑气凭秋已自消，可能枯策伴良宵。

试开玉友招诗客，共吸金波对舞腰。

人近笙歌堪耐老，天非风月定无聊。

簿书正使无闲暇，卜夜时须慰寂寥。

陈造

陈造　饮寓隐

轩亭晓清旷，行乐未妨频。

无客不堪醉，有花长是春。

凭栏尚红药，结伴擅芳辰。

笑驻凌波步，香分折角巾。

莺声殊自健，杏子况尝新。

仰止宗英伯，来为郑驿宾。

言辞独乐乐，仍命可人人。

鸿弄舞时影，梁蜚歌处尘。

棋枰谁得隽，诗笔自疑神。

欹倒何妨屡，歌呼却甚真。

升沈塞上马，容易鬓如银。

奈许追欢地，回头迹便陈。

陈造

陈造　饮殖轩

病骨今朝觉倍轻，云天昨夜已全晴。

烂游花木欣荣处，剩喜风烟指顾生。

春草池塘频入梦，夜窗灯火会寻盟。

怅然又与禽鱼别，波影沉堤晚照明。

陈造

陈造　隐静道中

晴日暝复出，烟云尚飞浮。

东风解人意，松间作飕飀。

罢马不用鞭，正惬道涂修。

凉气濯毛骨，百疾洒然瘳。

萦纡草根泉，激激冰玉濑。

篱头蔷薇花，娜娜新妇头。

空林人语寂，野鸟时啁啾。

名山无窘步，春色况未休。

盘礴翠微寺，判作三日留。

曾非躭禅寂，聊此乐深幽。

文移暂见贳，清境与心谋。

晞发五峰影，濯足双涧流。

陈造

陈造　隐静简堂老赠籰杖

两枝籰杖各过头，一赠诗翁一自留。

借力崎岖知意厚，分岐喧静果谁优。

拄归山路烟岚好，横向禅堂魔魅愁。

偿尽阿师行脚债，不妨分我老沧洲。

陈造

陈造　郢州二首

古郢繁华得少留，披云更喜识贤侯。

径容拱挹侍谭笑，怪底咄嗟成献酬。

罗绮香中偷醉眼，蕙兰丛里掉吟头。

何如白玉堂中客，试问樽前小莫愁。

陈造

陈造　郢州二首

满慰人间渴雨心，未收云霭定为霖。

怜渠沾水论涓滴，况我行舟苦滞淫。

已涨麦田千里碧，更添沙料一篙深。

小輟会指晴山去，布谷提壶各好音。

陈造

陈造　郢州守风二首

惊风清旦卷黄沙，薄暮蜚云尚砲车。

今夜石城楼上角，不妨重听小梅花。

陈造

陈造　郢州守风二首

瓮盎込貀恣击撞，佩环时亦奏铿锵。

风涛欲静犹须怒，一付天吴自抑扬。

陈造

陈造　咏史二首

暴楚狂秦席卷中，谋臣战将各言功。

端知四百绵炎祚，只属商山秃鬓翁。

陈造

陈造　咏史二首

平侧区分偶俪匀，无阶更复古真淳。

浪言此秘无前睹，毕竟休文是罪人。

陈造

陈造　用前韵酬雪霁

东风吹暖擅年华，不放江云颺素葩。

嫩碧忽看摇水面，暗香已复辨梅花。

尘埃怜我褐之交，名德思君留子嗟。

沈辱清诗祁滞思，真成酒病荐真茶。

陈造

陈造　用赠朴翁旧韵二诗送徐南卿南归

飞鹏尺鷃计穷通，今古幽人一笑中。

等是劳生浮大块，谁能诡遇诧良工。

书堪引睡聊遮眼，酒可祛愁胜作公。

此意平章有同社，绝怜相望马牛风。

陈造

陈造　用赠朴翁旧韵二诗送徐南卿南归

莫将半菽羡千钟，生世谁非囿数中。

荐福议碑雷已震，浩然遻意句徒工。

我知寒饿怜颜阖，人说乘除有志公。

穷鬼趁渠来败类，秋禾一昔仆霜风。

陈造

陈造　游北山

有客可与游，阙酒得无病。

岂意四从事，过我不待请。

洗杓挹风度，免惭林花盛。

公学此味如，浑厚兼醇正。

公量虚谷如，有来良善应。

肯分兵厨沥，少佐笔力劲。

罢营杖头钱，徐取松间径。

登临旧能赋，七发踵枚乘。

此兴老未衰，西日尚馀映。

风怒雷再鼓，云破天一镜。

山花下野鸟，诗题一堪命。

府公文章伯，声称耸群听。

明圾倒锦囊，非是庶所订。

岂伊彩凤鸣，而聆露鹤警。

定知谢东山，凡百易子敬。

陈造

陈造　游慈溪龙虎轩

坐曹可胜劳，出郭复行役。

半年定海令，三度慈溪客。

慈溪足胜处，出秀江缭碧。

终然萦梦寐，遑此事游历。

高轩閟龙虎，表表市陎侧。

得兴不暇慵，徙倚且数刻。

洞户初推敲，阶除旋登陟。

向来攫怒势，枯干抱顽石。

乃知名实间，未易胶今昔。

尚喜诗翁碑，不受苍藓蚀。

可但神所护，人未忘翁德。

非使老眼明，斯游竟无得。

陈造

陈造　游灵山二首

高人避俗水云居，客子偷闲簿领馀。

本自毗耶病居士，不妨僧饭小躇蹰。

陈造

陈造　游灵山二首

何年山股创禅房，陵谷迁移不易量。

旧日中流小浮玉，如今欲到只褰裳。

陈造

陈造　游普向十首

西湖西岸三百寺，一一题名嗟未能。

他日诛茅追胜赏，却寻诗版验吾曾。

陈造

陈造　游普向十首

一老昂藏物外高，陈陈胸次尽龙韬。

功名未疗湖山癖，却著袈裟替战袍。

陈造

陈造　游普向十首

青林果熟星宿烂，修竹风来环佩鸣。

翠影扶疏僧宇静，吟馀屋角见云生。

陈造

陈造　游普向十首

虀盐未必劣僧蔬，尘里光阴易破除。

他日摩肩霄汉上，却须此室与藏书。

陈造

陈造　游普向十首

日冒风埃鬓脚黄，归怀绊骥可能忘。

谁知碧岭苍云外，占断人间五月凉。

陈造

陈造　游普向十首

寺壁龙蛇石刻新，夔州十绝典刑存。

鹅溪为卷湖山去，拟与诗人到处论。

陈造

陈造　游普向十首

远近僧垣共白云，萧然不著世间尘。

朝参夜讲庸何计，野饭山栖已可人。

陈造

陈造　游普向十首

处士前身自水仙，天教清句纪山川。

即今秋菊寒泉意，双鹤飞来若个边。

陈造

陈造　游普向十首

崇冈回首路萦盘，夕照明边小凭栏。

船合浅沙催客上，玻璃影里见长安。

陈造

陈造　游普向十首

行穿老桧千寻影，归受凉荷十里风。

从此胜游萦客梦，梦随黄鹄下云空。

陈造

陈造　游乾明分韵得山字

竹风清如水，浣我尘埃颜。

老禅贫无锥，小破蔬箸悭。

短辕下鸱夷，共此半日闲。

住笔讯莺燕，把杯属江山。

老夫病止饮，苦语涩莫删。

揆予郊岛寒，著君季孟间。

江柳未遽折，园花且同攀。

后夜短亭梦，漫寄东风还。

陈造

陈造　游乾明分韵得山字

一从隽轨得追攀，日日江皋倒载还。

贪向诸公论友义，未容老子忆家山。

酒边鲸吸仍畴昔，笔底羊肠出险艰。

莫便樽前话分袂，此心不与石俱顽。

陈造

陈造　游山阳十首

山阳城外舣舟初，先问黄公旧酒垆。

空有向来觞咏意，岁华不贷白髭须。

陈造

陈造　游山阳十首

邗沟帆席即长淮，鬓未霜时惯往回。

绛县老人今若此，此生更复几番来。

陈造

陈造　游山阳十首

官池二十四鸳鸯，锦彩争鲜伴醉狂。

翡翠有儿知更好，几时飞到酒樽傍。

陈造

陈造　游山阳十首

玳筵当日小红裳，珠压双丫十岁强。

回首方知但青子，胡琴声里怨茶商。

陈造

陈造　游山阳十首

故人不复倒奚囊，但有荒阡荫白杨。

魂定可招吾得已，试吟楚些命巫阳。

陈造

陈造　游山阳十首

高郎胸次著潇湘，亭枕城闉野趣长。

我欲亭西分一曲，白鸥波外自鸣榔。

陈造

陈造　游山阳十首

会看亭下水涵空，菡萏香中理钓筒。

北道主人吾有托，不应独飨北窗风。

陈造

陈造　游山阳十首

多许金钗换好辞，长巾短帊缕金泥。

老来诗力知何似，细访香罗验旧题。

陈造

陈造　游山阳十首

刘伶台畔酹金卮，寂寂荒丘带晚晖。

今日先生不能饮，妇言屏弃未为非。

陈造

陈造　游山阳十首

熙台楚观小开樽，老去登临易断魂。

蹀血龙荒平昔志，即今搔首望中原。

陈造

陈造　游隐静往反四首

突兀南山万仞青，餍观山顶白云生。

今朝访道五峰去，却向白支生处行。

陈造

陈造　游隐静往反四首

烟树云生若有无，行舆咿轧路盘纡。

小风弄雨晴还落，身在龙眠小墨图。

陈造

陈造　游隐静往反四首

一随俗驾走红尘，松竹生愁鹤怨人。

杯渡老师相悉否，野僧心地宰官身。

陈造

陈造　游隐静往反四首

梦觉篝灯噎噎明，碧鸡啼罢欲三更。

定知山雨阵头恶，但怪瀑声雷样鸣。

陈造

陈造　有叹

应事如应敌，收功端有素。

诗乃随景迁，预计几胶柱。

鼓吹月明秋，当时亦佳句。

见卵求时夜，竟为阴云妒。

想像蕲为工，故智那用据。

向来东游意，梦境骚人赋。

出郭带月行，过山冲雪去。

风力马欲却，寒气鸟不度。

旧拟忽新偶，自笑邯郸步。

与世甘数奇，失意资一悟。

覆却从万方，悠然随所遇。

吟情形前影，尘事风外絮。

郊原二月天，节物属丹素。

山风歨雪花，野屋欲冰柱。

破除酒边兴，截断口前句。

谁将万玉妃，一一事娇妒。

东皇不无情，退缩自失据。

史君文章家，客子旧能赋。

兹游岂偶然，拟作袖手去。

江梅孤旧约，桃花怅前度。

漂忽几何时，林影映沙步。

层云放曒日，莹澈等僧悟。

一笑百虑余，如世有晚遇。

预知诗及门，新语谢盐絮。

陈造

陈造　又次看字韵二首

谁扶璧月上天端，雪魄扬辉桂影寒。

照见群仙拥仙伯，嫦娥定复转头看。

陈造

陈造　又次看字韵二首

明年屈指春来早，定是元宵不苦寒。

十里珠帘火城夜，客来应许醉中看。

陈造

陈造　又次铦朴翁韵四首

僧床正听晓楼钟，客棹方占上水风。

喧静未须岐出处，与渠心事各冥鸿。

陈造

陈造　又次铦朴翁韵四首

闻为诗魔掩贝多，辞源衮衮倒洪河。

遥知传诵日千纸，淇上高唐无善歌。

陈造

陈造　又次铦朴翁韵四首

婪酣贵宦鲛绡帐，趂屭功名泊浪沙。

谁似朴翁随分过，曹溪水煮赵州茶。

陈造

陈造　又次铦朴翁韵四首

几向西湖舣画桡，冰奁俨受众峰朝。

即今去雁将清梦，飞下长桥更短桥。

陈造

陈造　又次韵二首

愁为离群老不禁，诗来深得故人心。

自摩病眼添沈炷，满纸晶荧耫碎金。

陈造

陈造　又次韵二首

向来湖上扶携醉，醉里清吟杂雨声。

此去淮西望京国，诗边处若为情。

陈造

陈造　又悼石湖老人

老商笑不待三年，枵腹人人得果然。

商俗均沾傅岩雨，中行羞死绕朝鞭。

探原已茹丘轲胾，落笔聊差屈宋肩。

缅想神游知有处，定骖鸾鹤戏芝田。

陈造

陈造　又对厅

绿舆初下玉龟山，小驻黄堂相府莲。

上客居多天下士，主人况自地行仙。

九光霞里闻谭笑，三素云中度管弦。

来岁日边桃荐碧，帝觞应共醉钧天。

陈造

陈造　又对厅

黄堂绿影转槐龙，锦绣围中度好风。

珠履相辉人峙玉，金罍更劝酒如空。

逢辰正自千龄会，胜日何妨一醉同。

来岁从公话今日，钧天应簉未央宫。

陈造

陈造　又通衢

清微风动万年枝，瑞纪流虹诞圣时。

天上玉卮山比寿，侯邦锦席酒如池。

满城淑气生英簜，夹道欢声度彩旗。

来岁望公天仗侧，尚应回首记吴儿。

陈造

陈造　予七十赵监税见贺以诗次韵

平生烛之武，况已雪髯翁。

誉我犹时用，君言恐未公。

陈造

陈造　余姚饭

昨暮浴上虞，今晨饭馀姚。

官期有馀日，我行得逍遥。

盘实剥芡芰，羹鱼荐兰椒。

一鲍老人事，茗饮亦复聊。

扪腹每自愧，莫贤尚箪瓢。

僧垣栖翠微，金碧焕山椒。

龙泓甘可茹，塔铃如见招。

迟留本不恶，况复待晚潮。

陈造

陈造　榆进望磕山

长涂并江沙，我行颇寂寥。

登高望西南，群山如涌潮。

崩腾势相排，又如群马骄。

磕山乃孤峙，坐受群山朝。

云斜复烟横，助尔干碧霄。

虚气信所聚，神物不汝遥。

有龙窟其趾，贝珠丽宫醮。

丰凶执其柄，祷襘走黎苗。

胡为今兹旱，不能泽枯焦。

史巫岁纷若，地乃徒嚣嚣。

奔驰吾得辞，未救民腹枵。

问龙当厚颜，深池卧逍遥。

陈造

陈造　雨后病起二首

旱岁仍无麦，淮民食正艰。

几时占雨信，今日破天悭。

尽息田家叹，聊开病客颜。

何由长岁稔，金火莫循环。

陈造

陈造　雨后病起二首

小卧竹间斋，幽怀得好开。

病从凉后减，雨及望时来。

两屩山千叠，诸雏饭一杯。

吾生计此耳，无梦到燕台。

陈造

陈造　雨未止再次前韵二首

苍颜无酒不能红，坐窗袖手禅衲同。

几时羲驭肯怜客，满意花卉摇光风。

樽酒向君怀抱尽，赓歌剧谭忘悔吝。

更看珠玉联翩来，孰云猛乞犹小靳。

陈造

陈造　雨未止再次前韵二首

樽前罢唱金缕衣，花为荐萎玉为摧。

欠伸旧识名驹子，兰艾一燎同飞灰。

匆遽不及呼莫莫，春愁禁人酒力薄。

拟令大白径浮君，毕献继今仍此爵。

陈造

陈造　雨中题柏氏壁二首

行寻诘屈蹑崎岖，已谢邻翁果下驹。

北走松楸无数里，杖藜筋力尚枝梧。

陈造

陈造　雨中题柏氏壁二首

苏端颇惯招新客，御叔何烦讶圣人。

未用平章旧新雨，一樽聊喜对情亲。

陈造

陈造　庾楼

晋起不由德，亦坐崇清虚。

陵夷莫挽回，后世犹受污。

庾非适用才，夷甫真其徒。

楼以庾得名，而庾愎且迂。

面势瞰空阔，檐楹焕丹朱。

遐想如不及，效尤无乃惠。

风流与经济，本自眠玉珠。

空谭养虚誉，胎祸取炭涂。

峻约火燎原，典午辕下驹。

举扇障蜚尘，王叟宁厚诬。

猣名不既实，扁榜谁权舆。

得兴偕下僚，小节安足模。

捍患识黄楼，仰高题景痚。

于是复间然，吾言乃迂儒。

陈造

陈造　寓吴门十首

一寒驱去不干禄，万虑纷然只爱山。

阅世恥如清梦觉，求田聊计白头闲。

陈造

陈造　寓吴门十首

官卑责薄得徜徉，漫仕归来味更长。

它日故人多好事，笼鸡载酒未吾忘。

陈造

陈造　寓吴门十首

诸公念我闲无食，粟繼舆台扣户频。

眼底梅花还索笑，酒肠诗胆已轮囷。

陈造

陈造　寓吴门十首

溪翁园客问何如，可讳浮生百计疏。

不惮典衣规得酒，长因乞米衒能书。

陈造

陈造　寓吴门十首

向来勇策著书勋，一刻曾将白璧论。

老去光阴都不惜，静看乌兔役朝昏。

陈造

陈造　寓吴门十首

兴阑猛辍凌江棹，重看莺花茂苑春。

归自乘流留亦好，浙风淮俗总宜人。

陈造

陈造　寓吴门十首

日日烟林野市间，路人应作老狂看。

排门赏竹宁辞羠，踏雪寻梅苦耐寒。

陈造

陈造　寓吴门十首

稚子浪忧陶令老，山妻终誉仲卿贤。

虎头试写经行处，龙具宁甘未死前。

陈造

陈造　寓吴门十首

禹益咨俞俨紫庭，藩星仍映使星明。

鄙夫少日三千牍，尽付诗情写治平。

陈造

陈造　寓吴门十首

平时觞咏妨生理，此去狂疏托上官。

但使推敲贷冲节，不烦排日报平安。

陈造

陈造　元日

爆竹声中杂笑呼，斗杓插海寺钟初。

椒觞带梦随小饮，桃板得诗仍自书。

愒日晚涂知内讼，占风吉卜定非虚。

新年旧管新收累，大府隆宽傥贷予。

陈造

陈造　元日访丁端叔安抚二首

几夜徒劳梦帝宸，行赀已橐更逡巡。

北山只合追逋客，南道于今欠主人。

表表德名当世重，堂堂公议有时申。

繼今重策冲霄足，鹗表胡宁后隐沦。

陈造

陈造　元日访丁端叔安抚二首

节中应接可辞烦，客子回车重慨然。

比我过秦应一笑，想君出峡富千篇。

前知此别非久别，定复新年胜故年。

红药紫薇方次第，莫占风色问春田。

陈造

陈造　元夕遣怀二首

陆海莲开夜色鲜，短檠灯下掩陈编。

风姨竟日鸣条罢，月姊因谁得意圆。

陈造

陈造　元夕遣怀二首

平生计功须壮岁，异时敌已尽亨途。

鬓须久已沾青女，穷达何劳问紫姑。

陈造

陈造　元夜病起二首

霁色莫澄鲜，和声入管弦。

人家无事日，时节放灯天。

璧月红尘外，东风绿酒前。

强陪儿女笑，病骨得轻便。

陈造

陈造　元夜病起二首

节物撩佳兴，浮生盍自宽。

山城如许乐，灯市不多寒。

微步漂香细，行歌惜夜阑。

何人欹醉帽，朱袖簇归鞍。

陈造

陈造　袁本初二首

入门偶藉移韩馥，健者何曾抗董公。

须信阿瞒人物论，但言玄德是英雄。

陈造

陈造　袁本初二首

嬖孽朝兄主父囚，女戎衔猾史苏忧。

便教官渡交绥去，二竖犹能乱冀州。

陈造

陈造　约二同年游虎丘

兼旬闭户耐寒威，起视晴空碧四围。

黄鸟啼边忽游子，白龙去后渐单衣。

年时尚记寻芳约，老境仍怜得醉希。

红影幽香虎丘路，杖藜携酒莫相违。

【卷17】

陈造

陈造　约二赵棋集雨不果来

客子离群意，萧斋只睡宜。

得无新雨叹，漫有故人期。

日力须棋局，风凉入酒卮。

转头车妇去，相忆各儿痴。

陈造

陈造　约吕徐二友游净慈二首

芒鞋明日踏晴沙，肯学渠侬走狭斜。

天井巷前休倦足，暗门城外把煎茶。

暂同佛屋僧庖饭，徐访姚黄魏紫花。

要及钱唐尚留钥，共揄吟袂缓归家。

陈造

陈造　约吕徐二友游净慈二首

一笑成行不待营，可无条约谂同盟，

盘餐取饱真君事，杯酒邀欢太俗生。

拨冗得闲殊自乐，吸光饮渌不胜清。

即今冷眼聚蚊梦，彼此劣优君试评。

陈造

陈造　约徐吕二友访净慈老二首

魏紫千葩压曲栏，问君何似檐头看。

城西更有芳菲地，旧约重寻莫作难。

陈造

陈造　约徐吕二友访净慈老二首

人间机巧厌相亲，南道吾今有主人。

谁与清游联此辔，吕兄孺子最真醇。

陈造

陈造　约徐南卿出游

古寺周围锦树窠，清湖演漾麴尘波。

偷闲已计三餐反，败兴其如一雨何。

政复小孤鸥鹭约，未妨来校鲁鱼讹。

春光尚有三之一，徐办苏堤一再过。

陈造

陈造　阅史六首

百战淮西仅奏功，澶渊欲战已平戎。

三纡相绂犹公道，长为莱公羡晋公。

陈造

陈造　阅史六首

公安枯竹本何知，摽表精忠解不私。

应笑神奇甘臭腐，谗锋得意几馀时。

陈造

陈造　阅史六首

树威立敌只商君，俯仰欺诬莽更文。

何事君王自聪哲，三槐五鼎买崩分。

陈造

陈造　阅史六首

帝惜人才几手培，诛鉯盗权媒。

更怜孙息追仇误，忍死龙荒首不回。

陈造

陈造　阅史六首

徐穉申屠晚见机，当时张邴是先知。

冥鸿久矣层霄上，置网弥山漫尔为。

陈造

陈造　阅史六首

平时愤世谢王符，更肯佯狂踵接舆。

须信有心端有累，与君乘木用舟虚。

陈造

陈造　阅水教次前韵

戈船干柂截江长，杀气氛昏日气黄。

江畔诗翁泚椽笔，射蛟无复羡櫼阳。

陈造

陈造　云岩晓

淮山归梦清莫续，僧窗睡足雨亦足。

钟鸣鼓动萁炉红，深炷沈檀共僧粥。

我生身口良易供，志原略与山僧同。

明年听雨淮之东，还许幽人林下逢。

陈造

陈造　云岩晓

深堂清话红灯续，不减前人参白足。

谭禅论诗仆为僵，更啖芋魁分茗粥。

赋租正尔忧阙供，安得继日笑语同。

他年渭北仍江东，雁书定复嗟乖逢。

陈造

陈造　再次还鹤韵三首

朼来室迩念人遐，回首青田几许赊。

飞去定惊鱼荡水，跫然今似客还家。

陈造

陈造　再次还鹤韵三首

啅鹊却陪新饮啄，啼猿俨识旧容仪。

可须辨士诳荆楚，似喜逐臣还秭归。

陈造

陈造　再次还鹤韵三首

人家往往琴堪劈，谁定如翁肯放回。

他日飚轮驷修翮，衘恩当复誓云来。

陈造

陈造　再次寄肯堂韵五首

住山今日得宗师，妙与缁徒示总持。

衣钵更缘延客尽，衲衣包却郑当时。

陈造

陈造　再次寄肯堂韵五首

梦思游览慰衰迟，起耐阴寒不自持。

捉笔把杯吾技痒，可堪袖手过花时。

陈造

陈造　再次寄肯堂韵五首

丈室云趋彼岂徒，拳拳此意忍容孤。

即今又举二三语，说似当年邑大夫。

陈造

陈造　再次寄肯堂韵五首

道人心地古为徒，野鹤昂藏白月孤。

我亦生来世缘薄，回思昏宦欢非夫。

陈造

陈造　再次寄肯堂韵五首

共谭诗律更谭禅，人指昌黎接大颠。

屏叠葛藤烧笔砚，息阴休影了残年。

陈造

陈造　再次寄肯堂韵五首

枝筇过我海云边，空谷人声喜欲颠。

更喜重逢各强健，未须凄惋话彫年。

陈造

陈造　再次寄肯堂韵五首

眼向朱门每懶抬，今朝笑口为君开。

别来却喜人争席，浪遣长须扫径苔。

陈造

陈造　再次寄肯堂韵五首

倦游只有囊诗锦，试为高人一笑开。

当日留题海山寺，旋闻石刻暗莓苔。

陈造

陈造　再次寄肯堂韵五首

好在新居胜旧居，右连灵隐面西湖。

东南胜境谁同领，我亦闲官一事无。

陈造

陈造　再次寄肯堂韵五首

精蓝端未下云居，况复僧中有后湖。

理障禅那俱坐断，颇尝游戏到诗无。

陈造

陈造　再次交代韵四首

嗣皇仁覆物昭苏，皋自陈谟鲧自吁。

闻道诸公扶国论，须君左袒订邦诬。

陈造

陈造　再次交代韵四首

笔力潜窥大小苏，诗传诸老定嘻吁。

从今订价连城重，政使群儿有善诬。

陈造

陈造　再次交代韵四首

今朝著我簿书堆，领客樽罍未办开。

始信南山是知己，露奇呈秀斩关来。

陈造

陈造　再次交代韵四首

昔夸石廪祝融堆，劣见人家画轴开。

坐挹高寒吾愿足，此行似为此山来。

陈造

陈造　再次交代韵四首

环秀亭中命渌樽，云烟明灭映嶙峋。

佐州不喜分风月，喜与南山作主人。

陈造

陈造　再次交代韵四首

漫叟当年臼作樽，侑樽青嶂漫嶙峋。

与君屡共山前醉，似觉清欢胜昔人。

陈造

陈造　再次交代韵四首

传闻洞府锁高青，探著诗成数启扃。

相见群仙书玉叶，更应交口叹精灵。

陈造

陈造　再次交代韵四首

诗人妙思天同巧，鬼守玄关不及扃。

闲挹山光诵奇语，断无尘滓溷襟灵。

陈造

陈造　再次敬字韵

阴风摧行车，歨作三日病。

使君敬爱客，重此折简请。

碧香骈柔嘉，虚辱礼意盛。

老衰已不支，节候况失正。

寒事动奸时，暖气久未应。

积雨迁厥怒，密雪佐其劲。

新诗挽春色，堕我桃李径。

飘萧寻芳兴，亟问果下乘。

把君珠两两，后照仍前映。

重烧见火浣，百炼乃宝镜。

折箠敌可笞，歌风楚不竞。

读檄且观涛，寿我无有命。

旧闻句通神，疟鬼褫魄听。

援君起废手，直用古贤订。

笑送梦中竖，子行良机警。

亦笑齐东翁，口舌邀客敬。

陈造

陈造　再次林郎中韵

几年块处断足音，日咏楚歌常林。

朋知久矣张邴我，砽砽抱瓮如汉阴。

末路面颜殊自笑，故人情义无深。

桑榆可收倚君重，表表玉立行班心。

陈造

陈造　再次陆子高韵奉寄

孰能不书帷，潜心如仲舒。

没没视息间，饱食仍怀居。

纷华或交战，进修顾趦趄。

屹立视侪辈，未脱同队鱼。

欲耕我无由，生计付束书。

推卷了无得，每嗟吾负渠。

日月驹隙过，持事犹姑徐。

衰晚时用少，倖直女骂予。

拙怜官路涩，贫觉交情痚。

沈沈王侯宅，进步终踟蹰。

所悲名不称，暇计家无储。

一官劣自庇，晋如复摧如。

犂头足膏泽，良田本榛墟。

洪钟忍不扣，妙意谁为纾。

纤缺间众美，狐裘羔为裾。

而我空无有，一馈九叹余。

眼中今士龙，才业世舍诸。

椽笔将精骑，诗来真捣虚。

陈前眩锦绣，论报乏瑶琚。

应以巴人歌，踨蹐疑见祛。

逝将卖书去，近君营田闾。

更仆怀韦编，课儿肩竹舆。

有志竟未酬，南睇几欷歔。

爱我宁恶石，非子而谁与。

江山怅路长，冰雪迫岁除。

临风歌归去，平日赋遂初。

块处念离索，文公思乐胥。

寄语识自警，仆夫行膏车。

陈造

陈造　再次前韵呈林郎中五首

清诗似奏韶乐音，林侯宿世孤山林。

痚云时漏凉月影，雏凤独啸修竹阴。

金华后山俨在目，非子谁复钩其深。

掩郑炷香

叹息，向来望若空潜心。

陈造

陈造　再次刴　韵呈林郎中五首

坎流行止忌株守，敢薄绅笏高山林。

平时交期车合辙，回首夷路鹤鸣阴。

穷鸟低摧客吟苦，九虎眈视天门深。

南道主人推毂手，赖君未遣灰吾心。

陈造

陈造　再次前韵呈林郎中五首

仪图登俊烦玉音，何人望倾英俊林。

比喜诸公挽此杰，正复宝鼎荐汾阴。

楚珩赵璧希代宝，丹地紫阁五云深。

论思调虞要无迹，安用夫人知格心。

陈造

陈造　再次前韵呈林郎中五首

一书仅达缺嗣音，蔀屋有梦定山林。

贤者即今在所，陈人不忧第墙阴。

或着容连鸳鹭后，闻道结知君相深。

时遣吴姝近酒盏，更防蜀鸟摇归心。

陈造

陈造　再次前韵呈林郎中五首

春皇报人如寄音，紫燕窥帘莺绕林。

于时不无客欣戚，此意正系天晴阴。

傍湖楼影酒旗直，到眼人家花雾深。

老子独醒尚此兴，归时参昴横天心。

陈造

陈造　再次前韵二首

未说高文锦不如，谈间已胜十年书。

是中我亦潜心久，作者君今举切无。

应俗不堪尘眯自，论交政复棘如须。

独怜儿戏心犹在，更向诗筒较戚痚。







卷47

陈造

陈造　再次前韵二首

解缆征涂一怆神，房陵十舍望西秦。

苦无勋业裨昭代，久分江湖着老身。

三楚上游常定伯，六朝陈迹渺愁人。

不缘挽仰悲凉甚，可博临风得句新。

陈造

陈造　再次前韵二首

仓官尉职贱谁如，终岁区区奉简书。

胜日偷闲须著便，青山有约定来无。

著书聊阁如椽笔，疾恶休张磔蝟须。

好袖新瓢五峰路，碧淙清樾伴萧痚。

陈造

陈造　再次前韵二首

起柁扬帆趁便风，狎鸥惊雁水烟中。

裹香荐彘聊随俗，计日听鸡等自公。

诗句涤愁收一一，酒杯浇别悔匆匆。

与君二纪陈雷契，犹遣时人笑两穷。

陈造

陈造　再次前韵三首

春事兼回寂寞滨，茅簷背日已书勋。

径须引睡携黄妳，未办寻芳命紫君。

陈造

陈造　再次前韵三首

连夜愁阴苦戒严，雪将寒雨闹廉纤。

老人冻饿人情断，米价何如酒价添。

陈造

陈造　再次前韵三首

茗瓯对客乳花浓，静听挥犀发异同。

度腊迎春如此过，不知人世有王公。

陈造

陈造　再次习池诗韵寄程帅二首

南园胜绝真堪画，边上谁为李伯时。

山纳嫩岚侵密坐，花骈红影闯清池。

吟笺传遍鸳鸿友，舞袖轻于翡翠儿。

东府西州皆四鬴，若为长伴酒边嬉。

陈造

陈造　再次习池诗韵寄程帅二首

春意垂垂如我老，客怀领{上四下各}欠当时。

倏惊鶗鴃鸣清昼，便有晴蜓点碧池。

酒榼相过但溪友，锦囊馀几问庐儿。

芳辰渠尽人离索，苦念从公乘烛嬉。

陈造

陈造　再次羊羔酒韵三首

元放诸孙怜遽许，截肪醉骨荐馨香。

茂先九醖犹须问，自是诗翁石作肠。

陈造

陈造　再次羊羔酒韵三首

莱子杯盘别样香，春浮亲面日相羊。

老夫底幸沾馀沥，却笑无鱼客孟尝。

陈造

陈造　再次羊羔酒韵三首

他时阿奋辞髯簿，来作东风席上珍。

安得方平鞭乱石，百觚陆续丐吾人。

陈造

陈造　再次杨宰游土山韵

志公岩顶云萦绕，罗汉洞前山郁盘。

鲧禹鑴閗那用许，乾坤包纳若为宽。

我行六月犹春服，谁遣千碉起暮寒。

思与三花古仙伯，往还游戏辔青鸾。

陈造

陈造　再次韵

二子峨冠共我长，即看紫绶映银黄。

不须握手论家谱，更举宣尼与伯阳。

陈造

陈造　再次韵

解橐临风得好怀，只令公等费诗才。

行装并喜鸱夷满，春意如烦羯鼓催。

饭白重供飞雪鱠，眼青还对照溪梅。

滞留不恶归仍好，笑杀山阴兴尽回。

陈造

陈造　再次韵

人间十日雪，已润夸父渴。

宿云忽披靡，羲驭与抑遏。

春从九地回，旋放牙甲活。

主张披拂是，大块司予夺。

椒柏追时序，鼓吹听晓聒。

诗坛有同盟，办作衔袖谒。

得雪晴更佳，过是或为孽。

群山半披剥，众巧献一阅。

悬知兵吏集，不待铺木屑。

令尹活人手，小试牛刀割。

广文甘僻左，不肯事容说。

与俗分乐事，盍以韵语说。

独惭长须送，不量好时节。

陈造

陈造　再次韵

雪神再出奇，剪水谁佽助。

群仙幻尘寰，落势未肯住。

政成气乃和，此瑞岂无故。

同云方颂周，恶氛已销楚。

乾坤玉花中，客子眩回顾。

人家占嘉平，酒处应起舞。

了知及物功，当倍苏旱雨。

前雪淮海燕，把酒欲轻举。

今雪燕拂云，胜概惊似许。

客途一笑适，乐事诧晚遇。

回思何人家，鸡黍羞季路。

陈造

陈造　再次韵

腷趵履险不踏泥，我亦策蹇驱驴儿。

玄云吹寒作飞雪，琐碎渺漭无地皮。

幻苍变白顷刻尔，翕张披拂谁为之。

定自帝所千玉妃，羽衣鹤帔集瑶池。

俯视下方粲一噱，剪水刻花争出奇。

忍寒索句徒自苦，万偕我遭控持。

明朝雪民鹊亦喜，邮筒到眼还新诗。

陈造

陈造　再次韵

好时好节工恼客，投老只思深闭关。

鹤膝痛医终是病，蛾眉公夺岂容悭。

浩歌已减落梅曲，苦思更妨颓醉山。

冷语陋姝何所似，贫家矮屋劣成间。

陈造

陈造　再次韵

归担乍弛谁洗泥，使君载酒携歌儿。

小家卷褥当酒负，醉倒一笑眠虎皮。

平生自审枯槁甚，高情顾肯振拂之。

均州从事六辈来，欢喜如官浴凤池。

诗筒偕拜府公赐，格律高古语崛奇。

头风失去肺渴减，病夫虽病容枝持。

南山侧望洁斋久，知我日诵无生诗。

陈造

陈造　再次韵

当腊可折弦，群植不告病。

春令宜画一，骤寒乃奇请。

淙潺忽雨后，摧拉北风盛。

倚户颈为缩，引望立不正。

下窗断过逢，袖手谢酬应。

坐叹花信迟，陡怯弓力劲。

今朝晴色好，呼童扫幽径。

客了踏青约，久许陪骖乘。

逶迤望北山，巷柳俄荫映。

乾鹊语红树，游鯈噞明镜。

平时诗酒社，贾勇与春竞。

即今莺花前，欺客颇方命。

击辕歌于蒵，宁入俚耳听。

喧静交战间，诗老傥能订。

寓物不流物，古语方自警。

追随黄白郎，不拟缪为敬。

陈造

陈造　再次韵

谷岩蛰石燕，帝阙锁丰隆。

入怀疑有无，惬此靡微风。

晴空寄望眼，已快鹤出笼。

向来阴雨余，缺然贤圣中。

庭竹忽乾鹊，云衢亦轻鸿。

新诗照老眼，姱嫮欺群红。

飞仙款幽寂，珩璜韵丁东。

稠叠挹胜概，孰谓吾天穷。

花神怜客心，密密灵犀通。

冗官况暇豫，令节聊从容。

少徐泛觞醉，或有解佩逢。

倾城试新妆，户户虚帘栊。

未用椽笔飞，坐诧十吏供。

乐事易陈迹，此叹今古同。

当时序兰亭，一一言由衷。

嘉会青帝惜，芳情吾辈钟。

繁香与丽人，相映媚以丰。

沥酒劝羲驭，西去忍匆匆。

迟暮冀如原，百违今一从。

澜翻笑谭口，几成呫嚅翁。

陈造

陈造　再次韵

载羽其觞，客遄于行。

归从我私，兹焉用情。

一奇搴秀，万金论士。

生世已后，识古君子。

宫倡羽随，至乐则和。

俚音间之，人谓斯何。

洁不容缁，薰不莸改。

言受此柄，劣副期待。

斯道在公，九报其章。

人徯时施，跻之阜康。

曾是伟人，而未闻政，

袖司命手，旁睨世病。

海濒埤污，苍山周遭。

觞咏翱翔，乐殊尔曹。

盍摅胸奇，焕我王度。

盍提公言，辟我贤路。

赫日中天，丽彼南山。

赓歌交修，不靦其颜。

有铅有刀，用或一切。

云龙从之，无重此别。

陈造

陈造　再次韵

传闻使者心，忽士几忍渴。

广文马已秣，势似不宜遏。

长翁仕穷山，离索几苟活。

藉君忘幽独，长恐有力夺。

劝其少徐之，无谓险肤聒。

吾侪冷如冰，虽坐慵造谒。

渠侬夏畦讥，火驰自生孽。

山城灯火夜，而况已再阅。

佳人参辟辰，俗子眼中屑。

一笑待休沐，官事罢剸割。

期丧近丝竹，忧患偷愉说。

古人惜中年，吾请用此说。

为君枝病躯，偕我酬令节。

捐金装玉梅，舣楫命桃叶。

旧曲迄未试，把杯看翻雪。

陈造

陈造　再次韵

咄咄嗟数奇，觑觑笑坐驰。

超然达观士，显晦用一机。

夫君抱器业。轩豁见奇姿。

付我舟一叶，缗丝漾清漪。

陈造

陈造　再次韵

掉鞅词场缺寸长，端如策蹇趁蜚黄。

弥明小贷凌侯喜，太白犹堪客紫阳。

陈造

陈造　再次韵

门第应疑堪不庭，翩随府檄下山城。

江梅作意先秋拆，槛菊多情擅晚荣。

饮处凝香严画戟，客间张丈间殷兄。

主宾缥缈蜚埃外，信有人间小玉京。

陈造

陈造　再次韵

微风不放浪纹长，噞暖跳鱼三尺黄。

只欠高荷护千袜，醉妆浓艳媚斜阳。

陈造

陈造　再次韵

从公囊笔看西边，不比分弓出酒泉。

觞咏每忘秋漏永，平安晏有夕烽传。

痼肠顿已蜂腰病，妙手亲逢鹤背仙。

归捋霜须诧儿子，为翁试校故新年。

陈造

陈造　再次韵

覆觞课五升，秘诀不待传。

百里三万家，优主师师权。

坐肉荒岁骨，岂但医十全。

高郎径刺史，况论担弛肩。

陈造

陈造　再次韵

横前整整万全兵，自笑空弮借背城。

更遣齐竽混东郭，坐令鹄卵化南荣。

南陈得法仍宗派，甫白论情自弟兄。

顾我无能邹贾役，放公笔力擅西京。

陈造

陈造　再次韵

世人竞捧心，妍丑西东施。

挥斤香妙持，舍子吾从谁。

所惜忧患余，归计不暇迟。

继今省幽独，雁足时新诗。

陈造

陈造　再次韵

平日四方念，见谓石作肠。

即今还家梦，绊骥首屡骧。

不作垂橐叹，藏书颇青箱。

此灯可无传，儿孙共翁长。

陈造

陈造　再次韵

因诗衰病顾徒然，凿井今犹未及泉。

药幻霜须端有待，囊缄玉唾愧无传。

冥心拟学无言子，授诀今犹不老仙。

探妙卫生俄两得，信知穮蔲解逢年。

陈造

陈造　再次韵白诳简宾王二首

鱼避清澄鸟爱昏，陶翁归计酒盈樽。

山田雨足鸠呼妇，篱院春深竹有孙。

百首旋编新赋咏，三生犹忆旧精魂。

小摩他日红尘眼，闲送蜚云过海门。

陈造

陈造　再次韵白诳简宾王二首

庾郎胸次枉堆愁，冯衍才名迄不投。

归去来兮岁华晚，末如何矣鬓毛秋。

令威心事千年鹤，张翰生涯一叶舟。

回首月堂金谷梦，却怜海蜃结飞楼。

陈造

陈造　再次韵呈林子长郎中二首

诸生吾伊莺燕音，忆尝客我诗书林。

交期离合悼今昔，宦路漂泊费光阴。

故人恩意歌酒款，省郎香雾帘栊深。

二十四年一笑适，可待车简论初心。

陈造

陈造　再次韵呈林子长郎中二首

二叹熟君朱弦音，可但文价高儒林。

课闻安仁最花县，车想召伯驻棠阴。

诗坛自昔隐一敌，意匠超忽陵高深。

补衮活国要次第，向来子牟魏阙心。

陈造

陈造　再次韵呈林子长郎中龚养正寺簿

荒学蹄涔易窥底，禄遫不应夹帝里。

昧为此役君定笑，当念平生意行耳。

过耳毁誉纷相半，曳裾袖刺何尝惯。

餬口未忘丐斗升，投闲正须问祠观。

归云倦鸟且罢休，镜中头颅盍反求。

小儿能耕妇能饷，老子卒岁良优游。

石友青云两君在，肺肝倾倒不自大。

还家犹可诧里闾，渠侬只博白眼待。

陈造

陈造　再次韵呈张守

使君刘白信其朋，笑我顽然粥饭僧。

打睡正便簷日煖，味诗还喜蔗浆凝。

破阴风软梅犹小，弄影云疏月渐升。

一自藏钩得新句，莫停吟笔到烧灯。

陈造

陈造　再次韵呈张守

乌衣雏燕正依栖，又见南风递赤泥。

宣室殊恩子夜对，天章清问御书题。

可无上药蠲民瘼，有待司南觉世迷。

好在论功繼皋益，毋庸问管渎曾西。

陈造

陈造　再次韵呈张守

朋旧携持过陋栖，炊香沦雪鱠拖泥。

酒浇祑磈聊娱老，诗愬酸寒最切题。

种秫集功今有约，对棋销日不嫌迷。

千奴别去平安否，时欲拿舟甓社西。

陈造

陈造　再次韵呈章守

吾儒交贺得宗师，片善盱衡置百非。

小驻锋车宣室召，时观谭麈頶宫挥。

诗坛已许公馀论，邻烛何曾靳寸辉。

此意急须笺阿衮，不因鱼稻久忘归。

陈造

陈造　再次韵酬进卿

平生友仁今事贤，长裾每侍黄堂仙。

东方一士复石友，平安几见邮音传。

斩新好语来翩联，当念醉叟方逃禅。

亦知平处古人上，更卜气苏君子前。

敢辞敝帚为君出，眢井尘生不受汲。

但思共坐莲荡风，云锦明船月升璧。

把酒一欢当及时，定拚费日仍费诗。

转头相望便淮浙，已办雇直呼篙师。

陈造

陈造　再次韵酬林子长运使

绣衣如椽笔，可但江山助。

登楼得秀句，飞云为公住。

使君倾意气，接我便亲故。

自忖庸鄀陋，两公富全楚。

赋雪容末至，高轩先左顾。

醉乡信馀地，肯作长沙舞。

和气挽春回，冰柱下檐雨。

代舍猪狗盗，珠履贲豪举。

阿迁诧齐魏，琐琐吾未许。

我从两公游，趣舍本神遇。

更当问学閒，司南取夷路。

陈造

陈造　再次韵酬叶进卿

病翁耐病杯杓里，鼠矢压书毫不泚。

眼中凛凛黄初年，读诗意欲凌紫烟。

君才王佐绶犹墨，公外从容作诗客。

心期与俗马牛风，化顽惠弱清而容。

不学玄明刚制酒，不学陶公辞五斗。

斯民信君如诅盟，饮羊攫金皆用情。

圣皇旰食求贤意，姓字今应御屏记。

太微清都上云雨，盐梅调鼎极可否。

一艇付我眠溪云，咏歌太平横紫君。

十行看君拜天语，去酌天浆列仙俯。

陈造

陈造　再次韵酬俞君任

闯首亨衢属壮年，即今奔骛恐徒然。

时情合退羊肠步，宦路难加马腹鞭。

朱紫浪惊流俗眼，风骚要拍古人肩。

归休计办君当贺，儿辈新营种秫田。

陈造

陈造　再次韵答陈居仁二首

篱菊击霜又著花，插花犹记醉君家。

两州札翰虽频寄，一笑班荆迄未涯。

酒处赋成千载计，床头易熟数年加。

珠玑属我元无踵，坐想挥毫写物华。

陈造

陈造　再次韵答陈居仁二首

丁年也办刺天蜚，几梦西垣与北扉。

未簉时英书汗简，已烦溪友寄当归。

桑榆境界宁辞冷，芹藻杯盘可得肥。

说似故人应绝倒，衰颜五十盍知非。

陈造

陈造　再次韵答程帅高机宜四首

自分迂愚著海滨，诸公荐力漫忱恂。

摧颓晚境空多感，局缩穷山亦再春。

故里归耕虽有约，中田敬馌遂无人。

何由消破愁千斛，甓社春浓莫计巡。

陈造

陈造　再次韵答程帅高机宜四首

名德谁今挺古风，人嗟汲直合居中。

挥毫有物鬼落胆，与世无心云度空。

倚听金銮拜新渥，又烦竹马走群童。

贝宫风露鳌峰月，行矣辉华映两瞳。

陈造

陈造　再次韵答程帅高机宜四首

高郎笔势未姑徐，千纸珠玑欬唾馀。

春兴漂萧陵野马，夜窗清绝冰金蜍。

诸公交口传黄绢，蜚诏褒贤定赤车。

亦使穷山拜嘉惠，衰翁击节正冯虚。

陈造

陈造　再次韵答程帅高机宜四首

倒海翻湖袖手观，揆子才思坐天悭。

愁攻心折仍无赖，债压头低不办还。

坐想赓酬联白璧，只令翘企仰高山。

拙疏却喜便衰病，赢得萧斋尽日闲。

陈造

陈造　再次韵答节推二首

透幕穿帘香雾浮，行云低影傍清讴。

游人是处歌鼓腹，佳客伴翁吟掉头。

令节可孤三日醉，归期犹有一春留。

诗坛酒会容先歃，莫问将军老不侯。

陈造

陈造　再次韵答节推二首

亏成久不挠心旌，老阅人间百事轻。

却笑平生甘淡薄，每缘行乐问阴晴。

羽觞饧粥同春事，卧醉行歌见俗情。

击钵更遭强敌困，可能赤手控奔鲸。

陈造

陈造　再次韵答节推司理

人生行乐当及时，底用躭古仍癖诗。

老子平日汗牛载，五穷追逐不得辞。

罗帏围香击鼍鼓，食填巨壑酒如雨。

君看白面纨裦郎，不知经史何等语。

笑我蠹鱼尘简中，口角儒墨纷异同。

腹雷昼隐吟仰屋，诧向子墨收新功。

雪毛眵不自太恤，讥诃抵触取憎疾。

几人插羽上金銮，漫云九事八为律。

不如醇朴还吾天，抉肠剔肾谁汝怜。

且从酒徒趁落托，向来失计今差乐。

【卷18】

陈造

陈造　再次韵答节推司理路监岳

世传秀句我既不能如唐王维，民依慈母亦复不能如汉杜诗。

一官强颜窍温饱。粗免庚癸形瘦辞。

分从村歌趁社鼓，厌见翻云覆手雨。

橐中仅办买山钱，径当拂衣践此语。

三子表表吾眼中，趣操肯复衰朽同。

辞坛崭然推大手，官业行矣收隽功。

老夫老矣暇他恤，灌园之隙要治疾。

折腰曳裾今痛寂，端知缩鳖取卒律。

谁能违性誉所天，挽眉屏息前乞怜。

回思一挽间千托，带索弹琴有馀乐。

陈造

陈造　再次韵答梁教授

阴晴如期喜可知，况复攗束收新诗。

相如未至客之右，开编自愧芜辞。

倅贰付我千家聚，佩襟戴君沾化雨。

相从可独臭味同，接耳仅听淮乡语。

诗来惊倒嗫嚅翁，结字著语古与同。

少须官廨住家稳，往问句法几即功。

似闻知津问沮溺，山间晴乾度山疾。

一笑行举通家杯，计日尚前蕤宾律。

过君定发醯瓮天，倾囷倒廪当吾怜。

家居除领齐眉托，意与诸雏诵思乐。

陈造

陈造　再次韵答许节推二首

起依筇竹似桴浮，改就新词却自讴，

囊锦斩关聊袖手，酒兵推户且扶头。

东风已拆红踯躅，碧树更啼黄栗留。

醒醉醉醒殊未沫，不应通守羡通侯。

陈造

陈造　再次韵答许节推二首

步屧巉岩屏骑旌，松风茵露为谁轻。

已无桃李擅春事，忽事鸟乌啼晚晴。

羽客不妨同水厄，宿酲端解败诗情。

开缄又拜同寮赐，锦段中含掉尾鲸。

陈造

陈造　再次韵答余司理

雨来不后晴不迟，今晴昔雨皆可诗。

自怜老去才易尽，平日尚有黄绢辞。

挑灯初听鼕鼕鼓，南风收尽檐间雨。

麦根既润燥乃宜，此事时传老农语。

人家屋脊黄云中，南村北村欢笑同。

定知老子喜欲舞，鼎来骚客争奏功。

诗人例天肯土血，浩然不逢李贺疾。

宿羽缠结我未脱，前身永思今次律。

君亦妙巧戕其天，低摧与我皆可怜。

经篇严密更开托，却须编入襄阳乐。

陈造

陈造　再次韵二首

问舟初立柳汀沙，云日昻空渌影斜。

诗橐耻随金埒客，蔬肠未厌玉川茶。

青湖波外方游女，翠幄丛间亦晚花。

小待春归箫鼓静，还容补被款禅家。

再次韵二首其二，尘中谁定免营营，

鹭渚鸥沙且旧盟。夙世林逋漫千首，

逢人圆泽悟三生。扣门喜共僧窗饭，

斲句犹能镜样清。身世已抛春梦外，

更於文字措讥评。

陈造

陈造　再次韵二首

雪神不袖嘘枯手，嗣岁丰登预告成。

泚笔径烦书上瑞，载途况已沸欢声。

骑驴有客搜新句，扶路何人趁晚晴。

一笑与渠分乐事，的知琼露胜宜城。

陈造

陈造　再次韵二首

郡政只今多暇日，名园欲到指苍茫。

能诗有客怜侯喜，好士惟公繼郑庄。

促膝未妨渑似酒，转头当复玉为堂。

联金缀玉真吾事，剩刻坚珉表士乡。

陈造

陈造　再次韵二首

饱食频频只鴬斯，可堪迅景隙驹驰。

不逢犹是桐为弩，当价胡宁菌作芝。

天策寂埋三弄笛，楚山穷处四愁诗。

将坛可复宜衰病，此柄须君为主持。

陈造

陈造　再次韵二首

宋璞隋珠不当傥，平时佳思堕荒茫。

老规种秫师陶令，备有前茅愧楚庄。

蜂鹤搅肠空轧轧，鹸鹅严阵怯堂堂。

即今全胜输公等，自占床敷霸睡乡。

陈造

陈造　再次韵二首

铅墨才为一饱谋，还因跋痜赋休休。

南州习俗难驯扰，北客迂疏易悔尤。

世味蜃生今落落，归心风旆正悠悠。

知非况自五十九，为问衰翁底更求。

陈造

陈造　再次韵二首

欲辔青骢试小行，拥衾待得晓窗明。

端知霁日浑无价，可信啼鸠识未萌。

胜处风烟堪一醉，是家池馆擅双清。

不忧儿辈妨人乐，倚赖诗豪五字城。

陈造

陈造　再次韵二首

自揖高人拥鼻吟，湖滨诗酒便论心。

天教联绶同民社，日许挑灯订古今。

刺眼未妨翻著袜，跃炉宁问不祥金。

简编自有千年计，迟子追还正始音。

陈造

陈造　再次韵二首

近墅何妨一再行，后车应著老弥明。

诗成直奈抢榆上，谭胜宁容鄙吝萌。

鸥鹭一滩窥语笑，松筠千挺峙寒清。

从今好绘斜川集，莫靳流传到帝城。

陈造

陈造　再次韵二首

历块飞黄可得追，加鞭十驾浪驱驰。

不应猗顿怀周朴，敢向天仙话土芝。

晚傍涪翁观落笔，了知高叟固为诗。

谬为恭敬吾何取，政恐龙泉有倒持。

陈造

陈造　再次韵二首

吹花舞絮才俄顷，可待区区刻楮成。

催动江梅傲春意，喜听冰筹滴阶声。

剡溪载酒人乘兴，县圃明空月碾晴。

更想捧觞天一笑，恩光旋浸凤凰城。

陈造

陈造　再次韵复文炳

君犹芹泮老宾朋，我似房公再世僧。

烟径幽寻春澹沲，月窗冷语夜澄凝。

人情感旧多为祟，酒盏浇愁更计升。

笑命棋枰同永夜，旋添萁火上篝灯。

陈造

陈造　再次韵后篇戏朱

淙淙雨势欲沈城，衮衮辞源亦对倾。

辟户浑疑云气近，诵诗如在玉壶清。

射知猿臂须穿札，陈怯鱼丽且闭营。

只把两君新句法，为歌丰乐诏诸生。

陈造

陈造　再次韵后篇戏朱

似闻新醖敌宜城，想对檐花又独倾。

别乘工为海鲸吸，广文当念露蝉清。

投醪频遣春浮颊，盗印宁无夜闯营。

约束长须牢闭户，瓮间防有毕先生。

陈造

陈造　再次韵寄林郎中

林侯理窟元无底，如拜宣尼亲阙里。

经笥沈醇文笔古，俯视时流皆日耳。

我生忧虞占多半，鳖跛蠖屈今已惯。

林侯尚抗他庾尘，盍明尝作不二观。

相鲁君小公仪休，从政顾自愧由求。

崧高蒸民有吉甫，飘风浪欲歌来游。

索米惜不留行在，坐论看君偕五大。

樵讴或配鼎彝收，衰翁纵衰犹可待。

陈造

陈造　再次韵寄杨宰

小家作活鱼脱渊，凶歉之备渠能先。

劳勤颇似抱瓮叟，安得心数如计然。

人方渴羌欲沽水，龙公睡足那容已。

怒卷淮江作飞雨，旱魃潜藏蝗蝻死。

令君后祷亦鲁雩，天心默随人意孚。

百里旄倪歌载涂，我亦饱饭竟潜夫。

今君岂复池中物，中年默绶人称屈。

高郎小邑径刺史，老子贺书当不日。

陈造

陈造　再次韵林郎中

醉乡陶然真我底，落世瞢作鱼千里。

颇思溪风鸣桧枝，一洗半生市声耳。

帝城春月雨强半，蹑屐冲泥今已惯。

湖莹冰奁涛涌山，回思向来领奇观。

角角倦鹊语未休，晚鸠饶舌如有求。

明朝定可载酒去，携儿一为湖上游。

湖西群艳虽无在，宿云扫空天宇大。

蹇吾健倒趁早归，醉尉未须嗔目待。

陈造

陈造　再次韵马主簿二首

冥搜成癖漫勤斯，缅想骚人正坐驰。

点化今逢万金剂，神奇蒸出九华芝。

三吴才隽应焚砚，万里风烟尽入诗。

盍与元刘论伯仲，未容郊岛更矜持。

陈造

陈造　再次韵马主簿二首

左顾衰翁底取斯，转头归马又西驰。

剩催阿买抄新稿，大胜斋房纪瑞芝。

乐岁人家皆有酒，高秋天气总宜诗。

霜花露菊留迎客，预戒西成省控持。

陈造

陈造　再次韵三首

得君清句我愁无，不惜长哦缺唾壶。

句法森严谁到此，了知岛可但中途。

陈造

陈造　再次韵三首

俗尘我亦怜多病，道价师今重五天。

投老鼎山追旧约，未妨林壑着舑仙。

陈造

陈造　再次韵三首

连朝飞雨暗群山，局步修廊广靋间。

会作闲人留十日，当令屐齿遍苔班。

陈造

陈造　再次韵十首

重见发更白，羁栖偕在行。

余嗟遽如许，子亦可怜生。

不粒书新券，霜蔬煮破铛。

诗成莫浪出，或取世儒轻。

陈造

陈造　再次韵十首

曲巷才人迹，泥涂没屐深。

未妨冲雨到，要伴掉头吟。

大巧专亭毒，何时扫疹淫。

浊醪君莫厌，排闷勉孤斟。

陈造

陈造　再次韵十首

客舍无佳晤，君来肯小留。

衣穿从见肘，赋好似登楼。

论世聊扪舌，输棋不计筹。

明窗坐方稳，寒日为谁遒。

陈造

陈造　再次韵十首

吴门诗酒伴，入社记吾曾。

香篆温难烬，铜壶冷易冰。

赓酬恕吾老，声价放渠增。

衰谢犹回首，思分蔀屋灯。

陈造

陈造　再次韵十首

朝家无阙政，秋葃继春雩。

恤纬怜吾怯，知言敢自诬。

闭阴宁董傅，为己肯杨朱。

未断蜗缘壁，仍多豕负涂。

陈造

陈造　再次韵十首

城西山水窟，早晚命篮舆。

胜绝僧能有，拘挛我不如。

山云侧步踊，雪壁细行书。

它日尝般礴，萧然乐有馀。

陈造

陈造　再次韵十首

中天有台阁，知问汝何能。

世路信薄命，吏曹须异称。

北归甘醉叟，西上且聋丞。

执友论文地，能地兴可乘。

陈造

陈造　再次韵十首

进业湖海窄，取名丝缕轻。

因君论前辈，卫道有金城。

潢潦先知本，机缄贵用情。

灵台与秋日，炯烛古今明。

陈造

陈造　再次韵十首

仕为饥寒近，归怜兴味长。

卜居从诡谲，勿药幸康强。

邻拟千钱买，书开万卷藏。

残年文字癖，更欲竞流光。

陈造

陈造　再次韵十首

靖节瓶无粟，思归更命车。

慵垂督邮带，况袖子公书。

老我须闲适，尘缘得破除。

还应与鸥鹭，分占碧溪渔。

陈造

陈造　再次韵示师文

中年多病刚制酒，文字讥评慵挂口。

克家尚须狮子子，时踞风林一哮吼。

藏山有书当衣钵，端能太牛马走。

之齐莫操竽，名楚要穿柳。

未闻狗监荐子虚，聊遣吴王质非有。

独无鼓吹娱乃公，胜日不应长袖手。

陈造

陈造　再次韵四首

新酿开缸渌蚁浮，旧辞仍缺唾壶讴。

宦涂要处难插手，诗社丛中常引头。

倒载肯陪山简醉，反关莫厌孟公留。

秋田粗可供佳客，不比封君亦素侯。

陈造

陈造　再次韵四首

君家诗价自姑苏，系胄蝉联世唶吁。

欲把阿元轻辈行，古今俗子喜相诬。

陈造

陈造　再次韵四首

山好能令肺病苏，诗来把玩更惊吁。

蜀人例作残山看，端喜因诗免受诬。

陈造

陈造　再次韵四首

公朝已后茹茅连，幕府偷闲亦所天。

宠辱肯为差别观，道人随寓只怡然。

陈造

陈造　再次韵四首

语不能工恨作堆，撚髭空对翠屏开。

清吟赖有雕龙手，绣段联翩诏后来。

陈造

陈造　再次韵四首

眼底蔷薇玉雪堆，过从休待牡丹开，

送春疏酒山应笑，底用奚囊日往来。

陈造

陈造　再次韵四首

作吏丁年熟李书，调官晚境曳邹裾。

平时外慕生灾怪，嘉遁爻中有祓除。

陈造

陈造　再次韵四首

翰墨场中对抗旌，黄陈一笔万钧轻。

武安屋瓦秋鼙震，湘水波光夜月晴。

沮洳求鱼真自笑，渚涯向若倍驰情。

吾生恨落任公后，不见投纶掣海鲸。

陈造

陈造　再次韵四首

到眼浪岐官冷热，遇人传得酒逡巡。

曼容东老俱通梦，不劝趋荣劝养神。

陈造

陈造　再次韵四首

荦确悍顽经数驿，醒然初挹碧嶙峋。

眼明骤与真山晤，不比逃虚见似人。

陈造

陈造　再次韵四首

尸祝代庖良过矣，即今坐啸免謿讴。

陶朱计食鱼万尾，景{上四下各}有儿牛十头。

甫里过从劳梦寐，辋川归去忌迟留。

大弨一弛吾通袖，冷看逢蒙中射侯。

陈造

陈造　再次韵四首

视草行看赐上樽，浊醪付我酹嶙峋。

扶携谁共山前醉，从此无君度外人。

陈造

陈造　再次韵四首

韵语联翩到浚旌，楚珩非重夜光轻。

吟成品物回春态，诵处东风放晓晴。

抖擞锦囊娱我老，涤除愁斛见君情。

固应诗胆骜无本，刺手霜牙摩怒鲸。

陈造

陈造　再次韵四首

诗愁磨尽鬓边青，玄钥无施闭理扃。

牛渚锦官祠庙古，瓣香傥格在天灵。

陈造

陈造　再次韵四首

颇有传诗问子山，或将赞易誉虞翻。

先生不乏醺酣笑，问字能无款席门。

陈造

陈造　再次韵四首

山色阴晴远更青，谁教睥睨枕岩扃。

诗翁意欲移千步，安得朱符祝巨灵。

陈造

陈造　再次韵送张守

目送归帆风融轻，赠诗还笑字欹倾。

如公风义仍知己，计我隆污合用情。

想觐龙颜新得意，未忘牛耳旧同盟。

周旋尚可诸公后，肯放江湖了此生。

陈造

陈造　再次韵送张守

未解州符累已轻，辞源满意酒边倾。

颉颃前辈真无愧，褒拂迂儒每过情。

老境更堪听别语，书邮当复固齐盟。

吴山正合供酬唱，安得风前两翼生。

陈造

陈造　再次韵送张守

唾壶声里晚凉轻，风自虚徐月自倾。

诗好要从知者道，格高今识古人情。

三熏谁定分膏馥，十袭吾方守诅盟。

预恐幽居念离索，时须开卷慰愁生。

陈造

陈造　再次韵送张守

性资凉踽击时轻，青眼惟公底里倾。

砥柱颓波储硕望，阳春穷谷见高情。

青冥蜚上应回首，陆续诗来可待盟。

念我老无当世意，拟从樵牧寄馀生。

陈造

陈造　再次韵小雪馀言别

舞霙飞霰闹中庭，已办持杯听渭城。

汉水襄山骤漂忽，早梅晚菊自枯荣。

雪神作意凌风伯，客子归途待日兄。

蹀躞霜蹄从踣铁，穷林{足戚}石赋于京。

陈造

陈造　再次韵小雪馀言别

语别诗翁玉麈边，已催歌舞压香泉。

日陪色笑庸何取，橐攟篇章敢浪传。

还舍剩书银笔字，今朝犹是玉壶仙。

后山幸自坡公客，谁遣离怀怆暮年。

陈造

陈造　再次韵谢惠诗

百镒籯金数仞堂，何如盥手颂佳章。

夺胎信自非凡剂，献佛当知便放光。

斤运向来车合辙，影斜还惜雁分行。

衰年离绪谁禁得，镜里新丝莫计长。

陈造

陈造　再次韵谢惠诗

小家茨竹即为堂，暇访深林索豫章。

平日床头但周易，看人笔落便灵光。

庳隆赋质嗟多样，良楛论材要当行。

莫向黔娄问奇货，长沙舞袖可能长。

陈造

陈造　再次韵谢王仲衡尚书荐章

襧生布衣儿，始未客黄祖。

一鹗轻百鸷，名已腾荐语。

跌宕噤不施，众笑此何取。

一赋出绪余，已可光近古。

先生传正学，抱负几文举。

名世昔退之，好善今卫武。

汲引略权近，论荐及农圃。

高义表一时，恶氛可消楚。

俗方急梯媒，中表羊而虎。

低颜下气地，百请几一与。

代舍著衰翁，秋芹荐侯俎。

泉甘困深汲，袖短妨妍舞。

荐士不待求，昔联乃今睹。

傅毛可飞肉，矮屋俄广宇。

平生气轮囷，非公向谁吐。

小当工抚字，大或效遗补。

长风初借便，振迅顾双羽。

未妨著书缘，人有讥自苦。

朝来诗兴动，毫端鸣急雨。

夸似鱣堂生，颇见此宾主。

陈造

陈造　再次韵谢徐监岳惠和章

若人胸中着奎壁，落笔似不烟火食。

平生著述奏奇勋，玉缀珠编今几册。

定知前辈与争驱，抑使衰翁饱新得。

涎颡十驾终后尘，坐看康庄骖齧膝。

陶猗廪庾诧陈腐，小家瓶罍不馀粒。

清诗属我猥见予，只遣心颜剩惭德。

条枚拱把竟何取，挺拔苍松二千尺。

政恐血指匠石前，袖手观傍犹上策。

陈造

陈造　再次韵谢张守得新居

得巢归翼惬卑栖，尚卷风茅落冻泥。

病树缘阶旋培植，旧书堆案细签题。

地非新野聊龙卧，人似东屯剩客迷。

身世只今供冷笑，百川东注月行西。

陈造

陈造　再次韵杨宰

君不见奇章平生石解颜，有得甲乙劳镌刊。

又不见卫公平泉严作戒，要与山岳争完安。

衽席杯盘易沈溺，可无雅好嬉过日。

生须玩物不流物，负山暇问谁有力。

此石摈弃岁几周，几人摩挱动诗愁。

不妨野鸟印爪迹，曾是画鷁明方舟。

奇嗜岂必真无取，尤物未可轻粪土。

二公真情不激诡，静对孱颜堪乐死。

揆予肮脏如石顽，一跌叵复能朝天。

石默不言诗为宣，正用吟玩忘吾年。

陈造

陈造　再次韵杨宰七首

雪英闲澹炯双明，水斛泓渟碧一罂。

小憩山村无与语，熏炉茶鼎闹僧清。

陈造

陈造　再次韵杨宰七首

颇思菱角问鸡头，且放莲房擅早秋。

蠲渴涤烦须底物，未应接绠汲溪流。

陈造

陈造　再次韵杨宰七首

能书徒自想高闲，煨芋何从得懶残。

萧寺随缘茶饼供，胜谭谁为解忧端。

陈造

陈造　再次韵杨宰七首

枣饤菘葅不阙供，露莲何啻剥千蓬。

迎秋更有苍虬卵，邀勒斜阳未肯红。

陈造

陈造　再次韵杨宰七首

微吟长啸强跻攀，愁斛多於庾子山。

我亦丰凶关梦寐，秋成消息待君还。

陈造

陈造　再次韵杨宰七首

骤闻行旅叹赍粮，无复居人肯馈浆。

十袭君诗要娱老，却愁痛定说常暘。

陈造

陈造　再次韵杨宰七首

附丽高阴暑里其，衰荣不主林神。

胡床想踞僧垣夜，却爱香随露滴身。

陈造

陈造　再次韵赠高宾王二首

尘外高人谢宦昏，生全天爵哜衢樽。

逸民佳传须银笔，常侍流风见耳孙。

入洛真能折伧父，浮湘更欲吊英魂。

男儿有志轻万里，辟世何如金马门。

陈造

陈造　再次韵赠高宾王二首

虞卿与世得穷愁，枘凿方圆岂易投。

政复有文衙屈宋，须防罪我坐春秋。

千株已种柴桑菊，万斛空横野渡舟。

可惜玉堂挥翰手，独缘羁旅赋登楼。

陈造

陈造　再次韵赠郭高叔

知君诗价旧连城，不作渠侬苦瘦生。

血指有人惭妙斲，空弮如我合输平。

珠同鱼目曾非匹，鼓过雷门定见轻。

久已传抄呼阿买，陶编可复置闲情。

陈造

陈造　再次韵赠俞德瑞

珠轩绣毂辗香尘，回首西湖罗绮春。

便合行歌访花柳，可辞买笑费金银。

清吟自属当千客，劝醉那无第一人。

肯学孤山旧居士，平生诗酒只僧邻。

陈造

陈造　再次韵赠俞德瑞

孰知妙语析微尘，细写都城浩荡春，

响我能分赵城璧，为君还缺唾壶银。

平时宦路甘违俗，投老诗声更后人。

枘凿推敲有砭剂，不劳千万得芳邻。

陈造

陈造　再次韵赠俞德瑞

襟袂犹缁客路尘，攀追强踏帝城春。

落身穷僻才全璧，敌已游从半佩银。

枉却近臣开荐口，颇尝内地著痴人。

君看捉笔青灯夜，得句欢呼聒四邻。

陈造

陈造　再次韵赠张德恭

老寻诗法得良朋，转处骊珠悟后僧。

帝所宫商中夜奏，仙盘沆瀣未秋凝。

乐天不幸逢元稹，季友而来有彦升。

交手当家亲父子，为君别本记传灯。

陈造

陈造　再次韵赠张德恭

辞锋森列看分朋，退作穷山苦行僧。

每读严诗惊我倒，亦知舜绩待公凝。

丝纶指日从天下，阊阖摩霄接武升。

更想班衣奉亲寿，五云低护九枝灯。

陈造

陈造　再次韵赠张德恭

闯门不乏远方朋，辟席浑如问话僧。

笔底烟云无尽藏，谭间霜霰不寒凝。

身行建德欢谣里，人在春台瑞日升。

老子生涯漫訾省，拥书犹傍短檠灯。

陈造

陈造　再次韵赠张德恭

同门谁定肯论朋，拙似苕鸠懶似僧。

病减不辞诗语拙，归来少贷客愁凝。

老欺鬓发丝千丈，糴仰官仓日五升。

台合中天清梦断，分眠山店问渔灯。

陈造

陈造　再次韵张簿

生世诗作癖，颇坐艰局病。

当前成风手，每来难塞请。

后身羽凿齿，名俪乃公盛。

新诗再出奇，后出尤雅正。

高吟步芳园，灵籁想随应。

荆户厌卢罗，陈势无前劲。

鍧隐度九轨，眇睨秋蛇径。

狐兔新竮伏，原前王公乘。

我学但宋璞，多惭楚珩映。

才与年貌衰，不拟拂晨镜。

妙句骈魁杰，曩见绝夸竞。

居然大小巫，讵容耻受命。

目窥曹刘墙，日有韶护听。

古今尚论间，未遽优劣订。

此意客未知，太简效规警。

平生孔文举，敢替此心敬。

陈造

陈造　再次韵张德恭二首

公家父子旧林杰，力探希微析混茫。

膝上风流识文度，鯈游领解契蒙庄。

六花阵势容摩垒，五凤规模见肯堂。

自叹吾儿豚犬尔，只宜耕牧守穷乡。

陈造

陈造　再次韵张德恭二首

平日疏愚但意行，每从师友仰高明。

如君况是庭兰秀，向我防讥冻芋萌。

柏悦悬知待松茂，渭流终不溷泾清。

新诗应敌才馀事，纸价于今贵列城。

陈造

陈造　再次韵赵景安四首

迂儒法士就鸡连，犹复拘拘诧瓮天。

度外有人能好客，一樽容我赋超然。

陈造

陈造　再次韵赵景安四首

艳粉奇葩照座隅，更阑醉墨点襟裾。

诗成平处犹元白，无限羁愁赖破除。

陈造

陈造　再次韵赵景安四首

平时一饱每从人，自庇官曹等徼巡。

且可放狂中酒圣，冷看得意诧钱神。

陈造

陈造　再次韵赵景安四首

酒浓胜得晚天寒，云气侵帷水墨翻。

兰蕙香前还判醉，不须投辖锁重门。

陈造

陈造　再次韵赵帅见寄三首

枝撑强趁火城春，踪踖犹烦问水滨。

更醉南州好红紫，凝香诗伯虹化神。

陈造

陈造　再次韵赵帅见寄三首

前欢已悔东隅失，后约如前敢再违。

连夜扬州昔年梦，小梅清瘦杏花肥。

陈造

陈造　再次韵赵帅见寄三首

倏晴骤雨寒犹在，约勒群芳未尽开。

销得燕堂千杖鼓，旋看锦缬裹条枚。

陈造

陈造　再次韵作招隐篇

我家五亩园，泉细地不渴。

载酒噬肯游，开门谁汝遏。

典衣买花栽，种十八九活。

繁华出荒秽，天巧容人夺。

三径纡晓步，两部厌晴聒。

长日岸帻啸，看人曳裾谒。

伸屈较倚伏，烜赫藏戾孽。

蛮触胜负间，吾老饱所阅。

孰知花药畴，细炷沈檀屑。

此乐彼莫顾，渠爱我已割。

微吟会心处，山鸟亦欣说。

焉得喙三尺，佳处为君说。

秋兰媚幽芳，野竹挺高节。

当知陶一觞，可敌萧八叶。

骈来作螟赢，独产耿玉雪。

陈造

陈造　再次赠张学录韵十诗

解颐匡鼎来，诗语穷益新。

政用追前辈，不劳吞吾人。

陈造

陈造　再次赠张学录韵十诗

再说可双璧，斗酒或西凉。

索饭仰屋梁，付子瘿木床。

陈造

陈造　再次赠张学录韵十诗

杜陵深堂奥，无己掉臂入。

裔孙漫睎骥，槃姗取拾级。

陈造

陈造　再次赠张学录韵十诗

取友英隽场，如子乃石交。

进善定见与，言从浚之郊。

陈造

陈造　再次赠张学录韵十诗

阅世有顺逆，飞埃噎空虚。

旷怀略外物，曲士乃拘墟。

陈造

陈造　再次赠张学录韵十诗

李蔡下中尔，万目指骞腾。

何蕃头欲白，秋窗耿青灯。

【卷19】

陈造

陈造　再次赠张学录韵十诗

张子携诗来，危坐拨芋火。

三问笑不对，政恐非助我。

陈造

陈造　再次赠张学录韵十诗

冷官冷如冰，餬口仅廪稍。

藜藿得好客，欠馀不拟较。

陈造

陈造　再次赠张学录韵十诗

拥衾哦子诗，清梦即淮左。

莫年书藏山，舍子谁印可。

陈造

陈造　再次赠张学录韵十诗

置书营{豆斗}升，大似疏间亲。

因之返初服，佳趣迟子论。

陈造

陈造　再次张丞韵

龙职阴晴肯转圜，寒侵春事倍常年。

弥旬稔听盆翻雨，一室何殊瓮里天。

多病可堪严酒戒，高舂未憖枕书眠。

忘忧蠲忿疑无策，小草论功亦浪传。

陈造

陈造　再次赵侯韵

理窟疏明面面通，如君襟抱古贤同。

孤独标碧地霜月，胜韵芳林度蕙风。

妙语宁惟压元白，大封端合启龟蒙。

规恢伫看收功去，自勒丰碑纪殆戎。

陈造

陈造　再分韵得花字

春工几时来天涯，人间指顾成豪华。

未叹丹杏无馀葩，能事已到桃李花。

东园地胜宾尽嘉，尘边霏屑杯中霞。

将坛令下手一叉，阵势歨变常山蛇。

眉颦肩耸静不哗，诗成笑语还纷拿。

吾侪此乐世莫加，聚蚊金谷何足夸。

但恐儿辈摇齿牙，法士亦复工疵瑕。

君且休矣吾还家，况复高柳翻倦鸦。

径催紫衣巾小车，我亦款段随挥檛。

陈造

陈造　再过杨秀才庄

茆茨竹间见，竹根漱清流。

悠然杨子宅，面势崇山陬。

开窗得小憩，忽复成再游。

流光属深省，昔扇今驼裘。

主人中田宿，穑事方未休。

应门紫兰儿，见客颇邀留。

鸡黍要后约，行止宁前谋。

揽辔茗事已，黄尘迷马头。

陈造

陈造　再口占次韵

君家朱合隔嚣尘，可欠宾筵兰蕙春。

横草定铭韑汗石，穿杨新赐上方银。

几时酾酒招嘉客，不假倾囊得丽人。

莫坐风悭仍雨涩，只将诗笔诧无邻。

陈造

陈造　再题二首

天吴凭怒鼓涛澜，不作闲居卷轴看。

夜半负山谁料得，重来坐失两高寒。

陈造

陈造　再题二首

涛头蜚过不斯须，只合朝昏展此图。

缅想海门才末势，终然畎浍视江湖。

陈造

陈造　再镒韵呈杨侍郎

左符得请未逾年，民誉朝评两蔼然。

补衮工夫旧荷橐，承流政绩暂蒲鞭。

周衡可迓须分陕，孔室容窥顾及肩。

侧伫翘材着枚叟，看公亲反汶阳田。

陈造

陈造　再用才子富文华校雠天禄阁韵赠周教授

仙人藤阴梦，金骨窖黄埃。

当年晁张双，缩手推其才。

陈编且千载，万蛰听春雷。

偕公闲吊古，文游但荒台。

陈造

陈造　再用才子富文华校雠天禄阁韵赠周教授

步屧城脚园，苍官拱绿士。

向来锦打围，转首就纷妄。

流光不贷客，感喟中夜起。

肝肠旧轮囷，言赋子虚子。

陈造

陈造　再用才子富文华校雠天禄阁韵赠周教授

胸涵阳秋笔，眼高古今宙。

周子定可人，万象栖一哹。

眇睨纨绮郎，自诡多文富。

世有九鼎珍，唾去不渠嗅。

陈造

陈造　再用才子富文华校雠天禄阁韵赠周教授

穷途有快意，辟席得异闻。

青天千万里，翳日带烟云。

今者君子后，满窥崔蔡文。

当此阵堂堂，叹我提孤军。

陈造

陈造　再用才子富文华校雠天禄阁韵赠周教授

砽砽守枯策，头童未起家。

居陋妇勃溪，食贫儿讙哗。

养高有骜岸，战胜无纷华。

黔浴如可移，谁辨鹄与鸦。

陈造

陈造　再用才子富文华校雠天禄阁韵赠周教授

徇物笑蛮触，自守等毅豹。

寸壤闻蚓吟，九万观鹏踔。

孰知尘外士，戴目懒此校。

营营彼谁子，磔蝟计微效。

陈造

陈造　再用才子富文华校雠天禄阁韵赠周教授

审知才非充，敢怨言不雠。

进乃隔九虎，退且辨十牛。

向非食不足，此檄当径投。

黄馘渔樵翁，揣分吾其俦。

陈造

陈造　再用才子富文华校雠天禄阁韵赠周教授

君家小阿韫，择婿须才贤。

我家小於菟，披雾欲窥天。

鹊语灯著花，妙契默有传。

何当珠帘外，彩丝自相联。

陈造

陈造　再用才子富文华校雠天禄阁韵赠周教授

万木同一秋，松柏正也独。

夫君阅流俗，尘过不留目。

我昔甘曳裾，低首问宜禄。

及今君子前，玩易愧频复。

陈造

陈造　再用才子富文华校雠天禄阁韵赠周教授

假板未通班，此气渠容索。

周友万卷腹，小却石渠阁。

培学虎出翼，息妄眼蜕膜。

何当去为霜，万壑正枯涸。

陈造

陈造　再用前韵赠高缙之三首

晴色与春违，香红不余漂。

出郭纵远目，草长麦齐腰。

诗来慰幽独，吮讽芬兰椒。

招月作三益，庶用娱中宵。

陈造

陈造　再用前韵赠高缙之三首

闭门雨两月，君来无旧新。

白眼睨牢石，骞飞不受驯。

落落含风松，纷纷栖睫尘。

惭非修月手，向君和阳春。

陈造

陈造　再用前韵赠高缙之三首

高郎客京华，好事有左顾。

儒林丈人行，乃得曳裾处。

亦知短褐底，蕴抱美无度。

继今数公间，可但传新句。

陈造

陈造　再用前韵赠高司理共八首

少年场里独鹰扬，他日悬知玉作堂。

小试问囚穷两造，徐看载笔擅三长。

得诗遽眩珠玑烂，玩味还疑龄颊香。

风月无穷才不尽，坐须乔木拥千章。

陈造

陈造　再用前韵赠高司理共八首

帅幕群才赖激扬，衰迟犹喜后升堂。

雷封局缩聊偿债，衮字褒嘉但寸长。

再试真成不龟药，九言终佩辟邪香。

龙门梦断谁知己，几诵桑阿赋末章。

陈造

陈造　再用前韵赠高司理共八首

衰宗如此况他扬，碌碌诸雏欠肯堂。

薄宦幽忧殊未醒，故园归梦可胜长。

杯盘顿顿家鸡嫩，翁媪鸣鸣社酒香。

犹记比邻笑行客，夏畦龙断为金章。

陈造

陈造　再用前韵赠高司理共八首

诗语庸非自播扬，流传朋旧定哄堂。

儒书投老空成癖，舞袖平生不解长。

黄鸟啄残丹杏颗，清风摇动绿筠香。

山城寂寞便吾懶，劣胜精神弊句章。

陈造

陈造　再用前韵赠高司理共八首

俗里毫丝起抑扬，请君时闭读书堂。

渭渭肯混泾流浊，凫短徒忧鹤胫长。

千载流传防造次，百年表立要馨香。

了知此印君堪付，过眼龙凉忽报章。

陈造

陈造　再用前韵赠高司理共八首

苏李宗风我雀扬，少陵公按子开堂。

官曹此地文书省，诗社从今日月长。

山滴晓烟收后翠，莲漂天女戏时香。

可孤煮饼分缰韵，正使铜花澁印章。

陈造

陈造　再用前韵赠高司理共八首

腰钱几夜梦维扬，上雨傍风只此堂。

人笑铅刀那用割，自知袜线岂能长。

课时坛畔独飞动，问字人来且碧香。

径欲披衣还旧隐，二天宁久溷苏章。

陈造

陈造　再用前韵赠高司理共八首

帝旅曾观武事扬，如君文势整堂堂。

了知一笔无前古，坐遣诸生丧所长。

丹桂高攀霄汉迥，捷书西下姓名香。

贝宫鳌禁应馀地，看展平生补衮章。

陈造

陈造　再用前韵赠盐城四士

行李小盘薄，海西裨海东。

交情半新故，生世有遇逢。

从我二三子，草木臭味同。

业工画眉妩，饰此水雪容。

高轩一再过，向我作春融。

陈侯犀一角，锦肠星斗胸。

章侯金右炼，学派传正宗。

杨侯较诸杨，朝墨收儁功。

王郎天地间，合侍明光宫。

我老一无可，短翼群蜚中。

樽酒剪银烛，诗锦佩奚章。

宽破十日留，文律得细穷。

陈造

陈造　再用韵寄丁知县三首

旗亭风月小披襟，慰我东归听足音。

潮水去来当有信，岫云出入自无心。

酒杯乘兴从妨梦，诗律缘愁乐废吟。

明日扬舲回白首，烟横北固櫂千寻。

陈造

陈造　再用韵寄丁知县三首

南楼酌酒未分襟，啅鹊啼乌亦好音。

晴日倒红生笑颊，烟梧摇渌涨杯心。

可堪岁月供行色，尽把江山博醉吟。

不断芜湖留十日，焦峰浮玉恣幽寻。

陈造

陈造　再用韵寄丁知县三首

别时把酒欲沾襟，楚翼吴鳞要嗣音。

撞玉餍听辞客语，断金深和故人心。

对床风雨终前约，满眼湖山念独吟。

何日水云淮上宅，草荒三径肯深寻。

陈造

陈造　再游福溪岩赠主僧

山路细萦蛇，欹危讶泛槎。

幽人肯假榻，倦客似还家。

柏径初轩豁，筠窗更静嘉。

饥肠如作苦，斋鼓恰停挝。

茶供含秋露，菘菹带早花。

香粳有炊玉，煮饼不摇牙。

好在经行处，还怜旧约差。

摩挱验蛇蚓，圆缺屡暇蟆。

境信人俱胜，心宁迹与遐。

农时多闵雨，意绪每如麻。

却话三生契，空嗟两鬓华。

蒲团坐双稳，良夜对篝纱。

陈造

陈造　再游虎丘二首

阖庐归骨地，僧宇庇高丘。

又趁能诗伴，来为吊古游。

英雄馀幅纸，岁月莽东流。

未解山前客，相逢更说愁。

陈造

陈造　再游虎丘二首

令节携壶客，当年伏虎山。

诗成云气上，人语画图间。

官作三年住，时须半日闲。

从今碧眼老，几送醉中还。

陈造

陈造　再游殖轩小酌

生世岐喧静，平章有不如。

宦涂吾画虎，濠上子知鱼。

去索长安米，归紬笠泽书。

兹轩住苍莽，胜日复踌躇。

酒盏扶头后，莺声禁火馀。

兰风度樽俎，蝶翅掠襟裾。

有底烟霄意，便为水竹居。

可须供曲糵，未后课{耒尤}鉯。

花蓓红酣日，池光碧浸虚。

鹤头依绿荇，龙骨闹清渠。

诗兴因超忽，愁端得破除。

时从一吟醉，小计百砗磲。

陈造

陈造　再赠泽卿商卿道旧三首

一昨西风散马蹄，肯如接淅去东齐。

人家炊玉香馥鼻，禾垅如云高过脐。

饮隽不无惊渴虎，醉归同约候鸣鸡。

二卿好客家声在，遮莫茅柴荐韭虀。

陈造

陈造　再赠泽卿商卿道旧三首

隆污非是莫端倪，瞢蹈觞深试汨齐。

荆璞笑渠忘卫足，坞金何策赎然脐。

悠悠塞上悲亡马，断断尸乡丛养鸡。

可是世纷吾屑去，平生结习晚吹虀。

陈造

陈造　再赠泽卿商卿道旧三首

过眼纷纷更问为，幽人生死况能齐。

海桑恐碍日车辙，宸极劣为天磨脐。

臧谷君方堕书蠹，研桑我亦笑醯鸡。

晚知战胜轻千乘，悔厌晨盐与暮虀。

陈造

陈造　早步湖上

忽忽京尘渍客衣，正须轩旷一伸眉。

独行初日葱茏处，不待游人杂遝时。

鱼乐暗摇亭树影，风轻闲弄水云姿。

因循又耐箫歌聒，早晚湖山细入诗。

陈造

陈造　早春十绝呈石湖

不是风寒即雨寒，朝来春意破天悭。

怪君未解春皇意，恐把韶华付等闲。

陈造

陈造　早春十绝呈石湖

倏看媚白破梅枝，更喜娇黄著柳丝。

春事斩新当客眼，可须山鸟报人知。

陈造

陈造　早春十绝呈石湖

树外晴云不拟飞，东风无力惬单衣。

垂杨院宇斜阳里，还是钩帘待燕归。

陈造

陈造　早春十绝呈石湖

中林频度养花风，合放林梢一点红。

蝴蝶与春偏有约，依依先占去年丛。

陈造

陈造　早春十绝呈石湖

杏羞桃涩要诗催，客子情钟倍费才。

惜欠王家千杖鼓，辊雷声里看花开。

陈造

陈造　早春十绝呈石湖

未须看竹扣人门，且复寻梅过水村。

香片点衣归马健，临风只博断吟魂。

陈造

陈造　早春十绝呈石湖

虎丘僧宇瞰坡陀，几许香輟载酒

。

游子花骢烟外驻，丽人尘袜水边多。

陈造

陈造　【

01】　早春十绝呈石湖

缓引牙樯载绮罗，宽围丝锦著笙歌。

小抬醉眼游丝外，夕照御城奈乐何。

陈造

陈造　早春十绝呈石湖

鸱夷古锦犊车辕，盘薄沙鸥舞蝶前。

少日长安聚蚊梦，莫年诗酒解随缘。

陈造

陈造　早春十绝呈石湖

馆娃宫外趁游人，不见湖山自在春。

闻道石湖清绝处，芳时不著绮罗尘。

陈造

陈造　早夏

安石榴花猩血鲜，凉荷高叶碧田田。

鲥鱼入市河豚罢，已破江南打麦天。

陈造

陈造　早夏

满地榆钱未扫除，画帘忽复燕将雏。

风窗梦破搔头坐，重课儿时读了书。

陈造

陈造　赠安道士

吴羋传世皆妙语，善升乃近崔遵度。

丝桐造妙诗疑神，古为多属方外人。

羡君矫矫云山客，子墨桐君生莫逆。

此人此艺吾了然，锦囊杰句多时贤。

月斧云且游戏，缠声鹿鸣莫经意。

古人进艺道与俱，如君不应古与殊。

谒帝行如稷丘子，莫谩瓜芋嗤侯喜。

陈造

陈造　赠包道二首

吟风啸月是真常，何处无何更有乡。

我与吕仙俱不死，静看乌兔幻炎凉。

陈造

陈造　赠包道二首

何妨尘外却尘中，风舞寒漪月印空。

洗钵与渠同一饱，未忧交臂失回公。

陈造

陈造　赠曹秀才二首

不复林逋起九京，空留诗卷逼人清。

如君况自鬼神助，掷地应闻金玉声。

败履人今笑东郭，奔蜂我亦愧南荣。

三千奏牍真馀事，侧耳齐廷待一鸣。

陈造

陈造　赠曹秀才二首

拌擞胸襟一不优，迂临惟子肯绸缪。

访书笠泽心摧落，苟禄吴门路阻修。

老去欲追三径约，客来当办一钱留。

它年水北山南计，更挈诗瓢就我不。

陈造

陈造　赠陈居士

昏宦冥冥堕急流，羡君高谢此笼囚。

能诗似是林和靖，博古宁惭许散愁。

上药化金才顷刻，虚舟触物信沉浮。

何时我亦休官去，对卧元龙百尺楼。

陈造

陈造　赠陈签判

熠熠萤光略露荷，摇摇杯面涨金波。

受风正作团栾饮，闭户深防褦襶过。

情话想无云母隔，新篇应有雪儿歌。

揆予可讳刘郎笑，讲舌长乾鬓自皤。

陈造

陈造　赠陈钱二别乘

蜂蝶如相识，窥人却怪生。

平时被花恼，因病此心轻。

笑语初疑梦，香红旋问名。

杖藜回白首，颓景歨衔城。

陈造

陈造　赠陈钱二别乘

花气浮迟日，莺歌佐缓觞。

肯孤留客意，兼贷著书忙。

畴昔朋游乐，扶携醉后狂。

因君话尘外，清兴顿能长。

陈造

陈造　赠陈钱二别乘

小筑萦人梦，诗翁况旧期。

定携桃叶女，犹羡羽家池。

莺燕听歌惯，风烟取醉宜。

饯春馀几日，一笑更容迟。

陈造

陈造　赠傅商卿

残年多病更衔哀，今日衰怀得好开。

闻道场功因雨止，径缘老子犯寒来。

下簾小炽萁炉火，煨芋聊持药玉杯。

翻忆黄公酒垆夜，{上四下各}无忧患娆灵台。

陈造

陈造　赠高黄二子

平昔金兰契，过逢意自饶。

乘闲无窘步，命笑有嘉招。

翠敛歌眉黛，红生醉颊潮。

归骖众惜夜，小待玉笙调。

陈造

陈造　赠高司理

穷乡洗眼挹清扬，凛若重登月旦堂。

骥子凤雏端不苟，吏能儒业况兼长。

简孚首解秋荼密，襞积仍熏古锦香。

我亦床头一经在，自公正欲共平章。

陈造

陈造　赠龚养正二首

思君不办一再过，束书谢客方卧痾。

不为儒林丈人地，可耐造物小儿何。

我亦病气刚制酒，自春迄秋在告多。

几时蹁跹数访我，为君快作鲸饮河。

陈造

陈造　赠龚养正二首

百骸缀联等非实，调虞小愆诸病入。

忘三彭仇念昔闻，作五禽工瞢此术。

吾身甚羸心甚安，妻孥已捐今昔观。

平生学力外生死，砭剂求工聊复尔。

陈造

陈造　赠广教主人

七年走薄宦，重放湖上步。

偕客憩鹫峰，访僧得龙树。

瘦骨书作祟，余年药为助。

君技信精微，我疾判疑误。

多谢办再往，一饱许复具。

意偶俗物败，行非山灵沮。

定贻高人笑，竟堕尘事污。

似闻今参寥，近在西林住。

拟掇茗果供，饱玩玉雪句。

胜践后五日，盟兼谂鸥鹭。

陈造

陈造　赠广教主人

风雨破十九，可得闲余步。

画舫连千百，排拶堤侧树。

湖山堕空蒙，於客信非助。

前朝冒雨还，正为初日误。

今者乘兴往，不暇家治具。

赏心有新惬，行计无旧沮。

香尘纷罗绮，隐服耐此污。

莺花殊未厌，乌兔渠小住。

爱日拟秉烛，把酒先得句。

上马一回首，前滩下白鹭。

陈造

陈造　赠郭高叔三首

护香深合写乌丝，有底朱楼望得知。

与问天津倚栏客，庸非青琐窃桃儿。

陈造

陈造　赠郭高叔三首

燕台赋就尚缄囊，已作新声绕杏梁。

见说负山常夜半，能言鹦鹉枉关防。

陈造

陈造　赠郭高叔三首

翠扇红牙浅黛愁，梁尘飞下晚云留。

贯珠未竟金杯侧，却欠周郎一转头。

陈造

陈造　赠何符山人二首

小计谋氏粲春葩，传遍侯家与主家。

未怪东来将双影，十年囊笔饭京华。

陈造

陈造　赠何符山人二首

冷看俗态诙嘲里，缓阅年光醉梦间。

想得酒瓢诗卷外，此生无物更相关。

陈造

陈造　赠画士龚子

古人论画索画外，世俗区区较形似。

眼明亦有可人者，龚子画形兼画意。

秋兰春蕙相与芳，梅花照景胜暗香。

倚烟映雾各夸嫮，并作短轴供宝藏。

斩新雪色三丈壁，胜日渠挥淡墨。

楂牙老树对丑石，龙腾兽伏起恍惚。

松底跳波隐隐轰千鼙，石间横斜风竹因依。

长翁雅趣在水竹，新开湖南规办五亩绿。

此松此石偕四友，身未出门先在目。

暮年供给良易足，龚子惠我真绝俗。

万钱酬赠不颔颐，新诗渠能饱君腹。

平生好事吾屡空，龚子好事未后翁。

藏诗宝画从人笑，与子把无终穷。

陈造

陈造　赠黄国器二首

交情凛凛久弥坚，游旧何人似子贤。

别去漂零各天末，喜今谭笑复樽前。

德人政用宽幽独，归路胡宜更后先。

弹压山川须妙语，不妨排日为君编。

陈造

陈造　赠黄国器二首

簿书丛里久囚拘，鸥鹭群边忽自如。

白傅已甘多病过，安仁况复悼亡馀。

归田且办充肠米，遮眼非无插架书。

如子功名方迫逐，未应偕我问樵渔。

陈造

陈造　赠解禹玉

读书只博双鬓斑，诗好岂解留朱颜。

平时无客怜辙鲋，触处有人嘲饭山。

相府略尝唤宜禄，木门不梦窥铜环。

多病但结药裹伴，得酒间发诗囊悭。

频频终缣鴬斯饱，浩荡拟逐江鸥闲。

未死更费屐几两，此生只欠茅三间。

丁年悔不全吾高，正坐枵腹守不毛。

卑官餬口竟何补，捐弃什百收一毫。

执版仰看上官面，可复直气陵群豪。

夜剔残灯赋招隐，愁追交情广楚骚。

丰约仅足优龙具，污隆真可付马曹。

共嗟孔奋不自泽，政复所至无脂膏。

向来枯策苦伤生，涂穷却用陶性灵。

故人肯来问牢落，河畔罢吟草青青。

夫谁急草修期檄，夫谁大刻班超铭。

孽虏游魂须晷刻，燕然苍石高峥嵘。

横槊千篇月三捷，是责舍子谁当能。

可遽学我赋归来，临流欲濯襟袂埃。

老子期君旧不浅，看不要津舒壮怀。

乌惊兔忽易寒暑，尧蓂不办供合开。

文字玩世请少息，盛时难得君念哉。

昔人听谋取一得，勿以老耄资笑咍。

君不见壮岁一跌子陈子，江湖毕世甘低回。

陈造

陈造　赠净慈主人五首

平时野饭与岩栖，忽向皇都作住持。

见说禅和蜂蚁聚，心闲只似瑞岩时。

陈造

陈造　赠净慈主人五首

炊珠爨桂走门徒，须信高人道不孤。

政使过门尽侯主，也须拳棒做工夫。

陈造

陈造　赠净慈主人五首

识君方吏虎存边，已叹疲羸雪满颠。

别后漂零怯人问，穷山往返费三年。

陈造

陈造　赠净慈主人五首

寺前寺事花如锦，相见游人拨不开。

好把春光供一笑，从渠尘袜涴苍苔。

陈造

陈造　赠净慈主人五首

师似蜚云未定居，我方薄宦走江湖。

鼎山他日过从约，借问今犹记得无。

陈造

陈造　赠课会诸公

书社他年事，寻盟未厌烦。

须吾执牛耳，助子跃龙门。

凌厉先诸彦，从容即万言。

隽功科举外，暇日要深论。

陈造

陈造　赠课会诸会

岁月翩翩骥受檛，妙年云路不应赊。

手中白羽真穿叶，门外苍槐又著花。

丹灶功成须换骨，天河波浅待乘槎。

雁行看即青冥上，却笑舑儒两鬓华。

陈造

陈造　赠梁教授

梁侯藿菽芼山雌，冷坐欲试菁莪诗。

嗣圣急贤饥渴似，项背趣召君得辞。

九门方悬帝尧鼓，久旱可无傅岩雨。

几听言议得韬韫，了知它日酬所语。

人言才俊当居中，可使流落吾辈同。

邓禹旧实文学掾，萧何不书野战功。

民庸国计当惠恤，和扁之侧无废疾。

会看同沐一台春，底用更试三尺律。

陈造

陈造　赠刘行甫

刘郎雍容古君子，平时人指原夫耳。

忽然闯我风雅坛，疾雷破柱蚁龙起。

豫章可栋今七年，魏舒惊人才一矢。

后来独步君仲宣，抚斲轮具吾衰矣。

陈造

陈造　赠妙胜主人

舆台却略车不前，寒风皴肌冰在袖。

还家大胜去家时，景物顿回春气候。

宿云坏裂无几留，满放羲轮碾晴昼。

卧石荦确犹润湿，短篱檀栾挺痚瘦。

是处麦畦间青壤，谁家柳阴围碧溜。

前山竞献晓髻浓，后海全民纹縠皱。

妖桃艳杏各趺萼，近树遥林错文绣。

池鱼酣暖泳清浅，山鸟何知语幽茂。

搜诗忽忘路远迩，啅鹊不离车前后。

闲身胜践多龃龉，缓驾幽寻容宿留。

转从净宇寄倦憩，得访老禅闲话旧。

拂除尘壁诗刻在，挽仰岁华春事又。

开单一饭吾易饱，袖手千倡渠无陋。

戴星摩抚防务废，挽袂留连惭意厚。

出处殊科要酬应，气味相投真邂逅。

吾归自竟武城歌，放师道价诸山石。

陈造

陈造　赠钱郎中

刓方利禄媒，抱道俗不省。

诗书工发家，孰起世儒病。

钱侯挺直节，蛮徼复兰省。

剑气夜星明，鵰翮秋霜耿。

上前论世务，万乘为首肯。

平生中原虑，壮岁左符请。

不作黄阁想，拟试白羽秉。

孤忠当宁知，宏图时宰领。

群儿须圆曲，谓可力胜命。

彼此计乘除，得甓丧崇鼎。

平生信所得，一鉴照万境。

幕中辞脂韦，客石进严冷。

主簿聱牙伯，评俗怒生瘿。

令君强项翁，争事不藏颖。

但有周舍思，可无卫武警。

我亦意行者，泥古志未逞。

朝来听名理，剪烛延落景。

寸田殊易荒，有赖剔榛梗。

效奇乏良策，汲深惭短绠。

惟期佩公言，不堕颓俗阱。

陈造

陈造　赠琴妓二首

梦中曾揖蔡文姬，焦尾亲传半夜衣。

莫向诗人弹别鹄，免烦衰泪对君挥。

陈造

陈造　赠琴妓二首

千纸争传戛玉词，一庭浑卧借书郗。

从今有问新知识，径说江城女项斯。

陈造

陈造　赠施都正三首

严严神仙居，不受世尘涴。

栖身白玉壶，眼净讵容唾。

主人敬爱客，马秣仆不饿。

洗心炉薰前，容了旧经课。

陈造

陈造　赠施都正三首

雨窗舞晦明，风竹作骚屑。

断无思归梦，人境两清绝。

道人气金玉，妙论挟冰雪。

未须金鼎丹，始可黑霜发。

陈造

陈造　赠施都正三首

欲观芸芸初，当求根极地。

古今貉一丘，贵贱鱼千里。

纤云翳太空，玄珠在深水。

安得数年闲，与师商榷此。

陈造

陈造　赠实老

几时风色不飞沙，再遣斋鱼为客挝。

尘里槐安空梦境，眼中优钵忽天花。

玄谭正用蠲忧患，白饭胡宁当旨嘉。

南去路贫同一笑，不忧攫肉有飞鸦。

【卷20】

陈造

陈造　赠四子二首

峨峨冰港仅通舟，策策霜风透重裘。

良为予来真好事，小留君住得销忧。

可无谭笑传觞处，剩有烟云洒笔头。

保社相娱倚公等，暮年干禄判悠悠。

陈造

陈造　赠四子二首

交这眼亦班班，四子声猷岂易攀。

百里来羞长翁赆，片言仍解相公颜。

事乖雅意畴忘叹，我已南驱子北还。

繼此开樽讲德处，定知矫首向云山。

陈造

陈造　赠送行六子

北风猎猎吹行舟，客子坎止今乘流。

汀洲立鹭仍飞鸥，定应笑我当退休。

一贫所驱不自由，表表六子古与俦。

知我此意不见羞，送行两舍未转头。

我生甚愧羊荆州，郭吉校君谁劣优。

天气冰井风力遒，召棠芜城甘滞留。

推挽共作平山游，倚栏逸兴浩莫收。

剧谭落屑酒溜油，不许旅寓生羁愁。

饱阅世态谙枵浮，高情如君未易求。

嗟予老矣胡为酬，相与金玉论轲丘。

陈造

陈造　赠送行六子

引身漂然不系舟，吕梁滟澦皆安流。

江湖万顷浮一鸥，此心元世常休休。

吴山楚水纪所由，湘累老枚宁匹俦。

琢句亦复晨羞，搯抉肝肾掉白头。

岁六十四方佐州，计原夫日无乃优。

客路日月迅且遒，朱颜壮志逝莫留。

吾聊尔尔赋远游，山川自可卷轴收。

老怀槁暴今膏油，油访岘山石吊莫愁。

庸随大楚皆萍浮，顾我不乐夫何求。

缅思六客同献酬，如挹韩众追浮丘。

陈造

陈造　赠王仲和架阁

朱楼窗霏杨柳烟，楼中香雾浮龙涎。

眩旋客眼锦绣筵，闹花打围妖且妍。

小蓓稚萼红玉鲜，酒行急管杂繁弦。

羯鼓催开褭风莲，横笛未放蚁鼍眠。

老子判醉忘华颠，归去就枕疑针毡。

但有梦语追游仙，芳讯忽听青翼传。

翠鸾彩云歨漂翩，缥缈三十六洞天。

水佩风裳若个边，重来朱楼柳吹绵。

楼中主人卓诗肩，瀹处士茗安僧禅。

兀坐向我俱可怜，君才时彦孰后先。

宦路已著祖生鞭，富贵取携固有然。

列屋指见罗婵娟，老子贤否真天渊。

蕙兰香中锦瑟前，觞咏或可君周旋。

陈造

陈造　赠吴子隆

诗到吴侯信崛奇，汗颜飞动可容追。

小挥梦里五色笔，吟作人间黄绢辞。

满耳龙鸾啸空旷，惊人雨雹散雷搥。

相如气压邹枚倒，未觉樽前运思迟。

陈造

陈造　赠相士潘翁二首

平时镜里笑头颅，道我为官已近谀。

但遣馀年犹甲子，不妨绛老尚泥途。

陈造

陈造　赠相士潘翁二首

凉凉寂寂不关天，自诡诗穷五十年。

君比老夫痴又甚，更教斲句当行缠。

陈造

陈造　赠相士蜀张二诗

博古亦多艺，相形仍论心。

司南辅名教，左契指升沈。

好语空千纸，行橐未一簪。

乡关剑阁外，雁足谩归音。

陈造

陈造　赠相士蜀张二诗

贫病谢人谋，形容览镜羞。

要随耕钓往，聊为斗升留。

子术诚探妙，吾门恐暗投。

霜髯文学掾，宁复邓元侯。

陈造

陈造　赠相者二首

人言庞艾可功名，独取舑儒子麽生。

槁项犹多吟拥鼻，好移君眼与公卿。

陈造

陈造　赠相者二首

材同樗栎将安用，官带笭箵亦漫为。

更欲品题人所弃，君痴尤胜老夫痴。

陈造

陈造　赠盐城诸友

泉脉不通海滨土，人家辘轳上鹹卤。

新粳本自玉为烂，荐熟便如猩血煮。

初尝已叹失香味，久食更忧戕肺腑。

城西禆海百顷宽，绀碧瀰瀰含雾雨。

我者舣柂酌清泠，洁比盘冰味牛乳。

得非天意补此乏，跬步可{奭斗}殊不苦。

但令十舟玄津致，坐遣千室皆甘茹。

迄今俗心不自拔，如食置傍饥不取。

铜章师由尽时贤，盍有教条祛惰窳。

君不见乐天六筦挽西湖，惠利可容今愧古。

陈造

陈造　赠杨伯时

璧月无纤翳，冰壶不受尘。

西京子云裔，有官居士身。

今代庞德公，淑质秉大雅。

生事一丘壑，龙凤拜床下。

绪余辨官业，膏馥付尔曹。

诗声华岳重，士论锡山高。

京尘逆旅中，初喜识芝宇。

鄙语愧呈拙，有底极推许。

漂流当定居，久计浙西东。

他年结诗社，未嫌后从公。

陈造

陈造　赠臧汝舟次韵

昔人得珠没涛渊，悟后悚惕悔厥先。

世间万事无真是，辩口莫究然不然。

此心疑然古井水，与俗方圆宁得已。

纹楸亦有进道机，介视胜负齐生死。

臧子多智守己愚，能事不盖已日孚。

南风覆舟后诈狙，义战得隽逾老夫。

闲中败意防俗物，喜君相过不待屈。

此乐政令儿辈知，阅日无庸讥愒日。

陈造

陈造　赠臧文仲四首

青山玉所蕴，下此翠凤双。

音含古韶瀋，身非世文章。

众羽不敢睨，谓是圣时祥。

有人摩老眼，侧伫云路翔。

陈造

陈造　赠臧文仲四首

夫君根柢学，宜我屡即之。

罢马取长道，顾肯过我为。

索宝黔娄家，怪君焉取斯。

颇尝见此客，且用诧吾儿。

陈造

陈造　赠臧文仲四首

理以定胡明，用智或成痚。

芸芸自根求，一一皆我储。

饥{左米右备}渴须浆，水固不宜车。

请君默自烛，是物谁欠余。

陈造

陈造　赠臧文仲四首

始吾泛其观，中吾固其守。

拳拳宝所重，世或轻敝帚。

厩马我所师，家鸡谁得有。

此心如此用，烦君订是否。

陈造

陈造　赠张德恭

少日试推敲，未脱蜂鹤病。

世间十全手，噬肯爱三请。

即今悔少作，草草生气盛。

逢人忍修缩，拜手博是正。

往往掉其臂，百叩不一应。

趐屃仰前修，萎惫不能劲。

从君父子游，似颇识蹊径。

使君唾隋珠，枚叟每后乘。

郎君撞烟楼，楚珩复相映。

两豪五字律，万象一清镜。

剩馥副群趋，余风振不竞。

邮城望迎銮，未敢惮奔命。

向来从渠后，无乃莹吾听。

回省多岐亡，满冀一语订。

此篇尤爱我，见推乃见警。

政使元白前，向君亦修敬。

陈造

陈造　赠章宰

汤池潴巉岩，房祠踞穹隆。

向来偕君西，寒雨斜惊风。

虚檐吞山川，悗若困樊笼。

往来三十里，兀兀妇车中。

颈方学缩鳖，眼不到飞鸿。

迄今簿领前，老面潮羞红。

昨夕县麻势，子亦胡能东。

如子亨衢人，不应分我穷。

山灵两介士，不屑陵原通。

我辈吏尘涴，枨触肯见容。

高兴未渠尽，佳节宁易逢。

调琴家治具，竹堂小窗栊。

酬酢十客优，疱隶良易供。

登山与听雨，取醉政自同。

玉友陪从事，共达吾深衷。

逮今强健时，数近玻璃钟。

丹杏正媚妩，柳枝颇昌丰。

古今共陈迹，春事尚匆匆。

此欢不可失，此广傥见从。

对花但忍渴，请看衰病翁。

陈造

陈造　赠赵步师

出处升沉转首非，无端颠倒念分违。

瘦羊博士尚骨立，白马将军今肉飞。

共仰钩陈明帝极，少须尺箠下金微。

为公草罢平羌檄，径指淮乡旧钓矶。

陈造

陈造　赠赵丞四首

老懶无诗到雪梅，僧窗驼坐拨萁灰。

朝来好语成快读，匕筹惊投不为雷。

陈造

陈造　赠赵丞四首

君家鸾镜照芙蓉，笑我衣襦绽不缝。

想见后堂颓醉玉，梁州按罢晚妆慵。

陈造

陈造　赠赵丞四首

我衰但作一廛计，认古宣城为故乡。

待得故人来作牧，试吟打鸭起鸳鸯。

陈造

陈造　赠赵丞四首

共约京都看早春，枣骝缓踏软红尘。

要君弹压湖山景，莫惜新篇举似人。

陈造

陈造　赠赵监岳

才俊如君士论推，下交从昔最知归。

谈间八面无馀敌，酒处千金不当挥。

方办西湖陪语笑，预愁南浦诉分违。

只今又捧江西檄，连夜惊魂梦打矶。

陈造

陈造　赠赵排岸兼简汪尉

二年挽眉簿书俗，分无足音到空谷。

赵侯缥缈尘外人，肯舣归舟问幽独。

冰壶炯炯当九秋，岩电熠熠悬双目。

小家樽俎解咄嗟，卷褥或能营酒肉。

从容不待投辖留，坐来屡跋铜盘烛。

酒酣辞锋不受触，脱手诗成惊破竹。

雄才伟论两超绝，磊嵬大称此腰腹。

定多欬唾到银笔，自可风标藏画轴。

别去日月讵几馀，丰悴真成手翻覆。

慈乌绝哺心糜碎，脊令断行泪陆续。

化儿与人底异情，念君胡宁耐荼毒。

诗肠只作饥雷吼，谭舌未免穷涂哭。

肉割鹭股竟何补，书凭雁翼惭虚辱。

退之方急一箪食，少陵徒思万间屋。

语追竞病代舍宽，王将军家禄千斛。

奋蜚行矣君有待，否泰更之吾已熟。

岂容步仞局赤骥，会见青冥上黄鹄。

奉川之汪乖崖上，有粟如阜金如粟。

载宽县籍偿丁算，长与饥民共年谷。

一牛鸣地监河侯，盍令颜阖能饘粥。

陈造

陈造　赠赵秀才

衮衮红尘去，扁舟得挽回。

半生障日手，一笑沃愁杯。

应俗吾衰矣，论文子壮哉。

明年日边信，满冀好怀开。







卷48

陈造

陈造　赠赵秀才一首

平生心事钓渔舟，邂逅青衫映白头。

肯为功名戏雕虎，不留颜面对沙鸥。

露溥青盖高荷晓，风约黄陂小麦秋。

入眼斜川归趣好，此身何处不菟裘。

陈造

陈造　赠赵子野

长翁饮德腹为实，赵侯论交胶在漆。

这曹未肯孤吟赏，车载鸱夷挽衰疾。

楼前红树媚晴霁，楼间清风细披拂。

峥嵘帝皞夺花事，仿佛江妃奏瑶瑟。

巾欹帻堕人傲兀，堂堂饮兴方未毕。

眼看韶华吾嗫嚅，气摩苍昊君家逸。

人间乐事易陈迹，便恐清欢转头失。

孰知椽笔今诗史，烦君挥毫记今日。

陈造

陈造　赠钟汝楫

坐窗雨萧萧，出户泥活活。

旅食向六旬，淫霖破七八。

旧新佳客断，局陋不可活。

钟郎卷衔袖，诗与人秀发。

诵之未数纸，骤觉阴氛豁。

壮如秋涛涌，清比哀玉戛。

骚人咏香草，不足供采捋。

诗人深堂奥，掉臂欲排闼。

应接殊不暇，愧耻那容刷。

正宜长聚集。慰我抱饥渴。

不见动十日，有力苦见夺。

转头二十年，梦觉几电抹。

我甘鼯五穷，子亦狼载跋。

川增得深敬，外此本毫末。

别语忽见谂，回肠隐胶葛。

乘除等寒暑，休王有回斡。

豫章出林迟，出乃千丈拔。

天居五云处，往矣侪俊杰。

当念淮出阳，有人晞短发。

噬肯回叶舟，谭妙共蔬粝。

陈造

陈造　赠仲国美

三阅春光一建瓴，依然归棹泊危亭。

乌迎客子各头白，柳学故人俱眼青。

曾是纵谭僵婢仆，又成豪饮卧罍瓶。

明朝小话前溪别，分付溪风管醉醒。

陈造

陈造　张丞见和次韵答之

中年赋远游，群仙谓匹敌。

朼来吏海隅，笑死鹤背客。

昔人混屠酤，不取俗眼只，

惟应赤城老，默许分半席。

陈造

陈造　张丞见和次韵答之

故人十年别，墙宇今密迩。

谭胜复诗工，排日有欢喜。

所嗟连城璧，过诧窭人子。

何况政术痚，一一赖提耳。

陈造

陈造　张丞见和次韵答之

我本山林人，娱老有日用。

时须禽一戏，暇乃笛三弄。

言偿作县责，顾敢宝所重。

催科未妨拙，防速牙角讼。

陈造

陈造　张丞见和次韵答之

张东旧莫逆，雅趣瑟和琴。

器用异所宜，渠观与山林。

朝来览镜笑，鬓雪无可侵。

但办摩衰眼，送君立班心。

陈造

陈造　张丞见和次韵答之

男儿鼎珍食，富贵倚稽古。

不然东山车，稳载十眉女。

可怜强项令，俗尘塞肠腑。

端如溧阳尉，老诉食荠苦。

陈造

陈造　张丞再有诗次韵

仰高排{夏文换乔去丿}玩清圆，学力卑摧旧判年。

后进或夸金掷地，前修犹是斗横天。

晚规省语安衰病，暇复分题搅醉眠。

只有君诗追古作，未忘缃素遣儿传。

陈造

陈造　张守送羊羔酒将以三绝次韵答之

生尝跪乳资名教，死去遗芳谥碧香。

洗盏开尝吾未敢，称冤肯入菜羹肠。

陈造

陈造　张守送羊羔酒将以三绝次韵答之

小槽清凝带羶香，酿法知非羸角羊。

拜赐未辞乾讲舌，呼儿留得荐蒸尝。

陈造

陈造　张守送羊羔酒将以三绝次韵答之

瓮中别作一家春，羒羜微生得效珍。

少贷陶家煎雪水，更论徐邈对贤人。

陈造

陈造　张守有和章复次韵三首

一骨万金知未惬，五云七字不妨赊。

此翁久断扬州梦，径付凝香旧主家。

陈造

陈造　张守有和章复次韵三首

接翼鸿冥聊尔尔，大书麟获更仪仪。

雄边仙伯横琴处，应道苏耽兴尽归。

陈造

陈造　张守有和章复次韵三首

闲舒侧理题长句，漫与胎仙纪往回。

花径宿莺楼着燕，因思如愿赋归来。

陈造

陈造　张守招隐

春风吹作万家春，谁得联镳从使君。

微径问花同载酒，深堂剪烛细论文。

王郎把臂簪仍盖，严老呼舟首又分。

安得云龙随上下，佳辰不复叹离群。

陈造

陈造　张秀才复留为作

邮城望繁川，渺莽天一陬。

亲知非不多，噬肯一来游。

张侯我石友，前辈放一头。

逃俗火避湿，赴义鹰韝名。

穷谷喜足音，况接大雅流。

前之翩然来，今复欣然留。

兹非为我欤，厚意胡宜酬。

日边有知己，崇论亲冕旒。

故人书沓来，拥麾淮上州。

置彼肯就此，与世风马牛。

文字有至味，过从无珍羞。

山院作僧过，竹静荷气浮。

载下东野拜，幸贷别离忧。

从渠夸毘子，见谓君何求。

陈造

陈造　张秀才枕屏

寒风惨澹森木古，群鸦无人自翔舞。

重山积水几里所，稍见孤舟渺烟雨。

意吞洞庭卓天姥，短屏数幅渠能许。

何时去作湖山主，还唤诗翁来着语。

陈造

陈造　丈亭

小江随山巧回互，转首碧流分两股。

丈亭系缆待潮生，徙倚才容一炊许。

潮信曾何差顷刻，固应作意怜行客。

为谁东去为谁西，酌酒殷勤酬河伯。

陈造

陈造　招山阳高徐二生饮二首

梅花时节屡开樽，欲赠梅花欠可人。

令日有人梅样好，迟君同赏雪中春。

陈造

陈造　招山阳高徐二生饮二首

欲作山阴兴尽回，良思与子共衔杯。

要须人境俱清绝，好抱瑶琴踏雪来。

陈造

陈造　招郑良佐

向来闻名思见面，常恨东西异乡县。

即今去我一苇航，亦复经年不相见。

重阳佳辰可虚辱，橙香蟹肥家酿熟。

相过一醉犹待速，为君已约东篱菊。

陈造

陈造　招朱法曹赵宰赵予野饮

秦邮望仪真，相与不三驿。

仕学四十年，此地几旅食。

寓公芹泮士，十九尽亲识。

兹游最奇传，诗坛许投迹。

每当觞咏间，不盖忻颊赤。

赤手桃虓虎，空弮抗雄戟。

四盼号猿手，未敢箭锋直。

排日有胜践，尚恐坐岑寂。

才卷俯江帐，复蜡东园屐。

小奚费收攗，巨橐珍的历。

摩挲归装富，足容傲侯伯。

自公置簿领，来作一笑适。

表表三英粲，各各万夫特。

揆予自侨寓，人诧有此客。

风烟入挥毫，江山皆动色。

尚友古所贪，解后归来得。

今朝乡思动，招邀话暌隔。

非复向轩豁，但有新凄恻。

吟诗尚尔工，把酒不能吃。

县知短长亭，小蓬云月白。

还应蘧蘧梦，蜚堕清江侧。

陈造

陈造　召伯停舟辟雨

窗度荷芰风，舟舣鸳鸯浦。

落帆憩篙师，辟此白淙雨。

长征取惬快，留滞不云苦。

适喜县麻势，为荡铄石暑。

去年舟系柳，卧看虹饮渚。

龙公会事发，尚记跳珠语。

崎岖不谐俗，似为龙所予。

一杯酬新凉，开瓶先酹汝。

陈造

陈造　赵介卿见简解嘲二首

复合朱楼绣箔褰，蕙兰风处各婵娟。

诗翁它日扬州梦，回施京华美少年。

陈造

陈造　赵介卿见简解嘲二首

酒家旧识玄真子，街吏尝随杜牧之。

回首昔游堪一笑，暮年茶果只僧期。

陈造

陈造　赵使君淮春楼落成二首

五凤规橅到眼中，摘星奇观欲争雄。

客乘云气游三岛，人听歌声指半空。

便拟瑶杯酌银汉，何妨醉面受天风。

胡床不尽登临兴，未觉邦君后庾公。

陈造

陈造　赵使君淮春楼落成二首

步帐高牙置下主，华筵云影入风裳。

西山爽气珠帘外，北海芳樽锦瑟傍。

宾主前闻无胜事，簪钿明日剩馀香。

一天和气谁拘检，付与邦人作醉乡。

陈造

陈造　赵守燕王漕致语口号

二天依德幸吾州，四牡徐驱得小留，

胜日非烟浮绮席，异时盛事繼文游。

春还蓓蕾生谭笑，香泛叵罗剩献酬。

来岁凤池双立玉，应从丹地话秦邮。

陈造

陈造　赵通判有诗次韵二首

霍王无短似无长，惊见新诗写硬黄。

鱼在九渊终玉食，世间濡足羡浮阳。

陈造

陈造　赵通判有诗次韵二首

短歌对酒不能长，犹胜车尘扑面黄。

我自关门宝崇鼎，从渠睎价尚咸阳。

陈造

陈造　赵园饮三首

不谓东君雨后春，尚多红紫待游人。

天香更有西京种，来伴宾筵笑脸新。

陈造

陈造　赵园饮三首

收藏春色驻年华，珍重王孙好事家。

肯挽归骖共良夜，一天风露一林花。

陈造

陈造　赵园饮三首

酒边容角少年狂，扶路归来兴未央。

羡杀雄蜂雌蛱蝶，月膏烟腻宿花房。

陈造

陈造　赭圻

朱旗仅奏蜀川功，咫尺中原未向风。

礼接谢安犹故旧，心知越石是英雄。

生前逆气无宗国，身后馀殃有狡童。

忍对青山话遗臭，人生过鸟抹秋空。

陈造

陈造　柘皋短吟

铁山横飞截平野，宁复江流饮胡马。

大酋胆落狐鼠逃，虎头将军自天下。

拂庐连络屯长云，提戈敢谓秦无人。

惊霆白昼振解叶，淮地一扫留无尘。

歌摇千载淮民口，将军归饮策勋酒。

乌袍使者来如烟，腾书乞和胡稽首。

蝇鸣鸱噪初不闻，贾怒一举雌雄分。

辛勤结发七十战，数奇堪笑李将军。

陈造

陈造　真州诸公语别

娇红烂紫正衔枚，不待王家羯鼓催。

佳客又冲新雨至，羁人未许片帆回。

自今寒食嗟无几，奈许闲愁拨孙开。

只拟分携乘醉去，为君领略十分杯。

陈造

陈造　真州诸公语别

屈指旧新雨，何人顾蓬莱。

骈车各鸱夷，良为老夫来。

古今漆投胶，不独数陈雷。

衮衮慰劳意，一杯复一杯。

索句不解工，何以写别怀。

敢惜吟髭折，柰此雨意催。

此会良姱嫮，此行重徘徊。

得无叶舟重，满载离愁回。

陈造

陈造　正觉寺

细穿诘曲上高寒，一鹫青冥杳霭间。

栏榡欹浮沧海影，东南重见紫金山。

方壶入眼鲸堪跨，璧月依人桂易攀。

闻说老禅佳寝饭，一生无梦落尘寰。

陈造

陈造　正学

政术自学术，君子恶其欺。

道学不容伪，世以伪用之。

向来濂溪翁，粹然时所师。

光风与霁月，取重前辈词。

两程从之游，流变已受疑。

应世颇拘谫，自立如矜持。

何人传其粗，矫讦取世资。

口中诚敬语，掎袂挹惠夷。

其行则市井，跖屩差所为。

危坐悄长默，覆此庸蚩蚩。

经正盛时事，怪女尚抵巇。

秉畀幸一旦，嘉谷去稗稊。

正士鸳鸿集，古学星日垂。

江湖隐沦客，有见真管窥。

尔辈受排拫，拟亦无孑遗。

得无奇英士，失脚遂磷缁。

用过贤用功。取璧忘小疵。

原引抆拭手，免兴失时悲。

原分升禄，少救并日饥。

辟以周孔涂，正以孟韩规。

嵬琐审辟就，譸张惭昨非。

六通面四达，恢若隆古时。

治道遗去甚，世变须防微。

吾言或可录，敢用告采诗。

陈造

陈造　正月晦步西湖小憩市楼

彭腹不诧金石音，吟步竹坞俄梅林。

方爱群鹜漾清泚，忽听一鸿啼晏阴。

野饭不妨随分饱，杯酒却忆向来深。

明朝晴雨恐未卜，鸥鹭盟寒空复心。

陈造

陈造　正月十六夜大雪次张守诸公二首

阳阖阴开意莫穷，东君衒巧似良工。

红莲熄燄人收市，丹杏开时雪滚风。

韵语真宜咏飞絮，短歌当有颂元丰。

一番壮观俄漂忽，已落诗人卷轴中。

陈造

陈造　正月十六夜大雪次张守诸公二首

诗款铃斋到即通，细工时肯博粗工。

政声已独当时步，人士饫观前辈风。

未分清新命开府，可能简远尽安丰。

谭间和气熏人醉，不觉栖栖客路中。

陈造

陈造　正月十四日雪

乡园灯市颇豪奢，客子扁舟恰到家。

月姊层云藏宝鉴，雪神千手扑天葩。

未容火树陪宵燕，谩说江梅擅岁华。

苦忆醉穿罗绮阵，小輟吟度赤城霞。

陈造

陈造　正仲和帅属被盗二首

衣囊缄鐍竟胡为，只与偷儿便挈携。

髻重得无猜祖琫，璧亡遮莫议张仪。

馆人求屦古未免，有力负山人得知。

不用经营办春服，旧纫兰芷扈玄蓠。

陈造

陈造　正仲和帅属被盗二首

向来忠信倚垣墙，诲盗如今坐慢藏。

望意漫言疑圣智，奇文不合吐光芒。

玉川空屋遭窥瞰，子敬青毡果在亡。

赖有平生千牍在，未妨攟载作归装。

陈造

陈造　至喜铺

外朝走马息，险绝欲无路。

驵骏蹙万蹄，势若敌场赴。

崩腾临空旷，踠足此小驻。

萧然一驿傍，为此数家聚。

川城南山下，邑屋随指顾。

行人不胜喜，息驾始此处。

跫然愀然意，南北分来去。

我解房州印，初试历险步。

胡为亦自得，不作罢尔虑。

乡心建瓴水，归梦受风絮。

残年归来引，他日遂初赋。

是役固已劳，端复酬夙素。

临风搔白首，一笑饬徒御。

陈造

陈造　重九山阳仪真两使君送酒

酒会文期兴尚浓，佳辰一笑坐天穷。

两州各遣六从事，九日俄成一病翁。

诗不受催空急雨，帽无缘落任西风。

明朝晴径通行屐，却漫枝筇绕菊丛。

陈造

陈造　舟行即事

昨日出曹娥，明日指慈溪。

待潮舟为胶，得潮舟若蜚。

留滞复一快，计程元不迟。

人生意失得，孰者乘除之。

今天屈已伸，彼赢此或亏。

但可自适适，尚用悲喜为。

水伯愚弄人，政如造物儿。

丈夫木作肠，渠辈未易知。

陈造

陈造　舟行六言

风头正帆影驶，雨脚转天容开。

黄云覆野未极，青山趁人欲回。

陈造

陈造　舟中除夜

老境阅流光，翩若下坂车。

除夜更深念，系尾留去蛇。

昔人老世故，亦复兴此嗟。

迫岁况羁旅，孤舟如泛槎。

妻孥共蓬窗，偪侧栖树鸦。

拨火话乡国，凄怆杂笑哗。

桃柏粗能具，爆竹知谁家。

歨听鸡鼓翼，尚看灯结花。

遥知诸神晓，共正青帝衙。

我亦东风前，坐待帆影斜。

陈造

陈造　昼过荷叶浦二首

荷叶浦边支港多，凶人出没土人窝。

故人饭我非留滞，月黑天阴免夜过。

陈造

陈造　昼过荷叶浦二首

一舟失得关生死，中夜何人肆夺攘。

外此湖江多乐土，忆常通夕听渔榔。

陈造

陈造　朱粹索诗作三绝谢之

因循不试推敲手，日月消磨簿领间。

旧故书来尽新作，穷儿券负几时还。

陈造

陈造　朱粹索诗作三绝谢之

多谢诗翁肯唱予，挑灯泚笔复踟蹰。

龙文虎脊渠皆有，鹤膝蜂腰我未除。

陈造

陈造　朱粹索诗作三绝谢之

从公挥扫且观傍，免费雕镌苦肾肠。

血指忍惭嗟已老，怒{左目右绵}相向更深防。

陈造

陈造　诸公邀留不及赴次前韵寄谢

一失浓欢悔可追，故人应念独醒时。

回思翠幕围香雾，定复长虹起砚池。

照应鼎来联璧客，风流羞死聚蚊儿。

当时枉重千金诺，不见芳辰卜夜嬉。

陈造

陈造　竹米行

竹君亢宗擅楚墟，一一修耸山泽舑。

风流秀整与世殊，楚俗食息皆尔须。

薪之篱之且蘧簒，筨筥箱篚{上竹下觚}篮笯。

沟瓦厥祖羹其雏，随索斯获掇诸涂。

今岁麦秋旱岁馀，得麦仅足偿官租。

竹君悯农如士夫，著花结实千林俱。

密砌玉粒缀旒珠，株株撷取虽锱铢。

弥顷亘亩无闲株，硙磨蒸炊胜雕胡。

邻里乞索水火如，坐令颦蹙兴歌呼。

野叟好吉能分吾，香清而洌甘而腴。

此君行能不一书，此惠及物旋就枯。

摩顶放踵忘其躯，所学无乃墨者徒。

老子苟禄天之隅，袖手无策苏{娐去爪换旬}孤，

投匕三吧吾惭渠。

陈造

陈造　壮观亭为真州作

频年入梦此跻攀，骤觉平时气象还。

吴客到应忘月观，淮乡胜不数平山。

飞檐曲槛霄霏处，叠嶂横江几席间。

见说能诗好宾主，风雷落笔每乘闲。

陈造

陈造　爱笋

犀非犀，玉非玉，

拂拂轻霜浮脆绿。披箨含梢欲成竹，

娟娟褭褭森可束。稀间只称佳月照，

劲处差耐清风触。少忍充庖得补林，

主人为目不为腹。论材似也子胜人，

终竟鼻祖与膏馥。官闲尽日据胡床，

乐与此君同避俗。冷笑京华痴少年，

枉费千金买花木。

陈造

陈造　暗用古人名诗寄程帅

羡公椽笔衔阳秋，黄钟大吕豪端收。

省闱高掇未足道，文章老手第一流。

辀辮玄谭已惊众，倒河翻澜骇飞动。

递中筒诗陆续来，旧债示偿新债重。

即今搦管重犯严，强颜回顾口如箝。

更驱行李伸此情，句法政用公镌劖。

陈造

陈造　八月晦试院中作

官居课程地，生有文字癖。

诚知蟫负山，讵得辞此檄。

嘉禾古多士，孰者非巨擘。

老眼不待封，旧苦眩花隔。

勿云石贾玉，箴失眸亦得。

捧心若为妍，窍鈇徒自匿。

陆海贪穷搜，奇宝多偶获。

巧常昏金注，勇或便大敌。

清醳聆邹琴，款识辨周鬲。

颇收半段枪，遐念连城璧。

渠应悔羔袖，吾敢厌鸡肋。

抚囊搴利颖，体国免素食。

明朝罗客拜，定自百夫特。

俗无抛砖恶，归舟缓张席。

陈造

陈造　八月十二日夜偕客赏木犀八首

冰蟾蜚下一天霜，领{上四下各}岩花旖旎香。

我亦小园清绝处，与君同命醉为乡。

陈造

陈造　八月十二日夜偕客赏木犀八首

谢兰潘璧少年场，玉麈金罍度夜央。

老子遽能忘此兴，且容投杖唤胡床。

陈造

陈造　八月十二日夜偕客赏木犀八首

朋来济济尽嘉宾，饮兴翩翩笑语真。

绝胜谪仙邀月醉，当时和影只三人。

陈造

陈造　八月十二日夜偕客赏木犀八首

露颗零空泎欲冰，风姨收尽晚林声。

金波冷浸山河影，直为高阳酒伴明。

陈造

陈造　八月十二日夜偕客赏木犀八首

衰怀对客便超然，病骨枝梧胜去年。

未作槌腰摩腹想，尚堪渌蚁翠蛾前。

陈造

陈造　八月十二日夜偕客赏木犀八首

客间那不笑翁痴，酒处犹须古锦为。

不道诗成还玉雪，聊凭一解桂娥颐。

陈造

陈造　八月十二日夜偕客赏木犀八首

人间雨恨更云愁，月殿仙娥替汝羞。

诗酹此觞坚后约，与人晴霁作中秋。

陈造

陈造　八月十二日夜偕客赏木犀八首

酒边先起未须扶，犹听槌床击唾壶。

风月撩人成不寝，隔墙却拟应歌呼。

【卷21】

陈造

陈造　跋简斋二帖

夜光一百八十七，有底六丁忘下收。

密勿端知紫皇侧，镇榱犹计子孙谋。

陈造

陈造　百花楼

楼中香漂百和浓，楼下锦缬翻东风。

玉樽美酒清若空，吴姬妆面相映红。

人生一笑不易得，是间一醉千金直。

元龙百尺君勿论，芳时且可金杯侧。

陈造

陈造　报恩方丈小憩二首

还家自欣然，小耐孥辈累。

老禅遽辟席，倦客容即次。

仍将寒碧供，为浣羁寓意。

断续饥龙吟，煜燿金锁碎。

陈造

陈造　报恩方丈小憩二首

石鼎无几然，团蒲有余藉。

山岚变寒凉，更挟清露下。

月干澹痚棂，风枝语良夜。

为君赋招隐，自剔篝灯灺。

陈造

陈造　奔牛堰

挽舟下奔牛，挽丁已疲极。

长衖此埭东，衖心齿砂砾。

千指取寸进，趐屃山可拆。

舟子提肺肝，舟材宁铁石。

即今扬尘处，劣计三百尺。

时贤或兴怀，仅费十夫力。

往来日几舟，孰者违此厄。

为人计安便，作吏戒徒食。

斯人仍斯患，胡必须目击。

犹为埭兵地，吾言竟何益。

陈造

陈造　别俞君任通判三首

客舍不宜久，黄尘翳衣缨。

非君此解后，孰使老眼明。

握手杂谈笑，洗醆共浊清。

已烬铜炉烟，倏听丙夜更。

清诗相劳苦，凛然见高情。

珠璧眩璀璨，珩璜竞鎗铿。

宁惟老眼明，亦使病骨轻。

语离信所重，未敢促归程。

陈造

陈造　别俞君任通判三首

一代石湖翁，韩欧或其似。

当时出门下，如君屈几指。

论定难为才，我乃辈多士。

惟成方未器，正赖君礲砥。

师友系魂梦，栩栩辄千里。

惊见得此客，乾鹊预为喜。

一笑破千忧，天幸宁有此。

石湖倏眼中，此翁真不死。

陈造

陈造　别俞君任通判三首

房陵望毗陵，计舍六十余。

今我从远役，羡君方逸居。

逸劳不足道，会合嗟愈痚。

向来江南北，二年能几书。

残山剩水地，诗题当不虚。

得句茹不吐，思君定愁予。

遡江日千里，岂无红尾鱼。

交情傥未忘，与问今何如。

陈造

陈造　别赵文卿明府

人品推君第一流，论文向我肯绸缪。

日从红粉追谭笑，家置青编纪唱酬。

转首各乘凫背去，几时同作凤城游。

临风莫道书难寄，旅雁飞还是便邮。

陈造

陈造　病起二首

吏民两两议公痴，簿领空勤笑语稀。

元亮有诗新止酒，休文多病不胜衣。

飞尘懶拂孤三绝，止水初澄悟百非。

窗度凉颸残午梦，闲听喜鹊啅斜晖。

陈造

陈造　病起二首

老去难堪痼疾缠，支离甘受众人怜。

出门定被将迎困，紧闭风窗听雨眠。

陈造

陈造　病起二首

舞席歌筵自阔疏，麴生久送绝交书。

平生嗜好消磨尽，留得枯棋了索居。

陈造

陈造　病起二首

即病偷闲却自怡，坐凭竹几独多时。

铜炉烟畔熏风度，药臼声中昼漏迟。

政自腐肠严酒戒，不应了事悔儿痴。

净名文惠谁优劣，为问沾沾造化儿。

陈造

陈造　病起四诗　二止酒

少日良束修，但识名教乐。

谁令忧患后，颇复近杯勺。

嚚号或跳梁，扶携取谐谑。

兴来偶一适，事过含余怍。

向非病鼎至，或未悟狂药。

不知黍麦毒，终乃蓳葛若。

腐肠自浸渐，履虺尚歌咢。

覆觞吾已后，遽觉今胜昨。

此衷天启之，相予固不薄。

卒岁办僧过，茗粥安淡泊。

时醉床头经，妙意翔碧落。

陈造

陈造　病起四诗　三息念

禄位据极品，勋业垂不磨。

出从白马肥，家有黄金多。

世间遗富者，才德乃莫过。

骨相审自知，瓮盎哀骀他。

一昔读书史，志空幕丘轲。

砽砽章句乐，所趣不及他。

日月倏迁谢，如此定命何。

知己初不无，腰金鸣玉珂。

一旦逝水去，匪斧嗟不柯。

揆材既樗栎，揣分合涧鞋藀。

旌翻火驰余，但有双鬓皤。

迨今要勇往，灌园仍养痾。

石女自无儿，古井那解波。

西湖佳风烟，久矣办一蓑。

陈造

陈造　病起四诗　四论报

我本扶犂手，为儒父史意。

全家饱官廪，发肤尽君赐。

一念三稽首，报答迄未议。

向来挹前修，谓可跬步至。

即今频频食，空负堂堂志。

尚当桑榆收，未可弁髦弃。

柰何不自爱，生理冒所忌。

致君荣吾亲，环省已不冀。

余年犹视息，旧学有造诣。

其次在立言，揆予敢辟是。

於世粗有益，就死可无愧。

噬将金玉女，凛凛戒失坠。

陈造

陈造　病起四诗　一节食

医经戒多食，书恶殄天物。

细茹取微足，卫生此其档。

是铭当匕箸，况我已衰疾。

胡为冒所戒，一卧复十日。

恙疴不虚生，一一自口实。

大嚼健武事，欲强蒲柳质。

行年逾知命，备历世纤悉。

山肤与水豢，尝味几十七。

婪酣复不已，颐正昧终吉。

昔人议四凶，饕餮乃其一。

不见辟谷翁，曾是汉良弼。

陈造

陈造　病起闲步

青女横侵鬓，讵堪连日饮。

黄媪不克家，倏伏半月枕。

阴阳有酣战，药剂阙上品。

卫生忘周防，内愧每流渖。

今朝步崇冈，晴日贷余凛。

江波縠动镜，岭雪印涂廪。

竹间小梅花，幽香到襟衽。

去春无几日，鸟唘如见谂。

酒瓢随短辕，旧盟聊复寝。

诗句酬物华，是口不容噤。

陈造

陈造　病起闲步

瞑绿园亭小雨晴，病翁双眼为谁明。

柳如张绪不殊昔，竹与子猷相对清。

门下鸟乌无客到，壁栖蛇蚓又诗成。

回头溪友千山阻，更向何人话此情。

陈造

陈造　病中书怀二首

少日清孤效乐天，谏书未落世间传。

曾圆八节滩头梦，重了三生石上缘。

雪竹霜林便老境，蒲团禅板付舑仙。

诗篇把玩真聊尔，古井无波敢自贤。

陈造

陈造　病中书怀二首

促促浮生忽二毛，安心有法赖禅逃。

梦知二竖今相避，仇问三彭底许饕。

世路从今蜗两角，灯窗姑置兔千毫。

破颜细点功名录，只许渊明酒处高。

陈造

陈造　泊慈湖北岸

坐觉江流平，漶漫裂三股。

舟子告风横，因循宿中浦。

慈湖古戍近，犹复小江阻。

渔翁家苇间，蜗舍无邻伍。

把酒讯三老，此宁泊舟所。

谂我今昔异，解带无所苦。

向来探丸徒，白昼犹旁午。

一自尚书来，此辈凛刀俎。

江山亘千里，有屋皆外户。

似闻襄江道，衽席过行旅。

翳公旧威爱，平宁尚如许。

两地好经行，为官喜欲舞。

倒床鼻雷吼，梦破闻船鼓。

受欺堕姑息，迂儒彼何取。

陈造

陈造　泊府口

建邺重东南，爰从吴晋后。

镇戍分淮江，心腹运臂肘。

我舟历阳岸，烟外见钟阜。

问名良宾实，南渡此其口。

龙蟠虎踞地，永藉藩篱守。

六朝或易之，戎马辄腾蹂。

铁山引济师，竟致凶渠走。

扼吭傥得要，制敌果何有。

设险务究本，不独计山薮。

任吏所宜择，抚民所宜厚。

孤生恤纬意，南望凝伫久。

深愧行歌人，招邀话佳酒。

陈造

陈造　泊瓜步

拥衾迎銮晓，舣楫瓜步夜。

问俗乡音转，束縜野宿乍。

去家倏兼旬，取道逾三舍。

江神虽世情，羁客忍陵藉。

初趁风色好，忽复帆席卸。

泊舟市区外，系缆古柳下。

遥听波浪涌，未息妻孥怕。

谯翁身世拙，衷货迄未价。

荣望绝台阁，归计盍桑柘。

男儿四方志，肯与衰鬓谢。

古人出处音，分取世俗讶。

呼酒反谭麈，扪虱复王伯。

陈造

陈造　泊海子口

池口至海口，望望三舍外。

辰发莫已到，回首西日在。

风师肯怜客，祖道烦一嗌。

我舟疑凌虚，楚山真历块。

蜚鸣相让疾，惊浪乃弗逮。

穷涂坐局缩，颇尝得此快。

遄迈自本图，阙供恐贻悔。

未办问村胶，且计具薪菜。

陈造

陈造　泊龙湾

小湾隐沙觜，沙外仍奔湍。

是间以龙名，信乃龙所蟠。

浮烟澹寒鉴，断岸围清澜。

孰知面势要，中有水府宽。

我来舣倦楫，天水夜茫漫。

狂飚吼薄暮，惊浪摧旧滩。

鲸鱣砀厥居，渡鸟垂羽翰。

孰睡不知晓，梦次闻平安。

龙公自兼爱，况此行路难。

何以答神休，幽佩纫蘅兰。

陈造

陈造　泊上虞驿来日行四首

秋雨歇复下，西风微自凉。

不妨舟系柳，已贷汗反浆。

陈造

陈造　泊上虞驿来日行四首

梁湖莽苍外，后去未云迟。

县市容吾恋，江潮不汝期。

陈造

陈造　泊上虞驿来日行四首

溪山可图画，风物忆吾乡。

渔艇鸥鹜乱，茅茨菱芡香。

陈造

陈造　泊上虞驿来日行四首

龙公底戏剧，长啸暝江天。

雨鹊翻仍语，风舟舞不前。

陈造

陈造　泊小姑山

楚山屹两姑，我见乃其稚。

闻名诗卷音，识面客舟次。

玉刻极端丽，簪植瞑苍翠。

娟月上天角，相与诧妩媚。

怒风将我西，未憗卜晚憩。

山足舟可舣，山木缆可系。

山外正风波，独此佳食寐。

断知有神物，主此胜绝地。

明朝捐行橐，可无答神赐。

白鹅雪为肪，绿蚁香馥鼻。

舟稳风又熟，无乃契神意。

未暇访彭郎，辞费辨非是。

陈造

陈造　薄薄酒

薄薄酒，颜可丹。

粗粗布，身不寒。

丑丑妇，贫相欢。

人生浪行路难，欲不外骛心内安。

富贵底用极力奸，政自沐猴求棘端。

君不见寒儒肮脏默自守，横前书笈，燕坐瓮牖。

麻畦可衣，秫田可酒。

抽针纫绽，侑樽鼓缶，齐眉结发，赖有此妇。

人不裂眦，事无掣肘。

陶陶此兴殊未穷，一身易足天地中。

巷东毕公子，为乐渠能同。

宅舍颇轩亭，园池亦花草。

相过便开樽，掀髯写怀抱。

兰芳菊秀梅含春，拂翠匀红随分好。

乏爱不无苧衣赠，取醉何妨{上四下离}倒。

毕公子，吾之乐兮乐自如，

一杯对妇兮，布衣蔽其躯。

君之乐兮有馀，妓女能楚楚，

樽罍应指呼，醉乡宽闲兮吾得俱。

设侍以金谷倾城之艳姝，酌以宜城九醖之醪敷。

被狐白兮拥罗襦，朝歌暮燕，穷欢极娱。

婪酣佁似骄妻孥，外若丰泽中槁枯。

吾不彼原犹彼不吾羡。

毕公子，方吾徒，

狂歌而起舞，更酬而递劝。

盖不知南威嫫母之有妍丑，

衮衮衣短褐之为贵贱。

彼骄其有，殆醯鸡之撇天。

贪其取，如蜗牛之交战。

益知心怡愉，无穷涂，中焚如，无亨衢。

毕公子，倡予和女笙应竽。

他年遂初赋，老盍歌归去。

尘里无旷怀，人间有同趣。

四方向来志，一巢今可具。

亦不原黄金为梁桂为柱，茅屋三间近君住。

陈泽

陈泽　句

泉石曾经六一评，到今草木亦知名。

陈瞻

陈瞻　题朝阳岩

岩面郡楼前，岩崖瀑布悬。

晓光分海日，碧影转江天。

向暖盘栖鹤，迎寒簇钓船。

次山题红处，千古与人传。

陈章

陈章　清溪

沧波万顷无纤尘，沙鸥两两来相亲。

主人忘机鸥不去，此时此景皆天真。

陈炤

陈炤　题北郭外前汤普济庵

一尖龙舌地，兰若此中开。

曲径深依竹，荒池浅凿苔。

要令溪水接，莫碍野云来。

只恐庵居兴，难淹出世材。

陈真淑

陈真淑　送水云归吴

天山雪子落纷纷，醉拥貂裘坐夜分。

明日马头南地去，琴边应是有文君。

陈振甫

陈振甫　赠冲虚斋朱道士

玉室金堂世有人，龙眠龟息鹤精神。

暑风吹起尘三丈，城市出来闲采真。

陈振甫

陈振甫　赠张师

富贵不可絷，潇然脱尘羁。

神气自涵养，岩壑方栖迟。

山中有宰相，物外多仙师。

蓬莱定不达，节操请坚持。

陈振甫

陈振甫　醉赠宫主许存道

我到洞天双眼明，凭虚不觉骨毛轻。

更有清幽许存道，为写高山流水声。

陈振孙

陈振孙　题张氏十咏图

平生闻说张三影，十咏谁知有乃翁。

逢世升平百年久，与龄耆艾一家同。

名贤叙述文章好，胜事流传绘素工。

遐想盛时生恨晚，恍如身在画图中。

陈正善

陈正善　尊贤堂

闻道骑鲸碧眼仙，黄柑手植尚依然。

人间俯仰更成古，天下声名不计年。

茧纸谁能收妙墨，鸡林何用续遗编。

使君为创新堂事，若解尊贤即是贤。

陈之茂

陈之茂　石千里来自崑山陈阔未几倏尔言别辄成诗少舒恋恋

零露滋百草，灼灼黄花披。

眷此忘忧物。一杯谁共持。

人生岂无好，所乐在所知。

开门望三益，邂逅得所思。

鸣弦咏绸缪，岁暮以为期。

倏驾不可留，良会复何时。

不愁道路隔，但恐人事违。

陈之茂

陈之茂　石千里来自崑山陈阔未几倏尔言别辄成诗少舒恋恋

乌鹊巢空坛，鸾　¤伏荆杞。

怀抱发永叹，感深念君子。

ˉ人在空谷，弗御纨与绮。

松柏培不荣

芝兰种不起。

浩浩岁月移，日暮雪霜底。

物理固非常，循环有终始。

但保千金躯，清尊倾绿蚁。

陈知柔

陈知柔　次海上长亭村

行到山穷处，微茫岛屿青。

百年多逆旅，万事一长亭。

风雨晚潮急，鱼虾晓市腥。

平生诵佳句，今见海冥冥。

陈知柔

陈知柔　登巾山

司马胸中著云梦，杜陵眼底盖乾坤。

吾衰不复论兹事，饱看孤帆落远村。

陈知柔

陈知柔　读潮本韩集

大雅寥寥不复还，如公几得古人全。

格高枯淡复志赋，意到浑沦原道篇。

赵子遗编今复乱，欧公校本孰能传。

古音祠矣尤难识，聊与磨铅一究研。

陈知柔

陈知柔　涵清阁

追忆唯庵真可人，诗成咳唾笔如神。

使登是阁一快扫，当有银钩铁画新。

陈知柔

陈知柔　韩木

层江波静鳄如扫，一亩寒阴禽自呼。

莫把甘棠比韩木，令人洒涕共长吁。

陈知柔

陈知柔　韩木

康成迹寄书带草，玄德祥标羽葆桑。

名与此山俱不朽，何如烟杪郁苍苍。

陈知柔

陈知柔　环翠亭

当年把臂入龙山，犹记相逢醉梦间。

君似孤云了无碍，我如倦翼早知还。

茅檐负日真成算，竹榻论诗整破颜。

欲问太平真气象，夜来风月到松关。

陈知柔

陈知柔　句

陈知柔　木落洞庭秋

陈知柔

陈知柔　莲花峰

多病登台今古情，菊花摇荡午凉生。

山前木落石岩出，海上潮来秋渚平。

野兴已随芳草还，归鞭更傍落霞明。

愧无十丈开花句，独卧禅房心自清。

陈知柔

陈知柔　宿天台万年寺

古寺来投宿，云岩第几层。

有诗堪供佛，无事且依僧。

小阁泉喧枕，修廓雨暗灯。

好峰看未足，梦绕碧崚嶒。

陈知柔

陈知柔　题洪景伯通判清閟堂

别乘清名满世间，却来堂下植檀栾。

已无欲物败人意，且与此君同岁寒。

夜月半庭金影碎，秋风一枕玉声残。

雁行吏退铃斋静，想见巍冠独倚阑。

陈知柔

陈知柔　题秦隐君祠次邓经略韵

人境初无车马喧，卜居原得近姜村。

山围古寺苔生砌，花落前汀潮打门。

已许揭身如日月，不妨为客任乾坤。

清诗海内流传久，亭下空余石砚存。

陈知柔

陈知柔　题山石

山花有空相，江月多清晖。

野意写不尽，微吟浩忘归。

陈知柔

陈知柔　题石桥

巨石横空岂偶然，万雷奔壑有飞泉。

好山雄压三千界，幽处常栖五百仙。

云际楼台深夜见，雨中钟鼓隔溪传。

我来不作声闻想，聊试茶瓯一味禅。

陈知柔

陈知柔　天台游山

烟萝穿几重，柴车倦驱驾。

忽寻钟磬音，山腰得僧舍。

主僧闻我来，曳杖出相迓。

揖我坐虚阁，登临欠台榭。

老屋数椽余，风物自闲暇。

古木出云杪，遥岑来竹罅。

下临一泓水，涵光冷相射。

但能了此生，未遽惭大厦。

我本山中人，偶失学圃稼。

为米聊复留，两同僧过夏。

得舟家可浮，遇竹宅便借。

是处皆南山，何必东篱下。

悠悠去忘归，宁畏长官骂。

松月苦留客，徘徊度清夜。

明朝过桃溪，溪女莫相诧。

陈知柔

陈知柔　谒韩祠

斯文何罪窜南荒，来谒孤祠泪数行。

恐有遗书藏坏壁，岂无哀赋吊沅湘。

精神不受氛烟蔽，道义长涵日月光。

西壁萧萧香火冷，何人能与作堂皇。

陈知柔

陈知柔　谒姜相坟次邓经略韵

欲将兴废问洪钧，来谒孤坟独怆神。

千载高风余凛凛，一池秋水自粼粼。

门前帆影来天际，林杪钟声落海滨。

此道寥寥今复振，不应渔水是东邻。

陈知微

陈知微　句

千重浪里平安过，百尺竿头稳下来。

陈知微

陈知微　送高学士知越

会稽新命剖鱼符，又向蓬山锁直庐。

林壑萦回多洞府，人烟高下半楼居。

知音好采柯亭竹，博物应探禹穴书。

公暇仙舟宜案部，鉴湖晴色照乡闾。

陈执中

陈执中　惠安县斋咏梅

去年边上见梅花，醉眼淹留未到家。

今日岭南攀折得，忽惊身又在天涯。

陈执中

陈执中　题苍梧部

莫讶南方景物疏，为君聊且话苍梧。

地倾二面城池壮，江迸三流气色麄。

山畜火光因政出，石藏牛影为仙呼。

官厅传自唐丞相，民颂思從汉大夫。

龙母庙堂神鬼集，鳄鱼池近介鳞趋。

朝台望断归岐路，冰井频窥爽发肤。

脍美不堪全用鲤，果珍何忍命为奴。

云归上国名终远，郡带口藩势未孤。

铜鼓声浮翻霹雳，桄榔林静露真珠。

溪平花槛饶桃李，疆压莺歌尽鹧鸪。

三足吉祥文上载，独峰为盛事元无。

封疆自觉随时广，饮食從分过岭殊。

行伍戢威遵下武，儿童知学乐從儒。

风轻别墅来渔唱，人到间坊恋酒垆。

服尚鲜华几两蜀，市相交易类全吴。

营希贤帅偏栽柳，扇慕良规各製蒲。

春耸门阑多列戟，雪從弦管舞双奴。

祇因谈笑凭风俗，僭用诗谣和夸襦。

万里无媒休促蹙，数年從宦弄斯须。

却忧别后牵吟想，欲写幽期入画图。

陈执中

陈执中　御沟柳

一度春来一度新，翠光长得照龙津。

君王自爱天然态，恨杀昭阳学舞人。

陈直卿

陈直卿　垂虹亭

西望洞庭突兀，东连仙里人家。

笑指阑干三百，醉来就此乘槎。

陈埴

陈埴　南雁山

千峰历罢寄山窗，酒力诗狂总未降。

月白洞门花落尽，天华表鹤气飞双。

岩边瀑雪寒侵梦，涧底笙箫冷韵腔。

且喜懒残煨芋熟，不妨久话共秋缸。

陈植

陈植　冲虚宫

鼎边鸡犬知何在，云外龙鸾去已赊。

惟有黄金余瓦砾，贫民时复得些些。

陈植

陈植　句

天际三竿量日月，人间一镜照山河。

陈植

陈植　吴江太湖笠泽虹桥诗

脍忆鲈鱼秋正肥，当年惟见季鹰归。

沧波此处堪垂钓，当代无人肯拂衣。

陈植

陈植　胥门

长堤柳线弄春柔，姑苏台下马如流。

春波溶漾绿泼油，官船挝鼓百花洲。

旌旗{黑炎}黪城上楼，烟中雉堞高山邱，

呜呜清角行人愁。

陈植

陈植　罾浦坊

疑是分开混沌初，奔奇走秀两相於。

等闲开圃多栽竹，行到人家尽读书。

宴饮直尝千户酒，盘飧惟候两潮鱼。

九华峰顶真仙宅，罾浦坊中出辅车。

陈植

陈植　赠象环

销整新阶绕郡城，知师才智善经营。

为怜世路多倾侧，故使行人尽坦平。

一府轮蹄还往便，千门箕帚扫除清。

乐游桥上红尘接，未免区区事送迎。

陈致一

陈致一　普惠院劝农

青麻幪幪近人长，小麦青青大麦黄。

令尹出郊闻好语，春来喜有半年粮。

陈中

陈中　壶公山

深涧无人草自斑，独随流水入深山。

隔林岚气青烟润，满地松阴白昼闲。

野鸟听经当户入，洞龙带雨自天还。

登高试望莆城景，一骑斜阳晚度关。

陈中

陈中　罗丛岩

矗矗山光映，团团树影重。

断猿啼午夜，孤鹤唳秋风。

陈中孚

陈中孚　茶岭

天柱峰头拨晓云，灵芽一寸得先春。

紫芹绿笋方知贵，雷发枪旗未足珍。

陈仲谔

陈仲谔　送新茶李圣喻郎中

头纲别样建溪春，小璧苍龙浪得名。

细泻欲帘珠颗露，打成寒食杏花饧。

鹧斑碗面云萦字，兔褐瓯心雪作泓。

不待清风生两腋，清风先向舌端生。

陈仲微

陈仲微　句

死为异国他乡鬼，生是江南直谏臣。

陈洙

陈洙　寄唐子方殿院

子方簪笔侍丹墀，忧国忘家世所知。

三谏未终先窜逐，一身虽贱系安危。

火中圭璧含真彩，雪外杉松挺直枝。

荆楚秋风共谁语，劝君频访贾生祠。

陈洙

陈洙　靖安寺

处士亡来二百年，故居牢落变祗园。

诗名长共江山在，冤气尚磨星斗昏。

台榭几人留好句，渔樵何处问曾孙。

昔时泉石生涯地，日暮寒云绕寺门。

陈洙

陈洙　书御史台壁

清朝无事谏书疏，窃禄经年卧直庐。

惆怅平生不如梦，春来三度到溪居。

陈洙

陈洙　吴耿先生还北山旧居

苍浪两鬓斑，尽意六经间。

有术佐明主，无官归故山。

钓台春水碧，吟榭暮云闲。

见说还家后，重将旧史删。

陈洙

陈洙　游云际山

清晓扪萝踏岭云，寒风飞溜湿衣巾。

上攀霄汉无多地，直视城闉几点尘。

古木半阴藏宿雾，山禽相语厌游人。

明年更补闽中吏，来看桃花烂漫春。

陈著

陈著　八句呈董稼山

楼阁高虚压翠微，诗囊酒担答春晖。

山环水抱花相映，天阔云开鹤自飞。

已有新阴共醉卧，何妨清话放迟归。

浮生难得如今日，回首人间万事非。

陈著

陈著　八字桥

二灵山下湖光润，八字桥头河水分。

此是江东最佳处，近来风景不堪闻。

陈著

陈著　白琫寄诗次韵见意

江干风雨别，君住我来回。

两地梦相觅，十年书一来。

字参老未到，诗放晚唐开。

直要吟成史，扫清尘世埃。

陈著

陈著　柏溪岩头

晴色上游筇，西行二里中。

荠花黄缬地，麦穗白潮风。

纸杵鸣山屋，斋钟出梵宫。

归途须傍早，要折石岩红。

陈著

陈著　拜先外舅墓坐雨用赵景文韵二首

说著韬翁泪泫然，得来展墓及春先。

松楸旧垅惊如许，风雨寒宵坐有缘。

余味淡交微醉酒，回头流俗未烹鲜。

明朝又别西山去，多少怀思集晚年。

陈著

陈著　拜先外舅墓坐雨用赵景文韵二首

卷怀经笥袖名鞭，千载阴何暗结缘。

清似岁寒松独立，健于霜晓鹘争先。

尘埃事与心相避，醉梦人看眼亦鲜。

肯使鸡林浪传去，纷纷吟梓不同年。

陈著

陈著　拜赵端斋墓有感而书

流俗滔滔逐乱尘，典刑卓卓老宗臣。

山川在眼孤忠泪，风雨无家一梦身。

及奠生刍吾已晚，忍看宿草自成春。

方来世事谁能料，须认分兵护墓人。

陈著

陈著　本犀

丹桂固应为密友，黄友自合让高芳。

夜来独立西风底，吹入诗肠咳唾香。

陈著

陈著　辟戴帅初食长菜

漂泊无家杜少陵，兵閒奔走如蓬萍。

碧涧香芹因可嗜，脍鲤岂厌银丝精。

百谪九死苏玉局，到处为乡心自足。

有时珍尝百糁羹，何尝不食黄鸡粥。

二子流落甚数奇，攻苦食淡分所宜。

顾无所择随所有，亦曰吾师吾仲尼。

菜瓜鱼肉皆可食，乡党一篇炳星日。

君胡不学圣与贤，乃外吾道从道释。

岂薄朱门粉署郎，穷搜滋味丰时壮。

岂恶毡帽侏{亻离}辈，搏攫羊豕饱腥肪。

不则床头怕金尽，不则继肉乖夙准。

遂将所受父母身，束缚枯肠强坚忍。

况闻君家百指余，正自不同藜苋厨。

独立标榜人所骇，此意未智要何如。

君子之道在中耳，才落一偏犯公议。

有则庶羞不为过，无则□□亦常事。

朋友切磋欲无瑕，早从吾言勿姑差。

庶几上不见摽于仲尼之门，下可□□于杜苏二子之家。

陈著

陈著　避难西坑用瀹韵

春雨宜农耕，逆旅愁坐雨。

雪寒饥杀人，豪富雪中舞。

忧乐古来殊，欲说头自俯。

见山岂不爱，身危心不武。

入深复入深，有谷如子午。

生死未可知中，谁能问甘苦。

陈著

陈著　避难西坑用瀹韵

头秃鬓萧萧，谁知生转劳。

危心念避远，老脚失低高。

薄采义山蕨，难逢仙径桃。

如何是归日，世事日嚣嚣。

陈著

陈著　避难雪窦之西坑游西麓庵

山閒筑屋古西坡，小小规模净似磨。

两壁鼓钟来雪窦，四围松竹护云窝。

轩窗有趣高僧远，门户无遮俗客多。

我寄前林时一到，未知风月意云何。

陈著

陈著　避难周姓家席地而眠偶成

夜宿山家谢主翁，安排席藁地炉东。

枕头就借支机石，帕额聊防箭隙风。

酒瓮下眠添古话，牛衣中卧有时通。

老吾看破人閒事，锦帐牙床总是空。

陈著

陈著　别龄叟八句

翠竹黄花曲曲香。中间犹有太平腔。

淡空一饭云山钵，诗梦对床风雨窗。

忽动归心随晚策，尚留醉兴寄春缸。

閒行除却禅关外，牢闭柴门学老庞。

陈著

陈著　丙戌二月廿五日梅山弟为孙试周遂赋

梅山种梅封且培，梅山种善如种梅。

有善必报既有子，有子且复生孙来。

萧艾中间芝挺出，今朝才为两三日。

咿呕似欲指之无，烨烨眼光如点漆。

中庭展席分排铺，童冠环立觇所趋。

从容顾视前举手，干戈俎豆诗与书。

吾家昆弟存者几，六十见孙有吾弟。

未闻他日成人事，庶几正脉存祖祢。

杯盘团栾家庭春，岂是闲心竞芳辰。

危时闭门独生意，一醉有感天犹仁。

吾弟所喜吾亦喜，亦欲含饴娱晚岁。

自知无德开后人，有不尽泽吾先世。

不观吕范两名家。贤子若是何其多，

皆从世积心上出，安知他日吾非他。

陈著

陈著　丙戌人日与内侄汪景渊同饮于宜晚二首

忆昔儿嬉祖母旁，如今甲子一周强。

尽窗三世亲亲话，分付儿孙此意长。

陈著

陈著　丙戌人日与内侄汪景渊同饮于宜晚二首

危世相逢三载閒，春风杯酒此时难。

双溪不是无风月，世味何如菜芋盘。

陈著

陈著　丙戌十一月十六日迎孙试周八句

杏林深处长孙枝，春意烘堂看试儿。

脊硬不移匍匐手，语迟厚养粹凝姿。

喜开三世瑶环瑞，满望重闱白发慈。

与汝家传双色笔，文章得力岂无时。

陈著

陈著　丙戌五月朔閒坐偶成

石火光中见岁华，溪云深处寄生涯。

诗书屋下无嬉具，桑竹窗前有美花。

拗境日增多活愧，嚣尘天与一贫遮。

乾坤自隘乡邻好，犹得开门守故家。

陈著

陈著　丙子丁丑年避难南山之西坑今春投北山两雪窦閒其地名适与前同因记

西坑曾避难，今又一西坑。

十有四年梦，两番多事惊。

天乎存老息，地亦定前名。

何动不关命，怡然心气平。

陈著

陈著　病起

西风唤起眼中仙，竹榻饶凉不爱眠。

数树秋声窗著雨，一帘山影屋浮烟。

案头古帖无完纸，壁上焦琴不具弦。

小摘畦蔬炊脱粟，与妻閒话孟光贤。

陈著

陈著　泊丈亭

丈亭亭下浦，舣棹又终朝。

船聚市声杂，风生江气骄。

兹行未百里，已涉第三潮。

去住向谁问，鹭飞云影飘。

陈著

陈著　蔡峰似徐鳞卿

老去襟怀得丧齐，东风吹暖送行藜。

群山捧谷云居下，一岭分疆水向西。

有路不来多事马，满村交唱太平鸡。

主人九十清谈健，樽酒流连日又低。

陈著

陈著　长儿吉初生日以四十字示之

吾年五十五，汝生方九年。

虽知得子晚，亦拟寿家传。

立己要庄重，存心无躁偏。

人皆可向上，从否勿归天。

陈著

陈著　长儿深生日集经语示之二首

惟友于兄弟，惟顺于父母。

无忝尔所生，造端乎夫妇。

陈著

陈著　长儿深生日集经语示之二首

君子之容舒，吉人之辞寡。

有常则可矣，欲自得之也。

陈著

陈著　长桥望湖

太湖缺处束为桥，总把吴中景物包。

去百里閒山独立，跨三州地永平交。

古亭休说曾垂钓，长剑何妨更斩蛟。

欲觅鸱夷无处所，如今只自网船抛。

陈著

陈著　长孺以新生子求名命日相儿

有女谐良偶，承宗在嫡儿。

馆甥才匝岁，宅相果如期。

脉发慈溪正，胞成江夏奇。

咳名应会得，乳口见呕咿。

陈著

陈著　长孺因吾二诗有负米分邻之语因又次韵饯其归二首

声气相投玉应金，花閒话到翠成阴。

一清门户无同脉，万古诗书可立心。

母子要知乌哺反，夫妻应感白头吟。

若言相谂早须觉，难得青春长似今。

陈著

陈著　长孺因吾二诗有负米分邻之语因又次韵饯其归二首

纷纷薄俗事轻辱，自喜衰年德有邻。

危世孤儿华发母，归舟百里碧波春。

不因噬指感怀切，肯学呕心搜句新。

娱舞慈庭应细说，丹山箂蕨正宜人。

陈著

陈著　长至日山家偶成

畴昔随班舞御香，如今忍冻坐山房。

台云谁取书黄瑞，宫日空舒刺绣光。

懒把酒杯心自醉，閒欹肱枕意何长。

晚窗闭眼消详易，赖有生生不断肠。

陈著

陈著　朝归生日

当年分得月中胎，八岁精神愈觉开。

小学路头方谨入，平生根脚要深培。

家贫只问子贤否，父老何妨兄教来。

须识此身关系大，莫如流俗赴波颓。

陈著

陈著　朝归生日女洸有诗因次韵

老爷不记汝生辰，一见杯盘便是春。

兄姊味言儿记取，同胞皆是读书身。

陈著

陈著　呈龄叟

寥寥古道独开门，一见无言心已闻。

别后黄尘留四月，坐来清雨洗三分。

鳞鳞秧活方吞水，翼翼山飞欲舞云。

此景此生如此酒，证明耐久有南薰。

陈著

陈著　呈龄叟二首

溪山五里眼花中，万变风光一总空。

惟有老师无处语，依然只是旧家风。

陈著

陈著　呈龄叟二首

老师神用笑谈中，不但能降大小空。

自谓我心顽似铁，也随柳絮舞春风。

陈著

陈著　呈雪窦僧野翁

雨屋又留连，回头七载前。

同游半黄土，百感两霜颠。

睡醒茶为祟，吟清山结缘。

他年北窗下，谁复对床眠。

陈著

陈著　呈月窗兄

颇有爱山心，山人交未深。

不知回俗驾，依旧入儒林。

乐处外何有，故书中可寻。

渔蓑归得晚，风雨伴吾吟。

陈著

陈著　呈竹石亭

说道疏时元是密，偶于忙处得寻閒。

宿愁复岭重山外，新趣清风明月閒。

陈著

陈著　城归憩吴竹修家一诗写怀

去时桃未蕊，归见石榴花。

白首镫前酒，青山梦里家。

鹃声心路梗，蚊毒面皮麻。

劳苦书生事，堪嗟老未涯。

陈著

陈著　城中赴范纯甫酒有感

杜鹃啼断洛阳桥，心与萍流絮与飘。

风雨故都同死梦，山林晚景十年饶。

相逢得醉有今日，万事忘言付落潮。

见说隐居归我里，尚堪鸡黍狎招邀。

陈著

陈著　迟留又用韵

宿留不觉久，非因恋竹房。

山林迟老死，萍梗急贫忙。

走俗形几秽，还家梦亦香。

未能凭古语，安处是吾乡。

陈著

陈著　崇福寺大用堂乃魏文节祠旧有半床云一窗月在两掖取舒懒堂诗中语也

鲁公香火寺，便道几经行。

树老存高节，碑全见太平。

浮云从变化，古月自分明。

赖有文孙在，毋忘大用名。

陈著

陈著　出门寄弟睹子得

半年腿卧近方仁，一出门来拂濯身。

交十月天村影好，连三日雨晚晴新。

青山无语自知我，黄叶是愁还可人。

谁信幽居便忘世，渔樵亦自有经纶。

陈著

陈著　出门偶成

双鹭飞飞高复低，复低飞下近山溪。

一声樵唱山前路，却又飞归翡翠西。

陈著

陈著　出剡北门道中

晴日烘冬扫宿阴，篮舆伊轧出山深。

田夫忍冻妆旗帐，学子忘功走佩衿。

三载一余多少过，万人相送独何心。

新官便好观风俗，莫道无人识古琴。

陈著

陈著　春残

出门随意踏苍苔，过眼时光一笑陪。

二十四风清绣地，两三点雨试轻雷。

缬空舞絮随春去，钿水娇荷闯夏开。

对景伤心儿女事，刚肠无奈只衔杯。

陈著

陈著　春日偶成二首

老景还逢春一番，尚能消受自温存。

蚕寒风雨梨花屋，蕨熟人烟桦角村。

无事课儿多闭户，有时见客一开樽。

旁观莫笑谋生拙，元是诗书旧子孙。

陈著

陈著　春日偶成二首

乌兔催更日夜番，独于衰朽尚相存。

世情富贵鲍鱼市，老眼风流麻鸟村。

牢立诗肩撑雨屋，施营酒料续春樽。

芒鞋又办游山计，我亦兴公不姓孙。

陈著

陈著　春色十分

今日冠春春十分，画图深处著侬身。

纷纷扑面狂蜂蝶，错认閒人作主人。

陈著

陈著　春晚课摘茶

玉川子后是吾生，自课园中拾晚荣。

搀雨金芒排世好，饱春香瓣见天成。

不烦钲鼓腾山噉，剩有旗枪战酒兵。

凤舞赐团今绝想，只凭苦硬养幽清。

陈著

陈著　春午二首

春城那被酒缠绵，燕姹莺娇近午天。

花影满帘庭院寂，碧纱窗迥淡如烟。

陈著

陈著　春午二首

著雨扬花困舞绵，暖风扬作晚晴天。

一场春色归何处，芳草斜阳淡淡烟。

陈著

陈著　春雪

夜来风雪借冬威，不是东君喜弄奇。

也怕春浓花易过，故将寒力顿花期。

陈著

陈著　春夜梦中得四句

北海座上客常满，陈平席门车亦多。

贫富不关交际事，二公门户亦山河。

陈著

陈著　次戴帅初与次儿瀹诗

世变纷绿蜂蝶丛，人情落落马牛风。

山林犹喜典刑在，师友相从气义同。

坎有亨心方善处，兑为丽泽要深穷。

暮春乐处儿知否，好趁曾门咏舞童。

陈著

陈著　次单君范袖来汪西皋所譶咏秋十章以示因和之十绝

鸦带残阳入翠微，纷纷黄叶向人飞。

西风不管人閒事，雁自南飞燕自归。

陈著

陈著　次单君范袖来汪西皋所譶咏秋十章以示因和之十绝

苹蓼汀洲红白分，忧心触景自如醺。

鸿飞本欲冥冥去，万里长天不放云。

陈著

陈著　次单君范袖来汪西皋所譶咏秋十章以示因和之十绝

平生念不到轻肥，砧杵凄凄捣布衣。

说与妻孥贫自好，相看一笑有春晖。

陈著

陈著　次单君范袖来汪西皋所譶咏秋十章以示因和之十绝

自古年年自有秋，悲秋元只是閒愁。

感时只有长庚子，说到衣冠成古邱。

陈著

陈著　次单君范袖来汪西皋所譶咏秋十章以示因和之十绝

飞飞鸿雁旧山川，有泪沾衣感昔贤。

猛拍阑干因猛省，从来沧海变桑田。

陈著

陈著　次单君范袖来汪西皋所譶咏秋十章以示因和之十绝

木犀风了桂花风，几日中閒景不同。

惟有黄花偏耐老，饱收霜露玉成功。

陈著

陈著　次单君范袖来汪西皋所譶咏秋十章以示因和之十绝

露获归来妇爨催，西风满屋饭香来。

痴儿得饱牛衣舞，也要人呼小老莱。

陈著

陈著　次单君范袖来汪西皋所譶咏秋十章以示因和之十绝

平生四海有知心，宿草秋风只感今。

独向西皋一回首，未曾平面已兰金。

陈著

陈著　次单君范袖来汪西皋所譶咏秋十章以示因和之十绝

梦断康衢立极谣，心如泥絮看萍飘。

一清盍与金溪水，同味谁争盐海潮。

陈著

陈著　次单君范袖来汪西皋所譶咏秋十章以示因和之十绝

昏眵望杳水云村，好句从来风月人。

瓦缶不量追大吕，冰壶何惜受纖尘。

陈著

陈著　次单君范遗次儿韵效鲁直体

世变不常有阴晴，吾道由来自坦平。

安得天资白受采，要凭学力浊为清。

三日刮目迎吕逊，一月坐春盍孔程。

便须从今加鞭去，庶免辕越辙幽并。

陈著

陈著　次弟观二首呈雪航

流俗方澜倒，禅心自铁顽。

人于诗信老，天与病全閒。

拄杖溪山曲，移尊雪月閒。

相逢多拙句，为我细修删。

陈著

陈著　次弟观二首呈雪航

如今事如许，我得强痴顽。

避世贫为福，信天忙亦閒。

乾坤孤注外，风月两颦閒。

剩有游山记，从地野笔删。

陈著

陈著　次弟观似单君范

可人忽相访，恰恰应镫花。

古话达时样，霜毛感岁华。

雨中书枕榻，山下菜羹家。

一笑君听取，归期待白鸦。

陈著

陈著　次弟观为陈子得纳妇别李亲家

马头姻缔热相寻，谁识清交旧绂簪。

泽底李无门望态，村中陈有世婚心。

别来得见百罹后，坐到忘言两意深。

醉里送君何所有，嚼梅花碎写成吟。

陈著

陈著　次弟观与龄叟诗韵

雪窦飞来一片云，寺门兴起总由身。

钟鱼饭众有今日，钲鼓粥神多信人。

两阁眼空风黑夜，四川手植雨清春。

我今亦是陶潜辈，三笑图中就写真。

陈著

陈著　次弟观与雪航韵

老友姑从方外求，危时亦可少纾忧。

笑图难赘余人契，病室应关一世愁。

淡饭是缘终有味，故山虽好莫回头。

满航雪意元无价，住色空中是应酬。

陈著

陈著　次儿生日八句示之

祖心流庆我生儿，说与吾儿初诞时。

吉梦觉来珠蚌坼，喜声浮动玉麟知。

如今弱冠归妻后，此是平生进德基。

自有季方家样在，一门诗礼要扶持。

陈著

陈著　次儿瀹呈石秀叔韵

寒雨满城诗客孤，秋风万山帽人少。

何如对床千古心，白发黄花傲昏晓。

陈著

陈著　次儿瀹以的字韵呈喜而又赋

一诗未足见儿贤，意气中閒颇蔼然。

忠厚人家宜有后，乱离时世始知天。

老怀信汝穷须达，俗眼从渠丑做妍。

培得根深花自茂，莫将今日看他年。

陈著

陈著　次儿瀹以诗四首道各意因两用其韵

待食信天公，送穷戒星奴。

驾言一煮字，安得三分厨。

陈著

陈著　次儿瀹以诗四首道各意因两用其韵

弦歌不救鲁，告谕难入巴。

世事蛇赴壑，吾生狗丧家。

陈著

陈著　次儿瀹以诗四首道各意因两用其韵

富贵碧筒醉，褦襶火伞来。

何如溪山曲，一笛吹寒梅。

陈著

陈著　次儿瀹以诗四首道各意因两用其韵

逃不从幼安，放非效玄真。

原事尧舜主，或与夔龙亲。

陈著

陈著　次儿瀹以诗四首道各意因两用其韵

膏粱道之贼，资财人所奴。

不如贫而乐，客至菜一厨。

陈著

陈著　次儿瀹以诗四首道各意因两用其韵

角利蛮与触，幻世慈若巴。

当知靠里业，自有书满家。

陈著

陈著　次儿瀹以诗四首道各意因两用其韵

俗氛炎郁攸，世焰毒恶来。

清当友孤竹，隐当友仙梅。

陈著

陈著　次儿瀹以诗四首道各意因两用其韵

风雷汉臣会，天日唐主真。

而曹其勉旃，或者一见亲。

陈著

陈著　次和梅山弟二首

马上功名马伏波，少游终是胜兄多。

如今都付忘言处，醉向黄花奈我何。

陈著

陈著　次和梅山弟二首

心如古井已无波，无奈山林宿兴多。

何幸风流存晋宋，不妨诗律效阴何。

陈著

陈著　次和天童僧惠杲书记袖诗来访三首

当年飓卷地轮移，拄杖东还云与飞。

太白岩前绿阴下，相逢无语听催归。

陈著

陈著　次和天童僧惠杲书记袖诗来访三首

省话何须吞炭瘖，安贫便是直钩心。

看来世事真飘瓦，笑杀时流重注金。

陈著

陈著　次和天童僧惠杲书记袖诗来访三首

出山相过便东行，水落山空一别轻。

留得清诗照窗几，万花妆里独梅兄。

陈著

陈著　次黄长孺元夕韵

流俗谁知运会元，逢场作戏逐时论。

梅花簪烛行呼野，竹叶装巾醉舞村。

幸是深山宽夜禁，苦无佳月破天昏。

鳌山盛事当年梦，老不禁寒早闭门。

陈著

陈著　次见泌韵

门外风尘付一吁，何妨稼圃学樊须。

由由本自人难浼，皎皎奚忧我易污。

陈著

陈著　次龙东平赵益三首　凤花

翠红翼翼宝坊閒，曾入瑶宫白玉兰。

飞上朝阳瑞天下，灵根变化本无难。

陈著

陈著　次龙东平赵益三首　龙松

修鳞化作偃松寒，数百年閒一梦看。

何似起来云拥去，为天行雨万民欢。

陈著

陈著　次龙东平赵益三首　塔亭

野迥山空风撼铎，孤坟寂寂春光薄。

谁问布袋事有无，水自东流日西落。

陈著

陈著　次前人卜居得邻

买屋相依老翰林，满腔新意见新吟。

浮云仕宦四方志，明月家山千里心。

邻谊可曾分楚越，诗盟那有远何阴。

老夫亦忝桐乡籍，贺厦行须曳足音。

陈著

陈著　次前人拉游南山借意道别

公与南山是夙知，三年对面肯轻离。

长汀明月催孤棹，广莫高风酹一卮。

采菊空怀空辩意，有台须立太平基。

坐岩□处如追旧，尽取瑞峰留退思。

陈著

陈著　次前人似任叔实

字字真真幻幻心，讲毡须体美中箴。

分明示我猪龙训，剪刷成他鸾鹄襟。

陈著

陈著　次前人为余置酒邑厅见示

公事无多白日閒，笑谈风月傲方千。

马鞍虽少难供赋，突兀南山翠扑鞍。

陈著

陈著　次前人韵以寄

流俗谁能问故知，殷勤书信驿同驱。

古心地老天荒日，閒意风来月往时。

交一臂閒机尚失，隔千里外会难期。

从今要识相思瘦，认取青山槁木枝。

陈著

陈著　次前韵酬王景云见和三首

我家西谷子鄞东，西望云山百里中。

回首十年尘底别，更无书落雁天风。

陈著

陈著　次前韵酬王景云见和三首

竹边结屋饱幽清，疏落樽前文字盟。

子到午山侬亦到，月边云峤得论情。

陈著

陈著　次前韵酬王景云见和三首

与子相逢别未长，新诗寄我寂寞乡。

嚼情咀义心如醉，背立西风不自将。

陈著

陈著　次前韵二首

玉奴留下唾花乾，夜乾嫦娥入广寒。

不许世人轻著眼，漫教对此细评看。

陈著

陈著　次前韵二首

竹溪诗笔几曾乾，遗我新诗照眼寒。

不用寻梅霜月底，只将诗句作梅看。

陈著

陈著　次前韵二首似前育王寺主僧如日

见说东岩弄一斑，万人表立许谁攀。

笑相逢处行云住，谁主谁实相对閒。

陈著

陈著　次前韵二首似前育王寺主僧如日

桂渐吹香菊渐斑，西风送步得高攀。

天开图画著二老，我亦何妨一笑閒。

陈著

陈著　次前韵寄天宁老可举避生日于西山

迎锡清风扫宿埃，烟霏空翠画图开。

西山山上千年鹤，认取年年一度来。

陈著

陈著　次前韵示弟茝

梅老竹疏疏，先有有敝庐。

偷生俄八十，课子尚三余。

脚软安凭杖，牙衰烂煮蔬。

天犹嫌过分，时复病河鱼。

陈著

陈著　次前韵示前人

人生不料有今年，知汝扶亲走翠巅。

动脚可能无陷阱，保身正合惧冰渊。

夷伤无奈明归地，坎险惟将心靠天。

岂意老躯几折臂，未能扃户日高眠。

陈著

陈著　次前韵似云岫

一帘云影隔尘埃，小小禅心为客开。

坐久不知风雨恶，柏炉香里话诗来。

陈著

陈著　次前韵吴山甫解嘲

望春山下剡溪湄，穷处无聊甚系累。

竹会依然思二阮，苗凶行矣入三危。

枭声只盍闻而睡，蛇影堪期达者知。

试问流空千古月，过云妨得几何时。

陈著

陈著　次前韵戏似

喜逢新岁带春回，四老过从贺泰来。

君若燕毛分次第，我当鹤发领徘徊。

忺怀爵跃空相望，弱脚蹒跚阻一陪。

传语诸贤任抛外，百年夫妇自衔杯。

陈著

陈著　次前韵谢同楼诸公

凝香画阁昼闻铃，唤我真心十倍醒。

奋臂勇寻西学侣，囘头挹谢北山灵。

京华是则薪炊桂，旅食何妨实剖萍。

此去功名如到手，也须伏阙疏延龄。

陈著

陈著　次前韵谢月窗兄见和

人得清閒便是仙，秋光堪画欠龙眠。

泻檐才歇催诗雨，入户惊飞落纸烟。

句与杜陵同中律，世无钟子莫知弦。

籁鸣机动聊相友，捧砚犹强武士贤。

陈著

陈著　次前韵与舅氏竺九成求芋

何处蹲鸱美，云南一望中。

角巾临晚岁，拙语寄西风。

喜报无乾鹊，缄回靳篆虫。

还诗元有例，盍与昔人同。

陈著

陈著　次前韵与前人同舟自城归

夜泊南津梦岸斜，老来行役只堪嗟。

满篷风露五更月，残梦溪山百里家。

蹴起睡奴催纤路，坐同吟伴说梅花。

此归又且深深信，澜到中閒要见涯。

陈著

陈著　次前韵再寄二首

谁言沟浍浅，谁言沧溟深。

浅不如世态，深汪如我心。

我心先齿老，不踏章台草。

寄语知心人，故书足自饱。

陈著

陈著　次前韵再寄二首

昨日寄君诗，诗说心契深。

君诗今日来，深于我诗心。

期君松不老，我得如蔓草。

相依无弃憎，分我风月饱。

陈著

陈著　次如心侄古意韵

妻孥恩爱深，生死同一窗。

胡然成别离，使汝悲涕双。

人世能几何，明灭风镫幢。

有家尚堪活，奚岂□他乡。

安得归来舟，顺风自南江。

陈著

陈著　次王得淦韵

浴出矮檐阴，披襟小雨侵。

坐凉三鼓漏，和梦一镫吟。

自分死中活，谁知升与沈。

明朝书局事，奔走岂初心。

陈著

陈著　次吴竹修寄泽南洲韵

君客蓬堧偶滞留，我寻菊伴枉经由。

翠微轻失相逢笑，白发堪禁几别愁。

只为交情如管鲍，未能忘物似聃周。

何妨重约论文酒，尚有橙黄橘绿秋。

陈著

陈著　次云岫惠茶

满啜禅林五味茶，清风吹散事如麻。

客中邂逅真奇绝，不比寻常贼破家。

陈著

陈著　次韵八侄三首

春色三分一未归，雪肌风态露春微。

东风且作枝头主，莫把工夫绣地衣。

陈著

陈著　次韵八侄三首

素妆青盖送春归，似不禁风体力微。

收拾韵香归酒盏，惜花何惜醉淋衣。

陈著

陈著　次韵八侄三首

花开便是候催归，济楚生香清复微。

遥想折来深院宇，似初匀粉小青衣。

陈著

陈著　次韵曹久可见寄

古道难知薄俗新，穷涂别语记城闉。

君携夙学长湖塾，我寄残生农望春。

相见笑谈虽未准，一诗来往尚堪论。

出门凝眺空销黯，流水行云冷看人。

陈著

陈著　次韵长儿生日示诸弟

吾爱吾儿责望儿，终身实处看平时。

夫妻琴瑟方为顺，伯仲壎箎便是诗。

要向鲁邹中进步，先从曾闵上求知。

酒边见汝倾心句，不觉摇头笑脱颐。

陈著

陈著　次韵陈晟别瀹

世态悠悠合与分，人生总是一浮云。

瘦□凄恻来东野，妙墨淋漓恍右军。

棠峤别时如梦寐，竹林何日共朝曛。

吾今耄矣虽多感，风月相期未厌闻。

陈著

陈著　次韵陈帅干喜雨二首

何事犹屯水与雷，夜看云汉叹昭回。

五龙一日齐行雨，且莫嫌他欠早来。

陈著

陈著　次韵陈帅干喜雨二首

一雨何关百里雷，天心端为众心回。

閒时试向龙君觅，未必滂沱应手来。

陈著

陈著　次韵程仲实佥事纪行

道脉来从洛二程，天教驰辔福东瀛。

笔头有海清尘浊，胸次如春放雪晴。

喜拍蓬壶鳌亦抃，攀遮梅驿马难行。

恨无老翼飞随去，岁晚江空潮自生。

陈著

陈著　次韵崇福老泽南洲

邯郸枕上梦回身，景照窗前醉卧人。

山别是天迟放晚，鸟知何世早呼春。

乾坤大事三缄外，湖海清交一笑新。

山去莫嫌来往密，免教云树两驰神。

陈著

陈著　次韵椿长老惠莲花扇

莲花法界走舆台，两扇香风为我开。

藜藿皮毛消不尽，若为囘向我如来。

陈著

陈著　次韵达观弟送法椿长老入杭

与师交际狎，弟后我居前。

久憩上方阁，忽登西浙船。

翩然如过鹤，听不到啼鹃。

心契无千里，诗盟终有缘。

陈著

陈著　次韵答樊伯撝见拉钓

好共溪山结晚缘，竹枝深夜响渔椽。

风清月朗沧溟外，鱼跃鸢飞枕几边。

茶灶烟销回野艇，竹竿霜冷钓秋天。

少年孟浪东西走，衰病于今耻复然。

陈著

陈著　次韵答攀拍撝

直以傭为业，何妨睡作魔。

吟诗终日少，饮酒一生多。

坐久头鸣籁，行迟脚有鹅。

林居三十载，一室小维摩。

陈著

陈著　次韵答张子开教授

两翁相对五里近，一病同眠八月天。

彼此医治须努力，要成欢醉菊花前。

陈著

陈著　次韵戴成叔

君子当固穷，达亦岂吾病。

有心事穷达，斯与天者竞。

仁可以致君，止则归田咏。

孔子圣之诗，善学即邹孟。

陈著

陈著　次韵戴成叔

蟋蟀秋乃鸣，反舌不鸣夏。

天地如草亭，万物寄虚架。

达人穷物理，嗜理如嗜炙。

动静各有诗，油然会心舍。

陈著

陈著　次韵戴成叔

世上贪鄙夫，纷纷如蔓草。

荣华能几时，风霜不足扫。

美人如黄金，百链色愈好。

用舍无益损，此理须辨早。

陈著

陈著　次韵戴成叔

当年雪溪翁，知命故知足。

平生一退字，厚施不食禄。

高洁严子陵，清贤段干木。

溪上多子孙，林树森瑶玉。

陈著

陈著　次韵戴成叔

傍家数亩园，景物便偃仰。

水近竹愈青，土腴花怒长。

得閒日月长，万里归坐想。

有时发孤啸，山谷答清响。

陈著

陈著　次韵戴成叔

凿池引山泉，泉脉来扰扰。

池上有新亭，池下芰荷绕。

色香两超绝，天然本非矫。

花开日开宴，醉里人世早。

陈著

陈著　次韵戴成叔

青山如有期，佳处故当屋。

山势西南来，发冈自岷蜀。

其下生伟人，自反常自缩。

达观万物表，山界归一粟。

陈著

陈著　次韵戴成叔

朝家相真贤，表表梧桐树。

群贤如凤皇，飞翔得依附。

风来惊四邻，汗走僵训注。

云胡太山巅，苍苍岂其数。

陈著

陈著　次韵戴成叔

雪溪后人贤，门户郁相扶。

牙签三万轴，研究勤三余。

天命未可期，毋嗟失东隅。

但问道在己，穷达何关儒。

陈著

陈著　次韵戴成叔

我生一断梗，会见亲旧疏。

新诗如春风，习习勤嘘枯。

谢君和君诗，句甚形神癯。

一笑当会此，各道意所如。

陈著

陈著　次韵戴时芳病中

平生英气欲摩天，晚节逢罹欲自怜。

纸帐漫移春梦枕，画叉难继日支钱。

好坏知病及穷韩愈，肯把贫谋富计然。

但得身安字堪煮，寄声自有故山鹃。

陈著

陈著　次韵戴帅初不赴丹山醵饮二首

吁嗟世事已难言，得遇重阳强作欢。

白发不供新样眼，黄花却喜旧儒冠。

两三杯里意存古，四十年前盟未寒。

青壁丹崖本深窈，谁知冷处有人看。

陈著

陈著　次韵戴帅初不赴丹山醵饮二首

危时时节已难得，况得知心盍共杯。

我檄方从风里去，君诗却占日前来。

何须一醉独重九，但是相过多几回。

门外斜阳送行处，眼光飞过碧崔嵬。

陈著

陈著　次韵戴帅初村园杂兴二首

田不充耕漫垦山，焦劳新做鬓毛斑。

牛歌方见平生戚，鱼釜何曾饿死丹。

陈著

陈著　次韵戴帅初村园杂兴二首

新园本是无多地，几步低平几步高。

已逝江湖分雁啄，且从溪谷到龟毛。

陈著

陈著　次韵戴帅初架阁剡居四首

书担随身又入山，危途步步转头看。

近于潇上二三里，难似江西十八滩。

陈著

陈著　次韵戴帅初架阁剡居四首

青春踏过洛阳尘，今却寻盟郑子真。

天下方酣施夺事，村中自有逊耕民。

陈著

陈著　次韵戴帅初架阁剡居四首

见说三閒松下屋，更无长物累中心。

难忘独有南风操，时到溪山一鼓琴。

陈著

陈著　次韵戴帅初架阁剡居四首

隔一青山能几里，频频聚首约方来。

生涯冷淡浑如此，输与斑衣学老莱。

陈著

陈著　次韵戴帅初见寄

儿造从来自不情，百千万变底人惊。

人生水上浮沤影，物论风前乱叶声。

自笑醉吟空赘传，谁知橘隐竟无名。

况今衰老知何用，惟有关门答五行。

陈著

陈著　次韵戴帅初见寄二首

胸次玲珑达事端，入山买屋贮清寒。

奉亲最乐危时见，与俗相忘实处看。

閒辍琴书翻兔册，旋添竹树隔牛阑。

疏衣淡饭门多闭，章甫何妨独旧冠。

陈著

陈著　次韵戴帅初见寄二首

水镜空平取友端，频来山外伴酸寒。

交朋旧在弟兄列，古道新交世俗看。

地近诗筒多便翼，月明心事两危阑。

自家头恼冬烘甚，犹幸偷安未毁冠。

陈著

陈著　次韵戴帅初觅茶子二首

风流清苦自成家，要撷春香煮雪花。

知味不随鸿渐唾，剡翁自种剡翁茶。

陈著

陈著　次韵戴帅初觅茶子二首

新诗著意不曾疏，苦觅茶栽胜索租。

搜送坚霜千碧颗，难酬五十斛明珠。

陈著

陈著　次韵戴帅初以水涨不及赴茂林醵饮重午

回头林谷已云迟，心不怀疑遁自肥。

有菊可寻方觉是，无根自药岂吾非。

危时一醉便为福，好客相过莫放归。

欲吊湘累波浩渺，但须珍重芰荷衣。

陈著

陈著　次韵戴帅初赠铜山寺主僧若珣

忆昔曾寻紫翠堆，转头非旧几年来。

僧檐蔓草几成树，佛座莲花半缬苔。

忽自吟边飞锡到，再从空里把山开。

江湖总是风光地，应世因缘第一回。

陈著

陈著　次韵单景山酴醾

东风先遣百花开，坐后妆梳殢镜台。

雪艳惯逢风落絮，云香不到雨成梅。

下交芍药当阶发，高伴金沙上架来。

珍重重收拾远去，春衣芬馥雅持杯。

陈著

陈著　次韵单君范

驹隙光阴自去留，眉头底用着闲愁。

人生枕上皆槐国，世事棋中几弈秋。

为子孙谋惟蠹简，有风月处即菟裘。

醉多醒语不觉晓，何处钟声出梵楼。

陈著

陈著　次韵单君范寄梅行

洛阳今何辰，姚黄委沙尘。

岂无桃李花，荆棘相仆臣。

咄咄岁成晚，山空水粼粼。

化为万叶飞，目断无可人。

谁知霜雪根，独抱寒中春。

陈著

陈著　次韵单君范行李中诸诗前数章自道后二章为单君作也八首

心如古井不生澜，无奈形骸寄两閒。

老境阳春亦风雪，危时明月自江山。

琴书有旧聊相与，门户虽贫未是閒。

儿女不知何世界，劝传花事已斓斑。

陈著

陈著　次韵单君范行李中诸诗前数章自道后二章为单君作也八首

宇宙中閒战血腥，不才难应少微星。

穷顽得寿非三甲，老拙无文况六丁。

醉后时歌东里曲，閒中堪伴北山灵。

门前总是尘埃事，惟有梅花照眼醒。

陈著

陈著　次韵单君范行李中诸诗前数章自道后二章为单君作也八首

老不能狂心自箕，览观宇宙百非宜。

沈舟那管帆争水，抱瑟难随竽用时。

只把书知凭几困，閒从龟决访山疑。

夜来窗下青镫下，兀兀无言渺渺思。

陈著

陈著　次韵单君范行李中诸诗前数章自道后二章为单君作也八首

纷纷万变自鸿荒，人事都归梦一场。

龚胜余生只廉里，渊明初意岂柴桑。

山林有味儿亲圃，风雨无眠客对床。

衰老近来诸事废，渔樵唱和是文章。

陈著

陈著　次韵单君范行李中诸诗前数章自道后二章为单君作也八首

残生光景满腔愁，平地江河汹涌流。

可痛事多周正月，不言心有晋春秋。

俗饕无梦亦寻鹿，人饱自歌谁饭牛。

咄咄向天天不管，方来毕竟几时休。

陈著

陈著　次韵单君范行李中诸诗前数章自道后二章为单君作也八首

欲言心事鼻先酸，最怕清流亦倒澜。

尘路争车甘下泽，雪毛满镜自南冠。

高悬古月看时变，相与春风到岁寒。

案有陶诗须细和，无鱼归铗不须弹。

陈著

陈著　次韵单君范行李中诸诗前数章自道后二章为单君作也八首

浮世憧憧为底忙，百年光景等风狂。

乾坤自隘胸襟豁，言语无多意思长。

但觉高歌同夜酌，未应别赋写春伤。

吾侪渐喜无人识，自做无名草木香。

陈著

陈著　次韵单君范行李中诸诗前数章自道后二章为单君作也八首

山林气骨本来癯，客气乘时敢阚虚。

韩愈无医惟赠遣，宗元何病岂工忆。

不烦天女梵花散，自有乡人傩茢除。

到底群邪须一正，请师孔祷莫踌躇。







卷49

陈著

陈著　次韵弟茝怀归

同声相应甚埙箎，雨夜联床只有诗。

断港漫生归棹兴，流年空感浴兰时。

良思难与世情说，衰病聊将僧定移。

须信滞流皆有命，不然安用老天为。

陈著

陈著　次韵弟茝客怀

竹洲西畔绿杨阴，一别春光直到今。

老境不生贫富梦，浮云应识去来心。

神明官府颂声满，风月弟兄诗味深。

归办山中□红饭，古来流水一张琴。

陈著

陈著　次韵弟茝醉中示弟观二首　为弟茝道

斑发朱颜楚秀翁，陶陶乐意与天融。

凌虚长啸天无际，耐静高眠日过中。

茅屋生涯消几许，梅花气味最相通。

诗书风日何妨共，载得归来自甬东。

陈著

陈著　次韵弟茝醉中示弟观二首　自道

六十家婆八十翁，此心无事便融融。

肉香韭甲磁盆内，蝶梦梅花纸帐中。

自有乾坤无俯仰，谁知否泰是穷通。

出门一笑春风阔，孤鹤横天忽自东。

陈著

陈著　次韵弟观到蔡峰庄

簇簇群山似铁围，中閒著屋与山依。

园多芋栗佐清饮，池足芰荷供隐衣。

畴昔搬家牛自跨，有时见客鹤先飞。

未宜回首林邱旧，剩把诗脾厌翠微。

陈著

陈著　次韵弟观过黄山

晓雨才收数点轻，江云未放十分晴。

舟行曲港难为纤，峰有佳山莫问程。

陈著

陈著　次韵弟观留慈云

相携入翠林，聊尔豁尘襟。

恃熟出家话，得閒生梵心。

凉多却扇坐，困倦把诗吟。

试问虎溪上，多情如此深。

陈著

陈著　次韵弟观授学陈子得家

忆昨依依话别端，潇潇暮雨满山寒。

去家幸是老亲健，坐馆当如初宦看。

归梦随风扬绿袂，吟情逐日写诗阑。

从今稳入林深处，涂炭何缘行污冠。

陈著

陈著　次韵弟观似单君范

聚忽如萍散忽云，今朝得见满腔春。

诗书有味兵前友，官府无名天下人。

相对两穷消白日，不交一语到红尘。

梅花纸帐寒初试，尽可留连似病身。

陈著

陈著　次韵弟观送牡丹

极目风沙姚魏家，耳边忍听后庭花。

谁能把家前黄醉，添得临风感岁华。

陈著

陈著　次韵弟观田蚕即事

诗礼虽传世，农桑不离门。

梅天缫雪屋，秧雨种云村。

衣帛知先老，含饴拟弄孙。

愿言同井乐，无怨亦无恩。

陈著

陈著　次韵弟观晚春风雨

分得天机自动簧，与春相约不参商。

无情有态眉如画，是曲非腔口尚黄。

公子旧呼归梦境，友生新好出村庄。

山窗诗客先听处，写入乌丝句亦春。

陈著

陈著　次韵弟观喜雨二首

天敕龙瓢到底倾，阿香飞驾会苍冥。

风霆震叠四溟立，宇宙清凉万物醒。

行蚁知几先畏湿，升蜗向上漫遗腥。

平生霖雨苍生志，对景空怀海上亭。

陈著

陈著　次韵弟观喜雨二首

世事纷纷付渺茫，且迎雨信看农忙。

鸠声隔树宿云湿，牛影落田新水凉。

处处丛祠群卜稼，家家蓐食早炊粮。

及时种得苗青活，便觉秋风饭粒香。

陈著

陈著　次韵弟观雪中二首

翦耳严风利似刀，吹嘘滕六做功劳。

大包天地为一色，老尽山林无二毛。

借暖尚能赊绿蚁，御寒终不羡裘羔。

天涯多少穷途客，欲寄书难雁影高。

陈著

陈著　次韵弟观雪中二首

万里长久一样云，纷纷吹下玉成尘。

能令下界皆称瑞，谁谓南人不识真。

积冻已多为麦地，培汤更办百花春。

强将光景宽衰老，呵手微吟意欠新。

陈著

陈著　次韵弟观咏丹山池荷

寺枕丹霞五月凉，藕花数朵碧漪塘。

梵天幻出水云锦，法雨洗空时世妆。

七宝池边分得种，大乘经里喷来香。

是花是色只如是，笑拍阑干何有乡。

陈著

陈著　次韵弟观咏丹山池荷

一雨西来满增凉，盈盈不语立方塘。

远公白社所修种，净土青胎无点妆。

要向花光见菩萨，肯从色界问莲香。

回头玉手双杯处，多少风流堕醉乡。

陈著

陈著　次韵弟观用陶元亭归田园居韵

麻麦在东阡，桑枯在南陌。

鸟飞鱼在渊，生意各自适。

相逢如相知，非苟旦与夕。

此心乃平生，谁能开閒隙。

嗟彼何人斯，徒为形所役。

役役本无名，于何见劳绩。

富贵死之除，清閒终有益。

陈著

陈著　次韵弟观用王介甫桃源行韵写感为西湖行

钱塘江头驻龙马，西湖风光甲天下。

西湖西边屋万閒，中有沈沈醉花者。

莺莺燕燕日日春，萍虀豆粥蜡代薪。

黑杀吹飚忽过江，忧贻君父辱在臣。

烽火连天天已近，浪将督师答天问。

畏缩不前江神嗔，坐受排墙侣西晋。

嗟今玉辇竟蒙尘，将相受辱甘帼巾。

求如西晋已觖望，万世遗笑无人秦。

陈著

陈著　次韵东皋寺主僧知恭见寄

平地起丛林，工夫岁月深。

百吟三教髓，一饭十方心。

惯听人传说，閒将梦去寻。

书来足自慰，亦是老知音。

陈著

陈著　次韵东平赵孟益游北山寺

潇洒一僧关，钱家古墓山。

云多迷早晚，溪阔限忙閒。

斋鼓青龙麓，渔歌白鹭湾。

欲吟吟不尽，岩溜自潺潺。

陈著

陈著　次韵董伯和镫夕有感二首

万镫无复艳端门，一簇星球里域春。

羌调悲酸吹笛社，村声祥瑞卖饧人。

鬼神亦要民心乐，山谷聊舒世态颦。

最好今宵天上月，安知时事有陈新。

陈著

陈著　次韵董伯和镫夕有感二首

数枝镫火古祠门，妆点山中一哄春。

俚语为求蚕麦福，队游多是布荆人。

强随戏鼓看狂舞，忍听嘶鼙入小颦。

见说九街罗绮地，传呼禁夜令方新。

陈著

陈著　次韵董伯和二首

事难言处只长吁，沸海烹煎一鼎如。

贫累转添知有命，故交自绝本无书。

仕方见境大槐蚁，走不离乡千里鱼。

已分归农谋半菽，尚忧龙岁起秦闾。

陈著

陈著　次韵董伯和二首

时难何必苦嗟吁，自有山庄只自如。

行担应携杏花谱，闭闭堪著竹林书。

行观尘外乘风鹤，坐看人閒减水鱼。

宇宙平安终有日，却从旧卜大门闾。

陈著

陈著　次韵董三余约賀　月丹瑞香

老仙平日链心丹，荏苒光间′百岁閒。

随分种花供冷眼，逢人留酒有温颜。

乾坤只作醒中梦，风月何妨忙处閒。

有约酬春争起舞，要看北道破先悭。

陈著

陈著　次韵董声可重五

人事俄随世事殊，尚存榴艾伴嘻吁。

怀沙到处哀新鬼，瑞市何时见醉夫。

荣赐休思当暑葛，早衰空感望秋蒲。

辟兵禁恶□儿戏，无计能逃急急符。

陈著

陈著　次韵洞真道士卢致远

虹桥关福地，门外任风涛。

襟带金钟秀，根基铁柱牢。

安心培大枣，办手摘蟠桃。

坐镇江山稳，新题立石高。

陈著

陈著　次韵杜孟传送归剡

天空地阔本无言，兔走乌飞自做年。

老景光阴炊黍外，客窗风雨酿梅前。

事随笑去户门福，诗为别来朋友贤。

河水洋洋山杳杳，一声归橹绿杨边。

陈著

陈著　次韵段约斋送弟嗣宗来赴吾邑县尉

宦游及奉亲，同气有赠言。

至哉天下乐，难与他人论。

昔绶官忧责，先洗□□冤。

行志此其始，宁为利欲昏。

持此娱禄养，有□□孝门。

纷纷时势眼，庶见古罍樽。

陈著

陈著　次韵儿瀹六月十二日登东坑岭

欲寿吾前酒一行，走三百里火云程。

热时却有寒时节，汝母梅花腊底生。

陈著

陈著　次韵樊伯撝见贶

自笑我何如，叨年八十余。

户门觉老病，梅竹护穷居。

拙计信天鸟，残生减水鱼。

时将一字命，仰卧向空书。

陈著

陈著　次韵范纯甫

与云俱卷出山迟，邂逅初寒旺菊时。

纵欲插花安得笑，无从赊酒若为诗。

乾坤许阔自多碍，风雨又□自故知。

白首犹存旧乌帽，龙山何处渺余思。

陈著

陈著　次韵分生五首

一春风雨笑谈疏，明日南风夏又初。

忽枉翠裾诗在手，胜如书尺寄双鱼。

陈著

陈著　次韵分生五首

学晚唐诗俗见疏，君家句法到黄初。

淡交顾辱联翩赠，熊掌方尝又得鱼。

陈著

陈著　次韵分生五首

交不缘诗有密疏，诗能宣与此心初。

但从礼义中游戏，便是趋庭孔伯鱼。

陈著

陈著　次韵分生五首

诗筒狎至补前疏，快似西风卷峡初。

一片襟怀谁似友，曾从仙李跨鲸鱼。

陈著

陈著　次韵分生五首

羡君诗思九河疏，混混泉源只一初。

我欲驱驰无本领，激沟浍水狎蛙鱼。

陈著

陈著　次韵奉慈寺主居简

纳交虽浅自知深，一见如抽病眼针。

已约飞云狎来往，谁知峰顶有千寻。

陈著

陈著　次韵赋南山广莫轩

洗眼来看广莫诗，烟霏空翠雨微微。

四平地上一山起，独拄天南群望归。

乔木不随兵焰劝，好云时入寺门飞。

乾坤浩荡难言处，猛拍阑干阁口机。

陈著

陈著　次韵观弟避难

北风行黑杀，东南天柱折。

忠臣锯解头，文士刀抉舌。

我亦走危途，腥埃蒙面铁。

攀缘极棱层，双跟迸皴血。

山人邂逅惊，强颜取容悦。

班荆分菜糜，儿童笑流歠。

荼毒复荼毒，难说更难说。

十月初五夜，山林阴气合。

骨肉复何之，无从知死活。

眼光射先庐，山人火烈烈。

虎狼相往来，左右无寸挟。

吞声哭达旦，忽与妻孥接。

相持牵衣裳，透肤霜露浃。

何时是归时，细思增郁结。

且见脊令飞，绕树日千匝。

陈著

陈著　次韵和岳醵饮西峰寺分韵成诗十四首见寄

人世浮浮风里尘，不须更问果何因。

有时意思悠然处，流水青山便是亲。

陈著

陈著　次韵和岳醵饮西峰寺分韵成诗十四首见寄

天地中閒浩浩歌，从地乌兔健飞过。

旁人若问功名事，笑指南柯蚁一窠。

陈著

陈著　次韵和岳醵饮西峰寺分韵成诗十四首见寄

春夏交承红与绿，岁寒三友松与竹。

我是蟾宫老桂枝，独受上天风霜足。

陈著

陈著　次韵和岳醵饮西峰寺分韵成诗十四首见寄

天街追逐边尘乱，更点听残钟鼓院。

归舟便觉昔年非，高枕已忘前日倦。

陈著

陈著　次韵和岳醵饮西峰寺分韵成诗十四首见寄

杰瓶酒榼近多空，书友诗朋亦閒逢。

只有渔樵是知己，也嫌老似雪中松。

陈著

陈著　次韵和岳醵饮西峰寺分韵成诗十四首见寄

萧萧四壁住残生，不学神仙不学僧。

有酒未能忘北海，种瓜且自学东陵。

陈著

陈著　次韵和岳醵饮西峰寺分韵成诗十四首见寄

自分书生他未暇，物外人来偶清话。

老聃主见一字虚，庄叟寓言专是化。

陈著

陈著　次韵和岳醵饮西峰寺分韵成诗十四首见寄

不到西峰为日久，一日一日一日又。

明日有约为此游，一片云山想依旧。

陈著

陈著　次韵和岳醵饮西峰寺分韵成诗十四首见寄

正觉留题久岑寂，此后此意谁知得。

老僧揖入廊东头，摩挲石刻令人忆。

陈著

陈著　次韵和岳醵饮西峰寺分韵成诗十四首见寄

老佛眉閒屋漏愁，残廊脚下草光浮。

谁能饥坐芦穿膝，莫问神通石点头。

陈著

陈著　次韵和岳醵饮西峰寺分韵成诗十四首见寄

小小杯盘共话情，兹行聊尔过浮生。

瘦吟学士如工部，楷法书来近率更。

陈著

陈著　次韵和岳醵饮西峰寺分韵成诗十四首见寄

四坐诗成以成卷，醉舞者半歌者半。

薄云疏雨且早归，杜鹃自催鹤自怨。

陈著

陈著　次韵和岳醵饮西峰寺分韵成诗十四首见寄

随意提携容易率，相约明朝更今日。

太白尽可诗百篇，尧夫却有四不出。

陈著

陈著　次韵和岳醵饮西峰寺分韵成诗十四首见寄

游了南山山外山，北山下住更幽閒。

消磨永日何妨睡，受用清风不用还。

陈著

陈著　次韵胡景参制机见寿二首

倚囊仙叟付良姻，一实交孚略具文。

共喜树高堪托蔓，自怜莸臭不投薰。

移厨幸免劳都督，问字何妨□子云。

月峡霞峰总奇绝，閒中相望足为群。

陈著

陈著　次韵胡景参制机见寿二首

南风吹笠走长须，一轴新诗一幅书。

虎榜陈人有韩愈，鹤山佳婿得肩吾。

行年八十死将似，求活须臾计已疏。

惭愧珍羞□初度，忽忘门户是穷儒。

陈著

陈著　次韵胡甥幼文留别

婿车俄见过，喜气动庭莎。

别久一来重，病余相问多。

亲情忘淡薄，归兴及沮和。

山路须囘首，长松有翠萝。

陈著

陈著　次韵黄长孺

山谷忽精神，一番桃李新。

杯盘留话处，镫火苟安人。

老去刻为岁，醉来寒亦春。

催归莫閒管，此处岂天津。

陈著

陈著　次韵黄长孺

人情相得古来难，肯溯溪山伴退閒。

潇洒风流屏褥外，和平气象瑟琴閒。

鹊巢自爱居南国，鹤帐从教怨北山。

只恐杜鹃声梦里，与君飞去又飞还。

陈著

陈著　次韵黄长孺

玉润深惭冰未清，午轩杯酒见人情。

艰难方识山林味，亲戚还兼朋友盟。

安用白头伤世变，又看黄叶报秋成。

羡君燕奉潘舆处，淡泊中閒礼乐声。

陈著

陈著　次韵黄长孺别陈子得

两閒何纳纳，长夜正漫漫。

感旧心犹热，逢春眼自寒。

人情伐木宋，世变幻花韩。

寂寞衡茅下，从他作拙看。

陈著

陈著　次韵黄虚谷

弓招消息下幽京，群起张弮不受檠。

衰朽分为林下物，英雄谁取彀中名。

坐看年少抟双翼，争把时铦驱五兵。

万事要终方有见，休凭水到说渠成。

陈著

陈著　次韵黄岩高志尹寄寿

冠屦天地间，车笠风云从。

我行半东南，已复八十翁。

取友必端人，求我我蒙童。

初见老不化，宿学今何功。

万丈委羽山，中有人中龙。

文气苏玉局，心事庞德公。

岂不愿纳交，谁与先为容。

何物瀹小子，托根岁寒松。

寄我寿我诗，墨妙扬古风。

扇开眼眊矂，翼起身龙钟。

要知片云外，实共二浙东。

气以类相应，面未心已同。

端如获骊珠，不羡放鸽笼。

滥吹谱美茎，难报来施丰。

陈著

陈著　次韵黄子羽七十自叹

弃瓢巢父固云稀，解印陶潜未是非。

风雨似知人世换，溪山自爱主翁归。

时消孤闷有茶屋，天把独醒存芰衣。

我亦岁寒松下草，相望百里借春晖。

陈著

陈著　次韵舅氏竺九成

合围未解急燕聊，借骑谁能使大辽。

定远好从鞭马取，管城于我亦平交。

陈著

陈著　次韵里人纾愤

浮生分付四休休，自谓眉閒绝点愁。

鹤在鸡群空有志，鸿罹鱼网莫抽头。

妄灾勿药终须喜，坎难维心底用忧。

荣辱两忘饶落魄，何妨痛饮学巢囚。

陈著

陈著　次韵林芳叔夜雨立春二首

今春第一雨，飒飒打窗纱。

莫怪妨镫节，惟忧酿雪花。

报晴俄喜鹊，吠早底嫌蛙。

不自知年耄，随人乐岁华。

陈著

陈著　次韵林芳叔夜雨立春二首

官府年头事，山中知未知。

更新夏正朔，依旧汉威仪。

病脚春扶起，归心雨压迟。

东家未吾厌，饱饭细论诗。

陈著

陈著　次韵林国器元夕

世情多异好，幻出满城星。

尘市月无色，醉乡风亦腥。

从他儿戏哄，输我客眠醒。

老耳虚鸣处，笙歌足自听。

陈著

陈著　次韵龄叟

儒酸自是分当穷，老退非干势不容。

并日莫留馋半菽，余生休说寿三松。

眼中落落同人少，脚底兢兢坎险重。

惟有灵山老吟友，暗中心事两云龙。

陈著

陈著　次韵龄叟见寄

方外好交情，诗筒出醉屏。

清能濯骄暑，光欲掩常星。

自愧薄榆景，有生真草亭。

多年只多感，岌岌旧门庭。

陈著

陈著　次韵龄叟招石秀叔

久知难久别，飞约到柴门。

唤起雨窗困，踏开岚径昏。

世情忙外看，交道淡中存。

何日巳公屋，新诗得共论。

陈著

陈著　次韵刘后村所赠延庆主僧圭复翁诗三首

古往今来几过帆，天高地下一浮庵，

与翁相见亦偶尔，一笑无言意自参。

陈著

陈著　次韵刘后村所赠延庆主僧圭复翁诗三首

清到复翁方是清，不求名处莫逃名。

南湖一片平铺水，中有拍天波浪声。

陈著

陈著　次韵刘后村所赠延庆主僧圭复翁诗三首

一色时妆漆染丝，淡中头绪自相知。

后村已入神仙洞，留得同庚伴赋诗。

陈著

陈著　次韵刘生蝶叶交飞

荷衰菊老柳微黄，蝶舞风林叶共狂。

阆苑无花留不住，飞来学做小春忙。

陈著

陈著　次韵刘生秋夜郊行

护索郊行秋夜秒，无心万籁自悲鸣。

月林散叶风前下，村舍孤镫夜半明。

暗里家山应在望，醉中砧杵不关情。

归来东榻鸳衾稳，应笑词人怨五更。

陈著

陈著　次韵留友直道士来访

九六荡摩中，几人閒处同。

浮生丝傀儡，后计石婆翁。

事事休休过，时时咄咄空。

何如仙羽健，来往傲方蓬。

陈著

陈著　次韵卢致远见示

新春欲洗旧氛埃，并竹寻溪试一来。

冻雨忽交疏霰下，严风不放寸云开。

主人雅量诗相住，老客归心梦亦催。

滑道何妨徐著步，袖中金薤不虚回。

陈著

陈著　次韵卢致远祈雨喜应

四郊多少出云山，六月如何得雨悭。

天意茫茫知不外，秋成岌岌有无閒。

人非稼穑谁为命，职在蛟龙可听閒。

终藉精忱起灵蛰，鹤骖带得夜瓢还。

陈著

陈著　次韵鹿苑寺一览阁主岳松涧送茶

鹿苑书来字字香，满奁雀舌饷新尝。

有时独坐相思处，一鼎松风午韵长。

陈著

陈著　次韵洛阳秦庆父贽见

洛中人物好，磊磊实过名。

和气春浮动，新诗玉琢成。

相逢交义重，一笑世情轻。

问到牡丹外，凄然百感生。

陈著

陈著　次韵梅山弟

挂画烧香书满前，丰标清出剡溪源。

平坡肘腋眠牛垄，小屋规模放鹤园。

外事任如黄叶寂，閒心暗与白云论。

应须参到希夷处，自是三峰直下孙。

陈著

陈著　次韵梅山弟感春

老来危迹感秋蓬，万事都归马耳风。

百五节为春好处，两三年在乱离中。

溅花难禁少陵泪，缚柳休辞韩子穷。

最是残镫风雨夜，杜鹃声里梦西东。

陈著

陈著　次韵梅山弟感时

翳日腥云澒洞尘，是虽天做亦由人。

难禁老泪如囚楚，忍托空言空过秦。

风雪正培阳气脉，山林幸有岁寒身。

功名已付无何有，要及余光耕富春。

陈著

陈著　次韵梅山弟感时四首

吟情本是谢玄晖，邂逅年来世事非。

到处望风千甲解，无人留日一戈挥。

杜鹃入洛啼拌死，鸿雁辞南去有归。

浩荡春光天万里，孤云叶叶向谁飞。

陈著

陈著　次韵梅山弟感时四首

世事滔滔趁夕晖，仰天咄咄付非非。

乾坤谁解中撑拄，江海方听此指挥。

风舞南人新万户，灰颺西岭旧三归。

只应天竺孤峰在，一自飞来不更飞。

陈著

陈著　次韵梅山弟感时四首

春造曾分寸草晖，晚经霜雪始知非。

中心痛事神孤往，前面虚名手一挥。

肯使晓猿随陇笑，一烦倦鸟引云归。

绝粮只管餐松菊，赢得身轻入险飞。

陈著

陈著　次韵梅山弟感时四首

边将才无日越晖，中朝人是李斯非。

顺流兵马竟揿舞，死战规模谁发挥。

忍看金茎移露去，空歌玉树送春归。

不图世变今如此，真与尘埃蠓蚋飞。

陈著

陈著　次韵梅山弟惠鸡舖

手制鸡舖味可知，雨书走饷慰穷饥。

可能夜去闻声舞，却效早鸣逃难邓。

伴宋读书知已久，为由为黍愧非宜。

从今定入餐松约，分付饕涎莫再垂。

陈著

陈著　次韵梅山弟见怀

自笑缘何事，老来还客中。

唱花悲杜牧，隐杵愧梁鸿。

颇忆良眉白，相欢醉面红。

如今各成别，方信坐天穷。

陈著

陈著　次韵梅山弟静中大观

默默融融内自观，纷纷藉藉外何关。

托言鹏化未为大，相与鸢飞方是閒。

万古乾坤全易上，四时风月小诗閒。

天寒一步不轻动，只为梅花费往还。

陈著

陈著　次韵梅山弟咏梅

冬塞方严春自通，老根芳脉与天融。

甭于仙李月梁上，瘦似神苏雪窖中。

庾岭依然开信早，孤山无复课诗工。

一枝在手驿风远，渺渺予怀谁与同。

陈著

陈著　次韵梅山弟醉吟七首

高明所志希贤圣，愚暗惟知事鬼神。

老我激昂非矫物，本心标榜未输人。

陈著

陈著　次韵梅山弟醉吟七首

暗檐行吟梅影瘦，午窗坐睡檀丝长。

不作上下四方梦，何妨参受三峰香。

陈著

陈著　次韵梅山弟醉吟七首

隐处是甪里先生，放游是司马子长。

试问梅山老居士，判断两家谁最香。

陈著

陈著　次韵梅山弟醉吟七首

鱼眼死也依然张，鹤颈生来如此长。

凡物不齐各有分，不须逐臭存吾香。

陈著

陈著　次韵梅山弟醉吟七首

蟫翼只为黄昏忙，鹄心自与青天长。

世人皆失我独得，春风浩浩诗书香。

陈著

陈著　次韵梅山弟醉吟七首

开眼门外世梦短，忘情樽前閒意长。

邂逅当有赤松子，歌舞何用楚兰香。

陈著

陈著　次韵梅山弟醉吟七首

人于忙处不知老，诗到醉时方是真。

相对梅山几杯酒，不知身亦是今人。

陈著

陈著　次韵梅山送牡丹二首

姚根魏拨两京贵，蜀本黟枝南度春。

今日东风为谁好，花香不到独醒人。

陈著

陈著　次韵梅山送牡丹二首

毒雾腥尘涴色香，无知蜂蝶自乾忙。

醉时烦恼不须醉，三斗谁能向汝阳。

陈著

陈著　次韵泌雨后

秋来苦淫雨，转见我衰残。

余息朝阳露，危生风浪滩。

病深多梦药，凉早入披禅。

万事有天在，随时且放宽。

陈著

陈著　次韵内弟贝端甫家醉中

轩窗小小受千山，杯酒匆匆胜肆筵。

满面春风相照处，话心只话数年前。

陈著

陈著　次韵内弟汪英春来弟家省母二首

菽水可欢须且住，粟布相容何必去。

纵然有约奉归轩，也待春程香暖处。

陈著

陈著　次韵内弟汪英春来弟家省母二首

绿衣何曾解老怀，彩褐朼来舞春阶。

方知无忝所生处，不犯河魁也是斋。

陈著

陈著　次韵内兄舒通叟太博寓云南僧舍

河海翻飞信有由，相逢莫学楚囚愁。

人方椎髻说苏子，天把布衣存武侯。

世变古今张与翕，人心造化去中留。

云南高处应看透，许得溪翁入坐不。

陈著

陈著　次韵内侄竺稷并示诸儿

春首还相见，吾怀白与兄。

江湖关老梦，山野避新行。

危虑船迎浪，残生漏送更。

东风溪上路，欲别若为情。

陈著

陈著　次韵内侄竺稷留别

外家忠厚世多才，挑辔相过一笑开。

珍重年光记亲戚，绵延义脉到云来。

后生要积为山篑，前事休论覆水杯。

榾柮炉头好情话，莫冲风雪便轻回。

陈著

陈著　次韵女洸九日坐病与泌诗

翻海谁能实漏卮，世情分数逐时支。

三年两满何须计，父子初心要自知。

陈著

陈著　次韵女淑寿兄诗

道韫生来亦谢芝，解吟今有寿兄时。

着行布字银钩细，鎔意成辞金薤垂。

义气流行亲手足，笑风吹到老须眉。

自家儿女能如此，一味清甘足解颐。

陈著

陈著　次韵前人壁閒诗

万宇腥埃风满山，只饶二十里云閒。

要知人好境不好，最怕身闲心未闲。

陈著

陈著　次韵前人壁閒诗

两处诗家隔一山，此心知得两心閒。

君才终与鹏腾海，我老甘后骥伏闲。

陈著

陈著　次韵前人补试落归曹娥待潮

谒祠江上且归休，有命何须企碧流。

好把一言寤明主，声名当不减千秋。

陈著

陈著　次韵前人城北春行

醉游不省路东西，可意花枝手自提。

好景未知何处是，漫随蜂蝶过芳畦。

陈著

陈著　次韵前人道中

开遍梅花柳渐丝，甘棠次第又添诗。

马头村路皆官况，面上春风日己知。

山笔重时谙事体，蒲鞭轻处惜民饥。

老夫尚解随人后，舞劝碑潭水一卮。

陈著

陈著　次韵前人访旧

铁石心肠本自顽，著身无所奈时艰。

仙丹难问桃花洞，诗笠聊寻饭颗山。

道义岂随天地闭，风埃不放水云閒。

相逢休说如今事，回首斜阳古汉关。

陈著

陈著　次韵前人贵籴

麦甑凄凉稻尚青，粒珠乘急价掀腾。

市平本易无千斛，仓籴良艰且五升。

长是信天还自活，未能送鬼任多憎。

回头钟鼓群峰寺，饱饭高眠独有僧。

陈著

陈著　次韵前人寒食

今年寒食倍心寒，不独松楸感涕潸。

青草遥悲新瘗冢，苍梧错认旧来山。

人生醉梦乾坤里，时节晦冥风雨閒。

只有杜鹃知此意，傍云啼去又啼还。

陈著

陈著　次韵前人醵更生会三首

满天地里暗尘飞，老息奄奄一发危。

种秫为生姑托醉，采薇忍死未忘饥。

三閒书屋鬼神护，百两芒鞋风雨知。

咄咄书空如梦寐，龙山谁记有佳期。

陈著

陈著　次韵前人醵更生会三首

劫火吹炎海水飞，九州同惴釜鱼危。

有时杜老泪盈把，终日颜回面忍饥。

今古滔滔无限事，乾坤纳纳竟何知。

便教强趁黄花约，终恐趑趄罚后期。

陈著

陈著　次韵前人醵更生会三首

世变如轮到厄年，危魂飞绕万山巅。

冥心前路追陶令，回首中原属汉渊。

树鹊频惊枝上月，醯鸡苟活瓮中天。

悠悠未是归时节，风雨何□复对眠。

陈著

陈著　次韵前人祈雨未应二首

交秋苦旱走疲农，惟合投忱地府龙。

里社相师凭梵呗，山川无语笑盲聋。

忍教地宝罹枯渴，安得天机捷应舂。

联日定劳君眼力，雨晴只隔望春峰。

陈著

陈著　次韵前人祈雨未应二首

龙君非是忍忘农，一敬初终自见龙。

雨感通时元有待，天分晓处可曾聋。

雷车怒激腾东海，火伞忙收入下舂。

我辈报神无别事，请裁佳句勒霞峰。

陈著

陈著　次韵前人取别二首

初心高处欲穷游，兀坐书窗七月秋。

风雨已成贫甫叹，山云却为老韩收。

从来人事有圆缺，可是天公分去留。

正尔无聊负暄立，赤书忽落剡溪头。

陈著

陈著　次韵前人取别二首

云旆吹晴踏翠巅，写成诗卷思翻然。

谁知同赋有齐己，人指醉吟为乐天。

意自源头水中涌，语如山色雨余鲜。

尾貂分付归鸿去，欲便寻盟未有缘。

陈著

陈著　次韵前人伤古

当年天与裦中儿，天到如今不与时。

事变风涛掀地轴，军声电雹散雷槌。

鬼蓝柄国苦相误，佛会守城甘自痴。

旗盖已随□驾去，留西太乙更谁期。

陈著

陈著　次韵前人食素馄饨

庖手馄饨匪一朝，馔素多品此为高。

薄施豆腻佐皮软，省著椒香防乳消。

汤饼粗堪相伯仲，肉包那敢奏功劳。

还方谨勿传方去，要使安贫无妄饕。

陈著

陈著　次韵前人似前人

老友姑从方外求，危时亦可少纾忧。

笑图难赘余人契，病室应关一世愁。

淡饭是缘终有味，故山虽好莫回头。

满航雪意元无价，住色空中足应酬。

陈著

陈著　次韵前人为人诬告受羊

冰蘖肝肠无诡随，彼嚚何物妄相持。

梦魂不到菜园破，行止肯教芒屩知。

安用舌埋防异日，空闻内袒有当时。

从他万口自公议，谁学偿金直不疑。

陈著

陈著　次韵前人新晴三首

流莺恰恰报新晴，如醉春光畅踏青。

金犊车前诗料足，不妨分付入骚情。

陈著

陈著　次韵前人新晴三首

泥香风软燕忙时，宿雨微中起较迟。

试卷珠帘问花事，画秋千外袅晴丝。

陈著

陈著　次韵前人新晴三首

院静春深冷麝煤，怕逢花委细苍苔。

小桃却自红如锦，笑倚东风醉入腮。

陈著

陈著　次韵前人形役

谁能禅寂效裴休，自爱清名慕李舟。

云路中年开辙迹，风波晚岁转船头。

见花如融时难痛，遇事生根老滞忧。

但欲渔樵相尔汝，怕人知我问来由。

陈著

陈著　次韵前人雪中

晚风吹下六花祥，喜到眉閒色浅黄。

旋积层寒消夙瘴，平施一白洗时妆。

要寻闭户家形迹，肯为乘骓客断肠。

岁事已占禾麦好，与民相庆着诗忙。

陈著

陈著　次韵前人讯余遭蹶之苦

桑榆正要补东隅，与子初期继二疏。

铁马涨尘难著脚，霜猿引径各伤肤。

苦劳筋骨宁非福，剥落皮毛不管癯。

剩欲寄书相慰藉，呼儿频问雁来无。

陈著

陈著　次韵前人重阳

说道贫閒亦自忙，谁知硕果自存阳。

堪怜冻病如无己，不复狂游似季常。

过眼世情多逐臭，闭门家话自生香。

重阳已在西风里，空有龙山入梦乡。

陈著

陈著　次韵仁泽僧来见

嵩溪修竹下，一榻坐幽深。

时异交游少，年衰百病侵。

生涯成鸟啄，村景付猿吟。

惟有相从梦，时时到梵林。

陈著

陈著　次韵如岳惠茶

槐窗梦断凤团香，松涧分来雀嘴尝。

句引清风发吟兴，与师意思一般长。

陈著

陈著　次韵僧仁泽

来诗自有师，心与晚唐期。

开我正墙面，喜于闻乐脾。

山林人似许，风月事还谁。

不用盟为社，从今是故知。

陈著

陈著　次韵僧仁泽

洒洒忘家客，相逢若有期。

茶腴参道味，诗瘦出饥脾。

避俗无新计，谈空更阿谁。

吾言太浪荡，休遣世人知。

陈著

陈著　次韵僧仁泽

来游大梵天，邂逅兴悠然。

一见新犹故，相忘丑亦妍。

藕花诗有句，莲社我无缘。

不必参禅话，诗镫自可传。

陈著

陈著　次韵僧云岫寄东皋寺主智恭

闻说东皋绝点埃，笑飞铁锡把山开。

何须一面方相识，曾见藕花诗句来。

陈著

陈著　次韵僧云岫见寄

忆昔宫花压帽檐，如今野褐替朝衫。

邯郸梦觉身犹在，安得寒山喝破岩。

陈著

陈著　次韵剡僧孜书记

县如残寺裹荒城，僧干穷缘耐苦声。

虽把慈悲供日用，可能方便徇人情。

四明山背看云近，九里湾头呷水清。

支遁后身偏念我，惠来诗好愧兼荣。

陈著

陈著　次韵剡张知录见寄

危途盍把隐为师，名姓翻嫌世或知。

栗里已成终老计，桐乡犹记旧游时。

云山杳杳勤搜便，风雨潇潇独寄诗。

目送心期无别语，厚培根本做春枝。

陈著

陈著　次韵上乘寺主僧如岳咏菊

万紫千红各炫名，纷纷儿女哄春荣。

屈园秋种无人顾，独遇陶潜气始平。

陈著

陈著　次韵少野

古调难逢钟子期，近交只数已公诗。

家风自别閒相似，心事无涯话有时。

草木味中犹着我，荆榛丛里更同谁。

衰年如许会能几，俯仰悠悠云水知。

陈著

陈著　次韵石秀叔

挥手世閒尘，忘言晋与秦。

溪山能住客，风雨始知人。

澹澹秋光趣，悠悠野鹤身。

相闻愿相见，倦脚走双轮。

陈著

陈著　次韵石秀叔城归卜邻

从来热处易留人，孤负初心垫有巾。

盍与溪山酬素约，任将风月洗黄尘。

口犹有齿先尝乳，事付无言但饮醇。

见说明朝又东去，莫教虚梦觅诗邻。

陈著

陈著　次韵石秀叔慈云避席自解

幽居便合洗城氛，清隐如何及妓裙。

横浦名为交佛日，眉山老自爱朝云。

逃筵觥罚宁甘受，隔壁钗声想暗闻。

色即是空曾记否，饶君百喙亦难文。

陈著

陈著　次韵石秀叔慈云逃席自解

山林幸自绝尘氛，旧事谁嗟散幅裙。

方外老交心似水，坐中高论气腾云。

杯盘引兴真相率，钟鼓催晨醉不闻。

但愿长留风月主，从今径造免移文。

陈著

陈著　次韵石瑶林帅干见贺

溪头风浪起虚传，宽大遭逢台阃贤。

见说囊城鞭卫士，清朝曾恕范忠宣。

陈著

陈著　次韵史猷父

西崦残晖薄首邱，与猿同啸鹤同游。

山林一出资惊笑，风雨多情管滞留。

前别忽来如再世，后期禁得又三秋。

湖天倘有相从分，为我何妨割半洲。

陈著

陈著　次韵史猷父来见

诗书门户耿余光，残月孤星各一方。

白首相逢笑相问，何如耆旧在襄阳。

陈著

陈著　次韵史猷父乡集

两贤主礼一般春，还是慈湖曲里人。

久旷忽行知世变，相逢交贺见情真。

发身清苦盟方暖，囘首荣华迹总陈。

更看它年陪菜酒，耆英会后接芳尘。

陈著

陈著　次韵史芝田来访

珊然环佩下芝山，醉梦人閒醒眼看。

三世相家知有后，十分谦德似无官。

骚盟宽与江湖接，清气直将星斗干。

难得相逢容易别，因风时为劝加餐。

陈著

陈著　次韵史芝崖

浮生真梦幻，看破已频频。

花柳春心古，乾坤世事新。

争芳多暖处，感旧独幽人。

宝重复珍重，清风明月身。

陈著

陈著　次韵帅初浙西回及得新居三首

闻得胥江尚涨沙，往来虽便重嗟嗟。

旧游怕说铜驼棘，遗曲难听玉树花。

满目山川谁是客，无情天地若为家。

栖栖又入西峰下，踏破山鞋几两麻。

陈著

陈著　次韵帅初浙西回及得新居三首

自昔恒河可聚沙，今为何日更堪嗟。

未应绝物从孤竹，尚可依人住浣花。

疲俗交□□□□，□时仍重读书家。

老吾幸有相过便，尚得如蓬倚直麻。

陈著

陈著　次韵帅初浙西回及得新居三首

家有图书便不贫，一湾门径碧溪滨。

山林深密宜今世，梅竹婆娑似故人。

少闭柴门延野叟，多营菜圃慰脾神。

几年役役方休息，收放浑如一钓纶。

陈著

陈著　次韵四明孙常州

忽忽光阴日隙尘，回头十载两襟分。

听经偶枉真人驾，过首犹怀处士坟。

危世清风谁一面，青山啼鸟自相闻。

殷勤寄到新诗卷，奇字终须问子云。

陈著

陈著　次韵似前人

山居随意旋添成，截断人閒利欲腥。

兰茁不妨虚白屋，松苗如见旧毡青。

书痴面目唾亦笑，酒圣风流心自醒。

閒里光阴天下乐，谁知此处是思亭。

陈著

陈著　次韵孙古岩冬景

腊天风景最无常，儿造颠狂亦有方。

将放雪飞连夜雨，欲留晴往一朝霜。

城头柳色吟边动，山曲梅花梦里香。

身在黄尘三尺外，静中无日不春光。

陈著

陈著　次韵孙古岩立春

一声唤起便成春，向日庭台总可人。

本与东风旧相识，一回相见一回新。

陈著

陈著　次韵孙与之见寄

江山百里余，相得肯相疏。

寄雁苦无便，遗鱼俄有书。

心能谦以下，义得兑之初。

耐久难忘处，我将铭陋居。

陈著

陈著　次韵天宁僧宗芑见寄

新诗忽相问，知我有如君。

陶令早还里，少游终守坟。

犂锄聊自课，笔砚未全焚。

时放出门步，仰天看过云。

陈著

陈著　次韵天台陈榆收

世态自浮轻，犹存冷处盟。

功名随泡影，道义要权衡。

打破片云隔，来分半日清。

且须谋稳事，未问把天擎。

陈著

陈著　次韵童尚质

落日孤烟水绕村，山家灯火已昏昏。

幽人事业书窗底，自读离骚半掩门。

陈著

陈著　次韵童尚质书怀三首

夜室清如许，檠镫便且明。

哦诗须已断，看剑气难平。

露户浸孤月，江城知几更。

枕书俄作梦，梦觉骨毛轻。

陈著

陈著　次韵童尚质书怀三首

地偏人迹悄，月到小窗明。

鼓瑟希曾点，观书慨屈平。

物情閒里见，世事梦中更。

不著黄粱枕，虚名已自轻。

陈著

陈著　次韵童尚质书怀三首

夜寂气如洗，心閒理自明。

凝香清梦寐，读易悟生平。

月树乌惊晓，云阶鹤报更。

闭门佳致意，名利一毛轻。

陈著

陈著　次韵童志道春晚

隔窗啼鸟梦惊残，深麝香销冷博山。

只枕半欹閒猛省，又添一日在人閒。

陈著

陈著　次韵屠仰之咏火

孔孟光华不死生，楚秦灰炬漫纷更。

莫将烧叶焙浮烬，要把盘根养宿明。

陈著

陈著　次韵汪英春九日酒边

有客相过风雨秋，唾飞珠玉胜珍羞。

但知女似谢道蕴，不道吾为马小游。

陈著

陈著　次韵王得淦长至

二十四节气，来自混元前。

老息他无分，新阳便有缘。

从教寒又暑，惯得海为田。

此理须看破，何妨日当的。

陈著

陈著　次韵王得淦和儿泌西山所作二首

门径不为深，溪山巧带襟。

老来无过计，贫极见初心。

儿漫煮饥字，甥能赓醉吟。

不羞狂脱帽，无发可胜簪。

陈著

陈著　次韵王得淦和儿泌西山所作二首

亲戚要绸缪，其来远有由。

溪山行可到，岁月去难留。

休问酒无有，但将诗应酬。

春光是堪处，不是少年游。

陈著

陈著　次韵王监叔

君家深似武陵源，又出云来旆影翻。

负笈肯忘鄞北里，彯缨长说海东门。

健收风月归谈麈，醉挽河江入酒樽。

回首溪山吾耄矣，笑盟知有几番温。

陈著

陈著　次韵王监叔二首

青山绿水乡，竹里喜还堂。

犬窦可曾警，雀罗何用张。

苦诗谁是甫，问字我非扬。

有感飞霞佩，相从老不忘。

陈著

陈著　次韵王监叔二首

古道在山林，还从冷处寻。

醉时诗落纸，梦时诗落纸，

梦里鹤随琴。岁月悠悠外，

乾坤浩浩心。何妨且留住，

风雨是知音。

陈著

陈著　次韵王圣传自叹

道义相从自一宗，世人扰扰等鸡虫。

桂坊素袭多文富，橘隐何忧五鬼穷。

宽以平田为日用，笑将逆境付天公。

何时王翰相邻住，樽酒论诗两醉翁。

陈著

陈著　次韵王文甫先生二首

赫赫光华夺影星，斯文宗主在先生。

他年奏赋通明殿，已信君王不敢名。

陈著

陈著　次韵王文甫先生二首

富贵谁能讯女星，得师自分满平生。

河汾他日书成后，王魏中閒亦有名。

陈著

陈著　次韵惟西堂巧山二首

清风明月本无边，我亦寻盟到白莲。

青玉轩前坐来久，淡中滋味自相贤。

陈著

陈著　次韵惟西堂巧山二首

一片灵心著古风，清吟披拂到衰翁。

从教湖海相传去，知我曾来茅屋中。

陈著

陈著　次韵翁古晚府判见赠二首

清风明月满蓬瀛，谁识监州閒世生。

道义浓香薰政谱，文章余力到诗城。

傃儒不买三姝媚，好客能容一座惊。

见说锋车春在路，北门西掖是功名。

陈著

陈著　次韵翁古晚府判见赠二首

振讯褵褷病鹤形，箳篂影下话平生。

受原宪业惟环堵，溯德公心不入城。

日把寸量著蝶梦，云拖一出被猿惊。

自惭迂学经题品，输与两生无姓名。

陈著

陈著　次韵翁古晚见寄就送其之京

万里风云路向前，功名盍趁仕强年。

文如李杜谁争焰，心是夷齐不问泉。

别驾有功歌沸海，筑台在望勇趋燕。

自惭筋力难追送，侧耳凌清上集贤。

陈著

陈著　次韵吴山甫

谁敲拄杖碧溪湾，得见霞城老则山。

对面相惊风鉴旧，论心不放雨镫閒。

浮生梦蚁凄凉外，春事啼鹃远近间。

幸有新诗相慰藉，忍攀垂柳送东还。

陈著

陈著　次韵吴应奎解嘲

两别因循久酿疑，其如老病骨累累。

心铭自勒家庭苦，手绠曾悬坎井危。

吠雪有声非我累，仰天无愧要相知。

交情须看寒松柏，傲尽春风桃李时。

陈著

陈著　次韵吴竹溪名俊民谢单景山名枢载酒

杯盘移醉冠春园，酒散人归月在门。

何日喜还供笑语，酌君村酒侑齱盆。

陈著

陈著　次韵吴竹修发慈云

入山知几约，手墨未曾乾。

危世一游重，清交百念寒。

吟成佳句易，说到太平难。

终夜饮不醉，何从得睡鼾。

陈著

陈著　次韵吴竹修立秋日

白帝来时赤帝归，年年流转不违时。

书镫有约花先喜，庭树无情叶自知。

楸市漫劳兵后梦，莼乡仅免客中思。

老躯便动衣裘想，胠箧其如穴壁儿。

陈著

陈著　次韵吴竹修庆余免役

大道荆榛万径斜，中閒役事最堪嗟。

私心自分齐编户，公法仍条存宦家。

免把血躯供刻木，尚存醒眼傲空花。

要知天理无穷处，风雪严时春有涯。

陈著

陈著　次韵五月六日醵饮茂林

一味清风万竹阴，自行自坐见初心。

已抛仙侣枕名梦，能听老陶琴外音。

陈著

陈著　次韵西山寺主清月

一居西崦一东溟，旷落乾坤本不扃。

古月凄凉惟有梦，清风来往了无形。

翩然好语真心白，中是当年□眼青。

握手笑谈明日事，雪庭庭畔绿杨汀。

陈著

陈著　次韵西山寺主僧清月

高占古松閒，尘埃笑却还。

禅机参翠竹，诗价重青山。

长与云分榻，时从鹤出关。

谁云寺门小，穷处足清閒。

陈著

陈著　次韵虚谷和长儿奉别

有便勤相问，何时得近依。

诗搜肠藿瘦，字为眼花肥。

云远心犹远，春归人未归。

羡君牢闭户，珍重白山衣。

陈著

陈著　次韵徐何慊九日登高

广莫亭前秋气清，招邀酒伴走庖兵。

悠悠谁解知真意，乐只应须在太平。

直到上峰饶独步，尽收下界入双明。

满头芬馥随归马，惟有黄花不世情。

陈著

陈著　次韵徐何慊咏雪

冯夷翦水暗中央，映带同云浅与黄。

旋积层寒消宿瘴，平铺一白洗时妆。

行仙休羡王恭兴，僵叟应关洛令肠。

不觉喜吟丰岁瑞，方知知是为民忙。

陈著

陈著　次韵徐鳞卿

百罹身世不成家，赢得萧萧两鬓华。

梦想山行三载里，绸缪亲谊百年赊。

苍颜一见如枯柏，佳语相延总粲花。

别后有诗须狎寄，莫嫌踏险路豦豣。

陈著

陈著　次韵徐直翁仙霞岭近衢州

道大谁能用，功名一念微。

释然文石梦，轻似岫云归。

霞岭空重历，天书的又飞。

翻身凤池去，分阃却成非。

陈著

陈著　次韵雪窦寺主僧炳同招游山二首

万叶逢秋又缬斑，珠林锦镜好追攀。

人生行乐非容易，本是閒人也未閒。

陈著

陈著　次韵雪窦寺主僧炳同招游山二首

飞下吟笺墨妙斑，空拳难对敌家攀。

肯分半榻清风况，翻怪诗来挠聒閒。

陈著

陈著　次韵雪窦主同少野见寄

谁肯寄衰翁，当年应梦熊。

知心廑惠远，载酒寿扬雄。

古道今犹在，清交老更丰。

和诗不尽意，极目万山中。

陈著

陈著　次韵延庆僧惟巧山见赠

巧山元不巧，此处不容传。

意到头撞壁，吟香口有莲。

江山皆逆旅，风月独知贤。

世事如何说，相看一笑边。

陈著

陈著　次韵演雅

洛阳棘满门，连昌菌当衙。

枸杞怪成犬，寄奴妖见蛇。

芸香虚辟蠹，鞠梅工两蛙。

黄蘖到里苦，紫荆无外遮。

衰绿秋蒲柳，赧赤春金沙。

薰莸类莫辨，桐梓谁汝嘉。

山下犹有蕨，邱中能无麻。

杖老竹生力，炷病艾焮痂。

芷兰足幽媚，桃李从俗夸。

陈著

陈著　次韵杨君贵

趁小春晴踏险来，相从溪屋冷生涯。

山林眼力空时态，风月诗声起病怀。

薄酒出簄多亦醉，晚菘入馔淡为佳。

人閒乐处聊示耳，此外本无邱与崖。

陈著

陈著　次韵杨君贵来访

云自悠悠日自长，栖栖破屋七峰阳。

危时不死风潮泡，耄境犹生石火光，

衔袖殷勤迂客旆，联珠错落照山场。

陈著

陈著　次韵夜坐

山林分老不求官，梅月窗深耐坐寒。

浮世人如春梦乱，明朝事作宿缘看。

膝边镫火心相符，眉里杯盘量自宽。

睡去醒来朝复暮，百年如此是平安。

陈著

陈著　次韵义乌贾养晦元夕书怀

新得新晴纵夜游，纱笼喝道肯迟留。

风流买市皆如愿，雪艳歌筵总莫愁。

不放晴光半分过，亦知人世一沤浮。

星星镫火须臾事，何似长看素月流。

陈著

陈著　次韵邑丞高洁堂任满来辞

与云游戏佐棠阴，古道谁云不到今。

三载二松公事处，百年乔木世臣心。

夤缘肯及通家旧，饥饿何妨闭户深。

公去那来遗爱在，老犹能听昼帘琴。

陈著

陈著　次韵邑宰丁溉之点舟白杜

马首争迎我鲁山，山村风景趁诗还。

樵苏饱暖烟干聚，鸥鹭平安渌几湾。

似把宦荣抛度外，但收民喜上眉间。

作舟事业才轻试，余刃恢恢心自閒。

陈著

陈著　次韵邑宰徐何谦道中咏风雨中闻藕花香

眼空尘世粉红娇，看了濂溪兴自饶。

风雨中閒曾著句，满身身到庆登桥。

陈著

陈著　次韵邑宰徐何慊出示所作五首

诗是天机不浪吟，自吟自正自规箴。

参成凤诏经纶手，织得麟经笔削心。

宇宙中閒皆分事，云霄高处是知音。

从来老练公名大，两鬓何妨点雪侵。

陈著

陈著　次韵邑宰徐何慊出示所作五首

谁其知我独春秋，小试毫芒大用留。

二万言书关社稷，八主地位傲公侯。

儒家本色饶青眼，仕路焦心早白头。

笑杀庸人漫多事，包荒襟量自休休。

陈著

陈著　次韵邑宰徐何慊出示所作五首

嵌崯一岭晓光寒，胸次乾坤本自宽。

高处何妨吞里港，倦时浑欲隐中盘。

攒眉旧市谁安宅，加额残民自拥鞍。

慈父母来千载遇，手将平易扫艰难。

陈著

陈著　次韵邑宰徐何慊出示所作五首

锦制丈高底怕伤，手挥烦势坐清凉。

豁闻心上平明镜，看破人间戏散场。

县里方将客醉白，台端只怕趣催黄。

梅花本是酸寒物，终累他年铁石肠。

陈著

陈著　次韵邑宰徐何慊出示所作五首

笠战西风马喷沙，帆樯迎浪舞神鸦。

调舟欲助江流柿，入海非求枣似瓜。

归客迂寻桑社景，吟鞭香带木犀花。

行边好语应听得，秋月春风六万家。

陈著

陈著　次韵应诚则次杨君贵来求乃父长卿墓铭

眼中宿草感怀长，听彻啼鹃送洛阳。

萍世生涯随日异，花崖门径尚风光。

心知父志能全我，文得家传早擅场。

天也有人方寸事，本根深处自流芳。

陈著

陈著　次韵游南山寺

紫盖矗天开，更无山并来。

脚飞云外去，眼到海东囘。

长啸落林叶，新题淋壁苔。

兹游亦奇绝，休惜醉徘徊。

陈著

陈著　次韵袁司理送行三首

别友相逢情最好，相逢还别若为情。

看君腾踏飞黄去，记取清镫影里盟。

陈著

陈著　次韵袁司理送行三首

阴六阳三天者定，重逢樽酒定何时。

但须别后频相问，来往翔鸿各寄诗。

陈著

陈著　次韵袁司理送行三首

潇洒秋光山水窟，木犀香底细评诗。

今朝携手明朝别，此会一生能几时。

陈著

陈著　次韵月窗兄惜别四首

分付浮生一字休，欲休不得是离愁。

如今只怕归无准，心在丹山最上头。

陈著

陈著　次韵月窗兄惜别四首

几载诗盟两见心，自从别后可曾寻。

夜来梦见匆匆散，杜宇西窗月未沈。

陈著

陈著　次韵月窗兄惜别四首

记得溪山两袂分，一溪流水落花春。

青驄马上休回首，只见云山不见人。

陈著

陈著　次韵月窗兄惜别四首

为侬传语竹窗兄，逢著行人也寄声。

聚散在天终有定，岁寒三友见交情。

陈著

陈著　次韵瀹留避地有忆欲归因用前韵示之

离乱身命危，烦恼头发折。

我儿在山南，百书饶苦舌。

谁知我忆儿，如火煅心铁。

人生恩爱海，各自怜骨血。

初谓时节好，膝下长娱悦。

顾今□相远，矛头苟餵歠。

兵马交往来，近日尤难说。

急投一隙宽，呼儿归暂合。

未问沟壑填，且偷须臾活。

春来两日强，寒气犹凛烈。

寄巢不蔽风，败纩聊同挟。

父坐母蓐卧，兄立弟裾接。

分散得团栾，不语意自浃。

为白润姊知，未须生悁结。

明朝倘可行，亦须回一匝。

陈著

陈著　次韵云岫偶成

偶来云外见青山，有感人閒两触蛮。

谁识禅心夜来雨，西风唤起喜中叹。

陈著

陈著　次韵张君寿来见二首

万错生于一动閒，老夫不是不知还。

春风百里回头处，莫怪移文到北山。

陈著

陈著　次韵张君寿来见二首

大学门庭不易登，参前新意逐时生。

须教一敬存神舍，莫是多吟费管城。

陈著

陈著　次韵张子华寄示正月四日与其兄及俞叔可兄弟四人会饮诗

两家昆季贺正来，投辖留连肯放回。

恰第四朝春正好，合三百岁老相语。

有光西洛菜羹社，同醉东坡蕉叶杯。

何似添侬八十一，呼为五老共徘徊。

陈著

陈著　次韵张子华九日长诗

君家脉寿张，文气雄一乡。

顾我不自武，穷于冻履常。

异盼独见嗜，古道无炎凉。

忆昨夏季望，南风溪山香。

渠渠飞帖盟，伫我高峰行。

漓俗非所捉，此味如和羹。

寿我醴蘸甲，饫我熬屑姜。

别来坐成久，感激时拊床。

我耄君亦老，无预世短长。

向来尘埃迹，如云风扫将。

箪瓢足不足，听天自斟量。

秋无宋玉悲，春无少陵伤。

逢迎但歌笑，傲睨剧戏场。

不然徒自苦，平地皆羊肠。

加于人数等，衰劣如何当。

陈著

陈著　次韵张子华七夕

郎自牵牛女自梭，驾言一岁一相过。

不应妄念忘机杼，如此风波亦渡河。

陈著

陈著　次韵张子华中秋感时

乾坤万里一长吁，老惫悠悠据槁梧。

未死自惭前死欠，有生不若此生无。

纵闻新诏开途辙，难把陈言入范模。

寄语嵩峰子张子，山林深隐是耆儒。

陈著

陈著　次韵张子开次子试晬

闻昔宁馨儿，如马千里驰。

或秀如芝兰，或如饤坐梨。

居易生七月，已能指无之。

又比令狐楚，五岁善属辞。

是皆非偶尔，阴有造物司。

吾党正气旺，杨泣墨子悲。

谁知世变极，所见及所期。

卓哉子张子，不问今何时。

种德以种子，愈出而愈奇。

元方既及冠，可宝已不赀。

经史日研精，甚于渴与饥。

百发当百中，善射如由基。

亦曰厚自积，王魏不仕隋。

再索又得儿，照室光陆离。

今朝岁一周，岐嶷傲娥羲。

丛珍试初步，动觉应矩规。

粲粲文在手，炯炯白在眉。

但喜家传昌，浮机岂终危。

宙宇一开泰，扶植须人为。

在外寄藩屏，在朝资栋仪。

虽当保抱中，方来事可龟。

风埃自澒洞，庭阶且燕熙。

眼底双凤雏，笑唾燕雀卑。

而况表独立，硬脊非韦脂。

观志既有人，一脉如抽丝。

作室必肯堂，何患不塱茨。

此事真庆事，他事非所怡。

我老拙已固，无能说项斯。

来诗走风樯，难用蠡管窥。

趁笔聊示耳，深愧无精思。

陈著

陈著　次韵张子开教授游杖锡寺偶成

禅老慈悲下界愁，长诗招我到深幽。

人知晚节陶元亮，谁识初心马少游。

星月天高空绕鹊，江湖风恶不容鸥。

苦无十亩田堪舍，借得僧房饭几秋。

陈著

陈著　次韵张子开喜雨

甘泽连朝拍稻畴，老天著意做今秋。

软炊已报生尘甑，艰食俄忘淅米矛。

甽口涨新浮白腻，禾头濯秀湿青油。

疲农欢喜还长叹，官已催租不待收。

陈著

陈著　次韵张子乔来见

人生自多事，本是一蘧庐。

忽忽梦柯外，累累炊剑余。

清吟投病枕，细读当医书。

此去更何日，相过话索居。

陈著

陈著　次韵赵寄庵

家住黄沙绿水湾，功名土苴任天悭。

顾瞻宇宙惊多碍，收卷江湖憩一閒。

处子声容心自铁，太公年几鬓才斑。

老来难得重相见，明月清风处处山。

陈著

陈著　次韵赵景文见寄

十载扃门白发翁，一丝飞毒忽缠胸。

浮云随讋惊雷散，跃铁终逃劫火鎔。

尚有先庐供手实，幸叨儒籍免身傭。

关津本不征风月，来往何妨信一筇。

陈著

陈著　次韵赵景文见寄怀亲

薄俗滔滔逐水流，谁能古道两绸缪。

白云终日静相向，紫气有时来更留。

啼鸟已呼春到了，醉驴曾记旧游不。

山林乐事输君早，未遇仙炊已转头。

陈著

陈著　次韵赵菊泉

世衰人物眇，犹见得閒平。

劫火诗书脉，春风杖履盟。

霏霏木屑话，淡淡菜羹情。

相对青镫下，平生心事明。

陈著

陈著　次韵赵孟益游西山寺

佛何为者占崔嵬，引得骚朋蹈险来。

洗钵有泉披草见，入门无迳凿岩开。

避人幽鸟毛生样，守屋残僧面死灰。

自是世閒心绝处，灵山无分莫徘徊。

陈著

陈著　次韵侄溥到云南外家回

二竹家传一发微，眼中难问是和非。

诗书事冷官符惞，韦布形枯缯户肥。

儿戏仙楼空梦见，老过颠岭只愁归。

山溪亦有不平处，终日喧声水战矶。

陈著

陈著　次韵侄溥偶成

玉藤新月照双明，便觉梅天暑溽轻。

两屋清风交□影，一团和气寿家声。

肯陪醉兴林游畅，更喜骚怀草梦成。

向上路头须努力，蓆门元不困陈平。

陈著

陈著　次韵朱景伯来见

平生四海弟兄之，况是乡关见白眉。

方醉梦中能独醒，自离乱后笃相知。

溪山坎坎劳飞旆，风雨潇潇苦说诗。

老耳不堪闻别语，青镫对影复何时。

陈著

陈著　次韵竹窗兄松诗为其病也

独立南立岭，傲视氛翳表。

虬枝结成盖，寄托纷蔓茑。

风霜受变足，万古为一晓。

日日当户门，苍翠浓可抱。

陈著

陈著　次韵竹窗兄委顺斋

知君委顺是心铭，揭以名斋岂浪名。

夜兔晨乌真似梦，秋虫春鸟不关情。

人生未死终归困，天道从来不益盈。

我亦当今知命者，请于此处话平生。

陈著

陈著　次韵竹窗兄相招

酒徒元不是高阳，君以诗招语亦香。

虽欲醉归重九日，恐贻亲怒愧王祥。

陈著

陈著　次韵竹窗兄欲死叹

人生天地閒，所患在身死。

身死人谁逃，所患不在此。

所患死其心，此患无比侣。

厥初开赋性，未始分贤鄙。

贤鄙何由分，由自全自毁。

是故君子儒，明德至善止。

不问身死生，谁论时泰否。

纷纷蒙昧徒，知有外物尔。

富贵苟可图，遑恤理如彼。

求容足称香，丧志手落匕。

本心不复存，蹠寿何足美。

我兄竹窗兄，劲节修竹倚。

一病二十年，坐受五贼使。

题斋曰委顺，无怨当没齿。

闻兄赋欲死，我方疑所以。

及观欲死辞，终亦委顺矣。

委顺则心安，长须此心理。

陈著

陈著　次韵竹石亭

卷收湖海入高怀，勘破人閒蛇影杯。

老骨耐看寒后柏，古心相沃渴中梅。

何妨风日同清美，不怕山云碍往来。

多少诗香播牙颊，夕阳移酒坐兰苔。

陈著

陈著　次韵竺梅潭见示

曾携古调坐琴清，独有知心老灭明。

百拙相安无异政，三的一信自同情。

绥强粗祖太邱实，宰社终惭户牖平。

桃李春风重回首，谁知倚树有新盟。

陈著

陈著　次韵竺梅潭老境

浮生年复年，安处即神仙。

子壮閒专日，家和笑答天。

软炊脂白米，甜酿雪清泉。

蔗境有余味，吟情真造玄。

陈著

陈著　次韵子仓二首

清溪游倦又浮家，带雪来观上国华。

飞檄有声争致稿，通闺得荐已攒花。

立看云雨蛟龙起，坐笑春风鸟誉哗。

好向江湖忙著句，囘头纶凤出南衙。

陈著

陈著　次韵子仓二首

君学柯山我学家，相逢悃愊两无华。

有缘偶食金陵粟，连岁同听玉树花。

各占路头图展布，不随人口鬭喧哗。

向来平实交相勉，笑杀粗心古押衙。

陈著

陈著　次赵景文绝粮

赤峤归来似梦中，春风满面扫儒穷。

只愁不祭鬼成馁，那问乏供儿哭空。

饥卧何妨专雪屋，清贫消得唤冰翁。

浮生总是閒烦恼，天已安排十二宫。

陈著

陈著　村景四首

南陌耕云脉脉，东风吹雨斜斜。

流水满村春事，炊烟隔岸人家。

陈著

陈著　村景四首

田舍灌苗戽水，店家汲水施浆。

稚子清溪浴午，老樵绿树休凉。

陈菀

村景四首

风生老树飞叶，陀¨过残云带霞。

禾场牛臣落日，渔村鸦起帴3沙。

陈著

陈著　村景四首

雪霁山屏可画，风高雁字难书。

访梅桥断呼渡，芟麦天寒倚锄。

陈著

陈著　答法椿长老口占

床前何必问云何，霜顶谁将手自磨。

可是法身真有病，皱眉头处为人多。

陈著

陈著　答范景山昼诗见意

绿阴门外涨黄尘，来往清风自可人。

契阔一尊镫雨旧，平安数字麦寒春。

閒居有味何妨拙，古道无情却耐贫。

漠漠水云山隔断，何时王翰卜为邻。

陈著

陈著　答妻侄赵良藩问学

藩兄欲学书，来问学何如。

孝悌为根本，文章特绪余。

陈著

陈著　答前人用前韵来谢

庄老是堪师，浮生何日期。

空将书拄腹，安得药封脾。

年事老如我，岁寒交有谁。

偶然归不去，又被若人知。

陈著

陈著　答眚医王东林求□

我抱东林未见心，诸贤诗上见东林。

两瞳不觉针锋利，一瞬清风扫宿阴。

陈著

陈著　答天宁寺僧宗芑用前韵来见

佳月好风天，诗来眼豁然。

定心生古韵，淡态洗春妍。

一面总如旧，五言相结缘。

尚能茅屋下，剩把巳公传。

陈著

陈著　答吴棣窗

来访在家僧，连床坐夜镫。

狂谈抛玉麈，剧饮渴黄藤。

一见皆风月，相投不炭冰。

何当长作伴，山水足临登。

陈著

陈著　答直学士院见访

一春烟雨暗荆扉，系马怜君共落晖。

酒瑆香风吹月桂，砚池清露滴酴醾。

水中郭索嗔皆是，屋上慈乌爱亦非。

天道不移人自异，红尘飞上钓鱼矶。

陈著

陈著　代弟茝咏梅画十景　飞花

独占初春早卸芳，肯随桃李炫侬妆。

如今不到寿阳额，自做孤村流水香。

陈著

陈著　代弟茝咏梅画十景　风前

打头二十四番信，吹透天香雪里枝。

总被诗人收拾去，封姨正自未能知。

陈著

陈著　代弟茝咏梅画十景　古枝

分甘冷落傍朱门，傲雪欺霜百岁根。

惆怅西湖人不见，暗香依旧月黄昏。

陈著

陈著　代弟茝咏梅画十景　结实

碧实圆成重压枝，万红千紫竟何知。

是虽不入甜入口，留得青酸有用时。

陈著

陈著　代弟茝咏梅画十景　卧烟

生香自恨玉为容，谁放晨光浅碧笼。

隐约风标难画处，邯郸人在梦炊中。

陈著

陈著　代弟茝咏梅画十景　先春

才得江南第一春，竹篱茅舍便精神。

百花头上无相识，只有东风是敌人。

陈著

陈著　代弟茝咏梅画十景　雪里

天花包尽世閒羞，也到孤山老树头。

寄语东风为吹拂，本来面目自风流。

陈著

陈著　代弟茝咏梅画十景　依松

处子从来不世妆，老苍相对本相忘。

犹嫌曾受秦封污，冷笑无言只自香。

陈著

陈著　代弟茝咏梅画十景　依竹

香在溪头古晋林，潇潇风雨惯曾禁。

休寻白玉堂前梦，自有此君知此心。

陈著

陈著　代弟茝咏梅画十景　宜月

斜斜瘦影两三枝，只许寒窗人自知。

犹恨嫦娥收不尽，却归羌管曲中吹。

陈著

陈著　代范景山和弟观韵

厦倾木不支，鼎重足先折。

关张不终身，仪秦亦无舌。

儿嬉栅关木，文具锁江铁。

生灵痛何辜，宇宙半流血。

山中如□□，翁媪自怡悦。

问我何为来，留我共朝啜。

抵掌告时艰，低头听我说。

我家住平原，百年三族合。

诗书声相闻，伏腊□为活。

一朝北军飞，连甍归焰烈。

惊奔忘险远，妻孥手扶接。

岂料哭穷途，忽与亲知接。

患难相劳苦，杯酒□□浃。

出山未有期，草庐倘同结。

陈著

陈著　代京尹吴山云益雪应贺庙堂二首

安排寒事做年华，老手薇垣第一家。

神女先驰行雨旆，冯夷随翦舞风花。

万尘并纳真平等，一色横陈绝点瑕。

养乐堂前清赏处，贺班方退紫宸衙。

陈著

陈著　代京尹吴山云益雪应贺庙堂二首

非才承乏尹瑶京，何幸亲逢造化成。

凝固地腴丰岁事，均调天气寿民生。

春归休念采薇戍，夜捷已闻垂瓠城。

方信太平元有象，九街箫鼓合欢声。

陈著

陈著　代浦城权县赵节推鹿鸣宴诗

潜藩岁贡素多才，捷报欢声沸似雷。

南浦士流新姓字，西山夫子旧胚胎。

登荣仙籍香浮桂，得意春魁信在梅。

此去天衢齐纵靶，代庖只饯幸重来。

陈著

陈著　代前人次韵赵县尉即席诗

旧来曾此摄雷封，勉策驽鞭愧罔功。

自分依莲游绿水，岂期洞檄又秋风。

今来视昔还多事，我亦无他只一中。

此去未知能淑后，时知石药赖明公。

陈著

陈著　代天府曾安抚鹿鸣宴诗

笙簧声合隘春风，春在江梅第一丛。

月旦姓名光上国，日边步武便南宫。

看花自是长安客，对客当如横浦翁。

杯酒殷勤相属处，峥嵘头角已争雄。

陈著

陈著　代天宁寺僧可举赠梓人善斲歌

四明山南郁嵯峨，异气上与青天摩。

人豪挟秀布山下，余为巧匠擅一窝。

颀然而长独出者，此中巧处得最多。

谁知造物亦有意，要为公输世其科。

天宁古刹本雄丽，一旦忽受融风苛。

作而新之岂易事，一手足任奚谋他。

前年起山门，见者赞叹谁敢呵。

今年起佛殿，镇压大地山与河。

百川奏材奔趂屭，万夫应役鸣鹳鹅。

眼意所及规矩就，颐指之下锯斧罗。

巍巍列柱铁直立，整整骈榱玉圆瑳。

层檐飞走凤翼舞，修梁腾上虹光拖。

上入云霄争雁路，下临城市眇蚁窠。

可以坐三大如来于中閒正面，可以奉五百罗汉于东西两阿。

我仗我佛大势力，翻赶快尺水成大波。

汝有妙思随我意，轮奂视昔百倍过。

宝坊突兀见此屋，回首人世今如何。

当年大而富贵户，寒烟落日废址迷蓬莎。

小而苟活破茅舍，凄风苦雨不识阳春和。

慈悲法门何遮碍，平等世界何偏颇。

安得如汝千百亿，庄严栋宇遍婆娑。

有快活，无障魔，

大家拍手齐唱善斲歌。

陈著

陈著　代吴景年次韵净慈寺主僧頴上人二首

乌驱兔迫一衰翁，始信浮生总是空。

拈掇琴书终日事，依栖梅竹百年丛。

无官不用忧三黜，安分何劳送五穷。

咫尺上方钟鼓地，从师学佛便须躬。

陈著

陈著　代吴景年次韵净慈寺主僧頴上人二首

远公陶陆成千古，谁复相从过虎溪。

西隐老师虽有约，北山俗驾似难齐。

诗来日午双瞳醒，句出天心万象低。

时课家僮修茗供，松风清处坐分题。

陈著

陈著　代赵信甫千人助冬衣

忆昔浑家衣天香，翩翩风流公子裳。

蟾宫步武云送上，雁塔姓名星摇芒。

绿袍照眼初意锐，青毡入手前路长。

谁知蕉鹿成夜梦，日与蓬鷃争时光。

累累鹄形走山谷，战战茧足履冰霜。

貂裘已弊有嫂轻季子，牛衣虽泣无妻问王章。

悬鹑襹褷不投俗，扪虱勃窣徒谈王。

岂不欲羡补衮居峻地，岂不欲著锦绣归故乡。

顾瞻外饰至此面自趙摸索中襟凄其汗如滂。况今玄冥令凛冽，

难把赤立身支当。彼狨鞍宝马重狐貉，

彼毳茵绣帐双鸳鸯。或锦步障五十里，

或金缕衣十二行。与富贵家自择伴，

如衰飒辈难登堂。老者衣帛盍早计，

大寒索裘真痴忙。缙绅遗绪惨莫继，

章缝本色终难忘。从来固多急义谱，

今亦何敢浅识量。君不见履常长贫冻至死，

絮袄不具有识空悲伤。又不见范叔一寒如此极，

绨袍之恋千载犹芬芳。

陈著

陈著　戴时芳时可学子吴叔度文可载酒西坑劳苦

惊魂何事到西坑，岂是三生愿莫偿。

两寺鼓钟醒客梦，一村草木助吟香。

人情物变多时样，水色山光自古妆。

我本无何乡里住，仰天頫地两茫茫。

陈著

陈著　戴时可家赏木芙蓉花醉赋

西风不是芳菲节，木落山空景凄切。

赖有桂菊聊记时，殿后拒霜花始发。

我携樽酒来问花，花于此时擅奇绝。

先白后红知物变，有色无香自韵别。

寓轩主人古风流，不肯移种防慢亵。

两根两花相妩媚。自况鸿光自娱悦。

幸而桃李不同时，彼纷纷者当愧杀。

颇云此花最宜霜，待有霜时酒还设。

良辰美景休拈掇，白发朱颜易交割。

我今耄矣不足云，劝君年年自此醉。

陈著

陈著　戴帅初九日无憀以满城风雨近重阳为韵七首袖而示余因次其韵

畏景日以长，正气日以短。

过者何憧憧，寂寂笑衰懒。

浮云有聚散，明月有虚满。

人事有如斯，冷绪聊自纂。

陈著

陈著　戴帅初九日无憀以满城风雨近重阳为韵七首袖而示余因次其韵

迩来三五年，处处罹过兵。

谁能宴龙山，无复游彭城。

今兹九日至，正尔百感生。

仰天破帽落，失笑还自惊。

陈著

陈著　戴帅初九日无憀以满城风雨近重阳为韵七首袖而示余因次其韵

年年好时节，雪月花与风。

谁知百年内，忧乐元不同。

方其少壮日，日日醉梦中。

年年旋衰飒。有景谁复穷。







卷50

陈著

陈著　戴帅初九日无憀以满城风雨近重阳为韵七首袖而示余因次其韵

吾发白且老，面目又尘土。

流落如秋娘，无复画眉妒。

徒怀万里心，夜梦良劳苦。

欲言言向谁，鸡鸣正风雨。

陈著

陈著　戴帅初九日无憀以满城风雨近重阳为韵七首袖而示余因次其韵

履险须顿足，逢躁须戒吻。

况今为何时，正恐无地隐。

柴门倘可闭，即与桃源近。

岂无耆旧在，努力各自谨。

陈著

陈著　戴帅初九日无憀以满城风雨近重阳为韵七首袖而示余因次其韵

世多多才翁，谁识识字农。

可人忽来思，劳苦意稠重。

时危幸未死，尊酒得相从。

一醉不须辞，毋待漏尽钟。

陈著

陈著　戴帅初九日无憀以满城风雨近重阳为韵七首袖而示余因次其韵

平生朋友乐，鱼泳雁飞翔。

如今不复昔，往往深退藏。

安得无方心，相照松柏霜。

饮此九日酒，味哉剥果阳。

陈著

陈著　戴仲伦求诗

来翁摊纸要求诗，犹胜儿童弱弄嬉。

参得纯公行乐意，傍花随柳待他时。

陈著

陈著　丹山酒边

衰老受晴光，相携到上方。

意浓忘酒薄，话美夺尘忙。

天竹静逾媚，溪梅初有香。

危时正多事，半日太平乡。

陈著

陈著　丹山主者恭雪航年七十余清苦善吟八句以似

本是住林深，浮云载出林。

蹒跚多病脚，邂逅十年心。

破鼓饥甘饭，残镫老醒吟。

我来相访外，梅竹是知音。

陈著

陈著　单君范过西皋迂途来访一诗道别

老境途迎作梦看，出门相送是愁端。

分携不去有心在，长揖无言回首难。

雾雨暗山家信远，春风吹笠客心寒。

儒生例是多劳役，幸得琴书路尚宽。

陈著

陈著　旦起诵邵尧夫诗

二十年前尘路忙，如今都住寂寥乡。

梅花时节溪山好，菜粥人家门户香。

否往泰来天外事，早眠晏起枕中方。

案头只有尧夫集，参得透时滋味长。

陈著

陈著　到白水有感

吾气已衰飒，兹行增惨凄。

近山云易雨，积水路如溪。

寒食纸钱树，旧游莎草畦。

颓墙独立久，百感付鹃啼。

陈著

陈著　到净慈展墓次韵吴棣窗

有客肯寻僧，新吟渍剡藤。

交情自秋月，浮世看春冰。

犹顾慈云榻，相期元夜镫。

我来当付约，楼上看陈登。

陈著

陈著　到梅山处三首

种成梅竹趣何澹，说到诗书心自閒。

滋味深长在物外，尘埃分付与人閒。

陈著

陈著　到梅山处三首

溪山有分皆为福，草木无成半计功。

小小梅园胸次阔，到忘言处只春风。

陈著

陈著　到梅山处三首

斜阳已在古松閒，杯酒相留未放还。

此是古人真率处，谁知今日有梅山。

陈著

陈著　到梅山次韵弟茝

山家见秃翁，欢笑走儿童。

坡竹势飞动，楚兰香暗通。

盍分半席地，相扇一瓢风。

世事非吾分，何妨诗自雄。

陈著

陈著　到梅山次韵弟茝

相对两衰翁，此心无复童。

幸叨无事坐，贫欠有钱通。

菜粥琴书画，梅花雪月风。

黄尘在门外，劳隐是英雄。

陈著

陈著　到梅山弟家见瑞香盛开醉书

地因胜境閒中见，花为骚人分外香。

数步出山何世界，一春无事是风光。

陈著

陈著　到倪{奥下加山}回

七十四岁已见境，九千百步尚寻山。

暗从今日逆数转，能得平生几日閒。

陈著

陈著　到倪庵

联袂西庵去，行清不厌深。

兰芳泛幽谷，松翠引长林。

石路傍山甽，涧源何处寻。

归途无所有，时听一猿吟。

陈著

陈著　到四安

雨中行数日，今日得新晴。

山到浙閒秀，船从海上行。

市腥逢海错，人语带京声。

陈著

此去总佳景，坡仙曾细评。

陈著

陈著　到西峰寺见弟蒙所与僧屋诗因次韵

檄便入云山，相逢话晚年。

惯吟茅屋下，时打葛藤前。

应世未圆宽，无人识圣颠。

滔滔儿女境，犹抱颍师弦。

陈著

陈著　到西山怀赵景文

晓日南窗一暖烘，采薇人去与谁同。

人生毕竟皆如此，休怪浮图只说空。

陈著

陈著　到西山怀赵景文似诸孤

山屋著孤嫠，采薇人更谁。

寒镫长夜影，春帖去年诗。

后死只多感，独来能几时。

愿言相劝学，西席伫贤师。

陈著

陈著　到香山寺似僧能子良

当年真应老，坐断此名邱。

交障锁山定，曲溪依路流。

耸肩擎佛迹，分脚踏龙头。

形胜不可尽，平生偿一游。

陈著

陈著　到徐晚村点木{箔白换卑}三首

江云薄薄弄秋晴，小小篮舆款款行。

才近□光山自别，稍迂石险路方清。

峭崖全是古铜色，好鸟略无京样声。

林下住家图稳静，近来此处亦多争。

□□□□□□□，出门犹有梦悠扬。

五更风里秋初旺，十里湖边雨亦香。

才出江头腥满市，却行潮脚淖濡裳。

□□□□□□□，□□□□□□□。

山民垦种不供炊，专把山林抵岁支。

父子风涛关性命，官司分寸取便宜。

泽梁无禁是三代，竹木有征何待时。

便尽放宽能几许，低头不问只攒眉。

陈著

陈著　到永固寺访曹约斋

本是尘埃客，夤缘到上方。

茶尝新雨味，酒吸绿阴香。

半日清风古，百年佳话长。

悠悠一俯仰，我欲憩斜阳。

陈著

陈著　悼出童尚质二首

南山山最秀，之子得其精。

年少文偏老，身通道自亨。

得交宽所蕴，见义勇于行。

今日知无憾，声名一死生。

陈著

陈著　悼出童尚质二首

聚散几匆匆，真如醉梦中。

分虽甥舅异，情实弟兄同。

坐夜镫前雨，嘘春扇底风。

伤心今已矣，庭草泣秋虫。

陈著

陈著　登慈云阁

徜徉古梵宫，如坐画图中。

峰碍半山日，阁来三面风。

静观知物变，老话入僧空。

莫讶搀门户，吾今已秃翁。

陈著

陈著　登慈云阁偶成三首

五里晴行信一筇，入松迎面旧松风。

斜阳归路樵渔笑，翁自何来半醉中。

陈著

陈著　登慈云阁偶成三首

悠悠双鹭趁溪飞，欲带清风何处归。

湖海近来难著脚，灵山深处自知机。

陈著

陈著　登慈云阁偶成三首

行人笑我又偷閒，说与行人听我言。

知得浮生皆定分，有谁教汝自煎烦。

陈著

陈著　登慈云阁示龄叟月峤

人间何处无春风，春风好处山林中。

我与龄叟心事通。去年雪外来共松炉红，

梅花窗下今日还相逢。铿然者谁敲竹筇，

吾友月峤勤相从。拍手一笑意气同，

各馔所有留从容。丛盘簇豆异味重，

倾壶倒榼新簄浓。瀹我以茶鼎之芳茸，

战我以诗笔之铦锋。浮生谁能百岁终，

世变翕忽云飞空。乌轮无情已下舂，

白鸟翩翩投前峰。归兴浩浩舞而东，

醉中无语可谢两主翁。

陈著

陈著　弟茝家醉中趁笔

前山屏开照檐绿，后山如坐膝抱屋。

数亩山园半亩池，松影参差庇梅竹。

九月九日天气清，银白金黄百种菊。

诗人好事酷喜客，新酒簄醲烹野蔌。

中有有识剪发妻，谈笑咄嗟具鱼肉。

我醉不知日午晡，但觉意气横山谷。

吁嗟乎为可如时，我辈得此一日福。

宇宙自隘我自宽，人生无厌我自足。

梅山生计亦凄凉，一醉何曾计饘粥。

浮邱洪崖总妄传，最好只有三万六千局。

陈著

陈著　弟茝饮至醉醉归蹶道中荆棘中

圣俞小饮亦百杯，高叉两手无欹颓。

曼卿登楼终日饮，端坐人谓神仙来。

二贤佳语三百载，磊磊亦有梅山在。

有人招邀无不如，吞吸樽罍气如海。

夜来一醉不为淫，归路胡为不自禁。

蹴压荆棘卧霜草，接{上四下离}倒著披衣襟。

我来相问胡乃尔，笑而答之言纚纚。

礼岂为我辈设哉，君特未知其趣耳。

今日何日要如可，宇宙逼仄蜂一窠。

进不得以事业见，退老溪曲山之阿。

当时仰天月如水，恍惚采石江头逢醉李。

或时展转见邻檐，如席同舍郎家瓮边地。

以形骸观若狂疏，外形骸观方见吾。

世人总被形役心，我独了了心存初。

渊明对菊败篱下，岂有嗜酒谁知者。

少陵非爱牛炙酒，花鸟感时诗泪泻。

一闻此语心神惊，大梦忽觉暗忽明。

自今有酒但相见，从人看我兄弟醉中醒。

陈著

陈著　弟观为众奉里神于丹山僧舍有五绝因趁韵

一入丹崖第一坳，幽然此意已有巢。

吸泉煮茗濡吟吻，洗尽人閒血肉庖。

陈著

陈著　弟观为众奉里神于丹山僧舍有五绝因趁韵

人众由来口铄金，漫从时好答人心。

堪怜寒露冰壶玉，尘满冠巾汗满襟。

陈著

陈著　弟观为众奉里神于丹山僧舍有五绝因趁韵

一卷新吟水石香，顿教尘浊变清凉。

唤醒心下十年梦，拜舞薰风面舜廊。

陈著

陈著　弟观为众奉里神于丹山僧舍有五绝因趁韵

老我今年七十二，已无半念到穷通。

北窗一枕羲皇上，日自流西水自东。

陈著

陈著　弟观为众奉里神于丹山僧舍有五绝因趁韵

迎神旧是醉哗场，榷禁方严酒有坊。

幸免叫嚣成鬼市，不妨安稳服农忙。

陈著

陈著　弟观喜董稼山至有诗因次韵二首

苍狗白衣纷过云，到头故我始为真。

山林高看平沈世，风雨难摧独乐春。

时出苦言医俗耳，多培好事寿閒身。

仰天咄咄今何日，百里相过有若人。

陈著

陈著　弟观喜董稼山至有诗因次韵二首

误辱高轩访子云，须知我自是玄真。

石心已落千寻海，霜鬓难留一发春。

门外道途新旧眼，兵前朋友死生身。

如今聚首休轻别，他日黄金枉铸人。

陈著

陈著　吊单方庵墓

方庵居士死，归骨白云根。

霜暑三年别，风流万古存。

月梁空夜梦，宿草长春痕。

松底幽兰发，清香是梦魂。

陈著

陈著　丁丑五月六日醵饮茂林偶成

夹路松杉护午阴，南风吹透树中心。

一声婆饼焦何处，妙法莲花此妙音。

陈著

陈著　定海

一夜南风便叶舟，天教偿我定川游。

两崖踞海潮吞脚，万石封堤水掉头。

家家活计鱼虾市，处处欢声鼓笛楼。

不用丹青状风景，逢人且说小杭州。

陈著

陈著　东隐退永固龄叟留之慈云西堂

识破机关便出林，满天劫火可能侵。

水流不去青山影，风与俱高白鹤心。

物外弟兄相契合，眼中世界几浮沉。

是知处处虚西榻，难得慈云一片阴。

陈著

陈著　董伯和竹溪寓居

三井西边雨亩坡，与云盘礴傲羲娥。

危时自说升平话，险地今为安乐窝。

鱼鳖收溪供草酌，竹松临户当花窠。

故园台榭姑苏问，万事从来蚁一柯。

陈著

陈著　董君藻之子时修随其师戴时可来见八句勉之

分明眉目绿变丫，意气融融十岁华。

若要终身行路正，须防小学入门差。

人心不古皆流俗，师范如今独当家。

八十老翁无长语，九经中有好生涯。

陈著

陈著　杜工部诗有送弟观归蓝田迎新妇二首偶与县尉弟达观同名娶事又同因

墨龟初卜食，青鸟好音回。

冰玉皆前契，风波任外来。

重因蓝袖舞，轻放赤城开。

此事关宗事，终须饮醮杯。

陈著

陈著　杜工部诗有送弟观归蓝田迎新妇二首偶与县尉弟达观同名娶事又同因

扇手笑终在，琴心曲暗留。

相期星户夕，莫负月娥秋。

金濑迟扬旆，蓝桥趣问稻米。

定将先入梦，骖凤绕箫楼。

陈著

陈著　杜鹃二首

催归亦是大饶唇，自不能归底劝人。

行止在人终莫劝，只应劝得合归春。

陈著

陈著　杜鹃二首

万绿阴中拌死啼，如何日夜不能疲。

料应饱作秋冬梦，恰好如今是醒时。

陈著

陈著　段县尉以兄约斋二诗求和因次韵

兄弟谁无仕宦情，约斋好处最分明。

自缘友□勤相逊，可是诗怀要独清。

道义终身为日用，功名外物等云轻。

闭门见说都无事，教子诗书是治生。

陈著

陈著　儿童以石舟戏于池

浮生已付四宜休，老病光阴黄叶秋。

底用燕嬉居画舫，何妨飘忽悟虚舟。

陈著

陈著　儿侄辈为燕老集石秀叔以诗来和之二首

身是书中老仆童，布衣不溯马头风。

虽无二顷资穷巷，犹有三峰着睡翁。

虚室漫留庄叟白，新诗忽见相州红。

然时流俗滔滔去，铁石心肠独我同。

陈著

陈著　儿侄辈为燕老集石秀叔以诗来和之二首

白发扶携绿发迎，今为何日自欢声。

任供觞豆人情便，存古门庭俗眼惊。

寿语相期滋我愧，醉吟多感有儿赓。

但令里曲皆知孝，此酒何如考叔羹。

陈著

陈著　二月二十五日醉吟

午酒三杯率处真，不知门外有风尘。

溪山花木一帘影，兄弟妻孥满屋春。

万事到头皆有命，两閒立脚要求仁。

羲皇以上已难问，且做渊明左右人。

陈著

陈著　二月九日偶成

老境何须更问年，得须臾活便翛然。

平生交际无金谷，穷健中閒自葛天。

终日闭门知拙味，有时放杖信嬉缘。

儿孙子曰一声处，已觉诗书世的传。

陈著

陈著　二月十八日过邑有感二首

植杖东风立晓寒，凄其极目甚穷边。

黑尘犹暗新焦土，青日无光老晦天。

花凤逢春谁借景，杜鹃怀古自啼年。

吾今且忍须臾死，得见升平或有缘。

陈著

陈著　二月十八日过邑有感二首

说著时难心自寒，斜阳焦土更无边。

故家空梦莺花地，残户不成蚕麦天。

造物未应终绝物，今年莫省是何年。

郁攸独免侵乡校，也向斯文要结缘。

陈著

陈著　二月十日送女清出适还次韵弟观代主留客

弟胡为自专，宴客数朝连。

敢越庖中俎，甘安肋上拳。

满腔虚醉饱，一段恶姻缘。

事过姑休问，风流记剡川。

陈著

陈著　二月十五日酴醾洞醉中

木香架下春未饶，累累丛蕤方弄娇。

含香不吐有时发，只须十日晴光牢。

满腔酝藉固有在，花心雅欲投金焦。

逐时消遣老者事，颇与酒兴无花妖。

不妨掇缬细咀嚼，与知味者相招邀。

而况逢迎骨肉亲，酒无清浊和粕浇。

百年此乐能几日，今日何日何花朝。

谁知醉无以将还自愧，终不如独醒君子赋离骚。

陈著

陈著　二月四日梅山弟留饮

醉中咄咄向空书，开眼犹能傲薄夫。

多事光阴存社栎，十年筋力老园芜。

籵篱吾道难为党，衣食诸人未信儒。

怀抱海深姑寄酒，习家池上不同途。

陈著

陈著　樊伯推守岁有诗因次韵以自写

盘花明日颂，草划数杯先。

醉以客呼夜，老嫌人问年。

那知新换岁，得似旧安眠。

浮世自多事，春风无弃怜。

陈著

陈著　樊学士送菊次韵答之

黄菊有名花，渊明无酒官。

酒多人自醉，花好月同看。

老未厌人世，天教共岁寒。

未应携不去，高步蓬莱山。

陈著

陈著　范公亭归途

客窗连日雨，晨发趁晴光。

秃鬓去秋老，倦心愁路长。

终须山坐静，有感水流忙。

更有难言处，乾坤事渺茫。

陈著

陈著　访赵景文不值

见了西山叹复歌，老天元不奈人何。

一身死护松楸活，满眼生来兰玉多。

忍处要如顽铁石，平生能定恶风波。

世閒终有安时节，细把林泉岁月磨。

陈著

陈著　复越悟本寺主僧文蔚惠丹剂

师归古越老梅根，我住小丹山下村。

赠我金丹知有意，要生羽翼到云门。

陈著

陈著　赋陈子得书楼

危楼得地著身安，冬日烘檐夏气寒。

木末清风平与接，山中本色晚宜看。

课儿勤读书充架，留客高谈袖满阑。

门外流渠源水活，不妨时濯自吾冠。

陈著

陈著　赋胡贵常所寓西楼

早挟台山紫翠光，来栖高处足徜徉。

浮云相伴身为客，落月应同梦到乡。

雁笛入联饶独唱，凤箫在袖待双翔。

拍怀湖海何妨共，倘许扶携上大床。

陈著

陈著　赋贾养晦所藏王庭吉墨水仙花

岁云暮兮阴凝，若有人兮亭亭。

玉质人兮黄中，淡无言兮含馨。

陈著

陈著　赋楼提干古桧因赠其之官

我行昼锦坊，老桧欺眼碧。

樛枝巧相扶，众星拱月璧。

人力固有待，面势本天则。

爱益雨露深，风霜莫能贼。

维黄杨州公，好此如好德。

千金买归家，与德共封植。

秀出攻愧斋，管领无愧色。

立朝大节成，有诗见胸臆。

三世传到君，培养当益力。

不坠先正心，是乃子孙职。

君今西入官，此树留乡国。

看君德日进，此树日滋息。

他日成名归，相对两奇特。

陈著

陈著　赋墨鹭

山林以为家兮，出而与风烟之为缥缈。

水之湄素所狎兮，专一嗜而谋饱。

纷纷下而上兮，若不能以终日。

矫静洁以待时兮，固有独立于寒梢之表者也。

陈著

陈著　赋墨梅

直放而为横出之劲兮，瘦吐而为淡伫之馨。

羌寂寞以自韵兮，而万里其流声。

风霜之表神与次兮，明月在天水在下。

耿耿于其閒兮，于以观我生之清明。

陈著

陈著　赋虚谷黄子羽所藏吴山西墨兰三章

虚谷兮委蛇，云英英兮日迟迟。

繁阴兮土滋，兰之生兮彼桃李其安知。

陈著

陈著　赋虚谷黄子羽所藏吴山西墨兰三章

虚谷兮明阳，纷百草兮树千章。

馨香兮自将，兰之有兮何蕙茝之敢芳。

陈著

陈著　赋虚谷黄子羽所藏吴山西墨兰三章

虚谷兮泬寥，霜雪降兮风萧萧。

荣华兮飘摇，兰之全兮清寂寂页弥高。

陈著

陈著　感时二首

国事如今到底输，九天难叩哭穷途。

精忠无一郭中令，异志居多刘寄奴。

经哨地空如大漠，逃生山险甚飞狐。

回头钟鼎王侯宅，今是谁人便豢刍。

陈著

陈著　感时二首

一点忠忱无处输，与滔滔者走危途。

新声感泣尚书客，破镜传盟公主奴。

流散莫非中泽雁，死亡谁是首邱狐。

平生师友多黄土，吞哭何曾奠束刍。

陈著

陈著　高洁堂来见因次前韵三首

室如晦处有通光，内外相须是直方。

认取青毡为旧物，要看鸣凤在朝阳。

陈著

陈著　高洁堂来见因次前韵三首

君家文献日争光，声价如今重上方。

我老尚知师古学，为搜古集到渠阳。

陈著

陈著　高洁堂来见因次前韵三首

诗屋中閒借隙光，老来犹苦未知方。

羡君句法源头活，此意曾参紫紫阳。

陈著

陈著　庚寅仲冬七日醉书梅山弟家

我来不为一醉期，忽焉一醉留者谁。

山川无言岂有意，阴与造物昌吾诗。

吾诗不受世促迫，亦不肯与人谐嬉。

鸢飞戾天鱼跃渊，动笔自有风月随。

我欲写时君莫问，君欲问时我不知。

此时此意有此乐，梅山□梅花开时，

为我痛饮而读之。

陈著

陈著　赓吴竹修雪诗二首

寒勒银河不放流，幻飞六出眩人眸。

谁知青女老成手，自媚玄冥冬尽头。

积峻便如群玉府，遇□还作□毛球。

西湖西畔孤山上，欲访梅花有路不。

陈著

陈著　赓吴竹修雪诗二首

天将洁白洗纷华，谁识人閒有叹嗟。

驴子已无诗客路，羔儿偏属武流家。

惊心玉树伤遗曲，回首琼林忆赐花。

毕竟纷纷总是幻，抱琴无语剡溪涯。

陈著

陈著　公棠溪次待舅氏竺九成舟偶成

驻马古溪头，期舟不见舟。

未知来否的，难决坐行谋。

滩远宽飞鹭，波平稳泛鸥。

功名在何处，到此两悠悠。

陈著

陈著　关邑簿李大用任满

彩旗蔽野南风香，欢门遮马东路长。

黄童白叟百拜酒，鸾栖主人今日行。

忆昔焦氛涨天赤，手挽龙津力输涤。

簿领为职关系重，儒术饰吏经纶密。

学校一新衿佩来，市井再复图画开。

男耕女织各按堵，山居海藏皆熙台。

口不言功心自谕，三年任满留不住。

我穷欲饯惟有心，一诗收拾行碑语。

如之何说见事明，自有夜月光山亭。

如之何说律已清，亦有秋水铺长汀。

留此贤劳书县谱，携此声名步云去。

君不见政事堂中李参伯，即是当年长社簿。

陈著

陈著　癸未冬至后与妻对酌偶醉遂赋

买臣卖薪妻见弃，高凤嗜学遭妻詈。

我穷到骨累百指，黎藿并日一发气。

妻自执爨谋余生，诸儿忍寒结饥肠。

有时我痴笑问妻，妻亦笑答贫其常。

听之不觉一绝倒，不谓此道君亦晓。

满天地间皆浮尘，消磨不尽惟此道。

低头拱手说与妻，孟光举案与眉齐。

当时岂缘醉饱故，深远滋味出盐虀。

而况今日为何日，我年今年已七十。

我妻之年虽少我，老心古道天与质。

偶然得醉平生欢，醉中写与诸儿看。

人閒不必问贫富，须信关雎为造端。

陈著

陈著　癸未生日书于本堂

与云俱卷十年强，百短难医独命长。

自有青天看晚节，不将白发换时妆。

田园活计雨声好，湖海醒心山气香。

得一日閒胜一岁，老来免得别思量。

陈著

陈著　过鉴湖

越城胜境素来夸，才入东关分外嘉。

八百顷荷西子态，几千余寺贺君家。

画屏山色饶烟水，丽锦天光落晚霞。

惜景欲图湖上住，钓船泊处是生涯。

陈著

陈著　过梅山弟家

好景在西林，晴边取次寻。

路融山脉山，屋戴树毛阴。

动脚影为仆，举头天见心。

清风知酒病，吹我两衣襟。

陈著

陈著　过崎山

晓过崎山下，溪清水见沙。

石根交虎豹，树影乱龙蛇。

黄竹藏丹渚，青帘卖酒家。

扣舷汀鹭起，撇撇带西斜。

陈著

陈著　过仙山咏孙松磵新庵

雅怀欲友汉刘樊，巧筑屠苏压大兰。

檐宿白云山气重，门无赤日树阴寒。

少年自得老成趣，危世谁如肥遁安。

不界黄尘从扰扰，不妨高枕梦邯郸。

陈著

陈著　和单君范古意六首　{左虚业换鱼右攵}

庄叟非观鱼，游戏何有乡。

灵均岂渔者，聊以歌沧浪。

超然网罟外，千载名字香。

今人志多取，曲钩有余殃。

鱼死心亦死，胡为不自伤。

勿谓得忘筌，未得筌以忘。

陈著

陈著　和单君范古意六首　猎

虎投止三跳，气暴志匪深。

入皆望而畏，所宅在崎嵌。

时乎出山谷，爪利牙齿森。

岂无勉有力，激烈尽杀心。

我闻亦一快，细思又沈吟。

就然射石者，未必能生擒。

陈著

陈著　和单君范古意六首　牧

一笛横秋风，渺渺心话长。

勿效汉卜式，得即不为亨。

当如老宁戚，饭歌不为狂。

骅骝正骄腾，万里水草场。

谁知北海上，啮雪对天狼。

陈著

陈著　和单君范古意六首　农

岁事有丰歉，官税无减除。

谁知山中田，沙土多蒿蒌。

秋来倘有成，犹恐才半租。

或其水旱至，不足偿耰锄。

叹息家百亩，无复三代初。

妻儿忽相问，明朝饮何如。

陈著

陈著　和单君范古意六首　圃

学圃盍如何，先说畦菜法。

栽种及天阴，灌溉须雨歇。

更欲树花果，古方难泯灭。

不见郭橐驼，纖悉传以列。

于以供釜烹，于以佐杯勺。

颇疑鲁夫子，却鄙樊迟拙。

陈著

陈著　和单君范古意六首　樵

枯者既就拾，湿者亦既束。

空此一谷薪，载之可折轴。

下山售市价，得粮不能宿。

谁知此时心，气塞口自嘿。

安得如买臣，卖薪有时足。

陈著

陈著　和吴竹修

滔滔世事黯难言，忽忽光阴况晚年。

草野姓名萤爝里，江湖消息马风前。

论交有得无新故，处变如常是圣贤。

何幸相知足磨琢，言诗须到赐商边。

陈著

陈著　和息庵呈蒙山韵

象骖来自海之滨，何幸相逢孤独园。

好句不妨诗共屋，戏言敢及赋名坤。

江湖自有清风调，云月难招流俗魂。

千里文章本同味，几时樽酒细重论。

陈著

陈著　横桥观荠

物理元随世事新，静观知是泮宫人。

穿花野荠虽微草，也占年年一分春。

陈著

陈著　后纪时行

岁在乙酉孟春朔，天气凝滞云不开。

一日二日三四日，或雪或雨或夜雷。

山川失色万物病，寒气折骨淖没胫。

如大兵后洪水余，鸡犬无声烟火冷。

况昔三阳转新元，公私万事五日宽。

上得杯酒寿父母，下与妻孥圆团栾。

如今景物不可说，官府何曾有时节。

符移捷出星火飞，吏卒叫嚣豺虎烈。

意谓东风换年头，眼前百痼庶有瘳。

天时人事乃如此，何以解吾忧世忧。

元日连阴至七日，老杜感时诗纪实。

太平时节身难遇，昌黎此语亦凄恻。

是时世事未如今，二老已有难言心。

我今更有难言处，聊记岁月那忍吟。

陈著

陈著　后圃侍郎芍药酴醾三花竞发戴时可载酒来同酌醉中

前日对花赋三诗，醉后谁复记当时。

雪溪公子忽呈似，一见如梦中见之。

世閒何事非虚妄，啸里著句岂狂痴。

富公园有凌霄树，独立不蔓今古希。

碧鸡坊头海棠花，共开如屋树丈围。

洛与蜀，今已非，

虽欲胜赏将何归。我家贫极花未厌，

我亦未敢轻抛离。茶一盏，酒数卮，

邀朋命友长娱嬉。今日何日晴且暖，

三花相得心自知。旁观索赋不须讶，

要问底蕴自有造物儿。

陈著

陈著　还家得惊报复回避所

北马又经山，传闻顷刻閒。

山将身坐断，家有梦飞还。

吞哭自怜甫，忍饥谁念颜。

真成伤箭鸟，翼翼怕虚弯。

陈著

陈著　黄相儿求诗

相儿执笔请翁书，要受持从入学初。

我有至言儿听取，心宜庄敬气宜舒。

陈著

陈著　黄虚谷以唐体五言一首别次韵饯其归

我欲话时穷，非翁谁与从。

老来有两健，春到得相逢。

潮水明朝橹，云山后夜钟。

相思无尽处，樽酒几时重。

陈著

陈著　黄子羽山长为不及同山行次余东发别余韵见寄因再用韵以谢二首

文脉丝垂感慨深，奎躔今直鄮山阴。

末流自逐狂澜倒，独步直成空谷音。

四海园林春事里，一家松竹岁寒心。

相知不必长相见，明月春风处处寻。

陈著

陈著　黄子羽山长为不及同山行次余东发别余韵见寄因再用韵以谢二首

忆昨追随太史游，欠招吟脚共评秋。

自怜蒲柳难禁老，君向桑榆尽可收。

人物多从危世见，山林盍有好诗留。

和篇忽转云南去，便当同行云上头。

陈著

陈著　回家

为嫌客闷转还乡，到得还乡梦转长。

密友会疏心欲折，贫家事富担难当。

秋山有态忻新雨，风叶无名怨夕阳。

此景劝君评洎取，免教诗社报凄凉。

陈著

陈著　即事

出门问春事，犹在可疑閒。

云弄欲晴日，风坚曾雪山。

千林芳信远，百鸟好声悭。

要识天珍重，时光渐渐还。

陈著

陈著　即事

新正已强半，连阴凝不开。

雨声严似雪，春色瘦于梅。

老不问花事，病犹须酒杯。

东风自时样，于我亦悠哉。

陈著

陈著　季秋既望吾族子侄以老人会于我家名日燕老集此意亦可尚醉后写春意

飒飒西风来，吹不开眉端。

团团空中月，照不见肺肝。

菊花仍旧香，过雁秋年年。

我怀人得知，流光逝如川。

况此苟活身，包羞天地閒。

不如先露晞，安用空流连。

儿辈何为者，芋栗菘藿盘。

将以寿我酒，岁晚松在山。

我谓非我意，掉头三长叹。

绕膝不肯离，且笑且进言。

陶潜杜少陵，逢时更多艰。

何尝便忘躯，得酒即开颜。

父子恩爱重，一刻难轻拼。

世路虽逼仄，天道又好还。

但是强健在，心事终已宽。

是亦菽水具，非如五鼎难。

庶几诗礼风，聊以娱亲安。

再拜固以请，愿领家庭欢。

勤勤苦费辞，细听理亦然。

强饮竟成醉，援笔如狂颠。

梗概粗以见，不觉盈长笺。

呼儿为我歌，勿与醒者传。

陈著

陈著　季秋入城郡入迎鲍王有感

满城呵道涨黄尘，仪卫森严亚玉宸。

幕帟游魂勋阀旧，鼓笳杀气谱家新。

西风儿戏知何世，末俗民心只有神。

兀坐僧窗增感慨，梁公已矣更谁人。

陈著

陈著　寄贝勉斋冯桂坡

美人隔江水，相思江水深。

江水日夜流，泛我东去心。

春风百花老，把酒别草草。

邂逅未可期，梅杏黄已饱。

陈著

陈著　寄贝勉斋冯桂坡

道谊不今古，世情空清深。

共君联夜话，慰我一生心。

对酒清镫影，分襟细雨阴。

天南岂无雁，时得寄书音。

陈著

陈著　寄崇福主泽南洲

天地中閒澒洞尘，山林须是好三分。

危时安饭僧家鼓，浊世清风相国坟。

老后重来如梦见，静中自韵以心闻。

同游话到溪头别，寂寂斜阳淡淡云。

陈著

陈著　寄慈溪赭山寺主僧如岳

薄俗久沦胥，交心独抱初。

孤岑千嶂外，两载几行书。

岁晚梅花瘦，江空雁影疏。

相逢不相见，近况定何如。

陈著

陈著　寄赋慈溪沈氏爱菊序

我不识爱菊，却与菊相识。

寒前后著花，土中央为色。

微苦养长寿，晚香擅清德。

滔滔彼世人，方为桃李役。

陈著

陈著　寄赋黄东发湖山精舍

断鳌奠极戏者谁，岷山如龙万里驰。

大江之阳起衡岳，崒嵂散作千委蛇。

直趋四明卓秀伟，二百八十峰参差。

潮江合拜山驻脚，伏脉分行东西支。

东或峨眉或凤翼，□□万顷琉璃陂。

二灵龟浮挟霞屿，大涵回顾藏巑巇。

我昔经行一俯仰，问百年前□何其。

迩来世变那可道，前辈风流归春澌。

山川无言黯失色，徒使旁观重嘘欷。

西来诸峰江之外，独抱古青何巍巍。

远踏渤澥瀰湠漫，近枕慈水清涟漪。

平生听人历铺说，屐齿欲到足犹縻。

况彼地灵所融结，是为之越老屈奇。

且闻胜处巧蓍屋，包括光景无余遗。

几年期我数语赘，终恐摸索非真知。

忽焉自省笔自舞，但说此翁他何疑。

怪石棱棱耸瘦骨，秀色隐隐开疏眉。

宽旷能容万壑赴，峭特雄压千秋卑。

云雨蓄泄大功用，波涛变化皆文辞。

上而层阴入凤凰，下而瑞脉生兰芝。

浮□蔼蔼自来去，本相不受时牡脂。

晓猿不惊鹤怨，幽花野草芳菲菲。

以所见见有如此，又何以观山水为。

君不见苏子由诣京师，自谓终南嵩华虽已见，

不若得见韩公琦。又不见欧阳公赠别时，

说道庐山高哉几各仞，即此便是刘凝之。

我翁视此亦可愧，愧我芜拙欠发挥。

若曰湖山精舍自品题，自有黄曹二贤之长诗。

陈著

陈著　寄卢致远

春来日日雪满山，雪晴初放春风还。

高人佳处独先得，挼蓝新涨溪一湾。

垂杨隔岸竹隔水，梅花飞香莎草斑。

市声咫尺自辟易，天景呈发无留悭。

何须学徐生东泛海，也术问老子西入关。

手招鸿鹄碧云远，耳狎鸡犬白日閒。

雨畦灌蔬翠鼎鼎，春槽压酒红潺潺。

可以仙吾气，可以仙吾气，

可以童吾颜。可以平步骚吾吟，

免著蜡屐穷跻攀。可以旷视舞吾醉，

安用长袖妍弓弯。乾坤虽大此辄少，

愧我衰老非其班。投我之辖下我榻，

便欲援我起尘寰。携持雅道归破屋，

分与松菊盟长踚。君如不能弃我去，

倘可画我浮邱洪崖间。

陈著

陈著　寄南湖主人海雪岑

别雪岑翁不记年，翁今来管四明天。

看翁卷起南湖浪，洗尽浮尘结净缘。

陈著

陈著　寄史景正教授

物表楼前话一番，晨星落落破痴昏。

诗书非事口儒学，韦布不知身相门。

壹是古心交耐友，多将新意发陈言。

吾今老矣难重会，川泳云飞有子孙。

陈著

陈著　寄台教王吉甫

直溪之水清且洌，可以沃我老枯渴。

直溪之风空且阔，可以舒我穷郁结。

自闻西来飞霞佩，使我南望片云隔。

苦无筋力抗尘埃，徒有心事交冰雪。

长庚分光到寂寞，好风流閒无时节。

瘿木岂是罍洗材，歜葅不登鼎俎列。

见何所见斯未信，取非所取毋乃亵。

俗眼滔滔鄂州花，古道卓卓元城铁。

自昔瓮城地最灵，而况金坛人更杰。

漫塘词源有流传，实斋理学素磨切。

忽乘朝阳下赤城，坐觉文星灿不浙。

龟手之药或以封，皋皮之座啸自彻。

糠秕在前吾不妨吾后，瓦注者巧吾但安吾拙。

教铎重新雷霆鸣，儒流勇赴江河决。

弦诵洋洋正声合，芹藻楚楚生香发。

北斗泰山收宝望，东观蓬莱是途辙。

陈著

陈著　寄题剡竺贯之书堂

一片心田种善根，粲为枝叶儿孙。

人从今日封培去，百世金庭好石门。

陈著

陈著　寄魏倅万初

衣冠古雅御风行，为我迟留半日程。

未盍簪时劳梦寐，一倾盖后见生平。

相看惟有兴亡叹，欠死难将出处评。

回首梅花古松下，忍寒终不惹春情。

陈著

陈著　寄婺州石君瑞料院

灵光犹岿然，另久忽书传。

风雨各闭户，山林多谢末。

眼花千里外，心事十年前。

独为儿曹喜，通家契有缘。

陈著

陈著　嘉兴道中

此来知几番，此景孰能言。

有堰留河水，无山碍稻村。

船收菱入市，家植桂当门。

风物有如此，谁招二陆魂。

陈著

陈著　甲申夏到杖锡忆戊寅秋同黄东发游

布袜青鞋共踏云，七年往事不堪论。

湖山宿草梦魂到，风雨秋镫诗卷存。

后死犹能传耆旧，平生相属□儿孙。

老禅携手经行处，薄采芷兰招楚原。

陈著

陈著　甲戌考类试院呈同官

天风吹散扑衣尘，奎壁光中预□文。

老眼可能私李豸，公朝正欲第刘蕡。

平生泾渭岂无见，暗室雷霆如有闻。

一雨快晴秋意好，预占太史奏祥云。

陈著

陈著　贾养晦以其父叔厚所赋临清亭诗求和因用韵寄题

湖边小筑扁临清，眼力高人巧思营。

再世规模为日久，一区光景得天成。

儿孙受用功名外，朋友过从水□情。

我亦要投潇洒约，恨无鹤骨驾云轻。

陈著

陈著　见童志道旧已非有感

人亡屋亦非，世事已堪悲。

遗树老于我，故山春为谁。

论文归一梦，闭眼立多时。

默默无言处，东风知不知。

陈著

陈著　见雪

冯夷老手妙庄严，一色工夫一夜添。

统卷山河还太极，平抛珠玉到穷阎。

瘦吟相谂梅寒苦，渴饮何妨秫冻甜。

黄竹方哀籴方涌，幸犹三白是丰占。

陈著

陈著　閒居有感

参差梅竹槿花篱，强对溪山傲百罹。

终日书声清屋气，四时蔬食寿家规。

苦儿知学何妨懒，老妇安贫未觉衰。

无处可修床下拜，门前心事碧天涯。

陈著

陈著　江口偶成

出门何所适，欲见邵云台。

天气晴相送，滩舟小易推。

坐恬时掬水，吟苦恰□梅。

舟子遥相问，江潮来未来。

陈著

陈著　交傍晚戴帅初除夕并寄弟观二首

天如旋磨又今春，留得非才未死身。

浮世生来真朔旅，危时老去少同人。

俗情一夜分寒暖，道眼百年无旧新。

但恐明朝民事动，叫嚣隳突满乡邻。

陈著

陈著　交傍晚戴帅初除夕并寄弟观二首

兄弟相依友在邻，又添一岁话情真。

梅花素入两年眼，椒酒难医百病身。

敝帚自珍从众笑，破皮非怪亦多嗔。

柴门一任风开闭，静看争春车马尘。

陈著

陈著　交傍晚凝子华见寄

老矣息林邱，平生不径由。

知心时一见，安分别无求。

寒卧死中活，荣华乐处忧。

世閒何限事，曾看过云不。

陈著

陈著　教学退作二首

昔年堂上来三鱣，今日溪头领队鱼。

方信卜居初意好，要教同里识诗书。

陈著

陈著　教学退作二首

话言超出求名外，心力分从负米余。

幼学得师终有获，立根本处赖深锄。

陈著

陈著　解剡回家过陈公岭

漫仕当閒游，归程更自留。

岭高云送脚，路险石垂头。

家近听乡语，山分认水流。

溪桥聊小憩，双鹭去悠悠。

陈著

陈著　解剡孝嘉道中答溪民群来遮轿问新知县如何二首并寄李宰

水浅山深土半沙，刀耕火种做生涯。

今年水旱那堪说，存得妻儿能几家。

陈著

陈著　解剡孝嘉道中答溪民群来遮轿问新知县如何二首并寄李宰

新知县是旧官员，说与田家汝有缘。

安稳过冬耘二麦，明年才胜似今年。

陈著

陈著　借书证在宁寺僧仁泽

禅窗小有天，一见喜跫然。

壁画诗为重，檐花菜共妍。

而翁十暑别，于我百年缘。

此日相逢此，胜如三笑传。

陈著

陈著　锦里观桃

锦里风光分外春，桃花如市趁时新。

鬭风车马香尘里，谁是朱门觅水人。

陈著

陈著　敬赋虚斋孙君容膝

云连屋不居，三閒葺茅茨。

田园非不宽，一亩环竹篱。

楚楚山下花，湛湛池边□。

丈室南坡□，容膝以扁之。

谁谓方回旋，天境春熙熙。

壶中著仙翁，芥子藏须弥。

虚诞彼异端，我□异于斯。

圣贤与我对，经训星日垂。

可以读离骚，可以击壤诗。

回头绿纷者，金碧贮狂痴。

声色性命斧，财货盗贼资。

皇皇窘其庐，日怀不足私。

蚊蚋同旦暮，不满一唾嗤。

岂识天下乐，本非外铄为。

己大物自小，心旷神斯怡。

一则万条□，静者动蓍龟。

吾方谋一榻，尽老聊娱嬉。

今日为何日，此理知者谁。

陈著

陈著　九月十日醵饮丹山

举头又是菊花天，走遍山林命苟全。

忍赋庚寅伤乱世，漫书甲子记流年。

陶篱一醉虚抛久，萧寺重游梦觉然。

今是何时成此会，教人平地说神仙。

陈著

陈著　九月十日乡人醵饮丹山分韵得东字

山光肃肃净杉松，草草提携里曲同。

不是休官住林下，无缘问菊到篱东。

世途险近閒为福，乡谊绸缪醵有功。

酒散月明多感处，牛山故国正西风。

陈著

陈著　九月十日乡入醵饮丹山分韵得地字

流景赴壑蛇，浮生迁穴蚁。

世变兹已极，扰扰欲何事。

淡饮养丹田，守口为福地。

常时不出户，一年两游寺。

清霜又芳菊，与头花前醉。

里人重斯集，仿佛乡饮意。

叙坐既有伦，交勉言亦至。

老成示典刑，少壮修容止。

智者勿笼愚，勿以利伤义。

实行培本根，余力及文字。

宙宇自颠冥，存古强吾里。

扶持复扶持，相与无彼此。

酒云酒云乎，渊乎有余味。

陈著

陈著　九月一日戴时可酒边

老夫不是不知时，黄菊芙蓉正要诗。

谁信多魔儿女病，催租风雨又攒眉。

陈著

陈著　九月一日戴时可酒边

不知今日是何时，只管飞毫醉梦诗。

天地本来宽著我，可曾寒饿一低眉。

陈著

陈著　酒边

茶瓯才退酒杯来，酒兴浓时杯复杯。

也须留取三分醒，要带明月清风回。

陈著

陈著　酒边呈郑耐轩

行行曲曲廊，迤逦入书房。

多客坐毡暖，百花吟几香。

人閒正桃李，屋角自蔬桑。

信是閒中好，相忘古话长。

陈著

陈著　酒后四句示梅山弟

蒙蒙细雨湿春风，家在青山啼鸟中。

有酒可杯书可读，何须门外问穷通。

陈著

陈著　绝句

窗晴雨淋沥，花空春寂寞。

梦回人不见，愁重酒消索。

陈著

陈著　君贵用前韵来谢又次韵答之

青鞋踏过剡山长，黄菊初香替紫阳。

情话绸缪无世变，意吟潇洒似秋光。

别来杏苑惊三载，问及花崖梦一场。

我亦风前霜后叶，饶君青发擅春芳。

陈著

陈著　筠溪八景诗　笔架文峰

巧夺西湖五姥峰，架中时见挂长虹。

近联霞彩笺呈锦，遥对岩牙笔露踪。

翰墨云烟来璧水，丹青桃李出花丛。

恩承斗柄回春律，待诏东封陟泰嵷。

陈著

陈著　筠溪八景诗　谷岫陵云

毓秀山根插翠峰，如陵如阜起嶐嵷。

堆高鹿苑冲银汉，积拟钜桥跨玉虹。

敛厚难输王廪粟，岁丰长守大夫松。

乾坤种此昭宏德，阴济乡区皎发翁。

陈著

陈著　筠溪八景诗　金鸡报曙

千金铄铄独文身，五德名标莫与群。

振翼岂愁天色暝，曲头如盼曙光新。

鸟穿竹韵窗谈巧，风卷尘岚士□勤。

□见鸡人□□陇，漏残惊起侍朝臣。

陈著

陈著　筠溪八景诗　旗台胜境

□□□中不老方，石台白战购买多场。

登楼欢笑□□□，□□□□姓氏香。

云拥貔貅天地谧，□□□□□□□。

□□□□□冯试，采取梅花插鬓芳。

陈著

陈著　筠溪八景诗　设僧龙湫

金猊擅艺宝筵开，蓬海真僧驾雾来。

讲透精光图上点，默收尘火座閒埋。

钵龙静听金风细，幢鹤惊闻唳月哀。

莫道洞深无兴会，莲花朵朵水晶台。

陈著

陈著　筠溪八景诗　桃崖暄日

盛阳淑气满岩前，误认仙桃开洞天。

根老种传王母颗，花娇色映武陵田。

辉增晴旭香盈袖，影落溪流锦障川。

几度游山偏著眼，世传春信岂无缘。

陈著

陈著　筠溪八景诗　徐凫蛟瀑

一流瀑泻九重天，长挂如虹引洞仙。

岩壁凫飞延岁月，石梁龙滚起云烟。

满山药味增新色，夹岸桃花胜旧年。

愧我白头登览日，咏归赓韵信多缘。

陈著

陈著　筠溪八景诗　玉鹭迎晖

□□□□□□评，岩供诗料鹭飞形。

□□□□□□□，片片白云两翼轻。

渚水静观清且浅，芦花□□□还兴。

鸢鱼活泼天空阔，信足长飞万里程。

陈著

陈著　看花吟

少陵野老老更痴，看花看开千万枝。

安乐窝中打乖叟，看花只看半开时。

二贤看花各有意，我亦有意看离披。

红飞换得绿阴出，潇洒颇与老眼宜。

麦风扬尘野色秀，梅雨蒸叶香气滋。

避人好鸟著巢稳，争春蜂蝶今何之。

本来生意无间断，静看游戏造物儿。

不观圣人画剥卦，剥穷于上复下随。

嗟乎人事正如此，盛非终盛衰非衰。

衰盛相乘乃常理，盛不必喜衰奚悲。

谁知世情偏喜盛，我看花衰我自知。

陈著

陈著　可举长老退休于西山庵赋西山好以送之

西山好，西山好，

天开画阁胜蓬岛。千峰尽头地脉舒，

万顷如掌湖光抱。清风佳月自时节，

暖翠晴岚互昏晓。逢人大观夙契心，

小筑数閒谋退老。欲归去来不由身，

妙庄严域须手了。平平稳稳经理去，

纖纖悉悉工夫到。栋宇峥嵘巾笠凑，

钟鼓震搀　钵盂饱。今日何日满十分，

是空非空归一笑

于戏分付善舞人，

曳锡逍遥忙劫表。老鹤飞迎出山深，

驯龙拜伏候门早。便应管领古烟霞，

何妨评论閒花草。樵歌渔唱如梵呗，

茶约诗盟足吟啸。淡中滋味苦亦甜，

静处风光安是宝。顾我门户虽不同，

如此林泉均所好。霜松雪柏梦相知，

布袜青鞋嗟已耄。西山好，西山好，

世閒何处不是邯郸道。

陈著

陈著　哭赵观使墓

十载重来古树阴，眼前新冢泪沾襟。

归家当与诸儿说，要识如今展拜心。

陈著

陈著　快活吟第三笔示诸儿

小儿求我第三笔，醉中言语不择出。

老怀空空无他肠，汝祖心事须当毕。

陈著

陈著　老兴行慈云醉中

梅花斓斑春渐芳，山弄晴色溪生光。

箂担自随信老步，一步一伫春意长。

路逢邻叟笑谓我，须鬓皓矣脚尚强。

及今行乐刻当岁，莫学痴人无知死亦忙。

味哉此语举手谢，乘兴迤逦入宝坊。

住山老子拍手喜，翠微摇曳白鸟翔。

本来未有十日别，已似故知久别遇他乡。

坐我以蒲团叠膝之榻，薰我以柏鼎醒心之香。

饱我以银丝之饼长菜之馔，瀹我以石花之水申椒之汤。

世方慕羡黄粱枕，谁顾萧飒芙蓉裳。

独如羊枣昌歜嗜，要与古柏寒松苍。

可但三宿桑下生恩爱，已是十年方外通肝肠。

畴昔尽随电光一抹过，方来能有日晷几寸量。

划然长啸出门去，弟遵吾前子扶傍。

慈云信美非吾□，归与归与仰面天茫茫。

陈著

陈著　连山王开诗试子午花四首

三数茎须细捻金，圆齐五瓣外红深。

酷憎媚俗长垂首，善处骄阳不动心。

色变化成丹灶火，时开落应土圭针。

感怀南北多分裂，此独全名古到今。

陈著

陈著　连山王开诗试子午花四首

嫩绿扶疏红倒垂，红閒黄染数茎丝。

牢存本色心为主，懒竞时妆面向谁。

受二气中开止昼，当三伏里傲炎曦。

阴崖故国长安路，万里倾阳共藿葵。

陈著

陈著　连山王开诗试子午花四首

赤日黄尘任涨浮，直茎疏叶里垂头。

金心不逐时妆褪，赭面应为世态羞。

分昼夜閒开落准，备离坎气品题优。

倚栏感物伤怀处，何日崔卢入此瓯。

陈著

陈著　连山王开诗试子午花四首

低垂不足畏炎氛，自是居高避俗喧。

五瓣圆黏猩血重，数丝牢缀蜡心存。

雅持本色明清昼，肯驻残妆媚黑昏。

林下何人修炼到，丹余流入此芳根。

陈著

陈著　怜猫示内

黑花一衔蝉，畜之今几年。

捕攫奔走捷，巧黠乃其天。

一脔亦割啗，分与眠席眠。

迩来主人出，出久厨无烟。

罄室鼠辈少，时得聊自延。

不就邻妇呼，宁饥肯垂涎。

夜寒身无栖，灶窟恬余暄。

灰染突尘涴，毛色非旧鲜。

主人来归初，绕室如诉冤。

旁人固不解，主人当知怜。

云何云可恶，恶彼身挛拳。

依随行坐閒，呵叱加笞鞭。

不念昔可爱，惟恶今非前。

本来是一物，色改爱遂迁。

吁嗟乎猫乎，岂独于猫然。

人于夫妇閒，情义亦罕全。

花颜少年时，儇倚心相缠。

皤皤白发垂，相丑亦相妍。

吁嗟乎人乎，有耳听我言。

人生七十稀，能得几时安。

毋以私自贼，同室操戈鋋。

举案与齐眉，当如孟光贤。

糟糠不下堂，当与宋弘肩。

不然只自苦，于我何益焉。

我赋我妇读，一笑愿不愆。

陈著

陈著　良月二十一日郡庠置酒炉亭劳余出山且取子美何时一樽酒重与细论文

人生朝阳露，物变水上波。

茫茫宇宙閒，如此道义何。

陈著

陈著　良月二十一日郡庠置酒炉亭劳余出山且取子美何时一樽酒重与细论文

兰菊不竞芳，鸿燕各有时。

可以人不如，大哉义曰随。

陈著

陈著　良月二十一日郡庠置酒炉亭劳余出山且取子美何时一樽酒重与细论文

知心不用多，流俗未易一。

相逢辄矛看，方信有胶漆。

陈著

陈著　良月二十一日郡庠置酒炉亭劳余出山且取子美何时一樽酒重与细论文

蒲葵裁成扇，瘿木斲为樽。

自是山林物，不入纨绮门。

陈著

陈著　良月二十一日郡庠置酒炉亭劳余出山且取子美何时一樽酒重与细论文

书窗二尺檠，炉亭一樽酒。

别去七十年，此乐重回首。

陈著

陈著　良月二十一日郡庠置酒炉亭劳余出山且取子美何时一樽酒重与细论文

尔来鲁泮新，快睹戴席重。

下舂分尺光，乃与此际逢。

陈著

陈著　良月二十一日郡庠置酒炉亭劳余出山且取子美何时一樽酒重与细论文

草木味自同，樽酒欢相与。

旧梦忽以醒，恍不如何所。

陈著

陈著　良月二十一日郡庠置酒炉亭劳余出山且取子美何时一樽酒重与细论文

四座同寮贤，一和长官契。

乐极忘主宾，论到贯粗细。

陈著

陈著　良月二十一日郡庠置酒炉亭劳余出山且取子美何时一樽酒重与细论文

鸢鱼自飞跃，鸟兔自追奔。

中有古道在，难与时情论。

陈著

陈著　良月二十一日郡庠置酒炉亭劳余出山且取子美何时一樽酒重与细论文

江湖宽相容，风马留更勤。

襄阳或可传，北山若为文。

陈著

陈著　林乐閒真赞

皎然其毛颜也似玉，癯然其骨相也似竹。

悠悠然其心也，云与上云与下，

飘飘然其身也，江之南江之北。

此所谓乐閒之道人，赞之者本堂老夫之醉墨。

陈著

陈著　临行别单景山

我衰已分gui头缩，君健方知鹤翅掀。

早韭晚菘冬芋粟，尚能时节候高轩。

陈著

陈著　灵济庵会高丽僧全息庵八句遗之

生其箕子国，来拜观音山。

迢迢万里外，了了一见閒。

风波任浩荡，云月自往还。

莫怪图三笑，我非元亮班。

陈著

陈著　灵济庵主僧泉蒙山招饮偶成

水面巧安排，轩窗爽豁哉。

桥关江气定，门约市声开。

远景天相送，清风客自来。

夜床凉睡足，有梦到蓬莱。

陈著

陈著　灵济寺午睡起

江上春风底事寒，主张火柜一雷鼾。

不干酒力浓时困，自是人情熟处安。

陈著

陈著　灵溪房偶成

随云入宝坊，寄憩正师房。

醉枕老易醒，閒窗春亦忙。

暄风□花气，好客带诗香。

信美难久住，我家山水乡。

陈著

陈著　龄叟得稼山好语因赞之

高怀不是爱山行，钟鼓楼高有宿盟。

今夜老禅联榻卧，定应说到有西成。

陈著

陈著　龄叟以诗来寿余次韵以复

彼美慈云叟，相存马少游。

槐淘参玉版，藻句粲银钩。

外友更谁在，前缘曾共修。

从今各珍重，万事等虚舟。

陈著

陈著　龄叟招饮醉中

一笠出云深，因缘坐到今。

寺穷僧自饭，山古树方林。

借酒看人醉，烧香驻客吟。

相携不觉笑，门外少知心。

陈著

陈著　龄叟醉我以鼓笛之筵八句见意

楼阁倚晴天，知心得老禅。

风光百年事，民命数家烟。

镫火犹嬉鼓，山林有醉筵。

残生聊尔耳，休话到兵前。

陈著

陈著　留范景山

满天风雨作新正，下访劳君一日程。

长揖不交随俗礼，苦言惟有隔年情。

镫生晕处醒相对，犬吠声中心自惊。

人事难齐时事险，聚头时节且迟行。

陈著

陈著　留范景山家闻夜警有作

镫窗坐无寐，吾亦自怜吾。

活在虎狼窟，老犹风雨途。

世情多短气，心事一长吁。

幸有秋成好，仍闻夜警呼。

陈著

陈著　留稼山

山蕨如拳未有筋，溪鱼子腹不生鳞。

明朝二味三杯酒，此意良真莫语人。

陈著

陈著　留前人处有感

友婿从来义断金，旧春一别到如今。

琴帏绝奏香镫冷，花圃犹荒风雨深。

三夜书窗同话古，十年人事百伤心。

杜鹃只管催归去，不道□行有苦吟。

陈著

陈著　留西山

西崦已非旧，庵居犹自妍。

树头擎月直，山腹转风圆。

閒坐忙尘外，清谈浊酒边。

悠悠一俯仰，今日是何年。

陈著

陈著　留西山

老惫无如汗沈何，起看玉宇泻银河。

残山剩水凄凉甚，明月清风感怆多。

无计闭门遮外事，真成开眼梦南柯。

坐来不觉东方白，又是余生一夜过。

陈著

陈著　六里桥

拒霜红蓼丛，两岸递迎逢。

风雨日易夜，江湖秋似冬。

给观心浩荡，无事梦从容。

不问程途远，诗情节节浓。

陈著

陈著　六月六日倪{奥下加山}庵坐雨

山外黄尘不到门，南风松竹翠纷纷。

暗中有虎村嗥合，夜半闻鸡老睡分。

带得儿来同坐雨，飞归家去欲排云。

收书忽报今朝喜，病女加餐药奏勋。

陈著

陈著　六月五日大风雨水弟观有诗道其事因和之

自古人间多水旱，人事尽时功过半。

区区事空不事实，三代以后人心乱。

吾乡薄产寄山溪，崎岖随势无尺齐。

受水通灌盍预备，堤防以石堰筑泥。

顾不此信信偶木，鴃舌呗诵淫比屋。

岂知性本依人行，方信之中神所宿。

大云遮日雷无声，兼旬望霓忧群生。

更兼五日天不雨，原无黍稷田无炕。

田里倚龙为人命，百拜哀鸣聒龙听。

忽焉夜雨一沾濡，咸谓卧龙今睡醒。

胡为诘朝天晦冥，飓母横挟扬威灵。

撼山崩谷发庐舍，掀播两间摧万形。

初谓得雨龙之赐，谁料此风随后至。

或者风雨自有数，龙亦无知天做事。

不如反己自求天，难独靠龙图万全。

况持纸钱徼妄想，正似衔石将海填。

里无千户分十甲，谄鬼诛裒知几匝。

流俗酣溺死不怪，我有苦言谁听纳。

陈著

陈著　卢竹溪得处士号邑尹有诗卢以其唱及其自和来求余次韵

梦破邯郸百念齐，长汀西畔半分溪。

护符清出黄冠品，承命有加紫诏泥。

径捷更谁疑晚节，山居有客侈新题。

老吾亦是三峰裔，何幸相逢有子兮。

陈著

陈著　绿萼梅歌

君不见宣和艮岳绿萼梅，百花魁中此为魁。

绛霄灯火不终夕，剪为荆薪爏为灰。

又不见驻跸钱塘开聚景，此梅又花天宠幸。

江神不才马飞渡，踏碎禁地花无影。

两地百五十年余，花与国都相有无。

谁知造物不尽意，尚留人间一种癯。

山中佳人清似水，放开吟饕嚼花髓。

我未见花得见诗，见诗便与花相似。

且闻九月花已芳，奇观到眼诗为忙。

腊前年后是正候，忽为秋光岂其常。

大庾岭头炎瘴地，年年早开不为异。

四明相去数千里，不应早花亦如此。

吁嗟地气如车轮，自南而北知几春。

如今所见到草木，不独飞鸟啼天津。

梅乎梅乎本清绝，花如白玉枝如铁。

矫矫胡为心亦随，不念从前傲霜雪。

唐苑九月夸梨花，鹤林九月艳杜鹃。

我欲梅根一酹酒，谨勿与彼争取非时妍。

陈著

陈著　绿阴

风枝雨叶渐成阴，扫退浮红浪紫尘。

惭我老苍留本色，安排晚景见新春。

陈著

陈著　梅初破蕊

朔风惊晓雪花乾，尽力寻梅不道寒。

万事不如初见好，一枝全胜满园看。

陈著

陈著　梅山弟池边醉吟

两冈衔口水流唇，茅屋三间松四邻。

花影落池尘外境，鸟声喜客静中春。

生涯已付桑林旧，活句还随菜酒新。

滋味悠长有兄弟，不知山外更何人。

陈著

陈著　梅山弟家醉中

意行无定处，适口无夙嗜。

门外自风埃，山中有余地。

事事皆顺境，物物皆真味。

梅山今何人，而我亦同数。

麋鹿所惊怪，草木或不置。

一杯复一杯，闺中笑声沸。

古道固如此，乃有此同气。

谓我且须留，崦嵫红未坠。

陈著

陈著　梅山弟家醉中

僵寒危病分泉台，谁料今犹事酒杯。

可是食羊供未足，只因齱瓮唤教回。

紫荆老树死中活，棠棣春花笑处开。

儿辈不知身是赘，劝餐云母寿方来。

陈著

陈著　梅山弟家醉中

得閒处处是春台，分付浮生水上杯。

诗酒未为知瘦杜，箪瓢元不误贤回。

无情宇宙今犹古，有脚阴阳阖又开。

世变何穷故如此，只将方寸靠云来。

陈著

陈著　梅山弟来同饮醉书本堂

谁将糟粕视诗书，兄弟何妨做拙儒。

流水青山同醉处，清风明月几归途。

樵歌相与为吟友，草市谁教见瑞夫。

宇宙如今惟有酒，太和楼下渺烟芜。

陈著

陈著　梅山摘其绝为四首和来余因以次韵

梅山半载在城中，带得山閒物外风。

随境动时元自静，与人和处底须同。

陈著

陈著　梅山摘其绝为四首和来余因以次韵

辜负山中月与风，心无城市亦山中。

应嫌猿鹤天机浅，要与几行不肯同。

陈著

陈著　梅山摘其绝为四首和来余因以次韵

老我相逢还一笑，杯盘草草自家风。

从人漫说侯鲭好，难与耆英菜味同。

陈著

陈著　梅山摘其绝为四首和来余因以次韵

弟兄能有几人同，酒趣诗情冷淡中。

须记松梅满山雪，莫随桃李杏花风。

陈著

陈著　梅山醉归

山风满松松气香，松香和酒入诗肠。

悠然一醉便归去，如梦未觉无何乡。

陈著

陈著　梅山醉后过丹山

醉揖梅花坞，意行来佛庐。

相看如夜梦，一别又年余。

话到供无粥，笑言园有蔬。

杯茶出山去，拍手谢钟鱼。

陈著

陈著　蒙斋习庵皆有诗在慈云阁沈端宪又有记文刻石因成二绝

习老蒙翁两达尊，借他僧偈说慈云。

一番入寺一感怆，细读古碑端宪文。

陈著

陈著　蒙斋习庵皆有诗在慈云阁沈端宪又有记文刻石因成二绝

景照堂中憩佛骚，阑干凭处接云高。

赋诗时会苦吟甫，破约难留嗜酒陶。

陈著

陈著　孟春书怀

老健羲娥不住车，东君依样做年华。

十来日雨洗梅萼，一半春风归杏花。

醉里出门忘故我，閒心到处是吾家。

临溪忽悟前程事，流水方生未到涯。

陈著

陈著　梦中得诗二句王景云闻之拟成八句来因次韵

浮生谁不爱名成，未到头时未是名。

不意事多人易老，知音者少路难行。

清閒信是终身福，得失须教一念轻。

林下有家归有日，离骚声里听猿声。

陈著

陈著　泌生日二首

为学须知次第功，四书为本要精通。

不须妄起功名想，立得身时禄在中。

陈著

陈著　泌生日二首

苋藜并日不充饥，玉女于成在此时。

道义于人堪隽永，膏粱从古豢愚痴。

陈著

陈著　南山白云

一片白云飞入山，须臾又出在人閒。

我归十年不复出，说道云閒我更閒。

陈著

陈著　倪峰避难

衰年踏险行，五贼太无情。

落叶滑霜路，空山生夜声。

相携德耀隐，几丧卜商明。

归计未为是，时时心自惊。

陈著

陈著　凝光亭偶成

一寸春晖值万金，谁能白发系光阴。

燕莺已付忺新耳，蚕麦犹关活世心。

坐到夕阳如梦寐，看来时事只沉吟。

暖风吹面忘怀处，何日何人更似今。

陈著

陈著　女兄归萧氏夫死誓守柏舟郡闻于朝赐旌表褒节

终身坚白表重阍，一粹真如玉不痕。

能使齐侯归吊室，自应沛相奏题门。

青天有眼临霜节，黄坏知心妥夜魂。

不见鄞江八行史，叶夫人德长儿孙。

陈著

陈著　偶成

赤日途中嚼冰雪，红尘城外见林泉。

一时邂逅犹快意，十载清閒我谢天。

陈著

陈著　偶成

乌飞兔走傲昆仑，人世浮浮托命根。

梅竹仅留三亩宅，桑麻方见万枝孙。

云相迎送话诗客，风自闭开无事门。

适意手攀檐外柳，旁观抚掌笑游魂。

陈著

陈著　偶成

生计何曾问有无，心安便是邵尧夫。

搀春菜奉清饕味，耐冻梅呈本相癯。

闭户茶香浮雪屋，推窗山影落冰壶。

终朝幸自无他事，忽听儿童报索租。

陈著

陈著　偶成寄吴竹修

天自高高倚盖斜，遑知人事可嗟嗟。

公移急甚擘张弩，私系甚如求破家。

镇一方浮劳地柱，救众生病瓣天花。

万般巧计输平实，笑钉当年复壁涯。

陈著

陈著　偶成梅山园有酌

易来难去家半里，似有还无雨数丝。

烂醉池边野花下，黄昏犹有未成诗。

陈著

陈著　脾疼大作

夜来宿痼起心脾，辗转无眠不自支。

水鸟信天那得饱，河鱼作祟却乘饥。

苦无药力课神效，烂煮菜根为善医。

造物怕生安乐病，时将疼痛玉吾衰。

陈著

陈著　脾疼大作

头童面菜色，七十八年閒。

聊把吟移病，何曾笑答閒。

老妻愁日计，弱子怯时艰。

此意有谁会，门前溪与山。

陈著

陈著　浦城外界梨岭西水碓头阻雪三日

小小篮舆出远林，南来长苦路崎嵌。

一千里外乡山杳，十二月中风雪深。

清夜到家惟有梦，少年触事易酸心。

须知行止元非我，阴六阳三古到今。

陈著

陈著　七十见梅有感

万木都由冬折磨，孤根却做老生涯。

寒心欲喹知谁主，瘦骨相依有自家。

只许江南鸿雁见，肯交春后蝶蜂哗。

风吹不断西湖梦，一曲从他月落笳。

陈著

陈著　七月望郡庠赋秋声诗且欲不犯题字及见所作良可发笑因赋二首示诸儿

天教少昊管金行，发越清商妙莫名。

万宇虚凉机自动，千林摇落气难平。

怒为伍子潮江吼，细入欧公夜壁鸣。

最是幽窗多感处，数声唳月雁南征。

陈著

陈著　七月望郡庠赋秋声诗且欲不犯题字及见所作良可发笑因赋二首示诸儿

气应商声惨又清，人閒难听亦难名。

非神非鬼洞庭乐，为鹤为风淝水兵。

老叶自吟高处调，寒蛩相趁闹中鸣。

西风机籁年年事，分付与天心自平。

陈著

陈著　碶头

篙师无力橹声柔，已分前途夜泊舟。

忽报西风吹柁尾，不须斜日到程头。

陈著

陈著　前纪时行

孟春朔日雷声发，雷后兼旬雨不歇。

仲春之朔近春分，一夜风雪四山白。

丰歉气候看春头，乃今变异连两月。

阴阳磅礴天地閒，自有常程更闭泄。

今此胡为颠倒行，阖阖万物失其节。

欲一出门泥泞深，巡檐问天天默默。

老农忽从何处来，谓见岁时记中说。

鸡旦之雷虽非时，犹曰其占多黍稷。

今朝有雪却非宜，米价当踊民食缺。

吉者未几凶者继，所喜转为忧惙惙。

向来好事多不应，才说乖证不可活。

黯然相对尚何言，但愿所应在雷在不在雪。

陈著

陈著　前人载酒光风霁月□醉中

春渐老，年已耄，

一时自适非不要。花香妙，

柳腰袅，老怀未怯输年少。

东风吹吹杖履便，燕娇莺姹不我嫌。

南邻载酒西邻会，鸭肝猪肚供肥甘。

回头看浮世，晨炊晚不继。

我非世外人，乃为醉饱计。

乐极愧生难为辞，礼谨意厚辞则非。

何妨真率存古道，杯茶盏酒会亦奇。

雨韭夜，菜羹社，

前有杜老后司马。金谷楼台灰尘飞，

两家淡薄千年话。

陈著

陈著　青山下

千顷田畴麦浪花，数家林薄笋抽芽。

休将世事俱归梦，颇喜人生尚有涯。

陈著

陈著　晴归

儿造弄晴曦，安排老我归。

江收閒水退，山戴断云飞。

晚色明官路，清寒搅客衣。

行行到嵩曲，犹可及斜晖。

陈著

陈著　晴郊意行到梅山示弟茝

安排聚首易参差，信意行来始是奇。

山色堪餐饶有菊，樵歌相应自成诗。

危时杯酌旱云雨，老境襟期春水澌。

醉里更无门外话，一声寒雁弟兄知。

陈著

陈著　晴行

久晴常欲厌，黓里却宜晴。

溪瘠容鱼穴，风恬安雁程。

空山岩出相，老树叶生声。

此景吟不尽，明朝重细评。

陈著

陈著　秋晚新晴

杖屦访郊晴，秋光泼眼明。

溪痕经水没，山面拨云呈。

霞影收虹影，砧声急雁声。

芙蓉花在否，滑路倩人行。

陈著

陈著　秋夜偶成

小筑尘嚣外，清标秋气中。

荻花浑妒月，梧叶已嫌风。

钓箔惊檐马，册灯觅候虫。

困来还倚竹，此意有谁同。

陈著

陈著　壬午九日有感

修茂堂中九日杯，今年无复寿兄来。

把萸空感同看会，插菊难教一笑开。

不使犬鸡当厄去，却闻鸿雁送声哀。

浮生忽忽何须感，荒草牛山戏马台。

陈著

陈著　日峰庵

便道得幽寻，清风引入深。

庵依山石脚，僧说老岩心。

到处鬼无墓，此山松独林。

人生竟何事，搔首立青阴。

陈著

陈著　如心侄有诗因用韵

越鸟不巢北，流水东不西。

人心胡不常，随世为昂低。

造物善戏人，如儿笑复啼。

行止当自适，何为尔栖栖。

陈著

陈著　如岳上人求赋剡鹿苑寺一览阁

层檐危镇梵王宫，景物都归两碧瞳。

九万里风斯在下，三千世界本来空。

诗怀浩浩晴澜外，人事滔滔流水东。

凝伫移时还暝坐，胸中天地自玲珑。

陈著

陈著　入城似吴竹溪

投眠方丈室，为趁午潮差。

父执子爱我，客身心是家。

夜床安纸帐，晓枕梦梅花。

早作临溪别，此情天共涯。

陈著

陈著　入京到西渡

昨宵北渡今西渡，系是离家第二宵。

诗伴风流勤犯驿，櫂郎醉饱健迎潮。

丈亭浦上邻州接，笔架峰迷故里遥。

得意归来期可数，榴花如火照高标。

陈著

陈著　三次前韵二首

东风吹送世閒尘，斜日消凝洛下春。

谁料马蹄成怪事，旁观自有豫知人。

陈著

陈著　三次前韵二首

花本伤时不肯香，酒无赊处亦空忙。

便逢花酒如何醉，回首凄烟锁景阳。

陈著

陈著　三次书怀

默察天翻地覆由，寸心无处著私愁。

忠唐不复瞻双庙，误汉皆知罪五侯。

牧马入南飞浙水，狩车遵北感陈留。

山川满目花如旧，邂逅春风可问不。

陈著

陈著　三井

两崖削铁上擎空，下有灵潭与井同。

龙出世时磐石透，水无底处洞天通。

余波喷作雷霆怒，大旱腾为霖雨功。

兄弟相携看奇迹，脚跟牢立巑巇中。

陈著

陈著　三月二日醉中快活吟第二笔

看花须少年，老眼如梦然。

人生不满百，动要言及千。

富莫如金谷，贵莫如平泉。

其能几何时，回首皆尘烟。

我贫虽到骨，妻孥尚周全。

纵有炊断续，未尝见忧煎。

如此只如此，吾有命在天。

今朝一杯酒，知者谁为贤。

陈著

陈著　三月二十五日醵饮于西峰寺分韵得因字

牢穿不借踏青晨，信与林泉有夙因。

忙里偶成真率会，醉来不省乱离身。

归途西岭何妨晚，吹雨南风正送春。

烧箂煮茶须再到，一山古意要诗人。

陈著

陈著　三月晦日同弟观侄津往宝幢哭刑部伯求弟道从茅山泊东林寺弟观有诗

投憩得幽寺，便忘行路遥。

竹边流水过，门外好山朝。

金相已流土，海音无复潮。

池檐立良久，老衲忽相邀。

陈著

陈著　三月晦日同弟观侄津往宝幢哭刑部伯求弟道从茅山泊东林寺弟观有诗

劫火不飞处，便如仙洞源。

载秧交野艇，卖笋到僧门。

潮水河分港，南风雨暗村。

家山百里外，回首已黄昏。

陈著

陈著　三月晦日同弟观侄津往宝幢哭刑部伯求弟道从茅山泊东林寺弟观有诗

山泉今已矣，开落梦中花。

欲哭青松墓，却留黄檗家。

眼花飞作练，心事苦如茶。

造物故相阻，雨阴殊未涯。

陈著

陈著　三月五日过云南竺湘家旧寓南轩怀朝见

忆昨携儿寄小轩，儿今何在小轩存。

唤爹若有褰裳语，恋母犹多泪席痕。

两树桃花飞痛血，一山松影护游魂。

销凝良久忽如见，我与同归家处村。

陈著

陈著　僧可正真赞

古岩气骨，春风面皮。

是人认得灵溪，灵溪元自不知。

一片妙庄严域，千古万古光辉。

本堂老人书。

陈著

陈著　僧雍野堂赞

野堂之野，大千世界。

野堂之堂，匪茅一把。

也无籵篱，也无閒架。

风月往来，云壑上下。

空空洞洞，规模广大。

是真非真，是假非假。

善哉善哉，无成无坏。

陈著

陈著　山甫用前韵留别因又次韵送行

二十年来一见悭，好风吹到小丹山。

心交融畅醒如醉，诗话绸缪忙亦閒。

村况非今非古处，花时半雨半晴间。

君今更欲寻僧去，知有吟边债未还。

陈著

陈著　山家即事

小筑山之下，林泉景自成。

閒花随付分，啼鸟本无情。

日暮岭云合，雨余溪水清。

相逢是樵客，堪与话平生。

陈著

陈著　山家即事

逃难走山巅，如何要顺便。

食艰蔬胜肉，衣薄炭输绵。

深静初心见，高虚远目鲜。

沈思亦自好，写景欠龙眠。

陈著

陈著　山居避难六首

三十六风轮，清磨万古人。

军兴山胜市，岁歉富齐贫。

破絮身饶垢，乾粮舌费津。

吾生不足问，世事入长颦。

陈著

陈著　山居避难六首

并刀越砥磨，天奈北风何。

到处闻流杵，何时报止戈。

逃藏愁木栅，沦落泣球窝。

多少岩阿□，真成病伏波。

陈著

陈著　山居避难六首

宦游二十载，时异即东还。

勇弃斗升给，本无分寸攀。

家贫空归巧，学废重时顽。

平世已无况，况巢松竹关。

陈著

陈著　山居避难六首

患难合扶携，临危路各迷。

传闻妻奔北，邂逅子随西。

心悼惊雷燕，身寒立雨鸡。

明朝问家事，空壁雪风姜。

陈著

陈著　山居避难六首

避地托山翁，归心亦欲东。

西村明骑火，北渡撼兵风。

抖擞尘衣黑，摩挲泪眼红。

何如且深隐，苟活老光鸿。

陈著

陈著　山居避难六首

人生有如梦，世变亦浮沤。

无有悟双遣，穷通归四休。

终期风日美，不见雪霜愁。

此意因相谂，聊宽无益忧。

陈著

陈著　山人送桧植于当门偶成

山人知我岁寒情，十里移来老眼醒。

凿破苍苔方丈地，种为门户四时青。

青寒亦自雪霜意，世变从他风雨腥。

牢立本根须畅茂，不施巧结看真形。







卷51

陈著

陈著　剡民望回再回剡宿陈公岭

夜宿云閒第一峰，一鸡鸣动万山空。

薄餐菜饭留中火，牢著芒鞋踏上风。

高处更无尘隔碍，满空惟有理玲珑。

睦时此意平生乐，山下人谁此乐同。

陈著

陈著　剡县次韵石瑶林帅干春宴

岁君初领事，豹尾簇黄幡。

雪喜三番白，春才几日斑。

市盘妆菜活，宫胜压花繁。

便觉东风转，四山浮翠环。

陈著

陈著　剡县次韵张兼夜月联句

停棹即阶除，空明一锐如。

飞毫僵庶可，吐句走灵舒。

闹里自静好，公余相起居。

爱君情款密，裨我事迂疏。

念念民租少，言言郡计虚。

入林难即鹿，竭泽恐无鱼。

立政谙平实，行符审疾徐。

亟牛且鸡汁，服骥偶盐车。

斟酌黄汉瓒，流连翠织裾。

务滋桃李种，首事草茅锄。

愿却辛毗子，同商隽永书。

溪山万宝藏，穹壤一蘧庐。

吟吻馋供茗，官庖贵买蔬。

尘劳资洗濯，技痒互爬梳。

生活侵韩贾，襟期听耳余。

雪舟如兴尽，共此复谁欤。

陈著

陈著　剡县解雨五龙潭等处送神辞

稼如茨兮黍与粳，十日不雨兮彼苍。

御龙君兮徼祥，环嵊之土兮雨其滂。

焦卷发秀兮摇晚凉，田水泱泱兮秋风香。

旄倪舞歌兮饱有望，神之赐兮何可忘。

登山临水兮送将，神亦劳止兮归安故乡。

陈著

陈著　剡中明心寺

尘劳一笑非，忽此坐多时。

当谷寺如井，满山泉可池。

林暄蝉噪早，沙冷笋生迟。

又见老僧说，此中兰最奇。

陈著

陈著　伤春

杜鹃非是翠芳残，底事年年叫出山。

纸帐竹床清到底，不堪声入梦魂閒。

陈著

陈著　赏转官球花酒边分韵得剪字

天机地轴随时转，万物生生就裁剪。

庭前一种可人花，独殿春深交夏浅。

团团自是浑沌胎，皎皎不事儿女婉。

照见胸中本色正，洗尽世上芳容靦。

我来把酒笑问花，花为我开恐非便。

意将逊归金谷园，不则直进玉华苑。

庶几异质逢异顾，百卉千葩羞著面。

花不解答我已醉，醉梦恍与花神见。

若曰幸自托君家，朝夕安知有贫贱。

香何用多无眩鬻，静与谁争却悠远。

纷纷桃李吾舆台，只许雪里梅同传。

富贵自有富贵花，强颜谄事非其愿。

妄人或呼转官球，正欲冯君力辞免。

胡为亦动流俗心，忽向醉中遭发遣。

跫然而喜豁然醒，前言戏耳起舞花。

陈著

陈著　上乘方丈

石边流水竹边松，中有十年前好风。

悠然自得忽自笑，今日何日此山中。

陈著

陈著　上乘展墓示子侄

吾行荷谢老天公，不放南来送雨风。

筇杖步前皆雅兴，梅花香底欠诗工。

尘埃辟易青山外，邱垄凄凉落照中。

一片初心分付处，儿孙他日记衰翁。

陈著

陈著　上巳酒边即事示女沖二首

女沖踏露折棠花，引得儿童哄一家。

说道今朝修禊日，暂抛针线答年华。

陈著

陈著　上巳酒边即事示女沖二首

年华浮动酒中心，笑向吾前满满斟。

犹喜家贫诗礼在，一杯真率胜山阴。

陈著

陈著　上巳日同弟观张子开会内弟贝端甫家

村环十里即朱陈，时节过从气谊真。

酒味同甘山脉水，韭香一洗俗饕尘。

云南近日偶无事，天下几人知此春。

相对无言无尽意，不将桃李著精神。

陈著

陈著　深出赘归省再往妇氏家

父子恩爱重，人生别离苦。

惟汝善事我，我亦深爱汝。

我年今七十，又有多病母。

出赘非汝心，事有难直取。

寸步安可离，而乃江山阻。

忆昨汝归时，大暑走风雨。

身如出水莇，淋沥带泥漟。

弱质又逃病，老怀方免虑。

胡为有力者，夜半负箧去。

本自无完衣，转使时赤露。

命穷不可医，眉攒若为诉。

我心愈恻恻，还送汝行路。

奈何其奈何，听我细分付。

出入谁能无，归期况堪数。

远游必有方，无愧圣人语。

得失亦可常，翕然云散聚。

不见古君子，堕甑宁复顾。

贤哉汝妇翁，可以就规矩。

瑟琴相好合，更闻汝得妇。

足宽父母心，百里在庭户。

谨铁困閒愁，宗事要担负。

陈著

陈著　深儿归自杭梅山弟有诗因次韵

儿归喜欲泣，难说与他人。

老眼无湖海，初心有鬼神。

行将八十岁，别可又三春。

自信天堪靠，宁教做独民。

陈著

陈著　深瀹既聚用前韵示之并示侄溥

吾将语汝汝来前，勿听吾方藐藐然。

君子最难端造处，人心易失本来天。

须知妻系家兴废，自有人分行丑妍。

三世一门诗礼在，莫教春意有穷年。

陈著

陈著　深自妇氏归侍

我生贫非穷，有子环我膝。

深汝实居长，何可去顷刻。

顾从百里外，赘滞日复日。

事有不得已，我心常壹郁。

昨朝乌鹊喜，夜得归端的。

瀹洵急迎路，呼镫走奴卒。

归儿如犹子，先跳门限出。

女润卧东床，方困寒痰塞。

忽闻兄到家，夙恙一笑失。

骨肉恩爱重，此归真药石。

春风花气香，今夕是何夕。

酌汝一杯酒，听我言历历。

我老不任事，干蛊汝宜力。

汝母且多病，佐馈妇之职。

三弟要读书，惟汝身励率。

妹笄何以嫁，汝亦当纖悉。

如此复如此，汝坐能安席。

汝今虽有妇，未归未为毕。

而况危乱世，离别重凄恻。

一家得团栾，荼苦甘于蜜。

归来早归来，我年七十一。

陈著

陈著　胜因院

转路便幽深，曾来不用寻。

寺依仙石脚，僧识老岩心。

是处鬼无墓，此山松自林。

滔滔未涯事，分付一蝉吟。

陈著

陈著　嵊县次韵答过客常德尉觅酒

渊明欲学醉阳城，种秫无田漫著情。

渴枕误成颓玉梦，空槽宁有滴珠声。

去寻云岛人非俗，吟到雪溪诗转清。

邻瓮夜赊聊送似，知君已洗大苏觥。

陈著

陈著　嵊县次韵赵主簿

为长于斯愧善群，那当世事日轮云。

吾宁忤俗少行志，谁忍欺民上负君。

临政可能皆冉季，读书均欲致华勋。

有澹台者良知我，嘉惠新诗不敢闻。

陈著

陈著　嵊县解印回家东郭道中

过雪溪前第一湾，面前境界尽宽閒。

犹听人说我知县，谁识身□前住山。

民社三年忧责外，家山百里笑声閒。

最堪喜处交情好，明月清风心往还。

陈著

陈著　嵊县劝农途中示同寮二首

连朝风或雨，今日却霜晴。

簇翠麦苗起，缬斑麻甲生。

鸡村炊色软，牛陇种痕平。

此意与谁共，老农欢笑声。

陈著

陈著　嵊县劝农途中示同寮二首

老农欢笑声，三十里春程。

笳鼓断还续，杯盘坐又行。

谁云偿县债，正好看民情。

归去不妨晚，出山溪月明。

陈著

陈著　诗寄赵九新娶

风摆柳梢云未乾，痴云妒日正娇寒。

儇香公子新鸳侣，那肯兴心客路难。

陈著

陈著　诗似来石门风少野

出林危世是亨途，道眼相逢菜味腴。

愈契大颠非为佛，坡知老印本来儒。

携晴雪瀑藤花路，话旧青镫柏子庐。

万事已抛松枕外，不妨姓字落江湖。

陈著

陈著　诗送读易堂张碧窗之扬

占得资身话柄高，六鳌岛上足逍遥。

南风又送飞霞佩，北道相期明月桥。

要坐虎皮专说易，肯携凤侣共吹箫。

此行直上青霄去，不比闲缠鹤背腰。

陈著

陈著　十一月八日浑家避难周姓家终夜以榾柮火为御寒之具

兽炭银山醉梦乡，何如榾柮地炉装。

微烟暖火权春燠，错节盘根傲夜长。

夙许孤寒陪暖席，不将光焰买烘堂。

风饕雪虐天昏黑，独占山家一脉阳。

陈著

陈著　十月二十四日过弟观寓所出莱菔相款

趁溪茅舍竹篱阴，石径如蛇屈曲深。

吏卒不行烟冷处，弟兄聊说岁寒心。

床头无酒可归算，窗外有鸡留伴吟。

过午忽修莱菔茶，悠长滋味在山林。

陈著

陈著　十月九日醉中二首

八十二年真过分，两三閒屋漫偷安。

家人病退药方熟，儿子归来酒量宽。

只把诗书供日用，不知宇宙有风寒。

开门但放溪山入，心本无他谁得干。

陈著

陈著　十月九日醉中二首

人生欲满十分难，得七分安便是安。

鸟信天公终不死，□于云路本来宽。

须知老眼今如古，肯徇时情暖换寒。

说与儿曹能解意，相看一笑倚阑干。

陈著

陈著　十月十二日到慈云见去岁与龄叟诗因次韵

短筇敲路又投西，满眼皆诗不用题。

风撼材声如海怒，天铺雪意放云低。

自怜白发貂裘敝，欲借红炉纸帐栖。

记取年年此时节，两翁一醉笑扶携。

陈著

陈著　石藏玉赞

天下之宝，惟玉为最。

然不受触，触之则碎。

如何如何，可全其粹。

亦曰珍藏，光华自贲。

陈著

陈著　示都儿学书

都子方知砚石亲，字虽小技盍留神。

鲁公米帖犹存古，王氏兰亭已失真。

莫事锋鋩多巧锐，要令骨肉两停匀。

中心端正手圆活，此外无方可教人。

陈著

陈著　示梅山弟八句

浮世蘧庐付一呀，诗书余沥子孙家。

两池分受高低水，四岸量栽次第花。

笑傲溪山如故旧，招邀云月共生涯。

相逢数酌春风酒，不信人间有战蜗。

陈著

陈著　示内

婚娶不在早，在此两相宜。

岂得人无妇，能如子者谁。

科名图我取，家务以身支。

要见看承处，颓然白发时。

陈著

陈著　示王侑翁二首

垂髫已解吟，仿佛学何阴。

暗动梅窗喜，遥传桂种心。

染声毋市井，近拙要山林。

耄矣不成句，中閒意自深。

陈著

陈著　示王侑翁二首

硕果生机在，从他剥五阴。

南山四时面，残屋百年心。

家薄有书种，客多成笑林。

要閒元自老，不在卜居深。

陈著

陈著　示侄泳求牡丹

见说东家有牡丹，有花欲觅数枝看。

若还溺爱悭分送，却与无花是一般。

陈著

陈著　试墨三首

元圭珍重镇书房，紫石磨来滃墨香。

老去苦无閒著述，以分寸计□时长。

陈著

陈著　试墨三首

墨卿与我是相投，了得时需便罢休。

不见江南井中藏，只为相国寺门留。

陈著

陈著　试墨三首

兔毫染上何妨浅，蝉翼写来可放轻。

为爱淡中多酝藉，却嫌浓处太分明。

陈著

陈著　收芋偶成

数窠岷紫破穷搜，珍重留为老齿羞。

粒饭如拳饶地力，糁羹得手擅风流。

家贫自盍勤多种，岁晚何当饱一收。

回首人閒剑炊米，谁知煨烬有炉头。

陈著

陈著　首夏

花尘絮雪已茫茫，一景清和便可量。

胁霁惊风眠秀麦，尾云疏雨健新秧。

莺啼未怯随春去，犬吠相催入夜长。

酒兴诗情都懒散，只将清梦试藜床。

陈著

陈著　寿炳同长老

飞雪亭边欲雪天，当年生日又今年。

云山卓锡闲心外，湖海烧香笑面前。

每为寒交倾钵施，更多雅客问诗禅。

最高高处长长寿，赞叹中閒欢喜缘。

陈著

陈著　寿法椿长老二首

慈云一坐十年过，耐受空门末劫魔。

晨粥应缘千里到，秋粮入供寸功磨。

当风松干神弥爽，经雪梅花韵更多。

大地山河供一笑，底须天女问云何。

陈著

陈著　寿法椿长老二首

一相从后便相知，结得因缘似许奇。

如水笑谈多尽日，与云来往本无时。

为莲社约非吾事，读藕花诗欲汝师。

熟处处妨安稳住，江湖风浪更交谁。

陈著

陈著　寿马裕斋观文　右东山，二章，章四句

我徂东山，以敖以游。

彼采葛兮，谓我何求。

陈著

陈著　寿马裕斋观文　右东山，二章，章四句

凤凰于飞，出自幽谷。

载好其音，集于灌木。

陈著

陈著　寿马裕斋观文　右江之水，三章，章四句

春日载阳，薄言采芑。

泳之游之，民之洽矣。

陈著

陈著　寿马裕斋观文　右江之水，三章，章四句

江之永矣，其流汤汤。

整我六师，告成于王。

陈著

陈著　寿马裕斋观文　右江之水，三章，章四句

清且沦漪，有美一人。

怀哉怀哉，率土之滨。

陈著

陈著　寿马裕斋观文　右山之高，三章，章四句

天作高山，大邦之屏。

外御其侮，王国庶定。

陈著

陈著　寿马裕斋观文　右山之高，三章，章四句

维石岩岩，维德之基。

天实为之，是以似之。

陈著

陈著　寿马裕斋观文　右山之高，三章，章四句

人亦有言，如山之寿。

万有千岁，保艾尔后。

陈著

陈著　寿马裕斋观文　右有鹤，三章，章四句

有鹤在林，怀之好音。

载飞载止，食野之芩。

陈著

陈著　寿马裕斋观文　右有鹤，三章，章四句

倡予和汝，爰得我所。

何斯违斯，自贻伊阻。

陈著

陈著　寿马裕斋观文　右有鹤，三章，章四句

陟彼崔嵬，岂不怀归。

英英白云，跂予望之。

陈著

陈著　寿天宁寺主僧可举八十

□□□□□，化身千百亿。

应世来住山，谁是直翁直。

海眼□□脚，春心有铁脊。

阅历十五期，作为万分一。

洗尽旧氛□，□出新金碧。

层霄撼鼓钟，证明大功德。

法嗣镇别洲，澎湃好消息。

欢喜不闻声，赞叹自生福。

今日是何日，相庆开九秩。

我亦有偈言，自知非本色。

□凭南风便，吹入庄严域。

陈著

陈著　寿同父兄七十二首

光风颜色雪髯鲜，已到人閒稀有年。

心好共称生下佛，身闲自谓饮中仙。

安贫真味齐眉馈，养善良方高枕眠。

更看镫宵儿迎妇，一家春与月团圆。

陈著

陈著　寿同父兄七十二首

吾家兄弟笃天伦，晚景怡怡仅两人。

门户相依杏阴旧，藩篱不隔棣华春。

难逢燕夜如今日，回愧鳞年以次身。

造物倘容顽健在，愿为老栎伴庄椿。

陈著

陈著　寿王修斋枢密　采若行

楚楚青琅玕，亭亭上碧落。

层层凛秋棱，不与春芳约。

动摇清风生，尘浊空万壑。

常时一味静，水月环采若。

陈著

陈著　寿王修斋枢密　南津梅

凛凛霜雪根，拍拍天地仁。

皎皎枝上花，卷舒几冬春。

结实调古鼎，味深薄俗颦。

珍重不尽用，严风护南津。

陈著

陈著　寿王修斋枢密　石林松

矫矫千尺强，苍苍起层阴。

纷纷相投依，百鸟谐春吟。

风饕冰雪严，谁共岁晚心。

独鹤从何来，徘徊行石林。

陈著

陈著　寿王修斋枢密　霜杰菊

的的芳种传，足足清气结。

鲜鲜擢寒丛，色正香自冽。

世人岂不爱，或者随境别。

木落百草黄，独也寿霜杰。

陈著

陈著　寿吴景年

托迹红尘不染尘，径梅溪竹共精神。

字真正逼张居士，禅味曾参印上人。

声色素轻非为老，须眉虽皓却如新。

儿孙须得文章力，富贵丛中一寿椿。

陈著

陈著　寿雪窦寺炳同长老

昌黎大颠相接识，为说道理惊孤寂。

欧公喜与惟俨交，爱其文逸通经术。

自顾拟非韩欧伦，漫游亦到沙门释。

明觉后人少野师，湖海宿尊推第一。

胸中自有大藏经，此外三兼翰林笔。

坐断名山皆梵家，能有几人知本色。

不从钵盂计颗粒，则向栋宇争寸尺。

彼滔滔者何足云，我油油然自相得。

年年荷师寿我生，今何以寿师生日。

欲写丹霞赞其高，师自有流乳一峰矗天碧。

欲倾嵩渌扬其清，师自有飞雪千丈挂空白，

但有数语一溪藤，相伴瓣香飞入室。

缘师法门本是空，我也将空当真实。

世閒何事非戏剧，请师一笑撼动天开图画壁。

陈著

陈著　书范景山先丈逸事

朼来范公亭，闻昔范老子。

盛德自有铭，逸事有来纪。

如彼沙汇坟，实葬外舅氏。

累累冢十四，谁计后不祀。

怀券售之人，枯骨吸掷弃，

公心恻恻然，能忘我先妣。

猛捐十倍价，复此不毛地。

至今上冢饭，免为若敖鬼。

又如域西山，寸山寸金置。

山人已过望，我怀不自已。

当公未死时，而适山人死。

顾斥眠牛冈，欲葬惟其意。

夫先妇随后，同穴坟隆起。

世降俗日薄，安识仁与义。

先世未百年，来者已弗记。

况于外氏家，代尽子孙事。

买山未一刻，卖者不敢视。

况容卖主葬，为人重于己。

中心所乐为，焉有一毫伪。

死者岂无知，造物非块尔。

公虽不求报，感应乃常理。

后嗣何其贤，相与继前志。

范氏其兴乎，吾无閒然矣。

陈著

陈著　书于灵济方丈

信步领儿行，又来天尽堂。

老衰凭酒健，春好得诗香。

花柳年年事，江山处处乡。

拍阑一相和知，白鸟入微茫。

陈著

陈著　四安县道中望一山最尖青问轿夫云是馒头山因有诗

眼前山忽好，他处特纷绿。

四下正铺野，一尖高入云。

乾坤分外阔，江浙此閒分。

我欲更村号，尊为卓秀君。

陈著

陈著　四次寄意

正大从来不径由，穷崖今却伴暖愁。

栖栖宇内知师孔，吃吃人閒爱说侯。

昨夜撞钟搜句到，他年笼壁把名留。

崆峒麦熟关时事，此意还曾入咏不。

陈著

陈著　四月八日携子侄到上乘偶成

白首犹堪数里行，相过一笑见山堂。

残僧门径静于夜，新夏林塘暖自凉。

且借吟床娱半日，何妨归笠戴斜阳。

我来岂敢辞筋力，先陇松楸倚寺旁。

陈著

陈著　四月三日与家小人酌转官球花因花八句略为花吐气也

红芳销歇后，天质最分明。

剪衬青云薄，团成白雪轻。

官途荣进取，时样妄推评。

本色相看处，幽窗不世情。

陈著

陈著　四月十一日与妇小酌玉莲花前有感

西湖西山坡，水乐洞之恻。

有池当轩绿，有花当夏白。

风润脉柔茎，午芳擅正色。

方来玉八瓣，圆中珠一的。

曾携真率杯，相看契清閴。

主人自城居，会与乘閒客。

回头一十年，今日为何日。

窗前小盆池，又见此花发。

花于我何心，我见花自恻。

老妻颇解事，一笑复太息。

胡为不自知，君已八十一。

洛阳白牡丹，杨家红芍药。

魂梦且不到，何独□怀昔。

□□垂头答，风雨天昏黑。

陈著

陈著　四月朔旦过黄山哭刑部百求弟道中五首

河流曲折二十里，过了黄山始直礴。

今日卸船须得早，鄮峰已在眼花中。

陈著

陈著　四月朔日乡饮于邑董氏之依绿亭口占

道义为乡自不同，肯随流俗唾衰翁。

高谈惊散洗红雨，清饮唤回依绿风。

直欲鸢鱼相上下，那知乌兔有西东。

得閒不乐真堪笑，金谷平泉总是空。

陈著

陈著　四月五日后圃酴醾芍药侍郎三花盛开醉吕成三咏

酴醾忽尽花，春与夏交加。

顷刻当千日，风流能几家。

香丛迷粉蝶，曲蔓走青蛇。

火急要清赏，可人归未邪。

陈著

陈著　四月五日后圃酴醾芍药侍郎三花盛开醉吕成三咏

芍药又将开，那堪夜雨催。

密铺萱草衬，巧傍牡丹栽。

省砌休思著，扬州曾看来。

芳菲概如许，俯仰亦悠哉。

陈著

陈著　四月五日后圃酴醾芍药侍郎三花盛开醉吕成三咏

芍药圃中央，有花名侍郎。

丛丛娇翠羽，朵朵淡红妆。

凤阁样如梦，鸡冠班自行。

何如付一醉，岁风有春光。

陈著

陈著　四月五日醉书慈云阁

峰开荷叶东南倾，梵宫截断西来青。

参差楼阁半空起，撞钟椎鱼撼林坰。

奔走簦笠数百里，随事来乞山中灵。

大众坐饱云捧足，百需顺应水建瓴。

彼饕者谁尸海阃，日鬻三帖山府庭。

交驰争此一席卷，赭山不足搜钵瓶。

囊橐所攫鸟兽散，遗臭满山草亦腥。

檐栋摧落甚败驿，旁风雨湿上见星。

厨烟寂寞甑釜破，残僧菜色身伶俜。

山运忽回缘法到，铁锡飞入总云亭。

伽蓝起舞山鬼避，击大法鼓轰雷霆。

竖硬脊梁施敏手，恢恢余刃新发硎。

仆者以兴弊者划，如痼病脱沈醉醒。

况今佛流正澎湃，平地丈浪腾沧溟。

何事不可咄嗟办，寺已如画山翠屏。

谁知不忍回首处，山下景色何凋零。

文献故家编下户，潇潇四壁门长扃。

旧来富家鼠窜伏，贫民偶遗风涛萍。

叫嚣隳突尚不已，宛转就缚垂死丁。

春风无分日光薄，冤声苦语那可听。

信有天堂与地狱，咫尺中间分异形。

世变不情至此极，仰面三叹天冥冥。

陈著

陈著　似戴时芳

丰山在屋前，后坐龙溪龙。

中有人中龙，固穷气自丰。

溪山千万状，朝夕与从容。

浮尘任开阖，本色无淡浓。

我本深村夫，见此更热中。

目睹鹤归云，耳接渔歌风。

徘徊不忍去，乐哉此迎逢。

何当中年留，回顾无宿舂。

陈著

陈著　似法椿长老

山林有福足慈云，一耐中閒百废新。

诗榻话香来雅伴，斋钟声好撼禅邻。

红颜药力如平日，青眼梅花又小春。

欲赞法身安稳处，年年松竹长精神。

陈著

陈著　似法椿长老还住净慈

寺后山，青巑屼，

忽如憔悴忽又开容颜。寺前滩，

声潺湲，忽然枯涩忽又起波澜。

知为谁乎丑或妍，只在主者往与还。

追思畴昔狎群攫，痛卷无余遗百难。

山林趙矣囊橐外，栋宇委之荆棘閒。

飞锡一来重悲慨，张弮勇欲兴颓废。

积劳落成逾一纪，大书记实光千载。

彼物何物众所唾，无事生事几乎骂。

蚁将撼木不自分，犬或见雪从他吠。

无辩之辩如我何，有怪不怪当自坏。

胡为撞钟击鼓辞上方，若曰挑包顶笠皆吾乡。

戏衫脱了因甚快，大权契合终难忘。

风曾相送迎亦好，云与俱出归何妨。

两不著相是去住，一拨便转无思量。

人生忽忽梦幻身，世界茫茫戏剧场。

我老不觉八十三，师今亦且半百强。

石塔重来我愧不是苏玉局，茅屋可赋师却自爱杜草堂。

陈著

陈著　似法椿龄叟

人生契合处，信是宿因缘。

坐到无言外，参成有佛前。

好山非昨日，啼鸟又今年。

带得醉归去，醒时风满天。

陈著

陈著　似范景山

我辈岂池蛟，飞腾此一交。

天门惊路梗，冰港笑舟胶。

甘甚新薇蕨，依然故草茅。

从今门外事，洗耳学由巢。

陈著

陈著　似告成寺主僧蟾秋海

出宫墙外步冬暄，转憩黄花翠竹边。

一笑偈言非本色，相留清供亦前缘。

土酥饤洁昏眵醒，汤乳包香老齿便。

只恐醉陶终爱酒，难陪惠远共修莲。

陈著

陈著　似居简

老岁虽寻相近寺，危时欲见得交人。

平生自有凌雪志，只恐峰高不受邻。

陈著

陈著　似李德昌州判

借重东南官府新，与秋高洁更春温。

公心知寄黄堂印，信令如开彩棒门。

纯用诗书中古味，乐闻名利外陈言。

耄夫也为乡民贺，硬忍须臾一出村。

陈著

陈著　似仁泽宗芑

来访寄窗师，新田雨茗期。

凉生开酒量，香妙醒诗脾。

半日旧来话，古心他更谁。

要知梦非梦，试问两相知。

陈著

陈著　似僧耕野云

浮云一片出天涯，南北东西总是家。

飞到五山山绝顶，风雷变化雨河沙。

陈著

陈著　似僧一宁

邂逅交情云水閒，茶瓯香鼎话清閒。

他年燕坐千峰上，认取一山山外山。

陈著

陈著　似史和甫传清

翩翩鹤往还，高眼看尘寰。

家世崔卢上，风流晋宋閒。

开门种桃李，落笔动江山。

勋业时来做，青春赢得閒。

陈著

陈著　似星同知

通守鱼符委任隆，规模新处见新功。

来从北斗光躔下，坐治南山紫翠中。

载路政声如药石，契天心画在屏风。

深深到底清相映，一派碑潭水最公。

陈著

陈著　似雪窦西麓庵僧昂蒙纯

□□□□□，□□□□□。

诗话半窗日，禅机万竹风。

悠然相契处，付与不言中。

长揖出门去，水流云外空。

陈著

陈著　似永固主僧惠福

偶来乘暇隙，又过古禅林。

白日钟鱼外，清风竹树阴。

无言自有趣，得句亦何心。

相见不相问，老僧知我深。

陈著

陈著　似臧伯通

玉守鱼符委任隆，规模新处见新功。

来从北斗光躔下，坐治南山紫翠中。

载路政声如药石，契天心画在屏风。

深深到底清相映，一派碑潭水最公。

陈著

陈著　似郑宗平

幕府新开紫气临，红莲绿水照初心。

宦游受用家庭训，公退寻盟湖海吟。

傍塔山居真吏隐，酌碑潭饮当官箴。

自矜出谷儿嬉老，一面春风得最深。

陈著

陈著　送别单君范

寒山曾约醉梅香，桃李花时愿始偿。

四海旧交知有几，三年一见去何忙。

春光自好别情恶，老语无多赠意长。

送到溪头重回首，东风吹不住垂杨。

陈著

陈著　送陈孔晨录鄞学任满西归

思昔南墅翁，用不尽书力。

留以裕厥子，著鞭饱谙历。

鄞庠多材地，纠录迂分职。

休休自无犯，耿耿不事激。

时雨化后生，春风久宿德。

妙墨云烟飞，清吟雪霜逼。

万口何异辞，三年如一日。

芙蓉桂花天，扁舟戒行色。

帐饮集寮寀，袖诗空士籍。

相送相致祝，此去万里翼。

非入蓬莱观，则上梧桐掖。

我素

子契，而况同宗出。

区区爱莫助，珍重而翁祀ˉ。

岂不欲临饯，耄笑筋力啬。

陈著

陈著　送陈笠峰路教之燕

笠峰秀甲东南郊，面势雄特根基牢。

上与日月星辰交，下走海脉通六鳌。

蕴蓄玉金贲山毛，喷泄云雨苏焦熬。

之子生于其间擅英豪，重不轻试厚自韬。

中岁一跨鹏风翱，道之行也兹其遭。

越庠素号多俊髦，博士一饭久为妄者饕。

芹藻泛泛随波涛，茅苇弥望谁其薅。

拜舞异渥开新陶，长身古眼空滔滔。

正如矢初脱箙弓离弢，又如砥敛水淬出匣刀。

朝讲暮说音奏谐肆骜，日渐月渍学子饱隽诗书膏。

意欲国为邹鲁家稷皋，斥其余忍百废鏖。

百年功绩三年劳。台府交牍争荐褒。

虽欲顿辔将焉逃，小春布暖风未号。

陆可鞍马水可艘，齱根脍鲈蠏霜螯。

一饮百榼新簄醪，梅花驿路万里重游遨。

大则径上玉堂挥健毫，不亦小驻粉省班郎曹。

我欲饯送乏酒羔，赠言一纸忘忉忉。

峻坂立马严提镳，急流放船稳著篙。

他日清望拂星旄，衣锦归时当与笠峰相为高。

陈著

陈著　送春酒边

今朝天气新，聚首见情真。

园木相看古，池鱼亦咏春。

山林如此酒，宇宙几何人。

堪笑尘埃世，兴怀石季伦。

陈著

陈著　送春醉吟

三月二十有一日，絮云弄日风力薄。

家人报我明日夏，草草杯盘软春脚。

世人心眼最无常，景物流禅争顷刻。

南风一转垂青阴，回首芳尘是陈迹。

天公好事亦世情，约束花神呈未著。

放开酴醾紫心香，安排芍药无留发。

流莺调笙舌尚存，倦蝶依然舞还拍。

杜鹃无知只催归，何物恶声谁听著。

不妨长筵达诘旦，饯旧迎新两无怍。

傍观笑我八十翁，翁亦自知身是客。

安问家无担石储，时节犹自沈沈酌。

我闻此语三叹息，酒边寄耳非莫逆。

杜老忧怀醒时多，谁道醉狂放李白。

陈著

陈著　送丹山主者周东隐

飞来峰头飞铁锡，一坐八载丹霞岑。

山林成阴饕眼浅，议论近古咻机深。

白云泊对不留迹，明月行空是归心。

可无坡翁挽戒老，试听重新钟鼓音。

陈著

陈著　送单君范赴汪西皋馆

溪水泇泇云出山，行边意思自相关。

欲从杖履吾已老，犹喜诗书君未

陈著

陈著　送单君范赴汪西皋馆

閒。道脉不随多事去，

文风似放一分还。纷纷世变忘言外，

春在西皋花柳閒。

陈著

陈著　送道士十二侄归金观

世道日以漓，人事日以非。

吾宗昔昌繁，儒冠森巍巍。

时节相会聚，燕笑芳菲菲。

迩来岁复岁，存者星晨稀。

我今七十九，奄奄一息微。

汝亦七十八，褵褷旧羽衣。

老我虽待尽，犹与坟墓依。

而汝百里外，茕鹤傍孤飞。

我非寿彭粀，汝非丁令威。

年事已到此，余生露易晞。

后会安可必，欲别增嘘欷。

相送出门去，溪雪日无辉。

我伫汝回首，此意知者希。

丁宁且加餐，得健时一归。

陈著

陈著　送东平赵孟益赴徽政院译史

秀出东平礼乐关，将车来览小南山。

西风承命双亲下，上国媒身九译閒。

腾踏青云金驿去，笑迎绿发锦衣不。

气方锐处须珍重，莫把赠言为等閒。

陈著

陈著　送董伯和西归

叶叶青霞衣，来赴山中期。

相看到忘言，日夜春风吹。

昨夜雨潇潇，今日君欲归。

人生如梦寐，世道正巑巇。

我发白已委，况堪生别离。

君归不可驻，我心得君知。

阑干与云平，白鸟来片飞。

安得身有翼，长与相追随。

举手一揖别，不作儿女悲。

一樽尚可同，百里非天涯。

陈著

陈著　送董稼山二首

三年一去西山云，一见欲别心知熏。

劝君且为更上酒，何时得与细论文。

陈著

陈著　送董稼山二首

白发萧萧送出门，相携相看两无言。

只应今日往来梦，搅破百里梅花村。

陈著

陈著　送儿沆赴昌国学录

来汝沆，吾语汝。

蓬莱乡，仙者寓，

汝行岂为求仙故。宝陀山，

佛者住，汝今岂为礼佛去。

吾闻滃洲好学舍，兵后弦歌尚存鲁。

巨鳌拄牢苍璧岛，长鲸截断红尘路。

黄公高节懔犹在，茹侯英标俨如睹。

芷翁器业国有传，逸少词章家有谱。

扶桑日出长精神，沧溟际天豁襟宇。

潮水生落见乘除，风涛澎湃尝敛阻。

耳目所接皆为学，身心所会当约取。

旦气清明方见性，人生涉历终知趣。

规模要放面前阔，议论要到心平处。

雪霜之际有阳春，波浪之中有砥柱。

畏友当如父师敬，平交当以兄弟处。

我虽自馁耄何及，汝方年壮力须努。

亦欲长教在我傍，深恐独学为汝误。

不然何以资一出，幸犹近只寸半渡。

驾言曰仕实从游，自昔成人出辛苦。

着汝意气勉自强，味载言语谨勿负。

东云在望道路开，西风吹送衣裳舞。

消受宫墙饭几盂，胜举家庭禄三釜。

岁月箭过归有期，却把本色初心娱父母。

陈著

陈著　送儿沆再之台学并似许梧山张在轩

学古入官非易事，同寅协恭第一义。

昨汝行矣重吾忧，今吾闻之为汝喜。

有如此广文先生，真所谓法家拂士。

寄声忽到我，用情应为汝。

我欲谢之难为语，汝其听之告以意。

古天台，多士类，

文有风樯阵马之奇，气有霜林老鹘之鸷。

镇之以静重，行之以平易。

艰难见初心，苦淡得真味。

人谓著脚危于渊，我知进德此其地。

汝不见范文正公家书片幅戒子侄，有事只与同官议。

又不见欧阳朋党一论质鬼神，同道相益乃君子。

陈著

陈著　送儿沆再之婺

父母生汝期望汝，地阔天宽从著步。

霜叶飞红橙橘黄，一笠西风正宜路。

送汝出门不肯行，低头进前出苦语。

双亲虽安身已高，菽水为欢盍朝暮。

夏初奉命见两山，往还恨不身生羽。

如今又为千里行，直是恋慕难轻去。

有不忍听手抚背，至哉天理人伦处。

我岂欲汝寸步难，事有乘机恐差误。

晚年正欲汝有成，此行倘与心相副。

皱皮瘦骨便精神，当为汝喜非汝惧。

不妨安稳趁前程，但及梅花时归学莱舞。

陈著

陈著　送儿深赴婺之月泉山长

来汝深，吾语汝，

汝今此行五百里。吾岂不欲汝在傍，

朝夕告教从容里。世莫难于续书脉，

孝莫大于养吾志。男儿须为大丈夫，

远游有方学者事。汝行乎，

吾决矣。名山大川如不识，

坎井中见能有几。严师良友如不亲，

家庭閒语未必是。若曰高车过万里桥，

非所羡于司马氏。若曰荣乡佩六相印，

亦何取于苏季子。区区物外先入心，

役役终身非切己。星婺域，

月泉水，古到今，

最多士。要知三人必有师，

毋谓一日长乎尔。贼人之子乃自贼，

毁人之善是自毁。同寮当出肺肝话，

诸生当如手足视。回顾弱植荷倚重，

隽永古训滋味旨。遇食不求饱，

饮酒不至醉。閒事付浮云，

本色为实地。诗书可幸薄有禄，

齱盐犹胜空煮字。仕未可养汝奈何，

耄犹加餐我自慰。要得友朋之誉可听闻，

即是父母之前相诺唯。三年日月一箭过，

不必吾惧但为吾所喜。

陈著

陈著　送沆赴台州学录

山连霞，水半沙，

十步九步神仙家。草初芽，

树欲花，香风二百里春华。

人谓此行良可乐，我送出门还作恶。

初心谓何姑勿道，为贫去抱夫子脚。

天台如今人物林，芹芳藻洁纷佩衿。

物议无情忧责重，尽人须要先尽心。

好为人师古所戒，况汝大欠镫窗债。

理义无穷白日速，相长工夫方有在。

视身如玉宜好修，守口如瓶勿起羞。

平平之外无赫赫，介介之中有休休。

劳其筋骨饿肤体，乃汝法家并拂士。

恩爱极处言语切，岂得已哉汝行矣。

我年虽迈尚自强，藜藿能延寿命长。

相望只有片云隔，不比远去无游方。

时节飞书当莱舞，两字平安胜三釜。

三年电光一抹过，但要学成身立来归见父母。

陈著

陈著　送胡检阅

尘鞅纷纷走畏途，眼中得见古璠玙。

利名抑末有知己，骨相虽癯却饱书。

已把三长修信史，应无千斛到清居。

文章到地此为最，凤阁鸾台次第除。

陈著

陈著　送黄少孺远游

慈溪先生擅天章，胸中奎壁躔诸郎。

君生坐后秀愈卓，骨骼昂昂气扬扬。

黄金满籯父训重，青简插架家传光。

九经本也末百氏，一目谁如我百行。

木根盘龙干必异，要须培植为栋梁。

宝气贯虹玉必粹，亦在磨琢成圭璋。

第方靴笠争径捷，难把章掖入时妆。

即不必效阮籍哭，亦不必学接舆狂。

仰天俯地道固在，往古来今人漫忙。

安居茅茨即台阁，隽永藜藿胜膏粱。

大蓬山下远尘境，晴岚暖翠松竹房。

小鉴湖中落天镜，明月清风芰荷裳。

内可以存养性情之正，外可以舒畅诗书之香。

上可以奉萱庭寿康之庆，下可以遂棣华和乐之常。

立我之大无愧怍，敬天之命为行藏。

不然荆璞轻自售，恐如梅实酸谁尝。

君不见苏老泉，年二十七始自强。

渟涵满腹抑不发，直待知我逢欧阳。

又不见徐仲车，力学笃孝母在堂。

大贤刮目他日事，自有了翁争道乡。

陈著

陈著　送江瑶与人

玉瑶分自海仙奁，藜腹新来约束严。

入手颇忧穷鬼捩，收涎已绝老饕餍。

何妨带甲归庖惯，相与调珍助齿甜。

要识淡中滋味水，多加椒酒少施盐。

陈著

陈著　送酒与莆萄与来石门

山泉酿出苦醅硬，野蔓生来酸子圆。

此味不投甜世界，遣教参透石翁禅。

陈著

陈著　送酒与元春兄

九月风光又一年，君家无酒坐无钱。

翠微虽负菊花约，安乐应甘饮米权。

举世方争沈醉境，谁人能顾独醒贤。

两从事□聊相谂，会取一般平淡天。

陈著

陈著　送君范到上溪头

老来多病脚蹒跚，不觉追行一里宽。

归去闭门还静坐，世途步步是邯郸。

陈著

陈著　送李仲实官郡学任满归余姚

手分教雨□邻庠，咫尺何分明越乡。

一正不为崖壁异，三年相与藻芹香。

梅花时节催行色，藜焰风流要当行。

应有青云扶健翼，摩挲老眼看翱翔。

陈著

陈著　送林方叔赴范馆

家食城南擅独贤，夜占奎壁半移躔。

东风绛帐浑閒事，先世青毡是宿缘。

陈著

陈著　送楼佺提举赴省

绿发方山冠，白玉气色温。

高谈霏木屑，不问能知文。

去秋夺标归，今步南宫云。

儒科青毡耳，指取气欲吞。

春风看花马，已系长安门。

知君必得意，何以持赠君。

事业浩无射，学问为本根。

我怀宣献公，况君乃其孙。

陈著

陈著　送女清适宁海胡氏回次韵弟观净慈诗写情

自恨当年许嫁轻，临歧悲哽不能声。

痛肠恃酒翻多病，险道登天仅得晴。

女欲有家生世事，谁知与父别时情。

是虽婿玉□堪抱，南望云山泪自倾。

陈著

陈著　送前人之董氏馆

雪溪公子清于冰，与人心事秋月明。

黄尘满目分不入，却向嵩曲寻幽盟。

山之趾，水之裔，

花柳之时风月夜。避喧何必武陵源，

得閒便是羲皇世。俗情诩诩有伪真，

道义之交无故新。我今年已八十一，

君今亦是半百人。日日聚首能几日，

况我残阳出入息。闻君束书将有行，

万里弱水在咫尺。相望怨被浮云妨，

有梦难托清风将。岂是临分语太苦，

此味昔我实备尝。一杯一杯莫辞劝，

此酒中间胶漆酽。记得希夷一语不，

优好之所勿久恋。

陈著

陈著　送衢州孔明达官郡学得代送行次韵

三载分毡正学规，初心元不为穷饥。

官身恰似僧游锡，归面无惭妇织机。

霄汉故交为有后，山林遗老辱相知。

前程步步须珍重，岁晚江空人物稀。

陈著

陈著　送阮子俊归池阳

袖携诸老义门诗，烨烨精神起病衰。

千里远来风教地，一言不及浪游私。

山家饭粟论交淡，驿路逢梅信步迟。

古道蔼然三代上，由来好事要扶持。

陈著

陈著　送苏松轩路教解任

三载多材地，一团和气乡。

蛙池疏道脉，蓬岛矗文芒。

明日归舟稳，春风驿路长。

词林是毡旧，此去足翱翔。

陈著

陈著　送同少野赴华藏寺二首

絮帽蒙头太白峰，忽然霹雳起虚空。

遁庵强出本心退，荼毒高迁好样同。

南北云山十年梦，东西浙水一家风。

无边福量如何说，龙象都归禽纵中。

陈著

陈著　送同少野赴华藏寺二首

落花流水去帆孤，风雨交情奈老夫。

诗屋知谁共云月，笑图和我入江湖。

千山遮眼梦自到，万笠传声书可无。

家有寿翁垂百岁，尚因归省及桑榆。

陈著

陈著　送徐倅

堂堂东嘉英，文章笔如椽。

箳篁驻鄞城，迎刃解剧烦。

最声彻闾阖，诏使归日边。

人方办杯水，前事乃不然。

才难复才难，得见青琅玕。

爱护犹恐伤，那可轻弃捐。

陈著

陈著　送许耀卿入越

三宿相留亦是缘，东风吹上镜湖船。

閒心可为流觞事，古眼应探窆石前。

陈著

陈著　送洵之越

有美一人来自东，与儿洵约西游同。

谓闻古越多胜迹，庶可洗眼开心胸。

窆石亭空思禹迹，飞翼楼高忆蠡功。

过司马寓第，如见涑水叟。

入稽山书院，如见晦庵翁。

东山则想谢太傅之雅量，上虞则感李参伯之孤忠。

读范老堂记则怀憩堂于出守，问祈国里曲则想持帽于方童。

伟哉圣贤所森布，关乎名教无终穷。

彼柯亭之烟竹，兰亭之觞水，

剡溪之雪舟，邪溪之樵风。

虽非本色□慕羡，然亦余兴相迎逢。

盍陪簦笠风雨外，固异萍梗江湖中。

八十一岁汝我惧，二百里近我汝容。

目而送之岂漫往，归以复我将谁从。

滔滔世变犹古道，修竹可竹两人龙。

陈著

陈著　送严伯长教授邑庠任满

手扬教铎下龙汀，三载从容擅最称。

禄釜半虚家继廪，书窗独冷仕如僧。

狎曾问字春风坐，惜欠论心夜雨镫。

此去兰台芸阁邃，尚须时寄一溪藤。

陈著

陈著　送严心传鄞县学教任满

贤哉昔鲁山，心地出芝兰。

不负义方教，相传本色官。

三年脚根正，万里路头宽。

须信功名事，要教人耐看。

陈著

陈著　送沿江制使姚橘州尚书自金陵赴召三首

自紫岩来百载余，我公德量世閒无。

官高也只如韦布，家庆真堪入画图。

忙处转多閒气象，平时惟做实工夫。

此行当坐经纶阁，须念苍生已及肤。

陈著

陈著　送沿江制使姚橘州尚书自金陵赴召三首

阃寄当今第一难，三年裘带笑谈閒。

宽扶民力野声乐，静压边风江水閒。

□□有缘钟阜在，清朝却诏履星还。

过家闻说须留憩，荷满江洲笋满山。

陈著

陈著　送沿江制使姚橘州尚书自金陵赴召三首

当年赤手战南宫，道眼收归造化中。

欲把一陶成异日，已教两度受春风。

登门英俊知何限，著意孤寒却最丰。

但愿身如秋后菊，橘州深处寄霜丛。

陈著

陈著　送邑簿阮杏山解任

杏山高高压群山，山灵发秀生凤鸾。

便应骞腾梧桐表，胡为回翔枳棘閒。

谁知异物非凡翼，志在远大须培植。

固非燕雀所能知，正恐鸿鹄亦未识。

去年桂子香中晴，五彩颺下民欢迎。

雝雝仁气才鼓荡，今春已趣云霄程。

清水一壶留矮屋，顺风万里送行色。

内将搅辉仪周行，外将和鸣福万国。

老夫耄矣阻攀行，一诗寄意无他肠。

愿言双旌导前路，飞致凤花开处是桐乡。

陈著

陈著　送邑簿周信解任

秋风好，秋风好，

吹起栖鸾上云表。邑人欲留留不住，

彩旗绣帐长安道。歌者相和舞者蹈，

欲说遗爱知多少。朱弦直，

青铜照，奸回百巧终莫欺，

正大一交如夙好。处事无难轻车就熟路，

据理必争疾风加劲草。三年任满如始至，

万里当远到。拥箳篂，

植旌纛，分内功名非外求，

时来为之特谈笑。尚须续续□飞笺，

勿谓老夫年已耄。

陈著

陈著　送邑宰丁溉之解任置酒取别因赋示

古道转悠悠，送君那值秋。

恶怀醒似醉，苦语去难留。

镫雨今宵酒，帆风明日舟。

从今梦相见，老眼在心头。

陈著

陈著　送邑宰丁溉之任满

君不见南山峰晴倚空，有时烟岚失青葱。

又不见碑潭水清贯市，有时波涛涨黄滓。

铜章一临山水閒，变态有甚水与山。

自从有邑知几尹，仁闻始终无二三。

况直焦氛半封内，转为乐国非容易。

飞凫忽载福量来，力量精神有余地。

吾乡由来文献多，道脉无如世故何。

蔬园每每今栋宇，芹波瀰瀰新弦歌。

小民艰食业山海，弱肉难供虎狼噬。

寒忽暖衣饥忽食，昼无打门夜无吠。

百里乳哺父母怀，恶稔时劳匣剑开。

同寮议论兄弟视，理到肯放山笔回。

苦蘖隽永世味外，甘棠种在人心里。

图志虽书不书书，颂碑歌记如何记。

及瓜而工芒芒行，花城如画琴在堂。

手挥帐饯前路阔，唾去金馈西风香。

来不携家影相逐，去不挑包心自足。

眉閒迎笑动瑶琴，膝下候归翻彩服。

南溪景擅孟城奇，酒丹米白鱼蟹肥。

家林燕喜莫惜醉，仕宦得閒能几时。

平实工夫根本大，舒徐步武官职耐。

向上规模看宰邑，谁能如公三出宰。

谁能如公彻底清，谁能如公不眩名。

卓乎高哉日月证，足以行矣云霄程。

出门为民还小驻，肯借心香勤旱雨。

一雨三日岂偶然，异日作霖天已许。

老夫生身八十年，何幸亲见真前缘。

既无筋力送之远，又乏词藻扬其贤。

漫将进而咏涂歌者，掇拾万一溪藤写。

长揖奉为行李累，为我一读清天下。

陈著

陈著　送曾孙灼出赘卢氏

男生必有室，有室在嗣亲。

家贫或出赘，出赘难为人。

汝今为此行，及此初花春。

粼粼潮迎舟，叶叶风吹巾。

凤云已在眼，不觉生精神。

我方为汝忧，老语因重陈。

其修汝容止，其谨吻唇。

门庭勿忘旧，市井勿随新。

沈醉不如醒，饫饱不如贫。

侥幸多非福，欢笑容易颦。

主敬为根本，力学解因循。

贤□□□翁，昔我相面频。

别来五十年，匆匆隔一尘。

谁知有今日，汝得□□□。

□□翁婿洽，义实师生均。

造次莫非教，岁月如去轮。

□□□□□，何此为终身。

留欲副清冰，归欲见老椿。

要须日凛□，□□□□津。

陈著

陈著　送张子乔之杭

文旆舞翩翩，西征兴浩然。

树香三井路，花影六桥船。

酒贵难为醉，诗清易得传。

丈夫须衣锦，宝重黑头年。

陈著

陈著　送赵榷院

彼美稽山松，托根高高峰。

当年脱蓬蒿，直上将擎空。

卓立旁无依，磊砢多春冬。

风霜受变足，身老气益充。

苍翠照四山，枝柯结虬龙。

世人那能见，尘埃眯双瞳。

匠师知何在，立当要路中。

需林方皇皇，有林能不容。

陈著

陈著　送竺甥秀

恭惟吾外祖，盛德表一乡。

身都云南瑞，一母十郎娘。

吾母实居长，钟爱非寻常。

择婿流俗外，眼高意见长。

岂无富豪子，熟视不得当。

吾父本儒家，诗礼夙自将。

乃以吾母妻，相期早腾骧。

谁知古罍洗，不入盆盎场。

回溯外祖心，终老弗能忘。

膝閒出苦语，此心汝其偿。

饮泣何敢受，负山类蚊虻。

二十一年閒，母没父亦亡。

我发既种种，杏园仅沾芳。

著鞭幸有路，盖与忽仆僵。

前言空在耳，欲报天茫茫。

吾婿在吾前，吾子罗吾旁。

努力各努力，世道须明昌。

听之勿藐藐，方来那可量。

庶几未了事，发为前人光。

陈著

陈著　宿洞真观呈卢竹溪

傍家新筑好，儒道不相妨。

松火客床梦，梅花诗屋香。

欲盟六逸醉，始托四明狂。

高视黄尘表，翛然何有乡。

陈著

陈著　宿灵石方丈

偶因尘隙游灵石，不觉夷犹到夜深。

坐对半窗山月影，参成一片白云心。

螀著露更相调，老叶无风也自吟。

分得僧床伴僧梦，梦阑诗料满山林。

陈著

陈著　宿天宁寺偶成

参差新复古禅关，残树疏篁百亩閒。

清晓轩窗初过雨，黄尘城市自深山。

一家暂付客天外，半榻聊分僧夏閒。

犹有故人相访问，到无言处是时难。

陈著

陈著　岁首戒子到外家展驾寄内弟竺少博

古俗流传重岁新，交相来往笃亲亲。

外家在望无十里，内表如今能几人。

筋力难施身已老，形骸不索意方真。

儿曹能拜可妨遣，要使绸缪百世春。

陈著

陈著　题丹霞洞

丹山高处坐龙宫，山下人归润泽中。

北马一尘飞不到，危时方见有神功。

陈著

陈著　题东堂竹

种来三世远，一片绿猗猗。

节直清自见，心虚高不知。

宁求千亩富，足与七贤期。

要得龙孙茂，封培无已时。

陈著

陈著　题儿泌所藏彩笺

山一抹于天之末兮，弥隐隐而弥妍。

松矫矫龙其脊兮，飒张髯而自全。

有美一人兮，桥之外水之边。

意其悠然有见兮，双鹭飞飞而在天。

陈著

陈著　题画扇

江极目兮沙路平，驴卓耳兮风蹄轻。

彼何人兮为此行，我欲从之到蓬瀛。

陈著

陈著　题画扇

松下披衣坐著，飞瀑岩前洗脚。

画向尘污人看，教知山林之乐。

陈著

陈著　题黄长孺松江图古笺

吾行半东南，松江东南奇。

湖铺天上水，山横镜中眉。

清风明月夜，细雨斜风时。

扁舟几来去，长揖三高祠。

泯默一梦昔，欲语将同谁。

忽焉入老眼，百年片纸遗。

□□□□□，人境那可期。

人境那可期，画中时见之。

陈著

陈著　题梅逸林隐君祠

洁蠲老笔记祠庭，更把辞情韵入声。

誓守松楸为得死，肯戕桑梓买偷生。

衣冠图画君心事，香火焚修子血诚。

孝义本来无世变，有谁下马拂阴茔。

陈著

陈著　题宁国府泾县琴高堂

一山逶迤来，结崖俯寒碧。

传闻控鲤仙，垂钓山下石。

前事不必穷，要是古奇迹。

山中好事者，筑亭占清特。

数本潇洒花，松竹共幽閴。

我来西风晴，一洗尘土昔。

出门复回首，山前有归翼。

陈著

陈著　题女冲所藏彩笺

天空阔兮西东两山，路平平兮春草班班。

今而后兮百里之閒，思渺渺兮水竹之湾。

陈著

陈著　题钱静观江山万里图

迢迢江山上，万变纷起伏。

中閒崛奇多，忽此入平沃。

草对近或远，来去自凫鹜。

宇宙本来宽，景物常满目。

陈著

陈著　题僧维楠诗卷

凤□□□鸣閒，蚓窍出虫声。

阴雨不见星，腐草流爝萤。

卓□独何为，不与时同情。

风流晋宋閒，眼中无四灵。

言言意脉脉，字字声铿铿。

我老见已曩，读之水投冰。

珍重复珍重，好处腾虎谷。

嗟哉南山下，诸老家为塾。

彼饕何人斯，欲食酸寒肉。

衣冠坐涂炭，裧席生桎梏。

星节来自西，一见无遗目。

丰棱霜雪严，号令风雷速。

恩波四溟涌，文焰九霄矗。

征徭脱滥籍，诗书还致俗。

蹙蹙愁者欣。嗷嗷流者复。

耄矣八旬公，凄其无半菽。

亦欲学庞公，不著城市足。

要识澄清辔，满慰平生欲。

抚曳语乡人，其来拜仆仆。

下为一邑谢，上贺天下福。

陈著

陈著　题扇画东坡

形神雪山松，衣巾赤壁风。

望之凛凛然，扫退炎尘红。

陈著

陈著　题扇画东坡抱琴

谓是苏长公，如何抱丝桐。

不必穷是非，闻名自生风。

陈著

陈著　题思远行业碑

虎溪虽小深似海，截断英雄富贵尘。

却为渊明过溪笑，方知心自有高人。

陈著

陈著　题晚照楼

乳峰天下景，清景此尤多。

檐影夕阳树，帘香新水荷。

虚通云入室，平送鹤归窠。

高坐清凉境，人閒自沸锅。

陈著

陈著　题王之朝所惠扇

八十三岁衰翁，执热也要清风。

此凉来自何处，来自羲之手中。

陈著

陈著　题西四明赵氏书院

他乡久客不堪怀，风雨书窗又独来。

梦恶喜闻莺唤醒，归途羞见雁声囘。

望春山色今须好，年少时光老易催。

坎止流行天已定，揿髯一笑且衔杯。

陈著

陈著　题雪窦西麓庵

踏遍山南紫翠关，转西寻麓更幽閒。

菊花数本竹边路，茅屋几閒溪外山。

巧著轩窗随上下，剩留书画在中閒。

是庵信美非吾土，自有菟裘足往还。

陈著

陈著　题严子陵钓台二首

才得心安便是通，乘龙非贵钓非穷。

那知碌碌樊鳞者，尽在先生不钓中。

陈著

陈著　题严子陵钓台二首

方信先生大有功，光皇只是暂时雄。

东都二百年名节，全在桐江一钓风。

陈著

陈著　天台徐德源许以谷应借

枯淡生涯寄草莱，短供不给甑尘埃。

吾徒例有绝粮事，世俗何从索米来。

邂逅指囷如鲁肃，分明流饭自天台。

不将乞字书为帖，拙语聊干一笑开。

陈著

陈著　同范景山到城西墺游鹿苑寺

片帆带月趁潮行，晓及三江作住程。

上冢偶陇庞老去，过溪忽见远公迎。

山疑无路亦多路，鸟独有声时一声。

境自醉乡风唤醒，斜阳烟草旧花城。

陈著

陈著　同黄东发提举游杖锡山

十八盘头翠碧函，参差檐栋倚岩崭。

桑根已换如来座，峰顶犹存太白岩。

地有粟泥堪当饭，山无松木独宜杉。

半天图画风尘外，我有新题居士衔。

陈著

陈著　同离孙童蒙游净慈

三月第三日，又来游梵林。

醉言惊俗耳，贫趣契僧心。

犬吠落红外，鸟啼空翠阴。

一年最佳处，分付老龄吟。

陈著

陈著　同袁通判游越中三首　鸿禧观

停舟过桥去，两岸绿垂杨。

绕屋水为界，入门花满廊。

如今为道观，闻昔是书堂。

此意与谁说，春风湖渺茫。

陈著

陈著　同袁通判游越中三首　禹庙

舟行可十里，上岸即山林。

曲径抱深意，怪松传古音。

平生能几到，好处欲穷寻。

春鸟一声处，乡关又上心。

陈著

陈著　同袁通判游越中三首　赵节使稽山门外花园

前贤眼力到，占得此名区。

荒径百年树，虚堂三面湖。

檐阴来钓艇，花外起晴凫。

借问园中叟，主人曾到无。

陈著

陈著　同赵景文到梅山弟家

脚力犹支一里閒，得闲便不记艰难。

可人本色山林屋，避世珍羞芋栗盘。

来往任教诗眼热，笑谈能化老身寒。

感怀棠棣诗章在，试把丝桐檃括弹。

陈著

陈著　外甥黄阿相生日

湖山聚秀系斯文，汝更峥嵘瑞户门。

嵩里是人夸宅相，慈溪之后有曾孙。

书声自可怡重庆，家学何妨涨一源。

远大相期吾耄矣，莫将苦语等閒言。

陈著

陈著　外孙黄相儿求诗

可人黄外孙，来吾与汝言。

是为慈溪嫡，未离嵩绿门。

以身答世谱，学问为本根。

吾言虽老拙，铭心其永存。

陈著

陈著　外孙黄相儿求写送春三首并示

相儿一揖笑嬉嬉，要写酴醾架不诗。

留取他年时展看，外家风景有当时。

陈著

陈著　挽曹泰宇居士三首

忠义垂青脉，癯然独饭蔬。

生涯一身寄，禅学九经余。

有教宁分类，逢人只借书。

世方餍粱肉，视此愧何如。

陈著

陈著　挽曹泰宇居士三首

滔滔彼居士，谁得似君真。

盍驻香山社，俄抛病室身。

首邱存故我，手泽付何人。

此理本来悟，浮生一窖尘。

陈著

陈著　挽曹泰宇居士三首

匆匆相聚处，未足满平生。

镫雨对眠梦，花晴携话行。

前盟空在耳，外哭若为情。

已矣不可作，高山孤月明。

陈著

陈著　挽陈菊坡枢密二首

家学渊源远，公今德行科。

一纯光白璧，重望压颓波。

职业居朝久，文章八石多。

平生何所似，霜菊在秋坡。

陈著

陈著　挽陈菊坡枢密二首

身到西枢府，黄扉一蹴开。

急流知有退，乐处在人閒。

健领耆英社，清标利欲关。

典刑今已矣，风雨暗青山。

陈著

陈著　挽董监镇

宿善有君□，幽铭岂溢言。

何妨儒鹖弁，自可客龙门。

瑞竹松根见，丛编手泽存寿终无一憾，

更是好儿孙。

陈著

陈著　挽董帅干二首

裔自杏林仙，清闲福最全。

独醒偏醉客，鳏宿似逃视。

古貌尧民老，风流晋世贤。

应门付儿辈，花竹小壶天。

陈著

陈著　挽董帅干二首

向来相与处，欲说泪先滂。

笑席平交等，名鞭夙许长。

宦游成离索，归见及康强。

如今果何日，忍听歌些章。

陈著

陈著　挽樊君修

忆昨会山中，危时苦话同。

老枝期共雪，乔木虑摧风。

弟有文铭竪，儿能礼送终。

九京无可憾，后死愧衰翁。

陈著

陈著　挽范节干二首

君墓我其铭，谁知不尽情。

半生萍梗过，晚岁柏松盟。

辇下清相谂，兵閒老共惊。

芙蓉堂在否，回首泪纵横。

陈著

陈著　挽范节干二首

去秋言别时，执手水之湄。

犹侈春风会，那知夜壑移。

鬣封期已薄，眉案死相随。

君可无遗憾，其如我自悲。

陈著

陈著　挽范千之二首

得年虽欠寿，凡事孰能瑕。

识老语言简，学充文赋葩。

刘蕡胡不第，灵运欲忘家。

已矣归何处，虚留海上槎。

陈著

陈著　挽范千之二首

翛然形早蜕，遗痛在家人。

手泽泣孤子，箧封悲二亲。

菟裘行计旧，牛陇窆铭新。

我亦知君者，酸心唐雝春。

陈著

陈著　挽黄提举震三章

江山古四明，独立表平生。

敏处经纶密，癯中气局宏。

鸿毛看势利，虎口见功名。

麾节那能究，东南天已倾。

陈著

陈著　挽黄提举震三章

文弊莫如今，独存师古心。

汲深六经海，茹实百家林。

公有传贤笔，私无谀墓金。

晚年北山北，谁识醒中吟。

陈著

陈著　挽黄提举震三章

当年时事谁，咄咄赋归与。

同是无枝鹊，危如游釜鱼。

偷生盟世好，访远记山居。

已矣向谁恸，儿孙书满庐。

陈著

陈著　挽黄祖勉三首

世远太和散，儒门有若人。

沈潜勤汲古，澹静肯妍春。

识到寡轻语，触来无量颦。

渊乎莫澄挠，叔度乃其伦。

陈著

陈著　挽黄祖勉三首

平生不行怪，流俗自难同。

原明无仕志，公休有父风。

肯堂劳未艾，反席寿俄终。

谁料生刍奠，今年又乃翁。

陈著

陈著　挽黄祖勉三首

夙是通家契，姻盟又此时。

相依百罹世，多活几年期。

辰龙竟归梦，子书谁续为。

九京不可作，乔梓北风悲。

陈著

陈著　挽江阴军王寺丞

自是元台嗣，心如白屋英。

老成涵古气，清劲立平生。

孝养官居少，幽恬俗念轻。

栖栖甲子晚，谁识病渊明。

陈著

陈著　挽蒋质甫

谁能传耆旧，善誉在乡关。

教子籯金外，和家棣萼閒。

死心多佛悟，生世半时閒。

逝矣夫何憾，逍遥玉女山。

陈著

陈著　挽少保王平章二首

气貌古心盎，渊源早学成。

三朝尊汲直，四海颂夷清。

忧国生如死，诚身实过名。

巍巍叔季世，人重泰山轻。

陈著

陈著　挽少保王平章二首

大老关元命，平生坐十年。

权奸以国毙，柄用已天颠。

痛事自赍去，忠魂客寄然。

犹遗簪□旧，血恸北风前。

陈著

陈著　挽史允叟慈母王氏

彼美兰仪盎粹温，谁知肃肃范闺门。

生荣梦视金花诰，死瞑培成玉树根。

中一袝严家称礼，终三年制子权恩。

我来欲送铭旌路，客病栖栖怅莫奔。

陈著

陈著　挽舒亦山少母邹氏

我与亦山连，因闻少母贤。

顺柔知自分，勤检乐吾便。

心积儿孙福，家修香火缘。

平生庶无憾，此去坐青莲。

陈著

陈著　挽孙常州寺簿二首

早宦早收不，相从溪与山。

身曾五□贵，心自一鸥閒。

留训金籯外，寻盟贝叶閒。

手铭平日事，打破死生关。

陈著

陈著　挽孙常州寺簿二首

青春到白首，胶漆更他谁。

话别水亭酒，断章山驿诗。

平生今地下，后死独天涯。

执绋万官路，欲前筋力衰。

陈著

陈著　挽孙处士

魁阀分根异，充然秀气储。

少年古心貌，危世旧诗书。

鵩怪来何早，熊祥梦竟虚。

遥知蕙帐下，昼哭痛何如。

陈著

陈著　挽孙大监二首

家学自相师，名成六馆推。

春风中哨立，古道上安驰。

朝擅敢言直，民歌不忍欺。

危时方倚重，猿鹤已追随。

陈著

陈著　挽孙大监二首

忆昨叩溪扃，承闻病莫迎。

云山成永诀，胶漆感平生。

绋送老无力，薤歌遥寄声。

何须闻宿草，未死有余情。

陈著

陈著　挽王开叔

裔自三吴秀四明，士林著不尽峥嵘。

江淮游览诗随气，乡里推评实过名。

最是与梅相契友，翛然易箦了平生。

北风飞旐余山路，稍得悲歌薤露声。

陈著

陈著　挽校书郎方公夫人二首

有美女中玉，来嫔天下魁。

心无惭藻涧，眼及到兰台。

欲伴春行乐，俄缠昼哭哀。

谁知余地在，五桂总翘材。

陈著

陈著　挽校书郎方公夫人二首

七十七年春，斑衣堂上新。

鱼轩宜有晚，恙枕竟无晨。

空感通家泪，难随执绋尘。

望云飞老□，聊聒薤歌人。

陈著

陈著　挽袁镇

名笔记新茔，何须更乞铭。

空山有琴瑟，有子足门庭。

死异十年远，归同一穴宁。

乡人指余庆，书气发林坰。

陈著

陈著　挽张梅坦二首

之子吾乡秀，生来踏上风。

兰亭高擢颖，芹泮早称雄。

科第孙山秀，吟情灞雪中。

□□□□□，□□□□□。

陈著

陈著　挽张梅坦二首

同饮嵩溪水，绸缪况有连。

心期天地阔，情话岁时迁。

一病帮三暑，长归竟九泉。

谁知之子憾，薛凤定翩翩。

陈著

陈著　挽张正甫二首

别来倏忽一周星，君住家林我泛萍。

到处逢人问梅坦，有时见梦说兰亭。

自怜倦翼归迟暮，已报清魂入杳冥。

多少微言今已矣，义难辞处写为铭。

陈著

陈著　挽张正甫二首

河汾坐下旧诸生，拔颖丛中学早成。

公相品题文艺价，乡人辟易义风情。

本来云雨蛟龙志，老去山林猿鹤盟。

桂子不须坟上落，此君原自不争名。

陈著

陈著　挽赵集贤□□□三首

雍容存器局，沈细入经纶。

心好难为弟，身危活得民。

余生盟蕙帐，急召应蒲轮。

松下旧游处，为谁芳草新。

陈著

陈著　挽赵集贤□□□三首

三年集贤院，一老无游身。

镫火影相吊，家山眉两颦。

生还空有日，病卧竟无晨。

瞑敛夫何憾，同朝多故人。

陈著

陈著　挽赵集贤□□□三首

命好谁无死，恩斯独异今。

人迎万里榇，天报一生心。

红炬护舟稳，白云归窆深。

蹒跚得临坎，痛器撼山林。

陈著

陈著　挽卓生甫二首

风雨潇潇境，山林落落姿。

安贫清似玉，嗜学古如饴。

世事两颦送，古心诸老知。

家庭多手泽，幸有宁馨儿。

陈著

陈著　挽卓生甫二首

袖携文满卷，下问及深衣。

拟议金难订，稽迟璧未归。

重逢何日是，一梦已人非。

宿草自春处，老心东向飞。

陈著

陈著　挽族父承务郎衡之三首

人物瑞丹霞，翛然绝点瑕。

宽心无厌客，急义不谋家。

一室琴棋画，四时风月花。

晚来满山菊，消得澹生涯。

陈著

陈著　挽族父承务郎衡之三首

当年延桂塾，承乏愧无能。

以子视宗族，如家安友朋。

春风文字酒，夜雨诵弦镫。

古首凄谁续，心安泪欲冰。

陈著

陈著　挽族父承务郎衡之三首

庭桂出心根，天风香满门。

初封缘子贵，上寿称君恩。

正尔需三釜，胡然梦九原。

有余无尽泽，留下长兰孙。

陈著

陈著　晚晴次前韵似前人

雨中菜酒得相陪，天忽安排晚霁开。

明月归途定回首，橘香时节又须来。

陈著

陈著　万寿寺主僧圆鉴留酒醉中

人世一沤浮，时光如瞬流。

相违十年久，偶见两心稠。

法嗣惊初意，香厨出异羞。

那知年到此，不枉少迟留。

陈著

陈著　汪日宾真赞

诗书以沃其中兮，瞓生盎乎吾之余。

衣冠以正其外兮，俨自媚乎吾之初。

情周乎与物兮，于由由而介介。

义见乎应事兮，于胶胶而舒舒。

庶乎免于今之世兮，其将进于马少游王彦方之徒与。

陈著

陈著　王得淦次子侑生日求诗

梅窗得得宁馨儿，乳腹方离气已奇。

傅就外居来岁事，学从小入去年时。

擅三元美家谁继，有二郎贤父自知。

可是耄夫虚赞祝，向来功业是人为。

陈著

陈著　王得淦招饮席上二首

亲戚疏疏已晓星，杯中滴滴是真情。

近来此酒谁家有，除却旗亭无笑声。

陈著

陈著　王得淦招饮席上二首

太史应须奏德星，老夫相与证高情。

杯盘楚楚饶诗兴，写出人閒淡处声。

陈著

陈著　薇山处过番石渡遭渡子无礼伤臂因韵二首

卧如龙奋亮当贵，射可猿通广欲飞。

谁料舟人为敌国，只应山鸟怪儒衣。

陈著

陈著　薇山处过番石渡遭渡子无礼伤臂因韵二首

唾来不拭如师德，怒至无迁不子颜。

浅眼方知有沧海，恶声宁复到薇山。

陈著

陈著　为龄叟作

多年会镇翠微西，钟鼓声中好品题。

见大不嫌山寺小，立高应笑世人低。

扫莓苔地皆新筑，倚竹梅云是退栖。

最与老天相狎处，无边风月省提携。

陈著

陈著　为茂林老乘独舟四句

海浪如山不著帆，任风吹去渺茫閒。

谁知缘法有到处，少茂林泊处深山。

陈著

陈著　闻伯求弟鞫狱明允今日行刑而雪应祈喜而赋诗

敕香勤雪未如期，谁信沈冤在狱扉。

玉阙晓俞三覆奏，瑶妃夜剪六花飞。

从知刑罚分明处，最系天人感应机。

喜极吾家有宣静，眼中琼树转光辉。

陈著

陈著　闻丹山主僧德周欲退慈云主僧龄叟留此作

识破机关便出林，满天劫火可能侵。

水流不去青山影，风与俱高白鹤心。

物外弟昆相契合，眼中世界几浮沈。

是知处处虚西榻，难得慈云一片阴。

陈著

陈著　闻杜鹃

帝魂旧话是耶非，知得安危动处几。

自出蜀啼随地气，直过洛去泄天机。

春风万古此心在，云树千山何日归。

听到如今转难听，恨无双翼与俱飞。

陈著

陈著　闻樊桂卿初归自镜湖寄之

短世渊明醉，长愁子美歌。

高情谁复尔，久别公如何。

淡月初出浦，好风来颺蓑。

买田沧海上，耕亦不须多。

陈著

陈著　闻剡人望回

跋涉山程往又还，老怀不是爱游山。

为闻父老勤相送，立满溪头几日閒。

陈著

陈著　闻西兵复至又为逃隐计二首

千村奔走浪尘沙，又报西兵沸鼓笳。

厄会有谁知死所，危途无处问生涯。

孤镫闭户一山雨，远梦当书三处家。

最怕入深饥莫忍，难逢流水出胡麻。

陈著

陈著　闻西兵复至又为逃隐计二首

军屯多似撒星沙，夜月犹闻奏月笳。

尚有空囊随杜甫，幸无复壁累王涯。

草根木实逃生饭，石室泥龛到处家。

天下苍生是谁误，当年悔不坏庭麻。

陈著

陈著　闻莺

当年百啭建章宫，调入新诗丽曲中。

老耳如今听不入，为谁犹自咽东风。

陈著

陈著　闻状元是少年

闻说三魁是少年，世閒何必叹才难。

我生亦是奇男子，莫作时人一例看。

陈著

陈著　无题

秋色薄山色，黄叶溪景瘠。

出门欲何之，失笑坐溪石。

冥鸿入层霄，感次万里翼。

手中铁拄杖，睨视难枉尺。

起舞衣袂扬，不借西风力。

浩浩天地閒，谁能省头白。

陈著

陈著　无题

镜中看青山，山色非尘寰。

月中看水光，全胜日中看。

山水本无改，所遇成异颜。

朝过齐王门，暮叩西秦关。

人生贵知己，不遇何不还。

了了心自定，我居山水閒。

陈著

陈著　吴江县作

不行浙右已三年，却上今秋考试船。

文禁何妨鸥鹭狎，厨供旋得蟹鱼鲜。

远山浮动太湖浪，密树冥蒙小市烟。

及过长桥风正恶，倚船无语看青天。

陈著

陈著　吴景年真赞

其容渊，其髯揿，

其服野，其冠圜。

是谁笔之得其粗焉，孰若见君于此笔之外，

而知君于此笔之前。气以直而肆，

神以藏而全。付所无于自信，

处所有如不然。

陈著

陈著　吴宜之生日以一诗勉之

伍山钟秀出人龙，头角峥嵘意气雄。

须著父兄深责望，好从师友细磨砻。

始勤却是终身福，下学方收上达功。

它日前程相约处，杏园多少马头风。

陈著

陈著　吴竹修以诗寄次韵以复

避世归来星一周，小丹山下剡溪头。

风尘满眼醒如醉，宇宙关心笑亦愁。

书几日听诸子业，菜畦时共老妻游。

吟鞭倘践相过约，鸡黍犹能食仲由。

陈著

陈著　吾党与佛会

我惜苏子瞻，气豪天地隘。

雄文万斛泉，盛名表昭代。

自负学见道，欲涨欧阳派。

胡为所以学，先与本论背。

或者交浮屠，聊尔奚足怪。

何至敢昌言，前身五祖戒。

眉山世积善，老泉亦英迈。

脉络有自来，胚胎乃融会。

顾诬正大传，谓感非类秽。

胡鬼是吾亲，父与母安在。

痛哉复痛哉，不教此为大。

本来中无主，恍惚求诸外。

一妄流到今，狂澜正澎湃。

人人说轮回，处处习夷呗。

有识或见讥，动以苏为解。

愚者不必责，可责在吾辈。

陈著

陈著　午景书怀

虚斋檐马自丁东，却在莺啼燕语中。

整屐欲寻花信息，不知柳絮已随风。

陈著

陈著　午酌对盆兰有感

山中酒一樽，樽前兰一盆。

兰影落酒卮，疑是湘原魂。

乘醉读离骚，意欲招湘原。

湘原不可招，桃李花正繁。

春事已如此，难言复难言。

聊借一卮酒，酹此幽兰根。

或者千载后，清香满乾坤。







卷52

陈著

陈著　戊寅三月十一日为桑麦说苦

一年景象在春光，底事今年春反常。

四十日来无点雨，二三月里却多霜。

麦苗病燥饭亏料，桑叶死寒蚕绝粮。

天下苍生不堪命，但看人事即阴阳。

陈著

陈著　西窗与弟侄戴时芳酌酒

一檐晴色好相陪，可意人能几度来。

便觉酒香随意动，共将书气拓尘开。

有生盍作无生看，未晚何妨到晚回。

安得分时皆是趣，停云归鸟亦悠哉。

陈著

陈著　西渡堰呈孙古岩朝奉

行计又匆匆，投西一短篷。

上河平岸水，暮雨打头风。

得饭已昏后，无眠到夜中。

哦诗欠佳句，为报古岩翁。

陈著

陈著　西上罕岭

此去向南西，山高山复低。

不逢清话客，已觉倦扶藜。

陈著

陈著　溪上墺

满坡翠竹閒梅花，梅竹中閒住几家。

本为牛羊安著脚，近来狼虎肆磨牙。

青山绿水成烹鼎，白纸乌薪等撒沙。

邂逅老农聊慰劳，且随时刻做生涯。

陈著

陈著　喜弟观得孙弥月数句识之

我昔四十七，正室熊始抱。

命蹇坐迟晚，不及含饴笑。

今汝绝胜我，较我一年早。

手抚宗嫡孙，况有眉寿老。

汝心当何如，喜气浮襁褓。

何幸亲见之，是子当跨灶。

深源出芳流，盛德受丰报。

家庆三世图，人閒如此少。

弥月汤饼席，云气尊与少。

欢极不知醉，老怀得倾倒。

平生汝从我，笃友肝胆照。

凛然来者惧，今乃知有绍。

回首我回儿，贤否虽未料。

庶如我汝心，世世式相好。

陈著

陈著　喜见单君范八句

世衰交道薄，相好独金兰。

见面惊双瘦，知心话百难。

老饕葱本暖，清坐杏花寒。

明日休轻别，流年水赴滩。

陈著

陈著　暇日偶成

天赐衰年一屋清，住深不接过门声。

带泥箂角烧易熟，得雨芥心批又生。

山与云宜时弄色，鸟乘春旺自呼名。

谁能计较方来事，粥料何妨逐日营。

陈著

陈著　夏五朔旦示都儿学书

老去眼生花，儿方学画鸦。

聊将二十字，要识汝传家。

陈著

陈著　夏五再游慈云

青山屏绕碧溪湾，不是閒身欲到难。

好容易招才隔水，先茔在望莫凭阑。

三杯便是人閒福，半榻聊分物外安。

扶醉有儿归路稳，不妨风露旧南冠。

陈著

陈著　先兄至能远忌丙寅十一月十七日行都谢氏家寓作

人生有兄弟，手足相扶持。

兄死我独生，我生独何为。

父母生我晚，我忆我儿痴。

兄出我挽袖，兄入我迎衣。

低头嗅我头，垂手牵手随。

指望我长成，口授书与诗。

嘉定癸未春，授笔题春词。

词云青春过，二十七年期。

谶谶语殊可怪，河鱼忽乘之。

缠绵日以革，医药穷所施。

我父解衣典，我母躬爨炊。

犹谓病有瘳，谁料终莫医。

家徒四壁立，正赖兄撑支。

进有功名望，退有菽水资。

胡然遽止此，门户将依谁。

风雨屋栋倾，江海亡楫维。

父母相持哭，二姊哭抚尸。

时我甫十岁，痛哭已深知。

我今五十三，梦见犹涕洟。

今日是何日，有感兄死时。

老泪滴复滴，往事那可思。

回首天地閒，阋墙何人斯。

我抱无兄恨，且为世道悲。

耿耿不成句，聊以示诸儿。

陈著

陈著　咸淳元年乙丑冬同金陵制幕诸公游旧乌衣巷新来燕堂制参董静有诗因

王谢风流堕渺茫，黯然怀旧见新堂。

山无多树夕阳远，梅始一花春意长。

燕去有时来画屋，鹤飞何日到青冈。

休言枉洒新亭泪，犹胜如今似醉乡。

陈著

陈著　乡人为予再赏凤花求赋

朝阳鸣处发天和，化作灵根植宝坡。

翠脊双飞供衬色，血诚百喙染芳窠。

仆韶难赴风云会，任数何妨岁月多。

翼翼自珍无一语，暗听游客赋卷阿。

陈著

陈著　小学识愧

字画向来虽小技，儿时欲学亦难详。

点妆但莫如新妇，端正终须自老苍。

陈著

陈著　小学识愧

指点方名屑训蒙，一方才解四方通。

定知第一番开说，万水朝宗是正东。

陈著

陈著　小学识愧

工夫靠里方为学，时习奚分幼壮年。

何幸席閒提掇紧，最明新处是陈篇。

陈著

陈著　小宴偶成

小宴珊瑚月未明，满堂欢笑杂蛙声。

明朝此会知谁续，试把镫花仔细评。

陈著

陈著　笑笑一篇代简答王之朝

□惠家狮儿，雪白真可取。

摩挲方脱怀，跳跃遍庭宇。

意在饱可饕，饲养如旧主。

无菜安有肉，无仓那得鼠。

怒眼如饥鹰，奋爪过虓虎。

撞破储粟瓶，翻倒生鱼釜。

谓可共淡薄，岂期遭慢侮。

今又饷修梅，惊走孩儿女。

筠篮未壁封，环哄争起舞。

狞于猿狖攫，慕其蝼蚁聚。

刑腥手濡血，渍蜜口流乳。

老齿本自疏，吞吮颇辛苦。

布衣惜如锦，□染濯不去。

非不知滋味，亦欲骄肠肚。

奈非素富贵，□舌崇贫□。

于我亦云厚，自料无报所。

聊以此为袝，免得交□□。

平生相忘契，笑笑一掌拊。

陈著

陈著　谢戴时芳惠物

蚁绿浮香雪外春，锦翰飞动玉芝新。

山人已约餐松柏，此馈应知是获麟。

陈著

陈著　谢单景山载酒同赏牡丹过燕余

珍重提樽过小园，更呼贵客到樽前。

教人镫下看颜色，知得浮生一梦然。

陈著

陈著　谢国英送苦箂

直节见初茁，苦心甘自珍。

纷纷夏箨中，独养岁寒身。

遣送从山西，冲破赤日尘。

揖入生菜筵，气味酷相亲。

陈著

陈著　谢居简送茶面

银丝饼熟笋供舋，玉糁羹香花嗽芽。

食粥案头添雅供，不知此味更谁家。

陈著

陈著　谢前人

意行非夙盟，一见眼双青。

款接生如熟，高谈醉易醒。

夜床清老梦，晨粥洗余腥。

须践杨梅约，重来水月亭。

陈著

陈著　谢前人留宿饮食

芒屩东归日已斜，故人留滞岂来嗟。

数杯烂醉饥时药，一枕熟眠安处家。

湖海友朋多宿草，乾坤今古一风花。

但将无事看时事，来往溪山诗未涯。

陈著

陈著　谢绍兴石梅癯遗本堂二篆书

飞下云閒玉箸书，忽如梦觉揖梅癯。

古来髓脉今谁识，称得山中老饿夫。

陈著

陈著　谢童志道书

相逢一岁一开怀，不奈匆匆两望赊。

缄口已生愁里棘，共镫空结梦中花。

芳林丹桂君须折，厄闰黄杨我自嗟。

犹喜鄮峰云一叶，故教风里到天涯。

陈著

陈著　谢王景之用前韵见寄

诗卷舞西风，翩然入眼中。

健回追电马，清落唳霜鸿。

遗我宝吴缟，逢人称相红。

但存山上果，谁道剥为穷。

陈著

陈著　谢云岫重五送酒糵

金黍琼浆忽到前，方知相近吊湘天。

客中寂寞堪骚屈，暖熟风光出老禅。

陈著

陈著　谢赵菊泉来会于范晓村家

虎林唐姥岭，牛淖范公亭。

不是义高古，谁能行戴星。

开尊春酒赤，对榻夜镫青。

说到閒关处，令人心有铭。

陈著

陈著　新揭州学扁乡人求赋

芹水扬新波，杏坛敷新阴。

春风年年事，乃有春如今。

薰薰礼义香，洋洋弦诵音。

但看此身贵，遐不在玉金。

畴昔岂□梦，足絷口就喑。

风雨魑魅多，一坎几千寻。

文明应奎壁，杲杲白日临。

绠之濯清泠，彭之起埋沈。

犂锄彼自分，丕我以佩衿。

花封肇鱼符，儒庠视泮林。

筮吉更扁揭，籀法何严森。

正气护宫墙，精光贯书琴。

贤侯蓋落成，寮寀分盍簪。

殷勤公堂酒，再拜奉一斟。

愿言寿斯文，师友相规箴。

道腴养斯丰，学深浚斯深。

厎柱既有在，狂澜可能淫。

庶为争鲁国，不负孔孟心。

陈著

陈著　新月

老天大巧亦儿嬉，磨出霜镰仅一眉。

挂向西园瘦梅树，閒心浑怯损南枝。

陈著

陈著　新正过沙堤

朝雨黄鹂静，春风暗蕊低。

极知来令节，未肯踏深泥。

狼藉桃无语，侵寻草满蹊。

还闻骑马客，踯躅向沙堤。

陈著

陈著　行路易送陈晟谋仕

行路易，行路易，

方寸中閒是天地。诗书能生万里翼，

一出门外风云起。彼水马儿如江河，

彼醯鸡辈知瓮耳。汝今此行有足行，

我为之喜非徒喜。先生在前充安公，

后学在侧太初子。如舟顺流帆佐使，

如辕欲南车有排。有文举表人已羡，

入夫子门谁敢议。机会来时非偶然，

功名发轫斯可矣。岂知我，

犹望汝，谦以养高勿自高，

虚以求是勿自是。觅慈湖，

拜象山，不见了翁愧程氏。

终为巍巍大儒宗，可是录录常流士。

自顾衰景薄下舂，聊写苦语累行李。

行路易，行路易，

易处有难从此始，试深思之有余味。

陈著

陈著　兄弟醵饮访雪航次弟观韵地

天女多年为散花，晚年来此寄年华。

贫因好客甘如荠，诗解醒人苦似茶。

入室漫为云作主，开窗惟许月通家。

有时得句忙题处，满壁淋漓字湿鸦。

陈著

陈著　兄弟醵饮访雪航次弟观韵地

梦断天边飞佩霞，短筇松路趁溪斜。

归鸦山外烟如画，过雁云閒雪欲花。

跌岩琴书谁我辈，承平钟鼓自僧家。

从今载酒须同醉，兄已头童弟发华。

陈著

陈著　续侄溥赏酴醾劝酒二首

花有重开日，人无再少年。

相逢拌酩酊，何必备芳鲜。

陈著

陈著　续侄o￥赏酴醾劝酒二首

醉时愁亦乐，老去日如年

惯见红相别，欣逢绿又鲜。

陈著

陈著　雪复晴

冬来多是雨，日日望云回。

飘洒不成雪，连绵如入梅。

高风吹日上，短影为山催。

那问归家事，床头有宿醅。

陈著

陈著　雪寒

巫山神女欲回车，滕六留云布玉华。

流水不冰翻有气，老梅虽冻自宜花。

幸逃僵死榆关戍，相伴饥眠草屋家。

种麦已迟天岂恝，一声晴意晓檐鸦。

陈著

陈著　雪中偶成

寒光皓皓照残年，方信人閒别有天。

一色村中见流水，半乾屋上有炊烟。

洛人僵卧今谁问，塞马飞驰正自便。

想得南枝梅好在，风檐独立思悠然。

陈著

陈著　燕余寄月窗兄三首

叶叶征衫来自东，相逢笑语竹窗中。

傍人底死催人去，细雨吹凉一夜风。

陈著

陈著　燕余寄月窗兄三首

雨泣镫花夜一更，醉中忘却语诗盟。

料应独立南窗下，猛拍阑干万斛情。

陈著

陈著　燕余寄月窗兄三首

昨夜还乡已夕阳，夕阳今日已他乡。

回头咄咄相思语，准拟东风好送将。

陈著

陈著　夜窗书怀

夜深万籁平，危坐弗闭户。

不著沈麝香。一空清似许。

竹凉露易零，鲜鲜正亭午。

弹琴大小声，鬼语杂风雨。

琴罢复长吟，吟罢复起舞。

人生三万日，胡可弱不武。

越石勇著鞭，相如志题柱。

惟患不自立，彼于我非愈。

青萍已出匣，抚视气如虎。

生侯死庙食，可以噬而取。

安能久居此，镫花甘自苦。

陈著

陈著　夜光书怀

竹窗镫火足相陪，惟怕梅花画角催。

我欲欹眠寻好梦，照人隙月更徘徊。

陈著

陈著　夜梦在旧京忽闻卖花声有感至于恸哭觉而泪满枕上因趁笔记之

卖花声，卖花声，

识得万紫千红名。与花结习夙有分，

宛转说出花平生。低发缓引晨气软，

此断彼续春风萦。九街儿女芳睡醒，

争先买新开门迎。泥沙视钱不问价，

惟欲荡意摇双睛。薄鬟高髻团团插，

玉盆巧浸金盆盛。人心世态太浮靡，

庶几治象犹承平，如今风景那可评。

向时楼台买花户，凄烟落日迷荆榛。

但见马嘶逐水草，狐狸白昼嗥荒城。

万花厄运至此极，纵有卖声谁耳倾。

我生不辰苦怀旧，如病入痼酒宿醒。

况被春风暗撩拨，傍无知我难号鸣。

忽焉夜枕发为梦，恍恍惚惚行故京。

一唱再唱破垣隔，闻声不见花分明。

谓此何日尚有此，倾面大恸泪纵横。

久而方觉更哽塞，拥被危坐百感并。

我年今已七十一，岂是年少閒关情。

天空地阔说不尽，山外杜鹃啼残更。

陈著

陈著　夜宿倪庵坐雨二首

一自入庵来，翛然百念灰。

松风晴后雨，涧水静中雷。

邻户祈蚕母，樵翁挟雉媒。

若无山外事，何必过天台。

陈著

陈著　夜宿倪庵坐雨二首

连朝云霭霭，一夜雨飕飕。

涨雾黑天晓，洗山黄涧流。

润深麻长骨，湿重麦垂头。

春水可农事，只愁兵未休。

陈著

陈著　夜饮慈云诸公索诗因成长篇

世艳明灭萤尾光，客气腾跃烟中香。

烟消萤死竟何有，要知人事亦何常。

今夕何夕山中集，六客相对通肺肠。

樽中不问酒圣贤，得醉即是无何乡。

耳边鼓笛有自好，忽散而去何吾妨。

吾辈本非淫湎流，聊以寄意齐兴亡。

老禅知我酷信我，谓此非痴亦非狂。

呼童展纸快磨墨，听我趁笔穷夜长。

砉然一笑如梦觉，清风明月自有天文章。

陈著

陈著　夜酌丹山

石路深深著梵宫，绿阴截断出尘红。

春风杖屦閒忙外，明月山林醒醉中。

有酒何须白莲社，无诗可入碧纱笼。

归途自有儿扶笑，不用过溪劳远公。

陈著

陈著　宜晚小酌二首

天理人伦古到今，一门三世弟兄心。

紫荆树树花如锦，方信春风无浅深。

陈著

陈著　宜晚小酌二首

浊酒三杯三代醇，中閒滋味是人伦。

世人毫末成胡越，要看家风我姓陈。

陈著

陈著　乙卯乡贡鹿鸣宴次韵

结发书痴气吸川，壮年才得预宾筵。

射穿杨叶心何武，梦入梅花骨已仙。

设席肆筵劳送上，著鞭跨马欲飞前。

令君早晚朝天去，桃李妍春正耐烟。

陈著

陈著　乙卯乡贡鹿鸣宴次韵制使陈方叔劝驾

我朝自开国，聚奎五星明。

人物辈稷契，制作谐茎英。

从来词赋学，尤负器识名。

沂公事业富，蜀公德望清。

手提文正印，身为国长城。

藐然予小子，亦知师长卿。

细将状月露，壮欲吞幽并。

消磨凡几载，侥幸才一鸣。

自谓锥颍脱，犹有剑气横。

师帅重吹送，寒贱分光荣。

向前步骤阔，平生温饱轻。

终怀劝驾礼，肯愧鹿鸣声。

陈著

陈著　乙酉正月二十日游慈云三首

数曲清溪山抱回，青山高处醉筵开。

忽然鼓笛太平调，便是洞庭闻乐来。

陈著

陈著　乙酉正月二十日游慈云三首

溪自是溪山自山，溪山不与我人閒。

古往今来只如此，看尽人閒忙无閒。

陈著

陈著　乙酉正月二十日游慈云三首

人生此会能几回，坐上有客皆怀开。

更听阳关三叠曲，何日复遇此翁来。

陈著

陈著　翌日风雨再用韵

初心骥伏坊，活计蚁营房。

家与水云远，春方风月忙。

僧窗熟处稳，儿信狎来香。

去住底须问，悠悠何有乡。

陈著

陈著　因閒坐偶成韵谢黄虚谷

梦曾骑马踏京华，老矣盟鸥寄水涯。

回首故人多宿草，攒眉晚节自寒花。

南风漫把初心鼓，西日难将只手遮。

犹有穷吟谁管领，何时王翰作邻家。

陈著

陈著　饮于梅山弟家醉书八首

梅山半载在城中，辜负山中月与风。

老我相逢还一笑，弟兄能有几人同。

陈著

陈著　饮于梅山弟家醉书八首

老我衰颜百念煎，梅山少我十三年。

人生不问寿长短，得一日宽皆是仙。

陈著

陈著　饮于梅山弟家醉书八首

象棋一局酒三杯，此乐都从静处来。

明月清风不轻与，青山流水要相陪。

陈著

陈著　饮于梅山弟家醉书八首

有约相过亭午天，日斜犹在酒杯閒。

迟迟要待月明去，意在弟兄非在山。

陈著

陈著　饮于梅山弟家醉书八首

人閒杯酒易暌乖，只为闺门意弗谐。

每到梅山醉终日，不闻人语自安排。

陈著

陈著　饮于梅山弟家醉书八首其八　感慨前事

世变其如我醉何，儿孙扶路日西斜。

风吹醒处愁依旧，萧飒乾坤菊两家。

陈著

陈著　饮于梅山弟家醉书八首其六　示圣涯侄

年少心怀早可人，酒边一笑见真醇。

但见此日涵濡去，更把诗书沃此身。

陈著

陈著　饮于梅山弟家醉书八首其七　喜见山孙

梅山醉里抱山孙，春入孩颜笑语温。

淡静心田无妄念，只将诗礼种家门。

陈著

陈著　应百里李天益来求作奉川十咏似之　凤花

谁把深红浅绿蟠，羽毛飞动倚风阑。

时人不识来仪瑞，只向花前想像看。

陈著

陈著　应百里李天益来求作奉川十咏似之　广莫轩

高山处处著虚轩，来此凭阑便欲仙。

下视浮云隔黄雾，平迎行日上青天。

陈著

陈著　应百里李天益来求作奉川十咏似之　龙松

皮皴肉紧发苍然，伏雪眠风傲岁年。

不见南阳龙卧者，本心元自直通天。

陈著

陈著　应百里李天益来求作奉川十咏似之　庆登桥

一水流南抱县行，一桥在上压溪横。

傍阑多少人观政，要与桥平水与清。

陈著

陈著　应百里李天益来求作奉川十咏似之　石夫人

千尺嶙峋直立形，流传神应挟风霆。

石身本聚山川气，便是人心聚处灵。

陈著

陈著　应百里李天益来求作奉川十咏似之　虚白观

庭中说法有龙听，龙去庭空水一汀。

独有亭亭岁寒柏，不知人世自青青。

陈著

陈著　应百里李天益来求作奉川十咏似之　雪窦

乳峰真可避人閒，上妙高台天可攀。

未说旷怀便笑傲，堪从险处习閒关。

陈著

陈著　应百里李天益来求作奉川十咏似之　杨梅

火珠簇压翠微鲜，丹粒团成蜜颗甜。

争为渴饕供燕豆，谁知趙汗困偿篮。

陈著

陈著　应百里李天益来求作奉川十咏似之　耀碑潭

微风篆水自成碑，清月磨潭不受疵。

万里此通归去路，扁舟堪载送行诗。

陈著

陈著　应百里李天益来求作奉川十咏似之　岳林

传说当年契此翁，偶然来此笑春风。

忽抛布袋归何处，地下天高一阁空。

陈著

陈著　应吴伯秀县尉教鄞学求诗

四明万丈崖，佳气蒸氤氲。

融结固有在，特起谁如君。

丹霄舞飞霞，青春蔼奇芬。

目下开五色，剩把天香分。

飘飖忽自得，盘薄蓬海滨。

无复出岫想，傲睨黄埃尘。

秋台挟明月，驱驰不东鄞。

谈言邑庠旧，教事非易新。

诗书堕寂寞，衿佩苟朝曛。

欲借肤寸阴，化为无边春。

胡为乎水雷，珍重经纶屯。

何当自山川，流动志气神。

扇之月旦评，推以天风轮。

终然难卷藏，快睹本色真。

词章要织组，手有锦绣纹。

道义在培植，身为枝叶根。

须知大造化，不问官卑尊。

因思杜先生，如古王河分。

宙宇非不宽，乡里乃急亲。

贤躅渐寥邈，凛凛哉斯文。

陈著

陈著　甬东晚望

日落潮生水气昏，回头天际月如痕。

数声寥落渔家笛，吹入蒹葭何处村。

陈著

陈著　咏不开牡丹

一种仙根自洛阳，春深何事不花生。

芳心未必全羞涩，犹恨东风用力轻。

陈著

陈著　咏鹭

玉雪毛衣□□□，平生惯弄碧潺潺。

春风唤起双飞兴，不得鱼虾也入山。

陈著

陈著　咏孙常州飞蓬亭

藕花池上竹梅阴，一舣中閒用意深。

画舫规模供燕适，虚舟世界看浮沉。

快风未信千帆福，逆水难凭百丈心。

惟有此蓬飞已定，更无惊浪怒涛侵。

陈著

陈著　用长儿韵谢黄长孺酒

薄俗方沈溺，亲情自酌斟。

雨声书屋冷，春意酒杯深。

危世不多话，醉中时一吟。

明年如老健，此会得重寻。

陈著

陈著　用长孺七夕韵

炳炳双星从古然，滔滔多话到今传。

渺茫河上曾无事，醉梦人閒自并缘。

妄不易祛姑立我，巧如可乞岂为天。

痴儿甘受三年诈，独有崔生此话贤。

陈著

陈著　用戴帅初韵寄孙常州

溪绕山园杨柳遮，战蜗国里退閒家。

儿孙满眼堂万卷，宾客多贤馆五花。

立脚东皋看倦鸟，回头温水笑跳蟆。

相知惟有诗相寄，便羽一封三印斜。

陈著

陈著　用弟观韵二首

住世光阴晓日霜，浮生谁弱又谁强。

干戈时节贫差稳，诗礼人家话亦香。

何用移文来北陇，可能把酒博西凉。

妻无愠见儿堪教，门外从他沸一铛。

陈著

陈著　用弟观韵二首

粉儿乳子等蓬麻，书种精神见始哑。

自分閒居培玉树，无心劳役谶金沙。

如龙当有腾高日，何恙能侵积庆家。

乳哺薄乖随勿药，番成点浪□涂鸦。

陈著

陈著　用梅山别诸贤韵

世变事难必，天伦爱自深。

醉醒皆外物，甘苦共初心。

倦翼山招返，寒林风为吟。

休当长聚首，衰境况侵寻。

陈著

陈著　用梅山醉中韵三首

一窗桃李夹垂阳，一卷离骚一炷香。

闭眼坐来开眼笑，到笑言处是春光。

陈著

陈著　用梅山醉中韵三首

满世杨花桃李妆，自家采采芷兰香。

无从捉鼻如安石，相与齐眉有孟光。

陈著

陈著　用梅山醉中韵三首

吟搜菜味诗宜瘦，睡足花时梦亦香。

閒也曾忙老彭泽，存而无用古灵光。

陈著

陈著　用前人代二子用前韵来谢韵

苍苍本无为，乌兔争飞驰。

今日为何日，谁叩和与羲。

举目万感集，秋风黍离离。

人生能几何，梦境蛛营丝。

或以烹自售，变诈如鞅斯。

或以舌交战，纵横如秦仪。

亦或事旷达，蜕形慕安期。

不则逃空虚，灰心从阛梨。

不曰古圣贤，自有天根基。

为己非为人，积学如积赀。

弗废一日葺，庶几百志熙。

世远教法散，有识如退之。

试观训符读，道义不以规。

贵贱何足云，而乃徒费辞。

进学以为解，诗易分葩奇。

安贫以知命，妻儿任寒饥。

既而及行艺，顾欲中有司。

未忘或名径，□□荆棘茨。

堂堂山斗望，为论如彼卑。

吾师吾孔子，曾子而子思。

以至向学时。光阴电一抹，

圣狂几甚危。百行孝为本，

气下色愉怡。极而察天地，

造端自齐眉。苦语赞义方，

一洗时妆脂。勉旃复勉旃，

勿重老大悲。还以自警省，

就示吾诸儿。

陈著

陈著　用前人示诸儿韵

世事纷游尘，薄俗嚣鬭鹑。

手足谁鲁卫，肝胆多越秦。

独君先君子，父事吾先人。

我得从之游，义与同胞钧。

上而下四方，相依为齿唇。

閒尝道病殆，饮食药饵亲。

卓卓乎古道，难言但书绅。

今及其子交，知爱迈等伦。

不曰淡无味，如嗜千里莼。

其子又其孙，秀异良可珍。

架有万牙签，膝间又循循。

功名特土苴，学术要深淳。

工夫入细处，力行自忱恂。

推而致广大，直扶天地垠。

书积非易□，难欺是苍昮。

不观冬闭固，发为青阳春。

因知栽者培，根本前人身。

万事风絮尽，盛德修唯湮。

契稠无浪语，感旧还酸辛。

吾年七十近，不入时材揄。

眼昏惟内顾，遑知世妆新。

耳聋谢外闻，免饮聒者醇。

溪曲五亩园，安受闭户贫。

蔬畦野草径，月夕清风晨。

杖履携诸儿，俯仰时一巡。

残息尚可延，何幸里有仁。

岂无泰交期，得舆展转神。

远业归后主，我得为天民。

陈著

陈著　用前韵呈晓村

溪山两相望，只隔五长亭。

一见坐联日，高谈气拂星。

好宾知络秀，兼仆困樵青。

此会受多益，归途杖可铭。

陈著

陈著　用前韵答龄叟见寄

草堂存老我，茅屋著而翁。

门户两家异，溪山一趣同。

夜炉榾柮火，春阁杏花风。

何惜盟吟社，浮尘付过鸿。

陈著

陈著　用前韵记梦中所感

风引归舟无翠蓬，转头三见柳花风。

伤心殆尽王摩诘，痛哭真成贾太中。

尚有鬼神知夜问，谁知兄弟坐天穷。

此时此意无人会，放读离骚太乙东。

陈著

陈著　用前韵似龄叟

早岁雄心撼不周，晚年归契老禅游。

肯除酒戒容元亮，欲答梅诗愧子由。

隐几云山长在眼，出门风雪又回头。

元宵有约慈云阁，镫火能无感旧愁。

陈著

陈著　用前韵送酒与约斋

人生以类合，圆木不投方。

家话太平旧，山盟晚节香。

百罹心易足，一醉味何长。

但得静中乐，村村皆洛阳。

陈著

陈著　用前韵谢奉慈寺主僧居简

人情相入处，春风与时雨。

诗来少陵歌，酒到渊明舞。

我穷适相似，肯为黄金俯。

忍饥因其常，笑视京文武。

忽来方外饷，浑家饱炊午。

此是法喜供，非如乞字苦。

陈著

陈著　用前韵自述

忆昔微官玷瞽宗，归来十载坐山穷。

有家却似髡头释，无齿真成吮乳翁。

□□□清秦吉了，饿犹未死信天公。

余生趯趯只如此，看取东坡赋二虫。

陈著

陈著　用帅初韵谢其寿我之意

锦云忽把老瞳遮，寿语何为及我家。

怕说庚寅赋湘芷，漫书甲子谱陶花。

长途交鹜鼠为虎，孤迹偷生蛇放蟆。

人世到今何足问，桑榆况已日西斜。

陈著

陈著　游北苑寺似主僧汉仲章

随人入宝坊，一坐到斜阳。

僧老话多古，春来山自香。

放吟聊走笔，乘兴不论觞。

今日是何日，悠然何有乡。

陈著

陈著　游蔡峰道中三首　半坑

叠障中閒一隙天，数家茅屋鹳巢边。

逢人试问营生事，笑指岩前煮草烟。

陈著

陈著　游蔡峰道中三首　碧渚庵前

恩袍拜后两周星，今日西行得再经。

休问庵中僧在否，满檐松竹旧时青。

陈著

陈著　游蔡峰道中三首　回途望黄沙坑怀朝儿

昨日山前痛忆儿，回头凝望更依依。

如今精爽知何在，采得兰花泣看归。

陈著

陈著　游蔡峰过黄沙坑怀朝儿

入谷崎岖十里程，更崎岖处见沙坑。

幼儿曾寄流鸿影，老我难忘舐犊情。

后日早知为死别，当时寸步亦同行。

如今但有东风泪，洒入流泉恸失声。

陈著

陈著　游慈云

微吟欢人步，不觉到禅关。

植杖若痕上，敲门竹影閒。

树高风韵叶，人静鸟呼山。

安得长留此，分僧一半閒。

陈著

陈著　游慈云

老怀不与世情更，才说閒行兴翼然。

微湿易乾沙软路，大寒却暖雪晴天。

未曾到寺香先妙，底用寻梅山自妍。

笑问松边人立石，汝知今日是何年。

陈著

陈著　游慈云

晓日烘晴一白晞，青蛙踏滑叩禅扉。

千山流水溪声活，二麦涵滋野色肥。

僵卧不妨晴又出，兴来谁肯夜空归。

弟兄欢笑儿扶醉，满袖新诗下翠微。

陈著

陈著　游慈云二首

今夕是何夕，相携踏雪乾。

弟兄清浊酒，僧俗素荤盘。

邂逅半年事，笑谈终日欢。

欲归归未得，恋月靠阑干。

陈著

陈著　游慈云二首

有分醉慈云，相留气味真。

榧香千丈雪，笋隽万年春。

此会不多见，如今能几人。

胡为弗回首，三笑亦风尘。

陈著

陈著　游慈云分韵得是字

僧关可人心，况此晴色美。

蹈藓滑路多，访菊香处是。

引饮吞山光，清啸落松子。

我有即事诗，就扫石壁纪。

陈著

陈著　游慈云似龄叟

我来景照堂，主人一笑领。

蔬箂充我饥，芎杧疗我病。

坐久不知晚，留以夜榻并。

世事方东流，人情入西暝。

兹逢岂假合，如形有随影。

不言自相知，无味足隽永。

潜远意悠悠。披仰心炯炯。

顾我为何人，古今两照映。

余言不可写，手拍阑干猛，

云飞风满山，万动归一静。

陈著

陈著　游净慈道中

衰年少出门，信步过冬暄。

黄叶问梅路，青烟芟麦村。

危时一自适，造物万相□。

试与松风约，尚堪来几番。

陈著

陈著　游灵济寺方丈酒边

天画轩前酒一杯，爱閒能有几人来。

明朝又入深山去，安得如潮日两回。

陈著

陈著　游鹿顶山

兹庵擅佳境，一到愿方偿。

钟鼓江湖笠，琴棋水竹房。

相逢多故旧，小憩得清凉。

自笑因级浅，又催行路忙。

陈著

陈著　游西湖

多谢东君巧剸裁，工夫都在禁城西。

松萝霁蔼群峰寺，杨柳轻风十里堤。

酒向画阑楼上买，诗从翠馆壁中题。

都门路迥马蹄困，奔得归来醉似泥。

陈著

陈著　游雪窦杖锡七首　踟蹰岭

石路崔嵬云上头，北云南雪此鸿沟。

谁人题作踟蹰岭，不到山心不当游。

陈著

陈著　游雪窦杖锡七首　飞雪亭

雪瀑翻崖直下深，自从开辟到如今。

天寒水涩山风急，不断朝宗一派心。

陈著

陈著　游雪窦杖锡七首　锦镜池

万仞崖擎碧玉台，中閒一镜帖天开。

四时自与幽花对，一点时妆不照来。

陈著

陈著　游雪窦杖锡七首　妙高台

不到兹台四十年，临风独立意悠然。

胸中多少难言事，便欲凭高叩九天。

陈著

陈著　游雪窦杖锡七首　徐凫岩

平揖天风一望来，苍崖万仞两分开。

是中猨鹤亦难得，只有龙云相往回。

陈著

陈著　游雪窦杖锡七首　隐潭

何神擎破陇头岩，尽束溪流下碧潭。

潭底有龙能变化，好将霖雨活东南。

陈著

陈著　游雪窦杖锡七首　杖锡入山亭

山上山根溪一湾，著亭管领此溪山。

云南更在青天际，步一步高从此攀。

陈著

陈著　游永固院

晴行不自觉，又入此山来。

失笑谷声应，坐迎僧户开。

檐风数行行，窗日一枝梅。

归策休催发，得閒能几囘。

陈著

陈著　有感

天将转冷势连日，云欲开晴雨数丝。

造物从容消长处，盍将人事此中推。

陈著

陈著　又次前韵

吁嗟天数不人由，举目江河万里愁。

为厉可无忠义鬼，觅封忍见笑谈侯。

功名只作无时看，气节须从险处留。

归去来辞非浪赋，曾知此老此心不。

陈著

陈著　又次韵二首

犹记年时花下醉，老怀今已不成春。

深黄浅紫知何在，留得残莺啼向人。

陈著

陈著　又次韵二首

赋诗谁复待沈香，澒洞乾坤走险忙。

寂寂春光伤感处，瘦来不是沈东阳。

陈著

陈著　又次韵前人见示

世事纷纷乱似丝，放教公道总堪诗。

三年仁政从头去，百里人心是己知。

脉络相关真为国，毫厘不便甚捐肌。

残生何幸身亲见，也拟公堂举寿卮。

陈著

陈著　又次韵帅初诸前七首

三閒老屋坐屏山，梅影横斜细竹斑。

寡欲自能坚铁脊，长生何必问金丹。

陈著

陈著　又次韵帅初诸前七首

青春本是耐官劳，却入山居便养高。

清话一閒甜蚁梦，黄尘万事等鸿毛。

陈著

陈著　又次韵帅初诸前七首

世机毒甚含沙蜮，民命危于减水鱼。

幸有柴门自深闭，不妨窗下蠹残书。

陈著

陈著　又次韵帅初诸前七首

世上纷纷博一庐，案头砽砽守三余。

牢辞门外鸡豚社，菜味深长手灌锄。

陈著

陈著　又次韵帅初诸前七首

幻景为生何短长，痴人得梦亦推详。

餐英漫效独清屈，饮乳谁皆百世苍。

陈著

陈著　又次韵帅初诸前七首

荷衣萧飒甘谋拙，毡笠峥嵘任命通。

只为爱山忙入剡，不因思脍始归东。

陈著

陈著　又次韵帅初诸前七首

君是能诗犹可及，及君不可是吾年。

有怀伐木相求意，但诵投瓜永好篇。

陈著

陈著　又似前人

寓轩爱客还爱酒，酒常不足客常有。

有时宁辍炊粮资，买秫盆酿不盈斗。

今日何日天气新，和粕倾来赏春韭。

安问门外有飞尘，且向樽前开笑口。

岸帻舞得云山摇，挥毫写出风光透。

足以乐矣文字醉，彼何人斯囚躶丑。

君记取，今而后，

但师会数司马家，薄物勤勤意自厚。

莫学豪饮陈孟公，投辖关门妨客走。

陈著

陈著　又似前人

薄俗交朋赴字斜，可人一见只惊嗟。

心凭实地应多事，诗引清风归一家。

休看马头秋后叶，自培门里岁寒花。

何时相接从容步，遍历山巅与水涯。

陈著

陈著　又用韵示长儿

向来枯卉亦生芝，种学才深可瑞时。

语海方知蜗井浅，培风当使翼云垂。

可能任运如彭泽，也要名家似蜀眉。

理义本来非外铄，自求两字盍观颐。

陈著

陈著　又自用韵

泛泛一风舟，谁与管去留。

儿翁忘市井，女友隔河洲。

聊尔诗还债，从他笑有仇。

山林原自好，明日得归不。

陈著

陈著　余床帐为过兵卷去答梅山弟用余韵见寄

一床破帐护衰翁，席卷俄随掠骑东。

与妇同围肤炭火，呼儿排作肉屏风。

从来不起羊羔想，困倒何妨蝶梦通。

乱世流离多露宿，盖头有屋未为空。

陈著

陈著　余生日闷中示诸儿

吾今七十有七岁，多事多忧多病余。

举室忍贫馋煮字，长儿留远梦收书。

券逋积滞泥中兽，户计偷生釜底鱼。

回首当年有今日，苟延如此要何如。

陈著

陈著　余自邑归唐溪袁仲素兄弟拉归宿次日苦留连偶病以八句辞

家世厌风波，来居空翠窝。

山深秋意早，溪近夜声多。

似梦忽到此，欲留如病何。

眼前浑是趣，未得细吟哦。

陈著

陈著　俞荪墅示以杂兴四首乃用危骊塘所次唐子西韵因次韵

小小山前屋，深深竹里门。

艰关谙世梦，宽绰养天根。

趣涉诗书圃，名归耕钓村。

日长无一事，笑诺子孙繁。

陈著

陈著　俞荪墅示以杂兴四首乃用危骊塘所次唐子西韵因次韵

羡君培早学，人十己千之。

燕雀谁知我，蛟龙自有时。

文场魁众后，计幕主相知。

天地如长泰，功名何可涯。

陈著

陈著　俞荪墅示以杂兴四首乃用危骊塘所次唐子西韵因次韵

乾坤今似许，焮祸自非材。

危活矛头米，惊愁笛里梅。

世方淫佛老，谁肯问参囘。

太息复太息，吾徒何以哉。

陈著

陈著　俞荪墅示以杂兴四首乃用危骊塘所次唐子西韵因次韵

人生无足处，却足身良方。

自种荪成墅，时同云出乡。

江湖残梦杳，山谷本心长。

回首门前事，风潮战石塘。

陈著

陈著　俞荪墅示以杂兴四首乃用危骊塘所次唐子西韵因次韵

平平聊送目，咄咄不书空。

静见蜗争国，穷知马福翁。

逢人无眼白，耐是得颜红。

如此閒光景，何须到弱蓬。

陈著

陈著　俞荪墅示以杂兴四首乃用危骊塘所次唐子西韵因次韵

学得无名氏，游于何有乡。

熟眠胜醉酒，清虑当焚香。

富有书连架，贫无盗伏梁。

只应诗社友，时节到门墙。

陈著

陈著　俞荪墅示以杂兴四首乃用危骊塘所次唐子西韵因次韵

世运空更禅，人情任覆翻。

浮荣归堕甑，真味寄污尊。

见客不问事，学农时踏村。

兴公旧游处，长啸一招魂。

陈著

陈著　俞荪墅示以杂兴四首乃用危骊塘所次唐子西韵因次韵

我才虽不武，纵靶洛阳桥。

本是士行志，非因贫折腰。

天风吹劫火，国事付回潮。

待尽山深处，汗颜猿鹤邀。

陈著

陈著　俞荪墅示以杂兴四首乃用危骊塘所次唐子西韵因次韵

道路尘方暗，田园事岂差。

营巢难老鹤，谋啄拙饥鸦。

时有诗题壁，多因病在家。

学仙非骨相，枉是住丹霞。

陈著

陈著　俞荪墅示以杂兴四首乃用危骊塘所次唐子西韵因次韵

诗卷劳相寄，吟高欲和难。

澹情如水接，秀句共霞餐。

妄奏蛙声乐，叨盟马血盘。

岂能无牴触，一笑幸吾宽。

陈著

陈著　与处庆老若圭游雪窦杖锡二首

坐断青莲七宝池，又携铁锡踏嵌崎。

一千丈雪与心照，二十里云随步飞。

崖壁遍留吟墨迹，樵刍争看袒红衣。

山林湖海本无二，处处风光属指挥。

陈著

陈著　与处庆老若圭游雪窦杖锡二首

有意西游万玉峰，往来何可太匆匆。

知心能几片云外，回首应多明月中。

争供粟泥怀太白，终留梨实待兴公。

从今若枉诗相问，我住丹霞水竹丛。

陈著

陈著　与单君范坐凝坐亭

危世见交情，相逢坐小亭。

平看二麦秀，虚受万山青。

往事酒俱醉，可人诗自醒。

悠悠一俯仰，白鸟入冥冥。

陈著

陈著　与弟观侄津哭伯求弟道茅山泊东林寺坐雨

西来本自趁晴天，雨卧东林日似年。

百念已成沈水石，一行真坐逆滩船。

何妨华鄂添诗集，暂与阛黎结饭缘。

决意明朝向东去，山堂未到已潸然。

陈著

陈著　与弟侄观小圃梅花二首

看花须看未开时，到七分开看已迟。

前辈咏梅多此意，水边竹外两三枝。

陈著

陈著　与弟侄观小圃梅花二首

是则看花要及时，看花到实不妨迟。

前贤亦有留佳句，绿叶成阴子满枝。

陈著

陈著　与具氏子书中

柴门任风开闭，茅屋尽日虚閒。

站揍粗茶淡饭，报答流水青山。

陈著

陈著　与龄叟

几年西崦寺，门藓路交藤。

龙象开禅席，钟鱼张法镫。

领徒耕趁雨，对客句裁冰。

我亦相忘者，慈云得屡登。

陈著

陈著　与内侄汪景渊西窗小酌

窗下绸缪处，尊中感怆初。

难危亲话重，修阻见时疏。

老别堪三载，交谈胜百书。

溪山已非昔，后更何如。

陈著

陈著　与前人对酌醉中

天宽地阔无拘嫌，日往月来无留淹。

有兴一日是一日，赏心乐事古难兼。

我贫到底君不问，君自与我相嬉恬。

安知朝夕不自给，有酒须与我共酣。

窗前有菊相色向，采掇为我苦中甜。

老妻在傍发一噱，谓虽谑浪意自严。

想见古来圣贤酒无量，千瓢百榼非。

回头笑谓安得此，但与刘伶阮嗣宗。

陈著

陈著　与天宁寺主僧云岫对坐偶成

潇潇风雨里，得得又开门。

两榻蕙兰壁，半檐花竹村。

鸣蛙藏绿暗，归翼带黄昏。

此景少人会，相看付不言。

陈著

陈著　与西寺月石桥二首

脊梁硬竖支撑佛，心地平铺济渡人。

不比天台无用物，只将奇险诳愚民。

陈著

陈著　与西寺月石桥二首

相逢相约到云閒，欲往从人却又还。

留取有余无尽意，眼中处处见西山。

陈著

陈著　与徐国英坐西窗渴睡中得四句

古语相宜数日陪，西风未放木犀开。

子方兴尽欲归去，小雨又从溪外来。

陈著

陈著　雨后雪

深山雨易雪，片大不成花。

翁媪热摩面，儿童寒战牙。

如居峨顶寺，休问洛阳花。

宜麦今虽兆，明年事未涯。

陈著

陈著　雨留景山家

桂后菊花前，相逢梦觉然。

閒心时外话，亲意雨中眠。

投老会难必，临行留更坚。

西风亦解事，未肯放晴天。

陈著

陈著　雨中留范晓村家

年来常闭户，一动自知非。

坐雨诗消闷，思家梦当归。

山林容自拙，道路目孤飞。

便整回头步，西园笋薤肥。

陈著

陈著　雨中旅怀呈郑耐轩

日日约归舟，谁知雨又留。

满城为海市，数步有蓬洲。

湿梦风难送，急心天与仇。

今朝好晴色，著履可来不。

陈著

陈著　寓建宁推厅送黄子俊

一聆清话觉昏蒙，樽酒何时可再同。

最是秋风恃轻薄，易吹羁袂作西东。

陈著

陈著　元夕风雨

明日又元日，村祠一哄人。

溪山浑是雨，镫火若为春。

忍见饥成鬼，痴将饱望神。

谁知生意处，官好自忧民。

陈著

陈著　元夕应人求题酒肆镫

镫花三五夜，鼓笛十分春。

欲见太平事，谁非沈醉人。

陈著

陈著　元夕醉梅山弟家

行年八十病余身，梅坞留连率见真。

花到诗家方吐气，酒无菜饤不成春。

世情风雨妨妇路，古道山林有主人。

珍重此时相得处，弟兄门外是浮尘。

陈著

陈著　元夕醉梅山弟家

为吾大患为吾身，假合将来认作真。

乌兔有谁相与老，燕莺于我已非春。

再生未死客中客，万事无闻人外人。

独有梅花尚知己，不妨一醉且同尘。

陈著

陈著　元宵薇山内弟酒边五首

青镫连夜得论情，瓦缶方淫独古声。

人意好时天亦应，满山风雨忽天晴。

陈著

陈著　元宵薇山内弟酒边五首

镫宵处处是春台，尽夜还家亦快哉。

说与诸儿此行好，满襟带得义风回。

陈著

陈著　元宵薇山内弟酒边五首

火是人生日用资，难凭回禄做儿嬉。

千镫照夜成何事，一点疏防万屋危。

陈著

陈著　元宵薇山内弟酒边五首

日星明概朝廷福，烟火安和田里丰。

此是古今真乐事，夜镫何用扇淫风。

陈著

陈著　云西已矣江东漕司绣春园柱閒诗尚存因次韵以写感云

柳边桃杏竹边梅，尽是先生手自栽。

旧事已随春梦断，新愁偏入老怀来。

空将满柱留题看，无复当花画册开。

试上层台望秦望，乡心禁得杜鹃催。

陈著

陈著　载酒过俞叔可运干夜话

晴边杖愀学偷閒，十里溪山送入檐。

门外方争危处路，竹閒自下旧时帘。

数杯同醉寒时暖，一枕高眠苦后甜。

何幸诗坛有盟主，狎相来往亦何嫌。

陈著

陈著　再用前韵谢吴竹修

秃髠归阳羡，仙髯卧古藤。

前贤成昨梦，后辈嗣谁镫。

倾盖欣如故，吟坛得共登。

春风吹相聚，聊此寄韦冰。

陈著

陈著　赞龄叟留东隐二首

才出家来恩膦轻，师于东隐却关情。

一盂菜饭留分与，方信空门有弟兄。

陈著

陈著　赞龄叟留东隐二首

一片丹山云出山，慈云高处共清閒。

春风轻借吹嘘力，出本无心也会还。

陈著

陈著　赞前人第四子良汉周岁

昨见初绷浴露儿，如今又满一年期。

山林深处寿高木，薇蕨清风生瑞芝。

试取印来如异日，能将字认已多时。

诸郎自是诗尽种，嫡出源源分外奇。

陈著

陈著　赞王来山爱竹祠前枯竹再生

清护祠香立翠寒，谁知活处发霜痕。

生生与善相为脉，节节是仁皆可根。

方信虚中涵造化，何妨直下长儿孙。

更须就此封培去，千亩成阴百世门。

陈著

陈著　早晴出门

山光溪色晓晴閒，鸥鹭在溪雪在山。

忽然自笑还自语，白日可似溪山閒。

陈著

陈著　早行到慈云

出门早作慈云行，楼阁峥嵘残月明。

老耳虚鸣眼带梦，恍然和宁闻六更。

陈著

陈著　赠弟观之王传心馆数语送行

今日为何日，风雨春寒痴。

吾心方恻恻，门外剥啄谁。

谓我欲见兄，迎面三吁嘻。

出语复梗塞，书担行有期。

岂不怀室家，将以疗我饥。

平生手足谊，奈何忽违离。

执手因与言，吾道其果非。

达则仕行志，穷则为人师。

去家二舍近，非是天一涯。

行矣汝其勉，第问归何时。

久而挽首答，身如马受羁。

去住不在我，此况谁得知。

吾年七十四，疾病常乘衰。

汝年亦五十，半发成雪丝。

年事俱至此，时光去如飞。

紫荆次第花，鸣雁□相归。

触目成感慨，赠别难为辞。

但闻主人贤，安心免相思。

明朝溪亭酒，为我酌一卮。

陈著

陈著　赠东隐小师林复祖

万木雕零独有松，雪霜风里几春冬。

须知受变方成物，直上云霄舞翠龙。

陈著

陈著　赠黄长孺奉母还家

潘御迓从灵绪乡，箫吟欢动喜还堂。

诗书余泽心犹古，桃李春风话亦香。

卜筑已投山契合，奉甘先与菜商量。

行边好语须听取，去却来时后会长。

陈著

陈著　赠郡经历韩君美

易为六经彝训祖，诗关万里风化机。

周孔派外谁复得，商赐言后知者谁。

穿凿簸弄到今日，家自为诗人自易。

数不及理数亦妄，吟而无用吟何益。

京房辈，晚唐诗，

悖谬之渠漓之靡。虽不能为本真累，

能误来者滔滔地。鄞幕多缘奎壁照，

铁做脊梁主公道。有时发经本旨坐虎皮，

有时续古正音斥蝉噪。老夫耄矣不出山，

宿学已堕寒灰閒。卓哉斯文有可宗，

身虽不前心已攀。二松主人忽传意，

谓曾齿及穷姓了。生来欠识韩荆州，

我亦自分陈无己。此心胡为乎来哉，

清风明月肝胆开。满天下是事为事，

终归敏手经纶才。人文所以经天地，

直须掀揭山火贲。民事所以寿根本，

要使人人歌既醉。自顾光阴迫下舂，

犹欲拭目儒术功。不能颂泰交于风云之表，

亦可歌丰年于畎亩之中。

陈著

陈著　赠陆可复西游

梅弄疏花近黓天，摇摇征旆浙西船。

江湖阔处多奇遇，风月初心及少年。

莫向晚唐中入局，须从老杜上加鞭。

耄天拙语几乎骂，免示他人作怪传。

陈著

陈著　赠茅意山主簿

旅锁倾城慰寂寥，诗篇到眼见贤劳。

三年鸾凤风声好，万里骅骝地步高。

【卷13】

陈著

陈著　赠平原师妙觉归温州

喝破炎尘一锡飞，迂程千里访衰迟。

袖中明月无时价，面上清风似故知。

契顺何求惟勇义，参寥欲去且谈诗。

便应立脚五山顶，未死相闻倘有期。

陈著

陈著　赠僧仁泽邂逅以数语

温温白玉璞，楚楚秋兰香。

胡为乎此中，纸帐柏子房。

诗书岂不仁，宿念落渺茫。

况有白渺亲，朝露争余光。

时复一回首，云飞青天长。

人生能几何，世事那能量。

不观身上衣，昔缁今已黄。

我亦何心者，邂逅成感伤。

陈著

陈著　赠舒亦山入越

危世无山林，颓俗无门户。

彼美诗书身，悠然自为趣。

扬扬飞霞佩，清风导前路。

借问欲何之，谓我稽山去。

秦风白去晓，禹穴苍烟暮。

平生祑磈怀，高吟吊千古。

兹行良不恶，欲赠无他语。

如逢梅市仙，试与谋出处。

陈著

陈著　赠薛总管弃官从□

壮年自下退工夫，看破人閒戏剧图。

灵运在家心已放，知章还里计非迂。

梅花梦好抛鸳侣，蕙帐閒多引鹤雏。

湖海风波任澎湃，白云飞处结屠苏。

陈著

陈著　赠医相者赵月堂

维摩居士病不起，却向方丈说法无一事。

此证何证无实证，针灸汤药所不治。

子房状貌如妇人，及到筹帷决胜无比伦。

此相何相无实相，骨骼毛颜不足论。

我虽不能学居士，逢人笑语中痛痞。

我虽不能子房，峥嵘自在虚皮里。

落魄道人赵月堂，挟医与相走四方。

肘后有方千金良，眼中有电千里光。

自谓无病不可药，不知我病不在脉。

自谓无人不可相，正恐我形难摸索。

去年相访无一辞，忽焉而去岂其欺。

今年重来又默默，问之不答惟求诗。

汝袖医手缄相口，却要我开诗口落汝手。

一诗赠行聊尔尔，要见我证我相三年后。

陈著

陈著　赠袁杰入越

绿发红颜玉雪肤，南风吹送上云衢。

平生师友相从去，本色功名一笑图。

庠校元非糊口地，诗书却是护身符。

颓波世事那堪说，要见人閒有丈夫。

陈著

陈著　赠赵月堂

乾坤惨淡真愁绝，民物伤残欲活难。

说相说医当及此，区区衰病不须看。

陈著

陈著　张敬之县尉

仙棹发秋湾，稽山到不难。

要将培远业，便答自初官。

秦望一峰峭，贺湖千顷宽。

用心行己处，时向此中看。

陈著

陈著　张时斋书生也坐穷以星学资身赠其远行

书生例饥困，世路方逼仄。

胡为乎此中，兀兀朝以夕。

问之挽而答，初意岂今日。

几年镫火窗，谓可生羽翼。

时事出料外，竟作沈海石。

寒谷春难回，涸辙水难激。

聊分星家波，食此一涓滴。

终然一自赡，拍案动远色。

江湖天风长，万里谁能絷。

姑以术资行，或者儒得力。

泰与否相除，剥与复消息。

要知穷非穷，当遇识者识。

陈著

陈著　张氏馆中早作

小窗一榻清于水，亲戚相看话久暌。

困带诗情投角枕，梦随梅伴策霜藜。

邻家落杵催樵爨，山寺分钟撼竹栖。

犯冷披衣卷帘立，小丹山在翠楼西。

陈著

陈著　杖锡山别前人

结约登临百里深，流连风雨一窗阴。

新寒镫火照清梦，绝静山林生古音。

此日与君相别处，有天知我不言心。

归途步步须回首，苍壁擎云几万寻。

陈著

陈著　招弟辈饮次韵

浅量能消酒几杯，争如俗子厌人来。

明朝定到梅山下，不管梅花开未开。

陈著

陈著　赵氏楼偶成

过耳南宫捷奏铃，功名宿梦顿呼醒。

清风席上龟占古，细雨楼头鹊语灵。

袖里瑰文珍白璧，眼中霜颍锐青萍。

问津当继宣和躅，要得人言更妙龄。

陈著

陈著　赵月堂来问比日何似答曰

欲死不死命相若，此心何心谁得知。

湖海逢人借问我，为说如醉如盲痴。

陈著

陈著　折梅送友人

一朵梅花直一时，诗须清似此花枝。

能诗人去花无王，图得重来未落时。

陈著

陈著　正月二日游慈云为龄叟作

丹霞前，慈云顶，

两壁相看苍铁冷。春风秋月一逢迎，

菜碗茶瓯拍香鼎。有时话到有处无，

有时瞑到入禅定。本来僧俗不相干，

气味投时堪隽永。九年卓锡兴百废，

谁与挽之欲去猛。我年今已七十六，

师五十二亦多病。人生契合是因缘，

临老相分重凄哽。东湖水宽万顷烟，

风波簸弄羲娥影。西山有寺古佛境，

啼鸟落花云水静。师亦两下如何领。

陈著

陈著　正月二十四日到梅山二首

困来禁不住，一动亦悠悠。

家事青山外，春心白发前。

逢人相问岁，为客又开年。

得醉梅花下，何妨就石眠。

陈著

陈著　正月二十四日到梅山二首

梅花草屋边，好景得天然。

梦境閒为上，归途倦莫前。

无情推醉石，有分是流年。

已约重来日，白云留醉眠。

陈著

陈著　正月晦日与弟观对酌

聚散等风沙，相知要当家。

弟兄窗下酒，世俗眼前花。

隐去方为福，贫驱未有涯。

明朝吉凶事，分付与昏鸦。

陈著

陈著　正月四日到张车偶成

暗行半日到张车，石路崎岖趁水斜。

一窟山中成草市，数株松下见梅花。

居民尽老他无事，就土为生自有涯。

谁料如今同沸鼎，不时飞马涨尘沙。

陈著

陈著　正月五日访王韦轩知府东坞真诏道中

晴光欲雪做新元，访旧西来第一番。

十五里行千曲路，两三处见数家村。

山培浮土为田肉，涧束湍流有石痕。

安稳不知危世事，更从何处觅桃源。

陈著

陈著　侄溥酒边呈诗二首因次韵

家住山深绝外喧，三峰直下老云孙。

古声不入唐诗社，泥饮宁知杜酒村。

馈案一真宜晚岁，竹林相醉任多番。

上天下地虽宽大，何物□生偶尚存。

陈著

陈著　侄溥酒边呈诗二首因次韵

人生等是蚋蚊微，年到如今死蹉时。

齱瓮余酸聊自分，蔗乡翻苦要谁知。

山川岂特雁堪唳，风雨不知鸡可诗。

时一出门云万里，回头只许影相随。

陈著

陈著　侄溥生男命日迎孙取迎长之义且为方来期也因赋八句

应梦熊祥月又圆，以迎命汝岂徒然。

迟之蓐卧十朝后，恰似阳来一日前。

极处逢生天意在，长孙得嫡祖心传。

相期他日成人事，复见升平要著鞭。

陈著

陈著　侄孙榘献醉鳘以一绝复之

年来只识釜中鱼，出海修鳞梦也无。

宝鳘带糟俄入眼，儿童惊动哄寒厨。

陈著

陈著　至直学士院樊伯撝家

远树晴堪数，孤云暝欲遮。

自怜江海迹，能到友生家。

落日明江色，轻风动麦花。

相看吾鬓白，不必问年华。

陈著

陈著　中和节寓山庵

小庵亦是小桃源，时事方难住更便。

啼鸟落花忘客主，青山流水见因缘。

得过一日是一日，浪说百年谁百年。

分付妻儿更深避，扫岩趺坐学枯禅。

陈著

陈著　中秋月下醉笔

去年赏月待晴开，今年赏月月待来。

去年酒少辄醉倒，今年酒多如未杯。

信知豪饮不在我，月色为我生饮材。

举头试看月如许，皎皎冰壶在玉台。

西风不动露已下，碧落万里无纖埃。

胸中磊磈正欲吐，不伏此酒谁我陪。

落落魄魄空宇宙，何事不入我樽罍。

素娥于我本无情，任渠惊见掴掌咍。

谁知狂非是狂醉非醉，自有老天知我我亦何求哉。

陈著

陈著　重五有感

登高时节殃鸡犬，乞巧风流狎女牛。

何似今朝酹忠魄，残杯一洗世人愁。

陈著

陈著　重午酒边四句书宜晚

七十二岁重午酒，百千万变独閒身。

细看榴艾只自醉，同吊芷兰能几人。

陈著

陈著　重阳坐邑中旅舍

秃鬓萧萧八十翁，为谁留滞客檐中。

有诗不赋满城雨，无酒可当吹帽风。

与菊相逢还自笑，看萸欲健莫知穷。

回头戏马台何处，万里秋声有过鸿。

陈著

陈著　周翁留饮酒

晓对山翁坐破窗，地炉拨火两相忘。

茅柴酒与人情好，萝卜羹和野味长。

外面干戈何日定，前头尺寸逐时量。

而今难说山居稳，飞马穷搜过虎狼。

陈著

陈著　竹窗兄因猫捕鸡日囚夜纵有诗自怜因次韵

坎止流行不在人，人生只合任天真。

无聊句践能兴越，垂死范雎终相秦。

病足不妨登上衮，颦眉休复效工邻。

竹窗悟得穷通理，虽致狸奴许自新。

陈著

陈著　属酒歌

险难兮更尝，淡泊兮悠长。

翕与张兮何尝，如友良何兮友良。

陈著

陈著　自金陵趋行都过顾城湖三十里水光接天但风逆不可帆午閒到银森登陆

船路连朝天逆吹，今朝登陆雨相随。

自缘寒素例难阻，非为老苍私控持。

山色青青无世变，梅花皎皎是心知。

眼前有景足消遣，到阙何妨数日迟。

陈著

陈著　醉书

庚寅仲冬之八日，与诸兄弟诸子侄。

浊酒数杯菜一盆，醉后相忘见真实。

谁云人閒天地窄，但觉物外山林逸。

人生安能皆百年，洪崖浮邱亦浪传。

妻孥安稳鸡犬乐，此外无复有神仙。

甚哉世人不知足，苦积铢缕多买田。

子孙贤否谁能料，近足此身难自保。

举头问天天不应，聊向虚空一舒啸。

得一聚首便为福，得一晌閒真是宝。

但愿如安乐窝中长打乖，微醺著面春拍怀。

不愿如荷锸自随死便埋，以酒为命忘形骸。

陈著

陈著　醉书永固方丈示东隐

西麓与东峰，前缘得二翁。

雅心千古上，慈汗一尊同。

猛省尘埃梦，饱参松竹风。

黄绮在何处，我欲问冥鸿。

陈著

陈著　醉中

乐游原上少年春，安乐窝中快活身。

古到如今如几日，吁嗟天也不由人。

陈著

陈著　醉中出门得风字

残生有今日，一醉得清风。

想见羲皇上，人人此乐同。

陈著

陈著　醉中示梅山弟

浮生无足处，乐事有谁真。

风雨少晴日，弟兄能几人。

清谈流俗外，薄醉小窗春。

栩栩投床梦，方知造物仁。

陈著

陈著　醉中示梅山弟二首

夜镫曾醉藕花凉，{上竹下锂}担归来雨亦香。

閒里不妨长聚首，人生能得几斜阳。

陈著

陈著　醉中示梅山弟二首

两山合秀水流中，茅屋相忘松竹丛。

时节往来容易事，菜汤艾酒一家风。

陈著

陈著　醉中示侄薄

山茶风香酒微波，杏花日长人笑歌。

儿孙欢拥白发婆，煮菜解醉不厌多。

人生乐事恐蹉跎，世事等是一梦柯。

孝义两字不可磨，当与兄弟相切磋。

我家兄弟三世过，谨勿令人说如何。

陈铸

陈铸　句

云头落日半规明，林际炊烟一抹横。

陈铸

陈铸　任公仙台祠堂

任公何代此升仙，万仞仙台倚翠巅。

石径层层封绿藓，松萝步步拂青烟。

海中岛屿分诸国，野外云霞萃一川。

贤守乘秋纵登赏，不妨吟到夕阳天。

陈翥

陈翥　桐竹君咏

高桐凌紫霞，修篁拂碧云。

吾常居其间，自号桐竹君。

不解倣俗利，所希脱世纷。

会交但文学，启谈皆典坟。

陈翥

陈翥　西山桐十咏　桐风

分材植梧桐，桐茂成翠林。

日日来轻风，时时自登临。

拂干动微毳，吹叶破圆阴。

虚凉可解愠，轻鼓如调琴。

莫传独鹄操，愿述栖凤吟。

岂羞楚襄王，兰台堪披襟。

亦陋陶隐居，高阁听松音。

无为摇落意，慰我休閒心。

陈翥

陈翥　西山桐十咏　桐根

吾有西山桐，密邻桃与李。

得地自行根，受芘逾高藟。

上濯春云膏，下滋醴泉髓。

盘结侔循环，岐分类枝体。

乘虚肌体大，坟涨土脉起。

扶疏向山壤，蔓衍出林地。

愿偕久深固，无为半生死。

倘仪大厦材，合抑由兹始。

陈翥

陈翥　西山桐十咏　桐孤

高梧已繁盛，萧萧西山陇。

毳叶竟开展，孙枝自森耸。

擅美推东南，滋荣藉萋萫。

不能容燕雀，只许栖鸾凤。

宁入吴人爨，堪随伯禹贡。

雨露时加润，霜雪胡为冻。

况有奇特材，足任雅琴用。

中今太古音，可美清风颂。

陈翥

陈翥　西山桐十咏　桐花

吾有西山桐，桐盛茂其花。

香心自蝶恋，缥缈带无涯。

白者含秀色，粲如凝瑶华。

紫者吐芳英，烂若舒朝霞。

素奈亦足拟，红杏宁相加。

世但贵丹药，夭艳资骄著。

歌管绕庭槛，耫赏成矜夸。

倘或求美材，为尔长所嗟。

陈翥

陈翥　西山桐十咏　桐径

时人羡桃李，下自成蹊径。

而我爱梧桐，亦以成乎性。

中平端队道，还往非辽夐。

直入无欹斜，横延亦径挺。

月夕叶景碎，春暮花光映。

清朝蒙露湿，落日随烟暝。

不使草蔓滋，任从根裂迸。

堪诣蒋诩徒，惟任蓬蒿盛。

陈翥

陈翥　西山桐十咏　桐乳

吾有西山桐，厥实状如乳。

含房隐绿叶，致巢来翠羽。

外滑自为穗，中虚不可数。

轻渐曝秋阳，重即濡绵雨。

霜后威气裂，随风到烟坞。

虽非松柏子，受命亦知土。

谁能好琴瑟，种之向春圃。

始知非凡材，诸木岂予伍。

陈翥

陈翥　西山桐十咏　桐叶

吾有西山桐，下临百丈溪。

布叶虽迟迟，庇根亦萋萋。

密类张翠幄，青堪翦封圭。

滑泽经日久，濡毳随干跻。

近风带影动，坠雨向身低。

宁隐凡鸟巢，自蔽仪凤栖。

松柏徒尔顽，蒲柳空思齐。

但有知心时，应使常弗迷。

陈翥

陈翥　西山桐十咏　桐阴

枝软自相交，叶荣更分茂。

所得成清阴，仍宜当白昼。

荫疑翠帟展，翳若繁云覆。

日午密影叠，风摇碎花漏。

冷不蔽空井，高堪在庭甽。

吾木闲野人，受乐忘茕疚。

亭亭类张盖，翼翼如层构。

月夕独裴回，犹思一重复。

陈翥

陈翥　西山桐十咏　桐栽

吾有西山桐，栽之未盈握。

所得从野人，移来自乔岳。

节凝叶尚秘，根疏土自剥。

匪为待篱鷃，庸将栖鹡鷟。

异日成茂林，论材谁见擢。

巨则为栋梁，微亦任楹桷。

仍堪雅琴器，奏之反淳朴。

大匠如顾怜，委躯愿雕斲。

陈子常

陈子常　井田封建图

为成者十复为终，终十还为百里同。

只为诸儒泥方法，不知起数总皆纵。

陈子浩

陈子浩　寄题武夷

武夷山水称奇绝，历历仙源路可通。

人古道尊精舍在，曾玄世隔幔亭空。

万年宫接青冥上，九曲溪流碧嶂中。

几欲相期游汗漫，披图陡觉驭天风。

陈子全

陈子全　军中寄内

一望潇湘遍露迷，胡笳吹月夜凄凄。

回天无力心难死，矢日同仇志应齐。

但使首阳存汉地，不教阴塞牧羌羝。

声名一堕谁能赎，珍重雌雄剑化蝩。

陈子予

陈子予　秋思

柳岸风条顿老，橘林露叶犹香。

门对一天秋色，人行十里斜阳。

陈自新

陈自新　金峰寺

金峰寺外望蓝桥，只尺溪山路许遥。

世事昏人心似醉，倚栏无计遗愁消。

陈自新

陈自新　栖云龙潭

石刻仙潭神笔题，我来观感仰灵祠。

千年墨浸东风里，一掬吟魂秋水湄。

日暖香生起莺凤，月明影动舞蛟螭。

飞鸾白鹤俱王土，底事人家尽黍离。

陈自新

陈自新　瑞迹山

雨过山溪生虎迹，云归岩洞长龙威。

烟钟古寺敲残日，樵笛一声江鸟飞。

陈自新

瑞龙寺

寺外寒流玉一泓，白云如繀　挂危层。

青山绕屋柴门掩，只见梅花不见　§。

陈自新

陈自新　坐叹

琴声意似泉声淡，剑气威如霜气雄。

世事关心忧不寐，萧萧白发月明中。

陈自修

陈自修　白日吟

白日不我待，志士心悲伤。

功业一无就，双鬓镜中苍。

古人有遗训，日进期无疆。

读尽天下书，拄腹复撑肠。

谈笑折强虏，风尘靖四方。

收复旧版宇，万国来梯航。

爵禄安可羁，高蹈从子房。

兹事属吾辈，终夜不能忘。

陈宗

陈宗　题拿洋驿

畲田高下趁春耕，野水涓涓照眼明。

孰道深山最深处，人人解说长官清。

陈宗臣

陈宗臣　题东洞

蔚蓝胜概世应稀，中有高人隐翠微。

那日徽书来古洞，恩光荣耀倍山辉。

陈宗道

陈宗道　寒窗听雪

水浸楼台月，山围花柳春。

宸居一望近，风景四时新。

画舫断桥聚，清箫夹岸闻。

游人归去晚，车马闹红尘。

陈宗道

陈宗道　旅怀

清波渺前滩，白鸟下寒渚。

樵斧空山鸣，归舟夕阳暮。

去来风中人，明灭云外树。

双轮何时休，愁心此羁旅。

陈宗道

陈宗道　送别

江边出相送，君去我当返。

徘徊未忍还，孤帆夕阳远。

陈宗道

陈宗道　送戴石屏归天台

天台四万八千丈，一根直下寒银浪。

青莲老子夜不眠，往往飞魂到其上。

诗情不灭流白云，千载重见戴叔伦。

莲花峰下赤城洞，芒韕翻笑山中人。

秋风孤篁八九尺，老面百摺趙铜色。

田文席上摩吟髭，鹘立苍苔烟雨黑。

我家竹屋栖龙冈，夜捣孤月餐寒霜。

醉骑白鹿军峰下，一见赠我青瑶珰。

南山台前春正好，万壑千涯清梦晓。

苍苔石磴抚阑干，往事飞鸿天亦笑。

君今东首回牙樯，我亦西去凌苍苍。

截江桥南春水急，酒酣不记攀垂杨。

军峰江南最高处，我上峰头望君去。

归时定入天台山，举首云音一相雇。

陈宗道

陈宗道　送宁都陈令

梅花楼头立晴雪，松叶亭根听夜雨。

鼪鼯息响月千山，桃李无言春万树。

陈宗道

陈宗道　题谢氏西谷

江东风流会稽伯，玉壶贮香倾琥珀。

春风十里东山云，一局寒楸晚空碧。

盘盘石磴红泉仙，春梦草断瑶池笺。

蒙茸曲笠雨花湿，老屐踏损苍苔钱。

双鸾翩翩跨元岛，月白香魂翠山杳。

玉兰千载流芳馨，清风凌厉连红晓。

陈宗道

陈宗道　洗马行

玉溪溪头波绿玉，玉溪溪上沙金粟。

晓营出马五花云，鸣榜齐首桥南浴。

马高如屋长如龙，四蹄如铁声如钟。

青刍几束粟几斗，豢汝爱汝争奇功。

编騬抹刷解色罢，黑面雄儿齐上马。

就中一马不敢骑，云是将军临陈者。

陈宗道

陈宗道　游麻姑山

千秋云气龙犹在，午夜松声鹤自寒。

仙子偶来成梦事，至今游客示尝閒。

陈宗傅

陈宗傅　军中行

胡马出幽燕，风尘起北陬。

天兵偶不利，王气黯然收。

六龙守沙漠，谁复为报仇。

耿耿孤臣衷，长怀麦秀忧。

回首望京阙，血泪相和流。

安得众猛士，尽如穰苴俦。

戳力共厮分，枭取可汗头。

扫清犬羊群，釐复旧神州。

奇功勒燕石，芳名播千秋。

陈宗古

陈宗古　游大涤山

洞天三十六，奇邃此无俦。

笙鹤有时下，神仙何处游。

岩花自照水，谷鸟不啼秋。

尽日松阴底，闲听寒涧流。

陈宗古

陈宗古　游洞霄

闲访洞霄宫，幽奇景莫穷。

溪山虽极远，岩穴自相通。

若不寻尘外，无由到此中。

高真在何处，笑我白头翁。

陈宗礼

陈宗礼　澹山岩

永州澹岩天下稀，山灵妙斲涪翁知。

蹲猊翔凤献颖异，中有仙佛来娱嬉。

我生骨相□冰雪，心境相□生怿悦。

缘轻自笑来已迟，犹见岩前古时月。

陈宗礼

陈宗礼　句

山川半为蛮烟累，人物多因谪籍香。

陈宗礼

陈宗礼　山行

川原绿已张，春去今何在。

深树涵幽姿，微云弄晴态。

禽声互酬应，林霏閒明晦。

渐远人迹稀，清音自虚籁。

陈宗礼

陈宗礼　石仙观

千丈飞崖倚半空，火云时节此清风。

身闲一日俱仙思，何用藏形古木中。

陈宗礼

陈宗礼　题虞帝庙

南国熏风入帝歌，至今遗庙只嵯峨。

一天晓色怀明哲，四野春光想太和。

存古尚瞻虞衮冕，抚时几换禹山河。

海滨乐可忘天下，解写灵明是老轲。

陈宗礼

陈宗礼　晚出

落日山气清，归禽噪林杪。

意行忘远近，吟过深烟表。

虢虢水萦田，幽幽云反峤。

忽闻雘寺钟，沿途发长啸。

陈宗礼

陈宗礼　晓行

披衣起遐征，微茫认前路。

哀鸿天际云，残月水边树。

陈宗礼

陈宗礼　偕彭雅林游翠即席求和

往事镌鑱一梦同，游人聊此句从容。

神仙已逝境犹在，洞府虽深户不封。

阅遍古今云木老，洗空尘土石泉舂。

此怀清白堪超世，何必星精特地逢。

陈宗礼

陈宗礼　玉岩

山蹊屈曲石玲珑，今古游人兴不穷。

一一圆明人不识，却寻石□任中通。

陈宗礼

陈宗礼　玉岩

翠屏青紫互高低，清净仙人薜荔衣。

正好观心坐岩下，忘归却是不忘归。

陈宗礼

陈宗礼　紫霄观

平陂复峻坂，曲折劳攀跻。

中道忽孤绝，恍然遇安期。

授以度世术，呼吸随风飞。

长跪受隐文，三复叹且疑。

变化岂不神，勾谲莫予期。

回鞭指故山，从此问所归。

陈宗仁

陈宗仁　清明前一日友人招泛东湖

僧舍经旬只病眠，不知春事满湖边。

相携步出城东去，杨柳桃花气欲烟。

陈宗仁

陈宗仁　清明前一日友人招泛东湖

令节正逢一百五，轻舟閒泛两三人。

弄珠楼下波如酒，醖碧摇红潏潏新。

陈宗远

陈宗远　安仁楼间晚晴时送默斋伯回星江

已是悲秋客，那堪送远人。

乱山残照惨，落叶晚风频。

去恨随帆远，回头转意亲。

明朝相忆处，鳞雁达情真。

陈宗远

陈宗远　八月初五日有怀旧事

看来扰扰总何谋，且把行藏用酒酬。

篱菊趁阴移别迳，江枫向晚落行舟。

秋虫在壁催人织，归燕辞巢恋主愁。

今日去年风物异，钱塘还在望山楼。

陈宗远

陈宗远　病起

事业书千卷，生涯菊一篱。

约居悭间卜，多病颇知医。

看镜癯添骨，挼髭笑解颐。

闭门方得趣，不诵北山移。

陈宗远

陈宗远　呈豹林伯进斋表叔

曲迳禅房午，幽风动古林。

泉声落涧静，磬韵隔云深。

空谷留禽语，青山洗客心。

顿然忘谷想，来此不妨吟。

陈宗远

陈宗远　呈陈介叔

青帝东来驾彩鞯，烧灯过后少晴天。

逢春已办穿花屐，阻雨先寻载酒船。

但觉野云生树外，不知溪水涨滩前。

落梅有恨香还湿，不得飞来傍舞筵。

陈宗远

陈宗远　出村有题

一片青莎没古槎，满变流水浸琼沙。

早梅先点腊前蕊，败菊尚开秋后花。

落叶尽随寒月少，好山还被晓云遮。

人生到处须回首，暗里流年损鬓华。

陈宗远

陈宗远　传闻八月十四日唱名

北斗三魁夜吐芒，竞传胪唱擢王扬。

遥知天上轮光满，先放人间桂籍芳。

失笑月乌空绕匝，那知云雁不成行。

姮娥留取十分好，万里清辉分外彰。

陈宗远

陈宗远　春日书景

狼藉残梅满地香，游蜂终日趁晴忙。

芳堤细草鳞鳞绿，深院垂杨袅袅黄。

暖雾未消山失木，春风无力晓侵裳。

眼看景物关情甚，亟把诗吟送一觞。

陈宗远

陈宗远　春雨遣兴

静看何物不关情，屋角青梅子已成。

巢拂旧尘迎社燕，花移新树欲流莺。

寒生帘幙深春雨，暖卜园林甚日晴。

病起无卿休把酒，东君去住亦堪惊。

陈宗远

陈宗远　代寿

自上黄枢赞万机，曾将谋略定边陲。

平淮便放裴公逸，去越犹嫌范相迟。

潋滟池塘莲萬朵，婵娟亭馆竹千枝。

居东賸有明农志，归衮应赓七月诗。

陈宗远

陈宗远　代寿某帅二首

当年禁履上星辰，便合登庸秉国钧。

盖海旌幢纡出镇，济川舟楫已知津。

但从渤澥清沂泗，肯把关河自越秦。

酝酿早成六月雨，一朝翻手洗炎尘。

陈宗远

陈宗远　代寿某帅二首

三年姬衮尚居东，官府清平冠六雄。

仙洞蟠桃红映日，山亭修竹绿梳风。

已将儒雅安时俗，更即人和验岁丰。

俭幕栖身无以颂，元龟游戏出莲业。

陈宗远

陈宗远　代寿某帅二首

勋业从来简帝聪，东溟还复奏肤公。

庭前修竹添新绿，洞里蟠桃依旧红。

野渡横舟人未老，大川作楫路将通。

愿观整顿乾坤手，不负当年射六蓬。

陈宗远

陈宗远　代寿某帅二首

笑谈樽俎有馀欢，不独民安吏亦安。

竞喜鲰生兼盛赐，那堪鹗表录微官。

投机已发千钧弩，速化仍资九转舟。

青眼相逢尤异处，他年翘馆旧门阑。

陈宗远

陈宗远　代寿帅书三首

欲看棠阴续世传，重移星履下鄞川。

风薰辕戟清官府，日暖瀛壶小洞天。

塞外不传青海箭，幕边稳泛绿池莲。

个中便是神仙境，何必崆峒访偓佺。

陈宗远

陈宗远　冬晚

檐乐无风静自鸣，开窗亦复使眸醒。

投林倦鸟低翻翼，触纸痴蝇细有声。

篱外半悬红子落，墙间少见绿莎明。

阳生阴后春来近，准拟新诗为发萌。

陈宗远

陈宗远　过横远途中

蚕桑事已过，耕稼老农勤。

桥断荒村雨，山埋半岭云。

小松穿石出，野水落田分。

茅店倾醨酒，相看亦论文。

陈宗远

陈宗远　郊祀庆成诗

宝历登三秚，觚坛类两仪。

居歆修大报，肇祀述前规。

景迓初阳吉，斋严一月期。

采章循节俭，縵豫屏纷离。

辂象停方贡，兵骖却道驰。

殊庭崇祝告，太室款灵娭。

黄道晴曦丽，青郊湛露滋。

龙常腾旎旖，蝩羽胜葳蕤。

列戟森宾卫，严更警禁帷。

苍圆尊上帝，黄粹见方只。

馥郁阳宫燎，芬芳帝籍粢。

非烟浮羽籥，叶气冒尊彝。

济济锵圆玉，峨峨会采{王綦}。

云裙纷下逮，月璧粲昭垂。

合奏谐纯绎，登歌美缉熙。

贰觞勤竢献，虚次迄亲祠。

翊翊灵施佑，禳禳嘏致祠。

招摇回左聄，阊阖敞南离。

侍杖朝绅拥，升楼禁跸随。

胪欢皆岳抃，驿赦霈皇慈。

都号登瑶册，追思遗宝龟。

燕谋端有自，鸿祉浩无私。

肃穆东朝贺，登闳宣室釐。

庆绵千岁统，欢奉万年户。

盛事辉三古，庞恩被八维。

至诚深可卜，满假务深思。

兢业传家法，盈成保庆基。

万方严表正，九篑戒功亏。

帝寿齐南极，边尘静北陲。

具臣怀美报，成命绎周诗。

陈宗远

陈宗远　灵溪舟中风雨

斜风吹雨打篷窗，独棹孤舟向晓江。

沙岸竹洲烟漠漠，青山飞鹭一双双。

陈宗远

陈宗远　梦游月宫

蜿虹绛彩垂霄路，白波渺渺散寒露。

横空掷绮结飞梁，叆叇青云匝风御。

飏金排玉水晶宫，鸾佩霓襦笑相遇。

兔停玉杵取玄霜，吴质无端强猜妬。

窥见腰中三尺冰，便疑斫却婆娑树。

桂香广陌不得留，灼灼修娥谩回顾。

天孙飞梭织冰纨，帝子吹笙湿香雾。

笑指瑶台十二层，只怕结邻未相许。

潋滟金枢烟水寒，会驾飞轮撇波去。

陈宗远

陈宗远　悯农

条桑事了蒸麻急，刈麦人兼种稻归。

作苦那能衣食足，几多游冶厌轻肥。

陈宗远

陈宗远　拟古

蚕丝图利人，利成身已烹。

蛛丝图网物，网成身益倾。

汉兴弓犬弃，楚乱萧艾生。

祸福乃如此，吾道乌能亨。

陈宗远

陈宗远　牵牛花

绿蔓如藤不用栽，淡青花绕竹篱开。

披衣向晓还堪爱，忽见晴蜓带露来。

陈宗远

陈宗远　寿陈府博

三屿萦纡秀且奇，苕华琢采妙工倕。

高罗绛帐声盈耳，戏着斑衣笑解颐。

鱼藻留连依水密，凤筩准拟向阳吹。

的知梅信传东阁，先访南宫第一枝。

陈宗远

陈宗远　寺深

寺深幽寂寂，四月似秋天。

夜久听山雨，晚来添石泉。

断岩风啸木，疏竹鸟栖烟。

钟鼓林梢动，空堂已罢禅。

陈宗远

陈宗远　送洪宰西归少歌渔春渡是日风雨

送客来孤店，疏轩竹数茎。

归帆出烟雨，群吏立沙汀。

似我情何悄，如君事最荣。

待无云隔岸，须看远山青。

陈宗远

陈宗远　送友人

黄梅浦远草萋萋，风细孤帆雨后低。

渔笛一声何处作，故山回首白云迷。

陈宗远

陈宗远　宿村

野畦新雨过，蛙杂水溅溅。

风扫竹前地，月明柳外天。

人过惊犬吠，妇绩趁蚕眠。

舍北数声橹，夜归何处船。

陈宗远

陈宗远　题汪表叔对袁府起借轩和韵

朱门虚老济川材，镜面芙蕖取次开。

莫怪偷光邻士壁，绝胜附火乞儿堆。

拂尘尚欠千寻竹，极目何须百尺台。

鱼鳖不知谁是主，也随流水向东来。

陈宗远

陈宗远　题萧季贤雪涧轩

避喧宽结小茅庐，庭竹栽多引凤栖。

满地松钗风啸木，隔窗渔艇月涵溪。

归鸿目送云间失，贺燕巢成栋外低。

料想春残曾有梦，谢家芳草绿将齐。

陈宗远

陈宗远　戏同舍与内竞

龙泉函气清，欧冶吐霞绮。

干将堕龟文，莫邪潜漫理。

藏锋金匣夜光芒，铜花玉晕相磨砥。

雄雌一落东与西，相从不隔千山水。

忆妾与君差池飞，送君挟策游京畿。

暮云空碧雁度远，画梁寂寞燕来迟。

但愿月宫分彩色，岂恨霜闺弄落晖。

君方倦羁旅，妾亦厌枌土。

锦水鸳鸯巢汉林，绮翼飞翔交媚妩。

有时娇妬不自持，佯嗔不肯舒眉宇。

逢君贫困泣牛衣，举案低蛾似顽鲁。

谁知志满凌暴生，刚肠便不爱卿卿。

望断犊车挥尘急，饱负虎嵎攘臂轻。

松柏故无情，凌霄植根蒂。

柔蔓托高翘，岁寒忻附丽。

何为丝萝亲，反有荣悴异。

昔日泪沾衣，长嗔失意同寒饥。

今日衣拥泪，翻怨得意由轻肥。

炎凉世态得失间，怨君却悔嗔君时。

陈宗远

陈宗远　萧季贤有斋名雪涧求鄙语置诸贤之后勉成四韵

一派流泉绕坐奇，红尘不到客来稀。

含烟竹坞朝常失，当户松阴晚自移。

想有寒猿当月啸，应看孤鹤唳凤归。

火云六月流金石，绝景应须称此时。

陈宗远

陈宗远　谢石庵见示櫂歌欢时因以见意

芦花袅袅西风急，独立高楼闻雁声。

志士最伤秋夜月，江南塞北两般明。

陈宗远

陈宗远　异兽

甬东有异兽，俗名讹曰歆。

其形类猴玴，或谓虎之精。

逐人求口食，咿哑小儿声。

满望乃谢去，不遂辄生嗔。

利爪捥人目，乌喙啄其身。

膏血尽且死，适意方欠伸。

行道足一迹，深山昼掩门。

众疑心是兽，何乃面如人。

不知椎剥吏，人面而兽心。

陈宗远

陈宗远　因雨遣兴

细雨冥冥风顿凄，微沾沙路不成泥。

珠排檐网凝丝重，琼积荷盘压柄低。

青草岸头三月暮，黄梅叶外一山迷。

小塘水满鱼过堑，随浪流沟入古溪。







卷53

陈宗远

陈宗远　有感

天地不磈立，人为天地心。

世无经济学，何以任弥纶。

沛兴园绮隐，渊启虬髯惊。

汉唐造草昧，数子留其名。

我非烟霞徒，息养离世氛。

我非云水客，眼空观劫尘。

有身必有用，用世非荣身。

善性自孟子，晋性由荀卿。

气质诚有驳，良心乃其纯。

荀卿言治气，孟子言养心。

治如治稊稗，晋去善自生。

养如养佳谷，善长晋亦亡。

善善而恶恶，孟荀同臭馨。

安用泥口耳，纷纷争异名。

寥寥数千载，尘迹汗简青。

麟死不可作，纪例存其文。

世无公是非，安得真劝懲。

西汉岂无人，气节冰雪清。

东汉岂无人，长厚性质淳。

特立违时好，心事竟埋堙。

纷纷澜倒徒，空赢身后名。

陈宗远

陈宗远　有感

呢喃燕贺厦，嘹呖鸿渐磐。

恋主江南暖，来宾塞北寒。

炎凉有变易，去就无留难。

勿嫌乌鹊噪，朝朝止屋端。

陈宗远

陈宗远　舟行

鸥鹭滩头帆卸雨，牛羊影外草生烟。

渔人撒网潮平晚，柳岸维舟取次眠。

陈宗远

陈宗远　资政入村造寿器谩赋

功成身退从来少，绿野超然洗俗埃。

闲出西畴营六槚，胜传南极映三槐。

迎门村妇携儿拜，遮道田翁带犬回。

竞喜鸣珂归旧隐，争如鸥鹭不相猜。

陈祖仁

陈祖仁　释宗显重修宝梵院

身浮沤□草头露，实见卓立中流柱。

世纲走逃如脱兔，菩提了了无他路。

迷人捐躯大火聚，自灼自焚甘自苦。

诸佛菩萨慈悯故，教以一舍无复取。

显公超然知落处，功德销磨赀万数。

一箪一钵朝昏度，佛事日富贫非虑。

如是降心如是住，哎哕自蓄与虫蠹。

风清松竹相尔汝，谁其嗣之需一悟。

陈最

陈最　题方干旧隐

百里青山数曲溪，茂林修竹此高楼。

相寻似访壶中景，他日重来路不迷。
