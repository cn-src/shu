全宋诗：林
　林璧　题式之诗卷后
　林表民
　　林表民　初夏别墅
　　林表民　次韵酬陈之道明府见赠
　　林表民　次韵刘允叔太主簿读予所编天台集见赠之作
　　林表民　次韵沈兴这税院岁幕即事二首
　　林表民　次韵王亚夫景存县帝春二首
　　林表民　访怀遇师
　　林表民　怀仙桥
　　林表民　寄怀仙居和赞府尤贵端
　　林表民　寄饯赵清中主上元簿
　　林表民　寄圣水老法照
　　林表民　寄题郑熙宁夫玉轩
　　林表民　简许远元寮
　　林表民　饯台倅王司令几叔参釐天府
　　林表民　梁民曹以二首为小园木香光宠次韵抒谢
　　林表民　山斋书事
　　林表民　剡中诗
　　林表民　送崇镜上人归剡因寄声高九万孙季蕃
　　林表民　送净应老道源往浙右
　　林表民　送倪平仲高士归天台
　　林表民　送社太长老住虎丘
　　林表民　送天台李明府贯一归越
　　林表民　送王季和文知施州二首
　　林表民　送薛子范明府归永嘉
　　林表民　题大兹寺兼简照讲师
　　林表民　题方叔所藏马中远春牧晚归图
　　林表民　题六马图二首
　　林表民　题徐无竞所藏花光仁老墨梅
　　林表民　天台邵明府履病况遗牡丹各赋一绝
　　林表民　同钱则父登郡城观予所和梅仲潜金山吊东鲁林表民逢吉诗淮民同赋一
　　林表民　同谢邹访平老
　　林表民　挽处士张君
　　林表民　挽都梁太守洪季辅
　　林表民　挽开府宋公
　　林表民　挽王房州伯洪
　　林表民　挽新昌王明府吉甫
　　林表民　西湖
　　林表民　新昌道中
　　林表民　夜登桐柏上清阁
　　林表民　重建神秀楼
　林宾昫
　　林宾昫　病鹤
　　林宾昫　红叶
　林伯材　枕流轩
　林伯成　浯溪
　林伯春　蓝溪次曾状元韵
　林伯元　感时
　林逋
　　林逋　安福县途中作
　　林逋　百舌
　　林逋　北山晚望
　　林逋　汴岸晓行
　　林逋　病中
　　林逋　病中谢冯彭年见访
　　林逋　采山石
　　林逋　曹州寄任独复
　　林逋　尝茶次寄越僧灵皎
　　林逋　城中书事
　　林逋　乘公桥作
　　林逋　池上春日
　　林逋　池上春日即事
　　林逋　池上作
　　林逋　池阳山店
　　林逋　酬昼师西湖春望
　　林逋　出曹川
　　林逋　出泉水驿
　　林逋　初夏
　　林逋　春日感怀
　　林逋　春日怀历阳后园游兼寄宣城天使
　　林逋　春日寄钱都使
　　林逋　春日送袁成进士北归
　　林逋　春日斋中
　　林逋　春夕閒咏
　　林逋　春阴
　　林逋　翠微亭
　　林逋　村居书事兼简陈贤良
　　林逋　答潘司理
　　林逋　答谢尉得替
　　林逋　吊薛公孟
　　林逋　蝶
　　林逋　冬日卫枢至
　　林逋　洞霄宫
　　林逋　读王黄州诗集
　　林逋　读种先生丁密谏诗
　　林逋　风水洞
　　林逋　葑山
　　林逋　凫
　　林逋　复赓前韵且以陋居幽胜诧而诱之
　　林逋　复送慈公还虎丘山
　　林逋　耿济口舟行
　　林逋　孤山后写望
　　林逋　孤山寺
　　林逋　孤山寺端上人房写望
　　林逋　孤山雪中写望
　　林逋　孤山雪中写望寄呈景山仙尉
　　林逋　孤山隐居书壁
　　林逋　虢略秀才以七言四韵诗为寄辄敢酬和幸惟采览
　　林逋　过芜湖县
　　林逋　和安秀才次晋昌居士留题壁石
　　林逋　和才上人春日见寄
　　林逋　和　湜赠希社师
　　林逋　和酬泉南陈贤良见赠
　　林逋　和酬社从事题壁
　　林逋　和酬周启明贤良见寄
　　林逋　和皓文二绝
　　林逋　和黄亢与季父见访
　　林逋　和梅圣俞雪中同虚白上人来访
　　林逋　和蒙尉见寄
　　林逋　和史宫赞
　　林逋　和唐异见奇
　　林逋　和天竺慈云大师
　　林逋　和王给事同诸官留题
　　林逋　和西湖霁上人寄然社师
　　林逋　和谢秘校西湖马上
　　林逋　和运使陈学士游灵隐寺寓怀
　　林逋　和朱仲方送然社师无为还历阳
　　林逋　湖村晚兴
　　林逋　湖楼晚望
　　林逋　湖山小隐
　　林逋　湖山小隐二首
　　林逋　湖上初春偶作
　　林逋　湖上晚归
　　林逋　湖上隐居
　　林逋　华阳洞
　　林逋　怀长吉上人北游
　　林逋　淮甸城居寄任刺史
　　林逋　淮甸南游
　　林逋　槐木纸椎
　　林逋　黄家庄
　　林逋　即席送江夏茂才
　　林逋　集贤李建中工部尝以七言长韵见寄感存怀没因用追和
　　林逋　寄曹南任懒夫
　　林逋　寄岑迪
　　林逋　寄呈张元礼
　　林逋　寄聐门梁进士
　　林逋　寄傅霖
　　林逋　寄和昌符
　　林逋　寄胡介
　　林逋　寄解州李学士
　　林逋　寄兰溪邑长史宫赞
　　林逋　寄临川司理赵时校书
　　林逋　寄茂才冯彭年
　　林逋　寄梅室长
　　林逋　寄辇下传神法相大师
　　林逋　寄辇下莫降秀才
　　林逋　寄钱紫微
　　林逋　寄清晓阇梨
　　林逋　寄上金陵马右丞
　　林逋　寄思齐上人
　　林逋　寄孙仲簿公
　　林逋　寄太白李山人
　　林逋　寄题历阳马仲文水轩
　　林逋　寄题僧院庭竹
　　林逋　寄闻义阛梨
　　林逋　寄吴肃秀才
　　林逋　寄西山勤道人
　　林逋　寄宣城宗言姪
　　林逋　寄薛学士
　　林逋　寄玉梁施道士
　　林逋　寄祝长官
　　林逋　监郡太博惠酒及诗
　　林逋　监郡吴殿丞惠以笔墨建茶各吟一绝谢之　笔
　　林逋　监郡吴殿丞惠以笔墨建茶各吟一绝谢之　茶
　　林逋　监郡吴殿丞惠以笔墨建茶各吟一绝谢之　墨
　　林逋　将归四明夜坐话别任君
　　林逋　郊园避暑
　　林逋　句
　　林逋　李翰林寄松扇及诗乃答之
　　林逋　历阳寄金陵衍上人
　　林逋　莲荡
　　林逋　林间石
　　林逋　菱塘
　　林逋　留题李颉林亭
　　林逋　留题李休山居
　　林逋　旅馆写怀
　　林逋　猫儿
　　林逋　梅花
　　林逋　梅花二首
　　林逋　闵上人以鹭鸶二轴为寄因成二韵
　　林逋　闵师见写陋容以诗奉答
　　林逋　闵师自天台见寄石枕
　　林逋　鸣皋
　　林逋　暮春寄怀曹南通任寺丞
　　林逋　偶书
　　林逋　平居遗兴
　　林逋　钱塘仙尉谢君咏物楼成寄题二韵
　　林逋　清河茂才以良笔并诗为惠次韵奉答
　　林逋　秋怀
　　林逋　秋江写望
　　林逋　秋日含山道中回寄历阳希然山人
　　林逋　秋日湖西晚归舟中书事
　　林逋　秋日西湖閒泛
　　林逋　荣家鹤
　　林逋　僧有示西湖墨本者就孤山左侧林萝秘邃间状出衡茅之所且题云林山人
　　林逋　僧院夏日和酬朱仲方
　　林逋　山村冬暮
　　林逋　山阁偶书
　　林逋　山阁夏日寄黄大茂才
　　林逋　山谷寺
　　林逋　山舍小轩有石竹二丛鬨然秀发因成二章
　　林逋　山园小梅二首
　　林逋　山中冬日
　　林逋　山中寒食
　　林逋　山中寄招叶秀才
　　林逋　伤白积殿丞
　　林逋　伤朱寺丞
　　林逋　上湖閒泛舣舟石函因过下湖小墅
　　林逋　射弓次寄彭城四君
　　林逋　深居杂兴六首
　　林逋　诗招南阳秀才
　　林逋　寿阳城南写望怀历阳故友
　　林逋　舒城僧舍呈赠李仲宣文学
　　林逋　水亭秋日偶书
　　林逋　水轩
　　林逋　寺居
　　林逋　松径
　　林逋　送长吉上人
　　林逋　送陈日章秀才
　　林逋　送陈纵之无为军
　　林逋　送楚执中随侍入蜀
　　林逋　送慈师北游
　　林逋　送大方师归金陵
　　林逋　送丁秀才归四明
　　林逋　送范寺丞
　　林逋　送皎师归越
　　林逋　送马程员外之任乌江
　　林逋　送马程知江州德安
　　林逋　送茂才冯彭年赴举
　　林逋　送牛秀才之山阳省兄
　　林逋　送然上人南还
　　林逋　送人游金山
　　林逋　送人之苍梧
　　林逋　送僧还东嘉
　　林逋　送僧机素还东嘉
　　林逋　送僧休复之京师
　　林逋　送僧游天台
　　林逋　送僧之姑苏
　　林逋　送僧之京师
　　林逋　送善中师归四明
　　林逋　送史殿丞之任封州
　　林逋　送史殿省典封州
　　林逋　送史宫赞兰溪解印归阙
　　林逋　送思齐上人之宣城
　　林逋　送遂良师游天台
　　林逋　送王舍人罢两浙宪赴阙
　　林逋　送文光师游天台
　　林逋　送闻义师谒池阳郡守
　　林逋　送吴秀才赴举
　　林逋　送谢氏昆仲归闽中
　　林逋　送谢尉
　　林逋　送易从师还金华
　　林逋　送有交师辇下
　　林逋　送昱师赴请姑苏
　　林逋　送越倅杨屯田赴阙
　　林逋　送赵时校书之任临川司理
　　林逋　送遵式师谒金陵王相国
　　林逋　宿洞霄宫
　　林逋　宿姑苏净惠大师院
　　林逋　台城寺水亭
　　林逋　桃花
　　林逋　途中回寄闾丘秀才
　　林逋　晚春寄示茂才冯彭年
　　林逋　闻灵皎师自信州归越以诗招之
　　林逋　闻叶初秀才东归
　　林逋　闻越僧灵皎游天竺山因而有寄
　　林逋　无为军
　　林逋　西村晚泊
　　林逋　西湖
　　林逋　西湖春日
　　林逋　西湖泛舟入灵隐寺
　　林逋　西湖孤山寺后舟中写望
　　林逋　西湖与性上人话别
　　林逋　西湖舟中值雪
　　林逋　西梁山下泊船怀别润州杲上人
　　林逋　西岩夏日
　　林逋　喜皎然师见访书赠
　　林逋　喜马先辈及第后见访
　　林逋　喜姪宥及第
　　林逋　峡石寺
　　林逋　夏日池上
　　林逋　夏日即事
　　林逋　夏日寺居和酬叶次公
　　林逋　小圃春日
　　林逋　小隐
　　林逋　小隐自题
　　林逋　小园春日
　　林逋　小舟
　　林逋　谢马程先辈惠蜀牋
　　林逋　新竹
　　林逋　杏花
　　林逋　盱眙山寺
　　林逋　雪三首
　　林逋　易从上人山亭
　　林逋　易从师山亭
　　林逋　隐居秋日
　　林逋　呦呦
　　林逋　又和病起
　　林逋　又咏小梅
　　林逋　予顷得宛陵葛生所茹笔十余筒其中复得精妙者二三焉每用之如麾百胜
　　林逋　玉梁峡口怀朱严从事之官岭外两夕舟次于此
　　林逋　园池
　　林逋　园庐
　　林逋　园庐秋夕
　　林逋　杂兴四首
　　林逋　载答
　　林逋　赠崔少微
　　林逋　赠当途朱仲敏
　　林逋　赠胡明府
　　林逋　赠胡人
　　林逋　赠蒋公明
　　林逋　赠金陵明上人
　　林逋　赠钱唐邑长高秘校
　　林逋　赠任懒夫
　　林逋　赠张绘秘教九题　诗笔
　　林逋　赠张绘秘教九题　诗壁
　　林逋　赠张绘秘教九题　诗家
　　林逋　赠张绘秘教九题　诗将
　　林逋　赠张绘秘教九题　诗匠
　　林逋　赠张绘秘教九题　诗狂
　　林逋　赠张绘秘教九题　诗魔
　　林逋　赠张绘秘教九题　诗牌
　　林逋　赠张绘秘教九题　诗筒
　　林逋　赠中师草圣
　　林逋　招思齐上人
　　林逋　知县李太博得替
　　林逋　中峰
　　林逋　中峰行乐却望北山因而成咏
　　林逋　竹林
　　林逋　追和彭城太尉夏月寄题湖上湛源大师房
　　林逋　自作寿堂因书一绝以志之
　林逋山　牵牛花
　林逋叟　华阳洞
　林采
　　林采　登览
　　林采　黄陵题咏二首
　　林采　句
　　林采　劝耕
　林诚仲　游瑞岩
　林次麟　题安隐院曲竹
　林大鼐　句
　林大中　题椿桂堂
　林迪
　　林迪　次韵廷秀待制玉蕊
　　林迪　大涤洞天留题
　　林迪　教授两为玉蕊花赋长韵富赡清新老病无以奉酬轧用杨史君韵为谢
　　林迪　去夏孙从之示玉蕊佳篇时过未敢赓和今年此花盛开轧次岩韵并以新刻
　林东　题戴溪亭
　林东愚　秋兴
　林东屿　野色
　林斗南　白石山
　林杜娘　游碧沼胜居
　林方　题武夷
　林访　浯溪
　林昿
　　林昿　病目
　　林昿　泊越浦
　　林昿　春归
　　林昿　春晓
　　林昿　答黎教授
　　林昿　答王学士
　　林昿　登龙山塔寺
　　林昿　访隐者
　　林昿　古碑
　　林昿　古冢行
　　林昿　老树
　　林昿　南屏山画猿
　　林昿　蓬门
　　林昿　迁居
　　林昿　秋戌
　　林昿　山中
　　林昿　山中春晓
　　林昿　送人之湘阴谒知己
　　林昿　送西秦张仲实游大涤洞天
　　林昿　送秀才归南海
　　林昿　题所寓壁
　　林昿　题曾生古剑
　　林昿　同郑鲁望听杜鹃
　　林昿　闻子规
　　林昿　西湖
　　林昿　夜笛
　　林昿　雨中过周氏山庄
　　林昿　赠别
　　林昿　赠张高士
　林放
　　林放　东山高卧
　　林放　赠琴僧
　林棐
　　林棐　泛剡
　　林棐　宿横山祷雨
　林概
　　林概　伏波将军庙
　　林概　韩退之庙
　　林概　鉴湖月夜行舟
　　林概　剡郊野思
　　林概　题曲水阁
　　林概　越中五咏
　　林概　越中五咏　离席
　　林概　越中五咏　西村
　　林概　越中五咏　野塘
　　林概　越中五咏　野无讌集
　林干之　赠水帘洞黄秀才
　林庚　冰玉堂
　林拱中　游虎丘
　林谷　龙隐洞
　林光朝
　　林光朝　八月十五日道出南昌寄龚帅实之兼呈程泰之刘文潜二漕
　　林光朝　鞭春行
　　林光朝　别方次云
　　林光朝　丞相特进观文南阳公挽词
　　林光朝　城山国清塘
　　林光朝　痴顽不识字歌许歌节来诗有此句因以名篇
　　林光朝　传使君安道再有治莆之命取道城外还泉南得来书云已出十里
　　林光朝　次韵呈明侍郎邦衡
　　林光朝　次韵奉酬赵校书子直
　　林光朝　次韵贺邱国镇致仕
　　林光朝　答人问仁者安仁
　　林光朝　答人问忠恕而已矣
　　林光朝　代陈季若上仓使
　　林光朝　代陈季若上张帅
　　林光朝　道桐庐有诗示成季
　　林光朝　东宫生日六首　丙申
　　林光朝　东宫生日六首　丁酉
　　林光朝　东宫生日六首　癸巳
　　林光朝　东宫生日六首　甲午
　　林光朝　东宫生日六首　壬辰
　　林光朝　东宫生日六首　乙未
　　林光朝　冬至
　　林光朝　九日同出真珠园再用前韵
　　林光朝　哭伯兄鹊山处士蒿里曲
　　林光朝　哭徐删定德襄
　　林光朝　吏部尚书林公梅卿挽词
　　林光朝　乞猫
　　林光朝　乞竹鸡
　　林光朝　前岁过真阳初识子钦今道出曲江不忍遽分手偶成长句以志两处同山川
　　林光朝　芹斋诗
　　林光朝　秦题游洋张明府流香亭时以荐章数下涉秋月马首且欲西矣因以寄意云
　　林光朝　闰月九日登越王台次韵经略敷文所寄诗
　　林光朝　上何著作晋之
　　林光朝　生女
　　林光朝　石渠行送别福建参议李著作器之
　　林光朝　送别陈侍郎应求知泉州
　　林光朝　送别奉常林使君黄中易守延平
　　林光朝　送别傅郎中安道持节闽中
　　林光朝　送别湖北漕李秘监仁甫
　　林光朝　送别姚国博知处州分韵得绿字
　　林光朝　送夹漷先生赴召
　　林光朝　同张明府游国清湖
　　林光朝　挽方天贶
　　林光朝　挽方通判良翰
　　林光朝　挽桂林戴别乘敦常
　　林光朝　挽李制干子诚
　　林光朝　挽林通判德溥
　　林光朝　吴容州仲一挽词
　　林光朝　徐广文生朝
　　林光朝　再次前韵
　　林光朝　枕疾逾旬蒙丞相访问仍辱宠示名篇辄搜枯肠次严韵以塞来使
　　林光朝　直甫见示次云乞豫章集数诗偶成二小绝因以自喻
　　林光朝　资中行奉寄临邛守宇郎中
　林光宗
　　林光宗　次韵奉酬赵校书子直
　　林光宗　九日同出真珠园再用前韵
　　林光宗　芹斋诗
　林桂龙　嘲丁大全
　林汉宗　晚对亭
　林洪
　　林洪　春宫
　　林洪　钓台
　　林洪　宫词
　　林洪　孤山隐居
　　林洪　句
　　林洪　冷泉
　　林洪　莲房鱼包
　　林洪　楼居
　　林洪　谋隐
　　林洪　水仙花
　　林洪　桐下
　　林洪　西湖
　　林洪　折柳
　　林洪　枕上作
　林积　题州宅舣阁
　林季仲
　　林季仲　罢官金华手植秋香而去通判赋诗勉强次韵
　　林季仲　罢金华留别双青
　　林季仲　表之索诗为别
　　林季仲　秉烛照红梅再次前韵即席
　　林季仲　不见胡仲隶题苏溪僧壁
　　林季仲　陈升仲挽词
　　林季仲　程显学挽词二首
　　林季仲　春日感怀
　　林季仲　春日郊行
　　林季仲　次高承宣韵题刘知言郊居
　　林季仲　次高季应韵
　　林季仲　次韵陈明锡见寄
　　林季仲　次韵酬黄季章
　　林季仲　次韵酬刘延中
　　林季仲　次韵酬赵宝学
　　林季仲　次韵和康侍郎雪后小雨二首
　　林季仲　次韵和康侍郎游仙岩
　　林季仲　次韵和康丈真率之集
　　林季仲　次韵康侍郎咏雪
　　林季仲　次韵梁守登富览亭
　　林季仲　次韵林楙南见寄
　　林季仲　次韵林楙南秋兴见寄
　　林季仲　次韵刘敷言咏梅四首
　　林季仲　次韵苗彦先题薛献可新居四首
　　林季仲　次韵沈叔权书怀
　　林季仲　次韵十叔父书怀
　　林季仲　次韵宋待制晚春书怀
　　林季仲　次韵吴清叟书怀
　　林季仲　次韵婺州萧教授见寄
　　林季仲　次韵希父见寄二首
　　林季仲　次韵萧德起见寄
　　林季仲　次韵张子猷赋凯旋之什
　　林季仲　次韵赵表之郊行
　　林季仲　次韵追和钱穆父内翰勰赵伯坚大卿令铄游颍湖呈正字宝学即伯坚子也
　　林季仲　次曾豠甫韵寄贺子忱
　　林季仲　戴唐卿挽词
　　林季仲　悼潘君秀才
　　林季仲　登望湖楼
　　林季仲　登张知省溪楼
　　林季仲　钓台
　　林季仲　访梅值雪示觉慈升老
　　林季仲　富季申赋梅次韵四首
　　林季仲　富季申赋￠　次韵四首
　　林季仲　富季申赋梅次韵四首
　　林季仲　感兴
　　林季仲　高太傅挽词
　　林季仲　观徐孺子画像
　　林季仲　过东阳诸人饶别独刘叔明不至
　　林季仲　过荆山寺
　　林季仲　和高少保九日
　　林季仲　和康侍郎喜雪二首
　　林季仲　和梁守钱诸贡士
　　林季仲　和人对雪
　　林季仲　侯公谨挽词
　　林季仲　胡夫人挽词
　　林季仲　寄刘知言
　　林季仲　寄题蒋封州三径堂堂本在丹阳后避地四明再创
　　林季仲　寄题赵丞相独往亭诗
　　林季仲　寄婺州周知录
　　林季仲　郊行感怀
　　林季仲　九日诸人集於资福阁次高季应韵三首
　　林季仲　句
　　林季仲　哭薛吏部
　　林季仲　乐寿阁
　　林季仲　林楙南挽词
　　林季仲　柳夫人挽词
　　林季仲　娄夫人挽词
　　林季仲　卢守携酒过薛直老草堂次韵
　　林季仲　墨梅
　　林季仲　潘居士挽词
　　林季仲　陪馆中诸人游天竺分得香字
　　林季仲　陪郡守赵介然泛舟
　　林季仲　陪枢密诸丈游赤松迫於还城阻为宝峰之集情见於诗
　　林季仲　陪赵守登楼赏红梅
　　林季仲　憩瑞安北湖诗三首
　　林季仲　钱塘别诸同年
　　林季仲　秋热次高仲贻韵
　　林季仲　三椽休斧陈开祖有诗次韵
　　林季仲　沈朝议挽词
　　林季仲　失题
　　林季仲　失子
　　林季仲　送梁尚书移守宛陵
　　林季仲　送思深赴泉州录参
　　林季仲　送张侍郎归省
　　林季仲　送真歇禅师
　　林季仲　宿钱塘江诗
　　林季仲　宿天台石桥
　　林季仲　宿雁荡能仁寺
　　林季仲　宿中竺碧梧轩
　　林季仲　题广照院壁
　　林季仲　题康侍郎所居二首
　　林季仲　题外兄毛国器壁
　　林季仲　题薛献可新居次高仲贻韵
　　林季仲　天柱峰
　　林季仲　挽程夫人词
　　林季仲　挽林潜圣先生词
　　林季仲　晚眺二首
　　林季仲　魏府君挽词
　　林季仲　项居士挽词
　　林季仲　萧朝宗旅寓有途穷之叹次韵以广其意
　　林季仲　萧德起诸人约游西湖小疾不赴
　　林季仲　谢李端明惠李翰林集
　　林季仲　许厚之挽词
　　林季仲　薛康朝挽词
　　林季仲　厌於行役感梅赋诗
　　林季仲　移竹次林英伯韵四首
　　林季仲　迎华观落成苏侍郎赋诗次韵
　　林季仲　用前韵酬高仲贻见赠
　　林季仲　游大龙湫宿寿昌竹轩
　　林季仲　游智者寺
　　林季仲　有客
　　林季仲　又用前韵二首
　　林季仲　袁居士来自桐庐索诗赠二绝句
　　林季仲　袁居士挽词
　　林季仲　再次前韵
　　林季仲　再次前韵酬赵宝学
　　林季仲　再次前韵书怀
　　林季仲　早春有怀
　　林季仲　赠别陈给事
　　林季仲　赠李端明
　　林季仲　赠李举之别
　　林季仲　赠刘舍人次德裕弟韵
　　林季仲　赠虞教授别
　　林季仲　赠赵遂甫别
　　林季仲　张叔靖咏萤次韵
　　林季仲　赵宝学挽词二首
　　林季仲　赵殿撰赏红梅次韵
　　林季仲　赵守泛舟康侍郎有诗次韵
　　林季仲　赵彦挽词
　　林季仲　中秋不见月
　　林季仲　中秋次韵
　　林季仲　重九前一日宿灵岩
　　林季仲　州将设宴诸荐士
　　林季仲　周希父赋梅次韵三首
　　林季仲　周希父见寄次韵
　　林季仲　周希父挽词
　　林季仲　昨夜梦陪后乘次前韵
　岊
　　岊　波斯岩
　　岊　句
　　岊　礲岩
　　岊　盘石
　　岊　青田岩
　林杰
　　林杰　七夕
　　林杰　王仙君坛
　林经德　挽胡季昭
　林景清
　　林景清　蔡琰归汉图
　　林景清　毗陵太平院壁间画山水熟视之有飞动势殆仙笔也
　林景熙
　　林景熙　白拒霜
　　林景熙　拜岳王墓
　　林景熙　半云庵
　　林景熙　宝积寺僧舍古梅一树皆荣而顶独枯即席为赋
　　林景熙　宝林寺鳗井
　　林景熙　辟雍
　　林景熙　避寇海滨
　　林景熙　别方槐庭山人二首
　　林景熙　别所亲
　　林景熙　别王监簿
　　林景熙　蔡琰归汉图
　　林景熙　草花
　　林景熙　昌原怀古
　　林景熙　长至日
　　林景熙　陈子植草庐成求予赋
　　林景熙　酬合沙徐君寅
　　林景熙　酬潘景玉
　　林景熙　酬谢皋父见寄
　　林景熙　初夏
　　林景熙　初夏病起
　　林景熙　垂虹桥
　　林景熙　春暮
　　林景熙　次曹近山见寄
　　林景熙　次王修竹监簿送羽士过龙瑞宫
　　林景熙　次翁秀峰
　　林景熙　次韵山中见寄
　　林景熙　次韵谢诸公见寿
　　林景熙　催梅
　　林景熙　答柴主簿二首
　　林景熙　答陈植父
　　林景熙　答金华王玉成
　　林景熙　答山中侃上人
　　林景熙　答唐玉潜
　　林景熙　答郑即翁
　　林景熙　答周以农
　　林景熙　丹阳泉
　　林景熙　道中
　　林景熙　灯市感旧
　　林景熙　登谢客岩
　　林景熙　钓台
　　林景熙　东山渡次胡汲古韵
　　林景熙　冬青花
　　林景熙　读秦纪
　　林景熙　读文山集
　　林景熙　独夜
　　林景熙　端午次韵怀古或疑屈原曹娥死非正命是不知杀身成仁者也并为发之
　　林景熙　多景楼故址
　　林景熙　方玄英故居
　　林景熙　访二陆故居
　　林景熙　访僧邻庵次韵
　　林景熙　访武伯山居
　　林景熙　访朱月峰不值
　　林景熙　飞来峰
　　林景熙　飞云渡
　　林景熙　赋冬岭孤松得秀字
　　林景熙　赋梅一花得使字
　　林景熙　赋双松堂呈薛监簿
　　林景熙　葛岭
　　林景熙　葛坛即事
　　林景熙　孤山
　　林景熙　古松
　　林景熙　故宫
　　林景熙　故相贾氏
　　林景熙　故衣
　　林景熙　馆娃宫
　　林景熙　归白石故庐
　　林景熙　归自越避寇海滨寒食不得祭扫
　　林景熙　过北雁荡山下
　　林景熙　过殿山湖
　　林景熙　过风门岭
　　林景熙　过陶岭有钱王井又三里有钱王石庵
　　林景熙　过吴门感前游
　　林景熙　过徐礼郎状元坊
　　林景熙　和监簿山中自寿
　　林景熙　和王德游夜感
　　林景熙　荷花
　　林景熙　荷钱
　　林景熙　荷珠
　　林景熙　鹤林寺
　　林景熙　虎丘寺
　　林景熙　怀叶邓二友
　　林景熙　黄耳冢
　　林景熙　会严陵邵德芳同舍邀宿玄同齐道旧有作
　　林景熙　惠山泉
　　林景熙　纪梦
　　林景熙　寄别诸公
　　林景熙　寄陈用宾
　　林景熙　寄呈方蛟峰尚书
　　林景熙　寄葛秋岩
　　林景熙　寄怀
　　林景熙　寄林编修
　　林景熙　寄七山人
　　林景熙　寄四明陈楙阳
　　林景熙　寄芗林故人
　　林景熙　寄郑宗
　　林景熙　寄周计院
　　林景熙　简卫山齐
　　林景熙　饯盛影则教授
　　林景熙　剑池
　　林景熙　江东岩为余写容求赠诗余以其学佛者也故后章及之
　　林景熙　江心寺
　　林景熙　焦山寺
　　林景熙　竭陆宣公祠
　　林景熙　金山寺
　　林景熙　锦屏山
　　林景熙　京口月夕书怀
　　林景熙　精卫
　　林景熙　九日会连云楼分韵得落字
　　林景熙　久雨
　　林景熙　句
　　林景熙　客怀
　　林景熙　客意
　　林景熙　枯树
　　林景熙　哭德和伯氏六首
　　林景熙　哭郭同舍
　　林景熙　哭薛榆溆同舍
　　林景熙　昆岩
　　林景熙　栝城
　　林景熙　老松旧隐为曹许山赋
　　林景熙　礼闱
　　林景熙　李两山侍郎仲氏儒而医解后会稽索诗识别
　　林景熙　立春郊行次唐玉潜
　　林景熙　立秋日作
　　林景熙　连云楼
　　林景熙　练川道中次胡汲古韵
　　林景熙　刘伶墓
　　林景熙　刘龙洲墓
　　林景熙　留寄沈介石高士
　　林景熙　柳下渔次韵
　　林景熙　六言
　　林景熙　鹿城晚眺
　　林景熙　梦回
　　林景熙　梦中作四首
　　林景熙　纳凉
　　林景熙　纳凉过林氏居
　　林景熙　南山有孤树
　　林景熙　潘山长入括
　　林景熙　陪王监簿宴广寒游次韵
　　林景熙　毗陵太平院壁间画山水熟视之有飞动势殆仙笔也因题
　　林景熙　妾薄命六首
　　林景熙　秦吉了
　　林景熙　秦望山
　　林景熙　青感
　　林景熙　秋日榴花
　　林景熙　秋日言怀次韵
　　林景熙　秋夜
　　林景熙　瑞安院
　　林景熙　僧门
　　林景熙　山窗新糊有故朝封事稿阅之有感
　　林景熙　山阴秋怀
　　林景熙　山中早行
　　林景熙　商妇吟
　　林景熙　神山寺访僧
　　林景熙　石门洞
　　林景熙　石翁妪
　　林景熙　侍应平坡侍郎郊行口占二首
　　林景熙　书陆放翁诗卷后
　　林景熙　疏懒为四明何君赋
　　林景熙　蜀头陀客吴岁久持行精勤有道者也
　　林景熙　述怀次柴主簿
　　林景熙　双桧堂为鲁圣可行可赋
　　林景熙　舜庙
　　林景熙　宋武帝居今为寿丘寺
　　林景熙　送春
　　林景熙　送葛居士住栖碧庵
　　林景熙　送果上人游五台
　　林景熙　送横舟真士游茅山
　　林景熙　送胡汲古归严陵觐亲
　　林景熙　送叶伯几之奉化
　　林景熙　送友人孔济之之金华
　　林景熙　送喻舜举归寿乃翁七十
　　林景熙　苏小小墓
　　林景熙　宿七里滩
　　林景熙　宿台州城外
　　林景熙　孙供奉
　　林景熙　太学同舍徐应穮誓沈井后十年众为营墓立碑私谥正节先生
　　林景熙　陶山十咏和邓牧心　附子冈
　　林景熙　陶山十咏和邓牧心　葛仙翁石床
　　林景熙　陶山十咏和邓牧心　集仙桥
　　林景熙　陶山十咏和邓牧心　任公子钓右
　　林景熙　陶山十咏和邓牧心　上下二镬
　　林景熙　陶山十咏和邓牧心　石船
　　林景熙　陶山十咏和邓牧心　石广
　　林景熙　陶山十咏和邓牧心　舜田
　　林景熙　陶山十咏和邓牧心　陶宴岭
　　林景熙　陶山十咏和邓牧心　右若耶溪
　　林景熙　题长春子自画
　　林景熙　题海上人栖云楼
　　林景熙　题陆大参秀夫广陵牡丹诗卷后
　　林景熙　题陆秀夫负帝蹈海图
　　林景熙　题水云深处
　　林景熙　天台隐者
　　林景熙　桐角
　　林景熙　挽徐若翁
　　林景熙　挽浙西提举李公
　　林景熙　王德辅邀饮新醅予与陈用宾老辄先醉座上分韵得水字
　　林景熙　王德玉癀上赋牡丹
　　林景熙　王监簿南墅新楼落成
　　林景熙　王监簿陶山祷雨志喜
　　林景熙　王修竹监簿名楼曰与造物游命予赋
　　林景熙　闻蝉二首
　　林景熙　闻家则堂大参归自北寄呈
　　林景熙　闻蛩
　　林景熙　问桂
　　林景熙　翁氏仁寿堂次韵
　　林景熙　吴中会故人
　　林景熙　五日次韵
　　林景熙　五月五日寓嘉禾学宫顾东浦载酒相遇二博士偕来饮就醉翌日留日留诗
　　林景熙　西湖
　　林景熙　溪亭
　　林景熙　溪行
　　林景熙　喜监簿得陶山舜田
　　林景熙　喜刘邦瑞迁居采芹坊二首
　　林景熙　仙坛寺西林
　　林景熙　项羽里
　　林景熙　项羽庙
　　林景熙　晓意
　　林景熙　新昌道上
　　林景熙　新春
　　林景熙　新丰道中
　　林景熙　新晴偶出
　　林景熙　羞墓
　　林景熙　许郢州故宅
　　林景熙　萱草
　　林景熙　薛德之之江东简熊西玉诸公
　　林景熙　雪后
　　林景熙　宴德初书楼
　　林景熙　杨妃菊
　　林景熙　夜意
　　林景熙　谒严子陵祠
　　林景熙　用韵寄陈振先同舍
　　林景熙　用拙为金罍徐氏赋
　　林景熙　游九锁山　翠蛟亭
　　林景熙　游九锁山　大涤洞天
　　林景熙　游九锁山　洞霄宫
　　林景熙　游九锁山　凤洞
　　林景熙　游九锁山　过石壁丹泉二亭
　　林景熙　游九锁山　龙洞
　　林景熙　游九锁山　栖真洞
　　林景熙　游九锁山　入九锁山门
　　林景熙　游九锁山　神仙隐迹
　　林景熙　游九锁山　松间
　　林景熙　游九锁山　天柱峰
　　林景熙　游仙坛
　　林景熙　有感
　　林景熙　渔笛
　　林景熙　渔舍观梅
　　林景熙　与邵德芳同舍三首
　　林景熙　雨土
　　林景熙　禹庙
　　林景熙　禹穴
　　林景熙　元日得家书喜
　　林景熙　元日即事
　　林景熙　原易
　　林景熙　越中送徐君寅归闽
　　林景熙　云间怀古
　　林景熙　云门即事
　　林景熙　杂咏十首酬汪镇卿
　　林景熙　赠东谷上人
　　林景熙　赠会稽尹医师
　　林景熙　赠兰坡星翁
　　林景熙　赠泰霞真士祈雨之验
　　林景熙　赠天目吴君实
　　林景熙　赠吴秀林东归
　　林景熙　赠玉泉真士
　　林景熙　赵奥别业
　　林景熙　浙中饥甚六月一雨颇慰
　　林景熙　真娘墓
　　林景熙　郑氏西庄
　　林景熙　郑宗仁会宿山中
　　林景熙　知宗柑诗用韵颇险予既知之复取所未用之韵续赋一首三十韵
　　林景熙　中{左氵右霝}泉旧在扬子江心今题金山寺井曰第一名泉余疑而问僧僧
　　林景熙　中和节
　　林景熙　中秋山中对月
　　林景熙　重过虎林
　　林景熙　重游镜曲次韵
　　林景熙　舟次吴门
　　林景熙　舟次吴兴二首
　　林景熙　舟中书事
　林景怡　晓起
　林景英
　　林景英　废观
　　林景英　寄陈莘村
　　林景英　林氏庵呈周练师
　　林景英　秋风
　　林景英　日出入行
　　林景英　送友之石龙
　　林景英　言归
　林坰　咏瑞桧
　林桷
　　林桷　李白书堂
　　林桷　题太白五松书堂
　　林桷　赠汪孝子
　林夔孙　资圣寺
　林栗
　　林栗　高宗皇帝挽词
　　林栗　句
　　林栗　石井诗一首
　林亮功　送友至飞云渡
　林龙远　宫词
　林鲁　长门曲
　林梦英
　　林梦英　碧涧书堂
　　林梦英　金石台
　林俛
　　林俛　采云轩
　　林俛　游罗浮
　林某
　　林某　旅中
　　林某　瑞麦赞
　　林某　送陈吏部
　林鼐　句
　林芘
　　林芘　观潮阁
　　林芘　游鸣山
　林票
　　林票　登潮阳东山
　　林票　九日题湖阳县斋
　　林票　题西湖山岩二首
　　林票　重辟西湖
　林溥　题合浦守袁梧像
　林杞　莲花峰
　林起鳌　挽胡季昭
　林乔　句
　林衢　题广州光孝寺
　林泉生　句
　林人隐
　　林人隐　湖州溪舍
　　林人隐　菁江
　林若存　送退斋先生归武夷
　林尚仁
　　林尚仁　陈药房闻人禺溪黄平岭春日相过分得琴字
　　林尚仁　陈药房舟中分得诗字
　　林尚仁　春日偶成
　　林尚仁　春晚
　　林尚仁　此山林佥药房陈户偕张牧隐暮春晦日载酒相过席上以手挥素弦为韵得
　　林尚仁　村居即事
　　林尚仁　吊友人墓
　　林尚仁　访隐者
　　林尚仁　废寺
　　林尚仁　过友人幽居
　　林尚仁　寒夜即事
　　林尚仁　和陈药房纳凉
　　林尚仁　贺陈石泉宰华亭归
　　林尚仁　鹤
　　林尚仁　怀潘寒岩
　　林尚仁　怀蒲一庵许紒岩
　　林尚仁　寄表兄郑古潭
　　林尚仁　寄吴宗之
　　林尚仁　寄西湖友人
　　林尚仁　寄乡友
　　林尚仁　简许有实
　　林尚仁　閒里
　　林尚仁　九日登乌回寄郑渭滨
　　林尚仁　课伐木
　　林尚仁　连雨留宿陈药房吟所
　　林尚仁　旅怀
　　林尚仁　梅雨
　　林尚仁　偶题
　　林尚仁　清真观
　　林尚仁　秋日书怀
　　林尚仁　山居
　　林尚仁　适越留别
　　林尚仁　暑夜
　　林尚仁　送林云岫归省
　　林尚仁　送陆月湖归玉峰
　　林尚仁　送杨巨川游边
　　林尚仁　送友人别
　　林尚仁　题芦乡思归图
　　林尚仁　喜友人为僧
　　林尚仁　戏友人买侍儿归
　　林尚仁　辛亥元日游闻人省庵园和陈药房韵
　　林尚仁　新昌道中
　　林尚仁　雪中呈社友
　　林尚仁　夜坐
　　林尚仁　饮药房陈户山居韵得合字
　　林尚仁　游阳洞天
　　林尚仁　余种竹方成扁其室曰竹所友人以诗至用其韵
　　林尚仁　雨中张西麓
　　林尚仁　寓华亭下砂盐场
　　林尚仁　寓舍留别
　　林尚仁　赠褚雪巘
　　林尚仁　赠歌者
　　林尚仁　赠许紒岩
　　林尚仁　自赋
　林升　题临安邸
　林师蒧
　　林师蒧　题嘉佑院东轩
　　林师蒧　熊守子复左史刻九朝宸翰寘于台学赋诗记之
　林石
　　林石　登福全山
　　林石　梅雨潭
　　林石　游翠阴洞和朱屐常韵
　林石涧
　　林石涧　潮后
　　林石涧　送友人西上
　　林石涧　戏笔
　　林石涧　雪中怀槐坡丹品
　　林石涧　燕
　　林石涧　月夜溪行怀富沙友
　　林石涧　杂咏
　林石田　答王学士
　林士表　句
　林叔弓　嘲张乿
　林顺德　送水云归吴
　林嗣复　西峰院
　林陶　庆梅州刘侯修葺程乡学宫落成三章
　林霆龙　送徐殿院回乡
　林通
　　林通　白云
　　林通　九日亭
　林同
　　林同　妇女之孝二十首
　　　林同　妇女之孝二十首　北宫女
　　　林同　妇女之孝二十首　辟司徒妻
　　　林同　妇女之孝二十首　曹娥
　　　林同　妇女之孝二十首　陈孝妇
　　　林同　妇女之孝二十首　东海孝妇
　　　林同　妇女之孝二十首　孔融女
　　　林同　妇女之孝二十首　李孝女
　　　林同　妇女之孝二十首　梁夫人嬺
　　　林同　妇女之孝二十首　卢元礼妻
　　　林同　妇女之孝二十首　木兰
　　　林同　妇女之孝二十首　秋胡子妻
　　　林同　妇女之孝二十首　如姬
　　　林同　妇女之孝二十首　唐氏妇
　　　林同　妇女之孝二十首　缇萦
　　　林同　妇女之孝二十首　宛陵女子
　　　林同　妇女之孝二十首　卫女
　　　林同　妇女之孝二十首　宣文君
　　　林同　妇女之孝二十首　雍姬
　　　林同　妇女之孝二十首　赵津吏女
　　　林同　妇女之孝二十首　郑义宗妻
　　林同　禽兽昆虫之孝十首
　　　林同　禽兽昆虫之孝十首　豺獭
　　　林同　禽兽昆虫之孝十首　鹤
　　　林同　禽兽昆虫之孝十首　虎狼
　　　林同　禽兽昆虫之孝十首　青蚨
　　　林同　禽兽昆虫之孝十首　犬
　　　林同　禽兽昆虫之孝十首　蛇
　　　林同　禽兽昆虫之孝十首　乌
　　　林同　禽兽昆虫之孝十首　燕雀
　　　林同　禽兽昆虫之孝十首　羊羔
　　　林同　禽兽昆虫之孝十首　猿
　　林同　圣人之孝十首
　　　林同　圣人之孝十首　孔子
　　　林同　圣人之孝十首　孟子
　　　林同　圣人之孝十首　舜
　　　林同　圣人之孝十首　汤
　　　林同　圣人之孝十首　文王
　　　林同　圣人之孝十首　武王
　　　林同　圣人之孝十首　颜子
　　　林同　圣人之孝十首　尧
　　　林同　圣人之孝十首　禹
　　　林同　圣人之孝十首　周公
　　林同　仙佛之孝十首
　　　林同　仙佛之孝十首　寒山子
　　　林同　仙佛之孝十首　老子
　　　林同　仙佛之孝十首　六祖
　　　林同　仙佛之孝十首　目连
　　　林同　仙佛之孝十首　睦州
　　　林同　仙佛之孝十首　释迦
　　　林同　仙佛之孝十首　苏仙公
　　　林同　仙佛之孝十首　吴真君
　　　林同　仙佛之孝十首　孝悌王
　　　林同　仙佛之孝十首　许真君
　　林同　贤者之孝二百四十首
　　　林同　贤者之孝二百四十首　白华孝子
　　　林同　贤者之孝二百四十首　班固
　　　林同　贤者之孝二百四十首　鲍永
　　　林同　贤者之孝二百四十首　北山大夫
　　　林同　贤者之孝二百四十首　卞壶子
　　　林同　贤者之孝二百四十首　伯奇
　　　林同　贤者之孝二百四十首　蔡顺
　　　林同　贤者之孝二百四十首　蔡邕
　　　林同　贤者之孝二百四十首　陈叔达
　　　林同　贤者之孝二百四十首　陈元方
　　　林同　贤者之孝二百四十首　仇览
　　　林同　贤者之孝二百四十首　楚孝王
　　　林同　贤者之孝二百四十首　褚德逸
　　　林同　贤者之孝二百四十首　褚翔
　　　林同　贤者之孝二百四十首　崔道固
　　　林同　贤者之孝二百四十首　崔沔
　　　林同　贤者之孝二百四十首　崔元暐
　　　林同　贤者之孝二百四十首　崔纵
　　　林同　贤者之孝二百四十首　戴逵子
　　　林同　贤者之孝二百四十首　邓彪
　　　林同　贤者之孝二百四十首　邓禹
　　　林同　贤者之孝二百四十首　狄仁杰
　　　林同　贤者之孝二百四十首　丁兰
　　　林同　贤者之孝二百四十首　丁仪子
　　　林同　贤者之孝二百四十首　东海王疆
　　　林同　贤者之孝二百四十首　董召南
　　　林同　贤者之孝二百四十首　董仲舒
　　　林同　贤者之孝二百四十首　窦融
　　　林同　贤者之孝二百四十首　窦章
　　　林同　贤者之孝二百四十首　杜延年
　　　林同　贤者之孝二百四十首　段秀实
　　　林同　贤者之孝二百四十首　二王
　　　林同　贤者之孝二百四十首　樊迟
　　　林同　贤者之孝二百四十首　樊宏
　　　林同　贤者之孝二百四十首　范滂
　　　林同　贤者之孝二百四十首　范宣
　　　林同　贤者之孝二百四十首　房景伯
　　　林同　贤者之孝二百四十首　房玄龄
　　　林同　贤者之孝二百四十首　冯豹
　　　林同　贤者之孝二百四十首　伏湛
　　　林同　贤者之孝二百四十首　扶苏
　　　林同　贤者之孝二百四十首　耿国
　　　林同　贤者之孝二百四十首　公明宣
　　　林同　贤者之孝二百四十首　公叔戍
　　　林同　贤者之孝二百四十首　贡禹
　　　林同　贤者之孝二百四十首　古成诜
　　　林同　贤者之孝二百四十首　古初
　　　林同　贤者之孝二百四十首　顾欢
　　　林同　贤者之孝二百四十首　顾悌
　　　林同　贤者之孝二百四十首　管仲
　　　林同　贤者之孝二百四十首　郭基
　　　林同　贤者之孝二百四十首　郭巨
　　　林同　贤者之孝二百四十首　郭林宗
　　　林同　贤者之孝二百四十首　郭原平
　　　林同　贤者之孝二百四十首　韩伯瑜
　　　林同　贤者之孝二百四十首　韩滉
　　　林同　贤者之孝二百四十首　韩思复
　　　林同　贤者之孝二百四十首　韩愈
　　　林同　贤者之孝二百四十首　何蕃
　　　林同　贤者之孝二百四十首　何子平
　　　林同　贤者之孝二百四十首　和峤
　　　林同　贤者之孝二百四十首　侯程
　　　林同　贤者之孝二百四十首　华宝
　　　林同　贤者之孝二百四十首　桓冲
　　　林同　贤者之孝二百四十首　皇甫谧
　　　林同　贤者之孝二百四十首　皇侃
　　　林同　贤者之孝二百四十首　黄香
　　　林同　贤者之孝二百四十首　霍去病
　　　林同　贤者之孝二百四十首　吉翂
　　　林同　贤者之孝二百四十首　既醉君子
　　　林同　贤者之孝二百四十首　贾获
　　　林同　贤者之孝二百四十首　贾谊
　　　林同　贤者之孝二百四十首　贾直言
　　　林同　贤者之孝二百四十首　江革
　　　林同　贤者之孝二百四十首　江泌
　　　林同　贤者之孝二百四十首　江淹
　　　林同　贤者之孝二百四十首　姜肱
　　　林同　贤者之孝二百四十首　姜诗
　　　林同　贤者之孝二百四十首　解叔谦
　　　林同　贤者之孝二百四十首　晋君子
　　　林同　贤者之孝二百四十首　晋文公
　　　林同　贤者之孝二百四十首　晋文侯
　　　林同　贤者之孝二百四十首　隽不疑
　　　林同　贤者之孝二百四十首　君陈
　　　林同　贤者之孝二百四十首　康叔
　　　林同　贤者之孝二百四十首　孔奋
　　　林同　贤者之孝二百四十首　孔子党人
　　　林同　贤者之孝二百四十首　寇祖训
　　　林同　贤者之孝二百四十首　老莱子
　　　林同　贤者之孝二百四十首　乐恢
　　　林同　贤者之孝二百四十首　乐颐之
　　　林同　贤者之孝二百四十首　乐正子春
　　　林同　贤者之孝二百四十首　雷绍
　　　林同　贤者之孝二百四十首　李崇
　　　林同　贤者之孝二百四十首　李景让
　　　林同　贤者之孝二百四十首　李迥秀
　　　林同　贤者之孝二百四十首　李密
　　　林同　贤者之孝二百四十首　李勉
　　　林同　贤者之孝二百四十首　李讷
　　　林同　贤者之孝二百四十首　李晟
　　　林同　贤者之孝二百四十首　李士谦
　　　林同　贤者之孝二百四十首　李昙
　　　林同　贤者之孝二百四十首　李唐
　　　林同　贤者之孝二百四十首　李贤
　　　林同　贤者之孝二百四十首　李兴
　　　林同　贤者之孝二百四十首　李刈
　　　林同　贤者之孝二百四十首　郦寄
　　　林同　贤者之孝二百四十首　廉范
　　　林同　贤者之孝二百四十首　蓼莪孝子
　　　林同　贤者之孝二百四十首　林欑
　　　林同　贤者之孝二百四十首　林放
　　　林同　贤者之孝二百四十首　灵辄
　　　林同　贤者之孝二百四十首　刘苞
　　　林同　贤者之孝二百四十首　刘瓛
　　　林同　贤者之孝二百四十首　刘袆之
　　　林同　贤者之孝二百四十首　刘灵哲
　　　林同　贤者之孝二百四十首　刘平
　　　林同　贤者之孝二百四十首　刘献之
　　　林同　贤者之孝二百四十首　柳玭
　　　林同　贤者之孝二百四十首　柳下惠
　　　林同　贤者之孝二百四十首　柳宗元
　　　林同　贤者之孝二百四十首　鲁恭
　　　林同　贤者之孝二百四十首　陆绩
　　　林同　贤者之孝二百四十首　陆襄
　　　林同　贤者之孝二百四十首　路隋
　　　林同　贤者之孝二百四十首　马援
　　　林同　贤者之孝二百四十首　茅容
　　　林同　贤者之孝二百四十首　妹土小子
　　　林同　贤者之孝二百四十首　孟武伯
　　　林同　贤者之孝二百四十首　孟懿子
　　　林同　贤者之孝二百四十首　孟庄子
　　　林同　贤者之孝二百四十首　孟宗
　　　林同　贤者之孝二百四十首　闵子
　　　林同　贤者之孝二百四十首　穆宁
　　　林同　贤者之孝二百四十首　南陔孝子
　　　林同　贤者之孝二百四十首　欧阳通
　　　林同　贤者之孝二百四十首　裴敬彝
　　　林同　贤者之孝二百四十首　裴子余
　　　林同　贤者之孝二百四十首　齐侯无野
　　　林同　贤者之孝二百四十首　齐孝公
　　　林同　贤者之孝二百四十首　契
　　　林同　贤者之孝二百四十首　秦康公
　　　林同　贤者之孝二百四十首　清河王庆
　　　林同　贤者之孝二百四十首　阙党子弟
　　　林同　贤者之孝二百四十首　任昿
　　　林同　贤者之孝二百四十首　阮孝绪
　　　林同　贤者之孝二百四十首　申生
　　　林同　贤者之孝二百四十首　盛彦
　　　林同　贤者之孝二百四十首　石建
　　　林同　贤者之孝二百四十首　石祁子
　　　林同　贤者之孝二百四十首　疏受
　　　林同　贤者之孝二百四十首　司马迁
　　　林同　贤者之孝二百四十首　四牡使臣
　　　林同　贤者之孝二百四十首　苏不韦
　　　林同　贤者之孝二百四十首　泰伯
　　　林同　贤者之孝二百四十首　陶侃
　　　林同　贤者之孝二百四十首　田叔
　　　林同　贤者之孝二百四十首　王崇
　　　林同　贤者之孝二百四十首　王裒
　　　林同　贤者之孝二百四十首　王僧儒
　　　林同　贤者之孝二百四十首　王式
　　　林同　贤者之孝二百四十首　王孙贾
　　　林同　贤者之孝二百四十首　王祥
　　　林同　贤者之孝二百四十首　王修
　　　林同　贤者之孝二百四十首　王秀之
　　　林同　贤者之孝二百四十首　王延
　　　林同　贤者之孝二百四十首　王阳
　　　林同　贤者之孝二百四十首　王悦
　　　林同　贤者之孝二百四十首　微子
　　　林同　贤者之孝二百四十首　韦景骏
　　　林同　贤者之孝二百四十首　韦陆
　　　林同　贤者之孝二百四十首　韦孟
　　　林同　贤者之孝二百四十首　韦温
　　　林同　贤者之孝二百四十首　韦虚心
　　　林同　贤者之孝二百四十首　韦元成
　　　林同　贤者之孝二百四十首　卫七子
　　　林同　贤者之孝二百四十首　卫武公
　　　林同　贤者之孝二百四十首　魏孝子
　　　林同　贤者之孝二百四十首　文氏子
　　　林同　贤者之孝二百四十首　文中子
　　　林同　贤者之孝二百四十首　吴明彻
　　　林同　贤者之孝二百四十首　伍尚
　　　林同　贤者之孝二百四十首　孝已
　　　林同　贤者之孝二百四十首　谢{嚼口换日}
　　　林同　贤者之孝二百四十首　谢杅
　　　林同　贤者之孝二百四十首　徐份
　　　林同　贤者之孝二百四十首　徐季登
　　　林同　贤者之孝二百四十首　徐庶
　　　林同　贤者之孝二百四十首　徐孝克
　　　林同　贤者之孝二百四十首　许孝谨
　　　林同　贤者之孝二百四十首　许孜
　　　林同　贤者之孝二百四十首　薛包
　　　林同　贤者之孝二百四十首　薛修
　　　林同　贤者之孝二百四十首　荀何
　　　林同　贤者之孝二百四十首　严君平
　　　林同　贤者之孝二百四十首　颜真卿
　　　林同　贤者之孝二百四十首　晏子
　　　林同　贤者之孝二百四十首　阳城
　　　林同　贤者之孝二百四十首　杨愔
　　　林同　贤者之孝二百四十首　杨震
　　　林同　贤者之孝二百四十首　杨子
　　　林同　贤者之孝二百四十首　叶公诸梁
　　　林同　贤者之孝二百四十首　阴子方
　　　林同　贤者之孝二百四十首　颍考叔
　　　林同　贤者之孝二百四十首　有子
　　　林同　贤者之孝二百四十首　于仲文
　　　林同　贤者之孝二百四十首　庾道愍
　　　林同　贤者之孝二百四十首　庾黔娄
　　　林同　贤者之孝二百四十首　庾域
　　　林同　贤者之孝二百四十首　元德秀
　　　林同　贤者之孝二百四十首　元凯
　　　林同　贤者之孝二百四十首　元子华
　　　林同　贤者之孝二百四十首　原涉
　　　林同　贤者之孝二百四十首　袁君正
　　　林同　贤者之孝二百四十首　曾子
　　　林同　贤者之孝二百四十首　张霸
　　　林同　贤者之孝二百四十首　张沖
　　　林同　贤者之孝二百四十首　张九龄
　　　林同　贤者之孝二百四十首　张歆
　　　林同　贤者之孝二百四十首　张湛
　　　林同　贤者之孝二百四十首　张志宽
　　　林同　贤者之孝二百四十首　赵琰
　　　林同　贤者之孝二百四十首　赵隐
　　　林同　贤者之孝二百四十首　赵至
　　　林同　贤者之孝二百四十首　赵咨
　　　林同　贤者之孝二百四十首　甄逢
　　　林同　贤者之孝二百四十首　郑敬
　　　林同　贤者之孝二百四十首　郑康成
　　　林同　贤者之孝二百四十首　郑潜曜
　　　林同　贤者之孝二百四十首　仲长统
　　　林同　贤者之孝二百四十首　周绍
　　　林同　贤者之孝二百四十首　周燮
　　　林同　贤者之孝二百四十首　子贡
　　　林同　贤者之孝二百四十首　子路
　　　林同　贤者之孝二百四十首　子思
　　　林同　贤者之孝二百四十首　子夏
　　　林同　贤者之孝二百四十首　子游
　　　林同　贤者之孝二百四十首　宗元卿
　　　林同　贤者之孝二百四十首　祖纳
　　林同　夷狄之孝十首
　　　林同　夷狄之孝十首　百济王扶余义慈
　　　林同　夷狄之孝十首　东夷大连少连
　　　林同　夷狄之孝十首　扶桑国
　　　林同　夷狄之孝十首　号吾
　　　林同　夷狄之孝十首　回纥
　　　林同　夷狄之孝十首　若韑单于
　　　林同　夷狄之孝十首　沙陀阿跌光进
　　　林同　夷狄之孝十首　吐谷浑叶延
　　　林同　夷狄之孝十首　西羌东吾
　　　林同　夷狄之孝十首　休屠王子金日磾
　林焞　题太岳院壁
　林外
　　林外　题西湖酒家壁
　　林外　戏题滩傍驿壁
　林渭夫　送交代秘丞归阙
　林锡翁
　　林锡翁　接笋岩
　　林锡翁　金鸡岩
　　林锡翁　猫儿峰
　　林锡翁　天游观
　　林锡翁　天柱峰
　　林锡翁　隐求斋
　林羲　卜篵
　林宪
　　林宪　芭蕉
　　林宪　丹丘书怀
　　林宪　兜率寺作
　　林宪　读陶诗作
　　林宪　浮江探梅
　　林宪　姑苏道中
　　林宪　句
　　林宪　李才翁懒窝
　　林宪　梁源异松图行为台州赵别驾作
　　林宪　梅花
　　林宪　梅花二首
　　林宪　使君沈虞卿宗丞命赋郡圃罗汉树其树叶如杨梅经冬不雕生子若罗汉然
　　林宪　台州兜率寺淳熙三年孟春作
　　林宪　台州郡治十二诗太守尤延之命赋　参云亭
　　林宪　台州郡治十二诗太守尤延之命赋　节爱堂
　　林宪　台州郡治十二诗太守尤延之命赋　静镇堂
　　林宪　台州郡治十二诗太守尤延之命赋　君子堂
　　林宪　台州郡治十二诗太守尤延之命赋　乐山堂
　　林宪　台州郡治十二诗太守尤延之命赋　匿峰亭
　　林宪　台州郡治十二诗太守尤延之命赋　凝思堂
　　林宪　台州郡治十二诗太守尤延之命赋　清平阁
　　林宪　台州郡治十二诗太守尤延之命赋　双岩堂
　　林宪　台州郡治十二诗太守尤延之命赋　霞起堂
　　林宪　台州郡治十二诗太守尤延之命赋　玉霄亭
　　林宪　台州郡治十二诗太守尤延之命赋　驻目亭
　　林宪　题国清寺清音亭
　　林宪　天台道中
　　林宪　天台万年山罗汉树
　　林宪　雪巢即事
　　林宪　雪巢三首
　　林宪　游芮湾东山庵
　　林宪　寓天台水南四首
　林小山　新妇石
　林歆　吴中寒食
　林兴宗　句
　林绪　閒居
　林仰
　　林仰　赴官武康投宿客邸作
　　林仰　金台寺
　　林仰　刘阮祠
　　林仰　题石桥
　林一龙
　　林一龙　次韵饮水登万象亭之什
　　林一龙　观海
　　林一龙　山中听风
　　林一龙　山中夜坐
　　林一龙　十四夜观月张氏楼
　　林一龙　西省荼蘼架上残雪可爱红呈诸友人
　　林一龙　夜坐吟
　　林一龙　越中吟
　林亦之
　　林亦之　艾轩先生侍郎挽词四首
　　林亦之　鲍待用挽词四首
　　林亦之　别林黄中帅湖南
　　林亦之　别莆阳史君林宗丞二首
　　林亦之　蔡以之母挽词
　　林亦之　曹不占挽词二首
　　林亦之　曹廷辅挽词二首
　　林亦之　草堂老人和仲平头七十宴客绿烟亭辄赋口号一章以为草堂之寿
　　林亦之　草堂同爨呈稚春
　　林亦之　陈伯顺夫妇挽词
　　林亦之　陈文焕秀才所宅所市凭楼一望西山宛然堕几案中县之豪隽唱酬不下数
　　林亦之　陈仲罕母挽词
　　林亦之　春晚招石门陈居士游麦斜岩破新茶因读南华齐物论二首
　　林亦之　次韵奉酬林仲雨
　　林亦之　次韵奉酬致仕通直吴七丈上元所寄之什
　　林亦之　次韵致政吴丈和林县丞丹桂非时之什
　　林亦之　答稚春送瘞鹤铭
　　林亦之　答稚春所寄诗卷
　　林亦之　代上陈给事二首
　　林亦之　戴少美挽词
　　林亦之　丹井陈子白母挽词二首
　　林亦之　得舍弟行可盐官病后书
　　林亦之　丁亥九月十六夜偕李监仓宿龙卧山中听雨看月同时事也所谓鱼与熊掌
　　林亦之　范公弥诞之辰辄述闾巷语为邑大夫寿且俟採诗者
　　林亦之　范宰登瑞峰塔续蒙宠寄古篇辄次来韵
　　林亦之　范宰见寄游草堂谁谓渔盐市之什辄同赋一篇不用元自唱酬之法
　　林亦之　范宰同郑簿应尉送战船至海上招野人同游赋得可月湖一篇奉呈
　　林亦之　方士登母挽词
　　林亦之　方提举公美挽词
　　林亦之　奉酬监仓李丈金橘银鱼之什
　　林亦之　奉酬监镇梁丈所惠腊梅之什
　　林亦之　奉酬稚春梅花行
　　林亦之　奉寄云安安抚宝文少卿林黄中
　　林亦之　奉陪严陵史君杨校书囊山夜话一别数月欲再见不可得因寄此诗
　　林亦之　奉送范宰秩满还东阳
　　林亦之　奉题林稚春菊花枕子歌
　　林亦之　古龙孺人曹氏挽词
　　林亦之　古意
　　林亦之　光泽朱君挽词四首
　　林亦之　和李监仓欲游卧山以海风大作不果往
　　林亦之　贺江宰生朝
　　林亦之　横路林少皋挽词
　　林亦之　黄司业挽词
　　林亦之　记九月二十五夜梦中作
　　林亦之　寄表弟章由之为理曲堆屋庐
　　林亦之　寄范都厢
　　林亦之　寄精严谷堂老宿二十年欲访谷堂观笔法因循去未得偶逢水西客沉吟久
　　林亦之　见独斯行叔绮子为赴春试一出江头送别殊令牵怀聊为巴阑行一首以道
　　林亦之　江楼陪范长官宴自警一篇戏呈郑主簿
　　林亦之　江上
　　林亦之　江西试罢还故里八月二十九日过飞猿岭连日遇雨
　　林亦之　借册井伯
　　林亦之　九日晦日登烽火山
　　林亦之　九日下水
　　林亦之　九月登龙卧山
　　林亦之　九月游龙卧山留一夕明日值雨坐超上人房偶题
　　林亦之　句
　　林亦之　哭故人曹十九秘校叔明海阳四十弟自潮州送归柩未有哭诗故人於海阳
　　林亦之　林伯谟挽词
　　林亦之　林井伯母生日口占
　　林亦之　林少朋挽词三首
　　林亦之　林校尉绍老挽词三首
　　林亦之　林义夫母挽词
　　林亦之　卢氏母挽词二首
　　林亦之　卢助教质夫挽词二首
　　林亦之　陪范明府与诸同官饮新亭是夕以莞尔榜之因赋此诗
　　林亦之　青龙陈君挽词四首
　　林亦之　清远尉林昭远挽词
　　林亦之　秋日题
　　林亦之　秋试罢重九过沧峡
　　林亦之　秋试归访绿烟亭
　　林亦之　秋试后再寄林井伯
　　林亦之　秋夜同章三十九弟次邠宿延庆山纪游一首
　　林亦之　孺人郑氏挽词
　　林亦之　瑞峰院夜语奉酬郑簿
　　林亦之　舍弟客临平
　　林亦之　淑人生日口占
　　林亦之　松林林岩叟挽词
　　林亦之　送井伯赴上庠
　　林亦之　送林子方秘书赴广东提举
　　林亦之　岁晚山楼书怀
　　林亦之　滕王阁怀古奉呈抚州别驾兼简户曹
　　林亦之　题长乐县灵峰寺望日亭
　　林亦之　题严子陵钓台
　　林亦之　同安抚赵子直饯朱晦萩於怀安二首得重字
　　林亦之　同范长官郑主簿送战船至盐屿江上奉酬应尉
　　林亦之　网山二首
　　林亦之　翁丈柔中同侄昭文相访留两日既别赠以诗
　　林亦之　戏题稚春杜少陵诗集
　　林亦之　夏循矩先生挽词
　　林亦之　县学东轩
　　林亦之　小练林承事挽词二首
　　林亦之　谢林守架艾轩先生祠堂
　　林亦之　辛卯岁应举过西峡渡
　　林亦之　续梦中所见两句
　　林亦之　延庆写真赞二首
　　林亦之　杨严州母挽词
　　林亦之　宜人姚氏挽词
　　林亦之　忆浮家洞
　　林亦之　邑大夫范丈宠示广陵余事泠然诵之历历惨恻如在目中辄赋短篇纪所闻
　　林亦之　迎仙致政王修职挽词
　　林亦之　余倅父子挽词二首
　　林亦之　再用前韵和林守
　　林亦之　暂还网山井伯以诗送别次韵
　　林亦之　章徽之妻卢氏挽词
　　林亦之　丈人行答通平林簿
　　林亦之　赵路分挽词三首
　　林亦之　郑氏母挽词二首
　　林亦之　郑唐仲挽词
　　林亦之　稚春母郑氏挽词
　　林亦之　重过红泉
　　林亦之　重阳次日登城山
　林应隆　君子岩
　林泳
　　林泳　白莲
　　林泳　白头吟
　　林泳　春燕
　　林泳　澹津园看梅
　　林泳　读关尹子
　　林泳　读老人近诗
　　林泳　寄题涉趣园
　　林泳　建溪道间
　　林泳　刘直夫之入道今复逢衣余饮之酒
　　林泳　论诗绝句依老人韵
　　林泳　偶题
　　林泳　蔬餐
　　林泳　宿赤岸寄太初弟
　　林泳　宿囊山怀坚师
　　林泳　题百五叔自得斋壁
　　林泳　题进道西楼
　　林泳　吴江小寺
　　林泳　西湖无水
　　林泳　仙都白鹿歌
　　林泳　扬州杂诗
　　林泳　吟边
　　林泳　咏尘
　　林泳　岳王墓
　　林泳　杂述
　　林泳　赠俞竹心
　林用中
　　林用中　壁间古画精绝未闻有赏音者赋此
　　林用中　残雪未消
　　林用中　道中景物甚胜吟赏不暇敬夫有诗因次其韵
　　林用中　登山回
　　林用中　登山有作次敬夫韵
　　林用中　登祝融口占
　　林用中　渡兴乐江望祝融
　　林用中　方广版屋
　　林用中　方广道中半岭少憩次敬夫韵
　　林用中　方广奉怀定叟
　　林用中　方广圣灯次敬夫韵
　　林用中　方广寺睡觉次敬夫韵
　　林用中　福岩寺读张南湖旧诗
　　林用中　福岩寺回望岳市
　　林用中　赋罗汉果
　　林用中　后洞山口晚赋
　　林用中　后洞雪压竹枝横道
　　林用中　胡文广仲与范伯崇自岳市来同登绝顶举酒极谈得闻比日讲论之乐
　　林用中　将下山有作
　　林用中　敬夫用定王台韵赋诗因复次韵
　　林用中　枯木
　　林用中　莲花峰次敬夫韵
　　林用中　林间残雪时落锵然有声赋此
　　林用中　马迹桥
　　林用中　马上举韩退之话口占
　　林用中　马上口占次敬夫韵
　　林用中　七日发岳麓道中寻梅不获至十日遇雪赋比
　　林用中　泉声
　　林用中　十六日下山各赋二篇以纪时事云
　　林用中　十三晨起雪晴前言果验用定王台韵赋诗
　　林用中　十五日再登祝融峰用台字韵
　　林用中　石廪峰次敬夫韵
　　林用中　霜月
　　林用中　题福岩寺
　　林用中　题南台
　　林用中　同游岳麓道遇大雪马上次敬夫韵
　　林用中　晚霞
　　林用中　行林间几三十里寒甚道旁有残火温酒举白方觉有暖意次敬夫韵
　　林用中　雪消溪涨见山色可喜口占
　　林用中　崖边积雪取食清甚次敬夫韵
　　林用中　夜得岳后庵僧家园新茶甚不多辄分数碗奉伯承
　　林用中　夜宿方广闻长老守荣化去敬夫感而赋诗次韵
　　林用中　游南岳风雪未已决策登山用敬夫春风楼韵
　　林用中　又和敬夫韵
　　林用中　遇高台获信老诗集
　　林用中　岳后步月
　　林用中　赠上封诸老
　　林用中　至上封
　　林用中　自方广过高台赋此
　　林用中　自上封下福岩道旁访李邺侯书堂山路榛合不可往矣遂赋此
　　林用中　自西园登山宿方广寺
　　林用中　醉下祝融峰
　林元晋　登十洲之一亭
　林元卿　客窗夜雨
　林元仲　句
　林頵　汉阳
　林云　仙水庙
　林曾
　　林曾　汴河
　　林曾　句
　　林曾　溪上谣
　林肇　鲈乡亭
　林正
　　林正　寄赤城叶学正
　　林正　寄裴云山
　　林正　江边
　　林正　老来
　　林正　遣兴
　林之奇
　　林之奇　沧洲亭怀古
　　林之奇　朝乘
　　林之奇　承天潜师画赞
　　林之奇　春日杂书
　　林之奇　村居
　　林之奇　灯二首
　　林之奇　高竹
　　林之奇　观音画赞
　　林之奇　癸未冬至
　　林之奇　和洪教菊
　　林之奇　和王龟龄不欺堂二首
　　林之奇　贺雨拜表
　　林之奇　呼鸡
　　林之奇　江月图
　　林之奇　举举媚学子
　　林之奇　句
　　林之奇　看白云爱而成诗
　　林之奇　梦访友生
　　林之奇　墨染丝
　　林之奇　秋怀
　　林之奇　示张直温
　　林之奇　四事
　　林之奇　泗州画赞
　　林之奇　送葛都官南归
　　林之奇　宿旧彭泽怀陶令
　　林之奇　题宛陵张待举曲肱亭
　　林之奇　题雪峰如藏主水月图
　　林之奇　田漏
　　林之奇　闻徐师川自京师还豫章
　　林之奇　西禅此庵净老真赞
　　林之奇　谢公定和二范秋怀
　　林之奇　新晴山月
　　林之奇　延福可老真赞
　　林之奇　谒客
　　林之奇　雨后出城马上作
　　林之奇　豫章别李元中宣德
　　林之奇　杂咏
　　林之奇　早春偶题
　　林之奇　属疾梧轩
　　林之奇　纵步湘西
　林致诚
　　林致诚　和骆华分水岭诗
　　林致诚　书至鹅湖访先祖简肃诗扁岁久不复存矣月老重饰一板令余书榟芝兰室
　林仲虎　出疆
　林仲嘉　虎溪
　林仲雨　句
　林自然　歌
　林自知　句
　林宗臣　丹霞屿
　林宗放
　　林宗放　北楼次韵
　　林宗放　次宣州太守韵
　　林宗放　赋应斋卷后
　　林宗放　和府判给事登叠嶂楼喜雨韵
　　林宗放　和龚太守巡江回署之作
　　林宗放　贺俞婺州除左史
　　林宗放　会文昌宫
　　林宗放　剧暑不可耐戏作冷语排之呈国威同舍兄
　　林宗放　陪郡守游西园
　　林宗放　钱倅生日
　　林宗放　食兔
　　林宗放　题韩任道寓轩
　　林宗放　乌使君
　　林宗放　贽奉使总领大卿














ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　







全宋诗：林





林璧

林璧　题式之诗卷后

少年曾读石屏诗，老去江湖幸见之。

百倍寻常真足惜，十存八九实堪悲。

蛙鸣蝉噪人争羡，天巧神功彼自知。

我欲流传天下去，为求完本补亡谁。

林表民

林表民　初夏别墅

池馆春方谢，连朝雨似烟。

乱荷藏睡鹭，繁木集嘶蝉。

地僻观书乐，心清得句玄。

野僧时过我，携手弄云泉。

林表民

林表民　次韵酬陈之道明府见赠

为政鄱君日，劬然似苦吟，

光前还照后，行古却居今。

危世道犹直，故山春正深。

露生观庶物，清坐更观心。

林表民

林表民　次韵刘允叔太主簿读予所编天台集见赠之作

楼头残月映储胥，人在西窗酒醒余。

梦里都忘阆风路，吟边如到玉霄成。

邻墙共作无何饮，别野期看未见书。

祗恐弓旌便招去，汉家答诏待相如。

林表民

林表民　次韵沈兴这税院岁幕即事二首

一檐寒雨滴愁声，赢得松斋睡思清。

急景不知年又谢，壮心空怅事无成。

温存冻壁火初举，陵轹破窗风自鸣。

多谢故交相慰藉，浪捐珠璧使人惊。

林表民

林表民　次韵沈兴这税院岁幕即事二首

穿云时有一鸿声，唤雪风来冷更清，

腊意未教梅萼老，春风先放柳条成。

乱离每叹兵难戢，贫贱还忧道不鸣。

节物一番空自好，暗添年纪却堪惊。

林表民

林表民　次韵王亚夫景存县帝春二首

欲劝东君尽一杯，临岐无语独迟回。

晚风自有留连意，递得莺声过柳来。

林表民

林表民　次韵王亚夫景存县帝春二首

登临长是爱清晖，晚岁知心亦自稀。

永书松斋掩书坐，却看梁燕引雏归。

林表民

林表民　访怀遇师

独隐重岩里，全无物役心。

禅因秋月悟，诗对晚云吟。

访古猿惊锡，抛生鸟上林。

相知今十载，不惮远来寻。

林表民

林表民　怀仙桥

晴雷书夜激奔湍，涧草岩花亦耐寒。

刘阮茫茫空仰止，恐乘风月一鞭鸾。

林表民

林表民　寄怀仙居和赞府尤贵端

乐安山水佳，游屐独木至。

复有县佐贤，欲见形梦寐。

忆昨交际初，篝灯饮文字。

数卷出宝储，三人或鼎峙。

相忘略开骸，同道许气义，

间之歨半期，仰止惟一志。

咸言官清，或说立趣异。

对松悟诗玄，饮水乐书味。

於此可怡尽，视彼持游戏。

芸隐示介酬，玉川辱简记。

不敏既得惭，有碍亦每喟。

牖月揖耿光，瓶梅想幽致。

思苦夜无眠，吟成托邮骑。

林表民

林表民　寄饯赵清中主上元簿

六代旧都遗在，词人怀古去登陆临。

长干塔上青山远，玄武湖边碧草深。

肯把簿书庶望眼，但图方略副焦心。

平江大海虽吾愿，台阁须材必访寻。

林表民

林表民　寄圣水老法照

五载禅林结净缘，又飞一锡过甘泉。

晓池洗钵云常润，夜阁繙经月自圆。

碧眼谁能庭畔柏，赤身难并社中莲。

饱看胜景多佳句，好为闲人寄一篇。

林表民

林表民　寄题郑熙宁夫玉轩

良玉本不琢，不音无希声。

观君命轩意，欲以诗自鸣。

君诗志古调，考击在差韺。

泠泠涧泉泣，切切溪条清。

孚尹露涵采，润美月泛英。

昔闻洛山中，种者须其成。

非铖感受价，卖韫那敢轻。

用之荐穹昊，何但鬼神惊。

凉欲觉庭叶，夜疏耿镫惊。

一读一启予，古调真难评。

林表民

林表民　简许远元寮

问云从何来，明月翳光景。

须臾忽破散，依旧寒炯炯。

问月何能照，月亦不自领。

云来非我过，云去非我幸。

无心付无事，虽巧不能逞。

幽人起寤叹，婆娑弄清影。

世人有万端，令人发深省。

林表民

林表民　饯台倅王司令几叔参釐天府

黼坐颁泥栓，黄图驾玉星。

自应摅学业，端不藉门庭。

冻日湖梅白，春风院柳青。

从今亨路去，台岭记曾经。

林表民

林表民　梁民曹以二首为小园木香光宠次韵抒谢

春风珠幰走青虬，清夜西园谁共游。

十里水边浑似雪，唤船应是误王猷。

林表民

林表民　梁民曹以二首为小园木香光宠次韵抒谢

攀条折蕊属骚人，迟恐颠风扫玉尘。

如付枕囊供醉寝，繁香薰骨解留春。

林表民

林表民　山斋书事

掩卷听蝉韵，凭栏楼雁行。

井风梧叶雨，篱月菊花霜。

又见秋将老，那堪夜更长。

愁吟无语共，残灺落书床。

林表民

林表民　剡中诗

遗踪曾记晋诸贤，乘兴今无雪后船。

断堑毁垣难借问，砖文犹著太康年。

林表民

林表民　送崇镜上人归剡因寄声高九万孙季蕃

送师归隐镜山中，万壑千岩指顾间。

磵恭维马如见问，为言憔悴老江关。

林表民

林表民　送崇镜上人归剡因寄声高九万孙季蕃

神剜天划成岩洞，横亘危梁接应真。

垂下玉虹三百丈，雪花飞溅一山春。

林表民

林表民　送崇镜上人归剡因寄声高九万孙季蕃

一僧礼拜能行过，下面人看胆亦寒。

月出纪成银色界，始知方广在林端。

林表民

林表民　送崇镜上人归剡因寄声高九万孙季蕃

随处禅房有水声，我来石上坐忘形。

临行更酌潭中渌，要洗多生业障清。

林表民

林表民　送净应老道源往浙右

片云离海屿，吴地去随缘。

托钵应行乞，升休亦坐禅。

舟停上塘雪，寺隔过山烟。

刺史知闻旧，无须觅镜传。

林表民

林表民　送倪平仲高士归天台

绿章封事步虚仙，来自东皇太乙边。

满袖明珠出光怪，又随溪月上归船。

林表民

林表民　送倪平仲高士归天台

桐柏山高空翠寒，夜深星斗近仙坛。

下宫银瀑三千丈，付与诗人雨后看。

林表民

林表民　送社太长老住虎丘

吴国前朝寺，县知补处难。

岳云迎外度，海月定中观。

子去挥犀拂，吾当卖布鞋。

梅花知别意，无语澹相看。

林表民

林表民　送天台李明府贯一归越

赤城谭旧令，为政且鸣琴。

涧瀑知清操，山云识苦吟。

自甘微贱拙，谁信勒碑深。

归路春风近，烟花绕禁林。

林表民

林表民　送王季和文知施州二首

皂盖蚕丛去，青祗凤历颁。

雪林猿叫峡，春院鸟啼山。

文字传三楚，恩威化八蛮。

政成明主召，九虎启天关。

林表民

林表民　送王季和文知施州二首

宿幸依刘表，时蒙说项斯。

方为感知赋，遽作送行诗。

万里通吴蜀，千山隔梦思。

江头野梅发，应记共吟时。

林表民

林表民　送薛子范明府归永嘉

天台邑债今还了，未上清班意若何。

行李比如初到少，鬓丝赢得近来多。

民输界首攀连送，君向城隅枉骑过。

恨满东风直能到，柳边莺语即骊歌。

林表民

林表民　题大兹寺兼简照讲师

来从金地过银地，智者修禅古道场。

叠嶂倚空围日月，穹耸松壑饱风霜。

碑文多是唐人刻，经卷犹阴炀帝藏。

偶值故交初入院，一镫留宿水声房。

林表民

林表民　题方叔所藏马中远春牧晚归图

一抹东风树色新，牛羊莽莽散平原。

微烟细草知归路，竹坞人家半掩门。

林表民

林表民　题六马图二首

骏影争驰意气难，被尘晴苑碧溶溶。

谁将妙笔开生面，雾鬣风鬃惨淡容。

林表民

林表民　题六马图二首

龙媒要是龙眠笑，意在能空冀并群。

老我惟知赏神骏，何时变化上青云。

林表民

林表民　题徐无竞所藏花光仁老墨梅

江路冥迷飞霰密，道人定起幽情逸。

忽邀龙子幻新妆，粉淡香乾春一笔。

寒梢瘦著苔衣昏，坏色空留梦里身。

几回月堕交疏晓，盐酸发相看不知老。

林表民

林表民　天台邵明府履病况遗牡丹各赋一绝

人间兴废手搏沙，乔木犹存少故家。

不见石边题甲乙，空科姓氏落名化。

林表民

林表民　天台邵明府履病况遗牡丹各赋一绝

一春苦雨又忧花，烂尽秧根榖再芽。

见说云头红可喜，老宵犹恐是朝霞。

林表民

林表民　天台邵明府履病况遗牡丹各赋一绝

可是东皇雨露深，不成一字亦腰金。

世间大有麒麟楦，对此谁能起愧心。

林表民

林表民　天台邵明府履病况遗牡丹各赋一绝

一枝美过玉柈盂，岁晚何由复遇苏。

我欲命名不得，有名无实不如无。

林表民

林表民　同钱则父登郡城观予所和梅仲潜金山吊东鲁林表民逢吉诗淮民同赋一

水落寒沙晚照收，沙边谁复舣孤舟。

鲍昭自作芜城赋，难写江南不尽愁。

林表民

林表民　同谢邹访平老

江湖包笠今闲却，默坐惟繙贝叶文。

耳重懒闻时俗事，客来聊荐一瓯云。

林表民

林表民　挽处士张君

扣龙泉了探慈湖，倦矣归携一束书。

白首功名销壮气，清溪游钓乐闲居。

山人宁有趋戎幕，方伯今谁顾草庐。

乡旧凋零无复见，北风吹雨更悉予。

林表民

林表民　挽都梁太守洪季辅

彭吹舟归日，军门巷哭时，

身抛淮郡印，

事入岘山碑。敌在家何用，

城危孰与持。墓门今已闭，

千载使人悲。

林表民

林表民　挽开府宋公

五朝大老今谁是，晓月长庚可怆然。

王某曾当挥制日，伏生将及授书年。

雁峰去就朱轮养，台岭归从白布缠。

秩视冢司优赠典，夜台光宠射穹躔。

林表民

林表民　挽王房州伯洪

崇牙出镇古边头，名与龚黄地一流。

方见勒碑歌善政，忽惊罢市哭仁侯。

燕飞古巷人千里，梅落寒溪月一楼。

前事已非那可问，晚云零落绿山稠。

林表民

林表民　挽新昌王明府吉甫

不见高人祗自悲，每哦佳句望乌衣。

浣花风月参谋去，采药溪山茂宰归。

万里险艰头已白，半生功业梦还非。

阿戎盍上青云路，奕世清门要发挥。

林表民

林表民　西湖

十三楼寺朝餐饭，六一泉亭晚举觞。

千古湖山难模处，淡烟微雨更斜阳。

林表民

林表民　新昌道中

残村时有两三家，缭绕清脂路更赊。

客里不知春去尽，满山风雨落桐花。

林表民

林表民　夜登桐柏上清阁

雨过中宵夜满空，一山松竹韵溪风。

披衣独上上清阁，身在半天云气中。

林表民

林表民　重建神秀楼

概昔游熙初，忠定守郡时。

树楼城南门，众秀皆来归。

插空缭千峤，注海合两溪。

云眉扁古隶，蛟凤跃出飞。

西瞻建标霞，东頫采菊篱。

循环一甲子，天假兹良期。

象贤宣祖烈，布政轶吏师。

乘暇陟危级，更新敞前规。

肆开落成宴，镫月交明辉。

杰栋小芳桂，修梁薄辛夷。

空阔渺纳纳，青红湿离离。

太平毕文简，庆历元厚之。

猗彼三硕辅，勋业畴或非。

公今继其躅，岁月几推多。

魏謩宝遗笏，郑武缁旧衣。

过者登斯楼，咸诵金石词。

却笑楚臣作，空因秋气悲。

林宾昫

林宾昫　病鹤

松梢秋气怯霜衣，犹为山人守石扉。

仙国灵丹无处觅，故乡华表几时归。

心知海上云霄□，眼见林间燕雀飞。

却恨吹台消息断，草烟城郭照斜晖。

林宾昫

林宾昫　红叶

五夜霜为染，轻明映碧流。

山林惊有色，天地欲无秋。

野渡风初起，夕阳雨未收。

昔闻共墨客，霜屋落飕飗。

林伯材

林伯材　枕流轩

谁在红莲阵裹行，冷冷飞玉抱山清。

几番人世兴亡梦，千古云涯黯淡声。

春暖藓花随雨到，夜深寒月落溪明。

倦怀一枕清凉地，斗薮尘埃羽翼生。

林伯成

林伯成　浯溪

读时方喜能甚乱，责备犹疑过颂功。

归美纵来臣子事，谁歌宋德乃心同。

林伯春

林伯春　蓝溪次曾状元韵

羊肠路入最高峰，倦倚东风点瘦筇。

芳草有情春意远，青山依旧暮云重。

新来梵阁添奇观，前度时人带老容。

寄我此身天地裹，梦回林杪一声钟。

林伯元

林伯元　感时

旧谷新丝价未平，田苗一半属官青。

白头老子面如鬼，倚杖开门见彗星。

林逋

林逋　安福县途中作

诗景纷拿且按鞭，坏桥危磴已鸣泉。

云根道店多沽酒，山崦人家亦种田。

谷鸟惊啼冲宿雨，野梅愁绝闭寒烟。

玉梁阁皂堪行遍，回得临江即上船。

林逋

林逋　百舌

柳条初重草初肥，烟湿园林晚未晞。

百种堪怜巧言语，一般惟久好毛衣。

欺凌红杏从头宿，讽刺黄鹂趁背飞。

谁道关关便多事，更能缄默送芳菲。

林逋

林逋　北山晚望

晚来山北景，图画亦应非。

村路飘黄叶，人家湿翠微。

樵当云外见，僧向水边归。

一曲谁横笛，蒹薜白鸟飞。

林逋

林逋　汴岸晓行

驴仆剑装轻，寻河早早行。

孤烟开道店，平野喝农耕。

老木回堤暗，初阳出浪明。

羁游事无尽，尘土拂吾缨。

林逋

林逋　病中

坐钓行樵那不倦，寻云看月亦应劳。

烦襟入夜权宜减，瘦格乘秋斗顿高。

猿下任窥煎药鼎，客来慵动碾茶槽。

床头卧架直闲却，免有情戮揭悼骚。

林逋

林逋　病中

遗编坐罢披三豕，小轴行当倦伍禽。

谦肆有徵常遇困，刀圭无状为攻深。

长卿痟渴应难奈，玄晏清羸已不禁。

约缚隐囊聊阁膝，忘怀未得是微吟。

林逋

林逋　病中谢冯彭年见访

老去已多病，况当梅雨时。

山空门自掩，昼永枕频移。

晚燕巢犹湿，新篁箨未披。

若非求仲至，谁复问栖迟。

林逋

林逋　采山石

危阁闲登日渐曛，整屏晴雨枕江濆。

秋稜瘦出无多寺，古翠浓连一半云。

坐卧不抛输钓叟，往来长见属鸥群。

翻然却怪宣城守，是甚移将李白坟。







卷176

林逋

林逋　曹州寄任独复

交结文章尽世惊，城中幽隐更无营。

敢将古道为吾事，耻对常流语子名。

秋思病弹曾独听，太玄闲写待谁评。

清朝故实蒲轮在，合为高贤下帝京。

林逋

林逋　尝茶次寄越僧灵皎

白云峰下两枪新，腻绿长鲜谷雨春。

静试恰如湖上雪，对尝兼忆剡中人。

瓶悬金粉师应有，筯点琼花我自珍。

清话几时搔首后，愿和松色劝三巡。

林逋

林逋　城中书事

一门深掩得闲权，纯白遗风要独全。

强接俗庸中反道，敢嫌贫病是欺天。

围形古寺谙寻鹤，照藓秋廊攎疏玄。

从此免惭岩下者，子真高兴未萧然。

林逋

林逋　乘公桥作

晚峰横碧树梢红，数榜渔罾水影中。

忆得江南曾看着，钜然名画在屏风。

林逋

林逋　池上春日

一池春水绿于苔，水上花枝竹间开。

芳草得时依旧长，文禽无事等闲来。

年颜近老空多感，风雅含情苦不才。

独有浴沂遗想在，使人终日此徘徊。

林逋

林逋　池上春日即事

鸳鸯如绮杜蘅肥，鸂鶒夷犹翠潋微。

但据汀洲长并宿，莫冲烟霭辄惊飞。

已输谢客清吟了，未忍山翁烂醉归。

钓艇自横丝雨霁，更从蒲簊媚斜晖。

林逋

林逋　池上作

簇簇菰蒲映蓼花，水痕天影蘸秋霞。

分明似个屏风上，飞起鵁鶄一道斜。

林逋

林逋　池阳山店

数家村店簇山旁，下马危桥已夕阳。

惊鸟忽冲豩霭破，暗花闲堕堑风香。

时间盘泊心犹恋，日后寻思兴必狂。

可惜回头一声笛，酒旗斜曳出疏篁。

林逋

林逋　酬昼师西湖春望

笛声风暖野梅香，湖上凭阑日渐长。

一样楼台围佛寺，十分烟雨簇渔乡。

鸥横残葑多成阵，柳映危桥未着行。

终约吾师指芳草，静吟闲步岸华阳。

林逋

林逋　出曹川

诗怀动叹嗟，驴立帽阴斜。

雨泺生新{左卤右兼}，茅丛夹旧槎。

午烟昏独店，冈路透谁家。

几日江南兴，扁舟泊岸沙。

林逋

林逋　出泉水驿

晓城寒水共萧萧，湿碧吹青路一条。

烟霭浓间出山驿，林萝深里过溪桥。

闲情谩会吟兼画，隐事犹输钓与樵。

多谢孤村人落外，酒旗风急更相招。

林逋

林逋　初夏

乳雀啁啾日气浓，雉来交影日重重。

秧田百亩鹅黄大，横策溪村属老农。

林逋

林逋　春日感怀

衡宇日萧寂，高舂犹掩扉。

春风似有旧，社燕亦重归。

览照老已具，开樽人向稀。

颓然此心曲，持底属芳菲。

林逋

林逋　春日怀历阳后园游兼寄宣城天使

昔年行乐伴王孙，事尽清狂是后园。

一榻竹风横懒架，半轩花月到顽盆。

佳人暗引莺言语，芳草闲迷蝶梦魂。

今日凄凉旧春色，可堪烟雨近黄昏。

林逋

林逋　春日寄钱都使

桃花枝重肉红垂，萱草抽苗抹绿肥。

正语暖莺风细细，著双寒燕雨稀稀。

亭台物景兼飘絮，宅院时情渐夹衣。

指背挟肩行乐事，不甘离索向芳菲。

林逋

林逋　春日送袁成进士北归

春潮上海门，归雁远行分。

千里倦行客，片帆还送君。

酒波欺碧草，歌叠袅晴云。

来岁东堂桂，聊酬一战勋。

林逋

林逋　春日斋中

空阶重叠上垣衣，白昼初长社燕归。

落尽海棠人卧病，东风时复动柴扉。

林逋

林逋　春夕閒咏

屐齿遍庭深，时为拥鼻吟。

微风引竹籁，斜月转花阴。

静赏应难极，孤怀自不禁。

苍然小池上，烟露达青岑。

林逋

林逋　春阴

似雨非晴意思深，宿酲牵引卧春阴。

苦怜燕子寒相并，生怕梨花晚不禁。

薄薄帘帏欺欲透，遥遥歌管压来沉。

北园南陌狂无数，只有芳菲会此心。

林逋

林逋　翠微亭

亭在江干寺，清凉更翠微。

秋阶响松子，雨壁上苔衣。

绝境长难得，浮生不攎归。

旅怀何计是，西崦入斜晖。

林逋

林逋　村居书事兼简陈贤良

抱关随俗本无能，却掩深居避爱憎。

两岸解惊秋钓石，风窗花落夜棋灯。

穿云寄药多山叟，刻竹留诗半野僧。

吟阁晚凉堪共望，远峰苍翠势层层。

林逋

林逋　答潘司理

庭柯雪压已如春，乘兴山阴亦少人。

岑寂园庐何所对，酒中贤圣药君臣。

林逋

林逋　答谢尉得替

牢愁漫散空阶雨，羁宦閒伤落日春。

未似青青河畔草，客亭长短送离人。

林逋

林逋　吊薛公孟

未第身魂殁帝京，东还长欠奠幽灵。

遗文尽合编家传，高行谁堪撰墓铭。

谈柄寂寥尘久暗，墨池荒废草空青。

三招不见山巾湿，攎画轩昂太白星。

林逋

林逋　蝶

细眉双耸敌秋毫，冉冉芳园日几遭。

清宿露花应自得，暖争风絮欲相高。

情人殁后魂犹在，傲吏齐来梦亦荣。

闲掩遗编苦堪恨，不并香草入离骚。

林逋

林逋　冬日卫枢至

冷话复长吟，俱非俗者心。

宁斋留并宿，几度梦相寻。

鸟乱槐枝折，烟微雪气侵。

如何急前去，赢马万山深。

林逋

林逋　洞霄宫

大滌山相向，华阳路暗通。

风霜唐碣久，草木汉祠空。

剑石苔花碧，丹池水气红。

幽人天柱侧，茅屋洒松风。

林逋

林逋　读王黄州诗集

坐吟行看对清秋，懒架仍移近枕头。

放达有唐惟白传，纵横吾宋是黄州。

左迁商岭题无数，三入承明兴未休。

红药紫薇千一古，又添杨子伴牢愁。

林逋

林逋　读种先生丁密谏诗

旧草闲看即自卑，圣朝空道苦于诗。

高才眩望如明逸，新句无因似谓之。

淮甸月华欹枕静，秣陵春色按鞭迟。

邯郸独步西施笑，落得星星两鬓丝。

林逋

林逋　风水洞

平昔常闻风水洞，重山复水去无穷。

因缘偶入云泉路，林下先闻接客钟。

林逋

林逋　葑山

淤泥肥黑稻秧青，阔盖深流旋旋生。

攎倩湖君书版籍，水仙今佃老农耕。

林逋

林逋　凫

三三两两自相随，檀颈回看{左發右色}趘衣。

野水无波秋色净，不知何事忽惊飞。

林逋

林逋　复赓前韵且以陋居幽胜诧而诱之

画共药材悬屋壁，琴兼茶具入船扉。

秋花挹露如红粉，水鸟冲烟湿翠衣。

石磴背穿林寺近，竹烟横点海山微。

百千幽胜无人见，说向吾师是洩机。

林逋

林逋　复送慈公还虎丘山

孑孑归樯五两翻，香林禅石抱云根。

单囊憩罢还微笑，却是青山不出门。

林逋

林逋　耿济口舟行

环回几合似江干，刺眼诗幽尽状难。

沙嘴半平春晚湿，水痕无底照秋宽。

老霜蒲苇交千刃，怕雨凫鸥着一攒。

攎就孤峰寄蓑笠，旧乡渔业久凋残。

林逋

林逋　孤山后写望

水墨屏风状总非，作诗除是谢玄晖。

溪桥袅袅穿黄叶，樵斧丁丁斫翠微。

返照未沉僧独在，长烟如淡鸟横飞。

南峰有客锄园罢，闲倚篱门忘却归。

林逋

林逋　孤山寺

云峰水树南朝寺，祇隔丛篁作并邻。

破殿静披虀臼古，斋房闲试酷奴春。

白公睡阁幽如画，张祜诗牌妙入神。

乘兴醉来拖木突，翠苔苍藓石磷磷。

林逋

林逋　孤山寺端上人房写望

底处凭阑思眇然，孤山塔后阁西偏。

阴沉画轴林间寺，零落棋枰葑上田。

秋景有时飞独鸟，夕阳无事起寒烟。

迟留更爱吾庐近，祇待重来看雪天。

林逋

林逋　孤山雪中写望

片山兼水绕，晴雪复漫漫。

一径何人到，中林尽日看。

远分樵载重，斜压苇丛乾。

楼阁严城寺，疏钟动晚寒。

林逋

林逋　孤山雪中写望寄呈景山仙尉

瓀树摇岑掠眼新，鲜飙时复飏珠尘。

此中自是蓬莱阙，何处更寻姑射人。

林逋

林逋　孤山隐居书壁

山水未深猿鸟少，此生犹攎别移居。

直过天竺溪流上，独树为桥小结庐。

林逋

林逋　虢略秀才以七言四韵诗为寄辄敢酬和幸惟采览

本无高亮似阳城，但爱松风入耳声。

五亩自开林下隐，一尊聊敌世间名。

交谈不远樵农客，弄翰慵夸子墨卿。

异日青冥肯回顾，夫君门族旧和羹。

林逋

林逋　过芜湖县

诗中长爱杜池州，说着芜湖是胜游。

山掩肥城当北起，渡冲官道向西流。

风稍樯碇网初下，雨摆鱼薪市未收。

更好两三僧院舍，松衣石发斗山幽。

林逋

林逋　和安秀才次晋昌居士留题壁石

岑寂衡门题凤处，岭云庭树似无依。

湖滨儜立应相望，一信樵风晚未归。

林逋　和才上人春日见寄

俗外多将云作装，前花惟以醉为乡。

瑶华伸玩情何极，高绝犹如登百常。

林逋

林逋　和　湜赠希社师

瘦靠阑干搭梵襟，绿荷阶面雨花深。

迢迢海寺浮杯兴，杳杳秋空放鹤心。

斋磬冷摇松吹杂，定灯孤坐竹风侵。

锵然更有金书偈

祇许龙神听静吟。

林逋

林逋　和酬泉南陈贤良见赠

湛卢生涩鞘秋尘，方册谁谈礼乐因。

两地贵游无旧识，五天清会有高人。

泉关茶井当犹惜，火养丹炉看独频。

扬袂公车莫相调，浮名应未似身亲。

林逋

林逋　和酬社从事题壁

弭盖入衡宇，相看情独深。

萧疏秋树色，老大故人心。

佳话频移晷，清飙几拂襟。

寥然长卿壁，题此比兼金。

林逋

林逋　和酬周启明贤良见寄

治世谁能吊屈平，且披湘帙散幽经。

春阳尽吐芊芊草，霄极长垂两两星。

半壁烟岚图太华，一筇风雪访支硎。

雅吟为惠将何比，明月珊瑚海气腥。

和酬周寺丞

门横野水席凝尘，束縜谁能问乞邻。

除是千庐贵游客，中林时复访幽人。

林逋

林逋　和皓文二绝

李杜风骚少得朋，将坛高筑竟谁登。

林萝寂寂湖山好，月下敲门只有僧。

林逋

林逋　和皓文二绝

芳草谁能梦谢池，但将心地喻摩尼。

千岩万壑时相忆，明月清风两自知。

林逋

林逋　和黄亢与季父见访

积水凝悬馆，船宽或结楼。

一窗方寄傲，二巷忽同游。

怨慕采菱曲，苍茫拾翠洲。

微风起蘯末，归路满清愁。

林逋

林逋　和梅圣俞雪中同虚白上人来访

湖上玩佳雪，相将惟道林，

早烟村意远，春涨岸痕深。

地僻过三径，人闲试五禽。

归桡有余兴，宁复此山阴。

林逋

林逋　和蒙尉见寄

开尊且醉圣贤酒，理棹时乘旦暮风。

懒为躬耕咏梁甫，敢将高卧敌隆中。

林逋

林逋　和史宫赞

门对远岑青，常时亦懒扃。

久贫惭嗜酒，多病负穷经。

鹤迹秋偏静，松阴午欲亭。

蜀庄何足问，惟解事沉冥。

林逋

林逋　和唐异见奇

骚人新遗畔牢词，隐几微吟愧所知。

几欲樽前论款密，可能林下访栖迟。

林逋

林逋　和天竺慈云大师

林表飞来色，犹怜久卜邻。

沿洄一水路，梦想五天人。

谢绝空园草，沉冥满几尘。

暮云如有得，宁谢寄声频。

林逋

林逋　和王给事同诸官留题

千兵款户迂红旆，四壁留题拂紫苔。

他日北山传故事，愿将猿鹤比云来。

林逋

林逋　和西湖霁上人寄然社师

竹下经房号白莲，社师高行出人天。

一斋巾拂晨钟次，数礼香灯夜像前。

瞑目几闲松下月，净头时动石盆泉。

西湖旧侣因吟寄，忆着深峰万万年。

林逋

林逋　和谢秘校西湖马上

表里湖山极目春，据鞍时此避埃尘。

苍苍烟树悠悠水，除却王维少画人。

林逋

林逋　和运使陈学士游灵隐寺寓怀

山壑气相合，旦暮生秋阴。

松门韵虚籁，铮若鸣瑶琴。

举目群状动，倾耳百虑沉。

按部既优游，时此振衣襟。

泓澄冷泉色，写我清旷心。

飘颻白猿声，答我雅正吟。

经台复丹井，扪萝常遍临。

鹤盖青霞映，玉趾苍苔侵。

温颜煦槁木，真性驯幽禽。

所以仁惠政，及物一一深。

洒翰嶙峋壁，返驾旃檀林。

回睨窣堵峰，天半千万寻。

林逋

林逋　和朱仲方送然社师无为还历阳

归路过东关，行行一锡间。

破林霜后月，孤寺水边山。

顶笠冲残叶，腰装歇暮湾。

香灯旧吟社，清思逐师还。

林逋

林逋　湖村晚兴

沧洲白鸟飞，山影落晴晖。

映竹犬初吠，弄舡人合归。

水波随月动，林翠带烟微。

寺近疏钟起，萧然还掩扉。

林逋

林逋　湖楼晚望

湖水混空碧，凭阑凝睇劳。

夕寒山翠重，秋净鸟行高。

远意极千里，浮生轻一毫。

丛林数未遍，杳霭隔渔舠。

林逋

林逋　湖山小隐

猿鸟分清绝，林萝拥翠微。

步穿僧径出，肩搭道衣归。

水墅香菰熟，烟崖早笋肥。

功名无一点，何要更忘机。

林逋

林逋　湖山小隐

园井夹萧森，红芳堕翠阴。

昼岩松鼠静，春堑竹鸡深。

岁课非无秫，家藏独有琴。

颜原遗事在，千古壮闲心。

林逋

林逋　湖山小隐

衡门邻晚岛，环堵背寒岗。

片月通萝径，幽云在石床。

客游抛鄠杜，渔事攎沧浪。

管乐非吾尚，昂头肯自方。

林逋

林逋　湖山小隐二首

道着权名便绝交，一峰春翠湿衡茅。

庄生已愤鸱鸢赫，杨子休讥蝘蜓嘲。

潏潏药泉来石窦，霏霏茶蔼出松梢。

琴僧近借南薰谱，且并闲工子细抄。

林逋

林逋　湖山小隐二首

闲搭纶巾拥缥囊，此心随分识兴亡。

黑头为相虽无谓，白眼看人亦未妨。

云喷石花生剑壁，雨敲松子落琴床。

清猿幽鸟遥相叫，数笔湖山又夕阳。

林逋

林逋　湖上初春偶作

梅花开尽腊亦尽，春暖便如寒食天。

气色半归湖岸柳，人家多上郭门船。

文禽相并映短草，翠潋欲生浮嫩烟。

几处酒旗山影下，细风时已弄繁弦。

林逋

林逋　湖上晚归

卧枕船舷归思清，望中浑恐是蓬瀛。

桥横水木已秋色，赤倚云峰正晚晴。

翠羽湿飞如见避，红蕖香嫋似相迎。

依稀渐近诛茅地，鸡犬林萝隐隐声。

林逋

林逋　湖上隐居

湖水入篱山绕舍，隐居应与世相违。

闲门自掩苍苔色，来客时惊白鸟飞。

卖药比尝嫌有价，灌园终亦爱无机。

如何天竺林间路，犹到秋深梦翠微。

林逋

林逋　华阳洞

华阳山雨拂轻尘，独步烟霞访隐真。

笑傲太平云外客，安閒清世梦中身。

金章名重人称贵，布褐才高道不贫。

吟罢洞天风正淡，自知凡骨定逢人。

林逋

林逋　怀长吉上人北游

青山日已远，香裓渐多尘。

应爱淮流上，聊逢月色新。

孤禅安逆旅，警句语谁人。

复有伤离客，中林病过春。

林逋

林逋　淮甸城居寄任刺史

扰扰非吾事，深居断俗情。

石莎无雨瘦，秋竹共蝉清。

剑在慵闲拂，诗难忆细评。

寥然独搘枕，淮月上山城。

林逋

林逋　淮甸南游

幽胜程程攎遍寻，不妨淮楚入搜吟。

藓莎篱落豩庄静，松竹楼台坞未深。

数抹晚霞怜野笛，一筛寒水羡沙禽。

腰间组绶谁能爱，时得闲游是此心。

林逋

林逋　淮甸南游

几许摇鞭兴，淮天晚景中。

树林兼雨黑，草实着霜红。

胆气谁怜侠，衣装自笑戎。

寒威敢相掉，猎猎酒旗风。

林逋

林逋　槐木纸椎

入手轻乾是古槐，几声清响彻池台。

椎余鱼网如脂滑，时写新诗肯寄来。

林逋

林逋　黄家庄

黄家庄畔一维舟，总是沿流好宿头。

野兴几多寻竹径，风情些小上茶楼。

遥村雨暗鸣寒犊，浅溆沙平下晚鸥。

更有锦帆荒荡事，茫茫随分起诗愁。

林逋

林逋　即席送江夏茂才

与君未别且酣饮，别后令人空倚楼。

一点风帆若为望，海门平阔鹭涛秋。

林逋

林逋　集贤李建中工部尝以七言长韵见寄感存怀没因用追和

清绝门墙冷似冰，野人怀刺昔曾登。

新题对雨分萧寺，旧梦经秋说杜陵。

贫典郡符资月给，老持台宪减霜稜。

开元文字钟王笔，惆怅临风一烬灯。

林逋

林逋　寄曹南任懒夫

关门却坐忘，一烬隐居香。

午濑怀泉瀑，秋耕负晓冈。

道深玄草在，贫久褐衣荒。

料得心交者，微吟为楚狂。

林逋

林逋　寄岑迪

久辜才术向吾朝，公罪应该洗雪条。

佐邑旧曾居府寺，转官新合入京僚。

门庭冷落闲中住，僮仆生疏贱价招。

别后交游定相忆，酒灯棋雨几清宵。

林逋

林逋　寄呈张元礼

君栖枳棘官将满，我住蓬蒿岁正穷。

驷马交游从此少，一瓢生事不胜空。

衡门但枕盈盈水，群木方摇摵摵风。

若念故人兼久病，公余无惜寄诗筒。

林逋

林逋　寄聐门梁进士

退隐无山进乏媒，杜门芳草与苍苔。

贫为吾道应关命，达以他途亦是才。

人静合寻衙北寺，野凉还上郭西台。

江干昨夜情多少，风雨吹灯一梦回。

林逋

林逋　寄傅霖

葛蔓烟枯束六经，高廉浑与昔贤停。

黄牙稚子跨牛犊，白眼山人识剑形。

寒睡草旁林酒壮，晓思河曲雨槎腥。

传闻曾说平生事，不要清朝梦武丁。

林逋

林逋　寄和昌符

家近太行居，西归压一驴。

同侪多及第，高论独知书。

名迹收藏遍，公卿扣谒疏。

离愁不可写，蝉噪夕阳初。

林逋

林逋　寄胡介

忆着胡居士，长看古佛书。

衡门惟老母，一饭共寒蔬。

墨迹多图鹤，山名爱画庐。

几回曾会宿，风雪满庭除。

林逋

林逋　寄解州李学士

解梁贤守古难同，张盖垂鞭自士风。

馆职久衔疏旧地，郡符重剖枉名公。

印厅孤坐琴尊外，铃阁清谈易老中。

闻演丝纶徵诏近，相如文学动天聪。

林逋

林逋　寄兰溪邑长史宫赞

溪上红兰露泫华，豩波浮动长人衙。

公余即有扁舟兴，几弄潺湲到日斜。

林逋

林逋　寄临川司理赵时校书

远宦风波隔，归期岁月频。

天形孤鸟晚，烟色大江春。

驿路向山郭，船樯留估人。

高台望不极，空使鬓华新。

林逋

林逋　寄茂才冯彭年

异代甘泉赋，谁当颂太微。

无如摛藻妙，所惜赏音稀。

渐远江关树，方单客子衣。

扁舟舣何许，霰雪暮霏霏。

林逋

林逋　寄梅室长

君家先祖隐吴门，即日追游往事存。

若向明时秦飞牍，并将康济息元元。

林逋

林逋　寄辇下传神法相大师

禁寺诸供奉，如师艺学稀。

粉轻昏古本，罢重拆秋衣。

净{左卤右兼}生瓶晕，连阴长竹围。

算应支遁马，毛骨苦无肥。

林逋

林逋　寄辇下莫降秀才

犀围古暗革靴鸣，楚楚衣裾白苧轻。

节概平时长独立，文章近日合双行。

且看辇毂千蹄晓，复忆溪山数峰晴。

一第临临杏花宴，满都春色叫迁莺。

林逋

林逋　寄钱紫微

晞发起初晨，中丘谢病身。

空持白云意，遥赠紫微人。

画轂坊门远，苍苔掖署春。

元和旧文体，当许继清尘。

林逋

林逋　寄清晓阇梨

前时春雪晴，林壑趣弥清。

几忆山阴讲，兼忘谷口耕。

树丛归夕鸟，湖影浸寒城。

还肯重相访，柴门掩杜蘅。

林逋

林逋　寄上金陵马右丞

专席顷尝居宪府，拥旄寻亦别明庭。

金陵土著多蒙赖，分野三回见福星。

林逋

林逋　寄上金陵马右丞

惠爱如春威似霜，神明佳政蔼余杭。

集贤庭畔依依柳，无限行人比颂棠。

林逋

林逋　寄上金陵马右丞

尽道次公当入相，江湖那肯久迟徊。

西湖春物空凝意，犹望方舟尝胜来。

林逋

林逋　寄思齐上人

松下中峰路，怀师日日行。

静钟浮野水，深寺隔春城。

阁掩茶烟晚，廊回雪溜清。

当期相就宿，诗外话无生。

林逋

林逋　寄孙仲簿公

低折沧洲簿，无书整两春。

马从同事借，妻怕罢官贫。

道僻收閒药，诗高笑古人。

仍闻长吏奏，表乞锁厅频。

林逋

林逋　寄太白李山人

颜如童子发如黳，卜筑深当太白西。

身上祇衣粗直掇，马前长带古偏提。

鹍鹏懒击三千水，龙虎闲封六一泥。

几度枕肱人迹外，半窗松雪论天倪。

林逋

林逋　寄题历阳马仲文水轩

构得幽居近郭西，水轩风景独难齐。

烟含晚树人家远，雨湿春蒲燕子低。

红烛酒醒多聚会，粉牋诗敌几招携。

旅游今日堪搔首，摇落山城困马蹄。

林逋

林逋　寄题僧院庭竹

岑寂宝坊清夜月，几移疏影上跏跌。

更怜斋罢闲看处，一日还应不可无。

林逋

林逋　寄闻义阛梨

平昔常闻溪口路，重山複水去无穷。

禅余试问舟人看，几宿还能到剡中。

林逋

林逋　寄吴肃秀才

肄业寄僧房，暑天湖上凉。

竹风过枕簟，梅雨润巾箱。

引步青山影，供吟白鸟行。

明年重访旧，身带桂枝香。

林逋

林逋　寄西山勤道人

天竺山深桂子丹，白猿啼在白云间。

死生不出千门事，坐卧无如一室闲。

谁伴锡痕过寂历，自凭茶色对孱颜。

忘机亦有庞居士，园井萧疏病掩关。

林逋

林逋　寄宣城宗言姪

春水涵波绿渺瀰，江南芳草又离离。

谢家元住青山郭，郄氏近攀丹桂枝。

衣下香囊非尔好，床头诗卷愧吾痴。

中林独处仍多病，早晚能来慰所思。

林逋

林逋　寄薛学士

飞徵偶未下天衢，古群宽闲且寄居。

曾许布衣通一刺，每留蔬食看群书。

高斋已想闲丹灶，清梦谁同话直庐。

江外敢知无别计，只携琴鹤听新除。

林逋

林逋　寄玉梁施道士

子云遗构住丹房，天鼓时闻数叩霜。

真景截波寻铁柱，怪书披月看铜墙。

氲氲颢气朝胎息，熠熠辰辉夜步网。

大静入来诸事罢，灵芜盘穗卷良常。

林逋

林逋　寄祝长官

怀想与君劳，区区未剧曹。

深心赖黄卷，垂老愧青袍。

临事终存道，为诗转近骚。

庐江五亩宅，归去亦蓬蒿。

林逋

林逋　监郡太博惠酒及诗

尘事久谢绝，园庐方晏阴。

铿然郢中唱，伸玩清人心。

况复对樽酒，百虑安能侵。

何以比交情。松桂寒萧森。

林逋

林逋　监郡吴殿丞惠以笔墨建茶各吟一绝谢之　笔

犀利锋鋩敌五兵，梦中青镂未为灵。

空山日午南窗暖，攎写黄庭内景经。

林逋

林逋　监郡吴殿丞惠以笔墨建茶各吟一绝谢之　茶

石碾轻飞瑟瑟尘，乳花烹出建溪春。

世间绝品人难识，閒对茶经忆古人。

林逋

林逋　监郡吴殿丞惠以笔墨建茶各吟一绝谢之　墨

青晕时磨半砚云，更将书帖拂秋尘。

衰羸自顾空多感，不是临池苦学人。

林逋

林逋　将归四明夜坐话别任君

酒酣相向坐，别泪湿吟衣。

半夜月欲落，千山人忆归。

乱尘终古在，长瀑倚云飞。

明日重携手，前期易得违。

林逋

林逋　郊园避暑

柴门鲜人事，氛垢颇相忘。

爱彼林间静，复兹池上凉。

托心时散帙，迟客复携觞。

况有陶篱趣，归禽语夕阳。

林逋

林逋　句

草泥行郭索，云木叫鉤辀。

林逋

林逋　句

已作归心即自宽。

林逋

林逋　句

巉巉孤棹起。

林逋

林逋　句

风回时带笛，烟远忽藏村。

林逋

林逋　句

隐非秦甲子，病有晋春秋。

林逋

林逋　句

算吟千万首，方得两三联。

林逋

林逋　句

秋声动群木，暮色起千山。

林逋

林逋　句

印文生绿经旬合，砚匣留尘尽日封。

林逋

林逋　句

天寒络纬悲向壁，秋高风露声入怀。

林逋

林逋　句

珠繁杨氏果，翠耀孔家禽。

林逋

林逋　句

阴沉天气连翩醉，摘索花枝料峭寒。

林逋

林逋　句

水天云黑白，霜野树青红。

林逋

林逋　李翰林寄松扇及诗乃答之

编松为箑寄山中，兼得紫微诗一通。

入手凉生殊自慰，耳频长听隐居风。

林逋

林逋　历阳寄金陵衍上人

藓晕莎丛古石房，寺和松竹背秋冈。

骚吟未断云生褐，梵偈重开月照得。

五老旧游应悄默，六朝闲事肯悲凉。

西州独客心摇甚，抹碧江天鸟一行。

林逋

林逋　莲荡

楚妃皋女一何多，裳似芙蓉衣芰荷。

几夕霏霏烟霭里，竞窥清浅弄重波。

林逋

林逋　林间石

入夜跏趺多待月，移时箕踞为看山。

苔生晚片应知静，云动秋根合见闲。

瘦鹤独随行药后，高僧相对试茶间。

疏篁百本松千尺，莫怪频频此往还。

林逋

林逋　菱塘

含机绿锦翻新叶，满匣青铜莹古花。

最爱晚来鸥与鹭，宿烟翘雨便为家。

林逋

林逋　留题李颉林亭

兼琴枕鹤经，尽日卧林亭。

啼鸟自相语，幽人谁欲听。

半阑花籍白，一径草盘青。

何必对樽酒，此中堪独醒。

林逋

林逋　留题李休山居

俗口喧喧利与名，到君风品即难凭。

曾将五老关秋梦，只爱南薰是正声。

鸟恋药棚长独立，树欺诗壁半旁生。

公车便不能徵出，搔首吾皇负圣明。

林逋

林逋　旅馆写怀

垂成归不得，危坐对沧浪。

病叶惊秋色，残蝉怕夕阳。

可堪疏旧计，宁复更刚肠。

的的孤峰意，深宵一梦狂。

林逋

林逋　猫儿

纤钩时得小溪鱼，饱卧花阴兴有余。

自是鼠嫌贫不到，莫惭尸素在吾庐。

林逋

林逋　梅花

吟怀长恨负芳时，为见梅花辄入诗。

雪后园林才半树，水边篱落忽横枝。

人怜红艳多应俗，天与清香似有私。

堪笑胡雏亦风味，解将声调角中吹。

林逋

林逋　梅花

几回山脚又江头，绕着孤芳看不休。

一味清新无我爱，十分孤静与伊愁。

任教月老须微见，却为春寒得少留。

终共公言数来者，海棠端的免包羞。

林逋

林逋　梅花

小园烟景正凄迷，阵阵寒香压麝脐。

湖水倒窥疏影动，屋檐斜入一枝低。

画工空向閒时看，诗客休徵故事题。

惭愧黄鹂与蝴蝶，只知春色在桃溪。

林逋

林逋　梅花二首

宿霭相粘冻雪残，一枝深映竹丛寒。

不辞日日旁边立，长愿年年末上看。

蕊讶粉绡裁太碎，蒂疑红蜡缀初乾。

香萏独酌聊为寿，从此群芳兴亦阑。

林逋

林逋　梅花二首

孤根何事在柴荆，村色仍将腊候并。

横隔片烟争向静，半粘残雪不胜清。

等闲题咏谁为愧，子细相看似有情。

搔着寿阳千载后，可堪青草杂芳英。

林逋

林逋　闵上人以鹭鸶二轴为寄因成二韵

閒飏粉丝荷苇外，数声惟欠叫秋阴。

虚堂隐几时悬看，增得沧州趣更深。

林逋

林逋　闵师见写陋容以诗奉答

顾我丘壑人，烦师与之写。

北山终日悬，风调一何野。

林僧忽焉至，欲揖顷方罢。

复有条上猿，惊窥未遑下。

林逋

林逋　闵师自天台见寄石枕

斵石自何许，枕之怀赤城。

空庐复蕙帐，旦暮白云生。

林逋

林逋　鸣皋

皋禽名祇有前闻，孤引圆吭夜正分。

一唳便惊寥泬破，亦无閒意到青云。

林逋

林逋　暮春寄怀曹南通任寺丞

跌荡情怀每事同，十年曹社醉春风。

弹弓园圃阴森下，棋子厅堂寂静中。

赤脚我犹无一婢，黑头君合作三公。

江湖今日还劳结，目送归飞点点鸿。

林逋

林逋　偶书

一任尘欺古鹿卢，圣经穷烂更何图。

磻溪老叟能闲气，八十封侯不似无。

林逋

林逋　偶书

閒看是斯文，无秦攎自焚。

病来兼万事，休去负深云。

直语时多忌，幽肠俗不分。

如何麋与鹿，犹此傍人群。

林逋

林逋　平居遗兴

有甚余闲得解嘲，高慵时把几梙敲。

卑孜晚鸟沉幽语，历刺烟篁露病梢。

草野交游披褐见，神仙书史点朱抄。

皇朝不是甘逃挝，争向心如许与巢。

林逋

林逋　钱塘仙尉谢君咏物楼成寄题二韵

仙人多在丽谯居，况对西山爽气余。

若向湖滨属佳句，莫忘秋水落芙蕖。

林逋

林逋　清河茂才以良笔并诗为惠次韵奉答

郊翰秋劲愈于锥，筠管温温上玉辉。

聊为夫君一栖阁，老来驽缓久知非。

林逋

林逋　秋怀

霏霏烟雨拂西窗，缃帙披残卧缥缸。

林木细分山去削，水波微动鹤丁樁。

凉沈欲睡何妨纵，静壮诗魔未易降。

搔首旧游堪入画，一樯如练下澄江。

林逋

林逋　秋怀

惠连初攎赋秋怀，病束慵缠几未谐。

湿叶随丹明晚堑，破云拖粉露晴崖。

先甘衰落归双髩，已觉清凉入百骸。

试枕离骚校闲品，竹烟杉籁满萧斋。

林逋

林逋　秋江写望

苍茫沙嘴鹭鸶眠，片水无痕浸碧天。

最爱芦花经雨后，一篷烟火饭鱼舡。

林逋

林逋　秋日含山道中回寄历阳希然山人

村落人家总入诗，下驴盘薄立多时。

霜陂一掬清于鉴，漱着牙根便忆归。

林逋

林逋　秋日湖西晚归舟中书事

水痕秋落蟹螯肥，闲过黄色酒舍归。

鱼觉船行沉草岸，犬闻人语出柴扉。

苍山半带寒云重，丹叶疏分夕照微。

却忆清豩谢太傅，当时未解惜蓑衣。

林逋

林逋　秋日西湖閒泛

水气并山影，苍茫已作秋。

林深喜见寺，岸静惜移舟。

疏苇先寒折，残虹带夕收。

吾庐在何处，归兴起渔讴。

林逋

林逋　荣家鹤

种莎池馆久淹留，品格堪怜绝比俦。

春静棋边窥野客，雨寒廊底梦沧州。

清形已入仙经说，冷格曾为古画偷。

数啄稻粱无事外，报言鸡雀懒回头。

林逋

林逋　僧有示西湖墨本者就孤山左侧林萝秘邃间状出衡茅之所且题云林山人

泉石年来偶结庐，冷挨松雪瞰西湖。

高僧好事仍多艺，已共孤山入画图。

林逋

林逋　僧院夏日和酬朱仲方

一院掩萧森，晨凉又夕阴。

鹤应输静立，蝉合伴清吟。

著壁云衣重，通帘竹翠深。

卧屏来看否，天姥雪千寻。

林逋

林逋　山村冬暮

衡茅林麓下，春色已微茫。

雪竹低寒翠，风梅落晚香。

樵期多独往，茶事不全忙。

双鹭有时起，横飞过野塘。

林逋

林逋　山阁偶书

绕舍青山看未足，故穿林表架危轩。

但将松籁延佳客，常带岚霏认远村。

吴榜自能凌晚汰，湘累何苦属芳荪。

余生多病期怡养，聊此栖迟一避喧。

林逋

林逋　山阁夏日寄黄大茂才

几日无缘见叔度，令人鄙吝不能忘。

新篁绕阁薰风细，还肯时来纳晚凉。

林逋

林逋　山谷寺

才入禅林便懒还，众峰深壑共孱颜。

楼台冷簇云萝外，钟磬晴敲水石间。

茶版手擎童子净，锡枝肩倚老僧闲。

独孤房相碑文在，几认题名拂藓斑。

林逋

林逋　山舍小轩有石竹二丛鬨然秀发因成二章

麝香眠后露檀匀，绣在罗衣色未真。

斜倚细丛如有恨，冷摇疏朵欲生春。

阶前红药推词客，篱下黄花重古人。

今日含毫与题品，可怜殊不愧清新。

林逋

林逋　山舍小轩有石竹二丛鬨然秀发因成二章

青帘有酒不妨赊，素壁无诗未足夸。

所重晚芳犹在日，可关秋色易为花。

深枝苒苒妆溪翠，碎片英英剪海霞。

莫管金钱好行市，寂寥相对是山家。

林逋

林逋　山园小梅二首

众芳摇落独暄妍，占尽风情向小园。

疏影横斜水清浅，暗香浮动月黄昏。

霜禽欲下先偷眼，粉蝶如知合断魂。

幸有微吟可相狎，不须檀板共金樽。

林逋

林逋　山园小梅二首

剪绡零碎点酥乾，向背稀稠画亦难。

日薄从甘春至晚，霜深应怯夜来寒。

澄鲜祇共邻僧惜，冷落犹嫌俗客看。

忆着江南旧行路，酒旗斜拂堕吟鞍。

林逋

林逋　山中冬日

残雪照篱落，空山无俗諠。

鸡寒懒下树，人晏独开门。

废圃春荣动，回塘雾气昏。

谁家岁酒熟，辍棹忆西村。

林逋

林逋　山中寒食

方塘波绿杜蘅青，布谷提壶已足听。

有客新尝寒具罢，据梧慵复散幽经。

林逋

林逋　山中寒食

气象才过一百五，且持春酒养衰年。

中林不是不禁火，其奈山樱发欲然。

林逋

林逋　山中寄招叶秀才

夜鹤晓猿时复闻，寥寥长似耿离群。

月中未要恨丹桂，岭上且来看白云。

棋子不妨临水看，诗题兼好共僧分。

新忧他日荣名后，难得幽栖事静君。

林逋

林逋　伤白积殿丞

吏散门墙转寂然，疏狂投分向生前。

苦无名位高今世，空有文章出古贤。

遗传得谁修阙下，孤坟应祇客江边。

池阳渺渺堪垂睫，莫罢秋枝一叫蝉。

林逋

林逋　伤朱寺丞

妻女飘零五岭头，为君南望涕横流。

浮荣暂得衣朱绂，远宦寻闻丧白州。

天与声名还自折，瘴侵编什有谁收。

朝中交旧知多少，应惜无儿似鄧攸。

林逋

林逋　上湖閒泛舣舟石函因过下湖小墅

平皋望不极，云树远依依。

及向扁舟泊，还寻下濑归。

青山连石埭，春水入柴扉。

多谢提壶鸟，留人到落晖。

林逋

林逋　射弓次寄彭城四君

襟掩皂貂斜，晴鼙响水涯。

箭翎沉白雪，贴晕破微霞。

气为傍观壮，言因决胜夸。

细钗金捍彀，更忆五侯家。

林逋

林逋　深居杂兴六首

隐居松籁细铮然，何独微之重碧藓。

已被远峰擎{左山右雙}{左山右雙}，更禁初月吐娟娟。

门庭静极霖苔露，篱援凉生袅菊烟。

中有病夫披白搭，瘦行清坐咏遗篇。

林逋

林逋　深居杂兴六首

四壁垣衣钓具腥，已甘衡泌号沉冥。

伶伦近日无侯白，奴仆当时有卫青。

花月病怀看酒谱，云萝幽信寄茶经。

茅君使者萧闲甚，独理丛毛向户庭。

林逋

林逋　深居杂兴六首

薄夫何苦事奸奸，一室琴书自解颜。

峰后月明秋啸去，水边林影晚樵还。

文章敢道长于古，光景浑疑剩却闲。

多少烟霞好鱼鸟，令人惆怅谢东山。

林逋

林逋　深居杂兴六首

冉冉秋云抱啸台，一兵松竹是闲媒。

谁闻济北传兵略，枉说山东出相才。

樵褐短长披搕膝，丹炉高下垒悬胎。

三千功行无圭角，可望虚皇九锡来。

林逋

林逋　深居杂兴六首

上书可有三千牍，下笔曾无一百函。

閒卷孤怀背尘世，独营幽事傍云岩。

僧分乳食来阴洞，鹤觸茶薪落蠹杉。

未似周飆少贞胜，北山应免略相衔。

林逋

林逋　深居杂兴六首

松竹封侯尚未尊，石为公辅亦云云。

清华自合论闲客，玄默何妨事静君。

鹤料免惭尸厚禄，茶功兼攎策元勋。

幽人不作山中相，且拥图书卧白云。

林逋

林逋　诗招南阳秀才

莫因公荐偶失意，便攎飘蓬作旅人。

志壮任存题柱事，病多争向倚门亲。

危堤柳色休伤别，上苑杏花长自春。

况有西湖好山水，归来且濯锦衣尘。

林逋

林逋　寿阳城南写望怀历阳故友

楚山重叠矗淮濆，堪与王维立画勋。

白鸟一行天在水。绿芜千阵野平云。

孤崖拂阁晴光见，极浦渔舟晓未分。

吟罢骚然略回首，历阳诗社久离群。

林逋

林逋　舒城僧舍呈赠李仲宣文学

竹深淮寺雪萧骚，一壁寒灯伴寂寥。

瘦尽骨毛终褭褭，蚀来锋刃转豪曹。

宦情冷落诗中见，谈态轩昂酒后高。

莫为无辜惜才术，圣明求治正焦劳。

林逋

林逋　水亭秋日偶书

巾子峰乌臼树，微霜未落已先红。

凭阑高看复低看，半在石池波影中。

林逋

林逋　水轩

日于诗雅转沉迷，尤爱凭阑此构题。

飘荡杨花春意晚，黄鹂飞过水东西。

林逋

林逋　寺居

浩然巾杖立秋钟，院舍门门细径通。

柏子有芽生塔地，鹤毛无响堕廊风。

闲栖已合称高士，清论除非对远公。

不厌浮尘攎何了，片心难舍此缘中。

林逋

林逋　松径

霜子落秋筇卓破，雨钗堆地屐拖平。

不知呵止长安客，肯爱深穿冷翠行。

林逋

林逋　送长吉上人

囊集暮云篇，行行肯废禅。

青山买未暇，朱阙去随缘。

茗试幽人井，香焚贾客船。

淮流迟新月，吟玩想忘眠。

林逋

林逋　送陈日章秀才

閒却清尊掩缥囊，病来无故亦凄凉。

江南春草旧行路，因送归人更断肠。

林逋

林逋　送陈纵之无为军

淮天时节少春寒，几蒂梅花雪欲残。

水次军城囊剑入，雨馀村坞镫驴看。

名缘未出知谁异，道为深穷却自难。

第一京师早西入，庙廊题字可无韩。

林逋

林逋　送楚执中随侍入蜀

严君将命之邛蜀，令子和家且侍行。

洛沬好山归别业，江南芳草动离情。

诗题寺壁云根润，书检松窗野色明。

他日林间无所望，只求金榜看嘉名。

林逋

林逋　送慈师北游

郁郁蒲茸染水田，渡淮閒寄贾人船。

知师一枕清秋梦，多为林间放鹤天。

林逋

林逋　送大方师归金陵

渺渺江天白鸟飞，石城秋色送僧归。

长干古寺经行了，为到清凉看翠微。

林逋

林逋　送丁秀才归四明

有似东浮沧海君，乘槎泛泛逐归云。

蛟绡市得能为寄，攎写清真隐秘文。

林逋

林逋　送范寺丞

林中萧寂款吾庐，亹亹犹欣接绪馀。

去棹看当辨江树，离尊聊为摘园蔬。

马卿才大常能赋，梅福官卑数上书。

黼座垂精正求治，何时条对召公车。

林逋

林逋　送皎师归越

林间久离索，忽忽望西陵。

静户初闻扣，归舟又说登。

野烟含树色，春浪叠沙稜。

幸谢云门路，同寻苦未能。

林逋

林逋　送马程员外之任乌江

空色青苍寒日明，迟迟携手出柴荆。

长贫少得交游者，渐老不禁离索情。

去路浦帆当晚落，到官江草已春生。

州监县尹多才识，当念吾宗负大名。

林逋

林逋　送马程知江州德安

酒酣无复耿离肠，一路之官尽水乡。

公廨寒生对庐阜，客帆风定泊浔阳。

波涵洲渚初收潦，露浥蒹葭未作霜。

到日何人先刺谒，二林开士在琴堂。

林逋

林逋　送茂才冯彭年赴举

相送不觉远，离亭寒日斜。

川途分野色，僮御想京华。

背水当公战，凌云属赋家。

前春得意处，酣燕上林花。

林逋

林逋　送牛秀才之山阳省兄

之子咏陟冈，别我岁时晏。

后夜失群鹤，高天着行雁。

楚山远近出，江树青红间。

尊酒无足辞，离愁满行盼。

林逋

林逋　送然上人南还

囊携琴谱与诗稿，寄卧船窗一榻深。

莫向云中认江树，等閒惊起故园心。

林逋

林逋　送人游金山

水烟霜树矗层峦，点破江心一簇寒。

见说天多剩得月，为予间上上方看。

林逋

林逋　送人之苍梧

侧身南望但依依，片席乘风去似飞。

莫谓苍梧在天末，帝乡看逐白云归。

林逋

林逋　送僧还东嘉

中林昨夜待微月，因想谢公池上楼。

何意师言石门路，一瓶还自上归舟。

林逋

林逋　送僧机素还东嘉

康乐遗踪地，言归已有期。

江流富春阔，山沓括苍危。

锡润飞晴霭，罗寒滤晓澌。

东岩有幽石，应许折松枝。

林逋

林逋　送僧休复之京师

金锡指归鸿，田衣猎晓风。

春江片席远，松月一房空。

新句别离后，旧山魂梦中。

到京当袖刺，馆阁尽名公。

林逋

林逋　送僧游天台

石梁天绝赤城深，影落苍冥几万寻。

金策若回聊为说，慰予终老爱山心。

林逋

林逋　送僧之姑苏

被请阊门寺，扁舟积水遥。

几程冲腊雪，一饭泊村桥。

岑色晴空映，檀烟远吹飘。

公台悉余镇，讲罢即相招。

林逋

林逋　送僧之京师

皇城十二衢，埃尘满香裓。

何以待归期，山中桂花色。

林逋

林逋　送善中师归四明

四明山水别多时，老病心閒事事违。

梦想西湖古兰若，又和秋色送僧归。

林逋

林逋　送史殿丞之任封州

炎方将命选朝伦，治行何尝下古人。

拥旆肯辞临远都，登舻还喜奉慈亲。

水连芳草湖南地，烟隔寒梅岭上春。

若过中途值归雁，慰怀能与致音尘。

林逋

林逋　送史殿省典封州

马援疏蛮色，铜标何可穷。

人烟时亦有，海色自如空。

髭发梅分白，旌旗瘴减红。

惟应莳药罢，都在酒醪中。

林逋

林逋　送史宫赞兰溪解印归阙

杜若萋萋天似水，一樯风信快吟怀。

春坊冠盖还朝籍，宝婺豩山别悬殊斋。

访旧约僧登北固，破程乘月宿清淮。

东南出宰才居最，畴为言扬向玉阶。

林逋

林逋　送思齐上人之宣城

林岭蔼春晖，程程入翠微。

泉声落坐石，花气上行衣。

诗正情怀澹，禅高论语稀。

萧闲水西寺，驻锡莫忘归。

林逋

林逋　送遂良师游天台

贝叶松枝想暂閒，半囊乘兴几时还。

船窗月上沧州远，应有诗题忆旧山。

林逋

林逋　送王舍人罢两浙宪赴阙

上阁还旌节，明廷觐冕旒。

清溪倾绮席，蠹简压归舟。

远俗今无讼，闲田亦有秋。

公期论爵赏，当拜富民侯。

林逋

林逋　送文光师游天台

天姥山深摇锡杖，野芳春翠共葳蕤。

松门过水无重数，石壁看霞到尽时。

闲避鸟啼应作观，忽闻人迹自留诗。

秦中河朔尝游览，莫恨此方行脚迟。

林逋

林逋　送闻义师谒池阳郡守

渺渺大江流，沿洄过几州。

登舻忽此别，振锡未尝游。

九子寻真界，千兵见假侯。

松枝谈妙字，铃阁想迟留。

林逋

林逋　送吴秀才赴举

一战词场定策勋，麻衣西笑仕纷纷。

风神已负青云气，艺业兼携白地文。

辇下春华期纵辔，野中林色惜离群。

明年新榜看看见，第甲嘉名且认君。

林逋

林逋　送谢氏昆仲归闽中

清邵才高云与机，林间文会忽相违。

南中草木正黄落，但羡冥鸿两两飞。

林逋

林逋　送谢尉

试吏才未申，食贫同古人。

何以赠行色，一酌湖上春。

林逋

林逋　送易从师还金华

吟卷田衣岁向残，孤舟夜泊大江寒。

前岩百本长松色，及早回来带雪看。

林逋

林逋　送有交师辇下

滤罗閒佩氎巾轻，秋籁随身指去程。

辇下大僚多好事，退朝谁着道衣迎。

林逋

林逋　送昱师赴请姑苏

同功阖闾人，衣囊覆氎巾。

新烟赤岩暝，融雪太湖春。

钟远移斋候，香迟上定身。

当知举如意，宝地雨花频。

林逋

林逋　送越倅杨屯田赴阙

越中分治罢，山水别来初。

诗景多留石，船痕半载书。

野程江树远，公宴郡楼虚。

看塞严徐召，清风满直庐。

林逋

林逋　送赵时校书之任临川司理

南国古来风物好，早时游览熟登临。

青山满路人家远，丹橘隔江秋色深。

官况暂应劳折狱，病怀终自重分襟。

三年解罢当求试，多草新文慰我心。

林逋

林逋　送遵式师谒金陵王相国

杯渡当过白鹭滩，石城春气尚微寒。

公台谒罢如乘兴，试访南朝事迹看。

林逋

林逋　送遵式师谒金陵王相国

高牙熊轼隐铃斋，棠树阴浓长绿苔。

丞相望尊宝谒少，清言应喜道人来。

林逋

林逋　送遵式师谒金陵王相国

天竺孱颜暂掩扉，讲香浮穗上行衣。

白猿声里生公石，莫遣移文怨晚归。

林逋

林逋　宿洞霄宫

秋山不可尽，秋思亦无根。

碧涧流红叶，青林点白云。

凉阴一鸟下，落日乱蝉分。

此夜芭蕉雨，何人枕上闻。

林逋

林逋　宿姑苏净惠大师院

常爱人间此会稀，话长终夕重开扉。

孤山猿鸟西湖上，懒对寒灯咏式微。

林逋

林逋　台城寺水亭

金井前朝事，林僧问不知。

绍苔欺破阁，白鸟占閒池。

清楚曾经晋，荒唐直到隋。

南廊一声磬，斜照独凝思。

林逋

林逋　桃花

柳坠梅飘半月初，小园孤榭更庭除。

任应雨杏情无别，最与烟篁分不疏。

比并合饶皮博士，形相偏属薛尚书。

薄红深茜尖尖叶，亦有愁肠未负渠。

林逋

林逋　途中回寄闾丘秀才

极目半秋色，此情聊惨悽。

行人古道上，落日破村西。

剑饮无高会，驴游困解携。

祇因风与月，吾子有新题。

林逋

林逋　晚春寄示茂才冯彭年

头上酒巾为长物，据梧微咏意无涯。

人生行乐知能几，但见春风满路花。

林逋

林逋　闻灵皎师自信州归越以诗招之

天师苍翠横金锡，地藏清凉掩竹扉。

千里白云随野步，一湖明月上秋衣。

诗寻静语应无极，琴弄寒声转入微。

我亦孤山有泉石，肯来松下共忘机。

林逋

林逋　闻叶初秀才东归

高鸿多北向，极目雨余天。

春满吴山树，人登汴水船。

吟生千里月，醉尽一囊钱。

肯便怀乡邑，时清复少年。

林逋

林逋　闻越僧灵皎游天竺山因而有寄

天竺秋重入，招提隔翠林。

几回闻桂子，无复隔山阴。

峰晓云衣破，溪寒石色深。

扪萝诸胜概，孤病负同寻。

林逋

林逋　无为军

掩映军城隔水乡，人烟景物共苍苍。

酒家楼阁摇风旆，茶客舟船簇雨樯。

残笛远砧闻野墅，老苔寒桧看僧房。

狎鸥更有江湖兴，珍重江头白一行。

林逋

林逋　西村晚泊

弭棹危桥外，霜村乍夕阴。

田园向野水，樵采语空林。

白鸟归飞远，青山重复深。

那堪迟新月，谁复赏微吟。

林逋

林逋　西湖

混元神巧本无形，匠出西湖作画屏。

春水净于僧眼碧，晚山浓似佛头青。

栾栌粉堵摇鱼影，兰杜烟丛阁鹭翎。

往往鸣榔与横笛，细风斜雨不堪听。

林逋

林逋　西湖春日

争得才如杜牧之，试来湖上辄题诗。

春烟寺院敲斋鼓，夕照楼台卓酒旗。

浓吐杂芳薰巘崿，湿飞双翠破涟漪。

人间幸有蓑兼笠，且上渔舟作钓师。

林逋

林逋　西湖泛舟入灵隐寺

水天相映淡浟溶，隔水青山无数重。

白鸟背人秋自远，苍烟和树晚来浓。

桐庐道次七里濑，彭蠡湖间五老峰。

辍棹迟回比未得，上方精舍动疏钟。

林逋

林逋　西湖孤山寺后舟中写望

天竺横分景色宽，孤山背后泊船看。

林藏野路秋偏静，水映渔家晚自寒。

拂拂烟云初淡荡，萧萧芦苇半衰残。

舂锄数点谁惊起，书破晴云粉字乾。

林逋

林逋　西湖与性上人话别

秋山与湖水，远近如相送。

后府宿扁舟，知师有归梦。

林逋

林逋　西湖舟中值雪

浩荡弥空阔，霏霏接水濆。

舟移忽自却，山近未全分。

冻轸间清泛，温鑪接薄薰。

悠然咏招隐，何许叹离群。

林逋

林逋　西梁山下泊船怀别润州杲上人

画图行李是随缘，立别江头两霁天。

铁瓮独归三月寺，铜瓶轻挂两潮船。

吟焚篆籀香初竭，老拥云霞衲已穿。

昨夜西梁山下月，为师怀想几凄然。

林逋

林逋　西岩夏日

蕙帐萧闲掩弊庐，子真岩石坐来初。

为惊野鸟巢间乳，懒过邻僧竹里居。

新溜迸凉侵静语，晚云浮润上残书。

何烦彊捉白团扇，一柄青松自有余。

林逋

林逋　喜皎然师见访书赠

金锡锵然款蠹关，云膏浓渚对跳峦。

清如霜月三五夕，瘦似烟篁一两竿。

旧社久抛魂梦破，近诗才举骨毛寒。

池轩夜静且留宿，往往自将秋籁弹。

林逋

林逋　喜马先辈及第后见访

肄业十年初，萧然此饭蔬。

何期桂枝客，来访竹林居。

香炷看新诰，尘痕拂旧书。

回轩应瞔瞔，将与岭云疏。

林逋

林逋　喜姪宥及第

新榜传闻事可惊，单平于尔一何荣。

玉阶已忝登高第，金口仍教改旧名。

闻喜宴游秋色雅，慈恩题记墨行清。

岩扉掩罢无他意，但爇灵芜感盛明。

林逋

林逋　峡石寺

长淮如练楚山青，禹凿招提甲画屏。

数崦林萝攒野色，一崖楼阁賏天形。

灯惊独鸟回晴坞，钟送遥帆落晚汀。

不会剃头无事者，几人能老此禅扃。

林逋

林逋　夏日池上

莲香如绮细蒙蒙，翡翠窥鱼袅水葓。

卷箔未生单簟月，凭栏初过一襟风。

横欹片石安琴荐，独倚新篁看鹤笼。

沉李冻醪无寄与，可怜潇洒兴谁同。

林逋

林逋　夏日即事

石枕凉生菌阁虚，已应梅润入图书。

不辞齿发多衰病，所喜林泉有隐居。

粉竹亚梢垂宿露，翠荷差影聚游鱼。

北窗人在羲皇上，时为渊明一起予。

林逋

林逋　夏日寺居和酬叶次公

午日猛如焚，清凉爱寺轩。

鹤毛横藓阵，蚁穴入莎根。

社信题茶角，楼衣笐酒痕。

中餐不劳问，笋菊净盘樽。

林逋

林逋　小圃春日

岸帻倚微风，柴篱春色中。

草长团粉蝶，林暖坠青虫。

载酒为谁子，移花独乃翁。

于陵偕隐事，清尚未相同。

林逋

林逋　小隐

门径独萧然，山林屋舍边。

水风清晚钓，花日重春眠。

苒苒苔衣滑，磷磷石子圆。

人寰诸洞府，应合署閒仙。

林逋

林逋　小隐

鲁望无来已百年，又生吾辈在林泉。

谁知隐遁为高尚，敢道文章到圣贤。

月界晓窗琴岳润，竹摇秋机墨云鲜。

南塘一霎霏微雨，更拥渔蓑上钓船。

林逋

林逋　小隐自题

竹树绕吾庐，清深趣有余。

鹤閒临水久，蜂懒采花疏。

酒病妨开卷，春阴入荷锄。

尝怜古图画，多半写樵渔。

林逋

林逋　小园春日

草烟横碧露华微，乘兴春园懒欲归。

聚散有情输蛱蝶，浅深无色比蔷薇。

浮名莫惜千钟贵，急景须防百岁稀。

一事不堪身衣褐，且偷闲眼看芳菲。

林逋

林逋　小舟

舷低冷戛荷千柄，底{左舟右少}斜穿月半轮。

一笠一蓑人稳坐，晚风萧飒弄青蘯。

林逋

林逋　谢马程先辈惠蜀牋

数幅丹霞夹白云，封题何事寄幽人。

亏君视草禁中客，乞我浣花豩上春。

且与巾箱为玩好，更无篇什写清新。

我来卧病还多感，一笔蛛丝满砚尘。

林逋

林逋　新竹

粉环匀束绿沉枪，袅露差烟{左山右雙}{左山右雙}长。

卷箔乍惊双眼健，倚阑寻觉百毛凉。

齐披古锦围山阁，背迸寒犀过寺墙。

堪笑数根苍翠者，强颜如立少年场。

林逋

林逋　杏花

蓓蕾枝梢血点乾，粉红腮颊露春寒。

不禁烟雨轻欺着，只好亭台爱惜看。

隈柳帝桃斜欲坠，等莺期蝶猛成团。

京师巷陌新晴后，卖得风流更一端。

林逋

林逋　盱眙山寺

下傍盱眙县，山崖露寺门。

疏钟过淮口，一径入云根。

竹老生虚籁，池清见古源。

高僧拂经榻，茶话到黄昏。

林逋

林逋　雪三首

瓦沟如粉叠楼腰，高会谁能解酒貂。

清夹晓林初落索，冷和春雨转飘萧。

堪怜雀避来闲地，最爱僧冲过短桥。

独有闭关孤隐者，一轩贫病在颜瓢。

林逋

林逋　雪三首

湿飘乾堕著豩林，阵猛花尖聚砌阴。

晓沫平随茶筹薄，冻痕全共药锄深。

慵多只好披诗看，狂甚无如叩几吟。

更想天山两三骑，臂鹰拳蹬簇駸駸。

林逋

林逋　雪三首

皓然窗户晓来新，画轴碑厅绝点尘。

洛下高眠应有道，山阴清兴更无人。

寒连水石鸣渔墅，猛共松篁压寺邻。

酒渴已醒时味薄，独援诗笔得天真。

林逋

林逋　易从上人山亭

湖水江湾隔数峰，篱门和竹夹西东。

闲来此地行无厌，又共吾庐看不同。

灵隐路归秋色里，招贤庵在鸟行中。

屏风若欲相搀见，合把巉岩与画工。

林逋

林逋　易从师山亭

林表秋山白鸟飞，此中幽致亦还稀。

西村渡口人烟晚，坐见渔舟两两归。

林逋

林逋　隐居秋日

行药归来即杜门，啸台秋色背人群。

幽虫傍草晚相映，远水着烟寒未分。

高亢可能称独行，穷空犹攎赖斯文。

过从好事今谁是，自笑何如杨子云。

林逋

林逋　呦呦

深林摵摵分行响，浅葑茸茸叠浪痕。

春雪满山人起晚，数声低叫唤篱门。

林逋

林逋　又和病起

展转匡床乍起来，缥缸湘帙亦慵开。

三年一尉湖东住，谁识神仙本姓梅。

林逋

林逋　又咏小梅

数年闲作园林主，未有新诗到小梅。

摘索又开三两朵，团栾空绕百千回。

荒邻独映山初尽，晚景相禁雪欲来。

寄语清香少愁结，为君吟罢一衔杯。

林逋

林逋　予顷得宛陵葛生所茹笔十余筒其中复得精妙者二三焉每用之如麾百胜

江南秋兔老毫疏，数字钟王尚贾馀。

因读退之毛颖传，可怜今日不中书。

林逋

林逋　予顷得宛陵葛生所茹笔十余筒其中复得精妙者二三焉每用之如麾百胜

神锋虽缺力终存，架琢珊瑚欠策勋。

日暮闲窗何所似，灞陵憔悴故将军。

林逋

林逋　玉梁峡口怀朱严从事之官岭外两夕舟次于此

苍莽江湾尽入深，数家村坞在山阴。

烟横落木寒初静，水带微阳晚未沉。

极览定非他辈事，不来终负此生心。

鲈鱼斫鱠松醪酒，曾属诗人两日吟。

林逋

林逋　园池

一径衡门数亩池，平湖分张草含滋。

微风几入扁舟意，新霁难忘独茧期。

岛上鹤毛遗野迹，岸旁花影动春枝。

东嘉层构名今在，独愧凭阑负碧漪。

林逋

林逋　园庐

柴关寒井对萧辰，自爱栖迟近古人。

闲草遍庭终胜俗，好书堆案转甘贫。

桥边野水通渔路，篱外青山见寺邻。

懒为躬耕咏梁甫，吾生已是太平民。

林逋

林逋　园庐秋夕

兰杜裛衰香，开扉趣自长。

寒烟宿墟落，清月上林塘。

意想殊为适，形骸固可忘。

援琴有余兴，聊复寄吟觞。

林逋

林逋　杂兴四首

短褐萧萧顶幅巾，拥书才罢即嚬呻。

耕樵可似居山者，饮馔长如病酒人。

闭户不无慵答客，焚香除是静朝贞。

前贤风概聊希攎，一刺偏多井大春。

林逋

林逋　杂兴四首

散帙挥毫总不忺，病怀愁绪坐相兼。

苔痕作意生秋壁，树影无端上古帘。

一壑等闲甘汩汩，五门平昔避炎炎。

惟应数刻清凉梦，时曲颜肱兴未厌。

林逋

林逋　杂兴四首

湖上山林画不如，霜天时候属园庐。

梯斜晚树收红柿，筒直寒流得白鱼。

石上琴尊苔野净，篱阴鸡犬竹丛疏。

一关兼是和云掩，敢道门无聊相车。

林逋

林逋　杂兴四首

掉臂何妨入隐沦，高贤应总贵全真。

次山有以称聱叟，鲁望兼之传散人。

拂水远天孤榜晚，夹村微雨一犁春。

不知图画谁名手，状取江湖太古民。

林逋

林逋　载答

官曹久已称廉吏，田里时来顾散人。

文战谈围棋局外，绛侯何事号功臣。

林逋

林逋　赠崔少微

贤才负圣朝，终日掩衡茅。

尚静师高道，甘贫绝俗交。

晒碑看壁蠹，蒸术拾邻梢。

却忆杨夫子，劳劳事解嘲。

林逋

林逋　赠当途朱仲敏

甚与时流道不同，南朝台阁是家风。

高闲几格图书畔，冷澹门庭树石中。

因寄诗牌寻胜景，攎投文卷数名公。

荣登显达他年后，应笑冥冥弋者鸿。







卷177

林逋

林逋　赠胡明府

一琴牢落倚松窗，孤澹天君得趣长。

谒庙有时封县版，坐衙终日着公裳。

为收牌印教村仆，偶检图书见古方。

微足税粮人更静，却搘吟策立秋廊。

林逋

林逋　赠胡人

妻儿终攎弃，旧识尽名贤。

高节嫌趋世，常流笑学仙。

金方烧易得，星度算来玄。

祇说寻山去，相期已数年。

林逋

林逋　赠蒋公明

高亢近谁同，心闲爱子慵。

居深避俗客，睡起听邻钟。

纸轴敲晴响，茶铛煮晚浓。

南斋屡招宿，幽话数诸峰。

林逋

林逋　赠金陵明上人

高社似东林，修行岁月深。

讲多删旧抄，斋早唤幽禽。

上国名流重，诸方学者寻。

长因对清话，山阁转松阴。

林逋

林逋　赠钱唐邑长高秘校

几万人家山水中，为官古雅少人同。

疏帘衙退卷花轴，曲槛客来凭竹风。

唯道簿书多傍俗，自怜琴酒未妨公。

等闲呵出郭门近，轻棹绕湖寻佛宫。

林逋

林逋　赠任懒夫

未肯求科第，深坊且隐居。

胜游携野客，高卧看兵书。

点药医闲马，分泉灌晚蔬。

汉廷无得意，谁攎荐相如。

林逋

林逋　赠张绘秘教九题　诗笔

青镂墨淋漓，珊瑚架最宜。

静援花影转，孤卓漏声迟。

题柱吾无取，如椽彼一时。

风骚兼草隶，千古有人知。

林逋

林逋　赠张绘秘教九题　诗壁

数题留粉堵，还胜在屏风。

坐读棋慵下，眠看酒恰中。

僧房秋色冷，山驿晚阳红。

更有栖迟句，家徒一亩宫。

林逋

林逋　赠张绘秘教九题　诗家

风月骚人业，相传能几家。

清心长有虑，幽事更无涯。

隐奥谁知到，陵夷即自嗟。

千篇如可构，聊攎当豪华。

林逋

林逋　赠张绘秘教九题　诗将

风骚推上将，千古耸威名。

子美尝登拜，昌龄合按行。

笼纱疑旆影，击钵认金声。

唱和知谁敌，长驱势已成。

林逋

林逋　赠张绘秘教九题　诗匠

诗流有匠手，万象片心通。

山落分题月，花摇刻句风。

劳形忘底滞，巧思出樊笼。

唐律如删正，斯人合立功。

林逋

林逋　赠张绘秘教九题　诗狂

岩帻都旁苦，穷搜无道形。

写嫌僧阁窄，吟怕酒船停。

绝顶寒曾上，闲门夜不扃。

兴阑犹拍髀，毫末视青冥。

林逋

林逋　赠张绘秘教九题　诗魔

花露湿晴春，秋灯落烬频。

祇缘吟有味，不觉坐劳神。

寄远情无极，搜奇事转新。

此魔降不到，珍重五天人。

林逋

林逋　赠张绘秘教九题　诗牌

矗方标聀　概，读处即忘归。

静壁悬虚白，危楼钉翠微。

清衔时亦有，绝唱世还稀。

一片题谁作，吾庐水石围。

林逋

林逋　赠张绘秘教九题　诗筒

唐贤存雅制，诗笔仰防闲。

递去权应紧，封回债已还。

带班犹恐俗，和节不妨山。

酒箧将书簏，谁言季孟间。

林逋

林逋　赠中师草圣

行草得三昧，林间尝与语。

秋风忽卷衣，别我之何所。

林逋

林逋　招思齐上人

两枪未试泠泠水，五鬣长闲淅淅风。

清会几时搔着后，病怀无复曲肱中。

寒云片段浮重巘，白鸟横斜入远空。

一帙逍遥不能解，牛头焚尽待支公。

林逋

林逋　知县李太博得替

惠爱复公清，三年报政成。

弦歌敦雅俗，桃李蔼春荣。

县治尝游刃，朝趋久彯缨。

相门如有相，他日愿持衡。

林逋

林逋　中峰

中峰一径分，盘折上幽云。

夕照前村见，秋涛隔岭闻。

长松含古翠，衰药动微薰。

自爱苏门啸，怀贤思不群。

林逋

林逋　中峰行乐却望北山因而成咏

拂石玩林壑，旷然空色秋。

归云带层巘，疏苇际沧洲。

固自堪长往，何为难久留。

庶将濠上想，聊作剡中游。

林逋

林逋　竹林

寺篱斜夹千梢翠，山径深穿万箨乾。

却忆贵家厅馆里，粉墙时画数茎看。

林逋

林逋　追和彭城太尉夏月寄题湖上湛源大师房

碧蒲红蓼白莲房，一片栾栌撼水光。

海岸空闻有孤绝，山中休道更清凉。

惊飞翡翠当轩鸟，袅过旃檀别院香。

最爱晚天吟枕上，好云遥耸数峰长。

林逋

林逋　自作寿堂因书一绝以志之

湖上青山对结庐，坟头秋色亦萧疏。

茂陵他日求遗稿，犹喜曾无封禅书。

林逋山

林逋山　牵牛花

圆似流钱碧剪纱，墙头藤蔓自交加。

天孙滴下相思泪，长向秋深结此花。

林逋叟

林逋叟　华阳洞

华阳山雨拂轻尘，独步烟霞访隐真。

笑傲太平云外客，安闲清世梦中身。

金章名重人称贵，布褐才高道不贫。

吟罢洞天风正淡，自知凡骨定逢人。

林采

林采　登览

二十四峰排玉苍，天开岩洞若堂堂。

坛星七点夜横斗，石佛三身时放光。

神护奎文常炳焕，仙遗丹灶久凄凉。

登临不见江村暮，归旗翩翩渡野航。

林采

林采　黄陵题咏二首

舣棹黄陵岸，虔趋帝女祠。

奠椒随楚俗，拂石读韩碑。

北渚来何远，南巡事莫追。

凄然鼓灵瑟，起舞想冯夷。

林采

林采　黄陵题咏二首

地接熊湘尾，天开龙寿山。

精蓝依石峡，远岫点烟鬟。

青草渺茫外，黄陵顾盼间。

攀缘寻古迹，足倦不知还。

林采

林采　句

江浙东头六劝耕，随缘却到古南平。

林采

林采　劝耕

钓螺江上一耕夫，误挂簪裳计已痚。

来此劝农申告诫，要渠僯力事耕锄。

田畴耒耜能无倦，禾稼收成自有余。

户晓更烦诸父老，俾知太守意劝渠。

林诚仲

林诚仲　游瑞岩

岩半松门敞不关，芒鞋竹杖重跻攀。

天涵鉴水澄清里，人入披云杳蔼间。

烧药炉寒烟草碧，镌诗石古雨苔斑。

干戈满目何从适，日日青山共往还。

林次麟

林次麟　题安隐院曲竹

直节棱棱是此君，耳孙却以曲为名。

首阳山下知难种，只可斜封向管城。

林大鼐

林大鼐　句

日移花影上帘钩。

林大中

林大中　题椿桂堂

诗礼栽陪岁月深，流芳到此见天心。

桂枝竞秀椿难老，宽占堂前十亩阴。

林迪

林迪　次韵廷秀待制玉蕊

姑射山前雪照人，长安水畔态尤真。

步摇翘玉中心整，瓔珞涂金四面匀。

常笑荼醾藏浪蕊，独陪芍药殿馀春。

自从唐代来天女，直到平园见后陈。

林迪

林迪　大涤洞天留题

暇日来游九锁山，登龙踞虎恣跻攀。

方瞳皓豁小天下，仙隐清越非人间。

秘籍琼科辉映簇，白云朱鹤镇长闲。

洞中丹灶开还未，顾觅刀圭驻瘠颜。

林迪

林迪　教授两为玉蕊花赋长韵富赡清新老病无以奉酬轧用杨史君韵为谢

广行行实称才华，如节鸾和驭宝车。

曾燕琼林天一幄，却吟玉蕊市三家。

大篇追补唐诗阕，盛事常流鲁頶夸。

别有冰姿延客住，白池腾种白莲花。

林迪

林迪　去夏孙从之示玉蕊佳篇时过未敢赓和今年此花盛开轧次岩韵并以新刻

食菜曾饕三百困，种花重看一番新。

洞仙旧赏轮无迹，工部高吟笔有神。

叠雪雅宜歌白雪，送春仍欲卖青春。

向来伪贴今冰释，从此嘉名遍广轮。

林东

林东　题戴溪亭

溪亭故事几年华，来值秋霖眺望赊。

云障山峦多少处，雨埋烟火两三家。

水肥去马行高阪，汀没閒鸥上浅沙。

谁是子猷谁是戴，小船杯酒兴无涯。

林东愚

林东愚　秋兴

落日江城动鼓鼙，故山千里转逶迤。

谢安旧宅空陈迹，尼父馀风异昔时。

苜蓿秋高戎马健，海门日短雁书迟。

客窗兀对黄昏坐，云汉悠悠起暮思。

林东屿

林东屿　野色

苍茫一片谁能画，不着云烟态自殊。

漠漠平田新雨后，悠悠芳草夕阳馀。

水光低映浓如染，天影遥连淡欲无。

可恨风尘栖易混，石桥人断竹萧疏。

林斗南

林斗南　白石山

路迥萦纡行木杪，脚力穷时山更好。

苦吟转觉嘉句悭，远望方知众山小。

登临自昔知几人，留题暗苔新事物。

吁嗟开辟岁时久，名字湮没多无闻。

细观天地无穷极，百岁浮生真一息。

少和灵运纵垂名，俯仰之间亦陈迹。

何如大人能达观，古今等视犹晨昏。

朝菌灵芝皆死尔，彼有修短何足言。

往来盘薄何为者，祗为幽怀未渠舍。

恁阑一览万境空，辙迹何须遍天下。

林杜娘

林杜娘　游碧沼胜居

幽谷泉声冷，鸟啼僧定深。

好花业古砌，寒瀑发高岑。

游客陆鸿渐，居人支道林。

欲归青嶂去，临去复沈吟。

林方

林方　题武夷

□□霞佩久蹁跹，峭壁崚赠驾紫烟。

天下名山无此境，世间何地更寻仙。

云迷古洞还丹室，鹤护仙家种玉田。

我欲携书来此住，隐屏峰下弄云泉。

林访

林访　浯溪

灵武储皇识事端，解将权术济艰难。

当时若徇区区节，宗社何由获再安。

林访

林访　浯溪

文士相轻自古然，堪嗟嘲咏费雕镌。

元颜文笔非余子，示可毛疵议昔贤。

林昿

林昿　病目

病目两旬余，深齐只另居。

客知多寄药，妻劝少看书。

畏热灯羞近，贪凉发屡梳。

平生心喜菊，因此賸栽锄。

林昿

林昿　泊越浦

老树津亭缆客舟，鞭蕖香歇蓼花抽。

越山只作古时翠，胥水半随人事流。

别港雁声天有月，断桥渔火夜分秋。

翻然自笑芒鞋脚，十载风波走几州。

林昿

林昿　春归

南北春归有许忙，一晴轻策度林塘。

柳摇别岸东风瘦，花落断桥流水香。

老去客游空剑气，日来心事只诗囊。

幽情一点云天远，独鸟无声飞夕阳。

林昿

林昿　春晓

薄衣初试晓寒轻，云阁残阴雨弄晴。

落去好花微有恨，生来野草半无名。

丹心爱国劳难破，白发欺人镊又生。

瘦绕石栏三十匝，绿杨何处脆莺声。

林昿

林昿　答黎教授

泼翁浮醅新酿熟，得霜寒菊始开齐。

养丹道士颜如玉，爱酒山翁醉似泥。

不惜蕊从蜂采去，尚余香有蝶来栖。

莫嫌学舍宫闲冷，犹得芳樽此共攜。

共坐栏边日欲斜，更将金蕊泛流霞。

欲知却老延龄药，百草枯时始见花。

林昿

林昿　答王学士

已着山人屐，那能远入城。

艰难思变姓，老大畏争名。

病叶兼虫响，闲云肯雨行。

长怀陶靖节，出处意分明。

林昿

林昿　登龙山塔寺

吴越夕阳多远山，塔楼高处九秋寒。

江豚吹浪腥风湿，野鸟行空翥雪乾。

白日潮声僧老尽，黄埃世路客游难。

海门航散孤云落，酒醒不堪深倚栏。

林昿

林昿　访隐者

晓入南山路，松风最好听。

候扉黄犬睡，寻食老鸦灵。

童子炊方熟，先生醉未醒。

借来一榻坐，看尽相牛经。

林昿

林昿　古碑

文残字磨灭，往事记何人。

抛在空林下，正当荒墓林。

夕阳斜见影，古藓厚生鳞。

不是逢狂客，谁来与拂尘。

林昿

林昿　古冢行

山前月照青衫树，下有古人葬时路。

古人葬时多子孙，今日子孙无问处。

花开花谢年复年，新坟渐满古坟边。

犹起高楼与大屋，长为子孙忧不足。

林昿

林昿　老树

元是谁人种，枯残此磵东。

半身虚映水，一叶尚摇风。

着雨禽初散，当暄蚁欲空。

年时浓绿影，何处夕阳中。

林昿

林昿　南屏山画猿

古木悬藤臂半钩，何年影落此山秋。

三声远忆巴江月，夜半孤舟起客愁。

林昿

林昿　蓬门

新笋绿沿坡，蓬门谁见过。

社寒来燕少，晚雨落花多。

瘦骨诗医俗，衰容酒借和。

故园空有梦，客路正风波。

林昿

林昿　迁居

破帽老骑驴，霜风落木初。

江湖难独立，贫病又迁居。

楚客旧留剑，岳僧秋寄书。

草玄吾不解，空愧子云庐。

林昿

林昿　秋戌

军头夜点名，新戌起秋程。

月色黄弓甲，风沙黑渭城。

断笳清泪满，落叶此生轻。

努力供王事，归来享太平。

林昿

林昿　山中

衡门客去懒冠巾，尽日看山自在身。

饮涧猿来惊照影，泊枝禽起近冲人。

黑云欲雨易成晚，红叶如花不当春。

却忆东门牵犬恨，当年何似布衣贫。

林昿

林昿　山中春晓

婆饼焦啼晓户开，冷东风里惜残梅。

片云只傍檐头宿，昨夜何山作雨来。

林昿

林昿　送人之湘阴谒知己

一声歌未断，江动欲潮生。

是月寒露下，故人湘水行。

沙云晴见雁，船火夜闻筝。

谢令应相喜，先期发吏迎。

林昿

林昿　送西秦张仲实游大涤洞天

此时仙兴发，九锁访名峰。

玉洞昼飞鼠，石池春浴龙。

异人花外见，道士酒边逢。

余欲采芳茗，白云何所从。

林昿

林昿　送秀才归南海

归路番禺远，蛮乡岛屿经。

天黄春有瘴，海黑夜无星。

北帖船中看，南歌枕上听。

遥知到家日，蜩响荔枝青。

林昿

林昿　题所寓壁

世路机关险似棋，未逢好着费支持。

但能不作亏心事，何往非吾得意时。

草着雨余青转耐，发因闲里白偏迟。

一湖水影群山聚，朝暮相看消几诗。

林昿

林昿　题所寓壁

鹿群上遥岑，云影抵苍壁。

无客来敲门，倚松读周易。

林昿

林昿　题曾生古剑

三尺非凡铁，年深铸字漫。

每寻闲处挂，不敢醉时看。

紫电光犹湿，苍蛟血未乾。

边秋方用武，莫恨致身难。

林昿

林昿　同郑鲁望听杜鹃

每到桃花发，山鹃叫得频。

今年同听处，吴下未归人。

客泪滴残月，物情愁暮春。

胥江有汪水，卿与濯衣尘。

林昿

林昿　闻子规

飞到一枝上，须啼三五声。

烟中犹仿佛，月下最分明。

林昿

林昿　闻子规

积泪消春色，好花思锦城。

贵人难入耳，只是恼羁情。

林昿

林昿　西湖

小舫撑春花浪香，第三桥底弄晴光。

吟边飞起轻鸥片，十里天风舞绿杨。

林昿

林昿　夜笛

夜寒孤笛水边栖，忆着西风古塞头。

一曲落梅吹得苦，吹人不管听人愁。

林昿

林昿　雨中过周氏山庄

吠犬柴门扣未开，满身风雨立苍苔。

翠禽一个高枝上，啄得残桃落地来。

林昿

林昿　赠别

傍桥买得小溪船，略举离杯去意悬。

一水夕阳红荡影，数峰晴树碧生烟。

秋声不断云间雁，别恨空长柳外蝉。

后夜他州看明月，定知相忆未成眠。

林昿

林昿　赠张高士

短发蓬蓬戴小冠，客来欢喜爱供看。

鹤孙夜养翎犹湿，童子南归语尚蛮。

击磬花边禽醒悟，持经窗下竹平安。

自言薄有耕桑地，无事干人不出山。

林放

林放　东山高卧

三间老屋青山幽，清风洒洒寒飕飕。

脱巾坦腹卧其下，此身直与渊明俦。

老松飞翠落夏簟，六月不暑凉于秋。

人生百年一梦幻，世间万事空悠悠。

一声野鹤忽惊醒，山炉活火茶烟浮。

林放

林放　赠琴僧

霜林凋落云影垂，朔风猎猎鼓寒威。

偶来禅房访虚寂，上人为我弹金徽。

此调悠悠泯千载，今日忽闻一嗟咨。

上人所弹不在指，我亦非于耳听之。

霜天玉磬敲清晓，夜月秋声动翠微。

举世纷纷爱筝筑，寂寥古意谁能知。

过门不是钟期子，慎勿汗漫调朱丝。

林棐

林棐　泛剡

水阔无风似有风，芦花摇落橹声中。

鸥无一点惊猜意，认作当时载雪时。

林棐

林棐　宿横山祷雨

寸心忧国原年丰，晓挈枫香入翠峰。

幸有一坛瞻斗象，岂无尺水起渊龙。

松风不住雨声碎，岚雾常随云气浓。

原觅大瓢一滴水，三符需梦慰三农。

林概

林概　伏波将军庙

尉佗尺檄黄关闭，天欲亡秦盛汉家。

一日将军通战棹，何曾五岭限中华。

林概

林概　韩退之庙

退之皆负□□志，作邑当年来此中。

谩道阳山是穷处，先生于道未尝穷。

林概

林概　鉴湖月夜行舟

湖光如鉴月如珪，月下湖中两桨飞。

鹤氅四垂冰骨爽，夜深疑自广寒归。

林概

林概　剡郊野思

密树芳秾碧草齐，春华微度绿阴低。

溪连嵊水兴何尽，路接仙源人自迷。

落絮有情风上下，好花无语日东西。

故园桃李经年别，一望归心绕翠蹊。

林概

林概　题曲水阁

胜绝千岩地，清涵一水滨。

石泉寒绕涧，山木翠和春。

秀人壶中望，幽凝物外身。

贤侯足真赏，王谢有芳尘。

林概

林概　越中五咏

越绝烟光隐翠微，兰亭春色送行衣。

风清汉相鸣樵径，台古任公落钓矶。

绣被歌残人竟远，桃花源静客忘归。

凭君莫上秦山望，千古骊宫对夕晖。

林概

林概　越中五咏　离席

何处骊驹杂楚歌，楚人归思吒云萝。

河阳望竟妾心远，金谷别来郎恨多。

往事一春空物态，闲情千里旧风波。

归时莫听陇头水，肠断不禁年少何。

林概

林概　越中五咏　西村

绿郊凝望久徘徊，落日川原映古台。

江上晚风三弄笛，陇头春信一枝梅。

东西陌外烟光度，紫翠峰前霁色开。

不是罗敷莫迥首，城南五马使君来。

林概

林概　越中五咏　野塘

漠漠横塘一水通，霏霏轻蔼夕阳中。

吴娘晚唱穿菱叶，楚客春心吒蕙丛。

烟外蒹葭间倚路，波间舴艋半凌风。

江南景好游人去，二月大埋花艳红。

林概

林概　越中五咏　野无讌集

碧树阴浓曲沼滨，赏心何处乐游频。

东吴景物兰亭晚，西洛烟光梓泽春。

香散落梅忘怨笛，绿铺幽草妒芳茵。

风云流散苦无定，且学阳池倒载身。

林干之

林干之　赠水帘洞黄秀才

读书避世喧，结庐五云表。

澹泊足生涯，诘曲藏深杳。

仰观红日近，俯视众山小。

沧溟舞澎湃，云气度浩渺。

乔松蔓翠萝，绝壁挂啼鸟。

一派从天来，长练挂木杪。

海鸥忘机智，峒蝶惊飞绕。

亦知山房静，而被俗客扰。

作诗寄殷勤。努力须壮少。

他年腾踏去，蕙账猿惊晓。

林庚

林庚　冰玉堂

柳凹放出一山来，堂闯秋壶恰剪裁。

门冷和他公事少，吟清添我宦情灰。

非无景物皆天与，只许梅花带雪开。

泉石相辉忻自赏，不知省得几尘埃。

林拱中

林拱中　游虎丘

白虎岩前秋已阑，黑云疏雨洗林峦。

铁花烟落石泉冷，羽井苔深霜月寒。

隐浦疾帆风去饱，疏寮森木晓催丹。

清斋不许盘餐入，辜负湖山冷淡看。

林拱中

林拱中　游虎丘

我来一榻羡危亭，倦步支颐竹杖轻。

僧听钟声归寺急，鸦争林宿压枝鸣。

禅机击拨如锋起，尘袂驱除似水清。

风定夜虚声转寂，杯茶精舍一灯明。

林谷

林谷　龙隐洞

峥嵘头角隐何年，直露灵光在此间。

天下苍生方引领，好施膏雨润人寰。

林光朝

林光朝　八月十五日道出南昌寄龚帅实之兼呈程泰之刘文潜二漕

未应双井即尘埃，似此衣冠得几回。

国子先生还并驾，兴都新府却重开。

再三为问滕王阁，第一须登孺子台。

定向此中修玩事，江边不道故人来。

林光朝

林光朝　鞭春行

辘轳羒寒田雀饥，江梅落蛀兔脚肥。

枯肠一夜转双毂，眼光吹上虾蟆衣。

岩腹新晴山鬼哭，女娲坟外春风归。

茧村纸帘大如蓆，拆拆藜杖金雀飞。

林光朝

林光朝　别方次云

姑苏台上姑苏馆，共说南山竹火炉。

湖上相逢又相别，不知何处说姑苏。

林光朝

林光朝　丞相特进观文南阳公挽词

一相频虚位，千龄要实才。

庙谟从此定，边锁未应开。

东阁尝先到，西州重一哀。

传家惟俭德，何处著楼台。

林光朝

林光朝　城山国清塘

烛龙醉倒不开眼，遮空万里云张繖。

小舟塘外日溶溶，渔歌忽断荷花风。

倚岩僧舍扃深户，我来跋涉拳肩股。

喘停更促短筇上，怪石周遭卧万鼓。

况是秋风到此山，惟有孤鸿时往还。

劳劳百年共缠缚，不似青山长自闲。

古人古人嗟已远，长歌商颂归来晚。

林光朝

林光朝　痴顽不识字歌许歌节来诗有此句因以名篇

平生读书，如风过耳。

岁月共流转，如磨复如蚁。

一如人嚼蜡，而不见其味。

又如弄孤杵，连夜不成米。

又如过羊肠，十步复一止。

年头月尾无一是，咄咄痴顽不识字。

见君诗，舌如黐，

愧我为人师。怪怪奇奇，

如悬崖万仞龙盘古树枝。又如生马不施鞚而驰，

又如锦苔封漫岘山千堕泪碑。又如玉关客，

血上老犀衣。卢仝孟郊骨已朽，

眼睛头颅何人相传授。与君往还岁月久，

比来春负入我牖，便觉岩前草木件件有生意。

跨蹇驴，出古寺，

欲访子云问难字。

林光朝

林光朝　传使君安道再有治莆之命取道城外还泉南得来书云已出十里

何事风流旧使君，江边听说下朱旛。

逢迎要问平津邸，准拟来呼垤泽门。

竹马已喧明月浦，篮舆却出杏花村。

不在锦瑟流传遍，欲愈头风好细论。

林光朝

林光朝　次韵呈明侍郎邦衡

声教从今已远覃，翩翩作者问谁堪。

石经犹有中郎蔡，金匮曾夸太史谈。

至竟银钩并铁画，相传梅北到天南。

诸生考古头浑白，禹穴何时更许探。

林光朝

林光朝　次韵奉酬赵校书子直

雁塔新题墨未乾，去年灯火向秋兰。

趣看天禄青藜杖，拍着王孙紫绮冠。

好在三山寻浩渺，何如一纸问平安。

觚棱放月无人到，玉糁初成许共餐。

林光朝

林光朝　次韵贺邱国镇致仕

桃花流水是家乡，洛下才名四十强。

自有赤松堪辟谷，那能白首更为郎。

案头贝叶忘言久，江上莼羹引兴长。

解后却成香火社，好将诗句细商量。

林光朝

林光朝　答人问仁者安仁

千年古道万年堤，老牯循循不解迷。

牧子不知何处在，乱山荒草鹧鸪啼。

林光朝

林光朝　答人问忠恕而已矣

南人偏识荔支奇，滋味难言只自知。

刚被北人来借问，香甜两字且酬伊。

林光朝

林光朝　代陈季若上仓使

大块始开凿，娲皇为补天。

天平雷雨正，后稷诲之田。

大浸十二岁，浪金复七年。

幸哉尧汤民，以手摩抚然。

徂丘虐焰起，秦俗相焚煎。

官租夺以半，饱食何夤缘。

自从汉道昌，孰朴乃其先。

初开常平议，聚粟如源泉。

年登谷价贱，散以大农钱。

旱潦或艰食，用之如转圜。

悠悠百王心，皎皎三代前。

井田日以坏，此法当磨镌。

公侯希世珍，秀色媚长川。

官学有根株，诵诗三百篇。

风土无隐情，是为大夫贤。

搏饭哺赤子，当食长尔怜。

江东百万户，雕俗生春妍。

持节闽岭初，有如病者痊。

刘晏取予术，夷吾轻重权。

义仓有粟腐，物价敢喧阗。

斯助阜民政，南风吹五弦。

昼日公侯门，客车动百千。

下吏走尘土，从容愧执鞭。

岂不随吹嘘，譬彼乘风船。

长技非卓鲁，主德奚由宣。

松竹伴孤吟，敢怀岁月迁。

终酬国士知，未甘长弃捐。

林光朝

林光朝　代陈季若上张帅

一样官仪汉代新，乘时大手与经纶。

东南自古衣冠地，桐柏山前淮水春。

林光朝

林光朝　代陈季若上张帅

峨峨双阙昼烟横，玉籾金箱记姓名。

况有曲江家旧渚，小虹桥外柳花轻。

林光朝

林光朝　代陈季若上张帅

晋公当日只平淮，何事都人尚尔怀。

客有昌黎韩吏部，独将大笔扫苍苔。

林光朝

林光朝　代陈季若上张帅

长陪采仗下蓬莱，万岁声中霁色开。

自是北门须卧护，双旌迢递日边来。

林光朝

林光朝　代陈季若上张帅

柳堤九曲暗青丝，画戟丛中昼影迟。

传说姑苏新乐府，只缘太守例能诗。

林光朝

林光朝　代陈季若上张帅

铜柱参天桂叶稠，公侯遗爱在南州。

绳桥竹屋连溪曲，大贝明珠尽海头。

林光朝

林光朝　代陈季若上张帅

骀荡春风散百城，钓鳌江上棹歌声。

官军不遣征徭少，烧尽柴炉说太平。

林光朝

林光朝　代陈季若上张帅

天边草木旧知名，为道潢池莫弄兵。

野市旋收黄犊去，明时火急趁春耕。

林光朝

林光朝　代陈季若上张帅

欲将玉律播平康，长见单于拜未央。

相国正须如治郡，春风随处有甘棠。

林光朝

林光朝　代陈季若上张帅

南墙钜竹拂青烟，正在空斋簿领前。

欲向韩门借余润，乞将白璧种蓝田。

林光朝

林光朝　道桐庐有诗示成季

此是滩头处士家，我从何日离天涯。

木棉高长云成絮，瞿麦平铺雪作花。

林光朝

林光朝　东宫生日六首　丙申

正气来嵩贷，祥光集斗牛。

青葱开玉宇，仿佛见铜楼。

盘错归三辅，沉潜在九畴。

有光文字馆，仍击帝王州。

钟鼓于胥乐，笙鸾独上浮。

清台天似水，甲观月如钩。

屡拜椒花夕，长逢桂叶秋。

孝思维继舜，家法要从周。

赋为游麟作，官因洗马留。

愿同眉寿祝，使者敢停辀。

林光朝

林光朝　东宫生日六首　丁酉

仙掌晴烟外，龙楼晓日傍。

汉图元自定，周历一何长。

胄席缘三老，奎文在六章。

高谋曾郁郁，乔桂自苍苍。

冠屦来储禁，规模出上方。

名官分庶子，说礼继高堂。

娈彼黄花月，依然碧玉墙。

至尊飞寿斝，太上引天香。

景运千龄协，先秋九日凉。

铜扉供帐少，俭德似君王。

林光朝

林光朝　东宫生日六首　癸巳

昭代璿源远，高秋宝月前。

神光浮蜀道，瑞气贯秦川。

银榜应如旧，金茎若个边。

龙楼清昼出，鹤禁彩云连。

妙选衣冠薮，旁开道德渊。

重爻分九六，曲礼尽三千。

岁闺缘长历，霜清欲上弦。

每看禼燕日，已入梦熊篇。

沆{虀艹换左氵}通三殿，笙鸾共一天。

东明到西极，作颂自年年。

林光朝

林光朝　东宫生日六首　甲午

仙掌秋容媚，铜楼晓色迟。

猗兰成汉殿，苞竹入周诗。

鼎卜卿云合，郊谋彩仗移。

隆兴乾道日，建武永平时。

詹事开新府，长秋缀旧仪。

礼经犹下问，易道本生知。

世子家为法，文王我所师。

诞弥重海润，清赏一天慈。

九月黄金蕊，千龄白玉卮。

遥闻三殿喜，高颂走天涯。

林光朝

林光朝　东宫生日六首　壬辰

北阙云为堞，东明玉作宫。

猗兰迎晓日，仙掌倚晴空。

笙律随鸣凤，朝仪趁彩虹。

黄麾初入杖，青桂自成丛。

冠屦分前后，图书考异同。

商盘如目击，羲画自心通。

慈燕来三殿，髈谣在九功。

长秋传夜饮，京兆报年丰。

奕奕还嘉佑，绵绵相建隆。

庶僚何所祝，再拜续维熊。

林光朝

林光朝　东宫生日六首　乙未

应律随豳雅，旋杓建戌方。

前星迎霁色，重日丽晨光。

笙管青霞外，宫庭碧玉傍。

本支周道盛，羽翼汉图昌。

左右人皆正，刑名学未遑。

编年总司马，说礼付高堂。

天乐来三殿，人心系八荒。

黄华秋更媚，皓月闰偏长。

清赏新奎壁，承华旧典章。

维熊千岁祝，英略似君王。

林光朝

林光朝　冬至

横枝冻雀昨夜死，水底黏鱼吹不起。

小伶切玉孤凤愁，九寸之管传生意。

舞雩山下逢丈人，植杖无语空逡巡。

再拜丈人欲识桑麻生长力，鬼蝶翻覆梅花春。

我於万物亦一物，何时春风到肌骨。

空山铁镝年月深，一语不破天地心。

林光朝

林光朝　九日同出真珠园再用前韵

来自清源葛已覃，君王问蜡我犹堪。

百年耆旧如重见，九日登临得纵谈。

才子不知汾水上，仙人长在大江南。

明珠照夜应无数，要是层波更好探。

林光朝

林光朝　哭伯兄鹊山处士蒿里曲

残云衰草趁人愁，生即团栾死便休。

悲泣声中裁此曲，鸡啾山外鹊山头。

林光朝

林光朝　哭伯兄鹊山处士蒿里曲

长记藜床发问初，翩翩出语自无余。

斯翁胸腹平如水，不在尘埃数卷书。

林光朝

林光朝　哭伯兄鹊山处士蒿里曲

桐棺三寸更何疑，却取江枫短作碑。

惟有一般蒿里曲，长箫欲断更教吹。

林光朝

林光朝　哭徐删定德襄

修文巷裹莫春前，欲上旗亭问客船。

忽有短笺无寄处，渔梁却在泪痕边。

林光朝

林光朝　哭徐删定德襄

忽然白昼自生哀，立马桥东唤不回。

惊起河波理残梦，十年灯火上心来。

林光朝

林光朝　吏部尚书林公梅卿挽词

百花梅花赋，声名出渚乐。

向来惟李贺，胜处是扬雄。

绕屋看书带，逢人说刺桐。

尚书旧时履，只合步春风。

林光朝

林光朝　乞猫

宁可时时被鼠煎，狂猫一夜不成眠。

广南六月官军到，见说人家断火烟。

林光朝

林光朝　乞竹鸡

疏篱短短花枝阑，鸠妇不鸣天雨寒。

鸠妇离家三百日，亦有姊妹依故山。

黄粮不肯啄，欲去羽衣残。

主人一见一怜汝，抱取东家竹鸡来戏聚。

孤村落日不相识，各各哀鸣求其主。

两鸟勿惊遽，低头听我语。

鸠妇入我家，必杀入我口。

床头瓶罂无余粒，养汝一到十日后。

东堂数竹夹新蹊，儿童牢落惟爱一竹鸡。

堂心有眢井，饥则哺其泥。

主人缘窗安净几，丹碧相依安用此竹鸡。

竹鸡慎勿傍人飞，我屋三间沉白蚁。

林光朝

林光朝　前岁过真阳初识子钦今道出曲江不忍遽分手偶成长句以志两处同山川

秋崖一夕卷炎蒸，那更挥斤为斲冰。

碧落旧寻烧药灶，白芒长对读书灯。

相期大庾何多日，似出浮屠向上层。

纵有分张吾未老，定从台阁看飞腾。

林光朝

林光朝　芹斋诗

春风芹下足迟留，白鸟平田忆旧游。

说尽轩裳还过眼，读残书卷复从头。

偶逢隐几何须问，不到投簪便拟休。

平世声名如皦日，欲将何地置巢由。

林光朝

林光朝　秦题游洋张明府流香亭时以荐章数下涉秋月马首且欲西矣因以寄意云

封题青李数绯桃，处分园林意自豪。

旋出篇章陪乐府，更凭花木续离骚。

酴醿架下提春榼，檐卜林中滴夜槽。

却是秋风生马耳，未应老大笑牛刀。

林光朝

林光朝　闰月九日登越王台次韵经略敷文所寄诗

闲陪小队出山椒，为有吴歌杂楚谣。

从道菊花如昨日，要看汤饼作三朝。

千重岭海供横槊，一带风烟听采樵。

凭杖折冲如此好，不应东去更乘轺。

林光朝

林光朝　上何著作晋之

曾向东南识大名，几年怀想浙涛声。

众人欲杀定谁惜，与世不谐空自清。

浩气养成天地小，宦情都付羽毛轻。

三山依约诛茅日，头白归来笑李生。

林光朝

林光朝　生女

贫家生一女，蟋蟀催寒杵。

富家生一女，煖风来玉树。

富家生女才及笄，阿官门前筑新堤。

贫家不生女，饭牛小儿安得妻。

荆钗玉珰各随分，醉中之天无高低。

林光朝

林光朝　石渠行送别福建参议李著作器之

我来石渠五十六，双鬓如蓬腰未曲。

岂为健笔有徐庾，自数来时六十五。

谁解辛苦续子虚，长安有客四十余。

已成老翁不肯去，青藜当户夜读书。

东观丈人起遐想，无为岁月空踟蹰。

去作诸侯老宾客，可无绿水兼红蕖。

我家东下才百里，钓螺一曲清无滓。

草堂为筑荔枝斜，濯锦江头有如是。

子思子方道为尊，南国佳人如秋云。

不知公侯有朱箔，要问常州李著作。

林光朝

林光朝　送别陈侍郎应求知泉州

百片牙旗水面长，蔡邕题在刺桐乡。

十年杯酒开云榭，一样官衔过洛阳。

我亦携家缘送客，谁能扫地自焚香。

野桥冲腊寒梅白，莫要登临忆侍郎。

林光朝

林光朝　送别奉常林使君黄中易守延平

去时胡不到瓜时，上日多应柳絮飞。

卧辙只缘滕壤少，怀章须要越人肥。

三千仪礼非绵蕝，五十行春尚采衣。

莫爱传经似齐鲁，石渠长是待公归。

林光朝

林光朝　送别傅郎中安道持节闽中

忽然乡思若为收，莫到三茅最上头。

二月乐瓯看负弩，一天南荡想行舟。

过家上冢从今数，落絮飞花合昼游。

料得甘泉来奏计，定应前席莫迟留。

林光朝

林光朝　送别湖北漕李秘监仁甫

文字眇烟云，过眼徒浩浩。

所有未见书，惜哉吾已老。

子云客长安，陈迹如一扫。

同叔向来人，我生苦不早。

亦闻青城山，斯翁为有道。

瞿塘不可上，秋梦长颠倒。

白日来西昆，一见自应好。

纵谈百代前，至竟非苦槁。

多为开口笑，明月生怀抱。

黄鹤有高楼，恍如事幽讨。

揽辔逢道州，听书下下考。

周南勿留滞，掇拾供史藁。

分手重酸辛，璠玙众所宝。

十日不得面，何为太草草。

林光朝

林光朝　送别姚国博知处州分韵得绿字

铜盘白露下，松桂净如沐。

娈彼菊花团，西风吹醽醲。

长安多别离，此别苦不足。

人物如使君，容易等潘陆。

一自海东头，清飚起谣俗。

馆下欲何言，联翩如破竹，

功名不徒尔，无乃相迫逐。

双日访延英，行矣公勿卜。

括苍烟雨前，寒光贯岩腹。

大叫出银畓，邂逅聚百族。

要携三月粮，所厌惟一菊。

幸心忽开张，何曾畏笑僯。

单父勿长吁，来者犹可续。

道旁有抵璧，天下轻结绿。

一夕洲渚言，令我沉心曲。

林光朝

林光朝　送夹漷先生赴召

别墅生涯富古今，凝流梦卜若追寻。

一封细札三家市，万卷新书四海心。

北阙龙吟清昼永，东皋猿啸白云深。

满怀经济今休靳，闻道苍生渴傅霖。

林光朝

林光朝　同张明府游国清湖

一夕湖春欲动，便从湖尾穿蒲弄。

层波赤鲤不易得，纵有苓箵何所用。

未应索句如索逋，昨者浮家仍有无。

不然汗漫十日走重湖，更数大孤连小孤。

林光朝

林光朝　挽方天贶

长者虽云殁，流风尚尔存。

宗盟修里巷，家法在儿孙。

马鬣迷新垄，鸠枝恋故园。

年年春色好，锦障为谁翻。

林光朝

林光朝　挽方通判良翰

楼橹千重铁作门，不堪聚米更重论。

居延岁月那相似，一听悲歌一断魂。

林光朝

林光朝　挽方通判良翰

得钱终日走燕寺，抱膝经年动越吟。

想得长安西望眼，只应黄鹄见归心。

林光朝

林光朝　挽方通判良翰

达者渊明自挽歌，新坟数尺奈愁何。

鸡林贾客无从问，收拾篇章有几多。

林光朝

林光朝　挽方通判良翰

九死穹庐我未甘，后来勿使陇西惭，

明时节义多传述，柱下何人是老聃。

林光朝

林光朝　挽桂林戴别乘敦常

杖履何年别，杉松古道旁。

城山秋月尽，南岭暮云长。

古调愁难合，孤根幸勿伤。

欲将数行泪，重至郑公乡。

林光朝

林光朝　挽李制干子诚

千金治产似孙吴，珠箔银觥只自如。

问我长风当夕起，数他极浦落帆初。

自知汗简今千轴，更说生犀有几株。

赤壁当年遇黄盖，周郎何惜借吹嘘。

林光朝

林光朝　挽李制干子诚

文字纷纷更问兵，秋灯束发尚青荧。

便令三子成门户，却许诸孙说典型。

隔水忽传朝露曲，行人长数夕阳亭。

河东健笔惟诸薛，梅子岗边为勒铭。

林光朝

林光朝　挽林通判德溥

岂为长者畏时名，梁楚何从得此声。

只隔螺江衣带水，自应别驾旧廉平。

林光朝

林光朝　挽林通判德溥

噫呜双柩出平川，五月黄梅欲雨天。

长愧江南徐孺子，只鸡斗酒是何年。

林光朝

林光朝　吴容州仲一挽词

竹屋绳桥自有村，牛山箫笛不堪闻。

碑前更问何年月，为借容州旧使君。

林光朝

林光朝　徐广文生朝

盘古一笑鸿蒙开，神马负图从天来。

八卦旋转六十四，黄锺是为元气胎。

雷斧未动百泉缩，江上早见春风回。

况当九日得阳数，太白之精随斗魁。

徐卿有子何绝奇，熊罴惊梦初得之。

珠庭犀角照宇宙，清飚忽忽生桂枝。

笔落犹如千钧弩，异科暂失韩吏部。

绛帐初随吾道东，遂令小邦变齐鲁。

孔席岂是三年淹，蓬莱画阁铺牙签，

他年欲数中书考，再拜祝公长不老。

林光朝

林光朝　再次前韵

却趁秋昮别九韶，扶胥直下听风谣。

澜翻对酒还终夕，火急催诗在诘朝。

南国更逢陶令菊，西江莫抜楚人樵。

自应幕下文书少，节制如今属汉轺。

林光朝

林光朝　枕疾逾旬蒙丞相访问仍辱宠示名篇辄搜枯肠次严韵以塞来使

丞相严装似燕居，为怜消渴到相如。

病多得艾三年远，歌杂成琴十日余。

绿野忽传春草句，白头还对朵云书。

若为追逐园林胜，百转愁肠亦少舒。

林光朝

林光朝　直甫见示次云乞豫章集数诗偶成二小绝因以自喻

修水佳人白玉栏，花前何似妾容颜。

从来未省伤春意，犹自楼头画远山。

林光朝

林光朝　直甫见示次云乞豫章集数诗偶成二小绝因以自喻

莫怪骚人太颉颃，曾闻阿母语刘郎。

神仙本自无言说，尸解由来最下方。

林光朝

林光朝　资中行奉寄临邛守宇郎中

铜驼陌上生秋草，前者刻石今如扫。

儋边半纸半模糊，下床三日成悲恼。

苍史萌芽何可见。要从笔意生秦汉。

欲将奇字问何人，所守一家如小篆。

是中变幻随形模，钟鎛鼎鬲協盘盂。

如何两京到魏晋，搜尽苍崖惟此书。

即今原隶见颠末，仍於画上分锱铢。

燕然有年固可纪，笔势岂得先黄初。

中郎袖手欲无作，正始不逮况其余。

幸哉一见俱抵掌，翩翩如反古石渠。

且说金陵佛屋何年灯，晋分隋张犹青荧。

忽听荒鸡还自起，资中之刻一徒尔。

林光宗

林光宗　次韵奉酬赵校书子直

雁塔新题墨未乾，去年灯火向秋阑。

趣看天禄青藜杖，怕著王孙紫绮冠。

好在三山寻浩渺，何如一纸问平安。

觚棱皎月无人到，玉糁初成许共餐。

林光宗

林光宗　九日同出真珠园再用前韵

来自清源葛已覃，君王问猎我犹堪。

百年耆旧如重见，九日登临得综谈。

才子不知汾水上，仙人长在大江南。

明珠夜照应无数，要是层波更好探。

林光宗

林光宗　芹斋诗

春风芹下足迟留，白鸟平田忆旧游。

阅尽轩裳还过眼，读残书卷复于头。

偶逢隐几何须问，不到投簪便拟休。

平世声名如皦日，欲将何地置巢由。

林桂龙

林桂龙　嘲丁大全

一舵中流欠把持，偏轻偏重失便宜。

孤舟不是无人渡，身作风波问阿谁。

林桂龙

林桂龙　嘲丁大全

移溪实壑误明君，惊动沿江十十国。

幸是不沈湘水死，有何面目见灵均。

林桂龙

林桂龙　嘲丁大全

稚子如何济急流，一篙才错便难收。

当初把作寻常看，岂料中流解覆舟。

林汉宗

林汉宗　晚对亭

晚对无人但翠屏，春猿秋鹤自飞吟。

满船载酒来歌舞，谁识当年仁智心。

林洪

林洪　春宫

桃李六宫寂，君王在石渠。

临鸾悔梳洗，女色不如书。

林洪

林洪　钓台

三聘殷勤起富春，如何一宿便辞君。

早知闲脚无伸处，只合青山卧白云。

林洪

林洪　宫词

金殿当头紫阁重，仙人掌上玉芙蓉。

太平天子朝元日，五色云车驾六龙。

林洪

林洪　孤山隐居

为怕因诗题姓名，特寻孤处隐吟身。

当时只向梅花说，不道梅花说与人。

林洪

林洪　句

雪翻夜钵裁成玉，春化寒酥剪作金。

林洪

林洪　冷泉

一泓清可沁诗脾，冷暖年来只自知。

流出西湖载歌舞，回头不是在山时。

林洪

林洪　莲房鱼包

锦□金蓑织几重，问鱼何事得相容。

涌身既入莲房去，好度华池独化龙。

林洪

林洪　楼居

梅边未有屋三间，僦得楼居特暂安。

天下事非容易说，门前山可久长香。

瓶花频换春常在，阶草不除秋自残。

岂是江湖难着脚，如今平地亦狂澜。

林洪

林洪　谋隐

箧书如叶半飘零，尚自浮家客帝京。

每遇事添新感慨，怕逢人说旧升平。

山如有约青常在，发幸相饶白未生。

便作阴谋犹是晚，栽松何日得阴成。

林洪

林洪　水仙花

清真处子面，刚烈丈夫心。

翠带拖云舞，金卮照雪斟。

苦吟吟不得，移入伯牙琴。

林洪

林洪　桐下

无名花草上闲坡，病叶成堆客罕过。

注易欠工知学少，种桐收效得阴多。

破篱自补忧边事，断简重穿忆世科。

近日转知闲最好，旋沽邻酒谢诗魔。

林洪

林洪　西湖

烟生杨柳一痕月，雨弄荷花数点秋。

此景此时摹不尽，画船归去有渔舟。

林洪

林洪　折柳

湖边杨柳色如金，几日不来成绿阴。

折得柔条入城去，教人知道已春深。

林洪

林洪　枕上作

天街月未沈，来者已駸駸。

夜若可无睡，人应更有心。

香凝衾正暖，灯隔帐如阴。

亦欲呼童起，谁门能赏音。

林积

林积　题州宅舣阁

济川须用楫，罔水戒行舟。

四海风波路，安眠是胜游。

林季仲

林季仲　罢官金华手植秋香而去通判赋诗勉强次韵

孤根忆向雪中移，早被春风次第知。

夺汝岩栖近城郭，多应相怨不相思。

林季仲

林季仲　罢金华留别双青

手植双青十八年，墙头一见一凄然。

饱尝霜露休相忆，我欲归耕瘴海边。

林季仲

林季仲　表之索诗为别

踏著禅门步步新，布衣蔬食欲终身。

解颜一笑如深契，拭眼相看尚未真。

世事尽归簪上雪，我生聊寄瓮头春。

夜深坐对柯山月，应念沧江独钓人。

林季仲

林季仲　秉烛照红梅再次前韵即席

玉妃初醉下瑶台，紫雾深深拨不开。

却恐错穿桃杏径，高烧银烛照归来。

林季仲

林季仲　不见胡仲隶题苏溪僧壁

念别三年久，相望一舍间。

无人寄消息，风雨暗前山。

林季仲

林季仲　陈升仲挽词

莫叹交情大署门，交情如子复何云。

友恭便是能为学，朴讷由来自少文。

曾解绨袍怜范叔，当留宝剑报徐君。

雪梅时节尤相忆，长话平生到夜分。

林季仲

林季仲　程显学挽词二首

卓荦千人杰，飞腾四十秋。

才应有余刃，事不见全牛。

持节半诸道，分符知几州。

终遗缙绅恨，不作富民侯。

林季仲

林季仲　程显学挽词二首

忆向沙头别，谁知地下游。

祠堂只如旧，庭竹自生秋。

回首山埋玉，伤心月满楼。

慎江日夜去，中有泪俱流。

林季仲

林季仲　春日感怀

忆昔青春去不来，深凭百舌唤将回。

尊前便觉和风转，镜里生憎白发催。

青破轻寒归驿柳，香和宿雨落江梅。

人生七十从来少，待挽长河作寿杯。

林季仲

林季仲　春日郊行

困倚春风半醉醒，小桥流水欲相平。

晚蹊窈窕行桃李，野老逢迎略姓名。

浦溆远兼红色暝，凫鸥迥立夕阳明。

田家作苦吾何恨，无补公家合退耕。

林季仲

林季仲　次高承宣韵题刘知言郊居

荷锄归伴陇头云，懒傍侯门更整巾。

卜筑君能如沈约，题诗吾亦效王筠。

湖光皛皛千山合，竹色娟娟一径新。

酒后笑歌应耳热，西园惊破海棠春。

林季仲

林季仲　次高季应韵

杖屦相从秋水滨，便将公作社中人。

酒行苦要深浮白，醉去那知倒著巾。

把手共怜江国月，回头休忆野堂春。

太平未见身先老，看取吴霜点鬓新。

林季仲

林季仲　次韵陈明锡见寄

一别从京洛，相逢向海邦。

倦游怜舌在，多病觉眉庞。

佳处随山屐，余生付酒缸。

新诗眩老眼，细读傍寒窗。

林季仲

林季仲　次韵陈明锡见寄

合去趋华阙，难教滞陋邦。

悲鸣怜老骥，迎吠厄群庞。

便腹书千箧，濡头酒一缸。

怀君夜不寐，落叶打空窗。

林季仲

林季仲　次韵陈明锡见寄

卑栖安故里，薄宦倦他邦。

依社愿为栎，涤牲宁用庞。

利名蛾赴烛，身世蚁浮缸。

多谢江边月，相寻到小窗。

林季仲

林季仲　次韵酬黄季章

长安公子意气豪，笑我憔悴居蓬蒿。

人生栖托一枝足，何用抟风九万高。

我今百事付流水，归卧北窗心独喜。

林表春禽自在啼，绝胜豢养金笼里。

谁能胸臆无尘垢，木雁未论才不才。

子陵事业亦何有，风月凄然一钓台。

林季仲

林季仲　次韵酬刘延中

门翳蒿莱谁往还，忆君更觉鬓毛斑。

何时共对吟边月，相别犹怜雪后山。

清夜忍闻庭鹤怨，余年应伴海鸥閒。

有人问我今何似，兀兀长如醉梦间。

林季仲

林季仲　次韵酬赵宝学

高轩曾过我柴关，笑看莓苔满地斑。

隐约谁惟许居士，风流得倚谢东山。

诗锵金石音尤古，笔走龙蛇意自閒。

后日陪公那可得，飘然身在五云间。

林季仲

林季仲　次韵和康侍郎雪后小雨二首

残霙初伴梅梢月，小雨仍禁柳底春。

莫厌酒摇金盏浪，更听歌绕画染尘。

林季仲

林季仲　次韵和康侍郎雪后小雨二首

白头羞见尊前烛，頳颊深凭瓮里春。

不分落梅纷似雪，更兼疏雨细如尘。

林季仲

林季仲　次韵和康侍郎游仙岩

林峦争入马蹄来，宿雾残云拨不开。

石卧松根横碧玉，瀑悬天外转晴雷。

仙家长锁青春好，老子犹堪竟日陪。

收拾此身知有此，一间茅屋傍山隈。

林季仲

林季仲　次韵和康丈真率之集

行步敧危老病身，胜游那敢厕荀陈。

试思珠履三千客，何似风雩六七人。

雪意迟疑终未决，诗筒来往莫辞频。

晓窗新得东君讯，已放梅梢一点春。

林季仲

林季仲　次韵康侍郎咏雪

天公昨夜醉如泥，擘碎浮云散漫飞。

谢女饶他歌柳絮，曹人堪笑比麻衣。

平铺宝贝知何限，豫表丰禅不待祈。

最是松林难画处，晚晴犹吐玉霏霏。

林季仲

林季仲　次韵梁守登富览亭

朝来爽气自横空，蹑屐宁须学谢公。

似此江山何处有，合分风月与人同。

消磨万古潮声里，摇兀千林酒浪中。

欲和阳春无好语，尊前莫笑嗫嚅翁。

林季仲

林季仲　次韵梁守登富览亭

绛人老矣休问年，万事灰心宁复然。

有客雅知林下趣，怜渠独得酒中天。

摩空雁影沈波底，照眼梅花破腊前。

雪意方浓君且住，行歌同挂杖头钱。

林季仲

林季仲　次韵林楙南见寄

转首今吾非故吾，问君何用惜居诸。

流年已作悠悠梦，往事徒劳咄咄书。

濁酒半壶时自酌，醉头一月不曾梳。

阿谁似我浑无事，睡到目高三丈余。

林季仲

林季仲　次韵林楙南见寄

阴阴松竹满东山，闻说君家六月寒。

若得封胡同里巷，底须屈宋作衙官。

酒中有超谁能识，琴上无弦我亦弹。

试问庐江何彦德，貂蝉孰似鹿皮冠。

林季仲

林季仲　次韵林楙南秋兴见寄

秋阳晃朗秋江前，秋山崷崒飞鸟边。

待扶仙人九节杖，去采玉井千叶莲。

一丘一壑不在我，或用或舍其如天。

故人谪官卧空谷，谁与晤语情凄然。

林季仲

林季仲　次韵刘敷言咏梅四首

梅花笑我无佳句，惭愧诗翁亦姓林。

细看窗前陨秋叶，谁知雪底得春心。

断桥斜径光将夕，淡月疏云趣更深。

何处清香恼行客，江头跋马试教寻。

林季仲

林季仲　次韵刘敷言咏梅四首

江空木落出遥岑，何处佳人独倚林。

不负雪期如有信，偶先花事本无心。

日低修渚云容薄，路转寒塘暝色深。

莫怪山翁数回首，暗香十里更相寻。

林季仲

林季仲　次韵刘敷言咏梅四首

粉痕欲破雪相禁，如妒孤英点暮林。

九陌未传花底信，一枝先寄陇头心。

月横瘦影池塘浅，风度微香院落深。

插向鬓边犹得在，未须笑我老浸寻。

林季仲

林季仲　次韵刘敷言咏梅四首

霜清木脱峭寒侵，惊见佳花吐远林。

冷落自怜池上影，孤高谁赏月边心。

简文煎彩谈何易，杜老巡檐意最深。

寂寂溪桥断行迹，吹香独与我追寻。

林季仲

林季仲　次韵苗彦先题薛献可新居四首

仙隐深深竹径中，杖藜还许我相从。

君能惜取清阴在，斤斧须令赦箨龙。

林季仲

林季仲　次韵苗彦先题薛献可新居四首

方塘环植绿杨新，朱户重重欲闭春。

若许茅茨傍清泚，敢教鹅鸭恼比邻。

林季仲

林季仲　次韵苗彦先题薛献可新居四首

西山拏得落檐前，飞翠侵帘夕更妍。

心远地偏如靖节，江湖处处是斜川。

林季仲

林季仲　次韵苗彦先题薛献可新居四首

轩槛青红压水滨，小桥斜出树横陈。

功名豫计殊非计，且与龟鱼作主人。

林季仲

林季仲　次韵沈叔权书怀

忽思身世怆然惊，漫学雕龙艺未成。

尸素空麋太仓粟，辛勤有愧老农耕。

只须鬓上看勋业，休向人前道姓名。

岁晚相从白岩下，一樽芳酒话深情。

林季仲

林季仲　次韵十叔父书怀

咸阳市上欲思归，人到於今笑李斯。

老去何如我痴叔，了无一事独支颐。

林季仲

林季仲　次韵宋待制晚春书怀

春事何曾解有穷，枝头寻觅漫匆匆。

去来燕认谁家户，开落花因一夜风。

万古英雄残照里，半生勋业醉魂中。

骚人往往多诗瘦，却怪老夫颜色红。

林季仲

林季仲　次韵吴清叟书怀

误落樊笼二十年，苍头白发意颓然。

解纷无用空弹铗，揣分唯堪备执鞭。

乘雁去来何足数，涸鱼濡沫自相怜。

扁舟东下虽云晚，及见梅花破腊前。

林季仲

林季仲　次韵婺州萧教授见寄

不到双溪久，浑疑一梦间。

把君诗在手，见我别来山。

薄宦故不恶，危涂难自閒。

翩翩出林翼，飞倦合知还。

林季仲

林季仲　次韵希父见寄二首

晚窗落莫雪飞花，点缀山翁两鬓华。

好办青铜买村酒，共撑小艇访渔家。

觉非便合如陶令，得趣何劳问孟嘉。

只怕故人腾踏去，短檠谁与话天涯。

林季仲

林季仲　次韵希父见寄二首

腊前墙角见梅花，雪后墙头见月华。

满引濁醪无一事，尽收好处入吾家。

结庐君待归安固，抱翁侬今老永嘉。

莫道青山便遮断，春风浩荡没津涯。

林季仲

林季仲　次韵萧德起见寄

漫求三釜禄，浪走十年尘。

白发不饶我，虚名能中人。

溪山閒始见，鱼鸟静相亲。

共对一庭月，谁非吾近邻。

林季仲

林季仲　次韵张子猷赋凯旋之什

十万貔貅拥鼓鞞，云间听得一声齐。

祥开虎帐妖氛落，威叠鲸江怒浪低。

晓日彩旌沙外转，春风归马柳边嘶。

幕中自有燕公笔，合把奇功勒建溪。

林季仲

林季仲　次韵赵表之郊行

看取吴霜点鬓新，利名场里合抽身。

走从宦路谋多拙，归伴田夫味最真。

落木正饶窗外月，小梅犹靳腊前春。

他时更有郊行句，远寄舑溪独卧人。

林季仲

林季仲　次韵追和钱穆父内翰勰赵伯坚大卿令铄游颍湖呈正字宝学即伯坚子也

颍水如闻得月多，黄金万顷漾微波。

登临未送平生目，赓唱空传故老歌。

宦意请看头上雪，杯行且覆掌中荷。

吾乡亦有西湖好，舴艋相从意若何。

林季仲

林季仲　次曾豠甫韵寄贺子忱

狂客当年隐四明，至今孙子爱林坰。

挂冠无愠亦无喜，抱膝自歌还自听。

时弄清琴怀贺若，何妨后乘载樵青。

结邻能践前言否，春色方深绝境亭。

林季仲

林季仲　戴唐卿挽词

湖海长为客，干戈仅脱身。

来寻林下友，半与鬼为邻。

马上人何在，庭前草自春。

平生饶意气，寂寞委荆榛。

林季仲

林季仲　悼潘君秀才

投笔辞场屋，携钱送酒家。

身名俱梦幻，醒醉是生涯。

沙晚号寒雁，林高惨暮鸦。

嗟予方哭弟，清泪堕悲笳。

林季仲

林季仲　登望湖楼

胡尘漠漠暗中州，无力持颠漫自忧。

花鸟相逢非昔日，不堪重上望湖楼。

林季仲

林季仲　登张知省溪楼

木落霜清橘柚香，榜歌迢递起沧浪。

来鸿去鹜纷无数，怕上西楼望夕阳。

林季仲

林季仲　登张知省溪楼

雁横霜渚水痕收，檐外微云去复留。

多谢西风解人意，尽驱爽气入溪楼。

林季仲

林季仲　钓台

脱身归去亦何求，刚被声名落钓钩。

买得扁舟在祠下，从公觅取旧羊裘。

林季仲

林季仲　访梅值雪示觉慈升老

林峦出没晚云低，旋放寒梅照浅溪。

雪意殷勤解留客，不教归马识东西。

林季仲

林季仲　富季申赋梅次韵四首

容易烦公问讯梅，昨宵还有几花开。

窗寒月落知相忆，细细吹香过竹来。

林季仲

林季仲　富季申赋￠　次韵四首

雪意商量欲放梅，破寒先遣一条开。

去年花下人何在，策我蹇驴归去来。

林季仲

林季仲　富季申赋梅次韵四首

谁将消息报江梅，一点先从雪里开。

怪见逢迎有深意，我家曾与写真来。

林季仲

林季仲　富季申赋梅次韵四首

未知何壴　是真梅，雪拥溪桥拨不开。

莫讶行人数回首，西风十里送香来。

林季仲

林季仲　感兴

庆吊何时已，劳生不自閒。

野情难脱略，人事足机关。

附尾初无意，同尘半强颜。

柴门当却扫，未敢负云山。

林季仲

林季仲　高太傅挽词

声利场中意独消，端如处士翳蓬蒿。

渡江一马神先助，夹日五龙功更高。

不愿本朝私戚里，长称文母训儿曹。

十年共说无生话，却对东风泪满袍。

林季仲

林季仲　观徐孺子画像

伯淮卧彭城，绕屋生蓬茨。

天子呼不起，思见岩壑姿。

俾工图其形，衔命日夜驰。

落笔竟不得，韬面以疾辞。

豫章有孺子，同时隐江湄。

栖栖非我事，结庐对风漪。

时人亦罕识，阿堵谁写之。

我闻郭有道，曾遣轻骑追。

疑此言语生，即是茅画师。

林季仲

林季仲　过东阳诸人饶别独刘叔明不至

松竹森森灏气生，一帘疏雨故人情。

扁舟还载离愁去，不见西城刘叔明。

林季仲

林季仲　过荆山寺

丛条曾欲截来辕，应讶行人数往还。

归老故园犹得在，满斟杯酒谢荆山。

林季仲

林季仲　和高少保九日

谁将淡墨扫秋山，乞与衰翁独倚栏。

白发试思何处去，黄花今有几人观。

老来自觉情怀恶，客里长嗟会面难。

卷尽浮云放明月，与公同倒百杯盘。

林季仲

林季仲　和康侍郎喜雪二首

六出随轩逞厥祥，天人应感得能忙。

使君未到然香处，先有心香叩上苍。

林季仲

林季仲　和康侍郎喜雪二首

不扫林间一迳开，夜深留伴月皑皑。

问谁踏我琼瑶碎，新有诗筒破晓来。

林季仲

林季仲　和梁守钱诸贡士

右文逢圣代，首善自神京。

延及吴中士。威称洛下英。

我邦虽僻陋，此学号专精。

耆旧风流在，山川气象新。

元侯来作牧，后进頼提衡。

有美僖公颂，谁高蜀守名。

能书偕计吏，燕豆列宾荣。

万里云霄路，抟风看去程。

林季仲

林季仲　和人对雪

{郾去阝}薄一樽酒，栖迟双鬓毛。

随风散檐雪，卷地作秋涛。

汉使去不返，边人寒更功。

谁当如李愬，乘间缚酋豪。

林季仲

林季仲　侯公谨挽词

富贵功名等弁髦，何如声迹翳蓬蒿。

倦游正被微官缚，辞禄方知处士高。

华萼向来荣父行，芝兰重见秀儿曹。

寄言护国山头月，莫照山猿夜夜号。

林季仲

林季仲　胡夫人挽词

自昔衣冠盛，人言胡与吴。

诗书渐渍久，妇女见闻殊。

凤去怜雏弱，鸾吟叹影孤。

灵龟表贤德，卜地得慈湖。

林季仲

林季仲　寄刘知言

年来何止二宜休，合把身名付钓舟。

寒食又冲花下雨，晚塘渐狎棹前鸥。

推居谁复如公瑾，种竹犹怜似子猷。

来坐梅阴引春酒，微酸点点著枝头。

林季仲

林季仲　寄题蒋封州三径堂堂本在丹阳后避地四明再创

三径开从蒋兖州，至今孙子亦风流。

钩帘虽对鄮山月，闻笛应悲京口秋。

往事漫劳书咄咄，余生只合赋休休。

问君办得蓑衣否，便好相随上钓舟。

林季仲

林季仲　寄题赵丞相独往亭诗

海内英豪还有谁，宁容丘壑著皋夔。

欲知今日中兴业，已定黄风独往时。

谢傅本无朱组愿，留侯应念赤松期。

更须整顿乾坤了，我亦芒鞋随所之。

林季仲

林季仲　寄婺州周知录

不到东阳六七年，干戈身世两依然。

每思三虑堂中退，径向双溪楼上眠。

空翠霏微浮酒斝，林烟杳霭没渔船。

有人问我今何似，头秃昏昏瘴海边。

林季仲

林季仲　郊行感怀

路转溪回草木香，有人荷笠山之阳。

定知我是金华守，笑道牧民如牧羊。

林季仲

林季仲　郊行感怀

羽仗霓旌去不还，空余菊水照人寒。

至今山下无枯草，便是田家九转丹。

林季仲

林季仲　郊行感怀

竹光野色净祠堂，古木千章俨在傍。

矫矫先生竟何在，痴儿犹认石为羊。

林季仲

林季仲　郊行感怀

一夫容易缚淮阴，辟谷留侯念已深。

去伴赤松聊尔尔，后人真向海山寻。

林季仲

林季仲　九日诸人集於资福阁次高季应韵三首

秋入江山晚更妍，登高临远意凄然。

且浮绿蚁眼前乐，底用虚名身后传。

旧隐未教幽鹤怨，清溪终伴白鸥眠。

老来举措多羞澁，强插黄花趁少年。

林季仲

林季仲　九日诸人集於资福阁次高季应韵三首

隔竹通晕月自妍，樽前宝炬不须然。

毫飞阁上千林溼，句落云间万井传。

佳节敢辞通夕醉，宿酲还傍小窗眠。

鬓边黄菊应相笑，白发较多似去年。

林季仲

林季仲　九日诸人集於资福阁次高季应韵三首

戏马台前草自妍，英雄何在竟茫然。

江河犹带重阳恨，父老空将旧事传。

去雁来鸿波浩荡，夕阳流水树芊眠。

休休世味从来恶，细嚼霜英慰暮年。

林季仲

林季仲　句

寒声落鸿雁，秋意著梧桐。

林季仲

林季仲　句

北山未忍轻相别，更许行人雪后看。

林季仲

林季仲　哭薛吏部

伯仲皆登第，人言薛与林。

凄凉五年事，摧折两家心。

漫醉春来酒，谁同别后襟。

空余钓矶在，落日见孤岑。

林季仲

林季仲　哭薛吏部

白鹿春城下，黄牛古垄头。

年年唤兄弟，两两酹松楸。

今日逢寒食，哀君返故丘。

荣怀多少恨，不逐晚云收。

林季仲

林季仲　乐寿阁

看山玩水适吾情，此语从来误后生。

唤起万端因好乐，静观一理本圆成。

与人不竞春长在，对物无心境自清。

更就阿谁求乐寿，当时分付最分明。

林季仲

林季仲　林楙南挽词

新诗寄我五年前，读向寒窗倍黯然。

自古伊优多得志，如君疏直竟谁惟。

去凶何愧如行父，深底那知中咸宣。

游世若为能远过，试收清泪问苍天。

林季仲

林季仲　柳夫人挽词

风俗日云薄，典刑终未泯。

请看列女传，今有柳夫人。

色养金章贵，褒封钿轴新。

凄凉板舆路，却见小梅春。

林季仲

林季仲　娄夫人挽词

曾将句读授儿童，记得何侯待我隆。

肯陃高堂舍孙宝，定知贤室赞张忠。

兰陔未遂三山养，霜树俄惊一夜风。

汤沐追封他日事，哀荣应在泪痕中。

林季仲

林季仲　卢守携酒过薛直老草堂次韵

书戟森森转水湄，草堂颜色带恩私。

乱离海上多簪绂，槃礴风前卸马羁。

醉帽半敧花近眼，赓歌间发墨翻池。

诸公明日朝天去，且为南阳借杜诗。

林季仲

林季仲　墨梅

一枝炯炯照人寒，绝似溪桥立马看。

只恐春风解相怨，漏他消息入毫端。

林季仲

林季仲　潘居士挽词

君家多隐德，自昔赋閒居。

不用毛锥子，甘乘下泽车。

李衡千树橘，范琰一园蔬。

夫妇仍同穴，乱离谁似渠。

林季仲

林季仲　陪馆中诸人游天竺分得香字

不到八年久，重来双鬓苍。

珠玑溅寒溜，笙磬咽风篁。

啼鸟千林晚，飞花一路香。

吾宗故庐在，立马傍残阳。

林季仲

林季仲　陪郡守赵介然泛舟

邦人夹岸觑龚黄，画鷁夷犹转曲塘。

风定波平溪练净，沙寒石出木奴香。

冥搜万象诗肩耸，流盼千山醉眼长。

此兴在公真不浅，更乘霜月倚胡床。

林季仲

林季仲　陪枢密诸丈游赤松迫於还城阻为宝峰之集情见於诗

村迥云连屋，溪晴水绕畦。

半生嗟薄宦，随处惬幽栖。

散策寻遗迹，披尘识旧题。

夕阳催上马，不到宝峰西。

林季仲

林季仲　陪赵守登楼赏红梅

大洁时争嫉，独醒人更疑。

漫随春色媚，不改岁寒姿。

霞带寿阳脸，酒融姑射肌。

凭谁慰孤寂，新有倚楼诗。

林季仲

林季仲　憩瑞安北湖诗三首

去去春无语，融融物自骄。

饷耕怜野老，随犬过山桥。

晚唱级溪口，晴晖绊柳腰。

迂儒欲何用，只合伴渔樵。

林季仲

林季仲　憩瑞安北湖诗三首

迳深松翠重，风软马蹄骄。

水绕谁家屋，门飞小竹桥。

龟开平野兆，蜂引断山腰。

生理吾能免，趋林拾堕樵。

林季仲

林季仲　憩瑞安北湖诗三首

吐晴林雨薄，弄水夕阳骄。

风定云横野，马鸣人度桥。

藓斑封石骨，花影动溪腰。

谁破南窗梦，空山落断樵。

林季仲

林季仲　钱塘别诸同年

晚色明沙际，春愁挂柳边。

相逢一尊酒，难值七同年。

聚散雁遵渚，行藏鱼在渊。

西兴残夜月，独照渡头船。

林季仲

林季仲　秋热次高仲贻韵

乘时火初流，执热病未脱。

踏冰思少苏，坐甑哀苟活。

云意断渰渰，雨声閟{左氵右聒}{左氵右聒}。

安用天官为，不悟秋序夺。

巫尪暴何辜，夸父僵且渴。

熂山将焚烧，翻海欲洒泼。

蛟龙遁寂寞，蝇蚋恣喧聒。

瘴鸢时堕水，涸鱼暂濡沫。

斯焉禾不登，往矣穗奚掇。

众心祷不昧，群望走莫遏。

殷勤闻雷行，闪闪惊电抹。

嘉澍疑盆翻，脱叶逾帚捋。

汲井忆羸瓶，承靋争罗钵。

新凉来不断，濁水去如割。

未论沴气销，陡觉烦襟豁。

遂回望电眼，免蹙忧稼頾。

一饱兹可营，百虑何劳{左发右刂}。

明公轸慈仁，此道归包括。

世事有反覆，愁肠屡回斡。

栖栖同里甿，闵闵忧旱魃。

赋诗输悃悰，盈轴办嗟咄。

句圆珠走盘，意定弦在筿。

千仞徒仰高，一苇敢杭阔。

韬疵知含洪，策蹇终舮卼。

林季仲

林季仲　秋热次高仲贻韵

坐我甑釜中，逾月不得脱。

劳生亦何聊，喘喘觅少活。

驾言往空谷，卧听惊濑{左氵右聒}。

遭逢褦襶子，此事又中夺。

天公不我怜，定为化邓渴。

一夜翻河汉，散作珠玑泼。

檐垂素练直，柏枕鸣聒聒。

更饶窗户间，萧瑟溅飞沫。

老火谢余晖，削迹去如掇。

乃知造化心，潜通本无遏。

繁暑移清凉，变化在一抹。

田父有喜言，侬得垄穗捋。

却忆灌溉时，搰搰抱瓮钵。

王者仁如天，寸物恶伤割。

独爱夏日长，器度何不豁。

向隅泣一夫，满堂蹙其頾。

余凉止殿阁，芜垢直可{左发右刂}。

我愿均此施，远尔归囊括。

措意肤寸间，六合可旋斡。

宁容凶逆俦，肆虐为旱魃。

掣电备麾旟，鞭雷供叱咄。

号令挟风行，声飞齐万筿。

腥羶悉荡攘，再见天地阔。

孰与长畏人，朝夕怀舮卼。

林季仲

林季仲　秋热次高仲贻韵

痴暑如痴人，吝权不肯脱。

凉风戒七月，尚贪朝夕活。

云雷动地来，一夜雨声潭{左氵右聒}。

老火无晶光，奔迸气褫夺。

我思疏仲翁，千载犹饥渴。

父子腰金黄，照眼光泼泼。

车马趋其门，市井等讙聒。

从容相与言，身名如聚沫。

功成不还乡，患至将谁掇。

相随出关去，浩然不可遏。

挽饮东都门，颓颜酒微抹。

迎迓走儿童，争取霜髯捋。

歌呼接日夜，弹筑杂击钵。

时时问余金，趣卖供酾割。

落落丈人行，器度自轩豁。

子孙汝何知，徒蹙求田頾。

迩来宦途险，凭谁为铲{左发右刂}。

冥行羒荆刺，进退俱有括。

胡不观四时，寒暑递推斡。

强聒不知几，斥逐齐旱魃。

得失何怪事，书空漫咄咄。

要须慎其初，毋轻弦去筿。

我本一散翁，涉世多迂阔。

何如二大夫，安枕无舮卼。

林季仲

林季仲　三椽休斧陈开祖有诗次韵

经营草舍得能难，甫及斜川八九间。

傍砌更移墙后竹，钩帘独盼雨余山。

月投窗隙如相觅，云过檐端却复还。

长忆少陵规画远，要令寒士总欢颜。

林季仲

林季仲　沈朝议挽词

擢第繇元佑，封侯迨绍兴。

旷怀初不竞，薄俗漫多能。

勋业一壶酒，交游八尺藤。

诸生话乡老，挥泪溼寒灯。

林季仲

林季仲　失题

平生丘壑自相於，幽意悠然入画图。

好向溪边石矶上，羊裘披我作狂奴。

林季仲

林季仲　失子

檐鹊哺雏时自喜，垄牛舐犊互相嘘。

老妻觑我无他语，欢笑何年得似渠。

林季仲

林季仲　送梁尚书移守宛陵

堂堂体貌照簪缨，天与君王佐太平。

拭眼待看萧相国，举杯且属谢宣城。

花间未听歌声彻，笛里先催别恨生。

说与邦人休卧辙，过家闻欲趁清明。

林季仲

林季仲　送思深赴泉州录参

南郭先生卧病余，瘦如骐骥服盐车。

厌尝漆叶青黏散，旋理司空城旦书。

长陌欲登秋色薄，一樽相对鬓毛疏。

晋江波与温江接，消息频传双鲤鱼。

林季仲

林季仲　送张侍郎归省

时时去弄老莱衣，也似何蕃岁一归。

相送江头无一语，寸心遥与白云飞。

林季仲

林季仲　送真歇禅师

我与真歇师，同年五十八。

对之竟颓然，百事付华发。

买舟系篱傍，一日来告别。

挽之不肯留，径山演法切。

佛法果何如，请师为指诀。

俯首无一言，苦欲相泯灭。

余漫述所闻，此法本无缺。

山河连大地，鸟兽暨鱼鳖。

抽至一蠛蠓，中含大千阔。

试即此身求，万象皆森列。

声色臭味等，六根能剖决。

阿谁使之然，未可计巧拙。

盍亦返故乡，子细自披抉。

当有无价珍，终身用不彻。

胡为浪驰走，千里访名刹。

环立广坐下，觑人摇辅颊。

譬如坐海底，巨浸从头没。

反问岸上人，觅水济我渴。

师闻抵掌笑，却道我饶舌。

径山堂未开，居士法先说。

儒生玩韦编，贝叶师所阅。

两家相诟病，久矣互侵伐。

孰如吾二人，一见意轩豁。

纵谈这个事，回出言词末。

古人知造车。不较出门辙。

看谁到长安，宁论胡与粤。

因书问答语，聊以赠真歇。

去去亦何之，千水涵一月。

林季仲

林季仲　宿钱塘江诗

大江推月上层霄，夜色分人此最饶。

乡国未成千里梦，海门又捲五更潮。

林季仲

林季仲　宿天台石桥

卧听泉声似雨声，直愁泥滑马难行。

世间疑事多如许，千百年来谁与明。

林季仲

林季仲　宿天台石桥

今人议论只从多，篑土那能障大河。

我有室庐亦方广，归途不向石桥过。

林季仲

林季仲　宿雁荡能仁寺

万壑千岸簇马蹄，羞将尘鬓照清溪。

晚云带雨东风急，无数飞花过竹西。

林季仲

林季仲　宿中竺碧梧轩

梦破初惊枕簟秋，懒思身世独搔头。

山禽强欲知人事，叶底移时语未休。

林季仲

林季仲　题广照院壁

晚溪飞出小桥斜，流水萦迂带落花。

生怕人来问时事，杖藜聊复过僧家。

林季仲

林季仲　题康侍郎所居二首

閒居正怕门庭杂，学道仍嫌歧路多。

仲蔚当时开一迳，问渠初意果如何。

林季仲

林季仲　题康侍郎所居二首

莫道水清偏得月，须知水濁亦全天。

请看风定波平后，一颗灵珠依旧圆。

林季仲

林季仲　题外兄毛国器壁

尊酒相逢海一涯，娟娟妙月照人衣。

重来时节君须记，流水桃花鱼正肥。







卷178

林季仲

林季仲　题薛献可新居次高仲贻韵

高居占得野塘横，竹迳逃蹊取次成。

宿霭半兼朱户溼，好山长傍晚窗明。

风吹酒面春情渺，月落诗肠夜味清。

今日主人归定否，试听枝上子规声。

林季仲

林季仲　天柱峰

寻胜权舆自天姥，芒鞋踏遍春山雨。

要得山如磊落人，纷纷拳石何足数。

忽逢一柱插天寒，形貌最尊疑父祖。

群峰往往皆儿孙。环列膝前仍俯伛。

我忧穹昊欲撑柱，莫笑杞人心独苦。

伊谁有力能致之，大庇苍生使安堵。

林季仲

林季仲　挽程夫人词

金章朱毂烂盈门，春入仙翁笑颊温。

曳杖时时过他客，含饴日日弄诸孙。

风高浙水惊霜叶，月落黟山泣晓猿。

丹旐悠扬转寒日，尚疑帘下彩衣翻。

林季仲

林季仲　挽林潜圣先生词

省己知为政，忘言是读书。

世儒谁说此，学子可怜渠。

文物思前非，风烟翳故庐。

倚楹独长叹，吾道竟何如。

林季仲

林季仲　晚眺二首

秋色澹修渚，夕光明小楼。

溪虚烟漠漠，天迥雁悠悠。

短发存堪数，黄花插自羞。

青山本无事，敛黛为谁忧。

林季仲

林季仲　晚眺二首

病与老相守，慵思静自便。

故园三径菊，归路一蓑烟。

高下云连谷，纵横水护田。

凄凉千古事，簇簇夕檐前。

林季仲

林季仲　魏府君挽词

霜露长悲陟岵人，见翁强健却酸辛。

家徒四壁知无恨，掌有双珠未是贫。

老去米盐浑不问，病来药石强相亲。

归从先垄平生志，松下应逢月色新。

林季仲

林季仲　项居士挽词

老友从初岁，温恭见隐居。

谁云不为政，只此是知书。

末俗惟多伪，何人得似渠。

春江照丹旐，恨亦到龟鱼。

林季仲

林季仲　萧朝宗旅寓有途穷之叹次韵以广其意

路入长安处处同，断桥绝港自相通。

地高何羡三公贵，境乐那知四壁空。

万象森罗皆拱北，百川曲折定趋东。

懒从宦达如曾闵，也有芳猷到不穷。

林季仲

林季仲　萧德起诸人约游西湖小疾不赴

倚杖舑然一病夫，羡君联骑出西湖。

若逢佳处能相忆，寄与新诗作画图。

林季仲

林季仲　谢李端明惠李翰林集

江汉滔滔去不回，几人留得诗名来。

要须洗以千斛水，莫令胸臆生纤埃。

清狂我爱李太白，乱之鸥鹭谁嫌猜。

一生事业在杯酒，富贵於我何有哉。

长安市上唤不醒，醉眼徐为君王开。

挥毫散雾金銮殿，气使权倖如奴儓。

风骚独步千载上，鞭挞扬马咍邹枚。

长流夜郎得不死，定知造物须怜才。

文采至今独未泯，耳孙气象何崔嵬。

寤言世士少风骨，慨然刀欲扶衰颓。

刊传家集流海内，廉顽立懦兹为媒。

分颁亦及蓬荜士，使者踏破阶前苔。

神交不待读终卷，骑鲸恍惚来瑶台。

气酣日落酒不足，更挽天河注玉杯。

呜呼俗隘真可哀，吾非斯人谁与陪。

朝游蓬莱夕方丈，去去相随翔九垓。

林季仲

林季仲　许厚之挽词

跋马西州路，山川泪眼傍。

看君有遗范，如我见横塘。

寒日低瓜步，浮云接建康。

隔江多少恨，付与雁南翔。

林季仲

林季仲　薛康朝挽词

意气平生百不伸，一麾晚出守宜春。

功名到此当言命，才术如公岂后人。

庭集鵷雏知有种，盘堆苜蓿未全贫。

江寒木落悲无那，诗寄蓬窗墨尚新。

林季仲

林季仲　厌於行役感梅赋诗

归袖曾攀墙外子，征鞍又拂雪中花。

往来应被江梅笑，笑我经年不在家。

林季仲

林季仲　移竹次林英伯韵四首

苍苔斲破斧痕新，移傍颓檐慰病身。

见我浑如旧相识，此君端是个中人。

孤高自比西山洁，澹泊宁甘南巷贫。

梦断啼鸦窗转月，怜渠犹把影相亲。

林季仲

林季仲　移竹次林英伯韵四首

不向窗前著色新，老夫无处可安身。

寒梢已拔千寻剑，空腹堪容数百人。

染泪浪传湘水恨，结根终伴杜陵贫。

回头万事皆衰歇，岁晚相从尔独亲。

林季仲

林季仲　移竹次林英伯韵四首

手种琅玕照眼新，老来深寄五湖身。

连宵留得枝间月，邀我同为物外人。

封殖不贪千户富，依栖可慰一生贫。

武夫称谓殊粗俗，却恨樊川语未亲。

林季仲

林季仲　移竹次林英伯韵四首

娟娟犹带露痕新，分得江潭未化身。

岁晚定知堪傲雪，生来不肯强随人。

心如庞老空诸有，节比原思不恨贫。

月淡风清卧寒谷，倡予和女复谁亲。

林季仲

林季仲　迎华观落成苏侍郎赋诗次韵

乱山争挟我先登，拭眼还惊见未曾。

不为游观事斤筑，可怜撑拄费薪蒸。

竹依窗牖秋鸣玉，月堕樽罍夜饮冰。

说与溪船莫吹笛，断肠人在最高层。

林季仲

林季仲　用前韵酬高仲贻见赠

杖藜谷口伫归云，生理萧条一葛巾。

未敢轩眉焚芰制，更期晚节伴霜筠。

江山约我盟犹在，风月於人意自新。

木落寒林水清浅，小桥共看雪梅春。

林季仲

林季仲　游大龙湫宿寿昌竹轩

茶罢移床就竹眠，泠然风起和流泉。

山禽未绝东归客，时送清音到枕边。

林季仲

林季仲　游智者寺

一迳萦迂上翠微，乱红无数扑人衣。

匆匆来往成何事，不似山禽自在飞。

林季仲

林季仲　有客

有客有客，托於空谷。

问何以乐，乐彼幽独。

矫矫其松。籫籫其竹。

微风过之，泠然成曲。

岁曰莫止，霰雪交挥。

谁与晤语，怀我人斯。

我之怀矣，褰裳从之。

泥淖伊阻，中心怅而。

岂无他人。以翱以翔。

意气所亲，不能弭忘。

遥遥遗绪，久矣弗敭。

之子之秀，吾宗之光。

我有薄酒，子试歠兮。

雪霁江明，共此月兮。

企焉新诗，到蛰窟兮。

老子鬅鬿，正愁绝兮。

林季仲

林季仲　又用前韵二首

雕甍华栋照晴空，更忆檐前十八公。

四望川流何富有，一时歌咏许谁同。

海吞万壑苍烟外，地涌双峰白浪中。

洞接仙都春色早，桃花认得鹤溪翁。

林季仲

林季仲　又用前韵二首

遗迹榛芜四十年，使君跋马独依然。

要将旧观还骚客，幻出新亭倚半天。

井邑参差图障里，烟霞明灭酒尊前。

我今不是贫居士，买断江山莫计钱。

林季仲

林季仲　袁居士来自桐庐索诗赠二绝句

霜髯垂臆杖过眉，得得桐庐江上来。

对我休谈钓台好，姓名方挂北山移。

林季仲

林季仲　袁居士来自桐庐索诗赠二绝句

木落空山霜露寒，却驱羸马傍长安。

君看仕路风波恶，孰与严陵七里滩。

林季仲

林季仲　袁居士挽词

君看袁居士，苍然松柏姿。

生涯一樽酒，事业五言诗。

去跨月边鹤，空余床下龟。

江村相送处，尚忆杖过眉。

林季仲

林季仲　再次前韵

野性由来爱水云，强将麋鹿著冠巾。

救时或用鲁连子，谈古空如司马筠。

胡雁惊心双泪落，吴霜点鬓二毛新。

腐儒无用终羞死，只合归耕垄上春。

林季仲

林季仲　再次前韵酬赵宝学

佳章一见一开颜，读向寒窗到日斑。

笔阵知公来似雨，诗肩笑我耸如山。

皂雕气欲凌千里，老骥身犹绊六闲。

闻说汉庭思祭酒，诏书相继促河间。

林季仲

林季仲　再次前韵书怀

两眼昏花近十年，简编惟见字斑斑。

养生正合师黄石，招隐宁须待小山。

薄宦本无朱组愿，高眠得伴白云閒。

清风却似怜孤寂，时送禽声到枕间。

林季仲

林季仲　早春有怀

青春无语到天涯，百舌枝头漫自夸。

红破轻寒入桃萼，香和宿雨落梅花。

风吹杖屦千山晚，水照林塘两鬓华。

万事萧条兵革里，北飞愁见雁行斜。

林季仲

林季仲　赠别陈给事

仕途多汩没，归袖独飘颺。

要伴赤松子，终辞青琐郎。

水云宽处好，日月静中长。

万事休回首，停桡即故乡。

林季仲

林季仲　赠李端明

洗尽烟岚见海山，池塘春草亦怡颜。

野沈犬警清宵迥，檐转堂阴白昼闲。

移镇又传三叠鼓，告庭行促百官班。

攀辕父老休相忆，总在炉锤橐籥间。

林季仲

林季仲　赠李举之别

摛藻才何赡，哦松志未酬。

奉祠得南岳，戏彩向丹丘。

贾谊方年少，冯唐已白头。

桃花烟浪暖，看子上瀛洲。

林季仲

林季仲　赠刘舍人次德裕弟韵

雁塔联名记昔年，天涯一见破衰颜。

人言巧宦何曾巧，我欲閒居未得閒。

弱植自怜葭倚树，雄文才许管窥斑。

明公旧有经纶手，今日宁当缩袖间。

林季仲

林季仲　赠虞教授别

儒生底用苦知书，学到根源物物无。

曾子当年多一唯，颜渊终日只如愚。

水流万折心无竞，月落千家境自孤。

把手沙头莫言别，与君元不隔江湖。

林季仲

林季仲　赠赵遂甫别

才擅金枝秀，名标桂籍先。

有如此公子，不负我同年。

风落松间雪，沙明竹外船。

天涯人老矣，尊酒忆凄然。

林季仲

林季仲　张叔靖咏萤次韵

榛莽荒秋雨，郊坰接暮阴。

挟明如自喜，穿隙互相寻。

昼伏终羞日，宵征欲乱参。

林惊光不定，叶脱势俱沈。

代烛时临卷，随风屡拂琴。

青荧行爝火，的皪漾沙金。

巧自缘帘幙，翻令念藁砧。

徘徊怜扇影，婉娈傍衣衿。

窗曙星河落，江寒霜露深。

危踪怅何往，腐质谅难任。

林季仲

林季仲　赵宝学挽词二首

珠海光无尽，瑶山气自温。

鸿基开烈祖，余庆袭贤孙。

妙墨潜虬动，雄词骇浪翻。

九重应震悼，同性失毛原。

林季仲

林季仲　赵宝学挽词二首

粲粲霜蕤晚，凄凄烟渚秋。

长随山简马，同上谢公楼。

诗句入飞鹜，歌声落钓舟。

那知倚栏处，直北是松楸。

林季仲

林季仲　赵殿撰赏红梅次韵

西湖独未赋红梅，留待知音细细开。

好把新诗补遗逸，不才空与作云来。

林季仲

林季仲　赵守泛舟康侍郎有诗次韵

弹压湖山有主人，我如鸿雁亦来宾。

连云岛屿参差见，过雨林塘取次新。

霜橘似夸千户富，雪梅欲放一枝春。

酒醒月落愁无那，听彻残更断晓闉。

林季仲

林季仲　赵彦挽词

铁面声名满九州，尔来孙子亦风流。

怡云自比陶弘景，下泽谁如马少游。

醉袖舞低千嶂月，钩纶翻动五湖秋。

可怜旧日飞觞处，波影空摇百尺楼。

林季仲

林季仲　中秋不见月

淹淹一夜雨，脉脉万方情。

勿怪云多妬，从来物恶盈。

水浑珠自莹，垢尽镜还明。

共赏此时月，无论阴与晴。

林季仲

林季仲　中秋次韵

一叶下庭木，初敲窗户秋。

阴云偏妬月，衰病懒登楼。

勋业头先白，江河泪未收。

停桡是吾土，休梦野堂游。

林季仲

林季仲　重九前一日宿灵岩

马上衰颓只自嗟，惊心那复见黄花。

花如相问终羞澁，底甚重阳不在家。

林季仲

林季仲　州将设宴诸荐士

化蜀文翁竟好文，坐令风物一番新。

争飞方朔三千牍，何止平原十九人。

棫朴伫观周室富，茅芹先傍鲁宫春。

使君劝驾无多语，莫学公孙只为身。

林季仲

林季仲　周希父赋梅次韵三首

村舍江南雪意迟，月边初破两三枝。

输他一点先传得，回首千花总后期。

春事循环宁有尽，岁华晼晚漫多悲。

君诗到眼如图画，写出行人立马时。

林季仲

林季仲　周希父赋梅次韵三首

岁华物意两俱迟，开到前村第几枝。

抱影自怜春有信，冲寒长指雪为期。

音传陇首人相忆，恨入楼头角正悲。

最是一年难忘处，小桥流水夕阳时。

林季仲

林季仲　周希父赋梅次韵三首

岁寒谁复慰栖迟，篱落初横一二枝。

试问春从何处去，又凭梅报有来期。

巡檐索笑如相识，倚竹怀新却自悲。

花瘦恼教人共瘦，月明风定酒醒时。

林季仲

林季仲　周希父见寄次韵

松菊荒三径，风尘走十年。

家山忆到骨，世路厌摩肩。

懒计诗工拙，宁分酒圣贤。

从他诮便腹，老去只贪眠。

林季仲

林季仲　周希父挽词

忆昔同年友，吾乡有六人。

而今如梦寐，强半委埃尘。

云护霜天晚，梅含野迳克。

回头赋诗处，清泪堕江滨。

林季仲

林季仲　昨夜梦陪后乘次前韵

落花迷晓径，零露点秋畦。

节物惊衰鬓，登临忆故栖。

苍苔痕过履，修竹湿新题。

昨夜寒窗梦，相随叠嶂西。

岊

岊　波斯岩

何物波斯有此岩，岩前央后著深潭。

双猊顾母鱼鳞脊，峙阙迎滨玉笋簪。

立塑崩崖天入牖，垂缨宝盖佛留龛。

使君劝课亲来此，谩与邦人父老谈。

岊

岊　句

山中有寺寺有阁，阁外之山横翠来。

岊

岊　礲岩

尝闻仙人渡海术，授以尺杖如飞龙。

凭虚闭目不敢瞬，波涛汹涌喧天风。

兹岩山窟飞海岸，进扫一涧声何雄。

瞑行千步水入耳，明探万壑云生胸。

嵚崖滴乳芝玉脆，剜穴喷泉水莲腮红。

神仙缥缈在何许，心平意定天为通。

此行况复匪游戏，出门借问春耕农。

岊

岊　盘石

卷烟阁西官道长，一水东注襟沧浪。

山连踞虎岩如屋，栈接飞鸾石作梁。

田野四时歌乐土，关何千里隔蛮乡。

我来九载叨民牧，亿万斯年说太康。

岊

岊　青田岩

老鹤回翔去几年，至今岩壑此名传。

跻攀分寸疑无路，飞入方壶却有天。

白象绿狮呈怪石，神泉深洞隐真仙。

细年滴孔流脂处，不是青田是玉田。

林杰

林杰　七夕

七夕今朝看碧霄，牵牛织女渡河桥。

家家乞巧望秋月，穿尽红丝几万条。

林杰

林杰　王仙君坛

羽客已登云路去，丹砂草木尽凋残。

不知千岁归何日，空使时人扫旧坛。

林经德

林经德　挽胡季昭

扶植纲常抗直声，白头不惮岭南行。

书云惟孝友兄弟，臣罪当诛王圣明。

削籍投荒从宝庆，陟阶录后赖端平。

朝家赐谥今方举，凛凛孤忠死亦生。

林景清

林景清　蔡琰归汉图

文姬别子地，一骑轻南驰。

伤哉贤王北，一骑挟二儿。

二儿抱父啼，问母何所之。

停鞭屡回首，重会知无期。

孰谓天壤内，野心无人彝。

万物以类偶，湿化犹相随。

穹庐况万里，日暮惊沙吹。

惜哉辨琴智，不辨华与夷。

纵怜形势迫，难掩节义亏。

独有思汉心，写入哀纮知。

一朝天使至，千金赎蛾眉。

雨露洗腥瘢，阳和变愁姿。

出关拜汉月，照妾心苦悲。

妾心傥未白，何以觐彤墀。

狐死尚丘首，越鸟终南枝。

如何李都尉，没齿阴山陲。

林景清

林景清　毗陵太平院壁间画山水熟视之有飞动势殆仙笔也

山风不动云四寂，万顷波涛生素壁。

三峡夜怒摇星河，九溟昼沸卷霹雳。

谁将江海一笔吞，华阳入砚玄波翻。

灵鳌东转坤轴动，惊浪出没蛟与鼋。

毫端分寸千万里，人心之险亦如此。

老僧阅世如阅画，面壁凝然悟玄理。

嗟余老作汗漫游，寒光飞动六月秋。

乃知瞿唐在平陆，安得竹叶吹成舟。

林景熙

林景熙　白拒霜

美人潇洒江水东，玉为肌骨冰为容。

岂无嫣红闹别浦，自性淡伫羞迎逢。

燕脂百斛斗宫饰，白帝有令毋纤稼。

霜纨雾谷许在列，其敢诲冶女不共。

阿环羽衣曾按舞，睡棠何事分春浓。

不如淡扫粉亦却，诸姨合避虢国封。

当时亲承香露渥，峡梦回首云无踪。

空闻天王守太白，朝元阁下悲秋苏。

我来殷勤为花寿，铅霜赠尔瑶兔舂。

却向花间酌清气，叱御勿进琉璃锺。

林景熙

林景熙　拜岳王墓

寥落一杯在，英雄万古冤。

孤忠悬白日，遗恨寄中原。

树老残霞澹，尘深断碣昏。

东南天半壁，往事泣寒猿。

林景熙

林景熙　半云庵

天地等蘧庐，结庐复何事。

一间亦寄耳，况乃寄所寄，

我身正似云，於此适相值。

买邻不用钱，平分有余地。

岂不爱专壑，孤立圣所惧。

平生志八荒，泽物乃吾素。

我行云不随，云行我复住。

出处两何心，得非以时故。

造物无全功，苍生竟谁吁。

石床坐忘言，各分一半愧。

林景熙

林景熙　宝积寺僧舍古梅一树皆荣而顶独枯即席为赋

铁虬偃蹇八尺强，云屋深深吹玉香。

开遍枝南与枝北，顶顽不受春风德。

悄如枯禅坐瞿昙，霓旌羽葆来毵毵。

世情冷暖异荣朽，道眼看来两何有。

炎州岭上识袒衣，参横月落皆玄机。

老僧与客一笑顷，醉籍莓苔弄疏影。

醒来忽忆孤山前，系舟老树飞雪天。

翠羽无声江色冻，夜兰秉烛浑疑梦。

林景熙

林景熙　宝林寺鳗井

云根藏海眼，灵物此中蟠。

吐沫晴岩雨，飞阴夏木寒。

何年化龙去，半日待潮看。

消长从谁问，微吟倚石阑。

林景熙

林景熙　辟雍

冠带百年梦，昔游今重嗟。

璧池春饮马，槐市暝藏鸦。

堂鼓晨昏寂，廊碑风雨斜。

石经虽不火，岁岁长苔花。

林景熙

林景熙　避寇海滨

偶动乘桴兴，孤筇立海头。

兵尘何处避，春色使人愁。

腥浪翻蛟室，痴支结蜃楼。

神山空缥缈，水弱不胜舟。

林景熙

林景熙　别方槐庭山人二首

半生书剑孤心老，万里山川两眼醒。

空向西陵问佳气，舜田禹穴草青青。

林景熙

林景熙　别方槐庭山人二首

夜阑深语剔寒缸，别意萧萧竹半窗。

明日孤帆鸿影外，东风残雪过曹江。

林景熙

林景熙　别所亲

人生重离别，况此双鬓蓬。

亭柳非故色，昨夜吹霜风。

临分复携手，野色犹蒙蒙。

愁深转无语，写入潺湲中。

一水分两支，来共高高峰。

出山暂相失，到海终相逢。

林景熙

林景熙　别王监簿

玄发相逢雪满颠，一番欲别一凄然。

离亭落日马嘶渡，旧国西风入唤船。

湖海已空弹铗梦，山林犹有著书年。

蓬莱不隔青禽们，还折南枝寄老仙。

林景熙

林景熙　蔡琰归汉图

文姬别胡地，一骑轻南驰。

伤哉贤王北，一骑挟二儿。

二儿抱父啼，问母何所之。

傍鞭屡回首，重会知无期。

孰云天壤内，野心无人彝。

凡物以类偶，湿化犹相随。

穹庐况万里，日暮惊沙吹。

惜哉辩琴智，不辩华与夷。

纵邻形势迫，难掩节义亏。

独有思汉心。写入哀弦知。

一朝天使至，千金赎蛾眉。

雨露洗腥瘢，阳和变愁姿。

出关拜汉月，照妾心苦悲。

妾心倘未白，何以觐彤墀。

狐死尚首丘，越鸟科南枝。

如何李都尉，没齿阴山陲。

林景熙

林景熙　草花

不入群芳谱，生机屑化工。

十年多旷土，一种自春风。

蛙吠残阳影，萤明细雨丛。

令人怀洛艳，锦幄照帘栊。

林景熙

林景熙　昌原怀古

牛头一星化为石，千仞棱层垂铁脊。

隆隆隐隐佳气藏，列峰环拱效圭璧。

玉棺何代埋云根，三朝万乘子复孙。

典册辉煌照九土，岁时园庙严骏奔。

轮支自古几翻覆，山灵不守松柏秃。

离离荒草鬼火青，麦饭无人洒林麓。

我来吊古欲雪天，梵宫金碧栖寒烟。

残僧相对语寂寞，苔梅隔岭春年年。

林景熙

林景熙　长至日

观物间中得化机，相随野鹤立多时。

遗编蠹老芸空辟，旧念灰寒管不吹。

夜气清明非药鼎，春风消息在梅枝。

三杯美酒微微醉，细和尧夫击壤诗。

林景熙

林景熙　陈子植草庐成求予赋

老矣杜陵客，草堂倚江干。

故人相幽筑，皇天悯生还。

君家付楚炬，结构当时嘻。

谓得风雅力，竹木供大官。

城边夜归鹤，杳杳发长欢。

朱甍昔峨峨，碧草今曼曼。

何去荫白茅，容膝有余安。

我哀丧乱余，人烟半凋残。

风凄狐兔警，露重星斗寒。

丈夫坐一室，此念驰九寰，

所以草堂人，安得千万间。

林景熙

林景熙　酬合沙徐君寅

归鹤悠悠度海迟，间来野寺看僧棋，

乡心荔子薰风国。客路槐花细雨时。

天地一身愁自语，江湖诸老澹相知。

乌丝醉后淋漓墨。片月娟娟照砚池。

林景熙

林景熙　酬潘景玉

读史双眸夜炯然，一声江雁落灯前。

马非汗血材终下，木或青黄性不全。

风月未容诗入务，乾坤应许酒为年。

寒城日出无穷事，老耳山中独听泉。

林景熙

林景熙　酬潘景玉

唤起离愁落木声，抱饥犹自向书耕。

江湖有梦追前事，天地无根笑此生。

岁晏断鸿羁客影，夜深残火故人情。

幸来相就分岑寂，闲对梅花酌翠觥。

林景熙

林景熙　酬谢皋父见寄

人山采芝薇，豺虎据我丘。

入海寻蓬莱。鲸鲵掀我舟。

山海两有碍，独立凝远愁。

美人渺天西，瑶音寄青羽。

自言招客星，寒川钓烟雨。

风雅一手提，学子屦满户。

行行古台上，仰天哭所思。

余哀散林木，此意谁能知。

夜梦绕勾越，落日冬青枝。

林景熙

林景熙　初夏

春眼不知处，溪楝日初长。

旧箧题诗扇，疏帘读易香。

田蛙占水旱，海燕语兴亡。

复恐闲愁起，听泉过石梁。

林景熙

林景熙　初夏病起

青衫蕉鹿梦，江海一畸人。

旧国愁生暮，衰年病过春。

天垂湖色湛，雨洗月痕新。

犹抱遗经在，心衔覆载仁。

林景熙

林景熙　垂虹桥

地坼东吴海脉连，画桥两跨晴川。

影翻河汉蛟龙国，压江湖蟚蝬天。

几处征帆浮日月，四洲谯角隔风烟。

三高远矣荒祠在，一笛阑干夕照边。

林景熙

林景熙　春暮

乾坤万事上眉端，寂历东风独倚阑。

白发余春能几醉，绿阴细雨不多寒。

香飘苔迳花谁惜，影落沙泉鹤自看。

碧眼野僧知我意，素琴携就竹西弹。

林景熙

林景熙　次曹近山见寄

扣角歌残夜正长，懒将龟夹卜行藏。

风烟万里别离梦，草木一溪文字香。

仙泣铜盘辞渭水，鹤归华表认辽阳。

愁来偶上西楼立，耿耿寒奎色照霜。

林景熙

林景熙　次王修竹监簿送羽士过龙瑞宫

龙迎葱佩出珠宫，镱水凉生碧树中。

崖裂千寻根到海，剑悬七尺气横空。

书间谩写琴三叠，晓发犹余鼓一通。

猿鹤无期云自在，人间何更有空同。

林景熙

林景熙　次翁秀峰

花柳湖西别此翁，十年鬓雪忽重逢。

唐陵愁问永和帖，楚水梦闻长乐钟。

黄妳秋灯余旧癖，素侯野服拜新封。

世情云雨何时了，千古青青太平峰。

林景熙

林景熙　次韵山中见寄

物外高栖岂好奇，爱凉坐到雨来时。

四愁岁月空平子，三乐乾坤自启期。

晋代诸贤曲水会，镐京遗泽变风诗。

世交翻覆如云雨，野鹤孤心老竹知。

林景熙

林景熙　次韵谢诸公见寿

千载东篱有晋香，客床风雨梦浔阳。

白头湖海孤心在，青眼诗书旧味长。

哭兀已知欢此夏，温柔何必老为邻。

殷勤还祝南山寿，岁岁梅花岁岁觞。

林景熙

林景熙　催梅

参横月落几相思，第一春风向此期。

乘兴竹筇霜后路，寄声篱落水边枝。

禁中鼓绝花奴老，海上宫深鸟使迟。

独抱素心谁是伴，罗浮仙梦隔天涯。

林景熙

林景熙　答柴主簿二首

相隔云江有梦寻，篇诗寄旧重兼金。

册林未遂鹿麋性，风雨空愁葵藿心。

老气十年看剑在，秋声一夜入灯深。

铜槃消息无人问，寂寞西楼待雁音。

林景熙

林景熙　答柴主簿二首

间采秋荷自制衣，相逢旧雨语依依。

学穷科斗心空老，梦跨蟾蜍肉不飞。

几唤江帆和雁渡，长歌岩户见云归。

何须化鹤千年后，城郭人民半已非。

林景熙

林景熙　答陈植父

衡门愁绝坐诗穷，瘦策荒途况此翁。

流水年华孤月在，黄花心事几人向。

乡书杳杳迎江雁，客枕萧萧避井桐。

昨夜莼鲈应入梦，扁舟归去及秋风。

林景熙

林景熙　答金华王玉成

诗吞楚泽渺无边，不用神丹骨已仙。

九万里程惊落羽，三千年事抚遗编。

铜盘老泪胡笳裹，金粟荒愁杜宇前。

惟有双溪溪上月，清光照客尚依然。

林景熙

林景熙　答山中侃上人

竹房分半席，流水白云间。

丹灶余千载，青鞋第几山。

有时多解悟，无发得高间。

因笑尘中客，重逢改旧颜。

林景熙

林景熙　答唐玉潜

畎亩孤心老未衰，一篱瘦菊一瓢诗。

黄埃赤日谩多事，苍狗白云能几时。

山酒柏香春寿母，桉书芸冷夜呼儿。

横琴妙在无弦处，何必知音有子期。

林景熙

林景熙　答郑即翁

初阳蒙雾出林迟，贫病虽兼气不衰。

老爱归田追靖节，狂思入海访安期。

春风门巷杨花后，旧国山河杜宇时。

一种闲愁无着处，酒醒重读寄来诗。

林景熙

林景熙　答周以农

一灯细语煮茶香，云影霏霏满石床。

万里梦魂形独在，十年诗力鬓俱苍。

山空络纬秋青雨，水落蒹葭足夜霜。

未会漆园观物意，酒阑犹发次公狂。

林景熙

林景熙　丹阳泉

扬子江中{左奭右斗}夜月，慧山亭上漱朝烟。

遥看丹气霏微裹，二十泉中第四泉。

林景熙

林景熙　道中

程入江乡宿，新炊饭带沙。

乱山愁外笛，孤驿梦中家。

野水平菰叶，春风足楝花。

西来三两客，闲说旧京华。

林景熙

林景熙　灯市感旧

旧梦仙山驾海鳌，飞梅如剪柳如缫。

千门疑是繁星落，九陌不知明月高。

零乱遗钿空宿草，升平叠鼓散春涛。

寒灯寥落残书在，独抱荒愁寄浊醪。

林景熙

林景熙　登谢客岩

巀巐镇九斗，趐屃挟五丁。

飞霞适何来，缥缈开殊庭。

永怀谢康乐，坐啸山水城。

旷代得真契，登临有余情。

松风洒六月，使我毛骨清。

猿鸟亦仙意，人生胡营营。

石麟卧荒麓，问此谁氏茔。

野老向我言，其人昔公卿。

珠玉照黄坏，送者冠盖倾。

华朽变百年，所宝非修名。

乃知钟鼎贵，不如芝薇馨。

所以世外人，返老还吾婴。

倚杖空叹息，洞口云冥冥。

林景熙

林景熙　钓台

曾来天上宿，梦不离寒矶。

宇宙双台迥，烟波一客归。

姓增江郡重，墓隔越山微。

千古登临意，凄凉带夕晖。

林景熙

林景熙　东山渡次胡汲古韵

客来持酒洒烟霏，空想高风意欲飞。

老洞藏云安石卧，孤舟载雪子猷归。

一川白鸟自来去，千古青册无是非。

欲上危亭愁远眺，废陵残树隔斜晖。

林景熙

林景熙　冬青花

隔江风雨清影空，五月深山护微雪。

石根云气龙所藏，寻常蝼蚁不敢穴。

移来此种非人间，曾识万年觞底月。

林景熙

林景熙　读秦纪

琅玕台上晚云平，虎视眈眈隘八宏。

万里不知人半死，三山空觅草长生。

兆来鬼璧沙丘近，威动神鞭海石惊。

书外有书焚不尽，一编圯上汉功名。

林景熙

林景熙　读文山集

黑风夜撼天柱折，万里飞尘九溟竭。

谁欲扶之两腕绝，英泪浪浪满襟血。

龙庭戈鋋烂如雪，孤臣生死早已决。

纲常万古悬日月，百年身世轻一发。

苦寒尚握苏武节，垂尽犹存杲卿舌。

膝不可下头可截，白日不照吾忠切。

哀鸿上诉天欲裂，一编千载虹光发。

书生倚剑歌激烈，万壑松声助幽咽。

世间泪洒儿女别，大丈夫心一寸铁。

林景熙

林景熙　独夜

客鬓双蓬老拾遗，一灯明灭酒醒时。

百年回首忽成梦，万窃有声皆是诗。

残夜月枝乌未稳，故乡水草雁多饥。

夹衣初试新霜冷，欲折黄花寄所思。

林景熙

林景熙　端午次韵怀古或疑屈原曹娥死非正命是不知杀身成仁者也并为发之

葵榴入眼明，得酒慰衰齿。

胡为浪自悲，怀古泪纷季。

湘江沈忠臣，越江沈孝子。

沈骨不沈名，清风两江水。

或云非正命，是昧舍生理。

归全岂发肤，所惧本心毁。

哭父天为惊，忧君国将爏。

於焉偷吾生，何以立戴履。

修短在百年，芳秽垂千纪。

之人死犹生，滔滔真死矣。

林景熙

林景熙　多景楼故址

灰飞百尺景愁人，断础残芜但鹿群。

对峙金焦两拳石，平分淮浙半江云。

乾坤几沸萧公镬，风浪空藏郭氏坟。

野衲不知兴废事，梵宫金碧自纷纷。

林景熙

林景熙　方玄英故居

舣舟鸬鹚港，白云满高原。

借问玄英居，遗构无复存。

精灵几百载，山鬼凭幽昏。

独遗文字香，隐隐草树根。

转盼东山麓，彷佛见柴门。

啼猿助凄恻，亦复销我魂。

渔父捉归桡，牛羊下前村。

长揖者谁子，未识情已温。

云十有六叶，咸通之耳孙。

缅思幽人后，风雅天所敦。

林景熙

林景熙　访二陆故居

风流怀二陆，才名动三吴，

期人不可作，千载空烟芜。

当时聘俊笔，万象争先驱。

有如明月璧，美价倾鸿都。

世运有翻覆，韫厁真良图。

惜哉去就乖，毁此千金躯。

人生皆有死，百年同须臾。

独遗文字芳，乃与天壤俱。

凄凄昆山寒，冉冉谷水枯。

白鹤久已寂，黄犬谁复呼。

荒祠挂残阳，扁舟入菰蒲。

林景熙

林景熙　访僧邻庵次韵

拂石题诗满袖岚，寻僧又过竹溪南。

乾坤浩荡酒乡寄，山水苍寒琴意参。

老燕未归同是客，孤云无住孰为庵。

寂寥午夜松风响，疑是神仙接尘谈。

林景熙

林景熙　访武伯山居

照书双眼碧，天欲寿斯文。

白发前朝士，青山半屋云。

迟花春后见，远瀑夜深闻。

回看重华梦，荒田自鹿麇。

林景熙

林景熙　访朱月峰不值

见说携琴去，西风半日程。

云留秋渡冷，月过别峰明。

落叶惊疏鬓，黄花照澹情。

思君不能寐，一雁叫深更。

林景熙

林景熙　飞来峰

何年移竺国，秀色发棱层。

清极不知夏，虚中欲悟僧。

树幽岚气重，泉落乳花凝。

犹忆烹茶处，间来话葛藤。

林景熙

林景熙　飞云渡

人烟荒县少，澹澹隔秋阴。

帆影分南北，潮声变古今。

断峰僧塔远，初日海门深。

小立芦风起，乘槎动客心。

林景熙

林景熙　赋冬岭孤松得秀字

灵丹九转无仙授，槁色千林何可救。

冻蛟出壑苍髯秀，劲气独与玄冥斗。

秦官五辈空遗臭，陶径单传无别胄。

天寒落日啼猿狖，如见襄阳古耆旧。

花开花谢当春书，蒲柳秋唯恐后。

此地不知黄落候，一盖高风撑宇宙。

贞心耿耿神明佑，六阴虽朋不敢寇。

朔风扬威雪贸贸，君子之伤君子守。

明堂一柱难独构，青牛伏龟千岁寿。

林景熙

林景熙　赋梅一花得使字

玄冥雨霜叶槁地，谁为乾坤挽仁气。

苔枝老丑春力微，绡出蛟宫剪初试。

芳信不消三两点，已压春风二十四。

百花头上头更高，空谷天寒弄幽致。

太素忽开浑沌苞，阳奇首泄河图祠。

山林骨格知无双，冰雪精神真寡二。

道人纸帐卧江月，却爱独清同此意。

浅波照影自相耦，忆何孤山作春事。

斜阳冻蝶愁未知，海上先锋青鸟使。

林景熙

林景熙　赋双松堂呈薛监簿

宿觉山中有双松，一朝劫炉鳞鬣空。

端明堂前有双松，至今古色摩苍穹。

此物受命本千岁，扶持若有神始终。

天留贞质表文献，厖言幻学宁女容。

昔贤种松如种德，柯叶余事根本丰。

百年封植雨露饱，厥声大肆鸣笙镛。

掀髯相视雪贸贸，拥盖对立云童童。

不知天地有黄落，玄冥失柄春无功。

闻孙峨冠立松下，典刑如侍乾淳翁。

昂藏见谓廊庙具，夭矫亦有山林风。

棱棱铁面不可犯，麾去秦爵如飞蓬。

采衣奉酒列清影，森森头角皆虬龙。

林景熙

林景熙　葛岭

不读霍光传，炫会桃李门。

湖山变朝市，烽火满乾坤。

胆落冰天骑，魂飞瘴雨村。

春风吹秀麦，误国竟何言。

林景熙

林景熙　葛坛即事

半壑松云识稚川，携琴曾此写风泉。

日乌月兔神丹古，春蚓秋蛇醉墨鲜。

世事荣枯成一笑，人生好丑在千年。

下方城郭法如海，输与山中枕石眠。

林景熙

林景熙　孤山

回首咸平梦，清风自满湖。

乾坤一士隐，身世此山孤。

鹤去空秋影，梅开尚旧株。

耳孙今白发，持酒酹寒芜。

林景熙

林景熙　古松

雷电空山夜，髯蛟起石泉。

乔阴无六月，老气欲千年。

斸药人能寿，巢枝鸟亦仙。

天风灵籁发，彷佛奏虞弦。

林景熙

林景熙　古松

独占宽闲地，不知摇落天。

山林犹古色，风雪自穷年。

龟伏灵根寿，禽巢绝顶仙。

栋梁非所屑，几见海成田。

林景熙

林景熙　故宫

惊风吹雨过，历历大槐踪。

王气销南渡，僧坊聚北宗。

烟深凝碧树，草没景阳钟，

愁见花畊月，荒秋咽乱蛩。

林景熙

林景熙　故相贾氏

当年构华居，权焰倾卫霍。

地力穷斧斤，天章焕丹雘。

花石拟平泉，川途致兹壑。

唯闻丞相嗔，肯后于下乐。

我来陵谷余，山意已萧索。

苍生堕颠崖，国破身孰托。

空悲上蔡犬，不返华表鹤。

丈夫保勋名，风采照麟阁。

胡为一声钲，聚铁铸此错。

回首耒草碑，荒烟掩余怍。

林景熙

林景熙　故衣

箧中出故衣，络纬声四壁。

昔年慈母线，一一手所历，

眷眷游子心，恻恻虚堂夕。

逝水不返流，孤云杳无迹。

空令揽衣人，一线泪一滴。

衣弊奈有时，母恩无穷期。

终邻寸草心，何以报春晖。

朝寒纵砭骨，念此不忍披。

且复返所藏，永寄霜露思。

林景熙

林景熙　馆娃宫

苧罗山女入宫新，四壁黄金一笑春。

步辇醉归香迳月，隔江还有卧薪人。

林景熙

林景熙　归白石故庐

四邻井灶出荒墟，独鹤归来认旧庐。

一迳苍苔供瘦策，半簪华发伴残书。

斜阳苍陌语初燕，新水池塘生细鱼。

小立春风邻寂寞，忽吹花片入襟裾。

林景熙

林景熙　归自越避寇海滨寒食不得祭扫

持酒无因洒墓松，禽声花色惨东风。

去年此日身为客，及到乡山又客中。

林景熙

林景熙　过北雁荡山下

驿路入芙蓉，秋高见早鸿。

荡云飞作雨，海日射成虹。

一水通龙穴，诸峰尽佛宫。

如何灵运屐，不到此山中。

林景熙

林景熙　过殿山湖

泖口乘寒浪，湖心散积愁。

菰蒲疑海接，凫雁与天浮。

泽国无三伏，风颿又一州。

平生谩为客，奇绝在兹游。

林景熙

林景熙　过风门岭

客来自风门，飕飕撼两袖。

溪回众峰新，畈绝一岭又。

行行春晶微，怪禽啼白书。

流年感花稀，古道表松秀。

林景熙

林景熙　过陶岭有钱王井又三里有钱王石庵

沙井泉初试，石庵苔已荒。

不知更宋代，犹自说钱王。

古冢木根怪，春山云气香。

诗成无纸笔，驻马语残阳。

林景熙

林景熙　过吴门感前游

回首前游梦未忘，江云漠漠树苍苍。

客心空老莺花月，诗貌不肥鱼稻乡。

白虎气销遗瘦石，采虹影冷卧斜阳。

当时已叹来麋鹿，后二千年更断肠。

林景熙

林景熙　过徐礼郎状元坊

名坊临里渡，曾此产魁豪。

湖带诗书润，山增科第高。

劫灰遗断础，鬼火出深蒿。

东海扬尘久，无人钓六鳌。

林景熙

林景熙　和监簿山中自寿

梅传春信菊延秋，万壑千岩引胜游。

明月半船招贺监，清风满袖挹浮丘。

意间自得琴书乐，身隐犹怀畎亩忧。

但得八荒皆寿域，饭疏饮水亦何求。

林景熙

林景熙　和王德游夜感

小池荷净雨初晴，世念消磨未到僧。

衣带长江空北固，觚棱旧月隔西兴。

一春空负花前酒，独夜相知竹下灯。

自笑老来甘鹢退，少年云路健追鹏。

林景熙

林景熙　荷花

净根元不竞芳菲，万柄亭亭出碧漪。

乘露醉肌浑欲洗，无风清气自相吹。

制裳香冷微云护，倾盖盟深独月知，

却笑满城纷绣谷，帘溪此意更同谁。

林景熙

林景熙　荷钱

盈盈新叠碧，难借柳条穿。

铸景菰浦外，买邻鸥鹭边。

炎官初掌柄，水国不书年。

渐长薰风价，折筩供酒船。

林景熙

林景熙　荷珠

霞衣葱佩来珊珊，水晶之宫绿玉盘。

谁与冯夷作戏剧，贝阙驱入神瓢翻。

又疑罢织蛟人泣，碧漥融作水银汗。

圆或为璧方为珪，寒光晃漾不可拾。

古来欹器戒覆倾。真宰之柄常恶盈。

季伦买笑轻百斛，金谷转首迷榛荆。

纷纷鱼目争贵惜，道眼独悬诸幻息。

须臾海霁山日高，绿云万柄净如拭。

林景熙

林景熙　鹤林寺

流水苍松石迳斜，瓮城城外梵王家。

仙林不返云巢鹤，僧钵曾移海国花。

剥落苔碑秋卧草，荒凉竹院午敲茶。

当时一掷乾坤手，曾向山窗倚暮霞。

林景熙

林景熙　虎丘寺

突兀僧房倚翠微，金精幻虎霸图非。

琼田万顷山如涌，铁壁千寻泉自飞。

堂在经声通老石，楼开塔影落秋衣。

千年幽独嗟谁氏，断刻苔深带夕晖。

林景熙

林景熙　怀叶邓二友

中岁修玄学，悬崖结屋危。

幻风露路袭，浅户虎狼窥。

九锁洞中志，一瓢身后诗。

定知明月夜，双鹤影相随。

林景熙

林景熙　黄耳冢

筠筒音断水云村，吠入空林枸杞根。

我亦天涯音信杳，卢令诗在为招魂。

林景熙

林景熙　会严陵邵德芳同舍邀宿玄同齐道旧有作

市槐梦忽醒，乔柯落风雨。

何人斧为薪，遗根尚依土。

缅怀赤炜初。郁若翠蛟舞。

其下有桥门，雍雍冠带聚。

万物递衰盛，千载一仰俯。

射策君先登，气勇不再鼓。

邅回三舍间，我亦跻寸武。

云雷膏尚屯，有志良独苦。

空山少芝薇，大泽多纲罟。

尔来涉长途，征衣拂天姥。

遥泛松江舟，薰风采芳杜。

故人隐云间，九山青照户。

相逢各华颠，旧事不敢吐。

悠哉抱玄同，高卧标枝古。

林景熙

林景熙　惠山泉

第二名泉在，深云护石阑。

九峰灵气泄，三伏细流寒。

远脉松长润，余香茗欲残。

荒祠怀陆羽，一掬酹空坛。

林景熙

林景熙　纪梦

江风吹梦到书楼，楼外新鸿数点秋。

葛老巾山空落照，晋时带水尚东流。

鱼虾市散荒烟合，鸟雀门深细草幽。

何处一声长笛起，觉来独客在沧洲。

林景熙

林景熙　寄别诸公

盍簪谭旧梦，持酒送余春。

天地绿阴雨，江湖白发人。

时平销剑气，客久积衣尘。

又出重关北，斜阳独问津。

林景熙

林景熙　寄陈用宾

水竹翛翛称客居，有时挟筴自观鱼。

为儒老入他州籍，怀古幽探异穴书。

日暮碧云归已晚，岁寒青桂看如初。

文章自古多憎命，狗监无劳诵子虚。

林景熙

林景熙　寄呈方蛟峰尚书

野鹤松根认履声，梦中钧乐尚泠泠。

南山老翠几千尺，北斗寒芒第一星。

泉石好春归健笔，乾坤正气寄遗经。

神功未展潜蛟在，还卷风雷付六丁。

林景熙

林景熙　寄葛秋岩

吴地繁华半劫灰，故山秋远梦频回。

琵琶亭老春风棹，桑落洲寒夜雨杯。

岁月悠悠人几换，关河渺渺雁空来。

酒酣欲寄登临眼，黄叶斜阳满废台。

林景熙

林景熙　寄怀

图上追三笑，诗中寄七哀。

孤栖非绝物，多难亦成才。

岁俭米生竹，春寒衣上苔。

不知辽海客，化鹤几时回。

林景熙

林景熙　寄怀

风雨知何夕，干戈寄此身。

青灯少年梦，白发异乡春。

水驿逢花使，丹田守谷神。

行窝随处乐，聊自得吾真。

林景熙

林景熙　寄林编修

大雅凋零尚此翁，醉乡一笑寄无功。

衣冠洛社浮云散，弓剑桥山落照空。

东鲁有书藏古壁，西湖无树挽春风。

巾车莫过青华北，城角吹愁送暮鸿。

林景熙

林景熙　寄七山人

十年疏鬓为谁斑，天借儒冠日月间。

欹枕寒生双瀑涧，开门春满七星山。

鹤归尚觉辽城是，鹃老空闻蜀道难。

欲觅九还凭寄语，青牛何日度函关。

林景熙

林景熙　寄四明陈楙阳

高人谢世纷，诛茅在绝壁。

十年不下山，旧路掩深棘。

出门复踟蹰，触步有崩石。

下临千仞渊，毒鳞正纷籍。

腥风鼓洪涛，石齿鸣咋咋。

失势倘一落，万绠那可及。

不如息我躯。猿鹤与朝夕。

林景熙

林景熙　寄芗林故人

狺狺多楚狗，何处续离骚。

草径无尘入，秋峰与节高。

林景熙

林景熙　寄郑宗

城南怀旧别，谷口寄春耕。

野鹳巢云老，林僧管瀑清。

养花疏石髓，练药伏山精。

见说孤灯雨，年来著易成。

林景熙

林景熙　寄周计院

海桑变纷纷，秀色见孤屿。

山林华发尊，党遂深衣古。

独余钧天梦，翛然在岩户。

翳翳桂魄秋，沈沈槐梦雨。

江涛岂不深，修鳞挂纲罟。

不知义井船，秋风系何许。

林景熙

林景熙　简卫山齐

虎林一倾盖，草窗雪初残。

酒酣夜剪烛，妙语铿琅玕。

回首隔吴越，清风渺难攀。

焉知白首余，远访沧波间。

大鹏九万里，神骏十二闲。

天风非不高，乃乐烟水宽。

乾坤寄一齐，江湖浮九山。

何当蹑飞佩，跨鹤青云端。

林景熙

林景熙　饯盛影则教授

空明仙人朝帝所，跨鹤凌虚堕霜羽。

洞中石髓流不乾，圣泉写入君肺腑。

潘江陆海一目尽，自提修绠汲千古。

碧芹水泠涵夜灯，丹凤山空鸣晓鼓。

有时白战风骚场，小巫见之缩双股。

饭虽不足仁义腴，墙阴老荠羹春苦。

丈夫出处各有道，天地网常要撑拄。

俗吏惟知骋刀笔，腐儒亦或拘训诂。

云雾窗寒森宝书，广文袖有修月斧。

离亭酒短秋帆开，雁荡峰前桂花雨。

林景熙

林景熙　剑池

凿开神斧是何年，珠雁金凫锁冷烟。

薜荔带云悬古木，辘轳卷月出秋泉。

岩前洗剑精疑伏，林下烹茶味亦禅。

高倚石阑清啸发，恐惊池底老龙眠。

林景熙

林景熙　江东岩为余写容求赠诗余以其学佛者也故后章及之

丰神间整坐凝然，一笑聊凭笔意传。

却有丹青难画处，独遗好丑在千年。

因形有像转支离，妙笔从君压画师。

若向禅中参一指，写余父母未生时。

林景熙

林景熙　江心寺

佛借龙宫五百年，平分城树与村烟。

丛林忽涌中流地，双塔曾擎半壁天。

石色带云笼客袖，磬声和月落渔船。

袈袍不限侵门水，十载何人坐象筵。

林景熙

林景熙　焦山寺

山裹中流小梵林，宝莲鳌背翠沈沈。

半空但觉烟岚合，三面不知风浪深。

仙井浴丹开晓日，海门浮玉澹秋阴。

洞深瑶草无人采，瘗鹤残碑浸碧浔。

林景熙

林景熙　竭陆宣公祠

冰玉为骨秋为神，堂堂内相真天人。

谏草数百垂清芬，仁义一洗功利尘。

刳肝沥血空排云，白日不鉴吾忠勤。

奉天诏下哀痛新，将士感泣天亦闻。

皇威雷动清九垠，一纸可敌百万年军。

草茅学古期致君，以额扣阍九虎嗔。

玉堂云雾当华津，秋耿何不批龙鳞。

一尊酹古凄夕曛。鵷湖之水春复春。

林景熙

林景熙　金山寺

吴楚风烟画裹看，中流树色拥禅关。

一星化石江成陆，双塔摩空寺裹山。

衲寄云林清海怪，泉移蛟窟照僧间。

千年天堑今如掌，寂寞寒潮自往还。

林景熙

林景熙　锦屏山

锦障郁嵯峨，秀出城之西。

直是神气积，宛若屏障开。

苍翠接重壤，上与浮云齐。

幽花被晴壁，古树欹层崖。

下有张夫子，读书事幽栖。

于今几百岁，衣冠世多才。

伟哉据名胜，林泉足徘徊。

兹晨幸休暇，杖屦同攀跻。

和风袭轻裾，好鸟鸣喈喈。

勇往遽忘疲，穷深陟崔嵬。

极目万里外，顿觉群山低。

长啸倚苍松，畅然舒我怀。

林景熙

林景熙　京口月夕书怀

山风吹酒醒，秋入夜灯凉。

万事已华发，百年多异乡。

远城江气白，高树月痕苍。

忽已凭楼处，淮天雁叫霜。

林景熙

林景熙　精卫

形微意良苦，前身葬长鲸。

天高不可诉，宿愤何时平。

欲填东海深，能使西山倾。

山倾海乃深，日夜空悲鸣。

林景熙

林景熙　九日会连云楼分韵得落字

冉冉海雾深，荒荒山日薄。

登高集华裾，纵目天宇廓。

落叶悲徂年，寒英照深酌。

心醉乃文字，意行非涧壑。

缅怀斜川游，此道久寂寞。

胡为吹帽人，白道恋宾幕。

穷途谬行藏，异代悬美恶。

吾爱漉酒巾，西风不能落。

林景熙

林景熙　久雨

闭门荒草合，宿雨掩春华。

西海无回日，东风几落花。

雾冥猿自啸，荡冷雁犹家。

谁是补天手，空怀练石娲。

林景熙

林景熙　句

君不记，犬之年，

羊之月，辟历一声天地裂。

林景熙

林景熙　客怀

道出箫台北，青鞋第几山。

看云生远思，临水觉衰颜。

石室猿空老，花时燕独还。

春光已愁寂，况复在兵间。

林景熙

林景熙　客意

独夜愁如此，殊乡老奈何。

故人经乱少，归梦入秋多。

衣敝邻砧动，书沈海雁过。

灯前空拂剑，酒薄不成歌。

林景熙

林景熙　枯树

凋悴缘何事，青青忆旧丛。

有枝撑夜月，无叶起秋风。

暑路行人惜，寒巢宿鸟空。

倘留心不死，嘘拂待春工。

林景熙

林景熙　哭德和伯氏六首

棣陨双葩泪洒红，百年已短更匆匆。

祗今风雪栖栖景，地老天荒一个鸿。

林景熙

林景熙　哭德和伯氏六首

风尘何处托清魂，家世梅花水月村。

旧箧已无封禅稿，独邻渴病似文园。

林景熙

林景熙　哭德和伯氏六首

空遗破砚孤心苦，只博生绡两鬓华。

小婢灯前泣秋雨，竹房不见夜呼茶。

林景熙

林景熙　哭德和伯氏六首

溪冷浣花宗武哭，池荒梦草惠连愁。

行人犹说春风夜，灯影书声共水楼。

林景熙

林景熙　哭德和伯氏六首

伯兮癯似松间鹤，季也孤於云水僧。

昨夜梦中闻笑语，觉来秋在影堂灯。

林景熙

林景熙　哭德和伯氏六首

草枯霜白泣原鴒，五十三年老弟兄。

风雨对床缘未了，荆花重合在来生。

林景熙

林景熙　哭郭同舍

寂寞青灯旧，流离白发新。

病犹依故国，死乃见全人。

残墨家无子，高风墓有邻。

斯文堪一哭，落日冷湖滨。

林景熙

林景熙　哭薛榆溆同舍

桂花月亦灰，鹏枯海为陆。

自我哭斯文，老泪几盈掬。

故国忽春梦，故人复霜木。

矫矫榆溆君，白首尚儒服。

解后一写心，乾坤两眉蹙。

无力能怒飞，有道欲私淑。

忆游东浦云，马帐肯同宿。

孤灯照寒雨，萧萧半窗竹。

君器硕以方，有如舟万斛。

斂华就本根，耆年谓可卜。

昨别犹是人，今乃在鬼录。

为善未必遐，咆呼真宰酷。

往年海若怒，风涛卷人屋。

脱身鲸鱼吻，长寐固应熟。

寡妻泣帷荒，有子继经术。

彼哉暴殄夫，食必馔金玉。

一士苜蓿肠，夺之胡忍速。

问天天梦梦，秋声满岩谷。

林景熙

林景熙　昆岩

神斧何年凿，南山片石盘。

玉藏仙笥古，翠落县门寒。

老木天边瘦，归云雨外残。

市尘吹不到，朝夕静相看。

林景熙

林景熙　栝城

寒芒曾动少微星，一水溶溶叠嶂横。

落日渔舟吹远笛，断烟戍屋带荒城。

沙鸥欲近如招隐，关树无多亦厌兵。

却忆莺花亭外路，太平箫鼓沸春声。

林景熙

林景熙　老松旧隐为曹许山赋

七十五松在，当年手植翁。

龙髯云满壑，鹤泪月当空。

三品非秦爵，诸郎有晋风。

夜深清籁发，归佩玉丁东。

林景熙

林景熙　礼闱

枫陛将亲策，兰宫此并驰。

凡鳞风雨花，澹墨鬼神司。

染柳春衣净，看花晓马迟。

偶来追昨梦，戍屋草离离。

林景熙

林景熙　李两山侍郎仲氏儒而医解后会稽索诗识别

我怀两山翁，夙抱经济略。

曾驱部使车，所至问民瘼。

昆阳斗大州，渔吏久竭泽。

三尺行风霆，四知厉冰蘖。

公余接寒士，捉膝谈礼乐。

以我独闭门，前茅访林壑。

当途尽挟贵，以道可敦薄。

浮云於我如，霖雨用汝作。

如何岁龙蛇，斯人竟冥漠。

平生诗万篇，耿耿志谁托。

颇闻仲氏贤，风骨似其伯。

尔来一披雾，月梁慰离索。

纷纷鸡鹜中，夭矫见孤鹤。

阳秋皮裹鉴，玉素指下脉。

犹有刀圭功，可敌廓庙爵。

四百有四病，如禽应弦落。

林景熙

林景熙　立春郊行次唐玉潜

道人清事饭溪蔬，无酒闲愁已破除。

五夜雪声梅角底，一春烟景竹筇初。

园林芳信醒愁蝶，田野丰年入梦鱼。

冰下流泉清老耳，东风先已到郊居。

林景熙

林景熙　立秋日作

苦热如焚想雪山，清商一夕破愁颜。

炎光断雨残虹外，凉意平芜远树间。

忙踏槐花犹入梦，老催蒲扇共投闲。

城头遥望累累冢，辽海荒寒鹤未还。

林景熙

林景熙　连云楼

我心适无事，看云起南山。

层檐接空影，而不碍往还。

昔年凡鳞化，乘此青冥间。

肤寸未膏物，黄埃满人寰。

刚风忽吹断，小寄白石间。

岂不自怡悦，良田变茅菅。

何当鞭丰隆，上扣虎豹关。

林景熙

林景熙　练川道中次胡汲古韵

客中还又客，回首忆并州。

一枕江湖梦，五更风雨舟。

水寒荷叶老，虫响豆花秋。

几度看云坐，吾生亦觉浮。

林景熙

林景熙　刘伶墓

碧落当年堕酒星，醉中万事一浮萍。

亦知人世无穷事，一醉松根不肯醒。

林景熙

林景熙　刘龙洲墓

一捧寂寞几秋风，云断洲空忆老龙。

湖海刘郎诗骨冷，乾淳余响寄孤松。

林景熙

林景熙　留寄沈介石高士

名山隔风雨，几度梦空驰。

谷口重来路，云根旧别时。

玄门尊老宿，白发长婴儿。

欲问还丹事，林深鹤已知。

林景熙

林景熙　柳下渔次韵

瓦瓯一醉万事了，醒来然竹清溪晓。

半蓑烟雨披春寒，堤上落红已如扫。

荒矶白鸟无离愁，明月清风满幽抱。

却邻灞水长亭西，几树柔条不得老。

汉槎丙穴今已非，网罟相寻纵鳞少。

何如卷钓两忘机，鱼向树根吹絮饱。

林景熙

林景熙　六言

沙鸥对立机外，胡蝶相逢梦中。

帆去帆来野水，花开花落春风。

流水独吟花迳，好山重约云门。

茶瓯疏竹孤寺，桐角斜阳远村。

林景熙

林景熙　鹿城晚眺

古城仙鹿远，百感赴斜曛。

海气千年聚，山形九斗分。

神鸦饥吸藓，宰木蠹藏云。

何处鸣钲发，春屯又易军。

林景熙

林景熙　梦回

梦回荒馆月笼秋，何处砧声唤客愁。

深夜无风莲叶响，水寒更有未眠鸥。

林景熙

林景熙　梦中作四首

珠亡忽震蛟龙睡，轩敝宁忘犬马情。

亲拾寒琼出幽草，四山风雨鬼神惊。

林景熙

林景熙　梦中作四首

一捧自筑珠丘土，双匣犹传竺国经。

独有春风知此意，年年杜宇泣冬青。

林景熙

林景熙　梦中作四首

昭陵玉匣走天涯，金粟堆前几吠鸦。

水到兰亭转鸣咽，不知真帖落谁家。

林景熙

林景熙　梦中作四首

珠凫玉雁又成埃，斑竹临江首重回。

犹忆年时寒食祭，天家一骑捧香来。

林景熙

林景熙　纳凉

黄卷无端作睡媒，火云万朵郁崔嵬。

暑如酷吏何当去，薰自重华知几来。

脚踏层冰思远壑，手遮赤日厌飞埃。

披襟坐石不能夜，忽听南山起怒雷。

林景熙

林景熙　纳凉过林氏居

出郭已虚旷，入门转萧森。

筠栖无六月，聊以解我襟。

红日不到地，白云时满林。

坐久石恨冷，酒醒荷气深。

飘飘黄冠客，临流鼓瑶琴。

一鼓洗我耳，再鼓空我心。

山高水复迥，彷佛蓬莱音。

兴尽拂衣去，城笳吹夕阴。

林景熙

林景熙　南山有孤树

南山有孤树，寒乌夜绕之。

惊秋啼眇眇，风挠无宁枝。

托身未得所，振羽将逝兹。

高飞犯霜露，卑飞独茅茨。

乾坤岂不容，顾影空自疑。

徘徊向残月，欲堕已复支。

林景熙

林景熙　潘山长入括

为官转多事，行役到寒毡。

落日邻州树，西风逆水船。

饭牛怀白石，访鹤入青田。

我欲看行卷，仙峰雪瀑边。

林景熙

林景熙　陪王监簿宴广寒游次韵

银桥颖驾海天长，丹粟离离照翠觞。

影浸山河琼殿冷，舞深风露羽衣香。

亦知广莫元无野，却笑温柔别有乡。

手折一枝惊昨梦，素娥邻老授玄霜。

林景熙

林景熙　毗陵太平院壁间画山水熟视之有飞动势殆仙笔也因题

山风不动云四寂，万顷波涛生素壁。

三峡夜怒摇星河，九溟书沸卷霹雳。

谁将江海一笔吞，华阳入砚玄波翻。

灵鳌东转坤轴动，惊浪出没蛟与鼋。

毫端分寸千万里，人心之险亦如此。

老僧阅世如阅画，面壁凝然悟玄理。

嗟余老作汗漫游，寒光飞动六月秋。

乃知瞿塘在平陆，安得竹叶吹成舟。

林景熙

林景熙　妾薄命六首

盈盈梁家姝，奕奕晋朝使。

斛珠不论货，得奋巾栉侍。

一笑金谷春，列屋俱斂避。

岂知锦步温，已复为愁地。

念主惠妾深。缘妾为主累。

林景熙

林景熙　妾薄命六首

繁华随逝水，日暮朱楼空。

哀哀徐州妾，事主不及终。

空房辍膏沐，明妆欲谁容。

春风燕子来，秋风燕子去。

林景熙

林景熙　妾薄命六首

绣鸳不胜春，飘若凌波仙。

荣华一回首，荆棘森我前。

君恩花上露，妾心井中泉。

井泉誓不波，下照青青天。

林景熙

林景熙　妾薄命六首

夫君仕虢州，不幸早岁折。

负骸归青齐，道远囊复竭。

投栖不见容，落日人烟绝。

高议无展禽，辱身顾岂屑。

野露杂涕洟，皇天鉴孤孽。

肯惜一臂残，涴此全华洁。

林景熙

林景熙　妾薄命六首

陌上桑欲稀，室中蚕正饥。

妾心知采桑，安知使君谁。

结发为人妇，几年守空帏。

妇义不移天，相邀何乃痴。

老姑倚门外，不待盈筐归。

为妾谢使君，风化关庭闱。

林景熙

林景熙　妾薄命六首

国难义当驰，送君远行役。

黎明别江郊，更上北山脊。

江云妾眼迷，江风妾衣坼。

魂去形独留，兀然化为石。

化石君徜知，勿复念衾席。

愿持如石心，为国作坚壁。

林景熙

林景熙　秦吉了

尔禽畜於人，性巧作人语。

家贫售千金，宁死不离主。

林景熙

林景熙　秦望山

镌石奇功席卷来，眼中沧海一琼杯。

神山只有灵鳌背，徐福楼船不见回。

林景熙

林景熙　青感

柳花衮雪春冥冥，溪风一夜吹为萍。

萍随风去渺流水，人生无根亦如此。

故山入梦草芊芊，半窗疏雨寒食天。

晓来白发稀可数，多少朱颜化黄土。

高原冉冉青烟斜，麦饭洒松能几家。

子规叫残金粟暮，茧纸兰亭已飞去。

林景熙

林景熙　秋日榴花

彼美石氏姝，相逢绿阴早。

借问此何时，清霜下百草。

舞裙冷猩红，自作背时好。

谁家返魂香，招以华素颢。

水霞晚犹鲜，山日寒更杲。

燕逝蝉无声，园林迹如扫。

饰明以惊昏，岂昧出处道。

飘零余寸丹，耿耿岁华老。

林景熙

林景熙　秋日言怀次韵

禹穴风烟老尚游，青门回首已瓜畴。

海槎片影星河曙，城角一声天地秋。

临水忽余火鬓落，看云还悟此生浮。

杖藜拟访神仙宅，中有长眉不挂愁。

林景熙

林景熙　秋夜

片日相随过竹居，风生荷叶酒醒初。

窗扉半掩秋虫急，犹有残灯守故旧。

林景熙

林景熙　瑞安院

倚山宝阁照崔嵬，山鸟山云自去来。

竹籁晓和幽梵合，藤花春入古松开。

丹空遗灶形难蜕，草暗孤城首重回。

处士凄凉犹是晋，庐山莲社许参陪。

林景熙

林景熙　僧门

一间每笑不如僧，及到僧门间未能。

昨夜褐袍风雨裹，隔溪犬吠入林灯。

林景熙

林景熙　山窗新糊有故朝封事稿阅之有感

偶伴孤云宿岭东，四山欲雪地炉红。

何人一纸防秋疏，却与山窗障北风。

林景熙

林景熙　山阴秋怀

旧游浑似梦，短发不胜簪。

风雨行金气，乾坤老铁心。

舜田秋稗满，禹穴夕云深。

正自登临懒，凄凉隔水砧。

林景熙

林景熙　山中早行

短策穿幽径，山樵半掩扉。

月斜林影薄，石尺水声微。

一犬隔篱吠，孤僧何处归。

相逢松下立，风露满秋衣。

林景熙

林景熙　商妇吟

良人沧海上，孤帆渺何之。

十年音信隔，安否不得知。

长忆相送处，缺月随我归。

月缺有圆夜，人去无回期。

回期倘终有，白首宁迎迟。

寒蛩苦相吊，青灯鉴孤帏。

林景熙

林景熙　神山寺访僧

独客无清伴，高僧住别村。

空山卓锡影，断石系舟痕。

风细松生籁，沙虚竹走根。

小亭间坐久，落日啸孤猿。

林景熙

林景熙　石门洞

临溪双石如层城，中有洞天门不扃。

杖藜穿莎入微迳，古藤络树春冥冥。

渴猿引子下饮涧，山瓢我亦分清泠。

一重一掩翳复郎，朱门金榜开殊庭。

众峰环拱受约束，何年神造驱五丁。

缥缈楼台钟磬寂，薜荔纷披窗户青。

黄冠羽服者谁子，琼台坐阅南华经。

客来揖坐松下石，呼茶味沦枸杞灵。

笑遣青衣导予步，峰回路转银河倾。

初看绝壁走云雾。倏听万壑驱风霆。

不知何代擘青峡，明珠万斛皆龙腥。

林景熙

林景熙　石翁妪

束艾楚俗愚，铸金秦民怖。

何年斲云根，偶立此翁妪。

千春衣莓苔，偕老食风露。

世人轻结发，覆水或旦暮。

乃羽无情缘，永与天壤固。

停舟一访古，久欲祛此锢。

父老向我言，曾是梁朝墓。

衣冠化黄土，古丘亦成路。

当年殉金棺。兹物独如故。

阅世如过客，兴亡了不悟。

时借牛砺角，敲火戏童竖。

林景熙

林景熙　侍应平坡侍郎郊行口占二首

春霖卷流芳，霁旭浮远野。

白首贞元人，相期古松下。

林景熙

林景熙　侍应平坡侍郎郊行口占二首

试耕黄犊健，入社白鸥真。

柳外呼舟去，水风吹葛巾。







卷179

林景熙

林景熙　书陆放翁诗卷后

天宝诗人诗有史，杜鹃再拜泪如水。

龟堂一老旗鼓雄，劲气往往摩其垒。

轻裘骏马成都花，冰瓯雪碗建溪茶。

承平麾节半海宇，归来镜曲盟鸥沙。

诗墨淋淳不负酒，但恨未饮月氏首。

床头孤剑空有声，坐看中原落人手。

青山一发愁蒙蒙，干戈况满天南东。

来孙却见九州同，家祭如何告乃翁。

林景熙

林景熙　疏懒为四明何君赋

野意云同散，闲门草自新。

不知世网密，为谢客车频。

风月兼忘我，山林亦恕人。

咸阳欢黄犬，荣辱古为邻。

林景熙

林景熙　蜀头陀客吴岁久持行精勤有道者也

三峡无归梦，间云澹石床。

半生修白社，孤影寄朱方。

觉路心如月，高年顶不霜。

翻邻来往者，终日为谁忙。

林景熙

林景熙　述怀次柴主簿

独闭柴门木石亲，诗筒剥啄不妨频。

青灯风雨多离梦，白发江湖少故人。

谩读楚骚招太乙，谁听郢曲和阳春。

书香剑气俱寥落，虚老乾坤父母身。

林景熙

林景熙　双桧堂为鲁圣可行可赋

鱼头公子冰雪姿，根柢忠信华文辞。

乃翁手植岂无意，贞固已作层霄期。

气含芝术体松柏，容成山下神仙宅。

清阴冉冉生庭除，绿雾纤纤护琴册。

风檐对语如索诗，君家伯仲谐埙篪。

养成材器丰且硕，蓄泄云雨蟠蛟螭。

黄州谪臣坐诗累，杳杳蛰龙空九地。

苍根留取千载芳，何物丑秦盗名字。

林景熙

林景熙　舜庙

声断薰弦万壑幽，三千年事水空流。

衮衣剥落星辰古，野庙凄凉鹿豕秋。

孝友风微惟故井，神明胄冷尚荒州。

九疑回首孤云远，老泪斑斑楚竹愁。

林景熙

林景熙　宋武帝居今为寿丘寺

青衣梦破满林烟。一掷乾坤亦偶然。

僧屋翠微看月上，江上犹似永初年。

林景熙

林景熙　送春

蜀魄声声诉绿阴，谁家门巷落花深。

游丝不系春晖住，愁绝天涯寸草心。

林景熙

林景熙　送葛居士住栖碧庵

越山巉巉越台孤，井以双鲤曾走吴。

满坡丛竹遗旧箭，回首霸业空烟芜。

诗人访古凌绝壁，危栖竟欲老深碧。

声摇孤枕海涛壮，影伴瘦筇山月白。

了然道者亦离尘，一龛松下分秋云。

祗今虎豹满平陆，练骨谁与笺青昮。

琴心剑气角寂寞，醉墨淋漓风雨落。

九十九峰归梦寒，玉笙泠泠跨飞鹤。

林景熙

林景熙　送果上人游五台

万里参师最上关，五台高处雪花寒。

出门有碍邻吾老，独枕残书梦杏坛。

林景熙

林景熙　送果上人游五台

飘飘孤锡度风沙，南北由来本一家。

参透五台峰顶雪，却归大庾看梅花。

林景熙

林景熙　送横舟真士游茅山

海鲵吹腥浪千尺，野渡横舟人不识。

春风未暖六经灰。闲抱黄庭煮白石。

缘章夜彻九虎关，坐使业海生青莲。

蟾蜍窟冷手自探，西湖一鹤梅花仙。

四时茫茫行大块，君向何山飞羽佩。

双袖携云发天台，孤竹骑龙穷地肺。

瓣香持谒三茅君，上清祠笈开琼文。

林景熙

林景熙　送胡汲古归严陵觐亲

胡君白云心，乡梦搅幽夕。

挑灯起我言，相对竟恻恻。

问君何时归，心已寄飞翼。

我归万山遥，君归一水直。

十年湖海间，耕砚苦不穑。

居然保章甫，晨省无愧色。

高堂椿树苍，萱花在堂北。

再拜捧寿卮，晴芳满瑶席。

埙篪夜床温，冠盖春巷塞。

万古天伦中，真乐非外借。

明朝浙东西，片云渺何极。

林景熙

林景熙　送叶伯几之奉化

亲携琴册出烟萝，海国儒风近若何。

笔挟龙渊灵不尽，官邻雪窦冷偏多。

诗书千载关经济，师友三年要琢磨。

老去喜逢奎运转，送君犹拂旧冠峨。

林景熙

林景熙　送友人孔济之之金华

余子纷纷气可吞，青霄万里合孤骞。

藻芹池冷三年客，丝竹堂高几世孙。

前辈修名似山斗，斯文清气在乾坤。

故人要路如相问，为说苍苔独闭门。

林景熙

林景熙　送喻舜举归寿乃翁七十

闻君有奇气，千岩在胸中。

岁晚携甘旨，归以献乃翁。

乃翁松柏姿，深村侣樵农。

风尘了不识，七十颜如童。

举桉各华发，抱孙戏花丛。

境闲意易足，食淡神常丰。

乃知世纲外，宇宙皆空同。

仰山千岁酒，采袖围春风。

林景熙

林景熙　苏小小墓

歌扇风流忆旧家，一丘落月几啼鸦。

芳魂不肯为黄土，犹幻燕支半树花。

林景熙

林景熙　宿七里滩

寥落空江上，买鱼开酒尊。

乱山含雪意，孤艇寄枫根。

滩近不成梦，鸿飞欲断魂。

偶呼英帽语，一犬吠前村。

林景熙

林景熙　宿台州城外

荒驿丹丘路，秋高酒易醒。

霜增孤月白，江截乱峰青。

旅雁如曾识，哀猿不可听。

到家追此夕，三十五邮亭。

林景熙

林景熙　孙供奉

绯衣受天恩，日瞻唐殿驾。

朱三尔何为，欲使两膝下。

林景熙

林景熙　太学同舍徐应穮誓沈井后十年众为营墓立碑私谥正节先生

高名不与魄俱沈，鱼腹孤忠耿至今。

翠碣已书身后谥，寒泉犹照死时心。

神游旧月山河改，梦断疏槐风雨深。

埋骨誓终从武穆，栖霞岭树隔秋阴。

林景熙

林景熙　陶山十咏和邓牧心　附子冈

洞霞疑接台峰近，石机空歌蜀道难。

一种灵苗人不识，半山霜夜南痕乾。

林景熙

林景熙　陶山十咏和邓牧心　葛仙翁石床

钧天梦破珊瑚枕，岩壑春供悲翠屏。

一卷典庭云半席，夜深读与岭猿听。

林景熙

林景熙　陶山十咏和邓牧心　集仙桥

流来一水截人寰，虹背秋寒十二阑。

白鹤飞边人影绝，天风吹佩玉珊珊。

林景熙

林景熙　陶山十咏和邓牧心　任公子钓右

巨犗长竿钓海波，空遗矶石卧荒坡。

千年无此垂纶手，多少饥民向浙河。

林景熙

林景熙　陶山十咏和邓牧心　上下二镬

元非铸冶自成湾，乌兔烹煎那得闲。

却问黄粮几番熟，不知沸鼎在人间。

林景熙

林景熙　陶山十咏和邓牧心　石船

玉笥孤帆唤不来，长风破浪忆江淮。

不知海水何年陆，万斛龙骧寄断崖。

林景熙

林景熙　陶山十咏和邓牧心　石广

一室元无斧凿痕，闲云四壁守孤猿。

空山静阅古今过，不老乾坤是此门。

林景熙

林景熙　陶山十咏和邓牧心　舜田

闻说东夷有圣人，历山何处此耕云。

露苗犹洒当年泣，寂寞春风鸟自耘。

林景熙

林景熙　陶山十咏和邓牧心　陶宴岭

右笑拂青问隐君，千岩秋色此平分。

当时宴坐无人识，唯有松风共白云。

林景熙

林景熙　陶山十咏和邓牧心　右若耶溪

晴峰无数蘸清流，窈窕寒生六月秋。

百练不须欧冶剑，沼吴人在采莲舟。

林景熙

林景熙　题长春子自画

辟谷曾吞日月华，春风不老聚三花。

玄关一窍通无极，白发余生笑有涯。

野鹤相看盟秀竹，洞云何处食灵瓜。

披图彷佛榴皮迹，珍重还如东老家。

林景熙

林景熙　题海上人栖云楼

水村烟景隔晴霏，十二阑干在翠微。

一壑暮年间独倚，半檐秋影澹相依。

柏炉贝叶香犹润，纸帐梅花梦不飞。

会得此中无所住，来来去去总玄机。

林景熙

林景熙　题陆大参秀夫广陵牡丹诗卷后

南海英魂叫不醒，旧题重展墨香凝。

当时京洛花无主，犹有春风寄广陵。

林景熙

林景熙　题陆秀夫负帝蹈海图

紫宸黄阁共楼船，海气昏昏日月偏。

平地已无行在所，丹心犹数中兴年。

生藏鱼腹不见水，死抱龙髯直上天。

板荡纯臣有如此，流芳千古更无前。

林景熙

林景熙　题水云深处

霏霏弄间熊，滟滟扬素纹。

幽人不可即，但见水与云。

苍狗纷世情，瞿塘在平地。

所以盟白鸥，万荷最深处。

林景熙

林景熙　天台隐者

俗驾不曾到，瘦筇时复携。

肺肝清涧饮，鬓发老岩栖。

野巷犹鸡犬，春城自鼓鞞。

未应人世外，别有武陵溪。

林景熙

林景熙　桐角

田家无律吕，声寄始华桐。

碧卷春风老，清吹野水空。

客心寒食后，牛背夕阳中。

不惹梅花恨，年年送落红。

林景熙

林景熙　挽徐若翁

化鹏有便风初积，栖鹏无端日已斜。

绝漠亦传垂死偈，故朝曾是劝忠家。

层霄梦断关山笛，深雪魂归院落花。

公论盖棺应自定，犹言遗德在东嘉。

林景熙

林景熙　挽浙西提举李公

文献凋零半垄云，荆花旧宅冷溪滨。

欲知礼乐千年事，曾寄行藏八袠身。

旌节自天惊隔世，衣冠入地见全人。

鹄袍犹忆谈经处，风雨宫槐暗落薪。

林景熙

林景熙　王德辅邀饮新醅予与陈用宾老辄先醉座上分韵得水字

朔风号枯林，吹寒入肌髓。

江湖客影孤，况复怀万里。

白战不持铁，何以破愁垒。

惟有无功乡，岁墓足可恃。

良朋邀我游，瓦盘列山卉。

轧轧鸣珠泉，滟滟浮翠蚁。

初疑变气候，渐觉忘我尔。

一觞复一觞，颓然两衰齿。

桓桓诸少年，互爵方未已。

虽醉不敢哗，谐谈亦书史。

所以柴桑翁，浊醪有妙理。

我渴梦西冷，攀条嚼冰蕊。

醒来步虚廊，天空月在水。

林景熙

林景熙　王德玉癀上赋牡丹

露洗檀心迥绝尘，猩袍曾受百花臣。

东风唤起清平曲，西洛移来富贵春。

金缕杯深如劝客，香霞幄暖欲薰人。

年年此地开芳席，看到儿孙色更新。

林景熙

林景熙　王监簿南墅新楼落成

玉佩珊珊不可招，眼空尘界等秋毫。

山林贞白三层迥，湖海元龙百尺高。

自笑行藏关气数，肯将歌舞换风骚。

卷帘最爱南山近，坐听松声起碧涛。

林景熙

林景熙　王监簿陶山祷雨志喜

城居苦热念林丘，偶向殊庭送羽流。

双袖携云禹穴晓，一瓢分雨舜田秋。

溪声冉冉来松壑，秋意萧萧满竹栖。

我与蝇蚊争书夜，梦中犹及赴清游。

林景熙

林景熙　王修竹监簿名楼曰与造物游命予赋

秦望诸峰入几看，仙居缥缈五云端。

天高地迥三千界，月白风清十二阑。

碧海气清珠佩湿，明河影落玉箫寒。

超然身在鸿蒙上，何必蓬莱跨紫鸾。

林景熙

林景熙　闻蝉二首

翼绡微动自宫商，几曳残声送夕阳。

唤得槐柯芳梦觉，薰风一曲换西凉。

林景熙

林景熙　闻蝉二首

近交纸薄云翻手，旧梦冠空雪满颠。

却忆画船曾听处，夕阳高柳断桥边。

林景熙

林景熙　闻家则堂大参归自北寄呈

滨死孤臣雪满颠，冰毡齿尽偶生全。

衣冠万里风尘老，名节千年日月悬。

清泪秋荒辽海鹤，古魂春冷蜀山鹃。

归来亲旧惊相问，禾黍离离夕照边。

林景熙

林景熙　闻蛩

凄苦难成调，秋风入细弦。

草根语深夜，灯下感流年。

落叶已满径，征人犹在边。

寒衣何日寄，思妇不成眠。

林景熙

林景熙　问桂

空吟招隐句，林下立多时。

秋信在何处，天香开几枝。

山河深夜影，水石隔年期。

曾是搴英客，清愁欲语谁。

林景熙

林景熙　翁氏仁寿堂次韵

黄叶青苔书掩关，无端两鬓为诗斑。

胸吞云梦不知岸，堂在崆峒岂有山。

卷道暮年荆璞在，传家遗墨浦珠还。

王良去后盐车厄，老骥空怀十二闲。

林景熙

林景熙　吴中会故人

一声新雁荻花秋，片月吴松共客舟。

却忆去年今夜月，思君独上越山楼。

林景熙

林景熙　五日次韵

客乡吊古重登临，隔水斜阳鸟语深。

赐葛尚余唐阙梦，倾葵犹抱楚臣心。

蒲边腊酿供华发，楝后春风在绿阴。

桃印灵符何必佩，乾坤正气古犹今。

林景熙

林景熙　五月五日寓嘉禾学宫顾东浦载酒相遇二博士偕来饮就醉翌日留日留诗

嘉禾古三辅，积水何苍茫。

旧游梦历历，况此逢端阳。

束艾肖人形，倾葵抱天常。

萧萧老逢掖，得依夫子墙。

鵷湖无五月，宿雨生微凉。

客从东浦来，手持紫霞觞。

采蒲泛纤玉，沃我书传香。

殷勤两博士，杂出肴与浆。

书囊谈未了，一醉齐彭殇。

酒醒忽不乐，起看北斗芒。

岁月感疏鬓，风烟渺殊方。

明当理征棹，斜日鲈鱼乡。

林景熙

林景熙　西湖

繁华已如梦，登览忽成尘。

风物{左目右宾}西子，笙歌醉北人。

断猿三竺晓，残柳六桥春。

太一今谁问，斜阳自水滨。

林景熙

林景熙　溪亭

清秋有余思，日暮尚溪亭。

鬓痕朝镜觉，书味夜灯知。

梦断潮生枕。愁新雁入诗。

思君心欲折，又负菊花期。

林景熙

林景熙　溪行

风高余暑尽，独策兴悠然。

野色延幽步，秋声入暮年。

日斜禽影乱，水薄树根悬。

回首故人远，城笳吹夕烟。

林景熙

林景熙　喜监簿得陶山舜田

耕隐山中久卜邻，爱奇不厌买山勤。

重华事往人何在，万古春深鸟自耘。

间拂岩花问陵谷，独悬茅屋管烟云。

满林剡竹供挥洒，天寿斯文正属君。

林景熙

林景熙　喜刘邦瑞迁居采芹坊二首

乡心几梦海坛居，半老儒冠计未疏。

岸竹色侵春压酒，墙花香度晓翻书。

卜邻俎豆三迁后，负郭田畴二顷初。

雨过新蔬青可摘，小船篱外卖溪鱼。

林景熙

林景熙　喜刘邦瑞迁居采芹坊二首

井乡聚散笑匆匆，岁月无情忽两翁。

灯火城南听夜雨，桑麻杜曲忆春风。

百花新意皆归燕，万里离愁独寄鸿。

重约扁舟寻禹穴，夕阳疏树乱云东。

林景熙

林景熙　仙坛寺西林

古坛仙鹤杳，野鹿自成群。

松气浮清晓，经声出白云。

石穿僧屋过，水到寺门分。

人世无穷事，山中了不闻。

林景熙

林景熙　项羽里

英雄盖世竟何为，故里凄凉越水涯。

百二势倾争逐鹿，八千兵散独乘骓。

计疏白璧孤臣去，泪落乌江后骑追。

遗庙荒林人酹酒，至今春草舞虞姬。

林景熙

林景熙　项羽庙

夜半追兵入楚营，鸿门玉碎卯金兴。

江东父老犹羞见，地下如何见范增。

林景熙

林景熙　晓意

僧钟觉曙鸟，纷飞弄林光。

宿云渐离石，我起开秋房。

南山忽入几，相对各老苍。

我老几何年，山曾见鸿荒。

流泉送日月，危石支兴亡。

问山山无言，啼猿起前冈。

林景熙

林景熙　新昌道上

江湖犹是客，岁月已成翁。

仙路重云外，人家落木中。

山痕经烧黑，土脉入泉红。

又得春风信，孤花照驿东。

林景熙

林景熙　新春

衰颜凭酒润，故国得春新。

兵革儿童长，风霜天地仁。

草心悬落日，柳眼看行人。

扰扰红尘者，知谁效角巾。

林景熙

林景熙　新丰道中

长飚卷炎埃，澄空出秋素。

迢迢铁瓮城，回首隔苍雾。

酒帘颺荒市，笳鼓发深戍。

倚逢问舟人，云是新丰路。

篱路鸡欲栖，野水牛半流。

不见抱琴人，斜阳在高树。

林景熙

林景熙　新晴偶出

琴床茶鼎澹相依，偶为寻僧出笔扉。

风动松枝山鹊语，雪消菜甲野虫飞。

看花春入桄榔杖，听瀑寒生薜荔衣，

古寺无人云漠漠，溪行唤得小船归。

林景熙

林景熙　羞墓

远望车尘汗雨流，自知覆水已难收。

为君富贵妾羞死，富贵如君不自羞。

林景熙

林景熙　许郢州故宅

读君丁卯集，想此建桥时。

荒草一区宅，清风七字诗。

吴云含静熊，郢树寄余悲。

落日空怀古，长歌知不知。

林景熙

林景熙　萱草

近种鹿葱碧，初抽鹄觜黄。

千年入风雅，一草寄纲常。

澹日空阶影，余春宫佩香。

此时忧正切，对尔可能忘。

林景熙

林景熙　薛德之之江东简熊西玉诸公

乍逢还又别，龙竹葛陂阴。

野水流春远，江云入暮深。

新知满湖海，遗老在山林。

解后如相问，凭君道素心。

林景熙

林景熙　雪后

开帘残酒醒，雪意尚垂垂。

夜色沈奎久，春容变柳迟。

寒塘鸥自聚，荒岁鹤同饥。

便欲诛茅隐，何山有紫芝。

林景熙

林景熙　宴德初书楼

楼高不二寻，已作百尺想。

中有湖海豪，开襟纳万象。

颇延素心人，谈笑落清响。

邻花吹午香，檐竹荐秋爽。

於中了行藏，此外断俯仰。

西楼富薰天，歌钟乐华敞。

林景熙

林景熙　杨妃菊

昭阳旧恨逐风飘，岁晚山中霜露饶。

彭泽归来空自老，中原舞破为谁娇。

返魂碧海熏初炷，宿酒沈香晕不消。

亦是前身曾捧砚，品题因得入诗瓢。

林景熙

林景熙　夜意

澹然无一事，至乐在书床。

老石栖云定，疏松过雨香。

砧清秋巷迥，灯白夜堂凉。

此意无人会，重城醉梦乡。

林景熙

林景熙　谒严子陵祠

客星谪下桐江湄，傲睨烟雨何年归。

空遗清气满林壑，草木不受春风肥。

我来维舟奠椒醑，薜荔祠荒泣山鬼。

乱峰欲雪江气严，老蜃吹云日色死。

白水真水御绛衣。勋臣四七攀鳞飞。

冥鸿遐举不可致，天地浩荡容渔矶。

季年熏貂成党狱，阿瞒朵鼎终瑟缩。

东都节义何为高，七尺之台一竿竹。

林景熙

林景熙　用韵寄陈振先同舍

心事凄凉寄雁声，石田苔满未妨耕。

西风戍角催年换，残夜江楼见日生。

煮茗敲冰贫有味，看花隔雾老无情。

湖山犹忆笙歌底，笑领春香绿满觥。

林景熙

林景熙　用拙为金罍徐氏赋

久知拙无用，饰巧以相贤。

而君独用拙，好古与世悬。

不见百围栎，瀋落终天年。

岂其弃匠石，无用用乃全。

孔门七十子，愚鲁承禅传。

冲质抱元素，神工谢雕镌。

续凫而刻马，适以戕其天。

柳州正坐巧，望星犹乞邻。

一堕叔文累，挽海不可湔。

林景熙

林景熙　游九锁山　翠蛟亭

百雷斗我前，八溟覆我后，

谁哉擘巨崖，纵此翠蛟走。

又疑蜀川下，万骑赴峡口。

凭阑神为摇，清寒逼两肘。

久乃与之忘，一洗耳目垢。

骨冷春木舑，魂惊夜猿吼。

神仙亦爱奇，临流并琼玖。

乘鲤琴高风，捉月太白手。

跳入水晶宫，身世亦何有。

缅怀玉扃翁，不受荒幻诱。

尔来谒空祠，采苹奠玄酒。

百年等一沤，道先天地寿。

逝者固如斯，川上叹鲁叟。

林景熙

林景熙　游九锁山　大涤洞天

九锁绝入寰，一峰耸天柱。

自从开辟来。着此洞天古。

奇石千万姿，元不费神斧。

帝勑守六丁，山夔孰敢侮。

白书中冥冥，游者必持炬。

或绚若霞敷，或蹙若波诡，

或竖若旌幢，或悬若钟鼓，

或虎而爪踞，或凤而翅舞。

异状纷献酬。清音起系拊。

不知金堂仙，恍惚在何许。

褰衣下侧迳，层岚结琼乳。

迳极罅转深，幽潭蓄风雨。

劣容童竖入，恐触蛟龙怒。

凛乎不可留，长啸出岩户。

林景熙

林景熙　游九锁山　洞霄宫

洞天有别云，福地无凡土。

嘉名此兼擅，灵气适专聚。

峰峦互重掩，云雾自吞吐。

飘然乘泠风，一瓣谒环宇。

住山老黄冠，迎客琪树午。

鱼鱼美少年，华裾集齐鼓。

往者修练人，飞升接高武。

尔来何寂寥，山川亦今古。

甲第拟王侯，亿万富仓庾。

所以气体移，学道不精苦。

吾闻郭许俦，卓庵老林莽。

终日对白云，餐松饮石乳。

林景熙

林景熙　游九锁山　凤洞

日澹梧枝洞锁苔，人间砫缴几惊猜。

九苞自是冲霄物，曾为箫韶一出来。

林景熙

林景熙　游九锁山　过石壁丹泉二亭

华表鹤归处，林深别有天。

云阴生石壁，杉影落丹泉。

宇宙名山在，神仙古洞悬。

归来凡骨换，寂照起三田。

林景熙

林景熙　游九锁山　龙洞

云湿林腥隐右扉，不知何代有龙归。

却疑此洞地无底，下挟沧溟作雨飞。

林景熙

林景熙　游九锁山　栖真洞

闻有真人白日升，洞天千古卓崚嶒。

顶高绝似撑华盖，穴暝初疑入武陵。

秋静石枰空晕藓，寒生泉缝忽悬冰。

依依谷口斜阳在，已觉熏风湿杖藤。

林景熙

林景熙　游九锁山　入九锁山门

肥马轻裘到此难，名标九锁翠微间。

天开洞府几千载，地隔风尘此一关。

谢屐空邻迷雁荡，苏诗不是梦庐山。

他生修得清缘在，似扣金堂觅大还。

林景熙

林景熙　游九锁山　神仙隐迹

仙子浑无涉世劳。屐痕一尺寄孤高。

几人失脚风波裹，可是云根立得牢。

林景熙

林景熙　游九锁山　松间

客杖偶逢山鹤引，儒冠幸免野猿嗔。

吹来松气清人骨，为洗东华万斛尘。

林景熙

林景熙　游九锁山　天柱峰

谁卓孤峰紫翠巅，流泉一脉到宫前。

地邻千尺擎天柱，不拄东南半壁天。

林景熙

林景熙　游仙坛

窈窕悬僧庐，空山断诸想。

上邻境泬寥，下瞰色苍莽。

猿鹤无宿期，今古契真赏。

坐中风雅谈。林壑散清响。

凉飚洒我发，白云随我杖。

林景熙

林景熙　有感

逢春感孤羁，抱古来众吠。

如何陵谷迁，芳草亦萧艾。

自邻岁月晚，复觉湖海隘。

野鸥不受招，兴在万里外。

林景熙

林景熙　渔笛

楚竹声何远，苍茫想钓舟。

横当半逢月，吹破一江秋。

落叶纷前浦，惊鸣过别洲。

曲终枕蓑卧，无梦到凉州。

林景熙

林景熙　渔舍观梅

冷云漠漠护篱阴，潇洒苔枝出竹林。

影落寒矶和雪钓，香浮老瓦带春斟。

几凭水驿传芳信，祗许沙鸥识素心。

回首西湖千树远，扁舟寂寞梦中寻。

林景熙

林景熙　与邵德芳同舍三首

聚散云萍亦偶然，十年曾此系秋船。

当时别意芙蓉老，不道相逢又十年。

林景熙

林景熙　与邵德芳同舍三首

年少同游古辟雍，文光万太扫秋虹。

不须旧事谈如梦，灯下相看亦梦中。

林景熙

林景熙　与邵德芳同舍三首

葵心恋日还终在，橘性逾淮已不同。

谁识鲈江持钓手，曾搴月窟一枝红。

林景熙

林景熙　雨土

丰凶不可问，疑入瘴乡春。

高汉枯无润，刚风吹作尘。

园林霜后色，樵牧雾中身。

四望荒荒白，谁为洗日人。

林景熙

林景熙　禹庙

万国曾朝会，群山尚郁盘。

严祠镇玄璧，故代守黄冠。

窆入云根古、梁归雨气寒。年年送春事，

来指藓碑看。

林景熙

林景熙　禹穴

古迹微茫久，云深锁薜萝。

洞前青壁坼，世外素书多。

猿狎垂山木，龙灵起井波。

相传通海眼，鱼网得金斜。

林景熙

林景熙　元日得家书喜

爆竹声残事事新，独邻临镜尚儒巾。

寒窗琴册灯花晓，衰鬓江湖柏酒春。

道在老天扶客健，书来稚子识家贫。

旧山亦有间风月，归与渔樵作主人。

林景熙

林景熙　元日即事

宿雾深城海日迟，十年冉冉镜中丝。

江湖旧梦衣冠在，天地春风鼓角知。

杜曲桑麻归已晚，尚平婚嫁毕何时。

野人问我行藏事，自向庭前采柏枝。

林景熙

林景熙　原易

荥河通昆源，古出龙马瑞。

包犠真天人，一见测其秘。

八卦已支离，重为六十四。

爻象互立名，系辞发洙泗。

尽泄元气藏，柯叶布文字。

有如木生癭，笺注漫百氏。

樵龟与榞草，何能解人意。

及兹天下疑，反以二物具。

方寸不自灵，柄为冥漠据。

弧矢启战争，书契长寻伪。

缅思未画前，标枝无一事。

日月自循环，全易在天地。

所以负苓人，因之发长喟。

林景熙

林景熙　越中送徐君寅归闽

此地同为客，当秋独送君。

斜阳留薄醉，远道惜轻分。

老泪遗陵木，乡山出海云。

天南有回雁，音信倘相闻。

林景熙

林景熙　云间怀古

薰风短棹水粼粼，老鹤疏林寂不闻。

内史祠荒残碣雨，黄门书冷半堆云。

猎肠斜日分桑坞，驰道秋深走鹿群。

寥落一觞谁吊古，渔乡烟景客平分。

林景熙

林景熙　云门即事

最爱林中过客稀，坐分片石澹忘归。

僧闲时与云来往，鹤老不知城是非。

潇洒山光秋入画，清寒花气晓侵衣。

一溪截断红尘景，西有任公旧钓矶。

林景熙

林景熙　杂咏十首酬汪镇卿

踷乌不傍飞，斂景下蒙谷。

征途险在前，而况车折轴。

夸父追羲和，欲挽丹砂毂。

意远力不任，化作邓林木。

漫漫夜何如，长歌饭觳觫。

林景熙

林景熙　杂咏十首酬汪镇卿

百感凑孤夜，江楼起呼月。

秋虫声转悲，念此众芳歇。

人生非金石，青鬓忽已雪。

逾淮橘心移。出山泉性汩。

猗兰抱孤芳，不受宿莽没。

林景熙

林景熙　杂咏十首酬汪镇卿

老来屏人事，北窗寄高眠。

飘飘御风远，银阙开九天。

虎豹不见嗔，岂予有仙缘。

玉座覆红云，香炉霏紫烟。

黄冠立小兆，冉冉导我前。

下土蚁虱臣，微衷怀欲宣。

兵戈幸休息，饥馑方连绵。

洪惟大生德，寔制水旱权。

愿言回哀眷，与世苏倒悬。

皇灵闵臣请，曰其启丰年。

再拜谢阙下，回飚堕林泉。

夜雷声殷殷，甘泽朝盈田。

沈思喜且惊，魂交非偶然。

士抱当世忧，天犹为之邻。

况此咎证臻，庸非燮理愆。

贞观有房杜，斗米曾三钱。

林景熙

林景熙　杂咏十首酬汪镇卿

凤德嗟已衰，宣尼欲浮海。

赖有载道经，神功补元宰。

删诗挽风变，系易忧世骇。

春秋笔削严，西秦书乃采。

微义将警周，逆悲大运改。

悠悠千古心，后死文乃在。

林景熙

林景熙　杂咏十首酬汪镇卿

子有忧世心，蒿然见眉睫。

崇交拟昔人，西风寄三叠。

作诗匪雕锼，要与六义涉。

臣甫再拜鹃，高风或可蹑。

肯作蟋蟀鸣，悲凉和秋叶。

林景熙

林景熙　杂咏十首酬汪镇卿

青莲不随劫，金鼎能回枯。

吾道寄流水，此外何所须。

岂不念百年，奄忽归丘墟。

生死同书夜，逆天讵敢居。

林景熙

林景熙　杂咏十首酬汪镇卿

沦恶易如坠，进善难如登。

危哉方寸地，风雨吹冥冥。

尺水增丈波，鳅鳝亦不鲸。

海桑空变易，天地终清宁。

林景熙

林景熙　杂咏十首酬汪镇卿

汉日落西崦，孤彗明中州。

玄德负英猛，欲挽无万牛。

龙凤一已逝。期人复安求。

区区守江左，老此以菟裘。

大义固不识，卑哉孙仲谋。

林景熙

林景熙　杂咏十首酬汪镇卿

垂垂大夏颠，一木枝无力。

精卫悲沧溟，铜驼化荆棘。

英风傲几砧，滨死犹铁脊。

血染沙场秋，寒日亦为碧。

林景熙

林景熙　杂咏十首酬汪镇卿

权臣坐偃月，弃官如飘蓬。

及兹颠沛秋，翻然挺孤忠。

一死未得所，纲罗挂秋鸿。

渡淮已不食，蜕槁夷齐风。

林景熙

林景熙　赠东谷上人

岸陵几纷纷，岐路谁了了。

中有定慧人，翛然坐深窈。

山空诸念消，月堕孤禅悄。

一室虚白生，天鸡弄清晓。

林景熙

林景熙　赠会稽尹医师

相逢湖海说医灵，学更参玄世味轻。

蓟子他年游碧落，空留药市会稽城。

林景熙

林景熙　赠兰坡星翁

深林澹孤芳，一洗桃李姿。

采采坡云暮，持之欲遗谁。

故人青云端，或在江海涯。

青云达者路，江海幽人期。

有如一种兰，升沈亦殊岐。

南宫香满握，谁使纫湘累。

客笑试问君，君曰数所为。

嗟予偶阅理，焚膏自童时。

功名千载芬，白首心已违。

富贵倘贻臭，不如贫贱怡。

吾生吾自断，为谢君平帷。

林景熙

林景熙　赠泰霞真士祈雨之验

火旗焰焰烧刊垠，蒺藜满道风扬尘。

槁苗无花不作谷，老农扶杖田头哭。

哭声不为填沟渠，室罄何以供官轮。

檄龙呗佛寂不应，晰蜴那能擅权柄。

泰霞真士鞭风霆，绿章叩天天亦惊，

玄云沛雨起肤寸，点点都是盘中饭。

须臾收斂归无声，翩然驾虬出山城。

我闻调元功自古，亢为常暘伏常雨。

庙堂有道司牧良，坐看玉烛开金穰。

淮南捕蝗蝗更在，饥蛟齿入陆成海。

肥羊日日供大官，论功乃使专黄冠。

林景熙

林景熙　赠天目吴君实

诗兴翩翩度雪溪，岩云犹护旧留题。

梦回残月苍梧晓，家在春风秀麦西。

萱草堂深衣屡寄，桃花观冷酒重携。

故山石镜无人问，空与寒猿照影啼。

林景熙

林景熙　赠吴秀林东归

几夜高堂梦，不知山水长。

西风归雁荡，落日过乌伤。

断影云空白，孤心草欲黄。

终邻负甘旨，泪洒蓼莪章。

林景熙

林景熙　赠玉泉真士

紫霞之佩缘玉筇，鞭笞鸾凤八级空。

碧泓照人悬万瞳，黄冠无数趋下风。

自言试邑沧海东，飘忽风雨倾槐宫。

湛卢夜吼将安从，尔来和啸招葛洪。

丹气不死横为虹

全胎十月还倥侗。

三花自聚天无功，笑人双鬓垂秋蓬。

十年白石煮不红，安得四方如云龙。

林景熙

林景熙　赵奥别业

已无湖海梦，

老足间情。

野杖日寻壑，家书时到城。

开池纳天影，种竹引秋声。

亦爱箪瓢乐，年来世味轻。

林景熙

林景熙　浙中饥甚六月一雨颇慰

雨余灯火坐茅齐，此夕田家有好怀。

造物心终扶畎亩，苍生命已堕颠崖。

燕山漕粟初航海，浙水移家半人淮。

贞观三钱谁复识，拥衣数起望台阶。

林景熙

林景熙　真娘墓

歌声舞影散春霞，月殉香魂几落花。

休恨天家无分到，汉妃青冢落胡沙。

林景熙

林景熙　郑氏西庄

不踏红尘道，结庐依水乡。

远峰开宿雨，高树表初阳。

犊卧野门寂，雁飞秋稻香。

午桥花竹地，回首已凄凉。

林景熙

林景熙　郑宗仁会宿山中

挑灯怀旧梦，移席近春泉。

共话忽深夜，相看非少年。

斗徒工末树，粦出雨余田。

亦有茅檐下，饭牛人未眠。

林景熙

林景熙　知宗柑诗用韵颇险予既知之复取所未用之韵续赋一首三十韵

书阅扬州贡，功观禹化覃。

香包分橘柚，秋色动江潭。

破暑花凝雪，凌寒叶染蓝。

金衣爱日照。珠实碧波涵。

未止诸侯计，曾闻四皓谈。

颜欢陆续母，业世李衡男。

送客愈吟桂，书时坡韵儋。

洞庭夸浙右，温郡冠江南。

节物清霜重，家山绿蒂含。

青黄山篱落，朱绿耀林岚。

昔贡千金颗。遥驰万里函。

新宜荐寝庙，香可供瞿昙。

夔子那能比，罗浮未许参。

何人传是陆，端类列非聃。

在品宁为四，蒙恩或赐三。

乡情寄初熟，旅况忆幽探。

嘉拜亲开合，珍藏交洗畑。

行将解印绶，归种当田蚕。

根向横阳觅，泥寻斥卤担。

荒芜耘径草，封植伴溪楠。

不用千头富。聊资一饷湛。

茅齐辟杜甫，仟井汲苏耽。

佳境妙餐蔗，闲庭胜莳苷。

雁千古峡荔，奴视四明蚶。

欲继花为谱，应同柳驻骖。

御偷篱著棘，愁冻灌吴泔。

掩映青云叶，光华碧玉篸。

酿成浮瓮蚁，蒸辟蠹蟫。

护蒂期存乳，留皮欲去痰。

恨无亲可遗，忪惨白岩庵。

林景熙

林景熙　中{左氵右霝}泉旧在扬子江心今题金山寺井曰第一名泉余疑而问僧僧

蜀波万里与淮连，扬子江心浪折天。

陆羽当年亦奇士，骊龙蛰处识名泉。

金鳌背上汲清泠，僧说龙移远脉灵。

若定此泉为第一，惠山未必服中{左氵右霝}。

林景熙

林景熙　中和节

柳下一瓢酒，湖风散积阴。

晴舒生物命，春酌化工心。

莺语调寒燠，花妆定浅深。

悠然情性会，宇宙入孤吟。

林景熙

林景熙　中秋山中对月

收拾山河片影圆，举杯笑酌结邻仙。

万家弦管谁无月，一壑楼台别有天。

丹桂梯寒醒旧梦，玄霜杵熟授长年。

此秋此夜无清句，花亦笑人空醉眠。

林景熙

林景熙　重过虎林

漠漠江湖梦，萧萧禾黍秋。

清笳吹落日，白发过西州。

池涸神龙逝，山空老凤愁。

惟余关外水，寂寞自东流。

林景熙

林景熙　重游镜曲次韵

青眼重逢白发新，旧游却恐是前身。

野鸠妒客招呼雨，江燕随人管领春。

曾附仙舟追李郭，独提诗律继黄陈。

镜中恨不移家住，山水苍苍老钓纶。

林景熙

林景熙　舟次吴门

怀古心犹壮，临流影自孤。

湖烟迷檇李，城木出姑苏。

草暗春惊鹿，菰香秋试鲈。

青楼旧时月，无复听吴歲。

林景熙

林景熙　舟次吴兴二首

钓舟远隔菰蒲雨，酒幔轻飘菡萏风。

彷佛层城鳌背上，万家帘幕水晶宫。

林景熙

林景熙　舟次吴兴二首

苍烟淡淡水蒙蒙，渔笛吹残夕照红。

六客风流今已远。堂名空入酒名中。

林景熙

林景熙　舟中书事

村酒沽来浊可斟，扁舟过雨系枫林。

午春吹稻海田熟，秋蔓引瓜茅屋深。

天地暗尘归客鬓，江湖斜日动乡心。

衰年自笑为形役，空羡间鸥卧水阴。

林景怡

林景怡　晓起

天鸡弄喔咿，残星在斜汉。

整衣出幽扉，山城漏初断。

微微水风生，冉冉田露散。

此时游葛天，淡然空百羡。

海色上寒梢。渐识梅花面。

林景英

林景英　废观

羽衣人已化，无下问殊庭。

春色桃谁种，天香药正灵。

片霞飞绝顶，一鹤下青冥。

荒藓空阶下，犹闻夜祭星。

林景英

林景英　寄陈莘村

玄冬梅半日，光接太丘星。

雪月往来梦，溪山长短亭。

利名成露草，行止付风萍。

三十年来友，无如老典型。

林景英

林景英　林氏庵呈周练师

遥跨青田鹤，翩翩到此来。

庭生自家草，山有主人梅。

扫石夜朝斗，雨田秋起雷。

谁知尘影裹，清趣似蓬莱。

林景英

林景英　秋风

飒然何处起，水国不成眠。

触树人疑雨，开门月在天。

渔舟移绝浦，雁阵落荒田。

晓起伤漂荡，芦花走屋前。

林景英

林景英　日出入行

朝出扶桑来，莫入虞渊去。

胡不缓驰驱，百岁一朝暮。

林景英

林景英　送友之石龙

一杯渭酒劝诗豪，杨柳西风拂去袍。

行路正当金虎壮，登云不惮石龙高。

水悬岩白惊残雪，日漾溪红认落桃。

记取奚囊新句得，月三四幅寄东皋。

林景英

林景英　言归

言归江海上，甘向石田耕。

不愧为斯世。能间过此生。

地从邻竹占，树听野禽争。

坐咏同涛外，南山尽日行。

林坰

林坰　咏瑞桧

右殿当年欲葺时，槎牙高桧碍檐榱。

人间斤斧难容手，天上风雷为转枝。

烟色并来春益重，月华饶得夜相宜。

真皇一驻銮与赏，從此声名四海知。

林桷

林桷　李白书堂

江风朝暮半晴阴，绀宇飞甍接翠岑。

手摘匏瓜曾未遍，身从鸥鹭得相寻。

各年舞袖云崖冷，几度桃花春水深。

犹有门前旧诗句，松风万壑老龙吟。

林桷

林桷　题太白五松书堂

翰林最爱五松山，长说千年未拟还。

而我抗尘良自愧，来游只得片时閒。

林桷

林桷　题太白五松书堂

千载名山乐有余，功名常愧十年书。

英风凛凛无今古，醉草明光一梦如。

林桷

林桷　题太白五松书堂

荡漾清溪两浆飞，趋行不及到斜晖。

无人跪进雕胡饭，只学卢仝啜茗归。

林桷

林桷　题太白五松书堂

为儒为吏两无功，采石铜官邂逅同。

四见清明今一换，归欤我欲片帆东。

林桷

林桷　赠汪孝子

事死如生实至难，古来不独数丁兰。

遗骸已逐干戈尽，刻木难忘菽水欢。

天地一身难养育，子孙百口复团圆。

吾皇德泽将何报，忠孝垂名两不刊。

林夔孙

林夔孙　资圣寺

华峰跨苍穹，下有云一壑。

翚飞二百秋，蜂巢几千落。

灵泉际空留，宿雾临除薄。

山呈万古姿，竹陨六月箨。

当年有贤令，神交契冥漠。

怀哉精魄归，永矣香火托。

至今书壁间，读者为嗟愕。

好事继前志，刳岩成此阁。

仰看斗插椽，俯听泉入铎。

晤言千载心，英气凛欲作。

西崖望蒙顶，跻樊计已昨。

忽闻良友同，共写襟期乐。

遐登破嵘屼，幽讨待绰约。

磅礴当蒸郁，阴衣茫纷错。

再拜五华君，许莅他日约。

霜威净馀氛，晴宇洞寥廓。

林栗

林栗　高宗皇帝挽词

仓猝扶宗社，艰危启圣神。

英雄归驾御，狂狡愿和亲。

泛扫妖氛净，恢张治化新。

倦勤三纪外，头白尽遗民。

林栗

林栗　高宗皇帝挽词

周汉中兴胜，唐虞内禅高。

髀消从马腹，屣脱等鸿毛。

弓剑悲长在，羹墙慕转劳。

龙髯攀莫及，四海共呼唃。

林栗

林栗　高宗皇帝挽词

兼爱无南北，全能冠古今。

典坟供夜览，烽火自宵沉。

睿藻成章焕，宸钧寓意深。

万年垂琬琰，谁识至仁心。

林栗

林栗　句

千年依旧长安土，万里思归帝子家。

林栗

林栗　句

定王遗筑览长沙，城郭山川四面佳。

林栗

林栗　石井诗一首

石井灵踪信不凡，一泓岩下碧深潭。

谁磨皎洁青铜镜，更琢玲珑碧玉龛。

濯去衣巾无限垢，漱来齿颊有余甘。

悬知坎谷非佳井，寄语诗人莫恨谈。

林亮功

林亮功　送友至飞云渡

五里风涛路，人烟隔岸洲。

去帆欹绿水，别棹会中流。

西岘钟声晓，东山塔影浮。

何人有机事，惊起一沙鸥。

林龙远

林龙远　宫词

桃李六宫寂，君王幸石渠。

临鸾梅梳洗，女色不如书。

林鲁

林鲁　长门曲

因宿秋山懒画眉，入宫岁早宠恩迟。

诗成莫写沟中叶，流到人间是几时。

林梦英

林梦英　碧涧书堂

临川遇邹君，示我铜陵辨。

相邀游其间，百闻须一践。

自从双耳聋，已办两足茧。

武夷乃招隐，仙都辄策蹇。

遥睇麻源村，梦思劳辗转。

今披碧涧记，华罔订讹舛。

疑雠吁莫论，是非争之褊。

但欣泉石奇，堂成书可辇。

晁侯云梦胸，妙处参坟典。

家有万竹坡，琳琅閟营翦。

徘徊康乐旧，此偿尤不浅。

人生贵自得，假物非至善。

山川侈遭逢，所托各偕显。

严光钓越滩，叔子登楚岘。

气象不低摧，吾从志当勉。

相思邀示到，烟霞自舒卷。

唯应原上月，共照人孤狷。

林梦英

林梦英　金石台

云作岩扉风自关，清阴半壑树中间。

傍厢更著茅亭好，放入西南一面山。

林梦英

林梦英　金石台

台后漫山十里梅，村南村北总诗材。

荒寒莫恨无人领，会与奚奴杖屨来。

林俛

林俛　采云轩

沧海扬尘已几回，麻姑缓步此峰来。

彩云缥缈闻仙乐，绿篆淋淳销翠苔。

仙境长留间日月，飞仙宜号小蓬莱。

凤箫鹤驭还相待，名籍今应在玉台。

林俛

林俛　游罗浮

此日鹅城第一山，我来登鉴足清欢。

心灰久不作春梦，食淡何须辍晚餐。

宝积山中多佛刹，药槽峰外是仙坛。

凭谁为扣葛翁诀，乞与当年九转丹。

林某

林某　旅中

一剑随孤影，风霜道路长。

何人忽横笛，有客正思乡。

古驿自芳草，空山又夕阳。

啼猿莫添恨，今夜宿潇湘。

林某

林某　瑞麦赞

淳熙天子，御图三七。

协气所钟，嘉禾乃出。

巴夔之山，亘连阡陌。

或两其歧，或六其脊。

惟是西门，近郊所植。

六六同颍，函三为一。

兹诚创见，图写漏逸。

乃知人为，不逮天力。

上方寅畏，摈华务实。

臣不敢献，私志于室。

采诗之官，汗青之笔。

编诸诗书，示此其质。

林某

林某　送陈吏部

天颁一札语叮咛，光动郎官驾使星。

赖有斯文增气焰，可无吾道活生灵。

驰驱漫说周原隰，登辔先须辨渭泾。

珍重□章临遣意，不徒盐筴与茶经。

林鼐

林鼐　句

四围紫翠峰峦合，一片丹青楼阁开。

林芘

林芘　观潮阁

江山不受范，偃蹇散莫收。

领略得要会，聚此百尺楼。

霁色明千峰，斜阳带归舟。

堪洗北客尘，似脱南冠囚。

二子倚秋晚，岸巾送明眸。

杯寒风景切，句落云烟愁。

况我江海人，二顷亦易秋。

百年鸥盟在，脱帻行当休。

林芘

林芘　游鸣山

杏花舞径乱红雨，麦浪涨空摇翠烟。

十里清风寻小寺，快船如马水如天。

林票

林票　登潮阳东山

小雨上东山，层层着意看。

寻泉行处僻，就石坐来寒。

赤舄归周理，苍山起谢安。

功能成底事，一抹莫云残。

林票

林票　九日题湖阳县斋

去岁重阳尚故乡，今朝官舍又重阳。

人情不似黄花好，处处相逢一种香。

林票

林票　题西湖山岩二首

咫尺移文唤即应，此亭便可配韩亭。

溪流横过一湾碧，山色平分两岸青。

落日钟声鸣远树，半空塔影倒寒汀。

云烟满目皆亲种，留与邦人作画屏。

林票

林票　题西湖山岩二首

坐从对高舂放衙，舂米和石也穿芽。

鸥边云阔三千顷，树杪烟横数万家。

贮月未圆松琐碎，怯风无力竹欹斜。

叮咛好护湖山景，养得阴成宿莫鸦。

林票

林票　重辟西湖

钟奁平处小桥西，桥外轻鸥掠镜飞，

鉴破青云放山出，拨开碧藓引湖归。

带烟插柳阴虽瘦，趁雨栽荷绿已肥。

欲借禽鱼祝君寿，君恩宽大此情微。

林票

林票　重辟西湖

新堤喜绕几纡萦，挈榼携壶出满城。

萍破烟纹容棹过，石开云罅看人行。

亭浮横照波中影，僧拾几霞树杪声。

不必风凰山上问，此山东向面湖平。

林溥

林溥　题合浦守袁梧像

大造无私只一中，历公五任协民风。

景星三出南台瑞，边驿千章北海忠。

日映彤弓开岭北，龙翔沧海启江东。

只因外补功名损，可恨车音万里空。

林杞

林杞　莲花峰

天开八叶莲花峰，神龟引子巢其中。

千年皮骨老化石，玉色不与凡工同。

林起鳌

林起鳌　挽胡季昭

直节槃槃古树平，纲常山重一身轻。

历陈高庙神灵语，愿法周公日月更。

飞雾堕鸢迁客憾，漏泉疏爵大君明。

百年富贵端能几，天壤无穷独令名。

林乔

林乔　句

斗州无顿閒身处，时向梅花走一遭。

林乔

林乔　句

醮坛夜朝斗在目，石室昼卧云生胸。

林衢

林衢　题广州光孝寺

开池曾记虞翻苑，列树今存建德门。

无客不观丞相砚，有人曾悟祖师幡。

旧煎诃子泉犹冽，新种菩提叶又繁。

无奈益州经卷好，千丝丝缕未消痕。

林泉生

林泉生　句

桃花公门者，将芜胡不归。

林人隐

林人隐　湖州溪舍

茅舍枕寒溪，出门烟翠齐。

晓林过栗鼠，秋草伏莎鸡。

村酒大书字，山蔬小作畦。

落然人寂历，野迥白云低。

林人隐

林人隐　菁江

浮迹东西浙，大江长短亭。

潮来远水白，雨过乱峰青。

春夜梦无定，天寒酒易醒。

回桡下江渚，杜若满沙汀。

林若存

林若存　送退斋先生归武夷

我未识退斋，虚生七十载。

一旦过诸途，未语心先拜。

堂堂眉睫间，礼乐见三代。

正涂日以荒，良心日以坏。

林若存

林若存　送退斋先生归武夷

书院新鳌峰，五观祠学宫，

马邵独避席，将无道不同。

专专论的派，此理谁当穷。

独学无师友，前儒议温公。

准绳规矩内，安得鞭霆风。

林若存

林若存　送退斋先生归武夷

我七君六旬，从会知无期。

但贪言议合，不误光景非。

先生明当别，吾将俦决疑。

欲言尚何限，记一十已遗。

林若存

林若存　送退斋先生归武夷

大运何茫茫，海桑逝不留。

武夷有乔木，虬枝尚相樛。

自昔擢巍科，为今阐大猷。

万里惮北上，三年喜南游。

长身古衣冠，庙眉了双眸。

虽与今人居，不与今人俦。

和风颜子春，泰山邹孟秋，

一双忧世泪，溅入银河流。

相期入圣城，舍子谁当优。

奈何弃我去，荦确归途修。

我欲断中流，去棹何悠悠。

我欲息天风。别袂何飕飕。

明晨君已远，晚岁吾何求。

恐无后会期，笑作来生谋。

林尚仁

林尚仁　陈药房闻人禺溪黄平岭春日相过分得琴字

半生无厚业，只合住山林。

留客旋沽酒，典衣因买琴。

晴窗行野马，高树语春禽。

彼此知心久，相看意转深。

林尚仁

林尚仁　陈药房舟中分得诗字

移舟春岸晓，小雨欲晴时。

烟树望疑暗，水程行较迟。

推蓬山色近，得句野鸥知。

来往无多路，归囊又一诗。

林尚仁

林尚仁　春日偶成

未逢知己愧蹉跎，又见春风长径莎。

杜宇一声诗思减，杨花三月客愁多。

从人乞米贫如旧，借吏抄书字半讹。

懒说江湖十年事，近来平地亦风波。

林尚仁

林尚仁　春晚

春事又无几，阴晴苦不齐。

久贫交味薄，多病语声低。

落絮行风径，归云度晚溪。

故乡二千里，日夜子规啼。

林尚仁

林尚仁　此山林佥药房陈户偕张牧隐暮春晦日载酒相过席上以手挥素弦为韵得

春诗敲未稳，一醉傍琴眠。

吟客相过日，飞花欲尽天。

竹阴池水暗，树色岛云连。

幽鸟可人意，数声清似弦。

林尚仁

林尚仁　村居即事

外事少曾闻，深居似隐君。

溪明花照影，风细水行文。

蚕室寒初闭，蜂房早已分。

偶因寻药去，踏破一村云。

林尚仁

林尚仁　吊友人墓

树阴云影暗空山，铭石虽存不忍看。

烧罢纸钱灰未冷，落花啼鴃雨声寒。

林尚仁

林尚仁　访隐者

姓名多已在仙行，见说曾传辟谷方。

未必诏书徵便起，可怜人世老犹忙。

浴蒲磵冷云初湿，种术山春土亦香。

何日此身分半隐，归须先制芰荷裳。

林尚仁

林尚仁　废寺

敕额虽存屋半倾，炉香无主佛无灵。

豪家不管空门事，日夜西风语塔铃。

林尚仁

林尚仁　过友人幽居

门似野人家，空园拟种瓜。

有僧分石坐，无酒问邻赊。

独鹤喜欲舞，老梅寒自花。

此身归未去，犹愧暮林鸦。

林尚仁

林尚仁　寒夜即事

吟苦过於颠，吟成亦自怜。

冻油灯影薄，深屋语声圆。

分月照归客，避守寒移卧毡。

一冬少闲日，不得到梅边。

林尚仁

林尚仁　和陈药房纳凉

贪凉分石坐，野服岸巾纱。

竹暗鸣风叶，溪暄聚水花。

深村人语静，高树鸟飞斜。

不饮论文酒，敲碁煮夜茶。

林尚仁

林尚仁　贺陈石泉宰华亭归

天下称繁邑，一帘如此希。

政成人惜去，官满鹤先归。

家学传金管，春风入紫薇。

知音正当路，健异看高飞。

林尚仁

林尚仁　鹤

楚楚异凡禽，相看瘦不禁。

饥寻芝术晚，梦忆海山深。

华表千年事，青天万里心。

一声唳清夜，霜月满痚林。

林尚仁

林尚仁　怀潘寒岩

别后空相忆，无书直至今。

频年千里客，多事半生心。

卯酒欺人醉，春诗带病吟。

倚栏政无绪，一鸟过花阴。

林尚仁

林尚仁　怀蒲一庵许紒岩

新营一榻养天和，独喜身闲鬓未皤。

药性不谙缘病少，花名惯识为吟多。

移书晒日防留蠹，写帖临池拟换鹅。

不到玉峰今两载，故人情味近如何。

林尚仁

林尚仁　寄表兄郑古潭

江湖风浪恶，飘泊此依依。

白发亲俱老，深春人未归。

云留行李住，风遣落花飞。

强饮杯中物，芳心莫易违。

林尚仁

林尚仁　寄吴宗之

在家犹苦势，客路足应疲。

书剑果何地，江湖非旧时。

久晴苗欲雨，多病药如饴。

忆自分携后，知心更有谁。

林尚仁

林尚仁　寄西湖友人

湖边春更好，别后费吟思。

载酒曾游处，忆君同醉时。

面风花落易，背日雪消迟。

早晚携琴去，山中与鹤期。

林尚仁

林尚仁　寄乡友

此身拘不得，暮楚又朝吴。

故国几人在，三年一字无。

天风潮信急，江月雁声孤。

久不看明镜，年来有白须。

林尚仁

林尚仁　简许有实

闲磨霜刃破银瓜，沉水香销日影斜。

吟客不来情思懒，晚风庭院落槐花。

林尚仁

林尚仁　閒里

閒里身心得自如，春风茅屋燕向居。

松花满地溪云滑，一榻晴窗卧看书。

林尚仁

林尚仁　九日登乌回寄郑渭滨

乌回山下寺，闲抱一琴游。

客路黄花晚，江城寒露秋。

持书谁送酒，怀古独凭楼。

想尔西风里，绕篱吟未休。

林尚仁

林尚仁　课伐木

手挥樵斧气如虹，几树寒烟一饷空。

午夜无依乌鹊冷，数声应恨月明中。

林尚仁

林尚仁　连雨留宿陈药房吟所

溪水分流急，溪云带湿飞。

防饥童乞米，畏冷客添衣。

雨院碁声润，风窗烛影微。

终须待晴去，踏月夜深归。

林尚仁

林尚仁　旅怀

欲暮四风引客愁，十年如梦住他州。

故交零落谁知己，往事凄凉叹白头。

一纸音书灯下泪，满城砧杵月明秋。

早知世路风波险，只在山中煮石休。

林尚仁

林尚仁　梅雨

繁声不可听，点滴似秋霖。

溪长欲无岸，窗低微复阴。

葛衣凉意重，礱石润痕深。

欲出愁泥泞，依依独客心。

林尚仁

林尚仁　偶题

矮屋过如斗样宽，闭门浑不受春寒。

海棠睡去梨花瘦，次第东风到牡丹。

林尚仁

林尚仁　清真观

一宫占断水中央，瘦竹添丁护短墙。

老鹳声中松子落，游鱼影里藕花香。

云房不雨琴常润，池阁无风榻自凉。

拟办隐心终老此，便须归与鹤商量。

林尚仁

林尚仁　秋日书怀

十年客路叹飘蓬，历尽风霜鬓欲空。

睡少半夜疑茶祟，愁多全觉酒无功。

数蛩厌静鸣秋雨，一叶惊寒落晚风。

惆怅故园归未得，草荒篱下菊花丛。

林尚仁

林尚仁　山居

帝城花锦地，让与市人居。

万事不到耳，一贫唯读书。

扫床留月宿，种药带云锄。

未晚多先醉，为官恐不如。

林尚仁

林尚仁　适越留别

江亭饮罢起离愁，何事西风又越游。

潮信欲来人欲去，夕阳红蓼满汀洲。

林尚仁

林尚仁　暑夜

松风生晚凉，坐久市声歇。

客去行独吟，踏石碎明月。

林尚仁

林尚仁　送林云岫归省

西风吹客衣，束担出王畿。

千里莫嫌远，几人犹未归。

山空秋鹤瘦，天阔暮云飞。

料得还家日，将诗寿彩闱。

林尚仁

林尚仁　送陆月湖归玉峰

行李无多半是诗，买船兼载鹤同归。

思君晚泊吴江冷，风卷芦花几雁飞。

林尚仁

林尚仁　送杨巨川游边

此行不必话离愁，且举匏樽醉几筹。

天下岂无山可买，男儿当与国分忧。

剑辞星匣边风凛，船驾云帆海月流。

莫道读书无用处，读书方有用兵谋。

林尚仁

林尚仁　送友人别

此心偶无事，君复叙离情。

江国多寒色，春风几日程。

雪添行李重，船逐浪花轻。

后夜应相忆，空山月正明。

林尚仁

林尚仁　题芦乡思归图

不画梅花却画芦，自言家在个乡居。

当时恨不曾添雁，为带平安一纸书。

林尚仁

林尚仁　喜友人为僧

身披云衲瘦伶俜，一刺新添得寺名。

餐供未便趺足坐，诵经犹作读书志。

禅窗欲晚闻钟掩，吟履逢秋踏叶行。

应是千生修得到，几人头白尚无成。

林尚仁

林尚仁　戏友人买侍儿归

几扣吟窗多不遇，识君虽久会君稀。

近闻行李担书去，添得明珠伴剑归。

开瓮酒香春绕屋，倚栏人醉月侵衣。

野夫别有观心法，不在深山独掩扉。

林尚仁

林尚仁　辛亥元日游闻人省庵园和陈药房韵

倚栏吟未稳，把酒问溪山。

今日又添岁，一冬无此闲。

梅花依竹静，雪意避春悭。

次第灯期近，重逢一解颜。

林尚仁

林尚仁　新昌道中

春红落尽雨霏霏，为怯轻寒尚夹衣。

村路每於泥处滑，乡音渐与市人非。

护蚕溪女条桑去，抱布山翁换米归。

世味尝遍只如此，几番甭梦落渔矶。

林尚仁

林尚仁　雪中呈社友

风雨萧萧搅雪飞，一寒如此只贪诗。

酒瓢倾尽囊金少，恐被梅花笑不知。

林尚仁

林尚仁　夜坐

焚香独坐勘骚经，庭树无风叶不鸣。

静入夜深闻鼓吹，一池明月乱蛙声。

林尚仁

林尚仁　饮药房陈户山居韵得合字

常人厌寂寥，隐士畏喧杂。

山居主人百好无，终日哦诗增长书合。

我本山中人，心事亦颇合。

杖藜约客行幽深，来扣吟扉坐陈榻。

不叙寒暄说晚唐，满座春风屡倾榼。

霜晴沙路软如泥，谷鸟相呼声自答。

花时不饮空白头，世味由来如嚼蜡。

只怜无梦化作蝴蝶飞，绕尽百花深处日千匝。

林尚仁

林尚仁　游阳洞天

每个虚亭坐片时，旋寻古迹上岩梯。

石含秋色苔痕老，洞接云天树影低。

樵客出林惊虎啸，道人临水听猿啼。

吟边欲记阳明事，恐动山灵不敢题。

林尚仁

林尚仁　余种竹方成扁其室曰竹所友人以诗至用其韵

屋老苔荒席久虚，近分一榻与云俱。

梅花未种招蜂怨，竹所虽清欠鹤图。

无事看山如对客，有时隐几亦忘吾。

过门除却能吟者，不是高僧即老儒。

林尚仁

林尚仁　雨中张西麓

雨声听易厌，况复事关心。

终夜不成寐，一春徒费吟。

委红花命薄，重碧酒杯深。

何日西湖上，移船系柳阴。

林尚仁

林尚仁　寓华亭下砂盐场

地僻民居少，官勤国课优。

远程驱瘦马，小港碍行舟。

晴日盐花晓，风潮海气秋。

野人因买鹤，半月此迟留。

林尚仁

林尚仁　寓舍留别

拨尽寒灰雨夜深，半窗灯影伴孤吟。

不眠只有琴知得，明日阳关何处心。

林尚仁

林尚仁　赠褚雪巘

多年林下隐，犹带旧儒酸。

自说因诗苦，还如学易难。

晓窗花气润，夜枕雨声寒。

又欲名山去，应寻胜迹看。

林尚仁

林尚仁　赠歌者

声逐娇云学凤鸣，王孙几醉拍栏听。

春深莫唱关情曲，多少行人过柳亭。

林尚仁

林尚仁　赠许紒岩

年齿未三十，清名已照人。

才高犹苦学，俸薄不言贫。

留客醉终日，爱花吟过春。

自怜闲未得，满面扑京尘。

林尚仁

林尚仁　自赋

学书学剑两无成，天乞梅边隐姓名。

未必清闲非盛福，纵教富贵亦虚荣。

百年有限春风老，万事无心夜月明。

何计莫餐烟火供，漱流眠石过今生。

林升

林升　题临安邸

山外青山楼外楼，西湖歌舞几时休。

暖风薰得游人醉，直把杭州作汴州。

林师蒧

林师蒧　题嘉佑院东轩

到处已无花可吹，东风犹自舞残枝。

山僧只解关门睡，春去春来总不知。

林师蒧

林师蒧　熊守子复左史刻九朝宸翰寘于台学赋诗记之

皇天佑宋实历昌，列圣功德高虞唐。

万机余暇不自逸，银钩铁画挥天章。

洋洋谟训揭日月，留心庶事宁少忘。

当时赐予皆贤杰，至今缇袭为珍藏。

丹邱史君武夷仙，快凌紫清登玉堂。

亲从芸阁获墨本，宝如金玉留巾箱。

承明厌直暂出增，邦人尽喜来龚黄。

公余铃斋静无事，祖宗盛烈思发敭。

编摩允属大手笔，白玉镂牒陈胶庠。

要令衿佩睹盛事，端拜伏读思激昂。

明如星斗丽霄汉，奎躔壁宿纷光芒。

翻如和气结云雾，氛氲融液为嘉祥。

龙蛇委迤欲飞举，鸾凤宛转争翱翔。

晋唐数君无出石，王颜诸子难比方。

史君一旦出奇秘，岂与刘洎争升床。

亟聆飞诏下丹阙，指日入觐登明光。

云龙风虎庆会遇，股肱元首歌明良。

邦人颂戴自今始，为公纪德龟趺旁。

林石

林石　登福全山

尝闻陶隐居，经行到兹地。

君王屡飞诏，高尚心愈厉。

一幅画双牛，谁人知此意。

林石

林石　梅雨潭

去夏曾同潭上游，荫松坐石濯清流。

论文声杂飞泉响，话道心齐邃谷幽。

盛暑忽思寻旧好，烦襟顿觉似新秋。

也知关决多馀暇，能更重为胜赏不。

林石

林石　游翠阴洞和朱屐常韵

松桂擢危岑，烟云书亦阴。

洞门虽不锁，谁测洞中深。

林石涧

林石涧　潮后

潮后菰蒋半带泥，隔林遥听午时鸡。

江天漠漠云帆远，野日荒荒春鸟啼。

石壁倒垂枯树老，沙田平接乱山低。

经行好处须摹取，收入诗囊付小奚。

林石涧

林石涧　送友人西上

祖席歌云散，春风助马飞。

到京三月尽，为客几时归。

雨驿梨花瘦，烟村荻笋肥。

倚门有慈母，莫负老莱衣。

林石涧

林石涧　戏笔

碧云芳草两悠悠，望断天涯此倚楼。

莫遣闲愁似江海，潮生潮落几时休。

林石涧

林石涧　雪中怀槐坡丹品

昔同诗伴结清游，乱折梅花当酒筹。

十二阑干风雪里，玉人扶醉下西楼。

林石涧

林石涧　燕

年年因社到，海阔翅飞低。

故国伤新别，空梁忆旧栖。

暮帘疏竹雨，春岸落花泥。

红线今何在，香愁满绣闺。

林石涧

林石涧　月夜溪行怀富沙友

溪光清浅碎琼瑶，杨柳风柔酒渐消。

犹忆去年今夜月，照人同上水西桥。

林石涧

林石涧　杂咏

蓂荚阶前日月飞，羹墙惆怅望尧眉。

三千年笑巢由错，不见勋华揖逊时。

林石田

林石田　答王学士

已著山人屐，那能远入城。

艰难思变姓，老大畏争名。

病叶兼虫下，闲云背雨行。

长怀陶靖节，出处意分明。

林士表

林士表　句

有书来进御，无语不关农。

林叔弓

林叔弓　嘲张乿

中分爻雨段，风使十横斜。

文上元无分，人前强出些。

林顺德

林顺德　送水云归吴

归舟夜泊西兴渡，坐看潮来又潮去。

江草江花春复春，山青水绿原如故。

林嗣复

林嗣复　西峰院

参遍曹溪众所钦，玄堂虚寂砌虫吟。

定回瞑目谁相顾，好鸟衔花下翠林。

林陶

林陶　庆梅州刘侯修葺程乡学宫落成三章

孰不为邦，孰守其乡。

如被锦衣，昼行辉煌。

侯曰上恩，曷敢弭忘。

何以报之，俾民向方。

林陶

林陶　庆梅州刘侯修葺程乡学宫落成三章

宣圣南面，珠旒衮章。

十哲侑坐，群贤缋廊。

六斋分列，小学峙傍。

谈经议道，春祠秋尝。

林陶

林陶　庆梅州刘侯修葺程乡学宫落成三章

闇訚诸生，振鹭来翔。

诗书礼乐，游息修藏勉尔行业，

为时俊良。毋毁於随，

毋嬉於荒。三岁大比，

用宝於王。

林霆龙

林霆龙　送徐殿院回乡

三十年来人委靡，如今劲节似秋横。

三條鲠亮为时重，一叶翩聁去国轻。

莘老不还司谏职，廖公应显出台名。

遐冲尚赖精神折，未许林泉得隐声。

林通

林通　白云

白云亭构见浮图，贤尹标名意有余。

閒抱石岩禅客座，影笼墨迹宪台书。

玎珰玉溜无停响，潇洒琅玕不用疏。

登赏已知情放佚，飘飘应喜类相如。

林通

林通　白云

双溪会处创危亭，我爱亭成不异名。

到此更谁分别派，同归终见入东瀛。

清辉黛染环檐色，幽响琴传出涧声。

自信竹林林上美，剪裁今已属贤明。

林通

林通　九日亭

危顶裁成九日亭，蓬瀛透出海峰青。

满前细菊浮樽酒，四雇凝云簇画屏。

月为情多良夜至，人贪景胜醉魂醒。

风流令尹江山主，此乐同民德已馨。


林同

林同　妇女之孝二十首

林同　妇女之孝二十首　北宫女

妾身期不嫁，至老养双亲。

何意赵威后，殷勤问使人。

林同

林同　妇女之孝二十首　辟司徒妻

君父今安在，谆谆免矣乎。

可怜齐女子，不问辟司徒。

林同

林同　妇女之孝二十首　曹娥

上虞一巫女，名乃至今垂。

端的由纯孝，非专在好辞。

林同

林同　妇女之孝二十首　陈孝妇

妾昔与夫另，夫曾共妾言。

忍能幸夫死，不复顾姑存。

林同

林同　妇女之孝二十首　东海孝妇

如何杀一妇，能致旱三年。

妇孝无知者，知之惟老夫。

林同

林同　妇女之孝二十首　孔融女

不忧身即死，惟恐死无知。

傥得从父母，宁非我所期。

林同

林同　妇女之孝二十首　李孝女

奔丧脱贼手，庐墓至终身。

此大丈夫事，谁云一妇人。

林同

林同　妇女之孝二十首　梁夫人嬺

能返母万里，还荣父九原。

可怜帝有母，亦自待人言。

林同

林同　妇女之孝二十首　卢元礼妻

贞孝谥已美，何堪复女宗。

一朝下明诏，千载被流风。

林同

林同　妇女之孝二十首　木兰

谨勿悲生女，均之有至情。

萦能赎父罪，兰亦替爷征。

林同

林同　妇女之孝二十首　秋胡子妻

妾面羞君面，君心异妾心。

那能不念母，却遗别人金。

林同

林同　妇女之孝二十首　如姬

底事能令妾，为君死不辞。

不思君遣客，报妾父雠时。

林同

林同　妇女之孝二十首　唐氏妇

姑今病且死，颇愧妇恩深。

但愿妇有子，皆如妇用心。

林同

林同　妇女之孝二十首　缇萦

仁矣文皇诏，悲哉少女书。

至今民受赐，非但活淳于。

林同

林同　妇女之孝二十首　宛陵女子

异哉一女子，独抱母啼号。

非但脱虎口，还能落兽毛。

林同

林同　妇女之孝二十首　卫女

归宁不可得，何以写吾忧。

不似肥泉水，悠悠淇上流。

林同

林同　妇女之孝二十首　宣文君

难把父书读，只因手泽存。

遗方汝可受，忍使世无闻。

林同

林同　妇女之孝二十首　雍姬

可怜姬告母，父孰与夫亲。

能置此一问，未为愚妇人。

林同

林同　妇女之孝二十首　赵津吏女

傥得代父死，诚非爱妾身。

不图君聘妾，向道有严亲。

林同

林同　妇女之孝二十首　郑义宗妻

抵死侍姑侧，宁知有妾身。

若怀白刃顾，尚得谓之人。

林同　禽兽昆虫之孝十首

林同　禽兽昆虫之孝十首　豺獭

曾闻豺祭兽，还见獭陈鱼。

人苟不知祭，能如豺獭乎。

林同

林同　禽兽昆虫之孝十首　鹤

好是鹤鸣阴，居然子和声。

休云气所感，自是物之情。

林同

林同　禽兽昆虫之孝十首　虎狼

虎狼不仁也，何乃谓之仁。

仁之於父子，父子亦相亲。

林同

林同　禽兽昆虫之孝十首　青蚨

子母不相离，何心办捣蚨。

忍能利铜臭，不枉唤钱愚。

林同

林同　禽兽昆虫之孝十首　犬

食肉隐两颊，饲母向颓垣。

终感主养母，能将死报恩。

林同

林同　禽兽昆虫之孝十首　蛇

似有人传讣，来从榛莽中。

叩头至流血，垂润有哀容。

林同

林同　禽兽昆虫之孝十首　乌

灵乌噪何许，反哺向中林。

人可不如鸟，而无忧母心。

林同

林同　禽兽昆虫之孝十首　燕雀

共母一屋下，宁知屋欲然，

不须讥寡智，相哺政堪怜。

林同

林同　禽兽昆虫之孝十首　羊羔

已分机上肉，谁藏腹下刀。

安知羊不死，乃复自羊羔。

林同

林同　禽兽昆虫之孝十首　猿

不忍身逃箭，知为母塞疮。

人心有如此，兽面本何常。

林同　圣人之孝十首

林同　圣人之孝十首　孔子

事亲良不易，战战复兢兢。

学得如夫子，犹言丘未能。

林同

林同　圣人之孝十首　孟子

如何年稍长，汲汲子思师。

知是为儿日，三迁感母慈。

林同

林同　圣人之孝十首　舜

孩提知所爱，妻子具而衰。

大孝终身慕，予於舜见之。

林同

林同　圣人之孝十首　汤

奉先思孝也，不祀岂其情。

以至使毫众，而甘为葛耕。

林同

林同　圣人之孝十首　文王

问安寝门外，旦旦俟鸡鸣。

以至日中昃，居常尽此诚。

林同

林同　圣人之孝十首　武王

经言事父孝，所以事天明。

疾间加再饭，梦中与九龄。

林同

林同　圣人之孝十首　颜子

返必展墓入，去当哭墓行。

谁知颜氏子，事死乃如生。

林同

林同　圣人之孝十首　尧

道原自天出，尧以是相传。

曰孝悌而已，人人具此天。

林同

林同　圣人之孝十首　禹

伤心九载绩，焦思八年中。

启亦呱呱泣，惟思度土功。

林同

林同　圣人之孝十首　周公

我避故云辟，东行是谓征。

先王犹可告，岂为伐而刑。

林同　仙佛之孝十首

林同　仙佛之孝十首　寒山子

锅里爷娘语，寒山太猛生。

不妨时著眼，直是得人惊。

林同

林同　仙佛之孝十首　老子

子之於父母，毋以有其身。

老子玄虚祖，谆谆此语人。

林同

林同　仙佛之孝十首　六祖

新州在何处，有个养亲人。

一旦成佛去，那知昔卖薪。

林同

林同　仙佛之孝十首　目连

能将身入地，拔取母生天。

岁岁盂兰会，今犹说目连。

林同

林同　仙佛之孝十首　睦州

舍俗还将母，禅关晦迹深。

共呼担板汉，谁识织蒲心。

林同

林同　仙佛之孝十首　释迦

入般涅槃际，拳拳报母知。

从棺更涌出，为母说分离。

林同

林同　仙佛之孝十首　苏仙公

世传苏氏子，白日去登仙。

念母留空櫃，敲时即得钱。

林同

林同　仙佛之孝十首　吴真君

何事不驱蚊，癯然床下身。

伤肤非所惧去伤亲。

林同

林同　仙佛之孝十首　孝悌王

七星明历历，万古仰煌煌。

谁识斗宫内，中居孝悌王。

林同

林同　仙佛之孝十首　许真君

乡以孝廉举，仙为孝道宗。

谓予方不信，君请问兰公。

林同　贤者之孝二百四十首

林同　贤者之孝二百四十首　白华孝子

廉耻有微缺，须知孝未纯。

白华何所似，所似皎然身。

林同

林同　贤者之孝二百四十首　班固

前烈知纯淑，孤踪愧眇蒙。

果能笔叙传，不枉赋幽通。

林同

林同　贤者之孝二百四十首　鲍永

礼经条七出，叱狗不言焉。

一旦鲍妻去，那知在母前。

林同

林同　贤者之孝二百四十首　北山大夫

非止不得养，如忧父母何。

忍能不我念，使我独贤劳。

林同

林同　贤者之孝二百四十首　卞壶子

父虽得死所，儿岂望生存。

忠孝古难并，於今萃一门。

林同

林同　贤者之孝二百四十首　伯奇

无食又无衣，逐儿安所之。

不辞履霜苦，犹谓罪当笞。

林同

林同　贤者之孝二百四十首　蔡顺

贼疑拾葚异，母怪弃薪还。

雷震辄圜冢，火飞因伏棺。

林同

林同　贤者之孝二百四十首　蔡邕

自非易寒暑，示始解衣襟。

不谓母疾久，三年惟一心。

林同

林同　贤者之孝二百四十首　陈叔达

蒲萄归遗母，所嗜固应思。

卿乃有母遗，谁知此语悲。

林同

林同　贤者之孝二百四十首　陈元方

如何百城内，一一画元方。

劝孝贤刺史，观风职所当。

林同

林同　贤者之孝二百四十首　仇览

蒲亭一长耳，何许得歌声。

化我鸱枭类，而令哺所生。

林同

林同　贤者之孝二百四十首　楚孝王

一自王之国，于今二十年。

了无织芥过，都是孝慈然。

林同

林同　贤者之孝二百四十首　褚德逸

至老能无倦，真为善事亲。

叔褒非佞者，何事拜邻人。

林同

林同　贤者之孝二百四十首　褚翔

谨毋昧方寸，是处有神明。

夜半为亲祷，空中弹指声。

林同

林同　贤者之孝二百四十首　崔道固

是谁迫我母，持炙致诸宾。

惊起自接取，云宾此老亲。

林同

林同　贤者之孝二百四十首　崔沔

忆昨升堂拜，何曾有杂宾。

事亡忍废礼，不复问疏亲。

林同

林同　贤者之孝二百四十首　崔元暐

若为从官好，不异在家贫。

忍以恶消息，而令戚我亲。

林同

林同　贤者之孝二百四十首　崔纵

直以母事妾，只云父所安。

可怜遭楚毒，加意更承颜。

林同

林同　贤者之孝二百四十首　戴逵子

戴琴妙一世，二子得其声。

不忍遗音奏，各将新弄行。

林同

林同　贤者之孝二百四十首　邓彪

让国异母弟，如彪正自奇。

今人有同产，煮豆且燃萁。

林同

林同　贤者之孝二百四十首　邓禹

功臣三十二，剑佩蔼云台。

第一人知否，曾闻孝母来。

林同

林同　贤者之孝二百四十首　狄仁杰

狄和使绝域，柳甘易播州。

为怜刘母在，深恐郑亲忧。

林同

林同　贤者之孝二百四十首　丁兰

一灵长皎皎，如月不离天。

要以纯诚感，非因刻像然。

林同

林同　贤者之孝二百四十首　丁仪子

尚自不与米，何堪大遗金。

丁仪为有子，文略是诬亲。

林同

林同　贤者之孝二百四十首　东海王疆

史以太伯比，斯评恐未真。

我知东海意，不忍母他人。

林同

林同　贤者之孝二百四十首　董召南

躬稼复樵渔，养亲还读书。

不闻官赐帛，惟见吏催租。

林同

林同　贤者之孝二百四十首　董仲舒

汉有孝廉举，谁知发自舒。

可怜三策罢，却去相江都。

林同

林同　贤者之孝二百四十首　窦融

玺书来万里，鼎足许三分。

解道为忠易，谁知以孝闻。

林同

林同　贤者之孝二百四十首　窦章

蔬食可堪贫，勤哉养亲。

蓬莱知不远，应是著斯人。

林同

林同　贤者之孝二百四十首　杜延年

怪来御史府，坐榻不如初。

曾是父坐处，而为子敢居。

林同

林同　贤者之孝二百四十首　段秀实

意其失兵久，怏怏必吾从。

夺笏直前击，那知是孝童。

林同

林同　贤者之孝二百四十首　二王

要以孝行取，宁将学业论。

锡无惭玉友，铨可谓金昆。

林同

林同　贤者之孝二百四十首　樊迟

当知一朝忿，必不忍于人。

岂止身忘却，还应及乃亲。

林同

林同　贤者之孝二百四十首　樊宏

能损数百亏，不听债家偿。

要自父一语，铭心不敢忘。

林同

林同　贤者之孝二百四十首　范滂

宁将身塞祸，不忍母流离。

我自不为恶，黄泉今有辞。

林同

林同　贤者之孝二百四十首　范宣

手直微伤尔，如何忽改容。

不能全所受，此痛政无穷。

林同

林同　贤者之孝二百四十首　房景伯

亲见房太守，殷勤奉旨甘。

那能不心愧，岂止是颜惭。

林同

林同　贤者之孝二百四十首　房玄龄

人皆因禄富，我独以官贫。

佩父清白训，为唐第一人。

林同

林同　贤者之孝二百四十首　冯豹

中人持被覆，尚得帝恩深。

子职竟何是，终求慰母心。

林同

林同　贤者之孝二百四十首　伏湛

向来父学显，别自以家名。

不是能传业，如何著孝声。

林同

林同　贤者之孝二百四十首　扶苏

父赐子以死，君侯安所疑。

忍哉指鹿相，无复祖龙知。

林同

林同　贤者之孝二百四十首　耿国

封侯谁不愿，顾我独何心。

为忆父所爱，偏於少子深。

林同

林同　贤者之孝二百四十首　公明宣

子於亲在日，叱咤不闻声。

既曰见而说，应无学未能。

林同

林同　贤者之孝二百四十首　公叔戍

若把夫子论，无惭贞惠文。

不应其子戍，至自请於君。

林同

林同　贤者之孝二百四十首　贡禹

安用孝兴弟，今人誶得官。

一闻阳在位，自是合弹冠。

林同

林同　贤者之孝二百四十首　古成诜

礼岂为我设，如伤风教何。

不堪睎阮籍，直欲刃韦高。

林同

林同　贤者之孝二百四十首　古初

长沙有孝子，姓字死犹香。

料得郡举首，他无人敢当。

林同

林同　贤者之孝二百四十首　顾欢

枕边何所有，一卷促尼居。

无处觅卢扁，应当宝此书。

林同

林同　贤者之孝二百四十首　顾悌

地远隔亲面，惟凭一纸书。

句终辄应诸，进是听於无。

林同

林同　贤者之孝二百四十首　管仲

战败不羞走，谁为知我深。

叔知我有母，亮我走时心。

林同

林同　贤者之孝二百四十首　郭基

岂伊东合里，无似督邮贤。

直把孝行荐，今人少孟坚。

林同

林同　贤者之孝二百四十首　郭巨

为养宁埋子，那知地有金。

如何有天赐，且复怕官侵。

林同

林同　贤者之孝二百四十首　郭林宗

不愿诸侯友，那容天子臣。

贞乎宁绝俗，隐也不违亲。

林同

林同　贤者之孝二百四十首　郭原平

忍向父母墓，前头裸袒耕。

农时每束带，犹自泣原平。

林同

林同　贤者之孝二百四十首　韩伯瑜

母力今衰颖，悲啼得杖轻。

流风存绘画，犹足感焦生。

林同

林同　贤者之孝二百四十首　韩滉

谨勿第门坏，那容堂庑增。

父犹足乎此，我顾莫之承。

林同

林同　贤者之孝二百四十首　韩思复

向来曹孟德，曾拟表征西。

那得忠孝字，金书作墓题。

林同

林同　贤者之孝二百四十首　韩愈

未有子之孝，而公不用情。

大书甄济传，更作董生行。

林同

林同　贤者之孝二百四十首　何蕃

五载莫归省，双亲孰问安。

固云亲有命，不谓我何颜。

林同

林同　贤者之孝二百四十首　何子平

于禄本为养，资身岂所安。

珍肴与白粲，虽美若为餐。

林同

林同　贤者之孝二百四十首　和峤

要以礼法论，休言哀毁同。

但观生和峤，定胜死王戎。

林同

林同　贤者之孝二百四十首　侯程

三年天下共，胡尔独终身。

无处著深痛，何心求过人。

林同

林同　贤者之孝二百四十首　华宝

忆父去旱语，尔来七十秋。

终焉不忍冠，洒泪望秦州。

林同

林同　贤者之孝二百四十首　桓冲

不辞身作质，只为母须羊。

此日江州牧，当年买德郎。

林同

林同　贤者之孝二百四十首　皇甫谧

尽弃权平生物，惟齰一孝经。

死犹不忘孝，临没苦丁宁。

林同

林同　贤者之孝二百四十首　皇侃

儒释本同途，遗经非尔殊。

未应普门品，胜似仲尼居。

林同

林同　贤者之孝二百四十首　黄香

冬月常温席，炎天每扇床。

如何汉天下，只有一黄香。

林同

林同　贤者之孝二百四十首　霍去病

不早知此体，元来托大人。

低头拜县吏，谁拟霍将军。

林同

林同　贤者之孝二百四十首　吉翂

父身如可代，子死乃其情。

尹待我何薄，而将此买名。

林同

林同　贤者之孝二百四十首　既醉君子

若为锡尔类，不独善其身。

既念化家室，还思遗子孙。

林同

林同　贤者之孝二百四十首　贾获

扶母犹可免，弃君安所之。

可能共母载，忍不授君绥。

林同

林同　贤者之孝二百四十首　贾谊

谇言取箕箒，德色借耰锄。

不是贾年少，还能痛哭无。

林同

林同　贤者之孝二百四十首　贾直言

几曾闻饮鸩，有不陨其身。

那得独全活，天应知代亲。

林同

林同　贤者之孝二百四十首　江革

挽车极劳古，逃贼最间关。

太息江巨孝，能为人所难。

林同

林同　贤者之孝二百四十首　江泌

菜心且不食，亲念一何深。

为尔有生意，存吾不忍心。

林同

林同　贤者之孝二百四十首　江淹

卖薪图养母，何许得貂蝉。

知在采薪处，庸非吉兆然。

林同

林同　贤者之孝二百四十首　姜肱

鼎镬皆知避，何心愿代烹。

恐伤父母意，不独弟兄情。

林同

林同　贤者之孝二百四十首　姜诗

日常供鲤鱠，旦辄汲江流。

儿溺方游学，妻还感遗羞。

林同

林同　贤者之孝二百四十首　解叔谦

胆医颜母疾，藤疗解亲风。

忽不见童子，俄然失老公。

林同

林同　贤者之孝二百四十首　晋君子

何怙复何尝，衔悲问彼苍。

苍苍不可问，重使我心伤。

林同

林同　贤者之孝二百四十首　晋文公

伐蒲君父命，校者是吾雠。

披直寺人耳，钥麑信有谋。

林同

林同　贤者之孝二百四十首　晋文侯

嘉汝故锡汝，非将玉展亲。

克昭乃显祖，追孝尔文人。

林同

林同　贤者之孝二百四十首　隽不疑

不疑固严吏，如不顺亲何。

图得母喜笑，平反敢不多。

林同

林同　贤者之孝二百四十首　君陈

为尔有令德，存心孝且恭。

推之施有政，往矣尹兹东。

林同

林同　贤者之孝二百四十首　康叔

勿云服父事，不敬亦无伤。

元恶与大憝，邦刑自有常。

林同

林同　贤者之孝二百四十首　孔奋

甘同妻菜茹，极奉母珍羞。

一任时人笑，脂膏不自谋。

林同

林同　贤者之孝二百四十首　孔子党人

忍以证羊故，而云我直躬。

那知为父隐，直故在其中。

林同

林同　贤者之孝二百四十首　寇祖训

必如孀　祖训，始不死其亲。

孟德空遗令，丕乎真罪人。

林同

林同　贤者之孝二百四十首　老莱子

七十已中寿，人生似此希。

绝怜老莱子，　1自作儿嬉。

林同

林同　贤者之孝二百四十首　乐恢

父今为令系，号泣不停声。

彼令亦人耳，而宁不我矜。

林同

林同　贤者之孝二百四十首　乐颐之

痛殊未易忍，绝不一呻吟。

岂复知身疾，惟愁戚母心。

林同

林同　贤者之孝二百四十首　乐正子春

向非亲在念，念念每精专。

未必饭加损，能令疾脱然。

林同

林同　贤者之孝二百四十首　雷绍

行莫大於孝，其如违养何。

只消一句子，安用读书多。

林同

林同　贤者之孝二百四十首　李崇

侯封何尔泣，儿幼乃无勋。

恐莫终亲养，应将报主恩。

林同

林同　贤者之孝二百四十首　李景让

既尔家能孝，还於国尽忠。

谁宜举斯爵，知是莫如公。

林同

林同　贤者之孝二百四十首　李迥秀

生我者为母，无缘贵贱分。

不思骂婢语，何可使亲闻。

林同

林同　贤者之孝二百四十首　李密

事亲苦日短，为子愿为兄。

恳恳报刘语，令不涕泗横。

林同

林同　贤者之孝二百四十首　李勉

不诛人厌已，而恕子祈亲。

贤矣李观察，今无复此人。

林同

林同　贤者之孝二百四十首　李讷

先人敝庐在，触目百悲辛。

忍作优笑地，图娱权贵人。

林同

林同　贤者之孝二百四十首　李晟

个是一孤儿，曾闻事母时。

身能几许大，却佩国安危。

林同

林同　贤者之孝二百四十首　李士谦

杀生非孝也，人未必云然。

绝口杀害语，君看自小年。

林同

林同　贤者之孝二百四十首　李昙

养亲还乐道，不仕至终身。

海内称高士，非专乡里人。

林同

林同　贤者之孝二百四十首　李唐

我念卿毋怪，难拚膝上儿。

好将南内意，说与肃宗知。

林同

林同　贤者之孝二百四十首　李贤

谁知学进处，不在好为师。

好把铭心底，分明说与伊。

林同

林同　贤者之孝二百四十首　李兴

刲股如为孝，还庆载圣经。

莫明柳子意，因甚取残形。

林同

林同　贤者之孝二百四十首　李刈

俱以文章显，无惭孝谨称。

弟兄同一集，华萼著嘉名。

林同

林同　贤者之孝二百四十首　郦寄

直以劫父故，蒙他卖友名。

闲将诛吕论，非勃亦非平。

林同

林同　贤者之孝二百四十首　廉范

亲丧徒步负，万里历岷峨。

何事今人说，惟知襦裦歌。

林同

林同　贤者之孝二百四十首　蓼莪孝子

莫遂终养志，难酬罔极恩。

哀哀父母句，肠断不堪闻。

林同

林同　贤者之孝二百四十首　林欑

七闽独莆郡，双阙郁相望。

岂识林孝子，曾来尉福唐。

林同

林同　贤者之孝二百四十首　林放

故宁戚以俭，罔或易而奢。

致得千载下，人称问礼家。

林同

林同　贤者之孝二百四十首　灵辄

翳桑一饿者，念念母之存。

赖有赵宣子，能为别具飧。

林同

林同　贤者之孝二百四十首　刘苞

扇席更温枕，古人谁与同。

一心奉二母，自是胜黄童。

林同

林同　贤者之孝二百四十首　刘瓛

先生天下士，偶迫诏书行。

勿谓无奇对，惟言在孝经。

林同

林同　贤者之孝二百四十首　刘袆之

卿家著忠孝，朕子赖师模。

蓬在麻中直，多应不待扶。

林同

林同　贤者之孝二百四十首　刘灵哲

谁言梦想里，所见总空花。

灵哲枕间药，宋琼秋季瓜。

林同

林同　贤者之孝二百四十首　刘平

弟类那容绝，吾雏听自生。

刘平端为母，伯道特沽名。

林同

林同　贤者之孝二百四十首　刘献之

百行孝为首，诸人傥未知。

下帷空自苦，蹑屩竟何裨。

林同

林同　贤者之孝二百四十首　柳玭

名父难为子，纤瑕即辱身。

直须留面目，他日见先人。

林同

林同　贤者之孝二百四十首　柳下惠

忍於父母国，去此欲何之。

所以柳下季，三为鲁士师。

林同

林同　贤者之孝二百四十首　柳宗元

乃翁定奇士，先友尽斯人。

福畦智已故，仪曹意转新。

林同

林同　贤者之孝二百四十首　鲁恭

可能来太学，即得誉诸儒。

岂以习诗苦，应云与母俱。

林同

林同　贤者之孝二百四十首　陆绩

陆郎作宾客，怀橘欲何为。

遣母当然事，袁公乃尔奇。

林同

林同　贤者之孝二百四十首　陆襄

忧居五十载，陆子最堪悲。

恽独非人子，而云有既时。

林同

林同　贤者之孝二百四十首　路隋

儿貌酷类父，母知儿不知。

可堪引镜照，正复益儿悲。

林同

林同　贤者之孝二百四十首　马援

恶言出於口，必至反其声。

小子闻人过，当知以孝闻。

林同

林同　贤者之孝二百四十首　茅容

鸡乃为母设，蔬惟与客同。

贤哉茅季伟，误矣郭林宗。

林同

林同　贤者之孝二百四十首　妹土小子

勤耕艺黍稷，远贾服车牛。

奔走何为者，心乎教养忧。

林同

林同　贤者之孝二百四十首　孟武伯

父母之爱子，心乎惟疾忧。

可能不自爱，而忍使亲愁。

林同

林同　贤者之孝二百四十首　孟懿子

不复问无违，祗应懿子知。

尚愁人不省，以礼告樊迟。

林同

林同　贤者之孝二百四十首　孟庄子

无改父之道，真堪以孝称。

若论庄子孝，此直是难能。

林同

林同　贤者之孝二百四十首　孟宗

万象死灰色，千林号怒声。

何人苦哀泣，冻竹强抽萌。

林同

林同　贤者之孝二百四十首　闵子

参宁杀人者，三至尚逾垣。

叹息子闵子，孝哉无閒言。

林同

林同　贤者之孝二百四十首　穆宁

傥非亲所乐，至枉道而行。

虽以三牲养，难辞不孝名。

林同

林同　贤者之孝二百四十首　南陔孝子

为养还相戒，南陔昔有诗。

都卢这个意，焉用补亡为。

林同

林同　贤者之孝二百四十首　欧阳通

夜直藉藁寝，入朝徒跣行。

虽知迫明诏，可惜欠陈情。

林同

林同　贤者之孝二百四十首　裴敬彝

亲命悬医手，敢将亲命轻。

为舆不辞往，重母故身迎。

林同

林同　贤者之孝二百四十首　裴子余

直以孝为谥，真无愧此心。

可怜张说叹，知得子余深。

林同

林同　贤者之孝二百四十首　齐侯无野

我母亦君母，吾翁即君翁。

分羹何太忍，请质可堪从。

林同

林同　贤者之孝二百四十首　齐孝公

岂其伐与国，独不念先君。

想得还师去，难堪此语开。

林同

林同　贤者之孝二百四十首　契

天性生虽具，人伦教可无。

往哉亲父子，汝契作司徒。

林同

林同　贤者之孝二百四十首　秦康公

怀哉送舅氏，曰至渭之阳。

念母如存意，悠悠寄二章。

林同

林同　贤者之孝二百四十首　清河王庆

乞以臣骸骨，下从樊濯原。

生虽阙亲养，没拟报私恩。

林同

林同　贤者之孝二百四十首　阙党子弟

既渐夫子教，罔有不分均。

何复间多取，齐言彼有亲。

林同

林同　贤者之孝二百四十首　任昿

晳常嗜羊枣，遥亦重槟榔。

参于不忍食，昿宁能独尝。

林同

林同　贤者之孝二百四十首　阮孝绪

觅参不可得，忽感鹿前行。

行到鹿灭处，元来此地生。

林同

林同　贤者之孝二百四十首　申生

姬泣贼由于，子辞必罪姬。

为忧君不乐，宁死莫君知。

林同

林同　贤者之孝二百四十首　盛彦

既知为异物，号泣绝还生，

未有蛴螬炙，翻令母目明。

林同

林同　贤者之孝二百四十首　石建

服劳曾是孝，那更委诸人。

建已老白首，中裙涤必亲。

林同

林同　贤者之孝二百四十首　石祁子

执亲之丧者，可沐浴其身。

不待石祁兆，知非佩玉人。

林同

林同　贤者之孝二百四十首　疏受

岂如吾父子，归老故乡笛。

一听知足诲，欣然从大人。

林同

林同　贤者之孝二百四十首　司马迁

悲哉执手泣，论著谨毋忘。

岂识迁它日，能紬石室藏。

林同

林同　贤者之孝二百四十首　四牡使臣

怀归将父母，四牡苦騱騱。

是我心中事，君从何处知。

林同

林同　贤者之孝二百四十首　苏不韦

要使生者毒，休讥枯骨雠。

看他郭太论，比似伍员优。

林同

林同　贤者之孝二百四十首　泰伯

为怜季有子，逆探父传贤。

断发文身事，诬哉司马迁。

林同

林同　贤者之孝二百四十首　陶侃

陶公宴参佐，限极每欢余。

忆与亡亲约，凄然不敢逾。

林同

林同　贤者之孝二百四十首　田叔

勿以梁事问，将遗太后忧。

若非叔长者，谁为帝忠谋。

林同

林同　贤者之孝二百四十首　王崇

风雹忽止处，禾麦独依然。

料得天公意，知为孝子田。

林同

林同　贤者之孝二百四十首　王裒

悲哉生我句，柰此念亲何。

墓侧有枯树，诗中无蓼莪。

林同

林同　贤者之孝二百四十首　王僧儒

孝经虽始教，何但习於初。

欲得如儿愿，常常诵此书。

林同

林同　贤者之孝二百四十首　王式

三百五篇内，凡言忠孝人。

未尝不流涕，反复为王陈。

林同

林同　贤者之孝二百四十首　王孙贾

为齐臣子者，此日若无闻。

独有王孙贾，能知慰倚门。

林同

林同　贤者之孝二百四十首　王祥

风柰应难守，冬鱼未易求。

剖冰不辞冻，抱树可胜愁。

林同

林同　贤者之孝二百四十首　王修

去年今社日，抚事倍酸辛。

罢神为儿泣，乡怜定可人。

林同

林同　贤者之孝二百四十首　王秀之

一事真堪笑，今人妾直灵。

都缘无至性，徒欲乱多声。

林同

林同　贤者之孝二百四十首　王延

酷矣杖流备，奇哉鱼跃冰。

能令母心司，不异已亲生。

林同

林同　贤者之孝二百四十首　王阳

礼经称孝子，不服闇登危。

所以九折阪，囘车不敢驰。

林同

林同　贤者之孝二百四十首　王悦

色养倾余子，高名重一时。

足为丞相喜，岂计外人知。

林同

林同　贤者之孝二百四十首　微子

岂计身封宋，只愁祀绝殷。

不惟称克孝，亦自首三仁。

林同

林同　贤者之孝二百四十首　韦景骏

长抱罔极痛，嗟余少不天。

汝今幸有母，不省汝胡然。

林同

林同　贤者之孝二百四十首　韦陆

不惜以身谏，惟愁失母慈。

景融常自楚，嗣立每求笞。

林同

林同　贤者之孝二百四十首　韦孟

去王犹讽谏，怀祖重伤情。

谁识有韦孟，人惟说穆生。

林同

林同　贤者之孝二百四十首　韦温

常恐愧屋漏，追怀在室诗。

可怜忍死诵，不负乃今知。

林同

林同　贤者之孝二百四十首　韦虚心

父居郎省日，莳柳向庭中。

对柳如对父，那能不敛容。

林同

林同　贤者之孝二百四十首　韦元成

淮阳谁可傅，无以易元成。

即汝阳狂意，为王言事兄。

林同

林同　贤者之孝二百四十首　卫七子

几谏劳不怨，明明载鲁论。

未应小弁作，得并凯风言。

林同

林同　贤者之孝二百四十首　卫武公

孝子身终者，非终父母身。

武公年九十，戒我尚谆谆。

林同

林同　贤者之孝二百四十首　魏孝子

念母嗟陟岂，思亲徒望云。

可怜魏孝子，不比狄参军。

林同

林同　贤者之孝二百四十首　文氏子

服除有吊者，待庙至垂洟。

亡於礼之礼，斯人其庶几。

林同

林同　贤者之孝二百四十首　文中子

先人旧所理，汾曲有田庐。

何意求闻达，弹琴自著书。

林同

林同　贤者之孝二百四十首　吴明彻

苗枯亲未葬，号泣日于田。

谁谓竟不雨，而能独有年。

林同

林同　贤者之孝二百四十首　伍尚

此以父免召，彼如仁必来。

员乎竟何益，尚也最堪哀。

林同

林同　贤者之孝二百四十首　孝已

子则欲其孝，人皆有是心。

如何武丁圣，却使子忧深。

林同

林同　贤者之孝二百四十首　谢{嚼口换日}

一家感儿孝，不俗使亲惊。

尽作屏气语，咸为纳屡行。

林同

林同　贤者之孝二百四十首　谢杅

直以父名戏，其为君命同。

杅能礼自处，似是胜超宗。

林同

林同　贤者之孝二百四十首　徐份

父疾亦云笃，如何豁尔平。

孝经惟泣诵，昼夜不停声。

林同

林同　贤者之孝二百四十首　徐季登

南州徐高士，姓字满东都。

有子笃孝行，终丧竟隐居。

林同

林同　贤者之孝二百四十首　徐庶

不胜方寸乱，岂暇二心持。

忍矣王陵将，贤哉徐庶辞。

林同

林同　贤者之孝二百四十首　徐孝克

自今所赐馔，特敕许将还。

为尔心饷母，君前无所餐。

林同

林同　贤者之孝二百四十首　许孝谨

既不忍饮乳，还能知奉亲。

何曾自不教，端是出天真。

林同

林同　贤者之孝二百四十首　许孜

能感猛鸷类，都无搏噬心。

同游至鹿虎，共宿有鸠鹰。

林同

林同　贤者之孝二百四十首　薛包

所惧子不孝，何愁父失慈。

涕流分出日，天定感还时。

林同

林同　贤者之孝二百四十首　薛修

邑令直微尔，争如相国荣。

可怜留母养，不忍听兄迎。

林同

林同　贤者之孝二百四十首　荀何

古称有曾闵，今复见荀何。

为孝一而已，能行无甚高。

林同

林同　贤者之孝二百四十首　严君平

卖卜有深意，何心避市喧。

若逢人子问，依孝与之言。

林同

林同　贤者之孝二百四十首　颜真卿

只是见忠节，何曾省孝诚。

唐宗休叹息，犹未识真卿。

林同

林同　贤者之孝二百四十首　晏子

母家令足食，父族使安生。

睦党可谓孝，能之惟晏婴。

林同

林同　贤者之孝二百四十首　阳城

学者学为孝，诸生久讲明。

谒归二十辈，毋乃为阳城。

林同

林同　贤者之孝二百四十首　杨愔

渭阳曾读未，对酒偶言诗。

舅作如此语，儿那能不悲。

林同

林同　贤者之孝二百四十首　杨震

尚自畏四知，於亲岂忍欺。

种蓝有助者，拔去不妨奇。

林同

林同　贤者之孝二百四十首　杨子

不可得而久，其惟父母乎。

谆谆爱日语，杨氏岂欺予。

林同

林同　贤者之孝二百四十首　叶公诸梁

随母适异国，先归汝忍能。

致人不见视，应是得人憎。

林同

林同　贤者之孝二百四十首　阴子方

祀灶令人富，相传阴子方。

安知田至孝，非在荐黄羊。

林同

林同　贤者之孝二百四十首　颍考叔

茅焦甘伏质，考叔请留羹。

大队如初乐，咸阳虚左迎。

林同

林同　贤者之孝二百四十首　有子

其为人也孝，好乱未之闻。

曾以是取怨，无人语盖勋。

林同

林同　贤者之孝二百四十首　于仲文

读书无见处，与不读书同。

勿谓儿年小，能知孝与忠。

林同

林同　贤者之孝二百四十首　庾道愍

交州一村里，有妪负薪行。

万里庾道愍，心知为所生。

林同

林同　贤者之孝二百四十首　庾黔娄

惊心已云异，尝粪不妨难。

庾令何为者，凭君著眼看。

林同

林同　贤者之孝二百四十首　庾域

惜矣戴良诞，贤哉庾域诚。

真能感鹤唳，何至学驴鸣。

林同

林同　贤者之孝二百四十首　元德秀

进士能毋举，偏亲可忍了。

紫芝亦良苦，负母入京师。

林同

林同　贤者之孝二百四十首　元凯

当知元与凯，不出孝而忠。

能举十六相，斯为舜大功。

林同

林同　贤者之孝二百四十首　元子华

未必食有毒，人言疑似间。

不辞噉母吐，图得母心宽。

林同

林同　贤者之孝二百四十首　原涉

所当约於已，岂忍俭其先。

道立南阳表，人呼原氏阡。

林同

林同　贤者之孝二百四十首　袁君正

家人劝我睡，共说不眠难。

官既未得差，眠时自不安。

林同

林同　贤者之孝二百四十首　曾子

全归有明训，珍重恐伤肤。

小子启手足，吾今知免夫。

林同

林同　贤者之孝二百四十首　张霸

幼也知孝让，居然合礼仪。

休疑汝尚小，须信我饶为。

林同

林同　贤者之孝二百四十首　张沖

未尝无果菜，何至取吴中。

祭我必土产，遗言敢不共。

林同

林同　贤者之孝二百四十首　张九龄

连理庭中木，丛生坐侧芝。

未尝闻孝感，一一有兹奇。

林同

林同　贤者之孝二百四十首　张歆

去官因脱囚，为感戴天雠。

史氏乃失实，却云逃报仇。

林同

林同　贤者之孝二百四十首　张湛

下车父母国，自重岂其轻。

谓我诈为善，何忧被此名。

林同

林同　贤者之孝二百四十首　张志宽

何忽省母病，每因身疾知。

可怜张里正，尚得令君疑。

林同

林同　贤者之孝二百四十首　赵琰

礼称亲未葬，丧服不除焉。

食麦断盐味，悲哉四十年。

林同

林同　贤者之孝二百四十首　赵隐

至今说花县，当日奉潘舆。

未必若赵母，囘班候起居。

林同

林同　贤者之孝二百四十首　赵至

莫致儿荣养，翻令父苦耕。

可怜废书泣，不忍叱牛声。

林同

林同　贤者之孝二百四十首　赵咨

贼来那可迩，而敢以身迎。

身岂不知爱，心乎恐母惊。

林同

林同　贤者之孝二百四十首　甄逢

史书良为稹，褒诏却因袁。

足使济不朽，何堪逢自言。

林同

林同　贤者之孝二百四十首　郑敬

几曾慕巢许，非是薄伊周。

何忍的的去，先人有墓丘。

林同

林同　贤者之孝二百四十首　郑康成

播殖为亲养，家贫至假田。

焉知后学者，尽唤作儒先。

林同

林同　贤者之孝二百四十首　郑潜曜

愿以身代母，书焚上彻天。

若非神许我，未必字依然。

林同

林同　贤者之孝二百四十首　仲长统

羡入帝王门，扬名与立身。

何如养亲膳，每日得兼珍。

林同

林同　贤者之孝二百四十首　周绍

欲得忠臣者，求之孝子门。

如何傅王子，尚复待人言。

林同

林同　贤者之孝二百四十首　周燮

未能追绮季，且复守东罔。

为有先庐在，它山忍遁藏。

林同

林同　贤者之孝二百四十首　子贡

未须论大块，以死息乎人。

所愿学赐也，姑惟息事亲。

林同

林同　贤者之孝二百四十首　子路

食藜殊列鼎，负米异重茵。

不待今朝养，伤哉昔日贫。

林同

林同　贤者之孝二百四十首　子思

如何方谓叹，乃尔复忻然。

念汝祖无忝，知予道何传。

林同

林同　贤者之孝二百四十首　子夏

为有心中事，琴音自不和。

礼虽弗敢过，哀若未忘何。

林同

林同　贤者之孝二百四十首　子游

犬马何以别，斯言似太深。

深言变养者，可不敬於心。

林同

林同　贤者之孝二百四十首　宗元卿

异哉宗子孝，亲疾远关心。

每验痛大小，因知疾浅深。

林同　贤者之孝二百四十首　祖纳

视膳子之职，何须自执炊。

闲将心比并，合是手成持。

林同　夷狄之孝十首

林同　夷狄之孝十首　百济王扶余义慈

夷方虽尔异，天性本然同。

自昔闻曾子，如今在海东。

林同

林同　夷狄之孝十首　东夷大连少连

大连少连者，夫子笔之书。

谁谓东夷子，而於丧善居。

林同

林同　夷狄之孝十首　扶桑国

不食至七日，能将礼自居。

既然严像设，亦复奠朝晡。

林同

林同　夷狄之孝十首　号吾

如何降塞下，不复恋羌中。

既是能将母，还应知向风。

林同

林同　夷狄之孝十首　回纥

瞥尔惊吾父，同然拜令公。

遥知恩义重，恰似与真同。

林同

林同　夷狄之孝十首　若韑单于

汉语杂胡语，堪嗤莽太愚。

安知若韑字，已是孝单于。

林同

林同　夷狄之孝十首　沙陀阿跌光进

三年不归寝，至性切於亲。

不信沙陀种，还生如此人。

林同

林同　夷狄之孝十首　吐谷浑叶延

父雠已屠脍，射草复何为。

岂不念无益，其如罔极悲。

林同

林同　夷狄之孝十首　西羌东吾

循循只自守，何独此羌然。

直以父在汉，忍将身犯边。

林同

林同　夷狄之孝十首　休屠王子金日磾

牧马一胡儿，如何却受遗。

多因汉宫里，泣拜画阏氏。

林焞

林焞　题太岳院壁

我来劝农值春雨，傍人笑我身蓝缕。

我身蓝缕分当然，唯有担夫愁艰阻。

汝担夫，听我语，

桑麻谷粟生於土。若非雨泽滋发生，

粒食片衣谁付与。岂不见田间耕耨人，

泥涂深没股。晓露湿云鬟，

歌笑采桑女。他时吞麦倍丰成，

罗列翁盎鸣机杼。一旦雨泞不为劳，

当念耕农蚕妇终岁服勤苦。

林外

林外　题西湖酒家壁

药炉丹灶旧生涯，白云深处是吾家。

江城恋酒不归去，老却碧桃无限花。

林外

林外　戏题滩傍驿壁

千古传名黯淡滩，十船过此九船翻。

惟有泉南林上舍，我自岸上走，

你怎奈何我。

林渭夫

林渭夫　送交代秘丞归阙

分携何必恨依依，三载无私得意归。

烟雨乍随孤棹去，鸳鸿重入九霄飞。

旧题诗句刻文石，新创儒宫在翠微。

后夜月明回首处，汀风萧飒动行衣。

林锡翁

林锡翁　接笋岩

儿童日报竹平安，新笋如何折一痕。

接住喜凭仙掌力，春风胡不长琅玕。

林锡翁

林锡翁　金鸡岩

几载修真洞里人，只凭啁哳报天明。

丹成不逐刘安去，只在岩头唱五更。

林锡翁

林锡翁　猫儿峰

猫儿峰小眼精光，来护仙家石廪粮。

回顾威风何凛凛，山中安得有拖肠。

林锡翁

林锡翁　天游观

览遍溪山最上头，琳宫贝阙更清幽。

虽然未得长生诀，也道曾从天上游。

林锡翁

林锡翁　天柱峰

共工发怒亦徒然，炼石忙忙女补天。

既用断鳌并立极，此峰何不立当先。

林锡翁

林锡翁　隐求斋

蜗名蝇利处樊笼，世事□其转眼空。

惟有高人林下隐，只求明月与清风。

林羲

林羲　卜篵

卜篵向东郊，低檐浅覆巢。

自知心计拙，不与市情交。

夜烛调诗律，晨香玩易爻。

有时松影散，坐看鹤归巢。

林宪

林宪　芭蕉

芭蕉我所爱，明洁而中虚。

禅房富灵根，颇似人清舑。

林宪

林宪　丹丘书怀

灵凤山前花片飞，读书窗下碧云栖。

断崖流水春不尽，苦竹纹禽日夜啼。

禽声不歇日欲暮，一点青灯照环堵。

镆铘挂壁龙影寒，默坐焚香听春雨。

林宪

林宪　兜率寺作

归云薄如雾，徐行江上山。

徘徊印松竹，轻风约之还。

悠然渡江去，余影犹阑斑。

白鸟更自在，几点落远滩。

林宪

林宪　兜率寺作

月色到江上，角声过山来。

山城半绿树，佳处仍楼台。

古屋翠微顶，疏檐宜晚开。

隐几月入座，山长潮信回。

林宪

林宪　读陶诗作

吾观渊明诗，了不在言赋。

有如太和气，周行不停驻。

时与春为风，融夷物华布。

而未见用力，万物向荣处。

时与秋为月，浩然无点注。

江山滋清绝，宇宙靡纤污。

乃知渊时诗，本不在诗故。

邂逅吐所有，气象随所遇。

乞食不为拙，华轩不为慕。

归来不为高，折腰不为沮。

羲皇平步超，无怀贞雅素。

简澹岂能尽，学者漫驰步。

独有无弦琴，明明一斑露。

林宪

林宪　浮江探梅

清游可以愈宿疾，梅花自能来好人。

嗅花徐步沙碛裹，天风液液回三春。







卷180

林宪

林宪　姑苏道中

理棹出盘门，蓬窗挂秋晓。

芦花一溪雨，淅沥秋欲老。

念世多閒愁，居山未为好。

寒坐橹不鸣，蛩声乱衰草。

林宪

林宪　姑苏道中

愁来雨声悲，愁去雨声好。

忽然扣舷歌，云雾生缥缈。

日夕风雨寒，园林闃如扫。

静坐观物化，荣谢亦草草。

林宪

林宪　句

绝无声色动凡情。

林宪

林宪　句

桃花飞后杨花飞，杨花飞后无可飞。

林宪

林宪　句

天空霜无影。

林宪

林宪　句

一夜相思笑玉川。

林宪

林宪　李才翁懒窝

鸮鸣夜沉沉，蛩语露泥泥。

飞云带月来，投我襟袖裹。

心自彻太虚，痱飇忽一洗。

世念偿尽消，万法亦聊尔。

林宪

林宪　李才翁懒窝

幽人肯一杯，受用今夜月。

携手步虚庭，履遍沙界雪。

疏林寂无声，细虫吟自切。

浩荡天宇开，虚襟共明洁。

林宪

林宪　李才翁懒窝

终日云气厚，浸浸雨将倾。

如何才入夜，月轮皎如冰。

云去露飞洒，星稀天熨平。

正恐中秋节，未必如许清。

林宪

林宪　李才翁懒窝

山林日月长，城市炎凉急。

方看夏太清，已觉秋淅瑟。

因之念故山，鹤归松露滴。

收足否愿余，此舟徒役役。

林宪

林宪　李才翁懒窝

风雨日萧瑟，轩窗浸虚凉。

清灯闪复定，寒漏为之长。

老觉世念少，病须药物良。

晨兴涤颤手，供此一瓣香。

林宪

林宪　李才翁懒窝

长鑱长长柄，矮窗矮矮棂。

西风已逾月，胡能不凄清。

晴空舞皓鹤，夜气纷流萤。

木叶不自觉，无风辄秋声。

林宪

林宪　李才翁懒窝

月华浴沆瀣，天容注琉璃。

皎如大圆镜，照彻清境晖。

繁星敛芒曜，群动生霏微。

尘世宁有此，玉虚楼观低。

林宪

林宪　李才翁懒窝

檐雀乐俦侣，砌蛩相叫吟。

如何片云外，一点征遥禽。

望极杳无伴，细听有遗音。

迟迟去却返，启我怀故林。

林宪

林宪　梁源异松图行为台州赵别驾作

座中忽觉林樾幽，怪松堕前惊两眸。

孤根蟠错涌鳞鬣，百干奋跃纷戈矛。

千岁之柯海波卷，十亩之阴风霭浮。

上云变幻舞鸾鹄，下风哮吼搏蛟虬。

影入月窟兔缩距，声撼水府鲸掉头。

初夏花黄醍醐结，四时芽茁绀绿抽。

嘘晴噀雨莽奇怪，摇山荡海寒飕飕。

天开地避何日种，阴惨阳舒谩神搜。

乡闾讽诵喜辄应，僧伽护爱诃不休。

得非孔明庙前铜柯柏，元气淋淳锺此夫焉瘦。

得非道者庵边隔世植万本，伦魁飞来排斡予交樛。

安得此松据此地，轮囷傲蹇无侣俦。

我尝两赋罗汉树，诗人许我不但杨与尤。

一在天台匿峰岭顶，芘覆方广之寺瀑布流。

一与郡治参云亭对峙，白猿啼蹶忽惊紫凤留。

因知三台气忠厚，何但当代人材优。

至於树木亦豪伟，岁寒动足光林丘。

问诸故老考初始，或云五季方栽培。

黄宋恶迹寺傍庙，野僧无知但包羞。

又云道人梁君隐唐末，建立鼎灶结茅深岩陬。

与二道伴王与白，赤铅紫汞火候卦气周。

千日丹成各升举，舍庵为寺答应求。

后人诞谩附名号，妄踪狂躅何悠悠。

当时丹气蒸山一乡植物茂，丹液入根独此偃盖稠。

势蟠形踞抱龙虎，梢圆叶厚缀球旒。

芘民曾却折额虎，供桃时下青茸猴。

四百余年颇灵异，图经不载记不收。

贤哉赵公眼高远，褒贬万态如春秋。

一见指呼韦偃辈，咄嗟而办造化侔。

竭囊底智老我语，搜搅造化正恐神鬼愁。

林宪

林宪　梅花

野梅空山中，正为照人开。

如何绿窗底，疏映带苍苔。

颇似古君子，无人自不谐。

竹径酒初醒，一信清香来。

林宪

林宪　梅花二首

凌晨汲山泉，盥洗甫云暇。

徐行修竹间，小立疏梅罅。

尖风耿薄日，色影寒相射。

幽香定有无，纹禽踏花卸。

林宪

林宪　梅花二首

池边石陂陀，水光上梅梢。

石上古隶字，藓剥风萧骚。

树老花秀发，冰生香动摇。

只恐字磨灭，不愁花寂寥。

林宪

林宪　使君沈虞卿宗丞命赋郡圃罗汉树其树叶如杨梅经冬不雕生子若罗汉然

参云亭前罗汉树，非桧非杉独雄据。

苍皮剥落珊瑚寒，错节轮囷海花蠹。

修圆佛指叶沃光，刺历虾筒槎倒竖。

铜柯不受鸱蝮穿，翠葆还容藤蔓附。

藏牙敛翼方屈蟠，奋鬣张鳞忽驰鹜。

突如破浪六鳌回，蜿若惊雷蛰蛟煦。

摩空飕飕永夏凉，薄雾惨惨晚秋雨。

白猿叫月时出没，紫凤栖烟乍飞举。

开花琐碎儿女笑，结子模糊罗汉具。

威仪庄肃初入定，向背跏趺欣共住。

蒙头大似安禅时，瞑目还同摩顶处。

得非天台五百仙，此地钵提曾得度。

偶然一念落树石，不觉形骸成布露。

何时收拾过石桥，未免根侏伴龙顾。

更疑地主屈将军，开避岩荒肇城宇。

剪除魔怪迎道猷，飞锡半千此焉驻。

神通堕在造化中，千载英灵飞不去。

犀坚久矣耐风霆，樗散非徒免斤斧。

盆山秀耸不足论，猊座婆娑通一路。

峥嵘下笑桃李繁，奇怪应须鬼神护。

使君自是名世才，善政报成多暇豫。

悠然领客上参云，篆隶传观酒深注。

平生好古邱壑会，指树轩渠命之赋。

我无文章光焰长，搜搅经时乏佳趣。

昨宵梦游兹树巅，环视溪山莽回互。

上云变幻舞龙鸾，下风清和写韶瀋。

最高峰在樛枝底，方广寺随纤叶寓。

一枝一叶一沙界，应供各谈无义句。

启予一啸谁划然，八表泠泠树欣翥。

林宪

林宪　台州兜率寺淳熙三年孟春作

一榻江色近，夜气欲空蒙。

柔橹晚潮上，寒灯深树中。

四山杳烟雾，月华忽陵空。

我亦众念息，帘影空玲珑。

林宪

林宪　台州兜率寺淳熙三年孟春作

春江泼天明，萧寺踞山坞。

荒阶下鸟雀，古木飒风雨。

答行古苔花，徙倚望江渚。

日暮山更寒，檐头铃自语。

林宪

林宪　台州兜率寺淳熙三年孟春作

寺门阚南江，江势浩相向。

风云互吞吐，山色豁林{左木百养}。

潮头卷飞烟，白雨挟春涨。

中夜鹅鹜喧，谁家海船上。

林宪

林宪　台州兜率寺淳熙三年孟春作

月色半古寺，虫声杂疏钟。

江城缭山色，星斗摇空蒙。

徐行不自觉，徙倚树影中。

忽然变烟雨，江上东南风。

林宪

林宪　台州兜率寺淳熙三年孟春作

老树半藤萝，野色入窗户。

空明浮屋梁，萧爽发幽趣。

晚凉进微风，平江泻烟露。

露久山月来，蝉声发高树。

林宪

林宪　台州郡治十二诗太守尤延之命赋　参云亭

孤云不可攀，浩气相与遥。

著亭翠微顶，飞檐侵穴寥。

紫麟迂远驾，黄鹄回扶摇。

云收天籁息，亭影摩重霄。

林宪

林宪　台州郡治十二诗太守尤延之命赋　节爱堂

圣人定规模，用节民自爱。

后来巧施为，民害深可慨。

先生寿正脉，吾道灿然在。

揭以榜屋梁，流风万千载。

林宪

林宪　台州郡治十二诗太守尤延之命赋　静镇堂

天下本无事，智者欣有作。

谁能此堂上，静坐对寥廓。

鱼游鸟翔回，千里受真乐。

从渠锦绣肠，天壤自卜度。

林宪

林宪　台州郡治十二诗太守尤延之命赋　君子堂

古人不可逢，岂徒慕其名。

兹堂号君子，想像劳我情。

高山仰后世，作者追前声。

何处见文简，堂虚风更清。

林宪

林宪　台州郡治十二诗太守尤延之命赋　乐山堂

兹堂虽不华，三面受山色。

直东接溟海，云雾时振翮。

几年芜秽深，一日洞天折。

悠然舒啸中，自得仁所宅。

林宪

林宪　台州郡治十二诗太守尤延之命赋　匿峰亭

千岭随指顾，一峰不可匿。

如何超逸士，勘破造化迹。

隐然胸中奇，盘礴岩烟碧。

夜半秋月寒，人境俱峻极。

林宪

林宪　台州郡治十二诗太守尤延之命赋　凝思堂

远思八表外，澹然何所凝。

苍岩窅空闃，修竹风泠泠。

秋老竹亦瘦，月上岩更清。

手持玉如意，天豁河汉明。

林宪

林宪　台州郡治十二诗太守尤延之命赋　清平阁

饮浊斯贵清，路险斯贵平。

明明古君子，日用无非诚。

寒潭寒彻底，坦道安无倾。

日月傥如此，政化天与成。

林宪

林宪　台州郡治十二诗太守尤延之命赋　双岩堂

两崖玉巉然，秀色真可餐。

岚烟落窗几，惨澹云水閒。

幽人美清夜，和月凭栏干。

天空山影直，八表生晴寒。

林宪

林宪　台州郡治十二诗太守尤延之命赋　霞起堂

赤城在何处，明霞坐中起。

大千无色界，向背五云裹。

羽人跨丹凤，千载一来止。

咽嗽餐泰和，琼田结珠蕊。

林宪

林宪　台州郡治十二诗太守尤延之命赋　玉霄亭

蜿蜒龙顾山，霄汉在人境。

古亭压虚无，云气倒天景。

天澄碧芙蕖，一叶一亭影。

凝然千时上，有客动深省。

林宪

林宪　台州郡治十二诗太守尤延之命赋　驻目亭

郡斋多胜览，随处山拱揖。

一亭更留人，小立云百级。

峰峦方献状，霾雾且无集。

是中颇空洞，不碍山色入。

林宪

林宪　题国清寺清音亭

水从东塔来，却打西涧过。

八万四千偈，为我细说破。

林宪

林宪　题国清寺清音亭

困在石上眠，梦绕泉石閒。

山鬼按玉徽，山灵铿佩环。

林宪

林宪　天台道中

月色在野水，云痕澹前林。

篮舆转松竹，襟袖翠霭深。

灯火见仍隐，机杼有遗音。

境静众今息，泠然发微吟。

骄云压长郊，飞电见林{左山右乌}。

震霆挟回风，卷海过白雨。

东皇发生意，万物情可睹。

门外小草色，嫩绿亦轩舞。

林宪

林宪　天台万年山罗汉树

罗汉岭头罗汉树，开辟余工所锺聚。

百围直上摩紫霄，铁剥犀空自无蠹。

积年魔怪不敢栖，暂过鸾凰却回顾。

初晴偃{戟戈换上八下十}碍云霓，欲雨蟠根起烟雾。

声回浪吼东海鲸，影落云侵石桥路。

气陵太古化儿惊，势压群材梓人惧。

阳开阴闭资指南，地弼天承赖撑拄。

凡斤俗斧远遁逃，黛色苍皮未须疏。

岩灵树异如相语，杰叶豪柯翠云覆，

冰霜坐阅无古今，合抱云仍仰雄据。

岂同涧梓与壑柟，未历千年随草腐。

我来骇识天奇，斗酒浇之共轩翥。

行人莫拟明堂柱，险径无来万牛处。

盛时要用真栋梁，宜使巇危可平骛。

指呼刊凿动六丁，匠氏仍烦修月户。

辅隆广厦蔽苍生，何止增华万年趣。

悬崖黯惨阴风吐，振谷徘徊忽号怒。

纤梢啸舞山雨来，石走雷轰鬼神怖。

未容造次搜奇句，五百尊师所呵护。

林宪

林宪　雪巢即事

幽居閟古寺，隙地滋春绿。

汲水延晚花，推窗数新竹。

嘉蔬喜晨餐，小雨昨夜足。

傥使多暇时，终甘食无肉。

林宪

林宪　雪巢三首

居闲我所愿，拙拙人所虑。

平淡固可嘉，饥来欲谁诉。

八十日彭泽，四十年郑圃。

前贤去就意，三复成喜惧。

林宪

林宪　雪巢三首

采兰以纫佩，不久香消歇。

何如深林中，岁寒自时节。

清芳御微风，幽态含皎月。

世或无骚人，宁甘伴冰雪。

林宪

林宪　雪巢三首

凡草占眼界，凿池松竹间。

寒添一方月，香润九畹兰。

蓼苹稍自出，鸥鹭去亦还。

水云万里趣，不待涉江山。

林宪

林宪　游芮湾东山庵

晴暾上疏林，石径铺松影。

挽衣涉寒涧，扪萝过重岭。

闲花袅幽妍，冶叶发青炯。

欲访隐者居，鸡声出烟暝。

林宪

林宪　寓天台水南四首

小雨凄暮暮，入夜寒更作。

泠泠竹间风，振我衣袂薄。

野田鸣流泉，密树纷翠幄。

蹑屐徐我行，长怀付寥廓。

林宪

林宪　寓天台水南四首

怀古不知寒，洗心忘百忧。

怡然方寸地，得与贤圣游。

南涧兮泉甘，北山兮云幽。

彼纷兮何之，兹盘兮吾留。

林宪

林宪　寓天台水南四首

春雨暗前山，春云行远林。

月落鸡犬静，谁闻梁甫吟。

巍巍兮高山，泠泠兮好音。

谁闻梁甫吟，惟恐山不深。

林宪

林宪　寓天台水南四首

夔皋不著书，周召不决科。

端坐庙堂上，四海臻泰和。

此道固如是，后来文艺多。

嗒然空山中，独抱明良歌。

林小山

林小山　新妇石

瘦骨崚嶒立海湄，绿苔曾是嫁时衣。

江郎去作三衢客，目断天涯竟未归。

林歆

林歆　吴中寒食

寒食家家踏晓晴，好风吹我出重城。

几湾野水迎人白，数点家山刮眼明。

已有鴒原聊乘乐，何须鷁尾并桡行。

山前父老应相笑，为我频来学送迎。

林兴宗

林兴宗　句

最是北来诗料少，地寒难得见梅花。

林兴宗

林兴宗　句

形容变尽头如雪，不改当时一寸心。

林绪

林绪　閒居

宿草江边阁，临泫发啸歌。

所观得病少，岂在蓄书多。

生子能无贵，居身不可过。

苟图销旦夕，青鬓长如何。

林仰

林仰　赴官武康投宿客邸作

巾子山头一枕风，皇华亭下水连空。

山灵不用回俗驾，傥有田园吾欲东。

林仰

林仰　金台寺

苍藓沿阶走细泉，青松翠竹照华轩。

高人倦作金毛吼，旅客来参玉版禅。

暖日迟迟晞宿露，微风淡淡逐寒烟。

茶瓯香秘蒲团稳，始觉林泉思邈然。

林仰

林仰　刘阮祠

深树冥冥一径风，溪流应与十洲通。

仙家日月无人识，只爱桃花二月红。

林仰

林仰　题石桥

空山风露洗秋容，万里阴晴此夕同。

袖以碧岩邀月手，石桥来谒化人宫。

林一龙

林一龙　次韵饮水登万象亭之什

黯淡是州城，川原一望平。

天高众峰逼。人立片云生。

拂石同僧生，移筇避蚁行。

岩阿有泉眼，不改旧时清。

林一龙

林一龙　观海

昔者吾夫子，浮海思乘桴。

彼美鲁仲连，蹈海耻帝呼。

寥寥千载间，此意霜月孤。

而我欲涉海，夫岂夫子徒。

长风吹我帆，高浪拍我舻。

所愿鸥鸟同，浩荡烟中徂。

林一龙

林一龙　山中听风

空中号朔风，烟火深夜寒。

门掩忽自开，划然动双鑗。

倚崖数竿竹，戛击摧琅玕。

落叶卷地起，高枝如人攀。

谡谡听忆远，复在窗户间。

林一龙

林一龙　山中夜坐

寒滩远嘶月，遗响到岩壁。

悠悠千古心，悄悄一卷易。

灯微夜气分，星冷山露滴。

危坐独何为，人间睡方黑。

林一龙

林一龙　十四夜观月张氏楼

只隔中秋一夕间，蟾光应未少清寒。

时人不会盈虚意，不到团圆不肯看。

林一龙

林一龙　西省荼蘼架上残雪可爱红呈诸友人

酴醾花底当年事，夜雪模糊照石阑。

北省今朝枝上雪，还揩病眼作花看。

林一龙

林一龙　夜坐吟

山寒雨点半成雪，石冷泉流旋作冰。

坐至夜分眠不得，荧然欲灭案头灯。

林一龙

林一龙　越中吟

跨浙远来瞰东极，禹穴云生海东碧。

白玉空为越土尘，青同不改秦时色。

越王台上几秋霜，秦皇楼边多夕阳。

世事茫茫今复古，断烟衰草共凄凉。

林亦之

林亦之　艾轩先生侍郎挽词四首

典刑还似鲁人初，四海衣冠归坐隅。

涕落寒芜嗟不见，月明蠏井白云孤。

林亦之

林亦之　艾轩先生侍郎挽词四首

菖蒲对客尚从容，明月红泉梦已空。

纵是千年有豪杰，六经人物只斯翁。

林亦之

林亦之　艾轩先生侍郎挽词四首

绣衣曾出黄梅岭，金印还游红药阶。

勋业至今人道说，幽怀长是在空斋。

林亦之

林亦之　艾轩先生侍郎挽词四首

黄柑时候曲堆村，长忆篮舆到荜门。

恰是今年去年日，野萤衰草吊寒原。

林亦之

林亦之　鲍待用挽词四首

一经教子已青裾，况又行年七十余。

恰好遭逢身却死，北风门外只长嘘。

林亦之

林亦之　鲍待用挽词四首

去年一笑荔枝园，今岁重来是墓门。

纵有青青旧时树，已看斜日照黄昏。

林亦之

林亦之　鲍待用挽词四首

寒村夜雨断人烟，却有累累哭野田。

一饭谁能吊衰草，似君此事至今传。

林亦之

林亦之　鲍待用挽词四首

读书东床一卷书，不妨踪迹向来痚。

剑津红帐为门户，想得多多送葬车。

林亦之

林亦之　别林黄中帅湖南

清秋缓辔马如云，论定忠邪黑白分。

湘水传呼新刺史，霜陵改观旧将军。

平生孤节人难到，自此一番名愈闻。

定有诏书催入觐，不劳下担楚江濆。

林亦之

林亦之　别莆阳史君林宗丞二首

下笔翩翩如史君，年过五十始朱轮。

蜀山久托无家客，滕国曾为负耒人。

脱印忽闻过我里，攀辕尤更甚州民。

乍晴乍雨黄梅道，好听泥封下紫宸。

林亦之

林亦之　别莆阳史君林宗丞二首

扶羸十日候行期，瓜叶初生荷满池。

别袖难禁须进酒，离情未足更题诗。

飞鸾渡口还家后，老鼠梯前到阙时。

士论民谣如缴日，甘泉直上岂容迟。

林亦之

林亦之　蔡以之母挽词

邻母悲歌长短声，客窗闻此梦魂惊。

新乡谁共鸡豚社，先世由来香火情。

薤曲纵教如宋玉，里丧终是愧陈平。

伤心起望秋云乱，愁断千山几日程。

林亦之

林亦之　曹不占挽词二首

年年除莫即相呼，夜语如君不可无。

为报岁寒同社客，今年不要作柴炉。

林亦之

林亦之　曹不占挽词二首

有时街头断行人，犹见敲门访子云。

一种伤心向谁语，夜阑灯火只思君。

林亦之

林亦之　曹廷辅挽词二首

里巷相闻长者声，春风更有女萝情。

殷勤为作愁肠曲，白日西颓月又生。

林亦之

林亦之　曹廷辅挽词二首

绿水白鸥三月天，哀箫长短使人怜。

草鞋踏雨同归去，此事如今十五年。

林亦之

林亦之　草堂老人和仲平头七十宴客绿烟亭辄赋口号一章以为草堂之寿

今年七十多青里，莫把仙翁一例看。

再拜尊前为翁舞，草堂最好是无官。

林亦之

林亦之　草堂同爨呈稚春

云锦堂前花作堆，寻幽养静属吾侪。

高高下下黄柑树，曲曲斜斜碧草阶。

数点远山如越县，一条寒水似秦淮。

庞公父子能留客，我亦三年忘客怀。

林亦之

林亦之　陈伯顺夫妇挽词

晴春相见未多时，忽叹霜芜雪屋非。

僵瑟楼前方悼往，吹箫台下竟同归。

读书历历向秋树，织锦悠悠空晓机。

须信人间伉俪重，生年死日不相违。

林亦之

林亦之　陈文焕秀才所宅所市凭楼一望西山宛然堕几案中县之豪隽唱酬不下数

西山檐外见，何必鹿门行。

近晚市声合，痚帘野意生。

终朝如此好，初月更多情。

却愧才华钝，三年句不成。

林亦之

林亦之　陈仲罕母挽词

橘林霜后欲寒天，多记陶家作客年。

碧水青山如昨日，白云红旐是新阡。

鸤鸠七子母恩重，寡鹄孤巢妇德贤。

最苦哀箫老松下，漫漫瞿麦雪平田。

林亦之

林亦之　春晚招石门陈居士游麦斜岩破新茶因读南华齐物论二首

叫破残花深处眠，麦斜岩下毕逋前。

更须汲井开茶共，读尽南华齐物篇。

林亦之

林亦之　春晚招石门陈居士游麦斜岩破新茶因读南华齐物论二首

好好轻衫清昼便，短锄欲乞此来田。

只应荷蒉无青发，且谩春风二十年。

林亦之

林亦之　次韵奉酬林仲雨

年去又来三月强，诗成未了寸心狂。

已无精力能穿鹄，尚有头颅可牧羊。

老柏纵教逢岁晚，幽兰本不为人香。

东胶待补犹堪战，莫道今无识绕梁。

林亦之

林亦之　次韵奉酬致仕通直吴七丈上元所寄之什

空齐自合冷如灰，何物龙钟似不才。

日日读书无处用，年年作客几时回。

君为诸老先生行，我在当初最后来。

可忍残春对耆旧，不携斗酒去相陪。

林亦之

林亦之　次韵致政吴丈和林县丞丹桂非时之什

青山湖上宅，丹桂月边枝。

菊蕊元同日，桐花却并时。

笼鹅翁不俗，蜡凤子多奇。

须信三秋好，先从数月期。

蓝田一厅壁，黄卷五男兕。

问礼当年事，芹宫未颂僖。

林亦之

林亦之　答稚春送瘞鹤铭

烹鱼蒙尺牍，瘞鹤有残碑。

老去无他好，朝来惬所思。

幽怀增感激，妙处自倾欹。

喜剧还生叹，如今爱者谁。

林亦之

林亦之　答稚春所寄诗卷

不见几多日，诗篇句句新。

沉吟堪脍炙，涂抹更精神。

世俗难知己，文章却解贫。

竹窗休苦思，思苦转愁人。

林亦之

林亦之　代上陈给事二首

谢安旧宅翠云环，复见新墙月样弯。

市近岂容三岛客，楼居须向九仙山。

去天尚郁金门步，计日催归玉笋班。

好与衣冠添盛事，一门三府照人寰。

林亦之

林亦之　代上陈给事二首

云锦轩楹兰玉阶，暂从仙仗下蓬莱。

良辰歌馆声声起，明月妆楼夜夜开。

天上李藩批敕手，蜀中严武总戎才。

可教问舍悠然去，即下红泥促召回。

林亦之

林亦之　戴少美挽词

一声哀管水边闻，忽忆秋风留月轩。

洛下书生来问字，襄阳耆旧亦过门。

游梁无限通宵话，访戴如今何处村。

纵使鸾封到幽垅，白云荒草不堪论。

林亦之

林亦之　丹井陈子白母挽词二首

哀曲梧桐夜，何年苜蓿盘。

敬夫前辈重，好客归人难。

十月明朝尽，孤坟落日寒。

鹿门催作黍，此意竟长叹。

林亦之

林亦之　丹井陈子白母挽词二首

嫁娶比邻近，门庭古要幽。

藁砧旧相好，兰玉久从游。

双鹤来何处，孤鸾不到头。

通家丘嫂行，愁涕白云浮。

林亦之

林亦之　得舍弟行可盐官病后书

荷花开尽蓼花红，游子今年秋又穷。

千里病眠鸿雁影，一书愁杀月鱼翁。

天寒好处予煨芋，日落何山汝转蓬。

名利不成作归计，先生已老海门东。

林亦之

林亦之　丁亥九月十六夜偕李监仓宿龙卧山中听雨看月同时事也所谓鱼与熊掌

相唤此山来，狂风吹我衣。

把酒桂花下，山云片段飞。

掩门雨初滴，开门月还上。

倚树看月明，半山闻雨响。

人间有佳景，诗句颇发越。

何曾似今夕，听雨还看月。

林亦之

林亦之　范公弥诞之辰辄述闾巷语为邑大夫寿且俟採诗者

锦楼寿曲未须吹，且听江边老妇词。

但愿年年好官长，一如官长在官时。

林亦之

林亦之　范宰登瑞峰塔续蒙宠寄古篇辄次来韵

平明眺远目，苍波吐红暾。

已瞻大鳌网，复瞩鸬鹚门。

宿酲虽已解，衫襟犹酒痕。

凭陵不可羁，往往天欲扪。

却忆去年时，舟役劳朝昏。

幼妇带桎梏，嚼饭不敢吞。

今年复此役，溪山恣讨论。

为有陶元主宙，心胸如阜坤。

林亦之

林亦之　范宰见寄游草堂谁谓渔盐市之什辄同赋一篇不用元自唱酬之法

谁谓鱼盐市，乃枉大夫轩。

既登云霞观，更寻薜萝村。

松枝何夹道，萱草况当门。

借问阿谁家，此为故人园。

倚竹坐半日，论诗到初根。

愧无扪虱姿，敢辱辍鸾言。

劳劳青衫客，莽莽红尘奔。

所至有山水，何曾解讨论。

君侯食肉相，杞菊为心魂。

一县固多事，终朝如山樊。

行旌遇佳胜，呼宾罗芳尊。

有此幽寂趣，从容以剸繁。

林亦之

林亦之　范宰同郑簿应尉送战船至海上招野人同游赋得可月湖一篇奉呈

可月湖边送战舸，长啸便欲凌清波。

好风吹帆如去马，鼠曹若可双手把。

青天无云水初涨，一山两山浮水上。

平生胆意少羁束，叩舷长歌心益壮。

生平诵书口啾啾，何似一日观沧流。

庞眉太史足重茧，尽驱百怪归笔头。

群公楚楚皆人物，我亦自忘布衣拙。

恢谐莫续济川君，可无一诗记明月。

林亦之

林亦之　方士登母挽词

伤心来讣日，各各为沾衣。

慈母夜长诀，郎君客未归。

短山长笛惨，青草素旗飞。

料得楚人些，连篇说断机

林亦之

林亦之　方提举公美挽词

马上姿容河朔风，吁嗟不见夕阳红。

长江自小为邻舍，昨日归来无此翁。

林亦之

林亦之　奉酬监仓李丈金橘银鱼之什

为有风流驾季真，道斋从此往来频。

锦囊牙轴诗千卷，金橘银鱼酒一巡。

见我每呼莲社客，看君还是竹林人。

有时夜话寒更尽，明日相逢语又新。

林亦之

林亦之　奉酬监镇梁丈所惠腊梅之什

腊梅好好花枝閒，官亭楚楚岁事阑。

思量穷冬损情思，感激芳意生容颜。

孤标不是如许骨，野落可能禁此寒。

谁信鱼盐屈诗客，三更绕树兴未残。

林亦之

林亦之　奉酬稚春梅花行

草堂梅花千万枝，新诗品题何太奇。

可怜一枝非凡群，赏心何人空自珍。

请与君谈别花人，如或见之当俯身。

西湖一带何苍茫，娟娟数枝临水傍。

上有幽人眉骨横，终日对花情意生。

花如秋月照芭蕉，人似春风吹野苗。

人与花枝自相亲，一篇至今吟如新。

胸中若有一点尘，纵对此花无精神。

平生不识市沽儿，四更诵书长苦饥。

摩挲此腹绕痚篱，笑折花枝花自知。

林亦之

林亦之　奉寄云安安抚宝文少卿林黄中

泥封款款下青冥，却许麾幢换使輟。

夔子城头开幕府，杜陵诗卷作图经。

十年去国未还国，万里长亭更短亭。

可信明时好人物，乱猿啼处是州厅。

林亦之

林亦之　奉陪严陵史君杨校书囊山夜话一别数月欲再见不可得因寄此诗

乡廛一语竟何曾，却向他州逢李膺。

白马千山缘矍相，朱幡四海有严陵。

鹅湖犹记通宵雨，虎石还同半夜灯。

素发相看才两度，不知再见几时能。

林亦之

林亦之　奉送范宰秩满还东阳

语违今几日，犹更上层峦。

情自缘君子，吾非送长官。

冲寒去程远，惜别赋谁难。

政拙为遗爱，留将职者看。

林亦之

林亦之　奉题林稚春菊花枕子歌

故人所说菊花枕，似把冰丸月下饮。

秋水一双明炯炯，数在青囊第一品。

狂风江上吹蒹葭，此物往往得之嵇康阮籍家。

闭门诵书二十年，眼睛损尽生空花。

建阳小作箸头书，残更灯火乱虫鱼。

石渠文字大如斗，场屋岁月又不偶。

却来南山青草边，东西四至为菊花田。

手提长筐向山曲，一下收拾三百斛。

昨者昏寐才起来，解把檐头小字读。

乃知妙物通群仙，一切药里应弃捐。

林亦之

林亦之　古龙孺人曹氏挽词

寒原何处哭，下马欲销魂。

白日数行泪，黄柑十里村。

传家犹墨绶，聘妇尽朱门。

似此何多恨，空沤不要论。

林亦之

林亦之　古意

深夜步秋檐，明月照石阶。

所忆不可见，乃爱徒兴怀。

我欲挂天帆，长江风浪摧。

我欲跨绿耳，苍林烟雨回。

只有坐长想，佳人安在哉。

何时觌来袂，双目冏冏开。

林亦之

林亦之　光泽朱君挽词四首

诸老萧萧似卷尘，不堪再见素旌新。

白头县尉笭箵浦，夜雨寒窗是旧人。

林亦之

林亦之　光泽朱君挽词四首

长记前回过我庐，艰难步履唤儿扶。

莫将马箠敲门去，寒水无人野屿孤。

林亦之

林亦之　光泽朱君挽词四首

为官长者得声名，唯诺公堂如父兄。

欲作汝南耆旧传，不须多语尽平生。

林亦之

林亦之　光泽朱君挽词四首

迺翁飞旐过前村，一妇随车一在门。

何处人家有三柩，髑髅山下合销魂。

林亦之

林亦之　和李监仓欲游卧山以海风大作不果往

枉蒙龙卧篇，如睹藤萝境。

十年招隐士，欲到此山顶。

坐石诵离骚，掬水弄清影。

无人同荷锄，长愧林下景。

昨者逢李侯，一笑便欢领。

为言有明月，公事且暂屏。

骑驴学贾岛，扪虱唤王猛。

双镳云外来，斜帽不须整。

夜投招提宿，听雨寒更永。

论文到昌黎，说诗笑匡鼎。

林亦之

林亦之　贺江宰生朝

清秋八月月未弦，河阳市上讴声传。

今年百姓杯饭足，敢不祝公长命篇。

青衫白马鸣琴初，适逢吁嗟舞群巫。

日维对案愁眉纡，退食皇皇双颊癯。

家虽贫困仰母慈，村村乐业无逃逋。

况此一熟十年无，东家西家禾满车。

穷儒如侬四壁立，亦有瓯窭可读书。

县人安得此丰岁，实以善政吾非谀。

昨者越上人苦饥，公一主簿何能为。

自穿沧海告邻糴，所视身命半缕丝。

长风驾浪海波黑，舟人各各面如墨。

尚据胡床取纸笔，为文愤怒骂风伯。

翩翩盛名日以起，四海识公从此始。

总为六鳌带归去，何哉双凫更来此。

阴德由来活人多，龟龄鹤算定尔过。

况当竹下园棋日，缤纷百福连山河。

林亦之

林亦之　横路林少皋挽词

十年骑马画桥归，长记朱楼傍水湄。

今日悲吟想君屋，一如骑马十年时。

林亦之

林亦之　黄司业挽词

未作鹏飞万里程，一时英俊已铮铮。

只应傲雪凌云气，合得惊天动地名。

明月酒杯如李白，暮年官职似阳城。

秋风癸亥古桐下，多少行人泪眼盈。

林亦之

林亦之　记九月二十五夜梦中作

药圃幽人径，桃源处士居。

岁时虽屡改，踪迹尚如初。

林亦之

林亦之　寄表弟章由之为理曲堆屋庐

苦来为客竟何为，宅舍荒村谁与治。

别墅虽无辋川画，生涯堪入杜陵诗。

身如燕子年年去，家似渔舟处处移。

丹井西头曲堆下，更烦岁晚定痚篱。

林亦之

林亦之　寄范都厢

南去封题久不闻，北来数数听寒暄。

联镳太白三千首，击柝长安十二门。

飞观凌空天子国，轻帆半日女儿村。

渊明好趣柴桑近，官职高卑未要论。

林亦之

林亦之　寄精严谷堂老宿二十年欲访谷堂观笔法因循去未得偶逢水西客沉吟久

隔浦娟娟古佛庐，几回欲去更踟躇。

欲夸柳氏元和脚，要问隋僧智果书。

见说交情多隽达，每惭识面尚生痚。

山头红叶知无限，可许閒人暂寓居。

林亦之

林亦之　见独斯行叔绮子为赴春试一出江头送别殊令牵怀聊为巴阑行一首以道

巴阑独还岁月深，相送出门自沉吟。

十年交旧总如许，狂歌一曲伤人心。

今人读书如过客，壶飧只向市头索。

吾曹苦思肠几穿，安得相逢不索莫。

念我平生弄典坟，六月北窗长闭门。

雕肝篆肺得一句，旁人袖手评其文。

思量至此复一笑，如何跃马追年少。

我今闻说有场屋，两耳如聋怕听得。

网山山下月鱼亭，就船买鱼活煮羹。

何时挟册此来归，议论不到吾纵横。

故人年几今犹未，正好款门问知己。

时命相遭不用多，或在半言并片纸。

老人校书紫云楼，相见或问吾因由，

为言索处海水头。蓬莱方丈不可到，

此心日夕徒生忧。

林亦之

林亦之　江楼陪范长官宴自警一篇戏呈郑主簿

几回过海上，此日暂踌躇。

未尽尊前酒，还奔使者车。

官人无少暇，贱子敢安居。

一亩芭蕉圃，如今要自锄。

林亦之

林亦之　江上

败絮沧江上，柴门落日中。

论文谁与共，觅句不须工。

壮思如秋叶，搔头似老翁。

崎岖村浦路，敢自说豪雄。

林亦之

林亦之　江西试罢还故里八月二十九日过飞猿岭连日遇雨

万里崎岖愁不禁，飞猿更听雨淋淋。

剩将暑药凉无用，未著秋衣寒已深。

刻鹄雕虫成底事，牧羊餧鸭负初心。

还家渐近病渐好，得句自题时自吟。

林亦之

林亦之　借册井伯

吉贝城边寄此身，故乡归少异乡亲。

蜀无担石雄何苦，洛有书船孟不贫。

绿水孤村何处客，白头双阙老门人。

令狐冒雪成图画，还许渠侬续后尘。

林亦之

林亦之　九日晦日登烽火山

兴来走上烽火山，著足不定秋风寒。

四边黄茅滑如雨，低头一看毛发竖。

几年要到紫菜乡，大练小练并东墙。

如今一时在眼傍，白云浮水天茫茫。

酒阑更欲吊虎屋，无端日脚相催促。

一奴魋髻一跋足，逐我下山如野鹿。

林亦之

林亦之　九日下水

黄花时候苦思乡，急水还家一日强。

不道南风打头上，客船摇橹作重阳。

林亦之

林亦之　九月登龙卧山

复此云山饮，吁嗟空自劳。

三回看杞菊，两度叹蓬蒿。

昨者唯伤李，如今更忆曹。

海阳真俊逸，一等野坟高。

林亦之

林亦之　九月游龙卧山留一夕明日值雨坐超上人房偶题

野兴更周遭，应迟问大刀。

山房逢雨好，人意与秋高。

多谢烹鲜乳，还令厌濁醪。

重来须累少，款款听萧骚。

林亦之

林亦之　句

讲学红泉不著书，只将心学授生徒。

林亦之

林亦之　哭故人曹十九秘校叔明海阳四十弟自潮州送归柩未有哭诗故人於海阳

海阳天外已伤怀，白水墙头转自哀。

却是人生难得好，两年只见哭声来。

林亦之

林亦之　哭故人曹十九秘校叔明海阳四十弟自潮州送归柩未有哭诗故人於海阳

泪眼才乾更哭君，残阳破寺起愁云。

故人海上能多少，已见江南有两坟。

林亦之

林亦之　林伯谟挽词

幽情千林外，巧思百花前。

好事如吾子，伤心叹蚤年。

桃蹊亲意悦，薤曲里人怜。

半夜悲笳起，凉天野月悬。

林亦之

林亦之　林井伯母生日口占

由来此母如吾母，再皋一卮复一卮。

最好年年作生日，碧兰黄菊与同时。

林亦之

林亦之　林少朋挽词三首

年年二月看花时，野笛小园长短吹。

谁道今年看花日，秋千门外鼓声悲。

林亦之

林亦之　林少朋挽词三首

闻说当年歌鹿鸣，黄花八月牡丹生。

何人为续夷坚志，好向桥东问姓名。

林亦之

林亦之　林少朋挽词三首

几回欲去醉花傍，此事如今转渺茫。

不独哦诗吊金谷，更令掩袂忆刘郎。

林亦之

林亦之　林校尉绍老挽词三首

落日平田何处村，竹墙缭绕是高门。

莫言鸡黍未相识，一听悲歌自断魂。

林亦之

林亦之　林校尉绍老挽词三首

白浪漫天眼自惊，吴儿一见欲飞鸣。

何人为述胶西事，十万楼船有姓名。

林亦之

林亦之　林校尉绍老挽词三首

华屋共言清净想，长途还作去来缘。

念君阴德有如此，何事春风却短年。

林亦之

林亦之　林义夫母挽词

孟母何曾憾，生前锦轴横。

东征凤毛好，西府玉昆荣。

贝叶忘言处，金床写水声。

十年堂上客，一曲自悲鸣。

林亦之

林亦之　卢氏母挽词二首

为语歌铃过野田，不须泪眼更悬悬。

人间催促如风叶，谁是平头八十年。

林亦之

林亦之　卢氏母挽词二首

小径幽幽竹绕门，闺楼终日总无言。

若教诵得维摩句，应愧平生费讨论。

林亦之

林亦之　卢助教质夫挽词二首

山中香火今谁在，那听残春薤曲新。

第一伤心惟此老，父时诸客已无人。

林亦之

林亦之　卢助教质夫挽词二首

毗耶钞轴五千卷，净几焚香心自閒。

蜡烛烧残春梦断，逢逢哀鼓吊空山。

林亦之

林亦之　陪范明府与诸同官饮新亭是夕以莞尔榜之因赋此诗

把烛新亭下，迂痚聊尔歌。

酒缘人品胜，官要野情多。

燕豆客俱好，渔竿人亦过。

谁知武城笑，深自惜蹉跎。

林亦之

林亦之　青龙陈君挽词四首

明月青灯合浦村，北人惟此读书园。

窦家风义人牢落，多少衡门欲断魂。

林亦之

林亦之　青龙陈君挽词四首

谁解题封忠敬堂，长安白发紫微郎。

斯名似不缘渠作，却最关渠泪数行。

林亦之

林亦之　青龙陈君挽词四首

胡为春渚梦初回，却是行舟恰到来。

数尽长亭过闽岭，夕阳愁杀落花台。

林亦之

林亦之　青龙陈君挽词四首

欲哭刍灵何日时，长江望断涕沾衣。

夜香楼下到重到，鹤叫三更人已非。

林亦之

林亦之　清远尉林昭远挽词

一宦辞南海，萧然百念枯。

里闾称长者，门巷似穷儒。

死日分明去，生年尔汝无。

伤心哀鼓动，寒月野园孤。

林亦之

林亦之　秋日题

漠漠骚骚如卷砂，当门枯木见巢鸦。

秋林最怕风吹尽，一直愁心无树遮。

林亦之

林亦之　秋试罢重九过沧峡

野阔村归如暮鸦，路沿溪曲似春蛇。

不谙水土愁多病，忽听乡谈喜近家。

一带青山将屋绕，数行绿竹倚门斜。

年年逆旅逢重九，今岁须看篱下花。

林亦之

林亦之　秋试归访绿烟亭

竹迳萦纡去，相逢情若何。

江从木杪见，秋向菊边多。

谩有风涛想，如今岁月过。

唯於交旧里，听取碧云歌。

林亦之

林亦之　秋试后再寄林井伯

方国三年一合围，圜门屡战定高飞。

人如我友无青眼，天岂斯文厌紫微。

苦县老聃终遁去，敬亭小谢未须归。

丈夫谋宦非身计，荔子山前有彩衣。

林亦之

林亦之　秋夜同章三十九弟次邠宿延庆山纪游一首

芭蕉月上照窗扉，屋里老僧眠不知。

起来树根饮一盏，举头忽是三更时。

藤萝一处一处好，我亦持杯随处坐。

山鸡忽叫野钟鸣，满地西风愁杀我。

林亦之

林亦之　孺人郑氏挽词

国子先生宅，相传此母贤。

一哀孤屿下，再拜十年前。

舐犊贪书卷，飞鸾慰暮年。

夕阳聊寓曲，终要到新阡。

林亦之

林亦之　瑞峰院夜语奉酬郑簿

百级上层峦，呼镫同所欢。

瓷杯真有道，行李似无官。

妙语胜熊掌，痚才愧鹖冠。

古人相见意，不作酒肴看。

林亦之

林亦之　舍弟客临平

凭谁为问鹡鴒原，灯火三更殒泪痕。

天远未知萍梗迹，书来说在藕花村。

年华似汝宁为未，场屋如吾已懒言。

壁水故人今北去，短长门户好同论。

林亦之

林亦之　淑人生日口占

方朔曾为老侍郎，麻姑来降紫云香。

寿杯今日逢长至，款款长年此日长。

林亦之

林亦之　松林林岩叟挽词

谁学陶朱去，梅花古戍旁。

平生痚几杖，哀曲损肝肠。

稚子青衿隽，东床绿袖长。

四更笳鼓动，月白水茫茫。

林亦之

林亦之　送井伯赴上庠

紫微巷口送征鞍，白杜村前莣叶寒。

一赋雕虫如癸水，千山赢马上长安。

短檠已自甘投老，健笔胡为未得官。

凤阁起家缘六馆，州人更欲祝东峦。

林亦之

林亦之　送林子方秘书赴广东提举

乘轺岭外丈人回，奉使天南学士来。

万里家声蛮子洞，一门旌节越王台。

驿辞濑口初逢菊，界入潮州客折梅。

莫怪襄阳负韩约，芸香又好赐环催。

林亦之

林亦之　岁晚山楼书怀

傩鼓逢逢志，江边岁又除。

哦诗犹古木，高枕尚僧居。

脚垢时忘洗，头蓬月懒梳。

自应尘事少，非我故耽书。

林亦之

林亦之　滕王阁怀古奉呈抚州别驾兼简户曹

城连帝子阁西头，水绕南昌故郡流。

山短天长欧鹭小，夜深云净月星浮。

澹台墓暗竹根古，孺子亭荒荷叶秋。

漠漠沧江无了日，哦诗莫苦替人愁。

林亦之

林亦之　题长乐县灵峰寺望日亭

云母江边有草亭，分明见得日头生。

一村篱落更何处，此已无天只水声。

林亦之

林亦之　题严子陵钓台

莫向金门傲冕旒，归来却要著羊裘。

乾坤不是刘文叔，那得长竿钓白头。

林亦之

林亦之　同安抚赵子直饯朱晦萩於怀安二首得重字

祖帐寒梅白未空，已看新叶绿重重。

八州斧钺送行客，十里旌旗绕暮峰。

北斗独高韩吏部，南州争慕郭林宗。

一时宾主俱豪杰，敢道招要到野农。

林亦之

林亦之　同安抚赵子直饯朱晦萩於怀安二首得重字

虎夷长想蕙兰踪，螺渚幸修桑梓恭。

诗造本情天下诵，学传正统世儒宗。

三山过客日无数，西海闻人此一逢。

官烛行行送归路，半村无月海云重。

林亦之

林亦之　同范长官郑主簿送战船至盐屿江上奉酬应尉

相送长江风浪轻，尉仙真自好心情。

四更明月宿何处，鱼骨山前第一程。

林亦之

林亦之　网山二首

风涛生长处，土地属东隅。

树树悬鱼网，村村吹鹧鸪。

酒旗孤屿见，书卷一山无。

欲趁鸡豚社，深憀身业儒。

林亦之

林亦之　网山二首

居舍高低住，比邻活计同。

笭箵嫌月白，螃蟹要霜红。

吠犬随村落，卖鱼成老翁。

地鹹耕种少，海熟抵年丰。

林亦之

林亦之　翁丈柔中同侄昭文相访留两日既别赠以诗

委巷无过客，明灯迎此翁。

欢欣屐齿折，羞涩酒瓶空。

烧芋随家法，论诗到国风。

胡麻煮清枣，更拟故人同。

林亦之

林亦之　戏题稚春杜少陵诗集

十年萧萧去武林，橐中唯有谪仙吟。

君今失意还山窟，少陵诗集如明月。

自怪平生每相似，穷愁嗜好亦如许。

饭颗山头旧相逢，安得娟娟同处所。

故人语我明年冬，或骑大马长安中。

或倚书楼头如蓬，即见双剑终然同。

我闻此语欢且剧，视剧状貌如其笔。

两目津津可终遁，此物应藏月鱼室。

月鱼文字非时好，已问菟裘吾将老。

绿烟亭下黄花时，两手抱取归柴扉。

林亦之

林亦之　夏循矩先生挽词

叹惜青灯下，偏旁古字通。

读残五车去，赢得一生穷。

末俗轻前辈，何人念此翁。

伤心旧时宅，飒飒已如空。

林亦之

林亦之　县学东轩

莫道东轩恶，朝来意欲迷。

平田飞白鸟，高木叫黄鹂。

林阙孤峰出，檐低远树齐。

虽然有佳趣，那似海门西。

林亦之

林亦之　小练林承事挽词二首

薤歌才唱已堪嗟，莫道生平隔海涯。

曾向网山图上见，蛇门东去是君家。

林亦之

林亦之　小练林承事挽词二首

生前莫问刘郎浦，死后还看孟母邻。

遥想刍灵穿海出，浪头如屋自愁人。

林亦之

林亦之　谢林守架艾轩先生祠堂

双阙已嗟秋草边，两楹谁作麦堆前。

幸逢皂盖行春日，如见红泉讲道年。

工部先生天下士，莆阳太守大夫贤。

斯文直待斯人出，千载名声与共传。

林亦之

林亦之　辛卯岁应举过西峡渡

白鹿山头云欲颓，峡门滩下水如雷。

锦囊破裂元无用，席帽嶔崎还更来。

我自未能逃世俗，人谁便解脱尘埃。

扁舟且趁牛羊渡，莫问如今第几回。

林亦之

林亦之　续梦中所见两句

长剑歌明月，吴门一夜过。

红楼何处是，为说马阑坡。

林亦之

林亦之　延庆写真赞二首

住山头欲白，何尔太邪揄。

却厌旧时面，丹青别换模。

林亦之

林亦之　延庆写真赞二首

秋雨秋山夜，纵纵自横横。

平生无罪过，不合去为僧。

林亦之

林亦之　杨严州母挽词

生长大夫宅，来归御史门。

吾儿天下宝，此母里人尊。

九岭三江外，孤云片月村。

同乡无见日，他国赋招魂。

林亦之

林亦之　宜人姚氏挽词

别驾归来日，连年哭九原。

白头如此母，丹旐只诸孙。

灯火槟榔市，箫笳梅子村。

比邻恼鹅鸭，还阻吊幽魂。

林亦之

林亦之　忆浮家洞

万竹苍苍乌鸟啼，一江渺渺薜萝西。

幽怀动处兰初长，好句来时月已低。

年岁却从为客尽，家书长是倩人题。

痚钟日落孤村立，秋燕梁空归思迷。

林亦之

林亦之　邑大夫范丈宠示广陵余事泠然诵之历历惨恻如在目中辄赋短篇纪所闻

尝阅淮南图，萧萧草屋少人居。

及读广陵集，恻恻我心欲垂泣。

吁嗟恋乡国，生死不肯去。

边笳才一动，杀几先此土。

可怜此土人，父子无白头。

不死於饥即死战，性命只在道旁沟。

更闻维扬有鬼市，铜钱须臾变为纸。

都缘白日杀人多，所以冤魂有如是。

君侯壮思凌云空，青衫匹马戎幕中。

当时辕门眼所见，长歌短歌泪如线。

少陵岖崎夔峡路，一切悲愁托诗句。

至今太史不足凭，惟有此诗为可据。

绍兴辛巳淮楚功，纷纷予夺或异同。

他年石渠访遗事，为说东阳有蔚宗。

林亦之

林亦之　迎仙致政王修职挽词

晦德香泉下，秋风知几回。

襟怀如阮达，门阀自唐来。

立马曾交语，寒蛩重一哀。

生前双锦轴，亦足慰苍苔。

林亦之

林亦之　余倅父子挽词二首

庐陵别驾有慈闱，到处官亭见彩衣。

总为青山能送老，不知黄壤却同归。

林亦之

林亦之　余倅父子挽词二首

谁唱双棺薤曲悲，前声未断后声随。

人间父子情何限，可忍长箫逐个吹。

林亦之

林亦之　再用前韵和林守

清咏重重画戟边，芳题短短竹篱前。

政如美稷西河日，诗到黄初正始年。

滕国已歌慈父爱，韩门更感使君贤。

铜鱼好句关风教，巴岭赓酬只浪传。

林亦之

林亦之　暂还网山井伯以诗送别次韵

暂著芒鞋归故丘，新诗吟罢恍如秋。

麦堆去后惟君胜，荔子红时送客愁。

好句合教吾北面，生年长恨海东头。

如今别袂应须惜，一日能留便少留。

林亦之

林亦之　章徽之妻卢氏挽词

蒿里歌，蒿里曲。

长箫悲奈何，短草叹不足。

少年款款嫁夫婿，今夜屋檐何处宿。

蒿里歌，蒿里曲。

林亦之

林亦之　丈人行答通平林簿

祖龙一出群儒怒，滔滔稷下如抽缕。

乐以声传非文字，千年阙断无人补。

昔有丈人壶山前，绍兴甲寅乙卯年。

定律不待累黍起，瓦缶皆可成宫徵。

更言吹律随隆汙，百世不以一声拘。

此法汉魏周隋无，红泉得之延坐隅。

一时河汉东西奔，姓氏胡为旅人门。

我欲栩栩还皇坟，要以六琯为根原。

九箫鼓吹百物和，羽衣狼藉渔阳戈。

须信乐能召太平，非是太平为乐歌。

丈人宿草飞毵毵，乾旋坤转谁更堪。

忽有尺纸如春蚕，遗音石笋天一南。

三更把书不成眠，四更起坐霜月悬。

五更开门欲上马，至竟此人何山下。

林亦之

林亦之　赵路分挽词三首

三月余干花草春，天遥莫问谪仙坟。

长箫不要吹哀吹，愁杀江东日暮云。

林亦之

林亦之　赵路分挽词三首

苦学声名闻搢绅，传家况复有麒麟。

汉廷玉牒先多士，数尽慈恩只一人。

林亦之

林亦之　赵路分挽词三首

每夸爱子对人言，东观同游有艾轩。

我向筑场闻此语，敛襟西望转销魂。

林亦之

林亦之　郑氏母挽词二首

片片花飞上巳村，谁将双泪哭寒原。

明朝况是初三日，好把流杯为续魂。

林亦之

林亦之　郑氏母挽词二首

画楼最好绿波前，萱草还看白发生。

更说列卿太常老，吁嗟一曲与人传。

林亦之

林亦之　郑唐仲挽词

三闾未死已招魂，却是狂夫不要论。

谁肯将身缘问道，十年卧病菊花村。

林亦之

林亦之　稚春母郑氏挽词

他谁天外哭声长，有客归程何太忙。

同爨情亲如五服，升堂义重比诸郎。

昔人浇薤蒸梨事，即我沧家泛宅傍。

叹息白头陶母意，中秋三日转凄凉。

林亦之

林亦之　重过红泉

忆昔嘈嘈来拜经，秋灯秋雨苦吟声。

如今秋雨秋灯夜，大半当年犹未生。

林亦之

林亦之　重阳次日登城山

城山饮罢冷侵衣，湖上重来月满卮。

未爱痚篱黄菊日，最怜秋水白云时。

林应隆

林应隆　君子岩

石楼千丈锁山南，青壁盘桓下有岩。

知是何年隐君子，清名留得在烟岚。

林泳

林泳　白莲

西湖万景若诗狂，爱此孤高压众芳。

大士化身衣未解，西施净面镜慵妆。

岁寒却有花堪比，水种应无草敢香。

茉莉素馨方用事，鼻参眼入细平章。

林泳

林泳　白莲

泰华仙根不染尘，一枝冷淡种尤真。

欲缘梦断承妃步，色相空来坐佛身。

净比禅心月上女，妆羞丽质水边人。

紵袍羽扇吟相对，笑杀思王赋洛神。

林泳

林泳　白头吟

弹却眼中泪，自唱白头吟。

借君向时耳，明妾今朝心。

身苦尚可忍，心苦不可禁。

妾心似妾镜，对景长相寻。

君心似君琴，转手成别音。

失身妾命薄，轻身妾恨深。

再唱白头吟，击碎青玉簪。

林泳

林泳　春燕

鹊结巢随太岁移，蜂分房占吉时飞。

好将说与青台史，社日只凭燕子归。

林泳

林泳　澹津园看梅

三嗅清香水月边，冷然着我玉虚天。

何须白雪黄芽诀，只服梅花也解仙。

林泳

林泳　读关尹子

杏坛之外圣人徒，千载遗编喜卷舒。

一字名篇原易卦，万言论道广聃书。

黄庭丹学分苗裔，紫府仙经得绪余。

正为文章太奇崛，寻常眼目亦痳渠。

林泳

林泳　读老人近诗

泽国归来掩竹扉，千年知己十年诗。

读书动地惊天事，得句吟风弄月时。

纸上圣贤相唯诺，尘边老宿费思惟。

纵夸万首龟堂集，乐处龟堂未必知。

林泳

林泳　寄题涉趣园

园中日涉趣云何，未老归来气亦豪。

还有郡人携斗酒，可无社客着方袍。

诗如信笔真难到，琴不安弦更自高。

办取白头猿鹤畔，莫教松菊只归陶。

林泳

林泳　建溪道间

白鹭沙头犊子眠，隔溪茅屋起炊烟。

渔翁半醉斜阳里，闩了柴门下钓船。

林泳

林泳　建溪道间

三两渔舟竹影中，山禽相对唘晴风。

小桥落日无人处，一树桃花照水红。

林泳

林泳　刘直夫之入道今复逢衣余饮之酒

脱了紫霞衣，琴书欲傍谁。

焚香懒持咒，衔袖旋吟诗。

无本穷应悔，知章梦已迟。

梅寒不堪折，斗酒谩浇之。

林泳

林泳　论诗绝句依老人韵

删后纷纷竞长雄，诗家妙处几家同。

门前荒草深三尺，老艾当年说国风。

林泳

林泳　论诗绝句依老人韵

风骚一脉苦难知，媲白抽黄世不疑。

沈谢诸人声律起，千年无复性情诗。

林泳

林泳　偶题

世间准拟转成痴，静里高人一笑时。

无米竟无二丁传，有花却有四娘诗。

林泳

林泳　蔬餐

山人藜苋惯枯肠，上顿时凭般若汤。

折项葫芦初熟美，着毛萝卜久煨香。

炊粱剪韭贫聊办，煮饼浇葱病未尝。

晦叔十斋从客笑，空房巾钵似支郎。

林泳

林泳　宿赤岸寄太初弟

橘树绕溪边，人家一簇烟。

急滩听似雨，低阁坐如船。

远客思亲语，痴儿望叔怜。

愁来吟未了，灯火已催眠。

林泳

林泳　宿囊山怀坚师

伏虎岩头向上层，袈裟几度忆同登。

薜荔石屋应无恙，风雨谁明彻夜灯。

林泳

林泳　题百五叔自得斋壁

矮屋匡床两鬓皤，逍遥委顺奈吾何。

三千世界醉乡大，十二时中静坐多。

痚懒对人如素隐，等闲出语似禅和。

便须敕断子平事，来伴溪翁安乐窝。

林泳

林泳　题进道西楼

买屋西楼好，诗中着卧龙。

青山相对处，黄檗最高峰。

小尽容书画，低犹俯竹松。

市声不到耳，惊梦是邻钟。

林泳

林泳　吴江小寺

当门苔石草毵毵，傍水低墙树两三。

邂逅老胡闻好语，禅还不识字人参。

林泳

林泳　西湖无水

红云赤日煮清澜，涸蝝枯鱼不忍看。

佛老因言沧海变，诗人曾赋洞庭乾。

弄船渡子愁归去，枕鼓雷官唤醒难。

谩道天仙司下土，绿章几度祝星坛。

林泳

林泳　仙都白鹿歌

山中白鹿老而灵，有客有客占鹿鸣。

我寻石门不知处，道人出洞欢相迎。

修竹无力有我相，不应信息令渠惊。

吁嗟至人离诸有，一切相自有心生。

桃源意行花两岸，山阴兴尽雪三更。

道人道人苦多事，尔自采药渠食萍。

白云满洞不须扫，客去客来云无情。

我闻神仙游处叫，试听夜半空中声。

林泳

林泳　扬州杂诗

落日吟诗望戍楼，烟花空忆古扬州。

开明桥下千家市，但见朝朝挂髑髅。

林泳

林泳　扬州杂诗

角声吹月上城头，薄酒千杯不疗愁。

要觅当年杜书记，栀灯数朵竹西楼。

林泳

林泳　扬州杂诗

雄勇将军赴上流，三千选士一时休。

营中妇女支官料，犹道儿郎在鄂州。

林泳

林泳　吟边

醉骑鹤背堕红尘，镜里常羞一幅巾。

穷达底论身外事，英雄或是眼前人。

岂无散木偏能寿，亦有名花不及春。

三万六千长短日，吟边莫遣两眉颦。

林泳

林泳　咏尘

野马相吹生不尽，海犀能辟语成空。

高埋旗鼓无边黑，暗染衣冠日下红。

宁可濯缨歌浊水，莫教举扇障西风。

浑无一点仙家殿，应在三韩漂渺中。

林泳

林泳　岳王墓

天意只如此，将军足可伤。

忠无身报王，冤有骨封王。

苔雨楼墙暗，花风庙路香。

沉思百年事，挥泪洒斜阳。

林泳

林泳　杂述

欲士心胸塞，高人眼目醒。

罗浮夜半日，南极海中星。

观心无别法，问梦有前人。

夜或长于夜，身还外此身。

万种由心造，千灵并我生。

病中闻蚁斗，司处喜驴鸣。

天因断鳌立，人共倮虫生。

积气元无物，含灵总有情。

坏衲归杜窖，还舟上玉天。

莫疑佛富贵，不信鬼神仙。

功名只可笑，时命偶相当。

鸡豕能为帝，蚍蜉亦有王。

色界真魔界，仙乡半醉乡。

错寻醒酒石，痴觅返魂香。

生白灵观妙，飞玄隐韵奇。

不嫌崇有论，却爱步虚词。

叱诃郑玄日，挦扯义山时。

谁信冢中易，人疑昆里诗。

檐夫通笔意，海客悟琴心。

禅法空中得，书生纸上寻。

林泳

林泳　杂述

号谪仙人太白老，称村夫子少陵诗。

眼花贺监犹差黠，气性杨公却自痴。

林泳

林泳　杂述

关令著黄帝曰，柱史称圣人云。

俗学谩夸臆说，仙书犹述旧闻。

林泳

林泳　杂述

弃稿谩浮瓢里去，爱诗曾入藏中来。

护持不信无神物，磨灭应难入劫灰。

林泳

林泳　杂述

书生鑽故纸里，衲子转法华时。

易有九事未解，禅无一句可疑。

林泳

林泳　杂述

谄道正为首相，谤禅未许知音。

人无第一等眼，佛具若干种心。

林泳

林泳　杂述

坏事曾闻嗔怪鬼，捉囚可不畏天公。

抚床卫瓘宁非醉，对策刘蕡恐是风。

林泳

林泳　杂述

竺仟论五百劫，蒙叟夸八千春。

但闻尧舜氏作，谁识羲黄上人。

林泳

林泳　杂述

仙掌承来求大药，法身赎得费千金。

两宗曾误国家事，百世谁明佛老心。

林泳

林泳　杂述

毕方鹤而一足，鬼车鸺而九头。

物怪不知谁使，人身又复何求。

林泳

林泳　杂述

兴亡岂料秦为晋，广莫宁知魏有梁。

万岁是非同变灭，四维上下可思量。

林泳

林泳　杂述

埋腹东床佳婿，企脚北窗真人。

谈笑眼前事业，风流膜外精神。

林泳

林泳　杂述

恨无短剑乘风去，纵有长绳奈日何。

谩说千年归鹤表，最怜九代入鸡窠。

林泳

林泳　杂述

一念重来如祖忍，三生尽见有图澄。

虎虽化女心常在，鹰已为鸠眼可憎。

林泳

林泳　杂述

祝柱客曾兴刺，斲窗史亦留名。

我见诸相非相，天何不鸣善鸣。

林泳

林泳　杂述

文章不宜命达，帝王亦忌时名。

谩说赋求司马，曾闻诗杀道衡。

林泳

林泳　杂述

身无用处法当隐，诗要工时例是穷。

东海校书称钓客，香山学士作渔翁。

林泳

林泳　杂述

俗交毋惜三分话，道眼须看上一层。

太傅莫疑高屐客，都官休厌紫衣僧。

林泳

林泳　杂述

唐士有非国语，汉人曾反离骚。

依本定非笔杰，爱奇自是人豪。

林泳

林泳　杂述

徐无党注欧史，黄仙鹤刻邕书。

身外谁为知己，眼前我正是渠。

林泳

林泳　杂述

人生作计蛇添足，世事难知卵有毛。

养得元身差快乐，具他法眼始孤高。

林泳

林泳　赠俞竹心

避雨君平肆，相亲一笑边。

我歌大司命，君说小行年。

倾盖多豪贵，掀帘半醉眠。

自言谋竹隐，聊觅印山钱。

林用中

林用中　壁间古画精绝未闻有赏音者赋此

老树参横傍古阴，浓烟淡月试追寻。

自来无会丹青意，可惜良工苦片心。

林用中

林用中　残雪未消

冻压林巢欲堕鸦，素花飘落结烟霞。

阴风惨淡青山老，不辨梅花与雪花。

林用中

林用中　道中景物甚胜吟赏不暇敬夫有诗因次其韵

天外云端磬有声，道中景物信增新。

徘徊吟赏天将暮，好向平原问主人。

林用中

林用中　登山回

胜概峰头寺，寻幽客自来。

泉声涧分细，山色翠成堆。

踏破千崖雪，还闻一夜雷。

东林期拟结，卧石梦忘回。

林用中

林用中　登山有作次敬夫韵

壁立崔嵬不计寻，千峰罗列献奇深。

等闲伫立遥观遍，流水高山万古心。

林用中

林用中　登祝融口占

托身天际外，寄足在云端。

俯仰心犹壮，登临眼尽宽。

乾坤真景界，风雪倍朝寒。

忽起烟霞想，相从结大还。

林用中

林用中　渡兴乐江望祝融

今日溪云迷小槎，层层锦浪映晴霞。

须臾直至前村去，遥望群峰真可夸。

林用中

林用中　方广版屋

上方古栋宇，年久自参差。

动我行人想，相看各赋诗。

林用中

林用中　方广道中半岭少憩次敬夫韵

岭峻山高且息肩，芒鞋踏破野云烟。

须臾直入止方去，又是乾坤一洞天。

林用中

林用中　方广奉怀定叟

相从偶到招提寺，独对西风忆羽人。

澹泊烟霞深处卧，百年衣钵此生身。

林用中

林用中　方广圣灯次敬夫韵

灯长三世火长明，千里遗踪子细寻。

自是神光能永夜，不妨金偈更降心。

林用中

林用中　方广寺睡觉次敬夫韵

寒溜山房太惨情，夜长枕畔听自泉声。

起来独自浑无语，牢落凄凉光澹泊清。

林用中

林用中　福岩寺读张南湖旧诗

名公有意著新书，翰墨精神碧玉姿。

今日山中才读罢，经行已续少陵诗。

林用中

林用中　福岩寺回望岳市

福岩宝地几千年，宫殿朦胧锁暮烟。

游客回头怀相望，自知身在寂寥天。

林用中

林用中　赋罗汉果

团团硕果自流黄，罗汉芳名托上方。

寄语山僧留待客，多些滋味煮成汤。

林用中

林用中　后洞山口晚赋

西岭更西路，云岚最窈深。

水流千涧底，树合四时阴。

更得寻幽侣，何妨拥鼻吟。

笑看云出岫，谁似此无心。

林用中

林用中　后洞雪压竹枝横道

山中景物自新奇，乘兴幽人写小诗。

洞里竹枝遭雪压，何人扶起向明诗。

林用中

林用中　胡文广仲与范伯崇自岳市来同登绝顶举酒极谈得闻比日讲论之乐

自得中峰住，怜君冒雪来。

共登福岩寺，齐上古层台。

头酒酬佳兴，诗怀喜独开。

飘然尘世隔，谈论转堪哀。

林用中

林用中　将下山有作

昔日乘舆住此山，爱山五日住山间。

今朝忽动思归兴，得伴先生杖屦还。

林用中

林用中　敬夫用定王台韵赋诗因复次韵

寂寞番君后，光华帝子来。

千年遗故国，万事只空台。

日月东西见，湖山表里开。

从知爽鸠乐，莫做雍门哀。

林用中

林用中　枯木

数年抱叶不萌芽，终岁淹淹绝藓花。

廊庙大材工舍用，何须把节向人夸。

林用中

林用中　莲花峰次敬夫韵

十丈花开自白莲，峰头花色更鲜妍。

分明会得濂溪趣，强作新诗续古篇。

林用中

林用中　林间残雪时落锵然有声赋此

天花乱落类琼瑶，游赏行人觉路遥。

林畔残枝犹被压，数声佩玉遍青霄。

林用中

林用中　马迹桥

此日驱车马迹桥，远从师友步青霄。

登临不用还歧想，为爱山翁喜见招。

林用中

林用中　马上举韩退之话口占

天寒愁思正茫茫，匹马周行野树苍。

遥想韩公昔年事，声名留得后来香。

林用中

林用中　马上口占次敬夫韵

寒雪飘飘白昼昏，征骢晓发向孤村。

途中风物来时异，吟罢新诗击酒尊。

林用中

林用中　七日发岳麓道中寻梅不获至十日遇雪赋比

昨日来时万里林，长江雪厚侵犹深。

苍茫不见梅花意，重对晴天豁晚襟。

林用中

林用中　泉声

穿云络日苦悲吟，涧底潺潺觅好音。

弦管笙簧寒碎玉，源头深处细追寻。

林用中

林用中　十六日下山各赋二篇以纪时事云

匹马返归程，天寒雪眼明。

无穷身外事，难了世间情。

客向天边去，风含玉佩声。

别离与僧约，明岁再来迎。

林用中

林用中　十三晨起雪晴前言果验用定王台韵赋诗

今朝风日好，抱病起登台。

山色愁无尽，江波去不回。

客怀无老草，节物又疏梅。

且莫催归骑，凭栏理一杯。

林用中

林用中　十五日再登祝融峰用台字韵

惆怅独徘徊，晴岚绕古台。

日从东海上，人自北山回。

峰老曾经雪，天寒不放梅。

野僧怜我倦，相观酒盈杯。

林用中

林用中　石廪峰次敬夫韵

石廪峰高直插天，芳名耿耿旧流传。

好推佳惠敷寰宇，始信人间大有年。

林用中

林用中　霜月

雪霁云收月满天，冰轮碾转净无烟。

几回寒色侵人冷，底信清光永永娟。

林用中

林用中　题福岩寺

久慕云间寺，相从此日来。

山僧留客坐，野老把松栽。

地拱千寻险，天遮四面开。

殷勤方外望，尘事不胜哀。

林用中

林用中　题南台

山高从楼观，天际有瑶台。

地僻烟霞静，门空云雾开。

兴图真绝域，形胜实崔巍。

久以平生慕，今年始得来。

林用中

林用中　同游岳麓道遇大雪马上次敬夫韵

遥瞻衡岳顶，云尽碧参差。

人从南方至，雪坠西崖垂。

谈玄问老子，鸣佩邀神妃。

飞花舞琼瑶，青壁比珠玑。

平生山水兴，行止只自知。

飘飖凌浩荡，犹恐太白低。

松持岁寒操，梅放冰雪姿。

迢递崑崙颠，俯仰动遐思。

兹峰名天下，突兀真绝奇。

行行将易晚，去去尚追随。

我爱君饮酒，君爱我赋诗。

相看各惆怅，勉旃在明时。

林用中

林用中　晚霞

晚霞掩映祝融峰，衡岳高低烂熳红。

愿学陵阳修炼术，朝餐一片趁天风。

林用中

林用中　行林间几三十里寒甚道旁有残火温酒举白方觉有暖意次敬夫韵

高山绝顶雪千堆，凛裂冰肤这几回。

行到林间得残火，借它燃烬暖寒杯。

林用中

林用中　雪消溪涨见山色可喜口占

雪消山色自青青，水涨溪流拍小汀。

行客悠悠心目快，漫题新句在空屏。

林用中

林用中　崖边积雪取食清甚次敬夫韵

崖边琼玖吐清光，偶到山间得味尝。

一段奇香今已会，冰牙冷齿裂人肠。

林用中

林用中　夜得岳后庵僧家园新茶甚不多辄分数碗奉伯承

芽吐金英风味长，我于僧舍得先尝。

饮时各尽卢仝量，去腻除繁有远香。

林用中

林用中　夜宿方广闻长老守荣化去敬夫感而赋诗次韵

上方长老已寻真，禅室空存锡杖新。

自是屋梁留夜月，可怜飘泊俿留身。

林用中

林用中　游南岳风雪未已决策登山用敬夫春风楼韵

人言南山颠，烟霞从楼观。

俯瞰了坤倪，仰攀接天汉。

勇往愧未能，长吟湘水畔。

兹来渺遐思，风雪岂中断。

行行重行行，敢起自昼叹。

我闻精神交，石裂冰可泮。

阴沴驱层霄，杲日丽旭旦。

决策君勿疑，此理或通贯。

林用中

林用中　又和敬夫韵

青山不老千年在，白发如丝两鬓新。

历尽高山数万里，未知何路是为真。

林用中

林用中　遇高台获信老诗集

今朝移步野云端，幸得新诗读夜阑。

识破中间真隐诀，月明风雪道休寒。

林用中

林用中　岳后步月

转缺霜轮出海边，故人千里共婵娟。

山阴此夜明如炼，月白风清人未眠。

林用中

林用中　赠上封诸老

上封台观静，夕霁景偏清。

月下闻禅语，风中有磬声。

龙池留古足，雁塔寄余情。

借问房前树，东窗忽偃生。

林用中

林用中　至上封

岳背三冬雪，真同不夜城。

野烟何晃荡，涧水助空明。

行橐多新句，青山有旧盟。

堂堂身世事，渠漫说三生。

林用中

林用中　自方广过高台赋此

山云迷古寺，曙色照孤城。

禅境风偏好，空门眼倍明。

逢僧叙旧话，对客结新盟。

□□□□□，□□□□生。

林用中

林用中　自上封下福岩道旁访李邺侯书堂山路榛合不可往矣遂赋此

百年古路已成荒，今日人称相国堂。

麟凤已归天上去，空留遗像在斜阳。

林用中

林用中　自西园登山宿方广寺

登山极目望，梵宇自鲜明。

风度闲花落，云低野树清。

夜长人不寐，地僻月初生。

明发又归去，何能已此情。

林用中

林用中　醉下祝融峰

祝融高处怯寒风，浩荡飘凌震我胸。

今日与君同饮罢，愿狂酩酊下遥峰。

林元晋

林元晋　登十洲之一亭

师帅勤民众务修，挟晴领客过仙洲。

不缘感召丰年好，安得从容暇日游。

人在湖山皆自得，政先仓廪百无忧。

老农不解君王意，却要朝辀为少留。

林元卿

林元卿　客窗夜雨

万里辞家春复秋。异乡何日梦刀头。

业如献豕从渠笑，艺学屠龙只自羞。

香尽一炉闻夜雨，灯残半壁数更筹。

断肠不奈梧桐上，滴碎乡心点点愁。

林元仲

林元仲　句

原上卧龙无起日，柱头化鹤见何年。

林頵

林頵　汉阳

西来汉水接江流，大别山前旧沔州。

看到夕阳无尽兴，一行飞鹭下汀洲。

林云

林云　仙水庙

天风吹我上瑶台，满眼烟霞扫不开。

药灶无丹人已去，洞霄有树鹤还来。

溪声晴带三秋雨，山色青无半点埃。

更爱夜深清梦断，碧纱明月映苍苔。

林曾

林曾　汴河

一千八百隋家路，两岸青青入帝都。

可惜翠华南渡后，旧时杨柳一株无。

林曾

林曾　句

鱼头红结魫，土面白生硝。

林曾

林曾　溪上谣

溪翁儿女枕溪住，时把钓竿倚芳树。

沉吟独坐忍伤心，钓得鱼来放将去。

林肇

林肇　鲈乡亭

脍鲈珍味是吴乡，丞相曾过赋短章。

新作水斋堪寓目，旧停桂棹有余光。

满前野景烟波阔，自后秋风意气长。

莫待东曹归忆此，分悭居在碧州旁。

林正

林正　寄赤城叶学正

相望江村远，清梦阻云津。

三百里余路，几重山外人。

石桥僧拜月，桃洞马行春。

已滞刘郎趣，秋风渺忆莼。

林正

林正　寄裴云山

南山高且深，竹深带流水。

先生庐其中，迥若崆峒子。

雪发覆两肩，深悟造化理。

手注三体诗，名满四海耳。

时以诗名家，亦来质疑似。

我本浪得名，长挂春风齿。

乃识先生心，非非还是是。

林正

林正　江边

炎天时偶出，四顾欲跻攀。

片雨来南浦，残云过别山。

秋萌苗叶上，春寄藉花间。

更羡沙头鸟，知几分外閒。

林正

林正　老来

愁杀渔盐地，生涯寄蚁柯。

春秋将耳顺，贫病谷家和。

笑向老来减，言于醉后多。

黑头行乐日，那更识风波。

林正

林正　遣兴

黄金难买老，自笑鬓毛皤。

本分且如此，明时可奈何。

攻吟诗转少，惜醉事还多。

寒甚溪头夜，谁能载雪过。

林之奇

林之奇　沧洲亭怀古

潇水悠悠天际来，夹江古木抱山回。

栅中人物不满把，日晏市散多苍苔。

九疑巉天古云埋，遥想帝子龙车回。

心衰目极何可望，九歌寂寂令人哀。

林之奇

林之奇　朝乘

朝乘日车出，暮载星影还。

颠冥朝暮中，出入咫尺间。

已觉素志非，更知人理艰。

小利专欲速，大德不逾闲。

林之奇

林之奇　承天潜师画赞

金刚圈裹翻身过，栗棘蓬莱满口吞。

领得杨岐端的句，却嫌蒸饼大餫饨。

林之奇

林之奇　春日杂书

昨日为雨备，今晨天乃风。

障风谨自保，通夕雪迷空。

备一常失计，尽备力不供。

因之置不为，拱手受祸凶。

当为不可让，任彼万变攻。

筑室如金石，何劳计春冬。

此道简且安，古来家国同。

林之奇

林之奇　村居

日影满松窗，云开雨初止。

晴林梨栗熟，晓巷儿童喜。

牛羊深涧下，凫雁寒塘裹。

田父酒新成，瓶瓮馈邻里。

林之奇

林之奇　灯二首

自从失道人多岐，擿植冥行信所之。

昨夜忽然寻得路，孤灯一点是吾命。

林之奇

林之奇　灯二首

月明方始觉星稀，烛照还知灯力微。

若使世间无圣哲，草根萤爝总光辉。

林之奇

林之奇　高竹

高竹碧相倚，自能发余清。

时时微风来，万叶同一声。

道污得夷理，物虚含远情。

阶前閒步人，意思何清平。

林之奇

林之奇　观音画赞

稽首补陀闻思修，千手千眼普供应。

世人两手及两眼，眼见手捉各随心。

手一手眼无用处，即与骈拇枝指等。

菩萨照用一时行，应以千心为主宰。

相彼方寸湛然地，不容二念那复千。

我谓菩萨如水月，一水一月同照曜。

方员大小虽不同，举手见月等无二。

我今续此妙色相，以为正念皈依处。

於一身心起多想，而作千手千眼见。

普愿大员镜智中，知我此念无间断。

所求皆应如谷声，请无不从亦如是。

林之奇

林之奇　癸未冬至

尘劳终日谩区区，竟是乾坤一腐儒。

半世饱知荣与辱，新冬顿觉我为吾。

关防向后存心误，检点从前制行粗。

理欲从今罢研究，无工夫处是工夫。

林之奇

林之奇　和洪教菊

陶令遗世情，尚余爱菊念。

菊亦有可爱，爱之苦不厌。

我观傲霜枝，真金赴烈焰。

道韵轻园绮，孤标敌针奄。

配以靖节名，万古不为忝。

况兹中央色，独许此君占。

凝然端正姿，不受红紫艳。

草木吾味同，世情那得染。

璀璨归来辞，斯言了无玷。

偶亦爱此花，秋来朝幕餍。

富贵两浮云，天地一旅店。

是中论饥饱，本自无赢欠。

便拟学渊明，奈此才不赡。

菊资三径荒，酒须十分滟。

待读悠然句，乃无雍彻僭。

但论广文诗，瘧愈不须泛。

林之奇

林之奇　和王龟龄不欺堂二首

心外何曾别有天，吾心和处即昭然。

昭然莫向穹苍觅，帝所清都在目前。

林之奇

林之奇　和王龟龄不欺堂二首

地上空虚总是天，此中那复计中边。

好将天体为心体，体得纯全自浩然。

林之奇

林之奇　贺雨拜表

群云雨事毕，振旅不复阵。

扫天无一尘，千里还绿润。

晨朝大明贺，沙路万蹄印。

朝元泛翠瓦，佳气去人近。

颇闻避斧扆，侑膳彻龙笋。

愿君爱物心，从此至尧舜。

林之奇

林之奇　呼鸡

鸡呼鸡来前，犬嗾犬至止。

夫岂必可召，役以食乃尔。

今吾曷为悲，人而鸡犬为。

自计无自存，西山谢夷齐。

林之奇

林之奇　江月图

冥冥一月轻，不知水与天。

独於颢气中，仰见素璧圆。

超然狂道士，起视清夜阑。

自拈白玉笛，吹此江月寒。

想当万籁息，逸响流空烟。

我来江海来，形留意先还。

何当买渔篷，追此水墨仙。

林之奇

林之奇　举举媚学子

举举媚学子，居曰不吾知。

知而有不能，无乃失於欺。

不知未为患，不欺浩难期。

咄哉天下怀，何以天下为。

林之奇

林之奇　句

耿耿一寸心，不能去庭闱。

林之奇

林之奇　看白云爱而成诗

秋风吹白云，触处自何谷。

初犹半洞门，歨出遍岩腹。

零落依水湄，片段挂枯木。

余影透微白，灭迹混空绿。

烟萝自翳岛，溆荇徒萦曲。

安知苍梧野，下覆猿鸟哭。

谁能久徘徊，返顾视黄鹄。

林之奇

林之奇　梦访友生

少年结客长安城，妄喜纵酒一章程。

支离老去一茅屋，枕书卧闻长短更。

友生相望止百里，寒夜寥间无微声。

梦中乘兴辄见戴，剡溪聊尔扁舟行。

觉来蘧蘧一榻上，不用僮仆争篱迎。

吹灯弄笔欲书寄，窗前白月方亭亭。

林之奇

林之奇　墨染丝

缲丝自喜如霜白，输入官家吏嫌黑。

手持退印竞传呼，倏见长条染深墨。

墨丝归织家人衣，别买输官吏嗔迟。

寄言敌国与三军，汝得丰衣民苦辛。

林之奇

林之奇　秋怀

槭槭庭树叶，朝零非昔稠。

呦呦草虫鸣，暮急晓未休。

尔虫无不平，岂亦有哀忧。

胡为劳呻吟，与士感伤投。

壮士亦何者，哀哦与虫酬。

所抱不列陈，调苦难谣讴。

极目有远见，直怀羞曲求。

蒿藜袭久安，功名忘前收。

日月忽未几，天地今复秋。

少壮负所怀，老大安能谋。

生无及人功，死骨埋泉羞。

胡为不奋飞，徒与寒饿仇。

林之奇

林之奇　示张直温

筑山必使高，凿井必使深。

百正戒浅近，盛德羞浮沉。

焉有尺寸枝，能栖垂天禽。

焉有升斗泉，能容横江鲟。

借兹论物理，足以开君心。

嗌在容不足，弱在力不任。

大道如路然，固无古与今。

林之奇

林之奇　四事

会有四不赴，时有四不出。

无贵亦无贱，无固亦无必。

里闬閒过从，身安心自逸。

如此三十年，幸逢太平日。

林之奇

林之奇　泗州画赞

稽首泗州普照王，曩以宝塔接群品。

塔今败坏成微尘，随意分身无不在。

我观世间有为法，无常迁变同一空。

假饶建塔如恒沙，未有不归幻灭者。

岂惟惟塔有兴废，阿育王造亦非坚。

菩萨应感常现世，不随宝塔俱存亡。

耕雨获晴长淮风，普为众生作饶益。

我今绘此应感象，常以正念为皈俯。

於此员光一寻中，而兴七级浮屠想。

正念皈依无间断

普愿菩萨常感通。

洪钟小大随叩鸣，所求所请皆如意。

林之奇

林之奇　送葛都官南归

不羡新为赤县尹，惟羡晴　向江南归。

江南羃羃梅雨时，风帆差差并鸟飞。

罾竿夹岸长若桅，水笼畜鱼鲜且肥。

家在千山古溪上，先应鼓鹊噪门扉。

林之奇

林之奇　宿旧彭泽怀陶令

潜鱼愿深渺，渊明无由逃。

彭泽当此时，沉冥一世豪。

司马寒如灰，礼乐卯金刀。

□□□□□，□□□元亮。

凄其望诸葛，骯髒犹汉相。

时无益州牧，指撝用诸将。

平生本朝心，岁月阅江浪。

空余诗语工，落笔九天上。

向来非无人，此友独可尚。

属余刚制酒，无用酌杯盎。

欲招千载魂，斯文或宜当。

林之奇

林之奇　题宛陵张待举曲肱亭

仲蔚蓬蒿宅，宜城诗句中。

人贤忘巷陋，境胜失途穷。

寒葅书万卷，零乱刚直胸。

偃蹇勋业外，啸歌山水重。

晨鸡催不起，拥被听松风。

林之奇

林之奇　题雪峰如藏主水月图

千江有月一一同，一月普现千江影。

谓一为月影非实，影既非实月何有。

是一即千千即一，水月究竟无实相。

随见有月月在水，亦无究竟非实者。

譬如观音妙色身，对物而见千臂眼。

於是千臂千眼中，何者为正何独非。

菩萨一体作一用，千体同是无剩法。

此水此月亦复然，照用齐行一无欠。

俯不见月仰亦无，千月阙一固不可。

上人此庵憩瓶锡，终日宴坐常湛然。

散一为千弥六虚，摄千归一不盈寸。

我知上我环堵中，能广能狭能方圆。

空诸所有何必然，作是见者名邪见。







卷181

林之奇

林之奇　田漏

古星昏晓中，寒暑已不疑。

田家更置漏，寸晷亦欲知。

汗与水俱滴，身随阴屡移。

谁当哀此劳，往往夺其时。

林之奇

林之奇　闻徐师川自京师还豫章

九衢尘裹无停舟，君居陋巷不出游。

满城恶少弋凫雁，对面故人风马牛。

别后天寒灯火夜，归来眠冷江湖秋。

冯欢老大食不饱，起视八荒徒蒯缑。

林之奇

林之奇　西禅此庵净老真赞

眼碧眉厖，足趺肩亸。

此庵样子，元来恁麽。

当年唱个无生曲，火冷云深从寡和。

如今口作挂壁闲，独说宗乘闹浩浩。

林之奇

林之奇　谢公定和二范秋怀

西风一叶脱，迹已不可扫。

巷有白马生，朝回焚谏草。

谁云事君难，是亦父子间。

所要功补衮，不言能犯颜。

林之奇

林之奇　新晴山月

高松漏疏月，落影如画地。

徘徊爱其平，夜久不能寐。

怯风池荷卷，病雨山果坠。

谁伴予苦吟，满林啼络纬。

林之奇

林之奇　延福可老真赞

浑沌凿开无限事，逍遥游后更何疑。

饶伊齐得鹏并鷃，不似当年作蝶诗。

林之奇

林之奇　谒客

入门投谒吏翩翩，我非欲见礼则然。

异哉宾主两无语，客起疾如走避燃。

我已不恭愧昔贤，忍使泥涂朝衣冠。

人生暂聚鸿集川，春风吹飞何后先。

林之奇

林之奇　雨后出城马上作

既雨天气佳，微云淡如扫。

欲寻烟际钟，骑马河边草。

紫椹饱黄鹂，人家夏蚕老。

田妇踏缫车，隔篱语音好。

嗟我一何愚，读书浪枯槁。

不及此中人，终年客长道。

林之奇

林之奇　豫章别李元中宣德

旧闻诸李隐龙眠，伯时已老元中少。

一行作吏各天涯，故人落落疏星晓。

西山影裹识君面，碧照草江眸子瞭。

向来问道渺多岐，只今领略归玄妙。

老凤垂头噤不语，古木查牙噪春鸟。

身在幕府心江湖，左胥右律但坐啸。

第愁一叶钓渔舟，不容七尺堂堂表。

我今归卧翠谷云，君应紫禁莺花绕。

相思有梦到茅斋，细雨青灯坐林杪。

林之奇

林之奇　杂咏

怀王自堕马，贾傅至死悲。

古人事一职，岂敢苟然为。

哭死非为生，吾心良不欺。

滔滔声利间，绛灌亦何知。

林之奇

林之奇　早春偶题

寒风淅沥鸣枯苇，小鸭睡残犹未起。

更教细雨结轻寒，坐听萧萧打窗纸。

石盆养蒲已抽翠，雕斛栽花先生紫。

拥炉闭阖赋幽香，未怕春冰生砚水。

林之奇

林之奇　属疾梧轩

高梧覆新叶，满院发华滋。

白日一何永，清阴閒自移。

暖虫垂到地，晴鸟语多时。

病肘倚枯几，泊然忘所思。

林之奇

林之奇　纵步湘西

今朝不易得天晴，閒过江西取意行。

忽然林外见山色，又向桥边闻水声。

绿竹长松间桃李，天然翠幕围罗绮。

日暮归舟醉不知，晚风吹过湘江水。

林致诚

林致诚　和骆华分水岭诗

一自端明去外台，修途松盖属谁栽。

仁心既许推仁政，玉笋清班趁早排。

林致诚

林致诚　和骆华分水岭诗

莫言种木事平平，多少行人上玉京。

岂惮炎途依密荫，云天大芘尽蒙成。

林致诚

林致诚　和骆华分水岭诗

照人风骨清如玉，振祖家声远若雷。

想对旅窗贪读易，不知门外使车来。

林致诚

林致诚　书至鹅湖访先祖简肃诗扁岁久不复存矣月老重饰一板令余书榟芝兰室

忆昔先翁此地经，曾挥诗笔扫青冥。

我来篇索前修句，雷电何年敕六丁。

林仲虎

林仲虎　出疆

去时不敢留姓名，一身万里鸿毛轻。

征鞭不返长淮水，正恐来螫愁此行。

吁嗟此行良独难，出门儿女更辛酸。

平生崛强身是胆，自许虎口能生还。

犬羊异种犹人类，惟有肝胆倾相示。

此语历历端不诬，毕竟言之无二意。

从前鸥鹭奋不飞，机心一动成惊疑。

愿言嘻嗑噉儿齿，直到齿落儿不知。

林仲嘉

林仲嘉　虎溪

山阔青连海，溪长绿绕城。

规模唐故郡，弦诵鲁诸生。

林仲嘉

林仲嘉　虎溪

白日经檐短，风霜吹客衣。

梅梢惊岁晚，沙际看春归。

林仲雨

林仲雨　句

万事不成嗟画虎，一官那得似驱羊。

林自然

林自然　歌

访古老洞天，撞见神仙饮三杯。

复三杯，又三杯，

不觉醺醺醉。回头看人间，

身在青烟外。

林自知

林自知　句

公来无琴鹤，公去有芒鞋。

林宗臣

林宗臣　丹霞屿

笑凭诗句说丹霞，城郭人民数万家。

礼接紫阳风俗厚，学传东鲁道源赊。

林宗放

林宗放　北楼次韵

浮空紫翠扑层台，谢守吟容一夜开。

云影四重高卷□，□痕浑落浅胶杯。

红莲绿水嘉簪盍，白鸟孤云八句来。

缓□笙歌下楼去，凉州重听彻崔嵬。

林宗放

林宗放　次宣州太守韵

双旌迎晓指林庐，五马逢辰政得舆。

西掖旧裁天子诏，名山今睹帝王书。

胸中霁朋何明甚，笔底清风更穆如。

衮职还须补天手，徵黄那复更踌躇。

林宗放

林宗放　次宣州太守韵

肯将荷政削民庐，好把宽仁答乘舆。

襦裦胜夸今日富，春秋欣见有年书。

门施水薤何须尔，庭卧桁杨只晏如。

拟颂中和献天子，鲰生无语却踌躇。

林宗放

林宗放　赋应斋卷后

软红尘里独君醒，拂袖归来醉六经。

白雪阳春真寡和，高山流水要人听。

平生艺圃头将白，依旧昭亭眼最青。

莫问培见恣鹏运，只须隐几送鸿冥。

林宗放

林宗放　和府判给事登叠嶂楼喜雨韵

风流不独占才名，水镜冰壶表里清。

千里溪山娱暇日，一天风雨送秋声。

饱聆玉屑霏谈尘，灿睹骊珠出管城。

卧辙遮留能几日，卷帘烟景若为情。

林宗放

林宗放　和龚太守巡江回署之作

防耿才过又防春，帅守忧边笑亦颦。

五马去循江路稳，一幅回带雨潮新。

知兵儒将轼无敌，有道诸侯守在邻。

筹胜名楼瞻手泽，阿翁世业肯觉沦。

林宗放

林宗放　贺俞婺州除左史

报政天边美誉新，十行细札下严宸。

逢人政尔询司马，纵俗何由借寇恂。

制胜万全端有道，折冲一点是精神。

向来鲁国多男子，此日朝家特有真。

林宗放

林宗放　会文昌宫

文曜炳天府，司禄辅时雍。

妥灵俨宫宇，垂光耀词锋。

牲齐蠲谷旦，英髦翕来宗。

桂旗降剡剡，瑶席瞻顒顒。

克诚致昭享，受虾欣满容。

宾筵列左右，旅觯叹横纵。

美矣席上珍，何异金在熔。

联举属兹岁，青云升九重。

林宗放

林宗放　剧暑不可耐戏作冷语排之呈国威同舍兄

云师怒挟风伯狂，排山立海恣披猖。

期须委雪一丈强，杀气蚕日埋扶桑。

平时身热号炎荒，冰山亦复连穹苍。

翔风健儿材武良，堕指十一半在亡。

岩谷不问殓虎狼，冻合瀛海蛟龙僵。

苍生似落冰蚕乡，一气如缕何可长。

翻思蹈火勇赴汤，谁能排云挈太阳。

稍与万物回精光。客来徵此疑荒唐，

乌有先生投予方。端居炎赫汗反浆，

试想幻境生清凉。

林宗放

林宗放　陪郡守游西园

倒影扶阑印碧溪，玻璃盘上玉东西。

落红那得愁如海，举白难逃醉似泥。

郎宿高明香雾起，客星华耀烛花低。

波心夜半鱼龙舞，都转天风入鼓鼙。

林宗放

林宗放　钱倅生日

煌煌我宋开鳌极，坐揽舆图朝列避。

玉帛争先万国趋，吴越归心天下一。

圣神论报天与同，富贵不独昌其躬。

建隆以来二百载，是家与国方延洪。

三光五岳谁言裂，秀气依然贯吴越。

荀家苗裔何多龙，萧氏衣冠知几叶。

贤王忠孝横古今，文采到公仍映人。

一段清冰出秋壑，笑言满腹多精神。

胸中色丝经纬密，华衮政烦烦黼黻。

会看玄发映貂蝉。岂久银章俩朱绂。

转头玉树森琳琅，渥洼之种俱飆昂。

斑斑久矣伏艺苑，秋风忽起催腾骧。

黄金铸印大如斗，世世累累还击肘。

笑摩铜狄向他年，颇记淮山风月否。

林宗放

林宗放　食兔

弱质司明视，虚名直望舒。

轶群辞上蔡，能事到中书。

狡计空多窟，珍盘竟付厨。

独将毫未效，曾纪汗青馀。

林宗放

林宗放　题韩任道寓轩

神作基，天作宇，架以虹霓鳌作柱。

入窗秦云连楚雨，六合为邻谁障堵。

试问绳床供仰俯，是处江山子作主。

云梦胸中著千古，明月清风左右取。

客来问君此为寓，莫遣漆园漫无据。

林宗放

林宗放　乌使君

始听歌来暮，还闻说去思。

但知忧国计，那肯问家为。

跨竹儿童集，携书父子随。

谢在攀恋处，争作画图披。

林宗放

林宗放　贽奉使总领大卿

昔贤两手并擎天，鳌极功成势晏然。

宗庙鼎彝刊祖烈，相门衣钵付家传。

蓝田种玉连连好，沧海遗珠颗颗圆。

六合共知推书锦，云来重为拂青毡。
