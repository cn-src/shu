全宋诗：蔡
　蔡必荐
　　蔡必荐　采薇图
　　蔡必荐　观葵有感
　　蔡必荐　寓意漫成
　　蔡必胜　玉泉瀑
　蔡卞
　　蔡卞　句
　　蔡卞　楞严经偈
　　蔡卞　咏茅山元符万宁宫
　　蔡卞　赠华阳法师
　蔡高　谒馆阁校勘欧阳公
　蔡格
　　蔡格　山居十三首
　　蔡格　自咏
　蔡公亮　一字天
　蔡冠卿
　　蔡冠卿　送灵岩道光大师
　　蔡冠卿　云门寺
　蔡光启　挽敦夫
　蔡洸　友贤堂
　蔡沆
　　蔡沆　春日即事二首
　　蔡沆　登高
　　蔡沆　闲游
　　蔡沆　夜行舟
　　蔡沆　游白鹿洞
　　蔡沆　游西山
　　蔡沆　自咏二首
　　蔡沆　坐龙池观瀑布泉
　蔡交　洋州
　蔡隽　和陈轩题汀洲苍玉洞
　蔡开　平绿轩
　蔡戡
　　蔡戡　爱閒堂
　　蔡戡　丙辰罢郡得祠
　　蔡戡　病中纪事
　　蔡戡　病中书
　　蔡戡　拨置吏牍再作一诗以酬相恼之什
　　蔡戡　不寐
　　蔡戡　长风沙
　　蔡戡　春郊即事
　　蔡戡　淳熙戊戌将命广东侍亲携孥十一月至安仁留云锦驿一宿而去时晋卿倒
　　蔡戡　次蔡介卿雪中风寄
　　蔡戡　次张伯信韵题吴园画轴
　　蔡戡　大雪不止再交前
　　蔡戡　代赵仪可挽刘叔丙
　　蔡戡　道中见梅
　　蔡戡　道中述怀
　　蔡戡　灯夕不出偶成
　　蔡戡　登岸山观用前韵
　　蔡戡　登榕溪阁
　蔡崑　善卷坛
　蔡令将　游虎丘
　蔡楙　句
　蔡蒙古
　　蔡蒙古　梅江晚泛二首
　　蔡蒙古　阴那山
　　蔡蒙古　游王寿山
　蔡凝　句
　蔡槃
　　蔡槃　病中
　　蔡槃　春思
　　蔡槃　次倪梅村见寄韵
　　蔡槃　次幽居
　　蔡槃　冬夕寄友
　　蔡槃　宫主祠
　　蔡槃　瓜州
　　蔡槃　过横岭书信臣宅壁
　　蔡槃　寄北磵
　　蔡槃　寄碧瑶山房
　　蔡槃　寄何尉
　　蔡槃　寄雪蓬姚监丞
　　蔡槃　金陵
　　蔡槃　九日僧舍偶成
　　蔡槃　客中
　　蔡槃　留别
　　蔡槃　旅中
　　蔡槃　钱塘怀古
　　蔡槃　人间
　　蔡槃　山城即事
　　蔡槃　山居
　　蔡槃　雪中怀祝声之
　　蔡槃　谒范文正公祠
　　蔡槃　游古寺
　　蔡槃　游梅庵
　　蔡槃　约友同游
　　蔡槃　越州早行
　　蔡槃　赠江湖隐者
　　蔡槃　郑介道见访
　　蔡槃　竹
　　蔡槃　自叙
　蔡齐
　　蔡齐　小孤山
　　蔡齐　小孤索同黄士殷同赋
　蔡清臣　广惠寺
　蔡权
　　蔡权　和鹅湖三先生韵
　　蔡权　掩扉
　　蔡权　夜叹
　　蔡权　夜坐
　　蔡权　游西山
　　蔡权　自咏
　蔡任　句
　蔡如松
　　蔡如松　国师南岩诗
　　蔡如松　九侯山神诗
　蔡若水　麻源灵丰祠
　蔡沈
　　蔡沈　次刘子融言诗之韵
　　蔡沈　读江西诗呈游光化料院
　　蔡沈　读王莽传寄廖判府
　　蔡沈　古意二首
　　蔡沈　归自城中承介卿宠顾惠诗次韵
　　蔡沈　和伯氏怀人韵
　　蔡沈　和伯氏用介卿韵惠诗二首
　　蔡沈　和陈子公井斋韵
　　蔡沈　和介卿唐石道中早梅
　　蔡沈　和吴伯纶早梅
　　蔡沈　红梅
　　蔡沈　寄赠江宁刘明府
　　蔡沈　句
　　蔡沈　绝句
　　蔡沈　蜡梅
　　蔡沈　刘子野携诸名公诗轴见过为书其后
　　蔡沈　马司户所作墨梅并示佳作因次韵
　　蔡沈　南昌城
　　蔡沈　偶题
　　蔡沈　偶题三首
　　蔡沈　山中
　　蔡沈　双林壁间有人写董仲达希字韵诗和者纷纷因用韵
　　蔡沈　送江端伯之隆兴
　　蔡沈　送连惟馨之小湖兼简程节推
　　蔡沈　送王禹玉游西岩
　　蔡沈　题范伯诗顾斋
　　蔡沈　挽刘文安公
　　蔡沈　武夷山中四首
　　蔡沈　武夷自咏
　　蔡沈　谢人惠诗
　　蔡沈　胥村
　　蔡沈　夜读苏州诗
　　蔡沈　咏武夷
　　蔡沈　咏西山
　　蔡沈　游灵岩分韵得从字
　　蔡沈　玉堂真丈索毋自欺斋诗
　　蔡沈　早梅寄周纯臣
　　蔡沈　曾景山犹子觅诗
　　蔡沈　赠棋士兼相
　　蔡沈　赠琴士刘伯华
　　蔡沈　赠琴士翁明远
　　蔡沈　赠谈命余圆机
　　蔡沈　赠武夷熊圣功隐士
　　蔡沈　张才叔屡作文公先生像如其生焉亦托名不朽矣二首
　　蔡沈　自咏
　蔡士裕
　　蔡士裕　郊行
　　蔡士裕　秋夜宿田家夜久不寐
　　蔡士裕　题所藏赵清献公梅花图
　　蔡士裕　咏梅
　　蔡士裕　友人远游
　　蔡士裕　赠琴士周芝田
　蔡枢　自题画像
　蔡说　浯溪碑
　蔡潭　春日田园杂兴
　蔡絛　上乌程李明府
　蔡挺
　　蔡挺　皇子生献诗
　　蔡挺　南京种山药法
　蔡王竦　题清芬阁
　蔡襄
　　蔡襄　安静堂书事
　　蔡襄　宝月法喜堂
　　蔡襄　北园登高即事呈诸同僚
　　蔡襄　北苑十咏　北苑
　　蔡襄　北苑十咏　采茶
　　蔡襄　北苑十咏　茶垄
　　蔡襄　北苑十咏　出东门向北苑路
　　蔡襄　北苑十咏　凤池
　　蔡襄　北苑十咏　龙塘
　　蔡襄　北苑十咏　试茶
　　蔡襄　北苑十咏　修贡亭
　　蔡襄　北苑十咏　御井
　　蔡襄　北苑十咏　造茶
　　蔡襄　碧峰亭
　　蔡襄　别邵武长史朱照邻
　　蔡襄　别宋判官
　　蔡襄　别颜憊下第
　　蔡襄　丙申秋八月过渔溪驿驿旧有梅数株尝题诗记今无有也二首
　　蔡襄　丙申五月游兴化西门上溪
　　蔡襄　丙申元日过浦城西阳岭
　　蔡襄　丙午二月十二日杂言
　　蔡襄　病中偶书二首
　　蔡襄　泊吴江寄胡武平
　　蔡襄　城南春会
　　蔡襄　城西金明池小饮二首
　　蔡襄　城西射弓挺之以病不至简示新诗有唯应欠我渭城歌之句谨吟一篇以答
　　蔡襄　崇德夜泊寄福建提刑章屯田思钱塘春月并游
　　蔡襄　楚州闻晚角有怀
　　蔡襄　春潮
　　蔡襄　春日
　　蔡襄　春晓
　　蔡襄　春野亭待月有怀
　　蔡襄　次韵翠岩寺
　　蔡襄　达观亭
　　蔡襄　答葛公绰
　　蔡襄　答葛公绰求猿
　　蔡襄　答孙推官
　　蔡襄　大湖驿寄建州同年窦职方
　　蔡襄　道中寄福州王祠部
　　蔡襄　登府店福昌山阁
　　蔡襄　登清风楼
　　蔡襄　登三乡寺阁
　　蔡襄　登四彻亭
　　蔡襄　钓龙台
　　蔡襄　冬温
　　蔡襄　读乐天閒居篇
　　蔡襄　读离骚经
　　蔡襄　读宿州天庆观门扉仙篆有感
　　蔡襄　读太平告身
　　蔡襄　度南涧
　　蔡襄　段家堤西望晚山
　　蔡襄　二十二日山堂小饮和元郎中牡丹向谢之什
　　蔡襄　发箧得亡友书札
　　蔡襄　方山渡口占
　　蔡襄　访陈处士
　　蔡襄　访天台萩
　　蔡襄　汾阳夫人挽词二首
　　蔡襄　奉酬王知县赏春不与以诗见赠
　　蔡襄　奉答孙推官南屏旧游
　　蔡襄　福州宁越门外石桥看西山晚照
　　蔡襄　福州堂下小栏花卉多是手栽今已繁盛因赏花有所感悼
　　蔡襄　阁下昼眠
　　蔡襄　庚子上元即事
　　蔡襄　耕园驿
　　蔡襄　耕园驿佛桑花
　　蔡襄　公绰示及生日以九龙泉为寿依韵奉答
　　蔡襄　姑胥行
　　蔡襄　观三圣御书应制
　　蔡襄　观宋中道家藏书画
　　蔡襄　广陵
　　蔡襄　龟山夜泊书事
　　蔡襄　过白乐天坟
　　蔡襄　过皇甫侍郎
　　蔡襄　过南剑州芋阳舖见桃花
　　蔡襄　过囊山寄宏师
　　蔡襄　过泗州岭
　　蔡襄　过天津桥
　　蔡襄　过杨乐道宅西桃花盛开
　　蔡襄　过真慧素上人院见红薇盛开因思西阁后轩数株遂成短章寄翰林原叔八
　　蔡襄　寒食乐词
　　蔡襄　寒食梨花小饮
　　蔡襄　寒食西湖
　　蔡襄　韩玉汝山堂会别梅花已盛至苏州示谕水乡天寒未开
　　蔡襄　杭州访吉祥璾上人追感苏才翁同赏牡丹
　　蔡襄　杭州过璾上人花圃
　　蔡襄　杭州璾上人以花栽数种见寄
　　蔡襄　和曹殿丞寄荔支
　　蔡襄　和陈殿丞南州新咏
　　蔡襄　和答孙推官
　　蔡襄　和答孙推官久病新起见过
　　蔡襄　和答孙推官入病新起见过钱塘之什二首
　　蔡襄　和登安济亭
　　蔡襄　和杜相公谢寄茶
　　蔡襄　和古寺偃松
　　蔡襄　和黄介夫忆竹
　　蔡襄　和江上观潮
　　蔡襄　和偶登安济亭
　　蔡襄　和庞公谢子鱼荔枝
　　蔡襄　和钱端明游南屏山
　　蔡襄　和邱提刑寄湖南贾度支
　　蔡襄　和邱提刑闻新雁寄贾度支
　　蔡襄　和诗送茶寄孙之翰
　　蔡襄　和宋次道宴日不赴有怀
　　蔡襄　和孙推官忆径山游
　　蔡襄　和王介夫游西禅兼呈黄承制
　　蔡襄　和王胜之游普明院
　　蔡襄　和王学士芍药
　　蔡襄　和王学士水车
　　蔡襄　和吴省副北轩湖山之什
　　蔡襄　和吴省副青梅
　　蔡襄　和新燕
　　蔡襄　和许寺丞泊钓龙台见寄
　　蔡襄　和杨龙图芦雁屏
　　蔡襄　和杨龙图獐猿屏
　　蔡襄　和夜登有美堂
　　蔡襄　和运使王学士舟次德清见寄
　　蔡襄　和运使学士芍药篇
　　蔡襄　和张唐公约游名园偶雪辄止
　　蔡襄　和子发
　　蔡襄　洪泽阻风
　　蔡襄　后舍绯桃
　　蔡襄　胡雁
　　蔡襄　华严院西轩见芍药两枝追想吉祥赏花慨然有感寄呈才翁
　　蔡襄　画生李维写予像今已十年对鉴观之因题其侧
　　蔡襄　怀文雅俨上人
　　蔡襄　会亭遇资政孙公赴阙公致仕已七年时召归将有西鄙之任
　　蔡襄　即惠山煮茶
　　蔡襄　寄答汝州王仲仪待制
　　蔡襄　寄来安孙推官
　　蔡襄　寄南海李龙图求素馨含笑花
　　蔡襄　寄钱塘春游诗呈南阳郭待制
　　蔡襄　寄题滁州丰乐亭
　　蔡襄　寄题处州朱山人幽居
　　蔡襄　寄题华藏院清轩
　　蔡襄　寄题张景山大卿园池
　　蔡襄　寄襄城孙主簿
　　蔡襄　嘉禾郡偶书
　　蔡襄　嘉佑辛丑蒙召还京二月八日道过陆氏之门因观小栏花卉
　　蔡襄　甲辰寒日游公谨园池
　　蔡襄　甲辰闰月初伏快雨凉风昼眠初觉庭前小栏花木各有意气效柏梁体
　　蔡襄　稼村诗帖
　　蔡襄　见匀亲抄书泣悼卷末
　　蔡襄　建溪桃花
　　蔡襄　江村
　　蔡襄　江头别杜殿丞
　　蔡襄　将赴京留题山庄西壁
　　蔡襄　经林逋旧居二首
　　蔡襄　经钱塘故宫
　　蔡襄　净众院尝荔支
　　蔡襄　九日许当世以诗见率登高
　　蔡襄　久寓悟空院刹行而书之
　　蔡襄　句
　　蔡襄　开州园纵民游乐二首
　　蔡襄　客有至自京师言诸公春间多会于元伯园池因念昔游辄形篇咏
　　蔡襄　哭贾少卿
　　蔡襄　哭石曼卿
　　蔡襄　梨园小部
　　蔡襄　离钱塘
　　蔡襄　李阁使新种洛花
　　蔡襄　李山英以疾归田客有言山英移书石守道者因摭取其略作诗以送之
　　蔡襄　留别旧居花槛
　　蔡襄　榴花洞
　　蔡襄　六月八日山堂试茶
　　蔡襄　洛阳诗帖
　　蔡襄　落花
　　蔡襄　马驭周晬思之因成
　　蔡襄　梦游洛中十首
　　蔡襄　梦中作
　　蔡襄　杪秋湖上
　　蔡襄　莫春登南门
　　蔡襄　南都思杜祁公
　　蔡襄　南剑州芋阳舖见腊月桃花
　　蔡襄　凝祥池上晚归
　　蔡襄　偶作
　　蔡襄　陪尹子渐申安礼宿香山寺
　　蔡襄　陪诸君会史馆园
　　蔡襄　七月二十四日射弓
　　蔡襄　七月二十四日食荔枝
　　蔡襄　七月过孤山勤上人院
　　蔡襄　期秦伯镇不至
　　蔡襄　乞雨题四方院
　　蔡襄　迁阳道中奉寄阳正臣同年
　　蔡襄　钱唐题壁
　　蔡襄　遣兴
　　蔡襄　亲祀南郊诗
　　蔡襄　清暑堂会同年
　　蔡襄　清暑堂中秋夜饮
　　蔡襄　秋日
　　蔡襄　秋日登郡楼二首
　　蔡襄　秋思
　　蔡襄　秋夜书廨中壁
　　蔡襄　泉州安静堂
　　蔡襄　泉州北藏院见初荷华
　　蔡襄　铨舍后轩
　　蔡襄　群玉殿赐宴
　　蔡襄　人日立春舟行寄福州燕二司封
　　蔡襄　仁宗皇帝挽词七首
　　蔡襄　入天竺山留客
　　蔡襄　三月出城别张唐公会玉仙观
　　蔡襄　三月诣陈逋民
　　蔡襄　三月再还家
　　蔡襄　上巳日州园东楼
　　蔡襄　上元进诗
　　蔡襄　上元至南剑州大雨寄泉州许通判
　　蔡襄　圣泉
　　蔡襄　圣泉寺松径
　　蔡襄　诗一首
　　蔡襄　十八日陪提刑郎中吉祥院看牡丹
　　蔡襄　十二晚
　　蔡襄　十九日奉慈亲再往吉祥院看花
　　蔡襄　十六日会饮骆园
　　蔡襄　十日西湖晚归
　　蔡襄　十三日出赵园观花
　　蔡襄　十三日吉祥探花
　　蔡襄　十五日游龙华净明两院值雨
　　蔡襄　十一月后庭梅花盛开
　　蔡襄　士安饮我数杯至观音院才醒闻滩声泉响因留短阕
　　蔡襄　授转运使罢州端居述怀
　　蔡襄　司徒侍中宋宣献公挽词五首
　　蔡襄　四贤一不肖诗　右范希文
　　蔡襄　四贤一不肖诗　右高若讷
　　蔡襄　四贤一不肖诗　右欧阳永叔
　　蔡襄　四贤一不肖诗　右尹师鲁
　　蔡襄　四贤一不肖诗　右余安道
　　蔡襄　四月八日西湖观民放生
　　蔡襄　四月池上
　　蔡襄　四月清明西湖
　　蔡襄　四月十七日奉安仁宗皇帝御容於景灵孝严殿是日舟次陈留感怀述事十
　　蔡襄　泗州登马子山观漕亭
　　蔡襄　嵩阳道中
　　蔡襄　宋君辅许当世陈彦谦苏宣甫自远还乡上元同饮
　　蔡襄　宋宣献公夫人毕氏哀词二首
　　蔡襄　送安思正之蜀
　　蔡襄　送别陈比部
　　蔡襄　送程刑部出守洪州
　　蔡襄　送胡武平出守吴兴
　　蔡襄　送柯祕书三子归泉应诏
　　蔡襄　送钱端明还京
　　蔡襄　送勤上人归吴中
　　蔡襄　送任山归河东
　　蔡襄　送石昌言知宿州
　　蔡襄　送许寺丞知古田县
　　蔡襄　送驯鹿与车禅长老
　　蔡襄　送杨殿丞通判睦州
　　蔡襄　送杨渥赴西安主簿
　　蔡襄　送张处士二首
　　蔡襄　送张太傅还乡
　　蔡襄　送仲庶待制知泽州
　　蔡襄　送子真给事出守常山
　　蔡襄　宿海边寺
　　蔡襄　宿黄蘖听彬长老谭禅
　　蔡襄　宿延平津
　　蔡襄　宿扬州
　　蔡襄　宿渔梁驿
　　蔡襄　孙武篇
　　蔡襄　泰灵园书事
　　蔡襄　唐公以公累出知濠州
　　蔡襄　唐彦猷挽词二首
　　蔡襄　桃杏园
　　蔡襄　提刑司封以邻霄台佳什垂示辄成拙篇以登厚贶
　　蔡襄　题白莲院东轩
　　蔡襄　题福州释迦院幽幽亭
　　蔡襄　题共乐亭
　　蔡襄　题何山人大隐阁
　　蔡襄　题建造寺奉先院
　　蔡襄　题将军岩
　　蔡襄　题金山寺
　　蔡襄　题龙纪院僧室
　　蔡襄　题谯国评事壁
　　蔡襄　题僧希元禅隐堂
　　蔡襄　题杉溪驿二首
　　蔡襄　题延平阁
　　蔡襄　题严先生祠堂
　　蔡襄　题渔溪驿
　　蔡襄　题周著作萃贤亭
　　蔡襄　庭松安静堂
　　蔡襄　通源驿别颜茂才
　　蔡襄　铜雀妓
　　蔡襄　晚色
　　蔡襄　晚上碧峰亭
　　蔡襄　王台驿见晚李花有感
　　蔡襄　望春词
　　蔡襄　温成皇后挽词二首
　　蔡襄　闻福昌院春日一川花卉最盛
　　蔡襄　闻雁
　　蔡襄　吴沈子山
　　蔡襄　吴屯驿晓起
　　蔡襄　芜阴楼上
　　蔡襄　五月宿江阴军葛公绰草堂
　　蔡襄　西郊
　　蔡襄　西施篇
　　蔡襄　西斋秋暑
　　蔡襄　溪行
　　蔡襄　喜弟及第
　　蔡襄　喜欧阳永叔余安道王仲仪除谏官
　　蔡襄　戏答王仲仪
　　蔡襄　夏晚南墅
　　蔡襄　谢杜相公
　　蔡襄　谢阮评事
　　蔡襄　谢宋评事
　　蔡襄　新作春野亭
　　蔡襄　兴化军曹殿丞寄荔支
　　蔡襄　徐虞部以龙尾石砚邀予第品仍授来使持还书府
　　蔡襄　序宾亭
　　蔡襄　雪
　　蔡襄　雪中不见女几山
　　蔡襄　燕司封同年以诗见迎
　　蔡襄　杨叔武北堂夜话
　　蔡襄　夜雨病中
　　蔡襄　一百五日开千叶间金
　　蔡襄　移居转运宇别小栏花木
　　蔡襄　忆第
　　蔡襄　因书答河东转运杨乐道
　　蔡襄　饮薛老亭晚归
　　蔡襄　永叔示及圣俞酬答因奉和寄圣俞
　　蔡襄　游冲虚观
　　蔡襄　游鼓山灵源洞
　　蔡襄　游金山寺
　　蔡襄　游九鲤湖
　　蔡襄　游灵峰院龙龛山
　　蔡襄　游龙门香山寺
　　蔡襄　游烟霞洞
　　蔡襄　有遗梅花枕前者因成
　　蔡襄　又寄兴化徐虞部
　　蔡襄　又往郑园
　　蔡襄　雨晴早出
　　蔡襄　玉仙池
　　蔡襄　寓居兴化转运廨舍
　　蔡襄　御笔赐字诗
　　蔡襄　元日过浦城西阳岭
　　蔡襄　酂阳行
　　蔡襄　赠勤师
　　蔡襄　瞻礼开师真像
　　蔡襄　漳南十咏　白云亭
　　蔡襄　漳南十咏　陈将军庙
　　蔡襄　漳南十咏　城东水阁
　　蔡襄　漳南十咏　东郊
　　蔡襄　漳南十咏　龙台
　　蔡襄　漳南十咏　满月池亭
　　蔡襄　漳南十咏　南溪
　　蔡襄　漳南十咏　齐云阁
　　蔡襄　漳南十咏　西湖
　　蔡襄　漳南十咏　圆山庙
　　蔡襄　漳州白莲僧宗要见遗纸扇每扇各书一首
　　蔡襄　昭陵行
　　蔡襄　诏贡士
　　蔡襄　正月十八日甘棠院
　　蔡襄　正月四日
　　蔡襄　正月巡历部郡侍亲还家
　　蔡襄　至和杂书五首　八月二日
　　蔡襄　至和杂书五首　八月九日
　　蔡襄　至和杂书五首　八月十二日
　　蔡襄　至和杂书五首　八月十九日
　　蔡襄　至和杂书五首　八月一日
　　蔡襄　至睦州
　　蔡襄　至锁外
　　蔡襄　中秋夕独坐望月
　　蔡襄　重阳日有美堂南望
　　蔡襄　州学饯送解发进士
　　蔡襄　昼寝宴坐轩忆与苏才翁会别
　　蔡襄　朱楼
　　蔡襄　自渔梁驿至衢州大雪有怀
　　蔡襄　醉后
　蔡向
　　蔡向　留题授上人曲肱斋
　　蔡向　题洪景伯分绣阁
　　蔡向　题隐真宫
　　蔡向　题张子正观察溪风亭
　　蔡向　赠幽谷老人
　蔡逸
　　蔡逸　游圣水寺偶成
　　蔡逸　游圣水兴慈寺
　蔡雍　句
　蔡用之　龙泉秩满题
　蔡幼学
　　蔡幼学　浮家
　　蔡幼学　和林择这齐山韵
　　蔡幼学　田园
　　蔡幼学　晚泊
　　蔡幼学　月夜赠项子谦
　　蔡幼学　早至湖心小园
　蔡郁　奉寄文丞相
　蔡渊
　　蔡渊　初度谩成
　　蔡渊　赠谈命余圆机
　　蔡渊　仲弟未归岁晚有怀
　　蔡渊　自咏
　蔡元厉
　　蔡元厉　彩云轩
　　蔡元厉　孤青峰
　　蔡元厉　遗履轩
　　蔡元厉　赠逍遥子
　　蔡元厉　中阁
　蔡宰　望洞阳
　蔡载
　　蔡载　芳美亭
　　蔡载　句
　　蔡载　遂初亭
　　蔡载　题胶山寺绣佛
　　蔡载　通惠亭
　　蔡载　望云亭
　蔡肇
　　蔡肇　{上了下凵}亭山顶白龙穴
　　蔡肇　北固山
　　蔡肇　除夜宿垂虹亭
　　蔡肇　次韵上呈樗年主簿乡兄
　　蔡肇　次韵上文潜丈
　　蔡肇　次韵慎思贻无咎文潜诵诗
　　蔡肇　次韵王产昭昆仲题京口新居
　　蔡肇　次韵周开祖九日登金山
　　蔡肇　从孙元忠乞猫
　　蔡肇　大港即事次韵
　　蔡肇　得奇石於岘山
　　蔡肇　登城见古陵墓
　　蔡肇　登多景楼
　　蔡肇　登焦山二首
　　蔡肇　冬日游甘露寺
　　蔡肇　汎舟横塘遇雨
　　蔡肇　甘露寺遭火
　　蔡肇　过邢惇夫墓下作
　　蔡肇　寒江捕鱼图
　　蔡肇　杭州次周大韵
　　蔡肇　和慎思初入试院
　　蔡肇　和慎思寄次张弟
　　蔡肇　和慎思漫兴成章屡蒙子宠和更辱赠句辄用奉酬
　　蔡肇　和慎思秋日同文馆诗
　　蔡肇　和慎思诗呈同院后至诸公
　　蔡肇　和慎思诗呈同院诸公
　　蔡肇　和慎思同舍问及故山景物用钟字韵诗以答
　　蔡肇　和慎思未试即事杂书率用秋日同文馆为首句
　　蔡肇　和慎思与文潜无咎对榻夜话达旦
　　蔡肇　和慎思重九考罢试卷书呈同院诸公
　　蔡肇　和文潜初伏大雨戏呈无咎
　　蔡肇　和文潜欲知归期近
　　蔡肇　和无咎奉答文潜戏赠
　　蔡肇　和翟忠惠游焦山
　　蔡肇　寄京口新居
　　蔡肇　寄题君山亭送吕天衢秀才
　　蔡肇　家弟别试预荐时蒙慎思学士赠诗致庆感荷不已次韵酬谢
　　蔡肇　江浒按舟师
　　蔡肇　江州
　　蔡肇　京口即事和周开祖韵
　　蔡肇　敬用无咎学士年兄长韵上呈子方太仆
　　蔡肇　句
　　蔡肇　立春日焦留宿
　　蔡肇　彭群宜上新开轩
　　蔡肇　上呈子方乡丈
　　蔡肇　慎思说家山之胜用其语得诗
　　蔡肇　石排山渡行
　　蔡肇　书静胜院壁留别父老
　　蔡肇　送蔡髎守天台
　　蔡肇　送洞元法师归茅山三首
　　蔡肇　送钱齐玥倅苏州二首
　　蔡肇　送王左丞五绝
　　蔡肇　送朱行中守润
　　蔡肇　题画授李伯时
　　蔡肇　题李伯照夜白马图
　　蔡肇　题李世南画扇
　　蔡肇　题三茅风雨图
　　蔡肇　题申王画马图
　　蔡肇　题天申宫
　　蔡肇　题朱之纯谷阳园
　　蔡肇　望海楼
　　蔡肇　吾庵
　　蔡肇　小诗戏无咎
　　蔡肇　烟江叠障图
　　蔡肇　用俎字韵呈樗年
　　蔡肇　游浮玉三首
　　蔡肇　游善权洞
　　蔡肇　雨中游西庵
　　蔡肇　再答文潜
　　蔡肇　再和慎思府和少年真善事之句
　　蔡肇　赠王子飞之高丽
　　蔡肇　张公洞
　　蔡肇　至学省作
　　蔡振　临终口占
　蔡正孙
　　蔡正孙　和叠山先生韵
　　蔡正孙　冷田村
　蔡志学　题小如山庙
　蔡中道　张公洞
　蔡州道人　绝句
　蔡准　游大涤山
　蔡兹　燕堂诗













ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　





全宋诗：蔡



蔡必荐

蔡必荐　采薇图

西山有薇，美人不移。

西山无薇，美人不归。

采薇采薇，山是人非。

薇满西山，不生夷齐。

蔡必荐

蔡必荐　观葵有感

昨日一花开，今日一花开。

今日花正好，昨日花已老。

始知人老不如花，可惜落花君莫扫。

人生不得长少年，莫负床头沽酒钱。

得钱向酒家。君不见，

戎葵花。

蔡必荐

蔡必荐　寓意漫成

东邻老翁富钜万，每日关门常独饭。

西邻少居钱不百，每日开筵延上客。

老翁回头问少年，君家宾客何骈阗。

少年答曰翁不知，人生许得几何时。

翁看日月如流水，牢锁黄金与阿谁。

蔡必胜

蔡必胜　玉泉瀑

珠箔飞空涧布流，卷舒曾不用银钩。

悬崖洒洒清涵雪，越壑溶溶冷涩秋。

势动羽鳞应若是，韵谐宫徵亦相侔。

水晶不碍晴峰月，分付山灵夜莫收。

蔡卞

蔡卞　句

莫学饥鹰饱便飞。

蔡卞

蔡卞　句

对掌紫枢参大政，同扶赫日上中天。

蔡卞

蔡卞　楞严经偈

觉海性澄图，图澄觉元妙。

元明照生所，所立照性亡。

迷妄有虚空，依空立世界。

相想澄国土，知觉乃众生。

空生大觉中，如海一沤发。

有漏微尘国，皆依空所生。

沤灭空本无，况复诸三有。

归元性无二，方便有多门。

圣性无不通，顺逆皆方便。

初心人三昧，迟速不同伦。

色想结成尘，精子不能彻。

如何不明彻，於是获圆通。

味性非本然，要以味时有。

其觉不恒一，去何获圆通。

触以所角明，无所不明触。

合离性非定，云何获圆通。

法称为内尘，凭尘如有所。

能所非遍涉，云何获圆通。

见性虽洞然，明前不明后。

四维亏一半，支何获圆通。

鼻息出入通，现前无交气。

支离匪涉入，云何获圆通。

舌非入无端，因味生觉了。

味亡了无有，云何获圆通。

身与所触同，如非圆觉观。

涯量不冥会，云何获圆通。

知根杂乱思，湛了终无见。

想念不可说，云何获圆通。

识见杂三和，话本称非相。

自体先无定，云何获圆通。

心闻洞十方，生於大因力。

初心不能入，云何获圆通。

识见杂三和，话本称非相。

自体先无定，云何获圆通。

心闻洞十方，生於大因力。

初心汉有入，云何获圆通。

鼻息本权机，只令摄心住。

住成心所住，云何获圆通。

说法弄音文，开悟先成者。

名句非无漏，云何获圆通。

持犯但束身，非身无所束。

元非遍一切，云何获圆通。

神通本宿因，何关性分别。

念缘非离物，云何获圆通。

若以地性观，坚碍非通达。

有为非圣性，云何获圆通。

若以水性观，想念非真实。

如如非觉观，云何获圆通。

若以火性观，坚碍非通达。

有为非圣性，云何获圆通。

若以水性观，想念非真实。

如如非觉观，云何获圆通。

若以火性观，厌有非真为。

非初心方便，云何获圆通。

若以风性观，动寂非无对。

对非无上觉，云何获圆通。

若以空性观，昏钝先非觉。

无觉异菩提，云何获圆通。

若以识性观，观识非常住。

存心乃虚妄，云何获圆通。

诸行是无常，念性元生灭。

因果今殊感，云何获圆通。

我今白世尊，佛出婆娑界。

此方真教体，清净在音闻。

欲取三摩提，实以闻中入。

离苦得解脱，良哉观世音。

於恒沙动中，入微尘佛国。

得大自在力，无畏施众生。

妙音观世音，梵音海潮音。

救世悉安甯，出世获常住。

我今启如来，如观音所说。

譬如人静居，十方俱击鼓。

十处一时闻，此则圆真实。

目非观障外，口鼻亦复然。

身以合方知，心念纷无绪。

隔垣听音响，遐迩俱可闻。

五根所水齐，是则通真实。

音声性动静，闻中为有无。

无声号无闻，非实闻无性。

声无既无灭，声有亦非生。

生灭二圆离，是则常真实。

纵令在梦想，不为不思无。

觉观出思惟，身心不能及。

今此娑婆国，声论得宣明。

众生迷本闻，循声故流转。

阿难纵强记，不免落邪思。

岂非随所沦，旋流获无妄。

阿难汝谛听，我承佛威力。

宣说金刚王，如幻不思议。

佛母真三昧，汝闻微尘佛。

一切秘密门，欲漏不先除。

畜闻成过误，将闻持佛佛。

何不自闻闻，闻非自然生。

因声有名字，旋闻与声脱。

能脱欲谁名，一根既返源。

六根成解脱，见闻如幻翳。

三界若空花，闻复翳根除。

尘消觉圆净，净极光通达。

寂照含虚空，却来观世间。

犹如梦中事，尘登如在梦。

谁能留汝形，如切巧幻师。

幻作诸男女，虽见诸根动。

要以一机抽，息机归寂然。

诸幻成无性，六根亦如是。

元依一精明，分成六和合。

一处成休复，六用皆不成。

尘垢应念消，成圆明净妙。

余尘尚诸学，明极即如来。

大众及阿难，旋汝倒闻机。

反□□自性，性成无上道。

圆通实如是，此是微尘佛。

一路涅盘门，过去诸如来。

斯门已成就，现在诸菩萨。

今各人圆明，未来修学人。

当依如是法，我亦从中登。

非唯观世音，诚如佛世尊。

訋我诸方便，以救诸末劫。

求出世閒人，成就涅盘心。

观世音□□，自余诸方便。

皆是佛威神，即事舍尘劳。

非是长修学，浅深同说法。

顶礼如来藏，无漏不思议。

原加被未来，於此门无惑。

方便易成就，堪以教阿难。

及末劫沈沦，但心引根修。

圆通超余者，真实心如是。

蔡卞

蔡卞　咏茅山元符万宁宫

猗嗟三茅，得自初成。

气合於无，与形俱升。

孰希其风，必静必清。

寥寥久哉，乃发先生。

帝用尊之，载召来廷。

乃锡命书，迨其俦侣。

因其故庐，启此新宇。

像图仙真，上肖帝所。

神笔牍之，龙凤轩翥。

天锡皇帝，聪明孝友。

抱一用中，以绥九首。

遐迩率从，尊道熙功。

有欲求之，与在斯宫。

作为好歌，以诏无穷。

蔡卞

蔡卞　赠华阳法师

师到华阳洞，山华几度开。

只应常救物，却遣世人来。

蔡高

蔡高　谒馆阁校勘欧阳公

此日登史阁，高风孰可追。

学期明主佐，道许后生师。

余岂能自信，公真不我欺。

微躬托所厚，惭愧异新知。

蔡格

蔡格　山居十三首

一雨秋凉爽气新，秋声栗栗转伤神。

根株半载培多少，倏忽流光不待人。

蔡格

蔡格　山居十三首

刊删理障觅天根，心体昭昭会一原。

岁暮更宜深燕养，莫理书册动风旛。

蔡格

蔡格　山居十三首

观云听雨逐番新，清书绿荫更可人。

满眼个别无限趣，当窗憩久乐天真。

蔡格

蔡格　山居十三首

心远不妨车马过，地偏渐听月风来。

参差竹木皆清景，唯有梅枝手自栽。

蔡格

蔡格　山居十三首

大禹圣人惜雨阴，嗟我悠悠老已侵。

七年病蓄三年艾，犹胜龙钟转陆觉。

蔡格

蔡格　山居十三首

硬着脊梁休放肩，肩挑重负路漫延。

生前气力无停歇，一息奄奄尚向前。

蔡格

蔡格　山居十三首

寤寐前修相感深，一巾衣钵此传心。

叮咛莫问如来界，本体工夫在此寻。

蔡格

蔡格　山居十三首

天下无如闻道乐，人间惟有养心高。

烟花过眼须臾灭，明德馨香万古牢。

蔡格

蔡格　山居十三首

逆境须同顺境宽，熟仁坚志这中观。

英雄何限经坷坎，一片精光本自完。

蔡格

蔡格　山居十三首

老年随分做工夫，黄卷静披世味无。

倦整池边春睡足，凭栏遥看鸟相呼。

蔡格

蔡格　山居十三首

此身终老太平年，何事修真颠倒颠。

但得开颜随日赏，醉眠花下也神仙。

蔡格

蔡格　山居十三首

野花幽草满庭除，生意绵绵接太虚。

独坐空斋无一事，呼童三径乐教锄。

蔡格

蔡格　山居十三首

何思何虑只寂然，由来心静类修禅。

一去无多路□□，直启玄关叩洞天。

蔡格

蔡格　自咏

富贵良非愿，林泉毕此生。

酒因随量饮，诗或偶然成。

秋水和烟钓，春田带雨耕。

颓然无缝塔，且不费经营。

蔡公亮

蔡公亮　一字天

石室阴幽却朗然，仰窥长罅见清玄。

不知谁把如椽笔，画出光明一字天。

蔡冠卿

蔡冠卿　送灵岩道光大师

僧读儒书举世稀，惟师精学出尘机。

上都香火安禅久，东国林泉徇众归。

道在莫从形相索，身间都觉利名非。

灵岩到日秋应晚，还写新诗遍翠微。

蔡冠卿

蔡冠卿　云门寺

忆昔云门月正明，烦襟消尽觉神清。

林泉自濯尘埃事，松桧静含风雨声。

山鬼听经藏户牖，野猿偷果堕檐楹。

几年京洛缁尘满，何日临流一濯缨。

蔡光启

蔡光启　挽敦夫

人物于今叹渺然，孤坟宿草已生烟。

日暮行人道傍舍，应何年少谈禅。

蔡洸

蔡洸　友贤堂

筑堂傍西庑，非悦轮奂美。

公余竟何之，行行辄至止。

纷纭屏玩好，周遭罗经史。

晤对今伟人，尚论古君子。

择善固毋倦，胜良自自喜。

卫公骨虽朽，妙语犹在耳。

蔡沆

蔡沆　春日即事二首

人生何事最为亲，不看春容不识真。

岸柳细摇多意思，野花初破足精神。

精神识后施为别，意思到时言语新。

为报同侪须急赏，莫教春去始伤春。

蔡沆

蔡沆　春日即事二首

楼上从容晓日明，春风随意动郊坰。

定知有象根冲漠，未信至精惟杳冥。

万化淳时春蔼蔼，一元亨处雨零零。

忘言共倚栏干见，录满周原水满汀。

蔡沆

蔡沆　登高

九日登高庙阁阴，山间犬吠白云深。

清秋空谷寒侵夜，绕屋幽林翠满岑。

佳景随开陶令兴，雅怀犹负远公心。

年来名利都抛却，唯有游观到处寻。

蔡沆

蔡沆　闲游

缓步荒郊外，杖藜看耨锄。

蓑衣蒙短褐，野饭摘残苡。

雨过苗花湿。云深草树疏。

敲门无犬吠，何处觅樵渔。

蔡沆

蔡沆　夜行舟

霞晚临江岩，云深不见星。

鸟棲沙篆暗，山远暮钟鸣。

燃火移村色，号风晚度声。

船窗迷漏鼓，独立向天明。

蔡沆

蔡沆　游白鹿洞

古洞云封山正阴，攀藤负石此登临。

双峰削剑雄中外，五老当头壮古今。

入室飆瞻先圣像，登台惭愧昔时心。

十年梦寐今方见，终老生涯只处寻。

蔡沆

蔡沆　游西山

闻道西山胜，今朝始见山。

鹤鸣双剑动，宠喷紫霄寒。

人去台空古，墨灰沼未乾。

紫阳招不作，登眺共谁看。

蔡沆

蔡沆　自咏二首

青春不可再，白发两三茎。

得句非诗史，为文学雅成。

愁多凭酒散，老至逐人行。

开卷无相似，长吁负此生。

蔡沆

蔡沆　自咏二首

一病观书歇，终朝药饵亲。

焚香葆静性，咬菜适清神。

落燕巢低屋，饥乌噪近人。

觅仙难换骨，贫瘦得吾真。

蔡沆

蔡沆　坐龙池观瀑布泉

一上巍峰独枕流，匡山爽气为君收。

泉飞直下三千丈，池喷奔分数百州。

净练银河辉映阁，烟凝碧树吐成楼。

先师巨笔悬岩石，文物风光度几秋。

蔡交

蔡交　洋州

武定新雄阃，丰宁旧奥墟。

地兼秦蜀美，川会汉洋纡。

翠垒环封岭，清流跃野渠。

安知下斜谷，别得上华胥。

干酒香村落，生金富里闾。

晴轩迎蟚蝬，夜管送蟾蜍。

啼乌弦幽坞，芳花绣碧墟。

路飞游女盖，巷曳隐人裾。

陆会寻穿石，江遨揭聚鱼。

缴将藤解坼，耗用穣驱除。

双竹溪翁杖，柔芎壩户蔬。

镇留仙婿恨，岩邃佛人居。

照市成都锦，盈庠阙里书。

采茶惊雉鹧，护橘趁狨狙。

俗洽庭无讼，年丰弜有储。

大资州将懒，藐与世贤疏。

统总村何有，甘酣分有馀。

正宜心自怍，更有位谁如。

未执归田耒，犹乘集事车。

好于闲静处，积渐学樵渔。

蔡隽

蔡隽　和陈轩题汀洲苍玉洞

向来曾醉呼猿洞，乱石崩云拥坐隅。

谁料七闽烟瘴底，半岩风物似西湖。

蔡开

蔡开　平绿轩

瞰水地仍敞，开窗望不迷。

良畴连远近，秀野混高低。

晓起烟千树，春耕雨一犁。

道人深乐此，坏衲且幽栖。

蔡戡

蔡戡　爱閒堂

归来筑室傍城阴，旋揭新名雅意深。

因病爱閒多得趣，逢场作戏亦何心。

鸟鱼飞泳全真性，水石风流有至音。

衰朽自知无所用，量才只合在山林。

蔡戡

蔡戡　丙辰罢郡得祠

世论可怜哉，无心任去来。

狙公徒自喜，鸥鸟浪相猜。

塞马宁非福，池鱼枉见灾。

扁舟从此去，回首谢氛埃。

蔡戡

蔡戡　病中纪事

我生天地间，甲子倏一周。

岁与命相近，灾釁非人谋。

抱病卧漳浦，荏苒久不瘳。

伛偻腰欲折，偃仰筋如抽。

痛楚彻心膂，呻吟损咽喉。

浃背汗淋沥，环膝寒飕飗。

晨兴服絺綌，夜卧重衾裯。

垢腻生虮虱，爬搔变疮疣。

寝食殆俱废，起处宁自由。

跬步远千里，窘局如拘囚。

艾火既妄灼，药剂还轻投。

以此千金躯，寄命庸医流。

展转几十旬，初夏俄清秋。

去死一间耳，自叹如浮沤。

有身即有患，无生乃无忧。

彭殇齐寿矢，蝼蚁同王侯。

四大非我有，外物何劳求。

委心以待尽，死生任浮休。

蔡戡

蔡戡　病中书

短褐颓然一病僧，支离瘦骨伴枯藤。

扫除习气嗟犹在，摆脱尘缘愧未能。

案上纵横堆药裹，箧中颠倒贮书縢。

青鞋布袜从兹始，试叩如来大小乘。

蔡戡

蔡戡　拨置吏牍再作一诗以酬相恼之什

朝来衙集事还生，不觉文书几上盈。

顾我尘埃败佳思，羡君心迹得双清。

也知静色撩诗兴，无奈芜辞愧俊英。

得句已推三昧手，论交当拜十年兄。

蔡戡

蔡戡　不寐

独卧虚斋百念衰，枕边犹有数枝梅。

青灯看尽愁肠断，画角吹残旅梦回。

发为忧时浑欲雪，心存报国未全灰。

功名蹭蹬身先老，那更駸駸急景催。

蔡戡

蔡戡　长风沙

舟人指点长风沙，寂寞烟村三数家。

寒日荧荧照枫叶，霜风槭槭飞芦花。

江头景物自不恶，买鱼沽酒时独酌。

扁舟日日弄烟波，此生空羡渔家乐。

蔡戡

蔡戡　春郊即事

一犁春雨欲平塍，预卜今年穑事成。

天意却愁人意懒，故令布谷苦催耕。

蔡戡

蔡戡　淳熙戊戌将命广东侍亲携孥十一月至安仁留云锦驿一宿而去时晋卿倒

忆昨南游日，今余二十年。

扶舆潘母健，举案孟光贤。

远宦徒劳耳，重来倍怆然。

若非吾小阮，只影更谁怜。

蔡戡

蔡戡　次蔡介卿雪中风寄

玄冥作意逞雄豪，陵压东君惨不骄。

一气回春何太晚，群阴见晛未全消。

漫夸呈瑞宜新麦，那似为霖救旱苗。

造物深机虽莫测，愿言六气自均调。

蔡戡

蔡戡　次蔡介卿雪中风寄

等閒栽遍小园花，剩拟春来赏物华。

不觉琼英先满树，更看缟带暗随车。

光摇玉镜冰初泮，冻屈金钩草未芽。

料得小桥人不到，江梅欺压任横斜。

蔡戡

蔡戡　次张伯信韵题吴园画轴

谁把吴园较辋川，画图犹复想当年。

要知故国非乔木，文采风流尚宛然。

蔡戡

蔡戡　大雪不止再交前

玄冥一怒天地黑，巽二前驱声摵摵。

须臾白帝振轩裳，龙凤幡旂交委积。

旧传洛邑深丈余，今比常山才数尺。

天公作意逞阴机，翦水裁霜巧无隙。

云涛万顷俱浩荡，海风吹散琉璃碧。

坤轴摧压几欲颓，日轮埋没浑无迹。

定知谪堕万玉妃，紫府清都削名籍。

可惜飞琼天不管，等閒幻作神仙宅。

诗人嘲弄困万象，苦思不妨闭门索。

攒眉呵手捻冻髯，得意忻然见颜色。

英词逸气吞江湖，窃比君才如楚国。

看花君子待新晴，又见春风摇燕麦。

我方叠石筑小坡，人笑老翁似儿剧。

何当蹑履共登临，一览山川皆尽得。

蔡戡

蔡戡　代赵仪可挽刘叔丙

此士不可得，乡人今始思。

迎宾多事日，教子废科时。

望屋讼自止，弄丸争者谁。

京华携手处，忆著最伤悲。

蔡戡

蔡戡　道中见梅

篮舆兀兀梦初回，怪底幽香触鼻来。

日暮天寒正愁绝，谁家篱落数枝开。

蔡戡

蔡戡　道中述怀

分阃南来两见秋，不才多病合归休。

奔驰水陆三千里，经历江湖十四洲。

鲈脍莼丝怀古里，梅花雪片送行舟。

自惭尸素终无补，只为忧边白尽头。

蔡戡

蔡戡　灯夕不出偶成

晚岁光阴只自惊，眼中乐事叹何曾。

雕鞍绣幰多游子，纸帐蒲龛一病僧。

尘翳扫除方寸地，光明散作百千灯。

维摩丈室跏趺坐，千息调匀唤不应。

蔡戡

蔡戡　登岸山观用前韵

病足蹒跚好罢休，又登绝顶故迟留。

霜明枫叶红如染，露挹岚光翠欲流。

远目无穷休更望，赏心未足卜重游。

超然胜绝非人世，疑是身居麟凤洲。

蔡戡

蔡戡　登榕溪阁

公余赢得暂时休，归骑匆匆更少留。

古木千章环美荫，危亭百尺枕清流。

诗翁仙去留遗迹，病守重来访昔游。

坐久西山衔落照，一行鸥鹭起汀洲。

蔡崑

蔡崑　善卷坛

几到坛边登阁望，因思遗迹咏今朝。

当时若为重华出，不是先生傲帝尧。

蔡令将

蔡令将　游虎丘

佳时结胜游，与子棹兰舟。

路近云烟霁，岩深水木秋。

临风伤远日，感慨发诗愁。

乐事真难偶，年光若转头。

蔡楙

蔡楙　句

竹静深留月，花多不辨香。

蔡楙

蔡楙　句

曙分林影外，春尽雨声中。

蔡蒙古

蔡蒙古　梅江晚泛二首

罢读出江岸，江波滚滚来。

呼舟閒打桨，载月二更回。

蔡蒙古

蔡蒙古　梅江晚泛二首

何处吹横笛，萧萧荻苇丛。

徐看钓艇出，蓑笠一渔翁。

蔡蒙古

蔡蒙古　阴那山

宫阙空悬胜绝奇，天然泉石画中窥。

五峰指月攒寒玉，二水流云漾碧漪。

鱼鸟身如游极乐，猿猴心似发菩提。

沈沈钟鼓僧閒寂，客亦忘言自得之。

蔡蒙古

蔡蒙古　游王寿山

王寿山头石径斜，不知何处有仙家。

烟霞踏遍芒鞋破，一路春鸠啼落花。

蔡凝

蔡凝　句

春色遍空明。

蔡槃

蔡槃　病中

绕舍东风急，柴门静掩时。

交情贫里见，药性病中知。

沉寂心当定，清羸步懒移。

呼童理书案，为管旧时书。

蔡槃

蔡槃　春思

自觉无春思，春长在眼前。

天晴梅堕雪，地暖草生烟。

独步迷山影，空肠饱涧泉。

乡心徒耿耿，为客又经年。

蔡槃

蔡槃　次倪梅村见寄韵

江湖不恨知心少，只怕相逢雪上头。

万事悠悠双弊屣，百年渺渺一虚舟。

共斟荷露吟终日，坐挹松风喜近秋。

更好停杯溪上月，不妨为我夜深留。

蔡槃

蔡槃　次幽居

却粒烧丹未有方，且逃人事住山房。

冷看桐叶含秋思，间扫苔花背夕阳。

墙壁遍题无酒句，衣裳多带捣茶香。

云深自是稀来往，婆饼一声清昼长。

蔡槃

蔡槃　冬夕寄友

壁灯花落夜将残，天远那知客思单。

鹤帐不成云外梦，燕楼空锁雨中寒。

千年风雅教谁主，一曲凄凉只自弹。

又恐孤山梅渐老，明朝相约过长安。

蔡槃

蔡槃　宫主祠

玉镜台前懒画眉，伤心最是月明时。

君恩渐绝门深掩，落尽间花竟不知。

蔡槃

蔡槃　瓜州

烟际击孤舟，芦花两岸秋。

江空双雁落，天迥一星流。

急鼓西津渡，残云北固楼。

商人茅店下，沽酒话扬州。

蔡槃

蔡槃　过横岭书信臣宅壁

马嘶残月醉醒中，行尽天涯西复东。

两鬓欲霜难讳老，一心忧国不妨穷。

只今世路浑如水，从旧交情独有公。

彭泽门前昔时柳，也应相傍得春风。

蔡槃

蔡槃　寄北磵

拟定书中字，山中欲问谁。

一从分手后，尽是断肠时。

烧叶驱残冻，挑蔬备夕饥。

相思不但此，明月梦魂随。

蔡槃

蔡槃　寄碧瑶山房

市声不到处，作屋僪三间。

洗砚添新水，开窗放远山。

湿云侵树黑，疏雨蚀苔斑。

近有间生活，吟编手自删。

蔡槃

蔡槃　寄何尉

向晚出林麓，思君隔瀼湾。

因看云过岭，不觉日沉山。

犬吠疏篱下，牛归古道间。

一声何处笛，明月上松关。

蔡槃

蔡槃　寄雪蓬姚监丞

忆昔青灯夜对床，断猿声里早梅香。

一从去棹冲寒雪，几度凭阑到夕阳。

秋思渐于蝉外觉，别愁偏向雁边长。

梧桐解得离人意，不遣西风吹叶黄。

蔡槃

蔡槃　金陵

六代帝王州，寒烟满石头。

星河天北转，江汉水东流。

步绝金莲雨，歌残玉树秋。

白头有渔父，犹说景阳楼。

蔡槃

蔡槃　九日僧舍偶成

落帽年年学孟嘉，今年偶客梵王家。

石床斋散门初掩，细雨声中落菊花。

蔡槃

蔡槃　客中

举酒吟诗易，居贫作客难，

一番思世事，半日倚阑干。

霜重竹篱薄，风高石径寒。

无言搔短发，望眼到长安。

蔡槃

蔡槃　留别

欲去休云易，相思恐弗禁。

一床秋雨梦，千里暮云心。

每自悲行役，知谁识老吟。

西风闻过雁，记取问佳音。

蔡槃

蔡槃　旅中

梧叶响荒塘，秋宵不耐长。

猿啼千嶂外，人在一灯旁。

雁影溪桥月，钟声野寺霜。

明朝又何处，烟水正茫茫。

蔡槃

蔡槃　钱塘怀古

郁郁东南旺气浮，吴争越战几春秋。

一阳柳色浑无恙，五月荷花半是愁。

隆替且容吾辈老，英雄都付此江流。

中原苦被淮山隔，莫向西风更倚楼。

蔡槃

蔡槃　人间

充尽人间事，西风掩竹门。

无人争碧嶂，有鹤伴黄昏。

扫石移云影，浇花润月痕。

何须叹牢落，知我有乾坤。

蔡槃

蔡槃　山城即事

独上山楼上，楼高望尽天。

更无云一点，只有月孤圆。

树老飘黄叶，湖空起白烟。

故园音信断，愁绝不成眠。

蔡槃

蔡槃　山居

急雨开新霁，薰风献嫩凉。

苔花停画壁，云叶护书床。

枕上清风细，诗中雅兴长。

地偏人到少，幽鸟语新篁。

蔡槃

蔡槃　雪中怀祝声之

逢人常自说，家远欲归难。

身暂依莲社，心犹在杏坛。

摊书灯下读，磨剑月中看。

近日无消息，相思雨雪寒。

蔡槃

蔡槃　谒范文正公祠

半龛遗像饰貂蝉，往事犹思庆历前。

未说两朝亲捧日，且言一柱独擎天。

山林付与书生管，香火当同信史传。

独恨军中无此老，如今西贼又侵边。

蔡槃

蔡槃　游古寺

山烟寒日暝，鸱殿与云齐。

松鼠下阶走，竹鸡当户啼。

碑荒文字古，僧老语音低。

欲往应无计，斜阳照杖藜。

蔡槃

蔡槃　游梅庵

一点尘难着，推窗晚翠开。

早知延话久，悔不带诗来。

医俗可无竹，耐交惟有梅。

平生爱闲步，踏碎几莓苔。

蔡槃

蔡槃　约友同游

买得扁舟击海滨，梅花岭上浪游人。

江山若欲留连客，诗酒何妨报答春。

柳带梳风黄尚浅，草茵铺雨绿将匀。

约君携手同行乐，趁取东郊景物新。

蔡槃

蔡槃　越州早行

青鞋三十里，草露惹衣斑。

潮落曹娥渡，云荒夏禹山。

秋声黄叶里，一影白鸥间。

欲问钱塘□，渔家未启关。

蔡槃

蔡槃　赠江湖隐者

湖上人家住最幽，檐牙倒影落沧洲。

诗成梅坞三更月，酒醒蓬窗午夜秋。

移石为添烧药灶，卖金因起读书楼。

经年不入城闉去，长倚阑干看白鸥。

蔡槃

蔡槃　郑介道见访

数株杨柳种多年，今日方维胜客船。

扫石共看山色坐，枕书同听雨声眠。

溪羹旋煮莼丝滑，野饭新炊白玉圆。

不管归心忙似箭，强留吟过菊花天。

蔡槃

蔡槃　竹

每爱幽窗下，烟藂与露枝。

才闻风起处，便是雨来时。

节直将谁比，心虚只自知。

青青长在眼，休说化龙迟。

蔡槃

蔡槃　自叙

江湖间步几经年，穷似襄阳孟浩然。

折简为求僧舍茗，典衣因欠酒家钱。

真情尽向诗中见，归梦常于枕上圆。

世路风波深可畏，结茅何日遂归田。

蔡齐

蔡齐　小孤山

大孤之石衡且修，青青长在湖之头。

小孤之石锐以高，削立江崖当洪涛。

滔滔逝水东流去，两石崔嵬屹天柱。

蜀巴之源浩泇泇，壮哉此诚江海门。

鸿庞稍见土宇广，疏凿方知夏禹勤。

名山大川神所主，过者震惊谁敢侮。

云何作庙向荒壖，抟土娉婷像龙女。

篙师贾客尔何知，坎坎伐鼓持豚蹄。

倚篷清坐渔歌起，日暮但见崖鹰飞。

危峰屹立长江上，势折华胥限百蛮。

鳌背孤撑青玉柱，斗杓斜插翠云鬟。

月生西海初三夜，潮到东吴第一关。

安得扁舟多载酒，放歌击楫浪花间。

蔡齐

蔡齐　小孤索同黄士殷同赋

缆舟宿松县，我友爱奇观。

爱登小孤山，千里瞰江岸。

窄塞峡浪喧，微茫渚沙漫。

临深看泳鱼，思归闻啼雁。

茫茫吊千古，俯仰亦嗟叹。

君侯金玉章，贻我舟中玩。

蔡清臣

蔡清臣　广惠寺

云中老树冷萧萧，溪上僧归倚画桡。

谁为秋风乘兴去，松窗先听富阳潮。

蔡权

蔡权　和鹅湖三先生韵

朱陆豪雄夙所钦，本仁祖义浑同心。

高明顿足先登岸，邃密为山渐到岑。

易简支离争诮切，禅关俗学互浮沉。

撑眉拿眼来葱岭，公论昭明在古今。

蔡权

蔡权　掩扉

院静秋深昼掩扉，倦游园圃坐忘归。

休惊白发催颜瘦，且看黄鹂绕树飞。

翠竹受风生远韵，碧梧竟夕含清晖。

此间标格谁能会，唯有孤星入少微。

蔡权

蔡权　夜叹

不寐中宵发叹歌，无闻见恶竟如何。

堪嗟岁月蹉跎久，却悔尘寰错误多。

事业分明卑管晏，源流直上接丘轲。

衰颜皓发雄心在，蓄艾从今起宿疴。

蔡权

蔡权　夜坐

露冷风高天气清，中秋月色更发明。

扪怀永夜心同照，抱膝孤灯兴自倾。

漏尽欣无尘客坐，钟鸣恍有老仙迎。

归来最爱天机静，莫遣纷纷混世情。

蔡权

蔡权　游西山

洞天杳杳白云低，古木丛阴路欲迷。

昼永并无人迹混，夜学惟有鸟声啼。

雨昏草色寒侵院，风入松声响乱溪。

隔宿寻幽心未惬，马回山下日将西。

蔡权

蔡权　自咏

故居荐山东，十载去不还。

故人庐峰北，一念长周旋。

风波既渺藐，岁月空推延。

园地益新好，亭馆故依然。

忆昔紫阳翁，沉醉春风前。

登览意有会，携提笔如椽。

银钩并铁画，灿烂疑蛇蜒。

至今雕梁上，日夕生云烟。

触事多思远，抚景良独妍。

秀色可览结，岚光渺无边。

斯文与斯亭，千古垂不刊。

蔡任

蔡任　句

我与斯民同一性，谁言此邑号三阳。

蔡如松

蔡如松　国师南岩诗

七闽山秀江逾碧，俗知礼义亡奸慝。

贼潮何事率淮民，拥众南来稍蚕食。

椎埋却冢荒径里，醉饱呼天烂渔弋。

孽驹蹑迹逞神怪，河海波腾云泼墨。

门开启圣像双阙，台筑三清伴紫极。

一朝春燕飞入宫，九龙帐底生荆棘。

举宗屠肆血腥秽，骸骨无人坎坟域。

群凶睨目暗招邀，起火狐鸣乘月黑。

雪峰禅客汛遗种，物色漳川俄访得。

芦黄苇白秋负多，俗话辛酸语还塞。

易衣传入虎狼口，翻覆死生难可测。

至今尚余下辇处，巧作妖言相诞惑。

我曾亲到国师岩，父老颇能为记忆。

吐冤戟手骂从效，阴与群奸为羽翼。

孤僧逼将上车去，水石含悲空寂默。

唯有霜钟音韵清，破寒千里传消息。

蔡如松

蔡如松　九侯山神诗

谁言少康真禹子，子孙九人流到此。

谁言鬼侯遭纣虐，冤魄至今灵故垒。

诞哉二说太荒唐，未识根原有初始。

我曾南自五羊回，杖屨空山问遗址。

数间古屋傍林峦，一簇偶人皆剑履。

断碑仆地苍藓没，满庭落叶秋风起。

岁时伏腊走村翁，醵钱买酒烹羊豕。

粤巫击鼓细吹角，整日歌呼乞新祉。

饥乌攫肉舞盘间，野蝶寻馨投盏里。

愚民惊怪相骇诞，巧啭笙簧萦俗耳。

那知三代去已远，鬼神岂肯歆非祀。

漳川遐僻在穷闽，北去中州几万里。

从来不及风马牛，庙食胡为而至是。

滥觞曲士妄穿凿，湍激妖狐因倚恃。

嘘烟吹雾作精变，历古冥冥无辨理。

保当济会狄梁公，为我乘时皆斥毁。

蔡若水

蔡若水　麻源灵丰祠

偶因乞雨到麻源，碧涧萦纡乱石间。

未省谢公吟赏后，更谁乘月弄潺湲。

蔡沈

蔡沈　次刘子融言诗之韵

试将风月共君哦，识处应须出旧科。

吟咏性情当自得，敷张华藻第差讹。

入神致用何思虑，告往知来谩切蹉。

欲达古诗三百义，一言而蔽不须多。

蔡沈

蔡沈　读江西诗呈游光化料院

江西多秀士，卓跞相后先。

其中最翘楚，无出黄陈前。

森然插天干，琢削草舍椽。

羌童扣金石，越女调管弦。

非无要妙音，难与韶瀋传。

王风惜云远，屈宋美独专。

沉浓玄晖诗，典雅渊明篇。

少陵备众体，太白真谪仙。

微情寄风月，肺腑皆天然。

自从句中眼，一字千金钱。

于今百馀载，诵说如河悬。

人惟屋下屋，何以千万间。

正声日微茫，寂感空无边。

蔡沈

蔡沈　读王莽传寄廖判府

噫吁嚱，噫嚱一曲难为听，

桑麻垅亩今荆榛。子规夜诉仓庚鸣，

时至气化能无声。高皇神武百世业，

安汉小子为凭陵。九十六万目可掩，

奈何从臾皆群臣。臣乎臣乎胡乃尔，

富汝贵汝庸何生。炎精白昼欲晦蚀，

日角眉目尤精神。古来权柄不早去，

止为鱼肉涂生灵。生灵涂炭自兹始，

古往今来只如此。重华一去何时还，

志士幽人泪如雨。

蔡沈

蔡沈　古意二首

古人不可见，末习徒纷然。

精微固难知，论议胡尔偏。

郢曲听者谁，巴唱和乃千。

世道既若兹，淳风何当还。

矫矫且自强，天运终来旋。

蔡沈

蔡沈　古意二首

种木必培根，清流必澄源。

根源得其理，流末乃可言。

圣贤本始务，条达盖自然。

时俗枝委求，持操空尔烦。

存存此成性，道义斯其门。

蔡沈

蔡沈　归自城中承介卿宠顾惠诗次韵

幽雅从君志，驱驰愧我人。

无忘岁时旧，因得笑言亲。

心赏知非故，诗成语自新。

一川风景会，樽酒且频频。

蔡沈

蔡沈　和伯氏怀人韵

怀人复怀人，怀忧不能写。

沧浪有舟楫，使欲从东下。

春寒雨淋淋，舟楫不可寻。

临流一惆怅，直下万里深。

蔡沈

蔡沈　和伯氏用介卿韵惠诗二首

信笔题诗学行馀，功名聊且付樵渔。

心闲独玩三秋干，足健时看数亩蔬。

渺渺橘园联草阁，疏疏竹径傍田庐。

是间日有无穷趣，月淡风清静读书。

蔡沈

蔡沈　和伯氏用介卿韵惠诗二首

悄悄园林世味长，碧云疏散暮天光。

且宽礼乐兴江左，厌听干戈暗洛阳。

梨叶尽时无伏暑，竹阴深处有馀凉。

从容领会精微旨，何用区区底事忙。

蔡沈

蔡沈　和陈子公井斋韵

生来井井义谁穷，阳自初来位五中。

若信此间方寸地，能安而虑即成功。

蔡沈

蔡沈　和介卿唐石道中早梅

六曲溪头处士家，年年篱落万枝花。

怪来驿使无消息，却报烟村一树斜。

蔡沈

蔡沈　和吴伯纶早梅

篱落当岁暮，春至无人知。

鸾鹤倏尔集，蜂蝶还先期。

月落步疏影，空明见幽姿。

香气谁与达，赖有清风吹。

蔡沈

蔡沈　红梅

一树芳菲露短墙，彩霞千缕带斜阳。

东君赋予知何意，剩与胭脂使嗇香。

蔡沈

蔡沈　寄赠江宁刘明府

南陆昼日永，北窗风气清。

端居玩时物，园林绿阴成。

新竹梢已繁，修梧叶初荣。

翩翩有幽禽，睍睆发清声。

岂无樽酒欢，抚景难自倾。

亲朋天一端，别我岁倏更。

衷丹寄秋毫，香煤染霜藤。

耿耿叹离群，拳拳怀友人。

珍重万金抵，契阔千恨平。

欲题尺书报，恻怆若为情。

蔡沈

蔡沈　句

静寻啄木藏身处，闲看游丝到地时。

蔡沈

蔡沈　句

游鱼顾影惊寒月，宿鹭迷群下夕阳。

蔡沈

蔡沈　绝句

积雨添泉脉，寒来送两山。

南风北窗下，午梦听潺湲。

蔡沈

蔡沈　蜡梅

造物无穷巧，寒芳品更殊。

花腴真类假，枝瘦嬾犹枯。

帝子明黄表，宫人隐绛襦。

若论风韵别，桃李亦为奴。

蔡沈

蔡沈　刘子野携诸名公诗轴见过为书其后

畏暑懒出户，息心聊罢诗。

诸公旧有作，其意已无遗。

岭表经行处，贤阙扣见时。

悠然皆往事，勉务日新期。

蔡沈

蔡沈　马司户所作墨梅并示佳作因次韵

谁把霜毫归庾岭，王孙去后久寥寥。

长时月夜横疏影，镇日春风上素绡。

可笑儿童寻剪摘，如知蜂蝶亦邀招。

人心造物无穷巧，顷刻功成永不摇。

蔡沈

蔡沈　南昌城

巍城十八里，雄壮称洪都。

北郭势迤逦，南浦形萦纡。

连亘控西江，囊括尽东湖。

灌侯遗故址，李相规旧模。

改筑龙沙堤，三方第如初。

得非雕残后，民力不足欤。

得非府库竭，费用不给欤。

当时庙堂上，不主公议欤。

我来客城闉，感慨成欷吁。

今古如一辙，有才能远图。

蔡沈

蔡沈　偶题

作书与蜀客，止为求知音。

不料缘素丝，却与多黄金。

今情既已异，古意何由寻。

一笑陶靖节，雅趣无弦琴。

蔡沈

蔡沈　偶题三首

暮年无杂虑，何事更关情。

入市非求利，居山岂为名。

诚存心自逸，足健步常轻。

却是行游处，春风日日生。

蔡沈

蔡沈　偶题三首

寂寞园林迥，栖迟念虑宽。

雨声连砌响，风色入帘寒。

义理无新得，交游少旧懽。

梅花自畴昔，岁晚独相看。

蔡沈

蔡沈　偶题三首

日日门前路，春风与物期。

早梅纷白雪，垂柳散青丝。

把酒怀情久，吟诗遣兴迟。

闲来复闲往，携策谩逶迤。

蔡沈

蔡沈　山中

才既非时用，性本爱岑寂。

决策西山游，幽隐遂成癖。

春风百花红，秋月千嶂碧。

烟霞结绸缪，猿鸟自畴昔。

乘间抚深旷，喷薄轰铁笛。

笑挹天柱峰，高寒几千尺。

蔡沈

蔡沈　双林壁间有人写董仲达希字韵诗和者纷纷因用韵

寺古苍松老，僧高俗客希。

我来游竟日，不用笋舆归。

蔡沈

蔡沈　送江端伯之隆兴

人生辛苦惟别离，况复心相知。

辛酸话别语不出，相看执手徒依依。

问君西游何归期，长途巉岩不可思。

春霜日暮山谷里，寒风凛凛吹人衣。

中林哑哑乌欲栖，猿猱虎豹夹路啼。

路傍古屋掩柴扉，空房独宿生新悲。

家山昨夜春始至，桃花初破梅花飞。

自非丈夫刚自许，谁不去住生狐疑。

惟君与我同此志，西湘东越频驱驰。

番阳浩荡六百里，南昌风物雄江西。

西山中峙高崔嵬，滕王杰阁横江开。

五更东望红浴日，鱼龙蛟蜃惊相积。

阳门青松青可挹，剑池清水清可吸。

真人鹤岭遗金丹，中峰苍莽风常寒。

游人西游止此地，眼明足健应忘还。

闽山岂足展羽翮，湖光望极天地宽。

鲲鹏变化知有托，归来长铗宁须弹。

蔡沈

蔡沈　送连惟馨之小湖兼简程节推

本有瓜葛旧，况乃桑梓情。

浮云无定姿，飘泊湖溪滨。

春晴百花发，忍对江头别。

垂杨弄柔丝，含愁不能折。

湖溪故人心，寒潭照秋月。

一别经十年，俯仰伤契阔。

为言山中友，青阳半华发。

蔡沈

蔡沈　送王禹玉游西岩

幽人欲往西岩巅，临风送目心悠然。

芒鞋竹杖风月冷，千山万壑开晴烟。

人生适意多掣肘，穷欲入山山不受。

严光终老钓台春，李白谩醉长安酒。

殷勤为我语山灵，白头管取相看守。

蔡沈

蔡沈　题范伯诗顾斋

时人欲作圣贤归，反己由来自不欺。

谈话每虞无十步，持循长恐有虚辞。

砼砼固不为兹必，踽踽宁求可善斯。

吃紧此心常自在，一诚之外靡馀师。

蔡沈

蔡沈　挽刘文安公

考亭云谷孰居先，名世悠然得正传。

穷理致知须主敬，存心养性道齐贤。

凌云端拟陈三策，魂梦那知隔九泉。

后世表章尊所学，四书功足继朱宣。

蔡沈

蔡沈　武夷山中四首

余昔隐屏东，扁舟夹双龙。

浩歌碧云间，万壑生清风。

群仙幔亭宴，玉女双鬓蓬。

夕景落寒岩，照耀金芙蓉。

蔡沈

蔡沈　武夷山中四首

余昔隐屏西，乘闲卧幽栖。

岩花雪端发，野鸟林际啼。

仙掌神所刓，石崖天与齐。

月华结清梦，啁哳闻金鸡。

蔡沈

蔡沈　武夷山中四首

余昔隐屏南，春风驻征骖。

开门傍水面，结屋依山岚。

千崖互纡郁，万象中浑涵。

居然岁月深，寒花露毵毵。

蔡沈

蔡沈　武夷山中四首

余昔隐屏北，飘然度岩侧。

谁知神仙居，自与尘世隔。

瑶草霜更青，琪花雪仍白。

横玉叫寒云，万里天一色。

蔡沈

蔡沈　武夷自咏

武夷群岫高崔嵬，隐屏直耸天中开。

千寻拔地出圭壁，屼屼万古封苍苔。

烟霞舍卷朝夕异，日月昼夜东西回。

寒流诘曲抱岩足，水清沙碧直蓬莱。

紫京真人玉为杯，琼浆初发葡萄醅。

醉来披云卧松月，松花点点飘香雪。

哀猿绝壁声更长，惆怅怀人逮明发。

蔡沈

蔡沈　谢人惠诗

岁事已无几，相过常少宾。

扣门来剥啄，握手见情亲。

月窟文章客，花岩老病身。

从兹襟义合，有约待新春。

蔡沈

蔡沈　胥村

楚国当年滥政刑，子胥何事亦鞭平。

当时若有权轻重，止合终身去郢城。

蔡沈

蔡沈　夜读苏州诗

夜读苏州诗，襟怀尽冰雪。

飘飘关塞云，微微河汉月。

秋兰南窗前，清香静中发。

怀我千载心，岁晚更幽绝。

蔡沈

蔡沈　咏武夷

四曲游人歡乃歌，旧矶千古老渔蓑。

题诗岩下人来往，春雨年年长绿莎。

蔡沈

蔡沈　咏西山

紫荆相依倚，绿绦自蒙密。

秋兰涧中花，山果路边实。

沿岗引霜藤，临流坐寒石。

日暮阴崖开，云收远山出。

疏篱尚存菊，荒庭旧垂橘。

丝桐想虚堂，简策居静室。

俯仰今几时，漫然已陈迹。

摩挲苍苔痕，屐齿不可识。

蔡沈

蔡沈　游灵岩分韵得从字

我来灵岩游，坐石披蒙葺。

悠然忘世纷，便欲脱屣从。

外峻悬绝磴，中宽峙高峰。

精庐三数间，岁久苍苔封。

寒藤结暝色，秋花敛愁客。

哀猿发清声，月影山重重。

扁舟暮江下，疏林闻夜钟。

蔡沈

蔡沈　玉堂真丈索毋自欺斋诗

人心具天德，气禀有昏明。

学以致其知，善恶义乃陈。

恶既在必去，善即在持循。

知之虽曰至，行之贵乎诚。

念虑或未实，覆护寻亦生。

遂令负初心，怛焉愧于人。

君子必谨独，暗室十目瞋。

毫厘不苟徇，隐微常战兢。

好恶慊于己，择言无在身。

由中以达外，万善皆精纯。

大书毋自欺，高斋扁新名。

居常目在是，以况汤盘铭。

蔡沈

蔡沈　早梅寄周纯臣

秋风日日吹芳草，山北山南迹如扫。

江梅一夜暗将春，疏影横斜水边道。

道逢驿使江南归，袖中袖出天香老。

英姿独步霜雪中，清癯只为风流早。

蔡沈

蔡沈　曾景山犹子觅诗

勿谓参也鲁，孔门最少年。

能于一唯间，顿悟冠三千。

蔡沈

蔡沈　赠棋士兼相

嵯峨远游冠，过我田里居。

手谈达要妙，心计有卷舒。

把握杀活机，操持开阖枢。

总总如乱兵，纷纷若奔车。

观者皆怵惕，敌人更揶揄。

一着起疲废，万口惊諠呼。

巧思自神授，智慧非常拘。

又闻风鉴精，许与且不渝。

群公赠诗文，称述良匪虚。

自昔少兼能，今挟二术俱。

奕秋与许负，世异同一躯。

惜哉惟艺名，问学当何如。

蔡沈

蔡沈　赠琴士刘伯华

公子方年少，丝桐长有名。

曲虽仍旧谱，指要发新声。

涧落泉初响，风清月正明。

起予千古意，怆恻不胜情。

蔡沈

蔡沈　赠琴士翁明远

胶漆本无意，丝桐非有情。

因缘醉翁指，发此无穷声。

萧萧秋风引，落叶渭水清。

喧喧阳春歌，花明锦江城。

离鸾月徘徊，别鹤云杳冥。

清泠洒毛发，震荡惊雷霆。

曲度神莫测，调高妙难名。

时方多艰虞，掩耳谁为听。

无为恩怨儿女语，疆场勇士轩昂行。

蔡沈

蔡沈　赠谈命余圆机

谈命谁称妙莫穷，圆机端的与天通。

试看今日飞腾者，多在当年计与中。

蔡沈

蔡沈　赠武夷熊圣功隐士

里闬皆华族，云山独草庐。

非求龙虎鼎，爰傍圣贤居。

石耸千寻直，溪涵万顷虚。

文公精爽在，风月夜何如。

蔡沈

蔡沈　张才叔屡作文公先生像如其生焉亦托名不朽矣二首

才叔传神笔更奇，一分为二两无疑。

心追造物无穷巧，后代能名今可知。

蔡沈

蔡沈　张才叔屡作文公先生像如其生焉亦托名不朽矣二首

紫阳遗像壁间开，谁写当年道义怀。

从此春风百千亿，化身皆自笔端来。

蔡沈

蔡沈　自咏

世事多颠倒，惟仁实可依。

几多豪富贵，少不草莱归。

孺子宅犹在，令公园已非。

踌躇不能去，端恐寸心违。

蔡士裕

蔡士裕　郊行

无计远尘嚣，寻幽过野桥。

风刀削林沙，云带束山腰。

水抱孤村过，舟回断岸遥。

几时忘俗虏，来此伴渔樵。

蔡士裕

蔡士裕　秋夜宿田家夜久不寐

凉涵诗魄莹苍昮，散发吟商月满襟。

风叶顺行度叶尾，露华逆上稻花心。

千山欧子秋声赋，一室希公夜声舟。

自喜浮生只如此，任渠谈笑觅封侯。

蔡士裕

蔡士裕　题所藏赵清献公梅花图

鹅溪白茧光昭回，上实罗浮山南绝壁之寒梅。

霜台铁面太孤峭，槎牙诘曲可望不可摧。

我疑华光道人云水绝，为花缚神惟有月。

胸中若无一片冰雪心。焉能写此万古冰雪骨。

蔡士裕

蔡士裕　咏梅

风饕雪虐大江头，苔藓鳞鳞绾铁虬。

清绝一枝先百卉，密攒万蕊傲千秋。

本无烟火尘氛气，洗尽铅华脂粉羞。

月夜摧樽相对饮，恍疑身世在罗浮。

蔡士裕

蔡士裕　友人远游

慵为香兰读楚骚，俊游不惮着鞭劳。

千钧驽底要方彀，百尺楼中气正豪。

水激鱼龙江月暗，云翻雕鹘海风高。

相逢要把精神对，应笑狂吟短发搔。

蔡士裕

蔡士裕　赠琴士周芝田

吾诵老韩听颖诗一章，琴中意味深且长。

从横变态浩无尽，颖弦韩笔相发扬。

二贤往矣五百载，俯视六合空茫茫。

今有芝田嗣颖傅宫商，一弹令我喜，

再弹令我伤。世多善于无善耳，

使我百感煎中肠。商罔不闻鸣老凤，

江湖夜雨啼寒螀。

蔡枢

蔡枢　自题画像

平生陋质写难真，画史挥毫妙入神。

瘦似休文宁复健，寒如东野故应贫。

尘埃自笑双蓬鬓，泡影俄惊两幻身。

从此山林皆独往，定无勋业上麒麟。

蔡说

蔡说　浯溪碑

生非耀□欲争雄，发见英华□自中。

□秉湘东千古笔，已思河北一时躬。

忠肝义胆平□□，铁画银钩大纪功。

尊主□□□子事，晞颜志节亦颜同。

蔡潭

蔡潭　春日田园杂兴

云过催花雨，风收困麦烟。

一锄天地裹，三月翠红边。

朝市虽无梦，郊墟似有缘。

种瓜何代叟，岂识趣熙然。

蔡絛

蔡絛　上乌程李明府

两鬓忧民半欲丝，此中能政动神只。

河阳花发春风满，单父琴调昼日迟。

直操已为松柏许，贞心不逐岁时移。

凤雏骥子生有种，已是庭前玉树枝。

蔡挺

蔡挺　皇子生献诗

昨夜薰风入舜韶，君王未御正衙朝。

阳晖已得前星助，阴渗潜随夜雨消。

蔡挺

蔡挺　南京种山药法

青青正是中分天，区种何妨试玉延。

即见引须缘夏木，定知如跖荐冬筵。

蔡挺

蔡挺　南京种山药法

润还御水冰霜结，荫近尧云雨露骨偏。

自裹自题还自愧，揠苗应笑宋人然。

蔡王竦

蔡王竦　题清芬阁

先生穷不怨，语淡气浑然。

大雅三百首，高□□万年。

至今存旧稿，举世玩新编。

我独非真□，□惭远裔贤。

蔡襄

蔡襄　安静堂书事

勿学异世人，过常不可深。

勿学慢世人，侧身随浮沈。

白日当中天，难破是非心。

不有拔俗器，安得太古音。

大暑苦烦浊，清泉流高岑。

烈士无恋嫪，至理须推寻。

蔡襄

蔡襄　宝月法喜堂

少悟浮图法，因传法喜名。

於人无厚薄，知已尽豪英。

药舍朝炉暖，棋窗夜烛明。

性怀元自得，未用厌逢迎。

蔡襄

蔡襄　北园登高即事呈诸同僚

江云寒薄不成霜，九月登高菊未黄。

飞镝有声弓已力，小槽分溜酒初尝。

秋容行见丹枫老，窜意难胜紫陌长。

曾是禁园风物好，故乡时节可能忘。

蔡襄

蔡襄　北苑十咏　北苑

苍山走千里，斗落分两臂。

灵泉出地清，嘉卉得天味。

入门脱世氛，官曹真傲吏。

蔡襄

蔡襄　北苑十咏　采茶

春衫逐红旗，散入青林下。

阴崖喜先至，新苗渐盈把。

竟携筠龙归，更带山云写。

蔡襄

蔡襄　北苑十咏　茶垄

造化曾无私，亦有意所加。

夜雨作春力，朝云护日华。

千万碧玉枝，戢戢抽灵芽。

蔡襄

蔡襄　北苑十咏　出东门向北苑路

晓行东城隅，光华著诸物。

溪涨浪花生，山晴鸟声出。

稍稍见人烟，川原正苍郁。

蔡襄

蔡襄　北苑十咏　凤池

灵禽不世下，刻像成羽翼。

但类醴泉饮，岂复高梧息。

似有飞鸣心，六合定何适。

蔡襄

蔡襄　北苑十咏　龙塘

泉水循除明，中坻龙矫首。

振足化仙陂，回晴窥画牖。

应当岁时旱，嘘吸云雷走。

蔡襄

蔡襄　北苑十咏　试茶

兔毫紫瓯新，蟹眼青泉煮。

雪冻作成化，云间未垂缕。

愿尔池中波，去作人间雨。

蔡襄

蔡襄　北苑十咏　修贡亭

清晨挂朝衣，盥手署新茗。

腾虬守金鑰，疾骑穿云岭。

修贡贵谨严，作诗谕远永。

蔡襄

蔡襄　北苑十咏　御井

山好水亦珍，清切甘如醴。

朱幹待方空，玉壁见深底。

勿为先渴忧，严扃有时启。

蔡襄

蔡襄　北苑十咏　造茶

屑玉寸阴间，抟金新范里。

规呈月正圆，势动龙初起。

焙出香色全，争夸火候是。

蔡襄

蔡襄　碧峰亭

虚亭城西隅，开槛俯临北。

青山正相同，万状呈峭格。

落日涵紫翠，深春变颜色。

云石抱幽致，猿鸟自娱适。

上穷林端寺，下见海内国。

贤侯乘閒来，四座揖佳客。

歌吹有怀酌，笔研角文墨。

雄谈连今古，大笑一欢戚。

嗟物亦时遇，旷久兹乃得。

从知闽州图，复记新名迹。

蔡襄

蔡襄　别邵武长史朱照邻

窃比君侯病駃騠，时看云路忽长嘶。

十年还此同杯酒，三驿刚来踏雨泥。

士行满乡元自好，官名当世不胜低。

未沾釜粟荣新禄，应上亨衢别有梯。

蔡襄

蔡襄　别宋判官

缕缕青阴拂去鞍，雨花狼籍颤春寒。

年光别绪侵入鬓，莫向离亭子细看。

蔡襄

蔡襄　别颜憊下第

四上不登第，漂流二十年。

依依去国恨，杯酒春风前。

蔡襄

蔡襄　丙申秋八月过渔溪驿驿旧有梅数株尝题诗记今无有也二首

曾把早梅枝，思君在别离。

别离虽云远，万里有还期。

树枯根已拨，人去复何之。

故馆动秋色，云物藏寒曦。

清香不可闻，衰草空繁滋。

一夜平堦雨，辗转良自知。

蔡襄

蔡襄　丙申秋八月过渔溪驿驿旧有梅数株尝题诗记今无有也二首

梅花不复见，况乃扳花人。

花飞别故树，粉黛化为尘。

秋风卷落叶，虫豸鸣悲辛。

昏鸦投旧巢，匹侣自相亲。

缺月行复满，归云本无垠。

因题忆花篇，此意难重陈。

蔡襄

蔡襄　丙申五月游兴化西门上溪

寻溪因过上溪游，雨后溪浑水乱流。

因傍堤松却飞盖，为闻山鸟轰鸣驺。

平田{禾羣}稏青云合，满谷芭蕉碧玉抽。

开济无功须早去，故时瓜陇有通侯。

蔡襄

蔡襄　丙申元日过浦城西阳岭

曾侍天王玉几傍，捲帘袍色殿中央。

重宵未彻宫县乐，上宰初持万寿觞。

晓日半临幡影转，春风遍送佩声长。

今朝千里穿云岭，喜举亲舆返故乡。

蔡襄

蔡襄　丙午二月十二日杂言

仲春一浃，我生之辰。

纪岁之行，五十有五。

慈亲是时九十二，称觞献寿於膝下。

曾孙满前侑以词，慈颜强饮至酒所。

我今鬓发白垂丝，挥拂莱衣辄起舞。

愿亲长年无穷已，愿儿强健典州府。

不富不贫正得宜，如我奉亲难比数。

蔡襄

蔡襄　病中偶书二首

已感节候变，物态舒阳春。

那复壮年意，如今多病身。

净室焚香久，烘炉煮药频。

神欢百虑解，销尽眼前尘。

蔡襄

蔡襄　病中偶书二首

行年三十六，几是半生人。

举止不入俗，清修戏厌贫。

宴坐炉烟暖，微醺瓮酎醇。

前看箫管辈，未免作埃尘。

蔡襄

蔡襄　泊吴江寄胡武平

遥夜吴江濒，露坐魀成葆。

天空不带云，野逈正收潦。

徘徊波上月，滟漾浮光好。

清风送炎歳，翻觉秋气早。

乃问苕溪路，舟虞为予道。

水行至州下，楼台压烟岛。

净居譬如仙，嘉产极富媪。

念君镇雅俗，适以资恬浩。

岂不欲一往，髈诚寄凫藻。

纵游穷佳赏，剧论写幽抱。

嗟予远庭闱，六年见春草。

终日讽陔蘭，无路羞羊枣。

胡为久去家，一虑心如捣。

今而赐告归，计课免仇讨。

前之奉慈颜，敢惮勤舆阜。

北来尚何时。汀洲白苹老。

儻得杯酒同，为君一醉倒。

蔡襄

蔡襄　城南春会

阴云薄薄地无尘，清晓城南集画轮。

睢苑即时裁雪霰，颍川连夜聚星辰。

山眉帖汉晴光攎，莺舌寻风碎语真。

芳草有情迷谢客，落花无处问秦人。

樽前莫厌歌醒耳，世上偏饶泪满巾。

嘉意未阑繁盛减，东皇底事惜残春。

蔡襄

蔡襄　城西金明池小饮二首

晓出都门外，名园连翠屏。

融怡春物动，潇洒尘虑醒。

轻风送花信，远水涵空青。

旧游无处问，芳树隔重扃。

蔡襄

蔡襄　城西金明池小饮二首

城西禁粃宿烟收，霜薄朝寒上羪裘。

佳树得春生意动，平时受日翠光浮。

十年歌笑惊前世，满眼风花是旧游。

从此曲江芳物好，定知重到更疑留。

蔡襄

蔡襄　城西射弓挺之以病不至简示新诗有唯应欠我渭城歌之句谨吟一篇以答

雪后西郊物外清，官閒乘兴此閒行。

出门疏树无尘色，入内流渠带野声。

近腊酒醪香更酽，得风弓箭力还生。

知君病起心犹壮，独背船窗唱渭城。

蔡襄

蔡襄　崇德夜泊寄福建提刑章屯田思钱塘春月并游

夙昔神都别，于今浙水遭。

故情弥切到，佳月事追遨。

太守才贤重，清明土俗豪。

犀珠来戍削，征鼓去啾嘈。

湖树涵天阔，船旗羒日高。

醉中春渺渺，愁外夕陶陶。

新曲寻声倚，名花逐种褒。

吟亭披越岫，梦枕觉胥涛。

论议刀予快，心怀铁石牢。

淹留趋海角，分散念霜毛。

鲈脍红随筹，泷波渌满篙。

试思南北路，灯暗雨萧骚。

蔡襄

蔡襄　楚州闻晚角有怀

钦天门外警场开，画角千枝叠鼓催。

今日淮边孤垒畔，晚风时送数声来。

蔡襄

蔡襄　春潮

纳纳春潮草际生，商船鸣橹趁潮行。

封书欲寄天涯意，海水风涛不计程。

蔡襄

蔡襄　春日

东风吹雨湿秋千，红点棠梨烂欲然。

攎买芳华赠年少，紫榆春浅未成钱。

蔡襄

蔡襄　春晓

瞳瞳初日注窗明，窗外雏莺乳燕声。

东风气味浓於酒，晓梦魔入似宿酲。

蔡襄

蔡襄　春野亭待月有怀

淅沥凉风来，空郊生暮寒。

山气郁苍苍，江流去漫漫。

阖关行人稀，投栖夕鸟还。

疏钟度林际，华月吐城端。

徘徊待遥夜，露下明河宽。

心朋隔万里，独坐起忧叹。







卷7

蔡襄

蔡襄　次韵翠岩寺

揽蔓岩扃峻，交绳宝界平。

斜峰约云势，乾树起秋声。

泉槛妨蛩响，霜楼助月明。

冥筌兼酒落，警句一何清。

蔡襄

蔡襄　达观亭

峭峻钓龙石，飞亭压其端。

旷彻四无际，因之名达观。

扳云跻大庭，仙路何纡盘。

秋明澄远绿，晚霁凝新寒。

城郭烟火稠，水陆渔樵安。

偶暇按民俗，适游心意欢。

鸣弦俯清流，对酒环苍山。

重拂衣裾净，从带夕岚还。

蔡襄

蔡襄　答葛公绰

山堂争似草堂清，俗事随人百种名。

赖有四窗春茗在，瓯中时看白云生。

蔡襄

蔡襄　答葛公绰求猿

子求穉猿书至闽，我说猿意持赠君。

吾州四面列岩巘，钜木辀葛凌氛氲。

结窠栽槛走疾置，十日可置澄江濆。

嗟邻庶品各有性，拘忧适喜无间分。

彼猿之类宅丘壑，爱恋深厚编前文。

戏禽虽传古仙者，射臂未许今将军。

朝栖乔木之苍莽，夕饮幽涧之潺泇。

山空月明一长啸，商船海上迎风闻。

君家东园岂不美，桧竹翠密兰茝薰。

斯猿傥忆故时侣，举首断隔千重云。

纵之不遣乃得所，推夫此理惠泽雰。

令吾郡邑决笼柙，蹄者奔逸羽者翂。

因观微物通万化，譬诸献鹄良有云。

蔡襄

蔡襄　答孙推官

不是穷轮始问途，肯将全璧混泥污。

尚平婚嫁何时毕，陶令田园先自芜。

羁旅且甘家四壁，牢愁须借酒千垆。

唯应抒素推文富，落笔词章气象麄。

蔡襄

蔡襄　大湖驿寄建州同年窦职方

别驿临溪曲，清寒结晓阴。

滩声生乱石，雨意在閒林。

登第年华久，相逢礼受深。

茶山春物近，那得共追寻。

蔡襄

蔡襄　道中寄福州王祠部

临津馆下日衔西，风卷寒潮上碧溪。

画船急桨随潮去，山川满眼烟凄迷。

醉起开船看潮落，林深日落哀猿啼。

离魂复与潮东下，兀然愁坐心酸悽。

今年赐告归乡里，翩翩飞鸟投故栖。

双亲素发喜我至，鞠抚欢笑如婴儿。

东阡北陌来庆问，妪翁垒醆交持携。

虽欲晨昏在环堵，奈何职守通金闺。

春暮辞家就行役，幽兰在手空萋萋。

闽州太守意慷慨，一见欢甚无町畦。

欲令邦人满瞻听，洒酒高会挝鼓鼙虏。

我知君侯落落者，胸中气象盘虹霓。

问之当今至急务，无若羌虏方突梯。

君言区处果得术，势类秋隼持寒杂。

养兵精悍不在众，黠贼头颅可立提。

海隅僻郡谁与语，强欲论列懲吹齱。

又言人生尚忠孝，二者轻重均铢圭。

以谏名官宜尽节，健行勿絷骅骝蹄。

别来破热走山驿，神疲骨瘦颜容黧。

作诗遥寄复感激，岂不戚戚论乖暌。

蔡襄

蔡襄　登府店福昌山阁

危磴通高阁，登临境迥清。

云开千岫出，雪霁一川明。

断雁来孤影，遥泉落细声。

野烟依竹见，溪树与桥平。

已助骚人思，空摇远客情。

扁舟如可泛，历历是江程。

蔡襄

蔡襄　登清风楼

郭外清溪溪外山，溪云飞上破山颜。

晴明天气琉璃色，何处峰头带雨还。

蔡襄

蔡襄　登三乡寺阁

历览宜阳道，披轩临朔风。

地疑尘世外，人尽画图中。

岩曲疏钟答，村前小彴通。

水烟寒更白，山气晓微红。

游宦真浮梗，流年似转蓬。

长怀无所寄，尽日送归鸿。

蔡襄

蔡襄　登四彻亭

偶尔寻幽上翠微，游人啼鸟似前期。

花间行印露沾纸，山下放衙云满旗。

艳艳舞衣朝日处，飘飘商橹落潮时。

传杯且与乘春酬，身世悠然两自遗。

蔡襄

蔡襄　钓龙台

龙在固神物，动与风云会。

胡为脱渊泉，辄触鉤纶害。

无乃护明珠，睡目方瞢昧。

而或嗅香饵，贪涎适沾霈。

不尔腾角牙，自衒鳞虫最。

来应山岳摇，去等蝉蚮蜕。

传闻旷百世，兹事久晻暧。

空余古台石，肆砵尘沙外。

湍流卷白日，岩壑动清籁。

乾坤终苍茫，物理有否泰。

蔡襄

蔡襄　冬温

海曲封疆僻，冬温气序差。

虫蛇谁闭户，草木自开花。

雾重朝迷日，风号夕卷沙。

可怜天地雪，偏解舞京华。

蔡襄

蔡襄　读乐天閒居篇

予年四十四，发白成衰翁。

非有高盖车，曷与贤者同。

嗟予出寒远，家世尝力农。

十九登科第，圣彀参英雄。

十年出吏选，校书逢陼中。

天子设采拔，谓有谏诤风。

既叨言责地，蹇蹇思匪躬。

窃不自度量，语剡奸邪胸。

一毫抗千钧，摈落无流踪。

同时皆骧首，金紫班著崇。

唯予守长乐，幸就禄养丰。

八年江海外，再上螭阶东。

四十入西阁，宿仇司化工。

蒙锦投机穽，唯赖天听聪。

代言游禁密，侍从多从容。

寻行京兆事，击断露铦锋。

是职非所好，辄以死竭忠。

愿陃大幽都，为君囚四凶。

愿拂西省堂，为君延夔龙。

愿舒泰出云，甘泽成岁功。

愿回太清日，晴景破阴蒙。

愿跻万人寿，夭扎终不逢。

愿令编户富，食衣无因穷。

群臣走率职，陛下居法宫。

文彩成礼乐，筹略羁夷戎。

意言亦良苦，精神庶潜通。

短步趋远道，心健力不充。

早衰鬓已华，忧伤乃自攻。

我知古人心，生德贯上穹。

何为论贵贱，贵畏非大公。

南归虽云乐，此念殊忡忡。

蔡襄

蔡襄　读离骚经

莫怪灵均恋楚滨，可能臣子外君亲。

精心独去珠无纇，飞语潜来箭有神。

宋玉招魂推意远，扬雄流涕掩书频。

江边自是修门路，嗟苦先生陨此身。

蔡襄

蔡襄　读宿州天庆观门扉仙篆有感

玉骨霞衣帝所游，案前香气与星浮。

无端醉语落尘土，一过人间四十秋。

蔡襄

蔡襄　读太平告身

绫纹金彩射星霞，润墨新腾玉署麻。

不用著心惊宠辰，去来元是坦空华。

蔡襄

蔡襄　度南涧

隐隐飞桥隔野烟，石矶西畔问渔船。

桃花尽日随流水，洞在清溪何处边。

蔡襄

蔡襄　段家堤西望晚山

月下西山千万重，日光山气郁葱笼。

鲛绡数幅须移得，惆怅如今无画工。

蔡襄

蔡襄　二十二日山堂小饮和元郎中牡丹向谢之什

几家园馆见千枝，白发虽多意不衰。

香泽最深风静处，醉红须在月明时。

已知佳节无余日，更向残芳卷一巵。

攎放春归还自语，来年老信莫先期。

蔡襄

蔡襄　发箧得亡友书札

宿昔重交义，零落今谁存。

旧情留纸札，永恨入丘坟。

世味薄於水，生涯空似云。

抚孤无力及，流泪复何言。

蔡襄

蔡襄　方山渡口占

江上行人空自愁，壮年双鬓已惊秋。

不知风里千里浪，何事无情也白头。

蔡襄

蔡襄　访陈处士

桥畔修篁下碧溪，君家元在此桥西。

来时不似人间世，日暖花香山鸟啼。

蔡襄

蔡襄　访天台萩

幽人去未还，门户和云闭。

亭午树阴圆，深冬泉响细。

寒生群鸟鸣，清彻孤鹤泪。

寂寞傍山归，写向沧溟际。

蔡襄

蔡襄　汾阳夫人挽词二首

福偶天家出，贤名戚里推。

朱颜不待老，万事却成悲。

宿露沾新陇，秋风过旧帷。

谁歌均一德，传继召南诗。

蔡襄

蔡襄　汾阳夫人挽词二首

借有百年在，都如一梦回。

幻生还复灭，仙去不重来。

乐色閒宵院，衣香祕夜台。

行人知令淑，哭送侍儿哀。

蔡襄

蔡襄　奉酬王知县赏春不与以诗见赠

仙陬翠观尽繁英，朱白相兼照眼明。

池浸岚光生晚碧，鸟惊人语断春声。

谈谐遽喜开怀久，骩骳终惭走笔成。

佳致可能陶靖节，庭柯斜眄独忘情。

蔡襄

蔡襄　奉答孙推官南屏旧游

已怜丛翠在湖边，最胜浓岚返照前。

未省天工能刻饰，祗应山骨自清坚。

岩端下溜添春涧，穴底来风送野烟。

欲仗何人安屐齿，更寻幽径一攀缘。

蔡襄

蔡襄　福州宁越门外石桥看西山晚照

宁越门前路，归鞍驻石梁。

西风气色好，晚日正相当。

蔡襄

蔡襄　福州堂下小栏花卉多是手栽今已繁盛因赏花有所感悼

爱花尽日傍花台，点检当年手自栽。

前事已随朝暮变，旧华空见浅深开。

山禽忽下还飞去，溪雨才收又复来。

只有春醪能遣恨，无人栏畔共持杯。

蔡襄

蔡襄　阁下昼眠

急雨初收宫殿明，红薇花落暑风清。

忽传午正惊残梦，寂寂西轩喜鹊声。

蔡襄

蔡襄　庚子上元即事

老去年华只有惊，又逢佳节向山城。

春临半夜寒犹重，月到中天色更清。

上客风流连宿醉，游人歌调得新声。

遥思凤阙行时令，红霰朱栏万烛明。

蔡襄

蔡襄　耕园驿

使轺迢递到天涯，候馆迁延感岁华。

白发却攀临砌树，青条犹放过墙花。

悲来唯见金城柳，醉后曾乘海客槎。

欲问昔游无处所，晚烟生水日沈沙。

蔡襄

蔡襄　耕园驿佛桑花

溪馆初寒似早春，寒花相倚醉於人。

可怜万木彫零尽，独见繁枝烂熳新。

清艳夜沾云表露，幽香时过辙中尘。

名园不肯争颜色，的的夭红野水滨。

蔡襄

蔡襄　公绰示及生日以九龙泉为寿依韵奉答

多谢山人远祝延，寿杯仍是九龙泉。

余生事事无心绪，直向清凉度岁年。

蔡襄

蔡襄　姑胥行

香泾无故流，胥台有馀基。

太伯以德启，后王结心师。

夫差昔好战，戈矛临越陲。

天蟹须食稻，未拯吴人饥。

于今十一贡，贫甚吴王时。

全吴古都会，腴田溉湖陂。

雨暘适小变，数米不足炊。

吾知事本末，本末何由知。

家户徼福利，坐输黄衣儿。

平糴连拖漕，入朶天兵顄。

囷窌不夕储，势若偷生为。

长虑且后顾，荀卿有良规。

蔡襄

蔡襄　观三圣御书应制

圣业存功德，宸毫冠艺文。

势开千里浪，光动九天云。

法驾乘时至，仙都与世分。

皇心钦宝训，求治益精勤。

蔡襄

蔡襄　观宋中道家藏书画

宣献业文学，尝作调羹盐。

藏书百千帙，传世惟清廉。

东堂得春和，花卉晨露沾。

之君延宾从，当昼褰珠帘。

朱函青锦囊，宝轴红牙签。

大令至欧褚，屈玉联鉤钤。

草行战骑合，楷正中军严。

水墨固昏淡，骨气犹深潜。

江田亦名手，农野兴锄镰。

桑麻归女喜，馌饷儿童觇。

列女自幽閒，明眸咽颈纤。

昔人何遥遥，意会相披瞻。

南曹古貌醒，博士新诗炎。

持杯屡属我，谓我毫锥铦。

煤妪浮醉细，研流泣秋蟾。

放洒云雷起，取余风浪恬。

鄙艺岂足多，诧语谁能兼。

因思左宣献，载檄陪车幨。

辱公知遇厚，表里曾无嫌。

间复请笔法，指病如投砭。

今朝观故物，惜已悲惭兼。

层丘恩德重，素发年华添。

不能枉尺寻，况乃事飞箝。

壮心久已衰，奇尚顾未厌。

幸公有令子，辞源横江灊。

剧饮以自慰，后庆其人占。

蔡襄

蔡襄　广陵

广陵归客叹飞蓬，怀古伤离向此中。

前世翻波那复问，十年弹指已成空。

楼头画角催残日，城上寒鸦噪晚风。

井径萧条人不见，又随潮信度江东。

蔡襄

蔡襄　龟山夜泊书事

十月淮水平，莹净铺寒簟。

浴日弄净光，涵山碎青点。

开帆直千里，快去曾非渐。

盲风半作势，怒浪立呈险。

枯林助呼嘷，巨蜃工腾闪。

偎崖少休息，击缆犹欹飐。

忠信古云伏，奸邪神所贬。

扣心良自安，潜祈亦羞谄。

夜分群籁息，天明恶云斂。

霜威寒更清，霁色鲜可染。

怀安固俗喜，乘危岂予歉。

赐告虽庆幸，被恩实惭忝。

慈亲慰衰发，娇儿别啼脸。

人情足爱恋，将思辄闭掩。

世事忽忧来，惊起类痴魇。

金絮北饵胡，弓刀西压陕。

天子欲求理，群材务搜检。

大明破昏翳，久弊刮痕玷。

有如广厦时，拙者亦磨剡。

行路勿迟迟，流年空苒苒。

蔡襄

蔡襄　过白乐天坟

乐天本才士，羽仪衬颉颃。

脱身避祸机，遂得林泉尚。

生爱香山游，死亦香山葬。

悠悠醉吟魂，终古填幽圹。

小堂松桧间，跻攀白云上。

春日照伊流，素波明演漾。

草枝岂有情，一步一囘望。

蔡襄

蔡襄　过皇甫侍郎

丈人几八十，岁晚益穷经。

阴阳判九六，天地环丙丁。

初若发泉穴，渐已澄沧溟。

所宝非世有，愿充天子庭。

问我久京国，鬓发何星星。

无乃矜才能，吐论生风霆。

不尔负洁修，扬眉自娉婷。

昏翳本来性，憔悴百岁形。

子知大方家，真精潜杳冥。

万花一相遇，起灭如秋萤。

而於须臾间，计较罍与瓶。

膏消见远照，水烬闻余馨。

唯公恳恳诲，敢怠拳拳听。

追思嚮践历，媿汗曾未停。

决然趋所适，金刀贵发硎。

去矣汴流驶，薰风送扬舲。

蔡襄

蔡襄　过南剑州芋阳舖见桃花

七年相别复相逢，墙外千枝依旧红。

只有苍颜日憔悴，奈缘多感泣春风。

蔡襄

蔡襄　过囊山寄宏师

三十年间登第初，青衫赢马叩禅居。

鬓毛白尽犹奔走，惭愧高人得自如。

蔡襄

蔡襄　过泗州岭

二十五年间，三回共往还。

那知临白首，相失向青山。

想像音容在，侵寻鬓发斑。

平生多善行，应不下尘寰。

蔡襄

蔡襄　过天津桥

日暖溪平冰渐销，水声才下内前桥。

山川满眼閒宫殿，草树迷人旧市朝。

每向寻春偏有意，却成怀古更无聊。

洛阳平昔多豪俊，惆怅埋魂不可招。

蔡襄

蔡襄　过杨乐道宅西桃花盛开

城隈绕舍似山家，舍下新桃已放花。

无限幽香风正好，不胜狂艳日初斜。

自怜马上空愁望，谁向樽前与醉夸。

京国难逢春气味，莫随尘事度年华。

蔡襄

蔡襄　过真慧素上人院见红薇盛开因思西阁后轩数株遂成短章寄翰林原叔八

八月吴天觉早凉，翠丛初拆碎朱房。

繁枝欲卧不胜力，落片将飞犹是香。

西阁二年临昼梦，金刀一夕掩春芳。

栏边想像频回首，渐觉星垣迥汉傍。

蔡襄

蔡襄　寒食乐词

皇州令节已藏烟，帝渥乘时锡广筵。

和气去添春色重，恩光来助日华鲜。

千声凤吹朱门里，一番花香谷雨前。

更喜簪裳嘉宴日，亲逢干羽治平年。

蔡襄

蔡襄　寒食梨花小饮

江南寒薄春尝早，花卉入春先自老。

嗟予衰病不及时，出见池园半青草。

纵有余葩在叶间，行看落片随风扫。

寻春已过索寞归，重忆欢娱耿怀抱。

虽然妖艳难再得，但只逢花须醉倒。

二月中央寒食朝，墙隈忽见梨花飘。

开门四顾粲然白，传催翠帟宾朋招。

长吟环绕不知数，渐值明月临清霄。

谁翦轻云成碎蕊，天留密雪封枯条。

重重尽挂珠缨络，籁籁初呈簂步摇。

傍花行酒发新唱，满座例举黄金瓢。

西都姚黄高一尺，扬州宝髻分双翘。

幽香绝艳信尤物，设欲置之千里遥。

壁门写生亦名画，未免五彩塼鲛绡。

莫如此君慰人意，相对一笑开无憀。

古来英豪多感激，坐使绿鬓朱颜雕。

劝君且作梨花饮，慎勿称量别流品。

蔡襄

蔡襄　寒食西湖

山前雨气晓才收，水际内光翠欲流。

尽日旌旗停曲岸，满潭钲鼓竞飞舟。

浮来烟岛疑相就，引去山禽好自由。

归骑不令歌吹歇，万枝灯烛度花楼。

蔡襄

蔡襄　韩玉汝山堂会别梅花已盛至苏州示谕水乡天寒未开

遥知画舫舣江隈，寒勒梅花未得开。

唯有山堂红烛下，至今繁艳傍尊罍。

蔡襄

蔡襄　杭州访吉祥璾上人追感苏才翁同赏牡丹

曾乘春饮绕花畦，花底余香入燕泥。

剪处佳人传烛下，归时明月到云西。

重来草树惊秋色，零落交朋感旧题。

若使他年逢胜赏，一觞知复共谁携。

蔡襄

蔡襄　杭州过璾上人花圃

封培剪剥夺天工，栏下长年见万红。

投老暗知心力少，自开还落信春风。

蔡襄

蔡襄　杭州璾上人以花栽数种见寄

名品参差十数窠，商船千里任风波。

土花分破根株小，春色随来意气多。

欲种更看移树法，将开须与傍栏歌。

中年渐不胜杯酌，红翠他时奈尔何。

蔡襄

蔡襄　和曹殿丞寄荔支

荔子凝丹摘晓鲜，江南来路与云连。

托根曾是三山下，结实应归万木先。

乡国远携甘旨重，宴堂分耫色香全。

清才仍更传新唱，一一骊珠照眼圆。

蔡襄

蔡襄　和陈殿丞南州新咏

宝坊高阁遍凭栏，曾是芳辰得未閒。

日上天容低接海，风轻湖底倒摇山。

夜深佛火寒星外，春过人烟暗树间。

无意孤吟采幽致，异时行橐断空还。

蔡襄

蔡襄　和答孙推官

攎将身计入扁舟，纵得三公不黑头。

病体已休轻赋鵩，机心如动辄惊鸥。

强看吴野江山醉，肯为春风花草愁。

所向乾坤皆客寓，可能与我更迟留。

蔡襄

蔡襄　和答孙推官久病新起见过

去年大暑过京口，唯子见过牛马走。

气温貌古风骨粹，如入魏国逢轲叟。

前趋王事难少留，兀若洪钟未遑扣。

穷秋忽闻感疾恙，斗蚁入床扬左肘。

天生贤者固有待，岂得数奇而不偶。

勿药之喜既和平，大肉快噉饮几斗。

神明复还方寸静，万卷旧书仍次部。

新年於已无职事，虽欲耕田不盈亩。

轻舟将览吴中春，独信墙乌沿霞薮。

知子玉趾远临访，倒屣出迎唯恐后。

山堂永日接言词，楚萍色味两俱剖。

自皓首。陶家埏埴以为器，

其大如瓮小如缶。昔人知命斯上通，

动静以时随所有。我闻子论心恻恻，

傥或祭天必薪槱。大篇短韵时见投，

开霁清暘穿户牖。强抽鄙意答长歌，

脂泽陋滋容益丑。钱塘风物湖山好，

与子相从频载酒。一水汪湾暮日浴，

千岩转侧朝云呕。放怀方外聊自适，

举杯相属起为寿。美哉此乐世难得，

勿话归期论子丑。

蔡襄

蔡襄　和答孙推官入病新起见过钱塘之什二首

於世无机是海翁，客情醒醉任邻锺。

廉纤雨意还侵夜，料峭春期未减冬。

宝气上浮难掩玉，岁寒中立不凋松。

君王自结英雄网，千载风云定有从。

蔡襄

蔡襄　和答孙推官入病新起见过钱塘之什二首

病来安健赋诗夸，甲子新移一岁加，

吾道所存唯浩气，世缘何著但空花。

烟云已过同归雁，杨柳初藏并宿鸦。

便攎寻山逐幽趣，春泥随马不须遮。

蔡襄

蔡襄　和登安济亭

亭上风吹藤帽帘，为怜情胜得安恬。

惊涛触岸层澜碎，落日衔山半景尖。

遥认犀奔知鹿角，忽逢龙挂见胡髯。

城南一去通沧海，无限春寒向晚添。

蔡襄

蔡襄　和杜相公谢寄茶

破春龙焙走新茶，尽是西溪近社芽。

才拆缄封思退傅，为留甘旨减藏家。

鲜明香色凝云液，清彻神情敌露华。

却笑虚名陆鸿渐，曾无贤相作诗夸。

蔡襄

蔡襄　和古寺偃松

古寺无人野藓滋，空庭永日雪风吹。

横柯圆若张青盖，老幹孤如值紫芝。

万乘未轻蟠木器，千年终与大椿期。

须知才短为天幸，江上婆娑得所宜。

蔡襄

蔡襄　和黄介夫忆竹

君家有美竹，绕庐千百个。

种时意虑深，别后年华过。

颜色日益新，根本久已播。

石间鸣溜去，烟外哀禽和。

子特何依因，兹焉辜啸卧。

慈亲齿发暮，学宦非敢惰。

风云乖会遇，羽翼顿摧挫。

遗经极精究，收功若计课。

怀策游钜公，鲠语几喙唾。

忍腹大穷归。离魂费招些。

予尝欲论荐，身微蚁在磨。

藉令或指擿，声名屡自堕。

吾师天下贤，黠羌久未破，

屈礼致豪英，隽材多将佐。

古来死恩士，乃是翳桑饿。

况子挟所能，何门不惊坐。

丈夫感气义，岂肯类市货。

行矣勿栖迟，曷曰祖车軑。

忆竹夙有尚，直节无染涴。

勉哉困益坚，持之以为贺。

蔡襄

蔡襄　和江上观潮

地卷天回出海东，人间何事可争雄。

千年浪说鸱夷怒，一信全疑渤澥空。

寂静最宜闻夜枕，峥嵘须待驾秋风。

寻思物理真难测，随月亏圆亦未通。

蔡襄

蔡襄　和偶登安济亭

津亭遥望草萋萋，空旷清怀与物齐。

春水倒行潮欲上，晚云平压日先低。

高城览古人何在，远渡伤离客自迷。

好共山翁同出处，不随朝骑五门西。

蔡襄

蔡襄　和庞公谢子鱼荔枝

霜鳞分不登枯肆，丹实全应胜木奴。

欲效野芹羞献去，敢期佳什坠骊珠。

蔡襄

蔡襄　和钱端明游南屏山

新秋初变一天清，急雨仍添万木声。

山势不根空外起，湖光无际概来平。

锦衣应有徘徊恋，金地聊开燕乐情。

衰暮典城何所用，愿公云路羽翰生。

蔡襄

蔡襄　和邱提刑寄湖南贾度支

何处多离感，山邮霁野光。

清吟贯骚雅，远意属荆湘。

霜树呈秋色，风兰生晚香。

使轺偏倚望，摛藻寄回肠。

蔡襄

蔡襄　和邱提刑闻新雁寄贾度支

翔雁来江渚，秋容在远空。

几声疏树外，一字断云中。

虚馆重帘月，平舦败叶风。

裁诗托幽思，幽思更无穷。

蔡襄

蔡襄　和诗送茶寄孙之翰

北苑灵芽天下精，要须寒过入春生。

故人偏爱云腴白，佳句遥传玉律清。

衰病万缘皆绝虑，甘香一味未忘情。

封题原是山家宝，尽日虚堂试品程。

蔡襄

蔡襄　和宋次道宴日不赴有怀

殿中佳气带春容，天上云谣落晚风。

独向下陈沾醉斝，羡君清卧寄诗筒。

蔡襄

蔡襄　和孙推官忆径山游

三十年前浙右行，径山才称爱山情。

油幢愯愯丝杉翠，环佩涓涓石涧鸣。

极峻只疑天上党，遥临初觉地东倾。

分符不得重游赏，碣石岩边记姓名。

蔡襄

蔡襄　和王介夫游西禅兼呈黄承制

山城只有四围青，海国都无一点尘。

荔子风标全占夏，荷花颜色未饶春。

水边清吹传觞久，路上残阳立马频。

不是閒来夸景物，欲将谣俗寄王人。

蔡襄

蔡襄　和王胜之游普明院

昔贤履道第，平时洛都选。

门外多风尘，林端出台殿。

名园迤逦清，小径萦纡转。

脩竹环数亩，可爱清不变。

冰生流水静，叶尽危巢见。

晴日破云来，游鱼过池面。

君意高如鸿，孤超遗健羡。

兹游恐难屡，历览岂云倦。

放怀穷幽趣，回首抱归恋。

裁诗赋景物，芬葩有馀绚。

呼童秣予马，追閒性所便。

蔡襄

蔡襄　和王学士芍药

粲尔芳草叶，孤根当砌植。

违春已自分，薰风犹借力。

艳艳朝日光，纷披照颜色。

持之遗佳人，岁久香不息。

蔡襄

蔡襄　和王学士水车

星鸟正中春事浓，农夫入田布嘉种。

田中白水极瀰漫，鹭翅群骞鱼鬣耸。

扶持水车倚塍畔，翻翻龙脊超双踵。

日在天中人在野，脱粟未逢心益恐。

妇姑晚饷犹德色，童稚伺馀窥馌笼。

夏苗欲长苦焦枯，又送微波上层陇。

伤哉作劳无早夜，岁终赢馓凡几桶。

丰年遗秉尚或歉，一有不登皆散冗。

赋田无利从来远，索息严於公上奉。

富者不耕耕者饥，役民权枋雄豪总。

钱塘风俗本夸奢，上商射利尤加勇。

丁男特壮走长街，仆奴意气金衔駷。

方春游女湖上行，举首惟愁钗插重。

笑汝田家弄水车，何不乘时作光宠。

蔡襄

蔡襄　和吴省副北轩湖山之什

谁於素壁写江流，云树疏疏映荻洲。

尽日清虚全却暑，一川摇落似轻秋。

暂逢明画心犹在，终向扁舟老去休。

只有游鯈能自适，莫怀香饵重迟留。

蔡襄

蔡襄　和吴省副青梅

梅华畏高寒，独向江南发。

那知汴阳墅，青颗摘春月。

持之矜所无，归思动楚越。

愿君侑清樽，行恐新芳歇。

蔡襄

蔡襄　和新燕

燕燕何来处处喧，新从海上振轻翰。

卑飞不避春泥重，竝语应愁夜雨寒。

客舍暗窥吟笔健，宴堂时见酒杯乾。

雕梁信美多移主，愿尔将雏择便安。

蔡襄

蔡襄　和许寺丞泊钓龙台见寄

钓龙台下舣行桡，猎猎船旗待晚潮。

万里征人应怅望，一川秋色正萧条。

雨云来去山明灭，风浪高低日动摇。

有志四言男子事，莫怀乡国便魂销。

蔡襄

蔡襄　和杨龙图芦雁屏

何事高堂秋思生，野芦寒雁画工精。

风前挺立孤根老，云外相从去意轻。

不似丹青能借色，若逢霜月定闻声。

研桑心术都无取，回望江乡计未成。

蔡襄

蔡襄　和杨龙图獐猿屏

画莫难於工写生，獐猿移得上幽屏。

相逢平野初惊顾，共向薰风适性灵。

引子昼游新草绿，啸群时望故山青。

可怜官省沈迷处，每到中轩顿觉醒。

蔡襄

蔡襄　和夜登有美堂

忽闻乘月上层台，正值江湖夜色开。

云屋万重灯火合，雪山千仞海潮来，

静游虽有诗情得，独笑应无俗语陪。

纵使羁怀多感慨，若逢清致少徘徊。

蔡襄

蔡襄　和运使王学士舟次德清见寄

洛阳平昔夸文会，君已胜冠我壮圾。

谈道最先称贾谊，忧时曾见哭唐衢。

敢将胶漆论同志，幸得湖山可共娱。

须向余春回马足，柳堤相逐踏青芜。

蔡襄

蔡襄　和运使学士芍药篇

密叶阴沈夏景新，朱栏红药自为春。

香於兰芷偏饶艳，画入缣绡未逼真。

已恨芳华难驻景，可堪愁卧动经旬。

三年想爱须留恋，不为江头酒味醇。

蔡襄

蔡襄　和张唐公约游名园偶雪辄止

京尘官事日区区，攎出芳郊佩一壶。

楼外阴云迎晓合，陌头霏霰与风俱。

翩翩珍骑曾来否，种种名花更在无。

若得纵游休秉烛，月中沈醉倩人扶。

蔡襄

蔡襄　和子发

空梁诗板岁年多，唯有秋虫占作窠。

闻道故人时拂拭，此生无奈旧情何。

蔡襄

蔡襄　洪泽阻风

今日风期恶，迟回一水滨。

村旗呈酒圣，庙鼓赛河神。

跃鲤曾惊网，饥乌不避人。

商工时借问，何处即通津。

蔡襄

蔡襄　后舍绯桃

十年树底折香葩，蔌蔌浮光弄晓霞。

只恨无情是风雨，直将红片入西家。

蔡襄

蔡襄　胡雁

胡雁畏空漠，群飞向洲渚。

褰云避射戈，万里声悲苦。

月色满关河，欲下迷处所。

春江沙平净，鱼蚌不可数。

饱暖身肥腴，归路欲远举。

寻常弓箭儿，仰视随意取。

从来远祸心，狼藉失旧侣。

小哉衔芦智，岂识保身语。

蔡襄

蔡襄　华严院西轩见芍药两枝追想吉祥赏花慨然有感寄呈才翁

吉祥亭下万千枝，看尽将开欲落时。

却是双红有深意，故留春色缀人思。

蔡襄

蔡襄　华严院西轩见芍药两枝追想吉祥赏花慨然有感寄呈才翁

烘帘微照自生光，吹面轻风与送香。

谁把金刀收绝艳，醉红深浅上钗梁。

蔡襄

蔡襄　华严院西轩见芍药两枝追想吉祥赏花慨然有感寄呈才翁

的的名花对酒樽。栏边沈醉月黄昏。

今朝关外寻兰若，忽见孤芳欲断魂。

蔡襄

蔡襄　画生李维写予像今已十年对鉴观之因题其侧

清眸绿发十年前，朴野风神不易传。

今日青铜莫相照，白髭垂颔面双颧。

蔡襄

蔡襄　怀文雅俨上人

填填车马走沙尘，中有伊人离俗氛。

千里不逢京下信，五年虚断海边魂。

何穷世事秋林叶，自在心灵晚岫云。

闻道西堂今粹隐，暮钟朝磬欲何云。

蔡襄

蔡襄　会亭遇资政孙公赴阙公致仕已七年时召归将有西鄙之任

志节虽落落，不能无谤毁。

壮年自雄豪，末路遽颠委。

众口方丛嘈，即欲置之死。

公尝为大臣，沈冤不辩理。

恭惟仁宗圣，散地而后已。

新治甬上居。閒逸安暮齿。

恭惟今天子，继照明鉴是。

问公何处在，勉哉为予起。

使者临其门，将驾不容俟。

滔滔汴流急，行舟姑少止。

长堤榆柳深，夜凉襟带褫。

语终求其要，兹事殊可喜。

朝廷英俊林，岂无人器使。

谓公先帝臣，擢任刷前耻。

惟公体上意，毕力荷恩纪。

富贵安足论，清心寂如水。

古人老益壮，忠义在所指。

况复活千载遇，功名迈良史。

蔡襄

蔡襄　即惠山煮茶

此泉何以珍，适与真茶遇。

在物两称绝，於予独得趣。

鲜香筹下云，甘滑杯中露。

当能变俗骨，岂特湔尘虑。

昼静清风生，飘萧入庭树。

中含古人意，来者庶冥悟。

蔡襄

蔡襄　寄答汝州王仲仪待制

汝水闽山道路长，行邮时复寄新章。

谏垣笑别三年近，病枕魂飞万里强。

烈火未应焚玉石，埋轮曾是问豺狼。

主恩未报头生白，羞见龙泉百鍊钢。

蔡襄

蔡襄　寄来安孙推官

我爱孙公子，安贫无所营。

相逢虽邂逅，一见即平生。

黑电挥诗笔，黄河泻酒觥。

轻舟何处在，别思若摇旌。

蔡襄

蔡襄　寄南海李龙图求素馨含笑花

二草曾观岭外图，开时尝与暑风俱。

使君已自怜清分。分得新条过海无。

蔡襄

蔡襄　寄钱塘春游诗呈南阳郭待制

一春游揽足诗歌，寄与南阳语思多。

若忆钱塘曾到处，西湖仍是旧烟波。

蔡襄

蔡襄　寄题滁州丰乐亭

君为滁上守，乘间务幽寻。

群从留山阿，美望穷前林。

良醼追佳赏，高亭旷遐临。

烟云无定姿，水石唯清音。

静见鱼鸟适，遥闻鸡犬深。

时节屡丰有，民里无欺侵。

岂独延众物，因兹托冲襟。

大笔每绝唱，芳樽宁孤斟。

别日念已长，来期讵能今。

安得凌风翰，相从殚岁阴。

蔡襄

蔡襄　寄题处州朱山人幽居

之子适所遇，爱此山林居。

禅心庭下树，仙诀枕中书。

溪明暑醉后，洞暗春游初。

逢疴药籾补，得意琴声徐。

人生随乐住，世事与閒疏。

勿用挂云网，孤鸿翔太虚。

蔡襄

蔡襄　寄题华藏院清轩

湖边无地有尘埃，况复虚明向此开。

山色每随朝气变，水光长共夕阳来。

船行天上游人散，树没雪中宿鸟回，

一到便应离火宅，不须花雨拂经台。

蔡襄

蔡襄　寄题张景山大卿园池

人仰公才世吏师，更甘归老旧林池。

门阑清似当官处，心力强於少壮时。

物理自冥非寄酒，兵谋犹在却因棋。

濠边风月如招隐，愿拂尘裾从所之。

蔡襄

蔡襄　寄襄城孙主簿

昔子尚穉孩，从亲来此邑。

今子稽簿书，职守仍前袭。

岁月曾未几，风流正相及。

新硎刃益銛，旧署墨犹溼。

非徒吏气奋，固使家声立。

征调事渐繁，须材时所急。

何不一轩翔，荣名亦可拾。

勖子乃自省，满颜抱羞澁。

蔡襄

蔡襄　嘉禾郡偶书

尽道瑶池琼树新，仙源寻到不逢人。

陈王也作惊鸿赋，未必当时见洛神。

蔡襄

蔡襄　嘉佑辛丑蒙召还京二月八日道过陆氏之门因观小栏花卉

风色微和日昼明，小栏花卉新芽生。

行人不是爱春物，一见芳丛似有情。

蔡襄

蔡襄　甲辰寒日游公谨园池

二月名园蓊郁青，为怜佳节此閒行。

偶因觞咏心远适，暂离尘埃眼倍明。

风静落花深一寸，日迟啼鸟度千声。

主公高意何须道，芳物於人自有情。

蔡襄

蔡襄　甲辰闰月初伏快雨凉风昼眠初觉庭前小栏花木各有意气效柏梁体

闰夏天地热焰烘，崇朝快雨随清风。

昼轩梦觉开前栊，画栏花草意气雄。

侧枕遥问数异同，如子微物烦化工。

盍各言尔之所从，繁葩富艳生未红。

枯条大蕊千万重，修幹点缀赤日中。

蠲去忧忿谁与功，采摘烹煮祛烦胸。

秋霜钜实垂如瓮，横柯远引交加丛。

叶抽绿剑端黄茸，直立开拂泉货通。

叠绕翠羽翻虬龙，误入畦町非余公。

助涤渴肺思匪躬，物物自名词不穷。

愿当我意乃汝容，负汝不饮惭衰翁。

蔡襄

蔡襄　稼村诗帖

隐居何事可谋生，尧舜难周畎亩情。

若得一犁膏雨足，石田茅屋起歌声。

蔡襄

蔡襄　稼村诗帖

布谷声中雨满篱，催耕不独野人知。

荷锄莫道春耘早，正是披蓑叱犊时。

蔡襄

蔡襄　见匀亲抄书泣悼卷末

得汝抄书心自喜，古来清白绍家难。

谁知向老秋灯下，一见亲踪不忍看。

蔡襄

蔡襄　建溪桃花

何物山桃不自羞，欲乘风力占溪流。

仙源明朋重来路，莫下横波碍客舟。

蔡襄

蔡襄　江村

黯澹江村春日斜，汀洲芳草野田花。

孤舟横笛向何处，竹外炊烟一两家。

蔡襄

蔡襄　江头别杜殿丞

扬子江头南北路，木兰船上往来人。

年华衮衮东流水，世事劳劳薄宦身。

回首天涯成远别，忘怀物外自相亲。

津亭共起忧时叹，重记津亭泪满巾。

蔡襄

蔡襄　将赴京留题山庄西壁

禁林京尹荷恩光，三上螭头乞郡章。

贫薄奉亲须仰禄，此心安敢系轩裳。

蔡襄

蔡襄　经林逋旧居二首

修竹无多宅一区，先生曾此隐西湖。

诗言不喜书封禅，亦有余书补世无。

蔡襄

蔡襄　经林逋旧居二首

山色凝岚水色清，山云长与水云平。

先生来举持竿手，钓得人间亢俗名。

蔡襄

蔡襄　经钱塘故宫

废苑芜城裹故宫，行人苑外问秋风。

当时歌舞何年尽，此意古今无处穷。

往事萧条随改叶，客情迢递寄孤鸿。

扁般欲去更回首，寒树苍苍夕照东。

蔡襄

蔡襄　净众院尝荔支

霞树珠林暑后新，直疑天意别留春。

京华百世争鲜贵，自是芳根着海滨。

蔡襄

蔡襄　九日许当世以诗见率登高

霜云明净海山隈，一岁登临始此回。

堂上寿觞淋浪满，栏边佳菊似疑开。

故乡情味人人好，今日荣恩节节来。

正是秋风洗烦暑，力将衰飒上高台。

蔡襄

蔡襄　久寓悟空院刹行而书之

寂寂精庐切半空，古原高下稻花中。

莲趺披素轻云梵，花萼雕红细雨宫。

孤鹤睡迷千树月，断蝉吟绕五更风。

心縻尺组遥相谢，归马南蹄疾似蓬。

蔡襄

蔡襄　句

园林穷胜事，钟鼓乐清时。

蔡襄

蔡襄　句

陈亚有心终是恶。

蔡襄

蔡襄　句

绣衣中使动辎车，黄纸封林遍阡陌。

蔡襄

蔡襄　句

时平生战地，农惰入春田。

蔡襄

蔡襄　开州园纵民游乐二首

风日朝来好，园林雨后清。

游鱼知水乐，戏蝶见春晴。

草软迷行迹，花深隐笑声。

观民聊自适，不用管弦迎。

蔡襄

蔡襄　开州园纵民游乐二首

节候近清明，游人已踏青。

插花穿戟户，酤酒向旗亭。

日迥林光润，风回海气腥。

未知何处乐，归路已严扃。

蔡襄

蔡襄　客有至自京师言诸公春间多会于元伯园池因念昔游辄形篇咏

绿渠春水走潺湲，画阁嵩峦映碧鲜。

酒令已行金盏侧，乐声初急翠裙圆。

清游胜事传京下，多丽新词到海边。

曾是樽前沈醉客，天涯回望重依然。

蔡襄

蔡襄　哭贾少卿

画旟南度谪长沙，粤海新恩路更赊。

子日鵩来知主去，辰年龙会为贤嗟。

犹多婚嫁先捐馆，无复田园可寄家。

曾是德公推奖厚，一觞何处酹魂车。

蔡襄

蔡襄　哭石曼卿

仕宦晚益困，忽惊朝露晞。

嗟嗟命不偶，事事志多违。

直节未尝屈，英魂何所依。

有材真国器，无闷即天机。

前日犹言笑，今亡果是非。

城南春满路，空见素旌归。

蔡襄

蔡襄　梨园小部

倾宫晨起传轻妆，山殿生风夏日长。

小部新声落天上，无人知是荔枝香。

蔡襄

蔡襄　离钱塘

迎潮小舸满旗风，回首津亭暮霭中。

惆怅今宵归去梦，迢迢直至海门东。

蔡襄

蔡襄　李阁使新种洛花

堂下朱阑小魏红，一枝浓艳占春风。

新闻洛下传佳种，未必开时胜旧丛。

蔡襄

蔡襄　李阁使新种洛花

园馆春游只帝京，可怜哀悴海边城。

纵然得酒心犹在，若也逢花眼亦生。

蔡襄

蔡襄　李山英以疾归田客有言山英移书石守道者因摭取其略作诗以送之

吾友守道气刚劲，丑邪扶直出天性。

意高身贱无所发，胸中事事先后併。

襄尝畏其大勇果，愿以中直为得正。

忽闻鲁士李山英，移书告之要力行。

曰今天下最急务，边头战守羌夷横。

异术纷回蠹化原，佞夫欺巧疵邦政。

生民失职餽斂繁，势若久旱方雩秇。

安得快雨洗长空，万物萧森蒙大庆。

古人有以身徇言，前者已僵后者更。

况值朝廷上宽大，苦谏兼容天子圣。

我疾不幸子可属，或列封章或庭诤。

勿学得路世俗儿，软语妖歌日酣醟。

乃知山英落落者，支革虽疲心逾竞。

予思物理似颠倒，难用智愚准衰盛。

贤豪既少遇又稀，或老且困壮而病。

就令贵显亦迍踬，尤触阴机石临穽。

一思九叹起呼天，何等官曹司是柄。

由来宰主都冥寞，用舍惟时穷达命。

山英归去亦何恨，门外无尘春色净。

回看名宦似浮沤，都把雄心付觞咏。

蔡襄

蔡襄　留别旧居花槛

别意起中夕，出门风吹衣。

侧月光艳薄，余花香气微。

清尊岁相向，欲去心有违。

残葩勿尽放，主人行亦归。

蔡襄

蔡襄　榴花洞

洞里花开无定期，落红曾见逐泉飞。

仙人应向青山口，管却春花不与归。

蔡襄

蔡襄　六月八日山堂试茶

湖上画船风送客，江边红烛夜还家。

今朝寂寞山堂里，独对炎晖看雪花。

蔡襄

蔡襄　洛阳诗帖

洛阳风景实堪夸，几处楼台处处花。

尽是齐王修种得，如今惆帐似无空。

蔡襄

蔡襄　洛阳诗帖

洛阳风景实堪珍，到此经今三纪春。

无限欢娱荣乐事，一时回施少年人。

蔡襄

蔡襄　落花

何事苍苔数点红，晓来花片落春风。

可怜春色兼花尽，今古此情无处穷。

蔡襄

蔡襄　马驭周晬思之因成

马驭今日方周晬，昨夜迢遥梦到家。

盘里应知心所爱，尊前唯祝寿无涯。

咿嚘弄语群儿学，踉跄初行乳母夸。

独上扬州津馆望，江山摇落去鸿斜。

蔡襄

蔡襄　梦游洛中十首

天际乌云含雨重，楼前红日照山明。

嵩阳居士今安否，青眼看人万里情。

蔡襄

蔡襄　梦游洛中十首

修竹萧萧曲槛前，清泉虢虢小池边。

琴中一弄履霜操，人静当庭月正圆。

蔡襄

蔡襄　梦游洛中十首

过雨池塘凉气早，落花门户乱红多。

松亭石上题名处，谁剥莓苔看在么。

蔡襄

蔡襄　梦游洛中十首

庙下春行香雾合，观中朝茹药牙尖。

故人别后无消息，荒草生坟白露沾。

蔡襄

蔡襄　梦游洛中十首

霜后丹枫照曲堤，酒阑明日下前溪。

石楼夜半云中笑，惊起沙禽过水西。

蔡襄

蔡襄　梦游洛中十首

韩王宅里酒千垆，范帅园中花万株。

行乐主人今已矣，春风还似旧时无。

蔡襄

蔡襄　梦游洛中十首

名花百种结春芳，天与秾华更与香。

每忆月陂隄下路，便开图画觅姚黄。

蔡襄

蔡襄　梦游洛中十首

草白霜晴鹘眼开，原头游骑四边来。

枯丛鸦鹊休惊噪，日暮分持走兔回。

蔡襄

蔡襄　梦游洛中十首

履道园池竹万竿，竹间池际笋斑谰。

当时酒所夸文战，今日谁登上将坛。

蔡襄

蔡襄　梦游洛中十首

白马寺前冠盖盛，送行宾友尽英豪。

耿丞血染边场草，留得声名日月高。

蔡襄

蔡襄　梦中作

白玉楼台第一天，琪花风静彩鸾眠。

谁人得似秦台女，吹彻云箫上紫烟。

蔡襄

蔡襄　杪秋湖上

旧暑侵凉已分销，萧疏丹树见斜桥。

千千露竹全潇洒，一一风蝉共寂寥。

菰米熟汀来客燕，芡丝分水避归桡。

月魂未上东城角，谁向东城与下招。

蔡襄

蔡襄　莫春登南门

丽谯高倚晚天霞，满目平舦尽物华。

千曲胡笳催鼓答，三重湘酎倩旗夸。

连江急雨送归燕，拂地轻风移落花。

强倚栏干还自问，此情何处是边涯。

蔡襄

蔡襄　南都思杜祁公

祁公清德老，在昔相先帝。

青云吐论高，白璧持身锐。

待俗无町畦，取人兼揭厉。

甘贫安车后，直道洪钧际。

每闻天下士，行业若材艺。

未见比调饥，况乃挹襟袂。

早尝登公门，顾睐叨末契。

谓有金石姿，良工心磨砺。

仰瞻通德衢，独立耆英第。

评书草圣优，煮莊云腴细。

遗墨秘巾箧，感激君子惠。

悲风吹白杨，佳城兹久闭。

声名与濉浼，东流无已岁。

蔡襄

蔡襄　南剑州芋阳舖见腊月桃花

可笑夭桃耐雪风，山家墙外见疏红。

为君持酒一相向，生意虽殊寂寞同。

蔡襄

蔡襄　凝祥池上晚归

绿径阴阴落景微，杨花零乱上人衣。

长烟似爱沧波面，风色虽豪不肯飞。

蔡襄

蔡襄　偶作

作墨本谁氏，研摩有强弱。

摩尽不见墨，此处原非著。

蔡襄

蔡襄　陪尹子渐申安礼宿香山寺

二月已强半，寻春登石楼。

山光侵雨变，草色到云休。

归鸟沈岩际，行人过树头。

剥苔看石碣，因火认渔舟。

渐夜滩声恶，凭虚屋势浮。

乘閒聊自适，觞咏属吾流。

蔡襄

蔡襄　陪诸君会史馆园

名园霁宿雨，春日正和柔。

花香泛草际，竹景摇清流。

鸣禽自往还，游鱼时沈浮。

出门市朝喧，爱此林亭幽。

况陪君子讌，飞斝更相酬。

亦有佳人携，豾歌青眉愁。

佳人足娱适，远思何夷犹。

故乡去千里，野堂临溪头。

梦寐别四载，南望无时休。

王粲昔从军，登楼以销忧。

今予岂不然，每到终迟留。

蔡襄

蔡襄　七月二十四日射弓

破的心仍在，争豪力不堪。

开弓初觉颤，盈贯未离贪。

衰病先期老，中年岂分甘。

唯应樽酒在，万事一醺酣。

蔡襄

蔡襄　七月二十四日食荔枝

绛衣仙子过中元，别叶空枝去不还。

应是天人知忆念，再生朱实慰衰颜。

蔡襄

蔡襄　七月过孤山勤上人院

青林蔼蔼日晖晖，薄晚凉生暑气微。

湖上清风如可载，画船十只不空归。

蔡襄

蔡襄　期秦伯镇不至

高人怀真趣，每欲弃禄仕。

超然外造化，那复顾妻子。

有田给饥寒，有路出生死。

傥得自由身，休随荣利起。

或闻毫郊涝，族大无余米。

且持州绂去，官廪尚可指。

何时当归来，焚香朝玉几。

蔡襄

蔡襄　乞雨题四方院

年年乞雨问山神，羞见耕耘陇上人。

太守自知才德薄，彼苍何事罪斯民。

蔡襄

蔡襄　迁阳道中奉寄阳正臣同年

名第同一籍，家园连七闽。

何为别眉字，於今十四春。

昔子补一尉，扶病走风尘。

归来解组绂，宴处顄精神。

架书括遗逸，畒酎涵清醇。

东阡与北陌，候问通殷勤。

或言疾良瘉，呼卢气益振。

或传近诗句，平淡与古邻。

语之天下事，塞耳不复闻。

宁当决引去，道固有屈伸。

嗟予仰尺禄，封仇中祕文。

天子误采拔，指名填诤臣。

力微责任重，百虑加一身。

列章乞便郡，赐告迎慈亲。

穷冬过梨岭，山蹊出幽榛。

俯深下坎井，斗起攀苍昮。

水石齧晚沙，霜风变朝皴。

粲粲涧中花，孤芳能自珍。

班班云上鸟，朝鸣亦求群。

岁晏时节动，天遥客愁新。

去子无跬步，笑语绝燕秦。

作此欲招隐，翻愧林泉人。

蔡襄

蔡襄　钱唐题壁

绰约新娇生眼底，侵寻旧事上眉尖。

问君别后愁多少，得似春潮夜夜添。

蔡襄

蔡襄　遣兴

苦竹生笋四五寸，樱桃开花千万枝。

空蒙野色当楼处，寂寞春寒带雨时。

已放清歌逐瑶管，旋簄新酿行金巵。

衰翁酩酊自为乐，举鞭不问并州儿。

蔡襄

蔡襄　亲祀南郊诗

天畀元统，赤运开祉。

圣祖神宗，海域平砥。

思皇真考，岳封汾祀。

饵系戎胡，包束戈矢。

丕显灵德，光被万里。

民寿而康，恩及萧苇。

恭惟皇帝，继文之始。

兢兢日慎，夙夜勤只。

哀怜困穷，有如在已。

惟刑是卹，弗繇怒喜。

躬服俭约，黜弃浮侈。

罔有逸欲，日惟三纪。

大中则经，兴亡则史。

阴阳时序，日纬躔轨。

乐律本原，礼法根柢。

兵韬术数，万微精旨。

该通变贯，咸烛厥理。

岁舍壬午，盗发南鄙。

帝曰汝青，治办行李。

毋大诛割，定患则已。

猎猎灵旗，启道径指。

凶渠踣仆，俘徒授耳。

岭服既平，勋赏周被。

封殁录孥，门房晔暐。

粤兹明年，农家丰美。

廛庐积腐，庾漕储峙。

帝咨相臣，匪台德尔。

穹昊眷赍，祖考佑俾。

何施不报，将祀郊畴。

号令四下，若建瓴水。

荒服述职，奔走输委。

仲冬丙寅，斋寝以俟。

先时霾晦，飚籁号起。

真意益庄，降鉴伊迩。

夜漏适中，星露云靡。

大辂既驭，清阳出晷。

休光无垠，令容有伟。

爰翊殊庭，奠享仙机。

高灵委蛇，元气旭卉。

阴施自远，大功续似。

拥格纯禧，益厚丕址。

入宿庙下，月魄初杅。

龙章采藻，瓒爵擎跪。

拜于祢宫，慈颜仅咫。

至诚馨香，甘荐滫随。

哀念劬劳，譬瞻岵屺。

濯泪沾珪，将逡复止。

京都之南，崇丘迤逦。

飞螭蹑尘，法乘徐柅。

地环帟幄，霄揭隅雉。

警角飘萧，彀骑连累。

言降言陟，实惟告已。

烛错宵明，坛圪空紫。

交佩陆离，庶旄飒纚。

乐变神格，列周甲癸。

三后咸在，上苍临视。

皇皇富媪，从执笾簋。

七精闪忽，五镇瑰玮。

星官下翔，涛祗腾踤。

等级卑高，食饮嘘哆。

欣歆告言，奏福来底。

更御步辇，夹途军垒。

钲鼓惊轰，跳呼牛鬼。

异域穷陬，黄发稚齿。

动荡成波，欢喧成市。

端闱停午，玉色尚扆。

赦泽春行，幽加蛰蚁。

废滞振拔，垢瑕刷洗。

宽贷赋取，削减逋诡。

皇帝慈孝，下民胥攎。

皇帝恩仁，四国倾倚。

皇帝曰咨，群公卿士。

舜隆联夔，商圯朋噽。

孰忠予是，孰谗予匪。

入官多门，孰予窒弭。

蓄兵过制，孰予究揣。

百姓窘穷，其患孰驰。

外夷狃骄，其强孰箠。

驱人以法，曾莫如耻。

化民成俗，曾莫发礼。

百官敕业，相予表里。

登任俊良，划斥奸宄。

天锡帝年，万有亿秭。

天锡圣嗣，诜诜众子。

乾刚不息，章明度揆。

无疆惟民，惟帝其侍。

蔡襄

蔡襄　清暑堂会同年

当年绿发上天衢，三纪于今雪满须。

荣路风波多契阔，画堂歌吹暂欢娱。

杯中明月时摇动，草际飞萤乍有无。

莫问更筹须剧醉，四翁同籍亦难俱。

蔡襄

蔡襄　清暑堂中秋夜饮

江国初凉夕漏均，青天无翳地无尘。

莲花翦彩灯光灿，蕉叶倾金酒味新。

时节暗迁应不财，懽娱难得莫辞频。

明年今夜中庭月，依旧寒光别照人。

蔡襄

蔡襄　秋日

城头蔓草受新霜，天外孤鸿叫夕阳。

送客情怀枫树老，着人襟袖菊花香。

蔡襄

蔡襄　秋日登郡楼二首

秋水已复漕，秋风初怒号。

天容霜后净，山势北来高。

蔡襄

蔡襄　秋日登郡楼二首

落叶随飞鸟，疏砧答暮蝉。

悠悠戍楼角，悽冀　万家传。

蔡襄

蔡襄　秋思

幽兰受新霜，孤雁叫落月。

沈忧何由平，永夕不可彻。

将琴鼓忆邻，声急弦屡绝。

芳华日益远，香泽物已歇。

秋风吹石门，思君还复诀。

谁云无生忍，识此悠悠别。

蔡襄

蔡襄　秋夜书廨中壁

遥夜不能寝，值兹节物清。

大空莹虚碧，仰观澄性情。

素月若可把，浮云何故生。

瑶琴且勿弄，谁邻希代声。

蔡襄

蔡襄　泉州安静堂

庭松永昼啭春禽，天气初晴又半阴。

惆怅此生多病恼，正看行乐独伤心。

蔡襄

蔡襄　泉州北藏院见初荷华

初华才过小荷身，晓露沾红点点匀。

莫为愁心偏倚望，清江元有未归人。

蔡襄

蔡襄　铨舍后轩

秋栏疏索水荭花，坐见花边日向斜。

莫问幽人超世诀，即心无累是仙家。

蔡襄

蔡襄　群玉殿赐宴

治道承炎历，皇基亘万年。

深仁涵海岳，至德著坤乾。

文物归元首，臣邻必巨贤。

蓼萧思及下，奕叶力追先。

昕色方群进，胪音忽四传。

衣冠纷杂遝，台殿郁蟺蜎。

宝字崇三圣，瑶图祕九天。

荣河祥气彻，昭汉晓光旋。

磊砢珠玑在，峥嵘岁月迁。

家声终卓越，上意益恭虔。

书观开舖首，宸毫落彩牋。

烟云初不定，鸾凤互相鲜。

拜赐兼金重，珍藏尺璧全。

人人皆自得，事事独超先。

睿藻敦风教，冥搜出化权。

来从玉山府，远过柏梁篇。

回驭临高馆，推恩锡广筵。

迷魂游帝所，休应动星躔。

申命严樽俎，新章被管弦。

千龄叨际会，旷古绝寅缘。

大施难论报，精诚第祝延。

唯应歌盛美，乐石可磨镌。

蔡襄

蔡襄　人日立春舟行寄福州燕二司封

清溪潮上送行船，回望高城隔晓烟。

景色似看名画展，醉魂犹忆寿杯传。

春盘食菜思三九，人日书幡诵百千。

南国逢君唯道旧，后时何处笑今年。

蔡襄

蔡襄　仁宗皇帝挽词七首

道德由来太古同，生灵休养至仁中。

五兵不试归神武，万物无私是化工。

玉座忽逢春月尽，金旌遥指洛川穷。

年年翠辇长陪扈，那向西城别梓宫。

蔡襄

蔡襄　仁宗皇帝挽词七首

向近千秋节，休言七月期。

遗恩群玉宴，往事荷宫祠。

仙路云龙会，秋风鼓角悲。

万人瞻彩杖，犹认吉行时。

蔡襄

蔡襄　仁宗皇帝挽词七首

声教中原泰，恩仁万国临。

忧勤符帝梦，付与得天心。

箫吹凝寒气，云山敛夕阴。

还期千载后，歌颂莫知深。

蔡襄

蔡襄　仁宗皇帝挽词七首

俭薄留遗诏，遵行在继承。

桐棺会稽冢，瓦器孝文陵。

阙外秋萤度，林端晓月澄。

须知无可欲，终古不骞崩。

蔡襄

蔡襄　仁宗皇帝挽词七首

万世威神在，多方惠泽隆。

密音通虏壤，行哭亦儿童。

画翣离丹阙，幽堂对紫嵩。

孤城空雨泣，白首抱遗弓。

蔡襄

蔡襄　仁宗皇帝挽词七首

俭勤追禹绩，恭让体尧仁。

措枉朝多直，除苛吏尽循。

遵儒恩礼异，左戚赏刑均。

立子知天意，超然即上宾。

蔡襄

蔡襄　仁宗皇帝挽词七首

攒宫开七月，隧路闭千秋。

地带三川拆，天含万国愁。

鸟云知圣没，龙驾想神游。

厚禄将无报，惭恩更白头。

蔡襄

蔡襄　入天竺山留客

山光物态弄春晖，莫为轻阴便攎归。

纵使晴明无雨过，入云深处亦沾衣。

蔡襄

蔡襄　三月出城别张唐公会玉仙观

陇麦青青沟柳新，春归聚落少逢人。

如何试与持鞭手，拂却向来身上尘。

蔡襄

蔡襄　三月诣陈逋民

振衣凌晓色，霁野纵游韁。

莓润溪云重，春深山露香。

林幽风更细，院静日偏长。

曾是天皇外，相从识酒乡。

蔡襄

蔡襄　三月再还家

晓树乡关路，春衣使者轺。

江眠闻落霰，野饭掇新苗。

入里威稜减，宁亲喜气饶。

勤勤父师教，民病若为消。

蔡襄

蔡襄　上巳日州园东楼

地上多於枝上花，东楼凝望惜年华。

潮头正对伍员庙，燕子争归百姓家。

粉箨渐高山径笋，绿旗初展石岩茶。

流芳自与人兼老，樽酒相逢莫重嗟。

蔡襄

蔡襄　上元进诗

叠耸青峰宝炬森，端门初晚翠华临。

宸游不为三元夜，乐事全归万众心。

天上清光开夜色，人间和气阁春阴。

要知尽作华封祝，四十年来惠爱深。

蔡襄

蔡襄　上元至南剑州大雨寄泉州许通判

路绕溪回不计程，行邮今复宿延平。

阴云藏月不知处，急雨落天无数声。

病起尚疑群蚁斗，梦余初听一鸡鸣。

泉山去岁同游赏，惟有神君识此情。

蔡襄

蔡襄　圣泉

源流出何山，涌涸兹有异。

湛然盈不泓，余波下金地。

清甘本无滓，渴饮得真味。

端能发茶色，博亦资农利。

矧兹民俗安，湓溢尤可憙。

满酌复携归，良追曲肱意。

蔡襄

蔡襄　圣泉寺松径

青松苒苒门前道，根氐坚牢颜色好。

鸣籁萧森风雨生，紫鳞开动龙蛇老。

天若有意别留种，百年其下无纤草。

雷霆绕绕雪霜重，劲节支扶不颠倒。

野姿峭拔已背时。肯要藤花彊缠抱。

南方赤夏苦蒸湿，万木无声就僵槁。

忽轻密荫少休息，肌骨便惊秋气早。

寄言匠者勿复顾，留作清凉除热恼。

蔡襄

蔡襄　诗一首

紫绶金章被宠荣，笔床茶灶伴参苓。

只知江海能行道，未识朝廷旧有名。

笑我病去相荣□，圭刀小试即春生。

疮痍未复君知否，国手于今数老成。

蔡襄

蔡襄　诗一首

万叠青山拔空起，一道长江清澈底。

隔岸苍茫不见人，人家多在晴云里。

匡庐五老蓬莱山，沧洲白鹭烟波间。

随风客棹任来去，落日樵歌自往还。

绝涧孤亭倚烟树，仿佛天台石桥路。

欲访群仙跨鹤游。宁乘五马专城去。

雨过棠阴满路蹊，春深草色连庭砌。

穷帘蔀屋有惸独，待尔重临慰客饥。

蔡襄

蔡襄　十八日陪提刑郎中吉祥院看牡丹

节候初临谷雨期，满天风日助芳菲。

生来已占妙香国，开处全烘直指衣。

揽照尽从乌帽重，放歌须遣羽觞飞。

前驺不用传呼宠，待与游人一路归。

蔡襄

蔡襄　十二晚

欲寻轩槛倒清尊，江上烟云向晚昏。

须倩乐风吹散雨，明朝却待入花园。

蔡襄

蔡襄　十九日奉慈亲再往吉祥院看花

天意应偏与，春工已尽归。

来知从月下，去似逐云飞。

艳绝声名远，清多香气微。

轻阴资润泽，斜照动光辉。

剧饮千锺醉，相鲜五彩衣。

曾非重芳物，庶以奉慈闱。

蔡襄

蔡襄　十六日会饮骆园

各园何事却居鄽，永昼游蜂乳燕喧。

不计阴晴与风雨，卷帘花蘤在尊前。

蔡襄

蔡襄　十日西湖晚归

清晨出郭又晴曛，已见空枝嫩叶新。

争得山头能阁日，且容湖上不归春。

入随百戏波翻海，酒到三桥月满身。

只有牡丹才半拆，未知何处可娱宾。

蔡襄

蔡襄　十三日出赵园观花

水际开花千万窠，初莺时逐丽入歌。

欲知太守行春乐，只向东城得最多。

蔡襄

蔡襄　十三日吉祥探花

花未全开月未圆，看花候月思依然。

明知花月无情物，若使多情更可怜。

蔡襄

蔡襄　十五日游龙华净明两院值雨

垂杨修竹半藏山，一径纡回暮雨间。

绿满野田看渺渺，白飞岩溜自潺潺。

空村鲐背行歌去，古寺头陀乞食还。

却羡幽人在深僻，断无来客扣禅关。

蔡襄

蔡襄　十一月后庭梅花盛开

迎腊梅花无数开，旋看飞片点青苔。

幽香粉艳谁人见，时有山禽入树来。

蔡襄

蔡襄　十一月后庭梅花盛开

日暖香繁已盛开，开时曾绕百千回。

春风岂是多情思，相伴花前去又来。

蔡襄

蔡襄　士安饮我数杯至观音院才醒闻滩声泉响因留短阕

林外滩声砌下泉，冷冷幽响静中传。

朝衫却染京尘去，争得夫君醒醉眠。

蔡襄

蔡襄　授转运使罢州端居述怀

被诏领均漕，前解闽州符。

掩关谢来宾，释然舍攀拘。

日晏眠空斋，啼禽在高梧。

神情已欣欣，痾恙还轻苏。

暂閒固自适，况与尘滓殊。

勿乐夸毗子，开眼趋畏途。

投身试罗网，反用腴妻孥。

精虑成长谣，鉴此非迷愚。

蔡襄

蔡襄　司徒侍中宋宣献公挽词五首

重器推隆栋，驰光逐逝川。

人应骑尾宿，岁亦在辰年。

文思精天下，忠谋尽帝前。

唯无丰室累，清白是家传。

蔡襄

蔡襄　司徒侍中宋宣献公挽词五首

申命增华衮，遗忠劝紫宸。

世风存令子，暮哭有慈亲。

复辟前言在，论兵密疏陈。

如何年不永，无路问苍昮。

蔡襄

蔡襄　司徒侍中宋宣献公挽词五首

怀道初名世，乘时遂致君。

平分百年算，中据两台文。

行翣连寒树，凝笳上晚云。

路人那得识，挥涕指幽坟。

蔡襄

蔡襄　司徒侍中宋宣献公挽词五首

洛宅初开府，非才辱顾隆。

遗思谣俗在，余论宴堂空。

已矣苍生望，嗟乎吾道穷。

岂惟怀旧德，一恸向春风。

蔡襄

蔡襄　司徒侍中宋宣献公挽词五首

去岁洛城东，公归秉枢务。

今日国门西，輤车行哭度。

同此晚春节，依旧西山路。

千古诀幽明，一年才旦暮。

远恨寄山川，余哀惨云雾。

平昔送公诗，何言歌薤露。

蔡襄

蔡襄　四贤一不肖诗　右范希文

中朝莺鹤何仪仪，慷慨大体能者谁。

之人起家用儒业，驰聘古今无所遗。

当年得从谏官列，天庭一露胸中奇。

矢身受责甘如荠，沃然华实相葳蕤。

汉文不见贾生久，诏书晓落东南涯。

归来俯首文石陛，尹以京兆天子毘。

名者翼翼郡国首，里区百万多占辞。

豪宗贵倖矜意气，半言主者承其颐。

昂昂孤立中不倚，传经决讼无牵羁。

老奸黠吏束其手，众口和附歌且怡。

日朝黄幄迩天问，帝前大画当今宜。

文陈疏举时密启，此语多秘世莫知。

传者籍籍十得一，一者已足为良医。

一麾出守番君国，惜此智虑无所施。

吾君睿明广视听，四招邦俊隆邦基。

廷臣谏列复钳口，安得长喙号丹墀。

昼歌夕寝心如疚，咄哉汝忧非汝为。

蔡襄

蔡襄　四贤一不肖诗　右高若讷

人禀天地中和生，气之正者为诚明。

诚明所锺皆贤杰，从容中道无欹倾。

嘉谋谠论范京兆，激奸纠缪扬王庭。

积羽沈舟毁销骨，正人夫从奸者朋。

主知膠固未遐弃，两辬五马犹专城。

欧阳祕阁官职卑，欲雪忠良无路岐。

累幅长书快幽愤，一责司谏心无疑。

人谓高君如挞市，出见缙绅无面皮。

高君携书奏天子，游言容色仍怡怡。

反谓范文谋疏阔，投彼南方诚为宜。

永叔忤意窜西蜀，不免一中谗人机。

汲黯尝纠公孙詐，弘於上前多谢之。

上待公孙礼益厚，当时史官犹刺讥。

司谏不能自引咎，复将忆过扬当时。

四公称贤尔不肖，谗言易入天难欺。

朝家若有观风使，此语请与风人诗。

蔡襄

蔡襄　四贤一不肖诗　右欧阳永叔

先民至论推天常，补袞扶世为儒方。

圜冠博带不知本，樗栎安可施青黄。

帝图日盛人世出，今吾永叔诚有望。

处心学士贵适用，异端莫得窥其墙。

子年五月范京兆，服天子命临鄱阳。

二贤拜疏赎其罪，势若止沸反扬汤。

敕令百执无越位，谏垣何以敢封囊。

哀来激愤抑复奋，强食不得下喉吭。

位卑无路自闻达，目视云阙高苍茫。

裁书数幅责司谏，落笔騤骥腾康庄。

刃迎缕析解统要，其间大意可得详。

书曰希文有本末，学通古今气果刚。

始自理官来祕阁，不五六岁为天章。

上心倚若左右手，日备顾问邻清光。

苟尔希文实邪佞，曷不开口论否臧。

阴观被谴始丑诋，摧枯拉腐奚为彊。

儻曰希文实贤士，因言被责庸何伤。

汉杀王章与长倩，当时岂曰诛贤良。

惟时谏官亦结舌，不曰可谏曰罪当。

遂今百世览前史，往往心愤涕洒滂。

斯言感切固已至，读者不得令激昂。

岂图反我为怨府，袖书乞怜天子傍。

谪官一邑固分耳，恨不剖腹呈琳琅。

我嗟时辈识君浅，但推藻翰高文场。

斯人满腹有儒术，使之得地能施张。

皇家太平几百载，正当鉴古修纪纲。

贤才进用忠言录，祖述圣德垂无疆。

蔡襄

蔡襄　四贤一不肖诗　右尹师鲁

君子道合久以成，小人利合久以倾。

世道下衰交以利，遂使周雅称嘤鸣。

煌煌大都足轩冕，绰有风采为名卿。

高名重位盖当世，退朝归舍宾已盈。

脅肩谄笑不知病，指天报遇如要盟。

一朝势夺德未改，万钧已与毫厘轻。

畏威谀上亦随毁，矧复鼓舌加其评。

逶迤阴拱质气厚，两豆塞耳心无营。

呜呼古人不可见，今人可见谁与明。

章章节义尹师鲁，饬躬佩道为华荣。

希文被罪激人怒，君独欣慕如平生。

抗书轂下自论劾，惟善与恶宜彙征。

削官竮逐虽适楚，一语不挂离骚经。

当年亦有大臣逐，朋邪隐缩无主名。

希文果若事奸险，何此吉士同其声。

高谭本欲悟人主，岂独区区交友情。

蔡襄

蔡襄　四贤一不肖诗　右余安道

南方之强君子居，卓然安首襟韵孤。

词科判等屡得隽，呀然鼓焰天地罏。

三年待诏处京邑，斗粟不足荣妻孥。

耳闻心虑朝家事，螭头比奏帝曰都。

校书计课当序进，丽赋集仙来显塼。

诰墨未乾寻已夺，不夺不为君子儒。

前日希文坐言事，手提敕教东南趋。

希文鲠亮素少与，失势谁复能相扶。

崭然安道生头角，气虹万丈横天衢。

臣靖胸中有屈语，举嗌不避萧斧诛。

使臣仲淹在庭列，日献陛下之嘉谟。

刺史荣官虽重寄，奈何一郡卷不舒。

言非由位固当罪，随漕扁舟尽室俱。

炎陬此去数千里，橐中狼籍惟蠹书。

高冠长佩丛阙下，千百其群诃尔愚。

吾知万世更万世，凛凛英风激懦夫。

蔡襄

蔡襄　四月八日西湖观民放生

盈舟载鱼蝦，投泻清波际。

应无校人欺，独行流水惠。

非求升斗活，终免蝼蚁制。

江湖自相忘，洲岛亦还逝。

脱渊思曩戒，嗅饵省非计。

为生岂不幸，萍藻庶可翳。

蔡襄

蔡襄　四月池上

风下平池水晕开，池边露坐水风来。

草香冉冉生吟席，云影飞飞度酒杯。

荷叶偶成双翠盖，荔枝才似小青梅。

人间物静两相得，月色苍凉始肯回。

蔡襄

蔡襄　四月清明西湖

千顷平湖一遭，空城游乐自奢豪。

画船争胜飞江鹘，翠巘都浮载海鳌。

芳草堤边裙带短，柔桑陌上髻鬟高。

楼前尽日闻歌笑，不啻秋风卷怒涛。

蔡襄

蔡襄　四月十七日奉安仁宗皇帝御容於景灵孝严殿是日舟次陈留感怀述事十

先帝传基固，其人嗣统平。

余恩华夏在，高谊古今倾。

汉法原为庙，仙居别有京。

海中金阙见，天上玉楼成。

睿意怀丕烈，宸豪荐大名。

荐唯将舜攎，严亦与周并。

龙向朝云起，奎和昼日呈。

流光俄扆岁，发号庆重明。

令节千秋过，端仪万众迎。

欢呼山岳动，驱拂鬼神惊。

缥缈来佳气，雍容下太清。

旛旌多异制，歌吹自新声。

琳馆初停御，銮舆始引行。

盥孚通至感，福泽被群生。

往事时兼远，孤臣泪独横。

晨兴西向久，凄断老年情。

蔡襄

蔡襄　泗州登马子山观漕亭

庙社奠东都，恃德非恃险。

聚兵三十万，待哺无容歉。

西有砥柱峻，菽麦不逾陕。

齐鲁粮食囏，灞水不潋滟。

唯余汴渠利，直贯长淮隿。

岁输六百万，江湖极收敛。

挽送入太仓，因陈失盖弇。

将漕苟不登，汝职兹为忝。

或谓取太多，六路有丰俭。

其间一不熟，饥殍谁能掩。

一旦俾之粟。是人意常慊。

区处失其宜，斯言反为玷。

尝欲请增减，革孚亦须渐。

连营今饭稻，香美若菱芡。

因循未易论，官曹畏书检。

虚亭一临眺，比比危墙飐。

来从数千里，岁时空苒苒。

雨余山气兆，黛色浅深染。

夜昏渔火出，倏忽电光闪。

须臾月色空，水面铺寒簟。

相逢喜疲旧，城柝屡移点。

因语发长谣，谁能刊琬琰。

蔡襄

蔡襄　嵩阳道中

千里动秋意，萦回上古原。

山樵斵晚日，野火着寒云。

钟磬出邻寺，牛羊下远村。

振衣归去好，尘事莫知闻。

蔡襄

蔡襄　宋君辅许当世陈彦谦苏宣甫自远还乡上元同饮

故国逢君慰喜偏，清宵行醼重留连。

山楼上火人初合，天汉无云月自圆。

乐色时闻花院里，春风都在酒旗边。

莫辞彻晓须沈醉，后会还应不计年。

蔡襄

蔡襄　宋宣献公夫人毕氏哀词二首

世阀推台路，嫔贤秉国钧。

生缘随迹化，归处觉空真。

训子清风在，传家令德新。

九原终一致，悲喜尽成尘。

蔡襄

蔡襄　宋宣献公夫人毕氏哀词二首

国赋虽千乘，身期未百年。

箴图遗旧机。箫吹向新阡。

行哭追前日，超生定几天。

寂寥原上树，薄晚起寒烟。

蔡襄

蔡襄　送安思正之蜀

贱者易屈志，少年多直情。

子独修节行，爱护如目精。

辛勤走铨省，历岁才点名。

舍居在穷巷，门户面西城。

妻孥愁屡空，独尔心无营。

驱骡从僮仆，间或造予庭。

是时杨叔武，相值极髈诚。

妙言发潜穠，远意倍幽萌。

羞谀刺俗子，指急条边兵。

过从岂云厌，时节忽峥嵘。

叔武守岳阳，别去方行行。

子今复之蜀，蜀道天险并。

橐中无一钱，剑外几百程。

春风卷地来，凡草犹奋荣。

如何使之人，憔悴气与形。

内富在乎我，外穷系於生。

此事久已判，努力敦诚明。

吾友黄君度，实乃浮其声。

子往从之游，切磨固相成。

蔡襄

蔡襄　送别陈比部

祖帐西郊道，川原画阁临。

烧痕经雨活，树色入溪深。

斜日明春态，孤云感客心。

何人知别意，重把酒杯斟。

蔡襄

蔡襄　送程刑部出守洪州

何事名郎出计台，锤陵都会久须才。

江山不是人间有，旗鼓初从日下来。

列郡五符归总制，故乡三组少徘徊。

勿嗟南国多怀感，宝气还应彻斗魁。

蔡襄

蔡襄　送胡武平出守吴兴

东南有佳士，文高志清苦。

翩然请郡章，入居使君府。

霅水生春澜，莹净沙可数。

霁日明旌旗，长风送鐃鼓。

烟帆十丈船，湖山一抔土。

橘嫩宴亭秋，茶香斋阁午。

神欢所适宜，动默造幽觛。

应念怀铅人，垂头证鱼鲁。

蔡襄

蔡襄　送柯祕书三子归泉应诏

祕书昔共官临漳，时呼三子侍侧傍。

修瞳阔颡善应对，举措不类群儿行。

遥知成就在他日，尔时迄今十载强。

闽州太守无伎术，乞持符竹还故乡。

近观诏书下郡国，选访行实登俊良。

嶷然三子复过我，衣裾飘洒凝秋霜。

各携编轴几百幅，互以理要充词章。

久之潜思叩幽眇，角牙腾触声礌硠。

言归温陵入场屋，争奋笔舌论短长。

海鹰上云出爪翼，天马历地无羁韁。

祕书多才晚未遇，有如此子传义方。

吾徒沉升不须议，且看少者腾声光。

蔡襄

蔡襄　送钱端明还京

禁墀初别紫宵端，故国生光里俗欢。

二世家声联将相，百年庙貌俨衣冠。

躬临州戟迎门下，人喜曾孙夹道观。

石照老苔封旧迹，锦溪乔木涕清澜。

东趋越岭兴怀远，夕听胥涛入梦间。

江上驰心思魏阙，日边归路指长安。

香深离渚花重叠，凉满行舟酒半阑。

应念非才持虎契。平时相继入金銮。

蔡襄

蔡襄　送勤上人归吴中

吴江水好吴岫灵，吴人皙白神气清。

当须比屋皆佳器，奈何傥有名公卿。

究观是事见藏伏，例学浮图超死生，

遂令才智蓄利泽，若曰不下沾四瀛。

勤师内外久著力，文字骨节初老成。

十年栖迟辇毂下，渊然澹薄无经营。

惜哉明了足见解，独擘迅翮翻青冥。

残秋忽别东南去，尘土摆落衣裾轻。

西湖胜处拂谈席，绿波画舫吾其行。

蔡襄

蔡襄　送任山归河东

风俗忧思深，在昔言汾绛。

之人隐其间，白首甘陋巷。

毕力事诗书，岂特专记诵。

编年作通记，起周迄炎宋。

甲子二十五，迴环补遗空。

予闻春秋法，尊王正一统。

维持生民纲，树立大邦栋。

上贤若游夏，鸟兽于麟凤。

三传自名家，讲解或失中。

区区休预徒，左驰困羁控。

排陃侵异端，寖久成蠹虫。

仲淹著元经，刘蕡比奴从。

去圣日弥远，斯言谁折衷。

犹胜儿女曹，烟云费嘲弄。

君於春秋学，勤劳务包综。

向时耻飞箝，画策尚禽纵。

羌戎负恩德，王师压秦雍。

边圉重疮痍，堪为贾生憅。

庙堂诛贼谋，谓与天下共。

诏书入岩穴，丐告嘉谋贡。

使者出河东，辄以姓名送。

朼来游京邑，天门如可羾。

岧巃双浮云，下有千人{宂辱}。

扳缘逐声利，激射苟禄俸。

蹭蹬不敢前，抚心愈疑恐。

短翮无吹嘘，微芳少培拥。

客舍逼隆冬，萧条残雪冻。

悠悠晋溪上，水石挂清梦。

长谣复西归，孤怀不偶众。

身穷见节义，物由何时用。

美田随意耕，寒鱼倣经种。

夜堂素琴横，晚案青蔬供。

决然顾予别，芜音强吟讽。

持归传里閈，亦足侑罍畒。

蔡襄

蔡襄　送石昌言知宿州

符离封城古云望，扼控东南地形壮。

飞流金粟走舟车，镇压奸雄宿兵仗。

昌言才思老台阁，声名远出风骚将。

倦直承明得守符，诏书遣临士民上。

万家裁制须得宜，譬若榝楠迎大匠。

京师从游日月久，送君酒酣益惆怅。

人生岂效鸡鹜群，意在糠粱取甘养。

边隅多故方急材，往往稠人拔公相。

吾侪有策空自奇，皎皎丹衰亦谁亮。

欲随戎马仅胜衣，强作文章还覆酱。

大都用置系於时，丈夫未死固难量。

觥巡卷到君勿辞，行看岸下船头放。

我今联束若愁鹰，注目青云思远飏。

一麾当复泛隋渠，愿君加数为公釀。

蔡襄

蔡襄　送许寺丞知古田县

大雪拥都门，子行亦良苦。

予贫乏觞豆，子车谁为祖。

少止听我言，於子不无补。

于今方用兵，连年戍羌虏。

战死动万计，募人填卒伍。

赐衣靡国帑，走粟填边庾。

平时赋税外，弓刀甲榡弩。

干名应急须，筋皮角毛羽。

前年科巩革，农牛半斤斧。

杀之先冒禁，不杀即鞭楚。

江南供鵰翎，是物不栖渚。

十倍买所无，赢利资商贾。

编纸作战{钅函}，纫联驱归安。

输来不适用，空屋窠虫鼠。

此类如蝟毛，更仆难悉数。

大凡斂货财，百姓若外府。

苟可入军须，岂敢怨官取。

盖患在不均，又索非其土。

有司失预计，临事才披簿。

严程弗渝日，落符洒飞雨。

使者但依违，州家不敢主。

况复为邑令，暗吟莫伸吐。

其间或得才，吏手无容舞。

子今佩县章，所领十万户。

志虑固精明，利病前可睹。

姑能务均一，瘵瘼庶苏瘉。

蔡襄

蔡襄　送驯鹿与车禅长老

二年驯扰傍山家，欲领东还道路赊。

送汝给孤园里去，此生长伴大牛车。

蔡襄

蔡襄　送杨殿丞通判睦州

苍崖中断一溪来，迤逦人家向水开。

尽日烟云迎旆去，满泷铙吹引船回。

虚斋昼梦鸣禽下，别坞春游画角催。

莫怪杜郎题处少，更留佳致待清才。

蔡襄

蔡襄　送杨渥赴西安主簿

余思去夏还瓯闽，温风赤日争陶蒸。

舟行夜寄浙江稜，江涛汹涌来相仍。

雷电翕虩蛟螭腾，方床竹簟寒生冰。

上陇西去景色澄，青山两向水一絙。

猿鸟啼叫交酬应，晚樵出雾鱼投罾。

脱离滓浊跻陵兢，造托微波讯严陵。

清遐可使贪者懲，山穷水尽乃攀登。

烂柯岩岫孤崚嶒，幽邃阯瞩崖险凭。

少留观爱喜莫胜，子官其间良足称。

子材又美神粹凝，万象态度遭披凌。

吟咏设写逾画缯，当有味者论淄渑。

今予痴仕如秋蝇，飞尘满耳汗浃膺。

闻子大艑行可乘，骨目森竦神虑兴。

子姑去嗟予未能，送子一念魂九升。

蔡襄

蔡襄　送张处士二首

垂垂秋雨没鞯泥，经昼门前无马嘶。

乘静因题送行什，江南归思已凄迷。

蔡襄

蔡襄　送张处士二首

梁园尘土着人腥，不似淮山照眼明。

爱君心迹曾无系，一片孤云去就轻。

蔡襄

蔡襄　送张太傅还乡

置器功成佚退身，故园南望整车茵。

青冥直上无余事，白首归来有几人。

门外离筵晴日晓，江边行路杂花春。

橐金均散心如水，冢树重攀泪满巾。

杯酒相逢耆旧少，山川不改岁华新。

从公几杖何由去，更祝千年比大椿。

蔡襄

蔡襄　送仲庶待制知泽州

十年台省献嘉谋，新总兵符镇上游。

琴有薰弦多舜俗，地连沙尾旧湘州。

江边行色船千丈，塞外威声马万头。

宣室夜谈思贾谊，未应乡国久迟留。

蔡襄

蔡襄　送子真给事出守常山

安得长材护北州，暂烦儒将拥轻裘。

声名不啻一敌国，功业何须万里侯。

设馆高牙延永昼，猎场飞骑入清秋。

天枢严近恩荣重，归梦应思帝所游。

蔡襄

蔡襄　宿海边寺

潮头欲上风先至，海面初明日近来。

怪得寺南多语笑，蜑船争送早鱼回。

蔡襄

蔡襄　宿黄蘖听彬长老谭禅

一圆灵寂本清真，谁向苍浪更问津。

欲说西来无见处，奈何言句亦前尘。

蔡襄

蔡襄　宿延平津

鸣籁萧森万木声，浓岚环合乱峰青。

楼台矗处双溪会，雷电交时一剑灵。

晓市人烟披霁旭，夜潭渔火斗寒星。

画屏曾指孤舟看，今日孤舟在画屏。

蔡襄

蔡襄　宿扬州

瓜洲堰埭阴行桡，更等江头后信潮。

独背残灯数归路，风传寒柝夜迢迢。

蔡襄

蔡襄　宿渔梁驿

庭树疏疏河汉低，瓦沟霜白月平西。

寒鸦不奈单栖苦，落泊惊飞到晓啼。

蔡襄

蔡襄　孙武篇

入官无所解，因笑得君怜。

岂知孙武子，自欲逞威权。

蔡襄

蔡襄　泰灵园书事

楹外珍丛叨下泉，祥符天子泰灵仙。

忽逢野老临池水，自剪残花趁岁钱。

蔡襄

蔡襄　泰灵园书事

上元天仗款琳房，灵圃遥传玉殿香。

要识年年桃李色，不关春力是恩光。

蔡襄

蔡襄　唐公以公累出知濠州

湛湛清渠风力微，濠梁行客布帆归。

到官应过庄生庙，试问鹪鹏两是非。

蔡襄

蔡襄　唐彦猷挽词二首

骾亮驰名久，孤高进路难。

富文平日业，劝学晚年官。

隧外春江静，林边晓露漙。

唯应坟上土，犹解是芝兰。

蔡襄

蔡襄　唐彦猷挽词二首

旧德推当代，新悲入故乡。

直当冠獬豸，清可濯沧浪。

美研精煤色，文瓯昼茗香。

生平无复见，流涕送幽堂。

蔡襄

蔡襄　桃杏园

上有繁葩下落英，红波动荡逐风行。

夕阳开处犹光艳，何况今农值月明。

蔡襄

蔡襄　桃杏园

送客来仙馆，清幽处处寻。

春风行酒面，昼日到花心。

独厌归期促，难忘野意深。

归鞍更回顾，桧柏自阴森。

蔡襄

蔡襄　提刑司封以邻霄台佳什垂示辄成拙篇以登厚贶

峭拔几千仞，孤高无四邻。

低回倾北斗，突兀起东闽。

缔结青云上，登临沧海滨。

溪山来面势，歌吹彻穹昮。

子夜先看日，阴崖后得春。

三韩空琐碎，万落自埃尘。

使者风流在，诗人格调新。

骊珠忽投我，神笔动惊人。

平昔持州契，于今识路津。

去天知不远，咫尺仰威神。

蔡襄

蔡襄　题白莲院东轩

昔年文酒自为情，身外鸿毛万事轻。

暑醉每怜风引梦，夜归多见月随行。

重寻兰若余芳在，却怪桑门老态生。

点数朋游今有几，拂尘看字泪先横。

蔡襄

蔡襄　题福州释迦院幽幽亭

路尽得佳赏，川原何净明。

周围地形壮，洒落世尘清。

背郭千峰起，涵空一水横。

风帆人共远，潮屿岁重耕。

晓市炊烟合，孤庵汲道萦。

俯窥岩鸟过，微认野云生。

香气林端出，秋容物外呈。

表閒幡弄影，觉静磬传声。

官舍今稀讼，辬车此驻行。

唱篇知寡和，君世负诗名。

蔡襄

蔡襄　题共乐亭

层峦高与赤霄通，节岁欢娱众庶同。

庭有美音非独乐，会当炎暑自多风。

山川胜势栏杆下，井径追游月色中。

私幸编民居客右，使君樽酒未应空。

蔡襄

蔡襄　题何山人大隐阁

万井连交道，中天敞静轩。

由来婚鄽市，全胜贲丘园。

目极无留赏，心閒不避喧。

沼光摇屋动，花艳出栏繁。

雨霁山容静，潮生海气昏。

幽人披彩槛，永日对芳樽。

素业名家久，通医与义存。

丹图环八卦，仙诀遁三元。

造化今为友，欢忧本聚门。

应须超世累，宴坐此忘言。

蔡襄

蔡襄　题建造寺奉先院

日照溪山生翠光，春深花草杂幽香。

登临谁会迟留意，门外尘埃去路长。

蔡襄

蔡襄　题将军岩

赤日正停午，解衣岩石下。

石泉殊甘凉，野籁亦潇洒。

惊猿度岭云，遗果坠庭瓦。

披轩忽永叹，幽抱不可写。

蔡襄

蔡襄　题金山寺

画梁诗板暗流尘，水石鱼龙万句新。

谁识高僧最深意，慈航长护过江人。

蔡襄

蔡襄　题龙纪院僧室

山僧九十五，行是百年人。

焚香犹夜起，喜酒见天真。

生平持戒定，老大有精神。

须知不变者，那减故时新。

蔡襄

蔡襄　题谯国评事壁

长冈隆雄来北边，势到合下方回旋。

三世白士犹醉眠，山翁作善天应怜。

如彼发源今流泉，子孙何数鹰马然。

有起家者出其间，愿翁寿考无穷年。

蔡襄

蔡襄　题僧希元禅隐堂

游锡遍他方，归休静默堂。

孤吟时有得，诸念若为忘。

删竹减庭翠，煮茶生野香。

云山莫腾诮，心地本清凉。

蔡襄

蔡襄　题杉溪驿二首

霄行避酷暑，山路乍萦回。

明月正相向，凉风时一来。

幽林潜物怪，祕洞蓄云雷。

岂敢惮劳苦，畏途诚可猜。

蔡襄

蔡襄　题杉溪驿二首

隘道临深壑，俯阑千仞强。

惊禽忽独去，怪石偶成笔。

月下芙渠色，风前{禾羣}稏香。

反惭群动息，幽意更徬徨。

蔡襄

蔡襄　题延平阁

双溪会一流，新搆横鲜赭。

浮居紫霄端，卧影澄川下。

峡深风力豪，石峭湍声泻。

古剑成蛰龙，商帆来阵马。

晴光转群山，翠色著万瓦。

汀洲生芳香，草树自閒冶。

主郡王士安，高文勇枚贾。

顾我久疏悴，霜髭渐盈把。

临津张广筵，穷昼传清斝。

舞鼍惊浪翻，歌扇娇云惹。

欢余适晚霁，望外迷空野。

曾是倦游人，意虚亦潇洒。

蔡襄

蔡襄　题严先生祠堂

遵此巢由志，谁希公相权。

人瞻祠树古，天作钓坛圆。

高节千秋外，遗踪一水边。

孤风敦薄俗，岂是爱林泉。

蔡襄

蔡襄　题渔溪驿

昔年同向腊中回。曾绕栏干折早梅。

今日独来攀旧树，风翻黄叶下苍苔。

蔡襄

蔡襄　题周著作萃贤亭

君家作虚亭，独得江山清。

四向各有适，万趣合自呈。

夜深虫鸟息，渐闻泉石鸣。

日高烟霭去，始见峰峦生。

之人务佳尚，意与贤豪倾。

中盘瀹薇蕨，傍砌颠瓶罂。

毫端潜造物，局上暗投兵。

乐游时景迈，薄宦身事萦。

种花行老色，驯猿无故情。

萧散复后期，外尘殊可轻。

蔡襄

蔡襄　庭松安静堂

偏爱堂东砌下松，三年潇洒伴衰翁。

寒声动荡潮初上，疏影孤圆月正中。

清彻纱帷延昼梦，绿涵金盏带春风。

自缘多病饶归思，便觉山林野意通。

蔡襄

蔡襄　通源驿别颜茂才

躶马东来不记时，酒醒寒色入征衣。

垂杨官道连天去，落日邮亭别我归。

蔡襄

蔡襄　铜雀妓

十五烧香繐帐前，几多幽怨入危弦。

谁知千载台倾后，何处西陵有墓田。

蔡襄

蔡襄　晚色

晚色在何处，楼高天宇低。

閒云无去住。归燕自东西。

蔡襄

蔡襄　晚上碧峰亭

城头近晚忽开晴，有色皆鲜是物清。

地势四来州午向，山围一罅水东行。

乘风歌吹无时已，面日楼台触处明。

不比儿曹夸衣锦，自缘恩与养亲荣。

蔡襄

蔡襄　王台驿见晚李花有感

玉京仙子爱春芳，弄遍琼枝嗅尽香。

祗有此花知旧意，又随风色过东墙。

蔡襄

蔡襄　望春词

霏霏细雨勒梅黄，一望春容十断肠。

平芜古柳青青遍，独使潘郎两鬓霜。

蔡襄

蔡襄　温成皇后挽词二首

紫极腾轩曜，青春委蕣颜。

云輟何处去，金殿几时还。

仗下编箫咽，陵中夜烛閒。

六宫哀送返，疑是梦魂间。

蔡襄

蔡襄　温成皇后挽词二首

翟彩开新礼，金文易大名。

真游上仙路，故物感皇情。

月落辞丹禁，春前引素旌。

宫闱呜挽铎，不是佩环声。

蔡襄

蔡襄　闻福昌院春日一川花卉最盛

闻道春深多物华，遥怜春日思无涯。

烟涵树色相依好，山拥溪流一带斜。

休问主人先看竹，只随渔臾便逢花。

凭谁画得当时境，持去江南细与夸。

蔡襄

蔡襄　闻福昌院春日一川花卉最盛

山前溪上最宜春，千树夭桃一雨新。

争得扁舟随水去，乱花深处问秦人。

蔡襄

蔡襄　闻雁

霜风吹雁入南云，千里征人枕上闻。

欲问梁园近消息，月沈星转五更分。

蔡襄

蔡襄　吴沈子山

荷叶新词天下工，玉人垂手倚秋风。

一声清唱穿云去，斜日烘帘曲未终。

蔡襄

蔡襄　吴沈子山

六月闽溪荔子丹，新秋犹喜荐雕盘。

自嗟千里归程远，不得繁枝雨后看。

蔡襄

蔡襄　吴屯驿晓起

残月依山明胧{月悤}，长烟浮水白紆胡。

竹林绕舍啼鸦臼，石井当窗下辘轳。

迎吏远传空状小，仆奴潜报一钱无。

驺兵不管晨炊绝，呵叫苁笼意气粗。

蔡襄

蔡襄　芜阴楼上

野马沈寒气，神禽度细风。

断霞天共紫，斜日树齐红。

山口横虚钓，江隈跋远艐。

解穷千里目，争奈思无穷。

蔡襄

蔡襄　五月宿江阴军葛公绰草堂

曾解征衣寄草堂，枕边泉石自生凉。

休论仙诀能延寿，暂得身閒梦亦长。

蔡襄

蔡襄　西郊

晓盖西郊道，春光极太虚。

村风香晚稻，溪日曝寒鱼。

雀噪饥鹰下，山空病木疏。

归期侵杪岁，友思望吾庐。

蔡襄

蔡襄　西施篇

越国无只艳，吴官未始知。

谁言勾践黠，不自爱西施。

蔡襄

蔡襄　西斋秋暑

斋居一室静，画永来风微。

仙棋覆前局，女布便轻衣。

向人颜色强，与世心事违。

且效金门隐，讵有田园归。

蔡襄

蔡襄　溪行

秋色已寥落，清溪才此行。

船移酒杯侧，鱼得鱠刀鸣，

日色浮兼动，风痕灭又生。

从知隐者趣，不独傲荣名。

蔡襄

蔡襄　喜弟及第

里閈高高祖德新，鲁庭诗礼孟家邻。

连登桂籍青袍客，共拜萱堂白首亲。

倚国精诚明火玉，照人清节对霜筠。

童襟开慧盈书馆，渐喜芝兰在处春。

蔡襄

蔡襄　喜欧阳永叔余安道王仲仪除谏官

御笔新除三谏官，士民千口尽相欢。

昔时流落丹心在，自古忠贤得路难。

好竭谋猷居帝右，直须风采动朝端。

人生万事皆尘土，惟是功名永远看。

蔡襄

蔡襄　戏答王仲仪

零落黄花动节辰，送行杯酒感风尘。

谁知最恨张京兆，画偏修眉不示人。

蔡襄

蔡襄　夏晚南墅

夏竹侍前楹，凉襟析旧酲。

叠云封日茜，斜雨著虹明。

鱼动池开晕，蝉移树減清。

葭洲烟向暝，凫鹜自相迎。

蔡襄

蔡襄　谢杜相公

谢政闲宫傅，当年老相君。

诗情通造化，笔力作风云。

是则经纶手，施於淡伯文。

捧窥心感悸，无路候公门。







卷8

蔡襄

蔡襄　谢阮评事

手授新书荷至情，何时仙诀得真精。

高年转觉面颜少，细字全由眼力明。

药籾谩劳分上下，丹炉终费修亏盈。

争如一语醒然悟，独葆天光不外营。

蔡襄

蔡襄　谢宋评事

斋馆从容接燕申，每临佳树走觥巡。

兵锋却后知神物，年寿高来况主人。

并赏昔闻思故友，分甘今喜奉慈亲。

岂唯持祝公难老，兼欲灵株比大椿。

蔡襄

蔡襄　新作春野亭

太守职民治，诏书劭吾农。

载酒事缅邈，作室当廨中。

况凭轩牖高，中视田野功。

澹沲沐新泽，依微生柔风。

江潮涨新绿，山麓延朝红。

耕锄时节动，歌谣声意通。

惭非共理材，幸遘频年丰。

未厌畎亩乐，驾言谁相从。

蔡襄

蔡襄　兴化军曹殿丞寄荔支

厚叶先枝新绛囊，使君分寄驿人忙。

彩毫封处曾留意，筠笼开时不见香。

风色甚豪应少损，路程差近得分尝。

闽州纵有千千树，未抵家园气味长。

蔡襄

蔡襄　徐虞部以龙尾石砚邀予第品仍授来使持还书府

玉质纯苍理緻精，锋芒都尽墨无声。

相如间道还持去，肯要秦人十五城。

蔡襄

蔡襄　序宾亭

师律先忧寄，朝家此得人。

门庭环剑佩，胸胆贯星辰。

今已閒戎略，畴能卜宴申。

楼高休暇日，台逈厌登春。

珍馆瑶甍举，璇题宝篆新。

鸭栏回斗颈，龙壁活盘鳞。

夹幕寒波颤，前峰古黛皴。

始知仙有路，尽恐世无尘。

武驭来金虎，儒簪下石麟。

机分荣辱主，觯序去留宾。

揖让盈三魄，雌雄竞一神。

气横飞客箭，歌协大夫蘯。

万古浮云片，劳生断梗身。

即时欢未已，往事梦非真。

席久疑枯海，琴幺似隔邻。

鈍花明雨暮，瓮酎压霜晨。

鸦动残丝柳，鲈肥滑線蒪。

晴霞上丹叶，熟粉护青筠。

赋景何吟笔，挥谈密醉茵。

流年祗容易，嘉会可因循。

蔡襄

蔡襄　雪

六年守郡在天涯，冬暖无因见雪华。

今日复看千里白，强怜寒色作诗夸。

蔡襄

蔡襄　雪中不见女几山

宜阳南路是仙山，雪拥云埋杳霭间。

洗眼来看无处觅，不知可复在尘寰。

蔡襄

蔡襄　燕司封同年以诗见迎

寄问闽州明使君，十年蹉跌路岐分。

帐前约束承严节，按下文书接署云。

北去最先趋画戟，老来应免醉红裙。

新篇一揽思游旧，搔首孤吟日又曛。

蔡襄

蔡襄　杨叔武北堂夜话

岁晏物景薄，层阴向晚饶。

轻云隐微月，残雪栖枯条。

夫君有高适，顾我慰寂寥。

潇洒开北堂，拂榻延良宵。

前几陈古书，坐见千载遥。

间亦发新句，幽思含九韶。

神明静外照，念虑醉中消。

扬雄戎丹轂，颜子安一瓢。

良玉不火变，翠柏宁霜彫。

此心固独往，声利讵得招。

罏灰寒更劃，灯灺落仍挑，

相看数漏板，后会诫重要。

蔡襄

蔡襄　夜雨病中

久雨曾无度，阳和渐向阑。

杂香生众木，浓翠入孤峦。

漏缓宵仍静，灯微晓更寒。

芳时犹卧病，何日出城看。

蔡襄

蔡襄　一百五日开千叶间金

西园花蘤过中春，微雨初晴不受尘。

莫怪芳丛开发早，欲将红艳送行人。

蔡襄

蔡襄　移居转运宇别小栏花木

三年对小栏，花蘤见颜色。

红薇开已久，春风长先得。

素馨出南海，万里来商舶。

团团末利丛，繁香暑中拆。

余畦十数种，亦自尚风格。

念尔幽芳性，乞致多手植。

瑶草固微生，栽培子岂德。

别去重来看，犹使中情恻。

蔡襄

蔡襄　忆第

清溪曲曲抱山斜，绕溪十里蔷薇花。

春风吹香袭人骨，乾红淡白相交加。

眼睛眩晃不能视，烂如赤日凌朝霞。

时有扁舟向中下，共疑来处从仙家。

于时邀我临流饮，下踞大石盘犬牙。

平生意气一快论，屈指世务还惊嗟。

酒酣襞纸探強韵，胡涂醉字成乱鸦。

侵更把火入官舍，下马犹吟诗各夸。

何言花落悲人世，只见溪流度岁华。

今年初夏我复至，深丛晚艳余孤葩。

山川故物依然在，惟子别路幽明赊。

想象音容杳何许，桂旗猎猎随云车。

悲来独坐荫芳树，涕泪挥洒沾黄沙。

行人怪我爱溪水，那知此恨无边涯。

蔡襄

蔡襄　因书答河东转运杨乐道

前岁君提岭外兵，国门南路送君行。

由来成事多天幸，直向危时见世情。

勉力朝廷论大计，甘心江海就私荣。

牢愁应解侵人骨，未老先教白发生。

蔡襄

蔡襄　饮薛老亭晚归

终日行山不出城，城中山势与云平。

万家市井鱼盐合，千里川原彩画明。

坐上潮风醒酒力，晚来岩雾盖钟声。

归时休更燃官烛，在处妙灯夹道迎。

蔡襄

蔡襄　永叔示及圣俞酬答因奉和寄圣俞

吾友多称君，思见寒附火。

气温玉开籍，才敏鏃加筩。

尝於师鲁书，言词屡及我。

乖疏久益新，慕合迎已可。

奈何縻组绶，无路动车輠。

近乃得百篇，能诗今信果。

清寒水石舂，怪险蛟螭锁。

远念烟鸿去，呈妍露葩娜。

古人虽已矣，风流未应堕。

东来勿后期，山桃缀红颗。

蔡襄

蔡襄　游冲虚观

真人玉骨轻，御气升瑶台。

俯首视下方，万落腥尘埃。

香火久寂寞，山川空徘徊。

旧树络青蔓，虚坛生紫苔。

宴坐白昼永，长吟清风来。

飞花乱棋子，游蜂依酒杯。

嘉月当醉饮，上客诚珍才。

神仙那可冀，金鼎何时开。

蔡襄

蔡襄　游鼓山灵源洞

郡楼瞻东方，岚光莹人目。

乘舟逐早潮，十里登南麓。

云深翳前路，树暗迷幽谷。

朝鸡乱木鱼，晏日明金屋。

灵泉注石窦，清吹出篁竹。

飞毫划峭壁，势力勿惊触。

扪萝跻上峰，大空延眺瞩。

孤青浮海山，长白挂天瀑。

况逢肥遯人，性尚自幽独。

西景复向城，淹留未云足。

蔡襄

蔡襄　游金山寺

平日压尘土，今游兴味长。

波涛围四际，台殿起中央。

鱼听晨餐鼓，云和夕炷香。

薰风休递吹，襟袂不胜凉。

蔡襄

蔡襄　游九鲤湖

何岭巍峨欲插天，回头人与白云连。

桃花不点寻常路，从此依稀度九仙。

蔡襄

蔡襄　游灵峰院龙龛山

天柱支南极，蓬山压巨鳌。

云崩石道险，潮落海门高。

客馆闻鼍鼓，秋风忆蟹螯。

凭栏望乡树，千里楚江舦。

蔡襄

蔡襄　游龙门香山寺

彩阁萦林转，苍崖隔水开。

龛明千像日，波起一滩雷。

绿浅春前草，香余腊后梅。

背人惊鹭去，将雨好风来。

风气随衣袂，岚光入酒杯。

清游知不屡，欲下更徘徊。

蔡襄

蔡襄　游烟霞洞

新晴特地入烟霞，道并南山转更赊。

幽磬过邻溪口寺，众鸡鸣午野人家。

洞深随溜先如雨，石古笼藤乱放花。

潘岳小园犹作赋，轻轩选胜乐无涯。

蔡襄

蔡襄　有遗梅花枕前者因成

谁寄梅花置枕傍，前时复得枕清香。

因香梦彻江南路，江水浮天月似霜。

蔡襄

蔡襄　又寄兴化徐虞部

梅花狼籍拂轻舟，人日溪行动客愁。

上昼去程初北首，故山归思满东流。

垂垂朝雨随双桨，草草春蔬送一瓯。

不独怀乡便多感，看人难似府君侯。

蔡襄

蔡襄　又往郑园

小小园亭细细风，千枝浅白间深红。

谁知狭径无人到，留得青春向此中。

蔡襄

蔡襄　雨晴早出

徂秋久不雨，沾濡才此旬。

新阳净万物，太虚无一尘。

老稚出旷野，锄犂及清晨。

爱尔安居乐，力作勿辞贫。

蔡襄

蔡襄　玉仙池

洞府花飞不减春，轻云成片玉成尘。

香輟缥缈知何在，无限池头再拜人。

蔡襄

蔡襄　寓居兴化转运廨舍

病恼连春夏，居閒意味长。

海风生永昼，山雨送微凉。

书帙梅蒸润，衣巾荔实香。

尘缘消遣尽，物我两相忘。

蔡襄

蔡襄　御笔赐字诗

皇华使者临清晨，手开宝轴香煤新。

沿名与字发深旨，宸毫洒落奎鉤文。

精神高远照日月，势力雄健生风云。

混然气质不可写，乃知学到非天真。

缄藏自语价希代，谁顾四壁嗟空贫。

臣闻帝舜优圣域，舦陶大禹为其邻。

吁俞敕戒成黄要，垂覆后世如穹昮。

陛下仁明如舜禹，豪英进用司鸿钧。

臣襄材智最驽下，岂有志业通经纶。

独是丹诚抱忠朴，常欲赞奏上古珍。

又闻孔子春秋法，片言褒贬贤愚分。

考经内省不自称，但思至理书诸绅。

乾坤大施入洪化，将图报效无缘因。

誓心愿竭谟谋义，庶裨万一唐虞君。

蔡襄

蔡襄　元日过浦城西阳岭

逝者东流水，情知无却回。

迟留曾到处，嗟古不同来。

谁道新年好风物，忍将泪眼向春开。

蔡襄

蔡襄　酂阳行

春秋书大水，灾患古所评。

去年积行潦，田亩鱼蛙生。

今岁谷翔贵，鼎饪无以烹。

继亦掇原野，草莱不得萌。

剥伐及桑枣，折发连帘甍。

谁家有仓囷，指此为兼并。

头会复箕敛，劝率以为名。

壮强先转徙，羸瘠何经营。

天子忧元元，四郊扬使旌。

朝暮给饘粥，军廪阙丰盈。

殍亡与疫死，颠倒投官坑。

坑满弃道傍，腐肉犬豕争。

往往互食噉，欲语心惊魂。

荒村但寂寥，晚日多哭声。

哭哀声不续，饥病焉能哭。

止哭复吞声，清血暗双目。

陇上麦欲黄，寄命在一熟，

麦熟有几何，人稀麦应足。

纵得新麦尝，悲哉旧亲属。

我歌酂阳行，诗成宁忍读。

蔡襄

蔡襄　赠勤师

勤为浮屠人，形类心不偶。

独负山林栖，远犯风尘走。

如闻大众居，乃是贤豪薮。

专意学文章，韩编不离手。

退之所尚者，岂以言深厚。

径驰周孔域，不为杂说诱。

大凡民之生，虫豸均一丑。

圣人酌中道，君臣与夫妇。

饮食若衣冠，事行而易守。

不喜释老言，诋斥遭诬负。

子今读其书，无乃相纷纠。

学本勿学末，何为恤众口。

蔡襄

蔡襄　瞻礼开师真像

轻澜还故浔，坠轸无遗音。

好在池边竹，犹存虚直心。

往复二十年，每见唯清吟。

觉性既自如，世味随浮沈。

琅琅白云姿，怅望空山岑。

岂不悟至理，悲来难可任。

蔡襄

蔡襄　漳南十咏　白云亭

云擎翚槛翠岩巅，石老松皴不计年。

举世觉来空白日，几人游去上青天。

醉看绝壑都无地，啸倚清风只恐仙。

花晚春残无限意，他时回首定依然。

蔡襄

蔡襄　漳南十咏　陈将军庙

曾凭水栅誓长江，报国全躯事不双。

力屈已嗟关羽死，势孤犹笑李陵降。

宿坟古剑龙腥匣，坏壁灵旗兽缠扛。

神理高高人意近，楮钱祈福暗尘窗。

蔡襄

蔡襄　漳南十咏　城东水阁

亭上芳樽惜别人，亭前斜日欲归轮。

伤心定是丹枫树，拂面空来紫陌尘。

岁月暗惊山色古，愁情长与草芽新。

何时此地回飞盖，寂寞栏干又一春。

蔡襄

蔡襄　漳南十咏　东郊

苒惹晴云酿雨时，东城无处不芳菲。

斜坡草短孤麛卧，平垅麦深双雉飞。

照坞乱花惊客眼，羒空轻絮点郎衣。

年来意气多覊束，无复长楸带酒归。

蔡襄

蔡襄　漳南十咏　龙台

试看初日照龙台，白玉堂高锦障开。

树色一番连雨净，溪光几曲抱山来，

云归洞天形瘦，风落前村笛弄哀。

攎结青楼遍题咏，思王何吝斗量才。

蔡襄

蔡襄　漳南十咏　满月池亭

有客高怀脱世尘，碧湾晴槛乐游频。

无心自合波中月，照影谁分鉴内人。

莎砌乱蛙争噪雨，杏梁双燕欲留春。

长年老厌趋豪末，来揖孤云作上宾。

蔡襄

蔡襄　漳南十咏　南溪

近郭溪光绿好裁，雨晴波底敞楼台。

荫堤佳树千围合，掠水轻一舟一箭开。

惊钓寒鱼拖糁去，忘机閒鸟信潮回。

官余攎欲祛尘意，书遍平沙我独来。

蔡襄

蔡襄　漳南十咏　齐云阁

紫阁青梯压翠岑，春情秋思共登临。

雨岚供眼横千掌，星汉垂帘直半寻。

忍别朱栏真俗吏，独栖珍树祗仙禽。

当年人事多奇尚，拟托岩扃息寸心。

蔡襄

蔡襄　漳南十咏　西湖

湖上山光一笋青，佛宫高下裹岩扃。

烟收水曲开尘匣，春送人家入画屏。

竹气更清初霁雨，梅英犹细欲残星。

吴船越棹知何处，柳拂长堤月满汀。

蔡襄

蔡襄　漳南十咏　圆山庙

风雅遗芬岳有神，此山灵祀越千春。

彩毫佳句言犹在，翠剡新词意未真。

绝顶黑林长带雨，曲崖飞磴不留尘。

瘴云收尽秋田熟，跋境肴浆再拜人。

蔡襄

蔡襄　漳州白莲僧宗要见遗纸扇每扇各书一首

山僧遗我白纸扇，入手轻快清风多。

物无大小贵适用，何必吴绫与蜀罗。

蔡襄

蔡襄　漳州白莲僧宗要见遗纸扇每扇各书一首

野老寻山翦白云，欲将清吹助南薰。

不堪便面张京兆，恰称能书王右军。

蔡襄

蔡襄　漳州白莲僧宗要见遗纸扇每扇各书一首

径尺规圆比雪霜，昔人何事恨秋凉。

珍藏箧笥未为失，更有明年夏日长。

蔡襄

蔡襄　漳州白莲僧宗要见遗纸扇每扇各书一首

武侯白羽麾三军，帐前甲马生风云。

怜君才地亦疏薄，相过书林至夜分。

漳州白莲僧宗要见遗纸扇每扇各书一首

薄似蒲葵质更圆，忽疑明月落尊前。

南堂暑气生烦浊，一座清凉直几钱。

蔡襄

蔡襄　漳州白莲僧宗要见遗纸扇每扇各书一首

滉白新牋卷線稜，刮青纤竹缠红藤。

可怜子夜书帷下，一片圆光得未曾。

蔡襄

蔡襄　漳州白莲僧宗要见遗纸扇每扇各书一首

堂阴壁罅蚊蚋都，指麾西向先驱除。

山翁一夜隐眠睡，若或论功谁胜渠。

蔡襄

蔡襄　漳州白莲僧宗要见遗纸扇每扇各书一首

老去将携只要轻，况临炎暑绕风清。

儿童爱把承帘溜，未识山家质素情。

蔡襄

蔡襄　漳州白莲僧宗要见遗纸扇每扇各书一首

不掩歌唇向画堂，不须名笔作花房。

直应携去林泉好，转觉林泉兴味长。

蔡襄

蔡襄　漳州白莲僧宗要见遗纸扇每扇各书一首

虚堂永昼来风长，石枕竹簟寒生光。

文园肺渴厌烦热，更要夫君在侧傍。

蔡襄

蔡襄　昭陵行

宫人上临候昏钟，帘外香烟烛影红。

庭柏飞霜陵漏永，可怜今夜月明中。

蔡襄

蔡襄　诏贡士

星骑翩翩鹤诏来，旋闻欢语沸春雷。

天闲未减真龙种，沧海还空老蚌胎。

拂纸半毫含意劲，摩云双翅待风开。

寄言商颍辟荣客，好致吾君放道回。

蔡襄

蔡襄　正月十八日甘棠院

上元才过去寻春，红白山花粲粲新。

似喜使君初病起，隔栏相向笑迎人。

蔡襄

蔡襄　正月十八日甘棠院

天气和柔酒更醇，缓歌花底正青春。

狂花有意怜醉客，撩乱飞红满一身。

蔡襄

蔡襄　正月十八日甘棠院

无奈閒情着物欢，更愁花草便阑珊。

夭红嫩翠宜灯烛，放散笙歌静里看。

蔡襄

蔡襄　正月四日

今朝才见雪泥乾，日薄云低又作寒。

家山千里何时到，溪上梅花正好看。

蔡襄

蔡襄　正月巡历部郡侍亲还家

养亲方解郡，奉使又还家。

远岫乡关近，前旌父老遮。

挥金贫自愧，舞彩喜仍夸。

特地延宾友，相期咏白华。

蔡襄

蔡襄　至和杂书五首　八月二日

浓云瞥过双凤飞，清颜照射朝日辉。

画船南畔烟成阵，鲜荷掩护仙铢衣。

凝魂杳眇不知处，酒醺香破惊新知。

一声入耳醉人骨，天容牢落星点稀。

海山万里风涛外，扶桑未老成春丝。

春丝不断萦成结，玉环宛转无穷时。

晓帘半上香飘穗，笑指冰壶凝远泪。

秦楼后夜鏁孤鸾，秋风不动乌龙睡。

愿将琼树隔花看，一一花房暗相值。

浊水芙渠天际云，长时倚望清江滨。

迎来未语送归速，暮山紫翠空含

劝君美酒千万寿，情如芳草年年新。

蔡襄

蔡襄　至和杂书五首　八月九日

晓虹跨江一千尺，平浪东西入天碧。

游人初觉秋气凉，衣不禁风薄罗窄。

渔家小艇方醉眠，艇里长鱼三尺白。

彩栏北倚数流萤，似与流蒙旧相识。

香脂揩尽暗成云，银甲试弦初未直。

桥前流水声潺潺，年华一去何时还。

重来若问桃花路，记取松亭月影间。

蔡襄

蔡襄　至和杂书五首　八月十二日

高楼中天月色净，玉山禾熟秋云映。

草边水际见流萤，流萤独自寻香径。

稜层雁塔挂千灯，密意虽通语还并。

城上惊乌飞复啼，落泊无依终不定。

欲下长桥夜漏深，灯台飘灺青梧阴。

仙人若也乘鸾去，彩雾千重何处寻。

蔡襄

蔡襄　至和杂书五首　八月十九日

潮头出海卷秋风，风豪潮起苍海空。

弄潮船旗出复没，腾身潮上争骁雄。

沙头万目注江水，晴雷乾雹来无穷。

窗外帘旌飞猎猎，新醅翠斝行坐中。

欲作吴歌弄清昼，回看满眼西阳红。

六曲屏深映云母，珠盘缕缕青鸦茸。

山移海转有变化，生缘长短须相逢。

蔡襄

蔡襄　至和杂书五首　八月一日

淮天过尽入吴渠，兰亭晚日光疏疏。

金桃傅粉好颜色，绿醽泛滟深车渠。

觥巡屡卷明星出，花翘零落随衣裾。

幺弦不动凝古意，春容浅破长眉舒。

庭院帘帷一齐下，红蜡阴沈霜满瓦。

鸡头软热七月终，举手分传玉盈把。

席前碧瓮覆瑶浆，一秋愁泪风前洒。

云中宝晕万重高，付与轻绡藏冰麝。

孤城寒柝夜迢遥，谁道刘郎有天马。

归来却问东海桑，海浪漫漫彩虹挂。

红丝萦脍晓刀鸣，双龙笑断梦中惊。

莫将团扇掩尘匣，曾障清歌十数声。

蔡襄

蔡襄　至睦州

一带沧波两面山，扁舟中去几时还。

浮生多半在离别，此意明知未肯閒。

蔡襄

蔡襄　至锁外

旗声不断鼓声催，堤柳阴浓野色开。

今日客衣何事净，亦尘不肯出城来。

蔡襄

蔡襄　中秋夕独坐望月

万里凄凝魄，幽深在处通。

清流河汉尽，寒入水云空。

踰久方全白，弥高适正中。

开书还自卷，把酒复谁同。

泫叶漙宵露。吹衣变暑风。

更看庭树影，渐过粉墙东。

蔡襄

蔡襄　重阳日有美堂南望

越邑吴封绣错分，华堂繁吹半空闻。

山峰高下抽青笋，江水东西卧白云。

菊蕊芬芳初应节，松林照耀欲迎曛。

州人不见归时醉，未攎风流待使君。

蔡襄

蔡襄　州学饯送解发进士

朝家岁取天下士，官守小大悉分治。

育材论荐苟失宜，德业英豪苦难致。

予尝备员内供奉，作书参议科场事。

乡举察廉未易复，责其节行在长吏。

策之当世之大务，适时可以观周智。

问之六经之归趣，知言可以见精意。

众贤一划天子可，开设学校朔南被。

世儒苟欲便有司，诏令初传寻已置。

今年郡国选多士，糊名仍旧搜瑕纇。

常忧玑贝随手遗，往往中夜起不寐。

拆封辩号指姓名，十九冥合州人议。

耽耽鼁舍秋景长，芳肴旨酒邀宾醉。

惜哉今乐与古异，遣士礼数不能备。

霜天寥寥万象清，健风开送群飞翅。

大明帝居一气傍，春日照耀桐槐翠。

勉思奇策当天心，厚禄荣名时所贵。

时之所贵亦外物，君子存诚思远至。

蔡襄

蔡襄　昼寝宴坐轩忆与苏才翁会别

投凉下马卧僧家，绕簟清风卷绛妙。

修竹满前微雨过，远山无际薄云遮。

武侯旧隐人应到，闽粤孤城日自斜。

解与尘心消百事，更开新焙煮灵芽。

蔡襄

蔡襄　朱楼

朱楼灯烛一声歌，腊后天街月色和。

平昔黄公酒垆下，谁知跬步邈山河。

蔡襄

蔡襄　自渔梁驿至衢州大雪有怀

大雪迷空野，征人尚远行。

乾坤初一色，昼夜忽通明。

有物皆迁白，无尘顿觉清。

只看流水在，却喜乱山平。

逐絮飘飘起，投花点点轻。

玉楼天上出，银阙海中生。

舞极摇溶态，闻余淅沥声。

客炉何暇暖，官酤未能醒。

薄吹消春冻，新暘破晓晴。

更登分界岭，南望不胜情。

蔡襄

蔡襄　醉后

醉后归来月满衣，重重花影帽帘欹。

行人路畔犹相笑，未似山翁倒接{上四下离}。

蔡向

蔡向　留题授上人曲肱斋

莫笑此斋小，曲肱聊度年。

玉楼容十二，世界纳三千。

亦可罗尊俎，何妨散简编。

戏余留岁月，墙远不能前。

蔡向

蔡向　题洪景伯分绣阁

杰阁横空爽气收，一时胜概压岩幽。

要将绣岭匿峰色，分入霞城栖月楼。

雌霓挂檐供彩笔，雄风拂面快金瓯。

才华便合冲霄去，应为看云却少留。

蔡向

蔡向　题隐真宫

福地流传号隐真，麻姑曾款蔡翁门。

臼舂云子自堪饱，井溢丹泉便可吞。

山露五峰疑指爪，溪盘百叠想裙痕。

我来既蹑灵踪后，知是仙家第几孙。

蔡向

蔡向　题张子正观察溪风亭

雅致园林景特奇，彩亭斜跨水沦漪。

影摇碎日浮霜簟，声触危栏倚钓丝。

岸帻不妨横醉榻，萦眉时复度新词。

溪山风月年年好，长与高人啸咏期。

蔡向

蔡向　题张子正观察溪风亭

西山蚤擅三明誉，东渏真成九老游。

水阁风亭忘岁月，岩花涧草度春秋。

季鹰自足莼鲈兴，平子宁甘都邑留。

圯上一编今在否，向来专为赤松谋。

蔡向

蔡向　题张子正观察溪风亭

忆昨从游鄞水边，星霜荏苒几经年。

里居梁宋正连接，桥寓海山相后先。

别墅岂堪陪谢傅，后堂那复醉彭宣。

自惭憔悴成疏懒，浪许赓吟池上篇。

蔡向

蔡向　赠幽谷老人

芒鞋踏破两淮尘，梦断郸邯郸迹未陈。

唳鹤啼猿犹有恨，岩花涧草总相新亲。

三生顿悟旧缘在，一笑还惊熟处新。

瓶钵剩添风月满，与君同是再来人。

蔡逸

蔡逸　游圣水寺偶成

尽日苦征赋，公馀散霁怀。

塞云生古厂，宿雨溜悬岩。

鸟倦晨犹伏，僧眠午未斋。

高人莫相笑，仙尉亦吾侪。

蔡逸

蔡逸　游圣水兴慈寺

二月春事半，县花无数开。

江头连骑行，江雾绍红埃。

下马坐清荫，观鱼大江隈。

行行历山寺，金碧森楼台。

拂石有唐碑，字老生莓苔。

缅想古今事，悠然一伤怀。

解榼醉泉石，徬徨不忍回。

辞径下扁舟，重开賸樽罍。

江烟暝川谷，冰轮出崔嵬。

水面映金波，流光浮玉杯。

荡漾舟渚间，往来恣徘徊。

一棹转圆沙，灯火来相催。

高歌赋厌厌，会须期再来。

蔡雍

蔡雍　句

满前青嶂千屏列，直下澄江一带横。

蔡用之

蔡用之　龙泉秩满题

昨日新官对旧官，吏民一半冷相看。

夜来惟有前滩水，依旧多情到枕寒。

蔡幼学

蔡幼学　浮家

春风扫积素，春雨涨新彩。

再行适良愿，及此嘉致足。

溪桃绽腮红，溪柳起肤粟。

万物欣向荣，吾生亦从欲。

浮家信所之，欢意到僮仆。

行乐人有言，未省我心曲。

忆昔西湖春，安舆探芳谷。

彩舫漾晴漪，名园玩清缛。

星郎引群雏，戏舞衣裻裻。

归来夜未央，清话屡更烛。

只今天一涯，把酒远相属。

富贵竟何时，一官乃羁束。

法喜闻我言，低回若惊辱。

一笑强相酬，归装宜早促。

蔡幼学

蔡幼学　和林择这齐山韵

褰裳涉秋浦，散策上齐山。

盼往谢尘嚣，瞻新得层峦。

万象翕呈露，跬步不可间。

下巧瞰坤轴，高奇仰天剜。

硿砿禹所穴，巀巐秦开关。

始探困伛偻，徐行快平宽。

斩凤扣危避，登虬俯澄湾。

突然出鳌北，但见江漫漫。

匪物激愚懦，且以计群顽。

蔡幼学

蔡幼学　田园

野水萍无主，清风草自香。

庭阴新似染，物色去如忙。

岩树鱼依绿，畦花蝶斩黄。

家园向来梦，静数四年强。

蔡幼学

蔡幼学　晚泊

落日维舟处，沙头望眼平。

牛羊分陇下，灯火隔林明。

人散村墟静，溪寒风浪生。

渔翁醉眠稳，小艇任斜横。

蔡幼学

蔡幼学　月夜赠项子谦

月色净加水，奈此清兴何。

谁人当领此，隔屋呼项佗。

驾言先我出，追随费经过。

履声适相逢，欢然甜亭茶。

乾坤何浩荡，水月光相磨。

醉归巷无人，群儿自前呵。

蔡幼学

蔡幼学　早至湖心小园

凉月在木末，我行出林坰。

林坰何所事，爱此朝气清。

池荇浥风露，洒洒醉梦醒。

来离俯清泚，相照脸色頳。

悠然到瓜田，钩蔓亦轩腾。

万物咸得宜，吾生亦何营。

蔡郁

蔡郁　奉寄文丞相

嗟哉此纲常，一朝已散失。

臣岂无贤良，君岂有惭德。

君臣义未明，大道致闭塞。

谁实笃忠贞，矢志不可屈。

先生真英豪，提戈呼叱咤。

一心收桑榆，戎行瞻黼黻。

间关五岭南，誓师存百粤。

有仍田一成，足以张征伐。

南阳戴真人，足以兴汉室。

天道岂无知，为此冠裳恻。

昨闻战城南，王师奋鈇钺。

万马似群羊，斗败鼓声竭。

百年养士恩，报之在朝夕。

多惭迟暮身，涕泪望乡国。

蔡渊

蔡渊　初度谩成

揆予初度又今时，老桂吹香满翠微。

回首六千馀里外，惊心四十九年非。

闲寻旧藁黏吟卷，怕损团花理战衣。

一饭君恩何以报，貔貅按堵马秋肥。

蔡渊

蔡渊　赠谈命余圆机

甲子难周日与时，不句全阙是圆机，

只将八字纵横看，祝福无差妙太虚。

蔡渊

蔡渊　仲弟未归岁晚有怀

明月照席寒，生我愁百端。

冉冉岁云徂，游子不顾还。

相送荷花碧，相望枫叶丹。

高楼日千回，散步东林隈。

攀条复揽秀，日暮空徘徊。

金杯白玉台，犹能对寒梅。

寄书岂不早，三月千里道。

敢怨归轩迟，但念堂中老。

春风萱草生，更树堂前庭。

蔡渊

蔡渊　自咏

屈指抠衣四十年，自怜须鬓已皤然。

久知轩冕应无分，但觉西山若有缘。

下学功夫惭未到，先天事业敢轻传。

祗今已饱烟霞疾，更乞清溪着钓船。

蔡元厉

蔡元厉　彩云轩

洞府神仙此是家，麻姑曾驻五云车。

峰前三尺寒泉水，犹有白莲开旧花。

蔡元厉

蔡元厉　孤青峰

琳馆松扉白昼扃，参鸾人去已冥冥。

天开远画楼台古，地得遗丹草木灵。

万壑野云晴酿雨，一池秋水夜涵星。

麻姑仙驭今何在，槛外孤峰晚更青。

蔡元厉

蔡元厉　遗履轩

仙客相从往玉都，轩前惟见老松枯。

春来试问梁间燕，还是当时旧履无。

蔡元厉

蔡元厉　赠逍遥子

身在逍遥境，开庵寓此身。

红尘不到处，白日独閒人。

月满云月夜，花留玉洞春。

坐中无俗客，猿鹤故相亲。

蔡元厉

蔡元厉　中阁

万仞仙山插太空，山腰依约见蓬宫。

人寰隔绝无烟到，洞府深沉有路通。

石罅生云埋柱礱，海光浮日照帘栊。

野僧斋罢凭栏久，千里秋毫一望中。

蔡宰

蔡宰　望洞阳

岁事今无几，清霜苦见侵。

寒深落雁渚，风急捣衣砧。

翠谷纹秋水，斑绡缬雾林。

洞阳栖隐地，楼观白云深。

蔡载

蔡载　芳美亭

高人不惜地，自种无边春。

莫随流水去，恐污世间尘。

蔡载

蔡载　句

应有化人巢木末，枝间一国自行春。

蔡载

蔡载　遂初亭

结庐傍林泉，偶与初心期。

佳处时自领，未应鱼鸟知。

蔡载

蔡载　题胶山寺绣佛

妙相夺天真，针针巧入神。

几多瞻佛者，还想用以人。

蔡载

蔡载　通惠亭

水行天地间，万派出一指。

胡为穿石来，要洗巢由耳。

蔡载

蔡载　望云亭

白云来何时，英英冠山椒。

西风莫吹去，使我心摇摇。

蔡肇

蔡肇　{上了下凵}亭山顶白龙穴

南山咚咚天作鼓，号召诸龙尽行雨。

惟有秃角最先到，泼墨云中鳞鬣舞。

蔡肇

蔡肇　北固山

一径杉松驻晚烟，渐看台影入云间。

江拖缟带萦危堞，地注青螺出远山。

当日英雄无复见，此时箫鼓有谁閒。

我来应被藤萝笑，尘满衣冠盍厚颜。

蔡肇

蔡肇　除夜宿垂虹亭

东南胜概未忘情，老去扁舟复此行。

小邑岁除无市井，下田水落见农耕。

雪消西岭层棱出，春到重湖鳞甲生。

桥下霜蛟贪睡美，为槌千鼓作雷声。

蔡肇

蔡肇　次韵上呈樗年主簿乡兄

君家晋陵我朱方，君家易知复叹忘。

十年不见兰畹芳，青衫翩翩黄白郎。

我游东南岁月长，江流汹涌山郁苍。

烛龙东来尾鬣狂，鸟抓真人坐高堂。

山中幡刹森戈枪，道场法嗣通衡羌。

大道甚夷车御臧，独不进步谁资粮。

脱身薄领行涧冈，青崖结茅云绕床。

飘摇西堕梁宋旁，至今梦想犹高骧。

矧复约子西城隍，瓦炉梵夹随行装。

形骸土木神远扬，少狂豪气今则亡。

剧谈软语志颇償，模写物象挥锦囊。

樽前坐我烟霭乡，怜君駮踠未著行。

侧身六合悲鹔鹴，即今文学可卜商。

赤刀大训在西房，诏书兴贤利宾王。

重闱共此烛灯光，肥羊细肋蟹著黄。

茭蒲生白晚菘香，落月动影帘帷凉。

夜如何其未卷觞，座间诗阵鹅鹳翔。

卧旗蓄锐岂遽央，我坚孤垒何敢望。

降幡欲挂月似霜，独君一扫可得章。

滔滔笔力抵卞庄，两虎未捽终不忙。

蜘蛛拂面归有祥，便看大榜挂北墙。

南城西寺载肴浆，背城借一犹能张。

蔡肇

蔡肇　次韵上文潜丈

张侯胸中包覆釜，百里奔流无寸土。

玄蛟白鼍有时作，一洗乾坤三日雨。

诗雄变怪有如引，震动犹能止啼乳。

已倾太白酒船空，更压少陵饭山苦。

昨朝东门同拜勅，玉齿犹残道中语。

闭门十日无一事，坐对空庭秋叶舞。

何时御史出霜台，便假前驺辞棘户。

城南邀我倒余尊，紫栗黄橙已登俎。

蔡肇

蔡肇　次韵慎思贻无咎文潜诵诗

卧听高斋落叶风，清诗交咏想晨钟。

故人厚意论千载，正始遗音仅一逢。

胶漆初期在俄顷，云龙莫恨不相从。

芸房深锁秋香冷，郁郁葱葱佳气浓。

蔡肇

蔡肇　次韵王产昭昆仲题京口新居

我昔京口居，屡为南山游。

古寺满修竹，平田漫清流。

四升崇邱望，培塿见五州。

人生如艺田，要待岁晚收。

内惧寡道力，眇然念前修。

六合不为狭，五亩亦为谋。

何妨傍城邑，心远地自悠。

漕水应潮涨，堂下可遭周。

叶落固有余，柿栗不外求。

生理如此足，岂谢岩谷幽。

奈何不勇决，一毫辄绊留。

余性本拙戆，涉世易悔尤。

微官如涕唾，容易思罢休。

三龙亦驰骋，诗好意则不。

蔡肇

蔡肇　次韵周开祖九日登金山

恨不从公此日游，凭陵天堑权黄头。

江回巨浸吞三岛，云破危栏览数州。

故事能追彭泽亮，清谈思对漆园周。

黄花白酒鲈鱼晚，别有江南一段秋。

蔡肇

蔡肇　从孙元忠乞猫

厨廪空虚鼠亦饥，终宵咬啮近秋帷。

腐儒生计惟黄卷，乞取衔蝉与获持。

蔡肇

蔡肇　大港即事次韵

村落家家有酒沽，黄童白叟醉相扶。

恨无韩滉丹青手，更作丰年几幅图。

蔡肇

蔡肇　大港即事次韵

野草追随岸接篱，紫荆门巷日平西。

自言今岁春耕早，腊雪消来水一犁。

蔡肇

蔡肇　得奇石於岘山

州城西南五里间，如渡巩洛趋秦川。

土囊行尽跨山脊，云涛万顷江掀天。

江南六月黄埃起，岭上行人多蝎死。

车声踟躇正烦冤，石缝甘寒冽清泚。

兹山蟠伏信有灵，穷幽访远恨未能。

山农告异指南麓，夜有虹气如长绳。

朝携长鑱剃草棘，应手铿然逢钜石。

深藏疑有仙鬼护，完好不受沙土蚀。

十夫募工挽使前，举身汹汹争相传。

置园辉泽被草木，隅坐咫尺生云烟。

自笑年来有师癖，摩挲剔濯穷朝夕。

嵌形空洞出包藏，玉质青温相灵璧。

沙痕洗尽圭角光，卷崖透壑通中旁。

缕分浅黛泫微雨，翠剥苍藓晞朝時。

我昔扁舟临古汴，千金价市搜寻遍。

兰皋西鏁靳家园。方丈瀛洲眼中见。

君不闻米家砚山入禁中，蕞尔卷石谁为容。

乃知此亦有显晦，万事默默由天公。

蔡肇

蔡肇　登城见古陵墓

诸豪衰季此并吞，形势当时苦未论。

不见江山开北户，竟随玉驾走中原。

雄心尚记苍崖石，战血今消折戟痕。

枯冢至今余拱木，夹城风雨有孤魂。

蔡肇

蔡肇　登多景楼

卧病江边一钓舟，江光晚色净淹留。

山蟠京岘城随仄，水合中泠海共浮。

席有笙萧吹井陌，斋余钟梵到林邱。

道人说合龙天出，未暇燃犀照九幽。

蔡肇

蔡肇　登焦山二首

野旷天平入，潮生海倒流。

帆余闽峤色，雁带玉关秋。

斋近鸟鸢集，渔残纲罟收。

虽云是吾土，兹日始能游。

蔡肇

蔡肇　登焦山二首

早鞍沾宿霭，夕楫漾晴晖。

岁稔登新谷，山寒御夹衣。

幽威广殿角，高遁故庵扉。

稍悔鱼竿手，频年事鞅韟。

蔡肇

蔡肇　冬日游甘露寺

漕河胶舟水流咽，水关著键行者歇。

大江伏槎卧长剑，万顷湿银寒不结。

蓬莱诸仙亦避寒，海门冥冥冻欲坼。

朔风吹晚雁叫空，蓬巷松杉崖石裂。

道人丈室最高处，地炉蒲团稳坐热。

我来乘閒不问道，方床相对无言说。

蔡肇

蔡肇　汎舟横塘遇雨

平野风烟入梦思，殷勤作画更题诗。

扁舟卧听横塘雨，恰遇江南归雁时。

蔡肇

蔡肇　甘露寺遭火

聚墨魔宫殿，毗岚色界天。

劫灰迷狠石，铅水泫铜仙。

扁榜无佳句，华榱有胜缘。

大江春正碧，白昼岛夷船。

蔡肇

蔡肇　过邢惇夫墓下作

人物於今叹渺然，孤坟宿草已生烟。

日暮行人道傍会，应逢年少与谈玄。

蔡肇

蔡肇　寒江捕鱼图

海门山头初日晴，西津渡口寒潮生。

沙痕暗长岛屿没，但见渔舟纵复横。

江烟漠漠飞鸥鹭，着底寒鱼冷难捕。

霜中渔父扣舷歌，明月芦花不知处。

蔡肇

蔡肇　杭州次周大韵

使君诗句益超然，文阵收工是昔年。

本是东南遗爱守，聊从岩谷甚舑仙。

莫嫌供给难留客，只为湖山已自贤。

好请东封西狩颂，老来词格似甘泉。

蔡肇

蔡肇　杭州次周大韵

湖边莲叶已田田，闻道花开胜去年。

君不御兮应有恨，风其吹汝未应仙。

韵词合继菑公作，郡守谁如白傅贤。

却使诗翁閒著笔，滔滔长句涌言泉。

蔡肇

蔡肇　杭州次周大韵

只占西湖不占田，六莲重到欲忘年。

惭无佳句追和靖，聊取幽芳荐水仙。

对面文章能发兴，脱身朝市已称贤。

江边五月梅天雨，拎附齐舲过冷泉。

蔡肇

蔡肇　和慎思初入试院

午门錀入断人行，禁漏稀微出迩英。

齐拜勅书期老仗，并驱驺御出西城。

諠哗灯火看如梦，关锁官曹只寄声。

聊付能诗破覉旅，诗成冉冉又还生。

蔡肇

蔡肇　和慎思寄次张弟

南山千亩龙蛇窟，半夜春雷起屈盘。

欲钓六鳌沧海去，为留春笋作长竿。

蔡肇

蔡肇　和慎思漫兴成章屡蒙子宠和更辱赠句辄用奉酬

曹公长剑一杯酒，郑子孤云万里心。

神骏莫辞观马厩，深沉久合寄书林。

礼闱联事几三月，词客悲秋共一音。

独有何郎诗思苦，空阶点滴伴清吟。

蔡肇

蔡肇　和慎思秋日同文馆诗

清月看初满，黄花吐未齐。

小山思隐桂，大谷忆佳梨。

节物信可美，诗骚懒自题。

长年谙独宿，听雨闭秋闺。

蔡肇

蔡肇　和慎思秋日同文馆诗

匝合青云幕，纵横白羽场。

谁矜率尔对，吾念斐然章。

名淡隃糜榜，衣飘月窟香。

春风马路疾，鞭帽散平康。

蔡肇

蔡肇　和慎思秋日同文馆诗

万里夷王子，曾听若木鸡。

泛舟沧海外，授馆国门西。

琛币来重译，车书想旧题。

苍梧弓剑冷，云雨泣芝泥。

蔡肇

蔡肇　和慎思秋日同文馆诗

阒寂同文馆，秋英绽欲齐。

禅庖分白乳，仙果破青梨。

琴理将忘曲，诗探未赋题。

清懽在文史，谁复梦重闺。

蔡肇

蔡肇　和慎思秋日同文馆诗

明时勤选擢，间设誉髦场。

该学添三传，微能及九章。

静无桃叶唱，清有菊花香。

解我幽忧病，惟应赖杜康。

蔡肇

蔡肇　和慎思秋日同文馆诗

秸卵因时化，如何赴越鸡。

逸群来冀北，屏气入淮西。

盛事兼三物，浮辞斥百题。

慎须精藻鉴，宠辱异云泥。

蔡肇

蔡肇　和慎思诗呈同院后至诸公

文书汗牛马，栋宇切照回。

剸玉君曾试，吹竽我亦来。

鉴精真有赖，诗妙不容陪。

只忆归山去，霜畦斸芋魁。

蔡肇

蔡肇　和慎思诗呈同院诸公

图书从所好，英俊此焉依。

奎壁重开照，琳琅尽得归。

地严宫漏转，门掩吏人稀。

子有诗三首，西江咀宝玑。

蔡肇

蔡肇　和慎思诗呈同院诸公

客去衣裳嫩，更长灯烛光。

随身一书笈，賏腹万雕梁。

梦旧传青馆，封须拜皁囊。

羽翰从此正，天步赤霄长。

蔡肇

蔡肇　和慎思诗呈同院诸公

诸彦联翩入，斯文迤逦回。

滔滔引溟涨，烂烂缭岩隈。

此地身拘窘，他时心往来。

倡酬真有味，雇我独非才。

蔡肇

蔡肇　和慎思同舍问及故山景物用钟字韵诗以答

白鹿真人歨御风，青杉手种大如钟。

还丹未化神应获，道骨相期子合逢。

万里且看腾踏去，一樽聊喜笑言从。

攒峰列壑休南望，晓榻秋阴分外浓。

蔡肇

蔡肇　和慎思未试即事杂书率用秋日同文馆为首句

翳翳云生树，翻翻风动闱。

高秋忽如此，吾党苦思归。

极目愁关塞，侵寒寄褚衣。

少狂真喜事，回首壮心违。

蔡肇

蔡肇　和慎思未试即事杂书率用秋日同文馆为首句

物色清秋逼，官曹静夜长。

华星披夕霭，皎露洗空凉。

律细诗鸡继，禅心梦易忘。

依稀贪佛日，香火宿诸方。

蔡肇

蔡肇　和慎思未试即事杂书率用秋日同文馆为首句

取士渔盐出，传经户牖开。

惊涛帘外起，聚雨笔端来。

人竞悬金鉴，书方贵玉杯。

太平元有象，勿遣赋良媒。

蔡肇

蔡肇　和慎思与文潜无咎对榻夜话达旦

穷秋天气少晴明，雨叶风窗夜夜声。

应为幽人听未足，不教骢马出重城。

蔡肇

蔡肇　和慎思重九考罢试卷书呈同院诸公

清秋官舍酒瓶空，满袖黄花情所钟。

忽得数篇吟可老，绝知开口笑难逢。

浮舟有底不归去，戏马犹能限莫从。

江上鲈鱼三尺许，西风欹枕梦魂浓。

蔡肇

蔡肇　和文潜初伏大雨戏呈无咎

城中鼎食排翠釜，羊胛驼峰贱如土。

青衫学士家故贫，斗米束薪炊湿雨。

纵横图史照屋壁，呫嗫诗骚从稚乳。

省中无事骑马归，雨声一洗茅檐苦。

急呼南巷同舍郎，听我临风有凉语。

且贪青简事文章，未有黄金买歌舞。

往来诗卷牛腰许，太羹玄酒并在户。

吾诗老涩邀使前，政坐可口收艰俎。

蔡肇

蔡肇　和文潜欲知归期近

欲知归期近，朱墨复在手。

出门岂无时，官事少邂逅。

张公晚定交，千仞仰森秀。

华堂耿青灯，夜半狮子吼。

真龙服内闲，爽气凛群厩。

新诗陈五鼎，斟酌皆可口。

光华委行色，於我亦何有。

缄藏不知报，刻画无盐丑。

蔡肇

蔡肇　和无咎奉答文潜戏赠

郑子词锋鲁孟劳，刜钟剸玉尽铅刀。

风流陶谢枝梧困，击节期君仆命骚。

蔡肇

蔡肇　和翟忠惠游焦山

吾闻海中之山名黛舆，公纮九野水所输。

沙痕蕝石记千古，尧水滔天才一濡。

西潴七泽并淮湖，南倾百粤包荆舒。

孤根不畏波浪没，正气自有神明扶。

火轮纔升水鹤唳，地籁所作江貁嘘。

佳气郁郁崖不枯，华堂五丈安方裾。

鱼山清梵吼螺呗，水师绝叫诃龟鱼。

山灵护法踊车象，石叟衄敌峻隈隅。

可怜蛮触战左右，始信妇姑勃空虚。

大千共此华藏海，比邱无一鎝锋居。

君诗文采炳於菟，我行稽留类贾胡。

何时妙诗对竹榻，甭夜柏子燃铜炉。

卓锥之地虽亦无，巡用更求无价珠。

蔡肇

蔡肇　寄京口新居

橘圃青黄星照屋，竹林修辣槊搀云。

千头固不羡汝食，一日可能无此君。

为结茅斋依法露，欲携藤簟洗余醺。

要来静处回光座，阅世真如过目蚊。

蔡肇

蔡肇　寄题君山亭送吕天衢秀才

百川赴下流，江海互吞吐。

回澜薄空日，老岸不立土。

坡陀出巨石，鳌背启窗户。

我来俯凝碧，万顷过微雨。

南沙八十里，草林尽可数。

风声玄冥开，松影翠蛟舞。

昏昏鱼龙气，暝色失洲渚。

林间古兰若，梵放杂鸣橹。

不能挂长帆，破浪极幽睹。

至今清夜梦，窈窕越修阻。

喜君自兹来，浩浩见眉宇。

馆置古城东，淡饭忘羁旅。

连城虽自珍，历块谁为许。

束书问东舟，了不挂一语。

脱身少年场，清座参佛祖。

冰颜未生髭，老气欲冠古。

所得岂虚名，自是慰诸吕。

南天正炎溽，归思亟飞羽。

江鱼已钓肥，江酒尚酤煮。

访子昔游地，耿耿月沉浦。

席龙望东南，浮云渺吴楚。

蔡肇

蔡肇　家弟别试预荐时蒙慎思学士赠诗致庆感荷不已次韵酬谢

我家书册代耕农，尚祝瓯窭亩一钟。

再筑金台端不昧，高悬水镜亦难逢。

亲闱动喜欣欣色，士论推公趯趯从。

好在黄花归荐寿，秋堂欢笑变春浓。

蔡肇

蔡肇　江浒按舟师

江头新晴好天气，江上儿郎权船戏。

掉船往来西复东，画桡掠水如飞鸿。

清晨太尉自领客，荡漾幕帟翻春风。

欲标不但与民乐，约束部曲藏军容。

只今浔阳贼围绕，天子耀兵未诛讨。

渠侬幸自惯水战，驾水楼船救江表。

朝廷逡巡领诏书，太尉不日归西枢。

试问兵钤元节制，藉留岁月还何如。

蔡肇

蔡肇　江州

浔阳江上陶彭泽，五株杨柳青山宅。

元和之中白司马，送客江头明月下。

当时尽作庐山客，林下题诗石上眠。

蔡肇

蔡肇　京口即事和周开祖韵

模写山川画不如，送来我得卷还舒。

废兴此郡多遗事，搜索因君得尽书。

劫坏丹青无晋旧，地穷冈堑是秦余。

试参故楮来真赏，定有能知近代欤。

蔡肇

蔡肇　敬用无咎学士年兄长韵上呈子方太仆

两河郡县沦西方，西人思汉今未忘。

果园芜没白草芳，旃裘戏马谁家郎。

车箱峡口涧谷长，旄头倒挂回穹苍。

王师西出讨獝狂，六花簇垒来堂堂。

前锋锐头臂两枪，伏奸谨索收生羌。

天声隐辚摇姑臧，奇兵缭背断馈粮。

决河有声如坏冈，城头击钟声殷床。

万甲几欲漂无旁，虽有伉健谁腾骧。

一夫不敢陵彼隍，马首欲东促归装。

缄胸有策须眉扬，归来恍恍若有亡。

劬劳累日何由償，战鞍挂屋寻书囊。

目随飞鸿思帝乡，彭城老将官横行。

幕中市骏收鹔鹴，射堂两部奏清商。

应弦破镝如蜂房，谈笑斥土覉名王。

画图遣奏朝明光，诏书留典真乘黄。

锦鞯玉勒春风香，平池老柳高云凉。

神骏在目豪吟觞，跨下蹀躞惊凫翔。

皇居九衢天中央，我时项背聊相望。

西城九月天陨霜，夜谈关塞评文章。

微言窃比惠与庄，和诗脱笔觉我忙。

祝君韬养寿且祥，功名有来成堵墙。

勿忧寒暑败肉浆，韔弓箙矢用则张。

蔡肇

蔡肇　句

断蓬帆影天平入，夹镜波光水到流。

蔡肇

蔡肇　句

原同籍堤辈，终老韩公门。

蔡肇

蔡肇　句

城响涛头入，江昏雨脚斜。

蔡肇

蔡肇　句

叠嶂巧分丁字水，腊梅迟见二年花。

蔡肇

蔡肇　句

柳间黄鸟路，波底白头天。

蔡肇

蔡肇　句

莫嫌供给难酬客，只为湖山已自贤。

蔡肇

蔡肇　句

三峡桥边春见雪，落星寺里暮闻钟。

蔡肇

蔡肇　句

先生万古名何用，博士三年冗不治。

蔡肇

蔡肇　句

城中十月雨蒙蒙，遥看句骊半山雪。

蔡肇

蔡肇　立春日焦留宿

岁为兹山一再登，渡头飞阁独相凭。

云生江海交流处，人在松萝最上层。

残雪既能留野客，春风先与报山僧。

凭谁邀上东岩宿，更约花时命杖藤。

蔡肇

蔡肇　彭群宜上新开轩

老至登临兴未穷，扁舟几欲拭秋风。

能开胜地留连我，只在高人指雇中。

暮霭先昏瓜步港，寒潮犹打蒜山宫。

请君剩汲中泠水，客至何妨酒屡空。

蔡肇

蔡肇　上呈子方乡丈

西方残敌鱼游釜，往岁天兵收境土。

军行旱海口生烟，沙井无泉天不雨。

将军意气吞八荒，欲入凉州倾马乳。

坚城不下河未冰，幕中稍觉从军苦。

曹侯献计取东关，帐下选锋同此语。

归来塞色侵鬓毛，联翩始阅交衢舞。

不学行间妄校尉，尽斩孙歆封万户。

人生富贵有危机，彘肩不原加雕俎。

蔡肇

蔡肇　慎思说家山之胜用其语得诗

江清石磊磊，野旷竹修修。

此地有茅屋，我行寻白鸥。

分留须物色，来往更风流。

相对黄尘梦，诗成拥鼻讴。

蔡肇

蔡肇　石排山渡行

中泠之西古石排，狂波悍浪何能摧。

颠崖骨立不受土，草木坚瘦知谁栽。

长蛇怒结花磥磈，苍隼饥啸寒毡毸。

舟师雨汗渡洑水，捩舵失手遭旋雷。

我行十月潮如落，百仞仡立青琼瑰。

天吴白鲸隐映没，贝阙珠宫空洞开。

沉沉窟宅閟奇鬼，赤衣驾马胡为哉。

群珠可爏不可照，扶桑羡门归去来。

蔡肇

蔡肇　书静胜院壁留别父老

青山云半遮，惨淡有离色。

溪水亦潺湲，呜咽当枕侧。

男儿四方志，百年一行役。

山水亦奚悲，我自本无得。

父老拘我车，洒泪半凄测。

使君虽自力，惭无理人术，

举手谢父老，意厚难报塞。

蔡肇

蔡肇　送蔡髎守天台

天召四万八千丈，玉京五城十二楼。

欲乘西风跨独鹤，直渡南斗骑牵牛。

麻姑长爪快搔背，巢父投竿应掉头。

广文物色分留在，二妙龙诗肯罢休。

蔡肇

蔡肇　送洞元法师归茅山三首

绛节飘飘下紫清，更参隐诀制颓龄。

若逢方丈庞眉叟，来爱囊中赤甲经。

蔡肇

蔡肇　送洞元法师归茅山三首

崇宁新阁连云起，天篆浮空宝气飞。

帝遣群龙常获守，池潭风雨夜深归。

蔡肇

蔡肇　送洞元法师归茅山三首

一庵畴昔共嵚崯，古木垂阻岁月深。

恐是三生房次律，要随藤杖去重寻。

蔡肇

蔡肇　送钱齐玥倅苏州二首

一尉东南屈指中，雍容车骑旧儿童。

郎君扇枕家中晚，侍史焚香省户空。

十里浮梁晴卧蝬，一江春水净磨铜。

三年官满东吴去，为具扁舟破浪风。

蔡肇

蔡肇　送钱齐玥倅苏州二首

洞庭飞雨打湘弦，燕寝凝香思渺然。

四者难并知我老，七言俱赋为君妍。

杂花绕径迎篮举，春鸟喧洲起画船。

闻道山公方启事，重看一鹗在秋天。

蔡肇

蔡肇　送王左丞五绝

德星行斗牛，人物东西夥。

太史告占书，发春朝玉座。

蔡肇

蔡肇　送王左丞五绝

江左名父子，风流适兹还。

而宗有胜韵，觉在正始间。

蔡肇

蔡肇　送王左丞五绝

浮名渺吴会，耿耿千里淮。

朔风吹高鸿，安得与人偕。

蔡肇

蔡肇　送王左丞五绝

三坚真得象，九师遂亡羊。

寥寥千载余，焕发天地藏。

蔡肇

蔡肇　送王左丞五绝

岁晏风落木，野阴水增波。

斋舲如傅翼，一举君谓何。

蔡肇

蔡肇　送朱行中守润

东南闻诏想风流，竹马津亭待去舟。

夹案曾为新右史，分符仍是古诸侯。

大江注海吞三岛，高阁临城览五州。

笔力自能回造化，鹤林神女谩来游。

蔡肇

蔡肇　题画授李伯时

鸿雁归时水拍天，平岗老木尚依然。

借君余地安渔艇，乞我寒东听雨眠。

蔡肇

蔡肇　题李伯照夜白马图

天上房星不下来，连山刍粟饱驽骀。

龙姿逸驾飞腾尽，赖尔毫端力拘回。

蔡肇

蔡肇　题李世南画扇

野水潺潺平落涧，秋风瑟瑟细吹林。

逢人抱瓮知村近，隔坞闻钟觉寺深。

蔡肇

蔡肇　题三茅风雨图

笔间云气生毫末，纸上松声听有无。

收得三茅风雨样，高堂六月是冰壶。

蔡肇

蔡肇　题申王画马图

天宝诸王爱名马，千金争致华轩下。

当时不独玉花骢，飞电流云绝潇洒。

两方岐薛宁与申，凭陵内厩多清新。

肉騬汗血尽龙种，紫袍玉带真天人。

骊山射猎包原隰，御前急诏穿围入。

扬鞭一蹙破霜蹄，万骑如风不能入。

雁飞兔走惊弦开，翠华按辔从天回。

五家锦绣遍山谷，百里舄珥遗尘埃。

青骡蜀栈西超忽，高准浓蛾散荆棘。

苜蓿连山鸟自飞，五陵佳气春萧瑟。

蔡肇

蔡肇　题天申宫

胜迹传来不记年，昔闻曾驻汉神仙。

赤乌方喜灵坛建，白马俄惊梵宇迁。

观额自唐因记定，宫碑至宋有眠镌。

江南福地虽云众，第一无过此洞天。

蔡肇

蔡肇　题朱之纯谷阳园

陆机异时宅，故物无复迹。

悠悠谷水阳，野水凄余碧。

我观豪士赋，文字岂不白。

一为功名误，末路真可惜。

至今赐雨夜，哀鹤鸣不息。

千秋得吾人，净眼照阡陌。

结茅风烟际，一悟世网窄。

古今一丘貉，贵贱百年客。

闭门橙橘香，隐几冰冻释。

我惭升斗禄，矫首望八极。

人生劳佚间，此殆天所檄。

鹏翔赤霄动，鲸喷碧海坼。

为尔具扁舟，送此齿发迫。

蔡肇

蔡肇　望海楼

城晓通霜白，楼晴映雾残。

玉螭取喷薄，铁凤舞高寒。

议敢分丹鼍，时能御马鞍。

腐儒江海意，菱芡得加餐。

蔡肇

蔡肇　吾庵

怜吾居处似东屯，草棘荒凉郭里村。

明月有情先入户，青山无事独当门。

未能种秫五十亩，且为栽桃二百根。

不学灵云觅知解，花时相唤倒余尊。

蔡肇

蔡肇　小诗戏无咎

吴山楚水未忘怀，暮雨朝云恨已乖。

纵免摩伽能毁戒，未妨泽室会千斋。

蔡肇

蔡肇　烟江叠障图

瓜州东望西津山，山平水阔生寒烟。

海门日出江雾破，沿江山色寒苍然。

五州京岘穹隆隐辚尚不见，况乃鹿跑马迹点滴之微泉。

中泠之南古浮玉，钟鼓下震蛟龙川。

楼台明灭彩翠合，海市仙山当目前。

兴来赤脚踏鳌背，挥弄白日摩青天。

原松芊芊雪欲尽，野气郁郁春逾妍。

三更潮生月西落，寒金万斛流琼田。

江山佳处心自省，画图忽见犹当年。

有如远作美人别，耿耿独记长眉娟。

双瓶买鱼晚渡立，孤篷听雨春滩眠。

翰林东坡知此乐，至今舟上渔子谈苏仙。

玉堂椽蜡照清夜，苇间幽梦来延缘。

山川信羡归未得，送行看尽且作公子思归篇。

蔡肇

蔡肇　用俎字韵呈樗年

堕灶一言能破釜，魔界扫空成佛土。

钟山道场天所开，万壑千岩没华雨。

白衣居士演真谛，江汉滔滔流去乳。

自从玉髻飞上天，妙缘谁救诸有苦。

我昔南行入定林，水鸟松风能妙语。

六时天乐采云飞，百丈寒江翠绡舞。

此地知君曾著力，雷作弹指开蛰户。

空山蕙帐盍思归，秋末晚菘行可俎。

蔡肇

蔡肇　游浮玉三首

百川日夜赴清浔，此地朝宗见本心。

苍鹘养雏归绝壁，老蛟伏卵护寒金。

江昏潭火何从起，岁旱豪牛或可沉。

谁把孤根掷天外，免令游客费闲吟。

蔡肇

蔡肇　游浮玉三首

中{氵灵}南畔大丛林，龙象初排四众钦。

一月遍收银色界，两山相击海潮音。

安心已竟元无法，举意全抛莫浪寻。

且使后来谁措手，乐天赢得掉头吟。

蔡肇

蔡肇　游浮玉三首

曾访山中支遁林，厌闻钟鼓日钦钦。

百川赴海通三岛，万籁逢秋共一音。

折戟战痕谁共吊，浮杯足迹杳难寻。

鱼峰梵呗随曹植，试听云閒鸾凤吟。

蔡肇

蔡肇　游善权洞

阴风漠漠护崔嵬，激涧修篁翠壑开。

何处人天尽回向，于今龙象亦堪哀。

常星晓挂层台冷，陨石宵飞夏屋摧。

岩尸彭铿聊戏击，山中日月有奔雷。

相鲜金碧照崔嵬，殿阁园林迤逦开。

留恋白云禅客少，寂寥青嶂晓猿哀。

山川胜处天然巧，景象穷时石也摧。

靖节远公如可作，不应莲社愧刘雷。

蔡肇

蔡肇　雨中游西庵

夹岸鸣钟早渡回，冥冥江色未全开。

西庵要看千峰碧，更有江南半月梅。

蔡肇

蔡肇　再答文潜

羌兵昔出皋兰路，欲铲新城无聚土。

烟烽照夜气如霞，铁马连群歕成雨。

东西两关同日破，股掌婴儿绝哺乳。

鼓声十日拔帐归，至今犹说防城苦。

当时诸将无奇策，不敢弯弓向胡语。

橐驼西来金帛去，孽狐小鼠犹跳舞。

王师八月尽防秋，惴惴军兴恐编户。

腐儒不用辄忧边，庙堂有人制尊俎。

蔡肇

蔡肇　再和慎思府和少年真善事之句

百万防秋去，军容凛将闱。

请排云鸟出，尽错犬羊妲。

老息阴符读，慵便直裰衣。

邓侯多衮兴，时命不予违。

蔡肇

蔡肇　赠王子飞之高丽

闻君秉笔赋鸡林，海怪山奇人购寻。

莫纪大宛多善马，却令天子便甘心。

蔡肇

蔡肇　张公洞

髯仙御气已超升，岩洞千秋冷不扃。

若许残铅除白发，敢辞长鑱斸青冥。

坛场岁为民祈福，蒿艾时因鬼乞灵。

他日重来寻石髓。绛云深坐读黄庭。

蔡肇

蔡肇　张公洞

髯仙御气款雷扉，洞户千秋敞翠微。

寓马至今来秘祝，刍灵聊复借余威。

石房故剑龙随势，空灶残丹鼠辄飞。

欲炼刀圭留齿发，山头白鹤几时归。

蔡肇

蔡肇　至学省作

平生扰扰复胶胶，学省重来岁又交。

骑马醉遭宫长骂，读书惭被学生嘲。

何为眷恋米三斗，便可经营宅一茅。

好买江干千个竹，待看烟雨长春梢。

蔡振

蔡振　临终口占

生也非鳌，死兮何缺。

与时俱行，别是一般风月。

蔡正孙

蔡正孙　和叠山先生韵

山色愁予渺渺青，平生心事杜鹃行。

霜饕雪虐天终定，岁晚江空冰自清。

肩上纲常千古重，眼前荣辱一毫轻。

离明坤顺文箕事，此是先生素讲明。

蔡正孙

蔡正孙　冷田村

蓑下清风笠下烟，一篙三板插秧船。

田家午馌行厨薄，尽在青裙两担肩。

蔡志学

蔡志学　题小如山庙

平生事可对人说，囊无一分关节钱。

寄语江神明著眼，好分风力送归船。

蔡中道

蔡中道　张公洞

天上骡踪竟不回，洞门深闭密封苔。

神光夜烛烧丹灶，淑气晴薰讲易台。

瑶草春肥仙去远，紫芝云暖鹤归来。

清游喜挟三茅客，杖履凌空雾雨开。

蔡州道人　绝句

烂柯真诀妙通神，一局曾经几度春。

自出洞来无故手，得饶人处且饶人。

蔡准

蔡准　游大涤山

大涤洞沉沉，天柱峰巌巌。

人世悲落花，观松无易叶。

朝夕樵风生，云鹤闲情惬。

何当采玉芝，真从从此蹑。

蔡兹

蔡兹　燕堂诗

世情日浇道情深，悔不林泉早脱簪。

一世简编胎后叶，百年香火奉先心。

诗缘好句须亲录，酒到浓时辄倩斟。

於此更无关意事，时携诸幼步花阴。
