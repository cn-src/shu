笑府 - (明)冯梦龙
　一·古艳部
　二·腐流部
　三·世讳部
　四·方术部
　五·广萃部
　六·殊禀部
　七·细娱部
　八·刺俗部
　九·闺风部
　十·形体部
　十一·谬误部
　十二·日用部
　十三·闰语部




ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　



笑府 - (明)冯梦龙


笑府序


古今来莫非话也,话莫非笑也。两仪之混沌开辟,列圣之揖让征诛,见者其谁耶?夫亦话之而已耳。后之话今,亦犹今之话昔。话之而疑之,可笑也;话之而信之,尤可笑也。经书子史,鬼话也,而争传焉;诗赋文章,淡话也,而争工焉;褒讥伸抑,乱话也,而争趋避焉。或笑人,或笑于人,笑人者亦复笑于人,笑于人者亦复笑人,人之相笑宁有已时?《笑府》,集笑话也,十三篇犹云薄乎云尔。或阅之而喜,请勿喜;或阅之而嗔,请勿嗔。古今世界一大笑府,我与若皆在其中供话柄。不话不成人,不笑不成话,不笑不话不成世界。布袋和尚,吾师乎!吾师乎!

墨憨斋主人题







一·古艳部


墨憨子曰。古艳云者。言从古所艳羡也。粟红贯朽。乘坚䇿肥。人亦孰不欲富贵哉。所以䖏富贵者。毋为人笑难耳。昔某翁有三子。翁且死。命之言志。伯曰。愿堆金百万。仲曰。愿历官台鼎。季曰。愿生大眼一双。翁讶之。季曰。我须大着眼。看他富贵能几时。鸣呼。庆吊同门。如之何不自警也。集古艳部。

《富翁带巾》

财主命牧童晒巾。童晒之牛角上。牛临水照视惊而走逸。童问人曰。见一只戴巾牛否。

此牛自知分量胜却主翁多许。

《借牛》

有走柬借牛于富翁者。富翁方对客。讳不识字。伪启缄视之。对来使曰。知道了。少停我自来也。

虽不识字。却已暗合。

余所识一富翁。向人索债。倒持契书。其人笑之，翁怒曰。吾持与汝看。岂自看耶。又方对客。适邻家致柬。翁展视客知其贸々。故问之。翁曰。请我吃酒耳。使者曰。非也。乃告借铜锣铜皷一用。翁笑曰。借铜锣铜皷，难道不请我吃酒。人更服其机敏。

《麟》

孔子见［死］麟。哭之不置。弟子谋所以慰之者。乃编钱挂牛体。告孔子曰。麟已活矣。孔子观之。曰非也。分明一只牛。只多这几个钱耳。

有姓李者。暴富而骄。或嘲之云。一童子读百家姓首句。求师请解。师曰。赵。是精赵的赵字。苏语谓放肆曰赵钱。是有铜钱的钱字。孙。是小猢狲的孙字。李。是张三李四的李字。又问倒转可讲得否。师曰。也得。童曰。如何讲。师曰。姓李的小猢狲。有了几个铜钱就精赵起来。

《江心赋》

一暴富人日夜忧贼。一日偕友游江心寺。壁间题江心赋错认赋字为贼。惊欲走匿。友问故。答云。江心贼在此。友曰。赋也。非贼也。曰。赋便赋了。终是有此贼形。

《清福》

一鬼托生时。㝠王判作富人。鬼曰。不愿富也。但愿一生衣食不缺。无是无非。烧香吃苦茶过日。足矣。王曰。要银子便再与你几万。这清福不许你享。

一说鬼云々。王降座问曰。有这等安闲受用的所在千万挈带我去。

《训子》

一富翁世不识字。人劝以延师训子。师至。始训之执笔临朱。书一画。则训曰一字。二画。则训曰二字。三画。则训曰三字。其子便欣然投笔。告父曰。児已都晓字义。何烦师为。乃谢去之。逾时。父拟招所亲万姓者饮令子晨起。治状。久之不成。父趣之。其子恚曰。姓亦多矣。奈何偏姓万。自朝至今。𦂯完得五百馀画。

又有问姜字如何写者。对以草字头。次一字。次田字。又一字。又田字。又一字。其人写草壹田壹田壹完。玩之。骂曰。如何诳我。那有此字。分明是一座宝塔儿。

《监生打钉》

一人往妓馆打钉毕。径出。妓牵之索谢。答曰。我生员也。奉祖制免丁。俄焉又一人至。亦如之。曰我监生也。妓曰。监生又如何。曰只是白丁。

《考》

一监生过国学门闻祭酒方。盛怒两生而治之。问门者曰。然则罚与。打与。礅鎻与。答以出题考文。即咈然曰。咦。罪不至此。

《出塲》

监生方出塲。遇一故人。故人揖之。并揖路旁猪粪。生问。此臭物。揖之何为。答曰。他臭便臭。也是膓塲里出来的。

《眷制生》

一监生见有投眷制生帖者。深叹制字新奇。偶致一远扎。即效之甚得意。仆致书回。生问主人何言。仆曰。当面启看。便问老相公无恙乎。予对曰安。又问老你你无恙乎。予又曰安。乃沉吟数四。带笑而入。少焉打发回书。遣我归耳。生大喜曰。人不可不学。只一字用得好。他见了。便添下多少殷勤。

张幼于先生。曾言凡丧服长短。皆王制也。一切㫷功皆可用制字。不独亲丧为然。近亦颇有写㫷制者。只问老相公老你々。反是他差。

《王监生》

一监生姓王。加纳知县。初视学。青衿呈书得牵牛章请诵之际。忽问那王见之是何人。答曰。此王诵之々兄也。又问那王曰然是何人。答曰。此王曰叟之弟也。曰。好々。且喜我王氏一门都在书上。

或曰。知县可加纳乎。余曰。有诗为证。诗云。加纳为官一样强。不闻臭气只闻香。若还阁老容交易。破了家私也不妨。

《酸臭》

小虎谓老虎曰。今日吃一个人。滋味甚异。上半酸。下半臭。是何人也。老虎曰。此必秀才纳粟者。

近来监生行事。都兼带酸气只合唤作𨞑醋耳。𨞑音瓮

又一秀才畏考。援例。堂试日。至晚不成篇。乃大书卷面曰。惟其如此。所以如此。若要如此。何必如此。堂官见之笑曰。写得出此四句。毕竟还是个附例。

《官府生日》

一官府生辰。吏曹闻其属鼠。醵黄金铸一鼠为寿。官喜曰。汝知奶々生辰。亦在日下乎。奶々是属牛的。

鸨家哄人。惯以做生日为名。这牛奶々有鸨腔矣余又开一酒令。除眞盗外。要似盗者。一人曰敛钱为首开天窓。一人曰三橹飞船戴歹人又一人曰。四人憍见唱道来。衆哗曰。此何以似盗。答曰。你看如今樭在轿上的。那个不胜似强盗。

《应梦》

一官性贪。见皂隶髸插一钱欲取无计。乃诈为梦语曰。一个钱也是好的。既醒。召隶至近。问曰。适我梦中有何言。隶以实对。官乃取其髸边之钱。叩齿曰。应梦大吉。

《土地》

一官贪甚。任满。归家。见家属中多一老叟。问何人。父曰。县土地也。问何为来此。答曰。地皮都被你括将来了。教我如何不随来。

《青白》

一青白人涉讼。自诉眼瞎。官曰。一双清白眼。如何诉瞎。答曰。老爷看小人是清白的。小人看老爷是糊涂的。

《避暑》

官值暑月。欲覔避暑之地。同僚纷义成曰。某山幽雅。或曰某寺清闲。一老人进曰。搃不如此。公㕔上最凉也。官问何故。答曰此地有天无日头。

《天气不正》

有贵人于雪候居氊帷中。炽炉饮酒。々力薰灼。汗出。乃云天气不正。一椽居帷外。禀曰。小人站䖏天气颇正。

语尽可入世说。

《封君》

有市井获封者。初谒县官。局蹐甚。坚辞上坐。县官曰。叻为令郎同年。理选该侍立。乃张目问曰。你也是属狗的么。

又一人与县官同坐。方挥扇。适茶至。藏扇不迭。遽插之衣领内。县官大笑。

《公子》

一人问封君与公子孰乐。答曰。做封君齿已哀矣。惟公子最乐。其人急超而去。追问其故。曰欲送家父上学。

有公子兼封君者。父对之欣羡不已。讶问其故。曰。你的爷既胜似我的爷。你的儿又胜似我的儿。

《县丞》

一丞不识字。凡买物即畵形簿上。令来。值丞不在。展簿视之。恠其所为。每行用朱笔直抺。丞归视。怒曰。你衙内买红烛。如何也记在我簿上。

《典史》

衙官相遇。各问何职。一人曰。随常茶饭掇将来。盖义取见县成丞也。一人曰。滚汤锅里下文书。盖煮主簿也。一人曰。乡下蛮子租粪坑问者不解。答曰。典屎。史

若如此说还是典史近钱。

《新替职》

新替职挥使与父别居。嵗首往贺。值父未起。因留眷生帖。曰多致急往府县。不得面拜矣。父怒甚。召而责之曰。汝如何用眷生帖拜我。子回首沉吟曰难道我袭职之后。就不该认他做亲眷了。

或者不是他令尊。莫恠他。

《堵子》

一武官出征。将败。忽有神兵助阵。反大胜。官叩头请神姓名。神曰。我是堵子。官曰。小将何德。敢劳堵子尊神见救。答曰。感汝乎昔在教塲。从不曾一箭伤我。

如今武官不肯习射。岂死靠堵子报恩耶。

《夜巡》

一武弁夜巡。有犯夜者。自称书生会课归迟。武弁曰。既是书生。且考你一考。生请题武弁思之。不得。唱曰。造化了你。今夜幸而没有题目。

辽东一武职素不识字。被论。使人念劾本云。所当革任回卫者也。痛哭。曰。革任回卫。也是小事。这者乜两个字。怎么当得起。有闻此语而笑者。余谓之曰。莫笑莫笑。近来天下事都在者乜之乎軰操纵中此武职痛哭何减卖太傅。

《太监》

镇守太监观风。出后生可畏鸟为题。衆俱笑。璫问其故。教官禀曰。诸生以题目太难。求减得一字也好。璫笑曰。既如此。减后字。只做生可畏鸟罢。

或疑太监何以附古艳。曰。从来富贵的。有得几个不俯仰内相。







二·腐流部


墨憨子曰。人有恒言。曰腐儒。腐儒。言朽败不任也。朽败不任。何以儒为。胜国区民。八娼。九儒。十丐。夫列于娼之下。丐之上者。今之儒是己。直是可涕可悲。岂直可笑而已哉。集腐流部。

《老童生》

虎出山而回。呼肚饥其党曰。今日固不遇一人乎。对曰。遇而不食。问其故。对曰。始一和尚来。因䏲气不食。次一秀才来。因酸气不食。最后一童生来。亦不曾食。问童生何为不食。曰。怕咬伤了牙齿。

末句。旧云筋骨老凝不堪食。少蕴籍。年少童生须仔细防老虎。

《又》

县官考童生。傍晚。忽闻厰角喧閙。问之。门子禀云。童子拿差了拄拐。在那里认。

《未冠》

童子有老而未冠者。考官问之。以孤寒无网巾对。官曰。只你一嘴胡髯。勾结网矣。对曰。新冠不好带得白网巾。

《包巾》

老童生临死。见子孙满前。嘱曰。我殓时。若带帽枉却一生读书。若带巾又恐僭分。因叹气曰。仍以包巾束发罢。

《得头》

或问童生之父曰。令郎卷面遍。已许取乎。曰。县尊极爱小儿卷。得头不已。问如何得头。乃摇首曰。是横得。

《儒学碑》

儒学碑亭新完。一士［携］妓往视。见负重。戏谓妓曰。汝父在此。何不拜。妓即下拜云。我的爷。看你这等蹭蹬何时能出学门。

《德行》

士有好饮宿娼。而贿得德行者。或嘲之曰。闻颜子有负郭田三十顷。如何得穷。一人曰。他箪单食是瓢饮。所以穷了。又一人曰。阚饮到去不多。都买了德行头儿。

单是阚饮。不得不买德行头儿矣。

《吃粮》

孔子绝粮于陈。命颜回往回々国借粮。以其名与国●缺字：𣚧缺木相同。兾有情熟。比往通讫。大怒曰。汝孔子要攘夷秋。恠俺回々。连你也骂着。说回之为人也择贼乎。粮断不与。颜子怏々而归。子贡请往。自称平昔奉承。常曰赐也何敢望回々。羣回大喜。以曰粮一担。先今携去。许以陆续送用。子贡归。述诸孔子。孔子攒眉曰。粮便骗了以担。只是文理不通。

《又》

粮长𠬧粮在仓。恠其日耗。潜视之。见黄鼠羣食其中。亟开仓掩捕。黄鼠有䕶身屁。放之不已。大怒曰。这样放屁的畜生。也吃了我的粮去。

《中》

租户连年欠米。田主责之每推年时做不出。至一年大熟。又推田瘦做不出。田主怒曰。明年待。我自种。看如何。租户曰。相公种便种了。只是做不出的。

随你做得出不种何用莫恠成败论英雄也。

《灼龟》

一士灼龟。问前程。卜者曰。冲天甲乙何用。士曰。乡试曰。定是解元。丙丁何用。士曰会试。曰定自会元。腰问甲乙何用。士曰廷试。曰。又是状元。丙丁何用。士曰散遗才。曰这利不稳。

《四字斋扁》

有士好䛖者。或谓之曰。昨夜梦天帝命音乐导斋匾至宅。兄必中矣。其人喜甚。问扁上几字。曰四个字。须作东请我。方可言之。士因具酒相欵

。々毕。问何四字。答曰。岂有此理。

《产喻》

一士屡科不利。其妻素患难产。谓夫曰。这一节。与生产一般艰难。士曰。你却是有在肚里。

《鑚刺》

鼠与蜂约为兄弟。固邀一秀才与盟。秀才不得已。往列之行三。人问曰。公何以屈于鼠辈之下。答曰。他兄弟辈。一会鑚。一会刺。我只索让他罢了。

《求签》

一士嵗考。求籖。通陈考六等上々。四等下々。庙祝曰。相公差矣。四等止杖责。如何反是下々。曰。此非你所知。等黜退。极是乾净。若在四等。看了我文字。决被打杀。

看他自知之明。定是有资质秀才。恨不肯用功耳。又有评秀才𢙣习者云。随你两个人考。也要挤一挤。随你十顿饭。乜要抢一抢。随你一个题目。也要结烛。随你一名不取。也要说不公道逼眞可笑。

《四等亲家》

两秀才同时四等。于受责时曾识一面。久之。联亲。于会亲日相见。男亲家曰。尊容曾于何䖏会［过］来。女亲家亦曰。便是面善。一时想不起。各沉吟间。忽然同悟。男亲家㸃头曰。嗄。女亲家亦㸃头曰嗄。

《趂船》

一僧同秀才趂船。秀才欺僧。乃横卧舟中。僧㱄足以避。久之。问曰。敢问相公。那尧舜是一人是两人。秀才云。天生是一个人。你这贼秃问他怎么。僧曰。既如此。小僧且仲々脚。

一说。多澹台灭明为两人。

《老赔賔》

一秀才惯赔賔。忽逢嵗考。闻出恭击云板声。认谓吊客至矣。急趋出。遂以犯规受责十下。起谓行杖者曰。起动你。打钱去司丧房里支了罢。

吴下二十年前。凡有丧者。必惜重儒中陪客。适值嵗考。诸生俱往。乃请一勅封秀才谓乡贤一原任秀才谓已黜承乏。有同事者作口［号］嘲之曰。昨日某家陪賔走出两顶儒巾。一顶虚田寔契一顶产去粮存时传以为笑谭云。

《穷秀才》

有初［死］见㝠王者。㝠王谓其生前受用太［过］。判来生做一秀才。与以五子。吏禀曰。此人罪重。不应如此善。遣王笑曰。一个穷秀才。许多儿子。活累杀他罢了。

《颂屁》

一士［死］见冥王。々忽撒一屁。士即拱揖进辞云。伏惟大王。高耸尊臋。洪宣宝屁。依稀丝竹之音。彷佛麝蔄之气。王大喜。命牛头卒引去别殿。赐以御宴。至中途士頋牛头卒谓曰。看汝两角夸々。好似天邉之月。双宴尚早。先在家下吃个酒头了去。

酷尽好䛕情状。

一说云。一秀才［死］。见冥王。自陈文才甚敏。王偶撒一屁。士即进词云々。王喜。命延寿一年。至期［死］。复诣王。适王退衙。鬼卒报有秀才求见。王问何人。鬼卒曰。就是那做屁文字得秀才。

《名读书》

车胤囊萤读书。孙康映雪读书。一日康往拜胤。不遇问何往。门者曰。出外捉萤火䖝去了已而胤答拜康。见康闲立庭中。问何不读书。康曰。我看今日这天不像个下雪的。

《谒孔庙》

有以财入泮者。拜谒孔庙。孔子下席荅之。士曰。今日是夫子弟子。礼应坐受。孔子曰。你是我孔方兄的弟子。不敢受拜。

未申年。𡻕凶新例。许纳谷以助贫儒。即批入泮。或嘲之云。衆秀才在明伦堂。见以谷秀至。遥指曰。鵞头来矣。俗谓呆子曰鵞头谷秀曰。你便鵞头。衆曰。笑你费了许多家财。嵗考依旧无用。故曰鵞头。我等如何是鵞头。荅曰。不是鵞头。如何吃我的谷。

《教官辞朝》

教官辞朝。见象。看之。不觉出神。人问之。荅曰。我想祭祀猪有这般大便好。

《上任》

嵗贡选教职。初上任。其妻进衙便大哭。夫惊问之。妻曰。我巴你到今日。只道出了学门。谁知反进了学门。

《公子厮打》

教官公子。与主簿公子厮打。教官公子屡负。诉其父云。不知他吃甚东西。直恁有力。教官访之。闻彼每日吃肉。归谓其子曰。我儿不要忙。祭［过］了丁。与他厮打便了。

《问馆》

乞儿买得新竹筒。衆丐沽酒贺之。酒底曰。庆新管。一先生［过］。闻之。急问曰。你的旧馆何在。

荒岁有延师者。月俸止斗米。而荐书甚衆。主人莫适与适音的。乃悉召而试之。方欲闭门出题。复有数人跪门外。问之。则告考者也。又一先生。闻朝廷考馆选误以为舘也。欣然欲往告考。其友止之曰。彼所考皆进士。何能及公。先生愀然曰。恠道馆不易覔。都被有势力的占去。迩来乡绅多设馆授徒。盖嘲之云。

《猫𢆝鼠》

猫赶鼠。々廹甚。走区竹轿扛中。猫頋之。叹云。看你管馆便进了。这几个节如何［过］得。

偏是这几个节好［过］有羡先生赚自在钱者。先生云。分明是个松柴。逢节方有此油水。

《登厕》

一学徒将入厕。问先生曰。欲登厕否。先生曰。我也有这个意思汝且先往。徒去。值先有人在厕。遽返。先生问曰。何为遽返。曰。又有一个有意思如先生者在里而。

《昼寝》

一师昼寝。及醒。谬言曰。我乃梦周公也。明昼。其徒効之。师以界方击醒。曰。汝何得如此。徒曰。亦往见周公耳。师曰周公何语。荅曰。周公说昨日并不曾会尊师。

《又》

夫子责宰予以朽木粪土。宰予不服曰。吾自要见周公。如何怪我。夫子曰。日间岂是梦周公时候。宰予曰。周公也不是夜间肯来的人。

又师喜昼寝。弟子曰。宰予昼寝四字如何解。师曰。宰者。杀也。予者。我也。昼者。日中也。寝者。眠一觉也。又问如何贯串。曰。便杀我也说不得。到日中定要眠一觉。余又曾见宰予全节讲章一篇。腐极可笑。并附此云。夫子设教于否坛之上。洙泗之濵。方进午饍。忽闻齁々鼾睡之声。夫子惊而起曰。斯何人也。其回也与。回也不惰。殆非也。其由也与。由也好勇亦非也。迹而视之。则其人姓宰。名予。向在言语之科者。夫子蹴之起。跪而责之曰。夏后氏以松。可雕也。殷人以柏。可雕也。周人以栗。亦可雕也。汝则朽木。不可雕也。数仞之墙可圬也。及肩之墙。亦可圬也。即鲤之面墙。犹可圬也汝则粪土之墙。不可圬也。吾将以绝孺悲之瑟绝汝。恐汝不悟。吾将以扣原壌之杖扣汝。恐汝不疼。必须以诛少正邜之刑诛汝方可以儆衆。而刀锯又在鲁库之中。吾今用何物诛汝乎。用何物诛汝乎。

《读别字》

有训蒙者。首教大学。至于戏前王不忘句。竟如字读之。主人曰。误矣。冝读作呜呼。师从之。至冬间读论语注。傩虽古礼而近于戏。乃读作呜呼。主人曰。又误矣。此乃于戏也。师大怒。诉其友曰。这东家甚难理会。只于戏二字。年头直与我拗到年尾。

《又》

有主人以米数石。延蒙师。与之约。读一别字。罚米一升。至散馆。计一年所读退却。仅存米二升。主人取置案上。师大失望。叹曰。是何言兴与是何言兴。主人頋童子曰。连二升一并拿进。

《读破句》

冥王恶世多。庸师。不识句读。误人子弟。乃私行访之。闻有教大学序者。念曰。大学之。书古之。大学所以教人之。即命鬼卒勾来。责之曰。汝何甚爱之字。我罚你做一个猪。其人临行。囘头曰做猪所不敢辞。愿判生南方。王问其故。对曰。南方之。猪强于北方之猪。

一说。二蒙师［死］。见冥王。一系读别字者。一系读破句者。勘毕。别字者罚为狗。破句者罚为猪。别字者请为母狗。王曰。何也。曰礼记云。临财母狗得。临难母狗免。做猪者。请生南方云々。

《作祭文》

一人丧妻母。托馆师做祭文。乃按古本误抄祭妻文与之。其人怪问。馆师曰。此文是刋本定的。谁教他死错了人。

《屎字》

一学生问先生云。屎字如何写。先生偶想不起。荅曰。分明在口［边］。一时说不出来。

《川字》

一蒙师止识一川字。见弟子呈书。欲寻。川字教之连揭数叶无有也。忽见三字。乃指而骂曰。我着处寻你不见。你到睡在这里。

《讲书》

一蒙师设教。有问大学之道如何讲者。师佯醉曰。汝等偏拣醉时来问我归与妻言之。妻曰。大学是书名。之道是书中的道理。师领之。明日谓门人曰。汝軰无知。昨日我醉。便来问我。今日偏不问。何也。汝昨所问何义对以大学之道。师如妻言释之。弟子又问在明明德如何。师遽捧额曰。且位我还中酒在此。

《教法》

主人咎师不善教。师曰。汝欲我与令郎俱［死］耶。主人不解。师曰。我教法已尽矣。只除非要我鑚在令郎肚里。我便闷杀。令郎便胀杀。

《没坐性》

夫妇夜卧。妇持夫𫝑问何物。夫曰先生也。妇曰既是先生。有馆在此。请他一处。云雨毕。明早。妻以二鸡子暖酒。啖夫。々笑曰。我知你是谢先生了且问你先生如何。妻曰。先生尽好。只嫌他没坐性些。

不但没坐性。还怕嫌他罢软。

《又》

或遇处馆者。呼曰。坐冷板櫈的来了。处馆者不喻。其人曰。此做先生本等也。处馆者曰。我一向不知。姑耐心一日。坐而騐之。既少坐。不胜其烦。曰趂热＝上执＝走罢。

吴欲贫家多火葬。故各门有烧人坛。掌火者即件作軰也。有兄弟二人。分烧二棺。嫡所焚尸。下体独不烬。访之。彼是医生。劳苦枯瘠。此则先生。坐冷板櫈者也。明日又有儒医一棺至。弟惩前事。乃择医生。素无坐性。而医则日々坐家者。

《兄弟延师》

有兄弟二房。共延一师。分班供给。每交班。必互嬿师瘦咎供给之不豊。于是兄弟相约。师初至。即称斤两以为交班肥瘦之騐。一日弟将交师于兄。乃令师饱餐而去。既上秤。师偶𠎭一屁。乃咎之曰。秤上买卖。岂可撒出。说不得。原替我吃了下去。

又一翁。晚而得子。欲得佳名。以祝其易育。邻士贪而有学。乃往恳之。士命曰金郎。未几而夭。在育。命曰银郎。又夭。后又诞一子。谓士曰金银贵重。故难招。乞择一贱而寿者命之。士曰。可命曰先生。翁骇问其故。士曰。做先生的饥不杀。冻不杀。定是易养。呜呼。师道可怜。至此极矣。

《馀姚先生》

馀姚师多馆吴下。春初即到。腊尽方归。本土风景。烦认不眞。偶见𣒒丝可爱。向主人乞一枝。寄归种之。主无叶的。

《又》

馀姚师馆云问归。亲友共走候之。问彼中。风土。师极言富庶。且云。普照寺前所陈海错无数。衆曰。汝鲁吃否。曰。我止眼饱而已。因其围争䑛其眼。

䑛眼回去。还有吮他舌头的。

《道学相骂》

两人道诟于途。甲曰。你欺心。乙曰。你欺心。甲曰。你没天理。乙曰。你没天理。一道学闻之。谓门人曰。小子聼之。此讲学也。门人问。相骂。何谓讲学。曰。说心说理。非讲学。而何。曰既讲学。何为相骂。曰你看如今道学軰那个是和睦的。

《问孔子》

两道学先生议论不合。各自诧眞道学。而互诋为假。久之不决。乃共请正于孔子。孔子下阶。鞠躬致敬而言曰。吾道甚大。何必相同。二位老先生皆眞正道学。丘素所欣仰。岂有伪哉。两人各大喜而退。弟子曰。夫子何䛕之甚也。孔子曰。此軰人哄得他去勾了。惹他甚么。

《不问马》

一道学先生在官时。马厩焚。童仆共救灭之。回报。道学问之曰伤人乎。对曰幸不伤。但马尾烧𨚫了此。道学大怒。责治之。或请其罪。曰岂不闻孔子不问马。如何輙以马对。

《行房》

有道学先生行房。既去亵衣。拱手大言曰。吾非。为好色而然也为祖宗绵血食也。乃凸一下。又曰。吾非为好色而然也为朝廷添户口也又凸一下。复曰。吾非为好色而然也。为天帝广化育也。又凸一下。或问弟四凸说甚么。有识者曰。如此道学先生。只三凸便完了。还有甚说。

《倭子作揖》

一士遇倭。避土穴中。为倭所觉。自称道学。求免。倭曰。既道学先生。出来作揖。士曰。畏将军之刀。请衘之。已又曰。畏将军之刀锋。请内衘之。倭信为寔然。如其言。士乃出。方揖。遽以手拍刀背。刀䧟其颊。倭衘刀谓士曰。好个道学。

这道学还有此作用。可敬可敬。

《女道学》

一儒家女新婚。交欢之际。阴道先生。此女忽穿衣下地。整容向末万福。夫惊问故。荅曰僭先了。







三·世讳部


《世讳部》

墨憨子曰。贫与贱。世所讳也。余亦因而讳之。然贱而不贫。或遂忘其贱。贫而不贱。谁肯怜其贫。此又可微世风矣。虽然。贫莫如丐。而丐中有孝子。贱莫如妓而妓中有义娼。寿于稗史。芬于口类。贫贱固不足讳也。不足讳又何笑焉。笑贫贱中之可笑者。亦以笑世之笑贫贱者。集世讳部。

《贫士过冬》

冬至节近。贫士向人愁曰。我过年之物。反有二件矣。恨无物过冬耳。曰。何不且移过年者过冬乎。士蹙额曰是移不得的。问何物。曰。芝蔴箕。石灰。

《遇偷》

偷儿入一贫家。徧摸。一无所有。乃唾地开门而去。贫汉于床上见之。唤曰。贱可为我开了门去。偷儿曰。你这个人呌我贱。也忒难。

一说。唤贼关门。贼笑曰。我且问你。关他做甚么。亦有味。旧说云。贼。可替我带上了门。贼曰。是这等贫懒所以做不得人家。贫汉曰。我做人家与你偷么。

《又》

贼见有穿新衣者。疑其富夜掘其壁。其人故贫。未睡遇掘䖏。即将锅盖抵档。贼叹曰。看他不惟身上好穿着。屋里也好装摺。其人应云。你外面看来好。不知我里面那东掩西。𦅈捕得好若。

《又》

偷儿入一贫家。其家止米一小瓮。置卧床前。偷儿觧裙布地。方取瓮倾米。床上人窃窥之潜抽其裙去。急呼有贼。々应声曰。眞个有贼。方才一条裙在此。转眼就不见了。

一说偷儿既失裙。乃曰。此䖏原来有贼的。语亦冷亦越。

《又》

一贫士素好铺张。偷儿夜袭之。空如也。骂而去。士摸床头数钱追赠之。嘱曰。君此来。虽极怠慢。然人前万望包荒。

《两衫》

甲乙俱贫。隆冬时。甲穿单布衫二。乙穿夹布袄一。甲笑乙曰。亏＝左虚＝你一件衣袄。如何御寒。乙曰。你我皆两臂。何以笑我。甲曰。我难道不多你此儿。乙曰。多甚么。甲云。可是多两个底襇。

《被》

贫渔夫妇于冬天以网为被。中夜。以指透网外。私相谓曰。如此寒夜。亏＝左虚＝那无被的。如何熬过。

《借债》

有持券借债者。主人曰。不须券。只畵一幅行乐图来可也。问其故。曰。怕日后讨债时。不是这般面孔耳。

《戴笆斗》

有避债者。偶以事出门恐人见之。乃顶一笆斗而行。为一债家所识。殚其斗曰。所约如何。姑应曰。明日。已而雨大作。斗上㸃击无算。其人荒甚。乃曰。一㮣明日。

《说出来》

一人为索逋者索苦。辞之不去。乃曰。你定要我说出来么。索逋者疑其道已心病嘿然而去。如此数次。一日发狠曰。由你说出来罢。我不怕你。其人又曰。真个要我说出来。曰真要你说。曰。不还了。

《说梦》

欠债者谓讨债者曰。我命不久矣。昨夜梦见身［死］。讨债者曰。阴阳相反。梦死反得活也。欠债者曰。还有一梦。々见还了你的债。

《坐椅》

一家索债人多。椅俱占满。更有坐槛上者。主人私于坐槛者曰。汝明日早来。坐槛者意其先完己事。乃扬言以散衆人。次日黎明即往。叩其相约之意。荅曰。早来可先占把交椅。

《保债》

有负债者。为债主人所逼。自投眢井。债主人恐甚。呼之出。曰吾不出矣。出。无以偿汝。债主人曰。即出。当为你焚券。曰。甚善。虽然。我不出矣。吾家贫甚。债主人曰。即出。当为尔绡致钱粟。又曰。甚善。虽然。吾犹不出也。吾有好友。贫更甚。汝必贷以十金。债主人曰。吾为惠于尔足矣。何能及尔友乎。曰。苐贷之。有我在不妨。

《转债》

一人借银五两。约四分起利。满十月。应还七两矣。谓债主人曰。目下来不及。汝找三两与我。转十两文契罢。从之。又十月。应还十四两矣。又曰今年也来不及。加我一两转十五两罢。债主以所找甚寡。复勉从之。再十月。应还二十一两矣。及往索。又乞找四两。转二十五两。债主有难色。其人便怒曰。我那一年本利不清。你直如此作难。

《扛》

有欠债屡索不还者。主人怒。命仆軰潜伺。扛之以归至中途。仆暂歇。其人谓仆曰。快走罢。歇在此。又被别家抗去。不关我事。

旧话云。㝠王命拘蔡青。鬼卒误以为债精也。拘至案。王知。其谬。命放囘。债精曰。此䖏权借一躲。其寔不须去了。扛他去者。亦恐不易打发。

《小欠》

有小欠者。每索。必辞以不在家。一日又辞。索者识其音。正欠主也。曰。汝在家。如何囘我。应曰。我非某人。乃其亲眷耳。索者湿破纸窓。认出之。其人即大怒曰。所欠。几何而坏吾窓也。俟补好。当还汝。索者曰。是不难。即为补讫。复索之。应曰。如今又不在家了。

相传此为祝京兆枝山回鱼钱事。京兆有债僻。每肩与出。则索逋者累々相随。盖债家谓不往索。恐其复借而京兆亦恬然不为恠也。尝托言款客。往友家借银镶钟数事。既借。主人心疑。遣仆随其与察之。则己汲々擗银而弃胚于外矣。仆追止之。京兆曰。借我。即我物也。汝欲用。亦拿一两事去。不妨。又嵗尽。乏用。遍走柬于所亲知。托言吊丧。借得白圆领共五十馀件。并付质库。［过］嵗首。诸家奴云集。则皆索白圆领者也。覔典票。已失之矣。事极可笑。然于京兆不妨奇品。

《定亲》

一人如厕。偶厕先有女子在焉。偶失净纸。因言若有知趣的给我。愿为之妇。其人闻知。即以自用者。从壁隙中扥逓与。女净讫。迳去。其人叹曰。虽定得这头亲事。屁股头何日乾净。

《乞儿》

有乞儿积粟二酒瓶。自谓极富。一日与伴行市中。闻路人问荅。言今嵗収［过］米三千石矣。丐蹑伴足谓曰。你［听］这人说谎。不信他家有许多酒瓶。

《又》

一乞儿戒食狗肉。衆丐劝之。必不可。曰。我戒之久矣。衆曰。你便戒他。々倒不戒你。

《又》

一乞儿病腿烂。卧金刚脚下。狗往●缺字：左『食』右『舌』之。乞儿曰。畜生。直恁性急。我［死］后少不得都是你的。

或述此笑话云。是嘲败子者。余曰。还是嘲败子之父。或问何说。余曰。他做人家忒呌化样了。定然养出这等畜生来。

《初靠》

初靠人家。怕羞。讲［过］空身跟随。不拿甚物。一日家主欲出。偶乏人持竹盒。强使拿之。其人不得已。乃［插］一沽々鸟在上。沽々鸟吴俗卖慓之名市人唤曰。卖竹盒的来。其人指家主曰。前面这位已买下了。

《复入》

一仆嫌主贫。逃外。后主人得第。求复入。主人不许。坚求不已。主人怒。呼进。责二十板。逐之。至大门不肯出门者劝之速行。仆曰。我如今是他嫡々亲々的家人了。门者曰。既打了。决不用你。如何是他家人。仆曰。不是他家人。怎打得我。

《争坐位》

鼻与眉争坐位。鼻曰。一应香臭皆我先知。我之功大矣。汝有何功。位居我上。眉曰。是则然矣。假如鼻头居上位。世有此理否吴俗呼家人为鼻头。

相传苏州王氏仆吴一郎。富而恣。宴会。踞上席。坐中作此嘲之。吴逡廵而去云。又吴以赀得官。出入常乘舆。一日乘四人轿。赴姻家席。坐中有某春元恶之。时有关白之警。乃遽谓吴曰。近阅邸报。关白已就擒矣。吴欣然来问。某曰。原来关白是一妖恠身长数丈。腰大百围。截其头。重数千斤。碎之而后能举也。吴曰。那有此事。某曰。只一个鼻头。就是四个人擡了。吴亦不终席而去。

《见饭就住》

有投靠者。自言一生不会横撑船。不肯缩退走。见饭就住。主人喜其小心向前且廉于口也。纳之。后捻河泥。辞曰。说［过］不会横撑船的。使［插］秧。又辞曰。说［过］不肯缩退走的。主人愠甚。伺其饭。则连进不止。乃摘见饭就住语责之。其人张口以喉向主人曰。可见饭否。

《𣬝胚》

一人性淫。死后冥王判作女身。其人抢一阳物而趋。鬼卒持阴追换。其人疾走不頋。卒遂以阴从后掷之。曰。随你走得快。来世怕不做个𣬝胚。

《卖草纸》

一人如厠。适旁厠先有人。偶乏净纸。云愿出一文买之。此人偶有馀纸。遂得一文。以为有利甚。明日抱净纸一束。往厠旁候买。有识者谓之曰。昨偶然耳。这是出恭的所在。如何指望赚钱。

出恭所在。还算有本钱的。比光棍白掉如何

《屁眼痒》

一人遇仇于途。执而归。知其好洁。乃纸糊一室。命善屁者与仇同䖏。而扄其户。逾日。度彼已困。乃以簮脚穿窓一孔窥之。眼为屁气所触。发奇痒。以示医。々曰。赤眼可医白眼亦可医。此屁眼痒也。教我如何医得。

屁眼痒如何医不得。此公不曾看医书上肠风一条耳。

《痛》

一童子初被诱。痛极。狂奔数百步。因以臋示。傍人曰。烦老伯々一看。卵还在里面否。

《世袭小官人》

有龙阳生子。人谓之曰。汝已做老官人矣。难道还做小官人事。龙阳指其子曰。深欲告致。只恨替代还小。

不意龙阳中亦有龙断。

《丢西瓜》

一小官人要吃西瓜。人与之赌曰。丢得进屁眼。便输你吃。如其言投进。有声。呼迸出。视之。已先有一瓜在内。 俗语云。世间何物为三宝。硬卵宽𣬝与紧bi。卵软bi宽𣬝太紧。搃然好煞也跷蹊。这小官人有一宝矣。

《夫々》

有与小官人厚者。及长。为之娶妻。请［过］通家不避。一日撞入房中。适亲家母在。问女曰。何亲。女荅曰。夫々。

《龙阳新婚》

一龙阳新婚。才上床。即攀妇臋。欲做。妇曰。差了。曰。我从小学来是这等的。如何得差。妇曰。我从小学来却不是这等的。

又一龙阳毕姻后。日就外宿。妻走母家诉曰。我不愿从他了。母惊问故。荅曰。我是好人家女儿。倒去与他做鸟龟。

《又》

一龙阳新婚之夜。以臋凑其妻。々摸之。讶曰。如何没有的。龙阳亦摸其妻。讶曰。你如何也没有的。

《㣙衣》

小官人穿新㣙衣出。一人见之。曰。此㣙异哉。非蚕丝所织。乃蜘蛛［丝］也。问其故。曰。根々在屁眼内抽出来的。

《寿木》

有好男色者。夜深。投宿饭店。适与一无须老翁同宿。暗中以为少童也。调之。此翁素有臋风。欣然乐就。极欢之际。因许以制衣。买鞋。俱云不愿。问所欲何物。荅曰。愿得寿板一副。

有老龙阳泄气。狎客为之叩齿。衆问故。荅曰。老鸦呌吴音鸦𣬝同亦可笑。

《岁首妓》

一妓岁首站门。欲招一客发市。客曰身止有钱一文。汝愿否。妓嫌大寡。从之去。鸨闻之。趋出曰。一个钱也是好的。如何放［过］他。乃命遥呼之转。客闻呼。悔曰。想是还透他了。

不要笑妓中真有一文不值的。

《梦》

客与妓久别。后再往。各道相思。妓云。我无夜不梦见你。同眠同食同游戏。当是积想所致。客云。我亦梦之。妓问。汝梦为何。客曰。我梦见你不梦见我。

《豁拳》

阚客与妓密甚。相约同［死］。既设酖酒二瓯。妓让客先饮。客饮毕。因促妓。々伸拳曰。我量窄。与你豁了这瓯罢。

豁拳是彼长技。不然亦不豁矣。

一说。客方饮。妓即以扇拍案曰。板后亦直截。

《咬虱》

客与妓对坐。妓摸得一虱。潜自咬杀。客已见之矣。少焉。客亦摸得虱。伪为烧香者。而投之炉中。遇火作响。妓笑曰。烧熟了。客曰。强如你生吃。

至々生曰。一对色精。

《羊皮袄》

妓接一北方客。临去。妓欲暖其心。伪云有三个月孕。是你骨血。你须来一看。客信之。如期而至。妓计困。乃以小白犬一只。置儿篮内。蒙被而诳客曰。儿生矣。客启视大喜。橅犬曰。果是我亲生骨血。在娘胎就穿下羊皮袄子了。

《小娘》

牝狗与牛交而生儿。及长。人问其爷娘何在。指牛曰。此爷也。指狗曰。此娘也。讶曰。这一个大老官人。如何配这个小娘。

《又》

有翁妪好道。相约六十时。当入山修行。至期。偕往终南。翁命妪且止山下。我先往观。既涉山顶。则仙翁皆千百嵗人。指翁曰。小官儿何来。翁闻之。急下。促妪速行。妪问故。翁曰。我这把年纪。还认做小官。你若去。倘呌你做小娘。你自也没趣。

《赎身》

某家畜一牝犬。邻家雄犬日逐之出入。主人厌之。命烹此犬。已而羣犬复至。主人谓之曰。痴畜生。休想罢。尊翠已自熟赎了。

《缠》

虎与蛇相爱之极。蛇乃以身缠虎腰。愈缠愈紧。终不忍离。问后来如何。曰。缠之不已。被他缠杀罢了。

果是相爱。果是不忍相离。情愿缠杀。但恐蛇性难测。虽有老虎手叚。难脱他软蔴绳耳。

《吏偕卓》

一吏饭于家。欲往邻家借卓。妻曰。自己所有。何用去借。吏笑曰。我的脚伸在别人卓子底下吃惯了。

嘲惯撞席的也得。嘲门客也得。

或谓余曰。古称四贱。曰娼优隶卒。吏不与也。子伸丞史于古艳。而附吏书于世讳。有说手。余应之曰。有。无官不贵。无役不贱。

《杓耳》

有讼人咬去其耳者。被告辨云。是他自咬的。与小的无干。吏在公座后。杓己耳。团々走转。官回头见之。喝云。这是甚么规矩。禀云。小的在这里详情。

《做牌》

有叩吏门者。妻曰。出去了。你可是要做牌。留大些一个东道在我房里。凭你要搁就搁。要捺就捺。要牒就牒。要缴就缴。

十个外郎九个狼且喜他娘于活动。

《书手吟诗》

苏人有二壻者。长秀才。次书手。每薄次壻之不文。次壻恨甚。请试。翁指庭前山茶为题。咏曰。㩀看庭前一树茶。如何违限不开花。信牌即仰东风去。火速。明朝便发芽。翁曰。诗非不通。但纯是。衙门气。再命咏月。咏云。领甚公文离海角。奉何信粟到天涯。私渡关津犹可恕。不合夤夜入人家。翁大笑曰。汝大姨夫亦有此诗。何不学他。因请诵之。闻首句云。请光一片照。姑苏。哗曰。此句便差了。月岂偏照姑苏乎。须云照姑苏等䖏。

《义民官》

一义官奉上奔走。汗透。乃就混堂浴。而所解大小衣。悉为人窃去。方喧覔间。主人诮其图頼。此官愤甚。乃带纱帽穿鞋。而系带于亦身。谓衆人曰。难道我是这等来的。

《门子》

一按君出廵。言动素极庄严。既卧。偶欲动厉声唤曰。门子你上来。门子跪应曰。嗄。既登床。将合。门子复下跪曰。禀老爷。唾儿一件。还是爷这里用。还是小的自备。曰。旧规是怎么样的。禀曰。旧规是协办的。曰。照前院行事罢。

《又》

乡间［蚊］虫最大。有居乡者苦之。迁性城中。至县前。闻有唤门子者。乡人见之大惊曰。汝城中蚊门子恁大。不钉［死］人乎。荅曰。不然。乡间蚊子是钉人的。城里蚊子是与人钉的。

《皂隶新婚》

皂隶新婚。始合时。妻不能忍不觉失声。隶大喝曰。咄不要嚷。

旧话皂隶既富。盛服。往妓馆饮酒。举筯讫。即以筯撑顺如执杖状。妓曰。这位官人像个皂隶。々即吆喝曰。咄。亦同意。

《拿屁》

官坐堂。衆人中撒一屁。官问甚么响。拿［过］来。皂禀曰。拿不着的。官云。如何作弊。定要拿来。皂将纸包一屎块。回云。正犯走了。拿得家属在此。

或云。这纸包该赏皂隶。余曰。未必稳。只怕官还要问家属一个不合。

《搃甲》

一火夫。改充搃甲。偶以接官不到被责。其母曰。我道官高必险。不如仍做火夫去。

《戯子》

戯子出门。嘱其妻云。同伴来。可拿出戯鼓教他对々戯眼。妻悮以为脱出屁股。教他对屁眼。同伴至。乃以后庭与之。伴问云。你家主公说我做法何如。其妇云。好是好。只是急撮戯。文板须要上紧些。







四·方术部


墨憨子曰。孔墨之后。儒分为八。墨离为三。白再逾而成黑。虽小道。必有可笑者焉。集方术部。

《医人》

有遇医士出门者。犬适栏门而吠。主人喝之即止。医赞其觧人意。主人曰。此畜生颇々依医人。

《幼科》

富家延二医。一大方。一幼科。适客至。问一位何人。主人荅曰。皆名医。又问那一科。主人指曰。这是大方。这是小儿。

旧话吕洞賔戯白牡丹。白问其阳何物。荅曰。仙人种也。吕亦问其阴。荅曰。小儿窠。

《夜啼》

小儿苦夜啼。迎医治之。医用药讫。因留宿。夜半。使童子潜探儿啼止否。还报曰。儿不啼。儿母啼矣。

一说还报云。小儿不啼。大人啼矣。医曰。问大人也要药吃否。

《身𤍠》

小儿患身热。服药而［死］。其父诣医家咎之。医不信。自往騐视。抚儿尸。谓其父曰。你太欺心。身子幸已凉矣。

此与医驼背用夹板者同。人但知此是笑话。不知执古方治病。头痛医头脚痛医脚者。皆此类也。

《药闘》

病儿服药后。腹痛甚。儿父走问医者。医者曰。无访此。吾药与病鬦耳。言未毕。家人跟跄而至。报儿［死］矣。医拊掌曰。我说鬦我的药不［过］。

《包殡殓》

一幼医药［死］人儿。々家诟之曰。汝若好々殡殓我儿。我无言矣。医许。以带归䖏置。因约儿于药箱中。々途又遇一病家邀去。启箱用药。误露［死］儿。病家惊问。对曰。这是我带去包活的。

《又》

有医［死］人儿。许以袖回殡殓者。其家恐见欺。命仆随之。至桥中。忽取［死］儿掷诸河。仆怒曰。如何抛了我家小舍。医曰。非也。因举左袖曰。汝家的自在。

《学游水》

一医生医坏人。为丧家所缚。夜自脱。赴水遁归。见其子方读。脉诀。遽谓曰。我儿。读书尚缓还是学游水要紧。

《冥王访名医》

冥王遣冥卒访阳间名医。命之曰。门前无寃鬼者即是。每［过］医门。寃鬼毕集。最后至一家。见门前独鬼旁徨。曰。此可当名医矣。问之。乃昨日新竪药牌者。

《赔》

一医。々［死］人儿。即以己儿赔之。无何。医死人仆。家止一仆。入以赔之。一夜又有叩门者。云娘々产里病。烦看。医私谓妻曰。又看中意你了。

《僵蚕》

一医甚无生理。忽求药者至。开箱取药。中多蛀虫。人问此何物。曰僵蚕。又问僵蚕如何是活的。曰。吃我药耳。

只怕人吃了。倒做了僵蚕。

《怨算命》

或见医者。问以生意如何。荅曰。不要说起。都被算命先生悞了。嘱我有病人家莫走。

《自饮》

一医卖生熟药。俱不发市。乃煎成药饮卖之。至夜。无来问者。恨曰。这等没生意。活他做甚便取所煎药自饮。

《看脉》

有医坏人者。罚牵麦十担。牵毕。放归。明日有叩门者曰。请先生看脉。麦医应曰。晓得了。先淘在那里。我就来牵也。

《送药》

一医迁居。谓邻舍曰。向来打搅。无物可将别敬。每位奉药一帖。邻舍辞以无病。医曰。吃我药起来。自然有病。

《骂》

病家请医看。医许以无事。费多金。竟不起。病家恨甚。遣仆往骂之。顷间便回。问曾骂否。曰。不曾。问何以不骂。曰。骂者太多。教我如何挤得上。

《愿脚踢》

樵人担柴。误触医士。医怒。欲挥拳。樵跪曰宁受脚踢。旁人讶之。樵曰。经他手。定是难活。

《歪嘴求药》

有患嘴歪者。叩医求药辞云。我是里科。无此等药。歪嘴曰。难道特地做一个郎中。枳嘴术直丸也没得在家里。吴音嘴同枳直同术

《跳虱药》

一人写招牌。出卖上好跳虱药。问如何用药。曰捉住跳虱。以药抹其嘴。即［死］矣。问者曰。既捉住。何不搯杀了省事。曰。如此说来。你的方子更好。

《疥药》

有医者招牌书神妙疥疮药。适求药者至。医指架上葫芦令其自取。求药者责其懒。荅以病疥。问既病疥。何不抹此药。曰。惟其抹之耳。

《诊僧脉》

有留僧宿书房者。僧适病。迎医视之。医见精室。疑以为房惟中也。及诊脉。遂言经事不调。及胎前产后。诸症。僧揭帐。视医而笑。医谓僧曰。小舍々。你莫笑。令堂的病凶在那里。

《补药》

一医止宿病家。夜半。尿急不便。乃出于一药。格中闭之。晨起。主人请用药。偶欲抽视此格。医坚不许。主人问是何药。荅曰。我自吃的补药在内。

有谓小便为还魂汤。服之益人。然则此乃还魂饭也。名为补药宜矣。

《方相》

方相路遇医人。扯住痛哭。旁人问曰。为何如此悲切。方相诉曰。一言难尽。自彼行医。使我日々不得安闲。

《子中状元》

一医生之子。学问平々。忽中状元。不觧其故。乃斋宿城隍庙中。求神指示。梦神曰。汝知发大魁之故乎。以汝父有大阴功也。曰。吾父一医生。何太阴功之有。神曰。他阴功最大虽做医生。从不曾用药。

《乳痈》

一妇左乳生痈。医往视。乃弄其右乳。妇怒诘之。医曰。像了此乳。有甚事来。

《箭》

一人往观武塲。飞箭误穿其耳。迎外科治之。医用小锯々其外簳。即索谢求去。内截如何。曰。这待里科来。

《经騐方》

方上医者闻一良方。即笔之。途遇贼。伏林莽潜窥。见羣盗方杀一大卵脬者。首坠而脬已缩小。乃取笔记之曰。医大卵脬经騐方。

《谢医》

有害眼赤者。百方不效。或教以将己尿抹之。如言。遂愈。一日小觧。向汤物。言曰。亏你医好我眼。我要结巾送你。你时大时小。要做衣送你。又时短时长。人问何为自言自语。荅云。我正打㸃谢医。

一说。人问这是你自家屋里郎中。谢他则甚。荅曰。越是自家屋里郎中。谢到要紧。盖医者为亲所嘲云。

《前知》

一卜者善揣摩。素称前知。晚年多不騐。其子曰。时势＝上执＝不同也。欲騐。亦甚易耳。父使次日试之。于晨起。见大风雨。意今日必无人矣。俄有求卜者。即问曰。汝东北方来乎。曰然。汝姓张乎。曰然。汝为尊正卜乎。亦曰然。卜毕而去。父惊问何以知之。子荅云。今日乃东北风。其人面西而来。故肩背俱湿也。且其来甚早。手尚执灯。明写清河字。非张姓而何。父曰。是则然矣。何以知其为妻卜也。曰。如此风雨。起黑。早来卜不为老婆难道为爷娘不成。

伤时之甚。

《星相》

街市失火。延烧百馀家。止两家不动。问之。则一星家。一相家也。问火𤏲𤏲音着时。何以独免。荅曰。星相家自然不𤏲的。

《相々》

有设帐行相者。扯一行人要相。其人曰。我倒相看你了。相者问云。你相如何。曰。我相你决是相不着的。

《三阿弟》

汉时有一神相来访刘玄德。刘使观相。々者曰。汝相甚好。白面而白心。因令相云长。相者曰。汝相亦好。赤面而赤心。刘闻之。急握张翼德手曰。三阿弟险矣。莫相罢。

《风水》

有酷信风水者。动辄问阴阳家。一日偶坐墙下。忽墙倒被压。亟呼救命。家人軰曰。且忍看。待我去问阴阳先生。今日可动得土否。

微俗多溺风水。甚者盗埋易骨。无所不至。又有覔得一善地者。云极富贵。但须尅［过］士人。乃发。其人欣然定穴。问其亲丁几何。自数不［过］六人耳。尤可笑。袁了凡先生访地。至光福。问一村农。曰。颇闻此䖏隹穴否。曰。小人生长于斯。三十馀年矣。但见带纱帽者来寻地。不见带纱帽者来上坟。先生嘿然而去。此村农近有道者。要之风水不可过信。亦不可不信。余又闻一笑话云。有于暑月舟行者。邻人止之曰。语云朝华不出市。今日天色必变。风々水々。行船不易。勿出可也。其人不从前途。果值风雨。几覆夜往谢邻人。邻人曰。我原说有风水的。你自不信耳。

《巫》

一巫者方降神。被被音披发谩语。适官府［过］。见之大怒。命擒来。问为何人。巫惶廹叩头曰。小的是金元七搃管。

《烧丹》

问烧丹者曰。师父既善㸃化。何不自㸃些用。曰。贫无本钱。又问师父。既赤贫有何谢师。而学此妙术。曰。向来原系富家。又问富家何以得。贫曰。都是烧丹烧尽。







五·广萃部


墨憨子曰。僧道方外。厥品卓矣。虽然。今之僧。非黄面之僧。今之道。非青牛之道。彼亦直径马以作衣食之缘耳。若尔则与庖人工人中人媒人。手忙脚乱舌费唇劳者何异。集广萃部。

《和尚宿娼》

一僧宿娼家。以手摸娼前后。忽大呌曰。奇哉妙哉。前面好像尼姑。后面一似我徒弟。

《又》

一僧宿娼。々遽攀僧头以就其阴。僧曰。非也。此小僧头耳。娼意其嫌小。应曰。尽勾了。

《硬》

问和尚曰。汝軰出家已久。此物还硬否。和尚曰。一月只好硬三次耳。曰。若如此。大好。和尚曰。只有一件不好。一硬就要硬十日。

有人自述一日行房三十度者。傍一老妪闻之。合掌曰。阿弥陀佛。也抵我门一个月了。以此妪配此僧。方是对手。

《跳墙》

一和尚偷妇人。为人所追。既跳墙。复倒坠。见地下有光㾗。乃捻拳印指㾗其上。如冠子样。曰。不怕道士不认。

《闻香袋》

一僧每进房。辄闭门。口呼亲肉心肝不置。衆徒俟其出。启［钥］瞷之。无他物。惟席下一香囊耳。疑此有来历乃去香。寔以鸡粪。僧既归。仍闭门取香囊。且嗅且唤曰。亲肉心肝。呀你怎么这等。莫非撒了尿么。

《桩粪》

按院新到。出榜。每寺院要取桩。寔粪一担。如无者。拆毁其寺。僧与徒议桩。徒许之。行事间。僧屡以指唾抹臋。徒怒。遽起厉声曰。拆了山门也。说不得。才桩得些你又吃去了。如何凑得起。

旧话云。有买粪于寺者。道人索倍价。买者讶之。道人曰。此粪与他䖏不同。尽是师父门桩寔的。

《响屁》

一翁以幼孙命犯孤宿。乃送之入寺。々僧具酒欵之。孙偶撒一屁。翁不觉大恸。僧曰。老亲家何以发悲。翁曰。我哭我小孙。此后要撒这个响屁。再也不能勾了。

又一僧患大卵脬。请医视之。医曰。此症。他人患之。可医。惟出家人最难医。问何故。荅曰。这一大包。都是徒弟门的屁在里面。

《对穿》

沙弥初诱一师弟。兴酣。师弟之阳亦举。湿津々然。沙弥从后摸着。叹曰。阿弥陀佛。对穿。

《天报》

老僧往竹园出大恭。其臋悞戴笋上。小僧见之。合掌云。阿弥陀佛。天报。

《开荤》

师父夜谓沙弥曰。今宵可𣬿一素𣬝。沙弥曰。何谓素𣬝。曰。不用睡者是也。已而沙弥痛甚。呌曰。师父熬不淂。开了荤罢。

《春方》

或问春药方何者最効。荅曰。麺筋豆腐二味绝胜。问者讶其妄。荅曰。若不信。只看这些和尚。

至々生曰。和尚何尝吃面筋豆腐。只怕还在那里吃春药。

《雀》

鹞子追雀。々投入一僧袖中。僧以手搦定曰。阿弥陀佛。我今日吃一块肉。雀闭目不动。僧谓已［死］。才纵手。雀即飞去。僧曰。阿弥陀佛。放生了你罢。

《鰕》

和尚私买鰕食。鰕在热＝上执＝［锅］中乱跳。乃合掌低声向虾曰。阿弥陀佛。耐心。少时红热＝上执＝。便不疼了。

《强盗头》

人问强盗头如何剃。荅曰。剃伴爿的。曰。原来两个强盗头。只抵得一个和尚。

《追度牒》

一缙绅游寺。问和尚吃荤否。曰。不甚吃。但逢饮酒时畧用些。曰然则汝又饮酒乎。曰。不甚饮。但逢舍岳妻舅来畧陪些。问者怒曰。汝又有妻。全不像僧家。明日当对县官说。追你度牒。僧曰。不敢欺。前年贼情事发。已追［过］了。

近来僧家。五戒若扫矣。此僧尚守一不妄语戒。

《鄷都》

有素不信佛事者。及［死］。坐罪重。乃倾其冥资。欲延僧鬼作功果遍覔不淂。问人曰。此间固无僧乎。曰。来者皆发去鄷都。那得在。

《禅僧》

一士从禅僧劝。问修行如何用功。教以先习打坐。士坐片时。忽跳起曰。坐禅果有効騐。僧问。何以见得。荅曰。十年前有人借一粪料。忽于此中省得。

《代谓经》

一士游佛寺。至西房。为僧所慢。怒而出。复往东房。见僧方诵经。问曰。汝与谁家忏悔。对曰。闲时诵下。若有檀越布施。即画在他名下去。士忽錾僧头不已。僧曰。小僧何罪。士曰。适西房贼秃可恶。此打可画在他名下去。

丘没谓释珊。々殊微。倾之。有州将子弟来谓。珊接之甚恭。浚意不平。珊曰。接是不接。不接是接。浚勃然起杖珊数下。曰。和尚莫恠。不打是打。々是不打。

《遇虎》

和尚功德回。遇虎。惶迫甚。以铙钹一片击之。虎衘讫。复进。在一片。亦如之。乃以经卷投虎。々急走归穴。々中虎问故。荅曰。遇一和尚无礼。止扰他两片薄脆就支一本䟽簿来。不得不跑。

一说。投之以经。虎衔讫。又来。僧乃去帽。以光头撞虎。々急跑回。僧归人述之。人曰。我晓得了。这决是个雌虎。更有味。

《坐席》

一老僧遣其徒代赴醵饮。归。老僧问坐苐几。荅曰。首席杜某。次席徐某。杜肚徐脐之下。就是小僧。

《雪》

一僧从门外来时。雪花飘集僧顶。有见者问曰。师父头上白者何物。僧以手摸其头。曰。想是雪泄了。

又一妇人市猪血。从人丛中行。触污僧衣。僧詈之。妇曰。谁教你撞了我身上来。

《行脚》

头虱为裤中虱邀去。值其人行事。久之方归。其党问何所遇。荅曰。相邀游黑松林。遇一和尚。又问和尚如何。曰。初时软弱郎当。似怯病和尚。已而昂藏坚挺。似少林和尚。及其出入不休。似当家和尚。忽然呕吐。似中酒和尚。问者曰。究竟是甚么和尚。曰。临了时施却包袱便走。还是个行脚和尚。

《登塔》

有士欲登塔。僧曰。小僧贱恙。不敢奉陪了。士既登而下。僧问观览如何。士曰。妙甚。只你就好看了。乃以指约三寸许。谓曰。下面偌大一个和尚。上面看了只这掘儿。

一说渔妇与僧结兄妹。登塔后。渔妇嘲僧云云。僧曰。你也好看。乃以四指约为梭形。谓曰。下面偌大一只渔船。上面看了。是这件一个东西。

《摹景》

一僧立桥上玩水。吟曰。清水绿悠々。照见老僧头。道人从旁大笑。僧问之。荅曰。我想此两句诗。师父是摹拟脚桶里光景。

《懴悔》

一僧懴悔亡人。须银三钱。包送西方。妇与色银。僧遂念东方。妇不悦。以色银对。即算补之。改念西方。妇哭曰。我的天。只为几分银。使你跑到东。又跑到西。我好不苦。

《又》

一孝子懴悔亡父。僧诵普庵呪。至南无佛陁耶。爷孝子喜曰。正愁我爷难［过］奈河桥。多承陁了。乃出银劳之。僧曰。你若肯布施时。连你娘也陁去罢。

旧尚有僧迦耶一叚。今去之。

《僧趂船》

一僧要趂船。应曰。舟中有女客。须闭眼。方可趂你。僧如教。既至岸。呼僧起身。忽凿僧头一下。僧攒眉曰。阿弥陀佛。眼也不曾开为甚打小僧。其人曰。我只问你个肚里那来搭。那来搭吴语犹云怎么样在那里也

《尼庵》

一僧往尼庵借宿。尼拒之曰。小庵甚窄。且是女僧。不好相留。僧曰。我是净身僧也。无妨。尼乃纳之。临寝。尼问僧曰。汝等净身后。还长出些否。僧曰。如不修仍要长。尼曰。长几何。僧曰。一年长一寸。尼曰。汝几年不修了。僧曰。约有七八年。尼合掌曰。阿弥陀佛。勾了。

《斋字》

一僧读斋字。尼认是齐字。因而相争。一人断之曰。上头是一样的。但下头畧有些差。

《念佛尼》

一嵗极寒。有珠船胶于洞庭湖。舟中绝食。饿且［死］矣。见傍舟一尼。蓄米甚多。愿以珠减价往易。尼方击木鱼念佛。曰。不要不要。客曰。愿以斗珠易一石米。尼亦曰。不要不要。乃至升珠易升米。尼犹曰。不要不要。客曰。汝意如何方肯。尼念佛不停口曰。饿［死］了。怕这一船不是我的。

《入观》

有无妻者。每放手铳。则以尾＝瓦＝礶盛之。久之精满。将［携］出倾弃。乃对礶痛哭曰。我的儿。只为没娘。所以送你入了礶。观

《传法》

老道与小道同睡。小道求传法术。老道云。法术甚多。小道云。今夜先传些。老道云。既是要传。你先伏起坛来。

《赤鼻头师父》

一人往道观。见道士方低头用印。问曰。你家赤鼻头师父何在。道士以为请做醮者。即以印色抹鼻。应曰。是我。其人曰。旧有小欠。特来奉索。道士急以手背从鼻上揩去。指东曰。这便在东房。

《伤饱》

一道士与行童至人家做醮。其家奉斋。凡谢将之物。二人尽之而归。遂至伤饱。中途。风坠板巾。命行童拾之。童曰。我若替你拾得板巾。不自家结了袜带。已而见一堆牛粪。道士摩腹叹曰。我若也撒出这些。腹中便得爽快。既至家。谓守者曰。急将藤床面竖起。我要睡々。守者曰。师父病矣。可赎贴药来吃。道士曰。我涓滴也添不下了。讨些围药围々肚皮罢。

《鬼迷》

一道士［过］王府基。为鬼所迷。頼行人救之。扶以归。道士曰。感君相救。有一●缺字：左「礻」右「区」邪符。聊以奉谢。

《厨子》

一厨子调羹。主家嫌其味不隹。乃曰。似你家这副竈头。可调得好羹出么。

主家宜荅云。似你这个厨子。可用得好竈头么。

《又》

有厨子在家切肉。匿一块于怀中。妻见之骂曰。这是自家的肉。何为如此。荅曰。我忘了。

《茶酒》

或慕苏州有天池茶三白酒甚隹。特买舟来访。悞投一村落索饮。则惟老叶汤。酸白酒耳。讶曰。久慕苏州如何有此恶茶恶酒。荅曰。近来风俗变了。要好茶酒正是难得。

《吹手》

一人厌吹打咶耳。冀别有清雅之音。使人谓曰。可另换一调来。吹手曰。调是没得换了。除非最向些罢。

《待诏剃头》

一待诏剃僧头。失刀割坠一耳。僧痛极失声。待诏慌于地下拾此耳。两手捧之曰。师父不要忙。原生不动在此。

《又》

一待诏初学剃头。每刀伤一䖏。则以一指掩之。已而伤多。不胜其掩。乃曰。原来剃头恁难。须得千手观音才好。

待诏剃头才举手。所伤甚多。乃辞主家曰。此头尚嫩。姑再俟之。

《篦头》

篦头者。必有主頋。一日偶被贼偷。次日至主頋家。主人见其戚容。问之。荅曰。辛苦所积。昨宵被盗。仔细想来。只当与贼篦了头耳。主人怒而逐之。他日另换一人。其人问曰。某人是宅上主頋。如何𨚫换小人。主人为述前言。其人曰。这样不会说话的也出来弄甚卵。

《取耳》

一待诏为人取耳。其人痛极。问曰。左耳还取否。荅曰。右完。次及左矣。其人曰。我只道你就是这等取［过］去了。

又有取耳乐甚。不觉口掣。待诏遽批其颊。骇问何故。荅曰。汝已咬将来矣。

《裁缝》

年早。太府令法官求雨。々不至。太府怒。欲责法官。々禀云。小道本事平常。不如某裁缝好。太府曰。若何。荅曰。他要落一尺。就是一尺。

若果用裁缝。又恐是水荒了。

《皮匠鞋》

一皮匠。生平止用皮底一双。凡替人□鞋。出门必落。輙尾其后。拾取以为本钱。一日尾之不获。泣曰。本钱送断矣。及归。见底已落户内。

《修靴》

一士命匠修旧靴。匠失之。将赔以新者。明日士来索。匠诉其故。且云。相公造化。某今不敢索钱。只须一请足矣。士喜。为设酒食。他日索靴。匠云。相公今次又应请我矣。士问故。荅曰。前鞋今已寻出。

《木匠》

一木匠每动斧削。輙伤其手。徃铁铺打一铁手罩之。既罩。又难于握木。乃谓铁匠曰。与我锯些锉㾗在上。待我单了手。一㮣锉々罢。

《又》

一匠人装门闩。误装门外。主人骂为瞎贼。匠荅曰。你便瞎贼。主人曰。我如何瞎。曰。你有眼。呌我这一个匠人。

《银匠》

一人至银匠家。见方打一银盆。问何用。荅曰。偶缺净手盆。胡乱打此。问何不用铜盆。荅曰。这两日铜反贵是银子。又问何故。荅曰。因人家来打首饰者太多耳。

《又》

一人倾成色银用。既倾出。觉其太低。与匠争论。久之曰。我不用成色了。你绰还我原银罢。匠矣曰。足下莫非痴的。也须有些银气在内。方可绰得。

《栖麻雀》

或有女欲招有手艺之人。能养老婆者妻之。媒说一人善栖麻雀。父私念亦可日进分文。因约为婿。三朝后。命出生理。恐其辛苦。每日只限十雀。至晚不归。舅往伺。见壻方执竿候雀。问已满数否。荅曰。快矣。栖得此雀。只少九只了。

《酒店》

一人上酒店。见店中无客。喜其清净。已而店主出。急取索缚客于柱。客讶曰。买酒饭吃。何为见缚。店主曰。我若乞火去时。怕你又走了。

《渔妇》

呼所爱曰。我的肉。此通称也。渔舟夫妇交合欢甚。妇抱夫颈呼曰。我的鱼。

《黑鱼》

有举网得大黑鱼者。鱼力大。握之不住。复失之。对岸人笑之曰。好个大鱼。如何没出息。放了他去。荅曰。我是不吃黑鱼的。

《媒人》

有𤵚背男子嘱媒人曰。我宁捐厚聘。必欲择一美妇。事成。许以厚谢。适一女亦病𤵚。而嘱媒亦如之。媒阴为两家说合。及何卺。相见。各诧曰。不成事矣。媒曰。不妨。试取锄来。乃置锄于中。而令二𤵚东西倚之。指曰。这不是个水字。

《又》

有忧贫者。或教之曰。只求媒人足矣。其人曰。媒安能疗贫乎。荅曰。随尔穷人家。经了媒人。口就发迹了。

《中人》

玉帝修凌霄殿。偶乏用。欲将广寒宫典与人皇。因思中人亦得一皇帝方好。乃请竈君下界议价。既见朝。朝中讶之曰。天庭所遣中人。何黑如此。竈君笑曰。天下那有中人是白的。

凡媒人医人之类随意可换。

《老翁》

老翁与妪行房。妪耻其宽。以手向后撮紧。翁苦阳萎。亦以两指夹之塞进。妪嗔之。翁曰。你打后手。我怎不用些搭头。

《又》

老翁续娶一妪。其子夜往窃听。但闻连呼快活爽利。子讶曰。吾父高年。尚有此老本事乎。及细察之。乃是命妪抓背。

又老翁冬夜醉卧。置脚炉于被中。误［爇］其腿。早起骂鄊邻曰。我老人家多了几杯酒。睡去了。你们后生家。难道烧人臭也不闻得。语亦可笑。

《婢生子》

有婢所生子既长。或问其号。子谦让久之。乃云。贱号小梅。问尊公原号何梅。荅曰。非也。乃家母名腊梅耳。

或谓市井号多用少。小。绍。后类。一字相沿。累世不绝。可厌甚矣。余曰。古不讳名。即无号不更雅乎。且今日某庵某所某斋。雪片皆是。与市井相沿何异。犹忆二十年前有以所字为号者。一时効之。凡斋庵之号。俱改为所。友人相遇问号。至云。尊号是甚所。尤可发㗛。

《朝奉》

徽人狎妓。卖弄才学。临睡。要各呈一故事。乃舒妓两股。以其阴对己之阳。曰。此丹凤缝朝阳也。妓亦以其阳对己之阴。徽人问曰。此何故事。妓曰。卵袋朝缝。







六·殊禀部


墨憨子曰。人之情性不同。好尚亦异。至于蜻蜓与逰。疮痂为饭。则几于非人矣。吾独取夫呆子者。一团天趣。可矜可喜。世人皆笑其呆。而孰知其自谓不呆者。大呆人也。悲夫。集殊禀部。

《性刚》

有父子俱性刚。不肯让人者。一日父留客饮。遣子入城市肉。子取肉回。将出城门。值一人对面而来。各不相让。遂挺立良久。父寻至。见之。谓子曰。汝姑持肉回陪客饭。待我与他对立在此。

《性急》

一人性甚急。常谓妻曰。世上若更有性急［过］我者。我必懆［死］。一日入麫店。曰。快取麫来。麫主人持麫至。倾之卓上。曰。你胡乱吃罢。我要紧净碗。其人怒。归。对妻述之。曰。我必［死］矣。妻闻之。便往嫁人。既嫁。逾一宿。后夫欲出之。妇曰。我何罪。后夫曰。我恠你不养儿子。

《又》

有性急者。仆有［过］。跪而责之。连呼板子不至。懆甚。仆谓主曰。且打个巴掌。应一应急。

《易怒》

一人性易怒。偶见六月带氊帽者。恶其不时。便欲殴之。衆劝归。因发病。久之。始愈。值腊月迎春。其弟偕往看。冀为纾闷。遥见一带騌帽者。急趋谓之曰。家兄病初好。乞足下少避。

《性缓》

一人性缓。冬日共人围炉。见人裳尾为火所烧。乃曰。有一事。见之已久。欲言。恐君性急。不然。又恐伤君。然则言是耶。不言是耶。人问何事。曰。火烧君裳。其人遽𠬧衣而怒曰。何不早言。曰。我道君性急。果然。

《性懒》

有性极懒者。卧而懒起。家人唤之吃饭。复懒应。良久度其必饿。乃哀恳之。徐曰。懒吃得。家人曰。不吃便［死］。这如何使得。曰。我亦懒活矣。

旧话云。夫妇俱懒。约早上须静卧。先开口者。罚烧面汤。至午不起。邻家讶其寂然。排闼入视。妻不觉曰。户启矣。夫曰。是你去烧面汤。

《性畏》

有性畏者。生平未敢从舟。一日有出。必欲渡河。乃使同伴以绳系于船。嘱曰。须极固。既达岸。方欲觧缚。问转来还渡河否。荅曰。如何不渡。曰。若然宁多费钱愿夫连船擡去罢。不然。恐第二番缚来不能如此固耳。

曾见有舟行。虑桥坠者。每［过］桥。必暂起岸。一日偶忘之。忽举头。己在桥下矣。乃急取扇遮头而［过］。

《好静》

一人极好静。而所居介于铜铁匠之间。朝夕咶耳。甚苦之。常曰。此两家若有迁居之日。我愿作东款谢。一日二匠。忽并至曰。我等且迁矣。足下素许作东。特来叩头问其期。曰。只在明日。其人大喜。遂盛欵之。酒后问曰。汝两家迁于何䖏。二匠曰。我迁在他屋里。他迁在我屋里。

何不自迁。弄得他好。

《善忘》

一人携刀往竹园取竹。偶内急。乃置刀于地。就园中出恭。忽擡头曰。家中正要竹用。此䖏好竹。惜未带刀耳。己觧毕。见刀。喜曰。天随人愿。适有刀在此。方择竹下刀。见所遗粪。愠曰。何人沿地出痢。几污吾足。

旧话挟弓矢骑马出者畧同。后益云。须臾抵家。徘徊门外。曰。此何人居。妻适见。知其又忘也。骂之。其人怅然曰。娘子颇有些面善。如何开口便骂。

又一人问翁何姓。曰。姓张。少焉再问。翁复告之。至第三问。翁愠曰。已说姓张。如何屡问。其人便云。这位李老官人。直得就恼。

有一官极善忘。有商人得罪于某门子。官正坐堂。门子即差一人拘商人到。差人禀称拿某人到。门子即抽签唤皂责商人三十板讫。大声喝令去。此官直自而视。不知所以。既退堂。召门子问曰。适商人谁唤他来。曰。老爷着唤他。又问因何打他。曰。老爷看签筒。小的就知要打他。官俯仰寻思。心中恍惚。睨视门子曰。这件事多一半是你做的。

《性不饮》

除夜。有酒一瓶腐一盂。供石敢当。主人揖毕。见狗在旁。命童子速［収］之。童方［携］酒入内。复出［収］腐。已为狗所啖矣。主人叱曰。痴奴才。先［収］腐便好。狗是不吃酒的。

《好饮》

一好饮者。梦得美酒。将热而饮之。忽然梦醒。乃大悔曰。恨不冷吃。

此人遗嘱。必写云。身后须赤埋土中。异日化而为土。或取为瓮。冀以盛酒。

《呆子守店》

有呆子者。父出门。令其守店。忽有买货者至。问尊翁有么。曰。无。尊堂有么。亦曰。无。父归知之。谓子曰。尊翁。我也。尊堂。汝母也。何得言无。子懊怒曰。谁知你夫妇两人都是要卖的。

幸是呆子。不然连爷娘也卖了。

《问令尊》

一人远出。嘱其子曰。如有人问你令尊。可对以小事出外。请进拜茶。又以其呆。恐忘也。书纸付之。子置袖中。时取看。至苐三日。无人来问。以此纸无用。付之灯火。苐四日忽有客至。问令尊。覔袖中纸不得。因对曰。没了。客惊曰。几时没的。对曰。昨夜烧了。

《一字》

父写一字教幼儿。明日儿在旁。父适抹卓。即以湿布画卓上问儿。々不识。父曰。此吾昨所教汝一字也。儿张目曰。隔得一夜。如何大了许多。

《独行生意》

一人思想要做件独行生意。只有平天冠无店。既开铺。寂无买者。或教以此冠惟皇帝可戴。皇帝在京师。乃移店就之。中途借宿山家。忽有虎舒一掌入篱门。作哀鸣声。初甚恐。少焉。试取火照之。见有竹刺在掌。即为拔除。虎欢跃而去。自喜曰。我又增一独行本事矣。比至京。大书招牌云。出卖平天冠。兼拔虎刺。

《愁文王》

有讲文王囚羑里者。师适赴召。不竟其说。一士快々而归。愁容可掬。中途。友人问之。对曰。朝来吾师说文王大圣人也。为纣所囚。吾怜其辜耳。友曰。文王不久便释。非老于囚者。士曰。不愁不释。只愁今夜狱中难过。

《六成银》

一人值家费。纯用纹银。或劝以倾八九成杂使。当有便宜。其人出元宝一锭。托熔入成。或素知其呆也。止四十金付之。而利其馀。其人问银几何。曰。四十两。因又问元宝五十两乎。曰。然。问五十两。如何今止四十。曰。此八成银也。五八得四十。其人遽曰。吾为公悞矣。用此等银。反无便宜。

相传此为昆山周用斋先生居丧事也。先生性绝呆。幼时。每为同学诱至城上。则盘桓而不能下。其䖏馆也。值黄梅时。见主家暴衣。问其故。曰。凡物此候不经日色。必招湿气。周因暴书囊。并启束修陈之。馆童窃数件去。周往视。讶其减少。童诒云。为烈日所销耳。偶舟行。见来船［过］舟其速。讶问之。仆以两来船对。乃笑曰。造舟者何愚也。尚尽造两来船。岂不快耶。后成进士。［过］吏部堂。令通大［乡］贯。周悞以为大［乡］官。乃对曰。敝乡有状元申瑶老。吏部知其呆。麾使去。出谓同人曰。尚有王荆老未言。适堂上色颇不豫。想为此也。又曾往娄东吊王司马。时元羑遘先司马之难误诣王学士宅荆石以省亲在告。学士锦衣出迓。周不审视。遽称尊公可怜者再。学士曰。老父喜无恙。周曰。公尚未知尊人耗耶。已为朝廷置法矣。学士笑曰。得无吊凤洲乎。周悟非是。即解素服言也。其愦々多此类。而文艺极工。诚不可觧。

《夹被》

暑月有摊夹被卧者。或问其故。荅曰。绵被太热＝上执下灬＝。

《看戱》

有演琵琶记者。找戱是荆钗逼嫁。忽有人叹曰。戱不可不看。极是长学问的。今日方知蔡伯喈母亲。就是王十朋的丈母。

《又》

有演琵琶记而找关公斩貂蝉者。［乡］人见知注曰。可惜好个孝顺媳妇。辛苦了一生。被红脸蛮子害了。

《又》

或款［乡］下亲家。而演琵琶记者。既十馀出。［乡］人谓其无杀阵也。怒见声色。主家阴嘱优使为之。战甚酣。［乡］人大喜。愿主翁曰。这才是。我不说也罢。只道我不在行了。行音杭

曾见弋阳腔。搬伯喈里正妻。与赵五娘跌打。则相杀亦未足奇。

《李三老》

有持竹竿入城者。横进之不得。直进之不得。截之。则又可惜也。正踌躇间。旁人曰。十里外有李三老。智人也。盍与啇之。适三老骑驴而至。衆欣跃往迎。见其坐于尻上。问云。曷不坐中央。曰。繮绳长耳。

《着靴》

有兄弟共买靴一双。兄日着以拜客赴宴。弟不甘。亦每夜着之。环行室中。俄而靴敝。兄再议合买。弟曰。我要睡矣。

《毡帽》

有暑月带毡帽出者。赶大树下歇凉。即脱帽以当扇扇讫。谓人曰。今日若不带此帽出来。几乎热杀。

近来暑月有卖簿绒袜者。谓之绒暑袜。有言其隹者。问隹䖏何在。曰。取他临脱时一阵凉快。

《下公文》

有急足下紧急公文。官恐其迟也。拨一马与之。其人逐马而行。人问如此急事。何不乘马。曰。六只脚走。岂不快于四只。

《倒卧》

一人卧于桥。头下脚上。见者笑其倒卧。荅曰。若是直卧。何不立了。

《糟饼》

一人家贫。而不善饮。每出。止啖糟饼二枚。即有酣状。适遇友人。问曰。尔晨饮耶。曰。非也。食糟饼耳。归以语妻。々曰。便说饮酒。也妆些门面。夫颔之。及出。遇此友。问如前。以吃酒对。友诘之曰。热＝上执下灬＝吃乎。冷吃乎。荅曰。是熯的。友笑曰。仍是糟饼。既归而妻知之。咎曰。酒如何说熯。须云热＝左幸右上丸右下火＝饮。夫曰。已晓矣。再遇此友。不待问。即夸云。我今番的酒是热＝上执下灬＝吃的。友问曰。你吃几何。伸指曰。两个。

一团天趣。反被庸妇人教坏。

《避盗》

一人闻盗入门。急写各有内外粘堂上。盗已进堂。又写此路不通于内堂前。盗复至。迯入厠中。盗踪迹及之。乃掩厠门咳嗽曰。有人在这里。

《认鞋》

一妇夜与邻人有私。夫适归。邻人逾窓而出。夫攫得其鞋。骂妻不已。因枕鞋而卧。谓妻曰。且待天明认出此鞋。当与汝算帐。妻乘其熟寐。以夫鞋易去之。夫晨起。复骂。妻使认鞋。既已见鞋。大悔曰。我错怪你了。原来昨夜跳窓的倒是我。

《解僧卒》

一卒。管解罪僧赴戍。僧故点。中道。醉之以酒。取刀髡其首。脱己索反绁之。而逸。次早。卒寤。求僧不得。自磨其首。居然髡也。而索又在项。乃大诧曰。僧故在此。我在那里去了。

有赤贫者。所亲偶寄地平一块。其人恐招盗。每夜必身卧其上。一日偷儿乘其睡熟。拽之天井中。而取地平以去。及醒仰面见天。大诧曰。地平亏＝左虚＝我压住在此。屋已被拆去了。意亦同。

《搽药》

一妇阴中有疮。请医治之。医知其夫之呆也。乃曰。此药须我亲搽方可。乃以药值gui头。与妇行事。夫从旁视之。良久曰。若无这点药在上。教我疑心到底。

又一童子出恭。其蚱蜢跳入后庭。倩人取出。其人曰。取则不能。为汝桩杀之可也。既行事。童子曰。快些桩杀了罢。恐旁人看见。疑为男风耳。

《呆壻》

一壻有呆名。舅指门首杨竿问曰。此物何用。壻曰。这树大起来。车轮也做得。舅喜曰。人言壻呆。妄也。及至厨下。见拈酱擂盆。曰。这盆大起来。石臼也做得。适岳母撒一屁。曰。这屁大起来。霹雳也做得。

《冻水》

一呆壻至妻家。舅留饭。偶吃冻水味美。乃以纸裹匿腰间。归谓妻曰。汝父家有隹味。我特［携］来啖汝。索之腰间已消矣。惊曰。出了一塲尿。迯走了。

《穿肚皮》

一壻新婚。受教于人。而未详也。乃据妇腹。漫作往来势。久之。偶插入牝中。大骇。披衣走门外。自匿。［过］数日。昬夜。潜至巷口。询傍人云。可闻得某人家新妇。搠穿了肚皮。没事么。

《鬻馒头》

有鬻馒头者。壻甚不慧。妇翁偶欲出外。因嘱壻曰。馒头定须四分一笼。若折本。不如自吃。既而买者纷然。但不肯依价。婿一々啖之。翁归查算。壻云。亦有人来。因价不合。某依尊命。悉自吃。翁怒以杖逐之。壻绕卓而走。翁见其愚态。不觉失笑。壻曰。大人。你今方始悟耶。

《守杨芉》

有栽杨芉者。命童守之。旬日。不失一株。主喜。谓童曰。汝用心可佳。然何法而能不失。荅曰。我夜々拔来藏在家里。

《看茶》

有童子甚愚。其家客至内命看客多少。以便具茶。童以指数客曰。一个两个。主人怒而责之。且戒曰。自后只当暗数。后值客至。童点额暗数。逓茶毕。忽抚主人背曰。今番何如。

《櫈脚》

［乡］间坐櫈。多以现成树丫叉为脚者。一脚偶坏。主人命仆于林中覔取。仆持斧出。至晚空回。主人问之。对曰。丫叉尽有。都是向上生。更无向下的。

相传此为太仓张阿留事。

《比较》

一［乡］人夜谓仆曰。你明日早起。我差你城中去干一正经。比天晓。呼仆分付。已失之矣。仆趂船往城。船中九人皆比较者。问仆入城何事。曰。承主命干正经。问何正经。曰。便是不知。九人之其呆。谓曰。我等十区粮长。正缺一区。你若凑数比较。是亦正经也。仆如其言。与九人同受杖而出。归复主人曰。正经已干矣。主人询得其故。骂曰。真呆子。仆曰。我是呆了。那九人难道都是呆的。

《吃扯面》

一人命仆往枫桥打听麦价。仆至桥。闻有呼吃扯面者。以为不要钱也。连进二碗。迳走。卖面者索钱不得。批其颊六下。急归谓主人曰。麦价不知若何。面价吾已晓矣。主人问之。荅曰。扯面每碗要三个耳光。

《叉袋》

有持银入市籴者。失叉袋子途。归谓妻曰。今日市中閙甚。没得好叉袋也。妻曰。你莫非也没子。荅曰。随你好汉便怎么。妻惊问银子何在。荅曰。这到没事。我紧紧缚在叉袋口上。

《藏锄》

有兄弟耦耕者。其兄先归作饭。々熟。声唤弟归。弟遥荅云。待我藏锄田畔。即来也。饭时。兄谓之曰。凡藏物须密。如汝高声。人皆听见。岂不被偷。弟唯々唯音委。及饭毕。下田。锄已失矣。因急归。低声附兄耳曰。锄已被偷去了。

有于席间述此笑话者。一客停杯问曰。毕竟此锄是谁人偷去的。举座大笑。

《卖鹅》

有卖鹅者。因如厠。置鹅于地。一人以鸭换去。其人觧毕。取视叹曰。终一时不见。如何饿得黑瘦了。

《掌嘴》

一［乡］人进城。偶与人竞。被打耳光了两下。赴县呌喊。官问何事。曰。小的被人打了两个乳广。官不省。连问。只以乳广对。官大怒。呼皂掌嘴。方被掌。遽指示官曰。正是个様。

《锣声》

有达官鸣锣于道。一乡人从屋内闻之曰。此官人老矣。诘其由。以锣声破对。

《腌蛋》

甲乙两［乡］人入城。偶吃腌蛋。甲讶曰。此蛋何以独塩。乙曰。我晓得了。是腌鸭哺出来的。

又甲乙二［乡］人入城。闻钟声。乙问何物呌。甲曰。钟也。乙曰。钟肉可好吃么。甲曰。泥做的怎吃。盖见范钟之具云。

《喷嚏》

一［乡］人自城中归。问其妻曰。我在城中连打喷嚏。何也。妻曰。是我思量你故。他日桃粪。［过］危桥。复打喷嚏几失足。乃骂曰。骚花娘。就是思量我。也须看甚么所在。

《骆驼蹄》

［乡］人入城见鬻骆驼蹄者。倚担睨视。鬻者欺其［乡］人。谓曰。你识得这物。当输数杖。其人笑曰。难道这物也不晓得。是三个字。鬻者心念曰。是矣。你且说第一个字。其人曰。落。鬻者遽已服输。既啖毕。鬻者曰。我只是放心不下。你且说完看。［乡］人曰。落花生。

《代打》

有应受官责者。以银二钱浼邻人代往。其人得银。欣然而往。既见官。々喝打三下。方受数杖。痛极。因私出所得银赂行杖者。得从轻。其人出谢前人曰。蒙公与银救我性命。不然几乎打杀。

又一［乡］人受重囚赂。为之代绑。刑官至。即判斩。妻子环泣。埋怨不宜贪财舍命。其人曰。我如今已乖了。吃亏＝左虚＝折本。也只这遭。又有负重辟者。哄一［乡］人代认。问成绞律。其人既入狱。叹曰。忙时忙月。问了甚么绞罪。又不知几时得绞。快绞了我要去插秧。俱可笑。

《好放债》

一人好放债。已贫矣。止馀斗粟。仍谋煮粥放之。人问如何徵利。曰。讨饭。

如今财主家。都有些呌化相。何必笑好放债者讨饭耶。

《好乘马》

有好乘马者为人所欺。以五十金易一马。驽甚。不堪策。乃赁舟载马。而身跨其上既行里许。嫌其迟。谓舟子曰。我买酒请你。与我快些摇。我要出一个辔头。

《好古》

一富人素性好古。或伪以舜所造漆碗。周公挞伯禽之一杖。孔子杏坛所坐之席。求售。各以千金得之。襄赀既空。乃左执虞舜之碗右持周公之杖。身披孔子之席。行乞于市曰。求赐太公九府钱一文。

《好内》

或问好色者曰。世间何事最乐。荅曰。行房最乐。又问既行房后。还有甚乐。沈吟曰。除是再行。

又一人好于醉后近色。或戒之曰。大醉行房。五脏反覆。此甚不宜。荅曰。惟我不妨。问何故。荅曰。我每行定是两度。又有好色者。病剧。于色愈昵。人喻止之。对曰。诚恐［死］期一迫。不及为此耳。更可笑。闻一先軰语云。妇人衣下有甚好窟竉。掘得浅是个药礶。掘得深就是个棺材。吁。可畏哉。

《好外》

有好外者。见粪船［过］。以手招风而嗅之。客问其故。荅曰。小官人□所□□在侧。愧甚。为之俯首。其人遽谓曰。乳吃醋耶。

近有盛言男色之妙者。或问曰。姣童犹可。既冠。汝犹□之。何也。荅曰。无头发气更隹。又问曰。古云须出阳关无故人。汝独不恕。又何耶。荅曰。非尔所知也。是名𣬝柄。要紧时。一把须扯住了。怕他不肯。一前軰闻之。叹曰。世道愈坏矣。人身上空也生不得一个了。

《精童》

一人有好外僻。往候一友。々知其性。呼曰。唤精童具茶来。已而献茶者。乃一奇丑童子也。其人妄意尚有精童。渴欲一见。久坐不起。天且暮矣。谓友曰。适所言精童者可得见乎。友曰。前奉茶者是也。其人曰。似此何名精童。友曰。你看他可有一些人气么。吴语人银俱读作凝







七·细娱部


墨憨子曰。乐极必悲。胜极必负。自然之数也。阚客之后。流为闲汉。赌塲之中。必有偷儿。君子亦何必硜々然妆道学腔哉。妙在适兴而已。集细娱部。

《阚》

客与妓宿。中夜。妓谓客曰。颇思量娘子否。荅曰。他不思量我。我如何思量他。妓曰。汝何以之娘子不思量也。荅曰。似我这一个好阚的。你道他思量我也不。

《又》

妓谓客曰。你便在此作要。你娘子寡在家里。客曰。他到不寡。妓惊问曰。何以不寡。荅曰。你试详情。他若是寡在那里。怎肯放我出来。

有此虐谑遂令醋妇藉口。

《又》

阚客自妓馆归。妻问曰。这些淫妇。径［过］了千万个人。此物一定宽了。有甚好处。你欢喜他。荅曰。不知怎么缘故。但是名妓。越接得客多。此物越好。妻曰。原来如此。极易事。何不早说。

《又》

一阚客阚尽。遂留妓家服役。乃悬瓦一片。砖一块。遮其前后。闻有徽客谋为妓造房者。因谓曰。朝奉只出木头罢。砖瓦都在我身上。

妓问一徽客曰。朝奉卖何宝货。荅曰。卖几根小木头。妓以为木客也。甚奉之。及细访。乃摆刀柴于街上卖者。然则出木头的。亦未可信。

《赌》

一人好赌。日夜不归。已破家。止剩一妻。乃以出稍。不几掷。复输去。因请再饶一掷。赢家曰。讲绝了稍做事。如何又饶。荅曰。有一缘故。房下还是室女。赢家曰。那有此理。荅曰。若不信。你只问我从做亲来。那一夜住在家里。

王无梦好赌。所得卖文钱。尽以佐呼卢费。王元美问其得意何在。荅曰。尔时偏喜其面真。

《又》

一方士自言能变女作男。人问其术。曰。可将猪䐗一枚。纳女于中。朝夕滚之。卵自生矣。人呆问何故。曰。终日在䐗赌内滚。怕不出卵。

《捉头》

按君访察。匡章。陈仲子。及齐人。俱被捉。匡自信孝子。陈清客。俱不请托。惟齐人以其一妻一妾送显者求觧。显者为见按君。按君述三人罪状。都是败坏风俗的头目。所以访之。显者曰。匡章出妻屏子。仲子离母避兄。老大人捉得极当。那齐人是呌化子的头。捉他甚么。

有伟丈夫至阊门。谓人曰。有名这一个大马头。如何赌钱的也没有一个。人问曰。老丈莫非要赌。荅曰。非也。要捻几个头耳。因思昔人有卖赌钱不输方者。封缄甚密。一富儿以千金得之。启视捻头二字也。可发一笑。

《稍》

赌客之子在学堂。闻人说银子二字。疑甚。索而观之。曰。此即汝家所谓银子乎。曰。然。曰。汝哄我耳。这件东西我家唤做见绡。见音现

旧说嘲馀姚先生唤银为束修。今移。嘲赌客。尤有关系。

《败子》

或劝败子曰。败子回头便作家。败子曰。你可晓得我从幼是强颈么。

《棋》

一人以好棋破产。因而为小偷。被人缚住。有相识者见而问之。荅云。彼请我下棋。嗔我棋好。遂相困耳。客曰。岂有此理。荅曰。岂不闻棋高一看。缚手缚脚。

《教棋》

下棋最忌旁观者多口。有甲乙二人象戱。一人从旁教甲不置口。乙怒。挥拳击其颊。其人痛极。却步。方以右手摩脸。遽以左手遥指曰。还不叉士。

问如何又教。荅曰。专怪他打我。

《鬦牌》

陪賔者鬦牌输绖带与人。归语妻曰。权借你脚带束腰。妻曰。你自鬦输了牌。倒教我赤脚么。

吴语谓空牌为赤脚。

《九件事》

一清客值夏天对人愁家常事云。常言开了大门七件事。如今世俗要九件了。人家一发难做。问那两件。曰。早间那几朵茉莉花必罢不得的了。夜间这条蚊烟。如何少得。

清客只有茉莉花。蚊烟两件。那有九件。问何故。田柴米油塩酱醋茶。般々都靠别人家。

《除夜》

帮闲人除夜。与妻同吃夜饭。忽然笑曰。想我一生止受用得一个字。妻问何字。曰。一个熟字。你看大老官那一个不熟。小娘窠妇那一个不熟。游船上那一个不熟。戱子歌童那一个不熟。箫管唱曲朋友那一个不熟。说未毕。妻忽大恸。其人问故。曰。既是你件々皆熟。如何我这件［过］年的青布衫偏不赎。熟

《好东西》

一清客贫甚。外喜铺张。时有贵客在坐。儿适啼饥。因呵其子曰。勿哭。顷遣人去买榛松果品回矣。妻甚不堪。乃曰。渠要好东西吃。夫悞谓其助已也。因问何物。妻曰。饭。

饭原是苐一件好东西。非悞也。

《荇叶》

清客贫甚。煮荇叶食之。而出赴富儿席。饮空心酒［过］多。遂大哕。而荇叶出焉。乃指而言曰。早上吃白滚汤时。用不多几个莲心。如何小荷叶出得恁快。

《糠》

有闲汉咽糠而出。遇大老官于舟次。呼之吃饭。曰。晓来吃狗肉。已［过］饱。有酒。领一杯可也。既饮。忽吐。主人见之曰。汝云吃狗肉。如何吐出糠来。乃睨视久之。荅曰。我是吃狗的想这狗是吃糠的。

《佛手柑》

有请教于老帮闲者。教之曰。大抵凑趣一节。因时制宜。假如此时。佛手柑新出。买几只藏之于袖。饮酒中间。悄々擘下。每位送些。便道你在行了。其人如教。及酒酣。不见分送。老帮闲促之。荅曰。擘下半日了。但未见其囊耳。

《失火》

一闲汉正在欢宴。或报以家中失火。其人将衣帽一整。仍坐云不妨。家当尽在身上矣。或曰。令正却如何。荅曰。他怕没人照顾。

《开路神》

金刚遇开路神。羡之曰。你我一般长大。我怎如你吃好穿好。开路神曰。阿哥。你不知我只图得些口食耳。若论穿着。全然不济。剥去外一层遮羞皮。浑身都是篾片了。

《望烟囱》

一富儿才当饮啖。闲汉毕集。恠问曰。汝軰何以知之。对曰。遥望竈头出烟。知是动火。故来耳。曰。我明日煨个行竈。看你如何。对曰。你若到煨行竈时。我等自然不来了。

怕煨行竈时。还要来。问来做甚么。曰。讨债。

《老白相》

荒岁闲汉无䖏活口。值官府于玄妙观。施粥。私议曰。我等平日鲜衣美食。今往吃。必贻人笑俄廷久之。无奈腹中饿甚。曰姑待衆饥民吃［过］。尾其后。可也。远望人散而往。则粥已尽矣。乃以指拉食釜杓闲馀粥。道士见而问之。荅曰。我等捞老白相耳。

饥民中尽有大老官在内。老白相不妨陪食。

《唱曲》

县前枷号人。封条上或限二月。或限一月。或限数日。惟一枷无之。或问此何罪。荅曰。罪在唱曲。问唱何曲。曰。此景颈隹枷无限。

《吹箫》

吹箫朋友到。主人迎曰。奉候久矣。便请教一曲。曰。我这箫有灵性。须设酒饭祭［过］他。才吹得响。主人曰。箫又无肚皮。何用酒饭。笑曰。吹箫人是有肚皮的。

《劣箫管》

一家箫管忽然成精。满屋乱跳。主人讼之张天师。天师拘而问之。箫管曰。不千我事。是他的手自成精耳。问何故推手。荅曰。随你好箫好管。到了他手。定然作恠。







八·刺俗部


墨憨子曰。人有百病。惟俗难医。有俗骨者。必有俗态。有俗套者。必有俗肠。有俗誉者。必有俗累。子与称同俗无刺。岂其然哉。集刺俗部

《射虎》

一人为虎衔去。其子执弓逐之。引满欲射。父从虎口遥谓子曰。汝须是着脚射来。不要射坏了虎皮。

《溺水》

一人溺水。其子呼人急救。父于水中探头曰。是三分银子便救。若要多。莫来。

《不请客》

一人性极吝。从不请客。一日邻人借其家设宴。有见者。问其仆曰。汝家主今日请客乎。仆曰。要我家主请客。直待那□世来。主人闻而骂曰。谁要你许他日子

或云□一世不知做牛做马。且不要忙。余笑曰。如此悭吝。只今世便与儿孙做马牛了

近移此嘲尔债者。妻回债家云。要我家还清。再隔三百年。夫归知之。骂曰。谁要你约他日子

《又》

一吝者家有祷事。命道士请神。乃通陈请两京神道。主人曰。如何请这远的。荅曰。近者都晓得你的。说请他。々也不信

《私吃饭》

客谓主人曰。宅上好座厅堂。可惜梁柱都被白马蚁蛀坏了。主人讶曰。敝居并无此䖝。客曰。他在里面吃外边如何得知

有吃糕者。见客至。以书覆之。客曰。世多不平之事。浮屠至高。如何唤他做塔。遂以手揭其书曰。这书地下压的东西。反唤做糕

《不留客》

客远来久坐主家。鸡鸭满庭。乃辞以家中乏物。不敢留饭。客即借刀欲杀已乘马治餐。主曰。公如何回去呢。客曰。凭公于鸡鸭中借一只我骑去便了

一说客坐至午。主人不留。适闻鸡声。客谓主曰。尽鸡啼矣。主曰。此客鸡不准。客曰。我肚饥是准的。

《名好客》

或夸某人好客。不减孟甞门下三千。闻者慕其高义。往拜之。见门下寂无一人。问诸客何往。邻家对曰。此际皆回家吃饭去了

《门神》

夜游神见门神夜立。怜之。问曰。汝长大乃尔。如何做人门客。早夜伺候。受此辛苦。荅曰。出于无奈耳。曰。然则有饭吃否。荅曰。无。曰。既上他门。如何没有饭吃。荅曰。若要他饭吃时。又不要我上门了

《不谢医》

问医者猫生病吃甚药。曰须吃鸟药。又问假如狗生病如何。曰吃白药

《蘸酒》

有性吝者。父子在途。每日洁酒一文。虑其易竭。乃约用筯头蘸尝之其子连蘸二次。父叱曰。汝吃如此急酒耶。

《海味》

有慕海味而吝于买者。见𫊥蚨担［过］。伪欲买。取看因以指甲挹取其汁。每食。则稍尝之。以为嗄饭。夜则以指放被外。极其珎惜。数日后。味变。乃诧曰。早是置不多。臭了。

《粉孩儿》

一人做粉孩儿出卖。生意甚好。谓妻曰。此后做束手的。粉可稍省。果卖去。又曰。此后做坐下的。当更省。仍卖去。乃曰。此后做垂头而卧者。不更省乎。及做就时妻提起。看之曰。省则省矣。只是看々不像个人了。

《裤》

一人谋做裤。而吝布。连唤裁缝。俱以费布辞去。最后一裁缝至云。只须布三尺。其人喜甚取布与之。乃缝一管。今穿二足在内。曰。廹甚。如何行动。裁缝笑曰。如此要省定行不动。

《卓》

一人做卓。问匠以省木之法。匠曰。只二脚倚楹而用。可也。一夕月明。主欲移放庭中。终难安顿。召匠责之。匠云。屋里可省。出外却省不得。

《行乐图》

一人要写行乐图。连纸墨谢仪。共只三分。画者乃用水墨于荆川纸上。画一背像。其人曰。写真全在容颜。如何背了。画者曰。我劝你莫把面孔见人罢。

《开典》

有慕开典铺者。谋之人曰。开典用本几何。曰。大典万金。小者亦须千许。其人大惊辞去。更请一人曰。百金开一钱当亦可。又辞去。最后一人曰。开典如何要本钱。只须店柜一张。当票数纸足矣。乃欣然择期开铺。至日。有持物来当者。验収讫。填空票付之。当者索银。荅曰。省得称来称去。费了手脚。待你赎时。只将利银来便了。

《塩豆》

徽人多吝。有客苏州者。制塩豆置瓶中。而以筋下取。每顿自限不得［过］数粒。或谓之曰。令郎在某䖏大关其人大怒。倾瓶中豆一掬尽纳之口嚷曰。我也败些家当罢。

末句。一云我也不做人家了。同意。

苏州多时塩豆。因号塩豆为苏州人。有徽客归。［携］塩豆一瓶饷其妻者。置枕边。夜与妻合。悞倾豆瓶。妻曰。不好了。满床都是苏州人矣。

《猴》

一猴［死］见冥王。求转人身。王曰。既欲做人。须将毛尽拔去。即唤夜叉拔之。方拔一根。猴不胜痛呌。王笑曰。看你一毛不拔。如何做人

《开门爆杖》

嵗朝开大门。必放爆杖三杖。以响哑卜休咎。一人曰。我只用戒尺拍三拍。更胜。一不要钱买。二不愁火烛。三个々响

《锡马桶》

女眷嫌木马桶易坏。不如打一锡者。可以传久。一人须锡五斤。讶其太费。斥不用。后递减至一斤。犹以为多。帷一人止用三两。喜甚。问曰。三两如何打。工曰。只打一锡杓。娘子尿急时。舀出罢了

《指石为金》

一贫士遇故人于途。故人已得仙术矣。相劳苦毕。因指道傍一砖。成赤金。赠之。士嫌其少。更指一大石狮为赠。士嫌未已。仙曰。汝欲如何。士曰。愿乞公此指

有掘地得金罗汉一尊者。乃以手錾其头不已。问那十七尊何在。贪人无厌。大率如此。甞闻一贫士有诗云。要觧心中闷。除非一块金。方々三十丈。又要不空心。亦可笑。

《千斤》

新迁居。欲得美谶。乃属千斤于仆。吴语斤金同音曰。到新居。授我。宜大声曰。家主翁。千金在此。仆颔之。悞置火炉旁。既至熟甚。以袖裹而授之。如主人言。因曰。仔细。看荡了手

《造方便》

有造方便覔利者。遥见一人揭衣。知必小觧。恐其往所对隣厠。乃伪为出恭者。而先踞其上。小觧者果赴已厠。久之。其人不觉撒一屁。带下少粪。乃大悔恨曰。为小失大

惜粪如金。真是成家之子。只怕到头来一屁不值耳。苏州有潘十万者。［死］后至地府。羣鬼哄传大财主至矣。凡送茶者。送果者。送点心者。趋之惟恐不及。潘许以谒［过］冥王。一搃打发。既投到。出门。衆鬼争先领赏。潘以两手摸袖。叹曰。怎么好。一个钱也不曾带来此。语堪提醒贪夫

《合做酒》

甲乙谋合本做酒。甲谓乙曰。汝出米。我出水。乙曰。米都足我的。如何算帐。甲曰。我决不欺心。到酒熟时。只逼还我这些水便了。其馀都是你的

《合种田》

有兄弟合种田者。禾既熟。议分之。兄谓弟曰。我取上截。你取下截。弟讶其不平。兄曰。不难。待明年。你取上。我取下可也。至次年。弟催兄下谷种。兄曰。今年种了芋艿罢

《讨便宜》

一人好讨便宜。市人相戒无敢［过］其门者。或［携］砂石一块。自念无妨。迳［过］之。其人一见。即呼且住。急趋入。取厨下刀于石上一再鐾。麾曰去鐾音避治刀使利也

《新绢裙》

一人穿新绢裙出行。恐人不见。乃耸肩而行。良久。问童子曰。有人看否。曰。此䖏无人。乃弛其肩曰。既无人。我且少歇

一说嘲道学云。有道学遇雨。敛手缓步。容甚肃。转一巷。问童子曰。背后有人看否。大曰。无。乃趋曰。既是无人得知我且避雨

《说大话》

主人谓仆曰。汝出外。须说几句大话。装估体面。仆颔之。值有言三清殿大者。仆曰。只与我家租房一般。有言龙衣船大者。曰只与我家帐船一般。有言牯牛腹大者。曰。只与我家主人肚皮一般

一说见马。则曰。我家狗还大些。见驴。则曰。我家猫还大些。见摊船。则曰。我家主母的脚还大些

《又》

甲云。家下有鼓一面。每击之。声闻百里。乙曰。家下有牛一只。江南吃水。头直靠江北。甲摇首云。那有此牛。乙曰。不是这一只牛。怎谩得这一面鼓

《又》

有新婚者。掌礼人喝撒帐词云。撒帐东。新郎官人的暸子好撞钟。新妇于帐中应曰。我不怕。伴媪急掩其口曰。岂宜如此。曰。我专怪这様说大话的

《又》

一人见肉担［过］。唤曰。拿肉来。卖肉者歇担。持秤问曰。官人要用几斤。其人大言曰。我们这等人家。问甚斤数。你将这一脚称々便了。卖肉者秤讫。曰官人这脚九斤四两在此。其人曰。也罢。只听了九斤。其馀都与你用了

《十八般武艺》

一人自夸十八般武艺皆精。适倭警。官府聘之出征。既持枪列阵。手颤不已。问何为如此。荅曰。我气极耳

《治生帖》

苏人岁旦拾得申相公帖。因夸于人曰。相公亲来拜我。其有取帖视之。乃是治生。曰。有何该管而写此帖。其人即云。我现住他房子

曾闻申相公一门客。颇荷恩眷。其子向人夸曰。我父亲是普天下苐三个人了。或问其故。荅曰。苐一是皇帝。苐二是申相公。我父亲与相公最厚。不是苐三个

《题柩》

有王媪家富而好胜。临殁。厚赠道士。嘱之曰。身后题冥位。须多着好字。为里党光。道士思无可称。乃题曰。其官隔壁王妈々之柩某官就时地顕宦寔之

《女眷好胜》

甲乙二女眷。甲好奢。乙好朴。同出赴席。乙与甲约装饰俱从素净。至席上。乙首无杂饰。而甲则黄白盈头。察之。乃是借来铜杓覆顶而出。衆哗问其故。荅曰。因银匠没工夫耳

《孝顺媳妇》

一翁曰。我家有三媳妇。俱极孝顺。大媳妇。怕我口淡。见我进门。就增憎塩嫌了。次媳妇。怕我寂寞。时常打竹筒鼓。与我听苐三媳妇更孝。闻说夜饭少吃口。活到九十九。故蚤饭就不与我吃。

《引避》

有势＝上执＝利者。每出逢冠盖。必引避。同行者问其故。曰舍亲。如此屡々。同行者。厌之。偶逢一乞丐。亦效其引避。曰。舍亲。问何为有此令亲。曰。但是好的。都被你认去了。

唐一士人方姓。好矜门第。但姓方贵人。必认为亲戚。或戱之曰。豊邑方相。何亲也。遽曰。再从伯父。戱者笑曰。既是方相令侄。只堪吓鬼。又吴人陆远。系进士陆大成堂叔。大成发解。颇有声望。远每对人呼大成舍侄。人多厌之。时王弇州在坐。谑云。当不得他还一句远阿叔也。衆为捧腹。

《又》

甲乙同行。甲望见顕者车盖。谓乙曰。此吾好友。见我必下车。我当引避。不意正避入顕者之家。顕者既入门。诧曰。是何白日撞。匿我门内。呼仆軰殴逐之。乙问曰。向说好友。何见殴辱。曰。他与我惯是这等取笑的

一说捉进去。挞之十下。乙问曰。既相认。何以见挞。曰。可笑之甚还是前日便宜行事欠的更好。

《屁香》

有奉贵人者。贵人偶撒一屁。即曰。那里岐南香。贵人惭曰。我闻屁乃谷气。以臭为正。今香。恐非吉兆。其人即以手招气嗅之曰。这一会微有些枯辣气。

一说或谓贵人曰。夜梦公活了一千年。贵人曰。梦［死］得生。莫非不祥否。其人遽曰。啐。我说差了。正是梦公［死］了一千年。亦同意。

《踏痰》

有清客谓一贵人曰。小子非不知孝顺。只因门下人多。争先奉承。小子挤不上耳。贵人曰。老夫不缺他物。无劳动念。但有痰疾。对客不免。咳吐于地。足下能为我灭迹。感荷多矣。其人唯々。一日广坐中。闻贵人喉问有痰声。急以脚踏其嘴。々为出血。贵人怒诘其故。荅曰。若吐在地下。恐又被人先踏去了。

《呵》

有以歇前语行酒令者。首曰。情所寄。因指酒曰。一壶次席曰。爬甏。问之。荅曰。蟹。又次席曰。我也有了。连呼卵脬。衆哗曰。卵脬是指何物。其人乃张口曰。鰕。

《又》

有新中者。趋附甚多。一人挨挤不上。乃以竹竿一枝通其节。于人樷中伸入呵之。未几挤折。叹曰。是人呵脬。偏我去呵。就是呵折了。

《妒友》

一门客妒甚。凡同在门下者。无不谮绝。恐复有进。身不离左右。一日偶出。主人苦无相对。聊取市中泥孩儿玩之。此客一见。即极言其不可。主人曰。泥人耳。何妨。曰。古人有言。泥疑人勿用

这主人到像个泥人。不然。如何凭门客做起。

《掇马桶》

甲乙俱惧内。乙往诉甲曰。房下迩来作事更狠。至晚马桶亦要我掇。甲攘臂言曰。这个𢖼难。若是我言未毕。甲妻背后大喝曰。若是你。便怎么。甲不觉下跪曰。若是我就掇了。

《十弟兄》

有惧内者。欲访其类扳十弟兄。城中已得九人矣。尚缺其一。因出城访之。见一人掇马桶出。衆齐声曰。此必我軰人也。相见。到相访之意。其人摇手曰。我在城外做苐一个到不好。与你城中做苐十个。

《下操》

一武官惧内。或教之曰。尊嫂特未见兄威容耳。乃盔甲仗剑而入。妻见之。喝曰。汝妆此模様做甚。不觉下跪曰。请问奶々今日可要下操

原来武官盔甲仗剑时。愈如没用了。可叹可叹。

《虎势＝上执＝》

有被妻殴。往诉其友者。友教之曰。兄平昔懦弱惯了。须放些虎势＝上执＝出来。友妻从屏后闻之。喝曰。做虎势＝上执＝便怎么。友惊跪曰。我若做虎势＝上执＝。你就是李存孝。

《尿鼈》

有以妻吃醋毒打童婢诉其友者。友曰。老兄劝你罢。只看我房下一个尿鼈也不容。就打碎了。

《脱脚》

妻命夫为脱脚带。脚臭甚。不觉掩其鼻嘴。妻怒问之。荅曰。才吃蒜。怕触了娘子贵脚。

《呼茶》

有惧内而好装体面者。对客屡呼茶不至。餙为怒。且骂。自走取茶。妻伏屏后。见夫至。连批其颊其人忍痛急转曰。我专怪你不支持茶出来。

《避打》

一人被妻打无奈。鑚在床下。妻呼曰。快々出来。荅曰。男子大丈夫。说不出来。定不出来。

如今为男子大丈夫者。大半皆此軰也。可叹可叹。

《记酒》

有觞客者。其妻每出酒一壶。即将［锅］煤画于脸上。记数。主人索酒不已。童子曰。少吃几壶罢。家主婆脸上有些不好看了

《历日》

一官置妾。畏妻。不得自由绐曰。我只得奏一本去。乃以黄袱裹绫历一册。从外擎回曰。本已在此。妻颇怀惧。一日。夫出。妻私启视。见正月大。二月小。喜云。原来皇帝也有大小。看三月大。四月小。都无语。至五月大。六月大。七月大。即怒云。如何热＝上执＝天都分与我

《正夫纲》

衆怕婆者相聚。欲议一不怕之法以正夫纲。或恐之曰。列位尊嫂闻知。已相约即刻一齐打至矣。衆骇然奔散。惟一人坐定。疑此人独不怕者也。察之则已惊［死］矣。

《婆像》

一怕婆者。婆既［死］。见婆像悬于柩侧。因理旧恨。以拳拟之。忽风吹轴动。大惊忙缩手曰。我是取笑。

《节哀酒》

吴俗送火葬者。亲友移酒劳孝子。谓之节哀。一人出父殡。领节哀酒。尽醉而归。视其母笑哈々不止。母怒曰。痴乌龟。死了爷有甚快活。看了我。只管笑。荅曰。我看你身上还有一醉。

一说母怒曰。爷［死］了有甚快活。吃得烂醉。子睨曰。扯淡。可是你作成我的。亦好。

《各爨》

有父子同赴宴。父上坐。而子迳就对席者。同席疑之。问上席是令尊否。曰。虽是家父。然各爨人矣。

《银会》

银会之弊今日极矣。有人拉有作会。友固拒之。不得。乃曰。汝若要我与会。除是跪我。其人即下跪。乃许之。旁观者诮曰。些须会银。左右要还他的。如此自屈。吾甚不取。荅曰。我不折本也。他日讨会钱时。拜我的日子正多哩。

一人对客忽转身曰。兄且坐。我欲进去兑还一主会钱。即出奉陪。才进内。便出。客问何不兑银。其人笑曰。我曾算来。他是痴的。所以把钱与我。々若去还他。也是痴的。

《说谎》

有惯说谎者。谓衆曰。我昨晚自山间归。见一蛇。长数百丈。高五六尺。衆曰。此山中安得有数百丈之蛇。其人曰。即无数百丈。数十丈也有。衆曰。即数十丈。亦无之。其人连减至数丈。衆犹未信。乃沉吟曰。怎么䖏。将次方了。

旧唐书载天宝中。有蛇高一丈。长十丈。见北印山下。胡僧曰。水妖也。咒以天竺法。蛇自［死］此说尚未是谎。

《又》

有兄弟相约。今后说谎。不许相讶。々者罚东银一两。一日兄曰。前村井水极佳。昨夜有人盗此井去。为人所觉。追逐之。其人弃于地。跌成三段。弟讶曰。那有此事。兄伸前罚。弟曰明早备东。向午不至。兄往询之。见弟尚未梳洗。问何故。答曰。昨晚有一恠事。弟妇腹痛。至夜半。连养下十七八个儿子。兄讶曰。那有此事。弟曰凖［过］罢

《撒酒风》

酒房中鼠扰。廒中鼠多次。乃邀至荅席。以口廒鼠之尾。垂之酒瓮中。使吸。下鼠曰。告饮。上鼠不觉应曰。请了。口开鼠坠。因浴酒作声。上鼠曰。才告饮又在那里撒酒风了

有师善酗酒。一日出对曰。雨。弟子以风对。既而曰。催花雨。即对曰。发酒风。又曰园中阵々催花雨。对云。席上遭々发酒风

《不劝酒》

一人赴饮。私念不知坐席几时。乃自酌半酣。春色而往。既坐。而主人不善劝酒。闲谈而已。将别。乃谓主人曰。佳酿已不敢领。只是我原来面孔。望乞见还

《［过］谦奖》

甲好谀。乙好谦。乙偶以雨滑失跌。甲见之。扶起曰。适来尊跌雅甚。他人跌不出。乙曰。承兄［过］奬。自愧不成甚跌

《又》

甲乙遇于途。甲问尊姓。乙曰。不敢。年幼无姓。甲曰。人岂无姓。乙曰。百家姓上小々一个姓。曰。姓甚。曰。姓张。曰。如此说。想令尊亦姓张了。曰。也姓张。賛曰妙哉妙哉。难得一门都姓张

笑林评曰。天帝姓张。名坚。日神姓张。名表。灶神姓张。名单。梓潼姓张。名恶子。张仙即张星。历代天师亦姓张。然则张姓真隹谦誉都不差也

《快揖》

一人以作揖甚快。屡得罪于人。或教之曰。汝揖时。嘿念正月二月至十二月。乃完一揖。则自迟矣。一日遇友于途。如其言作揖。又迟甚。及揖完。友已去已。乃问傍人曰。是那一月里去的

《踱》

一人善踱。行步甚迟。日将晡矣。廵夜者于城外见之。问以何往。曰将往府前。廵夜者即指犯夜。欲捉送官。辨曰。天尚未黑。何为犯夜。曰。如此踱法。踱到府前。极早也是二更了

旧嘲踱足。令易嘲善踱者。甚妙

《搬是非》

一家尊奉三教。塑像供养先儒。次释。次道。々士见之。即移老君子中。僧见又移释迦于中。士见仍移孔子于中。三圣自相谓曰。我们自好々的。却被人搬来搬去搬坏了

绝顶议论

《赌咒》

两人赌咒。一人曰。我若云々。生碗大的疔疮。一人曰。我若云々。生屋大的疔疮。所亲私问之。荅曰。若生下屋大的疮。我自走了出来。由他自痛罢了

《法家》

无頼子怒一富翁。思所以倾其家而不得。闻有茅山道士法最高往诉恳＝左忄右貇＝之。道士曰。我使天兵阴诛此翁。荅曰。其子孙仍富。吾不甘也。曰然则吾使天火焚其室庐。荅曰。其田土仍存。吾不甘也。道士笑曰。汝仇深至此乎。吾有一至宝。赐汝持去。朝夕供养。拜求彼家自然立耗矣。其人喜甚。请而观之。封缄甚密。启视。则纸做成笔一支也。问此物有何神通。道士曰。你不知我法家作用耳。这纸笔上不知破了多少人家矣

《硬中证》

有病偏坠者。左肾以家私不均事故于肚皮。右肾自觉占脬太多。诉状中。遍求一硬中证相助。无如卵者。乃厚礼结之。及临审。卵缩首不出一语。右肾抗辨甚力。肚皮不能决。姑发医生䖏明回报。或问卵何顿软弱。荅曰。见本主子忒硬挣。我只得缩了

《刁民》

一人对客。为虱所啮。难于咬掐。密以两指捻杀。虱以非刑诉于冥王。々因追摄与虱对理。虱辞穷。其人遂得释。客以其再生。复来探视。方坐定。又有一虱啮之。其人曰。且停谈论。待我捉了这刁民。省得又去告状

《学样》

有于郊外见遗骸暴露。怜而瘗之。夜闻叩门声。问之。应曰妃。再问。曰。妾杨妃也。遭马嵬之难。遗骨未［収］。感君掩覆。来奉枕席。因与极欢而去。邻人闻而慕焉。因遍覔郊外。亦得遗骸瘗之。夜有叩门者。问之。应曰。飞。曰。汝杨妃乎。曰俺张飞也。其人惧甚。强应曰。张将军何为下顾。曰俺遭阆中之难。遗骨未［収］。感君掩覆。特以粗臀奉献







九·闺风部


墨憨子曰。语云。妇人无德。无才即德。然则有才可称。犹非所尚。况取而资喷饭者乎。知风之自。是在男子。集闺风部。

《破体》

一女十三岁破体。一日见对门女子。因问几嵗。对门女荅曰。十四嵗。此女即拍手曰。阿呀々。坏了。

《问嫂》

一女未嫁者。私问其嫂曰。此事颇乐否。嫂曰。有甚乐䖏。只为周公之礼。制定夫妻耳。及女嫁后归宁。一见嫂。即曰。好个谎说胚

旧话云。有出嫁者。哭问嫂此礼何人所制。嫂曰。周公。女将周公大骂。及满月归宁。问嫂周公何在。嫂云。寻他做甚。女曰。欲制一鞋谢之耳。

《肚肠》

有未嫁者。偶见父阳物。以问母。々难显言。曰此肚肠也。既嫁而归。母念壻家贫。与女愁之。女曰。穷是穷。只落得肚肠好。

《评阳物》

有婶姆二人私议此物。一谓骨肉。不然。何以能硬。一谓筋属。不然。何以时硬时软。二人争论不已。小姑在房闻之。拍案曰。不消疑得。筋的是。

一说。阳明先生读书楼上。闻楼下议阳物者。或云骨。或云筋。或云是气之升降。先生拍案厉声曰。主气之说良是

《覔轿扛》

女初出阁。正哀哭。闻轿夫覔扛不得。乃带哭曰。我的娘。轿扛在门角里

《摇船》

一新嫁者。途中哭泣甚哀。舟人不忍。欲暂停住。女曰。哭者自哭。摇者自摇。干你甚事。

一说轿夫闻哭甚哀。曰。小娘子。且擡你转去何如。女应曰。如今不哭了。

《坠轿底》

一新嫁者。中途。轿底忽坠。轿夫相议谓新妇既不可徒行。欲换轿。转去又远。女闻之曰。我到有一计。衆喜问之。荅曰。汝外面自擡。我里面自走。

《抢婚》

有婚嫁女富男贫。男家恐其赖婚也。择日。率男抢女。悞背小姨以出。女家人追呼曰。抢差了。小姨在背上曰。莫［听］他。不差不差。快走。

《新妇亲嘴》

新妇方坐帐。即持新郎亲一嘴。新郎怒。随嫁乳媪解之曰。新娘子应是认错了人。郎君勿恼。

妻画寝。夫进房见之。就而亲嘴。妻呻呤问曰。是那个。亦可笑。

《产儿》

有新妇初拜堂而产一儿者。婆愧甚。急取匿之。新妇曰。早知亲娘如此欢喜。家中大的苐二的。何不一发领来。

《新妇屁》

有新妇善屁。随嫁一妪一婢。嘱以遮羞。临拜堂。忽撒一屁。右愿妪曰。这个老妈。少焉。又一屁。左愿婢曰。这个丫头。少焉复一屁。左右愿而妪婢俱不在。乃曰。这个屁眼

《喜郎》

新妇初夜。月事至。夫戱曰。此番若得男胎。他日宜唤为喜郎。次早。夫所脱帽偶为风坠。妇愿妪曰。快拾起喜郎父亲的头巾。

同年序齿录。往々预填儿名。此亦喜郎父亲之类也。

《摸脚》

有新婚者。枕向东设。壻疑新妇。或西匿。先从脚头摸起。无有也。察之。则两脚先竖起矣。新妇叹云。此际尚摸索。又嫁一个迟货了。

《壻呼痛》

有新婚者。婆怜媳年小未经。夜往窃听。但闻儿呼痛不止。明日问之。乃为新妇●缺字：左扌右匍痛臀也。

《呼不好》

一新妇初夜。既放进。曰不好。壻曰拿出罢。又曰不好。壻问欲如何。曰。我要拿进拿出。

《解衣》

壻劝新妇解衣。妇曰。母嘱我勿觧。母命不可违。夫劝我觧。夫命亦不可违。正沉吟间。壻迫之。妇曰。我知之矣。只觧下截衣。两尽了罢。

《作难》

壻初夜。抱新妇云。你父亲直恁作难。如今在此了。既行一次。又云。你母亲直恁作难。如今在此了。又行一次。复云。你哥子劝也不劝一声。如今在此了。又行一次。既毕。新妇云。我家嫂々也是不说好话的。

可惜新妇不曾作难。不然还有一次。

《用枕》

有嫁女于他［乡］者。归宁。母问［乡］土相同否。答曰。只有用枕不同。吾［乡］用在头边。彼䖏用在腰里。

《抹唾》

新婚。壻恐妇苦难。以唾抹之。妇曰。原来［乡］方䖏々别。我那边男风便用唾

《虾》

虾能助阳。子方欲下箸。母遽云这留与父亲吃罢。子问曰。父亲何故要吃他。母曰我儿子。你直待讨了新妇自然晓得。

《丝瓜》

有客方饭。偶谈及丝瓜萎阳。不如韮能壮阳。已而主人呼酒不至。以问儿。々曰。娘往园中去了。问何为。荅曰。要拔去丝瓜种韮菜

《老䖝》

夫妻同卧。妻指夫阳物曰。此何物。夫曰。此白虎䖝也。妻曰。既是白虎䖝。何不进窠去。遂交合有声。儿在床闻之。呼其母问曰。如何白虎䖝一到窠里。便数铜钱起来。

《嗔儿》

夫妻行事。妻乐极。连呼我［死］。两儿俱在床。大儿闻之。不觉失笑。母惭怒凿其头。幼儿曰。打得哥々好。闻娘［死］不哭。反笑。

一说夫妇行事。欲避儿眼。乃卧儿于床阁板上。已而兴发。床俱震动。妇连呼欲［死］。儿忽言曰。你们倒不［死］。摇我跌下来。倒是个半死。

《又》

夫妇日间行事。恶儿在傍。乃始往隔邻王妈々家去耍。儿才去复来。母嗔曰。你又来怎么。儿曰。王妈々家也在那里如此。

《半截》

一人欲事［过］度。惫甚。夫妇相约下次兴发。止放半截。及行事。妻忽掬夫腰尽纳之。夫责以前约。妻曰。我原讲［过］下半截。

《双斧劈柴》

一人酒色过度而病。医曰。此双斧劈柴也。今后须戒。妻从旁睨之。医会其意。转口曰。即不能戒色。亦须戒酒。病者曰。色害胜酒。还宜首戒。妻曰。先生的好话不［听］如何得病好。

《多男子》

一人连举数子。医士谀之曰。寡欲多男子。兄少年老成。［过］于保养。何不乘此强壮。快活快活。其妻在屏后闻之。曰。先生说得极是。我也生育得不耐烦了。

又有谋娶妾者。妻曰。你将银来。我讨一个与你。至吉日。命具鼓乐迎妾。妻去髻改妆。从后门上轿。夫于前门迎入。既启帘。则居然妻也。惊问其故。荅曰。我做大已不奈烦了。今做小罢。意亦相同。

《知痛痒》

一妇兴发。难对夫言。因令夫在里床睡。夫于身上［过］去。畧无动静。妇曰。反不自在。不如仍往外床。夫复［过］之。妇忽哭曰。没人之我痛痒。夫问为何。妻曰。你在门前经［过］两次。竟不进来一望。知甚痛痒。

《夜约》

有夫约妇是夜当尽兴。至夜夫因醉。睡去。妻候之良久。因摇醒之。谓曰。你醉了。日间所言。且莫罢。

《烧香》

夫妇同卧。夫有欲心。妻曰。不可。汝明早要某庙烧香。须自志诚。已而夫睡去。妻甚悔之。忽闻窓外两声。乃蹴夫醒曰。你［听］么。造化到了。

《反目》

夫妻反目。分头而睡。夜半妻欲动而难于启口。乃摸夫脚。问曰。这是甚物。夫曰是脚。妻曰呆东西。既是脚该放在脚蜪里去蜪音陶。

《腹痛》

一妇临产。腹痛甚。谓夫曰。都是你带累我的。怨詈不止。夫呵之曰。娘子省得你埋怨。［过］这一次。我阉割了罢。妻复骂曰。臭鸟龟。一时才觉可些。你又来气我了。骂语须作病声。方妙

《当卵》

一妇揽权甚。夫所求不如意。乃以带系其阳于后。而诳妻曰。适因某用甚急。与你索不肯。已将此物当银一两与之矣。妻摸之。果不见。乃急取银二两付夫。令速赎取。夫讶其多。妻曰。铺中如有别人当绝下大此的。贴换一张也好。

《祈神》

有病阳萎者。具牲醴祷神。巫者祝曰。世阳世阳。愿得卵硬如枪。病者曰。何敢望此。妻从屏后呼曰。费了大钱大陌。也得如此。

《男女胎》

问成胎何以或男或女。荅者曰。行房时。左脚起为男。右脚起为女。其人沉吟曰。我得之矣。下次行事时。只揿下他右脚便了揿去按也

《稳生男》

问如何方稳生男。绐之者曰。并二子纳户中。无不胎矣。夜如其言。纳左则右出。纳右则左复出。恨曰。便生出儿子来。也是个强种了。不如罢休。

《药名》

一人久客归。妻已育三子矣。讶其何以不夫而孕。妻曰。思君之极。当是结想所成。故命名皆有深意。长曰。远志。想你出行也。次曰。当归。想你归也。又次曰。茴［乡］。想你回也。夫曰。我若再做几年客。家里开得一个生药铺了。

今正开生药铺。足下亦是一物。问何物。曰。败龟板。

《官话》

有好阚者。妻谓之曰。我看妓家容貌。也只平常。你爱他有甚好䖏。夫曰。我爱他官话说［听］耳。妻即应云。这也何难。

一说客对妓嫌口濶者。因述俗谚云。口濶阴门大。妓即撮口骂曰。小猢狲。

《邻人看》

一妇诉其夫曰。邻其常々看我。夫曰。倸他甚么。妇曰。我今日对你说。你不在意。下次被他看上了。不关我事。

《二妇绩麻》

二妇东西相对绩麻。东妇云。我生平未得纵欲。得硬卵一篮。方快意耳。西妇曰。我只要软卵一篮。东妇云。软的要他何用。西妇曰。一篮软的。硬起来。却是两篮了。

《讼奸》

有妇诉官云。往井汲水。被人从后淫污。官问云。那时汝何不立起。荅曰。若立起。恐忒了出来耳。

《雍熙寺僧》

雍熙寺和尚。奸一妇。々呼四隣来救。和尚曰。本寺从无四隣。东是大帝庙。西是城隍庙耳。妇乃连呼庙々庙同妙。

《头婚妾》

一人娶妾。必欲求䖏子。或教之曰。初夜但以卵示之。若不识者。真䖏子矣。如其言。握以问妾。々曰。柳齐也。怒曰。号都晓得不真不真。逐去之。再娶一女。问如前。以此物对。又怒曰。表都晓得。一发不真。复逐去。最后娶一年极少者。问如前。曰。我不识。曰。此卵也。其女曰。不信道卵是这一点々儿。

末句。一云。从不曾见此小卵。亦好。

《屁婢》

一婢偶于主人前撒屁。主怒欲笞之。见其臀甚白。偶动火。及与之狎。明日主在书室。忽闻叩门声。问之。乃此婢也。问其来何为。荅曰。我适间亦撒一屁矣。

《哭天》

一妇闻夫［死］哭天何说。荅者曰。交合时。夫在上。故曰天。妇沉吟久之。悟曰。可知道妻［死］亦有时哭天。

《扇尸》

一妇新丧夫。亲戚往探。见妇方举扇扇尸。问其故。对曰。我的天。临终之际分付我待他冷々。

如此性急。倒不如乘热＝上执＝。

《咬牙》

有姑媳俱孀居。姑常谓媳曰。做孤孀。须是咬紧了牙管［过］日子。未几。姑与人私。媳以前言责之。姑张口示媳曰。你看。也得我有牙齿。方好咬。

《再醮》

有再醮者。初夜交合。进而不觉也。问夫进未。夫曰。已进矣。遂颦蹙曰。如此我有些疼。

《爬灰》

一翁谓媳曰。娘子竈中灰已满矣。如何。媳澷应曰。爬了就是。翁遽曰。娘子亲口许下的。莫頼。

《换床》

一翁欲偷媳。々与姑议之。姑云。不妨。今夜你躲［过］。我自有䖏。乃往卧媳床。而灭火以候之。夜深。翁果至。认为媳也。云两极欢。既毕。妪谓翁曰。老贼。今夜便换得这张床。如何这等高兴。

一说嘲卖古董者云。妪代媳卧。翁往摸之。妪乃夹紧以自掩。翁认为媳。极言誉之。以为远出婆上。妪骂曰。臭老贼。旧东西也不识。卖甚古董。

《父子论理》

翁方偷媳。其子撞入见之。责其父不通道理。父云。有甚不通。你困了我的媳妇。我怎不困你的家婆。

《阴痣》

相者云。妇人阴门有痣。必生贵子。一人喜云。果尔。则家嫂乃贵相也。曰。令嫂有痣。兄何以知之。荅曰。家父与房下说。房下与学生说。

《雷打》

有客外者。见故［乡］人至。问［乡］中有甚新闻。曰。某日霹雳震［死］数人。都是偷媳妇的。其人惊问曰。家父无恙乎。荅曰。令尊无恙。令祖便弃世了。

《偷阿姨》

一贫士留小姨宿。而别无铺陈。乃置脚后。夜半偷之。小姨诉于父母。士曰。非也。乃脚指悞犯耳。小姨连声骂曰。臭乌龟。臭亡八。弗信道脚指头。光踢踏。弗信道脚指头热＝上执＝闸々弗信道脚指头无指甲。弗信道脚指头毛搭煞。弗信道脚指头对子里面只一噆。翁招妪谓曰。老妈。说起来是卵了。







十·形体部


墨憨子曰。唐伯虎先生自题小像云。我问你是谁。你原来是我。々本不认你。々却要认我。々少不得你。々却少得我。你我百年后。有你没了我。夫既百年同尽。则西施嫫母。圴付之一笑。可矣。集形体部。

《长面》

有失去马鞍者。见一人面长而凹。认以为鞍也。执之。其人曰。此吾面也。争辨不已。将往［听］断于官。有行人问知其故。谓长面人曰。劝兄赔他些价罢。若经官。定是断给。

《老面皮》

衆闲谕世间何物最硬。或言石。曰。石可碎也。或言金。曰。金可凿也。最后一人指有须者曰。惟老兄须最硬。金石不如。问其何说。荅曰。你看这一副面皮里面。亏他鑚了出来。

或以此嘲有须者。复之曰。足下面更老。这等硬须还鑚不［过］。

《番脸》

暑月无帐。复惜烟条费。忍热＝上执＝拥被而卧。蚊＝左䖝＝噆其面。隣家有一鬼脸借而带之。蚊口不能入。谓曰。汝不［过］省一文钱耳。如何便翻了脸。

末句。或云。如何就放出老面皮来。亦可。

《麻》

俗云。脚麻脚麻上鼻头。谓以柴芒贴鼻端。即止。一人遍贴额上。人问为何。曰。我屁股都是麻的。

有姓王而麻者。或嘲之云。一蒙师止识一王字。主人适姓王。有三儿。求命名。乃于王字上加一点。问傍人识此字否。曰是主字。师接口曰。正是主字。即命长徒曰王主。又于王字右加一点。问如前。应曰。玉字也。复接口曰。正是玉字。即命次徒曰王玉。至苐三徒左加一点问人。则曰无此字。再加右点问人。又曰无此字。上下左右皆点。又云无此字。乃乱点曰。唤他王麻子便了。

《近视》

兄弟三人皆近视。同拜一客。登其堂。上悬遗清堂扁。伯曰。主人病怯耶。不然。何为写遗精室也。仲曰。不然主人好道。故写道情堂耳。二人争论不已。以季弟少年目力。使辨之。季弟张目曰。汝二人皆妄。上面那得有扁。

又近视者临河见藁荐浮来。认以为柴船也。呼渡不应。跳其上溺矣。乃曰。你便不肯渡我。你的柴也翻在水了。又见綳鱼。疑为鸭蛋。握之而腹瘪。讶曰。如何小鸭＝上鸟下甲＝任出得快。

《又》

某家设席。同上坐者二人。一瞎左目。一瞎右目。已而有客近视者至。竟至前席。良久。私问同席者曰。上席那濶面孔的朋友。是谁。

嘲近视诗云。笑君双眼忒希奇。子立身边问是谁。日透窓棂拿弹子。月移花影拾柴枝。因看画壁磨伤鼻。为琐书橱夹住眉。更有一般堪笑䖏。吹灯烧了嘴唇皮。

《瞽》

一瞽者与衆人坐。衆有所见而笑。瞽者亦笑。衆问之曰。何所见而笑。瞽者曰。你们所笑。定然不差。

世人皆谓此瞽可笑。不知凡依样画葫芦。蹈袭旧时大套子。及随人脚跟做事者。皆此瞽耳。

《又》

二瞽者同行。曰世上惟瞽者最好。有眼人终日奔忙。农家更甚。怎得如我们心上清闲。衆农夫窃听之。乃假为官人。谓其夫子回避。以锄坝各打一顿。而呵之去。随复窃［听］之。一瞽者曰。毕竟是瞽者好。若是有眼人。打了还要问罪。

《聋》

有近视者。拾火爆一杖。就灯认之。触火而向傍有聋子拊其背。问曰。汝方才拾甚么东西。在手就散了。

《又》

一医者重［听］。至一家看病。々人问莲心吃得否。医者曰面筋吃不得。病者曰。莲肉也。医曰。塩肉也少吃些。病者曰。先生耳朶是聋的。医曰。若里股内红的。还须防他生横痃。

《讳聋哑》

聋哑二人各自讳。聋见哑者。恳其唱曲。哑者知其聋也。乃以唇开合而手为按节状。聋者侧耳良久。见其唇止。即曰。久不闻佳音。今番更进。

英雄欺人。不免有此。莫笑聋哑汉也。

《赤鼻》

有见长下颊者。曰我欲借你面上搭一鹰架。其人骇曰为何。曰。要拆你的下颊。其人曰。下颊如何拆得。曰下颊拆不得。鼻头如何拆赤了。吴语赤拆同音

又白眼与赤鼻头相遇。谓赤鼻头曰。足下开染店。大费本钱。鼻头都染作大红。荅曰。不敢。也只浅色而已。怎到得尊目漂白得好。

《齆鼻》

黄鼠遇狗追赶。即撒屁以触其鼻。有雄鼠覔食田间。一犬逐之。鼠极力跑脱。至穴。诉之雌鼠。雌鼠曰。汝防身屁。何在。曰连撒数屁。彼全不理。雌鼠曰。我知道了。是个齆鼻狗。

《又》

甲乙俱齆鼻。甲致柬于乙。畵枰尺笤箒各一件。乙见之。便曰。枰请尺吃箒酒答柬。画蜈蚣一条。斧乙柄。甲见之。点头曰。蜈无蚣功斧夫。

看这两人千古知已。合扳做两亲家。或笑曰。如今有病痛的鼻头。越要扳好家哩。

《胡𩯽》

或看审囚回。人问之。答曰。今年重囚五人。俱有色认者。一痴子。一颠疾。一偏瞎。一多𩯽鬁也。问如何审。荅曰。只多须与𩯽鬁要决。馀免［死］矣。又问何故。荅曰。痴弗杀。颠弗杀。胡子搭𩯽杀。

痴弗杀四句。皆吴下俗语。搭𩯽杀。本作搭莿撒。胡貌言龌龊也。

《𩯽鬁》

北地多梨。北人至南。索梨食不得。南人因进萝葡曰。此吾土产梨也。北人曰。不甚中吃。只合呌做臭辣梨。

《胡子愁穷》

有胡子愁穷。其友谑之曰。据兄家事。不下二千金。何以过愁若此。胡子曰。二千金何在。友曰。兄面上现有千金了。难道令正没有些私房。

就真有二千金的。若一毛不拔。与那穷胡子何异。

《请胡子》

有寡妇将再醮。夜坐净盆。自视其私谓曰。阿胡子。明日就有东西吃了间壁胡子应曰。娘子。他家未曾请我。

此等席。撞之何妨。

《春画》

一人见春画。曰。此非春画。乃夏画也。不然。何以赤体。又一人曰。亦非夏画。乃冬画也。问何以知之。荅曰。你不见胡嘴呵冻笔头。

呵冻笔。写甚么。曰。这胡子一些墨水没有。定。写出白字来了。

《一般胡》

有嘲胡子者曰。论语一书皆讲胡子也。不亦悦乎。不亦乐乎。不亦君子乎。这三个乎。是好胡。为人谋而不忠乎。与朋友交而不信乎。传不习乎。这三个乎。是不好胡。君子者乎。色庄者乎。这两个乎。一好一不好。或问使乎使乎如何讲。曰。上面的胡。与下面的胡一般的。

《胡子答嘲》

颜子。々路与伯鱼三人。私议曰。夫子惟胡。故开口不脱乎字。颜子曰。他对我说回也其庶乎。子路曰。他对我说。由。诲女知之乎。伯鱼曰。他对我说。女为周南君南矣乎。孔子在屏后闻之。出责伯鱼曰。回是个短命的。由是个不得好［死］的。也罢了。你是我的儿子。也来嘲我。

旧有十胡子语。各引四书中哉字一句甚隹。因附记于此。胡子一。我未上头你先出。是天下莫早于一胡子。一胡子曰。时哉时哉。胡子二。一逢考试预先剃。是天下莫诈于二胡子。二胡子曰。岂予所欲哉。胡子三。炒黑芝麻满面摊。是天下莫秽于三胡子。三胡子曰。此物奚宜至哉。胡子四。拍子辫子无意思。是天下莫劳于四胡子。四胡子曰。予岂好辨哉。胡子五。风吹倒卷如老虎。是天下莫猛于五胡子。五胡子曰。彼鸟敢当我哉。胡子六。朝々夜々防大烛。是天下莫险于六胡子。六胡子曰。水哉水哉。胡子七。未曾吃粥。你先湿。是天下莫累于七胡子。七胡子曰。尔马能浼我哉。胡子八。一塲相骂连根拔。是天下莫痛于八胡子。八胡子曰。是何伤哉。胡子九。阴阳二毛称好友。是天下莫尊于九胡子。九胡子曰。鸟得有其一以漫其二哉。胡子十。下爬匡当摸弗出是天下莫暗于十胡子。十胡子曰。且君之欲见之也。何为也哉。

《无须》

虾或前跳。或却走。一稚子问曰。何䖏是虾头。荅曰。有须者是头。无须者是屁眼。

《黄须》

一人须黄。每于妻前自夸黄须无弱汉。一生不受人欺。一日出外。被殴而归。妻述前语笑之。荅曰。他的须是通红的。

《臭嘴》

或行酒令。俱要就身上说一必不然之事。一人云。脚面亏＝左虚＝得在前。若在后。被人踏住。怎么好。一人云。鼻孔亏＝左虚＝得向下。若向上。雨落在内。怎么好。一人云。尿孔亏＝左虚＝得在臀。若在面。臭气触人。怎么好。主令者曰。此句该罚。屎孔尽有生在面上的。

或谓口过者曰。别人也罢。亏＝左虚＝你自家的鼻头。如何过了。旁人代对曰。做了他的鼻头。随你臭只索耐他。此语可嘲臭家主。

《又》

或诉人曰。昨夜悔气。与某同寝。患其善屁。只得做一头睡。而口复臭甚。藏头被内则屁臭。舒头被外则口臭。彻夜展转。若不可言。捱至天明。才小寝耳。问毕竟如何睡着。曰。只得在被内了。

或问治口过有良方乎。荅以吃大蒜最良。问者讶其臭。荅曰。大蒜虽臭。々得正路。

《悬疣》

一人项有悬疣。因取凉夜宿神庙。神问此何人。左右荅云。蹴气球者。神命取其球来。其人失疣。不胜踊跃而出。次日又一疣者闻其故。亦往庙宿。神问之。左右仍对如前。神曰。可将昨球还他。

此与旧话倏丢々同意。倏丢々者。稚子谓狗呌子也。客有［携］至京师者。上闻其生悦之。召客进览。问和名。曰。倏丢々。问其价。客妄索千金。即以千金买马。他客闻之羡甚。适畨人牵千里马。求售。此客念倏丢々一文钱耳。且得厚酬。若千金之马。数万金必可得。因倾囊市之。而赂内监以献。上命太仆审价。仅判千金。客不敢餙。然犹幸不亏＝左虚＝本。及领价。上曰。倏丢々我已吹厌了。交易与他罢。

《矮》

矮人乘舟去游。因阁浅。自起撑之。失手坠水。々没［过］顶。矮人起而怒曰。偏我阁浅。阁在深䖏。

有持大扇者。遇矮子。戱以扇置其头。曰。欲借兄作扇坠耳。矮子大怒。骂曰。直娘贼。若拿我做扇坠时。我就兜心踢你。

《又》

一矮子新婚上床即亲嘴百馀不止。妇问何故。荅曰。我下去了还有半日才上来哩。

《胖》

胖子不便行房。使其妻仰坐椅上。身就之。而婢从后雅之。曰推。曰。再推。即回頋婢曰住。

《𤵚》

有𤵚子赴席。泰然上坐。衆客既齐。𤵚子自觉不安。复趋下谦逊。衆客曰。大𤵚叔请上。侄直軰背怎敢。

《丑》

一人平昔善做鬼脸。引人笑。［死］见阎王。々问曰。汝平日有何长。以鬼脸对。王曰。人说我是鉄面阎王。若引得我笑。当送汝生天。方动脸。王即大笑。乃命牛头马面送之。至中途。跪告曰。大王平日利害。我軰若做得鬼脸引得他笑。愁甚刑罚。千万教我。其人曰。不知你学得鬼脸否。且把脸来我看。既看。曰你勾了。

《臭脚》

一修足者。脱足。臭甚。遽以手扇之。问何不修。曰。姑俟其冷。

《又》

一人方欵客。忽闻臭甚。呼童子问之。童子附耳曰。是娘子脱脚。其人低声沉吟曰。即脱脚。臭未必至此童子复附耳曰。两脚俱脱耳。

《大脚》

有大脚妇乘轿。置脚于外。轿夫耻之。恳其缩进。妇曰。若是缩得进。何消你说。

《责臀》

一官好拿闲人。有行野者。值官来。惶迫无计。欲匿道旁空树中。先有一人在内。乃仅匿其首。官［过］。命隶擒来。其人［死］挣不出。遂令掀衣责臀。树中人问曰。官［过］否。吃打者曰。且莫侧声。外边正打闲人哩。

此人少年。定是个幸同。问何以知之。曰。他把屁股只当做别人得。

《巨卵》

人有浴于水者。一人拱立。候其浴毕穿衣。即鞠躬问曰。老嫂何修。浴者骇问其故。曰。偶见兄阳物甚巨耳。浴者曰。罪［过］。拙荆是奉齐的。其人吐舌曰。还要修哩。

《又》

有病［死］而冥王罚为驴者。其人辨得值。许复故形还䰟。因行急。犹存驴卵未变＝上亠下变＝。既醒。欲再往恳复全体。妻劝止之曰。胡阎王不是好讲话的。苦正着罢。

《又》

铁匠柴行与乐户三人言志。鉄匠曰。欲得屋大磁石一块。不拘锄头斧头。自然都吸来。不消买铁。柴行曰。欲得屋大琥珀一块。不拘茅草松箍。自然都吸来。不消买柴。乐户曰。欲得驴子大卵袋一张。不拘了头婆娘。自然都吸来。不消买粉头。

痴乌龟。大卵当不得银子用的。

《小卵》

或见卵极小者。戱之曰。亏＝左虚＝你令正如何熬过了。旁一人觧曰。他只道普天下卵都只如此耳。小卵者辨曰。不然。我房下曾道来。说小卵别有一种好处。

《问卵》

一官升职归。谓妻曰。我的官又大些了。妻曰。官大。不知此物也大些否。官曰。奶々。左右我的大。你也大了。

又一人命妻造鞋而小。愠曰。你当小不小。偏小在鞋子上。妻荅曰。你当大不大。偏大在脚上。

《阳萎》

有病阳萎者。一夜。偶硬。甚喜。比至腹仍萎矣。妻问爬起何为。荅曰。我想要里床睡。

《贵相》

有家人妇得爱于主人者。同伴私问其状。荅曰。贵相真是不同。问何以见之。荅曰。卵袋都是绵团一般的。

妓家呼阚客为绵团。亦本此。

有父子同私一家人妇者。子未帖席。而父已在户外矣。妇乃匿小主于床下。而纳主人。未几。闻夫履声。主人局蹐甚。妇曰。无伤也。若持扊扅而色怒以出。我自有说。主如其言而去。夫入房问故。妇曰。小主得过于翁。々持挺欲挞。故来覔耳。问小主何在。妻指床下曰。躲在此。

《瘪东西》

一老人。取幼妇云雨间。对妇云。愿你养一儿子。妇曰。儿子倒养不出。只好养个团鱼。其夫问故。荅曰。这样瘪鼈东西。如何不养团鱼。

《鹳鼈交》

老鹳见鼈。欲淫之。而苦长短之不及。乃令鼈立田岸而以己足陷泥中相凑。既合。鼈回頋曰。看你头已白了。有甚高兴。鹳曰。爱你鼈瘪bi耳。

《bi笃》

一人问其友曰。同一阴物。或称bi。或称笃。何也。友曰。毛而瘦者为bi。光而肥者为笃。因问令正有毛乎。无毛乎。其人即喝曰咄咄笃同音。

《善屁》

有善屁者。往鉄匠铺打鉄搭。方讲价。连撒数屁。匠曰。汝屁直恁多。若能连撒百个。我当白送一把鉄搭。其人便撒百屁。匠乃打成送之。临出门。又撒数个。乃谓匠曰。这几个小屁。乞找几只六铮钉。

《椅响》

一人方陪客。偶撒一屁。愧甚。欲掩之。乃连以指磨椅面作响。客曰。还是苐一声像。

《凿头》

数人同舟。有撒屁者。衆疑一童子。共凿其头。童子曰。阿弥陀佛。别人罢了。亏＝左虚＝那真正撒屁的。担得□起。也来凿我。

《祖师殿》

祖师殿中忽闻屁臭。衆互推不认。乃推祖师曰。汝为正神。受万方香火。如何撒屁。祖师惊起辨曰。尚有四将。何独推我。四将亦辨曰。尚有龟蛇。何独推我。蛇欲辨而口不能言。乃努嘴向者数四。

原来撒屁的是乌龟。

《嘿》

或行酒令。要嘿乾。一客撒屁。纠之曰。不默。其人欲辨。方开口。复纠曰又不嘿。







十一·谬误部


墨憨子曰。尝闻词隐先生论曲。家之误云。有名周惟盛者。吴音盛与脏同。因呼为周惟脏。后又譌为周皮匠。未几迳称为周师父矣。又有童子报新闻于主人曰。顷过学院门。见一黑面秀才。倒步而入背宗师而跪。宗师命扑其肚皮。是何为也。主人疑而察之。则一士以反带儒巾被责耳。事之可笑多有若此。何必聚三十六州铁。乃打成一错乎。集谬误部。

《讼失牛》

有讼失牛于官者。官问几时失的。荅以明日。吏不觉失笑。官怒。指吏曰。是你偷在那里。吏乃洒两袖曰。凭老爷搜。

《揵踢》

一童子弄揵子。偶踢下井。乃俯视井。对影哭曰。还了我。父问之。诉曰。揵子为井中儿所［収］。父亦临井。见己影谓曰。汝家儿子要踢揵子。我家儿子难道不要的。

《行令》

一人出令曰。春雨如膏。或疑为糕也。曰。夏雨如馒头。或又疑为夏禹也。曰。周文王像塔饼。

《又》

衆至一家祝寿。饮酒间。行令各说寿字一句。一人喊云。寿天莫非命。衆哗曰。是何言也。以大钟罚之。即曰该［死］该［死］。

《拜帖》

或谓友曰。某人甚是不通。清早来拜我就写了晚生。其友曰。这还差不远。还有秋间拜客。写春生的。

《较嵗》

一人新育女。有以二嵗儿来作媒者。其人怒曰。我女一嵗。渠儿二嵗。若吾女十嵗。渠儿二十嵗矣。安得许此老壻。妻闻之曰。汝悞矣。吾女今年虽一嵗。明年便与彼儿同庚。如何不许。

《看镜》

有出外生理者。妻嘱回时。须买牙梳。夫问其状。妻指新月示之。夫货毕将归。忽忆妻语。因看月轮正满。遂买一镜回。妻照之。骂曰。牙梳不买。如何反娶一妾。母闻之。往劝。忽见镜。照云。我儿有心费钱。如何娶个婆子。遂至讦讼。官差往拘之。见镜慌云。如何就有捉违限的。及审。置镜于案。官照见。大怒曰。夫妻不和事。何必央［乡］宦来讲。

《四人趂船》

一齆鼻。一铁匠。一皂隶。一代打人。同宿舟中。夜半。齆鼻者鼻中作声如风襄扇火状。铁匠惊起。连换打々。隶以为打人也。即吆喝曰。数代打者急曰。饶得一板也是好的。

《才人》

一官人有书义未觧。问吏曰。此间有高才否。吏悞以为裁衣人姓高也。应曰。有。即唤进。官问曰。贫而无谄如何。荅曰。裙而无襇。使不得。又问富而无骄如何。荅曰。袴而无腰。也使不得。官怒。喝曰。唗。荅曰。若是皱。小人有熨斗在此唗皱俗音同。

《陆先生》

有念甪直为角直者。人教以甪音陆。后见有卖角先生者。因呼为陆先生。

陆先生奉嘲勿恠。做得角先生。尽受用了。

先生。父兄也。此号岂可加于亵器。昔有好唱者。曲不离口。适借坐卜店。目视败龟板。唱云。好似我●缺字：左二右只亲模样。怎穿着破损衣裳句。遂为笑谈。角先生之名。何以异此。呼为角生。不亦雅乎。

吴中向来有三先生之号。馆于申阁老家者吴语角音同阁。曰角先生。馆于吴一郎王氏富仆家者。曰萝卜丝丝音同师。吴人呼仆为萝卜

馆于俞化酒肆有名者家者。曰教化子。三名甚巧。

《头巾》

一仆随主人应试。巾箱偶坠。呼曰。头巾落地矣。主人曰。落地非佳语。宜呼为及第地。仆颔之。既拴好。因复曰。今后再不及地了。

《藁●》

贫家盖藁●。小儿不知讳。父挞而戒之曰。后有问者。但云盖被。一日父出见客。而●草挂须上。儿从后呼曰。且除面上被。

《囤心黄》

有贫而喜夸者。客至留饭。呼内曰。须取囤心黄作饭。及饭至。粗粝耳。方嗔责间。内遽曰。遍䖏籴囤心黄没有。胡乱吃些罢。

《海狮》

一人见卖海狮者。唤住要买。问曰。许多钱一斤。卖者笑曰。从来海狮是量的。其人即喝曰。这难道不晓得。问你几个钱一尺。

《猪婆肉》

有卖猪母肉者。嘱童子讳之。已而买肉者至。童子遽谓曰。我家并非猪婆肉。其人觉之。不买而去。店主怒曰。我分付［过］。如何反先说起。乃凿其头两下。少焉。又一买者至。见肉。问曰。此肉好似猪婆肉。童子谓主人曰。你［听］。这难道也是我说的。

与旧话此䖏无银三十两。同意。

《攘羊》

一妇攘邻家羊一只。匿之床下。嘱其子勿言。已而邻人沿街呌骂。其子曰。我娘并不曾偷你羊。妇恶其惹事。以目睨之。子指其母言曰。你看。我娘这●缺字：左二右只眼。活像床底下这只羊。

《官语》

有兄弟径商者。学得一二官语。将到家。兄因如厕。暂留隔河。命弟先往见父。々一见问曰。汝兄何在。弟曰。撒屎。父惊曰。何䖏杀［死］。荅曰。河南。父方哀苦。而兄适至。父遂骂其次子曰。汝何妄言如是。曰。我官话耳。父曰。如此官话。只好吓你爷。

《跪》

有祖督孙过。命跪阶下。其子见而怜之。亦跪不起。祖曰。儿为孙谢耶。荅曰。汝难为我儿。我那得不难为汝儿。

亦是孝子。亦是慈父。若此子吃［乡］饮酒尽通。

《劈柴》

父子同劈一柴。父执柯悞伤子指。子骂曰。老乌龟。汝眼瞎耶。孙在旁。见祖被骂。意不平。遽曰。直娘贼。不识道理。父亲可是骂得的。

《整嫂裙》

有嫂前行。而裙夹于臀缝。叔从后掣整之。嫂頋见。疑调之也。大怒。叔躬身曰。不必怒。待小叔照旧放进。不差一些儿便罢。

有奉泰水之命。以房典银。既成交。而房价未足。壻为作柬促之。柬云。岳母房事。至紧至紧。早晚望公一䖏以救其急。尤可笑。

《床榻》

有卖小木家火者。夫远出。使妇守店。一人往买其床。还价既少。而银水又低。争值良久。勉强售之。次日。复来买榻。妇谓之曰。你昨日床上。讨尽我的便宜了。今日榻上又来。

《邻家做功德》

一孤儿见邻家做功德。谓孀母曰。间壁某阿伯［死］了。唤许多和尚在家乒々乓々。偏我家冷静如此。母曰。我儿。挣得做娘的有个好日。也会凸起了肚皮。呌些和尚在家乓々的。

《米》

一少年私邻家之妇。闻叩门声。知夫归。迫甚。妇议以布囊盛之。悬于床侧。夫问及。则绐以米。议定。启门纳夫。々见囊。觉其有异。问是何物。妻惶惧不即对。夫厉声再问。少年不觉于囊中应曰。米。

《撒半价》

客有欲买苏州货者。或教之曰。苏州人撒半价。视其讨价。半酬之可也。客信之。至紬缎店。凡讨二两者。只还一两。讨一两五钱者。只还七钱五分。店主恨甚。谓客曰。若如此。说。不消买得。小店竟送两疋与足下罢了。客拱手曰。不敢不敢。学生只领一疋。

《又》

或问苏州人曰。尊姓。荅曰姓陆。曰。是三老官人了。又问住房屋几间。荅曰。五间。曰。是两间一披了。又问宅上更有何人。答曰有拙荆一人。其人背曰。是与人合讨的。

《发换糖》

一人见以发换糖者。谓凡食皆可换也。晨出。藏发一料以往。遇酒肆。因入饱餐。々毕。以发与之。肆佣皆笑。其人怒曰。他人俱当钱用。到我偏用不得耶。争辨良久。肆佣因撏发乱殴。其人徐理。发言曰。整料与他不要。倒在我头上乱抢。

《发换引线》

有戴破帽破网者。途中见人。呼破帽子换铜钱。急取帽袖之。再呼破网巾换铜钱。复急脱网巾袖之。又呼乱头发换引线。乃大怒曰。你这人无礼。忒寻得我要紧。

《进士弟》

一进士之弟颇横。怨家骂曰。汝兄自登黄甲。初何关汝。荅曰。不见牌额上。写进士弟第耶。

《又》

有悬进士第额于大门者。一［乡］人见之。沉吟曰。斋扁只两字。如何有三字。乃问人曰。阿哥。借问一声。此三字是斋々扁。还是斋扁々。

《梅花》

有不落欵梅花一幅。或见之。极賛其真。人问曰。你晓得甚人画的。只管賛他是真迹。荅曰。张敞。

《不识货》

徽人有开典铺而不识货者。一人以单皮皷来当。喝云。皮锣一面。当银五分。有以笙来当者。云。紫竹酒壶一把。当银五分。有当笛者。云。丝缉火通一枝。当银一分。后有持了事帕来当者。云。虎狸斑汗巾一条。当银三分。小郎问曰。朝奉。要这物何用。乃云。留他抹々嘴也是好的。

了事帕。古谓之淫筹。盖一用不再也。今呼为陈妈妈不知何义。有嘲姓陈者云。或问妇人净帕何名。荅曰陈妈々。然则男风所用又何名。曰。这叫做陈官人。

《又》

二医同走。见有［携］鳗及团鱼卖者。一医指鳗云。卖这条乌梢蛇与我。一医笑云。鳗也认不出。倒不如买了这穿山甲罢。

不但不识药。连团鱼鳅鳝也不曾见面的。







十二·日用部


墨憨子曰。人之日用。莫切于耳目口鼻四肢。然用而忘其用者。一之也。夫一之。犹有笑焉。况其外者。集日用部。

《破网巾》

有见人网巾甚敝。劝令修补。其人唤匠至。即与坐上伸头令修。匠请除下。应曰。若除下。散矣。

《又》

有见人网巾太旧者。谓之曰。兄身上何乃有仙气。试捡看。指网巾曰。此是也。即日要升天矣。其人讶曰。网巾何以成仙。曰。你看他那一䖏修不到了。

《又》

一人网巾破。用布补之。久而布多于騌矣。或曰。如此网巾。带之热＝上执＝否。荅曰。难道布唐巾不带了。

此与皮补鞋说难道靴不穿了同意。又一人蒲鞋破。屡用皮补。或见之。讶曰。你的皮鞋。如何带此蒲在上。

《希网巾》

有见人带希网巾者。讶之曰。尊头要送与何人。其人不觧。问之。荅曰。既不送人。如何套盘络在上。

《破帽》

有见人戴破帽者。揖之曰。乞公一小帽。其人曰。何得有此。曰。难道尊帽只开花。不结子的。

《管衣服》

有裸骵捧茶者。仅悬一瓦遮其前。客讶之。问此何人。主人曰。小仆也。客曰。兄何时［収］用的。主人曰。［収］之嵗馀矣。饭是他自吃。家下只照管他衣服耳。

一说。小顷换茶。此仆更以荷叶遮前而出。主人曰。小仆尽可用。恨他好胜。如此荒年。还要脱换衣服。

《破衣》

一人衣多破孔。或戱之曰。君衣好似棋盘。其人笑曰。不敢欺。若着々。还要打劫结哩。

《鞋袜讼》

一人鞋袜俱破。鞋归咎于袜。々亦归咎于鞋。相与讼之于神。々亦不能决。乃拘脚跟证之。脚跟曰。小的一向逐出在外。何由得知。

鞋袜都该归咎于脚跟。问何故。曰。都被老脚跟摩坏了。

一人见破袜者。戱谓曰。你的鞋子在那里滚。其人不觧。问之曰。袜都抪出来了。

《袜》

一人袜破无底。跳一水缺。袜从脚面坠下。旁人见之呼曰。老兄转来。拾了袜去。其人穿袜谢曰。不遇兄这般好人。几失此袜矣。家中有旧袜一双。当以相谢。

原来无底的是他新袜。可笑。有狎客毡袜太敝。衆欲举以为笑。乃出令曰。视袜有破孔者。每孔浮一太白。狎客阴贯二袜于股。伸足曰。我今日不曾穿袜出来。

《笔管袜》

时兴笔管袜。言极窄也。有买袜者。屡易而嫌寛不止。店主曰。公若要如意。何不去寻漆匠。问其故。荅曰。不用穿袜。只白染了两腿。岂不妙。

《吃着》

有曵瓜皮出城者。遇曵破草鞋者于途。问曰。尔将此何用。曵鞋者曰。我以破甚者供燎爨之用。择其好者穿之。因问汝曵瓜皮何用。曰。你要穿好的。我岂不要吃好的。

末二句。或只云。单许你穿好的么。亦蕴籍。

《属犬》

一酒客讶同席者饮啖太猛。问其年。对以属犬。曰。早是属犬。若属虎。连我也都吃了。

又有道人。愿舍身夜喂虫蚊。大士试其诚。化为虎欲啖之。道人大呌曰。别客可请。今晚这东道难做。

又有一人遇饿虎。将遭啖。哀恳之曰。圈有肥猪。愿以自代。虎许之。随至其家。唤妇取猪啖虎。妇不舍。曰。所存豆腐颇多。亦堪一饱。其人曰。罢々。看这一个主客。可是吃素的。

《合卓》

甲乙同席。甲大啖。问乙何不动箸。乙曰。小弟想还有一卓。甲曰。弟与兄是合卓的。乙曰。兄也晓得是合卓的么。

一说。甲问乙曰。兄如何筯也不动。乙还问曰。兄如何动也不住。

《索烛》

有与善啖者同席。见盘中且尽。呼主翁索烛。主翁曰。得无太早乎。曰。我卓上已不见了。

《人祷》

一神险恶。赛者必用人祷。有点者挖供卓中一孔。而伸头其内。俟神举筯。头忽缩下。神大怒。骂曰。这般小鬼都是贼。方才动手。如何嘎饭就没了。

或问险恶神有名手。余曰。此尽盘将军也。

《撒网》

或见善啖者。顷刻肴尽。复以筯捞取其馀。乃急除网巾掷之。惊问其故。荅曰。你到不如撒一网罢。

《日食》

有客他［乡］者。问本［乡］逢月食如何护日。以府县公服率军校持兵击鼓为对。因问客曰。贵［乡］同否。客曰。敝䖏不然。只是善求。问如何善求。曰。合掌了对黑月说道。阿弥陀佛。吃得勾了。剩些罢。

《豆腐》

一人留客饭。止豆腐一味。自言豆腐是我性命。觉他味不及有。异日至客家。客记其食性所好。乃于鱼肉中各和豆腐。其人择鱼肉大啖。客问曰。兄甞云豆腐是性命。今日如何不吃。荅曰。见了鱼肉。性命都不要了。

有好食鱼肉者。谓人曰。人生只受用一饱。［死］后惟此腹随我耳。一人曰。我见异汝。即不饭鱼肉。［死］后□此腹不随我。余谓好食鱼肉者。说此腹随我。甚只随了鱼肉走。那里随你。

《馄饨》

甲乙同食馄饨一盂。甲举筯如飞。乙为停手。须臾啖尽。止留一只。乙不堪。谓曰。何不并啖此只。荅云。面食。

一说妻病。夫问曰。想甚食否。妻曰。除是好肉馄饨想吃一二只耳。夫为治一盂。意欲与妻同享。方往取筯回。而妻已染指啖尽。止馀其一矣。夫曰。何不并啖此枝。妻攒眉荅云。我若吃得下此只。就不害病了。

《馒头》

有贫士馁甚。见市有鬻馒头者。伪大呼仆地。主人惊问其故。曰吾性畏馒头。主人因设数十枝于空室中。而闭士于内。冀相困以为一笑。久之寂如。乃启门。见其搏食［过］半。诘之。则曰不知何故。忽不觉畏。主人怒叱曰。汝得无尚有他畏乎。曰无他。此际只畏苦茶两碗。

《糕》

有呌卖糕者。声甚哑。人问其故。曰。我饿耳。问既饿。何不食糕。曰是馊的。两曰皆低声说

《糍粑》

有啖糍粑过多归家而呕者。妻使婢视之。还报曰。有糍粑在地。官人对之而呕。不知何故。妻曰。得无伤食耶。婢曰。非也。若食而吐者。那得无齿痕。

《惯撞席》

鼠与獭结交。鼠先请獭。々荅席。䭾鼠［过］河。置之船旁暂往覔食。猫忽来见鼠。作欲食状。鼠慌曰。请我的不见。吃我的又来了。

《又》

一［乡］人做廵捕官。值按院门。太守来见。跪报云。太老官人进。按君怒。责之十下。次日。太守来。报云。太公祖进。按君又责之。至苐三日。太守又来。自念［乡］语不可。通文又不可。乃报云。前日来的。昨日来的。今日又来的了。

余尝寓南院中。有撞寡门者。屡次相［过］。述此嘲之。一时大笑。又友人方张宴。一俗子至。主人勉留之。席散。主人恠阍人与通。颇加诮让。次日。其人不待欵启。直入书室。余述此笑话。而易其末段云。至苐三日。太守又来。乃跪恳之曰。你来一次。连累我一次。劝你今日莫进去罢。一时亦大笑。

《吃素》

一鬼见冥王。自陈一生吃素。要求个好人身。王云。我那里查考。须剖腹騐之。既剖。但见一肚皮涎唾。

至々生云。该罚他做一只蟹。原吐出来。

佛说轮廻。如檐头滴水。点々不差。今杀一鸡。后世我身。仍变为鸡。而为彼杀。乃至百䖝亦复如是或驳之曰。若然。莫如杀虎而食。后世变为虎食人。又后世复变为人而食虎矣。且有知无知。等生也。则等杀也。食鸟变鸟。食鱼变鱼。尚得暂领饮。啄游沫之趣。若食萝卜菜。后世亦应变萝卜菜。藏头土中。时受粪秽。既闷且臭终不免杀。岂不倍苦。此虽强词夺理。亦由已甚之说激之耳。即如杀人者［死］。法也。然自弑逆以及悞伤。刑不一律。况人物贵贱岂无差等。而概云相偿。何以塞老饕之口。礼经云。诸侯无故不杀牛。大夫无故不杀羊。士无故不杀犬豕。则有故而杀者。在议之内矣。即无故不杀。亦分别言之。非㮣禁也。王制戒数罟。孔子钓不网。弋不射宿。这才是个中道。近有问袁中郎六斋十斋何说。荅曰。欲生人渐远杀气。名言哉。

《又》

屠有贪者。闻阴间猪肉得价。尽宰家猪。而自缢。为鬼市。卖至第十八重狱。见门禁甚严。私念馀肉。尚多。舍此则无售矣。乃厚赂阍者求入。既入。羣鬼见之。讶曰。汝来差了。此间都是吃素的。

《又》

猫项下偶带数珠。老鼠见之。喜曰。猫吃素矣。率其子孙诣猫言谢。猫大呌一声。连啖数鼠。老鼠急走。乃脱伸舌曰。他吃素后越凶了。

吃斋念佛。乃上等好事。但世人不求种福。而专求准罪。不惟思准已往之罪。且思预准将来之罪。至今人谓若要欺心人。吃素蜪里寻。良可恨也。有老翁强夺人产。其子泣谏曰。翁一生好善。何忽作此强横事耶。翁笑曰。吾奉斋甚久。念佛甚多。所种福业。还勾你一代强横哩。又有军士念佛者。主师问曰。临阵须杀人。如何终日念佛。荅曰。我口中念佛。肚里一片杀人心。咦。阿弥陀佛。地狱之设。盖谓此軰。

《甘蔗查》

一人拾甘蔗查嚼之。恨其枯甚。乃詈曰。真馋牢。吃得这等尽情。

《熟豆》

有师徒同游街上。见熟豆一粒。徒俯拾之。师曰。衆人属日之地。奈何如此。其徒不觉面赤。比归。闷坐室中。少焉。闻扣门声甚急。徒问何人。师曰。顷所拾豆。可出共享。难道独自受用。

旧话云。蒙师见徒手持一饼。诱之曰。我咬个月弯与你看。既咬一口。又曰。再咬个锭胜与你看。徒不忍。以手掩之。悞咬其指。乃呵曰。没事没事。今日不要你念书了。家中若问时。只云狗咬便罢。

《柿》

有鬻乾柿者。一士见之。连取食二杖。又欲举手。鬻柿者愠曰。相公各要尊重。士复取一杖。且行且頋曰。你不知。此物甚能清肺。

鬻柿者宜荅曰。相公的尊肺。也不在我肝上。

《妻给食》

一穷汉妇美。颇有调之者。夫不许。然夫每出覔食。輙竟日不归。妇因为私交以自给。一日夫归。呼饿甚。妇曰。前某々愿给我朝夕。汝自不肯耳。夫悔恨久之。妻知其意急。因使视锅中。则有白米饭。及肉在。欣然饱餐。问何从来。妻曰。此即某所遗也。因忍饿不［过］。姑与私通耳。夫喜曰。问此人好男风否。

《梦戱酌》

一人梦赴戱酌。方定席。为妻惊醒。乃骂其妻。々曰。不要骂。趂早睡去。戱文还未到半本哩。

《早赴席》

有请客者。嘱以早赴。其人心记。半夜即起。妻止之。四鼓。复起。妻又止之。忽睡去。既醒。则黎明矣。大惊。以为迟也。亟梳洗以往。则夜来客久坐方散。在门外作别。其人遥望。即顿足曰。吾为不贤妻所悞。梁然来迟。席已散矣。

《掗相知》

有掗相知者。途遇一人。即冒认以为通家。久濶。必欲登堂。辞以道远不劳。曰小弟北京也常去的。不得已。乃同行。至家呼茶。即曰。不消赐茶酒。主人私念此无赖。不饮酒不止。因呼酒。又曰不消赐酒饭。因又命治饭。々次。见其人四頋不已。问其何。荅曰。我看那一䖏好挂网巾。

此旧笑话也。前尚有辞以危桥恶犬语。后尚有杀身难报多语。余恶共烦悉去之。

《［携］灯》

有夜饮者。仆［携］灯往候其主。々曰。少时便天明矣。何用灯为。仆乃归。至天明。复往。主讶曰。汝大不晓事。今日反不带灯来。

吴俗卖小菜佣。率以五鼓出行。适临街楼中有通宵饮者。菜佣见而讶之。曰。知此早便饮酒乎。饮者亦讶菜佣曰。如此晏尚卖菜乎。此事可发一笑。乃知长夜失日。真有是事。

《远近》

衆客酒后各谈。归途远近。一醉客曰。合席惟我最近。衆云莫如主人。醉客胧目云。主人进去。尚有少路。我只此已是了。

《淡酒》

有以淡水酒饮客者。客甞之。极誉其烹庖之妙。主人曰。粗淆尚未设。何以知之。荅曰。勿论其他。只这一味酒煮白滚汤。已好吃矣。

《又》

有人见淡酒。便向主人索刀。问何用。曰。欲杀此壶。又问壶如何杀。曰。杀了出此水气。

一说见淡酒至。便缩脚置椅上。人问其故。曰。水至矣。又旧话。●缺字：左鱼右兵鱼与河魨扳亲。●缺字：左鱼右兵鱼屡往备扰海错。因语河魨亲家何不到小去䖏下頋。河魨许马。●缺字：左鱼右兵鱼归曰。海头太々至矣。择深港迎之。魨鱼甫至港口。便返。●缺字：左鱼右兵官追问其故。曰。我吃不惯贵䖏这样淡水。

《又》

有饮人白酒而甘之。请教酿法。曰米若干。酒药若于。水若干。几日酿。几日开。一々记讫。至期则依然水耳。往咎前人。前人曰。汝得微违吾教乎。曰。何敢违也。酒药若干。水若干。几日酿。几日开。甚者欲其香冽。加以菊花数朶。问其米。曰。只忘了这一件。

《酸酒》

有上酒店而嫌其酒酸者。店人怒。吊之于梁。客［过］。问其故。诉曰。小店酒极佳。此人说酸。可是该吊。客曰。借一杯我甞之。既甞毕。攒眉谓店主曰。可放此人。吊了我罢。

《又》

有卖酸酒者。客上店。谓店主曰。腐菜足矣。但须美酒。店主应去。少间。来问曰。菜内可着醋。客曰。醋滴菜心甚好。取菜置讫。又问曰。豆腐中可着醋。客曰。醋烹豆腐也好。取腐置讫。又问曰。酒中可着醋。客讶曰。酒中如何着得醋。店主攒眉曰。怎么䖏。已着在酒内了。

《又》

一店中酿方熟。适有戴巾者［过］。揖入使甞之。甞毕。曰。像我。店主心知其秀才也。谢去之。少焉。一女子［过］。又使甞之。女子亦曰像我。店主曰。方像秀才官人曰像我。是酸意了。你也说像我。为何。女子曰。无他。只是有此走作。

《借茶叶》

有留客饮茶者。向邻家借茶叶。未至。每汤沸。以水益之。釜且满矣。而茶叶终不得。妻乃谓夫曰。此友是相知的。到留他洗个浴去罢。

《何魨》

有夫妇闻河魨甚盛。谋买甞之。既治具。疑其味毒。互相推诿。久之。妻不得已。将先举筯。乃含泪谓夫曰。吃是我先吃了。只求你看頋这两个儿女。

还少分付一句。若大起来。教他千万不要买河魨吃。

《和头多》

一童子洗萝卜欲卖。失足坠河而［死］。母哭之曰。我个肉耶。如何只见萝卜不见了肉。

有请客者。盘飧少。而和头多。客嘲之曰。近来嗄饭俱富贵相了。䓤菜萝卜悉用鱼肉汁来煑的。







十三·闰语部


墨憨子曰。语云。美言可市。洵然哉。但取觧愿。何虞乱德。余故采影语之巧者。谑语之善者。及澹语之可味者。以足十二部之遗。盖归馀于终。周之闰法然矣。集闰语部。

《造人》

玉帝私行。见夫妇行房者。召土地问之。荅曰。造人。问一年造几个。荅曰。一个。曰。既如此。何消得这等忙。

《仙女》

董永行孝。上帝命一仙女嫁之。衆仙女送行。皆嘱付曰。此去下方。若更有行孝者。千万寄个信来。

《千里马》

关公乘赤兔马。日行千里。周仓握刀从行。日亦千里。公怜之。欲覔一良马赐焉。而遍索无千里者。止一马日行九百。乃厚价市之赠仓。々乘马从公。一日差百里。两百差二百里。仓恐失公。仍下马步行。而又不忍弃马。乃以索攒马蹄。悬之刀头。掮之而飞走。

《尤俞》

人有性尤俞者。各夸所姓之美。姓俞者曰。公之姓。犬牛等耳。惟我姓属人。姓尤者曰。何徵。曰。徵于孟子。孟子云。犬之性姓犹尤。牛之性犹。人之性与俞。

《蛀帽》

有盛大盛二者。所戴氊帽。遇暑月。同置一所。至冬复取戴之。其一蛀损。兄弟皆认其不蛀者。遂致喧开适一士经［过］。二人以其读书人也。请决之。七执蛀帽番覆再四。乃睨盛大曰。此汝帽也。问何以证之。曰。岂不闻大学注云。宣先著蛀盛大貌帽。

或问孔门七十二肾人。已冠者几人末冠者几人。荅者曰。已冠者三十人。未冠者四十二人。问何证。曰。论语曰。冠者五六人。五六得三十。童子六七人。六七四十二也。又问那三千弟子。后来都甚结果。荅者曰。时将战国了。二千五百都充了军去。那五百个做了客商。又问何证。曰论语注云。二千五百人为军。五百人为旅。引书巧合。如天成然。异哉。

《公治长》

有以妇翁之力得中魁选者。或为语嘲之曰。孔门弟子入试。临揭晓。闻报子张第十九。衆曰。他一貌堂々。果有好䖏。又报子路苐十三。衆曰这粗人也中得高亏＝左虚＝他那一阵气魄。又报颜渊苐十二。衆曰。他最有学问。屈了他些。又报公治长第五。骇曰。那人平时不见怎得。如何倒中得高。一人曰。他亏＝左虚＝有扶持。问谁扶持他。曰。丈人。

胡庐生曰。但是平时不见怎的。偏中得高。岂个々有妇翁是圣人。

《滑字》

主人见客好食火肉。盘中且尽矣。命童持内请益。童意内必有馀。并啖所剩。而内已告竭。乃空手复命。主因索前剩盘。童伪曰。路滑。已跌失矣。主怒曰。你说谎。若写得滑字出。当恕你。童乃以指画掌曰。一点儿。又一点儿。又一长点儿。其馀是骨了。

《苏字》

有设鱼享客者。主席鱼大。客席鱼小。客问主曰。苏州苏字如何写。主曰。草字头左鱼字。右禾字。客曰。又有放鱼字于右者。何也。主曰。左右俱放得的。客即取大鱼置前曰。既如此。々鱼这里也放得。

《金银锭》

贫子持金银锭一串行。頋锭叹曰。若得你硬时。就济得我用了。锭笑曰。我如何得硬。不若你硬了凑我罢。

到得硬时。富翁与贫子同。真锭与假锭同矣。此最可唤醒痴迷也。

《口脚争》

脚谓口曰。世上惟你最讨便宜。我千辛万苦奔得来时都被你吃去了。口荅曰。不要争。我莫吃你也莫走。如何。

全亏＝左虚＝吃得。所以奔得。老脚底不识好歹。

《岁首谢怪》

一人岁首出门。适鸟遗粪帽上。以为不祥。欲谢恠。又值无银。捱至夜。于邻家賖一猪头谢讫。屡讨不还。至次年岁首。卖肉者来索曰。汝去年此日賖我猪头谢恠。今周年矣。理该还否。荅曰。迟是迟了。只是我有一譬喻在此与你说。譬如此猪不生得头。索者曰。乱话。那有猪没头的。曰既讲不通。还有一说。譬如去年我还了银子。你用［过］。如今也没得了。索者曰。一发乱话。若去年讨得来用。又省下别项银子矣。乃沉吟曰。此又讲不通。还有一说。譬如去年这堆鸟屎。出在你头上如何。

《银喻》

有以银喻妇人者。曰面孔。是白脸。头发是细丝。臂腹是粉坡。一双你也是起花煎饼。或曰。虽如此。还欠足色。问何处不足。曰。嫌屁眼风窠大些。

《妻化银》

俗传见北斗畨身。随指一物。可化为银。一贫士见之。偶指其妻。已化银人矣。丈人闻之。谓士曰。你只好自家凿。不要与别人凿。

就不凿。也是个银妇了。

《短方巾》

有妇人倚门。见一人带方巾甚短。笑曰。此巾何异鉄镦。其人曰。奉娘子打个钉何如。

《亲家公》

有见少妇抱小儿于怀。即呼之曰。好儿子。妇知其讨便宜也。应曰。既是好儿子。与你做了女壻罢。荅曰。若如此。你就呌我亲家公了。

《僧耳》

一僧奸人妇。为人割去其耳。僧托病。不能见人。有识者诒之曰。汝病勿瞒我。々能医之。僧以寔告。因盛欵求疗。其人命取历日来看。揭至七月。指甲子日言曰。看汝造化。是日若有雨。耳即长矣。僧恠问之。荅曰。秋甲子雨。禾和头生耳。

《魔王反》

魔王率鬼兵造反。观音持净瓶诵咒。诸鬼悉摄入瓶中以符封口。魔王惧。请降。乃释之。魔王问诸鬼曰。汝等在瓶中饥否。荅曰。饿是小事。只是几乎挤杀。

有以小船请多客者。名姬冯喜生话此嘲之。一坐绝倒。乃知笑话虽佳。须时然后言。方得价耳。

《城隍庙烧香》

甲遇乙于途。问何往。乙曰。欲往城隍庙烧香。甲曰。他正忘了你。々又去捉醒他则甚。

《封君相》

相士在途。馁甚。见一士衣冠甚伟。因注视之。士讶曰。子得无善风鉴乎曰。然。曰。何以视我。曰。公相贵甚。士喜邀归。厚欵之。因请教。相者曰。贵是贵。只莫恠我说。公乃封君相也。士犹喜其子贵。因呼子出。求相。々者曰。好々。又是一位封君。

《不奉富》

千金子骄语人曰。我当甚。汝何得不奉。其人曰。汝自有金。于我何与而奉汝耶。曰。傥分半与汝。何如。荅曰。汝五百。我亦五百。我汝等耳。何奉焉。又曰。悉以相授。难道犹不奉我。荅曰。汝失千金而我得之。汝又当奉我矣。

说得极妙。恨世人不知。又富翁谓贫士曰。我所蓄近十万矣。贫士曰。我亦有十万之蓄。公未知耳。富翁惊问曰。汝十万何在。贫士曰。公不用我亦不用。可是一般。

《烟雨楼》

嘉兴只有烟雨楼。可以舒跳。偶嘉兴人与苏人会饮。苏人行令。欲各陈本处佳胜。负者罚之。苏人曰。虎兵嘉兴人曰。烟雨楼。苏人连举石湖。天平洞庭七十二峯之属。嘉兴人无以对。前后只烟雨楼耳。受罚无算。大醉而归。妻问故。荅曰。与苏州朋友。行令。赌说景致输了。是以醉也。妻曰。何不说烟雨楼。

《心在身上》

一有妾者。与妻云雨间。妻曰。你身在这里。心自在那边。夫曰。若然。待我身在那边。心在这里。何如。

《抠眼睛》

有妇人倚户。行者停目看之。妇曰。看甚么。抠出你这双眼睛。其人曰。娘子。若抠下。千万放在马桶里。

《烧速香》

有见烧速香屑者。笑之曰。何苦气之甚也。舍下速香似木柴一般烧。々香者曰。未必。只怕宅上木柴到似速香一般烧哩。

《表号》

有借马者。柬云。生偶他往。告借骏足一骑。主人问骏足何物。对曰。马也。主人曰。原来畜生也有表号。

《绵紬衫》

有借佳扇观者。以绵紬衫袖衬之。扇主看其袖色。谓曰。你到是光手拿着罢。

《醵金》

有人遇喜事。其友醵金一星往贺。乃密书封内云。现五分。賖五分。已而此友亦有贺分。其人仍以一星荅之。乃以空封往。内书云。退五分。賖五分。

《讳偷棋》

有自负棋名者与人角。连负三局。他日人问之曰。前与某人较棋几局。曰。三局。又问胜负如何。曰。苐一局。我不曾嬴。苐二局。他不曾输。苐三局。我要和。他不肯罢了。

《见皇帝》

一花子从京师回。自夸曾见皇帝。或问皇帝门景如何。曰。四柱牌坊。金书皇帝世家。大门内扁。金书天子第。春联写日月光天德。山河壮帝居。又问皇帝如何 妆束。曰。头带玉纱帽。身穿金海青问者曰。汝说谎。穿了金打的海青。如何作揖。荅曰。呸。你真是不曾见景的。皇帝与那个作揖。

皇帝深居如天。真不易知。金妆玉束。想当然耳。莫笑莫笑。又甞闻挑粪。［乡］人苦晓寒。倚担相劳苦间。忽慕皇帝受用。其党问之。荅曰。我想皇帝老官。此时怎肯早起正在红緜紬被内。抱了皇后娘々同睡。口中吃乾柿●缺字：左石、右上左、右下月哩●缺字：左石、右上左、右下月音䭾。

《外太公》

有教小儿字者。苐一日。教以大字矣。明日写太字问之。试其记性。儿仍曰。大字。因教之曰。中多一点。此即俗呼太公太字也。又明日。写犬字问之。儿仍曰。此太公的太字。师曰。点在外面。如何还是太字。荅曰。这是外太公的太字。

《蚬子》

两人相遇。问所生子女几人。一曰。五女。一曰。一子。生女者曰。一子是险子。生子者怒曰。我是蚬子。犹胜你许多𧉻。

《好汉》

强盗往刼一家。其家呼为大王。盗曰。我不要呌大王。只呌我好汉便了。其家因连呼好汉。临去。谓之曰。好汉是好汉了。有本事在寒家吃了早饭去么。

《跌》

一人偶仆地。方起。复跌。乃曰。早知还有一跌。不起来也罢了。

《卖［锅］》

卖［锅］者必以［锅］底掷地作声。以明无损。一人偶掷地而破。谓人曰。如此等［锅］就不卖与你了。

《露水卓子》

一人偶于露水卓子上。以指戱画。我要做皇帝。五字。仇家见之。即掮卓赴府。首彼谋反。值官府未出。日光中。露水已灭迹矣。衆问。汝掮卓至此何为。荅曰。此卓一样六张。列位要买否。

《杀天》

落雨不止。一田夫将天大骂。复欲取刀杀之。其妻力劝而止。因起向天曰。我的龙天。他虽然性懆。你也忒煞。

笑林评曰。仗得此妇调停。不然几乎惹出大事来。

《亲嘴》

一人于无人䖏。遇一女子。即拥抱亲嘴。女子方怒骂。其人即曰。不必恼。我只怕你要如此耳。我是甚么正经。

《换马》

一人跨蹇而出。前遇骑骏马者。急下。揖而请曰。愿以此驴易公之马。骑马者曰。君莫是痴否。骑驴者曰。我将谓公是痴的耳。

《石敢当说话》

有石敢当者。能言祸福。里甲希上官之赏。急趋报府。府命负敢当来騐。既至。再三问之。不言。官怒。责甲十板。仍令负去。中途。遇其邻。问曰。请赏几何。甲顿足曰。为此冤家。已受杖五下矣。石于背上言曰。如何调谎瞒却五下。

《陈抟》

谚云彭祖公々活子八百嵗。不比陈抟一寣眠。彭祖初生时。乃翁请陈抟先生相之。抟云。此儿养不大的。归家即睡去。既醒。问旁人曰。彭家小儿。如何了。答曰。［死］矣。抟曰。我说难养果然。

《却不道怎的》

有羣棍欲骗人物。乃以凌云巾彭缎衣及鞋袜餙胖丐。谓曰。此皆汝有也。但须从我一言。丐问何言。曰。此去不论到何人家。我等对你说话。你只应却不道怎的罢了。丐曰诺。乃伪事为主人翁。而自为羣仆随之。至紬缎店。大言曰。某爷取家小上京。要买罗缎若干。大相公自在此。其家信之。尽情搬看。棍俱呈様于乞曰。此等可用若干乎。曰却不道怎的。凡各様问荅皆然。约近百匹。乃曰。大相公权坐此。我等送去船中与奶々看毕兑银。可也。曰。却不道怎的。已而久去不返。店主疑曰。莫非不来了。曰。却不道怎的。店主曰你那大相公。莫非假的。曰。却不道怎的。乃共哗为骗子。剥其衣。而破絮俱露。骂曰。原来是一个呌化子。曰。却不道怎的。




