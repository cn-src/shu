全宋诗：韩
　韩爱山　栽兰
　韩渨
　　韩渨　矮知府挽诗
　　韩渨　爱客
　　韩渨　庵邻王家两送酒来
　　韩渨　八月
　　韩渨　八月初七日终夜大雷震雨如倾注风败吾藩篱拔吾庭树
　　韩渨　八月二十五日过南豯
　　韩渨　八月六日伯皋见过
　　韩渨　八月四日仁甫行
　　韩渨　白龙洞
　　韩渨　白日偶无客青山长对门
　韩伯修
　　韩伯修　洪山
　　韩伯修　梅花坡
　韩铎　送程给事知越州
　韩璜　句
　韩兼山　夜归
　韩绛
　　韩绛　跋文正公手书伯夷颂墨蹟
　　韩绛　答寄尧夫先生
　　韩绛　奉酬宋君见诒之作
　　韩绛　复修府学故事
　　韩绛　和范蜀公题蜀中花图
　　韩绛　教授秘书见示学馆唱酬诗稿辄书累句以谢
　　韩绛　来燕堂联句
　　韩绛　联句
　　韩绛　送周知监二首
　　韩绛　题琴台
　　韩绛　谒仙翁祠书山荪亭
　　韩绛　游鸿庆寺
　韩京　题白云岩
　韩履常　句
　韩某　咏迎春黄胖
　韩丕
　　韩丕　寄岳阳刘从事
　　韩丕　禁林讌会之什
　　韩丕　菊
　韩溥
　　韩溥　奉扬英公大师诗匠
　　韩溥　以蜀笺寄弟洎
　韩世忠
　　韩世忠　奉诏讨范汝为过宁德西陂访阮大成
　　韩世忠　题云居壁
　韩似山　聚八仙花歌赠江淮肥遁子
　韩松
　　韩松　崇寿院霜钟双阁
　　韩松　游大涤假宿鸣玉馆成
　　韩松　游洞霄
　　韩松　游洞霄宫
　　韩松　游栖真洞
　韩退　诗一首
　韩维
　　韩维　哀传马
　　韩维　庵中睡起五颂寄海印长老
　　韩维　百合花
　　韩维　百门义呈君俞辄成短章
　　韩维　宝奎殿前花树子去年与宋中道同赋今复答宋诗
　　韩维　北园坐上探题得新杏
　　韩维　卞仲谋八老会
　　韩维　别曼叔
　　韩维　病起呈景仁
　　韩维　步月
　　韩维　曹通直以颜鲁公墨迹题辞乞诗刊石
　　韩维　长安留别七弟兼简刘郎
　　韩维　朝发灵树寄曼叔师厚
　　韩维　呈诸先辈
　　韩维　城西二首
　　韩维　酬盈祖中散
　　韩维　出郊古意
　　韩维　初春吏隐堂作
　　韩维　锄园
　　韩维　锄园寄京师友人
　　韩维　春朝
　　韩维　春霁忆洛阳
　　韩维　春夜怀仲巽
　　韩维　次道车轩赋惜春
　　韩维　次韵
　　韩维　次韵答和乐道侍读给事
　　韩维　次韵答景仁喜雨
　　韩维　次韵答提刑王朝奉席上看梅见贻
　　韩维　次韵答微之
　　韩维　次韵奉答君实问惮
　　韩维　次韵奉答君俞
　　韩维　次韵奉答四哥廷评欲垂访以诗为示
　　韩维　次韵奉同景仁答微之
　　韩维　次韵和崔朝散西湖避暑
　　韩维　次韵和厚卿答微之
　　韩维　次韵和景仁兄
　　韩维　次韵和君实寄景仁
　　韩维　次韵和李公达见寄
　　韩维　次韵和平甫同介甫当世过饮见招
　　韩维　次韵和三兄田家
　　韩维　次韵和唐公北使途中见寄二首
　　韩维　次韵和相公九月八日所赐诗
　　韩维　次韵和永叔种菊过节方开
　　韩维　次韵和原甫游会灵观
　　韩维　次韵和之美十日菊
　　韩维　次韵君俞
　　韩维　次韵谢尉公靖同游北园五首
　　韩维　次韵玉汝
　　韩维　次韵玉汝弟乞致仕不允
　　韩维　从道损舅乞移山药
　　韩维　从厚卿乞移水仙花
　　韩维　崔象之过西轩以诗见贶依韵答赋
　　韩维　崔象之携长诗示予且欲以瘿木樽相付作诗谢之
　　韩维　村居晓起
　　韩维　答崔象之见谢之作
　　韩维　答杜孝锡观乡老堂
　　韩维　答范景仁叹花花在相国寺近舞场
　　韩维　答方佑甫感怀见示之作
　　韩维　答公懿以屡游薛园见诒
　　韩维　答贡甫酌骐骥池上见诒
　　韩维　答和邻几元夕圣俞及予过之
　　韩维　答和叔城东寻春
　　韩维　答和叔见寄
　　韩维　答贺中道灯夕见诒
　　韩维　答寄广信六弟
　　韩维　答江邻几
　　韩维　答李先生
　　韩维　答李正议见贻
　　韩维　答梁大夫断求息缘以跻高蹠兼简清臣大夫
　　韩维　答临淄公见招
　　韩维　答吕晦叔见赠
　　韩维　答曼叔惠小松之什
　　韩维　答曼叔见寄
　　韩维　答曼叔见谢颍桥相过之什
　　韩维　答曼叔客居见诒兼简里中诸君
　　韩维　答圣俞设脍示客
　　韩维　答师厚和叔喜病起相招
　　韩维　答苏子美见寄
　　韩维　答唐州郑郎
　　韩维　答外孙杨承务
　　韩维　答王詹叔见寄
　　韩维　答微之
　　韩维　答象之谢惠黄精之作
　　韩维　答辛子庄惠梅花之什
　　韩维　答杨方叔感怀
　　韩维　答杨辛一君重阳对雨见寄
　　韩维　答杨之美春日书怀依韵
　　韩维　答原甫试墨见贻
　　韩维　答张念五
　　韩维　答张念五见寄
　　韩维　答赵县丞
　　韩维　答仲章别后见寄
　　韩维　灯夕次韵答微之
　　韩维　登城楼呈子华
　　韩维　登湖光亭
　　韩维　登楼书事
　　韩维　登上东门
　　韩维　棣华堂
　　韩维　东禅院坐上作
　　韩维　东窗
　　韩维　东郊
　　韩维　冬日喜雨呈穉卿景
　　韩维　冬夜
　　韩维　冬至日作
　　韩维　董家园对雨
　　韩维　读白乐天传及文集
　　韩维　读杜子美诗
　　韩维　读信陵传
　　韩维　独坐
　　韩维　杜君章家赋海棠二首
　　韩维　对雪看梅
　　韩维　对雪偶成三颂呈芳公长老兼简收贵二上人
　　韩维　对雪送花走笔况之
　　韩维　对雨独酌
　　韩维　对雨思苏子美
　　韩维　发襄城寄曼叔
　　韩维　泛汝联句
　　韩维　范奉议作西江月劝酒
　　韩维　范公新池
　　韩维　放鱼
　　韩维　废烽台
　　韩维　奉酬君俞
　　韩维　奉酬君俞席上偶成
　　韩维　奉酬乐道
　　韩维　奉酬南陵三君别后见寄
　　韩维　奉答对俞寄鸭脚实见贻
　　韩维　奉答乐道
　　韩维　奉答宋中道服除还朝示亲友
　　韩维　奉答吴殿丞见赠
　　韩维　奉答原甫登契丹岭见寄
　　韩维　奉答詹叔过澶之旧州有作
　　韩维　奉答张寺丞再招游薛园
　　韩维　奉答祖印喜雪二颂
　　韩维　奉和府判学士景彝喜雪
　　韩维　奉和介甫正月二日
　　韩维　奉和君俞佳雪二首
　　韩维　奉和君俞以子华古德颂见示
　　韩维　奉和乐道
　　韩维　奉和乐道席上见诒
　　韩维　奉和乔的馆宿
　　韩维　奉和太素见诒
　　韩维　奉和象之夜饮之什
　　韩维　奉和兴宗腊日招宾浴普光
　　韩维　奉和杨直讲除夜偶书
　　韩维　奉和运判朝散登乐山亭
　　韩维　奉和仲通秋宴
　　韩维　奉寄汝守仲仪舅
　　韩维　奉送永州张中乐屯田
　　韩维　奉同冲卿元日雪霁朝会称觞
　　韩维　奉同景仁九日宴相公新堂
　　韩维　奉同邻几对
　　韩维　奉同原甫度支厅壁许道宁画松
　　韩维　奉同原甫赋澄心堂纸
　　韩维　奉同原甫槐阴行
　　韩维　奉同原甫郓州乐郊
　　韩维　奉同中道锁宿南宫思宝奎殿前花树子
　　韩维　夫人阁四首
　　韩维　伏蒙三哥以某再领许昌赋诗为寄谨依严韵
　　韩维　伏日同当事诸君饮延祥观
　　韩维　芙蓉五绝呈景仁
　　韩维　服除送兄弟还都
　　韩维　赋永叔家白兔
　　韩维　感季夏南堂怀江十苏二
　　韩维　公美侍郎赋诗见诒次韵答谢
　　韩维　公时遗石榴
　　韩维　公孙孝子
　　韩维　孤雁
　　韩维　观安公亭戏呈观文主人
　　韩维　观灯市井之利得雨农田所急而二者不可以并时乃所愿灯彻而雨作也今
　　韩维　观龙和谢师厚
　　韩维　观饲鱼
　　韩维　观音精舍期邻几未至
　　韩维　官舍书事
　　韩维　过卞氏园亭
　　韩维　过杜甫坟
　　韩维　过李膺墓同曼叔作
　　韩维　过邵先生居
　　韩维　寒食出郊
　　韩维　何龙图赴上秘阁同诸君赋诗
　　韩维　和安国天钵拈香
　　韩维　和伯寿秘监
　　韩维　和昌言太中
　　韩维　和昌言喜雪
　　韩维　和昌言谒见景仁民居话及洛事
　　韩维　和冲公上人
　　韩维　和冲老雪颂
　　韩维　和冲卿晚秋过金明池
　　韩维　和崔象之颍桥观赠阵清臣太丞兼简阵
　　韩维　和定国廷评
　　韩维　和杜七学士见寄
　　韩维　和杜孝锡展江亭三首
　　韩维　和公美以诸家会集所赋诗
　　韩维　和贡甫
　　韩维　和胡公谨游李寺丞北园
　　韩维　和江十浮光隐者
　　韩维　和景纯栽松
　　韩维　和景仁
　　韩维　和景仁寒食
　　韩维　和景仁胡中
　　韩维　和景仁开才能元寄牡丹图
　　韩维　和景仁探春
　　韩维　和景仁同游南园
　　韩维　和景仁同稚卿湖光亭对雪
　　韩维　和景仁喜晴
　　韩维　和景仁元夕
　　韩维　和景仁之什
　　韩维　和景仁作夜
　　韩维　和景彝圣俞马上见槐花
　　韩维　和君俞春暮书事
　　韩维　和君俞偶成
　　韩维　和君俞岁暮偶成
　　韩维　和君俞喜雨
　　韩维　和君俞属疾见诒
　　韩维　和况之
　　韩维　和况子提刑途中遇雪
　　韩维　和乐道
　　韩维　和李大邻几圣俞及见过小饮
　　韩维　和邻几馆宿观伯镇题壁有作
　　韩维　和邻几前岁同济川原甫赏阁后杏花今兹对之有怀二君
　　韩维　和邻几社日
　　韩维　和刘郎浴观音予置酒见贻
　　韩维　和六弟苦雨
　　韩维　和曼叔
　　韩维　和曼叔赋断蓬见别
　　韩维　和曼叔昆阳城
　　韩维　和曼叔灵树相别
　　韩维　和曼叔憩永惠院
　　韩维　和欧阳内翰内直对月见寄
　　韩维　和如晦游临淄园示元明
　　韩维　和三哥立春即事
　　韩维　和三哥入山二首
　　韩维　和三兄立冬祠太乙二首
　　韩维　和三兄晚饮
　　韩维　和三兄游湖
　　韩维　和三兄之山阳省孀姊书怀
　　韩维　和邵兴宗再还馆
　　韩维　和胜之弹琴
　　韩维　和圣俞斗山鹊
　　韩维　和圣俞逢羊
　　韩维　和圣俞天津桥闻歌
　　韩维　和圣俞闻景纯吹笛妓病愈
　　韩维　和圣俞喜雪
　　韩维　和圣俞饮会之作
　　韩维　和圣俞饮廷老家晚又饮原甫家
　　韩维　和圣俞游梁王吹台有感
　　韩维　和十一侍郎
　　韩维　和十侄喜象之来饮兼简龙阳孔先生
　　韩维　和叔惠荠
　　韩维　和述古河阳感怀之作
　　韩维　和宋中散寄景仁新池
　　韩维　和孙廷平坦嵩山十首　垂崖鞭
　　韩维　和孙廷平坦嵩山十首　春溪水
　　韩维　和孙廷平坦嵩山十首　孤竹苹
　　韩维　和孙廷平坦嵩山十首　古木阴
　　韩维　和孙廷平坦嵩山十首　寒溪石
　　韩维　和孙廷平坦嵩山十首　秋原菊
　　韩维　和孙廷平坦嵩山十首　天外峰
　　韩维　和孙廷平坦嵩山十首　幽谷泉
　　韩维　和孙廷平坦嵩山十首　渔舟火
　　韩维　和孙廷平坦嵩山十首　云际钟
　　韩维　和太素大雪苦寒
　　韩维　和太素密杏
　　韩维　和太素双头牡丹兼呈子华
　　韩维　和太素同看梅花寄子华
　　韩维　和太祝端居有怀叔恬秘书
　　韩维　和提刑千叶梅
　　韩维　和王都尉
　　韩维　和王詹叔寄彭年四首
　　韩维　和王昭君
　　韩维　和微之
　　韩维　和微之喜雪
　　韩维　和微之宴景仁新第
　　韩维　和微之宴张大夫家园
　　韩维　和微之燕西湖
　　韩维　和微之尧夫作会
　　韩维　和微之游湖春夏秋冬四绝
　　韩维　和吴九王二十八雪诗
　　韩维　和象之北轩书事
　　韩维　和象之河上见怀之作
　　韩维　和象之同孔宁极游石桥且简宁极
　　韩维　和象之雨中见寄
　　韩维　和谢主簿游西湖
　　韩维　和彦猷在华亭赋十题依韵　顾林亭
　　韩维　和彦猷在华亭赋十题依韵　寒穴
　　韩维　和彦猷在华亭赋十题依韵　枯湖
　　韩维　和彦猷在华亭赋十题依韵　昆山
　　韩维　和彦猷在华亭赋十题依韵　陆机宅
　　韩维　和彦猷在华亭赋十题依韵　陆瑁养鱼池
　　韩维　和彦猷在华亭赋十题依韵　秦始皇驰道
　　韩维　和彦猷在华亭赋十题依韵　三女冈
　　韩维　和彦猷在华亭赋十题依韵　吴王猎场
　　韩维　和彦猷在华亭赋十题依韵　坐亭谷
　　韩维　和晏相公初春
　　韩维　和晏相公触事成咏四首
　　韩维　和晏相公答邵校勘
　　韩维　和晏相公答张提刑名诗三首　陈情
　　韩维　和晏相公答张提刑名诗三首　讲德
　　韩维　和晏相公答张提刑名诗三首　颂圣
　　韩维　和晏相公泛南湖韦家园过西溪至许家园
　　韩维　和晏相公湖上遇雨
　　韩维　和晏相公西湖
　　韩维　和晏相公雪
　　韩维　和尧夫思湖上秋时见寄
　　韩维　和盈祖中散见寄
　　韩维　和永叔病中寄诸君子
　　韩维　和永叔从驾谒景灵宫
　　韩维　和永叔内直晨出马上口占
　　韩维　和永叔思滁州幽谷
　　韩维　和永叔小饮怀同州江十学士
　　韩维　和永叔雪
　　韩维　和永叔言怀
　　韩维　和玉汝弟甘雨应祈
　　韩维　和玉汝弟感秋偶书
　　韩维　和玉汝赠收上人
　　韩维　和玉素喜影仁新宅
　　韩维　和原甫封月招江梅不至
　　韩维　和原甫见送
　　韩维　和原甫立春日拜赐归不赴邻几会
　　韩维　和原甫盆池种蒲莲畜小鱼
　　韩维　和原甫去年对雪思梅今年对梅思雪
　　韩维　和原甫省中种菊
　　韩维　和原甫晓雨
　　韩维　和曾令绰
　　韩维　和曾令绰买宅贻景仁
　　韩维　和曾令绰资政西湖见贻
　　韩维　和曾通判招饮后见贻
　　韩维　和詹叔游庐山见寄
　　韩维　和张太中馆于西湖
　　韩维　和之美春日对酒
　　韩维　和中道游金明池
　　韩维　和仲连兄城上晚步
　　韩维　和仲巽诮京尘
　　韩维　和仲巽在高阳日作诗见怀而不见寄
　　韩维　和周仲章出郊
　　韩维　和朱簿对雪
　　韩维　和朱少府
　　韩维　和朱主簿游园
　　韩维　和子华安国明空颂
　　韩维　和子华对雨有感
　　韩维　和子华湖上避暑
　　韩维　和子华湖上书事
　　韩维　和子华见寄
　　韩维　和子华同程中散燕湖上
　　韩维　和子华兄方惜莺声之晚今忽闻之
　　韩维　和子华兄寄酒走笔
　　韩维　和子华兄太素泛舟香菜门
　　韩维　和子华兄同永叔饮三班官舍兼约明日饮永叔家
　　韩维　和子华兄闻布谷声而莺声寂然
　　韩维　和子华兄喜雨
　　韩维　和子华兄宴王道损公宇
　　韩维　和子华许昌道中诗有隐逸之思
　　韩维　和子履再游李氏园
　　韩维　红雀集汜水罗者得之云来自新罗与圣俞皆赋
　　韩维　红薇花
　　韩维　后圃偶成
　　韩维　后园杂花特献辄书呈子华兄
　　韩维　湖上饮
　　韩维　湖上招曼叔
　　韩维　化光殿丞谒告还里某数奉游集蒙赋诗道旧辄依元韵
　　韩维　化光东堂赋得奕棋
　　韩维　黄葵花
　　韩维　黄莲花
　　韩维　会圣宫
　　韩维　会微之诸君
　　韩维　积雨成雪呈子华
　　韩维　寄大觉禅师
　　韩维　寄侯官知县吕宣德
　　韩维　寄家子震寺丞
　　韩维　寄李公达
　　韩维　寄秦川马从事
　　韩维　寄庆州德孺待制
　　韩维　寄苏子美
　　韩维　寄太素
　　韩维　寄题曹大夫栖真堂
　　韩维　寄题黄州德厚庵
　　韩维　寄题刘仲更泽州家园
　　韩维　寄题苏子美沧浪亭
　　韩维　寄题秀州槜李亭
　　韩维　寄题周著作江山县溪亭
　　韩维　寄微之通议
　　韩维　寄温州希用上人
　　韩维　寄谢师直
　　韩维　寄郑州曾资政
　　韩维　寄致仕李洵大夫
　　韩维　寄宗彦侄
　　韩维　嘉树
　　韩维　监宿书怀寄崔九象之
　　韩维　监宿同邻几赋
　　韩维　监中直舍种竹同冲卿邻几探韵赋得风字
　　韩维　江亭晚眺
　　韩维　讲武池和师厚
　　韩维　郊居值雨
　　韩维　竭晃大夫庙
　　韩维　借马
　　韩维　金山寺
　　韩维　景仁欠道斋礼院予与和叔过之值其方饮引去二君以诗见谢三首　{缺}
　　韩维　景仁欠道斋礼院予与和叔过之值其方饮引去二君以诗见谢三首　答次
　　韩维　景仁欠道斋礼院予与和叔过之值其方饮引去二君以诗见谢三首　答景
　　韩维　景仁如况之闻用歌舞望门而反作此戏之
　　韩维　景仁示去岁所赋菊屏菊塔二诗辄以一篇答之
　　韩维　景仁雨中同游南园
　　韩维　九日北园思临涡之游
　　韩维　九日高会有怀宁极
　　韩维　九日客散西轩
　　韩维　九日席上赋得茱萸
　　韩维　九月十日西湖席上得乐字
　　韩维　九月十日游象之葆光亭寄曼叔
　　韩维　久旱喜雨
　　韩维　久雨奉怀象之九兄
　　韩维　句
　　韩维　君俞惠诗觅洛中所得大金菊辄次韵酬二篇
　　韩维　孔先生以仙长老山水略录见约同游作诗答之
　　韩维　况之席上作
　　韩维　览景仁君实议乐以诗戏呈景
　　韩维　览邻几重游西池兼简和叔
　　韩维　览梅圣俞诗编
　　韩维　览杨乐道洛下诸诗
　　韩维　乐道未长句辄次韵
　　韩维　累日不到西园瑞香忽已烂熳
　　韩维　累日不到中园晚步闲咏
　　韩维　立春观杖牛
　　韩维　连日休务过邻几
　　韩维　联句
　　韩维　列子庙
　　韩维　邻几和叔饮定力同赋
　　韩维　邻几舍对菊无酒
　　韩维　邻几晚见过小饮
　　韩维　临汝遇雨
　　韩维　临宿呈一二交游
　　韩维　灵沟道中
　　韩维　令绰泛舟潩河作诗诒之
　　韩维　六弟亲诣松楸时祭
　　韩维　鲁巷太师庙
　　韩维　蒙惠拄杖及诗依韵奉答
　　韩维　蒙以诗惠水晶鱠次韵答谢
　　韩维　某伏蒙寄示五言二韵诗辄次韵上呈聊以见志
　　韩维　暮春游卞氏园
　　韩维　南堂对竹怀江十邻几
　　韩维　南堂席上赋得花树子
　　韩维　南溪
　　韩维　拟杜子美体赋夏日间居三章
　　韩维　偶成寄曼叔
　　韩维　陪范尧夫之北第饮彝叟新堂
　　韩维　陪景仁赴况之湖上燕集遇雨
　　韩维　陪宁极回马上作
　　韩维　陪宁极游南溪夜还山墅
　　韩维　普安席上作得蔗字
　　韩维　普明亭赋
　　韩维　骐骥池上与冲卿同赋
　　韩维　千叶梅
　　韩维　切切
　　韩维　清涟矶独坐
　　韩维　清明北园泛池舟中作
　　韩维　请微之饮
　　韩维　秋雨南堂即事
　　韩维　去冬蒙君实示嘉篇懒拙不即修谢临书走笔深愧浼渎
　　韩维　入都席上答曼叔见送
　　韩维　润州
　　韩维　三月十三日游卞氏园
　　韩维　山林
　　韩维　赏梅花有怀曼叔
　　韩维　上巳
　　韩维　绍隆池上对月
　　韩维　圣俞约晚见过不至
　　韩维　诗一首
　　韩维　石藓
　　韩维　史局坐寝戏呈崇文掌学士
　　韩维　水阁
　　韩维　送八哥入都
　　韩维　送北都留台王国博
　　韩维　送曹大夫归家
　　韩维　送曹殿丞秩满还都
　　韩维　送晁怀州学士
　　韩维　送陈著作
　　韩维　送崔朝请通判徐州
　　韩维　送催网弟及苏支使甥
　　韩维　送戴处士还卢州
　　韩维　送樊进士归宁
　　韩维　送芳公长老归法云
　　韩维　送高寺丞宰岐上
　　韩维　送勾谌太博通判颍州
　　韩维　送海印住香岩颂
　　韩维　送河秘校鬲主簿良原
　　韩维　送回圣过洞清会
　　韩维　送孔先生还山
　　韩维　送李寺丞宰蓝田
　　韩维　送李廷老归河阳
　　韩维　送李宜德为县太原
　　韩维　送李瑜屯田通判润州
　　韩维　送刘景元观察守襄阳
　　韩维　送刘巽殿直官蜀
　　韩维　送吕寺丞
　　韩维　送门客李秀才赴省试
　　韩维　送宁极还山
　　韩维　送三哥守蜀
　　韩维　送沈学士知常州
　　韩维　送石昌言归蜀
　　韩维　送思上人南归
　　韩维　送宋钧秀才落第还乡
　　韩维　送孙广
　　韩维　送孙通直
　　韩维　送太素南游
　　韩维　送王二广渊签书洛中
　　韩维　送王奉议知吴江县
　　韩维　送王氏兄弟
　　韩维　送卫真晏太丞
　　韩维　送谢师直归马上作
　　韩维　送辛十七作尉盐城
　　韩维　送兄弟还都至长葛河上四首　别后作
　　韩维　送兄弟还都至长葛河上四首　双禽
　　韩维　送兄弟还都至长葛河上四首　晚步
　　韩维　送兄弟还都至长葛河上四首　舟中夜坐
　　韩维　送休上人之荆门玉泉寺
　　韩维　送洵阳王令之官
　　韩维　送尧夫知陈州
　　韩维　送曾通直入京
　　韩维　送张七元构仕亳州
　　韩维　送赵员外之官宪州
　　韩维　送忠玉提刑还朝
　　韩维　送朱主簿
　　韩维　送子华兄辞家后还都
　　韩维　苏才翁与予定林下之约今被命提点湖南刑狱恐其侵寻而不能反作诗贻
　　韩维　宿绍隆院
　　韩维　宿西京府署晚游东池
　　韩维　岁暮
　　韩维　太素雪中惠小桃
　　韩维　桃花菊
　　韩维　题卞大夫翠阴亭
　　韩维　题巽亭
　　韩维　题余山人壁
　　韩维　题招提院静照堂
　　韩维　听琴
　　韩维　通判郎中以州早休特形诗咏辄依元韵
　　韩维　同戴处士游湖
　　韩维　同芳公上人游湖
　　韩维　同和叔饮王文正公三槐厅吴正卿
　　韩维　同胡江范郡裴二宋司马饮会灵水轩即席赋以日暮天无云春风扇微和为
　　韩维　同化光陪宁极之滍阳城
　　韩维　同化光饮象之家
　　韩维　同江谢王出郊
　　韩维　同景仁况之诸君游南再饮梅花下
　　韩维　同邻几避暑景德
　　韩维　同邻几和叔登定力阁
　　韩维　同邻几原甫谒挺之
　　韩维　同曼叔出郊
　　韩维　同曼叔观颍昌酴釄
　　韩维　同曼叔化光游卞氏园
　　韩维　同曼叔游高阳山
　　韩维　同曼叔游菩提寺
　　韩维　同曼叔诸君登醴泉观凝碧亭
　　韩维　同三兄安公亭看雨
　　韩维　同胜之明叔游东郊
　　韩维　同士则游西湖
　　韩维　同魏进道晚过湖上
　　韩维　同象之方叔过净因琏上人
　　韩维　同辛杨游李氏园随意各赋古律诗一首
　　韩维　同晏著和饮薛园坐中赋
　　韩维　同杨方叔游开宝上方有怀里中二三故人
　　韩维　同阵道原谒象之
　　韩维　同阵太丞游龙兴寺经藏院
　　韩维　同子华兄象之宿资福院
　　韩维　同子华仲连二兄游湖
　　韩维　酴釄
　　韩维　窊樽
　　韩维　晚步颍上和曼叔
　　韩维　晚春
　　韩维　晚过湖上登城楼泛小舟归
　　韩维　晚过邻几官舍三首
　　韩维　晚过象之葆光亭步月
　　韩维　晚过象之葆光亭戏呈一首
　　韩维　晚霁
　　韩维　晚坐同杨文叔赋
　　韩维　王家渡
　　韩维　王岩叟招饮南园
　　韩维　王詹叔惠酥
　　韩维　闻太素绝食饮水颇甚清羸以诗见招
　　韩维　闻彝叟游展江亭
　　韩维　闻莺
　　韩维　武牢道中
　　韩维　西湖雨中同公懿诸君饮
　　韩维　西墅
　　韩维　西轩会中与辛杨诸君同赋
　　韩维　西轩同诸君探题得奁
　　韩维　西轩席上探得丁香树子
　　韩维　西轩雨中期象之夜话
　　韩维　西轩欲雨同诸君偕赋
　　韩维　西园
　　韩维　西园暮雪
　　韩维　席上探得游字钱两浙提刑张吉老
　　韩维　喜吴冲卿重过许昌
　　韩维　戏示程正叔范彝叟时正叔自洛中过访
　　韩维　戏月
　　韩维　下横岭望宁极舍
　　韩维　夏日览物思古人三首　嵇康
　　韩维　夏日览物思古人三首　陶潜
　　韩维　夏日览物思古人三首　张仲蔚
　　韩维　闲房书事示五弟及诸侄等献肃公
　　韩维　闲居思湖上
　　韩维　襄城道中怀曼叔
　　韩维　襄柑分惠景仁以诗将之
　　韩维　象之席上赋得寒字
　　韩维　象之以山药见赠
　　韩维　晓出郊过方秀才舍饮
　　韩维　孝义桥
　　韩维　效陶呈景仁
　　韩维　谢到水仙二本
　　韩维　谢厚卿载酒见过
　　韩维　谢李公达惠诗再答
　　韩维　谢人惠金橘
　　韩维　谢微之送鸭脚
　　韩维　谢尧夫寄新酒
　　韩维　谢元道惠桂树子
　　韩维　新得小石呈景仁
　　韩维　新植西轩
　　韩维　新置北轩
　　韩维　新作西北门楼
　　韩维　行庆关
　　韩维　徐秘校携酒池上同赋
　　韩维　许昌道中
　　韩维　雪
　　韩维　雪后观潩水
　　韩维　雪招招象之
　　韩维　雪中同邻几出游
　　韩维　筵上遇雪赠人
　　韩维　偃仰
　　韩维　宴湖上呈穉卿
　　韩维　宴逍遥堂
　　韩维　晏相公湖上泛舟赋
　　韩维　燕诸生于内集堂作诗以勉之
　　韩维　尧夫垂未佳驾辄次二韵为谢
　　韩维　野步
　　韩维　夜泊湖上
　　韩维　夜坐有怀黎君
　　韩维　谒汉高帝庙
　　韩维　谒孔先生
　　韩维　谒象之同诸君步之东禅院
　　韩维　依韵和冲卿槐花
　　韩维　依韵和贡父见寄
　　韩维　遗吴冲卿大飨碑文
　　韩维　忆宁极
　　韩维　因题象罔亭榜呈太素
　　韩维　饮方君舍晚归
　　韩维　饮圣俞西轩
　　韩维　颍桥会曼叔坐中写呈
　　韩维　颍桥路中别曼叔
　　韩维　游北台
　　韩维　游北园赋
　　韩维　游北园辄成二颂呈芳公长老
　　韩维　游城南双塔寺
　　韩维　游福圣院呈审言诸君
　　韩维　游汉高帝祠
　　韩维　游龙门归
　　韩维　游龙门诗十二首　白傅影堂
　　韩维　游龙门诗十二首　宝应寺
　　韩维　游龙门诗十二首　广化寺
　　韩维　游龙门诗十二首　利涉塔院
　　韩维　游龙门诗十二首　卢溪
　　韩维　游龙门诗十二首　菩提院望雒亭
　　韩维　游龙门诗十二首　乾元寺
　　韩维　游龙门诗十二首　潜溪
　　韩维　游龙门诗十二首　圣善寺
　　韩维　游龙门诗十二首　石楼
　　韩维　游龙门诗十二首　西溪
　　韩维　游龙门诗十二首　香山上方
　　韩维　游龙兴寺
　　韩维　游曲水园和景仁
　　韩维　游首山夜马上作
　　韩维　游象罔亭偶成二绝
　　韩维　游象之葆光亭因以寄之
　　韩维　又赋京师初食车螯
　　韩维　又和北轩竹上甘露
　　韩维　又和春游
　　韩维　又和馆西迎驾
　　韩维　又和寒食感怀
　　韩维　又和史院晚出
　　韩维　又和杨之美家琵琶妓
　　韩维　又和原甫省壁画蟹
　　韩维　又和子华
　　韩维　又绝句
　　韩维　又灵沟道中
　　韩维　予会宾答微之惠诗
　　韩维　予招宾和微之
　　韩维　与江梅景德夜归
　　韩维　与林大夫谢灵寿杖
　　韩维　与张仲巽游善护院
　　韩维　雨过化光西斋
　　韩维　雨后之南陵点馔
　　韩维　圉城视囿
　　韩维　玉汝弟创治新居作诗见诒次韵为答
　　韩维　玉汝惠猫头笋
　　韩维　浴普静同江二李叔中道赋
　　韩维　寓展江亭谢尧夫寄酒及花
　　韩维　元道席上得秋风为题下为韵送广信舍弟
　　韩维　元日寄袁州仲文兄
　　韩维　云
　　韩维　运判再以前韵见寄
　　韩维　载酒过景仁不园
　　韩维　再赋颂二首
　　韩维　再和昌言喜雪
　　韩维　再和二首
　　韩维　再和乐道
　　韩维　再和尧夫同前
　　韩维　再和尧夫欲借琵琶妓
　　韩维　再游卞氏园亭
　　韩维　再游薛园
　　韩维　早登襄城之龙山呈曼叔
　　韩维　曾通直见惠风琴
　　韩维　赠卞大夫
　　韩维　赠曹大夫三绝
　　韩维　赠昌言太中
　　韩维　赠香严敷老慧照上人
　　韩维　赠在己上人
　　韩维　展江亭海棠四首
　　韩维　展江亭看海棠遇风
　　韩维　招景仁饮
　　韩维　招王微之
　　韩维　招彝叟厚之饮台上花间
　　韩维　照禅师久欲一见比至汝则已游矣因题广惠
　　韩维　照邻从予假韦苏州集因以诗致之
　　韩维　之灵岩三首
　　韩维　之石窟寺马上作
　　韩维　之石桥
　　韩维　之祀奉呈同行二进士
　　韩维　之雍丘舟中奉寄少述处士明叔公縜
　　韩维　治圃
　　韩维　致仕后次韵答张念七
　　韩维　滍城
　　韩维　置酒湖光亭示幕中诸君
　　韩维　种柏寄苏子美
　　韩维　仲连兄治南堂
　　韩维　仲夏田家
　　韩维　众举毗卢作僧正以诗勉之
　　韩维　重修西轩席上与弟侄皆赋
　　韩维　重阳对雨招介甫
　　韩维　子华兄生日五首
　　韩维　子张子夏庙同邻几圣俞过作
　　韩维　字谷道中
　　韩维　自城南濠上步月之葆光
　　韩维　自静教院晚步潩上
　韩晓　崇仁县后白莲花
　韩信同
　　韩信同　翠屏霁雪
　　韩信同　蓬莱飞峰
　　韩信同　棋盘仙迹
　　韩信同　双柱擎天
　　韩信同　岳王墓
　韩彦古
　　韩彦古　绍兴士人
　　韩彦古　题大智院明月巢
　　韩彦古　题鸣山祠
　韩彦质　高宗皇帝挽祠三首
　韩扬　秋兴亭
　韩漪　六经阁
　韩亿
　　韩亿　和崔象之紫菊
　　韩亿　洋州
　　韩亿　重九席上观金铃菊
　韩绎　送周知监
　韩玉父　题漠口铺
　韩煜　奉亲两载为民祈蚕作竞渡於此以五十六言即事
　韩元吉
　　韩元吉　八冬苦雨祷晴幸应刘若讷惠诗为贺因次其韵
　　韩元吉　跋北齐校书图
　　韩元吉　宝林院次韩廷玉韵
　　韩元吉　避暑灵泉分韵得水字
　　韩元吉　汴都至南京食樱桃
　　韩元吉　渨赴贵池簿
　　韩元吉　别范元卿
　　韩元吉　别子云
　　韩元吉　病中放言五首
　　韩元吉　步月
　　韩元吉　采箬亭
　　韩元吉　晨兴
　　韩元吉　乘潮遇顺风
　　韩元吉　初见龟山塔
　　韩元吉　初至上饶寄子云
　　韩元吉　春日
　　韩元吉　春日山中
　　韩元吉　春日书事五首
　　韩元吉　慈云岭
　　韩元吉　次韵陈子象十月惠牡丹
　　韩元吉　次韵陈子象谢新火诗
　　韩元吉　次韵答沈明远
　　韩元吉　次韵韩子师雪中二首
　　韩元吉　次韵韩子师游三洞过赤松
　　韩元吉　次韵沆侄
　　韩元吉　次韵黄文铡秀才雪中诒且惠新柑
　　韩元吉　次韵金元鼎新年七十
　　韩元吉　次韵李平叔直舍竹二绝句
　　韩元吉　次韵李子永见庆新居
　　韩元吉　次韵梁子张雪中约游湖上不至
　　韩元吉　次韵鲁如晖雪晴
　　韩元吉　次韵任信儒见过
　　韩元吉　次韵少稷梅花
　　韩元吉　次韵沈驹甫观石井
　　韩元吉　次韵沈驹甫留别
　　韩元吉　次韵沈明远春尽书事
　　韩元吉　次韵沈千里玉山道中风寄
　　韩元吉　次韵沈信臣游龙焙
　　韩元吉　次韵升之皮秋怀
　　韩元吉　次韵石林见贻绝句四首
　　韩元吉　次韵宋传道夜雨闻捷
　　韩元吉　次韵唐与正喜雪二十韵
　　韩元吉　次韵王季夷时同宿蒋山
　　韩元吉　次韵王亚之来过横碧
　　韩元吉　次韵吴明可与史致道会饮牛渚
　　韩元吉　次韵五季夷时同宿蒋山
　　韩元吉　次韵务观城西书事二首
　　韩元吉　次韵徐应祺小楼
　　韩元吉　次韵佑父秋怀
　　韩元吉　次韵余寺正瑞香花
　　韩元吉　次韵曾吉甫题画屏风
　　韩元吉　次韵张晋彦书事
　　韩元吉　次韵张亚彦书事
　　韩元吉　次韵张子仪仓司展翠亭
　　韩元吉　次韵赵公直题米元晖画轴
　　韩元吉　次韵赵任卿至北苑二首
　　韩元吉　次韵赵文鼎同游鹅石五首
　　韩元吉　次韵赵仲绩久雨夜坐有感二首
　　韩元吉　次韵郑守舜举喜雪四首
　　韩元吉　次韵子云春日
　　韩元吉　次韵子云春日见怀二首
　　韩元吉　次韵子云春日杂兴五首
　　韩元吉　次韵子云归兴
　　韩元吉　次韵子云寄杨仙姑酒绝句二首
　　韩元吉　次韵子云送儿女至昭亭见寄
　　韩元吉　次韵子云途中见寄
　　韩元吉　次韵子云盱眙道中三首
　　韩元吉　次韵子云中秋见寄二首
　　韩元吉　次韵子云种竹
　　韩元吉　次櫂歌韵
　　韩元吉　答金元鼎喜雨
　　韩元吉　答人问易
　　韩元吉　丹青阁
　　韩元吉　悼老琼二首
　　韩元吉　道中遇停郊祀诏书
　　韩元吉　登玉京洞遇雨
　　韩元吉　钓台
　　韩元吉　丁丑仲春将渡浙江从者请盘沙予畏而不许既登舟乘潮以济中流胶焉捐
　　韩元吉　洞溪绝句三首
　　韩元吉　读周瑜传
　　韩元吉　渡河有感
　　韩元吉　端午日张园分题
　　韩元吉　对梅
　　韩元吉　范良臣见过云有食粥之忧以斛米助之因得长句
　　韩元吉　范泉州挽词二首
　　韩元吉　梵隆大师乞诗隆能琴阮为鼓数行
　　韩元吉　方务德侍郎挽词二首
　　韩元吉　方务德元夕不张灯留饮赏梅务观索赋古风
　　韩元吉　访吴元鼎如村五首
　　韩元吉　丰乐楼
　　韩元吉　逢人
　　韩元吉　俸金既尽家人问所质物戏答
　　韩元吉　伏日诸君小集沈明远以小疾不预作诗戏之
　　韩元吉　赴信幕寄子云叔{唤口换日}及同寺
　　韩元吉　龚敦颐芥隐诗
　　韩元吉　故次政殿大学士枢密洪公挽词二首
　　韩元吉　故端明尚书汪公挽词二首
　　韩元吉　故宫使参政观文钱公挽词二首
　　韩元吉　故宫使待制侍郎陈公挽词二首
　　韩元吉　故秦国太夫人邓氏挽国词
　　韩元吉　故太师和王挽诗三首
　　韩元吉　故提点判院魏公挽词
　　韩元吉　故运使直阁少聊刘公挽词
　　韩元吉　故赠太师丞相文恭陈公挽词二首
　　韩元吉　故致政参政大资张公挽词三首
　　韩元吉　故致政敷文少卿鲁公挽词
　　韩元吉　故致政提刑少卿方公挽词
　　韩元吉　故致政宣义叶公挽词
　　韩元吉　观莲
　　韩元吉　归耕堂
　　韩元吉　归乐堂
　　韩元吉　龟峰行
　　韩元吉　过芙蓉对镜岭
　　韩元吉　过庞佑甫
　　韩元吉　过松江寄务观五首
　　韩元吉　过武夷
　　韩元吉　过赵仲缜
　　韩元吉　海门斜照
　　韩元吉　寒食前三日携家至丁山
　　韩元吉　寒岩分韵得水字
　　韩元吉　韩子师读书堂置酒见留
　　韩元吉　汉光武庙
　　韩元吉　航弟自广润省坟金华作二绝句送之
　　韩元吉　和同僚贺雪应祈
　　韩元吉　贺子忱抱膝庵二首
　　韩元吉　贺-　忱抱膝庵二首
　　韩元吉　红梅
　　韩元吉　护国寺次韵婺州韵
　　韩元吉　换徐敦济郎中词二首
　　韩元吉　晖仲惠梅花数枝
　　韩元吉　晖仲叔挽词
　　韩元吉　会稽道中有感
　　韩元吉　羁凤辞
　　韩元吉　记建安大水
　　韩元吉　季元衡寄示三池戏藁
　　韩元吉　寄别子云
　　韩元吉　寄怀子云兄
　　韩元吉　寄梁士衡
　　韩元吉　寄题德庄二首
　　韩元吉　寄题尹少稷借竹轩
　　韩元吉　寄徐滁州埻立
　　韩元吉　寄赵德庄以过去生中作弟兄为韵七首
　　韩元吉　检详出示所赋陈季陵户部巫山图诗仰窥高作叹息弥襟范成大尝考宋玉
　　韩元吉　建德道中
　　韩元吉　建业书事
　　韩元吉　閒居遣兴
　　韩元吉　姜特立寄近诗
　　韩元吉　姜特立寄诗编为赋四首
　　韩元吉　交韵赵文鼎雨中
　　韩元吉　九华道中
　　韩元吉　九日独酌
　　韩元吉　九日送酒与朱元晦
　　韩元吉　句
　　韩元吉　蜡梅二首
　　韩元吉　狼山
　　韩元吉　李编修器之惠诗卷
　　韩元吉　李彭元携曾吉甫诗卷数帖见过
　　韩元吉　李寿翁侍郎挽词
　　韩元吉　李仲镇懒窠
　　韩元吉　李子永惠道中诗卷
　　韩元吉　立春感怀
　　韩元吉　连日得杂花数株艺之池亭感而有作
　　韩元吉　列岫亭用范伯升韵
　　韩元吉　灵隐冷泉
　　韩元吉　凌风亭
　　韩元吉　凌歳台
　　韩元吉　令防得女招饮以病不往走笔戏之
　　韩元吉　刘子宣侍郎挽词
　　韩元吉　刘子渊监庙年八十六耳目聪明能饮酒举大白喜赋诗比过之因示长句次
　　韩元吉　留别傅安道
　　韩元吉　龙华寺傅大士真身像
　　韩元吉　隆兴甲申岁闰月游焦山
　　韩元吉　豯豁岩
　　韩元吉　庐山霁色
　　韩元吉　鲁公堂
　　韩元吉　陆务观赴阙经从留饮
　　韩元吉　陆务观寄著色山水屏
　　韩元吉　陆子逸惠桃花戏赠
　　韩元吉　鹿鸣宴
　　韩元吉　吕伯恭挽词
　　韩元吉　毛平仲挽词二首
　　韩元吉　毛文仲惠文编
　　韩元吉　明老惠炭戏以二小诗
　　韩元吉　明远次韵超然谈道因以谑语为戏将无同耶
　　韩元吉　墨梅二首
　　韩元吉　南剑道中
　　韩元吉　南涧
　　韩元吉　南岩
　　韩元吉　偶得佳酒怀尹少稷闻其连日致斋在台作长句寄之
　　韩元吉　偶兴四首
　　韩元吉　陪曾吉甫游中山
　　韩元吉　蓬瀛台
　　韩元吉　平生八见女而存者五人比又得女少稷作诗宽次韵谢之
　　韩元吉　七夕
　　韩元吉　七夕亚之置酒再用前韵
　　韩元吉　七夕与孟婿约汤朝美率徐行中游鹤山
　　韩元吉　钱伯同新创明晖阁
　　韩元吉　青阳龙池山潮泉其应有时祷于泉上坐顷三应山中人以为未有也
　　韩元吉　清晖阁
　　韩元吉　清旷亭送子云得有字
　　韩元吉　清明
　　韩元吉　清明后一日同诸友湖上值雨
　　韩元吉　清明前一日与客自光孝登般若庵观铁塔旧基因至铁狮顶
　　韩元吉　清明日雨中同中甫子云二兄集湖上
　　韩元吉　秋怀十首
　　韩元吉　秋日杂咏六首
　　韩元吉　秋雨新霁过赵慎中留饮
　　韩元吉　去草
　　韩元吉　去岁得黟江县牡丹数种今年开一枝盖白者谱中所谓水晶毬也
　　韩元吉　劝耕至赤松山
　　韩元吉　僧仲俨芥室
　　韩元吉　山口道中
　　韩元吉　山桥
　　韩元吉　山行
　　韩元吉　山行二首
　　韩元吉　剡溪道中五首
　　韩元吉　赏心亭
　　韩元吉　上巳日王仲宗赵德温见过因招赵仲缜任卿小集以流水放杯行分韵得行
　　韩元吉　上巳日与客游张园
　　韩元吉　少稷家观雪赋江字三十韵
　　韩元吉　少稷劝饮每作色明远忽拂袖去戏呈
　　韩元吉　神通夜宿玉虚宫小轩正对步虚峰道士云天宝三年有庆云见且山呼万岁
　　韩元吉　圣政更新诏书正告讦之罪因得小诗十首
　　韩元吉　食田螺
　　韩元吉　史十伯强浮沈市廛自号道人而笔力议论不可掩仰岂隐者耶观其诗卷赠
　　韩元吉　市人有弄虎者儿辈请观饲以豚蹄睹其攫噬戏作四绝句
　　韩元吉　松江别范至能朱伯阳
　　韩元吉　松江感怀
　　韩元吉　宋传道挽词二首
　　韩元吉　送陈天与知徽州
　　韩元吉　送杜少柳起萃知遂宁府以高名千古重如山为韵七首
　　韩元吉　送郭诚思归华下
　　韩元吉　送韩子师宋婺州
　　韩元吉　送李直刚盐官县尉
　　韩元吉　送李子永赴调改秩
　　韩元吉　送梁士衡归余杭
　　韩元吉　送谅弟丞邵阳
　　韩元吉　送陆务观得倅镇江还越
　　韩元吉　送陆务观福建提苍
　　韩元吉　送吕令防赴海门宰
　　韩元吉　送马庄甫摄幕鄱阳用赵文鼎韵
　　韩元吉　送孟婿植还临川
　　韩元吉　送潘元夙教授钦州
　　韩元吉　送庞佑甫五首
　　韩元吉　送沈驹甫
　　韩元吉　送沈千里教授邵阳
　　韩元吉　送沈信臣赴试南宫五首
　　韩元吉　送施徽州二首
　　韩元吉　送苏季真赴湖北宪司属官
　　韩元吉　送汤朝美还金坛
　　韩元吉　送汤丞相帅会稽
　　韩元吉　送王德和赴调改秩
　　韩元吉　送温伯玉二首
　　韩元吉　送许侍郎知宣州
　　韩元吉　送杨安止罢信幕赴调
　　韩元吉　送叶梦锡赴荆南
　　韩元吉　送元修归广东
　　韩元吉　送泽赴新涂尉
　　韩元吉　送张几仲知泰州
　　韩元吉　送张仲良二首
　　韩元吉　送漳赴分宁尉
　　韩元吉　送赵蕃辰州司理
　　韩元吉　送赵任卿芜湖丞
　　韩元吉　送中甫兄之淮南
　　韩元吉　送周承勋赴荆南幕
　　韩元吉　送朱元晦
　　韩元吉　送子云五首
　　韩元吉　宿石桥闻水声
　　韩元吉　太湖秋晚
　　韩元吉　昙花亭供茶戏作二首
　　韩元吉　汤丞相生日二十韵
　　韩元吉　题苍筤亭
　　韩元吉　题长春亭
　　韩元吉　题陈季陵家巫山图一首
　　韩元吉　题画卷
　　韩元吉　题金元鼎至乐堂
　　韩元吉　题潘叔玠家达观亭
　　韩元吉　题日出雨脚图二首
　　韩元吉　题十二兄野堂
　　韩元吉　题张几仲所藏醉道士图
　　韩元吉　题郑舜举蔗庵
　　韩元吉　铁镜赠仲俨
　　韩元吉　听雨
　　韩元吉　同翁子功之平江午憩涵山净慈寺
　　韩元吉　同叶梦锡赵德庄游牛首山
　　韩元吉　同尹少稷赋岩桂
　　韩元吉　桐柏观三井龙潭下为瀑布
　　韩元吉　投赠徐平江三十韵
　　韩元吉　土人池中有新荷戴钱而出者少稷明远相率赋诗戏作长句
　　韩元吉　玩鞭亭
　　韩元吉　挽傅安道郎中词二首
　　韩元吉　挽故钤赵公彦远词
　　韩元吉　挽任谏议词二首
　　韩元吉　挽汪南美大夫词
　　韩元吉　挽王侨卿右司词
　　韩元吉　挽曾伯充大夫词二首
　　韩元吉　挽张元干国录词二首
　　韩元吉　挽知泰州宋公大夫词
　　韩元吉　挽周仲深郎中词
　　韩元吉　挽主奉路分赵公词
　　韩元吉　晚登凌风亭戏作
　　韩元吉　王中奉汉老挽词
　　韩元吉　望卞山怀石林翁
　　韩元吉　望灵山
　　韩元吉　望灵寿致拜祖茔
　　韩元吉　闻吴端朝作真率集
　　韩元吉　卧病
　　韩元吉　武昌春色
　　韩元吉　戊辰三月清明后三日见叶丈于石林承命赋诗作古风一首
　　韩元吉　西湖绝句戏题
　　韩元吉　溪山堂次韵
　　韩元吉　喜吕令防归
　　韩元吉　喜雪
　　韩元吉　戏韩子师
　　韩元吉　戏赠范元卿
　　韩元吉　晓霁再用前韵二首
　　韩元吉　谢陈秀才送诗
　　韩元吉　新晴梅花可爱欲招明远少稷冻醪未熟
　　韩元吉　信国太夫人慕容氏挽词
　　韩元吉　行汴渠中
　　韩元吉　熊子复惠十诗作长句谢之
　　韩元吉　徐应祺惠文编
　　韩元吉　雪中从邢怀正乞酒
　　韩元吉　雪中以独钓寒江雪分韵得独字
　　韩元吉　雪中走笔寄邓延硕
　　韩元吉　亚之出示其祖岐公墨迹及惠崇小景且和前韵复次答之
　　韩元吉　岩泉道中
　　韩元吉　燕山道中见桃花
　　韩元吉　杨待制挽词
　　韩元吉　叶丞相最高亭
　　韩元吉　叶梦锡丞相挽词二首
　　韩元吉　叶少保挽词六首
　　韩元吉　夜宿青阳旅舍起观林端积雪半消疑山礬盛开
　　韩元吉　夜宿斜溪闻杜鹃
　　韩元吉　夜雪
　　韩元吉　夜坐闻窗下水声
　　韩元吉　夜坐有感寄子云
　　韩元吉　依韵恭和御制秋怀
　　韩元吉　依韵和御制秋晚曲宴诗
　　韩元吉　遗直堂六首
　　韩元吉　以双莲戏韩子师
　　韩元吉　易安斋
　　韩元吉　尹少稷挽词二首
　　韩元吉　隐静山二首
　　韩元吉　永丰行
　　韩元吉　咏晴
　　韩元吉　用梁士衡韵还邓器先道中诗卷
　　韩元吉　用前韵以小春茶饷子象
　　韩元吉　游鹿田寺
　　韩元吉　有童子市龟七以百金得而放之
　　韩元吉　又次韵子云春日绝句三首
　　韩元吉　又溪山堂次韵四首
　　韩元吉　与苏训直约游招隐寺
　　韩元吉　雨后睡起有怀
　　韩元吉　雨中伯恭至湖上
　　韩元吉　雨中同邹德饭白云庵
　　韩元吉　雨中望灵山呈明远
　　韩元吉　元夔以诗留别用韵示之
　　韩元吉　元夕再用韵
　　韩元吉　远游十首
　　韩元吉　云洞
　　韩元吉　栽梅
　　韩元吉　再用前韵戏传道
　　韩元吉　再至凌风亭
　　韩元吉　曾丰惠文编
　　韩元吉　赵仲缜梅川
　　韩元吉　浙江观潮
　　韩元吉　郑宋用前韵见示因亦和答四首
　　韩元吉　郑仲南五梅图
　　韩元吉　纸鸢
　　韩元吉　至日建德道中
　　韩元吉　致政龙图给事吴公挽词二首
　　韩元吉　致政龙图给事徐公挽词二首
　　韩元吉　致政许侍郎挽词二首
　　韩元吉　种竹
　　韩元吉　重建极目亭
　　韩元吉　重九日中甫子云二兄会别龙山
　　韩元吉　重午斋宿读蔡迨文编以酒馈之
　　韩元吉　周航定国携诸公所赠诗求次韵
　　韩元吉　周济美挽词
　　韩元吉　周彦广待制挽词
　　韩元吉　周元特詹事挽词二首
　　韩元吉　昼寒亭
　　韩元吉　朱元晦清湍亭
　　韩元吉　子云兄命赋禄隐
　　韩元吉　紫极观二首
　　韩元吉　自国清寺至石桥
　韩元杰　吉祥寺
　韩缜　崇法寺
　韩缜　庚子八月八日再游东山寺
　韩缜　句
　韩缜　游东山寺
　韩缜　游贾氏南园
　韩忠彦
　　韩忠彦　驾幸太学
　　韩忠彦　句
　韩竹坡　采菊
　韩准　九月梨花
　韩宗恕　句
　韩宗文　醉眠亭三首
　韩宗彦　句
















ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　





全宋诗：韩







韩爱山

韩爱山　栽兰

不能随俗办生涯，划草栽兰当理家。

不见西湖林处士，一生受用只梅花。

韩渨

韩渨　矮知府挽诗

先正声猷在，诸贤竞挽推。

蚤年知振厉，中道惜裴回。

论建何老识，文词岂小才。

近来耆旧尽，徒与士生哀。

韩渨

韩渨　矮知府挽诗

历历亲言话，长怀逸老堂。

典刑杯酒外，气象简编旁。

有子真源委，何人更发扬。

宣风觉庵地，霜露郁乎苍。

韩渨

韩渨　爱客

婆饼焦何急，飞鸣小竹间。

雨多溪涨水，云厚日藏山。

景物固无恙，人情终等閒。

老来惟爱客，茶果或相关。

韩渨

韩渨　庵邻王家两送酒来

渴饮对空觞，俛仰自长喟。

赖有田中邻，时时遣酒至。

欢言斟酌之，感彼勤重意。

漂母哀王孙，从古从此类。

泽畔且行吟，春风尚堪醉。

韩渨

韩渨　八月

山林风雨便清凉，待把邻家社瓮尝。

到手自应无美恶，回头谁解别斟量。

深居但觉秋声起，熟睡焉知夜漏长。

未老得闲今又老，床头书册渐相忘。

韩渨

韩渨　八月初七日终夜大雷震雨如倾注风败吾藩篱拔吾庭树

晴明天气佳，草木浮光煇。

珍禽各翔语，群花竞芳菲。

人情春和时，怡游类忘归。

常阳一以亢，旱甚翻嘘欷。

赤地至千里，焉有不年饥。

家家望云霓，想像阴雨霏。

狂飚震雷吼，连夕恐非机。

溪涨桥已解，拍岸欲平矶。

所幸蛙黾尔，跳噪皆轻肥。

居民其奈何，泥淖生理微。

意欲问彼苍，何日生清晖。

由来此阴阳，岁事中和希。

今年积秋热，焦熬在郊圻。

既雨复苦风，拔树败墙围。

后土无乾处，眇予将畴依。

韩渨

韩渨　八月二十五日过南豯

凉雨忽不止，秋阴无奈何。

山根泻新涨，小立玩流波。

会逢其适尔，紫芝有奇歌。

惜此未深密，时见人游过。

韩渨

韩渨　八月二十五日过南豯

岩桂苦未花，寻香上扁舟。

溯洄得蹊间，微步理旧游。

鲜鲜见新枝，幽芳浩难收。

回首城市尘，所憩因少留。

韩渨

韩渨　八月二十五日过南豯

抚枕知夜永，淅淅过山雨。

净听秋气还，清吟可无侣。

年来幽兴熟，心口自相语。

我其内热欤，何其未能处。

韩渨

韩渨　八月六日伯皋见过

华发秋来忽满梳，故人相见意何如。

强亲杯酒欢无几，尚觉篇章兴有余。

世事纷然随野马，吾生老矣信蘧庐。

林间已下萧萧叶，雨过空山木影痚。

韩渨

韩渨　八月四日仁甫行

投老不堪别，莫云师友情。

当时建阳聚，何日上饶行。

旧事消除尽，新愁积渐生。

酒杯无浪与，醉醒是秋声。

韩渨

韩渨　白龙洞

西湖浪宕我能知，却赋龙岩老古锥。

便做诗家元不恶，华亭举棹是因谁。

韩渨

韩渨　白日偶无客青山长对门

云低树头青，风急叶背白。

一坞无来人，鸟语斗格磔。

韩渨

韩渨　白日偶无客青山长对门

枕流饭脱粟，长夏以终日。

曳屣行歌商，风轩时弄笔。

韩渨

韩渨　白日偶无客青山长对门

身心既已闲，吟风兴亦偶。

山东打茶声，睡思忽抖擞。

韩渨

韩渨　白日偶无客青山长对门

人生等戏剧，衮衮徒区区。

老身其回头，今有古非无。

韩渨

韩渨　白日偶无客青山长对门

朝市无遗音，丘园有绝迹，

蓬茅晏不开，才开待迎客。

韩渨

韩渨　白日偶无客青山长对门

涧浅山四合，泠泠浸青青。

畧彴度前林，更有泉上亭。

韩渨

韩渨　白日偶无客青山长对门

不见屋外溪，但见屋上山，

云月复风雨，展转朝暮间。

韩伯修

韩伯修　洪山

壁立东南第一峰，问知名道葛仙翁。

丹砂灶逼云头近，玉井泉流海眼通。

六字籀文天篆刻，数间洞屋石帡幪。

我来整屐层巅上，无数群山下风。

韩伯修

韩伯修　梅花坡

休问桃源路，寻梅暂往还。

梅花有知己，何必定湖山。

韩铎

韩铎　送程给事知越州

青琐身荣故国遥，除书催下紫宸朝。

金籯旧学辞仙殿，玉帐新兵拥使桡。

阁上云山围画壁，军中鼓角战江潮。

珠玑满箧群贤什，瓦砾谁收亦谩飘。

韩璜

韩璜　句

愿为靖节妃。

韩兼山

韩兼山　夜归

西风淅淅吹荷衣，家在芦花深夜归。

明月满江人不见，白鸥双立钓鱼矶。

韩绛

韩绛　跋文正公手书伯夷颂墨蹟

高贤忠义古今同，手笔遗编法甚工。

宝轴传家当不朽，追杯余思刢生风。

韩绛

韩绛　答寄尧夫先生

君子志於道，出处非一端。

伊尹负鼎俎，颜渊东瓢箪。

斯自理适当，匪缘情所安。

超然达者致，邈矣谁可攀。

嗟嗟狂若狷，猣已缺其完。

轩冕死不释，山林趋不还。

我爱邵夫子，醇气充见颜。

群经究彼邃，古史阅而删。

不为诡异行，已蹈时俗难。

逃名去其奥，篵室伊洛间。

抱业舍仕进，竭心奉亲欢。

脩竹当环堵，寒流日潺潺。

问谁从之游，结驷款其关。

兹予久欣慕，欲往良独艰。

幸君适河内，至此解征鞍。

僚友恃交旧，屈致及门阑。

前迎倒我屣，布席罗雕盘。

高谈未一二，长揖忽归骞。

不意馈双鲤，剖腴出琅玕。

何以报嘉惠，永怀金与兰。

韩绛

韩绛　奉酬宋君见诒之作

非才衰晚玷恩荣，假节西来镇锦城。

远慕文翁兴旧学，窃希何武见诸生。

银袍冉冉朝先圣，玉树森森识众英。

传道喜将师席正，尚称官阀礼为轻。

韩绛

韩绛　复修府学故事

文翁石室已千秋，世有兴衰化自流。

贤巕相望承学粹，朝廷繇此得人优。

太平典礼当传习，盛际文章正讲求。

师友琢磨期不{左卷右力}，岷峨秀气与云浮。

韩绛

韩绛　和范蜀公题蜀中花图

径尺千余朵，矜夸古复今。

锦城春物异，粉面瑞云深。

赏爱难忘酒，珍奇不费金。

应知色空理，梦幻即欢心。

韩绛

韩绛　教授秘书见示学馆唱酬诗稿辄书累句以谢

兑悦无如会友朋，况多吟咏思飞腾。

埙篪雅正无它间，孔翠光华不自胜。

好事僮儿歌已远，争传牋纸价还增。

群居岂弟吾儒行，邹鲁风流喜重兴。

韩绛

韩绛　来燕堂联句

贤侯谢郡归，从游乐吾党。

林泉富余地，卜筑疏陈莽。

是时春正中，来燕音下上。

若贺大夏成，喜留众宾赏。

得名因谈笑，挥墨粲题榜。

所夸贤豪盛，岂止池树广。

人心乐且閒，鸟意颉而颃。

吟罇敞花轩，醉枕酣风幌。

轻云薄藻栋，初日丽珠网。

红袂生暗香，清弦泛余响。

林深隐飞盖，岸曲迟去浆。

波光栏槛明，竹气衣巾爽。

虚容凉樾入，影与文涟荡。

晨飚转绿蕙，夕雨滋膏壤。

嘉辰喜盍朋，命驾期屡往。

觞咏陶淑真，世俗岂吾倣。

得以为胜游，萧然散烦想。

公子固好士，世德复可象。

今此大基构，不图专奉养。

美哉风流存，来叶足师仰。

韩绛

韩绛　联句

古木含清吹，池上增晚凉。

余怀本达旷，联此傲义皇。

孤鸥可与狎，幽岸足以觞。

幸有彭泽酒，便同永嘉堂。

潘生起为寿，王子齐陈章。

林端见新月，草际闻寒螀。

照水萤影乱，拂筵蓼花香。

徘徊恋嘉境，坐使归兴忘。

韩绛

韩绛　送周知监二首

唐家谕巴蜀，通道至邛僰。

列郡徼西南，夷居半岩壁。

韩绛

韩绛　送周知监二首

土瘠事刀耕，家无终岁蓄。

所资盐井利，持易他州粟。

韩绛

韩绛　题琴台

车骑拥客安在哉，绮琴何事有遗台。

当时卒困临邛辱，异日宁知谕蜀才。

园令官閒多病后，茂陵书奏{左亻右多}心开。

文章火{左臽右炎}留千古，陈迹犹存尚可哀。

韩绛

韩绛　谒仙翁祠书山荪亭

玉井不可到，玉泉聊可寻。

马行穿乱石，人语入深林。

川迥沙明色，溪喧谷响音。

我来方六月，云榭一披襟。

韩绛

韩绛　游鸿庆寺

久旱雨初足，乐游春正深。

喧阗观士女，清旷入山林。

佛界云成宝，僧园地布金。

方塘探子石，高阁会宾簪。

沙水通溪白，松筠逐径阴。

纷华从满目，幽寂自虚心。

印组端为累，岩扃得暂寻。

晚风吹绿野，归骑已駸駸。

韩京

韩京　题白云岩

良辰寻胜到禅阁，尽日澄怀水石间。

白酒黄花聊自若，盛游何必羡龙山。

韩履常

韩履常　句

李门弟子饶门友，渭水年龄泗水心。

韩某

韩某　咏迎春黄胖

脚踏虚空手弄春，一人头上要安身。

忽然线断儿童手，骨肉都为陌上尘。

韩丕

韩丕　寄岳阳刘从事

秋来忆故人，寓目临大野。

远近闻清商，依稀奏豳雅。

经霜树半红，无风叶自下。

一片洞庭心，聊凭塞鸿写。

韩丕

韩丕　禁林讌会之什

鳌宫明丽倚春寒，讌会群仙喜纵观。

圣作照临新日月，御书飞动集龙鸾。

绮谈雅似闻天乐，琼液香胜饮露盘。

坐久杳同玄圃外，吟余飘若碧云端。

演纶视草微才怯，□□□□霈泽宽。

因想胶贤倍知幸，多云遭值太平难。

韩丕

韩丕　菊

造化功夫异异端，自缘开晚少人看。

若教总似陶潜眼，肯向芳春赏牡丹。

韩溥

韩溥　奉扬英公大师诗匠

悟解真空如壮年，两朝供奉近炉烟。

故乡梦断三湘远，应制诗高四海传。

晴望野云生紫阁，夜吟蘭烛滴花笺。

应愁内殿徵书至，恐向东林负昔缘。

韩溥

韩溥　以蜀笺寄弟洎

十样蛮笺出益州，寄来新自浣溪头。

老兄得此全无用，助工尔添修五凤楼。

韩世忠

韩世忠　奉诏讨范汝为过宁德西陂访阮大成

万顷琉璃到底清，寒光不动海门平。

鉴开波面一天净，虹吸潮头万里声。

吹断海风渔笛远，载归秋月落帆轻。

芍陂曾上孤舟看，何以今朝双眼明。

韩世忠

韩世忠　题云居壁

芒鞋行杖是生涯，老鬓今年玩物华。

为爱云居松桧好，不须更看牡丹花。

韩似山

韩似山　聚八仙花歌赠江淮肥遁子

春皇自厌花多红，欲得花颜如玉容。

春皇青女深相得，先教脸似秋霜色。

乃有雪有供光、星榆献白，斗量银汉琉璃湿。

人间美玉捣作灰，荆山昆山鬼神泣。

天上有人名玉女，投壶之外能为絮。

姑射神从会种花，先须此物为根芽。

天罅地窍掏精碎，蟾身璃领输光华。

其时正值正地交，二气上下阴阳调。

此花孕育得其正，其间邪气无纖毫。

所以其色为正色，出乎其类拔其萃。

一如君子有诸内，晬然其色见乎外。

三月将尽四月前，百花开尽春肃然。

扬州日暖花开木，春风不动花房闭。

仙掌秋高玉露浓，蛟人泣人真珠泪。

黄鹂本是花间客，啼尽好声求不得。

春皇费尽养花心，春风使尽开花力。

春归莺老花始开，谁人放出深阑来。

唐家天子太平君不见扬州后土惜琼花，鬼神守护祝史夸。

要令天下颂无双，掉头不住君王家。

支流远自灵源至，颜色虽同别名氏。

风流晚宿蝴蝶园，环佩晓聚仙人戏。

仙人已往今无踪，身在花枝窈窕中。

似闻饮中之八仙，飘飘豪气摩苍穹。

身虽可灭名不穷，魂交心与之死靡。

携化为嘉卉，促膝围春风。

请以此诗付守圃，以告游子归去无匆匆。

韩松

韩松　崇寿院霜钟双阁

吾闻海上多云气，万状千形各殊异。

人间亦有亦等奇，二钟之山盖其类。

高崖凌空上摩云，下有岩隙颇幽邃。

料应自古水泷濯，弹空蜂房悬师鼻。

玲珑断续瘦入骨，奇怪嶙峋复苍翠。

身如抵掌在灵谷，又若謦咳发深隧。

笙竽金石不一音，风浪翻腾随所寄。

我来天晴江面平，遂得优游访天秘。

低昂壈坎或欹侧，藤蔓盘旋青覆被。

遥知蓬莱隔沧海，毛羽不航人莫至。

归来困卧小蓬窗，梦想高天三十二。

韩松

韩松　游大涤假宿鸣玉馆成

风动归云清，日落众山楚。

重来兴弥深，托宿此何所。

浪浪鸣玉泉，恍恍对床雨。

梦断身高低，尘劳深夜语。

韩松

韩松　游洞霄

去城十里蔚山川，欲界仙都自古传。

一□孤掌青突兀，群峰九锁翠盘旋。

能通玄盖分精路，未数仇池小有天。

欲洗积年尘土恨，重来大涤访流泉。

韩松

韩松　游洞霄宫

苔封九锁碧琅玕，中有仙宫玉佩寒。

阊阖忽闻呼案吏，来乘灏气跨青鸾。

韩松

韩松　游洞霄宫

万木森秋晃碧宫，灵霞栖断憬晨钟。

道人志矣黄庭界，心眼惊旧天柱峰。

韩松

韩松　游洞霄宫

芒鞋踏明月，入谷闻泉声。

了知非人间，泠然毛骨轻。

夜投羽士宫，道话留三更。

凌晨访幽洞，岩穴何峥嵘。

仙凡隔几尘，无由问霓旌。

旧闻九锁峰，忽此眼界明。

跻攀不可上，势与龙虎争。

凭栏试抚掌，碧甽波纹生。

尘缘苦未断，世路犹遐征。

题诗来贤岩，岁晚当再行。

韩松

韩松　游洞霄宫

玄冥相我作山行，卷却重阴放晓晴。

但见峰峦互扃锁，不见宫阙隐峥嵘。

云根洞穴篝灯入，井底波澜抚掌生。

唤客入山还送客，淙琤犹记石泉声。

韩松

韩松　游栖真洞

黄冠具行舆，邀我游栖真。

山家杂水树，野径横荆榛。

长松卧苍蛟，乱石错紫鳞。

委曲至洞府，积雪开双门。

结顶宝盖高，下可容百人。

神仙独何之，棋局今犹存。

翠子拂不落，衣袖生清芬。

山间局未终，浮世三千春。

安得从之游，一笑凌层云。

韩退

韩退　诗一首

山人跨雪精，上便不论程。

嗅地打不动，笑天休始行。

韩维

韩维　哀传马

喧呼国西门，驿使通万里。

十亭传一马，日夜不得止。

枯肠嗛刍豆，瘦骨击辔箠。

力尽求未息，忽已仆泥滓。

死者既不补，存者行复尔。

闻古至治世，微物均福祉。

不壅王泽流，其先在官理。

国家富郡邑，一板万生齿。

付与有失宜，得无马之似。

投鞍坐太息，春为悲风起。

韩维

韩维　庵中睡起五颂寄海印长老

闲窗日射寒松影，枕上风传过雁声。

梦境觉来无一际，不劳唇齿话无生。

韩维

韩维　庵中睡起五颂寄海印长老

四风标韵出风尘，高下虽殊一色均。

为我终朝谈实相，参差庭柏敞精神。

韩维

韩维　庵中睡起五颂寄海印长老

剡竹纫丝杂短长，谁教曲折号宫商。

自从眠处知消息，终日笙歌是道场。

韩维

韩维　庵中睡起五颂寄海印长老

饭后西堂百步行，困来合眼是无营。

从生至老非他物，道著如今已是情。

韩维

韩维　庵中睡起五颂寄海印长老

火衰水劣病余身，未散虚空一聚尘。

更欲强招年少客，折花同赏梦中春。

韩维

韩维　百合花

真葩固自异，美艳照华馆。

叶间鹅翅黄，蕊极银丝满。

并萼虽可佳，幽根独无伴。

才思羡游蜂，低飞时款款。

韩维

韩维　百门义呈君俞辄成短章

一微尘上百门成，空里花飞谷里鸣。

海印元来君自有，聊将黄叶止啼声。

韩维

韩维　宝奎殿前花树子去年与宋中道同赋今复答宋诗

长条飞动不依栏，淡粉浓朱巧作团。

无语不辞终日立，有情曾是隔年看。

春罗试舞衣新换，古锦藏诗墨未乾。

我为愁多悲节物，欲酬佳句泪沾翰。

韩维

韩维　北园坐上探题得新杏

红蘤风尽，团枝泣露光。

叶深惊乍见，实小贵先尝。

点缀怜余萼，飘零惜旧香。

不须悲了物，县城喜手中觞。

韩维

韩维　卞仲谋八老会

同榜同僚同里客，斑毛素发入华筵。

三杯耳热歌声发，犹喜欢情似少年。

韩维

韩维　别曼叔

岁晏多感慨，况复饯之子。

腾装指近邑，弭盖眷同里。

日薄古原树，天寒石桥水。

毋为少别念，春风候车轨。

韩维

韩维　病起呈景仁

卧病经旬独掩门，名园空想绿阴繁。

牡丹时节重来会，尝记公非醉后言。

韩维

韩维　步月

初阳夺残凛，和气不待春。

况兹华月白，光彩清路尘。

整我巾与屦，迢遥步城闉。

仰观众星色，收芒避孤轮。

虚无一境间，岂复知吾身。

嗟哉御风者，有待奚足珍。

韩维

韩维　曹通直以颜鲁公墨迹题辞乞诗刊石

临池余事得忠臣，白刃林中不动身。

见义舍生安为己，怀谖保位独何人。

英名在世长如日，遗像于今凛若神。

一览精诚方自失，羞将累句刻苍珉。

韩维

韩维　长安留别七弟兼简刘郎

二年牢落坐回山，平日交亲梦寐间。

关外相逢非素约，樽前一笑慰衰颜。

匡衡沿牒朝廷远，王粲从军幕府閒。

跋马题诗离绪乱，霜风萧飒鬓毛班。

韩维

韩维　朝发灵树寄曼叔师厚

朝发灵树东，旷野阴气积。

驱马入草间，左右号鹳鹢。

重云{左黑右沈去氵}玄幕，孤月隐白壁。

欹危涉涂淖，转侧缘沟脉。

凉风满川陆，眺览多近适。

却想会合乐，转首已成昔。

诸君豪俊士，经训饱搜晀。

上下古与今，抗论坚莫敌。

顾我处其间，倾听但踨蹐。

校士岂所当，直以气类得。

譬如礼天坛，珪璧奠且植。

陶匏以其质，并列不为惑。

论心见表暴，吐口出白黑。

朝案每共饮，夜床仍抵迹。

嘲谐间一发，清笑高哑哑。

自谓得如此，至死无厌斁。

敢于百里间，而惮辔与策。

因诗谢所思，酬篇无我默。

韩维

韩维　呈诸先辈

谢事归来老白头，杜门终日绝营求。

顾惭义礼非先得，窃幸英豪许并游。

介寿又逢春酒熟，贻诗常骇暗珠投。

自惭筋力难为礼，不及低回奉献酬。

韩维

韩维　城西二首

绣鞅金羁十里尘，共传恩诏乐芳辰。

千重翠木开珍圃，百尺朱楼压宝津。

御麦初长遮雊雉，宫花未识骇游人。

自怜穷僻看山眼，来对天池禁御春。

韩维

韩维　城西二首

西城驰道直如弦，百顷晴波御柳边。

韶乐铿轰罗帐殿，春旗偃蹇近楼船。

曲江未赐唐家燕，灵沼空思镐邑篇。

几日金舆下阊阖，鱼龙奇戏出中渊。

韩维

韩维　酬盈祖中散

勇脱尘冠尚壮年，高斋图史日萧然。

不教歌舞家规在，善作文章世学传。

道旧每思倾浊酒，仰高徒觉愧华颠。

相君昔展西陂尽，好约春风放画船。

韩维

韩维　出郊古意

跨马长林下，落叶填荒沟。

严霜熟秋实，野物毕以收。

空场委馀穗，雀鷃鸣相求。

仰视鸿鹄群，肃肃摩天游。

清风下哀响，静听令人愁。

时序迭而去，曾不与我谋。

小人急趋利，君子怀德忧。

韩维

韩维　初春吏隐堂作

微风稍破冻，芳萌亦吐林。

百鸟感春阳，钩輈弄其音。

振策遵城曲，逍遥写烦襟。

爱此堂下石，青润挺琅琳。

中坳賏清泉，测之不盈簪。

纤鳞候暖戏，寂历自浮沉。

默视澹忘卢，白日为移阴。

人生本虚静，垢浊无自侵。

忽为外物牵，至性不可寻。

于焉得所监，一洗尘中心。

韩维

韩维　锄园

上天浩无私，众草同一荣。

青青十步间。薰臭相杂并。

卉药数不多，十百其品名。

蔓者善缘附，结阴在高甍。

修竹虽自立，已复困缠索。

其馀丛与株，鞠没不自呈。

阴虫穴其下，日夜百种鸣。

纷然乱耳眠，我意初不平。

朝锄忽以静，暮雨且复生。

自念疲病者，莫与地力争。

盛衰固物理，安用劳我形。

韩维

韩维　锄园寄京师友人

荷锄中园立，飞雨洒清朝。

黄鹂何处来，百啭绕林梢。

感彼求友声，慨然念吾交。

煌煌天子都，贤俊相与遨。

飘飘翔华缨，蹀蹀鸣金镳。

良时足游行，高会自招邀。

谁念张仲蔚，寂寞守蓬蒿。

韩维

韩维　春朝

燕语闻多日，蚕眠过几宵。

花深不辨蝶，柳暗欲迷桥。

便面金环重，障泥玉勒骄。

黄公酒垆上，谁贳阮孚貂。

韩维

韩维　春霁忆洛阳

少年结客洛阳时，闲傍车风驻马蹄。

山色远饶潘岳宅，波光轻撼窈娘堤。

花繁到处红如堵，酒好寻常醉似泥。

赖有金台旧知己，应怜魂断虎牢西。

韩维

韩维　春夜怀仲巽

今兹春始仲，气序忽已燠。

及此暇夜清，开轩散烦蹙。

金波丽中天，流光正穆穆。

佳树澄疏影，幽花运微馥。

浊醪时献斟，清论递往复。

诸季岂不欢，眷眷心所服。

高文炳辰宿，渊议赞化育。

匪才托游好，馀润久沾沐。

兹焉隔清赏，耿耿私恨蓄。

春芳正可乐，嘉会期昼卜。

韩维

韩维　次道车轩赋惜春

青春忽已晚，去我剧奔马。

残芳已扫园，浓绿空蔽野。

春风欲有问，对酒不能把。

人心正如此，狂雨自飞洒。

韩维

韩维　次韵

势利拘牵无已时，超然真乐绝端倪。

家风淡寂从今见，人事尘劳与我暌。

门外旌旗犹坌拂，辕间款段已鸣嘶。

何当解组如初约，直与西京二傅齐。

韩维

韩维　次韵答和乐道侍读给事

岁丰讼滋简，拙守容晏眠。

起来视云景，春意亦已鲜。

驱车望南城，精庐屹当前。

华堂坐沈邃，迟日步暄妍。

流览高僧壁，稽首金像莲。

即事岂非适，感怀良慨然。

宫藩与乡闬，早接二公贤。

高公炳群宿，大论倾长川。

尔来曾几时，急景凋朱颜。

从容味真理，萧洒赋高篇。

岂无安民策，坐惜成弃捐。

尚期雅正音，入和薰风弦。

余本岩壑姿，台阁缪见延。

渊明亦有言，误落尘网间。

命固有行止，理非可控搏。

素发纷已垂，行当挂吾冠。

侧闻治林圃，栽插及晴天。

芳芽吐膏壤，柔条擢暖烟。

光景非我力，为君导鸣泉。

韩维

韩维　次韵答景仁喜雨

凉云四向复，沴气一消沉。

上天垂景贶，高秋沾喜霖。

槁苗变新实，时菊抽芳心。

聆君得意句，起我掉头吟。

韩维

韩维　次韵答提刑王朝奉席上看梅见贻

诚已从来不问天，肯将衰白慕华轩。

调羹岂是山翁事，只合看花对酒樽。

韩维

韩维　次韵答微之

空间欲问君何得，灭色终非我所能。

岑寂欢狂均有待，无相与处是良朋。

韩维

韩维　次韵奉答君实问惮

仲尼称无我，老氏贵不仁。

存心一邻虚，去道万由旬。

入俗权立圣，达空安取真。

摩诘非有法，还公本来人。

韩维

韩维　次韵奉答君俞

闾里幽居几案前，迹虽相异意同然。

禅书罢阅成端坐，讼牒希投得晏眠。

情累已知超永劫，身名那复计当年。

才疏政拙逢嘉岁，敢窃天功自谓贤。

韩维

韩维　次韵奉答四哥廷评欲垂访以诗为示

再临乡国两逢春，乞与优闲荷帝宸。

德薄敢同商四老，论狂难预汉诸臣。

行吟水际花粘履，燕坐林间絮点茵。

早晚湖波照车马，为君酌酒鱠鲜鳞。

韩维

韩维　次韵奉同景仁答微之

鸦腹灵砂养就丹，知公不复更衰残。

洛川花下经春醉，潩水亭边尽日欢。

白发高吟思老笔，青娥嘉赠伫华鞍。

淮阳过客如相问，莫道闲人姓范韩。

韩维

韩维　次韵和崔朝散西湖避暑

人生苦炎歳，我所得萧爽。

乔林无纤穿，好鸟不停响。

冯轩纵遐瞩，万象归一掌。

道心流水闲，世事浮云往。

岂同中林士，所乐在膏壤。

寄语同心人，金鳞当透网。

韩维

韩维　次韵和厚卿答微之

秉节当官号直清，非招不往为虞旌。

书闻玉座光儒效，任久琳宫长道情。

老纵笔锋尤壮健，醉评花艳益精明。

吾人岂是蓬蒿士，默默拘挛过一生。

韩维

韩维　次韵和景仁兄

既酬斯有酢，在礼犹可追。

起劝孰曰狂，狂在捉白髭。

白髭虽见捉，渌酒安可辞。

歌童小如拳，聊以开公眉。

韩维

韩维　次韵和君实寄景仁

予年行七十，惟日就志昏。

虽高鸿鹄举，尚困鸡鹜喧。

壮心久已摧，弱羽不得翻。

每诵少游言，顾惭下泽辕。

蜀公有高志，谢事久杜门。

扰扰世俗务，不复挂口论。

群经杂图史，拥坐如周垣。

上谈千载故，速若水注盆。

客来必命酒，左右拱诸孙。

虽无鼓舞欢，自喜谈笑温。

爷高顾吾私，有类羝触藩。

尚期蓬荜完，亦有桑榆存。

近观敕子诗，尤见朋义敦。

卜居近吾庐，指日驾君辬。

构堂嬉云基，筑圃亦已樊。

前知会合期，不惨离索魂。

想像入第初，亲宾燕华樽。

谈高一理会，体王百疾奔。

共完天纯粹，岂识世诈谖。

方笑司马翁，独乐守空园。

韩维

韩维　次韵和李公达见寄

五分符竹尽吾乡，圣主恩私溢故常。

揽辔岂能清北道，支筇时得问西堂。

湖边冻柳生春意，月下晴梅动暗香。

乘兴可能同一醉，闻君筋力尚坚强。

少年初见一经横，籍籍文场蔼俊名。

抗志直思追二祖，得官今乃后诸生。

赐袍便欲期芳草，贺酒犹能及落英。

我亦林泉有归兴，待君吟啸乐升平。

韩维

韩维　次韵和平甫同介甫当世过饮见招

炎风得秋亦已凉，喜抱尘策罗南窗。

策中古人不可见，独咏君子予心降。

高丈大论日倾吐，响快有类钟应撞。

却嗟吾侪多暇日，俚谣暴谑何其咙。

驱车正得我所念，起具肴蔌陈杯缸。

自怜愚戆接豪迈，蔽履乃与华冕双。

圣经王道有本末，斟挹醇粹挥其尨。

须臾上下今与古，武库掇掇千予鐆。

疑怀滞义一开豁，有如暗室来明鈍。

冯侯抗议亦殊健，短钩长{左缶右丕}相撑摐。

介卿后至语闲暇，偃载戈早韬旌幢。

弱弓枉矢尚何用，久已束手甘避逄。

是时君有山阳役，扁舟已具河之砿。

朝吟淮山翠扑扑，夜梦楚水鸣淙淙。

轩然欲去坐所惜，文字雅正姿信悾。

行年三十不得饱，况有荐道登朝邦。

遂令奔放不自敛，欲旅渔犯钓终湖江。

朝廷揽贤无远近，北尽漠塞南岭泷。

如君才大齿且壮，安可推亮而居庞。

功名得时看树立，岂若都尉眉空厖。

韩维

韩维　次韵和三兄田家

东皋雨新足，绿野对柴扉。

晴日风景旷，暮春草木肥。

好鸟依林响，疲牛望舍归。

饷妇散田陌，桑间人语稀。

韩维

韩维　次韵和唐公北使途中见寄二首

文史平居乐，尘埃少别心。

都门开柳色，樽酒驻车音。

汉节光华远，春风藻思深。

一闻传丽句，清兴霭盈襟。

韩维

韩维　次韵和唐公北使途中见寄二首

残红著树春无几，怅望君家绿玉杯。

美酒应容步兵醉，后堂先钓戴崇开。

韩维

韩维　次韵和相公九月八日所赐诗

丛头金菊层层闹，木末丹花艳艳红。

美景岁时暌寿斝，流光朝暮阅疏钟。

诗成洛社腾邮置，梦绕伊川拜杖从。

早晚安车来就第，樽前重奏喜相逢。

韩维

韩维　次韵和永叔种菊过节方开

皇天于万生，难用一理晓。

芝兰喜憔悴，蒿艾长美好。

况兹封培晚，荣茂安得早。

赖逢贤主人，指饰文字巧。

不然彼微芳，零谢同众槁。

清霜不能凋，秀色出庭草。

珊珊黄金明，落落众星小。

人生苦多累，适意会常少。

在昔陶公园，恨无酒樽侀　。

敛襟赋寒华，高唱徒杳袅。

幸无斯人叹，一醉可遗老。

韩维

韩维　次韵和原甫游会灵观

松乔去我久，高驾不可攀。

何意尘外游，近在王城间。

先巴

先巴　昔临御，忽冲启玄关。

营宫奉岳镇，缥缈当人寰。

疏泉抗台殿，拟迹三神山。

想像列仙下，半空来佩环。

云车倏容与，旄节俨成班。

翩聁万玉女，红颊翠羽鬟。

世人那得见，石坛空自闲。

伊予厌羁踨，酷甚负病瘝。

兹行适所愿，贴若贾在陎。

春风吹园桃，几日朱霞殷。

寒碧竹间见，新黄柳际还。

主人非素朝，促具初无艰。

抗侯角善手，持觞发欢颜。

尚无形骸累，安问绂与纶。

跋马兴不尽，东池水潺潺。

韩维

韩维　次韵和之美十日菊

孤根随地发，繁蕊破霜迟。

但取凋零晚，何忧赏爱移。

物情伤老大，人事阅兴衰。

会有陶彭泽，清樽与重持。

韩维

韩维　次韵君俞

世事真千变，年光又一新。

举生皆是幻，熙我莫如春。

啸傲盈樽酒，诗书满席尘。

园林已芳意，悬榻待高人。

韩维

韩维　次韵谢尉公靖同游北园五首

我本岩壑人，何意裨衮阙。

一从谴逐归，林下聊散发。

步堤得幽花，照水见新月。

即此穷朝曛，平夷免歌蹶。

韩维

韩维　次韵谢尉公靖同游北园五首

阴阴乔木交，竦竦修竹翠。

黄花与丹实，夹路何琐细。

是辰雨新足，支策问田事。

一感孤征鸿，泪落衣襟际。

韩维

韩维　次韵谢尉公靖同游北园五首

凿堤要水近，依竹任迳斜。

残叶时委地，晚笋犹穿沙。

不知人间世，况论空中花。

却思城市喧，阁阁鸣群蛙。

韩维

韩维　次韵谢尉公靖同游北园五首

令兹冬已孟，青林犹蔽野。

爱此晴景嘉，置酒衡茅下。

缅思陶公句，异代同潇洒。

结庐在人境，而无车与马。

韩维

韩维　次韵谢尉公靖同游北园五首

九夏困火毒，出门如探汤。

不知此幽亭，俯仰皆清光。

寒流给我濯，白云供我望。

况有尊中酒，犹泛残菊香。

韩维

韩维　次韵玉汝

浮生难得是华颠，美景能并属禁烟。

况值公庭多暇日，且欣农亩兆丰年。

曾裁酒量容杯斝，谓品歌声被管弦。

莫道老人无气力，能排万事付陶然。

韩维

韩维　次韵玉汝弟乞致仕不允

人生大节在行藏，七十归休有旧章。

红旆碧幢虽帝宠，紫嵩清颍是吾乡。

老依莲社心冲寞，梦绕榆关路杳茫。

何日安车解归鞅，浊醪鸡黍晏东岗。

韩维

韩维　从道损舅乞移山药

弱岁抱衰病，好读神农经。

杂然众药品，粗识性与形。

商于岩谷间，厥产芝术菁。

山家乘冬采，气烈味亦并。

常思负笼往，劚此地气灵。

近闻山旁县，移本来公庭。

石泉尚含润，溪风有馀清。

想像春丛敷，蔚蔚扬华英。

骈罗良可佳，疲{上艹下尔}宜见矜。

安得畦畹馀，种食羽翼生。

韩维

韩维　从厚卿乞移水仙花

翠叶亭亭出素房，远分奇艳自襄阳。

琴高住处元依水，青女冬来不怕霜。

异土花蹊惊独秀，同时梅援失幽香。

当年曾效封培力，应许移根近北堂。

韩维

韩维　崔象之过西轩以诗见贶依韵答赋

春阳入我圃，窗户弄喧景。

幽池明可鉴，翠竹列如屏。

折枯呈紫茎，掊坟见红颖。

端居阅时序，人事谢参省。

生才不济世，不如守闾井。

聊慕庄氏说，处阴以休影。

兴来读我书，兴尽煮吾茗。

崔侯乃同好，每见辄自警。

守道心常晏，感时叹屡永。

边隅事未宁，豪俊当驰骋。

西麾覆妖巢，北指断凶颈。

既非二者任，且复安吾静。

韩维

韩维　崔象之携长诗示予且欲以瘿木樽相付作诗谢之

君家瘿木樽，丑怪不可状。

自非好事者，弃置等盆盎。

作诗一千言，引类何其壮。

且思高世士，遗以资雅尚。

曰予林壑性，受此颇宜当。

我今衰病馀，卷缩就间放。

才非时用宜，兹器正相况。

敢邀高世名，自触讥与谤。

再拜谢佳意，君何授之妄。

韩维

韩维　村居晓起

天星何寥寥，野旷风露清。

田父出门望，山鸦绕舍鸣。

蚕桑从此起，农里各有营。

顾惭不耕者，日宴掩茅衡。

韩维

韩维　答崔象之见谢之作

阴风吹沙走长衢，方驾往过君之庐。

主人好事乐间尚，揖我谓我非俗儒。

欣然开馆扫尘榻，语论清简发不虚。

投冠释带聊自放，安用俗礼空囚拘。

分朋四座斗巧奕，聊以胜负为欢娱。

呼儿稍稍出珍玩，瘿器祑砢承枯株。

持竿拂壁似有重，最后乃挂双海图。

云昔武皇恃威壮，驱石塞海怪可吁。

鞭笞鬼神各就事，簸弄旗帜翻以舒。

鱼龙惊逃波浪恶，左右出没扬牙须。

但怜物类颇幽怪，画手安辨曹与吴。

北轩却下步小径，竹深桂静何萦纡。

我来方冬气凛冽，已爱翠色侵衣裾。

即看春风撼芽甲，定见红紫相欹扶。

乘间取醉更何适，主人勿遽嫌喧呼。

韩维

韩维　答杜孝锡观乡老堂

华发苍然亮直身，谁将彩笔欲传神。

论功顾我常流汗，好事烦君为拂尘。

汉阁寂寥班氏赞，伊川潇洒白公真。

怀贤却坐酬嘉句，空觉中郎善愧人。

韩维

韩维　答范景仁叹花花在相国寺近舞场

佛宫金碧开朝霞，游人杂遝来正哗。

危弦促管竞繁咽，罗袖对舞春风斜。

子时投间一往步，正见绿树团丹花。

举头惊看不忍去，却视姝子犹泥沙。

稍开欲谢各自好，似为悦己为容华。

归来想像入秀句，刻缀玉佩锵珩牙。

尚嫌独赏不尽意，邀我共赋雄其夸。

欲将奇警谢妍丽，力竭未有锱铢加。

急须取酒趁残艳，犹胜落尽乾咨嗟。

韩维

韩维　答方佑甫感怀见示之作

壮士何憔悴，寒郊独掩扉。

有亲垂素发，为客化缁衣。

风雪灯生晕，尘埃剑失威。

多惭佳句赠，无寥助骞飞。

韩维

韩维　答公懿以屡游薛园见诒

抑疴积闲纵，世味颇能淡。

惟于山水娱，自谓老不厌。

况兹伊洛间，久畜游赏念。

幽扉深隐竹，小约度平堑。

解鞍庇清阴，拂席见残艳。

长溪自南流，小阁忽东瞰。

游人坐兀兀，鸣鸟来泛泛。

蟹潜石穴幽，鱼泳柳根暗。

川童或群嬉，林女有孤觇。

醉觞岂留行，吟笔靡停占。

临欢兴何长，遵事迹犹暂。

伊予志岩壑，偶官禄石畑。

要须三径足，归迹便可敛。

买林接婆娑，凿涧分潋滟。

田庐常闭门，野艇时放缆。

聊书平生怀，特为异时验。

韩维

韩维　答贡甫酌骐骥池上见诒

金行战阳暑未北，炎郁填胸汗流液。

空堂大祖不可度，欲取清风自湔涤。

耽耽华厩列官守，对起二亭严案席。

天渠分水濯龙骥，下注方池气清激。

丛篁冠岛鹭飞映，凉树摇波蝉不息。

脱然冠带一去体，始信天时有人力。

况吾所与二三友，日坐清闲哦简策。

篇章烂若扬组绣，歌颂铿如出金石。

嘉宾亦有邂逅至，间以讴歌侑棋奕。

我时聊设薄主人，杯案随时具肴核。

鳖小惟忧堵父怒，樽空屡动崔侯色。

欢来始觉非外假，钟鼎标箪各其适。

念昔与君伯仲游，江翁梅老常接迹。

得酒有时意狂醉，赋诗往往连日夕。

几年契阔远朋好，今日萧条无吏役。

青衫不踏广文户，白羽罢走将军檄。

即看秋风破炎毒，高兴倏然动肝鬲。

诸君无事能我从，当使风流似平昔。

韩维

韩维　答和邻几元夕圣俞及予过之

天衢十二大树春，楼前结彩移嵩岷。

游人衮衮去不已，街头雪泥踏作尘。

骀它馆中好古士，纷华过眼轻浮云。

早休仆御谢宾客，翛然乞酒邀比邻。

杯盘如星下烛案，果以橘柚菹紫苹。

微吟疏笑见真野，昔之靖节今冠巾。

门前少年将姣妇，电落马足风雨轮。

长髯健儿走先后，意气欲无夜与晨。

瞥然奔过不留迹，肯信亦有端坐人。

若无吾曹同嗜好，枯高到死谁嗟嚬。

韩维

韩维　答和叔城东寻春

寻春之何所，乃在城东隅。

东隅信佳处，名园间精庐。

时属积雪霁，田壤坟以苏。

雍容二三骑，并辔徐厥驱。

仆童怪且议，寒野安所娱。

不知阳和气，泱漭于空虚。

仰视孤刹起，突兀疑神扶。

其下万华屋，碧瓦鱼鳞铺。

南行历亭馆，近接栋与栌。

阴草含碧色，阳条散红腴。

周览气象嘉，高步形踪舒。

提携上樽酒，馔不过鱼蔬。

为奉岂非薄，欢至自有余。

却思九衢上，车马何区区。

红尘塞两眼，势利各有趋。

虽欲求暇逸，何能幸须臾。

君勿轻此乐，此乐未易图。

韩维

韩维　答和叔见寄

清霜落堤水，知子戒归舟。

蹭蹬蛟龙雨，翻飞鸿鹄秋。

文章真自乐，得丧岂吾忧。

南国江山好，裁诗寄少游。

韩维

韩维　答贺中道灯夕见诒

春风揭屋沙激窗，兀然孤坐如植杠。

酒昏雨眸涩不视，案上书策徒摐摐。

独待高篇恣哦咏，顿觉精锐还躯腔。

前时官家不禁夜，九衢艳艳烧明鈍。

彩山插天众乐振，游人肩摩车毂撞。

君于此时守经籍，直欲行业纯不尨。

想初嘉句落纸际，笔下衮衮来长江。

我今散懒世味薄，惟于静者心为降。

江翁萧闲梅老淡，文字酬酢交予鐆。

恨无奇丽与斗角，日策疲马参其双。

能来相从不惮数，与子赋诗倾酒缸。

韩维

韩维　答寄广信六弟

才见高帆落归艑，又携轻剑逐戎麾。

步兵厨里仍多酒，王粲军中不废诗。

绝塞风烟通夕静，近关榆柳识春迟。

花时不得同嬉赏，肠断东风把一卮。

韩维

韩维　答江邻几

君虽宦游者，间适意有馀。

平居对樽酒，口诵离骚书。

援琴写其声，世事皆蔑如。

不知万乘相，可易此乐无。

诸诗来不竭，若有神物输。

予病废学久，腹中日空虚。

苦遭大敌压，便甘等缧俘。

清风濯我圃，竹树相倾扶。

益之以佳雨，清凉如可斟。

聊休据梧暝，且复带经锄。

鸣莺久不去，乳鹊时惊呼。

即此良自逸，安知城郭居。

此与群不浅，相望重踌躇。

韩维

韩维　答李先生

众人张眼，我视明明。

众人开口，我笑泠泠。

百姓不我知，我与同醉醒。

惟有北庵李家老，足智解语通人情。

恐物盗我本真处，劝我闭口藏眼睛。

翁意我甚愧，我语翁亦听。

万物不是贼，我家门畜停。

我劝李老莫忧惊，诈称强盗国有刑，

太守行令当不轻。

韩维

韩维　答李正议见贻

如公举世几何人，八十年龄自在身。

处俗不绕诸有相，持心肯受一微尘。

逢僧便出衣中宝，待士多陈席上珍。

火宅未须生厌苦，不离当处岂非神。

韩维

韩维　答梁大夫断求息缘以跻高蹠兼简清臣大夫

人生会有本，本得求自忘。

缘来与之俱，源壮流亦长。

趋高顾为下，在得良已亡。

金仙不吾欺，庄生助之扬。

嗟我闻道浅，妄言岂非狂。

缅怀终南山，紫翠峨宫墙。

二贤谢尘滓，接翼参云翔。

相望孰去远，共此爱日光。

韩维

韩维　答临淄公见招

帝思元老付关西，公受兵符与命圭。

应识疲羸须镇抚，便期愚散豫招携。

汉家宫殿看龙首，秦地山川入马蹄。

自愧不才多病者，空哦嘉句滞幽栖。

韩维

韩维　答吕晦叔见赠

人情纷言伪，吾道本一纯。

苟为趋向合，不待结约亲。

曰今得夫子，所涉我异津。

邀我醉华馆，正逢雪花春。

谈笑不近俗，文史自娱宾。

明发枉嘉赠，辞气玉醴醇。

三复同心言，杂佩非所珍。

韩维

韩维　答曼叔惠小松之什

苍苍首山颠，偃蹇老松亚。

清露落其实，翠鬣幽石罅。

故人知我好，移种及茅舍。

谁谓尔干微，千尺自拱把。

生虽春草齐，气与凡木谢。

欲知潇酒力，来对风月夜。

韩维

韩维　答曼叔见寄

日君同里闾，杖履数相过。

靡为不吾咨，有唱必君和。

春风南陌游，炎月北窗卧。

贪从德义乐，不觉岁月破。

而君宦游者，动足落羁锁。

襄城虽近邑，去局有重坐。

子来诚独难，我往义当果。

时天雨方霁，绿树垂{左禾右衣中多}{左禾右衣中多}。

策马望城郭，青山映烟火。

解衣尘虑清，垂箔月华堕。

怜君九品贱，志尚勇不挫。

乃云曹事简，经史日自课。

出诗且百篇，语法就平妥。

相别不满岁，美誉亦已播。

顾惭糠秕姿，几不见扬簸。

投章匪云报，亦用警庸懦。

韩维

韩维　答曼叔见寄

人生风波间，触事喜乖隔。

前君还里中，王事有程格。

欢言不一再，归马已在轭。

相期高阳秋，丛菊手共摘。

惟时家多虞，伯氏遭远谪。

苍黄走国门，下马拜颜色。

孤舟千日宿，离思日侵迫。

还家问生事，未免烦计画。

自念非世器，身以闲为职。

不能高奋飞，有类笼中翮。

清霜落众木，诸岭应列碧。

行当脱身去，烂醉松下石。

韩维

韩维　答曼叔见谢颍桥相过之什

颍川今古贤豪多，后生继者为谁何。

吾交曼叔少挺出，力自树立非由它。

潜心直欲到圣处，论议不避况与轲。

读书下笔知所趣，崇树兰茝遗蒿莪。

轩昂头角事高大，肯与世俗同其波。

一从得官坐山县，有如鸷鸟著网罗。

朝符暮檄困奔走，尚畏官长来诛诃。

时时矫首尘埃下，窥睹风月偷吟哦。

我怜轶才就羁绊，岁一往视无蹉跎。

扁舟远放汝水岸，浊酒暮醉高阳阿。

前时拜会牒来颍上，谨视敛籴讥奸讹。

官曹寂寞古寺冷，况复朔雪飞傞傞。

驰书里中二三友，固要以义当予过。

星言整驾夕已至，霜桥晚渡冰峨峨。

燃薪暖我频饮我，斟酌脯酱调盐鹾。

倾壶举觞纷左右，客馆而笑君颜酡。

危然正论中法义，豆笾罗列阵象犠。

嘲俳乘醉忽以发，驶如凿水放九河。

哀弦孤止四坐寂，继以箫笛相谐和。

先生久与人迹绝，心如止水形枯柯。

忽警此乐非外奖，不觉抚手促而歌。

归衔络马屡见夺，欲去未忍还婆娑。

空堂想见别后意，一灯夜守阵编哦。

兴来落纸成大句，势欲李杜相凌摩。

缄题见寄邀以和，大江汹涌难为沱。

短篇澀讷非所报，为我挥笔芟烦苛。

韩维

韩维　答曼叔客居见诒兼简里中诸君

少乏经世才，引分甘自置。

不意田野姿，尚为轩冕寄。

三年太学馆，饱食无所议。

京都多贤豪，出入许陪厕。

时从骑省吟，或就步兵醉。

低回众人内，自谓处身智。

耽耽秘书府，实待才俊地。

乃昏落其间，众口沸嘲詈。

茫如触骇机，狂顾不知避。

忽逢故人来，一道平生志。

归心西南飞，劲疾霜后鸷。

远惭龙阳隐，近愧葆光吏。

诗以谢诸君，颠冥非吾事。

韩维

韩维　答圣俞设脍示客

梅侯三年江上居，盘羞惯饱鮦与鲈。

客居京城厌粗粝，买鱼斫脍邀朋徒。

孰亲刀匕擅精巧，闺中丽人家本吴。

缕裁长丝叶剪藿，饤饾自与寻常殊。

霜橙捣齑饭香稻，一饱岂顾家有无。

我虽目病兴不浅，从想落纸霏红腴。

雕盘隽味傥可再，赠子玉酒随长鱼。

韩维

韩维　答师厚和叔喜病起相招

韩孟天下好，祝身犹戏駏蛩。

今吾二三友，幸而得相逢。

如何病在枕，垂见月律穷。

前日始能杖，气力微春螽。

出门候车马，庶几子予从。

忽得连纸诗，壮然乱昏瞳。

今我谢百事，无著中飞蓬。

惟知烂漫饮，舍是非所通。

愿群勤贮酒，相期雪翻空。

韩维

韩维　答苏子美见寄

暮春游京洛，适与夫子遘。

衣焦未及展，挈酒且相就。

佳林延凉飚，广夏荫清昼。

浩然尘卢醒，坐看天骨秀。

殷勤述平昔，感欢道艰疚。

谈辞足端倪，怀抱去蒙覆。

志愿始云获，睽携遽然又。

君舟既南驰，我马亦东走。

还谯寡俦侣，孤学日以陋。

高风邈难样，离抱曷其救。

得君别后诗，满纸字腾骤。

汪洋莫知极，精密不可耨。

峻严山岳停，奔放江海漏。

伏读昼夜并，文义仅通透。

有如享太牢，继以金石侑。

惟君抑雄才，文字乃兼副。

要当被金甲，独立诸将右。

指挥神武师，为国缚狂寇。

献俘天子廷，功以钟鼎镂。

勉哉俊其时，此论讲已旧。

韩维

韩维　答唐州郑郎

先帝宫藩昔曳裾，便将狂直许倾舒。

制分内外常更掌，省列东西亦预除。

敢以功名为已任，自知谋议与时疏。

归来粗足生生计，幸免乡邻厌乞诸。

韩维

韩维　答外孙杨承务

享厚功微每愧颜，辞容聊企汉疏贤。

居民未睹黄公化，过客空疑绛老年。

适用每惭龟手伎，全生真赖马蹄篇。

从今风月知无负，鸭子陂中有钓船。

韩维

韩维　答王詹叔见寄

詹叔好古者，卓立自既冠。

有如骐骥儿，一纵不可绊。

近闻治周易，颠倒爻象彖。

此书号精微，义与天地贯。

吾知子之道，不止今所叹。

新诗溢巾幅，见寄警庸懦。

喷薄百丈泉，峭绝万仞岸。

感激气为振，把诵手屡盥。

阴风吹寒城，岁暮云物换。

丈夫及兰时，功名当照烂。

无为但默默，饱食大躯干。

为报乏琼玖，君其取章断。

韩维

韩维　答微之

南圃携樽数，西陂纵棹同。

除书褒晚岁，归驭觞西风。

节物萧条后，交游寂寞中。

何时还一笑，池上舞惊鸿。

韩维

韩维　答象之谢惠黄精之作

仙经著灵药，兹品上不刊。

服之岁月久，衰羸反童颜。

岩居有幽子，乘时劚苍山。

溪泉濯之洁，秋阳暴而乾。

九蒸达晨夜，候火不敢安。

持之落城市，谁复著眼看。

富贵异所嗜，口腹穷甘酸。

贫贱固不暇，锥刀乃其干。

坐使至灵物，委弃同草菅。

惟君冲旷士，敦然守高间。

食之易为力，天和中自完。

故以此为馈，其容几一箪。

报我三百言，浩浩驰波澜。

何以喻珍重，如获不死丹。

方当烦燠时，把玩毛骨寒。

他年灵气成，与子骖双莺。

韩维

韩维　答辛子庄惠梅花之什

东风雪风度清淮，淮边野梅撩乱开。

想君此时驻征骑，题诗折花思悠哉。

缄封千里到此地，桃杏芳意都未回。

岭头奇艳忽照眼，不待驿使传枝来。

清香满把愧佳赠，欲赋民敢空衔杯。

韩维

韩维　答杨方叔感怀

吾闻古志人，往往感时节。

所悲非贱贫，要在奋功烈。

子今才且少，方以艺自拔。

譬如适万里，所利轮与辖。

翻然反虚无，乃与所事别。

愿持君子叹，勉蹈古人辙。

韩维

韩维　答杨辛一君重阳对雨见寄

秋风吹雨入荒城，城下篱边菊艳明。

佳节相从平日事，新诗遥寄故人情。

浮沉保宦非吾愿，俯仰流年只自惊。

早晚郊扉收退迹，南陌北陌重逢迎。

韩维

韩维　答杨之美春日书怀依韵

久宦怜官薄，端居惜岁芳。

世情徒枳棘，吾操自松篁。

铁擿敷经暇，檀槽度曲长。

浮沈归浊酒，感激见新章。

守道言何固，安时志不忘。

惭无推挽者，祝子寿而康。

韩维

韩维　答原甫试墨见贻

金壶道人丸法墨，持买都城人莫识。

君先得之写大句，光与日彩相吞蚀。

句精墨妙气怒豪，意欲斩鲸连巨鳌。

鲸鳌天地两微物，何足辱吾钩与刀。

丈夫卷舒固有道，愿君少安无草草。

都城不独墨好酒亦好，安得不饮自枯槁。

韩维

韩维　答张念五

浮云名宦只劳人，解组归来径杜门。

继世命官联六傅，传家与子及诸孙。

圣贤相对书千帙，闾里交欢酒一樽。

荷芰满湖秋气早，待君方驾践诚言。

韩维

韩维　答张念五见寄

林泉萧酒逸平生，不识人间宠辱惊。

美质自全荆璞贵，嘉名长共洛波清。

身虽贫约非原病，诗为穷愁似孟精。

命驾高踪久无继，一时风义独归程。

韩维

韩维　答赵县丞

止足常佳汉二臣，早思幽退谢朝绅。

奉藩终乏三年最，学道才知一日真。

目病懒将书卷展，心闲得近酒杯频。

朝吟夕啸无厌斁，正赖贤宾与德邻。

韩维

韩维　答仲章别后见寄

会合非素期，追欢得同好。

旅情忘郁约，春事入吟啸。

子行反崤巩，我去旁嵩少。

怅望洛阳花，金樽不同倒。

韩维

韩维　灯夕次韵答微之

白首还家再遇春，每将弦管乐脾神。

况逢旧相分藩契，仍喜闲官脱世纷。

灯散异光全作昼，歌翻新调欲留云。

归时绝景醒余醉，极望银蟾照玉尘。

韩维

韩维　登城楼呈子华

麦苗黄熟稻苗青，饷妇耘夫笑语声。

楼上清风帘箔静，田间白水鹭鸥轻。

展亲会集从容乐，娱老讴吟放旷情。

羽孽渐消民食足，更无余事计亏成。

韩维

韩维　登湖光亭

雪尽尘消径露沙，公家池馆似山家。

翠痕满地初生草，红气通林夫放花。

匝岸平波清照雁，压城危榭斗回鸦。

自惭白首犹圭组，此地年年常物华。

韩维

韩维　登楼书事

病起思遐眺，兹楼寓一欢。

烟芜连雨脚，秋稼入云端。

惊鹭衔鱼起，饥鸦啄果残。

凭谁图好景，画手世无宽。







卷109

韩维

韩维　登上东门

朝发上东门，回首望帝宅。

宫城镇大野，瀍洛去不息。

是时雨新霁，云物有佳色。

嵩峰如迎人，百里见晴碧。

平川邈如画，日照崖脚赤。

道傍公卿坟，鳌背鱼脩石。

苍苔剥文字，十五尚可识。

贤遇不复辨，零落同一迹。

薄暮桑榆风，空悲怀古客。

韩维

韩维　棣华堂

锦衣赍钺耀当年，心在王家迹在边。

论议每先诸将勇，规模仍袭仲兄贤。

一朝华栋飞翚动，四坐清觞插羽传。

欲赋酬章惭懦氏，白头终日诵尘编。

韩维

韩维　东禅院坐上作

山林曾是身由身，岂合区区入世尘。

萧散未能忘故态，优游聊喜及时春。

闲中浊酒偏亲我，同外飞花欲趁人。

多谢鸣鸠催对雨，坐惭无术粒斯民。

韩维

韩维　东窗

高窗不掩秋气清，下见瓦沼涵泓澄。

雨洗浮萍翠色静，青丛绿蔓相缠仍。

阶前童童两好树，上有鸣禽不可数。

杖藜书生爱苦吟，独立西风无旦暮。

韩维

韩维　东郊

东郊丝雨破浮埃，绣骑寻芳两两来。

十亩霜阴青翳目，一篙溪色碧于苔。

林花泛日莺求友，垅麦含风雉应媒。

绿柳朱栏多酒市，杖头谁伴玉山颓。

韩维

韩维　冬日喜雨呈穉卿景

严冬温气袭人间，忽听繁声慰病颜。

从律好风千里至，执权真令一朝还。

顿抽陇麦全如揠，欲绽江梅已可攀。

主尹勤民嘉岁望，径携歌鼓乐幽闲。

韩维

韩维　冬夜

繁阴扫无迹，庭雪尚余光。

屋背生寒月，林梢绡暗霜。

昏瞳频废卷，悲睛易沾裳。

却想故园夜，张灯宿草堂。

韩维

韩维　冬至日作

初阳动新琯，微霰集前墀。

举宗会佳节，拜贺俨成仪。

念我闺中人，独此隔容徽。

昔同奉祭笾，今自享酹卮。

仿佛平生像，凄怆故年衣。

寒灯清无光，僮使侍虚帷。

对之忽悲结，零泪不可挥。

娇儿何所识，摴博自为嬉。

韩维

韩维　董家园对雨

霏微池上来，萧散竹间度。

稍远树头花，颇沉波面絮。

狂收游骑迹，喜动田翁语。

对酒岂不佳，幽寂自成趣。

韩维

韩维　读白乐天传及文集

才高文赡富时名，感物伤时动有情。

不识无生真目体，一尘才遣一尘生。

韩维

韩维　读白乐天传及文集

直道危言自古难，忠贤常困佞邪安。

兴王赏谏非无法，却为贪令自择官。

韩维

韩维　读白乐天传及文集

仲尼饥饿颜回夭，此意谁能问大钧。

何事香山白居士，每嗟衰老亦言贫。

韩维

韩维　读杜子美诗

寒灯熠熠宵漏长，颠倒图史形劳伤。

取观杜诗尽累纸，坐觉神气来洋洋。

高言大义经比重，往往变化安能常。

壮哉起我不暇寐，满座叹息喧中堂。

唐之诗人以百数，罗列众制何煌煌。

太阳重光烛万物，星宿安得舒其芒。

读之踊跃精胆张，径欲追摄忘愚狂。

徘徊揽笔不得下，元气混浩神无方。

韩维

韩维　读信陵传

周网乱无纪，群雄事吞争。

犹能假仁义，以势相夺倾。

是时贤公子，信陵最知名。

招摇大梁市，揽辔御侯嬴。

义胜下予色，恩重忘彼生。

窃符连王姬，奋锤遗国兵。

救赵意何切，于魏情已轻。

赖有毛薛在，终然臣节明。

韩维

韩维　独坐

雪屋生寒劲，风灯落烬频。

惊号独过雁，默坐未眠人。

世事存伤没，年华故换新。

还将寂寞意，强与冻醪亲。

韩维

韩维　杜君章家赋海棠二首

长条无风亦自动，繁艳著雨更相宜。

少陵不奈被花恼，终日颠狂觅酒卮。

韩维

韩维　杜君章家赋海棠二首

濯锦江头千万枝，当年未解惜芳菲。

今朝得向君家见，不怕春寒雨湿衣。

韩维

韩维　对雪看梅

持梅况酒诚为得，对雪看梅始见真。

失素定应潜送腊，露红如欲巧矜春。

神凝姑射今仍在，云覆巫峰晓更新。

谁识仙家事严秘，舞妍妆靓不传人。

韩维

韩维　对雪偶成三颂呈芳公长老兼简收贵二上人

空生去后花飞绝，庞老行时雪落频。

有句无言空不会，夜寒红燄一炉香。

韩维

韩维　对雪偶成三颂呈芳公长老兼简收贵二上人

闻君鼎足话无生，说尽无生及有生。

几日西郊回杖锡，小窗同听竹风声。

韩维

韩维　对雪偶成三颂呈芳公长老兼简收贵二上人

谁识天公造化情，珠楼玉殿一朝成。

色空无有何能辨，陵坎高低本自平。

定见乌鸡遭指注，宁分皓鹤失鲜明。

可怜辛苦齐腰客，不悟纷纷觌面呈。

韩维

韩维　对雪送花走笔况之

春阴黯黯压城低，乱扑帘帷细点衣。

梅蕊更寒犹竞发，杨花未暖忽先飞。

便思樽酒陪公议，敢望笙歌近使威。

绝景坐嗟清燕隔，一篮朱白尉旋归。

韩维

韩维　对雨独酌

褰帘雨正繁，附火寒已薄。

修竹摇清音，芳梅绽朱萼。

感此时运驶，对酒成独酌。

多谢枝上禽，飞鸣慰寂寞。

韩维

韩维　对雨思苏子美

五月阴盛暑不效，飞云日夕起嵩少。

回风飒飒吹暮寒，翠竹黄蕉雨声闹。

北轩孤坐默有念，人生会合那可料。

昔与子美比里闾，是月秋近足霖潦。

吾徒无事数相过，日策疲马度深淖。

升君之堂伏君几，果饵罗列亦稍稍。

开樽得酒味已酢，辅以谐谑聊可嚼。

长歌激烈或孤起，大论纷纭特一噪。

飒然夜气变凄栗，连披短褐曳颠倒。

且欣主人同气类，安问邻家厌呼笑。

而今相望各千里，踨促有如鱼在罩。

人生此乐不易得，世事荣辱何足校。

行当结侣候春水，一访洞庭湖上棹。

韩维

韩维　发襄城寄曼叔

别离何从生，乃生欢爱间。

一登君子堂，笑语十日连。

薄暮跃马去，飘忽如云烟。

毋言欢戚殊，世事举皆然。

韩维

韩维　泛汝联句

平居厌城郭，具舟泛清汝。

蓝光一水远，铁色两崖古。

日华动中流，沙纹乱前渚。

湍鸣达公桥，草绿襄王墓。

园英拥流沫，风叶堕残雨。

停桡弄山泉，扶杖过花坞。

澄潭数乱石，断石横颠树。

泳波鱼鬣舒，闯穴蛙首怒。

冲云一雁远，唼荇群鸥聚。

村间桑枯春，川阔牛羊暮。

回头绿树失，卷幔青峰露。

寻幽恣盘桓，泊浅屡回互。

灵草不知名，珍禽啼在处。

夕阳散鸣鸠，荒阡拱游兔。

挽缆谣歌童，簪花立田妇。

高歌客自如，归涉人相负。

青蒲戢戢生，紫燕翩翩度。

云烟波底明，井邑林外睹。

欣逢闾里旧，愧乏鸡黍具。

揣水荐泛鳞，掘石羞山茹。

绕塘梅实绿，冒桂禽壳素。

我巾聊一颓，石榼烦屡注。

朱樱出芳林，紫笋侑雕俎。

高篇烂珠璧，至乐谢钟鼓。

嗟予性本隘，于世事皆鲁。

便欲弃簪裳，归去事田圃。

肆意山水乐，脱身尘埃苦。

此适诚足尚，斯言未宜遽。

圣神拱岩庙，贤俊毕珪组。

如君之所怀，于时当有补。

高文赞皇猷，大论宁国步。

无为五斗卑，遂屈万里举。

明心在知己，汗颜愧虚誉。

时方索大鼎，胡为炫康瓠。

富贵固众欲，非望久自阻。

圣贤有遗方，戮力期共赴。

尝闻曰中庸，曾不滞出处。

进当泽生民，退则守环堵。

所求义与此，要在身不污。

愿无废吾言，于道其可庶。

韩维

韩维　范奉议作西江月劝酒

故里亲交半柏城，坐中牢落似明星。

雨多秋草荒三迳，零重寒花坼万铃。

闲后并和诗笔废，兴来未放酒杯停。

樽前一曲西江月，犹识当年旧典刑。

韩维

韩维　范公新池

忘机人似汉川阴，取友从来亦断金。

华屋万楹开里第，清池十顷是家林。

笙歌喧甚犹能默，觞斝飞余不废吟。

便欲与君从此适，藕花风外一披襟。

韩维

韩维　放鱼

时哉清川鱼，罗此钩网牵。

稚子捧盘至，鳞采金翠骈。

一感仁得意，泳我清泠泉。

晨跳翻绿萍，暮息依白莲。

脱身刀俎间，永以终尔年。

唯昔郑国侨，亦尝叹悠然。

以方斯可欺，孟子称其贤。

永怀古人懿，屡叹春风前。

韩维

韩维　废烽台

耆老不可问，高台荆棘间。

一时戎马散，千古暮鸦还。

事往孤鸿断，人来落照閒。

兴亡无限恨，惨淡对河关。

韩维

韩维　奉酬君俞

夫君有奇尚，与世实相差。

不饮三春酒，唯看九日花。

名虽贤士籍，心自法王家。

顾我何能尔，东风醉弁斜。

韩维

韩维　奉酬君俞席上偶成

候月纱笼合，看梅翠幄开。

满城均俗乐，同闬得君来。

笑极时倾弁，欢狂欲倒罍。

赋诗惭善祝，凡器岂公台。

韩维

韩维　奉酬乐道

故人从我游，里{外门内千}非潇湘。

文章老益壮，欲掩李杜光。

新诗来连翩，奔走获与臧。

调高岂能继，爱重如琳琅。

春风动地来，急雨催群芳。

梅蕊亦已落，坐看飞絮狂。

谁能于此时，默默但退藏。

且倾杯中物，莫顾腰下章。

缓舞金缕衣，高歌玉炉香。

白头自有乐，岂愧少年场。

韩维

韩维　奉酬南陵三君别后见寄

齐居有常禁，跬步不得语。

清欢犹反思，浊酒成独抚。

野杏乱飞春，邻鸡静啼午。

寂寥正如此，坐见前山雨。

韩维

韩维　奉答对俞寄鸭脚实见贻

南国有佳树，结阴君子堂。

秋风凋碧叶，素实登新尝。

顷怀朋游重，千里走绛囊。

朋游方会合，论文开酒场。

共嘉明物珍，含甘咏雕章。

章罢默不乐，为君一停觞。

韩维

韩维　奉答乐道

禁职台纲佚旧儒，青林华屋俨高居。

炎天久隔押犀论，暇日聊脂载酒车。

雨逼秋容生户牖，风回凉思入襟裾。

东朝第一推调护，圣主宁容久卧庐。

韩维

韩维　奉答宋中道服除还朝示亲友

喧然佳句落神都，哀此援琴尚有余。

未见校文登子政，空传为赋似相如。

道存固可轻华冕，谈进当知得异书。

推毂贤豪非我事，所期诗酒乐朋裾。

韩维

韩维　奉答吴殿丞见赠

势利跃谄子，声名走夸儿。

我于二无一，世固背以驰。

君从江海来，面有潇洒姿。

朝廷多旧游，绝迹不复追。

足音三及门，乃得众所遗。

长篇烂盈目，清远谬见推。

将非乐间放，独与静者宜。

何以谢嘉况，湖山有前期。

韩维

韩维　奉答原甫登契丹岭见寄

中原昔失御，幽冀不复华。

我朝示仁抚，金币岁屡加。

君恩谨宜道，使才慎推差。

翰林承命行，驱驾绝漠沙。

晨登寒山岭，回望万里家。

劲风搜貂裘，严冰断马挝。

乡心感归雁，塞泪零悲笳。

慷慨属国节，迢递博望槎。

幸古有此贤，庶足开颦嗟。

晴阳展归旗，喜气日以嘉。

入门解征衫，金樽滟流霞。

哀弦间清唱，娇鬟蔚如鸦。

一慰行役劳，期君柳初芽。

韩维

韩维　奉答詹叔过澶之旧州有作

荒城岿遗堵，曙色起桑柘。

肃肃胡雁群，风急不得下。

子行感兴废，吊望一停驾。

缄诗寄故人，明灯读寒夜。

韩维

韩维　奉答张寺丞再招游薛园

名都富游践，所历多异境。

贪奇事穹览，一过不再省。

兹园独勤来，三尽昼刻永。

目清林叶净，耳快石泉冷。

如钱拾蟹壳，比针玩鱼影。

苦耽幽事乐，常使归思耿。

再招发新章，吾驾促当整。

韩维

韩维　奉答祖印喜雪二颂

细逐流风遍大田，皑然一色绝中边。

空生惯识岩中镜，何似天花乱坠年。

韩维

韩维　奉答祖印喜雪二颂

久旱终能不失时，田家喜气吐虹霓。

庞公昔日曾垂语，资福今朝更指迷。

韩维

韩维　奉和府判学士景彝喜雪

朔风收尽冻云漫，细洒狂飘入夜寒。

润浃土膏谣万俗，喜闻玉色舞千官。

川原谁作呼鹰出，楼观朝宜跋马看。

亚尹勤民流咏叹，一章高唱掩幽兰。

韩维

韩维　奉和介甫正月二日

春意来何早，乾坤润泽中。

雪明初照日，云断欲随风。

世事蚊虻过，身谋雁鹜同。

诸君亦诗酒，吾道未应穷。

韩维

韩维　奉和君俞佳雪二首

老来事事皆抛尽，惟独忧民尚有心。

深喜天公回气象，便同田父作讴吟。

缘何更得闾阎暖，恨不偏于垅麦深。

禅伯静中知我意，琅琅佳句玉其音。

韩维

韩维　奉和君俞佳雪二首

居尘不染先生意，与众同忧太守心。

两处本来非异事，一时都把付高吟。

忽惊瑞相家家遍，潜助春功日日深。

拥鼻临池哦丽句，水泉风竹共清音。

韩维

韩维　奉和君俞以子华古德颂见示

百尺竿头进步人，随缘偶物莫非真。

君看日用如何讨，即此空身是法身。

韩维

韩维　奉和乐道

昔闻有客荐扬雄，清世文章又见公。

奏赋独高天下士，辞荣远继古人风。

怀贤不啻三秋久，置酒须期十日中。

幸有红芳妆点在，可无多愧白头翁。

韩维

韩维　奉和乐道席上见诒

大隗山前一老翁，幸分州契接群公。

饮豪肯放兵先北，论合须欣水必东。

坐对华灯燃宝檠，行看红艳发珍丛。

良辰胜事从兹始，嘉与吾民乐岁丰。

韩维

韩维　奉和乔的馆宿

蓬莱仙构斗魁旁，递直初登汉署郎。

云向城头收暝色，月从楼角放寒光。

行看砌菊嗟残艳，坐对书芸袭暗香。

景物过清浑不寐，素经雠罢得新章。

韩维

韩维　奉和太素见诒

幸有新醪对新菊，莫叹樽前光景促。

诸公更唱自为词，缓奏金丝续银烛。

韩维

韩维　奉和象之夜饮之什

淫阴泄为雨，十日泻不停。

蓬蒿长四壁，浊潦流纵横。

嗷嗷鹤群游，阁阁蛙乱鸣。

端居积幽抱，沈郁久未平。

是时俯几望，月魄向已盈。

浮云失四顾，孤轮午亭亭。

微风濯炎热，衣巾凛馀清。

起我不暇懒，超遥步前庭。

烦忧忽以去，旷如出幽囹。

顾谓汝妻子，速具煎炮烹。

同里四五人，予期得邀迎。

随时具蔬果，饤饾甘与青。

虽无水陆珍，亦足侑杯觥。

所期在乘兴，岂问多品名。

诸君于我厚，匪貌实以情。

从容谈笑间，荡不见府城。

肴来必虚反，觞至无留行。

岂惟清言胜，或以善谑并。

高风揖巢许，旷论齐殇彭。

不知轩冕贵，直以道义荣。

置身岂非德，抚事临惹惊。

上天作阴沴，降水灾吾氓。

芒芒郊野外，浩若翻沧溟。

垣庐随波尽，稼穑安有成。

所闻此害广，郡国多所更。

吾群急病民，定见宽税征。

囷廪无盖藏，何以活鳏{左女右上旬下子}。

我曾不足恤，方以口腹营。

念始昔从学，潜心于六经。

颇知圣人道，要在及苍生。

胡为取自足，而不惟其赢。

顽然度岁月，如蛙守坳泓。

中而复自思，此其义所宁。

圣朝盛搜拔，列位罗群英。

晨兴朝国门，冠盖多于星。

旦材必夔稷，抗议皆颠闳。

双凫与乘雁，未足关重轻。

奈何不自量，欲以愚自呈。

退之亦有云，其犹进猯苓。

不如且饮酒，兹事未易评。

韩维

韩维　奉和兴宗腊日招宾浴普光

嘉腊世所用，况今以令休。

吾侪三四人，及辰为兹游。

兹游岂其远，东城大道周。

松桧寒色静，台殿香气浮。

振衣聊自洁，举觞复相酬。

淡泊顾多思，嘲谐讫无尤。

京都豪贵儿，良马轻衣裘。

飞鹰搏狐兔，驰突明星流。

归来击鲜饮，赵舞间齐讴。

岂不一时乐，此乐异我求。

愿君勤置酒，简薄非所羞。

韩维

韩维　奉和杨直讲除夜偶书

杨公白首困青騧，坐对流阴颇自嗟。

半夜星文穷斗次，平明春色遍人家。

漫将愁思惊天运，好看新诗待物华。

何日一樽相就醉，为君先探此园花。

韩维

韩维　奉和运判朝散登乐山亭

看山日日上孤城，不问云昏与雪晴。

六六高峰长秀色，双双啼鸟忽春声。

心惊流水光阴逝，身慕冥鸿羽翼轻。

方促吏文严指使，不知诗兴坐中生。

韩维

韩维　奉和仲通秋宴

参差天仗拂云台，雉尾分行剑佩来。

万寿称觞臣节罄，九韶张乐帝颜开。

班趋玉佩花相斗，舞入文茵雪屡回。

疏贱恭承湛露赐，惭无辞藻咏康哉。

韩维

韩维　奉寄汝守仲仪舅

尝提十万师，为国抜羌寇。

严兵坐大府，诸将无与右。

旌纛俨成列，钟鼓振前后。

曰赏固自我，有诛孰敢救。

胜势前已次，威声日西走。

功名未及建，得此山城守。

捧诏顾东路，怡然引车就。

穷秋过旧许，整驾一来觏。

高谈不知疲，辄用火继昼。

卒无愠黜端，少以颜色漏。

乃知君子心，得丧不自囿。

悔非自取之，于道有不受。

徒然颂德美，洪量讵窥究。

孤城俯清汝，山势远相斗。

公庭日无事，燕坐阴华构。

林寒山雪飞，地静玉泉漱。

于兹乐天理，足使道牙茂。

时寄新诗章，穷闾慰衰疚。

韩维

韩维　奉送永州张中乐屯田

昔年曾读子厚集，梦寐彼州山水佳。

循良今慰远人望，潇洒仍惬旷士怀。

楼头打鼓散群吏，林下啼鸟眠高斋。

政閒境胜足佳句，好写大字镌苍崖。

韩维

韩维　奉同冲卿元日雪霁朝会称觞

汉家万国朝元正，帝呵风师洒其廷。

雨寒成花皆六出，一洗天地尘埃清。

高风半天卷云去，空色绀碧惟华星。

金鸟东来照宫殿，瑞气著物皆光荣。

绣衣虎士扶脩旗，皂旄绛幅纷葳蕤。

洞开重门纳冠剑，肃肃环佩来东西。

乐悬未作舞在缀，雉扇稍映宫帘垂。

黄钟独奏君德盛，赫然天日当彤墀。

群臣拜舞千万寿，四方来王敢不只。

遇闻圣人制礼意，上崇一尊临众卑。

等威殊绝防僭慢，非止矜丽夸雄为。

仰瞻仪物固自肃，又况烜赫铺德威。

小臣不及观放仗，趋出恍惚犹惊疑。

朝廷大体安敢识，赞咏盛节形诸诗。

韩维

韩维　奉同景仁九日宴相公新堂

高堂突兀里人惊，丞相规模固自宏。

移石远分嵩峤色，凿池切放潩泉声。

茱萸结佩聊同俗，鹦鹉传杯岂吝情。

右席先生亦华构，便应次第落新成。

韩维

韩维　奉同邻几对

时律迎阳近，天云带雪低。

欲飞含气象，忽散失端倪。

绛阙明先曙，清衢冻不泥。

休祥占岁序，佳气动焌黎。

矫若翔廱鹭，纷疑剥楚圭。

晨昏檐影眩，壬丙辨方迷。

驾瑞彤墀集，凌寒玉仗齐。

御筵开省户，赐醴走宫奚。

屋角悬珠网，林梢挂素霓。

山号悲虎兕，渊伏怯龟衟。

哀响求群雁，喧啾得食鸡。

饥鹰无近击，狂兔有新刲。

感往悲时物，怀幽梦故栖。

温炉期夜拥，杰阁想晨跻。

验古闻牛目，投閒读马蹄。

吾交情不薄，今日手同携。

酒拨新醅酌，诗看本字题。

优游无不可，何必剡中溪。

韩维

韩维　奉同原甫度支厅壁许道宁画松

长松盘青冥，郁与窗户封。

许翁写生意，独得毫墨外。

年侵日昏剥，拂拭自君辈。

得非神物守，以待真赏会。

翛然簿书暇，恍若岩壑内。

举手扪紫烟，侧耳听清籁。

苍林与老石，野性旧所爱。

一从官都邑，兹游颇乖背。

慰此痦寐怀，典刑亦足赖。

幸当扫尘壁，促驾我其迈。

韩维

韩维　奉同原甫赋澄心堂纸

江南国士未破前，澄心名纸世已传。

高堂久倾不复见，谁谓此物犹依然。

当时万杵捣云叶，铺出几案滑且坚。

剡溪藤骨不足数，蜀江玉屑谁复怜。

君臣嬉燕盛文采，骈章丽曲斗巧儇。

一朝零落随散地，中原箧笥生光鲜。

君安得此尚百幅，题以大句先群贤。

群贤落笔富精丽，琼琚宝玦相钩联。

嗟予材力岂当敌，虽欲强赋何能妍。

耽独玩物古所戒，崇尚浮藻政岂先。

江南可哀纸可惜，后有观者存吾篇。

韩维

韩维　奉同原甫槐阴行

天门观阙双凌霞，下有驰道开平沙。

高槐左右覆朱梐，绿阴翠气相蒙遮。

朝回亘云下宝骑，游散制电奔香车。

我惭太学官况冷，旦暮出此驱疲騧。

清风吹冷南就局，炎日转景东还家。

昏然百事不知省，空复春叶零秋华。

韩维

韩维　奉同原甫郓州乐郊

诗人歌乐郊，以政不以游。

太守名是地，岂非为民谋。

下车布条教，惠爱春风柔。

丹笔平枉讼，赭衣息奸偷。

政和岁亦丰，闾里舞且讴。

及我闲暇时，驾言此淹留。

杂花艳暄朝，翠竹鲜霜秋。

有台下观渔，有堂前抗侯。

觞斝纷错，管鼓亦喧啾。

都人从公来，小大毕休休。

施设苟异此，且为民所仇。

台高池益深，不若墟与丘。

贤而后能乐，轲言良有由。

聊书太守意，庶几来者求。

韩维

韩维　奉同中道锁宿南宫思宝奎殿前花树子

曾见芳春二月时，弱枝繁萼动辉辉。

难忘绝艳惊心丽，重惜良游与意违。

好事几人能载酒，感时今日为沾衣。

南宫老树无妍思，坐想东风绛雪飞。

韩维

韩维　夫人阁四首

腊雪余香径，朝挥上绮甍。

翠生兰蕙色。和人管弦声。

韩维

韩维　夫人阁四首

重锦褰妆幕，请罗换舞衣。

钗头双燕子，先向社前飞。

韩维

韩维　夫人阁四首

薄暖正当挑菜日，轻阴渐变养花天。

君王勤政稀游幸，院院相过理管弦。

韩维

韩维　夫人阁四首

宫娃指晓已催班，拜谢春幡列御前。

不待东风报花信，红酥采缕斗芳妍。

韩维

韩维　伏蒙三哥以某再领许昌赋诗为寄谨依严韵

久陪法从常怀愧，再领乡州始觉荣。

政事敢言前可继，宠光深见古为轻。

预装白酒留春盎，旋剪红葩出洛城。

两道况闻时泽足，不妨吟啸玉杯倾。

韩维

韩维　伏日同当事诸君饮延祥观

适郊惮勤远，近市厌喧踨。

纷然异趋向，日晏靡宁足。

回车憩琳馆，邂逅得所欲。

凉飚飒生林，飞雨时度竹。

醇醪挹云浆，佳果咀冰玉。

欢争校奕棋，谈笑追割肉。

兹辰著术令，嬉燕动辇毂。

聊从一时乐，庶以同厥俗。

韩维

韩维　芙蓉五绝呈景仁

堂前堂后尽芙蓉，晴日烘开万朵红。

不把一樽酬胜赏，忍看憔悴落霜风。

韩维

韩维　芙蓉五绝呈景仁

小沾清露细摇风，养得新花北第红。

客至莫教樽酒燥，朝吟夕赏未知穷。

韩维

韩维　芙蓉五绝呈景仁

少年尝记作西游，尤蕊奇葩夹道秋。

今日家园开烂熳，恥疑身在蜀江头。

韩维

韩维　芙蓉五绝呈景仁

不辞晨起立秋风，为爱浓芳露满丛。

若比洛阳花盛品，万枝开遍瑞云红。

韩维

韩维　芙蓉五绝呈景仁

携觞日日绕珍丛，未必欢情尽醉中。

却怕后时无意思，杀风景似范家翁。

韩维

韩维　服除送兄弟还都

日月忽已远，再见新谷升。

丧期有常数，吉我衣与襟。

俯仰自悲咤，泪下肝胆崩。

尚推立身报，未即泯馀生。

肃肃忠宪公，秉德辅休明。

报国有遗意，训言犹在听。

况兹世厚恩，兄弟秩王庭。

一朝出门去，事业各自营。

上当答君仁，上以为亲荣。

独此抑疴瘵，谢喧守柴荆。

扫冢奉时祭，履田课春耕。

既无公家责，聊徇狷者情。

出处虽云异，要以道为程。

韩维

韩维　赋永叔家白兔

天公团白雪，戏作毛物形。

太阴来照之，精魄孕厥灵。

走弄朝日光，趘然丹两睛}。

不知质毛异，乃下游林坰。

一为世俗怪，羋网遂见索。

我尝论天理，于物初无营。

妍者偶自得，丑者果谁令。

豺狼穴高山，吞噬饫膻腥。

苍鹰{娉女换扌}不得，逸虎常安行。

是惟兽之细，田亩甘所宁。

粮粒不饱腹，连群落燖烹。

幸而护珍贵，愁苦终其生。

纠纷祸福余，未易以迹明。

将由物自为，或系时所丁。

恨无南华辩，文字波涛倾。

两置豺与兔，浩然至理真。

韩维

韩维　感季夏南堂怀江十苏二

积雨漂暑馀，凉风作秋先。

南堂草木深，蝉蜩噂篱掾。

感此时节流，坐伤人事变。

去年居京华，晨昏侍亲燕。

问谁过我频，江苏实帮彦。

一朝艰祸缠，衔哀走穷县。

形骸悲瘵中，气息仅如钱。

邻几谪官去，门征校亏羡。

子美亦远游，江湖一蓬转。

人生哀乐间，瞥若过目电。

念此不敢已，淋漓泪垂面。

二君希代宝，宁人世俗贱。

天和酌无竭，玉德莫愈见。

何以尉相思，酬篇佇来绚。

韩维

韩维　公美侍郎赋诗见诒次韵答谢

哭兄悲友老来情，默默终朝究道精。

双毂幸回贤者驾，一觞聊展故人诚。

身随风力常无住，辩若河源每自倾。

早晚东城见华屋，与君垂白话无生。

韩维

韩维　公时遗石榴

高冠趋尹君方掾，促席迎宾我已翁。

交态不忘平日厚，歌声犹似少年工。

映阶露菊秋吟苦，盈筥霜榴岁问通。

每与东邻话知旧，白头强健几人同。

韩维

韩维　公孙孝子

丧期著常数，在古固有之。

嗟嗟三季后，礼让俗亦衰。

亲亡有不葬，况问功与期。

公孙布衣士，未免寒与饥。

生兮已不恤，死者吾敢欺。

孝生因其心，礼大实以时。

挺然颓俗内，独以古自为。

萧萧天平山，松柏有馀悲，

可以表懿行，刻此无愧辞。

韩维

韩维　孤雁

节物何催逼，翩翩不可留。

枫丹湘渚暮，芦白楚江秋。

只影侵霜月，孤鸣入戍楼。

天高云路杳，安稳过罗浮。

韩维

韩维　观安公亭戏呈观文主人

十五年来此地行，白头重到不胜情。

寒梅未放黄金蕊，冰绽初流碧玉声。

憔悴霜松如有诉，纷披风竹似相迎。

红裙散后歌音绝，海鹤阶前时一鸣。

韩维

韩维　观灯市井之利得雨农田所急而二者不可以并时乃所愿灯彻而雨作也今

风回协气通青律，月破游氛上碧天。

万盏华灯辉永夜，一犁甘雨报丰年。

梅含宿润粧先试，荑新桑手不拳。

云势崇朝殊未已，坐看泽遍先垓田。

韩维

韩维　观龙和谢师厚

龙于经传皆有云，明幽其德能屈伸。

尝闻于耳昧厥真，乃今睹之信所闻。

层阴填空白日昏，仰见巨尾垂轮囷。

其长百丈围车轮，仿佛如辨鬣与鳞。

腥风萧飒来逼人，观者骇伏褫魄魂。

须臾摇动卷缩云，云气断岸随飞奔。

惊雷下震万瓦裂，暴雨一泻群河翻。

霆收无迹雨在物，吁龙出处何其神。

韩维

韩维　观饲鱼

群鱼戏清川，容貌甚融易。

投饵落其间，纷邹忽无次。

其来若有召，贪吻动如沸。

波间互出没，似亦夸巧智。

警跳鳞迸雪，饱泳尾摇翠。

安知沧海外，五犗不可致。

幸逢观者仁，不与钩网值。

庄生昔濠上，尝叹天理遂。

利心一以发，所向固多累。

我观虽有殊，我得岂去异。

韩维

韩维　观音精舍期邻几未至

懒驱羸马傍朱门，来对只园寂寞春。

撩乱绕楼唯有燕，萧条垂箔更无人。

未回山简池头马，空愧陶公顶上巾。

留得清风满衣袖，为君吹尽鬓边尘。

韩维

韩维　官舍书事

官曹本自冷，况值秋风后。

落叶频委阶，斜光半穿牖。

幽闲夙所尚，默静颇能久。

门外声利喧，于吾竟何有。

韩维

韩维　过卞氏园亭

桃李郊扉静，东风拂面柔。

偶陪连骑客，来作探春游。

斜日池边树，轻云城上楼。

不须花艳动，一醉且淹留。

韩维

韩维　过杜甫坟

三尺孤坟墓，空留万古名。

风骚谁是主，天地太无情。

入夜月虚白，逢春草自生。

耒阳江色迥，吊罢恨难平。

韩维

韩维　过李膺墓同曼叔作

汉衰奄寺炽，威柄敢专有。

桓桓李司隶，誓夺还君手。

登门盛贤俊，破柱发奸丑。

身虽以此亡，慕者犹恐后。

我行襄之野，把酹孤冢右。

精诚有相激，泪落入卮酒。

剖心死亦仁，灭顶过何咎。

大雅称明哲，于君岂其谬。

韩维

韩维　过邵先生居

竹坞斜开迳，茅檐半卷书。

幽闲入高卧，淡薄见平居。

乱水随酾引，残花不扫除。

因君动高兴，回首望吾庐。

韩维

韩维　寒食出郊

都门气象雨余佳，厌尽风尘见草芽。

日薄风和近郊路，朱红粉白远林花。

堤开独去媻珊女，柳下相逢轻{左车右录}车。

丝鬓未催樽酒在，不须辛苦问年华。

韩维

韩维　何龙图赴上秘阁同诸君赋诗

华阁岧峣冠道山，群公清晓集初筵。

独持金印承新命，重对牙签识旧编。

英俊雍容欣接袂，文章疏阔愧怀铅。

一时高会形风什，留作儒林故事传。

韩维

韩维　和安国天钵拈香

杖策乘缘利有生，闻风犹得耳根清。

去年俱是凝然体，存殁徒伤妄者情。

灵骨不随烟共尽，真心常与月孤明。

世人欲识泥洹路，问取师今第几程。

韩维

韩维　和伯寿秘监

曾陪道论接清欢，屈指于今四十年。

不用笙歌娱上客，直将风月待高眠。

黄花一醉犹能否，白首相逢是偶然。

便欲投冠结闲伴，家山况与碧嵩连。

韩维

韩维　和昌言太中

眉秀瞳青却少容，精神强健几如公。

相逢细雨开篱菊，自愧繁霜满鬓蓬。

谈道远追西域祖，题诗今得少陵翁。

锋车北去归何日，且愿从容一笑同。

韩维

韩维　和昌言喜雪

万里多仁德有邻，故交仍佩左鱼新。

欢娱每恨流限驶，谈笑几还太古淳。

浮蚁生光盈寿斝，惊鸿取势落华茵。

题诗寂寞高眠冷，笑杀尊前起舞人。

韩维

韩维　和昌言谒见景仁民居话及洛事

重迁岂是贤人累，乐内非期俗子夸。

万瓦生烟新起第，一经消日旧传家。

浮舟共爱清湖色，披竹时寻曲水涯。

未信闲中无事役，隔年贪看别都花。

韩维

韩维　和冲公上人

远色分诸岛，清光湛一陂。

鸟行排夕照，竹影乱风漪。

道体烦摩撮，禅心绝占窥。

由来输范老，佛法不曾知。

韩维

韩维　和冲老雪颂

揉絮琼飞晓尚飘，平吞六合蔽层霄。

从来不打禾山鼓，且向樽前看绿腰。

韩维

韩维　和冲卿晚秋过金明池

闻群西郊行，正值秋风晚。

清霜卷枯荷，碧玉莹池面。

浮空结脩梁，涌波抗华殿。

云烟渺净色，览望一萧散。

顷思暮春际，都人盛嬉燕。

连帷错绣绮，方车鹜金钿。

填填鼓钟响，耳目厌譁眩。

乃令尘嚣辞，而有清旷恋。

达人冥至理，喧寂无异观。

偶然秉化往，何适非汗漫。

吾知御寇游，所乐在观变。

韩维

韩维　和崔象之颍桥观赠阵清臣太丞兼简阵

崔侯朝从西邑归，面有矜色口且咨。

云得高士阵其姓，非向可见所庶几。

尝登于朝最吏课，一旦去之心甚怡。

颍阳古观三日语，坐见月出青松枝。

深穷性命识原本，论议纯一无瑕疵。

周通旁畅未始极，曾不与道相乖违。

阵虽平生所未识，以子而誉信不疑。

向风长想日复夜，膏车秣马吾其西。

韩维

韩维　和定国廷评

孤身万里逐流人，两见炎洲末利春。

勋族每蒙朝念旧，圣恩方与士更新。

忘忧自有禅心静，御瘴无先道气醇。

傅野为霖非我事，愿闻雷雨跃穷鳞。

韩维

韩维　和杜七学士见寄

谋猷久恨辜明主，骸骨终蒙赐老臣。

绝口敢论当世事，放怀重老故园春。

闲寻物外忘言客，喜遇杯中得趣人。

能作新诗仍寄我，知君心不在埃尘。

韩维

韩维　和杜孝锡展江亭三首

斜日低云动水光，偶寻佳处阅群芳。

城闉不隔和风o|，吹过千花百草香。

韩维

韩维　和杜孝锡展江亭三首

惊鹭飞鸣避画桡，游人笑语过朱桥。

买家园里花应谢，绿遍墙头野杏梢。

韩维

韩维　和杜孝锡展江亭三首

世情未免歌红粉，道韵无妨寄白云。

归路看花应更好，林间明月涌金杯。

韩维

韩维　和公美以诸家会集所赋诗

道在何非乐，官闲不近权。

过从只闾里，真率易盘筵。

捉麈躬千圣，衔杯慕八仙。

清欢垂老得，佳句即时传。

玉醴初醇日，琼花欲坠天。

谁能于此际，华发问流年。

韩维

韩维　和贡甫

十年灯翳视浮荣，兀坐{筱攵换羽}然槁木形。

别后情怀非往日，老来光景似流星。

厚恩示报心徒赤，多病何从发复青。

一览雕章思旧好，忽如醒病得初醒。

韩维

韩维　和胡公谨游李寺丞北园

春郊不数到，俯爷恨流景。

李侯有嘉招，滞念兹一聘。

名园带乔树，亭榭散清影。

解我尘中衣，觞行日舒永。

花团锦缬明，竹竦摇碧静。

从容方羖，万事不关省。

善谑宁类鄱，高歌或好郢。

行遵水曲幽，望出林梢迥。

兴来非外奖，理惬有真领。

薄莫联归鞍，清风吹不醒。

韩维

韩维　和江十浮光隐者

我本岩壑性，落身名利场。

譬如笼中鸟，飞举意不忘。

常恨此世人，与古不相方。

争名塞朝市，养志空岩房。

近闻二三子，卜筑淮山旁。

松柏手自种，夏阴郁苍苍。

晨钓淮上石，暮返林中堂。

琴樽自为乐，过是皆秕糠。

乃知天下士，未易一概量。

好事江夫子，慕之著辞章。

名落尘土间，清风何激扬。

安知后来者，不及董与黄。

韩维

韩维　和景纯栽松

芳根出涧底，秀木依墙东。

莫顾一时好，当观三世空。

韩维

韩维　和景纯栽松

论坚莫如松，言脆莫如葱。

坚脆卒同尽，无尽无如翁。

韩维

韩维　和景仁

平池旋涨西山雨，密竹频惊北户风。

垂箔屡销檀炷紫，出门时看杏梢红。

酒成岂见甘而壤，花在须知色即空。

只怪雕章今日至，不知清醉昨宵同。

韩维

韩维　和景仁寒食

韶华已过半，感叹固多同。

万室初藏火，千花竞笑风。

林光高蔼蔼，山气远葱葱。

洒泪松阡里，伤心白发翁。

韩维

韩维　和景仁胡中

繁花乱委茵铺锦，弱柳交垂绿作笼。

竹影入波添旧翠，桥阴横岸见新红。

临觞善谑如平日，落笔佳章有古风。

早乏斯文华国体，更将何术代天工。

韩维

韩维　和景仁开才能元寄牡丹图

胜事常归蜀，奇葩又验今。

仙官裁样巧，彩笔费工深。

白岂容施粉，红须陋间金。

不嗟珍赏异，千里见君心。

韩维

韩维　和景仁探春

山色青螺髻，清波绿鸭头。

已欣春事起，那问岁阴流。

王蚁新浮盎，金鳞恰上钩。

衰年怯多酌，尤怕范家瓯。

韩维

韩维　和景仁探春

才疏非所用，身退此其时。

静默安虚室，忧虞履薄澌。

景和闻鹊稔，花近候梅知。

杖履从兹数，非公孰与期。

韩维

韩维　和景仁同游南园

喜公新就好林塘，方驾来游属盛阳。

广厦阴凉回暑气，平波炎赫变秋光。

酒中未免分清浊，身外何曾校短长。

地胜人高多乐事，须知洵美是吾乡。

韩维

韩维　和景仁同稚卿湖光亭对雪

共喜忘怀势利间，每逢嘉景便开颜。

梅花冒雪轻红破，湖面先春嫩绿还。

浮蚁浓来当为釂，冥鸿高举不须攀。

我惭习气欢狂在，未及仙翁一纪闲。

韩维

韩维　和景仁喜晴

浓阴开积晦，和气散余凄。

碧爱城阴草，红知花下泥。

啼鸡一声尽，归雁数行低。

溪路桃争发，须防去棹迷。

韩维

韩维　和景仁元夕

月上朱楼角，风摇翠簊层。

传声回步辇，满目烂行灯。

萧鼓千门沸，弓刀万马腾。

诗翁怀盛事，眉雪惨霜棱。

韩维

韩维　和景仁元夕

禁户千通鼓，天街万点灯。

怀君莹如玉，驱马不嫌冰。

乐事看流俗，狂游记旧朋。

回思真梦幻，不待访林僧。

韩维

韩维　和景仁之什

美痬随冰释，微阳应律生。

严风散余燠，密雪暗深更。

预喜衔杯集，当期策杖行。

知公有新庆，金奏动皇情。

韩维

韩维　和景仁作夜

六十复过六，逐物何当足。

善恶两都忘，宁论择鱼肉。

流光速于电，至道明如烛。

孰谓吾庐卑，随时自凉燠。

韩维

韩维　和景彝圣俞马上见槐花

天津南望两涯间，蓊若青云乍吐山。

花叶相催何日已，尘埃不断几人闲。

郎官萧洒裁诗丽，博士龙钟叹鬓班。

我独无诗亦无叹，朝驱羸马暮知还。

韩维

韩维　和君俞春暮书事

举俗从多事，惟君独闭关。

废觞岂为戒，开卷不妨闲。

小雨清湖面，飞花乱席间。

应怜狂太守，心不到灵山。

韩维

韩维　和君俞偶成

窃比淮阳卧，幸非庄舄吟。

政余无异事，物外得同心。

遇兴倾浮蚁，投闲作戏禽。

世间并出世，于我两沉沉。

韩维

韩维　和君俞岁暮偶成

冻水迎风解，芳芽逐日新。

不惊身惭老，还喜物皆春。

发短频添雪，心虚不受尘。

鸡豚如有燕，莫忘社中人。

韩维

韩维　和君俞喜雨

一夜镐炎散烈风，清和从令气潜通。

诚微敢谓天心应，政拙惟希岁事丰。

便有欢声南亩俗，首传佳句省陵翁。

心灰鬓雪无余愿，饱食安居与众同。

韩维

韩维　和君俞属疾见诒

密桐新簊昼阴阴，独想禅房燕□□。

□□□□何者病，一尘不立本来心。

生涯易足惟高枕，物累难作是苦吟。

乘兴几时回杖履，后池泉溜有余音。

韩维

韩维　和况之

湖上和风艳翠漪，柳枝摇动草芽齐。

珍禽彩翼嬉晴日，游女红裙上大堤。

新试画船浮鹢首，却惭美盎乏驼蹄。

喜君不负持杯约，正是桃花水满溪。

韩维

韩维　和况子提刑途中遇雪

雪凝野旷接高低，切切寒侵使者衣。

客路恥惊霜鬓改，家山回望玉觞飞。

更添宿雨催花润，未放春雷起蛰威。

柳色压堤清溜满，舣船持酒待君归。

韩维

韩维　和乐道

红旆重来镇故乡，吏民欢喜指牙床。

忽颁优渥垂天诏，仍许衰残守郡章。

自笑木鸡犹独立，人嗟竹马漫相将。

君皇念旧恩非浅，南北圭符各一方。

韩维

韩维　和李大邻几圣俞及见过小饮

朝朝骑马出，请道所从何。

所从亲且旧，恩义固匪它。

京都从权豪，门户高轲峨。

苟无势利求，安事徒奔波。

不如过亲旧，虽数无嫌诃。

君家庭馆闲，远在城北阿。

惟吾二三友，暇日一来过。

解鞭不肯去，得酒亦已歌。

况逢春阳始，风力渐柔和。

浮膏动郊壤，芳萌缀林柯。

良辰游不处，为乐戒蹉跎。

烂醉穷吾年，十日讵足多。

韩维

韩维　和邻几馆宿观伯镇题壁有作

城南饮骑散，君赴蓬山庐。

禁门肃清夜，飞阁何渠渠。

深沉漏下始，萧飒雨气馀。

俯仰河汉明，高情邈冲虚。

独怀同舍郎，被命分左鱼。

得州东南胜，绕郭生芙蕖。

苦嗟已留滞，三岁纷尘裾。

人生固不一，理亦相乘除。

或彼有所近，或此亦以疏。

冯唐匿郎署，白首常晏如。

方朔虽金门，避世等樵渔。

古来守道者，期不忘厥初。

但愿饮酒间，时读古人书。

韩维

韩维　和邻几前岁同济川原甫赏阁后杏花今兹对之有怀二君

春风几日到蓬莱，仙伯初惊杏蕊开。

绕树独听清夜漏，怀人空对昔年杯。

坐怜珍赏同心隔，愁见新芳入眼来。

欲折繁枝有所赠，九重丹禁照瑶魁。

韩维

韩维　和邻几社日

春阳□□□，□□□□□。

□□□流光，连坐叹故园。

游□□□□，□□□□□。

击鼓会乡人，莫觞为曰□。

□□□□□，□□割肉归。

独我恨不与，京尘空□□。

□□□时惊，先入旧庐飞。

韩维

韩维　和刘郎浴观音予置酒见贻

禅关严城侧，深靓辟华构。

方吾挟书来，值子出杅后。

欣然出浊酒，谈笑坐清昼。

三四同来人，颇喜出邂逅。

牵衣起相酌，曾不烦劝侑。

纷披索潜逃，顾壁恨无窦。

不谓一樽乐，有逾万金寿。

瓶罍忽已竭，余兴不自收。

走登故人堂，拜叙十年旧。

夜深跃马归，不畏妾妇诟。

韩维

韩维　和六弟苦雨

雷激霆奔夜复晨，天街流潦没车轮。

清风皎日收无迹，妖{左虫右戾}顽蛟亦有神。

洊至已惊占习坎，汨陈深巩败彝伦。

苍生可念非吾力，漏屋颓垣不庇身。

韩维

韩维　和曼叔

官路飘蓬奈别何，塞垣相见此情多。

酒樽重喜为亲寿，华发犹能继子歌。

行树坐思新种色，断冰应泛晚来波。

紫荆山下游从少，独把雕章醉后哦。

韩维

韩维　和曼叔赋断蓬见别

霜蓬飞无根，岁暮随惊风。

翻翻走寒野，日以去故丛。

譬如远游子，飘泊从西东。

一感颍上别，慨叹发予衷。

韩维

韩维　和曼叔昆阳城

炎精灭无辉，贼莽伺天丛。

帝乘馀连起，一剑无所挟。

皇天相其怒，雷电助震叠。

寻邑百万师，破碎在俄霎。

开汉中兴基，其犹取诸箧。

千载滍水上，行人指遗堞。

威灵久不泯，如与耳目接。

至今古祠上，过者犹惴讋。

荆芜起寒色，尚想战血喋。

屋瓦无遗处，秋风卷黄叶。

韩维

韩维　和曼叔灵树相别

男儿易为别，寻尺固可轻。

今日掺子祛，凄惶不自平。

岂其道里远，要是隔音形。

春风卷行迹，车马无留征。

回首高阳峰，隐约林间明。

韩维

韩维　和曼叔憩永惠院

立春月在季，我时如滍皋。

惊风扬红尘，颇有行役劳。

自骇兹刹胜，愿言憩骖镳。

前对高花繁，后视万竹交。

虚堂坐间敞，我辖忘载膏。

闻群戾止日，飞雨正萧条。

佳景忽在眼，恍如隔晨朝。

一吟竹边句，清思霭馀飘。

韩维

韩维　和欧阳内翰内直对月见寄

新衔佳命上金銮，递直连初寝未安。

霜气稍依罗幕重，月华先近玉堂寒。

诏函裁罢骞灵凤，诗句书成舞瑞鸾。

学省地閒清赏隔，怀贤空向斗杓看。

韩维

韩维　和如晦游临淄园示元明

平津开馆大道西，档夭杳姹通园蹊。

东风入林朱白动，次第装遍枝高低。

红梅最好花正盛，我时往看归仍携。

尔来风雨就零谢，忍见踏尽随春泥。

广文先生厌闲冷，投书结伴散马蹄。

主人同僚相门出，未肯朝暮甘盐齑。

欢然握手喜迎候，促具并走子与妻。

插芳咀甘不知去，归舍已见鸡在栖。

坐挥大句鄙凡近，脱落尘迹登天梯。

不因时节自娱放，颇置白黑为愁凄。

我昏如此漫不省，何异车鼓乐鷃鼷。

长安绿酒春正美，与子一醉万事齐。

韩维

韩维　和三哥立春即事

青帝收寒岁令回，彩幡今胜下天来。

人声恺乐归歌缶，风气恬和拂寿杯。

发逐时光明似雪，心谙世味冷于灰。

西堂梅蕊今年晚，应待安舆到始开。

韩维

韩维　和三哥入山二首

巢由没已久，风迹旷不嗣。

长啸箕颍间，悲风肃然至。

传闻龙山下，茅屋架三四。

中有隐者栖，读书乐仁我。

饱观人事变，深钩易象秘。

耕田给衣食，乡里沾赈遗。

呦呦山鹿群，摩抚驯不畏。

乃知至仁主，足以通异类。

声名自驰击，我心晏无累。

寤寐想斯人，安得同所致。

韩维

韩维　和三兄立冬祠太乙二首

楼外兰班晓斗垂，霜晴宫瓦湿琉璃。

珠幢羽节严仙杖，桂酒椒浆洁祠仪。

寒气导迎通律管，神光飞动属坛壝。

定闻贾傅开良对，天子斋居待受釐。

韩维

韩维　和三兄立冬祠太乙二首

曾为祝史趋真馆，屈指于今二十年。

琪树瑶林成想像，直疑当日梦游仙。

韩维

韩维　和三兄晚饮

乍去炎氛浊暑中，高怀幽事不如穷。

乍怜老竹梢云碧，已见新梨着露红。

回雪舞腰来洛浦，仰天歌韵有秦风。

雄图壮节消磨尽，所得清樽一笑同。

韩维

韩维　和三兄游湖

竹阴回抱柳阴敷，石色青青润不枯。

暂到已经风力劲，更清须待月轮孤。

波涵天影迷高下，云覆山光变有无。

暑退疾清人意健，纵吟狂醉是良图。

韩维

韩维　和三兄之山阳省孀姊书怀

君子蹈仁我，近自亲爱始。

当行岂顾留，千里犹举趾。

伯氏有东役，驾言适淮涘。

离西半球未及展，浊醪未及洒。

起视白日移，驱车一何驶。

遵涂骊唱发，春风落端绮。

义参成周作，辞追建安轨。

感此留滞迹，一诵三四起。

安得假羽翮，远慰心所企。

此志良未遂，洒泣詎能已。

韩维

韩维　和邵兴宗再还馆

莫嗟华发尚蓬瀛，自古儒生半滞荣。

学似杨雄老天禄，才如严助厌承明。

一箪聊喜安吾道，几骑当知达此生。

闻说东郊可携手，能来从我并鞍行。

韩维

韩维　和胜之弹琴

寥寥太虚内，漠然函至音。

淳源一以泄，其流播为琴。

众人玩其器，贤者识其心。

胜之明达士，于此趣已深。

发为新诗谣，如听松风吟。

钟牙久不作，谁辨雅与淫。

昭氏贵弗鼓，兹言良所钦。

韩维

韩维　和圣俞斗山鹊

禀此分斗姿，用舍在所激。

翻跳巧相中，一败躯命掷。

晨鸡鸣不渝，霜隼时乃击。

既无一二效，岂不愧肉食。

韩维

韩维　和圣俞逢羊

雉以媒就获，鹿以由见羁。

物情非本然，实自巧者为。

惟人莫或使，势利中夺移。

朝游固金石，暮变险阱机。

世路有如此，君无独羊悲。

韩维

韩维　和圣俞天津桥闻歌

飞雪朝来霁，朱楼月下过。

绝云看丽构，裂玉随清歌。

醉烛轻摇箔，游鞍不动珂。

回头少年乐，惨淡一悲哦。

韩维

韩维　和圣俞闻景纯吹笛妓病愈

刁侯好事闻当年，至今风韵独依然。

归来不作留滞叹，能出窈窕夸樽前。

前时宾客会清夜，横笛裂玉吹孤园。

新声妙逐柔指变，余响歨与高云连。

悲风萧瑟四座耸，清笑自足遗拘挛。

近闻有疾勿药喜，主人欲饮期数贤。

气羸曲节宜少缓，体软舞态当益妍。

人生行乐不可后，幸及华月秋娟娟。

韩维

韩维　和圣俞喜雪

穷冬不雪天子忧，既祷乃降惟神休。

人间半夜天地白，灵泽一洒万汇周。

乃知天人相响影，自古王者重修者。

登贤黜邪朝序清，锄奸戮妖海波静。

群公不劳岁奔走，四时不干雨阳正。

韩维

韩维　和圣俞饮会之作

幕府多俊良，乘间得邀命。

阵觞四座合，清笑发高兴。

冰梨走咸黾，霜橘荐穰邓。

肴羞愧无珍，粗竭我家称。

礼酬嫌已拘，戏罚甘太横。

诗诵唐人为，议法汉儒正。

新嘲时巧发，诡令或孤迸。

聊矜一时快，岂校负与胜。

行伤昆弟别，且乐宾友盛。

但愿会合频，醉日敢辞并。

韩维

韩维　和圣俞饮廷老家晚又饮原甫家

人生天地间，常为外物驱。

自非无心者，不能忘所趋。

所趋既若一，莫如饮酒娱。

饮酒既复醉，万事皆分铢。

醉心兀无思，安问贤与愚。

醉目浩无睹，安识嫱与嫫。

是非两弃绝，幸免祸患俱。

况吾二三友，襟抱达者徒。

所营既同方，所处又比闾。

惟吾廷老生，宛在城北隅。

北隅虽云远，跨马亦须臾。

季冬阴气凝。风力利石砮。

从今雪花落，径往不待呼。

韩维

韩维　和圣俞游梁王吹台有感

高台压万井，四绝埃与氛。

上有金仟庐，凌虚结楣芬。

尝闻登其巅，直视太行云。

兰观良跂予，夙驾惭后君。

况当朱炎月，烈风来朝嚑。

泛潋白正醴，飘飖轻练裙。

想像箫鼓处，寥寥如有闻。

一写沈郁忧，怀古何足云。

韩维

韩维　和十一侍郎

地传槐大井泉深，昔侍先庭此镇临。

奉使共成三世泽，思亲远沧百年心。

怀金岂足骄颜氏，抱瓮徒劳拙汉阴。

抖擞尘中千万虑，海风高处坐披襟。

韩维

韩维　和十侄喜象之来饮兼简龙阳孔先生

世事茫然剧转蓬，一樽何意与君同。

从容谈笑皆尘外，恍忽游从似里中。

还有桂华来静夜，稍惊梧叶下秋风。

欲论归去令人愧，高卧襄阳有德公。

韩维

韩维　和叔惠荠

君居压城根，厥产地宜荠。

呼儿乘昼暄，培壤露寒翠。

撷之登盘蔬，蔼蔚见春意。

方其下筯时，绝甘遽吾遗。

物虽美芹微，意重生刍比，

苟为势利心，千金何足贵。

韩维

韩维　和述古河阳感怀之作

大河雄胜昔常游，拥节题诗为少留。

我亦华颠无用者，碧嵩清颍是归头。

韩维

韩维　和宋中散寄景仁新池

北顾兴王府，东瞻象日畿。

稻塍常借润，黍尺讵能晞。

鹭浴菖芽短，鱼跳荇来肥。

乐亭初置酒，试舞旋裁衣。

逸冀相从老，冥鸿自在飞。

月游刳小艇，雨钓筑新矶。

栽插期春事，追游惜晚晖。

气同均我尔，道胜绝从违。

安燕兴棠棣，艰勤陋采薇。

如何宋中散，留滞不成归。

韩维

韩维　和孙廷平坦嵩山十首　垂崖鞭

蛰蛇拖脩尾，下映赤壁烟。

骐骥久不出，此物甘弃捐。

常恐雷雨至，飞起苍崖颠。

韩维

韩维　和孙廷平坦嵩山十首　春溪水

阳生溪谷温，坼坼冰面破。

渌随波色还，白放云光堕。

野鸥岂知此，终日忘形坐。

韩维

韩维　和孙廷平坦嵩山十首　孤竹苹

春山夜多雨，点苹生水涘。

谁与赏幽芳，惟有岩中子。

抱琴沙上立，日暮清风起。

韩维

韩维　和孙廷平坦嵩山十首　古木阴

山木以不材，故能遂拥肿。

阴成众人息，于世岂非用。

不用用已成，兹理古所重。

韩维

韩维　和孙廷平坦嵩山十首　寒溪石

寒溪水痕落，怪石千万状。

须防游屐滑，不碍钓舟漾。

安得平若席，卧看孤月上。

韩维

韩维　和孙廷平坦嵩山十首　秋原菊

秋风原上菊，百草同蕃滋。

霜至草已死，黄花始离离。

君子不独异，显晦顾有时。

韩维

韩维　和孙廷平坦嵩山十首　天外峰

孤峰望不极，却视天形低。

天高岂可逾，直以云蒙之。

何时一扫去，高下皎不疑。

韩维

韩维　和孙廷平坦嵩山十首　幽谷泉

鸣泉泻幽谷，谷响声又激。

上荫百丈松，下有无数石。

会脱炎天屦，坐浸两脚赤。

韩维

韩维　和孙廷平坦嵩山十首　渔舟火

拖网潭上归，孤烟出峰背。

稍没寒雾中，微明秋雨外。

起我江湖心，鲈鱼方可脍。

韩维

韩维　和孙廷平坦嵩山十首　云际钟

层云冒诸岭，迢迢起何处。

稍与暝烟沉，还随晚风度。

声绝人倚楼，东风月才吐。

韩维

韩维　和太素大雪苦寒

晨兴出户望，一色四方齐。

旋委清池失，偏欺翠竹低。

杯深怜绝景，毫健得新题。

丽藻思风絮，衰颜怯冻梨。

韩维

韩维　和太素密杏

甘滋不假蜂房取，美种疑随鹤驭来。

方朔偷桃徒语尔，安期食枣足珍哉。

韩维

韩维　和太素双头牡丹兼呈子华

群英日零谢，并蒂发奇芳。

愿以附驿使，为兄寿且昌。

韩维

韩维　和太素同看梅花寄子华

寒林冻卉谁观者，繁艳清香自得子。

天赋好花如有待，日寻幽径不知疲。

未逢驿使空怀远，犹喜山翁亦好奇。

昔岁一觞今一咏，共陶真意不为私。

韩维

韩维　和太祝端居有怀叔恬秘书

鄙生复田庐，疏绝豪俊俊。

侧聆杨生贤，名挂时辈口。

向风结遐想，几岁欲奔走。

比闻官旁郡，敛板不去手。

沈埋文俗间，有类鱼落笱。

颇思沿檄来，一洗烦滞久。

览君端居作，怀伫日延首。

窃高田苏游，遂信尹公友。

丈夫相期意，不必衔杯酒。

作诗助嘉招，此志非邂逅。

韩维

韩维　和提刑千叶梅

层层玉叶黄金蕊，漏泄天香与世人。

闲寂未须嗟失地，年年长冠百花春。

韩维

韩维　和提刑千叶梅

擢玉自成超俗格，施朱不学入时妆。

莫将罗幕轻遮护，从放樽前自在香。

韩维

韩维　和王都尉

乘槎天上客，脱帽酒中仙。

谈笑非俗韵，欢欣忘我年。

浩歌轻白雪，密意得青莲。

诗就西楼月，留为好事传。

韩维

韩维　和王詹叔寄彭年四首

纷纷声里满埃尘，一听除书耳目新。

清世未能忘薄禄，官曹犹得作闲人。

韩维

韩维　和王詹叔寄彭年四首

断瓢疏罟入提携，浊酒徐倾鱠缕肥。

雨后碧山来爽气，松间明月尚清辉。

韩维

韩维　和王詹叔寄彭年四首

层楼飞观压溪流，缥缈当从海上求。

病间体轻尘虑静，好追仙子御风游。

韩维

韩维　和王詹叔寄彭年四首

一曲清琴满架书，万钟于我亦分铢。

他年欲作林泉计，为问山前有地无。

韩维

韩维　和王昭君

汉宫姝丽地，华观连珍台。

娥眉三千人，皆自良家来。

昭君乃独出，负色羞自媒。

一为丹青误，白雪成缁埃。

结欢万里外，不得少徘徊。

车马怅不前，观者为悲摧。

空令琵琶曲，千载传余哀。

物生美恶混，天意未易回。

兰茝苟不珍，且愿生蒿莱。

韩维

韩维　和微之

庭讼萧然昼景清，每因闲暇接耆英。

言诗屡奉从容论，对酒常怀淡泊情。

解秩尚思嵩峤色，入朝还听禁钟声。

怜君壮岁多留滞，不尽鹏搏九万程。

韩维

韩维　和微之

早接忠贤论，常钦古学风。

何期华发后，更得绿樽同。

远水秋光外，高亭夕照中。

芡盘凋晚翠，菊艳夺春红。

歌放聊娱老，谈精本代工。

欢余笑张翰，迢递想江东。

韩维

韩维　和微之

风骚宿将勇于行，白日堂堂整旆旌。

再鼓未甘衰战气，千毫犹可奉诗情。

忘机始验朋欢浃，受恶方知酒令明。

了得本来常寂灭，一尘何足累无生。

韩维

韩维　和微之喜雪

冻雨吹花六出成，高楼一见瓦□□。

已惊密势昏群岫，更想余霖及列城。

照水□□生秀气，跳枝喜鹊弄和声。

曾陪舞蹈丰年□，□拥温貂梦帝京。

韩维

韩维　和微之宴景仁新第

华构经营不日成，宛如图画著丹青。

温貂密坐浮香篆，绿蚁盈斟照弁星。

得地新篁皆嫋嫋，凌霜修桧自亭亭。

祝公眉寿长康乐，不学痴人事醉醒。

韩维

韩维　和微之宴张大夫家园

郎官高会一时贤，胜践幽栖近接联。

敢论怀黄夸故国，聊欣垂白上华筵。

同心况是论交旧，二首何疑贵老年。

东里作诗成故事，明珠当尽落吾前。

韩维

韩维　和微之燕西湖

三月韶华大半过，好花零谢已无多。

暮年光景如残梦，浮世尘劳付浩歌。

游子有时眠岸草，啼禽终日在庭柯。

白头不作垂钩客，辜负春湖十里波。

韩维

韩维　和微之尧夫作会

燕豆何频设，归鞍夜屡阑。

敢言挥麈倦，惟怯釂觞难。

就暖歌筵密，凭高绘境宽。

未甘闲处卧，犹学少时欢。

浮蚁凌山玉，飞花掩袖纨。

幸同诸老醉，击壤颂安安。

韩维

韩维　和微之游湖春夏秋冬四绝

冰散玉珂微弄暖，梅含金粉巧矜新。

道人不管年光逝，贪作诗章等待人。

韩维

韩维　和微之游湖春夏秋冬四绝

花边鹭立红云里，林下人行翠幄中。

炎暑吾今知所避，全家移入广寒宫。

韩维

韩维　和微之游湖春夏秋冬四绝

败荷衰折水西流，极目清光好放舟。

幸有主人频卜昼，肯同俗子更悲秋。

韩维

韩维　和微之游湖春夏秋冬四绝

画舫新成水拍堤，悲丝急管韵参差。

吟风啸月年年事，未省曾经兴尽时。

韩维

韩维　和吴九王二十八雪诗

方冬气潜温，得晚阴始重。

狂随风力翻，怒若云面涌。

中微玉霏屑，后盛毛纷氄。

寒光动城阙，甘滋入田垄。

鹏骞海水飞，骥愤盐车覂。

索楼巧作层，覆道高城甬。

群方破昏雾，万物被光宠。

涂歌涵太和，送贺仰高拱。

判官坐丞华，赋诗掩垂陇。

貂裘拥宵谈，金杯落晨捧。

此兴吾不薄，君门旦当踵。

韩维

韩维　和象之北轩书事

舍北多嘉树，重阴及四邻。

清风常满竹，好鸟不惊人。

图史无它物，讴吟佚此身。

应容千里客，一醉倒冠巾。

韩维

韩维　和象之河上见怀之作

一昨芳郊祖画轮，索居南北对残春。

忽传河上相望意，未觉庵中独处人。

几有高怀投绂冕，尚缘微禄走风尘。

世间万事徒劳耳，清颍归来理钓纶。

韩维

韩维　和象之同孔宁极游石桥且简宁极

春风杖藜客，同到石桥边。

引袖披云木，携樽俯涧泉。

岩花聊彩摘，野器不雕镌。

俯仰元和内，熙恬太古前。

草心柔可绾，蒲叶密于编。

涧麀来窥坐，沙鸥不改眠。

蒙蒙桃李雨，幂幂薜萝烟。

舞类雩祠日，吟非楚泽年。

鱼跳闻急管，鸟语似幺弦。

紫翠羞薇蕨，清香袭蕙荃。

乱流时揭厉，微迳巧索穿。

德义心诚服，山林性所便。

敢令然诺负，直以事为牵。

圯下履终跪，溱边裳且褰。

春醪可益酿，况有帛戋戋。

韩维

韩维　和象之雨中见寄

沉阴子所叹，幽事我为乐。

雨沼散圆荷，风蛙乱灵药。

清凉体自正，虚静道所托。

谁识此中心，一樽成独酌。

韩维

韩维　和谢主簿游西湖

云阴开剥日光穿，和气随风近酒船。

湖面波清浑见底，楼头山碧自生烟。

兴长不忍回孤棹，歌懒才能逐缓弦。

因子樽前话归计，醉魂先到岘山边。

韩维

韩维　和彦猷在华亭赋十题依韵　顾林亭

昔人久尘土，问林得其居。

但传故老言，安知密与疏。

平湖无遗宇，寒烟生废墟。

风流未都尽，犹赖著书余。

韩维

韩维　和彦猷在华亭赋十题依韵　寒穴

寒泉发何年，四序常自平。

上凛冰雪气，中密瑶玉声。

岂无蛇蜮潜，但见沙水清。

妄饮亦可戒，山木令人酲。

韩维

韩维　和彦猷在华亭赋十题依韵　枯湖

枯湖沦此地，柘山岿其濒。

复惊秦时女，化作湖上神。

世事喜反覆，孰能识涯津。

物变虽万殊，不惑固有人。

韩维

韩维　和彦猷在华亭赋十题依韵　昆山

晋衰士不竞，识者逃其名。

陆生起江湖，文藻振英声。

遂令昆丘号，长配山不倾。

君看玉就毁，孰与樗全生。

韩维

韩维　和彦猷在华亭赋十题依韵　陆机宅

山身岂明代，涉祸固以深。

一观废兴迹，可用当所箴。

高门非昔时，乔木或遗阴。

空令吊古士，感激成幽寻。

韩维

韩维　和彦猷在华亭赋十题依韵　陆瑁养鱼池

林塘岂如昔，尚想昔时居。

秋草自鸣鹳，寒波犹戏鱼。

纷纭钩饵底，琐碎刀匕余。

任公有奇术，默坐岁几余。

韩维

韩维　和彦猷在华亭赋十题依韵　秦始皇驰道

秦王骋奇观，不惮阻且脩。

万里走辙迹，八荒开囿游。

劳歌久已息，遗筑今尚留。

千载威神尽，骊山空古丘。

韩维

韩维　和彦猷在华亭赋十题依韵　三女冈

三女史无载，于何永其名。

坡传妃子逝，村记昭君生。

和戎与走蜀，为恨两莫平。

尔兮亦胡为，崇冈屹如城。

韩维

韩维　和彦猷在华亭赋十题依韵　吴王猎场

吴王昔用武，所乐惟干戈。

安知圣人间，祝网解其罗。

朝行数田护，暮返论战多。

千载亦何有，柔桑阴满坡。

韩维

韩维　和彦猷在华亭赋十题依韵　坐亭谷

穹穹华亭谷，中有不竭流。

其微初滥觞，其大终载舟。

寒色皎可鉴，岚光郁如浮。

当解尘中缨，一濯潭上秋。

韩维

韩维　和晏相公初春

春物华犹少，春风思已多。

新黄先入柳，微绿自生波。

酒兴潜倾倒，诗情暗揣摩。

流年不须问，判作白头歌。

韩维

韩维　和晏相公触事成咏四首

梧桐倾鸣凤，鸣凤邀高翔。

微虫缕众叶，玲珑秋日光。

本性苟不易，憔悴庸何伤。

韩维

韩维　和晏相公触事成咏四首

栟桐结双根，皮附若毛氄。

乘秋一剪剥，碧叶始竦竦。

岂识山中木，终年自拥肿。

韩维

韩维　和晏相公触事成咏四首

诛茅结园屋，日夕所游造。

雀来啄其茨，蚓出穴其穾。

中虚尚可托，外此非吾保。

韩维

韩维　和晏相公触事成咏四首

种竹患不多，既多亦为苦。

长根走地脉，凌突败垣堵。

物情有利害，为尔执挥斧。

韩维

韩维　和晏相公答邵校勘

两朝典策成挥笔，二府勋庸在运筹。

历践枯荣皆德举，重陪閒燕是恩留。

康宁必有神明劳，萧酒真无世俗忧。

早晚安车赐高退，碧嵩清颍从公游。

韩维

韩维　和晏相公答张提刑名诗三首　陈情

濠上蒙庄达，田中彭泽归。

安能陈道德，直可景光辉。

欣奉燕台集，恭陪汉相威。

阳春回丽曲，清越满金徽。

韩维

韩维　和晏相公答张提刑名诗三首　讲德

上德钦明代，中阶翊亮司。

夔龙曜勋业，鸾凤肃威仪。

复古高文丽，为邦惠化绥。

还富奉侯瑞，归辅太平基。

韩维

韩维　和晏相公答张提刑名诗三首　颂圣

文德绥中夏，威灵镇远夷。

恩灵沧海润，基业泰山维。

汉曲白麟应，虞韶丹凤仪。

伪儒蒙景化，鼓舞庆淳熙。

韩维

韩维　和晏相公泛南湖韦家园过西溪至许家园

湖心点点生圆荷，黄花白花满晴皮，

环堤客树垂婆娑。鱼沉鹭矫各自得，

人生不乐其谓何。南塘过尽西溪绿，

上下名园依小曲。相君从客来赏瞩，

不驱大旆事喧闹，直解扁舟作幽独。

幕中宾从才且良，酒酣落笔摛文章，

珠联璧叠争炜煌。政成礼息无一事，

明日复此醉华觞。

韩维

韩维　和晏相公湖上遇雨

公堂日多暇，薄暮游清池。

孤云从西来，若与云盖期。

急雨乱荷芰，红绿左右披。

沙禽带湿起，簇族守前坻。

烟树晦空曲，蝉声寂无遗。

残炎一洗濯，霁影开林西。

禽飞还清波，蝉噪复故枝。

晚槿扬朱华，秋草含碧滋。

篙舟出堤去，微风满平猗。

卷幔极长望，止见隗与箕。

举酒无尘情，慨然起遐思。

永怀古先训，默蹈通介宜。

乃知贤哲心，所得非游嬉。

韩维

韩维　和晏相公西湖

鸣蝉忽以急，夏景晏林塘。

不知何山雨，飒然送微凉。

荷茭忽翻倒，四散飘暗香。

清渠决决流，碧色浸稻身。

零落堕林实，琐碎开水芳。

公来必乘晚，散步方徜徉。

箫鼓不从后，笔牍常在旁。

游鱼自成族，飞鸟不乱行。

周览时景佳，郁穆发新章。

何意蓬荜士，传贶谬所当。

时方苦炎暵，汗下挥其滂。

三复大雅作，清风肃衣裳。

韩维

韩维　和晏相公雪

去年阳气骄，不雪尽冬序。

今年未开腊，已见六花注。

矜新忽微飘，争急遂横鹜。

浩荡天地和，旷爽楼观曙。

蔽日惊蛾飞，集雍纷鹭翥。

膏润通大田，光辉借前树。

索檐鲁缟轻，委庭荆璞聚。

微生窗户明，巧作樽罍助。

相公谢朝柄，燕处均养素。

上嘉时泽滋，俯乐心赏遇。

南阁罢图史，西亭回杖屦。

步迳怜缺玉，攀林看堕絮。

长吟写幽适，高隐动遐慕。

愧非右席才，莫奉梁园赋。

韩维

韩维　和尧夫思湖上秋时见寄

落尽芙蕖十顷红，败荷衰草满秋风。

夷犹画鹢来天外，嘹唳惊鸿入镜中。

亭榭装成如待我，樽罍开处便思翁。

粗官岂得君留滞，府第深严合在东。

韩维

韩维　和盈祖中散见寄

朝言民事两无裨，谢病还家独掩扉。

散发时后溪叟乐，荷锄仍逐野农归。

山当楼槛千螺髻，柳绕湖波万羽旂。

鵰鷃逍遥各天分，抢榆何意著云飞。

韩维

韩维　和永叔病中寄诸君子

几日东风独掩门，忽傅佳咏感芳辰。

应缘高位须忧国，未必多情便负春。

过眼只看花艳疾，惊心初见草芽新。

狂吟烂醉无拘事，始信光阴属散人。

韩维

韩维　和永叔从驾谒景灵宫

驰道尘清生紫烟，帝临原庙拜衣冠。

日华先向金舆动，霜气犹通玉仗寒。

后骑绵裘明粲粲，侍臣瑶佩响珊珊。

一闻佳句歌熙盛，不减都人来路观。

韩维

韩维　和永叔内直晨出马上口占

天门朝日照崔嵬，车骑雍容下禁台。

清景每将诗思遣，高情不为宠名回。

山林岂要须长往，轩冕当知是傥来。

欲与明公论出处，会乘飞雪旁金罍。

韩维

韩维　和永叔思滁州幽谷

滁阳山水翳荒榛，公为开治物物新。

自作嘉名遍华榜，连题秀句入青岷。

泉声尚记岩寒夜，花思偏怜谷暖春。

绝境坐驰高兴动，安能碌碌久风尘。

韩维

韩维　和永叔小饮怀同州江十学士

翰林文章伯，好古名一世。

家无金璧储，所宝书与器。

北堂冬日明，有朋联骑至。

新樽布几案，二鼎屹先置。

大鼎葛所铭，小鼎泽而粹。

坐恐至神物，光怪发非次。

群贤刻金石，墨本来四裔。

纷穰罢卷轴，指擿辨分隶。

其中石赞藏，家法非一二。

精庄与飘逸，两自有余意。

兴来辄长歌，欢至遂沉醉。

瘢饥足箪飘，韩饮尚文字。

乃知内可乐，不必钟鼓贵。

温温江冯翊，兹理久所诣。

赋诗多雅言，嗜酒见淳气。

岁晏不在席，使我长叹喟。

韩维

韩维　和永叔雪

浴凤池边雪舞风，题诗高揖杜陵翁。

怀人共惜车音断，对酒须论盏底空。

授简久虚梁苑候，引舟谁过剡溪中。

今朝白雪闻君咏，千载风流未览穷。

韩维

韩维　和永叔言怀

弱岁抑衰病，掩关卧园庐。

端居寡人事，永日惟对书。

得花辄手植，生草每自锄。

最怜脩竹姿，擢干青玉如。

添栽岁岁广，翠色满窗疏。

起坐一堂内，乐此不愿余。

偶来从吏役，幽事日以疏。

出门何所见，扰扰尘中车。

素怀就湮没，有恨不可摅。

尚今禄仕微，欲返复踌躇。

高贤侍天陛，文章冠严徐。

迹虽台省游，志慕江湖渔。

凤皇览辉下，阿阁正其居。

顾惟蒿艾翮，分甘侣田鴽。

因诗益自警，庶不忘厥初。

韩维

韩维　和玉汝弟甘雨应祈

后稷明农佐有妫，耻令世有一夫饥。

勤民事业能如古，闵雨精诚必应时。

顿觉微凉生水际，尚思余润浃天涯。

恤人自享宜君福，小疾何须更祝釐。

韩维

韩维　和玉汝弟感秋偶书

园林雨余清，碧色遍秋草。

露叶委闲阶，风荷乱幽沼。

晨昏爽气嘉，吾意欲轻矫。

古来达道者，冥冥独见晓。

四序虽代换，一物未尝老。

况兹浮幼质，终非智人保。

唯有至真界，日日无非好。

岂同世俗情，妄计迟与早。

矢诗勿庸多，万事一能了。

韩维

韩维　和玉汝赠收上人

道得都来是八成，圣无功用已非灵。

凭君谛视丹霞路，依旧云山点点青。

韩维

韩维　和玉素喜影仁新宅

处仁由智古常然，贤者宁同聚所寰。

植木便知如渭水，结茅仍得见箕山。

杯深不许嘉宾诉，花小须防稚子攀。

投绂归来无异事，许公诗酒断生还。

韩维

韩维　和原甫封月招江梅不至

尘事无时已，归休虑暂空。

超飖广庭步，萧散葛衣风。

默与清樽对，心期静者同。

独怜新月色，百过达幽丛。

韩维

韩维　和原甫见送

德义良所慕，风霜轻此行。

放歌留客醉，高咏见公情。

祖帐重开席，郊原少驻旌。

还知别后意，寂寞对柴扃。

韩维

韩维　和原甫立春日拜赐归不赴邻几会

上阁群公拜赐归，九衢春色遍熙熙。

后房丝竹争相命，穷巷箪瓢亦我期。

浊酒满樽聊混俗，嘉蔬登俎在随时。

刘郎固自多幽思，门掩东风独赋诗。

韩维

韩维　和原甫盆池种蒲莲畜小鱼

江湖岂非壮，浩荡不可寻。

安知一斛水，坐得万里心。

植蒲翠节耸，种莲柴实沉。

群鱼不盈寸，泳浅安其深。

主人乐幽事，清兴生中林。

独观物性得，鹏海均牛涔。







卷110

韩维

韩维　和原甫去年对雪思梅今年对梅思雪

中州寒燠与南异，常恨梅花开不早。

今年朔雪冬不飞，腊月繁英似南好。

君怜芳物感时节，愁见高风冻雪扫。

苦嗟十九不称意，徒自令人颜色老。

雪迟梅早非我力，会使金樽日倾倒。

韩维

韩维　和原甫省中种菊

种菊待佳节，节至花自繁。

朝感凉风吹，夕爱清露团。

封培才几日，翠类纷珊珊。

君曹本称剧，占署无停翰。

才优顾多暇，曾不废览观。

作诗见高兴，读之起予叹。

念昔田里居，幽事颇复论。

种此黄紫杂，撩乱发墙根。

撷英泛浊酒，亲友日为欢。

一朝走京邑，连岁遭阻艰。

鬓毛将看白，泪眦荧莫乾。

时物岂不佳，感伤自有端。

韩维

韩维　和原甫晓雨

喜雨濯炎夜，馀飞入晨光。

起来坐轩户，北风吹我裳。

碧折萱叶乱，翠添林笋长。

翩翩庭中燕，群飞戏清凉。

直恐烦暑尽，从此零秋霜。

欣然跨马出，一醉故人觞。

韩维

韩维　和曾令绰

卧病河桥与死滨，还家重喜见芳春。

辅藩行释绥安重，仁城欣闻缔构新。

危堞遍临双远岫，平湖不受一微尘。

知君雅有超然汪，香火它年作社人。

韩维

韩维　和曾令绰买宅贻景仁

久治孤学慕轲丘，投老还乡寡所求。

蓬华随缘安静默，林泉乘兴访深幽。

高门此地成君志，方驾何时写我忧。

白首故人知所待，一竿同钓鸭陂头。

韩维

韩维　和曾令绰资政西湖见贻

虎节尝三换，琳宫亦再来。

白添新鬓发，红识旧亭台。

酒为迎寒好，花应趁暖栽。

但愁衰谢意，未到已思回。

韩维

韩维　和曾通判招饮后见贻

竹际松间构小堂，高眠客榻燕华觞。

每询浊酒频加酿，不问余金几在囊。

自愧效陶无好语，敢烦凌杜发新章。

庆门又喜亲才子，藉藉声华满士乡。

韩维

韩维　和詹叔游庐山见寄

香炉峰色压群山，仰眺频欹使者冠。

江面烟波摇紫翠，佛宫金碧照晴寒。

密藏幽谷梅千树，散走鸣泉竹万竿。

今日顿惊尘虑尽，一章佳句雪中看。

韩维

韩维　和张太中馆于西湖

湖榭从来与众同，况于清晏奉群公。

驱车即日趋翔凤，就馆初寒听过鸿。

霜雪满髯仍自壮，珠玑落笔不知穷。

太平鱼鳖今咸若，岂系区区一老翁。

韩维

韩维　和之美春日对酒

高轩怒马一憧憧，夫子端居寂寞中。

绿酒细斟消暇日，朱弦缓拨对春风。

官闲势利无从入，道胜纷华岂易攻。

即此便堪遗万虑，可怜夸者自穷通。

韩维

韩维　和中道游金明池

山苑花光朱雪动，厌波桥影彩虹摇。

飞扬莺燕惊高管，偃蹇鱼龙近画桡。

早识浮名身外事，久判闲日醉中消。

几年寥落同游伴，还春春风并马镳。

韩维

韩维　和仲连兄城上晚步

久积端居滞，聊为散步游。

青苔跳怒黾，绿树矫鸣鸠。

雨暗横舟浦，凉生调角楼。

不妨乘晚兴，更尽水西头。

韩维

韩维　和仲巽诮京尘

轻如游泛坌如驰，朝雨才暗暮即飞。

常恐旱风增气劳，却教晴日损光辉。

衣缁京洛言何验，缨濯沧浪志尚违。

此物无情君莫诮，九衢声利走轮騱。

韩维

韩维　和仲巽在高阳日作诗见怀而不见寄

常记当年并马鞍，翛然无事世尘间。

独怜交契如君少，仍喜官曹共我闲。

却顾旧游空岁月，欲传佳句邈河关。

从今会合尤须数，此别相看鬓已斑。

韩维

韩维　和周仲章出郊

万里青天洗曙霜，秋曦满眼对晴光。

扫残遗秉川原静，折过寒花迳隧荒。

偶入名园逢漆吏，远寻香刹问支郎。

浮行宠辰何须道，幸有田家浊酒尝。

韩维

韩维　和朱簿对雪

公堂寂无事，默会拥重裘。

余霰竹上集，寒风日飕飕。

哀鸿不停征，好鸟鸣相求。

君能于此时，为我发新讴。

上言有年庆，幸免刺史忧。

下言美光景，宜以欢燕酬。

名园抑城角，亭观俯清沟。

松桂有佳色，芳梅朱白稠。

晨昏傥霁止，当复从君游。

韩维

韩维　和朱少府

自我还故栖，再见炎与凉。

朝游每含哺，昼坐常焚香。

撷圃得奇艳，俯池鉴清光。

不忧饥所驱，非为饱则颺。

同里四三人，每过必命觞。

浊醪无孤斟，嘉果有新尝。

看舞雪翻席，度曲尘飞梁。

桑榆傥徘徊，此乐未渠央。

行止固有命，贵弃乃其常。

与君酣且歌，幸世方欢康。

韩维

韩维　和朱主簿游园

白首昏昏度岁年，忽闻春至便开颜。

溪头冻水晴妆涨，竹下名园昼不关。

旋得歌辞教妓唱，远寻梅艳唤人攀。

如今尚有官拘束，解组归来始是闲。

韩维

韩维　和子华安国明空颂

欲识真空理，须明动用间。

色心全不碍，生死岂相关。

卷箔凉风动，焚重昼景閒。

回头大行路，满目是青山。

韩维

韩维　和子华对雨有感

小桃零乱逐东风，繁杏枝桃次第红。

把酒直须连日持，春光一半已成空。

韩维

韩维　和子华对雨有感

雪白朱红已万枝，年年长恨失花期。

莫嗟飞雨淹游棹，却赖春寒发较迟。

韩维

韩维　和子华湖上避暑

堤边杨柳无穷碧，亭下芙蓉四面红。

岛影低回明镜里，荷香浮动绿樽中。

清心不厌飞山雨，动发时欣过水风。

鼎足坐谈非俗侣，不归名教即真空。

韩维

韩维　和子华湖上书事

清霜雕远木，潩水溢西陂。

画鹢凌空界，鸣鸥矫翠漪。

菊残犹可折，竹密不容窥。

物我同真际，谁当惮四知。

韩维

韩维　和子华见寄

松柏无心自后凋，此心无物更寥寥。

伯夷岂是归周晚，孟子空嗟出昼遥。

谈道每嗤犹有待，当官常欲取非招。

荒园寂寞无谁语，兰菊幽香没艾萧。

韩维

韩维　和子华同程中散燕湖上

林塘潇洒夏阴初，翠窦红芳助燕娱。

不用俗音流乐府，自期仙御下蓬壶。

金跳巨鲤开纹浪，雪洒群鸦度绿梧。

日落人归尤胜绝，篮舆回首尽城隅。

韩维

韩维　和子华兄方惜莺声之晚今忽闻之

山鸟凡禽处处鸣，独怜清啭久无声。

起从岩谷春风晚，飞过林塘霁日明。

不为好音轻俗耳，自逢真赏动诗情。

少年乐事今抛尽，节物催人只自惊。

韩维

韩维　和子华兄寄酒走笔

开壶绿酒金英满，走笔雕章锦段成。

不假陶潜篱下望，更判五斗涤烦酲。

韩维

韩维　和子华兄太素泛舟香菜门

霜髯照四坐，宛是商颜来。

舟移一水远，楼对群峰开。

谈笑尽永日，声利轻浮埃。

既同剡溪往，亦类稽山回。

韩维

韩维　和子华兄同永叔饮三班官舍兼约明日饮永叔家

视草名臣润色才，玉墀晨退共徘徊。

朝廷无事文书省，台阁相欢笑语开。

少厌赓酬停落笔，旋寻歌舞约衔杯。

广文主簿官閒冷，不是诗情岂合来。

韩维

韩维　和子华兄闻布谷声而莺声寂然

杨花飞尽叶成阴，坐阅啼禽百种声。

戴胜催耕当是月，杜鹃遗恨岂今生。

及时燕乐风骚急，感物伤嗟老大情。

自笑拙艰成底事，十年不听上林莺。

韩维

韩维　和子华兄喜雨

膏润涵濡万物中，欣然生意满和风。

{左扌右嵌}飘先动吟毫紫，急洒疑催舞袂红。

病手便甘千日醉，疲农又得一年丰。

欢声定有歌尧壤，喜气遥瞻绕汉宫。

韩维

韩维　和子华兄宴王道损公宇

济济高燕会，众宾且喜乐。

方冬气常温，是日寒始若。

愁云际平林，垂见雪花落。

四座喜相顾，有引必虚爵。

中堂岂非佳，东圃罗帟幄。

当亭列射格，抗的明灼灼。

雕弓既出{左韦右长}，劲矢知在握。

主人揖让兴，客以次序作。

目惴彩枝移，心倾钟鼓数。

笑言何谑失，仪节亦称娖。

酒酣事颇变，极口纵谈谑。

失令固有罚，出语辄见酌。

平生爱疏放，论议鄙龊龊。

欢来一狂散，岂顾醒后怍。

诗人亦有言，善戏不为虐。

所赖众君子，阔达见表襮。

还家遂酩酊，岂复记鸣柝。

韩维

韩维　和子华许昌道中诗有隐逸之思

悲风中夜兴，寒气入我室。

颓然揽衣坐，中怀百忧溢。

我生乏壮图，少小事刀笔。

窥古得微尚，趋时寡良术。

野性不受羁，尘事忧见桎。

况兹罗大艰，哀号重衰疾。

生意且萧瑟，何必慕禄秩。

风俗日以恶，险诈路百出。

素昧防闲术，睹此实怖慄。

鸡豚燕嘉辰，鱼钓乐暇日。

读书取知道，白首穷经一。

甘从野儒事，庶保幽人吉。

咄哉轩冕徒，校此孰劳佚。

韩维

韩维　和子履再游李氏园

翠竹苍林颜色老，游人安得故时同。

沾衣似对金城柳，握管翻悲楚水枫。

新鬓旋惊吟后白，好花犹记折来红。

须知世事徒芝耳，惟有清樽不负公。

韩维

韩维　红雀集汜水罗者得之云来自新罗与圣俞皆赋

有翩者微禽，尔类何穰穰。

饱飞檐栋间，千百齐下上。

几人习汝见，于命保无枉。

尔胡丹其质，投翅落异壤。

殊尤众所骇，安得免罗网。

苍茫海外国，长抱万里想。

韩维

韩维　红薇花

杏梅成实夏阴浓，波面繁花刺眼红。

莫为春归减欢兴，共将弦管乐薰风。

韩维

韩维　后圃偶成

气昏聊止酒，讼简时闭阁。

池红落花委，岸绿新蒲合。

厌暄解重衣，息倦偃清榻。

永日林下风，山禽响相答。

韩维

韩维　后园杂花特献辄书呈子华兄

向晚低云还作雨，稍寒飞雪又随风。

新芽展尽枝头绿，落蘤飘成水面红。

身外有名皆是妄，杯中无物未为通。

扁舟少待暗阳放，西阁何妨一醉同。

韩维

韩维　湖上饮

高秋水木变清光，荷叶乾枯{左禾右罢}稏黄。

习静久安融子懒，乘欢聊发次公狂。

未城浊酒欺人老，深喜寒花入坐香。

更谢林端新月色，留连归舫尽三觞。

韩维

韩维　湖上招曼叔

故人旌旆镇邻城，未奏骊歌已怆情。

莫为炎蒸慵命驾，绿荷红芰水风清。

韩维

韩维　化光殿丞谒告还里某数奉游集蒙赋诗道旧辄依元韵

定契多惭国士知，交欢重喜故人期。

莫辞日嚼千觞酒，况值春归百卉枝。

披竹共寻前会处，插花仍学少年时。

词章褒纪明情重，坐讽行吟刻屡移。

韩维

韩维　化光东堂赋得奕棋

君家何所乐，棋奕侑清兴。

帘垂虚堂肃，子落文楸静。

机心久已忘，胜势安敢竞。

吾知霍将军，固亦有天幸。

韩维

韩维　黄葵花

池上朝来玉露零，檀心先向日边倾。

侧金巧样新成盏，蒸栗温姿始号琼。

芍药未应推艳品，牡丹须合避姚名。

秋花碎琐谁能数，醉眼逢君亦自明。

韩维

韩维　黄葵花

春花夏蕊已飘零，秀出秋芳一朵倾。

禀赋定应全得土，遮围须合尽雕琼。

鹄衣照水匀颜色，仙袂无尘莫壮名。

应笑菊花妍意少，篱边冷落伴渊明。

韩维

韩维　黄莲花

浅白轻黄雨未分，飞来人世作朝云。

天教细雨常遮护，留得清香数日闻。

韩维

韩维　黄莲花

只将萧酒与温醇，敌尽千花百草春。

欲赋清诗写深愿，却疑潜笑白头人。

韩维

韩维　黄莲花

一水盈盈独立时，六铢衣薄透冰肌。

临川已没龙丘远，辜负芳妍乞好祠。

韩维

韩维　会圣宫

驱车□□□，回首望陵树。

冈原何郁盘，左右瞰龙□。

□□□□□，□此延真驭。

冠山崇朱堂，面洛□□□。

□□□□璧，铁马有馀怒。

深沉风尘表，想□□□□。

□朝尚仁俭，供养事殊古。

充邑无豪宗，埋枕废嫔御。

寂寞歌舞音，飞花乱红素。

小臣骇奇观，恥若梦帝所。

巍巍列圣业，欲颂惭非甫。

韩维

韩维　会微之诸君

开斋坐阅岁华空，乐与贤豪燕喜同。

清影屡移松桂月，和声频送管弦风。

远于籍外追歌妓，恨不樽前作醉翁。

况近始郊多废事，共迎萧露入弦中。

韩维

韩维　积雨成雪呈子华

寒威暗袭春和去，坐拥重裘仅自温。

对景直须忘适适，随机聊耳不言言。

兴来一笑非缘酒，道本无忧岂在萱。

欲与何人论此意，竹风松雪满西轩。

韩维

韩维　寄大觉禅师

闻住金山最上方，江云飘槛海风凉。

何时乞得东南守，重拂尘衣入道场。

韩维

韩维　寄侯官知县吕宣德

鸭子陂边昔并游，别来频见藕花秋。

十年已惯身萧散，百里空嗟手滞留。

道在岂常忘塞马，机閒真可伴沙鸥。

平时几案应多暇，还有妖歌近耳不。

韩维

韩维　寄家子震寺丞

商山不可极，跨压梁与秦。

地产富灵药，岩栖多异人。

子才老不用，一邑聊庇身。

方将敛馀间，炼丹驻形神。

访道风雪夕，赏幽芝术春。

却顾人间事，轻若履下尘。

曰予虽世士，心独静者亲。

相望在千里，我车何由巾。

韩维

韩维　寄李公达

早为书殿同游客，尝贰侯藩共理臣。

流景又逢黄菊节，狂欢犹记紫荆春。

浮生几度花前饮，访旧多为柏下人。

闻说真乘得深趣，暂抛珍御出埃尘。

韩维

韩维　寄秦川马从事

往岁游西谒李长，陇云秦树胜风光。

分题红叶蛮牋腻，对举流霞彩袖香。

宴洽翠娥连象榻，夜寒娇凤泥银黄。

未知早晚重携手，惆怅而今鬓已苍。

韩维

韩维　寄庆州德孺待制

常爱心家好弟兄，忠言直道反于情。

心期光禄朝中驾，目断将军塞上旌。

埤堄高风回过雁，琵琶宵寂语流莺。

共欣出处非它辙，报国诚身各自行。

韩维

韩维　寄苏子美

暮登谯城上，延首望东道。

春风千里至，远思生怀抱。

故人客南楚，素节方自保。

黄鹄垂其翼，赤骥伏栈皂。

诗准李杜为，字压褚薛倒。

壮哉南行作，遗我资远讨。

若窥巨海涯，波澜方汹浩。

龙螭郁骞腾，错落效众宝。

往往仙人槎，突然忘槁。

尝闻会稽旁，山水天下好。

览君所咏叹，滞想兹一扫。

安得追王乔，乘云逮霓葆。

茹芝灵峰阳，徜徉以终老。

韩维

韩维　寄太素

雪竹风松绝点尘，邪阴消尽火成轮。

时人不识先生意，唤作人间无事翁。

韩维

韩维　寄题曹大夫栖真堂

闻君初欲挂冠缨，便构兹堂不日成。

桐桧茂阴归后得，烟霞高兴坐中生。

禅心皎月通宵静，诗思寒泉彻底清。

十五年来饱闲散，纷纷人世自浮荣。

韩维

韩维　寄题黄州德厚庵

达命期顺受，务德其勉修。

诚已有要道，兹外非所求。

君名是庵，可谓善自谋。

端居若无营，志业日以休。

心端物自正，化行速如邮。

野辟岁有获，庭虚讼敀　留。

民俗兴礼让，闾阎息奸偷。

查以报上恩，可以嗣先猷。

倘异地此道，则为是庵羞。

韩维

韩维　寄题刘仲更泽州家园

闻君有佳尚，买胜不论钱。

迳凿苍林藓，亭开翠壁烟。

从花穷洛谱，得石记唐年。

数卷书勇万，言章木以千。

晨昏板舆往，社腊燕觞传。

予亦耽幽事，西风一慨然。

韩维

韩维　寄题苏子美沧浪亭

闻君买宅洞庭傍，白水千畦插稻身。

生事已能支伏腊，岁华全得属文章。

骞飞灵凤知何暮，蟠蛰蛟龙未可量。

莫以江山足清尚，便收才业傲虞唐。

韩维

韩维　寄题秀州槜李亭

云水浩无极，兹亭安在哉。

传名落人间，犹使尘抱开。

昔为干戈地，今以游观来。

物变未始穷，千年一浮埃。

何时江山秀，旷然当酒杯。

韩维

韩维　寄题周著作江山县溪亭

结亭遐僻古江山，胜绝终为好事传。

溪泛夜声来枕上，峰回午影过樽前。

禽鱼旧识应相乐，花木亲栽益自怜。

我抱沧洲未归恨，羡君生计有林泉。

韩维

韩维　寄微之通议

十五年来自在身，晴天万里见孤云。

闲中密迹常同俗，老去忠言尚爱君。

一坐精神归素发，两行歌舞避红裙。

早梅时节华灯夜，日伫车公共醉醺。

韩维

韩维　寄温州希用上人

炎尘满天地，怀子邈湖江。

筑隐云峰乱，栖禅石树双。

学禅仍慕孔，诗放欲兼庞。

韩维

韩维　寄谢师直

十年三退卧吾庐，解组归来始定居。

数亩家园荒杞菊，一池秋水拂龟鱼。

临花对月难忘酒，咏古怀贤不废书。

更欲两忘真俗累，逍遥常御白牛车。

韩维

韩维　寄郑州曾资政

鲁公旌旆镇兹邦，曾奉樽罍佚老堂。

彩服过庭闻政术，缁衣传世见诗章。

斗龙门外波光绿，集凤台边柳色黄。

应感归欤形丽唱，故园春草满池塘。

韩维

韩维　寄致仕李洵大夫

买得田园便退身，世间今作自由人。

不争路上风波静，无相光中日月新。

红叶委阶非异物，碧峰当户见全真。

知君未放狂心歇，兴在陶公漉酒巾。

韩维

韩维　寄宗彦侄

清寒霁愈剧，幽居夜正间。

环炉尽兄弟，无为愁苦颜。

游心物象表，放论文字间。

念汝不与此，慨然以长叹。

唯昨郭西门，尔车去班班。

是月秋始仲，霜叶原上丹。

相别曾未几，朔雪满河关。

乃叔疏野性，雅慕诗考槃。

近买灵沟地，郊居渐当安。

薄宦奚足为，真隐庶可攀。

斯言倘汝志，投绂相与还。

韩维

韩维　嘉树

残芳不入眼，爱此嘉树秀。

青云重欲垂，翠幄远相斗。

轻凉迎早夏，繁影乱清昼。

兹日更徘徊，聊携一樽酒。

韩维

韩维　监宿书怀寄崔九象之

偶随世缘出，岁晏未得还。

譬如无心云，会自归故山。

所嗟平生友，日夕阻追攀。

想子独宿夜，灯明深竹间。

韩维

韩维　监宿同邻几赋

浮云吐寒月，馀霰清夜气。

萧条广文直，冷冽久不寐。

所欣同心友，谈笑亦来塱。

高步南楼阴，清风散馀醉。

仰看星斗移，俯念岁时逝。

兹曹寡吏责，疏拙得所庇。

幸君数来临，共作苦吟计。

韩维

韩维　监中直舍种竹同冲卿邻几探韵赋得风字

职事惰不理，种竹养疏慵。

爱此炎暵辰，独抱霜雪容。

清阴动脩架，秀色如本丛。

日落众客散，萧萧庭户风。

韩维

韩维　江亭晚眺

是下崦嵫外，秋生沆砀间。

清江无限好，白马不胜闲。

雨过云收族，天空月上弯。

归鞍侵调角，回首六朝山。

韩维

韩维　讲武池和师厚

沧池拟溟渤，莽漾豁厚地。

曰吾神祖为，气象固宜尔。

六合昔未一，教战出精锐。

至尊降黄屋，惨淡乘金气。

凌波飞百艘，撇烈若鹘翅。

扬旌万旅噪，伐鼓九渊沸。

其行速天旋，其止甚阴闭。

信乎王者师，足以服睽异。

尔来承平久，地与兵革废。

秋风长蒲苇，烂漫失洲沚。

惟见金明上，结构销绣绮。

春游驻天跸，万国奉燕喜。

铿鍧鼓钟响，杂鳏遝羽旄美。

岂惟与民乐，施及鱼鸟细。

宏哉艰难业，愉怿逮万世。

韩维

韩维　郊居值雨

愁云覆西郊，气象栖以冽。

夜雨朝不止，冰霰相缠结。

南堂何萧条，散秩坐超忽。

颓然附炉炭，两髁冷如铁。

俯念田家苦，罹此寒事切。

此风卷平野，茅屋左右穴。

驱牛入门去，爨下火明灭。

场功始去毕，贫不具衣褐。

况无酒与羔，岁时相劳悦。

高咏七月讨，伤哉愁心折。

韩维

韩维　竭晃大夫庙

春草空庭绿，无人燕自飞。

英魂传庙食，遗像俨朝衣。

弊大谋何卒，才高祸所归，

空令策画士，千古鉴危机。

韩维

韩维　借马

吾生不自勉，无马以絷羁。

不能徒步游，邻里更借之。

东家号驶疾，出门无停驰。

西家苦驽缓，百箠足不和多。

惊怪同行客，问我遽尔为。

驶也吾撇烈，驽也吾逶迟。

物情奶如此，且当执其随。

韩维

韩维　金山寺

宝势中流起，香园此布金。

鸽栖秋殿冷，龙伏夜潭深。

水鸟衔生食，江神听梵音。

韩维

韩维　景仁欠道斋礼院予与和叔过之值其方饮引去二君以诗见谢三首　{缺}

昔予有行迈，辱赠猗兰辞。

今我复来游，复贻黄鹄诗。

兰以喻芳洁，撷佩正所宜。

鹄以兴翅邈，鸾皇共追随。

顺成自有法，意厚良不訾。

投非所当授，乃反骇且疑。

兰生深林间，蔼然抱幽姿。

鹄有江海志，孤轩谢羁雌。

残折兰色改，跂尚鹄性悲。

愿君两置是，逍遥以相期。

韩维

韩维　景仁欠道斋礼院予与和叔过之值其方饮引去二君以诗见谢三首　答次

肃肃奉常署，高门敞天街。

群英谨邦祠，先事戒洁斋。

我时过其舍，值与众客侪。

方闻治杯酌，避去礼亦谐。

愧无孟公名，安使所至怀。

不知贤豪意，未遽见弃排。

明日出长篇，正声谢淫哇。

如畏明义重，殷勤惧暌乖。

几时持笔和，落纸还成揩。

何以叙缱绻，晨当策疲騧。

韩维

韩维　景仁欠道斋礼院予与和叔过之值其方饮引去二君以诗见谢三首　答景

自我伏田里，三驾游上都。

其谁肯来顾，莫与夫子如。

久积疏野抱，况兹病{上艹下尔}余。

厚意不即报，悁劳在朝晡。

驱马寒日中，薄暮到省庐。

属闻从众贤，高会罗盘盂。

逡巡望华闼，却走不及徐。

鸾仪与鸿举，其势固自殊。

胡为枉嘉藻，似欲相牵拿。

中论十年旧，见许道义徒。

管鲍久不作，知间几终初。

岂敢忘君言，誓将守淳愚。

韩维

韩维　景仁如况之闻用歌舞望门而反作此戏之

一夜严风结素波，盍簪宁避晓寒多。

范滂揽辔方清俗，墨子回车岂恶歌。

云外雁寒惊岁晚，林间鸦语弄春和。

知君不久承宽诏，始奈红裙绿酒何。

韩维

韩维　景仁示去岁所赋菊屏菊塔二诗辄以一篇答之

斯民去古远，日与巧伪迁。

粲粲黄金花，揉屈同杯棬。

列屏耸浮图，光彩生盘筵。

匪惟悦群儿，爱咏及华颠。

我欲叱园史，解结除其编。

万物有本性，各使归自然。

韩维

韩维　景仁雨中同游南园

暖日催花落夕曛，轻雷一夜变重云。

安舆少滞无多怪，涩雨怪风自古闻。

韩维

韩维　景仁雨中同游南园

宿醉厌厌晓尚曛，卷帘清思满风云。

久嫌日暖撩人困，却喜花香带雨闻。

韩维

韩维　九日北园思临涡之游

吾生岂鹰氈，胡为见羁绁。

题鞭古胜地，落帽秋佳节。

一为尘事牵，坐叹高会缺。

天兼水澄淡，树与堤曲折。

萸房露应重，菊艳晨可撷。

嘉景成想像，清樽废提挈。

阴风吹北园，众槁声切切。

把酒望霜空，冥鸿溯辽碣。

韩维

韩维　九日高会有怀宁极

亲宾过我舍，置酒乐嘉节。

不见箕山人，坐令欢意歇。

霜风吹嘉菊，撩乱篱下发。

欲寄一枝芳，云深去鸿灭。

韩维

韩维　九日客散西轩

穷阎车马散，默坐吊孤影。

烟生竹町深，月出茅庐静。

道存轻外物，心寂丧前境。

即此之吾生，安知慕箕颍。

韩维

韩维　九日席上赋得茱萸

寥落霜园树，萸房独照秋。

实兼兰佩结，香近玉卮浮。

嗔蕊醒残醉，纫红感旧游。

三英佳句在，殊喜继风流。

韩维

韩维　九月十日西湖席上得乐字

秋云淡不飞，霜水清欲落。

维舟坐近浦，悲风满衡薄。

良游未为晚，佳节止在昨。

湛湛觞醪醇，娜娜菊枝弱。

天时倏代去，所恃有行乐。

何能学次公，忉咄谢多酌。

韩维

韩维　九月十日游象之葆光亭寄曼叔

几负高阳约，蹉跎此岁华。

论心看翠竹，感事对黄花。

寒日凄征雁，清霜急暮鸦。

临风一樽酒，回首意无涯。

韩维

韩维　久旱喜雨

炎风驾京尘，久旱氛祲恶。

义和鞭日车，光焰赫飞跃。

群生困熬暴，嘉俗坐焦灼。

高堂袒褐卧，汗下如鞭索。

安知于此时，乃见嘉树落。

狂飘随烟云，急洒动林薄。

萧然宇宙间，昏雾一疏沦。

虽忻意暂豁，所叹施未博。

雷霆司天令，何乃久寂寞。

微阴虽自复，阳亢不为却。

安得跻帝阍，一鼓造化橐。

太上方厉政，进贤登謇谔。

日将太平近，此变不应作。

吾徒勿咨嗟，坐看雨时若。

韩维

韩维　久雨奉怀象之九兄

萧洒崔居士，高闲养性灵。

凉风满樽酒，永日一函经。

竹色垂遮户，桐花开满庭。

未嗟相见阔，交照本忘形。

韩维

韩维　句

两君旷度皆吾党，红烛迎舟尽醉还。

韩维

韩维　句

灵骨不随烟共尽，真心常与月孤明。

韩维

韩维　句

剡溪柔弱难争强，紫岩紧实为最长。

韩维

韩维　句

日华川上动，风光草际浮。

韩维

韩维　句

一笛西风吹落日，满帆行客背孤城。

韩维

韩维　君俞惠诗觅洛中所得大金菊辄次韵酬二篇

繁英浮动满烟叶，爱重不减双南金。

陶公此兴亦不浅，聊赠翠茁酬高吟。

韩维

韩维　君俞惠诗觅洛中所得大金菊辄次韵酬二篇

禅老心真异众心，不缘歌舞费黄金。

春芳落尽慵开眼，豫乞寒花伴苦吟。

韩维

韩维　孔先生以仙长老山水略录见约同游作诗答之

群峰罗立青搀搀，中有佛庙名香严。

飞泉汹涌出峰后，四时激射苍岩。

跳珠喷雪几百丈，下注坎险钟为三。

援萝俯瞰石底净，明镜光溢青瑶函。

淙流上走渠为窦，左右吞啮何其馋。

缘源散讨不知极，但见洞穴争嵚嵌。

攀藤直上出云背，岩户秘邃疑神缄。

仰窥阴洞看悬乳，白龙垂须正{上髟下监}鬺。

或凝如盖覆宛宛，或散如指长掺掺。

有台高下且十数，如以势位相临监。

平铺老藓柔可坐，谁藉绿羪遗不拈。

北山之石何琐碎，形制一一如镌鑱。

叩之清越诸谷应，不意此地闻韶咸。

已霜桂树垂冻壁，未腊梅蕊辉晴岚。

浮屠曰仙好事者，奄有胜迹穷搜探。

书之远寄龙山下，云此仅止存都凡。

先生以本来示我，谓我所好同甘鹹。

相期历览在他岁，事高意笃非予堪。

人生萧散不易得，常苦世累为羁衔。

吾徒幸当治平日，况又无事于牵贪。

便须巾车不可后，愿以几杖从君南。

韩维

韩维　况之席上作

桐叶翻飞荷芰香，好风吹暑作清凉。

便惊帘幕生秋气，径促金丝尽羽觞。

浮世已谙身是幻，高歌莫笑老仍狂。

知君不久不符竹，烂醉犹须教十场。

韩维

韩维　览景仁君实议乐以诗戏呈景

少年议乐至颠华，作得文章载满车。

律合凤鸣犹是末，尺非天降岂无差。

劳心未免为诗刺，聚讼须防似礼家。

一曲银簧一杯酒，且于闲处避风沙。

韩维

韩维　览邻几重游西池兼简和叔

积雨淹连骑，新波滟广池。

喜闻重到客，更作复游诗。

逐水无留絮，飘空有断丝。

送春吾得地，一问故人期。

韩维

韩维　览梅圣俞诗编

夙昔诵佳句，跂予慕高风。

何意忧艰馀，邂逅此相逢。

群初应府辟，捧檄来自东。

引车穷檐下，眷然顾微躬。

姿表穆以秀，纯德信内充。

乃知文章作，中与性情通。

煌煌新诗章，垂光照昏蒙。

启椟挹荆璞，引莛撞景钟。

高篇屡云阕，远思殊未终。

譬如巧琴师，哀弹发丝桐。

中有冲淡意，要以心志穷。

顾惟昧者听，莫辨徵与宫。

安得牙旷手，提取发其聪。

韩维

韩维　览杨乐道洛下诸诗

昔驱羸马望嵩支，正值嵩阳踯躅春。

千古废兴都邑地，百年劳苦宦游身。

曾耽胜事留连久，忽见新诗叹息频。

君欲买山能遂否，它时愿作杜社中人。

韩维

韩维　乐道未长句辄次韵

我道非生灭，天时自去来。

交亲常在席，醪酒不空罍。

默坐唯听水，閒行忽见梅。

何人同此适，君意亦悠哉。

韩维

韩维　乐道未长句辄次韵

雪意凝还解，冰纹结复开。

林鸦时啸侣，城雉不忧媒。

造适心无碍，忘机语绝猜。

曹溪不欺我，何处有尘埃。

韩维

韩维　累日不到西园瑞香忽已烂熳

锦官翻样出新机，浅绿深红各自宜。

不是东风送香气，幽花落尽有谁知。

韩维

韩维　累日不到中园晚步闲咏

南陌西陂趁物华，归来扶杖重咨嗟。

绿罗浅淡新开叶，红玉玲珑半谢花。

泉溜拍池初跳鲤，柳枝含雨不胜鸦。

啼禽亦有伤春恨，百种鸣声到落霞。

韩维

韩维　立春观杖牛

清霜凉初曙，高门肃无哗。

行树迎初日，微风转高牙。

兹辰亦何辰，见此气候嘉。

有司谨春事，象牛告田家。

微和被广陌，缨弁扬蕤葩。

伐鼓众栾兴，剡剡彩杖加。

盛仪适未已，观者何纷拿。

因思古圣人，时儆在不差。

礼实久已废，所重存其华。

吾非鲁观宾，胡为亦咨嗟。

韩维

韩维　连日休务过邻几

广文自古无羁束，况复三逢著令休。

纵酒不防官长骂，驱车聊过故人游。

闲中日月随方羖，远外风云入小舟。

准拟墙根菊花好，共乘清露赏高秋。

韩维

韩维　联句

古木含清吹，池上增晚凉。

余怀本达旷，联此傲义皇。

孤鸥可与狎，幽岸足以觞。

幸有彭泽酒，便同永嘉堂。

潘生起为寿，王子齐陈章。

林端见新月，草际闻寒螀。

照火萤影乱，拂筵蓼花香。

徘徊恋嘉境，坐使归兴忘。

韩维

韩维　列子庙

废垒荒祠古，空庭独树寒。

精诚褰画帐，事迹问黄冠。

晦昧尘笼墨，淋漓雨壁丹。

冷风满帘隙，仙双中盘桓。

韩维

韩维　邻几和叔饮定力同赋

城头片云黑，飞雨霭已至。

凉生芳树颠，影乱樽中翠。

沈烦忽去体，精锐飒生思。

江翁发新嘲，陈子抗奇议。

在言岂多同，于道不为异。

夜归清有余，微月照连骑。

韩维

韩维　邻几舍对菊无酒

陶公爱佳节，对菊愁空杯。

日晏东篱下，竟见白衣来。

今君亦嗜饮，复有伊人才。

惜无王江州，黄花徒自开。

韩维

韩维　邻几晚见过小饮

朝居厌喧呶，暮坐若幽独。

忽闻江翁来，喜视樽中醲。

所惭升斗微，不足满君腹。

强酌良胜无，逡巡怯行速。

萧萧风著树，惨惨雨昏烛。

谈精几丧言，道在空击目。

此兴自不浅，岂要酩酊足。

韩维

韩维　临汝遇雨

回风萧飒过山西，一望平郊雨脚齐。

但使农畴苏旱稼，敢辞客路踏春泥。

暮投野寺明灯宿，声入幽窗绿树低。

明日尘清洛阳道，呼童严驾候晨鸡。

韩维

韩维　临宿呈一二交游

墙根蟋蟀鸣不休，夜宿学省高梧秋。

昏灯钉壁照孤坐，悲风揽肠生百忧。

久从尘事非我意，直有烂醉为身谋。

谁能摆落世俗累，愿敝肥马同轻裘。

韩维

韩维　灵沟道中

久踨慕遐放，出郊欣所瞩。

清心晓岫碧，豁眼春原绿。

耕人毕在野，鸣鸟催播谷。

嗟尔农事劳，愿闻时泽足。

韩维

韩维　令绰泛舟潩河作诗诒之

投闲归里闾，幸与故人遇。

情期夙所敦，邀迓已去屡。

尚嫌城阙拘，未尽林壑趣。

导河高其梁，轻舟具指顾。

寒花黄被堤，秋实翠登俎。

白须二三翁，相对无俗语。

夷犹起遐想，恬旷绝近慕。

适野讵有谋，登高亦非赋。

信哉庄生言，忘我带与履。

韩维

韩维　六弟亲诣松楸时祭

上冢还家古所荣，白头今日倍伤情。

怀今又出高阳里，夹道争看太守旌。

应念少游尝有语，可能疏氏独高明。

昔湖水色清堪濯，毋使尘埃久污缨。

韩维

韩维　鲁巷太师庙

善教邈无迹，其流在民心。

君看鲁太师，庙食犹至今。

岂如文俗土，朱墨坐浮沉。

趋营止目前，不顾患害深。

去汉馀千载，此弊竟相寻。

我行道祠下，感激为悲吟。

不见田雉驯，啼鸦空满林。

韩维

韩维　蒙惠拄杖及诗依韵奉答

藤枝既老解纵横，禅老因何解道情。

识取个中无把捉，眼前瓦砾是瑶琼。

韩维

韩维　蒙以诗惠水晶鱠次韵答谢

凝如宝匣开明镜，散逐金刀落素丝。

我为南来多内热，径呼玉筋尽三卮。

韩维

韩维　某伏蒙寄示五言二韵诗辄次韵上呈聊以见志

尚不求真语，何能计妄言。

且饶只麽会，犹是弄精魂。

韩维

韩维　暮春游卞氏园

路出清阴下，残花著马蹄。

过城春水静，度墅野桥低。

池废青苹合，林深绿笋齐。

流莺知我恨，落日再三啼。

韩维

韩维　南堂对竹怀江十邻几

端居无所聊，稍复治文字。

南堂冬日明，窗户暖可喜。

图书罗满前，意览不由次。

聊收静者趣，以乱忧人思。

亭亭当轩竹，使我长叹喟。

封植苦不早，颜色颇憔悴。

劲节亮不改，虚心如有迟。

缅怀江夫子，循道久不试。

邈然高简姿，不受世俗累。

一官才复进，左谪良何亟。

德义我所珍，轩冕安能贵。

长啸汝水滨，浊醪日自酾。

效陶有新篇，翼孔著高议。

弦琴坐虚室，默与古人值。

显晦一其心，淡然天淳粹。

思之不可见，暑谢寒已挚。

谅非对此君，兹怀何由慰。

韩维

韩维　南堂席上赋得花树子

春风日暮急，薄寒生小苑。

群英不我遗，并坐慰幽蹇。

欢来引觞酌，快甚瓴水建。

才非孔文举，坐愧客常满。

韩维

韩维　南溪

长林拂云根，一径绝城腹。

荆扉带翠樾，斗下地愈束。

清溪自南来，势抵北崖曲。

清平水流漫，东去入脩竹。

境幽百物遂，鱼鸟得所欲。

况依仁者居，不与钩弹触。

有如嘉宾至，相与娱听嘱。

鸟飞鸣我傍，鱼泳出深渌。

薄暮登前冈，四顾山在目。

雨滋春稼繁，风动野花馥。

达人乐天性，不待外物足。

遂令兹地胜，久不事营筑。

顾我指崖下，秋当结茅屋。

渠波环古台，辇石坐幽澳。

霜前复来观，兔肥山酒熟。

韩维

韩维　拟杜子美体赋夏日间居三章

阶前萱草开丹花，竹根乱笋生如麻。

幽居无言感物华。衡门流乱车马绝，

绕舍阁阁喧鸣蛙。

韩维

韩维　拟杜子美体赋夏日间居三章

何所为乐夏日间，手把内篇卧且观。

香气氤氲满帘间。圆荷贴水雨打乱，

青蔓挂壁风吹寒。

韩维

韩维　拟杜子美体赋夏日间居三章

邻家芳树墙头垂，群鸦引儿日夜啼。

驱之稍去还满枝。我初厌鸦挠吾静，

听之既久理亦齐。

韩维

韩维　偶成寄曼叔

红芳落尽鸭陂边，白首伤春倍惨然。

自愧闲官消永日，独吟佳句想当年。

早休诸吏眠斋馆，时引双童上舞筵。

闻说年来亦归兴，琳宫仙籍旧无员。

韩维

韩维　陪范尧夫之北第饮彝叟新堂

光禄新堂指顾成，非奢非俭称高情。

春风为我开朱户，晴日从公驻彩旌。

庭下早梅惊喜客，门前垂柳欲啼莺。

追攀梦境终何得，识取家乡旧路行。

韩维

韩维　陪景仁赴况之湖上燕集遇雨

炎蒸消尽作浓阴，湖上兹游喜重寻。

急雨洗开荷芰色，清风借出管弦音。

凉生顿觉絺衣薄，欢至宁论酒盏深。

善谑清谈都有适，过从所得在知心。

韩维

韩维　陪宁极回马上作

我有龙阳约，垂驾辄复停。

念与高士期，不宜后其行。

春风三月尾，涧谷花草明。

寻花踏幽草，南出山脚青。

婆娑一古树，是曰先生庭。

馆我茅檐下，山瓢日夕倾。

摘林饤朱实，掘竹羞紫萌。

朝听谷禽响，夜对山月清。

高论简以正，疏怀淡无营。

徒知服深远，难用一善名。

维也少顽钝，几为世网婴。

一亲德义游，颇见外物轻。

门墙倘枳有，他时来执经。

韩维

韩维　陪宁极游南溪夜还山墅

南溪晚酌罢，归路笑言同。

家在碧山下，人行清露中。

鹊飞斜映月，虫响暗移丛。

下马儿童喜，谁知为德公。

韩维

韩维　普安席上作得蔗字

羞随轻薄儿，泪眼尘土下。

朼来精舍游，置酒乐清暇。

杯盘春物少，惟见杏与蔗。

流阴足可惜，将子缓归驾。

韩维

韩维　普明亭赋

杨柳飞花尽，樱桃结子成。

蹊阴空净绿，野艳有孤明。

访古重来地，伤春独望情。

幽禽亦何恨，百种向人鸣。

韩维

韩维　骐骥池上与冲卿同赋

清帘医华屋，脩树环广池。

凉风欣然来，忽若与我朝。

感激气节异，念言此何时。

云霄有灵匹，嘉会方在兹。

瓜华动都邑，举俗共遨嬉。

嗟我独不饮，奈此天运为。

韩维

韩维　千叶梅

南园卉木遍春光，独爱琼葩掩众芳。

不为雪摧缘正色，忽随风至是真香。

未经采折携樽酒，忍见飘零入野塘。

醉客为予簪白发，栏边几作少年狂。

韩维

韩维　切切

我怀切切重切切，今日归当去年月。

香车不复故道来，血泪空沾旧行辙。

严风正射人面过，冻地惟忧马蹄裂。

举头且头愁阴开，悲揽胸肠刻霜雪。

韩维

韩维　清涟矶独坐

绿簊清涟得钓矶，制名翻与实相违。

沉钩不忍潜鱼乱，回棹常侵宿鸟飞。

林霭散余知月上，水风清极怯秋归。

兴来诗就觞来尽，不信人间有是非。

韩维

韩维　清明北园泛池舟中作

路绕高林尽，舟篷出近湾。

鸟啼青竹影，人对绿波间。

野色平当坐，春愁巧作颜。

已知湖榭近，飞絮落班班。

韩维

韩维　请微之饮

句解章通字字安，是成进御九重观。

更加亲切从新诏，却得高闲是旧官。

禁阁不忧连夜直，好山应许老年看。

菊香酒熟身无事，且尽樽前一笑欢。

韩维

韩维　秋雨南堂即事

南堂秋雨清，竹树变愁静。

微寒病体苏，燕坐尘事屏。

高林飒已落，鸣雁去方永。

何以消沉忧，予以在箕颍。

韩维

韩维　去冬蒙君实示嘉篇懒拙不即修谢临书走笔深愧浼渎

南园百草雨中秋，把烛题诗寄驿邮。

意重不辞终日看，韵强深愧隔年酬。

登山屡赴幽人约，筑野犹稽圣主求。

命驾幸无千里远，春湖舣楫待君游。

韩维

韩维　入都席上答曼叔见送

少乏四方志，所怀在林丘。

尘埃岂我事，义往不得留。

进酒长亭上，离马俨行輈。

临分子无惨，且复相从游。

韩维

韩维　润州

雄风摇碧绿，画角吊黄昏。

一带分江记，双峰点海门。

韩维

韩维　三月十三日游卞氏园

窄径下深竹，有堤平若席。

开樽荫密树，正见溪水碧。

游鱼出柳根，翕忽无定迹。

酒行不须遽，月色林上白。

韩维

韩维　山林

长林翳空谷，兹惟群材府。

石路险且跻，不为斧斤取。

火云无时蒸，众叶朝自雨。

仰视不见末，飞鸟安得度。

下有灵药草，其品难记数。

骈然花实繁，红紫贯四序。

霜风落橡栗，投掷地{尴监换虫}怒。

过岭林更深，欲前防猛虎。

韩维

韩维　赏梅花有怀曼叔

逍遥堂下去年梅，还向春来撩乱开。

白发每思同泛客，红芳应怪久停杯。

鸭头新浪暌游泛，鹭羽遗民寄剸裁。

闻说铃斋多暇豫，何时度曲逐风来。

韩维

韩维　上巳

栏干浮波走长桥，琉璃光中虹动摇。

浪头画舸百龙首，鼓声叠叠来塞慻。

我欣禊事得壮观，眼底不顾花飞飘。

劝君酒到莫浪免，一春佳节惟今朝。

韩维

韩维　绍隆池上对月

野月来何处，东池柳影深。

微生水风力，稍散暝云阴。

冷极萤沈草，明多鹊动林。

欲知清绝兴，不寐有孤吟。

韩维

韩维　圣俞约晚见过不至

闻君敕车骑，晚驾慰愁独。

焚香霭疏箔，洒水静深屋。

高怀岂我遗，幽思方自续。

日暮尚徘徊，清风满修竹。

韩维

韩维　诗一首

鹤使晓来华表上，分明说得帝都春。

门开阊阖星河在，榜注神仙姓字瓣。

韩维

韩维　石藓

托根一何洁，冉冉冒幽石。

不学萝与薜，攀缘走岩壁。

云埋晓愈滋，雨洗秋更碧。

移来色难改，足慰思山客。

韩维

韩维　史局坐寝戏呈崇文掌学士

闲官身散诞，饱食坐欹斜。

永日槐阴静，清风葆鬓华。

废书良愧马，落帽偶同嘉。

此适谁知者，逢人莫浪夸。

韩维

韩维　水阁

约略横云岛，栏干瞰玉渊。

雨汀翘睡鹭，风树咽嘶蝉。

绿发莓苔地，红衣菡萏天。

夜深三弄笛，月在钓鱼铅。

韩维

韩维　送八哥入都

驱车望平野，赤日照万里。

子行抱疴瘵，无乃困跂履。

勿为少别念，且为会合喜。

为我谢亲友，黄鹄今举矣。

韩维

韩维　送北都留台王国博

凿川当凿源，植木当植根。

修身有本末，请自心术言。

中正检欹侧，明诚破疑昏。

性通学且博，事业乃可论。

问胡能致然，圣有六经存。

子诚好古士，拔足立贵门。

愿分留台务，力学甘避喧。

吾知大其业，流远实亦繁。

归来骋夷路，良马驾轻轩。

赠言君勿嗤，兹道古所敦。

韩维

韩维　送曹大夫归家

飞尽杨花见绿阴，飘然轻盖返家林。

野堂泥落归双燕，纹簟风清戏一禽。

秀麦柔桑皆有望，高轩华衮久无心。

知君自得闲中乐，早寄新诗别后吟。

韩维

韩维　送曹殿丞秩满还都

朝日照濠水，清霜发树寒。

长桥下广陌，车马来啴啴。

借问行人谁，送者何盘桓。

中郎罢从军，遗爱民所叹。

雍容幕府旧，供帐清涡干。

悲我思急管，薄暮留征鞍。

酒酣惜分手，四坐惨不欢。

长河转辙迹，愁阴但漫漫。

嗟予隔追饯，饮此离恨端。

高标邈难亲，坐向飞鸿看。

尝闻古君子，赠言当豆箪。

愿君保亮节，岁晚予其观。

韩维

韩维　送晁怀州学士

儒馆雠书旧，侯藩请节行。

山川犹古气，饶吹自春声。

问俗怜彫瘵，颁条赖简平。

从来寇河内，谁复继声名。

韩维

韩维　送晁怀州学士

退传清门世有才，使君嘉誉蔼中台。

未甘文墨工雕篆，聊取圭符试剸裁。

垄上劝耕春晼晚，山前闻笛月徘徊。

明朝建隼临长道，回首仙庐拂斗魁。

韩维

韩维　送陈著作

高才不沉没，奋笔动天幄。

古今明治乱，王霸辨醇驳。

文成数千言，粲若玉就琢。

拜官诸侯府，千文兹把握。

过别要我赠，强言惭鄙朴。

董生崇正义，孙子陷曲学。

彼其趋舍间，为道一何邈。

愿君审兹术，名节重山岳。

韩维

韩维　送崔朝请通判徐州

与君仍世接游从，造次相敦德义中。

善继家声名你子，不追时好古人风。

流光岂受垂绳系，妙道才容一線通。

待得铃斋民讼简，更将此理问庞公。

韩维

韩维　送催网弟及苏支使甥

养痾属南夏，日夕偃茅衡。

足音良可喜，况我弟与甥。

清风敞间馆，竹树蔼前楹。

一展亲爱欢，觞斝屡云倾。

高论文史间，或以政理并。

念子始服官，王事自有程。

启告岂惮烦，期不附厥声。

简书有常畏，冒暑各言征。

虽非远别离，要使怆我情。

还归掩扉坐，华月林上明。

韩维

韩维　送戴处士还卢州

早识浮生妄，欣陪达士游。

观心非本有，于法尚何求。

煮茗林间寺，题诗湖上舟。

还嗟别后夜，风雪拥貂裘。

韩维

韩维　送樊进士归宁

狂风吹飞花，烂漫天地间。

春归花已歇，游子亦云还。

言赴庭闱召，行色已在颜。

岂在蓬荜徵，为子驻征鞍。

岂无藜与藿，与子共盘餐。

念子久游行，归得义所安。

及时道当进，为养禄要干。

一吟送子诗，感恻泪沾翰。

韩维

韩维　送芳公长老归法云

水际茅亭竹下庵，清谈竟夕不知厌。

伽佗善巧何能继，经藏幽深亦许觇。

额内珠存虽本有，眼中金落复谁拈。

圆通到日如相问，为道春来米价添。

韩维

韩维　送高寺丞宰岐上

墨绶垂腰底，怜君尚一同。

人豪固秦俗，地古自豳风。

春色鸣弦外，山光隐几中。

定应传善政，不日到关东。

韩维

韩维　送勾谌太博通判颍州

西湖十里波，渌静过新雨。

波间黄白花，缭乱不可数。

浮舟翳佳树，凉风生仰俯。

回顾红尘人，处身一何苦。

君子爱民物，在乐思及溥。

方期推所安，与众式歌舞。

韩维

韩维　送海印住香岩颂

枕石漱流尘外趣，随缘应物谷中声。

更无宾主能酬对，自有儿孙可使令。

万古清风归法语，一轮明月伴经行。

鳌山成道知何日，时伫雷音警妄情。

韩维

韩维　送河秘校鬲主簿良原

平时太学客，文藻士林传。

憔翠尚一邑，声名空十年。

风烟长夏始，关塞浊泾前。

莫作归来叹，将军好荐贤。

韩维

韩维　送回圣过洞清会

狂飚揽惊尘，□□□□□。

支生强我游，华构忽在暇。

入门已□□，□□□且况。

主人道门老，兴趣久已炎。

□□□□□，□□有清泛。

冲融一境寂，□□□□□。

□□□□□，竹日光艳艳。

韩维

韩维　送孔先生还山

先生乐道者，于世澹无欲。

高风自绝人，正行不违俗。

朼来城阙游，不受麈事触。

目久望林壑，驾言反幽筑。

家临滍水阳，路转春山曲。

东风吹百花，红紫满岩谷。

蚕桑事未起，农里得徵逐。

社酒浊易求，山蔬晴可劚。

幽寻月哇岭，高卧日照屋。

应念尘中人，胡为自羁踨。

韩维

韩维　送李寺丞宰蓝田

君诚岩壑徒，出宰亦山县。

尚喜终南峰，苍翠不去眼。

春风吹征车，千里度灞漣。

到日胜事繁，花光老秦甸。

韩维

韩维　送李廷老归河阳

爱子良自持，不复前日并。

乃能从古人，帖帖事闲静。

西轩雨新足，众药长条颍。

援琴对浊酒，尽此夏日永。

归心不可留，知子念晨省。

驱车遵大河，回首望嵩岭。

相思倘以诗，见寄尉幽屏。

韩维

韩维　送李宜德为县太原

昔叨符守访乡评，守节安贫得水名。

道在莫嗟为邑晚，禄微须喜及亲荣。

风吹白菊篱边别，雨落黄榆塞下行。

善抚疲羸修分职，边庭无事正休兵。

韩维

韩维　送李瑜屯田通判润州

耳熟江南胜事传，闻君官去便翛然。

江流截楚红尘断，山势吞吴秀色连。

紫蟹迎霜新受钓，黄花吹酒正当前。

嗟予不得从斯乐，坐看秋风发画船。

韩维

韩维　送刘景元观察守襄阳

荆州太守驾朱辬，宝笔题诗出御前。

应厌笙歌消暇日，欲将才业效当年。

千章翠木云间寺，百丈清江雪后船。

看取古来良吏迹，苍碑突兀岘山巅。

韩维

韩维　送刘巽殿直官蜀

车马萧条西出门，怜君宦薄意能闲。

并游多得贤豪士，久困独无憔悴颜。

白酒园林休洛社，黄花风露见岷山。

男儿荣滞古来有，收取功名晚节间。

韩维

韩维　送吕寺丞

古有从军乐，人今衣彩行。

春风骐骥健，朝日凤凰鸣。

树远秦中道，花繁塞下城。

篇章闻旧俗，当为放遗声。

韩维

韩维　送门客李秀才赴省试

伤思易子闻前戒，务学求师是至言。

岂有车鱼延上客，欲将诗礼示诸孙。

青衿散后人千里，黄菊开时酒一尊。

壮岁雄图当自勉，未应长啸入苏门。

韩维

韩维　送宁极还山

晨冰结车辙，朔野风正厉。

君行良亦勤，正与苦寒值。

超然出门去，曾不顾我议。

譬如云飞鸿，势不受维挚。

开笼姿其往，万里在展翅。

场功十月毕，田家足豳事。

儿童樵牧归，荆扉寂已闭。

燃薪烛茅屋，并坐侄与弟。

自爱村醪熟，或以山鹿馈。

冻蔬劚青黄，寒药煮根柢。

从容温饱间，万事一无累。

嗟予不得往，注目云接地

韩维

韩维　送三哥守蜀

昔我忠宪公，握节临西州。

于今三十载，馀爱尚应留。

旌旗怆独往，山水记同游。

一歌缁衣诗，涕下不能收。

韩维

韩维　送沈学士知常州

毗陵今古号名州，况是风流得隐侯。

吴岫稍迎双隼旆，洛尘凡敝几貂裘。

预期庭下无嚚讼，还向樽前作艳讴。

去去国门认不羡，画船烟浪入清秋。

韩维

韩维　送石昌言归蜀

省署聊休直，皇恩许过家。

朝廷宠儒雅，车骑有光华。

行色星垣动，褒章宰树加。

遥加蜀父老，来道竞咨嗟。

韩维

韩维　送思上人南归

尘埃不可久，归卧故山秋。

荣利非其好，风骚得所求。

晨征随社燕，夜宿近江鸥。

闻子禅林胜，它年一系舟。

韩维

韩维　送宋钧秀才落第还乡

漆雕不肯仕，仲尼悦其然。

乃知君子学，躁进非所先。

去圣邈千载，兹风复谁传。

趋营不自反，廉耻一以捐。

爱君抱冲淡，荣利不可迁。

读书本仁义，洞见末与颠。

失志不为辱，谋道方复坚。

临分求规言，顾我昧所宣。

愿君崇远业，无愧古人贤。

韩维

韩维　送孙广

文才武略有家规，懿行乡闾雅见推。

乘障讵能申远业，偃戈良喜遇清时。

风吹秀菊篱边发，雨落黄榆塞下悲。

白首情怀何以慰，从军早寄仲宣诗。

韩维

韩维　送孙通直

白首归来养性情，同时流辈尽雕零。

忘怀物外思游好，访旧樽前得典刑。

霜月醉留湖榭白，雪风吟度陇山青。

斯民利病君多识，好奉新书谒帝庭。

韩维

韩维　送太素南游

戕性伤生俗所同，人间今见百年翁。

无稽不学公超雾，有待犹嗤御寇风。

心到灵源千虑息，气随真火百骸通。

临觞不用嗟离阔，达者相忘道术中。

韩维

韩维　送王二广渊签书洛中

吾尝登嵩丘，下视伊与洛。

王都一河壮，气象郁回礴。

又闻彼其下，地美民俗乐。

朱宫待游幸，窈窕飞观阁。

气交卉木茂，奇艳或可愕。

清渠碧玉色，左右随酾凿。

丹樱结春实，紫笋翻夏箨。

喟予抑幽恨，神往迹屡却。

羡君署吏去，跃马春游薄。

追游当及早，胜事不可落。

为我谢林岫，终期蹈前约。

韩维

韩维　送王奉议知吴江县

闻说吴江上，长桥百丈虹。

蠔粘能固本，人度若乘空。

明委三秋月，清来万里风。

君知此为政，名惠广无穷。

韩维

韩维　送王氏兄弟

抑疾伏田里，晨昏结烦忧。

如彼衣上垢，岁久不可漱。

忽闻车马音，来过吾庐幽。

相见一长恸，悲风为迟留。

张灯具餐饭，涕泗稍复收。

南堂夜相对，油然破离愁。

虽无盈樽酒，清论代献酬。

高篇璨成诵，输写殊不休。

婆娑双凤凰，飞舞光彩浮。

忽然变瑰怪，风霆拔金暇。

倾听魄已悸，何暇测其由。

君家门阀大，先世勤令猷。

晋公典册文，太尉廊庙谋。

子孙今多才，信矣阴德流。

还辕欲何语，赠子诗聿修。

韩维

韩维　送卫真晏太丞

才名宰相子，二十取辞科。

得县古称厉，登楼朝见涡。

疲民劳赋役，静理足弦歌。

八桧仙祠在，知君秀句多。

韩维

韩维　送谢师直归马上作

送客西郭门，适与嘉宾遇。

杂花被原野，南尽远目注。

扑扑乱朱纷，蒙蒙凝白雾。

林下风正柔，繁香不飞去。

日长人意间，归骑款不遽。

陶然行且歌，良惬静者素。

却念陌上人，春愁纷似絮。

韩维

韩维　送辛十七作尉盐城

少年嘉誉冠诸生，白首青衫仅有成。

千里辛勤州县职，一觞凄惨里闾情。

家临颍水花催发，柳绕长堤絮扑行。

寸禄折腰何必去，道存心在即渊明。

韩维

韩维　送兄弟还都至长葛河上四首　别后作

朔风吹惊鸿，行列失后行。

苍苍雪压船，齿齿冰着岸。

离马声正悲，别脸泪犹泫。

却望携手处，危樯映林见。

韩维

韩维　送兄弟还都至长葛河上四首　双禽

双双河洲禽，文彩披丹质。

飞翔不离渚，鸣戏自终日。

寒鱼伏冰池，岁暮饥尔匹。

不欲远求林，投身避罗毕。

韩维

韩维　送兄弟还都至长葛河上四首　晚步

爱此霁景侍，舍舟步高岸。

夕阳照渡口，急急水纹乱。

霜鸦田间鸣，沙鸟波上散。

登临岂非美，当轸别后叹。

韩维

韩维　送兄弟还都至长葛河上四首　舟中夜坐

晴霜落波底，斗柄插堤外。

扁舟灯火明，樽酒夜相对。

临欢意暂遣，念离心已痗。

篙师喜冰拆，理楫事晨迈。

韩维

韩维　送休上人之荆门玉泉寺

怜师真达者，于世了无求。

万事沤起灭，一身云去留。

楼台金地古，风雨玉泉秋。

安得超尘网，相从物外游。

韩维

韩维　送洵阳王令之官

离马嘶高枝，郊原夏景深。

还持长者政，往慰远人心。

种黍侔千户，张鱼盛百金。

江山永嘉咏，时寄草堂吟。

韩维

韩维　送尧夫知陈州

亮节金坚气玉温，入登廊庙出藩垣。

谈经每尽先儒息，议政居多长者言。

恩恤疲羸蠲重赋，礼加耆耄屈常尊。

白头但祝公归早，南陌或陂并短辕。

韩维

韩维　送曾通直入京

敏学高文俊茂身，少年今见鲁公孙。

明心早得无生意，清耳常闻有味言。

绿鸭陂中春纵棹，芰荷池上雨移樽。

临分有赠非他物，声利精忘道始存。

韩维

韩维　送张七元构仕亳州

萧条平马逐飞蓬，回首园林平露中。

政事文章君得法，如今太守古人风。

韩维

韩维　送赵员外之官宪州

仲扶岷峨秀，弱岁儒其冠。

读书觑前古，饱见万事端。

行已去畦町，为文鄙彫剜。

应举二十载，不免瓢与箪。

西游秦函国，崆峒上巑岏。

却视关塞广，有如掌中丸。

攻守势所利，浩然入窥观。

是岁羌事作，贼兵犯鄜丹。

君怀济时略，忠愤激肺肝。

上书伏两观，音辞若琳玕。

臣策倘见用，坐令敌气殚。

天子壮其语，县城使位以官。

黄绶系腰下，行行不遑安。

炎天风尘多，远道车马单。

饯觞不亲酌，曷致朋友欢。

今兹塞垣将，所在麾旄攒。

孰能谋而毅，孰能正以宽。

孰用赏不信，孰为刑不残。

谅非专达任，易以奇画干。

庶几成大功，展子凌霄翰。

顾我顽钝者，诧契岁屡寒。

赠言非所工，当否聊一看。

韩维

韩维　送忠玉提刑还朝

十五年前相遇地，白头还喜一樽同。

从容笑貌忘君老，款密情期似乃翁。

别席俯迎篱菊秀，全家看尽渚莲红。

临分不用言为赠，奕世忠臣祖风。

韩维

韩维　送朱主簿

浮舟下东溪，春寒花未遍。

共约征车行，复此华堂饯。

人事多龃龉，临分阙芳燕。

坐想竹间风，杂英纷如霰。

韩维

韩维　送子华兄辞家后还都

春鸠鸣桑间，初日动原隰。

马踏露草嘶，人对松风泣。

茅庐耿夕返，金阙想晨入。

回首别袖远，惟见飞花急。

韩维

韩维　苏才翁与予定林下之约今被命提点湖南刑狱恐其侵寻而不能反作诗贻

轩冕予已轻，山水君所栾。

相逢说高兴，南望欲奔趠。

今君被国恩，明刑弼予教。

群公许风棱，列郡瞻气貌。

朝廷方急才，悬爵待明效。

美官诚足慕，素约未宜挠。

当怀平生言。拔足利名罩。

笑谢世俗人，夷犹五湖棹。

韩维

韩维　宿绍隆院

东来鸣棹落河干，喜见孤幡佛树端。

不谓尘埃走符檄，尚逢池榭拂衣冠。

清风明月还相见，浊酒枯棋亦自惧。

寄语京城骑马客，优游到底是闲官。

韩维

韩维　宿西京府署晚游东池

牢落悲春事，萧条作晚游。

清光溢平沼，凉思近高楼。

碧树森将合，朱栏渺若浮。

公来慰羁寓，华月许移舟。

韩维

韩维　岁暮

高风动河汉，肃肃下阴霜。

起视夜向艾，华星粲相望。

犬吠闾巷静，哀鸿正南翔。

岁暮已多感，及兹重成伤。

韩维

韩维　太素雪中惠小桃

细雪繁飘远近来，三冬佳气一朝回。

莫嫌天上琼花晚，元待人间粉艳开。

韩维

韩维　桃花菊

谁测天工造化情，巧将红粉傅金英。

武陵溪上分佳色，陶令篱边得异名。

不使秋光全冷淡，却教阳艳再鲜明。

瓮头消息香醪熟，何必黄花便可倾。

韩维

韩维　桃花菊

霜女星娥不俗情，施朱点出浅深更。

平泉记上遗嘉品，木草经中注别名。

气得清凉开更早，色沾寒露久逾明。

今朝樽酒来篱下，不为重阳为尔倾。

韩维

韩维　题卞大夫翠阴亭

新得亭名号翠阴，轩窗环合尽青林。

定知野客先回顾，何处山禽自好音。

池面有莲风气馥，城根多竹月华深。

明年便作归来计，应许携樽与抱琴。

韩维

韩维　题巽亭

薄阴散秋曦，爽气来孟月。

慨然登兹亭，嘉观非远涉。

径幽出深竹，栈峻跻危堞。

身腾尘境外，心与空界接。

前临潩波泛，却视隗峰列。

来远得清飚，洒迥想飞雪。

君家兄弟贤，问学继先业。

横经咨老师，置醴延大台。

方从贤者乐，岂为游子设。

诗人亦有言，佻达在城阙。

韩维

韩维　题余山人壁

一室闭香林，萧然物外心。

棋声敲月重，屐齿印苔深。

竹径茶烟细，山园锻树阴。

会当逃世网，尘事缔朋簪。

韩维

韩维　题招提院静照堂

道人幽栖地，潇洒临江湖。

江湖置外物，妙观造无余。

匆匆从世役，没没已为愚。

何况毫发间，计画穷万殊。

槛外藆林，几前沈水炉。

世人欲问道，指象聊踌蹰。

韩维

韩维　听琴

达士寡世慕，至童遗俗弹。

一闻正始奏，坐使太古还。

残雪照樽酒，晴阳挂檐端。

曲罢了无得，清松空自寒。

韩维

韩维　通判郎中以州早休特形诗咏辄依元韵

颍水箕山一腐儒，麟符何幸玷恩除。

未缘秕政休官去，真赖英贤接迹居。

秀麦川原知雨足，清阴池馆爱余闲。

田园雨足官无事，趣驾何妨慰病颜。

韩维

韩维　同戴处士游湖

京尘倦游久，爱此西城曲。

泉温草尚青，春近波先渌。

幽人幸相对，高论良自足。

蚩蚩北州民，安得同我欲。

韩维

韩维　同芳公上人游湖

晴阳溢目尽光华，乘兴闲来步径沙。

水满不知新获稻，霜严犹放后凋花。

传心密处宁离妄，著眼高时亦是邪。

竟日清谈何所得，鱼沉鹭起各归家。

韩维

韩维　同和叔饮王文正公三槐厅吴正卿

投杯送余景，休驾避初燠。

久嫌花揽心，始爱树清目。

主人乐儒学，定契均季叔。

疏帘翳广坐，并荐肴与蔌。

肃萧太尉馆，简俭见遗躅。

中有戒子篇，惨淡刻寒玉。

世传盛德茂，名与清风穆。

公乎不可见，怅望三槐绿。







卷111

韩维

韩维　同胡江范郡裴二宋司马饮会灵水轩即席赋以日暮天无云春风扇微和为

华轩压春波，樽酒四座密。

柔软柳间风，舒迟花后日。

晚色帘卷静，欢兴觞行疾。

一陪诸英游，黾勉惭落笔。

韩维

韩维　同化光陪宁极之滍阳城

不踏南溪路，于今五换春。

能来再联骑，还是旧游人。

置酒真乘兴，谈经或入神。

欢余不无愧，林壑未还身。

韩维

韩维　同化光饮象之家

又从邻舍家，来折主人花。

游处当年似，悲伤老去加。

兴长歌易放，情密语无哗。

归路生残月，春风醉袂斜。

韩维

韩维　同江谢王出郊

东郊二月天，寒尽未成暄。

永日青丝骑，和风绿酒樽。

迳抽萱甲细，墙倚杏梢繁。

烂醉谁知者，行歌入国门。

韩维

韩维　同景仁况之诸君游南再饮梅花下

兹园旷不涉，寒草忽已芽。

同游三四人，及此风景嘉。

芳梅如我期，朱萼承素华。

欣然坐其下，偃君初月斜。

攀条酌醇酒，谈笑时一哗。

歌童虽非妍，清唱凌烟霞。

人生自有适，岂要外物加。

兴尽复云返，修竹盘昏鸦。

韩维

韩维　同邻几避暑景德

脩廊环无端，华殿鸟斯革。

石鲸窥广庭，金像飞半壁。

高槐十丈馀，凉叶散檐隙。

兹游得我所，烈日徒自赤。

体烦惬清潭，发散谢危帻。

彷徉或持书，静默方对奕。

惟时骄阳甚，燥气裂金石。

城郭困风埃，田畴有忧色。

顾惭无用躯，独此享嘉适。

举头望赤宵，安得片云黑。

滂沱为飞霖，一洗周八极。

韩维

韩维　同邻几和叔登定力阁

清风何飘飘，万里吹曾轩。

侧身红尘外，却视飞云根。

王都几雄胜，长河中怒奔。

上有怀归子，心随惊浪翻。

登临岂非兰，悲伤久客魂。

日暮下危级，且复同一樽。

韩维

韩维　同邻几原甫谒挺之

河面参差结冻澌，清风不展画船旗。

偶驱羸马知何适，独过长桥问所思。

可喜身闲亲浊酒，未忘心竞是枯棋。

凭君莫唱阳关曲，自觉年来不能悲。

韩维

韩维　同曼叔出郊

驱马信所适，呼转上野桥。

桥边春水净，索回带平皋。

两崖卉木茂，东风澹正摇。

故丛尚含绿，新芽已满条。

老小延我观，名品各异标。

问翁安致之，远自伊洛郊。

涉正曾未几，已觉芳意饶。

后日风更雨，繁红定飞飘。

顾谓同行客，有酒频我招。

韩维

韩维　同曼叔观颍昌酴釄

前日看花花正发，今日看花花欲歇。

入门但见绿阴下，寂寞无人委春雪。

狂风飘簸百卉尽，惟有清香吹不绝。

攀条惆怅可奈何，与君把酒到明月。

韩维

韩维　同曼叔化光游卞氏园

野圃无人到，秋风共子行。

共临流水落，草上废台生。

气晚才看菊，天寒不见莺。

幽闲固多味，浊酒讵须倾。

韩维

韩维　同曼叔游高阳山

久闻高阳胜，近在汝州侧。

跂予三年望，我愿今卒获。

烟云函两山，台殿开半壁。

解鞍高林下，仰视怯登陟。

苍松盘老枝，矫矫入檐隙。

微风韵其上，落耳寒恻恻。

枇杷两高树，中国所未识。

叶间青实骈，大与蜀土敌。

我来暮暮后，花草已狼籍。

不见踯躅红，西岩向人碧。

出门步榛荟，微迳不可索。

援篱下幽涧，剥藓题苍石。

鸟啼无定音，虎斗有遗迹。

石台平挺挺，野竹瘦历历。

主人尉下邑，奔走困符檄。

喜我萧散人，幽奇共搜剔。

息阴时一憩，贪胜还自力。

归时山气冷，草露湿游屐。

举手谢峰峦，高秋复来觌。

韩维

韩维　同曼叔游菩提寺

高城如破崖，寺带乔木石。

禅房掩清昼，佛画剥寒雨。

荒池野蔓合，浊水佳莲吐。

萧条联骑游，淡薄对僧语。

秋风日夕好，胜事从此数。

韩维

韩维　同曼叔诸君登醴泉观凝碧亭

门前车马尘，当昼塞昏雾。

安知此亭上，秋色生四顾。

黄花散晴阳，赤叶变寒露。

境非游览旧，人得朋从素。

乐幽鱼群行，赏俊鸟横度。

惜无一樽酒，留连清景暮。

韩维

韩维　同三兄安公亭看雨

高堂六月苦炎曦，雨逐轻雷过后池。

水面凉生跳赤鲤，林端声寂语黄鹂。

翠深岸簊无风乱，红重蔷薇到地垂。

清景虽嘉欢意少，白头支策坐题诗。

韩维

韩维　同胜之明叔游东郊

仲冬景气佳，旷然思远涉。

晨遵大堤去，寒日在马鬣。

浮屠红尘外，楼殿焕层叠。

地遐幽景闲，瑶碧秀林叶。

清香时出箔，余经尚委笈。

跻阁眺远陂，浮阳来晔晔。

花枝亦已柔，行见春露浥。

久耽田野乐，况与贤俊接。

逍遥永日暇，尘事不过睫。

昔人重时晷，所志树勋业。

慨予胡不然，空陋无所挟。

诗情朝生肠，酒气暮醺颊。

陶陶大化内，得此自为惬。

诸君能够从，游履方屡蹑。

韩维

韩维　同士则游西湖

今日西湖好，来游未觉喧。

柳枝风处乱，花艳暖中繁。

桥远归人渡，舟移集鸟翻。

何须更樽酒，道胜有清言。

韩维

韩维　同魏进道晚过湖上

春风湖上泮，奈此净绿何。

平堤看潋滟，皎如镜新磨。

支流别而东，下走万玉珂。

俜俜桥边柳，芳牙缀柔柯。

中洲嘉卉繁，条甲亦以罗。

游禽接翅羽，沉沉鸣声和。

避人去稍远，盘空落还多。

我来日已暮，伫视其顷俄。

羡尔禽类微，终年乐清波。

韩维

韩维　同象之方叔过净因琏上人

二十年来野逸身，懒能奔走傍埃尘。

偶逢闾里闲游伴，同过丛林燕坐人。

世事纠纷宁有尽，劳生萧散不妨频。

晴阳缓辔殊多适，它日重来访道真。

韩维

韩维　同辛杨游李氏园随意各赋古律诗一首

腊近云容变，阳生日景添。

偶然回晚辔，相与坐晴檐。

水绿冰微泮，沙明雪尚沾。

弄襟风力薄，著履土膏粘。

惊鸟不成下，寒鱼犹在潜。

翠深荒岸竹，黄折败池蒹。

碍径藤梢曲，钩衣棘刺铦。

辞锋怜子淬，閒癖讵予砭。

自以清谈胜，宁非乐事兼。

春芳有近信，频此醉厌厌。

韩维

韩维　同晏著和饮薛园坐中赋

鄙生秉愚尚，与世实龃龉。

寄身轩裳内，懒惰众不数。

朼来西都游，获并丞相府。

命驾多从君，载酒即得侣。

洛水南北涯，胜事著自古。

名园蔼相望，香刹屹时睹。

最怜薛家溪，架阁在西浒。

浑流激石来，知自嵩少雨。

如从柁楼下，夜听潮生浦。

采珠樱在盘，剥玉笋登俎。

杂花虽云晚，红白尚可取。

兴来倒冠巾，万中一尘土。

想在京辇日，耳目塞如堵。

出憎车马喧，坐厌名利语。

幸兹清景对，醉死亦吾所。

韩维

韩维　同杨方叔游开宝上方有怀里中二三故人

京都寡临观，兹地高且明。

仲科一来望，旷然写予情。

千载豪杰尽，夷门荆棘生。

时平盛民物，华屋连飞甍。

长烟冒百里，下视色正青。

慨彼尘土间，扰扰何多营。

往车无徐驱，来马无停征。

顾惭托閒官，幸得游衍并。

念我同里人，三四不在行。

孔公老龙山，孙子令江城。

崔閒盎有粟，辛困冠无缨。

一回西南首，惨淡意莫平。

韩维

韩维　同阵道原谒象之

歳炎日为倦，休架一潇洒。

风竹来迎人，翠色欲倾写。

神交不前约，至理非外假。

窅然天地间，谁是忘言者。

韩维

韩维　同阵太丞游龙兴寺经藏院

空堂洒寒水，碧楸凉漠漠。

高眠得珍簟，委弃巾与屩。

薰风穆然来，殿角鸣金铎。

清香有时闻，幽鸟无声落。

论诗爱平淡，语道造　2寞。

非吾方外友，谁当共兹乐。

韩维

韩维　同子华兄象之宿资福院

风尘暗西郊，野寺欣税鞅。

虚堂清气肃，偃仰百骸放。

至道本自简，欲语不可强。

夜深松桧寂，明月皎相向。

韩维

韩维　同子华仲连二兄游湖

浊酒非陶令，方池似习家。

放舡风动柳，着岸水涵花。

对景情无极，高歌兴转赊。

群鸟思共济，何心问仙槎。

韩维

韩维　酴釄

平生为爱此香浓，爷面常迎落架风。

每至春归有遗恨，典刑犹在酒杯中。

韩维

韩维　窊樽

闲坐闲行水际，自吟自啸云根。

过尽春风秋月，无人共醉窊樽。

韩维

韩维　晚步颍上和曼叔

披榛登大堤，下视何巌岌。

野气忍雪润，河流带冰澀。

沙禽寂不飞，行子暮逾急。

不见洗耳人，悲风吹独立。

韩维

韩维　晚春

春晖东去月如弦，却拂凝埃敞北轩。

几曲云屏空白昼，一帘花雨自黄昏。

庭芜碧合阴虫息，窗树红稀斗雀喧。

细忆旧欢都入梦，习家池上子山园。

韩维

韩维　晚过湖上登城楼泛小舟归

巩响渐依阶砌下，萤光乱出草莱间。

炎蒸散尽人轻健，从此篮舆数往还。

韩维

韩维　晚过湖上登城楼泛小舟归

绿水逶迤城两面，清风摇动稻千畦。

独乘幽兴携樽酒，小艇归时月已低。

韩维

韩维　晚过邻几官舍三首

炎日来休骑，红尘喜放船。

波平凉洗马，树净晚吟蝉。

风至披襟后，云消倚拖前。

潭心见华月，归意一留连。

韩维

韩维　晚过邻几官舍三首

车马东桥绝，凉风满夕轩。

水声通沁苑，树色入夷门。

每接渊明咏，常怀仲理言。

沧洲如可约，杯酒会重论。

韩维

韩维　晚过邻几官舍三首

萧洒君官舍，从来可数来。

养莲疏浊水，藄草出荒台。

芡散初成籍，蒲长欲映杯。

吾知蒋生迳，不为俗人开。

韩维

韩维　晚过象之葆光亭步月

浮沉闾里间，放志谢维挚。

行贪月色静，归犯霜华湿。

寒鼓出城重，飞星过楼急。

却想竹亭下，主人犹独立。

韩维

韩维　晚过象之葆光亭戏呈一首

萧洒崔家宅，重门一迳通。

竹烟虚晚碧，花雨重秋红。

傲睨怜苔石，徘徊俯桂丛。

自朝新月色，不为主人翁。

韩维

韩维　晚霁

时泽郁初霁，朝景烂已盈。

幽人独坐久，春鸠相应鸣。

清风动佳树，平地泛落英。

方怀岁成喜，况值兹赏并。

韩维

韩维　晚坐同杨文叔赋

浮云忽已没，仰视天正碧。

凉风落我庭，燕子飞不息。

门无车马宾，巾屦得自适。

顾惭无所为，乐此朝与夕。

韩维

韩维　王家渡

浮舟乱清洛，中流望嵩少。

山晴水光晚，蓝碧近相照。

倚崖睨落日，坐觉身世小。

叹息浮生劳，临风一长啸。

韩维

韩维　王岩叟招饮南园

翠木珍丛百亩问，我来虽晚及春残。

未嗟流景飘蓬疾，犹喜余芳对酒看。

斜照舒迟明埤堄，清阴迢递覆栏干。

凭君莫剪高花尽，留插游人醉后冠。

韩维

韩维　王詹叔惠酥

兴平产良酥，厥品为第一。

岁时盛献馈，霜梨副冰蜜。

东来连车轸，并走卫霍室。

盘筵得此物，主意自为毕。

詹叔官西州，遗我资口食。

甘知马酒薄，素觉鹅肪失。

我今农里人，藜藿度间日。

多惭掷嘉味，徒用饱仁主。

厚意如何报，还持况贤质。

韩维

韩维　闻太素绝食饮水颇甚清羸以诗见招

曲肱饮水归寒士，服气休粮号道人。

顾我非寒亦非道，好来相伴祭身神。

韩维

韩维　闻彝叟游展江亭

西亭不觉又春风，弱柳微波四面中。

更欲烦君亭下看，海棠枝上浅深红。

韩维

韩维　闻莺

雨重朱实垂，风生绿阴乱。

珍禽何所来，清响千万变。

先鸣如有得，欲去不无恋。

谁与缓哀弦，林间写幽啭。

韩维

韩维　武牢道中

春寒驱传马，西度虎牢关。

草树高低雪，烟云左右山。

英豪攻战地，风物笑谈间。

俯仰看今古，翛然百虑间。

韩维

韩维　西湖雨中同公懿诸君饮

十月平湖上，繁霜藻荇空。

柳枝横堕雨，波白细生风。

水鸟飞幽碧，寒花折浅红。

谁能尽一醉，灯火宿船篷。

韩维

韩维　西墅

城居不为惬，言适西陂冈。

雀噪野堂静，鸡鸣春日长。

书棚落幽蠹，佛幔掩馀香。

释子庐岩至，清谈殊未央。

韩维

韩维　西轩会中与辛杨诸君同赋

一笑聊为适，非关事赏心。

芳菲逐风尽，时序感人深。

世事无多问，香醪且细斟。

更须乘月色，潇洒坐中林。

韩维

韩维　西轩同诸君探题得奁

简素与夙尚，提携得兹器。

春芳席馀红，夏木荫初翠。

酣游性所适，甘脆略云备。

独愧颜氏子，终朝守箪食。

韩维

韩维　西轩席上探得丁香树子

物生各有性，矫之理宜伤。

如何生微木，揉结始滋芳。

开花不满把，琐碎垂丹黄。

岂识青桂枝，一引百丈缰。

韩维

韩维　西轩雨中期象之夜话

积雨空堂暮，清宵独掩门。

陈编徒自封，幽兴欲何言。

碧草生墙角，丹花发竹根。

聊持静者辙，一与道人论。

韩维

韩维　西轩欲雨同诸君偕赋

轻雷隐何山，云色如黛涌。

凉满翠竹浮，阴连芳树重。

烦襟一披豁，清思欲飞动。

会待急雨来，华觞与君捧。

韩维

韩维　西园

西园日修整，竹树相缀属。

春华犹未敷，气象郁函蓄。

密雨错远林，轻寒傍脩竹。

于此隐几坐，物我同一目。

弟妹四五人，时来问幽独。

我云忧与乐，在志所徇逐。

无厌万钟慊，有道一簟足。

置是不须议，春醪满樽绿。

韩维

韩维　西园暮雪

空园响松竹，霰雪霭霏霏。

仰视长云色，皓然同一辉。

天寒鸣雁急，日暮行人稀。

惟见众小禽，啾唧满林飞。

阴风起何处，拂拂来吹衣。

俯念当世事，幽愤不可挥。

归来散群帙，独掩袁安扉。

韩维

韩维　席上探得游字钱两浙提刑张吉老

圣朝用中典，前代所未侔。

一罚有失平，天子以为忧。

祥刑慎处纠，辍子蓬莱丘。

御前赐印纸，尽部东南州。

才豪勇自放，霜隼凌高秋天。

清风翩两旗，八月下吴舟。

勉哉树休问，考绩待其尤。

毋忘临觞赠，义重闺台游。

韩维

韩维　喜吴冲卿重过许昌

前君广文直，共宿官舍冷。

携觞慰羁旅，鸣弦破愁静。

竹阴月娟娟，楼角星炳炳。

是时冬夕长，谐笑得驰骋。

尔来还故栖，乐事成引领。

君方志远击，我固分幽屏。

趋舍既云异，会合安可幸。

不谓旬浃间，所得亦以并。

清笑烦滞阕，高谈谬疑正。

琅琅别后篇，铿若御笙磬。

索居久其职，此适固为横。

一感朋盖难，举酒良自庆。

韩维

韩维　戏示程正叔范彝叟时正叔自洛中过访

曲肱饮水程夫子，宴坐烧香范使君。

顾我未能忘外乐，绿尊红芰对朝曛。

韩维

韩维　戏月

缺处还孤守，圆时亦独栖。

何曾闻合壁，只见是如珪。

桂子遗秋信，方诸寄夜啼。

建章残漏促，又伴玉绳低。

韩维

韩维　下横岭望宁极舍

驱车下峻坂，西走龙阳道。

青烟人几家，绿野山四抱。

鸟啼春意间，林变夏阴早。

应近先生庐，民风亦淳好。

韩维

韩维　夏日览物思古人三首　嵇康

翛然柳下锻，岂不遗世喧。

一忤贵公子，鸣弦竟谁冤。

性烈才且隽，有味孙登言。

韩维

韩维　夏日览物思古人三首　陶潜

众鸟依嘉树，想像先生居。

日哦高简篇，浊酒自为娱。

世事不挂口，方且爱吾庐。

韩维

韩维　夏日览物思古人三首　张仲蔚

弃置当世事，覃思天官书。

蓬蒿长没人，寂寞守园庐。

轩冕非所慕，赋诗常晏如。

韩维

韩维　闲房书事示五弟及诸侄等献肃公

老病归休得桶楼，吾庐萧酒乐天倪。

北窗偃卧都何有，东阁过从亦自揆。

碧桧轻烟无鸟唘，绿槐风细或蝉嘶。

世间万事全如梦，岂得南华物我齐。

韩维

韩维　闲居思湖上

远泛每思随雁鹜，深居半是避杯觥。

官闲日永无余事，卧听朱弦教曲成。

韩维

韩维　襄城道中怀曼叔

吾交作尉地，南望一淹留。

岁月催人老，山川记子游。

向城非昔勇，遇物更春愁。

独喜高阳近，岚光逼马头。

韩维

韩维　襄柑分惠景仁以诗将之

荆州解绂十经春，迥梦青林绕汉滨。

霜气轻寒催柑实，渚波余润作甘津。

僧园采掇宁论数，客路奔驰竟占新。

雪意垂收高会缺，分金聊助席间珍。

韩维

韩维　象之席上赋得寒字

爱子林亭胜，高秋驻马鞍。

梨红先著露，竹碧自生寒。

惨戚伤多事，淹留强一欢。

所嗟怯杯酌，不得倒吾冠。

韩维

韩维　象之以山药见赠

龙山有游客，赠药满筠笼。

叶渍沙泉碧，苗分石窦红。

斸应侵晓露，来喜及春风。

却笑丹砂远，卒勤勾漏翁。

韩维

韩维　晓出郊过方秀才舍饮

浮云散朝阴，初日动晴煦。

行随风叶远，去傍田家路。

人间无遽色，马缓有安步。

遥识主人舍，青帘出霜树。

韩维

韩维　孝义桥

残花辞故都，细雨度清洛。

浮梁拖龙腹，径石乱鹅壳。

山形豁如对，林色秀可握。

渔子何处去，长罾波面落。

韩维

韩维　效陶呈景仁

仲冬景气和，游步独徘徊。

微疴忽消散，我兴在尊罍。

东邻久废饮，百劝首不回。

所忧在钟律，未致仪凤来。

此志岂不佳，孤论良难裁。

愿公少置之，起视翁头醅。

韩维

韩维　谢到水仙二本

黄中秀外干虚通，乃喜佳名近帝聪。

密叶暗传深夜露，残花犹及早春风。

拒霜已失芙蓉艳，出水难留菡萏红。

多谢使君怜寂寞，许教绰约伴仙翁。

韩维

韩维　谢厚卿载酒见过

黄花池馆雨余清，载酒亲迂太守旌。

交契早陪廊庙语，宾欢曲尽里闾情。

尊前白发时间乐，烛下红妆分外明。

今日始谙闲气味，十年枉却叹劳生。

韩维

韩维　谢李公达惠诗再答

功名无得得闲身，位列东朝愧汉臣。

空性屡捞潭底月，浮名那记禁中春。

知音罕遇忘言士，绝学常思过量人。

莫取无心心外道，此心生处即为尘。

韩维

韩维　谢人惠金橘

开奁拜嘉贶，俯视目已眩。

从天落旋星，有客射金弹。

清香如始摘，佳味不少变。

寄谢岭头人，梅花惭赠远。

韩维

韩维　谢微之送鸭脚

拔尔蒿莱际，微根仅自支。

劳心勤一溉，拭目待三移。

浓李惭同列，芳橙合并枝。

绛囊如有惠，莫忘赠君时。

韩维

韩维　谢尧夫寄新酒

故人一别两重阳，每欲从之道路长。

有客忽传龙坂至，开樽如对马军尝。

定将琼液都为色，疑有金英借密香。

却笑当年彭泽令，篱边终日叹空觞。

韩维

韩维　谢元道惠桂树子

洛阳奇卉兼四方，妖姿冶艳争春阳。

蔚然幽佳独凌霜，中岩无人閟寒芳。

山翁军搜劚青苍，名园得之为辉光。

护以雕兰面朱堂，叶敷瑶碧丹华扬。

我今蓬茨蔽短墙，愧尔佳植空埋藏。

骚人托辞兴端良，辰赠顾德岂所当。

角弓之诗不敢忘，与君岁暮扬芬香。

韩维

韩维　新得小石呈景仁

泥沙洗尽太湖波，状有嵌崆势亦峨。

可笑尚平游五岳，不如坐视一拳多。

韩维

韩维　新植西轩

谁谓我圃隘，载插尚勇亩。

筑轩西临兑，规地北占酉。

阳条散繁华，怒甲擎故朽。

封培童仆劳，窥看孩稚走。

虽非观游盛，要是吾庐有。

壤疏人力薄，开发定迟后。

所赖春风意，与物无薄厚。

居闲日萧散，对此自成偶。

问我何所为，卦象观六九。

问谁之与处，达者二三友。

为生昧机利，于事寡营取。

但愿花常好，酌我樽中酒。

韩维

韩维　新置北轩

纷敷北轩植，移劚来中园。

微雨一飘洒，咄咄芽蕊繁。

轻黄吐双蕉，寸碧罗丛萱。

更怜二棕榈，远结蜀土根。

清风落檐楹，翼羽何翻翻。

惟此松竹姿，洒然出尘昏。

众芳自争妍，正性中独存。

愿秉岁寒操，翠色蔼君轩。

韩维

韩维　新作西北门楼

赤白崔嵬晚照间，投闲时复一跻攀。

时平守望皆无用，添得清秋数点山。

韩维

韩维　行庆关

高关拒重阻，险状固天设。

俯窥洪流奔，仰视赤崖绝。

来往无时停，千载一车辙。

我行触飞雨，舍辔上嵽嵲。

筋劳不敢息，黄土百丈裂。

伊昔六国馀，楚汉起相啮。

乘时急形便，利害校一发。

生民入鞭笞，溪谷日流血。

时平属真主，汾壤事西谒。

翠华此回旋，万骑出岩阙。

斯人一何幸，泽浸厚地彻。

烜哉行庆名，高与日星揭。

干戈昔不守，符传今尚撤。

昏明变夷险，在德信前说。

愧无能铭才，吊古空惨切。

韩维

韩维　徐秘校携酒池上同赋

凉风洒疏雨，过我池上林。

感此望岁怀，酌酒相与吟。

残花犹动目，飞泉时惊心。

徘徊将归驾，清醉方自今。

韩维

韩维　许昌道中

荒郊不可望，极目尽伤心。

日薄不开冻，风凄还作阴。

倦鸦飞趁马，寒犬吠依林。

赖有瓢中酒，愁来一独斟。

韩维

韩维　雪

屏翳驱云结夜阴，素华飘堕恶氛沈。

色欺曹国麻衣浅，寒入荆王翠被深。

天上明河银作水，海中仙树玉成林。

日高独拥鹴裘卧，谁乞长安取酒金。

韩维

韩维　雪后观潩水

微阳动泉脉，远水来涣涣。

斜日著底明，轻冰随处断。

清函竹阴碎，绿与波纹乱。

安得解扁舟，穷源事幽观。

韩维

韩维　雪招招象之

愁云合无迹，密雪集冬仲。

狂翻寒空来，微泛与风弄。

打窗惊暮急，压竹爱宵重。

明缸照狭室，帘押寂不动。

环炉四五人，颇喜清谈纵。

崔侯著间默，门外车辙冻。

徘徊一堂里，有类茧已蛹。

浊醪谁与酌，短褐应自拥。

何当策疲马，清赏聊一共。

韩维

韩维　雪中同邻几出游

絮糅琼霏浩满空，平明骑马入春风。

九重城阙寒光外，百万人家喜气中。

不学闭门徒自洁，且欣携酒与君同。

柳梢花甲从今始，便好寻芳下苑东。

韩维

韩维　筵上遇雪赠人

前贤遇雪方乘兴，何况雪飞欢兴时。

自古难并惟美景，人生不饮是痴儿。

颠狂故态无先舞，淡薄幽怀子独诗。

安得琼花更飘洒，常令此物及蚩蚩。

韩维

韩维　偃仰

鹊噪庭柏喧，朝光来入隙。

祠官谢余事，偃仰百骸适。

回思朝市人，小大各有役。

区区就终尽，万古同一迹。

而我遂慵散，兴味良不极。

富贵非所慕，兹愿傥有获。

韩维

韩维　宴湖上呈穉卿

熠熠萤光草际流，及时高宴落霞洲。

繁弦急管宜清月，细蕊浓芳艳晚秋。

飞鹭欲来迎画舫，跳鳞如喜脱金钩。

知公加数为醇酿，应许闲宫烂漫游。

韩维

韩维　宴逍遥堂

朱颜绿鬓尽才良，永日逍遥宴此堂。

乐事已先桃艳动，欢情仍共雪花狂。

梦中身世知虚实，醉里光阴任短长。

荣辰誉非那复间，无何有处是吾乡。

韩维

韩维　晏相公湖上泛舟赋

小雪未成寒，平湖好放船。

水光宜落日，人意喜晴天。

云薄翠微外，禽归莽苍前。

上公宽礼数，清醉亦陶然。

韩维

韩维　燕诸生于内集堂作诗以勉之

济济众君子，庠序之冠冕。

来燕升我堂，良用慰衰蹇。

清言屏丝竹，善意陋肴膳。

兹藩实故国，贤哲世多显。

荀陈没已远，余迹意未践。

顾惭为政久，儒道不加阐。

云飞乏孔翠，庙荐阙瑚琏。

非朝宠禄光，或虑志业浅。

惟天傥有待，在己固当勉。

临觞无以侑，相敦在诚善。

韩维

韩维　尧夫垂未佳驾辄次二韵为谢

横笛能为水龙响，清歌不放彩云飞。

知君未尽杯中兴，故折红芳赠醉归。

韩维

韩维　野步

目倦风尘观，身疲鞍马行。

春沙迎步润，山雪照怀清。

冰水初消色，林鸦欲乳声。

物华多感触，一动故园情。

韩维

韩维　夜泊湖上

春风淡无力，池色晚更静。

人归箫鼓歇，月出楼观迥。

惊鸥啄浮星，游鲤下明镜。

谁当拿画船，彻夕纵孤泳。

韩维

韩维　夜坐有怀黎君

霜风动脩竹，寒月照广庭。

此夕南堂客，得无羁旅情。

束书万里外，徒步游上京。

岂惮行役劳，所期功与名。

高文日以丽，经义素所明。

顾我顽钝姿，无以延英声。

衔哀谢时好，守拙伏茅衡。

伫君取高第，光华慰友生。

韩维

韩维　谒汉高帝庙

魂魄应游沛，空嗟庙貌残。

苍碑火剥裂，画壁雨兰干。

帐幙虚风肃，松槐白日寒。

升堂欲进拜，犹怯戴儒冠。

韩维

韩维　谒孔先生

月出高树枝，影动酒樽处。

树深月色薄，稍以灯火助。

主人喜我过，斟酌亦云屡。

于时幸无累，所谈非近务。

凉风自远生，清景澹吾虑。

方朝西山秋，历览陪杖屦。

韩维

韩维　谒象之同诸君步之东禅院

二年憔悴走京尘，匹马归来访四邻。

足滑旧谙城下径，眼明重见里中人。

青蔬不没荒畦雪，翠柏当留野殿春。

风物自如人事改，夕阳哀泪落衣巾。

韩维

韩维　依韵和冲卿槐花

翠葆连阴直，黄金布蕊齐。

流尘一开眼，急节重含凄。

蝶冷相携去，蝉清无数嘶。

翻风随御水，带雨落秋泥。

自喜凋零后，何嫌采掇稽。

朝緌映晨入，游袂拂宵携。

惨淡林烟早，轻明楼日西。

临溪如有此，当似武陵迷。

韩维

韩维　依韵和贡父见寄

早接英豪论，常多伯仲贤。

风尘一会合，岁月几徂迁。

禀性成樗散，干时类凿圆。

论心谁合者，握手子欢然。

经训开前古，谈辞屈老先。

春游同烂漫，醉乐屡回旋。

乐事嗟难久，离襟怅独偏。

驱车清汝曲，佐幕紫嵩前。

官兴惟高咏，人生得晏眠。

丹铅涂旧史，杖屦接幽禅。

叹息春期失，淹留夕梦牵。

非因传丽唱，何以尉劳悁。

韩维

韩维　遗吴冲卿大飨碑文

苍碑剥龙螭，突兀古殿侧。

世变文字异，岁久苔藓蚀。

谅非好事者，尘土未尝拭。

我来仰首看，百过不自息。

曩者魏方盛，帝丕托威德。

驰驱百万众，南指斗牛域。

誓将殄氛祲，饮马长江邑。

翠华郁回翔，高会夸故国。

肃肃环佩响，煌煌羽旄饰。

鼓钟何镗鎝，淮汉为震仄。

罢飨示得意，摛文永才勒。

从臣梁孟皇，隶法当世特。

奉诏无与让，淋漓奋其墨。

尔来几千岁，卓卓见筋力。

端庄九鼎重，劲挺群珪植。

威仪商山老，气象汉庭直。

惟昔铭栒戈，先儒固难迹。

况我鄙陋极，视此空叹惜。

常恐日磨灭，不辨点与画。

呼工模于纸，一扫见白黑。

缄包比琼瑶，把玩废寝食。

于时大经九，有诏讲谬忒。

刊之太学中，为后代法式。

冲卿邦家彦，学问古今积。

辞端海鲸连，笔力霜鸷击。

况兹服儒官，洒翰固其职。

楷模所流传，历世动千百。

自非体法正，徒使观者惑。

厥初篆草隶，根本君已极。

聊持钉张玩，庶以参得失。

韩维

韩维　忆宁极

雨滴庵上茅，风乱窗外竹。

繁声夜入耳，欲寐不得熟。

独怀归田客，石径滑马足。

连山暗秋雾，一灯何处宿。

韩维

韩维　因题象罔亭榜呈太素

一颗圆明不欠亏，胡来胡现大钧知。

如今象罔浑无用，榜样从教作世师。

韩维

韩维　饮方君舍晚归

惨淡秋原思，归鞍暮向城。

野风吹酒散，寒日上衣明。

踯躅樵儿聚，喧呼猎骑轻。

村醪处处熟，准拟数来行。

韩维

韩维　饮圣俞西轩

欢常以饮合，欢意则非外。

今吾二三子，共此西轩会。

主人吾儒秀，言与二雅配。

酒行倡大论，文字略琐碎。

上言砰人物，要当本诸内。

下言讥为学，不以满自概。

唐之众诗人，区别各异派。

一经群子评，敛凿弃秕{左火右备}。

予曰吾圣俞，名足通后代。

答我文如韩，尚有六经在。

况吾何所立，闻誉若抱趸。

圣俞善诱掖，斯语不无戒。

意欲令吾曹，事业进以大。

我虽顽无能，闻此亦健快。

呼觞满自引，不畏坐客怪。

归来书短篇，聊以记所佩。

韩维

韩维　颍桥会曼叔坐中写呈

朔雪清初霁，风生翠柏阴。

星辰寒殿近，灯火夜堂深。

坐爱温炉密，欢从浊酒斟。

何当老吾里，杖屦日相寻。

韩维

韩维　颍桥路中别曼叔

磷磷清颍流，中截两崖断。

架桥在城底，斗出旷平漫。

阴风无边来，左右篷惊转。

我得感时节，跋马重为恋。

虽非远别戚，所恨良会散。

却想置酒地，松阴野色晚。

韩维

韩维　游北台

南谯古佳郡，四郊富登临。

晨跻北原上，却视涡水阴。

云昔魏太子，离宫构嵚崟。

故事邈已远，荒台犹至今。

危亭冠其巅，左右背长林。

是月暑尚盛，秋行不能金。

截然天地间，轩户萧以森。

凉风泛广坐，浊醪时一斟。

圆歌贯珠玑，丽句铿璯琳。

虽无管弦乐，所要在适心。

中宴下危磴，浮舟事幽寻。

披藻出潜蚌，回桡散游禽。

岸长草不断，城转树更深。

沙纹与水影，浮动光差参。

游鳞不知数，琐细如糁针。

四顾物色静，但闻天籁音。

羡此鱼鸟性，云飞而渊沉。

安得高世士，不为时好侵。

相携去缰锁，投竿坐清浔。

制芰为我裳，纫兰间予襟。

上歌唐虞道，寄适朱弦琴。

人生苟如此，何必组与簪。

韩维

韩维　游北园赋

多病伤春客，经时独掩扉。

偶随游骑出，已见落花飞。

芳草微迎履，香风细弄衣。

扁舟可载酒，便拟后浮归。

韩维

韩维　游北园辄成二颂呈芳公长老

万法都来一道场，游行何处不真常。

临风不用提玄旨，翠竹森森自短长。

韩维

韩维　游北园辄成二颂呈芳公长老

青山隐约林端见，碧水逶迤竹下来。

芳草落花无朕迹，与君亲到北园回。

韩维

韩维　游城南双塔寺

轲峨郭南门，台殿压长路。

青林四回合，飞鸟不得度。

房掩僧独禅，庭喧鸦正哺。

高萝走苍柏，丹花下垂布。

中园饶佳果，结子满朝露。

久后城邑居，乐与清境遇。

坐听百禽响，日晏不忍去。

微雨西北来，飒爽动林莽。

归鞅一回首，孤刹屹当午。

终期濯凉风，杖策纵高步。

韩维

韩维　游福圣院呈审言诸君

残春去无几，烦暑来已惭。

驱车九衢里，赤日汗两脸。

投身入佛寺，廊殿遂且俨。

老僧一何贤，为我拂清簟。

神轻反无寐，性达非有检。

啾啾雀声闲，悄悄人迹敛。

却思吾庐下，此乐不为欠。

新苹生明镜。密笋排翠琰。

时哉盍旋归，尘土吾已厌。

韩维

韩维　游汉高帝祠

平桥架荒堑，东上大冈尾。

冈头古木合，有庙荫其底。

摄衣升殿墀，龙瘢俨当位。

蝙飞画帐喧，鼠啮珠旒坠。

不知谁来祀，狼籍樽与簋。

残碑压鳌背，上有太和字。

去此数百载，文剥失所次。

伊人昔经构，视汉犹视彼。

徘徊怀古意，日暮悲风里。

韩维

韩维　游龙门归

洛浦残芳尽，来寻关塞春。

青林横石阁，翠壁涌金人。

涧草薰衣晚，松风落面新。

愁驱向城骑，还踏九衢尘。

韩维

韩维　游龙门诗十二首　白傅影堂

远人乘化往，生死不为累。

肖象即当年，忘言非翼世。

一奠祠下觞，清风肃然至。

韩维

韩维　游龙门诗十二首　宝应寺

林峦若无路，钟磬时出谷。

凿石排僧龛，研金画佛屋。

日没上方夕，明灯满云木。

韩维

韩维　游龙门诗十二首　广化寺

日照香刹端，风生石门下。

精诚或有祷，嘉况如可把。

安得飞片云，坐看灵泽洒。

韩维

韩维　游龙门诗十二首　利涉塔院

许公读书地，尘像一来拂。

门掩僧不归，檐低燕飞出。

高人不可见，石塔镇寒骨。

韩维

韩维　游龙门诗十二首　卢溪

伊人没已久，溪溜亦如线。

淳风揖老僧，清阴坐春院。

始晤入山深，幽林鸟声变。

韩维

韩维　游龙门诗十二首　菩提院望雒亭

兹亭何岧峣，下瞰伊与洛。

惟昔定鼎地，绝云飞观阁。

姬公安在哉，气象空回薄。

韩维

韩维　游龙门诗十二首　乾元寺

林深寺独在，谷转路犹邈。

徐行出万木，斗起造双阁。

一践清凉境，始知人世浊。

韩维

韩维　游龙门诗十二首　潜溪

李公旧林壑，及此与几授。

清泉流不竭，密竹老逾秀。

我惭疏野人，来值溪花后。

韩维

韩维　游龙门诗十二首　圣善寺

陟迳凡几盘，坐堂聊一息。

龙去空旧岩，崖崩有遗石。

不见林下僧，鸟啼山寂寂。

韩维

韩维　游龙门诗十二首　石楼

索回陟云根，结构出石面。

河倾八滩恶，野豁两崖断。

旷然怀抱开，举酒临壮观。

韩维

韩维　游龙门诗十二首　西溪

我从南岭来，引辔下云木。

不知溪流处，但见翠满谷。

凉叶覆山泉，脩篁医茅屋。

韩维

韩维　游龙门诗十二首　香山上方

贪奇忘我劳，上上不复省。

穷游尽人迹，却立看佛顶。

日暮不忘归，青山满烟景。

韩维

韩维　游龙兴寺

空庭落叶赤，联步得幽寻。

苏剥残碑字，尘昏古象金。

菊烟凄晚秀，松日淡秋阴。

南阳风埃满，禅关只自深。

韩维

韩维　游曲水园和景仁

楼峻城千堞，堤长竹万竿。

草芽生戢戢，花蕊落漫漫。

走笔狂吟放，扶筇醉步跚。

屡回宜舞袖，甘著堕游冠。

野来来窥坐，沙禽不避观。

两行桃艳暖，一道柳阴寒。

纵棹非寻戴，掀车免次栾。

官曹嗟倥偬，农事闵艰难。

急景三春好，浮生几日欢。

康强直行乐，此兴不应兰。

韩维

韩维　游首山夜马上作

苍岩出几曲，此与大道会。

回看灯火处，已在林萝外。

凉风生雨气，清月动山霭。

渐近平桥路，淙淙闻石濑。

韩维

韩维　游象罔亭偶成二绝

泛尽溪流数曲清，竹阴开处见新亭。

山翁不会题牌意，犹守枯支看道经。

韩维

韩维　游象罔亭偶成二绝

竹色隐波流不去，莲香浮坐断还闻。

诛茅结宇才方丈，占尽清风与白云。

韩维

韩维　游象之葆光亭因以寄之

或亭不到久，双桂长新梢。

窗静虫收网，檐低燕护巢。

晚花红自照，繁笋翠相交。

清景成虚委，知君叹系匏。

韩维

韩维　又赋京师初食车螯

翰林置酒冬之严，庶羞罗列穷脆甘。

有餽奇味众莫觇，久秘不出须宾酣。

红炉炽炭发其钳，金钟一引连三四。

满坐诧美欢笑谈，肯复重顾蛏与蚶。

京都贵人梁肉厌，远致异物无微纤。

骈珍错怪百类兼，何久遗此不得参。

乃知物用有远{下缺}

韩维

韩维　又和北轩竹上甘露

君家竹上露，点缀如明珰。

垂枝乍惊重，映日复能光。

聊可助清兴，安知为羡祥。

应从草制暇，延咏对华觞。

韩维

韩维　又和春游

青春之来漫无踪，但见佳气流融融，

天地百物和风中。轻雷殷出草根绿，

丹霞散作枝上红。鸣蜂喧空蝶扑地，

似与游人报芳意。东城南陌交输辔，

朝尘暮雨才几日，已见残花落和积。

人生劳苦诚可悲，奔走事役无休时，

天意以眷使其熙。会须举洒烂漫醉，

当与不取庸非痴。

韩维

韩维　又和馆西迎驾

宫树烟开敞禁扉，儒冠罗立望天威。

霜清广殿鸣鞘肃，日上觚棱翠盖飞。

玉勒帊鞍经在御，锦衣腰剑士成围。

暂来直舍支颐坐，却听箫韶辇路归。

韩维

韩维　又和寒食感怀

絮飞丝堕满春阴，叹息流光节物深。

鸡鞠自喧游侠地，莺花空思长年心。

寂寥功业看孤剑，淡薄清怀寄素琴。

我亦新来有华发，并须携酒白头吟。

韩维

韩维　又和史院晚出

新雨稍添清禁润，斜阳初下直庐明。

方惭饱食无裨补，更作长廊百步行。

韩维

韩维　又和杨之美家琵琶妓

杨群好古天下无，自信独与常人殊。

勤身所营世或弃，反眼不顾我以趋。

彼其察物类有道，能取精妙遗其粗。

官卑俸薄不自给，买童教乐收图书。

客来呼童理弦索，满面狼籍施铅朱。

樽前一听啄木奏，能使四坐改观为娱。

有时陈书出众画，罗列卷轴长短俱。

破缣坏纸抹漆黑，笔墨仅辨丝毫余。

补装断绽搜尺寸，分别品目穷锱铢。

以兹为玩不知老，自适其适诚吾徒。

岂无高门华屋贮妖丽，中挂瑶圃昆仑图。

青红采错乱人目，珠玉磊落荧其躯。

苟非绝艺与奇迹，杨君视之皆蔑如，

杨君如古天下无。

韩维

韩维　又和原甫省壁画蟹

天工不为神，众物自我具。

钱侯扫墨笔，敖跪生指顾。

如依石穴出，尚想秋江度。

真伪本相夺，安知彼非误。

韩维

韩维　又和子华

沉阴消尽见春和，初放扁舟溯绿波。

水际踏青怜日暖，林间举白为花多。

狂从田妇窥篱看，醉任家童乔鼓歌。

年少纵欢饶点检，老欢终不挂谁何。

韩维

韩维　又绝句

芙蓉落尽荷叶黄，西风测测梧桐凉。

岁登讼息休吏早，林间独坐歌还乡。

韩维

韩维　又灵沟道中

春风来无迹，泱莽天地和。

群生乐时阳，众鸟舞且歌。

嗟尔道旁叟，寒馁独见罗。

短席不自蔽，皮骨撑枯柯。

呼童间所以，口噤不能哦。

所见且如此，况馀生齿多。

吾闻古三代，仁术固匪他。

老幼孤洎疾，饩养平不颇。

斯道久寂寞，吾悲其奈何。

韩维

韩维　予会宾答微之惠诗

官冷身闲百不营，一时高会得耆英。

杯心酒气兼香重，池面水华共月清。

铁骑忽从弦上出，水龙争向笛中鸣。

白头学士耽禅习，未免诗魔揽道情。

韩维

韩维　予招宾和微之

恩予琳宫庇病身，闲中得近酒杯频。

偶成五老追前会，仍喜三公作主宾。

欢兴到来歌自发，吝情消尽语皆真。

时人不用惊疏放，同是义皇以上人。

韩维

韩维　与江梅景德夜归

吾交陈与谢，屡结东城游。

春宵灯火繁，跃马此道周。

怀人邈可远，念岁忽以遒。

况自抱私感，归来清泪流。

韩维

韩维　与林大夫谢灵寿杖

万岁山中美木成，古今灵寿得嘉名。

龙鳞未测他年化，蜗角先从每节生。

禅拟问来须便打，醉思吟后不妨行。

使君有惠怜衰{上艹下尔}，欲报惭非藻思清。

韩维

韩维　与张仲巽游善护院

高城面修涂，呀豁若箕口。

铅石释子庐，苍柏荫庭牖。

翘翘幕中彦，疏怀脱喧垢。

结辔游禅扃，弹弦栾嘉友。

华榱翳广坐，仰视眩丹黝。

朱光羞晨樱，绀玉折春藕。

初筵颇清简，中醉稍喧糅。

歌休众管作，今发洪钟叩。

横浮或见违，义蕴□□□。

酒酣隘常见，大观资远取。

上跻危磴盘，却立土崖斗。

长川自西来，逶迤带坰薮。

绿树下成列，猎猩清风走。

侧身宇宙间，群动何纷纠。

自顾龌龊极，天地一罂缶。

安得修灵根，超然出诸有。

韩维

韩维　雨过化光西斋

华屋衡茅接，闲门杖屦通。

客来非载酒，君坐正书空。

白菊晚霜后，青蔬寒雨中。

从今日无事，来听行窗风。

韩维

韩维　雨后之南陵点馔

斋房厌危坐，出户旷舒散。

草木雨多思，云山晚相乱。

索回俯川陆，窈窕见楼观。

耳目久尘埃，兹辰一湔浣。

韩维

韩维　圉城视囿

下马步榛荟，吊古高阳门。

鸣蜩乱深樾，蔓草被颓垣。

席阴得佳木，解带休我烦。

二年官儒馆，始叹吏役喧。

学圃蹈孔戒，征利服轲言。

黾勉职事间，大惧失所存。

秋风熟梨枣，令人思故园。

韩维

韩维　玉汝弟创治新居作诗见诒次韵为答

止足嘉言每念兹，不应华发叹归迟。

非关启第夸三战，直为营巢欠一枝。

盛放清风来北户，细分鸣溜入西池。

十年契阔多遗恨，今日欣同仲氏篪。

韩维

韩维　玉汝惠猫头笋

汉臣问鹏曾游地，腊祭迎猫始出林。

解箨光先凝片玉，含甘珍重等兼金。

韩维

韩维　浴普静同江二李叔中道赋

夜来飞雨濯残芳，绿遍童童佛树行。

把酒可劳悲暮节，振衣还自喜微凉。

清帘不下轻颺燕，别院时来暗霭香。

自是嵩阳欲归客，为公聊尽次公狂。

韩维

韩维　寓展江亭谢尧夫寄酒及花

措枉我先违陛石，均劳公亦下堤沙。

已欣晚岁逢良友，更喜高秋见好花。

旨酒芳新来似水，危亭清绝至如家。

三杯举白歌相和，忘却风前两鬓华。

韩维

韩维　元道席上得秋风为题下为韵送广信舍弟

秋风感人切，况在欲别者。

狂翻断蓬转，寒助离樽泻。

吹云急燕雁，猎草嘶代马。

莫作塞垣声，端令客泪下。

韩维

韩维　元日寄袁州仲文兄

前日都门尽鹢飞，秋风执别泪交颐。

清朝远谪庸非命，直道终申自有时。

佳句应因子卿赋，胜游仍共鹡鸰期。

宜春台上春归早，谁伴花前酒一卮。

韩维

韩维　云

抱石情虽久，为霖意若何。

天心如见用，风力不消多。

冷湿朝仙洞，寒迷宿岛窠。

飞扬终得路，曾入汉皇歌。

韩维

韩维　运判再以前韵见寄

突兀朱堂冠北城，云峰满目互阴晴。

凭栏不负思山意，对酒何烦考鼓声。

清话从容双尘秃，雕章温丽百金轻。

归轩未必能相迟，梦绕西湖春水生。

韩维

韩维　载酒过景仁不园

地胜依危堞，城高若半峰。

衔觞惊岁序，候雪仰云容。

不假猫滋竹，须防犬败松。

顾惭文俗吏，游步蹑仙踪。

韩维

韩维　再赋颂二首

两膝双盘一足垂，历然宾主席间仪。

惟应露柱方能识，只巩仙陀也不知。

韩维

韩维　再赋颂二首

阳景朝来释冻凘，水边林下好追随。

灵山一会何曾散，莫学时人语别离。

韩维

韩维　再和昌言喜雪

精祷潜通上下神，恍然佳气一朝新。

隆楼杰阁偏宜晓，杭木残莇尽变大师傅。

有客裁诗传锦段，谁家度曲试朱唇。

相思不得相从乐，虚作箕嵩无事人。

韩维

韩维　再和昌言喜雪

愧无奇策辅吾皇，乞得闲官老故乡。

壮志未甘悲白发，欢情犹看舞红妆。

长歌不计闲光景，吟苦难滋旧肺肠。

多谢同心二三友，每传佳句挹华觞。

韩维

韩维　再和二首

壮岁希高事独清，介然何意慕三旌。

无邪每奉先儒戒，有犯常存狷者情。

任重股肱惭暗弱，老全骸骨赖休明。

非因大旆闲来往，仲蔚蓬蒿绕舍生。

韩维

韩维　再和二首

应为开门近太清，故携歌管逐双旌。

酒逢欢后宁论量，语到真时不属情。

木叶吟风千籁作，菊丛含雨万珠明。

知公几案常丰暇，诗思如泉日夜生。

韩维

韩维　再和乐道

凤凰台下芳林合，鸭子陂中绿水深。

不惜清光输曲沼，欲将幽韵伴鸣琴。

余波及晋良惭昔，春服沿沂正在今。

洗耳濯缨何足道，愿同沉醉复高吟。

韩维

韩维　再和尧夫同前

朱弦四十昔尝闻，艺不论多贵绝伦。

少损新声放平淡，免教醉杀白头人。

韩维

韩维　再和尧夫同前

教得新声十二弦，每逢嘉客便开筵。

春湖水绿花争发，好引红妆上画船。

韩维

韩维　再和尧夫欲借琵琶妓

画船西去水成乡，玉管朱弦出上方。

衰病不须多酌我，次公非酒亦能狂。

韩维

韩维　再和尧夫欲借琵琶妓

谢公故事常携妓，白傅高年自唱歌。

更假红妆知有意，欲添尊酒十分多。

韩维

韩维　再游卞氏园亭

多谢春风意，残芳得我游。

绿阴人去远，翠竹鸟啼幽。

醉舞纷无次，狂歌漫不收。

林间簇车马，欲去尚迟留。

韩维

韩维　再游薛园

朱樱满芳林，夏景始去变。

郊园掩深寂，休驾一来玩。

残花扫空蹊，密竹乱清涧。

置酒临层轩，波禽俯鸣泛。

南风扬绡衣，微暑忽飘散。

感此幽思生，吾其老佳观。

韩维

韩维　早登襄城之龙山呈曼叔

鸟啼斋前树，促驾吾当西。

朝从良友别，夕赴幽人期。

方以会合喜，敢曰道路疲。

予戆昧时利，百事弃不为。

惟有好贤心，未愧缁衣诗。

韩维

韩维　曾通直见惠风琴

剡竹纫丝匠意深，冷然终日自成音。

吾君方急民财阜，好助薰风入舜琴。

韩维

韩维　赠卞大夫

鍊得朱颜老不衰，归来三径有余资。

青林蔽日深开第，翠竹生寒密映池。

明月泛觞频度曲，华灯照序未收棋。

白头默坐公毋怪，独爱泉声入夜时。

韩维

韩维　赠曹大夫三绝

落落明珠骇暗投，知君所得在无求。

直须言下通非句，识取澄潭皎洁秋。

韩维

韩维　赠曹大夫三绝

窃禄偷安到白头，一闻高韵使人羞。

如今便欲归休去，已愧迟君八九秋。

韩维

韩维　赠曹大夫三绝

势利驱人去若流，君才六十便归休。

归时不及家无有，但问松安竹健不。

韩维

韩维　赠昌言太中

春风吹袂逾岭，秋雨随轩达颍亭。

达理偶同无剩语，论交虽晚便忘形。

两株枯木同危坐，数朵寒花伴独醒。

鸭子陂头好光景，几时重见聚华星。

韩维

韩维　赠香严敷老慧照上人

胜地名蓝代有人，惟公传得国师真。

苍崖翠壁风流在，杰阁隆楼指顾新。

半死半生排俗世，一颦一笑是家珍。

欲知闻法诸天喜，庭下于今有瑞筠。

韩维

韩维　赠在己上人

人生天地间，万物同一理。

子今名已是，智要独在己。

乞诗东南归，固已谢尘滓。

东南美林壑，佛刹净如水。

勉当穷吾言，将有大于此。

韩维

韩维　展江亭海棠四首

占尽人间丽与华，白头判得醉流霞。

谁将法锦翻新样，红绿装成遍地花。

韩维

韩维　展江亭海棠四首

昔年曾到蜀江头，绝艳牵心几十秋。

今日栏边见颜色，梦魂不复过西州。

韩维

韩维　展江亭海棠四首

红糁妆条嫋嫋长，人间不合有天香。

千觞未足酬佳丽，回首东风更断肠。

韩维

韩维　展江亭海棠四首

人避寒风与暖曦，年年长此探花期。

如今太守尤珍受，只许官娃带一枝。

韩维

韩维　展江亭看海棠遇风

少陵昔日富辞华，愁见飘零万点花。

写物高才从古少，伤春情绪此时加。

恨无巧语谗风伯，直欲狂图系雨车。

莫怪晚来觞屡釂，白头判得醉流霞。

韩维

韩维　招景仁饮

红薇花拆萱草丹，万铃嘉菊重台莲。

问公此时胡不饮，乐有至理须鑽研。

后夔已远师旷死，寂寞千载无其传。

公穷天数索圣作，坐使绿鬓成华颠。

屠龙绝艺岂世用，仪凤至业非公专。

洛阳有客金石坚，持议不屈难鑱镌。

园收独乐会真率，以劳校逸宁非偏。

古称两忘化于道，此理岂不旷且然。

折花持酒待公醉，乐至无声方得全。

韩维

韩维　招王微之

龙图老学士，腰痛比如何。

久阕新诗和，应寻曲旧歌。

梅红轻绽萼，池绿细生波。

欲与君同醉，春风试舞罗。

韩维

韩维　招彝叟厚之饮台上花间

恍然身世出尘心，香霭只园地布金。

秉烛听歌不知醉，夜深清露满衣襟。

韩维

韩维　照禅师久欲一见比至汝则已游矣因题广惠

高僧寂寞空尘坐，古寺悲凉足野风。

道在岂须烦目击，亭前双柏自葱葱。

韩维

韩维　照邻从予假韦苏州集因以诗致之

都官郎署老，平淡古人如。

更觅苏州集，长依释子庐。

室中无净几，门外自华舆。

为问萧疏意，如何善福居。

韩维

韩维　之灵岩三首

积阴旷初霁，策马望嵩洛。

斜日黑云西，回光照城郭。

牛散陂草深，蛙鸣沟水浊。

雷远尚馀音，山前垂雨脚。

韩维

韩维　之灵岩三首

朝行曲河道，暮夜不遑止。

野草熏满衣，山蝉鸣裂耳。

我仆痡秋阳，我马困石齿。

未厌行役劳，当前碧蒿起。

韩维

韩维　之灵岩三首

山高景逾变，所览今非昨。

云覆嵩顶寒，河倾滩面□。

□中塔庙涌，日暮钟磬作。

延首望洛城，气象□□□。

韩维

韩维　之石窟寺马上作

今辰忘我劳，幽事随所历。

翠麦回一川，黄花明半壁。

山林契宿尚，老大悲物役。

便欲从溪僧，分居窟崖石。

韩维

韩维　之石桥

闻说西桥水树间，不辞驱马涉风烟。

疏篱老屋临官道，瘦棘荒茅蔽石田。

欲下鸣鸦盘木末，远来惊雉落山前。

瓢中幸有村醪美，不怕春寒雨满川。

韩维

韩维　之祀奉呈同行二进士

煌煌儒者宫，是惟风教首。

群贤日造集，经训谨传授。

公田有常廪，著令所从久。

逋租积岁月，课督岂宜后。

浮舟山区郊，秋日丽榆柳。

幸同二三子，谈笑失炎昼。

鄙生窃薄禄，万补无一有。

伫观盛化流，朝列登秀茂。

彼微主簿官，岂敢息奔走。

韩维

韩维　之雍丘舟中奉寄少述处士明叔公縜

柔橹咿哑画鹢东，翛然清兴不知穷。

新秋草树轻凉外，落日帆樯远思中。

人事感心怀素友，年华催鬓作衰翁。

江湖旧约今仍负，肠断从南万里风。

韩维

韩维　治圃

久雨地气泄，百草日以滋。

勃然翳我圃，积茀不可治。

遂信萧艾质，唐突兰蕙姿。

鸿鹄不肯下，跳蛙恃而嘻。

长林困缠绕，萝蔓郁四垂。

青云避蒙密，白日为蔽亏。

久与人迹绝，阴有物怪窥。

涉米月既仲，藄人事芟夷。

援斧一挥拂，榛芜为之披。

俯怜蚁穴乱，坐听虫响移。

濯濯行树色，涓涓佳菊枝。

凉风自西来，众叶光参差。

墙堵豁已云，南亭见华榱。

却下走直道，无复蛇{尴监换虫}疑。

维此峙嘉堋，饮射之所施。

循玩失前秽，放怀得新怡。

如昔汉初定，礼法坏不支。

叔孙划秦弊，树茅绝其仪。

皇皇天子庭，一旦罗尊卑。

表位肃以整，衣冠纷陆离。

圃也不足道，拔邪亦由斯。

作诗轼永歌，愤涕下交颐。

韩维

韩维　致仕后次韵答张念七

颍水箕山一老生，漠然心境两俱平。

倘不物外皆如寄，腰底悬金壁挂缨。

韩维

韩维　致仕后次韵答张念七

一榻高眠只自思，累朝荣宦竟何为。

颠毛白尽朱颜改，惟有丹心似旧时。

韩维

韩维　滍城

駸駸二三骑，南并横山去。

山穷远川出，始见滍阳树。

荒城萝茑合，表里无寸土。

但闻鸟啼声，不见鸟啼处。

呼儿开棘扉，扫榻坐茅庑。

清泉给盥濯，凉风生仰俯。

浊醪稍似佳，山果来近圃。

始酌薰然和，中饮淡无虑。

案头义皇经，编绝几见补。

先生发其微，大义谈四五。

纷攘自诸家，简易独太古。

形骸非我有，冠带尚谁取。

道存固匪外，两致默与语。

是时季春望，山月夕已吐。

清光出深竹，叶上露如雨。

寒侵毛骨生，思有烟霞举。

却念人世间，纷纷何足数。

韩维

韩维　置酒湖光亭示幕中诸君

东风不能和，朔雪屡成晦。

置酒高亭上，豁与清景对。

霏微远林表，萧散平湖内。

稍急征雁群，偏凌舞姝态。

为藩昧仁术，抚事增永慨。

闾阎半无褐，畎亩方兴耒。

幸祈阴沴消，庶卒丰年赉。

韩维

韩维　种柏寄苏子美

人皆种花我种柏，为此劲性寒不易。

三春虽怜少姿媚，岁暮方看霭颜色。

南堂之南可数到，列树六本翠磔磔。

安得驿使向姑苏，持以赠君比明德。

韩维

韩维　仲连兄治南堂

予生乏时用，惟懒性所便。

强輓亦已退，虽鞭讵能前。

有园不盈亩，正在居南偏。

荒埋日失治，坐惜嘉观捐。

伯氏解官守，燕居此回旋。

芟鞠属时暇，斫枯候春妍。

面堂一径直，夹树兰与荃。

畚上艺佳卉，沼盆注清泉。

东风过墙头，朱白争繁鲜。

芬香四飘散，蝶蜂来飞聁。

向时疏懒人，游步始连连。

微勤不少施，胜赏得以专。

才劳拙者逸，此固物理然。

作诗代俳笑，以继南华篇。

韩维

韩维　仲夏田家

仲夏农务急，老壮纷盈畴。

上天无愆沴，登我蚕与黣。

晨兴腰镰出，子妇向田头。

绿树绕阡陌，当昼岂暇休。

柔丝缫满盆，新实已可羞。

归来一欢笑，卒岁期无忧。

为民各有业，处世无异谋。

但愿岁尝然，囷廪有乾糇。

糟床注浊酒，邻里日相求。

韩维

韩维　众举毗卢作僧正以诗勉之

庵前谁为子磨{博十换土}，春莺巧啭忽当筵。

共嗤白传辛勤甚，万唤千呼始上船。

韩维

韩维　众举毗卢作僧正以诗勉之

遇酒逢春触处春，白头相视若天伦。

须知丞相官仪重，不及琳宫自在人。

韩维

韩维　重修西轩席上与弟侄皆赋

明窗散群帙，于此穷曛朝。

竹色晚逾翠，草芽寒不彫。

志惭仲举大，节异渊明高。

孔门有内乐，愿附斯人曹。

韩维

韩维　重阳对雨招介甫

积潦行车绝，高舂闭户眠。

萧条黄叶下，冷落菊花前。

废卷怜佳节，衔杯想少年。

君来慰愁坐，厩马疾于烟。

韩维

韩维　子华兄生日五首

秀眉华发貌安和，五福于今得最多。

诸圣共忘心外境，八仙同入饮中歌。

韩维

韩维　子华兄生日五首

池面和风丽稍开，翠条芳甲满春台。

笙歌竞奏长生曲，兄弟华颠对举杯。

韩维

韩维　子华兄生日五首

萱甲微抽碧玉簪，已惊花艳动筠篮。

便须行乐迎东律，莫为回神滞北庵。

韩维

韩维　子华兄生日五首

柳阴散释真阳艳，妄虑消除至道冥。

浮世短长何足道，须知时节在明星。

韩维

韩维　子华兄生日五首

白鹤群飞散作阴，方春膏雨一犁深。

只知万物含芳润，谁识清通造化心。

韩维

韩维　子张子夏庙同邻几圣俞过作

峨峨道旁庙，庭户焕丹黝，

恭闻师商贤，下拜奠卮酒。

大梁故王都，豪杰所奔走。

当时多尊荣，死不道人口。

二君夫何为，血食独传后。

岂于圣人道，自托致不朽。

荒坟几相望，荆棘不盈亩。

衣冠应作尘，制度复何有。

得无埋奇书，文字暗科斗。

怀古意惨淡，春风一搔首。

犀皮包玉束作斤，有餽为子盘中珍。

爱之不欲食客众，夜密置酒呼其邻。

作诗盈纸颇环怪，胄出恐是龙之真。

流涎溢吻极称诧，两都无芹吴无莼。

念我故园事栽插，独于此物尤勤勤。

春芽怒迸地皮裂，采掇入撰无虚晨。

独留晚出补林罅，几日不见长过人。

新梢秀叶动清景，荫藉往往铺吾茵。

而今安得复致此，腹饱藜苋身埃尘。

韩维

韩维　字谷道中

驱车背河去，鸡犬几家村。

山断春风急，云生野气昏。

涉溪沙水乱，步迳草花繁。

谷口多幽思，青林啼鸟喧。

韩维

韩维　自城南濠上步月之葆光

厌踏尘中路，远寻濠上行。

水声喧夜堑，月色满春城。

{街圭换土}{街圭换土}交游乐，依依里巷情。

优哉不知老，何暇慕轩缨。

韩维

韩维　自静教院晚步潩上

雪尽冈头路，风和腊后天。

人安闲淡内，鸟下寂寞前。

冻水晴初浪，荒城晚自烟。

西桥车马急，归意尚留连。

我质本瑚琏，宗庙供频蘩。一朝婴祸难，失身戎马间。

宁当血刃死，不作衽席完。

汉上有王猛，江南无谢安。

长号赴洪水，激烈摧心肝。

宋夫有天下，坚正臣礼秉。

开国百战功，每阵惟雄整。

及侍周幼主，臣主常炯炯。

帝曰卿北伐，山戎今有警。

死狗莫系尾，此行当系颈。

即日辞陛下，尽敌心欲逞。

陈桥忽兵变，不得守箕颍。

禅让法尧舜，民物普安静。

有国三百年，仁义道驰骋。

未改祖宗法，天胡肆大眚。

细思天地理，中有幸不幸。

天果丧中原，大似裂冠衽。

君诚不独活，臣实无魏丙。

失人焉得人，垂戒尝耿耿。

江南无谢安，塞北有王猛。

所以戎马来，飞渡巴陵境。

大江限南北，今此一舴艋。

本期固封疆，谁谓如画饼。

烈火燎昆冈，不辩金玉矿。

妾本良家子，性僻守孤梗。

嫁与尚书儿，衔署紫兰省。

直以才德合，不弃宿瘤瘿。

初结合欢带，誓比日月昺。

鸳鸯会双飞，比目愿长并。

岂期金石坚，化作桑榆景。

旄头势正然，蚩尤气先屏。

不意风马牛，复及此燕郢。

一方遭劫虏，六族死俄顷。

退鹢落迅风，孤鸾吊空影。

簪坚折白玉，瓶沉断青绠。

一死空冥府，忧心长炳炳。

意坚志不移，改邑不改井。

我本瑚琏器，安肯作溺皿。

志节匪转石，气噎如吞鲠。

不作爝火燃，愿为死灰冷。

贪生念黮蛾，乞邻羞虎穽。

借此清江水，葬我全首邻领。

皇天如有知，定作血面请。

愿魂化精卫，填海使成岭。

韩晓

韩晓　崇仁县后白莲花

东皇发生无贤愚，祝融长养无枯偏。

一般薰风同芊芊，何独芙蕖多靓妍。

小荷出水浮青烟，沈郎抛下买春钱。

相看高柄绿又圆，谁家绀幰驰长川。

美人酡彦立幰边，疑是水府集诸仙。

严妆一一皆青钿，凌波罗袜行蹁跹。

望中娟丽未足怜，别有一种尤天然。

珍珠帘卷水晶輟，不有铅华施紫绵。

冰股玉骨妙无前，恍若广寒坠婵娟。

层台细蕊黄最鲜，俨然玉女侍尧天。

扬州盘盂休独传，拱手宜推先着鞭。

虽云红紫难差肩，未必时人眼所便。

一杯劝花且盘旋，慰我天涯尘土缘。

回首水乡兴益坚，鉴湖十里花相连。

无端名利苦萦牵，簿书丛裹将三年。

何当归去守一廛，月明重上采莲船。

韩信同

韩信同　翠屏霁雪

寒林静对屏翠屏，六花庄点风景清。

四川簇簇琼瑶树，恍然照映之兰庭。

寒生晴光色烁烁，含辉照耀银海明。

岣岩石化昆山玉，负喧猿猱出深谷。

可耿不老出白头，梅萼藏春暗香馥。

紫阳留识歌翠寒，中有玉人在其间。

道傅前圣发未发，教开来学难亦难。

豁然胸次冰雪释，白照红日上圃圃。

韩信同

韩信同　蓬莱飞峰

海上神仙名自昔，来去随潮无定迹。

天人俯鉴念虚浮，六邦顶戴穷神力。

群仙贝尔蕊珠宫，多种瑶芳琼草碧。

依然根著不坚牢，飞入石堂作南壁。

螺纹蛎迹石龙存，云气随潮时雨湿。

仙风飒爽生羽翰，招纳霓裳羽衣客。

试等绝顶望五湖，高楼洞天才咫尺。

摇炉灰冷多等真，九转丹成人未识。

云

云鹤迹托来篇，王郑真人久相忆。

韩信同　棋盘仙迹

唐山绝顶棋癀　石，戏局流傅名自昔。

仇勒细间白发翁，云是仙人曾对奕。

苔封石灯不敢多，竹引清风时拂试。

个中黑白子不留，想是仙童为收拾。

又不闻樵采之人王子质，邂逅仙人执手谈，

赢轮未决藏机密。贫看柯烂不知时，

少憩山中方七日。谁识囊中日月长，

归来尘世无相识。

韩信同

韩信同　双柱擎天

白鹤岧岖枕江曲，接岫连峰衍林麓。

石堂峻峭万山雄，拥翟亭亭多乔木。

双撑石柱峙东南，势力擎天名不俗。

钟英特产栋梁材，不随簪缨美如玉。

左接蓬莱右洞天，峰前水带萦九曲。

依然纪出武陵源，拟就峰傍新卜篵。

鹤归错认华表存，应笑世人枉追逐。

韩信同

韩信同　岳王墓

妖星隳地芒角赤，龙剑悲吼风萧瑟。

中原王气挽不回，将军一死鸿毛掷。

秦空小儿真戏剧，播弄造化摇枢极。

指雌为亲忠且逆，双手上遮天眼碧。

九重茫茫隔天日，无由下烛臣愚直。

臣愚万死不足惜，国耻未湔独愤激。

古坟埋冤血空沥，西风年年土花蚀。

我恐精忠埋不得，白日英魂土中泣。

请将衰骨斲苔痕，献作吾皇补天石。

韩彦古

韩彦古　绍兴士人

绍兴士人，高宗绍兴末曾题诗鸣山祠。

事见《贵溪县志》卷一○。

韩彦古

韩彦古　题大智院明月巢

清风去无尘，白云来无心。

一笑玉溪上，落花流水深。

韩彦古

韩彦古　题鸣山祠

自系牛昌隐，威风震海寰。

待吾谋用日，同共扫完颜。

韩彦质

韩彦质　高宗皇帝挽祠三首

大历开真主，群雄控六飞。

山河千载业，天地一戎衣。

复古边疆定，销兵圣母归。

依然兴礼乐，文武遍郊畿。

韩彦质

韩彦质　高宗皇帝挽祠三首

为物聊经世，本无黄屋心。

重明得传器，大业若遗簪。

典册褒崇极，庭闱孝养深。

昊天归德报，不使二毛侵。

韩彦质

韩彦质　高宗皇帝挽祠三首

八秩归希有，三灵感具衣。

鼎湖龙已远，汾水雁空飞。

羽卫愁无色，风云惨不晖。

惟余功与德，千古欢巍巍。

韩扬

韩扬　秋兴亭

贾载尝为郡，名亭建此邦。

近山连大别，远水接长江。

待月凭东槛，来薰起北窗。

四时皆有兴，秋兴独难降。

韩漪

韩漪　六经阁

小楼灯火夜青荧，风撼梧桐客梦惊。

谁家更理琴乌曲，误听壁间丝竹声。

韩亿

韩亿　和崔象之紫菊

紫菊披香碎晓霞，年年霜晚赏奇葩。

嘉名自合开仙府，丽色何妨夺锦砂。

雨径萧疏凌藓晕，露丛芬馥敌兰芽。

孤标只取当筵重，不似寻常泛酒花。

韩亿

韩亿　洋州

梁州邻左右洋川，气候融融别是天。

地僻过冬稀见雁，箐深初夏已闻蝉。

乡风与蜀微相似，驿路见秦旧接连。

骆谷转山围境内，汉江奔浪绕城边。

展开步障蘩花地，画出棋枰早稻田。

远寺径危攒迸笋，后园池冷软飞泉。

秋深满院芭蕉雨，晚色临轩薜荔烟。

南浦采蒲当凛冽，西溪踏石向暄妍。

夕阳道观鸣钟鼓，夜月人家奏管弦。

杨柳影中沽酒市，芰荷香里钓鱼船。

珍禽听久名难辨，新果尝余味更全。

野渡潮平分浅濑，群楼云散露高巅。

喧阗鼓吹迎神社，狼籍杯盘送客筵。

慈行清筠霜斗腻，海棠堆艳火争燃。

苍崖险峻应藏虎，碧洞阴深恐隐仙。

妓女从游持翠盖，士流寻胜擘香笺。

戚姬庙宇青芜没，和相诗碑绿藓沿。

三县俗淳宜静理，两衙事简可闲眠。

纷华度岁他乡外，幽趣终朝在眼前。

不为近颁明诏下，及瓜情愿满三年。

韩亿

韩亿　重九席上观金铃菊

黄金缀菊铃，兖地独驰名。

细蕊浮杯雅，香筩賏露清。

风休沈夜警，雨碎入寒声。

自此传仙种，秋芳冠玉京。

韩绎

韩绎　送周知监

蜀土风景信不好，君之所治兼蛮夷。

山高地仄江水恶，刀耕火利黎民疲。

韩玉父

韩玉父　题漠口铺

南行逾万山，复入武阳路。

黎明与鸡兴，理发漠口铺。

昩江在何所，极目烟水暮。

生平良自珍，羞为浪子妇。

韩煜

韩煜　奉亲两载为民祈蚕作竞渡於此以五十六言即事

中巴旧说古刀州，环壁依城水自流。

鱼米岂殊京洛在，人民轻向死生不。

我来二载无青眼，心叹三农空白头。

修禊何妨书即事，放怀杯酒问田畴。

韩元吉

韩元吉　八冬苦雨祷晴幸应刘若讷惠诗为贺因次其韵

雨余云杪澹疏星，老病窥帘眼自明。

农事已知今岁好，天公賸放十分晴。

韩元吉

韩元吉　八冬苦雨祷晴幸应刘若讷惠诗为贺因次其韵

酒难忘处能消日，雨不愁时任戴星。

欲和新诗无好语，竹窗灯火夜晶荧。

韩元吉

韩元吉　八冬苦雨祷晴幸应刘若讷惠诗为贺因次其韵

灯花作喜夜来占，楼角初晴月似镰。

便说市亭新酒美，好风寒日舞青帘。

韩元吉

韩元吉　八冬苦雨祷晴幸应刘若讷惠诗为贺因次其韵

麦田秋过未休工，{左禾右罢}稏如云白雨中。

乞得晴明三十日，披襟可咏快哉风。

韩元吉

韩元吉　跋北齐校书图

高齐校雠谁作图，一时紬书亦名儒。

纲罗卷轴三千余，欲儒非真类迂愚。

雌黄是正定不抚，虚文末学徒区区。

岂识治道通唐虞，语言从高馆希石渠。

后来御览嗟何书，修文偃武事益诬。

转头来函城已丘墟，峨冠广袖长眉须。

丹书写此犹不渝，高鬟侍女曳红裾。

两骓帕鞍立奚奴，罢琴涉笔倾酒壶。

兰台供拟信乐欤，不知画手安用摹。

无乃逞巧聊自娱，千年视之一欷嘘。

君不见文皇学士十八人，谋猷事业皆功臣。

瀛洲旧图应更真，诸君寻观为拂尘。

韩元吉

韩元吉　宝林院次韩廷玉韵

山绕孤城水拍空，惜无残月照疏桐。

江干云断夜来雨，木末凉生秋到风。

六代兴亡知寺古，老禅神异载碑丰。

诗成极目苍茫里，惜别情怀醉梦中。

韩元吉

韩元吉　避暑灵泉分韵得水字

閒居亦无营，岁月驶流水。

适闻新蝉鸣，袢暑遽如此。

佳哉二三友，久要复邻里。

怜我疾病除，慰我怀抱喜。

居然肯见顾，岑寂聊启齿。

空山百无有，翠阜映清泚。

幽泉俯伴月，盎盎真石髓。

坐久得清凉，山瓶还屡耻。

一杯乐所遇，静胜有真理。

谁能走悬箔，赭门趁朝市。

炎歳不可触，暑雨欣渐止。

幸有故人风，相过时洗耳。

韩元吉

韩元吉　汴都至南京食樱桃

银盘日日饱朱樱，不负归辕过两京。

身到江南梅未熟，故国风味梦关情。

韩元吉

韩元吉　渨赴贵池簿

四十才生子，今年亦效官。

国恩期共报，世路觉尤难。

簿领犹应暇，诗书且细观。

传家门户立，即此慰衰残。

韩元吉

韩元吉　别范元卿

晴林绿树越江边，聊泊东来倦客船。

风引花香微近酒，水浮月色澹连天。

惊心朋旧皆千里，回首光阴又五年。

莫笑相逢便离别，此生身计已飘然。

韩元吉

韩元吉　别子云

离觞不解醉，愁多令酒醒。

别怀亦云恶，况此兄弟情。

春风酿寒雨，十日未肯晴。

回头易千里，江南短长亭。

韩元吉

韩元吉　病中放言五首

松窗永日度冰颸，坐觉清阴寸寸移。

境静故应閒可乐，形舑犹有闰相随。

尘埃末路思千里，风露何年饱一枝。

百岁穷通吾自了，闭门长咏子桑诗。

韩元吉

韩元吉　病中放言五首

长夏空斋冷欲冰，几愁无米溷邻僧。

途穷谁为一举手，计拙自宜三折肱。

风静鸢飞犹跕跕，日斜蚊聚已{甍瓦换羽}{甍瓦换羽}。

此身示疾非吾闰，卧看南山翠作层。

韩元吉

韩元吉　病中放言五首

岁月催人易白头，只应蝴蝶梦为周。

踡跹久悟人间世，汗漫已期方外游。

化鹤自知迷故国，断鳌今见立神州。

蓬莱水浅君须记，莲叶翩翩仅可舟。

韩元吉

韩元吉　病中放言五首

寓意平生止墨卿，转喉无奈触钱神。

敢将名利期当世，直欲文章似古人。

积雨尚添门外辙，颠风不扫甑间尘。

倦游傥有凌云赋，肯为黄金巧致身。

韩元吉

韩元吉　病中放言五首

少日功名谓立成，壮年漂荡已心惊。

正平只合依文举，元亭何妨慕孔明。

墓上征西真底用，生前杯酒未宜轻。

田园待足何时中，归赴空山猿鹤盟。

韩元吉

韩元吉　步月

山静水逾响，我行清夜中。

月华霜著地，云影浪摇空。

有酒不惜醉，无人谁与同。

嫦娥捣仙药，应厌广寒宫。

韩元吉

韩元吉　采箬亭

山缭重城水拍堤，雨晴秋浦静相宜。

新篁弄日千竿玉，纹簟披风八尺漪。

坐对芳洲端自乐，兴来小艇亦频移。

他年稳侍蓬莱殿，聊记高亭一笑时。

韩元吉

韩元吉　晨兴

北窗松竹夜萧骚，诗就呼儿进浊醪。

睡美不知新雨足，晓来南涧水声高。

韩元吉

韩元吉　乘潮遇顺风

忠信平生自可期，江神于我定相知。

顺风鼓棹潮如席，世事由来支险巇。

韩元吉

韩元吉　初见龟山塔

烟里微茫第一山，眼明白塔俯沧湾。

尘埃满面三千里，一笑相看似梦间。

韩元吉

韩元吉　初至上饶寄子云

险阻艰难客路赊，东西南北问生涯。

秋声瑟缩生梧叶，野景萧疏上菊花。

去国已惊身老大，无家空有泪横斜。

遥知载酒齐山寺，应忆年时醉月华。

韩元吉

韩元吉　春日

霏霏小雨映烟光，睡起文书正满床。

芍药倚阶才弄色，酴醾堆驾渐吹香。

林端好鸟犹相应，叶底残花欲自藏。

便觉春风如我老，须君驻世有奇方。

韩元吉

韩元吉　春日山中

杜陵爱饮觅南邻，我亦颠狂不奈贫。

渐有好花宜过雨，应须美酒细酬春。

十年乡国无穷思，千里江湖禾老身。

莫问空中厌愁寂，杏梢桃叶一番新。

韩元吉

韩元吉　春日书事五首

十年骑马听朝鸡，老窃州符簿领迷。

衙鼓不闻春睡足，闭门聊喜得幽栖。

韩元吉

韩元吉　春日书事五首

晓猿夜鹤寂无生，春至山禽百种鸣。

步绕新泉聊洗耳，由来心与地俱清。

韩元吉

韩元吉　春日书事五首

极目亭边花定开，野棠山杏手亲栽。

春风拂槛如何似，应记刘郎两度来。

韩元吉

韩元吉　春日书事五首

忆上金华第一峰，相君官重酒樽同。

梦寻绝壑谁重到，零落山桃小院风。

韩元吉

韩元吉　春日书事五首

溪边乱石蛟鼍卧，烟里千花锦绣园。

记得年时作寒食，山桥吹备雨中归。

韩元吉

韩元吉　慈云岭

极目慈云路，看山立少时。

湖光经雨阔，柳色泥烟垂。

琢石观蹲兽，镌崖读断碑。

西关知底险，抚掌笑儿嬉。

韩元吉

韩元吉　次韵陈子象十月惠牡丹

芙蓉扫地菊花陈，国色天香一夜春。

爱景自催芳意动，清霜不碍晓妆新。

长生便可书仙籍，上瑞端窒首贡珍。

诗就只应开顷刻，先生笔力起千钧。







卷112

韩元吉

韩元吉　次韵陈子象谢新火诗

曲水流觞迹易陈，水边那复御厨珍。

茶烟永日看轻颺，槐火今年又一新。

邻舍未应烦束缊，官庖犹幸有舆薪。

须公更试长檠夜，賸照歌台拂镜尘。

韩元吉

韩元吉　次韵答沈明远

如君绝足向风尘，顾我宜为途路人。

阿买八分时自笑，阮瞻三语讵能新。

狂谈尚欲嘲风伯，妙笔真堪赋洛神。

得酒相寻那厌数，醉归官长示应嗔。

韩元吉

韩元吉　次韵韩子师雪中二首

九门叠璧耀朝暾，不比千灯作上元。

天与蕊珠开汉殿，人将冰玉奉尧樽。

寒威已觉边声静，春意都随诏语温。

夜入蔡州飞将在，肯容敌骑妄称尊。

韩元吉

韩元吉　次韵韩子师雪中二首

曲樽高槛倚崔嵬，要是仙京白玉台。

云色自连鴗鹊动，天颜亦为近臣开。

光翻午夜浑疑月，花满新春未数梅。

自笑诗成无好语，但知缟带与银杯。

韩元吉

韩元吉　次韵韩子师游三洞过赤松

山城一雨足，水满高下塘。

好风从西来，萧然终夕凉。

娈彼池间莲，当轩洗红妆。

官事无时休，涉笔雁鹜行。

岂知青云客，夙驾游宝坊。

坐厌市井尘，步寻松桂香。

阴崖有灵湫，玉简帝所藏。

摘石收涧碧，梯空撷林芳。

金盘荐麟脯，冰壶注瑶浆。

更语妙道根，宝篆开函琅。

路转九曲溪，著足千仞冈。

旧闻井中丹，清宵发神光。

直欲饵碧霞，谁能捣玄霜。

朝来得君诗，险韵句复长。

使我鸿鹄心，歨为天际翔。

仙人亦举手，笑我徒奔忙。

语默付一笑，物我当两忘。

独携非有生，但醉无何乡。

韩元吉

韩元吉　次韵沆侄

平生作计本山林，便腹空余贮古今。

致主未忘他日志，归耕每动十年心。

疏翎浪喜烟霄近，弱植多惭雨露深。

早决儒科犹望汝，蛩然虚欲伫闻音。

韩元吉

韩元吉　次韵黄文铡秀才雪中诒且惠新柑

填空密雪借风威，深闭蓬窗昼掩扉。

待学仙人乘鹤驾，未容寒士泣牛衣。

连篇妙语千金重，满合黄柑数寸围。

细酌清樽酬夜月，更看庭树作花飞。

韩元吉

韩元吉　次韵金元鼎新年七十

七十古稀有，君今迁倦游。

危机直虎口，薄利只蝇头。

黄发宜登用，清时忍退休。

遥知江上宅，聊近水边鸥。

韩元吉

韩元吉　次韵金元鼎新年七十

论文倾满座，嗜酒见天真。

旧惬李君驭，今怀王翰邻。

欢情知老大，诗话僧清新。

莫作悬车念，滔滔且问津。

韩元吉

韩元吉　次韵李平叔直舍竹二绝句

寒梢到地不肯屈，迸笋出檐还作行。

故庆余韵占风月，要自劲节含冰霜。

韩元吉

韩元吉　次韵李平叔直舍竹二绝句

诗翁爱竹有佳句，诗就移官可奈何。

密叶岁寒应更好，賸来和雪看婆娑。

韩元吉

韩元吉　次韵李子永见庆新居

旋移桐树占高冈，更喜松筠翠作行。

檐外参差见林影，门前溶漾足溪光。

天涯留落还相识，地上经营岂太忙。

好事肯来三径在，已添篱菊待重阳。

韩元吉

韩元吉　次韵梁子张雪中约游湖上不至

东风阁雨酿重云，賸喜天街玉作尘。

梅已著花还点缀，柳能吹絮便争新。

湖光照坐偏宜晚，酒力欹栏别是春。

惭愧相如未能至，却将冰柱语惊人。

韩元吉

韩元吉　次韵鲁如晖雪晴

腊近千门雪，风高一夜晴。

醉余和初拥，梦破觉窗明。

鼙鼓三年戍，关河万里情。

应怜铁甲冷，烽火未须惊。

韩元吉

韩元吉　次韵任信儒见过

斗雀嗟穷巷，鸣驺枉故人。

尘埃生破甑，风雨垫乌巾。

别久情逾厚，诗来语更新。

囊空得珠玉，此段不全贫。

韩元吉

韩元吉　次韵少稷梅花

君不见江城梅花春欲动，剪冰仙人作花供。

客来酒尽甘啜醨，常恨公田无秫种。

雪晴梅蕊更可爱，百匝来看地犹冻。

杖藜一笑答春风，岂必鸣鸾与歌凤。

幽香要自己心情，冷艳不禁还目送。

兴来往往得佳句，落纸挥毫字尤纵。

却惊车阵有勍敌，旋结赵叟盟衡雍。

孤芳未省须刻画，百卉应先厌嘲弄。

我如蟋蟀鸣甘迟，君似骅骝骤难控。

相如上林晚奏雅，灵均喜橘工记讽。

不妨聊继广平公，东阁疏枝与君共。

韩元吉

韩元吉　次韵沈驹甫观石井

湖里驾鹅亦洞天，最奇山下石坳泉。

一泓自觉寒光净，六月都无暑气煎。

清似锡峰藏雨露，迥如篁岭閟风烟。

壁端旧乏骚人句，从此须君妙墨传。

韩元吉

韩元吉　次韵沈驹甫留别

笔下纵横自学林，胸中玉海更清深。

识君异县见眉宇，过我空山聆足音。

月近中秋还惜别，雪飞穷腊会重临。

闭门剥啄谁相问，与客宁论旧与今。

韩元吉

韩元吉　次韵沈明远春尽书事

街槐园柳绿初连，花尽春归思黯然。

密叶鸣琴清梦断，白云双眼暮山前。

韩元吉

韩元吉　次韵沈千里玉山道中风寄

霜晴怀玉自生烟，寒色凄凄过雁边。

路转湘南知几日，山连楚尾又穷年。

相期鸡黍情欢甚，惜别尘埃意黯然。

马上哦诗冲暮雪，甭风怀我北窗眠。

韩元吉

韩元吉　次韵沈信臣游龙焙

武夷仙人厌尘埃，金鞭白马飞崔嵬。

丹砂已就不可识，尚有瑶草分灵栽。

千花剪巧缀密露，秀色不待春风催。

东溪路入三千里，山如舞凤连翩来。

枪旗未动供采掇，垒鼓夜作空山雷。

苍虬绕圭龙护璧，面为铁石口琼瑰。

烹煎斗水出好事，珠璎玉字相萦回。

已嗟双井甘退步，况复日注真难侪。

我来窃食端为此，把玩一日三智力。

手奭清泉吊陆子，底用浊酒穷欢咍。

头风快愈春睡散，老眼尚为群书开。

知君此游更不恶，坐有纤纤时捧杯。

韩元吉

韩元吉　次韵升之皮秋怀

客至得浊酒，共饮消百臧。

凉飙飒短景，感此岁已秋。

忽惊草木陨，尚喜禾黍收。

九鼎岂不慕，二顷亦良谋。

住圣实有言，未觉富可求。

韩元吉

韩元吉　次韵石林见贻绝句四首

平昔勋名步玉除，碧油幢下见悬车。

定知他日平泉记，不数当年种树书。

韩元吉

韩元吉　次韵石林见贻绝句四首

敢从州县叹徒劳，斗米真成费束蒿。

一醉石林岩下月，世间无复武陵桃。

韩元吉

韩元吉　次韵石林见贻绝句四首

青山白水对开帘，佳句中边胜蜜甜。

机杼由来千丈锦，区区割截笑江淹。

韩元吉

韩元吉　次韵石林见贻绝句四首

先生德业万人雄，寻尺犹收爨下桐。

乞与朱弦弄流水，坐听岩壑起松风。

韩元吉

韩元吉　次韵宋传道夜雨闻捷

松庭竹户野僧家，独坐荒斋到日斜。

门外江风寒作雨，城头态鼓夜啼鸦。

对床更俗论心事，拥褐不惊逼岁华。

却忆巴山旧时语，梦回窗外已生花。

韩元吉

韩元吉　次韵宋传道夜雨闻捷

边地山川自汉家，衖旗图画拂云斜。

江干战骑膺如虎，塞上神兵斧似鸦。

羽檄故应烦号令，星车底用赋皇华。

军声旨日腾三捷，阵势他年本六花。

韩元吉

韩元吉　次韵唐与正喜雪二十韵

穷腊逢三白，山城两换年。

破寒初淅沥，作态正翩聁。

倚杖心逾喜，搔头意自便。

直疑填巨壑，岂惜泎长川。

宫粉惭施白，仙禽恨夺狡。

银床凝露绠，玉柱涩风弦。

径满巇难认，窗虚隙易穿。

共寻瑶草路，俱诵蕊珠篇。

猎骑朝群拥，渔灯夜独然。

凌风几阆苑，照日尽蓝田。

賸约佳宾集，先烦好句传。

荷枯疑璧碎，柳细讶丝牵。

有士迷青眼，无人笑黑肩。

丰年期不日，瑞气霭非烟。

竹密还争舞，梅疏只斗妍。

轻鸥随浩荡，戏蝶伴联翩。

强续麻衣咏，真逢缟带贤。

凋零属国节，片段广文毡。

短棹寻安道，高楼忆仲宣。

名驹纷照夜，无复爱连钱。

韩元吉

韩元吉　次韵王季夷时同宿蒋山

北山应见太清年，兴废由来亦偶然。

自我得之还自失，老禅刀尺尚相连。

韩元吉

韩元吉　次韵王季夷时同宿蒋山

草堂一壑转山腰，杖策无因隐士招。

蕙帐只应容我老，冷猿孤鹤夜寥寥。

韩元吉

韩元吉　次韵王季夷时同宿蒋山

当年丞相读书林，谁识更张万事心。

垄上牛羊共回首，插天乔木暮阴阴。

韩元吉

韩元吉　次韵王亚之来过横碧

君到层轩眼为宽，诸峰还得雨中看。

岚光照座苍翠出，寺影拂波金碧寒。

诗兴岂妨随望极，秋声不柰起愁端。

相逢莫怪无樽酒，艇色崔嵬尚可餐。

韩元吉

韩元吉　次韵吴明可与史致道会饮牛渚

月出千山卷暮云，遥知玉节会江滨。

便应击楫酬今日，不用然犀叹昔人。

烟外笛声谁送晚，水边花影自迎春。

风流三百年无此，况有清诗句法新。

韩元吉

韩元吉　次韵五季夷时同宿蒋山

亭亭石塔宝公龛，賸喜僧床得对谈。

坎壈词场君亦滞，驱驰世路我何堪。

军书又见纷南北，敌势由来说二三。

淮岸西风晚更急，似传烽火过江南。

韩元吉

韩元吉　次韵务观城西书事二首

腊尽雪晴春欲柔，蒙蒙烟柳认瓜洲。

潮生潮落无穷事，江水东西不限愁。

韩元吉

韩元吉　次韵务观城西书事二首

川摇百艇陆千车，多是淮南避地家。

黄纸赦来戎马去，儿歌妇笑总呦哑。

韩元吉

韩元吉　次韵徐应祺小楼

潋潋清波泊路衢，垂垂高柳对扶疏。

已知百尺楼堪卧，况有三重茅可居。

我老讵能赓鲍谢，君才端合绍严徐。

直须座上千钟酒，浇起胸中万卷书。

韩元吉

韩元吉　次韵佑父秋怀

诗人固多穷，饮水但饥卧。

谁能趋权门，残冷分涕唾。

争名与驰利，到眼不一过。

居然流俗罪，我尔乃同坐。

得为荀郎吊，失作蒯生贺。

却笑货殖翁，高谈六雄破。

愁来挹黄妳，悲至邀白堕。

感时忽秋吟，蟋蟀正相和。

韩元吉

韩元吉　次韵余寺正瑞香花

香炉峰下异香风，长忆幽芳梦寐通。

渴雨旋倾茶作碗，护霜新织翠成笼。

丹青点缀琼瑶上，兰麝飞浮锦绣中。

花品曏来谁第一，似挼玉蕊间鞓红。

韩元吉

韩元吉　次韵曾吉甫题画屏风

何许江山发兴长，浑疑庐阜对彭郎。

胸中丘壑元萧爽，笔下烟波故渺茫。

落落疏松长映座，冥冥飞雨欲侵床。

冷然已作华胥梦，便有群仙到枕旁。

韩元吉

韩元吉　次韵张晋彦书事

举贡诸兄事孔方，平生学易问归藏。

渐欣过客知吾懒，未怪小儿如我长。

鹤怨猿惊成底事，乌踷兔蹶自奔忙。

便须耳热追行乐，更拟心斋得坐忘。

韩元吉

韩元吉　次韵张亚彦书事

颉利何时缚，康居久未灰。

天威如自震，敌势不难摧。

日月丹心在，风尘白眼开。

受降城旋筑，且缓羽书来。

韩元吉

韩元吉　次韵张子仪仓司展翠亭

官事常忙心自閒，故应拄笏为西山。

举头但觉来风月，著足何妨涉阓陎。

振廪功成聊共醉，追锋诏下合俱还。

须知苍翠看不尽，输我岩居画掩关。

韩元吉

韩元吉　次韵赵公直题米元晖画轴

东窗坐爱枝间雪，大似酴醾压架花。

天气更晴宜有月，夜深来看玉交加。

韩元吉

韩元吉　次韵赵公直题米元晖画轴

淮南山色一千里，落水层城江更湍。

何地江山有如许，与君聊趁雪中看。

韩元吉

韩元吉　次韵赵公直题米元晖画轴

腊前未见梅如雪，春到还惊雪似梅。

可是天公有情思，便令花树一时开。

韩元吉

韩元吉　次韵赵公直题米元晖画轴

江南绝景赏心亭，卧雪难寻旧画屏。

白鹭洲前夜来雪，故应此画胜丹青。

韩元吉

韩元吉　次韵赵公直题米元晖画轴

竹炉听雪坐蒲团，长笑诗人不耐寒。

未办貂裘走南陌，肯来高处一凭栏。

韩元吉

韩元吉　次韵赵任卿至北苑二首

行乐须春事，微官日自忙。

轻云弄天色，细雨出风光。

筠甲连山破，林髯夹道苍。

拟寻花岛去，更待茗芽香。

韩元吉

韩元吉　次韵赵任卿至北苑二首

好雨惊连夜，疏种喜报晨。

池心春涨绿，花面晓妆匀。

野渡经年别，官茶几焙新。

风光为传语，何事曲江滨。

韩元吉

韩元吉　次韵赵文鼎同游鹅石五首

缭绕云山溪水南，溪光溶漾滴晴岚。

不知日暖花争艳，但觉风和酒易酣。

韩元吉

韩元吉　次韵赵文鼎同游鹅石五首

桃花临水唤人看，花在嶙峋翠石间。

莫惜持杯酬烂漫，更须扶杖俯潺湲。

韩元吉

韩元吉　次韵赵文鼎同游鹅石五首

长忆湖山天意新，诏恩大尹宴群臣。

休寻辇毂纷华梦，且作林泉自在人。

韩元吉

韩元吉　次韵赵文鼎同游鹅石五首

潋潋烟波带月华，渡头江迥两三家。

细倾社翁鹅儿酒，洪听山村杨白花。

韩元吉

韩元吉　次韵赵文鼎同游鹅石五首

几年家住玉溪头，乘兴时来上钓舟。

古寺幽情未曾到，寻春一为野僧留。

韩元吉

韩元吉　次韵赵仲绩久雨夜坐有感二首

春云黯黯未成晴，落尽缃桃见紫荆。

薄宦驰驱双鬓改，流年荏苒寸心惊。

幽花映水浅深色，啼鸟穿林高下声。

几许风光欠行乐，夜寒和雨听残更。

韩元吉

韩元吉　次韵赵仲绩久雨夜坐有感二首

十日风斜雨更横，一春能得几新晴。

便须蜡屐穿花去，葛惜障泥傍水行。

酒兴未妨随处发，诗狂賸判隔年程。

醉来乞得西山药，彷佛云间吹凤笙。

韩元吉

韩元吉　次韵郑守舜举喜雪四首

好雪相仍岁又除，丰年瑞事总堪书。

未嫌款段追千骑，化作张仙跨白驴。

韩元吉

韩元吉　次韵郑守舜举喜雪四首

使君仙骨迥无俦，合上琼楼倒玉舟。

雪里渔蓑诗更好，盛传僧舍与歌楼。

韩元吉

韩元吉　次韵郑守舜举喜雪四首

银似豪家没奈何，玉成高垒更巍峨。

残年共拟看三白，酌我从今未厌多。

韩元吉

韩元吉　次韵郑守舜举喜雪四首

湘吴醇酎惬兼衣，多病难禁玉斚飞。

月下更期看国艳，凌波那更舞江妃。

韩元吉

韩元吉　次韵子云春日

林壤欣欣乐有余，杖藜常及晓莺初。

春风入户花开落，晴日当窗云卷舒。

契阔经年千里面，平安满眼数行书。

弟兄州县真劳尔，畴昔交游半石渠。

韩元吉

韩元吉　次韵子云春日

问舍求田苦未成，定逢丘壑眼先明。

极知官事无时了，且作青山任意行。

元亮折腰应自笑，子荆洗耳讵忘情。

不妨同是催科拙，下考他年更类城。

韩元吉

韩元吉　次韵子云春日见怀二首

每惜春光去世，生憎鶗鴃鸣。

倦游心易赏，多病戍仍更。

风雨山花过，池塘野水生。

买牛归问舍，此计会应成。

韩元吉

韩元吉　次韵子云春日见怀二首

山寺莺花里，县知载酒行。

青春随梦断，白发伴愁生。

烂醉真吾事，忘机岂世情。

书来得佳句，双眼暂增明。

韩元吉

韩元吉　次韵子云春日杂兴五首

马上还逢江上春，冷烟和雨作红尘。

不堪柳絮催行客，也有桃花似故人。

韩元吉

韩元吉　次韵子云春日杂兴五首

鶗鴃鸣时春事空，菰蒲叶小未成丛。

已拚江草无情绿，不奈山花恣意红。

韩元吉

韩元吉　次韵子云春日杂兴五首

瓦盆倾酒未全贫，岁岁田家肯负春。

不恨酒醒花落去，花开酒尽最愁人。

韩元吉

韩元吉　次韵子云春日杂兴五首

绿阴池沼乱莺流，眼底春来鬓却秋。

不用黄金买白日，待寻三径作归休。

韩元吉

韩元吉　次韵子云春日杂兴五首

山如眉绿画新就，江似蒲萄始泼醅。

收拾风光付佳句，此行嗟我未空回。

韩元吉

韩元吉　次韵子云归兴

湖海周游未卜居，好山时一梦衡庐。

苦无事业堪调鼎，薄有生涯可负锄。

玩世阮公方蜡屐，归田陶令亦巾车。

屋头早晚东西住，愁绝东船夜雨余。

韩元吉

韩元吉　次韵子云寄杨仙姑酒绝句二首

海上冰浆冠八州，旧传仙姥下层楼。

一樽压倒长安市，白堕青春未解愁。

韩元吉

韩元吉　次韵子云寄杨仙姑酒绝句二首

蒲萄底用博凉州，有酒逢春更上楼。

留取杨家风味客，对床来此话离愁。

韩元吉

韩元吉　次韵子云送儿女至昭亭见寄

岩岩昭亭山，度岁一再行。

吾亲在其下，有路如砥平。

风物岁时佳，岂问楚与荆。

胡为不得往，使我涕泗横。

出身备王官，敢自颓家声。

圣皇察庶狱，小大必以情。

哀矜且勿喜，死当使之生。

念昔栖闽陬，孤童共营营。

菽水曾几何，青紫望一经。

弟兄亦云幸，假节仍专城。

别离乃频有，仆奴费邀迎。

安仁赋閒居，要自贤西征。

板舆日欢侍，儿女森在庭。

岂比隔山岳，空书问安宁。

薄田右负郭，不归定谁令。

壮士志中原，边尘暗幽并。

拟蹑冒顿居，端谋渭南耕。

书生复何事，三入老承明。

应知当馈叹，廊庙资扶倾。

忍作寒蝉喑，愿为威凤鸣。

韩元吉

韩元吉　次韵子云途中见寄

轻风猎猎转残红，春去荒村暮雨中。

花影带寒犹黯淡，山光和雾更空蒙。

百年拚却身长醉，五斗由来计日穷。

惭愧宾朋有胶漆，不堪兄弟苦西东。

韩元吉

韩元吉　次韵子云途中见寄

十年计拙未能伸，四海滔滔总是津。

但得有山供醉眼，不忧无地著寒身。

莺花撩乱空三月，风雨凄凉过几旬。

莫道衡阳无雁信，故应时有北来人。

韩元吉

韩元吉　次韵子云盱眙道中三首

海上狼烽不起烟，兵戈犹记旧年前。

岩居有客能招饮，肉食何人为给鲜。

但得生涯类盘谷，可无风景似斜川。

共寻餬口田三计较，仍办遮头屋数椽。

韩元吉

韩元吉　次韵子云盱眙道中三首

江南淮北市初通，人语忻忻作好风。

抱耒只思耕陇底，买船谁复渡辽东。

向来熊耳真投甲，此去天山拟挂弓。

上策圣君今自治，白头忧国寸心同。

韩元吉

韩元吉　次韵子云盱眙道中三首

桑间无褐半饥人，斗粟千金不换银。

末路多惭逭沟壑，长年敢笑走埃尘。

江声直下黄牛峡，河势遥分白马津。

回首向来征战地，壮怀俱在只伤神。

韩元吉

韩元吉　次韵子云中秋见寄二首

风雨经时忆对眠，秋声愁绝雁横天。

未应放却西楼月，得酒宁须问圣贤。

韩元吉

韩元吉　次韵子云中秋见寄二首

水绕孤城意自由，远山无数郁相缪。

月明又作中秋好，白发相望在两州。

韩元吉

韩元吉　次韵子云种竹

官居地多隙，种竹及春早。

萧然三亩园，便可事幽讨。

层峦寓岩石，一目惜尽了。

移根互掩映，取径作深杳。

飞来风乌鹊，相唤亦栖绕。

微风与新月，屡舞欣嫋嫋。

用知亭馆閒，有竹自能好。

堂前艺梅花，堂后列萱草。

叩门有俗客，未至迹互扫。

遥怜敬亭下，巷僻客仍少。

庭隅方解箨，相对亦社保。

吟哦五字句，饮水良不饱。

春雷发头角，茧栗未应小。

卜居如有得，破地出池沼。

胸中千亩计，岂顾万事扰。

他年醉林间，准拟成二老。

韩元吉

韩元吉　次櫂歌韵

宛宛溪流九曲湾，山猿时下鸟关关。

钓矶茶灶山中乐，大隐苍屏日月閒。

韩元吉

韩元吉　答金元鼎喜雨

几日云阴合又开，良田秋近起黄埃。

一觞未致灵祠祷，半夜先欣好雨来。

政拙自知容我懒，诗清要是得君催。

不妨咳唾皆珠玉，渐喜新凉入酒杯。

韩元吉

韩元吉　答金元鼎喜雨

雨后红蕖满意开，风前绿净绝纤埃。

独怜病守孤吟赏，犹幸诗翁数往来。

农事已知沟浍足，欢声不待管弦催。

旋舂玉粒添冰酿，莫负樽前鹦鹉杯。

韩元吉

韩元吉　答人问易

阴阳妙用表三才，却问阴阳底许来。

若识阴阳由动静，何人更作有无猜。

韩元吉

韩元吉　丹青阁

杰阁跨虚壑，危栏转层峰。

需郭丽朝晖，山水涵秋容。

幽寻适暇日，况有佳客从。

微官厌趋走，野性便疏慵。

少摅泉石愿，一洗尘埃胸。

却上陆羽亭，褰裳踏风松。

东轩俯乔木，高花烂芙蓉。

感此节物换，愧尔樵渔踪。

清谈且萧散，酌饮亦时供。

兴阑勿遽叹，胜游当复重。

韩元吉

韩元吉　悼老琼二首

歌舞相从六换年，秦筝已断下能弦。

荷花满眼垂杨绿，肠断清宵月正圆。

韩元吉

韩元吉　悼老琼二首

江水东流湖水西，水边花落梦回时。

南屏山下风吹土，犹作萧萧暮雨垂。

韩元吉

韩元吉　道中遇停郊祀诏书

丹诏西来急，沿淮次第知。

应嗟飨帝日，却作视师期。

士苦三年戍，人怀四郡悲。

平戎可无策，帷帏定谁咨。

韩元吉

韩元吉　登玉京洞遇雨

俗物只散意，市朝那复清。

未能蓬岛去，且上玉京行。

古洞深无底，幽泉细有声。

山灵知我意，賸乞片时晴。

韩元吉

韩元吉　钓台

璜溪亦有钓鱼人，一笑鹰杨扫战尘。

不会先生辞汉祖，投竿深坐此江滨。

韩元吉

韩元吉　丁丑仲春将渡浙江从者请盘沙予畏而不许既登舟乘潮以济中流胶焉捐

桑田变东海，此语闻自昔。

嗟我百人，耳目讵能识。

谁言钱塘江，遂有车马迹。

涨沙莽云屯，衣带仅寻尺。

我初未渠信，束襜俟潮汐。

是时月既望，春晴好风色。

同舟二三子，击揖意颇适。

中流类坳堂，竟作胶柱瑟。

褰裳乱涛波，植杖负囊笈。

居然濯我足，发堤慰行客。

西兴忽在眼，唤渡犹顷刻。

鲲鹏定何之，鱼龙岂迁宅。

斜阳照高岸，得酒饯寒湿。

平生忠信怀，对此徒感激。

翻成仆奴笑，抚事吁莫测。

莫问世池平，空悲岘山侧。

韩元吉

韩元吉　洞溪绝句三首

桃李欲开天雨雪，二月山城无奈寒。

赖尔狐裘来送质，更须樽酒放愁宽。

韩元吉

韩元吉　洞溪绝句三首

杏花无数连村落，也有人家挂酒旗。

春色撩人只供醉，却怕风吹易醒时。

韩元吉

韩元吉　洞溪绝句三首

溪流直傍长堤去，缭乱半山桃李花。

极知渡口好春色，却下扁舟步晚沙。

韩元吉

韩元吉　读周瑜传

年来三十过平头，笑却周郎却自羞。

但得小乔歌一曲，未须辛苦向荆州。

韩元吉

韩元吉　渡河有感

衮衮河流到底黄，谁言一苇便能杭。

伤心击楫无人会，举酒回头酹太行。

韩元吉

韩元吉　端午日张园分题

辇路逢端午，今年始赐休。

不知人世暑，还有水轩秋。

花气晴薰坐，湖光晚逼舟。

明朝又奔走，賸作片时留。

韩元吉

韩元吉　对梅

吏事纷俗语，新诗因难成。

朝来见梅花，诗兴还自生。

江头十日雨，云色开小晴。

高山带微雪，北客眼为明。

应怜此花开，与雪犹争衡。

天公翦六出，未敌枝上英。

萧然北窗下，冰壶看斜横。

坐想南山中，晚风千树清。

平生一尊酒，肯为桃李倾。

幽香莫零落，送我扁舟行。

韩元吉

韩元吉　范良臣见过云有食粥之忧以斛米助之因得长句

捄饥岂复卫文子，阙食尚怜颜鲁公。

定知啜粥可餬口，未至复疾号山芎。

东方千牍羡饱死，颜氏一瓢嗟屡空。

我家无钱但斛粟，与子共坐诗能穷。

韩元吉

韩元吉　范泉州挽词二首

淡墨标名早，飞腾仅石渠。

学传外家蕴，论合古人余。

议本枫宸疏，评和相第书。

忠言与危行，青史未应虚。

韩元吉

韩元吉　范泉州挽词二首

玉节江南道，铜符海上州。

登车人自化，截镫士争留。

不作田园计，长怀世事忧。

秋风闭黄壤，谁为子孙谋。

韩元吉

韩元吉　梵隆大师乞诗隆能琴阮为鼓数行

扁舟望涵山，一塔白云里。

东西互迎送，目尽三十里。

下有布金园，轩窗面流水。

上人富愿力，物物尽经始。

庄严万人缘，功就只弹指。

空斋了无事，鸣琴对清泚。

游鱼应朱弦，万籁入流徵。

我来不忍去，一听赏幽耳。

雨余新月上，云物纷可喜。

莫作箕山吟，秋风坐中起。

韩元吉

韩元吉　方务德侍郎挽词二首

壮岁会符节，飞腾四十首。

吁嗟循吏传，无复老成人。

三辅勤劳旧，西清宠数新。

青山问何许，犹与谢公邻。

韩元吉

韩元吉　方务德侍郎挽词二首

上圣询黄发，清时慨莫留。

居中二千古，典外十三州。

禁闼多闳议，筹帏裕远猷。

交新半天下，注海泪空流。

韩元吉

韩元吉　方务德元夕不张灯留饮赏梅务观索赋古风

昨日风雨今日晴，绿水桥南春水生。

使君元夕罢高宴，亭午邀客花间行。

危亭直上花几许，水仙夹径梅纵横。

不须沈水薰画戟，帘幕自有香风清。

门前纷纷乌鹄乱。隐几坐爱寒江明。

忆昨淮南戎马动，岂谓景物还新正。

遗民归公十万口，鼙鼓日日严刀兵。

眼看指麾尽摩抚。闾里愁叹成欢声。

酬功端合侍玉辇，安得坐啸江干城。

景龙灯火公尚记，耆旧出语儿童惊。

我来两月滥宾客，况有别驾能诗名。

相从一笑说万事，重费美酒勤杯觥。

东风摇荡入烟柳，歌管错杂催离情。

诏书徵拜那可后，为公前马遥相迎。

韩元吉

韩元吉　访吴元鼎如村五首

野竹漫山水漫门，未离城市却如村。

何须更问柴桑陌，三径虽寒菊尚存。

韩元吉

韩元吉　访吴元鼎如村五首

我住城南君在西，柴门草长与人齐。

不妨共踏溪津路，日日云山入杖藜。

韩元吉

韩元吉　访吴元鼎如村五首

经旬泥潦路难乾，烟袅长林雨暗山。

常笑诗人愁屋漏，却思寒士与千间。

韩元吉

韩元吉　访吴元鼎如村五首

昔年曾叹马相如，才气飘飘赋子虚。

未怪家贫徒四壁，先生四壁僦人居。

韩元吉

韩元吉　访吴元鼎如村五首

我生甲子幸君同，君自舑仙我秃翁。

要拍铜韑论岁月，莫嫌相对只诗穷。

韩元吉

韩元吉　丰乐楼

今岁西湖上，经行始此回。

轻烟认花柳，细雨识楼台。

春半已多日，官閒能自来。

情知欠樽酒，倚杖且徘徊。

韩元吉

韩元吉　逢人

逢人似相识，初不辨名字。

折腰致寒暄，但道久暌异。

归来省眉目，彷佛犹梦寐。

自非知心交，君辈定难记。

将无半面别，正恐呼声似。

中年况多忘，错认固无意。

典刑要深思，摸索岂难事。

尚想睢阳公，一见了奴隶。

韩元吉

韩元吉　俸金既尽家人问所质物戏答

十载栖迟櫑具客，一生憔悴扊扅歌。

典衣不为沽春酒，平昔无诗博饭箩。

韩元吉

韩元吉　伏日诸君小集沈明远以小疾不预作诗戏之

广文官冷酒钱空，平日清樽一笑同。

苦忆车公来座上，翻成王老隐墙东。

定中示病应非病，诗里能穷有底穷。

凉月满天新雨足，试凭檄语愈头风。

韩元吉

韩元吉　赴信幕寄子云叔{唤口换日}及同寺

田园未办各身谋，兄弟今成迭云留。

游宦三年方启足，寄书千字又从头。

白云不定山容晚，碧水无穷树色秋。

回首寺桥同社客，想因明月话离愁。

韩元吉

韩元吉　赴信幕寄子云叔{唤口换日}及同寺

谢三船上醉同归，黄四花边手屡携。

巷里何曾异南北，屋头还复记东西。

一杯相属情犹在，千里分飞意自迷。

堂下秋来足萱草，定倾家酿饫黄鸡。

韩元吉

韩元吉　龚敦颐芥隐诗

万古须弥顶，尝于芥子看。

怜君作书窟，唤客筑诗坛。

默识眼界净，忘忧心地宽。

老来同此味，广夏任高寒。

韩元吉

韩元吉　故次政殿大学士枢密洪公挽词二首

世学推东楚，文名冠异科。

弟兄联玉笋，父子擅金坡。

筹幄渊谋在，陪京惠爱多。

无因奠鸡酒，清泪洒江波。

韩元吉

韩元吉　故次政殿大学士枢密洪公挽词二首

甲第湖山美，人知小隐名。

天方开乐土，地忽起佳城。

秘殿疏殊渥，珍台锡异荣。

勋劳才右府，曾未陟魁衡。

韩元吉

韩元吉　故端明尚书汪公挽词二首

未冠登华选，高文动汉廷。

持身严榘席，虑世炳丹青。

庶府咨沿革，诸儒风典型。

空嗟廊庙略，不上鼎彝铭。

韩元吉

韩元吉　故端明尚书汪公挽词二首

献纳高门地，君王识履声。

闽山歌惠政，蜀道憺威名。

逝矣嗟天命，谁欤总国成。

弟兄无六十，殄瘁亦堪惊。

韩元吉

韩元吉　故宫使参政观文钱公挽词二首

忠孝全家法，清修极道腴。

雍容调庶政，谈笑靖边隅。

许国心犹壮，安得貌不枯。

修龄才七十，谁为隔黄垆。

韩元吉

韩元吉　故宫使参政观文钱公挽词二首

甲第依香火，栖心不离禅。

颐神虽绿野，纪绩自凌烟。

荣观丹丘外，真游弱水边。

佳城近刘阮，觉路有飞仙。

韩元吉

韩元吉　故宫使待制侍郎陈公挽词二首

政誉京江口，威名岘首山。

折冲章贡外，制胜汉淮间。

零落金闺彦，凄凉玉笋班。

文章与功业，未老竟长閒。

韩元吉

韩元吉　故宫使待制侍郎陈公挽词二首

结绶同郎省，幽居愿卜邻。

撄宁良自适，坎壈遂无伸。

壮志嗟犹在，交情晚更亲。

秋风敬亭路，西望一沾巾。

韩元吉

韩元吉　故秦国太夫人邓氏挽国词

诸父联丞弼，元夫总化钧。

光华人莫并，恭俭古无伦。

沐国三茅土，仪家五凤麟。

涂车闾里恸，矧此故园亲。

韩元吉

韩元吉　故太师和王挽诗三首

宿卫登环尹，荣思四十春。

威名传瀚海，功烈上麒麟。

却敌凝山岳，临机妙鬼神。

中兴奉朝请，劳旧总无人。

韩元吉

韩元吉　故太师和王挽诗三首

淮右偏师出，江津督府开。

橐皋贼阵蹙，瓜步敌锋摧。

宝剑畴能举，神旗怅莫回。

悲风苕水路，千载有余哀。

韩元吉

韩元吉　故太师和王挽诗三首

甲长神京冠，王封异姓优。

风云开杰阁，水月转芳洲。

种玉阶庭盛，挥金族绪周。

诸郎自持橐，衮衮尚公侯。

韩元吉

韩元吉　故提点判院魏公挽词

当年卓鲁盛材猷，循吏声名始一州。

功在龙津看雨施，风行金穴见钱流。

褒庸合上清华贯，奏谭俄惊疾病留。

嶷嶷诸郎富儒雅，盖棺十世可无愁。

韩元吉

韩元吉　故运使直阁少聊刘公挽词

清时得路每投閒，垂上甘泉玉笋班。

借箸几看趋魏阙，请缨常欲度天山。

放怀侠气千夫上，抵掌高谈一梦间。

使节尘生人共惜，朔风吹泪太湖湾。

韩元吉

韩元吉　故赠太师丞相文恭陈公挽词二首

拱揖消狂冠，从容奉两宫。

临危几谢传，忍事实娄公。

陶冶无偏党，经纶尽朴忠。

再来金鼎地，高卧亦成功。

韩元吉

韩元吉　故赠太师丞相文恭陈公挽词二首

扶疾祗严诏，邦基整屡然。

紫宸朝秦事，黄阁暮兴悲。

德望仪千载，恩荣冠一时。

石龟山下路，谁为记丰碑。

韩元吉

韩元吉　故赠太师丞相文恭陈公挽词二首

凛凛循良吏，休休一介臣。

投艰推宇量，御侮赖精神。

给侍恩虽渥，怀归志莫伸。

平泉开甲第，花木未经春。

韩元吉

韩元吉　故致政参政大资张公挽词三首

少纳推耆德，朝端蔼直声。

金辉余列火，玉价自连城。

正色消群枉，高风耸后生。

君王问黄发，犹仅陟台衡。

韩元吉

韩元吉　故致政参政大资张公挽词三首

益部烦分陕，金陵起御戎。

逢时身已病，忧国志弥忠。

廊庙訏谟外，丘园梦寐中。

弹冠与归老，盛节有初终。

韩元吉

韩元吉　故致政参政大资张公挽词三首

忆荷公车荐，多惭识面求。

惊心异生死，倒指十春秋。

国士怀青眼，门生慨白头。

束刍催老泪，东与大江流。

韩元吉

韩元吉　故致政敷文少卿鲁公挽词

左学摛文蔼儁声，青云接武二难兄。

主知自纪宜三院，使节更持仅九卿。

庭下芝兰方竞秀，舍南桃李已成阴。

挂冠不待甘泉橐，愁绝高门泪满缨。

韩元吉

韩元吉　故致政提刑少卿方公挽词

筹策沾荣誉最贤，青云回步接英躔。

请缨莫遂终军志，投绂方期卫武年。

原隰观风频玉节，省台联秩近甘泉。

一舟五鹤符佳梦，陂水成湖问葛仙。

韩元吉

韩元吉　故致政宣义叶公挽词

植德由来不自知，成家今风聍馨儿。

名驹有种能千里，仙桂腾芳定五枝。

彩绶螭坳方致养，素车云路忽兴悲。

死生了了真余事，流水断烟空好诗。

韩元吉

韩元吉　观莲

广寒仙子衣作裳，夜从宓妃款英皇。

朝游洛蒲暮潇湘，红妆翠羽森成行。

仙姿不作时世妆，或凝朝霞艳秋霜。

临流顾影濯沧浪，游鱼属玉双鸳鸯。

长良北斗相低昂，笑中如花语如香。

徘徊醉著清漏长，炯然开奁照湖光。

湖风吹水洒面凉，明珠落佩千鸣珰。

碧筩宛宛中可觞，为君行歌酌天浆。

瑶池玉井遥相望，归舟浮空月茫茫。

韩元吉

韩元吉　归耕堂

退之手板愧丞相，渊明束带羞督邮。

纷纷雀鼠待一饱，岂若值杖耘西畴。

刘郎大耳最叵信，刚道田无不可求。

摩挲髀肉事鞍马，坚卧百尺营高楼。

安知南阳扶耒手，谈笑为君分九州。

我来龟溪二三载，此策未办诚淹留。

喜君负郭有余地，百金卖剑归换牛。

树头布谷晓相应，筑室坐占林塘幽。

诗成使我佳兴动，叩角便作商声讴。

他年釜甑得长满，区区肯顾监河侯。

韩元吉

韩元吉　归乐堂

百岁自逆旅，微官更周流，

应知归来乐，不减万户侯。

渊明一县尹，折腰憎督邮。

松菊绕东篱，田园事西畴。

素琴酌樽酒，稚子相献酬。

朱侯青云士，颇复有此不。

方为功名驱，乃与贤达侔。

筑堂寄閒暇，笑谈指林丘。

蕉黄间荔丹，蠔山荐新簄。

嗟我实休人，市朝亦淹留。

因君动佳兴，拟作汗漫游。

韩元吉

韩元吉　龟峰行

吾闻灵龟不愿死有用于清庙，但愿曳尾安泥涂。

所以漆园吏，坐叹清江使者逢豫且。

龟峰之龟定何物，不在泥涂之下，

乃在万仞之上高突兀。是耶非耶远莫没，

安然不动藏其穴。伊昔帝尧有圣德，

此龟无乃负图出。图成授帝埋其骨，

犹使琢石志之存彷佛。又疑神禹碑，

刊在衡山巅。碑高上与日月并。

此犹其趺弃不取，神鬼守护逾千年。

我欲诘其端，此事恍惚无迹，

往往皆在太古前。斗中神人被发立，

蜿蜒佐之从汝蛰。九阴司存当在此，

今汝巢南失其职。又闻巢县事，

颇似伊尹生空桑。母妪避水欲徙去，

待汝两眼生赤光。遂令万室之邑化作鱼与鳖，

汝乃遁走至此藏。上天震威汝寿使汝扶服死且僵。

丑形质磔在石笋上，不可以鑽，

不可以灼，不可以搘床。

奈何犹复不自敛，荒崖断壑反以名字彰。

因思支祁锁颈泗水中，帝以巨镇岌峨压其宫。

名之以山不以峰，岂有形状与此同。

吁嗟此山气象槃礴亦雄伟，奇峰罗列三十地瑾如威凤昂其喙，

或如俊猫立且戏。石钟孤撑危欲坠，

蜃楼直起见天外。大眺私麽不足记，

神旗铁壁非一类。何用独取汝之名字，

岂汝黠且庸。鼓妖衒怪百埯内，

使汝生存跌宕安可制。我初信汝灵，

今复如汝凶。江湖波涛汹涌不一濡汝足，

云雾呼噏阴晴变态犹无穷。不知造物安用此，

徒以动荡耳目夸儿童。何时巨灵引手掷汝八荒外，

举头直见天穹窿。

韩元吉

韩元吉　过芙蓉对镜岭

世事日千变，劳生忧患多。

谁知度炎熟，正尔陟嵯峨。

峰矗莲初绽，崖枯镜未磨。

江东兹绝险，叹我两经过。

韩元吉

韩元吉　过庞佑甫

半亩方园水到门，地偏人静恰如村。

声名不用卿王衍，文字真能仆屈原。

举世知君如我少，平生学道欲谁论。

何时共结柴桑社，篱下烽来菊正繁。

韩元吉

韩元吉　过松江寄务观五首

四海习凿齿，云间陆士龙。

酒狂须一石，文好自三冬。

风水客愁远，烟花春事浓。

还将枕流耳，来听景阳钟。

韩元吉

韩元吉　过松江寄务观五首

风流白如屋，垂虹烟霭间。

清心太湖水，满眼洞庭山。

放鹤迎人舞，飞鸥伴我閒。

是中有佳句，诗思未容悭。

韩元吉

韩元吉　过松江寄务观五首

一别未十日，举头杨柳黄。

蜂来知酒美，梅度觉船香。

岸帻春容好，翻书昼景长。

无人共谈尘，自酌引壶觞。

韩元吉

韩元吉　过松江寄务观五首

湖岸见亭馆，谁家长锁门。

主人宁好事，渌水但名园。

借我安茅屋，容君共酒樽。

风波正奔走，独立望江村。

韩元吉

韩元吉　过松江寄务观五首

并舍尽垂柳，出檐多好花。

独寻江岸路，静爱野人家。

水暖分鱼子，沙晴蹙荻芽。

放歌吾亦醉，渔户即生涯。

韩元吉

韩元吉　过武夷

不到仙山二十年，道人双鬓亦皤然。

却看翠岭千寻石，又汎清溪九曲船。

目极已高聊自喜，身轻欲上可无缘。

只应猿鹤遥相认，笑我归耕未有田。

韩元吉

韩元吉　过赵仲缜

山下清溪溪上亭，竹阴芳径眼增明。

已知数日逢寒食，賸喜今朝作好晴。

酒美故应容客醉，歌长不自觉诗成。

春深准拟多行乐，却作花前送我行。

韩元吉

韩元吉　海门斜照

云梦悬知八九吞，银山万叠涨天门。

长江日落鱼龙舞，古寺烟深鸟雀喧。

韩元吉

韩元吉　寒食前三日携家至丁山

春事已过半，豫怀风雨忧。

苦无亲朋乐，自携儿女游。

丁山峙城南，老稚载一舟。

狭径登诘曲，轩窗居上头。

遐观接去鸟，俯视临清流。

溪花正烂漫，堤柳绿且柔。

杳霭烟云间，前瞻帝王州。

田野乱棋布，山川莽相缪。

闰妻不能饮，取酒自劝酬。

鲜妆谁家妇，造席为我讴。

风光亦可醉，景物似见留。

惜无百金资，买此林壑比。

岁月实易得，里闾尚沈浮。

归来暮钟响，蘯风动沧洲。

韩元吉

韩元吉　寒岩分韵得水字

青山如幽人，不肯住城市。

管从城市来，一见消吝鄙。

平时与周旋，况复非俗士。

我初见南山，秀色纷可喜。

谓言官尘埃，洗涤端在此。

经时未一至，引望若千里。

昨朝得休暇，佳兴难自己。

秋愿丽新晴，景物为清美。

独游已不恶，更约二三子。

初从涧壑危，稍入岩石倚。

白云随杖藜，苍烟生屐齿。

主翁亦好事，结茆修竹底。

庭人百无有，屈曲但流水。

客来了不问，花草自红紫。

岂无一樽酒，欲饮还遽止。

归鞍不可速，吾亦聊洗耳。

韩元吉

韩元吉　韩子师读书堂置酒见留

酴醾插架未成阴，水满方塘数尺深。

入户幽花真有意，拂檐高竹更关心。

鸣禽唤客知閒景，舞鹤迎人作好音。

莫道相逢欠歌管，一觞酒尽读书林。

韩元吉

韩元吉　汉光武庙

涿郡渔阳此呼分，用兵诸将总如神。

白头浪说关中事，邓禹当年已笑人。

韩元吉

韩元吉　航弟自广润省坟金华作二绝句送之

族绪彫零不计年，户曹一眷更萧然。

恨无收敛冠巾计，送汝安心稳坐禅。

韩元吉

韩元吉　航弟自广润省坟金华作二绝句送之

乌玄鹄白从来事，兔角龟毛本自无。

日用不知何许是，漫言实相与空虚。

韩元吉

韩元吉　和同僚贺雪应祈

腊近春临雪意迟，褰衣敢惮走灵祠。

夜听小雨犹倾耳，晓看群山顿展眉。

好句悬知得冰柱，香醪试为压羔儿。

便应风月台中客，不减梁园赋就时。

韩元吉

韩元吉　贺子忱抱膝庵二首

紫橐光华稳致身，会看功业上麒麟。

丈人久悮人间世，莫忘他年蕙帐春。

韩元吉

韩元吉　贺-　忱抱膝庵二首

红覆薰笼锦不如，万株相倚占春余。

小窗睡足花阴里，何似天香下玉除。

韩元吉

韩元吉　红梅

不随群艳竞年芳，独自施朱对雪霜。

越女漫夸天

白，寿阳还作醉时妆。

半依修竹余真态，错认夭桃有暗香。

月底瑶台清梦到，霓裳新换舞衣长。

韩元吉

韩元吉　护国寺次韵婺州韵

双蛾渺云端，流水但空谷。

尚喜云外山，娟娟作眉绿。

佳人不可见，夜半风满竹。

竹声入清梦，夜客慰孤宿。

山中富兰若，欲往宁畏独。

老僧亦知人，逢场共竿木。

林芳得清心，幽涧供濯足。

便可赋归欤，箪瓢胜鼎肉。

韩元吉

韩元吉　换徐敦济郎中词二首

南渡推人物，彝常有世家。

州麾三上最，使节五分华。

通籍恩初渥，登车病已加。

甘泉垂入侍，华屋漫兴嗟。

韩元吉

韩元吉　换徐敦济郎中词二首

强学三冬足，高谈四座倾。

书成唐北海，文假汉西京。

筹幄尝裨画，星曹仅持名。

生刍才一束，聊寄泪纵横。

韩元吉

韩元吉　晖仲惠梅花数枝

霜余不用怨年华，已有寒梅一两花。

眼冷故知春意动，瓦瓶终日看横斜。

韩元吉

韩元吉　晖仲惠梅花数枝

莫问南枝与北枝，幽香先与小春期。

直从的皪寒梢数，看到飘零似雪时。

韩元吉

韩元吉　晖仲惠梅花数枝

江上春风几日回，一枝先傍小堂开。

恨无冷艳连天白，已有生香特地来。

韩元吉

韩元吉　晖仲惠梅花数枝

賸买青春不费钱，眼明江静月争妍。

诗人每负梅花债，屈指今年第一篇。

韩元吉

韩元吉　晖仲叔挽词

材业光华蔼荐绅，由来孝子出忠臣。

五年字邑祗明诏，两路观风惠远民。

徐穉湖边才卜筑，葛翁山下忽栖神。

朔云千里人挥泪，遗命归从大母邻。

韩元吉

韩元吉　会稽道中有感

稠红乱紫正芳菲，寒食青门客自归。

江上酒醒闻燕语，日斜睡足看花飞。

功名老去真何在，丘壑平生岂愿违。

尚喜系船探禹穴，稽山云淡雨霏霏。

韩元吉

韩元吉　羁凤辞

我家既远兮苕水为乡，中有羁凤兮飞颉颃。

朱为冠兮黼为裳，五色炳兮耀文章。

音律吕兮韵宫商，竹不实兮枵则僵。

翳蒹葭兮饫稻粱，虞舜作乐夔在堂。

集阿阁兮丽朝阳，胡为去我兮天一方。

友凫雁兮侣鶖鷌，吁嗟凤兮其来翔。

韩元吉

韩元吉　记建安大水

孤城雨脚暮云平，不觉鱼龙自满庭。

托命已甘同木偶，置身端亦似羸瓶。

浮家却羡鸱夷子，弄月常忧太白星。

当日乘槎便仙去，故人应罪曲江灵。

韩元吉

韩元吉　季元衡寄示三池戏藁

文彩风流冠一时，三池聊作凤凰池。

新诗到处传桐叶，丽唱他年满竹枝。

归梦故应怀古括，清谈还喜对峨眉。

玉堂待草山东诏，解缆春江莫放迟。

韩元吉

韩元吉　寄别子云

江干风雪敝貂裘，兄弟相看已白头。

两月追随无十日，一春离别甚三秋。

清时官职难频窃，异县田园合早求。

并戏母前端有日，省郎虽美不如州。

韩元吉

韩元吉　寄怀子云兄

长年游宦已堪嗟，寓舍无田岂是家。

母子分飞还岁换，弟兄相望各天涯。

尘埃阅世丹心在，朱墨萦人两鬓华。

闻道过庭新哭鲤，开书空有泪横斜。

韩元吉

韩元吉　寄梁士衡

江上潮声日夜来，相望踪迹共尘埃。

乱花洗雨红成阵，叠嶂连天翠作堆。

山市放歌知屡醉，沙津独步想千回。

松林月出溪桥夜，犹忆当年对野梅。

韩元吉

韩元吉　寄题德庄二首

报陟西枢掾，遥怜势未行。

葬亲尝有请，去国岂无名。

松菊关心在，江山到眼青。

琵琶洲畔宅，归计几时成。

韩元吉

韩元吉　寄题德庄二首

早辱交情厚，年来事辄同。

自知荣宦拙，甘为好诗穷。

凫雁且依不，马牛还信风。

故应怀李白，但欲老江东。

韩元吉

韩元吉　寄题尹少稷借竹轩

借屋复借竹，主人贫可知。

清风时引酒，长日最须棋。

墙缺秋声过，庭空月影随。

遥怜对高节，幽独更题诗。

韩元吉

韩元吉　寄徐滁州埻立

青琐金鸾迹未容，寘公犹在昔贤中。

著书定已追迂叟，得郡何妨号醉翁。

丰乐桥边鱼动镜，清流关下马嘶风。

独怜湛辈犹奔走，不得登临一笑同。

韩元吉

韩元吉　寄赵德庄以过去生中作弟兄为韵七首

悠悠功名期，苒苒岁月过。

劳生阅半百，仅尔脱寒饿。

山林有互涂，此责当万坐。

闭门歌阳春，非君谅谁和。

韩元吉

韩元吉　寄赵德庄以过去生中作弟兄为韵七首

忆昨钟山来，君亦湓浦去。

今年赴湓浦，钟山复君住。

出处每相似，屡触众狙怒。

毁誉久自定，子贤吾亦庶。

韩元吉

韩元吉　寄赵德庄以过去生中作弟兄为韵七首

士苦不自重，贪名乃忘生。

向来望尘子，得车定何荣。

浮云蔽天壤，岂碍日月明。

惟余金石交，可论藏与行。

韩元吉

韩元吉　寄赵德庄以过去生中作弟兄为韵七首

筑城始议态，寓兵复言攻。

二年大江南，兵弋在目中。

忧时亦千虑，惟子与我同。

诣阙请长缨，终军本儿童。

韩元吉

韩元吉　寄赵德庄以过去生中作弟兄为韵七首

我初见君诗，谓世无此作。

飘零三十年，文思各衰落。

俱持使者节，恨别还作恶。

未置白玉堂，端须著岩壑。

韩元吉

韩元吉　寄赵德庄以过去生中作弟兄为韵七首

我生少孤贫，四海两兄弟。

拊妪赖母慈，离别几挥涕。

宦游与夫子，中外辄相值。

所恨姓氏殊，孰云情好异。

韩元吉

韩元吉　寄赵德庄以过去生中作弟兄为韵七首

处世那近名，居官敢言清。

平生阿堵物，畴能字之兄。

春风一杯酒，与君花下倾。

穷秋动摇落，江湖渺离情。

韩元吉

韩元吉　检详出示所赋陈季陵户部巫山图诗仰窥高作叹息弥襟范成大尝考宋玉

瑶姬家山高插天，碧丛奇秀古未传。

向来题目经楚客，名字径度岷峨前。

是耶非耶莽谁识，乔林石庙常秋色。

暮去行雨朝行云。翠帷瑶席知何人。

峡船一息且千里，五两竿头见幡尾。

仰窥仙馆至今疑，行人部讯居人旨。

千年遗恨保时伸，阳台愁绝如荒村。

高唐赋里人如画，玉色顉颜元不嫁。

后来饥客眼长寒，浪传乐府吹复弹。

此事牵连到温洛，更怜尘袜有无间。

君不见天孙住在银河浒，尘间犹作儿女语。

韩元吉

韩元吉　建德道中

风雨回头已十日，野花狼籍春可惜。

水深泥滑行路难，但见千山好颜色。

青青稻畦初布秧，人家掩扇弄事忙。

驾言有咯不可驻，鶗鴃一声归梦长。

韩元吉

韩元吉　建业书事

千载西州路，何人不此行。

山横桃叶流，江动石头城。

天阙云端耸，秦淮雨后清。

敢论风景异，举目笑平生。

韩元吉

韩元吉　閒居遣兴

著雨柔桑暗，吹风小麦齐。

江深涵日净，野阔并云低。

车马能相问，琴书故可携。

村村花自好，不奈子规啼。

韩元吉

韩元吉　姜特立寄近诗

双溪岩曲芦江岸，每见君诗句益奇。

渐喜青云今得路，岂妨白云尚摛词。

断蛟入海功何壮，披腹排云世共知。

斫却月肿丹桂手，朝阳应占凤凰枝。

韩元吉

韩元吉　姜特立寄诗编为赋四首

十载文场未奏功，鹖冠一笑且舂容。

遥知横槊荻芦岸，海阔蛟鼍赴笔锋。

韩元吉

韩元吉　姜特立寄诗编为赋四首

少年耽句千篇在，老境忘言半偈无。

失喜因君还绝倒，但惊寒雀费隋珠。

韩元吉

韩元吉　姜特立寄诗编为赋四首

榕叶青青荔子红，三山十寺粤王宫。

诵君好句浑如画，寄我清游梦想中。

韩元吉

韩元吉　姜特立寄诗编为赋四首

宋景文为工学问，贺方回亦擅诗歌。

半山人去东坡没，妙墨空嗟榡上磨。

韩元吉

韩元吉　交韵赵文鼎雨中

老病幽栖不厌閒，未须消息梦长安。

一春意淡连墙竹，终日清香小槛兰。

红蕊便惊风里尽，青林犹惬雨中看。

故人诗卷从头读，似酌芳樽为解颜。

韩元吉

韩元吉　九华道中

行人脚底不生尘，绝壁仙凡路已分。

一水奔腾崖覆雪，九峰罗立岫填云。

谪仙才大三千首，国老谋深下万军。

莫对青山叹华发，丹砂未就又论文。

韩元吉

韩元吉　九日独酌

茱萸满把半青红，强拟登临少客同。

碧树池塘秋色里，黄花时节雨声中。

官閒觅句能消日，酒薄看山尚怯风。

高李故人今健否，一樽怀古意无穷。

韩元吉

韩元吉　九日送酒与朱元晦

平生膛酒陶元亮，曾绕东篱望白衣。

底事秋来犹止酒，重阳须插菊花归。

韩元吉

韩元吉　九日送酒与朱元晦

老大相望寄一州，故人鄙我倦追游。

应知命驾无各里，惆怅山堂暮雨秋。

韩元吉

韩元吉　句

几年家住玉溪头，乘兴时来上钓舟。

韩元吉

韩元吉　句

但如王粲赋从军，莫为班姬咏团扇。

韩元吉

韩元吉　蜡梅二首

白璧黄金取意裁，极知变态自江梅。

风流一样香仍好，共趁春前腊后开。

韩元吉

韩元吉　蜡梅二首

未惬篱东染御黄，天香特地剪蜂房。

应怜雪里昭君怨，洗尽铅华试佛妆。

韩元吉

韩元吉　狼山

天外奇峰认九华，路人指点是狼牙。

他年刻石题车马，会遣山前属汉家。

韩元吉

韩元吉　李编修器之惠诗卷

尘埃仆仆日走趋，胸中倒悬一字无。

迫人簿领推不去，眼明忽见千骊珠。

矍然惊呼此诗欤，如醒乍解病获苏。

归来明灯喜无寐，手不忍释自卷舒。

语新格健意有余，风骨峭碣中含腴。

猛如横阵舞刀槊，清若雅宴调笙竽。

我穷已极君益迂，学此似费千金屠。

前有太白后长吉，君家诗名宜复初。

明明天子开石渠，叹我短后追长裾。

时平合第从臣颂，请君早上承明庐。

韩元吉

韩元吉　李彭元携曾吉甫诗卷数帖见过

十年松竹暗茶山，君有诗声旧将坛。

食荠谁如东野苦，无毡不奈广文寒。

闭门久咏高轩过，弹铗今嗟行路难。

我亦凋零旧宾客，遗编聊共拂尘看。

韩元吉

韩元吉　李寿翁侍郎挽词

同解铨衡并把麾，五年相望楚江湄。

邻墙会面尝谈易，吏选偷閒更说诗。

北客遭逢人共叹，南州流转事难知。

投簪自有江湖志，云白天青泪满颐。

韩元吉

韩元吉　李仲镇懒窠

我性天下懒，自谓世莫双。

朼来官中都，懒极济以憃。

有如千黑鱼，东西转桥砿。

又如橐驼卧，厌逐群吠尨。

鼻洟任纵横，胞转徒胮肛。

纷纷夸夺儿，见我语辄唚。

平生李公子，老大同乡邦。

奈何夺我有，收敛付一窗。

作窠寓以名，异音乃同腔。

金马可避世，何殊鹿门庞。

君看富贵涂，机危甚缘檋。

争荣仅锱铢，力欲九鼎扛。

金朱拥丹毂，视之亦蝼蛖。

爱君阳羡居，有田种兰茳。

溪山带城郭，松竹环旌幢。

连娟几修眉，清歌艳明鈍。

客至即尽醉，不待金石撞尚余诗语工，

词源倒三江。好懒得真懒，

使我心益降。

韩元吉

韩元吉　李子永惠道中诗卷

踏雪冲寒遍几州，岂妨乘兴作清游。

风横白鹭歌琼树，月满青山问钓舟。

梦绕征途浑历历，老谙世事总悠悠。

尘埃鞅掌君休恨，自有诗轻万户侯。

韩元吉

韩元吉　立春感怀

南北驱驰老病身，不堪节物更催人。

梅梢白白犹藏腊，蔬甲青青便作春。

铁马渐欣边寒静，土牛还祝岁时新。

圣朝文物从兹始，元日郊丘得上辛。

韩元吉

韩元吉　连日得杂花数株艺之池亭感而有作

七十已过半，所向意不如。

一官计大州，仆仆畏简书。

酒薄不可醉，歌舞见已疏。

亦有淡生活，诗成自相纾。

池面数尺地，荆棘试翦除。

为觅桃李花，养根待春初。

日暮公事已，呼童细耘锄。

稍稍净朽壤，依依列荒墟。

岁月能几何，坐见红绮舒。

更须土脉动，艺柳分芙蕖，

赏心固难事，寓目良有余。

即此且痛饮，三年翼安居。

勿言传舍耳，吾生亦遽庐。

苟无名利著，朝市均樵渔。

韩元吉

韩元吉　列岫亭用范伯升韵

自我来南溪，池塘几春草。

结茅依云端，爱此山回抱。

奇峰七十二，罗列景逾好。

岂殊谢公窗，澄江更萦绕。

孤城千家邑，一目可尽了。

植葵思夏深，种菊待秋杪。

物华静中见，至理得深造。

东山与鲁郊，底用评大小。

平生丘壑心，计拙讵能巧。

亭皋远俗客，曳杖日频到。

箪瓢乐未改，在涧槃亦考。

况有吾人诗，飘然异郊岛。

韩元吉

韩元吉　灵隐冷泉

山涵水影两空明，水到山前百尺清。

洞里舑仙应一笑，抱琴时为写寒声。

韩元吉

韩元吉　凌风亭

西山如层城，壁立有坚对。

逶迤雉堞出，一水相萦带。

诛茅发颓垣，偶与嘉景会。

天风无边来，云日为破碎。

谁能了蘯末，直欲跨鹏背。

飘然压尘土，九壤真一块。

王乔幸齐驱，御寇亦同载。

不知吏役缚，且乐公事退。

春光到花木，栏槛惬清快。

相期睨南溟，整我飞霞佩。

韩元吉

韩元吉　凌歳台

山到西江势却回，倚山楼殿更高台。

天容水色望中见，帆影车尘窗际来。

桑枯棋分千里迥，波涛壁立两峰开。

登临拟问兴记如，白塔亭亭锁翠苔。

韩元吉

韩元吉　令防得女招饮以病不往走笔戏之

平生诸女重吾贫，敢意君家亦效颦。

丑恶未妨攘盗贼，长成难议卜比邻。

遥怜四十称郎罢，岂惜千金办主人。

美酒尚须留待我，明年应见玉麒麟。

韩元吉

韩元吉　刘子宣侍郎挽词

妙龄嘉誉满东东，晓接甘泉豹尾中。

烜赫身荣知有道，从容心计不言功。

威行岘首追羊叔，名在鄱江忆鲁公。

种木十年归莫遂，涂车千里恨何穷。

韩元吉

韩元吉　刘子渊监庙年八十六耳目聪明能饮酒举大白喜赋诗比过之因示长句次

才疏政拙愧能名，黄发犹欣见老成。

林壤固知聊自乐，门闾要是已堪旌。

持杯潋滟千眉耸，落笔纵横四坐惊。

笳鼓过君应一笑，平田两部足蛙声。

韩元吉

韩元吉　留别傅安道

华发相看四十年，饱谙世事欲忘言。

一春离别当寒食，再岁追随作上元。

湖外溪山明小槛，雨余花柳暗西园。

极知老大交朋少，相与论文更一樽。

韩元吉

韩元吉　留别傅安道

场屋俱为拜赐师，烟霄独喜凤毛飞。

壮心似铁何曾老，健笔如椽合一挥。

北渚青山劳我梦，西垣红药待君归。

诏环不作经时隔，沙路薰风卷绣衣。

韩元吉

韩元吉　龙华寺傅大士真身像

古寺郊丘侧，钟鱼晓未喧。

双林有遗骨，瑞萼记名园。

粒石嗟余饭，神槌想叩门。

蚕桑犹有谒，鼓舞动山村。

韩元吉

韩元吉　隆兴甲申岁闰月游焦山

荒村日晴雪犹积，系缆焦公山下石。

江翻断崖石破碎，瘞鹤千年有遗迹。

瘦藤百级跻上方，浮玉南北法中央。

樯午如林出烟浦，酒船远与帆低昂。

老鸱盘风舞江南，杀气淮南望中见。

神龙只合水底眠，为洗乾坤起雷电。

观音岩前竹十寻，大士不死知此心。

醉归更唤殷七七，賸种好花开鹤林。

韩元吉

韩元吉　豯豁岩

苍崖两分张，绝壁千丈起。

溪流忽奔注，万古相披靡。

跳波作惊雷，跬步清见底。

攀藤上巉岩，却立半空里。

几年天师庙，栏柱岌无址。

幽禽答远响，山花乱红蘤我业不知疲，

危栈劣容屣。同僚具壶觞，

脚软正须此。尘埃得遐瞩，

真赏契心耳。

韩元吉

韩元吉　庐山霁色

山北山南佛寺开，烟销日出更崔嵬。

读书谁伴谪仙老，沽酒要须陶令来。

韩元吉

韩元吉　鲁公堂

鲁公之节非一死，其谁碑之子曾子。

鲁公之德人未知，其谁堂这张紫微。

继公作郡五百载，登堂思公宛如在。

江南遗墨处处传，鲁公去作麻姑仙。

一杯相与借风月，但见云碧开池莲。

紫微声名今第一，归上鸾台应不日。

笑谈千里无兵戎，临川草木生春风。

他年道傍儿女说，不思鲁公思张公。

韩元吉

韩元吉　陆务观赴阙经从留饮

溪岩风高霜作棱，杯盘草草对青灯。

已甘盐菜待梁柳，况有酒浆延杜陵。

岁晚鬓毛纷似雪，天寒门巷冷于冰。

春风稳送金闺步，看蹑鳌山最上层。

韩元吉

韩元吉　陆务观寄著色山水屏

我居面山俯潺湲，凭轩卧牖皆见山。

山光影入怀袖，秀色爽气非人寰。

故人怜我新结屋，犹恐看山未能足。

丹青写作何许图，不碍闭门聊纵目。

千峰缭绕生白云，小舟荡漾横江滨。

楼台高下出兰若，杳渺似有钟磬闻。

坐惊岩壑环四壁，寥落高秋变春色。

方壶瀛洲远不隔，武陵桃花定谁识。

君不见韦侯笔画古松，黑雨白日摧虬龙。

杜陵老翁三叹息，况有山木洪涛风。

又不见玉堂真仙草诏罢，静爱春山郭熙画。

文章信美身不閒，青嶂白波眼中借。

我今乘间身未衰，杖藜独步哦新诗。

出门见山入见画，桂兴自喜来无时。

卧龙山腰镜湖尾，知有高斋照清泚。

或名逼子示得休，旭坐玉堂应记此。

韩元吉

韩元吉　陆子逸惠桃花戏赠

故人招我千山里，也有仙葩巧送春。

麝馥染衣金缕重，酒红生粉玉肌匀。

洛城景物知谁纪，寒食风光独处新。

莫把天香调行客，晓妆留与绿窗人。

韩元吉

韩元吉　鹿鸣宴

金殿春风策雋贤，上林孤矢更争先。

不辞老懦聊推毂，要见飞腾总著鞭。

勋业肇端登凤沼，词章接武侍甘泉。

明年贡籍还增倍，定作东州盛事传。

韩元吉

韩元吉　吕伯恭挽词

青云涂路本青毡，圣愿相期四十年。

台阁久嗟君卧疾，山森空叹我华颠。

伤心二女同新穴，拭目诸生续旧编。

斗酒无因相活酹，朔风东望涕潸然。

韩元吉

韩元吉　毛平仲挽词二首

奥学穷千古，奇文擅两都。

功名一杯酒，身世五车书。

未奏扬雄赋，长怀仲举舆。

溪塘岩下水，岂羡石为渠。

韩元吉

韩元吉　毛平仲挽词二首

蚤岁闻嘉誉，论交鬓已丝。

长言虽面隔，千里但心期。

故垒生刍奠，尘编幼妇辞。

倚天长剑在，欲挂漫兴悲。

韩元吉

韩元吉　毛文仲惠文编

平和毛公诗，训传固已久。

纷纭齐鲁失，浪自开记牖。

至哉一言蔽，可用严墨守。

渊源见云仍，梦泽吞八九。

雕章与棘句，锦绣间琼玖。

嶷如犀始擢，粲若蚌初剖。

肉食乃闻韶，昼日或见斗。

三百篇未忘，七十子何有。

应如摩天刃，要是修月手。

时来岂无用，妙处端不朽。

君看夸夺儿，在后熟顾叟。

喧啾蛩负户，嘈囋蝉荫柳。

谁令口鸣悲，正使心欲呕。

岂无熊罴士，底问牛马走。

岧巃金闺门，豪杰自先后。

而君尚穷滞，履敝衿见肘。

才名三十年，肮脏惊白首。

我惭拜嘉赐，幼归连虀臼。

相望百里远，曾未共樽酒。

期君颂中兴，步出次山右。

韩元吉

韩元吉　明老惠炭戏以二小诗

雪里难逢送炭人，地炉炙手便生春。

酸寒东野真堪笑，解道曲身成直身。

韩元吉

韩元吉　明老惠炭戏以二小诗

道人作喜每逢场，一束乌薪发电光。

便使樽前化红袖，不妨笑杀话旌阳。

韩元吉

韩元吉　明远次韵超然谈道因以谑语为戏将无同耶

忘机亦忘言，政作口挂壁。

因君强一语，习气乃乘隙。

昨夕饮君家，看朱忽成碧。

醉归城南路，不记足所历。

尚想两红妆，翠袖香襞积。

我歌君为舞，举手还恨窄。

诗成漫不省，叹我真恶客。

賸肯来看山，未厌一水隔。

韩元吉

韩元吉　墨梅二首

西北佳人绝代姿，倾城倾国未为奇。

自然冰雪生颜色，不用人间朱粉施。

韩元吉

韩元吉　墨梅二首

影落寒塘月照时，梦为蝴蝶绕高枝。

画工欲画无穷意，不道幽人圣得知。

韩元吉

韩元吉　南剑道中

唤渡春潭侧，堤弯踏晓晴。

回舟动山影，映日见鱼行。

野远孤烟出，江深白鹭明。

尘劳消底计，对此觉身轻。

韩元吉

韩元吉　南涧

朱墨日过眼，溪山谁复游。

夜闻西风喧，起看天地秋。

王事有休沐，驾言指林丘。

新晴鸟鸟乐，路入南涧幽。

高峰左右列，野水纵横流。

问舍苦不早，求田亦良谋。

韩元吉

韩元吉　南涧

高岩跨层巅，一径入苍翠。

三休彻上头，却立睨平地。

当年宝藏兴，中夜出光气。

至今石疑裂，篝火尚能记。

盈虚谁可测，开阖神自秘。

空房有残僧，肌冷夜无寐。

韩元吉

韩元吉　南涧

入山衣屨湿。初迷烟雨来，

稍识云气集。空蒙掠面过，

可玩不可执。不知市廛地，

去此凡几级。青松入长望，

白鸟伴危立。冷然笑身世，

万事何汲汲。

韩元吉

韩元吉　南涧

有酒不得饮，呼船过溪南。

溪南亦何好，古寺依晴岚。

上有百尺楼，下有千丈潭。

城闉一目尽，晚山日相衔。

烹茶吊际子，蜡屐登巉岩。

相逢作行乐，犹胜空坐谈。

韩元吉

韩元吉　南涧

秋风何时来，午暑忽已散。

娟娟木犀花，弄蕊亦璀璨。

清香不自惜，拥鼻得奇观。

古来达道人，至乐在山涧。

艺兰与种蕙，采掇契幽愿。

置此勿复言，吾方困游宦。

韩元吉

韩元吉　南岩

官曹簿领无时空，一春蹙蹙尘埃中。

溪南十里岩谷好，俗驾屡整无由穷。

前时相邀雨断道，今时不雨天亦风。

乃知书生不解事，每以悭涩勤天公。

兴来邂逅始一往，盯与纵辔随飞鸿。

野棠阗子梅杏老，密叶尚带残花红。

峥嵘屋宇吁可怪，无乃开辟烦丰隆。

却寻危径山巉绝，俯仰旷野迷西东。

涓涓寒流滴冰雪，一酌为我凉心胸。

山川何曾岁月计，可怜翠阜纷磨砻。

人生欢笑不易得，此会几许谁能同。

春禽正喧日已暮，叹我归期还匆匆。

韩元吉

韩元吉　偶得佳酒怀尹少稷闻其连日致斋在台作长句寄之

孔君一月二十九日醉，太常一年三百五十九日斋。

人生百岁驹过隙，直与外物劳形骸。

君非太常何用尔，监祭有令时当差。

朝廷礼备百神秩，不比媚奥犹燔柴。

念居几日得閒暇，归胙餍饫妻奴哇。

重门咫尺不得见，使我有酒空相怀。

忆昔过从水南寺，风廊雪屋靡不偕。

灵山怀玉了在眼，苍翠突兀石笋铁柱如签排。

醉醚起舞对山水，狂歌亦和襄阳{上竹下左氵右卑}。

一时取乐未云足，后会回首何其乖。

今者相逢号朝士，仆仆听鼓趋天街。

欲观礼乐问文物，但见鼙鼓鸣江淮。

喜君头上冠作廳，文笔愈健诗愈佳。

青云万里要直气，幸勿触狐当触豺。

我今勃窣百僚后，自觉迂钝难为侪。

一杯耳热不共醉，夜长独坐烧寒穖。

隔墙降将新授节，丝竹间响骈金钗。

时逢富贵虽可羡，扰扰得失真蝇蜗。

江山到处有佳趣，故应赤舄输青韕。

明年春风我欲赋归去，伫君功成作颂磨苍崖。

韩元吉

韩元吉　偶兴四首

桂花飘尽菊花黄，闲对芳丛静爱香。

堂下草深须一丈，会看春决满池塘。

韩元吉

韩元吉　偶兴四首

小园无数菊花开，准拟花残便见梅。

不恨无花正无酒，敲门谁送一樽来。

韩元吉

韩元吉　偶兴四首

江南菊少开金色，只有霜葩杂御黄。

乞得黄花真爱惜，明年賸种压群芳。

韩元吉

韩元吉　偶兴四首

爱水仙成百计栽，三年一笑渐能开。

金银岂是吾家物，借我虚名付酒台。

韩元吉

韩元吉　陪曾吉甫游中山

去天尺五城南寺，目极层轩得此游。

山阔雨收云点缀，江清日淡柳风流。

僧扉缭绕牛鸣地，楼阁参差斗大州。

公自蓬莱旧仙伯，一麾真复占鳌头。

韩元吉

韩元吉　蓬瀛台

雨余天定澹澄瀛，及此秋郊一日晴。

轩盖翩翩度林影，笙箫隐隐杂溪声。

风随广席歌呼转，云满高台步武生。

记取今年作重九，丹崖绝壑是神清。

韩元吉

韩元吉　平生八见女而存者五人比又得女少稷作诗宽次韵谢之

渐老思似续，抚怀良惘然。

空余岁寒心，凛凛松柏坚。

平生孔明妇，贫贱房且专。

生女不生男，造物宁我偏。

娈彼五娇儿，弄瓦相随肩。

人言可御盗，无乃缪以千。

囊金不办嫁，择婿那敢全。

今年又增一，比比安求旃。

觉贫与觉富，可笑还可怜。

向来两童乌，泡幻随变迁。

应门固未计，畴复与我玄。

我家岂无人，文章绍编笺。

经心不能释，欲语气已填。

筮言晚当见，默祷资明蠲。

行年且四十，那得慰眼前。

陶公谓胜坻，此论吾师焉。

舒宣傥可待，弓裘犹足传。

今者事方殷，烦君费诗篇。

君诗妙难敌，巨刃迎小鲜。

炯炯明月珠，一一照眼圆。

吁嗟人生事，岁月如奔川。

岂不舍我忧，熊罴梦丰年。

蓬门亦何祥，但见巾帨悬。

会当亦添丁，荷锄赋归田。

老妻鼓掌笑，子意将谁愆。

须知百男恶，未若一女贤。

矧子四壁空，盖头无尺椽。

儿女分所定，底用相鑱鐫。

尚应具扁舟，江湖穷泝沿。

为君聘络秀，椎牛事烹煎。

韩元吉

韩元吉　七夕

银河翻浪拍空流，玉女停梭清露秋。

天上一年真一日，人间风月自生愁。

韩元吉

韩元吉　七夕亚之置酒再用前韵

乌鹊无声夜向阑，空庭插竹巧谁看。

长生殿里金钗暖，百子池边五缕寒。

梦破清风吹雨脚，醉余新月上林端。

閒来不辨论时节，賸喜秋花共夕餐。

韩元吉

韩元吉　七夕与孟婿约汤朝美率徐行中游鹤山

城市竞时节，幽寻固难同。

旧闻鹤山奇，欲往岁屡穷。

兹辰尚残暑，夙驾乘西风。

楚俗候飞鹊，阶庭闹儿兰。

谁能事针缕，觅巧瓜果中。

起携东床友，况得下榻翁。

青蒲有杰客，放怀适相从。

一招云中仙，无呼潭底龙。

翠壁耸崷崒，龟鱼澹游空。

泉源几万斛，石窦藏丰隆。

久知神物交，解致零雨蒙。

我田甚无多，便思年谷丰。

公才正类此，时至会有庸。

竹间小招提，閴静无鼓钟。

枕石潄甘井，荔丹启筠笼。

若据两石羊，摩挲古狄铜。

高谈劚霏屑，壮气吹长虹。

可无樽酒绿，遂使老颊红。

醉语或不省，啸歌亦舂容。

归欤兴难尽，月明照风松。

韩元吉

韩元吉　钱伯同新创明晖阁

使君谈笑两桥成，人向晴虹镜里行。

更辟轩窗待游览，要看山水倍澄明。

波宽十顷知鱼乐，岁熟千家响碓声。

收拾风光付华月，一樽还记昔文清。

韩元吉

韩元吉　青阳龙池山潮泉其应有时祷于泉上坐顷三应山中人以为未有也

八月钱塘岸，江潮昼殷雷。

岂知惊浪诵，不转此峰来。

古窦深无际，神渊秘莫开。

山灵如爱我，三送雪成堆。

韩元吉

韩元吉　清晖阁

台府填都会，乃与山水期。

青溪带秦淮。渺若万顷陂。

主公金闺旧，官曹日追随。

闭阁理万事，朱栏俯涟漪。

晴波纳远景，摇荡扶桑枝。

浩然江湖兴，颇与鱼钓宜。

风月朝暮佳，轩窗有余姿。

向来非无人，未发此段奇。

嗟我老病躯，时来瞩须眉。

停杯待举网，屡醉倒接{上四下离}。

意适反无语，欠公壁间诗。

只今入幽梦，官居类鸡栖。

公亦那久留，濯缨咏来思。

不知凤凰沼，何如习家池。

新霜著群木，归舟颺旌旗。

寄言坐上客，酒至幸勿辞。

韩元吉

韩元吉　清旷亭送子云得有字

欢期苦难逢，离别乃易久。

天涯老兄弟，况复亲白首。

田园固不足，功名亦何有。

今年送兄行，正尔作太宋。

池阳古名郡，地控大江口。

舟来武昌鱼，车载桑落酒。

登临得齐山，端不负重九。

公余亦堪乐，尚有此客否。

天威动江淮，狂寇行授首，

努力幸驰驱，腰看印如斗。

韩元吉

韩元吉　清明

老去惊时节，春来念物华。

青烟百六日，同社两三家。

醉著凌风舸，歌成满路花。

沧江万里意，独立送残霞。

韩元吉

韩元吉　清明后一日同诸友湖上值雨

出游初不计阴晴，聊喜湖山信马行。

弱柳自随烟际绿，幽花还傍雨边明。

嫩蒲碧水人家好，密竹疏松野寺清。

烂醉一春才几日，可无佳景付诗情。

韩元吉

韩元吉　清明前一日与客自光孝登般若庵观铁塔旧基因至铁狮顶

青韕藜杖破层云，胜日犹能眼界新。

窣堵已摧豪士手，狻猊犹现法王身。

寺藏松竹疑无地，路接烟霄不到尘。

车马憧憧城市客，举头相望几由旬。

韩元吉

韩元吉　清明日雨中同中甫子云二兄集湖上

莫辞冲雨湿春衣，要看湖山滴翠微。

絮重欲飞堤柳暗，花寒无赖海棠稀。

官忙未觉追游少，醖美犹堪尽醉归。

屈指薰风来几日，绿荷簪水已依依。

韩元吉

韩元吉　秋怀十首

朝行佛屋鱼千里，暮借僧床鷯一枝。

窗下秋虫解人意，似怜羁客伴哦诗。

韩元吉

韩元吉　秋怀十首

酒熟橙黄盛物华，重阳无客不思家。

鹅儿剪雪开岩桂，鹤羽攒金散菊花。

韩元吉

韩元吉　秋怀十首

小雨惊秋滴夜阑，晴云和日晓斑斑。

谁怜客舍尘埃底，犹得西湖一两山。

韩元吉

韩元吉　秋怀十首

何许砧声清梦回，丁东犹作佩环猜。

卷帘风露凉如水，端为嫦娥向此来。

韩元吉

韩元吉　秋怀十首

城外秋荷一半黄，尚余疏柳照回塘。

江南底许风光好，塞雁来时未有霜。

韩元吉

韩元吉　秋怀十首

右手持杯左不空，蟹螯已作雪蒙茸。

秋风莫起鲈鱼梦，未似先生阿堵中。

韩元吉

韩元吉　秋怀十首

八月涛头旧有名，今年潮浅岸才平。

应缘享帝千灵在，豫使鱼龙不敢鸣。

韩元吉

韩元吉　秋怀十首

塞草初黄边马肥，边尘莫便向南飞。

江头鹤唳秋风起，看取阴山六骑归。

韩元吉

韩元吉　秋怀十首

江南四百八十寺，未抵西湖胜处多。

不用楼台带烟雨，只看宫殿压晴波。

韩元吉

韩元吉　秋怀十首

闭户跏趺意已清，炉香烧尽一灯明。

空庭叶落知多少，一任西风百种声。

韩元吉

韩元吉　秋日杂咏六首

客少无尘语，官閒省吏文。

醉眠千嶂日，危会一窗云。

酒户时通籍，诗坛渐策勋。

平生不龟手，郢客浑挥斤。

韩元吉

韩元吉　秋日杂咏六首

草草重阳节，黄花惜未开。

故人犹有酒，行客且衔杯。

日落蛩声苦，云低雁影来。

南山足佳气，独立意徘徊。

韩元吉

韩元吉　秋日杂咏六首

醉著山堂梦，初凉枕簟清。

秋声迷夜雨，月色误天明。

为客心长惯，思新意未平。

岁华容易晚，寂寞壮心惊。

韩元吉

韩元吉　秋日杂咏六首

古郡青山合，乘高眼倍宽。

风惊梧叶阵，雨暗菊花团。

凉色宜欹枕，秋光怯凭栏。

向来疏懒意，景物暂相欢。

韩元吉

韩元吉　秋日杂咏六首

怪底西风别，秋香一夜繁。

攒金差可拟，揉蜡巧能抟。

买地宜多种，移床且细看。

江南篱菊晚，赖尔慰愁端。

韩元吉

韩元吉　秋日杂咏六首

绝壁跨城楼，连天海气浮。

长空去鸟尽，落日断云留。

鼓角深秋壮，山河薄暮愁。

劳生知底所，倚杖寄沧洲。

韩元吉

韩元吉　秋雨新霁过赵慎中留饮

门外黄尘有底忙，主人高卧兴何长。

春风竹树箫笙转，雨足轩窗笑语凉。

耳热漫思官里事，眼明犹识醉时妆。

紫云莫厌频来客，未抵当年御史狂。

韩元吉

韩元吉　去草

永日荒园独荷锄，草根藤蔓喜无余。

谁怜仲举平生志，却学齐民种树书。

韩元吉

韩元吉　去岁得黟江县牡丹数种今年开一枝盖白者谱中所谓水晶毬也

黟江新样水晶毬，冰雪肌香体更柔。

弹压风光知第一，酴醾玉蕊见应羞。

韩元吉

韩元吉　劝耕至赤松山

谬误君恩再领州，名山犹幸复春游。

苦无羽客追元放，尚有群儿识细侯。

麦穗雨晴迷野岸，桃花风急满溪流。

隔林布谷如相应，更酌丹泉为少留。

韩元吉

韩元吉　僧仲俨芥室

设席才方丈，谁将芥子看。

须弥藏自稳，琥珀拾应难。

脚底芒鞋破，颅边衲被寒，

遥知八万座，一笑且团栾。

韩元吉

韩元吉　山口道中

芳草连云水拍溪，春山树树子规啼。

东风何事催行客，偏遣残红趁马蹄。

韩元吉

韩元吉　山桥

倚杖溪桥暮雨垂，春寒空翠著人衣。

凌空怪石如旗竖，喷壑清泉作练飞。

乘兴正须随地饮，醉狂聊共插花归。

从教拍手儿童笑，要是山深客到稀。

韩元吉

韩元吉　山行

意适都忘远，行歌未觉劳。

崎岖一径入，上下数峰高。

嫩白怜新菊，轻红讶小桃。

归来情兴动，风叶乱萧骚。







卷113

韩元吉

韩元吉　山行

秋尽暑犹剧，今朝凉意断。

轻阴能障日，小雨不生尘。

庶壑时投策，看云一岸巾。

邻僧问何往，茗果愧情亲。

韩元吉

韩元吉　山行二首

晴日烘林百草香，杖藜徐步兴何长。

残花的皪明幽径，老笋参羞出断墙。

韩元吉

韩元吉　山行二首

春来南涧水初生，鸥鸟逢人自不惊。

步绕幽花随树歇，望寻高柳趁堤行。

韩元吉

韩元吉　剡溪道中五首

拟赋归田未有田，春风聊泛剡溪船。

青山满眼留侬住，处士茅茨阿那边。

韩元吉

韩元吉　剡溪道中五首

戴家家住此溪头，买酒寻春得胜游。

夹岸杨花浑似雪，不应兴尽便回舟。

韩元吉

韩元吉　剡溪道中五首

平潮恰恰乱蛙鸣，断送江南春雨晴。

绿谷细看桑眼破，紫茸还见草心生。

韩元吉

韩元吉　剡溪道中五首

心随天末江波远，愁似沙津柳带长。

向晚飞花度墙影，半晴烟雨发山光。

韩元吉

韩元吉　剡溪道中五首

抱琴不作王门客，晋代高风只此人。

故老底须三上疏，竹林诸子未天真。

韩元吉

韩元吉　赏心亭

北风吹雨冷如秋，更上江干百尺楼。

琼树桂人闭黄壤，石城华屋变沧洲。

三峰已觉蓬莱近，二水真成汗漫游。

六代风光几人物，不妨拥鼻向南州。

韩元吉

韩元吉　上巳日王仲宗赵德温见过因招赵仲缜任卿小集以流水放杯行分韵得行

春事倏已晚，飞花送啼莺。

长安三月三，水边尽倾城。

缅怀杜陵老，感之见歌行。

青鸟忽飞去，素鳞盘水精。

往事谁复识，梦绕白玉京。

朼来官闽陬，江湖渺余情。

嘉节闭门卧，客愁随日生。

风光入樽酒，使我嗟独倾。

良友慰寂寞，惠然成会并。

金枝三雋才，千里未可程。

王郎乌衣旧，高论玉尘横。

相逢寄觞咏，乐此天气清。

不知山阴会，绝唱畴能赓。

庭隅有幽花，粲若万玉缨。

好风亦知人，微月相与明。

萧萧城东路，颇复歌吹声。

景物正自佳，天涯意难平。

不须恨陈迹，且用催诗成。

韩元吉

韩元吉　上巳日与客游张园

簿书有余閒，春日亦已永。

况逢佳节休，朱墨得暂屏。

名园跨江郊，危槛俯千顷。

平芜雨初匀，弱柳风自整。

芳寻寄萧散，意适忘醉醒。

持觞挹花色，散策步林影。

虽无歌舞妍，所爱亭馆静。

佳辰天气清，泉水助幽冷。

缅怀山阴会，修竹带崇岭，

应知佳客临，怀抱均一骋。

君看结绮地，茨棘翳眢井。

当时擘牋人，正复对此景。

江山几兴废，岁月侵老境。

但愿中圣贤，畴能计钟鼎。

韩元吉

韩元吉　少稷家观雪赋江字三十韵

雪暮来无际，长吟坐北窗。

未嫌光夺月，先恐势填江。

云色生冰柱，风声倒石砿。

疏帘才的皪，破屋渐铮鐆。

始讶乌能白，旋惊马尽{左马右龙}。

会朝琼饰弁，猎较素绸杠。

玉帝开宫阙，瑶姬拥旋幢。

仰空蜂作阵，窥径蝶成双。

价重连城璞，明逾钉壁鈍。

冷烟纷莫辨，冻溜不成淙。

计拙夸辽豕，涂穷笑越尨。

载牛迷象齿，覆鹿误羊羫。

酪乳浮茶卢。花瓷莹鼓椌。

崖枯频畏住，鹄瘦暂胮肛。

共想周王宴，谁虞汉使降。

献衣知念札，加璧殆追逄。

蹇驷深忧没，篮舆重莫扛。

淹钟应预赐，增斗定先撞。

短日栖穷巷，丰年卜万邦。

缁尘异羁旅，华发逐耆厖。

处士欣寻戴，参军岂遇庞。

裘穿心易怯，履败足微跫。

荷笠閒垂钓，回船稳系樁。

清狂晨仄帽，泥饮屡空缸。

酬唱才皆敌。歌嘲笑语或唚。

闭门嗟懒惰，授简愧愚憃。

戈戟森磨厉，韶钧富击挫。

絮盐翻雅况，兰竹变新腔。

取醉华灯烂，催归戍鼓鼙。

晴檐成夜雨，更听陇头泷。

韩元吉

韩元吉　少稷劝饮每作色明远忽拂袖去戏呈

无多酌我盖司隶，不能满觞田将军。

坐中幸免沐猴舞，且复周旋非贵人。

人言劲饮无恶意，君胡作恶使客起。

少陵亦遭田父肘，况我忘形友君子。

从今勿劝亦勿辞，我欲眠时君自归。

先生一斗一石醉，莫问喧争与嘲戏。

韩元吉

韩元吉　神通夜宿玉虚宫小轩正对步虚峰道士云天宝三年有庆云见且山呼万岁

槛外风高霜月明，步虚山里步虚声。

罢琴刻烛初长夜，又得人间一梦清。

韩元吉

韩元吉　神通夜宿玉虚宫小轩正对步虚峰道士云天宝三年有庆云见且山呼万岁

封禅空余不死名，华清宫里望长生。

閒云强作人间瑞，更有山呼万岁声。

韩元吉

韩元吉　神通夜宿玉虚宫小轩正对步虚峰道士云天宝三年有庆云见且山呼万岁

龙虎驱驰战阪泉，荆山鼎就更升天。

轩辕到处存遗迹，忍使君王不学仙。

韩元吉

韩元吉　圣政更新诏书正告讦之罪因得小诗十首

恶复凶终事久知，岂知圣断不逾时。

小儒未叹周南滞，但喜逢人敢说诗。

韩元吉

韩元吉　圣政更新诏书正告讦之罪因得小诗十首

桓温将死谢安起，霍氏初除魏相来。

谁与圣君安大业，巍巍廊庙可无材。

韩元吉

韩元吉　圣政更新诏书正告讦之罪因得小诗十首

圣朝遂失诛元载，公议犹能去霍山。

落胆徒闻温御史，不知睿意在群奸。

韩元吉

韩元吉　圣政更新诏书正告讦之罪因得小诗十首

元佑诸公秉国均，诏条先请惠吾民。

孤雏腐鼠何劳逐，准拟朝廷政事新。

韩元吉

韩元吉　圣政更新诏书正告讦之罪因得小诗十首

金貂七叶谁能必，石椁三年计自愚。

得鹿覆樵真一梦，求鱼缘木信狂图。

韩元吉

韩元吉　圣政更新诏书正告讦之罪因得小诗十首

献可争先底荆国，莹中居首论莆阳。

十年言路皆支党，前无一语讥安昌。

韩元吉

韩元吉　圣政更新诏书正告讦之罪因得小诗十首

近闻羔雁已成群，藻鉴渠能泾渭分。

急士且须侯雍齿，得贤端可吏朱云。

韩元吉

韩元吉　圣政更新诏书正告讦之罪因得小诗十首

刺字几漫冠欲尘，向来浮薄自纷纷。

尔曹胸次多周孔，忍作铜山破贼文。

韩元吉

韩元吉　圣政更新诏书正告讦之罪因得小诗十首

荆棘谁令满路栽，雷州司户却生回。

独怜阳陆真天命，不见承平公道开。

韩元吉

韩元吉　圣政更新诏书正告讦之罪因得小诗十首

潮阳初谪八千里，中令俄成十九年。

地下修文应泚笔，卫公精爽故依然。

韩元吉

韩元吉　食田螺

几年客勾吴，盘馔索无有。

鯹鹹咀彭蜞，臭腐羹石首。

牛心与熊掌，梦寐不到口。

朼来灵山下，空肠尚雷吼。

苜蓿映朝餐，杞菊富肴簌。

相过有贤士，无以侑卮酒。

踡跹樽俎间，见此青裙妇。

百金买市城，竞拾不论斗。

枵中本离化，黝质真坤耦。

稍稍被寒泉，累累付清滫。

舒觞颇甘豢，窒户还畏剖。

芼姜摘其元，璀璨置瓦缶。

中年消渴病，快若尘赴帚。

含浆与文蛤，未易较先后。

吾生亦何为，甘此味岂厚。

醢之自周官，竞我乃田叟。

尚殊鼠供苏，复烦蟆饷柳。

北风饫竹实，南俗夸针取。

虽非绿纹酌，仅免青泥呕。

据龟定应用，噉鰒良可丑。

谁能事颜色，此腹嗟敢负。

诗成调儿曹，吾意真亦偶。

韩元吉

韩元吉　史十伯强浮沈市廛自号道人而笔力议论不可掩仰岂隐者耶观其诗卷赠

未容君识得君诗，添我幽栖一段奇。

会有吹嘘天上去，沈香亭北要新词。

韩元吉

韩元吉　史十伯强浮沈市廛自号道人而笔力议论不可掩仰岂隐者耶观其诗卷赠

头上尘冠岂易弹，匣中长剑箧中丹。

放怀风月真余事，好向朝廷策治安。

韩元吉

韩元吉　市人有弄虎者儿辈请观饲以豚蹄睹其攫噬戏作四绝句

眈眈出柙小於菟，犹意他年见画图。

养汝由来得无患，却惊赤手竞编须。

韩元吉

韩元吉　市人有弄虎者儿辈请观饲以豚蹄睹其攫噬戏作四绝句

呀然一啸朔风生，儿女窥帘笑且惊。

槛内应怜只摇尾，山中不记旧横行。

韩元吉

韩元吉　市人有弄虎者儿辈请观饲以豚蹄睹其攫噬戏作四绝句

长年肉食定何功，乞汝豚足且慰穷。

猿臂将军应老矣，南山忽忆夜弯弓。

韩元吉

韩元吉　市人有弄虎者儿辈请观饲以豚蹄睹其攫噬戏作四绝句

荧荧目色为生寒，蛮獠歌呼意自閒。

莫倚便能探虎穴，势卑还长越王炎。

韩元吉

韩元吉　松江别范至能朱伯阳

弹铗功名易白头，归欤未佃五湖舟。

送君与我皆为守，到处逢山且纵游。

薄日连云千幛晓，斜风吹雨一江秋。

买鱼斫鱠垂虹上，更为今年好景留。

韩元吉

韩元吉　松江别范至能朱伯阳

吴歲湾月韵江船，屈指同行二十年。

胜日五湖看老矣，倦游双鬓各苍然。

拟寻诗酒平生社，未了尘埃薄宦缘。

后夜西风相忆梦，琵琶亭下水笼烟。

韩元吉

韩元吉　松江感怀

忽忽倦行役，栖栖问穷途。

生涯能几何，所抱诗与书。

凄凉吴淞路，不到十载余。

当年路傍柳，半已阴扶疏。

系舟上高桥，春水正满湖。

鸥鸟如有情，见人远相呼。

境豁目为纵，兴长心特舒。

尚想张季鹰，此焉赋归欤。

生前与身后，底用论区区。

但当酌美酒，一鱠江中鲈。

韩元吉

韩元吉　宋传道挽词二首

德履无遗恨，弦歌有去思。

养亲三釜乐，作郡十年迟。

壮志沈黄壤，英游闭赤墀。

丰碑颂遗爱，谁为继罗池。

韩元吉

韩元吉　宋传道挽词二首

留落东州彦，相期幸卜邻。

筒诗余唱永，樽酒记情亲。

旧国归无日，诸乡见有人。

佳城千载恨，雪涕楚江滨。

韩元吉

韩元吉　送陈天与知徽州

台阁英名二十年，卜居那得便林泉。

履声旧振星辰上，谏墨犹存雨露边。

欲考治功三府近，且施惠政一州先。

黄山看尽须黄阁，六月天池更著鞭。

韩元吉

韩元吉　送杜少柳起萃知遂宁府以高名千古重如山为韵七首

男儿生世间，身名要俱高。

苟不得其所，富贵轻鸿毛。

古来献言士，忠嘉极夔皋。

尚友千载余，斯心岂徒劳。

韩元吉

韩元吉　送杜少柳起萃知遂宁府以高名千古重如山为韵七首

十年天壤间，久矣闻公名。

词华少陵系，臭味修水甥。

一著獬廳冠，谠论惊纵横。

九卿固美秩，不如偃专城。

韩元吉

韩元吉　送杜少柳起萃知遂宁府以高名千古重如山为韵七首

国朝御史府，一代名多传。

暂退或久庸，始愚亦终贤。

得失安足论，俯仰岁已迁。

但存爱君心，岂忧时命邅。

韩元吉

韩元吉　送杜少柳起萃知遂宁府以高名千古重如山为韵七首

厚味得无毒，良药信多苦。

毒留患滋生，苦过疾息愈。

吾君尧舜资，事业方复古。

公行幸迟迟，去国犹去鲁。

韩元吉

韩元吉　送杜少柳起萃知遂宁府以高名千古重如山为韵七首

灵旗出江淮，犀甲下秦陇。

天声毙狂酋，百战有余勇。

手敛权贵避，胆落将士惧。

谁欤任司直，用舍系轻重。

韩元吉

韩元吉　送杜少柳起萃知遂宁府以高名千古重如山为韵七首

西京蜀都望，渊云暨相如。

节谊知不足，文章焉取余。

凛然见风采，吾非斯人徒。

峨峨眉山阳，不但闻三苏。

韩元吉

韩元吉　送杜少柳起萃知遂宁府以高名千古重如山为韵七首

征帆转吴楚，涉江指岷山。

富贵归故乡，昔人以为难。

大府固可乐，高风亦难攀。

岂必待政成，甘泉行赐环。

韩元吉

韩元吉　送郭诚思归华下

忘怀物外且如愚，何事劳精据槁梧。

以马喻马即非马，数舆无舆方得舆。

莫执斧斤过栎社，懒施几席向蘧庐。

好归玉秀峰前座，闲看晴云自卷舒。

韩元吉

韩元吉　送韩子师宋婺州

功名相望十年前，白首官曹仅接联。

良玉要须更九火，明珠那得閟重泉。

清风遂作双溪咏，老手悬千剧郡便。

奏谭不妨聊第一，归来更著祖生鞭。

韩元吉

韩元吉　送李直刚盐官县尉

蚤接君家大父游，乃翁幕府尚淹留。

文华遂风诸郎秀，名宦悬知异日优。

朝雨拍溪梅正熟，晴云烘路麦初秋。

渭南自昔多贤尉，官近长安不用愁。

韩元吉

韩元吉　送李子永赴调改秩

逸骥骞腾十二闲，追风那复驻辕间。

向来官况诚留滞，此去诗情记往还。

会谭未妨更美秩，趣班聊喜近天颜。

割鸡莫费千牛刃，奏赋金门入道山。

韩元吉

韩元吉　送梁士衡归余杭

一水分他县，音书近可传。

飘零俱北客。憔悴各中年。

破屋春风里，扁舟夜雪前。

故人逢短簿，为话意茫然。

韩元吉

韩元吉　送梁士衡归余杭

古寺荒山曲，相过日自宜。

插花狂随帻，折屐醉争棋。

世事关情懒，风光逐意移。

岁寒冰断港，君云复何之。

韩元吉

韩元吉　送谅弟丞邵阳

春水生南涧，吾衰久索居。

三年迁作别，数字且频书。

文史差无负，田园慨未余。

常存爱民意，门户有权舆。

韩元吉

韩元吉　送陆务观得倅镇江还越

高文不试紫云楼，犹得声名动九州。

金马渐登难避世，蓬莱已近却回舟。

烧城赤口知何事，许国丹心惜未酬。

归卧镜湖聊洗眼，雨余万壑正争流。

韩元吉

韩元吉　送陆务观得倅镇江还越

前年边马饮江水，烽火瓜州一水间。

正使楼船多战士，要须京岘作重关。

平戎得路可横槊，佐郡经时应赐环。

把酒赋诗甘露寺，眼中那更有金山。

韩元吉

韩元吉　送陆务观福建提苍

觥船相对百分空，京口追随一梦中。

落纸云烟君似旧，盈市霜雪我成翁。

春来茗叶还争白，腊近梅梢尽破红。

领略溪山须妙语，少迂使节上凌风。

韩元吉

韩元吉　送吕令防赴海门宰

五斗由来岂疗贫，尚应拄笏对秋云。

未嗟薄宦来还去，但觉频年我送君。

舍北水生思共赏，淮南米贱好相闻。

白鱼青笋平生事，愁绝江寒雁影分。

韩元吉

韩元吉　送吕令防赴海门宰

野阁山扉旧卜邻，竹阴花径每情亲。

举觞契阔又千里，同社凄凉无几人。

濯濯未妨如月柳，悠悠真不奈风尘。

海门应去蓬莱近，我欲乘桴试问津。

韩元吉

韩元吉　送马庄甫摄幕鄱阳用赵文鼎韵

杖策冲寒不作难，弓刀结束笑谈间。

便从幕府清民讼，已佐戎车靖蜑蛮。

负雪幸无千里路，江湖才隔数重山。

荆南桃李新开么径，屈指春融及早还。

韩元吉

韩元吉　送孟婿植还临川

西风同泛婺江船，倒指光阴六换年。

秋色又看梧叶老，离怀还对菊花前。

尘埃左宦空搔首，功业青云更著鞭，

儿女关情易来往，一樽临路亦凄然。

韩元吉

韩元吉　送潘元夙教授钦州

文笔超然自不群，胸中韬略未全陈。

讵应远致岭南士，会见来清塞北尘。

桂海接天聊纵目，火云堆露正关身。

元戎在昔同科彦，一鹗飞书上紫宸。

韩元吉

韩元吉　送庞佑甫五首

燕鸿望南飞，春至还北去。

托食波浪中，潇湘几回渡。

韩元吉

韩元吉　送庞佑甫五首

游子思故乡，天涯两相逢。

时平甘卹纬，定交各涂穷。

韩元吉

韩元吉　送庞佑甫五首

濯濯机中丝，粲粲绵绣段。

自非同心人，千金孰肯换。

韩元吉

韩元吉　送庞佑甫五首

江湖多青山，舟楫长往还。

山色难送客，不如住山间。

韩元吉

韩元吉　送庞佑甫五首

中宵櫂讴发，菰蒲翳明月。

月黑色忽行，恐堕蛟龙窟。

韩元吉

韩元吉　送沈驹甫

官曹邂逅得情亲，一赋松斋遂绝尘。

天禄校书元有路，甘泉第颂可无人。

江山兴味不知老，芋栗生涯未觉贫。

我欲邀君寺南住，春风聊与杏花邻。

韩元吉

韩元吉　送沈千里教授邵阳

縠纹江畔得君诗，俊逸清新字字奇。

一笑偶成归妹约，几年还见外孙辞。

横经绛帐地虽远，给劄金门天未迟。

痛饮离骚吾事尔，湘山风物与春期。

韩元吉

韩元吉　送沈信臣赴试南宫五首

山城寒陟夜飞霜，枫叶青红带夕阳。

夹道梅花有春色，不妨冲雪到钱塘。

韩元吉

韩元吉　送沈信臣赴试南宫五首

仆射吴兴自世家，乃翁勋业著金华。

似闻玉座询名字，会伏青蒲掌白麻。

韩元吉

韩元吉　送沈信臣赴试南宫五首

共踏槐花记昔年，一弯新月夜移船。

君行为问灵泉水，梦到松林石壁前。

韩元吉

韩元吉　送沈信臣赴试南宫五首

漫仕虽同官事殊，故人来往未全疏。

因君时一论文字，难我穷年困簿书。

韩元吉

韩元吉　送沈信臣赴试南宫五首

吾谋不用可无人，小技文章亦有神。

一第区区儿戏耳，请君折取桂为薪。

韩元吉

韩元吉　送施徽州二首

御史英名世罕俦，峨冠聊复渐承流。

治功要自先冯翊，大惠何妨始歙州。

野媪定知还去虎，山民从此罢赍牛。

百年善政须公继，尺一书颁愿少留。

韩元吉

韩元吉　送施徽州二首

江出新安见底清，黄山高势碧峥嵘。

裦襦会遣民皆有，枹鼓悬应夜不鸣。

蜡屐未须怀别墅，虎符今喜得名城。

他时一榻容徐穉，端共舆人乐政成。

韩元吉

韩元吉　送苏季真赴湖北宪司属官

忆昔闻君未相识，春雨系船吴市侧。

逆风白浪不成行，坐听亲朋谈历历。

岂意飘零晚相见，俱捧江东从事檄。

拙鸠未省厌榆枌，威凤谁令安枳棘。

今年喜君若有遇，去我还为远行役。

一樽忍话故园事，童穉吁嗟发今白。

君家声名塞宇宙，翰墨纵横富奇策。

未容世职践明光，聊佐輶车司郡国。

衡山洞庭忽在眼，禹牒黄车有遗迹。

诗成不用吊灵均，为访桃花招隐客。

韩元吉

韩元吉　送汤朝美还金坛

腾驹轻卧驼，野蔓欺落木。

举头便干霄，春至亦重绿。

人生百年内，万事纷过目。

得为蠖步伸，失作衟颈缩。

古来旷达士，一视等蛮触。

功名本时命，用舍岂荣辱。

汤公涉南荒，岁月犹转毂。

几年卧新州，宁肯事鸡卜。

身安一瓢饮，志大五车读。

朼来灵山隈，跫然慰虚谷。

濯足山下泉，爱我泉上竹。

相从一长笑，忍攴　阮生哭。

胸中经济略，欲语动惊俗。

谁知天意回，归棹如许速。

春风正浩荡，江水清可掬。

海涛拍千峰，挂席下浮玉。

遥欣倚门念，三径欢僮仆。

送君得无恨，我步嗟局促。

要看万里途，更试籬云足。

家山幸毋留，吾皇思陈牍。

韩元吉

韩元吉　送汤丞相帅会稽

淮岸春来罢夕烽，君王奏凯大明宫。

守关岂但勤萧相，分陕犹宜屈召公。

彩绶不妨龙衮贵，绵衣真与故乡同。

政成更上平戎略，归作麒麟第一功。

韩元吉

韩元吉　送汤丞相帅会稽

翰墨英名多士先，经纶长策万方传。

久知燕许文章大，要自皋夔事业贤。

曲水兰亭修竹外，都门祖帐百花前。

去天尺五调元旧，肯使邦人借一年。

韩元吉

韩元吉　送汤丞相帅会稽

畴昔追风幸执鞭，词场好在笔如椽。

十年睎骥犹瞠若，晚岁登龙未偶然。

下客阳春惊白云，何人绿水近红莲。

尚应九里蒙河润，他日一天今二天。

韩元吉

韩元吉　送王德和赴调改秩

樽酒盘蔬语夜阑，三年犹得几追欢。

海棠半折春方好，杨柳都青社正寒。

筹画定应瞻武帐，文华端合待金銮。

割鸡底用磨天刃，迟日湖山满意看。

韩元吉

韩元吉　送温伯玉二首

楚尾还重九，荒园菊半花。

因君向姑孰，使我坠乌纱。

更度千秋岭，休寻万里沙。

壮年豪气在，途路莫兴嗟。

韩元吉

韩元吉　送温伯玉二首

牛渚青山路，衰迟旧往来。

西风动黄叶，朔雪记寒梅。

戍鼓边城近，楼船猛士催。

然犀不用照，拔剑忆澹台。

韩元吉

韩元吉　送许侍郎知宣州

我公名满东西川，一持使节几十年。

桥经万里坂九折，儿童学语知公贤。

上皇诏上嗟见晚，归来荷橐趋甘泉。

平生所学欲尽试，新语仅奏囊中篇。

两淮破碎赖整理，百工蛊敝资鑱镌。

念公虽老猷自壮，何谓宜云请益坚。

玉音三谕不可挽，一麾且复临江壖。

宣城景物今更妍，木瓜如瓠栗如拳。

敬亭山下蹑游屐，叠嶂楼中呼酒船。

谢公已往诗句在，公有妙语真齐肩。

却招李白吊杜牧，收揽风月酬云烟。

中原未复敌未灭，政成请公须著鞭。

吾君有意询黄发，庙堂之谋当万全。

韩元吉

韩元吉　送杨安止罢信幕赴调

后生仰前辈，今世思古人。

岂得岁月久，所怀风俗淳。

昔我家闽中，龟山实其邻。

出门尚群盗，欲往志不伸。

相从朋旧间，得语尽可珍。

俯仰今几保，遗编半埃尘。

白头入幕府，始与夫子亲。

夫子龟山裔，麕{上鹿下加}见祥麟。

晚同柱后史，无心问平津。

典刑在眉睫，温然异群伦。

向来簿领中，挟书听谆谆。

岂不开我塞，异闻此其真。

亦或举樽酒，笔谈忘贱贫。

同僚各分散，世事日以新。

遥怜郑公乡，俎豆犹莘莘。

弹冠定不苟，家庭有书绅。

道学固未泯，吾谋复谁陈。

尚想金马门，西湖醉余春。

韩元吉

韩元吉　送叶梦锡赴荆南

南郡开边古上流，君王侧席用嘉谋。

壮怀何止入云梦，雄略行看半九州。

风劲鼓声连岸动，雪晴江影与天浮。

一樽莫作新亭语，勋业归庸尚黑头。

韩元吉

韩元吉　送元修归广东

十年门户苦彫零，屈指天涯几弟兄。

羁旅可堪怀世事，典型谁与振家声。

惊心朔岸秋风急，极目南溟瘴雾横。

好过贪泉未应酌，少年游宦要冰清。

韩元吉

韩元吉　送泽赴新涂尉

少年薄宦几东西，送汝临岐意尚迷。

作尉未嗟官职小，致身当与古人齐。

短篷载雪看梅蕊，古驿冲风信马足。

尔父渐衰吾已老，寄书时一到南溪。

韩元吉

韩元吉　送张几仲知泰州

紫橐甘泉不愿留，虎符聊试海边州。

长城底用骑围铁，下濑直须船有楼。

草木已应知世望，江山好在得诗汉。

春风桃李西溪路，宣室归来尚黑头。

韩元吉

韩元吉　送张仲良二首

客里亲朋别，诗成僧黯然。

春风动花柳，归路绕云烟。

共绝过门盗，俱无使鬼钱。

生涯知底许，消息幸频传。

韩元吉

韩元吉　送张仲良二首

气概青云上，声华碧海边。

交游俱得雀，伯仲总能贤。

幕府宁淹薄，诸公肯荐延。

功名第迟速，强饭且加鞭。

韩元吉

韩元吉　送漳赴分宁尉

挟筴度春水，絮飞花易阑。

吾衰聊玩世，子壮且勤官。

雨后半篙绿，风生孤棹寒。

殷勤酌双井，为试茗芽看。

韩元吉

韩元吉　送赵蕃辰州司理

故家零落眼中稀，岁月峥嵘踏路岐。

诗解穷人君莫恨，钱能使鬼我方知。

片言折狱非无日，谈笑封侯会有时。

一上梅山吊槃瓠，賸题佳句写幽思。

韩元吉

韩元吉　送赵任卿芜湖丞

青山照濡须，江驶不可渡。

当年黄须儿，跨马识其处。

奸雄有遗迹，草木尚西顾。

孤城千家邑，政尔横故戍。

翩翩佳公子，儒雅称风度。

金门向蓬莱，曾未度阔步。

畴令一官卑，仅乃高尉簿。

得非多言穷，定坐能诗故。

相从十年间，了不见喜怒。

千金第深韫，至宝可轻付。

江山落君手，判断得佳句。

谁欤招得仙，我欲起谢傅。

似闻王师出，鼙鼓近营驻。

老生固常谈，愚者亦先虑。

一樽别时酒，且用慰迟暮。

去去无久留，功名有夷路。

韩元吉

韩元吉　送中甫兄之淮南

忆昔湖阴道，边声日夜闻。

远峰明积雪，叠鼓堕层云。

未叹河山异，常忧玉石焚。

三年真一梦，相见且论文。

韩元吉

韩元吉　送中甫兄之淮南

老忆亲朋别，贫知客寓愁。

青灯耿遥夜，浊酒对穷秋。

寒日催征骑，新霜倚县楼。

因君问淝水，莫渡北来舟。

韩元吉

韩元吉　送周承勋赴荆南幕

周南留滞几年余，笑力追还两流初。

无地寘君群玉府，因人贻我万金书。

未嗟王粲依油幕，聊喜安仁奉板舆。

梦想风帆转平楚，眼明江树绿扶疏。

韩元吉

韩元吉　送朱元晦

前年恨君不肯来，今年惜君不肯住。

朝廷多事四十年，愚智由来各千虑。

君来正值求言日，三策直前真谏疏。

诋诃百事推圣学，请复国雠施一怒。

天高听远语不酬，袖手翩然寻故步。

我知君是谏诤才，主上聪明得无悮。

一纸底用教鹖冠，百战应当启戎辂。

江山千里正风雪，岁月峥嵘倏将暮。

有田可耕屋盖头，君计未疏吾亦去。

君归为谢武夷君，白马摇鞭定何处。

韩元吉

韩元吉　送子云五首

四海双兄弟，南来几别离。

未成春草梦，先动白云思。

涕泪三年隔，风尘数月期。

生涯奔走里，卜筑定何时。

韩元吉

韩元吉　送子云五首

薄宦何堪远，兄今奉板舆。

猫头供美笋，玉板荐嘉鱼。

川陆徐行李，暄寒慎起居。

会因回雁足，时一问何如。

韩元吉

韩元吉　送子云五首

楚国富山水，衡湘千里余。

人皆思太傅，我独念三闾。

贫贱真劳矣，功名果命欤。

官閒道林寺，洗眼卧看书。

韩元吉

韩元吉　送子云五首

别意能姜楚，骊驹且缓听。

百年三过一，万事醉还醒。

策马身犹健，看山眼倍青。

东风有底憾，吹柳暗长亭。

韩元吉

韩元吉　送子云五首

水阔湖南道，春深可当游。

鸟声喧绿树，花影趁行舟。

短袖那容舞，良畴不易谋。

有亲垂白发，敛板未应羞。

韩元吉

韩元吉　宿石桥闻水声

野桥曲折渡千回，古寺悬知水面开。

一夜寒声喧客枕，却疑风雨转山来。

韩元吉

韩元吉　太湖秋晚

片帆几日下西风，湖色秋容暮霭中。

买得鲈鱼吊张翰，卧听歡乃度垂虹。

韩元吉

韩元吉　昙花亭供茶戏作二首

问讯高真此住家，伊蒲未办且煎茶。

故应一笑来迎我，五百瓶中总是花。

韩元吉

韩元吉　昙花亭供茶戏作二首

一声钟磬有无中，楼阁山林本自空。

不向云端呈伎俩，犹来盏里现神通。

韩元吉

韩元吉　汤丞相生日二十韵

宝历千龄会，神槎八月流。

人知挺生杰，天欲中兴周。

文笔超三古，声名溢九州。

宏才自伊吕，余事岂庆刘。

繄昔开黄阁，于今尚黑头。

裴公旋卧护，萧相暂居留。

舄奕稽山绶，光华绿野游。

银舆寿母贵，玉耳上公优。

嗣圣资爰立，昌时副聿求。

来归嘉季子，入觐伟韩侯。

今日恢王略，苍生跂庙谋。

中原尚纷扰，绝塞要怀柔。

胜逄如先定，成机会可投。

洪源端欲汎，前箸匪无筹。

日月符羲骚，乾坤协禹畴。

行看静蛇豕，俱议息貔貅。

考有中书第，官无太尉酬。

两京期汛扫，九庙得重修。

祉福天方锡，勋庸世未休。

斯民纳仁寿，公寿几千秋。

韩元吉

韩元吉　题苍筤亭

手种苍筤数竿，筑亭相与枕书看。

故知落落非春事，直有青青共岁寒。

一壑自欣幽意足，三年独得此君欢。

萧然风露千寻影，搔首哦诗独凭栏。

韩元吉

韩元吉　题长春亭

一径清深不起尘，芳菲红紫意随人。

应知地胜无非景，但有花开即是春。

萱草自随兰叶茂，棠花还与桂枝新。

彩衣兄弟人生乐，莫惜支筇步武频。

韩元吉

韩元吉　题陈季陵家巫山图一首

蓬莱水弱波连天，五城十二楼空传。

行人欲至风引船，不知路出巫山前。

巫山仙子世莫识，十二高峰作颜色。

暮去朝来雨复云，却将幽恨感行人。

江流东下几千里，日日饥鸦噪船尾。

灵帐负生酹酒浆，古庙烟青客遥指。

崧高漫说甫与申，道帝况有昭君村。

蛾眉妙手不能画，枉学瑶姬梦中嫁。

黄牛白马江声寒，昭君传入琵琶弹。

汉庭无人楚宫远，阳台寂寞空云间。

君家此画来何许，照水烟鬟欲相语。

要须媠服令侍旁，不用作赋回枯肠。

韩元吉

韩元吉　题画卷

少年喜登临，两脚不惮软。

支筇上云山，得酒辄三返。

一从老将至，所向意先懒。

岂惟心事乖，要自脚力短。

不如空斋坐，此画一舒卷。

超然函丈间，意作千里远。

渔舟已逍遥，茅屋更萧散。

江干所游历，物色犹在眼。

浮生固幻景，况乃幻中幻。

低头顾吾庐，何如住山涧。

韩元吉

韩元吉　题金元鼎至乐堂

百岁休论七十稀，羡君林壤得熙怡。

赋归已久同元亭，至乐真能慕启期。

一壑过人聊自足，万钟于我亦何思。

故应不羡纡朱贵，带索行歌世未知。

韩元吉

韩元吉　题潘叔玠家达观亭

车尘蔽重城，俯首但陎阓。

谁知达观亭，自与空阔对。

青山接檐楹，白塔见云外。

迢遥眼界净，妙处心境会。

平生九垓期，洗耳听天籁。

一为簿领缚，局促无可奈。

每凭君家栏，旷若解铃鈑。

跻攀得遐瞩，顿觉天宇大。

颇惭北山移，欲赋楚台快。

泰然发天光，閒目了无碍。

韩元吉

韩元吉　题日出雨脚图二首

绝壑春林映绿，半山晓雾迷红。

长忆西岩梦觉，小舟歡乃声中。

韩元吉

韩元吉　题日出雨脚图二首

隐隐遥分树色，萧萧似听风声。

何处江倾海堕，隔山雾白烟明。

韩元吉

韩元吉　题十二兄野堂

少年行乐记乡关，月渚霞洲一梦间。

为爱轩窗临野水，只疑风景是家山。

荷香柳影情偏厚，竹色松声意自閒。

堪笑主翁持节手，却来垂钓傍苍湾。

韩元吉

韩元吉　题张几仲所藏醉道士图

何须坐客总能文，呼酒相逢日暮云。

醉倒尽如狂道士，夜归谁问故将军。

韩元吉

韩元吉　题郑舜举蔗庵

吾州富佳山，修竹连峻岭。

居然缚尘埃，一见辄心醒。

岂知刺史宅，跬步閟清景。

古木盘城隅，石径幽且迥。

当年徐常待，坐爱云水冷。

溪南群峰秀，矗矗锥出颖。

郑公闭阁暇，独步毘庐顶。

曰此气象殊，逍遥步方永。

唤客倒清樽，燃薰煮奇茗。

庭空无一事，宾吏绝干请。

佳处由渐入，斯语烦记省。

渊明尝有语，结庐向人境。

恍如白莲社，挥尘对宗炳。

谁云忙里閒，要识动中静。

我来款妙论，散策步林影。

心田豁丛茅，气马罢征骋。

他时记棠阴，老意亦深肯。

韩元吉

韩元吉　铁镜赠仲俨

石门江畔雁山前，芥室遥知更豁然。

百鍊精明真是铁，不妨照破野狐禅。

韩元吉

韩元吉　听雨

咿轧篮不计肩，五更残梦尚悠然。

红油盖重听朝雨，却似西江坐钓船。

韩元吉

韩元吉　听雨

昨夜灯花暗，今晨雨意深。

残花惟有叶，新笋已成林。

未办扶头饮，聊为拥鼻吟。

兴阑幽梦断，檐际足清音。

韩元吉

韩元吉　同翁子功之平江午憩涵山净慈寺

蘯花吹尽藕花香，日落风生水面凉。

净洗扁舟载明月，共君长啸饮湖光。

韩元吉

韩元吉　同叶梦锡赵德庄游牛首山

不辞扶病触春寒，及此新晴一日閒。

云外经年见双阙，马头乘兴数前山。

清泉细酌巉岩上，佛窟同探紫翠间。

我亦无心话禅悦，衔花百鸟自飞还。

韩元吉

韩元吉　同尹少稷赋岩桂

江南秋尽犹无菊，只有幽香满岩谷。

纷纷千树散黄金，翠叶离披剪寒玉。

繁枝疑从缺月堕，嫩叶不受微风触。

芳枝冷淡谁与妍，雾雨阴晴自膏沐。

不妨松竹共行伍，要使芝兰尽臣仆。

小山有句嗟未尽，骚经已断谁能续。

每至凋零足惆怅，尚喜炉薰驻余馥。

为君扫地斗量归，犹胜胡椒夸百斛。

韩元吉

韩元吉　桐柏观三井龙潭下为瀑布

一水赴壑如奔雷，两山壁立坚谁开。

山高石限水不去，万古斗怒何轰貀。

盘涡散作钟与釜，往往石上相萦回。

泓渟岁久深莫测，人言海眼良可猜。

不知蛟龙底无用，局促石窦直穷哉。

未能九土霈一雨，尚与千里清炎埃。

往时金蚢坠玉简，中使奉诏从天来。

百年旧事今寂寞，但有雪浪飞崔嵬。

杜鹃花开兰正发，双阙万丈晴云堆。

寒声彻耳心骨爽，凌风一上吹笙台。

韩元吉

韩元吉　投赠徐平江三十韵

上圣恢方载，吴门翊帝京。

千秋季子国，百雉阖闾城。

屏翰资良牧，文昌辍贰卿。

龙墀虚紫橐，虎节驻红旌。

河润功初洽，棠阴政已成。

农桑归恺悌，弦管乐升平。

世仰韦公誉，人高白傅名。

云楼凌月府，花岛烂蓬瀛。

香雾凝春昼，桥虹卧晓晴。

清规三不惑，盛事二难并。

旧俗宁论化，重临倍有声。

向来宣使指，曾是格刑清。

自觌铜鱼拜，欣闻竹马迎。

五湖歌吹满，两郡吏民争。

严助书频赐，萧卿治欲更。

还应对宣室，俱议直承明。

鼎席犹虚位，戎亭正息兵。

安危均注意，中外等持衡。

补衮才猷壮，康时智略宏。

天津飞骥足，云路逸鹏程。

畴昔参宾从，顽疏荷鉴评。

驰驱奉刀笔，谈笑接簪缨，

梦结闽陬远，心惊涨潦横。

寄身侔困鲋，尽室逭长鲸。

官牒沾微禄，因波拯再生。

膺门怜旧契，祢荐及难兄。

未释盐车驾，徒怀瓦釜噜。

几年良自哂，一饱定谁营。

洛下裘空敝，新丰酒独倾。

知公行入辅，故吏敢言情。

韩元吉

韩元吉　土人池中有新荷戴钱而出者少稷明远相率赋诗戏作长句

君不见紫髯将军射无敌，志目中眉犹动色。

晚年惊见卖油翁，一线空钱曾不失。

人言手熟会当尔，世事由来真一剧。

纷纷刻楮枝已穷，厌看人力须开工。

湘妃抚掌汉女笑，为我试手冯夷宫。

芙蕖生叶不自展，胡为正在阿堵中。

青铜翠羽光相映，莫遣游鱼动荷柄。

芳心满眼谁得知，坐使诗人发嘲咏。

我言差涩囊久空，井中飞蚨那得逢。

不如青鸭为衔去，賸买明月酬清风。

韩元吉

韩元吉　玩鞭亭

黄须鲜卑勇无策，自驰骏马来窥贼。

贼奴但怪日绕营，起看飞尘已无迹。

宝鞭不惜弃道傍，坐令老妪知兴亡。

百年社稷有天意，奸锋逆焰徒鸱张。

孤城遗迹森在目，平湖无波春草绿。

却对青山忆谢公，公老犹嫌人姓木。

边兵已重朝士轻，中原有路何由行。

柙中虎兕不可制，江左夷吾浪得名。

韩元吉

韩元吉　挽傅安道郎中词二首

节概存先烈，文才蔼儁声。

弟兄联膴仕，父子擅英名。

密勿栖郎省，光华拥使旌。

甘泉虚从橐，曾未席恩荣。

韩元吉

韩元吉　挽傅安道郎中词二首

蚤负凌云气，长怀流水音。

词场俱白首，世路只丹心。

妙语空成诵，欢盟讵可寻。

泉山几千里，涕泪俱沾襟。

韩元吉

韩元吉　挽故钤赵公彦远词

平革长村未一施，尚余嘉誉蔼天支。

事亲养志人争仰，教子成名世共推。

盛德故应传后裔，清规谁为勒丰碑。

华林冈下寒泉水，隐隐雷声纪孝思。

韩元吉

韩元吉　挽任谏议词二首

身致高门重，心无闇室欺。

臧孙宜有后，伯道乃无儿。

千载君如紫，流年疾若斯。

宁无百人赎，遂作九原悲。

韩元吉

韩元吉　挽任谏议词二首

凛凛诤臣节，恂恂循吏名。

世嗟阳谏议。人忆谢宣城。

优诏才三接，嘉言未一行。

清霜数行泪，岂为故人倾。

韩元吉

韩元吉　挽汪南美大夫词

年如卫武尚安强，名似康成善一乡。

三邑久知歌惠爱，西州何幸著循良。

真清在昔传家世，治状由来籍庙堂。

千载蒋山分未朽，芝兰玉树蔼余芳。

韩元吉

韩元吉　挽王侨卿右司词

壮年嘉誉蔼瀛洲，衮衮诸公并儁游。

献纳未持天上橐，光华频总峤南州。

牢盆賸算波熬素，蒲泽终期到剑买牛。

世路荣枯真莫问，浮云山眇泪横秋。

韩元吉

韩元吉　挽曾伯充大夫词二首

作吏余家法，临民有古风。

政推平易外，人在典型中。

道拟庄生合，年几冲武同。

清时记耆旧，挥泪楚江东。

韩元吉

韩元吉　挽曾伯充大夫词二首

宦达虽无意，安荣自一门。

剖符看令子，曳绶及诸孙。

盛德清难继，高风俗为敦。

葬东骈百两，归卧九华根。

韩元吉

韩元吉　挽张元干国录词二首

左学驰声旧，中朝得录初。

宠材知底用，壮志亦成虚。

归旐三千远，新年八十余。

苍天谁与问，行路亦欷嘘。

韩元吉

韩元吉　挽张元干国录词二首

一第固已晚，九迁人共期。

功名虽有命，寿考独无时。

门士韬珪璧，诸郎袭礼诗。

他年振儒学，犹慰九原悲。

韩元吉

韩元吉　挽知泰州宋公大夫词

投老溪南幸卜邻，一麾频见宠章新。

养花别圃成三径，种木佳城度十春。

前席遂孤明主意，留鞭难继沣阳尘。

空余樽酒追随地，同社凄凉泪满巾。

韩元吉

韩元吉　挽周仲深郎中词

才力轩轩动汉庭，清时指日致功名。

一同在昔歌遗爱，两郡于今有治声。

使节暂分秦望重，郎星初近太微明。

死生契阔空泉壤，赙典殊恩世亦荣。

韩元吉

韩元吉　挽主奉路分赵公词

画舸安舆霅水清，春风犹忆送君行。

无家举案人方恨，有子分符世共荣。

德履未容居祭酒，声华端合主宗盟。

太支耆老凋零甚，兰玉阶庭独擅名。

韩元吉

韩元吉　晚登凌风亭戏作

咄咄真成了事痴，功名何在鬓霜垂。

清谈安得如夷甫，佳句无劳发恺之。

山色倚江秋更好，烟光连市晚偏宜。

田园底许归能决，且撷黄花付酒卮。

韩元吉

韩元吉　王中奉汉老挽词

符节光华二十春，壮猷曾不侍严宸。

栖心香火才同社，放意溪山幸卜邻。

再世簪缨宜衮衮，一门兰玉尚诜诜。

霜清三港追随地，丹旐飘然泪满巾。

韩元吉

韩元吉　望卞山怀石林翁

卞山苕水共苍苍，中有先生万古堂。

早岁英名类终贾，墓年收寿到刘杨。

人琴遂欲成千载，鸡酒犹能酹一觞。

身后遗编尚尘积，丰碑谁复付中郎。

韩元吉

韩元吉　望灵山

岳镇古所录，兹山谅其遗。

忆从西江来，恍惚欣见之。

初疑春雨晴，云物出怪奇。

稍稍对岩壁，森森面岭奇。

纷纭类列障，散漫如连帷。

磅礴千里间，众景皆奔驰。

颇讶地轴涌，未觉天柱亏。

不让昆仑高，遂使泰华移。

诸峰七十二，磊砢略可推。

骈观拥佛髻，远睇凝蛾眉。

大或覆钟鼎，细亦铦刀锥。

石櫃一何高，梯天此为墀。

崩腾铁马群，中有大将旗。

身居万石贵，气压累卵危。

雄杰亦莫床，清深亦余姿。

蛟螭护绝磴，草木忘四时。

岂知水晶宫，閟藏神所司。

阴崖彼何灵，颈断不敢悲。

韩元吉

韩元吉　望灵寿致拜祖茔

白马冈前眼渐开，黄龙府外首空回。

殷勤父才绍相识，只问天兵早晚来。

韩元吉

韩元吉　闻吴端朝作真率集

他年曾作社中人，肮脏归来白发新。

阔别常思共杯酌，旧交那得更比邻。

黄鸡白酒可劳劝，青笋乌椑未绝贫。

恨不从君语终夕，空斋愁坐独伤神。

韩元吉

韩元吉　卧病

有身自觉皆为患，了事从来却号痴。

贫里定知强健乐，未妨斗酒百篇诗。

韩元吉

韩元吉　武昌春色

樊山宫殿已成陈，烟雨阴晴到处春。

花柳不知兴废事，隔江相倚斗时亲。

韩元吉

韩元吉　戊辰三月清明后三日见叶丈于石林承命赋诗作古风一首

东风易阴晴，一雨晓便止。

舍舟欣徐行，乌鹊声为喜。

岧峣石林谷，苍翠间红紫。

丈人厌调元，玩意丘壑里。

郑公化乡闾，邺侯盛图史。

千载发词源，一点诣翰理。

霞裾月中仙，珠履天下士。

时从诗酒乐，不负湖山美。

方瞳照玄发，眉寿端自此。

缅怀西湖春，荆棘迷故里。

两髦看公游，玉节旋屡弭。

风尘三十载，碌碌类余子。

晚登载欣堂，謦欬闻正邕。

榆枋望天池，奋迅思决起。

当谋白云居，敢援赤松比。

临流整游观，三沐聊洗耳。

韩元吉

韩元吉　西湖绝句戏题

浅白深红几树花，波光浮动竹交斜。

怪来诗思清人骨，知是西湖处士家。

韩元吉

韩元吉　西湖绝句戏题

流水当阶山对门，拟寻茅屋住荒村。

谁怜九里松间路，犹有人间市井喧。

韩元吉

韩元吉　西湖绝句戏题

人道西湖一曲屏，只应真色画难成。

柳堤竹坞无穷意，更著荷花百媚生。

韩元吉

韩元吉　溪山堂次韵

溪岸人家高下居，绕溪云树杂烟芜。

故应曲水传佳句，还喜青松入画图。

韩元吉

韩元吉　溪山堂次韵

幽人谁与娱，作堂面溪湾。

堂中有山色，朝暮来云间。

正作杜老狂，颇异韩子奸。

超然物外景，便觉非人寰。

登临得遐瞩，似破天壤悭。

诗成隐几笑，溪山亦开颜。

缭绕明镜中，参差峨髻鬟。

苦无俗客语，但闻鸟间关。

出门曳藜杖，高辕不容攀。

赖有此往还。虚名两蜗角，

自斗触与蛮。时平众贤聚，

君胡得长閒。会从车骑出，

勒石燕然山。正恐万里涂，

韩元吉

韩元吉　喜吕令防归

閒居玩编简，萧然罕朋俦。

古士信可佳，欲语不见酬。

岂如平生交，臭味能相投。

别久得会面，笑谈解人忧。

况君复比邻，共此一壑幽。

招邀接步武，文字资讨求。

昨朝喜君来，快若沈疴瘳。

开口四五笑，亹亹谈未休。

鸡鸣任风雨畴能记穷愁。因知名教地，

至乐真天游。新凉动梧竹，

柴门掩清秋。三径无杂华，

茙葵散金瓯。年丰鱼蟹熟，

樽酒亦易谋。相过勿厌数，

此外俱悠悠。

韩元吉

韩元吉　喜雪

苦寒无那岁峥嵘，一夜阴风雪满城。

莫部牛羊迂使节，却思鹅鸭溷军声。

庭空賸喜罗琪树，履敝犹堪步玉京。

更碾新芽试汤火，从来冷淡是书生。

韩元吉

韩元吉　戏韩子师

读书堂前霜月明，读书堂后霜风声。

主人读书已万卷，足踏省户还专城。

朼来掩关卧不出，左拥韦编右瑶瑟。

似闻天女亦爱静，便喜兰房长英物。

我舍应门才一儿，赵子尤作仙果迟。

白头相看辄浩叹，玉树独满君家墀。

我歌声长君且听，不特交游幸同姓。

极知玉盎有新醅，每恨金觞乃无柄。

从君泥饮不作难，景物过清天复寒。

犀钱汤饼未免俗，琵琶与筝当合弹。

韩元吉

韩元吉　戏赠范元卿

忆昔苕溪醉中语，屈指凄凉十寒暑。

纷纭世事去如云，两鬓苍苍各如许。

春风学省数会面，抗袂吁嗟走尘土。

我惭屡占不能奇，袖手归来仆旗鼓。

喜君射策有新功，双鹄联翩仍一举。

胡为不上金马门，簿领卑栖犹哙伍。

风前未厌鹔鹴敝，笔下悬玄凤凰吐。

闽山千里要佳句，应吊双龙一怀古。

元戎好士见此客，定萧弓刀按歌舞。

素英丹荔虽已过，海珍正可罗樽俎。

鹧鸪勾舟木叶堕，秋晚上寒更风雨。

请君强饭趣归程，莫为梅花思羁旅。

韩元吉

韩元吉　晓霁再用前韵二首

窗外幽花无数生，乱红相映不知名。

长条自转风前影，别壑还添雨后声。

闭户苦无佳客语，披书聊慰古人情。

诗成步逐山腰月，相对茅檐夜色清。

韩元吉

韩元吉　晓霁再用前韵二首

新笋成行嫩菊生，故人为作小轩名。

十年敢旌麾意，两部空遗鼓吹声。

世事如尘纷过眼，风光和酒最关情。

曲肱不作南柯梦，槐影阴阴枕簟清。

韩元吉

韩元吉　谢陈秀才送诗

偶因借得官书读，小札于君一向疏。

忽寄江湖诗百纸，梅花担上雪晴初。

韩元吉

韩元吉　新晴梅花可爱欲招明远少稷冻醪未熟

痴儿了事不能閒，犹喜骚人共往还。

岁晚真成废书只，雪晴那得负江山。

多情春与梅花厚，一醉天于我辈悭。

賸作新诗催酒熟，曲池冰断水潺潺。

韩元吉

韩元吉　信国太夫人慕容氏挽词

望族尚书旧，宜蔼缙绅。

无人知善教，有子冠鸿钧。

箕箒惟安礼，诗书不待邻。

鸱堂万钟养，风木倍悲辛。

韩元吉

韩元吉　行汴渠中

东海桑田未可期，隋河高岸已锄犁。

楼船锦缆知无地，枯柳黄尘但古堤。

韩元吉

韩元吉　熊子复惠十诗作长句谢之

白首相期翰墨中，衰龄况是甲庚同。

久怀妙论传犀尘，尚喜清诗附驿筒。

柳长五株知讼少，麦呈两穗报年丰。

去天一握归来近，密令畴庸可拜公。

韩元吉

韩元吉　徐应祺惠文编

渴雨空斋昼不眠，疏帘竹簟意翛然。

借君妙语清袢暑，起我衰悰似壮年。

得意每看雄霓句，逢时会奏白云篇。

汉庭久重春秋学，凌厉烟霄更著鞭。

韩元吉

韩元吉　雪中从邢怀正乞酒

櫑具高拄颊，风尘客长安。

长安不宜客，负暮仍苦寒。

夜闻阴风喧，晓看雪漫漫。

天公非恶劚，笑我貂裘单。

坐令歌南山，白石空巑屼。

正不妨我啸，凭高事遐观。

四海经同一云，更觉天地宽。

平湖发远景，松竹如龙鸾。

巉然两峰高，玉峙峨琼冠。

缅怀邢公子，重城有家园。

水石带林沼，幽亭厌云端。

仙妆映疏梅，秀色若可餐。

璇题散冰筹，晶盐贮牙盘。

清歌出绝唱，笔閒走波澜。

几欲泥君饮，持杯听幽兰。

君家碧琳腴，到手无复残。

正岂须羔儿，尚能追清欢。

蹇驴不敢出，强作哦计酸。

诗成不能寐，起舞清夜阑。

傥可致麴生，当筑白玉坛。

韩元吉

韩元吉　雪中以独钓寒江雪分韵得独字

常年待三白，此语未免俗。

谁言岁将徂，一雪自云足。

魃妖与疠鬼，不待巫茢逐。

初喜没马足，还惊上牛目。

三日雪不休，冰澌被茆屋。

我贫固无事，尚赋一囊粟。

长饥望年登，政恐麦不宿。

韩元吉

韩元吉　雪中以独钓寒江雪分韵得独字

天公岂相撩，馈以万顷玉。

朝来一堪煮。茗碗荐新菊。

窗中有佳致，一水卧寒绿。

城闉閴在眼，况复见岩谷。

相过二三子，共喜醅翁熟。

狂歌且暂醉，夜半还秉烛。

犹胜杜陵翁，山中掘黄独。

韩元吉

韩元吉　雪中走笔寄邓延硕

去年雪里共清游，萧子酣歌几唱酬。

竹叶又看新酿熟，梅花还作暗香浮。

青衫尚想君奔走，短褐空嗟我滞留。

南北两峰银色界，不应孤负水边楼。

韩元吉

韩元吉　亚之出示其祖岐公墨迹及惠崇小景且和前韵复次答之

壁上春江万顷宽，锦囊遗墨幸重看。

功名世咱真多畏，贫贱交盟敢自寒。

新有诗声见侯喜，尽摅怀抱得苏端。

极知鼎食君家旧，未厌堆盘苜蓿餐。

韩元吉

韩元吉　岩泉道中

出郭心易清，看山眼难饱。

疏疏水中梅，残雪相与好。

岁华云已晚，官况良自笑。

日暮城东门，霜风动衰草。

韩元吉

韩元吉　燕山道中见桃花

今日风横车少尘，卷帷聊看塞垣春。

已惊漠漠花经眼，也有蒙蒙絮扑人。

韩元吉

韩元吉　杨待制挽词

妙龄著足道家山，壮岁升华玉笋班，

千里麾符才假手，几年香火竟投閒。

诗书坐命名家声大，簪绂谁令寿历悭。

太傅功名有遗恨，鵷雏凋落泪频潸。

韩元吉

韩元吉　叶丞相最高亭

丞相园林景物繁，花亭那更得跻攀。

平看溪上千寻来，不数需志万垒山。

歌舞恍如银汉外，笑谈常在碧云间。

醉酣欲问刘公客，百尺楼中亦汗颜。

韩元吉

韩元吉　叶梦锡丞相挽词二首

制邑腾嘉誉，升平遂一州。

雍容持从橐，慷慨动宸旒。

相业看调鼎，兵机久运筹。

勋庸元未究，湖海泪空流。

韩元吉

韩元吉　叶梦锡丞相挽词二首

味道苏仙井，言归鬓尚青。

仅周新甲子，还仰旧仪刑。

秘殿欣疏宠，华钟待勒铭。

追随樽酒地，愁绝最高亭。

韩元吉

韩元吉　叶少保挽词六首

奥学余家法，宏村迈古风。

剸烦樽俎上，御侮笑谈中。

勋业中兴殿，规模大驾营。

哀闻父老泣，遗爱六州同。

韩元吉

韩元吉　叶少保挽词六首

望实诸公右，文章百代师。

匡时存诏令，谋国见丞疑。

易识悲麟意，难追吐凤辞。

门生满天下，谁继蔡邕碑。

韩元吉

韩元吉　叶少保挽词六首

宦达平生早，高年及引归。

安车荣绛节，黄发遽衰衣。

未致生刍奠，俄惊薤露晞。

孝心天地恻，相望两灵帏。

韩元吉

韩元吉　叶少保挽词六首

精舍湖山外，天开万石林。

五车娱晚岁，一壑遂初心。

激水穿岩窦，栽花绕涧阴。

佳名端不朽，挥泪记登临。

韩元吉

韩元吉　叶少保挽词六首

翰墨通家旧，吁嗟大父时，

追随千里驾，酬唱百篇诗。

小器惭非远，孤童误见奇。

殷勤授简意，敢负昔年期。

韩元吉

韩元吉　叶少保挽词六首

忆罢仪曹试，登门语更亲。

故怀如昨日，一醉赏余春。

佳句锋沾墨，遗编竟掩尘。

烟云变朝暮，感慨独伤神。

韩元吉

韩元吉　夜宿青阳旅舍起观林端积雪半消疑山礬盛开

风卷千林夜雪晴，九华山下月微明。

不须更觅唐昌蕊，树树珑璁玉刻成。

韩元吉

韩元吉　夜宿斜溪闻杜鹃

解缆山衔日，移舟雨暗溪。

无情子规鸟，梦断隔林啼。

韩元吉

韩元吉　夜宿斜溪闻杜鹃

船窗初日弄晖晖，起坐胡床自揽衣。

无数青山随岸改，几声幽鸟唤人归。

鸥盟好在重游戏，蝶梦惊回果是非。

便拟走书闻稚子，归来同买钓鱼矶。

韩元吉

韩元吉　夜雪

炉火深红腊炬明，打窗风雪正纵横。

瓦瓶旋注山泉满，却作潇潇细雨声。

韩元吉

韩元吉　夜雪

伴眼文书细作行，昏昏愁卧雪穿廊。

何人恰弄风前备，错认梅花到枕旁。

韩元吉

韩元吉　夜坐闻窗下水声

书史悬知伴此生，敢求身外百年名。

青灯又暗吹窗雨，流水长闻入夜声。

玩世久忘荣辱累，定交诸尽死生情。

翛然隐几焚香坐，不独心清境亦清。

韩元吉

韩元吉　夜坐有感寄子云

风景新亭旧往还，谁能举目较河山。

宦情老去秋多感，官事忙时夜始閒。

窗外杭梧风瑟缩，竹间乱石雨淙潺。

青灯已作江湖梦，同约归期早晚间。

韩元吉

韩元吉　依韵恭和御制秋怀

商飙起璿霄，爽气静瑶海。

圣皇抚时运，喜色动眉彩。

衖旗伫西指，乘辕行北改。

涛声鼓万壑，夜半响得竿籁。

汉仪换复见，周鼎知德在。

猗欤沛中歌，云飞风正大。

韩元吉

韩元吉　依韵和御制秋晚曲宴诗

巍巍舜汉浃嘉生，宴俎丰年万宝成。

禁幄云深开晓色，上林风迥起秋声。

威加鼍鼓雷霆转，喜动龙旗日月明。

应手神珠看电击，旄头消尽铁山平。

韩元吉

韩元吉　遗直堂六首

蒿莱自舆台，松桂犹伯步。

便合追孔林，无庸号寒木。

韩元吉

韩元吉　遗直堂六首

虬龙舞云端，风雨来海上。

尚想堂中人，诗成一回向。

韩元吉

韩元吉　遗直堂六首

苦心有深思，劲质无软语。

贤科废因公，此事亘千古。

韩元吉

韩元吉　遗直堂六首

种木已如此，高贤有余思。

赖公酷似舅，其谁羡牢之。

韩元吉

韩元吉　遗直堂六首

郑虔骨已朽，孔父天不遗。

他年从事贤，手板空倒持。

韩元吉

韩元吉　遗直堂六首

栋梁乃不取，得地且深植。

妖娆紫薇花，岁晚犹伴直。

韩元吉

韩元吉　以双莲戏韩子师

雨洗风梳两斗新，凌波微步袜生尘。

真成红玉娇相倚，不减昭阳第一人。

韩元吉

韩元吉　以双莲戏韩子师

并舞连歌意态新，水晶宫里向无尘。

一时风月谁能许，要是君家两玉人。

韩元吉

韩元吉　易安斋

紫陌犹千里，禅房自一家。

翠深穿小径，红湿动迷花。

络石寒梢乱，欹岩碧干斜。

春江夜来雨，如为洗烟霞。

韩元吉

韩元吉　尹少稷挽词二首

蚤擅奇童誉，中蜚处士声。

谈锋粲开阖，笔力妙纵横。

主圣由言悟，官清以谏名。

故交零落尽，老泪与河倾。

韩元吉

韩元吉　尹少稷挽词二首

今作贤良策，中兴未一陈。

文章如汉士，家世亦齐人。

遇合嗟云晚，忠嘉慨莫伸。

朔风吹墓草，毁誉付千春。

韩元吉

韩元吉　隐静山二首

山锁松行一迳遥，峰回楼殿更岧巃。

飞来双鹤知何处，只有泉声下碧霄。

韩元吉

韩元吉　隐静山二首

海上蟠桃手自栽，红尘一堕隔蓬莱。

风帆弱水无由到，乞我当年渡海杯。

韩元吉

韩元吉　永丰行

丹阳湖中好风色，晴日波光漾南北。

湖岸人家榆柳行，风飐低昂似迎客。

系船并岸聊一呼，老农指是官田圩。

长衫紫领数百辈，见我罗拜长嗟吁。

政和回头五十载，官长筑圩宛然在。

东西相望五百圩，有利由来得无害。

官圩民圩奚所拘，此地无田但有湖。

围湖作田事应尔，底用彻地还龟鱼。

民圩不坚自招水，水潦何常镇如此。

官圩六十里如城，削平为湖定何理。

请看今来禾上场，七百顷地云堆黄。

县官糴米三万斛，度僧给牒能商量。

我闻此语汗生面，千闻岂如目一见。

吾君神圣坐九重，轻易献言谁复辨。

却忆吴中初夏时，畚锸去决湖田围。

鸡惊上篱犬上屋，水至不得携妻儿。

无田赴水均一死，善政养民那得尔。

寄言父老且深耕，为汝驰书报天子。

韩元吉

韩元吉　咏晴

愁眼东西万里晴，山云斜度水风清。

客行岁晚忽春尽，看到枯林绿叶成。

韩元吉

韩元吉　用梁士衡韵还邓器先道中诗卷

梦绕江南云水乡，麻姑坛下月如霜。

风光景色一千里，都在君家古锦囊。

韩元吉

韩元吉　用前韵以小春茶饷子象

仙花不用恼诗人，亦有灵芽特地春。

数朵娇花真绰约，一瓯酽白更清新。

眼明共识西都艳，齿冷应怀北苑珍。

佳茗奇葩堪并赏，须公品第入陶钧。

韩元吉

韩元吉　游鹿田寺

路转崔嵬第一峰，两仙迎我度空蒙。

不知屨蹑青霄上，但觉身行绀雾中。

陇麦正随高下绿，山花犹作浅深红。

极知灵运真任守，蜡屐穿林兴未穷。

韩元吉

韩元吉　有童子市龟七以百金得而放之

百金为换七玄衣，自启筠笼俯钓矶。

白水真人聊并聘，清江使者遂同归。

负图可但逢时出，曳尾宁须与世违。

好去沧波莫回首，余不宁下柳依依。

韩元吉

韩元吉　又次韵子云春日绝句三首

乱离谁意有新春，共醉春盘能几人。

但道少场无匹马，便惊罗绮总争新。

韩元吉

韩元吉　又次韵子云春日绝句三首

春来残雪自消檐，只有愁人鬓雪添。

未省双韐谈豹略，且听红袖唱香奁。

韩元吉

韩元吉　又次韵子云春日绝句三首

日月行天自汉家，十年京洛恨无涯。

儿童不识乡园事，竞说江南春后花。

韩元吉

韩元吉　又溪山堂次韵四首

堂前松竹挺千军，堂外青山万马群，

横策时来按文阵，要须笔力起风云。

韩元吉

韩元吉　又溪山堂次韵四首

潋潋溪光白鸟前，昏昏雨脚暮云边。

一年风景君应记，五月来看竞渡船。

韩元吉

韩元吉　又溪山堂次韵四首

九衢尘土鬓毛苍，只有溪山意味长。

但得枫林供歡乃，犹胜斗博伊凉。

韩元吉

韩元吉　又溪山堂次韵四首

梅子青青杏子红，绕城荷叶已掀风。

莫嫌春尽无花柳，犹得清樽阿堵中。

韩元吉

韩元吉　与苏训直约游招隐寺

十日春晴未放梅，篮舆端为看山来。

路寻绝壑空流水，寺倚苍岩只废台。

处士尚余三亩宅，野僧合买万松栽。

故知佳兴难为败，上尽西峰眼界开。

韩元吉

韩元吉　与苏训直约游招隐寺

鼙鼓初归塞上师，京江酒美胜年时。

春来逆旅真无事，身到名山合有诗。

石底於菟穷作穴，泉间科斗闹成池。

荒寒景色君休问，后日应怀此客随。

韩元吉

韩元吉　雨后睡起有怀

菊枝萱草乱度隅，旋卷疏帘臣看书。

枕簟凉生秋雨后，轩窗睡足晚风初。

官閒自爱门无辙，计拙犹惭食有鱼。

莫遣功名心易老，只应湖海气难除。

韩元吉

韩元吉　雨中伯恭至湖上

莫嫌鞭马踏春泥，茶鼎诗整偶共携。

山色雨深看更好，湖光烟接望远迷。

连天花絮飞将尽，夹道蒲荷长欲齐。

官事得閒须洗眼，蓬壶只在帝城西。

韩元吉

韩元吉　雨中同邹德饭白云庵

小雨不成雪，冻云犹没山。

若无官事缚，聊傍野僧閒。

浊酒问何阔，清游阻且艰。

相看成冷淡，得句不空还。

韩元吉

韩元吉　雨中同邹德饭白云庵

懒惰已成癖，幽寻湖上台。

应知千里近，动作半年来。

一径草仍碧，两山梅未开。

犹怜冲雨湿，路入乱云堆。

韩元吉

韩元吉　雨中望灵山呈明远

骑曹公事日纷纷，荀令香炉欲罢薰。

冷雨定知还作雪，好山无奈只藏云。

看花便沉名何用，劝酒谁能耳不闻。

岁晚官仓尘满眼，只应清坐独输君。

韩元吉

韩元吉　元夔以诗留别用韵示之

密竹疏松一水边，高舂自占曲肱眠。

心如古井真无浪，迹似寒灰岂复然。

舌在未应甘寂寞，地偏犹可小回旋。

春风又绿澉塘草，清梦从今只惠连。

韩元吉

韩元吉　元夔以诗留别用韵示之

渊明绕屋树扶疏，大似蓬蒿仲蔚居。

老矣强营三径菊，閒来未厌五车书。

诗成叹我同招隐，赋就须君敌子虚。

努力青云家世事，他年簪笔侍严除。

韩元吉

韩元吉　元夕再用韵

瑶山直上玉梯横，不用银花散火城。

著柳共看飞絮动，打窗浑作乱蚊声。

路寻鸾鹤天疑近，石壅鲸鲵观易京。

便拟乘风跨沧海，更须新月趁潮生。

韩元吉

韩元吉　远游十首

我行蓬莱巅，挽首见月窟。

谁言沧海深，涉之不濡袜。

頺波惊鱼龙。起舞相荡潏。

众真为一笑，黄雾生终阙。

独乘风中天，蹙踏波上月。

韩元吉

韩元吉　远游十首

东隅有神人，被发两目丹。

手擎扶桑枝，腾光射乾坤。

朱鸟为前驱，火龙驾后轩。

祝融不敢瞬，卫以千炎官。

誓当扫霜霰，九宇常不寒。

韩元吉

韩元吉　远游十首

雷出九地底，化为万鼓鼙。

豕首柄石斧，剨然四海驰。

夔{魁斗换虚}与罔象，辟除靡有遗。

无私乃帝令，负雨多随之。

苟能仆夷伯，何怨儿女为。

韩元吉

韩元吉　远游十首

紫皇宴琼台，凤舞鸾且歌。

翠鬟两仙发，倚歌奏云和。

秀色炯双璧，晴云滟秋波。

曲终顾我笑，奈此人间何。

赠以白玉环，绸缪期匪他。

韩元吉

韩元吉　远游十首

大钧转一气，急毂无停辕。

是非与生死，胶扰于其间。

朝昏互变灭，倏已千万年。

岂知达道人，直作须臾观。

天地本无物，置之奚足言。

韩元吉

韩元吉　远游十首

海水赴大壑，雷奔堕空虚。

火轮煽金刚，荡然为尾闾。

一阖复一辟，乾坤犹户枢。

万生保灵根，至神守虚无。

尝以物所归，返观天地初。

韩元吉

韩元吉　远游十首

昆仑九万里，磅礴天地根。

其下有玄圃，兹惟众仙门。

翩然两白鹤，道我前飞翻。

问津牵牛星，濯足洪河源。

九关幸方辟，乘之游紫垣。

韩元吉

韩元吉　远游十首

巨轴载厚地，沈沈惟九幽。

日月所不烛，鬼神或拘囚。

负臣与支祁，亦为舜禹忧。

靦彼世上儿，对面行奸偷。

国章幸可脱，天刑此焉投。

韩元吉

韩元吉　远游十首

生死一大梦，梦觉谁当分。

梦中既不了，虽觉何足云。

天光发吾宇，澹然无朝曛。

至乐不外假，至贵斯无文。

求仙与学佛，举世徒纷纷。

韩元吉

韩元吉　远游十首

呼吸为阴阳，动静乃天地。

犹然一身间，至理无弗备。

苍龙驾白虎，昼夜分六气。

坎离会精神，否泰本仁义。

吾师不吾欺，持以御一世。

韩元吉

韩元吉　云洞

挥策度绝壑，撑空见楼台。

丹崖几千仞，中有佛寺开。

老僧如远公，譯门走蒿莱。

下马问所适，褰衣指崔嵬。

飞阑倚石磴，旷荡无纤埃。

坐久意颇惬，爽气生樽罍。

仙棺是何人，蜕骨藏莓苔。

举酒一酌之，妈然偿我怀。

丹砂固未就，白鹤何时来。

不如生前乐，长啸且衔杯。

韩元吉

韩元吉　栽梅

人将妆额半凌晨，天与仙风自绝尘。

岁晚相逢有如此，为君传取雪中真。

韩元吉

韩元吉　再用前韵戏传道

空谷天寒翠袖遮，无人曾见玉钗斜。

诗成落日千寻竹，歌就残阳万点鸦。

妆额浅深知内样，舞衣裁翦胜京华。

自怜已作高唐梦，须信饥肠眼易花。

韩元吉

韩元吉　再至凌风亭

目尽西风落照边，危亭负景故依然。

重来身忝二千石，老去心惊十九年。

种柳已高丹槛外，栽花犹占绿窗前。

不堪纱发纷垂领，还愧青春令尹贤。

韩元吉

韩元吉　曾丰惠文编

簿领装怀笔拥尘，经年舌强不论文。

跫然步武心还喜，籍甚声华耳旧闻。

曲水赋诗须鲍谢，甘泉第颂忆渊云。

相期稳上芸香阁，要策清时翰墨勋。

韩元吉

韩元吉　赵仲缜梅川

堂前面群山，堂下俯流水。

扬雄一区宅，岁晚休在此。

将无山水佳，更为风物美。

城隅三家渡，华屋照清泚。

举手招梅仙，低头叫陆子。

前松后梧竹，左桂右兰芷。

江花漾茶瓯，岩树排棐几。

客来索无有，樽酒间图史。

不作隐士庐，合号君子里。

吾人天潢秀，时至当决起。

饱餐南岳芋，閒曳东郭履。

山名不负侬，因之得名字。

弹垸坷前卜，问舍真早计。

笑杀陶渊明，酒资良未遂。

韩元吉

韩元吉　浙江观潮

江翻海涌势难平，鳌掷鹏鷑自不停。

端为君王洗兵马，参旗井鉿万雷霆。

韩元吉

韩元吉　郑宋用前韵见示因亦和答四首

腊里三看雪满衢，使君当奉十行书。

先生履敝人应笑，泥滑东家许借驴。

韩元吉

韩元吉　郑宋用前韵见示因亦和答四首

九陌歌呼属后游，一蓑风景付渔舟。

相逢且向南溪看，玉作灵山万石楼。

韩元吉

韩元吉　郑宋用前韵见示因亦和答四首

振廪縻金气自和，政声谁为勒嵯峨。

牛羊垅上饥民绝，鹅鸭池边勇士多。

韩元吉

韩元吉　郑宋用前韵见示因亦和答四首

天巧由来不露机，冰澌剪出万花飞。

琼珰似识汉川女，瑶瑟更逢湘浦妃。

韩元吉

韩元吉　郑仲南五梅图

江南酒美樽不空，十年醉倒梅花中。

经行所见略可谱，一一秀骨含仙风。

不将向华污真色，亦有醉脸匀春红。

重英千叶两何好，玉立但喜肌微丰。

红绡金缕变新样，品异独许天香同。

花开到处即吾圃，水寒月淡烟空蒙。

醉来踏雪更起舞，长歌目送南飞鸿。

自后春归厌寂寞，坐觉桃李难为容。

忽惊横轴入吾手，世上犹有丹青诗穷。

诗成妙手傥不惜，画我曳杖穿芳丛。

韩元吉

韩元吉　纸鸢

排风决起闹群儿，势力由来一线微。

天上鹓鸾徒似耳，却惊遮日傍云飞。

韩元吉

韩元吉　至日建德道中

圣皇初款帝中坛，羽檄交驰玉仗寒。

佳节又看当警争，劳生底用较悲欢。

腐儒忧国成千虑，强敌窥人谍一端。

梦想淮南风雪里，可无消息报平安。

韩元吉

韩元吉　致政龙图给事吴公挽词二首

风采仪三院，循良著六州。

誉高青琐闼，名动紫云楼。

经世余闳议，兴邦閟远猷。

君王问黄发，柱石可能留。

韩元吉

韩元吉　致政龙图给事吴公挽词二首

勇退湖山地，心期白傅论。

仙风占苍岭，乐土并桃源。

壮节传交旧，儒科付子孙。

修龄才八十，殄瘁只声吞。

韩元吉

韩元吉　致政龙图给事徐公挽词二首

磊落南州士，家声二百年。

失身几利吻，得路已华颠。

青琐元虚位，黄扉久伫贤。

九原宁可作，东望益潸然。

韩元吉

韩元吉　致政龙图给事徐公挽词二首

今代询黄发，临雍缺盛仪。

久从曾釜乐，俄重鲤庭悲。

德履嗟如在，功名误见期。

平生拄颐剑，聊挂墓门枝。

韩元吉

韩元吉　致政许侍郎挽词二首

海内循良政，高名实吏师。

铜符尝五换，玉节更三持。

慷慨平戎策，雍容对德诗。

甘泉仅持橐，功不负明时。

韩元吉

韩元吉　致政许侍郎挽词二首

蜀道烦司马，宣城屈谢公。

风行万里外，身老十年中。

厚德今畴继，深知昔误蒙。

佳城閟千载，鸡酒恨何穷。

韩元吉

韩元吉　种竹

香苞吹尽翠成围，墙角萧萧一径微。

已喜轩窗无俗韵，更怜风月有清辉。

韩元吉

韩元吉　重建极目亭

曲阑十里画屏开，气压凌歳百仞台。

不尽溪光空外见，无穷山色望中来。

旋规北槛栽新竹，更辟东窗对野梅。

老子兴来真不浅，清秋忍负十分杯。

韩元吉

韩元吉　重九日中甫子云二兄会别龙山

秋风作霜枫叶丹，扁舟未发龙山湾。

山头窣堵半天出，十年笑我几往还。

今年结束值重九，爱此山水照高寒。

亲朋话别情总厚，兄弟白首仍苍颜。

相留一笑不易得，争挈美酒罗盘餐。

登高正尔在高许，下视扰扰直尘寰。

追思姑孰有故事，雅宴亦复同此山。

虽云小异得佳客，主人须蝟怀胸奸。

沧波至今洗遗恨，岂若我辈同清欢。

是时郊原新雨足，历历烟树明江干。

放怀自知人境异，极目顿觉天宇宽。

惜无五弦寄妙手，已有征雁横云端。

南飞休论九万里，东游更渡五百滩。

明宵酒醒会相忆，梦绕百级凭飞栏。

韩元吉

韩元吉　重午斋宿读蔡迨文编以酒馈之

长安米贱不难居，玉署金闺有直庐。

提日君王嗟见晚，凌云谁似马相如。

韩元吉

韩元吉　重午斋宿读蔡迨文编以酒馈之

沈香亭上示传宣，斗酒挥毫自百篇。

研雪新蒲瓯弄碧，遥知独酌意悠然。

韩元吉

韩元吉　周航定国携诸公所赠诗求次韵

拾青紫本一经时，得夫由来信可惊。

美玉固应不未识，千钧何自俗能轻。

马曹寂寞心空在，骥子昂藏骨更清。

稳步烟霄迟速耳，笔端梦觉已花生。

韩元吉

韩元吉　周济美挽词

乃翁持橐旧知名，两郡分符见典型。

禁闼方应驰儁步，中台俄忽随修翎。

故人零落风前叶，北空漂流雨后萍。

白马素车三巷路，沔兼腊雪酒林坰。

韩元吉

韩元吉　周彦广待制挽词

淮海欢腾五裦歌，政声京光益中和。

邺侯井在功堪纪，郑国渠成利更多。

紫禁遄跻知异眷，珍台归卧本微疴。

功名方展凌云步，奈此佳城白日何。

韩元吉

韩元吉　周元特詹事挽词二首

道学尊闾里，衣冠见伟人。

鸡群真野鹤，麕角目祥麟。

谠论追前辈，清时识诤臣。

他年激贫懦，风动霅溪滨。

韩元吉

韩元吉　周元特詹事挽词二首

黄发趋严诏，青宫启太微。

园公方入侍，疏傅已言归。

奏牍三千在，流年七十稀。

无从奠难酒，老疾只沾衣。

韩元吉

韩元吉　昼寒亭

月里琼宫不禁寒，谁令白昼堕人间。

阴风淅淅来深谷，晴雪霏霏溅雨山。

静爱飞流聊洗耳，坐看绝磴可怡颜。

红尘势客那知此，赤脚青松意自閒。

韩元吉

韩元吉　朱元晦清湍亭

青山足佳游，远睇欲无路。

稍寻绝涧入，始辨云间树。

泉声若招客，倚杖得夷步。

惊湍泻乱石，激激有清趣。

风微鸟唘幽，日彻鱼影聚。

居然鱼鸟乐，正欠幽人住。

野僧岂忘机，作亭以兹故。

因君赋新诗，我亦梦其处。

韩元吉

韩元吉　子云兄命赋禄隐

子牟居江湖，而有魏阙心。

方朔待金马，与世相浮沈。

古为旷达士，岂必栖山林。

吾兄官湖南，一室横古今。

朝披祝融高，暮涉湘水深。

韩元吉

韩元吉　子云兄命赋禄隐

閒为漫郎饮，戏效愚溪吟。

圣贤虽云邈，彝训夙所钦。

斗水幸见收，西江等蹄涔。

吁嗟咸阳市，敝帚希千金。

庆携忘言子，一和无弦琴。

韩元吉

韩元吉　紫极观二首

小雨轻云却解晴，菰蒲冲当过船声。

已无桃李占春事，浓绿满山风更清。

韩元吉

韩元吉　紫极观二首

杨柳花飞杏子新，园林无地可留春。

却寻风雨江边路，惭愧烟霞物外人。

韩元吉

韩元吉　自国清寺至石桥

出郭天气阴，驱车日亭午。

漫漫山中云，犹作衣上雨。

仙山八百里，胜概随步武。

稽首金地尊，栖心玉京侣。

浮空方广寺，楼殿若可睹。

石梁泻悬流，下有老蛟怒。

我来净焚香，千花发茶乳。

拟访林下仙，飞来但金羽。

韩元杰

韩元杰　吉祥寺

黄尘久厌市朝梦，青蒻已孤鸥鹭盟。

谁解携琴来此宿，夜深随意写江声。

韩缜

韩缜　崇法寺

外闻云际山，中有古招提。

新秋喜远览，锐意穷攀跻。

出郭值微雨，凉风晓萋萋。

陂陀越大岭，沙路净无泥。

野活稻田秀，耒耜洞沟畦。

登岑复入谷，渐过西山西。

举首望华屋，双岸郁相携。

虚桥烟霭，峻卷闼排虹霓。

下马踏危级，褰裳涉修梯。

超然层阁外，仰视穷苍低。

俯眺亦人有，森森乔木齐。

喧嚣从吏语，嘲唽惊禽啼。

既饭复搜讨，林间得幽蹊。

岩阿访灵迹，大士常高棲。

古殿蚀苔鲜，丹青暗尘{罀3羽换土}。

俯身践危蹬，侧足缘深溪。

老树阴潭黑，风修乱蝉嘶。

悬泉洗阴壁，莹色如玻璴　。

佳观诚可恋，迟留惧颠挤。

扪萝出天险，始免魂神睽。

缓步凌巀嵲，双旌随杖藜。

回瞻花雨地，已被烟云迷。

顿辔下平陆，晴川留马蹄。

新篁映碧宇，野寺临长堤。

乘倦驻归策，荒园步柔荑。

婆娑两高树，磊落垂红离。

汲井漱甘液，拂尘观旧题。

出门尚斜日，隐隐闻城鼙。

胜概亦陈迹，茫然失端倪。

为诗记仿佛，吾友无诃诋。

韩缜

韩缜　庚子八月八日再游东山寺

蜀师当日戍黄金，此地由来险阻深。

漾水东流自纡直，泰山北望正嵚崯。

凉风肃物初秋意，膏泽愆期旦书阴。

同是天涯未归客，荒烟斜日正登临。

韩缜

韩缜　句

唐蒙论巴蜀，通道至卭僰。

列郡徼西南，夷居半岩壁。

韩缜

韩缜　句

君恩未报身何有，且寄扁舟梦想中。

韩缜

韩缜　句

剑外吾能说，山川大抵同。

君行在巴徼，民俗半夷风。

韩缜

韩缜　句

火田租赋薄，监井岁时丰。

地里舆星直，江流汉水通。

韩缜

韩缜　游东山寺

久有东林约，因乘暇日游。

眼明初出郭，神王欲凌秋。

野旷骞孤隼，江清飏远鸥。

近山青嶂合，多稼绿云浮。

鸡犬声相接，沟塍水乱流。

度桥喧从骑，环树转鸣驺。

问俗惊尧壤，寻僧到活洲。

深沈开宝闼，磅礴{左车右尼}华辀。

像设严珠殿，经声隐绛帱。

仰看香刹直，徐步画廊修。

遇物皆周览，逢轩即少留。

前庭初显豁，后径转深幽。

野岭苍筠丽，霜枫赤叶稠。

隔墙闻好鸟，循沼玩游倏。

翠干棕缠剥，红芒稻半收。

凌虚登陛道，匝境对岭楼。

暗谷藏危栈，平沙际别州。

川原同聚沫，身世剧浮鸥。

回首飘乡思，临尊浣客愁。

清闲资善奕，决胜在冥搜。

影动稂苴表，风生曲逆筹。

归鞍不敢缓，斜日照文揪。

韩缜

韩缜　游贾氏南园

江堤杨柳碧毵毵，间访名园郡郭南。

垅麦生齐知雨足，海棠开遍觉春酣。

门前幽径通芳蕙，竹里虚亭对远岚。

风物有情应笑我，不携歌酒只清谈，

。

韩忠彦

韩忠彦　驾幸太学

恢崇儒教顿生光，天子亲来幸上庠。

星弁煌煌环帝座，霜袍密密缀周行。

庙祠稽首尊先圣，书义终篇劝嗣王。

学道深惭非入室，此辰荣事亦升堂。

韩忠彦

韩忠彦　句

风前笑颊轻桃艳，雨带啼痕白玉容。

蝶舞只疑残雪压，月明惟觉异香浓。

韩竹坡

韩竹坡　采菊

撷我百结衣，为君采东篱。

半日不盈掬，明朝还满枝。

悠然何处是，千古正如斯。

韩准

韩准　九月梨花

粉腻迷春月满枝，误随秋日弄芳菲。

料应潜作春宵梦，刚被西风不放归。

韩宗恕

韩宗恕　句

若使汉廷重用赋，子虚应恨不同年。

韩宗文

韩宗文　醉眠亭三首

万虑中来搅不眠，醉时一觉自陶然。

冥冥固已忘天地，岂向杯中觅圣贤。

韩宗文

韩宗文　醉眠亭三首

得酒休论饮得仙，醉中遗物为神全。

世閒反覆无穷事，吏部难忘抱瓮眠。

韩宗文

韩宗文　醉眠亭三首

昔有遗贤世所怜，沧浪亭下醉时眠。

松江变酒终难待，却对残灯理短编。

韩宗彦

韩宗彦　句

凝峰画旛转，交锻彩支繁。
