吴郡志 - (宋)范成大
　吴郡志卷第一
　吴郡志卷第二
　吴郡志卷第三
　吴郡志卷第四
　吴郡志卷第五
　吴郡志卷第六
　吴郡志卷第七
　吴郡志卷第八
　吴郡志卷第九
　吴郡志卷第十
　吴郡志卷第十一
　吴郡志卷第十二
　吴郡志卷第十三
　吴郡志卷第十四
　吴郡志卷第十五
　吴郡志卷第十六
　吴郡志卷第十七
　吴郡志卷第十八
　吴郡志卷第十九
　吴郡志卷二十
　吴郡志卷第二十一
　吴郡志卷第二十二
　吴郡志卷第二十三
　吴郡志卷第二十四
　吴郡志卷第二十五
　吴郡志卷第二十六
　吴郡志卷第二十七
　吴郡志卷第二十八
　吴郡志卷第二十九
　吴郡志卷第三十
　吴郡志卷第三十一
　吴郡志卷第三十二
　吴郡志卷第三十三
　吴郡志卷第三十四
　吴郡志卷第三十五
　吴郡志卷第三十六
　吴郡志卷第三十七
　吴郡志卷第三十八
　吴郡志卷第四十
　吴郡志卷第四十一
　吴郡志卷第四十二
　吴郡志卷第四十三
　吴郡志卷第四十四
　吴郡志卷第四十五
　吴郡志卷第四十六
　吴郡志卷第四十七
　吴郡志卷第四十八
　吴郡志卷第四十九
　吴郡志卷第五十
　校记跋
　毛晋跋
　汪瑞龄跋






ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　







吴郡志 - (宋)范成大






提要


《吴郡志》，五十卷，宋范成大撰。

成大有《骖鸾录》，已著录。

是书为成大末年所作，郡人龚颐、滕茂、周南相与赞成之。时有求附于籍不得者，会成大殁，乃腾谤谓不出成大手，遂寝不行。故《至元嘉禾志》序，谓《吴郡志》以妄议不得刊也。

绍定初，广德李寿朋始为鋟版，赵汝谈为之序。以周必大所撰成大墓志①，定是书实所自为，并申明龚颐三人者，常为成大蒐访，故谤有自来，其论乃定。

寿朋又以是书止绍兴三年，其后诸大建置，如百万仓、嘉定新邑、许浦水军、顾迳移屯，皆未及载。复令校官汪泰亨补之，自谓仿褚少孙补《史记》例。然少孙补《史记》虽为妄陋，犹不混本书。泰亨所续，当时不别署为续志，遂与本书淆乱，体例殊乖。

其书凡分三十九门，徵引浩博，而叙述简核，为地志中之善本。刊版久佚，此本犹绍定旧椠，往往于夹注之中又有夹注。考成大以前，惟姚宏补注《战国策》尝有此例，而不及此书之多，亦可云著书之创体矣。

【注】

①胡案：此处有误。据赵汝谈《序》“子盍亦观益公碑公墓乎？载所为书，篇目可考”，则指的是神道碑，并非墓志铭。查周必大《文忠集》，有碑无墓志。《范成大神道碑》有“别著《吴郡志》五十卷”。







序


初，石湖范公为《吴郡志》，成，守具木欲刻矣，时有求附某事于籍而弗得者，因哗曰，“是书非石湖笔也。”守惮，莫敢辨，亦弗敢刻，遂以书藏学宫。

愚按，风土必志尚矣，吴郡自阖庐以霸，更千数百年，号称虽数易，常为东南大都会，当中兴，其地视汉扶冯，人物魁倬，井赋蕃溢，谈者至与杭等，盖益盛矣。而旧图经芜漫失考，朱公长文虽重作，亦略，是岂非大缺者？何幸此笔属公，条章粲然，成一郡巨典，辞与事称矣！而流俗乃复揜阨，使不得行，岂不使人甚太息哉！

绍定初元冬，广德李侯寿朋，以尚书郎出守。其先度支公嘉言，石湖客也，是以侯习知之，及谒学问故，惊曰，是书犹未刊耶？他日拜石湖祠，退从其家求遗书，得数种，而斯志与焉，校“学本”，无少异。侯曰，噫，信是已，吾何敢不力！而书止绍熙三年，其后大建置，如百万仓、嘉定新邑、许浦水军、顾泾移屯等类皆未载，法当补。于是会校官汪泰亨，与文学士杂议，用褚少孙例，增所缺遗，订其脱讹，书用大备，而不自别为续焉。侯喜曰，是不没公美矣，亦吾先人志也。

书来，属汝谈序。余病谢，弗果。侯重请曰，吾以是石湖书也，故敢慁子，而子亦辞乎？余不得已，勉诺。

客有问余曰：“或疑是书不尽出石湖笔，子亦信乎？”

余笑曰：“是固前哗者云也。昔八公徒著道术数万言，书标淮南，《通典》亦出众力，而特表杜佑；自古如《吕氏春秋》，大小《戴礼》，曷尝尽出一手哉？顾提纲何人耳！余闻石湖在时，与郡士龚颐、滕茂、周南厚。三人者，博雅善道古，皆州之隽民也，故公数咨焉，而龚荐所闻于公尤多，异论由是作。子盍亦观益公碑公墓乎？载所为书，篇目可考，子不信碑而信诞乎？且公蚤以文名四方，位二府，余鄙，何所系重，余特嘉夫侯之不忘其先，能毕力是书，以卒公志，而不自表显焉，是其贤非余言莫眀也，抑余所感，则又有大此者焉。方公书始出也，疑谤横集，士至莫敢伸喙以白，曾未四十年，而向之风波息灭澌尽，至是无一存者，书乃竟赖侯以传，是不有时数哉？然则世论是非，曷尝不待久而后定乎？此余所以重感也。余诚不足序公，姑以是寄意焉，其亦可乎否也？”

疑者唯服。

侯父子世儒，有闻，其治吴未期，百坠交举，既上此职，方氏将复刊《石湖集》，与《白氏长庆集》并行，而改命漕湖北矣。余故并志，以申后觊焉。

绍定二年，十一月朔，汴人赵汝谈序







吴郡志卷第一


沿革

吴，古扬州之域也。初，周大王三子：大伯、仲雍、季历。季历有圣子昌，大王欲立季历以及昌。大伯、仲雍乃奔荆蛮，文身断发，示不可用，以避季历。荆蛮义之，从而归者千余家，号曰句吴，立为吴大伯。

自大伯作吴，五世而武王克商，即封其后为二：曰虞、曰吴。后十二世，当周惠王二十二年，晋献公灭虞。自武王元年至虞灭，合四百七十八年。又二世，合七十一年。至寿梦而吴益兴，始通中国。

寿梦卒，子诸樊立，（谯周云：又名诸樊遏。）伐楚，为巢门人射伤，卒。弟余祭（侧界反）立，余祭卒，弟余昧（莫葛反）立。余昧卒，子僚立。诸樊之子光杀僚自立，是为阖庐。破楚伐越，越败吴于携李，又败之于姑苏。阖庐伤指而卒，子夫差立。三年，乃伐越以报怨，败之于夫椒，栖句践于会稽。句践入臣于吴，群臣祖于浙江上。勾践返国，厚献夫差。夫差悦之，乃赐书，增之以封：东至句甬，西至携李，南至姑末，北至平原，纵横八百余里，举今四明、三衢、嘉兴等地，悉以与越。十四年，越遂入吴。十八年，又败吴于笠泽。二十一年，遂围吴。二十三年，灭吴。欲以夫差居甬东，夫差自刭，越遂并吴而有其地。是时鲁哀公之二十二年也。

勾践卒，传六世至王无疆，凡一百四十余年。楚威王伐越，杀无疆，尽取吴故地。威王曾孙考烈王，以吴封其国相春申君黄歇，使其子为假君，留吴。

秦始皇二十五年，并天下，以吴越地为会稽郡，治于吴。

汉因之，领县二十六。项羽封英布为九江王，汉改九江曰淮南，即以封布。十一年，布诛。立皇子长为淮南王，后封兄子濞为吴王。以上三国，尽得扬州之地，吴与会稽皆在封域中。景帝四年，濞诛，乃复为郡，治于吴。元鼎五年，除东越。因以其地并属于此，而立东部都尉，后徙章安。阳朔元年，徙鄞，又徙句章。顺帝永建四年，阳羡周嘉吾上书，以县远赴会难，求得分置。遂以浙江西为吴郡，领县十三；以东为会稽郡，会稽还治山阴。按《会稽典录》以为是年岁在己巳，刘府君上书也。

孙皓宝鼎元年，分吴郡为吴兴郡。晋吴郡领县十一。宋领县十二。

元嘉时，以扬州、浙江西属司隶校尉；以浙江东五郡立会州。及始平，王子鸾初封新安王、南徐州刺史，又割吴郡属之。《旧经》所谓“大明七年，废属南徐”者是也。八年，属扬州。齐不改，陈为吴州。

隋平陈，改曰苏州，以姑苏山为名。大业六年，复为吴州，领县五。

唐武德四年，复为苏州，领县四。置都督，督苏、湖、杭、暨四州。九年，罢都督，属润州。贞观元年，隶江南道。天宝元年，改为吴郡。乾元元年，复为苏州，置浙江西道都团练观察使，管苏、常、润、杭、湖、睦六州。后移使额于润州，而苏州属焉。

乾宁之后，属钱氏吴越国。黄巢之乱，钱镠聚兵淮南，杨行密据扬州。镠奔，渡江据苏州，遂定浙西数州。光启三年，六合镇将徐约攻陷苏州。龙纪元年，镠遣其弟銶讨约，破走之。大顺元年七月，杨行密将李友陷苏州。九月，孙儒围苏州，十一月，陷之，杀李友。二年，镠复苏州，诏以镠兼苏、杭等州观察处置等使。乾宁三年，杨行密将台蒙陷苏州，五年九月，镠讨平之。梁开平二年，杨行密复围苏州；三年，镠复讨平之。

唐同光二年升苏州为中吴军。

晋天福五年，割嘉兴县为秀州。

本朝开宝八年，改中吴军为平江军。

太平兴国三年，钱俶纳土。

【以上沿革，以《吴越春秋》、《史记》、《汉书》、《晋书》、《南史》、《会稽典录》、《十道四蕃志》、《九国志》、《吴越备史》及《旧图经》等参修。】

政和三年，以徽庙节镇之所，升苏州为平江府。

分野

黄帝分星次：斗十一度至婺女七度曰须女，又曰星纪。于辰在丑，谓之赤奋若。于律为黄钟。

斗建在子，今吴越分野。

费直分星次：斗十度至女五度为星纪。于辰在丑。吴越分野属扬州。

蔡邕分星次：斗六度至须女二度，谓之星纪，大雪、冬至居之。吴越之分野。

陈卓、范蠡、鬼谷、张良、诸葛亮、谯周、京房、张衡分星次分野：斗、牵牛、须女。吴、越、扬州；九江入斗一度，庐江入斗六度，豫章入斗十度，丹阳入斗十六度，会稽人牛一度，临淮入牛四度，广陵入牛八度，泗水入女一度，六安入女六度。

唐一行所分星次分野：南斗、牵牛，星纪之次也。丑初起斗九度余千四十二秒十二太，中斗二十四度一千七百八半，终女四度。其分野：自庐江、九江、负淮水之南，尽临淮、广陵至于东海。又逾南河，得汉丹阳、会稽、豫章郡。西滨彭蠡，南涉越州，尽苍梧、南海。古吴、越及东南百越之国，皆星纪分也。南斗在云汉下流，殷淮海之间为吴分。牵牛在南河浸远，故其分野自豫章东达会稽，南逾岭微，为越分。岛夷蛮貊之人，声教之所不洎，皆系于狗国。

户口税租

《旧经》所记详矣，前汉领县二十六，故户至二十二万，口至一百三万。后汉领城十三，户止十六万。自后领县浸减，又多兵乱，户口亦耗。惟唐天宝元年，户止七万，口至六十三万，皆有奇。然《长庆集》以为十万户，此后来增衍也。

《大唐国要图》云：“唐朝应管诸院，每年两浙场收钱五百五十五万贯，苏州场一百五万贯。”观此一色，足以推见唐时赋入之盛矣。本朝户主二万七千八百八十九。元丰三年，户十九万九千，口三十七万九千，皆有奇，号为甚盛。故其输帛为匹者八万，苗为斛者三十四万九千，绩为两者二万五千，免役为缗者八万五千，皆有奇。

今考孙觐《普明寺记》载，宣和间产至四十三万。中更狄难，扫荡流离，城中几于十室九空。中兴为辅郡，涵养生息六十年矣。淳熙十一年，户十七万三千四十二，口二十九万八千四百有五，苗三十四万三千二百五十六石六斗九升六合四勺五抄，夏税折帛钱四十三万九千三百五十六贯四百五十八文，上供诸色钱共一百二十三万一千二百八贯九百文。

土贡

唐之土贡，考之《唐书》，所贡：丝、葛、丝绵、八蚕丝、绯、绫布、白角簟、草席鞋、大小香粳、柑、橘、藕、鲻皮、饭腊、鸭胞、肚鱼、鱼子、白石脂、蛇栗。《六典》又有红纶巾、蛇床子。《圃经》及《九域志圃叙》，唐贡：丝绵、丝布、八蚕丝、朱绫等外，又有丝布、菱、米、柑、橘、藕、灯心席、灯心草、鞋子、口味三十七，鲻鱼条、贩鱼条、鱼春子焉。二鱼条疑即鲻皮、饭腊，春子疑即鱼子也：《大唐国要图》又载，苏州贡：丝绢、绫绢、乌眼绫衫、段罗、纡布、折皂布、柑子、橘子、菱角。三书所载，不同如此。

本朝土贡，考之《九域图》，所贡：坐倚席、白墡、柑、橘、咸酸果子、海味、鮆鱼肚、糟姜。《元丰土贡录》载，户部：薰橘一万五千颗，治平四年罢。生丝鞋、皇祐敕罢。花席二十合。熙宁三年罢。又云，《进奏院状》称，见今逐年进奉土产：柑、橘、糟姜、咸酸果子。又云，今别贡葛二十匹，白石脂、蛇床子各十斤，席二十领。以上本朝故事。今惟遇圣节贡银五百两，绢五百匹，葛布二十匹。







吴郡志卷第二


风俗

吴之土风习俗，《隋志》详矣。江南之俗，火耕水耨，食鱼与稻，以渔猎为业。虽无蓄积之资，然而亦无饥馁。其俗信鬼神，好淫祀。父子或异居，大抵然也。其人并习战，号为天下精兵。俗以五月五日为斗力之戏，各料强弱相敌，事类讲武。宣城、毗陵、吴郡、会稽、余杭、东阳，其俗皆同。然数郡川泽沃衍，有海陆之饶。珍异所聚，故商贾并凑。其人君子尚礼，庸庶淳愿。故风俗澄清，而道教隆洽，亦其风气所尚也。【《隋志》】华谊论云：“吴有发剑之节，赵有挟色之客。”《郡国志兰》云：“吴俗好用剑轻死，又六朝时多斗将战士。”按诸说吴俗，盖古如此。本朝文教渐摩之久，如五月斗力之戏，亦不复有。惟所谓尚礼、淳厖、澄清、隆洽之说则自若。岂诗所谓美教化、移风俗者与？

吴趋行。《乐府题解》云：“古乐府吴趋者，行径趋市也。”《文选注》云：“趋，步也。此曲吴人歌其土风也。吴王阖闾起阊门，象闾阖，旧说吴人歌其地也。”晋陆机《吴趋行》曰：“楚妃且勿叹，齐娥且莫诬。四坐并清听，听我歌吴趋。吴趋自有始，请从阊门起。阊门何峨峨？飞阁跨通波。重乐承游极，回轩启曲阿。蔼蔼庆云被，泠泠祥风过。山泽多藏育，土风清且嘉。泰伯导仁风，仲雍扬其波。穆穆延陵子，灼灼光诸华。王迹颓阳九，帝功兴四遐。大皇自富春，矫手顿首罗。邦彦应运兴，粲若春林葩。属城咸有士，吴邑最为多。八族未足侈，四姓实名家。文德熙淳懿，武功侔山河。礼让何济济？流化自滂沱。淑美难穷纪，商摧为此歌。”【《乐府题解》】

吴音，清乐也，乃古之遗音。唐初古曲渐缺，管弦之曲多讹失，与吴音转远。议者请求吴人使之传习。【《唐会要》】贞观中，有赵师者，善琴独步。尝云：“吴声清婉，若长江广流，绵绵徐游，国士之风。”今乐府有吴音子，世俗之乐耳。

白纻舞。案《舞辞》有巾袍之言，纻本顺地所出，宜是吴舞也。晋俳歌曰：“皎皎白纻，节节为双。”吴音呼绪为纡，疑白绪即白纻也。【《古今乐录》】

吴敝，吴人歌也。

拂舞、白符舞、白凫鸠舞。按《舞志》曰：“江左初有拂舞、吴舞。检其歌，非吴辞也。”又杨泓《拂舞序》曰：“自到江南，见白符舞，或言白凫鸠舞，云有此来数十年。察其辞旨，乃是吴人患孙皓虐政，思属晋也。”

吴农器甚备，以其平地夷尽为田也。唐陆龟蒙有《耒耜经》，今具载之曰：“耒耜农之言也，民之习，通谓之犁。冶金而为之者：曰犁馋，曰犁壁。斫木而为之者：曰犁底，曰压馋，曰策额，曰犁箭，曰犁辕，曰犁梢，曰犁评【去声】，曰犁建，曰犁盘。木、金几十有一事。耕之土曰拨，墩，犹块也。起其拨者，馋也。覆其墩者，壁也。草之生必布于拨，不覆之，则无以绝其本根。故馋引而居下，壁偃而居上。馋表上利，壁形其圆。负铙者曰底，底初实于馋中，工谓之鳖肉。底之次曰压馋，背有二乳，系于压馋之两旁。馋之次曰策额，言其可以捍其壁也，皆貤然相戴。自策额达于犁底，纵而贯之曰箭。前如程而戮者曰辕，后如柄而乔者曰梢。辕有越加箭，可弛张焉。辕之上又有如槽形，亦如箭焉。刻马级，前高而后庳。所以进退曰评，进之则箭下，人土也深；退之则箭上，入土也浅。以其上下类激射，故曰箭；以其浅深类可否，故曰评。评之上，曲而衡之者曰建。建，揵也，所以柅其辕与评。无是，则二物跃而出，箭刚不能止。横于辕之前末曰盘，言可转也，左右系以&#15220;乎轭也。辕之后末曰梢，中在手，所以执耕者也。辕，车之胸，梢取舟之尾，止乎此乎。馋长一尺四寸，广六寸。壁广长皆尺，微椭【敕果切】底长四尺，广四寸。评底过压馋二尺，策减压镜四寸，广狭与底同。箭高三尺，评尺有三寸，盘增评尺七焉。建惟称【绝】，辕修九尺，梢得其半。辕至梢中间掩四尺，犁之终始丈有二。耕而后有爬【去声】，渠疏之义也，散拨去芟者焉。爬而有砺【呼格】珲【宅】焉，有碌碡焉。自爬至砺珲皆有齿，碌碡觚棱而已。咸以木为之，坚而重者良。江东之田器尽于是。”

牛栏，亦名牛宫。吴地下湿，冬寒，牛即入栏，唐人谓之牛宫。陆龟蒙有《祝牛宫词》，其《序》曰：“冬十月，耕牛违寒，筑宫纳而皂之。建之前日，老农请气灵于土官，以从乡教。予勉之而为辞：四牸三牯，中一去乳，天霜降寒，纳此室处。老农拘拘，度地不亩，东西几何？七举其武。南北几何？丈二加五。偶楹当间，载尺人土。太岁在亥，余不足数。上缔蓬茅，下远官府。耕耨以时，饮食得所。或寝或卧，免风免雨。宜尔子孙，实我仓瘐。”

鱼具，吴中水国，矢鱼之具尤多。陆龟蒙、皮日休尝为《鱼具诗》序其事：“大凡结绳持网者，总谓之网。罟之流曰众、曰罾、曰舅侧交反，圆而纵舍曰罩，挟而升降曰固【女减切】，矛而卓者总谓之筌。筌之流曰筒、曰车。横川曰梁，承虚曰笱。编而沈之曰箪【音卑】，矛而卓之曰猎【音册，予也。】棘而中之曰叉，镞而纶之曰射，扣而&#177700;之曰根，【以薄板置瓦器上，击之以驱鱼。】置而守之曰神，【鲤鱼三百六十岁，蛟龙辄率而飞去。年置一神守之，则不能去矣，神龟也。】列竹于海噬曰沪，【吴之沪渎是也。】错薪于水中曰糁【音糁】，所载之舟曰舴艋，所贮之器曰答箵。其他或术以招之，或药而尽之。皆出于诗书杂传及今之闻见，可考而验不诬。又择其任咏者作十五题，其所谓十五题者：曰网、曰罩、曰固、曰钓筒、曰钓车、曰鱼梁、曰叉鱼、曰射鱼、曰呜桹、曰沪、曰&#155040;、曰种鱼、曰药鱼、曰舴艋、日笭管。【《松陵集》】

鱼斗者，吴俗以斗数鱼，今以二斤半为一斗。买卖者多论斗，自唐至今如此。皮日休《钓侣》诗云：“趁眠无事避风涛，一斗霜鳞换浊醪。莫怪儿童呼不得，尽行烟雨漉车螯。”【吴中卖鱼论斗。】

吴下全盛时，衣冠所聚，士风笃厚，尊事耆老。来为守者多前辈名人，亦能因其习俗以成美意。旧通衢皆立表揭为坊名，凡士大夫名德在人者，所居往往以名坊曲：元参政绛所居，名衮绣坊；富秘监严所居，名德寿坊；蒋密学堂家产芝草，名芝草坊；范侍御师道所居，名豸冠坊；芦龙图秉奉其亲八十余，名德庆坊；朱光禄所居有园池号乐圃，名乐圃坊。临水亭馆，以待宾客舟航者，亦或因其人相近为名：德寿亭，以德寿富氏也；旌隐亭，以灵芝蒋氏也。此风惟吴邦见之。【《石林避暑录》】

晋周玘以忧愤谓子勰曰：“害我者诸伧子也。”吴人谓中州人曰伧云。陆玩食酪得疾，与王导笺云：“仆虽吴人，几作伧鬼。”盖轻易之词。

吴中自昔号繁盛，四郊无旷土，随高下悉为田。人无贵贱，往往皆有常产。以故俗多奢少俭，竞节物，好游遨。岁首即会于佛寺，谓岁忏。士女阗咽，殆无行路。亲友有经岁不相面者，多于此时相见，或庆或吊，纷然。议姻亲，觇婿妇，亦多决于此时。上元影灯巧丽，它郡莫及。有万眼罗及琉璃球者，尤妙天下。以糖团、春茧为节食。爆糯役于釜中，名孛娄，亦曰米花。每人自爆，以卜一岁之休咎。春时用六柱船，红幕青盖，载箫鼓以游，虎丘、灵岩为最盛处。寒食则拜扫坟墓。竞渡亦用清明、寒食。四月八日，浮屠浴佛，遍走闾里。重午以角黍、水团、彩索、艾花、画扇相饷。夏至复作角黍以祭，以东粽之草系手足而祝之，名健粽，云令人健壮。又以李核为囊带之，云疗鲭。七夕有乞巧会，令儿女辈悉预，谓之小儿节。重九以菊花、茱萸尝新酒，食栗、粽、花糕。十月朔，再谒墓，且不贺朔。是日开炉，不问寒燠，皆炽炭。俗重冬至，而略岁节。腊日并力舂一岁粮，藏之上瓦宠中，经岁不蛀坏，谓之冬舂米。十六日，妇女祭厕姑，男子不得至。二十四日祭龟，女子不得预。二十五日食赤豆粥，云辟瘟。举家大小无不及，下至婢仆猫犬皆有之；家人有出外者，亦贮其分，名曰口数粥。是夕爆竹及傩田间燃高炬，名照田蚕。岁节祭飨用，除夜祭毕，则复曝竹，焚苍术及辟瘟丹。家人酌酒，名分岁。食物有胶牙、守岁盘。夜分祭瘟神，易门神、桃符之属。夜向明，则持杖击灰积，有祝词，谓之打灰堆。盖彭蠡庙中如愿故事，吴中独传。此一岁风俗之大略也。

吴语谓来为厘，本于陆德明“贻我来牟”、“弃甲复来”，皆音厘。德明吴人，岂遂以乡音释注，或自古本有厘音耶？吴谓“罢”必缀一“休”字，曰“罢休”。《史记》吴王语孙武曰：“将军罢休。”盖亦古有此语。

九老会

庆历九老会。都官员外郎徐佑与少卿叶参，俱以耆德告老而归，约为九老会。晏元献公、杜正献公，皆寄诗赞之。晏诗首句云：“买得梧宫数亩秋，便追黄绮作朋俦。”杜诗卒章云：“如何九老人犹少，应许东归伴醉吟。”时会者才五人，故杜诗云尔。

九老会后更名耆英，又名真率。

元丰间，章岵守郡，与郡之长老游从，各饮酒赋诗。时米黻礼部以杭州从事罢，经由为作叙，叙诸老之德甚详。十老谓：

大中大夫致仕、上护军濮阳县开国子庐革仲新，年八十二；

奉议郎致仕、骑都尉赐绯鱼袋黄挺公操，年八十二；

正议大夫充集贤殿修撰致仕、上柱国广平郡开国侯程师孟公辟，年七十七；

朝散大夫致仕、上轻车都尉邓方平道卿，年七十三；

朝议大夫致仕、护军清丰县开国子、赐紫金鱼袋阎丘孝终公显，年七十三；

中散大夫、知苏州军州事、河间县开国伯护军、赐紫金鱼袋章岵伯望，年七十三；

朝请大夫、主管建州武夷山冲佑观、赐紫金鱼袋徐九思公谨，年七十三；

朝议大夫致仕、上柱国彭城县开国子、赐紫金鱼袋徐师闵圣徒，年七十二；

承议郎致仕、骑都尉赐绯鱼袋崇大年静之，年七十一；

龙图阁直学士、正议大夫、提举杭州洞霄宫、清河郡开国侯张说枢言，年七十。

——十人合七百四十六岁。

十老各有诗。米芾序之：

中散大夫河间公，清德杰气，惟时老成。高谊劲节，缙绅所仰。静镇吴国，四周星纪。威孚惠洽，讼庭晨虚。乃辟郡斋，会九俊老。惟内阁清河公，神宇轩拔，德章昭融。名威羌夷，勋书册府。正议大夫广平公，秀实孤映，标清迈远。郁建功利，焕于汗青。大中大夫濮阳公，冲襟爽澈，淑质端靖。积厚施衍，父子显荣。朝议大夫清丰公、朝议大夫彭城公、朝议大夫徐公、朝散大夫郑公，并道韵虚旷，内德淳耀。或中台彦耆，或四方肤使。出处有裕，终始一德。恺悌利爱，布在世间。承议郎崇君、奉议郎黄君，素行洁修，里闰标淮。早解簪绂，仕路式瞻。咸颀颀硕德，天锡难老。貌若辽鹤，言为龟鉴。于时羽觞屡酬，雅章迭作。叙怀感遇，乐时休明。顾眄之间，穆如清徽，薰如大和。夫学本美身，仕欲行志。名节既立，荣利后之。若诸公积储渊深，未极经纬，而不苟于得，进退从容。千祀可垂，后生仰止。以襄阳米黻，倦游四海，多出宾僚。刻绘既传，属为序引。呜呼！乐道人善，君子有之。顾黻何堪，忝于承命。谨序。

三学同舍会

淳佑己酉月正人日，郡守郑霖会三学同舍，序拜于天庆斋堂。会者四十二人：

天台郑霖景说，（参持志，谕存心，长服膺学谕。）

吴门颜岩世光（节性），

应天滕哲景初（养正），

天台周公明元德（养正），

吴门孔烨明仲（观化学谕），

吴门盛文韶景声（率履），

吴门詹次睽平叟（持志），

吴门滕照德明（养正），

会稽扬珍庭玉（允蹈）。

三衢郑英杰德秀（养正），

婺女吴邃困仲（诚意），

吴门张经德常（节性过存心，服膺习是。），

会稽李士特奇父（果行），

吴门钱振祖季玉（笃言），

嘉禾赵与理子正（宗学立爱过怀德）。

三山赵绾夫景扬（宗学怀德学录），

吴门赵震亨子东（果行过时中），

吴门朱杲晦叔（务本），

兴化陈寿翁仁父（笃信过果行学谕），

三山陈梦圆宗震（务本），

严陵诸葛克念师圣（循理），

三山陈桂岩肖（持志），

三山林应炎光远（习是），

吴门陈伯章焕文（诚意），

吴门吕直之道夫（持志），

三山陈龙炎刚伯（诚意），

毗陵李惴子明（存心），

吴门范爽邦景哲（守约），

三山郑宏洪甫（率履），

吴门干天麟仁仲（习是），

合阳侯烟季立（持志），

通川高仁立仲立（立礼），

吴门陈由之子是（诚意），

吴门赵时隽德玉（明贤过怀德），

通川高仁洽君泽（立礼），

吴门张应高仰之（贯通），

天台范应时稣甫（习是），

金华范士表仲端（服膺），

南剑陈洧有之（率履），

临安章昌朝文叔（经德），

三山陈钰伯坚（养正），

通川陆应霆伯声（服膺）

序曰：

淳祐九年，岁在己酉。天基锡宴之后二日。三学同舍，序拜于吴门天庆观。礼成，谯于郡之春雨堂。有执爵而祝者三，始酌曰：“侯自制锦，而历符节。加惠此邦，尚矣。愿守五年之信，终始如一，毋废甘棠。”又酌曰：“仕而行义，敬共厥职，愿毋愧羔羊。”又酌曰：“学优则仕，时当其可，愿无负□丰芑。”于是合席皆作而谢曰：“凡我同盟，有味斯言。”是集也，序以齿，交以礼，会以文。隐然乡饮之遗风，依然斋庐之旧习，欢然相爱而又有规焉。古之人饮食必祝歌，诗以见志，其庶几乎。

又《春雨堂即事》诗曰：

十年随牒访三高，不觉星星上鬓毛。

尚忆萎盐形夜梦，聊因椒柏荐春醪。

文盟再会知何日，臭味相投属我曹。

总是虞庠旧培植，致君当不愧夔皋。







吴郡志卷第三


城郭

太伯城，周三里二百步，外郭三百余里。在西北隅，名曰故吴，又曰吴城，在今梅里平墟。人民皆田其中。

＊

阖闾城，吴王阖闾自梅里徙都，即今郡城。始阖闾举伍子胥于耕野，以为行人。以客礼事之，与谋国政。问子胥曰：“寡人欲强国霸王，何由而事济？”子胥对曰：“臣闻治国之道，安君理民为上。”阖闾曰：“其术奈何？”子胥曰：“凡欲安君治民，兴霸成王，从近制远，必先立城郭，设守备，实仓廪，治兵库，斯则其术也。”阖闾曰：“善夫！筑城郭，立仓库，因地制宜。其有天气之数，以威邻国者乎？”子胥曰：“有”。阖闾曰：“寡人委计于子。”乃使相上当水，象天法地。筑大城，周回四十七里。陆门八，以象天之八风。水门八，以法地之八卦。筑小城，周十里。门之名，皆伍子胥所制。东面娄、匠二门，西面板、胥二门，南面盘、蛇二门，北面齐、平二门。唐时，八门悉启。刘梦得诗云：“二八城门开道路。”许浑诗云：“共醉八门回画舸。”今惟启五门。八门，《吴地记》所纪，而不载葑门。《绩经》载葑门，而谓平门一名巫门，与赤门二门，皆不在八门之数。盖考之于今者如此。方故吴时，东门不开，欲以绝越也。梁吴均《吴城赋》曰：“古树荒烟，几百千年。云是吴王（所筑，越王）所迁。东有铸剑残水，西有舞鹤故廛。萦具区之广泽，宕姑苏之远山。仆奉蓄怒，千悲亿恨。况复荆棘萧森，丛罗网蔓。亭梧百尺，皆历地而生枝；阶筠万丈，或至杪而无叶。不见春花夏薰，唯闻秋蝉冬蝶。水魅晨定，山鬼夜笃。不知四海九州，乃复有此吴城。”【杜牧《吴城》诗：二月春色江上来，水晶波动碎楼台。吴王宫殿柳含翠，苏小宅房花正开。解舞细腰何处往，能歌遂女姹谁回。千秋万古无消息，国作荒原人作灰。】

＊

阊门，《文选注》：“吴王阖闾立阊门，象天阊阖门。”《吴越春秋》曰：“城立闸门者，象天通闾阖风也。”《南史》及传记中或书作昌门，盖字之讹。《吴越春秋》又曰：“阊门亦名破楚门，吴伐楚，自此门出也。孙坚母梦肠绕闾门。俗传闾门，鲁班所造。又传楚封春申君于吴，讳云，讳云破楚，改曰闾门。”亦非是。小说或谓名望齐门，乃与齐门相犯，非是。陆机《吴趋行兰》云：“吴趋自有始，请从阊门起。”《文选注》引《吴地记》：“阊门者，阖闾所作，名曰闾阖门，高尚楼阁道。”按陆机所赋，此门在晋时楼阁之盛如此。本朝承平时，门上亦有楼三间，甚宏敞。苏舜钦当曰题诗于上，今废。【张继诗：耕夫古募逐楼船，春草青青万顷田。试上吴门看郡郭，清明几处有新烟。韦应物：独乌下高树，遥知吴苑园。凄凉千古事，日暮倚闾门。白居易：阊门四望郁苍苍，始觉州雄土俗强。十万夫家供课税，五千子弟守封疆。阖闾城碧铺秋草，乌鹊桥红带夕阳。处处楼前飘管吹，家家门外泊舟舫。云埋虎寺山藏色，月耀娃宫水放光。曾赏钱塘兼茂苑，今来未敢苦夸张。苏舜钦：年华苒苒催人去，云物萧萧又变秋。家在凤凰山下住，江南何事苦相留。】

娄门，秦娄县所直，又谓之翏，今谓之昆山。昆山县东北三百里许，有村落名娄县，盖古县治所寓也。

齐门，齐景公与吴战，不胜，以少女嫁吴太子终累，所谓涕泣而女于吴者。终累，阖阎长子，夫差兄也，早亡。齐女思家，吴王于此作九层飞阁，令女登以望齐，故名。【陆广微《吴地记》】

胥门，伍子胥宅在其傍。《吴地记》云：“石碑见在，今亡。”此门出太湖道也。今水陆二门皆塞，而新姑苏台馆乃据其上。【皮日休诗：青翰虚徐夏思清，愁烟漠漠荇花平。醉来欲把田田叶，尽裹当时醒酒鲭。陆龟蒙：捆桨轻桦下白蘋，故城花谢绿阴新。岂无今日逃名士，试问南塘著履人。】

盘门，《吴地记》云：“吴尝名蟠门，刻木作蟠龙以镇此。”又云：“水陆萦回，徘徊屈曲，故谓之盘。”【【补注】】门有楼，宝庆三年秋大风雨，楼门俱坏。绍定二年冬，郡守李寿朋新作之，规制视旧有加。

蛇门，在巳方，故云。又云：越在巳地，吴作木蛇北向，示越属吴也。《吴地记》谓有陆无水，即与陆门八之说相迕。然今巳位正是漕河通过，安得无水？但门已废，不可考尔。

匠门，又曰干将门，《绩经》止曰将门。吴王使于将铸剑于此，故曰将门。今谓之匠，音之讹。此门本出海道，通人海，沿松江下沪渎。今废。

葑门，《绩经》曰当作封门，取封禺之山以为名。故属吴郡，今属吴兴。今但曰葑门，葑门陆路尝塞，范文正公开之，今俗或讹呼富门。

赤门、平门，《绩经》谓不在八门之数。平门一名巫门，巫咸所葬。“巫”“平”字画相近。今犹有赤门湾，近葑门。《吴地记》又云，又有葑门、赤门、栗门、鲂孵门。葑、赤已见上。鲂鮄之类，皆无所据。

＊＊＊

《开胥蛇门议》，胡舜申所作。其说甚详，今具载之：

舜申，乃舜陟之弟也。通风土阴阳之术，世所传《江西地里新法》，出于舜申。绍兴间，自绩溪徙居吴。暇日，以其术行四郭而相之，以为蛇门不当塞。作《吴门忠告》兰篇曰：“吴城以干亥山为主，阳山是也。山在城西北，屹然独高，为众山祖，杰立三十里之外。其余冈阜累累，如群马南驰，皆其支陇。城居陇前，平夷如掌。所谓势来形止，全气之地也。如只自城中观之，则城中之地，亦唯西北最高，是干亥无疑。乾为天亥，则紫微帝座所次，是谓贵龙。此城既主是山，法当用金局，干亥于大五行属金故也。山如此，水则当与山相应。此邦水势，自东南贪狼，西南及正西武曲，以至西北巨门等位来，其来皆聚于太湖。由正北廉贞，及正东、东北禄存而去，以入于江，而归之海。其来去无一，不合金局之法。故自古常为大郡国，今为行都藩辅。而吴中人物繁伙，冠盖峥嵘，所以常甲于东南。

今观水之流派，常自阊、盘二门入，即西南、西北水也。由葑、娄、齐三门出，即正东、正北、东北水也。其于来去之法固合。然所以导迎善祥气者，尚有缺然。盖胥塘自正西帝旺来，是谓武曲之水，本由胥门入。运河自吴江东南长生来，是谓贪狼之水，本由蛇门人。顷岁乃塞胥、蛇二门，而生旺之水，遂不得朝乡城中。此其为害，明阴阳风水者，常叹息于斯。胥塘之水，尚由阊、盘二门委曲而人城。东南长生之水，乃环城而东，径由葑门之外，以出于城中，了不相关，此尤可叹惜。故自顷以来，城市萧条，人物衰歇，富昌室无几，且无三世能保其居安土宦达者，比承平时寝少。至建炎之祸，一切扫地，至举城无区宅能存，数百千年未之有也。

按《地里法》：生旺二水，利害最切。犹人身气血荣街，今塞绝之，能安强乎？明知者愿图回其事，复开二门，导水人城，以幸此邦，可也：胥门适当姑苏新馆，势不可动。又武曲但主财富而已。蛇门之水为贪狼，主文笔官职之事，于埋为重，复开之便。政和修城，于诸故门虽已塞，然皆刻石于右以识。今石刻具存。但袭府图之误，以蛇门为赤门尔。蛇门在城之巳方，故以蛇名。赤门以在城正南至阳之地，其义可考。况蛇门直南，正对吴江运河。

今舟船自南来，非东入葑门，即西人盘门。皆迂远十数里，于水行非便。昔吴王阖庐始作城，伍子胥实规画之。立陆门八，以象八风；水门八，以象八封。其后诸门开闭不常，吴时欲以绝越，遂不开东南门，即蛇门也。不知塞绝生气，故终为越所灭，兹亦明效大验。至吴、晋、李唐时，诸门未尝不开。故左太冲赋《吴都》有“通门二八，水道陆街”之语。刘梦得诗亦曰：“二八城门开道路。”故晋唐时，吴下最为雄盛。今所启门者五，余皆闭塞。而甚不可塞者，唯蛇门。究所以闭塞，《图经》之说为其多途，艰于守卫几禁。噫！抑末矣。今清跸暂驻钱塘，吴尤当开东南之门，以伸朝拱之义焉。吴城门不常启闭，旧矣。昔年盖尝于八门之外，又开赤、乎二门。而葑门陆街，盖尝塞矣。范文正公守郡，始命辟之，往来至今为便。诚能远迹晋、唐，近效文正，复辟蛇门。东南虚秀之气，疏导迅发，儒道利亨，文物之盛，非复今日吴下矣。”

乾道甲申冬，直秘阁沈度守郡，与舜申旧同寮。知其说，心善之。明年春，邦人以为请，度即命官吏行视其处，将以十二月乙丑启蛇门。部置已定，会属邑辄呼带郭民户，悉具畚镭，克期赴役号召。隐然有异意者，以为扰民，度避谤乃止。淳熙乙未春，秘阁修撰韩彦古起复为守。其秋，邦人申前请，彦古欣然从之。卜以九月十二日庚寅差役。八月，彦古罢。是时舜申年八十五矣，慨然惋惜！谓天时人事难合如此。复为后序告来者，词赘不录。







吴郡志卷第四


学校

府学，在南园之隅。景祐元年，范仲淹守乡郡。二年，奏请立学。得南园之巽隅，以定其址。元祐四年，纯礼持节过家，又请于朝，复得南园隙地以广其垣，卒父志也。绍兴十一年，梁汝嘉建大成殿。十五年，王奂绘两廉像，创讲堂，辟斋舍。规模宏敞，视昔有加。乾道九年，丘崇造直庐。淳熙二年，韩彦古创采芹、仰高二亭。十六年，赵彦操建御书阁、五贤堂在讲堂左。五贤谓陆蛰、范仲淹、范纯仁、胡瑗、朱长文也。

＊

朱长文《记》：

两仪定位，学校兴矣。五教既敷，学校立矣。礼义不可一日忘，故学校不可一日废也。昔唐虞三代之盛，未尝不以建学严师为先务。内则王世子、群后、卿大夫、元士之适子，其入以齿。外则塾、党、乡、遂之间，其教以时。下至于四方万国之远，皆命之为庠序，其法详矣。故始于直宽刚简而防其失，次以歌诗音律而致其和者，此尧舜之典乐所以教也。以智、仁、圣、义、忠、和为之德，孝友、睦姻、任恤为之行，礼、乐、射、御、书、数为之艺，此周之大司徒、乡卿大夫所以教也。上之所以教于下，下之所以应于上，若置邮而传命也；若决江河，莫之能御也。《书》云“万邦黎献”，可以共为帝者之臣。《诗》称

“成人有德”，小子犹有所造。其材之可用如此。盖当是时，风化行，习俗美，人人有士君子之器。虽畎亩之贱，山林之幽，亦为仁义之所渐摩，礼乐之所陶染，咸人于善。买兔而不忘敬，敦苇而不忍践。岂有暴乱萌于心，奸宄害于事者哉。此建学之效也。王道衰，礼义废，独一鲁侯，能修泮宫。囚馘之献，犹不离此，邦人颂焉。战国之际，孟轲犹历说时君：“谨庠序之教，申孝弟之义。”终阔而不用。习大乱，迄于秦，弃儒任法，民不知学。而疾视其君，蜂起而墟秦矣。漠方休息元元，末遑先王之教。世宗奕奕，首善于京。其臣有若董仲舒者为大夫，文翁者为守吏，皆尚儒术。乃诏置博士弟子之员，而立学校官于郡国，其课土必以经艺。盖士不素养，则德难遽考。使因学以知经，因经以会道，庶乎有成矣。东京内盛三雍之仪，不及于外。而郑兴、贾逵、马融、郑康成之徒，继为人师，以经相授，囊括古典，六学寝明。是以时政虽乱于上，而义士交起于下，抗节濡足，用救陵夷，漠赖以不亡者百余年。魏分晋弱，事不足道。唐之文物盛矣，而尚赋以取人，世薄经术，以文辞相夸。夫文所以宣志也，观其文则志可廋哉。故元臣硕老，多由辞科以出。神宋受命，遏乱兴治。乘与常幸国庠，亲临讲席。是时勋臣宿将，并列藩镇。庠序虽未兴，而鸿儒硕士，闻风以起。有若戚坚素在睢水，种明逸在终南，皆聚徒讲授，髦俊归之。其后陪京方面之守臣，稍请兴学。

自景祐中，范文正公作学于吴，又创于润，滕子京建于湖。庆历之盛，文正公参预机政，而石守道、孙明复首居太学。是时仁宗开天章阁，召辅臣八人问以洽要，文正公复以学校为对。于是诏天下皆立学。神宗之时，立三舍法，置方郎致官，皆试可而后授。今上嗣位，申命近臣，荐堪内外学官者。方圣朝承平之久，而长育之勤，虽濒海裔夷之邦，执耒垂髫之子，孰不抱籍缀辞，以干荣禄。褒然而赴诏者，不知其几万数，盖自昔未有盛于今也。凡命教之法，以经术观其学，以词赋观其文，以论策观其智。所取兼于汉、唐，而德行道艺之士，参出乎其中矣。然欲合二帝、三代之法，使人人有士君子之器，在吾君相之所润色也。始，姑苏郡城之东南有夫子庙，所处隘陋。方文正公以天章阁待制守是邦，欲迁之高显。相地之胜，莫如南园。南园者，钱氏之所作也。高木清流，交荫环酽。乃割其与隅以建学，广殿在左，公堂在右，前有泮池，旁有斋室。是时学者才逾三十人，或言其太广。文正曰：“吾恐异日以为小也。”于是召安定先生首当师席，英才杂遝，自远而至。厥后登科者逾百数，多致显达。繇景祐讫今五十余载，学者倍蓰于当时，而居不加辟也。长文适忝命掌学，周视黉舍，倾陊褊迫，寒薄暑掀，诸生病之，来者无所处。乃与同僚议请南园隙地以广斋庐，屡谂于郡守，部刺史病财用之不给。会文正之子兵部侍郎公纯礼，以厚德远业，见器朝廷，出自奉常制置江淮六路漕事。持使者节，过乡上冢，乃以学舍之微启公。公既即学拜文正公遗像，延见诸生，感慨陈迹。即奏言苏、润之学，皆先臣所建。后之人不葺，而斋室不庇风雨，讲习无所，愿给钱修广。而今太守谏议王公在润，先以润学为请。有诏：各以度牒十纸充其费，时元祐四年五月也。

前守户部刘公瑾，选官治役，度用赋工。会汪公自润易苏，下车三日，临视兴作，命下栽筑，填圩立基，如讲之素。益以关赋之材，助以亡命之卒，完旧创新，累工逾万，期岁而告成，不以一分取于民。公堂如也，廊廉翼如也。斋室凡二十二，而始作者十。为屋总百有五十楹，而初建者三之一。立文正公、安定先生祠字。迁校试厅于公堂之阴，榜曰“传道”。庖厨、澡室，莫不严洁。窈然而深，旷然而明。其处也宽，其容也众。南楹引爱日，北牖延清风，咸适其宜矣。凡学田之佃于人而隐没者，为之括而宾之。屋之僦于市而已坏者，为之新而复之。养士之资，由此不匮，皆太守所命也。

夫儒者早暮孜孜从事于典籍，苟居处之不佚，糇粮之不丰，而责其勤，难矣。故严其宫，足其饷，所以教也。且吴为东南都会，自泰伯三逊天下，延陵脱屣千乘，言偃以学称，严助以文著，朱、张、顾、陆，世多显者。此诚礼义之区，儒雅之薮也。今夫兴学以教者，岂徒贵其中程课、躐科等哉。必也，为文足以贯道，为经足以通理。立于朝廷则谋王体，赞国论；仕于郡县，则宣惠泽，兴事功。其余风所扇，犹将使人老老而幼幼，夫夫而妇妇。室有忠信，俗有廉洁。然后知新学之作，岂专以栋宇为哉。君子谓兵部公善述其先志，可谓之孝。正谏公乐成于教育，可谓之仁。惟孝与仁，于是著矣。正谏公以道立朝，忠精不回。其治吴期月，吏民感其德而安其政。昼坐郡阁事，至即决。已而与宾客雍容笑语，沛然有余裕。方学之成，吴人莫不欣悦鼓舞，望车马之来，而乐芹藻之采也。见命作记，确辞莫获。辄系之声诗，刻之隆碣，以告于后世云。诗曰：

惟帝光宅，锡民保极。曷以臻兹？惟教之绩。

降漠迄唐，以经以文。元臣硕老，世伟其人。

天佑神宋，七圣继德。右儒尚文，经纬九域。

肇开雍庠，周设泮序。兴贤举能，岁几千数。

维吴有学，文正是兴。师明友谅，俊杰绍登。

历载五纪，丞然髦士。将圮其隘，士罔能止。

翼翼肤使，继述其先。建言于朝，授牒易泉。

邦牧承命，以新以广。匪惮厥勤，资我教养。

高堂邃廉，环辟群斋。潭潭其深，济济其来。

孰居是堂，勿尸厥职。直尔诚心，传道解惑。

凡处是斋，勿嬉勿息。道德渊源，辞章润色。

拱把之木，长而参云；涓勺之水，涤而流坤。

匪学之设，惟材之成。是明是翼，永赞丕平。

＊

郑仲熊《重修大成殿记》略云：

郡邑置夫子庙于学，以岁时释奠。盖自唐贞观以来，未之或改。我宋有天下，因其制而损益之。姑苏当浙右要区，规抚尤大。更建炎戎马，荡然无遗。虽修学宫于荆榛瓦砾之余，独殿宇未遑议也。每春秋展礼于斋庐，已则置不问，殆为阙典。今宝文合直学士括苍梁公来牧之明年，实绍兴十有一里也。二月上丁，修祀既毕。乃惕然自咎，揖诸生告之曰：“天子不以汝嘉为不肖，俾再守兹土。顾治民事神，皆守之职。惟是夫子之祠，教化所基，尤宜严且谨。而拜跪荐祭之地，庳陋乃尔。其何以揭虔妥灵？汝嘉也不敢避其责。曩尝去此弥年，若有所负，尚安得以罢软自恕，复累后人乎！他日或克就绪，愿与诸君落之。”于是谋之僚吏，搜故府得遗材逾千枚，取赢资以给其费，鸠工庀役，各举其任。岁月讫功，民不与知，像设礼器，百用具修。至于堂室、廊序、门牖、垣墙，皆一新之。

六经阁，旧有之。吴学始于范文正公，后更八政始成。而此阁成于富严郎中。先是张伯玉尝以郡从事主学，后帅浙东，阁始成。世传邦人谒记于伯玉，伯玉令参佐拟撰，皆不如意。一日对众援笔，书首句云：“六经阁，子史在焉，不书，尊经也。”坐皆叹服。

＊

张伯玉《六经阁记》云：

六经阁，诸子百家皆在焉，不书尊经也。吴郡州学，始由高平范公经构之。至今尚书富郎中，十年更八政，学始大成，而六经阁又建。先时，书籍草创，未暇理缉。厨之后庑，泽地污晦，日滋散脱。观者恻然，非古人藏象魏、拜六经之意。至是，富公始与吴邑、长洲二大夫以本学之余钱，僦工市材。直公堂之南，临泮池，构层屋。起夏六月乙酉，至秋八月甲申，凡旬有七浃。计庸千有二百，作楹十有六，栋三，架溜八，桷三百八十有四。二户六牖，梯衡粢税、圬墁陶甓称是。祈于久，故爽而不庳。酌于道，故文而不华。经南向，史西向，子、集东向。标之以油素，揭之以油黄。泽然区处，如蛟龙之鳞丽，如日月之在纪，不可得而乱矣。则天地之极致，皇王之高道，生人之纪律，举在是矣。古者圣人之设教也，知函夏之至广，生齿之至众，不可以颐解耳授。故教之有方，导之有原。乃本庠序之风，师儒之说，始于邦，达于乡，至于室，莫不有学。垣之以文物，耸之以声名，先用警策其耳目，然后清发其灵腑。故其习之也易，其得之也深。其教不肃而成，不烦而洽。驱元元之入善域，优而柔之，俾自得之。万世之后，尊三王四代法者，无它焉，教化之本末驯渐也。然则观是阁者，知六经之在，则知有圣人之道；知有圣人之道，则知有朝廷之化；知有朝廷之化，则向方之心，日懋一日。礼义之泽流于外，弦诵之声格于内。其为恶也无所从，其为善也有所归。虽不欲徙善远罪，纳诸大和不可。召康公之诗曰：“岂弟君子，来游来歌。”子思子之说云：“布在方册。”人存则政举，凡百君子，繇斯道觉斯民，畅皇极，序彝伦者，舍此而安适，得无尽心焉。诸儒谓伯玉尝从事此州，游学滋久，宜刊乐石，庶几永永无忽。

御书阁，淳熙十四年，郡守秘阁修撰赵彦操，即六经合旧址为之，以奉高宗皇帝所赐御书。石刻六经，先是累政欲作，弗果。彦操始克立，遂为郡庠壮观焉。

＊

洪迈《记》：

若稽古高宗皇帝，实天生德。既以聪明圣武，戡济多难，垂中兴亿年之基。洎保大定功，投戈息马于世纷万殊。泊乎无一嗜玩，唯翰墨捆域。天纵神与，持致志专心，不舍食息，渊妙沉着。顾韦诞、钟繇所擅正书中取威，定霸高处，视古无上，帝中第一。殆隘么不足言羲、献，诸庾固已望洋敛避，矧唐欧、虞、褚、薛辈，直可台与命也。《诗》、《书》、《易》、《春秋》、《孝经》、《论语》、《孟轲氏》凡几书，书凡几帙，帙凡几字，一一肆笔而成。翥凤翔鸾，震荡辉赫。端正严重，肃如神明。当是时，每终一经，辄诏玉册官摹刻，遍以石本，侈锡方夏光天之内，盖群戴其书。昔人谓万世之下，一遇大圣而知其解者，是为旦莫之遇。况乎亲见帝王以为之师，恩斯勤斯，士宜如何报也？妥奉当在泮宫。苏为吴盛府，故有六经阁，毁于兵。

绍兴中，守臣宝文阁学士王唤，始改建学，室宇宏备，夸雄它邦。合独未克立，而庋置石经于大成殿。仍俭就寡，瓜华芗火之敬，弗答弗涓，揆于祗瞻，殊甚不称。寥寥向四纪，郡博士领诸生数有请，二千石亦数留意。然昼不坚定，会其凡，辄中止。更数十政，讫莫之能为。

淳熙十四年，秘阎修撰赵彦操至。平易中和，敏洁莅业，用善教得民。苏比比多事，且去天咫尺。南北问涂者，街舟接轴。冗丛厥身，居东道主。第知承迎过客，趣了亭传为先务。朴遨马上，戴星而入。民瘼不暇问，尚安以教化劝功为哉。彦操才旬月久，非能滋民，使多浚财，使丰辟上，使广而千里，一旦廓（廓）如仙晨道院。于是以一阁之任自予，即旧址，度为三楹两翼。三其檐。为高六十尺，为广七十有五尺。材木以壮买，瓦石以愿市，工以募来。发公帑赢储千万给费，相以冶钱二十之一。毫犁之须，于我乎取。虑卜于素，五县乃不知。

去年秋七月壬戌命日，今年春二月丁卯，成一区之宫。若飞从天外，行人骇观，凝立如植。彦操写其制，以告当涂守迈，使识本末。臣恭惟西箱清穆敞闲之处，至尊寿皇圣帝奉先追孝，方勒崇焕章，建官列职，燕迪宸奎之昭，回上模紫清。一时臣子，宜有以效尺寸。彦操羽仪宗支，尝典正京邑，参侍从，兹息匣辅藩。首能扩尊君亲上，然后兴学之谊。鸠此巨役，章天显休。佥谓当刊表乐石，以诗不朽。其词曰：

故吴所都，上直斗牛。今为畿辅，气压百州。

沈沈学宫，鼎以杰阁。烂其天光，照我海岳。

倬哉高皇，肆笔成书。石经百卷，方国是储。

岧蛲干云，翚若有造。谁其尸之？臣日彦操。

洞庭之山，具区五湖。龙螭万数，右翼左趋。

惟尔有神，实主张是。时节来朝，敬于万里。

补注：

吴学久不修，宝庆三年秋七月大风雨，殿阁、堂馆、直舍、门廉、斋亭，皆摧圮欲压。绍定二年，以复田得租，遂新之。始于宪守林介，成于郡侯李寿朋。吴潜作《修学记》，陈耆卿作《复田记》，并附于后。

＊

《修学记》：

潜同里汪君泰亨，教授吴学。学有田，为豪右隐占久。君条具始末，闻于守相，闻于部刺史，转闻于相国。迄归田，且得所负积赋，为钱三百五十万有奇。君曰：“有田矣，不患无以养也；有养矣，不患无以安也。”颅瞻学宫，日颓月圮，遂捐钱，有事改作。宪守林公介，佐以他钱五十万。后来者刑狱使者王公与权、常平使者王公拭、郡太守李公寿朋，皆相眠继金粟，财益衍用不匮。仆兴僵立，朽革腐新，悉就条理。旧为屋七百五十程，一一皆新美矣。若耆宿，若宗胄，若业武，游学亦各有次。独童而习者，教毓未备。乃别敞一斋，曰小学。哉工于绍定戊子冬十一月，粤己丑秋七月既功，于是吴学益奂然甲东南矣。夫物囿于数者，有成必有毁，天地、日月、宇宙、江山，不能逃焉。而所以扶持于不坏不灭者，人也。彼大者固已如此矣，况小乎。故新而久必敝，敝而久必坏，坏而久必泯。学基堂于文正范公父子，中更南渡，历绍兴，阅乾道，至淳熙，涉贤守数人，经时数十载始大备。而其积累艰难，亦可喟息矣。能及其敝而未坏，坏而未泯，疾起而扶持。举斯加彼，察乎天地、日月、宇宙、江山所以不坏不灭者，斯岂不足以尽人道而宏教法哉。诸生朝游而夕息，景行先哲，睹文正容貌，而企慕其为人。其未仕也，必如文正刻苦自厉，以六经为师，文章论说，一本仁义而后可。其既仕也，必如文正有是非，无利害，与上官往复论辩，不以官职轻人性命而后可。其仕而通显也，必如文正至诚许国，终始不渝，天下闻风，夷狄委命而后可。诚如是矣，则不负今相国，今部刺史、守相，今郡文学，所以幸惠尔学者。庶几潜言，抑有述焉。

是岁九月望日，宛陵吴潜记。

＊

《复田记》：

按《吴郡图刻》，建学防文正范公，主学防安定胡先生。先生学法，传天下未坠。学宫在一州，亦未废也。而田有不守者，盖公斥胜地焉宫，又择沃壤为田。更建炎亡其籍，而绍、淳之石与版，独烂如也。不幸渔于豪民之手，黠吏羽翼之，株远冗深，漫弗省治。故在常熟县为田千六百九十亩，而租之入者仅干亩焉。盖十有九年，更几部使者、郡守，不能直，几校官不得直。而得直者汪君泰亨，能直之者林公介、章公良朋、司马公述也。方林公之摄守也，汪君力以告，公力主之。已而章公为守，又力主之。既主之直矣，有撼者，司马公为使，继直其事。遇林公再摄守，复深直其事，遂得直。盖归其冒没六百二十亩，又归其间羡四百余亩，士类起舞矣。乃并祠三公于学，而请记于余。余惟三代盛时，无地无学，而无家无田。故学之宫，不待兴田，不待给。而听谓良民者，即其所谓秀士也。其后士与民二矣，给之田以助学，盖将使士之秀者专之。而乃使民之无良者夺之，其于义何居？而不知此邦之田，则文正所给之田也。给以助学，则安定所主之学也。白景祐以来，言哲辅者孰如文正，言明师者孰如安定。二贤光气，覆罩八表。岂以一州亲沐嘉泽，亲染余诲，而可废队之乎？以十有九年之湮没，而还之一朝。其还者，时也；所以还者，人也。此三公之所以有赐于学也。人知三公之赐之深，由其主之之力。而不知汪君之请之力，其赐概不浅也，虽并祠可也。夫二公冶文正之地，而汪君司安定之席者也。或主养，或主教，一也。凡尔多士，因其养而溯其所以养，如见文正焉。因其教而溯其所以教，如见安定焉。以是学古穷经，砥操厉行。末达则治己，达则治天下国家。将使事业显融，名声辉焯。后之人见其盛而推其所自，曰吴学之士也，不负教与养者也。其岂非三公与汪君之意夫！其岂非文正安定之意夫！

绍定二年八月朔日，天台陈耆卿记。

＊＊＊

贡院，在西河西明泽桥北，旧西比较酒务基。乾道四年，郡守姚宪建，范成大书额。

县学记

吴郡自古为衣冠之薮。中兴以来，应举之士，倍承平时。后五县皆兴学，然其盛衰，则系令之贤否。绍兴间，程沂为昆山令，重修学，张九成作记。或谓九成托此以讽，遂不人石，集中亦不载。比访得之，附于后。

＊

梁肃《昆山县学记》：

学之制，与政损益。故学举则道举，政污则道污。昆，吴东鄙之县。先是，县有文宣王庙，庙堂之后有学室。中年，兵馑荐臻，堂宇大坏。方郡县多故，未遑缮完。其后长民者，或因而葺之，以民尚未泰，故讲习之事，设而不备。大历九年，太原王纲以大理司直兼县令。既释奠于庙，退而叹曰：“夫化民成俗，以学为本。是而不崇，何政之为？”乃谕三老主吏，整序民，饰班事。大启室于庙垣之右，聚五经于其间。以邑人沈嗣宗躬履经学，俾为博士。于是遐迩学徒，或童或冠，不召而至，如归市焉。公听治之暇，则往敷大猷以耸之，博考明德以翼之。优而柔之，使自求（之）。揭而厉之，使自趋之。故民见德而兴，行之于乡党，洽于四境。父笃其子，兄勉其弟。有不被儒服而行，莫不耻焉。佥曰：“公主于设教，向其末不坠其本，易其俗不失其宜也。”传曰：“本立而道生。”昔崔瑗有《南阳文学志》，王粲有《荆州文学志》，皆表儒训以著不朽。遂继其流，为《县学记》，俾来者知我邑经艺文教之所以兴。是岁龙集乙卯，公为县之明年也。

大历九年月日，梁肃撰。

＊

王禹僻《昆山县新修文宣王庙记》：

夫圣人之生，必受天命。有位者，天使之化民，为一时也。三皇五帝之谓乎。无位者，天使之立教，为万世也，先师夫子之谓乎。是以穷于旅人，终于陪臣，非不幸也。向使居帝王之位，行尧舜之风，则颜、闵之科，犹元凯之举也。两观之诛，（犹）四凶之罪也。自然道至而我无为，化行而人不知。时之歌者，必曰何力之有？后之美者，必曰无得而称也。虽流为典谟，形乎筒册，亦不过浚哲文明，温恭允塞而已。岂复有祖述宪章之道，流于后代乎？故曰：“生民以来，未有如夫子者也。”秉笔之士，安得轻议其德业欤？吴之诸郡，姑苏称其尊。郡之属邑，昆山出其右。杂以渔盐之利，溉乎朝夕之池。昔在皇唐，是为名邑。降及钱氏，兹惟上腴。距海之田，民斯阜矣。然而庠序或缺，儒素弗兴。实仓糜而礼节未知，既富庶而教化不至。为邑之长，得无咎乎？县大夫边公，世为儒流，时号甲族。自起家之调，历宰邑之资。所在播其能名，侪类惊其久次。大来之望，固未易知。皇上嗣位之明年，淮海王如京师，且献图籍，尊王室也。主上思泰远人，精择循吏。铜墨之任，尤难其才。始得公以宰吴，吴民受赐。降玺书以劳之，旌善政也。秩满受代，将选于天官。会兹邑有令尹之乏者，二千石命公以承乏。且叙政绩，闻诸冕旒。未几，有即真之命，免常调也。公因民所利，期月而治。以为人者教之本，儒者教之先。苟非师严而道尊，乌可移风而易俗哉。先是文宣王庙，但有基址，尽为蓁芜。废而不修，六十年矣。公乃出俸金以营之，同僚悦随，郡吏弗违。乃庀工徒，乃度材用。一亩之宫，图蔓以出之。数仞之墙，树土而揭之。殿堂既严，门阙斯备。丽以丹漆，饰以圬墁。制度合乎礼文，力役当乎农隙。乃像素王，被华衮，垂珠旒，王者之制彰矣。乃状十哲，冠章甫，衣缝掖，儒者之服备矣。庙之兴也既如彼，像之设也又如此。粤上丁之晨，行释奠之礼。所以列豆篷，陈篮簋，洁牲牢，具罍洗。蛰币有数，尸祝有辞。八音作而人和。三献终而神悦。礼无违者，道不虚行。观之如堵墙，化之犹影响。俎豆之事修矣，礼乐之道兴矣。十室之邑，期忠信以如丘；一变之风，闱《诗》《书》而及鲁。议者曰：吴地，裸国也。昆丘，海隅也。旧染霸俗，未行儒风。非明君以文德敷万邦，非贤宰以儒术化百里。又安能遵先王之教，移小国之风者哉？禹偁幸忝德邻，熟闻异政，爰旌茂绩，俾述斯文。鸡言虽在于圣门，不朽愿刊于贞石。

时大宋雍熙四年三月十九日，将仕郎守大理评事、知长洲县事王禹僻撰。

＊

张九成《昆山县重修学记》：

通直郎知乎江府昆山县事程公沂咏之，文筒公之曾孙，伊川先生之侄孙也。绍兴二十八年七月十二日，作书抵余曰：沂闻为政莫先于教化，教化莫先于兴学。吾邑有学，卑陋不治，甚不称朝廷所以尊儒重道之意。学门之外有社坛，斋厅掩蔽于前，气象不舒，沂乃移于社坛之西。辟其门墙，广袤十余丈。又以东隅建学外门，周植槐柳，增崇殿门。营治斋字，气象宏伟。殿堂斋廉，鼎鼎一新。遇月旦，则率县官诣学，请主学者分讲六经，与诸生环坐堂上以听焉。时知府事待制蒋公，名其堂曰“致道”，并书学榜以宠贲之。呜呼，可谓盛矣。又曰：先生昔学于大儒，其所见闻非俗儒比。愿以其所闻者明告于我，我将有以大之。余曰：吾老矣，久抱末疾，旧学荒落，顾何以副子之请？虽然，不可以虚辱也。辄以闻于师者以告左右，左右其择焉。窃尝以为学者当以孔子为师；以孔子为师，当学孔子之学。孔子之学，非为博物洽闻，&#176424;章绩句，高自标致，视四海为无人。攘臂而言曰：吾仕官当至将相，吾富贵当归故乡。吾当记三箧于渡河，赋万言于倚马。此正俗儒之学，孔子之学乃不如是。当熟诵孔子“若圣与仁，则吾岂敢”之说，子夏“掬溜播洒”之说，孟子

“徐行后长者”之说，以求孔子之心，可也。是谓孔子之学。若乃学如马融、如陆淳，博如许敬宗，文如班固、如柳子厚，亦可矣。而依梁冀，而助武氏，而事实宪，而附王叔文，此吾侪之所以羞道，而孔门之罪人也。咏之以为如何？如其不然，当明以教我。

＊

常熟县《丹阳公祠堂记》：

平江府常熟县学丹阳公祠者，孔门高第弟子言偃子游之祠也。按太史公记孔门诸子，多东州之士，独公为吴人。而此县有巷名子游，有桥名文学，相传至今。《图经》又言：公之故宅在县西北，而旧井存焉。则今虽不复可见，而公为此县之人，盖不诬矣。然自孔子之没以至于今，千有六百余年。郡县之学，通祀先圣。公虽以列，得从服食。而其乡邑乃未有能表其事而出之者。庆元三年七月，知县事通直郎会稽孙应时，乃始即其学宫讲堂之东偏作为此堂，以奉祠事。是岁中冬长日之至，躬率邑人、学士、大夫及其子弟，奠爵释菜，以妥其灵。而以书来曰：愿有记也。熹惟三代之前，帝王之兴，率在中上。以故德行道艺之教，其行于近者著。而人之观感服习，以入焉者深。若夫句吴之墟，则在虞夏五服，是为要荒之外。爰自太伯采药荆蛮，始得其民，而端委以临之，然亦仅没其身。而虞仲之后，相传累世，乃能有以自通于上国，其俗盖亦朴鄙而不文矣。公生其间，乃独能悦周公、仲尼之道。而北学于中国，身通受业。遂因文学以得圣人之一体，岂不可谓豪杰之士哉。今以《论语》考其话言，类皆简易疏通，高畅宏达。其曰“本之则无”者，虽若见诂于子夏，然要为知有本也。则其所谓文学，固宜有以异乎今世之文学矣。既又考其行事，则武城之政，不小其邑，而必以诗、书、礼、乐为先务。其视有勇足民之效，盖有不足为者。至使圣师为之莞尔而笑，则其与之之意，岂浅浅哉。乃其取人，则又以二事之细而得减明之贤，亦其意气之感，默有以相契者。以故近世论者，意其为人必当敏于闻道，而不滞于形器。岂所谓南方之学，得其精华者，乃自古而已然也耶？矧今全吴通为畿辅，文物之盛，绝异曩时。孙君于此，又能举千载之阙遗，稽古崇德，以励其学者。则武城弦歌之意，于是乎在。故熹喜闻其事，而乐为之书。至于孔门设科之法，与公之言所谓本，所谓道，及其所以取人者，则愿诸生相与勉焉，以进其实。使此邑之人，百世之下，复有如公者出。而又有以一洒夫偷懦惮事，无廉耻而耆饮食之讥焉。是则孙君之志，而亦熹之愿也。公之追爵，自唐开元始封吴侯。我朝大中祥符改封丹阳公云。

五年六月甲申，朝奉大夫致仕、婺源县开国男食邑三百户、赐紫金鱼袋朱熹记。







吴郡志卷第五


营寨

禁军

威果二十八指挥

雄节第九指挥

威果四十一指挥

威果六十五指挥

全捷二十一指挥

【补注】

《新军省札》：

平江李知府申，寿朋猥以凡庸，误叨藩辅之寄。到任之初，首访军籍。禁军元额计二千三百三十人，前后阙额，因循不补，在籍者一千七百五人而已。寿朋多方招募，不问子弟、百姓，但是少壮及等，即时当厅收刺，无毫发所费，由是人乐应募。自正月八日为始，至五月终，共招刺到六百三十人。并已填足元额，分番教阅，立定赏格，示以激劝。目今弓弩事艺，渐已习熟，其间亦有出等者。若自此不废，则皆为可用之兵。寿朋又谓：国家置禁军以壮蕃屏，置弓手、土兵以警盗贼。本府六县，所管寨分，类多阙额。截日终，已招填到四十八人。见督巡尉，严行教阅。此外如厢军，如递补，共又收刺到八十一人。新刺厢军，并令阅习事艺。如遇赏射，与禁军一般支犒。但目今所管弓弩、衣甲、器械，委是欠阙。见行措置，日夕打造。庶几缓急有备，不致上误使令。除将军兵射艺及支犒等，则费过钱。会开具军册供申外，伏乞证会小贴子。寿朋证得所招填到禁军等，月给钱米、春冬衣、赐及赏射支犒。以一岁计之，为数约十万余缗。并系本府自行计置，不敢上渎朝廷，并乞证会。

证得平江府先来曾招到禁军五百人，今又招到六百三十人。合证镇江府例，令为一军，分立队伍。别行选差将官，专一管辖。日逐严督，精加训练，务令一一勇锐。不许诸司州府见任州官及寄居差借，占破私役。须至札下。

右札付平江府遵证，今来札下事理，逐一措置施行，仍具申枢密院。准此。

厢军

崇节第九指挥

崇节第十指挥

崇节第十一指挥

崇节第十二指挥

壮城指挥

中军鼓角指挥

横江指挥

宁节第三指挥

城下开江指挥

＊

按《长编》范仲淹《疏》：

臣知苏州日，点检簿书，一州之田，系出税者三万四千顷。中稔之利，每亩得米二石至三石，计出米七百余万石。东南每岁上供之数六百万石，乃一州所出。臣询访高年，则云：曩时苏州有营田军四都，共七八千人专为田事，导河筑堤，以减水患。于时民间钱五十文耀白米一石。自皇朝一统，江南不稔，则取之浙右；浙右不稔，则取之淮南。故慢于农政，不复修举。江南圩田，浙西河塘，大半隳废，失东南之大利。今江浙之米，石不下六七百，足至一贯省。比于当时，其贵十倍。民不得不困，国不得不虚矣。

＊

又按《中兴小历》：

绍兴二十八年，知平江府蒋璨言，太湖者数州之巨浸，而独泄以松江之一川，宜其势有所不逮。是以昔人于常熟之北，开二十四浦，疏而导之扬子江。又于昆山之东，开一十二浦，分而纳之海。三十六浦，后为潮汐沙积，而开江之卒亦废，于是民田有淹没之忧。天圣间，漕臣张尝纶于常熟、昆山各开众浦。景祐问，郡守范仲淹亦亲至海浦，浚开五河。政和间，提举官赵霖又开三十余浦。此见于已行者也。今诸浦湮塞，又非前比。总计用工三百三十余万，钱三十三万余贯，米十万余石。缘平江积水已两月末退，望速行之。乃诏监察御史任古覆视，既而古至平江。又言常熟五浦通江，委是快便。若依赵子潇子浦是时为两浙漕所请，以五千人为率。来岁正月入役，月余可毕。又言平江四县，旧有开江兵二千人，今乞止于常熟、昆山两县，各招填百人。从之。

＊

按府籍元额，城下五百人。昆山、常熟、吴江各五百人。与《中兴小历》合。今存者百不二一。

【补注】足至一贯省，本集作足至一贯文者。

＊＊＊

作院指挥

寨

忠顺官寨，在报恩光孝寺后。淳熙二年建。

＊＊＊

御前许浦水军寨

《许浦水军省札》：端明殿学士、左中奉大夫、知平江府军事汪应辰札子奏：臣契勘平江府，准三省枢密院札子，御前水军统制冯湛申，已躬亲遍历，相视海道。控扼去处数内，苏州许浦镇，实控扼之要。港汊深远，可以安泊舟船。土地高广，可以安立寨栅。比之江阴屯驻之地，公议差胜。且去淮甸不远，斥堠相继，易于探报。比之定海驻札之地，尤为良便。乞于许浦镇移驻大军。合用寨地，乞委平江府差官与本军同共前去许浦，踏逐标拨，并教场地步施行。四月九日。三省、枢密院同奉圣旨，依札付平江府者。本府寻遵依指挥，差委常熟县丞秦，同水军统制差来使臣，踏逐寨地问。今据所差委官申：水军统制司先差到将官等，迁定合立寨基。其所指地段，并系人户居止八十余家，约有屋宇数百间，及积年埋葬坟茔三十余所。又有千人坑、焚化院各一所。又包占田土约七千余亩、并系膏腴之地。见种麻麦，相次成熟，已被蹂践。及种下秧苗，亦皆废坏。小民失业，号泣盈路。兼许浦镇止系边江，不当海道，自来即非紧切控扼之地。旧年曾经分拨些小防秋人船，时暂屯戍。其海道自别有要害去处，正合分军屯驻。今却全军尽在许浦，亦末为便。臣以上件事理，询访士民，皆言委是利害如此。切以水军万人，聚在一处。若谓防托海道，其许浦去海约一百六十余里，既非紧切控扼之地。而其他要害去处，又却无备。徒使一方百姓，麻、麦、秧田，既已失望；田庐、坟墓，复不能保。伏望特降睿旨，施行取进止。三省、枢密院同奉圣旨：令平江府依已降指挥，疾速逐仍打画图本，申三省、枢密院。乾道六年闰五月，元额管官兵一万二千，分为四军、八将、六十二队。于内分拨三百人江阴驻札。乾道七年十月，奉圣旨：御前水军，以七千人为额。淳熙三年二月，冯湛奏请再招收一千人。奉圣旨：增额五百人。五年八月，于友奏乞增额五百人，不拘等仗、刺充、胜捷，均拨使唤。绍兴元年四月，奉圣旨：发到福州，寄招梢矸水手三百二十人，并绩发到水手一百八十人，付司收刺，支破、壮军请给。嘉泰四年七月，枢密院札子：措置招募贩倭人。奉圣旨：令招募情愿充应贩倭人二十人，支破全分效用请给。开禧二年，冯拱申：海船百只，水手分布不敷，乞招收三色军兵五百人。又乞招收武艺精熟，识见可用一百人。刺充全效及次等效用。奉圣旨：并依。嘉定十五年，吴英申：乞增招梢碇水手八百四十人，刺充、胜捷、壮军与元管军兵总以万人为额。《顾径水军省札》：平江府许浦水军都统制吴英申：证对本司驻札许浦，分屯列戍，管认江海，界分渺阔，责任匪轻。所管隘口，唯顾径最是紧要。盖缘坐落杨子大江末流，去海甚近。北通沙窖，密迩敌境。本司差拨官兵二千人，著隘防捍。比年以来，虏寇侵扰两淮州郡，累蒙朝廷调遣本司兵船前去建康，直至江池、鄂渚，应援防护江面，本司兵额虽曰万人，除分屯顾径、黄鱼垛、江阴寨及楚州管下淮海等处捍御，出江下海巡捕盗贼，诸杂轮流差使。逃亡名阙外，许浦在寨人数无几，每遇调遣，不免逐急。于顾径戍兵二千人内，抽差一千，添同前去。止有千人在戍，除看守仓场、库务、军器、支打、钱粮外，守御者委是寡少。况海湖战船，尽泊此港。设若贼徒窥伺，乘间经涉海道、沙窖作遇，本戍阙人捍御，所系甚重。岂得不预为布列兵屯，以防叵测。今欲措置增招二于人，添置左军内。拨新旧军人相半，同老小专一驻札顾径，防托海道。如或上流江西等处，设有警急，乃就许浦便可调发。庶免摘抽顾径兵船，不致有前出后空之虑。亦省官兵小券钱米实军国，经久利便。宝庆元年十一月。

＊＊＊

牧马寨，大寨八，小寨十七，散在城内。每岁四月，差统兵官总辖牧放，九月回。总辖衙在定慧寺西。

＊

按《中兴小历》：

绍兴十八年夏四月，殿帅杨存中乞于平江府，添盖牧马屋。诏所费并令官给见缗，不得科民。二十八年春正月，令平江府改造瓦屋。上谕：宰执据问架支钱，付逐军自盖。如户部阙钱，从内库支。【补注】







吴郡志卷第六


官宇

吴都佳丽，自昔所闻。建炎兵烬，所存惟觉报小寺及子城角天王祠。今州宅、官廨、学舍、仓庾、亭馆之类，皆中兴后随事草创，不能悉如旧观。辄考故事，并异时名额，识之以备考古。

＊＊＊

谯楼，绍兴二年，郡守席益鸠工。三年，郡守李擢成之。二十年，郡守徐兢篆平江府额。然止能立正门之楼，两傍挟楼至今未复，遗基归然。

＊＊＊

戟门，绍兴元年，郡守胡松年建。榜以平江军额，徐琛书。

＊＊＊

设厅，皇祐中，李晋卿以兵部员外郎守郡，尝修大厅。蒋堂为《记》，叙厅之所始甚详。今题名逸李姓名，晋卿是其字也。后嘉祐中，王琪以知制诰守郡，始大修设厅，规模宏壮。假省库钱数千缗，听既成，漕司不肯除破。时方贵《杜集》，人间苦无全书。琪家藏本，雠校素精。即俾公使库镂版印万本，每部为直千钱。士人争买之，富室或买十许部。既偿省库，羡余以给公厨。兵火之后，绍兴三年，郡守宋伯友更建今厅。高宗皇帝巡幸，尝以为正衙，制度差雄。

＊

蒋堂《重修大厅记》：

姑苏受署厅新成，当兵部员外郎李公晋卿守屏之明年冬十月也。政修事举，所至精明。完茸之初，见梁问有题识，乃有唐乾宁元年刺史成及所建。乾宁距圣宋一百六十有余年矣，刺是郡者，接迹不绝。凡受署讫，即临便阁，烦鞅沉迷。其于厅事，或旬日不一至。以至年祀寝远，栋将桡焉。予昔两绾苏印，班录余问，每浚池隍，构台榭，以馆遇宾，以备宴衎，以追韦、白二公风迹。虽自以为适，然于是厅缮完，有所未至。今观李公之为，有过人者。图新补废，俾唐末之遣构，巍乎显明。吏民瞻之，靡不胥悦。君子谓李公急于先务，知布政之本焉。予目是事，怃然自咎。因书本末云。

时皇佑六年三月日记。

＊＊＊＊

黄堂，《郡国志》：在鸡陂之侧，春申君子假君之殿也。后太守居之，以数失火，涂以雌黄，遂名黄堂，即今太守正厅是也。今天下郡治，皆名黄堂，防此。

＊＊＊

郡圃，在州宅正北，前临池光亭大池，后抵齐云楼城下，甚广袤。案：唐有西园，旧木兰堂基，正在郡圃之西。其前隙地，今为教场，俗呼后设场，疑即古西园之地。郡治旧有齐云、初阳及东、西四楼、木兰堂、东、西二亭、北轩、东斋等处。今复立者，惟齐云、西楼、东斋尔。余皆兵火后一时创立，非复能如旧闻。

＊＊＊

东楼，唐有之。今废。

独孤及《重阳陪李苏州东楼宴》诗：

是菊花开日，当君乘兴秋。风前孟嘉帽，月下庾公楼。酒解留征客，歌能破别愁。醉归无以赠，只奉万年酬。

＊＊＊

初阳楼，在郡中池上，既曰初阳，宜占东城。今废。

皮日休《登初阳楼》：

危楼新制号初阳，白粉青奸射沼光。

避酒几浮轻舴艋，下棋曾觉睡鸳鸯。

投钩列坐围华烛，格簺分明占靓妆。

莫怪重登频有恨，二年曾侍旧吴王。

＊

陆龟蒙：

远窗福很亦成年，几伴杨公白昼筵。日暖烟花曾扑地，气和星象却归天。

闲将水石侵军垒，醉引笙歌上钩船。无限恩波犹在目，东风吹起细漪涟。

＊＊＊

东亭，唐有之，今更它名。

白居易：

温温土炉火，耿耿纱笼烛。独抱一张琴，夜入东斋宿。

窗声度残漏，帘影浮初旭。头痒晓梳多，眼昏春睡足。

负暄檐宇下，散步池塘曲。南雁去未回，东风来何速？

雪依瓦沟白，草绕墙根绿。何言万户州，太守常幽独。

＊＊＊

西亭，唐有之，今西斋是其处。

白居易诗：

常爱西亭面北林，公私尘事不能侵。

共闲作伴无如鹤，与老相宜祗有琴。

莫遣是非分作界，须教吏隐合为心。

可怜此道人皆见，但要修行功用深。

又《题西亭》：

朝亦视簿书，暮亦视簿书。簿书视未竞，蟋蟀鸣座隅。

始觉方岁晚，复嗟尘务拘。西园景多暇，可以少踌躇。

池乌淡容与，桥柳高扶疏。烟蔓弱青薜，水花披白蕖。

何人造兹亭？华敞绰有余。四檐轩乌翅，复屋罗蜘蛛。

直廊抵曲房，窈窕深且虚。修竹夹左右，清风来徐徐。

此宜宴嘉宾，鼓瑟吹笙竿。荒淫即不可，废旷将何如？

幸有酒与乐，及时欢且娱。忽其解郡印，他人来此居。

＊＊＊

西园，在郡圃之西，隙地直子城，甚袤。唐谓之西园，今以作教场。

白居易：

丘园谁共卜，山水共谁寻，

风月共谁赏，诗篇共谁吟，

花开共谁看，酒熟共谁斟？

惠死庄杜口，钟殁师废琴。

道理使之然，从古非独今。

吾道自此孤，我情安可任。

唯将病眼泪，一洒秋风襟。

＊＊＊

北轩，在郡宅之后。

梅挚《北轩欹枕》：

苦无勤瘁补台纲，西院西头冷峭房。

今日钤斋一欹枕，清风不敢傲羲皇。

北池，又名后池。唐在木兰堂后，韦、白常有歌咏。白公桧盖在池中。皮、陆亦有《木兰后池白莲》、《重台莲》、《浮萍》三咏。今池乃在正堂之后，而木兰堂基正在其西，后无池迹。岂所谓木兰堂基者，非唐旧耶？或旧池更大，连木兰耶？本朝皇祐问，蒋堂守郡，乃增葺池馆，赋《北池宴集诗》及《和梅垫北池十咏》。后十二年复守郡，遂作《北池赋》。按堂赋咏，池中有危桥、虚阁，今池皆不能容，则知承平时，池更大矣。

＊

《蒋堂穴北池赋并序》：

姑苏北池，其来古矣。昔刺史韦应物诗云：“海上风雨至，逍遥池阁凉。”即其池也。韦与白乐天皆有池上之作，盛诧其景。自韦、白没，仅三百年，寂无歌咏者。予景祐丁丑岁，被命守苏，池馆必葺，尝赋《北池宴集诗》。是时端明张安道为邑昆山，亦留《风什传》，刻于石，故事在焉。去此涉一纪，予复佩苏印。感旧成赋，聊以寄怀云。泽国秀壤，句吴故城。其野意之胜者，有曲池之著名。环碧晓涨，浮光昼淳。斡琅津之余派，分银潢之一泓。危桥跨波，迅若走鲸；虚阁延月，清如构琼。乃飞盖之所集，霭芳尘之不凝。主人一去，谓予去此十二年矣。春草罗生。赋咏几废，涓萦未平。今兹税鞅之日，复慰临流之情。目与景会，神将喜并。是时霁色疏净，群动纷盈。鱼在藻以性遂，龟游莲而体轻。禽巢枝而自适，蝉得荫而独清。科斗成文书之象，蛙龟有鼓吹之声。以至鸥乌群嬉，不触不惊；菡萏成列，若将若迎。岸产并柯之木，波孕紫茎之萍。滩露沙而金紫，垣叠藓以衣青。新蒲锵锵，挺水心之剑；绿竹整整，矗羽林之兵。别有岛桧高耸，虬枝相撑。水石结操，冰霜荐英。若古君子，与世寡偶，而特立独行，吁可异也。噫！境之胜者可称，物之秀者可旌。故万状在目，吾得题评者已。吾方岸野愤，踞风亭，觞宾友，奏竽笙。或独茧静钓，或扁舟醉乘。惟蔗有浆，用以析朝酲；惟菊有华，可以制颓龄。而况庭无留事，身若遗荣。泯得丧乎意表，育平粹于心灵。姑倘徉于池上，亦何虑乎何营。

＊

皮日休《木兰后池重台莲花》：

欹红委媠力难任，每叶头边半米金。

可得教他水妃见，两重元是一重心。

《浮萍》：

嫩似金脂扬似烟，多情浑欲瘫红莲。

明朗凝附南风便，寄与湘妃作翠细。

《白莲》：

但恐醍醐难并洁，只应薝卜可齐香。

半垂金粉知何似，静婉临溪照额黄。

陆龟蒙《和重台莲》：

水国烟乡足芰荷，就中芳瑞此难过。

风情为与吴王近，红尊常教一倍多。

《浮萍》：

晚来风约半池明，重叠侵沙绿厨成。

不用临池重相笑，最无根蒂是浮名。

《白莲》：

素花多蒙别艳欺，此花真合在瑶池。

还应有恨无人觉，月晓风清欲堕时。

皮日休《重题后池》：

细雨阑珊眠鹭觉，钿波悠漾并鸳娇。

适来会得荆王意，只为莲茎重折腰。

陆龟蒙：

晓烟清露暗相和，浴雁浮鸥意趣多。

却是陈王词赋错，枉将心事托微波。

＊

蒋堂《和梅挚北池十咏》：

池上有虚阁，翠檐迅若翔。百壶多盛集，四坐仰惟良。

藓印文綦绿，莲依桂楫香。何由陪啸咏，敷衽纳微凉。

池上有奇桧，青青岁纪深。旧枝怜茂殖，时亦欠清吟。

夕月漏孤影，秋霜滋劲心。今方遇真赏，风什播瑶音。

池上有孤岛，影摇波底天。蓬壶欣仿佛，仙客得留连。

岸草衬丹毂，滩芦隈画船。羡君休擀日，寄傲一樽前。

池上有修竹，遥闻手自栽。几因风韵响，时感隼旗来。

粉箨经梅脱，虬根遇石回。婵娟绿阴下，小宴为谁开。

池上有垂柳，烟笼濯濯枝。芳根逢茂育，老翠胜平时。

体弱因风舞，词清人笛吹。金城久不到，遥想叹羁离。

池上有丛菊，繁英满旧蹊。金刀惜频剪，粉蝶得幽栖。

醉弁谁同插，香笺手自题。遥思清赏处，野步岸东西。

池上有时钓，闲忘侍从身。波平方浸月，吏退阕无人。

藻映鲂鱼尾，风摇独茧纶。一亭容膝地，雅饰免荒蓁。

池上有时宴，笙篁沸欲凝。欢多漏移刻，坐久月和灯。

席客咏持蟹，女娼歌采菱。醉来忘万事，风静水波澄。

池上有雏鹤，来从淮水壖。旧巢离海树，清唳入吴天。

骨峭翘霜月，翎疏刷野泉。使君宜得伴，仙格本千年。

池上有驯鹿，亭台深处行。长随熊轼惯，且免兔置惊。

遥草眠多稳，流泉饮亦清。寸岑有灵囿，可使遂微生。

双莲堂，在郡治木兰堂东，旧芙蓉堂也。至和初，吕济叔大卿守郡，以双莲花开，易此名。

杨备：双莲仙影面波光，翠盖摇风红粉香。中有画船呜鼓吹，瞥然惊起两鸳鸯。

＊

池光亭，在郡宅后池北。绍兴十七年，郡守郑滋重建。池傍有小山二：东曰芳坻，郡守蒋粲建，飞白书其额；西有桧，郡守洪遵访恭寐植焉。唐有白公桧，已不存。淳熙六年，郡守司马汲以亭名犯曾祖及祖讳，暂以木兰堂榜之。

＊

木兰堂，在郡治后。《岚斋录》云：唐张搏自湖州刺史移苏州，于堂前大植木兰花。当盛开时，燕郡中诗客，即席赋之。陆龟蒙后至，张联酌浮之，龟蒙径醉，强执笔题两句云：“洞庭波浪渺无津，日日征帆送远人。”颓然醉倒。搏命他客绩之，皆莫详其意。既而龟蒙稍醒，援毫卒其章曰：“几度木兰船上望，不知元是此花身。”遂为一时绝唱。按旧堂基在今观德堂后，古木犹森列。郡守数有欲兴废者，而卒未就。承平时，堂近有治平二年郡守陈经所刻御书飞白字碑，揭于木兰堂之新阁上，今不复存。

范仲淹《木兰堂》：堂上列歌钟，多惭不如古。却羡木兰花，曾见霓裳舞。白乐天焉【苏州刺史，常教此舞。】

杨备：木兰枝密树仍高，堂下花光照节旄。列鼎重茵歌舞地，金章同色使君袍。

双瑞堂，旧名西斋。绍兴十四年，郡守王唤建。前有花石小圃，便坐之佳处。绍熙元年，长洲有瑞麦四歧，及后池出双莲。郡守袁说友茸西斋，以双瑞名堂，以识嘉祥。

＊

范成大《双瑞堂记》：

绍熙初元夏四月，吴郡袁使君为政之再阅月也，长洲之彭华乡以瑞麦献。又三月，木兰后池以瑞莲献。麦两歧，已坚栗可刈。歧间复出新苗，玉枝青葱，且秀且实。后十日，又歧于新苗之半，亦秀实如前。按《瑞图》：麦自两歧至九歧者有矣。未闻枯茎之梯，一再重出，青黄殊色，而三颖俱茂，有生生不穷之意，盖创见云。莲则共蒂异花，连理并秀，丰腴适相当，亦奇产也。吏民欢喜，谓造物者效珍发祥，工深巧妙，非贤使君孰能致此。又谓使君辱临吾州，政尔暖席，而嘉瑞辄应，何其速耶？余闻神人精祲之交，其迹固相绝远。一念感通，则和同无间，直瞬息顷尔，固未可速计也。方使君持节按刑时，以柱后惠文，绳郡县弗虔，官吏累足立，逐捕剧贼，血其鲸鲵，风采烈于秋霜。朝廷第最课，进直中秘书，就牧此邦。吴人儋其威名，相与屏气惕息。使君一日遇范村，从容为余言：“向吾以衣绣持斧为职，知饬法锄奸而已。今为郡守，号称民父母，当有恻怛之爱。拊摩畿鳏，若乳保之于赤子。使百姓知吾此心，庶几有不忍欺者。虽蒲鞭且弗愿用，况于桁扬敲朴乎？”余瞿然起，贺曰：“公此心当与天通，人固未能户知，神者其知之矣。”阅时广几，而叶气熏翔，被于珍物。岂非一念之感，如鼓应桴，有不疾而速，不召而至欤？是岁，秋大熟，政成人和，庭讼稀简，郡廓廓无事。曩之蕲望于民者，皆如本指，益知祥应之不虚。于是部使者暨府县之宾佐，皆画图以传，赋诗以相倡酬，犹谓未足传久远。且《春秋》有年、大有年，皆以喜书。今兹乐岁善收，瓯娄污邪，无不满望。二瑞实兆其祥，尤不可以弗识，乃以双瑞名郡之东堂。余又为原其所以致祥者为之记。因以附见有年之喜，亦《春秋》之遗意焉。

使君名说友，字起岩，建阳人。

嘉平日，石湖范成大记。

平易堂，在小厅东挟。绍兴间，郡守蒋璨立，自书扁榜。淳熙五年，郡守单夔易以隶书。

＊

思政堂，旧名东斋。绍兴三十年，郡守朱翌建。隆兴间，郡守沈度更名复斋。绍熙三年，郡守沈揆更今名，自书曰扁榜。

思贤堂，旧名思贤亭，以祠韦应物、白居易、刘禹锡，后改曰三贤堂。绍兴二十八年，郡守蒋璨建。三十二年，郡守洪遵又益以王仲舒及范文正公二像，更名思贤。

＊

仲并撰《三贤堂记》：

绍兴二十八年春，敷文阁待制、阳羡蒋公之镇吴门也，既期年矣。治最上闻，帝用褒宠。民安初政，郡以无事。公唯益勤不懈，事有关于风教，纤悉必举。前人遣踪胜概，以次复焉。（且）以前政信安孟玉之意，尝捐金欲兴三贤堂。（惟）唐左司郎中曰洛阳韦公，太子少傅曰太原白公，太子宾客曰中山刘公，皆尝牧此邦者，邦人尊之日三贤。囊岁为堂以祀之，毁于兵火。垂三十年，邦人念之叹息。公访其遗基，得于郡治故木兰堂之左。攘剔榛翳，抡材庀工。百姓不知，僚属皆乐从也。

三月辛酉，堂成。制度古雅，不陋不奢，称三贤之居焉。塑其像，以次位置于堂，南向东上。并尝一再从公过焉，公曰：“其为我记岁月。”固辞不获。并每独怪唐史如《文艺》、《儒学》、《循吏》三傅，几二百人，韦公法当处一焉。乃独不为立传，亦史册之遗恨也。惜哉！公正元初，由左司郎得郡于此。清德临民，民乐其政。暇日，宾礼名流，与之酬唱。于时白公客游郡下，盛称公风流雅韵，播于吴中。至有诗仙之目，自以不得与公游宴为不满。

已而罢郡，寓永定僧庐，羁旅萧然，欲求田课耕而未得。每端居，焚香扫地而坐。清风峻节，可想而知。其后白公自杭移苏，实宝历初元也。首以公郡宴诗馋之石，酷爱慕之，每自谓不及。韦公大概，可见于此。史不传，不得不致详焉。若白与刘，行事始终，则有本傅在。二公共生大历王子岁，真辈行也。晚益相厚，世谓刘、白。白之去郡，刘以诗遗之，有“千门万户婴儿啼”之句。虽三代遗爱，何以加焉。

后六七年，当大和中，刘亦继来。乘郡荒疫之余，抚摩安辑，免民于转徙，文宗锡服以宠之。白公时在河南，犹以诗为刘贺。三贤平时道义相先，分相好，诚相与也。而文声政绩，兼优并著，且俱为有意于民者。名藩巨屏，得一师帅吾民，幸矣。乃接踵来临，岁月未远。声名风采，炳乎其辉，一时盛事，他郡所未有也。去之三四百岁，邦人怀慕之不衰，宜哉。公复振起而一新之，是将传之愈久而愈无穷也。蒋氏代以儒学显，至公而守兹土者三世矣。

公少受知初世父枢密太师魏公，翰墨篇章，悉有家法。晚逢明天子，擢登法从，处剧以简，中扃湛然。到郡今逾年矣，锄荒植废，皆如此堂，未易一二书也。并闻元祐中，魏公帅南海郡人，绘前刺史吴公隐之、宋公璟而下八人，筑堂以祠之。魏公阅图籍所载，又得滕公修、王公林，合前八人者号十贤，各为之赞叙。公今新斯堂也，视十贤之举盖不谋而契。益知公之心，真魏公之心哉。敢并书以告来者。

五月庚申朔，左朝奉郎、前差通判信州军州主管学事、江都仲并记，广平程绍祖书。

＊

范成大撰《思贤堂记》：

吴郡治故有思贤亭，以祠韦、白、刘三太守。更兵烬久之，遂作新堂，名曰三贤。其四年，当绍兴辛巳，鄱阳洪公始益以唐王常侍、本朝范文正之像，复其旧之名亭者榜焉。先是，公以岁五月来临吾州，繇州南鄙望洞庭，略具区。观三江五湖之吐吞，涛波晤天，旁无边垠。而石堤截然，浮于巨浸之上。若有鬼神之扶倾，鲸鳖背负而涌以出也。暮夜，人语马嘶，匈匈不绝。公固己语其人，思常侍之功矣。周览原田，而相其沟防。东南之播于江，东北之委于海者，脉络酽通，堙芜涤除，夏旱易以陂，潦水时至，不能啮渚涯以决污邪，荒寒化为麦禾。起景祐迄兹岁，无大浸。于是公又曰：“非文正范公之勤其民者乎。”退者参石记竹书之传，详两贤行事，尚什百于此。韩退之名知言，碑王之墓隧，谓治苏最天下。盖遗册尘存于一堤，其变灭无考者，不知几也。文正自郡召还，遂参永昭陵大政。德业光明，为宋宗臣。通国之诵曰文正公，而不以姓氏行焉。韦、白、刘之余爱，邦人既已俎豆之。语在旧碑，尚矣。王、范风烈如此，且有德于吴，宜俱三贤不没，以为无穷之思，此堂之所为得名者。尝谓士才干必自贤，位高或不屑其宫，世通患也。洪公忠宣公之子，擢博学宏词第一，名字满四海。

余二十年，既人翰林为学士，未几自劾去。甫及里门，制书以左鱼来矣。邦人度公且上朝谒，莫能久私公也。然始至之日，咨民所疾苦，退然不自居其智能。亟从掌故吏访诸贤之旧图画，仿佛想见其平生。公既以道学文章命一世，顾有羡于五君子者。意将迹其惠术，讲千里之长利，以膏雨此民。彼憧憧往来，示桑阴，趣舍人装者，虑安肯出此。夫才高而不自贤，位高而滋共其官，盛德事也。斯堂法应得书，会公使来属笔纪岁日。成大世占名数西郭，乐其州多贤守令之不歉于古也，文正公又吾东家丘焉。窃愿托斯堂以夸邻邦，以为邑子荣。乃不辞而承公命。

八月既望，州民左从事郎范成大记并书。

瞻仪堂，旧在厅事之东。绍兴三十一年，郡守洪遵建。吴俗贵重太守，来丈必绘其像。春秋则陈于齐云楼之两挟，令吏民瞻礼。至是，洪公恐为风日所侵，故作此堂藏之。绍熙三年，郡守沈揆始迁诸像于后圃旧凝香堂中，并其名迁焉。

＊

范成大《瞻仪堂》：

吴自置守以来，仍古大国，世为名郡。又当东南水会，外暨百粤，中属之江淮。四方宾客行李之往来，毕上谒戏下，愿见东道主，城门之轨深焉。稻田膏沃，民生其围玫繁。井邑如云烟，物伙事穰。有司程文书应官府者，以千万计。奉使命大夫行部，第郡课必致详于吴。以视列城，其雄剧如此。夜漏未尽，太守坐堂上，主吏、傧客旅进退，语言面目，不暇相孰何。平明乃得据按，听诸曹白事，率常旰食。有顷，它客与报期会者，又至如前。虽精力过绝人，其势亦出甚劳，而后能善治。故吴郡虎符，非名德士若已至大官者不以朌。去之数十百年，长老犹以为记。至臧去绘像，畏爱之如一日，番阳洪公之以内相典城也，乃规东序之间屋为堂。取凡公私所藏故侯之像，颇补其阙遗，列画其上。又采韩退之庙学碑语，名之曰瞻仪，而命州民范成大词而识诸石。窃尝观郡国方志，与耆旧、风土之书，既备载山川、土疆、郭郛所在，必论次前世贤守长爵里、姓字之大略，著于篇。谓君子尝居之，其地政僻陋，犹借此以为宠。今吾州不独能志其人，而肖貌具在，章绶相辉，凛凛如对生面，它郡未闻有此。虽大府地重多显者来，自有以不没。抑吴人习于亲上，至久远且弗弭忘，气俗之嫩旧矣。洪公盖始表出之，盛事固不宜无纪。然公实以绍兴辛巳夏五旦至郡，是岁，北虏谋畔盟，积甲并塞，使行人来启兵端。又造舟东海上，将数道入寇。天子赫怒，大发步骑待边。分命楼船将督水居之士，营巨浸以直贼冲。吴前当出师通道，后控海浦所从人。烽候相望，羽书疾星火。公声气弗为动，舂容颐指。不敛一钱，不籍一夫，机事立决无留行。奸人幸骚摇一逞，心醉叵测，相率遁去。里门晏闭，田问无吠犬。行歌刈熟，不知有军兴。民德公甚，念无以报恩勤，饮食必祝焉。公于艰艰时用剧郡，呼吸变故，曾无足以婴道德之威，齿文章之斧斤者。治行冠一世，而不自以为功，若此足矣。顾方帅其吏民，以馆御诸贤，览观裴回，若慕用之云者。夫有余则毋我，不足者多尚人。君子之德心，岂世俗所能测识者哉。后之人历阶而登，有感于作者之意。畴肯以行能盖前闻人，其必葺斯堂而嗣其事。壁问之图，将鱼鳞杂袭，至于无穷可也。敢并书之以风来者。

十月九日，左从事郎范成大记。

齐云楼，在郡治后子城上。绍兴十四年，郡守王唤重建。两挟循城，为屋数问，有二小楼翼之。轮奂雄特，不惟甲于二浙；虽蜀之西楼，鄂之南楼、岳阳楼、庾楼，皆在下风。父老谓兵火之后，官寺草创，惟此楼胜承平时。楼前同时建文、武二亭。淳熙十二年，郡守丘崇又于文、武亭前建二井亭。

＊

唐白居易《齐云楼晚望偶题十韵兼呈马〔冯〕侍御周殷二协律》：

潦倒官情尽，萧条芳岁阑。欲辞南国去，重上北城看。

复叠江山壮，平铺井邑宽。人稠过杨府，坊闹半长安。

插雾峰头没，穿霞日脚残。水光红漾漾，树色绿漫漫。

约略留遗爱，殷勤念旧欢。病抛官职易，老别友朋难。

九月全无热，西风亦未寒。齐云楼北面，半日凭栏干。

又《和公权登齐云》：

楼外春晴百乌呜，楼中春酒美人倾。

路傍花日添衣色，云裹天风散佩声。

向此高吟谁得意，偶来闲客独多情。

佳时莫起兴亡恨，游乐今逢四海清。

《九日宴集》：

前年九日余杭郡，呼宾命宴虚白堂。去年九日到东洛，今年九日来吴乡。

两逞蓬鬓一时白。三处菊花同色黄。一日日知添老病，一年年觉惜重阳。

江南九月未摇落，柳青蒲绿稻稳香。姑苏台榭倚苍霭，太湖山水含清光。

可怜暇日好天色，公门吏静风景凉。榜舟鞭马取宾客，扫楼拂席排壶觞。

胡琴清圆指拨剌，吴娃美丽眉眼长。笙歌一曲思凝绝，金钿再拜光低昂。

日脚欲落备灯烛，风头渐高加酒浆。觥盏滟翻菡萏叶，舞鬟摆落茱萸房。

半酣凭槛起四顾，七堰八门六十坊。远近高低寺间出，东西南北桥相望。

水道脉分棹鳞次，里闾棋布城册方。人烟树色无隙罅，十里一片青茫茫，

自问有何才与政，高厅大馆居中央。铜鱼今乃泽国节，刺史是古吴郡王。

郊无戎马郡无事，门有棨戟腰有章。盛时倘来合惭愧，壮岁忽去还感伤。

从事醒归应不可，使君醉倒亦何妨！请君停杯听我语，此语真实非虚狂。

五旬已过不为天，七十为期盖是常。须知菊酒登高会，从此多无二十场。

＊

章宪《登齐云》：

飞楼缥缈瞰吴邦，表里江湖自一方。曲槛高窗云细薄，落霞孤骛水苍茫。

固知兴废因时有，独觉江山共古长。回首中原正愁思，不堪残日半规黄。

西楼，在郡治子城西门之上。唐旧名西楼，后更为观风楼，今复旧。绍兴十五年，郡守王唤重建。二十年，郡守徐琛篆额。下临市桥曰金母桥，亦取西向之义。唤初落成，郡人竞献诗，以进士耿元鼎所赋为最。

＊

白居易《西楼雪宴》：

宿云黄惨淡，晓雪白飘飘。散颏遮槐市，堆花压柳桥。

四郊铺缟素，万室甃琼瑶。银桩携桑落，金炉上丽谯。

光迎舞妓动，寒近醉人销。歌乐虽盈耳，惭无五裤谣。

《城上夜宴》：

留春不住登城望，惜夜相将秉烛游。风月万家河两岸，笙歌一曲郡西楼。

诗听越客吟何苦，酒被吴娃劝不休。纵道人生都是梦，梦中欢笑亦胜愁。

刘禹锡《登西楼见乐天题诗》：

湖上收宿雨，城中无昼尘。楼依新柳贵，池带乱苔春。

云水正一望，簿书来绕身。烟波洞庭路，愧彼扁舟人。

《玩月》：

半夜碧云收，中天素月流。开城邀好客，置酒赏新秋。

影透衣香润，光凝歌黛愁。斜辉犹可玩，移宴上西楼。

杨备《观风楼》：

观风危堞与云齐，楼下开门画戟西。

鼓角声沉丝管沸，卷帘晴黛远山低。

范仲淹《观风楼》：

高压郡西城，观风不浪名。山川千里色，语笑万家声。

碧寺烟中静，虹桥柳际明。登临岂刘白，满目见诗情。

章造《西楼怀感》：

高花古柳傍城闻，游目江城次第新。

百感中来倚惆怅，满城烟雨满城春。

耿元鼎：

西楼一曲旧笙歌，千古当楼面翠峨。

花发花残香径雨，月生月落洞庭波。

地雄鼓角秋声壮，天迥阑干夕照多。

四百年来逢妙手，要看风物似元和。

四照亭，在郡圃之东北。绍兴十四年，郡守王唤为屋四合，各植花石，随岁时之宜：春海棠，夏湖石，秋芙蓉，冬梅。

凝香堂，在思贤堂西，面临池。绍熙三年，迁太守画像于此堂，更名瞻仪。

逍遥阁，在旧凝香堂后。盖取韦应物“逍遥池阁凉”之句。此阁旧观复堂也。逍遥额，郡守蒋璨书。后守韩彦古欲更名，乃除去旧额，而迄不果更名。

云章串，在旧凝香堂西南，故有此亭。绍兴三十一年，郡守洪遵始命名。亭有仁宗皇帝赐陈经御书飞白“端敏宝文阎”佛〔五〕字石刻及奖谕陈经敕，赐丁谓诗，并太上皇帝御书千字文。

坐啸斋，在四照亭南。绍兴二十七年，郡守蒋璨建，并书额。

秀野亭，在坐啸斋西。绍兴三十一年，郡守洪遵建。凉渚，本流杯名。旧在凝香堂后，今徙于池光亭后。

观德堂，在教场，唐西园地也。绍兴二十一年，郡守徐琛建，西又有射亭。

扶春，池光亭后酴醵洞也。绍兴二年，郡守沈揆名之，且书其榜。

颁春、宣诏二亭，绍兴十四年，郡守王唤建，知信州吴说书额。亭之侧，东、西二井亭，乾道四年，郡守姚宪建。

介庵，庆历八年，郡守梅挚建。在木兰堂南凌云台下，挚作铭刻石。后庵入通判东厅，久亦废，而铭石尚在。盖兵火更张，官廨多失其旧也。

＊

《介庵铭并序》：

表署西北，有堂日木兰。堂之南，有台日凌云。灌木骈生其上，台下有故园废洞址在焉。予因访陈迹，通其塞而庵之。惜乎孑立一隅，中无长物。入之者志意敛然，思有所守，宜介其名而铭之：

庵非广居，介不兼济。有守退公，杖而独诣。心渊坐澄，默与真契。呜呼！公怒贼私，不迁而霁。私欲蠹公，不萌而制。世纷万殊，浩乎亡际。何以靖之？曰：“思无邪，一言以蔽。”

庆历八年九月二十五日，尚书户部员外郎、知苏州军州事梅挚立。

通判东厅，在郡治之西。绍兴九年，通判白彦惇建。介奄，旧在郡圃后，人通判厅，今庵亦废。厅西有琵琶泉，小丘嵌岩曰西施洞，皆传为往迹，泉清冽可酿酒。淳熙十一年，通判魏仲恭葺。洞门作捧心亭。今更名舞雪。

通判西厅，在城隍庙后，依子城东南角。城上有小楼见西山，名涌翠。

签判厅，在仪门西。

教授厅，在府学之东。

节推厅，在通判东厅之西。

察推厅，在乎桥南。

府院，在谯楼东。

司理院，在谯楼西。

司户厅，在府院西。

司法厅，在平桥南。

路钤衙，在子城内，府西楼下东偏。

州钤厅，在状元坊内。

路分厅，在路铃衙南。

转运衙，旧在郡西治偏，后徙余杭。【初，钱氏国除，田重税尚仍，旧亩税三斗。太宗命王蛰为转运使，来均杂税。蛰悉令亩税一斗，至今便之。】

仓库场务

府仓，在饮马桥西。

常平仓，在府仓内。

户部百万仓，在阎门里。开禧三年创，以府职曹官兼。嘉定二年，始命官专掌，以都司提领宪司措置。【补注】

归仁仓、报功仓，淳熙元年，郡守韩彦古创建。专储年计，并存府仓内。

甲仗库，在设厅西廊。

军资库，公使酒库，并在设厅东。

公使库、公使酒库，并在设厅东。

架阁库，在设厅西廊。

作院，在教场西。乾道四年，郡守姚宪建。

监仓厅，在姑苏馆前。

粮料厅，在谯楼西。

四酒务，在平桥南。初，郡有酒务四，合而为一，故名曰四酒务。

激赏西库，在景德寺东。

激赏南库，在盘门裹。

望云馆，在闾门里。

【右三所，并绍定二年郡守李寿朋创。】

清风楼，在乐桥南。

黄鹤楼，西楼之西。

跨街楼，西楼之西。

花月楼，饮马桥东北。

丽景楼，乐桥东南。

【花月、丽景，皆淳熙十二年郡守丘崇建。雄盛甲于诸楼。】

坊市

按《长庆集》云：六十坊者，《旧经》所籍如之，后颇随事而有创有易：

△乐桥东南

孝义坊（东憩桥巷）

通阛坊（金母桥西）

绣锦坊（大市）

儒教坊（饮马桥南）

旌义坊（蔡汇头）

孝友坊（南园东巷）

玉渊坊（南星桥）

儒学坊（乌鹊桥南）

衮绣坊（乌鹊桥北）

状元坊（醋库巷，黄魁所居）

吴会坊（府治东）

晋宁坊（濠股口）

和令坊（杨郡王府前）

绣衣坊（南仓桥北）

孔圣坊（南仓桥南）

积善坊（府治西）

阜通坊（夏侯桥西）

△乐桥东北

干将坊（东市门）

建盖口坊（干将巷）

真庆坊（天庆观巷）

迁盖口坊（草桥）

布德坊（顾家桥）

豸冠坊（仁王寺前）

富仁坊（鱼行桥东）

闻德坊（周太尉桥东）

崇不义坊（禅兴寺桥南）

乘鲤坊（张马步桥南）

闾丘坊（张马步桥北）

大云坊（天庆观西）

碧凤坊（天庆观前）

庆源坊（大郎桥东）

天宫坊（迎春巷）

迎春坊（百口桥）

△乐桥西南

武状元坊（乐桥南纸廊巷，林魁所居）

吴敝坊（西憩桥巷）平权坊（跨街楼南）

馆娃坊（果子行）

和丰坊（米行）

丽泽坊（吉利桥北）

通波坊（吉利桥南）

孙君坊（孙老桥）宾兴坊（贡院南）

好礼坊（富郎中巷）

义和坊（杉渎桥东）

灵芝坊（侍其巷）

昼锦坊（南营西）

载耜坊（开元寺东）

坤维坊（瑞光寺东）

同仁坊（金狮巷）

南宫坊（南园巷）

△乐桥西北

西市坊（铁瓶巷）

太平坊（太平桥）

嘉鱼坊（鱼行桥西）

流化坊（吴县东）

武状元坊（雍熙寺东，周魁所居）

文正范公之坊（范家园）

盍簪坊（张马步桥北）

德庆坊（惮兴寺桥西）

甘节坊（承天寺东）

乐圃坊（三太尉桥北）

立义坊（北寺西）

清嘉坊（朱明寺桥北）

仁风坊（十九胜巷）

至德坊（泰伯庙前）

吴趋坊（皋桥西）

（补注）右六十五坊，绍定二年春，郡守寿朋并新作之，壮观视昔有加。

儒学坊，林文节公与诸弟所居。希父概先在国史《儒学传》。希徙居吴，与弟旦，嘉祐二年同第进士，次举弟邵颜文同登第。吴人荣之，故以名坊。

○衮绣坊，以参知政事元绛所居得名。

○状元坊，淳熙八年，黄由魁天下，郡守韩彦质以表其闾。十一年，街泾魁天下。泾居昆山之石浦，亦立状元坊。

○豸冠坊，直龙图阁范师道贯之所居。贯之出入台谏有声，故以名坊。

○大云坊，林虑所居，虑自号大云翁。

○武状元坊二：淳熙十一年，林票为廷魁，郡守谢师稷以表其闾，在乐桥之南。庆元二年，周虎为廷魁，亦以名坊，在雍熙寺之东。

○灵芝坊

初名难老坊，蒋堂谢事所居。李之仪作《范正乎遣录》云：胡文恭公宿为诸生时，尝受学于蒋堂。文恭守吴郡，蒋居第表为难老坊。蒋不乐曰：“此俚俗歆艳，内不足而假之人以夸者，非所望于故人。愿即撤去。”胡乃用蒋氏当日有芝草之瑞，更名灵芝。

按：堂皇祐六年三月作《平江车新修大厅记》云：当兵部员外郎李公晋卿守屏之明年十月，修此厅。又有《因芝草生谢兵部》诗。据此，则所谓兵部者，正谓李晋卿。而揭灵芝于坊表者，亦李也。李之仪所记，乃谓揭坊名为胡宿，疑有误。

又按《胡宿墓志》：自祠部员外郎判度支，后知苏州。盖未尝为兵部，其为晋卿无疑。晋卿逸其名，今太守题名皆不著胡、李，盖阙文。方芝一产时，堂有诗记之。

（《因芝草生谢兵部》：黄茵〔困〕诞丘园，灵堪配醴泉。至和非我召，美化自公宣。秀色邻三径，幽光被一廛。时髦秉笔君〔者〕，为我列详〔诗〕编。

使君有意饰门闾，雅为灵芝揭表初。招隐溪边往还者，从兹认得野人居。）

○昼锦坊，以光禄大夫程师孟所居得名。

○德庆坊，直龙圃阁卢秉奉其亲，年八十余，故以名坊。







吴郡志卷第七


官宇续

提点刑狱司，在乌鹊桥西北，绍兴元年建。厅事后曰明清堂，堂后小圃种竹，有亭曰“留客”，曾逮创。逮父文清公几命名，且作诗，徐蒇隶额。乾道九年，诸路添置武提刑一员。遂于旧司之东，撤去干官廨宇，以其地作东厅。比年省罢，使者来，从其便而居焉。

＊＊＊

曾几《留客亭诗序》：“逮子作亭于官舍明清堂之后，种竹殆千竿余。名其亭以“留客”，取老杜“竹深留客处”之句。因题二小诗云：“行列竹穷处，有亭佳可游。境因吾子胜，客为此君留。娟净经时雨，萧梢六月秋。岂无他草树，泾渭不同流。”种竹无他事，林间与客游。自应携手人，安用闭门留。静可过僧夏，清宜对弈秋。衰翁九节杖，来往亦风流。”

沈度：汩汩多尘事，长怀鸠杖游。每因门可款，岂为醉相留。静契竹林胜，幽非草树秋。公今国耆艾，砥柱屹中流。持节推仍世，林园记昔游。深藏事幽讨，长辔诅淹留。已见山无盗，欣同〔闻〕岁有秋。时容一啸咏，窃比晋名流。

《浙西提刑题名》：淳熙三年，直龙图阁陈公，繇浙东常平使者按刑西道；领刺史韩公，由浙东刑狱使者奉祠三街，同时被命以西。二公，前日僚旧也。弭节末几，声谐志合，风绩俱茂。暇日，因相语曰：“凡官寺必有所谓壁记，是司也独缺焉。其名氏官职与夫在事之岁月，久而遂泯，不可复知。非所以隆一台、诏后世也。”于是搜阅案牍，自建炎迄今，居是官者，得四十有二人焉。将才石宠置壁间，俾贾为之记。惟案刑遣使，国家令典也。漠暴胜之为直指使者，行郡国而谨督捕；唐颜真卿为监察御史，使五原而决冤狱事。固甚类，然未有专为刑狱遣著之令甲者。本朝列圣相承，子视元元，钦恤刑章。在淳化中，始遣常参官提点诸路刑狱。景德以来，始兼用武臣。厥后沿革因时，或省或置，汗青所载，叮考而知。圣上龙飞，惟祖宗成宪是循。用文武长材，求之如不及。乃乾道六年，遵景德恭寐，制诏诸路，各置武提刑三员，与文臣合台共治。惟时两浙，古一道也。熙宁末年，歧而复合。建炎以后，复析而东西之。浙西在今实为畿甸，异时遣使，视他路尤切注意。今陈公以名御史、韩公以左右信臣为之。皇华得人，于斯焉盛。恭闻真宗皇帝，尝命资政殿大学上向敏中，较诸路提刑所上课绩。惟两浙有奏报雪活冤狱者，遽命升其等级，以示旌劝。今日考核之意，同符真宗。则奏最九重，必有青常之宠，又当自二公始。故贾敢忘属吏之贱，学殖之荒落，而记不敢辞。淳熙四年四月日，奉议郎、如常州武进县、主管劝农公事借绯陈贾记。

＊＊＊

施垌（左朝散大夫，建炎四年九月十七日到任。绍兴二年二月，除江东提刑。）

邵昂（左朝请郎，绍兴二年四月十六日到任，当年十一月罢。）

向宗厚（右朝奉大夫，绍兴二年十一月二十九日到任，五年正月宫观。）

朱绰（左朝奉大夫，绍兴五年正月二十三日到任。当年二月二十八日，改除两浙转运副使。）

吴表臣（右朝请郎，绍兴五年三月十五日到任。当年十二月，除秘书监。）

朱纬（左朝散大夫，绍兴六年五月十四日到任。七年三月，改差知信川。）

陈桷（左朝散大夫、直龙圃开，绍兴七年三月初三日到任。八年七月，改差知台川。）

曾几（左朝奉大夫，绍兴八年十二月二十日到任，九年六月宫观。）

向宗厚（右朝散大夫，绍兴九年七月十四日到任。十一年四月，改差知婺州。）

张叔献（右朝奉郎、直秘阁，绍兴十一年九月二十五日到任。十二年十月，改除两浙转运副使。）

王鈇（右朝奉大夫、直秘阁，绍兴十二年十一月初二日到任。十三年八月，改除两浙转运副使。）

万俟止（右朝散大夫，绍兴十三年八月二十七日到任，十四年三月宫观。）

符行中（左朝奉郎，绍兴十四年七月二十四日到任，十五年二月罢。）

徐琛（右朝散郎，直秘闾，绍兴十二年四月十三日到任。当年十二月，除车器监。）

高世定（右朝请大夫、直龙图阎，绍兴十六年正月二十六日到任，当年六月罢。）

吴传（左奉议郎，绍兴十六年七月十三日到任，十八年十二月宫观。）

赵令良（左朝请大夫，绍兴十八年十一月二十七日到任，十九年十一月宫观。）

谢邦彦（左朝请大夫，绍兴二十五年十二月初九日到任，二十六年三月罢。）

赵涣（左朝奉郎，绍兴二十六年五月二十八日到任，二十七年二月宫观。）

金安节（左朝散郎，绍兴二十七年二月十七日到任。当年九月，改除大理少卿。）

陈抃（右朝散大夫，绍兴二十七年十月初二日到任，二十八年正月宫观。）

徐康（右朝奉大夫，绍兴二十八年三月十八日到任，当年十月罢。）

邵大受（左朝请大夫、直秘合，绍兴二十八年十一月初五日到任。二十九年闰六月，除左司。）

吕广问（左朝请郎，绍兴二十九年七月初七日到任。三十年四月，改除两浙转运副使。）

黄应南（左朝散郎，绍兴三十年七月二十五日到任。三十一年六月初七日致仕。）

王超（右朝请大夫，绍兴三十一年八月初五日到任。三十二年八月二十一日罢。）

王傅（左朝议大夫，绍兴三十二年十月二十三日到任。隆兴二年正月初二日，转左中奉大夫。当年六月十一日，改知信州。）

叶谦亨（左朝奉大夫、直显谟合，隆兴二年八月二十八日到任，当年十一月初五日致仕。）

曾逮（右承议郎，隆兴二年闰十一月初六日到任。乾道二年五月二十六日，丁父忧。）

王沦（左朝散郎，乾道二年六月二十八日到任。当年八月初七日，改除吏部郎官。）

姚宪（右朝奉郎，乾道二年九月初六日到任。三年五月十一日，除直秘阁、知平江府。）

陈良翰（左朝散郎、直敷文阁，乾道三年六月十一日到任。四年五月，盗贼肃静，特转左朝请郎。当年十一月二十四日，改除宗正少卿。）

李简能（左朝奉郎，乾道四年十二月二十八日到任。五年二月二十一日，磨勘转左朝散郎。六年六月十六日，除直秘阁，主管台州崇道观。）

任文荐（左朝奉大夫、直宝文阎，乾道六年八月二十五日到任。七年六月二十六日，除秘合修撰，改差知建宁府。）

王淮（左朝散郎、直敷文阁，乾道七年十月十一日到任。八年十一月初九日，改除太常少卿。）

梁俊彦（右武大夫、高州刺史，乾道九年闰正月初五日到任。淳熙元年三月二十七日，除福建提刑，绩改差提举佑神观。）

吕企中（右朝散郎、直宝文合，乾道九年六月二十六日到任。当年十二月二十七日，改知扬州。）

郑兴裔（武功大夫、江州观察使，淳熙元年四月初九日到任。当年八月二十日，改除江东提刑，续召赴行在。）

徐本中（朝奉大夫、充集英殿修撰，淳熙元年十二月十四日到任。三年三月二十五日，改除江东转运副使。）

赵师夔（承议郎、直龙图阎，淳熙三年五月十八日到任，当年六月初八日罢。）

陈举善（以朝奉郎、直龙图闾、浙东提举除，淳熙三年八月初八日到任。五年四月二十七日，召除左司。）

韩俣（以武德大夫、高州刺史奉祠除，淳熙三年十月初六日到任。五年九月初六日，改差知庐州。）

吕正己（以降授朝散大夫、直显谟阎、知镇江府除，淳熙五年六月初二日到任，当年九月初一日罢。）

韩元龙（以朝散大夫、司农卿除直龙图阎、浙西提刑，淳熙五年十月初四日到任。七年十月初二日，主管毫州明道宫。）

赵伯骗（以武功大夫、忠州团练使、浙西总管除，淳熙五年十月十六日到任。七年八月初六日，转和州防御使。）

梁总（以朝散大夫、人理少卿除，淳熙七年十月十六日到任。九年七月十三日，改除江东提刑，绩准省札，因兼知严州。救荒有劳，除直敷文阁。）

傅淇（以朝请大夫、浙东提刑除，淳熙九年十月十六日到任。十一年六月，除直龙图阁。十月十六日再任。十二年三月二十六日，改知宁国府。）

刘颖（以降授朝散郎、浙西提举除，淳熙十二年四月初二日到任，当年十月初十日罢。）

勾昌泰（以降授宣教郎、浙东提举除，淳熙十二年十一月初二日到任。十三年二月，转奉议郎，当月叙承议郎，四月磨勘转朝奉郎。当年七月初十罢。）

王尚之（以朝奉郎、大理少卿除直宝文阁、浙西提刑，淳熙十三年闰七月初三日到任。十四年二月十四日，改除司农少卿、湖广总领。）

赵子濛（以朝议大夫、直龙图阁、知扬州除，淳熙十四年五月十二日到任。十五年四月十六日，除秘阎修撰，致仕。）

潘且圭（以朝议大夫、知池州除，淳熙十五年五月初四日到任。当年十二月初五日改除大理卿。）

王师愈（以朝议大夫、直秘开、福建运判除，淳熙十六年正月二十八日到任。七月初十日，除直焕章阁宫观。）

袁说友（以朝议大夫、浙东提举除，淳熙十六年七月二十八日到任。绍熙元年三月，除直秘合、知平江府。）

王正己（以朝请大夫、充秘合修撰、新江东提刑改除，绍熙元年五月初三日到任。十二月初三日，准敕以陈乞宫祠差，主管建宁府武夷山冲佑观。）

应孟明（以朝奉郎、直秘合、知静江府除，绍熙元年十二月二十四日到任。二年九月，除尚左郎官。）

陈公亮（以朝请大夫、直秘阁、福建提刑除，绍熙三年四月到任。四年，除江南西路转运副使。）

黄遹（以朝奉大夫、浙西提举除，绍熙五年正月到任。当年，除荆湖南路转运判官。）

傅伯寿（以朝议大夫、直焕章合、江东运副除，绍熙五年□月到任。庆元元年，除将作监。）

何异（以朝请郎新江东提刑改除，庆元元年八月到任。三年，除直敷文合；八月，除太常少卿。）

韩邈（以朝请大夫、直秘阁、浙西提举改除，庆元三年八月到任。当年，除金部郎官。）

虞俦（以朝请大夫、新除直显谟闾、江西运副权知平江府除，庆元四年正月到任。依旧兼知平江府，六月住兼。九月，除直宝文阎知庐州。）

朱致和（以朝议大夫、直徽猷阁奉祠除，庆元五年四月到任。当年，除枢密院捡详。）

薛沼（以朝散大夫、提举两浙西路常乎茶盐公事除，庆元五年六月到任。当年，除户部郎官、淮东总领。）

任洙（以朝散郎、提举两浙西路常平茶盐公事除，庆元六年正月到任。嘉泰元年，除直秘阎宫观。）

陈研（以朝散大夫、直秘阁、荆湖南路转运副使除，嘉泰元年六月到任。二年，除枢密院捡详。）

孟纶（以朝请大夫、尚书仓部除，嘉泰二年六月到任。三年五月罢。）

曾（上卤下木）（以朝散大夫、荆湖南路计度转运副使除，嘉泰三年八月到任。十七日，除直焕章阎。当年，除太府少卿。）

方铨（以朝散大夫、尚书司封郎中除，嘉泰三年十二月到任。开禧元年四月，改除江西运判，填见阙。）

叶篑（以朝议大夫、尚书户部郎中除，开禧元年五月到任。二年四月，召赴行在，除右司。）

胡元衡（承议郎、尚书右司员外郎，除直宝谟阁，开禧二年四月到任。嘉定元年正月，召赴行在，除检正。）

汪文振（朝散大夫、司农少卿、兼玉牒所捡讨官，除直宝谟阎，嘉定元年正月到任。八月，准省札权镇江府，并权淮东总领。九月，正除司农少卿、淮东总领。）

李孟传（朝请大夫除，仓部郎官改除，嘉定元年十月到任。二年七月，除直秘阁，江东提刑。）

王居安（朝奉郎、知太平州，除直龙图阎，嘉定二年九月到任。当年赴诏行在，除权工部侍郎。）

留恭（朝奉大夫、浙西提举。嘉定三年正月，兼权提刑，四月就除。五月，改除直宝谟阎，知绍兴府。）

刘烩（朝散大夫、尚书吏部郎中，嘉定三年五月到任。四年二月，除司业。）

章徕（朝奉郎、浙西提举，嘉定四年正月，兼权提刑。闰二月，正除。）

陈芾（朝散郎，新除大理寺丞，嘉定五年正月到任，兼权平江府。七月，除直秘合、知平江府。）

金嵘（以朝请郎、守军器监除，嘉定五年到任。七年八月，除大理少卿。）

柴中行（承议郎、直秘阁，除江东运判，未赴。嘉定七年八月改除，十一月到任。九年，除尚左郎官。）

王涔（朝奉郎、新福建提刑改除，嘉定九年五月到任，九月宫观。）

王棐（承议郎、浙西提举兼权。嘉定十年十二月正除，十一年八月，除金部郎官，得旨兼权乎江府。）

乔行简（朝散郎、江淮等路都大提点坑冶除，嘉定十二年正月到任。闰二月，节制许浦水军。三月，兼权平江府。十一月，除直秘阎，依旧浙西提刑，兼知镇江府。当月，除军器监。十二月，除直焕章阁，知镇江府兼权提刑。十四年，除司业。）

赵患夫（朝散郎、兵部郎官除，嘉定十四年十一月到任。十六年，除直秘阎，再任，宝庆元年罢。）

休介（朝散大夫、浙西提举兼权。宝庆元年，直秘合正除。三年，兼权平江府。十二月，除太府少卿，依旧兼权平江府。绍定元年十一月，改除大理少卿。）

王与权（朝请郎，绍定二年正月二十八日到任。）

检法官厅，在提刑司东。

＊

干办公事厅，在东厅后。

提举常平茶盐司，在子城之东。厅事东有小池，上有假山，旁〔榜〕曰“亚中林壑”，米友仁书。池南北有亭：南曰扬清，北曰草堂。厅事之西，有宝翰阁，亦友仁书额。厅东北曰宣惠堂，厅后日皇华堂，厅之东侧曰颐斋，斋后圃中曰望云堂。绍兴三十年，杨和王子谈持节时作，为思亲也。池旁曰绣春堂，淳熙十五年，史弥正建。

＊＊＊

徐康《记》：

官舍题名，其来久矣。非特纪岁月，次先后；而其人之贤不肖，治行之能否，亦繇此可考焉。自守令而下，凡在官者，未之或废也。初，元丰、崇宁之间，尝遣廷臣分行诸路，号提举措置盐事。除授缰踵，而屡经并省。政和之二年，始罢官鬻，行新钞盐法。于是两河、二浙、荆湖、江淮复置提举司以总之。宣和五年，又分淮、浙为西路，则八州、军、三十八县隶焉，治平江府。今在府治之东厅，事独无记。康之承乏，又当兵火后，案籍残缺，欲为之而未暇。会朝廷纂修先帝《实录》，史官移文郡县，诸司取会题名。于是纲罗阙遗，访问故老，得承议郎王晋明而下，讫于朝请大夫石彦和，凡二十人。皆以月日为次，其未分路，则或治会稽，非今所部。书之以著其始，而阙其所不可考者。裒而刻诸石，以备采择焉。惟政事之在天下，莫如财用。而山泽之利，常居其半。管仲治齐，谨正盐荚，国以富饶，用能成九合之功。自漠、唐以来，盐铁、榷酒、均输之议，纷纷不同。而常为国家大计，所以制四夷、安边、足用之奉。善乎，魏尚书邢峦之言。圣人敛山泽之货，以宽田畴之赋。收关市之征，以助什一之储。取此与彼，非为身也。御史中尉甄琛，请弛河东盐池之禁。以为为民父母，而吝其醯醢。兼有群生，而榷其一物。是专奉口腹，而不及四体也。峦讥之曰：“坐谈则理高，行之则夷〔事〕阙。”于时咸以为然。世宗卒从琛议。其后豪贵封护，甚于官司，乃复禁如初。夫古今异宜，治非一轨。下三章之约于结绳之代，犹为密纲。太古之无事，后世非所及。而欲虞衡之官，捐利予民，安在其为知务也。与其赋外横敛，曷若权制商贾，为不失重轻之术哉。为今之法者，近是矣。钞有茶、盐、香、矾四等。茶盐之课，故岁至七百万缗，盐利居五之四。并海县道，煮水者六所。额以斛计者，常不下百五十万。则所以裨国计，以图恢复之功者，夫岂少哉。而康独有感焉者：四人之中，农为最劳。以其终岁勤动，寒耕而熟耘也。

今所谓亭户，则过于此。加以负山带海，顽犷成俗，急趋利而轻犯法。使输货于官者，价直以时，毋或高下，则盗贩息。盗贩息，则抵冒少，犴狱简，不但公家利其入而已。故乐以告后之人。厥初建官，兼治香矾，后不复较。而以摘山、煮海正其名称，谓之提举茶盐公事司，盖自宣和七年治〔始〕也。绍兴十年七月十六日，右奉议郎、提举两浙西路茶盐公事徐康记。

＊＊＊

承议郎王晋明（政和二十一月到任。）

朝奉郎李尧俊（政和四年到任。）

宣教郎曾熏（政和六年十一月二十五日到任，七年罢任。）

奉直大夫吴林。（阙）

奉议郎魏志崇。（阙）

承事郎何志修（政和七年添差。）

宣教郎曾熏（宣和元年九旦干日到任。）

朝奉郎陈隆寿（宣和元年十一月十四日到任，二年五月十五日，改添差于越州置司。三年二月，就除两浙提举常平。）

朝奉大夫刘敏才（宣和二年到任。三年五月罢。）

通直郎王韪（宣和三年五月到任，六月物故。）

奉议郎李与权（宣和三年到任，五年丁忧。）

通直郎李弼孺（宣和五年到任，六年丁忧。）

奉议郎王据（宣和七年四月到任，当年七月丁忧。）

通直郎王阳（宣和七年到任，建炎二年五月任满。）

奉直大夫陈述（建炎二年五月二十八日到任，四年正月二十八日罢任。）

承议郎、直秘阁梁汝嘉（建炎四年三月十三日到任。绍兴与二月十五日。就除两浙转运判官。）

左宣教郎夏之文（绍兴二年四月十九日到任。三年四月十三日罢任。）

右通直郎张愿（绍兴三年五月二十七日到任，四年正月初九日罢任。）

右通直郎侯宪（绍兴四年二月初三日到任，五年四月十二日罢任。）

右宣教郎钱堪（绍兴五年四月二十六日到任，七年四月二十六日任满。）

右朝请大夫石彦和（绍兴七年四月二十七日到任，九年四月二十七日任满。）

右承议郎徐康（绍兴九年四月二十八日到任，十一年五月初三日满，替除权发遣严州，续改知常州。）

右朝散郎米友仁（绍兴十一年五月初四日到任，十二年四月十一日，除将作少监。）

右朝散大夫万俟止（绍兴十一年五月内到任，绍兴十三年八月内，就除浙西提刑。）

右通直郎吴垌（绍兴十三年九月初四日到任，至绍兴十四年十二月三十日，改除两浙运判。）

右朝散大夫韦寿成（绍兴十五年二月十三日到任，当年七月初二日，改除仓郡〔部〕郎官。）

右朝奉大夫、直秘阁郑侨年（绍兴十五年七月初四日到任，当年八月十九日，与浙东提举高显谟两易。）

右朝请大夫、直显谟阎高世定（绍兴十五年八旦二十六日到任，十六年正月二十六日。除直龙图合、浙西提刑。）

左朝奉郎孙汝翼（绍兴十六年七月初十日到任，十七年正月二十七日，除提点江淮等路坑冶铸钱。）

右朝请大夫黄仁荣（绍兴十七年七月十九日到任，至十八年九月十一日罢任。）

右奉直大夫王晌（绍兴十八年十一月十七日到任，至十九年三月初三日，就除知平江府。）

右朝散大夫王玨（绍兴十九年十一月十五日到任，绍兴二十一年十二月十四日任满。）

右朝散大夫李琛（绍兴二十一年十二月十五日到任，绍兴二十四年五月初二日，改除知婺州。）

右朝奉大夫孟处义（绍兴二十四年五月初四日到任，二十五年正月初七日，改除淮南路转运判官。）

右朝请大夫李流（绍兴二十五年四月初三日到任，六月初六日，改差知明州。）

左朝议郎杜师旦（绍兴二十五年七月初三日到任，十月二十六日罢。）

右通直郎司马倬（绍兴二十五年十二月十五日到任，二十六年四月初十日罢。）

左朝请大夫赵子砥（绍兴二十六年六月初二日到任，当年八月二日致仕。）

右朝奉大夫陈抃（绍兴二十六年闰十月初二日到任，二十七年九月初八日，改除浙西提刑。）

左朝请郎朱倬（未到任，间改除右正言。）

左朝奉郎谢伋（绍兴二十七年十一月，自权知处州准告授，十二月二十三日到任。）

右朝请郎吕广问（绍兴二十九年四月初一日到任，当年闰六月二十一日，改除浙西提刑。）

左朝奉大夫直秘合杨倓（绍兴二十九年七月十四日到任。三十年，除直显谟阁。三十一年二月，准敕主管台州崇道观。）

左朝请郎洪适（绍兴三十一年三月初四日到任，当年月初六日，改除江东提举常平茶盐公事。）

右朝散大夫徐康（绍兴三十一年四月初一日到任。三十二年闰二月二十六日，改除户部郎官，总领淮东军马钱粮。）

左朝请郎章服（绍兴三十二年七月初五日到任，隆兴二年七月二十五日，改除吏部郎官。）

右朝奉大夫曾憎（隆兴二年九月初七日到任，乾道元年三月初六日，除尚书度支郎官。）

右朝奉郎姚宪（乾道元年三月初十日到任，乾道二年八月七日，改除本路提刑。）

右朝奉大夫刘敏士（乾道二年十月二十二日到任，至乾道三年十二月初六日，改除两浙转运判官。）

右朝请郎钱建（乾道四年六月十五日到任，五年四月二十五日，准敕主管台州崇道观。）

左承议郎芮辉（乾道五年二月十六日到任，六年八月，内除江西运判。）

右朝散大夫直敷文阎胡坚常（乾道六年九月十三日到任，乾道七年正月初二日，改除两浙运判。）

右奉议郎李结（乾道七年正月十七日到任，乾道八年七月十六日罢。）

右朝散大夫叶模（乾道八年八月二十六日到任，淳熙元年三月十一日，召赴行在。）

朝散大夫陈岘（淳熙元年五月二十日到任，至淳熙二年二月二十三日，准告除直秘阁，当年二月二十六日，改除两浙路转运判官。）

承议郎直秘阁薛元鼎（淳熙二年三月初九日到任，四年正月初五日，改除户部郎官。）

朝奉大夫潘畤（淳熙四年二月初五日到任，五年六月，两易江东提举。）

朝散郎颜师鲁（淳熙五年十月初四日到任，六年十二月十七日，除直秘阎，七年九月十二日，召赴行在。）

承议郎赵伯涣（淳熙七年十月初八日到任，十一月丁母忧。）

奉议郎张杓〔构〕（淳熙九年正月初八日到任，当年九月，内除直秘阁，于当月二十五日，除两浙运判。）

奉议郎王尚之（淳熙十年正月二十八日到任，当年十一月二十二日，召赴行在。）

朝散郎刘颖（淳熙十年闰十一月十四日到任，十二年四月初二日，改除浙西提刑。）

朝奉郎石起宗（淳熙十二年四月十七日到任，当年十二月二十七日改除。）

奉议郎罗点（淳熙十三年二月初二日到任，十五年正月二十八日赴召。）

朝奉郎史弥正（淳熙十五年三月初六日到任，九月初五日，除直秘阁，十六年，改除淮东提举。）

朝奉郎张体仁（淳熙十六年六月初三日到任，绍熙元年十月，除户部郎官、湖广总领。）

朝奉郎徐谊（绍熙元年十二月初一日到任。三年五月初一日，被旨赴行在奏事。）已上（补注）

朝奉大夫黄遹（绍熙三年七月到任，绍熙五年正月，改除浙西提刑。）

朝请大夫郑公显（绍熙五年正月到任，当年九月，改除湖南提举。）

朝请郎黄濒（绍熙五年十月到任，庆元元年，追两官放罢。）

朝奉大夫许介（庆元元年三月到任，当年九月，两易江东提举。）

降授朝散大夫李唐卿（庆元元年十月到任，二年，复朝请大夫，当月致仕。）

朝散大夫韩邈（庆元二年三月到任。三年，除直秘阎。八月，除浙西提刑。）

朝请大夫俞丰（庆元三年九月到任，四年五月，除浙东提刑。）

朝散大夫薛绍（庆元四年七月到任，五年六月，除浙西提刑。）

朝散郎任洙（庆元五年六月到任，十二月，除浙西提刑。）

中奉大夫陈昭嗣（庆元八年正月到任，至嘉泰元年宫觐。）

朝请大夫赵善闿（嘉泰元年十月到任，二年召赴行在。）

朝请郎直秘阁任清叟（嘉泰二十二月到任。三年宫觐。）

朝奉大夫赵不才（嘉泰三年三月到任，十月，除直秘阁。四年，召赴行在。）

朝散大夫史弥远（嘉泰四年四月到任，开禧元年，改除司封郎官。）

承议郎黄荦（开禧元三月到任二年六月，召赴行在。）

朝散大夫陈耆寿（开禧二年六月到任，嘉定元年，除直秘阎。当年，除右曹郎官。）

朝奉郎林拱辰（嘉定元年闰四月到任，二年，除直秘阁、淮东运判。）

朝奉大夫留恭（嘉定二年八月到任。三年四月，改除浙西提刑。）

朝奉郎章梾（嘉定三年五月到任，四年闰二月，除浙西提刑。）

承议郎应武（嘉定四年闰二月到任，七月，除宗正丞。）

朝散郎杨烽（嘉定五年八月初四日到任，七年八月，兼权提刑，当月，除左曹郎官。）

朝散郎吴格（嘉定七年九月九日到任，除左曹郎官。）

承议郎王棐（嘉定九年八月到任，九月，兼权提刑。十年正除。）

奉议郎魏豹文（嘉定十年十二月到任，十二年十月，除军器少监。）

程必（嘉定十二年十一月到任，十三年，除秘书丞，权右司郎官。）

承议郎朱在（嘉定十三年十二月到任，十四年，除右曹郎官，十二月，时暂兼权嘉兴府。）

朝奉郎赵希齐（嘉定十四年闰十二月到任，十五年罢。）

朝奉大夫刘垕（嘉定十五年十一月到任，十七年宫观。）

朝散大夫林介（嘉定十七年十月到任，宝庆元年正月，兼权提刑，十一月，除直秘合、浙西提刑。）

朝奉郎司马述（宝庆元年十二月到任，绍定元年正月，除大理正，八月，除金部郎官。）

朝请大夫王拭（绍定元年十月到任。）

茶盐司干办公事厅二：一在醋库巷，一在郡楼之东。

常平司干办公事厅二：一在捡法厅之北，一在郡楼之西。

＊

姑苏馆，在盘门里河西城下。绍兴十四年，郡守王唤建。体势宏丽，为浙西客馆之最。中分为二，曰南馆、北馆。绍兴间，始与虏通和，使者岁再往来此馆，专以奉国信。贵客经由，亦假以蚁船。登城西望，吴山皆在指顾间。故又作台于城上，以姑苏名之。虽非故处，因馆而名，亦以存旧事也。制度尤瑰，特为吴中伟观。此台正据古胥门，门迹犹存。又有百花洲在台下，射圃在洲之东。台、洲亦皆唤所建。并馆额皆吴说书。

＊

吴会亭、升羽亭、候春亭、茂苑亭、春波亭，皆孙老桥之东，吉利桥之西，河北岸沿流客馆也。皇华亭、平汇亭，在饮马桥之东北岸，亦客馆。升平馆，在梵门桥南。

宾兴馆，在贡院前河西。望云馆，在阊门河南。

高丽亭二：一在阊门外，一在盘门外。旧高丽使人人朝，作此亭以馆之，今犹仍旧名。

吴门亭，在盘门内。







吴郡志卷第八


古迹

吴城，事具《城郭》门。

石室，在常熟县海隅山。石室凡十所，相传太公避纣居之。《孟子》：“太公避纣，居东海之滨。”常熟去海近，或是。

言偃宅，《苏州记主》云：“在常熟县西。”《史记兰》云：“言偃，吴人也。”《吴地志〔记〕》云：“宅有井，井边有洗衣石，周四尺，皆其故物。”《与地志》云：“梁萧正德为郡太守，将石去，莫知所在。”

丁令威宅，在阳山，文殊法海寺。有炼丹井存焉，号令威井。

射台、华池、南城宫、姑苏台、组山、鸥陂、游台、石城、长洲林园、石龙，以上悉吴阖庐故迹。《吴越春秋》云：“阖庐既立夫差为太子，使将兵屯守。而自治宫室，立射台于安平里，华池在平昌，南城宫在长乐里。阖闾出人游卧，秋冬治于城中，春夏治于城外姑苏之台。旦食组山，昼游苏台，射于鸥陂，驰于游台，兴乐石城，走犬长洲焉。”《越绝书》云：“石城者，阖庐所置。美人离城也。”《吴地记》云：“石城，吴王离宫，越王献西施于此城。”又云：“林园，在华林里，石龙在【阙】（龙）坛里，里在乌鹊桥东，皆阖阎作。”

流杯（亭），在女坟湖西百五十步。阖闾三月三日泛舟游之。今基隍犹存。【《吴地记》】

秦余杭山，即今阳山。越破吴，夫差遁去，昼驰夜走。三日三夕，达于秦余杭山。馁甚，顾得生稻而食之，伏北（地）而饮水焉。【《吴越春秋》】

夷亭，阖阎十年，东夷侵逼吴境，下营于此，因名之。【《吴地记》】

酒城，在坛城边，夫差祭子胥处。临祭劝酒，因名焉。城中有石于。

走狗塘，吴王作。

干隧，越王以散卒三千，擒夫差于干隧，在吴县西北。《史记正义》：“干隧，出叶安山西南一里。”【《战国策》、《史记正义》】

姑苏台，在姑苏山。

《旧圃经》云：“在吴县西三十里。”

《绩圃经》云：三一十五里，一名姑苏，一名姑余。”

《史记正义》云：“在吴县西南三十里，横山西北麓姑苏山上。”

《山水记》云：“阖闾作，春秋〔夏〕游焉。”又云：“夫差作台。三年不成，积材五年乃成。造九曲路，高见三百里。勾践欲伐吴，于是作栅楣。婴以白璧，镂以黄金，状如龙蛇，献吴王。吴王大悦，受以起此台。”

《越绝书》云：“阖庐造九曲路，以游姑胥之台。栅楣之义未详，此楣所谓神木一双，大二十围，长五十寻者。吴王将起台，子胥谏曰：‘王既变禹之功，而高高下下，以罢民于姑苏，吴民离矣。’弗听。”

《洞冥记》云：“吴王夫差筑姑苏之台，三年乃成。周旋诘屈，横亘五里。崇饰土木，弹耗人力。宫妓千人，台上别立春宵宫，为长夜之饮。造千石酒钟，又作天池。池中造青龙舟，舟中盛致妓乐，日与西施为嬉。又于宫中作海灵馆、馆娃阎，铜沟玉槛。宫之楹榱，皆珠玉饰之。”

《吴地记》云：“阖闾十一年，起台于姑苏山，因山为名，西南去国三十五里，夫差复高而饰之。越伐吴，焚之。”又云：“阖闾十年筑，经五年始成。高三百丈，望见三百里，造曲路以登临。吴王春夏游姑苏台，秋冬游馆娃宫、兴乐华池、南城之宫。又猎于长洲之苑。”太史公云：“余登姑苏（台）望五湖。”案：五湖去此台尚二十余里。

《越绝书》云：“夫差伐齐，越范蠡、泄庸帅师屯海道江，以绝吴路。败太子友，遂入吴国。烧姑胥台，徙其大舟。”

《绩图经》：“考之传记，谓阖庐食不二味，居不重席，器不雕镂，宫室不观，舟车不饰。”而《吴越春秋》言：“阖庐昼游苏台。”盖此台始基于阖庐，而成于夫差。庶可以厶口传记之说云。

＊＊＊

唐任公叔《登姑苏台赋》：

司马迁世掌天官，才称良史。探禹穴之遗迹，绝吴国之旧轨。乃怃然而嘻曰：登此姑苏之墟，淹留兮踌躇。感斯宇之基为沼，而仲雍之把忽诸。我闻周道既衰，诸侯狎主。中无霸王，蛮戎振旅。始阖闾以信威，继夫差以极武。斜与劲越同壤，右以强楚为邻。内有高台之筑，外有远略之勤。积如莽而暴骨，亦如仇而视人。是以疆场〔埸〕日骇，板筑未弭。方五载而厥成，造中天而特起。因累上以台高，宛岳立而山峙。或比象于巫庐之峰，或倒影于沧浪之水。悉人之力，以为美观；厚人之泽，以为侈靡。斯实累卵于九层，夫何见乎三百里。野语有之曰：川拥则溃，月盈而仄。善败由己，吉凶何常。矧谋主之赐剑，若涉川兮无梁。以为栖越以求霸，卒见豢吴而受殃。客自南鄙，观于江濆。徘徊旧德，惆怅前闻。试游目于廖〔寥〕廓，曾是归然而参云。听逆虐而翳谏，竟麋鹿而为群。高天放旷，平湖泱漭。奕奕孤屿，茫茫极浦。悲早雁于海风，啸高鸱于江雨。况复关梁坐隔，羁旅增愁。山木将落，汀葭乱秋。思美人兮，子胥何为？怀直道而骤谏，遭重昏之见危。将渔父以抗迹，且垂钓于江湄。高台既倾，夕露沾衣。感莅国之不及，冀莱人之与归者也。

＊

崔鹦《姑苏台赋》：

崔子勤学少间，与客游于横山之下。有台归然，出于群山。荒基峻级，高切云间。荆棘为之蒙翳，麋鹿为之徊环。余语诸客，此何所也？客曰：子不闻吴都之壮丽乎？造姑苏之高台，临四远而特建，此其遗址也。余乃倚杖而立，喟然而叹曰：盖闻吴王之筑斯台也，受邻越之贡，竭全吴之力。千夫吟山，万人道泣。三年而聚材，五年而有立。佩茂苑于长洲，带浚池以朝夕。自以为天下之奇观也，而今安在哉！神材异木，饰巧穷奇。黄金之楹，白璧之楣。龙蛇刻画，灿灿生辉。而今安在哉？于是与客枢凄而上，抵其上之绝岭，快四面之遐睹。南望洞庭夫椒之山，湖水澄澈。其名消夏湾者，吴王避暑之所也。北望灵岩馆娃之宫，廊曰响膘，径曰采香者，吴之别馆、西子之遗迹也。其东吴城，射台巍巍。其西胥山，九曲之逵。至于兴乐有城，玩华有池，走犬有塘，蓄鸡有陂，犹不足以充其欲也，又侈斯台以为娱嬉。呜呼！虽楹镂槛者，丘墟之几也。九层百仞者，污池之渐也。瑶台作而夏衰，琼室考而商危，章华成而楚众叛，阿房出而秦人离。斯丧乱之必然，曷吴王之不思也哉。方其酌绿酃，赋珍羞，置酒若淮泗，积肴如山丘，其宴乐固极矣。而不知会稽之上，饮食尝胆，方焦思而深谋。旁笼西山，俯视太湖，凭高望远三百余里，其登览固广矣。而不知笠泽之畔，街枚仆鼓，忽潜军而夜济。是以横塘之浦仅通，而越来之溪已逼。高下之筑未干，而勾践之城已距于只赤矣。【越来溪、越王城，皆在台之左右。】词未竞，客怅然曰：已矣乎！古往今来，邈矣悠哉。苍烟兮满目，旧事兮飞灰。幸江山之不改兮，后之人当有鉴于遗台。

＊

陈羽：

忆昔吴王争霸日，歌谣满路上苏台。

三千宫女看花处，人静一台圣花自开。

李白《苏台览古》：

旧苑荒台杨柳新，菱歌唱不胜春。

只今唯有西江月，曾照吴王宫裹人。

曹邺：

吴宫酒未消，又宴姑苏台。

美人和泪去，半夜闾门开。

相对正歌舞，笑中间鼓鼙。

星散九重门，血流十二街。

一去成万古，台荒人不回。

时闻野田中，拾得黄金钗。

＊

李绅《杂句序》：

台今遗迹（乎芜），连接灵岩寺，采香径、响屦廊，皆在寺内。越王献吴王黄金镂楣，吴王所造姑苏台，因献楣，遂以黄金尽饰，以破其国。诗云：越王巧破夫差国，来献黄金重雕刻。西施醉舞花艳倾，妒月娇娥恣妖惑。姑苏百尺晓铺开，楼楣尽化黄金台，歌清管咽欢未极，越师戈甲浮江来。伍胥抉目看吴减，范蠡全身霸西越。寂寞千年皆古墟，萧条两地皆明月。灵岩香径掩惮扉，秋草荒凉遍落晖。江浦回看鸥乌没，碧峰斜见鹭鸶飞。如今白发星星满，却作闲官不闲散。野寺经过惧悔尤，公程迫蹙悲秋馆。吴乡越国旧淹留，草树烟霞昔遍游。云外梦魂多感叹，不惟惆怅到长洲。

＊

罗隐：让高太伯开基日，贤见延陵复命时。未会子孙因底事，解崇台榭为西施。

刘驾：句践饮胆日，吴酒香满杯。笙歌人海云，声自姑苏来。西施舞初罢，侍儿整金钗。众女不敢妒，自比泉下泥。越鼓声腾腾，吴天隔尘埃。难将甬东地，更学会稽栖。霸迹一朝尽，草中棠梨开。

刘禹锡：故国荒台在，前临震泽波。绮罗随世尽，糜鹿占时多。筑用金锤力，摧因石鼠窠。昔年雕辇路，唯有采樵歌。

杨备：山花野草一荒丘，云裹骄奢旧迹留。珠翠管弦人不见，上头麋鹿至今游。

春宵宫、天池、海云馆、馆娃阁

铜沟玉槛（并见上）

馆娃宫，《吴越春秋》、《吴地记》皆云：阖闾城西有山，号砚石山。山在吴县西三十里，上有馆娃宫。又《方言》曰：吴有馆娃宫。今灵岩寺即其地也。山有琴台、西施洞、砚池、玩花池，山前有采香径，皆宫之故迹。

＊

唐殷尧藩《吴宫》诗：

吴王爱歌舞，夜夜醉婵娟。

见日吹红烛，和尘扫翠钿。

徒令勾践霸，不信子胥贤。

莫问长洲草，荒凉无限年。

李嘉佑《伤吴中》：

馆娃宫中春已归，阖闾城头莺已飞。

复见花开人又老，横塘寂寂柳依依。

忆昔吴王在宫阙，馆娃卖眼看花发。

舞袖朝欢陌上春，歌声夜怨江边月。

古来人事亦犹今，莫厌清觞与绿琴。

独向西山聊一笑，白云芳草自知心。

李绅：

江云断续草绵连，云隔秋波草覆烟。

飘雪荻花铺涨渚，变霜枫叶卷平田。

雀愁化水喧斜日，鸿怨惊风叫暮天。

因问馆娃何所恨，破吴红脸尚开莲。

皮日休《怀古》：

艳骨已成兰麝上，宫墙依旧压层崖。

弩台雨坏逢金镞，香径泥销露玉钗。

砚沼只留溪乌浴，屦廊空信野花埋。

姑苏糜鹿真闲事，须为当时一怆怀。

皮日休：

绮阁飘香下太湖，乱兵侵晓上姑苏。

越王大有堪羞处，只把西施赚得吴。

陆龟蒙：

三干虽衣水犀珠，半夜夫差国暗屠。

犹有美人皆二八，独教西子占亡吴。

西施洞，在灵岩山之腰。山即馆娃宫所在，故西施洞在焉。

＊

徐夤《勾践进西施赋》：

以红、颜、艳、色、返、以、昏、哉为韵。惑人之心兮，惟巧惟僭；破人之国兮，以妖以艳。当勾践之密谋，进西施而果验。昔者二国相吞，陵卑恃尊。殊不知卑则自亡而固〔国〕存，尊则谓明而反昏。乌喙年年，誓啄夫差之肉稽山日日，惟听范蠡之言。言曰：伍员之贤，东吴之德。伯薯之佞，东吴之贼。德之盛兮越可忧，贼之兴兮吴可殛。臣以夙夜而计，机谋偶得。欲狂敌国之君，须中倾城之色。待其声色内伐，君臣外惑。自然纣妲己以亡宗，晋骊姬而乱国。今苎萝之山，越水之湾，恐是神仙之化，忽生桃李之颜。波浅丹脸，鸦深绿鬟。颦翠黛兮惨难效，浣轻纱兮妖且闲。杨柳羞弱，芙蓉死〔耻〕殷。可以变柳惠于严庄之际，悦荆王于魂梦之间。臣请进焉，王今何以？王乃豁若而喜，矍然而起。曰：此盖神假卿之硕画，人雪越之前耻。乃命宝马腾龙，香车辗风。迎织女于银汉，娉妲娥于月宫。炫耀云外，喧阗洞中。妆成而瑞玉凝彩，服丽而朝霞剪红。昨日犹贱，今晨不同。宁期大国之君，流恩下及。堪恨邻家之妇，谓妾常穷。晓别越溪，暮归吴苑。越虑计失，吴嫌进晚。歌一声兮君魄醉，笑百媚兮君心蹇。坐令佞口，因珠翠以兴言；立遣谋臣，并〔弃〕洪涛而不返。勾践乃走电驱雷，星驰箭催。投醪而士卒皆醉，尝瞻而胸襟洞开。虎噬骨碎，山崩卵摧。楚腰卫化为鬼，凤合龙楼烧作灰。于是命屠苏之酒，上姑苏之台。伊霸业以何在，俄英风而聿来。於戏！杀忠贤而受佳丽，欲不败而难哉！

吴王郊台，在横山东麓，下临石湖。坛堵之形，俨然相传。吴僭王时，或曾祀帝也。

＊

吴王井，在灵岩山腰，大石泓也。相传为吴王避暑处。详见“灵岩山”条。

杨备诗：

石毙遗踪傍古台，一泓寒影鉴光开。

何人照面金钗落，曾见越溪红粉来。

＊

响屦廊，在灵岩山寺。相传吴王令西施辈步躁，廊虚而响，故名。今寺中以圆照塔前小斜廊为之，白乐天亦名呜屦廊。

王禹偁：

廊坏空留响屦名，为因西子绕廊行。

可怜伍相终尸谏，谁记当时曳履声。

杨备：

步步香翻罗袜尘，粉红花艳满宫春。

倾城一笑无遗迹，不见长廊响屦人。

＊

梧桐园，在吴宫，本吴王夫差园也。一名琴川。语云：“梧宫秋，吴王愁。”

＊

采香迳，在香山之傍小溪也。吴王种香于香山，使美人泛舟于溪以采香。今自灵岩山望之，一水直如矢，故俗又名箭泾。

杨备：

馆娃南面即香山，画舸争浮日往还。

翠盖风翻红袖影，芙蓉一路照波间。

＊

香水溪，在吴故宫中。俗云：西施浴处，人呼为脂粉塘。吴王宫人濯妆于此溪，上源至今馨香。古诗云：“安得香水泉，濯郎衣上尘。”

＊

长洲，在姑苏南太湖北岸，阖闾所游猎处也。吴主遣徐详至魏，魏太祖谓详曰：“孤比老愿越横江之津，与孙将军游姑苏之上，猎长洲之苑，吾志足矣。”详对曰：“大王欲奉至顺以合诸侯。若越横江而游姑苏，是踵亡秦而蹑夫差，恐天下之事去矣。”太祖笑曰：“徐生得无逆诈耶？”【《吴地记》】

长洲苑，《旧经》云在县西南七十里。孟康曰，以江水洲为苑。韦昭云，长洲在吴东。枚乘说吴王濞云：汉修治上林，杂以离宫。佳丽玩好，圈守禽兽，不如长洲之苑。则知刘濞时嗣葺吴苑，其盛尚如此。

＊

孙逖《长洲苑吴苑校猎》：

吴王初鼎峙，羽猎骋雄才。辇道问门出，军容茂苑来。

山从列阵转，江自绕村回。剑骑缘汀人，旌门隔屿开。

合离纷若电，驰逐隘成雷。胜地虞人守，归舟漠女陪。

可怜夷漫处，犹在洞庭隈。山静吟猿父，城空应难媒。

戎行委乔木，马迹尽黄埃。揽涕问遗老，繁华安在哉。

越城，在胥门外。越伐吴，吴王在姑苏，越筑此城以逼之。城堞仿佛具在，高者犹丈余，阔亦三丈，而幅员不甚广。《史记正义》：“吴东门”解引《吴俗传》云：“子胥亡后，越从松江北开渠至横山东北，筑城伐吴。”据此文，即今越城正是旧迹。详见“石湖”门。

越来溪，在越城东南，与石湖通。溪流贯行春及越溪二桥，以入横塘，清澈可鉴。越兵自此溪来人吴，故以名。《史记正义》：“越自松江北开渠至横山东北入吴，即此溪。来，读曰厘，吴音也。”

鱼城，在越来溪西。吴王游姑苏，筑此城以养鱼。（《吴地记》）

苦酒城，在鱼城之西南，有故城。长老云：筑以酿酒，今俗人呼为苦酒城。（《吴地记》）

鸭城，在匠门外。吴王筑以养鸭。（《吴地记》）

鸡陂，在娄门外，吴王养鸡城也。又名鸡陂墟。

南武城，在海渚。阖闾所筑，以御见伐之师。（《吴地记》）

吴小城白门，阖闾所作。秦始皇帝时，守宫吏烛燕窟，失火烧宫，而门楼尚存。（《虞氏家记》）

美女宫，夫差所作，土城周五百九十步。勾践所进美女西施、郑旦之宫室也。（《越绝书》）

吴宫乡，在吴江县甫里之地，在今长洲东南五十里。相传吴王别宫，然举无旧迹矣。陆龟蒙尝作《问吴宫辞》。

蠡口，在齐门之北。又有蠡塘，在娄门之东。相传鸱夷子乘扁舟下五湖，潜过此以出招大夫种，因以名之。（杨备：霸越勋名间世才，五湖烟浪一帆开。犹防乌喙伤同辈，此地复招文种回。）

甪（音禄）头，即漠甪里，在洞庭山村，汉甪里先生所居。《史记正义》：太湖中洞庭山西南，中号禄里村，即此角里。今有巡检司，号角〔甪〕头巡检，俗或作甪。（《史记正义》）

黄堂，事具《官舍》门。







吴郡志卷第九


古迹

迹死亭湾，在阊门外七里。汉朱买臣妻，耻而自缢处也。

毛公坛，即毛公坛福地，在洞庭山中，汉刘根得道处也。根既仙身，生绿毛，人或见之，故名毛公。今有石坛，在观傍，犹漠物也。

＊

白居易诗：

毛公坛上片云闲，得道何年去不还。

千载鹤翎归碧落，五湖空镇万重山。

皮日休：

却上南山路，松竹俨如庑。松根碍幽径，孱颜不能斧。

摆腰跨乱云，侧巾蹲怪树。三休且半日，始列毛公坞。

两水舍一涧，隙崖却为浦。相敌百千戟，共攂十万鼓。

喷散日月精，射破神仙府。唯愁绝地脉，又恐折天柱。

一窥耳日眩，再听毛发竖。次列炼丹井，井干翳宿莽。

下有蕊刚丹，勺之百疾愈。凝于白獭髓，湛似桐马乳。

黄露醒齿牙，碧粘甘肺腑。桧异松复怪，枯疏互撑拄。

干蛟一百丈，髓然半天舞。下有毛公坛，坛方不盈亩。

当时云龙篆，一片苔藓占。【有刘先生镇坛符，今存于堂。】

时时仙禽来，忽忽祥烟聚。我爱周息元，忽起应明主。【周征君名息元。】

三谏却归来，回头唾圭组。伊余何不幸，斯人不复睹。

如何大开口，与世争枯腐。将山待夸娥，以肉投楔貐。

敛坐侵桂阴，不知已与午。兹地足灵境，他年终结宇。

敢道万石君，轻于一丝缕。

陆龟蒙：

古有韩终道，授之刘先生。身如碧凤皇，羽翼披轻轻。

先生盛驱役，臣伏甲与丁。势可倒五岳，不唯鞭群灵。

飘飒驾翔螭，白日朝太清。空遣古坛在，稠叠烟萝屏。

远怀步罡夕，列宿森然明。四角镇露兽。三层差羽婴。

回眸眄七炁，运足驰疏星。象外真既感，区中道俄成。

尔来向千祀，云峤空峥嵘。石上橘花落，石根瑶草青。

时时白鹿下，此外无人行。我访岑寂境，自言斋戒精。

如今君安死，字君安。魂魄犹膻腥。有笈皆绿字，有芝皆紫茎。

相将望瀛岛，浩荡凌沧溟。

石射堋，在石城山。有石鼓，鼓呜即有兵。山有石马，望如人骑。

东城，昆山《古图经》云：县故有城，在县东三百步，今县东，犹谓之东城头。近岁，耕者于东寺之后，多得古城砖及铜箭镞。

神运殿基，即昆山慧聚寺殿。事具“慧聚寺”门。

龙柱，昆山慧聚寺柱也。梁张僧繇画龙其上，其后数出在江湖中，僧繇又画铄铄之。唐会昌中废佛寺，柱留人郡中。寺复，郡以柱还寺。横合于殿东问楣上，余犹及见之。淳熙中，寺火，柱亦随烬。

乌夜村，晋穆帝后，何淮〔准〕女。寓居县南，产后于此。将产之夕，有群乌夜惊于聚落，尔后乌更呜，众共异之。及明，大赦。

北禅院，晋戴颢旧宅，后为唐司勋陆郎中宅。皮、陆《北禅联句》云：“献蒸何处避，来人戴颢宅。”龟蒙又有《游北禅》诗云：“居士只今开梵处，先生曾是草玄堂。”

支遁庵，在南峰。古号支硎山，晋尚僧支遁常居此。剜山为宠，甚宽敞。相传有村妇生子于中，庵顶遂中裂。道林又尝放鹤于此，今有亭基。道林喜养骏马，今有白马磵，云饮马处也。庵傍石上有马足四，云是道林飞步马迹也。

放鹤亭（见上）

白马磵（见上）

马迹石（见上）

般若台，在吴县西二里，晋穆侯何准舍宅置。东北角有般若桥，时人呼作朱明寺桥是也。（《吴地记》）

金昌亭，在昌〔闾〕门。宋少帝，景平二年废为营阳王，幽于吴郡。徐羡之等使邢安泰弑帝于金昌亭，帝有勇力，不即受制，突走出昌〔阊〕门，追以门关踣之。此云走出昌〔阊〕门，则亭尚在城中。陆龟蒙又谓：梁鸿墓在金昌亭下一里，又似在城外。恐在今城，有少迁徙耳。

梁双殿，在虎丘寺大殿前。二小殿相对，最为古迹。淳熙中，有僧庸凡，而好修造，始尽毁之。好事者至今以为恨。钱氏广陵王在姑苏，不喜追游，不事园苑。惟每游虎丘山寺，前路引望，则喜动颜色。比至山，必规画修缮，今寺多其经意处也。

越公井，今在治平寺前山冈上。径一丈八尺，石栏如屏绕之。上有刻字，多不可辨。又有唐广明元年，僧茂干《述大唐楞伽殿后》、《重修吴朝大井记》，略云：惟兹巨井，吴志坐当横山艮位，越来溪西百步。隋开皇十年，越国公杨素筑城创斯井焉。时屯师孔多，日饮万人。迩来三百余年，邑则可改，其道不革。按：此即是杨素井。盖素既平陈，尝迁吴郡于山下，至今谓之新郭。茂干《修井记》题首乃云：吴朝大井，盖传袭之误，僧辈不能辨也。楞伽寺。今名宝积寺。与治平为邻，又知古只一寺，井正在楞伽殿后也。井记又云，寺创于乾元元年。

白公桧，唐白乐天手植。在州宅后，汝光亭前水中。政和初已槁瘁，高不满二丈。后为朱冲取献京师，死道中，乃以他桧易之，禁中初不知也。今池中复植一株。（《石林避暑录》）

虎丘寺古杉，在殿前，相传为晋王瑉所植，唐末犹在。形状甚怪，不可图画。皮日休称其死（抱）奇节，不知雨露之可生，即是时已枯。日休诗曰：“种日逢晋，枯来必自隋。”陆龟蒙亦曰：“后雕依佛氏，初植必僧弥。”寺盖王氏别墅，僧弥，瑉小字也。

临顿，旧为吴中胜地。陆龟蒙居之，不出郛郭，旷若郊墅。今城东北有临顿桥，皮、陆皆有诗。

皮日休：

一方萧洒地，之子独深居。绕屋亲栽竹，堆床手写书。高风翔砌乌，暴雨失池鱼。暗识归山计，村边买鹿车。

篱疏从绿槿，檐乱任黄茅。压酒移溪石，煎茶拾野巢。静窗悬雨笠，闲壁挂咽匏。支遁今无骨，谁为世外交。

茧稀初上簇，醅尽未干。尽日留蚕母，移时祭曲王。趁泉浇竹急，候雨种莲忙。更葺园中景，应为顾辟疆。

静僻无人到，幽深每自知。鹤来添口数，琴列益家资。坏塑生鱼沫，颓檐落燕儿。空将绿蕉叶，来往寄闲诗。

夏过无担石，日高开〔闲〕板扉。僧虽与筒箪，人不典蕉衣。鹤静共眠觉，鹭驯同钓归。生公石上月，向〔何〕夕约谭微。

经岁岸乌纱，读书三十车。水痕侵病竹，蛛纲上衰花。诗任传渔客，衣从递酒家。知君秋晚事，白帧刈胡麻。

寂历秋怀动，萧条夏思残。久贫空酒库，多病东渔竿。玄想凝鹤扇，清斋拂鹿冠。梦魂无俗事，夜夜列金坛。

闭门无一事，安稳卧凉天。砌下翘饥鹤，庭阴落病蝉。倚杉闲把易，烧术静论玄。赖有包山客，时时寄紫泉。

病起扶灵寿，然强到门。与杉除败叶，为石整危根。薜蔓狂遮壁，莲茎卧枕盆。明朝有忙事，召客斫桐孙。

缓颊称无利，低眉号不能。世情都大薄，俗意就中憎。云态不知骤，鹤情非会征。画臣谁奉诏，来此写姜肱。

陆龟蒙：

近来唯乐静，移傍故城居。闲打修琴料，时封谢药书。夜停江上乌，晴晒箧中鱼。出亦图何事，无劳置栈车。

倩人医病树，看仆补衡茅。散发还同阮，无心敢慕巢。简便书露竹，樽待破霜匏。日好林间坐，烟萝仅〔近〕欲交。

倭僧留海纸，山匠制云床。懒外应无敌，贫中直是王。池平鸥思喜，花尽蝶情忙。欲问新秋计，菱丝一亩强。

故山空白掷，当路竟谁知。只有经时策，全无养拙资。病深怜灸客，炊晚信樵儿。馒欲陈风俗，周官未采诗。

福地能容渐，玄关诅有扉。静思琼板字，闲洗铁筇衣。乌破凉烟下，人冲暮雨归。故园秋草梦，犹记绿微微。

水影沈鱼器，邻声动纬车。燕轻梢坠叶，蜂懒卧妩花。说史评诸例，论兵到百家。明时如不用，归去种桑麻。

禹穴奇编缺。雷平异境残。静吟封藤检，归兴削帆竿。白石堪为饭，青萝好作冠。几时当斗柄，同上步罡坛。

强起披衣坐，徐行处暑天。上阶来斗雀，移树去惊蝉。莫问盐车骏，谁看宦〔酱〕瓿玄。黄金如可化，相近买云泉。

野人青芜巷，陂侵白竹门。风高开栗刺，沙浅露芹根。进鼠缘藤桁，饥乌立石盆。东吴虽不改，谁是武王孙。

疏慵真有素，时势尽无能。风月虽为敌，林泉幸末憎。酒材〔杯〕经夏阙，诗债待秋征。只有君同癖，闲来对曲肱。

重玄寺药圃。唐末僧元达，年逾八十，好种名药。凡所植者，多致白天台、四明、包山、句曲。丛萃纷糅，各可指名。皮日休尝访之而题诗。

皮日休：

雨筱烟锄怄偻资，绀牙红甲两三畦。药名却笑桐君少，年纪翻嫌竹祖低。白石静敲蒸术火，清泉闲洗种花泥。怪来昨日休持钵，一尺雕胡似掌齐。

香蔓蒙笼覆若邪，桧烟杉露湿袈裟。石盆换水捞松叶，竹径迁床避笋牙。藜杖移时挑细药，铜瓶尽日灌幽花。支公缦道怜神骏，不及今朝种一麻。

忠国师庵基，在穹窿山绝顶，叠石宛然。唐顾在熔留题，在光福山寺，墨迹尚存。

诗云：

苍岛孤生白浪中，倚天高塔势翻空。

烟凝远岫列寒翠，霜染疏林坠碎红。

溪渚式栖彭泽雁，楼台深贮洞庭风。

六时金磬落何处，遍傍苇丛惊钓翁。

虞山，今为海巫山，山即巫咸山所出。

李后主题额，在昆山惠聚寺大殿前二楼，曰：经台、钟台。淳熙中，寺焚无遗迹矣。

柳毅井，在洞庭东山道侧。按：小说载毅传书事，或以谓是岳之洞庭湖。以其说有橘社，故议者又以为即此洞庭山。蔡经宅，在朱明寺西。（事具《神仙门》、《吴地记》。）

吴国古馆三：曰升月，曰乌鹊，曰江风。升月，在带城桥东。乌鹊，在乌鹊桥，今为营寨。江风，在渴乌巷。又新馆二：曰通波，曰全吴。（《吴地记》）又《绩圃经》载，旧传古馆八：曰全吴、通波、龙门、临顿、乌鹊、升羽、江风、夷亭云。升月，疑即升羽，今此亭尚存。

洗马池，在府学之南。（杨备：一一牵来种是龙，临深欲下更嘶风。金鞍玉勒抛何处，腾踏渥洼寒影中。）







吴郡志卷第十


封爵

吴孙策，汉建安二年，自骑都尉袭爵乌程侯。既破陈瑀，曹操表策为讨逆将车，改封吴侯。（《吴书》）

晋吴敬王晏，太康十年受封，食丹阳、吴兴并吴三郡。

成帝咸和元年十月，封皇弟岳为吴王。慕容垂皝第五子隽，僭位，封垂吴王。

后周尉迟纲，武成元年，进封吴国公。历位少傅、大司空。

陈后主第十子藩，封吴郡王。

唐武德三年，以和州总管、东南道行台尚书令、楚王杜伏威，为使持节江淮以南诸军事、扬州刺史、东南道行台尚书令、淮南安抚使。封吴王，赐姓李氏。

唐太宗贞观十年，子恪，封吴王。

唐天佑元年，诏钱缪落起复，进封吴王。（《吴越备史》）

本朝大中祥符九年，拜参知政事丁谓乎江军节度使，知升州。谓，郡人，建节本镇，一时为荣。真宗皇帝赐以御制诗，尤为盛事。详具谓《跋》中。

＊

御制《赐平江军节度使丁谓诗序》：卿黄阁同夤，实彰于尽瘁；碧幢临镇，方属于报功。言当人谢之辰，特赐褒贤之作。今成七言四韵诗一首，赐新授苏州节度使丁谓，依韵和进。诗云：“懿辞硕画播朝中，造膝询谋礼遇丰。文石延登彰顺美，高牙前导表畴庸。书生仗钹今尤贵，旧里分符古罕逢。书儒买臣安敢比，黄枢早日接从容。”

谓《次韵和进》云：“白麻初降紫宸中，簪组相惊帝泽丰。骤陟将坛知运偶，久尘台席愧材庸。桑榆便觉人间别，旌戟犹疑梦里逢。已是都城耸荣观，更颁天唱耀戎容。”

又《赐御诗序》：卿名藩出莅〔镇〕，虽极于倚毗；文陛言辞，良多于眷注。特示宠行之什，用增方面之荣。今成五言十韵诗一首，赐苏州节度使丁谓，依韵和进。诗云：“践历功皆著，咨询务必成。懿才符曩彦，佳器贯时英。俾展经纶业，旋升辅弼荣。嘉亨忻盛遇，尽瘁罄纯诚。均逸明恩洽，畴劳茂典行。白麻三殿晓，红旆九衢平。虽辍凝严任，尤增倚注情。拥旄辞帝阙，顿辔望都城。风景高秋月，烟波几舍程。想卿怀感意，常是梦神京。”

谓《次韵和进兰》云：“叨窃逢嘉会，孤单荷曲成。高车陪上宰，密座群英。步武清华地，优游侍从荣。勤劬期薄，忠谨誓明诚。方畏官箴失，俄惊宠命行。冒恩心易感，恋圣意难平。未副宵衣念，宁安昼锦情。摇摇千里棹，眷眷九重城。茜旆辉登路，琼章耀去程。子牟牵望处，金阙玉为京。”

谓《跋》云：

臣谓材用无取，声猷不扬。徒以遭遇盛明，忝冒荣宠。掌邦计，参国政，一纪于兹。赞皇仪〔猷〕相盛，则百礼斯举。位重逾量，恩深积忧。盖早负官箴，久妨贤路。或骤掇物论，则大辜圣知。优退是希，陈露未暇。去年秋九月甲辰，忽奉制命，遥登将坛。进崇秩于上公，建高牙于故里。君亲奇遇，臣子殊荣。授命之初，便殿赐对。天语抚劳，睿旨温密。至感至恋，且拜且泣。十一日，复对于宣和门，赐御制《人谢日七言四韵诗》首；十九日朝辞于长春殿，赐御制《宠行五言十韵》诗一首，皆俾和进。丹文绿字，亲奉于紫清。云笈芝函，颁流于衡泌。簪缨耸观，油素腾芳。璧日九华，但圆首以拭目；薰弦六变，罄方与而悦心。期大播于玉音，敢尽刊于金字。苏台粤壤，钟阜名区。并谨岁时，永昭盛美。

大宋天禧元年，岁次丁巳正月二十六日，推诚保德翊戴功臣、金紫光禄大夫、检校太尉、使持节苏州诸军事、苏州刺史、充乎江军节度、苏州管内观察处置堤堰桥道等使，知升州军州事兼御史大夫、上柱国济阳郡开国公、食邑三千五百户食实封一千二百户臣丁谓。

牧守

吴郡地重，旧矣，守郡者非名人不敢当。晋吴郡太守，与会稽、吴兴三郡为真二千石，尝欲以黄门侍郎郗情为吴郡守。愔自以资望少，不宜超莅大郡，乃改临海。苏峻平，将以孔坦为吴郡。自陈：吴多贤豪，而坦年少，未宜领之，亦改吴兴，萧子范为蔡令，撰辞《吴郡表》，略云：全吴奧区，地迫都辇。譬彼西京，则扶风、冯翊；方之洛下，则颍川、河内。自非时雨之政，解绳之才，宁可奉共理之言，承河润之旨。白乐天少时，尝言异日首获苏杭一郡，足矣。后三十七年，始佩苏印，又谓岂始望及。此吴郡太守为古今贵重，于此可以慨见。汉末〔未〕分吴、会时，但称会稽太守。后汉始有吴郡太守。晋时有吴国，则曰吴国内史，或曰郡守。唐号苏州刺史，或称吴郡太守；或兼江东采访使，或称吴郡采访使。今采摭诸史及他记载中显有名称者，立牧守条。奉朝称知苏州，今称知平江府，事具《题名记》。

前汉朱买臣，吴郡人。武帝时为会稽太守，治吴。先是，东越数反复。买臣因言：故东越王居泉山，一人守险，知人不得上。今闻南徙五百里大泽中，今发兵浮海，直指泉山，列兵席卷，可破灭也。乃拜买臣会稽太守。帝谓买臣曰：富贵不归故乡，如衣绣夜行。今子如何？”诏买臣到郡，治楼船，备粮食、水战具，须诏书军列与俱进。初，买臣昔尝从会稽守邸者寄居饭食。及焉太守，衣故衣，怀其印绶，步归郡邸。直会稽上计吏等群饮，买臣人室中，守邸与共食。少见其绶。守邸怪之，前引其绶，视其印，会稽太守章也。惊出，语上计掾吏。皆醉，大呼曰：“妄诞耳！”

其故人素轻买臣者，入视之，还走疾呼曰：“实然。”坐中惊骇，白守丞，推排陈列，中庭拜谒。买臣徐出户，有顷，长安廊吏乘驷马车来迎买臣，遂乘传去。居岁余，受诏将兵，与横海将军韩说等，俱击破东越，有功，征人为主爵都尉，列于九卿焉。

后汉尹兴为吴郡太守。楚王英阴疏天下名士，有兴名。

陈瑀，以安东将军行吴郡太守。受诏与孙策同讨袁术，将并图策，屯于海西，为策所破。（《江表传》）

许贡，为吴郡太守。时孙策方起，贡上表汉帝，谓策骁雄类项籍，宜以贵宠召还。若置于外，必为世患。策候，吏得表以示策，策遂杀贡。贡小子与客亡匿江逞，策单骑出，贡客击伤策，策病创死。

盛宪，器量雄伟，迁吴郡太守，以病去官。孙策（定吴会，忌宪高名。孔融）

忧宪不免，与曹公书，征为骑都尉。制命未至，为权所害。（《会稽典录》）

僮和，后汉为吴郡太守。

吴太史〔亨〕，慈之子。历尚书、吴郡太守。（《吴书》一名高。）

谢勖，吴郡太守。与兄承，并知名。

滕胤，有节操，自丹阳徙吴郡太守。每听讼，察言观色，务尽情理。人有穷宽，对之流涕。

晋谯敬王恬，忠正有干局，在朝惮之，补吴国内史。司马允之，恬之子，为吴国内史。拒庾揩，斩其将段方，为亘元〔桓玄〕所害。沈充，车骑将军，吴国内史。（见《沈演之传》。）

傅咸，为吴郡内史。吴郡顾荣与亲恭瞄曰：“傅长虞劲直忠果，虽非周才，亦足贵也。”

王恬，导之广。少好武，晚节更好士。起为后将军，转吴国内史。

王洽，导诸子中最知名。为吴国内史，召拜领翠，寻加中书令，固辞不受，有清裁之称。

王洵，洽之子，为吴国内史。在郡，为士庶所悦。

王劭，导之子。有风操，为吴国内史。子默，亦继父官。

王苍，导之子，为吴国内史。年饥，人多饿死。荟以仓米作檀粥，以啖饥者，所济活甚众。召为中领军，复为吴国内史。

王谧，劭之子。少有美誉，白侍中拜吴国内史。未至郡，留为中书令。

袁山松，博学有文章，为吴郡太守。时孙恩作乱，山松守沪渎城，城陷被害。

魏咏之，好学不倦，亘元〔桓玄〕篡位，协赞义谋。义熙初，进位征虏将军，为吴国内史。

颜含，有操行，以孝闻，除吴郡太守。王导问含曰：“卿今莅名郡，政将何先？”答曰：“王师岁动，编户虚耗。南北权豪，竞招游食。国弊家丰，执事之忧。且当悉化势门，使反田桑。数年之间，欲令户给人足。如其礼乐，俟之明宰。”含所历简而有恩，明而能断，然以威御下。导叹曰：“颜公在事，吴人敛手矣。”

邓攸，清和平简，方正寡欲。为吴郡太守，载米之郡，俸禄无所受，唯饮吴水而已。时郡中大饥，攸奏赈贷，未报，乃辄开仓救之。郡政清明，百姓欢悦，为中兴良守。后称疾去职，郡常有送迎钱数百万，不受一钱。百姓数千人牵攸船，不得进。攸乃小停，夜中发去。吴人歌之曰：“统如打五鼓，鸡呜天欲曙。邓侯挽不留，谢令推不去。”百姓诣台，乞留一岁，不听。

郗鉴，讨贼帅刘征，加都贼吴郡诸军事。

刁彝，协之子。斩仇人党以祭父墓，由是知名。历吴国内史。

殷佑，为吴郡内史。上笺论顾荣功高，赠典不称。荣由是赠侍中、骠骑将车、开府仪同三司。

江灌，少知名，才识亚于迫。自尚书中护军为吴郡太守，加秩中二千石。未拜，卒。

刘牢之，当孙恩之乱，吴郡内史亘〔桓〕谦弃郡走，牢之都督吴郡诸军事。恩破吴国，杀内史袁山松。牢之使参军刘裕讨平之。

张茂，有志行，为乡里所敬信，补吴国内史。沈充之乱，遇害。少尝梦得大象，以问占梦。曰：“君当得大郡而不善也。象，大兽。兽，守也，故知当得大郡。然象以齿焚。”果如其言。

贺循，字彦先。操尚高厉，童龀不群。言行进止，必以礼让不污。陈敏之乱，敏破，除吴国内史，不就。元帝为安东将军，复上循为吴国内史。循作吴郡，初不出门，吴中强宗轻之。乃题府门：“会稽鸡，不能啼。”贺闻故出行，至门反顾，索笔答之云：不可啼，杀吴儿。”于是至诸屯及邸，检校诸顾、陆，使官兵及藏逋亡，悉以事言上，罹罪者众。陆托时为江陵郡都督，故下自请孙皓，然后得释：（出《世说》。）

顾秘，吴国内史。唱义传檄，以讨李辰、石冰之乱。

应詹，性质素弘雅，以学艺文章称。由后车将车，出补吴国内史。

庾冰，亮之弟，以雅素垂风，自司徒右长史出补吴国内史。苏峻反，遣兵攻冰。冰不能御，奔会稽。率众进击峻兵，乘胜赴京都，封新吴县侯，固辞引受。

庾义，亮之子。少有时誉，初为吴国内史。时穆帝颇爱文义，羲至郡献诗，颇存讽谏。

庾希，冰之子。自侍中出为辅国将军、吴国内史，后死于亘〔桓〕温之刑。

蔡谟，当苏峻反时，吴国内史庾冰出奔会稽，乃以谟为吴国内史。谟既至，与张闿、颅众、顾飏等共起义兵，迎冰都郡。峻平，复为侍中。

桓檀，详正有望，补吴国内史。

王恺，为侍中，多所献替。出为吴国内史。苟蕤，山松之子。有仪操风望，除建威将军、吴国内史。荀羡，蕤之弟。资禀逸群，清和有准。迁吴国内史。

王允之，舒之子。苏峻之乱，督护吴郡、义兴，晋陵三郡征讨军事。破贼韩晃于长塘，贼乎，以功封彭泽县侯。王侃，少历显职，位至吴国内史。

虞谭，清正有检操，始为吴兴太守。苏峻反，加谭督三吴、晋陵、宣城、义兴五郡军事。峻平，转镇军将车、吴国内史。徙会稽，未发，还复吴郡。时军荒之后，百姓饥馑，死亡涂地，谭乃出仓米赈救。又修沪渎垒，以阶海抄，百姓赖之。子啸父，隆安初为吴国内史。兄&#170382;之子谷，亦位至吴国内史。

乐谟，广之子。南渡江，为征虏将军、吴国内史。

张敞，郡人。亘元〔桓玄〕篡位，敞为尚书，以答事忤玄。敞表献忠款。事平，为吴郡太守。事见《南史》敞子《邵传》。而子《裕传》乃云为吴国内史。敞子孙至宋、齐之后益昌，为吴大家云。

宋刘损，字子骞。元嘉中，为吴郡太守。至阊门，便人太伯庙。室宇颓毁，垣墙不修。损怆然曰：“清尘尚可仿佛，衡宇一何摧颓？”即令修葺。

王琨，廉约忠实，立朝强正。为吴郡太守，迁中领军。坐在郡用朝舍钱饷二宫诸王，及作绛袄奉献军用，左迁光禄大夫。

袁珣，为吴郡太守，谧曰贞。珣弟子粲，旧名湣孙，幼孤，好学有清才。随珣在郡，拥弊裘读书，足不逾户。欲有与珣子顗婚，珣曰：“顗不堪，政可与湣孙婚耳。”

张永，废帝时，自侍中领安成王师，出为吴郡太守。事具《人物》门。

张岱，永弟，齐建元初，为吴郡太守。高帝手敕加护军，以家为府。事具《人物》门。

张绪，元徽中，自侍中为吴郡太守。事具《人物》门。

张怀，宋升明中，以诛刘遐授吴郡太守，封义城侯。齐明帝时，复为太守以拒王敬则。怀事具《人物》门。

顾琛，吴人，孝建初，为吴郡太守。以起义功，封永新县五等侯。废帝即位，为吴郡太守。

王昙生，大明中，为吴郡太守。又见《顾琛傅》。

顾顗之，吴人。为吴郡太守，不低意于幸臣，蔡兴宗嫌其风节过峻。事见《人物》门。

羊玄保，历吴郡太守。文帝以玄保廉素寡欲，故频授名郡。为政虽无殊绩，而去后常必见思。

柳世隆，字彦绪，为吴郡太守。居母忧，寒不衣絮。

王僧达为吴郡太守。

王慈，字伯窍，少有内润之称。历吴郡太守。

王诞，字茂世。为宋武帝太尉长史，帝甚仗之，复为吴国内史。母忧去职。

江夷，字茂远。宋初。历吴郡太守。营阳王于吴县见害，夷临哭尽礼。以兄疾去官，历任以和简称。

王思远，为吴郡丞，行郡事，时称得人。详见《官吏》门。

褚渊，字彦回。宋明帝时，历侍中，为吴郡太守。帝寝疾殆，驰使召之，托以后事。受顾命，辅幼主。

褚澄，字彦道，彦回弟，尚宋庐江公主。历宫清显，尤善医术。建元中，为吴郡太守。百姓李道念以公事到郡，澄谓白：“汝有重疾。”答白：“病冷五年。”澄为诊脉口：“汝病非冷非熟，当是食白渝鸡子过多所致。”令取苏一升煮服之，始一服，乃吐出一物，如升〔卵〕涎，裹之动。开看是鸡雏，羽翅爪距具，足能行走。澄曰：“此未尽。”更服所余药，又吐得如向者鸡十三头，而病都差。当时称妙。

张充，自尚书仆射出为吴郡大守。下车恤贫老，故旧莫不欣悦。事具《人物》门。

宗室安陆昭王钙，字景业，仕宋为吴郡太守。政有能名，竞陵王子良与之书曰：“窃承下风，数十年来，姑苏未有此政。”武帝嘉其能，累迁官。

宗室南康县侯子恪，字景冲，有文学。建武中，为吴郡太守。大司马王敬则反于会稽，以奉子恪为名，子恪逃之。梁大通二年，复为吴郡太守，卒。

江斅，字叔文，有风格，不降意权幸。历吴郡太守。

何叔度，尚之之父。义熙中，为吴郡太守。太保王弘，每称其清身洁己。

谢举，字言扬。与兄览齐名，江淹目为二龙。大同三年，为吴郡太守。先是。何敬容居郡，有美绩，世称何吴郡。及举为政，声迹略相比。尝要何征君讲《中论》，何难以巾褐人南门，乃从东门进。致诗往复，为《武丘山赋》。题于寺。

王规，字威明。神峰标映，时称俊人。为吴郡太守。简文帝为作谢章曰：“驾吉祥之车，入句吴之地，驱缇扇之马，抚奉德之乡。制锦何阶，棼丝方始。”主书芮珍宗家在吴，前守宰皆倾意附之，珍宗假还，规遇之甚薄。俄召为左户尚书，郡境千余人，诣阙请留。表三奏不许，求于郡立碑，许之。

袁君正，字世忠。美风仪，早得时誉。为吴郡太守。侯景乱，率所领赴援。君正当官有名称。君正子宪，字德章，朝野严惮，详练朝章，迁吴郡太守。以父任固辞。改授南康内史。

李元履，幼有操业，甚闲政体。仕梁，为吴邪太守。

宗室南浦侯推，字智进。清敏好文，历吴郡太守。所临必旱，吴人号旱母。然侯景之乱，握节死之。

宗室南海王大临，大宝元年，除吴郡太守。时张彪起义会稽，或劝大临投之。大临曰：“彪若成功，不藉我力。如其挠败，以我说焉。”不往，二年遇害。







吴郡志卷第十一


牧守

江革，未休映，自都官尚书监。吴郡荒岁盗掠。公行郡惟有公如仗具二十人，民匈惧革。至郡又省游军尉，百姓愈恐。革广施思惠，盗贼静息。

何敬客，为吴郡太守，为政勤恤，民隐辨讼，如神视事。四年治为天下第一吏，民诣阙请树碑，诏许之。

袁昂，天监十一年，以吴郡太守为兼尚书。

梁王僧知，僧辩之弟，为吴太守陈霸先杀僧辩，僧智据城拒守。霸先遣将军裴忌攻之，僧智奔口吴兴，忌既逐王僧智，陈霸先以为吴郡太守。

陈裴忌，字无畏，聪敏有识量。初，武帝诛王僧辩，僧辩弟僧智举兵据吴郡。帝命忌勒精兵自钱塘直趋吴郡。夜至城下，鼓噪薄之。僧智疑大军至，轻舟奔杜龛。帝嘉之，表授吴郡太守。

写室晋安王伯恭，字肃之，为吴郡太守。时年十余岁，留心政事，官曹缉理。

沈君理，字仲伦，为吴郡太守时，兵革未宁，百姓荒弊。君理总集士卒，修饰器械，深以干理见称。

宗室永阳王伯智，天嘉中为吴郡太守。闻陆庆之名，欲见不可。往庆宗人陆荣宅，穿壁观之，其好贤如此。案：《南史&#8231;儒林传》末附载陆庆事，但称永阳王无名检永阳王伯智传：“少敦厚，有器局，博涉经史。”疑即其人第传不载其为吴郡，盖疏略矣！

宗室衡阳王伯信守吴郡，举孝廉，伯信本传不著。

隋皇甫绩，字功明，陈年为苏州刺使。高智惠等作乱，与绩相持八旬，绩击破之。

刘权，字世略，开皇中为苏州刺史。时江南初平，物情尚扰，权抚以恩信，甚得民和。

唐冯衮牧苏州郡，政优游暇，日辄纵饮，博因会宾僚掷卢，冯大胜，以所得均遗一座，乃吟曰：“八尺台盘照面新，,千金一掷斗精神，合是赌时须赌取，不妨回首乞闲人。”唐郡守纵放如此。（出杼情诗）

韦应物，贞元初为苏州刺史，工诗，世号韦苏州。唐史不为立传，识者恨焉！见辩证门，并白居易吴郡诗石记论韦事为确。

于&#183382;，字允文，德宋时为苏州刺史，罢淫祠、浚沟浍、端路衢，为政有绩，然横暴少恩，尝为观察史所劾。

范传正，字西老，为苏州刺史，有殊政，进拜宣歙观察使，在刘禹钖后。

狄兼谟，文宗时自郑州刺史尹苏州，以治最擢给事中。

卢商，未为臣，为苏州刺史，以盐法求赢赀，民愈困。商令计口售无常额人便之，岁赀反增。宰相上其劳，进浙西观察使。

陆亘，历苏州刺史，以善政称。事具人物门。

卢简求，景龙中为苏州刺史，事见《观音院记》。

王仲舒，未弘中，自婺州刺史徒苏州，堤松江为路，变屋瓦绝火灾。赋调常与民为期，不扰自办。穆宗每言仲舒之文，最宜为诰，有古风。召为中书舍人。

王成自，信州刺史，有政绩。诏书褒美，徒苏州。

杨发，为苏州刺史，治以恭长慈幼为先，以能政闻。见杂志门。

崔棱，字德长，为苏州刺史，性介洁，矜巳之清，视赃负者如雠，奏课第一。迁湖南观察使。

唐有李丹、宗琼、李希言。（兼采访使）

裴澄、萧谊。（职方郎中江东采访使）

钱镠，字具美。龙纪、开平之间，以兵平定苏州。景福元年，以镠为苏杭等州观察使，奏置州县及割嘉兴县为秀州。

后梁曹圭，少有胆气，事钱镠。梁开平中，任苏州刺史。淮人围之急，正月望夜，圭张宴族人，师鲁宅盛陈灯火，令贼俘纵观，淮人詟焉。卒于官。子仲达，为吴越国相。周显德三年，会王师攻江南，命圭从兄知中吴节度，事文奉为水陆应援诸军都统，使于本州以备征发。

唐成及，字弘济，吴越钱氏时为苏州刺史。乾宁中，杨行密攻之，常熟镇将陆郢等以城应贼，及被执行。密阅其府库，惟图书药物，心敬重之，与归淮南，将以为行军司马，及辞曰：“及以百口托钱塘，姑苏城陷，不能引决，以至于此，岂可以本道符节易富贵于邻境，愿以此身赎百口之命。”引佩刀将自刺，行密遽起持之，厚为礼而归之。镠迎劳郊外，把袂而泣。终彰义军节度使。

孙承祐，事钱氏。本朝开宝八年，改苏州中吴军为平江军，以承祐为节度使，赏从征之劳也。承祐仕钱氏时，尝应王师征李煜，破毗陵。太平兴国三年，钱氏纳土，徒为兖州泰宁节度使。

吴越钱元璙，字德辉，镠第四子，仪状瑰杰。梁淳化三年，以功迁苏州刺史，累授中吴建武军节度，苏常润三州团练使，加检校太师守太傅同平章事，侍中中书舍人，彭城郡王。治苏三十年，俭约镇靖，郡政循理。弟元瓘袭位，元璙觐之，宴宫中，元瓘起寿曰：“先王之位，兄宜当之，俾小子至是，皆兄推戴之力。”元璙俯伏曰：“王功德高茂，先王择贤而立，敢忘忠顺。”因相顾感泣，兄弟讫无间。晋天福七年诏封广陵郡王。（《九国志》《吴越备史》）

钱文奉，元璙之子，善骑射，能上马运槊，涉猎经史，精音律图纬，医药鞠奕之术皆冠绝一时。初，以父荫为苏州都指挥使，迁节度副使。元璙卒，代知苏州中吴军节度使。有鉴裁，礼贤能士，负才艺者多依之。仍南园东庄，为吴中之胜。（东庄，一名东墅。）多聚法书名画，宝玩雅器，号称好事，又与宾僚共釆史籍，著《资谈》三十卷行于世。尝问命于天台僧德韶，韶曰：“明公年至八十一岁。”后六十一岁以开宝二年八月十一日卒。（《九国志》《吴越备史》）

鞠真卿，所至有威名，知苏州政事，无它施设而人自惮之，庭讼寂然。每平明视事，自无来者，真卿即归休，客至多不及见。后自兖州贬南安军，道过苏郡，人相戒不敢过其泊舟处五日，左右不闻人声，其见惮如此。（《林希逸史》）

章岵，元丰中以朝议大夫守郡，刚介不可屈，人目之曰章硬颈。其子出入以皂绢为伞二人肩舆。

本朝牧守题名

吴郡自古皆名人为守，既略编叙，见牧守门。本朝郡将则题名可具焉。中更兵烬石久不存，绍兴十五年王日奂始追辑，自至道年陈省华始，而石林先生叶梦得为之记录，叶记于注下而列题名于后。

＊

平江，吴故都，控带楚越风物，自为一都会。本朝命守，多一时闻人，今宝文阁直学士王公显道由工部侍郎来镇，适当兵火扰攘之后，前此临治者类急于招集流亡，抚绥雕瘵，未暇尽举其所当为。至显道曰：“天下今定矣，化行自内始，与奉承维持，辅成永世之业，实在四方之政。”于是官隳而废职者，民奸而干令者，一董振之凡闾里疾苦朝闻夕行，异时调度，不给或不得已取于民皆罢之。未几，咸信且畏，上下秩秩有序，蠹弊刬革，幽枉宣达，府库有余积而敛不加，广益修城池，兴学校，严舍馆以待宾旅，之至期年郡以无事。先是高祖太师，景德中尝领是邦，至嘉祐中，伯祖侍郎复继之，逮显道百余年间，王氏之为平江者三，皆有绩，在人士大夫以为美谈。

郡旧有太守题名记，先后迭代序次，惟谨亡于煨烬，显道访之久不得，乃更伐石追修故事，以遗来者，而求文于余，以识其始，惟善恶之在天下，固不可欺也。未尝无公论然，必待久而后能定，彼翕翕徇俗，掠取须臾之誉，与所设施，或未能窥其成妄，意有满者，徐以古于后，则昭然如黑之与白，其谁敢诬。今郡为题名记所在而有，岂徒表姓氏、纪岁月而矣哉。抑善者其传犹未泯，吾得以考其不善者，推其所以，失亦足以戒，各以效其材而成其志，则虽遐方幽远之邦，可使如在辇毂，而况其近者乎。乃为之书且以涂之言，得于显道者载焉。

绍兴十五年十月，望观文殿学士左通议大夫、提举临安府洞霄宫叶梦得记并书。

陈省华（朝散大夫行在尚书部员外郎　至道）

魏庠（諌议大夫）

裴庄（朝奉郎守尚书度支郎中　以留题虎邱诗云咸平元年﹝题名云熙宁误﹞）

梅询（朝散大夫、太常丞、直集贤院。﹝虎邱诗刻行尚书祠部员外郎﹞景德）

王贽（尚书召封员外外郎。景德）

曾致尧（尚书吏部员外郎。）

秦羲（崇议使。大中祥符）

黄震（承奉郎、守尚书屯田员外郎。　大中祥符五年﹝题名无，今吴江县学记修入﹞）

陈靖（尚书刑部郎中、直史馆。天禧元年四月）

康孝基（朝奉大夫、行尚书都官员外郎。虎邱真堂赞云天禧五年四月。）

孙冕（大中大夫、尚书礼部郎中、直史馆。天圣）

叶参（朝散大夫、尚书刑部郎中。虎邱云岩寺记云天圣二年六月﹝题名云宝元误﹞）

范仲淹（朝散大夫员外郎、天章阁待制。景祐）

蒋堂（朝奉郎、尚书吏部员外郎。景祐四年六月）

张亿（朝散大夫、尚书刑部员外郎、直史馆。景祐）

富严（左朝散大夫、守尚书刑部郎中、试秘书监。康定）

邵饰（尚书考功郎中。庆历）

梅挚（尚书户部员外郎。庆历）

赵槩（尚书刑部郎中。）

王琪（尚书度支员外郎、龙图阁待制。皇祐二年）

吕居简（虎邱留题诗刻云光禄卿　至和三年）

唐询（嘉祐）

王琪（尚书工部郎中、知制诰。嘉祐）

蔡抗（嘉祐）

鞠真卿（嘉祐）

陈经（朝奉郎、守尚书祠部郎中。治平）

滕甫（龙图阁学士、右光禄大夫。治平）

沈扶（尚书、金部员外郎。治平）

孙觉（右司諌　熙宁）

张诜（熙宁）

程师孟（正议大夫给事中、充集贤殿修撰。熙宁）

唐诏（熙宁）

韩朴（尚书度支郎中　熙宁九年）

范谔（左朝奉大夫　元丰）

韩铎（尚书度支郎中　元丰）

杨景略（丰元）

晏知止（朝请大夫、尚书召封员外郎。元丰）

刘淑（朝请大夫。元丰）

章岵（朝议大夫。元丰五年）

林希（朝散郎、充集贤殿修撰。元祐）

刘定（朝散大夫。元祐）

王觌（承议郎、直龙图阁。元祐）

黄履（左朝请郎、充天章阁待制。元祐）

吴居厚（左朝奉郎。绍圣）

蒋之翰（右朝散大夫。绍圣）

贾青（朝散大夫。绍圣）

王子京（承议郎、充秘阁校理。元符）

陈师钖（承议郎、充秘阁校理。元符）

张公庠（中散大夫。元符）

丰稷（枢密直学士。建中靖国元年十一月到。崇宁元年二月知越州。）

吴伯举（朝奉郎、直秘阁。崇宁元年六月到。）

宇文昌龄（宝文阁待制。崇宁元年十月到。十一月知越州。）

林邵（显谟直学士、朝议大夫。崇宁）

邵   （朝散大夫、直龙图阁。崇宁）

董诰（朝散大夫、直秘阁。崇宁）

张恕（朝散大夫。崇宁）

蔡渭（朝散大夫。崇宁）

郭茂恂（朝请大夫、直龙图阁。崇宁）

蹇序辰（中大夫、充龙图阁待制。崇宁五年正月到任，十二月落职，提举杭州洞霄宫。）

许光疑（通直郎、知蕲州。崇宁五年十二月到。）

孙杰（朝请郎、直龙图阁。大观）

吴拭（朝奉郎，大观二年五月到。八月提举杭州洞霄宫。）

李孝寿（朝请郎，大观三年八月到。四年三月降集贤殿修撰。政和元年六月除显谟阁待制，提举醴泉观。）

王诏（朝请大夫、充集贤殿修撰。政和元年）

马防（中大夫、复集贤殿修撰。政和元年）

盛章（朝请郎、充显谟阁待制。政和）

董正封（朝请郎大夫、充集贤殿修撰。政和）

盛章（显谟阁直学士、朝散大夫。政和）

宋康年（中奉大夫。政和）

庄徽（中大夫、充徽猷阁待制。政和）

应安道（徽猷阁直学士、通议大夫。政和）

贾諲（太中大夫、充徽猷阁待制。宣和）

楼异（徽猷阁直学士、朝请大夫。宣和）

胡直孺（中奉大夫、充秘阁修撰。宣和）

李伦（显谟阁直学士、朝散大夫。宣和）

王靓（通议大夫、充徽猷阁待制。靖康）

郑滋（朝奉大夫、充徽猷阁待制。靖康元年十月到任，建炎元年七月罢。）

赵岍（中散大夫。建炎）

孙觌（承议郎、充徽猷阁待制。建炎）

汤东野（徽猷阁直学士、中大夫。建炎）

孙觌（龙图阁直学士、朝奉郎。建炎）

李邴（宝政殿学士、中大夫。建炎）

汤东野（徽猷阁直学士、中大夫。建炎）

胡松平（起复朝请郎、直龙图阁。建炎四年九月到，绍兴二年闰四月罢。）

李弥大（显谟阁直学士、朝散郎。绍兴二年闺四月到任，五月提举江州太平观。）

席益（左朝奉郎、充集英殿修撰。绍兴二年五月到，八月赴召。）

李擢（左朝请郎、充徽猷阁待制。绍兴二年十二月到。绍兴三年三月除工部侍郎。）

宋伯友（左太中大夫、充徽猷阁待制。绍兴三年八月到。十一月提举江州太平观。）

孙佑（右朝请郎、直秘阁。绍兴四年正月到，绍兴五年二月罢。）

赵子昼（徽猷阁直学士、左朝奉郎大夫。绍兴五年二月到，七月赴召。）

李光（显谟阁直学士、左朝奉郎。绍兴五年七月到，十一月赴召。）

张守（资政殿大学士、左中大夫。绍兴五年十二月到。绍兴六年四月提举临安府洞霄宫。）

章谊（龙图阁学士、左通议大夫。绍兴六年八月到，绍兴七年八月赴召。）

梁汝嘉（宝文阁直学士、右朝散大夫。绍兴七年九月到。绍兴八年七月知台州。）

向子諲（徽猷阁直学士、右朝散大夫。绍兴八年八月到。十一月致仕。）

欧阳懋（右中奉大夫、充徽猷阁待制。绍兴九年正月到。五月提举江州太平观。）

赵霈（徽猷阁直学士、左朝议大夫。绍兴九年八月到。十年六月知秀州。）

梁汝嘉（宝文阁直学士、右朝散大夫。绍兴十年六月到。十一年七月知明州。）

张宗元（宝文阁直学士、左朝议大夫。绍兴十一年八月到。十三年正月知静江府。）

周葵（左承议郎、直秘阁。绍兴十三年正月到，十四年正月罢。）

王（日奂）（宝文阁直学士、右通奉大夫。绍兴十四年三月到。十五年闺十一月除宝文阁学士。十七年正月提举江州太平兴国宫。）

郑滋（显谟阁直学士、左大中大夫。绍兴十七年三月到。绍兴十八年五月知建康府。）

俞俟（敷文阁直学士、右中大夫。绍兴十八年五月到。十九年三月知建康府。）

王晌（右奉直大夫。绍兴十九年三月到。十一月除直秘阁，知建康府。）

周三畏（右朝请大夫、充敷文阁待制。绍兴十九年十二月到。二十年三月提举江州太平兴国宫。）

徐琛（右中奉大夫、充敷文阁待制。绍兴二十年五月到。二十三年三月除敷文阁直学士。提举江州太平兴国宫。）

李朝正（左朝请郎、绍兴二十三年四月到，二十四年十一月罢。）

汤鹏举（左中大夫、直龙图阁。绍兴二十五年正月到，七月罢。）

王会（敷文阁学士、右朝奉大夫。绍兴二十五年八月到。十一月知建康府。）

孟忠厚（少师保宁军节度使、信安郡王。绍兴二十六年二月到。十一月判绍兴府。）

蒋璨（右中大夫、充集英殿修撰。绍兴二十七年二月到。二十八年三月除敷文阁待制。十月提举洪州玉隆观。）

陈正同（右朝奉郎、充敷文阁待制。绍兴二十八年十二月到。三十年三月提举江州太平兴国宫。）

朱翌（左朝奉大夫、充秘阁修撰。绍兴三十年三月到任。九月除敷文阁待制。三十一年三月罢。）

洪遵（徽猷阁直学士、右朝请郎。绍兴三十一件五月到。三十二年五月除翰林学士。）

沈介（左朝奉大夫。绍兴三十二年七月到。十月除敷文阁待制。十一月除敷文阁直学士。四川安抚制置使兼知成都府。）

陈之茂（左朝散郎、直秘阁。绍兴三十二年十二月到。隆兴元年四月除直显谟阁。知建康府。）

张孝祥（左承议郎、充集贤殿修撰。隆兴元年五月到，二年二月赴召。）

陈汉（右中奉大夫、直敷文阁。隆兴二年三月到。七月主管台州崇道观。）

虞允文（显谟阁学士、左朝请大夫。隆兴二年十月到，十一月赴召。）

沈度（朝散大夫、直秘阁。隆兴二年十一月到，乾道二年七月赴召。）

沈介（显谟阁直学士、左朝请大夫。乾道二年七月到，三年四月召。）

姚宪（右朝散郎、直秘阁。乾道三年五月二十日到任。四年五月以捕盗有劳，特转朝请郎。十二月磨勘转朝奉大夫。三月除两浙路转运判官。）

徐哲（左中大夫、充敷文阁待制。乾道五年四月十六日到任。乾道六年四月十九日除徽猷阁直学士。提举江州太平兴回宫。）

江应辰（端明殿学士、左中奉大夫。乾道六年五月十六日到任。九月提举江州太平兴国宫。）

魏杞（观文殿学士、左宣奉大夫。乾道六年五月到。乾道十年十二月提举临安府洞霄宫。）

向汮（右朝议大夫、直徽猷阁。乾道八年正月到。六月主管台州崇道观。）

邱崈（左承议郎、直秘阁。乾道八年七月到。八月磨勘转朝奉郎。乾道九年四差主管台州崇道观。）

方滋（敷文阁直学士、左太中大夫。乾道九年五月到。七月除敷文阁学士。提举江州太平兴宫。）

马希言（朝散大夫、直敷文阁。乾道九年七月到，淳熙元年七月罢。）

韩彦古（起复朝奉大夫、充秘阁修撰。淳熙元年七月到，当年九月二十六日，丁母蕲国夫人同氏，忧解官持服。）

莫漳（承议郎、直秘阁。淳熙元年十月到。十一月宫观。）

韩彦古（起复朝奉大夫、充秘阁修撰。淳熙二年正月到。六月除敷文阁待制，八月罢。）

陈岘（朝散大夫、直敷文阁。淳熙二年八月到。十一月转朝请大夫。三年七月除直徽猷阁。四年五月除秘阁修撰，再任。五年二月赐紫章服并金带。七月赴召。）

单夔（朝奉大夫、充敷文阁待制。淳熙五年九月到。六年三月提举江州太平兴国宫。）

司马伋（中奉大夫、充敷文阁待制。淳熙六年四月到，当年八月提举江州太平兴国宫。）

王佐（朝请大夫、充显谟阁待制。淳熙六年十二月到。七年二月磨勘转朝议大夫。十一月改知临安府。）

韩彦质（朝请大夫、充秘阁修撰。淳熙七年十二月到。九年七月除太府少卿淮西总领。）

耿秉（降授奉议郎、直秘阁、两浙运判兼权。淳熙九年七月到。八月陛徽猷阁正除。十年正月复承议郎。十月除直龙图阁知镇江府。）

谢稍稷（朝散大夫、集英殿修撰。淳熙十年十月到。十一年十一月主管建宁府武夷山冲佑观。）

邱崈（朝散大夫、直徽猷阁。淳熙十一年十二月到。明年帅越。）

何万（朝奉大夫。淳熙十三年正月到。六月除直龙图阁。知明州。）

王希吕（龙图阁学士、中大夫。淳熙十三年八月到。十四年四月召。）

赵彦操（朝议大夫、充秘阁修撰。淳熙十四年八月到。十六年二月除右文殿修撰。五月转中奉大夫，八月再任。绍熙元年二月除集英殿修撰。知镇江府。）

袁说友（朝议大夫、直秘阁。绍熙元年三月到，二年五月赴召。）

沈揆（中大夫、秘阁修撰。绍熙二年六月到。四年二月，除司农卿。）

王尚之（朝奉大夫、直龙图阁。绍熙四年三月到，当月致仕。）

雷潒（朝散大夫、直焕章阁。绍熙四年七月到。五年八月，覃恩转朝请大夫。九月，改差主管建宁府武夷山冲祐观。）

王溉（朝散大夫、直秘闾。绍熙五年十一月到。庆元元年二月，磨勘转朝请大夫。二年二月，除两浙路转运副使。）

郑若容（朝散大夫、直秘阁。庆元一年三月到。）

虞俦（朝散大夫、直焕章阁。庆元二年十二月到。三年四月，磨勘转朝请大夫。十一月，除直显谟阁，江南西路转运副使。十二月，改除两浙西路提点刑狱公事、兼知府事。）

刘诚之（朝奉大夫、直秘阁。庆元四年六月到。八月，磨勘转朝散大夫。五年六月，除直敷文阁，知夔州。）

赵不艰（朝散大夫、直秘阁。庆元五年六月到，六年七月，除直焕章阁。嘉泰元年二月，转朝请大夫。四月，除直显谟阁，再任。）

张抑（敷文阁学士、中大夫。嘉泰二年三月到。当月，磨勘转太中大夫。三年二月，除宝文阁学士宫观。）

张岩（资政殿学士、正奉大夫。嘉泰三年三月到。四年正月，除政资殿大学士，改差知扬州。）

李大性（宝谟阁直学士、太中大夫。嘉泰四年七月到。开禧二年四月，除焕章阁直学士，改知福州。）

张泽（朝请郎。开禧二年五月到。当年九月，除龙图阁待制，十月赴召。）

沈作宾（中大夫、龙图阁待制。开禧二年十一月到。权节制许浦水军。十二月，磨勘转太中大夫。三年二月，差兼督视行府参赞军事。三月，就改知镇江府。）

林采（通议大夫、充宝谟阁待制。开禧三年四月到。五月，权节制许浦水军。十一月宫观。）

李大异（朝奉大夫、徽猷阁待制。嘉定元年四月到。六月，磨勘转朝散大夫。八月，除宝谟阁直学士，依旧知平江府。二年十二月，磨助转朝请大夫。三年正月，知建康府。）

赵希悍（朝奉郎、龙图阁待制。嘉定三年四月列。四年八月，除焕章阁直学士，依旧知平江府。五年正月，磨勘转朝散郎。当年正月，除显谟阁直学士，差知太平州。）

陈芾（朝散郎、两浙西路提点刑狱公事。嘉定五年二月，准尚书省札子兼权。当年八月，除直秘阁，知平江府。七年九月，除度支郎官。）

沈皞（奉直大夫、秘阁修撰。嘉定七年九月二十七日到。八年十一月，磨勘转朝议大夫。十年四月十三日，除浙东提刑。）

赵彦棂（朝请大夫、集英殿修撰。嘉定十年六月五日到。十一年七月，除宝谟阁待制，致仕。）

李大性（端明殿学士、正奉大夫。嘉定十二年二月六日到。当年六月一日，除提举西京嵩山崇福宫。）

綦奎（朝散郎、直敷文阁。嘉定十二年十二月二十九日到。嘉定十四年六月，准告昨任湖广总领调遣军马五关策应剿逐残虏委有劳绩，特转朝奉大夫。十五年，该遇受宝转朝散大夫过满句祠。至当年五月，除主管亳州明道宫。）

赵汝述（华文阁直学士、正议大夫。嘉定十五年五月二十九日到。当年十二月二十日，乞守本官，致仕。二十五日，除徽猷阁直学士，特转一官。致仕。）

沈皞（太中大夫、集英殿修撰。嘉定十六年七月二日到。十七年十一月十日。准告以职事修举，除宝谟阁待制，仍赐金带。宝庆元年四月，该登极恩转通议大夫，屡丐祠请。五月二日，除焕章阁待制，依所乞，提举安庆府真源万寿宫。）

王元春（中大夫、右文殿修撰。宝庆元年六月十一日到。三年四月八日，除大理卿。）

章良朋（朝奉大夫、直宝谟阁。绍定元年三月十七日到，七月初四日致仕。）

林介（宝庆三年四月，以提刑兼权。十二月，除太府少卿，依旧兼权。绍定元年七月，再兼权。十一月，改除大理卿。）

李寿朋（朝请大夫、直宝谟阁。绍定元年十二月二十八日到任。二年十月二十七日，除依旧直宝谟阁，荆湖北路转运判官。）

朱在（朝议大夫、宝谟阁待制。绍定二年十一月二十六日到任。三年十一月二十一日，除焕章阁待制，知袁州。）

吴渊（宣教郎、直焕章阁。绍定三年十二月初三日到任。四年四月二十一日，该遇庆典，转奉议郎。七月十六日，改除浙西提刑。）

邹应博（朝奉大夫、新除直秘阁。绍定四年九月十四日到任。六年十一月，召赴行在。）

杨晔（徽猷阁学士、正奉大夫。绍定六年十二月十二日到任。端平元年三月，丐祠。奉圣旨，依所乞，提举隆兴府玉隆万寿宫。）

赵立夫（中大夫、新除秘阁修撰、浙西提刑。端平三年三月，兼知府事。当年八月二十六日，依旧秘阁修撰，除枢密副都承旨。）

张嗣古（中大夫、右文殿修撰。端平元年十月二日到任。三年正月，令赴行在奏事。当年六月宫观。）

王遂（朝奉大夫、新除焕章阁待制、四川安抚制置副使、兼知成都府。端平三年四月十二日。三省同奉圣旨，依旧焕章阁待制，改差知平江军府事，节制许浦都统司水军，七月初九日到任。嘉熙元年七月二十五日，奉圣旨，除敷文阁待制，差知庆元府沿海制置使。）

吴潜（朝请大夫、新除工部侍郎。嘉熙元年八月十七日到任。九月二十五日，准省札：都大提举许浦。二年正月与宫观。）

史宅之（朝议大夫、依旧徽猷阁待制，改知平江府兼浙西提举。嘉熙二年闰四月初三日，升宝文阁待制，二十四日到任。六月八日，节制许浦都统司水军。十八日，节制在府车马，仍旧节制许浦水车。三年正月一日，召赴行在。）

赵与筹（中奉大夫、直敷文阁、知平江府兼浙西两淮发运副使，嘉熙三年四月十三日到任。五月初一日，准枢密院札子，节制许浦水军。淳祐元年二月准省札，除中书门下省检正诸房公事。）

史宅之（焕章阁直学士、太中大夫、知平江府、节制许浦水军兼浙西两淮发运副使、提领措置和罗。淳祐元年三月初九日到任。）

陈垲（中大夫、右文殿修撰、知平江府兼两淮浙西发运副使，节制许浦水军、提领措置浙西和耀。淳祐三年二月十九日到任。四年四月七日，除太府卿。）

魏峻（朝散大夫、集英殿修撰，知平江府兼两淮浙西发运副使、节制许浦都统司水军，淳祐四年四月二十六日到任。八月，以经筵彻章转朝请大夫。五年四月。御笔除宝章阁待制，赐带。八月，招经及数转朝议大夫。十二月，磨勘转中奉大夫。六年，又以招经转中大夫。三月十三日，御笔除刑部侍郎。）

徐鹿卿（朝奉大夫、右文殿修撰，知平江府兼两淮浙西发运副使，节制许浦都统司水军。淳祐六年闰四月二十八日，交发运司职事。五月十一日到任，交割府事。七年四月二十二日，御笔召赴行在。五月十三日，准告磨勘转朝散大夫。当月十六日，御笔除权兵部侍郎。）

吴渊（龙圃阁学士、太中大夫、浙西两淮发运使兼知平江军府事、兼管内劝农使、节制许浦都统司水车。宣城县开国子，食邑六百户。淳祐七年八月初一日，交发运司职事。十一日到任，交割府事。八月初五日奉圣旨，依龙图阁学士，知太平州兼提领茶盐所。）

郑霖（朝奉大夫，权发两浙西路提点刑狱公事。至淳祐八年正月二十五日，暂权平江府发运司职事。当年七月六日，奉圣旨除直宝章阁、知平江军府事，兼主管浙西两淮发运司公事、兼措置浙西和耀，于当年当月二十九日交割。当年十二月初十日，暂权浙西提举。当年当月二十七日，磨勘转朝散大夫。九年四月十九日，奉圣旨以职事修举，除直华文阎依旧职。）

余晦（朝奉大夫、直宝章阁、知平江、节制许浦水军、兼淮浙发运、措置和耀，淳祐十一年六月十一日到任。当年八月。磨勘转朝散大夫。十一月因任淮东总领，撙节浮费置田耀米，转朝请大夫。十二年正月十二日。三省同奉圣旨，除右司郎官。）

余天任（中大夫、宝章阁待制、知平江府、兼浙西两淮发运使、节制许浦都统司水军、兼提领措置浙西和耀，淳祐十二年六月初二日到任。至宝祐元年四月日，奉御笔除兵部侍郎，继奉御笔除兵部尚书。）

赵盥訔（朝请大夫、直宝章阁、两浙西路提点刑狱公事。于宝祐元年八月初四日，得旨暂董和罗。九月二十八日，淮省札兼权淮浙发运。十月十三日，奉圣旨依旧职差知平江府、兼主管浙西两淮发运司公事，当月二十五日到任。）

赵汝历（朝奉郎、除直宝章阁、知平江府、兼主管浙西两淮发运司公事、措置浙西和耀。宝祐二年正月二十六日，交割发运司职事，二月初一日到任。交割府事，以磨勘循转至朝奉大夫，三年七月二十八日离任。）

赵与訔（宝祐三年七月二十日。三省同奉御笔，除观文殿学士、知平江军府事、兼管内劝农使、节制许浦都统司水军、兼浙西两淮发运使、措置浙西和耀，缙云郡开国公，食邑三千三百户、食实封七百户，宝祐三年八月二十五日到任。至宝祐四年三月十三日，奉圣旨兼浙西提刑。）







吴郡志卷第十二


官吏

后汉彭修，会稽人，为吴郡功曹。时西部都尉宰晁行太守事，以微过收吴县狱吏，将杀之。主簿钟离意争谏甚切，晁怒，使收缚意。修排阔直入，拜于廷曰：“明府发雷霆于主簿，请闻其过？”晁曰：“受教三日，初不奉行。废命不忠，岂非过耶？”修因拜曰：“昔任座面折文侯，朱云三攀毁栏槛。自非贤君，焉得忠臣？”遂原意贷狱吏，意亦以是得名。

尹兴，为吴郡太守。楚王英阴结天下名士，兴在录中。英败，明帝征兴及掾史五百余人，诣廷尉考治。门下掾陆续，主簿梁宏，功曹史驷勋，备受五毒，终无异辞。续母自吴来洛阳，作食迹绩。续虽见考，辞色未尝变。而对食，悲泣不自胜。治狱使者问其故？续曰：“母来不得见，故悲。”问：“何以知之？”续曰：“母截肉未尝不方，断葱以寸为度，故知之。”使者以状闻，上乃赦兴等。

吴孟仁，字恭武，江夏人。为吴令时，不得将家之官。每得时物，必以寄母，常不先食。及闻母亡，犯禁弃官。【《吴志》】

宋江徽，为吴令。元凶杀徐湛，以党与并被害。

王逡之，字宣约。少礼学博闻，仕为吴令。

齐江介，谧之子。建武中，为吴令。政深苛，人门榜髑髅为谧首，介弃官去。

齐周洽洲，南人。历吴令，廉约无私。卒，无以殡敛。

齐傅翩，琰子，为官有能名。为吴令，别建康令孙廉，廉问翩曰：“闻丈人发奸挝伏，惠化如神。何以至此？”答曰：“无他也，惟勤而清。清则宪网〔纲〕自行，勤则事无不理。宪网〔纲〕行则吏不能欺；事理则物无凝滞。”翩父圭，为县并著奇绩。时云诸傅有理县谱，父子相传，靳以示人。

王思远，立身简洁。王子贞为吴郡，除思远吴郡丞。以本官行郡事，论者以为得人。

梁沈浚，字叔源。涉学有才干，仕梁为吴令，有能名。

陆蒙，事梁为吴令，节操甚高。

唐郑浑之，咸通末，为苏州督邮。谈铢为鹾院官，钟福为院巡。时湖州牧李起及赵蒙俱状元，人语曰：“湖接两头，苏联三尾。”【《岚斋录》】

唐孟庭份，郊之父。庭份为昆山尉生，郊以诗名世。或云，份亦能诗。

武平一，玄宗时，自考功员外郎贬苏州参军。虽被谪，而名不衰，

刘绮庄，为昆山尉。研穷古今，博考传记，作类书一百卷，号《昆山编》，至今传于世。

韦至诚，吴县尉。

萧存，字伯诚，颖士子。亮直有父风，能文辞。浙西观察使李栖筠，表为常熟主簿。

皮日休，字袭美。咸通十年，为郡从事。居官才一月，著书号《鹿门子》。

丁、陈、范、谢，皆钱元尞及子文奉为中吴军节度使时，为节度推官，四人俱以长者称。丁名守节，晋公谓之祖。陈名赞明，（屯田）之奇之祖。范名梦龄，文正公仲淹之曾祖。谢名崇礼，太子宾客涛之父。

边仿，雍熙初为昆山令。因旧址新作夫子庙，自是县学始兴。继以王禹偁为作《记》，《记》具《县学》条。

王禹偁，太平兴国九年，以大理评事知长洲县。雍熙四年，召赴阙，入朝为名臣。今虎丘寺有元之祠堂，刊东坡《赞》于其上。

张文定公安道，景祐中，为昆山令。时吴越归国未久，前此，豪民占田无限，岁远多讼，有数十年不决者。公召问：所输租税几何？大率百才二一。乃悉收其羡田，以赋贫民，讼亦息。时蒋希鲁侍郎守郡，得公所著《萄荛论》上之，遂举贤良方正科。

韩正彦，字师德，魏公之侄。嘉祐中，为昆山令。创石堤，疏斗门，作塘七十里，以达于郡，得膏腴田数百万顷。又请以输州之赋十三万，从便输于县。鸠作塘余材，为仓廪以储之。民大悦。比去，遮道以留。为立生祠，作《思韩记》，才石祠下。

章岷，字伯镇，尝为平江军推官。有文声，范文正公有和《章从事斗茶歌》及《同登承天寺竹阁》诗。

贾公望，字表之，尝为郡通判。时朱勔父子鼎盛，奔竞者争趋其门。公望疾之，有诗云：“倏忽向六十，萍蓬无奈何。丹心犹奋迅，白首分蹉跎。正直士流少，倾邪明类多。阳光一销铄，不复见妖魔。”勔之子赐金带，公望亦衣三晶服。偶以朝拜，会天庆观中。朱从者见公望所佩鱼，睨而视之。公望厉声叱之曰：“此是年及得来，非缘花石。”左右皆错愕，朱大街之，竟挤之罢去。

寇国宝，徐州人。从陈无已学，尝为吴县主簿。赋诗为左丞叶梦得所喜，详见《杂志》门。

祠庙

至德庙，即泰伯庙。东汉永兴二年，郡守麋豹建于闾门外。《辨疑志》载：吴阊门外有泰伯庙，庙东又有一宅，祀泰伯长子三郎，吴越钱武肃王始徙之城中。《纂异记》又云：吴泰伯庙在阊门西。皮日休诗云：“一庙争祠两让君。”盖并祠仲雍，旧矣。今庙在阊门内，东行半里余，门有大桥，号至德桥。乾道元年，郡守沈度重建。

＊

《修庙记》云：

在礼祭法，圣王之制。祭祀其法五，其人之应法者十有四，皆古大圣贤有大功烈于民者。非此族也，不在祀典。夫以大圣贤有大功烈，而祀之固宜。然祀有祈焉，其施于民又厚，厚施不报，神其不吐之乎？报之之道，不独牲牢酒醴而已。千里之邦，必有祠所。社稷则有坛，先哲则有庙。后世于庙，尤极其尊严。崇像设，俨侍卫。见之者，凛如也。水潦必祈，旱叹必祈，皆长吏之常事。应而有报，亦事之常。傥人其门，陟其堂，神所冯依，曾不足以障风雨，区区樽罍篮簋，何施之厚，而报之薄欤？吴门巨藩，神祠之载祀典者十数，而泰伯庙为雄甚。东汉永兴二年，郡守麋豹肇建于阊门。吴越武肃王钱氏，始内徙之，国朝元祐间，太守黄履，历考前政，若梅询，若范仲淹，若孙觉辈，数公淫潦有祈，靡不响答。列其事于朝，有诏号至德庙。崇宁元祀，守臣吴伯举请疏王爵，有诏封至德侯。建炎扰攘，鞠为灰烬。厥后草创，殆无以揭虔妥灵。今天子拔沈公于尚书郎，以直秘阁尹是府。至则访及民利病，以次罢行之。其为政，宽严详简，允蹈厥中。治人事神，罔不祗肃。隆兴二岁，天作淫雨，害于穑事，民不莫居。乾道改元春二月，公饬躬斋祓，走祠下而祈焉。神顾飨之，是岁麦以有秋。府从事请具牢醴以谢，公曰：“不敢废也，然曷足以报万分一。”于是邦人合词而进曰：“侯之施甚厚，而庙貌不治之日久，大惧。神或怨恫，详庆弗下。愿采材而改造之。”公曰：“是吾心也。”涓日协辰，得夏五月庚戌吉。乃致昭告，乃鸠良工。斥少府之余，阁私橐之助。环材坚甓，栉比墉崇。宏旧基，植高楝，抗修梁。藩垣阶，尽革而一新之。观〔塑〕绘之容，若欣欣然有喜色。民无老稚，相扶携以观厥成。皆以手加额曰：“美哉轮焉，诚足以塞民望，而报神施矣。”风霁雨休，禾则大熟。秋九月甲子落成。几就养府下，目睹祈应为不诬。公属几纪其实，既牢辞，弗获命。若虚公之辱，是终无以扬休事而告后人也。于是乎书。

左通议大夫、充敷文阎待制致仕曾几记。

＊

皮日休：一庙争祠两让君，几千年后转清芬。当时尽解称高义，谁敢教他莽草纷。

陆龟蒙：故国城荒德未荒，年年椒奠湿中堂。迩来父子争天下，不信人间有让王。

张咏：至德本无名，宣尼以此评。能将天下让，知有圣人生。南国奔方远，西山道始亨。英灵岂不在，千古暮〔碧〕江横。

蒋堂：泰伯何为者，不以身为身。逊避天下位，奔走句吴滨。隐德照〔昭〕来世，遗祀传斯民。吁此廉让国，阁生廉让人。

＊

龚颐正作《迎享送神辞三章》云：

翼翼兮新宫，兰栭兮枅桂。祥氛总总兮，高灵下队。

君视八弦兮。昔何殊于弃屣。今复何有兮，一席之握。惠我吴人兮，曷日（以）弭。

于（嗟）君来兮，我心则喜。君来不来兮，我忘食事。［迎神］。

登歌兮堂上，屡舞兮堂下。

君来享兮清酤，溪毛陆离兮筐宫。

莼鲫芳鲜兮，亦有肥狞。君不来兮，使我心苦。［享神。］

车兮载旃，舟兮扬帆。

鼓咽咽兮君当还，君肯来兮尚盘桓。

我心荣荣兮其无端，君不我留兮，下土嚣烦。

福我吴人兮，无疾与患。千秋万岁兮，歌至德以何言。［送神。］

吴王夫差庙，今村落间有之，旧庙无考。《鉴诫录》云：世传此庙拆姑苏台木创成。唐陈羽秀才尝题夫差庙，时人谓之题破此庙。

＊

陈羽：

姑苏台畔千年木，刻作夫差庙襄神。

幡盖寂寥尘十满，不知箫鼓乐何人。

张咏：

由来邪正是安危，不信忠良任伯嚭。

自古家家有容冶，何须亡国殢西施。

伍员庙，在胥口胥山之上。盖自员死后，吴人即立此庙。乾道问复修之，规制犹陋。盘门里又有员庙，即双庙是也。

＊

梁简文帝：

立国资孝本，循忠全令名。舟裹多奇计，芦中复吐诚。

偃月交吴舰，鱼丽入楚兵。九功推妙算，干载籍余声。

洪涛犹鼓怒，灵庙尚凄清。行潦承椒奠，宫悬杂凤笙。

无劳晋后璧，讵用楚臣缨。密树临寒水，疏扉望远城。

窗寒野雾入，衣帐积苔生。惟有三育〔春〕乌，敛翅时逢迎。

张咏：

胥也应无憾，至哉忠孝门。生能酬楚怨，死（可）报吴恩。

直气海涛在，片心江月存。悠悠当日者，千载祗〔泣〕惭魂。

杨备：

出境鞭尸报父仇，吴兵勇锐越兵忧。

忠魂怨气江云在，日见炉香烟上浮。

南双庙，在盘门里城之西隅。二庙：左英烈王伍员也；右福顺王隋陈果〔杲〕仁也。果〔杲〕仁又称武烈帝。或云：五代初，常、润尚属淮南，仁果〔杲〕庙在常、润间。钱氏得常、润，遂移庙于苏。按《吴志》：孙权既称奠号，谧坚曰武烈皇帝，帝号与仁果〔杲〕同。况坚墓，《西〔吴〕地记》谓在城南二里许，去盘门密迩。疑此庙恐是祠坚尔。建中靖国中，太守吴伯举重修。是时蔡京自翰长罢，过吴门，为作记，并书题。

＊

《记》曰：

今天子即位元年，爱重黎庶，慎柬牧守。诏以左史吴公为直秘阁、知苏州。公至期岁，政化大洽，奸盗屏斥。牒讼疏简，民用康靖。公曰：噫嘻！先成民而后致力于神，古之善经也。今俗且治矣，其录境内神祠废坏者，以公帑所余毕修之。使安定休正〔止〕，无有祟厉为吾民忧。吏白：城西南隅有旧庙二，荒陊当完。按《图经》暨州县版祝所称，一为永昌武大王，一为福顺贤德王。而邦人由闾阎市井及学士大夫，自昔相传，皆以为伍子胥庙。岁时祭享甚盛，杂然同辞，莫可夺也。或言故隋将陈果〔杲〕仁，尝以阴兵助钱氏，伐淮寇有功。钱氏崇报之，请于梁朝，封福顺王。又使诸郡皆为建庙，则福顺之号，为果〔杲〕仁无疑。至永昌之称，杳邈不可稽考，不知为何时人？今邦人独以子胥之故，愿众私出力，以卒营缮。协谋齐虑，鸠工类材，填郛溢郭。奔走相属，惟恐其后。故月不更朔，而庙已告新。今或称号仍旧，殆恐无以妥子胥之灵而失邦人。所以完庙本意，敢以为请。公曰：然，昔吴濒海建国，恃水作险。内虞泛滥，外阙守御。蛙龟之与渚，而鱼鳖之与居。肇自子胥，相上味水，筑置城郭。实仓麇，治兵库，辟门二八，以象风卦。始能启塞有时，疏导无壅。除昏垫荡析之虞，而存抱关击柝之警。更祀几百，历载逾千。其城域门号，至今因之而不变。是子胥尝〔常〕能安吾民也。不顾小义，卒雪大耻。勇于纳谏，以至殁身。二者皆人之所难。昔日之不死，盖以为吾父。今日之死，盖以为吾君。由前足以教人之为孝，由后足以教人之为忠。忠孝之迹，昭著前史，殊尤卓绝。震暴耳目，匹夫匹妇可以与知。及其久也，宜胥化焉。故后汉太守麋豹，按行属城，问风俗所尚？其功曹唐景曰：处家无不孝之子，立朝无不忠之臣。傥非渐渍余风，被服成俗，畴能臻此哉。是子胥尝〔常〕能教吾民也。既能安之，又能教之。由父传子，由于传孙。绵绵联联，以至今日，厥德茂矣。宜当血食此地，而庙貌不立于城阈。乃至斯民凭假它祠，以崇敬奉此。殆畴昔守职者之阙，吾敢不勉。

《祭法》曰：法施于民则祀之，以死勤事则祀之，以劳定国则祀之，非此族也，不在把典。今福顺虽有功，异代事迹仅存，民弗敬慕，盖托子胥获享不替。而武氏名字功德，阙然堙灭，无所考证。使子胥不忘斯民，实鉴临之，则武亦安敢正宁而飨也。礼固有以义起者，吾将请于天子，冀正英烈之号，以嘉庙额，而用丕承民志，殆或可乎？武林元时敏曰：好恶靡常，莫能自克，惟民为然。古之君子，因民所好之善而导之，反民所好之非而禁之。好恶得正，而其治成矣。郑人欲祀伯，有子产从而封焉。邺人欲祭河伯，西门豹从而禁焉。二子岂异意哉，顾民好恶有当否也。

今吾民愿祀子胥甚勤，是知有功之不可忘，而忠孝之可劝也。因而导之，使成于善。此所谓不严而治者，顾岂俗吏之所能为耶？今公一举废事，而顺于民，安于神，又足为天下之劝。三善备矣，不可不书也。于是乎书。

建中靖国元年十二月二十二日记。

春申君庙，在子城内西南隅，即城隍神庙也。

＊

《新庙记》云：

蝤轩莅郡，十有一月矣。猥以薄材，谬承重寄。自淮服半刺，超为江南方伯。郡领二十，地亘五千。皇皇者华，几惭辉道；兢兢其志，常诫饮冰。周爰咨询，申命行事。损以惩忿窒欲，益以改过迁善。豺狼拥路，埋轮以逐之。骐骥伏栀，揽辔以骋之。宣王化而尽觉风行，安心而不知日用。宽猛相济，威恩兼洽。长吏肃警，疆土义宁。日月其除，冰霜再履。始也，务不暇给。今也，处有余闲。别祈神仙，获岁丰稔。乘公堂之宴，纵灵庙之游。城不复隍，树先禁伐。陬荒以毁，梁木小而摧。乃喟然叹曰：神必依人，人兹望福。依无所据，福安来哉。

昔越践灭吴，楚威灭越。考烈王继立，春申君登相。封江东之巨县，城吴墟为大都。专主威权，救国灾患。与赵、魏为四公子，招宾旅有三千人。挤聘使之玳簪，夸上客之珠履。王久无似〔嗣〕，君方患之。琐兮李园，托其女弟。既歆然而有妊，遂秘之以献王。王乃殂落，子为君主。毋望之人靡信，毋望〔无妄〕之祸遄兴。舍人其亡，死士常侦。棘门之下，蒿里相催。天乎天乎！胡宁忍此。令尹多居郢国，假君〔恒〕守吴宫。鸟焚其巢，何笑号之先后；蛟没其舳，系父子之沉埋。夷尽其家，贼园之故。一朝冀将灭口，千古犹为痛心。今邦牧所居，使臣所理。故宫之内，故事备闻。于是大葺堂庭，广修偶像。春申君正阳而坐，朱英配飨其侧。假君西厢视事，上客东室齐班。李园死士，庚方授戮。仆夫闲骏，辰位呈形。大雪久冤之魂，更申如在之敬。家属穆穆，展哀荣也。仪街肃肃，振威名也。巨木拥肿而皆古，小栽青葱而悉新。总之一门，是谓神府。宜正名于黄相，削讹议于城隍。昔韩整守吴，创吴伯之庙。太史适楚，壮楚相之宫。余固兼之，言可则也。神有新宇，亨〔享〕之落之。人有贞石，追之琢之。我躬披文，纪之告之。君宜密应，祐之福之。

初，余之拜命也。表授广陵纠曹张颐、兵曹苏相为判官，安喜尉李岗为支使。同郡旧知，精明深识。异途新阁，历落瑰材。三人冀有我师，四牡慎行尔职。钦刷往贤之耻，叹垂后昆之裕。长史宋尚，主臣余庆，祐岳良能。司士杨彦琮，每忧司存，实称佳吏。预乎作庙翼翼，观乎降神欣欣。咸亦相因，斯焉附出。

唐天宝单阏岁除日，中散大夫、守吴郡太守兼江南道采访处置使、柱国天水赵居贞记。

郁史君庙，在太湖冲山中。

圣姑庙，在洞庭。晋王彪二女，相继卒。民以为灵而祀之。《纪闻》石，唐人记洞庭山圣姑祠庙云：《吴志》，姑姓李氏，有道术，能履水行。其夫杀之，自死。至唐中叶，几七百年，颜貌如生，俨然侧卧。远近祈祷者，心至则能到庙。心若不至，风回其船，无得达者。今每一日〔日一〕沐浴，为除爪甲，傅妆粉。形质柔弱，只如熟睡。盖得道者欤？《辨疑志》云：唐大历中，吴郡太湖洞庭山中，有升姑寺，有升姑庙，其棺柩在庙中。俗传，姑死已数百年，其貌如生。远近求赛，岁献衣服、妆粉不绝，人有欲观者，其巫秘密不可。云：开即有风雨之变。村闾敬事，无敢窃窥者。巫又云：有见者，衣装俨然，一如生人。有李七郎，荒狂不惧程法，率奴客启棺观之，唯朽骨髑髅而已，亦无风雨之变。二说今皆无考，姑存旧传云。

＊

皮日休：

洛神有灵逸，古庙临空渚。暴雨驳丹青，荒萝绕梁稆。

野风旋芝盖，饥乌街椒糈。寂寂落枫花，时时斗鼯鼠。

常云三五夕，尽会妍神侣。月下留紫姑，霜中召青女。

俄然响环佩，倏尔鸣机杼。乐至有闻时，香来无定处。

目瞪如有待，魂断空无语。云雨竟不生，留情在何处。

＊

陆龟蒙：

渺渺洞庭水，盈盈芳屿神。因知古佳丽，不独湘夫人。

流苏荡遥吹，斜岭生轻尘。蜀彩驳霞碎，吴销盘露匀。

可怜飞燕姿，合是乘鸾宾。坐想雨烟夕，兼之花草春。

空登油壁车，窈窕谁相亲。好赠玉条税，堪携紫纶巾。

殷勤拨香池，重荐汀洲蘋。明朝动兰楫，不翅星河津。

灵祐〔姑〕庙即慧感显祐善利夫人庙，在能仁寺内。夫人陆氏，梁街尉卿僧瓒之女。僧瓒舍宅焉寺，夫人就居之，是为重玄寺。寺（僧）祀夫人为伽蓝，神号圣姑。元符元年，郡大旱。通判祝安上摄郡，祷而应。以其事辟，锡封慧感夫人。郡人奔凑，致祷相与，社而稷之。阖境祠庙，莫能尚也。其节次加封及始末灵感之迹，具诸记中。

＊

《碑阴记》：

元符元年，岁在戊寅夏，吴中大旱。遍祷群祀，略无应者。是岁高田不获，人多暍死。负贩之民，皆舍其业，而以售水自资。涉冬，至二年春夏之交，舟车益不通，百货涌贵。城中沟浍堙淤，发为疫气。通判军州事、朝请郎祝公，适领郡事。乃用故事，早暮分祷于所宜祀者。一日会承天寺，客言：此乃梁街尉卿陆僧瓒，舍其第为之，昔号广德重玄寺。陆卿有女子不嫁，经营其事。既死，祠于寺之东庑。

开宝中，吴越忠懿王朝京师，道出吴江，大风几覆舟。见女子拯之，自言重玄寺之神也。本国加封号感应圣姑，今里中事之甚敬。公闻即谒，且言明日致祷。既归，宿斋于厅事，举家沐浴蔬食，相约得雨而后复膳。黎明，躬至祠下，再拜而言曰：“郡承连年之旱，流亡疾诊，相乘而作。农事失时，岁且大饥。虽某有罪，获戾不逃。然将为国家之忧，神其哀之。能即致雨，尚可救也。屏息听命。”寺僧献兆曰：

“神告即雨。”众甚不然。怃然而退，憩于斋堂。左右告曰：“天油然作云矣。”未及命驾，注雨应至。老幼欢呼于道，至有不忍以簦笠自庇者。即日盈尺，阖境告足。白尔有请必应，如取所寄。邦人无复水旱之忧，岁大有年。乃具事白于外台，使者以闻。诏书褒美，特封慧感夫人，秩视公侯，列于典祠。按陆氏得姓于齐宣王之少子。

至汉有字伯元者，仕为吴令，迁豫章都尉。既卒，吴人思之。迎其丧，葬于胥屏亭，子孙遂家焉。伯元生襄贲令盱，眙盱生本州从事鸿，鸿生渤海太守建，建生本州从事晔，晔生御史中丞京兆尹璜，璜生弘农都尉文，文生亲，亲生颍川太守尚书令闳，闳生桓，桓生扬州别驾续，续生褒，褒生吴城门校尉纡，纡生九江都尉、太学博士骏，骏生选，选生尚书瑁，瑁生颖，颖生海隅令濯，濯生汉公，汉公生冽，冽生本郡从事元之，元之生高平相员外散骑常侍英，英生晋侍中太尉、兴平康伯玩，玩生五兵尚书侍中始，始生秘书监侍中万载，万载生末东阳太守子真，子真牛齐南兖州刺史惠晓，惠晓生梁太常卿倕，任生街尉君。凡二十八世，冠冕不绝，皆有才德，名在史册。

自兴平康伯至秘书监，父于兄弟，五世内侍，嘉祥积庆。挺生夫人。惟夫人：其生也，精修正洁，人清净海。其殁也，通于神明，有感斯应。故能致朝廷报称之礼甚厚。既以诏书刻于行，将求老于文学之士为之记，以傅不朽。搢绅耆老，且请摭其概于碑阴。乃为之叙云：戊尝闻朝请公元祐间以奉议郎知稿城。雨暴滹沱河，水盛漂泛。林木室卢，蔽川而下。水及城门雉堞，凛然将决，老弱皇恐奔溃。调急夫，督水工，雨且不止，人无所施其力。公乃朝服，涉泞立于堤上，鞠躬申祷，水溢堤坏，相去数尺。吏民救止，公坚立不动。以笏叩头，愿以身任责。于是雨小止，水波稍回，河流遂复。其所溃陷之地，明日复为平陆如故。使者方欲言诸朝，会公秩满请罢，遂已。北方之人，至今能道其详。惟公忧国爱民，所至以诚心格物如此。是可书也，故附于左。

元符三年，岁次庚辰秋八月乙未朔十日甲辰，布衣林戊记。

天王堂

在子城西北隅。虽一小庙，盖古屋也。建炎狄难，盈城宫室，悉为煨烬。惟郡南觉报小寺，以旁酋营幕所寓，不及毁。而此堂归然独存，郡人至今敬之。







吴郡志卷第十三


祠庙下

包山庙，在吴县西南一百里。

土山卜将军庙，在昆山县。顷于山下菜圃朱四家得断碑云：“唐卜府君墓，府君讳真。”碑字虽漫漶多阙，文尚可辨。然无将军之号。

三高祠，在吴江县垂虹桥南，即王氏腥庵之雪滩也。昔堂在垂虹南圯，极偏仄。乾道三年，县令赵伯虚徙之雪滩。三高者：范蠡、张翰、陆龟蒙也。此祠人境俱胜，名闻天下。

＊

祝镒《三高祠记》：

《易》称知几其神乎。君子见几而作，不俟终日，须之则后矣。是维成功之下，不可以久居；亡道之人，不可与久处；兵乱之世，不可以苟仕。知斯三者，则知几矣。迟之其殆危乎！昔者越相范君，既苦身戮力，与勾践深谋逾二十年。灭吴霸越，用复会稽之耻。谓大功之下，难以久居。暨还返国，遽书谢王去之。乘轻舟，浮五湖，莫知其所终极。而大夫种，沈吟不时决，卒用诛死。厥后七百有余岁，晋有张季鹰，自吴入洛。方时，齐王（冏）专朝怙已。署君东曹掾，君知其不终，难与独处。慨千里之羁宦，临秋风而长怀。托兴菰鲈，促驾告归。无何冏败。又后五百有余岁，唐有陆鲁望。当咸通、乾符世，寇乱方殷，隐身自放。扁舟蓬席，修然笠泽、甫里间，时号江湖散人。辟署无所从，征命无所答。优游自终，竟全乱世。如三先生，可谓知几君子哉。虽地异时殊，默语不同。然其去自全，咸遂其高嫩均也。吴江邑地，濒带具区。旧有长桥，横绝江湖之间。修槛浮梁，植立干柱。电埏濎滢，蜿如长虹。巨浸浮空，涵泳星日。包山、洞庭，如在天外。风帆岛树，灭没烟际。东西行者，以为三吴游观之伟。好事者又写鸱夷子皮之像，配以江东步兵、甫里先生，立祠桥梁之上，榜曰“三尚”。盖其平生所游居也，贞风素烈，尚凛然湖山，可想闻而概见。

岁庚申秋七月初吉，括苍祝镒与大梁人赵九龄，置酒桥亭，悲歌望远，举觞骊江。慷慨言曰：去危即安，夫人而愿之。然皆反焉者，何哉？知几者鲜也。虽并世同交如大夫种，功非不多也。顾常侍，材非不周也。鹿门子，学非不挟〔瞻〕也。或死忧而（受）辱，何也？居成功，处亡道，仕乱世，龟勉畏去。奈何乎识之卑也，知几远矣。惟鸱夷子，道大功宏，百世师仰。而张、陆二子，羸然山泽之臞像，而配之几不伦矣。岂不曰：亟隐亟去，身名俱全，以是为同。曰三高云者，岂且异称哉。后之君子，苟宠禄之是耽。发机之祸，忽忘不戒。闻三高之风，仰三高之像，庶少警乎。不然，涉斯流也，登斯梁也，其无愧乎？后将有悔乎，其无悔乎？始桥之置，于庆历岁中。建炎初载，胡寇南牧，并及祠宇，火之无余。

后六年，当绍兴癸丑岁，今吴郡杨君同与今御史单父祝君师龙为邑尉，盖因其废址，实创而新之，复立祠如故云。谨记。

＊

范成大《三高祠记》：

乾道三年二月，吴江县新作三高祠成。三高者，越上将军姓范氏，是为鸱夷子皮。晋大司马东曹掾姓张氏，是为江东步兵。唐赠右补阙，姓陆氏，是为甫里先生。三君生不并世，而鸱夷子皮，又尝一用人之国，功大名显而去之。季鹰、鲁望，萧然臞儒。使有为于当年，其所成就，固不可喻度。要皆以得道见微，脱屣天刑。清风峻节，相望于松江太湖之上，故天下同高之。而吴江之人，独私得奉当日，以夸于四方。若曰，此吾东家丘云尔。邑大夫趟伯卢〔虚〕，以故祠倡陋，将改作。乡老王份献其地雪滩，乃筑堂其上。告迁而奠焉。且属石湖范成大为之辞。噫！不有君子，其能国乎？今乃自放寂寞之滨，掉头而弗颤。人又从而以为高，此岂盛际之所愿哉。后之人高三君之风，而迹其所以去。为世道计者，可以惧矣。至于豪杰之士，或肆志乎轩冕，宴安留连。卒悔于后者，亦将有感于斯堂。而成人何足以述之？然屈平既从彭咸，而桂丛之赋，犹招隐士。疑若隐处林薄，不死而仙。况如三君，蝉蜕溷浊，得全于天者。尝试倚楹而望，水光浮天，云日浮上，风帆烟蓬，飘忽晦明，意必往来其间。成大亦何足以见之，姑效小山作歌三章以招焉。遂从而歌之曰：若有人兮扁舟，抚湖海兮远游。众芳媚兮高丘，忽独君兮不可留。长风积兮浪波白，荡摇空明兮南极一色。镜万里兮鞭鱼龙，列星剡剡兮其下孤蓬〔篷〕。眇顾怀兮斯路，与凉月兮人沧浦。战争蜗角兮昨梦，一笑水云得意兮垂虹。可以仪棹仙之人兮寿无期，乐哉垂虹兮去复来。载歌曰：若有人兮横大江，秋风起兮归故乡。鸿冥飞兮白鸥舞，吴波鳞鳞兮而在下，嗟人胡为兮天地四方，美无度兮吾之土。脍修鲈兮雪霏，登菰莼兮笔之。水仙缤兮胥命〔命胥〕，君可望兮不可追。俯倒景兮挥碧寥，娱燕息兮江之皋。缘蘋堂兮庑杜若，一杯之酒兮我为君酌。又歌曰：

若有人兮，北江之渚，披云而曦兮顾〔颊〕烟雨。菊莎兮杞棘，岁畹晚晚兮何以续君食。仙〔偭〕五鼎兮腥腐，羞三泉兮终古。千秋风露兮归来故墟，月明无人兮苍古与语。牛宫洳兮生蒲荷，潮西东兮下田一波。访南泾兮邻曲，山川良是兮丘珑多稼。九畹兮今其刈，聊舂容兮兹里。是岁六月既望，书遗邑人，使习以侑祠，伯卢〔虚〕请遂以为记。

＊

程俱《三高堂诗序》：

虫墓位越相，禄万钟，去之如涕唾。则后世角毛铢之得，冒坎擭而不省者，可以少沮，翰进退无必，随时而保身。则出处之意，得托菰鲈以示好，又何深哉。龟蒙江湖一匹夫，然于其不合，（视）亭势位无加也。其交如皮日休，终见（污）于贼巢。彼独挺然玉峙，无一衅可指摘。与夫攫。金挟炭之夫，盖万万矣，夫左手据图籍，右刃掠其吭，虽冥蠢不为也。揣是而求之，轻重得矣。然世固有抱利权，逐势位，死不反顾，为天下僇笑者，几何人哉？其于轻重（之）思，是又出冥蠢者之下也。然则是三子者，祠而旌之，（固〕可以训。元符二年，吴江（既）立三子者像。明年三月甲子，安于祠堂，令（与）僚佐拜而奠之。某谓（俗）奔竞久矣，冀得守道自重，确乎不可拔。足以风百里而驱天下者，将矫浮俗而归之，庶几清节之为贵。无〔岂〕望之而未见，抑有之而末闻邪？今居是邑，仰三子之志意。其知时而退，不迷于出处之道，盖君子之所悦闻也。凡我同志，其系之以诗。

＊

李华《鸱夷子皮赞》：

龙蟠幽谷，非时则伏。蝉蜕高枝，饮露而飞。

进如风行，退若云归。冥冥其几，赫赫其归。

于粤霸兴，强吴荡夷。功成不居，先生得之。

苏轼《书三贤画诗》：

谁将射御教吴儿，长笑申公为夏姬。

却遣姑苏有麋鹿，更怜夫子得西施。右范蠡。

浮世功劳食与眠，季鹰真得水中仙。

不须更说知几早，直为鲈鱼也自贤。右张翰。

千首文章二顷田，囊中未有一钱看。

却因养得能言鸭，惊破王孙金弹丸。右陆龟蒙。

焕灵庙，在常熟县破山。唐咸通中所建龙堂也。本朝政和二年，赐今额。五年，加赐宣惠侯。

＊

《笼堂记》：

礼，山林、川谷、丘陵，能生云，为风雨，见怪物，皆曰神。若然者，龙亦能为风雨，见怪物，则其泽之在民厚矣。神而祀之，又宜矣。常熟，泽国也。风雨怪物，日作于民。有在其地者，苟祀之，至被其利。汜之不至，民受其祸。汝南周君为令之初年，夏且旱，萦其神于破山之上，果雨以应。君曰：受其赐，徒萦以报，不可也。于是命工以土木介〔肖〕其像，为室以荫之。著之于典，用洁其汜。于是风雨时，怪物止，水早不为厉，连岁以穰。其神之泽乎，君之祀乎？凡雩者，《春秋》之道皆书之，勤民之祀也。君为其祠已，乞文其事。日休嘉其为志在民，故从之。

咸通十三年二月十九日，前摄岭南东道节度巡官、试秘书省校书郎皮日休记。

＊

《新建焕灵宣惠侯庙记》：

政和二年，漕台以常熟龙祠祈祷感应之实问于朝。越明年，制曰可。宜赐焕灵庙为额。邑人以爵号未崇，无以昭神贶。后二年，县以状列于府，府言于部〔郡〕刺史，遂复保奏焉。制曰可，特封宣惠侯。于是县大夫率佐官只奉休命，宣于祠下。而邑之士女云集，将退，咸告丞鲁詹曰：侯之庙宇，君与县大夫谋之。侯之封秩，君与县大夫请之。今堂宇将毕，而纶诰适班，盍记之以侈其事？惟侯之祠，旧在破山兴福之涧上。父老相传，其诞育之异，肇自梁武之初。我宋龙兴，妙选守令，为民师帅。

太平兴国中，蒋侯文惮来宰是邑，距天监几五百岁矣。时积潦泛涨，躬于侯。不移晷，云敛而霁，岁则大获。乃迎侯与圣母之像，归于顶山寿圣之西偏。是日白龙示见，盘旋冢上。彩云之瑞，耀山间。迄今又几一百有四十载矣，邑人乃相与作庙于山腰龙池之上，侯之先垄在焉。经历若是之久，始克成兹。岂偶然哉。佳城峨峨，方沼艳艳。峰峦叠秀，回抱如翼。长江浩荡，沃野曼衍。左则福岭、狼岩，右则虎丘、昆玉。遥岑寸碧，列岫横翠。云烟之祥，疑在仙岛。气象之伟，实冠吴中。观侯之初以神力迁葬，而阴阳家流，咸谓胜地。今新庙奕奕，实下瞰焉。庸讵知其非侯之意哉。政和五年十一月庚辰既望，侯之告下。十二月朔，庙前后殿成。若门墉廊庑，盖将有待于来者焉。

政和五年十一月日，文林郎、知平江府常熟县丞鲁詹撰。

东岳庙，在常熟县福山镇。

＊

《重修岳庙记》：

维我宋真宗皇帝，东幸泰山，告功于天。大修封惮，礼泰山之仲。显册褒嘉，位号崇隆。得非卫社稷，福生灵，运功烈于冥冥之际，宜有所报称欤？是故四方万里，不以道涂为劳，注奉祠事。往往规模岱岳，立为别庙，多矣，然未有盛于姑苏之福山也。福山庙，经始于至和之中，垂六十年。楼殿门廊，并诸从舍，巍然而轮奂。江淮闽粤，水浮陆行者，各自其所有，以效岁时来享之诚。上祝天子万寿，且以祈丰年。以后保其家，凡有求必祷焉。率以类至，号曰会社。箫鼓之音，相属于道，不知几千万人，不及之乎太山，则之福山焉。福山临江海上，归焉蓊郁，冈峦环回，殆亦胜地。父老云：肇祀之口，有幅画乘潮水至，乃岳神像也。居民得之，钦事而加信焉。山初号覆釜，盖因其形似。后易名福山，庙据其上。遂为远迩祈福之地。政偶然哉。

政和七年八月乙亥，乡贡进士昆山魏邦哲记。

阳山灵济庙，在澄照寺傍，白龙母庙也。无碑碣可考。有僧祖照者，以父老相阵，述其事于壁云：东晋隆安中，山下居民缪氏，家有女，及笄出行。风雨暴至，天地陡暗，避于今所谓龙塘之侧。俄有一白衣老人，语女曰：“氏族焉谁，居何所？”女答姓缪。指山之西曰：“我家舍于阳山三峰之下，家有父母。”老人曰：“天色如此，吾无所归。欲假馆，待旦而前，可乎？”女曰：“当告父母。”老人强之再三，遂首肯。语竞，遽失老人所在。女归有妊，父母恶之。逐出，丐食邻里。明年三月十八日，至今所谓龙冢之上，产一肉块。居民怪之，惊弃水中。倏焉，块破化而为龙。夭矫母前，若有所告，其母惊绝于地。即有风雨雷电，飞沙折木，咫尺不辨人物之异。既开霁，但见白龙升腾而去。众乃厚葬其母，自后累降巫语，始祠之于山巅。而雨阳失候，祈祷必应。太平兴国问，建庙于山南曹巷。

熙宁九年，迁于澄照寺之东隅。建炎间，主僧觉明复一新之。相传龙子分职潇湘，每岁是日，必归山间。风雨凄冷，人以为龙子诞日云。过是，山中方有春意。其去也，或变怪之状，见于云间。

绍兴十九年六月某日，犇云叆叇，起于是山。俄顷，盲风骤雨大作。龙自郡城过，卷去女墙数百丈。居人余氏家小亭，吸入云中。及有负贩者，被吸复堕，而无伤焉。又云：昔有白须老人，至镇江江步买船。自云后〔从〕长沙来，与船人钱十千，先付五千，余钱约至苏州阳山看亲处还。登舟，即令篙工悉睡，日暮抵许市〔浒墅〕上岸去，盖已三百六十里矣。舟人至山下寻觅，值风雨大作，避于庙中。于像前得钱五千，方悟神龙之归，乃以钱设供僧，辞谢而去。比岁，祈龙母屡应。大吏以闻，绍兴二十九年四月，诏赐灵济庙为额。

乾道四年。告下，封显应夫人。

灵济庙，在府东南，旧五龙堂也。淳熙十年秋，大旱。郡守耿秉，即设厅作祈雨道场，设行雨龙王位于东西序。有蜥蜴见于香案果钉之上，蜿蜒不去，终日云阁，秉以杯交祈之，若有灵异，已而大雨三日。具以事闻，诏赐灵济庙焉额。

＊

甫里庙，甫里在长洲县东南五十里。乡人祠陆龟蒙于此，至今不废。

＊

黄姑庙，在昆山县东二〔三〕十六里。地名黄姑，父老相传，尝有牵牛织女星精降焉。女以金篦划河，河水涌溢，今村西有百沸河。乡人异之，为立祠。旧列牛、女二像，后人去牵牛，独祠织女，祷祈有应。岁七夕，乡人醵集庙下占事，无毫厘差。旧有庙记，今亡之。案《荆楚岁时记》：牵牛谓之河鼓，后人讹焉黄姑。然《古乐府》有云：“黄姑织女时相见。”李太白诗：“黄姑与织女，相去不盈尺。”则指牵牛为黄姑。李后主诗乃云：“迢迢牵牛星，杳在河之阳。粲粲黄姑女，耿耿遥相望。”又以织女为黄姑。事久愈讹矣。







吴郡志卷第十四


园亭

晋辟疆园，自西晋以来传之。池馆林泉之胜，号吴中第一。辟疆，姓顾氏。晋唐人题咏甚多。陆羽诗云：“辟疆旧林园，怪石纷相向。”陆龟蒙云：“吴之辟疆园，在昔胜概敌。”皮日休云：“更葺园中景，应为顾辟疆。”本朝张伯玉云：“于公门馆辟疆园，放荡襟怀水石间。”今莫知遗迹所在。考龟蒙之诗，则在唐为任晦园亭，今任园亦不可考矣。

唐褚家林亭，《松陵集倡和》云，在震泽之西。皮日休诗云：“茂苑楼台低褴外，太湖鱼乌彻池中。”当在松江之傍也。今吴中褚姓尚多，亦有登进士科者。

任晦园池，晦尝为泾县尉，归吴作圃，为时所称。皮日休云：“有深林曲沼，危亭幽〔砌〕物。”陆龟蒙诗云：“吴之辟疆园，在昔胜概敌。不知佳景在，尽付任君宅。”盖任晦得顾辟疆旧园以为宅也。

＊

皮日休《任晦园亭》：

任君恣高放，斯道能寡阁。一宅闲林泉，终身远嚣杂。

尝闻佐浩穰，散性多儑傝。欻尔解其绶，遗之如弃鞭。

归来乡党内，却与亲朋洽。开溪未让丁，列第方称甲。

人门约百步，古木声霎霎。广槛小山欹，斜廊怪石夹。

白莲倚澜〔栏〕楯，翠鸟缘帘押。地势似五泻，岩形若三峡。

猿眠但腽肭，凫食时睫唼。拨荇下文竿，结藤萦桂楫。

门留医树客，壁倚栽花锸。度岁止褐衣，经旬唯白岭。

多君方闭户，顾我能倒屦。请题在茅栋，留坐于石榻。

魂从清景逼，衣任烟霞裛。阶墀龟任上，枕席鸥方狎。

沼似颇黎镜，当中见鱼眨。杯杓悉杉瘤，盘筵尽荷叶。

闲斟不置罚，闲弈无争劫。闲日不整冠，闲风无用笔。

以斯为思虑，吾道宁疲莆。衮衣竞缝繀糸粲（璀璨〕，鼓吹争鞺鞈〔鞈〕。

欲者解挤排，诟者能诂摄。权豪暂翻覆，刑祸相填压。

此时一圭实，不肯饶阊阖。有第可栖息，有书可渔猎。

吾欲与任君，终身以靳惬。

＊

陆龟蒙：

吴之辟疆园，在昔胜概敌。前闻富修竹，后说纷怪石。

风烟惨无主，载祀将六百。草色与行人，谁能问遗迹。

不知清景在，尽付任君宅。却是五湖光，偷来傍檐际。

出门向城路，车马声辎铄。入门望亭隈，水木气岑寂。

攀墙绕曲岸，势似行无极。十步一危梁，乍疑当绝壁。

池容淡而古，树意苍然僻。鱼惊尾半红，乌下衣全碧。

斜来岛屿隐，恍若潇湘隔。雨静挂残丝，烟消有余脉。

竭来佳公子，摆落名利役。虽得禄代耕，颇爱巾随策。

秋笼支遁鹤，夜榻戴颙客。说史足为师，谭惮差作伯。

君多鹿门思，列此情便适。偶荫桂堪帷，纵吟苔可席。

顾余真任涎，雅遂中心获。但喜醉还醒，岂知玄尚白。

甘闲在鸡口，不贵封龙额。即此自怡神，何劳谢公屐。

沧浪亭，在郡学之南。积水弥数十亩，傍有小山，尚下曲折，与水相萦带。《石林诗话》以为钱氏时，广陵王元了池馆。或云其近戚中吴军节度使孙承祐所作。既积土为山，因以潴水。庆历间，苏舜钦子美得之，傍水作亭日“沧浪”。欧阳文忠公诗云：“清风明月本无价，可惜只卖四万钱。”沧浪之名始著。子美死，屡易主，后为章申公家所有。广其故地为大阁，又为堂山上。亭北跨水，有名洞山者，章氏并得之。既除地，发其下，皆嵌空大石。人以为广陵王时所藏，益以增累其隙。两山相对，遂为一时雄观。建炎狄难，归韩薪王家。

＊

苏舜钦《沧浪亭记》：

予以罪废，无所归。扁舟南游，旅于吴中。始僦舍以处，时盛夏丞燠，土居皆褊狭，不能出气。思得高爽虚辟之地，以舒所怀，不可得也。一日，过郡学东，顾草树郁然，崇阜广水，不类乎城中。并水得微径，于杂花修竹之间。东趋数百步，有弃地，纵广函五六十寻。三向皆水也。杠之南，其地益阔。旁无民居，左右皆林木相亏蔽。访诸旧老，云：钱氏有国，近戚孙承祐之池馆也。坳隆胜蛰〔慨〕遗意尚存。予爱而徘徊，遂以钱四万得之。构亭北砖，号“沧浪”焉。前竹后水，水之阳，又竹无穷极。澄川翠干，光影会阁于户轩之间，尤与风月为相宜。予时榜小舟，幅巾以往。至则洒然忘归，觞而浩歌，踞而仰笑，野老不至，鱼乌共乐。形骸既适，则神不烦。观听无邪，则道以明。返思向之汩汩荣辱之场，日与锱铢利害相磨戛，隔此真趣，不亦鄙哉！噫，人固动物，情横于内而性伏，必外寓于物而后遣。寓久则溺，以为当然。非胜是而易之，则悲而不开。唯仕宦溺人为至深，古之才哲君子，有一失而至于死者，多矣。是未知所以自胜之道。予既废而获斯境，安于冲旷，不与众驱。因之复能兑乎内外失得之源，沃然有得。笑闵万古，尚未能忘其所寓。自用是〔记〕以为胜焉。

＊

舜钦《沧浪诗》：

一径抱幽山，居然城市间。

高轩面曲水，修竹慰愁颜。

迹与豺狼远，心随鱼乌闲。

吾甘老此境，无暇事机关。

《沧浪观鱼》：

瑟瑟清波见戏鳞，浮沈追逐巧相亲，

我嗟不及群鱼乐，虚作人间半世人。

《沧浪静吟》：

独远虚亭步石证。静中情味世无双。

山蝉带响穿疏户，野蔓盘青入破窗。

二子逢时犹死饿。三闾遭逐便沈江。

我今饱食高眠外，唯恨澄醪不满缸。

《沧浪怀友》：

沧浪独步亦无惊，聊上危台四望中。

秋色人林纡黯淡，日光穿竹翠玲珑。

酒徒漂落风前燕，诗社凋零霜后桐。

君又暂来还径往，醉吟谁复伴衰翁。

《独步》：

花枝低欹草色齐，不可骑入步时〔自〕宜。

时时携酒只独往，醉倒唯有齐风知。

又《初晴游》：

雨夜连明春水生，矫云浓澹弄微晴。

帘虚日薄花竹静，时有乳鸠相对呜。

＊

欧阳修：

于美寄我沧浪吟，邀我共赋沧浪篇。沧浪有景不可到，使我东望心悠然。

荒湾野水汽象古，高林翠阜相问环。新篁拙笋添夏景，老枿乱发争春妍。

水禽闲暇事高格，山乌日夕相啾喧。不知此地几兴废。仰视乔木皆苍烟。

堪嗟人烟到不远，虽有来路曾无缘。穷奇极怪谁似子，搜索幽隐探神仙。

初寻一径人蒙密，豁兑异境无穷逞。风高月白最宜夜，一片莹净铺琼田。

清光不辨水与月，但见空碧涵椭涟。清风明月本无价，可惜只卖四万钱。

又疑此境天乞与，壮士憔悴天应怜。鸱夷古亦有独往，江湖波涛渺翻天。

崎岖世路欲脱去，反以身试蛟龙渊。岂如扁舟任飘兀，红蕖绿浪摇醉眠。

丈夫身在岂长弃，新诗美酒聊穷年。虽然不许俗客到，莫惜佳句人间传。

＊

胡宿：

窜逐本无罪，羁穷向此忘。野烟含怅望，落日满沧浪。

乱草荒来绿，幽兰死亦香。楚魂招不得，秋色似潇湘。

＊

胡埕：

昔闻沧浪亭。未濯沧浪水。无贤眇遗迹，壮观一何侈。

飞桥跨木末，巨浸折胡罍。糟床行万瓮，缭墙周数里。

废兴固在天，庶用观物理。缅怀嘉祐世，周道平如砥。

相君贤相君，子美东南美。如何一纲尽，祸岂在故纸。

青蝇变白黑，作俑兹焉始。所存醉翁文，垂耀信百世。

无忘角弓咏，茄树犹仰止。同来二三子，感叹咸坐起。

缥瓷酹新汲，毁誉均一洗。忽逢醒〔酲〕狂翁，一别垂二纪。

隽哉老益壮，论事方切齿。我欲裂绛幔，推著明光里。

安得上天风，吹落君王耳。

＊

梅尧臣《寄题沧浪亭》：

闻买沧浪水，遂作沧浪人。置亭沧浪上，日与沧浪亲。

宜曰沧浪叟，老向沧浪滨。沧浪何处是？洞庭相与邻。

竹树种已合，鱼蟹时可缗。春羹芼白菘，夏鼎烹紫莼。

黄柑摘霜晚，香稻炊玉新。行吟招隐诗，懒戴醉中巾。

忧患两都忘，还往谁与频。昨得滁阳书，语彼事颇真。

曩子初去国，我勉勿迷津。四方不可之，中上百物淳。

今子居所乐。岂不远埃尘。被发异太伯，结客非春申。

莫与吴俗尚，吴俗多文身。蛟龙刺两股，未变此遗民。

读书本为道，不计贱与贫。当须化间里，庶使礼义臻。

＊

刘敬《观沧浪亭石感而有作》：

苏君在朝人不知，苏君既没人悲之。

流风遗书见称道，高文大句争提撕。

壁间草隶亦不置，剥苔堆立无弃遗。

乃知死不与人共利害，而后不为时所疑。

沧浪亭空卉木老，古石苍苍颜色好。

无陉犹能千里来，致身忽在都门道。

帝都王侯好事多，相看白悔取不早。

君不见，吴兴长史春栏衫，闭门抱恨长枯槁。

南园，吴越广陵王元琼之旧圃也。老木皆阁抱，流水奇石，参错其间。王禹僻为长洲令，常携客醉饮焉。有诗曰：“天子优贤是有唐，镜湖恩赐贺知章。他年我若功成后，乞与南园作醉乡。”大观末，蔡京罢相，欲东还，诏以园赐之。京有诗云：“八年帷幄竞何为？更赐南园宠退归。堪笑当时王学士，功名未有便吟诗。”禹傅诗石尚存。《续经》云：旧有三阁、八亭、二台、龟首、旋螺之类，岁久摧圮。（至元丰中），犹有流杯、四照、百花、乐堂、惹云、风月等处。每春，纵士女游观。兵火之后，皆不复有。今园属张循王家。

＊

罗隐《南园》：

搏击路终迷，南山且灌畦。敢言逃俗态，自是托幽栖。

叶长春菘阔，科圆早薤齐。雨沾虚槛冷，云压远山低。

竹好还成径，桃天亦有蹊。小窗飞野马，闲瓮善醯鸡。

水石心逾远〔合〕。霄〔云〕霄分已睽。病怜王猛畚，愚笑隗嚣泥。

泽国潮平岸，江村柳覆堤。到头乘兴是，谁于好持携。

苏舜钦：

西施台下见名园，百草干花特地繁。

欲问吴王当日事，后来桃李若为言。

梅挚：

长洲茂苑足珍材，剩买前山活翠栽。

客土不疏承帝力，几多臣节共安来。

长洲茂苑占幽奇，岩谢珍台人翠微。

园李露浓三色秀，径桃烟暖一香飞。

月临夕树乌频绕，风揭珠帘燕未归。

弭盖暂欢成结恋，斜阳凭褴独依依。

胡宿《（与）周元明游南园》：

一遍芳菲欲满林，回塘过雨晓来深。

红妆珠佩交花影，白马春衫度柳阴。

向老追攀多强意，随时风物但惊心。

眼前百事输年少，犹解因君放浪吟。

周元明：

熳烂花时锦绣张，无端下马系垂杨。

山亭水阁笙歌地，合与行人作醉乡。

程俱：

王子池台迹已荒，年来华构压高冈。

长林不碍千山月，老干犹含九夏霜。

便觉乎泉冠东洛，还依绿水记南塘。

蜗庐却喜通幽径，岸帻时来一啸长。

东庄【《九国志》谓之东墅】与南园，皆广陵王元尞帅吴时，其子文奉为衙内指挥使时所创营之。三十年间，极园池之赏。奇卉异木及其身，见皆成阁抱。又累土为山，亦成岩谷。晚年经度不已，每燕集其间，任客所适。文奉跨白骡，披鹤氅，缓步花径，或泛舟池中。容与往来，闻客笑语，就之而饮。盖好事如此。【《九国志》、《吴越备史》。】

＊

鲈乡亭，在吴江。始陈文惠公尧佐《题松陵》诗，有“秋风斜日鲈鱼乡”之句。屯田郎中林肇为令，乃作亭江上，以鲈乡名之。陈瓘莹中主县簿，尝赋诗。

陈瑾《鲈乡亭》：

中郎台榭据江乡，雅称诗翁赋卒章。

莼菜鲈负好时节，秋风斜日旧烟光。

一杯有味功名小，万事无心岁月长。

安得便抛尘网去，钓舟闲倚画栏傍。

＊

如归亭，在吴江，张先子野撤而新之。蔡襄君谟《题壁》云：苏州吴江之濒，有亭曰如归者，隘坏不可居。康定元年，知县事秘书丞张先始为大之云。

＊

七桧堂，在天庆观之东。叶参少卿尝守吴，既谢事，因居焉，作此堂以佚老。见其子清臣至大官。余见《人物》条。

范仲淹诗：

退也天之道，东南事了人。风波抛旧路，花月伴闲身。

湖外扁舟远，门中驷马新。心从今日泰，家似昔时贫。

见子登西掖，携孙遇北邻。白云高阁曙，绿水后池春。

樽酒呼前辈，炉香扣上真。只应阴德在，八十富精神。

＊

小隐堂、秀野亭，在城北。蒋堂尝有《过叶道卿侍读小园》诗云：“秀野亭连小隐堂，红蕖缘筱媚沧浪。卞山居士【道卿自号也】无归意，却借吴侬作醉乡。”【苏人多游饮于此园。】

隐圃，在灵芝坊，枢密直学士蒋堂之居。堂两守吴，谢事，因家焉。自号遂翁。圃中有岩扃、水月庵、烟萝亭、风篁亭、香严峰、古井、贪山等。堂尝白赋《隐圃十二咏》。结庵池上，名水月宅。南小溪上结宇十余柱，名溪馆。又筑南湖台于水中，皆有诗。

＊

《隐圃》：

雅得菟袭地，清宜隐者心。绿葵才有甲，青桂渐成阴。

独曳山屐往，无劳俗驾寻。湛然常寂处，水月一庵深。

《溪馆》：

年来纳组去，林下得身还。泚泚清流处，童童碧树间。

渊鱼乐且静，庭鹤寿而闲。粗有淮安趣，谁同赋小山。

野意本自遂，兹溪称独醒。云萝环静室，水石照疏棂。

杀竹编书古，纫兰作佩馨。王通昔不偶，时亦坐汾亭。

《南湖台》：

危台竹树间，湖水伴深闲。清浅采香径，方圆明月湾。

放鱼随物性，载石作家山。自喜归休早，全胜贺老还。［贺老归鉴湖，已八十六矣。］

峣榭水中央，兹为隐遁乡。小园香寂寂，一派晓泱泱。

烟草碧弥岸，霜桃红压墙。［新植桃一百本。］

鸱夷傥居此，必未〔未必〕入沧浪。

水次揭危亭，烟堤四面平。栽蔗延宿鹭，种柳待啼莺。

雪霁清流涨，风来夜〔野〕艇横。轻微莫临暨〔顾〕，吾老懒逢迎。

中隐堂，在大酒巷。都官员外郎分司南京龚宗元所居。取乐天诗：“大隐住朝市，小隐入丘樊。不如作中隐，隐在留司间。”乃作中隐堂。与屯田员外郎程适、太子中允陈之奇游从，极文酒之乐。皆耆德硕儒挂冠而归者。吴人谓之三老。

＊＊＊

乐圃，朱长文伯原所居。在雍熙寺之西，号乐圃坊。圃中有高冈清池，乔松寿桧。此地钱氏时号金谷，朱父光禄始得之，伯原营以为圃。名德所寓，邦人珍之，因号其巷曰乐圃坊。朱自有记。

＊

《乐圃记》：

大丈夫用于世，则尧吾君，虞吾民，其膏泽流乎天下。及乎后裔，与夔、契并其名，与周、召偶其功。苟不用于世，则或渔、或筑、或农、或圃。劳乃形，逸乃心，友沮、溺，肩绮、季，追严、郑，蹑陶、白。穷通虽殊，其乐一也。故不以轩冕肆其欲，不以山林丧其节。孔子曰：乐天知命故不忧。又称：颜子在陋巷，不改其乐，可谓至德也已。余尝以乐名圃，其谓是乎。始钱氏时，广陵王元尞者。实守姑苏。好治林圃，其诸（子）徇其所好，各因隙地而营之，为台、为沼。今城中遗址颇有存者，吾圃亦其一也。钱氏去国，圃为民居，更数姓矣。庆历中，余家祖母吴夫人，始构得之。无大父与叔父，或游焉，或毕焉。每良辰美景，则奉板与以观于此。厥后稍广西坝，以益其地，凡广轮逾三十亩。予尝请营之，以为先大父归老之地。

熙宁之末，新筑外垣，尽覆之瓦。方将结宇，而亲年不待。既孤而归，于是遂卜居焉。月葺岁增，今更数载。虽敝屋无华，荒庭不毙。而景趣质野，若在岩谷，此可尚也。圃中有堂三楹，堂家〔旁〕有庑，所以宅亲党也。堂之南，又为堂三楹，命之曰邃经，所以讲论六艺也。邃经之东，又有米廪，所以容岁储也。有鹤室，所以畜鹤也。有蒙斋，所以教童蒙也。邃经之西北隅有高冈，命之曰见山冈。（冈）上有琴台，琴台之西隅有咏斋，此予尝拊琴赋诗于此，所以名云。见山冈下有池，水人于坤（维），跨流为门，水由门萦纡曲引至于冈侧东为溪，薄于巽隅。池中有亭曰墨池，余尝集百氏妙迹于此而展玩也。池岸有亭曰笔溪，其清可以濯笔。溪傍有钓渚，其静可以垂纶也。钓渚与邃经堂相直焉。有三桥：度溪而南出者，谓之招隐；绝池至于墨池亭者，谓之幽兴；循冈北走，度水至于西圃者，谓之西碉。西圃有草堂，草堂之后有华严庵。草堂西南有土而高者，谓之西丘。其木则松桧、梧柏、黄杨、冬青、椅桐、柽柳之类。柯叶相蟠，与风飘扬。高或参云，大或合抱。或直如绳，或曲如接，或蔓如附，或偃如傲，或参如鼎足，或并如钗股，或圆如盖，或深如幄，或如蜕虬卧，或如惊蛇走。名不可以尽记，状不可以弹书也。虽雪霜之所摧压，飙霆之所击撼，槎牙摧折，而气象未衰。其花卉则春繁秋孤，冬晔夏倩，珍藤幽藐，高下相映。兰菊猗猗，蒹葭苍苍。碧藓覆岸，慈筠列砌。药绿所收，雅记所名，得之不为不多。桑柘可蚕，麻纡可缉。时果分蹊，嘉蔬满畦。标梅沈李，剥瓜断壶。以娱宾友，以约亲属，此其昕有也。

予于此圃，朝则诵牺文之《易》，孔氏之《春秋》，索《诗》、《书》之精微，明《礼》、《乐》之度数。夕则泛览群史，历观百氏。考古人是非，正前史得失。当其暇也，曳杖逍遥，陟高临深。飞翰不惊，皓鹤前引。揭厉于浅流，踌躇于平皋。种木灌园，寒耕暑耘。虽三事之位，万钟之禄，不足以易吾乐也。然余观群动，无一物非空者，安用拘于此以自赘耶？异日，子春之疾瘳，尚平之累遣。将扁舟桴〔湖〕海，浮游山岳，莫知其所终极。虽然此圃者，吾先光禄之所遗，吾致力于此者久矣。岂能忘情哉！凡吾众弟，若子若孙，尚〔世〕克守之。毋颓尔居，毋伐尔林。学于斯，食于斯，是亦足以为乐矣，予岂能独乐哉。昔戴颙寓居，鲁望归隐，遗迹迄今犹存。千载之后，吴人犹当指此相告曰：此朱氏之故园也。

元丰三年十二月朔，吴郡未伯原记。

红梅阁，在小市桥。天圣中，殿中丞吴感所居。吴有姬曰红梅，因以名阁。又作《折红梅》词，传于一时。蒋堂亦有《吴殿丞新葺两圃》诗，有“深铄烟光在楼阁，旋移春色入门墙”之句。吴死，阁为林少卿家所得。

＊＊＊

三瑞堂，在阊门之西枫桥。孝子姚淳所居，家世业儒，以孝称。苏文忠公往来，必访之。尝为赋《三瑞堂》诗。姚氏致香为献，公不受，以书抵虎丘通长老云。姚君笃善好事，其意极可嘉。然不须以物见遗，惠香八十罐，却托还之。已领其厚意，实为他相识所惠，皆不留故也。

苏轼诗：

君不见，董召南，隐居行义孝且慈。

天公亦恐无人知，故令鸡狗相哺儿，又令韩老焉作诗。

尔来三百年，名与淮水东南驰。

此人世，不乏此事亦时有。

枫桥三瑞皆目见，天意宛在虞鳏后。

惟有此诗非昔人，君更往求无价手。

＊＊＊

五柳堂，胡稷言所居。在临顿里，陆龟蒙之旧址也。

如村，胡峄所居。峰父稷言作五柳堂，至峄又取老杜“宅舍如荒村”之句，名其居曰如村。

范家园，在雍熙寺后，范周无外所居。

逸野堂，在昆山，老儒王僖所居。僖累试不利，以读书自娱，教其侄孙葆为名儒。至今此堂为邑人所称。

醉眠亭，在松江，李无晦所居。李本湖人，徙居松江。高尚不仕，以诗酒自娱。治园亭，号醉眠。

＊＊＊

漫庄，在毗村，处士顾禧所居。禧弃官高隐，读书以老，乡人贵重之。后其居有名。

章宪：

何许明人眼，松间见古堂。

泉声到棐几，山影覆绳妆，

爱酒陶元亮，听蛙孔德璋，

纷纷战蛮触，丘壑信难忘。

蜗庐，在城北，中书舍人程俱致道所居。俱政和间自监舒州茶场，上书论时政，不合，来家于吴。葺小屋，号蜗庐。中有常寂光室、胜义斋，尝赋《迁居蜗庐》诗。及蜗庐后隙地，种植竹、菊、凤仙、鸡冠、红苋、芭蕉、水〔冬〕青等七咏。

＊

《迁居蜗庐》：

有舍仅容膝，有门不容车。寰中孰非寄，是岂真吾庐？

不作大耳兄，闭关种园蔬。茅檐接环堵，无地可灌锄。

不作下扫翁，一室谢扫除。平生四海志，投老狐蹄枯。

愿从素心人，不减南村居。萧然冰炭外，傲睨万物初。

坐视蛮触战，兼忘糟粕书。聊呼赤松子，伴我龟肠虚。

又《葺蜗庐吴下》：

四海无庐著此翁，故营松竹尽囊空。

明知计出柏马下，正拟身全木雁中。

东郭易成生草舍，南村先怯卷茅风。

向来豪气今如此，敢与元龙较长雄。

复轩，在吴县之黄村。处士章宪自作记，谓葺先人之庐，治东廉之轩，以贮经史百氏之书，名之曰复，以警其学。其后圃，又有清旷堂，咏归、清閟、遐观三亭，以慕古尚贤，各有诗。

＊

《复轩记》，其歌云：

洞视兮八荒，了无物兮往无旁。

往古来今兮无际，起复代谢兮不失吾常。

复乎，复乎，吾所寓兮广莫之野，而无何有之乡。

《清旷堂》：

吾慕仲公理，卜居乐清旷。兹焉惬吾愿，名堂以自况。

我无适俗韵，且乏食肉相。何许寄吾生，栖迟翳穷巷。

境幽有经行，心远无得丧。从容大化中，信是羲皇上。

《咏归亭》：

吾慕曾夫子，舍瑟言所志。所志则非邦，独契圣者意。

暮春春服成，从我才一二。风乎林岫间，所乐有余味。

邈矣千载上，神交得冥契。当知结驷非，不易穷阎是。

《清閟亭》：

吾慕韩昌黎，文章妙百世。体物语尤工，赋竹夸清閟。

唯我独好之，则亦有深意。虚中可受道，贯时无险易。

复若魏文贞，直节而妩媚。伊余清閟中，赏玩有遗味。

《遐观亭》：

吾慕陶靖节，处约而平宽。涉园自成趣，矫首复遐观。

我亦散游目，俯仰天地间。云烟自舒卷，湖岭相回环。

永与形役谢，岂且有俗虑干。想像斜川游，千载乃相关。

臞庵，在松江之滨。邑人王份有超俗趣，营此以居。围江湖以人圃，故多柳塘花屿。景物秀野，名闻四方。一时名胜喜游之，皆为题诗圃中。有与闲、乎远、种德、及山堂四堂。烟雨观、横秋阁、凌风台、郁峨城、钓雪滩、琉璃沼、曜翁涧、竹厅、龟巢、云阙、缬林、枫林等处，而浮天阁为第一，总谓之臞庵。份字文孺，以特恩补官。尝为大冶令，归休老焉。题诗甚多，不可悉录。录其尤著于此，俾其家世保焉。

＊

徐作开庵：

藜苋幽入室，丘园隐者居。

一原青障合，万木绿阴疏。

手把归田赋，腰悬种树书。

桑麻连畛秀，纲罟人溪渔。

蒙与义：

一岛风烟水四围，轩亭窈窕更幽奇。

眼中泉石论溪买，行处壶觞逐境移，

倦马虺隤前日路，寒松偃蹇旧年枝。

自嗟老去殊痴绝，一月春愁废作诗。

吕本中：

伊洛富山水，家有五亩园。花竹绕涅涧，不让桃花源。

清时足真赏，户〔启〕门开层轩。一朝胡尘暗，故家希复存。

莽苍走万里，始及吴市门。庵庐据形胜，冰壶贮乾坤。

亭榭著仍稳，不见斧凿痕。主人更超迈，云梦八九吞。

植杖邀我坐，笑语清而温。坐令车马客，稍识山林尊。

十年老朝市，渐见两目昏。求田与问舍，姑置不复论。

但愿从我公，不使世谛浑。

苏庠：

王郎臞庵摩诘诗，烟花绕舍江绕篱。

石渠东观了无梦，笔床茶龟行相期。

古人已往不可作，甫里顾有今天随。

东邻蟹〔西〕舍肯着我，请办蓑笠悬牛衣。

《浮天阁》：

臞庵主人天与闲，回栏飞阁临沧湾。

晴波渺渺雁行落，坐见万顷穿云还。

百年有底付鸟翼，未暇着脚鸳鸾闲。

径须呼酒浇砚磊，莫遣暝色霾烟鬟。

玉蟾飞入水晶宫，万顷琉璃碎晚风。

诗就云归不知处，断山零落有无中。

秋落空江动碧虚，黄〔荻〕芦洲渚雁飞初。

我来欲访鸱夷子，为挂西风十幅蒲。

《平远堂》：

柳外西风六幅蒲，野塘睡鸭对春锄。

如何唤得王摩诘，画作江南咽雨图。

寒芦淅浙催秋晚，浦雨溟溟忆去年。

它日未埋黄上陌，为君重赋补亡篇。

《草堂》：

笛卧松江明月，蓑披笠泽归云。

若道青霄快活，王侯何事如君。

王铚：

全家高隐白云关，事不萦怀梦亦闲。

乃交撑渔市散，隔江城郭是人间。

向子諲：

仙翁五十鬓犹青，高卧柴门昼亦扃。茅舍已忘钟鼎梦，蒲轮休过薜萝亭。

阴森门巷先生柳，寂寞江天处士星。晚岁田家农事了，闲抄甯戚《相牛经》。

沈与求：

地控三州界，池开十丈莲。桑麻无杜曲，松菊有斜川。

别浦归帆远，他山晚照妍。江湖春水阔，幽兴白鸥前。

程子山：

待月凝云关，垂竿雪钓滩。虚窗摇冷翠，杰阁耸高寒。

笼养千龄鹤，炉烧九转丹。不须论许事，心目自清安。

壁上烟萝子，窗前鸿素书。短篱开窈窕，嫩竹转扶疏。

世事霜前叶，声名涧底樗。柴桑陶靖节，日暮荷归锄。

何偁：

多羡王居士，心闲事事幽。山从天未见，江近枕逞流。

春圃千葩秀，霜林百果收。更能穷物理，濠上看鱼游。

地占松江胜，为园不种瓜。幽深清磬响，高下石栏斜。

花密蜂随蝶，林深雀啅蛇。胜如摩诘画，不是季鹰家。

柳外长虹卧，江边小市圆。水摇千嶂影，窗纳五湖天。

隔岸谁家圃？开帆何处船？非关台榭好，此地最堪怜。

霜落川原淡，风高木叶丹。云垂千顷白，月堕一江寒。

礼佛因成塔，焚香旋筑坛。竹声过小院，杂佩响珊珊。

沙暖鸳鸯困，江寒翡翠愁。红莲秋的历，短棹晚夷犹。

处世长无累，端居百不忧。时时明月下，横笛倒骑牛。

僧道举：

竹里蓬茅掩棘扉，主人诗瘦带宽围。种成苜蓿先生饭，制就芙蓉隐者衣。

柳絮春江鱼婢至，荻花秋渚雁奴归。小溪短艇能容我，先向溪隈筑钓矶。

溪南溪北绕清漪，舍后舍前围短篱。九九算来成底梦，休休归去复何疑。

添丁见客走赊酒，阿买能书供赋诗。丘壑政非公子事，绮纨当预少年知。

李弥正《和祝镒韵》：

劳车发危阪，倦艘失飞湍。滔滔褦襶子，疾走殊未阑。

鹤仙摆〔罢〕名宦，结庐松江干。笑拍萍风浮，瞬视草露溥。

图川不愧辋，序谷宁无盘。门岂俗驾拒，室无哀筝弹。

按行松菊间，淡然有余欢。莲巢众香聚，浮天百忧宽。

秋光敛洲渚，暮翠笼峰峦。我来挟良朋，道故盟未寒。

练〔缅〕颜仰孤标，耐久同苍官。终当役薪水，刀圭却衰残。

陈棪：

季鹰雅志本江湖，胡为人洛诚计疏。一杯莼羹入归梦，岁晚仅饱松江鲈。

何如王郎十亩宅，一生江头枕江碧。西风落日弄烟波，却笑陶朱计然策。

我来访君春已深，江花江柳翻绿阴。相携三径拾瑶草，为问客来何苦心。

固知此事君计得，我被微官苦相逼。劝君谨勿语弹冠，便恐纷纷北山檄。

沈□：

清江绕槛白鸥飞，坐看潮痕上钓矶。

松菊未荒元亮径，芰荷先制屈平衣。

窗前枫叶晓初落，亭下鲈鱼秋正肥。

安得从君理蓑笠，棹歌相趁人烟霏。

乐庵，在昆山县东六里圆明村，侍御史李衡彦平归老所居。衡本江都人，避地居昆山。志气卓荦不群，学问通性理。登第后，治县有声。召对，累迁枢密院检详诸房文字，出典大藩。俄引年而归，作此庵，以经史图画自娱。岁余落致仕，以侍御史同知贡举，复告老。年几八十，起居不衰。时过诸&#59410;腾邑中，已复还庵。清修绝俗，给事惟一苍头。俄，旬余不食。谢去医药。手书敷十纸，遍别亲旧，敕其子不得随俗作佛事。书讫，掩户萧然而化。其家刻其遗书，总一大轴，士大夫宗敬之。

范文正公义宅，在雍熙寺后。

＊

钱公辅撰《范文正公义田记》：

范文正公，苏人也。平生好施与，择其亲而贫、疏而贤者，咸施之。方贵显时，于其里中，买负郭常稔之田千亩。号曰义田，以养济群族。族之人，日有食，岁有衣，嫁娶凶葬皆有瞻。择族之长而贤者一人，主其计，而时其出纳焉。日食人米一升，岁衣人一缣。嫁女者钱五十千，娶妇者二十千。再嫁者三十千，再娶者十五千。葬者以再嫁之数，葬幼者十千。族之聚者九十口，岁人粳稻八百斛。以其所入，给其所聚，沛然有余而无穷。仕而家居俟代者预焉，仕而之官者罢其给，此其大较也。

初，公之未贵显也，尝有志于是矣，而力未之逮者二十年。既而为西帅，以至于参大政，于是始有禄赐之人，而终其志。公既殁，后世子孙，至今修其业，承其志，如公存也。公虽位充禄重，而贫终。其身殁之日，身无以为敛，子无以为丧。唯以施贫活族之仁，遗其子而已。昔晏平仲弊车赢马以朝，陈桓子觞之曰：“君位之上卿，禄之百万。而弊车赢马，是隐居之赐也。”晏子曰：“自臣之贵，父之族无不乘车者，母之族无不足于衣食者，妻之族无冻馁者。齐国之土，待臣而举火者三百余家。如此，为隐君之赐乎，彰君之赐乎？”于是齐侯以晏子之觞而觞桓广。子尝爱晏广好仁，齐侯知贤，而桓子服义也。又爱晏子之仁有等级，而言有次序也。先父族，次母族，次妻族，而后及其疏远之贤。孟子曰：“亲亲而仁民，仁民而爱物。”晏尹为近之。今观文正公之义，其与晏子比肩矢。然晏厂主仁，止于生前。而公之义，垂于身后。其规模远举，又疑其过之。嗟乎！世之人都〔居〕三公位，享万钟禄。共邸第之雄，与马之盛，声色之侈，妻孥之富，止乎一己。而族之人不得其门而入者岂少战，况于施贤乎！其下为卿、为大夫、为士，而廪稍之充，奉养之厚，足乎一己。而族主人操瓢为沟中瘠者，又岂少哉，况于赒人乎！是皆文正公之罪人也。

公之忠义满朝廷，事业满遥陲，功名满天下。后必有良史书之者，予可无书也。独书其义田以别于世云。

＊

《义宅记》：

吴门范氏，白唐柱国丽水府君居厂灵芝坊，今在雍熙佛寺之后。五世孙文正公，少长北地，皂祐中守杭，始至故乡。访求宗族，买田千亩，作义庄以瞻之。宅有二松，名堂以“岁寒”，阁曰“松风”，囚广其居以为义宅。聚族其小，义庄之收亦在焉。中更兵毁，族党星散，故基榛芜。编民豪据，为军填，为场圃。僦直无几，甚失初意。粟无所储，寓于天平山坟寺，倍有往来给散之劳。寻复圮废，改置城中，及寄他舍，病此久矣。自公长于监簿而下，义五世而至良器。一门，谓二弟曰：先君奉议念此有年，齐志而殁。吾侪当有以振起之。”慨然自任，思图其新。于是历告居民，尽除僦直，约期而遣之。不服者诉于郡、于监司，以致上达台省、提刑。临川何公异，太守四明郑公若容，咸义此举，力为主张。由是悉得故地，周一千四百八十丈。首捐私帑，缭以垣墙。创建一堂，仍扁

“岁寒”，以词文正。结屋十楹，以处贫族。就立新仓，寝复旧观。庀役于庆元二年之季夏，中秋告成。不愆子素，观者无不叹息。亲掌出纳一年，以为后式。选族子之廉谨者二人继之。详具要东，以补旧规，揭于堂上。田籍之传远者，俱刻之石，以为永久之计。介弟之柔，续世科于百二十有四载之后。尤勇于义，既力赞其兄谋之，属钥为记始末〔末〕。

钥不佞，先祖少师收恤宗族，有意于此，而岁不与。伯父杨州始为之，虽不及文正公之盛。而寒宗之贫者赖以自给，亦四十余年于兹。先工部欲附益之，清贫终身，犹未果也。见范氏家法，为之愧叹。是举也，衍文正公累世之遗泽，伸无奉议九原之余恨。又以绵范氏无穷之休，岂且不伟哉！呜呼，文正公奋身孤藐，未尝赖宗人毫发之力。既达，则阖族受解衣推食之恩。天祐范氏。三子鼎贵，皆以宏才高谊，上继父风。后人得维持凭借，以保其家。良器一布衣，而决意兴起。不惟义宅载新，义庄亦复整饬。剔蠹省费，又为数世之利。用心如此，后其兴乎。

呜呼！文正初立规矩，止具给予之目，仅设预先支请之禁。不数年，忠宣公已虑其废坏，故治平奏请圣旨违犯义庄规矩之人，许令官司受理。又与右丞侍郎，自熙宁以至政和，随事立规，关防益密。今之规约，又加密矣。一门同姓，为此义事，其难如此。况天下之大，思所以为亿万世之计者，又可忽乎。呜呼！衣冠之族，不免饥寒者甚众，颐如范氏之宗派而不可得。今坐享饱暖者几人？若人人如良器用心，更相扶持，以永其传，则善矣。若曰，是我所当得者，而不思所自来，甚者反为蠹于其间。则文正诸公实临之，其闻于有司。曰公元者，盖今之族长云。

三年立秋，显谟阁直学士、太中大夫、提举江州、太平兴国宫奉化县开国男食邑三百户楼钥记并书。







吴郡志卷第十五


山

姑苏山，一名姑胥，一名姑余。连横山之北，古台在其上。

＊

灵岩山，即古石鼓山，又名砚石山。董监《吴地记》：“案《郡国志》曰：‘吴山〔王〕离宫在石鼓山，越王献西施于此山。山有石马，望之如人骑。南有石鼓，鸣则兵起。亦名砚石山。又有琴台在其上。’《越绝书》云：‘吴人于砚石山作馆娃宫。’刘逵注《吴都赋》引杨雄《方言》云：‘吴有馆娃宫，吴人呼美女为娃。’故《三都赋》云：‘幸于馆娃之宫，张女乐而娱群臣。今吴县有馆娃乡。’又云：‘砚石山有石城，去姑苏山十里，阖闾养越美人于此。上有两湖，湖中有莼充贡。’按：此即今灵岩山。”以上皆董监〔览〕所记。

今按《吴越春秋》、《吴地记》等书云：“阖闾城西有山，号砚石山。高三百六十丈，去人烟三里。在吴县西三十里，上有吴馆娃宫、琴台、响屦廊。山上有西施洞、砚池、玩月池。山顶之池有葵莼，夏能去熟，秋则去寒。吴中每年暴干供进。其池至旱不竭，葵莼今不复采。琴台下有大偃松，身卧于地，两头崛起，交荫如盖，不见根之所自出。吴人以为奇赏。比年雷震，一枝已瘁。

山下，平瞰太湖及洞庭两山，滴翠丛碧，在白银世界中，亦宇内绝景。山前十里，有采香径，斜横如卧箭云。”梁天监中，始置秀峰寺。今为显亲崇报禅院，余在《寺》门。

天平山，在吴县西二十里。此山在吴中最为崷崒，高耸一峰，端止特立。《续同经》以为吴镇，不诬也。山皆奇石，卓笔峰为最。山半白云泉，亦为吴中第一水，比年有寺僧师寿。搜采岩峦，别立数亭，皆奇峭。又于白云之上石壁中，得一泉如绕，尤清洌云。

＊

苏舜钦：

吴会括众山，戢戢不可数。其间号天平，突兀为之主。

杰然镇西南，群岭争拱辅。吾知造物意，必以屏大府。

清溪至峰前，仰视势飞舞。伟石如长人，肃立欲言路〔语〕。

扪萝绿险磴，烂漫松石古。中腰有危亭，前对翠壁举。

石窦进玉泉，泠泠四时雨。源生白云间，颜色若粉乳。

旱年或播洒，润可足九土。奈何但澄彻，未为应龙取。

子方弃尘中，岩壑素自许。盘桓择胜处。至此快心膂。

养内聊自清，终胜甘于虎。

范师道：

万物天地间，或有奇胜迹。见赏能几人，不止今与昔。

吴门多好山，天平为峻极。旦暮常白云，表襄皆珍石。

烟岚十里光，松桂四时色。我因一纵迹，烦襟为开释。

感古怀君子，翻然长太息。乐天赏云泉，诗章何历历。

垂今数百年，继者汉然寂。间遇希文来，双旌守乡国。

行春三让原，吟哦尽所得。子美天与才，寻幽多采摭。

赋诗五千言，平地黄金掷。

三贤固有名，山亦资辉赫。比去还几年，不逢好事客。

杨备：

久厌城居适野情，搘筇蹑屐傍山行。

人间多少崄峨路，纵是天平还不平。

香山，胥口相直。吴王种香于此山，遣美人探香焉。傍有山溪，名探香径。事具《古迹》门。

＊

胥山，在太湖之口。吴王杀子胥于江，吴人立祠江上，因名胥山。详具《辨证》门。

＊

穹窿山，吴中山最高深处。赤松子取赤石脂于此。《神仙传》：“赤松子，秦穆公鱼吏也。食桂实、石脂，绝谷后于吴山升仙去。”《吴都赋》石：“赤松蝉蜕而附丽。”此有寺，名福臻。

杨备《穹窿山》：

吴郡名山第一山，翠微心在碧霄间。

林泉潇洒烟岚秀，直拟结庐终老闲。

＊

华山，在吴县西六十三里。老子《枕中记》云：“吴西界有华山，可以度难。”父老云：“山顶北有池，上生千叶莲华，服之羽化，因曰华山。长林森天，荒楚蔽日。”《舆地志》云：“山上有石鼓，晋隆安中呜，乃有孙恩之乱。比年有上人张氏，买此山以葬（亲），开凿岩石，甚奇胜。山半有大壑曰天池，最佳处也。”

《华山精舍记》杨备诗：

岩屏晚树噪寒鸦，岚翠楼台释子家。

池面镜光功德水，金波影里石莲花。

洞庭包山，即洞庭山也。传记所载，多与洞庭相杂。

《吴地记》云：“在县西一百三十里中有洞庭，深远世莫能测。吴王使灵威丈人人洞穴，十七日不能尽，因得禹书。”

《郡国志》：“洞庭山有宫五门，东通林屋，西达峨眉，南接罗浮，北连岱岳。东有石楼，楼下雨石，扣之清越，所谓神钲。昔有青童乘独飙飞轮之车，尚传至此。其迹上有天帝坛山，山有金牛穴。吴孙权令人掘金，金化为牛，走上山，其迹存焉。吴王阖闾作水精宫于此，尤极水府之珍怪。”

《玄中记》云：“吴国西有具区，泽中包山，有洞庭人地下，潜行通琅邪东。”

《淮南子》云：“断修蛇于洞庭。”

《左传》云：“哀公元年，夫差败越于夫椒。”今太湖东，别有夫椒山。下有大洞天宫，潜通五岳。又云：“包山上，旧无三班，谓蛇、虎、雉。侯景乱后，乃有虎、蛇。”

《五符》云：“林屋山，一名包山，在太湖中。下有洞，潜通天〔五〕岳，号天后别宫。夏禹治水，平后，藏五符于此。吴王阖闾使灵威丈人人山，所得是也。”

《真诰》云：“包山下有石室银房，团百里。又有白芝隐泉，其水紫色。”

《玄中记》云：“吴国西有具区，中有包山。洞庭地下，潜通琅邪东武山，山穴道一名椒山。哀公九〔元〕年，越败吴夫差于夫椒，即此是（也），又名洞庭山。吴大帝时，使人行二十余里而返，云上闻波浪声，有大蝙蝠如鸟。拂杀火穴中，高处照不见颠，左右多有道人马迹。禹治水过会稽，梦人衣玄缍。告治水法，在此山北钿函中，并不死方，禹得藏于包山石室。吴人得之不晓，问孔子云：王居殿，赤乌衔集庭，此何文字？曰：此禹石函文也。”

《玄中记》又曰：“吴西具区，泽中包山，有洞庭室。《战国策》曰：‘越王散卒三千，擒夫差于干隧。’吴郡西北，有地名干隧，是也。句曲山闻〔问〕有灵府，洞庭四开。古人谓为天〔仙〕坛之灵区，天后之便阙，清虚之东窗，林屋之隔遝。众洞相通，七涂九便，四方交达。天后者，林屋洞中之真君。住在太湖包山下，灵威丈人昕入得灵宝符处也。又云：包山下有石室银户，方圆百里，中有白芝，亦名林屋山。今洞庭山在太湖湖中，有东西二山。西山最广，林屋洞及诸故物悉在焉。东山有柳毅井，为故迹。房琯云：不游兴德、洞庭，末见山水。兴德，杭州寺也。”

洞庭景物，互见“太湖”门。

＊

皮日休《雨中游包山精舍》：

松门亘五里，彩翠高下绚。幽人共跻攀，胜事颇清便。

霎霎林上雨，隐隐湖中电。薛带轻东腰，荷笠低遮面。

湿屦黏烟雾，穿衣落霜霰。笑次度岩壑，困中遇台殴。

老僧三四人，梵宁十数卷。地稀无夏屋，境僻乏朝膳。

散发抵泉流，支颐数云片。坐行忽忘起，扪萝不知倦。

异蝶时似锦，幽禽或如钿。篥劳还戛刃，并榈自摇扇。

俗态既斗薮。野情空眷恋、道人摘芝茵，为余备午馔。

渴兴〔具〕石榴羹，饥惬胡麻饭。

如何事于役，兹游急于傅。却将尘上衣，一任瀑丝溅。

＊

陆龟蒙：

包山信神仙，主者上真职。及栖钟梵侣，又是清凉域。

乃知烟霞地，绝俗无不得。岩开一径分，柏拥深殿黑。

僧闲若图画，像占非雕刻。海客施明珠，湘蕤料［平声］净食。

有鱼皆五尾。有乌尽金臆。手携鞞铎佉。［唐言杨枝。］若在中印国。

千峰残雨过，万籁清且极。此时空寂心，可以遗智识。

加君战求胜，尚倚功乞力。却下听经徒，［生公有听经石。］弧帆布行色。

林屋馆，即洞庭。前代盖有宫馆，非今龙宇处也。

＊

陈沈炯《林屋馆铭》：

夫玄之又玄，处众妙之极；可乎不可，成道行之致。斯盖寂寥育冥，希微恍惚。故非淮南八仙之图，赖卿九井之记。至若昆山平圃，银榜栅辉。蓬阎仙宫，金台崛起，南瞰胥台，傍连飞阁。桂柱琼轩。（日华）云瑞。铭曰：大道既隐，众圣无门。悠悠太极，谁见玄根。祈年立秦，望仙表汉，仿佛神灵。依稀宫观。峨峨林屋，轮奂徘徊。庭罗花乌，室静尘埃。

＊

皮日休《缥缈峰》：

头戴华阳帽，手拄人夏筇。清晨陪道侣，来上缥缈峰。

带露嗅药蔓，和云寻鹿踪。时惊嗣鼠，飞上千丈松。

翠壁〔碧〕内有室，叩之虚石宫隆石(上户冬反下音隆)。古穴下彻海，视之寒鸿蒙。

遇歇有佳思，缘危无倦容。须臾到绝顶，似鸟穿樊笼。

恐足蹈海日，疑身凌天风。众岫点巨浸，四方接圆穹。

似将青螺髻，撒在明月中。片白作月〔越〕分，孤岚为吴宫。

一阵瑷谜气，隐隐生湖东。激雷与波起，狂电将日红。

錾暂雨点大，金镐轰下空。暴光隔云闪，仿佛亘天龙。

连拳百丈尾，下拔湖之洪。摔为一云山，欲与昭回通。

移时却掘下，细碎衡与嵩。神物谅不测，绝景尤难穷。

杖策下反照，渐闻仙观钟。烟波喷肌骨，云壑阗心陶。

竞死爱末足，当生且欢逢。不然把天爵，自拜太湖公。

＊

陆龟蒙：

左右皆跳岑，孤峰挺然起。因思缥缈称，乃在虚无里。

清晨跻磴道，便是孱颜始。据石即更歌，遇泉还徙倚。

花奇忽如荐，树曲浑成几。乐静烟霭知，忘机猿狖喜。

频攀峻过斗，末造乎如砥。举首阂青冥，回眸聊下视。

高帆大于鸟，广墠才类蚁。就此微茫中，争先未尝已。

葛洪话刚气，去地四十里。苟能乘之游，止若道路耳。

吾将自峰顶，便可朝帝扆。尽欲活群生，不唯私一己。

超骑明月干，复弄华星蕊。却下蓬莱巅，重窥清浅水。

身为大块客，自号天随子。他日向华阳，敲云问姓氏。

＊

皮日休《桃花坞》：

夤缘度南岭，尽日穿林樾。穷深列兹坞，逸兴转超忽。

坞名虽然在，不见桃花发。恐是武陵溪，自闭仙日月，

倚峰小精舍，当岭残耕垡。将洞任回环，把云恣披拂。

闲禽啼叫窱，险狭眠碑矶。微风吹重岚，碧埃轻勃勃。

清阴减鹤睡，秀色治人渴。敲竹斗锋枞，弄泉争咽咀。

空斋蒸柏叶，野饭调石发。空羡坞中人，终身无履袜。

＊

陆龟蒙：

行行问绝境，贵与名相亲。空经桃花坞，不见秦时人。

愿此为东风，吹起枝上春。愿此作流水，潜浮蕊中尘。

愿此为好乌，得栖花际邻。愿此作幽蝶，得随花下宾。

朝为照花日，暮作涵花津。试为探花士，出作偷桃臣。

桃源不我弃，庶可全天真。

＊

张祜《洞庭南馆》诗：

一径逗霜林，朱栏绕碧岑。

地盘云梦角，山镇洞庭心。

树白看烟起，沙红见日沈。

还因此悲屈，惆怅又行吟。

＊

白居易《早发洞庭》：

阊门曙色欲苍苍，星月高低宿水光。

棹举影摇灯烛动，舟移声拽管弦长。

渐乔梅〔海〕树红生日，遥见包山白带霜。

出郭巳行十五里，惟消一曲慢《霓裳》。

又《洞庭小湖》：

湖山上头别有湖，芰荷香气占仙都。

夜含星斗分乾象，晓映雷云〔云霞〕作画图。

风动绿蘋天上浪，乌栖寒照月中乌。

若非神物多灵迹，争得长年冬不枯。

＊

方干《早发洞庭》：

长天接广泽，二气共含秋。举目无平地，何心恋直钩。

孤钟鸣大岸，片月落中流。却忆鸥夷子，当时此泛舟。

＊

皮日休《入林屋洞》：

斋心已三门，筋骨如烟轻。腰下佩金兽，手中持火铃。

幽塘四百里，中有日月精。连亘三十六，各各为玉京。

自非心至诚，必被神物烹。顾余慕大道，不能惜微生。

遂招放旷侣，同作幽忧行。其门才函丈，初若盘薄硎。

洞气黑映阮，苔发红军击。试足值坎窞，低头避峥嵘。

攀缘不知倦，怪异焉敢惊。匍匐一百步，稍稍策可横。

忽焉白蝙蝠，来扑松炬明。人语散澒洞，石响高玲玎。

衔底龙蛇气，头上波浪声。有时若服匿，逼仄如儿绷。

俄尔造平淡，豁然逢光晶。金堂似铸出，玉座如琢成。

前有方丈沼，凝碧融人情。云浆湛不动，裔〔琼〕露涵而馨。

漱之恐减算，勺〔酌〕之必延龄。愁为三官责，不敢携一罂。

昔云夏后氏，于此藏真经。刻之以紫琳，秘之以丹琼。

期之以万祀，守之以百灵。焉得彼丈人，窃之不加刑。

石篑〔匮〕一以出，左神俄不扃。禹书既云得，吴国由是倾。

藓缝才半尺，中有怪物腥。欲去既廾嚄唶，将回又伶俜。

却遵旧时道，半日出杳冥。屦泥［去声］惹石髓，衣湿沾云英。

玄绿乏仙骨，青文无绛名。虽然入阴宫，不得朝上清。

对彼神仙窟，自厌浊俗刑。却怪造物者，遣我骑文星。

＊

陆龟蒙：

知名十小天，林屋当第九。［人间三十六洞天，知名其十耳。余二十六天，出《九微志》，未行于世。］

题之以左神，理之以天后。［林屋洞，为左神幽虚之天，即天后真君之便阙。］

魁堆僻邪辈，左右专备守。

自非方瞳人，不敢窥洞口。

唯君好奇士，复啸忘情友。

致伞在风林，低冠入云窦。

中深剧苔井，傍坎才药臼。

石角忽支颐，藤根时东肘。

初为大幽怖。渐见微明诱。

屹若造灵封，森如达仙薮。

尝闻白芝秀，状与琅花偶。

又坐〔闻〕紫泉光，甘如酌天酒。［白芝、紫泉，皆此洞所出，乃神仙之饮饵，非常人所能得。］

何人能挹嚼，饵以代浆糗。

却笑探五符，徒劳步双斗。

真君不可见，焚盥空迟久。

眷恋玉碣文，行行但回首。

＊

王禹僻《洞庭山》：

吴山无此秀，乘暇一游之。万顷湖光里，千家橘熟时。

平看月上早，远觉乌归迟。近古谁真赏，白云应得知。

＊

李弥大《游洞庭山》：

昔白乐天为姑苏太守，游洞庭山，题诗翠峰寺，有“笙歌画舟”之句。绍兴王子，弥大守平江，阅月而罢。片帆来游，首访翠峰，追怀古昔。拟乐天体，聊继其韵。时异事别，各遂所适之乐尔。诗云：

山浮群玉碧空沈，万顷光涵几许深。

梵刹楼台嘘海蜃，洞天日月浴丹金。

秋林结绿留连赏，春坞藏红次第吟。

拟泛一舟追范蠡，从来世味不关心。

崦里，傍鼋山。下有良田二十顷。

＊

皮日休《崦里》：

崦里何幽奇？膏腴二十顷。风吹稻花香，直过鼋山顶。

青苗细腻卧，白羽悠溶静。塍畔起鷿鹈，田中通舴艋。

几家傍潭洞，孤戍当林岭。罢钓时煮菱，停缲或焙茗。

峭然八十老，生计于此永。苦力供征赋，怡颜过朝暝。

洞庭取异事，包山极幽景。念尔饱得知，亦是遗民幸。

＊

陆龟蒙：

山横路若绝，转楫逢平川。川中水木幽，高下兼良田。

沟塍堕微溜，桑柘含疏烟。处处倚蚕箔，家家下渔筌。

呆犊卧新笯，野禽争折莲。试招搔首翁，共语残阳边。

今来九州内，未得皆恬然。贼阵始吉语，狂波又凶年。

吾翁欲何道，守此当安眠。笑我掉头去，芦中间刺船。

余知隐地术，可以齐真仙。终当从之游，庶复全于天。

石板，在石公山前。

＊

皮日休：

翠石数百步，如板漂不流。空疑水妃意，浮出青玉洲。

中若莹龙剑，外唯叠蛇矛。狂波忽然死，浩气清且浮。

似将翠黛色，抹破太湖秋。安得三五夕，携酒棹扁舟。

召取月夫人，啸歌于上头。又恐霄景阔，虚皇拜仙侯。

欲建九锡碑，立当十二楼。琼文忽然下，石板谁能留。

此事少知者，唯应波上鸥。

＊

陆龟蒙：

一片倒山屏，何时隳洞门。屹然空阔中，万古波涛痕。

我意上帝命。持来压泉源。恐为庚辰官，囚怪力所掀。

又疑广袤次，零乱旋惊奔。不然遭霹雳，强半沈无垠。

如何造化于，便截秋云根。往事不足问，奇踪安可论。

吾今病烦暑，据箪常昏昏。欲从石公乞，［石板，在石公山前。］

莹理乎如蹒。

前后植佳〔桂〕桧，东西置琴樽。

尽携天壤徒，浩唱羲皇言。

鼋头山，一名鼋山，在洞庭西山之东麓，有石闯出如鼋首，相传以名。一山皆青石，温润光莹，扣之琅琅有金玉声。浙西碑石与压砌缘池，皆取此石而出，不知其数山如剥皮矣。旧有神女祠。

＊

韦应物《鼋头山神女歌》：

鼋头之山，直上洞庭连青天。

苍苍烟树闭古庙，中有蛾眉成水仙。

水府沈沈行路绝，蛟龙出没无时节。

魂同魍魉潜太阴，身与窄山长不减。

东晋永和今几代，云发素颜犹眄睐。

阴沈灵气静疑美，的砾龙绡杂琼佩。

山精水魅不敢亲，昏明响像如有人。

蕙兰琼茅积烟露，碧窗松月无冬春。

舟客经过奠椒醑，巫女南音歌楚些。

碧水冥冥空鸟飞，长天何处云随雨。

红蕖绿蘋芳意多，玉灵荡漾凌清波。

孤峰绝岛俨相向，鬼啸猿鸣垂女萝。

皓雪琼枝殊异色，北方绝代徒倾国。

云没烟消不可期，明堂翡翠无人得。

精灵变态状无方，游龙宛转惊鸿翔。

湘妃独立九疑暮，汉女菱歌春日长。

始知仙事无不有，可惜吴宫空白首。

禹期山，在太湖中。旧说禹导吴江，以泄具区，会诸侯于此。

＊

思夫山，在太湖中。旧说秦有逸人居此，采药不回。妻念之而死，后人哀之，以名山。

踞湖山，即横山也。在城西南十五里，以其背临太湖，若箕踞之势然。钱氏有国日，造寺于山下，曰荐福寺。至今里人不以踞湖名山，或以寺名名之。山有五大坞，《图经》又名五坞山。五坞，旧名不雅。皇祐五年，节度推官马云三游此山。求其林涧之美，峰壑之秀，云景之丽，泉石之怪。因其物象，各以美名名五坞。踞湖，即总五坞之众名，为六题焉。

＊

《踞湖山》：

山临太湖上，寺隐青萝问。五坞洞壑邃，众峰屏障环。

浓岚面光彩，惊波背潺湲。云归定僧寂，月伴樵夫还。

林墅掩蒙密，级磴容跻攀。钱氏建生社，此地为家山。

芳佳坞森森，芳桂树团团。削青玉春花，飞涧户秋实。

坠岩曲霜条，封翠紫风叶。

《摇香绿》：

下有幽栖人，结茅避世俗。

学仙读丹经，好道探药钮。

植根满群峰，不使樵斧触。［坞，仇道所居也。］

《飞泉坞》：

高崖落飞泉，深源味冷冽。

云津留玉乳，石髓澄金屑。

淙淙危磴响，滴滴苍藓缺。

溅沫洒明珠，满涧融寒雪。

岩夫就漱饮，姬子临浣洁。

不独愈痼疾，自可清内熟。

《修竹坞》：

檀乐遍岩川，幽谷气象鲜。

风声自宫征，秋籁成管弦。

夕霭起碧雾，晨曦生绿烟。

花繁紫凤饱，质劲苍虬挛。

藤萝交密荫，仰不见云天。

欲访桃源路，坞坞疑相连。

《丹霞坞》：

东涧岩谷秀，粲然金碧丽。

亘野丹气明，向曙霏烟霁。

磴泻红玉泉，林纫赤凤髻。

日赤诸峰上，月皎半天际。

幽谷纡绛缯，层崖萦锦罽。

羡此山居人，萧然远尘世。

《白云坞》：

君寻白云坞，最近林涧西。永日抱幽石，因风度清溪。

炎随夏景变，凉高秋气凄。素霭生巘崿，练光带虹霓。

润泽施天下，还返故山栖。深惟贤士志，出处可与齐。

《访踞湖山人仇君隐居》：

鸡犬眠云白日空，暮春花木满川红。

茶瓯香沸松林火，药杵声清石涧风。

玉帛未闻招处士，神仙今喜识台翁。

夕阳半局残棋在，醉倚岩边紫桂丛。

秦余杭山，即阳山也。越人吴，夫差昼夜驰走，达于秦余杭。饥得生稻而食之。曰：是公孙圣所言，不得火食走幸惶耶？呼公孙圣，三呼三应，夫差大惧。有顷，越兵大至，遂擒之。

山，吴王旦食于，即此山。

东狱、西狱二山，在太湖中，吴王于此置男女二狱。【杨备：雷霆号令雪霜威，二狱东西锁翠微。仿佛酆都丛棘地，岩扉应是古园扉。】

粟山，一名新石头山。上有飞泉石松，有吴先主刻题处。石杵西有金，古于山采金。刘道真《记》云：“县西有名山，绝顶之上有石甑。一人摇辄劲，与千人不异。”【《吴地记》】

会骸山，相传带海有此山。传有金牛。昔有兄弟三人共凿求之，坎崩同死。因以会骸为名。【《吴郡缘海四县记》】

虞山，在常熟县。海虞县西六里有虞山，上有仲雍冢。海虞，即常熟也。【陆道瞻《吴郡记》】

鹤阜山，亦名岝崿山。世传禹治水时，令童男童女入太湖，引出此山，欲以填水。至鹤邑墟，不肯进，因此以名。或云，即师子山也。

胥女山，有白石山。

小鸡山，在震泽西。出胥门西行四十里，过光福市，市西五里上山也。陆龟蒙采樵之处。

陆山，有石匮。

故治山，一峰上有碑，云是徐水曹坛天帝曲水之曹。旱牵牲至塘顶汜之，则有暴水洗塘。

长樯山，秦始皇凿山以造帆樯，因名。







吴郡志卷第十六


虎丘

虎丘山，又名海涌山。在郡西北五里，遥望平田，中一小丘。《吴地记》云：“去吴县西九里二百步，高一百三十尺，周二百十丈。比入山，则泉石奇诡，应接不暇。其最者剑池、千人坐也。剑池，吴王阖庐葬其下。以扁诸、鱼肠等剑三千殉焉，故以剑名池。葬之三日，有白虎踞其上，故山名虎丘，唐避讳曰武丘。剑池，浙中绝景。两岸剀开，中涵石泉，深不可测。”王禹僻序、苏文忠公轼诗，形容甚工。千人坐，生公讲经处也。大石盘陀数亩，高下如刻削，亦它山所无。又有秦王试剑石、点头石、憨憨泉，皆山中之景。好事者云，天下名山，所见不及所闻，独虎丘所闻不及所见也。其古事载传记尤多。晋王珣《虎丘记》曰：“山大势四面周回，岭南则是山径。两面壁立，交林上合，蹊路下通，升降窈窕，亦不卒至。”珣又为《铭序》》云：“武丘山先名海涌山。”《吴越春秋》曰：“阖闾死，葬于国西北虎丘。穿土为山，积壤为丘。”余见“云岩寺”及《往迹》、《冢墓》、《考证》等门。

＊

独孤及《夜宴序》云：

方今内有夔、龙、皋、伊以佐百揆，外有方叔、召虎以守四海。天下之人，高同枕无事。则琴壶以宴朋友，笑歌以展霞月，吾党之职也。我是以有今兹虎丘之会。岩岩虎丘，奠吴西门。崒然如香楼会道白方而踊，铄丹霞白云于莲宫之内。会之日，和气满谷，阳春逼人，岩烟扫除，肃（然）若有待。余与友不乱行于鸥乌街流霞之杯，而群嬉乎其中。笑向碧潭，与松石道旧。兕觥既发，宾主醉止。狂歌送酒，坐者皆和。吴趋敷奏，云去日没。梵天月白，万里如练。松阴依依，状若留客。于斯时也，挽云山为我辈，视竹帛如草芥。颓然乐极，众虑皆遣。于是奋髯屡舞，而叹今夕何夕？同者八人，醉罢皆赋，以为此山故事。

＊

皎然《陪陆长源裴枢游武丘》：

云水夹双利，遥疑涌平陂。入门昆藏山，元化何由窥。

曳组探诡怪，停骋访幽奇。情高气为爽，德暖春亦随。

瑶草自的砾，黄楼争蔽亏。金精发坏陵，剑彩沈灵池。

一览匝天界，中峰步末移。应来远公石，列坐援松枝。

＊

李岘《剑池》：

阖闾葬日劳人力，赢政穿来役鬼功。

澄碧尚疑神物在，等闲雷雨起潭中。

＊

赵嘏《虎丘赠鱼处士》：

兰若云深处，前年客重过。岩空秋色动，水阔夕阳多。

早负江湖志，今如鬓发何？惟君闲胜我，钓艇在烟波。

＊

皮日休《虎丘寺西小溪闲泛》诗：

鼓子花明白石岸，桃枝竹覆翠岚溪。

分明似对天台洞，应厌顽仙不肯迷。

＊

陆龟蒙：

树号相思枝拂地，鸟语提壶声满溪。

云涯一里千万曲，直是渔翁行也迷。

＊

许浑：

暂引寒泉濯远尘，此生多是异乡人。

荆溪夜雨花飞疾，吴苑秋风月（叶）落频。

万里高低云外路，百年荣辱梦中身。

世间谁似西林客，一卧烟霞四十春。

＊

权德舆《酬陆四十虎丘对月》：

东风变蘅薄，时景日妍和。更想千峰夜，浩然幽意多。

蕙香袭闲趾，松露滴乔柯。潭影漾霞月，石床封薜萝。

夫君卯岁时，已负青宴姿。龙虎一门盛，渊深〔源〕四海推。

骎骎步骤袅，婉婉翥长离。玄圃尽琼树，家林轻桂枝。

声荣徒外奖，恬淡方白适。逸气凌颢清，仁祠访金碧。

芊{艸眠}瑶草秀，断绩云窦滴。芳讯发幽缄，新诗比良觐。

故人石渠署，美价满中朝。落日杉松直，芬芬兰杜飘。

雄词鼓溟海，旷度豁烟霄。营道幸同术，论心皆后凋。

循环伐木咏，缅邈招隐情。惭兹拥肿才，爱彼潺清。

拘牵尚多故，梦想何由并。终结方外期，不待华发生。

＊

白居易：

香刹看非远，只园人始深。龙蟠松矫矫，玉立竹森森。

怪石千僧坐，灵池一剑沈。海当亭两面，山在寺中心。

酒熟凭花劝，诗成倩乌吟。寄言轩冕客，此地好抽簪。

《夜游西武丘》：

不厌西丘寺，闲来即一过。舟船转云岛，楼阁出烟萝。

路入青松影，门临白月波。鱼跳惊秉烛，猿觑怪呜珂。

瑶曳双红旆，娉婷十翠娥。［容、满、蝉、熊等十妓袋涛也。］

香花助罗绮，钟梵避笙歌。

领郡时将久，游山数几何？

一年十二度，非少亦非多。

《武丘寺路》：

自开山寺路，水陆往来频。

银勒牵骄马，花船载丽人。

芰荷生欲遍，桃李种仍新。［去年重开寺路，桃李莲梅约种数十株。］

好住湖堤上，长留一道春。

《武丘寺路宴留别》：

银泥裙映锦障泥，画舸停桡马簇蹄。

清管曲终鹦鹉语，红旗影劲贩马嘶。

渐销醉色朱颜浅，欲语离情翠黛低。

莫忘使君吟咏处，女坟湖北虎丘西。［一本作泼汗。］

＊

李绅：

秋山古寺东西远，竹院松门怅望同。

幽乌静时侵径月，野烟消处满林风。

塔分朱雁余霞外，刹对金螭落照中。

官备散寮身却累，往来惭谢二莲宫。

＊

刘禹锡：

青林虎丘寺，林际翠微路。立见山僧来，遥从乌飞处。

兹峰沦宝玉，千载惟丘墓。埋剑人空传，凿山龙已去。

扪萝披翳荟，路转夕阴遽。虎啸涯谷寒，猿鸣松杉暮。

徘徊北楼上，海江穷一顾。日映千里帆。鸦归万家树。

暂因惬所适，果得捐外虑。庭暗栖还云，檐香滴甘露。

久迷空寂理，多为声华故。永欲投此山，余生岂能误。

刘禹锡《虎丘见元相公题名怆然有咏》：

渡水送君君不还，见君题字虎丘山。

因公蚤贵兼才美，不得多时在世间。

《登虎丘望海楼》：

独宿望海楼，夜深珍木冷。

僧房已闭户，山月方出岭。

碧池涵剑彩，宝刹摇星影。

却忆郡斋中，虚眠此时景。

＊

清远道士《同沈恭子游虎丘》：

我本长殷周，遭罹历秦汉。四渍与五岳，名山尽幽窜。

及此寰区中，始有近峰玩。近峰何郁郁，乎湖渺弥漫，

吟挽川之阴，步上山之岸。山川共澄澈，光彩交凌乱。

白云蓊欲归，青松忽消半。客去川岛静，人来山鸟散。

谷深中见日，崖幽晓非旦。闻子盛游遨，风流足词翰。

嘉兹好松石，一言常累叹。勿谓余鬼神，忻君共幽赞。

＊

颜真卿《刻清远道士诗因而继作》：

不列东西寺，于今五十春。竭来从旧赏，林壑宛相亲。

吴子多藏日，秦皇厌胜辰。剑池穿万仞，盘石坐千人。

金气腾为虎，琴台化若神。登坛仰生一，舍宅叹珣瑉。

中岭分双树，回峦绝四邻。窥临江海接，崇饰四时新。

客有神仙者，于兹雅丽陈。名高清远峡，文聚斗牛津。

迹异心宁间，声同质岂均。悠然千载后，知我挹光尘。

＊

李德裕《追和颜真卿》：

茂苑有灵峰，嗟余未游观。藏山在平陆，坏谷为高岸。

冈绕数仞墙，岩潜千尺干。乃知造化意，回斡资奇玩。

缪腾昔虎踞，剑没常龙焕。潭黛人海底，崟岑耸霄半。

层峦未升日，哀狖宁知旦。绿筱夏凝阴，碧林秋不换。

冥搜既窈窕，回望何萧散。川晴岚气收，江春渣挞乱。

逸人缀清藻，前哲留篇翰。共扣哀玉音，皆舒文绣段。

难追彦回赏，［褚彦回曰：凡人所称，常过其实。唯见虎丘，则逾其所闻。］

徒起兴公叹。

一夕如再升，含毫星斗烂。

＊

皮日休《追和清远道士诗序》：

虎丘山有清远道士诗一首，其所称自殷周而历秦汉，迄于近代，抑二千年，未以鬼神白谓，亦怪之甚者。格之以清健，饰之以俊丽，一句一字，若奋若搏。彼建安词人倘在，不得居其右矣。颜人师鲁公爱之，刻于岩际，并有继作。李太尉卫公，钦清远之高致，慕鲁公素尚，又次而和之。颜之叙事世典，李之属思也丽，并一时之寡和。又幽独君诗二首，亦甚奇怆。余嗜古者，观而乐之。因总而为和答，（多《幽独》一篇，盖）不知孰氏之作。其辞古而悲，亦存于篇末。（《太玄》曰：太无方，易无时，然后为鬼神也。）噫，清远道十果鬼神乎，抑道家者流乎，抑隐君子乎？词则已矣，人则吾不知也。

诗云：

成道自衰周，避世穷炎汉。荆杞虽云梗，烟霞尚容窜。

兹岑信灵异。吾怀惬流玩。石涩古铁锉，岚重轻埃漫。

松膏腻幽径，蘋末著孤岸。诸萝幄幕暗，众乌陶匏乱。

岩罅地中心，海光天一半。玄猿行列归，白云次第散。

蟾蜍生夕景，沆瀣余清旦。风人采幽什，墨客学灵翰。

嗟余慕斯文，一咏复三叹。显晦虽不同，兹吟粗堪赞。

＊

陆龟蒙《追和清远道十》：

一代先后贤，声容剧河汉。况兹遭古士，复历苍崖窜。

辰经几十万，邈与灵寿玩。海岳尚推移，都鄙固芜漫。

赢僧下高阁，独乌没远岸。啸初风雨来，吟余钟呗乱。

如何炼精魂，万祀忽欲十。宁为断臂忧。肯作秋柏散。

吾闻邓官内，闩月自昏旦。左右修文郎，纵横洒篇翰。

斯人久溟汉，得不垂慨叹。庶或有神交，相从重兴赞

陆龟蒙《补沈恭产诗序》：

案清远道上诗题中，有沈恭子同游。既为神怪之俦，得非姓氏谧为恭子乎？赵宣子、韩献子之类耶？恭于，美谧也。而诗中有风流词翰之称。岂独唱而不和者欤？疑阙其文，以为恭子之恨。乃作一章，存于篇中，亦补亡主义也。

诗云：

灵质贯轩昊，遐年越商周。自然失远裔，安得怨寡俦。

我亦小国胤，易名惭兑优。虽非放旷怀，雅奉逍遥游。

携手桂枝下，属词山之幽。风雨一以过，林麓飒然秋。

落口倚石壁，天寒登古丘。荒泉已无夕，败叶翳不流。

乱翠缺月隐，衰红清露愁，览物性未逸，反为情所囚。

异材偶绝境，佳藻穷冥搜。虚倾寂寞音，敢作杂佩酬。

＊

晁迥《游虎丘诗序》：

余罢掌赋东阳，归次苏台。时故人王士龙饮饯乎阊门，且口：“虎丘山寺，吴中胜概，不越数里，可能游乎？”余沛然惬心，诺而偕往。由枝派乘水与，啸清风，目幽趣。棹工丛力，叶舟如飞。拂白英以半开，萦红树以傍出。造诣幽境，复无纤尘。相与披烟萝，凌磴道，杳疑天外。作为佛宫，俯临剑池。呀若断岸，磊砢崷奉，不能形容。肆凝览以东周，惜颓景之西匿。一觞一咏，挹兴而还。遂哉八章，以表嘉会。时淳化叫载，白序。

诗云：

饯别阊门复少留，故人邀我浣离愁。

施沾美酝乘渔艇，急棹斜阳到虎丘。

千占剑池呀怪石，一方金地枕清流。

归时眷恋情无限，不得从容秉烛游。

＊

王禹偁：

藓墙围着碧孱颜，曾是当年海涌山。尽把好峰藏寺里，不教幽境落人间。

剑池草色经冬在，行座苔花自古斑。珍重晋朝吾祖宅，一回来此便忘还。

《游虎丘观白傅旧题因而有作》：

乐天曾守郡，酷爱虎丘山。一年十二度，五马来松关。

我今方吏隐，心在云水问。野性群麋鹿。忘机狎鸥鹇。

乘兴即一列，兴尽聊白还。不知使君贵，何似长官闲。

徒劳官职在天涯。一望家园一泪垂。

不是虎丘多胜慨，拂衣归去已多时。

《吴王墓》：

惜战吴王墓，秦帝欲开破。

应笑埋金玉，千年贾余祸。

小待虎迹销。已闻鲍车过。

又是骊山头，炎炎三月火。

＊

陈尧佐：

云际楼台树杪轩，孤松千尺耸平田。

危栏远思微吟好，隐隐秋帆半入天。

人间灵迹遍曾游，只欠吴门访虎丘，

今日偶来无限感。阖闾坟左剑池头。

＊

丁谓：

久尘黄阁侍威颜，忽拥高牙出帝关。

玉佩乍辞文石陛，锦衣重到虎丘山。

仙飙时傍潺湲起，珍羽多从杳霭还。

官大宠深难得暇，林泉怀旧是偷闲。

＊

梅询：

凤池初下陟孱颜，虎寺重游启旧关。

金钺传呼投钓渚，宝天辉映读书山。

卧龙昔日曾三顾，辽鹤千年始一还。

应为苍生须再起，草堂萝幄诅容闲。

＊

范仲淹：

昔见虎耽耽，今为佛子岩。云寒不出寺，剑净未离潭。

幽步萝垂径，高惮雪闭庵。吴都十万户，烟瓦亘东南。

＊

蒋堂：

虎丘何为山，鲸波涌而显。古［谓诲涌也。］堆青镇一隅，峙秀状无限。

遥峰乃众阴，四望拱孤巘。上有梵王家，高压长洲苑。

游人接踵来，千里必重趼。奔走趋层巅，凌竞陟云栈。

下瞰洞庭卑，傍睨灵岩浅。巍乎屹宝阎，仰之目睛眩。

中有明光书，丽若日星烜。三朝所秘藏，百灵共幽赞。

兹焉真福庭，瞻者皆色洒。复觉尘世非，恍如化城现。

塔顶拂彤霞，山脚环清川。北崖宿雪寒，东阜晨曦暖。

阴森岩腹空，诘屈廊腰转。秋磬落云端，宵灯耿天半。

处者病恼蠲，来者钝根遣。予膺邦寄时，所历游屐遍。

不领旌旗行，恐惊禽鹿〔兽〕散。扪萝穷邃深，据槛望平远。

寻幽既欢欣，访古或兴叹。葬金坟已隳，淬剑池犹漫。

冰霰凋古杉，［皮、陆所咏古杉也。］朱丹浮断简。［今秋崖下泉涌，得竹简数片，皆朱书，有古年号。］

珍重讲石存，讥评鬼诗诞。唐贤留风什，遗墨罗粉版。

险语悉冥搜，清景不可逭。［李卫公、颜鲁公而下，篇什俱在。］

国朝有笔札，岩壁刻棱婉。刀稍君谟书，龙蛇不疑篆。［蔡书剑池壁，篆生公台。］

二美贲惮扃，千古骇人眼。于时出世师，净住日营缮。

发缘善侣臻，毕力梓工僝。绀宇生光辉，胜概如采珣。

海众咸安栖，宗风愈恢阐。迦陵觉音清，石室惊筹满。

自惟挂缨归，心与纷拿断。每来寻香刹，常得峨野弁。

久留莲漏移，相接犀谈款。露井汲云浆，［山有陆鸿渐井。］

冰瓮试芳荮。最怜草树春，几爱烟岚晚。

愿借一庵石，于兹修止观。

林端生色美新晴，楼阁依山若画屏。

石坐最宜人选胜，剑池潜想地遗灵。

僧窗松竹冬尤茂，寺路烟霞昼亦冥。

自愧逾年假麾守，一回方得扣惮扃。

＊

张伯玉：

东客从来过虎丘，橘花渡口维扁舟。

阖闾宫殿不可见，但对古塔寒飕飗。

忆昔吴王全盛日，水犀十万横吴钩。

楚山既掘荆人冢，越岭仍将勾践囚。

岂谓西施能破国，谁知麋鹿上台游。

惟有吴王在时月，夜深闲照剑（池）秋。

＊

王绅：

山头古寺多陈迹，故国空余气象雄。

霸业已随流水去，阖闾坟草又西风。

＊

苏轼：

入门无平地，石路穿细岭。阴风生涧壑，古木翳潭井。

湛卢谁复见，秋水光耿耿。铁花秀者壁，杀气噤蛙龟。

幽幽生公堂，左右立顽矿。当年或未信，异类眼精猛。

胡为百岁后，仙鬼互驰骋。窈然留清诗，读者为悲哽。

东轩有佳致，云水丽千顷。熙熙览生物，春意破凄冷，

我来属无事，暖日相与永。喜鹊翻初旦，愁鸢蹲落景。

坐见渔樵还，新月溪上影。悟彼良自哈，归田行可请。

《和刘孝叔会虎丘》：

白简威犹凛，青山兴已浓。

鹤闲云作氅，驼卧草埋峰。

跪屐若可教，卜邻应更容。

因公问回老，何处定相逢，

太常斋未解，不肯对纤秾。

只遣三千履，来游十二峰。

林空答清唱，潭净写衰容。

归去瑶台路，还如月下逢。

＊

朱长文《蒲章诸公唱和诗题辞》：

虎丘之景，羞有三绝。望山之形，不越岗陵。而登之者，见层峰峭壁，势足千仞。一绝也。

近临郛郭，矗起原隰。旁无连属，万景都会。西联穹窿，北亘海虞。震湖沧洲，云气出没。廓然四顾，指掌千里。二绝也。

剑池泓淳，彻海浸云。不盈不虚，终古湛湛。三绝也。

兼是绝景，冠以佛宫。宝塔精庐，重楼飞阁。埼&#152607;崚曾，梯岩架壑。东南之胜，罕出其右。故自晋、唐至于圣朝，儒无文士，宗工逸客，风什相继。皆尝集绿吴郡诗，得虎丘之作七十余篇。其遗落而失传者，又可胜道哉：左丞河东蒲公，自杭帅郓，弭节阊扉。一登此山，坐小吴会，叹赏不已，形于咏歌。于是枢密豫章章公、使君刘公、通守王君，欣闻嘉制，属而和之。思与境会，情以辞宣。高义薄云霞，正声阁钟律。足以为海涌之荣观，中吴之美实。使颜、李大句，刘、白高风，不专美于是矣。蒲公又有六咏，刻之宅石云。

元祐三年四月，苏州州学教授朱长文题。

＊

蒲宗孟：

长松绕步水湾环，寺据吴王冢墓间。

瘦石千层开碧玉，疏围十里裹青山。

壁从地上崭岩起，云出门前自在闲，

零落生公讲台下，无人说法但空还。

＊

《游虎丘冈书钱塘旧游》：

失却湖山恨去舟，新年无意作春游。

东风昨夜思笼井，晓雨全家人虎丘。

望见远峰疑石弄，［南高峰胜处。］误寻归路认花楼。［沙河胜处。］

明朝一出阊门去，清梦遥知在两州。

＊

章子厚：

阖闾城外小层峦，瘦竹寒松敷里间。

并岸逢僧知近寺，入门凿石渐登山。

钝钩剑化空池在，幽独诗成白日闲。

游客幸无官事东，何须斋舫敛昏还。

传闻城角蚁行舟，自拥笙歌选胜游。

偶为寒江阻潮汐，再容清赏属林丘。

燕回吴苑风和雪，梦断钱塘月满楼。

尽把苏杭好烟景，醉吟将去诧东州。

＊

苏舜钦：

重事飘然付一舟，吴山萧寺且淹留。

白云已有终身约。酥酒聊驱万古愁。

峡束苍渊深贮月，岩排红树巧装秋。

徘徊欲出向城市，引领烟萝空自羞。

＊

杨备：

阖闾城外古荒丘，云里钟声满寺楼。

白虎金晶人不见。昔曾雄踞此山头。

《剑池》：

三尺龙盘古列今，波光凝碧暮云深。

沈丝不断应无底，山脚池心彻海心。

《试剑石》：

白刀凝霜照水寒，当时入匣便回銮。

岩前片石犹中断，切玉如泥也不难。

《生公讲堂》：

海上名山即虎丘，生公遗迹至今留。

当年说法千人坐，曾见岩边石点头。

＊

孙靓：

冬温阳久亢，一雪意颇快。乘兴泛扁舟，出郭信如迈。

放棹得虎丘，恍然银色界。瑶山夹细径，琼树偃曲盖。

引步列层楼，极目吴城隘。飞鸾翔空中，千峰幂天外。

景虚云可凌，寒重酒易解。群儿庆老翁，于此气不惫。

多病身如寄，长贫气白华。只将穷事业，便当老生涯。

泥饮醉生吁，挑灯喜见华。殷勤香火社，问病列毗耶。

惮客青鞋软，诗翁白帽斜。惊回蝶棚栩，喜听鹊查查，

推户风敲竹，登床雨散花。匆匆一笑许，只履上青霞。

＊

程俱：

四顾渺平野，孤撑见林丘。常疑涌地出，倘复海所浮。

上有千人台，灵踪想前修。无情肯深义，顽石亦点头。

下有百尺渊，神光干斗牛。阴崖不见日，草木皆无秋。

两晋多达士，东亭抑其流。结庐远车马，寄此山之幽。

一朝施白足，弃去如毛辅。矧伊桑下宿。肯作贾胡留。

寻壑复经丘，人看李郭舟。藤花多背门，桐叶最知秋。

虎去藜藿尽，龙归蛙龟愁。振衣临石壁，未羡习池游。

＊

何麒：

平地涌岩壑，棱层惊大雄。何曾远人世，直欲傍天宫。

白虎威灵在。赤乌缘影空。生公能说法，音与塔铃同。

＊

方惟深：

晋人事高旷，听得多奇僻。云岩佛广庐，曾为二王宅。

当时盘乐地，俯帅成今昔。林泉亦余好，徘徊想遗迹。

那知非昔人，复作登临客。

《刺池》：

云崖倚天开，苍渊下澄澈。世傅灵剥飞，山石千丈裂。

神踪去不返，今作蚊龙穴。是非漭难诘，岁久多异说。

惟当清夜来。静赏潭上门。

《千人石》：

生公天人师，讲法花雨堕。当时听法众，片石千人坐。

山只常护持，山乌不敢污。野人心茫然，傲荡多洒遇。

醉来不肯归，石上看云卧。

＊

方什荀：

海涌起子田，禅扉古木间，出城先见塔，人寺始登山。

堂静参徒散。巢唁乳鹤还。沮龙求宝剑，曾此凿孱颜。

＊

王禹偁《剑池铭并序》：

虎丘剑池，泉石之奇者也。《吴地记》引秦皇主事，以为诡说。考诸旧史。则无问焉。矧儒家者流，不寸语怪。因为铭以辩之。铭曰：

茂苑之恻震之氵麋澡湄同，岩岩虎丘，沈沈剑池。峻不可以帅视。深不寸以下窥。我疑乎大极作怪，化正好奇。水物设险，山拔忌危。陷其泉也，盖取诸坎，磔其石也，以象乎离、艮有止兆，蒙无亨期。构此屯难，成乎险蛾。直恐夏后，弗能导之。岂惟秦皇，而能肇兹、盖其始也，一气发泄，两仪分别。争融斗结，击搏而裂。断壁双揭，摩云不彻。翠秃青残，挫锐而中绝。寒流下咽。奔山未决。雪壅雷收，拗怒而曲折。蹙东湍濑，呀样洞穴。鰌翻成窟，龙战行血。匪自人力，盖从天设。谁谓一举，登之惟艰。谁谓一勺，挹之不竭。池实自然，剑何妄传。我欲涉道，如池之渊。我欲立节，如石之坚。位以道取，名以节全。濡笔池心，勒铭山巅。破众惑焉。言余志焉。

＊

徐（辅）十：

剑去池空一水寒，游人列此凭栏干。

年来是事消磨尽，只有青山好静看。［《西清诗话》。］







吴郡志卷第十七


桥梁

唐白居易诗曰：“红栏三百九十桥。”本朝杨备诗亦云：“书桥四百。”则吴门桥梁之盛，自昔固然。今图籍所载者。三百五十九桥。在邯城者，今以正中乐桥为准，分而为四达。随方叙之门外，及外县略附见焉。

乐桥之东北（娄门　齐门）

百口桥，在长洲县东。东汉顾训，五世同居。族聚百口，衣食均等，尊卑有序。因其所居以名桥。俗传：子孙多不能辨架上之衣。岁朝会集，子孙悉坐，依次行酒。三岁以上者，并自知位次，不亏其礼。故俗又名试饮桥。

临顿桥，在长洲县北。临顿，吴时馆名。取之临顿宅者，是也。又《真天地记》云：“吴王亲征夷人，顿军憩歇，宴设军士，因此置桥。唐陆鲁望常居其旁。”（皮日休：共老林泉忍暂分，此生应不识回文。几枚竹笥送德曜，一乘柴车迎少君。举案品多缘涧药，承家事少为溪云。居然自是幽人事，辄莫教他孙寿闻。）

苑桥，在报恩光孝寺之西。故传：阖闾有苑囿，在其傍定跨桥下。长洲县前，旧为阖闾故迹。县前东南，故传：皆阖阎苑囿游憩之地。

顾家桥。顾悌，仕吴为虎头将军，父亡，五日绝浆而死，郡人为之造桥。（《吴地记》）

四通桥（绍兴二十六年建）

定跨桥，吴乇阖闾造。（《吴地记》）

开明桥

醋坊桥

金师堂桥

马黄桥

管家桥

红炉子桥

换马桥

瓶场桥

永福寺桥

北仓桥

天心桥

宫桥

广化寺桥　金师子桥　灵惊寺西桥

鹤舞桥（又《吴地记》云：“夫差女胜玉出葬日，仙鹤舞，引群鸣于市，因号桥曰鹤舞。”或又云春申君所立也。）

中路桥

狄胜桥

华家桥

跨塘桥

北新桥

蒋家桥

院子桥

新街桥

吴郎桥

庙堂桥

任蒋桥

南新桥

周通桥

县东桥

徐思桥

顾周桥

双板桥

大郎桥

众喜桥

雪糕桥

积庆桥

苏军桥

众安桥

通利桥

庆历桥

华阳桥

迎春桥

寺庄桥

奚家桥

富孙桥

魏家桥

唐家桥

罗家桥

熙宁桥

庙堂桥

张香桥

胡家桥

斜路桥

程家桥

栈桥

花桥

东石塘桥

东章家桥

钱都衙桥

兵马使桥

胡厢使桥

打急路桥

北张家桥

朱马交桥

南张家桥

徐鲤鱼桥

广化寺后桥　北禅寺西桥　北禅寺前桥

北禅寺东桥　长洲县前桥　天宫寺前桥

天宫寺西桥　万〔资〕寿寺东桥　资寿寺西桥

资寿寺后桥　祥符寺东桥　东周太保桥

乐桥之西北（阊门）

皋桥，在吴县西北，阊门内。汉议郎皋伯通居此桥侧，因名之。（李绅：伯鸾憔悴甘飘寓，非向嚣尘隐姓名。鸿鹄羽毛终有志，素丝琴瑟自谐声。故桥秋月无家照，旧井寒泉见底清。犹有余风未磨灭，至今乡里重和呜。）

三太尉桥

都亭桥（在吴县西北，故传：吴王寿梦尝于此作都亭，以招贤士。）

至德庙桥（在太伯庙前以庙故名。）　张广桥

慈悲桥　乌盆桥　邬家桥

谷市桥　小市桥　小平桥

普济桥　鱼行桥　柳毅桥

虎蹲桥　梵门桥　徐胡桥

刘家桥　寿圣桥　华家桥

杨家桥　徐家桥　仰家桥

凤凰桥　高家桥　广书桥

席家桥　沈家桥　方广桥

德庆桥　翁家桥　丁家桥

艇船桥　安民桥　崇利桥

单家桥　曹使桥　丝行桥

利市桥　鹅栏桥　鸭舍桥

济川桥　吸鞋桥　蒲老桥

六通桥　文家桥　卢家桥

使桥

钱桥

红桥

宫桥

洞桥

隆兴桥（隆兴元年建）

黄牛坊桥　钱驸马桥　朱明寺桥

吴县东桥　吴县西桥　黄土塔桥

西蒋家桥　小莲湖桥　女冠子院桥

陆侍郎桥　南过车桥　北过车桥

卢提刑桥，卢革自德清退老于吴，以通议大夫致仕，尝除广南提刑点刑狱。后郡人以提刑名桥。子秉为发运使，详见《人物》门。

西市门桥

芝草营桥

西石塘桥

周太保桥

张马步桥

祥符寺桥

西章家桥

雍熙寺西桥　惮兴寺西桥

龙兴寺西桥　雍熙寺东桥　雍熙寺后桥

能仁寺东桥　能仁寺后桥

乐侨之东南（葑门）

乘鱼桥，在子城之西北。”昔琴一真乘鲤升仙之地，事具《异闻》。（至和元年，僧达本《重建桥序》：乘鱼桥，当姑苏之要津，茂苑之灵迹。按《吴地志》云：“古者，贤士丁法海琴高于此地见大鲤鱼，长可丈余，有角有足，鼓二翼而舞。琴高言其异，遂乘鱼腾飞，宛转驾空上升。因立桥名。”）

乌鹊桥，在提刑司之南。旧传：古有乌鹊馆，桥因其馆得名。（杨备《乌鹊桥上元》诗云：月满星移水照天，南飞乌鹊影翩翩。虽然上属牵牛分，不为秋河织女填。）

竹隔桥

饮马桥

南仓桥

带城桥

马津桥

望信桥

夏侯桥

金母桥

燕家桥

净河桥

小博桥（在仓司刚）　清道桥

迎葑桥

船场桥

望门桥

双红桥

章家桥

曹家桥

杨家桥

董家桥

朱家桥

船坊桥

红鸭桥

龙堂桥

东长桥

西长桥

烧香桥

唐家桥

望营桥

佐家桥

胭脂桥

驱鬼桥

沙糕桥

蒋家桥

白蚬桥

尽市桥

顾亭桥

游仙桥

平侨

阎桥

草桥

甫桥

洞桥

祝桥

星桥

砖桥

程桥

营桥

至桥

尤桥

筱桥

胡书记桥

官太尉桥

吴承议桥

南胡家桥

采莲泾桥

觉报寺西桥

觉报寺后桥　杨府院子桥　双塔寺前桥

东禅寺西桥　折桂桥（绍兴二十七年内建）

乐桥之西南（盘门）

孙老桥，在运河上，唐白头桥也。郡守白居易所建，因是名之。本朝天圣初，郡守孙冕重修，故易今名。（梅挚《遇白头桥》诗云：白头桥柰白头何，［是桥，唐牧白公建，因得名。近岁伯纯修之，人呼孙老。］旧德如存故老歌。不特与梁起遗爱，大都才美服人多。）

西馆桥　太平桥　荐行桥

市曹桥　白磋桥　娥眉桥

郭家桥　杉渎桥　明泽桥

吉利桥　升平桥　翦金桥

银铤桥　积善桥　胡家桥

成家桥　渡子桥　赵公桥

赵婆桥　葛家桥　张师桥

蔡家桥　诸家桥　杉板桥

木柴桥　院子桥　仓后桥楼

西桥

程基桥　果子桥

草鞋桥　献花桥　望婆桥

芮家桥　弹子桥　芮桥

梅桥

程桥

新桥

庙桥

北张师桥

南张师桥

西竺寺西桥　开元寺东桥　开元寺后桥

憩桥，吴车憩歇，因名之。（《吴地记》）

门外外县桥梁城门外（府图）

行春桥，《续图经》云：“在横山下越来溪中。湖山满目，亦为胜处。桥甚长，跨溪湖之口。好事者或名小长桥。岁久废阙，淳熙十六年，县令赵彦真始复修之，胜概为吴中第一。”

新桥，在盘门分为一二桥者，制度甚宏。

吴门桥　绿云桥（并盘门外）　虹桥（娄门）

虹桥（齐门外）　虹桥　渡僧桥

山塘桥　彩云桥（半塘寺前）　便山桥（虎丘寺前）

枫桥，在阊门外九里道傍。自古有名，南北客经由，未有不憩此桥而题咏者。事具《枫桥普明院》。

洞桥（已上并阊门外）　斜桥　安里桥（已上并葑门外）

秀峰桥

颜桥

张墅桥

新郭桥

藏圆桥

楞伽寺桥

揠桥

峰桥

短桥

黄芦桥

何桥

夏驾桥

虎山桥

灵岩寺桥　胥门桥

横塘桥

越来溪桥，久废。淳熙中，居民薛氏以奁具钱复立之。越来溪水，自此桥北流过横塘也。

练墟新桥（已上盘门外）

已上在吴县、长洲县管下。详见《旧经》。

县桥

驿桥

程桥

看婆桥　双凤桥　马郤桥

泄水桥　通泄桥　富基桥

徽浦桥　八尺桥　卓基桥

盛墩桥　安德桥　合路桥

南醋坊桥　南泄水桥　第一醋坊桥

已上在吴江县管下。详见《旧经》。

安民桥，在新泾中。

利民桥，在七里泾。

济民桥，在吴泾。事具《绩图经》。

利往桥，即吴江长桥也。庆历八年，县尉王廷坚所建“有亭曰垂虹，而（世并）以名桥。《绩圃经》云：“东西千余尺，前临太湖、洞庭三山，横跨松江。行者（晃漾天光水色中），海内绝景。唯游者（自知之），不可以笔舌形容也。”垂虹亭，兵火后复创。亭前乐轩已不复立，中兴驻驿武林，往来幢幢千万。承平（时，此桥方为大）利。有议以石柱易木柱者，（或谓非是，然）亦卒不果易。绍兴（三十二年，虏亮〕犯淮，中外戒严。或献计枢庭，乞行下平江焚长桥。时郡守洪遵持不可。而县民已有知之者，相与聚哭于圯下矣。桥两圯，南有汇泽亭，北有底定亭。余见“松江”条。

（郑獬《吴江桥》诗云：三百栏干锁画桥，行人波上踏灵鳖。插天螨炼玉腰阔，跨海鲸鲵金背高。路直凿开元气白，影寒压破大江豪。此中自与银河接，不必仙槎八月潮。

蒋堂：雁翅桥横五湖北，翚飞亭屹大江心。鱼龙渊薮风月窟，若比广寒宫更深。）







吴郡志卷第十八


川

太湖，在吴县西，即古具区、震泽、五湖之处。《越绝书》云：“太湖周回三万六千顷，禹贡之震泽。”《尔雅》云：“吴越之间巨区，其湖周回五百里。襟带吴兴、毗陵诸县界，东南水都也。”古今传记不同者，并具《辩证》门。

＊

白居易《泛太湖书事寄元稹》：

烟渚云帆处处通，飘然舟似入虚空。玉杯浅酌巡初匝，金管徐吹曲未终。

黄夹缬林寒有叶，碧琉璃水净无风。避旗飞鹭翩翻白，惊鼓跳鱼拨剌红。

涧雪压多松偃蹇，岩泉滴久石玲珑。书为故事留湖上，吟作新诗寄浙东。

军府威容从道盛，江山气色定知同。报君一事君应羡，五宿澄波皓月中。

＊

皮日休：

闻有太湖名，十年未曾识。今朝得游泛，大笑称平昔。

一舍行胥塘，尽日到震泽。三万六千顷，顷顷玻璨色。

连空淡无类，照野平绝隙。好放青翰舟，堪弄白玉笛。

疏岑七十二，双双露矛戟。悠然啸傲去，天上摇画鹊。

西风乍猎猎，惊波罨涵碧。倏忽雪阵吼，须臾玉崖拆。

树动为蜃尾，山浮似鳖脊。落照射鸿溶，清辉荡抛掷。

云轻似可染，霞烂如堪摘。渐暝无处泊，挽帆从所适。

枕下闻澎泛，肌上生瘳瘭。讨异足邅回，寻幽多阻隔。

愿风与良便，吹入神仙宅。甘将一蕴书，永事嵩山伯。

＊

陆龟蒙：

东南具区雄，天水合为一。高帆大弓满，羿射争箭疾。

时当暑雨后，气象仍郁密。乍如开雕笯，耸翅忽飞出。

行将十洲近，坐觉八极溢。耳目骇鸿蒙，精神寒佶栗。

坑来斗呀豁，涌处惊祟拳。崄异拔龙湫，喧如破蛟室。

斯须风妥帖，若受命平秩。微茫识端倪，远娇疑格笔。

才才见铜阙，［湖中穹崇山，有铜阙。］左右皆辅弼。

盘空俨相趋，去势犹横逸。尝闻咸池气，下注作清质。

至今涵赤霄，尚且浴白日。［太湖，上禀咸池五车之气，故一水五名也。］

又云构浮玉，宛与昆阆匹。肃为灵官家，此事难致诘。［太湖，乃仙家浮玉之北堂。］

才迎沙屿好，指顾俄已失。山川互蔽亏，鱼鸟空聱［语彪反］&#17330;［鱼乙反］。

何当授真检，得召天吴术。一一问朝宗，方应可谭悉。

＊

杨备：

鱼刀载酒日相随，一笛芦花深处吹。

湖面风收云影散，水天交照碧琉璃。

＊

苏子美《望太湖》：

杳杳波涛阅古今，四无逞际莫知深。

润通晓月为清露，气人霜天作暝阴。

笠泽鲈肥人脍玉，洞庭柑熟客分金。

风烟触目相招引，聊为停桡一楚吟。

＊

梅尧臣：

东吴临海若，看月上青冥。河汉微分练，星辰淡布萤。

细烟沈远水，重露裛空庭。孤坐饶清兴，惟将影对形。

明月湾，在太湖洞庭山下。

＊

皮日休：

晓景澹无际，孤舟恣回环。试问最幽处，号为明月湾。

半岩翡翠巢，望见不可攀。柳弱下丝网，藤深垂花鬘。

松瘿忽似狖，石文或如虥。钓坛两三处，苔老腥斒斑。

沙雨几处霁，水禽相向闲。野人波涛上，白屋幽深间。

晓培橘栽出，暮作焦梁还。清泉出石砌，好树临柴关。

对此老且死，不知忧与患。好境无住处，好处无境删。

赫然不自适，脉脉当湖山。

＊

陆龟蒙：

昔闻明月观，【在建业，故台城。】祇伤荒野基。

今逢明月湾，不值三五时。择此二明月，洞庭看最奇。

连山忽中断，远树分毫厘。周回二十里，一片澄风漪。

见说秋半夜，净无云物欺。兼之星斗藏，独有神仙期。

初闻锵镣铫，积渐调参差。空中卓羽卫，波上停龙螭。

纵舞玉烟节，高歌碧霜词。清光悄不动，万象寒咿咿。

此会非俗致，无由得旁窥。但当乘扁舟，酒瓮仍相随。

或彻三弄笛，或成数联诗。自然莹心骨，何用神仙为。

练渎，在太湖。旧传吴王所开，以练兵。

＊

皮日休：

吴王厌得国，所玩终不足。一上姑苏台，犹自嫌局促。

艅艎六宫闹，朦街后车肃。一阵水麝风，空中荡平渌。

乌困避锦帆，龙胜防铁轴。流苏惹烟浪，羽葆飘岩谷。

灵境太蹂践，因兹塞林屋。空阔嫌太湖，崎岖开练渎。

三寻靥石齿，数里穿山腹。底静似金膏，砾碎如丹粟。

波殿郑旦醉，蟾阁西施宿。几转含烟舟，一唱来云曲。

不知栏栀上，夜有越人镞。君王掩面死，嫔御不敢哭。

艳魄逐波涛，荒宫养麋鹿。国破沟亦浅，代变草空绿。

白马都不知，朝眠还暮浴。

＊

陆龟蒙：

越恃君子众，大将压全吴。［越有私卒君子六千人。］

吴将派天泽，以练舟师徒。一境止千里，支流忽然迂。

苍奁东洪波，坐似冯夷躯。战舰百万辈，浮宫三千余，

平川盛丁宁，绝岛分储胥。凤押半鹤膝，锦扛杂肥胡。

香烟与杀气，浩浩随风驱。弹射尽高鸟，柸觥醉潜鱼。

山灵恐见鞭，水府愁为墟。兵利德日削，反为雠国屠。

至今钩镞残，尚与泥沙俱。照此月倍苦，来兹烟亦孤。

丁魂尚有泪。合洒青枫枯。

销夏湾，在太湖洞庭西山之趾山，十余里绕之。旧传吴王避暑处。周回湖水一湾，水色澄彻，寒光逼人，真可销夏也。

＊

皮日休：

太湖有曲处，其门为两涯。当中数十顷，别如一天池。

号为销夏湾，此名无所私。赤日莫斜照，清风多遥吹。

沙屿扫粉墨，松竹调埙篪。山果红靺鞨，水苔清髻需。

木阴厚若瓦，岩磴滑如饴。我来此游息，夏景方赫曦。

一坐盘石上，肃肃寒生肌。小鲢或可泛，［《方言》云：小舸谓之鹾。］短策或可支。

行惊翠羽起，坐见白莲披。敛袖弄轻浪，解巾敌凉飔。

但有水云见，更余沙禽知。京洛往来客，暍死缘奔驰。

此中便可老，焉用名利为。

＊

陆龟蒙：

霞岛焰难泊，云峰奇未收。萧条千里湾，独自清如秋。

古岸过新雨，高萝荫横流。遥风吹蒹葭，折处呜飕飗。

昔予守圭窦，过于回禄囚。日为自爱篷筁徒，［渠曲二音，箪之异名。］分作衹裯雠，［低刀二音，并单衣。］

愿狎寒水怪，不封朱毂侯。岂知烟浪涯，坐可思重裘。

健若数尺鲤，泛然双白鸥，不识号火并，孰问名焦丘。

我本鱼乌家，尽室营扁舟。遗名复避世，消夏还消忧。

投龙潭，在龟山。

＊

皮日休：

龟山下最深，恶气何洋溢。涎水瀑龙巢，腥风卷蛟室。

晓来林岑静，狞色如怒日。气涌扑炱煤，波澄扫纯漆。

下有水君府，贝阙光比栉。左右列介臣，纵横守鳞卒。

月中珠母儿，烟际枫人出。生犀不敢烧，水怪恐摧蹿。

时有慕道者，作彼投龙术。端严持碧简，斋戒挥紫笔。

兼以金婉蜒，投之光焌律。琴高坐赤鲤，何许纵仙逸。

我愿与之游，兹焉托灵质。

＊

陆龟蒙：

名山潭洞中，自古多秘邃。君将接神物，聊用申祀事。

熔金象牙角，尺木无不备。亦既奉真官，因之徇前志。

持来展明诰，敬以投嘉瑞。鳞光焕水容，日色晓山翠。

吾皇病秦汉。岂独探怪异。所贵风雨时，民皆受其赐。

良田为巨浸，污泽成赤地。掌职一不行，精灵又何寄。

唯贪血食饱，但据骊珠睡。何必费黄金，年年授星使。

胥口，在木渎西十里，出太湖之口也。上有胥山，舟出口，则水光接天。洞庭东西山峙银涛中，景物胜绝。

＊

皮日休：

波光杳杳不极，霁景淡淡初斜。黑蛱蝶粘莲蕊，红蜻蜒裹菱花。

鸳鸯一处两处，舴艋三家五家。会把酒船隈荻，共君作个生涯。

拂钓清风细丽，飘蓑暑雨霏微。湖云欲散未散，屿乌将飞不飞。

换酒峭头把看，载莲艇子撑归。斯人到死还乐，谁道刚须用机。

＊

陆龟蒙：

雨后山容若动，天寒树色如消。目送回汀隐隐，心随挂席摇摇。

白蒋知秋露裛，青枫欲暮烟饶。莫问吴趋行乐，酒旗竿倚河桥。

把钩丝随浪远，采莲衣染香浓。绿倒红飘欲尽，风斜雨捆相逢。

断岸沈渔弱略，［约略二音，鱼网也。］邻村送客【舟龙】【舟邛】。即是清霜刮野，乘闲莫厌裘重。

松江，在郡南四十五里，禹贡三江之一也。三江自具《辨证》门。今按：松江南与太湖接，吴江县在江渍。垂虹跨其上，天下绝景也。

＊

程俱《松江赋》：

鸱夷子皮既弃越相，乘扁舟，携西子，诉东流。方将家五湖以长迈，屣万钟而不留。放若巨鱼纵大壑，脱若六骥驰坦道。而挟轻辑时，则八荒收云，千里一碧。狂澜不兴，远岫凝色。目盏意往，云天出没。引风樯以悲啸，趣烟波而不极。于是遇亡是叟而问津焉。曰：三江之凑，实为五湖。地脉四达，衍为松江。汹汹浑浑，溶溶洋洋。孤岑连障，七十有二。眇若散螺，黛于微茫。五湖之中，大日包山。风穴昼暝，霜林夏寒。暮烟屯其叠翠，冬实累其错丹。鳞鹤之所憩，蛟鼍之所渊。山中之人，忘世与年。条桑缥缈之下，采石明月之湾。［包山有缥缈峰、明月湾。］草衣木茹，泊若追义盘而与还。江流之穷，是则归墟。王百谷于一吸，环齐州于一区。大鹏奋翅于泱漭，烛龙洗光厂咸虞。由江而下，二百余里，布帆无恙，尚可以朝海门而暮方壶。虽然，善贾者据其会，善搏者扼其吭。方趣南则遗北，既昼圆而失方。今子将揽众物之会，莫若遐观乎中央。惟是江湖之接，二洲相望。散荒墟于垤块，识断岸于毫芒。尝试与子至中流而四：阴霾郁兴，不辨云水，天高日出，万顷在目者，五湖也。冈岫相属，如走如伏，溟蒙突兀，乍见乍失者，包山也。拥松江之上，流穷海道于一苇时，矫首而期尽。固可以访渔樵而种鲂鲤，亦优游而卒岁矣。吾广以为何如？子皮曰：然，务外游者有待，乐内观者无穷。吾方以日月为烛，六阁为宫。参天地以为友，从四海之诸公。乘云气，御飞龙。指包山于遗砾，揽五湖于一钟。松江之胜，又安能芥蒂于胸中乎！

《后松江赋》：程子既为《松江赋》，假鸱夷子皮。（设）亡是叟以为词，是夜梦有夫硕然而长，黧色而修髯。叩舷而称口：松江之胜，吾子之词侈矣。然子亦闻吴越之遗事乎？唯而答曰：长桥卧波，截江之街。飞栏叠架，排雾横空。万景所会，而垂虹屹立乎其中。吾尝登垂虹，顾二渚，尚想夫霸国之争雄。方其践忍乌喙，差耕石田。祸起腋下，谋误机先。见吴军江北，越军江南。杀气朝合，军声夜严。街枚北渡，奋为两翼。方风驰而雾障，顿雷轰而电击。吴卒麇溃，江流赭赤。毕夫椒之世仇，偿会稽之膀食。于此盖夫子之雄绩。乃白太湖过横山，辞越来之溪，登姑胥之台。吊亡国于游鹿，指血化于黄埃。挽赊蝗以凌江，卷旌旗而南归。则夫子于此退身行意，揖勾践而长辞。盖与夫咎犯之贪天，子推之独贤。歌龙蛇而激愤，块然与乔木而偕燔者，不可同日而言矣。间者，五季棼乱，钱缪崛兴。苏据都会，乃淮浙之必争。徐约先拔，孙儒继焚。彼得之，不能以岁月守。我守之，不能以岁月宁。则江之两涯，相为二城。镇威武之右境，遏淮南之寇兵，实用武者之所凭。［吴江，钱氏时谓之南北两城防遏所。］版图入朝，置为县治。画井疆，设群吏。皋亩棋别，居庐鳞次，带以千尺之桥，捍以百里之塘。舟舆所通，楼观相望。曾城邑之几时，翳乔木之苍苍矣。吾尝叹曰：一江方东，虽逝不流。阅世事之万变，去莫知其所遁，而来莫知其所由。今之松江，其昔之松江耶？抑夜半之藏舟，失万世于俯仰，尽贤愚于一丘。夫子亦尝吊抉眼之忠魂，而访伏剑者之灵游不乎？子皮不对，顾谓西子，援琴而歌。歌曰：霰雪纷兮云霏霏，带长铗而佩宝璐兮，子安适而不归。岁婉晚而将暮兮，路既壅而中迷。嗟二子之不返，折疏麻而搴杜，若羌摇摇其遣谁。余音未息，蘧然而觉，掉头载歌，付千古于一笑。

＊

宋之问《夜渡吴松江怀古》：

宿帆震泽口，晓渡松江渍。棹拨鱼龙气，舟冲鸿雁群。

信潮顿觉满，晴浦稍将分。气赤海生日，光摇湖起云。

水乡尽天街，叹息为吴君。谋士伏剑死，至今悲所闻。

又《渡吴江别王长史》：

倚棹望兹川，销魂独黯然。乡连江北树，云断日南天。

剑别龙初没，书成雁不传。离舟意无限，催渡复催年。

＊

张怀：

多年扑被玉山岑，鬓雪欺人忽满簪。

驽马虽然贪短豆，野麋终是忆长林。

鲈鱼末得乘归兴，鸥乌唯应信此心。

见说新桥好风景，会须乘月濯烦襟。

＊

刘长卿：

洞庭初下叶，南客不胜愁。明月天涯夜，青山江上秋。

一官成白首，万里寄沧洲。久被浮名系，能无愧海鸥。

＊

杜牧：

堠馆人稀夜更长，姑苏城远树苍苍。

江湖潮落高楼迥，河汉秋归广殿凉。

月转碧梧移鹊影，露低红草湿萤光。

文园诗侣应多思，莫醉笙歌掩华堂。

《泊松江》：

清露白云明月天，与君齐棹木兰船。

风波湖雨相失，夜泊横塘心渺然。

＊

白居易《松江亭携乐观渔》：

震泽平芜岸，松江落叶波。在官常梦想，为客始经过。

水面排罾网，船头簇绮罗。朝盘脍红鲤，夜烛舞青娥。

雁断知风急，潮平见月多。繁丝与促管，不解和渔歌。

＊

薛据《泊震泽口》：

日落草木阴，舟徒泊江汜。苍茫万象开，合遝闻风水。

沿泊值渔翁，窜筱逢樵子。云开天宇静，月明照万里。

早雁湖上飞，晨钟海边起。独坐嗟远游，登岸望长洲。

寥落星欲尽，膛朦气渐收。行藏空自秉，知识仍未周。

伍胥既伏剑，范蠡亦乘流。欲竟鼓世去。三江多客愁。

＊

许浑《泊松江渡》：

汉汉故宫地，月凉风露幽。

鸡呜荒戍晓，雁过古城秋。

杨柳北归路，蒹葭南渡舟。

去乡今已远，更上望京楼。

＊

皮日休《松江早春》：

松陵清净雪消初，见底新安恐未如。

稳凭船舷无一事，分明数得脍残鱼。

＊

陆龟蒙：

柳下江餐待好风，暂时还得狎渔翁。

一生无事烟波足，唯有沙逞水勃公。

＊

钱昭度《忆具区》：

平生爱具区，岛屿夹陂湖。竹雨笼鸂鶒，花烟泾鹧鸪。

神仙疑有宅，鱼鳖自为都。何事劳长想，机云本是吴。

＊

梅尧臣《送裴如晦宰吴江》：

吴江田有粳，粳香舂作雪。吴江下有鲈，鲈肥脍堪切。

炊粳调橙齑，饱食不为餮。月从洞庭来，光映寒湖凸。

长桥坐虹背，衣湿霜末结。四顾无纤云，鱼跳明镜裂。

谁与子同游，去若秋鹰掣。

又《忆吴松江晚泊》：

念昔西归时，晚泊吴江口。

回堤溯清风，淡月生古柳。

夕乌独远来，渔舟犹在后。

当时谁与同，涕忆泉下妇。

＊

蔡肇《除夜宿垂虹亭》：

东南胜处未忘情，老去扁舟复此行。

小邑岁除无市井，下田水落见农耕。

雪消西岭层棱出，春到重湖鳞甲生。

桥下霜蛟贪睡美，焉槌千鼓作雷声。

＊

王禹偁：

中郎亭树据江乡，雅称诗翁赋醉章。

莼菜鲈鱼好时节，晚风斜日旧咽光。

一杯有味功名小，万事无心岁月长。

安得便抛尘纲去，钓舟闲倚画栏傍。

二年为吏住江滨，重到江头照病身。

满眼碧波输野乌，一蓑疏雨属渔人。

随船晓月孤轮白，入座晴山数点春。

张翰精灵应笑我，绿袍依旧惹埃尘。

又《松江亭》：

登临陡觉挹尘埃，时有清风飒满怀。

蝉炼一条连古岸，玻璃万顷自天来。

寒光浩渺轻烟阔，绿玉参差远岫排。

南指闽山犹万里，远人归兴正无涯。

《泛吴松江》：

带蓬疏薄漏斜阳，半日孤吟未过江。

惟有鹭蔫知我意，时时翘足对船窗。

＊

陈尧佐：

平波渺烟苍苍，菰蒲才熟杨柳黄。

扁舟系岸不忍去，秋风斜日鲈鱼乡。

＊

蒋堂《游松江》：

江人见我谓谁何，行李无羁野意多。

六幅青帆趁潮去，一樽白酒扣舷歌。

沙逞历历辨云树，岛外溅溅弄月波。

兴尽归来还更喜，舞鸥相送人烟萝。

《长桥观鱼》

曙光东向欲胧明，渔艇纵横映远汀。

涛面白烟昏落月，岭头残晓混疏星。

呜根莫触蛟龙睡，举网时间鱼鳖腥。

我实宦游无况者，拟来随尔带笭管。

《中秋新桥对月》：

月晃长江上下同，画桥横截冷光中。

云头艳艳开金饼，水面沈沈卧彩虹。

佛氏解为银色界，仙家多住玉壶中。

地雄景胜言不尽，但欲追随乘晓风。

＊

苏轼：

吴越溪山兴未穷，强扶衰病过垂虹。

浮天自古东南水，送客今朝西北风。

绝境自忘千里远，胜游难复五人同。

舟师不会留连意，拟看斜阳万顷红。

二子缘诗老更穷，人间无处吐长虹。

平生睡足连江雨，尽日舟横擘岸风。

人笑老年三黜惯，天教我辈一樽同。

知君欲写长相忆，更送银盘尾霞红。

＊

杨备《长桥》：

渔市花村夹酒楼，山光沈碧水光浮。

松陵雨过船中望，一道青虹两岸头。

《吴江》：

松陵水国面松江，学弄渔竿对酒纲。

惊起鸳鸯是旗鼓，背帆飞去一双双。

＊

章宪《松江谒王文孺令宰》：

暑退凉生过雨天，凫飞鹭浴暮江前。

秋风小浪鸭头水，斜日轻帆燕尾船。

青眼却欣逢地主，白头相对耸诗肩。

林塘胜处开樽俎，只欠冰轮特地圆。

《晚泊松江》：

长堤牵百丈，舴艋泝清漪。山与残霞暝，水将秋色宜。

江寒征雁度，天远暮帆迟。剩欲浮家去，烟波学子皮。

交让渎，在罗城之东北隅。

杨备：

琴丁结友事耕耘，田熟翻如虞芮君。

彼此持廉为弃物，一名交让两难分。

＊

女坟湖，在吴县西北，昔吴王葬女处。事具《冢墓》门。

皮日休：

万贵千奢已寂寥，可怜幽愤为谁娇。

须知韩重相思骨，直在芙蓉向下消。

陆龟蒙：

水平波淡绕回塘，鹤殉人沈万古伤。

应是离魂双不得，至今沙上少鸳鸯。

＊

越来溪，在横山下，与石湖连。相传越兵入吴时自此来，故名溪。上有越城，雉堞宛然。

杨备：

临流何必吊前非，且说吴宫得意时。

夹岸桃花烟水绿，画船安稳载西施。

＊

箭泾，一名采香径。事具《往迹》门。

＊

夏驾湖，在吴县西城下。吴王寿梦避暑，驾游于此，故名。今城下但存外濠，即漕河也。河西悉为民田，不复有湖。民犹于河之傍种菱，甚美，谓之“夏驾湖菱”。

杨备：

湖面波光鉴影开，绿荷红芰绕楼台。

可怜风物还依旧，曾见吴王六马来。

＊

锦帆泾，即城里沿城濠也。相传吴王锦帆以游，今濠故在，亦通大舟。间为民间所侵，有不通处。

＊

采莲泾，在城内东南隅，运河之阳也。今可通舟，两岸皆民居，亦有空旷为蔬圃，此种莲旧迹也。上有采莲泾桥。







吴郡志卷第十九


水利上

吴中治水之说，多矣。丘与权、单子发于至和塘及松江百渎，皆有记可考。而近世郏亶暨其子侨及赵开，论议措画之说最详。虽罢行，当否自有一时去取。然亶、侨考订地理，塘浦所在，至为纤悉。开之所治，至今或有利者。其经之营之。亦甚详备。凡古今兴废之迹，江海源委之道，皆如指掌。恐岁久无所考，今得其说，取其要者著于后。

至和塘，旧名昆山塘。从古为湖瀼，多风涛。本朝至道、皇祐中，尝议兴修，不果。至和二年，始修治成塘，遂以年号名塘。有昆山主簿丘与权之《记》，甚备，今采载之。

＊

丘与权《记》：

吴城东，距昆山县七十里，俗谓之昆山塘。北纳阳城湖，南吐松江。由堤防之不立，故风波相凭以驰突，废民田以潴鱼鳌。其民病赋人之侵蟊，相从以逋徙。奸人缘之，以邀劫行旅，通盐杠以自利，吏莫能禁。父老相传，自唐至今三百余年，欲有营作，而弗克也。有宋自至道二年，陈令公之守苏，尝与中贵人按行之。邑人朱玨父子相继论其事，为州县者亦继经度之。皆以横绝巨浸，费用十数万缗，中议而沮。皇祐中，发运使许公建言：苏之田膏腴而地下，尝苦水患。乞置官司，以畎泄之。请令舒州通判、殿中丞王安石无相视焉。朝廷从之。王君既至，从县吏拿荒梗浮倾沮，讯其乡人，尽得其利害。度长绳短，顺其故道，施之圃绘。疏曰：请议如许公。朝廷未之行也。

至和初，今太守吕公既下车，问民所疾苦，盖有意于疏导矣。明年，与权为昆山主簿，始陈五利：一日便舟楫，二日辟田畴，三旧复租赋，四门止盗贼，五门禁奸商。其余所济，非可以胜凝。愿约古制，役民以兴作，经费寡而售效速。若其不成，请以身塞责。既而令钱君复言之，太守尝念所以兴利之计，喜其谋之协从，于是列而上闻，其副以决于监司。乃诫庸力，经远迩，兴屯舍，宿糇薪。

既成，以授有司，郡相元君实总之。粤十月甲午，治役先设外防，以遏其上流。立横埭以限之，乃自下流浚而决焉。畚镭所至，皆于平陆。其始戒也，猖风号霾。迅雷以〔骤〕雨，乃用牲于神。至癸巳夜半雨息。逮明休霁，以卒其役，人皆以为有相之者。始计月余，盖旬有九日而成。深五尺，广六十尺，用民力才一十五万六千工。费民财三千二百贯，米才四千六百八十石。为桥梁五十二，莳榆柳五万七千八百，其贰河植茭蒲、芙蕖称是。计其人，以为修完料民之余。治小虞，自严村至于鳗鲽滚。治新洋江，自朱历至于清港。治山塘，自山南至于东。浚渚泾六十四，浦四十四，塘六。于是阳城诸湖若滚，皆道而及江。田无湾潴，民不病涉矣。初治河至唯亭，得古闸，用柏合抱以为楹，盖古渠况。今深数尺，设闸者以限松江之潮势耳。耆旧莫能详之，乃知昔无水患，由堤防之废则有之。呜呼！为民（牧）者因循而至此乎。是役也，自城东走二十里曰任浦。昆山治其东，长洲治其西。以俗名非便，于是谕请更之曰“至和”，识年号也。建亭曰乙未，纪岁功也。太守嘉其有成，谓与权实区区于其间，其言必详，命之为记。

嘉祐六年十二月，立于乙未亭。

＊

沈氏《笔谈》云：

至和塘，自昆山县达于娄门，凡七十里。自古皆积水，无陆途。民颇病涉，久欲为长堤，抵郡城，泽国无处求土。嘉祐中，人有献计：就水中以籧篨为墙，栽两行，相去三尺。去墙六丈，又为一墙，亦如此。漉水中淤泥，实籧篨中。候干，则以水车畎去两墙间旧水。墙间六丈，皆留半以为堤脚。掘其半为渠，取土以为堤。每三四里则为一桥，以通南北之水。不日堤成，至今为利。

【详沈氏所记。盖至和塘既成于至和二年，立石其间。浚水道已成塘，陆涂尚未备，至是始备而未坚固，后郏直谓至和塘所以不逾一二年而坏也。盖丘与权《塘记》虽作于至和二年，立石乃嘉祐六年，或是新塘成之时也。】

熙宁三年，昆山人郏亶，自广东机宜上奏：

以谓天下之利，莫大于水田，水田之美，无过于苏州。然自唐末以来，经营至今，而终未见其利者，其失有六。今当去六失，行六得。

所谓六失者：

一曰水性就下，苏东枕海，北接江。但东开昆山之张浦、茜泾、七丫三塘而导诸海；北开常熟之许浦、白茆二浦而导诸江。殊不知此五处者，去水皆远百余里，近亦三四十里。地形颇高。高者七八尺。方其水盛时，决之则或人江海。水稍退，则向之欲东导于海者反西流；欲北导于江者反南下。故自景祐以来，屡开之而卒无效也。

二曰苏之厌水，以其无堤防也。故昆山、常熟、吴江皆峻其堤岸，设官置兵以巡治之。是不知塘虽设，而水行于堤之两旁，何益乎治田。故徒有通往来、御风涛之小功，而无卫民田、去水害之大效。

三曰《书》云：

“三江既入，震泽底定。”今松江在其南，可决水而同归于海。昆山之下驾、新洋、小虞、大虞、朱塘、新渎、平乐、戴墟等十余浦是也。殊不知诸浦虽有决水之道，未能使水之必泄于江也。何则？水方汗漫，与江俱平。虽大决之，而堤防不立，适足以通潮势之街，急增风波之汹怒耳。

四曰苏州之水，自常州来。古者设望亭堰，所以御常之水，使人太湖，不为苏害。谓望亭之堰不当废也。殊不知苏聚数郡之水，而常居其二常之水数路，望亭居其。岂一望亭之水而能为苏之患耶？故望亭堰废，则常被其利，而苏未必有害；存之，则苏未必利，而常先被害矣。故冶苏州之水，不在乎望亭堰之废否也。

五曰苏水所以不泄者，以松江盘曲而决水迟也。古之曲其江者，所以激之而使深也。激之既久，其曲愈甚。故漕使叶内翰开盘龙汇，沈谏议开顾浦，谓松江之曲，若今槎甫及金灶子等浦，皆可决也。是说仅为得之。但未知苏之水与江齐平，决江之曲者，足以使江之水疾趋于海；而未能使田之水必趋于江也。

六曰苏本是江海陂湖之地，谓之泽国。自当漫然容纳数州之水，不当尽为田也。故国初之税，才十七八万石，今乃至于三十四五万石。是障陂湖而为田之过也。是说最为疏阔。殊不知国初之逃民未复，今乃尽为编户，税所以昔少而今多也。借使变湖为田，增十七八万为三十四五万，乃国之利，何过之有？且今苏州，除太湖外止有四湖：常熟有昆、承二湖，昆山有阳城胡，长洲有沙湖。是四湖者，自有定名，而其阔各不过十余里。其余若昆山之所谓邪塘、大泗、黄渎、夷亭、高墟、巴城、雉城、武城、夔家、江家、柏家、鳗鲽等，及常熟之市宅、碧宅、五衢、练塘等村，长洲之长荡，黄天荡之类，皆积水而不耕之田也。其水之深不过五尺，浅者可二三尺。其间尚有古岸隐见水中，俗谓之老岸。或有古之民家阶瓮之遗址在焉。故其地或以城，或以家，或以宅为名。尝求其契券以验，云皆全税之田也。是皆古之良田，而今废之耳。已上六说者，皆执一偏之论，而未能通其理也。

必欲治之，固当去其六失，行其六得：

曰辨地形高下之殊，求古人蓄泄之迹，治田有无后之宜，兴役顺贫富之便，取浩博之大利，舍姑息之小恩也。

一、何谓地形高下之殊？曰：苏州五县，号为水田。其实昆山之东，接于海之瑶陇。东西仅百里，南北仅二百里。其地东高而西下，向所谓东导于海，而水反西流者是也。常熟之北，近腾北江之涨沙。南北七八十里，东西仅二百里。其地皆北高而南下，向所谓欲北导于江，而水反南下者是也。是二处，皆谓之高田。而其昆山瑶身之西，抵于常州之境，仅一百五十里。常熟之南抵于湖、秀之境，仅二百里。其地低下，皆谓之水田。高田者常欲水，今水乃流而不蓄，故常患旱也。唯若景焚皇祐、嘉祐中，则一大熟尔。水田者常患水，今西南既有太湖数州之水；而东北又有昆山、常熟二县瑶身之流，故常患水也。唯若康定、至和中，则一大熟尔。但水田多而高田少，水田近于城郭，为人所见，而税复重。高田远于城郭，人所不见，而税复轻。故议者唯知治水而不知治旱也。

二、何谓古人蓄泄之迹？曰：今昆山之东，地名太仓，俗号堽身。堽身之东，有一塘焉。西彻松江，北过常熟，谓之横沥。又有小塘，或二里，或三里。贯横沥而东西流者，多谓之门。若所谓钱门、张堽门、沙堰门、吴瑶、顾庙堽、丁堽、李堽门、及斗门之类是也。夫南北其塘，则谓之横沥。东西其塘，则谓之堽门、堰门、斗门者。是古者堰水于堽身之东，灌溉高田。而又为堽门者，恐水之或壅，则决之而入横沥，所以分其流也。故堽身之东，其田尚有丘亩、经界、沟洫之迹在焉。是皆古之良田，因堽门坏，不能蓄水，而为旱田耳。瑶门之堽，岂非五代之季，民各从其行舟之便，而废之耶？此治高田之遗迹也。若夫水田之遗迹，即今昆山之南，向所谓下驾、小虞等浦者，皆决水于松江之道也。其浦之旧迹，阔者二十余丈，狭者十余丈。又有横塘以贯其中而棋布之。是古者既为纵浦以通于江，又为横塘以分其势。使水行于外，田成于内，有圩田之象焉。故水虽大，而不能为田之害，必归于江海而后已。以是推之，则一州之田可知矣。故苏州五门，旧皆有堰，今俗呼城下为堰下，而齐门犹有旧堰之称。是则堤防既完，则水无所潴容。设堰者，恐其暴而流人于城也。至和二年，前知苏州吕侍郎，开昆山塘而得古闸于夷亭之侧，是古者水不乱行之明验也。及夫堤防既坏，水乱行于田间，而有所潴容。故苏州得以废其堰，而夷串亦无所用其闸也。为民者，因利其浦之阔，攘其旁以为田。又利其行舟、安舟之便，决其堤以为泾。今昆山诸浦之间，有半里、或一里、二里而为小泾，命之为某家泾，某家浜者，皆破古潴而为之也，浦日以壤，故水道陉而流迟。泾日以多，故田堤坏而不固。日隳月坏，遂荡然而为陂湖矣。此古人之迹也。今秀州滨海之地，皆有堰以蓄水。而海盐一县，有堰近百余所。湖州，皆筑堤于水中以固田。而西塘之岸，至有高一丈有余者，此其遗法也。独苏州坏之耳。

三、何谓治田有先后之宜？曰：地势之高下既如彼，古人之遗迹又如此。今欲先取昆山之东、常熟之北，凡所谓高田者，一切设堰潴水以灌溉之，又浚其所谓经界、沟洫，使水周流于其问以浸润之。立堽门以防其壅，则高田常无枯旱之患，而水田亦减数百里流注之势。然后取今之凡谓水田者，除四湖外一切罢去。其某家泾、某家浜之类，循古人遗迹，或五里、七里而为一纵浦，又七里或十里而为一横塘。因塘浦之上以为堤岸，使塘浦阔深，而堤岸高厚。塘浦阔深，则水通流而不能为田之害也。堤岸高厚，则田自固而水可拥，而必趋于江也。然后择江之曲也。若所谓槎浦、金龟子浦，而决之使水必趋于海。又究五堰之遗址而复之，使水不入于城。是虽有大水，不能为苏州之患也。如此则高低皆利，而无水旱之忧。然后仿钱氏遗法，收图回之利，养撩清之卒。更休迭役，以浚其高田之沟洫，与水田之塘浦，则百世之利也。

四、何谓兴役顺贫富之便？曰：苏州五县之民，自五等已上至一等，不下十五万户。可约古制，而户借七日，则岁约百万夫矣。又自三等已上至一等，不下五千户，可量其财而取之，则足以供万夫之食与其费矣。夫借七日之力，故不劳；量取财于富者，故不虐。以不劳、不虐之役，五年而治之，何田之不可兴也。

五、何谓取浩博之大利？苏州之地，四至余三百里。若以开方之法而约之，尚可方一一百余里，为田六同有畸。三分去一，以为沟池、城郭、陂湖、山林。其余不下四同之地，为三十六万夫之田。又以上中下不易、再易而去其半，当有十八万夫之田，常出租税也。国朝之法，一夫之田为四十亩，出米四石。则十八万夫之田，可出米七十二万石矣。今苏州止有三十四五万石，借使全熟，则常失三四十万石之租。又况因水旱而蠲除者，岁常不下十余万石。而甚者，或蠲除三十余万石，是则遗利不少矣。今或得高低皆利，而水旱地无之兴，或者必曰：向者苏州或治一浦，或调一县而役一月，则民劳且怨矣。今欲尽一州之境，役县之民，五年而治之，其工力盖百倍于向时。是役未兴，而数千百万之民已呶呶矣，非养民之道也。曰：向者之兴役也，多兴于大水方盛之际。是时公私匮乏，疾疠间作，故民劳且怨也。今或于平岁无事之时，借力以成利，何劳怨之有？传曰：“使民以时。”又曰：“以佚道使民，虽劳无怨。”又曰：“悦以使民，民忘其劳。”是虽至治之世，未尝不役民以使之也。唯近世不求所以养之之道，使跻于富庶。但务其姑息之末，使至于饥饿而不能相生。然后又从而鲷之，故上（愈）乏而下益困。有可以除数百年未去之患，兴数百里无穷之利，使公私皆获其利。岂可区区计国家五岁之劳，惜百姓七日之力耶。

亶又上治田利害，大概有七：

一论古人治低田、高田之法；二论后世废低田、高田之法；三论自来议者只知决水，不知治田；四论今来以治田为先，决水为后，五论乞循古人遗迹治田；六论若先往两浙相度，则议论难阁；七论先诣司农寺陈白，则利害易明。

一、论古人治低田、同田之法者。昔禹之时，震泽为患，东有堽阜以隔截其流。禹乃凿断瑶阜，流为三江。东人于海，而震泽始定。震泽虽定，于环湖之地，尚有二百余里可以为田。而地皆卑下，犹在江水之下，与江湖相连。民溉〔既〕不能耕植，而水面又复平阔，足以容受震泽下流，使水势散漫，而三江不能疾趋于海。其沿海之地，亦有数百里可以为田。而地皆高仰，反在江水之上，与江湖相远。民既不能取水以灌溉，而地势又多西流不得蓄聚。春夏之雨泽，以浸润其地。是环湖之地，常有水患；而沿海之地，常育旱灾。如之何而可以种艺耶？古人遂因其地势之高下，井之而为田。其环湖卑下之地。则于江之南北，为纵浦以通于江。

又于浦之东西，为横塘以分其势而棋布之，有圩田之象焉。其塘浦，阔者三十余丈，狭者不下二十余丈。深之者二三丈，浅者不下一丈。且苏州除太湖之外，江之南北，别无水源。而古人使塘（浦）深阔若此者，盖欲取上以为堤岸，高厚足以御其湍浑之流。故塘浦因而阔深，水亦因之而流耳。非专为阔其塘浦以决积水也。故古者堤岸高者须及二丈，低者亦不下一丈。借令大水之年，江湖之水，高于民田五七尺；而堤岸尚出于塘浦之外三五尺至一丈。故虽大水，不能人于民田也。民田既不容水，则塘浦之水自高于江，而江之水亦高于海，不须决泄，而水自湍流矣。

故三江常浚，而水田常熟。其瑶阜之地，亦因江水稍高，得以畎引以灌溉。此古人浚三江，治低田之法也。所有沿海高仰之地，近于江者，既因江流稍高，可以畎引。近于海者，又有早晚两潮可以灌溉。故亦于沿海之地及江之南北，或五里、七里而为一纵浦，又五里、七里而为一横塘。港之阔狭，与低田同。而其深，往往过之。且堽阜之地，高于积水之处四五尺至七八尺，远于积水之处四五十里至百余里，固非决水之道也。然古人为塘浦阔深若此者，盖欲畎引江海之水，周流于瑶阜之地。虽大旱之岁，亦可车畎以溉田。而大水之岁，积水或从此而流泄耳。非专为阔深其塘浦，以决低田之积水也。至于地势西流之处，又设堰门、科门以潴蓄之。是虽大旱之岁，瑶阜之地，皆可耕以为田。此古人治高田，蓄雨泽之法也。故低田常无水患，高田常无旱灾。而数百里之地，常获丰熟。此古人治低田旱〔高〕田之法也。

二、论后世废低田二局田之法者。古人治田，高下既皆有法。方是时也，田各成圩，圩必有长。每一年或二年，率逐圩之人，修筑堤防，浚治浦港。故低田之堤防常固，旱田之浦港常通也。【古之田，虽各成圩，然所名不同，或谓之段，或谓之围。今昆山低田，皆沈在水中。而俗呼之名，犹有野鸭段、大泗段、湛段、及和尚围、盛熟围之类。】至钱氏有国，而尚有撩清指挥之名者，此其遗法也。洎乎年汜绵远，古法隳坏。其水田之堤防，或因田产行舟及安舟之便，而破其圩。［古者，人户各有田舍，在田圩之中浸以为家，欲其行舟之便，乃凿其圩岸以为小泾、小浜。即臣昨来所隙某家泾、某家浜之颊是也。说者谓浜者，安船沟也。泾、浜既小，是〔堤〕岸不高，遂至坏却田圩，都为白水也。今昆山柏家水底之下，尚有民家阶瓮之遗址，此古者民在圩中住居之售迹也。今昆山富户，如陈，顾、辛、晏、陶、沈等，田舍皆在田围之中。每至大水之年，亦是外水高于田舍数尺。此今入在田圩中作田舍之验也。］或因人户请射下脚而废其堤。或因官中开淘而减少丈尺。［臣少时见小虞浦及至和塘，并闳三二十丈。

累经开淘之后，今小虞浦只阔十余丈，至和塘只阔六七丈，此日所睹也。］或因田主只收租课而不修堤岸。或因租户利于易田而故要〔致〕淹没。［吴人以一易再易之田，谓之白涂田，所收倍于常稔之田，而所纳租米，亦依旧数，故租户乐于间年淹没也。］或因决破占堤，张捕焦虾，而渐致破损；或因边圩之人，不肯出田与众做岸。或因一圩虽完，傍圩无力，而连延隳坏。或因贫富同圩而出力不齐；或因公私相吝而因循不治。故堤防尽坏，而低田漫然复在江水之下也。每春夏之交，天雨未盈尺，湖水未涨二三尺，而苏州低刚，一抹尽为白水。其间虽有堤岸，亦皆狭小沈在水底，不能固田。唯大旱之岁，常、润、杭、秀之田，及苏州堽阜之地，并皆枯旱，其堤岸方始露见。而苏州水田，幸得一熟耳。盖由无堤防为御水之先具也。

民田既容水，故水与江平，江与海平。而海潮直至苏州之东一二十里之地，反与江、湖、民田之水相接，故水不能湍流，而三江不浚。［臣伏睹昨来议狭汴河者，诏汴河阁处，水面散漫，不至深抉，故汴狐藤淀，今苏州水面，动连一二百里，而太湖之水，又不及黄河之湍迅，而欲三江不淤，不可得也。］今二江已塞，而一江又浅。倘不完复堤岸，驱低田之水尽入于松江，而使江流湍急。但恐敷十年之后，松江愈塞。震泽之患，不止于苏州而已矣。此低田不治之由也。其高田之废，始由田法隳坏，民不相率以治港浦。其港浦既浅，地势既高。沿于海者，则海潮不应。沿于江者，又因水田堤防隳坏，水得潴聚于民田之间。而江水渐低，故高田复在江水之上。至于西流之处，又因人户利于行舟之便，坏其瑶门而不能蓄水，故高田一望尽为旱地。每至四五月间，春水未退，低田尚未能施工，而瑶阜之田以干坼矣。唯大水之岁，湖、秀二州与苏州之低田，淹没净尽。则瑶阜之田，幸得一大熟耳。此盖不浚浦港，以畎引江海之水，不复堽门，以蓄聚锤竽之雨泽也。此高田废之之由也。故苏州不有旱灾，即有水患。但水田多而旱田少：水田近于城郭，为人之所见，而税复重；旱田远于城郭，人所不见，而税复轻。故议者只论治水，而不论治旱也。

三、论自来议者只知决水，不知治田。盖治田者，本也，本当在先。决水者末也，末富在后。今乃不治其本，而但攻其末。故自景祐以来，上至朝廷之搢绅，下至农田之匹夫，谋议擘画三四十年。而苏州之田，百未治一二，此治水之失也。惟嘉祐中，两浙转运使王建议：谓苏州民间，一概白水，至深处不过三尺以上，当复修作田位，使位位相接以御风涛，则自无水患。若不修作塍岸，纵使决尽河水，亦无所济。此说最为切当。又缘当时建议之时，正值两浙连年治水无效。不知大段擘画，令宫中逐年调发夫力，更互修治。及不曾立定逐县治田年额，以办不办为赏罚之格。而止令逐县令佐，概例劝导，逐位植利。人户一二十家，自作塍岸，各高五尺。缘民间所鸠工力不多，盖不能齐整。借令多出工力，则各家所收之利，不偿其所费之本。兼当时都水监立下官员，赏典不重，故上下因循，未曾并聚公私之力，大段修治。臣今欲乞检会王安石所陈利害，却将臣下项擘画，修筑堤岸以固民田。则苏州水灾，可计日而取效也。

议者或谓曩年吴及知华亭县，常率逐段人产各自治田。亦不曾烦费官司，而人获其利。今可举用其法，以洽苏州水田，不须重烦官司也。曰：苏州水田，与华亭不同。华亭之田，地连堽阜，无暴怒之流。浚河不过一二尺，修岸不过三五尺，而田已大稔矣。然不逾二五年间，尚又湮塞。今苏州远接江湖，水常暴怒。故昆山、常熟、吴江三县，堤岸高者七八尺，低者不下五六尺。或用石凳，或用椿筱。或二年一治，或年年修葺。而风涛洗荡，动有隳坏。今若以华亭之法而治之，或水退之后一二年间暂获丰稔，盖不可知。求其久远之效，则不可得也。夫以华亭之法，而治苏州之高田，则可矣。若治苏州水田，譬之以一家之法，而治一国也。其规模法度则近之；至于措置施设之方，则小大不可同也。《贴黄》：自来人所议，欲开通诸天〔大〕浦卢沥浦，松江诸汇并决水人江阴军等，亦皆治水之一说。但堤防未立，行之无功，候堤防既成之后，前项诸说，又不可不行。盖水势湍急，却要诸处分减水势故也。故曰：治田者尢也，决水者后也。臣今究穷得古人治田之本，委可施行。若令臣先往两浙相度，不过订之于诸县官吏，考之于诸乡父老而已。况诸县官吏，乍来倏去，固不若臣之生长乡里，世为农人，而备知利害也。

父老之智，未必过于范仲淹，叶清臣；况范仲淹、叶清臣尚不能窥见古人治田之迹，父老安得而知？伏望令臣略到司农寺陈白委，不至有误朝廷，候敕旨。四、论今来乞以治田为光，决水为后。田既先成，水亦从而可决。不过五年，而苏州之水患息矣。然治田之法，若总而论之，则瀚漫而难行；析而论之，则简约而易治。何也？

今苏州水田之最合行修治处，如前项所陈：南北不过一百二十余里，东西不过一百里。今若于上项水田之内，循古人之迹，五里而为一纵浦，七里为一横塘。不过为纵浦二十余条，每条长一百二十余里。横塘十七条，每条长一百余里。共计四千余里。每里用夫五千人，约用二千余万夫。［至和中，开昆山塘，每里用夫二千五百人。塘面板六尺〔丈〕，底阔四丈，深四尺。海里积土计三十万尺，分为两岸。每岸底只阔！文四五尺，面阔四五尺，高不及六七尺。故不逾一二年，又至隳坏。］故曰，总而言之，则瀚漫而难行也。今且以二千万夫，开河四千里而言之：分为五年，每年用夫四百万，开河八百里。苏、秀、常、湖四州之民，不下四十万。三分去一，以为高田之民。自治高田外，尚有二十七万夫。每夫一年，借顾半月，计得四百余万夫，可开河八百里。却以上项四百余万夫，分为十县。逐县每年当夫四十万，开河八十里。以四十万夫，分为六个月，逐县每月计役六万六千余夫，开河十三里有零。以六万六千夫，分为三十日，则逐县每日只役夫二千二百人，开河一百三十二步。将二千二百人，又为两头项，只役一千一百人，开河六十六步。虽县有大小，田有广狭，民有众寡。及逐日所开河沟，所役夫数，多少不同。大率治田多者头项多，治田少者头项少。虽千百项，可以一项尽也。臣故曰，析而论之，则简约而易治也。（如此）而治之，五年之内，苏州与邻州之水田，殆亦尽矣。塘浦既浚矣，堤防既成矣，则田之水必高于江，江之水亦高于海。然后择江之曲者而决之。及或开卢沥浦，皆有功也。何则？江水湍流故也。故曰：治田者先也，决水者后也。江流既高矣，然后又究五堰之遗址而复之。使水不人于城，是虽有大水，不能为苏州之患也。此治水田之大略也。［昔有十七堰，今后复五堰者，今只有五门故也。苏州设堰，固亦旧矣。刘□著作，尝引唐白居易《九日苏州登高》诗云：“洒酣凭槛起四顾，七堰八门六十坊。”是唐之世，已有堰矣。至端拱二年，转运使乔维岳方始废之。盖堤防既坏，水得潴容于民田之间。水势稍低，故可废其堰也。］

其旱田，则乞用上项一分之夫，浚治港浦，以畎引江海之水。及设瑶门，以潴春夏之雨泽。则高低皆治，而水旱无虞矣。五、论乞循古人之遗迹治田者。臣昨来所乞苏州水田一节，罢去其某家泾、某家浜之类。五里、七里而为一纵浦，七里、十里而为一横塘。因塘浦之上，以为堤岸。使塘浦阔深，而堤岸高厚。塘浦阔深，则水流通而不能为田之害。堤岸高厚，则田自固而水可必趋于江。今具苏州、秀州及沿江、沿海水田、早田，见存塘浦、港沥、堽门之数，凡臣所能记者：总七项，共二百六十五条。并臣擘书将来治田，大约各附逐项之下。谨具下项：一具水田、塘浦之迹凡四项，共一百三十二条。

一、吴松江南岸自北平浦，北岸自徐公浦，西至吴江口，皆是水田，约一百二十余里。南岸有大浦二十七条，北岸有大浦二十八条。是古者五里而为一纵浦之迹也。其横浦〔塘〕在松江之南者，臣不能记其名。在松江之北六七里问，曰：浪市横塘。又下北六七里，而为至和塘。是七里而为一横塘之迹也。松江南，大浦二十七条：北平浦、破江浦、艾祈浦、愧浦、顾汇浦、养蚕浦、大盈浦、南解浦、梁干浦、石臼浦、直浦、分桑浦、内薰浦、赵屯浦、石浦、道褐浦、千墩浦、锥浦、张潭浦、陆直浦、甫里浦、浮高浦、涂头浦、顺德浦、大姚浦、破墩浦、盏头浦。松江北，大浦二十八条：徐公浦、北解浦、瓦浦、沈浦、蒋浦、三林浦、周浦、顾墓浦、金城浦、木瓜浦、蔡浦、下驾浦、浜浦、洛舍浦、杨梨浦、新洋浦、淘仁浦、小虞浦、大虞浦、马仁浦、浪市浦、尤泾浦、下里浦、戴墟浦、上顾浦、青丘浦、奉里浦、任浦。松江北，横塘二条：浪市横塘、至和塘。已上松江塘浦五十七条，并当松江之上流，皆是阔其塘浦，高其堤岸以固田也。只因久不修治，遂至隳坏。每遇大水，上项塘浦之岸并沈在水底，不能固田。议者不知此塘浦，元有大岸以固田。乃谓古人浚此大浦，只欲泄水，此不知治田之本也。臣今擘画，并当浚治其浦，修成堤岸，以御水灾。不须远治他处，塘浦求决积水，而田自成矣。

一、至和塘，自昆山西至苏州，计六十余里。今其南北两岸，各有大浦十二条，是五里而为一纵浦之迹也。其横浦南六七里，而有浪市塘是也。其北皆为风涛洗刷，不见其迹。臣前所谓至和塘徒有通往来、御风涛之小功，而无卫民田、去水患之大利者。谓至和塘南北，纵浦横塘皆废故也。谨具下项：至和塘南，大浦十二条：小虞浦、大虞浦、尤泾浦、新渎浦、平乐浦、戴墟浦、真义浦、朱塘浦、界浦、凤凰泾、任浦、蠡塘。至和塘北，大浦十二条：小虞浦、大虞浦、尤泾浦、高墟浦、雍里浦、诸昌泾、界浦、任浦、上雉渎、下难渎、蠡塘、官渎。横塘在南者，曰浪市塘，已具松江项内，更不再出。在北者皆废。已上至和塘两岸塘浦二十四条。在塘北者，今犹有其名，而或无其迹。在塘南者，虽存其迹，而并皆狭小断续，不能固田。其间南岸又有朱泾、王村泾，北岸又有司马泾、李泾、周泾、小萧泾、大萧泾、归泾、吴泾、清泾、谭泾、褚泾、杨泾之类，皆是民间自开私浜。即臣向所谓某家泾、某家浜之类是也。今并乞废罢，只择其浦之大者，阔开其塘，高筑其岸。南修起浪市横塘、北则或五里、十里为一横塘以固田。自近以及远，则良田渐多，白水渐狭，风涛渐小矣。

一、常熟塘自苏州齐门，北至常熟县一百余里。东岸有泾二十一条，西岸有泾十二条，是亦七里、十里而为一横塘之迹也。但目今并皆狭小，非大段塘浦。盖古人之横塘隳坏，而百姓侵占，及擅开私浜，相渣腾其间。即臣所谓某家泾、某家浜之类是也。谨具目，今两岸泾、浜之名下项：常熟塘东，横泾二十一条：阔墓泾、杨泾、米泾、樊泾、蠡泾、南湖泾、（北）湖泾、朱泾、永昌泾、茅泾、薛泾、界泾、吴塔泾、尚泾、川泾、黄土泾、圃泾、庙泾、卞庄泾、新桥泾、黄母泾。常熟塘西，横泾十二条：石师泾、杨泾、王婆泾、高姚泾、苏宅泾、蠡泾、皮泾、庙泾、永昌泾、野长泾、谭泾、墓门泾。已上常熟塘两岸横泾三十三条，盖记其略耳。今但乞废其小者，择其大者，深开其塘，高修其岸。除西岸自擘画为圩外，其东岸阁与至和塘北，及常熟县南新修纵浦，交加棋布以为圩。自近以及远，则良田渐多，白水渐狭，风涛渐小矣。

一、昆山之东至太仓瑶身，凡三十五里。两岸各有塘浦七八条，是五里而为一纵浦之迹也。其横塘，在塘之南六七里、而为朱沥塘、张湖塘、郭石塘、黄姑塘。在塘之北，为风涛洗刷，与诸湖相连，不见其迹。谨具下项：昆山塘南，有塘浦七条：次里浦、新洋江、任里浦、下驾浦、下吴浦、上吴浦、太仓横沥。昆山塘北，有塘浦七条：娄县上塘、娄县下塘、新洋江低、里浦、黄翦泾、上吴塘、下吴塘。横塘四条：朱沥塘、张湖塘、郭石塘、黄姑塘。已上塘沥十八，除新洋江、下驾浦曾经开浚，余并未尝开浚。今河底之上反高于田中，每遇天雨稍阙，则更不通舟船。天雨未盈尺，而田尽淹没，今并乞开浚以固田。

已具下项：

一、具旱田塘浦之迹，凡三项一百二十三条。

一、松江南岸自小来浦，北岸自北陈浦，东至海口，并是旱田，约长一百余里。南有大浦一十八条，北有大浦二十条，是五里而为一纵浦之迹也。其横浦〔塘〕之在江南者，臣不记其名。在江北者，七八里而为鸡鸣塘、练祈塘，是七里而为一横塘之迹也。谨具下项：松江南岸，有大浦一十八条：小来浦、盘龙浦、朱市浦、松子浦、野奴浦、张整浦、许浦、鱼浦、上燠浦、丁湾浦、席子浦、沪渎浦、钉钩浦、上海浦、下海浦、南及浦、江苎浦、烂泥浦。松江北岸，有大浦二十条：北陈浦、顾浦、桑浦、大黄肚浦、小黄肚浦、章浦、樊浦、杨林浦、亡河浦、下河浦、仙天浦、镇浦、新华〔叶〕浦、槎浦、秦公浦、双浦，大场浦、唐章浦、青州浦、商量湾。横塘二条：鸡呜浦、练祈浦。已上塘浦四十条，各是畎引江水以灌溉高田。只因久不浚治，浦底既高，而江水又低，故逐年常患旱也。

议者乃谓：于此诸浦决泄苏州、昆山、长洲及秀州之积水，是未知古人设浦之意也。今当令高田之民，治之以备早灾，则高田获其利也。

一、太仓堽身之东，至茜泾约四五十里，凡有南北大塘八条。其横塘，南自练祈塘北至许浦，共一百二十余里，有瑶门及塘浜约五十余条。臣能记其二十五条。旱田，而横塘多，欲水之周流于其间，（取）灌溉之意也。今皆浅淤，不能引水以灌于田。谨具下项：南北之塘八条：太仓东横沥、半泾塘、青瑶横沥、五家瑶横沥、鸭头浦、支泾、杨墓子泾、茜泾。

东西之塘及瑶门等二十五条：方秦塘、钱门塘、刘塘、张瑶门，薛市门、黄姑塘、吉泾塘、沙堰门、太仓塘、包泾、古塘、吴堽门、顾堽门、庙堽门、岳沥、李堽门、丁堽门、湖川门、黄泾、杜漕塘、双凤塘，斟门直塘、支塘、李墓塘。以上堽身已东，塘、浜、门、沥共三十三条。南北者各长一百余里，接连大浦。并当浚治，以灌溉高田。东西者，横贯三重堽身之田。而西通诸湖，若深浚之，大者则置闸、科门，或置堰，而下为水函。遇大早，则可以车畎诸湖之水以灌田。大水，则可以通放湖水以灌田，而分减低田之水势。于平时，则潴聚锤竽之雨泽，使堽身之水，常高于低田，不须牵畎而民田足用。

一、沿海之地，自松江下口，南连秀州界，约一百余里，有大浦二十条，臣今能记其七条。自松江下口，北绕昆山、常熟之境，接江阴界，约三百余里，有港浦六十余条，臣能记其四十九条。是五里为一纵浦之迹也。其横塘，在昆山则为八尺泾、花莆泾。在常熟则为福山东横塘、福山西横塘。谨具下项：松江口下，南连秀州界。有大浦七条：三林浦、杜浦、周浦、大臼浦、恤沥浦、戚崇浦、罗公浦。

松江门下，北绕苏州、昆山、常熟县界，至江阴军界，有港浦四十九条：北及浦、下田浦、堀浦、上夹浦、下练祈浦、桃源浦、练祈浦、顾泾浦、六岳浦、采桃浦、川沙浦、下张浦、新漕浦、茜泾浦、杨林浦、七丫浦、挪港浦、北甫、尹公浦、甘草浦、唐相浦、陈泾浦、钱浦泾、溢湖浦、吴泗浦，铛脚浦，下六河浦、黄浜浦、沙营浦、白茆浦、金泾浦、高浦、许浦、坞沟浦、千步泾、耿泾浦、新泾浦、崔浦、水门浦、鳗鲽浦，吴泾、高泾、西阳、浦，新痉、陈浦、张泾、湖泾、奚浦、黄泗浦。横塘四条：八尺泾、花浦泾、福山东横塘、福山西横塘。以上沿海港、浦共六十条，各是古人东取海潮，北取扬子江水灌田。各开人堽阜之地，七里、十里或十五里间作横塘一条。通灌诸浦，使水周流于高阜之地。以浸润高田，非专欲决积水也。其间虽有大浦五七条，自积水之处，直可通海。然各远三五十里至一百余坚，地高四五尺至七八尺。积水既被低田，堤岸隳坏，一时漫流潴聚于低下乎阀之地。虽开得上项大浦，其积水终不行远，从高处而流人于海：唯大水之年，决之则暂或东流尔。今不拘大浦、小浦，并皆浅淤，自当阴浚。东引海渐，北引江水以灌田。

臣昕擘画洽苏州田，至易晓也。水田，则做岸防水以固出。高田，则浚塘引水以灌田，此众人听共知也。但自来治水者，舍常而求异，忽近而求远。而反谓做岸固田、浚塘引水之说为漫近。而不泞留意，遂因循至此。今欲知苏州水田、旱田不治之由，观此篇可见其大略。以上水田、争田、塘浦之迹共仁项，总二厅六十四条。皆是古人园地之高下，而治田之法包。其低田，则阔其塘浦，高其堤岸以固田。其高田，则深浚港浦，畎引江海以灌田。后主人，不知古人固田、灌出之意，乃谓低田、高刚之所以阁深其塘浦者，皆欲决泄积水也。更不计量其远近，相视其高下，一例择其塘浦之尤大者十敷条以决水。其余差小黄，更不浚治。及兴工役，劲费国家三五十万贯石。而大塘、大浦，终不能泄水。其塘浦之差小者，更不曾开浚也。而议者犹谓：此小塘、小浦亦可泄水，以致朝廷愈不见信。而大小塘浦，一例更不浚治。积岁累年，而水田之堤防尽坏。使二三百里肥腴之地，概为白水。高田之港浦皆塞。而使数百里沃衍渐田，尽为荒燕不毛之地。深可痛惜！

臣窃思之，上项塘浦，既非天生，亦非地出，又非神化，是皆人力斫为也。然自国朝统御已来，目余年间，除十数条大者间或浚洽外，其余塘浦，宫中则不曾浚治。今当不问高低，不拘小大，亦不问可以决水与不可以决水。但系占人遗迹，而非私浜者，一切并合公私之力，更休迭役，旋决修治。系低田，则高作堤岸以防水。系高田，则深浚港浦以灌田。其堽身西流之处，又设斗门、或堽门、或堰闸以潴水。如此则高低皆洽，而水早无忧矣。后二项非要切，不录。

亶之书甚多，今独摘其要者录于此。亶既累亡其说，五年九月，许诣司农寺陈白。寺以其巍上闻，诏以亶为司农寺丞，提领两浙路兴修水利。六年，宣以其说镂板遍下州县，许诸色人者〔等〕详介议焉。初，亶言苏州水利，其书与图，大抵以为环湖之地稍低，常多水。沿海之地稍高，常多旱。故古人治水之迹，纵则有浦，横则有塘。又有门、堰、泾、沥而棋布之。亶所能记者，总二百六十余所。今欲略循古人之法，七里为一纵浦，十里为一横塘。又因出土以为堤岸，度用十万夫。水治高田，旱治下泽。要以三〔五〕年，而苏之田治矣。

＊

朝廷始得亶书，以为可行，遂真除司农寺丞，令提举兴修。直至苏兴役，凡六郡、三十四县，比户调夫，同日举役。转运、提刑，皆受约束。民以为扰，多逃移。会吕惠卿被召，言其措置乖方。熙宁元年正月一日，有旨郏壹修圩，未得兴工。官吏所见不同，各具利害奏闻，人皆欢然。十三〔五〕日，庭下方张灯，吏民二百余人，交入驿庭，喧哄斥骂。灯悉蹂践，驿门亦破。直幞头堕地，一小儿在旁，亦为人所挈。前此，方尽遣诸县令，出郊标迁圩地。至是，诸令呜铙散众，遂罢役。亶追司农寺丞，送吏部流内铨。

亶既没，其子将仕郎侨，又嗣缉其说。因岁事，亦有所建明。今亦录其大略。

侨书大略云：

浙西，昔有营田司。自唐至钱氏时，其来源去委，悉有堤防、堰闸之制。旁分其支脉之流，不使溢聚，以为腹内畎亩之患。是以钱氏百年间，岁多丰稔。唯长兴中一遭水耳。暨纳土之后，至于今日，其患方剧。盖由端拱中，转运使乔维岳不究堤岸、堰闸之制，与夫沟洫吠瀹之利。姑务便于转漕舟楫，一切毁之。初则故道犹存，尚可寻绎。今则去古既久，莫知其利。营田之局，又谓闲司冗职，既已罢废。则堤防之法、流〔疏〕决之理，无以考据，水害无已。至乾兴、天禧之间，朝廷专遣使者，兴修水利。远来之人，不识三吴。地势高下，与夫水原来历及前人营田之利，皆失旧闻。受命而来，耻于空还，不过遽采愚农道路之言，以为得计。

但以目前之见，为长久之策。指常熟、昆山枕江之地，为可导诸港而决之江，开福山、茜泾等十余浦。殊不知古人建立堤堰，所以防太湖泛溢，淹没腹内良田。今若就东北诸渚，决水人江。是导湖水经由腹内之田，弥漫盈溢，然后人海。所以浩渺之势，常逆行而潴于苏之长洲、常熟、昆山，常之宜兴、武进，湖之乌程、归安，秀之华亭、嘉禾，民田悉已被害。然后方及北江、东海之港浦。又以水势之方出于港浦，复为潮势抑回，所以皆聚于太湖四郡之境。当潦岁积水，而上源不绝，弥漫不可治也。此足以验开东北诸渚为谬论矣。又况太湖盖积十县之水。一水自江南诸郡，而下出领〔岭〕阪重复间。当其霖潦积贮，溪涧奔湍，迤逦而至长塘湖。

又润州之金坛、延陵、丹阳、丹徒诸邑，皆有山源。并会于宜兴，以人太湖。一水自杭、睦、宣、歙山源，与天目等山众流而下杭之临安、余杭，及湖之安吉、武康、长兴，以人太湖，即古所谓震泽也。昔禹治水，凡以三江决此一湖之水。今则二江已绝，唯吴松一江存焉。疏泄之道，既隘于昔。又为权豪请〔侵〕占，植以菰蒲、芦苇。

又于吴江之南，筑为石塘，以障太湖东流之势。又于江之中流，多置罾断〔簖〕，以遏水势。是致吴江不能吞来源之瀚漫，日淤月淀，下流浅狭。迨元符初，遽涨潮沙，半为平地。积雨滋久，十县山源并溢。太湖当苏、湖、常、秀之间，陂淹浦港，悉皆弥漫。四郡之民，惴惴然有为鱼之患。凝望广野，千里一白。少有风势，驾浪动辄数尺。虽有中高不易之地，种已成实，顷刻荡尽。此吴民畏风，甚于畏雨也。吴松古江，故道深广，可敌千浦。向之积潦，尚或壅滞。议者但以开数十浦为策，而不知临江浜〔滨〕海，地势高仰，徒劳无益。愚今者所究治水之利，必无于江宁治水阳江与银林江等五堰，体势故迹，决于西江。润州治丹阳练湖，相视大冈，寻究函管水道，决于北海。常州治宜兴隔湖、沙子淹，及江阴港浦人北海。以望亭堰分属苏州，以绝常州轻废之患。如此则西北之水，不入太湖为害矣。

又于苏州治诸邑限水之制。辟吴江之南石塘，多置桥梁，以决太湖，会于青龙、华亭而人海。仍开浚吴松江，官司以邻郡上产熟田，例敷钱粮。于农事之隙，和雇工役以渐辟之。其诸江湖风涛为害之处，并筑为石塘。及于彭汇与诸湖凑等处，寻究昔有江港。自南泾北以渐，筑为堤岸。所在陂淹，筑为水堰。秀州治华亭、海盐港浦、仍体究枯湖、淀山湖等处。向因民户有田，高壤障遏水势，而疏决不行者，并与开通达诸港浦。

杭州迁长河堰，以宣、歙、杭、睦等山源，决于浙江。如此则束南之水，不入太湖为害矣，此前所谓旁分其支脉之流，不为腹内畎亩之患者，此也。水为东南患，其来久矣。献其端者，大抵二说：一则以导青龙江，开三十浦为说。一则以使植利户，浚泾浜作圩埠为说。是二者，各得其一偏，未容俱是。何以言之？若止于导江开浦，则必无近效。

若止于浚泾作垾，则难以御暴流。要当合二者之说，相为首尾，乃尽其善。但施行后，自有次第耳。必不得已，欲两者兼行，以规近效。亦有其说，若欲决苏州、湖州之水。莫若先开昆山县之茜泾浦，使水入于大海。开昆山之新安浦、顾浦，使水南入于松江。开常熟县之许浦、梅里浦，使水北人于扬子江。复浚常州、无锡县界之望亭堰，俾苏州管辖。谨其开闭，以遏常、润之水，则苏州等水患可渐息，而民田可治矣。若欲决常州、润州之水，则莫若决无锡县之五卸堰。使水趋于扬子江，则常州等水患可渐息，而民田可治矣。

世之言水利者，非不知此。然开浦未久，而污泥寻塞。决堰未多，而良田被患，何也？盖虽知置堰闸以防江潮，而不知浚流以泄沙涨，故有堙塞之患。虽知决五卸堰水，而不知筑堤以障民田，故有飘溺之虞。且复一于开浦决堰，而不知劝民作圩埠，浚泾浜以田，是以不问有水无水之年，苏、湖、常、秀之田，不治十常五六。

愚故曰，要当合二者之说，相为首尾，则可尽其善。某所乞开昆山、常熟县之茜泾等浦，必置堰闸者。且以茜泾浦在苏州之东南，去海止二十里，泄水甚径。然其地浸高，比之苏州及昆县地形，不啻丈余。而往年开此浦者，但为文具所开，不过三四尺、一二尺而已。又止于以地面为丈尺，不知以水面为丈尺。不问高下，而匀其浅深。欲水之东注，不可得也。水既不东注，兼又浦口不置堰闸，赚人潮沙，无上流水势可冲，遂致浦塞。愚故乞开茜泾等浦，须置堰闸，所以外防潮之涨沙也。

或闻范参政仲淹、叶内翰清臣，昔年开茜泾等浦，亦皆有闸，但无官司管辖。而豪强耆保，利于所得，不时启闭，遂致废坏。乡人往往能道其事。若推究而行之，则所开之浦，可久而无弊。某听乞复常州、无锡县界望亭堰闸，俾苏州管辖者。盖以常、润之地，比苏州为差高。而苏州之东，势接海岸，其地亦高。

苏州介于两高之间，故每遇大水：西则为常、润之水所注，东则为大海岸道所障。其水潴蓄，无缘通泄。若不令苏州管辖望亭堰闸，则无复有防遏之理。故愚先乞开茜泾等浦以决水，有东流之便。次乞谨守望亭闸，俾水无西街之忧。既望亭之西，自有五卸堰，可以决水径人于北江。若使常、润之水决下此堰，则不唯少舒苏州之水势，而常、润之水，亦自可以就近顺流而入于江矣。某所乞决常州、无锡县界之五卸堰，使水北人于扬子江者。此堰决水，其势甚径。往者官吏非不施行，然决堰末多，而民田已没。何也？盖止知决堰，而不知预筑堰下民田之堤岸，以防水势，故也。五卸地形，与民田相去几及丈余。平居微雨，水即溢堰而过，已有浸溺之忧。今直欲决去其堰，使诸路之水，举自此而出。又不曾高其民田圩岸，以为堤防，则决堰未多，而民田已没。某尝论天下之水，以十分率之，自淮南而北五分，由九河人海，《书》所谓同为逆河，入于海是也。

自淮而南五分，由三江人海，《书》所谓三一江既人，震泽底定”是也。而三江所决之水，其源甚大。由宣、歙而来，至于浙界。合常、润诸州之水，钟于震泽。震泽之大，几四万顷。导其水而人海，止三江尔。二江已不得见，今止松江，又复浅污不能通泄，且复百姓便于己私，于松江古河之（外），多开沟港。故上流（日）出之水，不能径人于海。支分派别，自三十余浦北人吴郡界内。即无父比部水利奏中所谓：向欲导诸江者，复南而北矣。虽于昆山、常熟两县，开导河浦，修筑圩埠。然上流不息，诸水辐凑。或风涛间作，或洪雨继至。所开浦河，必皆壅滞。所筑圩垾，必有冲荡。盖沿江北岸三十余浦，唯盐铁一塘，可直泻水北入扬子江外，其余皆连接于江、湖、凑，合而为一，非徒无益，为害大矣。今乞措置：一面开导河浦，即便相度松江诸浦，除盐铁塘及大浦开导置闸外，其余小河，一切并为大堰。或说〔设〕水窦，以防江水，即吴松江水径入东海。而吴之河浦，不为贼水所壅。诸县圩垾，亦免风波所破。某闻钱氏循漠唐法，自吴江县松江而束至于海。又沿海而北至于扬子江。又沿江而西至于常州江阴界。一河一浦，皆有堰闸。所以贼水不（入），久无患害。尝考漠、晋、隋、唐以来《地理志》。

今之平江，乃古吴郡。至隋平陈，始置苏州。汉时封境甚阔，隋开皇中，始移于横山下。唐贞观中，复徙于阖阎旧城。而又湖州，乃隋时仁寿中于苏之乌程县分置。秀州，乃五代晋时吴越王以苏之嘉兴县分置。所谓钱塘、毗陵，在古皆吴之属县。以地势卑下，沿江边海，有为堤岸以防遏水势。如《唐志》所载，秀州之海盐令李谔，开古泾三百有一。而又称去县西北六十里，有汉塘，大和中再开。疑即侨今所谓开盐铁塘以泄吴松江水者也。又载：杭州之余杭令归某，筑甬道，高广径直百余里，以御水患。

又载：杭州盐官县，亦有捍海塘堤二百十四里。即知古人治平江之水，不专于河，而筑堤以遏水，亦兼行之矣。故为今之策，莫若无究上源水势，而筑吴松两岸塘堤。不唯水不北人于苏，而南亦不入于秀。两州之田，乃可垦治。今之言治水者，不知根源。始谓欲去水患，须开吴松江，殊不知开吴松江，而不筑两岸堤塘，则所导上源之水，辐凑而来，适为两州之患。盖江水溢入南北沟浦，而不能径趋于海故也。倘效汉唐以来堤塘之法，修筑吴松江岸，则去水之患，已十九矣。震泽之大，才三万六千余顷。

而平江五县，积水几四万顷，然非若太湖之深广弥漫一区也。分在五县，远接民田，亦有高下之异，浅深之殊，非皆积水不可治也。但与田相通，极目无际。所以风涛一作，回环四合，无非水者。既非全积之水，亦有可治之田。潴泻之余，其浅淤者，皆可修治，永为良田。况五县积水中，所谓湖、滚、陂、淹，若湖则有殿山湖、练湖、阳城湖、巴湖、昆湖、承湖、尚湖、石湖、沙湖。则有大泗、斜塘、江家、百家、鳗鲽。荡则有龙墩荡、任周荡、傀儡荡、白坊荡、黄天荡、雁长荡；淹则有光福淹、尹山淹、施墟淹、赭墩淹、金泾淹、明社淹，仅三十余所。虽水势相接，略无限隔。然其间深者不过三四尺，浅者一二尺而已。今乞措置：深者如练湖，大作堤防以匮其水。复于堤防四傍，设为斗门水濑。即大水之年，足以潴蓄湖、之水，使不与外水相通；而水田之圩垾，无街激之患。大旱之年，可以决斗门水濑，以浸灌民田；而早田之沟洫，有车畎之利。其余若斜塘、大泗、百家之类，深不过三四尺，浅止一二尺而已。本是民田，皆可相视分勒人户，借贷钱粮，修筑圩垾，开导泾浜。即前所谓湖、三十余处者，往往可治者过丰矣。某闻江南有万春圩，吴有陈满塘，皆积水之地。今悉治为良田。坐收苗赋，以助国用。郏氏再世，有水利之学，虽不能为必可行。然用心甚专，为说甚详。故录之以备论议者之参稽焉。

元祐中，宜兴人单谔作《阳羡风土记》，专论单子发荆溪、吴中水利。其说本专为荆溪横塘、百渎之塞，以及松江、震泽之水势。其略谓：荆溪受宣、歙、芜湖、江东数郡之水，行四十五里至震泽。古人以溪流不足以胜数郡奔注之势，复于震泽之口，开渎百条。各有地分之名，而总谓之百渎。又开横塘渎一条，绵亘四十里，以贯百渎，而通濒湖诸乡阡陌之水。盖横塘直南北以经之，百渎直东西以纬之。既分荆溪之流下震泽，由震泽人太湖，抵松江，由江入海。是以昔年未尝有水患，而震泽亦不为吴中害。今荆溪受数郡之水不少减，而百渎、横塘大半堙塞。又苏、湖、常三州之水，潴为太湖，由松江以人海。尘历二年，以松江风涛，漕运多败官舟，遂接绩筑松江长堤，界于江、湖之间。堤东则江，堤西则湖。

江之东，即大海堤，横截江流五六十里。震泽受吴中数郡之水，乃遏以长堤。虽时有桥梁，而流势不快。又自松江至海浦诸港，复多沙泥涨塞，茭芦丛生，堤傍亦沙涨为田。是以三春霖雨，则苏、湖、常、秀，皆忧弥漫。虽增吴江一邑之赋，顾三州逋失者不资。今欲泄太湖之水，莫若先开江尾茭芦之地，迁沙村之民。运其涨泥，凿吴江堤。为木桥干所，以通陆行。随桥硔开茭芦，为港走水。仍于下流开白蚬、安亭二江，使太湖水由华亭、青龙以人海，则三州无水患。又以阳羡言之，临江数里，皆民庐墓，今皆在风波浩渺中矣。风静水澄，树根砖石毕见。官能于农隙，率清泉、祠山、君山三乡濒湖植利人户，寻百渎与横塘旧界牌，分力开通。遇岁大水，则可疏荆溪交合之流，顺注震泽。若岁大旱，则可引百渎及横塘之水，灌溉民田。虽有水早。岂能侵岁哉。谔又有书名《荆溪集》，亦载此说。

时苏文忠公在翰苑，奏其书，请行之，弗果。政和六年四月，御笔访闻乎江府三十六浦，自古置闸，随潮启闭，岁久堙塞，遂致积年为患。仰庄徽差户曹趟霖，具逐浦经久利害，破驿券递马赴尚书省指说。徽，郡守也。

＊

霖相度之说曰：

平江逐县地形，水势利害，各不相侔。盖浙西六州之地，平江最为低下。六州之水，注入太湖。太湖之水，流入松江，接青龙江东入于海。而平江地势，自南自〔直〕北至常熟县之半，自东止昆山县地西南之半。水与太湖、松江水面相平，皆是诸州所聚之水，泛滥其中。平江之地，虽下于诸州。而濒海之地，特高于他处，谓之堽身。堽身之西，又与常州地形相等。东西与北三面，势若盘盂。积水南人，注乎其中。所以自古沿海环江，开凿港浦者，借此疏导积中之水。由是以观，则开治港浦，不可不无也。港浦既已浚，则必讲经久不堙塞之法。今濒海之田，惧咸潮之害，皆作堰坝以隔海潮。悉水不得流外，沙日以积，此昆山诸浦堙塞之由也。堽身之民，每阙雨，则恐裹水之减，不给灌溉。悉为堰坝，以止流水。临江之民，每遇潮至，则于浦身开凿小沟以供己用，亦为堰断以留余潮。此常熟诸浦堙塞之由也。法当置闸，然后可以限水之内外，可以随潮而启闭。浦既已开，闸既已置。而太湖、松江之水，与积水为一派。沉没民田者，一遇风作，则高浪万顷，愈泄愈来。纵使诸浦泻之，泄之涓涓，来之浩浩。当斯之时，障之不可，疏之不可。为之计者，莫若顺其性而狭其流，乃为上策。所谓上策者，大筑圩岸，高围民田而已。如此则积水日削，众浦日耗矣。大抵三说：一曰开治港浦；二曰置闸启闭；三曰筑圩裹田。三者，阙一不可。

又各有先后缓急之序。其《开浦篇》曰：高田引以灌溉，低田导以决泄者，浦也。古人大小纵横，设为港浦，若经纬然。按图，于旧得九十处，或名港、浦，或名泾、浜，或谓之塘，或谓之漕。以询究古迹，得其为利之大者三十六浦，区为三等：上等工大而利博，在所先也；中等工费可减上等三之二；下等间于上中之间。或自大浦而分枝别派，工料之数，又少损焉。其《置闸篇》曰：濒海临江之地，形势高仰。古来港、浦，尽于地势。高处淤淀，若一旦顿议开通，地理遥远，未易施力，以拒咸潮。

今于三十六浦中，寻究得古曾置闸者，才四浦。惟庆安、福山两闸尚存，余皆废弃，故基尚存。古人置闸，本图经久。但以失之近里，未免易堙。治水莫急于开浦，开浦莫急于置闸，置闸莫利于近外。若置闸而又近外，则有五利焉：江海之潮，日两涨落。潮上灌浦，则浦水倒流。潮落浦深，则浦水湍泻。远地积水，早潮退定，方得徐流。几至浦口，则晚潮复上。元未流入江海，又与潮俱还。积水与潮，相为往来，何缘减退。今开浦置闸，潮上则闭，潮退即启。外水无自以人，里水日得以出。一利也。外水不入，则泥沙不淤于闸内。使港浦常得通利，免于堙塞。二利也。濒海之地，仰浦水以溉高田。每苦咸潮，多作堰断。若决之使通，则害苗稼。若筑之使塞，则障积水。今置闸启闭，水有泄而无入。闸内之地，尽获稼穑之利。三利也。置闸必近外，去江海止可三五里。使闸外之浦，日有澄沙淤积。假令岁事浚治，地里不远，易为工力。四利也。港浦既已深阔，积水既已通流。则泛海浮江，货船木筏，或遇风作，得以人口住泊。或欲住卖，得以归市出卸。官司遂可以闸为限，拘收税课，以助岁计。五利也。

复有二说：昆山诸浦，通彻东海。沙浓而潮咸，当先置闸而后开浦。一也。闸之侧，各开月河，以堰为限。遇闸闭，小舟不阻往来。二也。《筑圩篇》曰：天下之地，膏腴莫美于水田。水田利倍，莫盛于平江。缘平江水田，以低为胜。昔之赋入，多出于低乡。今低乡之田，为积水漫没，十已八九。当时田圩未坏，水有限隔，风不成浪。今田圩殆尽，水通为一。遇东南风，则太湖、松江与昆山积水，尽奔常熟。遇西北风，则常熟之水东赴者亦然。正如盛孟中水，随风往来，未尝停息。尝陟昆山与常熟山之巅，四顾水与天接。父老皆曰：水底，十五年前，皆良田也。今若不筑圩岸，围裹民田，车畎以取水底之地，是弃良田以与水也。

况平江之地，低于诸州。唯高大圩岸，方能与诸州地形相应。昔人筑圩裹田，非谓得以播殖也，将恃此以狭水之所居耳。昆山去城七十里，通往来者，至和塘也。常熟去城一百五里，通往来者，常熟塘也。二塘为风浪冲击，塘岸漫灭。往来者动辄守风，往往有覆舟之虞，是皆积水之害。今若开浦置闸之后，先自南乡，大筑圩岸，围裹低田。使位位相接，以御风涛，以狭水源，治之上也。修作至和、常熟二塘之岸，以限绝东西往来之水，治之次也。

凡积水之田，尽令修筑圩岸，使水无所容，治之终也。昨闻熙宁四年大水，众田皆没，独长洲尤甚。昆山陈新、顾晏、陶湛数家之圩高大，了无水患，稻麦两熟。此亦筑岸之验。目今积水之中，有力人产，间能作小塍岸，围裹己田，禾稼无虞。盖积水本不深，而圩岸皆可筑。但民频年重困，无力为之。必官司借贷钱谷，集植利之众，并工戮力，督以必成。或十亩或二十亩地之中，弃一亩，取土为岸。所取之田，令众户均价偿之。其借贷钱谷，官为置籍，责以三年六限，随税输还。此治积水成始成终之策。若其当开之浦，则昆山、常熟共三十六浦。除常熟之许浦及白茆、福山二浦，见今深阔，水势通快，不须开治。虽三十三浦，昆山十有二，谓掘浦、下张浦、七丫浦、茜泾浦、杨林浦、六鹤浦、顾泾浦、川沙浦、五岳浦、蔡浦、琅港浦。常熟二十有一，谓黄泗浦、奚浦、西陈浦、东陈浦、水门塘、崔浦、耿泾浦、鱼坛浦、邬沟浦、瓦浦、塘浦、高浦、金泾浦、石撞浦、陆河浦、北浦、甘草浦、千步泾、司马泾、金泾、钱泾、黄莺漕。皆积久不浚，当分为三等开修。

＊

霖既上其说，是岁九月，奉御笔差趟霖充两浙提举常平，前去奉路措置兴修积水。其开浦置闸工料，依元相度检计，逐旋开治，更不候保〔报〕明，先次施行。去农隙月分不远，趟霖更不引见上殿，疾速发赴新任。水患日久，占压良田甚多。一方受弊，应有前后违碍，并依今来指挥。合用钱米，并辟官置司等，令赵霖速具画一闻奏。奏报并入，急递于入内。内侍省投进，仍差童师敏充承受奏报文字。霖既受任，复条具事目以闻。悉依御笔，达者以违御笔论。诸路监司州县，如有稽慢阙误，以违制论。其合用钱米，越州鉴湖封桩米支拨十万石。借支本路诸州常平本钱十万贯。如阙，则以常平米及常平封桩钱贴支。并降空名度牒二千道，出卖承信、承节、将仕郎官告，各五十道。

其命词，并以兴修水利为名，别立价直。将合用工料，召有力户备钱米，官焉募夫，监部开修。候毕工，计实用钱米纽直给告。或给空名，许令变卖，并与免勘。会有无违碍，书填仍不作进纳出身。就平江置局所奏辟官，不拘常制。直喋指差，理为在任月日，不许辞免。内选人考第举官合格，水利职事末毕，未得赴部磨勘。依方田官法，就任改官，干当公事。文武官各四员，准备差遣检踏宫共四员：所用材料木植，专辟使臣三员，分往淮南、江南路及温、处等州收买。并辟置监辖造堰闸官，俵散钱量，巡视催促。检覆工料官、黠检医药。饮食官等员。其差辟官属，其间有才吏，理须旌别，以示劝奖。特于提举常乎司岁举官数外，改官从事郎一员，县令二员，武臣升陟二员。积水之地，正在昆山、常熟两县，各权暂添差县丞一员。今来开修乎江诸浦，缘常、湖、秀等州，水势会聚，以成积水，据所役人夫，先于平江府诸县谁雇募。如阙，即分那下常、湖、秀州雇募。

霖林以宣和元年正月二十一日，役夫兴工，前后修过一江、一港、四浦、五十八渎。修筑常熟塘岸一条，随岸开塘。至宣和二年八月初十日罢。华亭县青龙江，自白鹤汇开修至艾祁塘口。长十三里，面阔十五丈，底阔九丈，深一丈二赤。通役六〔一〕十一万二千八百余工。江阴县黄田港，自探拄桥开修至港口。闸长二十里有畸，面阔六丈五赤，底阔三丈，深七赤。通役六万四千八百工。昆山县茜泾浦，自太仓塘敛口开修至青塔坊北。长三十四里有畸，面阔八丈，底阔四丈八赤，深七赤。通役三十一万工。堀浦，自上源开修接至练祈塘。长十二里有畸，面合三丈，底阔二丈四赤，深三赤五寸。通役二万一二千五百余工。

常熟县崔浦，自陈家庄开修至雉浦塘口，出梅里塘。长二十三里有畸，面阔八丈，底阔四丈八赤，深七赤。通役二十一万四千七百余工。黄泗浦连小山浦，开修至湖口。长七十里有畸，面阔八丈，底阔四丈八赤，深七赤。通役十二万六千九百余工。宜兴县开修百渎五十八条，长六十二里十七丈，面阔二丈五赤止一丈，底阔一丈七赤止九赤，各深五赤。通役十万一千一百余工。筑常熟塘岸一条，长六十二里有畸，其已筑岸一万三百七十五丈。通役三十二万九千八百余工。未了一千一百五十九丈。常熟县界岸，长四千七百三十一丈，已筑三千五百七十二丈。通役三万二百余工。未了一千一百五十九丈，长洲县界岸，长六干八百三丈，并已筑了。通役十九万九干六百余工：随岸开淘府塘一条，长九千一百五十丈，纽五十里有畸。面阔八丈，底阔五丈，深八尺。通役六十四万一千二百余工。

宣和元年十月四日，御笔访闻平江府常熟县常湖，秀州华亭泖，并可为田。仰趟霖相度措置，召租限一季〔年〕了当，具便民利害，图籍岁人以闻。霖又应诏为之修围常湖，通役二十四万七千九百余工。修筑钱泾口止藕荡村，大岸长五百八十二丈，衔阔一丈五赤，面阔一丈二赤，高六赤。开修张墓塘，北彻小山浦。长五百四十二丈，面阔六丈，底阔四丈，深六赤。开修山塘泾，自小山浦口止本县市河。长二千八十一丈，面合六丈，底阔四丈，深六赤。开修颜家泾，彻人小山浦。长一千二百七丈，面阔三丈，底阔一丈五赤，深七赤。创造小山浦口启闭泄放水势门二所，又围裹华亭泖，通役八万三千七百六十五工。杨泖中心开河三条，共长九百四十八丈，各阔十丈，水深三赤。随河两畔筑岸，高阔六赤。顾亭泖心开十字河，共长一千五百二十九丈五赤，阔七丈，水深四赤。随河两畔筑岸，高阔各六赤止七尺。及开陆家港小河，长二百丈，合四丈，水深三赤。筑岸高闳六赤。宣和二年八月十一日，韶旨罢役。勾收人吏，送平江府右狱，根磨钱物，通支钱四十一万五千八百五十三贯九百二十一文。系度牒、官诰，坊场、市易、抵当等名色十九种焉。







吴郡志卷二十


人物

春秋，吴公子庆忌，王僚之子。以勇闻于世，万人莫当。走追奔兽，手接飞鸟。追之，驷马驰而不及。射之，接矢而不可中。僚死，出奔。闻庐得要离，用之。为离所刺。

＊

被离，吴王阖庐之臣。楚白喜既入吴，伍子胥言于王，以为大夫。被离问子胥曰：“何见而信喜？”子胥曰：“喜，伯州犁之孙。吾之怨，与喜同。子不闻河上歌乎？同病相怜，同忧相救。（谁）不爱其所近，悲其所思者乎？”被离曰：“吾观喜之为人，鹰视虎步，专功擅杀（之）性，不可亲也。”子胥曰：“不然。”竟与共事。喜，即伯嚭也。

＊

要离，吴人。阂庐惮庆忌在邻国，有万人之力，恐合诸侯以害吴。伍子胥乃进要离曰：“离虽细人，有万人之力。尝见其折辱壮士椒丘欣于友人之丧席，欣怒，须瞑往攻离。离至舍，诫其妻曰：‘我为〔辱〕勇士椒丘欣于大家之丧，余恨蔚恚。瞑必来第，勿闭吾门。’至夜，椒丘欣果往。见其门不闭，登其堂不阙，入其室不守，放发僵卧无所惧。欣乃手剑摔离曰：‘子有当死之过三，子知之乎？子辱我于大家之众，一死也。归不关闭，二死也。卧不守御。三死也。子有三死之过，欲得无怨！’要离曰：‘吾无三死之过，子有三不肖之隗，子知之乎？吾辱子于千人之众，子无敢报，一不肖也。入门不咳，登堂无声，二不肖也。前拔子剑，手挫摔吾头，乃敢大言。三不肖也。有三不肖而威我，岂且不鄙哉！’于是椒丘欣投剑而叹曰：‘天下壮士也。’臣所闻要离若此。”吴王见之。要离曰：“臣国东千里之人，细小无力。迎风则僵，负风则伏。大王有命，臣敢不尽力。”吴王默然。要离即进曰：“大王患庆忌乎？臣能杀之。”王曰：“庆忌之勇闻于世，今子之力不如也。”要离曰：“王有意焉，臣能杀之。臣诈以负罪出奔，愿王戮臣妻子，断臣右手。庆忌必信臣。”王曰：“诺。”要离乃诈得罪出奔，吴王乃取其妻（子）焚弃于市。要离乃奔诸侯，以无罪闻于天下。遂如街，见庆忌曰：“阖闾无道，王子所知。今戮吾妻子，焚之于市，无罪见诛。吴国之事，吾知其情。愿因王子之勇，阖闾可得也。”庆忌信其谋，练士卒，遂之吴。将渡江于中流，要离力微，坐庆忌上风。因风势，以矛信其冠，顺风而刺庆忌。庆忌颅而挥之。三捽其头于水中。乃加于膝上曰：“嘻！天下之勇士也，乃敢加兵于我。”左右欲杀之，庆忌止之曰：“岂可一日而杀天下勇士二人哉。可令还吴，以旌其忠。”于是庆忌死。要离渡江，湣然不行。谓从者曰：“杀吾妻子，以事吾君，非仁也。为新君而杀故君之子，非义也。何面目以视天下之士。”言讫，遂投身于江，未绝。从者出之，要离乃自断手足，伏剑而死。

＊

吴太子友，故夫差太子也。夫差将伐齐，令国中曰：“敢谏者死。”太子友知子胥忠而不用，太宰嚭佞而专政。欲切言之，恐罹尤，乃讽谏王。清旦怀丸持弹，从后园来，衣袷履濡。王怪问之，太子曰：“适游后园，闻秋蜩之声。往观之，秋蝉登高树，饮清露，随风捣挠，长吟悲呜，自以为安。不知螳娘超枝缘条，曳腰耸距而稷其形。螳娘翕心而进，志在有利。不知黄雀徘徊枝阴，踙跃微进，欲啄螳娘。黄雀但知伺螳娘之有味，不知臣挟弹飞丸而集其背。臣但志黄雀，不知空培其旁，陷于深井，臣故袷体濡履焉。”大王笑曰：“天下之愚也。但贪前利，不睹后患。”太子曰：“愚复有甚。吴徒知逾境征伐，不知越王将选死士，出三江之口，入五湖之中。天下之危，莫甚于斯。”王不听。

＊

寿越，吴子寿梦臣。鲁襄公五年，使于晋，请听诸侯之好。晋人遂为之合诸侯，鲁、街皆来，会于善道。

＊

季札，吴子寿梦子，诸樊之弟。诸樊既除丧，将立季札。辞曰：“昔曹人不义，曹君将立子臧，子臧去之。君子曰：能守节。札虽不才，愿附于子臧，以无失节。”固立之，弃其家而耕，乃舍之。札遂为吴出聘诸侯，以通嗣君。至鲁，说叔孙穆子。知其不得死，遂请观周乐。至齐，说晏平仲。至郑，见子产，如旧相识。至街，说远〔蘧〕瑗、史狗、史鰌、公子荆、公叔发、公子朝，曰：“卫多君子，未有患也。”至晋，说赵文子、韩宣子、魏献子，曰：“晋国，其萃于三族乎？”说叔向曰“吾子勉之，君侈而多，良大夫必思自免于难。”初，使过徐君。徐君好季札之剑，口弗敢言。及还，徐君已死，解其剑，系之冢树。由是札贤名闻天下。其卒也，孔子书其葬处曰：“呜呼！有吴延陵君子之墓。”至今传于世。

＊

蹶由，吴子余祭之弟。鲁昭公五年，楚伐吴。蹶由犒师，楚王执之，将以衅鼓。使问曰：“女卜，来吉乎？”对曰：“吉。寡君闻君将治兵于敝邑，卜之以守龟曰：余亟使人犒师，请行，以观王怒之疾徐，而为之备，尚克知之。龟兆告吉。曰：克可知也。君若欢焉，好逆使臣。滋敝邑休怠，而忘其死，亡无日矣。今君奋焉，震电冯怒，虐执使臣，将以衅鼓，则吴知所备矣。且吴社稷是卜，岂为一人。使臣获衅军鼓，而敝邑知备，吉孰大焉。”乃弗杀，以蹶由归。

＊

掩余，吴公子也。鲁昭公二十三年，吴伐州来。楚及诸侯之师，救州来。吴公子光帅右，掩余帅左，大败楚及诸侯之师于鸡父。公子光杀王僚，掩余乃奔徐，《史记》作盖余。

＊

烛庸，吴公子。鲁昭公二十七年，吴欲因楚丧而伐之。使公子掩余及烛庸帅帅〔师〕围潜。吴师不能退，公子光遂弑王僚。烛庸奔钟吾，后与掩余奔楚。二人不与阖庐者也。

＊

夫概王，阖庐之弟也。鲁定公四年，吴伐楚。楚囊瓦御之，二师陈于柏举。夫概王晨请于阖庐曰：“楚瓦不仁，其臣莫有死志。先伐之，其卒必奔。而后大师继之，必克。”弗许。夫概王曰：“所谓臣义而行不待命者，其此之谓也。今日我死，楚可入也。”以其属五千，先击囊瓦之卒。楚师乱，吴师大败之，吴遂人郢，夫概王后奔楚，为堂溪氏。

子溻泄，吴王夫差臣。鲁哀公八年，帅师伐鲁，取武城。

胥门巢、王子姑曹、展如，皆吴王夫差臣。哀公十一年，巢将上军，姑曹将下军，展如将右车。战于艾陵，大败齐师。

太子友，夫差子。王子地、王孙弥庸，皆夫差臣。鲁哀公十三年，越伐吴，焉二队，畴无余、妪阳自南方先及郊。弥庸见姑蔑之旗曰：“吾父之旗也，不可以见仇而弗杀也。”太子曰：“战而不克，将亡国。请待之。”弥庸获畴无余，地获讴阳。越子至，复战，友与弥庸于姚，皆死之。

＊

言偃，字子游，吴人。孔子高第〔弟〕，在文学之科。尝为武城宰，孔子过之，闻弦歌声。笑曰：“割鸡焉用牛刀。”子游曰：“昔者闻诸夫子，君子学道则爱人，小人学道则易使。”孔子曰：“偃之言，是也。”今言偃宅，在常熟县西。常熟，世传一名琴川，本弦歌之说故也。余见《往迹》门。

前汉甪里先生，吴人。《史记正义》引周树《洞历》云：“姓周，名术，字元道，太伯之后。汉高帝时，与东园公、绮里季、夏黄公，俱出定太子，号四皓。”《史记正义》：“甪里先生，一号霸上先生。”又云：“今太湖中洞庭山西南，中有禄里村是。”【《史记正义》】

＊

严忌，吴人。时谓之严夫子，尊之如此。

＊

严助，严夫子子也。郡举贤良对策百余人，武帝善助对，擢为中大夫。时征伐四夷，开置逞郡。助与大臣辨论中外，相应以理义之文，任用尤亲。助侍燕从容，上问居乡时？助对为友婿富人所辱。上问所欲？愿为会稽太守。于是拜为会稽太守。数年，赐书曰：“君厌承明之庐，劳侍从之事。怀故土，出为郡吏。会稽东接海南，近诸越北，枕大江间者阔焉。久不问问，其以春秋对。”助上书谢，复留侍中。

＊

朱买臣，字翁子。家贫，好读书，不治产业。常艾薪樵，买以给食。担东薪，行且读书。其妻羞而去。买臣后至长安，会严助贵幸，荐买臣。召见，说《春秋》，言《楚词》，帝甚说之，拜中大夫。因言东越可破之策，拜会稽太守。击破东越，征为主爵都尉。子山，拊官至右扶风。

＊

后汉沈丰，郡人，为郡主簿。太守弟五伦，母老不能之官。伦每至腊节，常陵恋垂泣，遣丰迎母广陵。母见大江，畏水不敢渡。丰祭神，令子孙对母饮酒，因醉卧。

＊

皋伯通，汉贤者，居皋桥。梁鸿与孟光，偕至吴，为人赁舂。伯通异之，舍之于家。

＊

高岱，字孔文，郡人。性聪达，轻财贵义。所友皆世伟人。太守盛宪以为上计，举孝廉。许贡来领郡，岱将宪避难，求救于陶谦。岱憔悴泣血，水浆不入口。谦感其忠壮，有申包胥之义，许为出车。岱还，而贡已囚其母。吴人皆焉危陈，岱径往见。才辞敏捷，好自陈谢，贡登时出其母。孙策闸其善《左栖》，乃自玩读，欲与论讲，虚己候焉。为娼嫉者所中，策遽囚之。知友时人，皆露坐为请。策登楼，望见数里中填满。恶其收众心，遂遇害。

＊

沈友，字子正，郡人。年十一，华歆行风俗，见而异之。因呼曰：“沈郎，可登车语乎？”友逡巡曰：“君子讲好以礼。今仁义陵迟，圣道渐坏。先生衔命，将以裨补先王之教，整齐风俗。而轻脱威仪，犹负薪救火，更益其炽。”歆惭曰：“自威〔桓〕、灵以来，虽多英彦，未有幼童若此者。”弱冠博学，善属文，兼好武事，注《孙子兵法》。又辩于口，时称其笔、舌与刀。三者皆妙，过绝于人。孙权以礼聘之，既至，极论王霸之略。正色立朝，清议峻厉，为庸臣所赞。权亦疑其不为己用，害之，年二十九。

＊

陆康，字季宁，郡人。祖父绩，在《独行传》。康，汉末为庐江太守。少笃孝悌，勤修操行，太守李肃察孝廉。肃后坐事伏诛，康敛尸送丧还颢川，行服礼终，举茂才，历三郡太守，所在有称。子绩，仕吴。【谢承《后汉书》】

陆纡，字叔盘。敏淑有思学，守城门校尉。子骏。

骏，字季才。淳懿信厚，为邦族所怀，官至九江都尉。子逊，仕吴。【《吴书》、《陵氏世颂》。】

＊

吴陆绩，字公纪，汉末庐江太守康之子。容貌雄壮，博学多识，该览历数。吴孙权辟为曹掾，以直道见惮。出为郁林太守，罢归无装，舟轻不可越海，载石为重。姑苏陆氏之门，有巨石，号郁林石，世保其居。绩虽有军事，著述不废。作《浑天图》，注《易》，释《太玄》，皆传于世。豫知亡日，为辞以诀。自谓：有汉志士，吴郡陆绩。幼勤读书，长玩《礼》《易》。受命南征，罹疾遇厄。遭命不幸，呜呼悲隔！卒年三十二。长子宏，会稽南郡都尉。次子散，长水校尉。

＊

陆逊，字伯言。孙权为将军时，逊年二十一，始仕幕府。历东西曹，代吕蒙为右部督。拒关羽，进克公安、南郡，进封华亭侯，进封娄侯，迁大都督。破刘备，走曹休，积功拜上大将军，辅太子，董督军国。赤乌中，代顾雍为丞相。时谓“伊尹隆汤，吕尚翼周。内外之任，逊实兼之”。【逊弟瑁，瑁子喜。逊子抗，抗子景。逊族子凯、彻，凯子樟。】

陆瑁，字子璋，逊之弟。好学笃义，与英游，割少分甘。收导孤弱，摄养至长乃别。嘉禾中，拜选曹尚书，谏疏端切，孙权嘉之。子喜，仕晋。

＊

陆抗，字幼节。建衡中，为都督诸军事，治乐乡。忧深虑远，数上疏陈时宜。破西陵，诛步阐。貌无矜色，谦冲如常，得将士欢心。与晋羊祜推侨、札之好，时以为华元子反复见于今。风凰中，拜大司马、荆州牧。卒，子晏嗣。晏及弟景、玄、机、云，外〔分〕领抗兵。

＊

陆景，字士仁。澡身好学，著书数十篇。以尚公主，封毗陵侯。

＊

陆凯，字敬风，逊族子。为将，数有功，封嘉兴侯。孙休时，领豫州牧。虽统兵众，手不释书。好《太玄》，论演其意，以筮辄验。孙皓时为左丞相，乃心公家，义形于色。卒年七十一〔二〕。

＊

陆胤，字敬宗，凯之弟。天姿聪朗，才通行洁。太子和闻其名，待以殊礼。坐和下狱，楚毒备至，终无他辞。出为交州刺史、安南校尉，夷人服其恩信，交域肃清。就加安南将军。永安元年，征为西陵督，封都亭侯，后转左虎书丞。华窍表荐胤曰：“胤天姿聪朗，才通行洁。昔历选曹，在州十余年。内无粉黛附珠之妾，家无文甲犀象之珍。”后召为西陵督，封都亭侯。华窍以为宜股肱王室，宠以上司，则天工修而庶绩熙矣。胤卒，子式嗣。

＊

陆祎，孙皓时为将军。父凯亡，入为太子中庶子右史。华窍荐曰：“樟，体质方干，器干〔宇〕强固。董率之才，过于鲁肃。在戎果毅，临财有节。”

＊

晋陆机，字士衡。祖逊，父抗，已见前条。机长七尺，声如钟。天才秀逸，文章冠世。闭门勤学，非礼不动。太康末，与弟云俱入洛。张华谓“伐吴之役，利在获二俊”。遂延誉荐之成都王颖，假机后将军、河北大都督。宦人孟玟谐机于颖，遇害。葛洪称机“文犹玄圃积玉，无非夜光。五河吐流，泉源如一。其洪丽妍瞻，英锐漂逸，亦一代之绝”。所著文章三百余篇，行于世。弟云、耽。

＊

陆云，字士龙，机之弟。六岁能属文，性清正，有才理，与兄齐名。虽文章不及，而持论过之，号二陆。举贤良，时年十六。吴平入洛。周浚谓为“当今之颜子”。补浚仪令，后百姓图形，配食县社。入为中书侍郎，为成都王颖所害。著文章及《新书》三百余篇。

＊

陆耽，云之弟，为平东祭酒。亦有清誉，与云同遇害。孙惠朱诞书曰：“三陆相携暗朝，一旦湮灭，国丧隽望，悲岂一人。”其为州里所痛如此。

＊

陆喜，字恭仲，父瑁。喜少有声名，好学有才思。其为自叙，略曰：感子云之《法言》，而作《言道》。睹贾子之美才，而作《访论》。观子政《洪范》，而作《古今历》。览蒋子通《万机》，而作《审机》。读《幽通思玄四愁》，而作《娱宾九思》。其书近百篇。仕吴吏部尚书，入晋为散骑常侍。子育，为尚书郎，弋阳太守。侄晔。

＊

陆晔，字士光，喜弟之子。父英，高平相。少有雅望，以清正著称。从兄机称之曰：“我家世不乏公矣。”太兴初，拜侍中，与王导等受顾命。遗诏录尚书事，谓：晔清操公忠，历职显允。事君如父，忧国如家。岁寒不凋，体自门风焉。苏峻之难，随帝在石头，不以凶威变节，峻不敢害。后求归乡里，拜坟墓。卒谧曰穆。子谌，散骑常侍。弟玩。

＊

陆玩，字士瑶。器量淹雅，弱冠有美名。尝诣王导，食酪，因而得疾。与导笺曰：“仆虽吴人，几为伧鬼。”其轻易权贵如此。诏曰：“玩体道清纯，雅量洪远。历位内外，风绩显著。”代王导等为司空，翼亮累世，以洪重为人主所贵。性通雅，不以名位格物。诱纳后进，谦若布衣。措绅皆废其德字。薨，谧曰康。子纳。

陆纳，字祖言。少有清操，正厉绝俗。历职恪勤纯固，始终不渝。自吴兴太守召拜尚书。将应召，外白宜装几船？临发，止有被朴而已，余并封以还官。时会稽王道子，少年专政，纳望阙而叹曰：“好家居，纤儿欲撞坏之邪？”朝士咸服其忠亮。卒，官开府仪同三司。







吴郡志卷第二十一


人物二

宋陆子真，吴人，晋太尉玩之曾孙。自玩至子真父万载，世为侍中，皆有名行。子真兄仲元，又为侍中。子慧晓，仕齐有大名。时人方之金、张二族。子真，仕宋为海陵太守。时中书舍人秋当见幸，家在郡。子真不与相闻，闻者高之。王僧达，贵公子孙，以才傲物，为吴郡太守。入阊门曰：“彼有人焉：顾琛一公两掾，英英门户；陆子真五世内侍，我之流亚。”后为中散大夫，卒。

＊

陆徽，字休猷。为建康令，清平无私。除平越中郎将，士庶爱咏。为益州刺史，威惠兼著，蜀士安之。卒于官，家无余财。文帝痛惜之，谥曰筒子。【梁〔孙〕杲、煦，仕梁。】

齐陆慧晓，郡人，字叔明。清介正立，不杂交游。同郡张绪称之曰：“江东裴乐也。”庐江何点常称：慧晓心如照镜，遇形触物，无不了然。慧晓与张融邻，其间有池，池上有二杨柳。点叹曰：“此池便是醴泉，此木便是交逊。”沛国刘琏，清介士也。行至吴，谓人曰：“吾闻张融与慧晓并宅，其间有水，此水必有异味。”命驾往酌，饮之曰：“饮此水，则鄙吝之萌尽矣。”齐武帝为子庐陵王，求天下第一人为行事，乃使慧晓为长史行事。卒官辅国将军、南兖州刺史，赠太常。三子：僚、任、任，并有美名，时谓之三陆。

＊

陆闲，字遐业，慧晓兄子。有风概，仕齐扬州别驾。知难将作，乃以疾不预州事。刺史始安王遥光作乱，尚书令徐孝嗣启闲不预谋。未及报，徐世摽害之。子厥、绛、襄。【襄仕梁。】

＊

陆澄，字彦深，吴人。祖邵，临海太守。父瑗，州从事。澄好学博览，无所不知。永明中，领国子博士、尚书令。王俭自以博闻多识，读书遇澄。集学士何宪等，盛自商略。澄待俭语毕，然后读所遗漏敷百千条，皆俭所未睹，俭乃叹服。卒官散骑常侍，谧静子。澄，当世称为硕学，多坟籍，人所罕见。撰《地理书》及《杂传》，死后乃出。

＊

陆超之，吴郡人，为江州刺史。晋安王子懋，闻鄱阳、随郡二王死，欲起兵。超之曰：“事成则宗庙获安，不成犹为义鬼。”宣城公鸾，遣裴叔业袭寻阳。子懋参军于琳之拔刃人斋，害子懋。琳之劝超之逃亡，超之曰：“人皆有死，此不足棹。吾若逃亡，非唯孤亚曰安之眷，亦恐田横客笑人。”端坐俟命。超之门生谓杀超之当得赏，密自后斩之。头坠而身不僵，王元邈嘉其节，厚加殡敛。

＊

陆襄，字师卿，闲幼子。梁昭明太子闻襄美行，引与共游处。母尝卒患，医须三升粟浆。时冬月日暮，求索无所。忽有老父诣门，买浆量如方剂。将酬直，无何失之。时为〔谓〕孝感所致。为鄱阳内史，有彭、李二家相诬告。襄引入内室喻之，二人感悔，同载而还。人歌曰：“陆君政，无怨家。斗既罢，仇共车。”郡人怀襄德化，立碑。后为度支尚书，台城陷，还吴举义，迎萧宁为盟主。为贼将吴子仙所败，忧愤卒。襄，弱冠遭家祸，释服犹若军糖。终身蔬食布衣，不听音乐，口不言杀害五十年。侯景平，追封余干侯。又《颜氏家训》云：“襄父闲被害，襄终身布衣蔬饭。虽姜菜有切割者，皆不忍食。居家，惟以掐摘供厨。”侄云公。

＊

陆云公，字子龙。好学有才思，尝制《太伯庙碑》。累迁中书黄门郎。太清初卒。张绩与云公叔襄书曰：“非唯贵门丧宝，有识同悲。”其为士流称重如此。从兄才子，亦有才名。位至廷尉。子琼，仕陈。

＊

陆杲，字明霞，徽孙。少好学，工书画。舅张融有高名，杲风韵举止颇类之。时称曰：“无对日下，唯舅与甥。”梁天监中，位御史中丞，幸直无所顾望，号不畏强御。为义兴太守，宽惠为下所称。卒官，特进谧质子。杲素信佛法，持戒甚精。著《沙门传》三十卷。

＊

陆煦，杲弟。学有思理，位太子家令。撰《晋曰书》未就。又著《陆史》十五卷、《陆氏骊泉志》一卷，并行于时。

＊

陆罩，字洞元，杲子。少笃学，多所该览，善属文。仕梁太子中庶子，以母老求去。公卿以下，祖道于征虏亭，皇太子赐黄金五十斤。时人方之疏广，终光禄卿。

＊

陆倕，字佐公，慧晓幼子。少勤学，能文。尝借人《汉书》，失《五行志》四卷，暗写还之，略无遗脱。幼为外祖张岱所异，岱常谓诸子曰：“此儿汝家阳元也。”与乐安任防友，暨商芸之徒，俱号龙门之游。梁武帝雅爱侄才，敕撰《新漏刻》及《石阙铭》。仕至太常卿。子瓒，瓒早慧，十岁通经。终于童子奉车郎。

陈陆琼，字伯玉，云公子。幼聪慧，六岁为五言诗，有词采。年八岁，于客前覆棋局。号曰神童。梁武帝召见，风神警亮，进退详审，帝甚异之。侯景乱，携母避地于县西乡。勤苦读书，遂博学，善属文。仕陈，累尚书殿中郎，诸大手笔并中敕付琼。后迁吏部尚书，详练谱牒，雅有识监。性谦俭，不自封殖，虽位望日隆，而执志愈下。室宇不改，车服不华。禄俸皆散之宗族，家无余财。暮年知足，避权常谢疾。母亡，后主自制志铭，朝野荣之。琼哀慕过毁，卒。有集二十卷。

＊

陆瑜，字干玉，琼之弟。少笃学，美词藻。与兄琰同仕陈晋安王府，时人比之二应。瑜聪敏强记，受《壮》《老》于汝南周弘正，学《成实论》于僧蹈法师，并通大旨。卒，赠光禄卿。

＊

陆琰，字温玉，琼从父弟。父令公，梁中车宣城王记室参军。琰幼孤，好学有志操。仕陈，累迁直嘉德殿学士。文帝以琰博学善占诵，引置左右。尝使制《刀铭》，援笔即成，无加点窜。使聘齐，年二十余，风气韶亮，占对闲敏，齐人倾心焉。卒，赠司农卿。琰寡嗜欲，鲜矜竞，游心经籍，晏如也。所制文笔，多不存本。后主求其遗文，得二卷。

＊

陆琛，字梁玉，琼从父弟，临川王长史丘公之子。少警敏，事后母以孝闻。陈后主时，坐漏泄禁中语，抵罪。

＊

陆缮，字士糯，侄兄子。幼有志尚，以雅正知名。陈文帝时为中庶子。缮仪表端丽，进退闲雅。文帝使太子诸王咸取则焉。后拜御史中丞，以父终固辞，诏易廨宇居之。大建中，与徐陵等参议政事。卒，谧曰安子。子辩慧，辩慧字敬仁。年数岁，诏入殿内，应对进止，有父风。侄见贤，亦方雅，位少府卿。卒，谧平子。

＊

陆子隆，字兴世，郡人。祖敞之，梁嘉兴令。父悛，封氏令。于隆，慷慨有志功名。侯景之乱，张彪为吴郡太守，引为将帅。及隋文帝讨彪，彪将皆降，唯子隆力战。文帝义之，使领甲仗宿卫，迁都督荆州刺史。绥集夷夏，甚得人和。吏谐阙，求立碑颂美功绩，诏许之。卒，谧威子。弟子才，亦有干略。从子隆，征讨有功，封始兴县子。

＊

陆庆，郡人。少好学，通五经，尤明《左氏春秋》。节操甚高，仕梁为娄令。陈天嘉中，召为散骑侍郎，不就。永阳王为吴郡太守，闻其名，欲与相见，辞以疾。王微服穿壁观之，曰：“陆君风神凝峻，殆不可测。严君平、郑子真何以尚兹？”庆后筑室屏居，以禅诵为事。故传经受业者鲜焉。

＊

陆山才，字孔章，吴人。祖宝，梁尚书水部郎。父况，中散大夫。山才倜傥，好尚文史。绍泰中，历散骑常侍，迁西阳、武昌二太守。卒，谧筒子。

隋陆从典，字由仪，琼子。幼聪敏，年八岁，读沈约回文《研铭》。援笔拟之，便有佳致。十二作《柳赋》，词甚美。笃学业，博涉群书，位司徒掾。陈亡，入隋为著作佐郎。诏绩司马迁《史记》迄于隋，未就而卒。

＊

陆翔，郡人，隋文帝时以礼学自命。【县《儒林·郯灼传》】诩少习崔灵恩之礼。人梁时，百济国表求讲礼博士，诏令诩行。元嘉中，为祠部郎。

＊

陆搢，字士绅，吴郡人。祖映，梁侍中。父陟，咨议参军。世有文集，搢不坠家声。仁寿中，召补春宫学士。大业中，为燕王记室。唐贞观中，授朝散大夫，魏王府文学。【《大业杂记》】

唐陆元朗，字德明，以字行，苏州吴人。善名理言，以明经仕隋为司业，入殴中授经，王世元〔充〕僭号，封子玄恕为汉王，以德明为师，即其庐行东修礼。德明耻之，服巴豆巨剂，僵偃壁下。玄恕入拜床前，德明对之遗痢，不复开口，遂移病去。太宗为秦王，辟为文学馆学士，以经授中山王承乾。迁国子博士，封吴县男，卒。论撰甚多，传于世。子训信，麟德中，为左侍极检校右相。

＊

陆质，吴郡人。柳宗元撰其《墓表》云：先生与天水啖助及趟康，能光明《春秋》之学，为《春秋集注》二十篇，《辩疑》七篇，《微指》二篇。明章大中，发露公器，以尧舜为的，文武为首，周公为翼。用是为天子争臣。历尚书郎、国子博士、给事中、皇太子侍读。永贞年，侍东宫。明年天子践祚，先生终矣。门人世儒，相与谧曰文通先生。

＊

陆元方，字希仲，吴人，陈给事黄门侍郎琛之曾孙。举八科皆中，累转监察御史。使岭外涉海，风涛惊壮。元方曰：“吾受命不私，神岂害我？”趣使济而风讫息，累迁鸾台侍郎，拜平章事。元方素清谨，每进退群臣，武后必先访问，外秘莫知。临终取奏稿焚之曰：“吾阴德在人，后当有兴者。”卒，赠越州都督子象先、景倩、景融，皆美才知名。

＊

陆象先，器识沈邃。举制科高第，累授中书侍郎，进同中书门下平章事。性恬静寡欲，识论高简，为时所推。不附太平公主，玄宗曰：“岁寒然后知松柏之后凋”。罢为益州大都督府长史，政尚仁恕。卒赠尚书左丞相，谥文贞。始象无名景初，睿宗曰：“子能绍先德，是谓象贤者。”乃赐名。

＊

陆景倩，为扶沟丞，按察使覆州县殿最，以景倩为真清。终监察御史。

＊

陆景融，美姿质，宽中而厚外。博学工笔扎，政有风绩，迁工部尚书。景融于象先，后母弟也。象先被笞，景融谏不入，则自楚。母为损威，人多其友。

＊

陆东之，元方伯父。善书名家，官太子司议郎。

＊

陆余庆，元方从父，陈卫将军珣孙。方雅有祖风，闭户诵书三年，以博学称。举制策甲科，累迁太子桃庶子，封广平郡公。既仕，好荐藉寒品晚进。人有过，辄面折，退无一言。风流敏辨，与陈子昂等善，时号方外十友。武后时，虽极贵骤用，而戮不反踵。余庆以道自将，虽仕，不赫赫，无悔尤。开元初，终太子詹事，谧日庄。

＊

陆璪，字仲采，余庆子。举明经，仕以清干称。除洛阳令，推勒奸豪，人不敢犯。不阿时宰，数忤贵近。累徙西河太守，封平恩县男。属邑多虎，前守设槛阱，璪至彻之，而虎不为暴。

＊

陆长源，字泳【旧史作泳之】，余庆孙。性刚而赡于学，好谈《易》，无威仪，而清白自将。罢汝州刺史，送车二乘。曰：“吾祖罢魏州，有车一乘，而圃书半之。吾愧不及先人。”副董晋为宣武司马，以峻法绳骑兵，多所裁正。军乱遇害，朝廷嗟怅，赠左仆射。

＊

陆蛰，字敬与，苏州人。十八，第进士，中博学宏辞。调邓尉，以书判拔萃，补渭南尉。德宗立，遣黜陟使行天下。蛰说使者，请以五术省风俗，八计听吏治，三科登隽义，四赋经财宝，六德保罢瘵，五要简官街。时皆韪其言。迁监察御史，召为翰林学士。迁谏议大夫，仍为学士。敷言宝参罪，罢学士。以兵部侍郎知贡举参黜，乃以中书侍郎同平章事。初蛰人翰林，年尚少，以材幸。天子常以辈行呼而不名。在奉天，朝夕进见，帝亲倚至解衣衣之。虽外有宰相主大议，而蛰常居中参裁可否，时号内相。论议数十百篇，讥陈时病，皆本仁义，可为后世法。

＊

陆南金，字季孙。开元初，岭南流人卢崇道逃还，伪称南金吊客，突入其舍，而道其情，南金匿之。俄，事觉，诏御史捕按南金，当重法。弟趟壁自言，匿崇道者我也，请死。南金固言弟自诬不情。御史怪之，赵壁曰：“母未葬，妹未归，兄能办之。我生无益，不如死。”御史惊，上状，玄不皆宥之。南金知书史，履操谨饬，张说、陆象先以贤谓之。终太子洗马。

＊

陆希声，景融四世孙。博学善属文，通《易》、《春秋》、《老子》，论著甚多。隐义兴，召为右拾遗。时憸腐秉权，岁数歉，上言当谨视盗贼。明年王仙芝反，昭宗闻其名，召为宰相，以太子少师罢。卒，赠左仆射，谧曰文。

＊

陆宾虞，元方六世孙。以文名，历侍御史。

＊

陆龟蒙，字鲁望，元方七世孙，宾虞子。举进士，一不中，往从张搏辟，后居松江甫里。多所论撰，虽幽忧疾痛，资无十日计，不少掇。有田数十〔百〕亩，与江通，常苦饥，躬畚铺之勤。嗜茶，置园顾渚山下，岁取租焉。不喜与流俗交，虽造门不肯见。不乘马，升舟设篷席，斋东书、茶龟、笔状、钓具往来。时谓江湖散人，或号天随子、甫里先生。自比涪翁渔父、江下丈人。后以高士召，不至。李蔚、卢隽〔携〕素与善，及当国，召拜左拾遗，诏下而卒。光化中，韦庄表龟蒙及孟郊等十人，皆赠右补阙。【《唐书》】龟蒙善为赋，绝妙。人有收得赋林，皆缀缉属对，差次比拟，凡数首有题而未就，其用工如此。【《谈苑》】龟蒙与颜莞、皮日休、罗隐、吴融为益友。性高洁，家贫思禄。与张搏为吴兴、庐江二郡淬，著《吴兴实录》四十卷，《松陵集》十卷，《笠泽丛书》三卷。疾终，吴融为作傅，贻史官。韦庄撰文，陆希声撰碑文，颜荛书。【《北梦琐言》】

＊

陆夸，自右拾遗除司勋郎中，弃官隐吴中。诏召之，既在道，欧阳柜遗书诮其出处之遽，夸遂还。柜，詹从子也，名亦高。

＊

陆亘，字景山，吴县人。中举制科，迁太常博士。礼史孟真练容典，倨横偃蹇，亘榜逐之，胥曹失色。历兖、蔡、号、苏四州刺史，浙东观察使。亘文名严重，所至以善政称。卒，赠礼部尚书。

＊

陆徽之，字彦猷，常熟人。高才博学，邑中推为乡先生。建中靖国初，有诏求直言，徽之进对，与雍孝闻等力陈时政阙失，唱第日皆驳放。大观末，彗星见，复收拾孝闻等，徽之已卒。







吴郡志卷第二十二


人物三

顾琛，字弘璋，吴县人。和曾孙。祖履之，父谈，并为司徒左曹掾。琛谨确不浮华。孝建初，为吴郡太守，以起义功，封永新侯。三年，竟陵王诞反，遗客陆延稔资书板琛及子弟官。琛执其使斩之，遣二子送延稔首启闻，后复为吴郡太守。琛虽贵达，吴音不变。

＊

顾凯之，字伟仁。为山阴令，御繁以约，昼日垂帘，门阶闲寂。自宋世为山阴，务筒而事理，莫能尚也。后为吴郡太守，幸臣戴法兴权倾人主，觊之未尝低意。或嫌其风节过峻，觊之曰：“辛毗有云，孙刘不过使吾不为三公耳。”卒官湖州刺史，谥曰简子。觊之常谓命有定分，非智力所移。唯应恭己守道，信天任运。而阊者不达，妄求徼幸，徒亏雅道，无关得丧。乃以其意命侄愿作《定命论》焉。

＊

顾欢，字景怡，郡人。聪敏好学，母亡，庐墓次，遂隐遁不仕。开馆聚徒，受业者尝近百人。太祖辅政，召为扬州主簿。遣中使迎欢，及践昨〔阼〕，乃至。欢称山谷臣顾欢，上表曰：“汤武得势师道则祚延，秦项忽道任势则身戮。夫天门开阖，自古有之。四气相新，缔裘代进。今火泽易位。三灵改宪。天树明德，对时育物。是以穷谷愚夫，敢露蠡管。谨删撰《老氏献治纲》一卷，伏愿稽古百王，不以萏荛弃言，不以人微废道。臣自足云霞，不须禄养。陛下既远见寻求，敢不尽言。言既尽矣，请从此退。”武帝永明元年，诏征为太学博士，同郡顾黯为散骑郎，俱不就。

＊

顾黯，字长孺。有隐操，与顾欢俱召，俱不赴。

＊

顾子乔，吴人。梁武陵王府参军事，以儒术知名。子烜，烜梁临贺王记室，亦以儒术知名。子野王，仕陈。

＊

顾宪之，字士思，觊之孙。性尤清直，宋元徽中为建康令，为政甚得人和。故都下饮酒淳〔醇〕旨者，辄号为“顾建康”，言其清且美焉。仕齐，为衡阳内史，出公禄葬疫死者。王复叹曰：“顾衡阳之化，至矣。”宪之虽累经宰郡，资无儋石。及归，环堵不免饥寒。梁天蓝中卒。遗令勿设灵筵，朔望祥忌，权安小床，勿用牲牢，设香灯下，素馔而已。所著文数十篇。

＊

顾协，字正礼，吴人，晋司空和六世孙。年数岁，外从祖光禄大夫张永，尝携之游武丘山，问欲何戏？协曰：“正欲枕石漱流。”初举秀才，沈约览其策，叹曰：“江左以来，未有斯作。”为湘东王记室参车。有诏举士，湘东王表荐曰：“协行称闾里，学兼文义。服膺坟素，雅量邃远。安贫专静，奉公抗直。年几六十，室无妻子。臣言欲于官人，申其屈滞。协苦执静退，立志难夺，可谓东南之遗宝。昔孔愉表韩缵之子亮庾，荐翟阳之德臣，虽未齿二臣，协实无断两士。”【见《文苑英华》】累迁常侍，卒官，无衾以敛。武帝为举哀，谥温子。协初焉廷尉，正冬，服单薄。寺卿蔡法度欲解襦与之，惮其清严，不敢发口。自丁艰忧，终身布衣蔬食。少时将聘舅息女，未成婚而协母亡。免丧后，不复娶。年六十余，此女犹未他适。协义而迎之，晚虽判合，卒无嗣息。博极群书，撰《异姓苑》五卷，《琐语》十卷，《文集》十卷，并行于世。

＊

顾野王，字希冯，烜子。七岁知五经大指，九岁能属文，十岁随父之建安，作《建安地记》。长则遍观经史，精记默识，天文、地理、蓍龟、占候、虫篆字，无所不通。又善丹青，时人称绝。侯景之乱，归本郡。召募乡党，随义军援都。体素清赢，裁长六尺。又居丧过毁，殆不胜哀。及伏〔仗〕戈被甲，陈君臣之义，逆顺之理，抗辞作色，莫不壮之。陈天嘉中卒，官光禄卿、知五礼事。野王少以笃学至性知名，在物无过辞失色。视其容貌，似不能言。其厉精力行，皆人所莫及。撰《玉篇》、《与地志》、《符瑞圃》、《顾氏谱传》、《分野枢要》、《绩洞寅记》、《玄象表》，又撰《通史要略》、《国史纪传》，未就而卒。

＊

顾彪，吴人。以《春秋左氏》授朱子奢，名于世。

＊

顾嗣胤，吴人。父览，隋秘书学士。胤，永徽中修国史。撰《太宗实录》。又论次国史，有劳，封余杭县男，终司文郎中。子琛，武后时拜相。

＊

顾少连，字夷仲，吴人。擢第，补登封主簿。邑有虎孽，少连命塞陷弃，移文岳神，虎不为害。德宗幸奉天，徒步诣谒，授翰林学士、中书舍人。阅十年，以谨密称。裴延龄方横，无敢忤者。少连酒酣，挺笏谓曰：“段秀实笏击贼臣，今吾笏将击奸臣。”奋且前，元友直劝解之。改京兆尹，东都留守。表禁苑及汝闲田，募耕以便民。阅武力，利钟仗，号良吏。卒，封本县男，赠右仆射。谥曰敬。始，少连携少子师闵奔行在，有诏同止翰林院。车驾还，授同州参军。韦夏卿撰《少连神道碑》，谓顾氏复徙吴会，自晋司空和、洎梁给事中耀，至少连十三代矣。又云，少连父望，慕伯鸾、于陵仲子安贫履道，不辱其身。该通六经，高贯百氏。究天人之际，尽性命之端。观夏卿所述望，盖耆儒隐君子也。又云，子师闵，以拔萃甲科。次师安等三人，非少子也。碑见《文苑英华》。

＊

顾禧，字景繁。祖沂，字归圣，知龚州。父彦成，字子英，两浙运使。皆有贤名。禧虽受世赏，不仕。居光福山中，闭户读诵，博极坟典。所著书甚富，注苏文忠公诗尤详。绍兴间，郡以遗逸荐，闲居五十年不出，名重乡里。

＊

顾襄，字公甫，郡人。太学上舍生，名声籍甚。熙宁九年登第，召焉太学正。卒，归葬虎丘。

戴颐，字仲若。父逵，隐遁有高名。颙以父不仕，复修其业。自桐庐徙居吴，吴下士人，共为筑室。聚石引泉，植林开涧。少时繁密，有若自然。乃述庄周大旨，著《逍遥论》、《礼记·中庸篇》。三吴守将及郡内衣冠，要其同游野泽，堪行便去，不为矫介。宋国初建，辟召，并不就。文帝每欲见之，尝谓黄门侍郎张敷曰：“吾东巡之日，当宴戴公山下也。”

＊

陈遗，郡人，宋初为郡吏。母好食铛底饭，遗在役，常带一囊。每煮食，辄剥其焦以贻母。后孙恩乱，聚得数斗，恒带自随。及败逃窜，多有饿死，遗因此得活。母昼夜泣涕，目为失明，耳无所闻。遗还，入户再拜号咽，母豁然即明。【《南史》】

＊

何求，字子有，其先庐江人。何氏过江，自司空充并葬吴西山，为吴人。求除中书郎，不拜。隐居波若寺，足不逾户，人莫见其面。宋明帝崩，出奔国哀，除永嘉太守。求时寄住南涧寺，不肯诣台。乞于寺拜受，见许。一夕，忽乘小船逃归吴，隐武丘山。齐拜大中大夫，又不就。【弟点，仕梁。】

＊

杜京产，郡人。少恬静，闭〔无〕意荣宦。郡命主簿，州辟从事，皆称疾去。除奉朝请，亦不就。永明十年，孔稚圭、陆澄、虞惊、沈约等表荐之曰：“窃见吴郡杜京产，洁静为心，谦虚成性。通和发于天挺，敏达表于自然。学遍玄儒，博通史子。流连文艺，沉吟道奥。奉初之朝〔朝请〕，挂冠辞世，遁舍家业，隐于太平葺宇穷岩，采芝幽涧。耦耕自足，薪歌有余。确尔不群，淡然寡欲。麻衣藿食，二十余载。虽古之志士，何以加之？谓宜释巾幽谷，结组登朝。则岩谷含欢，薜萝起抃矣。”不报。建武初，征为员外散骑侍郎，京产曰：“庄生持钓。岂为白璧所回。”辞疾不就。

＊

陈景尚，吴人。善讲诵，道释中皆不可及。制《灵书经》，大行于世。梁邵陵王甚重之。【《抱朴子》】

＊

何点，字子皙，求之弟。居丧，几至灭性，真素通美，博通群书。善谈论，无所与屈。世以点为孝隐士，弟嗣为小隐士，士大夫多慕从之。兄求，卒于武丘。点菜食，不饮酒。三年，腰带灭半。宋、齐之间，累诏不就。尝患渴，累岁不愈。后在吴中石佛寺讲所昼寝，梦一道人，形貌非常，授丸一掬，梦中服之，自此而差，时人以为淳德所感。弟嗣〔胤〕。【本名，犯太祖庙讳。】

＊

何嗣〔胤〕，字子季，仕齐为中书令，领临海巴陵王师。拜表解职，不待报，辄去。二兄求、点，并栖隐，求无卒。至是嗣〔胤〕又隐世，号点为大山，嗣〔胤〕为小山，亦曰东山兄弟。号何氏三高。嗣〔胤〕家世少寿，惟祖尚之至七十二，嗣〔胤〕年登祖寿以上。世皆葬吴西山，乃移还吴。至吴，居武丘山西寺，讲经论学，僧复随之东境。守宰经途者，莫不毕至。戒杀，有虞人逐鹿，鹿径来趋嗣〔胤〕。伏而不动。又有异鸟如鹤，红色，集讲堂，驯如家禽。年八十六。

＊

孙修道，吴人，梁中散大夫，以雅素知名。子场，仕陈。

＊

皇侃，郡人，青州刺史皇象九世孙。少好学，师事贺场。精力专门，尽通其业，尤明三《礼》、《孝经》、《论语》。仕梁国子助教，召入寿光殿说《礼记》义，武帝善之，加员外散骑侍郎。侃性至孝，日诵《孝经》二十遍。丁母忧，还乡，卒。听撰《论语》、《礼记》义我，见重于世。

＊

孙玚，字德琏，吴人，父修道。玚倜傥好谋略，博涉经史。仕梁，以车功封富阳侯。陈初，王琳立萧庄于郢，召场都督郢州刺史。周将乘虚攻之，场兵不满千人，乘城拒守，遂尽有中流之地。奉表归陈，封襄县侯，召为领军将军。文帝谓曰：“昔朱买臣愿为本郡卿。岂有意乎”？改吴郡太守，给鼓吹一部，改镇公安。为邻境所惮，累迁五兵尚书。卒议曰桓。玚事亲以孝闻，于诸弟甚笃睦。通性泰，有财散之亲友。家庭穿筑，极林泉之致。歌钟舞女，当世罕俦。尝于山斋设讲肆，集玄儒之士，冬夏资奉之。处己率易，不以名位骄物。巧思过人，为起部尚书。军国器械，多所创立。后主数幸其宅，赋诗述勋德。及卒尚书令。江总为之铭志，后主又题铭后四十字，遣左户尚书蔡征就宅，宣敕镌之。略曰：“天长路远，岁久灵多。功名未勒，此意如何。”时以为荣。玚二十子，次子训，颇知名。仕至高唐太守。

＊

杜之伟，郡人。陈武帝命以经授衡阳献王昌。

＊

孙超之、全景文，皆郡人。微时，尝与沈攸之共乘小船出都。有人止而相之曰：“君三人皆当至方伯，不验，便是相书误耳。”后超之果为广州刺史。景文字弘达，齐永明中，卒于光禄大夫。

＊

潘徽，字伯彦，郡人。性聪敏，受《礼》于郑灼，受《毛诗》于施公，受《书》于张冲，讲《庄》、《老》于张讥。并通大义，尤精三史。善属文，能持论。秦孝王俊，令徽于马上为赋，行一驿而成。复令为万字文。炀帝时为京兆郡博士。

＊

褚辉，字高明，郡人。以礼学称于江南。炀帝微天下儒士，集内史省讲论。辉博辩，无能屈者。擢太学博士。撰《礼疏》百卷。

徐孝颖，吴人。祖膦，梁侍中、石阳侯。父枢，陈尚书起部郎。孝颖，勤学多览，善属文。性至孝，丁母忧。三年缞绖不离身。经冬不御绵绩，形体骨立，杖而能起。每哭临，哀声彻于郡邑，闻者亦为陨涕。尚〔尝〕在园中昼卧，见人盗菜，徐转身向里，恐盗见之。其仁行谦退，皆此类也。仕炀帝，为学士、校书郎。【《大业杂记》】

＊

朱子奢，吴人。从乡人顾彪授经，善文辞。贞观初，持节使海外。平高丽、百济、新罗三国之憾。子奢有仪观，夷人尊畏之。累迁谏议大夫。唐初，太庙止四室，子奢始发七庙之议。帝欲观起居记录，子奢曰：“陛下所举无过，事虽见无嫌。然以此开后世史官之祸，可惧也。史宫全身畏死，则悠悠千载尚有闻乎？”子奢性乐易，能剧谈，以经谊缘饰。每侍宴，帝令论难群臣，恩礼甚笃。

＊

史德义，昆山人。咸宁初，隐居武丘山，以琴书自适。或骑牛带瓢，出人郊郭东市，号为逸人。高宗闻其名，召赴洛阳。寻称疾归，公卿皆赋诗饯别，德义亦以诗留赠，其文甚美。天授初，江南道宣劳使周兴表荐，则天征赴都。诏曰：“苏州隐士史德义，志尚虚玄，素履真确。谦冲彰于里闬，孝友表于闰庭。固辞征辟，长往严陵之濑。多谢簪裾，高蹈愚公之谷。风操可知，启沃攸伫。特宜优奖，委以谏曹，授谏议大夫。”后放归丘壑。朱佐日，郡人。两登制科。三为御史。子承庆，年十六，登秀才科，代济其美。天后尝吟诗曰：“白日依山尽，黄河人海流。欲穷千里目，更上一层楼。”问是谁作？李矫对曰：“御史朱佐日诗也。”赐彩百疋，转侍御史。承庆尝为昭陵挽词，入高等。由是父子齐名。【《翰林盛事》】

＊

陶岘，昆山人。文学自许生知，八音通晓。不谋宦游，富田业，择人不欺者，悉付之，身泛江湖，遍游烟水，往往数岁不归。制三舟：一自载，一置宾客，一贮饮馔。与客孟彦深、孟云卿、焦遂共载。逢佳山水，必穷其胜。开元末，名闻朝廷。经过郡邑，靡不招之，岘不肯来。自谓糜鹿野人，非王公上客。亦有不招而自诣者。吴越之士，号为水仙。常慕谢康乐之为人，言终当乐死山水。浪迹垂三十年，后游襄阳西塞，归老于吴。

＊

归崇敬，字正礼，吴县人。治礼家学，多识容典，举博通坟典科第一。诏举才可宰百里者复策高等。大历初，以仓部郎使新罗，遇风涛，舟几坏。众谋易单舸，崇敬不肯独济。风讫息，使还，囊橐惟衣服，东夷传其清德。迁翰林学士，左散骑常侍，余姚郡公，表归上冢。宠赐赠帛，儒先以为荣。卒赠仆射，谥日宣。论撰数十篇。

＊

归登，字冲之，崇敬子。事继母笃孝，举孝廉高第，又策贤良。性温恕，尝慕陆象先为人。贞元初，为右拾遗。裴延龄得幸右补阙，熊轨易疏论之，以示登。登动容曰：“愿窜吾名，雷霆之下，君难独处。”同列有所谏正，辄联名无所回讳。转起居舍人，几十五年，退然远权势，终不以淹晚概怀。顺宗为太字，登父子侍读宪宗，问政所先？知帝睿而果于断，劝顺纳谏争，内外传为谠言。进工部尚书，封长洲县男，谥曰宪。

＊

归融，字章之，登之子。开成初，拜御史中丞。湖南观察使虑周仁取羡钱亿万进京师，劾奏，请还所进，代贫民租入。历兵部尚书，封晋陵郡公。会昌后，儒臣少，朝廷礼典，多奉融议。

＊

沈既济，吴人。经学该明，有良史才。召拜史馆修撰，议则天皇后进非以德，请省其纪。位礼部员外郎。

＊

沈传师，字子言，既济子。材行有余，能治《春秋》。工书，有楷法。举进士。礼部侍郎权德与，于门生中推为颜子。复登制科，累拜尚书右丞、湖南江西观察使。吏治严明，吏不敢罔，以廉靖闻。人为吏部侍郎，卒赠尚书。传师性夷粹无竞，更二镇十年，无书贿人权家。初拜官，宰相欲以姻私托幕府者。传师拒曰：

“诚尔，愿罢所授。”故其僚佐如李景让、萧宾、杜牧，极当时选。治家不威严，闰门自化。兄弟子姓属，无亲疏，衣服饮食如一。问饷姻家故人，帑无储钱，鬻宅以葬。

＊

沈询，字诚之，传师子。能文辞，累迁昭义节度使。治上简易，人皆便安。卒，赠兵部尚书、左散骑常侍。

＊

徐岱，字处仁，苏州人。本农家子，于学无不通，辩论明锐，座人常屈。终给事中、史馆修撰。

＊

于公异，吴人。进士擢第，李晟表为书记。破朱泚，公异为露布曰：“臣既肃清宫禁，只奉寝园。钟筐不移，庙貌如故。”帝览泣下曰：“谁为之辞？”或以公异对，帝咨叹一再。然仕不振而卒。

＊

丁公著，字平子，吴人。幼丧母，七岁见邻媪抱子，哀感不食。请于父绪，愿绝粒学老子道。稍长，父勉敕就学，举明经，授校书郎，不满秩，辄去侍养。父丧，负土作冢。貌力臒慑，见者忧其死孝。观察使表上至行，诏刺史存问，赐东帛，旌表其闾。后为皇太子诸王侍读，著《太子诸王训》十篇。穆宗立，未听政，召居禁中。条询治理，且许以相。公著陈逊牢切，辞疾求外，所至以清静闻。终太常卿。公著清约守道，每进一官，辄忧见颜间。四十丧妻，终身不畜妾。及卒，天下惜之。







吴郡志卷第二十三


人物四

顾雍，字元叹，吴人。曾祖奉，颍川太守。蔡伯喈尝避怨于吴，雍从学琴书。伯喈叹异之，故与伯喈同名，而字元叹。从宦有治迹，累迁领尚书令，封侯。拜侯还寺，而家人不知。不饮酒，寡言语，举动时当，为孙权所敬惮。代孙邵为相，选用文武，各随能所任。心无适莫，访民间及政职所宜，辄密以闻。若见纳用，则归之于上。不用，终不宣泄。相十九年，卒。子裕，袭侯。【雍弟徽，雍族人悌。雍子邵、穆一名裕，邵子谭、承。】

＊

顾徽，字子叹，雍之弟。以才辩为孙权腹心，权欲揣曹操意，迁徽辅义都尉以往。操具问境内消息，徽应对婉顺。拜巴东太守，欲大用之，会卒。【《吴书》】

＊

顾悌，字子通，雍族人。以孝悌廉正，闻于乡党。孙权时为将军，言辞切直，朝廷惮之。悌父向，历四县令，年老致仕。每得父书，洒扫设几筵，舒书其上，拜跪读之。父终，饮浆不入口五日。以不见父丧，常画壁作棺柩象，设神座于下，对之哭泣。服未阕而卒。

＊

顾邵，字孝则。博览书传。好乐人伦。风声流闻，远近称之，与舅陆绩齐名。为郡守，举善以教，风化盛行。留心下士，虽役伍微贱，皆拔而友之，世称知人。【子谭、承。】

＊

顾穆，宜都太守。【子荣，仕晋。】

＊

顾谭，字子默，邵之子。弱冠，为太子四友，清识绝伦，独见推重。自谢景、羊徽之徒，悉在谭下。赤乌中，为左节度，每省簿书，未尝下筹，徒屈指心计，尽发疑谬。薛综为选曹尚书，固让谭。曰：“谭心精体密，贯道达微。才照人物，德允众望。”孙权待之甚隆，遂平尚书事。遭谗，徙交州。著《新言》二十篇。

＊

顾承，字子直，谭之弟。孙权召见之，赐丞相雍书曰：“贵孙子直，令闻休休。至与相见，过于所闻。为君嘉之。”拜吴郡西部都尉。出平山越，入为侍中。终奋威将军。

＊

顾禺，字孟著，雍诸孙，而荣兄子也。少有名望，为散骑侍郎。

＊

顾荣，字彦先，吴人，为南土著姓。祖雍，父穆。荣机神朗悟，弱冠仕吴。吴平，与陆机兄弟同入洛，时号三俊。陈敏反，南渡江，荣起兵攻敏。敏率万余人出，荣以羽扇麾之，皆溃。永嘉初，召拜侍中。祸难方作，轻舟而还。元帝镇江东，以为军司，谋画皆咨焉。朝野推敬之。卒官散骑常侍、安东军司、嘉兴伯。赠侍中、瞟骑将军、开府仪同三司。谧曰元。荣经德体道，谋猷洪远。忠正之节，在困弥厉。族弟众。

＊

顾众，字长始。父秘，交州刺史。众有文武才干，为鄱阳太守，（时）王敦作逆，以军期〔司〕召众，声色甚厉，众不为动容。陆玩曰：“所谓刚亦不吐，柔亦不茹，仲山甫何以加之？”苏峻反，众还吴，潜图义举。吴中人士，同时响应。与贼战，破之。以功封鄱阳县伯，迁仆射。卒谧曰靖。弟三子会，中军咨议参军，时称美士。族子和。

＊

顾和，字君孝，众族子。曾祖容，荆州刺史。祖相，临海太守。和总角便有清操，族叔荣曰：“此吾家骐膦，兴吾宗者。”王导谓和“圭璋特达，机警有锋。不徒东南之美，实为海内之俊。”累迁中丞仆射，多所献纳，不阿权臣。卒官仪同三司，谧曰穆。子淳，历黄门侍郎、左尉将军。曾孙琛，仕宋。

张允，吴人。轻财重士，名显州郡，为孙权东曹掾。子温，字惠恕。少修节操，容貌奇伟，顾雍以为当今无辈。孙权闻之曰：“如是，则张允不死矣。”召见，文辞占对，观者倾竦。权改容加礼，甚见信重。以辅义中郎将使蜀，蜀人甚贵其才。权嫌其声名太盛，会暨艳谐行，遂并幽之。骆统表理曰：“温弘雅之素，英秀之德，文章之采，论议之辨，卓躁冠群。烽晔曜世，人未有及之者也。若忍威烈，宥贤才以纯大业，固明朝之休光也。”权终不纳，温病卒。二弟只、白，亦有才名。与温俱废。

＊

张俨，字子节，吴人。弱冠知名，博闻多识，拜大鸿胪。宝鼎初，使于晋。磨厉锋锷，思不辱命。既至，晋贾充、裴秀、荀勉等欲傲以所不知，皆不能屈。羊祜、何祯并结缟带之好。道病卒。

＊

张训，字叔方。德量渊懿，清虚淡泊，善文辞。为海昏令，甚有惠化。

＊

张纯，字元基。少厉操行，学博才秀。拜郎中，为广德令，有治异绫，擢太子辅义都尉。又《文士传》曰：“纯少有清才，与同郡张俨、朱异俱童少，往见骠骑将军朱据。据闻三人才名，欲试之。曰：‘今三贤屈顾，老鄙相闻渴甚矣。其为吾各赋一物，然后乃坐。夫腰袅以迅骤为功，鹰隼以轻疾为妙，何必积思。’皆随目立成，据大欢悦。纯赋席曰：‘席以冬设，簟为夏施。揖逊而坐，君子攸宜。’俨赋犬曰：‘守则有威，出则有获。韩卢宋鹊，书名竹帛。’异赋弩曰：‘南岳之干，种山之铜。应机命中，获隼高墉。’”

＊

张祎，少有孝行。恭帝为琅邪王，以为郎中令。及帝践祚，刘裕以樟帝故吏，素所亲信。封药酒一罂，付樟使鸩王。樟既受命，而叹曰：“鸩君而求生，何面目视息世间哉？不如死。”乃自饮之卒。子畅，仕宋。

＊

张凭，字长宗，郡人。有志气，为乡闾所称。举孝廉，刘恢见之，清言弥日。遂言之于简文帝，召与语，叹曰：“张凭勃窜为理窟。”官至御史中丞。

＊

张澄，吴人，晋光禄大夫。当葬父，郭璞为占葬地。曰：“葬某处，年过百岁，位至三司，而子孙不蕃。某处，年减半，位止乡校，而子孙贵显。”澄乃葬其劣处，位果止光禄，年六十四。至曾孙裕遂昌，子彭祖。

＊

张彭祖，广州刺史。子敞、侍御史、度支尚书。亘〔桓〕玄篡位，以事忤玄。敞表献忠款，事玄为吴郡太守，二石为吴国内史。子裕，仕宋。敞子孙至宋、齐之后益昌，为吴大家。

＊

张翰，字季鹰，吴人。父俨，吴大鸿胪。翰有清才，善属文。而纵任不拘，时人号为江东步兵。贺循赴命入洛，经吴阊门，于船中弹琴。翰初不识，便同载去。齐王冏辟为大司马东曹掾。冏时执权，翰谓同郡顾荣曰：“天下纷纷，祸难未已：吾本山林间人，无望于时。子善以明智自防。”荣执其手曰：“吾亦与子采南山蕨，饮三江水耳。”翰因见秋风起，乃思吴中菰菜、莼羹、鲈鱼鲙。曰：“人生贵得适志，何能羁官数千里，以要名爵乎？”遂命驾归，著《首丘赋》。俄而冏败，人皆谓之见机。翰任心自适，不求当世。或谓曰：“卿纵适一时，独不为身后名耶？”答曰：“使我有身后名，不如即时一杯酒。”人贵其旷达。性至孝，遭母忧，哀毁过礼。年五十七卒。

沈珩，字仲山，郡人。少综经艺，长《春秋》内外传。有智谋，能专对。孙权使使魏，文帝引珩谈，语终日。随事响应，无所屈。还吴，以奉使有称，封永安乡侯。官至少府。【《吴书》。弟峻。】

＊

沈峻，字敬山。有名誉，而性俭吝。张温使蜀，与峻别。峻入内良久，出语温曰：“向择一端布，欲以送卿，而无粗者。”温嘉其无隐。又常经太湖岸上，使从者取盐水，已而恨多。敕令还减之，寻亦自愧。曰：“此吾天性也。”【《笑林》】

＊

朱据，字子范，吴人。有姿貌膂力，又能论难，才兼文武。孙权以为可继吕蒙、张温，使领兵屯。尚公主，拜左将军，封云阳侯。谦虚接士，轻财好施，禄赐虽丰，常不足用。遭二宫交恶，据拥护太子，义形于色，以死守之。遂左迁，终于新都郡丞。孙亮时，二子熊、损各复领兵。熊子宣，袭爵，尚公主，至骠骑将军。

＊

朱桓，字休穆，郡人。讨平山贼有功，迁濡须督。拒魏曹仁，众寡不敌。桓谓诸将曰：“胜负在将，不在众寡。诸君闻曹仁用兵行师，孰与桓邪？虽曹丕自来，尚不足忧。”部兵进击，仁败走。拜前将军，封侯。桓轻财贵义，性强识，与人一面，数十年不忘。部曲万口，妻子尽识之。爱养吏士，赡护六亲。俸禄产业，皆与共分。其没也，吏士男女，无不号慕。家无余财，官周其丧事。子异，朱异，字季文。以父任除郎，累迁至镇南将军。大破魏车，后假节为大都督。救寿春围，不解还军。为孙琳所枉害。

＊

卜静，字玄风。与顾邵、陆通、张训等齐名，终剡令。

＊

暨艳，字子休，郡人。张温引为选曹尚书。性狷厉，好为清议。是时郎曹混淆，多非其人：艳臧否区别，贤愚异贯。遂为浸润所谐。

＊

韦曜〔昭〕，字弘嗣，郡人。少好学，能属文。孙亮时，为太史令。孙皓时，迁中书仆射。皓欲为父和作纪，曜〔昭〕执以和不登帝位，宜名为传，由此渐怒。皓酒后以嘲弄公卿为欢，曜〔昭〕但言论经议。为不承诏，收曜〔昭〕付狱，徙其家零陵。

＊

徐原，字德渊。慷慨有才志，忠壮好直言。为吕岱所荐，为侍御史。岱有得失，原辄谏静。原死，岱哭之甚哀。曰：“德渊，岱之益友。今不幸，岱复于何旷过？”谈者美之。

＊

孙拯，郡人。为陆机司马，孟超直入机麾下夺囚，拯劝机杀之，不能用。及机为成都王颖所害，又收其弟云、龙〔耽〕及拯皆下狱。考掠拯，两踝骨见，终不变辞。吏民知拯义烈，谓曰：“二陆之枉，谁不知之，群可不爱身乎？”拯抑天叹曰：“陆君兄弟，世之奇才，吾众知爱。今既不能救其死，忍复从而诬之乎？”遂同被害。拯门人费慈、宰意，诣狱明拯冤。拯譬遣之曰：“吾义不负二陆，死自吾分。卿何焉尔？二人曰：“君既不负二陆，仆又安可负君？”亦被害。

＊

吾彦，字士则，吴人。有文武才干，身长八尺。手格猛兽，膂力绝群。陆抗奇其勇略，用为建平太守。时王浚将伐吴，造船于蜀。彦觉之，辄为铁琐〔锁〕横断江路。晋师攻之，不能克，乃退舍礼之。吴亡，始归晋，为交州刺史。二十余年，清身率下，威恩宣著，南州宁靖。入为大长秋。

＊

蔡洪，字叔开，郡人，有才名。时王政陵迟，官才失实，君子多退而穷处。洪作《孤奋论》，与王沉《释时论》同意，读者莫不叹息。仕为松滋令。

＊

朱诞，郡人。陈敏之乱，豪桀多见维絷。惟诞与顾循，不豫其事。吴震，郡人。学行清修，老而未调。华谭荐之，为著作佐郎。

＊

范平，郡人。其先铚侯馥，避王莽乱适吴，因家焉。平研览坟素，该通百氏。诏谧文贞先生。三子：奭、咸、泉、并以儒学至大官。泉子蔚，家世好学，关内侯。蔚子文，才亦知名。







吴郡志卷第二十四


人物五

张裕，字茂度，敞之子。为广州刺史，绥静百越，岭外安之。解职还家，征为都官，固辞以疾，就加金章紫绶。茂度内足于财，自绝人事。经始本县之华山为居止，优游野泽，如此者七年。为会稽太守，有吏能，职事甚理。卒于官守，谧曰恭子。子演，位太子中舍人。弟镜、永、辩、岱，俱知名，时谓张氏五龙。

＊

张镜，裕之次子。少与颜延之邻居，延之常谈义，饮酒喧呼。镜静默无言声。后镜与客谈，延之从篱逞闻之，取胡床坐听。辞义清深，延之心服。谓客曰：“彼有人焉。”由是不复酣叫，仕至新安太守。

＊

张永，字景云，裕之第三子。涉猎书史，能为文章，善隶书。骑射杂艺，触类兼善，又有巧思。大为文帝所知。纸墨皆自营造，上每得永表，启辄执玩，咨嗟自叹供御者不及。授扬威将军，都督诸将、经略河南，后为青、冀二州刺史。统诸将讨薛安都，封孝昌县侯。改吴郡太守，迁南兖州刺史，加都督。永少便躯驰，志在宣力。其为将帅，能与士卒同甘苦。年虽老，志气不衰。子镶，仕齐。

＊

张岱，字景山，裕之幼子，仕为东迁令。殷冲为吴兴太守，谓人曰：“张东迁栖迟下邑，名器方显，终当大至。”历临海、豫章、晋安三王府咨议，自谓一心可以事百君。我为政端平，待物以礼。悔吝之事，无由而及。徙益州刺史，益上安其政。齐建元初，为吴郡太守。高帝知岱历任清直，至郡末几，手敕曰：“大郡任重，未欲回换。但总戎务殷，宜须望实。今用卿为护军，加给事中。”岱拜竞，诏以家为府。武帝即位，复为吴兴太守，更以宽恕著名。迁南兖州刺史，未拜。卒溢贞。

＊

张邵，字茂宗，裕之弟。初为晋琅邪内史王诞龙骧府功曹，桓玄徙诞于广州，亲故咸离弃之。唯邵情礼弥谨，流涕追送。时寇乱年饥，又资缉其妻子。武帝以邵勤练忧公，补州主簿。邵悉心政事，精力绝人。帝受命，以佐命功封临沮伯。卒谧曰筒。遣命：祭以菜果，苇席为轿车，诸子从焉。子敷。

＊

张敷，字景胤。生而母亡，年数岁，问之，便有感慕之色。求母遗物，唯得一扇，缄录之。每感思，辄开笥流涕。性整肃，风韵甚高。好请玄书，兼属文论。少有盛名，帝见而爱之。与高士宗少文谈系象，少文曰：“吾道东矣。”于是名价日重。宋武帝召见，奇之。曰：“真千里驹也。”仕至黄门侍郎、后军司徒、左长史。父亡，十余日始进水浆。葬毕，不进盐菜，毁瘠成疾，未期而卒。孝武旌其孝，追赠侍中。名其所居曰孝张里。

＊

张畅，字少微，讳之子。少与从兄敷、演、镜齐名，为后进之秀。元嘉中，累迁安北长史。魏太武南侵，至彭城。畅于城上，与魏尚书李孝伯语，吐属如流，音韵详雅，风仪华润。魏人相视叹息。改为南谯王义宣长史。元凶杀逆，义宣举兵。畅哀容俯仰，荫映当时，见者皆愿为尽命。事平，封夷道县侯。义宣有异图，畅遣门生苟僧宝下都，因颜竣陈义兴〔宣〕衅状。义宣败，畅见原，转侍中、会稽太守。卒谧曰宣。

＊

张绪，字思曼，演之子。少知名，清筒寡欲。从伯敷及叔父镜，并贵异之。镜语人曰：“此儿今之乐广也。”谢敷云：“是我辈人。”宋明帝每见绪，辄叹其清谈。袁粲谓有正始遗风。出为吴郡太守，齐建元初，为中书令。素望甚重，太祖深加敬异。王俭尝云：“北士中觅张绪，过江未有人。不知陈仲弓、黄叔度能过否？”长于《易》，言精理奥，见宗一时。吐纳风流，听者皆忘饥疲。见者肃然，如在宗庙，虽终日与居莫能测焉。益州献蜀柳，状若丝缕。武帝植之灵和殿前，赏玩咨嗟。曰：“此杨柳风流可爱，似张绪当年。”时每朝见，世祖目送之。谓王俭曰：“绪以位尊我，我以德贵绪。”其见赏如此。绪口不言利，有财辄散之。清言端坐，或竞日无食。门生见绪饥，为之办飧，然未尝求也。死之日，无宅以殡。遗命作芦葭需车引，柩上置杯水香火，不设祭焉。溢简子。子充，仕齐。

＊

张镶，字逸祖，永之子。仕宋，不欲前兄璋处禄，免官不拜。遭永丧，还吴。升明元年，刘秉有异图。弟遐为吴郡，潜相影响。齐高帝密令镶取遐，诸张世有豪气，镶与叔恕领兵十八人入郡，斩之，郡内莫敢动者。（事捷）。告张冲曰：“镶以百口一掷，出手得卢（矣）。”（即）授吴郡守，锡以嘉名，封义成县侯。郡人顾皓、陆闲，少年未知名，镶引为纲纪，后并立名，皆以为知人。镶以既有国秩，不取郡俸。高帝敕上库别藏其俸，以表其清。郁林之废，朝臣参承明帝，镶托脚疾不至。见朝廷多难，屡启还吴。梁天监中卒。弟稷，子率，并仕梁。

＊

张冲，字思约，敷弟，东之子。母戴颐女，有仪范，张氏内取则焉。冲少有至性，仕齐为青、冀二州刺史。冲父初卒，遗命曰：“祭我必以乡土所产，无用牲物。”冲在镇，四时还吴取果菜，流涕荐焉。后迁郢州，封定襄侯。梁武帝起兵，手书喻意，又遣辩士说之，冲确然不回。明年，梁兵围之，冲固守不出。病将死，属府僚以诚节，言终而卒。赠散骑常侍、护军将军。

张融，字思光，畅之子。弱冠有名，神明俊出，机辩如流。道士同郡陆修静，以白鹭羽尘尾扇遗之。曰：“此既异物，以奉异人。”仕宋，为封溪令。路经嶂崄，獠贼执融将杀食之。融神色不动，方作洛生咏。贼异之，而不害也。融风止诡越，见者惊异聚观。齐高帝素爱融，常笑曰：“此人不可无一，不可有二。”善草书，常自美其能。帝曰：“卿书有骨力，但恨无二王法。”答曰：“非恨臣无二王法，亦恨二王无臣法。”义宣之乱，官军欲杀融父畅，张兴世以袍覆畅而坐之，得免。兴世卒，融著高履，负上成坟。兴世子欣，时坐罪当死。融又启竟陵王欲代欣时死，王义之。建武中病卒。遗令建白无，不设祭。三千买棺，无制新衾。有《玉海集》行于世。张氏前有敷、演、镜、畅，后有充、融、卷、稷。弟宝积。

＊

张宝积，何点谓为保家之主。永元中，乘腰与谒萧颖胄，举动自若。颖胄问何至之晚？答曰：“自本朝危乱，四海横流。既不能为比干之死，实末忍为微子之去，是以至晚。”颖胄深善之。后仕御史中丞。

＊

梁张稷，字公乔，镶之弟。幼有至性，所生母丧，常设神坐。出告反面如事生，州里谓之淳孝。父母没，庐墓六年。性疏率明悟，有才略。仕齐街尉卿，东昏之难，为梁武佐命，然常愧之。徐道角作乱，见害。奉禄皆颁亲，故家无余财。与族兄充、融、卷并知名，时号四张。子嵊，侄率，率弟盾。

＊

张卷，字令远，稷族兄。少以和理著称，能清言。仕至都官尚书。

＊

张嵊，字四山，稷子。少笃孝，年三十余，犹斑衣受稷杖。方雅有志操，能清言，感家祸，终身蔬食布衣，不执刀刃，不听音乐。仕梁湘东王长史，王为之筮，得节卦，谓嵊曰：“卿后当东人为郡，恐不得终其天年。”嵊曰：“贵得其所耳。”为吴兴太守，侯景图建邺，遣弟伊率兵赴援，贼将刘神茂遣使说嵊，嵊斩其使。景遣侯子鉴击嵊，嵊车败，释戎服，坐听事。贼临以刃，不屈。执送景，将舍之。嵊曰：

“速死为幸。”与子孙同遇害者十余人。景欲存其一子，嵊曰：“吾一门已在鬼录，不就尔处求恩。”于是皆死。元帝追赠开府仪同三司，谧忠贞子。弟睾。亦知名。

＊

张率，字士简，镶之子。性宽雅，十二能属文。每日限为文一篇，至年十六，凡作二千余篇。陆少玄家有书万卷，率尽读之。齐建武中，举秀才，沈约目为南金。梁武帝时，为文德待认。帝见其文，曰：“相如工而不敏，枚皋速而不工，卿可谓兼二子之全矣。”又谓曰：“卿东南物望，名家奇才，若复以礼律焉意，便是宰相才，秘书丞，天下清官。东南望胄，未有为之者。今以相处，为卿定名誉。”寻以为秘书丞，出为新安太守。率嗜酒，于家务尤忘怀。自少属文，《七略》及《艺文志》所载诗赋，今亡其文者，并补作之。所著《文衡》十五卷，《文集》四十卷，行于世。

＊

张盾，字士宣，率之弟。以谨重称，为湘东王记室。出监富阳令，廓然独处，无所用心。身死之日，家无遗财，唯有《文集》并书千余卷，酒米数瓮而已。

＊

张种，字士苗，永从孙。祖辩，宋大司农。父略，太子中庶子。种少恬静，居处雅正，傍无造请。时人语曰：“宋称敷、演，梁则卷、充。清虚学尚，种有其风。”仕梁始丰令。母卒，毁瘠过甚。又迫凶荒，未葬。服虽毕，居家饮食，常若在丧，景平初，王僧辩以闻，起为中从事。并为具葬礼，葬讫。方即吉，陈武帝受禅，累迁中书令。种沈深虚静，识量宏博，时以为宰相之器。卒赠特进，溢元子。种虽历显位，家产屡空。终日晏然，不以为病。

＊

张棱，仕梁。种之弟，清静有识度，位司徒左长史、光禄大夫。

＊

张充，字延符，绪之子。少好逸游，尝臂鹰牵狗吴西郭中。年三十，便修改，多所该通，尤明《老》《易》，能清言。与从叔稷，俱有令誉。仕齐，历尚书殿中郎。王俭用事，方聚亲宾，充毅巾葛帔，至便求酒。言论放逸，一坐尽倾。迁义兴太守，为政清净，人为侍中。梁武帝兵至建邺，东昏遇祸。百官集西钟下，召充，充不至。历梁吏部尚书，居选以平允称。迁尚书仆射，顷之，为吴郡太守。卒谧穆子。

＊

张绎，字士和，郡人。学道讲经，理致深密，词端华辩，当时所宗。梁武帝雅相钦赏。时陶隐居著《法检论》，明释老二教。绎往复讨论，甚有条理，隐居嘉焉。专心道法，居贫守约。善八体书，别制云篆。作《茅山南洞碑》，甚工。【《太平经》】

＊

张昭，字德明；弟干，字元明，吴人。昭幼至孝，父叹病消渴，嗜鲜鱼，昭结网捕鱼以供。弟干，聪敏好学，亦有至性。父卒，兄弟并不衣绵，不食盐醋，日食一升麦屑粥。每感恸，必欧血。父服未终，母陆氏又卒。兄弟毁瘠骨立，家贫未得大葬。布衣蔬食，十有余年。衡阳王伯信临郡，举干孝廉，固辞。兄弟因毁成疾，昭一目失明，干亦中冷苦癖。年未五十，并终于家。嗣息俱绝。

＊

张仲，字叔玄，郡人。仕陈左中郎将。好覃思经典，撰《春秋义略》、《丧眼》、《孝经》、《论语义》、《前汉音义》。官至汉王侍读。

＊

张后胤，字嗣宗，昆山人。祖僧绍，梁零陵太守。父冲，陈国子博士。入隋为汉王谅并州博士。后胤以学行禅其家，以经授太宗，封新野县公。终散骑常侍，谧曰康。

＊

张承休，后嗣〔胤〕孙。张说撰其《墓志》云：“后嗣〔胤〕之子小师，小师生承休。承休希言笃行，去华崇实。非法不由，非礼不动。精于理物，敏于从政。历朝议大夫、上柱国、恒州刺史。”说之文曰：“昌〔阊〕门一分，辉我诸侯。”盖居昌〔阊〕门云。

＊

张镒，字季权，后嗣五世孙。父齐丘，朔方节度使，东都留守，谧贞献。镒累殿中侍御史，将救卢枞死，白其母曰：“枞免而镒贬。默则负官，贬则为太夫人忧。”母曰：“儿无累于道，吾所安。”遂执正其罪，坐贬抚州司户。建中二年，拜中书侍郎平章事。卢杞忌镒刚直，挤之，出为凤翔陇右节度使。帝幸奉天，镒罄家资，将自献行在。营将李楚琳尝事朱泚，夜率其党作乱，遂遇害。史臣曰：“镒暴忠王室，为贼奸所乘，以殁其身。盖福善祸淫之训，有时而挠。要躬可陨，而名与岱、嵩等矣。”

＊

张从师，郡人。张说撰其《墓志》云：河南府法曹参军，有唐逸士吴郡张从师，冲和纯粹，辩博闳达，卓荦好古，傥荡逸群。秀才高第，历官五政。忘怀乐道，如浮云无心，野鹤独立。上元二年终，葬虎丘西原。子惟俭、惟静，弱岁皆精《左氏》、《台梁》、《春秋》。弟从申，时为秘书省正字。从师祖损之，隋侍御史水部郎。损之生泫，硕学丽藻，名动京师，从师之父也。从申自有时名，书法甚高。

＊

张旭，吴人。草书嗜酒，每大醉呼叫狂走，乃下笔。或以头濡墨而书。既醒，自视以为神，不可复得也。世呼张颠。初仕为常熟尉，有老人陈蝶求判，宿昔又来，旭怒其烦。老人曰：“观公笔迹奇妙，欲以藏家尔。”旭因问所藏，尽出其父书。旭视之，天下奇笔也，自是尽其法。后人论书，欧、虞、褚、陆皆有异论，至旭无非短者。传其法，惟崔邈、颜真卿。文宗时，诏以李白歌诗、裴曼剑舞、张旭草书为三绝。

＊

张仅，字几道。与里人顾棠，字叔思，皆客于王荆公。公作《三经义》，二人与焉。仅至著作佐郎卒。方于通作挽诗，极哀楚，诵者为出涕。吴人因门子通为方挽诗。

吴郡声名顾舆张，龙门当日共升堂。

青衫始见登华省，丹旐俄闻入故乡。

含泪孤儿生面垢，断肠慈母满头霜。

可怜十载人间事，不及南柯一梦长。







吴郡志卷第二十五


人物六

杨收，字藏之。父遗直，客死姑苏。收七岁而孤，遂居吴。处丧若成人。母长孙亲授经，十三通大义。善属文，所赋辄就。吴人号神童，里人多造门观赋诗，至压败其藩。懿宗时，以中书侍郎同中书门下平章事。子钜，散骑常侍。鳞，户部尚书。

＊

徐修矩，吴人。仕为恩王府记室参军。奕世才贤，承家介洁。守世书莴卷，优游自适。有潮田五万，步草屋十数间，不复出仕。皮日休尝就借书读之，与任晦同时。日休与陆龟蒙作二游诗，谓修矩与任晦也。

＊

任晦，吴人。仕为泾县尉，退居里中。有深林曲沼，危亭幽砌。池中又为岛屿，修篁嘉木，掩映隈奥。晦资高放寡合，好奇乐异。喜文学名理之士，得顾辟疆旧圃以居云。【《松陵集》】

＊

孙发，吴人。举百篇科，皮日休赠以诗云：“百篇空体喧金屋，一日官街下玉除。”陆龟蒙亦云：“直应天授与诗情，百咏惟消一日成。”其见推当时如此，后未有继之者。

＊

皮光业，字文通。父日休，为苏州从事。光业生于苏，十岁能属文，钱武肃王缪辟以为属。吴越国建，以为相教令，仪注多其所定。美容仪，善谈论，若神仙中人。【《吴越备史》】

＊

殷宅，字昌从。少负志气，博学善属文。弱冠游太学。籍甚公卿间。天宝末，知天下将乱，乃趣装东归，侍母居吴郡。吴中士大夫得从之游者，乡党以为荣。采访使李希言辟为从事，奏授试昆山尉，不就。子侑，遂显宦。【《冯宿集》】

＊

吴仁壁，大顺中及第。喜属文，精星学及黄白术。初学于庐山道士，数年，其师曰：“能罢卷学仙乎？”仁璧固陈求名之志，道士曰：“一第取之拾芥耳，但它年从宦，勿干英雄。”仁璧既成名，钱武肃王待以客礼。访以天文，固辞非所知。欲辟幕职。又以诗辞。及秦国夫人薨，武肃具礼币请为志，又不从。遂为钱氏所害。其女亦善星学，仁璧被系，女仰瞻而泣曰：“文星失位，大人其不免乎。”【《备史遣事》】

＊

温讷，苏州人。吴武忠王杨行密时，为大将刘威幕客。行密卒，威为帅府所忌。或谐之于徐温，温将害之。讷说威曰：“公受谤虽深，反本无状。若轻舟人觐，则嫌疑皆亡矣。”威从之，温果待威甚恭。威得远镇，讷之力也。

＊

司马福，郡人。始隶吴越王水车。淮人围姑苏，置栅环城，内外阻绝。王遣救兵至，莫知城中音问。福能水中行，总帅因遣入城。淮人设网，县铜铃铁鳞，过之必觉。福以巨竹触网，淮人闻铃声，亟举网，网举而得度。或浮水上，则戴萍荇而行，因得人城。既而复出，凡在水中三日。及救兵与城中弓矢相应，淮人以为神，军中皆服。福奇才，进官都指挥使。吴越王城吴江，置军镇，命福主之。许老于职，至国初不绝。【《备史遗事》】

＊

丁偃，苏州进士。试迩英延讲艺诗云：“白虎前芳掩，金华旧事轻。天心非不寤，垂意在苍生。”有古诗讽谏之体。偃是岁奏名甚高，御前下第，自是二十年始及第。【《温公诗话》】

＊

郑夷甫，郡人。少登科，有美才。嘉祐中，监高邮军税。遇一术士，能推人死期，无不验。推夷甫命不过三十五岁，感叹叵堪。人有劝其读《老》、《庄》以自广。久之，润州金山一僧，端坐与人谈笑问化去。夷甫问之，喟然叹息：“既不得寿，得如此僧，复何憾哉！”乃从佛者授《楞严经》，往还吴中。岁余，忽有听见曰：“生死之理，我知之矣。”遂释然放怀，无复芥蒂。后调封州判官，预知死日，先期旬日，作书与交游亲戚诀，及次叙家事备尽。至期，沐浴更衣。公舍外有小园，面溪一亭。夷甫至其间，亲督人洒扫及焚香。挥手指画之间，屹然立化。家人奔出呼，已僵立。亭亭如植木，一手犹作指画之状。郡守而下，少时皆至，士民观者如堵墙，明日乃敛。高邮崔伯易为《墓志》，略叙其事。【《墨客挥犀笔谈》】

＊

谢涛，字济之，淳化三年进士。幼奇敏，讲学阳山澄照寺。吴令罗处约，长洲令王禹偁，皆与定交。处约谓禹偁曰：“济之扬摧天人，吾曹敌也。”由此声名益显。真宗即位，锐意人物，内出涛等二十四人治状。会京东强寇起，召知曹川，历三司判官、两浙转连使、直昭文馆、知越州、权西说留司御史台，就拜秘书监。朝廷嘉其恬退，擢太子宾客。其为侍御史，清静端介，百辟望其风采。及分务，悉屏去外累，不复亲笔砚。曰：“佚我以老，日阅旧史一卷，以代宾话。”弟炎，有文名，与卢植齐名。时谓之卢谢。

＊

谢绛，字希深，涛子。祥符八年进士，召试馆阁校勘。上疏言：国家当以土德王天下，又言真宗当配上帝，议不合。河决滑州，又言灾异众多，宜深自引咎，损膳于朝。罢不急之役，省无名之敛，以休息天下。又请罢内降诏令，皆由中书枢密院而后施行。因进圣治五箴，迁知制诰，出知邓州卒。子景初、景温、景平、景回。

＊

龚识，给事中真〔慎〕【正字犯孝庙讳嫌名】仪之子，端拱元年进士。大中祥符间，翰林学士李宗谔荐擢监察御史，迁殿中侍御史兼左巡使。本朝袭唐制，御史不专言职。至是始择学术醇正，操履端方，可纲纪朝廷者，俾人台言事，识始被选。后以目疾求退，除检校司封郎中、平江车节度使。本朝吴士登科者始于识，今府学先达题名以识为首。识之后，有宗元等列于后。其家至今居昆山黄姑，犹藏其登第时金花榜帖。乃用涂金黄纸，阔三寸，长四寸许，大书姓名，下有两知举花押。又用白纸作大帖，如药帖状，贮金花（榜）帖于中。外亦书姓名二字，盖以此报其人也。自唐以榜帖相传，而世少见其制，故附于此。

丁谓，字谓之，长洲人。少与孙何善，袖文谒王禹僻，大惊重之。以为自唐韩愈、柳宗元后二百年，始有此作。世谓之孙丁。淳化三年，进士甲科，累迁夔州路转运使。蛮酋为寇，谓谕以祸福，蛮感泣，作誓刻石立境上。五年不得代，诏举自代者，乃入为三司盐铁副使。大中祥符五年，参知政事。九年请外为平江军节度使，知升州。天禧初，复参政，改枢密使，代寇准拜中书门下平章事，加司空晋国公。仁宗即位，进司徒侍中，为山陵使，授太子少保，分司西京。又贬崖州司产参军，在崖五年。累徙光州，授秘书监致仕，卒年七十二。谓机敏有智谋，文字累数千百言，经览辄诵。善谈笑为诗，至图画、博弈、音律，无不洞晓。尝建乡郡节钹，以至宰相，国朝，吴人至相位者始于谓。又尝为乡里请于朝，特免丁钱。乡人至今德之，祠于万寿寺。

＊

许洞，字洞天，吴县人。父仲容，太子洗马。洞疏隽，幼习弓矢击刺；长折节励学，精《左氏传》。咸乎三年，第进士。为雄武军推官，谐府白事，有停踞坐不起，即移书责知州马知节。知节怒劾之，除名归吴。所居常植一竹，以表特操。吴人至今咏之曰：“许洞门前一竹竿。”日以酣饮，尝从民坊赏酒，大有所负。一日忽书壁作酒歌数百言，人争往观，其酤数倍。景德中，献所撰《虎钤经》。应筹策科，报罢。封太山，祀汾阴，献《三大礼赋》。卒于乌江主簿。

＊

刘少逸，年十一，文辞精敏，有老成体。其师潘阎，携以见长洲令王元之、吴县令罗思纯。以所作贽二令，二令名重当时，疑所蛰假手，未之信。因试之，与之联句，略不淹思。思纯曰：“无风灯焰直”，少逸曰：“有月竹阴寒”。元之曰

“一回酒渴思吞海”，少逸曰：“几度诗狂欲上天”。凡数十联，皆敏妙。二公惊异，闻于朝，赐进士及第，官止尚书员外郎。【《续归田录》】

＊

祝庶几，郡人。通象纬之学，累赴乡举，不中第。景德中，求试所习，以为司天灵台郎。

＊

徐祐，字受天。擢第为吏，以清白称。庆历中，屏居吴下，日涉园庐以自适。终左官员外郎，年七十五。

＊

郑戬，字天休，吴人，居皋桥。九岁而孤，长客京师，师事杨亿。天圣三〔二〕年，进士第三。累历龙图阁学士，知开封府。戬强敏善听决，假贷捆民，绳治豪宗大姓。流奸吏冯士元于海岛，执政盛度、程琳皆坐黜，朝议畏其激核。康定元年，同知枢密院，出知杭州。发丁数万，开辟西湖，民赖之。历陕西四路都总管经略安抚招讨使，行边至镇戎军。天寒，与将佐置酒。会塞尘起，有报西戎至。戬云：“此必川兵〔将〕按边回耳，非贼骑。”已而果然。以资政殴大学士知并州，时契丹与元吴交恶，边奏互上，独戬不以闻。上问，戬对：“戎狄相攻，中国不足忧。”仁宗尝曰：“戬气质英豪，朕欲为相，故屡试于外。”寻焉宣徽北使院、检校太保、奉国军节度使。卒年六十三，赠太尉，谥文肃。

＊

吴感，字应之，以文词知名。天圣二年，省试第一。九年，中书判拔萃科，仕至殴中丞。子纯，文行亦高，乡人目曰吴先生。

＊

元绛，字厚之，居带城桥。天圣五年进士，屡典大藩，以文章政誉名一时。神宗欲选翰苑之才，王荆公曰：“有真翰林学士，恐不能用尔。”遂自外召人翰林，未几，参知政事，事详在国史。后以太子少保致仕，还吴中，与程公关诸公为九老会，乡人号其居日兖绣坊。卒年七十余，有《玉堂集》三十卷。

＊

程师孟，字公辟，郡人。其高祖思，为钱氏营田使，遂居吴。师孟居南国〔园〕侧，号昼锦坊。景祐元年，举进士。累迁判三班院给事中、判将作都水监，历知楚、遂、洪、福、广、越、青州。为政简而严，割烦制剧。才刃有余，罪非死者，不以属有司，狱每为空。宽猛得中，所至人悦。性乐易纯，质言无隐情。喜为诗，效白乐天而尤简直。至老不改吴语。累官光禄大夫，致仁，年七十八。乐圃朱先生伯原，少许可，言师孟为政，则曰：“虽韦丹治豫章，孔戮帅岭南，常衮化七闽，无以加也。”天下以为才，卿吏师米芾亦云：“广平公以文学登科，以政事跻显，以言语出疆，以恬退告老，足之所及，功利蔚起”云。有诗集二十卷，奏议十五卷。

＊

卢秉，父革，本德清人。举神童，庆历之后，累历监司，有声。请郡自效，神宗嘉其恬退。未几。告老。累进太子宾客，官制行累，改通议大夫。退军腾吴，年八十二。今卢提刑桥，因其宅以名，其家遂为吴人。秉，皇祐元年进士，元丰中为发运使。父革退老于吴，秉每岁上计，必请还乡省侍。后帅泾原，恳辞归养。手诏慰勉，时以为荣。

＊

龚宗元，字会之，慎仪之孙。幼颖悟绝人，读书虎丘，为乡贡首选，天圣五年擢第。范文正公谓之曰：“君器业清修，它日必为令器，谨勿因人以进。”宗元后登朝，未尝游公卿门，文正之教也。终都官员外郎。宗元始以都官分司南京，谢事。取白居易诗作中隐堂，语在《园亭》条。子程，孙况，皆继登科。

＊

龚程，字信民。刚正自守，不怵于祸福。力学，排异端。家不设佛老像，祭祀不焚纸钱。读书南峰，攻苦食淡。遂博极群书，乡人号有脚书厨。熙宁六年，第进士，终桐庐令。子况。

＊

龚况，字浚之，崇宁五年进士。入馆，以学术文章，与苏过在朝俱知名，时号龚苏。用宗元中隐故事，自号起隐子。终祠部员外郎。有《起隐集》三十卷。

＊

孙载，字积中，昆山人。曾祖汉英，仕钱氏为苏州昆山镇防遏使，遂为县人。载治乎二年，第进士。历广东、河北、淮西使者，知海、沂、婺、亳州，治务大体，时号循吏。以尝荐元祐党人，遂丐归。一日，遍谒先珑，及尝与往来者，呼妻子与诀。间日，早晏，盥手焚香而逝，年七十五。

＊

丁骘，吴人。元祐中，尝为左（正）言。五上章，论何正臣治狱残酷，巧诋刻深，甚于罗织党锢。事载国史。

＊

侍其沔〔沔〕，字国纪，上世自高密徙吴。学贯穿经传，与人交，如淡薄。遇其急，奋义以往，不避艰险。五举礼部，退为乡先生。治平三年没，门人弟子相与议其治行，谧曰夷晦先生。滕元发志其墓云：“士生斯世，有进取出力，得时行道，功烈被于民者。有行义修洁，退而讲学，为一乡之善士者。斯二者，用舍不同，要皆天下之强立君子也。”盖士，盖指沔〔沔〕。其慕尚之如此。

＊

秦希甫，字辨之，郡人。元丰二年进士，元符中，为陕西转运判官。奏王瞻、王厚取邈、川、青、唐府库物，因此致变。又言河州至湟州，道路险厄，往者如赴死所。湟州本温溪心故地，当求温氏之后，立为屏辅，皆在可弃。崇宁初，党论起，言者以弃地为罪。降官，入党籍。

＊

叶清臣，字道卿，长洲人。父参，尝守郡。谢事，因居天庆观之东，有贤德名。【事具“七桧堂”条下。】清臣，天圣二年举进士第二，签书苏州观察判官，累迁修起居注，三班盐铁院。上疏论地震，荧惑犯南斗。因讼范仲淹、余靖以言事被黜，天下齚舌。行将二年，人主当深自咎责，详延忠直敢言之士。出为两浙运使，豪右田据上游，水不得泄，民不敢争。清臣请疏盘龙汇沪渎港入于海，民赖其利。擢三司使，编前后诏敕，使吏不敢欺。迁为翰林侍读学士，历江宁、邠、澶、青、永兴、河阳诸郡。清臣幼敏异好学，善属文。天资爽迈，遇事敢行。数上书，论天下事。其陈九议、十要、五利，皆当世可行者。有文集一百六十卷。

钱象先，字资元，郡人。中进士高第，宰相吕夷简荐其经行，为国子监直讲。历大理少卿、三司判官、河北、江东转运使、天章阁待制、龙图阁直学士，官尚书刑部侍郎，又历知河中、河南府许、颍、陈、蔡、毫州，以吏部侍郎致仕。象先长于经术，仁宗留神经艺，象先以古学进勉〔侍〕。间有顾问，依经以对。因以讽论政事时务，有启迪献纳之益。留侍经筵，前后十五年。又通刑名之学，所尚详平。又以犯敕者重，犯令者轻，请移敕文人于令者甚众。又省去许捕之条百余，其持法近厚如此。修敕成，例赐勋爵，独赐三品服。仁宗谓辅臣曰：“象先以孝闻，有母八十岁，以此慰其母心。”熙宁九年卒，年八十一。

＊

滕甫，字元发。避高鲁王讳，以字为名，更字达道。本东阳人，范文正公父之甥，教以为文。文正为郡，安定胡先生翼之，亦居郡中，甫来从学。廷试两为第三，孙沔一见曰：“后当为贤将。一累迁御史中丞、翰林学士，历开封、真定府，郓、许、秦、定、青、扬、邓等州。终龙图阁学士，谥章敏。甫慷慨豪迈，不拘小节，近世名将无及者。葬阳山，子孙遂为吴人。

＊

蒋堂，字希鲁。本宜兴人。徙于苏。祥符五年进士，任侍御史。论禁中火，宜责躬修德，不必归咎宫人。郭皇后废，极论不可。出为淮南发运使，荐部吏二百员。累迁枢密直学士，历知应天、河中府，洪、杭、益、苏州。后十二年，再守苏，遂谢事。以礼部侍郎致仕。家于灵芝坊。【详见《园亭》门。】堂为人修洁，遇事不少屈。好学，工文词，延誉晚进，至老不倦。卒年七十五。有《吴门集》二十卷。其绝笔诗云：“归来深隐太湖滨，天与扶持百岁身。虽是浮云隔双阙，丹心爱戴在居亲。”忠厚之气，终始如此。

＊

陈郢，隐居里中，以琴书自乐。丁晋公甥也。欲荐以官，拒之。《绩圃经》并其弟之奇谓之两高士。父殿中丞质，亦以德行着称乡里。

＊

陈之奇，字虞卿。曾祖赞明，事钱氏为中吴车节度推官。所谓丁、陈、范、谢四长者。之奇，天圣中礼部试第四，御试不得第。居乡里十年，无仕进意。母丁晋公之妹，晋公欲官之。之奇兄弟，每力辞而勉。使复应举，不得已复起，得及第。李玮尚秦国大长公主，诏举经术仁义者，为陇西郡王宅教授。数月告归，即致仕。郡留其奏，不可。时年未五十，未几，诏赐金钱，复起之。卒不起，终太常博士。之奇孝于亲，约于身，信于朋友。笃行好学，知道心泊如，不为声利所迁。其退归，与乡人同忧乐。赴人之急，至于州县无所避。州县以之奇至诚，亦不为疑。平居静默，与人言忠孝立身，璺璺不倦。人莫不以为君子。每出，乘赢驹，坚巷小人见之，必敛然曰：“此吾陈君子也。”四方贤士大夫至吴，必问陈君所在，争欲一见之。王岐公闻其丧曰：“吾尝与陈君相从于阊门之下，观其言，出入仁义之际，真君子哉。”乃为志其墓，而题曰：太常博上致仕陈君子之墓云。

＊

方惟深，字子通。其先白莆阳徙吴，为吴下乡先生。文学行义，与乐圃朱长文同，为一世所宗。事具程俱所撰《墓铭》。其略曰：子通，幼有称，乡贡为第一，试礼部不第。即弃去吴下，有田一廛，与其弟躬出入耕获。问则读书，至于黄帝、老、庄之书，养生为寿者之说，及西方别传，皆得其大指。平居视之，犹木鸡也。及其论议，古今道理，穷窍至到，确然莫能移。常以雅道自娱，一篇出，人争傅诵。王安石以谓〔为〕精诣警绝，元、白、皮、陆有不到处。以韦布之士，闭关陋巷，而孝友清介之风，隐然称东南。有司举贡籍，以年格应补军州助教者，就赐敕牒袍笏于其家。得兴化军助教，拜受唯谨。初，年四十无子。其弟有子，以谓〔为〕吾先人有后足矣。即屏居于外，预知死期，期至不乱，丧葬皆有治命云。

＊

杨懿孺，字彝甫，其先自浦城徙长洲。以行义隐处，与方子通同，时号吴中二老。事具程俱所撰《墓铭》，略云：吴郡有二老焉，或仕或不仕，皆隐者也。居城之东北曰方公。居城之东南曰杨公，即懿孺也。懿孺少孤，力学言行，相顾朝无夕储，读书哦诗，泊如也。神夷气昌，未尝有饥寒忧。虽闾里不尽知其贫。崇宁二年，特奏名，后调南昌主簿。居一年，忽载妻子归吴下，且告老。以承奉郎致仕。平居直心自信，不知世间有倾巧事。自未仕及老于家，不入州县，不事乡里请谒。问一过所亲厚，岁不过数四。虽尝出而仕，人犹谓隐者。







吴郡志卷第二十六


人物七

范仲淹，字希文。事具欧阳文忠公所撰神道碑及国史傅。其略云：皇祐四年五月甲子，资政殿学士尚书户部侍郎汝南文正公薨于徐州。五代之际，世家苏州。生二岁而孤，母再适长山朱氏，仍其姓，始名说。既长知其世家，感泣去。之南部，入学五年，大通六经。为文章论说，必本仁义。举进士，礼部选第一，中乙科。始归，迎其母以养。少有大节，其于富贵贫贱，毁誉欢戚，不一动其心。而慨然有志于天下，常自诵曰：士当先天下之忧而忧，后天下之乐而乐也。其事上遇人，一以自信，不择利害为趋舍。天圣中，为秘阁校理。以言事忤章献太后旨，通判河中府。召拜右司谏，上疏请还政天子。及郭皇后废，率谏官御史伏间谏，又揖宰相，留百宫廷争不能得。贬知睦州，徙苏州。州地濒雷泽，田多水。募游手，疏五河，导极水人海。兴作来就，徙明州转运使。言仲淹治水有绪，愿留以毕其役，诏复知苏州。召还拜天章阁待制，益论时政阙失。知开封府，治有声。取古今治乱安危，为上开说。又为《百官圃》以献。宰相吕夷简怒，交论上前，落职知饶州，徙润、越州。赵元吴反河西，为陕西经略安抚副使，又为环庆路经略安抚招讨使、兵马都部署。为将务持重，不急近功小利。待将吏，必使畏法而爱己。所得赐赍，皆以上意分赐诸将。诸蕃质子，纵其出入，无一人逝者。蕃酋来见，召之卧内，屏人彻卫，与语不疑。居二岁，士勇逞实，恩信大洽。乃决策谋取横山，复灵武。而元吴数遣使称臣请和，上亦召之归。庆历三年，为枢密副使，数月为参知政事。每进见，必以太平责之。再赐手诏，趣使条天下事。又开天章阁召见，赐坐，授以纸笔，使疏于前。退而条列时所宜先者十数事上之，侥幸之人，皆不便，因相与腾口。而嫉之者，亦幸外有言，喜为之佐祐。会逞奏有警，即请行，乃以为河东、夹巨西宣抚使。即拜资政殿学士，知邠州兼陕西四路安抚使。其知政事，才一岁而罢。有司悉奏，罢前所施行，而复其故，言者遂以危事中之。赖上察其忠，不听。是时夏人已称臣，因以疾请邓州，守邓三岁，求知杭州。又徙青州。公益病，又求知颍州，肩舆至徐，遂不起，年六十有四。赠兵部尚书，谥文正。御篆其碑曰：“褒贤〔忠〕之碑”。为人外和内刚，乐善泛爱。丧其母时尚贫，终身非宾客食不重肉。临财好施，意豁如也。及退而视其私，妻子仅给衣食。其焉政，所至民多立祠画像。其行己临事，自山林处士、里闾田里之人，外至夷狄，莫不知其名字，而乐道其事焉。长子纯佑，少有大志，蚤卒。纯仁、纯礼、纯粹皆名世。

【阎淀撰《文正公真赞》云：英英如神，屹屹如山。仁义道德，溢于颜问。大忠皋、夔，元功方、召。以赞中枢，以尊清庙。佑我仁祖，格于皇天。是肃是虔，不倾不骞。维庆有祠，邦民瞻思。庆山可夷，兹堂巍巍。】

＊

范纯仁，字尧夫，仲淹子，第皇祐元年进士。父薨，始出仕。治平中，禹侍御史。议濮王典礼不当，命出房阔，通判安州，由是名震天下。后知谏院，言王安石骤更法度，恐失人心，作《尚书解》以进。前后上言，以休兵、省事、节用、富民、进君子、退小人、爱人材、伸公论为急；崇聚敛、事苛刻、亲谗佞、任偏听焉戒。大则廷论，小则疏述，反复激切，无所讳避。复出补外。元丰八年，召焉给事中，明年，同知枢密院事。陈御备西戎之策，事俱施行。元祐三年，拜尚片右仆射。自为执政，务以博大开上意，忠笃革士风。救苏轼、韩维、王觌等，极言前世朋党之祸。吴处厚笺蔡确诗以闻，朝廷欲贬之死地。纯仁独曰：“此路自丁晋公后，荆棘已七八十年，不可自吾辈开之。”奏乞，薄确罪，亦出知颍昌府，逾年复相，于事无所回隐，同列病之。哲宗于大臣中，独注意纯仁。问人材法度，悉以实对。章子厚用事，复出知颖昌，累贬永州。徽宗即政，即日走，中贵人湖南致上及皇太后后，劳赐甚宠。所启皆国家大体，盖将噶以重任。以中太乙宫使召，以目疾辞。上每对辅臣，以不见纯仁为恨。年七十五薨。阳“世济忠直”四字为墓隧碑首，谥曰忠宣。纯仁性夷易宽简，尝曰：“吾平生好学，得之忠恕二字。”历事四世无间言，自为布衣至宰相，廉俭如一。

＊

范纯礼，字彝叟，仲淹子。元祐中，为给事中。凡所封驳，正名分，立纪纲，皆国体之大者，论张耒不当不候参告令供职，一时耸动。知开封府，一切以宽，革前政刻深之弊。中丞苏辙，攻右丞王存。去，将用辙代存。纯礼曰：“苏章不避嫌，此必不放过。”数日徙纯礼刑部侍郎，辙方拜。元符三年，拜右丞，以年老力辞。上谓安焘曰：“范纯礼作执政，不应引年，况精力康强。卿等以国家图任老成之意勉之。”救陈次升以言得罪，乞以嘉言。用江公望，留王觌，解上官均、邹浩之言为理，当从之。乞罢京城猪羊圈，解〔减〕山陵盟器之烦费。曾布榻前云：“人皆言财用不足，天下何忧无钱。”纯礼进曰：“天下告窘，户部无料钱支，藏库空竭，无如今日。布诳陛下。”建中靖国元年，知领昌府，寻除端明殿学士。崇宁初，累责单州，年七十六。纯礼居二府，布衾絁袍，不为表襮沽名誉。食饮不择其鲜，不役婢妾。中年即清居，端坐全真，容物不争。而立朝端方，乃不可犯。人以刘宽、卓茂方之。

＊

范纯粹，字德孺，文正公第五〔四〕子。元丰中，历鄜延、陕西转运判官、鄜延都总管、环庆经略安抚使，改鄜延，又改熙河兰岷路。元符中，改河东，复移鄜延兼知庆州、延安、太原府，户部侍郎、知河南府。神宗谓纯粹遇事不苟，存心公家，旁无顾虑。任陕西转运时，当五路大举，财用匮乏。吴居厚为京都转运使，上羡余三百万缗，上遂以赐纯粹。纯粹愀然曰：“吾部虽窘。岂且忍取此膏血！”力辞弗纳。绍圣元年，言者论弃四寨之地，实启戎心。司马光、文彦博等主之于内，纯粹等行之于外。后遂入党籍，最后贬鄂州。久之叙官，复缴猷阁待制。政和七年卒，年七十二。

＊

范正平，字子夷，忠宣公次子。绍圣初，为开封尉。户部尚书蔡京结后戚向氏，欲展向氏坟。正平争，以为民田不可夺。京坐赎铜，由此恨之。忠宣薨，小人附会，言正平兄弟撰造《永州传宣圣语》及《行状》，非忠宣意。《行状》实李之仪受忠宣之意次第之。正平遂与之仪俱下御史狱，事解，犹谪龚州。归，终身不仕。初，忠宣薨，特添恩泽，分宫中外诸孙。久之，追夺例外官。正平遽纳其子宫，全其侄与甥焉。方遗表，狱作，弟正思曰：“兄是时方当窀穸，某实预议。”正平独身当之。其后徐丞相处仁，问正平之为人于王窘仲弓。仲弓作《卓行对》篇，大略谓：正平力学，为文通古今，论议出人意表。为宰相子，有声誉，不朋比为进取资。不可以势屈，不可以利回。质之神明而不疑，行之屋漏而无愧云。

＊

范琪，字希世，文正公之从兄。天圣五年进士，历开封府法曹，知鄞县。葺堰埭百余，决导潴积。徙常熟，浚金泾、鹤渍二浦，溉田千顷，为公家利。其在天府，议法必精，握节不挠。府尹胥安道、给事中孙梦得交荐之。子师道有贤名。蒋堂叙范氏上世谓：琪之高祖隋，自唐末作丽水丞，属乱离，遂家于苏。曾祖钧，祖从谊并在钱忠懿王幕下。父昌士口归本朝，赠国子博士。皆葬吴县三让乡之天平山云。

＊

范师道，字贯之。天圣九年进士，累知广德县。县淫祀，岁杀牛以祀神，一切禁绝之。擢侍御史，数以论事忤宰相刘沆，出知常州。复召为起居舍人，同知諌院。会百官上尊号，乃言灾异数出，而崇尚虚文，非所以答天戒。又言宫人多迁除，恐女宠因缘以害政事。上皆嘉纳之。又言陈升之不当进用，出知福州。复入为三司盐铁副使，终直龙图阁、知明州。有奏议二十卷，文集五十卷。子世京、世亮，皆登科。

＊

范世京，字延祖。皇祐五年进士，历和州历阳令。适师道守明州，世京弃官侍养。曰：“人子事亲之日少，事君之日多，宁可旷时失定省。”父丧，扶护归乡，垢面跣足，昼夜哀号，行路为陨涕。服除，熙宁初，官湖北、广南，名〔召〕至京师。与时论不合，辞归。终秘书丞。

＊

范【糸虑】，唐末吴处士。有子七岁能吟诗，赠隐者云：“扫叶随风便，浇花趁日阴。”处士方干闻之曰“此儿他日必垂名。”又吟夏日诗云：“闲云生不雨，病叶落非秋。”干曰：“惜哉，必不享寿。”果十岁而卒。【《延宾佳话》、《唐宋遣史》。】

＊

范周，字无外，文正公侄孙，赞善纯古之子。负才不羁，工诗词。无意荣达，安贫自乐，未尝屈折于人。所居号范家园。所赋诗甚多，时出杰句，如《咏陵》云：“一瓢有道泰山重，五鼎不义鸿毛轻。”其气概肆元类如此。

林虑，字德祖，旦之子。好古嗜学，擢第，累迁朝奉郎、太学录、开封府司录。以府尹不之礼，移疾告归，不复出仕。所居在大云坊，因自号大云翁，屏置朝章，不人州县，先达称其高。有《大云集》百卷，《神宗圣训》十卷。

＊

朱长文，字伯原，光禄卿公绰之子。公绰居凤凰乡集祥里，园亭甚古。长文擢第，号其居曰乐圃。时俊咸师仰之，号乐圃先生。米芾撰墓表略云：十九岁登乙科，病足，不肯从吏。筑室乐圃，有山林趣。著书阅古，乐尧舜道。郡守监司，莫不造请，谋政所急。士大夫过者，必奔走乐圃，以不见为耻。公卿荐以自代者甚众，天子贤之，起为本郡教授，又召为太学博士、秘书省正字。元符元年卒，乡人立祠于郡庠。家徒藏书万卷，天子知其清，特赐其家绢百匹。

＊

崇大年，字静之。庆历中，擢进士第。历知青田县，民贫无以纳和买，大年悉令候冬熟。州符督责，追杖县吏。大年曰：“年凶民饥，若催督必破产。虽杖胥吏三五辈，尚可宽一邑之民。”至冬，民无不纳足者。徙知浦城县，旧设两栈，民以事追去，无轻重悉置栈中。大年曰：“此以牛马吾民”，悉命撤去。有疾，丐分司归吴。日与程光禄诸公觞咏燕游，号吴门十老。大年德守淳固，志尚夷旷，恬于势利，不求闻达。辞郁〔却〕荐辟，浩然易退。吴士自陈君子之奇之后，大年继有贤称。分司后，十三年致仕，又十四年卒，年八十二。乐圃先生朱长文与乡人议谧，谓黔娄辞国有余贵，辞粟有余富，其谧曰康。陶渊明隐约就闲，其谧曰靖节。大年当有道之世，秉难进之节。韬章蕴能，不自表爆。仕而知止，贫而忘忧。凛然有古高士之风。乃共谧曰康靖先生。【林希《逸史》，朱长文《行状》。】

＊

富严，大中祥符四年进士，以刑部郎中守乡郡。嘉祐中，守秘书监，致仕。未尝一造官府，以耆德称。所居坊，人以德寿目之。富氏本出处之青田，文忠公弼于严为叔父，严之祖始居吴。葬焉，遂为吴人。子临，亦有文名。曾孙钧、洵元衡，皆登科。

＊

郭附，字明仲，嘉祐八年进士。知洪州新建县，俗健讼，好持吏短长。附至，问民疾苦，皆以鹭兽暴横为言。乃檄旁县尉并力，仍以厚赏啖壮士。不阅月，得驽兽数十户诸庭。乃号于众曰：“有悍不率教如此兽者，皆杀之。”无一人敢犯令。以朝奉大夫致仕。幅巾策杖，穷山林诗酒之适十八年，东南高士，皆愿从游。卒年八十四。

＊

胡稷言，字正思，则之侄。学古文，宋景文公以特奏，补官为山阴丞。致仕，筑圃凿池，追陶靖节之风，种五柳以名堂。清修寡欲，延纳后进。日晡后不饮食，客坐萧然，具汤一杯而已。年八十余。子峄。

＊

胡峄，字仲连。居五柳，松窗蓬户，人以为隐君子。步趋言动，皆有尺度。宾嘉丧祭，率遵古法。用杜甫诗名所居曰：“如村”，自号如村老人。累举命官，终不仕。卒年七十九。诗文简古，如其为人。子百能。

＊

胡百能，字少明，绍兴十八年进士。知江山县，有爱。乾道初，选教诸王宫，响进用矣。以年至，力请老，朝廷嘉之。乃以左奉议郎、赐绯衣银鱼致其事。归筑堂曰“宜休”。相羊里巷，锱铢轩冕，殆其天性。久之，卒年七十四。子耕。

＊

郭元迈，字英远，附之孙。博通经史，人太学，魁上舍。靖康之难，募使北虏，通问徽、钦二圣。元迈上表请行，诏以为副使。行次河朔，以尺纸付家云：

“出疆当艰棘时，难保全生，此身已许国矣。”至虏廷，上书虏帅粘罕，乞归二圣，为虏所留。尚书洪皓自虏北归，首言王伦及元迈以身徇国，弃之不取，缓急何以使人。

＊

章甫，字端叔，自建徙军腾吴。其八世祖，本浦城人，有西村、珠林二族。西村之裔多显仕，珠林至甫曾祖可法始登科。甫，熙宁三年进士，知寿春县。大臣以《孟子解义》进，诏付秘片省。除太府寺丞，召对称旨。除府界、提举常平事。崇宁初，除都官郎中。陛对，抗言：“元祐臣僚，削秩投荒。皆缘国事，非为身谋。稍稍内徙，道路交庆。今复刻名党籍，禁锢广孙，恐非陛下本意。”上优容之，寻挂冠归吴。藏书万卷，雠校精密。卒年六十二。八子，宪其一也。

＊

章宪，字叔度，居黄村。乐道好德，操履高洁。行有余力，而以学文，乡里谓之隐君子。其学师事王信伯，而与朱子发、吕居仁等游，尤邃于《春秋》。有《复轩集》十卷，曾文清公几为之序。

＊

郏亶，字正夫，昆山太仓农家子。自幼知读书，识度不碌碌。嘉祐二年进士，昆山自国朝来登科者，自亶始。尝条吴中水利，为书上之。熙宁间，以亶为司农寺丞，奉使浙西，措置水利。民不以为便，遂罢。【详见《水利》门。】终比部郎中。子侨、子高，亦有才，乡里推重，谓之郏长官。有《幼成警悟集》行于世。

＊

李璋，居盘门。有不羁之才，王荆公甚爱之。尝有诗送璋应举云：“湖海青衣二十年，尚（随）乡试已华颠。”又送其下第云：“学如吾子何忧失，命团天公不可猜，”璋后改名玖，以累举补官。孙益，亦登科。绍兴间，任监察御史。

＊

马友直，字伯忠。其先本姓司马氏，有名球者，仕吴越，以御史中丞为昆山镇遏使，因家焉。子孙乐道不仕，随乎流俗，故止称马氏。聚族军腾邑之全吴乡六直里，以孝义著。兄弟六人，皆力穑，独友直以儒业自奋，入京师太学。元符二年，荐春官。与李豸、方叔游，知友直贤，以其兄之子妻之。迨宣和水灾，全吴之田，悉与江通。兄弟皆狼狈营妻子，友直独迎其亲，徙于邑之进贤里，僦屋以居。躬养菽水，母子晏如也。建炎二年，以累举得官，初主湖之武康簿，次监潭州南岳庙。尚强健，即挂冠。以宣教郎卒，年七十六。侍郎唐公辉、御史王公葆、及我先君少师，皆敬爱之。孙先觉，登绍兴庚辰进士科。

＊

闾丘孝终，字公显，郡人。尝守黄州，苏文忠公在东坡时，与交从甚密。公后经从，必访孝终，赋诗为乐。孝终既挂冠，与诸名人、耆艾为九老会。

＊

王蘋，字信伯。事伊川先生，视河南高第〔弟〕杨时犹为后进。时亦以为后来师门成就者惟蘋。高宗驻驿平江，郡守孙祐荐其学行。召见，上以为通儒，赐进士出身，除秘书省正字。受诏，条具贼退利害。蘋奏治本三说：一日正心诚意，二日辨君子小人。三曰消朋党。迁著作佐郎，通判常州。蘋识虑精微，议论平易，颓然若与世忘。不著书，既老，乃集古今语说为一书，未成而卒。

＊

黄策，字子虚，彦之子。登科，为雍丘主簿。元符末，诏许中外言事。时昭慈圣献皇后既复位号，典册有未尽正者。策引古义上书，言甚切。后以此入党籍，羁管登州。会赦还乡，后除直秘阁。自号随缘居士。







吴郡志卷第二十七


人物八

颜孚，字端中，长民幼子。崇宁问，有声大学，士行甚美，每试必居前列。时入目为颜夫子，争愿识其面。与兄采，相继高科。孚擢第，未几早卒。

＊

郑景平，字希尹，居带城桥。刚正不挠，所莅官，有廉介称。尝为大理官，每有疑狱，中夜拜祷，蕲得其情。请老家居，朝廷以其能，诏复起知饶州。数月，复拂衣归。或问故？答曰：“天子命景平为郡守，当以抚字为职。乃不得行志，今日须金若干，明日须粟若干，民已枯骨矣。捶、考不出，吾安得不归。”时朱勔用事挠权，从之者甚众。独景平终始不见。子捆，字天和。亦能文，屡为郡。

＊

徐奭，字武卿，建州建安人。大中祥符五年，进士第一。释褐为将作监丞，通判苏州，又为两浙转运副使。其在苏，水潦为诊。具区东南，毁堤防，溺庐舍，漂田畴，不可胜计。为周视，奭尽得旧迹。请于朝：市泾以北，赤门之南，筑上石堤九十里，起桥梁十有八，计（工）七十万。舟徒无垫溺之忧，堤上下复良田数千顷，苏人德之。入为翰林学士，权知开封府。卒，故其家后居子苏。子师闵，年六十余，以左中散大夫、普宁郡侯致仕。居苏，为蒋堂、蔡襄昕知。在官，自辅臣以下荐之者几百人。及退归，与元绛、程师孟诸人，以诗酒相过，号十老，乡人荣之。年八十乃卒，葬蒸山。

＊

徐师回，字望圣。师回尝守南康，苏文定公辙为作《直节堂记》，黄庭坚《明月泉铭》：“谁赏音徐，望圣一时。”名重如此。子闳中，为吏有能名，为吏部郎。子林、兢。

＊

徐林，字稚山，宣和三年进士。少有特操，从母之夫王黼，柄国用事，独不肯附丽，宁坎凛卑官。绍兴初，上书言事，召对。改官，累迁太府少卿，出焉江西转运副使。劾秦丞相桧亲党，坐是。以沮经界法，贬兴化军。十三年更化，复人为刑部、户部侍郎。论国用大广，宜撙节之。隆兴初，为吏部侍郎，复论符离之役为非计。遂以敷文阁直学士奉祠，知平江府。力辞，旋乞致仕。再以给事中召，再召不起，迁龙图阁学士。卒年八十余，葬灵岩山之西。世称贤侍从以林为首。少居吴县砚石山下，自号砚山居士。弟兢，字明叔，官刑部郎中，善篆书。次弟德止，逊官于从子而学佛，徽宗赐号圆通惮师。子蒇，亦登科。有学行，尝为浙束提举常平。

＊

魏宪，字令则。绍兴四年进士，累迁国子司业。亲丧。三年弗嗜酒肉，庐于冢次。茔域有芝草、甘露之祥。再为司业，以学行见推，遍历中外师儒之选，兼太子舍人、迁中书舍人、给事中、吏部侍郎。归乡，名所居曰止庵，优游求志，十余年终。时无疾，危坐禅榻，取水盥手，泊然而逝，年七十三。

＊

潘兑，字说之，吴人。崇宁三年进士，累官至中书舍人、左谏议大夫、刑、礼、吏部侍郎，终徽猷合待制。路允迪为之铭，略曰：言语文章，一本六经之醇。修身则毅然有守，终无玷缺云。

＊

凌哲，字明甫，吴人。宣和六年进士，自明州通判召对，高宗擢为御史，数日迁右正言，又迁左司监〔谏〕、吏部侍郎兼侍讲。以敷文阁待制知台州，遂退归里居。澹约自守，乡里称其德量。挂冠十余年，卒年八十六。

＊

王葆，字彦光，昆山人。逸野堂僖之侄。宣和八年进士，昆山自郏亶登科，有孙载，载后六十年，葆始继之，邑人以为奇事。葆学行俱高，潜心古道。著《春秋集传》十五卷，《春秋备论》二卷。诱掖后进，推诚乐育，如亲子弟。门下士多成立者，号称乡先生。初主丽水簿，上疏陈十弊事，皆人所难言。绍兴问，历司封郎，官监察御史、崇政殿说书，终浙东提刑。王公于人物鉴裁尤精。乐巷李侍御史衡，布衣流落，一见以女弟妻之。左丞相周益公必大，初第，以女妻之。知其为国器也。成大以早孤废业，一日呼前，喻勉切至，加以诘责。留之席下，程课甚严，未几，亦忝科第。

＊

边知白，字公式。曾祖珣，自陈留官姑苏，乐其风土，遂世为吴人。知白，宣和六年进士。孝友醇诚，蹈绳墨规矩。清虚寡欲，号为吉人。而学佛尤尽诚。绍兴中，历户部郎官、将作监，户部、吏部侍郎、直学士院。归乡，筑室郡南金狮巷为终焉。计卒年六十五，赠徽猷合待制。少游庐山，梦人告曰：“君本江南僧，终当寻盟去。”

＊

龚明之，字希仲，宗元之曾孙。祖母李，及笄时，得寒疾。梦神告曰：“与汝七十七。”大观中，行年适满，梦数病革，自意必死。明之夜祷于天，愿减己算五年，以益祖母寿。炷香于顶上，须臾，脑中爆裂有声，不为动，控恳益切。翌日李病已，至八十三乃终。明之蹭蹬举场，以特恩廷试，年已八十二。法不应出官，吴士在朝者，列其行义荐之，得监南岳庙。淳熙五年，乞致仕。乡人又请之朝，迁宣教郎，致仕，赐五品服。居昆山黄姑别墅，作期颐堂，日饮其间，一日感微疾，精神萧爽。亲友问疾者，歌以答之。遗令：“毋设仙释像于柩前，供一水一花，诵《论语》、《孝经》足矣。”年九十二。

＊

朱良。字良伯，吴郡人。其先，累以进士登第。祖公绰，光禄卿。父季端，为郎，屡典名郡。建炎中，良仕秀州海盐县尉，金人犯顺，车驾南幸，游骑及县境。良谓僚友曰：“今日乃忠臣义士，死国难之时也。”乃被甲执戈，集所部百余辈，奋厉而前。遇金人于境，身无赴敌，出入行阵。毙数虏酋，贼众为之披靡。众寡莫当，竞以死敌。其子思，蒙恩录用，今以朝议大夫守汉阳军。

＊

胡元质，字长文，长洲人。父珣，治生大穰，所亲为之宰，负金万数。珣焚其书，待之如常。元质少颖悟，年未冠，游太学。绍兴十八年，进士高第，亦有隐行。初，旅泊行都，闻邻有贫士夜哭。问之，乃为人责偿，鬻其女相与别。元质既然，垂橐予之。寿皇即政，以荐者人为太学正。历秘书省正字、校书郎、礼部兼兵部迁右司、侍经帷、直史笔、参掌内外制、给事黄门、知贡举，帝眷特厚。为书《王褒圣主得贤臣颂》，及《亲制论》以赐，曰：“得天下之常才易，得天下之大才难。盖常才智力之有限，而大才谋虑之无穷。此大才所以为难得也。今之朝士大夫，当层台谏，给舍侍从之时，评议朝政，十中八九。谋王体，断国论，有优为之者。及一旦迁入政府，往往识虑详明顿减于前，使人得以反议其后，谚有‘旁观者审，当局者迷。’此不特为弈者之论，以今日之秉政，何翅于当局。以昔日之言事，何翅于旁观。倘能易当局之迷，而为旁观之审，天下之事有不足办者。虽然，是岂可与牵文泥古，沽名钓利，号爵俗儒者言之。必得器识宏博，奇谋远略，卓然为天下之大才者，然后可与共非常之功欤。”出守当涂、建业、成都，皆有政绩。旧得程公辟光禄南园故居之址，既归，杜门却扫。园林池馆，日以成趣。扁表其堂曰“招隐”。优游自遂，奉祠逾六七年。以正奉大夫、敷文阁学士、吴郡侯致其事而卒，年六十三。赠金紫光禄大夫，葬横山。平居未尝疾言厉色加人，或评人短长。及告以人之倾己，辄俯首欲寐。每自谓于人无怨恶，其心休休然，好善乐施。家资多推予诸弟，未始较，人皆义之。

烈女

吴孙奇妻范姬，年十八。配奇一年而奇亡，父母以姬少寡无子，迎还其家。姬不肯归，迎者迫之，姬操刀割耳及鼻曰：“父母迎我者，不过以我年少色美。今已残矣，行将焉如？”于是迎者空反。【《烈女传》】

＊

张氏三女，吴人，皆有节行。兄温为孙权所囚，姊妹已嫁者皆见录。夺其中妹，先适同郡顾承官。以改嫁丁氏，成婚有日，饮药而死。吴朝嘉叹，乡里图画为之赞颂。【吴文安《传》】

＊

陆郁生，绩之女。绩守郁林所生，故以名。适同郡张温弟白，有志节。姚信尝表称之曰：“窃见故郁林太守陆绩女子郁生，少履贞特之行，幼立匪石之节。年始十三，适同郡张白。侍庙三月，妇礼未卒。白遭罹家祸，迁死异郡。郁生抗声昭节，义形于色。冠盖交横，誓而不许。奉白姊妹崄战之中，蹈履水火，志怀霜雪。义心固于金石，体信贯于神明。送终以礼，邦士慕则。臣闻昭德以行，显行以爵。苟非名爵，劝善不严。乞圣朝斟酌前训，褒郁生以义姑之号，以厉两髦之节。”

＊

吕荣，许升妻也。升游诞博戏，不治操行。荣躬勤家业，以养其姑。劝升学问，常垂泪言之。荣父恶升，欲改嫁之。荣曰：“命之所遭，义无离异。”不肯归。升后感悔，寻师远学，四年乃归。遂致名誉，为州所辟。遇劫被害，荣手刃杀升者，以首祭升。【《列女传》】一说：吴郡烈女吕荣，许升妻也。升为贼所杀，遂欲干秽。荣秉节不听，遂遇害。是日雷雨晦冥，贼惧，叩头谢尸，葬之。后刺史名其里曰义妇坂。【《文枢镜要》】

＊

晋张林妻徐氏者，案张林碑曰：夫人姓徐，吴郡人。柔惠清顺，中和圣善。妇德既备，母道亦践。志厉冰玉，厥德丕显。靡靡其操，翼翼其仁。明景内映，朗节外新。共嫩风迈，淑谨其身。

＊

张茂妻陆氏，郡人。茂为吴郡太守，为沈充所害。陆倾家产，率义部曲讨充。充败，诣阙上书，为茂谢不克之责。诏曰：“茂夫妻忠诚，举门义烈，宜追赠茂太仆。”

＊

宋顾琛，吴人。母孔氏，孙恩乱后，东土饥荒。孔氏发家粮以赈邑里，得活者甚众。生子，皆以孔为名。

＊

张冲、张敖母，戴颐女也。有仪范，张氏内取则焉。冲、敖皆为名士。

＊

宫人韩兰英，郡人，有文辞。孝武时，献《中兴赋》，被赏人宫。明帝用为宫中职僚。齐武帝以为博士，教六宫书学。以其年老多识，呼为韩公。齐武帝，或云前废帝。

＊

范法珣，郡人。妻褚氏，勤苦执妇业。升明中，孙昙瑾谋反，褚谓子僧简云：“孙越州，先姑之姊子，汝宜收之。”昙瑾既伏法，褚令僧简往敛葬。永明中，年七十余卒。僧简在郡，未至，褚将殡，举尸不起。寻而僧简至焉。

＊

梁青、冀二州刺史，郡人张稷，女楚媛，适会稽孔氏。无子归宗，州人徐道角作乱，害稷。楚媛以身蔽刃，同遇祸。

＊

后周宣帝四后朱氏小女满月，吴人。生静帝，后立为皇后，班亚杨后。静帝立，尊为帝太后。隋初为尼，改名法静。【《古今小名录》】

＊

长安县君丁氏，晋公之妹，陈君子之奇之母也。晋公欲官二甥，县君固辞。俾自以学术进，晋公竦然称叹。之奇兄弟继登科，乡里传县君之贤。安定胡先生著《丁氏贤惠录》，苏子美书之。







吴郡志卷第二十八


进士题名

进士题名

端拱元年程宿榜：

龚识

淳化三年孙何榜：

丁谓（宰相）　钱昆（谏议大夫）　谢涛（太子宾客）　凌咸　陆元圭　龚纬（识弟）

咸平二年孙暨榜：

李堪

咸平三年陈尧咨榜：

郑载　谭应　许式　龚纪（纬兄）　胡尧佐　许洞郑为　龚会元（识侄）

大中祥符元年姚晔榜：

唐俨

大中祥符四年张师德榜：

富严

大中祥符五年徐奭榜：

林咸德

大中祥符八年蔡齐榜：

谢绛（涛子，知制诰）　胡献卿　范仲淹（参知政事）

天禧三年王整榜：

郑修（为子）　钱象先（吏部侍郎）

天圣二年宋郊榜：

叶清臣（翰林学士）　郑戬（载弟，枢密副使）

天圣五年王尧臣榜：

李玛（直讲堪子）　龚宗元（识子）

天圣八年王拱辰榜：

范师道（仲淹侄）　元绛（参知政事）　郑条（为子）　林袭明　朱公绰　林茂先（袭明兄）

陈之武

景祐元年张唐卿榜：

程师孟　郑戴（戬弟，刑部侍郎）　陆景 祝熙载

宝元元年吕溱榜：

陈之奇（之武兄）　郑君子（修子）　陆绛　郑戡（戬弟）　张说（天章合待制）

庆历二年杨宾榜：

李瑜（踽弟）　孙规　黄颂 许奇

庆历六年贾黯榜：

崇大年　郑方平（修子）

皇祐元年冯京榜：

范纯仁（仲淹子，宰相）　张侨（士廉侄）　李川 郎淑

皇祐五年郑獬榜：

滕甫（龙图合学士）　钱深　郑汝平（修子）　支咏　郭鼎臣　范世京（师道于）

嘉祐二年章衡榜：

陆元规　郏亶

嘉祐四年刘辉榜：

朱长文（公绰子）　王纯臣　丁偃　李逢原　张询　陈之方

嘉祐六年王俊民榜：

林高（咸德侄）　程宽（师孟子）　陆元长（元规兄）

嘉祐八年许将榜：

沈括（翰林学士）　凌民瞻　郭附

黄颜

治平二年彭汝砺榜：

孙载

治平四年许安世榜：

张敦　吴纯贶　张仅　李博闻

熙宁三年叶祖洽榜：

郁澄　徐彦孚　郑安平（改名景平，伸子）　郑伸　凌民师（民瞻兄）　范世亮（师道子）

熙宁六年余中榜：

黄汝乎　梅灏　林程（茂先子）　张颜（侨子）　龚程（宗元子）　孙冲　黄颉（颜弟）　黄彦（颉兄）

熙宁九年徐铎榜：

张元素　张元弼　林植（茂先子）　郭际　顾襄（上舍）

元丰二年时彦榜：

秦希甫　张夸　林种（茂先子）　颜长民

元丰五年黄裳榜：

严君邻　林师醇　孟醇　黄懿彦

元丰八年焦蹈榜：

沈彦升　黄从周　周何　章衎之　谢翱　钱铣

元祐三年李常宁榜：

范敦乐　周沔　丁觏　李博喻　陈杰　孙实　陈序

元祐六年马涓榜：

林虡　严适　程骞（师孟侄）　魏志　陈噩　施远　郑惊（戬孙）　黄策（彦子）

绍圣元年毕渐榜：

胡浃　程亢　林称（茂先子）　富钧（严孙）　胡安平　陈彦和

绍圣四年何昌言榜：

郁师醇　魏宪（志弟，吏部侍郎）　林虑（虞兄）　富汹（严孙）

元符三年轧釜榜：

顾植　张公厚　张渐　刘彦敦　方振　陶扩

徐端行（上舍）

崇宁二年霍端友榜：

崔伯乘　潘兑（礼部侍郎）　黄正彦　孙陶　黄昌衡　崔百胜　黄昌朝（昌衡弟）　褚覃

崇宁五年蔡嶷榜：

程元允（师孟侄孙）　李弥大（尚书）　边知章　龚况（程子）　陶振（扩弟）　范闻

大观三年贾安宅榜：

王棠　朱发（长文子）　郑圣任　胡思（浃子）胡宽　李弥远（弥大弟，侍郎）　单师渊　李毗

政和二年莫俦榜：

陈述　林闶　颜孕　林挚　颜为（孚兄）　方纯彦　王闱　糜钻

政和五年何 榜：

陈起宗　钱观复　张柟　黄伟　王裳（棠弟）　叶高节　张敏功（颜于）　沈季孙　颜采（长民子）　唐辉（俨孙，礼部侍郎）　钱当时　叶羡

政和八年嘉王榜：

颜天选　魏贲（宪弟）　徐写　钱仲思　颜安时（天选叔）　张德本　李益（瑀孙）　郑护　林碘（茂先孙）

宣和三年何涣榜：

程元效（元允弟）　范高　郑作肃　钱豫　林友

宣和六年沈晦榜：

范雩　余仔（达先伯）　李大鼎　林俨（高侄）　王葆　凌哲（吏部侍郎，民师侄）　何建中　郑时（戬孙）　居世英　富元衡（严孙）　边知白（户〔吏〕部侍郎）　凌遘（哲兄，改名远）

建炎二年李易榜：

倪成修　唐烽（辉弟）　杨景　凌揆（哲弟）　郑扬　章藉　茅锡　胡利宾　孙观　魏志（上舍附）　郑大（谠戴孙）

绍兴二年张九成榜：

孙雄飞　钱南　周播　尤著

绍兴五年汪应辰榜：

孙起卿（观子）　范成象（雩侄）　郏升卿（亶孙）　马迥

绍兴八年黄公度榜：

王履　黄万顷　陈长方　颜唐（天选侄）　王嘉彦（葆侄）　沈询

绍兴十二年陈诚之榜：

何俩（工部侍郎）　王伯广　许光国　袁鳖　严焕（君邻侄）

绍兴十五年刘章榜：

詹左　翁翊臣　李渥　钱佃（观复子）　吴文　祝端表　张世衡　李衡

绍兴十八年王佐榜：

胡元质（给事中）　冷世光　胡百能　麋师旦（锴子）　冷世修（世光弟）　林光祖（虡侄）

绍兴二十一年赵逵榜：

余松　钱俣佃兄　成端亮　林育　颜发唐弟　张允恭

绍兴二十四年张孝祥榜：

陈九思　卫稷　乐备　陈晋卿　杨思济　范成大（雩子）　赵思　陈嵩卿（晋卿兄）　邹嶰

绍兴二十七年王十朋榜

邓庶（作肃侄）　陈端友　颜度（发弟，叔平父）　王万（葆弟）　姚愈

绍兴三十年梁克家榜：

马先觉　吕篆　方思（纯彦侄）

隆兴元年木待问榜：

章懈　胡元功（元质弟）　唐子寿（辉子）　王艺　成钦亮（端亮弟）　邹止〔企〕宗（懈弟）　郁异　袁宗仁（鳖子）　姚申之　李廷直　贺三聘　羊光

宋乾道二年萧国梁榜：

薛甫　孙绍先（雄飞子）　胡长卿　周建　俞允成

乾道五年郑侨榜：

何淇（备侄）　李卞（侄起）　林璞（琼孙）　辛机　林琰（璞弟）　林廷瑞　陈九德（九思弟）

乾道八年黄定榜：

范之柔（仲淹孙）　郑汝止　王有大（棠孙）　吴兢　范藻（成象子）　宋光远　曹纬

淳熙二年詹骚榜：

姚济　钱万顷（兄万选）　王毓　钱万选　张舜卿

淳熙五年姚颖榜：

胡坦　周日严　吴仁杰

淳熙八年黄由榜：

黄由（状元）　王保大（有大弟，裳孙）　蒋南金

淳熙十一年街泾榜：

卫泾（迭元）　吕伯奋　陈熠　张攀（敏功孙）　黄演（策曾琴）　顾叔康　吕申　夏允中　翁谦

淳熙十四年王容榜：

胡林卿　颜叔渊（度侄）　赵兴祖　顾端臣　盛章　谢伯常　李应祥（衡子）　余达先（仔侄）　陈甫　刘大忠　林伯诚

绍熙元年余复榜：

周南（上舍）　蔡以中　朱曦颜　周褒然　李南（侄公缙）　李起宗（应祥兄）　颜叔玠（叔渊兄）　丁悫　任相　陈振　颜叔平（叔阶弟）　葛灿

绍熙四年陈亮榜：

黄泾（演弟）　高之问

庆元二年邹应龙榜：

郑准　叶蒙之　潘梦旗　胡允恭　蒋志行　赵汝宫　孔元忠　石宗王

庆元五年曾从龙榜：

姚宜中（愈子）　陈贵谊　汪菜　汪令图（棐叔）　麋溧（师旦子）　颜叔瑶（叔平弟）　潘兴嗣　街沂（泾兄）

嘉泰二年傅行简榜：

曹豳（漕试）　赵黔夫　胡荣卿　赵琳　沈诚（询孙）　姜京　赵汝躁　赵汝杓〔初〕　高不倚　宋文英　曹大昌　吴埒〔坪〕方赐复（弟万里）　杨昕

开禧元年毛自知榜：

赵汝淳　郑启　陶永（叔振）　周深源（南子）

嘉定元年郑自诚榜：

卫洽（泾弟）　卫介　孟继显　徐鼎　唐伯粢　赵涩夫　辛忠嗣　博学宏辞一人　陈贵谊（庆元五年进士）

嘉定四年赵建大榜：

嵇源（上舍）　陈德林（上舍）　施振　方万里　赵时譡

嘉定七年袁甫榜：

卫洙　王尚辅（保大叔，棠侄）　张震发　颜俨（长民曾孙，为孙）　黄必大　赵丰亨

嘉定十年吴潜榜：

赵汝禚（汝初兄）　赵希鲁　糜梧（溧兄）　赵&#15714;夫　沈有开　王圭（父迈，乾道己丑郑榜）　蔡廉

嘉定十三年刘渭榜：

黄保大（必大弟）　王斗文（毓侄孙）　赵沪夫　李公缙（叔南）　施秉（贯温州，寓居吴江）　赵体国　谢郸（上舍）　王婪（从事郎）　张新（震发从弟）　陶瑜（叔翠水）　周梦发

嘉定十五年上舍释褐：

李起（伯卞）　王熙载

嘉定十六年蒋重珍榜：

郑起潜（上舍甲科）　赵崇骥（汝积子）　朱桧　周申（内舍。南侄，深源兄）　蔡玨（内舍）　李任（通直）　郁云（内舍，异侄）　褚南（右科。孜侄孙）　沈应昌　凌云（揆侄孙）　王丙发

宝庆二年王会龙榜：

盛文昭（章侄）　莫子文（内舍）　赵蹯夫（黔夫兄）　赵崇请　赵时伸（磻夫子，黔夫侄）　叶酉发（蒙之侄）　徐章（鼎弟）　颜模（叔瑶侄）　蒋南金　陶虎（叔永，侄瑜）

绍定二年黄朴榜：

盛文韶（章侄，文昭兄）　郁中（异侄，云弟）　赵似祖（兴祖弟）　王寝败

武举进士题名

建炎二年徐遂傍：

褚孜第二人。

乾道五年赵鼐榜：

朱子美（第二人）

乾道八年林宗臣榜：

朱起宗（推第一人，恩例）　李岳

淳熙二年蒋介榜：

沈嗣宗　孟浞

淳熙十一年

卫泾（状元）

绍熙元年厉仲详榜：

蔡革　李颐

庆元二年：

周虎（状元）

嘉泰二年叶漴榜：

商觉民　时克复

开禧元年郑公侃榜：

吕辙

嘉定四年林汝浃榜：

刘以中（绝伦）







吴郡志卷第二十九


土物上

干将、莫耶二剑，皆吴王阖庐所佩。干将，吴人，与欧冶子同师。莫耶，干将之妻。干将作剑，采五山之铁精，六合之金英。候天伺地，阴阳同光，百神临观，天气下降，而金铁之精不销。干将不知其由，莫耶曰：“子以善为剑，闻于王。王使作剑。三月不成，其有意乎？”干将曰：“吾不知其理也。”莫耶曰：“夫神物之化，须人而成。今夫子作剑，得无得其人而后成乎？”干将曰：“昔吾师作冶，金铁之类不销。夫妻俱入冶炉中，然后成物。后世即山作冶，麻糸至蓑服，然后敢铸金于山。今吾作剑不变化者，其若斯耶？”莫耶曰：“师知烁身以成物，吾何难哉。”于是干将妻乃断发翦爪，投于炉中。使童男童女三百人，鼓橐装炭，金铁乃濡，遂以成剑。阳曰干将，阴曰莫耶。阳作龟文，阴作漫理。干将匿其阳，献其阴，阖闾甚重之。会鲁使季孙来，阖闾使掌剑大夫以莫耶献之。季孙拔剑之锷，中缺者大如黍米。叹曰：“美哉剑也。虽上国之师，何能加之。夫剑之成也，吴霸。有缺，则亡矣。我虽好之，其可受乎？”不受而去。干将墓在匠门外东数里，承平时，人耕其旁，忽有青蛇绕足。其人惊，遽以刀断之。其前半跃人草中，不复见。徐视其余，乃折剑一段。至暮，欲持归，亦忽失之。方惟深有诗具载其事。【《吴越春秋》、《中吴纪闻》。】

＊

属镂之剑，吴王夫差所以赐伍子胥者。【《吴越春秋》】

＊

吴鸿、扈稽二金钩，吴王阖闾所作。阖庐既得干将、莫耶，复命国中作金钩。令曰：“能为善钩者，赏百金。”吴作钩者甚众，有人贪王重赏，杀其二子，以血衅金，遂成二钩以献，诣宫门求赏。王曰：“为钩者众，子独求赏，何以异于众夫子之钩乎？”作钩者曰：“吾之作钩也，贪而杀二子，衅成二钩。”王举众钩示之曰：“何者是也？钩甚多，形相类，不知其所在。”钩师向钩呼二子之名曰：“吴鸿、扈稽，我在此，王不知汝之神也。”两钩俱飞著父胸，吴王大惊，赏百金，遂服钩不离身。【《吴越春秋》】

太湖石，出洞庭西山，以生水中者为贵。石在水中，岁久为波涛所冲撞，皆成嵌空。石面鳞鳞作靥，名弹窝，亦水痕也。没人缒下凿取，极不易得。石性温润奇巧，扣之铿然如钟磬。自唐以来，贵之。其在山上者名旱石，亦奇巧。枯而不润，不甚贵重。白居易品牛僧孺家诸石，以太湖石为甲。

宣和五年，郡人朱动造巨舰，载太湖石一块入京师，以千人舁进。是日，役夫各赐银碗，并官其四仆皆承节郎及金带。勔遂为威远军节度使，而封石为盘固侯。动诛，余小石未献者留郡。西河两傍，悉归张循王家。比年，士大夫好石者多，山中人始以旱石加斧凿，作玲珑意。又剜石面赝作弹窝纹，街不识者，或得善价。其非巧石，但青白玉质，可作碑碣及瓮砌兜者，则出湖中之龟山。莹洁可鉴，坚润如金玉，亦为天下之冠。程俱所赋者是也。

＊

陈洙《太湖石赋并序》：

客有嗜太湖石者，图其形示余，命为赋。其辞曰：

江之东，直走数百里，有太湖兮澄其清。湖之浪，相击几千年，有顽石兮丑其形。徒观夫风撼根折，波流势横。神助尔怪，天分尔英。骇立惊犀，低开昼屏。素烟散而复聚，苍苔死兮又生。譬夫枯槎浮天，黑龙饮水。鬼蹲无状，云飞乍起。稚戏携手，兽眠盘尾。大若防风之骨，窍如比干之心。密〔蜜〕房万穿，秋山半寻。子都之戟前其镦，韩棱之剑利于铸。若乃湖水无边，湖天一色。露气晓蒸，蟾津夜滴。伊尔坚姿，峭兮寒碧。千怪万状，差〔盖〕难得而剖悉。我将吊范蠡于泽畔，问伍员于波际。原君厥初，何缘而异？公侯求之，如张华之求珠。众人献之，如卞和之献玉。植于庭囿，视之不足。噫！尔形拥肿兮，难琢明堂之础。尔形中虚兮，鸡刻鸿都之经。用汝作砺兮，汝顽厥姿。攻汝为磬兮，汝浊其声。亡所用之，而时人是宝。余独掩口卢胡〔胡卢〕而笑子之丑。

＊

程俱《太湖采石赋》：

建中靖国元年，以修奉景灵西室，下吴兴、吴郡，采太湖石四千六百枚。而吴郡实采于包山，某获目此瑰奇之产。谨为赋云：吴吏采石于包山也，洞庭乡三老，趋而进，揖而言曰：惟古浑浑，物全其天。金藏于穴，珠安于渊。机械既发，削蚌椎矿。不翼而飞，无陉而鹏。刳山探海，阶世之竞。乃若富媪赘瘤，则为山岳。茂草木于毛肤，包崭岩于骨骼。与瓦甓其无间，何于焉而是索。今使者窥复穴，荡沉沙。搜奇礓于洞脚，劂巧势于丘阿。呼灵匠以运斤，指阳侯使息波。竖江山之专专，绩剑阁之峨峨。莫不剔山骨，拔云根。贞女屹立，伏虎昼奔。督邮攘袂以相睨，令史临江而抗尊。虽不遭于酰沃，岂有恨于苔痕。嗟主人之不见，似羊牧之犹存。何一拳之足取，笑九仞之徒勤。既而山户蛾集，篙师云屯。输万金之重载，走千里于通津。使山以为骨，则土将圮。使玉以为璞，则山将贫。煮粮之容，叹终年之无饱。谈玄之老，持一法其谁论。尝闻不为无益，则用之昕以足。惟土物爱，则民之所以淳。怪斯取之安用，非野夫之乐闻。敢请使者。吏呼而语曰：醯鸡不可与语天，蟪蛄不可与论年。矧齐侯之读书。岂且轮人之得言？三老曰：极治之世，樵夫笑不谈王道。至圣之门，鄙夫问而竭两端。野人固愿知之。对曰：上德光大，孝通神明。阐原庙之制，妥在天之灵。以谓物不盛，则礼不备；意不尽，则享不精。故金瑰琛诽，天不秘其宝。樟楠姬梓，地不爱其生。而青州之（奇）陆，犹未促于充庭，故于此乎取之。且凿太行之石英，采谷城之文石，以起景阳于芳林者，魏明之侈陋也。菲衣、恶食、卑宫室，以致美乎祭把者，夏禹之勤俭也。上方戒后苑之作，缓文思之程。示敦朴以正始，尽情文而事神。此固上德之摊明〔名〕者矣。抑尝闻之：西有未夷之羌，北有久骄之虏。顾蹀血之未艾，乍游魂而送死。方将不顿一戈，不驰一羽，殄丑类于烟埃，瞰幽荒于掌股。庶黄石之斯在，倘素书之可遇。抑又闻之：三德虽修，不遗指佞之草；万国虽和，犹豢触邪之兽。盖邪佞之蛊心，犹青肓之自凑。惟属镂之无知，顾尚方之奚救。故将铸采石以为剑，凛竖毛于佞首。若是，则在边无汗马之劳，在庭无履霜之咎也。抑又闻之：尧不能无九年之灾，汤不能无七年之旱。虽阴阳之或戾，岂闭纵之可缓。故将放鞭石于宜都，回雨阳于咳眄。抑又闻之：扶耒之子，有土不毛。抱瓮之老，有茅不薅。富者侈而贫者惰，游者逸而居者劳。虽齐导之有素，奈狡兔而是逃。故将取嘉石以列坐，平罢民于外郊。抑又闻之：日不蔽则明，川不辟则清。听之广者视必远，基之固者室不倾。方披旒而出龊，俾伐鼓而扬旌。盖萧墙之戒，坐远于千里。朽索之驭，益危于薄冰。矧四者之无告，尤圣人之所矜。故将尽九山之赤石，达万宇之穷民。三老悚然而兴曰：圣化盖至此乎？吏曰：此犹未也。若其造化掌中，宇宙胸次。弥纶两仪而执天衡，燮理二气而袭气母。此包牺之妇，所以引日星之针缕。方将炼五色以补天，育万生于一府，既无谢于襄城之师，又何惊于藐姑之处。吾其与汝饮阴阳之和，而游万物之祖矣。又何帝力之知〔有〕哉！三老稽首再拜曰：鄙朴之人，聋瞽其知，鹿豕其游。窃臆妄议，乃命知之。

＊

白居易《太湖石记》：

古之达人，皆有所嗜：玄晏先生嗜书，嵇中散嗜琴，靖节先生嗜酒，今丞相奇章公嗜石。石无文无声，无臭无味。与三物不同，而公嗜之何也？众皆怪之，走独知之。昔故友李生名约有云：苟适吾意，其用则多。诚哉是言，适意而已。公之所嗜，可知之矣。公为司徒，保厘河洛。治家无珍产，奉身无长物。唯东城置一第，南郭营一墅。精茸宫宇，谨择宾客。道不苟合，居常寡徒。游息之时，与石为伍。石有族聚，太湖为甲。罗浮、天竺之徒次焉。今公之所嗜者，甲也。先是，公之寮史〔吏〕，多镇守江湖。知公之心，唯石是好。乃钩深致远，献瑰纳奇。四五年间，叠叠而至。公于此物，独不廉让。东第南墅，列而置之。富哉石乎，厥状非一：有盘坳秀出，如灵丘仙云者。有端俨〔严〕挺立，如真官神人者。有缜涧削成，如圭瓒者。有廉棱锐剔，如剑戟者。又有如虬如凤，若跧若动。将翔将踊，如鬼如兽。若行若骤，将攫将骤。风烈雨晦之夕，洞穴开皑，若饮云欺雷，嶷嶷然有可望而畏之者。烟霁景丽之旦，岩专霪竖，若拂岚扑黛，霭霭然有可狎而玩之者。昏晓之交，名状不可。撮要而言：则三山五岳，百洞千壑，&#176936;缕簇缩，尽在其中。百仞一拳，千里一瞬，坐而得之。此所以为公适意之用也。常与公迫观熟察，相顾而言。岂造物者有意于其间乎？将胚浑凝结，偶然成功乎？然而自一成不变已来，不知几千万年，或委海隅，或沦湖底。高者仅数仞，重者殆千钧。一旦不鞭而来，无腥而至。争奇骋怪，为公眼中之物。公又待之如宾友，亲之如贤哲，重之如宝玉，爱之如儿孙。不知精意有所召耶？将尤物有所归耶？孰为而来，必有以也。石大小其敷四等，以甲乙丙丁品之。每品有上中下，各刻于石之阴。曰：牛氏石，甲之上，丙之中，丁之下。噫！是石也，百千载后，散在天壤之内。转徙隐见，谁复知之。欲使将来与我同好者，睹斯石，览斯文，知公之嗜石之自。

会昌三年五月丁丑记。

＊

牛僧孺《题太湖石诗序》：

李苏州遗太湖石，奇状绝伦，因题二十韵。

《奉呈梦得乐天》诗：

胚浑何时结，嵌空此日成。掀蹲龙虎斗，恢怪鬼神惊。

带雨新冰净，转敲碎玉呜。搀叉锋刃簇，缨络钧丝萦。

近水摇奇冷，依松助淡清。通身鳞甲隐，透穴洞天明。

丑凸隆胡准，深凹刻兕绩。雷风疑欲变，阴黑讶将行。

噤疹微寒早，轮困数片横。地只慧垫压，鳖足困支撑。

珍重姑苏守，相怜懒慢情。为探湖底物，不怕浪中鲸。

利涉余千里，山河仅百程。池塘初展见，金玉自风轻。

侧眩魂滋悚，周观意渐平。似逢三益友，如对十年兄。

王［去声］兴添魔力，消烦破宿酲。媲人当绮皓，视秩即公卿。［南朝有司空石，盖以定石之品流。］

念此园林宝，还须别识精。诗仙有刘白，为汝数逢迎。

＊

刘禹锡《和题姑苏所寄太湖石兼寄李苏州》诗：

震泽生奇石，沉潜得地灵。初辞水府出，犹带龙宫腥。

发自江湖国，来荣卿相庭。从风夏云势，上汉古查形。

拂拭鱼鳞见，铿锵玉韵聆。烟波含宿润，苔藓助新青。

嵌穴胡雏貌，纤错虫篆铭。孱颜傲林薄，飞动向雷霆。

烦熟近还散，余醒见便醒。凡禽不敢息，浮墙莫能停。

静称垂松盖，鲜宜映鹤翎。忘忧常目击，素尚与心冥。

渺小欺湘燕，团圆笑落星。徒然想融结，安可测年龄。

采取询乡耋，搜求按旧经。垂钧人空隙，隔浪动晶荧。

有获人争贺，欢谣众共听。一州惊阅宝，千里远扬胎。

睹物洛阳陌，怀人吴御亭。寄言垂天翼，早晚起沧溟。

＊

白居易《牛相公宅太湖石》诗：

错落复崔嵬，苍然玉一堆。峰骈仙掌出，罅拆剑门开。

峭顶高危矣，蟠根下壮哉。精神欺竹树，气色压亭台。

隐起磷磷状，凝成瑟瑟胚。廉能露锋刃，清越叩琼瑰。

岌业形将动，嵬峨势欲摧。奇应潜鬼怪，灵合蓄风雷。

黛润沾新雨，班明带占苔。未曾栖鸟雀，不肯染尘埃。

尖削琅歼笋，深剜马脑豪。海神移碣石，画障簇天台。

在此为尤物，于人负逸才。渡江千筏载，入洛五丁推。

出处虽无意，升沉亦有媒。拔提水府底，置向相庭隈。

对称吟诗句，看宜把酒杯。终随金碾用，不学玉山颓。

疏傅心偏爱，园公眼屡回。共嗟无此分，虚管太湖来。

又诗云：

远望老祟，近观怪釜。才高八九尺，势若千万寻。

嵌空华阳洞，重叠匡山岑。邈矣仙掌迥，呀然剑门深。

形质贯今古，气色通晴阴。未秋已瑟瑟，欲雨尤沉沉。

天姿信为异，时用非所任。磨刀不如砺，捣帛不如砧。

何乃主人意，重之如万金。岂伊造物者，独能知我心。

又诗云：

烟翠三秋色，波涛万古痕。

削成青玉片，截断碧云根。

风气通岩穴，苔文护洞门。

三峰具体小，应是华山孙。

＊

皮日休诗：

兹山有石岸，抵浪如受屠。雪阵千万刳，藓六高下刳。

乃是天诡怪，信非人功夫。六丁云下取，难其纲珊瑚。

厥状复若何，鬼工不可图。或拳若虺蜴，或蹲如虎箍。

连络若钩铄，重叠如萼跗。或若巨人骼，或如天帝符。

绛肛筼筜笋，格磔琅玕株。断处露海眼，移来和沙须。

求之烦耄倪，载之劳舳鲈。通侯一以眄，贵却骊龙珠。

厚赐以睬书，远去穷京都。五侯上山下，要尔添岩龉。

赏玩若称意，爵禄行斯须。苟有王佐士，崛起于太湖。

试问欲西笑，得如兹石无。

＊

陆龟蒙诗：

他山岂无石，厥状皆可荐。端然遇良丁，坐使天质变。

或裁基栋宇，礧砢成广殿。或剖出温瑜，精光具华瑱。

或将破仇敌，百跑资苦战。或用镜功名，万古如会面。

今之洞庭者，一以非此选。槎牙真不材，反作天下彦。

所奇者嵌崆，所尚者葱蓓。旁穿参洞穴，内穷均环钏。

刻削九琳窗，玲珑五明扇。新周碧霞段，旋剀秋天片。

无力置池塘，临风只流眄。

＊

胡宿诗：

海岱铅松妄得名，洞庭山脚失寒琼。

漱成一朵孤云势，费尽千年白浪声。

谁向机逸逢织女，直疑岩下见初平。

年来贲物多成病，日绕苍苔几遍行。

石井、松江二水，唐张又新品第东南烹茶之水为七等，以虎丘石井为第三，吴松江为第六。今剑池傍经藏之后有大石井，面阔丈余，嵌岩自然。上有石辘鲈，岁久堙塞。今寺僧乃以山后寺中上井为石井，甚可笑。绍兴三年，主僧如壁，始淘古石井，去淤泥五丈许。四傍皆石壁，鳞皴天成。下连石底，渐窄。泉出石脉中，一宿水满井。较之二水，味甘泠胜剑池。时郡守沈揆虞卿闻之，往观大喜。为作屋覆之，别为亭于井傍，以为烹茶宴坐之所。自是古迹复出，邦人咸喜。

＊＊＊

松江水，在水品第六，世传第四桥下水是也。桥今名甘泉桥。好事者往往以小舟汲之。

＊＊＊

白云泉，在天平山腰，乳泉也。

＊

白乐天诗：

天平山上白云泉，云自无心水自闲。

何必奔冲下山去，更添波浪向人间。

＊

范仲淹：

灵泉在天芒，狂滚不能侵。神蛟穴其中，渴虎不敢临。

静照涵秋碧，泓然一勺深。游润胜云飞，散作三日霖。

天造岂无意，神化安可寻。挹之如醍醐，尽得清凉心。

闻之异丝竹，不含哀乐音。月好群籁息，涓涓度前林。

子晋罢云笙，伯牙收玉琴。裴回不拟去，复发沧浪吟。

乃云尧汤岁，盈盈长若今。万里江海源，千秋松桂阴。

兹焉如有价，北斗量黄金。

＊

陈纯臣《荐白云泉书》：

前进士陈纯臣谨裁害，献于知府司谏阁下：

纯臣闻仁智之性，各有所乐。盖得之小，而后寓之外也。在昔仲尼登泰山，曾点浴沂水，圣贤之于寓亦已远矣。粤门判融结，其中杰然若高岳巨浸。不待标异，固已耸动人耳目，不幸出于穷幽之地，必有名世君子，发挥善价。所以会稽平湖，非贺知章不显。丹阳旧井，非刘伯初不振。陆胥台古郡直西不三十里，有山曰天平，山之中有泉曰白云。山高而深，泉洁而清。倘逍遥中人，览寂寞外景。忽焉而来，洒然忘怀。碾北苑之一旗，煮并州之新火。可以醉陆羽之心，激卢全之思。然后知康谷之灵，惠山之英，不足多尚。天宝中，白乐天出麾吾乡，爱贵清，尝以小诗咏题。后之作者，以乐天托讽虽远，而有所未尽。是使品第泉目者，寂寂无闻。蒙庄有云：“重言十七”。今言而十有七，焉天下之信，非阁下而谁欤？恭惟阁下性得泉之醇，才犹泉之浚，仁禀泉之勇〔涌〕，智体泉之动。霭是四雅，钟于一德。又岂吝阳春之辞，以发挥善价。纯臣先人松愤，宾彼一隅，岁时往还。尝愧文辞窘涩，不足为来今之信。

倘阁下一漱齿牙之末，擘笺发咏。乐天如在，当敛采避道。不任拳拳之诚。

＊

钱藻：

白云岩静最深隈，泉溜泓溶石窦开。

宿雾不生澄晓月，残风轻漾垫寒雷。

源从天漠星边落，流自鳖峰海上回。

莫谓无心事奔注，曾随霖雨下山来。

憨憨泉，在宝华山寺之东山半，极清冽。相传为得道僧名憨憨和尚者卓锡所出。法雨泉，在穹窿山。

＊

隐泉，在洞庭西山毛公坛道侧。《真诰》所谓白芝隐泉，其水紫色。

＊

白磰，出阳山。凿山为坑，深数十百丈始得。初如烂泥，见风渐坚。腻滑精细，他处无比者。土人亦当白石脂用。《本草注》“吴郡贡石脂”，则知可作石脂用。又有一等红紫色者，亦以当赤石脂用也。

＊

彩笺，吴中所造，名闻四方。以诸色粉和胶刷纸，隐以罗纹，然后砑花。唐皮、陆有倡和鱼笺诗云：“向日乍惊新茧色，临风时辨白萍文。”注：“鱼子曰白萍”，此岂用鱼子耶？今法不传，或者纸纹捆如鱼子耳。今蜀中作粉笺，正用吴法，名吴笺。

＊

五酘酒。白居易守洛时，有《谢李苏州寄五酸酒》诗。今里人酿酒。麹米与浆水已人瓮。翌日，又以米投之，有至一再投者，谓之酘。其酒则清冽异常，今哺之五酘，是米五投之耶？李苏州，疑是李绅。

＊

绿头鸭，水禽，村人皆养之。养者名家鸭，野生者名野鸭。野鸭多绿头。世传陆龟蒙居笠泽，有内养使杭州，舟出舍下。龟蒙家童，以小舟驱群鸭出，内养弹其一，折颈。龟蒙遽从舍出，大呼云：“此绿鸭有异，善人言，适将献状本州，贡天子。今持此死鸭，以诣官自言耳。”内养甚惊，厚祈之，龟蒙笑而止。因徐问龟蒙曰：“此鸭何言？”曰：“常自呼其名。”

《谈苑》唐李邕《斗鸭赋》：

东吴王孙，啸傲阊门。鱼横玉剑，蚁沸金樽。宾僚雾进，游侠星奔。挂舟兮绵缆，碧润兮花源。尔乃辍轻桡，登水合，丝管递进，献酬交错。云欲起而中留，尘将飞而遂落。既而酣则徙座，取物为娱。征羽毛之好乌，得渤海之仙凫。坐〔出〕笼而振，少步而趋。唼喋争食，离枞带雏。随绿波而澹荡，向红藻而敷愉。是之为物也，诡类殊种，迁延迟重。其聚则同而不和，其斗则仁而有勇。参差赘聚，飒遝缤纷。其浮蔽水，其族如云。共沿波而弄吭，各求匹而为群。绕菰蒲而相逐，隔州洲渚而相闻。于是乎会合纷泊，崩奔鼓作。集如异国之同盟，散若诸侯之背约。迭代擒纵，更相触搏。或离披以折街，或奋振以前却。始戮力兮决胜，终追飞兮袭弱。耸谓惊鸿，回疑返鹄〔鹊〕。逼仄兮掣曳，联翩兮踊跃。忽惊进以差池，沉浮而闪烁。号噪兮沸乱，倾耳为之无闻。超腾兮往来，澄潭为之溃。排锦石，蹴琼沙，披羽翰，簸烟霞。避参差之荇菜，隳菡萏之荷花。驻江妃之往棹，留海客之归查。而乃拥津塞浦，旁观如堵。空里郾，訇厉天。蛙醒兮失笑，龟鱼兮透泉。专场之鸡沮气，倾市之鹤断妍。其为状世不一，其为态也且（千，岂笔精之所凝，非意匠之能）传。良戒之而在斗，俾闻义而忘筌。

鹤媒，吴人射乌，养一驯鹤。使行前，而以草木叶为盾以自翳，挟弩矢以伺之。群乌见鹤，以为同类，无猜，遂为矢所中。

陆龟蒙有《鹤媒歌》以讥同类相陷者。

歌云：偶系渔舟汀树枝，因看射鸟令人悲。盘空野鹤忽然下。背翳见媒心不疑。媒闲静立如无事，清唳时时入遥吹。徘徊未忍过南塘，且应同声就同类。梳刷宛若相逢喜，祇怕才来又惊起。窥鳞咏藻乍低昂，立定当胸流一矢。媒欢舞跃势离披，似谄功能邀弩儿。云飞水宿各自物，妒侣害群由尔为。而况人间有名利，外头笑语中猜忌。君不见，荒陂野鹤陷良媒，同类同声真可畏。

＊

鵁鶄，水禽。陆龟蒙尝得之于震泽。黑襟、青陉、丹爪，色几及项。龟蒙哀其野逸，而囚录笼槛。为赋诗焉：

词几曾夸鸀［徒角切］鳿［牛欲切］流，果为名误别沧洲。虽蒙静置疏笼晚，不似闲栖折苇秋。自昔稻粱高乌畏，至今圭组野人仇。防微避缴无穷事，好与裁书谢白鸥。

炙鱼。吴公子光将杀王僚，与专诸谋之。专诸曰：“王好何味？”光曰：“好嗜鱼之炙也。”专诸乃去，从太湖学炙鱼，三月得其味。光飨王僚，王僚被棠铁之甲三重。专诸置鱼肠炙鱼中以进，擘炙鱼，推匕首，刺王僚，贯甲达背焉。【《吴越春秋》】

＊

鱼鲙。吴王闻三师将至，治鱼为鲙。将到之日，过时不至，鱼臭。须臾，子胥至，阂闾出鲙而食，不知其臭，复重为之。吴人作，自阖闾始也。【《吴越春秋》】

＊

残鱼。吴王孙权江行食，有余，因弃之中流，化而为鱼。今有鱼，犹名吴余者。长数寸，大如筋，尚类形。案、此即今之残鱼。【《博物志》】

＊

鲈鱼，生松江，尤宜鲙。洁白松软，又不腥，在诸鱼之上。江与太湖相接，湖中亦有鲈。俗传江鱼四鳃，湖鱼止三鳃，味辄不及。秋初鱼出，吴中好事者竞买之，或有游松江就之者。后汉左慈，尝在曹操坐。操曰：“今日高会，珍羞略备，所少吴江〔松〕鲈鱼耳。”慈曰：“此可得也。”因求铜盘贮水，以竹竿饵钓于盘中。须臾，引一鲈鱼出。操曰：“一鱼不周坐席，可更得乎？”慈乃更饵，沉之须臾，复引出。皆长三尺余，生鲜可爱。操使鲙之，周浃会者。鲈鲙为世所珍，久矣。晋张翰字季膺〔鹰〕，为大司马束曹掾。因秋风起，思鲈鱼鲙，菰叶羹，遂罢官归。《金谷园记》谓：鲈负，常以仲秋从海入江。菰叶，南越人以箭笋和为羹，甚珍。鱼白如玉，菜黄如金，隋人已呼为金羹玉鲙。大业中，吴郡尝献鲈鲙，事具“鲍鱼”条。

陶弼《江上渔者》诗云：

江上往来人，但爱鲈鱼美。

君看一叶舟，出没风波里。

东坡《和文与可洋州金橙径》诗云：

金橙纵复里人知，不见鲈鱼价自低。

须是松江烟雨里，小船烧薤香茎。

＊

白鱼，出太湖者为胜。旧说此鱼于湖侧浅水菰蒲之上产子。民得采之，随时贡入洛阳。吴人以芒种日谓之入梅，梅后十五日谓之入时。白鱼于是盛出，谓之时里白。

＊

石首鱼。《吴地记》：吴郡鱼城下，水中有石首鱼。至秋化为凫，凫顶中有石。《吴录》又云：娄县有石首鱼，至秋化为凫，凫头中犹有石。今惟海中，其味绝珍，大略如巨蟹之螯，为江海鱼中之冠。夏初则至，吴人甚珍之。以栋花时为候。谚曰：“栋子花开石首来，笥中被絮舞三台。”言典卖冬具以买鱼也。此时已微熟，鱼多肉败气臭。吴人既习惯，嗜之无所简择，故又有忍臭吃石首之讥，二十年来，沿海大家始藏冰，悉以冰养，鱼遂不败。然与自鲜好者，味终不及。以有冰故，遂贩至江东金陵以西，此亦古之所未闻也。海上，八月间又有一种石首。此时天凉，不假冰养而自鲜美，谓之回潮石首。

＊

河豚鱼，世传以为有毒能杀人，鱼无颊无鳞，与目能开阖，及作声者有毒。而河豚备此四五者，故人畏之。此鱼自有二种，色淡黑有文点谓之斑子，尤毒。然人甚贵之。吴人春初会客，有此鱼则为盛会。晨朝烹之，羹成候客至，率再温之以进，云尤美。或云其子不可食，其子大如一粟，浸之经宿则如弹圆。又云：中其毒者，水调炒槐花末及龙脑水、至宝丹皆可解。橄榄子亦解备尘母，故羹中多用之。反乌头、附子、荆芥诸风药，服此等药而食河豚，及食河豚而后即服药，皆致死。苏文定公辙尝记吴人丁隙因食河豚而死，以为世戒。【《明道杂志》】

＊

针口鱼，口有细骨半寸许，其形如针。春时，群集于松江长桥之下。土人捞取以为干，饷远，味甚腴。

＊

菰叶羹，晋张翰所思者。按：菰即茭也。菰首，吴谓之茭白。甘美可羹，而叶殊不可瞰，疑叶衍或误。今人作鲈羹乃笔以莼，尤有风味。

＊

熙宁七年，太和宫得大龟，径二尺，其尾五介，甲甚坚。人云。计数百岁。

＊

蟹，江湖海浦皆有之。《松陵倡和》有《海蟹》诗。然能发风生疾，故皮日休诗云：“病中无用双螯处”，陆龟蒙诗云：“药杯应阻蟹螯香”，盖吴人所嗜也。相传稻之登也，率执一穗以朝其魁，然后从其所之。早夜瘠沸，指江而奔。渔者纬萧承其流而障之，曰蟹断〔簖〕。得遁丈奔纷越轶，以入于江，则形质浸大矣，渔者又断〔簖〕而求之。其得遁者遂入于海，形质益大，海人亦异其称谓矣。【《笠泽业书》】







吴郡志卷第三十


土物下

彭螖，吴人呼为彭越，盖语讹也。足上无毛，堪食。吴越间多以盐藏货于市。【《岭表录异》】

＊

白鱼种子。隋大业六年，吴郡贡入洛京，敕付西苑内海中。以万〔草〕把别迁，著水十数日，即生小鱼。取鱼子法：候夏至前三五日，日暮，时白鱼长四五尺者，群集湖畔浅水中有菰蒋处，产子著菰蒋上。三更产竟，散去。渔人刈取草之有鱼子著上者，曝干为把。故洛苑有白鱼。【《大业杂记》】

＊

鮸鱼，出海中。鳞细紫色，无细骨，不腥。隋大业六年，吴郡献鲍鱼干脍十四瓶。浸一瓶，可得径尺盘十所。又献其作干脍法：五六月，海中取此鱼，缕切晒干，盛以瓷瓶，密封泥。欲食开取，以新布裹大盆，盛井底。浸久，出布洒却水，则敷然散著盘上。帝以示群臣曰：昔术人介象于殿庭，钓得海鱼，此幻化耳。今日之脍，乃是东海真负，亦一时奇味。又献鲈鱼干脍六瓶，作脍法如&#171907;鱼。【《大业杂记》】

鮸鱼含肚。隋大业六年，亦吴郡献之，多至千头。六七月，取鱼长二尺珍者，□□皮光彻如黄油，□醎有味，贤于石首。含肚，时有口味。使大都督会稽人杜济者，作此等食法，以献炀帝。【《大业杂记》】

＊

海虾子，大业六年，吴郡献四十挺。挺一尺，阔二寸，厚寸许。先取海中白虾子，以小布袋盛未盐封之。日晒，夜则平板压，干则破袋出之。包如赤琉璃，美胜鰿子。其说又云：白虾一石，仅约五开。暴殄之酷，无烈于此。今鰿子犹存，而虾子则人不忍作矣。【《大业杂记》】

＊

鲤腴鳝，出太湖。隋大业十二年，吴郡献之。纯以鲤腴为之，一瓶用鱼四五百头，味过鳣鲔。【《大业杂记》】

＊

蜜蟹、拥剑，皆大业六年吴郡所献。蜜蟹，糖蟹之类。拥剑，即《吴都赋》所谓乌贼拥剑者。自白鱼子而下至蜜蟹等，皆炀帝穷侈纵欲之时，吴郡以为贡。多杀物命以共口腹，旋致丧亡之祸，《续圆经》言之切矣。此等物，今不复制作。但其事登载未详，故重录之，并以为世戒。

红莲稻，自古有之。陆龟蒙《别墅怀归》诗云：“遥为晚花吟白菊，近炊香稻识红莲。”则唐人已书此米，中间绝不种。二十年来，农家始复种，米粒肥而香。

＊

再熟稻，一岁两熟。《吴都赋》：“乡贡再熟之稻。”蒋堂《登吴江亭》诗云：“向日草青牛引犊，经秋田熟稻生孙。”注云：“是年有再熟之稻。”细考之，当在皇祐问。今田问丰岁已刈，而稻根复蒸苗，极易长，旋复成实，可掠取谓之再撩稻。恐古所谓再熟者即此。

绿橘，出洞庭东西山。比常橘特大，未霜深绿色，脐间一点先黄，味已全可瞰，故名绿橘。又有平橘，比绿桥差小，纯黄方可瞰，故品稍下。而其皮正人药，今市卖橘皮，多杂以柑皮及永嘉扁橘皮，不可不察。《芝田录》云：韦苏州《寄橘》诗云：“书后欲题三百颗，洞庭须待满林霜。”盖《南史》有人题书尾曰：“洞庭霜橘三百颗。”韦正用此事。余按王右军帖亦云：“奉橘三百枚，霜未降，不可多得。”同出于此。

＊

唐可频瑜《洞庭献新橘赋》：

以湖、海、清、和、远、人、修、贡为韵。云：

洞庭之远兮，亘全楚而连巨吴，路悠悠以穷塞，波森森而平湖。

远国之奥壤，中华之外区。（沃）上所宜兮，四方各异；珠〔珍〕果斯出兮，诸夏或无。至于白商，谢玄律改。风落遥林，寒生穷海。

批把落而将尽，荔枝摘而不待。然后浮香外散，美味中成。照斜晖而金色，带〔滴〕晓润而霜清。

圆甚垂珠，琪树方而向熟；味可适口，玉果比而全轻。在禹贡非它，于周制则那。充厥苞于林下，发使者于江沲。穰橙不得而杂，楚柚不得而和。

所献者皆叹其美，所贵者不以其多。岁峥嵘而已晚，路崎岖而甚远。

齐方物以坌人，离奉枝而不返。其价可重，其味可珍。固绿蒂而未变，施素锦而犹新。若夕发于南国，已朝奉于北辰。匪雕饰以自媚，宝羽翼以因人。

献芹者既非其匹敌，献桃者何足以等伦。岂比夫江北则枳，江陵则洲。隋椅犁而莫逐，备职贡而无由。同硕果而已矣，望君门兮阻修。

美哉，植物斯多，结实者众。斯橘也，来〔裁〕则备〔隔〕乎淮浦，生则阻乎云梦。独擅美于当今，及岁时而人贡。

＊

第二人赋：

皇帝垂衣裳而制万国，舞干戚而来九区。苞之橘袖，至自江湖。

岁以为常，知方输之必有；时而后献，表庭实之何无。其来则虱秋洞庭，霜落环海。

元侯布教，下吏旁采。碧林冬生，人小异各。乍去霜蒂，初辞绿茎。然后盛以潇湘之竹，束以江淮之菁。背楚塞以西走，望秦云而北征。上方端想玄默，深居穆清。

扇鸿钧而不宰，张大乐而无声。阅彼要荒之贡，得斯华寅之英。乃明四目，乃序九歌。朱绂方来，以彰其道泰。硕果可食，以表其时和。

时和在乎务奉，道泰在乎柔远。

一果熟，知百果之不荒。一方来，知万方之未晚。橘之名也则珍，橘之熟也惟新。越彼千更，献于一人。

丹其实体，南方之正。酸其昧，含木德之纯。足以附荔枝于末叶，遗槟榔于后尘。然以出自荒陬，升间莫由。烟波无已，岁月空留。岂知夫湮沉可达，职贡可修。

辞草泽以弧往，入金门而见收。物之因人也，则其以众。人之象物也，岂不或巾。倘草木之可俦，希成名于入贡。

＊

自居易《拣贡橘吝情》：

洞庭贡橘拣宜精，太守勤王请自行。

珠颗形容随日长，琼浆气味得霜成。

登山敢惜驽骀力，望阙难伸蝼蚁诚。

疏贱无由亲跪献，愿凭朱实表丹诚。

＊

梅挚《新橘》：

千头霜熟摘来新，包贡虔修望紫宸。

它日功成许高退，社中还结素封人。

真柑，出洞庭东、西山。柑虽橘类，而其晶特高。芳香超胜，为天下第一。浙东、江西及蜀果州皆有柑，香气标格，悉出洞庭下。土人亦甚珍贵之。其木畏霜雪，又不宜早，故不能多植及持久。方结实时，一颗至直百钱，犹是常品，稍大者倍价。并枝叶剪之，钉盘时，金碧璀璨，已可人矣。安定郡王以酿酒，名洞庭春色。苏文忠公为作赋，极道包山震泽土风，而极于追鹧夷而酌西子，其贵珍之至矣。又有“三日手犹香”之词，则其芳烈又不待言而知。

＊

苏轼《洞庭春色并引》：

安定郡工以黄柑酿酒，名之口：“洞庭春色”。其犹于德鳞得之，以饷子。戏而作赋曰：

吾闻橘中之乐，不缄商山，岂霜余之不食，而四老人者，游戏于其间。悟此世于〔之〕泡幻，藏千岁于一班。举枣叶之右余，纳芥子其何艰。宜贤王之达观，寄逸想于人寰。溺塌兮春风，泛大宇兮清闲。驾洞庭之白浪，涨北渚之苍潜。携佳人而往游，勤雾鬓与风鬟。命黄头之千奴，卷震泽而与俱还。糅以二米之禾，藉以三脊之营。忽云蒸而雾解，旋珠零而涕潸。翠勺银罂，紫络青纶。随属车之鸥夷，款朱门之铜环。分帝觞之余沥，幸公子之破怪。我洗盏而起，尝散腰足之痹顽。尽三江于一吸，吞鱼龙之神奸。醉梦纷纭，始如髦蛮。鼓包山之桂楫，如〔扣〕林屋之琼关。卧松风之瑟缩，揭春溜之淙潺。追范蠡于渺茫，吊夫差之荣鳏。属此觞于西子，洗亡国之愁颜。惊罗袜之尘飞，失舜袖之弓弯。觉而赋之，以授公子曰：呜呼，噫嘻！吾言夸矣，公子其为我删之。

海杏，大杏也。范蠡宅在湖中，有海杏大如拳。今吴下杏，犹有如小儿拳大者。【《地理志》】

＊

连根柿。吴令顾修期言，县西乡有柿树，殊本合条。【《义熙起居注》】

＊

方蒂柿，出常熟。蒂正方，柿形亦方。色如缰红，味极甘松，它红柿无能及者。近年城中园户亦接其种，然味不及常熟。

＊

韩梨，出常熟韩丘。皮褐色，肉如玉。每岁所生不多，价极贵。凡梨削皮切片，不移时，色必变。惟韩梨虽经日不变，所以独贵。

＊

顶山栗，出常熟顶山。比常栗甚小，香味胜绝。亦号麝香囊，以其香而软也，微风干之尤美。所出极少，上人得数十百枚，则以彩囊贮之，以相馈遗。此栗与朔方易州栗相类。但易栗壳多毛，顶栗壳莹净耳。

＊

蜡樱桃。自唐已有吴樱桃之名，今之品高者出常熟县。色微黄，名蜡樱，味尤胜。朱樱不能尚。

白乐天《吴樱桃》：

含桃最说出东吴，香色鲜秾气味殊。

洽恰举头千万颗，婆娑拂面两三株。

乌偷飞处街将火，人摘争时踏破珠。

可惜风吹兼雨打，明朝后日即应无。

《梅谱并序》：梅天下尤物，无问智愚、贤不肖，莫敢有议。吴下所出，而成人得而植于范村者十二种，尝为谱之。今掇其名状，略志于此。

＊

《梅谱》略云：曰江梅。遗核野生，不经栽接者。又名直脚梅，或谓之野梅。凡山间水滨，荒寒清绝之趣〔处〕，皆此本也。花稍小而疏瘦有韵，香最清，实小而硬。曰早梅，花胜直脚梅。吴中春晚，二月始烂熳。独此品于冬至前巳开，或重阳后即有花者，故得铲名。曰官城梅。吴下圃人，以直脚梅择他本花肥实大者接之。花遂敷腴，实亦佳，可入煎造。诗人所称官梅，止谓在官府园圃中，非此官城梅。曰消梅。花与江梅、官城梅相似，其实圆小松脆，多液无滓。多液则不耐日干，故不入煎造，亦不宜熟，惟堪青瞰，比梨。亦有一种轻松者名消梨，与此同意。曰古梅。枝戮曲万状，苍藓鳞铍，封满本身。又有苔须垂于枝间，或长数寸，（风）至绿丝飘飘可玩。其自湖之武康所得者，则不变。曰重叶梅。花头甚丰，叶重数层，盛开如小白蓬。梅中之奇品。花房独出，而结寅多双，尤为瑰异。极梅之变，化工无余巧矣。曰绿萼梅。凡梅花，跗蒂皆绛紫色，惟此纯绿。枝梗亦青，特为清高。好事丈比之九华仙人萼绿华。京师艮岳有萼绿华堂，其下专植此本。人间亦不多有，为时所贵重。吴下又有一种，萼亦渐绿，四逞犹浅绛，亦自难得。曰百叶细梅。亦名黄香梅，亦名千叶香梅。花叶至二十余办，心色渐黄，花头差小而繁密。别有一种芳香，比常梅尤秾，美不结实。曰红梅。粉红色，标格犹是梅，而繁密则如杏，香亦类杏。诗人有“北人全未识，浑作杏花看”之句。与江梅同开，红白相映，园林初春绝景也。《西清诗话》：红梅，承平时独盛于姑苏，晏元献公始移植西岗圃中。一日，贵游赂园吏，得一枝分接，由是都下有二本。晏尝与客饮花下，赋诗曰：“若更迟开三二月，北人应作杏花看。”客曰：“公诗固佳，待北俗何浅耶？”晏笑曰：“伧父安得不然？”王琪君玉时守郡，闻盗花种事，以诗遗公曰：“馆娃宫北旧精神，粉瘦琼寒露蕊新。园吏无端偷折去，凤城从此有双身。”此花当时罕得如此。比来展转移接，殆不胜敷。吴下红梅诗传于世者甚多，独方惟深一篇号绝唱。梅圣俞：“认桃无绿叶，辨悬绦青枝。”当时以为著题。东坡：“诗老不知梅格在，更看绿叶与青枝。”盖诮其不韵。为红梅解嘲云。曰鸳鸯梅，多叶红梅也。花轻盈重叶，数层凡双，果必并蒂。惟此一蒂而结双梅，亦尤物。曰杏梅。花比红梅色微淡，结实甚扁。有斓斑色，全似杏，味不及红梅。曰蜡梅。奉非梅类，以其与梅同时，香又相近，色酷似蜜脾，故名。蜡梅凡三种：以子种出不经接，花小香淡，其品最下，俗谓之狗蝇梅。经接花疏，虽盛开，花常半含，名磬口梅，言似僧磬之口也。最先开，色深黄，如紫檀花，香秾，名檀香梅，此品最佳。蜡梅香极清芳，殆过梅香。初不以形状贵也，故难题咏。山谷、简斋，但作五言小诗而已。此花多宿叶，结实如垂铃，尖长寸余，又如大桃，奴〔双〕子在其中。

＊

白居易《郡圃新栽梅》：

池边新种七株梅，欲到花时点检来。

莫怕长洲桃李妒，今年好为使君开。

＊

方惟深《红梅》：

清香皓质世称奇，添作轻红也自宜。

紫府与丹来换骨，春风吹酒上凝脂。

真教腊雪无藏处，只恐朝云有去时。

溪上野梅何足种，秦人应独未相知。

蜜林檎，实味极甘如蜜，虽未大熟，亦无酸味。本品中第一，行都尤贵之。他林檎虽硬大，且酣红，亦有酸味，乡人谓之平林檎，或曰花红林檎。皆在蜜林檎之下。

＊

金林檎，以花为贵。此种，绍兴间有南京得接头，至行都禁中接成。其花丰腴艳美，百种皆在下风。始时折赐一枝，惟贵戚诸王家始得之。其后流传至吴中，吴之为圃畦者，自唐以来，则有接花之名。今所在园亭，皆有此花，虽已多而其贵重自若。亦须至八九月始熟，是时已无夏果，人家亦以盯盘。

＊

莲花海棠，花中之尤也。凡海棠，虽艳丽，然皆单叶。独蜀都所产，重叶丰腴如小莲花。成大自蜀东归，以瓦盆漫移数株置船尾，才高二尺许，至吴乃皆活。数年遂花，与少城无异。

＊

桂，本岭南木，吴地不常有之，唐时尚有植者。白乐天谓苏之东城，古吴都城也。今为樵牧之场，有桂一株，生乎城下，惜其不得地，因赋三绝句以唁之。近世乃以木犀为岩桂，诗人或指以为桂，非是。

白居易：

子堕本从天竺寺，根盘今在阖闾城。

当时应逐南风落，落向人间取小生。【旧说杭州天竺寺，每岁秋中有丹桂子。】

霜雪压多虽不死，荆榛长疾欲相埋。

长忧落在樵人手工买作苏州一束柴。

遥知天上桂华孤，试问妲娥有更无？

月宫幸有闲田地，何不中央种两株。

＊

柳，以垂者为贵。吴下士大夫家，有得凤州种者，其半拂地，复堆如尺。石湖、绮川两傍亦有之。

乐天《苏州柳》：

金谷园中黄袅娜，曲江亭畔碧婆娑，

老来处处游行遍，不似苏州柳最多。

絮扑白头条拂面，使君无计奈春何。

＊

扶芳，初生缠绕它木，叶圆而厚。夏月取叶，火炙香，煮以为饮，色碧绿而香。隋大业五年，吴郡贡二百本人洛京，植之西苑。时尚食直长谢讽造食经，具四时饮，春有扶芳饮。【《大业杂记》】

牡丹，唐以来止有单叶者，奉朝洛阳始出多叶、千叶，遂为花中第一。顷时，朱勔家圃在阊门内，植牡丹数千万本，以缯彩为幕，弥覆其上。每花身饰金为睥，记其名。勔败，官籍其家，不数日墟其圃，牡丹皆拔而为薪。花名牌一枚，估直三钱。中兴以来，人家稍复接种，有传洛阳花种至吴中者。肉红则观音、崇宁、寿安王、希叠罗等红。淡红则风娇【又名胜西施，】一撚红。深红则朝霞红【又名富一家，】鞓红。云叶及茜金球、紫中贵、牛家黄等。不过此十余种，姚魏盖不传矣。

＊

王元之《长洲种牡丹》：

偶学豪家种牡丹，数枝擎露出朱栏。

晚来低面开檀口，似笑穷愁病长官。

《吴县厅前冬口双开牡丹歌》：

君不见，年年三月千丛媚，紫烂红繁夸胜异。

寻常人戴满头归，醉折狂分不为贵。

枝闲梁〔叶〕尽根窄培，人情皆待明年开。

化工白有呼魂术，霜前唤下琼瑶台。

王母亲将金粉傅，麻姑齐借霞裳来。

主人盖是神仙才，不然此物胡为而来哉？

二姬劝酒谁引满，长洲懒史〔吏〕先举杯。

多感同年与攀折，吟诗欲谢难轻发。

青宫校书方遁迹，代我作歌如锦拆。

他年吾辈功业成，与君共作骑鲸客。

菊，所在固有之，吴下尤盛。城东西卖花者，所植弥望，人家亦各自种圃者。伺春苗尺许时，掇去其颠，数日则歧出两枝。又掇之，每掇益歧。至秋则一干所出数百千朵，婆娑团乐如车盖薰笼矣。人力勤，土又膏沃，花亦为之屡变。淳熙丙午岁，成大植于范村者，正得三十六种，尝为谱之。今掇其名状之略，志于此。

＊

《范村菊谱》略云：

凡黄花十七种：曰胜金黄，一名大金黄。菊以黄为正，此品最为丰缛，而加轻盈。花叶微尖，但条梗纤弱，难得团簇。作大本，须留意扶植乃成。曰叠金黄，一名明州黄，又名小金黄。花心极小，叠呆秾密，状如面。花有富贵气，开早，曰棣棠菊，一名金ボ〔槌〕子。花纤秾，酷似棣棠。色深如赤金，它花色皆不及，盖奇品也。窠株不甚高，金陵最多。

曰叠罗黄。状如小金黄，花叶尖瘦如剪维谷。三两花自作一高枝出丛上，意度潇洒。曰麝香黄。花心丰腴，傍短叶密承之，格极高胜。亦有白看，大略似白佛顶，而胜之远甚。吴中比年始有。曰千叶小金钱。略似明州黄花，叶中外叠叠整齐，心甚大。曰太真黄。花如小金钱加鲜明。曰单叶小金钱。花心尤大，开最早，重阳前已烂熳垂丝。菊花蕊深黄，茎极柔细，随风动摇如垂丝海棠。曰鸳鸯菊。花常相偶，叶深碧。

曰金铃菊，一名荔枝菊。举体千叶，细办簇成小球如小荔枝。枝条长茂，可以揽结。江东人喜种之，有结为浮图、楼阁高丈余者。

曰球子菊。如金铃而差小，二种相去不远。其大小名字，出于栽培肥瘠之外。曰小金铃菊。花如金铃而极小，无大本，夏中开。曰藤菊。花密条柔，以长如藤蔓，可编作屏障，亦名棚菊。种之坡上则垂下，袅袅数尺如缨络，尤宜池潭之濒。曰十样菊。一本开花形模各异，或多叶，或单叶，或大或小，或如金铃，往往有六七色以成数色，名之曰十样锦。衢、严百花黄，杭之属邑有白者。

曰甘菊。一名家菊，人家种以供蔬茹。凡菊叶黄皆深绿而厚，味极苦，或有毛。惟此叶淡绿叶〔柔〕莹，味微甘，咀嚼香味俱胜。撷以作羹及泛茶，极有风致。天随子所赋，即此种。花差胜野菊，野菊旅生田野及水滨，花单叶极琐细。曰五月菊。花心极大，每一须皆中空，攒成一扁球。子细白，单叶绕承之。每枝只一花，径二寸。叶似同万，夏中开。

近年院体画草虫，喜以此菊写生。曰金杯玉盘。中心黄，四傍浅白。大叶三数层，花头径三寸，菊之大者不过此。本出江东，比年稍移栽吴下。此与五月菊二品，以其花径寸特大，故列之于前。曰喜容千叶，花初开微黄，花心极小，花中色深，外微晕淡。欣然丰艳，有喜色，甚称其名。久则变白，尤耐封植。可以引长七八尺至一丈，亦可揽结，白花中高品也。曰御衣黄千叶。花初开，深鹅黄，大略似喜容而差疏瘦，久亦变白。曰万铃菊。中心淡黄，ボ〔槌〕子傍白。花叶绕之，花端极尖，香尤清。曰莲花菊。如小白莲花，多叶而无心。花头疏，极萧散清绝。一枝只一葩，叶亦绿甚。曰芙蓉菊。开就者如小木芙蓉，尤秾盛者如楼子芍药。但难培植，多不结繁。

曰末利菊。花叶繁缚，全似末利。绿叶亦似之，长大而圆净。曰木香菊。多叶，略似御衣黄。初开浅鹅黄，久则淡白。心叶尖薄，盛开则微卷。芳气最烈，一名脑子菊。曰酴醵菊。细叶稠叠，全似酴醵，比末利差小而圆。

曰艾叶菊。心小叶单，绿叶尖长似蓬艾。曰白麝香。似麝香黄花差小，亦丰腴韵胜。

曰白荔枝。与金铃同，但花白耳。曰银杏菊。荧白，时有微红。花叶尖，绿叶全似银杏叶。曰波斯菊。花头极大，一枝只一葩。喜倒垂下，久则微卷如发之鬈。曰佛顶菊，亦名佛头菊。中黄，心极大。四傍白花，一层绕之。初秋先开，白色渐变微红。

曰桃花菊。多叶至四五重，粉红色，浓淡在桃、杏、红梅之间。未霜即开，最为妍丽，中秋后便可赏。以其质如白之受采，故附白花。曰燕脂菊。类桃花菊，深红浅紫比燕脂，色尤重。比年始有之，此品既出桃花菊，遂无色，盖奇品也。姑附白花之后。曰紫菊，一名孩儿菊。花如紫茸，丛茁细碎，微有菊香。或云即泽兰也。以其与菊同时，又常及重九，故附于菊。

萱草，一名紫萱，又名忘忧草。吴中书生，呼为疗结花。王子年《拾遗》

＊

麝香萱，吴中有之。《述异记》谓香似红蓝而甚芳。今吴下所植，其花淡黄。比常萱差瘦弱，香全类末利，为可贵也。

＊

锦带花，又名海仙，盖王元之名也。此花虽处处皆有，吴中者特香，略如瑞香。山矾辈圃中夹路多植之。

梅挚《海仙花》：

泥根捧入故吴宫，暖力迎随带渐红。［近〔是〕花本名锦带玉，内相禹俩易今名。］

裁近木兰殊有意，留连文酒系春风。［旧牧孙冕学士传酿法于木兰堂，因以名酒。］

＊

石竹花，草花也，状如金钱。陆龟蒙《石竹花咏》，所谓“金钱买春风”者。

陆龟蒙：

曾看南朝画国娃，古罗衣上碎明霞。

而今莫共金钱斗，买却春风是此花。

＊

鼓子花，野花也。皮日休《虎丘》诗云：“鼓子花明白石岸。”

＊

金竹。不甚大，色如金，今多不见。蒋堂尝有诗：

百镒光寒一径深，潜疑造化铸成林。

贪夫或有凭栏者，不见修篁但见金。

＊

哺鸡竹，叶大多浓阴，虽围径难得极大者，而至易种。其笋蔓延满地，若笋之生子众多，故名哺鸡。吴人谓鸡骛伏卵为哺。桃枝竹。皮日休《虎丘泛舟》：“桃枝竹覆翠岚溪”。

白芷，一名药。世传吴白芷，以吴中所出者为贵。

＊

陆龟蒙《采药赋》：

药，白芷也。香草美人，得以比之，君子定情属思。聊为赋云：

日上融冷，春归饰荒。睹一时之流恨，摭万古之遗香。问人则不屈不宋，说地则非楚非湘。搴其荣烟，携而动色。擢其体雪，挺而腾光。讽畔牢愁，子云于焉华皓；吟哀时命，曼倩由是摧藏。情思矜年，慵情畏晚。胡绳系晷以鸡驻，蔼车载春而不返。陋君折杨柳，须为送行。陋君采芙蓉，仍劳赠远。岂知阴晴互出，雅艳相迎。隈回凤喜，怒忿〔盼〕鸿惊。待〔侍〕笑者青琴时〔作〕号，顾谓丈碧玉为名。偷襞积，竞萦盈。目斜柯而水怯，鬓叠叶而云争。兰在门以时闻，娇如连琐；簧〔蕙〕牵心而不定，飘若悬旌。契叩难申，融怡暗许。石能潜遁以求偶，山亦浮来而命侣。誓不为岩阿竹，冉冉孤生；誓不为涧底松，亭亭独处。于是欺皓本，掩湘蕤。房红者自破，带缥〔绿〕者谁披。望怀沙之浦，咏遗襟之词。烟分而麝墨犹湿，绮断而龙刀合知。只言长信长门，年年可恨；未必倾城倾国，个个生悲。临阶踯躅以虚徐，当户蔷薇兮约弱。蜂咋叶而先尽，莺踞枝而易落。未若北堂公子，树芳草忘忧；南国佳人，佩生香辟恶。露茁烟活，风条翠谑。不知海傍之期远，不信人间之命薄。休为上计掾，空寻宝钗；聊作侍中郎，且乘金络。别有庐江小吏，蜀郡长卿。或支离而筑恨，或调笑以囊情。不同乎禀簪裾而雾悄，秉礼义以霜明。郑交甫则江逞佩解，萼绿华则席上诗成。彼怡神而致问，皆护节而含真。竦擢自持，虽陈辞而往诉；迁延却立，终抱恨而难平。泪滴堪穿，肠回好系。虫识怨以成段，酒蠲愁而判剂。江仆射之孤灯，向壁不少凄迷；张记室之少妇，当炉应还〔还应〕细丽。景方骀荡，思已低摧。波〔酒〕疲于子建为使，花困于灵均作媒。何庶物主相负，痛妍华而未回。莫与心伤瑶圃，从惊鹈鴂［第隹二音；］如防胆怯空屏，宜画魁堆［兽名也。］剩欲追寻，徒嗟缅邈。杯形连理而终在，扇样合欢而可学。若遇刘公伯雅，梦亦沉沉；如逢王母少黎，书还数数。

榔李花，小碎花也，繁耨可爱。陆龟蒙有《榔李花赋》云：“一枝上能万其肤萼，一萼中自参其丹白”，状其实也。

＊

蔷薇花，有红白杂色。陆龟蒙诗所谓“倚墙当户，一端晴绮”者，红蔷薇也。皮日休《泛舟》诗所谓“浅深还看白蔷薇”者，则是野蔷薇耳，水边富有之。红花又有金沙宝、相刺红、紫玫瑰、五色蔷薇等。白花又有金樱子、佛见笑等，皆蔷薇类也。又有黄蔷薇一种，格韵尤高。

＊

莼，味香滑，尤宜芼鱼羹。晋陆机入洛见王济，济指羊酪谓机曰：“吴中何以敌此？”机云：“千里莼羹，未下盐豉。”时人以为名对。【《晋书》】

＊

菘菜，唐人有云：阔叶吴菘，巨根蜀蒻。

＊

五色瓜。吴威王时，会稽生五色瓜。梁时，吴中亦有五色瓜，岁充赋。【《述异记》】

＊

藕。唐苏州进藕最上者，名伤荷藕。伤荷之名，或云：叶甘为虫所伤。伤其叶，则长其根也。

【《国史补》赵嘏《秋日吴中观贡藕》：野艇几西东，清泠映碧空。褰衣来水上，捧玉出泥中。叶乱田田绿，莲余片片红。激波才人选，就日已生风。御洁玲珑膳，人怀拔擢功。梯山馒多品，不与世流同。】

＊

芰，即菱也，今人但言菱。诸家草木书亦不分别，唯《武陵记》云：四角、三角曰芰，两角曰菱。今苏州折腰菱多两角。【《酉阳杂俎》】折腰菱，唐甚贵之。今名腰菱，有野菱、家菱二种。近世复出馄饨菱，最甘香。腰菱废矣。







吴郡志卷第三十一


宫观

在城仙佛之字，皆中兴重建。或谓天庆观门廊、三清殿、能仁、报恩大殿，比旧加壮云。

＊

天庆观，在长洲县西南，即唐开元观也。兵火前，栋宇最为宏丽。绍兴十六年，郡守王唤重作两廊。画灵宝度人经变相，召画史工山林、人物、楼橹、花木各专一技者，分任其事，极其工致。淳熙六年，圣祖殿火。提刑赵伯骕摄郡，重建三清殿。淳熙三年，郡守陈岘建。初，道士募缘，御前亦有所赐，始克成就。八年，至尊寿皇圣帝赐御书“金阙寥阳宝殿”六字为殿额。

＊

伯骕《跋》语：

上既诏新平江府天庆观三清殿，乃亲御翰墨，书“金阙寥阳宝殿”六大字以揭之。云藻昭回，龙凤翔翥，万目耸瞻，威颜咫尺，猗欤盛哉。臣观唐文皇书画，居钟、王表。凡形篇咏，赐臣工，载在汗简，侈为美谭。然于明道阐教，为生民福者，未始有闻。恭惟皇帝陛下，天纵多能，游艺八法，复出神所，奚唐足云。矧方玩意昭旷，储神穆清。观道妙于化原，跻斯民于寿域，固非下民所能测窥其万分。第自今仰观勾吴之墟，奎壁垂光，王气所钟。奔走百神，&#14801;诃护持，冈敢或后，当与天无极云。郡守赵伯骕恭题。

＊

郡人龚颐正作《上梁文》以进，寿皇嘉焉。

在昔吴都，于今汉辅。诞惟仙圣之宅，有严壮丽之区。与日月以蔽亏，式表中天之华阙；师云霓而来御，荐为上帝之高居。庆基岳峙以当阳，琳宇星罗而拱极。南端洞达，正殿穹崇。维时三境之常尊，軿集九光之法驾。螭蟠万础，遗址故存。翚飞百楹，群目未睹。方重熙累洽之运，正远至迩安之时。曾是殊庭，莫还旧观。其何以伫扬游于肿向，甄灵贶于幅员。皇上瞪言，不吝有司之费。寿宫申祝，宣储二圣之休。守臣承睿志以致虔，上士不崇朝而乐施。至人示化，高道勤心。占营室于瑶光，萃梓材于荆楚。莫不霞舒引墨，雷动挥斤。是度而是宜，不震而不竦。琼檐绣拱，倏若化成。金玉阶，殆非人境。伫卜绮旷朝暾之采，想觚棱宿非烟之祥。仰规太紫之圆方，俯尽鬼神之情状。下锵呜之玉珥，知足称于降临，睨帖妥之瑶坛，庶永蕃于祠奉。考其经始，曾不淹辰。斯举应龙之修梁，可后巨鳘之窃忭。敢伸善颂，以佐欢摇。抛梁东沧海，微茫一望中。阳谷扶桑朝玉殿，郁然和气御灵风。抛梁西震泽，重湖玉浪低。风雨调和时节好，不烦香火咏朝&#183232;。抛梁南只尺，神都汉辅三。丙位有星长灿烂，两宫天寿与之参。抛梁北金榜，云房新表出。一念通神本圣功，八荒有道开皇极抛梁上风马，云车来有象。上元八景是天宫，万岁千秋输景贶。抛梁下日夕，曾坛隆报谢。昭垂乾象报丰年，开阔坤珍资道化。伏愿上梁之后，慈闱康寿，宸扆尊隆。德教并恢于彤管，仁恩长琳于青宫。国悚无挠，王臣尽忠。逞圉永消于兵革，民编〔编民〕益劭于耕农。千里绝扎瘥之整，四民均亭毒之工。协气旁薄，而扶与下九凤五龙于平世；高灵偃蹇，而姣服肃干乘万骑于浮空。来〔永〕祐太平之极治，普臻希静之真风。

＊

皮日休《伤开元顾道士》：

协晨宫上启金扉，诏使先生坐蜕归。

鹤有一声应是哭，丹无余粒恐潜飞。

烟凄玉笥封云篆，月渗琪花葬羽衣。

肠断雷平旧游处，五芝无影草微微。

＊＊＊

观中有金宝脾，真宗所赐，永镇于地者。兵火独全，六朝旧物也。殿后通神庵，淳熙八年，左街道藤李若济奉命建。庵额三字，亦御书。先是有何道人者，自绍兴初，往来提举司，或观前真武堂草积中。披发颠狂，以蓑衣蔽形，故号蓑衣道人。寒暑不避，不与人亲。或云时有一语，中人灾福。两朝间遣使降香，问其安否。然庵则未始迁也。

澄虚观，在永定寺西。

崇真宫，在能仁寺西。宣和中，为神霄宫，毁于兵。门有青石桥扶栏，雕刻之工，细如丝发，为吴中桥栏之最。

＊＊＊

修和观，在盘门外五里，旧太和宫。政和中，改赐今名。绍兴闾，道士朱至仁复建。

王禹偁撰《新修太和宫记》：

夫大道无名，强其名而彰用。至敬〔教〕无类，聚其类而诱人。得之者同出而异名，失之者贱彼而贵我。白昔皂纲既紊，世教多门。虽分之而有三，亦统之而为一。盖应机以设，殊涂而归者矣。矧夫伯阳之道，宣父所师。尚清净以化民，体希夷而应物。用之理国，则绝圣弃智，追轩、昊之淳风；以之修身，则抱朴含章，异巢、由之素隐。无欲观妙，有感则通。邈萨远哉，不叮得而言矣。

苏州太和宫者，唐毕诚之别业也。诚之子师颜，及其于宗逸，避巢寇之乱，徙而家焉。先是道士戴省甄者，长洲人也。幼丧其父，随母归于毕氏。宗逸无子，戴实嗣焉。与兄子玄，弃俗人道。淮南〔海〕王之有国也，五世其昌。三教具举。顾毗陵之敌，建吴门之巨屏。利用御寇，匪亲不居。节度使钱公文奉，茅土是分。缁黄尤盛，乃以子玄主开元观，省甄处洞玄宫寻属。兄也云亡，委兹棣尊。母兮不造，伤彼棘心。且念出破琴之家，继卧瓮之后。林乌返哺以无及，桑虫受食而有怀。思舍田园，肇兴宝宇。爰以己巳岁，申牒而请命焉。则神德启运之九年，开宝纪号之二祀也。钱氏赐额门“太和”，乃与弟子吴玄芝七而建焉。于是翦蓁芜以树垣墉，浚污潦而闭池沼。伐彼良木，鸠于梓人。系日以僝功，随方以募众。亦既无怠，斯焉告成。倬彼仙乡，忽如神化。则有上清之殿，事天尊包。北极之堂，列仙官也。星坛三级，侈祠汜也。霜钟万钧，警昏旭也。绘事尽妙，睥容有仪。芝盖云骈，婉〔宛〕若瑶池之会，冰肤雪态，依然姑射之人。其或民罹札瘥，岁有水旱。则必祷三官而让谢，修七斋之威仪。霜清步虚，露冷真镍，章瞧具矣。福佑随之，实天神之攸凭，生民之所怙也。尔乃就水以治槛，因高而创亭。奇花移茂苑之春，怪石减洞庭之翠。夏笋锦折，秋荷盖圆。纤埃不生，众卉是茂。渔人误入，应谓桃源。海客遐瞻，更迷蓬岛。姑苏胜概，此宾尽之。暨圣上承乾，许王人觐，随同籍而放贡，已在提封；考碑篆以无文，曷虞陵谷。禹偁字人多暇，访道于兹。爰述斯文，用垂来裔。振弦歌而化俗，尚愧于游；乘风云而上天，焉加老氏。谨为铭曰：

苏台南址，震泽东埃。其谁后之？毕公之里。

其谁嗣之？戴氏之子。弃兹浮世，依彼玄门。

乃兴宫宇，肇自田园。厥功既辑，其教弥尊。

它山末勒，秘宇空存。敢书事迹，贻于后昆。

《春晚游太和宫》诗：

数里新萍夹岸莎，春来乘兴宿烟萝。

随风蝴蝶颠狂甚，当路花枝采折多。

绛节参差抽苦笋，翠钿狼藉撒圆荷。

湖山漏眼不休去，空羡渔翁雨一蓑。

灵祐观，在洞庭山林屋洞傍。旧名神景宫，府乾符二年建。内有林屋洞，洞中景物，具《祥符图经》。本朝天禧五年，诏郡守康孝基重造。

＊

皮日休《晓次神景宫》：

夜半幽梦中，扁舟似凫跃。晓来到何许？俄倚包山脚。

三百六十丈，攒空利如削。遐瞻但徙倚，欲上先矍铄。

浓露湿莎裳，浅泉渐草层。行行未一里，节境转寂寞。

静径侵沉寥，仙扉傍岩专。松声正清绝，海日方照灼。

欻临幽墟天，万想皆摆落。坛灵有芝菌，殿圣无鸟雀。

琼帏白回旋，锦旌空灿错。鼎气为龙虎，香烟混丹膜。

凝看出岭云，默听语时鹤。绿书不可注，云笈应无钥。

晴来乌思佳，崦裹花光弱。天籁如击琴，泉声似枞铎。

清斋洞前院，敢负玄科约。空中悉羽章，池上皆灵药。

金醴可酣畅，玉鼓堪咀嚼。存心眼燕胎，叩齿渍龙蹯。

福地七十二，兹焉堪永托。在兽乏虎躯，于虫不毒盖。

尝闻择骨绿，仙志非可作。绿肠既未髓，青肝复紫络。

伊余乏此相，天与形貌恶。每嗟原宪瘇，常苦齐侯疟。

终然合委顿，刚亦慕寥廓。三茅亦常往，竟与圭组薄。

欲问包山神，来赊少岩壑。

＊

陆龟蒙：

晓帆逗琦岸，高步入神景。洒洒襟袖清，如临蕊珠屏。

虽然群劲息，此地常寂静。翠涧行寒锵，碧花无定影。

凭轩羽人傲，夹户天兽猛。稽首朝元君，褰衣就虚省。

砑空雪牙利，漱水石齿冷。香母末垂婴，芝田不论顷。

遥通河汉口，近抚松桂顶。饭荐七白蔬，杯酾九光杏。

人间附尘躅，固陋真钳颈。肯信扑鳖倾，犹疑夏虫永。

玄津荡琼垄，紫汞滴金鼎。尽山冰霜书，期君一披省。

＊

皮日休《三宿神景宫》：

古观岑且寂，幽人情自恰。一来包山下，三宿湖之湄。

况此深夏夕，不逢清月姿。玉泉浣衣后，金殿添香时。

客省高且敞，客床蟠复奇。石忱冷入脑，笋席寒侵肌。

气清寐不著，起坐临阶墀。松阴忽微照，独见萤火芝。

素鹤警微露，白莲明暗池。窗棂带乳藓，壁缝含云蕤。

闻磬走魍魉，见烛奔羁雌。沆瀣欲滴沥，芭蕉未离披。

五更山蝉响，皆发如吹篪。杉风忽然起，瓢破步虚词。

道客巾异样，上清朝礼仪。明发作此事，岂复甘趋驰。

＊

陆龟蒙：

灵踪未遍寻，不觉溪色暝。回头问栖所，稍下杉萝径。

岩居更幽绝，涧户相隐映。过此即神宫，虚堂惬云性。

四轩尽疏达，一榻何清零。仿佛闻玉笙，敲铿动凉磬。

风凝古松粒，露压修荷柄。万籁既无声，澄明但心听。

希微辨真语，若授灵皂命。尺宅按来平，华池漱余净。

频窥宿羽丽。三吸晨霞盛。岂独冷衣襟，便堪遗造请。

徒探物外趣，未脱尘中病。举手谢灵峰，倘徉事归艇。

上真宫，在洞庭山上。旧上真观，梁大同四年置。

元丰中，陈于撰《上真宫记》：

苏州之南四十里，有湖曰太湖。即古震泽也。又西二十里，有山曰洞庭，即古包山也。山蹲太湖心，而形势薛，气象耸秀。非人世所宜奄据，而传者皆以为神明多宫乎此。盖山之中，有林屋幽墟之天，即洞天之第九也。又有毛仙公之坛，即福地之四十三也。又山之西，缥渺峰之南，北际湖之阳，即梁隐士叶顺昌之宅也。大同四年，隐士捐宅以资道，而奏可其为宫，即今之寿圣上真宫也。山与尘土隔，而宫又当山屏环合之交，人亦信其为神仙之别隐也。崇冈伏岭，云烟之所封而不散；邃岩丽谷，泉瀑之所漱而不枯。舒焉而明，莫知其为昼；惨焉而晦，莫辨其为夜。盖山间之朝昏也。芳林茂草，虎狼之所留，而霜雪不能凋；岫花野实，禽犹之所胜，而人力不能攘。金石之润，不以暑而焦；松桂之青，不以寒而改。盖山问之四时也。累朝昏以为月，而不眩其速；积四时以为岁，而不见其久。幽人已往，而遁者谁肥？荒区相仍，而来者谁继？此其年历愈滋，而遗绪易替也。

天圣八年，州怆其如此。乃于天庆观选道士叶绍先以主之。山林之居，其朋以木石，其游以鹿豕。而间焉不蹊，则蘖蔓荒我室，荆棘芜我路矣，况绵久哉。绍无至，即诛秽以治庐。非特肃神位而已，又以晏内处也。封七以崇墉，非特限坌莽而已，又以威外侮也。宫室既合，神明既容。山蔬圃茹，足以食终日。道术礼醮，足以化众人。讫至和改元，绍先亡。令未超政代之，即其嗣世。超政又能谨励其守，而光明其传。以斋戒摄心之逸，不以夷险动也。以针药救人之急，不以贫富辞也。举包山之民，无远近，无少大，皆名其为先生也。盖昔之所已废，至二人而备。昔之所不足，至二人而备。使数百年之踪，粲然复在者。岂非人之难（所）能欤！

余因为之说曰：冲虚以生白，体静以生明。而杳焉其太无者，道之真也。以心君神，以神王气。而休焉其无情者，道之用也。与物非构而仁之，以其不忍。与我非婴而应之，以其无对。由是而精之则神也，由是而神之则仙也。术传于秘，不传于露。用欲其晦，不欲其彰。全真于太阳，所以不轻其升天。养形于太阴，所以不疑其夜解。盖德之阴，以与天地合。即将以相天地，而焉为天地所相。行之密以与鬼神通，即将以役鬼神，而焉为鬼神所役。出入其独，俯仰不齐。此古之所谓至人，而寂寥千百年间，无一人也。使吾道之不明于天下者，为智者不知于此，而愚者不能用也。使吾道之不行于天下者，为信者不笃乎此，而欺者好行诈也。今之名山，有如洞庭者固多矢。其能奋振吾道，以兴坏济物，有如二人者，亦可谓难见也。余所以乐为记其大略，而又为之说如此。

文林郎守常熟县尉陈于撰。

＊

皮日休：

径盘在山肋，缭绕穷丢端。摘菌杖头紫，缘崖屐齿刓。

半门列仁真，洞宫知造难。双户启真景，斋心方可观。

天钧呜响亮，天禄行蹒跚。琪树夹一径，万条昔琅玕。

两松峙庭际，怪状吁可叹。大蟥腾共结，修蛇飞相盘。

皮肤坼甲胄，枝节擒狈犴。罅处似天裂，朽巾如井眢。

襹褷风弹疣，跁跒地力痑。［音摊。］根亡露钳钛，空中狂波澜。

合时若苍莽，阔处如不辕。俨对无霸阵，静问严陵滩。

灵飞一以护，山都焉敢干。两廊挈寂历，中殿高瓒阮。

静架九色节，闲悬十绝幡。微风时一吹，百宝清阑珊。

昔有叶道土，位当升灵官。欲笺紫微志，唯食虹景丹。

既逐隐龙去，道风犹〔由〕此残。犹闻绛目草，往往生空坛。

羽客两三人，石上潭泥丸。谓我或龙胄，粲然与之欢。

衣巾紫华冷，食次白芝寒。自觉有真气，恐随风力搏。

明朝若更住，必拟隳儒冠。

＊

陆龟蒙：

尝问升二清，真有上巾下。官居乘佩服，一一自相亚。

霄裙或霞粲，侍女忽玉乇。坐进金碧腴，去驰&#169573;敛驾。

今来上真观，恍若心灵讶。只恐暂神游，又疑新羽化。

风余撼朱草，云破生瑶榭。望极觉波平，行虚信烟藉。

闪开飞龟帙，静倚宿凤架。俗状既能遗，尘冠聊以卸。

人间方大火，此境无朱夏。松盖荫日车，泉绅施天罅。

穷幽不知倦，复息芝园舍。锵佩引凉姿，焚香祀遥夜。

无情走声利，有志依闲暇。何处好迎僧，希将石楼借。

＊＊＊

希夷观，在灵岩山下。

绍兴十三年四月，太傅、横海武宁安化军节度使、充醴泉观使、咸安郡王韩世忠，用私钱于平江府灵岩山下修盖道观。计屋五十余间，乞以希夷为额，诏特从之。

府郭寺

能仁禅寺，在长洲县西北二里，即梁重玄寺，入国朝为承天寺。庭列怪石，俗传钱王立。前有二上山，中有铜无量寿佛像，高丈余。宣和中，禁寺观、桥梁名字以“天圣皇王”等八字，改今额。

＊

韦应物《登重玄寺阁》：

时暇陟云构，晨霄澄景光。始见吴都大，十里郁苍苍。

山川表明丽，湖海吞大荒。合遝臻水陆，骈阅会四方。

俗繁节又喧，雨顺物亦康。禽鱼各翔泳，草木遍芬芳。

于兹省忙俗，一用劝农桑。诚知虎符忝，但恨归路长。

＊

孙觐《能仁寺重铸钟铭》：

太平兴国之初，平江节度使孙承祐，铸大铜贮腾能仁寺，为楼三成居之。后百五十年，当建炎庚戍，盗入平江，能仁大火一夕烬。又四年，绍兴癸丑，寺僧行和者，募众力，更铸钟成，为铜万三千斤。晋陵孙觌为之铭曰：

法音无碍，遍满大千。际天轶海，无量无边。

众生执迷，驰走空聚。听蚁为牛，梦舂作鼓。

矫乱颠倒，妄认前尘。色声交骛，不守其真。

粤有大十，修三摩地。出大音声，而作佛事。

燧木革金，以燔以熔。铸此东序，千石之钟。

蛇以目闻，猪以足听。水鸟风林，更相和应。

除聋破瞆，一击而通。八方上下，地狱天宫。

一切满中，十类四相。凡厥声闻，俱证无上。

永定寺，在吴县西南，前梁所置。

＊

韦应物《游永定寺北池僧舍》：

密竹行已远，子规啼更深。绿池芳草气，闭斋春树阴。

晴蝶飘兰径，游蜂绕花心。不遇君携手，谁复此幽寻。

《寓居精舍》：

政拙忻罢守，闲居初理生。家贫何由往，萝想在京城。

野寺霜露月，农兴羁旅情。聊租二顷田，方课子弟耕。

眼暗文字废，身闲道心清。即与人群远，岂谓是非婴。

《宁水定寺喜辟疆夜至》：

子有新岁庆，独此若寒归。夜叩竹林寺，山行雪满衣。

深炉正燃火，空斋共掩扉。还将一樽对，无言百事违。

朱明尼寺，在吴县西北。东晋时，邑人朱明舍宅为寺。旧传：朱明富而孝友，其弟听妇言，坏宅欲避兄离居。明以金谷尽与弟，唯留空室。一夕大风雨，悉飘财宝还明宅。弟与其妇愧而自缢，明乃舍宅为寺。

＊

杨备《朱明寺》：

不悌争分不义财，旧居金碧照楼台。

何缘半夜狂风雨，暗里却飞钱帛来。

广化寺，在长洲县（学）西一十步。梁乾元三年，诸葛氏舍宅为之。名崇吴惮院。本朝大中祥符元年，改赐今额。中更兵火，夷为煨烬。都僧正清立，以医乐利施一方。所得资，不以厚其藏，而以建大殿，塑三世佛、大菩萨、齐堂、十方佛殿。淳熙二年，其徒复以余橐创经楼。龚颐正为之记，其略如此。

＊

方子通《和广化寺午日府宴致仕诸公》诗：

使君潇洒上宾闲，金地无尘昼敞关。

风静箫声来世外，日长仙景在人间。

诗成郢客争挥翰，曲罢吴姬一破颜。

此节东南无此会，高名千古映湖山。

龙兴寺，在吴县西南，梁所置。绍兴间，于官仓瓦砾中得房琯所作寺碑，韦夏卿再立者。

＊

唐金紫光禄大夫、守吏部尚书、同中书门下平章事、清河公房琯《寺碑序》、秘书省校书郎綦母潜《铭》：

厥初，道在人和，上皇取象以济其略。中古淳薄人散，东周出礼以顺其动。后代浇极人妄，西方流化，以复其情。夫动与理违，静与道遇。诗书之义，尚乎聪明，其终动以乖；乘戒之旨，反乎视听，其终静以适。然则无王之作，其未尽欤？如来之道，其无上欤？观其数乘方驾，愚智各新其业。大慈二贯，胎化咸遂其情。法要扬言，佛性可以悬得。浑宗阴契，菩提可以程至。通天上地下之事，达前生后身之理。历劫必遇其胜因，累生固成其圆果。轮回拯厄，无物不尽。非释迦如来，孰能至于此乎？精宫为归诚之地，比丘是觉后之人。非明王良臣，孰能崇于此乎？此宇宙，我高祖创集之，我烈祖润色之，则天皇后中微之，孝和皇帝再兴之。此龙兴寺，则孝和之天下，诸州各建同号，所以庆王业也。虽栋宇已立，而装持未严。开元十七年，天火下焚，仅获半存。州将皇三从叔无言，圣胤帝绪，禀受自高。发虑存诚，与庶品不类。于彼无度外之物，在我无累己之人。广不可寻，深难以测。政成化博〔溥〕，身逸俗康。位居藩牧，与天子共理。亲则叔父，与人主同家。护社稷深于他臣，视龙兴别于余寺。兴言多感，举意大成。以家率先，施钱数万。合境僧尼等道会，一体物通，十方同力，来奉佛塔。此州是阖庐故国，太伯始封。习俗尚单，人云〔士〕克让。闻义风偃，舍财云集。厂座戒严，长江气雄。心郎才杰，寺七行虔。外想遗形，苦心坚行。相与戮力，传街受仗。州主由是发人取材，辇货购匠，川流咽塞，道路相望。体制咨决于公输，环巧采奇于众艺。

程式既定，开工齐举。素无特起，旧有增饰。胤正殿之四〔西〕溜，蔓长糜之南垂。廓开房室，增加厩库。高开叠起以下覆。三门并建以刷挟。如少蘋之承西岳，少室之拱维嵩。彩翠虹新，乐臆云密。尔已就，宛然化成。右驿亭，左城堞。亘望直视，一面齐启。背倚辟阓，俯朝盈夕散之人；前枕通庄，阅朝京通越之上。地富〔当〕聚落之腹，壮为塔庙之首。标吴中之巨丽，实天下之景福。向若众生无缘，则佛不出世。象敦何由及此乎？圣把非长，则帝不出震，龙兴何以建寺乎？州无贤牧，则蒸庶不化，财力何以得广乎？百祥毕备，成是宝功。足叮以光扬前烈，孚佑下人也。琯浮客一过，舍舟投体。门骇奇功，心赏直节。轻诸叙事，不甚明畅。铭而颂之，实在能者。词曰：

在昔元命，运革唐德。大象有归，神器载复。

天人用庆，玄津扇福。乃命率土，崇之法堂。

锡名取类，栋宇以光。善本物持，净亦神护。

发地腾焰，莫知其故。疏缀烟销，回廊烬去。

半落层构，斜通平地。烈烈皇叔，总我古城。

象设不觐，风埃咸盈。崩残不葺，忠孝何并。

乃广其施，诱人助成。英英郡贰，亦既同声。

粲粲僧士，谁非会情。投心雾塞，效信泉倾。

旧制俄满，新规更营。龙跳透槛，虎翼飞甍。

与国同劫，配天作程。假词绍美，吁其以惊。

贞元中造，寺僧元壹、神悟、寺主灵俊、上座灵琬、都维那灵（等），经营结构心愿广成。化摄有缘，舍施云会。取材斩木，骤水奔山。

骛途数千，克期以就。

戊寅岁，刺史给事中京兆韦公夏卿言，念栋宇修复，原先纪起废。爰获旧文，重此刻立。

时十四年又十月十五日建。东海徐知古书，前守扬州高邮县尉沈宁篆额。

＊

杨备诗：

高刹长幡敞净居，方袍圆笠照通渠。

龙兴旧额加新榜，不见金轮皇帝书。

瑞光禅院，在吴县西南，旧普济院。宣政间，朱勔建浮屠十三级，靖康焚毁。淳熙十三年，寺僧重葺，稍复旧观。

＊

报恩寺，在长洲县西北，即吴先主母吴夫人舍宅所建通玄寺基也。支硎山亦有报恩寺。或云钱氏建，移额于此。寺有小院五：曰文殊，曰法华，曰泗州，曰水陆，曰普贤。有塔十一级，兵烬后，有行者金大圆募众复建。仅能九级，所费计数十万缗。寺有卧佛，北人多呼为卧佛寺。旧又有不染尘观音像，高数丈。今复塑者，徒存其名云。

＊

妙湛尼寺，在提举常平司之东。寺旧有塔，兵烬后，王岐公之孙女慈明大师者，募众重建。

开元寺，在吴县西南，即后唐同光钱氏所徙寺也。寺有晋时浮海来二石像及佛钵。兵烬后，二像犹存，钵亦为一僧藏去得脱，今寺中世宝之。相传渔人以贮荤茹，钵遂破璺。视其璺处，色采绚烂，非玉非石，不可名状。

＊

梁简《浮海石像铭》：

盖闻轩后之图，载浮河洛。秦王之壁，更涌沧溟。昭潭之洲，乘清源而西泛；蓬莱之岫，逐安流而南徙。况夫道由慈善，应起灵觉。是以无方之迹，随机示现；无缘之力，因物成感。晋建兴元年癸酉之岁，吴郡娄县界松江之下，号曰沪渎。此处有居人，以渔者为业。挂此檐纶，无甄小魪。布斯九哉，常待六鳘。遥望海中，若二人像。朝视沉浮，疑诸蜃气。夕复显晦，乍若潜火。于是谓为海神，即与巫祝同往祈候。七盘圆鼓，无奏盛唐之歌。百味椒浆，屡上东皇之曲。遂乃风波骇吐，光景晦冥。咸起渡河之悲，窃有覆舟之惧。相顾失色，于斯而返。又有受持黄老，好尚神仙。职地三洞，身带八景。更竭丹款，复共奉迎。尊像沉躯，没而不见。经历旬日，遐迩俱间。吴县华里朱膺清，信士也。独谓大觉大慈，将宏化迹。乃沐浴清斋，要请同志与东灵寺帛尼，乃胡伎数十人，乘船至沪渎口。顶礼归依，歇呗赞德。于时微风送棹，淑景浮波。云舒盖而未移，浪开花而不喷。虽舟子招招，弗能远骛。而灵相峨峨，渐来就浦。仰睹神像，嶷然双泛。非因鹉首，诅假龙桥。岂籍银连，宁须玉轴。背各有题：一名维街，一名迦叶。

于是时众踊跃，得未曾有。复惧金罗之姿，非凡所徙。试就提捧，豁尔胜舟。指燕宫而西归，望葑门而一息。道俗侧塞，人祗协庆。膺家住近通元寺，乃孙权为乳母陈氏之所立也，亦一邦之胜地。胥山之神塔，乃迁像于此寺。武夫数百，咸不能胜。共怪曰：朱膺、帛尼二入之力，而能捧持，不觉为异。今人工甚盛，确乎不移，此必精诚弗能致也。乃复竭心，同时稽颖。然后乃动，至自舟中。故知据并夜飞，实无以异石，不能重有觉凭焉。后有外国沙门释法开来。称彼国众圣所记云：东方有二石像，及阿育王塔，若能恭往礼觐，灭无量罪，免离三涂。礼已而去。

中大通四年岁在壬子，临沙汝灵侯，奉敕更造铜光二枚：其一高九尺，其一高八尺五寸。铜遭丹阳，耻论刘向之术。区选攻金，无俟稽康之锻。既镌既钅叟，是磨是铣。晔如光定，湛似日轮。亦当远照三千，普瞻色像；遥睹十方，俱闻说法。岂止惜命小乌，欣人影中；重罪众生，还逢爱日而已哉。吴郡僧正慧法师，深修五定，净持七支。于三宝中，尽力宏护。立摩尼之胜殿，制飞行之宝塔。至于庄严妙色，实有厥劳。昔鲁圣云亡，尚追仪于有若；楚臣陨世，亦托似于优旃。放勋之后，更图长乐之昼；文命之君，不绝稽命之里。或传诸往牍，或布在前言。或赞述盈耳，或寿宫虚置。况远追应身，近现灵迹。不铭不勒，何以称扬。乃为铭曰：

巍巍天像，堂堂最胜。慧日独园，无生永证。

湣此鱼钧，伤兹螺孕。乍动慈舟，时延宝乘。

留住待缘，独有傅应。傅应伊何？宝兹灵像。

履水晨游，凌涛夜上。七众有凭，九垓知仰。

照此真容，开斯俗网。千轮足起，万字陶书。

身横五分，衣刻三铢。嗟尔末俗，心王所驱。

颡浮水沫，命役驰驹。宜宏希向，必尽勤劬。

睹相尘灭，板声惑祛。湛然神迹，长处全吴。

＊

皮日休《开元寺佛钵诗并序》按释《法显传》云：

佛钵本在毗舍离，今在乾陀卫。竟若千百年，当复至西月支国。若千百年，至于阗国。若千百年，当至屈茨国。若千百年，当复来汉地。晋建兴二年，二圣像浮海而至沪渎。僧尼辈取之以归，今存于开元寺后。建兴八年，渔者于沪渎沙油上获之，以为臼类，乃荤而用焉。俄有佛像见于外，渔者始以为异，意沪渎二圣之遗祥也。乃以钵供之，迄今尚存。余遂观而为之咏，因寄天随子：

帝青石作绿水姿，［佛律云：此钵帝青玉石也，四天王所献也。］曾得金人手自持。

拘律树逞斋散后，提罗花下洗来时。

乳麋昧断中天觉，麦（麦山）香消大劫知。

从此共君亲顶戴，斜风应不等闲吹。

＊

陆龟蒙：

空王初受逞神功，四钵须臾现一重。［至今钵缘有四重也。］

持次想添香积饭，覆时应带步罗钟。

光寒好照金毛鹿，响静堪降白耳龙。

从此宝函香襄见，不烦西去诣灵峰。

＊

韦应物《游开元寺》：

夏衣始轻体，游步爱僧居。

果园新雨后，香台照日初。

绿阴生昼静，［一作寂。］孤花表春余。

符竹方为累，形迹一来疏。

＊

李绅《开元寺序》：

此寺多太湖石，有峰峦奇状者。顷年多游离于此，及大和七年，往来皆不复到寺中，石大半亦无也。

诗云：

十层花宇真毫相，楼仞峰峦合月扉。攒立宝山中色界，散周香海小轮围。坐隅咫尺窥岩壑，窗外高低辨翠微。难保尔形终不转，莫令偷拂六铢衣。

＊

皮日休《早景即事》：

客省萧条柿叶红，楼台如画倚霜空。

铜池数滴桂上雨，金铎一声松杪风。

鹤静时来珠像侧，鸽驯多在宝幡中。

如何尘外虚为契，不得支公此会同。

＊

陆龟蒙：

日上罘恩叠影红，一声清梵万缘空。

潍徙满地贝多雪，料峭入楼于阗风。

水榭初抽寥泬思，竹窗犹挂梦魂中。

灵香散尽惮家接，谁共殷源小品同。［《辨正论》亦有九流：一曰惮家者流。殷浩读《小品经》，下二百签，疑义以问支道林。］

＊

皮日休《开元寺笋园》：

园铄开声骇鹿群，满林鲜箨水犀文。

森森竞泫林梢雨，蠖蠼争穿石上云。

并出亦如鹅管合，各生还似犬牙分。

折烟束露如相遗，何胤明朝不茹荤。

＊

陆龟蒙：

春龙争地养檀乐，况是双林雨后看。

进出似豪当垤堞，孤生如恨倚阑干。

凌虚势欲齐金刹，折赠光宜照玉盘。

更待锦包零落后，粉环高下局烟寒。

＊

皮日休、陆龟蒙《避暑联句》：

烦暑虽难避，僧家自有期。泉甘于马乳，苔滑似龙犁［日休。］

任诞襟全散，临幽榻旋移。松行将雅拜，篁阵欲交麾［龟蒙］。

望塔青髀识，登楼白鸽知。石经森欲动，珠像俨将怡。

筒簟临杉穗，纱巾透雨丝。静谭蝉噪少，凉步鹤随迟［日休］。

烟重回蕉扇，风轻拂桂帷。对碑吴地说，开卷梵天词。

积水鱼梁坏，残花病枕欹。怀君潇洒处，孤梦绕罘恩［龟蒙。］

＊

薛能《题寺阁》：

一阁见一郡，乱流仍乱山。

未能终日住，尤爱暂时闲。

唱棹吴门去，啼林杜宇还。

高僧不可羡，西景掩惮关。

＊

方子通《程公辟留客开元饮二首》：

尽锦新坊路稍西，兴来携客就僧扉。

樽前倒玉清无比，笔下铿金妙欲飞。

蓝兴直须乘月去，榜歌时听采菱归。

流传白雪吴城满，顿觉炎敲一夕微。

仙老论文小往还，多才令尹独能攀。

携觞步入千花界，借榻清临一水间。

笑语不惊沙乌去，襟怀犹过野僧闲。

城中此地无人爱，坐对西南见好山。

大慈寺，在长洲县北。皮陆集云，晋戴颙宅也。至唐司勋陆郎中居之，后以为寺，号北禅院。

＊

皮日休、陆龟蒙《避暑联句》：

敲蒸何处避？来人戴颙宅。逍遥脱单绞，放旷抛轻策。爬搔林下风，偃仰涧中石。［日休］

残蝉烟外响，野鹤沙中迹。列此失烦襟，潇然揖惮伯。藤悬叠霜蜕，桂倚支云锡。［龟蒙］

清阴竖毛发，爽气舒筋脉。逐幽随竹害，选胜铺茄席。鱼跳亡紫芡，蝶化缘青壁。［日休］

心是玉莲徒，耳为金磬敌。吾宗昔高尚，志在羲皇易。岂独断韦编，几将元铁梃。［龟蒙］

天书既屡降，野抱难自适。一入承明庐，盱衡论今昔。流光不容寸，斯道甘枉尺。［日休］

既起谢儒玄，亦翻商羽翼。封章帷幄遍，梦寐江湖口。拢落函谷尘，高欹华阳帻。［龟蒙］

诏去云无信，归来鹤相识。半病夺牛公，全慵捕鱼客。少敞光一点，落此芒磔索。［日休］

释子问池塘，门人废幽赜。堪悲东序宝，忽变西方籍。不见步兵诗，空怀康乐屐。［龟蒙］

高名不可效，胜境徒堪惜。墨沼转疏芜，玄斋逾阗寂。迟迟不能去，凉飓满杉柏。［日休］

日下洲岛清，烟生必萄碧。俱怀出尘想，共有吟诗癖。终与净名游，还来雪山觅。［龟蒙］

＊

陆龟蒙《同皮日休游北弹》：

连延花蔓映风廊，岸帻披襟列竹房。

居士只今开梵处，先生曾是草玄堂。

清樽林下看香印，远岫窗中挂钵囊。

今日有情消未得，故将名理问思光。

＊

皮日休：

戚杉阴入草堂，老僧虽见似相忘。

吟多几转莲花漏，坐久重焚柏子香。

鱼惯斋时分净食，鸽能闲处傍惮床。

云林满眼空羁滞，欲对弥天却自伤。

＊

陆龟蒙《寒夜同皮日休访寂上人》：

月楼风殿静沉沉，披拂霜华访道林。

乌在寒枝栖影动，人依古堞坐惮深。

明时尚阻青云步，半夜犹追白石吟。

自是海边鸥伴侣，不劳金偈更降心。

＊

皮日休：

院寒青霭正沉沉，霜栈干呜入古林。

数叶贝书松火暗，一声金磬桧烟深。

陶潜儿社无妨醉，殷浩谈经不屈吟，

何事欲攀尘外契，除君皆有利名心。

报恩光孝惮寺，在长洲县东南，即旧天宁万寿弹院也。徽宗时以为祝寿道场，后即以为荐严之地，改今额。

＊

苏子美《寄守坚觉初二僧》：

曾携旧书卷，来宿古惮林。方外求知性，诗中得赏音。

炉开山夜静，门掩写天阴，杌上一寒砚，灯前三苦吟。

韵强颜汗落，句切鬓丝侵。玉就还重琢，河穷更远寻。

冗争探乳虎，沙独拣良金。字稳天星转，篇终海月沉。

唱酬同纪录，得失暗规箴。木铎不徇路，薰风难和琴。

半生谁引手，中道比分襟。分野三河阔，年华二纪深。

师方传祖印，我欲谢朝簪。岭外烟岚地，湖边云水心。

情悰张翰，梦想陆机禽。松下莓苔石，何年重访临。

觉报寺，在府东南，旧名老寿庵，王岐公家香火院也。靖康狄难，此寺贼酋所寓，故不得焚。吴下古名屋，惟此寺耳。

＊＊＊

寿宁万岁院，在长洲县东南，旧罗汉院也。寺有二塔对峙，俗名双塔寺。

＊

绍熙中，提举徐谊《给常平田记》：

两浙西路常平茶盐使者，治平江。自行殿驻临安，视昔畿内，若节诞弥奉觞称寿两宫之庭，时为盛典。先期，环月率其属，即府城东隅双塔寿宁万岁惮院，建祝圣道场，备极严奉。是院肇唐咸通，逮本朝雍熙，创造双塔。至道初，赐以御书，遂更今额。乾道中，始革律焉。规模比旧增新，四众归仰。云水坌集，为一大丛林。建院之民王氏，舍负郭之田五百八十余亩。撞钟击鼓，食者日倍。帅〔师〕常经营，而惧弗瞻。

绍熙二年，前太常丞徐公，以新安高第就畀使者节。两朝所知，德意孚达。期年于此，利兴害除。会昆山属邑宗王有田七千余亩，没入于官。一时贵近，相先规取。牒诉旁午，公晓以令甲，皆不应得，命有司召佃如式。而长老德溥，因以千亩为请。公诿有司给之，抑权放势，平讼息争。不惟法理适宜，人无加喙。而院之众，藉是庶几资以无乏。祷祠之地，报上义深。夫一用至公而二美具，非公其孰能之。德溥属颐正记本末，于是乎书。公永嘉人。徐谊，字子宜。学有师承，德业宏远。固将推之朝廷，见之天下与来世，此盖未足云。

三年上元日，具位龚颐正记。

定慧寺，在万岁院之西，本子院也。祥符中，改赐今额。

宝积教院，在黄土塔桥之东，旧灵岩山廨院也。

永福尼院，在长洲县南。

妙严尼院，在长洲县西北。

传法尼寺，在长洲县西，旧禅兴寺也。

宁国禅尼院，在天庆观西南。

灵鹫寺，在长洲县北，旧永光院。

大中祥符尼寺，在长洲县西北，旧福田寺。

仁王尼院，在长洲县东南，旧安吴院。

资寿尼院，在长洲县东南。

天宫禅院，在长洲县东北，旧武平院。

宝光院，在长洲县东北娄门。

雍熙寺，在吴县北，旧法水寺。有方塔，毁于兵烬，至今未能复。

景德寺，在黄牛坊桥东。寺有废塔，未复。

西竺尼院，在跨街楼后，旧保寿院。

乾元寺，唐有之，今不知所在。据顾况《记》云：晋戴逵宅。皮陆集又以北弹寺为戴宅，则此即今北禅寺矣。

＊

顾况撰《建乾元寺记》：

五蕴、十二人、十八界，此上三科，能包万法因缘。生为有无，自性为空。空有融一，即中道义。虽石舡渡海，蚊背负山，不为希有事。僧法珣与和合众法藏等造乾元寺者，晋高士戴逵子颙之宅也。乾元初，节度使郑旻之奏云：观察使李涵、李道昌，皆有力大臣，求无上道，以心无所愿无逞，受者实与，虽空不败，有为有灭。无为有为之体，有为无为之用。无生无灭，无相无为，无名无法。说无言语法，以无言语说。故有相大乘，有观法门。无相大乘，无观法门，于法有所得。有相大乘义，于法无所得。无相大乘义，所得无所得。二俱真一乘之义也。为妙因果，譬如种子，依地而生。又如大地，能荷群有。虚空之体，大于天地。天地有尽，虚空无尽。如来主体，大于虚空。光明虚觉，圆寂万亿。故于无住，本建乎诸法。不动真际，恒沙烦恼，莫不断除。负吞钩，虎落阱，蛾拂火，此众生自取其毒。道本平坦，树本清凉，佛在提摩竭揭国，成等正觉，诸弟子栖乎茂林，藉彼祥草。厥后因时设教，犹著弊衣，行次乞食。及往忉利省，摩耶夫人优填王，铸金刻木，始用胶漆泥布。佛有像，自此始也。与佛在时，功德无异。于是给孤长者，造祗桓〔洹〕精舍。末田底加，造龙宫精舍。竺干法兰，造洛阳白焉寺，佛国〔图〕澄造邺中九百七十三寺，释道安造襄阳一十五寺，违法师造庐山东林、西林寺，度法师造摄山栖霞寺，杯渡沿〔法〕师造南陵隐静寺，傅大士造东阳双林寺，思大师造衡阳南岳寺，智者大师造天台国清玉泉寺。三十五寺略也。

涅槃无前无后，般若无新无旧。法珣上人，重旧德不轻新学。门人清玦，请况于经藏中抄佛心说，永示无极。文曰：倬哉迷卢，宏亘大千。百亿日月，藕丝贯穿。蚊背负之，飞登梵天。尘劳为海，般若为船。截生死流，是曰希有。大哉乾元，实则不朽。和众云臻，珣为称首。佛告善来，宝坊崇哉。法雨洒埃，慈云徘徊。

南禅寺，唐有之，今不知所在。

＊

白居易《南惮寺千佛堂转轮经藏石记》：

千佛堂转轮经藏者，先是郡太守居易发心，蜀沙门清闲、矢谟，吴僧常敬、弘正神益等候功，檀主邓子成等施财，院僧法弘等蒇事。太和二年秋作，开成元年春成。堂之费，计缗万。藏与经之费，计缗三千六百。堂之中，上盖下藏。盖之间，轮九层，佛干宠，彩绘金碧以为饰，环盖悬镜六十有二。藏八面，面二门，丹漆铜揩以为固，环褂敷座六十有四。藏之内，转以轮，止以栀，经函二百五十有六，经卷五千五十有八。藏成经具之明年，苏之缁白徒聚谋曰：今功德如是，谁其尸之？宜请有福智僧，越之妙喜寺长老元遂惮师为之主。宜请初发心人士刚奉郡守白少傅为之记。佥曰：然。遂既来，教行如流，僧至如归，供施达喊，随日而集。堂有羡食，路无饥僧。游者、学者，得以安给。惠利饶益，不可思量。师又日与刍众升堂，焚香合十，指礼千佛。然后启藏发函，鸣楗椎唱，伽陀授持，读讽十二部经。经声洋洋，充满虚空。上下远近，有情识者。法音所及，无不蒙福。法力所摄，鲜不归心。佻然巽风，一变至道。所得功德，不自觉知。繇是而言，是堂是藏是经之用，信有以表旌觉路包，脂辖法轮也，示火宅长者子之便门也，开毛道凡夫生之大宝也。亶其然乎！

又明年，院之僧徒。三诣洛都，请予为记。夫记者，不惟纪年月，述作为；亦在乎辨兴废，示劝诫也。我释迦如来有言，一切佛及一切法，皆从经出。然则法依于经，经依于藏，藏依于堂。若堂坏则藏废，藏废则经坠，经坠则法隐，法隐则无上之道，几乎息矣。呜呼，凡我国土宰官，支提上首，暨摩摩帝辈，得不虔奉而护念之乎，得不保持而增修之乎？经有阙必补，藏有隙必葺，堂有坏必支。若然者，真佛弟子得福无量；反是者，非佛弟子得罪如律。

开成四年二月一日记。







吴郡志卷第三十二


郭外寺一

云岩寺，即虎丘山寺。晋司徒王珣及弟司空王瑉之别业也。咸和二年，舍以为寺。即剑池而分东西，今合为一。寺之胜，闻天下。四方游客过吴者，未有不访焉。余见《虎丘山》门。

＊

王随《记》：

夫元黄判质，肇自乎太极；融结辨位，式分于方域。凡钟灵秀之气，悉为胜异之壤。图志具载，言口不可已。姑苏，乃吴会剧郡，茂苑名封。川涂当闽越之街，分次应斗牛之宿。膏田多稼，岁储以之流衍。云屋比盛〔居〕，风俗于焉富庶。俯重湖之缥缈，烟景何穷。睇层城之纡余，会刹相望。虎丘山者，按《吴地记》云：本名海涌山，去吴县西九里二百步，高一百三十尺，周二百一十丈。《越绝书》曰：吴王阖闾冢，在吴县阎门外，名曰虎丘。下池广六十步，水深一丈五尺。铜棺三重，池六尺。玉凫之流，扁诸之剑，鱼肠三千在焉。发卒六十万人治之。葬之三日，白虎居其上，故有兹号，又《世说》云：秦皇帝因游海右，自沪渎经此山。乃欲发坟取宝，忽有白虎出而拒之。始皇挺剑刺虎，虎奔而隐，因改为虎丘焉。故上有剑池，或曰秦皇试剑池，亦谓之磨剑池。今则长十有三丈，阔余三寻，其深则莫可测矣。古诗云：“剑池无底浸云根。”又云：“沉沉剑池水，直上连沧溟。”后以唐祖庙讳，更焉武丘云。其山又有响师虎泉、陆羽茶井、真娘墓、生公台。石壁现其鬼诗，林径回其仙驭。诡异之迹，莫可悉述。云岩寺，即晋王氏伯仲珣、瑉舍别业以创焉。始于一山中分两寺，故颜鲁公诗云：“不到东西寺，于今五十春。”今则合而为一。先是，至道中，岳牧贰卿魏公庠，改为惮刹，延清顺尊者演法主之。彼美招提，实为绝境，粉垣回缭，外莫睹其崇恋；松门郁深，中迥藏于嘉致。故前贤诗云：“老僧祇怕山移去，日暮先教锁寺门。”又云：“宿云侵晓去，不待寺门开。”若乃层轩翼飞，上出云霓。华殿山屹，旁碍星日。景物清辉，寮宇岑寂。千年之鹤多集，四照之花竞折。垂组影缨之彦，靡不登临。达心了义之人，终焉宴息。允所谓浙右之壮观，天下之灵迹者矣。其有古高僧之行乐，诸名公之咏题。编录尽存，羌难备叙。惮师用慈，道行明洁，智怀渊廓。自招提宗唱，克奉神君。屡飞翰于云鸾，祈镂文于金石。愧先圣之叹，辄成章于狂斐。斅头陀之碑，聊寓言于仿佛云尔。

时天圣二年，岁次甲子六月二十八日，翰林侍读学士、中散大夫、守尚书礼部侍郎、同知通进银台司门下封驳事、护军、琅琊郡开国侯、食邑一千九百户、食实封二百户、赐紫金鱼袋王随撰。

＊

叶清臣《御书阎碑》：

真宗文明武定章圣元孝皇帝，光宅天下，二十有五年。武威夷裔，文经覆载。礼修乐侈，刑平政一。天地并况，震于珍物。乃东登泰山，降禅社首。西奠汾睢，南游苦县。典章人物，辉灼方夏。飞升腾实，倬越古今。天纵将圣，典学时敏。百斤中程，七行俱下。详腰英俊，寝寻经艺。披编日仄，点翰宵分。帝庸赓歌，道谐筌宰〔车〕。圣有谟训，义光简册。休于万麓，留神小学。三元秉焕，八象流景。丞相臣谓、臣拯，相与文雅侍从之臣，发瑶笈，披琼蕴，编第为集，凡三百卷。请从刊摹，以传永久。制曰：可。景祐体天法道钦文聪武圣神孝德皇帝，缵庆基，接神统。孝善继志，功能昭前。思先皇帝馨德茂烈，巍巍郁郁。圣言睿藻，云章日丽。非书之黄素，绍以文锦，检于玉匣，藏在石室，则何以比隆六籍，昭厥万祀。于足司空上舆地之志，职方办〔辨〕九山之物。分道遣使，咸锡其副。则吴郡之虎丘存焉。兹山据姑苏之右地，负乾阳之胜势。丛生万石，崛起平皋。讲席坦乎千人，剑泉呀其百尺。松篁总翠，烟岚异色。宜有神物，舍于宝坊。前此守土臣寔、臣度，初基尊奉，即山而宇。寒暑再离，风雨无赖。景祐四年冬十月，知军事臣堂，始大前构，彻故以新。奏取郡民绝籍而财入县官者，钱一百七十万，以售工材。移通判车州事臣未卿，经始虑素，程工董役。肇日短昴，讫于驷见。更五甲子，阁成。无虑费竹木章个八百，役夫兵于指二十二万。不出帑一金，不调里一民。民不知役，而渠屋弥望。凡为巾档报覆之物，皆称闾而具。疏楠密础，材理坚致。藻楣文税，光彩眩转。重担四回，阳景不曜。飞陛横出，乔松在下。熏厨凝香而负晶，髹奁含辉而库豁。伟哉丽乎！兹可以壮龟龙之负载，倬灵〔云〕汉之昭明者已。无是，永熙宸翰九轴，帝书一品。垂贲岫幌，弥历年所。先朝宝跗入石册六十二，分辉奎曲，并集为赐。今皇帝飞云洒妙墨本三十，重光祖武，嗣有恩颁。至是落成，并置其上。三圣继统，昭明游艺，若五辰二曜，珠联璧合。虽尧文禹律，昌作武述，何以过此。惟堂以直清通敏，行己从政。忠而爱君，不以远迩。惟宋卿方严肃给，裕民急吏，勤以办事，须成休绩。斯书斯阁，斯人之赖。臣清臣尝为史官，记天子言动。持使者符节，得按察郡县。观圣文临下之赫，与守臣严上之恭。敢书始事，铭于乐石。词曰：

天有文华日星，地有文秀昆溟，圣有文垂典经。粤宋二宗，功迈德隆，天律有融。我皇定保，绳武祖号，笔墨精妙。大人继明，三后重英。仪邻宦精，香签宝帙。金匮石室，四方驰驲。吴治长洲，上当斗牛。其镇武丘，茂林修竹。龙蟠虎伏，共地惟福。直有真文，乃圣乃神。抚临其人，守臣惟忠。结字再重，与山比崇。猗金简有字，韬于委羽。惟道家主藏，订诸蓬渚。宜群玉之山，上符册府。天为大宋是则，文化成，世无极。山斯朽，石斯泐。飞阁秘书，时万时亿。

景祐五年十月七日，两浙诸州水陆计度转运副使、提点市舶司、本路劝农使及管勾茶盐矾税朝奉郎、守太常丞、直史馆、骑都尉、赐紫金鱼袋臣叶清臣撰。

＊

张丞相浚《藏记》：

吴郡山水秀丽，虎丘号胜处。世传阖闾葬此，地气腾出。秦皇使人求剑，虎存其亡，因以名焉。晋王珣与弟瑉，宅石涧之东西，已而舍兴佛刹。奉朝至道中，革律为婵。绍熙〔兴〕八年，余谪居零陵。住持宗达以书抵余曰：我与绍隆，同嗣法于圆悟禅师，实继洒扫。隆常建立转轮大藏，效弥勒示现礼制。施轴于中，负戴其上，规摹甚律。僧法缓、法清、法悟，为主劝邦人李方高，次弟输财。方议卜筑，隆适告寂。我不敢以胜事难集焉解，夙友究力，益励精诚。再阅寒暑，丁绩俯就。平高益下，栋宇翼如。琅函贝叶，辉灿耀。信士邹瑉，日规〔视〕口叹，尽捐所有。独力庄严，于我法中为大缘事，敢以请记。且当天下无事时，当世名儒，间以财为病。矧兵革迭兴，军储或匮。勤役费用，理容未安。然我尝思之，夷狄之变，其来有事〔自〕。囚砍生爱，因爱生贪，因贪生忿。欲、爱、贪、忿，是谓无明。展转交攻，激为斗乱。怨深祸结，殆下偶然。我佛以清净立教，使人回心归善。一念倘正，和气自生。其于教化，似非小补。是以有请而无愧。余闻佛为一大事因缘，故出现于世。种种警喻，发明空理。丁宁反复，务息尘劳。现大光明，饶益照耀。妙用神通，不可思议。古人指摘之意，盖病夫不知虚静修己，区区致恭以佞之也。又病大落发披缁之徒，易浸以溢，流宕南亩，其教可轻疵哉。将见斯藏之成，睹相增信，由信趋善。宿习退转，真证圆通。孝悌和睦之心，油然而起。宜勤守护，用永其传。

藏始建于绍兴丁巳春正月，至冬十一月告成。复授资政殿大学士、左宣奉大夫、福建路安抚使兼知福州张浚为之记。

显亲崇报惮院，在灵岩山顶。旧名秀峰寺，吴馆娃宫也。梁天监中始置寺，有智积菩萨旧迹，土人奉事甚谨。今为韩蕲王功德，寺改今名。余见“灵岩山”门。

＊

太平兴国二年，平江车节度使孙承祐《新建砖塔记》：

吴灵岩山，即占吴工夫差之别苑也。太湖渺白涵其侧，虎丘点翠映其后。自余岗阜川渎，沃野上田，若绕带萦，若视诸掌。代迁人异，倬为佛祠。愚守藩之七里也，属丙子岁冬。先国妃居共气之亲，钟断臂之祸。诗人罔极，聊可谕其哀；素王尚右，未足申其制。繇是颈营雁塔，冥助翟衣。于山之椒，累砖而就。基其岩，所以远骞崩之患；黜其材，所以绝朽蠹之虞。不挥郢匠之斤，自运陶公之甓。自于经始，迨尔贺成，凡九句有六日。仍以古佛舍利二颗，亲书金刚般若一编。置彼珍函，藏诸峻级。美欤！上耸地以干仞，塔拔山而九层、巍巍下瞰于娑婆，杳杳平观于寥沉。才疑涌（出），或类飞来。如口之升，无远弗届。可以高擎天盖，可以久镇地与。实在报先妃之慈，荐先妃之福也。觉云承足，定水澄心。拂石仙衣，尚为游转。无垢佛土，终正菩提。抽毫直书，用储陵谷。

＊

孙觐《智积菩萨殿记》：

梁天监中，以吴王馆娃宫故地，为灵岩寺。寺成，有异僧负钵囊以入，憩殿庑下。长身黧面，梵相奇古，其徒莫之省也。夜半，索笔墨，自图其像于殿之东北壁而去，黎明不知所在，众始惊异之。居无几，有胡僧顾见其书，惜曰：“此西士智积菩萨像也，何焉在此。”于是道俗奔走来观，稽首归依，如师出世。唐宰相陆象无，关人也。有弟失其名，得危疾，国医不能疗。一日，有僧扣问疾。象先引至卧内，僧索杯水叹之，一叹而病良已。象先惊谢，出金帛数床，弗受。顾谓其弟曰：“我灵岩僧，它日还吴，来过我。”遂去不复见，其年，象无弟入尚书为郎，观察桂管。道吴中，趋灵岩，如约问僧。所舍无有，遍从寺僧求之，亦非是。方怅然欲还，俄见壁问所画像，肖焉。如言如笑，如见师友。惊喜亟拜，施钱五十万，修供作佛事，徘徊数日而后去。其事载于吴越国沙门智贤之文，傅于山中父老之口，见于《大哀〔乘〕经菩萨品》云。惟灵岩古刹，更隋、唐、五代四百余年。至末兴始，改赐秀峰惮院。绍兴中，诏赐今太傅咸安王韩公荐先福，更号显亲崇报。而丛林之盛，为东南之冠。智积旧有殿，在院之东庑。庳迫破露，不足以称四方祈向奉事之意。长老智衲〔讷〕饬其徒，募众力大之。高甍巨桷，雄视一方。像设中严，云披月满，极庄严相好之妙。人天环绕，梵尺之声，震动山谷。于是讷过余于晋陵，求文以为记。余曰：众生执迷，展转六趣。出没生死，莫觉莫悟。惟佛菩萨哀悯一切。或示现神通，或化出光景。天龙负殿，山鬼筑垣。卓锡而石泉涌，挥麈而雨花坠。凡所见闻，同悼齐喜。投体归命，斋心悔过。厌离五浊，如爝鸡出汤。欣慕至道，如亡子见母。如普发蒙，如迷得路。发菩提心，修无上道。轻财乐施，造种种福。百世之后，陵谷变迁。蜕骨所藏，传衣所寓，在在处处，照耀大千。一睹遗像，心目了了。恍如宿昔，曾受佛记。今双林大士、泗州僧迦、灵岩智积，皆是也。讷公出世三十年，说法行道，化服同异。凡所建立，人劝成之。隆楼桀阎，穹堂广宇，几遍淮吴，岂且上智积一殴而已。

＊

乐天《宿灵岩上院》：

高高白月上青林，客去僧归独夜深。

荤血屏除惟对洒，歌钟放散只留琴。

更无俗物当人眼，但有泉声洗我心。

最爱晓亭东望好，太湖炯水绿沉沉。

娃宫屧廊寻已倾，砚池香径又欲平。

二三月时但草绿，几百年来空月明。

使君虽老颇多思，携觞领妓处处行。

今愁古恨人丝竹，一曲凉州无限情。

直自当时到今日，中间歌吹更无声。

＊

韦应物：

始人松路永，独忻山寺幽。

不知临绝槛，乃见西江流。

吴岫分烟景，楚甸散林丘。

方悟关塞眇，重轸故园愁。

闻钟戒归骑，憩涧惜良游。

地疏泉谷狭，春深草木稠。

兹焉赏未极，清景一作澹期杪秋。

＊

赵嘏：

明月溪头寺，虫声满橘洲。

倚栏香径晚，移石太湖秋。

树老云归尽，台荒水更流。

无人见惆怅，独上最高楼。

＊

苏舜钦：

古来兴废一愁人，白发僧归掩寺门。

越相烟波空去雁，吴王宫阙半啼猿。

春风似旧花犹笑，往事多遗石不言。

唯有延陵逃遁去，清名高节老乾坤。

＊

胡宿：

宿枕依乡馆，天机斗觉清。

一闻山乌语，瞥起野麋情。

峭木摇霜气，疏泉曳玉声。

简书催俗驾，窗日两竿明。

夕钟初断海鲸音，投宿香园半翠岑。

冰簟浸床消客梦，水帘澄月伴僧吟。

雄风拂衽清凉极，珍树交柯翠翳深。

一夜汉阴机事息，草堂虚论破烦襟。

＊

李复圭《秀峰上方》：吴

王昔日馆娃宫，殿阁鳞差轶碧空。

寂寂香魂招不得，惟余松柏韵天风。

＊

刘无降：

晓乘轻舸出江城，晚上蓝与却倦行。

尽日松风响岩谷，小窗听竹乱泉声。

＊

胡呈：

嗫身下蓬莱，放浪云水迹。非无简书畏，心赏寄泉石。

亭亭云间塔，胜地闻自昔。梯空上青冥，如鸟著两翼。

化城出天半，宝瓮坦如席。环山划中断，裂地开震泽。

峨峨东西峰，观阙倚空碧。千寻采香遥，剑卧涟漪直。

当年馆娃宫，六月避暑夕。琴台延薰风，万女曳阿锡。

牛耳争齐盟，鸟喙已荐食。百家甬东村，托足归无宅。

焉知陵谷变，大厦响千乌。矧兹风尘际，楼殿踊山脊。

安隐大火中，显允像教力。兴予浩劫叹，万法本空寂。

＊

孙觐：

闻讷老筑堂，榜曰五至。赋诗云：

老人昔记观河处，白发苍颜只如故。

湛然不与生灭期，始信真心有常住。

公今忘物兼忘我，坎止流行无不可。

桑下了无三宿恋，壁间一坐九年过。

振履忽逐秋鸿往，浮杯又趁春潮上。

一片孤云自在飞，不落人中去来想。

后七年，过灵岩，再赋二诗：

猊坐诸天绕，龙宠百鬼营。

扪萝穿窈窕，拄策上峥嵘。

雨送秋声人，风迎夜气生。

胮肛一鼍吼，撇烈两凫惊。

独诣超神界，真游梦化城。

微吟更有昧，琢雪斗僧清。

老讷僧中龙，得度佛三界。

诛茆制不借，削竹作如意。

征心讯空王，礼足依梵帝。

住世无三宿，因缘有五至。

百年把国忧，四大偃师戏。

应作如是观，浮云本无蒂。

天峰院，在吴县西二十五里南峰山，亦名支硎山。即东晋高僧支遁别庵也。皇朝祥符五年，刺史秦羲奏赐今名。

＊

元丰六年，龙溪曾叹记，吴郡朱长文书：

阖闾城西二十余里，山之巅有惮院，祥符诏书，赐名天峰。考于《图记》，所谓报恩山南峰院者，是也。《记》言：

晋僧支道林，因行室林泉，置报恩院。唐之大中，改为支山惮院。晋之天福，改南峰额。予先世松椟，在羊肠山之朝阳，岁时展省，屡过天峰。尝访遗诗旧刻，求其地之所在，以参验之。而唐人刘长卿《游支硎山寺》，皮日休、陆龟蒙《宿报恩寺水开》、《题支山南峰》，皆为赋诗。资历以后，州刺史白居易、刘禹锡亦有报恩寺诗。按：长卿至德中尝为监察御史，日休、龟蒙《松陵唱和》出咸通年。又言南峰院额，故相国裴休所书也。休，乃人中宰相。于是一时而报恩、支山、南峰三名并存。则知《记》所载：大中、天福，更名者，误也。今山下楞伽院有石刻，言院即报恩遗址。原田中有《报恩惠敏律师塔碑》，言：建塔于寺之西南隅，当八隅泉池之上，中峰兰若之下。碑望楞伽，正在东北。而《记》所谓石室者，亦在楞伽，人犹谓之支遁庵。自庵前丙向登山，可数目步，林中一径，入中峰院。自径前南行，其登弥高。又数百步，乃至天峰北僧院。其依一山，而道固有石。盘薄平广，泉流其上，清可爱。居易诗云：“净石堪敷坐，清泉可濯巾。”其谓是也。昔庄周言：庖丁之刀十九年，若新发于硎。陆德明释：硎，磨石也。余谓此石，其平如砥，支硎之名，宜取诸此。而石文又有如蹄涔者，人谓之马迹石。故禹锡诗云：“石文留马迹，峰势耸牛头。”日休、龟蒙与穰嵩起南池联句亦曰：“翠出牛头耸，苔深马迹讹。”又曰：“支硎辟亦过”。牛头峰今在天峰之南，此其可考者。禹锡诗云：“又有泉眼潜通海”之语，与夫《松陵诗》所言，《承阁南池惠敏碑》所言，八隅泉池皆已湮没，失其故处。而裴公书额亦不复见矣。若山下石室，山半石门，天峰之傍有待月岭，岭下有碧琳泉，又有放鹤亭，其址犹在。而刘、白、皮、陆之所赋咏，皆不及之，此又不可考者也。昔逸少既谢会稽安石，犹卧东山，遁乃与之袋涛。自放虚寂之境，而有登临之适。故时人以为高逸。遁之所游多矣，维吴之报恩，越之沃洲最著。沃洲有养马坡、放鹤峰，故此山亦有马迹石、放鹤亭。传言遁常畜马纵鹤，其说皆有理趣，非窘拘于浮屠法者也。遁之没已七百余年，而事之传于名迹者犹不泯，其为世所慕如此。近岁，僧德兴者，始传惮法于天峰，继住持者十来人矣。德兴之始来，茅屋土阶，仅御风雨。后有文启、慧汀、赞元、维广者，大增葺之。基上架木，上瓦下甓，堂殿庖庳，廊廉寮开，门庭兜街，次第完洁。东有浴室，西有憩庵。佛貌经藏，无不严具。以其治之非一人，积之非一日，而能终始如一，故赖以成就。其财费则取之州人，非一家也。予常以职事获阅书于太史氏，因见景德四年，有建言者曰：民佞佛费财，宜加禁止。上曰：佛教本于修心，至于惮学，为益滋大。于是言者不行。盖先王以道治天下，使人心化而不自知。故其盛时，慎独而无思。犯礼者，非必士民也。释氏心法之妙，殆不失无王道化之意。乃知无圣后圣，其揆一也，岂虚言哉。赞公长老，夙受法于明因惮师，又深通顺观肇论之旨。心地乃达，无所底滞，予之道友也。一日谓予曰：“天峰自德兴新之，且及百年，愿有所记。”

予谓沃洲，居易为之记矣。而报恩寂寥，未有纪者。因为考论本末，书以畀之。

＊

政和七年，叶劝《超隐堂记》：

佛子弃亲出家，本欲摆脱名利。自非上根法器，了达根源，未有不为名利所缚。虽大善知识，亦不免于求名而利附焉。故必欲开张铺席，以求出世。至于终老而不返，一曰欲以利益众生，一曰欲以开导群迷。此特自为之辞尔。焉有能利益众生，开导群迷，而不知所以自求安隐，以遁其形耶？余道友才公则不然。虽尝繇万寿首坐，住天峰禅院。才得旬岁，即兴退休之念。会余解官南归，亦思与之相近。因出橐装，为营小居能仁精舍，乃名其所居之堂曰“超隐”。盖佛以清净为奉，虚无淡泊为宗。而垂世立教，惮律两行，专说法相，是真是实，即谓之律说。有非有说，无非无当，体不离湛然常住，即名为惮。自达磨传此心印，面壁九年，下立文字，不假声闻，而第一义谛，复然流通，遍周沙界。自尔以来，灯灯相传，照耀大千。启发昏蒙，证菩提果，超出世间，与佛同体。得兹道者，才公有焉。昔绍圣末，余掾澧阳，谒长老自龄于夹山。时会下惮人，无虑二百辈。而独谈公不容口，繇此始识公于此山之库下。形骨清臒，标韵高古，无异于孤云独鹤。然稍稍接之，话言莫非善巧柔软，议谕风起。至于亹之处，如泉宝始开，悉白胸中流出，所谓深得辩才三昧者。见知既已如此之超然矣，而又能于兹时出超然拔俗之见，以求隐处而退休焉。其度越稠人广众，卓绝数等矣。以是而名兹堂，非虚言也。堂两楹五架，粗完洁，不侈不陋，真道人所居。

余不记其土木之工，而粗记公超然隐居之意如此。

＊

叶梦得《游南峰寺诗序》：

游南峰寺，独登待月岭而还。长老才上人云，欲作亭岭上，以待予再至。因以诗赠云：

泽国钟下流，有山独西南。标奇借明眼，夙昔多穷探。

腹背眩金碧，钟鱼半精蓝。支郎放鹤地，妙解无余谈。

高木气未炎，绿阴正清酣。我懒倦登陟，兹行吒犹堪。

幽寻虽云初，佳处默已谙。久欲谢尘滓，往同弥勒龟。

平生行九九，晚识前三三。才也实可人，穷年玩烟岚。

胸中有定水，万境潜包含。严霜扫赪紫，老干余楩楠。

啖蔗要自佳，食茶亦云甘。坐断方丈室，天花雨毵毵。

笑我窘世网，何殊老眠蚕。我今已解缚，真理密自耽。

但恐爱山意，多求尚成贪。愿借待月岭，重开石头庵。

偃松久傲兀，碧琳故澄涵。言寻觉城路，更欲从遍参。

观音禅院，在报恩山，亦曰支硎山寺。即古报恩寺基也。

＊

乐天：

好是清凉地，都无系绊身。

晚晴宜野寺，秋景属闲人。

净石堪敷坐，寒泉可濯巾。

自惭容鬓上，犹带郡庭尘。

＊

咸平钱俨《碑铭》：

天下之名郡言姑苏，古来之名僧言支遁。以名郡之地，有名僧之踪，复表伽蓝，绰为胜慨。至于传法，不泯真风。则纪之以文，信无愧矣。苏州观音惮院，即东晋支公道林所建支硎寺也。伊昔二众同居，舍宇尤广。其山有支公马迹，及瑞陵初圮〔所居石屋〕存焉。唐景龙中，诏更名报恩。及瑞陵初，圮海内精宇，人祇号咽，兹寺在圯例。献文缵嗣，佛日再中。旃檀之林，枯荑毕秀。

时太原尹卢公筒求方牧是邦，与僧清蛰相善。乃劝舍俸钱，复新缔架。大中五年，请僧洪宪主之，宪即豫章希运惮师之法嗣也。自咸通甲申岁，至于乾德甲子岁，几百余年。陵谷迭迁，香华中辍。其年二月，有永嘉惮学沙门文谦，尝驻锡姑苏，永光兰若，颇以佛事结诸众缘。寻诣天台大寂韶公惮师之法席，愿齿入室之列。大寂示之曰：汝虽越人，非越地可居，其当化人于吴地耳。于是遂如大寂之教，复来茂苑。

会僧正安公，以报恩旧地，辟而住持，是为今观音惮院矣。复有本郡都知兵马使赵承遇，及司理判官张仁基等同经度之。获石铭于殿基，承遇巳下名氏，皆如铭之所记，盖宿缘符契也。未几，谦师徙居上方，所度弟子三十余人。今之恩公上人，盖白眉也。亦礼大寂，得其宗旨。退而阐法席于先师之精庐，昭善继也。恩公苦行有闻，玄谈尤峻。适居放鹤之地，雅契安惮之陵。早岁，师尝入京师，时愚方顶常参，一得相而面。今师沿前会之邂逅，疏本寺之寅缘，欲愚为文以纪共事。愚以向之所言，信无愧者，乃纪而铭之云。

时大宋咸平六年六月，忠果确勇功臣、金州管内观察使、判和州车州事、光禄大夫检校太傅兼御史大夫、上柱国、彭城郡开国公、食邑六千户、实食封一千一百户钱俨撰。







吴郡志卷第三十三


郭外寺二

尧峰院，在吴县横山，即唐免水院也。院有十景，谓清辉轩、碧玉沼、多境岩、宝云井、白龙洞、观音岩、偃盖松、妙高峰、东斋、西隐。

＊

蒋堂《新井歌并序》云：

尧峰颢暹弹师，有道行，居常游吴〔吾〕门。一日且曰：“山中凿石造井，逾岁仅成。既冽而甘，大为丛林之利。颐得纪述，以久其传。”因作歌云：

白云莽莽青山头，一穴四面飞泉流。其初山间旧井涸，枯肠燥吻海众羞。

于时大士宝云者，颐指土脉智虑周。山灵所感道心爽，檀施聿来工力鸠。

云镭齐下远雷动，石火内击飞星稠。

百尺虚空廓地表，［凿井求水，山厂〔土〕十一尺，即有〔百〕尺虚空。见《内书》。］一泓清冽呀深幽。

人疑从天堕月窟，或问何处移龙湫。次则其徒骇殊胜，竞持应器尝甘柔。

饥狖连臂喜跳掷，渴乌引喙鸣钩辑。碧瓮光中辘辐晓，银床侧畔梧桐秋。

实方余地互相映，谷鲋坎蛙难此留。傍睨江形小衣带，下窥湖面卑浮沤。

何兹凿饮有功利，一掬入口醍醐陵。熟者濯之昏钝决，病者沃之沈痼瘳。

而我时邀墨客去，松涧远挈部篮游。净瓶汲引试香荈，雅具罗列无腥瓯。［《茶经》：膻鼎、腥瓯，非器也。］

比之玉乳不差别，曲阿有玉乳泉。诮彼炼丹多谬悠。［俗传天竺有炼丹井，而《茶经》、《水记》皆不载。］

今兹泉眼在鲁坞，所喜云液邻菟裘。［鲁坞乃尧峰地，予昕居去之一舍。］

苎翁既往乏鉴者，水记未载予将修。此山此井永不废，此歌其庶传南州。

又《题半峰亭》诗云：

何名半峰亭，尧峰路之丫。游客趋层崖，斗上多股战。

宝云构兹轩，接引心不倦。所冀冠盖来，少休松石畔。

雄视金仙居，巍乎倚银汉。自此更攀缘，须臾跻彼岸。

＊

李弥大：

云峰何岧尧，去天余几丈。其下蔚华林，幽禅屹相向。

我游先朝暾，海日射巾杖，飞盖不须持，步步苍松障。

山僧知我来，罗立是雁行。提携两行人，为我谈寅相。

一种勿弦琴。三叹无声唱。开轩面东南，千里人俯仰。

西登妙高台，更欲兹旷望。土断泽绕山，烟涛渺云浪。

恐是六鳘连，蓬壶堕莽苍。又疑鲸人海，偃脊起青嶂。

时方老火炽，金石流欲炀。须臾变云雨，为作雄风壮。

翻手回凉秋，掀舞千林响。谁云免水宫，自是神龙藏。

三高如可作，吾欲五湖访。洗足巨浸心，振衣孤峰上。

寄语夸夺流，得饱但相忘。长哦可当歌，踏月下空旷。

＊

僧怀深《山居十咏》：

湛湛平湖浸月明，渔歌吹断晓风清。

坏衣蒙顶趺跏坐，不称诗情称道情。右《清辉轩》。

深静含秋一鉴宽，清甘聊酌齿牙寒，

灵岩自笑穷山骨，明月泉悭只欲干。右《碧玉沼》。

聊向苍藤挂六环，满莎嘉致伴幽闲，

双眸净洗看不厌，欲结遮头草一间。右《多境岩》。

宝云珠草广惮林，凿石穷源意亦深。

长叹甘泉不当路，汪汪空有济人心。右《宝云井》。

古洞深沉莫敢窥，森阴草木野云飞。

白龙何处淹头角，天下苍生待汝归。右《白龙洞》。

笑日野花青嶂下，歌春幽乌白云间。

宝陀大士全身露，懊恼游人卒看山。右《观音岩》。

寒松门底如张盖，接引嘉宾眼倍青。

方丈老人迎送少，未应因汝下幽庭。右《偃盖松》。

下视群山尽子孙，孤高宜与月轮分。

善财不用别峰觅，只此休时见德云。右《妙高峰》。

惮板蒲团消永日，明窗净儿映疏筠。

一炉香尽六时过，转觉山家气味真。右《东斋》。

匿影长嫌山未深，闭门莫放俗尘侵。

如今满眼事奔走，欲向何人话此心。右《西隐》

普明禅院，即枫桥寺也。在吴县西十里，旧枫桥妙利普明塔院也。

＊

孙觊《记》：

平江自唐白公为刺史时，即事赋诗。已有八门、六十坊、三百桥、十万户，为东南之冠。诗云“茂苑太繁雄”是也。逮乾符、光启间，大盗蜂出，争为强雄。而武肃王钱缪，以破黄巢，诛董昌之功，尽有浙东西之地。五代分裂，诸藩据□数州自王，独尝顺事中国。有宋受命，尽籍上地府库，帅其嚼朝京师，遂去其国。盖自长庆讫宣和，更七代、三百年。吴人老死不见兵单，覆露生养，至四十三万家。而吴太伯庙栋，犹有唐昭宗时宁海镇东军节度使钱铿姓名书其上，可谓盛矣。建炎盗起，官寺民庐，一夕为煨烬。而枫桥寺者，距州西南六七里。枕漕河，俯官道，南北舟车所从出，而归然独无恙，殆有数焉。寺无石志，按《吴郡图经》：实妙利普明塔院，而不著经始之岁月。唐人张继、张祜，尝即其处作诗记游，吟诵至今，而枫桥寺亦遂知名于天下。

太平兴国初，节度使孙承祐重建浮屠七成。峻峙蟠固，人天鬼神，所共瞻仰。至嘉祐中，始改赐普明惮院，而雄杰伟丽之观滋起矣。属有天幸，仅脱于兵火。而官军蹂践，寺僧逃匿，颓檐委地，飘瓦中人。卧榻之上，仰视天日，四壁萧然，如逃人家。绍兴四年，长老法迁者，会其徒入居之。而相其室无不修，铢积寸累，扶颠补败，栋宇一新，可支十世。寺有水陆院，严丽靓深，龙象所栖，升济幽明，屡出灵响，尤为殊胜。而塔之役最大，更三年而后就。一日，迁老过余言曰：“愿有纪也。”

余尝怪天下多故，县官财匮力屈。天子减膳羞，大臣辞赐金，将吏被介胄以死，士大夫毁车杀牛而食。而吾民则当输家财助逞，率常瞩唱然举首蹙颊，疾视其上，无慨然乐输之意。而佛之徒无尺寸之柄，无左右绍介之无。瓦盂锡杖，率尔至门，则倒衣吐哺，遗履起迎，惟恐后已。乃捐会币，指困廪，舍所甚爱。如执左契，交手相付无难色。此何道也？今观迁老积精营作，练学苦空，弊衣蛎食。不以一毫私其身，日以饰蛊坏、起颓仆为急。又饬其徒三二辈，持钵扣门，或持簿乞民间，日有获焉，惟资以治寺。以故一方道俗，皆向慕之。凡所欲为，无不如志，故成就如此。

今吾乡县之长人者，晨拥百吏坐一堂之上。赫然如神明之临，又阻声威以怛之，而后吏得以投其隙。吾欲以柔道理之。量其力之所堪任而与之。为均无急之以期，无使吏迫之。上下休戚，共为一体。人人欢然欣戴，如驹犊婴儿之慕，以尽夫为民父母之道。夫以子弟而事父母，其于奉佛固无间然矣。故著余之所欲言者为记，使归刻焉。

绍兴十六年七月日，晋陵孙觐记。

＊

张祜：

长洲苑外草萧萧，却忆重游岁月遥。

唯有别时因不忘，暮烟疏雨过枫桥。

＊

张继《晚泊》：

月落乌啼霜满天，江枫渔火对愁眠。

姑苏城外寒山寺，夜半钟声到客船。

＊

张师中：

吴门多精蓝，此寺名尤古。拒〔距〕城七里余，冠盖日旁午。

斜径通采香，远岫对栖虎。岩扉横野桥，塔影落前浦。

霜楼呜晓钟，夕舸轧双橹。方丈中有人，学佛洞惮语。

迹忙心已闲，道乐行弥苦。不为喧所迁，意以静为主。

何必深山林，峰峦绕轩户。

＊

程师孟：

门对云山画不如，师今一念六年居。

迩来寺好尤潇洒，张继留题内翰书。［今禹僻王内翰，丁太夫人忧。任其亲写是诗，故不题名。］

又《游枫桥偶成》：

晚泊桥逞寺，迎风坐一轩。

好山平隔岸，流水漫过门。

朱肪朝天路，青林近郭村。

主人土，头似雪，怪我到多番。

＊

孙觊《与温老》：

阎阖曾城外，寒山古道西。

若人具眼只，与佛拍肩齐。

白浪喷鹢首，黄尘送马蹄。

憧憧南北路，一榻有高栖。

又三绝：

白首重来一梦中，青山不改旧时容。

鸟啼月落桥边寺，欹枕犹闻半夜钟。

翠木苍藤一两家，门依古柳抱溪斜。

古城流水参差是，不见元都旧日花。

三年瘴海卧炎宵，梦隔青枫一水遥。

万里归来悲故物，铜驼埋没草齐腰。

＊

胡埕：

朝辞海涌千人石，暮宿枫桥半夜钟。

明日馆娃宫裹去，洞庭呼起一帆风。

＊

张孝祥：

四年忽忽两经过，古岸依然窄堵波。

借我绳床销午暑，乱蝉呜处竹阴多。

郭附：

师子山云漠漠，越来溪水悠悠。

钟到客船未晓，月和渔火俱愁。

咫尺横塘古塔，连绵芳草长洲。

一老修然自在，时时来系扁舟。

福臻惮院，在吴县西南四十五里穹窿山。《旧经》云：梁天监二年置，今《记》中云，唐会昌六年建寺。有米芾大片诗两壁，字画奇逸，至今存焉。

＊

杨宿《记》：

穹窿惮院者，唐会昌六年之所建也。先是萧梁下诏，取梅梁于兹地。致白马之奠，感明神之征。因为白马坞，即兹院之址也。至唐宣宗，改元大中。重兴梵宇，法眷承绍，六世于兹。事旷缮完，迨今百载。飞梁朽以虹天〔失〕，危檐压而翼摧，则燥湿之患是生矣。大教不泯，招来信人。

天王嗣位之八年，粤有当院徒弟奉安，发志必葺。果得檀那继踵而至，自夏侯、钟离二氏等一百五十余人，咸蠲净缗。鼎新大壮，殿堂爽垲，廊廉翏辑，璇题次第以辉鲜，金地回环而严洁。於戏！阿含所云：若能补故寺者，是谓二梵之福。则安师之兴葺能事，有是夫。诸檀信之慈悲喜舍，有是夫。魁兹胜事，愿勒贞瑉。聊奋直笔，为纪岁时。

皇宋景德四年五月九日记。

宝积寺，在横山下，亦名楞伽寺。山顶有塔，隋人所书塔铭，碑石全好，字画秀整，绝类虞、褚。大抵隋人书法，兼传晋宋间造意，甚可珍。今录之。

＊

《吴郡横山顶舍利灵塔铭》：

窃以至理无言，非言无以寄理。玄踪无体，非体无以明踪。然则八十种好呈应身之妙。三十二相表化质之妍。至如献上童儿，聚沙稚子，尚获无穷之报，犹成莫尽之因。况撒身命重财，崇诸圣业者矣。但树因之最，无过起塔，崇福之重，诅甚建幢。而银青光禄大夫、吴郡太守李显者，乃华阳杷梓，江汉芳兰云：夙布素诚，少匡王国。吐纳风雷之际，出处朱紫之庭。縻爵峻于其身，隆基茂于往叶。温良洽于郡国，孝友睦于闰门。建节赞治，张振化风。门虽望族，世载公卿。安仁乐智之心，无违终食。谦明惠厚之德，造次必存。仍共奖劝郡部宫人，奉为皇帝、皇后、齐王、六宫眷属，各舍七珍，同崇八福。在郡城之西山顶上，营造七层之宝塔，以九舍利置其中。金瓶外重，石椁周护。留诸佛弗朽，遇劫火而不烧；守诸不移，漂劫水而不易。

时有龙华道场比丘法首者，岁居龆龀，即起逾城之心；年将志学，仍持航海之操。自离亲舍俗。三十许年。洞识苦空，明闲法要。诚心内发，冥梦外酬。时间此山，（是）古之佛殿。乃共于此所，成斯胜业。愿宝铎常摇，法轮恒转。含生回向，归心上通有顶之天，傍及无边之地。同离生死之苦，俱成涅盘之乐。其辞曰：相焉是灭，法矣非生。盖缠虚萃，渴爱徒盈。不无不有，何体何名。业风既息，法水便清。以兹胜地，令德来持。功施合矩，化动成规。如云出岫，状月临池。清流不倦，贻铭无疲。虔心局体，同归共慕。施彼七珍，崇斯六度。下被群品，上资天祚。万福庄严，千灵辅护。少宣令问，待秀苗聚。轮转三有，驰流六通。独善非德，兼济为功。俱成法雨，用息尘笼。

大隋大业四年，岁次戊辰九月辛未朔、八日戊寅立铭。吴郡司户严德盛制，文司仓魏瑗书。

智显禅院，在吴县西南三十里宝华山。

＊

孙规《新钟记》：

实贲华山智显惮院，面霞泽之洪澜，背长洲之故苑。左控洞庭之峻，右挹灵岩之巅。刻蟠之阈，相望游麋之墟密迩。真三吴之佳地，一方之上游。先是，梁天监中，有僧号憨憨者。至自梵天，营立香界。植锡杖之故所，化灵源之尚存。年把滋深，缔架几圮。国朝样符乙卯岁，故府侯崇仪秦公羲，当归然之未坠，思勉矣而可兴，其畴尸之必有能者，即以今心印师居焉。增卑为高肇建宫殿之类，岌起金碧。垂一纪间，精庐克备云云。

实相院，在吴县西南七十里，古废寺也。梁大同十年再兴，皇朝大中祥符元年改今名。

＊＊＊

光福寺，在吴县西南七十里。旧有铜像观音，岁有水早，郡辄具礼迎奉入城，祈祷必应。淳熙（三）年为人盗去，至十四年再得之。

＊

元祐中，建安黄公颉《铜观音像记》：

光福寺，距城六十里。有铜像观音，其始作者与其岁月，予不得知也。康定改元六月，志里张氏，于庙傍之泥中睹焉。时久旱弗雨，相与言曰：“观音示现，殆有谓乎？”乃具梵仪祷焉，即时雨降。以是凡有祷而弗获者，州人必请命于刺史而致敬，无不得其感报。夫道之在天下，其废兴有数，而出处有命，亦惟其时而已。盖习俗沉迷之日久矣，必将有以熏沐其邪意，启迪其善心。教令既不足以驱之，于是时圣人出而辅世。其在吴越，则若四明之奉化，东阳之双林，钱塘之天竺是也。或因乎俗之所趋，或寓乎物之所感。显相示化，变出不穷。以是因缘，不假言说。凡见闻者，随其愿求，各有所得。则虽顽嚣抵冒之人，亦将有以善其心，况根性之厚者乎？则其所以辅世者。岂小补哉。此其佛教行乎中国，人之所赖以悔罪祈福者，宜乎旷世历年而弗绝也。子母葬于寺之西南，常过其上。

僧蕴恭屡求为记，予不得辞也。因序其事云。

＊

唐顾在熔《题光福上方》：

苍岛孤生白浪中，倚天高塔势翻空。

烟凝远岫列寒翠，霜染疏林坠碎红。

溪渚远栖彭泽雁，楼台深贮洞庭风。

六时金磬落何处，偏傍苇丛惊钓翁。

澄照寺，在长洲县西北阳山下。

＊

天禧五年，陈最《记》：

佛宇之兴，其来尚矣。自竺干人洛，象教归周。琅函流贝叶之文，宝塔板玉毫之相。莫不图诸爽皑，树乃精蓝。苟非背山而面林，左泉而右石，则何以延大干之开士，启孤秀之名园。是故惊岭雄标，世尊因而说法。双林秀拔，惠远由是奠居。盖人境之两殊，亦古今而一致。苏州郡城之西北三十五里，山曰阳山。山之下，寺曰澄照。先是唐会昌中，丁某施白马涧宅为白鹤寺，后有龙兴寺，僧知又因游其上，纵目周览。嗟其年祀寝远，名额仅存。榛莽靡除，基址甚隘。于是鸿胪卿左街大将军曹茂达六代孙玄祚，舍祠堂基以构寺。不改旧额，因而迁之，始创茆茨数十问而已。观其岗峦环合，岩谷洞呀。真佛者之津梁，乃道林之形胜。灵启其地，人兴厥谋。决智力而有开，获明神之来义。寺中有灵泉潜发，莫穷其源。决泄盖自于神功，疏凿岂因于人力。引山渠者数派，溉民田者百塍。水旱不更其浅深，远迩必沾其润利。为国彭城威显公尝而异之、因改曰仙泉。我宋祥符初，始赐今额。乾德中，义公既没，上足蕴明，嗣而续（之），香火无废。道者蕴与，亦义公弟子也。勇猛精进，出于常伦。痛先志之未终，发精心而善诱。由是智者献谟，壮者效用。经始勿亟，举而新之。敞广殿以安阵容，饰华禽而庋大藏。厨有库香，积之供成。僧有堂，收云之众集。辰昏是警，鼓贮腾百尺之台；水陆致虔，设位于五层之阁。而又置忏院、法华院，亭榭高揭，房廊缭周。耽然巍然，不胜其壮观矣。开宝中，太保韩公承德，复舍梳洗楼为塔院。详其始末，叙厥废兴。见征芜辞，用纪珍琰。

维时天禧五年十一月二十一日记。

明因禅院，在吴县西南横山下，即荐福山感慈禅院也。

＊

凌民瞻《重建方丈记》：

世之为放旷曼衍之言者，指宇宙为极矣。如来际宇宙，犹一沤也。尝以大千世界为言，斯多矣，而未极其广也。尝又以兢伽沙世界为言，斯广矣，而未得为无量也。然则无量者，非世论所可计矣。如来能以如是无量世界，置诸虚空而不堕，纳诸芥子而不迫，掷之方外而无动，沃之巨浸而不溺。神化无方，理绝思议。是《庄严偈》云：“净土如所欲，受用皆现前。”盖言诸佛如来，游戏三昧，自在若此。虽欲贸梵世于忍上，迁内苑于驽峰，固为不难。然且徇须达之请，而经营舍卫之室。忍其虚府库，弹智力而后成。岂神境妙用，不足尚耶？

呜呼！非具大悲者，孰能与于此。众生差别，知见冥钝，要以檀施摄其初心。由是言之，只园精舍。岂一手一足为之哉。兹院成于国初景祐中，睿阶师颇易旧宇。其间未葺者，日益隳圮。长老唯广师补漏支欹。迨已四稔。尺椽寸甓，不以强人。凡兴斯缘，莫非乐施。

熙宁七年四月二十七日始工，后十月而工毕。坎高增庳，广倍旧址。构憾榱桷，亦攻坚材。圬墁斫削，皆聚良匠。美哉轮奂，不日而成。如天持来，若地涌出。物不终否，在人而兴。罗工之初，予尝谓师曰：“弟子贫不能以财施，弱不能以力施。它日愿施鄙文赞胜事。”

明年师故，遗书来岳阳，从索斯记。师昔住天峰，盖有甚大绿事，未尝刻一言，今反记此者，是欲摄我以文施，因得记其岁月焉。

涌泉院，在吴县西南横山之下。旧为程师孟光禄香火院，故程公赋诗甚多。比年，其家不振，伐木毁屋。以其地卖为刘孝韪侍郎之墓。

＊

程师孟《入涌泉道中十三诗》：

小航时过越溪头，当日吴宫事可求。

西子冶容来作饵，伍员忠愤反为仇。

虽无别馆虹蚬带，［《吴郡赋》云：寒暑隔阙于邃宇，虹回带于云馆。］

但有荒台麋鹿游。

高望太湖千万顷，夕阳依旧水东流。

穷冬未见六花飘，春意微微动柳梢。

千丈龙形蟠暮岭，一条虹影落溪桥。

阊门飞跨何清泚，茂苑繁雄未寂寥。

切幸早归频出郭，丙山隐客不须招。

因省先茔到故都，不妨闲步问耕夫。

水云苍莽遥连洞，田野低洼稍近湖。

秋熟几家收橘柚，日生众口藉菰蒲。

今朝偶得西华稻，僧饭年年出玉腴。

道出横塘跨石梁，塘南塘北稻花香。

风吹舴艋轻如驶，日照浮图峻若翔。

远岸渔樵三两两，近村鹅鸭一行行。

回头却指城南路，云屋朱楼气郁苍。

寒林已见早梅芳，尽日临流野兴长。

门外牛羊人自得，篱边鸡犬盗谁防。

三江夜色沧浪白，千里秋香祀橙黄。

借问船中何所有，根羹鲈鲙酒先尝。

舟行如叶泛长川，解水吴儿力可全。

风急辄无干浪破，岸欹能把一管牵。

湖沉日影山头书，云漏天光雨足悬。

试向中流东北望，城南宝塔在门前。

告老清朝分自安，从今荣悴不相关。

有愁方见田家乐，无事才知钓叟闲。

世故要看终始后，人生未免是非问。

妇坟更在公茔侧，一舸夷犹遂往还。

谁何不欲早忘机，今已高年古亦稀。

翠柳阴中黄乌过，青山影里白鸥飞。

新春已到无高下，故里重过有是非。

人意不如毛羽意，声声犹道不如归。

天宫寺，在吴县西南四十里。梁武帝天监中所营，唐德宗重加兴饰。天圣间重新，前进士张汴为之记。

＊＊＊

水月禅院，在洞庭山缥缈峰下。梁天同四年建，隋大业六年废。唐光化中，僧志勤因旧址结庐。天祐四年，刺史曹圭以明月名之。皇朝祥符间，诏易今名。山有无碍泉，绍兴间始名。

＊

赞宁《寄题水月》：

参差峰岫昼云昏，人望交萝浊浪奔。震泽涌山来北岸，华阳连洞到东门。

日生树挂红霞脚，风起波摇白石根。闻有上方僧住处，橘花林下采兰泽。

积翠湖心迤逦长，洞台萧寺两交光。鸟行黑点波涛白，枫叶红连橘柚黄。

人我绝时隈树石，是非来处接帆樯。如何遂得追游性，摆却营营不急忙。

＊

庆历七年，苏舜卿《记》：

予乙酉岁夏四月，来居吴门。始维舟登灵岩之巅，以望太湖。俯视洞庭山，殇然特起。云霞采翠，浮动于沧波之中。即时据栏竦首，精爽下堕。欲乘风跨落景，以翱翔乎其间，莫可得也。自尔平居，钙然思于一到。惑于险说，卒未果行。则常若有物逼塞于胸中。是岁十月，遂招徐、陈二君，浮轻舟出横金口。观其洪川荡谲，万顷一色。不知天地之大，所能并容。水程诉洄，七十里而远。初宿社下，逾门乃至。入林屋洞，陟毛坛，宿包山精舍。又泛明月湾，南望一山，上摩苍烟。舟人指云：此所谓缥缈峰下也。即岸，步白松间，出数里，至峰下。有佛庙号水月者，阁殿甚古，像设严焕。旁有澄泉，絮清甘凉。极旱不枯，不类他水。梁大同四年，始建佛寺。至隋大业六年，遂废不存。唐光化中，有浮屠志勤者，历游四方，至此爱而不能去。复于旧址，结庐诵经。后因而屋之，至数十百楹。天祐四年，刺史曹圭以明月名其院。勤老且死，其徒嗣之，迄今七世不绝。国朝大中祥符初，有诏又易今名。子观霞泽，受三江，吞啮四郡之封。其中山之名，见《圃志》者七十有二，唯洞庭称雄。其间地占三乡，户串三千，环四十里。民俗真朴，历岁未尝有诉讼至于县吏之庭下。皆树桑、栀、柑、柚为常产。每秋高霜余，丹苞末寅，与长松茂树，参差间于岩壑间。望之，若图绘金翠之可爱。缥缈峰，又居山之表。民已少事，尚有岁时织钏、树艺、捕采之劳。浮层氏本以清旷远事物，已出中国礼法之外，复居深远绝胜之地。壤断水蹑，人迹罕至。数僧宴坐，寂默于泉石之间。引而与语，殊无纤芥世俗问气韵。其视舒舒，其行于于。岂上世之造民者邪？予生平病合郁塞，至此曝然破散无余矣。反复身世，惘然莫知。但如蜕解俗骨，傅之羽翰，聪出乎八荒之外，吁其快哉！后二年，其徒心源，造予乞文，识其居之废兴。欣其诚，请揽笔直述，且叙昔游之胜焉。

＊

汤思退尉吴县时，《游水月长短句》：

画船横绝湖波练，更上雕鞍穷翠巘。

霜橘丰垂黄，征衣尽日香。

钟声云外听，金界将松映。

何处是华山，峰峦杳霭间。

＊

李弥大《无疑泉诗序》：

水月寺东，入小青坞，至缥缈峰下，有泉泓澄莹澈，冬夏不涸。酌之甘冽，异于他泉而未名。绍兴二年七月九日，无疑居上李似矩，静养居士胡茂老，饮而乐之。静养以无疑名泉，主僧愿平为煮泉烹水月芽。为赋诗云：

瓯研水月先春焙，鼎煮云林无疑泉。

将谓苏州能太守，老僧还解觅诗篇。

寿圣院，在吴县西南二十里。晋天福五年，吴越国中吴单节度使威公文奉创建，以奉其父广陵王元臻墓祀，初名吴山院。至本朝治平中，改赐今额。崇宁元年，威显之孙奉议郎、赐绯鱼袋钱公著立石，俾承议郎、行少府监丞、云骑尉强浚明为之记。

＊

元祐八年九月辛巳，同郡钱君慎微，过余言曰：昔我先王，既荒吴越。维子若孙，分建藩屏。我高褂匿陵宣义王，实镇中吴。父子再世，嗣有节钹。逮我皇祖司封，始至而仕于朝。然自广陵而下，四世皆葬于苏，晋天福辛酉〔丑〕岁，曾祖威显公，始建寺于吴山之麓，以为薰修之所，因其山名之曰吴山院。本朝天圣丁卯岁，主僧惟久，尝迁其寺少南。既又迁瓦坞，最后迁宋坞，则今所建寺之地也。

治平中，赐今名寿圣院。厥初，屋才数十间，僧徒甚寡。岁久益坏，而僧之来者门众。先将甲为山缗钱二十万，俾其徒怀政合众财以新之。然后瞻礼有殿，讲说有堂，井庐庖涌，无不完具。又俾其徒怀遇即寺之恻，相衍沃之地，辟田亩百。岁更丰凶，不资檀施，而寺常足食。先是，法堂独庳陋不称。寺僧智来，又侈大之以增其旧。

此寺之兴，逾百年，更三迁，历吾家四世而后大备十其成之难如此。幸此寺日益新，僧之来者日益众，则钱氏之兴可知也。恐后来者无以考世，吾子试为我书之。余曰：唯唯。词曰：武肃多于，大王小侯。厥初启宇，十有三州。分建子弟，维藩维扉。维时中吴，（式）控外境。广陵受钺，开壤千里。文穆之兄，武肃之子。生有其土，死即葬之。父子孙曾，相望紧紧。在晋天福，当威显公。相方视址，爰作佛官〔宫〕。桓桓将军，世济其美。百年于兹，寺更三徙。浮圃惟小，实繁有徒。修敝徙〔复〕废，不忘其初。太湖之滨，吴山之原。断石刻辞，敢告后昆。







吴郡志卷第三十四


郭外寺三

孤园寺，在洞庭山。梁散骑常侍吴猛宅也，舍而为寺。

＊

皮日休：

艇子小且兀，缘湖荡白芷。萦纡泊一畸，宛到孤园寺。

萝岛凝清阴，松门湛虚翠。寒泉飞碧螭，古木斗苍兕。

钟梵在水魄，楼台入云肆。岩边足呜（上钱下虫），树杪多飞鸓。

香莎满院落，风泛金露靡。静鹤啄柏蠹，闲猱弄愠倚。

小殿薰陆香，古经贝多纸。老僧方瞑坐，见客还强起。

指兹正险绝，何以来到此。先言洞壑数，次话真如理。

磬韵醒闲心，茶香凝皓齿。巾之劫贝布，馊以旃檀饵。

数刻得清净，终身欲依止。可怜陶侍读，身列丹台位。

雅号曰胜力，亦闻师佛氏。［陶隐居常梦见佛像谓己曰：尔当（作）三七地大王，号曰胜力也。］

今日到孤园，何妨称弟子。

＊

陆龟蒙：

浮屠从西来，事者极梁武。岩幽与水曲，结架无遗土。

穷山林干尽，竭海珠玑聚。况即侍从臣，敢爱烟波坞。

幡条玉龙扣，殿角金虬舞。释子厌楼台，生人露风雨。

今来四百载，像设藏雪浦。轻鸽乱驯鸥，鸣钟和朝橹。

庭蕉裂旗旆，野蔓差缨组。石上解空人，窗前听经虎。

林虚叶如织，水净沙堪数。遍问得中天，归修释迦谱。

包山禅院，在吴县西南一百二十里。院有旧钟，云梁大同二年置，为福愿寺。天监中再茸。唐上元九年，改为包山寺，高宗赐名显庆寺。本朝靖康问，慈受大师怀深居之，诏复赐旧名，院亦复兴。

＊

王锤《记》：

靖康元年夏五月，慈受大士普照禅师怀深，住大相国寺慧林惮院之六年。力祈还山，优诏不许。命大丞相喻旨，所以留师者，靡不尽也。师确不可夺，拂袖出都，遍走江浙。所至山川城邑，僧俗拥众欢迎。瞻顶焚香，夹道如佛行化。灵岩、蒋山，虚二惮席以待。而两山之人，遮道不得行。师姑慰其意，皆少留而去。最后得洞庭包山废院，欣然驻锡卷被，为终焉计。兹院自六朝之初为胜地，梁天监中，始再崇葺。唐高宗赐名显庆，为大丛林，庇千僧。陆龟蒙、皮日休所赋包山精舍是也。政和中，权豪用事，撤以修其坟寺，瓦木涤地俱尽。渊圣皇帝诏复其名。而旧寺僧法聪，为师以请。既至山，平江府令其弟了初主院事。然颓基断址，四顾荒寒。而富者献财，巧者献技，壮者献力。不数月，殿堂门室，钟经与楼皆具。师平日未尝求施，兵烬之后，尤不烦人。而施者自远而至，惟恐弗受。

于是禅居靓深，岿然出云烟之上矣。夫洞庭别名震泽，又曰松江，又曰笠泽，又曰具区。道家谓一水五名，上禀咸池五车之气，而包山即林屋洞天，下有洞穴，水潜行地中，无往不达，号为神仙。天后便阁，洞中产白芝紫泉，乃仙撰天醴。环以七十二峰，而明月之湾，缥缈之峰，毛公之坛，尤为尘外净境。传称黄帝访道所幸，而夏禹治水藏素书于此。至吴王阖闾，得之以问孔子。盖仙圣所宅，得名数千年远矣。

地分东西两山，院在西山之巅。巨浸回环，四绝无地。天水相际，一碧万顷。风涛豪汹。旁接沧溟。下则鱼龙之所窟宅，上则虎豹之所伏藏。藤萝胶葛，橘柚蔽亏。深林森木，横生倒植。纳天风海日于穷崖绝壑之间，所谓烟云生于步武，阴晴变于几席。猿乌悲啸，昼夜清寂。而水作限断，远与世隔。盖江海之外，无际之山，孤耸于不测之渊，无逾此者。东南号山之富，此又东西百水所钟之地也。

窃当曰论古昔学道之士，必游走四方，以极天下壮观。登高望远，广其耳目。使万境森然纳于胸中，然后见闻深博，道学明备。释氏之教亦然，自出家祝发，则一衲一食，水浮陆走，匽薄风霜，以求师问法。务见一切世间艰难险阻，情伪利害。然后心境廓然，知无一当留者，故于道为近。思斯院之成，人与地称。山川改色，来者瞻敬，殊不知师所见。岂在于此。视天宫化城，金色世界。释帝龙天之居。与夫光明藏海，毗庐法界，皆吾一性之内。非远非近，无去无来。今我行住坐卧，莫非西方净土。岂厌此乐彼，有所分别，而更佗境于一念之外哉。此师之达观，一视如法无彼此，不眷眷于一居也。然则仆今所言，皆师所不取也。其如院废兴岁月，与师居此本心，以待其徒传永远而无穷者，亦不可以不记者，于是乎书。

绍兴二年正月戊寅。

翠峰惮院，在吴县西南七十里洞庭东山。唐将军席温其所舍宅也。

弥勒禅院，在吴县西南一百里洞庭东山。乾符年问，吴越王建。

＊＊＊

观音院，在洞庭山。宋元嘉安弹师所建华山院也。隋大业间废，唐开成问再建，咸通间赐今名。

＊

僧怀深《圆通殿记》：

洞庭华山观音院者，本在胥湖之北。宋元嘉中，会稽内史张裕请于朝而立焉。初，裕尝事应真，谨甚。感池产千叶莲，因名院曰华山。隋大业间经毁废，暨唐开成四年，始迁于此。往时浚治，得会昌断石刻，其略云：罗浮常安惮师卜其地，即里人进士徐正甫所施也。逮咸通十五载，奏阳今名，再废于会昌，至是复兴。有屋数十楹，视洞庭西峰诸刹，最为胜绝处。主僧维照，笃志学佛，材器足以立事。尝语其徒曰：兹院虽号观音，盖未睹其像，名存而实亡矣。或问观音安在？吾将何辞以对。于是发广大心，欲令一切睹相闻名，悉蒙解脱。乃用紫旃檀八百两，造菩萨像。饰以黄金丹砂，珍珠琉璃，端严瑞相，工妙天下。并刻诸天十有六尊，庄严毕备，为大殿以居之。规模雄伟，动人心目。费钱凡三百万，毫累铢积，阅二十年，厥功乃就。来者作礼，叹未曾有。弟子维鉴实左右之。既而照公欲刻诸石，自太湖泛舟登灵岩，谒慈受叟怀深，求纪其事。怀深曰：《华严经》云：海上有山，多圣贤众宝所成，极清净勇猛。丈夫观自在，为利众生，住此山是。大宝殿跨起于曾波之中，真若鬼工神运。听谓补陀洛迦山者，岂异此耶？余闻菩萨，从闻思修，入三摩地。乃至心精遗闻，圆融无碍。悲湣群品，迷奉循声。是故不动道场，涉入诸国。广施无畏，饶益众生。请试宴坐，反听嘿观。则风涛澎湃，水石相薄。林木乌兽，粥鱼斋鼓。莫非三十二应身，八万四千手眼，遍周法界，又何止于一方耶？虽然不假乎像，无以示圆通之捷径。俾夫见闻者，各随根器。普皆证人，或由此也欤？独喜照公，能以如幻三昧，成就不思议事，故乐为之书。

像造于崇宁五年二月，工休于四月。

殿作于靖康二年之二月，落成于建炎改元之七月。

作记以是冬之十月初八日也。

＊

孙觐《题德云堂》：

千丈银山屹嵩华，浪涌云屯天一罅。

榜舟夜并龟鼍窟，杖藜晓入鸡豚社。

处处人家橘柚垂，竹檐茅屋青黄亚。

牛羊出没怪石走，蛟龙起伏苍藤挂。

楼殿青红隐半山，两腋清风策高驾。

饥鼠窥灯佛帐寒，华鲸吼粥僧趺下。

世味久谙真嚼蜡，老境得闲如啖蔗。

山灵知我欲归耕，一夜筑垣应绕舍。

＊

胡松年《诗序》云：

余罢白平江，谋居雪川。过洞庭西山，暂寓观音院德云堂。坐揖湖山胜概，亦足以少洗簿身役矣。数年兵火之祸，何所不至。独此地清凉安稳。岂非林屋洞天，金庭玉柱，为神仙窟宅，有物常护持邪？余愿挂冠终老此间世。

诗云：

小舟乘风飞乌过，万顷云涛纵掀簸。此行要是快平生，无数青山笑迎我。

山根隐约见人家，槿篱茅屋埋烟霞。宛似秦人种桃处，川原远近纷香葩。

杖藜径踏华山去，试问莲开今何许？路迷绝壑荫松筠，身到半山听鱼鼓。

道人为我开云堂，是中境界浑清凉。幽磬时和野乌语，飞泉暗泻岩花香。

文书照眼奉吾事，雁骛著行败人意。造物似怜厌世嚣，挈置湖山烦一洗。

何入夜呼隐去来，向来得丧真山崖。金庭玉柱永不改，人间劫火空飞灰。

＊

葛胜仲：

弱水无风到海山，慈容亲礼紫旃檀。

亭亭宝利凌云近，湛湛清池漱玉寒。

橘瘦暗飘红万颗，竹迷曾莳绿千竿。

藕花不是南朝梦，真有残香透书栏。

洞庭西山小湖观音教院，在吴县西南一百五十里，即旧小湖院也。相传唐乾符中，有沉香观音像泛太湖而来。小湖僧迎得之，有草绕像足。投之小湖，生千叶莲华，至今有之。

＊

孙觐《灵泉赞》：

艮哉大士，溢此灵泉。世有热恼，一酌而痊。

方池何产？三级红莲。无宾可味，有根弗传。

世纪大士，浮海而来。携此二物，置之山隈。

青青之枝，其洒此哉。躇躇之衣，其制此哉。

唯此小湖，实补陀山。我来稽首，瞻仰尊颜。

挹水啜之，清入肺肝。尘垢销落，身心荡然。

嗟嗟此土，奉事弗笃。百尺颓基，数椽败屋。

如泗僧伽，习玩成渎。对面却迷，贵耳贱目。

惟圣悯狂，存乎克念。归斯受之，匿瑕磨玷。

弗畀莫求，弗施已厌。信受之者，亦得是瞻。

汝心如泉，泓然弗迁。汝身如莲，离垢芳鲜。

大士可之，诅曰舍旃。一弹指顷，超证无逞。

护国天王惮院，在吴县西南一百二十里洞庭西山，即旧天王院也。宣和问改赐今名。绍兴初，更为十方。

＊

法海寺，在吴县西七十里洞庭东山，隋将军莫厘舍宅所建寺也。后梁乾化问改祗园。皇朝祥符五年，改今名。

半塘法华院，在长洲县西北七里彩云桥西。寺有雉儿塔，晋道生法师有诵法华经童子，死葬此。义熙十一年，商人谢奉夜泊此岸，闻诵经声，旦寻求见。坟上生青莲华，郡以闻。诏建是塔，号法华院。绍兴七年重修，鸠工之始，夜闻塔中诵经声，数夕不绝。

＊

魏宪《重修塔记》：

半塘寿圣浮屠，按《旧记》云，晋义熙十一年，名法华塔。诏赐国材以建。繇晋历唐距宋兴，凡一再改造，岁久寝坏。先君开府，览之慨然。若契夙愿，实始修焉。建炎庚戌之乱，塔复废。宪不孝，顾瞻余烬，夕惕于怀曰：此吾先君所植德者也，畴不敢勉。于是倾资度财，载加营缮。

绍兴七年七月二日，工告讫功。初，道生法师有童子能诵《法华经》，死葬半塘。其后过客，夜间诵经声，迹之莫见其人。旦视童子冢，有青莲花。塔之建盖权与于此。迨今几八百年矣。而鸠工之始，役夫夜方寝，复闻诵经声，琅然出塔，数夕不绝。呜呼，异哉！僧了勤以其事来告，因为之书。

显谟阎直学士、左大中大夫、提举江州太平观、吴郡开国侯、食邑一千二百产、食实封一百产魏宪记。

大觉院，在长洲县南四十里。

＊

齐升院，在盘门外高丽亭东一里。绍熙元年，提举常平张体仁创建，拨没官田，供院为常住。贫民死而家不能津送者，则与之棺，后焚瘗焉。







吴郡志卷第三十五


郭外寺四

昆山县慧聚寺，在县西北三里。昆山，一名马鞍山。世传殿基，乃梁天监中鬼工所造。半叠石（室），半为虚阁，缥缈如仙府。他山佛宇，未有其比。山上下前后，皆择胜为僧舍。云窗雾阁，间见层出，不可形容绘画也。吴人谓昆山为真山似假山，最得其实。大略见张祜、孟郊诗，及盖屿所作《图序》。皇祐中，王荆公以舒州倅被旨来相水利。夜至寺，秉炬登山，阅张、孟诗，一夕和之，遂为山中四绝。一山中登临胜处，古上方为冠，月华阁、妙峰庵次之。山之上下，又有留云、翠屏、翠茂、夕秀诸轩，及凌峰、翠微、垂云诸阁，不可尽纪。淳熙中，月华先焚，上方次之。既而寺灾，煨烬无遗。自唐以来，名贤题咏，石刻殿柱，雷火篆书，及杨惠之所作天王像，李后主所书扁榜等，一扫无迹。今惟《山图》仅存于收藏之家，石亦毁矣。山后掘地多得奇石，玲珑纤巧，好事者甚贵之，号昆山石。

＊

唐王洮《天王堂记》云：

有释氏子宅于马鞍山下者，一日忽扣太原王生洮，促足角坐，涵意欲泄不能者数四。顷乃作曰：“欲以天王堂事劳笔端。”谨按释氏书云，天王生于阗国，作童儿时，犹能血镞射妖。遂去走天竺，遇金仙子授记，护阎浮提补多闻。王腾云跨汉，靸鬼撚魔，霞帜雪戟，指勾摧泮，竞镇妙高北面水精宫中，为药叉官长。吁奇怪事，孔门弟子惭于语。然儒以正直为神，今天王能射妖摧魔，用壮护世，是亦正直也，复何惭之哉！按马鞍山踊出平原中，绝顶晴望他山，百余里缘接培坟，咸沟穿塍织，坦然铺出。复多奇石，支叠危柱。释氏筑室，凿倚山半。今天王堂，实翼西北隅。塑状岳耸，宛然拄空。金精狞瑰，力溢膺腕。彘卒象伍，作为部落。堂宁宏丽，四檐飞翠。庥灵庇像，若艘瞒被甲担戈立于烟霭。洮因劳其费，进曰：“非其〔某〕力能，皆邑民为之。”塑实成于张弘度，堂宵成于俞师甫。吁！大凡力于耕者一人，切于获者三人。岂偶然于天王战。释氏广姓阙，号清建。姓赵，号良频。

时唐大中三年，乡贡进上王洮立。

＊

僧辩端《慧聚圣迹记》：

至道二年冬，端自杭州止于姑苏，遂谒郡太守尚片广部员外郎陈公。公一见若旧识，乃盘桓于是邦，得游其属邑。二年春二月，届于昆山县，寓慧聚寺。未数日，会公听理之暇，出巡水塘，相继而至。又得以陪从嘉赏，周览占迹。且目其弧峦奇秀，屹立天际，曰马鞍山也。群岫相去皆百里而远。极顶四视，东连溟渤，西接洞庭。原隰沟塍，坦然铺苦。初至寺升殿，寻碑读记。厥石断坏，其文残阙。午门名氏，皆蔑然坦。乃询诸寺人，行耆年宿齿，微以旧传，乃得唐人博陵崔子向所纪之文，略叙其事。先是，梁天监十年，有帝之门师，吴兴沙门释慧向，姓陵氏，久居内寺。一旦归省，而至是山，有息焉之志，因放锡惮坐于山胁石室间，以二虎为侍。师方运筹，思立精舍。忽有神人见师之前，曰：顾施千工，以成其事。其夜风雷震吼，林木号怒。近山之人，闻朴斫之声。翌日，而奇石矗叠，广阶骈城，其方截如也。延袤一十七丈，高显一十二尺，盖山王之役神工也。时宰县者异其事，闻刺史，奏武帝，因造寺焉。遂立正殿于其上，敕张僧繇绘神于二壁，图龙于四柱。每云阴天暝，则鳞甲皆润，潗潗然及有浮萍者。或曰，多兴疾雷，鼓巨浪于江海间。后敕僧繇画锁以制之。洎唐武宗会昌中，诏毁天下佛宇，兹寺尝在毁间。大中五年，宣宗皇帝重阐释门，故寺僧清江，以其灵迹闻郡守韦公，于是奏再兴焉。凡今殿阎像设，非梁制也，唯神砌存尔。观其神迹规制，皆穷奇极壮。造化所成，信非人力。游者观之，莫不虩然心慑而股栗，魂惊而魄骇。苟非向师至德，通于神明，又凌克臻于是耶？苟非山王灵感，昭于有德，又胡能成其绩耶？又前后曾未有郡牧乏此者，今陈公博古，闻异来而睹之，久以嘉叹。因谓端曰：“前记湮灭，来者昧其所从。请摭其实，庶垂于永永。”端虽搜才，忝辱厚命，故抽毫以书。

时至道三年孟夏，僧辩端记。

＊

孟郊：

昨日列上方，片霞封石床。锡杖莓苔青，袈裟松柏香。

晴磬无短韵，昼灯含水光。有时乞鹤归心邀访逍遥场。

＊

张祜：

宝殿依山险，凌虚势欲吞。画檐齐木末，香砌压云根。

远景窗中岫，孤烟竹里村。凭高聊一望，归思隔吴门。

＊

王安石《次孟郊韵》：

僧蹊蟠青苍，莓苔上秋床。露翰饥更清，风荫远亦香。

扫石出占色，洗松纳空光。久游不忍还，迫迮冠盖场。

又《次张祜韵》：

峰岭牙出没，江湖相吐吞。园林浮海角，台殿拥山根。

百里见渔艇，万家藏水村。地偏来客少，幽兴只桑门。

＊

朱明之《惠聚寺诗序》：

离常熟至昆山，泊惠聚寺。而诗情犹壮，复为二章，附于五题。盖山鸡自爱其尾，亦欲以多为贵也。

古寺有远名，欲游无梦生。飞猿磵底啸，灵乌云间呜。

影密楼台众，香繁草树荣。何年照佛火，灿灿长光明。

石林高月生，藓阁疏磬呜。宿乌梦难就，定僧魂更清。

香风动花影，岩瀑飞玉声。遥夜坐来短，但余天外情。

景德寺，在昆山县西南，即东晋所置宝马寺。

＊

范浩《诸天阁记》：

浮屠氏传西竺一乘流入中国，倡天堂地狱、祸福报应之说。风劲世俗，波从信向者，往往悔恶徙业，而归之善，其亦有补于教化矣。昌黎尝言：自其西来，四海驰慕。结楼架阁，上切星汉。处处严奉，高栋重担。斗丽跨雄，自唐已然。虽妙言论如退之，亦叹其不可遏止也。昆山普贤教院，有阁晕飞，下俯鳞宇。碧棂丹拱，隐雾延晖。森列诸天，势欲浮动。使人发立，凛凛生肃心。每陈供办香，氛霭葱郁。神若天堕，驭风而翔云，谛观恍然。复疑身之排金阙而篷琼楼也。予尝访惮者昙益，因见住持讲僧渊，问谁为此？具言政和癸巳，荪萏义明，演经丐钱，创兴普贤殿，邑人沈饶募缘，增堂颇以侑道场。今年夏五月，沈又感梦，率众建阁。豪姓辛珍，独又画刻诸天十六尊像。远迩信向，磨肩投礼〔体〕，祷福祈年，应不旋踵。念此殊胜，缘要须书，以信诸世，因请予记之。

靖康丙午，季冬既望，奉议郎新济王、康王、祁王府记室范浩记。

惠严禅院，在昆山县东三百步，梁所造崑福院也。

＊

曾文《法堂记》：

昆山县治之东有惮院，曰惠严。始唐末嗣惮师，以佛学名一时，故镇遏使刘为建院以处之。嗣师既去，其徒以世及续居者，百五十余年。屋老而敝，徒不能葺。熙宁四年，主僧惟已请如嗣师故事，复以院待学众之来游。县以闾州，命选于众，乃得惠元惮师，畀以住持。于是四方之上，不其而自集。一境之民，不言而心化。因相与视其屋，则又皆曰，是岂人法之所宜者，遂谋新之。乡人间命，乐输以助。先为法堂、寝室凡二十楹。

始事于元丰元年之秋，来岁仲夏二日（乃）鱼毕工。师曰：不与俗交，非兴化为人也。则记其事，以慰作者之勤，其得已乎。而法堂、寝室。岂且特以休耆寿者之身，佛之法传乎其中矣。非知吾法者，不能为也。以书属予曰：幸为记之。予闻释氏之书曰，所言法者，谓众生心，是则摄一切法。释氏之言心法如此，则吾先圣人所谓天下之至神者，是也。夫心之为物，微妙则通。故用之弥满六虚，废之莫知其所。不古不今，神而无方。信乎广大高明，超于名迹。岂言与书引所能尽哉。

是以学者欲其深造于道，而自得之也。当梁之世，释氏之教最为盛时。然学其法者，亦泥于言。学其书者，亦忘其真。天竺之师达磨，始自其倔来。其晓人也，直示道心。使之研几见独，尽豁幽滞。则广大高明，皆我同〔固〕有。岂如老身穷年敝精神于名迹而已者乎？于斯时也，道之不明久矣。闻其风悦之者，六通四辟，如醯鸡之发其覆，而见天地之大全。虽中国之士大夫，欲息于道者，亦从之游。故传其之者，所居而众至所，教而诚服。待人之饷而后食，待人之衣而后衣。或泛求于人，而人亦不以为厌也。其居之至，则崇栋广宇，极于壮丽。敝则众相与新之，而人亦不以为侈也。盖问其道而心化者，皆将虚己以游于世。则其骄吝之意消，而能尊道轻财，固不足言也。惟此堂室，师之居此。湛兮渊静，廓然飞彻。资道之侣，遝至而时集。显问于堂，密叩于室。宜其迷者自觉，疑者自信。神悟心照，不知其然。堂室虽无与于人法，亦人法之所依也。则作而新之者，其泽岂易竭哉云云。

元丰二年八月初一日，常州团练推官、将仕郎、试秘书省校书郎二肘充曹州州学教授曾旼撰。

新安尼寺，在昆山县东二百步。

＊＊＊

常熟县明因寺，在县东五十里。

陈于《新改禅寺记》：

东常熟县〔常熟县东〕七十里，有双凤乡，有村支塘。而寺于其问，曰明因。昔尝曰永昌，又名再昌，至国朝祥符改元，始易今额。至熙宁六年，遂为禅寺。土不变坏，人不更聚。而名目之不同者，时异事异，实亦尊佛而已。佛以一无冒一切有，以一真破一切妄。一切法是有，我何使之无？我本无无，今安得有？一切法是妄，我何使之真？我自非真，今安得妄？一有一妄为有情，故一无一真为无情。故此禅律所由判也。东西分祖，南北异宗，以摄戒名律，以见理名禅。此禅、律所由盛也。夫律为渐，禅为顿。而为之徒者，以禅受什方，以律传父子。因而反戈自伐，与俗同污，其不见僇于世者无几。初僧文晓，由是与流辈有不平者，以事至有司。遂攘臂鼓众，更律为禅，自今日始。

县为闻府，府下僧藉〔籍〕，搜可为领导者。众荐今禅师绍瞻，而府可之。师至，其徒有不悦者，豫中其室以遁。其顽垣坏壁，萧然如无人之墟。师收付遣众，缮革〔葺〕故庐。呜钟击鼓，晨倡夕和，欣欣如啦。规范仅举，徒众仅安。岁辄大凶，而水且旱，百里芜其八。人辄大疫，而逋且逃，十室虚其九。严不转之心，奉一实之事，根无利钝。应病用药，其徒以此亲。施无厚薄，均福田相，乡人以此敬。八年于今。而门之外，导（长泾以利众）。长泾之上，营石桥以便行。堂室宠殿，虽未及美，而小康矣。因师请记之，论次如此。若夫门未革，殿未绀，而丈室末敞，此必有待于他日，余不得而书也。

元丰四年五月十日，前常熟县尉陈于撰。

常熟县胜法寺，在常熟县东三十五里。

＊

叶粤得《轮藏记》：

佛法自汉入中国，即与其言皆来，然未尝若是侈也。至晋、宋、周、隋之间，鸠摩罗什之徒出，更相传译，转相付授，于是其书之至者日以广。流源既远，往往失其本真。梁武帝时，始有言心法者，一切以廓然无我为宗，不立文字。佛氏之学，遂判为禅、律两岐。其后更数百年，学心法者虽益盛，然其书未尝卒废。自隋开皇至唐开元、贞元以来，凡列于目者曰：大乘、小乘，曰律，曰论。剖分甲乙，鳞次栉比。虽假托疑似谬妄之辞，苟不叛其说，亦莫不具在，其传至于今不绝。昔吾儒者之言，仅出于中国。其道在天下，照然若揭月日〔日月〕。而中遭秦火，虽六经不得为全书。残编断简，出于屋壁丘墟之余，与一时遗老所诵习，虽幸而获存。然颠倒错谬，固已不胜其弊。其他诸子百家，各以其艺自名于时者，近数十年，远或百年，皆已堙灭无闻。而佛氏去中国数万里，其言率一译再译而后见，乃全而有之，愈久而益著，何也？岂其言皆足以示后行远，使人欲废而不可欤？盖为之学者，皆知信其所习，而尊其所闻。相与谨守严奉，手传口诵而不敢慢。非有意于借资取便，阶梯所欲，尝探而忽忘之者，然也。常熟，姑苏别邑梅里镇，又在邑之东北海上，有寺曰胜法。

故无藏经，崇宁二年，长老道瑞，始募众缘为之。渊强力明果，学心法者也。居胜法二十一年，与始至之日无异。工既成，见余霅上曰：并海之民，不耕而渔，其习以多杀为事，而不畏罪。与之言吾理则惑，教以其书则怠。惟转轮藏侈，极雕刻彩绘之观，以致其庄严之意。可使凡徽福悔过者，一皆效诚于此。吹蠡伐鼓，机发轴运。象设骇于目，而音声近腾耳，不待发函展卷，而其心固已有所向矣。然邑民瘠而艰施，岁且多潦。有欲成吾事者，而屈于力。其力足以及之者，而窘于岁。盖竭吾勤而后能成，不有记其略，无以慰此意也。因请余文，至再三不已。夫物之盛衰存亡，固不可皆以力致。然未有不存乎人者。服儒衣冠丈遍天下，不能尽有其传。而佛氏独能持久若此，是必有当其责者。因推其所以然，书以遗之。非特志渊之勤而已也。

政和五年六月十日，缙云叶梦得记。

法轮寺，在常熟县东南一百一十里。

＊＊＊

永庆寺，在常熟西北四十五里。

李湛：

岩扉开早凉，谷乌分远翔。花气湿幽径，磬声清上方。

云生松涧底，花落藓池傍。致有遗荣意，移时坐石床。

＊＊＊

宝严禅院，在常熟县西一十三里。旧名延福，天禧中改赐今名。

＊

李湛《重修延福禅院记》：

苏州常熟县海隅山，旧有延福禅院。盖出于梁天监之初，自唐会昌废毁，存者无几。端拱二年，今长老惠明大师希辩，荷天子荣命，归止于斯。而乡耋里氓，为之舍土木畚锸之功，大作广宇峻厦，不五岁而告成。于是有隆博而门者，有炳焕而亭者，有显壮而堂者，有邃丽而室者，有虚揭危累而塔者，有双延相敞而廉者，有表门背室纡遮峭植而垣者。抱塔之趾，又有围覆瓖架四而院者。居高而顾望，周旋自下以相去声之，翼舒鳞萃，辉照可鉴。会奇集胜，状不能尽。即以主者处师，俾悉得而专有之。师当钱氏列国时，从学于天台山。既大成，而有闻，被召人为惠智惮师，居普门寺演法。暨余杭国除，随诏诣阙。上御滋福殿引见。宣授紫罗命服，及内府帛五十匹。复赐今师号，留之京师天寿寺。淳化三年，上御制草书《急就章》一卷《逍遥咏》一十一卷，《秘藏铨》三十卷，《太平圣惠方》一百册藏焉。恐后未谕其来，故按其实以录之。

至道二年冬十月二十四日，乡贡进士李湛记。

＊

陆绛《新建佛殿记》：

近代儒家流，以韩退之辟释老，贤与不贤，皆欲随而去之，未熟思之甚矣。夫受天命者，莫大于君中国。其间哲后僻王，治乱兴亡之运，接迹而不可胜数。至于治而兴者，则诸儒必曰：非人事也，天之数辅治世而兴者也。乱而亡者，则诸儒亦曰：非人事也，天之数厌乱德而亡者也。夫如是，则治乱兴亡之运，莫不推之于天。韩退之，有唐之大儒，以尧、舜、禹、汤、文、武、周、孔之道不行于当世，而释氏之教寝盛于中国，故力排之。若《原道篇》、《佛骨表》之类，皆著辞深切，疾时君奉之太过。其所以然者，诚欲抑之。救其寝盛，未始不为释氏福。迨言弗纳而身贬也，彼得以益其惑，遂有会昌之祸。岂非道隆则污，物盛则衰之效欤？然会昌废之，未数年而大中复之。易如走丸，疾如反掌，得非天未厌其教乎？

噫！大道而有仁义，仁义而尚狙诈。金仙氏之说，其有不兴乎？由是源于汉，流于晋、宋、齐、梁问，与吾儒、老子之教，鼎峙于中国。若夫奉空寂，破迷妄，以出生入死之说，为兴善减恶之筌。蚩蚩之氓，从而远罪。则如来真意，深乎救世者也。而时君奉之，或多立寺宇以徽福，或广度僧尼以崇教。上焉者佞之，下焉者化之，如之何不为后世敝。盖崇之者，反于其道焉耳。

文十子曰：斋戒修而梁国亡，非释迦之过。此言得之。我国家四圣御极，灼知化源，寺观沿旧，而无所创置。僧道限年，而入必试以行能。故天下名山胜概，非道存乎人，孰能与此。姑苏走百里，有邑常熟。邑西偏，有佛宇曰宝严，即梁天监中所建也。倚山面湖，秀若屏障。尝有希辩师者，心悟大乘，是焉栖处。钱氏霸国时以名闻，召归余杭。钱氏献上，随诏请见。赐紫方袍，号曰惠明大师。既而厌居京国，归隐旧刹。钱氏以师人境俱胜，复施金五百两，造七级浮屠。

淳化中，太宗皇帝诏赐《急就章》、《逍遥咏》、《秘藏诠》、《太平圣惠方》凡一百四十三卷，以旌高风。院名旧曰延福，天禧中，邑尹胡顺之飞章亡请，改赐今额。院佛殿，岁久无尺椽。明道中，武陵顾显，邑人李仁寿等捐厚货〔资〕，贸良材。经始于景祐之丙子，落成于庆历之乙酉。壮而不革，严而不陋。绛，里人也，偶为兹山之游，目击诸公之善，以文见托，得以直书。

时庆历六年正月一日记。







吴郡志卷第三十六


郭外寺五

兴福寺，在常熟县西北九里。唐《寺记》云，始于齐始兴五年。按：齐无始兴年号，但有延兴、中兴二号，皆止一年，流传之误如此。既是唐碑，姑存之。即常建题诗处。

＊

《再修功德记》：

此寺始自齐始兴五年，因邑人郴州牧倪德光舍居第置之，是禹大慈寺。至梁大同三年，改为兴福寺。自为邑为寺，历陈、隋四代，迄于我唐甲辰岁，逾三百年。会昌末，释教中圮，僧难聿兴。武宗斥去浮屠，法兹寺在毁拆数。大中践祚，再恢释教，俾饰伽蓝。先是，大檀越主吴兴钱公某、吴郡顾罕、汝南周坦，与彼亲友兼募信士，助修塑像，添建殿堂，奂赫垂芳，传之不朽。以隽侨居是邑，废之兴之，耳目相接，俾书其事，有愧斐然。

时中和四年六月五门记。

＊

李湛：

云门十里长，殿塔明朝阳。

半夜风雨至，满山松挂香。

清猿啸远树，好乌呜虚廊。

尘土斯可濯，胡为语沧浪。

＊

常建：

清晨入古寺，初日照高林。

竹径通幽处，禅房花木深。

山光悦鸟性，潭影空人心。

万籁此都寂，但余钟磬音。

＊

僧皎然：

秋风落叶满空山，古殿残灯石壁间。

昔日经行人去尽，寒云夜夜自飞还。

寿圣院，在常熟县西十八里。梁大同十二年，置为顶山惮院。治平四年，改赐今额。

＊

钱藻《顶山瑞石庵记》：

顶山之巅，直上绝险。怪篁奇木，阴森郁翠之中，有瑞石峭拔，不可穷极。而龙母之冢，神龙之池，环窟其方。邑民祷让水旱，曾不告召而千里毕至。明道纪元之初，浮层守常者，能默诵《妙法莲华经》，邑民陈氏屋其下为庵，召守常者持事之。自是攘祷必应，福在一方。守常死，庵其下者不得其人，则让祷不效。水旱相仍，嘉生不遂，邑民以为戚。迨今治平丙午，县大大向侯因民之欲。命僧惠安拯废举坠，益广其方，以起民人岁时祈祷之诚。夫穷岩绝境，龙神之窟宅，足以为一方之福。遇人而兴，其信诚之应效，盖不可轻已。神之为灵，尝阴寂无形，不可得诘。而若依人以为报，其能不逆民之心。以严香火之地，以致诚于阴寂不可诘之间，而为民取福善之应。盖亦贤于无所用心，而欺合以悖人者之为也。

丁未春正月，承奉郎、守尚书祠部员外郎、充秘阁校理、通判秀州军州兼管内劝农事骑都尉借绯钱藻撰。

＊

陈于《新瓮顶山路记》：

常熟居海滨，地无大山。县依山之阳，是为隅山，以濒海之隅也。又名虞山，以昔人虞治于此也。山北行九里，是为破山，以斗龙破山而为涧也。又北行九里马顶山，又北行六七里为小山。山之南北相距，才三四十里，名已不一矣。又合而名之，或曰乌日山焉。县人往还，以舟航为安。向视道路，无不劳苦者。自县至破山，即有兴福寺。又至顶山，即有顶山寺。其路随山，山皆砂石。人迹不频，则榛卉为之莽。云雨暴至，则泥潦为之涂。昔之僧于兴福音，悼〔惮〕其如此，累甓以瓷之。然自县之北门，以至兴福之寺门而已。因仍持久，未有以动心者。今顶山中峰庵主怀素，始自破山之双塔，瓷之以抵顶山之寺门。

兆于熙宁八年之孟春，成于元丰二年之手夏。虽以坚为之心，感向化之人，而必更五年，方即成功。古之治田，浍上有道，川上有路。而道路不除，当责于任事者。虽州县之吏，时有锐意临之，而后或无成，亦又有其意，而不得自任以为责者。今怀素非徒能甃路而已，又能建双石塔以镇交街之街，开四石桥以济往来之阻。是能为县官之未为者，而以佐县官之不逮。吾其可以无书？

元丰三年三月日，文林郎、试书省校书郎、守县尉陈于记。

广安寺，在常熟县东一百里直塘，旧名宝林寺。淳化二年晓师萄建。

＊

寿圣晏安禅院，在常熟县东北六十里许浦镇。始自陈朝祯明元年。皇朝治平四年十月，敕额为寿圣晏安禅院。绍圣二年，僧智通始建钟楼，次以浴室廊藤，阶砌鼎新。

＊

永安寺，在常熟县东北七十里。兴于乾元间，咸通二年，易其幢塔。显德中，得州符而鼎新之。

＊

灵宝寺，在常熟县东南涂菘一百二十里。

＊

净居弹院，在常熟县西北八十七里，旧尊胜禅院也。始于梁大同二岁，唐会昌废。大中初，诏复天下精舍，院复兴。广顺中，钱氏有土，仆射陈满悯其隳陋，首出己财，集群庶同作佛殴。其后始获禅子尧锄荒以广其地，端径以辟其门。圣宋咸平六纪，遍募豪族，以重新之君。

李湛《游顶破二山净居院》诗：

入门松桂深，清气生人心。

霞影迷窗绮，花光照地金。

微风起层阁，初月升高林。

中夜魂自健，满空钟磬音。

净惠禅院，旧仁王禅院。《旧经》无，今据碑修入。原在西北隅七十里。

＊＊＊

圣像院，在常熟县陆河。

僧仲殊《记》：

生民之欲者。富与贵而已。富贵知道德，称为君子。君子所居，乡党归之。是故博施济众，君子之所职也。率人为善，君子之常分也。在西方之教，谓之居士。长者乃利益及物，因以为氏。故释迦如来号刹利氏，谓利益所及一刹上耳。中国有大圣人作，自太祖皇帝至今，天王推原，开辟以来，未有太平如此之盛（也）。教化隆侈，天下富乐，此屋可封，余力闲暇。人人得以讲性命之宗，究死生之本，览罪福之要。互相劝饬，思所以因教而达于道。夫三教之用，虽趣尚各异，要之为善，其揆一也。佛法之盛莫如姑苏，白沙又居其上游。附海膏腴，地力十倍。朱君肱承父业起家，称为右族。父某，天资好善，尝游陆河圣像院。观大殿摧圮，首施家财，募众兴功。嘉祐八年夏，绩用成就。

熙宁初，再造佛像，未毕而终。君能追诵先志，绍圣三年工毕。刻石作记，以告后来。

绍圣四年十月，霅川空叟僧仲殊记。

吴江县双林禅院，在县西一百二十里。昔倪林里有寺，因湖涨圮坏，儒林里始兴建招提。倪林之人，讼于有司。时郡将曹公琼以其事上于朝，遂谓之双林。

＊

报恩禅院，在吴县东北二十五里。唐大中年，顾文通舍甲第而创为精舍。释迦大殿，岁远屋弊。庆历间，沙门圆窘等重建。

＊

法喜寺，在吴江县东九里。后唐长兴元年，统军趟君之倡也。始曰崇福，本朝更赐今名。

＊

应天禅院，在吴江县西南一百里。

僧昙义《记》略云：

唐大中七年岁癸酉，里民沈揆舍庄第营之。迄乾符二年乙未岁，刺郡者始以状闻，诏下赐今额。周显德二年，岁在乙卯，始建殿宇，始立貌像。香炬钟梵，蔚为道场。年里绵涉〔渺〕，名存实亡。大宋咸平五年壬寅岁，超师进道之外，慨然缮葺。市木召匠，运斤畚土，不历数稔，壮丽宝坊。

大中祥符四年辛亥岁，重建正殿，巍巍大壮，屹若山立。金碧丹喽，焕赫显敞云。

无碍院，在吴江县松江之上。

＊

孙觌《普贤应梦记》云：

西方有圣人，悬隔山海，在中州千万里之外，累数十驿不能通。而学道之士，秉心端严，不入诸相。一念瞥起，造抚四海于俯仰之中矣。予尝过松江无碍院，兵火凋残，寺之入于草莽者十九。独有普贤一堂，像设中峙，丹青轮奂之饰炳然。余问其故？僧曰：邑人宋邲者，营筑此堂，为公媪追福之地。梦一大士，戴华冠，被珠珞，乘白象，手执如意。而翁媪导其前，神清安隐，萧散如平生不见，留滞溟莫幽阴之态。既寤，叹曰：此普贤菩萨也。于是敬信之心，日以精进。又图其像于家，事之益虔。道俗咸共瞻仰焉。

余闻维圣人而后知死生之说鬼神之情状。人子念亲属绩之后，影向昧昧，然不知其所之也。归依佛祖，涕泪请救。援之火宅，为清凉山。出之苦海为极乐国，解六结为解脱门，破十习为无上道。诸佛赴感，示现神通，起幽作匿，捷逾向报，无可疑者。答曰：如是，请书其末。

绍兴二十年岁在庚午三月望日，晋陵孙觌记。

永福院，在吴江县，地名八赤。

＊

李杼《记》：

累土画沙，童子戏也，皆足以成佛。况乎运心广博，勤苦功用。以是因缘而作佛事，利益一切众生。则佛之道。岂难成哉！平望之北二十里有墅焉，曰八赤。前俯洞庭太湖，旁连震泽甫里。鱼稻之美，商旅舟楫之所趋会。居处聚落，殆且百家。其民淳而乐业，日以迁善。农夫合耦以相助，几于上古之遗风。旧有精庐，中更煨烬，仅存遗址。比丘宗润即其所处，为接待院。延伫四方云水之客，若见若闻，皆争舍施。贫者出力，富者出财，巧者出技。皆舍所爱，及诸结集，讫用有成。三门、方丈堂宇、庖湢，皆易新之。严丽洁精，具足众妙，为往来者骇心动目之观。序其实以告，具石请记之，为书其略云。

绍兴二十一年八月日，右承议郎、差权通判秀州车州、主管学事李杼记并书。

殊胜院，在吴江县，地名平望。

草创于崇宁间。时承相奎乐趋朝，道由平望。因观寺僧书《华严经》，僧以寺额为请。蔡问书经至何品？僧云：至《殊胜功德品》。蔡笑曰：

“当以殊胜为额。”已而蔡当轴，遂得“殊胜”敕额。

寺有僧，诵《金光明经》，深得三昧，日课至百部。人窃疑之，僧有顷云：我诵《光明经》，自得三昧力。举起便周圆，何用高声觅。一日三百部，日轮犹末昃。见者总生疑，我自心坚实。







吴郡志卷第三十七


县记一

吴县，在府治之西二里。

廨宇，绍兴二年，知县蒋结建。

县门，淳熙十二年，知县赵善宣重建，并书额。

厅之西，有平理堂、无倦堂，堂之西有延射亭，天圣七年，知县徐的建。亭之南北，各有小山，山有小亭，南曰松桂，北曰高荫，皆淳熙五年知县赵不忿建。吴令《壁记》云：范成大又为《续记》云：世代氏姓，犹可考云。

＊

唐大历，梁肃撰《壁记》：

在春秋时，列国各有属邑。其主者，鲁谓之宰，楚谓之尹，晋谓之大夫。秦时，天下始置令长。宅一同之内，操赏罚之柄。有人民焉，有社稷焉。风俗善败奉乎身，黎元安否系其政，其体大矣。自京口南被于浙间，望县十数而吴大。国家当上元之际，中夏多难，衣冠南避。寓于兹土，参编户之一。由是人俗舛杂，号为难治。加以州将有握兵按部之重，邑居当水陆交驰之会。承上抚下之勤，征赋邮传之繁，倍百它县。伙乎其中，不可胜纪。大历十一年，天官择可以长民者，于是范阳卢公，繇太原府祁县令为之。外宽内明，敬事而信。政本于仁，饰身以文。下车三年，阙境之人，安居乐义，而不知安乐之所从来，盖平以和也。夫君子立身，论道之通塞，不论位之升降。吴县，下畿服一等，公俯而为之。抑选部为官择人，而其履道从政所由然也。予知者，敢绿其实，书于东序，以播其令闻。

时十四年二月甲子，翰林学士梁肃记。此记得之类书中，若其姓名，则不复可考矣。

＊

郭受《记》：

厥今天下经用之所资，百货之所植，东南其外府也。度淮而南，济江以东，督府且十，附城且百。而田畴沃衍，牛齿繁伙，则吴寅巨擘焉。予尝登灵岩之巅，俯而四望：畎沧脉分，原田棋布。丘阜之间，灌以机械。沮洳之滨，环以茭楗。则为〔泻〕卤跷确，变为膏泽之野。蘋藻葭苇，垦为粳稻之陆。故岁一顺成，则粒米狼戾，四方取给，充然有余。出乎胥口，以临震泽。积水无涯，两山对峙。桑田〔柔桑〕翳日，木奴连云。织糸壬之功，苞苴之利，水浮陆转，无所不至。故其民不耕耨，而多富足。中家壮于，无不贾贩以游者。繇是商贾以吴为都会，五方翠至，狱〔鬻〕市杂扰。搢绅以吴为乐士，侨民闾里，几亚京洛。为政者，急之则怨而骇，缓之则弛而肆。泛然而多容，则请谒纷纭，几至于耽法；毅然而多拒，则谤詈丛集，必困于游谈。宰字之任信难矣。右通直郎许君，来领是邑。直方不挠，有肮脏之风；箱易无苛，得调&#19012;之术。盖常急于豪猾，缓于善柔。整其大纲，阔其细故，为之期年，而县告治。元祐六年，霪雨败稼，吴民阻饥。君日慰藉而拊循之，赈给务均，恤隐求实，不事虚名而为文具也。予以是知君之笃于从政世。举兹以旃，则其于整凋弊而应盘错也何有焉。水灾之明年，君且代矣。乃悉求前为此县者之名氏、爵里，将书而刻诸石。顾其僚郭受曰：吾为是，俾来者有考焉尔，子为我序。诸辞不获命，因慨叙吴风，而毛举君政之一二。许君，温陵人。世为学，家其博而文。异日显用于时，当不独以循吏称也。

元祐七年五月初一日，县尉兼河塘沟洫郭受撰。

＊

乾道三年，范成大《续记》：

吴令壁有记，尚矣。唐大历己未，梁肃为之词者，令卢某所立，石亡而文传。本朝元祐壬申，郭受为之词者，令许公辅所立。石虽存，而中更兵烬，缺裂无几。后七十有六年，晋陵袁君祖忠，政成将归。始治二石，更刻之。又断自建炎以下，为之续记。实乾道纪元之三祀，岁在丁亥，距大历垂四百年。而题名三立，相望可考，吏民以为盛事。然吴之为壮县，固自昔志之。气俗之嫩，生聚之繁，览观之胜，著于二碑者自若。独官事抢攘，日不暇给。必出于甚难，而后能善治。视昔类不同者，非特吴为然。余行四方，所过县邑数十百，见大夫皆厌苦其官，裔咨太息。悔向之来，而忧后之不得脱。余私怪其说，甚哉！何至于此。及切磋究之，使一二其详。则曰：古吏忧民而已。今顾不然，蕞尔邑负责犹数巨万。昼夜薄遽，唯钱谷之知，且不能报期会有如一日。姑舍是而用力于民，不崇朝百适满矣。彼裔咨太息，厌苦而欲脱者，真有味其言哉。今夫急催科则愧政，专抚字则愧考，兼善之诚难。若袁君盖几于无愧者。其政先理而后情，弛例而举法。故吏不能并缘，士不敢奸以私。民有讼，自揣不当胜，望寺门心醉却去。直者家居待报曰：无庸谒吏，明府白辩〔辨〕此。坐堂上再期，人信之如一日。至于大官之间，须求于不有，责课于非时。则又从容辨给，弗为厉民，率常最于他邑。呜呼！可谓难也已。旦莫去此，至大官势益易于为县，其所成就何可量。按《续记》所登载，无虑三十人，而未有显者，必将自袁君始。傥余言犹信，来者尚勉之。

八月十五日，左奉议郎、主管台州崇道观范成大记并书。

延射亭，在县治中。天圣中，县令广州观察支使梁允成所作。自监郡而下，皆集而射之，极一时宾友之胜。观章珉所记，足以想见当时州县仕者之宽舒云。

＊

章珉《记》：

胥台故封，为一都会。郡领五邑，吴实首之。百里之封，五品之令。曩岁限以常调，治付中铨：是将赤子奉其吐啮，国家精求治本，重字人之寄。近制：铜墨之任阙，即以京僚洎朝列或幕宾以补之。先是县署占胜，逼于阎闾。绵历岁祀，梁木将坏。乃有前宰棘寺丞徐君缮完之，圩〔圬〕漫讫功。移符罢去，则今南越郡计冯君寔代之也。君世袭衣缨，练明吏术。下车未几，政用佳茂。乃因听讼之隙，周睨廨舍，患无清旷之所，得奉宴息之娱。县之西偏，旧有幽圃。俯于佛舍，并吞仍岁。君披图按籍，命工粪除，叠缭垣以入之。由是砥平其基，而归然为亭。云集板筑，而岌乎为堋。荫以佳木之清，畦以杂花之英。穿沼以类沧溟，筑山以拟蓬瀛。五亩之地，百步之径，而嘉致足矣。君众艺毕给，爱客忘疲。每筛筒绝稀，簿领多暇。春华烂而在目，暑风冷胜罢扇；秋英坠砌，冬霰集楹。君赏心乐事，击鲜为具。召贵介公子，同僚诸英，注弦筈以引满，撅丝管以度曲。赛百娇之楛矢，争半先之奕路。中厨出乎丰馔，而千里之莼下豉。雕盘荐乎佳实，而庭山之橘厥苞。白日督过，醉宾未去。烛已见跋，主歌末晞。虽洛中之季伦，山阴之辟疆，咸有名园，雅好宾侣。吾不知其彼为胜，此为劣世。亭之既成，命宾以落之。监郡集贤公，嘉乃好事。随其景趣，悉为雅名。揭于华榜，观者知意，此用略诸。若君恺悌之政，殊尤之绩，采风谣者入境可知，固不在因亭以敷畅之也。下幕不佞，尝从事于文墨。请书缔结之始，谨用《春秋》之法，异时宰是邑者，集簪缨于斯，豢犬彘于斯，惟其图之。

天圣七年春三月二十有六日，吴郡从事、试芸台雠书郎，武宁章珉字伯镇记。

＊

杨备诗：

高台芜没曲池平，十万人家古县城。

烟水云山屏画裹，阖闾坟域旧都名。

长洲县，在府治之北三里。长洲县分自吴县，自唐以来为名邑。本朝王禹偁尝为之宰，哦咏最多，邑望益高。县有茂苑、岁寒二堂，掬月、蟠翠二亭。

＊

王禹偁《记》：

天下称宰邑之贤者，率以宓不齐为称首。以弹琴化民，民不忍欺，谓得致理之要也。殊不知行是道者，不独系于人，亦将系于时矣。当时皇室虽微，皇经〔王纲〕未绝，有周礼在。鲁则单父。岂曰乱邦？有圣人为师，则子贱宜乎行道。居百里之位，得诸侯主权。社稷民人，自我而已。并田车赋，得均其轻重。刑罚教令，得济其宽猛。凶荒水旱，得专其赈恤。农时民力，得听其休息。然则无私于心，克俭于身。辩田之腴瘠，定赋之上下。强暴者刑之以法，孝悌者旌之以礼。宽其教以诱人，峻其令以纳吏。时丰则敛之，岁饥则赈之。农有力而不夺，役非时而不行。辟之以庠序，诲之以礼乐。使父子亲，兄弟友，夫妇和。然后（教）祭祀以事鬼神，行赍资予以睦乡党。自然怀土不散，熙熙如春，弗知其然而然也。在上者不鸣琴而何俟战？洎王道云亡，霸图孔炽。大小相并，强弱相攻。区区子男。宗庙不保。故《传》曰：“汉南诸姬，楚实尽之。”又曰：“楚县陈，盖县之始也。”秦并天下，画三十六郡。则小国皆为县，而隶于郡矣。国之于郡，犹身之有臂也；郡之于县，犹臂之有指也。国取于郡，郡取于县，县取于民，是以臂指抚民而自奉也。由是田有暴赋，丁有常庸。春役而夏不休，朝令而夕必具。小则惩之以殿最，大则慑之以刑法。岂惟道不能行，亦将身就其辱。遂使宰邑者，苟禄食、免笞骂而已。昔人叹徒劳赋归去者为是也。向使子贱复生，亦将舍琴折腰，奔走不暇，况行道乎？虽欲不顾其时，不程其力，亦犹建一指而扶天柱，不其难哉！时使之然也。长洲之名，见《吴都赋》。贞观中，分吴县以建之，垂二百年。宰名氏，县志阙焉。钱氏享国几一百稔，专建属吏，莫得而知。皇上嗣位之二载，汉南王归于我国家，始设官以理焉。袁仁铁首之，王禹偁次之。其土污潴，其俗轻浮。地无柔桑，野无宿麦。饪鱼饭稻，衣葛服卉。人无廉隅，户无储蓄。好祀非鬼，好淫内典。学校之风久废，诗书之教未行。兼并者僭而骄，贫窭者欺而堕。田赋且重，民力甚虚。租调失期，流亡继踵。或岁一不稔，则鞭楚盈庭，不能辑事唉。至有市男女而塞责者，甚可哀也。盖隔中夏之政，浸小国之风。使今圣人求理于上，庶官陈力于下。斯民之泰，其有渐乎？禹僻非循良之才，莅凋瘵之邑。仍以旧贯，民安仰哉。会到任之明年，大有年也。先是，司漕运者转民岁租，更送他郡。苦舟楫之役，麋堰埭之费者，久矣。至是，始听民以本属郡输之，从便宜也。亦小康之有萌矣。是岁，狱讼縻繁，赋调中考。因鸠敛民瘼，平议政体，总而刊之，存诸厅事。待贤者以举之，所谓言而不能行者也。

时大宋雍熙三年正月九日，守大理评事、知县事王禹偁记。

此记兵火不存，绍兴十年知县石理重刻石，吴骐隶书。

＊

米友仁《茂苑堂记》：

长洲令尹石理莹中，才高气刚，嗜古好雅。下车既久，政成事简。盖牛刀割鸡，游刃裕如者。邑廨之东，有所谓茂苑堂。前人取左太冲语“带朝夕之浚池，佩长洲之茂苑”意也。考之图经，即江为池，距县南七十里。多历年所，高岸为谷，无足深怪。订之于古，莫可得实。视栋楹之颠圮，乃鸠工而亟新之。堂之南，荣植以嘉木修竹，奇芳蕙草，郁葱吐秀，而森然敷阴，如在丘壑。邃深处与堂相直，曰百花亭。即堂之西为建屋，日尊美堂。其北龟首，曰维摩丈室。北向聚群石如岩谷，曰绿野轩。又南开竹径，日绿筠庵。皆增广而揭以是名。琴书雅玩，陈列于中。客至则阅古贲奇，试茗烹饮。必与之从容竞日，怡然自适，曾不少倦。后之君子，游息乎其上，要当勿复剪伐，如甘棠之爱，顾不懿欤！

绍兴己未季夏二十日，襄阳米友仁元晖记。

＊

方干题：

坐看孤峭却劳神，还是微吟到日曛。

松鹤认名呼得下，沙鸥飞处听犹闻。

夜阑亦似深山月，雨后唯关满屋云。

便此逍遥应不易，朱衣红旆未容君。

＊

王禹偁《移任长洲诗五首》：

移任长洲县，舟中兴有余。篷高犹见月，棹稳不妨害。

雨碧芦枝亚，霜红蓼穗疏。此行纡墨绶，不是为鲈鱼。

移移长洲县，孤帆冒雨行。全家随逆旅，一夜泊江城。

身世漂沦极，功名早晚成。惟当泥尊酒，得丧任浮尘。

移任长洲县，穷秋入水乡。江涵千顷月，船载一篷霜。

竹密藏鱼市，云疏漏雁行。故园渐迢递，烟浪白茫茫。

移任长洲县，辞亲汨落衣。折腰虽未晚，首搔欲何归？

晓月霜华重，晴山栗叶飞。江头鸥乌在，应怪不忘机。

移任长洲县，沿流渐入吴。见碑时下岸，逢店身微酤。

野庙连荒冢，江禽似画图，高堂从别后，应梦宿菰蒲。

《春日公舍偶题》：

薄宦苦流离，壮年心力衰。莺花愁不觉，风雨病先知。

晓月晃竹屋，寒苔叠槿篱。无人慰幽寂，庭柳自低垂。

《艮洲遣兴》：

七十浮生已半生，徒劳何日见功名。

折腰米贱堪羞死，负郭田荒好力耕。

庭鹤惯侵孤坐影，邻鸡应信夜吟声。

年来更待贤良诏，咫尺松江末濯缨。

妻儿莫笑甑中尘，只患功名不患贫。

自觉有文行古道，可能无位泰生民。

烟村旧叶劳归萝，雪屋孤灯照病身。

授老绿袍未休去，九重天子用平人。

＊

杨备：

太湖东西即长洲，临水孤成远若浮。

雨过云收山泼黛，管弦歌动酒家楼。

花光带露柳凝烟，茂苑笙歌已沸天，

有客寻春拼一醉，青楼红粉洞中仙。

蟠翠亭，仲并建，吕存中重修。

＊

龚颐正《记》：

申国吕君，宰长洲之明年，行受代矣。一日公退吏散，约客相羊县治之圃。时属初夏，红紫事休。宿雨收霁，新绿郁勃。林采焕发，莶叶左右屏列。余花错落，如缀珩佩。有风徐至，芬香袭人。乃命酒坐蟠翠亭上，君指柱间仲公弥性之诗，有云“樛枝密叶翠虬蟠”者，曰名以是，为花故也。余居此之日久矣，率夜漏未尽，五刻起视事。漏下五六刻，犹不得息。壮怀倥偬，于簿书期会间。领略于此，盖不一二数也。适少间，拾余材。为支其将倾，葺其甚弊。朽腐则新之，败蠹则墁之。示不欲以将去，而怠其事焉。方此佳时，一杯相属，客盍尽欢，于是楚人龚颐正使折花侑坐，起以酒属君。曰：夫草木之生，其性也。遂深山大野，清旷广莫。春敷秋陨，付荣瘁乎自然，亦复何有不幸。而名人从而玩之，封植矫揉，揠助其长。而人方以为异而喜，要非其性分也。士而志于用，小而小，大而大，其得而遂耶？达者视之，牺象孰先于枫柳，蓬艾孰后于兰茝耶？抑余闻卬蜀山林中，此花如积。乐城苏公诗“半垂野木弱不堕，直上长松勇无敌”等语，概可想见。君贤者后，号有家法。周旋州邑，老益更事。且有用于时，顾欲遂其私且不可得。若余者，其将遂余生乎？异时敞记前后二公之诗，见此花为一笑。君引酒嚼，遂书以记之。

时淳熙戊戌四月上浣也。

企贤堂，在县治。淳熙九年，知县曾&#15258;求王元之像于虎丘，绘之堂上。其详，见于郡人黄由之跋。

＊

长洲为县，肇唐万岁通天中。至于我朝雍熙元年，翰林学士王公讳禹僻，字元之，济州钜野人，实来为令。满秩，召为左正言、直史馆。公自叙：其时侍亲而行。姑苏名邦，号为繁富，鱼酒甚美。亲年方愈耳顺，子孙满前，多自乐者。形之于诗，见之家集。至其论榷酒，惧遗斯民无穷之害。则忧深思远，反复陈之。为厅《壁记》，则欲激其风俗，迟之教化，抑兼并而哀流亡。所谓鸠敛卧瘼，评议政体，以侍后人，则其言皆麋然。是知公凡所以为训者，其言皆不苟发也。惟公首侣斯文，济之忠直，全名大节，见诸国史。如庐陵欧阳公，眉山苏公，豫章黄公，皆尝追述为诗赞，极其推尊。自是公之言谊风烈，在入耳目，表表愈伟。后公垂二百年，今令曾君德宽来，亦将终更。顾县治之东堂壁间，有公之子嘉言所叙题名记。继往来之详，兴踵武之叹。读之慨想，因求公家于虎丘寺，绘之堂上，而扁曰

“企贤”，并刻三公之诗赞于石。高山景行，用志则深。异时永阳黄冈之祠，冠佩陆离，以仪以瞻，并缴相望，足以使有识款耸起敬慕矣。

淳熙九年十月一日，邑人黄由记，龚颐正书。

吴江县

吴江县，在州南四十里。主簿厅，在县之西。

李处全《曾程堂记》：

余同年友高君炳儒，主吴江县簿之二年。既请于府县，以新治舍。又趴其西，作堂三楹，为退食之所。规制稳密，不庳不隆。榜之曰“曾程”，以礼部尚书贛川曾公楙，中书舍人信安程公俱，尝为此官，示尊贤也。且属余记之。余幼侍先君，获拜二公席。益知其文章议论，轩轾一时，在京师已崭崭有人望。曾公既登华近，而程公亦赐第擢馆阁，迄为中兴第一流，先后典内外制。渡江文物，追配中原，二公有助焉。其去此虽远，而流风遗迹犹或可考。尚友昔人，炳儒得之矣。炳儒行终更去，一纸书入光范门，诸公当争挽致之。由西垣人北靡，丹青帝谟，鼓舞郡〔群〕听，则于二公何羡。虽然，孔子之贤贤，孟子之论世，其尊德乐道之风，可少废邪？后之君子，将有取于斯文。

乾道三年四月朔日，赞皇李处全记。

＊

范成大《新修主簿厅记》：

州县主任，古谓之宦游。岂直以斗升易农而已哉。名山大川，雄尊奇秀之境，从事其间，足以窥览观而昌神明。古之君子，固有乐乎此矣。松江、太湖，水国之胜，当天下第一。四方好事者，想像其处，欲至而无繇。今行临东南，上大夫假道以奏名场。与夫商贾百族，棹船而逐利者，扬帆相摩。此其人皆有所期会，跳呼争先。乱次以济，终夜汹汹有声，其势岂能少留而一寓目。是虽日过乎前，而与未始至者奚辨。余家吴门，莽苍在望，又无声利火驰之役。宜能数游，而躬耕作苦。正尔少暇日，私念诚得筑室苇间，卜邻三高，以朝夕于斯，吾乐可胜计邪？乾道丙戌，八月既望间，从容泛舟垂虹。主县簿高君炳儒，适新作治所落其成，余与观焉。善自始役至是，财〔才〕七十日，而闬闳高昭，牖户靓深。髹缋甓墁，皆中度程，既聚庐之，百须无一可恨。而为之读书之斋，休坐之堂。修竹绕围，光景潇然。所谓垂虹者，乃在其旁数十百步耳。夫出有江湖之趣，居有清燕之适，此固古之君子宦游之乐。而余素愿朝夕于斯，而不可得者。炳儒之职，会计当而已。无催科敲扑之烦，奔命将迎之劳，而有可乐者如此。于是求文以为识。

余闻汉高士不为主簿，孙子严徙舍而有喜色，士未遭随所遇而安。其可愧者，不立〔在〕我也。炳儒有文学行谊，而不卑其官。又作意而新之，视祭灶请比邻有加焉。其志固未易量。姑为叙其所可乐，以告后之贤者使共之。

明年二月一日，顺阳范成大记并书。

左迪功郎、平江府吴江县主簿、主管学事四明高文虎建。







吴郡志卷第三十八


县记二

常熟县

常熟县，在府北一百五里。

《题名记》：

常熟为县，其来久矣。旧为毗陵郡南沙县，至梁改为常熟。自梁历唐，由唐迄于伪吴，几数百年。前尹是邑者，姓名莫或纪录，故不得而考。本朝太平兴国中，钱氏以图籍归于京师。始于县令蒋文怿，至元丰初知县宣德郎刘拯，求得其姓名凡四十有二人。列之版榜，置于厅压角。自此来尹者，至则书之。观其间相继登金门，上玉堂，仪羽台开，正位枢极，盖翩翩焉，未见其止。余因承乏，虑版榜不足以久传。于是命工镌之于石，立于厅之左。阙者补之，庶为不朽之传。宜观名列，以劝方来。俾尹斯邑者，知夫儒之效，恺悌及民，福延百里。庶几乎刊石而无愧也。

绍兴二十一年九月，鲁国曾慎记。

＊＊＊

顺民仓，常熟县仓也。建于治平二年，记于熙宁元年。

所淑《常熟县新建顺民仓记》：

治平二年，河内向侯作新仓成，常〔尝〕语予其始终曰：吾至之初，见太守永川陈侯，席未暖。陈侯曰：常熟，大县也。考其民版之数，至四万户。岁输之粟，至八万石。有仓，污庳迫窄，才容四分之一。滨江之民，远者百里。水浮陆走，稛载而至。仓或既盈，则累数夕而不得输于州。又病其远，此一不便。职是，岁常散蓄于浮屠之居，廊廉皆满。盖藏弗谨，涂坚弗完，得无有以诲盗哉，此二不便。盖迟君之来也久矣，君亟图之。君〔吾〕退而自惟：仓廪，盖今天下郡县之无务。京师兵储、禄廪之出入，一皆仰给于东南。兹又为东南之剧，岁入之粟，它郡莫加厚焉。吾邑虽不腆，其敢后其所先务邪？矧其弊又如此之甚，宜陈侯有以告吾也。及吾视事之日，见吏民间其所疾苦，尤为不便者凡几。然而献计者，又皆不出吾陈侯之议也。于是访县方〔之〕北，得隙地数十亩以营筑焉。始召民而谕其所以作之之意，民既病此久矣，莫不奔走以听命。咸愿治材于家，请期日合众材以成之。既而至期，仓遂以成。予谓二侯皆能以材名于世，所至莫不著见风迹。至于兴利、去害、便民，皆其所素畜，沛然而有余。夫以沛然有余之材，相与协谋，治其因民所欲之役。其成也，宜其不劳而功多。其榜曰“顺民”，盖得之矣。若夫世之从政者，利害较然。居前畏谤忌谗，&#177008;&#177008;然不肯一日出其力。则有诿曰爱民，斯不远哉。夫爱民莫如古人，古之人有为。岂天作而地生？斯亦出于民而已耳。姑视利害之如何。岂顾可为而不为，乃曰爱民哉？此大不然。昔者子产当日以其乘与，济人于溱洧。孟子谓之惠而不知为政，凡以此也。向侯亦以予言为然。因刻之于石，俾来者考焉。

时熙宁元年三月十一日，将仕郎、前守沂州临沂县县令所淑记。

＊

杨备《常熟县诗》：

远逼江垠傍海，落帆多是两来船。

县廷无讼乡闾富，岁岁多收常熟田。

＊

淳熙元年，邑令陈映再为记，属龚颐正为之文。

上方驻跸临安，于时吴门视周畿内，汉三辅，唐同、华，我旧京之陈、郑也。衣冠之所鳞集，甲兵之所云萃。一都之会，五方之聚。〔土〕腴沃壤，占籍者众。虽前代与全盛时，犹不可同年语。府邑之事，宜其倍称。况乎府库之出内，狱市之浩穰，盖不待较而知者。环府之邑五，而常熟居其望焉。时主客以户计者，八千九百七十有二，而今五万一千一百卅八。夏赋，金钱为缗二千八百，其币帛匹合万二千六百，而奇弗详。秋租，谷粟七万六千余斛。乃今折帛为缗者十万二千三百，而斛则损其旧二千。邑之事，其倍称何如哉。

今其邑从事于民者如是。而邑复濒海道，直故疆沂、密、菜〔莱〕全齐在望。刺利规恢，舟师所宿，则实居今日之要害。风樯连林，夜严震海。资粮巨万，以日馈给。营缮百须，以时调度。苟有不至，责且乏兴。若民兵之事，又如是重。以府所倚集，月四大万。版籍输委，风雨寒暑不渝。比为令者，材或不济。负罪投劾而去者，项背相望也。则壁记之不列，何以自竿朝夕，庸少惰乎？陈映不佞，爰来亦既年所。事定得间，始阅次中兴以来为令者，至映人名氏授受，月而日之，才石壁端，以告来者。

噫！令秩比京寺月奉逾二万，廪逾四斛。岁入圭田，真〔直〕过六百石。其顾一己之利害去就，而不思其责之塞，将不特能祸其身；千室之邑，亦必有受其弊者矣。而某其敢堕哉？今吾邑之人，或知某不敢堕也。率以淳厚简孚，交相为治。倘如是日，庶乎列名下方其无辱。若夫邑之望，则有巫成所止之山，太伯所葬之墟，言偃所居之里，龚景才所表之间。其风俗之美，犹或可概见。而邑之升置，凡附于府者，有职方氏在，故不记。记其今昔之同异云。

昆山县

昆山县，在府东北七十里。

【补注】

《题名记》：

昆山，秦疁邑也，天下壮哉县。五季云扰，四方棋于兵。吴越虽保有所履，然诗书仁义之事缺焉。国家文经海内，始严令守。淮海王以版图归，时逞公仿治吴最，首赐玺书。褒徙以来，尚旄头紫微间，能即学立夫子庙。北门王公元记之，故比〔此〕地翕然趋于文。至今好学而知礼，尚孝而先信，乃有昔之流风焉。疆岸海江，夷旷沃衍者数百里。一山巍然，怪石错立。井井合阛阓间，又有室屋林壑之胜。士大夫自京都来官者乐之，观游咏歌，未觉身远。其歆艳者，至合省寺赋祖帐之诗。由此以相以辅，小却言语侍从之班，踵相蹑也，而其意依然。

于是二百年间，风流组藉，续续可纪。又建炎间，虏独不侵。荐绅北来，乐其土风而居之。宦游问多胜事，益号佳邑。属岁县计蹙东，顷入者闻其名，相与骇汗，若蹈甚畏。岂先后难易若是不同耶？亦才术限量之或异耶？不然，则今之所谓不足，非古听病耶？曷其趋违异见如此。汉之郎官，上应列星，出宰百里。晋之舍人、洗马，妙天下选。然不更长吏，不得为台郎。

今天于重字民之官，褒庸旌善，使观瞻者以为荣。顾力所底尔，因仍规畏，其可哉。子强至之逾年，劳于耳目思虑之外。乃喟然而叹，信学力之未至，则诹诸前人以矩范焉。然所傅止自崇觐间。益稽史谍碣，识得自雍熙以次五十有六人，序而馋之石。尚俾来者，知前辈优游，庶几勉之。

淳熙丙申六月，缙云叶子强记并书。

嘉定县

嘉定县，在府东北一百四十里，嘉定十年置。

【补注】

《省札》：

朝请大夫、集英殿修撰、知平江军府事赵彦橚，朝请〔议〕郎提举两浙西路常平茶盐公事、兼权提点刑狱公事王荣奏：照对平江府管下五县，其境土广袤，无如昆山。而顽犷难治，亦无如昆山。详考其故：盖昆山为邑一十四乡，五十二都，东西相距，几二百余里。县治以迁就马鞍山风水，僻在西北。故西七乡与官司相接，稍循理。自昆山县治东至练祁七十里，自练祁至江湾又七十里，通计一百四十里。其间止有商量湾、杨林两寨，又皆不足倚仗。故东七乡之民，凭恃去县隔绝，敢与官司为敌。不奉命令，不受追呼。殴击承差，毁弃文引。甚而巡尉会合，亦敢结集千百，挟持器杖以相抗拒。自此习成顽俗，莫可谁何。

其害有三：争竞斗殴，烧劫杀伤。罪涉刑名，事干人命。合行追会，不伏赴官，至有经年而不可决者。此狱讼淹延之害。滨江旁海，地势僻绝。无忌惮之民，相率而为寇。公肆剽掠，退即窝藏，殆成渊薮。此劫盗出没之害。豪民慢令，役次难差。间有二十余年，无保正之都。两税官物，积年不纳。只秋苗一色言之，岁常欠四万余石，其他类是。此赋役扞格之害。

有此三害，昆山遂为难治之邑，其来非一日矣。盖县方百里，而兹邑广袤倍焉。以一令临之，制驭必有所不能。及养成顽恶，亦地势使然。昨于嘉定七年，准尚书省行下备白札子，陈乞欲于练祁市添置一县。本府已尝委长洲县娄主簿、吴县丘县丞，两到练祁，相视利害。据各官所申，亦以为合置一县。但恐有起盖。廨宇等费，且先添置一尉。然东七乡之顽，根深蒂固，决非邑尉之卑，所能耸动。察其理势，莫若置县之为利便。今斟酌事宜，欲割昆山西乡之安亭，并东乡之春申、临江、平乐、醋塘，凡五乡二十八都，别为一县。就练祁要会之地，置立县治，以嘉定为名。所有东乡：惠安、新安、湖川及西乡：朱塘、积善、全吴、&#15564;川、武元、水安，凡九乡二十四都，仍属之昆山县。所有其他张官置吏事件，并欲照绍兴府新昌县、处州壶元县，创置一般体例，参酌续次，申请施行。如蒙朝廷拖〔批〕照事祖〔宜〕，特从今来所乞。庶使近畿之邑，无不率化之民。寇盗可弭，赋役可均。于公于私，皆有利益。实郡县幸甚。

十二月九日，奉圣旨：依。仍令是刑司、平江府，条具合施事宜。申，仍公共选辟清强有心力之人，充知县一次。

吴郡志卷第三十九

冢墓

吴太伯墓。《吴越春秋》云：太伯卒，葬于梅里平墟。梅里，今属常熟县。又《史记正义》引《括地志》：太伯冢在吴县北五十里，无锡县界西梅里村鸿山上，去太伯所居城十里。《吴地记》又云：太伯冢在吴县北，去城十里。未详孰是。

＊

吴王阖庐墓，在虎丘山剑池下。《吴越春秋》云：阖闾葬于国西北虎丘，穿土为山，积壤为丘。发五郡之士十万人，共治千里，使象摙士凿池。四周水深丈余，铜椁三重。澒水银为池，池广六十步。黄金珠玉为凫雁，扁诸之剑，鱼肠之干在焉。葬之三日，金精上扬，为白虎据坟，故曰虎丘。《越绝芹》云：阖闾冢，在阊门外虎丘下。池广六十步，水深一丈五尺。铜棺三重，澒池六尺。玉凫之流，扁诸之剑三千，方圜之口三千，盘郢、鱼肠之剑在焉。发卒十万余人筑治之。葬之三日，白虎居其上。二说略有同异，顾坟丘中事，又古今辽绝，无所考验，今两存之。余见“云岩寺”及《往迹》、《冢墓》、《考证》等门。

王禹偁诗：

惜哉吴王墓，秦帝尝开破。

应笑埋金玉，千年贾为祸。

不待虎迹消，已闻鲍车过。

又是骊山头，炎炎三月火。

＊

吴女墓，在阊门外。阖庐女曰滕玉，王与夫人及女会食蒸鱼。王前尝半而与女，女怒曰：“王食鱼辱我”。乃自杀。阖闾痛之，葬于国西闸门外。凿池积土，文石为椁。题凑为中，以金鼎、玉杯、银樽、珠襦之宝送女。乃舞白鹤于吴市中，令民随而观之。使男女与鹤俱入羡门，因发机以掩之，杀生以送死，国人非之，又取土时，其地为湖，号女坟湖。《吴地记》曰：吴王葬女，取土成湖。

皮日休《女坟湖》诗：

万贵千奢已寂寥，可怜忠愤为谁娇？

须知韩重相思骨，直在芙蓉向下消。

陆龟蒙：

水平波淡绕回塘，鹤殉人沉万古伤。

应是离魂双不得，至今沙上少鸳鸯。

＊

齐女坟，在虞山。吴太子娶齐女，女思齐而病。将死曰：令死者有知，必葬我于虞山之巅，以望齐国。阖闾伤之，如其言，葬虞山之巅。（《吴越春秋》）

＊

吴王夫差墓，在阳山。《越绝书》谓：越王栖夫差于余杭山，去吴县五十里，即今名阳山。

《越绝》又云：夫差冢在犹亭西卑犹之位，近太湖。越王令干戈人以一&#136177;土葬之。《吴越春秋》云：夫差既伏剑，越王以礼葬之秦余杭山卑犹。宰嚭亦葬其傍。

《史记正义》：夫差栖于姑苏山，转战西北，败于干遂。在苏州西北四十里里安山，有遂山。

＊

夫差义子坟，一十八所。在秦余杭山东。（《吴地记》）

＊

巫臣冢，即申公巫臣也。《郡国志》云：在匠门西南，亦曰巫门。

＊

干将墓，在匠门外。干将与区冶同师，其妻曰莫耶。吴王使铸剑二，干将匿其阴，王杀之。《吴地记》曰：匠门，本名干将门，门外有干将墓。后语讹呼为匠门。余见《土物》条。

＊

要离墓，在阊门外金昌亭傍。

＊

专诸墓，在阊门外。

吴孙王墓，在盘门外三里。政和间，村民发墓砖，皆作篆隶，为“万岁永藏”之文。得金玉瑰异之器甚多。有东西银杯，初若灿花，良久化为腐土。又得金搔头十数枚，金握臂二，皆如新。并瓦薰炉一枚，与近世陆墓所烧略相似。而箱底有灰炭如故。父老相传云：长沙王墓。按长沙王，即孙策。又恐是其母、若妻墓。郡守闻之，遽命掩塞。所得古物，尽归朱勔家。洪刍《香谱》亦略载此事。郡人杨友夔为诗序其事为详，但直指以为坚墓，故有高陵之句。按史：坚自葬曲阿。绍兴〔熙〕辛亥，提举常平张体仁始加考订，以为孙氏疑墓，姑从乡人谓之孙王墓。又命郡人举贤良方正滕宬〔崴〕记其事，复以史考之，定为孙策所葬，与世俗长沙王之说稍合。今皆录之。

＊

杨友夔：

阖闾城南荒之丘，昔谁葬者孙豫州。久无过客为下马，时有牧童来放牛。

居然珍宝出光性？识者夜见踪其由。玉环金碗列城市，上花不蚀余千秋。

州家廉问亟封守，贼曹掩骼穷奸偷。已知其中有可欲，亦恐未免无穷忧。

当时义师奋四海，少日已无袁与刘。英雄异世凛如在，暴露无乃为神羞。

人士浮脆无可料，蝼蚁乌鸢从所求。高陵劝尔一杯酒，自古南山能锢不。

＊

滕庞〔岁〕《孙丘墓记》云：

出盘门三里，有高冢，或得其冢砖，有文在侧，曰“万岁永藏”。问其傍老人，曰孙王墓也。又曰，孙氏〔王〕，长沙王也。或传其先世之说。盗尝发取藏金玉，未竟败，获有碑，已断缺不全，止辨有“中平年”三字，复掩之。后郡置窑其旁，取上为砖埴，号官窑。后又以授民，田牧其上。前常平使者创丛冢，建齐升院，与孙墓相附近。院甫成，会徙他官，将去职。一日始得其事，立命其属表之。为之表者不暇询号，题曰先贤墓。今使者以为失事实，不可示久远。即命吴县主簿刘允武订其事，乃具条所得冢傍老人之言以报，属宬〔崴〕记之。

按陈寿《志》：长沙王，字伯符，始受汉爵为吴侯。大皇称帝，追封长沙威王，而其子绍嗣，封于吴。此墓当盗伐时，有杨友夔舜韶者，作诗吊之，乃以为孙破虏墓。陈寿《志》破虏薨葬曲阿，杨诗固已差谬。则所传长沙土者，几是。按中平元年，朱隽表破虏为佐军司马，讨张角。杨盖据碑有中平年字，故定以为破虏，而不考其史。《江表传》载：破寅为隽佐军，留家寿春。长沙王方十余岁，已能与知名士交。周瑜自舒来寿春，劝王徙舒，则碑之所称或为王也。

又寿《志》及裴松所补，孙氏自破虏而下，皆出所葬地，独王不言葬。而王之薨，其将周瑜、吕范皆赴丧了吴。至大皇始用张弦计，自吴徙秣陵，则王之葬，当在吴世。然碑今既不存，欲订而表之。其传疑曰孙王墓者，从俗称也。舜韶《序》其诗又称：盗所得冢中物，有东西银杯、金搔头、金握臂、瓦薰炉，中灰炭犹存。其物皆归未耐家，寅政和内申也。前使者姓詹氏，名体仁，宁元善。今使者姓徐氏，宁子宜。

绍熙二年三月三日记。

汉丞相陆烈坟，在余杭山东二里。（《吴地记》）

＊

山阴县令陆寂坟，在陆烈（墓）东二里。（《吴地记》）

＊

皋伯通坟，在胥门外，今号伯通墩。（《吴地记》）

＊

梁鸿墓，在金昌亭南。皋伯通以要离烈士，梁生清高，因附葬之。《吴地记》云：在太伯庙南，与要离坟相并。陆龟蒙云：伯鸾墓，在吴门金昌亭下几一里。尝作文以祭焉。

龟蒙词云：

先生为五噫之歌，汉天子闻而病诸，南走乎大江之波。奔氏之宇下，志沉潜靡他。自吴粲以举臼，夫人之勒亦多。不怀王〔志〕于将没，适乎道之无颇。比要离之烈魄，冢虽夷而不磨。嗟余后先生之干祀，聊奉奠而来过。俯灌地而仰语，顾先生之谓何。心褊性诞，客他人之宇下不得。故力耕而自获。所以法先生之义，庶五噫之可学。

汉陆绩坟，在阊门外太伯庙西。（《吴地记》）

晋顾和冢，荣之侄。张翰坟，在横山东五里。（《吴地记》）

门下侍郎陆云公坟，在横山。（《吴地记》）

侍中朱桓坟，在横山。（《吴地记》）

兵部侍郎石崇坟，在吴县西六里。（《吴地记》）

黄门侍郎潘岳坟，在石崇坟之西北。（《吴地记》）

上将军顾荣坟，在吴县东南一十七里。（《吴地记》）

偏将军步骘坟，在吴县西北三里一百步。（有碑。《吴地记》。）

将军袁山松坟，在横山二里。（《吴地记》）

＊

江纂墓，江迪子也。木渎孙起卿，顷于天平山下地名上沙，获墓碑。乃以大方博刻之，字画俱存，与石无异。

起卿为赋诗：

家有古冢碑，近自田家获。藏之五六年，末共见竹录，

古苔忙义理，封结殆莫识。偶然嗟其穷，一一为磨剔。

始若漫无文，细寻适可读。文云晋江纂，长夜垂兹刻，

贞石殊不用，块然怔埏埴。合葬无别铭。背面书反复。

一字不涉华，本枝记明白。二父遂兼书，于迪乃宗嫡。［志云：养父谌，本父，迪也。］

考诸晋史篇，真是小出入。字书亦睑劲，然不类镌斫。

汉魏尚丰碑，此独何褊迫？岂时了丧乱，不暇如品式。

于时义熙季，岁次实庚戌。五胡剖中原，典午窜南极。

苟简理宜尔，宁诒不孝责。审订既昭然，疑去喜自适。

历年七百余，瞥尔驹过隙。名节苟不傅，埃化先瓦石。

置兹当眼前，用代铭几席。

梁顾野王墓，在吴县楞伽山下，近越来溪。绍兴问，其碑石虽皱剥断裂，尚巍然植立。后为醉人推仆，石碎于地，今尚有存者。又《吴地记》云：在横小别隅，平地不起坟。

唐陆象先墓，在光福山西，土人皆能指其处。

绰堆，在昆山县西数里，相传为黄幡绰墓。又云，村人皆善滑稽，未详也。堆字本从土、从享、从文，避御名改焉。

陆龟蒙墓。颜荛志其墓，吴子华为祭文曰：“触即碎，潭下月。拭不灭，玉上堕。”（《摭言》）

吏部尚书姚绍之坟，在吴县南五里一百步。（《吴地记》）

＊＊＊

真娘墓，在虎丘寺侧。《云溪友议》云：吴门女郎真娘，死葬虎丘山。时人比之苏小小，行客题墓甚多。

＊

唐举子谭铢题云：

虎丘山下冢累累，松柏萧条尽可悲。

何事世人唯重色，真娘墓上独留诗。

＊

白居易：

真娘墓，虎丘道。

不识真娘镜中面，唯见真娘墓头草。

霜摧桃李风折莲，真娘死时犹少年。

脂肤荑手不牢固，世间尤物难留连。

鸡留连，易销歇。塞北花，江南雪。

＊

李绅诗序云：

真娘，吴之妓人，歌舞有名者。死葬虎丘寺前，吴中少年从其志也。墓多花草，以蔽其上。嘉兴县前，亦有吴妓人苏小小墓。风雨之夕，或闻其上有歌吹之音。

诗云：

一株繁艳春城尽，双树慈门忠草生。

愁态自随风烛减，爱心难逐雨花轻。

黛消波月空瞻影，歌息梁尘有梵声。

还似钱塘苏小小，祇应回首是卿卿。

＊

王禹偁：

女命在于色，士命在于才。无才无色者，未死如尘灰。

虎丘真娘墓，止址空上堆。香魂与腻骨，销散如黄埃。

何事千百年，一名长在哉？吴越多妇人，死即藏山隈。

无色故无名，丘冢空崔嵬。唯此真娘墓，客到情徘徊。

我是好名士，为尔倾一杯。我非好色者，后人无相哈。

＊

杨备：

冰肌玉骨行追妍，粉作娇云黛作烟。

知有香魂埋不得，夜深岩底月中仙。

＊＊＊

范文正公祖墓，在天平山三让原。曾祖梦龄，旧名征梦。避皇朝讳，改今名。事吴越，终苏州粮料判官。祖赞时。童子出身，终秘齐监。父墉，从钱仿归朝，终武宁节度，掌书记。天平，吴巨镇。周遭十里，石山而土穴，人以为范氏庆源云。







吴郡志卷第四十


仙事一

后汉中散大夫王远，字方平。既得道，东欲入括苍山。过吴，住胥门蔡经家。经，小民也。远以其骨相当仙，语经曰：“汝应得度世。然汝少不知道，气少肉多。当为尸尸，如从狗窦中过耳。”告经以要言而去。经后忽身发热如火，汲水灌之，如沃焦石。如此三日，销耗骨立，乃入室以被自覆，忽然失之，视其被内，唯有皮头足具，如蝉蜕也。去十余年，忽还家，容色少壮。语家人曰：

“七月七日，王君当来。可多作饮食，以供从官。”至日，经家乃借瓮器，作饮食百余斛，罗列庭中。

是日，王君果来。末至，先闻金鼓箫管人马之声。及远至，举舍皆见。远冠远游观〔冠〕，朱衣，虎头、蟹囊，五色绶带，剑黄色。少髭，长短中形人也。乘羽车，驾五龙，各异色。前后麾节幡旗导从，威仪奕奕如大将军。从官皆隐，不知所在。唯独见远坐尔。引见经父母兄弟。因遣人召麻姑，亦莫知麻姑是何神也。言曰：“王方平敬报，久不列民间。今来在此，想姑能暂来语否？”

须臾信还，不见其使，但闻其语曰：“麻姑再拜，比不相见，忽已五百余年。尊卑有序，拜敬无阶。烦信承来，在彼食顷即到。先受命，当按行蓬莱。今便暂往，如是当还。还便亲觐，愿未即去。”如此两时间，麻姑来，亦无闻人马声。既至，从官半于远，蔡经亦举家见之。是好女子，年可十八九许。于顶上作髻，余发散垂至腰，衣有文彩。又非锦绮，光彩曜日，不可名状。入拜远，远为之起立。坐定，各进行厨，皆金盘玉杯。肴膳多是诸花，香气达于内外。擘脯行之，云麟脯也。麻姑自说云：“接侍已来，已见东海三为桑田。向到蓬莱，水又浅于往日。会时略半。岂将复为陵陆乎？”远笑曰：“圣人皆言，海中行复扬尘也。”

麻姑引见蔡经母及妇等，时经弟妇新底数十日，姑见知之曰：“噫”！且止勿前，即以少许米掷之，以怯其秽。视其米，皆成丹砂。远笑曰：“姑故年少，吾老矣，不喜复作如此狡猞变化也。”远语经家人曰：“吾欲赐汝辈美酒，此酒乃出天厨，其味醇酿。非俗人所宜饮，饮之或能烂肠。今当以水和之，勿怪也。”乃以斗水合升酒，搅之以赐经家人。人饮一升许，皆醉。良久，酒尽。远遣左右曰：“不足，复还取也。以千钱与余杭姥相闻，求其酤酒。”须臾信还，得一油囊，酒五斗许。信传余杭姥答言：

“恐地上酒不中尊饮耳。”麻姑手爪似乌，经心中念曰：“背大痒时，得此爪以爬背，当佳也。”

远已知经心中所言，即使人牵经鞭之，谓曰：“麻姑，神人也。汝何忽谓其爪可爬背耶？”但见鞭著经背，亦莫见有人持鞭者。远告经曰：“吾鞭不可妄得也。”经比舍有姓陈者，失其名，尝罢县尉。闻经家有神人，乃诣门求见。远使引前，与语。陈便欲随从驱使，比于蔡经。远令向日而立，从后观之。曰：“噫！君心邪不正，未可教以仙道，当授君地上主者之职司。”以一符并一传著小箱中，与陈曰：“此不能令君度世，止能存君本寿，自出百岁。可以攘灾治病。病者命未终，及无罪者。君以符到，其家便愈矣。若邪鬼求食作祟祸者，便以传敕吏遣其鬼。君心中亦当知其轻重，临时以意治之。”陈以此符治病有效，寿一百一十岁而死。死后，子弟行其符，不复验矣。远去后，经家所作饮食数百斛皆尽，亦不见有人饮食也。经父母私问经曰：“王君是何神人，居何处？”经曰：“常在昆仑山，往来罗浮、括苍等山。山上皆有宫室，主天曹事。一日之中，与天上相反复者十数过。地上五岳生死之事，皆允来告王君。王君出，或不尽将百官从行。唯乘一黄麟，将十数诗人。每行，常兑山林在下，去地数百丈。所列则山海之神，皆来迎谒。”

其后十数〔数十〕年，经复暂归家。远有书与陈尉，真书廓落，大而不工。先是，人无知方子名远秆，因此乃知之。陈尉家，于今世世存节约录王君手书，并符傅于小箱中。（《神仙传》）

又《吴地记》云：经幼学玄，老工方术。变水成玉，变石成余，服水五得囊仙。今吴县有蔡仙乡。

郎宗，字仲绥，少仕为吴县令。学精道术，占候风气。后一旦，有暴风经窗间，占知京师大火，烧大夏门。遗人往参，果尔。诸公阙之，以博士召宗。宗耻以占卜进，夜解印绶，负笈遁去。居华山下，服胡麻元〔丸〕得道。今在鹿迹山洞。（《真诰》）

＊

李〔韩〕崇，吴郡人。少好道，林屋仙人王玮玄授之以流珠丹之法。曰：“子行此道，亦可以出身仕宦，无妨仙举。”崇遂仕，稍至宛陵令。虎狼避去，蝗不入境。累迁汝南太守，拔书佐袁安。安后位至司徒，时人服其识鉴。身享重官，妻自纺绩。明帝奇之，加秩中二千石。在郡十四年，政化为天下最。年七十四，玮玄授以隐解法，去入大霍山。又受玮玄遁化泥丸紫户术以度世。今在华阳洞中，为左理中监、准太府长史云。玮玄，楚庄王时人也。（《真诰》）

＊

晋杨义者，吴人。好学沉厚，与许先生遁、许长史谧，结神明之交。尝为公府舍人。兴宁三年，羲年三十六，众真降焉。自东岳上真司命君等二十三人，又自太和灵嫔上真左夫人等女真十五人。每旬辄数人同降，高谈道微，幽指药妙。杨及二许史受其词，捉笔为书。是岁六月十五日夜，紫微王夫人与一神女俱来。紫微谓羲曰：“此太虚上真元君金台李夫人之少女，紫清上宫九华真妃者也。赐姓安成，名郁嫔，字虚箫。”真妃又谓义曰：“我昔学真于龟台，受玉章虎录，为上真妃。游行玉清，非不能访搜紫童友于帝郎也。直推几任，会应度历数，欲求氏族于明君，非有邪也。君夷质虚闲，幽真内焕。必（侍晨）帝躬，高佐四辅。理生断死，互〔主〕察阴阳。妾当助君综御万神，尊制东蕃。君将乘龙驾云，白日升天。此自元德上挺，太极所旌，不复用勤学劬劳也。今人居风尘间，乃多罪之下鬼，趣死之朽质。君奚必汲汲于人间之贵贱，投身荣辱之肆哉。且方交兵，日会三灾。向臻蹇衣远逸，是其时也。”自后数日，即众真一降，所授诗章道要，羲及二许所笔授者甚多。华阳陶洪景论次为片，号曰《真诰》。（《真诰》）

沈义，吴郡人。学道，能消灾治病，未尝饵药物也。羲与妻贾共载路，逢白鹿、青龙、白虎车各一乘，从骑满道。问羲曰：“君是沈羲否？”羲愕曰：“是矣。”骑人曰：“羲有功于民，心不忘道。少小以来，履行无过。今年寿将尽，黄老遣仙官下迎。侍郎薄延垂，乘鹿车者是；度世君司马生，乘青龙车者是；迎使者徐福，乘白虎车者是。”即有三仙人，羽衣持节，以白玉简、青玉册、丹玉字授羲。羲不能识，遂载羲。羲升天时，道间锄田者，皆共见之。忽大雾不解，失所在。惟见羲所乘车牛，入田食苗。或以告羲家子弟，恐羲为邪鬼所魅。布人于百里之内，遍索不得。后四百余年，忽还乡里。惟求得数世孙怀喜，怀喜曰：“闻先人说家有仙人，今其归邪？”留数十日，具言初升天时，不得见帝。但见老君东向坐，宫殿郁郁如云气，侍者数百人，多女子。庭中有珠玉树，众芝丛生，龙虎成群。游戏其间，闻琅琅如钢铁蜂，不知何等。四母熠熠，有符书著之。老君身形略一丈，被发文衣，体有光耀。须臾，数玉女持全盘玉杯来赐羲，曰：“此灶神丹，饮者不死。夫妇各一杯，寿万岁。”又赐枣二枚，大如鸡子，脯五寸。遗羲曰：“哲还人间，治民疾苦。欲上来，书此符著竿杪，吾常迎汝。”乃以一符及仙方一首赐羲。义奄忽如寐，已在地上。世多得其符验云。（出《神仙传》。）

＊

魏伯阳，吴人，本高门之子。好道术，与弟子三人入山。作神丹，既成。谓其弟子曰：“丹虽成，宜以犬尝试之，犬飞则可服。”乃与白犬，犬毙。伯阳曰：“作丹唯恐不成，今既成而杀犬，恐未常补明之意。饵之将复如犬，奈何？”弟子曰：“先生当饵之否？”伯阳曰：“吾背迁世路，弃家而来。今不得仙，亦耻复返，死生皆常饵之。”乃服丹入门，即死。弟子有姓虞秆，曰：“吾师非常人，服此而死，得无意乎？”复取丹饵之，亦死。余二人相谓曰：“所以为丹者，欲长生耳。今乃趣死，将焉用之？不服此药，自可更得救十岁。”遂相与出山，方为伯阳及死弟子求木以敛。二子去后，伯阳即起，以所服丹，内死弟子及白犬口中。须臾，皆起仙去。道逢伐木者，乃作手书，寄谢乡里人及二弟子。伯阳作《参同契五行相类》凡三卷，其说似《周易》。其实假借爻象，以论作丹之意。而世人者不考丹事，多作阴阳注之，殊失其旨。

＊

负局先生者，负磨镜局，循吴市中。得一钱，便辄问主人，得无有疾苦否？若有，辄出紫丸药以与之，服者皆愈。（《列仙传》）

＊

隋周隐遥，洞庭山道士。自云甪里先生之孙，山上有其祖甪里庙甪里村。言其数世人得道，隐遥学太阴炼形。死于崖窟中，嘱弟子曰：“检视我尸，勿令他物相干干。六年后更生，当以衣裳迎我。”弟子守视，初甚臭秽虫坏，唯五藏不变。如言闭护之，至期往视，身已全起坐。弟子备汤沐，以新衣迎归。发鬒而黑，髭粗而直，若兽鬛焉。十六年又死如前，更七年复生。如是三度，已四十余年。且八十岁，状貌如三十许人。隋炀帝召至东都，寻恳还奉郡。唐贞观中召至长安，馆于内殿。问修习之道，对曰：“臣所修者，匹夫之事，功不及物。帝王二言之利，万国蒙福。得道之效，速于臣人。区区所学，非万乘所宜问也。”复求归山，诏遂其所适。出《仙传拾遗》。

唐令狐楚《周先生住山记》云：先生姓周氏，名隐遥，字息元。宗其道者，相号为太玄先生，汝南入世。抱天和冲澹之气，含至精洁朗之质。玉冷泉润，松高鹤闲。韬精守道，冥得真契。谷神既存，而长守玄阙，无键而不开。贞元初，游苏州吴县之包山林屋洞。秋八月，始于洞西得神景观。讯其居者曰：“距此数里，世传毛公坞。毛公道成罗浮，居山三百余岁。有弟子七十二人，聚石为坛，遗址犹存。尔能勤求，吾请以导。”既行，而萝筱迷密，不知所往。先生冥目久之，逢一物焉。双眸尽碧，毛色紫而奉白，高数尺余。随而行之，视乃鹿也。须臾乃跪止，若有所告，先生默记之而还。至十九年冬，荆木爵茅，奠厥攸居。得异石一方，上有虫篆。验之，即毛公镇地符也。既而凿牖以为窦，有鹤御〔街〕弄冠裳，战舞于庭。砌后得一井，香白滑甘，溢为白泉。其傍得古池焉，深广袤丈，阳验阴伏，湛如世。忉，先生害息于洞之南门中，神化恍惚，往往失其所在。遇好风日，亦来人间。将至，必无之以云鹤。其弟子扫洒香室，俄而至矣。嗟乎，先生之体同乎无体矣。不以昼夜更劲息，不以寒暑易纤厚。不食而甚力，走及奔马，全乎气者坦。虽饮而无漏，止如灵龟，外乎形者也。鹿以导步，神柔异物也。符以存视，道契亢躅也。井泉去疠，昭乎仁也。池水不枯，齐其虑也。仙云灵鹤之验，去来仿佛之状，共必神行而智知乎？子叔服膺先生之门，二纪于兹。录先生奉起，见命为记。疑〔凝〕神遐想，直而不遗。元和十三年八月，华州刺史兼御史中丞令狐楚记。

＊

周生，大和中，庐于洞庭山。以道术济人，吴楚敬之。后出游广陵佛寺，有三四客偕来。时八月望，霁月澄莹。生自言曰：“某学于师，能挈月致之怀袂。”或疑其诞，或喜其奇。生命虚一室，翳四垣使无纤隙。取箸数百，呼童俺以绳联绩架之。曰：“我将此梯取月去。”乃闭户久之，数客步庭中伺焉。忽觉天地曛晦，闻生呼曰：“某至。”开室视之，生曰：“月在某衣中，诸材试观。”举其袖，出月寸许。一室通明，寒入肌骨。客再拜谢之。却闭户，其外尚晦，食顷如初。

＊

范村山者。乾符中，吴人胡六子聚徒海中，一旦暴风，碇缆断，诸舟敞失，独听乘舟，泊一山岛下。登岸寻食，渐见村落。遂戒约徒伴曰：“风波如此，幸不倾没。虽数日绝食，若见居人，只可博耀粮食，辄不得扰人。”言讫纵步，见居人，乃问其地。其人曰：“范村也。”皆礼貌相接，人物情义，与中国同。引上高山，十余里花木夹路，风景清虚，宫室华丽。谒见一人，侍卫甚众，年可八十余，号为山长。升阶，延坐曰：“余越相范蠡也。居此年深，子孙相承，已数十世。山下皆吾子孙，子孙生死，与世人同，独余得道长生。以子远来，不相笃扰，即以回风相送，却归中国。”乃告别下山，众人各助以粮食。既及船中，便风俄起，顷刻，归达西岸。六子自叹幸，独不知范蠡为何人。话于有识者，方知其仙。六子，后为高骈六合镇将。（《神仙感遇传》）

＊

于涛，宰相琮之侄。随琮南迁，途经平望驿。维舟方食，有叟自门直抵涛所。问叟何人？对曰：“曹老耳。”问其所以来？对曰：“郎君极有好官职，此行不用忧。”问其所能？云“老无解，但见郎君此后宫职高显。”亦叙琮牵复之事。涛又问京中家内事可知否？叟俯首久曰：“京宅甚安。”今日堂前有某夫人、尼、宾客名字，一一详识。又云：某廊下有小童，某牵一铜龟子，驰戏（时舟）中。见一姬者，谓叟曰：“此人如何？”对曰：“极好，三千里外，亦得好官。”涛谓妇人安得官？讶其疏脱，意怠，不复领略之。既去，访之莫知所止。人或云，此即曹的休博士也。的休，魏之宗室，仕晋为史官。齐梁之间，或处或显于朝列。得神仙之道，多游江湖间，往往贾贩，拯救人。以阴功及物，多有见之者。涛后自泗洲防御使、歙州刺史，佐淮南吴王杨行密为副车。琮寻亦北归。姬俄以疾终，山中无求秘器之所，辍二诗棺瘗之。装漆金彩，颇甚鲜华。方验得好棺之说。访问京宅，是日宾客小童游戏之享，一一皆验。（《神仙感遇传》）







吴郡志卷第四十一


仙事二

王可交，松江南赵屯村人，以钓耕〔耕钓〕自业。常取大鱼烹之，捣蒜萎大嚼，乐之不厌。一日棹舟，击楫高歌。江行数里间，见采肪，荡漾中流。中有道士七人，皆年少。玉冠霞帔，服色各异。侍者十余人，总角尝发。又四人，黄衣棹船。一人呼可交姓名，不觉渔舟已近肪侧。一道士令总角引可交上，晃七人前，各有青玉盘酒果之器，皆莹彻有光，不可识。又有女妓十余，悉持乐器，可交立筵末遍拜。七人共视可交，一人曰：“好骨相，合仙，已灸破矣。”一人曰：“与之酒。”侍者泻酒樽中，酒再三泻之，不出。一人又曰：“与栗吃”一人取二栗，付侍者与可交。栗色青，光如枣，长二寸许。啮之有皮，非人间丈比，肉脆而甘如饴。久之，食方尽。一人曰：“王可交巳见之矣，可令去。”敕黄衣送上岸，寻向所乘渔舟，不复见。黄衣曰：“不必舟，但瞑目自到。”于是闭目，闻风水林木浩浩之声。有顷，呼令板眼，则失黄衣所在。惟见峰岭复重，松柏参天。坐草中石上，望见有大门楼，乃在天台山瀑布寺前。采樵者并浮图十余人，皆来问可交所从来？具以前事对。又问何日离家？曰：“今日早离家。”又问今日何日？对以三月三日。樵与僧大筋曰：“今九月九日矣。且去村乡，水陆千余里。”僧邀可交为具食，可交不喜阙食气，唯饮水耳。寺僧以状白唐兴〔府兴〕县，以达台州。州以闻越州廉使卫飒，召见之。可交身长七尺余，仪貌殊异，言语精爽。讽叹曰：“此诚真人。”又以其同姓，益敬之，饰以道服。而遣人之苏州，诘其家。具言：三月三日，可交乘渔舟人江不归，家人访得渔舟，谓已水死。迹其尸，不可得，已招魂葬之。讽具以表闻。可交后归乡里，与乡人到江上，指所逢采肪之处。依然白食栗，后即绝粒，举止若有神助。不复耕钓，挈妻子人四明山。二十余年，复出明州，卖药酤酒，得钱即以施人。且言药则壶公所授，酒则余杭阿母相传。柴已，疾有验。酒亦致佳，时皆称王仙人药酒。道俗多阉其形像。后三十余年，入四明山，今人时有见之者。（《续神仙传》）

＊

单以清，常熟县元阳观道士。大历中，尝之嘉兴。入船阴异香，疑有非常人。遍目同载，唯船头一人，仪趣颇殊。单君迁坐与并席，香气弥甚。因从容问之，答曰：“吾此地人，少病大风，逃于深山。遇一老人，哀之，令从行，有草堂敷问。老人曰：‘汝且居此堂，一月后自来视汝。’以药圜一裹，令饵之。老人遂行，更入深山。吾入堂饵药，不饥渴，身日以轻。雨月，老人方来。笑曰：‘有心哉，故在此，疾已差矣。’至水滨照之，鬓眉皆生，颜色益少。老人曰：‘汝既服吾药，可长生人间。且勤修道术，以二十年为期。’遂导令却归。吾因拜问其姓名，老人曰：‘子阙国初街公李站乎？我是也。’乃辞出山，今年限将及，再（当）人山寻师耳。”单君因记其事，为人道之。（《原化记》）

＊

蒋生，吴郡人。好神仙，弱岁弃家游四方，学炼丹不成。后得日者章全素焉隶，见生几上瓦砚。忽曰：“先生好烹炼之法。夫仙丹，食之则骨化为金，安有不长生耶？今先生之丹，能化石砚为金乎？”生心甚惭，以他词拒之曰：“汝佣者。岂能知神仙事乎？无妄言。”全素笑而去。后月余，衣中出小瓢，云“是中有丹，能化工为金。顾此砚以刀圭傅之。”生以为诞妄，骂之。全素寻卒，以箦盛尸，将痉之。忽亡其尸，徒有巾带衣履存焉。药鼎下有美光粲然，中探之，得石砚，其上寸余化为紫金矣。（《宣室志》）

＊

本朝绍圣中，有潘裕者，过吴江，游长桥。见一翁，棹小舟往来，叩舷饮酒，酣歌自得。裕异之，乃揖曰：“视先生气貌，固非渔钓流，殆高隐士也。愿阴绪言。”其人曰：“君语不几，能过小舟语乎？”裕欣然就之。谓裕曰：“吾遁迹于此三十年矣。幼喜谈经史百家及释氏芹，惟饱食嬉游尔。”裕曰：“先生澡身浴德，今圣明在上，盍出而仕乎？”翁曰：“君子之道，或出或处。吾虽不能隐处岩穴，追绮皓之迹。窃慕老于人皆求福，已独曲全之义。与子出处异趣，勉之而已。”裕曰：“幸闻先生高义，敢闻舍所在？”羽曰：“吾姓且不欲人知，况所居耶？”饮罢，长揖拿舟而去。此事高胜，故附之仙事。（《遁斋闲览》）

＊

隆兴间，常熟县海隅山顶，有僧慈悦者，患水肿病，医药弗效。一日，有客自云姓回。怜悦病，以指爪划其股。腹水溃，肿消。又授以药。且云：“寿至八十五。”后两月，又有客以画授悦曰：“吾所画也。”须臾而去，展示〔观〕，乃吕真人像。方悟前所姓回者，即吕也。

＊

赵彦清《吕真人感应记》：昔阳大明，南安名土也。孝纯笃，出于天性。亲丧庐墓，而上帝昭鉴，遣吕真人赠诗遗药，以答其诚。郡守既尝表于朝，又刻石传于世。予窃谓神仙在渺茫荒忽之间，安得与人接？始疑而未之信。平江之常熟海隅山北七十里绝顶，有僧慈悦，结庐于白龙祠之侧。向得水肿疾，屡投药石，弗疗。一日，有客自云姓回，忽至龙祠。音容异常，徐而入，见慈悦，甚怜其病。遂以指甲划其股，腹水即溃而肿消。又以药一弹圆，教用当〔商〕陆根煮汤服之。且语慈悦寿至八十有五。不逾两口，其疾遂痊。慈悦初不悉其为何人也。后两月余，有客云来自临安。因觐补陁至此，以画一轴授慈院，曰

“吾所画也”，须臾而去，及展视之，乃薛荔所覆吕真人之像。方悟前日姓回者，即吕也。慈悦奉龙祠三十年，其不懈如一日。凡有祷祈，随即感应，里人莫不爱重之。天使真人来治其病，其事亦类于阳君也欤？夫人患不诚不信，诚可以开金石，信可以及豚鱼，况于神仙乎？余因祷龙祠，慈悦以此告。余既以释吾之疑，而且有感也，故刻石以记之。







吴郡志卷第四十二


浮屠

唐僧印宗，郡人，姓印氏，精涅盘经。咸亨中至京师，诏居大敬爱寺。辞往蕲春，谒忍师。遂至广州，遇六祖能大师，尽悟方外之旨。著《心要集》，行于世。

＊

道钦，昆山人，姓朱氏。初业儒，有元素禅师者，为落发授学。既别，戒之曰：“汝乘流而行，逢径即止。”钦至临安，见东北一山秀出，樵子曰：“此径山也。”钦遂居之，为开山第一代禅宗。召至内庭，赐号国一禅师，辞归山。（《传灯录》）

＊

义师者，苏州人，状如风狂。贞元中，民起僦屋十余间。义师忽运斤坏其檐，禁之不可。主人素知其神，拜曰：“弟子生活赖此。”师曰：“尔惜之耶？”掷斤于地而去。其夜市中火，惟所坏檐屋数问独存。常止于废寺殿中，冬夏常积火，坏幡木像悉燔之。好烧鲤鱼，不具渫而食。垢面不颒，颒辄雨，吴中以为雨候。将死，饮灰汁数斛。念佛，坐不饮食。郡人日往观之，七日而逝。盛暑色不变，支不摧。（《酉阳杂俎》）

＊

绩空者，吴人，本齐扑房也，苦贫勤学。为冻馁所驱，元和初，游钱塘，至孤山寺西。饥甚，不能前。俄有胡僧顾君房笑曰：“法师谙旅况否？”君房曰：“何哉？”僧门：

“子不忆讲《法华经》于洛中同德寺乎？应为饥火所恼，不暇忆前事。”探钵囊出一枣，大如拳。曰：“此吾国所产，食之者知过去未来萝。”君房食讫，甚渴，掬泉水饮之急，欠仲枕石而寝。有顷，乃寤思讲经于同德寺如昨日焉。乃落发。（《纂异记》）

＊

僧书，字皎然，吴僧也。工律诗，尝谒韦苏州，恐文体不合，乃苦思作古体十篇为贽。韦殊不称赏，昼失望。明日，写其旧制以献。韦吟讽叹味，不释手。因语昼云：“师几失声名，不以所工见投，而猥希老夫之意。人各有所得，非卒能致。”尽大服其精鉴。

＊

鉴师者，元和初，郡人冯生调选长安，有老僧自称鉴师。诣生曰：“汝吾甥也。”相与往来，岁余，冯得东越尉。鉴师负笈告去，曰：“吾庐于灵岩寺之西庑久矣。游长安忽十年，幸与君相遇。今将归旧居，故来告别。然君尉越，道出灵岩寺下，当一访我。”后数月，冯生道经灵岩，即入诣焉。询寺僧鉴师庐安在？僧曰：“吾曹无名鉴者。”生始疑异，默计：鉴信士，岂欺我。独游寺庭，行至西糜下，乃有群僧画像，其一状类鉴师。生大惊，视其题云：“冯氏子，吴郡人。年十岁，学浮屠氏法，以道行闻。”（出《宣歪志》）

＊

后唐庐山僧绍宗，姑苏人。性朴野不群，流客江南，李国主造寺居之。又躬入山请谒，甚加礼重。（《传灯录》）

＊

汉清化师全付，昆山人。随父贾贩至豫章，闻禅会之盛，求出家。学成，自仰山还故国。钱忠献王赐以紫方袍，不受。改赐衲衣，号纯一弹师。师曰：“吾非饰辞，恐后人仿吾而逞欲耳。”开运中，坐亡，有大风震林木焉。（《传灯录》）

＊

希辩，常熟人。听律于楞伽，受心印于天台。乾德初，吴越忠懿王以清泰院居之，号慧智禅师。太平兴国中，随王入觐，见于滋福殿，赐号慧明。端拱中，乞还故里。赐御片《急就章》、《逍遥咏》、《秘藏诠》及《太平圣惠方》凡一百三十卷以宠之。

＊

本朝毛僧，日游聚落，饮啖无所择。轻薄子多狎玩之，贵势要之，不诣。忽谓人曰：“吾死矣。”乃危坐诵偈曰：“毛僧毛僧，事事不能。死了烧却，恰似不曾。”言卒而化。（《墨客挥犀》）

遇贤，姓林氏，东禅院僧。饮酒无算，乡人日曰林酒仙。口中可容双拳，间有异事，每出人群聚观之。能自图其形，无毫厘不肖。好吟诗，语虽俗而有理致。有云：“扬子江头浪最深，行人到此尽沉吟。它时若遇无波处，还似有波时用心。”“门前绿树无啼乌，庭下苍苔有落花。聊与东风论个喜，十分春色属谁家。”“心闲增道气，忍事敌灾屯。谨言终少祸，节俭胜求人。”如此类甚多，不具录。今其真身塑于院中。

＊

惠诠，吴僧。体垢污而诗绝清婉。尝片西湖一山寺壁曰：“落日寒蝉呜，独归林下寺。柴扉应未掩，片月随行屦。唯闻犬吠声，又入青萝去。”苏文忠公和于后曰：“唯闻烟外钟，不见烟中寺。幽人夜未寝，草露湿芒屦。唯应山头月，夜夜照来去。”诠遂以诗知名。（《冷斋夜话》）

＊

道潜，吴僧。有标致，效陶靖节为诗。尝自姑苏归西湖，经临平，作诗云：“风蒲猎猎弄轻柔，欲立蜻蜒不自由。五月临平山下路，藕花无数满汀洲。”苏文忠公赴官钱塘，得诗大称赏，一见如旧识。尝有诗曰：“隔林仿佛闻机杼，知有人家住翠微。”苏公曰：“此吾师十四字师号也。”苏公移守东徐，潜访之，馆逍遥堂。士大夫争欲识面，馔客罢〔罢客〕俱来。红妆拥随之，遣一妓前乞诗，援笔立成。曰：“寄语巫山窈窕娘，好将魂梦恼襄王。禅心已作沾泥絮，不逐春风上下狂。”一坐大笃，自是闻名。（《冷斋夜话》）

＊

宗本园照惮师，穹窿山僧。元丰六年，相国寺新创慧林、智海二寺，召本及常总二僧居之。本既至，宣见于延和殿，赐茶帛，赐坐殿上。赐茶而退，常例；当席殿下，盖异礼也。先是，中丞舒卖，坐赃勒停税，导洛司舟，及江淮小航东归。太子少保元厚之，正议大夫程公关，皆吴人，善谵。元闻卖事，笑曰“舒中丞赁客船归乡”，恨未有对。及本被召，津发给餐钱，许驰驿，其徒谊哗矜夸。公辟笑谓元公曰：“本长老乘递马赴阙，为公得对矣。”闻者绝倒。（林希《逸史》）

＊

仲殊，字师利，承天寺僧也。初为士人，尝预乡荐。其妻以药毒之，遂弃家削发，时食蜜以解药毒。苏文忠公与之还往甚厚，号之曰密〔蜜〕殊。殊工于诗词，有《宝月集》行于世。其长短句，间有奇作，非世俗诗僧比也。后自经于枇杷木下。

＊

道川，本昆山县弓手翟超。以勇力名，方被差捕贼。宿庙中，忽有所得，径投山西东斋出家。遍游江湖间，道遇虎不为动，虎亦驯伏其旁。一日，大书四句云：“我有一条铁楖，纵横妙用无人识。临行拨转上头关，轰起一声春霹雳。”危坐脱去，有《注金刚经》，其徒传诵之。

＊

法全，昆山陈氏子，从道川为僧。一日，行惠应庙前，偶首触柱。忽自云有所得，旁观其精采烽然，全不自觉也。后为名僧，号无庵。文畅，吴人。韩文公有送《北游》诗：

昔在四门馆，晨有僧来谒。自言本吴人，少小学城阙。

已穷佛根源，粗识事輗軏。挛拘屈吾真，戒辖思远发。

荐绅秉笔徒，声誉耀前阀。从求送行诗，屡造忍颠蹶。

今成十余卷，浩汗罗斧铍。先生閟穷巷，未得窥剞劂。

又闻识大道，何路补剠刖。出其囊中文，满听实清越。

谓僧当少安，草序颇排讦。上论古之初，所以施赏罚。

下开迷惑胸，窙豁斸株橛。僧时不听莹，若饮水救暍。

风尘一出门，时日多如发。三年窜荒岭，守县坐深樾。

征租聚异物，诡制怛巾袜。幽穷共谁语，思想甚含喊。

昨来得京官，照壁喜见蝎。况逢旧亲识，无不比鹣蜃。

长安多门户，吊庆少休歇。而能勤来过，重惠安可揭。

当今圣政初，恩泽完漱狨。胡为不自暇，飘戾逐鹯鹭。

仆射领北门，威德压胡羯。相公镇幽都，竹帛烂勋伐。

酒场舞闰姝，猎骑围逞月。开张箧中宝，自可得津筏。

从兹富裘马，宁复茹藜蕨。余期报恩后，谢病老耕淮，

庇身指蓬茅，逞志纵捡揭。僧还相访来，山药煮可掘。







吴郡志卷第四十三


方技

吴公子光欲谋杀王僚，未有可与议者。乃命善相者为吴市吏。伍子胥至吴，被发佯狂，跣足涂面，行乞于市，市人罔有识者。市吏见之曰：“吾相人多矣，未尝见斯人也，非异国之亡臣乎？”遂与俱见王僚。（《吴越春秋》）

＊

吴王夫差，兴九郡之兵，将与齐战。道出胥门，假寐于姑胥之台。梦入章明宫，见两镉蒸而不炊，两黑犬嗥以南，嗥以北。两鋘殖宫墙，流水汤汤，越其宫堂。后房鼓震箧筷，有锻工，前园横生梧桐。谓太宰嚭曰：“子为寡人占之。”嚭曰：“美哉，王之伐齐也。章者，德锵锵也。明者，破敌声闻昭明也。两镉蒸而不炊者，大王圣德气有余也。两黑犬嗥以南、嗥以北者，四夷（已）朝服诸侯也。两鋘殖宫墙者，农夫就成，田夫耕也。流水汤汤越宫堂者，邻国贡献，财有余也。后房箧箧鼓震有锻工者，宫女悦乐，琴瑟和也。前园横生梧桐者，乐府鼓声也。”吴王大悦，而其心不已，复召王孙骆问之。骆曰：“臣鄙浅，不能占王梦。东掖门亭长长城公弟公孙圣，多见博观，知鬼神之情状，愿王问之。”王乃遣骆往请公孙圣，急诣姑胥之台。圣伏地而泣，其妻谓圣：“子何性鄙，人主急召，乃涕泣如雨乎？”圣曰：“悲哉！非子所知。今日壬午，时加南方，命属上天，不得逃亡。非但自哀，诚伤吴王。吾受道十年，隐身辟害，欲绍〔终〕寿命。不意率约〔卒得〕急召。中世自弃，故悲与子相离耳。”遂诣姑胥台。吴王曰：“寡人将北伐齐、鲁，道出胥门，过姑胥之台。忽然书梦，子为占之。”圣曰：“臣不言，身名全。言之，必死百段于王前。臣闻章者，战不胜，败走傽偟也。明者，去昭（昭）就冥冥也。入门见锣蒸而不炊者，不得火食也，两黑犬嗥以南、嗥以北者，黑者阴也，北者匿也。两鋘殖宫墙者，越军入吴国，代〔伐〕宗庙，掘社稷也。流水汤汤越宫堂者，宫室墟也。后房鼓震箧箧者，坐太息也。前园横生梧桐者，梧桐心空，不为用器，但为盲幢〔俑〕与死人俱葬也。愿大王按兵修德，遣下吏太宰篱、工孙骆，解冠肉袒，徒跣稽首谢勾践。国可安存，身可不死。”吴王怒曰：“吾天之所生，神之所使。”顾力士石番以铁锤击杀之。（《吴越春秋》）

＊

吴人教〔杀〕鲁班（父），班作木仙指吴，吴大旱。吴人以货谢班，班断其手。其月吴中大雨。（《酉阳杂爼》）

＊

魏末，有吴士目盲而妙察声。丞相嗣渤海王高澄召试之，闻刘桃枝声，曰：“当大贵。王侯将相，死于其手；然譬如鹰犬，为人所使耳。”闻赵德声，曰：“亦贵人，”闻太原公洋声，曰：“当为人主。”闻澄声，无语。王曰：“我家群奴，犹当极贵，况吾身平？”其后诸王大臣赐死者，多桃枝所拉杀。而澄竟有兰京之祸，洋实受禅。（《三国典略》）

＊

梁张僧繇，吴人。丹青绝代，尝画江陵天皇寺柏堂，作虑舍那像，及仲尼十哲。明帝怪问，释寺如何画孔圣？僧繇曰：“后当赖此。”及废浮图法，独此殿有宣尼像，得不毁。又金陵安乐寺画四龙，不点睛。云：点之即飞去。人以为诞，固请点之。须臾，雷电破壁，二龙乘云腾上天。未点睛者见存。又画天竺二胡僧，侯景乱后拆为二。一僧为唐右常侍陆坚所宝。坚疾笃，胡僧云：“我有同侣，离拆多年，今在洛阳李氏。若求合之，当以法力助君。”陆以钱帛求于其处，果得之，刘长卿为之记甚详。润州兴国寺，苦鸠鸽栖梁上，秽污尊像，僧繇于东壁画一鹰，西壁画一鹞，皆侧首向檐外，鸠鸽不复敢入。画笔通神如此者，不可具载。（《朝野佥载》）又《南史·夷貊传》：张繇，吴人。丹青之工，一时冠绝。大同中，瓦官寺造诸堂殿，穷于轮奂。其图诸经变，并张繇运手。案此人即僧繇也。

＊

梁颜协，吴人。学书于范怀约，艺过其师。荆楚碑碣，皆协所书。

＊

大历中，有吴士顾生者，以画山水历抵诸侯之门。每画，先帧绢数十幅于地，多研墨汁及诸彩色，各贮一器。使人吹角击鼓，数十人齐声大噪。顾生著锦袄，饮酒半酣，绕绢帧十余匝。取墨汁泻绢上，次倾诸色，乃以长巾一头，覆于所泻之处，使人坐压。己执巾角而曳之，回环既遍。然后以墨笔随势闲决，为峰峦岛屿之状，不可言。（《封氏见闻录》）

＊

吴越时，朱景环算术圣妙。贞明中，广陵王元璙镇吴，景环居盘门驿，上书元璙云：“到任当三十年安宁。”元璙命烛焚去，谓其说尚远，末之敬也。至天福庚子、辛丑间，忽记其事，召景环问之曰：“算数定矣，愿公计后事。”及期果薨。

＊

颜规者，本吴郡玉工。广陵王钱元璙，常令于便厅解玉。王每召术士朱景环，访问算术遁甲事。规性颖悟，熟闻其说，尽记之。一日，以所记质于景环。景环授以学，遂精算术。忠献王尝欲享庙，一日，规上片言：“翌日，利五鼓之前。如用寅时，则杜门在南，不可出入。”不听，翌日寅时，王车出于南门。鏁以钥坏，久之不能启，遂破钥而出。由是知名，王遂以为军师。

＊

齐吴郡褚思庄，以善弈名世。同时，琅邪王抗第一品，思庄与会稽夏赤松第二品。赤松思速，善于大行。思庄思迟，巧于斗棋。宋文帝时，羊玄保为会稽，帝遣思庄与玄保戏。因制局图，还于帝前覆之。齐高帝使思庄与王抗对，自食时至日暮，一局未竟。上倦，遣还省，至五更方决。抗睡于局后，思庄达旦不寐。时云：思庄所以品第致高，缘其用思深久，人不能当。二人并至给事中。

＊

唐开元中，吴隐士周广，妙于医。受诀于同郡纪朋，睹人颜色谈笑，即知疾深浅。召至京师，有宫人，每日昃，则笑歌啼号若狂疾，而足不能及地。广曰：“此必因食饱，促力复仆于地而然。”饮以云母汤，令熟寐。寐觉，失所苦。问之，乃言太华公主载诞三日，宫中大陈歌吹，此宫人主妪，欲其声清。长食豚蹄美，遂饱。当筵歌大曲，曲罢，觉胸中甚愦。戏于砌台，乘高而下，未及半，复为后来者所激，因仆地。比苏，即病狂，自是足不能及地。又有黄门，自交广使回，拜舞殿下。广曰：“此人腹中有蛟龙，明日当产一子，即不可活矣。”上惊问：“黄门有疾否？”对曰：“臣驰马大庾岭，大熟而渴，于路旁饮野水，今腹中坚痞如石。”周以消石雄黄煮饮之，吐出物数寸，其大如指，鳞甲备具。投之水，俄顷长数尺。遽以苦酒沃之。复如故形。上惊异，礼敬之，欲授以官爵、固请还吴中。水部员外郎刘复为广作传，叙述甚备。（《明皇杂录》）

＊

许至雍者，妻亡，感念不已。中秋，月下帘屏间有嗟吁声，良久闻语音，乃其亡妻。云：“若欲相见，遇赵十四，勿惜三贯六百钱。”至雍惊起，问之，则无所见，自此常志其言。数年，薄游苏州。春时。见少年十余辈。盛装乘画船，将谒吴太伯庙。路人曰：“此州有男巫赵十四，言事多中。此皆赵生之后辈。”至雍曰：“赵生何术？”曰：“能致人魂耳。”至雍默会妻语，诣赵，具陈恳切，赵曰：

“某所能致生魂耳。今召死魂，又令生人见之。某久不为此，不知果遂否？君有至意，又神理已先白，某安得辞。”乃计其所之直，果为钱三贯六百。择日于堂内，洒扫焚香。施床几西壁下，檐外结坛场。致酒脯，呼笑拜舞，弹胡琴。令至雍处堂东隅，赵生于檐外垂帘，卧不语。至三更，庭际有人行声。赵问曰：“非许秀才夫人乎？”闻吁嗟应云：“是。”赵曰：“以秀才诚意恳切，故敢相迎。”逡巡如有人，揭帘见许妻，淡服薄妆。拜赵，徐入堂内，东向而坐。至雍涕泗呜咽，与之语曰：“君行若此，无枉横否？”妻曰：“命也，安得枉横。”因问儿女家人，及亲旧闾里问事，往复数十语。至雍又问：“人间尚佛经，谓之功德。诚有否？”妻曰：“皆然。”又问：“冥间何所贵重？”曰：“春秋奠享无不得。然最重者，浆水粥也。”赵生为致之，粥至，向口如食。收之，复如故。至雍曰：“要功德否？”妻云：“平生无恶。岂有罪乎？”良久，赵生曰：“夫人可去，恐有谴谪。”妻乃出。至雍随而泣曰：“愿惠一物以为记。”妻泣曰：“幽冥唯有泪，可传于人代。君有衣服，可授一事于地。”至雍脱汗衫置地上，妻取（挂庭树枝），以汗衫蔽面，大哭良久，挥手别去。至雍取衫视之，泪痕皆血也。赵生名何苏，人皆传其事。（《灵异记》）

＊

昆山慧聚寺大殿佛像，及西偏小殿毗沙门天王像，并左右（侍立十余人），皆凛凛有生气。塑工妙绝，相传为唐杨惠之所作，惠之塑工妙当时。或又云张爱儿所作也。龙图阁学士徐林尝（叹息其妙。而）大殿三世佛，已为庸僧妄加涂饰。天王像（采色亦已故）暗。恐不免，乃题殿壁以志之。云：慧聚寺重塑天王，予连日观瞻，徘徊不能去。二彩女尤胜绝，绝与顾恺之画相类。按此寺（成于大中年，为）此塑者得非杨惠之之流乎？今大殿龙象，再加彩绘，古意已索然。予惧无知者，又将以脂泽污圭壁，使唐人遗迹扫地，将叹恨莫及，故书以告之。初寺以此像及山半普贤像并涅槃固，为山中三绝。淳熙十一年，寺焚，殿合皆烬。惟普贤像，一僧背负之而逃得免，余悉不存。







吴郡志卷第四十四


奇事

吴王阖闾，伐石治宫室。石中得紫文金简之书，不能读。使使者询仲尼曰：“吴王闲居，有赤雀衔书置殿前，不知其义，故远咨访。”仲尼视之曰：“此乃灵宝长生之法，禹所服之。禹将仙化，封之名山石函之中。今赤雀衔之，殆天授耶。”（《抱朴子》）

＊

吴孙坚世仕吴母怀妊，母梦肠出绕吴阊门。寤而惧，以告邻母。邻母曰：“安知非吉证也。”已而坚生。又云，坚母孕时，梦肠出绕腰。有一童女负之，绕吴阊门三匝。天〔又〕授以芳茅一茎，童女语母曰：“此吉祥也，必生才雄之子。今赐母此茅土，王于翼轸之地，鼎足于天下，不出二百年。”语毕而觉，及旦，筮之卜人，曰：“童女，太白之精也。”（王子年《拾遗》）

＊

汉兴平中，吴中童谣曰：“黄金车，班兰耳。闿昌〔阎〕门，出天子。”昌〔阊〕门，吴西郭门。其后，孙权遂以黄龙元年建吴国。

＊

吴天册元年，吴郡言掘地得银，长一尺，广三分，刻上有年月字。于是大赦改元。

＊

宋吴子英者，舒乡人。善入水，捕得赤鲤鱼。爱其色好，持归不杀。养池中，饲以米谷。一年长丈余，生角有翅。子英怖，拜谢之。鱼言：“我来迎汝，上我背，与汝俱升天。”岁来归见其妻子，鱼复迎之。故吴中门户，并作神鱼子英祠。（《列仙传》）

＊

将仕郎陈敏功妻，家居吴门。北邻，尝有人梦神人被发持刃，部集数十鬼物。每经民居，即呼其人出，各分饮一杯，令啜之。暨至一刘承议家，则曰：“此家不食牛肉已二十年，当与免。”其后，吴门大疫。邻巷病亡者，比户不遗，独刘氏举家无恙。（《谈选》）

＊

姑苏四瑞：谓白龟、甘露、合欢芍药、双竹也。吏部员外郎陈省华守郡，四瑞并出。省华之子尧咨，与张君房各赋诗，推官崔端为诗序。今见于下：

观察推官承奉郎、试大理评事崔端撰《苏州四瑞联句诗序》云：休祥之出，必俟乎时。感应之证，亦系乎政。政或未义，物理宁通。时既会昌，神灵斯格。苏台四瑞，其殆庶乎。而况兮连牛斗，地控江湖。壤赋繁剧，里门雄盛。郡守之选，古难其人。昔太宗有命，俾我良牧。吏部员外郎陈公镇抚之，公自下车，决政之壅，伸民之无告，挫猾吏之锋，削刑禁之滥。靡劳余刃〔于力〕，厥功告成。嘉瑞荐臻，休祥杂遝。花芳连萼，竹耸双茎。白龟见乎昆丘，甘露零乎佛庙甘露降瑞光院。斯乃我后重离继照，有开必先之灵感也。历观藩邸，未有若斯之昭报焉。以进士陈公［名尧咨］与南阳茂才张公［名君房，字尹方，］诗敌者也。丁酉孟夏之夕，会宿于郡斋。酒酣据席，言及四瑞。且曰非笔墨无以纪郡政而颂圣德。繇是赓唱迭咏终宴，为联句律诗。自十二韵止二十韵，四章凡五百八十言云。

咸平元年夏四月，昆山县有渔妇李氏，张罾河上。得一白龟如钱大，其色玉莹，朱眸电〔雪〕尾，宫画粲然。妇爱之，因授儿为戏。又恐为所伤，放于河。顷之，龟复在网，如是者三。妇虽怪之，然复弃去。中夜，岸有火荧荧，往观之，白龟在焉，因取以归。近村王道荣留龟置神像前，翌日失之。道荣私念，此或灵物。若虔祷，当复见，则必献于官府。祷之，忽自鼠窦出，精莹愈于前。乃具状献于县令李维，维上之郡，时陈省华守苏州之二岁也。异而神之，曰：“麟、凤、龟、龙，王者之嘉瑞。今见于是。岂天意俾予尸之，以告新骏命耶？”即具表以闻。时张君房客于苏，省华以白龟事访之。君房曰：“按孙氏《瑞应图》云，龟千岁，巢莲叶之上。是龟之质，固可巢于莲叶。而其出也，又将以应于千岁之运乎？且其色白，白，西方也。岂其应在西戎乎？龟者，归也。西方其有逆命不廷之虏，畏威怀德归我乎哉？明年朔方叛帅李继迁贡马请命，遂有银、夏、绥、宥四镇之拜。君房尝为之颂，省华寻徙漳州。明年秋，赋试进士昆山进白龟诗。（《乘异记》）

＊

崇宁间，奉议郎许白，治第于苏。解木，中有“天上太平”四字，笔势迈逸。许尝以其事闻。（《谈选》）

＊

吴郡，自隋唐设进士科以来，未尝有魁天下者。比年，父老相传二谶：一曰：“穹窿石移，状元来归。”一曰：“潮过夷亭出状元。”淳熙初，穹窿山中一夕闻风雨声。诘朝，视山半有大石，自东徙西，屹立如植，所过草犹偃。辛丑科，吴县人黄由子由遂状元及第。夷亭，在昆山县西三十五里，昆山虽近江海，自古无潮汐。绍兴中，始有潮至县郭。至是，潮忽大至，遂过夷亭。李彦平侍御亲见一道人，复诵此谶。谓非〔宜〕有邑人应之。乃以告知县，叶自强作问潮馆于水演。甲辰科，昆山人街泾清叔亦为状元。黄、街相继两举，天下传以为奇事。







吴郡志卷第四十五


异闻一

景平中，吴郡太守顾琛为朝请。假还东，日晚至方山。于时，商旅数十船，悉泊岸侧。有一人玄衣介帻，执鞭屏诸船。云：“顾吴郡部伍寻至，应泊此岸。”于是诸船各东西。俄有泊向处人云：“顾吴郡早晚至。”船人答：“无顾吴郡。”又问：“何船？”曰：“顾朝请耳。”莫不惊怪。琛意窃知为善征，因誓之曰：“若得郡，当于此立庙。”至是，果为吴郡。乃立庙方山，号白马庙云。

＊

隋大业十二年五月癸巳，大流星陨于吴郡为石。占曰：“有亡国，有死王，有大战，破军杀将。”其后，大军破刘元进于吴郡，斩之。又《感应录》载：刘元进举兵据吴郡，江都郡丞王世充发兵击之。有大流星坠于江都，未及地而南，磨拂竹木皆有光，飞至吴郡而堕地。元进恶之，令掘地入二丈，得一石，径丈余，即此事。（《历代纪异感应录》）

＊

唐大历初，处士李籯，秋夕于震泽舍舻野步。望中见烟火，意为渔家。渐近，即朱门粉雉，嘉木修竹，画舟倚白莲中。生异其境，徘徊未敢前入。俄有青衣出曰：“君非李处士乎？愿得少进。”籯随步而入，琐窗洞户。中有女郎，狭体瑰质，衣如云霓。揖生曰：“延伫嘉德，积有年矣。今夕何夕？邂逅相逢。”命青衣捧方丈，酌酒珊瑚钟以劝。侍儿数辈执乐，女郎倚曲歌《玉波冷双莲》之曲，曰：“此伤吴宫二队长之辞。某非人也，生于龙宫。好楚词，君能受我一篇，传于世人乎？”乃以水晶簪，扣盘而诵芷秀药华之词。俄闻钟声，隔水女郎曰：“此非清虚之士不得游。”持素绡送生出门，闭扉悄然。生徐步清浔，朝日已上。广陵胡人识其绡，曰：“龙颔小髯所缉也。”（《树萱录》）

＊

大历中，洛阳刘贯词，行丐于姑苏。逢秀才蔡霞者，精彩俊爽，便以兄呼贯词。又携羊酒来宴，曰：“兄浮游江湖间，行丐获几何而止？”曰：“十万”。霞曰：“霞居洛中，以他故避地。音问久绝，意有所托，祈兄为达。”于是遗钱十万，授书一缄。且曰：“霞家渭桥下，瞑目叩桥柱，当有应者，当与家母相见。书中亦令小妹出拜，使助赠百缗。”贯词遂还至渭桥，叩之，忽有一人应。视之，惟见朱门甲第。贯词称来自吴郡，郎君有书。有顷，引入厅中，见太夫人。谢曰：“儿子失意远游，久绝音耗，劳君数千里达书。”俄，有青衣曰：“小娘子来。”年可十五六，坐母下，具馔甚精。方对食，母忽眼赤，直视贯词，口角涎下。女急掩母口曰：“兄凭来，宜且礼待。”因曰：“兄书中处分。合与百缗与贯词。”因命取镇国碗授贯词。女曰：“此罽宾国碗，其国以镇灾疠。唐人得之，固无所用。得钱十万，即货之。”与母再拜而入。贯词持碗行出，回顾碧潭危桥。手中器乃一黄铜碗，价直三五百耳。西市店忽有胡客，视之大喜，以百缗易之。曰：“此罽宾国镇国碗也，在其国大穰。既失此碗，国大荒，兵戈大起。吾闻为龙子所窃几四年，其君方以国中半年之赋召赎。罽宾守龙上许〔讦〕，此霞所以避地。阴冥吏严，不得陈首，藉君为邮送之耳。殷勤见妹者，非固亲也。虑其母老，嚵或相啖，以其妹卫君耳。”（《续元怪录》）

＊

大历十三年，虎丘寺有鬼题诗，隐于石壁之上。云：青松多悲风，萧萧声且哀。南山接北山，幽珑空崔嵬。白日空昭昭，不照长夜台。虽知生者乐，魂魄安能回。况复念所亲，痛哭心肝摧。恸哭复何言，哀哉复哀哉。”又曰：“神仙不可学，形化空游魂。白日非我朝，青松为我门，虽复隔幽珑，犹知念子孙。何以遣悲怨，万物归其根。寄言世上人，莫厌临芳樽。庄生问枯骨，王〔至〕乐复虚言。”苏州观察使李道昌异其事，遂具奏闻，枚令致祭。道昌祭文曰：“呜呼！万古丘陵，化无再出。君是何人？能闲诗笔。何代而亡？谁人子侄。曾作何官，是谁仙室？寂寞夜台，悲呼白日。不向纸上，石中隐出。桃源三月，绿草垂杨。黄莺百转，猿声断肠。不题姓字，宁辨贤良。呜呼痛哉！叹阶先贤。空传经史，终无再还。青松岭上，嵯峨碧山。大唐政集，已记诗言。痛复痛兮何处宾，悲复悲兮万古坟。能作诗兮动天地，声哀怨兮泪沾巾。感我皇兮列清酌，愿当生兮事明君。”祭后数日，石上复隐出诗一绝云：“幽冥虽异路，平昔忝攻文。欲知潜寐处，山北两孤坟。”寺山之北有二坟，甚高大，荆蓁丛蔚。询诸耆艾，莫知何人所葬？至今犹存。

（《郡阁雅谈》及山中碑刻杨备《幽独君》诗：金见〔检〕书残石壁云，一名幽独彼何人？春深扩没松门路，泉下诗犹感鬼神。）

＊

贞元中，太湖松江之口，有渔人为小网数船。与其徒十余人，下纲取鱼，无所获，惟得一镜，才七八寸。渔者恚不得鱼，弃镜于水。移船下网，又得此镜。渔者异之，取镜自照，见其筋骨脏腑，历历可怖。其人闷绝而仆，众大惊。共取镜鉴形，照者即仆，皆呕吐狼藉。最后一人不敢照，直取投之水中。良久，扶持仆者始醒。明日，复往下网，所得鱼，多于常时数倍。其人先有疾者，自是皆愈。询故老，云此镜在江海，数百年一出，人亦常见。（《原化记》）

＊

元和九年，有李公佐者，访古〔友〕东吴。从太守元公锡于洞庭，登包山，宿道者周焦君庐。入灵洞探仙书，石穴间得古《岳渎经》第八卷，文字奇古，编次蠢蚀。公佐与焦君共详读之，云禹理〔治〕水。三至桐柏山。惊风迅雷，石号木呜。五伯拥川，天老肃兵不能兴。禹怒，召集百灵，搜命夔龙。桐柏千君长，稽首请命。禹囚鸿蒙氏、章商氏、兜□卢氏、犁娄氏。乃获淮涡水神名无支祈，善应对言语，辨江淮浅深，源流远近。形若猿猴，缩鼻高额，青躯白首，金目雪牙，颈伸百〔一〕尺。力逾九象，搏击腾踔，骄疾轻利。禹授之童律，不能制。授之乌木田，不能制。授之庚辰，能制之。木魅水灵，山妖石怪，奔号丛绕以千数。颈铄大索，鼻穿金铃，徙淮阴之（白）龟山之足，俾淮水安流注海。庚辰之后，图此形者，免淮涛风水之难。先是，永泰中，李汤为楚州刺史。有渔人夜钓龟山下，其钓为物所掣，不复出。渔人疾沉可五十丈，见大铁锁，盘绕山足，以告于郡，汤命盖口游者数十人取铄，力不胜。加以五十牛，铄乃振动。稍稍就岸，涛惊浪翻，观者大骇。铄穷，见一兽如青猿，白昔长〔朱〕鬛，雪牙金爪。闯然上岸，高五丈许。蹲踞若弥猴，但两目不能开，元若昏醉。目鼻水流如泉，涎沫腥秽不可近。久乃引颈伸头，忽开目，光彩若电。视人欲发狂怒，众奔走。兽徐徐引铄并牛入水。时楚多知名士，皆相传惊愕，莫知其何物。今考李公佐得《岳渎经》于洞庭，始知李汤所见与经相符。（《戎幕闲谈》）

＊

乾符中，震泽之东，稻将熟。群鼠夜出，啮而僵之。信宿，食殆尽。陆龟蒙作《记稻鼠》一篇。（《笠泽丛书》）

＊

陆龟蒙视获于甫里。夜有凫，蔽天而下若风雨。所当之禾，竭穗而去。作《禽暴篇》：

冬十月，予视获于甫里。旱苗离离，年无以槽。忧伤于怀，夜不能寐。往往声类暴雨而疾至者，一夕凡数四。明讯其，曰是鹭也。其曹蔽天而下盖田，所当之禾，必竭穗而后去。曰：“得无弋罗者，捕而耗之耶？”对曰：“江之南，不能弋罗，常药而得之。&#155402;&#155428;涂枝，丛植于陂。一中千万，胶而不飞。是药也，出于长沙、豫章之涯，行卖〔贾〕货错，岁受于射乌儿。盗兴已来，蒙街塞江，其谁敢商？是药既绝，群是恣翔。幸不充乎口腹，反侵人之稻量〔粱〕。”

尹口：“嘻！失驭之民，化（而）为盗。关梁急征，商不得行。江湖小禽，亦肆其暴，以害民之物乎。俾生灵死乎盗，死乎饥，吾不知安用驭者为？”

＊

中和中，有士人苏昌，远居苏州属邑。有庄，去官道十坚。吴中水乡多荷芰。一日，见一女郎，素衣红脸，若神仙中人。与苏生相狎，以庄焉幽会之所。生以玉环赠之，结系殷勤。数槛前白蓬花，开敷殊异，俯而玩之。花房中有物，细视，乃所赠玉环也，折之遂绝。（出《北梦琐言》）

＊

文德中，京官张氏子，寓苏台。时往来丈人陆评事院，为一美人所悦。久而心疑之，又病瘠。遇开元观道士吴守元，云：“有不祥之气。”授以一符，果一明器婢子，背书“红英”二字。在空舍柱穴中焚之，乃绝。（出《北梦准门》）







吴郡志卷第四十六


异闻二

昆山临江乡，有南翔寺。初，掘地得石，径丈余。常有二鹤，飞集其上。僧有齐法师者，即此地作精舍，聚徒居之。鹤飞来无定方，随飞来处，其方必有人来施财作供，无一日不验。久之，鹤去不返，僧为之号泣。石上忽有题一诗云：“白鹤南翔去不归，惟留空迹在名基。可怜后代空王子，不绝薰修享二时。”因名寺曰南翔。寺之西有村，曰白鹤。

＊

申徒有涯，方外之士。尝携一白瓷瓶，自阳羡游吴中。大风雪中，脱衣赁舟。沽酒斗余，饮毕大吐。同载者恶之，榜舟者逐之。有涯挈壶〔瓶〕登岸，倚树高吟曰：“仲尼非不贤，为世所不容。嗤嗤同舟子，不识人中龙。溪雪戴落梅，寒声激长松。狂〔往〕来但清啸，一壶隐尘踪。”吟讫，跳身入瓶，悄然无迹。榜舟者大骇，举瓶碎之，无见也。它日，同济者见有涯携杖于虎丘剑池侧，箕踞而坐。知其异，人不敢逼〔通〕问。（《树萱录》）

＊

庆历中，李元者，管城人。泛舟过吴江，岸傍见小朱蛇长尺余，为牧童所困。元以百钱售得，洗去伤血，放茂草中。明年，复经吴江，纵步长桥。有展刺来谒者，称进士朱浚，少年风骨清耸，趋进可观。曰：“大人愿见君子，年老久不出，敢尔坐邀。所居，去桥数百步耳。”元拒，不获已，乃相从过桥。已有彩舫舣岸，浚拉元登舟，去如飞。俄至一山，数十吏立俟水滨。乘元以肩与，钦至其处。朱扉，侍卫甚严，殿阁凌空。王侯之居，莫及也。一人高冠道服立殿上，侍立皆美人。吏曰：“此吾王也。”浚引元升殿，再拜。王答拜曰：“小子闲游江岸，不幸为顽童所辱。几死其手，赖君子以仁存心，救此微命，不然化为江滨上矣。”元方记救蛇享。王顾浚，令百拜，且持元坐受其礼。曰：“此不足报厚德。”乃置酒高会，元从容谓王曰：“愿闻王所以居此。”王曰：“吾南海鳞长，有薄功于世，上帝命为安流王，且使居此。江湖清深，易作膏泽。水甘泉洁，足以养老。”又曰：“吾欲少报君，有女童年未笄。君若纳之，常得其助。”又以白金百斤遗元，曰：“珠玑之类，非敢吝，白金易售也。”乃别去，与女升舟，诸吏送之，少选至长桥别去。女童自言：“小字云姐，年十三矣。”言笑惠敏，元甚爱之。后二年，科诏下，明日当试。女童曰：“我为君入礼闱，窃所试题。”出门不久，复还。探怀出题，元检阅宿备。明日入试，果吻合。既捷荐名，遂登科，调丹徒簿。女童之来，至是六年矣。忽辞去，留之不可。离席，苒苒不复见。（《朱蛇记》）

＊

皇祐中，苏州民家，一夜，有人以白垩书其墙壁，悉似“在”字。一夕之间，数万家无一遣者。至卧内深隐之处，无不到者。莫知其然，后亦无他。

＊

熙宁六年六月，龙见于郡，东方黑龙二，北方白龙二。云气盛作而不雨，独承天寺前雨二寸。

＊

元丰元年七月四日夜，苏州大风雨，潮高二丈余。漂荡尹山至吴江塘岸，洗涤桥梁，沙土皆尽，惟石仅存。昆山张浦沙保有六百户，悉漂尽。惟余五户空屋，人亦不存。

＊

元丰四年七月，苏州大水。西风驾湖水，浸没民居。凡边湖者皆荡尽，或举家不知所在。松江长桥，亦推去其半。桥南至平望，皆如扫，内外死者万余人。翌日水退，村人渐获流尸。苏匠为棺，一日尽售，无以继之。人云：吴江以北，民露地而哭。平望以南，刈禾而歌。

＊

宣和间，盛章守郡。谯楼火，有得一木于煨烬之余。析而为薪，中有大吉字，遂献诸朝。时郡学立石一株，中夜有光发石上。教官作《瑞石放光颂》，亦以上闻。又一日，雷震大成殿柱，火光满庭。东壁楣上，遗一四带青布巾，大可贮五斗粟。教官命以香案置庭中，夜半失之。

＊

宣和间，杨崇字之损，为吴江丞。治所枕太湖，云涛汹涌，震动窗户。厅西有湖山堂，堂设石棋局及石墩二。一日，薄暮，闻下子声。小吏走观，见青巾二人对弈。闻人来，即起，凌波而去。视局上已五十许子，崇案为因，以视善弈者。叹其妙，而莫能弹其意。父老相传，以为奇事，图尝板行。今逸之，堂亦更为厅事矣。（丞郭某所记。）

＊

慧聚寺大殿二柱，有天书，如今之大篆，非刊刻者。一“勣溪火”三字，一蜿蜒蟠结若符篆，不可晓。在柱里向，人所不见。字大小近二尺许，好事者或模印之。（《通鉴本末》）

＊

松陵陈益，年少俊道，尝冠乡举。尝梦一人，衣道服，促左右。于巾笥中取绿衣、靴、笏，与益衣之。益询左右，则曰：“杨文公也。”益穿袍，亟觉毛骨寒凛，似不能胜。道服者乃叹闩：“惜乎！有此才而无此缘。”即命褫去。益后语其事于人，不一年，遂卒。（《谈选》）

＊

嘉祐中，昆山县海上有一船，桅折，风飘泊岸。船中三十余人，衣冠如唐人。系红鞓角带，短皂布衫。见人皆恸哭，语言不可晓。试令片字，亦不可读，行则相缀如雁行。久之，自出一书示人，乃唐天祐中。告授屯罗岛首领陪戎副尉制。又有一书，乃是上高丽表，亦称屯罗岛，皆用汉字。盖东夷之臣属高丽者。时赞善大夫韩正彦为县令，召其人，犒以酒食。罢食，以手捧首而冁，意若欢感者。正彦使人为其治桅，桅旧植船木上，不可动。工人为之造转轴，教其起倒之法。其人又喜而冁。船中有诸谷，惟麻子大如莲的。苏人种之，初岁亦如莲的。次年渐小，数年后，只如中国麻子。

＊

治平中，钱忠道过吴中，爱其风物，留恋不能去。终日讽咏游赏，遥见好女子，小舟独棹烟波间。忠悦之，作诗赠之。有句云：“满目生涯干顷浪，全家衣食一轮竿。”女得诗携归，呈其父，盖隐沦客也。嘉忠其诗，遂以女妻忠。泛舟同入烟波，不知所往。（《清隐集》）







吴郡志卷第四十七


异闻三

吴王阖庐，得鱼肠、磐郢、湛卢三宝剑于越。传记纪剑事颇怪，《吴越春秋》云：阖庐失道，湛卢去而水行以如楚。楚昭王卧而寤，得剑于床，召风湖子问焉。风湖子曰：此谓湛卢之剑，吴王得越所献三宝剑：一曰鱼肠，二曰磐郢。三曰湛卢。鱼肠已用杀吴王僚，磐郢以送其死女，今湛卢则入楚也。昔越王元常，使欧冶子造剑五枚，以示薛烛。烛曰：鱼肠剑逆理不顺，不可服。故阖庐以杀王僚。磐郢亦豪曹不法之物，无益于人，故以送死。湛虑五金之英，太阳之精。寄气托灵，出之有神，伏之有威，可以折冲。然人君有逆理之谋，其剑则出。故去无道以就有道也。《越绝书》亦云：越王勾践，令欧冶子造剑五枚大形，一曰纯钩，二曰湛卢，三曰镆邪，四曰鱼肠，五日距阙。吴王阖庐得其镆邪、鱼肠、湛卢。阖闾无道，女死，杀生以送。湛卢乃如楚。《史记正义》亦引《越绝》所记。二说剑号不同，而俱记湛卢之如楚。宜编之异闻。（《吴越春秋》、《越绝书》、《史记正义》。）

＊

吴王夫差时，有双鹭飞出鼓中而去。（《古今乐录》）

＊

吴王夫差小女曰玉，年十八岁。童子韩重年十九，玉悦之，私交信问，许为之妻。重学于齐鲁，属其父母使求婚。王怒不与，玉结气死，葬闸门外。三年重归，问其父母。父母曰：“王怒，玉结气死，已葬矣。”重哭泣哀恸，具牲币，往吊玉于墓侧。形见，谓重曰：昔尔行之后，令二亲从王相求，谓必从愿。不图别后遭命奈何？”玉左顾延颈而歌曰：“南山有乌，北山张罗。乌既高飞，罗将奈何？志愿从君，谗言孔多。悲怨生疾，没命黄墟。命之不造，冤如之何？羽族之长，名为凤凰。一日失雄。三年感伤。虽有众鸟，不为匹双。故见鄙姿，逢君辉光。身远心近，何当暂忘。”歌毕献欷流涕，不能自胜。要重还冢，重曰：“死生异道，不敢承命。”玉曰：“死生异路，吾亦知之。然一别永无后期，子将畏我为鬼而祸子乎？款诚所奉，宁不相信。”重感其言，送之还冢。留三日三夜，临出，取径寸明珠遗重。曰：“既毁其名，又绝其愿，复何言哉。时节自爱，若至吾家，致敬大王。”重既出，遂诣王，自说其事。王大怒曰：“吾女既死，而重造讹言，玷秽亡灵。此不过发冢取物，托以鬼神。”趋收重，重脱走，至玉墓所诉玉。玉曰：“无忧，今归白王。”玉妆梳，忽见王，惊愕悲喜，问曰：“尔缘何生？”玉跪而言曰：“韩重来求玉，大王不许，令名毁义绝，自致身亡。重从远还，闻玉已死，故赍牲币，指冢吊唁。感其笃，终辄与相见，因以珠遗之。不为发冢，愿勿推治。”夫人闻之，出而抱之，正如烟然。（《绿异传》）又一说：此女名紫圭。魂出冢傍，见重流涕，遂邀重入冢三日三夜。重请还，紫以径寸珠并玉壶赠之。重裔二物诣夫差，夫差大怒。紫圭梦见于父，以明重之事。夫差异之，悲咽流涕。因赦重，以子婿之礼侍之。（《搜神记》）

＊

吴王夫差坐殿上，独见四人，向庭相背而倚。王怪问群臣，吾见四人相背而倚。闻人言，则四分走矣。伍子胥曰：“如王言，将失众矣。”吴王怒曰：“言不祥。”子胥曰：“非唯不祥，王亦亡矣。”后五日，王复坐殿上。望见两人相对，北向人杀南向人。王问群臣见乎？曰：“无所见。”子胥曰：“四人走，叛也。北向杀南向，臣杀君也。”王不应。（《吴越春秋》）

＊

后汉时，姑苏忽有男子，衣白冠，神峰瑰伟。从者六七人，遍扰居民。家人欲掩害，即有风雨。郡兵亦不能擒。术士赵晃闻之，泛舟遽来。登岸。步至姑苏台。即往谓郡守曰：“不欲见此妖乎？”乃净水焚香，长啸一声，大风应至，闻空中数十人应响。晃怒掷手中符如风，少顷，见此妖似有人持至者。晃曰：“何敢幻惑如此。”倏有旋风拥去。晃谓守曰：“可视之。”使者出，门人已报，云去此百步有大白蛇，长三丈，断首路傍。其六七从者，皆身首异处，亦鼋鼍之属。（《三页记》、《稽神异苑》。）

＊

晋元康中，吴郡娄县怀瑶家，忽闻地中有犬声。视声所自发，有小穿，大如蟥穴。瑶以杖刺之，入数尺，觉有物。掘视得犬子，雌雄各一，目犹未开，形大于常犬，哺之而食。长老或云：“此名犀犬，得之者富昌，当养之。”以目末开，还置穿中，覆以磨砻。宿昔发视，失所在矣，瑶家亦无他。太兴中，吴郡府舍中，又得二枚物如初。其后，太守张茂为吴兴兵所害。尸子曰：“地中有犬，名曰地狼。”《夏鼎志》曰：“掘地得狗名曰贾。”盖此类也。（《法苑珠林》、《搜神记》。）

＊

西晋永嘉元年，吴县万详婢生子，乌头、两足、马蹄，一手无毛，尾黄色，大如碗。（《晋书·五行志》、《历代神异感应录》。）

＊

永嘉中，吴郡赵文昭宅在清溪桥，与吏部尚书文叔卿宅相近。秋夜对月，临溪唱乌栖之词，音旨凄然。忽有一女子，从女婢来，姿态端丽，云是文尚书家人。比去，解金缨留赠，文昭答以琉璃杯。后游清溪庙，忽见琉璃杯在神女前。又顾其壁画侍女，并是偕来者。（《续博物志》）

＊

东晋太兴中，吴民华隆养一快犬，号的尾，常将自随。隆后至江边伐荻，为大蛇围绕周身。犬便咋蛇，蛇死。隆僵仆无知，犬彷徨涕泣。走还船，复反草中。徒伴怪随往，见隆闷绝，将归家，犬为不食。比隆复苏，始食。隆愈爱惜，同于亲戚。

＊

太兴二年，吴郡米廪〔廪〕无故自坏，是岁大饥。（《晋书·五行志》）

＊

成帝时，三吴女子簪白花，望之如素柰。传言天公织女死，为之著服。俄，太后杜氏崩。（《苑木录》）

＊

隆安初，吴郡治下，狗常夜吠聚高〔皋〕桥上，人家狗有限，而吠声甚众。或有夜觇，视之一狗，有两三头，皆前向乱吠。无几，孙恩乱。（《历代神异感应录》）

＊

谢邈之，为吴兴郡。帐下给使邹览，乘樵船至平望亭。夜风雨，露船无所庇宿。顾见塘下有灯火，往投之。得茅屋，中有一男子，年可五十，方织薄，别床有小儿，年十岁许。览求寄宿，欣然相许。小儿啼泣献欷，此人喻止之。不止，啼遂至晓。览问何意？曰：“是仆儿，以其母当嫁，悲恋故啼耳。”将晓览去，回视不见向屋。唯有两冢，榛莽甚深。行逢一女子乘船，谓览曰：“此间非人所行，君何故从中出。”览具以昨夜所见事告之。女子曰：“此是我儿，实欲改适，故来辞墓。”因哽噎，至冢号眺，不复嫁。（出《绿异记》）

＊

吴人费季，客游数年。时道路多寇，妻常忧之。季与同辈旅庐山下，各相问去家几时，季曰：“我去家数年，临来与妻别，就求金钗以行，欲观其志，当与吾否耳？得钗，仍以著户楣上。临发，忘道此钗，故当在户上也。”尔夕，妻梦季曰：“吾行遇盗，死已二年。若不信，向吾取汝钗，遂不以行。留在户楣上，可往取之。”妻觉，探钗得之，家遂发丧。后一年余，季来归还。（《搜神记》）

＊

王敬伯，年十八，仕为东宫扶侍。赴假还都，行至吴通波亭。维舟中流，月夜理琴：有一美人从二小女，披帷而人。施锦席于东床，设银铛杂果，命绾发者酌酒相献酬。令小婢取箜篌作宛转歌，婢甚羞，低回殊久。乃解裙中出黄带长二尺许，以挂箜篌。弹弦作歌，女脱金钗，扣琴和之。歌曰：“月既明，西轩琴复清。寸心斗酒事芳夜，千秋万岁同一情。歌宛转，妍以哀。愿为星与汉，光景共徘徊。”又曰：“悲且伤，参差泪成行。低红掩翠方无色，金徽玉轸为谁锵。歌宛转，清复悲。愿为烟与雾，氤氲共容姿。”天明分别，女留锦四端，卧具、绣枕、腕囊并佩各一双赠敬伯。生以牙火笼、玉琴爪答之。来日，闻吴令刘惠时妾船中失锦及卧具等，捡括诸同行，至敬伯船获之。敬伯具夜来事，及与从者女仪妆，并所赠答物。令使捡之，于帐后得牙火笼、巾箱内奁中得玉琴爪。令乃以婿礼敬伯，厚加赠遗而别。敬伯访部伍，人云：女郎年十六，字践华，去年遇病逝。未亡之前，有婢名春条，年二十许。一婢名桃枝，年十五，皆能弹箜篌。又善宛转歌，相继而死。

＊

虎丘山寺，立塔掘基，得一舍利。空中天乐，众皆闻之。井吼三日。（《法苑珠林》）

＊

宋刘元，字幼祖。少好云水，与刘裕善。而轻何无忌，遂不相得。乃去裕，游吴郡虎丘山，心欲留焉。夜临风长啸，望月鼓琴于剑池上。忽闻环佩音，一女子衣紫罗之衣，垂钿带，拜谓元曰：“吴王爱女，愿来相访。”元曰：“吴王爱女，岂非韩重妻紫圭耶？”少顷，紫圭至，便与元同行。恍惚间及一门，约去虎丘二三里。虽见宫阙，唯闻风声。女谓元曰：“闻君与刘裕相得。裕是王者，然与何无忌不美，此人恐为君患。若北还仕魏朝，官亦不减牧伯。”晓忽不见，乃在一大陵松柏下。元乃北归，后仕魏，累青州刺史。（《稽神异苑》）

＊

虎丘山寺，有月支僧支昙龠。特赋妙声，善呗弄。尝梦天神授其声法，觉，因裁制新梵，清响妙绝。宋孝武敕请至郡，从受五戒。（《法苑珠林》）

＊

楞迦山，有唐侍郎辉祖墓，凡十七世。绍兴问，产紫芝数本。未几，侍郎之子登进士第，至今衣冠不绝。







吴郡志卷第四十八


考证

勾吴。太伯之奔荆蛮，义而从者千余家，号曰勾吴。《史记注》曰：“勾吴，太吴也。”《史记正义》引宋忠《世本注》：“勾吴，太伯始所居地名也。”许慎注《淮南子》云：“勾吴，吴人语不正，言吴而加以勾。”颜师古曰：“勾，夷俗之发声也。亦犹越谓之于越也。”《史记正义》又云：“去梅里东南六十里，十九世寿梦居之，始号勾吴。”与《史记》太伯时已号勾吴不同。疑《正义》误。太伯旧城，《史记正义》云：“太伯居梅里，属今常州无锡。去此东南六十里，十九世孙寿梦居之。二十一代孙光，使子齐筑阖闾城都之，今苏州是也。”《世本》又云：“诸樊徙吴安，即今苏州。”二说不同。大抵泰伯之后，吴自梅里凡三徙，而定军腾今之郡城，中间迁徙不出数十里之内也。梅里属吴县，《史记正义》，唐张守节所撰，是时或属无锡尔。

＊

太伯，古公长子。韦昭云：“武王革商，追封为侯伯，故曰太伯。”范甯曰：“太者，善大之称。伯者，长也。”案：此恐只是伯之旧名，韦说似迂。

＊

仲雍，太伯弟，与其兄同奔吴。《世本》云：“吴熟哉始居蕃离。”宋忠注云：“熟哉，仲雍字也。”案：雍是熟食，故名仲雍，字熟哉。《括地志》云：“仲雍冢，在常熟县西北三里海禺山上。蕃离，今吴余暨县。《世本》所载仲雍名字似凿，然不敢没其说，姑寓于此。余暨，前汉《地理志》云：“萧山，潘水所出，东人海。”应劭曰：“吴王阖庐弟夫概之所邑。”师古曰：“暨音既。”

＊

泰伯三让，今吴县有三让乡。孔子曰：“泰伯，其可谓至德也已。三以天下让，民无得而称焉。”《史记正义》引江熙云：“太伯少弟季历，生文王昌，有圣德。太伯知其必有天下。故欲传国于季历。以太王病，托采药于吴越，不反。太王薨而季历立，一让也。季历薨而文王立，二让也。文王薨而武王立，遂有天下。三让也。”又释云：“太王病而托采药，生不事以礼，一让也。太王薨而不反，使季历主丧，不葬之以礼，二让也。断发文身，示不可用，使（季）历主祭祀，不祭以礼。三让也。”

＊

虞仲，《史记》：“武王封周章弟虞仲于周之北故夏墟，是为虞仲。”《史记正义》引《周本纪》云：“古公有长子曰太伯，次日虞仲。”《左传》云：

“太伯、虞仲，文王之昭。”按：周章弟亦称虞，当是周章弟名仲，初封于虞，号曰虞仲。然太伯弟仲雍，又称虞仲者，当是周章弟封于虞，仲雍是其始祖，后代人以国配仲，故又号始祖为虞仲。

＊

吴王寿梦，书传名称不同。《史记正义》解：“梦，莫公反。当周简王元年。”《左传》云：“吴子乘卒。”杜预云：“寿梦也。”《左传》及《世本》又云：“吴孰姑，寿梦也，世谓孰梦诸也。”《春秋传》：“寿作孰，音相近，姑之言诸也。”《毛诗传》云：“旧读月诸为姑，是以姑为诸。”则知孰姑、寿梦一人耳，又名乘。

＊

吴王阖闾十九年，伐越。越王勾践迎击之，吴败于槜李。《左传》谓阖庐伤将指，卒于陉。《史记》乃谓败之姑苏。姑苏自是夫差败处。《史记正义》谓姑苏、槜李，相去二百里，疑太史公误。又吴王夫差二年，悉兵伐越，败之夫椒，报姑苏也。此语亦误，当云报槜李耳。

＊

吴王阖庐，《史记》作此庐字，它传记又用此闾字，不能坚知其的。今据所出处，两存之。

＊

三吴之说，世未有定论。《十道四番志》以吴郡及丹阳、吴兴为三吴。又以义兴、吴兴及吴为三吴。《郡国志》谓吴兴、义兴、吴郡为三吴。又云：丹阳亦曰三吴。《元和郡国圃志》亦曰：与吴兴、丹阳为三吴。郦元注《水经》云：（永）建中，阳羡周嘉上书：以县远赴会至难，求得分置。遂以浙口西焉吴，东为会稽，后分为三，号三吴。吴兴、吴郡、会稽其一焉。按：《晋书》成帝或和三年，苏峻反。吴兴太守虞潭，与庾冰、王舒等起义兵于三吴。时冰为吴郡太守，舒为会稽太守，则是吴郡、吴兴、会稽为三吴。又孙恩攻陷会稽，刘牢之遣将亘〔桓〕宝率师救三吴。并陶回为吴兴太守，时大饥谷贵，三吴尤甚，回开仓赈之。不待诏，及割府库军资以救乏绝，一境获全。诏会稽、吴郡，依回赈恤。据此，则吴郡与吴兴、会稽三郡为三吴甚明。又《虞谭传》：苏峻反，谭为吴兴太守，诏加谭督三吴晋陵、宣城、义兴五郡事。又宁康二年，太后诏曰：三吴奥壤，水旱并臻，宜时拯恤。三吴、义兴、晋陵及会稽遭水之县，全除一年租。据此两处，则义兴固在三吴之外。而太后之诏，会稽亦复在三吴之外，岂一时称谓，未有一定之说。抑史又自有详简差互耶？或云：虞谭所督三吴、晋陵、宣城、义兴计六郡，而称五郡。谭自为吴兴太守矣，增督五郡，盖丹阳其一也。又以太后诏考之，则会稽决不在三吴之数。亘〔桓〕宝救三吴者，以孙恩既陷会稽，遂逼吴中，故云。今当以《十道四番志》及《郡国志》别说为正。

＊

吴会，世多称吴门为吴会，意谓吴为东南一都会也。自唐以来已然，此殊未稳，今客馆有吴会亭，尤误。天下都会之处多矣，未有以其地名冠于会之一字而称之者。吴本秦会稽郡，后汉分为吴、会稽二郡。后世指二浙之地，通称吴会，谓吴与会稽也。诸葛亮曰：荆州北据汉沔，西通巴蜀，南连吴会。谓北则汉与沔，西则巴与蜀，南则吴与会，皆指两地为说。南连吴、会，通言二浙江南形势，岂谓荆州独连吴门一郡乎？《庄子》释文，浙江注云：浙江，今在余杭郡，后汉以为吴、会分界，今在会稽、钱塘。其云分界，则言两地尤明。褚伯玉，吴郡钱塘人，隐居剡山。齐太祖即位，手诏吴、会二郡，以礼迎遣，此证尤切。六朝时，亦有下吴、会两郡，各造船若干者。如此类甚多。或谓会稽二字，可以单称会乎？按：宋元嘉时，以扬州、浙西属司隶校尉，而以浙东五郡立会州，以隋王诞为刺史，此单称会之证也。

三江，按司马相如《上林赋叙》：“上林诸水，曰丹水、紫渊，灞、矿、泾、渭，八川分流，相背而异态。灏、洪、潢、漾，东注太湖。”八川自人大河，去太湖数千里外，中隔大山，及淮、济、大江，何缘与太湖相涉？郭璞《江赋》云：“注五湖以漫漭，灌三江而漏沛。”《墨子》曰：“禹治天下，南为江、汉、淮、汝，东流注之五湖：”孔安国曰：“彭蠡江分为三，入于震泽。后为北江，而入于海。”此皆未尝详考地理。江汉至五湖，自隔大山。其末乃绕出五湖之下，流径人于海，何缘入于五湖？淮、汝自从徐州入海，全无交涉。《禹贡》：“彭蠡既潴，阳鸟攸居。三江既入，震泽底定。”以对文言之，则彭蠡水之所潴，三江水之所人，未必谓入于震泽也。震泽之源，皆山环之，了无大川。震泽之委，乃多大川。今三江故道，古今变迁，已不可坚定。然《禹贡》之说，谓三江之水无所人，则震泽壅而为害。三江之水有所入，然后震泽底定，亦水之理也。《水经》云：“中江在丹阳芜湖县南，东至会稽阳羡县人于海。震泽在吴县南五十里，北江在毗陵北界，东人于海。”据此，则《水经》亦谓中江、北江皆在震泽傍近，但其迹不可考耳。与孔安国谓彭蠡江分为三入震泽，为北江以入海，远近绝不同。《史记正义》解“三江既入，震泽底定”云：三江者，在苏州东南三十里，名三江口。一江西南上，七十里至太湖，名曰松江，古笠泽江。一江东南上，七十里白蚬湖，名曰上江，亦曰东江。一江东北下。三百余里入海，名曰下江，亦曰娄江。于其分处号曰三江口。又引顾夷《吴地记》云：“松江东北行七十里，得三江口。东北人海为娄江；东南入海为东江；并松江为三江是也。”言理三江人海，非入震泽也。按：太湖西南，湖州诸溪，从天目山下西北。宣州诸山，有溪并下太湖。太湖东北流，各至三江口入海。其湖无通彭蠡湖及太湖处，并阻山陆。诸儒及地志等解三江既入，皆非也。《周礼·职方氏》云：“扬州薮曰具区，川曰三江。”按五湖三江者，韦昭注非也。其源俱不通太湖，引解三江既入，失之远矣。《郡国志》引《禹贡》“三江既入，震泽底定。二早昭曰：“三江，为吴郡南松江、钱塘江、浦阳江。”《水经》亦载韦昭以松江、浙江、浦阳江为三江。虞氏《志林》云：“江于彭蠡分为三。”又云：“江自太湖出于海，屈曲七百里。”世遂以韦昭为谬，谓钱塘、浦阳，元不与震泽相关也。《水经》谓浦阳一名潘水，在会稽界。而彭蠡乃宫亭湖，去震泽更远。虞氏之说尤荒唐。今松江之旁有小村落，名三江口。郦善长云：“松江，自湖东北径七十里，至江水分流谓之三江口。”《吴越春秋》云：“范蠡去越，乘舟出三江之口，入五湖之中。”皆谓此地。《史记·春申君传》云：“还为越王，禽三渚之浦。”《正义》引《战国策》：“三江之浦，即此是。”案：三江口，异名者三，姑备录之。

＊

五湖，即太湖也。《风俗通》云：“湖都也。”《周官》：“扬州，其浸五湖。”张勃《吴录》：“五湖者，太湖之别名。以其周行五百余里，故以五湖为名。”虞翻又云：“太湖有五道口，则谓之五湖。”《史记正义》：“越败吴于夫椒。”引杜预曰：“太湖中山也。”又引贺循《会稽记》云：“勾践逆吴，战于五湖中，大败而退。今夫椒山，在太湖中洞庭山西北。”案：此吴越战于五湖，直在笠泽一湖战耳。《史记正义》及顾夷《吴地记》又云：“五湖者，菱湖、游湖、莫湖、贡湖、胥湖，皆太湖东岸五湾，为五湖。盖古时应别，今并相连。菱湖在莫里山东，周回三十余里。西口阔二里，其口南则莫里山。北则徐侯山，西与莫湖连。莫湖在莫里山西及北，北与胥湖连。胥湖在山西南，与莫湖连。各周回五六十里，西连太湖。游湖在北二十里，在长山东湖西口，阔二里。其口东南岸树里山，西北岸长山湖，周回五六十里。贡湖在长山西，其口阔四五里。口东南长山，山南即山阳村。西北连常州无锡县老岸湖，周回一百九十里已上。湖身向东北，长七十余里，两湖西亦连太湖。”又解《五宗〔三王〕世家》“五湖之间”云：“五湖谓具区、洮、漏、彭蠡、青草也。”又云：

“游、莫、贡、菱、（胥）为五湖，并太湖东岸，今连太湖。”盖后五湖，当是也。今案《史记正义》及顾夷所记，五湖今并相连，《五宗〔三王〕世家》解又以后五湖之说为是，则五湖为太湖一湖甚明。《越绝书》云：“太湖，阔三万六千顷。”则一湖所占广矣。《史记正义》又引《吴地记》云：笠泽江，松江之别名。又云笠泽，即太湖。则江湖通为笠泽矣。《扬州记》曰：“太湖，一名震泽，一名笠泽，一名洞庭。”《史记》：三苗国，左洞庭，右彭蠡，裴驷注云：“今太湖中包山，有石穴，其深洞无知其极者，名洞庭。”此洞庭非与彭蠡为对者，但通呼洞庭耳。彭蠡，即宫亭湖尔，裴说殊为不审。又《水经》：“孙皓天玺元年，临平湖开。又于湖边得小石，上刻皇帝字。于是改天册为天玺元年。孙盛以为元皇中兴之符证，五湖之石瑞也。”以此见古人通名浙西泽薮谓之五湖。又晋杨泉《五湖赋》，止为太湖而作，此一证也。陆龟蒙云：“太湖，上禀咸池五车之气，故一水五名。”或又以太湖、射贵湖、洮湖、【一名长塘湖，在义兴。】上湖与隔湖为五湖，尤缪。

＊

葑门，《绩圃经》谓作封门。取封禺山以为名。封禺，今属吴兴，亦未有据。按《史记正义》《吴世家》“吴东门”解云：“阖闾城无东门。”引《吴俗傅》：越伐吴，伍子胥见梦越车，令从东南人，越王乃回向三江口岸，筑坛祭子胥。乃开渠，自罗城东开门入吴，至今犹名示浦门曰缚【普孚切】鮄【音浮】又《伍子胥傅》：吴东门”解亦云：“东门缚门，谓孵门也。今名葑门。越军开示浦，子胥以涛荡罗城开此门。有缚鲆随涛人，故以名门。”顾野王云：“缚鱼，又名江豚，欲风则涌。”据此，葑门乃有别意。葑、缚音相近云。

＊

洞庭东西两山，在吴松江南，太湖之中。韦苏州谓皮、陆唱和之所。近时苏子美诗云：“笠泽鱼肥人脍玉，洞庭柑熟客分金。”即吴松江也。今岳州之南听谓洞庭湖者，即郦善长注《水经》云：“洞庭波，乃湖水，非江也。”盖斥此湖尔。比见岳州集古今题咏，刻石宠于岳阳楼上。如苏州皮、陆及子美之诗皆在焉。乃知地志不可不考。

＊

胥山，在太湖口，上有伍子胥庙。舟行自此入太湖，故名胥口。或曰吴王既杀子胥，盛以鸱夷，投诸江。《史记》谓吴人为立祠于江上，号曰胥山。今自吴故城至胥山，四十里之近，杀而投之湖中，容有此理。后世乃以子胥为涛神，谓浙江之涛，子胥所作。又以杭之吴山，为子胥祠，或亦曰胥山。然吴故城去浙江乃三百八十里，不应投弃如许之远。以事理论之，吴之胥山为近。《吴录》又云：“胥山，在太湖边。去江不百里，故曰江上。”今胥山去浙江何止百里，《吴录》所指，或指松江耶？今具存其说云。古今庙宇迁移，固不定。而张守节作《史记正义》，解言祠江上名曰胥山，谓太史公之说非是。引《吴地记》云，越军于苏州东南三十里三江口，又向下三里临江北岸。立坛杀白马，祭子胥，杯动酒尽，因立庙于此江上，今其侧有浦名上坛浦。至〔晋〕会稽太守麋豹，移庙于吴郭东门外道南。顾夷作《吴地记》时，其庙尚在。案此即始庙，不在胥山，太史公乃云因命日胥山。《正义》又引《吴地记》云：胥山，太湖绕〔逞〕胥湖东岸，山西临胥溯，有古子胥二王庙。张守节按，此庙不于子胥事，太史公误矣。据此，则《史记》所云，尚又〔可〕疑。乾道中，胥山庙久废，乡人复修之。姑据《史记》所说以祠子胥。有周路分者，善书，题其庙额。而盘门内亦有庙飞。王充《论衡》亦论涛神之诬，曰：“儒书言夫差杀子胥，煮之于镂，盛以囊，投之于江。子胥恚恨，临水为涛，溺杀人夫。言吴王杀伍子胥，投之于江实也。言其恚恨，临水为涛者，虚也。街殖子路，汉烹彭越。子胥勇猛不过子略、彭越，然二士不能发怒于鼎镘之中。子胥亦自先入鼎镂，后乃入江。在镬引时其神岂怯，而勇于江水哉？何其怒气前后不相副也。”

城隍庙，其初，春申君也。唐碑具在。按《史记》春申君于〔相〕楚，请封于江东，因城吴故墟，以为都邑。《越绝书》：“吴伐楚，封春申君于吴。”《吴地记》：“春申君尝造蛇门，拟御越军。”其说不同，宜以《史记》为正。

＊

娄系，在昆山飞东北三里，一村落也，盖昆山旧洽。或云在汉为县，后避钱缪讳，改昆山。案：《吴志》：“张昭拜辅吴将军，封娄侯。”则县之为娄，旧矣。《汉书》云：改于王莽时。

＊

信义，古县名，萧梁时分娄县置。信义县属信义郡，大同初废，复分信义属昆山。今县西二十里有村曰信义，疑此古县地也。土人或讹为镇义。

＊

韦苏州，唐史不为立传。按：其行事颇逸。按白乐天《吴郡诗石记》云：贞元初，韦应物为苏州刺史。后三十七年，乐天亦佩苏印，实宝历元年。记中目应物为硕人，则在当时已有重名。应物诗清深妍丽，有六朝风致。其自叙乃谓少时以三街郎事玄宗，豪纵不羁。元（玄）宗崩，始折节读书。然观其人，赋性高洁，鲜食寡欲。所居，扫地焚香而坐。而诗格高洁，不似晚节把笔学为文者。岂其自叙之过与？然天实间不闻苏州诗，则其诗晚乃工耳。宋景文阼《唐书·文艺传》，举唐之能文者皆在，至于《苏州集》中，亦足考其履历。乃以为史家轶其行事，故不书。惜哉！《刘禹锡集》又有大和六年，举自代一状。然应物《温泉行》：“北风惨惨投温泉，忽忆先皇巡幸年。身骑厩马引天仗，直至华清列御前。”又有“出身天宝今几年”之语，则常逮事天资问矣。又《燕李录事》诗云：“与君十五侍皇闱，晓拂炉烟上玉墀。”以《编年通载》考之，天宝元年至大和六年，计九十一年。应物于天资间已年十五，不应能至大和间也。说者谓禹锡与白居易同时，视应物辈行迥不同。禹锡所举，或别是一人也。【韩驹、蔡宽夫等《诗话》。】

＊

半夜钟，按唐张继《枫桥》诗云：“姑苏城下寒山寺，半夜钟声到客船。”在阊门外七里。欧阳文忠公云：“句虽佳，其奈三更非撞钟时。”欧公盖未尝至吴中，今吴中僧寺，实半夜呜钟，或谓之定夜钟，不足以病继也。《南史》：“丘仲孚，吴兴人，好学读书，常以中宵钟呜为恨〔限〕。”阮景仲为吴兴守，诗云：“半夜钟声后。”白乐天亦云：“新秋松影下，半夜听钟声。”吴中半夜钟其来久矣。又于鹄《送宫人入道》诗：“定知别后宫中伴，遥听缑山半夜钟。”温庭筠诗亦云：“悠然旅榜频回首，无复松窗半夜钟。”何独于继而疑之。【王直方、石林二《诗话》、《诗眼》、《学林新篇》。】

＊

响大师，昆山惠聚寺石像也。寺创于梁天监中，开山僧乃惠响。今有古石像，在灵山院小洞中。俗人扣之，铿然有声，遂呼响大师。以为山中奇事，甚可笑。响后驻锡扬子江心虾蟆山，于此人灭。山上僧院有碑刻，载昆山创寺本末颇详。

＊

昆山，古上方，有孟郊、张祜留题诗。或云郊随父任昆山尉，因有篇什。按韩文公《郊墓志》云：“父庭玢，娶裴氏女。而选为昆山尉，生郊及二季酆、郢而卒。”考此语，是郊时方幼稚，本传亦不言其幼稚。能诗，上方留题，或者疑乃其父庭玢所作，不可知。或又云，郊后长大，问其母身所生之地？母云，父任昆山尉时。郊遂游吴，至昆山乃留题。事无考证，不敢信。《摭言》载白乐天出守苏州，科场将开，方干来求解头，而张祜适至。无何，二人言语喧争于席上，由是二人俱不得解头而去。祜之留题，必是乐天守苏时也。

＊

太和宫，在盘门外。《绩图经》云，唐相毕堿之别业。按：毕堿未尝相，相者，毕诚也。

＊

外冈、青冈、五家冈、蒲冈、涂菘冈、徘徊冈、福山冈，《旧图经》云并在吴县界。今次第考之，上之四冈属昆山，下三冈属常熟。言其地，则与吴县大相辽绝。

＊

织里桥，今讹为吉利桥。

带城桥，今讹为戴城桥。

交让巷，今讹为甘浆巷。







吴郡志卷第四十九


杂咏

吴中风物之美，骚人墨客，凡所赋咏，皆以类见。无所附丽者，则萃于此。其目有八：

一曰纪咏。

白居易《吴中好风景》诗二首：

吴中好风景，八月如三月。水荇叶仍香，木莲花未歇。

海天微雨散，江郭纤尘灭。暑退衣服干，潮生船肪活。

两衙渐多暇，亭午初无熟。骑吏语使君，正是游时节。

吴中好风景，风景无朝暮。晓色万家烟，秋声八月树。

舟移弦管劲，桥拥旌旗驻。改号齐云楼，重开武丘路。

况当丰熟岁，好是欢游处。州民劝使君，且莫抛宫去。

崔融《次韵》：

洛渚问吴潮，吴门想洛桥。夕烟杨柳岸，春水木兰桡。

城邑南楼近，星辰北斗遥。无因生羽翼，轻举托还飙。

苏子美《过苏州》：

东出盘门刮眼明，萧萧疏雨更阴晴。

绿杨白鹭俱自得，近水远山皆有情。

万物盛衰天意在，一身羁苦俗人轻。

无穷好景无缘住，旅棹区区暮亦行。

杜牧《经阖闾城》：

遗踪委衰草，行客思悠悠。昔日人何处，终年水自流。

孤烟村戍远，乱雨海门秋。吟罢独归去，烟云尽惨愁。

刘禹锡《忆春草》：

馆娃宫外姑苏台，郁郁芊芊拨不开。

无风自偃君知否？西子裙裾曾拂来。

二曰游览。

苏子美《游山》：

上春游南峰，出白阊扉西。崎岖缘田塍，时又涉狭溪。

午初至峰下，先读烂石碑。僧庐颇新鲜，丹青晃朝曦。

云昔支公居，石迹有马蹄。逾岭到天平，上观石屋危。

苍壁泻白泉，对之已忘疲。西岩列窗户，玲珑透斜辉。

然似钉短，人力安可施。朝沧下木渎，市物俗所宜。

琴台昔尝游，回首忆旧题。南向又度岭，盘屈麋鹿蹊。

折身趋宝华，未到闻法鼙。松涧见广路，平如隐金锤。

寺压两山脚。三面张屏帏。夜阑宿虚堂，清甚无梦思。

西南登尧峰，俗云尧所基。洪川不能没，上有万众栖。

中道舍篮与，从者亦汗衣。关陆巧步趋，健马莫可追。

自伤干躯大，两股酸不随。岩雨洒磴滑，惟赖枯筇愭。

四顾物象殊，虽困强自持。竹木互支撑，小阁架险梯。

凌晨过横山，蹴踏云霞低。身如插翅翼，下见鸿鹄卑。

却视众壑林，密若荠麦齐。童童或行列，春发绿翠姿。

一方绀碧瓦，楼殿贴地飞。右顾万顷湖，东与天相迷。

日炙白烟开，风驱银山移。旁过折腰塔，铁轮尽颠隳。

近为震霆拔，火烈瓦甓麋。未知天之意，摧此将何为？

迤逻瞰荐福，爱此路侧池。清无一点尘，虾鱼潜琉璃。

宝积仰修竹，整如翠羽旗。楞伽屋老朽，是亦传者非。

北渡千丈桥，柱袅栏倾欹。揽衣俯而趋，愁为溪风吹。

遇胜辄自留，仰啸巾屡遗。永言嘉谵浪，把酒先嘻嘻。

杖履阅奇怪，瞪睨惟嗟咨。及还城中居，城人殊未知。

自疑身彼留，暂此梦寐归。纷然著鄙事，奔走争自私。

向者却是梦，反复又自疑。神明日夜往，内顾行者尸。

何由摆尘坌，荣辱两莫期。清泉与白云，终老得自怡。

苏轼《和太守王规父侍太夫人观灯》二首：

不觉朱轓辗后尘，争看绣幰锦缠轮。

洛滨侍从三人贵，京兆平反一笑春。

但逐东山携妓女，那知后阁走穷宾。

滞留不见荣华事，空作赓诗第七人。

翻翻缇骑走香尘，激激飞涛射火轮。

美酒留连三夜月，丰年倾倒五湖春。

安排诗律追强对，蹭蹬归期为恶宾。

堕珥遗簪想无限，华胥犹见梦回人。

胡宿《彭山赠贯之》：

彭山隔重湖，落日见孤塔。扬舲人空旷，烟树散鹅鸭。

山中老臒仙，万顷纤芥纳。乘风落珠唾，暝色远相答。

平生尔汝分，磁铁契已狎。万缘一笑空，个处无剩法。

方舟过谷谷，虱雨寒霎霎。黎明带星归，尚及斋鼓踏。

临岐戒后会，梅熟新秧插。期我散缣楮，莫忘鸥盟歃。

三曰书事。

李绅《过吴门》：

烟水吴都郭，阊门架碧流。绿杨浅深〔深浅〕巷，青翰往来舟。

朱户千家室，丹楹百处楼。水光摇极浦，草色辨长洲。

忆作麻衣翠〔士〕，曾为旅棹游。放歌随楚老，清宴奉诸侯。［贞元中，余以布衣，多游吴中。韦夏卿首为知遇，尝陪宴席。段平仲、李季何、刘从周、綦母咸十余辈，日同杯酒。及余以太和七年领镇会稽，则当时宾客、邢吏、乐徒、寺僧、里客，无一人在者。至以〔于〕韦公子弟，凋丧略尽。］

花寺听莺入，春湖看雁留。里吟传绮唱，乡语认歙诬。

桥转攒虹饮，波通斗鹢浮。竹扉梅圃静，水槛橘园幽。

绝堵荒麋苑，穿岩破虎丘。旧风犹越鼓，余俗尚吴钩。

故馆曾闲访，遗基亦遍搜。吹〔琴〕台山木尽，香径佛宫秋。

帐殿菰蒲掩，云房雾露收。苎罗妖废灭，荆棘鬼包羞。

风月俄黄绶，经过半白头。［元和七年，余以校书郎从后〔役〕，再至苏州，时范十五传正为郡。而贞元中宾客散落，半已殂谢。及宴，而伶人酒徒。悉无往日者。问客，惟令起二人已疾。］

重来冠盖客，非复别离愁。［太和七年，余赴镇会稽。刘禹锡为郡，则元和中苏州相识，知与不知，索然皆尽。河柳衰谢，邑居更易，乃甚令威之叹也。］

候火分通陌，前旌驻外邮。水风摇彩旆，堤柳引呜驺。

问吏儿孙隔，呼名礼敬修。顾占〔瞻〕殊宿昔，语点过悲忧。

义感心空在，容衰日易偷。还持沧海诏，从此布皇猷。

韦应物《车中冬燕》：

沧海已云晏，皇恩犹念劝。式燕遍恒秩，柔远及斯人。

兹邦实大藩，伐鼓车乐陈。是时冬服成，戎士气益振。

虎竹谬朝寄，英贤降上宾。旋罄周旋礼，愧无海陆珍。

庭中丸剑阑，堂上歌吹新。光景不知晚，觥酌岂言频。

单醪昔所感，大醵况同忻。顾谓车中士，报答河由申，

曹松《春日自吴门之阳羡道中书事》：

胜异恣游应未遍，路岐犹去几时还。

浪花湖阔虹蚬断，柳缓村深鸟雀闲。

干室绮罗浮书楫，两州丝竹会茶山。

眼前便是神仙事，何必须言洞府间。

王亡之：

尽怪吴苏地，琼花冷不销。时贤临水国，天气似中朝。

密逐江云堕，轻随海吹飘。影沈松坞乱，片响苇蓬焦。

粉拂龙头肪，缯铺雁齿桥。煮茶收岁计，宜稻采民谣。

拔笋芽先出，欺梅蕊自凋。谁言未盈尺，犹称不封条。

郡守齐黄霸，明君迈帝尧。县宫惜歌咏，翻恐笑渔樵。

李嘉祐：

自苏台至望卓弹，人家尽空，春物增思，怅然有作，因寄从弟纡。

南浦菰蒋〔蒲〕覆白蘋，东吴黎子逐黄巾。野棠自发空流水，江燕初归不见人。

远树一［作岫］依依如送客，平田渺渺独伤春。那堪回首长洲苑，烽火年年报虏尘。

梅挚《五日公宴》：

虎符新合晚芳天，良会难并乐与贤。

心愧白公求治切，下车三月始开筵。［白公旬宴诗云：“下车三月已阴筵。”］

苏轼《闾丘注〔汪〕君二家雨中饮酒》二首：

小圃阴阴遍洒尘，方塘艳艳欲生纹。已烦仙袂来行雨，莫遣歌声便驻云。

肯对绮罗辞白酒，试将文字恼红裙。今宵记取醒时节，点滴空阶独自闻。

五纪归来鬓未霜，十眉环列坐生光。唤船渡口迎秋女，驻马桥逞问秦娘。

曾把四弦娱白傅，敢将百草斗吴王。从今却笑风流守，画戟空凝燕寝香。

皮日《吴中言晴寄鲁望》：

古来伧父爱吴乡，一上胥台不可忘。

爱酒有情如手足，除诗无计作〔似〕膏盲。

宴时不辍琅书味，斋日难判玉香。

为说松江堪老处，满船烟月湿莎裳。

陆龟蒙：

菰烟芦雪是侬乡，钓缦随身好坐忘。

徒爱右军为点书，闲披左氏得膏盲。

无因月殿闻移屦。秪有风汀去采香。

莫问江逞鱼艇子，玉皇看赐羽衣裳。

苏子美《九月五日夜出盘门书呈黄尉》：

绀绌幕见黄金钩，珠玑磊落澄不流。

纷纷媚景动波上，的的远势生沙头。

前山渐昏渔唱息，唯有疏苇吟穷秋。

予方弭揖对此景，时欲乘兴长城游。

青娥荡桨忽远至，虽有雅约犹嚬羞。

彩舟鲜明四窗辟，兰酎卒滑佳宾留。

歌余清冽贯众耳，笑动姿采生香构。

玉盘脍鲈光一色，饤簇肴核随所搜。

河斜参倒气愈浩，我起饮子子必酬。

共知此会不易得，邂逅得此难再求。

区区才知自劳役，扰扰尘俗多悲忧。

已醉更歌更起舞，明日分散空离愁。

苏子美《邂逅刘公尤于平望之西联舟夜语咨笔叙意》：

昔别蘋初生，离沤发清商。契阔几何时？遗啭犹在梁。

我亦游宦者，吴会非我乡。三考一瞬息，扁舟此徜徉。

邂逅通夕语，弭棹水中央，淡影月照户，遥音雁南翔。

摅意良末尽，诅及罗酒浆。子去尚千里，道路阻且长。

嵚崎慎所历，无令马玄黄。

林歆：

寒食家家踏晓晴，好风吹我出重城。

几湾野水迎人白，数点家山刮眼明。

已有鸰原联乘乐，何须鹢尾并桡行。

山前父老应相笑，为我频来学送迎。

林希《初至吴门示诸弟兼呈伯原教授》：

梦寐家山忽五春，君恩乞与守符新。

便推白傅为前政，更得梁鸿作部民。

入境喜逢余秉穗，举杯无复叹鲈莼。

左司西掖诚非据，尤是诗情愧昔人。［梦得与乐天诗云：“苏州刺史例能诗，西掖今来祷左司，”余从西省，故偶及之。］

四曰怀古。

许浑：

宫馆余基倚棹过，黍苗无限独悲歌。

荒台麋鹿争新草，空苑凫占浅莎。

江上雨来虚褴冷，海边风起远帆多。

可怜国破忠臣死，日月东流生白波。

陆龟蒙《叠韵吴宫词》二首：

宵喻吴都妹，眷恋便殿宴。逡巡新春人，转面见战箭。

红拢通东风，翠珥醉易坠。平明兵盈城，弃置遂至旷。

皮日休：

浸深寻岑，势厉卫睥睨。荒王将乡亡，缅丽蔽袂逝。

枍指〔厉揭〕替制曳，隶庄伤荒凉。主虏部伍苦，嫱亡房廊香。

杜牧：

越兵驱绮罗，越女唱吴歌。宫尽花声少，台荒麋迹多

茱萸垂晓露，菡萏落秋波。无遣君王醉，满城嚬翠娥。

香径绕吴宫，千帆落照中。鹤鸣山苦雨，鱼跃水多风。

城带晚莎绿，池连秋蓼红。当年国门外，谁信伍员忠。

刘商《怀古送李秀才下第归江南》：

姑苏台枕吴江水，层级鳞差向天倚。秋高云白万林空，低望吴田三百里。

当时雄盛何如此，干仞无根立平地，台前夹月吹玉鸾，台上迎凉撼金翠。

银河倒泻君王醉，艳酒峨冠眄西子。宫娃酣态舞娉婷，香飙四飒真珠坠。

伍员结舌长献欷，忠谏无因能到耳。城乌啼昼海霞销，深掩金屏日高睡。

王道潜随伍员死，河斗中间瞻王气。会稽勾践拥长矛，万里马蹄扫空垒。

瓦解冰销真可耻，凝艳妖芳安足恃可怜荒苑雨冥氵蒙，糜鹿呦呦绕遗趾。

君怀逸气还东吴，狂吟日日游姑苏。兴来下笔倒奇景，瑶盘进洒蛟人珠。

大鹏矫翼翻云劲，危峰霁后凌天孤。海潮秋打罗刹石，月魄夜当范蠡湖。

有时凝思万虑无，霓幢仿佛游仙都。琳琅暗戛玉华殿，天香静袅金芙蕖。

君声日下闻来久，清瞻何人堪敌手。我逃名迹遁西林，不得灞陵倾别酒。

莫便五湖为隐沦，年年三十升仙人。

五曰题赠。

苏舜钦《答章传》：

废宫旅吴门，迹与世俗扫。构亭沧波间，筑室乔树杪。

穷经交圣贤，放意狎鱼乌。志气内自充，藜藿日亦饱。

不图名利场，有士同所好。南闽章其氏，传名字传道。

清晨闯子门，疏爽见姿表。大篇随自出，烂熳风力老。

安敢当所褒，读之欲惊倒。开轩腰屉语，指亦有深到。

平生踏京尘，识子恨不早。扶疏珊瑚枝，本不自雕巧。

当珍王府中，何故委衰草。秋风还故乡，无或叹枯稿。

贵富乌足论，令名当自保。

王元之《赠草庵惮师》：

阳山山下草庵深，［阳山亦名余杭。］寂寂香灯对远岑。

莫怪相看总无语，坐惮为政一般心。

梅挚《酬张无梦》：

一梦浮生无梦身，先生真是古之真。［庄子曰：“古之真人，其寝不梦，其觉无忧。”］

蕊函裁得瑶章秘。还寄吴门吏隐人。［天禧初，先生尝有诗寄前牧，宗人学士石刻，今存厅右。相去三十年，予领郡，复承佳惠。有以见先生之长年，即南昌之远派乎。］

六曰寄赠。

乐天《重答刘和州》：

［来篇云：“苏州刺史例能诗，西掖今来替左司。”又云：“若共吴王门百草，不知谁应一作是欠西施。”

分无佳丽敌西施，敢有文章替左司。

随分笙歌聊自乐，等闲篇咏被人知。

花边妓引寻香径，月下僧留宿剑池。

可惜当时好风景，吴王应不解吟诗。［采香径临馆娃。］

张籍《寄白二十二使君》诗：

三朝出入紫微臣，头白金章未老身。

登第早年同坐主，题书今日是州人。

阊门柳色烟中远，茂苑莺声雨后新。

此处吟诗向山寺，知君忘却曲江春。

皮日休《吴中书事寄汉南裴尚书》：

万家无事铄兰桡，乡味腥多厌紫蓝。［《江文通集》云：紫蓝，石劫〔剑〕也。

水似棋文交度郭，柳如行障俨遮桥。

青梅蒂重初迎雨，白乌群高欲避潮。

唯望旧知怜此意，得为伧鬼也逍遥。

陆龟蒙：

风清地古带前朝，遗事纷纷末寂寥。

三茆凉波渔葩动，［远袒士衡，对晋武帝以茆冬温夏凉。丘茸春草难媒娇。［五茸，吴王猎所，茸各行名。］

云藏野寺分金刹，月在江楼倚玉箫。

不用怀归忘此景，吴王看即奉弓招。

王禹僻《亿旧游寄致仕了倩寺丞》：

桥映家家柳，泾通处处莲。海山微出地，湖水远同天。

草没潮泥上，沙明蟹火然。应随白太守，十只洞庭船。

苏子美《赠荆晖求》：

全吴气象豪，诗思合翘翘。风雅久零落，江山应寂寥。

会将趋古淡，先可镇浮嚣。好是长吟处，霜天看怒潮。

王禹僻《除夜寄罗评事同年》：

岁暮洞庭山，知君思浩然。年侵晓色尽，人枕夜涛眠。

移棹灯摇浪，开窗雪满天。无闪一乘兴，同醉太湖船。

胡宿《寄苏州知府蒋密学》：

清德临藩第二回。东南时望滞盐梅。

武林间岁移星座，温树多年直斗魁。

楚客江山供逸思，吴王风月属高才。

空传宴寝凝香句，［公吴中前后题咏，好事行多摘仕句，传诵部下。］

文酒无因得仰陪。

又《寄子美学士》：

皋桥羁旅有梁鸿。洛下嘤嘤信末通。余谷经为年少客，沧浪翻作主人翁。

山川胜气生吟次，风月高情寄饮中。身外不须论得丧，倘来轩冕占今同。

蒋之奇《贺兄之翰宠换苏印》二首：

久次含香厌粉闱，恳求茂苑得州麾。

却寻旧日池台锗，［苏台有池合之胜，之奇与太尉日游此。］

犹忆当年几杖随。

入里下车修敬日，过家上冢致哀时。

应怜二弟犹羁绊，万里逞沙远帅熙。［之奇两乞东南一麾，以遂拜扫，皆不允。］

早同侍宦向长洲，今拥旌麾访旧游。

自古风流诗酒地，韦苏州后蒋苏州。

蒋之翰：

耻向承乎便拂衣，乡邦还得拥旌麾。

昔年曾预儿系列，投老犹疑笔现随。［伯考太尉，凡有撰述，翰与颓叔必预检阅，或口授书之。］

忠义一门均许国，箕裘万石亦遭时。［太尉之后，帅逞典邪者人矣。］

朝廷虚日方圆任，功业当看帝载熙。［谓显叔世。］

从来疏拙懒身谋，揽辔登军已倦游。

幸有醉乡为乐地，何妨吟啸老东州。

刘禹锡《报白君》：

报白君，别来几度江南春。

江南春色何处好，燕子双飞故宫道。

春城三百七十桥，夹岸朱楼隔柳条。

丫头小儿荡画桨，长袂女郎簪翠翘。

郡斋北轩卷罗幕，碧池逶迤绕华阁。

池逼绿竹桃李花，花下舞筵铺彩霞。

吴娃多情言语黠，越客有酒巾冠斜。

坐中皆言白太守，不负风光向杯酒。

酒酣襞笺飞逸韵，至今传在人人口。

报白君，相思空望嵩丘云。

其奈钱塘苏小小，忆君泪黯石榴裙。［白君有妓，近自洛归钱塘。］

刘禹锡《白舍人曹长寄新诗有游宴之盛因以酬戏》：

苏州刺史例能诗，西掖今来替左司。

二八城门开道路，五千兵马引旌旗。

水通山寺笙歌去，骑过虹桥剑戟随。

若共吴王斗百草，不知谁是欠西施。

七曰留别。

白居易《别苏州》：

浩浩姑苏民，郁郁长洲城。来惭荷宠命，去愧无能名。

青紫行将吏，斑白利黎甿。一时临水拜，十里随舟行。

饯筵犹未收，征棹不可停。稍隔烟树色，尚闻丝竹声。

怅望武丘路，沉吟湍水亭。还乡信有兴，去郡能无情。

崔璞《蒙恩除替》：

两载求人瘼。三春受代归。务繁多簿籍，才短乏恩威。

共里乖天奖，分忧值岁饥。

遽蒙交郡绂，［到郡十二个月，除替未及二年。］

安敢整朝衣。

作牧惭为政，思乡念式微。倘容还故里，高卧掩柴扉。

贾岛《赴南巴留别苏台知己》：

人过梅岭上，岁岁北风寒。落日孤舟去，青山万里看。

猿声湘水静，草色洞庭宽。已料生涯事，只应持钓竿。

贺力牧《别苏州人》：

徘徊睇阊阖，怅望极姑苏。慨矣嗟荒运，悲哉惜霸图。

子常终覆郢，宰嚭遂亡吴。宫毁无巢燕，城空有乐乌。

兹邦号端委，多士自相趋。照廉同燕石，光车等魏珠。

言离已惆怅，急别更踟蹰。若访任公子，求鱼东海隅。

林希《将之宣城吴门效白乐天体》：

被诏守东吴，夜渡杨子津。拭目迎家山，洗我京洛尘。

此邦多贤豪，况复平生亲。初欲循故事，公宴月三旬。

庶以叙契阔，岂徒乐吾身。临州未阅月，吏牍方纷纭。

避嫌俄得请，主地翻为宾。樽酒未重持，行乐知何囚。

物理可胜叹。俯仰迹已陈。趣整震泽帆，遥挹敬亭春。

五月而报政，速哉彼齐人。今我若置邮，何德于吴民。

举手谢吴民，自笑行役频。使君不能诗，烦汝迎送勤。

来惭白人守，去愧谢宣城。

《叠嶂楼有怀吴门朱伯原》：

虎丘换得敬亭山，句水松陵数舍间。

天下难如两州好，君恩乞与一身间。

渐无牒诉烦敲朴，喜有林泉数往还。

犹想朋云隐君子，思归时见鬓毛斑。

八曰赠别。

独孤及《送长洲刘少府眨南巴使牒留洪州序》：

曩子之尉于是邦卫，傲其迹而峻共政，能使纲下紊，吏不欺。夫迹傲则合不苟，政峻则物忤。故绩未书也，而谤及之。臧仓之徒，得骋其媒孽。子于是竞谪为南巴尉。而吾子直为子已仕，愠不见色，于其胸臆未尝蒂芥。会同谴，有叫阍者，天子命宪府杂鞫，且廷辨其滥，故有后命。俾除馆豫章，俟条奏也。

是月也，蚁船吴门，将诉江而西。夫行止者时，得丧者机。飞不搏不高，矢不激不远。何知去南巴之不为大来之机括乎？由图南而致九万。吾唯子之望。但春水方生，孤舟乌逝。青山芳草，奈远别何？同乎道者，盍偕赋诗以贶吾子。

＊

欧阳詹《送许少府之任序》：

始入仕，一有县尉，或中、或上、或紧。铨衡评才，若地而命之。至于紧，无得幸而处。而紧中之美者，尤难其人。今年孝廉郎高阳许君授常熟尉者，实紧中之美。君十三举明经，十六登第，后三举进士，皆屈于命。去冬，以前明经从常调，荫资贵中之乙，判居等外之甲。既才且地，擢以是官。

夏四月，随牒之官。玉貌青春，芬芳有蓓。望棠阴而委质，郁兰陔以辞亲。征车辚辚，所往在目。异时九仞，由兹一篑。在邦由家，不出于忠信。许君常以为己任，夫何恤哉。士之生怀四方之志，轸念于离别，非所以为士也，行乎。

＊

权德与《送《从兄立赴昆山主簿序》：

士君子筮仕之门，有以代德庥阴，而奉清庙斋祠者。及夫试吏就禄，与秀才孝廉郎等。盖以旧服流庆，后昆宜之。其于奖人为善之义，深矣。从兄承舄奕簪缨之后，荷葳葳文谊之训。敏于学行，而薄于宦名。乃今调于天宫，署昆山主簿。以姑胥之通邑，士衡之佳句。侨旧耕植，多依是间。上有良二千石，为东诸侯表率。其饬躬敬事，夙夜勤敏。椎轮积水，或在兹乎？从弟中书舍人德与序其所由，俾群从偕赋。

＊

刘禹锡：

三载为吴郡，临岐祖帐开。

虽非谢桀黠，且为一徘徊。

流水阊门外，秋风吹柳条。

从来送客处，今日自魂销。

＊

白乐天《代诸妓赠送周判官》：

妓筵今夜别姑苏，客棹明朝向镜湖。

莫泛扁舟寻范蠡，且随五马觅罗敖。

兰亭月破能回否？娃馆秋凉却到无。

好与使君为老伴。归来休染白髭须。

＊

皮日休《和崔谏议归以六韵赐示因伫酬献》：

欲下持衡诏，先容解印归。

露浓春后泽，霜薄霁来威。

旧化堪治疾，余思可疗饥。

隔花攀去棹，穿柳挽行衣。

佐理能无取，酬知力甚微。

空将千感泪，异日拜黄扉。

＊

陆龟蒙《谨和谏议罢郡叙陵六韵》：

已报东吴政，初捐左契归。

天应酬苦节，人不犯寒威。

江上思重借，朝端望载饥。

紫泥封夜诏，金殿赐春衣。

对酒情何远，裁诗思极微。

待升熔造日，江海问渔扉。

＊

李白《送客归吴》：

江村秋雨歇，酒尽一帆飞。

路历波涛去，家唯坐卧归。

岛花开灼灼，汀柳细依依。

别后无余事，还应扫钓矶。

＊

张众甫《送李司直使吴》：

使臣方拥传，王事远辞家。

震泽逢残雨，新丰过落花。

水萍干叶散，风柳万条斜。

何处有离恨，春江无限沙。

＊

杜牧《送沈处上赴苏州李中承招以诗赠行》：

山城树叶红，下有碧溪水。溪桥向吴路，酒旗夸酒美。

下马此送秸，高歌为君醉。念君抱材能，百正在城垒。

空山三十年，鹿裘挂窗睡。自言陇西公，飘然我知己。

举酒属吴门，今朝为君起。悬弓二百斤，囊书数万纸。

战贼即战贼，为吏即为吏。尽我所有无，惟公之指使。

子曰陇西公，滔滔大村子。当思抡群材，一为国家治。

譬如匠见木，碍眼皆不异。大者粗十围，小者细一指。

榍辄屉栋梁，施之皆有位。忽然竖明堂，一挥立能致。

予亦何为者，亦受公恩纪。处士常有言，残虏为犬豕。

常恨两手空，不得一马棰。今依陇西公，如虎傅两翅。

公非刺史材，当坐升廊地。处十魁奇姿，必展乎生志。

东吴饶风光，翠巘多名寺。疏烟亹亹秋，独酌平生思。

因书问故人，能忘批纸尾。公或忆姓名，为说都憔悴。

＊

杜牧《怀吴中冯秀才》：

长洲苑外草萧萧，却算游程岁月遥。

惟有别时今不忘，暮烟秋雨过枫桥。

＊

许浑《送张尊师归洞庭》：

能琴道十洞庭西，风满归帆路不迷。

对岸水花霜后浅，傍檐山果雨来低。

杉松近晚移花崦，岩谷初寒盖药畦。

他日相思两行字，谁人知处武陵溪。

又《送元昼上人归苏州》：

三年无事客吴乡，南陌齐深碧草长。

共醉八门回画舸，独还三径掩书堂。

前山雨过池塘满，小院秋归枕箪凉。

经岁别离心尽苦，何堪红叶下清漳。

＊

李硕《送顾朝阳还吴》：

寂寞俱不偶，裹粮空入秦。

宦途已可识，归卧包山春。

旧国指飞乌，沧波愁旅人。

开樽洛水上，怨别柳花新。

＊

顾非熊《送僧归洞庭》：

江山万万里，归去指何峰。

未入连云寺，先斋越浪钟。

风香回栈橘，秋色出庵忪。

若救吴人病，须降震泽龙。

＊

殷尧藩《送客还吴》：

吴国水中央，波涛白渺茫。

衣逢梅雨渍，船入稻花香。

海底通盐龟，山村带蜜房。

欲知苏小小，君始到钱塘。

＊

李频《送刘山人归洞庭》：

去意无人命，唯应道是从。

半湖乘早月，中路入疏钟。

秋尽户蛩急，夜深山雨重。

当时将隐者，分得几株松。

＊

《即席送许制之曹南省兄》：

梅烂荷圆六月天，归帆高背虎丘烟。

到时自见成行雁，别处休听满树蝉。

卖剑为赊吴市酒，携家犹借洞庭船。

待看春榜来江外，名占蓬莱第几仙。

＊

《苏州寒食日送人归觐》：

江城寒食下，花木惨离魂。

几宿投山寺，孤帆过海门。

蓬声泼火雨，柳色禁烟村。

定看高堂后，斑衣减泪痕。

《送罗著作两浙按狱》：

［著作尝宰苏州吴县。］

使印星车适旧游，陶潜今日在瀛洲。

科条尽脱三千罪，囹圄应空十二州。

蓓绶有香笼驿马，皇华无暇狎沙鸥。

归来重过姑苏郡，莫忘题名向虎丘。

＊

苏子美《送人还吴》：

江云春重雨垂垂，索寞情怀送客归。

不惯东流促回棹，羡他双燕逆风飞。

＊

胡宿《送杨中允宰常熟》：

丹舸傍江浔，呕哑远橹音。新科持片玉，能政引孤琴。

美进宫坊秩，荣归里闸心。名参天下隽，歌著邑中黔。

地志连香径，家园带武林。吴山几屏秀，楚水一篙深。

晚鼓停余叠，秋帆卧半阴。平时按方骥，后夜望横参。

陶菊何妨醉，江毫且剩吟。悠悠河上别，千里郁朋簪。

＊

胡宿《送显忠上人归吴郡》：

秋风随处起，振锡不留行。

却背嵩云去，迎看淮月生。

惮通少林默，诗得苎山清。

几夕岩窗下，忘眠听瀑声。

＊

梅尧臣《送唐紫微知苏台》：

洞庭五月水生寒，卢橘杨梅已满盘。

泰伯庙前看走马，阖闾城下见骖鸾。

吴娃结东迎新守，府吏趋锵拜上官。

曾过扬州能惯否？刘郎盏底劝须宽。

＊

尧臣《送裴如晦宰吴江》：

吴江田有粳，粳香舂作雪。

吴江下有鲈，鲈肥脍堪切。

炊粳调橙羹，饱食不为餮。

月从洞庭来，光映寒湖凸。

长桥坐虹背，衣湿霜未结。

四顾无纤云，鱼跃明镜裂。

谁能与子同，去若秋鹰掣。

＊

黄鉴《送李殿省赴任常熟即都尉元昆》：

吴山紫翠倚晴空，潘令风流向此中。

雨饱公田方稼稔，春生香径杂葩红。

彩橹街尾凌波驶，颊鲤骈头荐俎丰。

王季情深重暌索，南云延极飞鸿。

＊

郭祥正《姑苏行送胡唐臣人幕登姑苏望五湖》：

范蠡扁舟竟何在，吴王宫殿惟荒墟。

使君谁何好平恕，宽则脂韦猛则虎。

只今卧治叫黄公，更得高才归幕府。

愿令卫巷歌《召南》。风化流行成乐土。

昔年引对大明殿，国论轩轩动人工。

往持使节临朔方，威霁秋霜爱春雨。

玉上青蝇谁强指，鼻端有垩宁伤斧。

升沈偶尔非吾嗟，不用东方且为鼠。

岂闻绝代无佳人，何必西施妙歌舞。

盛倾绿酒肥鲈，承诏还从大梁去。

又《送朱伯原秘校》：

泠泠浣溪水，悠悠人柱〔际〕云。云行水光动，水洗云影分。

幽人坐卧吟，孤绝迥出群。资彼云水香〔秀〕，释此尘垢纷。

胡为倏言别？扁舟连夜发。往登姑苏台，而望太湖月。

却寻史迁迹，但见苍烟灭。览古竟论今，治吴校工拙。

有才不得施，著书贻后世。何必腰黄金，自享千载贵。

鲈鱼秋正熟，云泉味尤美。若逢吴市门，更访长生理。

＊

胡宿《送太守晏大夫》：

画角城头向晚悲，邓侯归旆已临岐。

西郊祖帐倾符绂，南国离声动管丝。

千里去思歌邵父。三年遗爱泣吴儿。

甘棠寂寞江边路，正是清阴蔽爷时。

＊

程俱《送叶善卷致仕归吴》：

街尉新除盖次公，便抛簪绂向江东。

秋鲈正与莼丝美，夜鹤休惊蕙帐空。

满腹诗齐元未试，会心林壑与谁同。

自怜华发无归处，惭愧冥冥物外鸿。

＊

许浑《吴门送客》：

吴歌啊深思，楚客怨归程。

寺晓楼台迥［一作锤声远，］江秋管吹清。

早潮低水槛，残月下山城。

惆怅回舟日，湘南春草生。

＊

刘放《送裴二知苏州》：

著书玄尚白，送客鬼揶揄。

积水望江海，秋风吹轴炉。

贵人千骑长，紫绶左鱼符。

遗爱明南国，欢声接旧吴。

晓霜繁橘柚，过雨熟菰蒲。

安得如吾子，从君飞只凫。

＊

蔡肇《送钱齐明淬苏州》：

一尉东南屈指中，雍容车骑旧儿童。

郎君扇枕家山晚，侍史焚香省广空。

十里浮梁晴卧蝀，一江春水净磨铜。

三年官满东吴去，为且扁舟破浪风。

洞庭飞雨打湘弦，燕寝凝香思窈然。

四者难并知我老，七言俱赋为君妍。

杂花绕径迎香举，春乌喧洲起昼船。

闻道山公方启事，重看一鹗在秋天。







吴郡志卷第五十


杂志

吴王僚时，吴边邑处女，与楚之边邑卑梁之女，蚕争界上之桑。二家相攻，吴不胜。更相伐，灭吴之边邑。吴王僚怒，使公子光伐楚，取居巢、钟离。

公子光伏甲士于窟室中，具酒请王僚。僚白其母曰：“公子光为我具酒，其无变乎？”母曰：“光心气怏怏，常有愧恨之色，不可不防。”王僚乃被棠铁之甲三重，使兵卫阵于道。自宫门至于光之门，阶席左右，皆王僚亲戚。使坐立侍，皆操长戟交轵。酒酣，光佯为足疾，入窟室，使专诸置鱼肠剑炙鱼中进之。既至王僚前，专诸擘炙鱼，因推匕首。立戟交轵倚专诸，胸断臆开，匕首如故，以刺王僚，贯甲达背。王僚既死，左右共杀专诸。众士扰动，光伏甲士攻僚众，尽灭之。遂自立是为吴王阖闾。以位逊季札，季札曰：“苟先君无废祀，社稷有奉，乃吾君也，吾谁怨乎？哀死事生，以俟天命，非我生乱。立者从之，是前人之道。”复命哭僚墓，复位而〔待〕吕。公子盖余、烛庸二人，将兵遇围于楚者。闻光杀王僚自立，乃以兵降楚，楚封之于舒。【《吴越春秋》】

＊

越王勾践，既以西施、郑旦献夫差。又饰美女八人，纳太宰嚭。曰：“子苟能赦越之罪，又有美于此者将进之。”案：此夫差君臣，皆为美色所蛊，以致破国亡身焉。

吴王夫差，既为越王勾践所逼，将死。曰：“以三寸帛幂吾雨日。使死者有知，吾惭见伍子胥、公孙圣。”越王则解绶以幂其目。《史记正义》曰：“今之面衣是其遗象。”顾野王曰：“大巾覆也。”

＊

晋安北将军范汪为桓温所免，朝廷惮温，不敢执。谈者为叹恨。安屏居吴郡，从容讲肄，不言枉直。

咸安二年，桓温矫太后诏，令废帝为海西公，徙居吴县西七里。敕吴国内史刁彝防卫。帝深虑横祸，乃杜塞聪明，终日酣畅。太元十一年，殂于吴，与庾后合葬吴陵。

＊

隆安三年，孙恩作乱。吴会承平日久，人不习战，所在多破亡。吴国内史桓谦，出奔无锡，内史袁山松筑扈渎垒，缘海备恩。明年，恩复入陕口，转寇扈渎，害山松。浮海而北，刘裕等并单蹑之。复沿海还南。裕复大破恩于扈渎，恩遂远遁，赴海自沈。

＊

咸和三年，苏峻反。虞潭自吴兴太守加督三吴、晋陵、宣城、义兴五郡军事。遣将距管商于吴县，为商所败。峻平；转镇军将军、吴国内史。

＊

苏峻之乱，郡人顾众为扬威将军、义兴太守。还吴，潜阀义举。时吴国内史庾冰奔会稽，峻以蔡谟代之。将军张恕，为峻收兵于吴。众遣人谕愆，悊从之。众遣告谟曰：“众已潜合家兵，待时而奋。”谟乃檄众为本国督护。众从弟护军参军，扬为前锋督护。吴中人士，同时响应。峻遣将弘徽鼓行而前，众与扬、愆要击，战于高作，大破之。谟以庾冰还任，便去郡。众遣扬率诸军屯无锡，恐贼从海虞道人，众自往备之。贼帅张健、马流攻无锡，扬等大败，冰亦失守，健等遂据吴城。众自海虞由娄县东仓与贼战，破之。义军又集？进屯乌苞。会稽内史王舒，吴兴内史虞潭，并檄众为五郡大督护。潭前锋战没，众还守紫壁。贼党方锐，义军沮退。人咸劝众率众过浙江，众曰：“不然。今守固紫壁。可得全钱唐以南五县。若越他境，便为寓军。控引无所，非长计也。”临平人范明谓众曰：“此地险要，可以制寇。”众乃以明为参军，合诸军复进讨健。健退于曲阿，留钱弘为吴令。众军至，路丘即斩弘首。众进住吴城督护朱祈等九军攻贼，大破之。峻乎论功，众以承檄奋义，推功蔡谟。谟以众倡谋，非己之力。俱表相逊，论者美之。封鄱阳县伯。

＊

苏峻之役，王导潜与张阖谋，密宣太后诏于三吴，速起义车。闿遣吴郡度支，运四部谷以给军。又与吴郡内史蔡谟等，招集义兵讨峻。

＊

苏峻反，遗其徒管商等攻吴郡。焚吴县、海盐、嘉兴，败诸义军。峻败后，其将刘征又率众数千，浮海入娄县。诏以郗鉴都督诸军事，讨平之。

＊

亘元〔桓玄〕。太元末补义兴太守，郁郁不得志。尝登高望震泽，叹曰：“父为九州伯，儿为五湖长。”弃官归国。

＊

王廞，以母丧居吴。王恭举兵，假廞建武将军、吴国内史，令起军为声援。廞即墨绖合众，诛杀异己。乃遣前吴国内史虞啸父入吴兴、义兴聚兵。众溃奔走，不知所在。

＊

慕容皝，僭位于燕。以吴人为吴县，隶燕国。

＊

苻坚将寇晋，引群臣会议。太子左街率石越对曰：“今岁镇星守牛斗，福德在吴。悬象无差，未可犯也。”

＊

宋江夏文献王义恭，善骑马，好游行，或二三百里。孝武帝听其所之，东至吴郡，登虎丘山，又登无锡乌山，以望太湖。

＊

王僧达为吴郡太守，以屡迁失意。吴郭西台寺，多富沙门。僧达求须不满欲，遣主簿顾旷，率门义劫寺中沙门竺法瑶财数百万。又立宅于吴，多役工力，坐免官。

＊

唐光启初，剧贼剽昆山，招讨使用宝，遣将张郁戍海上。郁叛，刺史王蕴谓将兵还休，不设备。郁遂大掠，蕴婴城守。宝遗兵讨郁，郁保常熟，遂走海陵。

＊

杨茂实，为苏州刺史、南面招讨使，周宝之婿也。重敛，人不聊生。田令孜以赵载代之，茂实不受命。宝表留不听，乃残郛署，污垣墉而去。

＊

淮将杨行密寇姑苏，别将秦裴屯昆山。吴越将顾全武击裴，图之于昆山，甚急。裴援绝不降，颇杀伤士卒。全武为长檄谕之，裴乃纳款。

＊

光启中，六合镇将徐约攻陷苏州，逐刺史杨茂实。扰其地，劫吴越贡赋。钱镠遣其弟銶率兵破约，约窜入海中劫剽，中箭死。镠以海昌镇将沈璨，权知州事。

＊

龙纪中，钱缪既破走徐约，诏给事中杜孺休为刺史。大顺元年，李裕陷苏州。制置指挥使沈璨，害孺休及其兄延休，而奔钱镠。镠诛之，遂奔孙儒，儒复以璨为苏州制置使。孺休、延休，异母弟，同日生，至是同日死。人咸异之。

＊

景福元年，钱镠既平孙儒，命从弟銶为苏州招缉使。乾宁五年，平台蒙，又命曹圭为苏州制置使。皆镠私官也。

后梁开平中，杨行密围姑苏。钱镠命其弟锯、镖，帅江海游奕都虞候何逢，内外夹攻，生擒淮将何朗、闾丘真等三千余人，获兵甲生口三十万，战船二百余艘。镠遂亲巡姑苏，淮人围姑苏城。中军将孙琰，号孙百万，专制守御之具，淮人以洞屋攻城，琰设高竿，竿上著大轮盘，载大铁渴乌引半绳运出城外，而反其洞屋。鼓噪而揭去之，贼兵尽露，因加矢石。淮人退舍，寻复纵巨石击城，声如雷。城中大惧，琰乃尽取公私绳结网，用巨木张之，蔽于城屋。石之坠者，悉著网中。贼计遂沮。【《备史遗事》】

＊

梁侯景，遗中军侯子鉴入吴郡，以厢公苏单于为吴郡太守、吴兴太守。张嵊举兵讨景，嵊，稷之子也。景号令所行，唯吴郡以西，南陵以北而已。吴盗陆缉等起兵袭吴郡，杀苏单于。推前淮南太守文成侯宁为主。

＊

侯景败至晋陵，得田迁余兵。因驱掠居民，东趋吴郡。侯填追及景于松江，景犹有船二百艘，众数千人。瑱进击败之，景与腹心数十人单舸走。推堕二子于水，遂入海。

＊

陈吴州刺史萧瓛，能得物情。三吴父老曰：“吾君之子也。”陈亡，吴人推瓛为主，与萧岩同据东吴之地。隋使宇文述讨之，瓛立栅于晋陵城东，留兵拒述，遣其将王褒守吴州，自义兴入太湖，欲掩述后。述进破其栅。回兵击瓛，大破之。又遣兵别道袭吴州，王褒衣道士服，弃城走。瓛以余众保包山，隋将燕荣击破之。瓛匿民家，为人所执，送长安斩之。吴会悉平。【本传】

＊

隋大业九年，刘元进举兵应杨玄感。将渡江，而玄感败。吴郡朱燮，晋陵管崇，亦举兵共迎元进，据吴郡，众至十万。燮，还俗道人，长不满七尺。涉猎经史，微知兵略，时为昆山博士。知天下将乱，谋于学而起兵，赴者如归。自东阳至京口千余里，并受燮节度。崇，隐居常熟，美姿容。少不藉，长七尺三寸。推崇为主。炀帝将吐万绪进军逼之，相持百余日，为绪所败。保于黄山，绪复破之，燮战死。帝令江都郡丞王世充，发淮南兵击之。世充既渡江，元进与崇俱为世充所杀劫，魁帅先降。世充于通圣寺佛像前烧香为誓，誓不诛杀。吴人闻世充有信誓，一句之间，归首略尽。世充贪而无信，利在子女资财，并坑斩首八千余人于黄山之下，时以为负誓。杀降不祥，武德之际，果遂歼夷。

＊

唐武德三年，李子通度江攻沈法兴。法兴弃毗陵奔吴。杜伏威遣辅公柘攻子通。子通大败，东走太湖。收合亡散，得二万人。袭法兴于吴郡，大破之。法兴帅左右数百人，弃城走。吴郡贼帅闻人遂安，遗其将叶孝辩迎之。法兴中涂而悔，欲杀孝辩，更向会稽。孝辩觉之，法兴窘迫，赴江溺死。子通军势复振，帅其群臣，徙都余杭。尽收法兴之地：北自太湖，南至岭，东包会稽，西距宣城，皆有之。伏威将王雄诞击子通，子通降。闻人遂安据昆山，无所属。伏威使雄诞击之，以昆山险隘，鸡以力胜。乃单骑造其城下，陈国威灵，示以祸福。遂安感悦，帅诸将出降。于是伏威尽有淮南、江东之地。

＊

上元元年，刘展反。江淮都统李亘，自润州奔宣城。副使李庄用曰：“以数十州之兵食，三江五湖之险固，不发一矢而弃之，非勇也。”收散卒，得七百人。东至苏州，募壮士得三千人。立栅以拒展，与展将张景超战于郁墅，兵败。景超遂据苏州，展以其将杨持璧为苏州刺史。明年展败，余党悉平。展骁将王恒引兵东走，至常熟而降。

＊

永贞二年，李锜跋扈于浙西。朝廷以杜兼为苏州刺史，兼辞行，上书称：锜且反，必奏族臣。上然之，留为吏部郎中。元和二年，锜果反，以其腹心姚志安处苏州。苏州刺史李素为志安所虏，锜败，乃免。

＊

白居易自杭徙苏，首尾五年。自云：“两地江山游得遍，五年风月咏将残。”可谓极宦游之适矣。其在苏，《夜游西武丘》诗云：“领郡时将久，游山敷几何？一年十二度，非少亦非多。”盖一月一游武丘矣。此诗中又识侍、行、容、满、蝉、态十妓姓名，殊不以为嫌。又因黄橘夜泛太湖，其诗云：

“十只画船何处宿，洞庭山脚太湖心。”又《自太湖寄元稹》诗云：“报君一事君应羡，五宿澄波皓月中。”则是连五日夜，在洞庭泛舟。虽白公风格高遭，好事不窘束，亦当时文法网疏，不以为怪。古今时异事异，有如此者。其后刘禹锡守苏，白为河南尹。又作《忆旧游诗寄禹锡》，又有《梦苏州寄冯侍御》诗，眷眷此邦甚厚，则知吴在当时为名邦乐国，能使贤者思之而不忘。今录其诗，以见一时人情物态之大略。

【白居易《亿旧游》：忆旧游，旧游安在哉？旧游之人半白首，旧游之地多苍苔。江南旧游凡几处，就中最忆吴江隈。长洲苑绿柳万树，齐云楼春酒一杯。阊门晓严旗鼓出，皋桥夕闹船肪回。修娥慢脸灯下醉，急管繁弦头上催。六七年前狂烂熳。三千里外思徘徊。李娟张态一春梦，周五殷三归夜台。虎丘月色为谁好，娃宫花枝应夜〔自〕开。赖得刘郎解吟咏，江山气色合归来。［娟、态，苏州妓名。周殷，苏州从事。］又《梦苏州水阁寄冯侍御》：扬州驿襄梦苏州，梦列花桥水阁头，觉后不知冯侍御，此中昨夜共谁游。】

＊

咸通中，崔璞守吴郡。时皮日休为部从事，与处士陆龟蒙为文会之友。风雨晦冥，蓬蒿翳营，未尝不作诗。璞间为诗，亦令两人属和。吴中名士亦多与焉。一年间，所作盈积。龟蒙裒为十通，日休名之曰：《松陵集》。

＊

乾德丙寅，平望村王氏女，病起，言语倒乱，多言灾异。有成都卒杨恭者助之，号天仙二娘子。苏帅闻之，召入城。居古宅中，施符水，旁郡人云集。其后虚妄之事发，此女逃入人家，逾年乃获，杖之。勒令嫁人，收其金帛，人于道宫。

＊

谚曰：“天上天堂，地下苏杭。”又曰：“苏湖熟，天下足。”湖固不逮苏，杭为会府，谚犹先苏后杭，说者疑之。白居易诗曰：“霅川殊冷僻，茂苑太繁雄。惟有钱塘郡，闲忙正适中。”则在唐时，苏之繁雄，固为浙右第一矣。

＊

杨备郎中，天圣中为长溪令。忽梦作诗云：“月俸蚨钱数甚微，不知从宦几时归。东吴一片轻波在，欲问何人买钓矶。”意甚异之。明道初，为华亭令。丁内艰，遂家吴中。乐其土风，安之，因悟梦中语。尝效白乐天作《我爱姑苏好》十章，又作姑苏百题，诗行于世。

＊

吴郡解额，自祥符间定制：秋举以四人为率。庆历中，应举者止二百人。范贯之《龙图送钱正叔赴举序》，已言四人之额，视它藩为最寡。熙、丰间，举人渐多，增至六人。三舍法行，罢科举法，岁贡四人。舍法罢，合三年之数为十二人。绍兴丙子，增流寓一名。今终场之士二千，犹为额窄也。

＊

大观中，章庄敏公质夫之子诞，为时相诬以盗铸。诏开封尹李孝寿来置狱，连逮千余人。屯甲士围其家，钮鼓声彻昼夜，郡人震骇。狱不成，又遣御史沈畸、萧服、姚其来重鞫之。甚至州人多闭户，或自门隙中窥观，不敢正视。识者知其非太平气象。其后，遂有建炎金狄之祸。方章氏事前，城中小儿所在，群聚而唱云：“沈逍遥，沈逍遥。”莫知其由，已而三御史至。

＊

丁晋公，儿童时尝从老郁先生学，郁居光荡巷。淳化中，公自参知政事，拜平江军节度使，知升州，以本镇节旄还家。首诣郁居，拜之堂下。郁呼曰：“拜杀老夫矣！”话旧款密，且云：“谓少年狭劣，先生教诲，痛加复楚，使得成立，皆先生赐也。”郁没，公遣吏治后事，甚严。

本朝陈文惠公〔尧佐〕能为诗。世称其吴江诗云：“平波渺渺烟苍苍，菰蒲才熟杨柳黄。扁舟系岸不忍去，秋风斜日鲈鱼乡。”今吴江口有鲈乡亭，盖取公句。

＊

江邻几，善为诗，清淡有古风。苏子美坐进奏院事谪官，后死吴中。江作诗云：“郡邸狱冤谁与辨，皋桥客死世同悲。”用事甚精当。（刘贡父《诗话》）

＊

南北章，本建安人，郇公得象之裔。后徙居吴两族：申公子厚家州南；庄敏公质夫家州北。两第屹然相望，甲于郡城，人号为南北章。今其两族子孙，仕者不绝。

＊

贺铸，字方回，本越人，后徙居吴之醋坊桥。作《吴趋曲》，甚能道吴中古今景物。方回有小筑，在盘门外十里横塘。尝扁舟往来，作《青玉案》词。黄太史所谓“解道江南断肠句，如今只有贺方回”，即此词也。

＊

王明之，岐公之子。在姑苏有所爱，比至京师，为公强留之。逾时作诗云：“黄金零落大刀头，玉筋归期画到秋。红锦寄鱼风逆浪，碧箫吹凤月当楼。伯劳知我经春别，香蜡窥人一〔彻〕夜愁。好去渡江千里梦，满天梅雨是苏州。”句甚工。（《石林诗话》。）

＊

叶左丞梦得，居吴下。一日出阊门，至小寺中。壁间有题诗一绝云：“黄叶西陂水漫流，篷篨风急送扁舟。夕阳暝色来千里，人语鸡声共一丘。”总极嘉之，而不书名氏。寺僧云：“吴县主簿寇国宝所作也。”国宝，徐州人，从陈无已学云。（《石林诗话》。）

＊

朱冲，本以常卖为业。常贲者，收拾毁弃及破缺畸残器物，沿门贩鬻者。以过犯再杖脊而徒，后乃变业卖药。家浸温，能所钱米（衣）药，赒给饥寒老病者。宣、政间，其子勔，因中贵人遂以花石得幸。人家园馆及坟墓，有一花一木之佳者，悉用黄封径取之。并凿太湖石，同载以进奉京师，谓之花石纲。所过桥梁，碍纲者毁折以过。发运司纲舟，悉拨充花石纲。父子俱建节钹，即其家作双节堂。又画徽庙御容，立御容殿于家，监司郡守就朝。朔望日，勔尝预曲宴上，亲握其臂，遂以黄帛缠之。与人揖，不举此臂。弟侄联姻帝族，园丁悉赐金紫。靖康初元，勔伏诛，窜其家海上。其门下人得告身者，尽褫之。今其地为张循王宅。

＊

阂闾十年，国东有夷人侵逼吴境。吴王大惊，令所司点军。王乃宴会亲行，平明出城十里，顿军憩歇，今憩桥是也。王曰：“进军。”所司又奏，食时已至。令临顿吴军宴设之处，今临顿是也。夷人闻王亲征，不敢敌，收军人海，据东洲沙上。吴亦人海逐之，据沙洲上，相守一月。属时风涛，粮不得度。王焚香祷天，言讫，东风大震。水上见金色，逼海而来，绕吴王沙洲百匝。所司捞漉得鱼，食之美。三军踊跃，夷人一鱼不获，遂献宝物，送降款。吴王亦以礼报之，仍将鱼腹肠肚，以咸水淹之，送与夷人，因号逐夷。夷亭之名防此。吴王回军，会群臣，思海中所食鱼，问所余何在？所司奏云，并曝干。吴王索之，其味美。因书美下著鱼，是为鲞字。今从失，非也。鱼出海中作金色，不知其名。吴王见脑中有骨如白石，号为石首鱼。（《吴地记》）







校记跋


《吴郡志》五十卷，宋范成大致能撰。致能又号石湖居士，吴郡人，绍兴二十四年进士。孝宗时累官权吏部尚书、参知政事、进资政殿学士、提举洞霄宫，卒谥文穆。事迹具《宋史》本传。

此书为石湖晚年所作。吴郡旧有《吴地记》、《吴郡图经》、《续记》，石湖汇集旧书，翦裁新事，凡分三十九门，征引浩博，叙述简核，遂为地志中之善本。郡人龚颐正、滕茂、周南相与赞成之。

时有求附于籍不得者，会石湖殁，乃腾谤，谓不出于其手，遂寝不行。

至绍定初，广德李寿朋始为锓版，赵汝谈为之序，以周平园所撰石湖墓志，定是书实所自为，并申明龚滕三人者尝为石湖搜访，故谤有自来，其论乃定。

寿朋又以是书止绍兴三年，其后诸大建置，如百万仓、嘉定新邑、许浦水军、顾泾移屯……皆未及载，复令校官汪泰亨补之，而不别行。——亦为《提要》所讥。

此本犹为绍定椠本，每半叶九行，行十八字，大小字同，高七寸，广五寸，半白口单边，古香蔼然，内第十五第二十一第二十二第三十之前九叶原缺，皆前人据旧本钞配，摸印惟肖，以惠后学。向有汲古阁单行本，守山阁丛书本，然翻刻一次，多错一次，未能以后证前，而宋本亦有误字，又得黄荛圃临宋宾王校宋本，及旧钞本，并吴都文粹宾王校本互勘，撰校勘记一卷，宋本之误字，订之，汲古之误字，亦订之，因汲古虽非影宋，而行款相同，亦是佳帙也。

岁在阏逢摄提格，乌程张钧衡跋

注：

张钧衡 (1872～1927)，字石铭，号适园主人，吴兴(今湖州)南浔镇人。清朝光绪二十年中甲午科乡试举人，后从商，之后以其资财，大量收购图书，并整理编辑。

阏逢摄提格：即甲寅（1914年）







毛晋跋


余舞象之年，应童子试，入郡受业于伯𬀩高师。师为府学博士员，率余登大成殿，礼夫子像，次谒韦刺史祠。见西庑方策半架，尘封蠹蚀，抽而视之，乃《吴郡志》。不知何人所作，何代所镌也？暨从太史公钱师荣木楼，获宋刻范文穆公《吴郡志》。珍为髻珠，亦不知其板何在也？

适禹修方公为云间刺史，葺理郡志，驰书招余，与眉公先生共事。因携此帙入顽山庐，眉公开卷见门类总止，击节叹赏，得未曾有题数语于后。时有史辰座，眉公指谓余曰：贵郡文献，都在此老腹笥中。史因掀髯纵谈，抚卷曰：“此志为赵宋绍定刻板，藏学宫韦刺史祠中。”余恍然昔年所见，深愧童蒙，觌面失之。亟理棹入吴门，再拜韦祠。但见朽木五片叠香炉下，摸板寻行，与藏本无二。叩访其余，已入庖丁爨烟矣。

呜呼，惜哉！异代异卖，不遇赏音，竟付煨烬。尚留蠹余木屑，岂神授余耶？亟锓诸梓，以答神贶。惜文穆公全集，杳不可得。活字诗稿，亥豕不堪着眼。仅存《田园杂兴》石版在石湖草堂。当与白太傅《诗石记》为一郡双璧。

郡人毛晋识







汪瑞龄跋


余家新安之西麓村，幼从先人游学于吴，今在吴十有五年矣。余闻先人之训曰：君子居其邦，必不敢苟且以混俗。况吴大郡也，山水清嘉，衣冠所聚，绘图续记，代不乏人。然世远迹湮，不可得见者，仅存其目于艺文志中。收残缀轶，曷可缓哉。

乙亥季冬，虞山毛子修远寓书吴门，载所刻范文穆公《吴郡志》板，属余校修行世。余观其刻画完好，数十年束之高阁者。略不为虫龁鼠伤，其爱护之如拱璧也，亦可知己甚为嘉美不置云。及读南塘赵先生《序》，反复证明，乃益晓然于古人之纪载，如此其整严也。彼求附入者，则拒而不许。一时哗然，姑俟之。越四十年而论始定，何其难也。今学者易言作志，然而骫骳将顺，罔识剪裁，不几以千载之褒贬，为一人之爱憎耶？良可叹也。

夫作志而不得其人，不如勿作，作亦勿传。若文穆公所编之志，非但哗然者欲阻其传而不可得，且以哗然有阻其传者而传，乃益可久已。

新安后学汪瑞龄谨识




