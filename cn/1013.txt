全宋诗：周
　周□　题度门寺
　周百禄　百门泉
　周邦　次陈彦育游钟山韵
　周邦彦
　　周邦彦　楚村道中
　　周邦彦　楚平王庙
　　周邦彦　春贴子
　　周邦彦　春雨
　　周邦彦　次韵周朝宗六月十日泛湖
　　周邦彦　二月十四日至越州轩酒泛湖欲往诸刹风作不能前
　　周邦彦　凤凰台
　　周邦彦　过左伯桃羊角哀墓
　　周邦彦　怀隐堂
　　周邦彦　句
　　周邦彦　开元夜游图
　　周邦彦　谩成
　　周邦彦　谩书
　　周邦彦　偶成
　　周邦彦　曝日
　　周邦彦　寿陈运干
　　周邦彦　寿宋守
　　周邦彦　夙兴
　　周邦彦　宿灵仙观
　　周邦彦　天赐白
　　周邦彦　天启惠酥
　　周邦彦　投子山
　　周邦彦　晚憩杜桥馆
　　周邦彦　无题
　　周邦彦　下帷斋
　　周邦彦　仙杏山
　　周邦彦　薛侯马
　　周邦彦　游定夫见过晡饭既去烛下目昏不能阅书感而赋之
　　周邦彦　元夕
　　周邦彦　远游
　　周邦彦　越台曲
　　周邦彦　赠常熟贺公叔隐士
　　周邦彦　芝术歌
　　周邦彦　竹城
　周必正　句
　周弼
　　周弼　白羊
　　周弼　冰清堂偶成
　　周弼　病起幽园检校
　　周弼　彩云桥
　　周弼　採香径
　　周弼　陈武帝钓台
　　周弼　酬杜八同宿西山兰若
　　周弼　酬李达可
　　周弼　出关偶题
　　周弼　春暮登黄鹤楼
　　周弼　春浓曲
　　周弼　春怨
　　周弼　村市
　　周弼　大洲湖
　　周弼　戴式之垂访村居
　　周弼　道间偶成
　　周弼　道中有感
　　周弼　荻港
　　周弼　冬赛行
　　周弼　访别
　　周弼　丰年行
　　周弼　风恶偶成二首
　　周弼　枫桥寒山寺
　　周弼　逢僧文礼
　　周弼　凤凰台
　　周弼　浮远
　　周弼　甫里观
　　周弼　感事
　　周弼　菰菜
　　周弼　海棠
　　周弼　浣沙秋日五首
　　周弼　黄鹤楼歌
　　周弼　黄溪
　　周弼　回山僧书就题书尾
　　周弼　会稽山
　　周弼　寄杜北山
　　周弼　寄鹤林智福上人
　　周弼　寄云泉僧永颐
　　周弼　甲申岁解官归故居有以书相问者
　　周弼　检校金盖别业
　　周弼　建宁浦城李频行祠
　　周弼　江舦送别
　　周弼　将适毗陵道中遇居简上人
　　周弼　金坛观
　　周弼　久客思归感兴
　　周弼　客楼
　　周弼　蜡梅
　　周弼　冷泉幽想
　　周弼　溧阳桃花
　　周弼　连珠
　　周弼　灵岩上方
　　周弼　灵竺寺
　　周弼　留别唐栖云泉上人
　　周弼　留题唐栖寺
　　周弼　龙井道中杂纪
　　周弼　陆羽泉
　　周弼　鹿苑寺
　　周弼　罗家洲
　　周弼　落梅
　　周弼　马要寺
　　周弼　牡丹
　　周弼　南楼怀古五首
　　周弼　女坟湖
　　周弼　琵琶亭
　　周弼　鄱阳湖
　　周弼　鄱阳湖四十韵
　　周弼　菩提废寺
　　周弼　七里濑
　　周弼　齐安早眺
　　周弼　千金寺
　　周弼　青阳驿
　　周弼　秋屏
　　周弼　秋日马上
　　周弼　秋夜
　　周弼　山居春晚
　　周弼　山行
　　周弼　山崦早梅
　　周弼　施潭
　　周弼　石塘
　　周弼　石头城
　　周弼　石钟寺
　　周弼　誓节渡
　　周弼　收家信
　　周弼　双林寺
　　周弼　思归
　　周弼　四圣观
　　周弼　送白判官
　　周弼　送陈云崖游三衢
　　周弼　送胡宗原还台山
　　周弼　送黄同甫
　　周弼　送惠嵩上人住西山兰若
　　周弼　送蒋云启之湘中
　　周弼　送觉新上人还越
　　周弼　送客
　　周弼　送迁客
　　周弼　送曲江友人南归
　　周弼　送人还姑苏
　　周弼　送人游边
　　周弼　送人游西山
　　周弼　送人之汉上
　　周弼　送人之京口
　　周弼　送人之荆门
　　周弼　送僧归旧隐
　　周弼　送僧妙通游平江万寿
　　周弼　送惟德上人还鼋溪
　　周弼　送姚希声令弟归剡中
　　周弼　送友人持节岭南
　　周弼　送赵山台赴江阴
　　周弼　岁除思归
　　周弼　孙伯符墓下
　　周弼　孙季蕃故居
　　周弼　韬光庵
　　周弼　题葛稚川移家图
　　周弼　题湖上壁
　　周弼　题蕺山僧竹阁
　　周弼　题僧子温画水墨蒲萄
　　周弼　题滕王阁
　　周弼　题逸人壁
　　周弼　天津桥
　　周弼　天申宫苏文忠画像
　　周弼　天章寺前小楼
　　周弼　庭下枯梅有感
　　周弼　同李雪林饮山村
　　周弼　晚泊
　　周弼　晚登黄鹤楼
　　周弼　望太湖
　　周弼　为僧昙芳赋草堂
　　周弼　闻友人过吴
　　周弼　乌衣巷
　　周弼　吴门送同行者之毗陵
　　周弼　吴山仁王寺
　　周弼　吴王试剑石
　　周弼　五云门外小亭
　　周弼　西湖初夏
　　周弼　西湖竹阁寺
　　周弼　溪馆送别
　　周弼　溪亭话别
　　周弼　喜晴
　　周弼　下渚秋暮
　　周弼　夏日泛秘湖
　　周弼　显应观桃花
　　周弼　湘东苑
　　周弼　萧山县下遇雨二首
　　周弼　行吟
　　周弼　秀野
　　周弼　胥门
　　周弼　许市罩鱼
　　周弼　烟波亭避暑
　　周弼　烟中梅
　　周弼　延山渡
　　周弼　严陵钓台
　　周弼　野庙
　　周弼　野桥
　　周弼　野赛
　　周弼　野望
　　周弼　夜深
　　周弼　应潭
　　周弼　樱桃花
　　周弼　咏史二首
　　周弼　幽居漫成
　　周弼　游道场山遇雨
　　周弼　雨花台
　　周弼　禹穴
　　周弼　庾楼
　　周弼　寓宿黄观复书堂晨至海棠花下走笔呈苏召叟
　　周弼　岳阳楼
　　周弼　早春
　　周弼　赠别水云翁
　　周弼　赠从古上人
　　周弼　赠僧仲宝月溪
　　周弼　赠唐栖寺僧
　　周弼　赠雪林李和甫
　　周弼　赠野逸
　　周弼　思归
　　周弼　四圣观
　　周弼　送白判官
　　周弼　送陈云崖游三衢
　　周弼　送胡宗原还台山
　　周弼　送黄同甫
　　周弼　送惠嵩上人住西山兰若
　　周弼　送蒋云启之湘中
　　周弼　送觉新上人还越
　　周弼　送客
　　周弼　送迁客
　　周弼　送曲江友人南归
　　周弼　送人还姑苏
　　周弼　送人游边
　　周弼　送人游西山
　　周弼　送人之汉上
　　周弼　送人之京口
　　周弼　送人之荆门
　　周弼　送僧归旧隐
　　周弼　送僧妙通游平江万寿
　　周弼　送惟德上人还鼋溪
　　周弼　送姚希声令弟归剡中
　　周弼　送友人持节岭南
　　周弼　送赵山台赴江阴
　　周弼　岁除思归
　　周弼　孙伯符墓下
　　周弼　孙季蕃故居
　　周弼　韬光庵
　　周弼　题葛稚川移家图
　　周弼　题湖上壁
　　周弼　题蕺山僧竹阁
　　周弼　题僧子温画水墨蒲萄
　　周弼　题滕王阁
　　周弼　题夏肯父晓山图
　　周弼　题逸人壁
　　周弼　天津桥
　　周弼　天申宫苏文忠画像
　　周弼　天章寺前小楼
　　周弼　庭下枯梅有感
　　周弼　同李雪林饮山村
　　周弼　晚泊
　　周弼　晚登黄鹤楼
　　周弼　望太湖
　　周弼　为僧昙芳赋草堂
　　周弼　闻友人过吴
　　周弼　乌衣巷
　　周弼　吴门送同行者之毗陵
　　周弼　吴山仁王寺
　　周弼　吴王试剑石
　　周弼　五云门外小亭
　　周弼　西湖初夏
　　周弼　西湖竹阁寺
　　周弼　溪馆送别
　　周弼　溪亭话别
　　周弼　喜晴
　　周弼　下渚秋暮
　　周弼　夏日泛秘湖
　　周弼　显应观桃花
　　周弼　湘东苑
　　周弼　萧山县下遇雨二首
　　周弼　行吟
　　周弼　秀野
　　周弼　胥门
　　周弼　许市罩鱼
　　周弼　烟波亭避暑
　　周弼　烟中梅
　　周弼　延山渡
　　周弼　严陵钓台
　　周弼　野庙
　　周弼　野桥
　　周弼　野赛
　　周弼　野望
　　周弼　夜深
　　周弼　应潭
　　周弼　樱桃花
　　周弼　咏史二首
　　周弼　幽居漫成
　　周弼　游道场山遇雨
　　周弼　雨花台
　　周弼　禹穴
　　周弼　庾楼
　　周弼　寓宿黄观复书堂晨至海棠花下走笔呈苏召叟
　　周弼　岳阳楼
　　周弼　早春
　　周弼　赠别水云翁
　　周弼　赠从古上人
　　周弼　赠僧仲宝月溪
　　周弼　赠唐栖寺僧
　　周弼　赠雪林李和甫
　　周弼　赠野逸
　周伯仁　句
　周才
　　周才　游虞山顶维摩院
　　周才　游虞山兴福寺
　周操　柱笏轩
　周承勋
　　周承勋　杜宇
　　周承勋　端午
　　周承勋　食河豚
　　周承勋　宿玉龙宫
　　周承勋　题度门院
　　周承勋　题县圃蕴辉亭
　　周承勋　吴下同年会诗
　　周承勋　系冠船篷自戏
　周焘
　　周焘　合江亭
　　周焘　和吴拭暑雪轩
　　周焘　诗一首
　　周焘　题罗汉院小阁
　　周焘　游天竺观激水
　　周焘　再宿次前韵
　周德辉　大观堂
　周登
　　周登　泛舟西湖
　　周登　游庐山南阜步月回寓馆
　周端常　梅林
　周端朝
　　周端朝　草堂
　　周端朝　黄田禹庙
　　周端朝　客去
　　周端朝　拟古
　　周端朝　三江口
　周端臣
　　周端臣　白虎行
　　周端臣　碧桃
　　周端臣　初冬即事
　　周端臣　春日即事
　　周端臣　春日閒居
　　周端臣　春月送人
　　周端臣　次韵勿斋蜡梅
　　周端臣　次韵友人悼宠落梅
　　周端臣　次韵张敬之桂花
　　周端臣　村路
　　周端臣　代上刘郎中
　　周端臣　登驼巘岭
　　周端臣　读党籍碑
　　周端臣　二月芳草碧寄吴中故人
　　周端臣　二月五日西郊口占
　　周端臣　奉谢芸居清供之招
　　周端臣　富景园时
　　周端臣　古断肠曲三十首
　　周端臣　古坟诗
　　周端臣　古剑
　　周端臣　观潮行
　　周端臣　寒食湖提
　　周端臣　湖山园
　　周端臣　湖上归
　　周端臣　湖天
　　周端臣　简雪窗重寺丞
　　周端臣　邻园晚步
　　周端臣　灵隐山前即事
　　周端臣　刘寺坟园
　　周端臣　落叶
　　周端臣　卖木犀花
　　周端臣　孟冬多风霜
　　周端臣　内人烧香图
　　周端臣　偶成
　　周端臣　裴坟
　　周端臣　仆以绍熙壬子中夏二十有五日始跻风篁控龙井遂室至广福谒三贤像阁
　　周端臣　栖霞岭
　　周端臣　遣兴寄徐抱独
　　周端臣　青铜香鸭诗
　　周端臣　清明湖上
　　周端臣　秋晚孤山
　　周端臣　秋晓
　　周端臣　书冷泉亭壁
　　周端臣　送牛首炉与人
　　周端臣　送人失官归
　　周端臣　送翁宾暘荆湖
　　周端臣　宿刘仲悦山斋
　　周端臣　题叶靖逸东庵
　　周端臣　题真妃出浴图
　　周端臣　听无悔琴
　　周端臣　挽芸居二首
　　周端臣　闻滁阳失守忆表兄
　　周端臣　毋忽诗
　　周端臣　物蠹
　　周端臣　西京少年行
　　周端臣　谢人惠天花
　　周端臣　虚堂
　　周端臣　夜归
　　周端臣　咏鹤
　　周端臣　游籍田
　　周端臣　游下竺枕流亭
　　周端臣　游秀府择胜园
　　周端臣　元夕
　　周端臣　早冬湖上
　　周端臣　真州梅
　　周端臣　重阳后一日偕翁宾暘张敬之江楼中分韵得台字
　　周端臣　朱门
　周敦颐
　　周敦颐　按部至潮州题大颠堂壁
　　周敦颐　按部至春州
　　周敦颐　春晚
　　周敦颐　读易象
　　周敦颐　和费君乐游山之什
　　周敦颐　剑门
　　周敦颐　江上别石郎中
　　周敦颐　牧童
　　周敦颐　暮春即事
　　周敦颐　瀼溪书堂
　　周敦颐　任所寄乡关故旧
　　周敦颐　石塘桥晚钓
　　周敦颐　书舂陵门扉
　　周敦颐　书仙台观壁
　　周敦颐　思归旧隐
　　周敦颐　宿崇圣
　　周敦颐　题酆都观　读英真君丹诀
　　周敦颐　题酆都观　宿山房
　　周敦颐　题酆都观　仙都观
　　周敦颐　题冠顺之道院壁
　　周敦颐　题浩然阁
　　周敦颐　题惠州罗浮山
　　周敦颐　题清芬阁
　　周敦颐　天池
　　周敦颐　同石寺游
　　周敦颐　万安香城寺别虔守赵公
　　周敦颐　喜同费君长官游
　　周敦颐　行县至雩都邀馀杭钱建侯拓四明沈几圣希颜同游罗岩
　　周敦颐　夜雨书窗
　　周敦颐　忆江西提刑何仲容
　　周敦颐　游山上一道观三佛寺
　　周敦颐　赠虞部员外郎谭公昿致仕
　　周敦颐　治平乙巳暮春十四日同宋复古游山巅至大林寺书四十字
　周锷
　　周锷　澄辉阁
　　周锷　冯氏万金楼
　　周锷　和郡守彭吏部按视湖亭凡二首
　　周锷　题清斯堂
　　周锷　西湖三首
　　周锷　游香山佛迹
　周燔　定林寺
　周耕云
　　周耕云　赋介轩半村新居
　　周耕云　歙溪道中
　周古　赠胡侍郎荣归
　周光岳　长沙
　周海　句
　周垕　春
　周煇　句
　周惠
　　周惠　风井
　　周惠　萧岩
　　周惠　油溪岭
　周季　题玉川碾茶图
　周洎　忠孝亭
　周假庵　题赵千里夜潮图
　周暕
　　周暕　春日田园杂兴
　　周暕　次秋出月上人韵
　　周暕　次僧韵
　　周暕　寄悦上人
　　周暕　送僧归蜀
　　周暕　闻平湖僧绍义自岭归又入浙
　周绛　太虚观
　周金　赠别通古
　周静真　送水云归吴
　周良臣　句
　周林　句
　周麟之
　　周麟之　表史知府郎中张公挽诗三首
　　周麟之　参政大资毗陵张公挽诗十首
　　周麟之　呈伯父元仲二首
　　周麟之　呈郫人李签判
　　周麟之　初除西掖士华兄以诗贺喜次韵为谢
　　周麟之　春贴子词　皇太后阁六首
　　周麟之　答宋子闲
　　周麟之　读战国策
　　周麟之　端午贴子词　皇帝阁六首
　　周麟之　端午贴子词　皇后阁五首
　　周麟之　端午贴子词　皇太后阁六首
　　周麟之　飞来峰
　　周麟之　夫人孙氏挽诗
　　周麟之　赋张参政四老堂
　　周麟之　观梅
　　周麟之　和陈大监
　　周麟之　和元革叔无闷斋
　　周麟之　胡夫人挽诗
　　周麟之　寄伯父元举
　　周麟之　见张运使郎中
　　周麟之　郊祀庆成
　　周麟之　景灵宫乐章　皇帝还大次乾安之曲
　　周麟之　景灵宫乐章　皇帝还位乾安之曲
　　周麟之　景灵宫乐章　皇帝降殿乾安之曲
　　周麟之　景灵宫乐章　尚书彻馔吉安之曲
　　周麟之　句
　　周麟之　苦热行
　　周麟之　破虏凯歌二十四首
　　周麟之　破虏凯歌六首
　　周麟之　秋怀三首
　　周麟之　秋日坐寐觉而有作
　　周麟之　上王吏部
　　周麟之　双投酒
　　周麟之　送僧大通还山一首
　　周麟之　送台道人
　　周麟之　送五时亨舍人帅蜀诗二首
　　周麟之　太庙观之草
　　周麟之　太庙乐章　奉俎丰安之曲
　　周麟之　太庙乐章　皇帝阁六首
　　周麟之　太庙乐章　皇帝盥洗乾安之曲
　　周麟之　太庙乐章　皇帝还伴乾安之曲
　　周麟之　太庙乐章　皇帝再盥洗乾安之曲
　　周麟之　太庙乐章　皇后阁五首
　　周麟之　太庙乐章　天申节集英殿大宴乐语口号
　　周麟之　望秦川歌
　　周麟之　西园堂榭落成种植毕工偶成口号十首呈参政张公
　　周麟之　戏呈珉禅师
　　周麟之　辛酉大雪戏成二诗以千山鸟飞绝万迳人踪灭为韵
　　周麟之　杨国夫人赵氏挽章
　　周麟之　以珠子香建茶寄皖公山马先生
　　周麟之　忧旱
　　周麟之　与苏州守十诗以兵卫森画戟燕寝凝清香为韵
　　周麟之　再次韵为谢
　　周麟之　赵见独示所业并诗次韵谢之
　　周麟之　致政大夫胡公挽诗五首
　　周麟之　中原民谣　渡浮桥
　　周麟之　中原民谣　归德府
　　周麟之　中原民谣　过沃州
　　周麟之　中原民谣　金澜酒
　　周麟之　中原民谣　金台砚
　　周麟之　中原民谣　任契丹
　　周麟之　中原民谣　燕京小
　　周麟之　中原民谣　迎送亭
　　周麟之　中原民谣　雨木冰
　　周麟之　中原民谣　造海船
　　周麟之　终风行
　　周麟之　自南山归口占上王阁老
　周茂良　天聪洞
　周梅叟　淳佑七年丁未十一月朔蔡久轩自江东提刑归抵家时三馆诸公以风霜随
　周孟阳
　　周孟阳　句
　　周孟阳　题招提院静照堂
　周沔
　　周沔　句
　　周沔　萤火不知人已去，夜深犹傍竹窗明
　　周沔　汤泉
　周明仲　龙岩山
　周默　与孙氏
　周牧
　　周牧　超览亭
　　周牧　资圣寺
　周南
　　周南　八月七日与吴沈二道人同过书坞时山堂初成
　　周南　博鸡
　　周南　蚕妇怨
　　周南　呈南安孟使君
　　周南　呈赵蹈中
　　周南　池阳春日迓新使君
　　周南　春日即事
　　周南　春日迓新使君
　　周南　答静翁并以筇竹杖一枝赠行颂
　　周南　登阊阖城
　　周南　冻藕
　　周南　读史
　　周南　读唐诗
　　周南　读信州赵昌甫诗
　　周南　二月五日发舟
　　周南　泛舟游虎丘
　　周南　奉问座主丘侍郎
　　周南　赋里人亭前三立石
　　周南　姑苏台
　　周南　刮釜
　　周南　观钓鱼
　　周南　过虎丘
　　周南　过齐门友人居
　　周南　过青阳齐丘旧隐
　　周南　过田家
　　周南　过雪溪
　　周南　寒食怀游诚之
　　周南　和史君喜雨
　　周南　横山寺楞伽塔诗
　　周南　后过书坞夜坐
　　周南　怀友人赵蹈中
　　周南　皇帝合春帖子
　　周南　皇太后合春帖子
　　周南　季春
　　周南　寄友人
　　周南　柬龚立道
　　周南　九日祁城外
　　周南　九日有菊
　　周南　孔村
　　周南　哭同年友冯校书
　　周南　孟良甫别一岁无书有怀寄之
　　周南　暮春
　　周南　南仲将至荷叶浦舟人忧鼠窃不敢宿浦下迨晓方渡闻久无荷矣
　　周南　瓶中花
　　周南　千金村
　　周南　筇竹杖
　　周南　丘都督枢密挽章
　　周南　秋日步至湖桑埭西
　　周南　驱傩
　　周南　阙题
　　周南　入梅
　　周南　扫地
　　周南　山家
　　周南　山居
　　周南　山居晚步
　　周南　十九日初程至青阳赵令尹遣妓出迎自至池不赴乐饮至此望见令却之
　　周南　十月十日立冬
　　周南　石湖
　　周南　示子
　　周南　送江陵牧次对贰卿
　　周南　送邻守邂逅祭酒李公
　　周南　送林潮州
　　周南　送项倅
　　周南　宿春谷
　　周南　随太守送神归而有感
　　周南　岁杪送同官趋朝
　　周南　太平州陈大监挽章
　　周南　听湖州歌
　　周南　庭燎
　　周南　同年葛签挽章
　　周南　途中赋落梅
　　周南　挽耿侍郎
　　周南　挽秘撰赵郡运子固
　　周南　晚出至湖桑埭
　　周南　闻馆客病侵晓得小马亟归
　　周南　伍相庙
　　周南　喜鹊
　　周南　夏日游太湖
　　周南　夏中兄病关心复了一二小书稍凉薾然有白发坐念力衰而学晚慨然有感
　　周南　偕蹈中过书坞归二十韵
　　周南　谢友人见过
　　周南　乙卯之秋送项秘书倅池阳是时教官之阙尚在来春
　　周南　咏梅
　　周南　咏史
　　周南　咏史　陈茂呵水神
　　周南　咏史　郭汾阳女许桥神
　　周南　游山寺
　　周南　游石湖
　　周南　又题伍相庙
　　周南　又赠上人
　　周南　余杜门兀坐三年壬申六月九日出吊平望归途阻风第四桥余曰是特偶相
　　周南　赠上人
　　周南　重赋三高
　　周南　追送友人李季允归蜀三首并寄所怀
　　周南　卓文君
　　周南　酌第四桥水有怀陆羽
　　周南　阻风
　周濆
　　周濆　废宅
　　周濆　逢邻女
　　周濆　山下水
　　周濆　重门曲
　周启明
　　周启明　句
　　周启明　送僧有言之天台
　周铨　答曾进士
　周日明　题净明寺
　周缮　磨崖碑
　周申　寿友人
　周师成
　　周师成　酬张韩伯
　　周师成　凤凰台
　　周师成　古诗
　　周师成　鸡冠花
　　周师成　金陵
　　周师成　句
　　周师成　梅
　　周师成　吴大帝庙
　　周师成　下水门税亭
　　周师成　新亭
　　周师成　周处台
　周世昌　句
　周世南　浯溪
　周式　句
　周嵩
　　周嵩　近闻
　　周嵩　山楼秋夜
　　周嵩　讼风
　　周嵩　晚菊
　周坦　施岩
　周渭
　　周渭　叠秀山
　　周渭　游兼山
　　周渭　赠道士吴崇岳
　周文　句
　周文璞
　　周文璞　岸帻
　　周文璞　跋钟山赋二首
　　周文璞　半山寺
　　周文璞　病后
　　周文璞　病起写怀
　　周文璞　不欺斋
　　周文璞　陈将军哀词
　　周文璞　晨起
　　周文璞　呈巩睡翁
　　周文璞　出白下
　　周文璞　出溪
　　周文璞　初营凤山
　　周文璞　初至长干寺
　　周文璞　春怀
　　周文璞　春雪
　　周文璞　翠蛟亭
　　周文璞　大涤洞
　　周文璞　道中望茅山有感
　　周文璞　吊辨才二首
　　周文璞　吊青溪姑词
　　周文璞　吊黥卒
　　周文璞　吊尧章
　　周文璞　吊友人朱子大
　　周文璞　东阳道中
　　周文璞　杜鹃花
　　周文璞　法宝寺
　　周文璞　法华小隐
　　周文璞　访梅二首
　　周文璞　分梦泉
　　周文璞　凤门泉
　　周文璞　感兴七言三首
　　周文璞　皋桥
　　周文璞　宫人斜
　　周文璞　孤山桃花二首
　　周文璞　古琴歌
　　周文璞　归别墅
　　周文璞　归姑苏
　　周文璞　归憩仁王寺
　　周文璞　桂
　　周文璞　过凤山有感二首
　　周文璞　过葛天民新居
　　周文璞　过旧居遇邻家子述怀
　　周文璞　寒食曲
　　周文璞　和涧泉赋山楹
　　周文璞　鹤庙
　　周文璞　华道士白胭脂
　　周文璞　怀何月湖
　　周文璞　桓野王画像
　　周文璞　黄龙洞
　　周文璞　回次秣陵
　　周文璞　即事二首
　　周文璞　既离洞霄遇雨却寄道友
　　周文璞　寄韩涧泉
　　周文璞　寄华阳道侣
　　周文璞　寄茅山道友三绝
　　周文璞　寄山中道友三首
　　周文璞　寄食有感三首
　　周文璞　寄题馆娃即灵岩寺
　　周文璞　寄友人
　　周文璞　简正字南仲
　　周文璞　见泗州降者
　　周文璞　剑客行
　　周文璞　磵上小饮
　　周文璞　江南曲四首
　　周文璞　戒坛
　　周文璞　金陵怀古六首
　　周文璞　金陵杂咏
　　周文璞　金牛洞
　　周文璞　敬思堂四言
　　周文璞　九溪十八磵
　　周文璞　句
　　周文璞　瞿塘神君歌
　　周文璞　绝句二首
　　周文璞　绝句四首
　　周文璞　客中
　　周文璞　苦锥歌寄涧泉
　　周文璞　腊月八夜雨
　　周文璞　濑上怀古
　　周文璞　濑上贞女祠
　　周文璞　狼山
　　周文璞　辘轳体
　　周文璞　梅谷
　　周文璞　梅梁歌
　　周文璞　暮雨
　　周文璞　南华阳洞
　　周文璞　哦松夏夜
　　周文璞　欧阳琴歌
　　周文璞　偶题
　　周文璞　七言
　　周文璞　遣兴
　　周文璞　清明日书事
　　周文璞　丘庆馀画兔
　　周文璞　秋晦有怀南仲正字
　　周文璞　秋日孤山道院
　　周文璞　曲坊
　　周文璞　壬戌春日
　　周文璞　山居书事
　　周文璞　山乐官
　　周文璞　山行行歌十首
　　周文璞　赏春二首
　　周文璞　上强寺
　　周文璞　上冢
　　周文璞　十月过凤山舟回入项王祠用前韵
　　周文璞　石林
　　周文璞　寿星寺闻子规二首
　　周文璞　书事
　　周文璞　水仙庙鼓吹曲四首
　　周文璞　诵哀江南赋
　　周文璞　送道人归华阳
　　周文璞　送道友归
　　周文璞　送涧泉
　　周文璞　送髯高谒方岩
　　周文璞　送人归苕溪
　　周文璞　送人之官严陵
　　周文璞　送人之金陵
　　周文璞　送人之桐柏
　　周文璞　送人之武夷二首
　　周文璞　送蜀客
　　周文璞　送薛子舒
　　周文璞　送逸人归茅洞
　　周文璞　送友人入浙
　　周文璞　太湖
　　周文璞　题蔡武伯所藏荆公砚
　　周文璞　题曹武帝削瓜图
　　周文璞　题洞霄宫
　　周文璞　题胡女骑
　　周文璞　题卢申之骡纲图
　　周文璞　题天童全老
　　周文璞　题尧章新成山堂
　　周文璞　题喻玉泉家亦可乐亭
　　周文璞　听琴
　　周文璞　铜雀研
　　周文璞　挽正字南仲四首
　　周文璞　晚菊
　　周文璞　王道士庵
　　周文璞　望茅山六言三首
　　周文璞　望云亭
　　周文璞　乌媒
　　周文璞　乌夜啼
　　周文璞　吴中秋日
　　周文璞　五月五日至京口
　　周文璞　戊辰感事二首
　　周文璞　西湖即事
　　周文璞　西湖小隐
　　周文璞　下竺
　　周文璞　夏日偶题
　　周文璞　闲居日有幽事戏作
　　周文璞　小寒食
　　周文璞　写怀二首
　　周文璞　谢颐师见过
　　周文璞　辛未九日晦日
　　周文璞　新柳
　　周文璞　新亭
　　周文璞　行歌四首
　　周文璞　杨孟博挽词
　　周文璞　尧章金铜佛塔歌
　　周文璞　野蔷薇
　　周文璞　夜归
　　周文璞　夜坐读书
　　周文璞　忆昔
　　周文璞　逸士坟
　　周文璞　阴山
　　周文璞　隐者居
　　周文璞　游洞霄
　　周文璞　游栖霞四首
　　周文璞　与弁山道士饮
　　周文璞　雨
　　周文璞　雨宿山中
　　周文璞　玉晨观二首
　　周文璞　玉晨口占
　　周文璞　云根
　　周文璞　再如金陵
　　周文璞　再游九溪
　　周文璞　早起
　　周文璞　赠陈宗之
　　周文璞　赠孤山道士二首
　　周文璞　赠虎丘僧道辉游天台二首
　　周文璞　赠苏召叟
　　周文璞　赠相士丁日宣
　　周文璞　赠隐者
　　周文璞　赠赵子野歌
　　周文璞　招魂
　　周文璞　鹧鸪
　　周文璞　正字南仲祭诗
　　周文璞　至荆公墓
　　周文璞　槜李道中二首
　　周文璞　中秋日游能仁北寺两刹
　　周文璞　重经洞霄
　　周文璞　重游栖霞
　　周文璞　自笑
　周无所住
　　周无所住　抽添颂
　　周无所住　法度颂
　　周无所住　工夫颂
　　周无所住　火候颂
　　周无所住　斤两颂
　　周无所住　口诀颂
　　周无所住　龙虎颂
　　周无所住　沐浴颂
　　周无所住　铅汞颂
　　周无所住　温养颂
　　周无所住　玄关一窍颂
　　周无所住　玄牝颂
　　周无所住　阳晶颂
　　周无所住　真炉鼎颂
　　周无所住　真土颂
　　周无所住　真药物颂
　周晞稷　食河豚
　周锡　寄吕伯佑
　周献甫
　　周献甫　嘲秃笔
　　周献甫　羃窗
　　周献甫　吟轩
　　周献甫　斋扉
　　周献甫　邹震父迁居界步
　周燮　大云洞
　周莘　野泊对月有感
　周信庵　自题像
　周绪
　　周绪　书事
　　周绪　水帘泉
　周薰　金精山
　周珣　垗上亭落成
　周炎　黄陵题咏二首
　周鄆
　　周鄆　丁酉经由三高亭再和
　　周鄆　三高亭怀范石湖
　周彦夫　天津桥
　周野斋　下竺寺
　周翼之
　　周翼之　初夏
　　周翼之　春雨
　　周翼之　道傍祠
　　周翼之　京口江亭
　　周翼之　西里翁宅
　周因
　　周因　句
　　周因　送枢密相公楼仲晖归田
　周吟轩　蒿
　周尹潜　野泊对月有感
　周应合
　　周应合　庆南楼居士
　　周应合　望江楼
　周遇圣　咏瑞粟
　周元明　南园
　周元仲　句
　周月船
　　周月船　蛾眉亭
　　周月船　句
　周云叟　江郎山
　周载　玉女峰
　周真一　送徐栖霞
　周振　获国寺
　周震
　　周震　春月劝农至华林寺
　　周震　祗园寺
　周之翰　题疏山
　周芝田
　　周芝田　句
　　周芝田　琴
　周直孺　送程给事知越州
　周仲美　书邮亭壁
　周仲卿
　　周仲卿　登石台山联句
　　周仲卿　月泉
　周洙
　　周洙　到州有感呈通判
　　周洙　句
　周自中
　　周自中　山居
　　周自中　赠西山磊泉庵僧
　周宗溥　春三月过王氏村有感











ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：周



周□

周□　题度门寺

才入度门寺，先观觉范诗。

昔人吟不尽，今日到方知。

地僻寒来早，山高月上迟。

池边老修竹，曾映董生帷。

周百禄

周百禄　百门泉

光摇暗日动珠盘，泛泛轻风漾碧澜。

俯槛恍然惊醉眼，云天却向镜中看。

周邦

周邦　次陈彦育游钟山韵

雄压吴头控楚腰，千峰环拱冶城桥。

黄旗紫盖旋归汉，古刹凄凉尚号萧。

北岳经行匪滥巾，相陪来现隐沦身。

春萝秋桂还吾辈，白浪红尘付若人。

周邦彦

周邦彦　楚村道中

林栖野吸散鸦群，极目风霾乱日曛。

短麦良良乾忆雨，远峰黯黯细输云。

愁逢杂路寻车辙，赖有高林出酒巾。

辄得问津凡父老，不应看客废锄耘。

周邦彦

周邦彦　楚村道中

族云行太虚，布置初狼籍。

弥缝天四维，俄顷同一色。

雨形如别泪，含恶示忍滴。

泥涂颇翻车，行者自朝夕。

中央成白道，袅袅踏蛇脊。

潺湲冒田水，去作涧底碧。

高林荫清快，渴乌时一掷。

晚休张庄聚，泾草蒙古驿。

往时解鞍地，醉墨栖坏壁。

孤星探先出，天镜小摩拭。

比邻忽喧呼，夜磔鲁津伯。

梦归萱草堂，再拜悲喜剧。

问言劳如何，嗟我子行役。

平明看屋靋，两鹊声啧啧。

果逢南使还，冯寄好消息。

谁秣百里驹，肯税不论直。

周邦彦

周邦彦　楚平王庙

奸臣乱国纪，伍奢思结缨。

杀贤恐遗种，巢卵同时倾。

健雏脱身去，口血流吴庭。

达士见几微，楚郊忧苦兵。

十年军入郢，势如波卷萍。

贤亡国婴难，王死尸受刑。

将隳七世庙，先坏百里城。

子胥虽捐江，素车驾长鲸。

惊涛寄怒余，遗庙罗千楹。

王祠何其微，破屋风泠泠。

蛰虫陷香案，饥鼠悬灯檠。

淫俗敬魑魅，何人雇威灵。

臣冤不雠主，况乃锄丘茔。

报应苦不直，吾将问冥冥。

周邦彦

周邦彦　春贴子

鸾辂青旂殿阁宽，祠官奠璧下春坛。

晓开鱼钥朝衣集，采胜飘扬百辟冠。

周邦彦

周邦彦　春雨

耕人扶耒语林丘，花外时时落一鸥。

欲验春来多少雨，野塘漫水可回舟。

周邦彦

周邦彦　次韵周朝宗六月十日泛湖

霖潦合支流，洲浦迷片段。

两浆入菰蒲，凫鸥歨惊散，

疏林直炊烟。落日斜酒幔。

王事得淹留，公私各相半。

周邦彦

周邦彦　次韵周朝宗六月十日泛湖

风舟挽犹迟，兀若乘款段。

深行蛟龙国，毡荡光炯散。

洲凉扇荷箑，山晚垂云幔。

眷言江海期，百年行欲半。

周邦彦

周邦彦　次韵周朝宗六月十日泛湖

沟塍绕湖干，琐细分顷段。

湖洄晚渔集，山静村樵散。

冲风偃萑萯，猎猎如卷幔。

何当饮清光，乘月行夜半。

周邦彦

周邦彦　次韵周朝宗六月十日泛湖

维舟瞰层波，末忍分练段。

人间好风味，鱼鸟同聚散。

儒生长窘束，书灯守幽幔。

逐乐嗟已迟，蚤还犹及半。

周邦彦

周邦彦　次韵周朝宗六月十日泛湖

君才切玉刀，一举成两段。

我如抟沙砾，放手辄星散。

传闻紫贝阙，薜荔充帷幔。

楚吟尚多亡，君诗补其半。

周邦彦

周邦彦　二月十四日至越州轩酒泛湖欲往诸刹风作不能前

青山定厌俗人游，萝帐云屏到即收。

更欲凌波访幽杀，疾风已戒早回舟。

周邦彦

周邦彦　凤凰台

危台飘尽碧梧花，胜地凄凉属梵家。

凤入紫云招不得，木鱼堂殿下饥鸦。

周邦彦

周邦彦　过左伯桃羊角哀墓

古交久沦丧，末世尤反覆。

谷风歌焚轮，黄鸟譬伐木。

永怀羊与左，重义逾血属。

客行干楚王，冬雪无斗粟。

倾粮活一士，誓不俱死辱。

风云为惨变，鸟兽同踯躅。

角哀器前途，伯桃槁空谷。

终乘大夫车，千骑下棺椟。

子长何所疑，旧史刊不录。

独行贵苟难，义侠轻杀戮。

虽云匪中制，要可兴薄俗。

荒坟邻万鬼，溘死皆碌碌。

何事荆将军，操戈相窘逐。

周邦彦

周邦彦　怀隐堂

昔贤抱奇识，阅世犹鼠肝。

深颦畏轩冕，自谓山林宽。

至今仰高躅，凛若冰雪寒。

我侯坐少孤，久著聚鶡，

屡费黄金丸。归来长太息，

依旧一瓢箪。偶逢隐者谷，

爱此高巑屼。结庐面绝壁，

所幸一枝安。侯今未全老，

每据伏波鞍。曷不持长缨，

取虏报县官。功名事不磨，

未可乐丘墦。嗟我如鹪鹩，

尽室寄苇萑。谋居转幽邃，

欲把严陵竿。归管道环堵室，

始觉生理。因侯有华构，

弥起百忧端。

周邦彦

周邦彦　句

化行禹贡山川外，人在周公礼乐中。

周邦彦

周邦彦　句

明朝春仗当行乐，刻燕催花掷万金。

周邦彦

周邦彦　句

来辇司花百士人，绣楣琼璧写宜春。

周邦彦

周邦彦　句

裁幡小废藏钩戏，生菜仍□宿岁□。

周邦彦

周邦彦　句

对花今日柰天涯。

周邦彦

周邦彦　句

人从生处乐，谁向死前休。

周邦彦

周邦彦　开元夜游图

潞州别驾年十八，弯弓射鹿无虚发。

真龙绝水鱼鳖散，参军后骑凫鸥没。

咸原瑞气映壶关，城南书生知阿瞒。

解鞍下马日向夕，炙驴行酒天为欢。

坐上何人识天意，攍帽破靴朝邑尉。

旄头夜转紫垣开，太白光芒黄钺利。

万骑齐呼左右分，将军夜披玄武门。

鏖兵三窟尽妖党，问寝五门朝至尊。

羽林萧萧参旗折，太极瑶光净烟雪。

杀身志在攀龙鳞，唾手成功探虎穴。

麾下且侯李与王，轻形玉带持箙房。

晋文赏功从悉录，汉光道旧情无忘。

与宴宫中张秘戏，复道晴楼过李骑。

连催羯鼓汝阳来，一抹鲲弦薛王醉。

玉阶凄凄微有霜，天鸡唤仗参差光。

宜春列炬散行马，长乐疏钟严晓妆。

清线急管欢未毕，瑶池八马西南出。

扪参历井行道难，失水回风永相失。

君不见当时韦杜间，呼鹰走狗去不还。

坐间年少莫大语，临淄郡王天子父。

周邦彦

周邦彦　谩成

举头万籁号，弹指万籁寂。

欲寻所归方，变灭了无迹。

古今何足云，浩劫同一息。

曾闻不迁义，贞定非木石。

周邦彦

周邦彦　谩成

河声连底卷黄沙，回首方惊去国赊。

唯有客情无心处，暗随春水涨桃花。

周邦彦

周邦彦　谩书

窗影蝇飞见，帘花日照成。

汗余胡粉薄，香度越罗轻。

书叶蚕头密，调笙凤哹鸣。

情来愁不语，极目雁南征。

周邦彦

周邦彦　谩书

旧识回文谱，新谐远调讴。

望归朝对镜，合饮夜藏钩。

融蜡粘花蕂，烧檀暖麝油。

双眉谁与画，张敞自风流。

周邦彦

周邦彦　谩书

丽日烘帘幔影斜，酒余春思托韶华。

高楼不隔东南望，苦雾游云莫谩遮。

周邦彦

周邦彦　偶成

窗风猎猎举绡衣，睡美叭应枕簟知。

忽有黄鹂深树语，宛如春尽绿阴时。

周邦彦

周邦彦　曝日

冬曦如村酿，奇温止须臾。

行行正须此，恋恋忽已无。

周邦彦

周邦彦　寿陈运干

节过中和日有三，台星一点下江南。

因仍睿算疏恩宠，多少春风在笑谈。

颂祝椒花随以柏，恩袍欺草绿於蓝。

儿孙更祝无穷寿，齐指庄桩原与参。

周邦彦

周邦彦　寿宋守

康鼎谈经世少双，一时文物动虞痒。

江湖虽隔金闺籍，衣袖仍间玉案香。

墨客几年陪画隼，板舆平日到萱堂。

时清身健堪行乐，未见荆榛尤凤凰。

周邦彦

周邦彦　寿宋守

珥笔曾趋殿两间，冰姿清彻照朝班。

民讴在处思廉范，谏疏何人忆贾山。

竹简繙经秋闭阁，玉棋欢客夜留关。

直须剩饮帮人寿，天上如今欲赐环。

周邦彦

周邦彦　夙兴

曈曈海底日，赤辉射东方。

先驱敛群翳，微露不成霜。

早寤厌床第，起步东西厢。

引手视掌纹，黯黯未可祥。

念此阅人传，三年得踚藏。

弛担曾几时，兹焉忽腾装。

问今何所之，意行本无乡。

晨钟神惨悲，夜鼓思飞扬。

与俗同一科，何异犬与羊。

平明催放钥，利害纷相攘。

颠倒走群愚，岂但渠可伤。

周邦彦

周邦彦　宿灵仙观

灵宫耽耽虎守谷，羽褐出山邀客宿。

稽首中茅司命君，四叶秉符调玉烛。

鸣金击石天相闻，游飙倒影声磷磷。

戏上云崖撼琼树，脱叶出溪惊世人。

周邦彦

周邦彦　天赐白

君不见书生镌羌勒兵人，羌来薄城束缚急。

蜡丸飞出辞大家，帐下健儿纷雨位。

凿沙到石终无水，扰扰万人如渴蚁。

挽絙窃出两将军，敌箭随来风掠耳。

道傍神马白雪毛，噤口不嘶深夜逃。

忽闻汉语米脂下，黑雾压城风怒号。

脱身归来对刀笔，短衣射虎朝朝出。

自椎杂宝涂箭创，心折骨惊如昨日。

谷城鲁公天下雄，阴陵一跌兵力穷。

檥舟不渡谢亭长，有何面目归东江。

将军偶生名已弱，铁花暗涩龙文锷。

缟帐肥刍酬马恩，閒望旄头向西落。

周邦彦

周邦彦　天启惠酥

金城良犉不当车，特为人间作好酥。

余湩尚供肥犊子，小卾先入太官厨。

邺中鹿尾空名目，吴地莼羹谩僻迂。

欲比君家好兄弟，不积压谁可作醍醐。

周邦彦

周邦彦　天启惠酥

浅黄拂拂小鹅雏，色好从来说雍酥。

花草偏宜女儿手，缄封枉八野人厨。

细涂麦饼珍无敌，杂炼猪肪术最迂。

脔肉便知全鼎味，它时不用识醍醐。

周邦彦

周邦彦　天启惠酥

南朝珍馔一时无，尚见休文谢北酥。

陶罋解汤香出屋，铜铛掠面乳供厨。

中都价重无钱买，京兆书迟怪路迂。

闻道加餐最肥泽，异时烦与致醍醐。

周邦彦

周邦彦　天启惠酥

高阳太守有遗书，新教齐民炼玉酥。

欲出浮膏先卧酪，为防馋鼠更薰厨。

绝知意重分余弃，渐见诗多人怪迂。

犹恐伧人笑风土，预从贝叶检醍醐。

周邦彦

周邦彦　投子山

缅怀鲁将军，兵败携部曲。

来投衲子衣，解甲饭戎菽。

谁令名此山，异代有余辱。

周邦彦

周邦彦　晚憩杜桥馆

寒茅愔愔鸡啄场，儿啼索衣天陨霜。

密林渐放山色入，枫枯振稿声琅琅。

清浆白羽弃已久，黄菊紫萸看欲香。

岁行及此去愈疾，若决积水难提防。

嗟予齿发非故物，念此内热如涫汤。

原见唐朝吕墨客，膝行问道求神方。

斋心千日百事毕，消我含雪还韶光。

岂饶蒿目忧世事，黄金绾腰埋土囊。

周邦彦

周邦彦　无题

石濑光洄洄，沙步平俴俴。

枫林名一社，春汲共寒影。

藩篱曲相通，窈窕花竹静。

兹焉自足乐，未觉丘园迥。

令尹虽无恩，黠吏幸先屏。

叭当谨时候，田庐日三省。

骄儿休马足，高廪付牛领。

无人横催租，烹鲜会同井。

周邦彦

周邦彦　下帷斋

官事如拔毛，小稀还复稠。

一鼠未易尽，況欲秃九牛。

唯应理签轴，偷暇寻孔周。

维南有颓构，畴昔宾射侯。

扶倾与丹雘，外好中实不。

弦歌废决拾，休王良有田。

书生本不武，谁言负薪忧。

古云不执弓，防患术已媮。

诗书主六艺，中有捍敌谋。

至胜不刃血，吾将执其柔。

当有中的士，为辨劣与优。

周邦彦

周邦彦　仙杏山

仙人药光明夜烛，种杏碧山如种玉。

春风裂石凤收花，赤颊离离照山谷。

卿云承日作阴润，猛虎守山防采斸。

高真筐篚入时贡。拜望通明荐新熟。

珠旒颔首一破颜，气压蟠桃羞若木。

自从移植近星榆，山水无光灵鬼器。

长松枯倒流液尽，权赖牵藤多朴樕。

我思百年访灵异，羽褐虽存言语俗。

本非民民土宰官身，欲断人间烟火谷。

行寻幽洞觅丹砂，傥见舑仙骑白鹿。

便应执箒洗仙坛，不用纤纤扫尘竹。

周邦彦

周邦彦　薛侯马

薛侯俊健如生猱，不识中原生土豪。

蛇矛丈八常在手，骆马蕃鞍云锦袍。

往属嫖姚探虎穴，狐鸣萧萧风立发。

短鞯淋血斩将归，夜斲坚冰濡马渴。

中教久住武城坊，屋头养骆如养羊。

枯萁不饱篱壁尽，狭巷怒蹄盆盎伤。

只今栖栖守环堵，五月樵风吹宿莽。

千金夜出酬市儿，客帐昼眠听戏鼓。

边人视死亦寻常，笑里辞家登战场。

铨劳定次屈壮士，两眼荧荧收泪光。

齿坚食肉何曾老，骑马身轻一鸟。

焉知不将万人行，横槊秋风贺兰道。

周邦彦

周邦彦　游定夫见过晡饭既去烛下目昏不能阅书感而赋之

烟草里门秋，暮气幽人宅。

遥知金轮升，户牖粲虚白。

风驱云将来，市声落几格。

连曹属解鞚，一饭已扫迹。

余羶未洁鼎，傲鼠已出额。

铜英洗病眼，乌舄畏断册。

已为儿辈翁，兹事岂不迫。

昔见羡门生，童子身三尺。

捐家问道要，颛声不好剧。

颇观鸟迹书，保气如保璧。

贪饵投祸罗，煎丝废前绩。

上惭玄元教，溘死有余责。

浊镜在两眸，看朱忽成碧。

当时方瞳叟，变灭云雾隔。

肝劳忧久个，瞑坐救昏幕。

尚须文字间，侵尽百年客。

非图瞩秋毫，所要分菽麦。

周邦彦

周邦彦　元夕

翠华临阙巷无人，曼衍鱼龙触眼新。

羽蝶低昂万人醉，木山采错九城春。

闲坊厌听粻煌鼓，晓漏犹飞{左车右历}辘尘。

谁解招邀狂处士，掺挝惊倒坐中宾。

周邦彦

周邦彦　远游

淮西渡两桨，江左随一鸥。

苦嗟波涛窄，所至胶吾舟。

借问舟中人，流转何时休。

帆高风色利，欲止不自由。

传闻弱水外，鼎立三神丘。

鼓柜未可到，载行有潜蚢。

扶桑睹浴日，阳精热东流。

万族呈秘怪，九土皆飘浮。

送者安在哉，吾往不可求。

岂比鸱夷子，并湖名远游。

周邦彦

周邦彦　越台曲

玉颜如花越王女，自小矫痴不歌舞。

嫁作江南国主妃，日日思归泪如雨。

江南江北梅子黄，潮头夜涨秦淮江。

江边雨多地卑湿，旋筑高台匀晓妆。

千艘命载越中土，喜见越人仍越语。

人生脚踏乡土难，无复归心越中去。

高台何易倾，曲池亦复平。

越姬一去向千载，不见此台空有名。

周邦彦

周邦彦　赠常熟贺公叔隐士

怀珠崖不枯，韫玉山有辉。

隐翳不言德，人自知神奇。

公步季贞后，不为世纲縻。

浮沉里闾间，身晦道同违。

弓旌搜俊良，圭衡略无遗。

难偕集雍鹭，宁作曳尾龟。

慈仁盖天性，惠泽施鳏嫠。

倒囷食流冗，死葬病有医。

人今泣遗爱，若见岘首碑。

肯构有材子，修德亦庶几。

高风自兹显，岂病知者希。

周邦彦

周邦彦　芝术歌

华阳之天诸洞府，阿穴便门迷处所。

三君谒帝不知还，帐冷祠空遗鹤羽。

玉津宝气久成腴，灵术神芝时出土。

日精潜烛山自明，人力穷搜神不与。

前年栋挠作新宫，坎坎空岩响斤斧。

君来胎禽舞海雪，君去山云杂川雨。

是生朱草示尘寰，故遣樵青入林莽。

蘖膏紫漆自坚栗，下附天苏蟠石坞。

肉人但恐奇祸作，药笼复忧神物取。

户陵太守蕴仙风，健骨清姿欲飞举。

阴功除瘼民已悦，灵药引年天亦许。

原因服饵断膏梁，未让南华养生主。

周邦彦

周邦彦　竹城

竹城何檀乐，属翠分雉堞。

王封尽四堑，同有岁寒节。


周必正

周必正　句

摛云摇碧露繁星。

周必正

周必正　句

八月分圆二十年。

周弼

周弼　白羊

路隔一重溪，山深客易危。

驿亭惟有额，官堠尽无碑。

竹挂黄身虺，林香白面狸。

得船争欲渡，先奔槿花篱。

周弼

周弼　冰清堂偶成

整杯恬淡酒，相就等闲倾。

得失徒多感，行藏任独清。

昼闲风有味，春尽雨无声。

但惜新栽柳，相呼欠一莺。

周弼

周弼　病起幽园检校

病起无情绪，池边日几回。

虫声低覆草，螺壳细生苔。

暑退芦将变，秋残蓼续开。

久消环绕迹，全若未尝来。

周弼

周弼　彩云桥

断桥流水两无期，残日轻云处处疑。

乞与行人自沽酒，满旗风雨豆花篱。

周弼

周弼　採香径

缯甲如荼护此台，玉颜憔悴锦帆来。

一蹊香草无蜂过，千里空葭有雁回。

响屧藓埋丹凤迹，缕衣花变粉蛾灰。

谁知子夜歌残日，树满西山似绿苔。

周弼

周弼　陈武帝钓台

路才容马尽荒茅，谁识仙人旧钓鳌。

流水不随船影断，乱山犹带弹痕高。

春烟粉黑重生葑，暮雨灰红半拆桃。

今日故宫何处问，东风应长对江涛。

周弼

周弼　酬杜八同宿西山兰若

西山龙井路，俱有旧行踪。

待得城中暇，重期石上逢。

冷霜粘破屐，落月带残钟。

拟践相邻约，烦君买一峰。

周弼

周弼　酬李达可

归心终自遂，何必恋虚声。

转觉青衫恶，谁怜白发生。

扫花山石瘦，洗药野泉清。

应有忘机者，时来伴我行。

周弼

周弼　出关偶题

一曲长歌浙水寒，绨袍空往又空还。

咸阳若有山东志，莫放萝秦又出关。

周弼

周弼　春暮登黄鹤楼

欲尽残春酒，登临事已违。

听残怀旧笛，添尽御寒衣。

鸟向青山没，人来赤壁稀。

最怜城侧树，无可作花飞。

周弼

周弼　春浓曲

雨膏蒸土兰芽热，粉魂淡艳凝缃缬。

柳条无力受东风，桃叶春江弄花月。

枕函坠发昏眠重，绮帐惊寒替花恐。

屏琐虫栖化粉蛾，帘甲蜂钻抱残蛹。

麦门冬长柔堪结，桐轮辗尽棠梨雪。

门掩车箱铜较闲，瓶敲井干青丝绝。

君不见楚王酣宴，嫌怕旁人说春晚。

玉钗埋遍细腰人，章华台上苍苔满。

周弼

周弼　春怨

极浦苹花白，空壕兰萼红。

伤心城上燕，飞入馆娃宫。

周弼

周弼　村市

细簇人家住，中分破石崖。

竹门开店屋，草市夹桥街。

水别东流汉，山横北过淮。

并船频借问，同买出江柴。

周弼

周弼　大洲湖

人居泽国胜居陵，十月陂塘未结冰。

残苇乱茭收拾后，断筐分晒折腰菱。

周弼

周弼　戴式之垂访村居

故人手持一缄书，扁舟清晨造我庐。

为问舟从何方来，欲应未卜先知应先长吁。

长安平旦朱门开，曳裾靸履喧春雷。

独有诗人货难售，朔雪寒风常满袖。

孤馆青灯不自聊，短帽鹑衣竞相就。

獬豸峨冠岂无事，不触奸邪触诗士。

虽当圣世尚宽容，滔滔宁免言为讳。

轩瑟齐竽本难遇，长编巨轴添忧虑。

松菊荒芜归计迟，欲向何门诵佳句。

君不见古者防川不禁口，里谚村谣无不有。

美刺箴规三百篇，删取皆经圣人手。

汉魏著述充层云，采撷花草香纷纷。

其间国政最亲切，世许少陵能爱君。

交衢谤木求胥诲，盛若勋华犹不改。

风雅遗音傥尚存，篇篇遒铎皆应採。

小人几度邪侵正，何尝断隔无歌咏。

风雨萧萧鸡自鸣，谁顾寒莎响蛙黾。

但恐君诗未工耳，工则奚愁强疵毁。

益藉讥评达九重，送起声名赤霄里。

况於时事无交涉，仿郊寒山题木叶。

千龄得失寸心知，笑尔随群走干谒。

请君头上巾，为君抖却岐路尘。

解君身上衣，为君拂晓去京洛缁。

天台石桥春已知，别有野鹤相追随，

苟欲避世不可迟。请君归，

君勿疑。

周弼

周弼　道间偶成

弯弯田角路周遭，摘尽柔桑露浅蒿。

无限寂寥门半掩，一车偏健夕阳缲。

周弼

周弼　道中有感

远程已过经行初，别有逶迤古道存。

寺有寂廖犹有殿，水才穷尽又逢村。

一竹枯木人分路，十里飞花客过门。

必竟悉依生处药，不知何事别家园。

周弼

周弼　荻港

波眼泇泇浪复轻，稍苏羁束过清明。

倩人觅路先寻酒，久客怀乡始见饧。

松下紫芽肥野菜，竹间青叶带山樱。

自从一别齐安后，直到今朝始听莺。

周弼

周弼　冬赛行

大巫舞袍奉酒尊，小巫湔裙进盘彘。

野风吹树龙马归，瓦炉柏根香满地。

白衣老须撚向前，叉手大胆不敢言。

去年田家五分熟，更饶三分百事足。

大茧千棚丝满窠，栗犊两握角出肉。

土台浇酒再拜辞，纸钱不灰扑绕木枝。

神语顺从杯教吉，鼓笛薨薨打三日。

周弼

周弼　访别

圣代吟家众，无君众体诗。

数奇官职见，心苦道途知。

积梦难相寄，流年自各悲。

金闺催制锦，又复向黄陂。

周弼

周弼　丰年行

长田一亩三石收，截茅作囤遮水牛。

驯鸡塞笼彘牢满，大儿看亲女上头。

里胥关门罢输送，晴乌窥檐鼠沿栋。

瓦盆瓷缶息老身，还将孙子看迎神。

庙前擘纸青竹爆，饧糕粉鱼夜祠灶。

周弼

周弼　风恶偶成二首

柔橹双随下水船，乱帆轻舵递相先。

无端系着山村岸，高枕芦芽对雨眠。

周弼

周弼　风恶偶成二首

三日要行还止住，冷沙寒水暗消春。

一千四百芜湖路，怨雨愁风多少人。

周弼

周弼　枫桥寒山寺

江枫吟咏工，幽寺冷遗踪。

不改前朝路，犹闻半夜钟。

地凉汀月皎，村迥水烟浓。

试问谁曾见，憔应独有松。

周弼

周弼　逢僧文礼

空山落日又逢僧，雨杂尘灰满帽纹。

但忆来时门不掩，麝香偷卧石床云。

周弼

周弼　逢僧文礼

师说古香寮旧开，鲍照曾为惠休来。

至今猿鹤犹知敬，静对寒星礼碧苔。

周弼

周弼　凤凰台

一径逶迤草自芳，何为不复更耴翔。

应须旧国还宣武，别有高台在建章。

白鹭背花寻塔路，赤乌冲柳集宫墙。

中兴不比偏安事，且对梧桐荐羽觞。

周弼

周弼　浮远

横障瀰漫恃此丘，长江东骛转湍流。

波间去海无多里，沙际铺淮辄数州。

风势起花山郭暗，潮声侵树野田浮。

无由望彻苍茫外，回首斜阳总是愁。

周弼

周弼　甫里观

天随清调何人继，幸有荒村故宅存。

橘上蠹虫应屡变，草间眠鸭尚能言。

池亭暮雪兼风起，篱落春潮带雨浑。

人啖菊苗终竟别，屠沽犹自不登门。

周弼

周弼　感事

书剑悠悠屡变迁，老谙多故始知天。

汗青每愧抛长日，发白无由逐少年。

暮雨暗消江岸柳，晓霜初透野池莲。

此心悬解何须语，人问惟应一指禅。

周弼

周弼　菰菜

江边野滩多老菰，抽心作穗秋满湖。

拂开细谷芒敷舒，中有一米连三稃。

剖之粒粒皆尖小，整齐远过占城稻。

不烦舂簸即晨炊，更胜青精颜色好。

寻常艰得此欣逢，默计五升当百丛。

雨多水长倍加益，十里定收三十钟。

野人获之亦自足，何用虚靡太仓粟。

连日秋风思故乡，况复家田有茅屋。

坠网重腮鲈已鲜，莼丝牵叶又流涎。

急归收获苹溪畔，细拨芦花撑钓船。

周弼

周弼　海棠

海棠最佳须老丛，远及百年花始红。

历看名葩此为盛，刚柯硬叶交相映。

倚石攒青二三丈，雨膏倒吸胭脂上。

仿佛璇霄发曙光，细族蓬莱绣旗仗。

露欲收珠色转深，香玉万颗藏春阴。

轻风欲透紫丝障，一片朝霞倾入林。

凤城多少栽花处，低嫩俱无可观树。

相对令人忆故山，年年雕萼扫朱栏。

只今惟有溪童在，应放高枝栖白鹇。

周弼

周弼　浣沙秋日五首

衣裳单薄鬓萧骚，独凭危栏首屡搔。

出壁乱云分片段，隔江飞雨见丝毫。

庭前断续蛩争响，檐外轻便蝶斗高。

多少好山俱在眼，愧无短屐共游遨。

周弼

周弼　浣沙秋日五首

当前滩号西施碛，对碛看秋得句清。

五色悬门秦一尉，六经充栋汉诸生。

石丛细火团荒砌，野蔓疏金出废城。

目遂浣沙人去后，又闻街鼓报新晴。

周弼

周弼　浣沙秋日五首

长江淡淡树疏疏，扫却闲庭即故居。

虫入暗床频促织，萤穿虚壁屡翻书。

破除暮色惟荒菊，荐送秋华有嫩蔬。

料得故园分社酒，小苞青橘四腮鲈。

周弼

周弼　浣沙秋日五首

自惭尸素尝多暇，未放秋风变楚颜。

一梦别离抛白水，三年端的守青山。

野鸡避鹘遮雏去，沙翮衔鱼趁母还。

纵有乱愁消遣尽，淡云残日共人闲。

周弼

周弼　浣沙秋日五首

清溪楼阁暮沉沉，不觉登临夜欲深。

几处捲帘催酒笛，谁家闭户捣衣砧。

一朝野雾三朝湿，十日江天九日阴。

暗喜碍人公事少，自来收拾送秋吟。

周弼

周弼　黄鹤楼歌

城上危楼高缥缈，城下澄江复相绕。

有时漾影入中流，俯看游鱼仰飞鸟。

近楼多少未行舟，满江落花洒汀洲。

人同江狎不怕浪，登楼对酒弹箜篌。

大别山头白云起，金口渡边雨如洗。

半钩新月上孤城，还照高楼与江水。

晴江依旧泻浔阳，黄鹤无由归故乡。

一声玉笛起何处，燕扑阑干花影长。

周弼

周弼　黄溪

匆匆宁不恨飘零，转更分岐过别汀。

世事总如迂曲路，年华都付短长亭。

冢桃褪蘥无人色，社栎盘根作鬼形。

心自感伤人岂识，回头犹顾岘山青。

周弼

周弼　回山僧书就题书尾

忆昔同行题落叶，寺前枯树鹤巢边。

不知今度苔枝上，多少秋虫已化蝉。

周弼

周弼　会稽山

夜冠从昔化文身，峻岳当天自有神。

秦帝刻碑三十载，越王栖甲五千人。

江连云气分南纪，海接星河近北辰。

必竟兴亡谁可料，但闻陵谷变飞尘。

周弼

周弼　寄杜北山

一曲小湖滨，幽居不厌贫。

坐容禅子憩，家就黡生邻。

檐竹侵灯众，篱花落灶频。

几时吟得句，寄与豫章人。

周弼

周弼　寄鹤林智福上人

深山高顶寺，黄鹤旧曾留。

鹤去无踪迹，山僧几白头。

鸟闲斋鼓静，猿啸佛灯幽。

宿约何时践，题诗向瀑流。

周弼

周弼　寄云泉僧永颐

书来只说住高峰，不记松林第几重。

欲拣青峦问茅舍，秋山一样白云封。

周弼

周弼　寄云泉僧永颐

颂罢南华谁得闻，两川寒玉一禅身。

松边弹舌低声念，莫引龙来变作人。

周弼

周弼　甲申岁解官归故居有以书相问者

近凭筇竹杖，岁岁作生涯。

独採傍溪药，自看临水花。

爱云因此望，对日任西斜。

惟有双蝴蝶，相随直到家。

周弼

周弼　检校金盖别业

独棹一溪云，山回景自分。

露花藏岸势，风叶乱泉纹。

短箭催年急，微阳近草曛。

断猿将落木，清夜不堪闻。

周弼

周弼　建宁浦城李频行祠

建安梨岳老梨木，刻作唐朝建州牧。

香炉忽动吹寒灰，浦城环翠阴风来。

岭头顽石尽能走，涧下奔泉皆倒回。

猿猱啼兮鬼啸野，六玄虬兮四骊马。

想须吟绕碧草亭，举手高翻白云写。

峰为文通名梦笔，杨公书堂曾散帙。

丽月鲜霞付与谁，烟墅有人还筑室。

田父何所祈，赠尔青黣黑桑椹。

里儒何所求，赠尔黄粮布囊枕。

万岁兮千秋，既往兮复留。

抽兰心，拆椒口。

簸南箕，挹北斗。

不假竹枝歌，何须折杨柳。

只用秦原妙绝词，传入神弦荐春酒。

周弼

周弼　江舦送别

把酒对汀洲，相看发去舟。

迎风一分手，惊浪几翻头。

烛暗花消泪，枫寒叶弄愁。

恐犹回首望，终夕凭高楼。

周弼

周弼　将适毗陵道中遇居简上人

姑苏观下逢居简，帽子欹斜衣懒散。

自言契阔漫东西，虽老犹能青白眼。

知音不在禅床久，抱刺怀书谨奔走。

反舌无声乱草间，回首尽成狮子吼。

荒芜野寺孤城外，赤叶黄芦日相对。

午睡双鸠唤欲醒，起傍生台炙肩背。

弄笔濡毫总萧索，尚余酒量添於昨。

语尽横塘笛未终，东风满面杨花落。

匆匆解缆搀程去，从此相期更何处。

一碗官酤般若汤，把手同看独孤树。

周弼

周弼　金坛观

金坛深僻观，钟磬人少闻。

山果猿偷堕，庭莎鹿卧分。

木高犹带雪，石冷不生云。

正爇黄连炷，相从拜老君。

周弼

周弼　久客思归感兴

久客空江上，閒吟对石门。

青山非远近，流水自朝昏。

夜月添乡梦，春风入烧痕。

翻思南郭路，迢递隔烟村。

周弼

周弼　客楼

水国秋清潮半生，越王台殿销荒城。

西楼一夜思归客，斜倚朱栏独听笙。

周弼

周弼　蜡梅

爱花偏倩猎人寻，残雪偷春上棘林。

山岸有谁先得见，冷香疏亚辟寒金。

周弼

周弼　冷泉幽想

水源穷不尽，垢腻生春袜。

未敢辄揭流，且向幽亭歇。

周弼

周弼　溧阳桃花

见说谪仙曾到此，东风千树锁雕墙。

游人偏向花间酹，雨湿春泥喷酒香。

周弼

周弼　连珠

远望披裘日几回，可堪江上暮寒催。

云飞旷野迎风断，雪洒长滩夹雨来。

马踏野桥嘶破板，鸟迷村路立高桅。

暂须移向疏篱泊，迁就惊春一树梅。

周弼

周弼　灵岩上方

嵯峨楼观青山头，昔曾避暑离宫游。

吴天旌旆堕冥漠，至今古木涵清秋。

谁听白紵歌声接，细扑飞尘石榴叶。

银烛吹灰别泪残，夜半虚廊响行屧。

美人何处凝娇魂，五色定化蝴蝶翻。

几人深闺有余怨，当昼巨栎号惊猿。

千年惟见春风在，绿草虽存颜色改。

寂寞栏干绕断肠，满径寒香不堪採。

朝云为我光徘徊，须臾径入姑苏台。

遗踪灭迹竟难望，叶落空林归鸟哀。

周弼

周弼　灵竺寺

不因纯孝者，古寺若为安。

壁彩蜗游遍，炉香鼠踏残。

钟声嘶破梃，旛影飍危竿。

尚恐冬生笋，时来竹外看。

周弼

周弼　留别唐栖云泉上人

水宿唐栖寺，何缘更浃旬。

千山今日路，三岁异乡人。

小殿眠身佛，空廊折臂神。

归时重作礼，又拂一番尘。

周弼

周弼　留题唐栖寺

僧房十日相留恋，为怯生寒未到家。

插岸断冰妨荡桨，入檐飞雪助煎茶。

香台穴碎逃秋蚁，古殿巢翻失暮鸦。

惟有溪梅量禁耐，傍篱争发向阳花。

周弼

周弼　龙井道中杂纪

白发宫人频笑谑，罗衣昔对君王着。

夜惊春雨洗桃花，梦魂犹挂秋千索。

周弼

周弼　龙井道中杂纪

老僧病久声嘶喝，屡说紫衣胜短褐。

莫嫌两手渐拘挛，曾把御前供奉钹。

周弼

周弼　陆羽泉

拟酌松根泉，先酹松下土。

瓯犧副都篮，拾薪自煎煮。

一杯复一杯，并酌连四五。

寄谢山中人，腹痛不累汝。

周弼

周弼　鹿苑寺

分半作民栖，犹藏一曲溪。

鹊窥莲叶座，僧占菜花畦。

白蠹鱼销粉，青乾兽剥泥。

幸留唐刻在，相伴峻郎题。

周弼

周弼　罗家洲

对港近村俱有路，扁舟倍觉往来频。

入秋破褐惟存线，尽日收钱不满缗。

远岸冷沙衔坠叶，浅滩寒水卧枯苹。

未知行役何时断，纵使更深亦唤人。

周弼

周弼　落梅

玉树分明照夕流，粉痕翻为碧苔留。

三更枝上玲珑雨，乱滴寒香一夜愁。

周弼

周弼　马要寺

水国何年寺，萧条野渡边。

僧驱田雀倦，神抱海犀眠。

细网垂秋屋，残灯泊暝船。

数家枯柳下，犹有旧人烟。

周弼

周弼　牡丹

江南牡丹凡有几，德安打头歙为二。

金陵旧物间有之，池阳吴郡皆居次。

地近京畿种偏好，鄂城栽接不草草。

舂土筛泥绕画栏，石甽方坛净如扫。

当头第一带鞓红，腻紫娇黄别作丛。

盘盂擎出最迎日，碧玉万片藏春风。

宝叶丝丝带缕金，锦斑酒晕问攒心。

翻腾栀茜乱朱粉，样各数名分浅深。

低树犹高五六尺，花重刚枝反无力。

迥出层阴转耐看，始悟年深有真色。

晚添细雪来相簇，露醒香魂冷方浴。

倚柱黄昏眼倍明，顿觉夜阑须秉烛。

洛水芳林应更多，不禁飞雨洗铜驼。

酥煎送酒有人在，草没故园无柰何。

莫对余春起叹嗟，最难保守是繁华。

君看南渡百年内，看到子孙能几家。







卷538

周弼

周弼　南楼怀古五首

昔人有意久经营，极望寒芜远更平。

三国旆旌群鹊散，六朝楼阁一鸠鸣。

雪消晴嶂沉孤垒，风打寒潮入废城。

多少怨魂销不尽，草根烧断又还生。

周弼

周弼　南楼怀古五首

事久销沉只等闲，好将深意递相参。

舳舻宵遁谁思付，裙屐春游自笑谈。

西日瘴回迷汉沔，北风被逆上江潭。

隔城方唱招魂引，一拍殷勤至再三。

周弼

周弼　南楼怀古五首

茫茫迂曲度平川，何处孤村近水边。

烟护刘琮残壁垒，雨沉黄祖旧楼船。

寒沙细拥菰芦地，破陇斜耕苜蓿田。

见说去年秋潦后，更无茅屋起炊烟。

周弼

周弼　南楼怀古五首

幸际清时息五兵，舌顽无处说纵横。

蚁封一梦难分别，蜗角千年强斗争。

丹壁邮亭新蜀道，白楼烽戍古邾城。

自知夜半徒兴舞，移远寒鸡不使鸣。

周弼

周弼　南楼怀古五首

夕阳光退杳难凭，欲问江鸥史怨憎。

各意举帆烧北岸，伤心流榤锁西陵。

雪消蜀货千樯下，风顺吴盐万斛增。

且趁一樽相暖热，自非乘醉莫来登。

周弼

周弼　女坟湖

石龟无语对东风，海鹤曾迷晓市中。

三十六鳞朝夜月，玉钗人在水晶宫。

周弼

周弼　琵琶亭

萧萧枫林青，要出间椅槚。

尚思送行舟，系此木叶下。

云开星垂山，水荡月在野。

江空夜枨枨，泪复谁满把。

汀洲泥沙换，葭苇颜色假。

变迁斐然殊，感慨益以寡。

黄烟飞高桅，绛雪当道洒。

余春去不尽，并放湓浦泻。

岂无夜深弹，寂寞少听者。

尚有沙滩人，时时说司马。

周弼

周弼　鄱阳湖

鄱阳湖浸东南境，有人曾量三十六万顷。

我昔乘槎渤澥间，眇视天溟坎蛙井。

浪何为而起於青云之底，日何为而碎於泥沙之里。

太极初分一物无，天水相包若鸡子。

扬澜可供李白青州杓，彭蠡付与卢敖洗龟壳。

斗大孤山没处藏，斸取来搘鼎铛脚。

胸中八九吞云梦，似此蹄涔亦何用。

安得快意大荒之东东复东，指麾鱼鳖骑苍龙。

周弼

周弼　鄱阳湖四十韵

巨浸连吴越，高躔直斗牛。

玄明开别府，江伯汇支流。

象纬元精逼，神奸秘怪裒。

番君疏带砺，彭蠡壮襟喉。

赴隙如无地，凭壖忽有州。

津涯逾写润，窟宅定刳幽。

岛认瀛鳌戴，涛疑阵马蒷。

珠跳怜雨驶，镜滑识风收。

树带乔枝隐，山余短碧浮。

窥觇疲罔象，睥睨忲阳侯。

漾月都迷皓，蒸云间作油。

涵濡均藻荇，冗长到{中八两边各一点}鳅。

蜃幻明嘘阁，龙腥夜拔湫。

万寻县圃玉，一带洞庭秋。

盈缩知谁纪，吞并似力揫。

鲤矜封赤鰖，龟笑斥朱眸。

嵌窦扶桑齧，珍文匠石锼。

鸥群驯野客，蛍肆傲潜蚢。

罟数筐零霰，樯轻弩激鎍。

孰分浮瓠澨，或讶绕蛇丘。

弦索延商妇，舽芻送莫愁。

陶朱诚得策，神禹想遗忧。

端称潺湲弄，非无隐伏搜。

豆分高下渚，苇视去来舟。

血脉乾坤活，疮痍稼穑瘳。

披猖包息壤，琐碎略浮沤。

莲女婵娟棹，渔郎芼燥瓯。

有人搴绣被，无客傲鹴裘。

货贝穷乾没，醪羞肃丐求。

束枯论沃釜，戒覆比倾辀。

众水杯盂外，他年吐纳尤。

鹊填功未议，鲸吸志应酬。

何事轻思济，吾防果未周。

阽危心骨醉，飘泊面颜羞。

敢计乘桴去，何知戴笠游。

片帆真扰扰，只影转悠悠。

卑溼嗟梁传，星霜挂魏牟。

劳歌惭儒子，破簏付平头。

乌豉缘莼置，黄粮为鱠谋。

清螺取归日，稳棹听夷犹。

周弼

周弼　菩提废寺

野寺孤僧住，当春亦掩扉。

晓钟三板去，昏杵一盂归。

古屋垂山榧，幽窗养石韦。

未容行客憩，荒树雨鸠飞。

周弼

周弼　七里濑

瞬息沿流七里遥，感时回缆木兰桡。

高台未变陵兼谷，故国频更市与朝。

风散乱云通去驿，雨消残雪助归期。

渔翁近亦无前辈，一个青铜不肯饶。

周弼

周弼　齐安早眺

昔日干戈地，凄凉古塞情。

军同民杂戍，州与县分城。

野旷孤鸿绝，沙寒一骑行。

十年生息后，人尚怯论兵。

周弼

周弼　齐安早眺

阴阴城垒静，极望不飞尘。

草色横江暮，莺声出塞春。

清时应洗甲，来岁又逢辛。

惆怅经过处，都非往昔人。

周弼

周弼　千金寺

十载他乡别，春归逐浪层。

晚晴沙市鼓，夜雨石桥灯。

帆仄摧乾苇，衣寒脆薄缯。

旧时来往寺，惆怅不逢僧。

周弼

周弼　青阳驿

悄悄如秋麦气凉，山风吹透湿衣裳。

小炉深幌枯松火，一夜寒香绕客床。

周弼

周弼　秋屏

好山多变态，排列在檐楹。

平熨澄江练，横铺列嶂屏。

石烟寒绕寺，山雨暗离汀。

有意携溪枕，眠看直到醒。

周弼

周弼　秋日马上

本无谋略强谈兵，每愧临边病未能。

筋力岂知犹可喜，一鞍千里到江陵。

周弼

周弼　秋夜

山门半掩浮云阙，古道人稀芳草歇。

夜深零露滴秋香，幽人独步青萝月。

周弼

周弼　山居春晚

索居牢落动关心，但觉匆匆岁月侵。

无梦不因怜昼静，有怀多是惜春深。

草香稚蝶销胡粉，花落蛮莺变楚金。

最是不禁芳树色，能消几日又成阴。

周弼

周弼　山行

尽日群山里，知行第几重。

竹深春寺磬，滩急午溪舂。

残旭犹双塔，晴云只半峰。

岂无仙隐者，恨不少从容。

周弼

周弼　山崦早梅

晴逼寒笆春满邻，汉奁芳额渐轻匀。

东风未放全消息，雨萼愁香不见人。

周弼

周弼　施潭

归程风强阻，春色有如无。

上水千帆健，中流一砱孤。

雨冲寻屋燕，云背立樯乌。

尽说明朝顺，江行旧有图。

周弼

周弼　石塘

水陆尽经过，地暄晴更和。

鸟声临水近，人影向桥多。

细雪倾残橘，轻冰脆立荷。

少为盐米计，听彻竹枝歌。

周弼

周弼　石头城

点点凝烟望未收，六朝遗迹遍荒丘。

自从绛阙雄江面，谁把朱泥染石头。

岗断晓榛双阜虎，岸长春草一滩鸥。

诸公多少新亭恨，不是知心莫上楼。

周弼

周弼　石钟寺

山前削成面，山后不露骨。

何人恋巢居，结屋寄突兀。

多风锁寒殿，频雨闭石窟。

笋透狮子倾，草蔽鸱吻没。

髑髅串胡神，缨络缠古佛。

熹灯影摧残，槁柏香蓬駀。

丹叶夏犹在，绿树暑未发。

坳径鸣秋蛩，闲阶起苍鹘。

僧衣莓苔侵，斋钵野菜掘。

梵庋止数卷，矧能备巾拂。

奔波道涂间，体倦神屡竭。

大险阨在前，醉梦魂恍惚。

信陋获安处，不胜尘土汩。

经房晚栖禅，殆亦未易忽。

铁凤终日叫，心颇恶此物。

欲去欲住间，征帆已超越。

周弼

周弼　誓节渡

仿佛经行地，还寻古渡边。

山禽多白练，溪药间黄连。

漠漠将晴雨，迢迢欲暝烟。

恍然惊梦醒，二十有三年。

周弼

周弼　收家信

渺渺秋风生白波，故乡归梦隔山河。

可怜一纸平安信，不及衡阳雁字多。

周弼

周弼　双林寺

杳杳双林路，林深不易登。

寺幽怜宿鸟，地僻喜闲僧。

静彻垂梁板，寒销背壁灯。

水边人忽笑，猿落过溪藤。

周弼

周弼　思归

闹里看山不识真，偶来轩槛振衣尘。

诸峰便觉移相就，分付春风欲去人。

周弼

周弼　思归

点点杨花飞满洲，只应催促送行舟。

非关向晚伤心事，自怯春寒不肯留。

周弼

周弼　思归

尽日凭栏客兴浓，山虽西绕水还东。

便乘春暮家园去，犹及棠梨满径风。

周弼

周弼　思归

自觉才疏久愿归，敢将山色便相依。

汉家事业虽全盛，亦放梁鸿一个飞。

周弼

周弼　四圣观

小园宽占一山孤，别有墙遮古观居。

到了恩波拦不住，水窗游出放生鱼。

周弼

周弼　送白判官

著书不就便相抛，远向襄州谒故交。

里舍千头无旧橘，客程三脊有荒茅。

买鱼村渡捐孤剑，沽酒山城解弊袍。

双鬓岂堪禁岁月，眼看归鴆又成巢。

周弼

周弼　送陈云崖游三衢

吟得诗成若等闲，为吾开尽锦囊斑。

不专瘦岛元和末，要且长城大历间。

帆入乱潮随涨水，帽冲残雪度危山。

从今便少春游伴，才过新生可得还。

周弼

周弼　送胡宗原还台山

故里杉松表，归程笋薤初。

杯多常失饭，囊罄只留书。

海墨收秦弃，山粮拾禹余。

古来仙隐者，多在赤城居。

周弼

周弼　送黄同甫

人生各有安，出易欲归难。

古道春泥重，孤城暮雪寒。

酒锋精似将，诗业远於官。

野谷如堪饱，从君借鹖冠。

周弼

周弼　送惠嵩上人住西山兰若

孤云无定迹，又入乱山居。

既息禅机稳，从教世网疏。

晓香岩屋像，寒呪石潭鱼。

待我寻诗境，看君坐隐庐。

周弼

周弼　送蒋云启之湘中

出门歧路分，愿往不辞勤。

萤影侵湘月，蝉声隔楚云。

频烧霜后箨，多饭雨中蕡。

若过黄陵庙，椒浆奠小君。

周弼

周弼　送觉新上人还越

古越多精蓝，名僧递相接。

青林瓶盂聚，丹壑楼观叠。

今乘秋涛便，莫待寒雨涉。

何处闻鸣蛩，虚廊扫黄叶。

周弼

周弼　送客

欲知行远近，细数杜鹃声。

暗入苍山去，千闻是一程。

周弼

周弼　送迁客

自谓别离难会面，如何此地又相寻。

往来云物他乡意，轻薄风尘久客心。

夜雨泥涂三里郭，夕阳烟火数家林。

送君好去加餐饭，莫听哀猿彻晓吟。

周弼

周弼　送曲江友人南归

怜君归橐路迢迢，到得茅斋转寂寥。

应叹药栏经雨烂，土肥抽尽缩砂苗。

周弼

周弼　送人还姑苏

别十三年返故居，可怜世业半空虚。

布囊惟有焦琴在，乞与秋风葬阖闾。

周弼

周弼　送人游边

平世绝边筹，怜君古塞游。

谁听蒯缑剑，虚弊黑貂裘。

宵柝鸣荒戍，寒烽起废楼。

到应先吊古，恸哭岘山头。

周弼

周弼　送人游西山

昔人深夜看星斗，镇压灵坛尚有符。

偷写只应苍鼠惯，几行丹篆绕春芜。

周弼

周弼　送人游西山

锁断寒蛟亦有神，冷波寒水病残身。

谁收匙钥权相借，略放天池洗白鳞。

周弼

周弼　送人游西山

抽铅点汞旧台荒，何处搜寻旧草堂。

谁见洪崖最深处，一坑泥护石中黄。

周弼

周弼　送人之汉上

旧来边塞自多尘，瘦草寒花强作春。

见说连年更悽怆，乱萤随趁鬼迷人。

周弼

周弼　送人之汉上

木落千山怨别离，自知难驻马行蹄。

上书季子穷归路，献赋荀卿老向齐。

驿店破旗秋雨细，戍楼残角夕阳低。

袖藏秘策君门远，应望中原泣鼓鼙。

周弼

周弼　送人之京口

竞携书剑去纷纷，谁解登临对日曛。

北道荆夔一江下，南朝徐兖二州分。

高楼角晓鸣秋雨，远戍烽寒起暮云。

莫把寻常望瓜步，恐惊边雁不堪问。

周弼

周弼　送人之荆门

昔年此路达王畿，荒烧畲烟事已非。

山向崤函空北望，水随江汉自东归。

凄凉坂路征车远，寂寞邮亭候火稀。

遥想思乡怨岐路，杜鹃花发鹧鸪飞。

周弼

周弼　送僧归旧隐

自言归去后，只在故山边。

纱帽临溪盥，铜瓶傍水禅。

昼闲松塔雨，春尽草堂烟。

何故相抛舍，沉浮逐世缘。

周弼

周弼　送僧妙通游平江万寿

故乡离几日，何处蹑秋陵。

梵叶床头树，唐衣壁面僧。

雨花粘旧锡，风箨扫寒簦。

新偈期相寄，呵弹破小乘。

周弼

周弼　送惟德上人还鼋溪

为爱林间寺，幽闲少是非。

因抛荜门业，来着稻田衣。

石蕨冲云细，山蔬腻雨肥。

禅居安稳后，更莫启柴扉。

周弼

周弼　送姚希声令弟归剡中

客程何太急，岁月半途分。

想暂归天姥，还来伴使君。

晓吟千嶂雪，春思一江云。

若再经过此，囊诗可得闻。

周弼

周弼　送友人持节岭南

吴云迢递楚云鲜，从此南征路几千。

汉使五羊登岭日，鲁经三豕渡河年。

榕穿白草飞蛮雨，椒落黄芽起瘴烟。

待及戍瓜多载石，定无番货入归船。

周弼

周弼　送赵山台赴江阴

匆匆何事解朝衣，甫为君王领一麾。

历考近来成故事，就迁长是未多时。

寒更夜彻防淮柝，晓舶晴翻出海旗。

不久赤蹄应已到，只须略赋练江诗。

周弼

周弼　岁除思归

山栖书到多日，野渡舟横几回。

想见溪边亭上，故人待我衔杯。

周弼

周弼　岁除思归

春风冰断千尺，晓霁云开百重。

何处溪桥争渡，谁家山寺闻钟。

周弼

周弼　岁除思归

野屋定堆落叶，山径应铺石芜。

一别径秋不到，隔篱黄犬谁呼。

周弼

周弼　孙伯符墓下

梧叶萧萧墓草长，梦魂曾断九回肠。

空闻绛帕离章水，谁见黄旗入洛阳。

鸦噪暮园江阪迥，龙盘春戍石城荒。

赤乌不识桑田变，犹自悽悽守白杨。

周弼

周弼　孙季蕃故居

笑语失诙谐，人谁不怆怀。

梦残秋雨寺，魂散夕阳街。

缺灶粘煎药，乾炉积燎柴。

风流何必葬，便拥菊花埋。

周弼

周弼　韬光庵

谷鸟与我言，怨杀白太传。

借问何以然，携却山僧去。

山僧未去时，前盘一尾蛇，

后踞一头虎，吸云啸风绕窗户。

山僧已去了，鹤来踏翻藤，

猿到拗折树，乱筱枯柴塞行路。

抑将庐于嵩高之阳，温洛之浒，

诸天散花复呵护。抑将慕羶逐臭，

亡魂丧魄，委枯骸於北邙之狐兔。

荒台兮尚存，破屋兮如故，

惟有山僧不知处。世间万事谁始终，

极目寒江起烟雾。

周弼

周弼　题葛稚川移家图

稚川移家入空谷，手招白云守茅屋。

惟恐人窥鍊药鑪，锁断青峦泻垂瀑。

只留一径通飞鸟，其间想透三仙岛。

野童犹摘凤文梨，村老闲锄燕胎草。

人将外物为真物，反笑山栖衰草窟。

玉臼丹成兔欲眠，蚯蚓黄蒿几钻骨。

此去世间应不远，尚存犹可分苔藓。

两幅生绡若为凭，先寄胡麻与鸡犬。

周弼

周弼　题湖上壁

寒食风埃满客襟，西湖烟雨送愁频。

日高未起鸟呼梦，春晚不归花笑人。

周弼

周弼　题蕺山僧竹阁

高阁俯人世，越香清古岑。

林表山烟薄，竹多苔色深。

露笋翻晓箨，云房生昼阴。

天风自然来，明月照我琴。

景豁谢幽事，竟日聆仙禽。

佳言出奇观，清梵扬空音。

子猷昔好此，故园今陆沈。

眷然顾兹赏，萧萧生道心。

周弼

周弼　题僧子温画水墨蒲萄

袅袅多应半熟时，落斜高挂冷攒枝。

分明记得山窗下，一架寒藤带雨垂。

周弼

周弼　题滕王阁

高阁巍峨接水滨，兴亡才问便伤神。

鸣鸾东阁知何处，跨鹤西山别有人。

柳映落霞江渚暮，草铺斜日野田春。

群鸥亦厌多悲感，偏与忘机客最亲。

周弼

题夏肯父晓山图

旦旦自天成，中全一气清。

渐分平与峻，俄转晦为明。

竹閟铺沙影，松涵出谷声。

机心都不动，稳看日初生。

周弼

周弼　题逸人壁

深僻人稀到，天然野意成。

荷冲崩岸出，草入废泉生。

曝杧充山货，抽茶当地征。

未须寻伴侣，时有自来莺。

周弼

周弼　天津桥

袅袅朱栏倚细波，绿云相对閟嵯峨。

中天车驾曾擒虏，何日楼船定入河。

霁柳午阴随岸远，露桃春色过墙多。

黄旗适应东南运，已办箫铙几曲歌。

周弼

周弼　天申宫苏文忠画像

大泽沾荒裔，灵山识老臣。

微茫云外迹，衰病瘴中身。

湿草寒碑夕，晴花午殿春。

高檐风雨断，犹避六丁神。

周弼

周弼　天章寺前小楼

客怀依古寺，曲水茂林边。

俯听磵鸣石，静看山出烟。

傍花清晚漱，对竹冷春眠。

深羡溪僧乐，幽居动岁年。

周弼

周弼　庭下枯梅有感

庭下同栽两树梅，一株摇落一株开。

无缘春色相亏曲，有分晴光亦往来。

雪打枯枝愁汉驿，雨翻雕萼梦荆台。

绮窗不断横斜影，犹有东风管碧苔。

周弼

周弼　同李雪林饮山村

本来无饮兴，偶此到溪滩。

屋角悬双瓠，船头系一竿。

塔高风便响，桥峻雨随乾。

莫怕城门闭，行归亦不难。

周弼

周弼　晚泊

芳草渡头猿夜吟，孤舟一系百年心。

旧游零落不知数，客路经过客复寻。

暮雪关山千里雁，夕阳烟火数家林。

明朝叹息东征士，发垢冠欹不欲簪。

周弼

周弼　晚登黄鹤楼

戚戚登临地，凄凄欲暮天。

相看数株柳，不听一声蝉。

山冷云生絮，江空月上弦。

无缘舍尘事，闲对白鸥眠。

周弼

周弼　望太湖

独立瀰漫灏气中，倍饶云雾杳重重。

直西一道孤光起，指点人看是白龙。

周弼

周弼　望太湖

眼力难穷远即昏，纵晴惟只两三分。

今朝林屋人皆见，不似峰峦只似云。

周弼

周弼　为僧昙芳赋草堂

把诗从我者，多是剡中僧。

结屋何山坞，当门几树藤。

地寒常带雪，溪峻不留冰。

赠尔新吟去，归题木叶层。

周弼

周弼　闻友人过吴

诗囊挂在船篷上，吟过江枫落叶中。

为恐吴笺题不尽，秋风先燥数堆红。

周弼

周弼　乌衣巷

日落凭栏感慨频，长干桥畔冷残春。

桑田芜没徒多事，兰玉丛生更几人。

风暖影翻花外燕，雨多痕蚀草间麟。

堪嗟群从成功后，不及钟山一尉神。

周弼

周弼　吴门送同行者之毗陵

布帆何处定逢春，身是归人又送君。

明日隔城回首望，冷花寒叶满秋云。

周弼

周弼　吴山仁王寺

山寺凭高夕未昏，上皇曾此定乾坤。

瓯闽散驿缘江岛，龛赭收潮入海门。

细雨乱花唐辇道，淡烟疏柳汉营屯。

何时汴水东流畔，君返宸居臣故园。

周弼

周弼　吴王试剑石

吴王铸剑成，自谓古难比。

试之高山巅，石裂断横理。

那无昔时人，相逢干将里。

故宫宫中白日长，春风野田百草香。

周弼

周弼　五云门外小亭

醉中别高峰，挥手谢平野。

百里伴啼猿，一官骑恶马。

飞花堕城隅，槁叶积亭下。

从教践踏去，会有相逢者。

周弼

周弼　西湖初夏

花飞春减绿阴成，不住风光绕禁城。

山寺晚晴蝉欲噪，柳林犹啭数声莺。

周弼

周弼　西湖竹阁寺

精舍萧疏近水凉，分明一径绿沉枪。

就移山近湖皆隐，放出楼高寺倒藏。

春透露梢齐曲槛，晓翻风箨过修墙。

长堤花尽人稀少，来听蝉声伴夕阳。

周弼

周弼　溪馆送别

旅馆成佳集，临觞送远征。

厨烟含烛焰，溪雨夺琴声。

愁动草边色，恨牵花外情。

明朝过平望，应念隔春更。

周弼

周弼　溪亭话别

芳时谈古调，霅浦少人同。

化日桃花外，归船便隔春。

周弼

周弼　喜晴

久客无别望，出门惟快晴。

茅店局促卧，村静不打更。

淅沥渐有间，四檐稍收声。

俯身问僮仆，贪睡语辄惊。

耳边嘈囋动，邻房先戒行。

拂拭弄包裹，人健脚亦轻。

溪舂黄粮响，窗扫巨竹倾。

山路少泥土，意想砂砾平。

舍梦弃衾枕，披衣散纵横。

屈指计道里，陡觉神思清。

菜老复命煮，小鲜岂足烹。

旅饭任粗粝，苞苴且难成。

值雨及雷雹，一阻三宿程。

南北互有适，后先何必争。

东方晓色至，隐隐大渐明。

分手出门去，相引行水坑。

周弼

周弼　下渚秋暮

浅滩近渚沙相接，水落渔人朝暮涉。

摵摵风鸣若雨来，绕堤吹散乾荷叶。

周弼

周弼　夏日泛秘湖

朝来泛舟花满湖，亭午返棹风相呼。

已收波浪入菱芡，晚开云日媚菰蒲。

群飞鼓翼数沙雁，一去没头双野凫。

少留霁色定堪玩，可惜归程时已晡。

周弼

周弼　显应观桃花

白云随鹤乘将去，深碧桃花满故宫。

三十六簧明月夜，不知何处吸春风。

周弼

周弼　湘东苑

湘东王好开芳甸，亭台环绕朱栏遍。

就中应教谁最多，庾信江淹日欢宴。

七十里围高木栅，花柳烧残少颜色。

取次华林建邺边，奚不移归帝王宅。

曾经行处苹芜漫，赖此名存悉歆羡。

安知飞来旧时莺，舞去都非昔年燕。

风擘残桃过短墙，更无人管任斜阳。

惜春犹有伤心者，认作徐娘半面妆。

周弼

周弼　萧山县下遇雨二首

年来沙涨卒难消，更觉西兴渡口遥。

冷坐看他骑骒马，半鞍泥水踏春潮。

周弼

周弼　萧山县下遇雨二首

悠悠心厌出江沙，过得丘亭转落斜。

村店自知行客倦，劝尝新酒卖甜瓜。

周弼

周弼　行吟

独行沙岸不相携，准拟沿溪更渡溪。

药蔓交加虫上下，柳花撩乱蝶高低。

杖头晓伴春云石，屐齿晴翻夜雨泥。

诗就随山为人写，等闲抽尽锦中题。

周弼

周弼　秀野

小作幽园傍宅开，只须数亩占楼台。

石移林屋秋云至，水带松江暮雨来。

径草散香迎过屐，砌花分影荫流杯。

人家园圃应无数，不似君能日几回。

周弼

周弼　胥门

芦苇萧萧生晚潮，伍员何地更吹箫。

夕阳自逐寒鸦去，万片宫花共寂寥。

周弼

周弼　许市罩鱼

网边分得尾纤纤，腥却莼丝莫厌嫌。

自有野人相料理，柳阴茅店一包盐。

周弼

周弼　烟波亭避暑

澄江横匹练，月洗黄罗扇。

捲尽白云衣，常星撒沙见。

天低欲就人，夜色凝深澱。

歨吸动微光，时絣斗间线。

凉亭逼旷野，轩楹敞三面。

万象悉铺陈，随机互迁变。

十岁逃虚空，得此方一遍。

相对坐谈玄，终宵亦无倦。

只恐騣騣催晓箭，涌上东方老铜片。

须着干求大帝君，莫使旭乌眼睛转。

周弼

周弼　烟中梅

冷花痚蕊竹间横，浅薄笼烟淡作晴。

怊怅野桥春水断，几回相见不分明。

周弼

周弼　延山渡

解帆登岸作山游，林木茅茨共一丘。

数日骤寒消不尽，尚余残雪护松瘤。

周弼

周弼　严陵钓台

晴江万里绿波来，惆怅君房去不回。

秦苑河山归故国，越乡云雨庇荒台。

春风一道江蓠绿，落日千峰杜宇哀。

欲访钓船无处所，野花如雪满汀开。

周弼

周弼　野庙

野庙荒芜倒掩扉，寂寥香火客来稀。

年年归燕相看觑，空滴春泥损画衣。

周弼

周弼　野桥

日暮野桥边，都归醉客船。

数竿沙际日，一片水中天。

影落冲烟鸟，声移带雨蝉。

殆非人境得，江月又初圆。

周弼

周弼　野赛

客心怀避忌，地险自多神。

枫叶藏山魅，松根抱石人。

鹘翻苍黑翅，鱼曝赤斑鳞。

未必知风候，惟闻酹酒频。

周弼

周弼　野望

春日晚荒荒，平沙极渺茫。

楼欹三面水，城卧数条岗。

白草吴京甸，黄桑楚战场。

长江俱不问，一片泻斜阳。

周弼

周弼　夜深

虚堂人静不闻更，独坐书灰对夜灯。

门外不知春雪霁，半峰残月一溪冰。

周弼

周弼　应潭

村崦递相遮，分居两岸沙。

地征兼橘柚，土物半桑麻。

水白来如虹，山黄去若蛇。

往年曾泊此，丛竹数人家。

周弼

周弼　樱桃花

樱桃未开花绕枝，樱桃已开红满溪。

花开几朝今始见，人折人攀那得知。

黄鹂飞来问谁主，对面相看隔墙语。

今日锁魂事可明，昨夜东风过云雨。

周弼

周弼　咏史二首

一曲呼凰下九宵，石台春静海山遥。

周秦战血纵横尽，犹卧白云吹洞箫。

周弼

周弼　咏史二首

碧树童童荫屋庐，分明青盖画龙车。

南阳病叟成何事，便谓枯池活得鱼。

周弼

周弼　幽居漫成

便入空山住，休慵汉省书。

薄云翻药畚，斜日送柴车，

远业松花腻，生涯薤叶疏。

抱琴谁共听，一尾石间鱼。

周弼

周弼　幽居漫成

乍归无定业，萧索带村居。

神树当中朽，人家着外疏。

藻痕千漂絮，花影一床书。

何必为真隐，相安便有余。

周弼

周弼　游道场山遇雨

飘然久作登临想，才遇名山雨亦游。

林尾乱声犹间响，枝头残滴未全收。

濯翻野竹从教軃，冲落岩花放出流。

欲把姓名书石上，几回拈笔又成休。

周弼

周弼　雨花台

细藓柔莎琐旧堆，昔年曾见异僧回。

如何天上飞灵雨，不为人间洗劫灰。

江接潮头诸脉应，地连岗势一支来。

只今不假虚无事，别是春风歌舞台。

周弼

周弼　禹穴

若有藏瘗空山中，谁人反闭玉笥峰。

虎潨不得不启封，立石缭之应万重。

不知灵变从何发，爆然夜半横分裂。

但留一线与人窥，未放白云全漏泄。

古木苍藤闭莫开，穴中惟听走风雷。

神仙必有便门出，得见飚轮自往来。

周弼

周弼　庾楼

欲望江山夜转真，胡床曾此对嘉宾。

伤心皓月长流水，回首清风不见人。

花落雉楼横角暮，草生鸥渚破船春。

归程岂暇频登览，分付羁愁与白苹。

周弼

周弼　寓宿黄观复书堂晨至海棠花下走笔呈苏召叟

春风忽来花满树，海棠最多绕栏吐。

客愁才动不复安，两脚春泥踏春雨。

高枝背面辞晓喧，低枝湿透挥未乾。

胭脂深重粉亦殷，颜色滑腻脂肉寒。

五云忽卷晨妆毕，晓来姿态俱已矣。

悔不敲门请君出，喫酒忍饥看半日。

疾呼杯酌倾已迟，但惊野雪扫还飞。

可能就赐醉眠者，烂嚼落花听鸟啼。

周弼

周弼　岳阳楼

凭高望尽寂寥天，与我闲情共渺然。

平展暮云三百里，积停春水二千年。

沙洲横渡荆江雨，石塔遥分岳麓烟。

老我未闻飞剑术，想须今度遇回仙。

周弼

周弼　早春

连朝微雪暗消凝，始觉春风逐旋增。

今早画檐偏有意，数条吹折晒残冰。

周弼

周弼　赠别水云翁

离离双鬓似秋蓬，惯逐沙鸥与断鸿。

漂母矶头春水阔，扁舟何处系东风。

周弼

周弼　赠从古上人

山僧袖出新诗卷，字字馨香扑人面。

清晨何处展看来，捲得梅花两三片。

周弼

周弼　赠僧仲宝月溪

幽栖深绝地，静夜独宜僧。

上下两轮玉，中间一片冰。

影收悬罟索，光息过船灯。

独坐观心了，无由更小乘。

周弼

周弼　赠唐栖寺僧

山门寂寞唐栖寺，别去闲居又一年。

草暗暮田君雁远，花明春院一僧禅。

云房夕磬浮清雨，水殿寒灯宿细烟。

作得诗成无寄处，几回遥认隔溪船。

周弼

周弼　赠雪林李和甫

忽地相逢便解颜，况兼终日看青山。

精神摘柳哦诗际，标度寻梅集句间。

春淡野桥孤艇远，暮寒溪寺一钟闲。

匆匆又作经旬别，两处东风各闭关。

周弼

周弼　赠野逸

时康难售贾生医，谏鼓无声对落晖。

又报一年花信了，满山鶗鴃送春归。

周弼

周弼　赠野逸

悠悠行路雪侵头，拟出重关洗弊裘。

堤上忽逢憔悴客，背花停酒说通州。

周弼

周弼　思归

自觉才疏久愿归，敢将山色便相依。

汉家事业虽全盛，亦放梁鸿一个飞。

周弼

周弼　四圣观

小园宽占一山孤，别有墙遮古观居。

到了恩波拦不住，水窗游出放生鱼。

周弼

周弼　送白判官

著书不就便相抛，远向襄州谒故交。

里舍千头无旧橘，客程三脊有荒茅。

买鱼村渡捐孤剑，沽酒山城解弊袍。

双鬓岂堪禁岁月，眼看归鴆又成巢。

周弼

周弼　送陈云崖游三衢

吟得诗成若等闲，为吾开尽锦囊斑。

不专瘦岛元和末，要且长城大历间。

帆入乱潮随涨水，帽冲残雪度危山。

从今便少春游伴，才过新生可得还。

周弼

周弼　送胡宗原还台山

故里杉松表，归程笋薤初。

杯多常失饭，囊罄只留书。

海墨收秦弃，山粮拾禹余。

古来仙隐者，多在赤城居。

周弼

周弼　送黄同甫

人生各有安，出易欲归难。

古道春泥重，孤城暮雪寒。

酒锋精似将，诗业远於官。

野谷如堪饱，从君借鹖冠。

周弼

周弼　送惠嵩上人住西山兰若

孤云无定迹，又入乱山居。

既息禅机稳，从教世网疏。

晓香岩屋像，寒呪石潭鱼。

待我寻诗境，看君坐隐庐。

周弼

周弼　送蒋云启之湘中

出门歧路分，愿往不辞勤。

萤影侵湘月，蝉声隔楚云。

频烧霜后箨，多饭雨中蕡。

若过黄陵庙，椒浆奠小君。

周弼

周弼　送觉新上人还越

古越多精蓝，名僧递相接。

青林瓶盂聚，丹壑楼观叠。

今乘秋涛便，莫待寒雨涉。

何处闻鸣蛩，虚廊扫黄叶。

周弼

周弼　送客

欲知行远近，细数杜鹃声。

暗入苍山去，千闻是一程。

周弼

周弼　送迁客

自谓别离难会面，如何此地又相寻。

往来云物他乡意，轻薄风尘久客心。

夜雨泥涂三里郭，夕阳烟火数家林。

送君好去加餐饭，莫听哀猿彻晓吟。

周弼

周弼　送曲江友人南归

怜君归橐路迢迢，到得茅斋转寂寥。

应叹药栏经雨烂，土肥抽尽缩砂苗。

周弼

周弼　送人还姑苏

别十三年返故居，可怜世业半空虚。

布囊惟有焦琴在，乞与秋风葬阖闾。

周弼

周弼　送人游边

平世绝边筹，怜君古塞游。

谁听蒯缑剑，虚弊黑貂裘。

宵柝鸣荒戍，寒烽起废楼。

到应先吊古，恸哭岘山头。

周弼

周弼　送人游西山

昔人深夜看星斗，镇压灵坛尚有符。

偷写只应苍鼠惯，几行丹篆绕春芜。

周弼

周弼　送人游西山

锁断寒蛟亦有神，冷波寒水病残身。

谁收匙钥权相借，略放天池洗白鳞。

周弼

周弼　送人游西山

抽铅点汞旧台荒，何处搜寻旧草堂。

谁见洪崖最深处，一坑泥护石中黄。

周弼

周弼　送人之汉上

旧来边塞自多尘，瘦草寒花强作春。

见说连年更悽怆，乱萤随趁鬼迷人。

周弼

周弼　送人之汉上

木落千山怨别离，自知难驻马行蹄。

上书季子穷归路，献赋荀卿老向齐。

驿店破旗秋雨细，戍楼残角夕阳低。

袖藏秘策君门远，应望中原泣鼓鼙。

周弼

周弼　送人之京口

竞携书剑去纷纷，谁解登临对日曛。

北道荆夔一江下，南朝徐兖二州分。

高楼角晓鸣秋雨，远戍烽寒起暮云。

莫把寻常望瓜步，恐惊边雁不堪问。

周弼

周弼　送人之荆门

昔年此路达王畿，荒烧畲烟事已非。

山向崤函空北望，水随江汉自东归。

凄凉坂路征车远，寂寞邮亭候火稀。

遥想思乡怨岐路，杜鹃花发鹧鸪飞。

周弼

周弼　送僧归旧隐

自言归去后，只在故山边。

纱帽临溪盥，铜瓶傍水禅。

昼闲松塔雨，春尽草堂烟。

何故相抛舍，沉浮逐世缘。

周弼

周弼　送僧妙通游平江万寿

故乡离几日，何处蹑秋陵。

梵叶床头树，唐衣壁面僧。

雨花粘旧锡，风箨扫寒簦。

新偈期相寄，呵弹破小乘。

周弼

周弼　送惟德上人还鼋溪

为爱林间寺，幽闲少是非。

因抛荜门业，来着稻田衣。

石蕨冲云细，山蔬腻雨肥。

禅居安稳后，更莫启柴扉。

周弼

周弼　送姚希声令弟归剡中

客程何太急，岁月半途分。

想暂归天姥，还来伴使君。

晓吟千嶂雪，春思一江云。

若再经过此，囊诗可得闻。

周弼

周弼　送友人持节岭南

吴云迢递楚云鲜，从此南征路几千。

汉使五羊登岭日，鲁经三豕渡河年。

榕穿白草飞蛮雨，椒落黄芽起瘴烟。

待及戍瓜多载石，定无番货入归船。

周弼

周弼　送赵山台赴江阴

匆匆何事解朝衣，甫为君王领一麾。

历考近来成故事，就迁长是未多时。

寒更夜彻防淮柝，晓舶晴翻出海旗。

不久赤蹄应已到，只须略赋练江诗。

周弼

周弼　岁除思归

山栖书到多日，野渡舟横几回。

想见溪边亭上，故人待我衔杯。

周弼

周弼　岁除思归

春风冰断千尺，晓霁云开百重。

何处溪桥争渡，谁家山寺闻钟。

周弼

周弼　岁除思归

野屋定堆落叶，山径应铺石芜。

一别径秋不到，隔篱黄犬谁呼。

周弼

周弼　孙伯符墓下

梧叶萧萧墓草长，梦魂曾断九回肠。

空闻绛帕离章水，谁见黄旗入洛阳。

鸦噪暮园江阪迥，龙盘春戍石城荒。

赤乌不识桑田变，犹自悽悽守白杨。

周弼

周弼　孙季蕃故居

笑语失诙谐，人谁不怆怀。

梦残秋雨寺，魂散夕阳街。

缺灶粘煎药，乾炉积燎柴。

风流何必葬，便拥菊花埋。

周弼

周弼　韬光庵

谷鸟与我言，怨杀白太传。

借问何以然，携却山僧去。

山僧未去时，前盘一尾蛇，

后踞一头虎，吸云啸风绕窗户。

山僧已去了，鹤来踏翻藤，

猿到拗折树，乱筱枯柴塞行路。

抑将庐于嵩高之阳，温洛之浒，

诸天散花复呵护。抑将慕羶逐臭，

亡魂丧魄，委枯骸於北邙之狐兔。

荒台兮尚存，破屋兮如故，

惟有山僧不知处。世间万事谁始终，

极目寒江起烟雾。

周弼

周弼　题葛稚川移家图

稚川移家入空谷，手招白云守茅屋。

惟恐人窥鍊药鑪，锁断青峦泻垂瀑。

只留一径通飞鸟，其间想透三仙岛。

野童犹摘凤文梨，村老闲锄燕胎草。

人将外物为真物，反笑山栖衰草窟。

玉臼丹成兔欲眠，蚯蚓黄蒿几钻骨。

此去世间应不远，尚存犹可分苔藓。

两幅生绡若为凭，先寄胡麻与鸡犬。

周弼

周弼　题湖上壁

寒食风埃满客襟，西湖烟雨送愁频。

日高未起鸟呼梦，春晚不归花笑人。

周弼

周弼　题蕺山僧竹阁

高阁俯人世，越香清古岑。

林表山烟薄，竹多苔色深。

露笋翻晓箨，云房生昼阴。

天风自然来，明月照我琴。

景豁谢幽事，竟日聆仙禽。

佳言出奇观，清梵扬空音。

子猷昔好此，故园今陆沈。

眷然顾兹赏，萧萧生道心。

周弼

周弼　题僧子温画水墨蒲萄

袅袅多应半熟时，落斜高挂冷攒枝。

分明记得山窗下，一架寒藤带雨垂。

周弼

周弼　题滕王阁

高阁巍峨接水滨，兴亡才问便伤神。

鸣鸾东阁知何处，跨鹤西山别有人。

柳映落霞江渚暮，草铺斜日野田春。

群鸥亦厌多悲感，偏与忘机客最亲。

周弼

周弼　题夏肯父晓山图

旦旦自天成，中全一气清。

渐分平与峻，俄转晦为明。

竹閟铺沙影，松涵出谷声。

机心都不动，稳看日初生。

周弼

周弼　题逸人壁

深僻人稀到，天然野意成。

荷冲崩岸出，草入废泉生。

曝杧充山货，抽茶当地征。

未须寻伴侣，时有自来莺。

周弼

周弼　天津桥

袅袅朱栏倚细波，绿云相对閟嵯峨。

中天车驾曾擒虏，何日楼船定入河。

霁柳午阴随岸远，露桃春色过墙多。

黄旗适应东南运，已办箫铙几曲歌。

周弼

周弼　天申宫苏文忠画像

大泽沾荒裔，灵山识老臣。

微茫云外迹，衰病瘴中身。

湿草寒碑夕，晴花午殿春。

高檐风雨断，犹避六丁神。

周弼

周弼　天章寺前小楼

客怀依古寺，曲水茂林边。

俯听磵鸣石，静看山出烟。

傍花清晚漱，对竹冷春眠。

深羡溪僧乐，幽居动岁年。

周弼

周弼　庭下枯梅有感

庭下同栽两树梅，一株摇落一株开。

无缘春色相亏曲，有分晴光亦往来。

雪打枯枝愁汉驿，雨翻雕萼梦荆台。

绮窗不断横斜影，犹有东风管碧苔。

周弼

周弼　同李雪林饮山村

本来无饮兴，偶此到溪滩。

屋角悬双瓠，船头系一竿。

塔高风便响，桥峻雨随乾。

莫怕城门闭，行归亦不难。

周弼

周弼　晚泊

芳草渡头猿夜吟，孤舟一系百年心。

旧游零落不知数，客路经过客复寻。

暮雪关山千里雁，夕阳烟火数家林。

明朝叹息东征士，发垢冠欹不欲簪。

周弼

周弼　晚登黄鹤楼

戚戚登临地，凄凄欲暮天。

相看数株柳，不听一声蝉。

山冷云生絮，江空月上弦。

无缘舍尘事，闲对白鸥眠。

周弼

周弼　望太湖

独立瀰漫灏气中，倍饶云雾杳重重。

直西一道孤光起，指点人看是白龙。

周弼

周弼　望太湖

眼力难穷远即昏，纵晴惟只两三分。

今朝林屋人皆见，不似峰峦只似云。

周弼

周弼　为僧昙芳赋草堂

把诗从我者，多是剡中僧。

结屋何山坞，当门几树藤。

地寒常带雪，溪峻不留冰。

赠尔新吟去，归题木叶层。

周弼

周弼　闻友人过吴

诗囊挂在船篷上，吟过江枫落叶中。

为恐吴笺题不尽，秋风先燥数堆红。

周弼

周弼　乌衣巷

日落凭栏感慨频，长干桥畔冷残春。

桑田芜没徒多事，兰玉丛生更几人。

风暖影翻花外燕，雨多痕蚀草间麟。

堪嗟群从成功后，不及钟山一尉神。

周弼

周弼　吴门送同行者之毗陵

布帆何处定逢春，身是归人又送君。

明日隔城回首望，冷花寒叶满秋云。

周弼

周弼　吴山仁王寺

山寺凭高夕未昏，上皇曾此定乾坤。

瓯闽散驿缘江岛，龛赭收潮入海门。

细雨乱花唐辇道，淡烟疏柳汉营屯。

何时汴水东流畔，君返宸居臣故园。

周弼

周弼　吴王试剑石

吴王铸剑成，自谓古难比。

试之高山巅，石裂断横理。

那无昔时人，相逢干将里。

故宫宫中白日长，春风野田百草香。

周弼

周弼　五云门外小亭

醉中别高峰，挥手谢平野。

百里伴啼猿，一官骑恶马。

飞花堕城隅，槁叶积亭下。

从教践踏去，会有相逢者。

周弼

周弼　西湖初夏

花飞春减绿阴成，不住风光绕禁城。

山寺晚晴蝉欲噪，柳林犹啭数声莺。

周弼

周弼　西湖竹阁寺

精舍萧疏近水凉，分明一径绿沉枪。

就移山近湖皆隐，放出楼高寺倒藏。

春透露梢齐曲槛，晓翻风箨过修墙。

长堤花尽人稀少，来听蝉声伴夕阳。

周弼

周弼　溪馆送别

旅馆成佳集，临觞送远征。

厨烟含烛焰，溪雨夺琴声。

愁动草边色，恨牵花外情。

明朝过平望，应念隔春更。

周弼

周弼　溪亭话别

芳时谈古调，霅浦少人同。

化日桃花外，归船便隔春。

周弼

周弼　喜晴

久客无别望，出门惟快晴。

茅店局促卧，村静不打更。

淅沥渐有间，四檐稍收声。

俯身问僮仆，贪睡语辄惊。

耳边嘈囋动，邻房先戒行。

拂拭弄包裹，人健脚亦轻。

溪舂黄粮响，窗扫巨竹倾。

山路少泥土，意想砂砾平。

舍梦弃衾枕，披衣散纵横。

屈指计道里，陡觉神思清。

菜老复命煮，小鲜岂足烹。

旅饭任粗粝，苞苴且难成。

值雨及雷雹，一阻三宿程。

南北互有适，后先何必争。

东方晓色至，隐隐大渐明。

分手出门去，相引行水坑。

周弼

周弼　下渚秋暮

浅滩近渚沙相接，水落渔人朝暮涉。

摵摵风鸣若雨来，绕堤吹散乾荷叶。

周弼

周弼　夏日泛秘湖

朝来泛舟花满湖，亭午返棹风相呼。

已收波浪入菱芡，晚开云日媚菰蒲。

群飞鼓翼数沙雁，一去没头双野凫。

少留霁色定堪玩，可惜归程时已晡。

周弼

周弼　显应观桃花

白云随鹤乘将去，深碧桃花满故宫。

三十六簧明月夜，不知何处吸春风。

周弼

周弼　湘东苑

湘东王好开芳甸，亭台环绕朱栏遍。

就中应教谁最多，庾信江淹日欢宴。

七十里围高木栅，花柳烧残少颜色。

取次华林建邺边，奚不移归帝王宅。

曾经行处苹芜漫，赖此名存悉歆羡。

安知飞来旧时莺，舞去都非昔年燕。

风擘残桃过短墙，更无人管任斜阳。

惜春犹有伤心者，认作徐娘半面妆。

周弼

周弼　萧山县下遇雨二首

年来沙涨卒难消，更觉西兴渡口遥。

冷坐看他骑骒马，半鞍泥水踏春潮。

周弼

周弼　萧山县下遇雨二首

悠悠心厌出江沙，过得丘亭转落斜。

村店自知行客倦，劝尝新酒卖甜瓜。

周弼

周弼　行吟

独行沙岸不相携，准拟沿溪更渡溪。

药蔓交加虫上下，柳花撩乱蝶高低。

杖头晓伴春云石，屐齿晴翻夜雨泥。

诗就随山为人写，等闲抽尽锦中题。

周弼

周弼　秀野

小作幽园傍宅开，只须数亩占楼台。

石移林屋秋云至，水带松江暮雨来。

径草散香迎过屐，砌花分影荫流杯。

人家园圃应无数，不似君能日几回。

周弼

周弼　胥门

芦苇萧萧生晚潮，伍员何地更吹箫。

夕阳自逐寒鸦去，万片宫花共寂寥。

周弼

周弼　许市罩鱼

网边分得尾纤纤，腥却莼丝莫厌嫌。

自有野人相料理，柳阴茅店一包盐。

周弼

周弼　烟波亭避暑

澄江横匹练，月洗黄罗扇。

捲尽白云衣，常星撒沙见。

天低欲就人，夜色凝深澱。

歨吸动微光，时絣斗间线。

凉亭逼旷野，轩楹敞三面。

万象悉铺陈，随机互迁变。

十岁逃虚空，得此方一遍。

相对坐谈玄，终宵亦无倦。

只恐騣騣催晓箭，涌上东方老铜片。

须着干求大帝君，莫使旭乌眼睛转。

周弼

周弼　烟中梅

冷花痚蕊竹间横，浅薄笼烟淡作晴。

怊怅野桥春水断，几回相见不分明。

周弼

周弼　延山渡

解帆登岸作山游，林木茅茨共一丘。

数日骤寒消不尽，尚余残雪护松瘤。

周弼

周弼　严陵钓台

晴江万里绿波来，惆怅君房去不回。

秦苑河山归故国，越乡云雨庇荒台。

春风一道江蓠绿，落日千峰杜宇哀。

欲访钓船无处所，野花如雪满汀开。

周弼

周弼　野庙

野庙荒芜倒掩扉，寂寥香火客来稀。

年年归燕相看觑，空滴春泥损画衣。

周弼

周弼　野桥

日暮野桥边，都归醉客船。

数竿沙际日，一片水中天。

影落冲烟鸟，声移带雨蝉。

殆非人境得，江月又初圆。

周弼

周弼　野赛

客心怀避忌，地险自多神。

枫叶藏山魅，松根抱石人。

鹘翻苍黑翅，鱼曝赤斑鳞。

未必知风候，惟闻酹酒频。

周弼

周弼　野望

春日晚荒荒，平沙极渺茫。

楼欹三面水，城卧数条岗。

白草吴京甸，黄桑楚战场。

长江俱不问，一片泻斜阳。

周弼

周弼　夜深

虚堂人静不闻更，独坐书灰对夜灯。

门外不知春雪霁，半峰残月一溪冰。

周弼

周弼　应潭

村崦递相遮，分居两岸沙。

地征兼橘柚，土物半桑麻。

水白来如虹，山黄去若蛇。

往年曾泊此，丛竹数人家。

周弼

周弼　樱桃花

樱桃未开花绕枝，樱桃已开红满溪。

花开几朝今始见，人折人攀那得知。

黄鹂飞来问谁主，对面相看隔墙语。

今日锁魂事可明，昨夜东风过云雨。

周弼

周弼　咏史二首

一曲呼凰下九宵，石台春静海山遥。

周秦战血纵横尽，犹卧白云吹洞箫。

周弼

周弼　咏史二首

碧树童童荫屋庐，分明青盖画龙车。

南阳病叟成何事，便谓枯池活得鱼。

周弼

周弼　幽居漫成

便入空山住，休慵汉省书。

薄云翻药畚，斜日送柴车，

远业松花腻，生涯薤叶疏。

抱琴谁共听，一尾石间鱼。

周弼

周弼　幽居漫成

乍归无定业，萧索带村居。

神树当中朽，人家着外疏。

藻痕千漂絮，花影一床书。

何必为真隐，相安便有余。

周弼

周弼　游道场山遇雨

飘然久作登临想，才遇名山雨亦游。

林尾乱声犹间响，枝头残滴未全收。

濯翻野竹从教軃，冲落岩花放出流。

欲把姓名书石上，几回拈笔又成休。

周弼

周弼　雨花台

细藓柔莎琐旧堆，昔年曾见异僧回。

如何天上飞灵雨，不为人间洗劫灰。

江接潮头诸脉应，地连岗势一支来。

只今不假虚无事，别是春风歌舞台。

周弼

周弼　禹穴

若有藏瘗空山中，谁人反闭玉笥峰。

虎潨不得不启封，立石缭之应万重。

不知灵变从何发，爆然夜半横分裂。

但留一线与人窥，未放白云全漏泄。

古木苍藤闭莫开，穴中惟听走风雷。

神仙必有便门出，得见飚轮自往来。

周弼

周弼　庾楼

欲望江山夜转真，胡床曾此对嘉宾。

伤心皓月长流水，回首清风不见人。

花落雉楼横角暮，草生鸥渚破船春。

归程岂暇频登览，分付羁愁与白苹。

周弼

周弼　寓宿黄观复书堂晨至海棠花下走笔呈苏召叟

春风忽来花满树，海棠最多绕栏吐。

客愁才动不复安，两脚春泥踏春雨。

高枝背面辞晓喧，低枝湿透挥未乾。

胭脂深重粉亦殷，颜色滑腻脂肉寒。

五云忽卷晨妆毕，晓来姿态俱已矣。

悔不敲门请君出，喫酒忍饥看半日。

疾呼杯酌倾已迟，但惊野雪扫还飞。

可能就赐醉眠者，烂嚼落花听鸟啼。

周弼

周弼　岳阳楼

凭高望尽寂寥天，与我闲情共渺然。

平展暮云三百里，积停春水二千年。

沙洲横渡荆江雨，石塔遥分岳麓烟。

老我未闻飞剑术，想须今度遇回仙。

周弼

周弼　早春

连朝微雪暗消凝，始觉春风逐旋增。

今早画檐偏有意，数条吹折晒残冰。

周弼

周弼　赠别水云翁

离离双鬓似秋蓬，惯逐沙鸥与断鸿。

漂母矶头春水阔，扁舟何处系东风。

周弼

周弼　赠从古上人

山僧袖出新诗卷，字字馨香扑人面。

清晨何处展看来，捲得梅花两三片。

周弼

周弼　赠僧仲宝月溪

幽栖深绝地，静夜独宜僧。

上下两轮玉，中间一片冰。

影收悬罟索，光息过船灯。

独坐观心了，无由更小乘。

周弼

周弼　赠唐栖寺僧

山门寂寞唐栖寺，别去闲居又一年。

草暗暮田君雁远，花明春院一僧禅。

云房夕磬浮清雨，水殿寒灯宿细烟。

作得诗成无寄处，几回遥认隔溪船。

周弼

周弼　赠雪林李和甫

忽地相逢便解颜，况兼终日看青山。

精神摘柳哦诗际，标度寻梅集句间。

春淡野桥孤艇远，暮寒溪寺一钟闲。

匆匆又作经旬别，两处东风各闭关。

周弼

周弼　赠野逸

时康难售贾生医，谏鼓无声对落晖。

又报一年花信了，满山鶗鴃送春归。

周弼

周弼　赠野逸

悠悠行路雪侵头，拟出重关洗弊裘。

堤上忽逢憔悴客，背花停酒说通州。

周伯仁

周伯仁　句

照天下夜梨花月，落地无声柳絮风。

周才

周才　游虞山顶维摩院

西风近重阳，青女作奇酿。

高人事幽讨，木落秋可望。

山溪步屈曲，策以九节杖。

林空眼界宽，云深开法藏。

欢迎杂钟鼓，舞跃骇龙象。

载酒得良友，灵山拉寻访。

同来八九辈，俱能尚疏旷。

具馔击红鲜，折花泛新酿。

修竹当翠袖，泉声代清唱。

徘徊欲尽欢，更上层巅上。

要知本色人，方具六通相。

周才

周才　游虞山兴福寺

兴福相传古道场，杖藜乘兴访支郎。

案翻梵贝烟消篆，院寂棋声日转廊。

玉版参师多古意，石梅问讯几时香。

禅家识得诗风味，清供杯茶熟煮汤。

周操

周操　柱笏轩

未偶凶渠那便击，已逢昭代不须还。

子猷老去身无用，拄颊朝来稳看山。

周承勋

周承勋　杜宇

四海常为客，三春却倦游。

能飞归不得，虽去有何求。

故国千年恨，行人万里愁。

年来风过耳，无泪与君流。

周承勋

周承勋　端午

谁家解崇吐千瓶，丹墨交辉走百灵。

尽使跬蛇归药笼，又缠萧艾作人形。

安得彩丝十万丈，东南西北系飘零。

周承勋

周承勋　食河豚

君不见楚王渡江萍如日，剖而食之甜似蜜。

河魨本自食杨花，花结浮萍萍结实。

又不见越王食鱠遗其馀。中流化作王馀鱼。

河魨本是当年物，尚带西子胸前酥。

春江摇摇波面暖，蒌蒿蒙茸芦笋短。

嫩肥初破鳖裙重，腻白细挑羊脑满。

嗟予二年留江城，嗜此不去迟吾行。

鲈鲜便觉官可叶，雁美却得人呼卿。

邻翁劝我知机早，有毒伤人如鸩鸟。

世闲万事是机穽，此外伤人亦非少。

我生有命悬乎天，饱死终胜饥垂涎。

君看子美牛炙死，若死严武尤可怜。

周承勋

周承勋　宿玉龙宫

夜爇松脂火，朝焚柏子香。

举家来万寿，佳节遇重阳。

雨止云穿日，风高天欲霜。

吾庐篱下菊，应怪未还乡。

周承勋

周承勋　题度门院

才入度门寺，先观觉范诗。

昔人吟不尽，今日到方知。

地僻寒来早，高山月上迟。

池边老修竹，曾映董生帏。

周承勋

周承勋　题县圃蕴辉亭

瓦砾频年积，鉯耰十辈功。

旋移低地碧，颇杂亚枝红。

对酒逢寒食，凭栏接暖风。

墙悭天自阔，堪送北飞鸿。

周承勋

周承勋　吴下同年会诗

青云紫陌不相违，四海如公省见稀。

身在外台严刺举，诗来属邑慰瞻依。

珠园授笔驱春雨，泽国扬帆送夕晖。

留落而今待公道，敢言一斥羡群飞。

周承勋

周承勋　系冠船篷自戏

竹皮狗尾粗斓斑，神虎门前兴已阑。

每恨误身诚可溺，殆将苴履不须弹。

数茎渐觉胜簪怯，一免当知复冠难。

柱后惠文非所志，宁从子夏学酸寒。

周焘

周焘　合江亭

共思赤脚踏层冰，聊适江皋兴自清。

昨夜雨云驱浊暑，晓来烟水快新晴。

山疑九叠张云势，滩激千岩落布声。

巾履从来在丘壑，愿陪间日此间行。

却暑追随水上亭，东郊乘晓戴残星。

余歌咽筦来幽浦，薄雾疏烟入画舲。

兴发江湖驰象魏，情钟原湿咏飞令。

故溪何日垂纶去，天天末遥岑寸寸青。

周焘

周焘　和吴拭暑雪轩

崇台穷石照，气味乐偷间。

南陆朱明驭，西阑白雪山。

茶瓯回舌本，尘尾落谈间。

欲缀风烟句，弥高不可攀。

周焘

周焘　诗一首

东山蜡屣坏车轮，小草青知山外春。

园柳鸣禽唤幽梦，惠连诗句更何人。

周焘

周焘　题罗汉院小阁

匹马招提晚憩鞍，前村箫鼓饯余寒。

谁知小阁栏干曲，却得梅花正面看。

周焘

周焘　游天竺观激水

拳石耆婆色两青，竹龙驱水转山鸣。

夜深不见跳珠碎，疑是檐间滴雨声。

周焘

周焘　再宿次前韵

重来端复解征鞍，清夜溪风六月寒。

欲写经行二年事，平林须入画图看。

周德辉

周德辉　大观堂

披襟渺无际，一笑碧云头。

千里当眉睫，何须更上楼。

周登

周登　泛舟西湖

湖边无日欠春风，金碧楼台面面同。

白鸟惯随船上下，画桥分断水西东。

百年乐事浮云外，一段伤心落照中。

老尽负流无问处，藕花今是几番红。

周登

周登　游庐山南阜步月回寓馆

不入山中不识闲，不因月上不知还。

老僧长揖归方丈，只有钟声送出山。

周端常

周端常　梅林

一官负弩精神小，两木成林气象清。

且道将军能止渴，正应宰相作和羹。

周端朝

周端朝　草堂

上林不花一水净，游鱼姿媚翻寒景。

钓蓑风冷天欲霜，惟有白鸥双对影。

北邻白帻南乌巾，暮鸦共集无行人。

草堂老翁唤不醒，孤照野梅消息新。

周端朝

周端朝　黄田禹庙

越人犹绩禹，疏凿此江边。

地合秦城水。门浮楚客船。

荫槐为帝里，种稻属徭田。

嘲{左口右哲}巫言罢，寒云又惨然。

周端朝

周端朝　客去

客去深闭门，晏坐支其颐。

门前车马喧，而此不及知。

独鼓无弦琴，自着一色棋。

鸟啼花含笑，相对亦怡怡。

周端朝

周端朝　拟古

稼桃复稼李，照影落春水。

渡头看青杨，翦剪从风起。

裁书写连环，殷勤问行李。

一笼幺凤翼，一系青鸾尾。

江南三月天，群英烂如绮。

开到芜菁花，春事良未已。

何当缓缓归，荡漾绿波裹。

周端朝

周端朝　三江口

吴门台北竹楼隅，三日追陪漫叟居。

晓梦惊辞赤壁鹤，夜栖看打武昌鱼。

横洲遥溆分灯影，落月斜河运斗车。

回伏三江问汉口，陆离兰叶响环琚。

周端臣

周端臣　白虎行

女修玄鸟开嬴始，附庸于周自非子。

由襄寝强三十世，末命昭庄逾崛起。

杀降溅血长平坑，返戈尽篡天王城。

黩兵不楫恃疆大，物忌太盛终当倾。

邯郸卖人识奇货，发谋不惜千金破。

窈窕尊前歌舞人，腹中已孕秦家祸。

怙势陵威奋馀烈，怨气愁声九州裂。

虎暴狼贫天使然，六国未减嬴先减。

天道何曾长助强，岂知用柔能胜刚。

君不见后来项羽战无敌，却使山河归汉王。

周端臣

周端臣　碧桃

武陵梦觉艳妆空，回首芳姿回不同。

萼绿仙留苍玉佩，蕊珠人在碧霞宫。

素腮褪粉啼春雨，翠袖笼寒怯晓风。

惆怅涌金池上路，阑杆倚遍夕阳中。

周端臣

周端臣　初冬即事

初冬天气暖，小似立春时。

万树无多叶，千花试一枝。

天红霜有信，星晕雨先期。

怕见梅花发，愁怀未辨诗。

周端臣

周端臣　春日即事

起来袖手怯寒添，冷落文楸掩玉奁。

燕子池塘春雨细，杏花庭院晓风尖。

酒酲未解便欹枕，香炷初党密下帘。

百五数来能几日，黄金柳色已侵帘。

周端臣

周端臣　春日閒居

自笑春来从酒狂，信缘无定恣寻芳。

杯中似蚁浮来绿，瓮裹如鹅脱下黄。

花底枕琴迷洞府，溪边濯足忆沧浪。

一从禁阁辞荣后，不复乘云入帝乡。

周端臣

周端臣　春月送人

一湖春绿染初成，柳色东风二月晴。

燕子来时人却别，梨花虽好负清明。

周端臣

周端臣　次韵勿斋蜡梅

不怀南枝斗粉光，品题应合让苏黄。

融成蜂蜡千葩秀，散作龙涎几阵香。

立悟瞿昙真面目，坐忘姑射旧梳妆。

好风吹堕檀心句，白雪空惊寡和章。

周端臣

周端臣　次韵友人悼宠落梅

条说空嗟萼绿华，俗尘难久驻仙车。

数声画角单于塞，一曲山香阿母家。

堕砌尚疑妆后粉，点衣犹认唾时花。

别来埋没春风面，几度虚窗欢月斜。

周端臣

周端臣　次韵张敬之桂花

年年绿桂著花时，黄雪团枝自一奇。

林静秋风生处早，山高凉月上来迟。

亭边露湿栏犹倚，书畔香清枕屡欹。

惆怅淮南无梦到，楚骚歌罢当吟诗。

周端臣

周端臣　村路

雨馀村落回，祗有鹊营巢。

一迳晓烟合，千林春翠交。

断桥斜搭板，破屋倒铺茅。

闻说蚕初浴，柴门不敢敲。

周端臣

周端臣　代上刘郎中

弹压江湖聋市朝，相逢人尽说风骚。

诗从南岭吟逾老，名得西山荐益高。

半世历官才幕府，午年还国尚郎曹。

儿时曾诵先生句，镜裹如今已二毛。

周端臣

周端臣　登驼巘岭

登顿来忘倦，閒常到亦难。

西风摇短鬓，落日倚危栏。

山回江湖小，秋高天地宽。

故园何处是，空遣客眸酸。

周端臣

周端臣　读党籍碑

党籍碑成国步屯，忠臣埋没瘴乡尘。

兴衰未必皆关数，治乱由来实来人。

雷昔震陵天已怒，石今漫减世尤珍。

九原难叫诸贤起，一掬伤心泪染布。

周端臣

周端臣　二月芳草碧寄吴中故人

二月芳草碧，江南新燕来。

掀兹良岁时，佳人安在哉。

佳人弃我去，杳在天之涯。

天涯望不极，业愁结中怀。

翠觞不成欢，玉琴有馀哀。

西湖春事深，林花为谁开。

折花无所赠，三嗅空徘徊。

楼前东流水，湛湛生绿苔。

去波日千里，还绕姑苏台。

凭水寄我思，旦暮肠九回。

周端臣

周端臣　二月五日西郊口占

晴日西郊按物华，东风寒峭帽檐斜。

江梅已辨调羹事，交割春光与杏花。

周端臣

周端臣　奉谢芸居清供之招

生平愧彼苍，得饱非耘种。

自揆蔑寸长，居然叨薄俸。

朼来桂玉地，幸了藜藿奉。

日昨访芸居，见我如伯仲。

剧谈辟幽荒，妙论洗沉痛。

呼童张樽罍，芳醪启春瓮。

乃约屏膻荤，初筵俱清供。

珠樱映翠荚，光色交浮动。

佳境喜渐入，恺之未痴惷。

属厌荐春萌，隽永咀秋葑。

黄独忽登俎，味借蜂蜜重，

翻怜少陵翁，山雪入吟讽。

早韭晚菘辈，吾家所售用。

列品不自珍，而与朋友共。

琱盘放手空，适口颇恣从。

日暮雨催返，虚窗结清梦。

寄语五侯鲭，从兹勿劳送。

周端臣

周端臣　富景园时

地比诸园小，池从前代开。

犹馀乔木在，曾见上皇来。

幽径埋黄叶，空庭来绿苔。

荒寒吟思怯，落日独徘徊。

周端臣

周端臣　古断肠曲三十首

髻云须滑亸鸾钗，清减羞临玉镜台。

蛱蝶也知人寂寞，一双飞过杏墙来。

周端臣

周端臣　古断肠曲三十首

催花一霎雨依微，芳迳泥香草色萋。

可是一春天气冷，牡丹开了未莺啼。

周端臣

周端臣　古断肠曲三十首

被拥娇寒晓梦春，起来无事翠眉颦。

金瓶拈得双青杏，掐破中心见个人。

周端臣

周端臣　古断肠曲三十首

竹叶裙纱摺摺香，荷风占断晚西凉。

年来欢事愁边减，别后秋更梦外长。

周端臣

周端臣　古断肠曲三十首

条风窗户柳阴阴，云碧春衫熨水沉。

花裹小栏人不到，汉莺啼起去年心。

周端臣

周端臣　古断肠曲三十首

无破巫山生色屏，锦囊情薄歇馀馨。

关河春晚无消息，肠断楼前杨柳青。

周端臣

周端臣　古断肠曲三十首

无计消除夜漏长，罗衾熏彻旧时香。

十分又是凄愁处，雨歇芭蕉小院凉。

周端臣

周端臣　古断肠曲三十首

香凝薇帐春风院，酒涴榴裙夜月楼。

閒把花枝思往事，旧欢都变作新愁。

周端臣

周端臣　古断肠曲三十首

一筛凉雨歇亭皋，菡萏坎香可得消。

玉簟怯秋眠未隐，阿谁楼上夜吹箫。

周端臣

周端臣　古断肠曲三十首

团扇多情手尚携，金风庭砌拒霜开。

断肠一夜西楼雁，不带书来带恨来。

周端臣

周端臣　古断肠曲三十首

破除艰尽是恩情，却怕恩生怨亦生。

思念不休心惑乱，梦惊人语似郎声。

周端臣

周端臣　古断肠曲三十首

一股金花擘断钗，两行玉筋界香腮。

近来自觉冰肌瘦，柳绿春衫放窄裁。

周端臣

周端臣　古断肠曲三十首

井梧和雨下银床，梁燕随风别画堂。

二十五声秋漏永，梦回各自耐思量。

周端臣

周端臣　古断肠曲三十首

锦屏残睡思忡忡，心绪无聊酒易中。

柳院藓厅慵不到，斑鸠啼暖落花风。

周端臣

周端臣　古断肠曲三十首

风色翻成料峭晴，閒期女伴踏青行。

怪来昨夜灯花好，却是今朝斗草赢。

周端臣

周端臣　古断肠曲三十首

花庭梨雪叠香痕，燕子归来亦断魂。

懊恼一场春不管，月明窗自来黄昏。

周端臣

周端臣　古断肠曲三十首

裛裛罗巾泪粉光，绿琴哀怨调凄凉。

芳容自觉随风老，落尽桃花暗断肠。

周端臣

周端臣　古断肠曲三十首

窗下亲裁白苧衣，日长花影上阶迟。

不堪杜宇啼春苦，又是去年肠断时。

周端臣

周端臣　古断肠曲三十首

金风几日老庭莎，经下窗櫺换碧纱。

天气已凉人尚还，晚妆羞戴丽秋花。

周端臣

周端臣　古断肠曲三十首

玉纎无力怯梳头，镜裹容颜见自羞。

一阵落红帘外雨，十分春是十分愁。

周端臣

周端臣　古断肠曲三十首

旧家院落旧秋风，只有当时人不同。

惆怅一窗无用月，为谁凉夜曬梧桐。

周端臣

周端臣　古断肠曲三十首

修竹生烟晚逗阴，翠罗香袖怯寒侵。

恨同社燕身为客，怕剥秋莲苦在心。

周端臣

周端臣　古断肠曲三十首

压髻慵簪双凤钗，伤心羞觑合欢鞋。

折花暗卜郎音信，旋击罗裙走下阶。

周端臣

周端臣　古断肠曲三十首

双娥颦翠恨天涯，睡起蜂黄心脸霞。

燕子日长深院静，东风无力到杨花。

周端臣

周端臣　古断肠曲三十首

春娇残醉睡初回，索酒扶头强起来。

金斗压灰熏笃耨，玉瓶奭水养徘徊。

周端臣

周端臣　古断肠曲三十首

蜂蝶飞飞春事忙，暖风池馆百花香。

连花折得青梅子，怕触心酸不敢赏。

周端臣

周端臣　古断肠曲三十首

楝花筛雪糁苍苔，人未归来燕已来。

满眼春惊连日老，两眉愁是几时开。

周端臣

周端臣　古断肠曲三十首

依旧斜阳燕子楼，共谁把酒话閒愁。

韦娘去后西风老，烂漫黄花满院秋。

周端臣

周端臣　古断肠曲三十首

弹罢瑶筝歇雁行，月移花影上回廊。

离情不奈秋萧索，更著寒螀管夜长。

周端臣

周端臣　古断肠曲三十首

小雨班班湿画栏，一番重做杏花寒。

春衫拈起还慵著，却忆天涯客袂单。

周端臣

周端臣　古坟诗

短墙摧倒树欹斜，碧斋开满地花。

马鬣就荒无认处，墓臆碑在野人家。

周端臣

周端臣　古剑

籀文漫减藓花残，胆怯旁人不敢看。

飞去暗防风雨夜，握来光射斗牛寒。

曾成歃血诸侯约，肯受无鱼下客弹。

宝匣秘藏英气在，提携终拟斩楼兰。

周端臣

周端臣　观潮行

吴山越山相对青，中有滚滚长江横。

长江谁道不曾改，年来一半沙填平。

潮生潮落何时了，万古人间一昏晓。

岁岁吴侬来看潮，不知潮送吴侬老。

酒楼笙歌喧醉耳，客帆翻覆云涛裹。

悠悠哀乐永相忘，空江落日秋风起。

周端臣

周端臣　寒食湖提

紫陌笙歌簇禁烟，几年无此好晴天。

画桥日晚游人醉，花插满头扶上船。

周端臣

周端臣　湖山园

丹楼碧阁面山开，绿树红芳绕水栽。

多少好春閒过却，主人无暇不曾来。

周端臣

周端臣　湖上归

别却吴姬旧酒垆，扁舟吹笛过平湖。

晚云又是商量雨，遮得秋山一半无。

周端臣

周端臣　湖天

湖天初过雨，晴意有无间。

春水半侵路，晓云多碍山。

酒烦村店暖，诗就野亭删。

风静无啼鸟，垂杨树树閒。

周端臣

周端臣　简雪窗重寺丞

世路机心走兔迒，雪窗一缕不遮藏。

籬梯月真游戯会，茅舍何曾外玉堂。

周端臣

周端臣　简雪窗重寺丞

圣贤事业在心槃，禹稷颜回岂异观。

世故波润同起减，姓名千古要清寒。

周端臣

周端臣　邻园晚步

忽然杨柳几丝风，零落桃花数片红。

满面好春吟不得，一园蝴蝶过墙东。

周端臣

周端臣　灵隐山前即事

猿不闻呼僧已归，翠烟依旧锁崔嵬。

水今流向人寰去，山昔飞从佛国来。

古径夏寒风落木，苍崖阴润雨生苔。

客缨自喜无尘濯，歌罢沧浪饮一杯。

周端臣

周端臣　刘寺坟园

万竹苍寒拥寺门，寺牌金字御书存。

荣华肯信当年事，仪制空留后世恩。

影阁有灯尘网暗，殡宫无月土花昏。

见梅不敢轻攀折，恐是春风水际魂。

周端臣

周端臣　落叶

西风不管鹊巢寒，成阵飘来响更乾。

最是山房秋思客，梦回疑作雨声看。

周端臣

周端臣　落叶

燮燮霜经不自持，半随流水半沾泥。

归巢便觉栖禽冷，觅穴空教返蚁迷。

风径学花飞上下，夜窗疑雨洒东西。

满阶不听家僮扫，拟把新诗逐片题。

周端臣

周端臣　卖木犀花

拚却杖头沽酒物，湖边博得木犀花。

西风可是无拘束，一路吹香直到家。

周端臣

周端臣　孟冬多风霜

孟冬多风霜，草木俱披靡。

老柳叶才脱，拂拂新萌起。

冻梅如枯榛，班班亦含蕊。

寒暑运四时，成此岁功美。

孰知四时间，独有春不死。

周端臣

周端臣　内人烧香图

花底烧香深闭门，宫鸦栖了已黄昏。

君王未识无人妒，虽不承恩却感恩。

周端臣

周端臣　偶成

一洒斑斑小雨晴，杖藜随意散幽情。

不论城市山林地，才有梅花处便清。

周端臣

周端臣　裴坟

卖船穿僻径，坟古最幽深。

山近风常冷，松蟋昼亦阴。

来时无速骑，归路有鸣禽。

寄语城居者，何人肯访寻。

周端臣

周端臣　仆以绍熙壬子中夏二十有五日始跻风篁控龙井遂室至广福谒三贤像阁

奇石烂横道，兹山信多姿。

江湖酾两股，一泓乃孤危。

相傅龙所家，或恐神获持。

腥风转靕{上雨下对}，险崖对立淋漓。

惜无纬萧勇，控此抱宝痴。

山僧作屋意，惨澹生幽思。

胡为金缪影，颠倒眩俗儿。

坐来百念失，苍官导前驰。

招提果深登，履痕恍前期。

咄哉少肉山，著此高颧师。

端能致遨游，绝唱相娱嬉。

过溪亦何事，相送了不疑。

渠能缚禅律，因来数须眉。

我爱秦郎记，字压头陀碑。

月林只夜夜，人物自一时。

贤愚尽蚁封，来者吾得知。

周端臣

周端臣　栖霞岭

九折崎岖入杳冥，苍崖中断见云生。

著身高处不知险，回首省时方始惊。

半岭雷奔空石堕，满山花发晓霞明。

世间岂是无平地，何事吾侬爱此行。

周端臣

周端臣　遣兴寄徐抱独

楼外垂杨啼晓鸦，楼中倦客醉思家。

东风不管春将半，一夜清寒勒杏花。

周端臣

周端臣　青铜香鸭诗

谁把工夫巧铸成，铜青依绿绿毛轻。

自归骚客文房后，无复王孙金弹惊。

沙觜莫追荐苇暖，灰心聊吐蕙兰清。

回头却笑江湖伴，多少遭烹为不鸣。

周端臣

周端臣　清明湖上

谁家园裹一声莺，啼向春风似有情。

惊趣起少年治兴，插花沽酒醉清明。

周端臣

周端臣　秋晚孤山

山夹寒云晚不收，蘯花洲渚雁声秋。

西湖处士无消息，落日丹枫处处愁。

周端臣

周端臣　秋晓

一抹凉烟晓未收，露篱疏雨湿牵牛。

不知天上秋多少，昨夜西风到小楼。

周端臣

周端臣　书冷泉亭壁

一酌野泉香，翛然俗虑忘。

静听山鸟话，如笑世人忙。

近水苔常湿，无风树亦凉。

老僧閒似我，清坐到斜阳。

周端臣

周端臣　送牛首炉与人

千载墦间偶得存，傅从鼻祖到云孙。

土痕蚀处形摹薄，苔色侵来款识昏。

制样想应规象鼎，验图只合配犧尊。

赠君博古斋中去，书傅閒时细讨论。

周端臣

周端臣　送人失官归

浮世功名总是虚，从然轩冕又何如。

趁无日发来侵镜，好卖青山去荷锄。

贤圣一丘无用土，英雄几板可疑书。

生涯傥了寒暄计，独抱遗经亦有馀。

周端臣

周端臣　送翁宾暘荆湖

君不见司马子长志横秋，少年足迹不肯休。

胸中盘屈奇伟气，笔力直与造化侔。

又不见杜陵子美夸壮游，一身几走半九州。

吟怀吐纳天地秀，作为篇章光斗牛。

君今去去几千里，匣剑囊书赴知已。

知已从来素有情，投机之会趋功名。

功名岂有作能致，莫辞跋涉长江行。

长江四月南风起，武昌鱼饮秦淮水。

南风不八又西风，食鱼休忘胪鱼美。

天涯别梦思城东，何日一樽重与同。

草桥夜醉月明下，桃关晴吟春色中。

不堪蜀魄相催去，却怜樯燕相留住。

一片离情去住间，正是游人肠断处。

荆湖右道分南北，势与中原岂县隔。

五湖膏血互吞噬，万里烟尘入谋画。

莫如子长子美但能事文章，蚤归来献平戎策。

周端臣

周端臣　宿刘仲悦山斋

欹枕萧斋酒易醒，夜来愁杀庾兰成。

一窗明月人无寐，满地落花春薄情。

隔屋有山云气冷，傍檐多竹马声清。

如君得此闲居趣，未羡人间利禄荣。

周端臣

周端臣　题叶靖逸东庵

一庵自隐古城边，不是山林不市尘。

落月半窗霜满屋，卧听宰相去朝天。

周端臣

周端臣　题真妃出浴图

百媚千娇出浴时，君王凝盼转魂迷。

香肌犹恐红绡重，可忍他年践马蹄。

周端臣

周端臣　听无悔琴

悟琴如悟道，神閒若无营。

在心不在指，以意非以声。

锵尔风篁韵，泠然天籁鸣。

曲终各一笑，相对坎亏成。

周端臣

周端臣　挽芸居二首

天地英灵在，江湖名姓香。

良田书满屋，乐事酒盈觞。

字画堪追晋，诗刊欲遍唐。

音容今已矣，老我倍凄凉。

周端臣

周端臣　挽芸居二首

诗思閒逾健，仪容老更清。

遽闻身染患，不见子成名。

易箦终婚娶，求棺达死生。

典刑无复亲，空有泪如倾。







卷539

周端臣

周端臣　闻滁阳失守忆表兄

犹忆归淮甸，何期陷敌尘。

祗闻残破惨，未得死生真。

梦不谙长路，书难附便人。

吞声无限泪，一滴一伤神。

周端臣

周端臣　毋忽诗

毋忽咫尺水，中恐有伏龙。

毋忽寻丈山，中恐有毒蟲。

是以古君子，不敢欺盲聋。

审密言语间，戒谨闇室中。

几微怠所防，敌国起奴重。

事固不可忽，理亦不可穷。

周室八百年，成于垂钓翁。

周端臣

周端臣　物蠹

太虚运元气，万物皆凭倚。

物或有所违，气亦随而否。

肉蠹则生蟲，木蠹则生蚁。

嗟哉政亦然，于焉起奸宄。

蠹久不可为，气靡物自毁。

但得元气存，不患蠹不死。

周端臣

周端臣　西京少年行

西京少年儿，生长豪贵族。

光浮两脸红，春留双鬓绿。

常骑大宛马，多佩于阗玉。

明珠博美姬，黄金酬丽曲。

朝从咸阳游，莫向长陵宿。

朱门人候归，夜夜然红烛。

周端臣

周端臣　谢人惠天花

花从天下落人间，北客来稀路阻难。

胜味忽惊藜苋腹，春风肠断五台山。

周端臣

周端臣　虚堂

虚室似僧房，蒲团倚竹床。

半窗红日影，一陈紫兰香。

诵熟閒居赋，书成急就草。

数朝门不出，过却几春光。

周端臣

周端臣　夜归

侧侧梅寒恋客衣，市楼灯比旧年稀。

酒徒歌伴凋零尽，独自吟诗月下归。

周端臣

周端臣　咏鹤

觅来雏鹤养经年，认得呼名傍客前。

放去几随云过海，归来一片雪翻天。

翎梳修竹林间日，影照寒梅涧下泉。

眷恋轩墀应有谓，主人风骨是神仙。

周端臣

周端臣　游籍田

国典斯为重，亲耕示不轻。

诏涓正月吉，躬率百僚行。

奉礼仪修献，司农哭具呈。

储胥严武备，卤簿肃文明。

北阕班春早，东郊贺雨晴。

青坛晨气润，紫陌晓寒清。

玄武移天仗，钩陈出帝城。

停云依别殿，翔鸟避行营。

十二苍龙驾，三千日虎兵。

园花迎翠辇，田柳拂霓旌。

少皋陈圭瓒，先农荐特牲。

绀辕萦黛耜，苍佩映朱弦。

俯讲三推礼，祗勤万乘情。

艰难均土庶，次第及公卿。

海寓瞻秋稔，山川庆礼成。

岂惟知稼穑，况乃奉粢盛。

祈岁稽豳雅，因时访舜耕。

顾严天下劝，非侈国人荣。

芸史观先烈，桑枢欢晚生。

何当蒇熙事，夷夏颂隆平。

周端臣

周端臣　游下竺枕流亭

枕流亭下路，两岁下曾来。

今日偶重别，夕阳犹未回。

池乾无水放，地暖有花开。

后约如能继，多应为控梅。

周端臣

周端臣　游秀府择胜园

择胜前朝锡雅名，不多花木四时荣。

楼当列岫仍临水，地此诸园最傍城。

池暖锦鳞冬亦泳，洞寒丹鹤晓先鸣。

宗王信是神仙侣，创得蓬壶小样成。

周端臣

周端臣　元夕

小院春寒月到迟，闭门閒课上元诗。

南来父老消磨尽，耳畔无人说旧时。

周端臣

周端臣　早冬湖上

晴湖水落葑田乾，白鸟飞来立晚寒。

杨柳不知秋已远，尚摇疏翠拂栏干。

周端臣

周端臣　真州梅

欹倒几株梅，黏枝半是苔。

相傅前代种，曾历太平来。

山冷雪犹在，春深花始开。

乱离无酒卖，嚼蕊当衔杯。

周端臣

周端臣　重阳后一日偕翁宾暘张敬之江楼中分韵得台字

一笑江楼把酒杯，阑干倚遍重徘徊。

风生别浦潮回去，云暗前山雨过来。

秋冷丹枫先叶堕，节迟黄菊未花开。

凭高引领还兴感，昨日谁登风戯马台。

周端臣

周端臣　朱门

朱门茅屋偶为邻，北阮那怜南阮贫。

却是梅花无世态，隔墙分送一枝春。

周敦颐

周敦颐　按部至潮州题大颠堂壁

退之自谓如夫子，原道深排释老非。

不识大颠何似者，数书珍重更留衣。

周敦颐

周敦颐　按部至春州

按部广东经数郡，若言岚瘴更无春。

度山烟锁埋清昼，为国天终护吉人。

万里诏音频降下，一方恩惠尽均匀。

丈夫才略逢时展，仓廪皆无亟富民。

周敦颐

周敦颐　春晚

花落柴门掩夕晖，昏鸦数点傍林飞。

吟馀小立阑干外，遥见樵渔一路归。

周敦颐

周敦颐　读易象

书房兀坐万机休，日暖风和草色幽。

谁道二千年远事，而今只在眼前头。

周敦颐

周敦颐　和费君乐游山之什

云树岩泉景尽奇，登临深恨访寻迟。

长楼未得于何记，犹有君能雅和诗。

周敦颐

周敦颐　剑门

剑立溪峰信险深，吾皇大道正天心。

百年外户都无闭，空有关名点贡琛。

周敦颐

周敦颐　江上别石郎中

落叶蝉声古渡头，渡头人拥欲行舟。

另离情似长江水，远亦随公日夜流。

周敦颐

周敦颐　牧童

东风放牧出长坡，谁识阿童乐趣多。

归路转鞭牛背上，笛声吹老太平歌。

周敦颐

周敦颐　暮春即事

双双瓦雀行书案，点点杨花入砚池。

间坐小窗读周易，不知春去几多时。

周敦颐

周敦颐　瀼溪书堂

元子溪曰瀼，诗传到于今。

此俗良易化，不欺顾相饮。

庐山我久爱，买田山之阴。

田间有流水，清泚出山心。

山心无尘土，白石磷磷沈。

潺湲来数里，到此始澄深。

有龙不可测，岸木寒森森。

书堂构其上，隐几看云岑。

倚梧或欹枕，风月盈中襟。

或吟或冥默，或酒或鸣琴。

数十黄卷轴，圣贤谈无音。

窗前即畴囿，囿外桑麻林。

芋蔬可卒岁，绢布足衣衾。

饱煖大富贵，康宁无价金。

吾乐盖易足，名濂朝暮箴。

周敦颐

周敦颐　任所寄乡关故旧

老子生来骨性寒，宦情不改旧儒酸。

停杯厌饮得醪味，举筋常餐淡菜盘。

事冗不知筋力倦，官清赢得梦魂安。

故人欲问吾何况，为道舂陵只一般。

周敦颐

周敦颐　石塘桥晚钓

旧隐濂溪上，思归复思归。

钓鱼船好睡，宠辱不相随。

肯为爵禄重，白发犹羁縻。

周敦颐

周敦颐　书舂陵门扉

有风还自掩，无事昼常关。

开阖从方便，乾坤在此间。

周敦颐

周敦颐　书仙台观壁

到官处处须寻胜，惟此合阳无胜寻。

赤水有山仙甚古，跻攀聊足到官心。

周敦颐

周敦颐　思归旧隐

静思归旧隐，日出半山晴。

醉榻云笼润，吟窗瀑泻清。

闲方为达士，忙只是劳生。

朝市谁头白，车输未晓鸣。

周敦颐

周敦颐　宿崇圣

公程无暇日，暂得宿清幽。

始觉空间客，不生浮世愁。

温泉喧古洞，晚磬度危楼。

彻晓都忘寐，心疑在沃洲。

周敦颐

周敦颐　题酆都观　读英真君丹诀

始观丹诀信希夷，盖得阴阳造化机。

子自母生能致主，精神合后更知微。

周敦颐

周敦颐　题酆都观　宿山房

久厌尘坌乐静元，俸微犹乏买山钱。

徘徊真境不能去，且寄云房一榻眠。

周敦颐

周敦颐　题酆都观　仙都观

山盘江上虬龙活，殿倚云中洞府深。

钦想真风杳何在，偃松乔柏共萧森。

周敦颐

周敦颐　题冠顺之道院壁

一日复一日，一杯复一杯。

青山无限好，俗客不曾来。

往事已如此，朱颜安在哉。

寄语地上客，厉乱竟谁催。

周敦颐

周敦颐　题浩然阁

刘侯戴武弁，政则心吾儒。

士茂先兴学，子贤勤读书。

猷为莫不善，才力盖有馀。

西北方求帅，浩然宁久居。

周敦颐

周敦颐　题惠州罗浮山

红尘白日无间人，况有鱼绯击此身。

关上罗浮间送目，浩然心意复吾真。

周敦颐

周敦颐　题清芬阁

风雅久沦落，哇淫肆自陈。

波澜嗟已靡，汗漫□无津。

纷葩混仙蕊，谁可识清真。

先生李郑辈，□态非拟伦。

后生不识事，愈非句愈珍。

至今桐庐水，相与流清新。

蝉联十一世，奕叶扶阳春。

十年问御史，邂逅章江滨。

自惭无所有，衰叹徒欣欣。

樽酒发狂笑，微言入典坟。

稍稍窥绪馀，每每露经纶。

因知相有术，源委本清淳。

周敦颐

周敦颐　天池

斯须暮云合，白日无馀晖。

金波从地涌，宝燄穿林飞。

僧言自雄夸，俗骇无因依。

安知本地灵，发见随天机。

周敦颐

周敦颐　同石寺游

朝市谁知世外游，杉松影里入吟幽。

争名逐利千绳缚，度水登山万事休。

野鸟不惊如得伴，白云无语似相留，

傍人莫笑凭阑久，为恋林居作退谋。

周敦颐

周敦颐　万安香城寺别虔守赵公

公暇频陪尘外游，朝天仍得送行舟。

轩车更共入山脚，旌旆且从留渡头。

精舍泉声清，{浮子换寸加虎}{浮子换寸加虎}，

高林云色淡悠悠。谈终道奥愁言去，

明日瞻思上郡楼。

周敦颐

周敦颐　喜同费君长官游

寻山寻水侣尤难，爱利爱名心少间。

此亦有君吾茂乐，不辞高远共跻攀。

周敦颐

周敦颐　行县至雩都邀馀杭钱建侯拓四明沈几圣希颜同游罗岩

闻有山岩即去寻，亦跻云外入松阴。

虽然未是洞中境，且异间名利心。

周敦颐

周敦颐　夜雨书窗

秋风拂尽热，半夜雨淋漓。

绕屋是芭蕉，一枕万响围。

恰似钓鱼船，篷底睡觉时。

周敦颐

周敦颐　忆江西提刑何仲容

兰自香为友，松何枯尚春。

荣来天泽重，殁去绣衣新。

尽作百年梦，终归一窖尘。

痛心双泪下，无复见贤人。

周敦颐

周敦颐　游山上一道观三佛寺

琳宫金刹接林峦，一径潜通竹树寒。

是处尘埃皆可息，时清终未忍辞官。

周敦颐

周敦颐　赠虞部员外郎谭公昿致仕

清时望郎贵，白首故乡归。

有子纡蓝绶，将孙著彩衣。

松乔新道院，鹤老旧渔矶。

知止自高德，宁为遁者肥。

周敦颐

周敦颐　治平乙巳暮春十四日同宋复古游山巅至大林寺书四十字

三月山方暖，林花互照明。

路盘层顶上，人在半空行。

水色云含白，禽声谷应清。

天风拂襟袂，缥缈觉身轻。

周锷

周锷　澄辉阁

雄建俯空阔，下瞻霄汉浮。

眼将云漠漠，心寄水悠悠。

日暖鸟飞镜，月凉鱼弄钩。

行期分此景，家在甬西头。

周锷

周锷　冯氏万金楼

几年江上梦，黄鹤意悠悠。

百尺独临水，万金难买秋。

杵声喧药市，栏影枕渔舟。

应有壶中客，分身几此游。

周锷

周锷　和郡守彭吏部按视湖亭凡二首

使群风味压荆州，每为吾民乐更忧。

锦里篇章推唱首，浣溪光景促遨头。

行春预约花欹帽，把酒方欣雪点裘。

岳史年来惭吏隐，扳舆时得从公游。

周锷

周锷　和郡守彭吏部按视湖亭凡二首

双虹倒影上瞻楹，碧水澄空一镜明。

野草闲花无限趣，短藜幽榜不胜情。

已知风月随人意，聊为湖山载酒行。

却讶锦囊赓梦草，坐令诗兴绕寰瀛。

周锷

周锷　题清斯堂

万物本空寂，浮生方沼中。

鸥轻时出没，萍散只西东。

槛外风初息，天边月正融。

了无尘可濯，危坐照衰翁。

周锷

周锷　西湖三首

晓镜初开淑景明，使君风味一般清。

舟从菡萏林中过，人在鲸鲵背上行。

妙舞屡翻红药燕，清词时啭紫薇莺。

赓歌久矣虚前席，肯向樽前恋麴生。

周锷

周锷　西湖三首

使君修禊与民游，十里笙歌水面浮。

动地雄风云外起，截天雌霓雨中收。

登台已有难并乐，击壤宁无寡和忧。

却忆内家新赐火，海棠无数出墙头。

周锷

周锷　西湖三首

牛鞭初动啭新莺，梦觉池塘选胜行。

水镜光中千骑合，山屏影里万艘横。

云从布谷原头过，雨向催诗毛下生。

藻绘升平知有待，阁梅先已赋调羹。

周锷

周锷　游香山佛迹

灵山名达蓬，香水霭瞻蕁。

龙只久覆获，云物翳深谷。

拂衣向劫中，神斧断苍玉。

至今天人尊，灵迹印金粟。

颇闻开士识，飞锡隐岩麓。

坐令湖海客，香供走川陆。

巍巍虔报地，色相俨金屋。

缅想旧巾瓶，犹能慰心目。

篮舆访莲社，一笑欣自足。

抚事动幽寻，畴能氓宁辱。

松炉袅如见，余力付棋局。

更觉梦中身，悠然百无欲。

周燔

周燔　定林寺

定岩坐听松声好，德水行穿竹影斜。

无限世间幽绝处，天工分付与僧家。

周耕云

周耕云　赋介轩半村新居

近谋吟屋傍浔溪，雁荡山深云未归。

怕恼春光花种少，爱延月色竹栽稀。

宝藏书册教儿读，土视功名与世违。

不是诗人相过处，昼长应是掩柴扉。

周耕云

周耕云　歙溪道中

行行欲少歇，争奈客途长。

村酒略无味，野花空自香。

几家茅屋小，数亩麦田荒。

何处堪投宿，林梢已夕阳。

周古

周古　赠胡侍郎荣归

尝水茫茫怅别情，悲风吹树作离声。

酒倾银斝临江卧，潮落沙汀带月明。

千里绿烟芳草合，一天红雨落花轻。

老怀对景成三叹，一觉潸然泪两倾。

周光岳

周光岳　长沙

江上南风起白苹，长沙城郭异咸秦。

故乡犹自嫌卑湿，何况当时赋鵩人。

周海

周海　句

十里平郊连郡堞，一溪清水溉民田。

周垕

周垕　春

不论山颠与水涯，春来何处不荣华。

野红妖绿浑如画，一崦人家桃杏花。

周煇

周煇　句

卷帘试约东君问，花信风来第几番。

周惠

周惠　风井

寰中风穴不一处，斯井乳化能伏流。

暗接高源常秘惜，不离陌路自清幽。

土囊空艳高人赋，水品难逢处土收，

宴坐岩头默斟取，清凉此意与谁谋。

周惠

周惠　萧岩

万里藏云境界宽，仙源江上起峰峦。

莺啼翠柳三春暖，松隐清风六月寒。

飞雁忽惊天柱过，蛰龙犹向石潭蟠。

宦游争道兹岩好，林下何曾得共欢。

周惠

周惠　油溪岭

油溪何淼漫，油岭复巑屼。

白日蛇龙起，青林虎豹抟。

乾坤谁设险，登陟壮遐观。

刀剑今牛犊，须知帝德宽。

周季

周季　题玉川碾茶图

独抱遣经舌本乾，笑呼赤脚碾龙团。

但知两腋清风起，未识捧瓯春笋寒。

周洎

周洎　忠孝亭

晋鼎舮卼奸人窥，孰谋国者如儿嬉。

陷穽弗设延虎貔，虓阚搏噬婴者摧。

群公奔潞峭敢谁，卞公力疾起督师。

谓事迫矣奚生为，以肉餧虎吁可悲。

公则死矣二子随，伟哉忠孝萃一时。

维公忠义天所资，向来谋国如蓍龟。

不用吾言至于斯，为社稷死则死之。

冶城之麓江之湄，荒冢突兀余丰碑。

半生读史长嘘欷，拜公之坟涕霑颐，

死者可作吾谁归。嗟哉江左固多士，

往往所欠惟一死，元规儿辈何足罪。

王公偪仄石头里，气息奄奄有如泉下鬼。

苏武之节不如是，视公胡不颡有泚。

男子之死一言耳，死而不亡公父子。

周假庵

周假庵　题赵千里夜潮图

烟苍苍，江茫茫，

明月夜挂天中央。奔潮不尽当日恨，

金波怒，卷蚢龙。

长浦口，秋飞扬，

鸥雁不眠声周间。风高沙涨望难到，

羽翰但逐潮低昂。窗间帘炷香，

开卷有素商。何须八月上钱唐，

对此秋涛生锦囊。

周暕

周暕　春日田园杂兴

蛙声似吹雨初足，桑萁欲红风始和。

少妇每忧蚕利薄，老夫惟喜秫苗多。

旧栽花木山莺识，新买陂塘野鹭过。

此境东风元日好，当年金谷事如何。

周暕

周暕　次秋出月上人韵

十指曾弹月下琴，已知太古有遗音。

三乘四谛无非道，万法千门只此心。

得句何妨闻鼓□，□机不复有魔侵。

近来□□□□□，无奈□□三尺深。

周暕

周暕　次僧韵

曾对寒炉细尽灰，岁番回首重徘徊。

山间已有幽人占，门外宁教俗子来。

老杜名留修览寺，东坡诗在妙高台。

新凉拟洲登山屐，莫待黄花逸与催。

周暕

周暕　寄悦上人

一锡千峰远，闻师住少林。

云生坐处石，佛见定时心。

清福人间少，红尘山外深。

何当重间讯，来借朱堂吟。

周暕

周暕　送僧归蜀

诗禅寄杖锡，不间道途难。

到水浮杯渡，逢山卸笠看。

悟空诸念寂，傅佛一灯寒。

蜀国又归去，令人忆道安。

周暕

周暕　闻平湖僧绍义自岭归又入浙

曾写当年送别诗，小窗几度梦魂飞。

句从檐葡林中得，人在梅花岭外归。

礼罢祖师无有相，遍参老宿悟来机。

归舟久驻西湖上，闻道新来景又非。

周绛

周绛　太虚观

骨化黄金鹤化胎，仙翁轻举出尘埃。

石幢云锁水常在，玉马星驰炼未回。

绿草晚烟梅雨发，朱藤余萼麦风开。

丹泉长活芙蓉死，会买张山卜篵来。

周金

周金　赠别通古

良人轻一别，奄忽几经秋。

明月望不见，白云徒自愁。

征鸿悲北渡，江水奈东流。

会话知何日，如今已白头。

周静真

周静真　送水云归吴

燕山雪花大如席，马上吟诗无纸笔。

他时若遇陇头人，折寄梅枝须一一。

周良臣

周良臣　句

却从谷口问归樵。

周林

周林　句

殷红片片点苍苔。

周麟之

周麟之　表史知府郎中张公挽诗三首

自昔三珠树，如兄最早成。

握兰沾賸馥，搴桂阻高程。

健笔三江泻，英标一鄂横。

崦嵫惊电谢，坐失剑峥嵘。

周麟之

周麟之　表史知府郎中张公挽诗三首

淼淼沅江路，犹迟皂盖临。

但疑三甲起，那识二毛侵。

北海樽罍在，南国草木深。

水亭风月夜，八咏想遗音。

周麟之

周麟之　表史知府郎中张公挽诗三首

自是吾宗出，金兰臭味同。

彯缨联北阙，抱椠踵南宫。

去国邮书官，还乡巷辙通。

讵知生死隔，回首一弹中。

周麟之

周麟之　参政大资毗陵张公挽诗十首

淝上英游远，江南庆系长。

二卿双戟贵，七叶一门光。

早负鹏天阔，先分桂籍香。

中兴谁第一，勋烈在旗常。

周麟之

周麟之　参政大资毗陵张公挽诗十首

德诅三朝老，才华一代宗。

伟名高附凤，余事富雕龙。

异刻惊黄玉，仙游问赤松。

忽骑箕尾去，云路杳无踪。

周麟之

周麟之　参政大资毗陵张公挽诗十首

一马龙骧后，中朝草创初。

秉枢登政路，扈跸拥宸裾。

像入去台画，名标玉府书。

太平资旧德，不及驾安车。

周麟之

周麟之　参政大资毗陵张公挽诗十首

出入纡宸眷，龙光溢帝阍。

赐书奎画烂，分剂宝奁存。

尚拟陪三接，俄悲筑九原。

遗忠当存报，岂但辍瓜恩。

周麟之

周麟之　参政大资毗陵张公挽诗十首

自领一麾出，旋更五镇雄。

政追栖凤迹，民戢带牛风。

鉴水恩波外，西山爽气中。

棠阴随处是，绕屋自茏葱。

周麟之

周麟之　参政大资毗陵张公挽诗十首

晚岁游真馆，分符蓋别京。

九关留客钥，千骑按屯营。

天上金瓯覆，江边玉节明。

伤心游宴地，怅望北山横。

周麟之

周麟之　参政大资毗陵张公挽诗十首

四老延清会，连年乐故乡。

誉腾花萼集，光动德星堂。

今独三荆茂，居然一鉴亡。

庆流知有在，兰玉蔼遗芳。

周麟之

周麟之　参政大资毗陵张公挽诗十首

绿野裴公趣，东山谢傅心。

林泉幽梦断，花柳旧豩深。

瀹茗风生腋，飞觞月满襟。

向来亲几杖，犹想听高吟。

周麟之

周麟之　参政大资毗陵张公挽诗十首

久玷平津馆，叨陪北海尊。

轩腾期远到，刻苦记前言。

穉榻恩难报，韦经业处存。

孤踪初筮仕，此志与谁论。

周麟之

周麟之　参政大资毗陵张公挽诗十首

忆昔春官试，唯公季子俱。

别来成永诀，返哭恸诸孤。

忍预吹箫列，空怀解剑趋。

新阡閟长夜，雪涕堕平芜。

周麟之

周麟之　呈伯父元仲二首

我伯气吐虹，贯日干文光。

胸中有和璞，发挥见文章。

笔追羲献风，句压曹刘墙。

平生太古心，孰得窥行藏。

人间富贵味，掩口不一尝。

方朔饥欲死，次公醒而狂。

方寸不受折，养此百鍊刚。

江湖五十年，飘飘曳征裳。

晚岁一区宅，欲并幽林塘。

浙东山水窟，选胜方徜徉。

兰溪得佳致，行筑钟山堂。

自顾世路险，机穽宁易防。

挽首吾不能，高卧庸何伤。

贫贱苟自得，麪糗皆膏粱。

愿言守此志，鹏鷃聊相忘。

周麟之

周麟之　呈伯父元仲二首

干戈十年余，荏苒百忧至。

谁怜齿未壮，遽失彩衣戏。

扪心天不闻，空下千斛泪。

藐然一星孤，未忍随以逝。

雨湿新松楸，尘生旧韖帨。

奈此愁绝何，况复形梦寐。

萧萧风树悲，此恨岂有既。

念昔龆齳中，从公识奇字。

一从江淮别，岁月不复记。

公寻武夷春，我友颐山桂。

此来忽相见，再拜只流涕。

忽忽悦情话，恍若已隔世。

先人有遗经，夙夜焉敢坠。

余生倘未殒，肯负平日志。

但恨不及亲，临风一嘘欷。

周麟之

周麟之　呈郫人李签判

锦江烟水春茫茫，锦城游宴歌舞狂。

酒酣缓辔踏花去，尚说当年先侍郎。

后来游宦家因徙，子孙不复归桑梓。

世居淮海二百年，路隔关山七千里。

兵戈南下风尘昏，衣冠流江黄屋奔。

淮乡几作边戍地，丛桂旧第无一存。

我从避乱梅花坞，钓月眠云拉巢许。

尔来又卜南郭居，自笑飘萍无定所。

见君襟韵真谪仙，从来游戏壶中天。

眷言我祖旧同闬，邂逅笑语心豁然。

平生行李遍方外，南逾五岭入苍翠。

脱靴未屈力士手，探囊已压髯奴背。

为叹干戈何日休，浮家泛宅江海游。

丹砂鍊就葛洪鼎，茶灶行随鲁望称。

天涯二见倾盖旧，青城猿鹤知存否。

会当叱驭过邛郲，相从却饮郫筒酒。

周麟之

周麟之　初除西掖士华兄以诗贺喜次韵为谢

向来归卧白云边，忽拜君王诏墨鲜。

谁借羽翰超弱水，又随簪橐过甘泉。

酒同今夕兄酬弟，诗比当年圣得贤。

润色正须燕许手，小儒那有笔如椽。

周麟之

周麟之　春贴子词　皇太后阁六首

北极璿杓转，东朝绣户开。

吾皇宴长乐，新捧万年杯。

周麟之

周麟之　春贴子词　皇太后阁六首

绕殿猗兰紫，浮觞寿柏青。

瑶池演春算，倍受八千龄。

周麟之

周麟之　春贴子词　皇太后阁六首

晓箭催莲漏，君王问寝时。

光风浮玉琯，瑞霭映云旗。

周麟之

周麟之　春贴子词　皇太后阁六首

笑看宫额试梅妆，楼角千丝御柳黄。

尽道九重春色早，太平天子是东皇。

周麟之

周麟之　春贴子词　皇太后阁六首

日照蟠桃万点丹，花前仙佩响珊瑚。

他年采实供金母，会见飞琼捧玉盘。

周麟之

周麟之　春贴子词　皇太后阁六首

不用神丹嚥蕊琼，年登八十自身轻。

试临玉案繙金录，更觉春来眼倍明。

周麟之

周麟之　答宋子闲

冀北百马一駃騠，沅江之鳖九肋稀。

海邑千室士半之，异材杰出今其谁。

有客有客气吐霓，行年五十缝掖衣。

青鞋白帽鬓未摧，笔下妙绝黄绢碑。

句中参彻后山诗，邂逅一见秋云披。

立谈展尽胸中奇，如刮眼膜如起痿。

便许握手论交期，看君有蕴未一施。

杜门却扫甘幽栖，草树薿薿含奇姿。

两堂对启白板扉，我时剥啄叩扊扅。

君出迎笑喜见眉，晴窗坐隐花影移。

茗碗未尽炉香迟，手弄尘尾风颸颸。

主人得意客忘归，嗟予懵学安所师。

矧复少也逢百罹，尚赖先德流余滋。

遗编烂烂星斗垂，墨犹未乾吾忍窥。

梅花一咏偶弗遗，君能鉴赏了不疑。

惜哉不与君同时，生前未免俗了嗤。

身后有此名流知，呜呼吾意其何悲。

周麟之

周麟之　读战国策

从人为从六国强，横人为横六国亡。

悲夫不用摈秦计，从以委肉强虎狼。

一朝秦甲下函谷，指挥朝魏如群羊。

坐令不费一只矢，山东千里无金汤。

我窥尘编三太息，诸候自覆非秦力。

纷纷二百四十年，说士游谈空满籍。

我将西上吊兴亡，南山自有能言石。

周麟之

周麟之　端午贴子词　皇帝阁六首

赤伏题皇运，朱明敞帝宸。

休符知有相，此月是天申。

周麟之

周麟之　端午贴子词　皇帝阁六首

祝网汤仁布，垂裳舜德敷。

五兵浑不用，安事赤灵符。

周麟之

周麟之　端午贴子词　皇帝阁六首

日永三得正，风薰万宇凉。

要知垂艾意，期与庶发康。

周麟之

周麟之　端午贴子词　皇帝阁六首

槐绿乍迷青羽盖，樱红已荐赤瑛盘。

太平节物年年好，又见浮菖与浴兰。

周麟之

周麟之　端午贴子词　皇帝阁六首

西湖雨歇鉴奁开，江面银涛一线来。

自有云山供四座，圣君元不事池台。

周麟之

周麟之　端午贴子词　皇帝阁六首

碧琳宫殿昼翻书，时见龙鸾落宝跗。

一念清非能却暑，不须更展北风图。

周麟之

周麟之　端午贴子词　皇后阁五首

瑞霭浮龙鉴，凉颸拂燕钗。

瑶钟献冰体，暑殿雪盈怀。

周麟之

周麟之　端午贴子词　皇后阁五首

绕臂长生缕，无非柘馆丝。

还因袗絺绤，深念葛覃诗。

周麟之

周麟之　端午贴子词　皇后阁五首

甘霔令年庆祷祈，屏除荤茹与君齐。

化行自是恩波远，何止春郊雨一犁。

周麟之

周麟之　端午贴子词　皇后阁五首

不贪斗草事诗书，温采香芸辟蠹鱼。

永日挥毫自忘暑，滴残宫砚玉蟾蜍。

周麟之

周麟之　端午贴子词　皇后阁五首

剪就冰绡月影团，不须多羡女乘莺。

君王瑶札新题处，一样蟾花点点丹。

周麟之

周麟之　端午贴子词　皇太后阁六首

皋月乘天数，慈闱奉母仪。

灵芝三万岁，乐府有新词。

周麟之

周麟之　端午贴子词　皇太后阁六首

柳映金铺丽，菰黏玉俎香。

六宫随凤辇，来献九霞觞。

周麟之

周麟之　端午贴子词　皇太后阁六首

覆户双人艾，浮樽九节蒲。

更闻天子孝，瑞箑扇尧厨。

周麟之

周麟之　端午贴子词　皇太后阁六首

凉生浴殿蔼兰芳，更衣室地深沈昼漏长。

试诵琼章开蕊笈，御炉风袅辟邪香。

周麟之

周麟之　端午贴子词　皇太后阁六首

慈欢不为植萱丛，圣子晨香孝养隆。

况是九重当夏清，偏于扇枕得清风。

周麟之

周麟之　端午贴子词　皇太后阁六首

方开八袠庆修龄，又捧榴杯拜紫庭。

一岁一添长命缕，拟将万缕献兹亭。

周麟之

周麟之　飞来峰

西域崭崱群玉峰，悬崖万丈穿玲珑。

世人不识真鬼工，夜半躶起随雷风。

天与西湖作奇观，嶷然飞堕群山中。

海风吹雨万壑暝，往往密有云相通。

遥望烟鬟出林坞，重恋面面青莲宇。

孤云起石风生泉，游人六月不知暑。

世传飞来我亦疑，摩挲苍璧心更悲。

当年禁囿山水远，艮岑一石须人挽。

无人把酒酹山灵，飞入君王上林苑。

周麟之

周麟之　夫人孙氏挽诗

嫔风合冠女图中，礼法能兼郝与钟。

自许夫知黄鹄志，曾看女拜紫鸾封。

高堂把酒同媋睦，燕坐繙经乐始终。

知载管彤书盛事，只今门有婿如龙。

周麟之

周麟之　赋张参政四老堂

散策相从倚玉鸠，不须更伴赤松游。

林塘在眼供舒啸，花鸟催诗好劝酬。

一座几盈三百岁，四翁宜寿八千秋。

堂前风物如伊洛，尚欠香山与石楼。

周麟之

周麟之　赋张参政四老堂

西望斜川烟霭低，荆溪东下泛清漪。

夜业风雨秋怀共，春草池塘昼梦迟。

江左便传花萼集，曲中休奏紫芝词。

安车不日联镳至，银角桃枝上玉墀。

周麟之

周麟之　观梅

春来物物未关情，只与寒梅有旧盟。

芳信已催诗兴动，幽香还酿客怀清。

月摹瘦影横窗淡，雨浴疏花照水明。

却忆去年花下饮，共挂杯酒泛飞英。

周麟之

周麟之　和陈大监

君不见汉业已定犹勒兵，白登坐困师无名。

席门先生计无误，黠虏不得窥平城。

论功自合班人杰，盖世拔山威尽折。

漫夸勋业是韩彭，我出六奇秦项灭。

后来汉道如衰周，德尊一作陈太丘。

二方相断厉名节，不顾羔雁真善谋。

雪霜贸贸年芳改，凛凛松先见风采。

豺狼当路狐狸号，独有孤鸿横四海。

至今逸韵传清商，云和之瑟弦高张。

耳孙磊落天下士，大才有出皆其长。

胸中万卷饶丘壑，鲜取遗音叩寂寞。

一朝解组又弹冠，出处无心付天乐。

我辈等是风月人，昔也同闬今为邻。

不妨对语味如蜡，扰扰万事从横陈。

周麟之

周麟之　和元革叔无闷斋

家在涛江欲尽头，结茅宁为乐休休。

达人自得一经趣，游子空怀千岁忧。

坐对圣贤唯酒适，身凭形影以诗酬。

公今非遁元无闷，要把韦编续圣丘。

周麟之

周麟之　胡夫人挽诗

閫范三从正，家声两大余。

义高黄鹄操，恩叠紫鸾书。

涧沼登蘯藻，园林映板舆。

忽乘飞凤去，应傍素台居。

周麟之

周麟之　胡夫人挽诗

晚岁根尘净，端由志节隆。

敛身遵七诫，弹指悟三空。

此日伤朝露，何人赋凯风。

我方司汗简，盍载女师中。

周麟之

周麟之　胡夫人挽诗

旧倚韩康伯，高堂坐累茵。

曩先归厚夜，今又失灵椿。

族党各车会，阶庭五鼎陈。

季能当大事，无负玉堂人。

周麟之

周麟之　寄伯父元举

我家百笏门，族望甲乡国。

堂堂六世祖，名在碧落籍。

人曰吾故侯，善政光古昔。

后裔联簪缨，北原荫榆柏。

里居百余年，世出二吉石。

当时丛桂中，鸣珂动城陌。

变故忽相仍，流荡兵火厄。

一经焚劫余，故里半荆棘。

奔腾豺虎群，逃避天地窄。

十年湖山游，幸不死锋镝。

朝穿云麓青，夜钓月溪白。

间关度阳九，阖室仅安适。

遽婴风树蜚呼天泪横臆。坡陁东龙冈，

怅望隔窀穸。故乡渺归期，

异县悲久客。北辕吾未能，

辽绝江海隔。思我伯父贤，

一别几更历。寇至独不去，

巍坐空四壁。高标揖夷齐，

九死出焚溺。居为一乡望，

后学所矜式。泮水修复初，

儒盟首开席。我独随负蓬，

孤陋阻规益。明年秋鸿飞，

槐花动行色。庶遂升堂拜，

情话输悃愊。诗成喜不寐，

兴逐飞天翼。

周麟之

周麟之　见张运使郎中

风度飆飆白首郎，清朝趋奏久含香。

东南德望龙津阔，甲乙科名雁邓长。

使节不辞骊驾远，卿家重见战门光。

原他早入承明去，一试囊中活国方。

周麟之

周麟之　见张运使郎中

野鹤摩云万里心，一枝聊复寄高林。

愁边举目江山异，客里登楼岁月深。

长铗誓为知已用，短檠空伴读书吟。

支门不拒通家子，应话来听正始音。

周麟之

周麟之　郊祀庆成

紫极三阶正，黄宫一气旋。

迎阳周吉土，练日汉甘泉。

考典陈商辂，占祥察舜璿。

朝冠纷璀璨，斋幄湛蟺蜎。

荔席方顒若，油云已廓然。

瑶源尊始祖，绛节从群仙。

碧瓦霏烟外，雕梁丽日边。

大音谐美乐，芳荐列嘉笾。

默喜云孙燕，深期鼎祚延。

六虬纡制跸，九庙辟崇筵。

郁鬯香稃熟，芝楹瑞叶连。

醇牺登硕俎，肃倡被朱絣。

孝奏灵咸格，诚存礼不愆。

清晨登玉轪，彩仗揭龙旃。

虎旅罗三卫，蝩旌亘百廛。

展容趋泰畤，裒福对苍圆。

扆坐张皇邸，帷宫驾采椽。

鼓钟传禁漏，星月粲高躔。

蠖略车回斗，灾煌衮象天。

华支金擢秀，雅奏玉鸣鋗。

虚次停垂佩，登坛俨奉瑄。

兰生芬献斝，电燎郁升烟。

气晏樵蒸焜，天澄境落褰。

涓成均拜胙，抃庆趣摩肩。

凤蓋端闈敞，蠅书惠泽宣。

自欣千载遇，叨贰六卿联。

簪笔琱兴上，扶圭绣黼前。

独多亲日表，敢后赞云篇。

帝德惟天大，臣心匪石坚。

愿言陪虎拜，宝历万斯年。

周麟之

周麟之　景灵宫乐章　皇帝还大次乾安之曲

帝将于郊，昭事上祀。

爰兹毕觞，复即于次。

飚斿载旋，容旌沓骑。

维皇嘉承，锡祚昌炽。

周麟之

周麟之　景灵宫乐章　皇帝还位乾安之曲

帝临閟庭，逆釐上灵。

神保安坐，萧若有承。

嘉觞既申，德闻惟馨。

灵光留俞，祚我亿龄。

周麟之

周麟之　景灵宫乐章　皇帝降殿乾安之曲

我秩元祀，上推鸿源。

展来有侐，祲威肃然。

升墄既降，秉心益虔。

荷天之休，于千万年。

周麟之

周麟之　景灵宫乐章　尚书彻馔吉安之曲

普淖既荐，苾芬孔时。

神嗜而顾，有来宴娱。

飨矣将彻，载钦载祗。

展诗以侑，益臻厥熙。

周麟之

周麟之　句

月摹瘦影横窗淡，雨沐疏花照水明。

周麟之

周麟之　句

醉倒人辞花面笑，诗成亲傍竹身题。

周麟之

周麟之　苦热行

君不见浣花老翁初作掾，触热簿书尘满案。

坐曹束带总不能，但欲赤脚踏层冰。

又不见青莲居士金门客，懒摇白羽巾挂壁。

有时裸袒青林中，只知露顶洒松风。

二子英规凛千古，笔夺造化驱风雨。

如何避暑如避仇，叫呼竞作惊人语。

是身本与天地同，要当扪腹无弗容。

世间冷暖翻覆手，焉用夷隘惠不恭。

我方穷居度炎热，火云烁山金石裂。

一读清诗百念空。炯若冰壶浸明月。

周麟之

周麟之　破虏凯歌二十四首

可笑狂胡到死狂，欲投马箠渡长江。

始知人语符天意，东向南朝作鬼降。

周麟之

周麟之　破虏凯歌二十四首

采石江头万鼓鼙，祭天台上手挥旗。

坐驱朔马为鱼鳖，笑杀江南踏浪儿。

周麟之

周麟之　破虏凯歌二十四首

云航飞下北通州，弭楫胶西一战收。

千七百艘山日尽，始知飞将有奇谋。

周麟之

周麟之　破虏凯歌二十四首

一从犬吠瞰西山，便报车轮不得还。

自诡长驱如破竹，不知先衄剑门关。

周麟之

周麟之　破虏凯歌二十四首

虏饿曾无一月粮，煮弦烧箭莫弃肠。

南来本恃清河粟，不意偏师夜绝纲。

周麟之

周麟之　破虏凯歌二十四首

胡人不识九车船，笑理轻舠狎大川。

莫道老胡曾得济，犹传折箭誓青天。

周麟之

周麟之　破虏凯歌二十四首

淝河度卷苻坚阵，赤壁灰飞孟德舟。

二虏犹能脱身去，汝来断送郅支头。

周麟之

周麟之　破虏凯歌二十四首

自古御行用众难，况图深入冒多艰。

五百万人存者几，淮南白骨委如山。

周麟之

周麟之　破虏凯歌二十四首

燕山台殿压阿房，又欲移巢占大梁。

起就汉宫三十六，固知无德只为殃。

周麟之

周麟之　破虏凯歌二十四首

七宝为床坐殿衙，金猊双立喷飞霞。

自缘积恶难安享，不得全躯作帝羓。

周麟之

周麟之　破虏凯歌二十四首

只凭信誓画山河，二十八年两国和。

解道渝盟甘踣国，若为轻信马韩歌。

周麟之

周麟之　破虏凯歌二十四首

自闻三策日垂涎，急趁西风一举鞭。

狼子不知天数尽，据鞍犹说马儿年。

周麟之

周麟之　破虏凯歌二十四首

黧面长须桀黠儿，一生浑事杀人嬉。

莫将遗像欺群目，曾向贞元殿里窥。

周麟之

周麟之　破虏凯歌二十四首

何事图形到九墀，岂容鬼质近神奎。

君王欲作诸戎戒，不惜云章手自题。

周麟之

周麟之　破虏凯歌二十四首

也学赋诗横槊公，浪抛狂语倡群凶。

由来立马元无地，空指吴山第一峰。

周麟之

周麟之　破虏凯歌二十四首

每率群胡共打围，防奸惟许属韐随。

一朝醉卧隋堤曲，众箭攒胸死不知。

周麟之

周麟之　破虏凯歌二十四首

向来烧饭起中都，已觉胡星堕玉除。

罪恶贯盈天不赦，区区犹欲祷医闾。

周麟之

周麟之　破虏凯歌二十四首

曾为兵卜溷神听，不信名山事火攻。

今日汝魂游岱去，不知何面向灵宫。

周麟之

周麟之　破虏凯歌二十四首

似闻虏帐启行初，尽拥青毡入故都。

便好乘机收赤县，长缨更缚北单于。

周麟之

周麟之　破虏凯歌二十四首

昨从北邙山下过，旋移狼纛驻鸡笼。

此身已是邻尸冢，又欲飞投鼎鑪中。

周麟之

周麟之　破虏凯歌二十四首

胜负端从曲直分，我军屡捷气凌云。

坐听笳鼓传新曲，不怕蕃家铁塔军。

周麟之

周麟之　破虏凯歌二十四首

中兴天子汉宣光，自有深仁合彼苍。

天遣百灵争助顺，神兵遍野拂云长。

周麟之

周麟之　破虏凯歌二十四首

此日君王自抚师，列营争望翠华旗。

不失一矢戎酋毙，又胜澶渊却敌时。

周麟之

周麟之　破虏凯歌二十四首

江上春风凤盖旋，郁葱佳气霭中天。

从今四海归图籍，金殿垂衣亿万年。

周麟之

周麟之　破虏凯歌六首

夜半江风金鼓声，拔营初起石头城。

虏情不料诸军渡，一战淮西唾手平。

周麟之

周麟之　破虏凯歌六首

莫怕南来生女真，皂旛羪马漫如云。

黄头碧眼惊相语，切勿前逢八字军。

周麟之

周麟之　破虏凯歌六首

山川千里战尘清，不负当初齧指盟。

从此胡儿敢欺我，江淮草木已知名。

周麟之

周麟之　破虏凯歌六首

将军羽扇自临戎，帐下健儿争立功。

铁马莫来淮上牧，汉家旗纛半天红。

周麟之

周麟之　破虏凯歌六首

江花閒队晓霏开，争看官军打贼回。

十万羌胡今已破，不烦天子六飞来。

周麟之

周麟之　破虏凯歌六首

捷书日日到甘泉，使者联翩出劳旋。

将士欢呼拜君赐，鵰衔宝带鹄袍鲜。

周麟之

周麟之　秋怀三首

雨沐秋容净，云横天宇高。

溪流走城堑，木叶下亭皋。

兴引渊明酒，寒侵范叔袍。

清愁不能已，高枕诵离骚。

周麟之

周麟之　秋怀三首

燕云帘帷静，蛩鸣机杼忙。

凄风万籁息，夜月一奁光。

自喜襟怀豁，宁为景物伤。

幽窗有佳致，坐挹桂花香。

周麟之

周麟之　秋怀三首

江远莼鲈晚，迳荒松菊寒。

近知秋信好，更觉旅怀宽。

远杵风催急，横琴夜向阑。

飘零莫惆怅，吾道久艰难。

周麟之

周麟之　秋日坐寐觉而有作

南国逢秋色，西风扰客心。

久閒安饮啄，多病弖登临。

壁倚青藜杖，窗横绿绮琴。

无鱼甘糲食，有酒任孤斟。

地僻千山瘠，人稀万籁喑。

懒同牛卧垅，倦剧乌归林。

纸阁居容膝，绳床坐整襟。

缩头须尔伴，便腹莫吾箴。

挽仰三眠柳，徘徊五戏禽。

忘形初隐几，得趣渐欹簪。

不假仙游枕，宁须女抱衾。

乍疑身栩栩，已觉息深深。

白凤才难继，黄梁事可寻。

有人呼画漏，何处起寒砧。

短梦蘧然觉，斜晖惨欲阴。

桂开香吐粟，菊认蕊攒金。

磨熟双旗茗，炉残小瓣沈。

感时思别墅，开户见遥岑。

自别尧庭邃，俄惊墨突黔。

背无三甲起，头有二毛侵。

咎往眉难炙，言归足尚杄。

静忘波汹汹，老谙岁髒髒。

幸得安心法，聊为拥鼻吟。

黑甜夸胜味，黄落寄馀音。

猿鹤休相怨，萍蓬自不禁。

却愁宵寐少，卧听竹萧森。

周麟之

周麟之　上王吏部

人物南州望，风流一代英。

夙传天上誉，早梦月中名。

车载三千牍，鹏飞九万程。

向来辞泮水，端合上仙瀛。

接武虞廷邃，含得汉殿清。

渐看丹极近，首冠列星明。

准拟陪三接，周旋位六卿。

鉴分金背重，橐并紫荷轻。

未见恩纶出，那知谤箧盈。

去朝云路杳，归侍彩衣荣。

地借徽之竹，楼吹子晋笙。

赤心何所负，白眼不须惊。

处顾衔恩厚，亲逢较艺精。

妍媸归藻鉴，高下见文衡。

梦绝怀蛟异，词非吐凤成。

赋能窥小小，经漫说铿铿。

误玷春官籍，终惭月旦评。

抢榆几类鷃，出谷仅同莺。

志慕青钱士，名参玉笋生。

别深秋鹤怨，归问海鸥盟。

未作河西尉，聊为江上行。

夜沈滩月钓，晓压陇云耕。

岁暮人初返，天寒雨未晴。

久稽从杖履，且复卧柴荆。

后见含深恧，微吟写至情。

伫听宣室召，凤阁继家声。

周麟之

周麟之　双投酒

君不见白壶中琼液白，避暑一杯冰雪敌。

只今名冠万钱厨，此法妙绝天下无。

又不见九重春色蔷薇露，群王自酌觞金母。

味涵椒桂光耀泉，御方弗许人间传。

向来我作金门客，不假酿花并渍核。

日日公堂给上尊，时时帝所分馀沥。

一朝释佩投江村，却访田家老瓦盆。

道院丹泉灰脚重，官炉玉友糟头浑。

有酒如此宁不饮，但赋独醒招楚魂。

锦豨昨夜秋风入，梧叶雨残溪水急。

呼奴为我挽飞流，涤瓮燎薪炊玉粒。

奴言新酿良未宜，此间寒燠来无时。

双投旧法酒经载，今焉可试君无疑。

初观白醑寒浆溜，再加麴米成重酎。

色如竹叶照人明，香似兰英和露透。

妻孥一笑盏斝空，所恨无多才数斗。

嗟予性与礼法疏，况此扫轨甘穷居，

肯学鴟夷雜后车，不烦骑骽骥子扶。

焉用拊缶歌乌乌，一觞一咏聊自娱。

周麟之

周麟之　送僧大通还山一首

三年虎卧白云关，谁念穷猿失故山。

野客已拚花自落，道人今与鹤俱远。

厖眉皓首双松老，白氎青丝一室閒。

何日得追尘外趣，听君击钵翠微间。

周麟之

周麟之　送台道人

我祖来从锦江曲，尚忆郫筒醉春渌。

轻衫拂石踏花归，近傍青城结茅屋。

子孙散作淮海居，栾叶英风凛相结。

不惟丛桂竞传芳，时有高人更超俗。

或随羽化附青蛇，或避诏徵称赤局。

我生本是林泉人，失脚尘是困羁束。

每逢蜀士话维桑，便欲携筇访前躅。

道人家世出巴西，万里江山见眉目。

笑施砭石起膏肓，坐察形神穷倚伏。

我席为门君荷旃，相见忘情谢荣辱。

幽香小鼎暮烟横，浊酒一杯春蚁绿。

此身多病经百罹，只合纫兰与餐菊。

休论燕颔觅封侯，莫说鸢肩腾火速。

我有风怀就问君，何时一饱颜色粥。

今日君行跨奔鹿，欲下鹅洲穿柳谷。

他年愿结白云期，与君同看金峰鹄。

周麟之

周麟之　送五时亨舍人帅蜀诗二首

煌煌大毛照坤维，忽见文星下紫微。

万里江山浑改观，九重绅笏更争辉。

占松不假刀形梦，换马端期鹄趁飞。

试问郫筒故乡酒，路人应唱踏花归。

周麟之

周麟之　送五时亨舍人帅蜀诗二首

一从雁塔缀英游，又见功名得志秋。

丹阙万人窥榜眼，碧幢千骑拥遨头。

锦城日暖惸鳏舞，玉垒烟深铠仗收。

它日中和闻善政，一琴宁复久淹留。

周麟之

周麟之　太庙观之草

九庙宁神蔼德馨，煌煌又见产芝英。

香凝荐斝椒兰润，色映雕梁日月明。

绍复祖宗全达孝，感通天地契精诚。

试披瑞牒占休应，看取皇家万葉荣。

周麟之

周麟之　太庙观之草

晓开疏屏望荣光，仰见威灵烛下方。

二本同楹真盛事，三年叠秀是殊祥。

好图瑞采增旗帜，更诵灵华续乐章。

拜舞共陈归美颂，喜浮春殿九霞觞。

周麟之

周麟之　太庙乐章　奉俎丰安之曲

有硕其牲，登呈大房。

肃展以飨，庶几迪尝。

匪腯是告，我民其康。

保艾尔后，垂休无疆。

周麟之

周麟之　太庙乐章　皇帝阁六首

木铎扬宽诏，云翘舞化风。

垂衣金殿里，圣德与天通。

周麟之

周麟之　太庙乐章　皇帝阁六首

红日升晹谷，青辉应巓筩。

万方陶美化，浑在泰和中。

周麟之

周麟之　太庙乐章　皇帝阁六首

翠水冰融尽，雕栊日上迟。

东风报花信，先拂万年枝。

周麟之

周麟之　太庙乐章　皇帝阁六首

已过人日迎春驭，直待阶蓂十叶开。

应是九门灯夕近，东皇欲驾六鳌来。

周麟之

周麟之　太庙乐章　皇帝阁六首

凤盖龙车玉作轮，兹临紫畦谒三神。

已将福酒添眉寿，更祝椒觞一万春。

周麟之

周麟之　太庙乐章　皇帝阁六首

圣主清心仍寡欲，惟於笔砚未忘怀。

彤廷仗下春朝散，独拥图书坐损斋。

周麟之

周麟之　太庙乐章　皇帝盥洗乾安之曲

维皇斋精，鬷假于庙。

观盥之初，惟以洁告。

衎承祖宗，恤祀昭孝。

诚心有孚，介福斯报。

周麟之

周麟之　太庙乐章　皇帝还伴乾安之曲

於穆清庙，明禋是躬。

卿士骏奔，助我肃雝。

灌鬯已事，精诚交通。

却立以思，僾然其恭。

周麟之

周麟之　太庙乐章　皇帝再盥洗乾安之曲

盥至于再，洁诚俞孚。

帝用祗荐，灵咸嘉虞。

腾歌胪欢，会于轩朱。

观厥飆若，受福之符。

周麟之

周麟之　太庙乐章　皇后阁五首

沼荇微生绿，宫终结暗度香。

五云凝紫禁，一气转青阳。

周麟之

周麟之　太庙乐章　皇后阁五首

露沐千门柳，风萦九畹兰。

会听莺出谷，行傍采桑坛。

周麟之

周麟之　太庙乐章　皇后阁五首

胜里金葩喜占新，红酥细字点宜春。

内许也作人间戏，自是时康乐事频。

周麟之

周麟之　太庙乐章　皇后阁五首

银钩惯学君王帖，宝轸频听淑女琴。

更与六宫循节俭，钗头不缀辟寒金。

周麟之

周麟之　太庙乐章　皇后阁五首

椒涂日暖燕差池，又见瑶箱受福时。

欲使后宫歌德化，试将彤管作春词。

周麟之

周麟之　太庙乐章　天申节集英殿大宴乐语口号

晓开阊阖黼帷张，五色凝云　§玉皇。

风入舜弦声荡漾，日浮尧荚景舒长。

猗兰殿上霞飞栋，华萼楼前露满囊。

共指南山申善翁，太平天子万年觞。

周麟之

周麟之　望秦川歌

长安回首战尘中，马背行吹一笛风。

寄恨翻成谪仙怨，始知深负曲江公。

周麟之

周麟之　望秦川歌

锦囊留得玉环香，不见佳人空断肠。

北望秦川烟草满，尚疑飞燕舞昭阳。

周麟之

周麟之　望秦川歌

向来花萼弄春辉，曾把宁王玉笛吹。

乐事已随风烛过，如今横笛不胜悲。

周麟之

周麟之　望秦川歌

蜀山春动锦江流，水绿山青总是愁。

愁色不堪山上望，无人解与月宫游。

周麟之

周麟之　望秦川歌

雨声鸣栈不堪听，尽日穿云上杳冥。

羯鼓催花浑不记，曲中空唱雨霖铃。

周麟之

周麟之　望秦川歌

渔阳千帜扫空来，满目妖氛斗不开。

为问玉京何日复，伤心黄屋几

回。

周麟之

周麟之　望秦川歌

烟霞标缈认骊山，远想楼台紫翠间。

尚欲神游太真院，不知身过换门关。

周麟之

周麟之　望秦川歌

阿瞒按舞长生殿，妃了洗妆端正楼。

此去恰如巫峡梦，相望千里事悠悠。

周麟之

周麟之　西园堂榭落成种植毕工偶成口号十首呈参政张公

遁叟高眠石磴云，鸱夷长泛五湖春。

争如昼锦延华萼，同作商山四老人。

周麟之

周麟之　西园堂榭落成种植毕工偶成口号十首呈参政张公

华堂迥出复出城高，更买邻园彻古壕。

要展渭川千亩竹，賸栽锦里百根桃。

周麟之

周麟之　西园堂榭落成种植毕工偶成口号十首呈参政张公

钩帘待燕春风里，把酒酬花夜月前。

更启西窗纳清景，烟光如画拥斜川。

周麟之

周麟之　西园堂榭落成种植毕工偶成口号十首呈参政张公

城外青林可当山，横云翠霭郁孱颜。

虚堂一枕林泉梦，如在烟霞缥缈间。

周麟之

周麟之　西园堂榭落成种植毕工偶成口号十首呈参政张公

林花倒影落清池，池面春波泛绿漪。

更筑小桥亭上去，便成家世授书圯。

周麟之

周麟之　西园堂榭落成种植毕工偶成口号十首呈参政张公

小豩深树鹿呦呦，野鹤无声蕙帐幽。

风月满亭供笑语，依然不减醉翁游。

周麟之

周麟之　西园堂榭落成种植毕工偶成口号十首呈参政张公

草木青归二月天，川原明媚发春妍。

临流忽见寒梅影，皎若凌波洛浦仙。

周麟之

周麟之　西园堂榭落成种植毕工偶成口号十首呈参政张公

花梢日上雨痕乾，冉冉香风破嫩寒。

眼底便知红紫近，山茶先放鹤头丹。

周麟之

周麟之　西园堂榭落成种植毕工偶成口号十首呈参政张公

幽丛灌木便成林，准拟炎天百步阴。

应话春禽乐余荫，鹪鹩稳寄一枝深。

周麟之

周麟之　西园堂榭落成种植毕工偶成口号十首呈参政张公

水流映带清漳宅，野望迟回半月台。

只恐宫莺阻陪赏，日边便有鹤书来。

周麟之

周麟之　戏呈珉禅师

我来何幸识支郎，百丈峰头宝月光。

质薄自怜非燕颔，途穷谁信是龟肠。

渐看鬓底千丝白，敢说眉间一点黄。

坐见锦溪秋水阔，不知何日理归艎。

周麟之

周麟之　辛酉大雪戏成二诗以千山鸟飞绝万迳人踪灭为韵

北风夜卷地，冻云晓黏天。

黄竹歌未终，飞霰集我前。

森罗昆山璧，零乱淮夷蠙。

缚贼悬瓠城，安得兵三千。

周麟之

周麟之　辛酉大雪戏成二诗以千山鸟飞绝万迳人踪灭为韵

跨驴游灞桥，策马阻蓝关。

诗人自清苦，逐客何当还。

我独拥敝茧，高卧环堵间。

黄精已无苗，斸雪思旧山。

周麟之

周麟之　辛酉大雪戏成二诗以千山鸟飞绝万迳人踪灭为韵

松桂亦华颠，瓦石背玉表，

造物不作难，夜半月出皎。

书窗互照映，翁牖惊易晓。

举头忽弥望，万里绝飞鸟。

周麟之

周麟之　辛酉大雪戏成二诗以千山鸟飞绝万迳人踪灭为韵

复帐蕤香篝，绮度罗妓围。

焉知荜门子，清哦袖鹑衣。

腊白三日寒，遽使昼掩扉。

愁思已如话，共作风絮飞。

周麟之

周麟之　辛酉大雪戏成二诗以千山鸟飞绝万迳人踪灭为韵

旧闻沙漠寒，碛卤一丈雪。

谁怜牧羝人，白首持汉节。

朝延背顾忧，岁晚不忍说。

寄言上林雁，何事音信绝。

周麟之

周麟之　辛酉大雪戏成二诗以千山鸟飞绝万迳人踪灭为韵

堆盘水精盐，翻匙云子饭。

年年六出花，不必以瑞献。

浪言平地尺，贫亦非所顾。

愁无儋石储，安敢掷百万。

周麟之

周麟之　辛酉大雪戏成二诗以千山鸟飞绝万迳人踪灭为韵

林梢宿鸦翻，未觉烟树暝。

潇潇打窗声，惯向云屋听。

冰结积已深，风收舞初定。

凌晨出门喜，折屐印樵迳。

周麟之

周麟之　辛酉大雪戏成二诗以千山鸟飞绝万迳人踪灭为韵

吾无千金裘，为博麴米春。

床头腊翁熟，漉以渊明巾。

饮少辄至醉，醉眼迷天垠。

冲寒望南巷，不见披氅人。

周麟之

周麟之　辛酉大雪戏成二诗以千山鸟飞绝万迳人踪灭为韵

千骑射猎军，一蓑垂钓色。

寒江与旷野，得意应无穷。

顾我俱未暇，缓步聊倚筇。

惜此连璐白，涴以鸡犬踪。

周麟之

周麟之　辛酉大雪戏成二诗以千山鸟飞绝万迳人踪灭为韵

佛衣珠唾飞，撼对缟裙裂。

巡檐萦梅笑，攲枕听竹折。

念此积雪寒，忧世心愈切。

夜分耿不寐，风灯半明灭。

周麟之

周麟之　杨国夫人赵氏挽章

猗兰奕叶神明胄，四德宜家绰有余。

盛事可稽彤笔史，当年曾梦紫函书。

子登虎榜朝辉弁，夫握龙韬拱殿庐。

长乐宫中称万寿，犹思翟茀拥輟车。

周麟之

周麟之　以珠子香建茶寄皖公山马先生

筠谷珠玑北苑春，寸诚千里托灵芬。

为投白鹿岩前客，何日容分兰席云。

周麟之

周麟之　忧旱

老农病旱如膏肓，汲井灌秧秧已黄。

湖田半作龟兆坼，河渠断道不可航。

救旱不必焚巫尪，当去民害烹弘羊。

嗟哉销变此不务，龙川佛舍徒祈禳。

中兴天子食不遑，侧身感天天与祥。

霈然坐待三尺雨，拟赋云汉歌宣王。

周麟之

周麟之　与苏州守十诗以兵卫森画戟燕寝凝清香为韵

吴山濯濯烟鬟青，湖水练练光绕城。

城中主人目如电，爽气坐纳山水清。

千门鸣弦夜月静，四野垂颖秋云平。

试占古语咏侯德，一贤可当百万兵。

周麟之

周麟之　与苏州守十诗以兵卫森画戟燕寝凝清香为韵

苏台屹立层霄里，环望水云三百里。

十年草绿春城荒，麋鹿肆游歌舞地。

公来一顾风物新，华屋下蟋烟霭翠。

自须满意事登临，早晚中台拜英卫。

周麟之

周麟之　与苏州守十诗以兵卫森画戟燕寝凝清香为韵

馆娃宫院秋沈沈，采香芳迳花委金。

吴王旧事久寂寞，此地犹怀千古心。

黄堂高兴动樽俎，三百画桥丝管音。

吴侬但识宴会乐，那知绕屋棠阴森。

周麟之

周麟之　与苏州守十诗以兵卫森画戟燕寝凝清香为韵

城西连柂枫桥夜，城东接舳阊门下。

细听来往棹讴声，一一歌呼颂仁化。

尔知德政并龚黄，我慕风流到王谢。

会当临景赋新诗，写得吴中有声画。

周麟之

周麟之　与苏州守十诗以兵卫森画戟燕寝凝清香为韵

洞庭雨断兼天碧，松江月明波动色。

剪橘霜包照座黄，鱠鲈雪缕堆盘白。

秋到湖山最佳处，此景付公天不惜。

英名自是龙骧家，更待高闳立幡戟。

周麟之

周麟之　与苏州守十诗以兵卫森画戟燕寝凝清香为韵

相门旧列名臣传，挺挺遗风眼中见。

远览初褰贾父帷，仁风已满袁宏扇。

坐看诏玺天边来，袖章入对金銮殿。

好追乐事醉升平，日奉宸游玉津宴。

周麟之

周麟之　与苏州守十诗以兵卫森画戟燕寝凝清香为韵

一方静治民安枕，天子英明用人审。

慈厚薰然布帛温，威明皎若冰霜凛。

斡旋妙手经画余，贯朽如山粟填廪。

禁闼还容汲直归，淮南定报奸谋寝。

周麟之

周麟之　与苏州守十诗以兵卫森画戟燕寝凝清香为韵

六飞南驻开陪京，朝廷恃此为金城。

元侯卧护股肱郡，去天尺五日月明。

谁怜游子岁一过，欲往不得如流萍。

今日西风要留客，好山横道烟光凝。

周麟之

周麟之　与苏州守十诗以兵卫森画戟燕寝凝清香为韵

青衫飘泊江海生，十年篷底载我行。

每逢胜地一长望，江山举目难为情。

登楼几作仲宣赋，在野犹带倪宽经。

迩来困甚几执热，愿正一濯秋风清。

周麟之

周麟之　与苏州守十诗以兵卫森画戟燕寝凝清香为韵

盖公论治齐相堂，穆生酌醴元王觞。

古人好士乃如此，名重千载尊而光。

我公风度冠今昔，龙门冠盖春云翔。

微才讵敢充旨味，药笼庶容芝桂香。

周麟之

周麟之　再次韵为谢

公诗律严如用兵，江淮草木先知名。

少当千人扫文阵，晚策百胜攻愁城。

诗坛老将天下杰，笔倒三江流万折。

时将妙句吐长虹，李杜文章光不灭。

由来事业师伊周，讵止博识穷九丘。

星列丹墀蔼华望，月升金掌陈嘉谋。

脱冠归来双鬓改，任尔功名争好采。

挥弦月下奏高山，击楫波间哦小海。

方今祝网仁如商，圣贤相逢治具张。

鹤书帝午诏多士，不以椳阒寸长。

如公岂得栖林壑，焉问晓猿惊索寞。

岁晚方谐魏阙心，官閒不减商山乐。

湖上春来花恼人，我不忧贫依富邻。

朋友胶漆古来事，愿言握臂追雷陈。

周麟之

周麟之　赵见独示所业并诗次韵谢之

沅江九肋稀，端问学不学。

向来屠沽辈，过眼褐宽博。

如公负奇才，尚隔云津跃。

昔吾先隐君，早识麟一角。

联翩锦囊句，纡余仍卓荦。

千载埋玉悲，孤芳竟谁擢。

别来二十年，历历记前作。

贱子更百罹，素业守弥属。

余辉忽振耀，如获西山药。

清梦到钧天，求音叩寂寞。

中宵对莲炬，何以称光渥。

辱君琼瑶篇，重愧鼠呼璞。

大轴阯洪源，汹涌千涧落。

一洗胸中尘，豁若春云廓。

周麟之

周麟之　致政大夫胡公挽诗五首

赫奕三公胄，高华百笏门。

义风倾里社，名德老丘园。

不起东山卧，空余北海尊。

已随飞剑逝，犹记刻舟痕。

周麟之

周麟之　致政大夫胡公挽诗五首

西帅乘迟日，趋庭正妙年。

飞书腾白羽，曳彩汎红莲。

晚伏追风骥，长嗟堕水鸢。

卷舒安义命，何恨及重泉。

周麟之

周麟之　致政大夫胡公挽诗五首

燕寝追遗事，沈痾叹积年。

未扶鸠杖起，已报鹿车悬。

显服登三品，荣名谢九迁。

英姿宁复见，归伴玉台仙。

周麟之

周麟之　致政大夫胡公挽诗五首

碧落承先训，青冥屈壮图。

珠悬三树秀，鉴舞一鸾孤。

逝水嗟何及，佳城谶不诬。

江山蟠秀气，此地卜青乌。

周麟之

周麟之　致政大夫胡公挽诗五首

末绪惭非偶，孤踪托契深。

委禽申旧好，奉屨负初心。

已矣升堂拜，潸焉雪涕吟。

四郊烟树惨，引绋堕哀音。

周麟之

周麟之　中原民谣　渡浮桥

流浮桥，黄流喷薄翻云涛。

骈头巨舰寸金縴，翼以巨木维虹腰。

戍河老兵三太息，顾语行人泪沾臆。

去年造桥民力殚，今年过桥车毂击。

只愁屡坏费修营，追呼无时困征役。

前月南湖天使来，欲令践此夸雄哉。

无何层冰蔽流下，三十六洪中夜摧。

当时白马津头渡，不下毡车上船去。

今朝缓辔扬鞭回，笑踏长鲸指归路。

但愿河伯常安流，斯桥不爆炸性千古浮。

他年过师枕席上，孰忧王旅行无舟。

适见黎阳山下驿，驿垣破处龟趺出。

周麟之

周麟之　中原民谣　归德府

归德府，四时坡池抱重阻。

阏伯之墟旧宋州，心为大火占星土。

昔我艺祖龙潜初，授銊此地开炎图。

录裳拜野休运启，王气郁郁云扶舆。

真人当天朝万宇，北望帝城天尺五。

舟车辐辏川涂交，尽说南京比三辅。

中兴天子膺赤符，又临此地登鸾车。

版图一失故地隔，坐使神州论虏区。

金杏园边春色早，连阡粟麦濉河道。

景物依然似昔时，只恨居民戴胡情。

民言我宋瀦仁深，况此旧名归德军。

於今府号袭前躅，不日中源当自复。

周麟之

周麟之　中原民谣　过沃州

过沃州，停车听我遗民讴。

兹为名邦古赵地，皇家得姓基鸿休。

自胡杂居民在鼎，民心不改千年并。

一日天开神火流，宽说光塞空吐金景。

胡人惊呼上畔知，曰此异光谁当之。

天其有意福赵氏，於斯效瑞腾炎辉。

是岁更名州作沃，自谓火炎瑞可扑。

不知字谶愈分明，天水灼然真吉卜。

君看石桥十尺横，上有蹋迹青骡行。

当年胜概压天下，岂忍岁久蒙毡腥。

我有箪壶办浆馈，未审王师何日至。

此身终作沃州民，赵氏帝王千万祀。

周麟之

周麟之　中原民谣　金澜酒

金澜酒，皓月委波光入酒。

冰壶避暑压琼艘，火高敌寒挥玉斗。

追欢长是秉烛游，日高未放传杯手。

生平饮血狐兔场，酿糜为酒毡为裳。

犹存故事设茶食，金刚大镯胡麻香。

五辛盈柈雁粉黑，岂解玉食罗云浆。

南使来时北风冽，冰山峨峨千里雪。

休嗟虏酒不醉人，别有班觞下层阙。

或言此酒名金澜，金数欲尽天意阑。

醉魂未醒盏未覆，会看骨肉争相残。

一双宝榼云龙翥，明日辞朝倒壶去。

旨留余沥酹亡胡，帝乡自有蔷薇露。

周麟之

周麟之　中原民谣　金台砚

金台砚，旧日老张闻{上宀下禹}县。

金华仙伯一品题，名高万石罗文传。

南辕回次白沟河，搴裳欲渡尘没靴。

向此画见限华裔，今用接畛皆夷歌。

忽见御庄云蓊郁，千章乔林参天碧。

始知佳气似舂陵，更喜眼前多旧物。

伴行蕃使言侏离，髯奴鑜耳乃有知，

叩辕敛官出双璧，不待髍人来致辞。

自言所献非荆璞，仅比澄泥与铜雀。

雅称挥毫白玉堂，夜扫黄麻追灏噩。

人皆谓彼勤且诚，盍探露团分宝馨。

周麟之

周麟之　中原民谣　任契丹

任契丹，太行为家千叠山。

此山阻绝天下脊，中有义旅蛟蛇蟠。

任君本是良家子，身长七尺风姿伟。

心怀忠义欲擒胡，誓与群豪揭竿起。

时从数骑出郊坰，所向万人皆披靡。

不驱丁口不攫金，只取餱粮事储偫。

道遮天使夺牌归，佩牌夜易人不知。

往来燕赵数百里，徒手不假寸铁持。

夜半相逢沃州北，问知南使宁相阨。

倡言我辈抱雄图，郎主打围曾狙击。

时来左袒奋壁呼，十万儿郎一朝得。

劝君努力雪国雠，为我斩取单于头。

周麟之

周麟之　中原民谣　燕京小

燕京小，钜防络野长蛇绕。

展辟城池数倍宽，帝居占尽民居少。

通天百寻展十重，金爵觚棱在半空。

万户千门歌舞窄，不知九市人声寂。

时时日噎盲风来，杀气冥蒙胡舞塞。

旧来寝处穹庐中，今乃燕坐阿房宫。

犹嫌北方地寒苦，又欲南向观华风。

汴都我宋兴王宅，二百年来立宗祏，

一朝飞瓦下云端，尽毁前模变新饰。

故老恸哭壮士讙，吾宁忍死不忍观。

只恐金碧涂未乾，死胡溅血川原丹。

群儿拍手歌相和，此地宁容犬羊涴。

旄头夜落五云开，还与吾皇泰微坐。

周麟之

周麟之　中原民谣　迎送亭

迎送亭，亭边柳色何青青。

树头风和鹊声喜，朱甍碧瓦烟光凝。

路人矫首城南北，牓字新题照阡陌。

金牌天使走马来，蕃官出饯迎客。

车头老人扶轭行，自言身是宋遗氓。

斯亭岂为迎送设，殆欲迎宋非虚名。

南人侧耳惊相顾，引语端能卜天数。

说与征夫且缓驱，往来怕见征尘污。

莫折亭前百年柳，曾经宋德栽培久。

只期南望翠华归，再拜马前称万寿。

周麟之

周麟之　中原民谣　雨木冰

雨木冰，贯珠络玉千葩明。

横鞭一指条叶动，宝钗堕地声铿鍧。

昨日登车天地墨，怪雨盲风起东北。

俄然散雹乱飞霙，流淖满途深没膝。

前车折轴不得行，后画脱辐泥翻轭。

晓来廓氛天宇清，万象夺目何晶莹。

凛如介士执矛戟，四野列陈霜雪凝。

汴河堤是民惊诧，问是何祥木冰稼。

平生有眼未曾看，旧说惟闻达官怕。

车中嗫嚅齐鱼生，尝学五传窥遗经。

因言前哲论灾异，占曰庶人皆执兵。

只应北地干戈起，草木如何刃相倚。

周麟之

周麟之　中原民谣　造海船

造海船，海旁朴斲雷殷山。

大船辟舰容万斛，小船飞鹘何翩翩。

传闻潞县燕京北，木柹翻空浪头白。

近年升作北通州，谓是背吭宜控扼。

坐令斩木千山童，民间十室八九空。

老者驾车辇输去，壮者腰斧从鸠工。

自期鼓楫沧溟隘，他时取道胶西寨。

樯愿相风风北来，飞航信宿趋吴会。

谁为此计狂且愚，南北土性天渊殊。

北人鞍马是长技，南人涛濑如坦涂。

果尔疑非万全策，驱民忍作鱼龙食。

任渠转海入江来，自有周郎当亦壁。

周麟之

周麟之　终风行

北风驾寒万窍号，声如八月江上涛。

又疑大鹏上青霄，南溟水击抟扶摇。

昆阳阵败虎豹嗥，撼城飞瓦千兵逃。

焚轮夜起狂终朝，直忧卷屋掀重茅。

我居门巷如荒郊，衾无缱羪裘无羔，

苦寒猎猎吹缊袍。笑引藤樽漱浊醪，

不妨高卧醉陶陶。梦骑天马腾长飚，

睥睨玉台阊阖高。风声诗兴两斗家，

醉中一扫白云谣。

周麟之

周麟之　自南山归口占上王阁老

湖上清游乐有余，玉山未倒不须扶。

后堂深处无人到，尚许鸱夷托后车。

周麟之

周麟之　自南山归口占上王阁老

日高风软不生尘，十月湖山暖似春。

绿绮抱来人不至，几时容我唤真真。

周茂良

周茂良　天聪洞

一竅虚灵异谷神，达聪何事在红尘。

人间莫道无闻处，天听从今自我民。

周梅叟

周梅叟　淳佑七年丁未十一月朔蔡久轩自江东提刑归抵家时三馆诸公以风霜随

九峰江范篇，雅是书之纬。

顷尝一读之，懵然云雾蔚。

晚校中秘藏，讲此愧犹未。

喜逢尚书郎，家传得之既。

何以名内篇，一扣倘知味。

无几即语离，匆匆怪可谓。

天子仁圣心，闻过未常讳。

岂嫌有直疏，斥彼恶之彙。

矧兹龙卷前，正欠王与魏。

得见丹凤鸣，士党意乃慰。

黯也不居中，物论几鼎沸。

虽然上所命，所重在民事。

暨淑问皋陶，持平尔廷尉。

突使江东人，德泽尽沾溉。

惟公有古心，所守至弘毅。

我不畏孔壬，污吏必我畏。

所愿敷好生，物物皆吐气。

回思揽味甘，诏书登七贵。

周孟阳

周孟阳　句

地高多与风云会，天近尝为日月邻。

周孟阳

周孟阳　题招提院静照堂

羡师遗工网，旧隐敞新堂。

月白秋庭小，风清书榻凉。

倦游轻势利，归梦在沧浪。

满箧朝贤句，孤云山帝乡。

周沔

周沔　句

周沔　萤火不知人已去，夜深犹傍竹窗明

周沔

周沔　汤泉

雁门泉水热於汤，清净源从古道场。

应笑骊山山下水，至今犹带粉脂香。

周明仲

周明仲　龙岩山

灵河直欲贯苍崖，神力摩挲石岛开。

冰玉满怀云满袂，分明天上泛槎来。

周默

周默　与孙氏

五十衰翁二十妻，目昏发白已头低。

绛帏深处休论议，天外青鸾伴木鸡。

周牧

周牧　超览亭

翠微深处著亭台，抖擞红尘双眼开。

岚影剩添杯色好，泉声不带市喧来。

竹间啼鸟破山寂，天际孤舟界浪回。

占断鹞峰无限景，何妨杖屦日徘徊。

周牧

周牧　资圣寺

点点晴光滴翠岚，参天松干影毵毵。

穿云日阅客十数，汲水时闻僧两三。

俗子绕登山勒马，禅心常共丹同龛。

烹茶汲取瓯雪，一味清霜齿班颊寒。

周南

周南　八月七日与吴沈二道人同过书坞时山堂初成

暋阳收晶荧，清舫度林彙。

坡陀认槿篱，屋角初涂墍。

入门露荫竹，走鞭土为沸。

橘栾尚涉涩，菊柄已幽毅。

少纾趺坐筋，渐出穹隙味。

痚丛石贞瘦，密樾尘髣髴。

成余独往愿，劳我慈亲费。

亲年合几何，倏已近喜畏。

我发白满把，晚食迟下胃。

一岁能几来，每来时自慰。

不雨已经旬，长道熠饥蜚。

竹檐出山泉，草根坌土气。

长愿居此劳，州里未为贵。

周南

周南　博鸡

庆元夏四月，所至喧博鸡。

小市车不通，引首望其逵。

鸡笼三尺高，鸡价千钱提。

苦云输钱少，取取斗样归。

小儿博手短，颠走歌呼齐。

搜携遍村墅，往往空其栖。

或买鹅代之，亦取鸡为辞。

仆夫告我言，官人那未知。

聚呶已跨日，来初知为谁。

余无五行学，觉有纤芥疑。

老距不可舋，利觜长安施。

更讶十钱片，一博多得之。

归寻故老问，始云眼见希。

因之互猜愕，传来又夸毗。

或谓近鸡祸，或言鸡者饥。

岁行将在酉，事应恐在兹。

圣明攸好德，百祲潜光辉。

蠢兹朱衣者，万万不关时。

但疑一种类，争雄无兼雌。

更恐坊市内，相望野鸡啼。

岂将有微沴，神者预启其。

乖风感乖气，朗鉴尚表微。

人言良过矣，邦禁亦未非。

我欲效风人，聊赋博鸡诗。

周南

周南　蚕妇怨

去年蹉却沤麻时，寒女卒岁号无衣。

今年无叶蚕眠迟，五月簇茧方缲丝。

丝成那望衣儿女，且织霜缣了官赋。

不愁织尽杼轴空，只恐精粗不中度。

寒女寒女无重叹，且将败缕缝新绽。

愿得明年蚕叶平，剜肉医疮为汝办。

周南

周南　呈南安孟使君

使君四十铜虎符，一矢曾识金仆姑。

唐三百年进士举，不再鼓之终非夫。

西风笼槐桂扶痚，笔势汹如涛江驱。

知君三昧等游戏，我欲一言口嗫嚅。

元凯登庸用谱系，稷契虽贤名第无。

当时未有明光赋，致君大略到唐虞。

君家六戟联椒涂，身无一点薰香汙。

颇疑膏粱逼寒畯，顾欲场屋争分铢。

高山深林百年余，大夏生殖雨露濡。

其间君疑有栝柏，根蟠拟作轮囷株。

尚能尔雅注虫鱼，下同年少争得途。

极知文章君之余，何爱漏刻收桑榆。

但疑入山见成锯，可惜弹雀烦明珠。

大夫当据要地居，仕宦须作执金吾。

治经博士苟无命，不妨饿死同侏儒。

君不见德裕生无不读书，生不肯与诸生俱。

期君事业如韩昌，何嫌门地用崔卢。

我尝一掷色得卢，盘中双陆万人呼。

只今欲学支离疏，徒嗟七十战匈奴。

周南

周南　呈赵蹈中

赵子面白如玉傞，定须逃得文儒饿。

经年忆破古人心，近日妹夫初病可。

忽然到门已惊骇，令我失喜多两拜。

君来看我还看亲，我顾不能君莫怪。

自云曾见杭州火，说著红湖先泪堕。

水衡支散新铸钱，诏书未御正朝坐。

向来送我龙泉器，秋色新蔬恰相似。

且将濁酒慰营魂，多留几日论文字。

取诗须取杜正传，寻到岑参高适边。

转处正须宽一步，只今且向晚唐前。

周南

周南　池阳春日迓新使君

东风捲地滚尘沙，扶起垂杨捐尽花。

留意野棠无意度，淡红痚蕾当年华。

周南

周南　春日即事

料理清明天气催，搀先几日柁船开。

六朝事往余簪塔，百草春回上舞台。

巢燕争迎华屋去，海潮犹傍故城来。

主人两鬓千丝雪，更斸青冥出稚栽。

周南

周南　春日迓新使君

半生穷巷抱遗经，多谢诸公说姓名。

四十头颅成底事，五更炊黍学将迎。

周南

周南　春日迓新使君

云幕初收未肯晴，又将风雨做清明。

阴沉天气浑无赖，更兀篮舆梦里行。

周南

周南　答静翁并以筇竹杖一枝赠行颂

南鸿北雁年年客，有个生涯主不知。

撼动从来忧乐事，夜窗风叶响棠梨。

周南

周南　答静翁并以筇竹杖一枝赠行颂

栽松道者身先老，放下锄头好再来。

八万四千关捩子，与公一个锁匙开。

周南

周南　答静翁并以筇竹杖一枝赠行颂

一筇九节添行李，用得人间处处尊。

只要上山行饱饭，莫将风雪打人门。

周南

周南　答静翁并以筇竹杖一枝赠行颂

万事实头方稳当，十分足陌莫跷除。

困来展席日里睡，读尽空中鸟迹书。

周南

周南　登阊阖城

阊阖开城郭，东南见此州。

尊安山体奠，柔静土田收。

易野曾兴国，崩台早得秋。

閒民无职事，力食愧锄耰。

周南

周南　冻藕

雪藕前身玉井莲，与泥俱出又经年。

长卿渴杀郫筒酿，乞与春塘范堰船。

周南

周南　读史

条综都遗忘，繙收乱賏储。

据梧甘觝滞，抚卷涉伸嘘。

老去从萤槁，昏来著茗祛。

绯怀千载上，知读几年书。

周南

周南　读唐诗

一日勾消两卷诗，趁心抄得是灯时。

隔窗一閧狂风雨，无数啁啾冻雀儿。

周南

周南　读唐诗

自分余工督小儿，更抄两卷晚唐诗。

勾消日力跏趺坐，欲写凄凉神已疲。

周南

周南　读唐诗

一般生态几人描，砑尽吴笺秃尽毫。

却是晚唐工状物，手调烟露染天膏。

周南

周南　读信州赵昌甫诗

斯文世不收，未绝仅如缕。

哦君古律诗，思君用心苦。

廪钱能几何，茅舍月有取。

怀哉斯人欤，被褐止衡堵。

周南

周南　二月五日发舟

此行休羡得閒高，也莫徘徊过二毛。

破砚无由赊一饭，且携黄牒拜南曹。

周南

周南　泛舟游虎丘

水绕朱门宿海槎，山沉海月上晨霞。

鸟啼烟树雨初歇，钟度云楣日未斜。

僧俯剑池看贝叶，人追寒食衮杨花。

西子年侵丘谷换，女墙还有旧宫鸦。

周南

周南　奉问座主丘侍郎

早岁虚仁凿，频年阔素书。

斯文谁后死，甲子正安居。

公馆初阳动，江沙海气淤。

近传肝液少，岁晚更何如。

周南

周南　奉问座主丘侍郎

故老凄其甚，嗟余尚庶几。

动庸迟琬琰，顾盼有晶威。

伯氏供为子，诸生记摄衣。

凄凉葑菲恨，图得诲言归。

周南

周南　赋里人亭前三立石

昔人藏巧拙，收拾收亭云。

雨溜漫天凿，年侵见石心。

支撑非尔力，秉执俨如临。

亦有浑浑气，唯嗟骨未任。

周南

周南　姑苏台

辍杵余千秚，丛台此旧都。

冰花销窳瓦，组练入瀰湖。

浩荡春风在，荒亡霸业芜。

往来吴父老，藉草话城郛。

周南

周南　刮釜

刮釜嗟邻母，经旬值湿薪。

煎磨知物性，丰大转民贫。

康食心知愧，哀嚣听颇亲。

稻花伤昼雨，愁杀看书人。

周南

周南　观钓鱼

凑饵惊跳去复回，直疑芒粒是浮埃。

江湖多少潜渊地，何事持身水面来。

周南

周南　过虎丘

勾吴霸业竟谁成，留得崇丘岁一登。

玉雁已随黄壤尽，铁花空向碧潭凝。

空中有塔掀铃语，台上无僧唤石应。

踏尽苍苔春老去，但余落日与寒藤。

周南

周南　过虎丘

狐埋狐搰已无成，春去春来几度登。

海涌名山真幻出，酒酣看剑已尘凝。

鸥陂人远台空在，莺谷声残鸟倦应。

越绝兴亡俱一梦，为君同吊剡溪藤。

周南

周南　过齐门友人居

药栏园户是邻家，破板门开两髻丫。

瓦斛子中柑落尽，腊前寻访白山茶。

周南

周南　过青阳齐丘旧隐

旧学从横术已精，不妨高卧且辞荣。

可怜三别秦淮路，不得终南处士名。

周南

周南　过青阳齐丘旧隐

利尽渔民五季年，谁蠲丁口亩输钱。

不将公量收家邑，漫把徵贤改应天。

周南

周南　过田家

得麦儿今喜，无梅雨又愆。

翁身今七十，眼见几般年。

连年增口数，再世种人田。

机上畸零绢，今当数百钱。

周南

周南　过雪溪

晴溪帆卷艣声柔，两岸青红湿未收。

欲问三吴清绝处，碧澜堂下採莲舟。

周南

周南　寒食怀游诚之

清溪寒食水瀰漫，忆在齐山约共观。

便著窄衫鞭马去，路傍惊讶是文官。

周南

周南　和史君喜雨

通宵奠玉乞移灾，阊阖天门午夜开。

屏翳不随风伯住，雷车急逐阿香来。

送神曲奏争加额，喜雨诗成巧夺胎。

闻说阪田犹未插，更须精意斡天囘。

周南

周南　和史君喜雨

蚕筐无叶不成眠，眯眼黄沙障麦天。

谁遣炉烟生湿雾，立翻江水沃桑田。

雹飞邻壤同时事，春入民襦赖吏贤。

欲把丰年占覆斗，寸心应向碧宵悬。

周南

周南　和史君喜雨

百万疲氓饥欲啼，阴灵一夕靡云旗。

谷芒绿润沾天泽，梅子黄肥带雨时。

薄宦经时谁举手，丰年重见且信眉。

诸生未用歌华黍，得熟民贫未可知。

周南

周南　横山寺楞伽塔诗

白传游春得几回，寺门还对海门开。

行人莫部横山塔，曾见开皇混一来。

周南

周南　横山寺楞伽塔诗

姑苏台畔千年土，斸作牛羊出没行。

惟有江山怀故国，五湖犹绕越东城。

周南

周南　横山寺楞伽塔诗

吴越台池大业城，如今花鸟故时春。

思量却是楞伽塔，曾见苏州六代人。

周南

周南　后过书坞夜坐

下驾官桥黄岘东，二十五里名新丰。

慈竹色如芦苇白，石楠顶结樱朱红。

纸灰养火冬将尽，趺坐看书暖渐融。

且蓄春雷归地底，放令晴雪满山中。

周南

周南　怀友人赵蹈中

水宿山行可煞劳，山川应是怕才豪。

诗人只好游湘水，上却巴陵恐是骚。

周南

周南　怀友人赵蹈中

妙质端能劲，除官正尔迟。

和歌谁与共，掺别可无饥。

俗学訾豪夺，家人怨绝痴。

相看又秋暮，未敢叹余衰。

周南

周南　怀友人赵蹈中

虚想怜神怒，端颐护暑侵。

父兄宽众责，寝饭验初心。

夜气收肝膈，晨窗得笑吟。

生年推我长，蓺殖可能深。

周南

周南　皇帝合春帖子

晓漏催班拱至尊，千官绮胜簇金旛。

紫皇恭俭忧民切，未祝椒盘祝兽樽。

周南

周南　皇帝合春帖子

路寝朝元早，条风应律初。

八荒跻寿域，一札下宽书。

周南

周南　皇帝合春帖子

玉宇朝来变好春，都传塞上已和亲。

中天日月无私照，万国耕桑雨露均。

周南

周南　皇帝合春帖子

玉烛天时正，金穰岁兆丰。

华封遥上祝，圣德与天通。

周南

周南　皇帝合春帖子

禁御希临幸，宵衣戒未明。

余閒寓弧矢，劝讲只儒生。

周南

周南　皇帝合春帖子

万里长城汉有人，羽书渐少捷书频。

君王轸念春寒重，更解貂裘赐将臣。

周南

周南　皇太后合春帖子

迟日回苍陆，祥霏下庆霄。

灵椿储寿嘏，宝册迨琼瑶。

周南

周南　皇太后合春帖子

三朝备福尊寿乐，七秩修龄古更稀。

问寝龙楼家法在，鸡鸣步辇过慈帏。

周南

周南　皇太后合春帖子

当年三殿瑶池会，天仗将回乐未央。

戏岁东朝还大内，仙韶迟上万年觞。

周南

周南　皇太后合春帖子

官梅犹注萼，御柳渐垂丝。

太母如任姒，深居宝俭慈。

周南

周南　皇太后合春帖子

内殿空人礼，猩袍奉玉卮。

椒盘勤盥馈，百世有孙支。

周南

周南　皇太后合春帖子

濯龙宫馆漏声徐，閒把黄庭味道腴。

侍女不持珠玉玩，争传文母浣衣图。

周南

周南　季春

初篁欲迸箨，晚风微过之。

斑苞初委地，永与琅玕辞。

篁生五丈高，凤吹鸣参差。

陨箨膜已朽，不恨见竹迟。

物成亦大艰，搔绝谁当奇。

誓同初生竹，长护幽贞姿。

周南

周南　寄友人

生前何事苦收身，身后浮名底样荣。

只得太湖三万顷，与君亭下作真清。

周南

周南　柬龚立道

不课木奴千树入，却夸蠹简百年余。

先生不要金花帖，只借耕田觅饭书。

周南

周南　九日祁城外

清晨驱马出重闉，渐有狂花似小春。

草市丰年声洩洩，官河霁色水粼粼。

山林送老无予罪，物色愁人逐岁新。

便拟移家去城郭，可无萸菊慰慈亲。

周南

周南　九日有菊

此花每岁须霜后，素节今年置闰深。

流转风光须好在，只愁人老鬓毛侵。

周南

周南　孔村

辙环死只欠居夷，此地传讹且阙疑。

坏屋无烟桑柘少，绝怜酒似厄陈时。

周南

周南　哭同年友冯校书

叔常双骭骨，客死汉江中。

忆昨烦忧甚，知吾友道穷。

远游那知已，即愿得纯终。

他日论巴产，东西有二冯。

周南

周南　哭同年友冯校书

病父沈挛久，扶行未有孙。

寡妻持酹酒，巴月旅归魂。

摧落收威暑，克危过峡门。

铭旌今远近，到日败垣存。

周南

周南　孟良甫别一岁无书有怀寄之

孟氏好兄弟，相从邻巷居。

一穷吾得忍，千里意何如。

夜雨看僵仆，家儿不詈予。

丰年民瘼少，莫厌故人书。

周南

周南　暮春

兹辰如翻车，其行靡脱毂。

春无十月妍，见此条蔓绿。

苍苔拾落花，天膏尚如沐。

足身岂不好，反覆看已熟。

惟有白石子，粲粲菖蒲斛。

周南

周南　南仲将至荷叶浦舟人忧鼠窃不敢宿浦下迨晓方渡闻久无荷矣

晴波绿净渺如湖，认得荷花似子都。

疑是天孙憎俗驾，急收云锦长萑蒲。

周南

周南　瓶中花

清晓铜瓶沃井华，青葱绿玉紫兰芽。

鬓毛白尽心情在，不分看花学养花。

周南

周南　千金村

种豆燃萁地力劳，更将菜甲压豨膏。

膏家粔妆消多少，切莫煎熬到老饕。

周南

周南　筇竹杖

四十龙钟欠一年，不应鹤骨会乘轩。

杖头无用燃藜烛，倚向荒畦印屐痕。

周南

周南　丘都督枢密挽章

曩时威风览辉初，独对丹霄耸万夫。

千载阜陵嗟见晚，百年乔木有神扶。

只将囊底安江左，不见天中运斗枢。

圣主恩深臣命薄，悔令强敌尚逋诛。

周南

周南　丘都督枢密挽章

淮水尘清小使归，坏梁俄叹哲人萎。

江山收泪还风景，草木知名怖鼓旗。

生惜动庸专管葛，死余忠信压边陲。

南州十月停砧杵，料得闻丧处处悲。

周南

周南　秋日步至湖桑埭西

伏枕衰方剧，搘筇气忽增。

细泉鸣暗宝，痚树映孤灯。

断雁寒依渚，长鱼健脱罾。

行缠已无用，却作在家僧。

周南

周南　驱傩

高明纾鬼责，奥渫费谁何。

儿女今无恙，街坊又进傩。

流的荧惑过，队仗史巫多。

求福吾能记，门前不用呵。

周南

周南　阙题

天怜羁迹寄诸侯，付与危栏早得秋。

相见便知悬榻意，阚亡时得挟书游。

山容老去苍崖在，水潦痕存浅碧收。

高我儒冠无用世，不应更蹑九华楼。

周南

周南　阙题

天怜羁迹寄诸侯，差近危栏付与秋。

风物捲帘都在眼，湖山如画恰当头。

征鸿已作随阳计，社燕能为几日留。

赖有楚天凉夜月，二年相伴上谁楼。

周南

周南　入梅

地湿衣生醭，天凉葛未裁。

暴暄偏坏药，微洒似成梅。

苦笋相将尽，良朋久不来。

若无书作伴，那得好怀开。

周南

周南　扫地

滑几悬游气，磨砖出寸光。

及时须敝帚，措影见胡床。

拱揖延书入，澄收得虑庄。

苍头拥箕袂，持礼老夫旁。

周南

周南　山家

小麦连湖熟，黄梅作弹飞。

穿林青犊过，触柁白鱼肥。

子男输绢急，姑妇插秧归。

枳花茶似雪，留客共湘瓷。

周南

周南　山居

燏火烧乌桕，敲冰煮石楠。

烈风冬日夜，短褐野人萩。

麦地宜秧谷，香栾记接柑。

山中无{贽贝换木}具，日影渐移南。

周南

周南　山居晚步

蔬肠消谷暖，拄杖出林深。

犊背斜阳在，蛩声暮气侵。

岗峦舒伏脉，松菊会归心。

墟落函寒早，山曛日未沉。

周南

周南　山居晚步

步担腰鎌急，平畴沥稻稀。

水云漫白道，烓灶起青霏。

缝塔随烟暝，巢乌择木飞。

年丰閒正少，乘屋匠人归。

周南

周南　十九日初程至青阳赵令尹遣妓出迎自至池不赴乐饮至此望见令却之

飘泊寒城两岁年，巧妆那记紫微篇。

毛嫱不用惊飞鸟，买药韩休更可怜。

周南

周南　十月十日立冬

立冬前一夕，聒地起寒风。

律吕看交会，衣裳出褚中。

骭疡时作尰，怀抱岁将终。

汗手汙牙笔，晴檐共秃翁。

周南

周南　石湖

作者看胸臆，泠然接大荒。

云溪收浩荡，海观度沧凉。

故国余丘壑，春船落艳阳。

百年看俯仰，越燕又空梁。

周南

周南　示子

编轴初黏饰，窗堂略净蠲。

师前无脱履，弟幼与随肩。

苦柰休多食，精絺不耐撋。

迟明吾语汝，欲睡更来前。

周南

周南　送江陵牧次对贰卿

梦断江湖绝寄声，不图犹见老成人。

白头未觉相从晚，青眼何繇此会频。

自古荆襄俱重镇，今公羊陆是前身。

六千里地无非郢，宽著恩波浸远人。

周南

周南　送邻守邂逅祭酒李公

早作将吴守，临分御李侯。

清醇瞻聈老，省素共晨羞。

乡里终全活，人家更小留。

腐儒痚懒意，白水看行舟。

周南

周南　送林潮州

谁把科名误寘君，不教献纳近华勋。

一麾暂远长安日，六月先清瘴海氛。

马首喜无泷吏问，笔端应有鳄鱼文。

明年胜日知无限，还记江东日暮云。

周南

周南　送项倅

衡岳山头唤下来，高人不肯住蓬莱。

先秋手得平分月，当暑身无半点埃。

世事相逢休挂口，吾侪一见且衔杯。

夜阑约立银河表，阊阖天门次第开。

周南

周南　送项倅

昨者搜贤诏下来，旌蒲纷遝起蒿莱。

谁人肯厌承明直，我辈休汙世俗埃。

天近须回宣室召，时难倍怆渭城杯。

殷勤为诵江湖句，少立斜阳舟未开。

周南

周南　宿春谷

猘儿总角交孙策，牛渚明年得小乔。

邂逅英雄谁似此，向来州县岂徒劳。

周南

周南　随太守送神归而有感

泌水洋洋可乐饥，强寻囊粟止儿啼。

自怜蠹简为儒误，也逐鸣笳到佛祠。

文字不堪供吏役，姓名渐喜少人知。

一廛未办归耕计，坐看槐堂绿荫移。

周南

周南　岁杪送同官趋朝

异县飘零兴已阑，更来楼上说加餐。

不知壮日消磨已，也似中年赋别难。

酒尽沙头悲夜水，书来日脚是春残。

人生涂辙嗟何限，好在分携恰岁寒。

周南

周南　太平州陈大监挽章

老去无成久索居，尚能林下听除书。

百年门地推鸿绪，三月春江照隼旟。

云路修程惊折轴，昔游风谊记囘车。

绿阴春草佳城暮，无计亲陈野客蔬。

周南

周南　太平州陈大监挽章

人称扁画更传诗，飞到青冥却自迟。

今代人门能有几，伤心年寿遽如斯。

百年乔木虬枝在，千里棠阴晓角悲。

日暮佳城春草碧，生刍遥奠野人卮。

周南

周南　听湖州歌

十五邻家女末行，棹歌端的诉衷情。

试将月出株林比，应有齐风檃未成。

周南

周南　庭燎

种发看如约，松明又送寒。

颇哀黧老健，慨我穫薪乾。

小市街声沸，明河小雾漫。

卖痴儿女唤，更作夜来看。

周南

周南　同年葛签挽章

杏园张饮上晴湖，忆在团司识面初。

二纪年光何忽忽，五更春梦已蘧蘧。

彯缨曾识飞凫舄，折狱争驰荐鹗书。

可惜佳城萦蔓草，只教绿水泛红蕖。

周南

周南　同年葛签挽章

少年并马曲江游，曾到慈恩塔上头。

过眼流光真露电，惊心宦海半沉浮。

君今又隔重泉梦，世事嗟伤逝水流。

独立东风数华发，不堪春草起离愁。

周南

周南　途中赋落梅

一段幽奇破腊忙，只将迟暮了年光。

从教篱落飘零尽，也胜房栊半面妆。

周南

周南　挽耿侍郎

给事初为畿县令，姓名直彻阜陵前。

后来佩尽名藩印，死去家无数顷田。

留与道涂歌长者，未调鼎铉合长年。

龚黄只取优称去，更有云台论百篇。







卷540

周南

周南　挽秘撰赵郡运子固

旧学虚蒙一字褒，暮年曾得拜江舦。

丹砂雅意成前约，玩印连章避左曹。

事业略曾随手见，死生应叹有身劳。

只今蜕迹西林去，始得先生蚤退高。

周南

周南　晚出至湖桑埭

残年孤寂不堪言，时唤平头驾短辕。

老气犹能作罴卧，壮怀谁复记鸿轩。

櫂歌缥缈城西路，烟树参差埭北村。

堪笑怪奇消未尽，夜来还梦属櫜韐。

周南

周南　闻馆客病侵晓得小马亟归

濛濛露气白，耿耿东方明。

马捉步犹碎，乌营食又鸣。

倏过黄岘岭，遥见阖闾城。

欲问儿曹懒，前虞禄命轻。

周南

周南　伍相庙

封域依神保，遗哀记属镂。

荒庭垂白露，古屋换爰乌。

配食虚神果，除坛欠阖闾。

向来存二庙，犹得慰三吴。

周南

周南　喜鹊

檐牙唤起前时梦，远信凭君便有期。

岁暮柴门令事少，寒暄音问不须知。

周南

周南　喜鹊

火龟已食幽贞墨，乾鹊犹将吉语传。

高处营巢君自好，张罗门外尔徒喧。

周南

周南　夏日游太湖

荒莽残唐寺，前通霸越江。

茭芦私井税，钟鼓助舂撞。

大壑容渔户，残碑寄石幢。

好山三四十，浮入两僧窗。

周南

周南　夏日游太湖

气逼梅天溽，衣霑溜雨篷。

暗潮留地灢，阔水架天风。

黯黑初星出，颠狂一瓠空。

孙翁无片纸，说得五湖同。

周南

周南　夏中兄病关心复了一二小书稍凉薾然有白发坐念力衰而学晚慨然有感

凉颸侵病榻，鬷发减玄膏。

长得承亲健，宁辞煮药劳。

书程贪昼永，心量怯年遍。

艾耋犹知礼，昏明在所操。

周南

周南　偕蹈中过书坞归二十韵

我坞须君到，兹行说几时。

喜来衣裹少，勇出岸头维。

篙节探渠溜，灯笼上酒甧。

乱蛙嘈沮洳，警犬候笆篱。

阙白瞻林罅，排苍架月规。

浣絺棂易透，洁榻帚难施。

落弹如梅熟，抛簪似笋遗。

橘包收夕润，杉彩漾朝曦。

漆椀湖鱼莹，瓷瓯釜粥糜。

驰肩高木荫，安膝下亭茨。

散地今兹见，荒蹊过者谁。

诡求诸老记，留下故人诗。

惫干宵中复，佳眠旦起迟。

衣篝宽女送，药剂切兄医。

仆点昏来窊，船樁泊定移。

句材当面逼，天巧古人窥。

还往枫桥路，低徊秦伯祠。

比君多数岁，把卷忆吾师。

八月登秔稻，西风理钓丝。

未嫌墟曲小，来赴野塘期。

周南

周南　谢友人见过

岁暮寒风易中人，对床谁与话情真。

平生知我无如子，此度相看又隔旬。

世味惯看如嚼蜡，寒窗痴坐正痴尘。

只今合拟高轩过，饮水毋嫌仲叔贫。

周南

周南　乙卯之秋送项秘书倅池阳是时教官之阙尚在来春

诸老纷纷去不留，之人也作翠微游。

要看绿字封苍藓，须趁黄花插满头。

秋水隔人犹有恨，春山得伴更何求。

九华楼上新风月，不学诗人赋隐忧。

周南

周南　咏梅

此君一日不可欠，独尔梅花动隔年。

更有晦冥风雨在，可能相见不依然。

周南

周南　咏梅

此花高是少人知，步到乔林始见之。

老我怕风并怕雨，一年过了又无诗。

周南

周南　咏梅

不是衡寒欲避春，古来辞富不辞贫。

高之孤竹求仁辈，卑是羊裘钓雪人。

周南

周南　咏梅

诗在溪桥兴在人，年来绕树费追寻。

何人炼得冰霜骨，调出孤山韶瀋音。

周南

周南　咏史

客婴义主臣，锁骨事未竟。

臼友雠若责，斯义在项领。

惟臼秉纯心，遑恤身后事。

惟婴抱遗育，不以后死愧。

嗟乎古人达，树德见衷则。

并驱不同逵，存殁事愿毕。

兹事亦大难，义竭斯近仁。

孤成死不死，太息难重陈。

周南

周南　咏史　陈茂呵水神

东都陈茂航海时，藐尔阳侯敢肆欺。

拔剑一呼风浪息，大贤行处有天随。

周南

周南　咏史　郭汾阳女许桥神

汾阳蒲镇造浮桥，女许桥神水患消。

河渎亲家从此号，正人夫岂自兴妖。

周南

周南　游山寺

山寺清明蛱蝶飞，中庭古佛供琉璃。

僧房也有追游市，瓦狗泥车诳小儿。

周南

周南　游石湖

晓日曈曨水雾开，自吹清管过湖来。

阖闾城下青青草，又染裙腰上舞台。

周南

周南　又题伍相庙

废堞披榛旧，羁卧毕命心。

江湖吞故壑，貌相匪斯今。

激烈功名在，低徊岁月深。

胥门沙衍浅，碑首未应沉。

周南

周南　又赠上人

八十诗僧岁莫閒，又随白浪上包山。

青霜四面橙栾熟，独步三门独自还。

周南

周南　又赠上人

八十高僧不诵经，挑单又发洞庭程。

包山雪里三门上，吟就橙诗立又行。

周南

周南　又赠上人

橙橘青时最有香，包山架后两番霜。

上人梦里营诗思，比似看经僧更忙。

周南

周南　余杜门兀坐三年壬申六月九日出吊平望归途阻风第四桥余曰是特偶相

地借沮龙宅，隄横海蜃楼。

马蹄翻震雹，沙觜更生洲。

云壑悬绳渡，天风激箭抽。

湿霖平衍沃，暗井灭夫沟。

蹴起争桥齿，撺来似海鰌。

浪花将岸飍，塔影听桴浮。

却忆衔枚地，曾驱缟练舟。

谩云天设险，岂是水为柔。

无事人千古，逃荣茗一瓯。

川灵工阅世，翻覆几时休。

周南

周南　赠上人

上人梦里营诗思，比似看经僧更忙。

包山寺里秋晴后，霜未浓时橘正香。

周南

周南　重赋三高

著就农夫谷不收，江湖著我系虚舟。

渔樵拍手应相笑，不得长鲸取次休。

周南

周南　重赋三高

儿女呻吟岁又穷，也应无语对西风。

向来一箸鲈鱼意，赢得寒亭四壁空。

周南

周南　重赋三高

千金孰与此身多，惭愧君王用已过。

乞得头颅江海去，一生辛苦几渔蓑。

周南

周南　追送友人李季允归蜀三首并寄所怀

独往知心在，晨风忆缆开。

江涛宽屡涉，山鬼讯重来。

甲子悲麟去，林庐有雁囘。

赠言吾岂敢，遗药可无猜。

周南

周南　追送友人李季允归蜀三首并寄所怀

保终无智力，丽泽慨重湖。

白水当门户，清秋送舳艣。

他山藏实录，稚子狎长途。

自古多零落，空悲永夜徂。

周南

周南　追送友人李季允归蜀三首并寄所怀

西州余一老，六月上穷山。

仲子何时到，三吴说鬓斑。

土风添药费，圣代有生还。

归梦商於近，音书报是间。

周南

周南　卓文君

旷代佳人十六七，肤如凝脂发抹漆。

芙蓉为脸玉为容，淡拂眉尖远山色。

夜梧月落秋夜长，孤鸾三叠传高堂。

琐窗认得琴心怨，直恐韶华不得当。

瑶环潜送殷勤意，只今犹记来时事。

杀身不赎父兄羞，图得岁寒成共蒂。

阳昌市里鹔鹴裘，鸾鉴相看未白头。

试拈玉轸拢金拨，新声比似旧声愁。

世间恩爱何时尽，流水落花皆往恨。

不愁归避茂陵人，羞逢往日临邛令。

鸳鸯并翅双飞宿，欲话衷肠歌不足。

古来应有白头吟，谁念妾身今再辱。

周南

周南　酌第四桥水有怀陆羽

未必茶瓯胜酒醒，且将衰发戴寒星。

太湖西与松江接，不碍幽人第水经。

周南

周南　阻风

野鸡尘掠起，大舶势方张。

客子双篙弱，回几得岸当。

周濆

周濆　废宅

牢落画堂空锁尘，荒凉庭树暗消春。

豪家莫笑此中事，曾见此中人笑人。

周濆

周濆　逢邻女

日高邻女笑相逢，慢束罗裙半露胸。

莫向秋池照绿水，参差羞杀白芙蓉。

周濆

周濆　山下水

背云冲石出深山，浅碧冷冷一带寒。

不独有声流出此，会归沧海助波澜。

周濆

周濆　重门曲

憔悴荣华怯对春，寂寥宫殿锁闲门。

此身却羡宫中树，不失芳时雨露恩。

周启明

周启明　句

一丸童子药，五返使臣车。

周启明

周启明　句

鸱夷江上畬田稔，牛斗星边贯索空。

周启明

周启明　送僧有言之天台

讲寺金庭远，香文玉篆连。

船中鸣夜磬，雪里见新年。

山尽城临岸，云空海照天。

莫嫌通剡客，僧舍枕花川。

周铨

周铨　答曾进士

死易程婴岂不知，十年后死不为非。

文辞未便改秦馆，敲朴徒能抱御衣。

无志何须悲庙黍，得仁便不食山薇。

儒冠有愧一厮养，何忍葵心对落晖。

周日明

周日明　题净明寺

幽幽古寺中，石径受苔封。

白日无一事，青山只四峰。

野蔬为佛供，涧水替人舂。

僧因煎新茗，林间拾坠松。

周缮

周缮　磨崖碑

贤才思述作，崖石尚磨砻。

元才词华丽，颜公笔迹雄。

周缮

周缮　磨崖碑

笔迹因难泯，词华讵可磨。

二贤名不朽，千古著山阿。

周申

周申　寿友人

蕤宾纪月蓂初开，斗杓直指午位回。

家家妆点垂门艾，儿童报道端午来。

仙风偠{左亻右袅}温琼室，幔亭秀气重胚胎。

夜来忽叶熊梦吉，凌晨果见生真才。

光风霁月和可掬，天上鹡鷟真奇哉。

五枝丹桂推独秀，满堂却更金玉堆。

新帅问友尤笃意，庆动慈闱戏老莱。

青毡旧物须还复，香罗细葛好事催。

年年记取蒲切玉，瑶池醉泛蟠桃杯。

周师成

周师成　酬张韩伯

楚人逢楚节，仍赋楚情诗。

滴酒长江远，思乡白日迟。

遥怜壮士腕，也击儿女丝。

若有盈妾艾，榴花勿并持。

周师成

周师成　凤凰台

元嘉王子宅，李白重登临。

鸣凤元非昔，蟠龙直到今。

凄凉微子事，寂寞茂弘心。

望断长安日，悬知属意深。

周师成

周师成　古诗

昔怀今未归，悄悄与谁语。

超超何所为，空斋听春雨。

锵然金玉声，幽窗相尔汝。

政以平在中，万物皆媚妩。

暗想四城外，花草不可数。

浮云日夜征，东皋怅何许。

周师成

周师成　古诗

德人天机深，凡子人心多。

懔余思寡过，月计愧盈科。

勿谓玉无玼，当知石可磨。

四十尚无闻，素心恐蹉跎。

汲我檐下井，浇我盘中花。

清香未似之，懒惰欲如何。

周师成

周师成　鸡冠花

爪距深藏独露冠，紫茸簇出弄清寒。

五更月下朦胧看，只欠一声恀　夜阑。

周师成

周师成　金陵

故国已云久，地馀风流情。

山花不断市，江鸥长入城。

青溪泓玉水，红楼调春声。

斟酌飞仙过，枉辔一来行。

周师成

周师成　句

黄芦花白月无赖，乌桕叶红秋可怜。

周师成

周师成　句

花缩添新紫，香消减旧黄。

周师成

周师成　梅

采采芳梅枝，琐碎白云姿。

在山千花怨，出山百鸟啼。

操持思所寄，转趾述所思。

清披太始风，寒应太虚月。

一日拂人衣，三岁香不歇。

周师成

周师成　吴大帝庙

曾是东南第一王，眼看此地六兴亡。

东缘有酒登京口，西为无鱼忆武昌。

非复虎臣陪殿上，空馀猩血泣祠旁。

何年并建琅砑庙，共对淮山草木长。

周师成

周师成　下水门税亭

建业尘中吏，秦淮水上亭。

浴晴凫弄日，饮晓马吞星。

地迥来芳草，潮回出断汀。

有僧时到此，相对两浮萍。

周师成

周师成　新亭

昔日新亭今则旧，百年名义只如新。

高谈坐上无安石，洒泪尊前有伯仁。

对面飞来帆影少，传音吹过羽书频。

青天重唤当时月，放下清光照坐人。

周师成

周师成　周处台

孝侯远矣使人怀，安得从之上此台。

几回一舸荆溪上，苦被风帆浪桨催。

周师成

周师成　周处台

克己功夫鲜矣能，孔堂今继仲由登。

试从台上看台下，狂圣中间隔几层。

周世昌

周世昌　句

画鼓雷奔天不雨，彩旗云耸地生风。

周世南

周世南　浯溪

壁立石青苍，邻溪复枕江。

刊铭传不朽，文笔老无双。

怪树森圆幄，□□寄口幢。

奇踪口异景，□□□□口。

周式

周式　句

珠帘绣户迟迟日，柳絮梨花寂寂春。

周式

周式　句

花前嫫母丑，雪里屈原醒。

周嵩

周嵩　近闻

斜阳淡紫弄晖晖，泽国霜前落木稀。

远忆东皇沉心驾，近闻山鬼泣萝衣。

画豩黑衣双龙吼，霞幕清秋一鹤飞。

送尽海天千里目，伶仃洋里有谁归。

周嵩

周嵩　山楼秋夜

孤形侣云汉，凉思满山楼。

高树自吟籁，清樽聊赏幽。

检书初志动，抚剑壮心留。

蟋蟀不知事，喧声何不休。

周嵩

周嵩　讼风

西风云战急，杀气横干戈。

有客怀乡坐，无邻送酒过。

布袍欣豫暖，冻笔苦新呵。

墨诉玄冥后，天涯征戍多。

周嵩

周嵩　晚菊

落日西风弄晚晴，东篱曲曲灿金英。

先生茅舍终年淡，惟有寒芳不世情。

周坦

周坦　施岩

人烟断处逢仙迹，草木深时听鸟悲。

记取画工描一幅，出山长若在山时。

周渭

周渭　叠秀山

平生赋性爱观澜，今日登临叠秀山。

天锡卦爻分象外，地将圭笏出人间。

昭州水绕孤城小，五岭山高众垤难。

极目紫宸何处是，碧云深处佩珊珊。

周渭

周渭　游兼山

插空峭壁白云迷，独上高巅万象低。

一路接天连楚界，两峰拔地镇南夷。

泉飞石涧游魂冷，风捲松涛匹马嘶。

踏破层崖心未折，凤凰山后鹧鸪啼。

周渭

周渭　赠道士吴崇岳

楮为冠子布为裳，吞得丹霞寿最长。

混俗性灵常乐道，出尘风格早休粮。

枕中经妙谁传与，肘后方新自写将。

百尺松梢几飞步，鹤栖枝上礼虚皇。

周文

周文　句

河分隋柳尽，路入楚云深。

周文璞

周文璞　岸帻

岸帻坐亭皋，休嗟命不遭。

通幽文似呪，招隐句如骚。

日下桃花热，风低鹤背高。

真游穷不尽，只是酌芳醪。

周文璞

周文璞　跋钟山赋二首

丁年写了钟山赋，举向禅宫入定僧。

僧却为余言未好，扶行同谒晋诸陵。

周文璞

周文璞　跋钟山赋二首

往在秦淮问六朝，江楼只有女吹箫。

昭阳太极无行路，岁岁鹅黄上柳条。

周文璞

周文璞　半山寺

野芳汀芷互幽妍，相国风流亦未传。

衮冕尘埃半山寺，自相撑拄过年年。

周文璞

周文璞　病后

风灯露水两茫然，莫为欢华少壮年。

无病更须求药物，爱闲犹要觅缗钱。

此生身世揶揄里，末路光阴泣涕前。

快出囊中餐玉法，白云深处日高眠。

周文璞

周文璞　病起写怀

夕阳蔽天涯，望望不见家。

牛半象纬微，咄咄空嗟咨。

此时将细碎，说与枝上花。

周文璞

周文璞　不欺斋

陈兄榜名不欺斋，不欺本自诚中来。

晚周洙泗汉伊雒，中间此道寒如灰。

不欺斋中一尊酒，兄乎此意差耐久。

真情往往到僮仆，何况亲知与朋友。

君不见汤脱胡桃一语失，此是迂翁年少日，

陈兄再拜吾事毕。

周文璞

周文璞　陈将军哀词

抜环城兮保赤子，归王所兮执弓矢。

虽有妻子兮不如兄弟，嗟全家兮南向而死。

护行殿兮卧旗鼓，统伍符兮莫余侮。

故宫芜兮胡作主，哀将军兮鬓垂素。

气力绝兮委尘土，后来孤童兮不胜测楚。

天阴阴兮英寂寂，曰余兄兮有庙食。

偕友于兮往作配，贺铁驷兮戴云旆。

山中人兮望余归，江鼯翔兮花乱飞。

周文璞

周文璞　晨起

闭门不与俗人交，玄晏春秋日日抄。

清晓偶然随鹤出，野风吹折白樱桃。

周文璞

周文璞　呈巩睡翁

家本汶阳县，累世事耕蚕。

室庐既焚荡，飘零住江潭。

幼及识故老，颇闻乡里谈。

最盛阳和时，梨杏春酣酣。

岱宗富栝柏，孔林存欃檀。

乡闾鼎其中，实号玉檐檐。

去年拜睡翁，知是山堂孙。

渊流京洛旧，尺度欧梅间。

昨梦返故里，有翁作司南。

俚语驰寄之，何以镌冥顽。

周文璞

周文璞　出白下

南朝禁篽夕阳明，犹与游人作队行。

烟满天渊池上路，菜花黄尽绿阴成。

周文璞

周文璞　出溪

二月天景佳，波清见佳虾。

望中何所好，溪女摘苹花。

浅浅犹可涉，素手花似雪。

隔港闻讴声，风来正相接。

周文璞

周文璞　初营凤山

香草参差种，幽花逐旋移。

既添醒酒石，须着放生池。

春在年年好，山来处处奇。

吹箫吾不解，长啸却相宜。

周文璞

周文璞　初至长干寺

云杪荧荧一塔灯，觉皇舎利宝烟凝。

山门推上三更月，似照前朝礼皋僧。

周文璞

周文璞　春怀

棠梨未落柳丝长，料望幽人作断肠。

已自不堪田父饮，更能重入少年场。

山连莽莽荒陂白，门掩萧萧野日黄。

想得故园疏雨外，樽前催拍杜韦娘。

周文璞

周文璞　春雪

崇禧仙馆似官居，二月寒风峭有馀。

傲吏吟哦空峭下，野童放散夜堂初。

荧荧宿火煨村酒，煜煜残灯镜道书。

忽听打窗声更急，快移银砾上枯株。

周文璞

周文璞　翠蛟亭

禹驱龙蛇不驱蚊，依然踚此山之坳。

有时渊停忽奔放，如负山走如玉跑。

昔时莘渭正如此，咨尔来者无空嘲。

周文璞

周文璞　大涤洞

嵌空才入泉潏潏，隔凡倒悬若锥立。

道士云是闾丘公，入向华阳便门出。

周文璞

周文璞　道中望茅山有感

危亭对名岳，毕景扶钩栏。

白鹭伺察过，低昂若弓弯。

去岁负笈游，最住元符间。

栎林带修竹，清派流珊珊。

离留叫昼静，洞天生春寒。

伟哉老宗师，作屋云雨端。

竟为杀虫蚁，不活升龙鸾。

遗体但解蜕，故宫亦烧残。

今创已半旧，万柱扶玄坛。

遂以两不借，一筇履巑岏。

入宅问玉斧，采芝投金环。

墨沼篆结字，丹台气成盘。

将谓便隐遁，遽尔罹间关。

夷甫麈尾堕，荀令香炉闲。

再获望奇秀，恍然神观还。

如见大仙伯，被发绿映山。

两君控鹄从，俱着汉小冠。

俗累当复驰，煮药鼎欲翻。

周文璞

周文璞　吊辨才二首

读了碑文读祭诗，冷看遗像立多时。

郎当岭上生云处，山鸟山花忆老师。

周文璞

周文璞　吊辨才二首

坡使参寥滴奠茶，定将老泪湿烟霞。

谁知走入灵山队，又对闲人说法华。

周文璞

周文璞　吊青溪姑词

投余兮录波，彼土偶兮柰何。

余魂兮无依，依余兄兮山阿。

兄姿兮甚雄，青骨兮朱弓。

称天兮诉余冤，令谗夫兮不终。

周文璞

周文璞　吊黥卒

吾作穷奇白下囚，汝披短褐从吾游。

蒋侯庙畔沽春酒，周处台边送客舟。

械欲破时应日惨，命将绝处亦天愁。

江陵柳大如知此，对着官军辄泪流。

周文璞

周文璞　吊尧章

相逢萧寺已累然，自咏离骚讲太玄。

极目旧游犹白石，伤心孤塿只苍烟。

儿从外舍收残稿，客向空山泣断弦。

帝所修文与张乐，魂兮应是到钧天。

周文璞

周文璞　吊友人朱子大

与君昔并丹阳船，形容惘怆俱可怜。

自说宅囿及百年，藏三小山出云烟。

土伯小庙自题扁，持照清池分丑妍。

吁嗟先君方下世，侄子卖半相炒煎。

出寻方伯待救护，与我密者才万钱。

是身灾痬恐凋谢，语未脱口吁皇天。

那知君今亦逝川，洪崖白石梦杳然，

竟从他姓改受廛。呜呼，朱君无归，

归来但见空屋椽，入抱山骨于黄泉。

周文璞

周文璞　东阳道中

野店梢头起灶烟，江云弄色半晴天。

暗泉绕砌喧人语，远烧侵林照客鞯。

晚日未收鸡上树，春风欲度鸟耘田。

布帆无恙归心稳，才到家山又迫年。

周文璞

周文璞　杜鹃花

云树重重和泪吟，故宫遗庙有知音。

秦吴万里皆芳草，染到山花恨最深。

周文璞

周文璞　法宝寺

细竹千竿殿影斜，龙颜曾此着袈裟。

寺楼杳杳钟声度，疑有宫娥出晚花。

周文璞

周文璞　法华小隐

偃盖着地卧，清瑶傍渠走。

散入流觞台，转若珠曲九。

淙淙不知休，还赴石黥口。

湾澴合巨涧，横桥傍蒲柳。

来看暮春馀，众绿浓似酒。

摩挲苏陈刻，愈觉岁月久。

寺僧爱光焰，捧送贵侯有。

至今星散居，各自开户牖。

自弃眠云身，谁缚钓月手。

夕阳令我归，为尔重搔首。

周文璞

周文璞　访梅二首

起看重雾白漫漫，略见春风在树间。

傍水出篱犹未快，淡烟微雨又青山。

周文璞

周文璞　访梅二首

幽花堕在石根傍，几欲移将近草堂。

草草一尊聊尔尔，跨驴归去月荒凉。

周文璞

周文璞　分梦泉

偷得两泓清，同他猿鸟吃。

上下泉边身，上下床上客。

相对各相忘，山中小花白。

周文璞

周文璞　凤门泉

石根两眼北流泉，乳窦潜通御井边。

飘出宫花人不识，又沿衰草下山前。

周文璞

周文璞　感兴七言三首

寥寥古意少人传，莫为薰琴只五弦。

夫子纵心方学易，我曹何意便谈玄。

神驰洙泗身将老，望断沅湘眼欲穿。

月白风清如此夜，阿郎不肯上钧天。

周文璞

周文璞　感兴七言三首

在家莫羡出家僧，扰扰营营竟未曾。

相国舟中龙夺剑，山人琴畔鬼吹灯。

从来不肯寻真诀，更自无心学大乘。

汉室诸公鸣玉佩，也须还我一枝藤。

周文璞

周文璞　感兴七言三首

夜夜推敲学苦吟，一如锻炼假黄金。

石间真隐何时出，地下狂魂无处寻。

独鹤尚知长袖舞，哀猿空作断肠音。

故墟杞菊今何似，桂落小山春水深。

周文璞

周文璞　皋桥

伯鸾出京师，慷慨歌五噫。

岂无济时心，升降与我违。

有来适吴中，舂粱救寒饥。

吴人皋伯通，舎之慰穷栖。

方志虽或除，此桥犹可稽。

伯鸾号逸民，佳传照绿绨。

伯通赖有此，庶几与子齐。

至今阊门外，两冢陪要离。

累累各高大，冥冥春草萋。

古者贤哲人，不计凤与鸡。

焜耀亦偶尔，埋没何凄兮。

出语贺两公，亦以昌吾诗。

周文璞

周文璞　宫人斜

魂魄凄凉掩暮尘，野花山叶自精神。

年年中使头边过，暗里相看似路人。

周文璞

周文璞　孤山桃花二首

天上仙人休掷火，尘中道士莫烧香。

可怜绛雪浑无赖，一簇千枝对草堂。

周文璞

周文璞　孤山桃花二首

莫向蓬蒿恨不遭，梦魂曾钓海山鳌。

当时不合轻仙事，惆怅灵风满碧桃。

周文璞

周文璞　古琴歌

山人袖携古琴来，形模拙丑腹破穿。

上两金字亦残漫，自云得自十年前。

十年前宿野店间，野店岑寂无炊烟。

只将百钱乞翁媪，回买湿薪煨涧泉。

老翁持出一木段，刀痕凿痕斧痕满。

秀才望见三叹羡，学琴以后何曾见。

此是成都雷氏为，揩摩雷字分明现。

持归修治调曲成，曲成他人不肯闻。

初弹羑里可释憾，再鼓广陵如雪冤。

将归古操次第传，龙入我舟何可怜。

周文璞

周文璞　归别墅

幽栖久不到，猿鹤擅藤萝。

丛绦生将遍，流泉咽更多。

邻翁新酿熟，野寺暮钟和。

亦有经行者，来观倚杖歌。

周文璞

周文璞　归姑苏

旧巢已是别人门，梅自萧疏柳自昏。

河北谤来须混俗，江东谳就欲招魂。

故王未纳耶溪女，越相先寻泽国村。

怀古感今吟不尽，一双清泪落醨樽。

周文璞

周文璞　归憩仁王寺

重到招提未觉迟，钵单初副袷衣时。

僧房斋院门门闭，梅子枇杷树树垂。

蚁荫经幢求托化，龙缠佛座学慈悲。

长年无事闲来此，坐对空山讽小诗。

周文璞

周文璞　桂

偶向花边立，悬知病已瘳。

小山今夜月，团树满庭秋。

清露沾丛底，斜河在上头。

须臾香更好，还与碧云浮。

周文璞

周文璞　过凤山有感二首

当年准拟作家林，溪墅楼居意已深。

隐者自应寻别业，凤兮何肯负初心。

参差一段囊中玉，激烈三更月下吟。

若不速来相就饮，定应从此失知音。

周文璞

周文璞　过凤山有感二首

秋芜阙是草堂基，惟有南邻尽得知。

辛苦置家将守冢，告求广地要穿池。

净莲已付乡僧掘，慈竹从教墓客移。

虽向龙湾作耆旧，此生宁没暂来时。

周文璞

周文璞　过葛天民新居

为忆空山雨，因嗟短鬓霜。

幅巾终日仄，侍女古时妆。

乌臼残林外，丹砂旧井旁。

不留禅月画，只踞净名床。

湖镜秋容淡，云庄晓露香。

汲泉须透脉，种果便成行。

使鹤过村店，携孥上野航。

极知秦外叟，全似贺知章。

对佛称居士，翻经悟法王。

自将诗检校，犹与竹商量。

嗟我浑无赖，非公不作狂。

莫移松下石，老子要乘凉。

周文璞

周文璞　过旧居遇邻家子述怀

忆昔玉雪时，最感邻媪嫂。

翦罗作发鬱，添玑缀纹褓。

今回遇孙枝，面墨体枯槁。

念彼旧宅凶，灾衅失依保。

此生未还役，况复念家道。

冷节反乡闾，江路见芳草。

夺恃罹荒饥，连岁愁浩浩。

流离在山县，只有泉水好。

野樱聚紫玫，衒弄晴日杲。

半为鸟雀盗，半被奴婢讨。

佰弜必尽护，盘钉如拱宝。

坐荐一盏春，便足舒远抱。

周文璞

周文璞　寒食曲

今年寒食好天色，游人踏青行不极。

寻山不惮千里远，往往啼号湿松柏。

一杯才酹坟上土，祗就坟前便歌舞。

故乡自有懊恼声，插腰羊皮小番鼓。

吁嗟悲欢一饷间，但怅死人不能语。

君不见北客纷纷俱落南，先冢尽被胡尘漫。

影堂逢节具饮食，魂魄夜行溪谷山。

周文璞

周文璞　和涧泉赋山楹

共惟古至人，用意事物表。

一丘谩摧残，八极自围绕。

不劳日月运，坐见岁时了。

鲁梦久不作，楚赋那遽晓。

既烦匠氏来，谁谓此山小。

云衣方纷敷，雪干复夭矫。

沐浴抱归藏，乐甚忧悄悄。

周文璞

周文璞　鹤庙

樱桃花覆地，古庙自青春。

帐里还丹使，山中采药人。

风林嗥黑虎，云路列斑麟。

欲见神君面，连朝礼北辰。

周文璞

周文璞　华道士白胭脂

萧史水银粉，番女红蓝花。

狂奴爱风调，脂泽遂成家。

镜开青峡月，衣近赤城霞。

欲下人间世，槲林栖晚鸦。

周文璞

周文璞　怀何月湖

星星鬓发卧林丘，诏使东川作郡侯。

髯叟望公来海峤，瘿兵迎守去夔州。

珍图想挂茅斋壁，巧石应随竹钉舟。

教得巴童歌舞好，侍郎千万却归休。

周文璞

周文璞　桓野王画像

胡床三弄清溪笛，叹息欷歔太极筝。

怊怅斯人风味减，江花江草不胜情。

周文璞

周文璞　黄龙洞

一从负图与负舟，天公閟之居灵湫。

重瞳胼手久不作，苍苔古木两漠漠。

朝来石磴鳞鳞湿，如觉蜿蜒为人出。

甘霖未甦焦卷多，相候吴云莫相失。

周文璞

周文璞　回次秣陵

我行古井邑，北风吹倒人。

旗店语簇簇，石路声辚辚。

下车得少憩，亭午听司晨。

岂但田秔香，更觉村醪醇。

怀哉厌王气，契阔毋重陈。

旧为秣陵尉，今为钟山神。

周文璞

周文璞　即事二首

乐使金花鼓，蛮衣紫锦鞍。

蕃官船过界，驿吏报平安。

周文璞

周文璞　即事二首

龙护朝元阁，鹤栖封禅台。

中原垂白叟，只望羽书来。

周文璞

周文璞　既离洞霄遇雨却寄道友

凡骨何堪得再行，渴心犹要谒通明。

惊闻竹树连山雨，疑有风雷{左扌右暴}地声。

鹿啖黄精知岁久，人逢青箬便神清。

重来只要斋盏饭，副以常堂枸杞羹。

周文璞

周文璞　寄韩涧泉

穷冬孤陋只书痴，肯为凶荒强忍饥。

师友渊源似公者，舆台贫贱亦安之。

人来山县犹须债，雨映茅檐但要诗。

欲诣楼居无逸步，要从老手化神奇。

周文璞

周文璞　寄华阳道侣

羽扇临玄圃，霓裳上醮坛。

九枝松叶冷，千叶杏花残。

周文璞

周文璞　寄茅山道友三绝

伏事三茅过一生，痴心不望羽车迎。

旧时手种黄龙子，今解升云入太清。

周文璞

周文璞　寄茅山道友三绝

九锡碑亭日欲曛，有人趺坐对炉薰。

凭谁传语桓司马，句曲山中只白云。

周文璞

周文璞　寄茅山道友三绝

蕊珠宫女傍瑶屏，自把韦编问姓名。

回到人间无一事，紫阳花下白鸡鸣。

周文璞

周文璞　寄山中道友三首

玉函捧上五云堆，着意通幽此一回。

三十年来增怅望，更无人上望仙台。

周文璞

周文璞　寄山中道友三首

匆匆山信寄来时，中有黄庭七字诗。

已死华颠无觅处，几回吹断玉参差。

周文璞

周文璞　寄山中道友三首

忆得寻山复出山，绿杨时候暮春间。

至今只有游仙梦，长与松风自往还。

周文璞

周文璞　寄食有感三首

生平参道术，师事大茅翁。

持钥开金匮，焚香立玉童。

黄麟来地上，朱鲤出江中。

今在桁杨畔，依依睡晚风。

周文璞

周文璞　寄食有感三首

清明好时节，傲吏小诗家。

失意因流水，伤心为落花。

人归知市静，日落见山斜。

明日三叉路，村醪亦自佳。

周文璞

周文璞　寄食有感三首

亭午步江皋，谁云命不遭。

爱风吹蛱蝶，怕雨烂樱桃。

鑚火烹新乳，槌门觅小槽。

今年奇事少，尘满旧征袍。

周文璞

周文璞　寄题馆娃即灵岩寺

突兀僧蓝是馆娃，屟廊犹自隐晴霞。

清明但长离宫草，精魄应栖野寺花。

白苎黄蕉迷鹤市，紫兰绿芷属渔家。

思量种蠡成何事，空使君王式怒蛙。

周文璞

周文璞　寄友人

流落他乡铩羽翰，半年宁复记悲欢。

夜传楼鼓思城角，朝见江船念客鞍。

不恨形骸老闾里，遂令唇舌满长安。

寄声好在文章友，目送春云自倚栏。

周文璞

周文璞　简正字南仲

白发梁鸿随暮猿，不辞引领望兄门。

久无清梦相追逐，今喜遗经为讨论。

数叶赤枫鸣客路，一畦黄薤忆家园。

著书不就身何用，每见飞尘恨满轩。

周文璞

周文璞　见泗州降者

才自降胡便守边，大家齐数中兴年。

姑苏寺里相逢处，为尔呻吟一怅然。

周文璞

周文璞　剑客行

燕云逆胡着柘黄，仁人烈士集太行。

已闻泣涕拜明诏，共挟金舆归大梁。

安得山人一双剑，走入云中看不见。

人间夜半风雨时，逆胡首奏延和殿。

我生四十无所成，荆淮好汉为知音。

丈夫志在仁义耳，麟阁貂冠非本心。

功成剑化两龙去，我亦变名入烟雾。

此时再拜康山人，九霄客星在何处。

周文璞

周文璞　磵上小饮

方坐爱蠲洁，俯窥为回萦。

汲汲雨露泽，悠悠江海情。

引之灌蔬圃，亦足发光晶。

陶然未须去，于焉潜我名。

周文璞

周文璞　江南曲四首

露下五愿秋，雨打三杨愁。

齐梁才子多，埋在青山头。

周文璞

周文璞　江南曲四首

郎与新欢浓，侬与旧欢熟。

懊恼对行人，当为歌艳曲。

周文璞

周文璞　江南曲四首

孤馆闻啼莺，日暮脂粉薄。

芳醪似泥贱，那得不行乐。

周文璞

周文璞　江南曲四首

雨认巫山气，江通淫预情。

相逢未多时，秋花开古城。

周文璞

周文璞　戒坛

相君孙女小乘僧，身入只园佛律行。

三级戒坛秋色冷，个中蝼蚁亦长生。

周文璞

周文璞　金陵怀古六首

孙伯陵头水最悲，蒋侯庙下月来迟。

夜深行客心惊恐，猿挂晋朝枫树枝。

周文璞

周文璞　金陵怀古六首

司马家儿持酒杯，天星亦下浇崔嵬。

当时若便效牛饮，定有孟津师旅来。

周文璞

周文璞　金陵怀古六首

愁看幕府夕阳边，那更鸡笼在目前。

跋扈飞扬只如此，登临那得不酸然。

周文璞

周文璞　金陵怀古六首

杳杳旧踪寻不得，茫茫遗恨有谁穷。

长安败绩谁怜汝，灞上收声未到公。

周文璞

周文璞　金陵怀古六首

琵琶未尽使人嗟，泪洒华林御苑花。

今日闻韶无处所，雁烟蛩雨属他家。

周文璞

周文璞　金陵怀古六首

江水无情碧草春，北朝留住老词臣。

子规啼向青枫树，为尔离乡去园人。

周文璞

周文璞　金陵杂咏

滟滟江波绿更肥，苍烟中有鸭鸥飞。

当年神武今何在，老却遗民更不归。

周文璞

周文璞　金陵杂咏

长干小妇学吹箫，楼外闲风弄翠条。

近得广陵消息未，暮潮已过赤栏桥。

周文璞

周文璞　金牛洞

凌兢下危梯，俯伛生深穴。

回身避云雾，偃面视日月。

药苗护豦豣，竹节截巐巐。

安知幽蹊下，有此大奇绝。

金牛鏿光景，仙牒尚可阅。

岗头春已半，枸杞如点血。

便恐颠风兴，横吹石崖裂。

周文璞

周文璞　敬思堂四言

有亭央央，高丘之傍。

父兮母兮，坚深埋藏。

厦屋凄凉，宰木成行。

春秋蒸尝，酒浆牛羊。

身体俯伛，虽劳弗彰。

心志瞀乱，虽烦弗扬。

欲求幽阴，茫茫洋洋。

两间四方，实击我肠。

何以照之，明神后皇。

凡今之人，谁同慨伤。

周文璞

周文璞　九溪十八磵

九溪十八磵，冷见帝青苔。

洗足僧书石，临流客放杯。

案头松叶响，身畔野花开。

百六辞歌吹，清游始一回。

周文璞

周文璞　句

衣篝不用绿沉烟。

周文璞

周文璞　句

凄凉一似观堂僧。

周文璞

周文璞　句

更无花上月。

周文璞

周文璞　句

淡烟疏雨又青山。

周文璞

周文璞　句

本是离骚国里人。

周文璞

周文璞　句

西陵西又西。

周文璞

周文璞　句

春梅避石开。

周文璞

周文璞　句

戏赓和靖句。

周文璞

周文璞　瞿塘神君歌

黄衫纱帽佳少年，炯然饿虎穷山渊。

不居秦鹿祖龙畔，却走碧鸡金马边。

左手斜执巨灵凿，右手敬抱禹贡篇。

离堆顺流已受命，一下不打天吴鞭。

有时挟弹暮云表，有时蹴踘春风前。

有时却自着绛帕，走入药市寻神仙。

为人定似李太白，学道定似葛稚川。

孙翁走避乖崖叟，遣仆送画不取钱。

神君庙食与画像，千古万古当流传。

我昔梦上神君殿，偶值蓬莱众真宴。

洛阳开尽姚黄花，铜驼陌上难相见。

周文璞

周文璞　绝句二首

皋伯通家琐夕晖，八年寒食数归期。

江乡橘柚花如雪，不许离人戴一枝。

周文璞

周文璞　绝句二首

入春便与僧为友，紫萼黄英见坐禅。

昨日邻翁催入社，谢他只是说无钱。

周文璞

周文璞　绝句四首

巾车初扣槿花篱，物物来前总要诗。

一句坐来模写了，雨鸠飞下老梅枝。

周文璞

周文璞　绝句四首

纱笼解散坐门畿，生怕逢人索接篱。

朝雨洒来山更净，舂锄恰好到方池。

周文璞

周文璞　绝句四首

解呼威羽归丹穴，可缚单于献汉宫。

四面八方笼不住，许来分坐此山中。

周文璞

周文璞　绝句四首

隔林八十庞眉叟，理竹疏泉过一生。

见说石林身健日，把书只在石中行。

周文璞

周文璞　客中

客中时序又匆匆，孤坐初春小雨中。

弄水攀松去年事，令人忆杀洞霄宫。

周文璞

周文璞　苦锥歌寄涧泉

我园秋果枝累累，缥青绀黄使相持，

役夫牧人记注之。所佳尚者惟苦锥，

苦锥两株结蒙密。追惟丈人语天出，

遂欲供之和笾实。他往返舍百无一，

乃被猿狙打都毕。摧藏睢盱以自佚，

季冬初旬日协吉。寒风急霰俱冽栗，

自惭曩者信已失，作歌献焉效诙谲。

周文璞

周文璞　腊月八夜雨

愁云欲雪未成雪，忽闻寒雨夜淋浪。

但知岁月堕寂寞，不悟乾坤发艳阳。

天黑鬼车声更大，夜阑客枕梦初长。

明朝起视篱砌下，草芽浥浥又回黄。

周文璞

周文璞　濑上怀古

古寺閟岑郁，空梁悬斋鱼。

神坐既欹仄，德容亦饥虚。

先生贫有命，山僧乐无馀。

长安满市花，匹马吟九衢。

寥寥北邙山，而谁噫荒墟。

岂有先生者，不如山僧欤。

盲风振苕华，重露落芙蕖。

何当醉尉归，方坐钓水隅。

周文璞

周文璞　濑上贞女祠

估客征夫上野桥，锦缡玉瑱亦萧条。

人间多少乘除事，到了英雄恨不消。

周文璞

周文璞　狼山

吾母祷于山，生我偃蹇身。

卅八始入寺，所天俱不晨。

归人复何之，所愿清战尘。

勿复论衔钩，去作瑞世珍。

周文璞

周文璞　辘轳体

野人无事时，常诵极玄时。

写遍千山寺，吟行九曲溪。

谁为补天手，同是决云儿。

欲去无人问，今霄醉似泥。

周文璞

周文璞　梅谷

蚝焰云头玉雪身，缓行微咏岸乌巾。

始从谷里看修行，却向水滨逢丽人。

客子去时方得月，岭猿啼后便无春。

凤凰欲下箫声紧，狼籍瀛洲万斛尘。

周文璞

周文璞　梅梁歌

文命殿角东北左，上有梅梁铁交锁。

传闻旧时枝叶生，本质鳞身无不可。

有时匹练离朱栱，归带湿萍光欲动。

低头下吸菲岭泉，奋髯直入阳明洞。

旁观但怪香火浓，顷刻即令风雨送。

尔不见饥乌啄鼓来馈食，走入嵩高化为石。

秙祥祸福傥或归，阴阳幻变谁能测。

玉笥观挂白玉梁，含元追下流血柱。

异事苟逢博物问，后来那得详其故。

卷丹云，凝素雾，

玉箫九成奠雕俎。登歌升降只仰府，

呜呼梅梁匆飞去。

周文璞

周文璞　暮雨

暮雨潇潇郎不归，尊前谁忆旧歌词。

望夫乌臼浓于染，叶叶惊秋恨欲飞。

周文璞

周文璞　南华阳洞

稽首游名山，驾言入华阳。

南洞极秘怪，松草泉水香。

曲几妙隶画，残碣刊灵章。

俛首试一阯，冷风袭绡裳。

守庵敬爱客，暖我紫术汤。

遗我鹅眼钱，云是洞所藏。

往有寻幽徒，入见黄金墙。

侈心或已起，几受奇鬼戕。

身傥获会遇，敢恨飞蓬霜。

更丐一片土，小筑安闲房。

朝披神芝图，暮试{讯讠换食}饭方。

周文璞

周文璞　哦松夏夜

雅颂声流到楚词，更无人见独看时。

池头五粒初摇动，却替幽人说旧诗。

周文璞

周文璞　欧阳琴歌

呜呼个是文忠琴，呜呼此琴今尚存。

堂中图书散失尽，留得七弦传子孙。

六言自书书在腹，古锦梅花留不得。

嗣孙贤者能忍贫，不向豪家博珠玉。

初鼓如撼昭陵松，巩原流水青溶溶。

三宗龙衮在帝左，曾把钧天赐与公。

再鼓似播清颍水，只将漱流肯洗耳。

曾苏两生招不来，自写新声付儿子。

尧囚山，舜放野，

自兹以下不平苦。与君所得妇女谤，

此日一洗清万古。小儒昔诵五季传，

颇讶春秋体微变。今来再听七弦琴，

南薰遗制喜复见。浮云流尽白日逃，

何用广陵与离骚。谱成只度欧家曲，

秋声赋人庐山高。

周文璞

周文璞　偶题

海气江声相与浮，今时帝里旧杭州。

西湖寺里多金碧，自厌秾华不肯游。

周文璞

周文璞　七言

云竺前头即御园，小风斜雨入梅天。

放歌偃蹇如圆泽，古貌昂藏若稚川。

寻得数行天宝字，破他一夜草堂眠。

此生更要穷经论，惆怅高人旧石筵。

周文璞

周文璞　遣兴

望见山樱媚短岑，翻然便悔出家林。

坏车杀马空嗟晚，裂芰焚荷直到今。

笋蕨久为归去计，云烟无复旧来心。

平生最爱花浓淡，看了斜阳看暝阴。

周文璞

周文璞　遣兴

山中雨更愁，不是弃吾州。

怀母未能去，诉邻谁肯留。

茶人穷似虱，药户狭于舟。

一磵多深碧，嘲吟尚自由。

周文璞

周文璞　清明日书事

苍弁一如楚执珪，思想越吟身自低。

涧水又如古智士，纵横流转多滑稽。

杂花半开已倏落，如怨旷女离深闺。

幽禽自呼复相命，如谴逐魄伤穹栖。

而我自是不羁者，行行踏破青萋萋。

今回荡桨苕霅溪，与野老辈相扶携。

园池亭墅游历遍，自对蜀锦倾偏提。

兴阑径走归弟舍，同沃浮蚁烹村鸡。

百五之后最寥阒，独过赵湾西更西。

野夫不知时节换，但要熟醉如春泥。

周文璞

周文璞　丘庆馀画兔

家住栖贤云，泉石恣幽讨。

写出明视孙，眉目增媚好。

卯日行踷踷，衣褐坐芳草。

脱身文字祸，见机恨不早。

仰候月盈宿，修眉几回扫。

迷离望灵药，青松为三倒。

山人书姓名，欲使好事考。

周文璞

周文璞　秋晦有怀南仲正字

怀人几日恶，况复值秋阴。

天亦容清调，人难识素心。

他乡谁馈肉，永夜只听琴。

高咏龙泉碣，相从发至音。

周文璞

周文璞　秋日孤山道院

孤山有何好，修竹隐楼居。

人在秋云杪，香凝午醮馀。

芳林多落果，灵沼少惊鱼。

归棹闻歌咏，犹如学步虚。

周文璞

周文璞　曲坊

曲坊才尽上湖船，笑问云山欠酒钱。

两行柳丝黄不断，不知身在御园边。

周文璞

周文璞　壬戌春日

自从忧患长精神，兀坐斋房过了春。

凿落盏乾官烛暗，樗蒲齿龀旅囊贫。

皇天老眼非尘世，白日闲愁自替身。

一段风光好如画，未须全与路行人。

周文璞

周文璞　山居书事

荼醾架倒无人架，全似老夫狂醉时。

昨夜一场溪雨横，又漂苔藓到花枝。

周文璞

周文璞　山乐官

山乐官，尔谁魂，

逃河入海俱奔奔，伶伦梨园何可论。

山乐官，予欲尔兮无言。

如有言，不余歌云门。

周文璞

周文璞　山行行歌十首

受箓坛前云更长，春风漠漠杏花香。

峰回路转无人处，恰见天书字数行。

周文璞

周文璞　山行行歌十首

竦榩雕珉万万层，云头晃晃现觚棱。

野人自爱幽深景，只是寻常不见僧。

周文璞

周文璞　山行行歌十首

道院中间沐发容，施来元自赞皇公。

君能百拜香烟下，不怕丹琼路不通。

周文璞

周文璞　山行行歌十首

虫蛀黄连彻夜焚，秦谣楚诵少人闻。

近前欲问新宫信，鹤带灵芝入暮云。

周文璞

周文璞　山行行歌十首

带浅人家隐树深，嫩晴天色弄云阴。

好风袅袅穿林去，吹散松黄似郁金。

周文璞

周文璞　山行行歌十首

遨游自是不思归，花气蒸衣气力微。

抛弃文书亡俗累，岭猿吟后闭山扉。

周文璞

周文璞　山行行歌十首

天风稳送步虚声，杂和漫山桧柏鸣。

远望山腰多白石，细看知是野人行。

周文璞

周文璞　山行行歌十首

中峰道士蕊珠丹，曾与神仙玉炼颜。

见说醉来烧隐诀，药炉萧瑟卧空山。

周文璞

周文璞　山行行歌十首

紫阳道院古丹青，恨渠犹画化胡经。

晚香灭没人归后，自有天风撼玉铃。

周文璞

周文璞　山行行歌十首

砌穴萧森隔土桥，项梁城领最萧条。

羽衣歌此招魂魄，直送旙旗上九霄。

周文璞

周文璞　赏春二首

满酌黄封都市酒，斜簪缥蒂御园花。

半酣更乞跳珠水，独对风炉自煮茶。

周文璞

周文璞　赏春二首

赏春社里鼓逢逢，尚恨声同调不同。

我亦明朝苦无事，更来吹笛乱山中。

周文璞

周文璞　上强寺

方池流水碧溶溶，怊怅灵蛇不易逢。

门外行人常立看，一株唐末半枯松。

周文璞

周文璞　上冢

蒸鱼燔肉当好羞，北面百拜如有求。

愿身长健儿孙好，岁岁此日烧松楸。

纸钱灰尽泪不尽，孤也虽在犹拘幽。

泇泇金盖山下水，相送直过龙湾头。

周文璞

周文璞　十月过凤山舟回入项王祠用前韵

坠叶浓于染，孤花净似霜。

溪山如有待，朱粉玄施妆。

胜境如天上，雄鸣自帝旁。

工陈白玉琯，人坐紫金床。

古兕称春酒，灵虬换夕香。

风筝犹有韵，星弁忽分行。

念此锄榛垄，频来渡苇航。

欲挥终极泪，只废苦吟章。

慨慵辞欢伯，英雄忆愤王。

逝骓嗟弗及，撞斗恨难量。

起舞何劳短，行歌未要狂。

断云将落日，千古助哀凉。

周文璞

周文璞　石林

苍苍一林石，零散少存者。

分携多子孙，不胜落田野。

虚堂有天就，乃在绝壁下。

存者宁非真，散者亦已假。

相君久藏山，远客初击马。

幽玩埋莓苔，孤嘀坐梧槚。

方咏兹游清，未敢泥风雅。

周文璞

周文璞　寿星寺闻子规二首

子规欲归归未得，啼向钱王寿星石。

月明血尽人不知，只怪晓山深似碧。

周文璞

周文璞　寿星寺闻子规二首

莫向空山恼病僧，暮云台殿异乡人。

多时不识巴江路，守着浓花哭过春。

周文璞

周文璞　书事

说战犹能听，闻尸不忍过。

役人愁似鬼，病马瘦于驼。

甚欲参经纬，其谁出揣摩。

中原有遗老，亡柰檄书何。

周文璞

周文璞　水仙庙鼓吹曲四首

水奫沦兮不扬，山嵚岑兮多巨石。

神来下独舂，仰昂神远适。

王孙的咳，神无亟兮。

周文璞

周文璞　水仙庙鼓吹曲四首

倚碧栌，款铜铺，

德星在南乌尾逋。两峰隐天，

花深草蕍。钱唐十馀万户，

皆看史君欢娱。虽涉流沙历炎都，

入医无闾不如东吴。

周文璞

周文璞　水仙庙鼓吹曲四首

龙飞天门，鸡鸣日观。

湖州有鹤知夜半。端冕结缨，

锋车施幰。瞻彼孤山，

男呼女怨。欲裂冕毁车，

春荣秋枯，无翁愁予。

周文璞

周文璞　水仙庙鼓吹曲四首

云冥冥，雷阗阗。

横玉转，流珠乾。

灵龟入我梦，谓君当旋。

既穷海壖之炎天，当饮山中之流泉。

周文璞

周文璞　诵哀江南赋

高桥沙水涸，台城蔓草缠。

下有烦冤人，诵此危苦篇。

我生楚臣后，身在江枫前。

但见去魂远，不见归魂还。

惟昔爱好词，细碎穷注笺。

中间多佚事，他书亦不传。

极欲补阙漏，今方长弃捐。

重效嘈囋声，庶几与周旋。

周文璞

周文璞　送道人归华阳

山中无酒禁，户户有松醪。

旋汲泉炊饭，多挑笋助庖。

天灯将出现，野月未能高。

忆我初游日，先将石洞敲。

周文璞

周文璞　送道友归

浮云起足下，是子欲归家。

藏室收芸蠹，丹房扫箭砂。

时闻捣药鸟，啼向款冬花。

莫使山童去，惊飞逐乱鸦。

周文璞

周文璞　送涧泉

一自接道谊，形容生辉光。

束情谢流宕，捧咏增惭惶。

矫足时切阯，云海何颓唐。

长安卖药市，堇堇十载强。

复缀守藏史，得近中书堂。

心计常自珍，孰云失其防。

稽首谢众去，酹酒相扶将。

融风促绿荫，代对日夜忙。

石涧流自涌，玉山禾欲长。

安得便奋飞，相从决高羞。

周文璞

周文璞　送髯高谒方岩

客舍窘积雨，出门今始晴。

药苗随野饭，燕子看山行。

大道白日晚，闲汀绿芷生。

方岩相见了，为谢草堂兄。

周文璞

周文璞　送人归苕溪

愤王祠庙桃花下，愁苦看春又隔年。

今夜白苹风更恶，去时须傍采菱船。

周文璞

周文璞　送人之官严陵

如君风貌又精神，自合拖绅近紫宸。

平地有心开洞穴，十年无俸着闲身。

已看青舫垂垂去，须忆绯桃滟滟春。

若向玄英台下过，为言亦是学诗人。

周文璞

周文璞　送人之金陵

江山不逐寒潮晚，陵墓犹含古木春。

君入台城须访问，个中定有六朝人。

周文璞

周文璞　送人之桐柏

半溪松黄堆碧波，狂夫于此欲如何。

洞天春晚归不得，司马悔桥芳草多。

周文璞

周文璞　送人之武夷二首

精舍人归入内台，遗基处处有芳埃。

小儒更合修壶史，刊落乾鱼说水苔。

周文璞

周文璞　送人之武夷二首

终向名山度此生，此生吟骨要猿擎。

洞宫终与人间别，六六峰高削紫琼。

周文璞

周文璞　送蜀客

都市今重到，文园更倦游。

依依返穷峡，得得上归舟。

往事深能忆，沈疴久合瘳。

行经古祠庙，应酹旧山丘。

梁甫遗馨在，降笺杀气浮。

白衣犹肯出，黄里不包羞。

一听巴人曲，多贻汉玺忧。

花蒙尘漠漠，苑抱水悠悠。

蠢尔狂童辈，俱为灭族囚。

坤维元自正，栈阁未应修。

管乐谁能并，卿云亦可俦。

时哉著俦杌，聊以畔牢愁。

硉砵重开险，销沉万垒秋。

堂留石室画，歌尚竹枝讴。

寒蚻催逋客，啼鹃识故侯。

屈沱尝角黍，岷岭看牵牛。

从此多谈晏，逢谁共劝酬。

近前持砚削，成列抱箜篌。

近岁安枢相，宣威在益州。

君归如访谒，朝论必咨诹。

列圣方垂统，群公亦好修。

焚烧已郿坞，诛殛到讙兜。

虎豹参差束，魑{内虚外鬼}次第投。

衣冠通海峤，干羽格蛮陬。

江寇何劳服，淮田亦粗收。

旌旃仍使传，炮烙任兜鍪。

玄象摧天狗，昌陵控玉虬。

嗟嗟几上肉，断断幄中筹。

贡锦资藩辅，缄辞告帝谋。

声名与勋烈，应逐汉江流。

周文璞

周文璞　送薛子舒

龙泉饯语馀，便使借船居。

津吏方抽木，官人但载书。

潮通白砱石，身近碧京鱼。

一卷新文就，皋禽亦自如。

周文璞

周文璞　送逸人归茅洞

三君乖白鹄，各在一山椒。

子去穿茅洞，人方采药苗。

花连云气近，松转水程遥。

想得寻幽侣，空歌散午朝。

周文璞

周文璞　送友人入浙

小县登楼上，依稀是去年。

更阑吹短笛，饮散觅归鞯。

丹叶标寒渡，黄花羃野田。

重来吊古地，为拊石羊肩。

周文璞

周文璞　太湖

太湖我污池，茂苑我林莽。

橘柚我堆盘，鲈鱼我登俎。

区区为苹花，移去溪上住。

终当赋归欤，来此卧烟雨。

周文璞

周文璞　题蔡武伯所藏荆公砚

兽面鼎足奔回互，中有润泽比雨露。

当年曾出富国疏，老子平生用心处。

帝谟商颂周六典，刻画声形劳解诂。

至今文字与风骚，一一相辉炫湘素。

如闻四海失枝梧，可憾诸公欠调护。

谁令天乎遽如许，可是石也能无预。

陈玄同归蒋山路，亦使高人野僧觑。

若为持入定林中，应有明云入天柱。

吾乡风流蔡夫子，匣而藏之美无度。

君不见公乡后进陆象山，作祠堂记馀千言，

直欲百世俟圣贤。惜哉不得铭此砚，

使失意心惘然。

周文璞

周文璞　题曹武帝削瓜图

阿瞒瓜分姿，见之垂髫中。

此心既弗乿，此道安可洪。

汉祚既坠地，馀子方困穷。

仁义傥自唱，历数岂不同。

挟令及宫阃，杀士延奴童。

至今吊古徒，哀痛殊未终。

实以己逼仄，遂令彼长雄。

画图出后世，略见经营工。

想其鼎峙势，亦天诱其衷。

此章弗徒歌，聊以裨国风。

周文璞

周文璞　题洞霄宫

久知灵境无缘到，今被春风引得来。

上帝殿头闻雨过，仙人石面欠花开。

便烧沈水礼三拜，快引流霞釂一杯。

落日断霞催去紧，掉巾只等白鸦回。

周文璞

周文璞　题胡女骑

燕山雪花一尺飞，胡人胡女夜打围。

海东青过流沙西，黄头郎主独自归。

创残狐兔悬毡车，疲惫鹰犬闻笳悲。

君不见自从石晋纳书款，白沟河漘作边面。

周文璞

周文璞　题卢申之骡纲图

昔日三郎骑尔祖，庙食太山可辛苦。

后来崎岖蜀栈间，弃置龙媒复亲汝。

深山古木雪漫漫，险途十步九步艰。

纲头{左口右句子}嘱勿损折，要尔助军身补官。

周文璞

周文璞　题天童全老

天童宝楼阁，铜钉敞朱扉。

一老烧香后，诸禅乞食归。

天听涂毒鼓，神捧苾刍衣。

说了村夫偈，依然入翠微。

周文璞

周文璞　题尧章新成山堂

早将心事付渔樵，若被幽人苦见招。

多种竹将挑笋吃，旋栽松待斫柴烧。

壁间古画身都碎，架上枯琴尾半焦。

犹有住山穷活计，仙经盈卷一村瓢。

周文璞

周文璞　题喻玉泉家亦可乐亭

先生亭非伯夷筑，亭柱亦用秋山竹。

但令家有满架书，何虑妻儿少饘粥。

朝来相对亭上宾，洙泗尺度羲皇人。

先生已死名不泯，常与此亭作标准。

后来邻触阏伯怒，仆夫预起池鱼虑。

拆亭拆亭生拆柱，有孙抱柱出烟去。

三十年馀复改观，有孙如此不待赞。

似鲁灵光偶不全，令人见此空三叹。

周文璞

周文璞　听琴

向人犹抱舜文弦，可煞书生不值钱。

弹出履霜空作恶，一林风露已鸣蝉。

周文璞

周文璞　铜雀研

君王有遗令，婢子守空台。

遥望西陵下，漆灯照鸩杯。

玉颜阙钗泽，松柏生悲哀。

低吟短歌行，想像奸雄才。

清泉沈金彩，古烟凝紫灰。

零落故瓦在，雕镌若陶坯。

为人作书研，词章出诙谐。

上下千载间，流转何悠哉。

那知墟中人，天命不复来。

齐昏亦披猖，增三筑崔嵬。

年年漳河头，野棠如雪开。

周文璞

周文璞　挽正字南仲四首

千古应无恨，诸公竟不能。

要令参溟涬，端合罢飞腾。

白草伤麟野，苍山下马陵。

有儿持手泽，泪落照书灯。

周文璞

周文璞　挽正字南仲四首

卷舌空沉彩，芸香亦蠹贤。

几时噫凤沼，一旦感龙泉。

远播雕题外，高垂若木边。

煎胶嗟不及，遗碣暝台悬。

周文璞

周文璞　挽正字南仲四首

珠璧方辉耀，菁华未寂寥。

极知身作崇，何用食为妖。

牺象收儒庙，箫笳咽市桥。

作心纱帽冷，三径雨潇潇。

周文璞

周文璞　挽正字南仲四首

一自初闻报，哀号向草堂。

相随只儿子，远和有山獐。

土沃幽宫掩，灰凝奠酒香。

孤身挥泣尽，松柏便萎黄。

周文璞

周文璞　晚菊

亭亭砌下黄金花，霜后颜色如矜夸。

玄英摧挫百卉尽，独自照耀山人家。

湘累晨餐不论数，千岁高丘恐无女。

君不见天宝杜陵翁，晚节尝为少年侮。

周文璞

周文璞　王道士庵

出家才二十，小筑契初心。

水浸篱根冷，苔封井臼深。

狖啼天惨惨，犬吠月阴阴。

又踞藜床座，焚香鼓内琴。

周文璞

周文璞　望茅山六言三首

羽衣药叟欢迎，手执兰花共行。

从此十年不调，可能久视长生。

周文璞

周文璞　望茅山六言三首

昔年唱采芝歌，已老头颅柰何。

不见飚轮碾处，白云出没常多。

周文璞

周文璞　望茅山六言三首

蒋家兄弟清古，著书互相推宗。

抟土划沙戏剧，穿岗度岭从容。

周文璞

周文璞　望云亭

淑气槃槃接九原，须臾鳞合更瀰漫。

自从蒿里无颜色，来到钟山有泪痕。

往者英雄俱雨绝，后来哀痛欲河翻。

夜深月照长松下，谁见孤飞出墓门。

周文璞

周文璞　乌媒

一自弋者篡，冥飞亦云多。

庖牺网未收，同类如予何。

已噤伐斧篇，去去依女萝。

周文璞

周文璞　乌夜啼

何人弹阮咸，故故轻手摘。

弹作乌夜啼，此意我所恻。

南朝有帝子，作牧号侯伯。

着身疑嫌间，生意日逼仄。

爱妾闻啼声，改镇颁竹册。

或云长安吏，性命在顷刻。

小妇闻啼声，赦令敷大泽。

身虽不肖甚，幼小着苍帻。

再转作县佐，欲塞父祖责。

濡墨决疑讼，行朱慰冤魄。

群凶见之怒，极意便刳磔。

首沮隶阳桥，公议亦已格。

痛掠及库胥，指作盗钱贼。

胥既窘椎凿，手堕面愈黑。

书款自诬伏，身竟遭刻画。

酷毒一如斯，谁谓彼无策。

谤书入外台，遂坐使者劾。

牵连入冶城，五载穷惨礉。

陈词叫穹昮，哀恸人叵测。

若无磊落者，谁肯为昭白。

翻思受祸时，何但铩羽翮。

愁冤传里巷，泣涕到臧获。

嫠母偕妻孥，惘惘望秋色。

岂料今日下，置酒设豚拍。

听此哀丝鸣，但呼说不得。

月明客已去，庭宇鸣哑哑。

世人见慈乌，唾笑满阡陌。

谁知事乘除，祸去反为福。

苍苍上林枝，当去作谢客。

周文璞

周文璞　吴中秋日

郊原落叶已离离，尚有孤花闯短篱。

小醉不成怜病后，苦吟未了说愁时。

斗鸡走狗爰丝喜，临水登山宋玉悲。

豆角已收无别事，待同野老赴襟期。

周文璞

周文璞　五月五日至京口

回回望秦淮，出语重烦喋。

凯风初酸辛，灵雨更凄切。

畴昔之所经，望见心已折。

粤从世态换，转见凡事别。

缗钱换仍艰，旅饭杂砂屑。

坊市半颓毁，物货仅罗列。

鸣凤斯不闻，遗沴犹惨烈。

凌晨转时序，涂路已入浙。

京清虽快人，忍作昌歜节。

身本无瑕疵，反被谗口谍。

低翔就师友，庶几免磨灭。

青旷虽未能，玄畅差可悦。

如其守微言，予将俟来哲。

周文璞

周文璞　戊辰感事二首

久要和平福，须宽次第刑。

诸公善调壹，熙祚必清宁。

夹道焚香拜，今知病酒醒。

谩劳双鬓白，何止故山青。

妖纬朝沉彩，非烟夜透扃。

愿同臧获列，齐寿八千龄。

周文璞

周文璞　戊辰感事二首

幕府才方盛，军师意最高。

何年燕巢木，几处马腾槽。

驰骋心方壮，指麾身更劳。

周诗歌劳徕，费誓说逋逃。

行阙占风角，穹庐拜羽旄。

飞腾真有种，淡泊正相遭。

周文璞

周文璞　西湖即事

闲看浮鸠栖曲渚，倦随奔鹿上荒陵。

松门雨过长廊静，一架藤花供病僧。

周文璞

周文璞　西湖小隐

先帝何曾宠幸臣，家园籍没几经春。

一丘赐与婵娟魄，教主西湖似洛神。

周文璞

周文璞　下竺

静看唐人刻，相连坐石阴。

鸟啼留客意，果熟住山心。

野水流诗叶，天香袭道林。

云根有桂子，应待月中寻。

周文璞

周文璞　夏日偶题

溪友相呼上钓舟，藕花菱叶思悠悠。

好诗已在前山寺，写放参寥石井头。

周文璞

周文璞　闲居日有幽事戏作

竹暗僧窥户，莎寒鹤上厅。

壁悬陈处士，屏帖少微星。

垒甓为蔬圃，埋盆学蓼汀。

自知痴得计，常用醉为醒。

野客兼称仆，幽禽代作伶。

浴凫翻落磵，斗雀堕空庭。

算数推三甲，防身召一丁。

案头松叶响，墙角柚花馨。

梵庋堆书笈，醪罂隐粟瓶。

茅茨隐烟雨，鸡犬也忘形。

周文璞

周文璞　小寒食

从来寒食多风雨，不料穷乡亦管弦。

壮岁心情悲昨梦，异乡时序感汉年。

偶随游子来溪上，因与棠梨立路边。

从此堪悲转憔悴，随群同上钓鱼船。

周文璞

周文璞　写怀二首

吾闻唐诸僧，往往多人杰。

有携至岩廊，可并夔稷契。

伟哉寒山子，拾菜衣百结。

其文似离骚，但自写木叶。

周文璞

周文璞　写怀二首

往时陆荆门，自是天下雄。

徒隶解散尽，何处寻樊翁。

遂令一世士，默默逃虚空。

至今大堤上，叶叶皆春风。

周文璞

周文璞　谢颐师见过

云卷道者方昼睡，有僧奚为入桑杞。

惠然相过穷壑底，共谈儒流佛宗旨。

二家之风亦颓靡，吹而飏之谁为起。

寒灰煨芋香透纸，呼童就邻一赊米。

作糜煮菜相料理，吾穷于世无比拟。

殷勤相觅有吾子，谩书七字聊送似，

往供天嫔泣山鬼。

周文璞

周文璞　辛未九日晦日

遗体即母身，哀哀勿重陈。

一贻泉壤忧，两见霜露晨。

繁霜与重露，涂抹随荆榛。

身即未殒灭，强与松伯春。

遂于摇落中，见此天地仁。

玄鸟已辞社，蓐收方降莘。

拭泪声秋昮，何由酬艰辛。

周文璞

周文璞　新柳

长条导幽情，净色穿户牖。

酸风酽如醋，少待浓似酒。

飐飐金丝垂，满眼遮老丑。

周文璞

周文璞　新亭

诸君收泪已无言，烟外中原草色昏。

老子归来坐廊庙，短辕车上欲消魂。

周文璞

周文璞　行歌四首

春霏霏兮秋靡靡，叹息赏音人已死。

堪嗟玉雪缀空条，可奈芳蕤逐流水。

融怡艳冶恨欲销，世间风雨何寂寥。

有谁肯为吹葬箫，往和蟋蟀谐鸱鸮。

周文璞

周文璞　行歌四首

雪压门外土骨堆，一番两番春始回。

归来但见邻舍换，老树红花如死灰。

商量千古有何事，经营八纮非汝才。

乘除幻变既如此，何不快呼鹦鹉杯。

周文璞

周文璞　行歌四首

天谗天谗光照户，反舌转枝啼更怒。

九霄詄荡帝座高，老我此身无告诉。

舍傍种园翁作邻，一方泉兮在中庭。

齐民书在泉有铭，誓将团结为林坰。

周文璞

周文璞　行歌四首

先秦古书世已稀，国风

颂声又微。

彼美人兮在天路，马蜷局兮将安归。

古人所怀已汩汩，今人所怀又忽忽。

我亦东西南北人，相逢且尽杯中物。

周文璞

周文璞　杨孟博挽词

向来洛下老书生，今见诸孙更老成。

不复秀才趋试院，已题文学上铭旌。

泛观今古人亡恨，只有英雄命莫争。

来吊乍闻妻子哭，依然认作读书声。

周文璞

周文璞　尧章金铜佛塔歌

白石招我入书斋，使我速礼金涂塔。

我疑此塔非世有，白云是钱王禁中物。

上作如来捨身相，饥鹰饿虎纷相向。

拈起灵山受记时，龙天帝释应惆怅。

形模远自流沙至，铸出今回更精致。

钱王纳土归京师，流落多在西湖寺。

钱王本是英雄人，白莲花现国主身。

蛇乡虎落狗脚腾，何如红袍玉带称功臣。

天封坼开即退听，两浙不闻笳鼓竞。

归来佛子作护持，太师尚父尚书令。

一枚传到白石生，生今但有能诗声。

同袍秦外铦师兄，哦诗礼塔作佛事，

同吃地炉山芋羹。何曾董陆绮床供，

但见相轮铜绿明。哦诗礼塔犹未毕，

芦叶低飞山雨湿。

周文璞

周文璞　野蔷薇

娟娟篱头花，白白间绿叶。

明光裁贩裦，不掩游子屟。

馀春背人去，乞与弄芳蝶。

感我万古心，离离不相接。

我行田野间，落魄何所挟。

犹能自撑拄，使气学汉侠。

悠然芳草畔，见此衣逐妾。

罗帷未生梦，粉面反成怯。

幽香薰倒人，山麝火初熁。

长亭或相思，如见玉蹀躞。

周文璞

周文璞　夜归

还山迫暮夜，枕石吟下眠。

梦作童子日，采花弄寒泉。

回身在人世，欲去尘网缠。

永谢欢乐情，把袂入紫烟。

周文璞

周文璞　夜坐读书

此生无耽嗜，独具爱书癖。

旁搜固未暇，乍见亦略识。

尘土苦见污，更苦官事逼。

纸灯既自剪，竹牖仍仆织。

山邑少文献，有亦何自觅。

随行五升郗，一岁无滴沥。

向来长安市，阅之常竟夕。

怅然梦里去，莽莽云雨侧。

哦此谓寒螀，夜漏三十刻。

周文璞

周文璞　忆昔

忆昔在童初，身轻俗累无。

云霞明道服，日月缀仙都。

屑玉三危露，泥金一丈符。

遨游即阊阖，佩带或昆吾。

学语阯真诰，谈玄校易图。

竹间时搏拊，松下亦樗蒲。

谪堕归岩壑，庸凡近仆奴。

极知方匿景，何敢遽抟扶。

请命书盈纸，祈真泪迸珠。

但能觇帝座，不恨守天厨。

谴巨知难逭，心安敢自诬。

相随有芒屦，还欲化双凫。

周文璞

周文璞　逸士坟

魂归魄散两逍遥，小小丘亭慰寂寥。

守墓未须耘宿草，白蟾方护紫芝苗。

周文璞

周文璞　阴山

阴山祠下月如霜，不为吟猿断杀肠。

折得检花无处赏，带枝分与棹船郎。

周文璞

周文璞　隐者居

密竹缘坡便当篱，野泉入户自成池。

床头一卷麻衣易，更有寒山拾得诗。

周文璞

周文璞　游洞霄

天柱青峨峨，石笋危不堕。

晃晃银云收，谁子开玉锁。

崩腾放闸水，煜爚入洞火。

神境偕灵休，乃欲搜碎琐。

愧彼朽浊颜，一得在无我。

致彼老铸凝，披褐迎路左。

愿留护银铛，被叶盘礴裸。

玉{上竹下氏}付九虎，游宴升页峨。

为言子速去，勤苦悔坎轲。

反朴招太和，当免运劫祸。

恸哭出青松，残龄其或可。

周文璞

周文璞　游栖霞四首

破晓逗苦雾，客鼻何酸辛。

山中气候异，初日如烛银。

田间石兽多，知是肉角麟。

古苔半皴腹，化作苍龟鳞。

两柱既岌页，众碑亦嶙峋。

幽涂得奇观，未敢辞埃尘。

连年抱离忧，百嗟亡一呻。

花委鬓毛晚，草夺袍色春。

愁中书椟失，梦里歌钟陈。

穷愁著文字，屡被同行嗔。

同行不相知，而况悠悠人。

周文璞

周文璞　游栖霞四首

吾与空门友，相扶历芳甸。

天机久深妙，梵本亦贯穿。

徐驰得幽欣，济胜惬孤愿。

宿芽发轻苞，寒卉抱短艳。

鹿走风生林，僧归云入殿。

寺从齐梁来，诸彦题品遍。

安知千岁后，未叹陵谷变。

周文璞

周文璞　游栖霞四首

优尼制铜觉，欲住女主龄。

主称金轮王，录在华严经。

而捨觉富贵，爱慕涂椒馨。

月黯回心院，妖魂啼窈冥。

僧人弗知此，独受一峰青。

分减傥及我，终岁栖林垌。

周文璞

周文璞　游栖霞四首

府帖昨夕下，许奉半月急。

遂作兹山游，惘恥忧思失。

古迹堕榛莽，久久失修葺。

南唐石塔好，岿然对人立。

高碣缠蛟龙，奇画耐风日。

明旦丹阳路，万感当毕集。

说似石翁婆，皆须为余泣。

周文璞

周文璞　与弁山道士饮

采茗归来日未斜，更携苦菜入仙家。

后园同坐枯桐树，仰看红桃落涧花。

周文璞

周文璞　雨

雨意遽如许，云容亦可怜。

声声总断续，滴滴更匀圆。

道院烧香地，山房焙画天。

故园无恙否，润色到瓜田。

周文璞

周文璞　雨宿山中

留连如有情，蕙帐极空明。

晚粥知泉味，昏钟度雨声。

稍容林叟睡，莫放晓猿惊。

剩欲剜苔藓，应当写姓名。

周文璞

周文璞　玉晨观二首

野笋冲泉出，山花避石开。

余方有公事，不为等闲来。

周文璞

周文璞　玉晨观二首

羽扇临玄寺，霓衣上醮坛。

九枝松叶冷，千叶杏花残。

周文璞

周文璞　玉晨口占

风鸣长史升天柏，草护仙翁瘗剑茔。

瑞像殿前亡马迹，养龙池上有鼍鸣。

周文璞

周文璞　云根

云从会稽生，旦旦见伯禹。

听读山海经，成龙不成虎。

禹命云归欤，可向蕺山去。

昂昂王内史，眉宇照今古。

常在此盘旋，深藏无处所。

王孙江海人，云根自栖翥。

招邀玉叶来，以石为伴侣。

既从衣上浮，只就茶里煮。

不入晋家池，肯作秦望雨。

两儒一支郎，不学世间语。

吴伧哦五字，坎壈酸涩苦。

并送山中人，约束云下取。

周文璞

周文璞　再如金陵

再踏江东路，词穷不复论。

江泥沾苦泪，津鼓聚归魂。

庾信因愁老，陶潜为酒存。

孤踪虽落魄，不敢望明恩。

周文璞

周文璞　再游九溪

昔年九溪十八涧，今度见之逾清真。

静依落落石路晚，闲绕寂寂山家春。

可怜潺湲似留客，更觉曲折能随人。

得得杖藜来尽目，野棠山杏亦精神。

周文璞

周文璞　早起

佛香才了换儒巾，身是人间自在身。

一路野花清养目，半沟流水静怡神。

周文璞

周文璞　赠陈宗之

伊吾声里过年年，收拾旁行亦可怜。

频嗅芸香心欲醉，为寻脉望眼应穿。

哦诗苦似悲秋客，收价清于卖卜钱。

吴下异书浑未就，每逢佳处辄留连。

周文璞

周文璞　赠孤山道士二首

九霄象简手中擎，岂是闲人爱列卿。

洞里石田春漠漠，有田多与种黄精。

周文璞

周文璞　赠孤山道士二首

清秋古洞无猿啸，自觉寻行幽意微。

处士桥边增怅望，几回沽酒对斜晖。

周文璞

周文璞　赠虎丘僧道辉游天台二首

世赞碑文换，穹龟上绿苔。

琵琶不可听，楼阁更堪哀。

竹动禅僧入，梅香冻雀回。

开函翻内典，日晚未归来。

周文璞

周文璞　赠虎丘僧道辉游天台二首

少小即精勤，参禅复著文。

香薰滬渎像，茶酹武丘坟。

入定山猿见，吟诗海鹤闻。

幽情正迢递，又拜石桥云。

周文璞

周文璞　赠苏召叟

句容县古寺，壁有道玄笔。

晃晃缨络躯，渺渺烟雾质。

一堵最光怪，朱泥久堙郁。

泥去墨亦尽，惨淡意都失。

恨不还其人，加巾急鞭抶。

毁弃加弗敬，请论如汉律。

罗汉院塔影，颠倒难致诘。

稗书志海翻，此理殊未必。

今君所归路，正向此中出。

况有吊古才，仰天痛呼屈。

勿称荒唐言，析理资按述。

其馀传播咏，淋漓满箱帙。

栖霞者悲壮，茅洞者清逸。

珍题倘相命，当第为甲乙。

周文璞

周文璞　赠相士丁日宣

张公谓余可神仙，薛颠谓余可英杰。

丁生谓二皆无成，世间安有此奇绝。

麒麟阁上冠貂蝉，龙虎鼎内治大丹。

兴来一笑扫燕□，回首已自升云端。

何如只向松江渡，杨柳影边茅屋住。

卧看苍虬挟白云，卷取秋涛过江去。

周文璞

周文璞　赠隐者

袁三柳大刘廿八，长到先生卜肆边。

便拜逸妻为嫂氏，更沽村酒作家筵。

山公马在何须尔，林屋丹成亦偶然。

独此老身无藉赖，为他人掷挂爻钱。

周文璞

周文璞　赠赵子野歌

与君虽为外兄弟，语话寻常见肝肺。

自从不见半年馀，每望吴云辄流涕。

苹溪松江同一波，半年不见当奈何。

长安市上相就处，弟能起舞兄能歌。

兄令赐第南薰殿，满戴宫花上林宴。

弟归便着堕游冠，他时山中傥相见。

吴王台畔杨柳黄，吴姬对坐调丝簧。

阿兄自对吴云坐，呼弟不来应断肠。

书来不应寄他物，只要秋林一双笛。

当使蛮奴月下吹，此时此夜须相忆。

周文璞

周文璞　招魂

天孙召魂，鬼伯催促，

千岁之渊不为谷。巉岩既刊，

松柏桓桓。曰惟君之魂，

于兹考槃。其永安君窆初成，

余以归藏筮之，其兆盖如此也。

呜呼休哉。

周文璞

周文璞　鹧鸪

夜闻春雨来，浓绿净于洗。

有禽自南翥，自呼不能已。

岂非湘川下，或自东左起。

黄陵见哀妃，白下感游子。

仍多忧其兄，宛转深树里。

汝兄今何在，荆棘日靡靡。

岂非囚空山，或已投逝水。

年深桎造化，波冷皮肉死。

鹧鸪谨勿痛，此系造物理。

吾若破析言，汝恨入骨髓。

风吹慈竹林，苔晕上深紫。

吾亦念故乡，日夜梦邻里。

不如各归休，阙月照西鄙。

周文璞

周文璞　正字南仲祭诗

昭阳作噩冬，愁云凝上苍。

我堕豩谷底，卤莽闻公丧。

哲人困中寿，颇谓告者狂。

继执邸吏符，踯蹢抽肝肠。

又闻敛魂魄，玉色貌愈强。

环泣甚危苦，精气都不扬。

一朝委垕地，千岁还天常。

峨冠谢成均，射策何巍昂。

连践中秘书，检校四库藏。

象纬识校尉，篇编嘉议郎。

麟游夜阁黑，凤去昮霄黄。

惟初典郡学，吐血谤可伤。

积叠高于山，党谳空销亡。

故老解嘘枯，新人工绝吭。

灼灼藻火衣，可使绽作裳。

竟罢奉面对，射策裨君王。

愧负临轩恩，穹林摧栋梁。

往者流传诬，圣贤失堤防。

颓裂在眼前，恓怆遥相望。

二纪获敬事，实亚衿佩行。

尝窃季弟称，朽秽敢自将。

束教濡雨露，采撷参差香。

虽罹颠沛忧，梦寐敢自忘。

翻思说待对，按述何微茫。

嗟此盛壮时，倾耳殊匆忙。

但觉异清浊，安知为死生。

发栉逮细碎，罗列置箧箱。

前年日重九，西归旧台城。

蒙索新句咏，挛缩纸半张。

卷头七字吟，持以献我兄。

称许极铢两，逢人便增评。

出示巩雒跋，文字逾西京。

鼎器写饕餮，肉翅两目长。

款曲弥日留，振刷家苑翔。

池水正清洁，砚乱纵横。

斯时惜晼暮，玄袂欹秋阳。

徐步引升榭，如诉后别殃。

命之返里庐，凭籍蜚晚英。

读书与析理，旦旦拘限程。

尔搜嵩磵微，乙亥事颇详。

谨勿摹巷记，视此小传成。

亦勿痛拣择，因笔为文章。

倚棹望江浦，披榛穿翳荒。

掊击祛鬼野，乡志始竮更。

警策入心腹，陡谓千驷轻。

谁子料承应，才间一籥赢。

敕厨具节馔，髹盘糕菊芳。

终席岌飞动，漏下楼鼓镗。

划见睽孤占，{左炎右见}{左炎右见}拖晶荧。

姬孔情可测，一身行自当。

日斜亡集舍，螯跪亡妖祥。

国典啬左丘，地下收回商。

师门锡休诔，恸哭发幽荣。

滕抱倏怊怅，薛譶方施行。

茂洪既篹缀，彷佛日月光。

门户变化久，咫尺未可量。

贫痬裹祭缓，偶然值清明。

雨寒送魂来，素筵见亲情。

熟食侑介推，覆杯嗥后皇。

谅此心靡他，庶几下歆飨。

周文璞

周文璞　至荆公墓

一丈荒坟上，悠悠落日斜。

子孙来祭后，守墓扫松花。

周文璞

周文璞　至荆公墓

野老从余话，文公在半山。

蹇驴追不及，落日寺深关。

周文璞

周文璞　至荆公墓

年少坐谈玄，钟山直北边。

春风吹梦过，泪浥旧貂蝉。

周文璞

周文璞　至荆公墓

守法曾丞相，能文陆左丞。

风流如未泯，应作寺中僧。

周文璞

周文璞　槜李道中二首

吹彻鹅笙醉碧桃，古城斜日泛轻舠。

此行忆着经行处，绿树黄桑一样高。

周文璞

周文璞　槜李道中二首

卧龙山下听吟松，细雨清明似梦中。

柳荫朱栏三百尺，渴乌犹自泣春风。

周文璞

周文璞　中秋日游能仁北寺两刹

轻云漠漠烟漫漫，杖藜扶行不作难。

无量寿佛像最古，未曾有经碑亦残。

秋花泫露颜色好，客子着雨衣裳单。

题诗写寄莓苔壁，勿使俗人相对看。

周文璞

周文璞　重经洞霄

曩既负幽讨，今敢萌遐心。

扶桑下阳驭，砮磬浮空林。

琼台渺詄荡，蕊佩栖高深。

屡见仙骥舞，遥聆玄女吟。

如遂睹开辟，那复忧崎嵚。

抱关职贵重，启闭非所任。

灵飚制虬户，同此琅琅音。

愿并翠绡水，写之朱丝琴。

周文璞

周文璞　重游栖霞

林麓已尽虎不见，迩来流民所蹂践。

残僧自言昔遭变，藏经埋像犹可唁。

流泉鸣悲雨摧殿，满岩慈相沙汰难。

白盛缀粘或坏面，慧命弗绝如断线。

况我忧患经历遍，见此悲酸尚兢战。

千声万声走出门，门外秋花泣馀泫。

周文璞

周文璞　自笑

自笑萧条甚，微吟坐到昏。

江风来扫地，山鸟见开门。

茶面龙头缩，花梢犊鼻温。

一从杯酒少，不复过深村。


周无所住

周无所住　抽添颂

若问抽添法，纵擒怕觉迟。

调停无损益，方始证无为。

周无所住　抽添颂

识得真心无不遍，自己不明被物转。

可怜无限守株人，退铅进汞错方便。

周无所住　法度颂

清净药村，密意为丸。

十二时中，无念火煎。

周无所住　工夫颂

百刻工夫一刻推，一刻还同十二时。

十二时中归一念，念中无念始真奇。

周无所住　火候颂

真火本无候，时人休强猜。

要知端的意，无去亦无来。

周无所住　斤两颂

不圆不缺行中道，著意忘怀便落偏。

更言二八一斤数，开眼明明被孰瞒。

周无所住　口诀颂

意到心诚，湛然若凝。

昼夜无间，效验自应。

周无所住　龙虎颂

龙虎猖狂，心念炎烈。

慧剑才挥，二兽俱灭。

周无所住　沐浴颂

沐浴无他术，休寻卯酉中。

困眠饥吃饭，无日不春风。

周无所住　铅汞颂

欲识铅汞，情性二物。

二物和合，还丹了毕。

周无所住　温养颂

恬淡无思虑，虚无任自然。

胎圆神自化，我命不由天。

周无所住　玄关一窍颂

一窍才通万窍通，丝毫不动露真空。

个中便是真宗祖，认著依前又不中。

周无所住　玄牝颂

万物芸芸，各归其根。

识得根源，玄牝虚传。

周无所住　阳晶颂

全清绝点号阳晶，才有纤瑕便属阴。

多少神仙缘不说，谁人肯向此留心。

周无所住　真炉鼎颂

头上顶天，脚下踏地。

中有一物，煆成宝器。

周无所住　真土颂

真土从来名强立，学人不晓谩傍求。

若知真土为中道，何必骑牛更觅牛。

周无所住　真药物颂

天地之先，无根灵草。

一意制度，产成至宝。

周晞稷

周晞稷　食河豚

君不见楚王渡东萍如日，剖而食之甜似蜜。

河魨本自食杨花，花结浮萍萍结实。

又不见越王食鱠遗其馀，中流化作王馀鱼。

河魨本是当年物，尚带西子胸前酥。

春红摇摇波头暖，蒌蒿蒙茸芦笋短。

嫩肥初破鳖裙重，腻白细挑羊脑满。

嗟予二年留江城，嗜此不去迟吾行。

鲈鲜便觉官可弃，雁美却得人呼卿。

邻翁劝我知机早，有毒伤人如鸩鸟。

世间万事是机穽，此外伤人亦非少。

我生有命悬乎天，饱死终胜饥垂涎。

君看子美牛炙严武尤可怜。

周锡

周锡　寄吕伯佑

龙门居士隐江滨，老去风流乐事真。

觞咏又临三月暮，李桃初种一溪春。

眼中信我无馀子，名下如君有几人。

渦溪不尽东流水，两字平安托锦鳞。

周献甫

周献甫　嘲秃笔

中书君己不中书，椎钝无心费指呼。

别有管城堪任使，从教骂作笔头奴。

周献甫

周献甫　羃窗

薄纸新糊就，悠然一室清。

有风寒不到，无月夜能明。

暂隔前山色，时敲落叶声。

冻蝇可憎汝，鑽扑漫营营。

周献甫

周献甫　吟轩

何以号吟轩，痚窗矮屋椽。

纸抄唐绝句，壁写宋诗篇。

闲或支颐坐，慵来枕肘眠。

读他三两意，心下自欣然。

周献甫

周献甫　斋扉

暂别斋扉数日余，重来整顿案头书。

砚池乾恐蚍蜉入，笔管闲容果舏居，

叶长密留梅实少，笋生多补竹茎疏。

匆匆未暇供吟课，莺送清声一起予。

周献甫

周献甫　邹震父迁居界步

买得林庐在不西，眼前幽事总相宜。

溪山处分莺看管，梅竹添差鹤护持。

旋理小园增野趣，先留隙地作楼基。

却来界步晴岚底，收拾湄湘八景诗。

周燮

周燮　大云洞

西山州城五里馀，大云仙洞最清虚。

近来选得禅师住，是处精蓝尽不如。

周莘

周莘　野泊对月有感

可怜江月乱中明，应识逋逃病客情。

斗柄阑干洞庭野，角声凄断岳阳城。

酒添客泪愁仍溅，浪卷归心暗自惊。

欲问行朝近消息，眼中群盗尚纵横。

周信庵

周信庵　自题像

信庵年生七十二，经过庚子乙亥春。

自权自力承家业，荣辱无惊乐太真。

吾归去，别乡亲，平生朴直坦夷人。

今朝倚仗逍遥处，风月无边碧草新。

周绪

周绪　书事

北客乐驰驱，髀肉浑不生。

轻风入马蹄，一瞬万里平。

朝发长安都，暮抵受降城。

阴山闻鬼哭，征人昼夜行。

黄尘虽染衣，紫翠堪夺睛。

男儿平生游，壮志多屡惊。

刑楚岂不佳，舟楫非吾情。

休夸鱼稻乡，莫恋烟波清。

幸能脱毛锥，侧听匣中鸣。

周绪

周绪　水帘泉

群峰峨峨冲北极，一水如帘泻层碧。

岳神自古不许卷，留在眼前蒙怪石。

彩霞倒影朝为缘，缺月遥挂当幽夕。

蜚惟只助小山景，却入民田作膏泽。

周薰

周薰　金精山

金精山高绝尘俗，中通洞天石削玉。

仙家庭院昼不扃，草色迷阶秋雨绿。

香炉峰前青可掬，石鼓坛边翠如沐。

道人采药青牛还，铁笛声穿山鬼哭。

周珣

周珣　垗上亭落成

天上归来两须星，间中搆得小茅亭。

东风为我添生意，渐放阶前草色青。

周炎

周炎　黄陵题咏二首

卧随流水下烟汀，暂泊扁舟谒庙灵。

古屋凄凉庭不扫，断碑漫灭户空扃。

林藏宿鸟春声好，潭跃金鳞夜气腥。

箫鼓送神人去后，满江莎草自青青。

周炎

周炎　黄陵题咏二首

鹤驾云輟去不回，空遗庙貌古山隈。

铁心石骨昌黎伯，也向黄陵掷珓杯。

周鄆

周鄆　丁酉经由三高亭再和

吴江未到竟先倾，杳杳渔歌醉里听。

霜晚人家千橘熟，秋晴江上数峰青。

鱼缘香饵吞残钓，鹤趁归帆下远汀。

大艑何时眼中见，乘槎拟欲问台星。

周鄆

周鄆　三高亭怀范石湖

莼脆鲈肥酒细倾，浩歌悲壮欲谁听。

沈迷簿领头将白，弹压江山眼自青。

鱼跃紫鳞冲苇岸，鸥翻白雪下沙汀。

西风散发危亭上，醉倚丰碑照日星。

周彦夫

周彦夫　天津桥

下车聊复问何如，尚忆重来四纪馀。

钟阜秦淮俱好在，只怜双鬓自萧疏。

联镖去作蒋山游，路转天津绕御沟。

忽作故都禾黍恨，洛阳宫殿锁千秋。







卷541

周野斋

周野斋　下竺寺

静看唐人刻，相连坐石阴。

鸟呼留客意，果熟住山心。

野水流诗叶，天香袭道林。

云根有桂树，应待月中寻。

周翼之

周翼之　初夏

入夏庭中雀可罗，间僧间客间相过。

莺声不得蛙声接，杨柳池塘寂寞多。

周翼之

周翼之　春雨

青阳播物时，云气暗天涯。

点滴听无厌，丰登喜有期。

池幽生活水，花落长空枝。

载酒行春屐，何忧入兴迟。

周翼之

周翼之　道傍祠

荒祠古道边，乔木翠森然。

叠石为香案，攀藤挂纸钱。

一时灵有迹，千载祀犹传。

草草陈牛酒，深期大有年。

周翼之

周翼之　京口江亭

不忍凭阑久，边愁随望生。

如何万马壮，不比一江横。

落日明金屿，高风撼铁城。

寒涛触沙渚，天意苦难平。

周翼之

周翼之　西里翁宅

诗人风致别，卜篵寓烟霞。

一圃分三迳，无时不有花。

苔痕留鹤迹，松色在檐牙。

细酌北窗下，逶迤到日斜。

周因

周因　句

一网多收泮水英。

周因

周因　送枢密相公楼仲晖归田

云水茫茫惨别情，悲风吹树作离声。

酒倾银斚临江浒，潮落沙汀带月明。

千里绿烟芳草合，一天□雨落花轻。

老予对景成三叹，不觉潸然泪雨倾。

周吟轩

周吟轩　蒿

野蔬出芋惯寒酸，羹绿虀黄顿顿餐。

直到新年立春日，却无生菜上春盘。

周尹潜

周尹潜　野泊对月有感

可怜江月乱中明，应识逋逃病客情。

斗柄阑干洞庭野，角声凄断岳阳城。

酒添客泪愁仍溅，浪卷归心暗自惊。

欲问行朝旧消息，眼中盗贼尚纵横。

周应合

周应合　庆南楼居士

阻寿南楼恰二年，此心恧甚思依然。

今朝喜遇称觞日，袖里新讲再办□。

周应合

周应合　庆南楼居士

净土何如乐土真，金莲开处善根成。

西来孰谓南无佛，今见南楼一佛生。

周应合

周应合　庆南楼居士

南极垣头现一星，辉光特着老人名。

不随东壁西庚照，要对南楼夜夜明。

周应合

周应合　庆南楼居士

万古南山耸翠屏，岧峣上拂斗牛星。

不随北华西崧见，要对南楼岁岁青。

周应合

周应合　望江楼

澄江如练正高秋，一笛吹秋上此楼。

有客乘风来纵酒，长歌远送下滩舟。

周遇圣

周遇圣　咏瑞粟

瑞出双莲与九芝，何如瑞粟见明时。

一根异彼禾同颍，四穗多于麦两岐。

纪载简编前未有，献诸郡国事非欺。

三年宰邑书成绩，悠久难磨颂德碑。

周遇圣

周遇圣　咏瑞粟

居万双山巅，土瘠稀良田。

丰歉击饥饱，民命悬于天。

人忧庚子歉，我见为丰年。

蚕登百谷熟，箱万仓盈千。

异哉粟四穗，一干生南阡。

岂无连理木，亦有双华莲。

维兹孕瑞粟，庶补民艰鲜。

嘉生本协气，此事非偶然。

窃闻野老说，守令仁且贤。

官清简案牍，刑省空扉圜。

农耕士力学，工肆商充廛。

午鸡桑树鸣，夜犬花村眠。

君不见渔阳歌秀麦，善政青史编。

又不见中牟书嘉禾，德化今古传。

猗欤际圣代，奇祥呈八埏。

愿言叫阊阖，入秦冕旒前。

周元明

周元明　南园

熳烂花时锦绣张，无端下马击垂杨。

山亭水阁笙歌地，合与行人作醉乡。

周元仲

周元仲　句

愁别园林后夜春。

周月船

周月船　蛾眉亭

一片沙明万古秋，半规月印两眉头。

无人不有关心事，各自看山各自愁。

周月船

周月船　句

紧去门前栽柳树，逢春先绿向阳枝。

周云叟

周云叟　江郎山

巨灵一夜擘山开，三石推从天外来。

仙客斫开修月路，化工篵作挽河台。

周载

周载　玉女峰

谁将玉女对妆台，曲水分明一鉴开。

铁石肺肠尘梦断，任他云雨逐人来。

周真一

周真一　送徐栖霞

顾我惭称十高士，与君同是两閒人。

君今独向名山去，说与归云我问津。

周振

周振　获国寺

碧云红树万山秋，躡蹬攀萝径转幽。

斜日荒荒岩际下，细泉浅浅寺前流。

萧梁赐额各犹在，石塔藏碑字尚留。

千载废兴直梦幻，青灯夜雨思悠悠。

周震

周震　春月劝农至华林寺

飞廉怒息海天明，十里篮舆出劝耕。

陇麦低头须雨意，林花仰面笑春晴。

熙寮连辔勤因事，父老传杯识至情。

及物无功惭窃廪，丰年有愿是忠诚。

周震

周震　祗园寺

梵王宫殿有仙家，曾此瑶觞醉碧霞。

雨过石坛寒象纬，风来只寺委龙蛇。

经翻贝叶相腾瑞，饭熟青精味胜麻。

昨日老僧谈妙法，缤纷犹自坠天花。

周之翰

周之翰　题疏山

危亭敞层巅，上与霄汉逼。

化工无藏技，遥露一雨碧。

天风扫微云，宛转树头直。

不须煎狂柯，自与眼界极。

道人久何营，白足谢尘域。

苔青石磴险，携客半支锡。

瘦竹漏残日，清禽破初寂。

岂知不可留，何苦事行役。

薄浪吹船头，又作城中适。

回首谢书山，他年问消息。

周芝田

周芝田　句

淋漓满腹藏春雨，突兀半拳生晓云。

草香花落后，云黑雨来时。

周芝田

周芝田　琴

膝上横陈玉一枝，此音唯独此心知。

夜深断送鹤先睡，弹到空山月落时。

周直孺

周直孺　送程给事知越州

三吴冠盖并驱弛，名德如公亦已稀。

胥口沈珠唐相事，会稽怀绶汉臣归。

光华书绣家山近，浩荡秋风画鷁飞。

十万疲民待仁政，未应祗为脍鲈肥。

周仲美

周仲美　书邮亭壁

爱妾不爱子，为间此何理。

弃官更叶更，人情宁可已。

永诀泗之党，遗言空在耳。

三载无朝昏，孤遐沪如洗。

妇人闰从夫，一节誓生死。

江乡感残春，肠断晚烟起。

回望太华峰，不知几千里。

周仲卿

周仲卿　登石台山联句

诗见本书胡融名下。

周仲卿

周仲卿　月泉

石罅玉为髓，月梭金作棱。

苍苔谁凿破，白雪自坚凝。

穿岂太山靋，清于万壑冰。

此中无六月，门外气如蒸。

周洙

周洙　到州有感呈通判

白云深处双轮过，红旆丛中五马来。

父子华颠忻会聚，簪裾青眼喜游陪。

趋庭日有朱衣戏，从此无心诧老莱。

周洙

周洙　句

凭君点数西南景，枕上观山有几州。

周自中

周自中　山居

又是间中一日过，明朝活计看如何。

拾薪童子归来晚，报说南山野菜多。

周自中

周自中　赠西山磊泉庵僧

门掩古崖碧，霜欺苔迳斑。

去城无一里，此地若深山。

留客吟松下，驱泉过竹间。

羡师无外事，相伴白云间。

周宗溥

周宗溥　春三月过王氏村有感

甲子穷时丧乱频，天教泽国着闲身。

无情花柳自春色，不觉山河多塞尘。

他日升平犹未老，此生流落且相亲。

江南江北经行处，莫话衣冠愁杀人。
