全宋诗：钱
　钱佖　挽薛艮斋
　钱璧　停云轩
　钱朝隐
　　钱朝隐　灵苑寺
　　钱朝隐　蜕龙洞
　钱大椿　春夜
　钱端礼
　　钱端礼　留题授上人曲肱斋
　　钱端礼　题米元晖潇湘图
　　钱端礼　题瑞岩大泽塘
　　钱端礼　咏般若台一首赠源□长□
　钱盖　偈
　钱公辅
　　钱公辅　福州
　　钱公辅　和许仲涂郎中游山
　　钱公辅　寄题翠麓寺呈伯强寺丞
　　钱公辅　蓬莱行
　　钱公辅　若耶溪
　　钱公辅　禹穴
　　钱公辅　众乐亭二首
　钱宏
　　钱宏　白石岩
　　钱宏　望吴亭次黄二尹韵
　钱厚
　　钱厚　登玲珑山赋呈章冠叟俞安伸陈安世
　　钱厚　寄锺子充
　　钱厚　句
　　钱厚　梅亭
　　钱厚　山亭
　　钱厚　漱石轩
　钱怀哲　题九龙岩
　钱积善　谢惠竹萌
　钱景臻　送僧归护国寺
　钱可则
　　钱可则　登潇洒亭
　　钱可则　招贤里
　钱昆
　　钱昆　宿延庆院
　　钱昆　题淮阴侯庙
　　钱昆　游铁岸
　钱良臣　顾野王读书堆
　钱明逸　垂虹亭
　钱默　登书楼有感和秋思韵
　钱鍪　次袁尚书巫山十二峰二十五韵
　钱某　句
　钱丕　送何水部蒙出牧袁州
　钱汝元　卞壶忠教堂
　钱瑞琮　暮春
　钱若水
　　钱若水　济源县裴公亭
　　钱若水　禁林讌会之什
　　钱若水　句
　　钱若水　送杨大年知处州二首
　　钱若水　咏华林书院
　钱嵊　虎跑泉
　钱时
　　钱时　安素午睡
　　钱时　百丈寺竹所
　　钱时　百丈有感
　　钱时　比得牡丹谓常品耳开花乃醉四施甚奇
　　钱时　比同诸友联辔湖边终日不能一诗戏用前韵
　　钱时　别许正甫
　　钱时　别朱几仲
　　钱时　别诸亲友二首
　　钱时　冰壶二首
　　钱时　病起掇黄花数本焚香清坐二首
　　钱时　泊嘉禾
　　钱时　泊四板桥沙外观月
　　钱时　泊桐步
　　钱时　泊无碍定庵二首
　　钱时　薄暮自南塔返足山
　　钱时　采芝歌
　　钱时　蚕妇叹
　　钱时　仓台准朝旨牒县礼请讲行荒政以疾弗果出
　　钱时　沧浪亭有感二首
　　钱时　超然
　　钱时　陈参政书院观谢太傅像有感
　　钱时　晨兴池上观梅
　　钱时　澄光两桂颇困藤蔓为一痛扫遂复洒然
　　钱时　池上感梅
　　钱时　池上梅复开一花今数日矣始成绝句
　　钱时　池上梅开一花
　　钱时　池上梅烂开一枝横竹间方蕊
　　钱时　赤石庵
　　钱时　初闻杜鹃
　　钱时　除日暮放鲫鱼於月池者九夜再得六复秉烛放之偶合阴阳老数成一绝
　　钱时　垂虹
　　钱时　春晚缓步卧龙始尽见此山全体
　　钱时　答何尉二首
　　钱时　答洪文父问仁二首
　　钱时　答振父
　　钱时　打滩
　　钱时　当食自喜二首
　　钱时　道庵小憩
　　钱时　得片石著岁寒栏干外二首
　　钱时　灯夕有感二首
　　钱时　登蜀阜
　　钱时　登蜀阜二首
　　钱时　东松庵观岳武穆遗碑
　　钱时　冬窝夜语
　　钱时　冬窝枕上
　　钱时　读书灯
　　钱时　端忞疲於哺蚕老妇悯而饷之余作古调以赞之
　　钱时　对老辈语儿时事
　　钱时　二月望游齐山呈仓使二首
　　钱时　飞花二首
　　钱时　风玉
　　钱时　感蛙
　　钱时　高斋晚步
　　钱时　篙师叹
　　钱时　庚辰录譬如结款他日打断得了方成一段公案耳子居命时润色此殆谦词
　　钱时　古枫
　　钱时　怪松
　　钱时　观富郑公及东坡颖滨无垢著名禅派口占
　　钱时　管湖马上
　　钱时　光风霁月观鸬鹚聚滩下搜猎慈惨已而坐岁寒见盆池中鱼浮沉自得
　　钱时　归来有怀诸亲友
　　钱时　龟石
　　钱时　过九里湾二首
　　钱时　含晖晚眺
　　钱时　汉宫春似月桂而丽感兴成诗
　　钱时　合溪夜归呈诸大夫
　　钱时　合溪座上
　　钱时　和答守之
　　钱时　荷茶入梅阴中
　　钱时　横途归路
　　钱时　虎邱遍观题壁
　　钱时　花头巡检先君纪之详矣孝妇乡妇子骑虎以救亲今汝滩下有孝妇石即其
　　钱时　还赵椎长帐
　　钱时　机舂歌
　　钱时　寄家书有怀岁寒五友二首
　　钱时　嘉兴天庆观梁朝桧
　　钱时　假山
　　钱时　江岸群牛用前韵
　　钱时　江东报英烈拟封二字侯喜成三绝
　　钱时　窖烟
　　钱时　杰侄所居之前旧无竹二月中忽出筴笋一根特立可爱为赋长句
　　钱时　杰侄有万事分已定二诗信笔成和
　　钱时　借邻家瑞香
　　钱时　借亭观鱼
　　钱时　精庐枕上
　　钱时　九日融堂池上
　　钱时　九月朔示二小侄孙
　　钱时　九月望徙坐冬窝
　　钱时　九月一日睡起
　　钱时　鹫峰丁东洞
　　钱时　看花
　　钱时　枯荷鹡鴒与赵昌瓜同归於我旧犹识其名氏今忘之矣
　　钱时　哭顾平甫前韵
　　钱时　旷轩
　　钱时　岿然亭
　　钱时　兰
　　钱时　老仲夜集
　　钱时　里中有虚传榜帖者
　　钱时　立冬前一日霜对菊有感
　　钱时　联辉阁诗
　　钱时　良月十二日幼望吉甫季雅起渊游上善明日集保二首
　　钱时　留青阳游九华寄袁仓使
　　钱时　留仲谦
　　钱时　六月六日侄孙辈同食大麦二首
　　钱时　六月望
　　钱时　卢滩杂兴五首
　　钱时　吕守之暮到三首
　　钱时　旅火
　　钱时　卖葛粉
　　钱时　悯海棠
　　钱时　牡丹开已数日方盛丽未艾也成二绝
　　钱时　暮山
　　钱时　南塘归途
　　钱时　偶成
　　钱时　偶书
　　钱时　抛滩前韵
　　钱时　盆梅倒植刳朽根作古怪僧复接杏花其上小诗吊之
　　钱时　瓶插月桂裘衮绣球甚丽
　　钱时　起潜观心四绝词旨俱胜仍用非字奉酬以尽愚衷
　　钱时　千古吟
　　钱时　千顷廨院小憩老僧旧爇左臂干缘宝叔塔一绝悯之
　　钱时　樵侄誓酒一绝喜之
　　钱时　清快吟
　　钱时　去年五月十八日归自唐山感旧
　　钱时　饶氏石井二首
　　钱时　融堂对月
　　钱时　三月五日复雨霰
　　钱时　山翁亭
　　钱时　山翁吟
　　钱时　山隐见梅
　　钱时　山隐竣事海棠正花二首
　　钱时　山隐暮归呈诸兄弟二首
　　钱时　山中吟三首
　　钱时　上清得酴醾用超然韵
　　钱时　上冢
　　钱时　烧香客
　　钱时　十六渡
　　钱时　石山素不驻足偶一徘徊心甚乐之他日结茅名曰借亭未知主人然乎否也
　　钱时　市桥间竹鸡声
　　钱时　示贺客二首
　　钱时　示槱
　　钱时　示槱默
　　钱时　试墨
　　钱时　书感
　　钱时　蜀阜精庐无风自凉方欣然出户见生鸡将雏砌外
　　钱时　数日不登蜀阜梅盛开二首
　　钱时　双溪
　　钱时　睡起
　　钱时　睡起即事
　　钱时　顺堂夜雨
　　钱时　岁除自语二首
　　钱时　岁二日吴说卿座中初见古梅一花
　　钱时　岁寒缓步
　　钱时　岁寒口占
　　钱时　岁寒落成
　　钱时　岁寒杂咏
　　钱时　岁月庭下
　　钱时　踏月登山
　　钱时　唐山赤县距修门不二百里土风俭朴专务桑麻余甚乐之成二绝
　　钱时　桃村寄题三首
　　钱时　题方大夫家训
　　钱时　题唐昌尉廨足山楼三首
　　钱时　同汪信道过南塘
　　钱时　脱窗间蜂有感二首
　　钱时　晚泊白塔桥约幼望吉甫小酌前韵
　　钱时　晚步即事
　　钱时　晚步上清宫坐栖真者久之用合溪韵
　　钱时　晚步溪上暑气亟回用端忞韵
　　钱时　晚霁
　　钱时　晚坐新亭对溪山有感二首
　　钱时　文峰讲行昏礼和起潜韵
　　钱时　文峰夜饮三首
　　钱时　闻儿辈举渔者言喜成古调
　　钱时　闻里中蚕饥不肯食山桑成长句
　　钱时　闻子居近况
　　钱时　蜗牛
　　钱时　无题
　　钱时　无题二首
　　钱时　五日晨兴说既济彖殊惬因古调
　　钱时　武昌澄道寺前溪上观鱼
　　钱时　溪南遇雨
　　钱时　洗竹
　　钱时　喜见家山答守之二首
　　钱时　喜诸子所和诗盟歌俱有可采再用韵见意
　　钱时　乡城长至怀双溪湖诸友
　　钱时　小瓮瓶
　　钱时　晓雨
　　钱时　笑指轩
　　钱时　谢守和章及先天之旨
　　钱时　辛簿赵尉夜语新亭二首
　　钱时　新晴
　　钱时　新亭薄暮
　　钱时　新亭风玉与安素相应
　　钱时　新亭观菊二首
　　钱时　新亭观菊二首
　　钱时　新亭落成
　　钱时　新亭晚步
　　钱时　徐簿饷乌饭八月八日
　　钱时　许由亭其来远矣名以名之非便也下有白牛桥洗耳滩皆当时事宜揭之以
　　钱时　宣城琴高之名甚著转送四方甚珍品也比得之乃乡间桐鱼耳一笑而赋二
　　钱时　雪夜冯周二兄来小酌诗呈仓使
　　钱时　雪中呈陈参政及检详兵部二丈二首
　　钱时　雪中观梅
　　钱时　野翁亭
　　钱时　夜半观潮
　　钱时　夜观汝溪二侄象棋四首
　　钱时　夜索熟水甘甚
　　钱时　夜坐一斋偶成
　　钱时　谒陆宣公双湖新祠
　　钱时　谒武肃王庙一绝呈汪帅卿
　　钱时　谒浴
　　钱时　一斋夜坐
　　钱时　宜楼晚望
　　钱时　义猫行
　　钱时　萤
　　钱时　用前韵答起渊
　　钱时　用樵侄渔舟韵
　　钱时　用守之盟七友歌韵示诸子
　　钱时　游齐山仓使遣赠长歌和韵
　　钱时　有送大本渊明菊者成长句
　　钱时　余与吕守之买舟西归林常甫吴清淑吕伯起出饯江楼古调以别
　　钱时　渔浦夜雪怀季敭
　　钱时　与客步月坐涧中石上
　　钱时　渊明菊盛开看之不厌
　　钱时　袁尚右座中王屯田出与可竹甚奇归成古调
　　钱时　早步庭前
　　钱时　赠浮梁汪易数
　　钱时　赠墨工
　　钱时　赠日者
　　钱时　乍晴前韵
　　钱时　张明发有问用前韵谢之
　　钱时　真应庙
　　钱时　枕上二首
　　钱时　治径
　　钱时　稚女谈命有感
　　钱时　中秋约子温兄子山弟小酌一展寿庆两大字赋长句
　　钱时　舟中卧听守之读皇宋诗
　　钱时　竹所见梅
　　钱时　竹所睡起偶成书呈谢守之
　　钱时　筑岁寒亭
　　钱时　子山弟因病有感喜成长句
　　钱时　自述九首
　钱氏
　　钱氏　诗一首
　　钱氏　题壁
　钱世雄　句
　钱舜选
　　钱舜选　纪梦
　　钱舜选　景定癸亥特旨以布衣陈随隐除东宫掌书作贺之
　　钱舜选　示侄
　　钱舜选　书壁
　　钱舜选　闲居
　　钱舜选　项羽
　　钱舜选　赠简竹屋
　　钱舜选　舟中
　钱惟济
　　钱惟济　灯夕寄献内翰虢略公
　　钱惟济　护国寺
　　钱惟济　句
　　钱惟济　苦热
　　钱惟济　送從进长老归天台
　　钱惟济　夜讌
　钱惟演
　　钱惟演　别墅
　　钱惟演　成都
　　钱惟演　初秋属疾
　　钱惟演　此夕
　　钱惟演　灯夕寄献内翰虢略公
　　钱惟演　登师欲东归因成五言
　　钱惟演　赋竹寄李和文公
　　钱惟演　公子
　　钱惟演　馆中新蝉
　　钱惟演　汉武
　　钱惟演　和司空相公假山
　　钱惟演　荷花
　　钱惟演　鹤
　　钱惟演　护国寺
　　钱惟演　怀旧居
　　钱惟演　怀天台进禅师
　　钱惟演　寄灵仙观舒职方学士
　　钱惟演　槿花
　　钱惟演　禁中庭树
　　钱惟演　句
　　钱惟演　苦热
　　钱惟演　泪二首
　　钱惟演　梨
　　钱惟演　留题云门山雍熙院
　　钱惟演　柳絮
　　钱惟演　明皇
　　钱惟演　南朝
　　钱惟演　七夕
　　钱惟演　清风十韵
　　钱惟演　秋夕池上
　　钱惟演　秋夜对月
　　钱惟演　珊瑚笔格
　　钱惟演　上巳玉津园赐宴
　　钱惟演　始皇
　　钱惟演　枢密王左丞宅新菊
　　钱惟演　霜月
　　钱惟演　宋玉
　　钱惟演　送禅照大师归越
　　钱惟演　送梵才大师归天台
　　钱惟演　送高学士知越
　　钱惟演　送客不及
　　钱惟演　送僧归护国寺
　　钱惟演　送僧归天宁万年禅院
　　钱惟演　送张无梦归天台山
　　钱惟演　无题
　　钱惟演　无题三首
　　钱惟演　戊申年七夕五绝
　　钱惟演　夕阳
　　钱惟演　小园秋夕
　　钱惟演　休沐端居有怀希圣少卿学士
　　钱惟演　许洞归吴中
　　钱惟演　宣曲二十二韵
　　钱惟演　雪夕奉陪天台明照禅师拥炉闲话
　　钱惟演　夜讌
　　钱惟演　夜意
　　钱惟演　以蜀纸端砚寄仙芝
　　钱惟演　又赠一绝
　　钱惟演　与客启明
　　钱惟演　再次首唱韵和
　　钱惟演　再赋
　　钱惟演　再赋七言
　　钱惟演　谪居汉东撰曲
　　钱惟演　直夜
　　钱惟演　致斋太一宫
　钱惟治
　　钱惟治　春日登大悲阁
　　钱惟治　春日登大悲阁二首
　钱文　题梵竹卿蓬居
　钱文婉
　　钱文婉　白石岩
　　钱文婉　句
　钱文子
　　钱文子　次韵李使君追悼雪巢先生
　　钱文子　窳尊绝句
　　钱文子　状元去春用杨吉州子直韵赋玉蕊诗老誶狼稽奉酬今承秩满还朝就以为
　钱闻礼　题简寂观
　钱闻诗
　　钱闻诗　爱莲堂
　　钱闻诗　白龟池
　　钱闻诗　白鹿洞书院
　　钱闻诗　朝斗石
　　钱闻诗　次韵云岫
　　钱闻诗　大夫松
　　钱闻诗　登云锦阁有感
　　钱闻诗　滴滴泉
　　钱闻诗　叠石庵
　　钱闻诗　鹅池
　　钱闻诗　二双莲
　　钱闻诗　凤凰山
　　钱闻诗　归去来馆
　　钱闻诗　鹤鸣峰
　　钱闻诗　湖舟
　　钱闻诗　虎迹
　　钱闻诗　句
　　钱闻诗　龙穴
　　钱闻诗　鸾溪
　　钱闻诗　落星寺
　　钱闻诗　马尾泉
　　钱闻诗　明月泉
　　钱闻诗　彭蠡门
　　钱闻诗　瀑布
　　钱闻诗　三峡桥
　　钱闻诗　上霄峰
　　钱闻诗　射亭
　　钱闻诗　神林浦庙
　　钱闻诗　狮子峰
　　钱闻诗　漱玉亭
　　钱闻诗　题米元晖万里长江图
　　钱闻诗　天门
　　钱闻诗　甜苦笋
　　钱闻诗　万杉
　　钱闻诗　文殊台
　　钱闻诗　卧龙潭
　　钱闻诗　仙居洞
　　钱闻诗　相思桥
　　钱闻诗　小阁
　　钱闻诗　杏坛
　　钱闻诗　虚白馆
　　钱闻诗　严陵钓台
　　钱闻诗　耶舍塔
　　钱闻诗　佚老亭
　　钱闻诗　玉渊亭
　　钱闻诗　云锦阁
　　钱闻诗　再荣桧
　　钱闻诗　折桂庵
　　钱闻诗　折桂新亭
　　钱闻诗　贞元杉
　　钱闻诗　醉书陈推官小阁
　钱熙
　　钱熙　代书寄集贤李昌武学士
　　钱熙　鸡冠花
　　钱熙　九日溪偶成
　　钱熙　句
　　钱熙　龙首山
　　钱熙　清源山
　钱暄
　　钱暄　题共乐堂
　　钱暄　游日山
　钱选
　　钱选　春暮
　　钱选　春日即事
　　钱选　题仇书图
　　钱选　题浮玉山居图
　　钱选　题复州裂本兰亭
　　钱选　题孤山图
　　钱选　题观梅图
　　钱选　题归去来图
　　钱选　题韩左军马图
　　钱选　题洪崖先生像
　　钱选　题金碧山水卷
　　钱选　题秋江待渡图
　　钱选　题秋茄图
　　钱选　题山居图卷
　　钱选　题石勒问道图
　　钱选　题水仙卷
　　钱选　题唐三学士图
　　钱选　题桃源图
　　钱选　题戏婴图
　　钱选　题雪霁望弁山图
　　钱选　题杨妃上马图
　　钱选　题友人判太平归来诗卷
　　钱选　题竹林七贤图
　　钱选　天台杂书
　　钱选　五君咏　嵇康
　　钱选　五君咏　刘伶
　　钱选　五君咏　阮籍
　　钱选　五君咏　阮咸
　　钱选　五君咏　向秀
　　钱选　夜宿南山僧寺
　　钱选　杂诗
　　钱选　中秋月
　钱俨　平望蚊
　钱彦远　题溪口广慈寺
　钱顗　游烂柯山
　钱亿年
　　钱亿年　避暑椒山呈潘师清
　　钱亿年　呈盛逢时
　　钱亿年　次太守李侍郎和郡博士包丈芍药韵二首
　　钱亿年　次游玉虚洞韵
　　钱亿年　和唐子固见寄初冬晚步韵
　　钱亿年　重阳
　钱易
　　钱易　初夏病中
　　钱易　和人首夏池上雨中闻笛
　　钱易　嵇康小舞词
　　钱易　句
　　钱易　览越僧诗集有寄
　　钱易　芦花
　　钱易　梦越州小江
　　钱易　南兵
　　钱易　攎卢仝诗
　　钱易　攎张籍上裴晋公
　　钱易　七夕作
　　钱易　上巳至玉津园赐宴
　　钱易　送僧归护国寺
　　钱易　送张无梦归天台
　　钱易　温泉诗
　　钱易　西游曲
　　钱易　习家池大堤
　　钱易　咏华林书院
　　钱易　中秋
　　钱易　中秋夜守让南厅玩月
　钱益　青紫峰亭
　钱颖
　　钱颖　秋胡子
　　钱颖　以久字韵赋翁仲
　　钱颖　再入台
　钱咏　赋新繁周表权如诏亭
　钱槱　溪上
　钱昱
　　钱昱　留题古松
　　钱昱　留题巾山明庆塔院
　　钱昱　升山灵岩寺
　钱元鼎　登黄花亭遗址
　钱元忠　游苍玉洞
　钱藻
　　钱藻　静照堂
　　钱藻　送程给事知越州
　　钱藻　天平山白云泉
　钱昭度
　　钱昭度　春阴
　　钱昭度　怀会稽
　　钱昭度　菊
　　钱昭度　句
　　钱昭度　野墅夏晚
　　钱昭度　野水
　　钱昭度　忆具区
　　钱昭度　咏方池
　　钱昭度　雨霁剡溪
　　钱昭度　赠白校书
　钱仲鼎
　　钱仲鼎　水村歌
　　钱仲鼎　题静春堂集
　　钱仲鼎　题赵鸥波高士图







ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　







全宋诗：钱




钱佖　挽薛艮斋

蚤悟传心学，精微造本原。

读书残万卷，落笔动千言。

孤邑验英略，流民感至恩。

颜亡虽可痛，自有不亡存。

钱佖

钱佖　挽薛艮斋

伟矣万人杰，精神运五兵。

议屯谋甚婉，料敌智尤明。

谨厚唐刘氏，渊源汉贾生。

斯文嗟遽丧，哀挽泪纵横。

钱璧

钱璧　停云轩

插空轩槛扁停云，云本无心岂解停。

敛散卷舒浑在我，本来明月一天青。

钱朝隐

钱朝隐　灵苑寺

马前山色连天起，竹外溪声动地来。

试过溪桥访山寺，清风为我拂尘埃。

钱朝隐

钱朝隐　蜕龙洞

凡骨何年蜕洞岩，真龙肯向此中蟠。

料应夜半凌空去，雷震千山风雨寒。

钱大椿

钱大椿　春夜

燕子衔泥已下帘，深深庭院薄寒天。

海棠枝上黄昏月，杨柳梢头浅澹烟。

勾引芳情春梦蝶，频催愁绪夜啼鹃。

踏青年少归来晚，斗酒花阴枕石眠。

钱端礼

钱端礼　留题授上人曲肱斋

架屋贴山最上头，曲肱打睡百无忧。

云容献状留残雨，海月横陈有去舟。

闲里琴书缘好客，向来钟鼓不惊鸥。

会将一滴曹溪水，洗尽胸中万斛愁。

钱端礼

钱端礼　题米元晖潇湘图

画手自高前辈，云山已属吾曹。

若会潇湘物色，便当醉读离骚。

钱端礼

钱端礼　题瑞岩大泽塘

尘缨久欲濯沧浪，今日来游大泽塘。

水似我心心似水，更无一事可商量。

钱端礼

钱端礼　咏般若台一首赠源□长□

□□云收出远林，两山不隔□□鸣。

层台迥出层霄外，霜□还同霜月平。

修竹可人无俗韵，疏梅能事□僧清。

宝□遍□虚空界，深夜犹闻梵呗声。

钱盖

钱盖　偈

稽首文殊师，昔为七佛祖。

尝发大悲原，广度诸有情。

念彼东北方，是为清凉境。

龙神五百俱，眷属万菩萨。

设化於此土，示现无量光。

闻者叹希有，何况目所见。

我於曩劫中，曾种种供养。

今复得亲近，瞻睹异於常。

念无始劫来，有尘沙数罪。

一获光明相，释然尽消灭。

又念诸众生，与我同体性。

乘此胜妙力，离苦愁解脱。

我今永归依，敬礼发弘誓。

原尽未来际，常居佛会中。

一闻微妙音，即登无上道。

十方虚空界，一切诸有情。

钱公辅

钱公辅　福州

七闽天东南，群山号未绝。

其中长乐郡，佳丽比吴越。

日出朝可攀，地温冬不雪。

钱公辅

钱公辅　和许仲涂郎中游山

每同南郭先生到，今伴东牟太守来。

自顾拙疏聊自乐，白云径里踏荒苔。

钱公辅

钱公辅　寄题翠麓寺呈伯强寺丞

曩时曾作家山游，亭有翠麓排新幽。

疏轩密牖竹锵戛，烈风劲雨松飕飀。

呀然出户瞰山足，屹然数竿围上头。

扫除云峰耸客步，煎煮锡水供茶瓯。

我时既合众宾饮，醉岸山帻心迟留。

山僧领我丐诗榜，诗未脱吻惊旋辀。

四方环走倏已晚，十载负约今方酬。

珍蓝增葺想胜旧，我已白首縻藩州。

何当一赋归去来，再款岩室空披搜。

吾宗道人正嘉遯，摆脱世上无穷忧。

欣逢主人贤且令，泉石笑傲都相求。

上人洒扫莫暂闲，行行逆我西来舟。

钱公辅

钱公辅　蓬莱行

蓬莱谪居香案吏，此语昔自微之始。

后人慷慨慕前芬，高阁雄名由此起。

一从圮废知几年，栋摧礱断埋空山。

遗踪馀址杳何处，惟有竹树荒芜閒。

过者徘徊游者惜，举头不见溪山色。

寂寞无人欲问谁，神仙有景真虚掷。

一兴一弊固有时，主人旌斾来何迟。

下车铓刃得优逸，痛此旧事几凌夷。

呼工萃材若河决，正值西成农隙月。

屹然大厦立层巅，百尺崇基鬼神拔。

虹霓截空崖险平，一级一级烟云生。

步武陵虚眉睫湿，四面四面屏障迎。

时攜宾佐恣吟赏，笙歌辈类文章党。

回眸眩晃相顾笑，莫辨人间与天上。

观风龌龊环翠低，左右罗列如婴儿。

鉴湖浩渺稽岭秀，上下延揖生光辉。

秋日凄清春日媚，冬宜饮雪夏宜醉。

四时风景各一全，须言不是寻常地。

乃知真境未易彰，神物宝护天缄藏。

人谋暗与鬼工合，一日剖露如腾骧。

越王台榭荒凉后，唐相英灵磨灭久。

千岩万壑幽隐处，而今尽入人襟袖。

凭栏黯黯半斜阳，烧烟渔火凝寒光。

此时撇起千里恨，使人凄哽生断肠。

隔帘依依渐明月，酒气浩荡歌声滑。

此时放出百杯欢，使人雍容重击节。

惟公独作蓬莱主，夜拥琴书杂樽俎。

胸中气焰欲干斗，座上辞锋欣捉麈。

嗟余时作蓬莱客，赋咏登临儒者职。

千日徒教混醉醒，七言未解锵金石。

蓬莱本在沧溟中，那知平地别有宫。

方壶圆峤咫尺是，愿乘鹏翼长西东。

满筵谁匪蓬莱宾，阖境尽是蓬莱民。

人人共结蓬莱约，行行醉看蓬莱春。

钱公辅

钱公辅　若耶溪

若耶溪出若耶山，浪影溶溶入醉颜。

仙客曾因一箭赠，樵风长到五云关。

数峰蘸碧轻清外，双舸浮春上下閒。

料得当年乘兴子，为贪烟水宿前湾。

钱公辅

钱公辅　禹穴

一朵云根压众岚，古传深坎自天錾。

藏书未必先王事，好怪惟闻太史探。

洞府閒来何寂寞，龙髯垂处认{上髟下监}鬺。

近岩更剖知章字，谩识奇踪意自甘。

钱公辅

钱公辅　众乐亭二首

谁把江湖付此翁，江湖更在广城中。

葺成世界三千景，占得鹏天九万风。

宴豆四时諠画鼓，游人两岸跨长虹。

他年若数东南胜，须作蓬邱第一宫。

钱公辅

钱公辅　众乐亭二首

势压平湖四面佳，好风明月是生涯。

鲸鲵背上浮三岛，菡萏香中放两衙。

屏列已疑云母净，帘垂不待水精奢。

此心会笑元丞相，终日楼台为一家。

钱宏

钱宏　白石岩

岩下碧藤挂紫烟，岩头白石插青天。

精灵屹作乡邦镇，一剑霜寒二百年。

钱宏

钱宏　望吴亭次黄二尹韵

东望长安山复山，数峰还出两峰间。

搅衣来即三年戌，引客聊为一日闲。

身似暮云低更好，心如归鸟倦知还。

圣朝倘得收遗物，叹息搔头鬓已斑。

钱厚

钱厚　登玲珑山赋呈章冠叟俞安伸陈安世

林扉日日为谁开，底用潜驱俗驾回。

路有阴夷休跌荡，山无今古只崔嵬。

千章佳木凌云上，万壑清流涌月来。

寄语游人莫遄迈，世间何处不尘埃。

钱厚

钱厚　寄锺子充

倦倚吴门思泬寥，怀人清致诗满瓢。

池塘芳草梦初断，风雨落花魂正锁。

一百五日寒食节，二十四浦春潮。

遥知药圃晓经劚，舍后蘼添绿苗。

钱厚

钱厚　句

暮霭不知天远近，閒云休碍月升沉。

钱厚

钱厚　梅亭

东风吹雨雨吹花，洗却阴沉放月华。

俗眼总嫌梅太白，嫦娥勾引莫云遮。

云浓更欲催诗句，风急花飞留不住。

使君唤客早评章，趁渠未点苍苔路。

夜阑留月迟春酌，生怕楼头吹画角。

更摧银蜡上寒梢，冷艳烧春春未觉。

烛光炯炯花冥冥，花前醉倒唤不醒。

南枝自与北枝语，今夜诗工眼倍沮。

钱厚

钱厚　山亭

又踏君山路，来驱陌上尘。

江仍旧时面，我是去年人。

爱听松声古，休催柳色新。

片云衔落日，梅与月争春。

钱厚

钱厚　漱石轩

危石参差上霄汉，中涵万壑冰玉清。

与谁流出洗尘滓，遗我一林风雨声。

钱厚

钱厚　漱石轩

石窦鸣泉自招隐，故邀风月到林扃。

我今欲去尚回首，多少人来不肯听。

钱怀哲

钱怀哲　题九龙岩

潇湘行迈遇初秋，何幸因官得一游。

无异体陵三室洞，九仙羽客是吾俦。

钱积善

钱积善　谢惠竹萌

新挑笋苗喜登盘，减却南阶竹几竿。

已为枯禅参玉版，暂停排日报平安。

钱景臻

钱景臻　送僧归护国寺

天台多胜概，落日乱山青。

不似三峰好，楼台入翠屏。

钱可则

钱可则　登潇洒亭

有缘结得南山境，潇洒亭高最可人。

此景古今吟不尽，熙熙客里且行春。

钱可则

钱可则　招贤里

学行文章彻九重，故旌闾里振颓风。

傍人莫作寻常看，几百年中更　此翁。

钱昆

钱昆　宿延庆院

水绕门墙竹绕堂，满窗春绿更山光。

坐来苔藓侵衣润，吟处松花落砚香。

汀鹭双双翻乱石，溪风袅袅弄修篁。

游人暂得幽闲趣，时带茶烟下上方。

钱昆

钱昆　题淮阴侯庙

筑台拜日恩虽厚，蹑足封时虑已深。

隆准早知同鸟喙，将军应起五湖心。

钱昆

钱昆　游铁岸

晴红烟绿衬虚亭，公退因来得野情。

落日东风懒归去，攎将薄禄换溪声。

钱良臣

钱良臣　顾野王读书堆

伊昔边烽备不虞，太平移作梵王居。

而今江表全无事，借我三椽更读书。

钱明逸

钱明逸　垂虹亭

千里波平瑟瑟风，纤云不解翳虚空。

素娥自有清光在，上下清明一鉴中。

钱默

钱默　登书楼有感和秋思韵

坐拥遗衾百尺楼，湘帘高卷不胜秋。

半窗凉月三更梦，一枕凄风万斛愁。

钱鍪

钱鍪　次袁尚书巫山十二峰二十五韵

文昌仙伯天人姿，爱山寻胜如书痴。

忽摩台符历参井，麾幢泝峡春迟迟。

山林川后总效职，万壑千岩俱献奇。

就中巫山绝雄胜，插天紫翠相参差。

神妃来下佩声远，驻此名地相安之。

峰旋地转自前后，屹立万马如追随。

两山有川幻天巧，禹功到此神应疲。

仰天照眼如匹练，舟行电掣翻云旗。

迅帆竞惜峰峦过，艅艎望眼裳褰帷。

悬岩下有欲落石，古木上有参天枝。

龙登鹤聚仙既集，云升雨暗天如低。

从来三峡号至险，高牙稳泛如游嬉。

扬旌一览天下胜，词源倒峡知优为。

尝闻奇观天亦惜，遇贤辄与因其时。

少陵遇此虽穷寂，妙语惊人多在兹。

雕镌万象发天閟，衙官屈宋声争驰。

公今昆履星辰上，调元妙手行将施。

天教来作东道主，叹声和气生江湄。

公来顿觉雪山重，青城增气联峨眉。

首驱巫阳入新句，一洗前作堪争颐。

英词从此偏蜀道，迥出尘表无纤缁。

尝忧此地难久驻，转首绝境成嗟嘻。

直欲使拂素练图翠嶷，写松峦起云之状，

模翠屏棲凤之嵋。终朝诵公有声画，

却来看此无声诗。

钱某

钱某　句

倏忽经狼尾，回旋过虎头。

相看逢白狗，犹自见黄牛。

钱丕

钱丕　送何水部蒙出牧袁州

白首名郎有几人，双旌昼锦不如君。

楚江萍暖烘朝日，玉女衣轻挂晓云。

极浦仙舟烟澹澹，高秘郡阁叶纷纷。

政成更与他州别，从古宜阳重艺文。

钱汝元

钱汝元　卞壶忠教堂

哀哉战死国门边，忠孝千年独两全。

盖有完躯保妻子，诞谩奏凯说麋捐。

钱瑞琮

钱瑞琮　暮春

园林深处绿成堆，更著松阴一径苔。

烟欲过墙风约转，水将争港石冲回。

断云收雨鸠呼妇，嫩麦盈堤雉应媒。

独有残红春不管，等閒飞入酒卮来。

钱若水

钱若水　济源县裴公亭

裴相亭成未退身，空烦舞袖与歌尘。

至今亭下萧萧竹，似对秋风怨主人。

钱若水

钱若水　禁林讌会之什

一夜春风满帝都，禁林清晓宴簪裾。

玉堂乍到惊凡目，金锁徐开见御书。

四字骊龙争夭矫，两篇琼树斗扶疏。

词臣此会人应羡，圣主多才古不如。

日上花砖帘卷后，柳遮铃索雨晴初。

阁前吟罢先沈醉，忘却西垣有直庐。

钱若水

钱若水　句

三陪藻燕簪裾上，五对龙颜日月边。

钱若水

钱若水　句

黼座劝觞钧乐逸，云章属韵待貂传。

钱若水

钱若水　送杨大年知处州二首

夫子厌承明，还求领郡行。

两章干负扆，数刻对延英。

岂独彩衣乐，兼为昼锦荣。

圣朝循吏传，首得见君名。

钱若水

钱若水　送杨大年知处州二首

汗简成惇史，分符别近班。

仍闻括苍郡，酷似武夷山。

卷箔烟霞丽，登楼水石闲。

二年弃官去，惟我独何颜。

钱若水

钱若水　咏华林书院

居近华林对白云，义风深可羡人伦。

儿孙尽得诗书力，门巷偏多车马尘。

楼上落霞粘笔砚，池边怪石间松筠。

乡闾岂独民迁善，阶砌无关鸟亦驯。

朱实垂庭红橘熟，清香袭坐药畦春。

他年好卜为邻住，悔葺吾庐洛水滨。

钱嵊

钱嵊　虎跑泉

虎攫灵泉发地根，传疑传信事难分。

深涵月景千寻透，溜作溪声一带闻。

流迸石渠珠若露，溟蒙竹径气如云。

公余共酌醍醐味，应想於菟乳子文。

钱时

钱时　安素午睡

禾黍秋相近，溪山日自长。

午窗千嶂雨，幽梦一帘香。

钱时

钱时　百丈寺竹所

向来百丈有清规，此日山中肯者谁。

檐外萧萧群玉立，不由客子不题诗。

钱时

钱时　百丈有感

不杂东华一点尘，桑麻满眼土风淳。

如何林下无嘉客，却有西湖浩荡春。

钱时

钱时　比得牡丹谓常品耳开花乃醉四施甚奇

姑射山人玉雪肌，是谁污作醉西施。

草间天艳无人识，不到花开总不知。

钱时

钱时　比同诸友联辔湖边终日不能一诗戏用前韵

晓出钱塘趁好晴，五花云散马蹄春。

湖边此日诗无数，不属推扈觅句人。

钱时

钱时　比同诸友联辔湖边终日不能一诗戏用前韵

少日诗如雨不晴，恨无题目可酬春。

今朝到却西湖上，无奈诗何尽让人。

钱时

钱时　别许正甫

昭如揭日莫生疑，万变纵横用者谁。

会得有言犹是病，向无言处更深思。

钱时

钱时　别朱几仲

古貌癯然一病翁，胸中戈甲气如虹。

子房元凯能骑马，破贼红旗未足功。

钱时

钱时　别诸亲友二首

良会难逢万事非，弥旬缱卷思清微。

家山一夜梅花发，月霁风光夜欲归。

钱时

钱时　别诸亲友二首

四十年间梦已非，论文谈道意方微。

愿言著眼羲皇上，南北东西莫浪归。

钱时

钱时　冰壶二首

一扫从前万虑非，寒光冷照发幽微。

乾坤总在冰壶裹，不费壶公日暮归。

钱时

钱时　冰壶二首

说著冰壶事已非，此时消息我知微。

游云断处千山出，夕照明边一鸟归。

钱时

钱时　病起掇黄花数本焚香清坐二首

秋风鵰鹗刷天涯，有底男儿只恋家。

病后暂收文字眼，焚香清坐看黄花。

钱时

钱时　病起掇黄花数本焚香清坐二首

碧玉枝头玉露溥，风霜晚节要人看。

生香正色殷勤意，肯入冬窝共岁寒。

钱时

钱时　泊嘉禾

山翁尽惯卧山云，夜漏无声梦境平。

舟近谯楼眠不稳，却嫌更点太分明。

钱时

钱时　泊四板桥沙外观月

江海无波渺吴越，远山数点低如抹。

长空浸碧秋沉沉，端正江山一轮月。

钱时

钱时　泊桐步

一枕寒江浪拍天，更添急霰打船舷。

人间有底风波恶，不废山翁夜熟眠。

钱时

钱时　泊无碍定庵二首

定庵回首几春风，坏砌颓檐咽暮钟。

惟有窗间双月桂，花开还似旧时红。

钱时

钱时　泊无碍定庵二首

十七年前到定庵，老僧朝暮拜瞿昙。

如今谁是香花主，老木号风暮正酣。

钱时

钱时　薄暮自南塔返足山

笋舆伊轧尽经邱，南塔从容半日游。

野鹤山猿留不住，又将诗过足山楼。

钱时

钱时　采芝歌

岩花开兮香满堂，秋昮杲杲兮秋风长。

采芝一曲兮何荒唐，为秦而遁兮出为子房。

天下有道兮登姚皇，共鲧斥兮夔龙骧。

山中人兮乐时康，采芝采芝兮无褰我裳。

钱时

钱时　蚕妇叹

蚕妇指蚕叶如缕，爱之何啻珠玉比。

呼奴勤向帐前看，夜卧摩宁三四起。

未必便能丝挂体，瞔焉于怀有真喜。

人人办得此时心，推而广之岂不美。

以此事君定忠臣，以此事父定孝子。

以此事夫定贤妇，一念真成转枢耳。

嗟哉世人胡不然，三纲茫茫不如蚕一纸。

钱时

钱时　仓台准朝旨牒县礼请讲行荒政以疾弗果出

溪山闲袖经纶手，畎亩能忘康济心。

霈泽自天难出位，空惭有问到云林。

钱时

钱时　沧浪亭有感二首

归老园林事已休，无端淮水作鸿沟。

堂堂百战平戎手，肯向沧浪把钓钩。

钱时

钱时　沧浪亭有感二首

莫倚危栏学冻吟，英雄到此泪沾襟。

纷纷只解毛锥子，毕竟何人办赤心。

钱时

钱时　超然

结茅山顶得超然，莫也超然在外边。

要识老夫行乐处，鸢飞鱼跃总吾天。

钱时

钱时　陈参政书院观谢太傅像有感

尘昏京洛走胡雏，高卧东山旧草庐。

莫向老妻夸不免，诸陵回首正关渠。

钱时

钱时　晨兴池上观梅

双鹊查查晓恋枝，暗香风度曲栏池。

日来只了高斋去，满树花开总不知。

钱时

钱时　澄光两桂颇困藤蔓为一痛扫遂复洒然

两桂扶疏岸碧塘，半年不到便荒凉。

秋风一扫閒缠绕，放出金花自在香。

钱时

钱时　池上感梅

青梅如豆如钱，尚有余花一颗圆。

应笑东君大时样，冰霜冷眼看春妍。

钱时

钱时　池上梅复开一花今数日矣始成绝句

一花消息小春前，冷眼相看似故年。

但觉老怀诗渐懒，略无行遣到花边。

钱时

钱时　池上梅开一花

蜀阜溪山堪老眼，岁寒风月尽闲身。

凭栏政尔吟无句，忽报梅梢一点春。

钱时

钱时　池上梅烂开一枝横竹间方蕊

临池满树玉离披，纵有余香已不奇。

蹈雪过来亭上坐，竹閒疏蕊忽横枝。

钱时

钱时　赤石庵

野花啼鸟日初迟，指面和风一卮。

草草山房终胜俗，堂堂春色易成诗。

钱时

钱时　初闻杜鹃

庭前细雨湿莓苔，花鸟知时不待催。

茂院天葩开满树，一声清晓杜鹃来。

钱时

钱时　除日暮放鲫鱼於月池者九夜再得六复秉烛放之偶合阴阳老数成一绝

除夕生鱼有异逢，挑灯两度散春风。

莫言九六无心得，须信乾坤一念中。

钱时

钱时　垂虹

不到垂虹十四秋，聊倾巵酒酹沙鸥。

蹄涔一勺閒风月，老眼关河万国愁。

钱时

钱时　春晚缓步卧龙始尽见此山全体

老眼山林自是宜，卧龙春晚夕阳迟。

芒鞋竹杖经行遍，绝胜篮舆喝道时。

钱时

钱时　答何尉二首

明时麟凤在郊邱，南北东西取次游。

诗向足山楼上出，无诗千万莫登楼。

钱时

钱时　答何尉二首

已分吾生老一邱，足山聊复伴英游。

中藏武库无人议，不但云间百尺楼。

钱时

钱时　答洪文父问仁二首

千差万别总成非，谁解回光到隐微。

大路迢迢平似砥，欲归谁不遣君归。

钱时

钱时　答洪文父问仁二首

自心自过自知非，痛划根芽事眇微。

个裹工夫真切已，百年羁旅一朝归。

钱时

钱时　答振父

老生便作老生涯，不羡漫花顷刻花。

身在山林心在国，太平风露是吾家。

钱时

钱时　打滩

沙打芳草几阴晴，縴板横拖百丈春。

不解扁舟泛沧海，长年只作打滩人。

钱时

钱时　当食自喜二首

饮食无他止养身，人间多少不惺惺。

朝晡细嚼家常饭，一卷神农本草经。

钱时

钱时　当食自喜二首

旋摘园蔬随意好，软炊土米绕牙香。

人言少吃多滋味，此是尊生第一方。

钱时

钱时　道庵小憩

石径柴门屈曲通，拂檐疏竹弄微风。

等闲光影无人管，两树金沙相对红。

钱时

钱时　得片石著岁寒栏干外二首

梅竹交阴晚更奇，等闲片石亦相宜。

此时亭上潇潇雨，墙外行人却未知。

钱时

钱时　得片石著岁寒栏干外二首

片石飞来入品题，曲栏池上尔偏宜。

老怀易得生欢喜，冷面相看又赋诗。

钱时

钱时　灯夕有感二首

箫鼓分明搅夜阑，山翁和月倚栏干。

儿童争噪梅花烛，不解将花仔细看。

钱时

钱时　灯夕有感二首

忆得儿时三五夜，人间此乐有涯哉。

不知节物将春去，只道春随节物来。

钱时

钱时　登蜀阜

满林春鸟语高低，新绿阴阴分外宜。

山隐此时无一事，诸儿齐诵老夫诗。

钱时

钱时　登蜀阜

丹桂孤芳众木间，枯枝蠹叶苦间关。

古来群枉难为并，培植灵根得等闲。

钱时

钱时　登蜀阜

竹迳阴阴曲透墙，岩花相倚弄秋光。

颓檐坏砌无人到，不废西风满院香。

钱时

钱时　登蜀阜二首

秋暮如京岁暮还，春来更堕药瓢间。

眼前有底闲风月，忍得经年不上山。

钱时

钱时　登蜀阜二首

西风吹步上云衢，万竹深围一草庐。

分付儿童勿轻剪，蜀溪风月正关渠。

钱时

钱时　登蜀阜二首

宝货秋毫归润屋，锥力左计属痴儿。

独余风月无人管，合著山亭顿放伊。

钱时

钱时　登蜀阜二首

弹指经年别彼阿，庭前庭后绿婆娑。

虽然陨箨无人扫，老木修篁古意多。

钱时

钱时　东松庵观岳武穆遗碑

虎视关河指日平，东松岭路小提兵。

奸臣误国英雄死，千古遗碑夕照明。

钱时

钱时　冬窝夜语

幽人只合卧林邱，不觉心幽境更纲。

青汗有时昭帝则，黑甜余暇伴宾游。

黄花粲粲冬窝夜，丹叶萧萧蜀阜秋。

会得个中消息理，两眉不著世间愁。

钱时

钱时　冬窝枕上

霜中老柏无时事，岩下孤云自岁寒。

西院木鱼东院鼓，冬窝客子正浓鼾。

钱时

钱时　读书灯

读书灯，明暳暳，

溪堂硬度人亲送似。历落平生未见书，

与汝间关几半世。几年来，

味无味，并与青编共捐弃。

半身沦落浙江濆，壁角破圈尘没鼻。

新春忽尔思起废，顷刻工夫依前具。

提入山翁结草庐，永夜虚窗照天地。

圣教衰，异端炽，

千古冥行士何事。人人有此大光明，

埋没荒唐渺漫处。象山翁，

天启秘，嫡嗣慈湖更超诣。

隔儒俗学破沉疴，暗室迷途逢宝炬。

读书灯，明一切，

不是山翁爱文字。逢人若问伏羲前，

灯下齤齤方瞌睡。

钱时

钱时　端忞疲於哺蚕老妇悯而饷之余作古调以赞之

族孙买叶中山归，恻然闻之矜尔疲。

长腰豚蹄亟送似，未暇问到而蚕饥。

此时此念难藏假，厩焚退朝遑恤马。

马非不爱爱我人，用违其才终土苴。

试问母今蚕几筐，间关未必能补疮。

我亦有蚕非条桑，他日天机云锦裳。

钱时

钱时　对老辈语儿时事

回首春风逞少年，厌闻人说旧因缘。

而今恨不逢班辈，说著儿时在眼前。

钱时

钱时　二月望游齐山呈仓使二首

生平忠胆上摩天，两鬓如丝山水缘。

欲向翠微穷望眼，淮山无数锁春烟。

钱时

钱时　二月望游齐山呈仓使二首

春到花朝花未多，小梅才作玉婆娑。

东君不是恩光薄，无奈霜欺雪压何。

钱时

钱时　飞花二首

尧夫花看半开时，花半开时春正肥。

此日老夫无拣择，殷勤直到看花飞。

钱时

钱时　飞花二首

看花恰莫厌离披，花到离披自彼奇。

不是老夫无拣择，春风无日不花枝。

钱时

钱时　风玉

句裹论工非得句，弦间觅趣未忘弦。

忽听檐外敲风玉，三代遗音妙不传。

钱时

钱时　感蛙

翠蟾戛戛闹黄昏，反手为妖覆手祥。

明月夜光遭按剑，可怜箕子学佯狂。

钱时

钱时　高斋晚步

上有鹰鹯下网罗，千重云水万重波。

安之若命心无慊，知者其天尔奈何。

面面好山清净供，声声幽鸟太平歌。

凭谁寄语乔丞相，尽觉门中受用多。

钱时

钱时　篙师叹

山乡山多田种稀，年丰健妇犹啼饥。

今年禾黍秋旱死，不有下涧民枯鱼。

颇闻水乡诸郡熟，一饱可令余郡足。

江船下米无头由，商人嗷嗷坐穷蹙。

长年抱膝指屡弹，时节自好官司难。

古来邻国忍为壑，何乃境内成触蛮。

我闻斯言真的当，无人为彻九天上。

禁江徒尔厄吾民，海舶有时关节放。

钱时

钱时　庚辰录譬如结款他日打断得了方成一段公案耳子居命时润色此殆谦词

万马一隙争匆匆，回头祗是人心同。

百圣妙旨本无语，的的末在诗句工。

我生剩愧晚知学，可把芜词污新和。

玄冬深夜君试听，万窍号风皆本铎。

钱时

钱时　古枫

白云岩下古株风，洞洞从根透顶空。

认得自空真面目，逢春叶绿到秋红。

钱时

钱时　怪松

老木樛枝著地垂，交拿互攫挂虬螭。

何如头角峥嵘起，直节凌霄愈更奇。

钱时

钱时　观富郑公及东坡颖滨无垢著名禅派口占

唐虞千古旧规模，周孔谁云不丈夫。

幸自家风皇极教，未消宗派祖师图。

钱时

钱时　管湖马上

去年跨马西湖曲，画船歌管声相逐。

诸友联辔俱绝俗，敲镫微吟山水绿。

今年跨马管家湖，山花欲动山禽呼。

安得诸友复联辔，如许野趣苏堤无。

野趣野翁心自可，未必行人总宜我。

尔不宜我奈尔何，春风满袖谁当歌。

钱时

钱时　光风霁月观鸬鹚聚滩下搜猎慈惨已而坐岁寒见盆池中鱼浮沉自得

出没云根上下浮，蘸蒲清溜十分幽。

前滩乌鬼能撩乱，争似盘鱼得自由。

钱时

钱时　归来有怀诸亲友

不著人间一点非，言言讲切到深微。

江头送别无无别，自是令人不忍归。

钱时

钱时　龟石

溅浪翻波湿不晴，滩头龟石几千春。

浮屠漫演无生法，谁是庵中不死人。

钱时

钱时　龟石

穹龟波暖锦江晴，不逐波流不计春。

报吉报凶空火厄，可怜枯骨要灵人。

钱时

钱时　过九里湾二首

溶溶泛日桃溪浪，濯濯抛风柳岸春。

天地十分和气裹，此时无语倚蓬人。

钱时

钱时　过九里湾二首

吟风吟雨又吟晴，春满诗囊不负春。

一韵到家三十首，人间有底等闲人。

钱时

钱时　含晖晚眺

雨声欲断气氤氲，小阁浮空自吐吞。

古木苍烟何处寺，数声青板报黄昏。

钱时

钱时　汉宫春似月桂而丽感兴成诗

名花千古不成尘，不比昭阳绝代我。

回首两都今一梦，是谁污作汉宫春。

钱时

钱时　合溪夜归呈诸大夫

前日合溪能多诗，此日合溪何以为。

是中真趣渠未知，无声之诗诗更奇。

溪山渊渊鱼自跃，溪树阴阴禽自乐。

野航日暮载牛归，陇麦已秋蚕上箔。

此时觞酒溪亭空，吾与鱼鸟皆春风。

安得四海车书同，春风浩浩游其中。

钱时

钱时　合溪座上

深碧沉沉冷欲秋，此时亭上饱追游。

溪分溪合关何事，尚欠圜机订九流。

钱时

钱时　和答守之

除却周人孰与归，纷纷装点入时宜。

豳风七月今谁嗣，不补君王不是诗。

钱时

钱时　荷茶入梅阴中

老梅临沼绿阴阴，一朵荷花透入林。

不比世间红粉面，结交真有岁寒心。

钱时

钱时　横途归路

山花荣，山禽鸣，

绿杨碧涧声泠泠。此时山翁寻故人，

笋舆伊轧兮度密穿青，且行且止兮草软沙平。

溪云山雨相送迎，冲口而出我诗成。

钱时

钱时　虎邱遍观题壁

莫嗔鱼目混摩尼，著目从头亦自奇。

但向壁间时得句，老夫不用更题诗。

钱时

钱时　花头巡检先君纪之详矣孝妇乡妇子骑虎以救亲今汝滩下有孝妇石即其

花头巡检骂贼死，蓬道女儿骑虎号。

安得邦人百世祀，巍巍忠孝配颜曹。

钱时

钱时　还赵椎长帐

客梦东华整十旬，托君行帐梦中身。

邸楼万覈风号动，不受人间一点尘。

钱时

钱时　机舂歌

机舂结草溪之唇，翳桑古柳联清阴。

无人认得东流水，如此妙旨谁知音。

碧渠走峻琉璃滑，鸣瀑怒卷波澜阔。

飞轮转拨无已时，试问此机是谁发。

此机欲见妙无形，此机那复声可闻。

自从清浊未高下，直到而今无暂停。

上有茅斋人静止，日用变化心如水。

斋名果育定何如，为言只此机舂是。

钱时

钱时　寄家书有怀岁寒五友二首

坐拥云根兴未涯，江楼时复梦归家。

庭前一点梅初破，近日新添几个花。

钱时

钱时　寄家书有怀岁寒五友二首

想得瑞香花日多，水仙消息又如何。

篱边尚有余香下，兰茁新芽长进麽。

钱时

钱时　嘉兴天庆观梁朝桧

五季干戈满地讧，山川草木亦酸风。

如何偃蹇梁朝桧，独寿中吴雨露中。

钱时

钱时　假山

终日劖镌弄假山，栽花种草尽班班。

从前多少真山水，可笑傍人只等闲。

钱时

钱时　江岸群牛用前韵

江边犊子喜新晴，草软沙平满意春。

自食自眠渠自乐，不消多费牧牛人。

钱时

钱时　江东报英烈拟封二字侯喜成三绝

焕章飞报下徽州，英烈将褒二字侯。

千古沉沉黄壤骨，一朝提上碧云头。

钱时

钱时　江东报英烈拟封二字侯喜成三绝

胡尘明越连焦土，海道温台暂翠华。

西溯涛江渠叵测，不知豪杰起山家。

钱时

钱时　江东报英烈拟封二字侯喜成三绝

长驱席卷蹑遐踪，蓦地桐江一扫空。

北走天骄吾事了，归来袖手敢言功。

钱时

钱时　窖烟

痴子纷纷随物转，真能转物万中无。

寒烟一阵江村晓，谁识人间造化炉。

钱时

钱时　杰侄所居之前旧无竹二月中忽出筴笋一根特立可爱为赋长句

旧闻四月筴，不闻二月萌。

箨龙忽当门，头角何峥嵘。

朼来此地荒秽耳，远隔长林不相倚。

群稚犹埋粪壤中，挺然剑拔参天起。

人云瑞应非偶然，妙不可诘那可言。

孰前孰后孰为瑞，孰识此根天地先。

祗今孤秀骇众目，半脱锦绷耸新绿。

善守勿令风雨摧，他年满地皆修竹。

钱时

钱时　杰侄有万事分已定二诗信笔成和

万事分已定，胡为但戚戚。

不为麟凤为虺蛇，不种芝兰种荆棘。

芝兰有余香，麟凤为世祥。

荆棘动成碍，虺蛇终自伤。

钱时

钱时　借邻家瑞香

光风霁月瑞香盘，岁岁元宵锦作团。

春到山家今几许，不妨邻舍借花看。

钱时

钱时　借亭观鱼

春日春风衣杲杲，海棠未老春正好。

与客行过借亭西，平沙步步生芳草。

空潭爱日透底明，游鱼如散空中霙。

徘徊欲坐去未忍，却恨借亭犹假名。

有名无亭真是假，是假是真俱土苴。

去年今日苏公堤，玉勒雕鞍相家马。

钱时

钱时　精庐枕上

山隐夜来山月好，幽香满地开花草。

竹梢堕露鸣屋瓴，谷鸟一声报清晓。

钱时

钱时　九日融堂池上

岩花不趁中秋约，篱菊齐供九日看。

冉冉隔墙风不断，夜深和月倚栏干。

钱时

钱时　九月朔示二小侄孙

有客踵我门，喜我得男孙。

得男人所喜，为男岂不尊。

桑弧蓬矢射天地，堕地已作四方志。

世上纷纷空白头，直须了却男儿事。

钱时

钱时　九月望徙坐冬窝

黄花弄影日婆娑，一夜秋风百感多。

门外红尘深几许，老夫今日坐冬窝。

钱时

钱时　九月望徙坐冬窝

满窗融日育天和，个裹还来着到麽。

多少世间闲落索，老夫情绪只冬窝。

钱时

钱时　九月一日睡起

帖帖冬窝眠正稳，剥地钟声忽敲醒。

起来空堂一事无，日弄波纹满窗影。

钱时

钱时　鹫峰丁东洞

一滴寒泉万古心，幽幽岩下弄清音。

何如唤起蛟龙蛰，散作苍生万国霖。

钱时

钱时　看花

兰畹梅林事未关，瑞香那复夜团团。

东君动是经年别，每到花开仔细看。

钱时

钱时　枯荷鹡鴒与赵昌瓜同归於我旧犹识其名氏今忘之矣

紫菂擎秋翠叶乾，骈头{左角右戢}{左角右戢}尽团乐。

急难原上高飞翼，独把霜枝了岁寒。

钱时

钱时　哭顾平甫前韵

郊原几度踏青晴，此日空山草木春。

泪尽两行悲不尽，眼前安得见斯人。

钱时

钱时　旷轩

巨鳌飞出水精宫，蹙踏群山气象雄。

更觉我来轩愈旷，乾坤舒卷一襟风。

钱时

钱时　岿然亭

西山紫翠入层霄，老木尘风万窍号。

会得此时亭上意，巍然非下亦非高。

钱时

钱时　兰

绕亭埋石种兰芽，生怕花开不在家。

此日溶溶春满院，柔风初破一枝花。

钱时

钱时　老仲夜集

潭兵谁是古君子，说易难逢大丈夫。

风月岁寒双塔夜，一巵清露世间无。

钱时

钱时　里中有虚传榜帖者

榜帖虚传閧里闾，聚门如束散如驱。

莫言此个无端的，世上浮名总是虚。

钱时

钱时　立冬前一日霜对菊有感

昨夜清霜冷絮裯，纷纷红叶满阶头。

园林尽扫西风去，惟有黄花不负秋。

钱时

钱时　联辉阁诗

拂拂精蓝护翠云，几番雷雨卧龙兴。

两贤高躅明千佛，三世传家又一灯。

白社风流原有地，青编事业岂依僧。

山川姓字从兹响，看取天衢次第登。

钱时

钱时　良月十二日幼望吉甫季雅起渊游上善明日集保二首

晚泊青溪一岸沙，偶然游目到仙家。

是谁办得閒情性，来伴幽人看菊花。

钱时

钱时　良月十二日幼望吉甫季雅起渊游上善明日集保二首

谁道身如不系舟，吾行非往止非留。

霜天未老黄花菊，山北山南两日游。

钱时

钱时　留青阳游九华寄袁仓使

元自与山无半面，昔人诗裹旧相知。

西风吹上千岩顶，竹杖芒鞋住几时。

钱时

钱时　留仲谦

二十年前旧诗友，子居仲谦真耐久。

少时怀抱易过逢，老去云林难聚首。

去年广垫得子居，论心岂但相煦濡。

咫尺仲谦招不得，有园日涉将毋娱。

风吹原头动春色，招携肯为山翁出。

恰恰子居来日来，岿然暮展遥天碧。

钱时

钱时　六月六日侄孙辈同食大麦二首

大麦新炊苜蓿盘，一壶春酒小团栾。

金丹九死生灵命，莫作寻常粝饭看。

钱时

钱时　六月六日侄孙辈同食大麦二首

冬春饿骨委寒波，宿麦离离奈尔何。

此日一餐虽志喜，愧无膏泽汗颜多。

钱时

钱时　六月望

一窗虚白贮婵娟，木叶无风自飒然。

谁道家山孤负月，从初看到十分圆。

钱时

钱时　卢滩杂兴五首

蛙声两岸夹溪流，漫漫澄潭夜进舟。

火照寒沙翻作白，直疑浮雪满汀洲。

钱时

钱时　卢滩杂兴五首

火照寒沙雪欲浪，恍疑身是剡溪舟。

蚩蚩横目无真色，刚道神仙在十洲。

钱时

钱时　卢滩杂兴五首

道眼昭昭洞九流，此心天地一虚舟。

浮云得失关何事，要识梅亭对柳洲。

钱时

钱时　卢滩杂兴五首

莫问清流与浊流，向求胡越有同舟。

光风霁月无人识，掉臂行歌宿莽洲。

钱时

钱时　卢滩杂兴五首

生身不作第三流，肯作坳堂一芥舟。

时止时行皆正位，孰云吾道付沧洲。

钱时

钱时　吕守之暮到三首

春日归舟五十诗，人间此乐尽无涯。

永平岸口匆匆别，又见西风上桂枝。

钱时

钱时　吕守之暮到三首

别来两月客唐昌，多少春风入锦囊。

逗得到家无别事，工夫都上此山堂。

钱时

钱时　吕守之暮到三首

此山风月久尘埃，拂试重新桂却开。

正要好诗相料理，昏鸦忽报守之来。

钱时

钱时　旅火

湖边车马日提壶，有眼何曾识野蔬。

肯为肌羸忘内味，孰云医国世间无。

钱时

钱时　卖葛粉

市声朝暮过楼栏，喧得人来不耐烦。

寂寞山前闻叫卖，如何不作此心观。

钱时

钱时　悯海棠

海棠前日满枝红，一夜飘飘卷地空。

多少荣华驹过隙，莫教容易负东风。

钱时

钱时　牡丹开已数日方盛丽未艾也成二绝

晚春庭院牡丹香，谁道花开恨不长。

寒食到今几十日，依然夭艳压群芳。

钱时

钱时　牡丹开已数日方盛丽未艾也成二绝

未到牡丹春未好，花开恰莫怨春迟。

金沙玉板相扶拥，正是东君极盛时。

钱时

钱时　暮山

断雨暂苍玉山，游云忽卷画图归。

须臾变态无穷妙，更著双双白鹭飞。

钱时

钱时　南塘归途

岩花消息晚来风，透出长林万万重。

一句好诗拈不出，乾坤都属广寒宫。

钱时

钱时　偶成

醯鸡瓮藏眼，鼹鼠河满腹。

啄木头铿敲，蜗牛角出缩。

君不见浩浩无边春，出门面面皆交亲。

未到地灵地，安知人杰人。

钱时

钱时　偶书

世上纷纷竞奇巧，人人自巧不知宝。

此巧本不属思为，妙质融融得皜皜。

天地万象罗其中，纵横变化无时穷。

珠璧隐现光错落，丹青组织花珑葱。

有时六出不停翦，有时柔茵铺地遍。

有时飞空调羽商，嘈哪样间关声百啭。

千态万状难形容，欲著一语迷西东。

宣尼但说不可见，后学强名造化工。

我欲从渠问谁造，不觉低头发长笑。

且不可见那可言，春秋冬夏无非教。

钱时

钱时　抛滩前韵

舟著滩根半雨晴，何须争浪苦争春。

抛从漫处平平上，绝胜从前弄险人。

钱时

钱时　盆梅倒植刳朽根作古怪僧复接杏花其上小诗吊之

倒植盘梅已反常，无端更接杏花芳。

东君可是能时样，姑射山人也艳妆。

钱时

钱时　瓶插月桂裘衮绣球甚丽

月桂闹装红欲滴，绣球圆簇白如霜。

我无艳眼相酬答，付与庭花自在黄。

钱时

钱时　起潜观心四绝词旨俱胜仍用非字奉酬以尽愚衷

休论人是与人非，会得观心过亦微。

泛滥此生长似旅，天寒日暮是谁归。

钱时

钱时　起潜观心四绝词旨俱胜仍用非字奉酬以尽愚衷

浑然天爵本无非，过眼荣华亦已微。

忆得古人诗一句，锦城虽好不如归。

钱时

钱时　起潜观心四绝词旨俱胜仍用非字奉酬以尽愚衷

耻过如何更作非，观心须识动之微。

一朝透脱无疆界，处处吾家不用归。

钱时

钱时　起潜观心四绝词旨俱胜仍用非字奉酬以尽愚衷

雾霭溟蒙山缥缈，江波浩荡雨霏微。

头头总是吾家事，更要回归定失归。

钱时

钱时　千古吟

日杲杲兮风叶翩翩，饥我禾黍兮渴饮涧泉。

伏羲非画孔非编，非有秘旨天外传。

小黠大痴亦何苦，汗牛充栋终不补。

晴窗白发一事无，独抱遗经吊千古。

钱时

钱时　千顷廨院小憩老僧旧爇左臂干缘宝叔塔一绝悯之

见说当年老比丘，茶毗一臂作重修。

山头宝叔成新塔，泉下应贻父母忧。

钱时

钱时　樵侄誓酒一绝喜之

誓酒应须立志坚，波流逐逐岂其然。

一时感慨无难事，老叔今逾四十年。

钱时

钱时　清快吟

清似秋岩琴上月，快如春峡棹前波。

三间茅屋埋头坐，一榻薰风信口歌。

钱时

钱时　去年五月十八日归自唐山感旧

新岭归来整一年，老夫心事只依然。

何曾碍却家常饭，国史宏纲手自编。

钱时

钱时　饶氏石井二首

紫溪镇遏旧朱门，满地苖苖欲断魂。

当日告身今故纸，独遗眢井付诸孙。

钱时

钱时　饶氏石井二首

井边高下拥衡茅，问着人家尽姓饶。

解道银青是吾相，编篱拉刺手如骹。

钱时

钱时　融堂对月

蛮触封疆奈若何，天公老眼自驱磨。

六窗洞彻无遮障，此夜融堂得月多。

钱时

钱时　三月五日复雨霰

三月二日霰且雷，明日漫天白皑皑。

阴云聚散才信宿，冰珠更复漫天来。

我不忧千花万花枝压折，亦不忧千山万山石冻裂。

麦如马尾桑如钱，岁饥岁寒系尔雪。

一冬望尔胡不然，此日何日能狂颠。

亟呼巽二扫落滕六魄，放出高高万里东皇天。

钱时

钱时　山翁亭

蜀阜山头老钝顽，白云深处小凭栏。

头头总是侬家事，可笑游人作景看。

钱时

钱时　山翁吟

岁云暮矣雪塞门，白发山翁病且贫。

鹑衣百结皮冻裂，旦暮拨雪寻草根。

催租暴卒打门户，妻子惊逃翁怖惧。

尽道长官如母慈，如何赤子投机虎。

钱时

钱时　山隐见梅

万竹林端满树春，略无一点世间尘。

年年相见年年好，转觉梅花是故人。

钱时

钱时　山隐竣事海棠正花二首

春风亭馆久生埃，不见花开知几回。

日日登山君莫笑，山翁不为海棠来。

钱时

钱时　山隐竣事海棠正花二首

天机云锦拂檐牙，多少工夫到此花。

恰莫匆匆等闲看，无边春色是吾家。

钱时

钱时　山隐暮归呈诸兄弟二首

东风卷地起氛埃，山隐看花日几回。

草草杯盘携社酒，今朝兄弟肯同来。

钱时

钱时　山隐暮归呈诸兄弟二首

羊肠世路尽聱牙，不碍庭前满树花。

回首野棠思鄂韡，未妨时一到山家。

钱时

钱时　山中吟三首

百不如人此老身，老身何必要如人。

等闲花草随宜种，多在山中住几春。

钱时

钱时　山中吟三首

一毫头许便争衡，蛮触寻兵决死生。

山隐等闲收至宝，却无人共老夫争。

钱时

钱时　山中吟三首

说是说非无了时，到头谁免堕危机。

满林春鸟高低语，终日不闻人是非。

钱时

钱时　上清得酴醾用超然韵

林腰路转忽欣然，玉佩垂萝古殿边。

客裹对花如旧友，夜深清坐玉壶天。

钱时

钱时　上冢

春到人家齐上冢，纸钱蒿里白皑皑。

獭鱼豺兽难磨灭，岂是师门学得来。

钱时

钱时　烧香客

满路敲金插采旗，此时心事即良知。

回头肯向慈庭用，念念吾亲定不欺。

钱时

钱时　十六渡

颇闻十六渡，客子良间关。

一雨落涧谷，湍气怒潺潺。

我来属秋晚，霜叶初斓斑。

窈窕行竹舆，鸣禽相与闲。

複岭互交锁，浅濑随回湾。

路断一罅通，石磴危跻攀。

时见荷锄者，行歌语蛮蛮。

采山有薇蕨，结庐有茅菅。

安知避世人，不曾巢其间。

何时一枝筇，溯流到黄山。

桃源事荒怪，谁谓非人寰。

钱时

钱时　石山素不驻足偶一徘徊心甚乐之他日结茅名曰借亭未知主人然乎否也

上临绝壁下深湾，合著危亭阿堵间。

咫尺吾庐不相识，人间何处有溪山。

钱时

钱时　石山素不驻足偶一徘徊心甚乐之他日结茅名曰借亭未知主人然乎否也

老天於我尽无穷，到处溪山尽借侬。

他日结茅临水上，主人应不吝山翁。

钱时

钱时　市桥间竹鸡声

泥滑滑，向谁语，

山南山北幽林裹。一朝笼入闹廛中，

犹自千声万声不知止。尔勿呼，

人憎汝。

钱时

钱时　示贺客二首

得便宜是落便宜，几万人中有个知。

此日冬窝无事客，埋头更学十分痴。

钱时

钱时　示贺客二首

白玉壶中春淡淡，小梅枝上日晖晖。

何心更问世荣辱，有口不言人是非。

钱时

钱时　示槱

诗成正自不因题，看取风人发兴时。

语到口头无可奈，未须搜搅古吟诗。

钱时

钱时　示槱默

男儿头上三尺纱，不比脚缠三尺帛。

桑弧蓬矢射天地，堕地已展青云翮。

四海九州多胜流，不出户庭空白头。

有识难与俗同调，非才何必缘远游。

岂不见赤骥摇足千里，何烦挥策苦鞭摇。

目前{左犭右屯}石奚尔为，逐逐一饱糠籺肥。

飞蛾恋逐眼前光，身殒膏火空茫茫。

蛆蝇变化出复没，生死不离污秽场。

求之有道得有命，可把枯荣乱邪正。

进德修业当及时，去去光阴难语进。

汝为君子无靦颜，啜菽饮水尽亲欢。

不然正使位一品，九地含羞吾得瞑。

钱时

钱时　试墨

玉藏顽石藕出泥，物以质就知者稀。

世间找誉苦未定，楮君不言公是非。

钱时

钱时　书感

猣利者不可与谋义，怙私者不可与言公。

蛮触胜负勍两角，肝胆乃在楚越同。

阳清阳浊难同宫，弱水西流河汉东。

洪河砥柱霜中松，中道而立能者从。

凡百君子宜自爱，何苦下与琐琐争鸡虫。

朝来满室生秋风，庭树两叶三叶红。

钱时

钱时　蜀阜精庐无风自凉方欣然出户见生鸡将雏砌外

檐葡净如洗，苍筤清且深。

依岩自幽润，况无日影侵。

亭午一升阶，忽若投凌阴。

凉气飒以入，肃肃生衣襟。

大火浮炎埃，虚堂抱云林。

安得冰霜颜，听我山中吟。

盘桓去未忍，砌外行山禽。

一母将四雏，出没丛草阴。

我非有驯德，渠自无机心。

欣然归北窗，载弄南风琴。

钱时

钱时　数日不登蜀阜梅盛开二首

剩觉工夫通草对，略无闲暇问花神。

国香早是将春到，也趁梅花候主人。

钱时

钱时　数日不登蜀阜梅盛开二首

一自梅边惹著春，山川草木顿精神。

晚来风起香无际，认得香根有几人。

钱时

钱时　双溪

奔走衮雪夹中洲，声撼危栏趾欲浮。

冷眼青山青不断，狂澜千古自争流。

钱时

钱时　睡起

雨浥蒲风晚更凉，数花檐卜净生香。

高眠深稳清无梦，尽觉人间白昼长。

钱时

钱时　睡起即事

梦破幽窗午漏长，岁寒心事只寻常。

一声谷鸟穿林出，数点梅花满院香。

钱时

钱时　顺堂夜雨

海棠初绽锦成林，多少人间富贵心。

隽永一灯论语课，萧萧风雨夜堂深。

钱时

钱时　岁除自语二首

尽道今年岁运恶，谁知岁运不关渠。

一斋深处深深坐，老眼如灯照古书。

钱时

钱时　岁除自语二首

尽道今年岁运恶，谁知最好是今年。

夜光明月反散落，遗稿一朝成巨编。

钱时

钱时　岁二日吴说卿座中初见古梅一花

咫尺元宵剩放灯，翠红多少九衢尘。

梅花不解新时样，初破风前一点春。

钱时

钱时　岁寒缓步

千叶梅花雪满堤，都将春付海棠枝。

幽禽飞上栏干立，此意人间几个知。

钱时

钱时　岁寒口占

胸中元自有溪山，更著梅花竹石间。

拭目诸公扶帝极，幽人有分一生闲。

钱时

钱时　岁寒落成

万间金屋苦嫌少，六尺茅亭宽有余。

意惬即为真受用，世间荣谢不关渠。

钱时

钱时　岁寒杂咏

一把寒茅四柱亭，客来只道省经营。

虽然受用无花巧，五十余年造得成。

钱时

钱时　岁寒杂咏

箨龙罗立已斑斑，亭锁梅阴翠屋间。

王母飞轻频拂水，黄公声远暮还山。

钱时

钱时　岁寒杂咏

无窗无户四边空，月透疏林水透风。

砌下嚘嚘鸣蟋蟀，细论心曲可山翁。

钱时

钱时　岁寒杂咏

森森多愿长琅玕，相伴山翁老岁寒。

雨后箨龙添几许，儿童欢喜报来看。

钱时

钱时　岁寒杂咏

弯弓稍稍舒双肘，圆竹频频运两骭。

觅得养生书一卷，只留梁上不曾看。

钱时

钱时　岁寒杂咏

笋入栏干曲透茅，青琅玕脱紫文苞。

晚来拆草验生意，一夜能添二尺高。

钱时

钱时　岁寒杂咏

生疏只是自生疏，志若专时定不粗。

世事从来不两大，莫教错了用工夫。

钱时

钱时　岁月庭下

秋花恰恰到秋中，透顶生香满院风。

浪说霓裳天上曲，全家都在广寒宫。

钱时

钱时　岁月庭下

几年等得到花开，投老看花能几回。

四树婆娑庭下桂，月明深夜更徘徊。

钱时

钱时　踏月登山

碧云缥缈月琳琅，更著岩花当户香。

多少风光人不到，主人今夜此山堂。

钱时

钱时　唐山赤县距修门不二百里土风俭朴专务桑麻余甚乐之成二绝

深深涧谷唐昌县，莽莽桑麻古歙风。

但得长官能阜俗，不消此外别言功。

钱时

钱时　唐山赤县距修门不二百里土风俭朴专务桑麻余甚乐之成二绝

每到西湖辄黯然，山川草木亦雕镌。

如何咫尺唐山地，混沌犹存一罅天。

钱时

钱时　桃村寄题三首

春入桃村烂漫红，纷纷来觅武陵踪。

武陵不在千山外，只在先生一笑中。

钱时

钱时　桃村寄题三首

白云深处锦成堆，游子逢春定一来。

会得四时春不断，桃村何日不花开。

钱时

钱时　桃村寄题三首

处处桃花处处村，盎然天地一家春。

不须更踏桃村路，只要桃村见主人。

钱时

钱时　题方大夫家训

中兴天子方御戎，长城万里张魏公。

此时此家尽好武，抵掌一呼来幕中。

幕中群雄肝胆烈，指顾关河日弹铗。

若为岁晚归课儿，只说读书兴农业。

定知万事俱弗如，岂直钥剑输毛锥。

君不见二十七年耕草庐，出师一表汗青书。

钱时

钱时　题唐昌尉廨足山楼三首

夜犬无声彩棒闲，千岩万壑拥楼栏。

朝来更有西山好，爽气何妨拄笏看。

钱时

钱时　题唐昌尉廨足山楼三首

云奔浪卷入帘钩，说著坡仙万户侯。

剩觉足山看不足，几番烟雨上楼头。

钱时

钱时　题唐昌尉廨足山楼三首

营营求足竟何穷，一足能令万虑空。

可但诗人供望眼，乾坤都在足山中。

钱时

钱时　同汪信道过南塘

平波漫漫拂垂杨，野草幽花满路香。

杜宇初啼春未老，又扶山轿过南塘。

钱时

钱时　脱窗间蜂有感二首

病体今朝尚怯风，北窗深坐思融融。

莫言袖手无勋业，顷刻窗间救十蜂。

钱时

钱时　脱窗间蜂有感二首

爱物仁民不两途，吾心到处是工夫。

今夫天下为民牧，一日能全十命无。

钱时

钱时　晚泊白塔桥约幼望吉甫小酌前韵

风吹白浪十分晴，晚泊青溪二月春。

千里客心归最急，可无杯酒唤同人。

钱时

钱时　晚步即事

晚行丛行下，群雀忽惊飞。

一笑为回首，拈花上翠微。

钱时

钱时　晚步上清宫坐栖真者久之用合溪韵

坏砌颓檐竹数竿，一方深绿照人寒。

此时别有真消息，不用清流引激湍。

钱时

钱时　晚步溪上暑气亟回用端忞韵

晚行沙渚亟回头，不比人间触热流。

静听双蛙池上月，知心谁似海边鸥。

钱时

钱时　晚霁

斑驳天穿漏，惊奔浪叠空。

山留宿雨碧，云受夕阳红。

蚕麦关时务，莺花怯老翁。

乾坤方寸地，今古一丝风。

钱时

钱时　晚坐新亭对溪山有感二首

莫道溪山阅世长，溪山今古几兴亡。

金丹大药皆虚妄，别有长生不死方。

钱时

钱时　晚坐新亭对溪山有感二首

莫道壶中日月长，壶中日月只寻常。

乾坤今古无穷妙，是我庭前一草芒。

钱时

钱时　文峰讲行昏礼和起潜韵

自是无人别是非，何曾此外更精微。

一门济济今成俗，政要回头悟指归。

钱时

钱时　文峰夜饮三首

溪山回首昔人非，剩喜文峰拥翠微。

尊俎笑谈春满院，不辞和月夜深归。

钱时

钱时　文峰夜饮三首

万事浮云过眼非，人间真乐尽稀微。

从今一笑春风裹，未用吹箫月下归。

钱时

钱时　文峰夜饮三首

可怜绳墨窘韩非，说看神仙到紫微。

办得一双无事眼，玉梅枝上看春归。

钱时

钱时　闻儿辈举渔者言喜成古调

鱼固人所欲，痰饮常忌此。

兹晨一杯羹，食之乃大美。

渔者包裹来，乐与我为市。

儿辈问何故，秤平不亏尔。

吾家自高曾，仁厚著闾里。

一衡无两权，昭昭坦如柢。

忆昔少年时，猎夫晨卖鹿。

老干持衡出，忽尔非旧比。

此岂我家风，责之怒裂眦。

口腹诈求赢，宁我饿而死。

忍割子孙肉，而以啖我齿。

折衡谢猎圾，劳酒遣乃已。

今余三十载，而得闻斯语。

喜与同志言，书之诏孙子。

钱时

钱时　闻里中蚕饥不肯食山桑成长句

往年蚕老古乏食，采遍山桑无处觅。

救饥恨不到口头，略无拣择和枝吃。

今年叶亦未为荒，稍罗粉米寻山桑。

掉头不肯吃，大似向来藜藿肠。

山中连遭岁事恶，饿羸颠倒填沟壑。

草根拔尽不能充，往往珍羞视藜藿。

屈指于今能几时，日前仅饱非有余。

问着只要青稈米，薄贱粟麦如沙泥。

马鸣不应也时样，学尔愚氓恶情状。

天公嗔尔警尔深，饱时忘却饥时心。

钱时

钱时　闻子居近况

十里溪山别两年，忽闻消息为欣然。

把书檐下往来看，不觉人行到面前。

钱时

钱时　蜗牛

雨浥蜗牛绕砌行，与吾同乐本同生。

挤排蛮触分疆界，可笑蒙庄自起争。

钱时

钱时　无题

临池绿树阴阴合，入竹黄花颗颗新。

世外别无安乐国，寰中真有太平人。

钱时

钱时　无题二首

蜗角封疆几废兴，壶中日月尽分明。

世间多少不平事，只有心平处处平。

钱时

钱时　无题二首

一分事实一分人，痛惜无人认得真。

终日呶呶饶吻燥，中曾回首自家身。

钱时

钱时　五日晨兴说既济彖殊惬因古调

端平元年初复古，欢喜群生脱危阻。

蚕香麦熟喧里闾，蒲糁艾花照樽俎。

我本宜俗俗不宜，未学痴儿□蝇虎。

朝来一撤既济户，此时欣然对端午。

钱时

钱时　武昌澄道寺前溪上观鱼

山溪清彻底，映日浮修鳞，

人间汤鼎烹，见此一掬春。

倚杖为欣然，长淮浩无垠。

寄语溪上翁，可以观吾仁。

钱时

钱时　溪南遇雨

溪风飒飒雨霏霏，秋满苹汀独步归。

丹噀园林棠叶老，锦缠篱落豆花肥。

眼前风景依然在，个裹光阴得者稀。

忆著岁寒云壑上，山禽对雨傍人飞。

钱时

钱时　洗竹

满地槐花有底忙，我无题目可商量。

呼童遍洗庭前竹，冷眼相看到雪霜。

钱时

钱时　喜见家山答守之二首

风扫痴云作嫩晴，展开花柳一堤春。

山山啼鸟如相识，飞向蓬窗认主人。

钱时

钱时　喜见家山答守之二首

喜见家山喜见晴，乾坤都属舞雩春。

家山自是山无数，认得春风定可人。

钱时

钱时　喜诸子所和诗盟歌俱有可采再用韵见意

蛮触封疆日勍敌，金丹不疗膏肓疾。

抖擞风埃发诗骨，参差头角崭然出。

老夫所志在大雅，诸子政须勤帝籍。

三叹变风我心恻，箾韶忍受淫哇屈。

岂不见渭川千亩拂云长，前日手栽数寸碧。

苟得其养终巨世，勿玩流光生厌射。

世间浅者无远识，如兽系足鸟摧翼。

伯乐眼空冀北群，汤鼎坐吊淮南虱。

钱时

钱时　乡城长至怀双溪湖诸友

去年客梦水云乡，六里桥东过一阳。

此日山城怀旧友，暮江风起雁声长。

钱时

钱时　小瓮瓶

小瓮瓶，形模端正玉色明。

乌聊山边才百文，见者叹赏不容声。

乃知物无贱与贵，要在制作何如耳。

轮囷如瓠不脱俗，虽玉万镒吾何取。

王止二日闻斯言，欣然为赋瓮瓶篇。

浊世愦愦随风旋，跖不夷谋吁可怜。

百年气节一朝捐，身落粪壤心窬穿。

岂不见齐田鲁季势薰天，万世之下箪瓢贤。

钱时

钱时　晓雨

一路悭悭五日晴，晓来烟雨又笼春。

蓬窗只是添诗句，烟雨何曾恼得人。

钱时

钱时　笑指轩

笑指岩前石怪奇，几人来此认桃溪。

回头便是桃溪路，莫向儿曹指处迷。

钱时

钱时　谢守和章及先天之旨

未消着眼到潜虚，那复谈经上石渠。

会得先天无别旨，困眠饥饭更求余。

钱时

钱时　辛簿赵尉夜语新亭二首

老夫身世尽山林，门外红尘没膝深。

有底一般闲快活，光风霁月夜论心。

钱时

钱时　辛簿赵尉夜语新亭二首

纷纷门外走红尘，底是人间快活人。

未判两仪先太极，直须端的自家身。

钱时

钱时　新晴

宿云穿日薄，商略作新晴。

燕子先期社，海棠今日春。

溪山双白鬓，天地一闲身。

无语东风裹，飞花乱扑人。

钱时

钱时　新亭薄暮

读罢羲经笑倚空，蜀溪溪上蜀溪翁。

诗成断雨流云外，人在光风霁月中。

钱时

钱时　新亭风玉与安素相应

的然同德定同声，鼓瑟吹竽尽未平。

悬玉两窗非有约，如何风动一齐鸣。

钱时

钱时　新亭观菊二首

碧天无际细浮香，浅白深黄未著霜。

莫恨花开秋句晚，晚秋方是好风光。

钱时

钱时　新亭观菊二首

日融香暖闹枝头，红砌回环看不休。

莫把此花容易看，东篱无菊不憀　秋。

钱时

钱时　新亭落成

峭壁擎空不偶然，自从开辟我周旋。

放开西北三边地，托起东南一片天。

得句谩酬康节韵，知音未断伯牙弦。

太平风蕗真堪老，不属枯禅不属仙。

钱时

钱时　新亭晚步

单衣轻箑晚徘徊，嫩绿深红锦作堆。

杨柳溪头风力软，腾腾飞絮过墙来。

钱时

钱时　徐簿饷乌饭八月八日

红姜黑饭荐珍羞，愧尔瞿昙老比邱。

先圣儿孙今满地，有人能记诞弥不。

钱时

钱时　许由亭其来远矣名以名之非便也下有白牛桥洗耳滩皆当时事宜揭之以

尧舜相传自执中，一瓢赢得迈高风。

白牛桥下沧浪水，应洗人间万古聋。

钱时

钱时　宣城琴高之名甚著转送四方甚珍品也比得之乃乡间桐鱼耳一笑而赋二

春网琴高长藋茅，宣城风物剩浮夸。

蜀溪岁岁桐鱼工，堪恨无人唤药查。

钱时

钱时　宣城琴高之名甚著转送四方甚珍品也比得之乃乡间桐鱼耳一笑而赋二

大蕊真成九灶火，小鲜何事一杯羹。

终然不免名为累，岁岁琴高入鼎烹。

钱时

钱时　雪夜冯周二兄来小酌诗呈仓使

朔风吹玉满天涯，旷望平林处处花。

袖手冬窝无事客，不分疆界是谁家。

钱时

钱时　雪夜冯周二兄来小酌诗呈仓使

入夜同人为我来，旋寻香味小衔杯。

满堂和气虽云乐，怕有人间暖未回。

钱时

钱时　雪中呈陈参政及检详兵部二丈二首

中原赤子帝王州，坦腹何时缚蔡酋。

闻道铁衣寒彻骨，边臣应赐紫茸裘。

钱时

钱时　雪中呈陈参政及检详兵部二丈二首

虽然袖手老山林，禹稷颜回共此心。

但得有生皆挟纩，不妨闲抱岁寒琴。

钱时

钱时　雪中观梅

莫嫌梅影太清寒，试向冬窝带雪看。

自是一般相茹入，无诗恰莫近栏干。

钱时

钱时　野翁亭

不住清溪不住山，野翁来信两翁间。

非丝非竹虽云乐，乐在溪山未是閒。

钱时

钱时　夜半观潮

月夜舟如天上坐，极目更无山一个。

海神夜半忽出奇，雷鼓长驱雪山过。

钱时

钱时　夜观汝溪二侄象棋四首

对河车马夜枰棋，活路经营尽入思。

虑患谋身每如许，不应容易落便宜。

钱时

钱时　夜观汝溪二侄象棋四首

覆雨翻云着一争，分明死地要求生。

如何自有转身路，苦向人间险处行。

钱时

钱时　夜观汝溪二侄象棋四首

伏险藏机深复深，旁观袖手独沈吟。

忍将局上閒棋子，碍却怡怡兄弟心。

钱时

钱时　夜观汝溪二侄象棋四首

怡怡夜语自天和，棋罢令人感慨多。

同室不须分楚越，萧墙何事动干戈。

钱时

钱时　夜索熟水甘甚

呼童夜半一杯汤，盎盎天和入肺肠。

咽正滑时即挥去，人间此意细思量。

钱时

钱时　夜坐一斋偶成

出态炎凉反覆易，交情贵贱死生殊。

双眸炯炯碧天阔，霁月光风夜读书。

钱时

钱时　谒陆宣公双湖新祠

奏稿倘能安国步，投荒何敢爱家林。

双湖万顷湖天月，长与先生照赤心。

钱时

钱时　谒武肃王庙一绝呈汪帅卿

干戈五纪乱如烟，吴越生成八十年。

遗像尘昏碑露立，三间败屋独萧然。

钱时

钱时　谒浴

京尘满面更新晴，暖得人来分外春。

手掬温泉聊一洒，先生元是出尘人。

钱时

钱时　一斋夜坐

尽觉山中日月长，何心更梦白云乡。

池塘夜滴梅花雨，墨坐占城一瓣香。

钱时

钱时　宜楼晚望

宜楼望芝山，浅浅平林出。

芝山望宜楼，隐隐苍龙脊。

楼中妙景山不知，山外有山楼不宜。

老眼西风没疆界，一时倾入囊中诗。

钱时

钱时　义猫行

我家老狸奴，健捕无其比。

去年能养兄，二男而一女。

种草不碌碌，趫捷俱可喜。

策勋到邻家，高卧不忧鼠。

今年女子七，母复诞三字。

三子乳有余，七子不易耳。

颇似相轸念，抱弄时相乳。

依依同气恩，仿佛见情理。

一日忽衔子，来同七子处。

薰然如一家，杂乳无彼已。

天地即我心，万物非异体。

一日脱边幅，此外无别旨。

嗟彼胡不仁，形骸分尔汝。

同类日相伤，呀然矜爪觜。

探巢攫胎卵，吞噬不知止。

但见已子肥，遑恤他子死。

猫也本虎属，能为义士举。

作诗传世间，一兽有如此。

钱时

钱时　萤

一点晖晖落扇间，欲飞还扑近栏干。

乾坤日月光明藏，莫作书边冷眼看。

钱时

钱时　用前韵答起渊

一念能回百念非，直须端的道心微。

暮春曾点缘何事，千古寥寥独咏归。

钱时

钱时　用樵侄渔舟韵

乐天知命吾付求，粗缯大布心休休。

小山松桂岁寒友，一日不见中三秋。

白云岩上飞相逐，白云岩前一窗足。

秋花未落春花开，办得工夫万宠辱。

长安贵人争轻肥，高桅大柁去复来。

岂不见渔好生涯，受用不尽一瓜皮，

炙手可热渠得知。

钱时

钱时　用守之盟七友歌韵示诸子

学兵须学兵无敌，学医须学医无疾。

学诗须学诗无邪，绝义世间非浪出。

长虹顷日天与力，枯肠正好耕六籍。

舞雩千载咏而归，小枝文章那可屈。

蜀阜家风日日奇，万竹深园暮天碧。

朱丝好鸟菜幽唘，迭奏黄钟与无射。

儿曹作计终自爱，莫把榆枋碍云翼。

康节有言良足珍，衣到弊到多虮虱。

钱时

钱时　游齐山仓使遣赠长歌和韵

昔来阳未复，倏觖今大壮。

颇复怀兹游，山山日环乡。

雪多春较涩，寒力花难王。

晨兴起和羹，御风飒然往。

嵌空互出奇，峭立屹并里。

应接不暇瞬，跬步即异状。

明游俱可人，心惬有余况。

寄隐定何许，醒翁本无相。

浑浑太古前，此巧岂天匠。

天亦莫能名，谁欤实开创。

妙空与上清，可笑渠汝诳。

绣春最孤绝，势压翠微上。

一带抹长江，群雉拱千嶂。

超览妙无涯，天地入吾量。

畴能事劖镌，琐琐较真妄。

所乏者古木，无木更虚旷。

蛮触战封疆，鸡虫争得丧。

坐缚万古痴，无病自生恙。

好是两忘猜，不劳费监谤。

载弄阳春曲，万汇同盎盎。

长歌卷雪腴，颇恨阻搜访。

此事属癯仙，公勿多怊怅。

东山挂游屐，皇猷赖公畅。

玉堂深复深，夜植青藜杖。

钱时

钱时　有送大本渊明菊者成长句

丹叶萧萧秋萧萧，有人来献渊明菊。

渊明千古自高风，岁岁寒花照空谷。

金钿圆簇玉葳蕤，恥然彭泽归来时。

归来可是知几早，不肯为米归犹迟。

老夫家住深山裹，彭泽知字在何许。

本不曾出不须归，冷面相看但欢喜。

况此妙绝难可名，不识何者为渊明。

与客绕花行复坐，一声幽鸟花前过。

钱时

钱时　余与吕守之买舟西归林常甫吴清淑吕伯起出饯江楼古调以别

两角勍触蛮，八荒等兄弟。

人生天地间，贵在情义耳。

嘉禾二三友，一见倾底裹。

春风散天和。非彼亦非此。

清淑温以直，常甫正而美。

东涉金沙雪，西挹钱塘水。

舟泛月双湖，辔联松九里。

冬春朔四换，追随实终始。

宣桥岁云暮，乃复得伯起。

颀然出玉山，臭味林吴似。

修门亦旬月，朝夕相料理。

饯我江上楼，楼栏豁天宇。

海山渺无际，呼吸入窗风。

长鲸骇高浪，卷舒在吾趾。

风帆擘天出，揖别苦无语。

共挽春江涛，洒作苍生雨。

钱时

钱时　渔浦夜雪怀季敭

季敭欲我来山阴，季思欲我归严陵。

严陵山阴两无住，来去於我如浮云。

飞雪漫漫浙江暮，朔风吹船渔浦渡。

咫尺不到兴有余，底须夜出山阴路。

东华尘土缁人衣，顾瞻禹穴何巍巍。

克艰一言万世师，季敭季敭何时归。

钱时

钱时　与客步月坐涧中石上

林遍山深一罅天，临流跌坐月娟娟。

此时妙音谁能领，绕石琅琅走涧泉。

钱时

钱时　渊明菊盛开看之不厌

金粟蟠心玉作团，渊明千古寄高寒。

苦无嘉客同清赏，终日凭栏尽自看。

钱时

钱时　袁尚右座中王屯田出与可竹甚奇归成古调

郎星聚头金地麓，十月夜堂春昱昱。

屯田博古到名画，座上忽展牛腰束。

我生不识须菩提，薛鹤杨梅姑置之。

寒桃八幅奇更伟，上有巴中与可题。

苍蛟滑走石诘曲，铁钩怒扫联蛇腹。

欹风洒雨清逼人，恍疑身在筼箉谷。

十寻双干剑拔雄，笔力有尽意无穷。

冥冥上与风霆会，拭目变化洪陂龙。

长忆东坡一转语，与可德人非画史。

轮囷写出岁寒心，政要诸公相料理。

钱时

钱时　早步庭前

顷刻苏枯不费工，老夫何苦卧龙公。

萧萧金凤枝头雨，一夜花开无数红。

钱时

钱时　赠浮梁汪易数

八八相催尽不穷，乾坤日月总包笼。

行年谁道今朝定，定在庖牺一画中。

钱时

钱时　赠浮梁汪易数

君诗衮衮生蓍后，吾事昭昭未画前。

一笑相逢秋色裹，双溪风月蜀溪边。

钱时

钱时　赠墨工

客来投我一点漆，快汲清泉洗端石。

晴窗净几试一挥，错落精神光照日。

如此妙质奇复奇，变化纵横随所施。

可怜自有不自宝，日用纷纷谁得知。

愿言莫染荒唐辞，亦莫随俗供妍媸。

杂学支离二各载，汗牛充栋终何为。

由来此物自神圣，妙不可言那可尽。

分明宇宙在毫端，万古糊涂人不信。

钱时

钱时　赠日者

世上痴儿爱官职，买山不作千金惜。

乌囊费尽铁鞋穿，近在方寸人不识。

公卿将相无时无，安得生贤为楷模。

嵩岳降神尼毓圣，此倘有地君其图。

钱时

钱时　乍晴前韵

翻手飞帘拗作晴，重重放出锦溪春。

东君於我故青眼，天地中间有此人。

钱时

钱时　张明发有问用前韵谢之

本自光明不费灯，个中元不隔微尘。

如何曾点归来后，千古无人解咏春。

钱时

钱时　真应庙

浪夸骑鹤上清都，滴露研硃自壮图。

海内不蒙君子泽，独遗石碣溉丹湖。

钱时

钱时　枕上二首

勿言暗室暗沉沉，降陟无非上帝临。

瞒得世间人不见，直须瞒得自家心。

钱时

钱时　枕上二首

自心有过有谁知，看此初萌一念时。

一念不分真与妄，十分伶俐十分痴。

钱时

钱时　治径

草迷三径绿芊芊，可是山翁懒得便。

直自酴醾花去后，不曾行到大门前。

钱时

钱时　稚女谈命有感

韩将军出金钥班，调官挈家来西山。

嗟哉厉鬼不汝贷，一妻二女何间关。

失身醉仙漫糊口，不知命落醉仙手。

娇少年才十二三，敲金便着红尘走。

忆昔干戈多乱离，草间公卿儿女啼。

但愿吾皇有道守四夷，未消琐琐且为将军悲。

钱时

钱时　中秋约子温兄子山弟小酌一展寿庆两大字赋长句

前年齐山得寿字，体势端方嵩岳峙。

今年包帚书庆图，更觉龙骧而虎踞。

今我幸为尧舜民，贤者送似生精神。

寿匪自天实由我，庆果何物宁缘人。

西风缥缈中秋节，满院岩花香正冽。

团坘兄弟小持觞，二字一展相娱悦。

安得突兀起高堂，名以寿庆当中央。

吾三人者和且康，年年此日岩花香。

钱时

钱时　舟中卧听守之读皇宋诗

一转船头便是归，蓬窗初煖睡偏宜。

略无梦到华胥国，枕上听歌圣宋诗。

钱时

钱时　竹所见梅

岁华冉冉走尘沙，望看家山便仙家。

竹所夜深风戛玉，道人消坐共梅花。

钱时

钱时　竹所睡起偶成书呈谢守之

万竹中通两牖虚，红尘炎暑不关渠。

幽人日用底难办，一榻午风清有余。

钱时

钱时　筑岁寒亭

曲径方池竹几竿，诛茅脔石要谁看。

王侯第宅连云起，无此闲亭号岁寒。

钱时

钱时　子山弟因病有感喜成长句

本支兄弟十一人，眼前仅有六人存。

于中少者亦头白，世事短长难具论。

老兄年来苦多疾，安乐窝中且将息。

肯复营营供物奴，颇闻吾弟今得力。

是身出没如云浮，弹指百年谁转头。

死生富贵自天命，本无一事吾何求。

我闻旡妄不须药，君行有眚君应觉。

鴒原未用忧急难，且来伴我山中乐。

钱时

钱时　自述九首

山翁何处是便宜，正是晴窗睡足时。

庭户无人春寂寂，入帘幽鸟语高低。

钱时

钱时　自述九首

山翁何处是便宜，正是冬窝独坐时。

不是惺惺强无事，实无个事可思为。

钱时

钱时　自述九首

山翁何处是便宜，正是池边独立时。

一饷柳风轻拂面，婆娑斜日弄金丝。

钱时

钱时　自述九首

山翁何处是便宜，正是凭栏晚眺时。

忽地小桃当面笑，著何言句可酬伊。

钱时

钱时　自述九首

山翁何处是便宜，正是西郊散脚时。

天地春风和气裹，绿扬堤上瘦筇枝。

钱时

钱时　自述九首

山翁何处是便宜，正是溪头雨足时。

水鸟傍人飞又去，一湾新绿绕长堤。

钱时

钱时　自述九首

山翁何处是便宜，正是吟边得句时。

长向升平风露裹，满天和气属吾诗。

钱时

钱时　自述九首

山翁何处是便宜，若个便宜合属谁。

千古英雄夸好手，到头都没个人和。

钱时

钱时　自述九首

毫分缕析较便宜，若个便宜总不知。

总是自家家裹事，十分明白十分疑。

钱氏

钱氏　诗一首

士悲秋色女怀春，此语由来未是真。

倘若有情相眷慈，四时天气总愁人。

钱氏

钱氏　题壁

落日西风照楚关，断魂残魄吊衰颜。

自从鸿鹄分飞后，无复鸳鸯并枕间。

腕玉瘦宽金缕袖，鬓蝉慵掠翠云鬟。

秋天冬暮风雪寒，对镜懒把金蝉簇。

梦魂夜夜到君边，觉来寂寞鸳衾独。

此时行坐闲纱窗，忍泪含情眉黛蹙。

古人惜别日三秋，不知君去几多宿。

山高水阔三千里，名利使人复尔耳。

昔年曾拨伯牙弦，未遇知音莫怨天。

去年又奏相如赋，汉殿依前还不遇。

时人不知双字讹，平川倏忽风波起。

当时南宫报罢音，教妾沉吟杵中心。

为君滴下红粉泪，红罗帐裹湿鸳衾。

愤愤调琴蝉鹊噪，默默吟诗怨桂林。

千调万拨不成曲，争奈胸中气相掬。

千思万想不成诗，心如死灰谁得知。

料得君心当此际，事国繁华闲田地。

朝朝暮暮望君归，日在东隅月在西。

碧落翩翩飞雁过，青山切切子规啼。

望尽一月复一月，一见音容寸肠结。

又闻君自河东来，夜夜不教红烛灭。

鸡鸣石唳侧耳听，寂寂不闻车马音。

自此知君无定止，一片情怀冷如水。

既地黄耳寄家书，也合随时寄雁鱼。

日月逡巡又一年，何事归期竟杳然。

鲛绡裛遍相思泪，眉黛无心画远山。

钱世雄

钱世雄　句

黄泥坂西春欲回，雪堂万木连云栽。

钱舜选

钱舜选　纪梦

翠峰嵯峨三十六，寒泉落空响哀玉。

甽花石路势索纡，玉阑干护修筠绿。

雪髯老人负紫瓢，金丝尘尾遥相招。

红螺酌酒湛碧，坐倚苍石吹洞箫。

孤鹤来传天上诏，老人挽余偕一到。

飘飘高峰凌青冥，直过罡风履黄道。

祥光楼阁倚峥嵘，神虎守关森卫兵。

双阖朱扉忽微启，中有灵官来远迎。

绛衣持斧立丹陛，玉皇手中玉如意。

云環风瑟自宫商，天声清越非人世。

帝旁青童传帝宣，文华宫中呼谪仙。

谪仙雇余笑且言，子宜亟反来他年。

探怀赠我五色笔，子当宝之慎勿失。

浓香氤氲迷帝所，长揖老人下西庑。

身从日月上头行，俯视斗杓分子午。

云气相随步武生，过耳但觉松风鸣。

觉来握笔纪佳梦，月明楼鼓过三更。

钱舜选

钱舜选　景定癸亥特旨以布衣陈随隐除东宫掌书作贺之

吟笔何须管用银，日供譶述圣恩新。

只今已脱凡尘去，便作金丹换骨人。

钱舜选

钱舜选　景定癸亥特旨以布衣陈随隐除东宫掌书作贺之

夜泛孤篷载月船，静搜吟料六桥边。

诗成上达宸聪了，流落人间到处传。

钱舜选

钱舜选　示侄

才过中年百念轻，独于风月未忘情。

贫将入骨诗方好，事不萦心梦亦清。

万卷难图金马贵，一篷当与白鸥盟。

幸然不作诸侯客，犹恐江湖说姓名。

钱舜选

钱舜选　书壁

数椽成小隐，游息在其间。

贫者易为乐，贵人难得闲。

水云怀笠泽，梅月梦孤山。

久矣疏书卷，为儒亦强颜。

钱舜选

钱舜选　闲居

年来百懒惟便静，幽事相关亦有时。

窗上纸因晴日补，槛边花趁小春移。

夜先休息关门早，晓不趋承出户迟。

消遣余生只如此，好怀正不要人知。

钱舜选

钱舜选　项羽

项羽天资自不仁，那堪亚父作谋臣。

鸿门若遂樽前计，又一商君又一秦。

钱舜选

钱舜选　赠简竹屋

山房幽洁处，桃李不能春。

独与此君子，一如吾故人。

林空风有韵，影静月无尘。

肝肺皆冰雪，吟来字字新。

钱舜选

钱舜选　舟中

一舸乘风便，飘然疾似梭。

水乡秋雨足，茅舍夕阳多。

野色伤衰草，湖声泣败荷。

乱鸦归宿处，人唱牧牛歌。

钱惟济

钱惟济　灯夕寄献内翰虢略公

峣阙翚飞河汉傍，勾陈遥认赭袍光。

九枝火树连金狄，万里霜轮上碧珰。

匝地行车珠纲细，照光晨燎紫沈香。

祗开鳌岭神仙客，再拜云边捧寿觞。

钱惟济

钱惟济　护国寺

穹窿台岳压重溟，中起青鸳接福庭。

新好天花经雨坠，清凉甘露隔宵零。

金绳界道连飞布，碧树周阿绕翠屏。

异日功成解缨去，伫期同撷五芝馨。

钱惟济

钱惟济　句

晓陌壶浆满，春风骑吹长。

钱惟济

钱惟济　句

庭下焚香连宿雾，林间鸣佩起栖鸾。

钱惟济

钱惟济　句

凤箫通碧落，星石辨灵源。

钱惟济

钱惟济　苦热

苹末风休飞阁深，亭亭日御渐流金。

火云接影横银汉，水鸟无声下翠阴。

渴想孤山同饮露，烦思楚殿独披襟。

柘浆粔籹都无味，卫玠清羸欲不任。

钱惟济

钱惟济　送從进长老归天台

枢府多年识相毫，又飞钚锡出神舦。

霞标起处瞻鸳刹，风信平时过鹭涛。

月露空濛迷桧楫，天香芬郁湿兰袍。

道猷法窟從兹始，应歶吾生空二毛。

钱惟济

钱惟济　夜讌

清讌夜何其，南亭露欲晞。

蹁跹霞袖舞，潋滟羽觞飞。

镂榩摇花落，金珰照月辉。

瑶光未西落，休赋醉言归。

钱惟演

钱惟演　别墅

别馆斗城傍，斜轩映曲房。

苍头冠绿帻，中妇织流黄。

复道登平乐，期门集未央。

意钱梁冀宅，挟瑟莫愁堂。

走马章台柳，停车陌上桑。

彀弓随宝障，投辖付银床。

出戴繁星急，归冲细雨忙。

曾过阿君宿，醉舞起跳梁。

钱惟演

钱惟演　成都

武侯千载有遗灵，盘石刀痕尚未平。

巴妇自饶丹穴富，汉庭还责碧砮征。

雨经蜀市应和酒，琴到临邛别寄情。

知有忠臣能叱驭，不论云栈更峥嵘。

钱惟演

钱惟演　初秋属疾

蜜房初满石榴红，秋意先侵玉井桐。

薤簟自凭南郭几，縠巾犹卧北窗风。

云迷候雁辞遥塞，露湿飞萤起暗丛。

病已不须传七发，粉牋香墨寄诗筒。

钱惟演

钱惟演　此夕

曲琼斜挂影沉沉，火齐屏风六曲深。

春瘦已宽连理带，夜长谁有辟寒金。

珠抛月浦空涵泪，琴怨兰堂漫寄心。

碧玉可能攀贵德，阮郎追骑更駸駸。

钱惟演

钱惟演　灯夕寄献内翰虢略公

峣阙翚飞河汉傍，钩陈遥认赭袍光。

九枝火树连金狄，万里霜轮上碧珰。

匝地行车珠网细，照天晨燎紫沉香。

祇闻鰲岭神仙客，再拜云边捧寿觞。

钱惟演

钱惟演　登师欲东归因成五言

谁谓元戎幕，今同长者家。

一音闻说法，五叶见开花。

久住生车耳，因闲长道牙。

方期注金策，休梦赤城霞。

钱惟演

钱惟演　赋竹寄李和文公

瘦玉萧萧伊水头，风宜清夜露宜秋。

更教仙骥傍边立，尽是人间第一流。

钱惟演

钱惟演　公子

莲勺交衢接荻园，来时十里一开筵。

歌翻南国桃根曲，马过章台杏叶鞯。

别殿对回双绶贵，后门归夜九枝然。

閒随翠幰欹乌帽，紫陌三条入柳烟。

钱惟演

钱惟演　馆中新蝉

冉冉光风泛紫兰，新声含怨日新残。

自怜伴雀成团扇，谁许迎秋集武冠。

委蜕亭皋随木叶，飞緌云表拂仙盘。

青葱玉树连金爵，不觉醯鸡竞羽翰。

钱惟演

钱惟演　汉武

一曲横汾鼓吹回，侍臣高会柏梁台。

金芝烨煜凌晨见，青雀轩翔白昼来。

立候东溟邀鹤驾，穷兵西极待龙媒。

甘泉祭罢神光灭，更遣人间识玉杯。

钱惟演

钱惟演　和司空相公假山

劚得古云根，苍苍藓痕布。

丛倚状峰岚，霏微起烟素。

参差衡霍列，巉崒虬龙聚。

挥扇动林风，飞香暗岩户。

谁言盈尺内，自有青霄路。

相君机务閒，玩此怀真趣。

兴似东山归，境对曹溪悟。

美矣仁智心，良哉圣明辅。

钱惟演

钱惟演　荷花

水阔雨萧萧，风微影自摇。

徐娘羞半面，楚女妒纤腰。

别恨抛深浦，遗香逐画桡。

华灯连雾夕，钿合映霞朝。

泪有鲛人见，魂须宋玉招。

凌波终未渡，疑待鹊为桥。

钱惟演

钱惟演　鹤

碧树阴浓接玉墀，几年飞舞伴长离。

天渊风雨多秋意，辽海烟波失旧期。

自许一鸣闻逈汉，可随三匝绕空枝。

从来腐鼠何曾顾，不似鵷雏枉见疑。

钱惟演

钱惟演　护国寺

峻极压沧溟，清居聚百灵。

重门深閟邃，绝涧远湛冥。

客问无生法，人游不死庭。

何当谢簪组，鸟道驾飞{左车右令}。

钱惟演

钱惟演　怀旧居

武夷仙坛接里闾，琴堂水阁半凌虚。

竹林旧享铜盘食，门巷今容驷马车。

楚国大言登宋玉，汉家答诏用相如。

未知笳鼓归何日，空锁鱣庭春草疏。

钱惟演

钱惟演　怀天台进禅师

默坐理情条，虚斋息众嚣。

寰区指稊米，身世谕芭蕉。

雨任阶生藓，风嫌树有瓢。

惟思白莲社，他日许相招。

钱惟演

钱惟演　寄灵仙观舒职方学士

方瞳玄鬓粉闱郎，绛阙斋心奉紫皇。

徵士高怀云在岭，骚人秋思水周堂。

闲园露草开三迳，灵宇华灯烛九光。

知有美田堪种玉，几时春渚逐归艎。







卷270

钱惟演

钱惟演　槿花

绮霞初结处，珠露未晞时。

宝树宁三尺，华灯更九枝。

亭亭方自喜，黯黯却成悲。

欲作处烟散，犹怜反照迟。

钱惟演

钱惟演　禁中庭树

紫闼分阴地，凡条擢秀时。

高枝接温树，密叶覆辛夷。

夜影瑶光接，晨英玉露滋。

乘春好封殖，为赋角弓诗。

钱惟演

钱惟演　句

卷衲城钟断，搘筇岳雨寒。

钱惟演

钱惟演　句

金牛此地通巴栈，黄鸟当时颂汉臣。

钱惟演

钱惟演　句

高为天一柱，秀作海三峰。

钱惟演

钱惟演　句

戈矛巡雾夕，铙鼓宴萧晨。

钱惟演

钱惟演　句

汉帜随移帐，燕鸿伴解鞍。

钱惟演

钱惟演　句

画凤仙楹远，涂雌郡阁閒。

钱惟演

钱惟演　句

坐激鲜飙湘竹晓，树含凉雨越禽归。

钱惟演

钱惟演　句

东南地迥宵烽息，西北楼高晚望迷。

钱惟演

钱惟演　句

宿舍孤烟起，行衣梦雨凉。

钱惟演

钱惟演　句

朱饰两轮巡属邑，案留双笔在中台。

钱惟演

钱惟演　句

置酒军中乐，闻笳塞上情。

钱惟演

钱惟演　句

正好睡时行十里，不交谈处饮三杯。

钱惟演

钱惟演　句

云容忽变千峰险，草色相沿百带长。

钱惟演

钱惟演　句

羽毛襄野驾，宴喜鲁郊氏。

钱惟演

钱惟演　句

鱼尾故宫迷草树，龙鳞平隰自风烟。

钱惟演

钱惟演　句

已回邻面三年粉，又结寒丝几茧冰。

钱惟演

钱惟演　句

雪意未成云着地，秋声不断雁连天。

钱惟演

钱惟演　句

小雨郊原连苦雾，夕阳楼阁照丹枫。

钱惟演

钱惟演　句

五马持山节，三衣对水田。

钱惟演

钱惟演　句

鹤伴鸣琴公事晚，鸟惊调角戍城秋。

钱惟演

钱惟演　句

厅前捉到须依法，合内盛来定付厨。

钱惟演

钱惟演　句

客亭厌见名长短，村酒那能辨圣贤。

钱惟演

钱惟演　句

平槛晓波吴榜渡，绕城春树越禽飞。

钱惟演

钱惟演　句

离人南浦多春草，越鸟栖枝有早梅。

钱惟演

钱惟演　句

笠重吴天雪，鞋香楚地花。

钱惟演

钱惟演　句

刘伶醉夜梅花地，海客仙槎粉水天。

钱惟演

钱惟演　句

绿野桑麻连四水，黄堂歌吹拥千兵。

钱惟演

钱惟演　句

沃野桑麻涵细雨，严城鼓角送斜阳。

钱惟演

钱惟演　句

平河千里经春雪，广陌三条尽日风。

钱惟演

钱惟演　句

思满离亭酒，魂惊客舍乌。

钱惟演

钱惟演　句

轻飙使车远，明月直庐空。

钱惟演

钱惟演　句

日上故陵烟漠漠，春归空苑水潺潺。

钱惟演

钱惟演　句

深沉蛛网通归梦，紫翠春山接去舟。

钱惟演

钱惟演　句

神庭古柏啼乌起，斋室虚帘宿雾通。

钱惟演

钱惟演　句

疏钟静起军城晚，华表双高水国秋。

钱惟演

钱惟演　苦热

赫日烘霞斗晓光，双文桃簟碧牙床。

频倾蜜勺宁蠲渴，久捧冰壶未觉凉。

雪岭却思随博望，风窗犹欲傲羲皇。

更怜乳燕翻飞处，深入卢家白玉堂。

钱惟演

钱惟演　泪二首

鲛盘千点怨吞声，蜡炬风高翠箔轻。

夜半商陵闻别鹤，酒阑安石对哀筝。

银屏欲去连珠迸，金屋初来玉筋横。

马上悲歌寄黄鹄，紫台回首暮云平。

钱惟演

钱惟演　泪二首

家在河阳路入秦，楼头相望祇酸辛。

江南满目新亭宴，旗鼓伤心故国春。

仙掌倚天频滴露，方诸待月自涵津。

荆王未辨连城价，肠断南州抱璧人。

钱惟演

钱惟演　梨

紫花青蒂压枝繁，秋实离离出上兰。

东海圆珪无柰碧，嵰州甜雪不胜寒。

已忧仙佩悬珠重，更恐金刀切玉难。

自与相如解痟渴，何须琼蕊作朝餐。

钱惟演

钱惟演　留题云门山雍熙院

精舍依岩巘，香林结薜萝。

崇台涵夕霭，危阁架春波。

净馔供蒲塞，真诠译贝多。

几时辉昼锦，松下驻鸣珂。

钱惟演

钱惟演　柳絮

三月江南花渐稀，春阴漠漠雪霏霏。

章台街里翩轻吹，灞水桥边送落晖。

陆凯传精梅暗落，韩凭遗恨蝶争飞。

诏书漫道吹纶薄，谁见纷纷上客衣。

钱惟演

钱惟演　明皇

山上汤泉架玉梁，云中复道拂瑶光。

丝囊暗结三危露，翠幰时遗百和香。

枉是金鸡亲便坐，更抛珠被掩方床。

匆匆一曲凉州罢，万里桥边见夕阳。

钱惟演

钱惟演　南朝

结绮临春映夕霏，景阳钟动曙星稀。

潘妃宝钏光如昼，江令花牋落似飞。

舴艋凌波朱火度，觚稜拂汉紫烟微。

自从饮马秦淮水，蜀柳无因对殿帏。

钱惟演

钱惟演　七夕

紫天银水渡辛夷，藻帐雕屏解佩时。

金朔窗中窥阿母，小姑堂上忆兰芝。

初宵已有穿针乐，欲曙还成弄杼悲。

若比人间更肠断，万重云浪寄微辞。

钱惟演

钱惟演　清风十韵

溽暑迎秋尽，凉飔逗晓回。

起蘯初淅沥，猎桂更徘徊。

欲引长烟素，微飘画烛煤。

坠桐侵玉井，拂柳度章台。

已觉云翘动，还惊月幌开。

鲛帘移乱影，瑶瑟泛余哀。

扇掩藏鸾羽，荷倾侧露杯。

正当河正界，不待雨东来。

自好抟垂翼，宁劳起死灰。

楚宫谁第赋，宋玉最多才。

钱惟演

钱惟演　秋夕池上

珪月上金塘，烟容带水光。

朱华接兰坂，绿荇溢鱼防。

丛暗禽栖密，林疏露下凉。

秋怀已潘鬓，无柰更啼螀。

钱惟演

钱惟演　秋夜对月

颢气中秋正，明河左界长。

桂孤香易散，蚌冷泪先汪。

飞盖倾兰坂，鸣琴厌烛房。

玉盘浮浩露，素绠冰寒浆。

浪白江连楚，风凄笛怨羗。

庾楼聊顾慕，潘省更悲凉。

雪漫夸圆璧，珠休号夜光。

嫦娥悔孀独，空见海生桑。

钱惟演

钱惟演　珊瑚笔格

蕴粹沧波远，搜奇铁网劳。

柔条钻火树，丽景夺星旄。

丛倚栖油几，枝疏荐兔毫。

宝跗光互映，翠匣价相高。

鉤谩标祥谍，人须咏楚骚。

休将铁如意，碎击为争豪。

钱惟演

钱惟演　上巳玉津园赐宴

汉家传洛欣，楚俗泛兰泉。

玉液初颁酒，金盘屡击鲜。

珥彤寻竹御，倾盖集芝廛。

锦羽翻晴旭，霞英落暖烟。

雅音和舜乐，睿泽洽尧天。

更听承云曲，同歌在镐年。

钱惟演

钱惟演　始皇

天极周环百二都，六王钟锯接刘苏。

金椎漫筑甘泉道，匕首还随督亢图。

已觉副车惊博浪，更携连弩望蓬壶。

不将寸土封诸子，刘项由来是匹夫。

钱惟演

钱惟演　枢密王左丞宅新菊

贺燕翻飞地，灵芳茂遂时。

阴连桃李径，润接凤凰池。

夕照挥金葆，轻风拂翠蕤。

露珠清自泎，烟素引还披。

西颢霜虽劲，南荣暖更滋。

撷芳多楚泽，得地胜陶篱。

味可登兰籍，香应夺桂旗。

愿公长却老，宴寝奉琼扼。

钱惟演

钱惟演　霜月

霜月正如钩，临池更上楼。

沈侯新觉瘦，宋玉旧多愁。

獭髓分膏密，鹅毛写恨稠。

长怀寄归雁，归雁自悠悠。

钱惟演

钱惟演　宋玉

章华清宴重游陪，已有微词更有才。

神女梦灵因赋感，屈平魂怨待招回。

悲秋终古情难尽，障袂何时望可来。

祇用大言君自许，景差无计上兰台。

钱惟演

钱惟演　送禅照大师归越

金刹杳霞扃，南风漾彩舲。

吴天六幕远，越岫万螺青。

龙篆霏雕像，鲸涛注净瓶。

上方堪逈望，支策见春溟。

钱惟演

钱惟演　送梵才大师归天台

汉苑辞千柰，仙丘访五芝。

汲瓶春溜满，卷裓晓云滋。

望刹青龙起，观涛白马驰。

红楼曾应制，佳句咏朝緌。

钱惟演

钱惟演　送高学士知越

粉署为郎鬓雪侵，酒酣风驶惜分襟。

云迷水馆春旗润，树绕山城暝角深。

下担挂钩传密意，渡江桃叶听遗音。

孤莺啼罢芳心歇，倦翼因君忆故林。

钱惟演

钱惟演　送客不及

桥阔川长恨已多，斑骓嘶断隔云萝。

遥山几叠迷朱旆，芳草经时驻玉珂。

高鸟可能追夕照，绿杨空自拂微波。

短辕白鼻何由得，目送层楼一雁过。

钱惟演

钱惟演　送僧归护国寺

曹溪有真嗣，是名大知识。

得法三十年，堂堂坐岩石。

忽徇云玺招，暂屈冥鸿翼。

褰裳度王城，夙驾来军壁。

陆泉正持戒，到溉方蔬食。

晨炉藆蕁霏，夜榻氍毹积。

金钵稻脂香，琼瓯茗花碧。

高谈入幽固，默对探虚寂。

学精西竺言，诗妙南朝格。

与游欣雾润，鄙吝犹泉涤。

遽忆五芝春，悠然理归策。

伊予病且老，末景如驹隙。

惭为中军帅，更玷台臣席。

无功翊熙明，何力当优绩。

莲社久栖心，华簪聊寄迹。

愿辞食地封，永事弥天释。

钱惟演

钱惟演　送僧归护国寺

白道萦回彻上方，薰然风信满归航。

五芝岩秀经行熟，千柰园深宴坐凉。

吟久半轩移海日，定回诸壑散天香。

忘年宝契由来厚，终谢繁缨捧钵囊。

钱惟演

钱惟演　送僧归天宁万年禅院

绝巘依沧海，疑君际紫氛。

岩扉晴落雪，宝地昼生云。

净馔芝房秀，深炉桂叶熏。

宰官游未得，空愧北山文。

钱惟演

钱惟演　送张无梦归天台山

金庭霞标云半中，岩扉涧户凌太空。

飘飘灵气际浮景，蝉蜕万物乘高风。

吾君当天坐环极，物色异人方侧席。

岂因垂钓识羔裘，不假张罗得凫舄。

恩深况遇千龄旦，威颜咫尺隆宸盼。

问政应同牧马言，临轩几动犹龙叹。

方瞳玉骨本无羁，驰烟驭气思东归。

江南芳草正无际，林下群莺犹乱飞。

浮丘挹袂去何处，五芝同晓仙露晞。

人间祕境不可识，千载宸章焕岩壁。

钱惟演

钱惟演　无题

绛楼初分麝气浓，弦声不动意潜通。

圆蟾可见还归海，媚蝶多惊欲御风。

纨扇寄情虽自洁。玉壶盛泪祇凝红。

春窗亦有心知梦，未到鸣钟已旋空。

钱惟演

钱惟演　无题三首

误语成疑意已伤，春山低斂翠眉长。

鄂君绣被朝犹掩，荀令薰炉冷自香。

有恨岂因燕凤去，无言宁为息侯亡。

合欢不验丁香结，只得凄凉对烛房。

钱惟演

钱惟演　无题三首

耿耿寒灯照醉罗，看朱成碧意如何。

虎头辟恶无妨枕，犀角凉心更待磨。

惟有幽兰啼月露，可将尺素託云波。

山屏六曲归来夜，祇恐重投折齿梭。

钱惟演

钱惟演　无题三首

香歇环沉无限猜，春阴浓淡画帘开。

有时盘马看犹懒，尽日投壶笑未回。

蝶怨岂能重传粉，雉娇疑待更求媒。

啼粧不治金翘闇，肠断温郎玉照台。

钱惟演

钱惟演　戊申年七夕五绝

乌鹊飞来接断云，祇贪清浅渡星津。

不知一夜支机石，却属乘槎上汉人。

钱惟演

钱惟演　戊申年七夕五绝

玉露金河颢气凉，辛夷车转桂旗香。

嫦娥可是多猜忌，不驻琼轮放夜长。

钱惟演

钱惟演　戊申年七夕五绝

一岁佳期一夕过，羽旗云盖涉微波。

明朝若寄相思泪，玉枕金茎得最多。

钱惟演

钱惟演　戊申年七夕五绝

青鸟当时下紫云，绮囊书祕露桃新。

莫嫌夜半移床远，朱雀窗中别有人。

钱惟演

钱惟演　戊申年七夕五绝

骊阜凌云对玉钩，千门高切绛河秋。

欲闻天语犹嫌远，更结三层乞巧楼。

钱惟演

钱惟演　夕阳

远色连高树，回光射逈楼。

自翻归雁影，更急思虫愁。

烟暝长先隔，霞烘久未收。

华灯知可继，惟照洞房幽。

钱惟演

钱惟演　小园秋夕

潘鬓秋来已自伤，庾园时物更荒凉。

紫梨半熟连红树，碧藓初圆乱缥墙。

月露暗从孤桂滴，水风犹猎败荷香。

滑稽还喜鸱夷在，欲取临邛美酒尝。

钱惟演

钱惟演　休沐端居有怀希圣少卿学士

雕盘琼蕊冰寒凘，密树蝉嘶下直时。

更赋新诗答灵运，不将团扇隔元规。

经梅绿草沿阶上，尽日流风转蕙迟。

祇待觚稜照初旭，横经还集绛纱韩。

钱惟演

钱惟演　许洞归吴中

草熏风暖接长亭，一曲骊歌倒醲醽。

怀古更投玄石赋，舣舟闲采紫茎萍。

醉抛隋岸杨花白，吟过淮山桂树青。

可使长离终鎩羽，渊云辞藻掞天庭。

钱惟演

钱惟演　宣曲二十二韵

绛缕初分后，银鑗未解时。

已障纨扇笑，犹捧玉壶悲。

乞巧长生殿，迎风太液池。

雕屏涵火齐，宝帐隔琉璃。

欲买词人赋，空传狎客诗。

蔗浆销内热，琼蕊疗朝饥。

绮蒂桃初熟，红心草欲披。

凌波渡罗袜，向日翳华芝。

素脸分丹柰，香津滴紫梨。

龙梭随振素，獭髓补凝脂。

蓬饵重阳节，金针七夕期。

玉膏尝漝溢，翠盖逐葳蕤。

弦急哀随指，歌长恨入眉。

青鸾惟有舞，赤凤可能疑。

下蔡迷还易，平阳破未知。

髻高钗自坠，腰细佩长垂。

出恐严钟晚，归嫌钿幰迟。

辘轳惊晓梦，鹦鹉漏春思。

魂怨惟愁断，肠柔已自危。

璧珰萤影度，琼户藓花滋。

掩鼻谗难诉，披图悔岂追。

祇应金带枕，聊为达微辞。

钱惟演

钱惟演　雪夕奉陪天台明照禅师拥炉闲话

藜烛檐香夜幄清，朔风窗际激飞英。

凤梨鸱芋煨将熟，坐拥丰貂话赤城。

钱惟演

钱惟演　夜讌

昨夜讌南堂，华灯烛九光。

削青争落笔，举白斗飞觞。

祇觉辉裴玉，宁思梦谢塘。

解烦多蜜勺，藉俎半兰芳。

促席风弦怨，开帘月露凉。

酡颜君莫诉，西北转银潢。

钱惟演

钱惟演　夜意

漏浅风微夜未胜，雨云无迹火云凝。

簟铺寒水频移枕，帐卷轻烟更背灯。

沃顶几思金掌露，涤烦谁借玉壶冰。

兰台知有披襟处，宋玉多才独自登。

钱惟演

钱惟演　以蜀纸端砚寄仙芝

腻茧裁邛部，苍崖映越溪。

展时云冉冉，呵久露凄凄。

平滑逾鹅素，精钢类褭蹄。

轻于汉宫縠，碧似夏王圭。

钿轴聊闲卷，银鉤且醉题。

即时封密诏，别有武都泥。

钱惟演

钱惟演　又赠一绝

唾露金销月似霜，云屏玉簟剩清光。

不如谁有高唐梦，翠被华灯彻曙香。

钱惟演

钱惟演　与客启明

越溪微霰洒寒梅，家近严陵古钓台。

梦欲成鱼通夕去，书曾凭犬隔秋回。

干时不为侏儒米，乐圣犹衔叔夜杯。

帝右岂无杨得意，汉宫须荐长卿才。

钱惟演

钱惟演　再次首唱韵和

云变危峰万里横，簟铺湘水一床平。

红兰受露消晨渴，绿蕙翻风析夜酲。

逸少偶书葵扇贵，羊欣閒卧練裙轻。

无妨天上芝泥熟，独看瑶光近太清。

钱惟演

钱惟演　再赋

玉甽引清泉，风高露白天。

盈盈临一水，羃羃隔长烟。

已分兰芝溺，仍忧赵后仙。

鲛丝衣更密，珠蚌泪长圆。

瑟怨来湘浦，鸿惊近洛川。

金塘正斜照，谁倚木兰船。

钱惟演

钱惟演　再赋七言

欲网珊瑚碧浪深，横塘斜日带秋阴。

汉宫此地留金饼，洛浦何人遗锦衾。

舞学西城回雅态，歌传南国有余音。

韩凭恨魄如长在，青骨香销亦见寻。

钱惟演

钱惟演　谪居汉东撰曲

城上风光莺语乱，城下烟波春拍岸。

绿杨芳草几时休，泪眼愁肠已先断。

情怀渐变成衰晚，鸾鉴朱颜惊暗换。

昔年多病厌行樽，今日芳樽惟恐浅。

钱惟演

钱惟演　直夜

千庐徼道发传呼，帝宇沉沉璧月孤。

重橑祇闻喧斗鼠，危枝谁见绕惊乌。

石螭霜重连钩盾，玉虎冰消下辘轳。

素发自怜同骑省，一竿何日钓秋鲈。

钱惟演

钱惟演　致斋太一宫

斋洁奉惟馨，瑶台独自升。

楼迷五里雾，坛独九枝灯。

珠馆来青雀，琲题射玉绳。

疏钟平野阔，古柏夕霏凝。

鹤扇真规月，仙衣可镂冰。

春茶泛云液，晓饭荐兰蒸。

炼药疑洪井，藏书类羽陵。

回瞻太帝室，飞槛更长凭。

钱惟治

钱惟治　春日登大悲阁

圣方钦崇教，千光显绀容。

映云窗倚暖，笼月箔花重。

净刹香风远，危栏碧雾浓。

胜因良以咏，华阁一斯逢。

钱惟治

钱惟治　春日登大悲阁

春城满望，晓阁閒登。

尘销霁景，定出真僧。

人怀远思，槛凭危层。

因圆果登，胜境斯兴。

钱惟治

钱惟治　春日登大悲阁二首

阁，阁。

雕镂，彩错。

簇明霞，攒丽萼。

玉女窥牖，飞仙捧铎。

沉烟燠宝捍，媚水涵珠箔。

千山蓊郁晴霁，万井喧填晓郭。

登临秆倚傍琼栏，满目春光煦寥廓。

钱惟治

钱惟治　春日登大悲阁二首

碧天临迥阁，晴雪点山屏。

夕烟侵冷箔，明月斂闲亭。

钱惟治

钱惟治　春日登大悲阁二首

阁，阁。

般斤，郢作。

木从绳，工必度。

华饰藻绘，密施榱桷。

明蟾代宝灯，瑞雾为珍箔。

栏危似倚高空，梯回疑穿碧落。

钱惟治

钱惟治　春日登大悲阁二首

袅霞披迥殿，香雾拥轻帘。

晓花歌静院，芳树捧晴簷。

钱文

钱文　题梵竹卿蓬居

梅绕蓬居不计数，水仙数畹鬭芳腴。

竺卿白业二香妙，世界红尘一点无。

可比远公莲社胜，应嗟陶令菊园芜。

炉薰清鼻茗浇舌，月浸松窗对结趺。

钱文婉

钱文婉　白石岩

两道蟠溪锁碧山，飘然仙带绿回环。

千岩林木沟渠下，万顷沧田指掌间。

霜月天边清兴远，金钟云里梦魂间。

夕阳归步饶仙骑，懒拂烟萝下玉关。

钱文婉

钱文婉　句

两岸绮罗春纵目，一天星斗夜凭栏。

钱文子

钱文子　次韵李使君追悼雪巢先生

文龙竟复老污池，一笑庆从造化期。

环顾室庐无长物，流傅人世有新诗。

殷勤池上相从处，凄怆床前永诀时。

更有后来贤太守，遡风犹解挹清规。

钱文子

钱文子　窳尊绝句

招邀风月须坡叟，管领江山属漫郎。

更篵危亭依巨石，顾从二子老沧浪。

钱文子

钱文子　状元去春用杨吉州子直韵赋玉蕊诗老誶狼稽奉酬今承秩满还朝就以为

昼揽群芳博物华，夕披众说聚萤车。

花来北固无新唱，诗到西昆有故家。

乡里孝廉流泽远，弟兄科甲缙绅夸。

盍归史观开群玉，徐步词垣判五花。

钱闻礼

钱闻礼　题简寂观

先生旧隐在庐山，幽谷千年竹万竿。

偃松拂尽煎茶石，苦笋撑开礼斗坛。

钱闻诗

钱闻诗　爱莲堂

懿哉周濂溪，昔揽星江符。

四时花卉多，独以莲自娱。

公见太极初，学业周孔徒。

如何心清净，爱与释氏俱。

理是吾即尔，理非尔异吾。

理与爱适同，彼释我自儒。

只疑牡丹时，贵客笑我愚。

又恐菊花开，隐士斥我迂。

彼此一是非，能问庄生无。

坐看万朵红，翠盖争相扶，

晚凉微雨来，乱落明月珠。

钱闻诗

钱闻诗　白龟池

僧义来庵穴一池，皆言池下有灵龟。

色如玉白隐难见，那使武昌人得之。

钱闻诗

钱闻诗　白鹿洞书院

锡名有旨感皇明，百载荒基一日营。

白鹿虽无归洞迹，青衿犹有读书声。

尘中讲贯似难入，静里工夫终易成。

孕出庐山真秀气，宁复渭钓与莘耕。

钱闻诗

钱闻诗　朝斗石

先生礼半望乾门，拜石千年今尚存。

料得一心存七曜，四时同运紫微垣。

钱闻诗

钱闻诗　次韵云岫

超然物外一身行，野鹤孤云寄此生。

蓬户昼关春色暗，松窗夜敞月华明。

蒙蒙山影暝将晓，款款溪声雨欲晴。

曾识山南云岫隐，方知宠辱莫吾惊。

钱闻诗

钱闻诗　大夫松

秦皇昔上上霄峰，正恐行行憩此松。

莫道大夫惟爵五，误恩疑更有加封。

钱闻诗

钱闻诗　登云锦阁有感

云锦同梯得旧游，旋供帘月泛琼瓯。

莫言官事兼私事，五老峰前一醉休。

钱闻诗

钱闻诗　登云锦阁有感

五老峰前一醉休，长空目断水云浮。

要将心地同山色，莫放烟岚翳上头。

钱闻诗

钱闻诗　登云锦阁有感

莫放烟岚翳上头，穷通皆乐我何忧。

眼前有景且欢醉，百岁光阴水上沤。

钱闻诗

钱闻诗　滴滴泉

不同瀑布泻千山，数滴空余坎井间。

端是龙神閟珠味，故教滴滴与人悭。

钱闻诗

钱闻诗　叠石庵

行行叠石正新秋，山气清凉老火收。

云出半天三五岫，江横一水万千洲。

少休官里文书冗，且向仙家洞府游。

白浪卷空澜蠡岸，望中数点是归舟。

钱闻诗

钱闻诗　鹅池

逸少江州刺史归，鸾溪溪上穴方池。

此时鶂鶂已堪玩，不待山阴道士遗。

钱闻诗

钱闻诗　二双莲

薰风吹莲塘，灼灼万朵芳。

中有并蒂出，翠幄眠鸳鸯。

二桥鬱云鬟，新浴香汗凉。

老夫奚致哉，乃郡丰年祥。

钱闻诗

钱闻诗　二双莲

气和高厚格，珍符开地脉。

匪禾匪禽鱼，连枝比目翮。

要先净客呈，双双满阡陌。

今秋合穟禾，来春两岐麦。

钱闻诗

钱闻诗　凤凰山

凤兮未至德非衰，端为漫山水去迟。

翠竹成阴有新实，与君朝夕看来仪。

钱闻诗

钱闻诗　归去来馆

来兮归去拂尘缨，引目家山一日程。

柳菊知归应改色，稚儿门候仆欢迎。

钱闻诗

钱闻诗　鹤鸣峰

一峰崷崒插长空，云树烟萝气蔚葱。

洞府幽深无鸟雀，只闻仙鹤唳松风。

钱闻诗

钱闻诗　湖舟

一岛如蓬江面浮，行人遥指是湖舟。

寂无樯橹舣沙岸，宁怕风涛不测忧。

钱闻诗

钱闻诗　虎迹

渊明与虎两相忘，虎至渊明在醉乡。

一啸风生下山去，依然爪迹枕痕傍。

钱闻诗

钱闻诗　句

今君试看锡山碑，天下何泉居第一。

钱闻诗

钱闻诗　龙穴

丁君神灵斡天枢，一叱二龙遗戏珠。

龙来求珠珠不与，吐下腥涎满庭宇。

僧繇画柱真龙形，有龙来鬭风雷鸣。

君篆灵符才入铁，龙走今存去时穴。

予问此穴奚出龙，羽衣谓穴龙潭通。

钱闻诗

钱闻诗　鸾溪

一溪高占翠嶙间，终日寒泉自往还。

要看仪仪同类舞，惜乎不接凤凰山。

钱闻诗

钱闻诗　落星寺

望中呈一点，晃若出云躔。

陨石是何宿，到江知几年。

钟声昏晓屿，帆影去来船。

此景分河汉，有槎须问天。

钱闻诗

钱闻诗　马尾泉

短流色白灿瑶光，穿破山腰一株苍。

多少游人来又去，从教袖里有鞭长。

钱闻诗

钱闻诗　明月泉

团圆一井为谁开，夜夜东隅月色来。

酿得新醅饮佳客，分明蟾影浸金杯。

钱闻诗

钱闻诗　彭蠡门

何事何年敝此门，望中白浪涌山根。

不知阳鸟攸居处，日落风高万橹奔。

钱闻诗

钱闻诗　瀑布

河汉遥分一派轻，望中渺渺白蛇形。

谁教来自半天上，穿破千寻碧玉屏。

钱闻诗

钱闻诗　三峡桥

生平有志在山水，得绂此邦非偶尔。

行行白鹿书院来，小舆竹迳松阴里。

轻雷急鼓山前闻，飞梁截截水下喷。

有如蛟龙卷沧海，怒气直欲山前吞。

劝客倚栏同把盏，低头千夫眩双眼。

自非建始决金堤，端是晋阳彻三板。

手摩题石苔藓斑，驻看未饱不忍还。

谁能挽之出庐山，一洗尘俗清人间。

钱闻诗

钱闻诗　上霄峰

杰出羌庐信不凡，一峰高入白云间。

秦皇不解升霄去，留得空名与此山。

钱闻诗

钱闻诗　射亭

射圃亭开郡治东，栾城二咏纪元丰。

品题一出大儒笔，观者于今矍相同。

钱闻诗

钱闻诗　神林浦庙

庙奉神龙乐施钱，薛君矫首亦行天。

为霖遍泽一千里，感梦忽符三十年。

盘馔勤勤祷祠客，桅樯戢戢待风船。

我来三酹谢休德，馥郁金炉沉水烟。

钱闻诗

钱闻诗　狮子峰

文殊心死冷如灰，何日乘骑下宝台。

自得雄名威万古，更无一兽下山来。

钱闻诗

钱闻诗　漱玉亭

有龙衔水下层霄，俯视浮屠漱海潮。

净倚栏干清耳目，笙篁声里落琼瑶。

钱闻诗

钱闻诗　题米元晖万里长江图

太湖水入霅溪寒，叠嶂连山几万般。

此景古今无尽藏，总归懒拙一毫端。

钱闻诗

钱闻诗　天门

两岫如门久不关，皆言此路出麈寰。

山人笑道谁曾到，只有烟云空往还。

钱闻诗

钱闻诗　甜苦笋

先生仙去拥霓旌，数宇犹存简寂名。

还向个中真得味，从教甜苦笋边生。

钱闻诗

钱闻诗　万杉

嗟乎老子启精蓝，树下藤萝手自芟。

遗爱不教终断绝，山前山后长新杉。

钱闻诗

钱闻诗　文殊台

五台山里现文殊，人指此台名似虚。

正马东峰有狮子，恐曾高跨入匡庐。

钱闻诗

钱闻诗　卧龙潭

长空匹练曳千林，来自幽岩几万寻。

寄语神龙无久卧，为嗔虐魃起为霖。

钱闻诗

钱闻诗　卧龙潭

山分巧石叠玲珑，烟幕云屏閟几重。

有竹参天长鳞角，欲陪高卧碧潭龙。

钱闻诗

钱闻诗　仙居洞

仙客神人几度行，环山岌页似重城。

有门不掩寒溪月，终日水流无尽声。

钱闻诗

钱闻诗　相思桥

道术相忘过眼休，要将此意味庄周。

桥边莫起相思念，恐使游人错路头。

钱闻诗

钱闻诗　小阁

凄凉一阁睨高空，倚槛幽奇景莫穷。

好是山腰抱松桧，一屏玉琢白云中。

钱闻诗

钱闻诗　杏坛

真人升去寂无音，徒指空坛说杏林。

讲道虽非夫子惠，此心还是爱人心。

钱闻诗

钱闻诗　虚白馆

双溪飞溜出三峰，后有幽岩虎啸风。

绝景要知虚白处，洞天别在一壶。

钱闻诗

钱闻诗　严陵钓台

无复尘劳梦，犹蒙故旧知。

宁辞万钟禄，不负一纶丝。

钱闻诗

钱闻诗　耶舍塔

耶吉浮屠愿力深，特烹生铁铸高岑。

永教遐迩观瞻者，尽发如来菩萨心。

钱闻诗

钱闻诗　佚老亭

胶胶朝路七书考，请绂星江恨不早。

昔诧庐山心未然，今见庐山真是好。

子卜子家庐山傍，庞眉鹤发商山皓。

老而欲佚不得佚，此佚由来锡穹昊。

江声山色纷亭前，溢架诗书对花草。

心闲日月自舒长，此身到处蓬莱岛。

不妨留客醉幕天，浩歌大笑尊罍倒。

寄言五峰盍定交，伴此一翁呼六老。

钱闻诗

钱闻诗　玉渊亭

路入栖贤步转东，望中天末有云从。

不缘白石渊名玉，只为渊深有玉龙。

钱闻诗

钱闻诗　云锦阁

引目遥空碧玉屏，清风入座冷无尘。

斗傍句得一仙客，昴入名存五老人。

云雾散收无限意，林峦生落几番新。

庐山景物绝天下，盍倒尊罍醉坐宾。

钱闻诗

钱闻诗　再荣桧

老桧中枯岁月深，外包一余自成阴。

能于个里知消息，不怕生身有死心。

钱闻诗

钱闻诗　折桂庵

李君馆此举明经，仕显声销岂足荣。

树有菩提僧不命，却将折桂榜阉名。

钱闻诗

钱闻诗　折桂新亭

面对三江背五峰，一亭屹屹睨其中。

蓬莱弱水眼前是，不必思航大海东。

钱闻诗

钱闻诗　贞元杉

鹤去凄然一古杉，傲霜凌雪几年间。

若非一种灵根异，安得青青不改颜。

钱闻诗

钱闻诗　醉书陈推官小阁

五老来来西洛山，三江去接东溟水。

如何尽会此会前，一引双眸千万里。

钱熙

钱熙　代书寄集贤李昌武学士

大庾山横赣水滨，南飞一雁久离群。

莲花幕里谁知我，竹叶樽前独忆君。

钱熙

钱熙　鸡冠花

亭亭高出竹篱间，露滴风吹血染乾。

学得京城梳洗样，旧罗包却绿云鬟。

钱熙

钱熙　九日溪偶成

渔家深处住，鸥鹭泊柴扉。

雨过山迷径，潮来风满衣。

岸幽分远景，波冷漾清晖。

却忆曾游赏，严陵有旧矶。

钱熙

钱熙　句

鹤归已改新城郭，牛卧重寻旧墓田。

钱熙

钱熙　龙首山

残年仍置闰，五日恰逢春。

携酒客独尝，敲门僧不嗔。

双松如拱立，万井自横陈。

精舍故盘礴，元规尘上人。

钱熙

钱熙　清源山

巍峨堆压郡城阴，秀出天涯几万寻。

翠影倒时吞半郭，岚半凝处滴疏林。

钱暄

钱暄　题共乐堂

疏就湖山秀气浓，花林茂列景争雄。

管弦交奏客欢合，台榭竞登人喜同。

环嶂鹭行飞早晚，平波鱼阵跃西东。

荒芜芟去成佳致，换得汀洲月与风。

钱暄

钱暄　游日山

清晨渡水陟秋山，日上高原叶叶丹。

已傍松筠寻磴道，更瞻台殿倚层峦。

梁间云气蒸衣润，窗外岚光照席寒。

顾我尘劳嗟少暇，暂驱熊轼一盘桓。

钱选

钱选　春暮

晴日溪光动草堂，两峰浮翠瞰沧浪。

独挥羽扇何事，更叹芒鞋为底忙。

一水澄清鱼避影，万红狼藉蝖分香。

东风自是无情物，白日杨花莫漫狂。

钱选

钱选　春日即事

十日春风暄且妍，溪头花柳竞相鲜。

美人遥逼山川外，社雨忽来尊俎前。

白发青春犹故我，夕阳幽草自新阡。

五陵公子莫相笑，曾散黄金乐少年。

钱选

钱选　题仇书图

两两挟策游康衢，聚戏不异同队鱼。

忽然儿态起争竞，捐弃箧笥仇诗书。

钱选

钱选　题浮玉山居图

瞻彼南山岑，白云何翩翩。

下有幽栖人，啸歌乐徂年。

丛石映清泚，嘉木澹芳妍。

日月无终极，陵谷从变迁。

神襟轶寥廓，兴寄挥五弦。

尘彯一以绝，招隐奚足言。

钱选

钱选　题复州裂本兰亭

鼠须注砚写流觞，一入书林久复藏。

二十八行经进字，回头不比在尘樑。

钱选

钱选　题孤山图

一童一鹤两相随，閒步梅边赋小诗。

疏影暗香真绝句，至今谁复继新辞。

钱选

钱选　题观梅图

不见西湖处士星，醚然风月为谁明。

当时寂寞孤山下，两句诗成万古名。

钱选

钱选　题归去来图

衡门植五柳，东篱采丛菊。

长啸有馀清，无奈酒不足。

当世宜沈酣，作色召侮辱。

乘兴赋归欤，千载一辞独。

钱选

钱选　题韩左军马图

韩公胸次有神奇，写得天闲八尺驹。

曾为岐王天上赐，不随都护雪中驱。

霜蹄奋迅追飞电，凤首昂藏似渴乌。

春草青青华山曲，三边今日已无虞。

钱选

钱选　题洪崖先生像

神驾驭倒景，太虚时总辔。

玄道不可分，直悟天人际。

群从皆成仙，玩世不计年。

何当事神游，许我笑拍肩。

钱选

钱选　题金碧山水卷

目穷千里笔不到，自是馀生坐太凡。

一日兴来何可遏，开窗写出碧岩岩。

钱选

钱选　题金碧山水卷

江南北苑出奇才，千里溪出笔底回。

不管六朝兴废事，一樽且向画图开。

钱选

钱选　题金碧山水卷

烟云出没有无间，半在空虚半在山。

我亦閒中消日月，幽林深处听潺湲。

钱选

钱选　题金碧山水卷

胸中得酒出孱颜，木叶森森岁暮残。

落墨不随岚气暝，几重山色几重澜。

钱选

钱选　题秋江待渡图

山色空蒙翠欲流，长江清澈一天秋。

茅茨落日寒烟外，久立行人待渡舟。

钱选

钱选　题秋茄图

忆昔毗山处写生，瓜茄任我笔纵横。

自怜老去翻成拙，学圃今犹学不成。

钱选

钱选　题山居图卷

山居惟爱静，白日掩柴门。

寡合人多忌，无求道自尊。

鷃鹏俱有意，兰艾不同根。

安得蒙庄叟，相逢与细论。

钱选

钱选　题石勒问道图

磊落为人天下奇，来参佛法始知机。

一言能悟圆通理，却笑刘聪事事非。

钱选

钱选　题水仙卷

帝子不沈湘，亭亭绝世妆。

晓烟横薄袂，秋濑韵明珰。

洛浦应求友，姚家合让王。

殷勤归水部，雅意在分香。

钱选

钱选　题唐三学士图

唐三学士粲三英，挺挺人才艺术精。

无事围棋春昼永，至今画笔尚传名。

钱选

钱选　题桃源图

始信桃源隔几秦，后来无复问津人。

武陵不是花开晚，流到人间却暮春。

钱选

钱选　题戏婴图

殿阁森森气自清，不知人世有蓬瀛。

日长无事宫中乐，閒与诸姬伴戏婴。

钱选

钱选　题雪霁望弁山图

弁山之阳冠吴兴，峮嶙巀巐望不平。

焕烯仙宫隐请其，众山所仰青复青。

雪花夜积山如换，乘兴行舟须放缓。

平生不识五老峰，且写吾乡一奇观。

钱选

钱选　题雪霁望弁山图

夜来天雨雪，万木同一变。

饥鸦觉余起，观览立须俨。

遥山琼成积，平田玉如碾。

老夫醒眼看，树树何其灿。

钱选

钱选　题雪霁望弁山图

城市我所居，遥看弁山雄。

积雪最先见，皓影照诸峰。

我今远城市，薄游留此中。

忽焉岁云暮，更觉樽屡空。

开门未然烛，飞花舞廻风。

万木同一缟，四野变其容。

钱选

钱选　题雪霁望弁山图

倚天苍弁独崔嵬，仙阙游遨愧不才。

揽镜频嗟双鬓改，推窗三见六花开。

山中酒户冲寒去，城里行人踏雪来。

安得时晴风日好，竹林深处且衔杯。

钱选

钱选　题雪霁望弁山图

子猷安道何为者，自是相忘意最真。

千载寥寥风雪夜，始知乘兴更无人。

钱选

钱选　题雪霁望弁山图

一冬飞雪又将春，能报牛丰不救贫。

我亦曾闻散花手，不知天女意何勤。

钱选

钱选　题雪霁望弁山图

眼前触物动成冰，冻笔频枯字不成。

独坐火炉煨酒吃，细听扑簌打窗声。

钱选

钱选　题雪霁望弁山图

阶檐积雪动经旬，犹自霏霏夜向晨。

四望莫分天地色，一时遮尽海山尘。

舞风不住缘何事，见日还销亦快人。

独欠故交来叩户，洛中高卧是前身。

钱选

钱选　题雪霁望弁山图

乱山积雪郁崔嵬，对景惭无倡和才。

晴日旧曾梅下饮，好怀今为竹林开。

仙人千劫能居此，俗客三生始一来。

未许扁舟落吾手，明朝相约共传杯。

钱选

钱选　题杨妃上马图

唐室开元致太平，年年十月幸华清。

当时马上多娇态，不相驱驰蜀道行。

钱选

钱选　题友人判太平归来诗卷

宫锦翩翩五色麟，如君端合侍枫宸。

山中老去陶弘景，湖曲归来贺季真。

上界神仙足官府，此身城郭旧人民。

还乡我结同盟社，只看桃花莫问春。

钱选

钱选　题竹林七贤图

昔人好沈酣，人事不复理。

但进杯中物，应世聊尔尔。

悠悠天地间，媮乐本无愧。

诸贤各有心，流俗毋轻议。

钱选

钱选　天台杂书

灵境无人桃自花，东风吹散赤城霞。

山容对我横天末，柳色将春到水涯。

王粲忆秦空有恨，杜陵入蜀更舞家。

干戈满眼何年定，回雁悠悠白日斜。

钱选

钱选　五君咏　嵇康

中散不偶世，本自餐霞人。

形解验默仙，吐论知凝神。

立俗迕流议，寻山洽隐沦。

鸾翮有时锵，龙性谁能驯。

钱选

钱选　五君咏　刘伶

刘公善闭关，怀情灭闻见。

鼓钟不足叹，容色岂能眩。

韬精日沉饮，谁知非荒宴。

颂酒虽短章，深衷自此见。

钱选

钱选　五君咏　阮籍

阮公虽沦迹，识密鉴亦洞。

沉醉似埋照，寓辞类托讽。

长啸若怀人，越礼自惊众。

物故不可论，途穷能无恸。

钱选

钱选　五君咏　阮咸

仲容青云器，实禀生民秀。

达音何用深，识微在金奏。

郭奕已心醉，山公非虚觏。

屡荐不入官，一麾乃出守。

钱选

钱选　五君咏　向秀

向秀甘淡薄，深心托毫素。

探道好渊玄，观书鄙章句。

交吕既鸿轩，攀嵇亦凤举。

流连河里游，恻怆出阳赋。

钱选

钱选　夜宿南山僧寺

高楼一日赏新晴，白羽停挥倚绣楹。

尘世可怜人易老，海门还见月长生。

蓬瀛缥缈南山小，殿阁森罗北斗横。

今古登临尽如此，不须游子独含情。

钱选

钱选　杂诗

地僻秋深戎马閒，一尊随处且开颜。

谁思铜雀埋黄土，但忆金人出汉关。

六合茫茫天共远，五湖杳杳雁飞还。

中年陶写无丝竹，王谢风流莫强攀。

钱选

钱选　杂诗

青春跃马两山间，溪柳岩花动客颜。

日落孤城金铎振，草深荒塿石人閒。

庾郎赋就元无味，阮籍途穷且未还。

江左风流半摧谢，白头犹自绕乡关。

钱选

钱选　中秋月

皎皎天边白玉盘，年年此夕带愁看。

松枝积翠欺人老，桂影浮香入鬓寒。

常记醉来多谬误，又逢秋至辄悲酸。

疏桐清露中庭下，泪洒西风为一弹。

钱俨

钱俨　平望蚊

安得神仙术，试为施康济。

使此平望村，如吾江子汇。

钱彦远

钱彦远　题溪口广慈寺

寺跨长溪山四回，杉松微径尽莓苔。

门前潮上不须看，常恐尘埃随水来。

钱顗

钱顗　游烂柯山

春郊杂遝拥红旌，共访仙踪啸傲行。

云径直从深崦入，石梁宛在半空横。

岩边瑶圃新开出，洞里芝田旧种成。

羽客一枰无复见，青山留得烂柯名。

钱亿年

钱亿年　避暑椒山呈潘师清

凉风生层峦，炎日遮叠嶂。

我来兹地游，主焉乐清旷。

为吏即华颠，愧临士民上。

老丑畏近人，筋骸非少壮。

知止远卑辱，奚敢谓高尚。

龊龊方自持，良心未容放。

促柱有繁音，庞聒无清唱。

却暑御絺綌，自修终弭谤。

居闲无适莫，且免萦重恙。

俯仰心不惭，无言亦疏畅。

钱亿年

钱亿年　呈盛逢时

倦翮知还心已休，无穷世事懒回头。

是非不属闲人耳，月自当空水自流。

钱亿年

钱亿年　次太守李侍郎和郡博士包丈芍药韵二首

栽花未免惜花残，忙里应须护小栏。

何似长松与修竹，不妨耐久静中看。

钱亿年

钱亿年　次太守李侍郎和郡博士包丈芍药韵二首

艳草妖花理易残，无劳太息抚雕栏。

终年费尽壅培力，能共樽前几日看。

钱亿年

钱亿年　次游玉虚洞韵

茂松修竹昼阴阴，涧水幽流一径深。

未必山中无外事，须知静躁总因心。

钱亿年

钱亿年　和唐子固见寄初冬晚步韵

凄风满寒谷，广陌照落日。

繁霜排岸草，尫瘁怯寒栗。

块从阅残编，十日九不出。

时为孤愤愤吟，嗟嗟类蟋蟀。

歧路多阻艰，烟霞成个疾。

保是千金躯，他慕无终毕。

无览尘垢外，无得初无失。

溺志胶扰间，一踚跽信匪一。

阮生亦有言，何异褌中虱。

呼童洗破觥，一醉真可必。

耳热即呜呜，鄙野谁诃诘。

浩歌莫予知，奚用聆清瑟。

钱亿年

钱亿年　重阳

商飚惊秀木，松桂不受秋。

萸菊有光辉，芬芳满金瓯。

古为贤达人，逢时聊解忧。

龙山孟参军，帽落初不羞。

东篱陶徵士，得酒更何求。

若人不常有，至今称风流。

节物自尔殊，生灭同一沤。

浮世梦幻身，适意是良谋。

山翁未尝乐，而亦未尝愁。

吾独可奈何，任渠自悠悠。

钱易

钱易　初夏病中

抱病经清暑，空庭扫紫苔。

花篱妨蝶过，桐井引禽来。

徒有文园渴，更有漳浦才。

可怜余滞骨，无复动心灰。

钱易

钱易　和人首夏池上雨中闻笛

朱华始沈泉，池塘恰雨天。

鹭头飘雪暗，荷腹荡珠圆。

风递谁家笛，声冲几里烟。

拂波轻重起，隔树往来传。

沥沥虽侵汉，遥遥已杂□。

天龙吟转乐，石韵更相连。

谩读襄王赋，虚夸子晋仙。

宁同向散骑，肠断向漪涟。

钱易

钱易　嵇康小舞词

薛九三十侍中郎，兰香花态生春堂。

龙盘王气变秋雾，淮声哭月浮秋霜。

宜城酒烟湿羁腹，与君强舞当时曲。

玉树遗辞莫重听，黄尘染鬓无前绿。

我闻襄阳白铜韑，荒情古艳传幽悲。

凄凉不抵亡国恨，尘中苦泪飞柔丝。

洛阳公子擎银觞，跪奴和曲生辉光。

茂陵旅梦无春草，彤管含羞裁短章。

钱易

钱易　句

双峰上帘额，独鹊袅庭柯。

钱易

钱易　句

世上何人号最忙，紫微失去张君房。

钱易

钱易　句

莫叹鬓如雪，且教心似灰。

钱易

钱易　句

绿章封事缄初启，青凤求凰尾乍开。

钱易

钱易　句

好开今日太平基，万里山河归掌握。

钱易

钱易　句

子美无情甚，都官着意频。

钱易

钱易　览越僧诗集有寄

莫学江淹攎惠休，碧云才调已难酬。

怀君知有关山梦，开卷如逢水石秋。

不得归来作都讲，自惭名宦正悠悠。

钱易

钱易　芦花

深溪高岸罩秋烟，飒飒江风向暮天。

凝洁月华临静夜，一丛丛盖钓鱼船。

钱易

钱易　梦越州小江

越布缝单衾，灯青月黄浅。

精魂度江水，适去无近远。

湿沙平朔天，宿鸟踏古篆。

巨潮淹积石，瘦白涩无藓。

橹响期西陵，苍岑屏曲展。

夙龄贱登临，今日生健羡。

汀州逢故妾，振袂指吴苑。

向人呼旧官，血泣惭孤蹇。

钱易

钱易　南兵

曾见南兵苦，征辽事亦如。

金疮寒长肉，纸甲雨生蛆。

山小虀霜骨，河枯舋腐鱼。

黎元无处哭，丁户日相疏。

钱易

钱易　攎卢仝诗

门前飞杨花，屋后恶水鸣青蛙。

案上两卷书，尧典与舜典，

留与添丁作生涯。

钱易

钱易　攎张籍上裴晋公

午桥庄上千竿竹，绿野堂中白日春。

富贵极来唯叹老，功名高后转轻身。

严更未报皇城里，胜赏时游洛水滨。

昨日庭趋三节度，淮西曾是执戈人。

钱易

钱易　七夕作

天上人间重此宵，新情旧恨两迢迢。

汉宫露密罘羜冷，秦殿灯深羯鼓焦。

香粉溟蒙筛绮席，蛛丝千万络烟霄。

牵牛何事劳乌鹊，不使虹蝩驾作桥。

钱易

钱易　上巳至玉津园赐宴

祓禊标春巳，歌时庆鲁雩。

禁园宣密宴，玉馔赐天厨。

班序参三殿，衣冠盛两部。

云罍倾上席，宝马闹长衢。

帝泽恩何重，春风节已徂。

归来白虎殿，微咏共操觚。

钱易

钱易　送僧归护国寺

拂衣台岭旧林泉，命服兰芽夺目鲜。

一念不居常在定，十分无闷尽安禅。

霜含庭柏依稀老，月到经窗暗澹圆。

蠛枕沈迷难话别，半桥衰柳锁寒烟。

钱易

钱易　送张无梦归天台

暂谒明光拂斗槎，杖藜归去赤城霞。

琳宫重启仙人室，金阙新辞太帝家。

祇自运心奔白日，何须掷米作丹砂。

云章赐重崆峒远，还向悬岑炼五芽。

钱易

钱易　温泉诗

悲哉天宝时，帝耄政不修。

宠幸尊妇人，阴极阳已柔。

外戚盛本枝，栉比封列侯。

丞相大将军，备位甚悠悠。

天下安既久，积渐力不周。

车服金玉焕，黎庶饥寒愁。

骊山温泉宫，昼幸与夜游。

一游百司备，万费一日休。

虽能心自快，化作神稷忧。

国忠恣吞噬，林甫怀奸偷。

胡雏据太原，钟鼓无计收。

黄尘满长安，惨黩九庙羞。

唐天未使绝，返正知疾瘳。

自兹游赏地，荆棘生荒秋。

旧物悉已废，蜘蛛挂重楼。

览者咸寒心，一过三迴头。

因知帝王业，坚固宣鸿猷。

岂可信嗜欲，侮弄生疮疣。

雕墙峻宇诫，简牍况有由。

翻思黍离章，续之应可仇。

钱易

钱易　西游曲

花销秋老白日短，败红荒绿迷空馆。

攎将清血洒昭陵，幽谷蛇啼半山晚。

十年辞家勤献书，王孙不许延公车。

江头祖庙祭无血，重门生草寒离离。

我有黄金三尺剑，奸骨无痕古波艳。

佩入函关无故人，玉握凋零七星暗。

钱易

钱易　习家池大堤

清风习池上，落日岘山西。

使君来问俗，听唱白铜韑。

钱易

钱易　咏华林书院

旌表华林盛，儒官寄翠微。

科名新伯仲，孝行旧光辉。

云影阴书幌，松花湿道衣。

自惭方试吏，争得去忘机。

钱易

钱易　中秋

天惨严霜厚，神清宿雨微。

枝空蝉攎脱，巢冷燕谋归。

白日莲塘梦，红纱水国衣。

锦书知未了，轧轧弄鸣机。

钱易

钱易　中秋夜守让南厅玩月

秋气元清切，明蟾千里心。

金盘上河侧，玉水浸楼阴。

闺怨有消歇，客愁无浅深。

关山今夜里，星斗共沉沉。

钱益

钱益　青紫峰亭

壮岁事远游，衰龄守乡井。

閒看旧游地，偶陟黄旗岭。

因登青紫峰，双目肆遐骋。

孤亭倚山巅，当午风日冷。

凭栏飞鸟外，振衣白云顶。

胜景洗无边，此意君能领。

钱颖

钱颖　秋胡子

郎恩叶薄妾冰清，郎说黄金妾不应。

若使偶然通一笑，半生谁信守孤灯。

钱颖

钱颖　以久字韵赋翁仲

武皇骑龙朝帝后，露湿铜仙古苔绣。

景初命名翁与仲，无复衣冠仍汉旧。

桓圭大剑高嵯峨，不动如山严镇守。

岂知屹立司马门，九鼎暗移司马手。

变迁陵谷亦何易，洛阳尘埃一回首，

因嗟宠辱非可常，世间何者为长久。

君不见后来荆棘埋铜驼，坐想失身横陇亩。

钱颖

钱颖　再入台

紫纶飞下会稽山，衣绣归来冠军豸。

总马长鸣天路熟，棲鸟重认禁枝寒。

人忧时世方多事，我喜朝廷看谏官。

尧舜君民身稷契，不为容易不为难。

钱咏

钱咏　赋新繁周表权如诏亭

选构人皆事宴逢，独君教子袭良弓。

因闻诗礼家题旧，及宠丝纶语命同。

几杖已尊贤老外，龟鱼争焕彩衣中。

新来更喜增荣观，青锁才臣赠古风。

钱槱

钱槱　溪上

秋老芦花冉冉飞，晓天寒气袭人衣。

轻桡棹入鸥群去，钓得鲈鱼带雨归。

钱昱

钱昱　留题古松

景致逼神仙，心幽道亦玄。

僧閒来出世，松老不知年。

放马眠岂草，移杯酌涧泉。

浮名如脱得，终住此云边。

钱昱

钱昱　留题巾山明庆塔院

数级崔嵬万木中，最堪影势似难同。

栏杆夜压江心月，铃铎秋摇岳顶风。

重叠画瞻遮世界，稀疏清磬彻虚空。

有时问著禅僧路，笑指丹霄去不穷。

钱昱

钱昱　升山灵岩寺

杉松满寺廊，栏槛倚高冈。

郡郭晓云漠，禅斋春草长。

涧青连竹色，山静带茶香。

更有名僧在，茅庵住上方。

钱元鼎

钱元鼎　登黄花亭遗址

隔城舒晚啸，信步得高台。

亭去名犹在，霜迟菊未开。

浮云西日下，明月大江来。

逸思飞难禁，昏钟何处催。

钱元忠

钱元忠　游苍玉洞

峭嵘乱石满陵冈，颜色苍润如琳琅。

神恻鬼□□□惨，牛眠虎跳深伏藏。

太清灵壁不足数，涪水□麦熟可方。

剥苔剔藓验古刻，诸贤□□腾光茫。

如此至宝岂易得，宜檄山灵护□□。

□□□□□□□，却恐六丁下取将。

钱藻

钱藻　静照堂

去年秀水拍桥深，闻说幽堂绿可临。

自愧尘埃逢泽上，空思潇洒太湖阴。

经台罢讲吹红烬，斋钵留生下翠禽。

应是禅机终息处，不须此外觅双林。

钱藻

钱藻　送程给事知越州

越水浸天云脚乱，越山洗露秋骨巉。

山重水远地万顷，居者暇裕无毁谗。

朝家左顾倚藩抜，提兵开府为立监。

得吾耆老自青琐，命书临遣芝泥缄。

公以文章政事豪，骥跃天衢{左犭右也}羁衔。

七闽南海劫大利，伟望压俗山之岩。

欲公锦衣耀闾里，绶章灿烂拖虹縿。

神武方兹五兵戢，高躔夜半隳祅搀。

劭农决讼更何事，宁有纤蠹烦荑摲。

黄堂歌酒醉宾从，独持大体钩最凡。

姓名定入神仙籍，蓬莱上下鸾鹤骖。

何当东去一解榻，归心千里追飞帆。

钱藻

钱藻　天平山白云泉

白云岩静最深隈，泉溜泓溶石窦开。

宿雾不生澄晓月，残风轻漾蛰寒雷。

源从天汉星边落，流自鳌峰海上回。

莫谓无心事奔注，曾随霖雨下山来。

钱昭度

钱昭度　春阴

语燕被飞陇麦青，春云将雨滞行人。

云间若有金乌卖，应被豪家占得春。

钱昭度

钱昭度　怀会稽

斗牛星外翻成梦，巢鸟枝南略寄身。

越国荷花八百里，别来谁是采莲人。

钱昭度

钱昭度　菊

曾见春花落万红，不然随雨即随风。

如何得到重阳日，浮在陶家酒盏中。

钱昭度

钱昭度　句

东北风吹大庾岭，西南日映小寒天。

钱昭度

钱昭度　句

磻溪重得吕，维岳再生申。

钱昭度

钱昭度　句

伯禹无端教鲜食，水中鱼尽不知休。

钱昭度

钱昭度　句

船中闻雁洞庭夜，床下有蛩长信秋。

钱昭度

钱昭度　句

雨被北风吹作雪，水愁东海亦成冰。

钱昭度

钱昭度　句

阏氏才闻易妾名，归期长似俟河清。

钱昭度

钱昭度　句

西北高楼在，东南王气销。

钱昭度

钱昭度　句

绣帔梦惊中酒处，朱门人语上朝时。

钱昭度

钱昭度　句

长忆钱塘江上望，酒楼人散雨千丝。

钱昭度

钱昭度　句

西南片月充肠冷，二八飞泉绕齿寒。

钱昭度

钱昭度　句

风欲抛高雨压沉，黄昏前后五更深。

钱昭度

钱昭度　句

三年别馆风吹入，万里长沙月照来。

钱昭度

钱昭度　句

人间路到三峰尽，天下秋随一叶来。

钱昭度

钱昭度　句

荞麦花残小雪飞。

钱昭度

钱昭度　句

南人如问雪，向道是杨花。

钱昭度

钱昭度　句

荷挥万朵玉如意，蝉弄一声金错刀。

钱昭度

钱昭度　野墅夏晚

一抹生红画杏腮，半园沈绿锁桐材。

黄蜂衙退海潮上，白蚁战酣山雨来。

睡思几家金带枕。酒香何处玉交杯。

太阳西落波东去，惆怅无人唤得归。

钱昭度

钱昭度　野水

野水光如壁，澄心不觉劳。

与天无表里，共月见分毫。

绿好磨长剑，清宜泛小舠。

淡交今已矣，惆怅越波涛。

钱昭度

钱昭度　忆具区

平生爱具区，岛屿夹陂湖。

竹雨笼鸂鶒，花烟湿鹧鸪。

神仙疑有宅，鱼鳖自为都。

何事劳长想，机云本是吴。

钱昭度

钱昭度　咏方池

东道主人心匠巧，凿开方石賏涟漪。

夜深却被寒星映，恰似仙翁一局棋。

钱昭度

钱昭度　雨霁剡溪

剡溪风雨霁，航苇重行行。

到处杨柳色，几家荷叶声。

噪蝉金鼎沸，游水玉壶清。

最喜鱼梁伴，归帆的的轻。

钱昭度

钱昭度　赠白校书

袖里青锋秋水寒，谁疑双燕是金丸。

出门风雨如何去，空有霜髭在玉盘。

钱仲鼎

钱仲鼎　水村歌

舟摇摇兮，风嫋嫋兮。

波鳞鳞兮，鸥翩翩兮。

扣舷渔歌兮，孰知其他兮。

钱仲鼎

钱仲鼎　题静春堂集

闭门雪卧远，咏史风情留。

诗有三百篇，令子手所裒。

汝翁秀儒林，殖学媲前修。

六经穷窔奥，万象工雕锼。

广矣雅音正，悕矣骚情幽。

照耀明月珠，珍重珊瑚钩。

一读令人喜，再读令人愁。

李杜骨已朽，江湖名同流。

忆昔托末契，东城得追游。

平时少契阔，暇日多唱酬。

栎材自揣劣，藻思谁与俦。

老我岁冉冉，霜鬓风飚飚。

索居破茅屋，寒拥敝貂裘。

夜来清梦飞，故绕松江头。

梦中不识路，修亭渺悠悠。

粲然见梅花，落月香影浮。

性情阅千古，感发交未休。

神交赴冥冥，知我双白鸥。

钱仲鼎

钱仲鼎　题赵鸥波高士图

在昔洛阳，雪深丈余。

士也高卧，来令尹车。

今年吴淞，雪复何如。

积素一色，鸥鹭有无。

之子江舦，修亭是居。

有琴有书，有酒有鱼。

赏静独眺，聊以自娱。

挹兹清风，刢刢起予。

此景此图，再卷再舒。

乾道民谣　为三状元咏

翀峰龟岭与龙屿，三处山川实壮哉。

相去之间不百里，七年三度状元来。
