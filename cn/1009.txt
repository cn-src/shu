全宋诗：赵
　赵安仁　送舒殿丞知荆州
　赵邦美　留题灵岩
　赵必拆　春日田园杂兴
　赵必常　小亭夜坐即景
　赵必成
　　赵必成　十月梅花
　　赵必成　题陈生鲤鱼图
　赵必范
　　赵必范　春日田园杂兴
　　赵必范　句
　赵必岊　饮酒
　赵必流
　　赵必流　和孙逢辰游子吟
　　赵必流　秋夜玩月
　　赵必流　言志
　赵必檋　题梅山
　赵必象
　　赵必象　避地惠阳鼓峰用徐心远韶
　　赵必象　避地山中和杨推夜寒韵二首
　　赵必象　别和明府归帅省
　　赵必象　￥行南山访友不遇
　　赵必象　古端饮问梅亭作
　　赵必象　和黄秋三衢舟中韵
　　赵必象　和黄秋韵
　　赵必象　和黎簿韵
　　赵必象　和李梅南对梅韵
　　赵必象　和李梅南见寄十四韵
　　赵必象　和李梅外韵以伤邑士之无朋
　　赵必象　和同社酒边韵
　　赵必象　和同社钱梅
　　赵必象　和文文山中秋赏月韵
　　赵必象　和文文溪庆徐固峰六十得子韵
　　赵必象　和尹权宰见访韵
　　赵必象　和张竹处韵钱陈匝峰之濂泉
　　赵必象　和朱水乡韵
　　赵必象　和自村同年韵寄南山刘义车
　　赵必象　贺黎耐交建经史阁
　　赵必象　怀梅水村十绝用张小山韵
　　赵必象　即席点韵赋方砚
　　赵必象　句
　　赵必象　李月野舍旁之李花於梅时郡斋有诗遂次其韵
　　赵必象　陆户有摴蒱之招诗以答之
　　赵必象　南康县圃赏梨花呈长官
　　赵必象　南山赏梅分韵得观字
　　赵必象　南山亭吟梅用韵
　　赵必象　钱陈柳边权惠阳教
　　赵必象　钱陈匝峰之濂泉
　　赵必象　钱实斋趋朝
　　赵必象　钱尹权宰
　　赵必象　生朝觞客即席用韵
　　赵必象　题月岩
　　赵必象　题云岫半閒堂用李涉韵
　　赵必象　题竹隐梅外二先生祠堂
　　赵必象　挽陈东湖
　　赵必象　挽邓南山
　　赵必象　挽李春叟
　　赵必象　挽李梅边
　　赵必象　挽李自玉
　　赵必象　挽张县尹
　　赵必象　挽赵北山
　　赵必象　戏题睡屏
　　赵必象　吟社递至诗卷足十四韵以答之为梅水村发也
　　赵必象　游濂泉
　　赵必象　元日客中和同年韵
　　赵必象　再用前韵集句
　　赵必象　赠黄槐谷
　　赵必象　赠相士陈神眼
　　赵必象　赠相士桂月岩
　　赵必象　至节寄家信
　　赵必象　重九即席点韵
　　赵必象　重九宴陈东湖亭
　赵必兴　答本堂先生歌
　赵必晔　和榴皮题壁韵
　赵必愿
　　赵必愿　秋高亭
　　赵必愿　重建神秀楼追和忠定公韵
　赵必蒸
　　赵必蒸　答贺文杏韵
　　赵必蒸　答资政赵庸斋
　　赵必蒸　为子侄入宗学赋二首志喜
　　赵必蒸　星渚赵侍郎霞城枉驾
　　赵必蒸　忆业师刘夫子
　赵汃夫　海棠次苏子瞻韵
　赵伯溥
　　赵伯溥　初夏遣闷三绝
　　赵伯溥　读先大人伐金遗疏
　　赵伯溥　宿斋堂
　赵伯晟　栖霞寺
　赵不敌　句
　赵不谫　句
　赵不群　南峰庵
　赵不息
　　赵不息　朝阳岩
　　赵不息　句
　赵昌言　喜英公大师相访
　赵成伯　句
　赵承禧　题武夷
　赵崇槟　中秋无月二绝同韵
　赵崇嶓
　　赵崇嶓　白莲
　　赵崇嶓　采莲词
　　赵崇嶓　痴猫
　　赵崇嶓　除日万州临江亭
　　赵崇嶓　窗前
　　赵崇嶓　春朝偶书
　　赵崇嶓　春宫
　　赵崇嶓　春日
　　赵崇嶓　翠云寺
　　赵崇嶓　大廷
　　赵崇嶓　代赠
　　赵崇嶓　地僻
　　赵崇嶓　读陶诗
　　赵崇嶓　读陶诗罢
　　赵崇嶓　独立
　　赵崇嶓　反輗歌二首
　　赵崇嶓　高楼曲
　　赵崇嶓　古意
　　赵崇嶓　故人
　　赵崇嶓　广寒宫
　　赵崇嶓　闺词
　　赵崇嶓　过翻阳湖
　　赵崇嶓　寒食雨晴书事
　　赵崇嶓　汉地
　　赵崇嶓　画花歌与曾舜贤
　　赵崇嶓　淮河水
　　赵崇嶓　皎皎
　　赵崇嶓　进酒行
　　赵崇嶓　句
　　赵崇嶓　腊月
　　赵崇嶓　立春后三日山行喜雨
　　赵崇嶓　立春日舟次藕池阻雪有怀
　　赵崇嶓　立春夜宿西充山驿闻雪
　　赵崇嶓　临汝道中
　　赵崇嶓　龙翔宫
　　赵崇嶓　美人貌如花
　　赵崇嶓　难忘曲
　　赵崇嶓　拟人生不满百
　　赵崇嶓　穠华
　　赵崇嶓　偶成
　　赵崇嶓　凭远亭
　　赵崇嶓　谯楼
　　赵崇嶓　劝农
　　赵崇嶓　人生叹
　　赵崇嶓　失题
　　赵崇嶓　识得
　　赵崇嶓　适趣
　　赵崇嶓　松柏
　　赵崇嶓　送还吴山稿
　　赵崇嶓　题弹枭
　　赵崇嶓　天宝禁中
　　赵崇嶓　田家
　　赵崇嶓　晚立
　　赵崇嶓　西湖
　　赵崇嶓　西施捧心图
　　赵崇嶓　小窗
　　赵崇嶓　小窗对客
　　赵崇嶓　野马
　　赵崇嶓　一莲
　　赵崇嶓　移梅
　　赵崇嶓　倚楼
　　赵崇嶓　忆昔一首
　　赵崇嶓　寅卯二年八月十五夜皆不见月
　　赵崇嶓　饮少
　　赵崇嶓　咏梅
　　赵崇嶓　咏张丽华
　　赵崇嶓　咏竹生花
　　赵崇嶓　用看云体
　　赵崇嶓　幽居
　　赵崇嶓　幽意
　　赵崇嶓　游金精山
　　赵崇嶓　有感
　　赵崇嶓　元日云安道
　　赵崇嶓　赵飞燕姊妹
　　赵崇嶓　折柳词
　　赵崇嶓　征妇怨
　　赵崇嶓　咫尺
　　赵崇嶓　醉起
　赵崇璠　乌台古柏
　赵崇鉹
　　赵崇鉹　壁间韵
　　赵崇鉹　答碧山
　　赵崇鉹　答维溪
　　赵崇鉹　大孤
　　赵崇鉹　调渔者
　　赵崇鉹　东风
　　赵崇鉹　东风吹桃花
　　赵崇鉹　东溪夜泊
　　赵崇鉹　都昌书事
　　赵崇鉹　癸卯除夕客中
　　赵崇鉹　湖中
　　赵崇鉹　简云卧
　　赵崇鉹　江上
　　赵崇鉹　空城雀
　　赵崇鉹　梅
　　赵崇鉹　南内
　　赵崇鉹　颇爱
　　赵崇鉹　破褐
　　赵崇鉹　青阳
　　赵崇鉹　雀
　　赵崇鉹　山间
　　赵崇鉹　食化
　　赵崇鉹　书事
　　赵崇鉹　数日
　　赵崇鉹　松下
　　赵崇鉹　往体
　　赵崇鉹　瓮天
　　赵崇鉹　狭斜
　　赵崇鉹　仙思
　　赵崇鉹　晓起
　　赵崇鉹　新堤
　　赵崇鉹　学诗
　　赵崇鉹　寻真夕对
　　赵崇鉹　丫头岩
　　赵崇鉹　野园
　　赵崇鉹　夜坐
　　赵崇鉹　有赠
　　赵崇鉹　月岩
　　赵崇鉹　杂兴
　　赵崇鉹　至后
　　赵崇鉹　壮节亭二松
　赵崇皦　九日山送客次赵循州韵
　赵崇杰　龙潭寺
　赵崇洁
　　赵崇洁　读书趣
　　赵崇洁　游亭晚酌
　赵崇璡　丛桂轩四首
　　赵崇璡　丛桂轩四首　口黄
　　赵崇璡　丛桂轩四首　老翠
　　赵崇璡　丛桂轩四首　嫩红
　　赵崇璡　丛桂轩四首　妖白
　赵崇琏
　　赵崇琏　题曹孝娥
　　赵崇琏　题关夫子
　　赵崇琏　题两桥
　赵崇釠　梅岩
　赵崇泞　勉子读书
　赵崇森
　　赵崇森　春暖
　　赵崇森　春雨
　　赵崇森　江行
　　赵崇森　久旱喜雨
　　赵崇森　漏屋雨
　　赵崇森　琴
　　赵崇森　题三女冈白莲花
　　赵崇森　玩秋月
　　赵崇森　雪
　　赵崇森　椰簟
　　赵崇森　隐逸
　　赵崇森　砧
　赵崇渭　大涤洞天留题
　赵崇怿　金精歌
　赵崇缵　游九锁
　赵处澹
　　赵处澹　八月十四夜
　　赵处澹　长门怨
　　赵处澹　春日卧病
　　赵处澹　村居
　　赵处澹　丁山眺望
　　赵处澹　冬至日书怀
　　赵处澹　和韵
　　赵处澹　寄友
　　赵处澹　借榻
　　赵处澹　九日会饮翠麓
　　赵处澹　拟古
　　赵处澹　偶成
　　赵处澹　偶成用溪阴韵
　　赵处澹　清明雨中
　　赵处澹　山行和韵
　　赵处澹　题周恭叔谢池读书处
　　赵处澹　厌雨
　　赵处澹　雨
　　赵处澹　月夜
　　赵处澹　追和隐渊明咏贫士
　　赵处澹　追拟玄真子渔歌
　　赵处澹　濯缨亭
　赵存佐　祜公荣归
　赵大成　闰中秋
　赵德口　诗一首
　赵德纶　澹山岩
　赵德载　绍兴丙辰冬十有二月戊申赵德载赴官宕渠入境小雨肩舆中戏作一绝书
　赵东阁
　　赵东阁　春山堂
　　赵东阁　寄圣水照讲师
　　赵东阁　凌霄花为复上人作
　　赵东阁　渔家
　赵东山
　　赵东山　句
　　赵东山　题海月岩
　赵端行
　　赵端行　白鹤关
　　赵端行　少稷赋十二相属诗戏赠
　赵范　绝句
　赵方
　　赵方　东岑
　　赵方　荷沼
　　赵方　龙潭
　　赵方　青衣泉
　　赵方　沙冈
　　赵方　石泉
　　赵方　水阁
　　赵方　溪鱼
　　赵方　幽谷
　　赵方　月池
　　赵方　岳亭
　赵逢　怀梦英大师
　赵福元
　　赵福元　梨花
　　赵福元　茉莉
　　赵福元　寿徐尉
　　赵福元　寿赵推官
　　赵福元　苔钱
　　赵福元　桃木
　　赵福元　晚钟
　　赵福元　蚊
　　赵福元　医兼画
　赵复　句
　赵概
　　赵概　句
　　赵概　来燕堂联句
　　赵概　老苏先生挽词
　　赵概　送梵才大师归天台
　赵淦夫　元日
　赵纲立　句
　赵庚　句
　赵庚夫
　　赵庚夫　鬓髭
　　赵庚夫　病足
　　赵庚夫　道中逢潜夫
　　赵庚夫　读曾茶山诗集
　　赵庚夫　鹤食
　　赵庚夫　寄广右方提刑
　　赵庚夫　寄建康老友
　　赵庚夫　句
　　赵庚夫　看梅
　　赵庚夫　李长吉集
　　赵庚夫　论诗
　　赵庚夫　清泉
　　赵庚夫　山居苦
　　赵庚夫　书田舍所见
　　赵庚夫　岁除即事
　　赵庚夫　题孔道士云庵
　　赵庚夫　题张山人幽居
　　赵庚夫　同僧游{左洁右页}阳塘上生院
　　赵庚夫　习气
　　赵庚夫　心宇
　　赵庚夫　隐逸
　　赵庚夫　友人别墅
　　赵庚夫　真州听角
　赵公硕
　　赵公硕　春和郭使君游光福寺云閒阁二十韵
　　赵公硕　积雨初霁乘兴邀王和叟赵久成二监郡游南山饮於云间阁因成一诗醉书
　　赵公硕　庆元四年五月再游
　　赵公硕　宰余杭游洞霄
　赵公弇　淳熙壬寅乌石山别□□嗣老禅师
　赵巩　游白云山
　赵观复　大涤洞天留题
　赵恒　游裴公亭
　赵琥
　　赵琥　别友
　　赵琥　密老
　　赵琥　题冲真观
　　赵琥　题喜鹊栖树
　赵淮　辞家庙
　赵及甫　和华岳过鄱阳湖
　赵济
　　赵济　赏莲
　　赵济　兴庆池禊宴
　　赵济　夜警
　赵简边　挽叠山先生
　赵绛夫　句
　赵傑之
　　赵傑之　白府真君
　　赵傑之　钓鼇亭
　赵菊庄　昭孝道院
　赵郡守　赠令狐使
　赵楷
　　赵楷　句
　　赵楷　览梦得所藏李伯时画吴中三贤像因各书绝句　范蠡
　　赵楷　览梦得所藏李伯时画吴中三贤像因各书绝句　陆龟蒙
　　赵楷　览梦得所藏李伯时画吴中三贤像因各书绝句　张翰
　　赵楷　舟□□□读中兴碑
　赵珂夫　大涤洞天留题
　赵况　送僧归护国寺
　赵逵　句
　赵葵
　　赵葵　避暑水亭作
　　赵葵　初夏
　　赵葵　春
　　赵葵　春寒
　　赵葵　春游
　　赵葵　丰年
　　赵葵　过小浆市
　　赵葵　海棠
　　赵葵　寒曲
　　赵葵　荒城
　　赵葵　惠山寺
　　赵葵　江行
　　赵葵　郊野
　　赵葵　菊花
　　赵葵　句
　　赵葵　柳花
　　赵葵　楼
　　赵葵　落花
　　赵葵　梅花
　　赵葵　墨梅
　　赵葵　秋浦楼
　　赵葵　赏花
　　赵葵　上元
　　赵葵　芍药
　　赵葵　十月见菊
　　赵葵　十月见桃
　　赵葵　寺
　　赵葵　桃木
　　赵葵　题金山
　　赵葵　雪
　　赵葵　雪夜
　　赵葵　赠石牛上人
　　赵葵　贞义女咏
　　赵葵　舟
　　赵葵　竹
　　赵葵　祝融峰
　赵葵姬　诗一首
　赵夔
　　赵夔　道过遂县泊舟瞻大像有作
　　赵夔　桂山诸洞歌
　　赵夔　桂山诸岩歌
　　赵夔　诗一首
　　赵夔　赠海陵佘公老人
　赵瑻夫　寄林可山
　赵兰皋　野人家
　赵雷
　　赵雷　涤斋
　　赵雷　书楼课子
　赵立
　　赵立　丹炉药臼
　　赵立　飞狐
　　赵立　雷神碑
　　赵立　山谷碑
　　赵立　山行
　　赵立　石井
　赵立夫
　　赵立夫　枫
　　赵立夫　腊日偶书
　　赵立夫　谢刘潜夫寄示诗卷
　赵帘溪
　　赵帘溪　次韵大受冷清生活与赋拙何异
　　赵帘溪　次韵大受游乳洞谩赋
　赵良埈　题壁
　赵良坡
　　赵良坡　避暑山亭
　　赵良坡　过叔祖崇栲翁别业
　　赵良坡　雪水庵咏雪二十韵
　　赵良坡　隐居
　　赵良坡　咏杨司业观菊图
　　赵良坡　赠友之闽
　赵良生　松风亭
　赵良坦
　　赵良坦　与永嘉僚友饯别
　　赵良坦　狱中附家二首
　赵良佐　妙法庵二首
　赵令衿
　　赵令衿　李伯纪丞相挽诗
　　赵令衿　泉南花木
　　赵令衿　赠鹅湖上人
　赵卯发
　　赵卯发　裂衣书诗寄弟
　　赵卯发　题于壁
　赵孟淳
　　赵孟淳　谷
　　赵孟淳　句
　　赵孟淳　题高尚书夜山图二首
　　赵孟淳　题梅
　　赵孟淳　题桃
　赵孟坚
　　赵孟坚　安吉州赋牡丹
　　赵孟坚　拜范文正公祠
　　赵孟坚　拜扫易斋先生墓
　　赵孟坚　必大弟赴新城簿
　　赵孟坚　别赠陈新叔弟
　　赵孟坚　不寐
　　赵孟坚　采桑曲
　　赵孟坚　漕使李宝文先生除宣城守
　　赵孟坚　初冬客中见小春海棠
　　赵孟坚　登普满塔
　　赵孟坚　读元勇雪溪先生墓铭
　　赵孟坚　二禽方戏赠难弟　笃笃笃
　　赵孟坚　二禽方戏赠难弟　归归归
　　赵孟坚　高渭南席上烛照牡丹
　　赵孟坚　庚辰除夕
　　赵孟坚　古剑词
　　赵孟坚　何氏书堂
　　赵孟坚　和陈鲁山社日西湖二首
　　赵孟坚　和帑院叔
　　赵孟坚　鸿禧观次高横槎韵
　　赵孟坚　蕙花
　　赵孟坚　及书六考喜效白体
　　赵孟坚　寄汤帐干
　　赵孟坚　甲辰岁朝把笔
　　赵孟坚　江楼迟客
　　赵孟坚　江湾僧舍水石芭蕉
　　赵孟坚　经过
　　赵孟坚　九里松马上作
　　赵孟坚　九三月丹
　　赵孟坚　康不领此诗又有许梅谷者仍求再赋长律
　　赵孟坚　客中
　　赵孟坚　客中思家
　　赵孟坚　里中康节庵画墨梅求诗因述本末以示之
　　赵孟坚　临安客中
　　赵孟坚　买砚碑
　　赵孟坚　卖镜
　　赵孟坚　厖蚓图
　　赵孟坚　蒙斋
　　赵孟坚　梦回
　　赵孟坚　南林张园
　　赵孟坚　墙头花
　　赵孟坚　青春能几何
　　赵孟坚　清明
　　赵孟坚　秋壑纳室庆席诸友分韵
　　赵孟坚　曲涧
　　赵孟坚　山行晚归
　　赵孟坚　上习庵陈先生
　　赵孟坚　诗谈
　　赵孟坚　十日同宪僚登高
　　赵孟坚　食雪
　　赵孟坚　送放生池碑
　　赵孟坚　送客
　　赵孟坚　送马上娇图与秋壑监丞
　　赵孟坚　送朱支仓试刑法科
　　赵孟坚　题陈山龙祠
　　赵孟坚　题高氏烟雨馆
　　赵孟坚　题黄岩夏氏晓山亭诗卷
　　赵孟坚　题墨兰图
　　赵孟坚　题水仙
　　赵孟坚　题吴门颜氏敬享亭石记
　　赵孟坚　题玉川月蚀诗后
　　赵孟坚　题赵大年小影
　　赵孟坚　题照禅师道场
　　赵孟坚　天平方丈梅下见持要旧题
　　赵孟坚　万寿寺避暑读书
　　赵孟坚　王翠岩写竹求诗
　　赵孟坚　为仓使吴荆溪先生寿
　　赵孟坚　文宣公祠宇新成
　　赵孟坚　问梅寄贾秋壑先生
　　赵孟坚　宪使陈习庵先生除司业
　　赵孟坚　谢送牡丹
　　赵孟坚　谢徐正十一兄惠牡丹颜帖
　　赵孟坚　辛丑孟夏甲申日得雨
　　赵孟坚　辛巳除夕
　　赵孟坚　养鸂鶒
　　赵孟坚　夜泊法忍寺
　　赵孟坚　夜热
　　赵孟坚　夜饮归戏作
　　赵孟坚　乙未春初解漕幕兼职访秋壑西湖探韵得柳字
　　赵孟坚　邑圃池上
　　赵孟坚　咏史赠王侍御
　　赵孟坚　尤美亭
　　赵孟坚　与帅干驾阁宗叔
　　赵孟坚　寓言
　　赵孟坚　早春牡丹
　　赵孟坚　赠笔工吴升
　　赵孟坚　赠术者
　　赵孟坚　斩偶行
　　赵孟坚　招石希孟朝饭
　　赵孟坚　折枝
　　赵孟坚　种石菖蒲
　　赵孟坚　种水芭蕉
　　赵孟坚　仲弟借书持要不谨护有损为之覆背葺还
　　赵孟坚　重赋暨邑池亭
　　赵孟坚　追咏西湖行乐寄傅清叔
　赵孟僖　庆侍郎
　赵孟僩　临终口占
　赵孟禹　双溪桥亭
　赵密夫　三脆黡
　赵鸣铎　寄萍乡密老
　赵某
　　赵某　大小寒
　　赵某　寄高善胜
　　赵某　眉峰水陆寺
　　赵某　清发轩
　　赵某　述怀
　　赵某　题浯溪
　　赵某　杏村闻其友谢昌元及二赵一家俱入翰苑
　　赵某　休官
　　赵某　游都梁
　赵鼐　过大桥并出界偶成四绝寄邵阳父老
　赵讷轩
　　赵讷轩　句
　　赵讷轩　溪湾
　赵普　雪中驾幸敝庐恭纪
　赵企
　　赵企　别天台
　　赵企　泛湖晚归
　　赵企　泛舟晚出北关
　　赵企　孤山观雪
　　赵企　鸡冠花
　　赵企　句
　　赵企　萍
　　赵企　秋日泛西湖
　　赵企　上竺真辩师
　　赵企　宿普圆寺二首
　　赵企　题北山松轩
　　赵企　题兜率寺
　　赵企　题石桥
　　赵企　题顺感院
　　赵企　题显孝南山寺
　　赵企　樱桃
　赵潜夫　题弦风亭
　赵清源　天台石梁
　赵庆　句
　赵璩　送张达道还山
　赵日岩　游黄山留题
　赵汝□　题蔡令叶岭书房
　赵汝淳
　　赵汝淳　读夷坚志
　　赵汝淳　芳草复芳草
　　赵汝淳　浩歌行
　　赵汝淳　灵岩
　　赵汝淳　寿放翁
　　赵汝淳　桃源行
　　赵汝淳　燕
　　赵汝淳　玉树谣
　　赵汝淳　舟行
　赵汝譡
　　赵汝譡　冰壶亭
　　赵汝譡　道林寺
　　赵汝譡　登定王台
　　赵汝譡　读昭君曲
　　赵汝譡　访张宣公书院
　　赵汝譡　高文庙
　　赵汝譡　和蛩栗斋丰翠蛟亭
　　赵汝譡　和叶水心马塍歌
　　赵汝譡　寄题王宗卿答春堂
　　赵汝譡　句
　　赵汝譡　开福寺
　　赵汝譡　楼望
　　赵汝譡　南湖书院
　　赵汝譡　囊山寺
　　赵汝譡　屈原祠
　　赵汝譡　宿枕峰寺怀舅氏有作
　　赵汝譡　题会春苑
　　赵汝譡　题浯溪中兴碑
　　赵汝譡　为赵振文赋马塍歌
　　赵汝譡　溪次
　　赵汝譡　夏日与客饮水云馆
　　赵汝譡　谢叶水心作先铭
　　赵汝譡　休日黄推官登台
　　赵汝譡　遗虎皮谢
　　赵汝譡　游雷氏园怀吴公德夫
　　赵汝譡　郁孤台
　　赵汝譡　岳麓寺
　　赵汝譡　赠景建将入都赠别
　　赵汝譡　斋居即事
　　赵汝譡　直州
　赵汝铎　水心新居
　赵汝谔
　　赵汝谔　悼梁公
　　赵汝谔　勉绳武王生
　赵汝衡　题龙君祠
　赵汝回
　　赵汝回　呈水心先生
　　赵汝回　酬诸友喜归之作
　　赵汝回　初夏倚春望六祖寺
　　赵汝回　除夕泛灵溪
　　赵汝回　春山堂
　　赵汝回　春吟
　　赵汝回　翠阆行饯宋廷材分教大宁
　　赵汝回　吊蒋弋阳
　　赵汝回　吊卢玉堂
　　赵汝回　东山堂
　　赵汝回　杜子墅留别
　　赵汝回　峨眉山廨
　　赵汝回　二月十九日
　　赵汝回　奉归柳塘潘希白诗藁
　　赵汝回　桂
　　赵汝回　和荷渚寄同游韵
　　赵汝回　寄圣水照讲师
　　赵汝回　寄题王次点东岩
　　赵汝回　寄昭武冯司户
　　赵汝回　简陆少监
　　赵汝回　句
　　赵汝回　凌霄花为复上人作
　　赵汝回　陆侍石右得祠归里往饯弗及寄以是诗
　　赵汝回　期平叔兄不至
　　赵汝回　送将大璞赴扬州司户
　　赵汝回　送李寅归里
　　赵汝回　送刘成道旅游
　　赵汝回　送卢五方春分教端州
　　赵汝回　送张敬甫常出守荆门
　　赵汝回　送赵正甫孙相湘阴
　　赵汝回　宿营罗溪山
　　赵汝回　题赖若谷存斋
　　赵汝回　题刘荆山母墓
　　赵汝回　王道士惠柳桧
　　赵汝回　闻赵昌甫赴召
　　赵汝回　西湖重午作
　　赵汝回　薛景石反庐
　　赵汝回　雁山
　　赵汝回　游列真观刘道士拉上潮际观渔
　　赵汝回　渔父
　　赵汝回　玉溪谣
　　赵汝回　赠刘道士
　　赵汝回　纵游
　赵汝绩
　　赵汝绩　别曹松山
　　赵汝绩　陈老画牛
　　赵汝绩　出郊
　　赵汝绩　道中登岭
　　赵汝绩　瓜
　　赵汝绩　韩仲和墨竹
　　赵汝绩　和牡丹韵
　　赵汝绩　环碧园饯信守赵兰皋分韵得燕字
　　赵汝绩　桧房
　　赵汝绩　鸡冠花
　　赵汝绩　柬陈宗之
　　赵汝绩　将归
　　赵汝绩　菊花
　　赵汝绩　句
　　赵汝绩　离越
　　赵汝绩　林壑闲步二绝
　　赵汝绩　墨歌
　　赵汝绩　南坡
　　赵汝绩　贫居
　　赵汝绩　剡中戴亭
　　赵汝绩　送荷渚归越
　　赵汝绩　送荷渚兄自永嘉归越
　　赵汝绩　送葵廉父赴赣辟
　　赵汝绩　送竹轩归越
　　赵汝绩　题黄存之春庄雨急图
　　赵汝绩　无罪言
　　赵汝绩　溪翁惠秋兰
　　赵汝绩　峡江龙祠
　　赵汝绩　谢高左藏惠墨竹
　　赵汝绩　雁山章君以江山无尽图求诗
　　赵汝绩　姚江道中
　　赵汝绩　忆昔一首
　　赵汝绩　迎庆避暑
　　赵汝绩　游石窗
　　赵汝绩　渔父
　赵汝伋　多景楼
　赵汝记　山隐斋楼居偶成
　赵汝廪　观石鱼
　赵汝榤　鹤林寺
　赵汝謩　观山
　赵汝能　题崇福寺罗汉阁
　赵汝暖　与同年陈公过山亭
　赵汝普
　　赵汝普　暮春晚酌
　　赵汝普　秋日谒清臣宗叔纪洞霄景二首
　　赵汝普　探钓台
　　赵汝普　题舜帝庙
　赵汝諿
　　赵汝諿　大涤洞留题
　　赵汝諿　题翠蛟亭
　赵汝旗　宿山隐斋
　赵汝湜
　　赵汝湜　敬和九锁步虚词　藏云锁
　　赵汝湜　敬和九锁步虚词　朝元锁
　　赵汝湜　敬和九锁步虚词　洞微锁
　　赵汝湜　敬和九锁步虚词　飞鸾锁
　　赵汝湜　敬和九锁步虚词　凌虚锁
　　赵汝湜　敬和九锁步虚词　龙吟锁
　　赵汝湜　敬和九锁步虚词　天关锁
　　赵汝湜　敬和九锁步虚词　通真锁
　　赵汝湜　敬和九锁步虚词　云環锁
　　赵汝湜　题洞霄
　　赵汝湜　赠羽人何授
　　赵汝湜　自和
　赵汝鐩
　　赵汝鐩　安仁道中
　　赵汝鐩　黯淡
　　赵汝鐩　八景歌
　　赵汝鐩　白发
　　赵汝鐩　半夜
　　赵汝鐩　避暑
　　赵汝鐩　避暑溪上
　　赵汝鐩　病中得邬文伯书
　　赵汝鐩　泊卢家步
　　赵汝鐩　泊舟
　　赵汝鐩　泊舟黄家渡
　　赵汝鐩　泊舟周家步
　　赵汝鐩　不眠
　　赵汝鐩　蚕舍
　　赵汝鐩　茶罢
　　赵汝鐩　缠头曲
　　赵汝鐩　常山道中
　　赵汝鐩　郴州鹿鸣宴
　　赵汝鐩　崇真观东轩
　　赵汝鐩　酬曹户
　　赵汝鐩　出处辞
　　赵汝鐩　出郊
　　赵汝鐩　楚观歌
　　赵汝鐩　春郊
　　赵汝鐩　春嬉
　　赵汝鐩　次韵袁州郑守鹿鸣宴
　　赵汝鐩　次庄过荆渚以诗寄之
　　赵汝鐩　到农家
　　赵汝鐩　登法云寺
　　赵汝鐩　登楼
　　赵汝鐩　登楼野望
　　赵汝鐩　东村
　　赵汝鐩　东湖歌
　　赵汝鐩　冬日友人见过
　　赵汝鐩　读离骚
　　赵汝鐩　杜鹃
　　赵汝鐩　短歌行
　　赵汝鐩　断肠曲
　　赵汝鐩　多景楼
　　赵汝鐩　泛洞庭
　　赵汝鐩　范园避暑
　　赵汝鐩　访别胡粹留饮水阁
　　赵汝鐩　访次张广上人继至
　　赵汝鐩　访皇甫道士
　　赵汝鐩　访黄簿留饮
　　赵汝鐩　访山中友
　　赵汝鐩　访上官道人庵
　　赵汝鐩　访昙师
　　赵汝鐩　访王广文
　　赵汝鐩　访隐者不遇
　　赵汝鐩　访友人溪居
　　赵汝鐩　访友野外
　　赵汝鐩　访郑隐君不遇
　　赵汝鐩　访子益
　　赵汝鐩　丰城道中
　　赵汝鐩　戈阳道中
　　赵汝鐩　耕织叹二首
　　赵汝鐩　古别离
　　赵汝鐩　古剑歌
　　赵汝鐩　广寒游
　　赵汝鐩　过宝云寺访密师
　　赵汝鐩　过曹家渡
　　赵汝鐩　过黄园
　　赵汝鐩　汉离宫四时词
　　赵汝鐩　和林守玉茗花韵
　　赵汝鐩　后圃
　　赵汝鐩　胡教醵杯观画围棋
　　赵汝鐩　湖亭夜饮会别友人
　　赵汝鐩　化成岩二首
　　赵汝鐩　怀亨父
　　赵汝鐩　怀武陵王广文
　　赵汝鐩　怀徐教
　　赵汝鐩　黄干见约小饮就宿
　　赵汝鐩　即事
　　赵汝鐩　寄卢司户
　　赵汝鐩　寄友人
　　赵汝鐩　寄圆老闻欲移住他院
　　赵汝鐩　寄远曲
　　赵汝鐩　江阁夜
　　赵汝鐩　江楼会饮对月
　　赵汝鐩　姜子平郑华父见访留饮月下
　　赵汝鐩　郊行同张宰
　　赵汝鐩　金山
　　赵汝鐩　荆门行
　　赵汝鐩　荆渚书怀
　　赵汝鐩　久客写怀
　　赵汝鐩　句
　　赵汝鐩　醵饮
　　赵汝鐩　醵饮刘园
　　赵汝鐩　君不见
　　赵汝鐩　空师欲游岳往访山寺
　　赵汝鐩　苦吟
　　赵汝鐩　雷潭寺
　　赵汝鐩　醴陵道中
　　赵汝鐩　临川县治古桂两大株与叶潜仲邬文伯饮花下
　　赵汝鐩　琳宇
　　赵汝鐩　刘簿约游廖园
　　赵汝鐩　刘干东园
　　赵汝鐩　刘子愿山居
　　赵汝鐩　流杯池
　　赵汝鐩　留客
　　赵汝鐩　陇首
　　赵汝鐩　旅次春眺
　　赵汝鐩　马上口占
　　赵汝鐩　蒙泉行
　　赵汝鐩　梦回
　　赵汝鐩　明皇
　　赵汝鐩　暮行江上
　　赵汝鐩　偶成
　　赵汝鐩　拍栏
　　赵汝鐩　蒲涧行
　　赵汝鐩　憩农家
　　赵汝鐩　遣愁
　　赵汝鐩　遣意
　　赵汝鐩　妾薄命
　　赵汝鐩　清明日同传元瞻阎才元周济美曾原伯宇文子友宇文子英汪冲之王谦仲
　　赵汝鐩　清明小饮
　　赵汝鐩　秋居
　　赵汝鐩　秋日同王显父赵子野何庄叟泛湖赵紫芝继至分韵得秋字
　　赵汝鐩　秋夕
　　赵汝鐩　秋夜
　　赵汝鐩　秋夜怀归
　　赵汝鐩　秋意
　　赵汝鐩　去妇辞
　　赵汝鐩　日融
　　赵汝鐩　三阁曲
　　赵汝鐩　三珍行
　　赵汝鐩　山礬
　　赵汝鐩　山寺
　　赵汝鐩　山吟
　　赵汝鐩　山庄
　　赵汝鐩　伤春
　　赵汝鐩　上马曲
　　赵汝鐩　社日
　　赵汝鐩　虱
　　赵汝鐩　十一月四日雪中小饮是月十日冬至
　　赵汝鐩　史镇江丐得请仍进职
　　赵汝鐩　适意
　　赵汝鐩　暑酌
　　赵汝鐩　水阁秋夜
　　赵汝鐩　水琴
　　赵汝鐩　送曹深叟之越
　　赵汝鐩　送聪上人归四明
　　赵汝鐩　送端叔游淮
　　赵汝鐩　送胡判官赴官永嘉
　　赵汝鐩　送林伯虎除国子监丞赴阙
　　赵汝鐩　送临川王丞秩满造朝
　　赵汝鐩　送鲁卿之九江
　　赵汝鐩　送奇仲过霅川
　　赵汝鐩　送沈推赴官婺女
　　赵汝鐩　送同官叶榷院造朝二首
　　赵汝鐩　送同年李教秩满归闽
　　赵汝鐩　送絜斋仓使袁都官归班
　　赵汝鐩　送彦东还湘
　　赵汝鐩　送翼之过天台
　　赵汝鐩　送仲久之京口
　　赵汝鐩　送宗上人归闽
　　赵汝鐩　宿方家店
　　赵汝鐩　宿古寺
　　赵汝鐩　宿横山
　　赵汝鐩　宿江阁
　　赵汝鐩　宿康口渔家
　　赵汝鐩　宿妙果寺赠洪上人
　　赵汝鐩　宿山观
　　赵汝鐩　宿溪馆
　　赵汝鐩　孙王渡
　　赵汝鐩　踏青
　　赵汝鐩　踏雪
　　赵汝鐩　谈禅
　　赵汝鐩　题村舍壁
　　赵汝鐩　题戴洪甫爱竹轩
　　赵汝鐩　题合江亭
　　赵汝鐩　题会稽用林帅侍韵
　　赵汝鐩　题及之后山新筑茅舍
　　赵汝鐩　题莱公泉
　　赵汝鐩　题王才叔南馆
　　赵汝鐩　题下阳怀沈叔忱
　　赵汝鐩　题庄舍壁
　　赵汝鐩　田家叹
　　赵汝鐩　听琴
　　赵汝鐩　同崔纠访陈道士
　　赵汝鐩　同官率游郑园
　　赵汝鐩　同杨济翁唐季路陈纯叟饮光风亭光风旧名招屈纯叟席上鼓琴
　　赵汝鐩　同赵尉饮江亭
　　赵汝鐩　同子严初夏饮山阖
　　赵汝鐩　铜雀台辞
　　赵汝鐩　途中
　　赵汝鐩　晚泊
　　赵汝鐩　晚晴与何户登水亭简张丞
　　赵汝鐩　晚兴
　　赵汝鐩　晚征
　　赵汝鐩　汪丞招饮问梅
　　赵汝鐩　维舟
　　赵汝鐩　闻舟中笛
　　赵汝鐩　翁媪叹
　　赵汝鐩　翁灵舒客临川因经从访之不遇闻过村居
　　赵汝鐩　邬文伯归自邵阳
　　赵汝鐩　无题
　　赵汝鐩　午炊浰阳一馆甚雅
　　赵汝鐩　午炊溪店
　　赵汝鐩　午炊徐坊岭
　　赵汝鐩　西湖访梅
　　赵汝鐩　溪上
　　赵汝鐩　下程
　　赵汝鐩　夏日普信寺江阁
　　赵汝鐩　夏日山中
　　赵汝鐩　夏夜
　　赵汝鐩　夏夜与东叔昆仲小酌
　　赵汝鐩　仙湖歌
　　赵汝鐩　弦歌堂对雨
　　赵汝鐩　湘西行
　　赵汝鐩　响卜辞
　　赵汝鐩　小水寺
　　赵汝鐩　谢人送端砚水沉
　　赵汝鐩　新秋旅思
　　赵汝鐩　信步
　　赵汝鐩　行春
　　赵汝鐩　续蒲涧行
　　赵汝鐩　雪后徐广文招同官小集分韵得明字
　　赵汝鐩　雪中观客夜博
　　赵汝鐩　雪中徐检法约登城楼中果
　　赵汝鐩　雪中寻僧
　　赵汝鐩　寻僧不遇
　　赵汝鐩　寻胜
　　赵汝鐩　沿檄宿虎山山家
　　赵汝鐩　仰山行
　　赵汝鐩　瑶娥曲
　　赵汝鐩　野步
　　赵汝鐩　野望
　　赵汝鐩　夜归
　　赵汝鐩　倚栏
　　赵汝鐩　倚楼
　　赵汝鐩　义兽行
　　赵汝鐩　吟髭
　　赵汝鐩　饮马和城窟
　　赵汝鐩　饮通幽园
　　赵汝鐩　隐者
　　赵汝鐩　迎仙引
　　赵汝鐩　瀛洲行
　　赵汝鐩　游曹园
　　赵汝鐩　游刘园分韵得峡字
　　赵汝鐩　游目
　　赵汝鐩　有客
　　赵汝鐩　渔父四时曲　春
　　赵汝鐩　渔父四时曲　冬
　　赵汝鐩　渔父四时曲　秋
　　赵汝鐩　渔父四时曲　夏
　　赵汝鐩　渔舟
　　赵汝鐩　雨过
　　赵汝鐩　禹穴行
　　赵汝鐩　岳阳楼
　　赵汝鐩　再登岳阳楼
　　赵汝鐩　早征
　　赵汝鐩　赠慈上人
　　赵汝鐩　赠定上人
　　赵汝鐩　赠闾丘广文
　　赵汝鐩　赠悟上人
　　赵汝鐩　赠隐居
　　赵汝鐩　乍晴
　　赵汝鐩　张园
　　赵汝鐩　招贤渡溪阁晚望
　　赵汝鐩　昭君曲
　　赵汝鐩　征妇叹
　　赵汝鐩　舟夜
　　赵汝鐩　舟中
　　赵汝鐩　庄家
　　赵汝鐩　庄居
　　赵汝鐩　子开移居郊外
　　赵汝鐩　纵步
　赵汝谈
　　赵汝谈　次曾景建和谢康乐华子冈诗韵
　　赵汝谈　次曾景建红泉碧涧韵
　　赵汝谈　次曾景建红泉精舍韵
　　赵汝谈　翠蛟亭酬和
　　赵汝谈　翠蛟亭和巩丰韵
　　赵汝谈　洞霄观水
　　赵汝谈　环锦亭
　　赵汝谈　寄赵昌父
　　赵汝谈　灵谷
　　赵汝谈　南湖
　　赵汝谈　题谢一犁春雨图
　赵汝腾
　　赵汝腾　别伯舆新鄱阳广文
　　赵汝腾　陈谓老见过云今年六十有九将预为周身之防余曰君定未死不如觅钱沽
　　赵汝腾　呈竹湖李端明
　　赵汝腾　酬卢威仲九日遣青衣送酒
　　赵汝腾　次徐径坂衡阳使君韵示林敬则
　　赵汝腾　次徐径坂四言韵
　　赵汝腾　次韵叔兴见赠
　　赵汝腾　答高耻堂计使招赏海棠
　　赵汝腾　答高计使韵
　　赵汝腾　答郑宜中
　　赵汝腾　登北苑焙呈高计使谢庾使
　　赵汝腾　登石鼓追思武夷余干二老呈威仲
　　赵汝腾　复用韵答高计使谢庚使
　　赵汝腾　癸丑仲秋建安郡学丁奠退而作颂并勉同志之颂曰
　　赵汝腾　和高计使郊行
　　赵汝腾　和饶计使北苑焙观贡品
　　赵汝腾　和史绣使瑞梅韵
　　赵汝腾　和徐径坂
　　赵汝腾　和徐径坂帛诗韵并约徐立大同赋
　　赵汝腾　和徐径坂衡阳使君韵题渔庄烟雨
　　赵汝腾　和徐径坂韵二首
　　赵汝腾　和韵詗徐径坂
　　赵汝腾　怀史计使
　　赵汝腾　会饶伯舆徐子荐徐立大三高士一首
　　赵汝腾　纪游一首呈高计使谢庚使
　　赵汝腾　寄程沧洲
　　赵汝腾　寄高耻堂
　　赵汝腾　寄李颐老
　　赵汝腾　寄六湖陈如晦
　　赵汝腾　寄卢玉堂武子
　　赵汝腾　寄新衡阳徐使君左司山长
　　赵汝腾　寄徐端友立大寿其母夫人
　　赵汝腾　寄徐左司
　　赵汝腾　寄仲节金华牧二首
　　赵汝腾　柬陈谠送鹅
　　赵汝腾　饯卢威仲
　　赵汝腾　饯史计使
　　赵汝腾　饯新三衢牧常著郎
　　赵汝腾　饯用晦侄南安令
　　赵汝腾　饯赵文思崇釠归上饶
　　赵汝腾　景南将赴武昌道出剡溪戏成赠行
　　赵汝腾　径坂左司使君惠和近诗为亲而喜合天理之公得性情之正复用韵以庆
　　赵汝腾　句
　　赵汝腾　美李颐老易
　　赵汝腾　梦徐径坂
　　赵汝腾　勉癸丑新进士
　　赵汝腾　偶见孟博送仲久诗章辄题二绝代赠
　　赵汝腾　陪高计使柱史谢庾使刑郎登梅仙山丹青阁
　　赵汝腾　陪饶计使至北苑焙
　　赵汝腾　庆高耻堂柱史除漕
　　赵汝腾　庆高耻堂柱史都运
　　赵汝腾　秋词
　　赵汝腾　趣饶伯舆来期
　　赵汝腾　三用韵答饶计使
　　赵汝腾　食梅
　　赵汝腾　示林桂高歌
　　赵汝腾　示林宗辰劝学数语
　　赵汝腾　示赵与槟
　　赵汝腾　示赵与槟弘毅章
　　赵汝腾　寿史刑使
　　赵汝腾　寿致政徐光禄
　　赵汝腾　送伯和侄归里之戍
　　赵汝腾　送陈善世
　　赵汝腾　送江墨庄
　　赵汝腾　送眉山孙梦得从饶伯舆李纯父学
　　赵汝腾　送游几叟衡山尉
　　赵汝腾　锁院既久考文将毕适承按察使房公子靖遣诗相慰因和以答
　　赵汝腾　题永阳文献录
　　赵汝腾　挽盛君时
　　赵汝腾　挽王国录
　　赵汝腾　挽岩云赵使君
　　赵汝腾　挽郑知府
　　赵汝腾　挽朱夫人
　　赵汝腾　挽竹湖李端明
　　赵汝腾　为饶计使题
　　赵汝腾　暇日领客登眺
　　赵汝腾　谢高茶使遣饷头贡余
　　赵汝腾　谢胡绣使招饮
　　赵汝腾　谢饶计使遣饷头贡余
　　赵汝腾　谢史计使寄建茗
　　赵汝腾　詗斛峰李纯父右司
　　赵汝腾　詗湖献刑使赵紫薇
　　赵汝腾　詗李斛峰右司
　　赵汝腾　徐朝奉诰命下走介贲纳径坂赋成
　　赵汝腾　徐徐直方问无极歌
　　赵汝腾　岩溪书堂登眺
　　赵汝腾　遗徐端友寿母夫人
　　赵汝腾　乙卯仲春丁奠毕作王颂一首呈承祭之王颂曰
　　赵汝腾　驿至得径坂讲席帛诗喜甚和韵且坚秋风武夷之约
　　赵汝腾　因遣乡书赠姜山嗣师
　　赵汝腾　涌泉亭
　　赵汝腾　用前韵呈史绣使
　　赵汝腾　又和饶计使丹青阁韵
　　赵汝腾　又再用韵和
　　赵汝腾　与张草庐予欲嗣奏聘君草庐寄声止予歌以答之
　　赵汝腾　袁松溪簿来承绝句以紫霞翁见号因自号为紫霞翁成二绝走呈径坂
　　赵汝腾　再答
　　赵汝腾　再用韵
　　赵汝腾　再用韵答
　　赵汝腾　再用韵答高茶使
　　赵汝腾　再用韵答饶计使
　　赵汝腾　再用韵答谢石屿庾使
　　赵汝腾　再用韵贺计使高耻堂建台得雨
　　赵汝腾　赞径坂使君何山促春讲席之盛
　　赵汝腾　赠陈如晦
　　赵汝腾　赠成师掾公策
　　赵汝腾　赠衡阳簿林士恺
　　赵汝腾　赠李喜观谒徐径坂
　　赵汝腾　赠林耕叟赴湖帅幕
　　赵汝腾　赠林行简见徐径坂
　　赵汝腾　赠璾上人
　　赵汝腾　赠隆中黄进士
　　赵汝腾　赠魏安石
　　赵汝腾　赠武应辰见徐径坂
　　赵汝腾　赠萧高士
　　赵汝腾　赠徐国谕
　　赵汝腾　赠詹生谒徐径坂
　　赵汝腾　赠张强赴曲江教
　　赵汝腾　奏径坂尊公致政盛德於上就以诗报之
　赵汝铤　雪
　赵汝鏰　中秋月
　赵汝迕
　　赵汝迕　句
　　赵汝迕　哭赵蹈中
　　赵汝迕　括溪停舟
　　赵汝迕　四圣观纳凉
　赵汝唫
　　赵汝唫　别朱子大苏名叟
　　赵汝唫　朝山
　　赵汝唫　居苦
　　赵汝唫　栖真洞
　　赵汝唫　山
　　赵汝唫　送梅窗兄
　　赵汝唫　游洞霄
　赵汝蓥　金陵作
　赵汝愚
　　赵汝愚　金溪寺梅花
　　赵汝愚　句
　　赵汝愚　刘阮庙
　　赵汝愚　神秀楼落成
　　赵汝愚　石桥
　　赵汝愚　送学￡　汪大奠归鄞
　　赵汝愚　题竹赠卫清叔之潭州
　　赵汝愚　同林择之姚宏甫游鼓山
　　赵汝愚　致爽轩
　赵汝驭
　　赵汝驭　法安寺
　　赵汝驭　见日庵
　　赵汝驭　句
　　赵汝驭　可赋庵
　　赵汝驭　石楼
　　赵汝驭　元苏二公祠
　　赵汝驭　云峰庵
　赵汝育
　　赵汝育　次龙吟寺壁间韵
　　赵汝育　浮丘坛
　赵汝域
　　赵汝域　契友夜酌联句
　　赵汝域　诗二首
　　赵汝域　题栽梅桃
　赵汝遇　重建神秀楼追和忠定公韵
　赵汝造　隐真洞
　赵汝祔
　　赵汝祔　庐山卧龙庵
　　赵汝祔　送澄古潭由豫章归鉴湖
　　赵汝祔　题临江清远轩壁
　　赵汝祔　乌石驿
　　赵汝祔　谢友人惠袜布
　　赵汝祔　云峰寺
　赵汝州　过访诗妓谢金莲见庭中红梨花盛开因赋
　赵汝洙　与新安朱无晦谈易有感
　赵瑞
　　赵瑞　游黄龙寺
　　赵瑞　玉虚宫隐真堂
　　赵瑞　赠胡侍郎致仕
　赵若恢　程钜夫惠茶
　赵若琚　径山玉芝庵主源上人持痴绝老人语录求作行状留连逾月谈论铿锵音吐
　赵若槸
　　赵若槸　春词
　　赵若槸　过樵川林时中
　　赵若槸　即事
　　赵若槸　暮春
　　赵若槸　石鼓铺
　　赵若槸　武夷茶
　赵若盈　西豩湖散步
　赵若渚　大泉洞
　赵善卞　题材不锦亭
　赵善傅
　　赵善傅　勉善信弟志学
　　赵善傅　秋夜有怀孟兄
　　赵善傅　喜閒
　　赵善傅　寓居等慈寺感怀
　　赵善傅　仲兄书至
　赵善坚　化成岩
　赵善俊　登虎丘寺
　赵善漮
　　赵善漮　宿西湖净寺听僧乐梵呗
　　赵善漮　游西山
　赵善扛
　　赵善扛　春辞
　　赵善扛　句
　　赵善扛　丽人行
　　赵善扛　瑞云誉偈
　　赵善扛　题大安铺
　赵善嗑
　　赵善嗑　宝华岩
　　赵善嗑　浯溪
　赵善括
　　赵善括　次龚丈同叔高韵
　　赵善括　登梅仙坛观中作
　　赵善括　登裴公亭借用杜牧之登齐山诗韵二首
　　赵善括　登坛作
　　赵善括　发舟至至德观
　　赵善括　奉和章冠之长芦壁间韵
　　赵善括　隔凡石
　　赵善括　过金陵有感和韵
　　赵善括　过前冈见毁松有感
　　赵善括　过清江怀莫谦父
　　赵善括　过清渚
　　赵善括　和邦承所赠中隐古风
　　赵善括　和龚同叔春日即事五首
　　赵善括　和罗倅竹园唱和之什
　　赵善括　和莫谦父韵
　　赵善括　和帅座劝农三首
　　赵善括　和伍解元喜祈雨有感
　　赵善括　和阳运干见招集句
　　赵善括　和叶宰
　　赵善括　和张尉食字韵
　　赵善括　和浙宪同诸公游梅园
　　赵善括　纪游
　　赵善括　醮毕作
　　赵善括　醮成作
　　赵善括　结茅守冢偶携子弟散策郊游有感借用壁间韵
　　赵善括　乐塘铺和周师禹韵
　　赵善括　临江玉虚观有牡丹思后辅亦正开恨不与集
　　赵善括　平山堂
　　赵善括　清明后一日泛湖游园联句
　　赵善括　清明偶题
　　赵善括　清明日醉普光阁上
　　赵善括　上王右司三十韵
　　赵善括　世事二首
　　赵善括　送外舅杜侍御使陕西
　　赵善括　送运干陈圣嘉解组还朝
　　赵善括　题本觉寺
　　赵善括　题壁
　　赵善括　题长沙倅厅磬沼
　　赵善括　题定光壁
　　赵善括　题古圳铺
　　赵善括　题马氏避暑宫开福寺莲湖
　　赵善括　题仪真天宁寺
　　赵善括　天宝洞天
　　赵善括　同王秘校和同年五使君韶饯送严文守江阴
　　赵善括　同叶宰饯春净众寺
　　赵善括　挽陈提举
　　赵善括　挽韩漕直阁
　　赵善括　挽王漕稚川
　　赵善括　挽赵龙图大卿
　　赵善括　挽朱倅周卿
　　赵善括　王提举合政钱夫人挽诗
　　赵善括　谢葛守诗轴
　　赵善括　乙酉端午联句
　　赵善括　用子存韵寄乃兄雪香
　　赵善括　游梅仙坛口占
　　赵善括　游香社寺
　　赵善括　跃马西湖
　　赵善括　再用前韵
　　赵善括　再用同叔韵
　　赵善括　赠赵舍人
　　赵善括　真妃祠
　　赵善括　中秋下浣次计幕诸公佳什之韵
　　赵善括　追和外舅郭倅定香院题诗
　赵善涟
　　赵善涟　{瀫糸换禾}水驿中
　　赵善涟　池亭夜游
　　赵善涟　怀归
　　赵善涟　仙都石笋
　赵善璿　饯陈匝峰之廉泉
　赵善沛　雪
　赵善期　古柟歌用严郑公韵
　赵善晤
　　赵善晤　句
　　赵善晤　题贡院
　赵善湘
　　赵善湘　锦绣谷亭
　　赵善湘　句
　赵善信
　　赵善信　步月池
　　赵善信　车略院书怀
　　赵善信　南郊即景
　赵善宣　题十咏堂
　赵善浥　淳佑壬子王正人谒仙荐芗有感而题
　赵善应
　　赵善应　次韵李长卿
　　赵善应　宁师西阁
　赵善诏
　　赵善诏　句
　　赵善诏　隆州
　赵善正　南峰山
　赵升之　椰子
　赵晟母　惜别
　赵师瞘
　　赵师瞘　驾诣景宁宫行春
　　赵师瞘　句
　　赵师瞘　绿萼梅
　　赵师瞘　琼花
　　赵师瞘　元夕
　赵师龙　题严因崇报禅寺
　赵师鲁　过舑庵
　赵师吕　过山阴希瓐侄新居
　赵师民
　　赵师民　句
　　赵师民　向来
　赵师商　嘲侠客
　赵师圣　烂柯山
　赵师恕　月岩
　赵师侠
　　赵师侠　梅花
　　赵师侠　游阳华岩
　赵师秀
　　赵师秀　哀山民
　　赵师秀　安仁道中
　　赵师秀　庵西
　　赵师秀　白石岩
　　赵师秀　北户
　　赵师秀　病起
　　赵师秀　采药径
　　赵师秀　陈待制湖楼
　　赵师秀　呈蒋薛二友
　　赵师秀　池上
　　赵师秀　吹台曲
　　赵师秀　春晚即事
　　赵师秀　次韵赵正字蟹
　　赵师秀　翠岩寺
　　赵师秀　答徐灵渊
　　赵师秀　答叶司理
　　赵师秀　答曾景建
　　赵师秀　大慈道
　　赵师秀　大龙湫
　　赵师秀　德安道中
　　赵师秀　杜鹃
　　赵师秀　多景楼晚望
　　赵师秀　访韩仲止不遇题涧上
　　赵师秀　奉赋朱新父足庵
　　赵师秀　扶栏
　　赵师秀　抚栏
　　赵师秀　葛翁小阁
　　赵师秀　姑苏台作
　　赵师秀　孤山寒食
　　赵师秀　官舍初
　　赵师秀　官田之集翁聘君失期陈伯寿赋诗率尔次韵
　　赵师秀　龟峰寺
　　赵师秀　贵溪夜泊寄赵昌甫
　　赵师秀　过弋阳
　　赵师秀　壕上
　　赵师秀　和鲍县尉
　　赵师秀　和陈水云湖庄韵
　　赵师秀　和人韵赠北山僧
　　赵师秀　和朱子发韵兼简青龙诸友二首
　　赵师秀　后哀
　　赵师秀　会景轩
　　赵师秀　会宿再送子野
　　赵师秀　寄茅山温尊师
　　赵师秀　寄新吴友人
　　赵师秀　寄徐丞
　　赵师秀　寄徐县丞
　　赵师秀　寄薛景石
　　赵师秀　寄赵昌父
　　赵师秀　寄赵楚州
　　赵师秀　简孙正字
　　赵师秀　简同行翁灵舒
　　赵师秀　借居湖上
　　赵师秀　进贤道中
　　赵师秀　缙云县宿
　　赵师秀　京华病后
　　赵师秀　敬谢章泉赵昌甫二十韵
　　赵师秀　九客一羽衣泛舟分韵得尊字就送朱几仲
　　赵师秀　句
　　赵师秀　筠州郡庠山亭
　　赵师秀　哭徐玑五首
　　赵师秀　冷泉夜坐
　　赵师秀　栗禁
　　赵师秀　林逋墓下
　　赵师秀　灵山阁见二徐友旧题句
　　赵师秀　灵岩
　　赵师秀　刘隐君山居
　　赵师秀　柳下书斋
　　赵师秀　楼上
　　赵师秀　卢申之载酒舟中分韵得明字
　　赵师秀　暮春书怀寄翁十
　　赵师秀　千日
　　赵师秀　秋屏作
　　赵师秀　秋日偶书
　　赵师秀　秋日游栖霞庵
　　赵师秀　秋色
　　赵师秀　秋夜偶书
　　赵师秀　润陂山上作
　　赵师秀　山路怀翁卷
　　赵师秀　沈洞主
　　赵师秀　诗二首
　　赵师秀　十里
　　赵师秀　石门僧
　　赵师秀　石门寺
　　赵师秀　示五峰僧
　　赵师秀　书李氏园亭
　　赵师秀　数日
　　赵师秀　水际
　　赵师秀　送邓汉卿
　　赵师秀　送古壶与人
　　赵师秀　送黄叔向谒杨伯子
　　赵师秀　送辉上人再住空相
　　赵师秀　送蒋节推赴岳阳
　　赵师秀　送倪道士之庐山
　　赵师秀　送潘景参赴利路帐干
　　赵师秀　送沈庄可
　　赵师秀　送奭上人抄化
　　赵师秀　送汤千
　　赵师秀　送汤主簿
　　赵师秀　送翁卷入山
　　赵师秀　送谢耘之无为
　　赵师秀　送徐道晖游湘水
　　赵师秀　送徐玑赴永州掾
　　赵师秀　送薛子舒赴华亭船官
　　赵师秀　送赵判官
　　赵师秀　送真直院出使江东
　　赵师秀　送周端常之建讲学
　　赵师秀　宿国清
　　赵师秀　宿徐灵晖山舍
　　赵师秀　太平山读书寄城中诸友
　　赵师秀　桃花寺
　　赵师秀　题方兴化茔舍
　　赵师秀　题四壁观□道士诗卷
　　赵师秀　停帆
　　赵师秀　桐柏观
　　赵师秀　万年寺
　　赵师秀　无言师还道院求诗
　　赵师秀　午困
　　赵师秀　喜徐道晖至
　　赵师秀　小舟
　　赵师秀　谢耕道犁春图
　　赵师秀　信州草衣寺
　　赵师秀　徐灵晖挽词
　　赵师秀　徐孺子宅
　　赵师秀　徐侍郎挽词
　　赵师秀　徐先辈挽词
　　赵师秀　薛氏瓜庐
　　赵师秀　延禧观
　　赵师秀　严州潇洒亭
　　赵师秀　岩居僧
　　赵师秀　雁荡宝冠寺
　　赵师秀　杨柳塘寄徐照
　　赵师秀　叶侍郎送红芍药
　　赵师秀　夜宿江浦闻元八改官寄此
　　赵师秀　一真姑
　　赵师秀　移居谢友人见过
　　赵师秀　玉清夜归
　　赵师秀　约客
　　赵师秀　月夜怀徐照
　　赵师秀　再过吴松
　　赵师秀　再游北山和韵
　　赵师秀　赠陈复道
　　赵师秀　赠陈宗之
　　赵师秀　赠达西堂
　　赵师秀　赠邓汉卿
　　赵师秀　赠孔道士
　　赵师秀　赠汤巾
　　赵师秀　赠易道士
　　赵师秀　赠源长老归自湘中
　　赵师秀　赠约老
　　赵师秀　赠张亦
　　赵师秀　中了山作
　　赵师秀　舟行寄翁十
　赵师训　诗一首
　赵时　游石室
　赵时儋　西禅饯董溪翁
　赵时伐　种兰花
　赵时焕
　　赵时焕　九日送客
　　赵时焕　梅
　　赵时焕　疏山
　赵时瓈　题陈少阳先生上书稿后
　赵时朴　黄塘岩
　赵时清　挽赵秋晓
　赵时韶
　　赵时韶　芭蕉
　　赵时韶　不须檀板与金樽
　　赵时韶　布谷
　　赵时韶　粉蝶如合断魂
　　赵时韶　蜂
　　赵时韶　浮来山
　　赵时韶　浮山用平叔韵
　　赵时韶　感梅
　　赵时韶　庚辰春疥西峰壁
　　赵时韶　古杭道中
　　赵时韶　縠波
　　赵时韶　枯树
　　赵时韶　恋梅
　　赵时韶　林下
　　赵时韶　落梅
　　赵时韶　梅答
　　赵时韶　梅癖
　　赵时韶　梅债
　　赵时韶　梦梅
　　赵时韶　木鱼用韵
　　赵时韶　日梅
　　赵时韶　扫苔有感
　　赵时韶　山园小梅得疏影横斜水清浅暗香浮动月黄十四诗
　　赵时韶　霜禽欲下先偷眼
　　赵时韶　叹梅
　　赵时韶　文中子
　　赵时韶　闻杜鹃
　　赵时韶　蚊雷
　　赵时韶　问梅
　　赵时韶　闲居感怀和屏山韵
　　赵时韶　闲居书怀
　　赵时韶　新雨感应琴斋檐溜忽得双鱼
　　赵时韶　寻梅
　　赵时韶　雁和彦山韵
　　赵时韶　燕
　　赵时韶　夜客
　　赵时韶　吟梅
　　赵时韶　永阳道中
　　赵时韶　余出留远曾先生门墙因侍留耕先生座间出示有怀楼居仓使救荒之诗僭
　　赵时韶　云峰
　　赵时韶　占尽风情向小园
　　赵时韶　折梅
　　赵时韶　贽管竹楼
　　赵时韶　竹夫人
　赵时粟　武夷
　赵时习　题姚雪蓬骑牛像
　赵时远
　　赵时远　四景诗和孙佥判颖叔韵　禅院风荷
　　赵时远　四景诗和孙佥判颖叔韵　荻塘柳影
　　赵时远　四景诗和孙佥判颖叔韵　平湖秋月
　　赵时远　四景诗和孙佥判颖叔韵　仙矶晴雪
　　赵时远　莺脰湖
　赵史君　万松岭
　赵士礽
　　赵士礽　和张叔夏梅岭
　　赵士礽　游报恩寺
　　赵士礽　赠申孝子
　赵士掞　登天清阁
　赵士宇　游虎丘
　赵世昌　句
　赵世长
　　赵世长　句
　　赵世长　送张无梦归天台
　赵世延　寄夹山芳别圃
　赵顺孙
　　赵顺孙　病笃吟
　　赵顺孙　感情吟
　　赵顺孙　建回吟
　　赵顺孙　染疾吟
　　赵顺孙　伤景吟
　　赵顺孙　诗一首
　　赵顺孙　小松
　赵恬斋　送梁府教赴括苍任
　赵挺之
　　赵挺之　送罗正子年兄出使二浙
　　赵挺之　杨十七应之兄学士挽辞
　　赵挺之　朱氏天和堂
　赵万年
　　赵万年　程机宜宅吃豆粥
　　赵万年　除夜
　　赵万年　二月三日登城郊外春色可人而虏骑未退
　　赵万年　毁土山
　　赵万年　腊八危家饷粥有感
　　赵万年　腊月初三日虏人攻城以强弩射退获捷
　　赵万年　偶成
　　赵万年　却敌凯歌
　　赵万年　十三日纳合道僧携印来降
　　赵万年　岁暮
　　赵万年　围中堕马伤足方愈牙痛累日
　　赵万年　徐招干请吃鳜鱼桐皮
　　赵万年　正月初三至初五再攻焚其攻具虏骑大却
　赵惟和　题义门胡氏华林书院
　赵文
　　赵文　白水初程
　　赵文　百牛图
　　赵文　别白水归大雪
　　赵文　别朝祐
　　赵文　捕守宫
　　赵文　采芝
　　赵文　陈清叔晚菊
　　赵文　晨起三首
　　赵文　愁坐
　　赵文　酬郭书记
　　赵文　春风高
　　赵文　次分宜
　　赵文　次韵感旧
　　赵文　次韵郭梅边汤孤松见寄
　　赵文　次韵刘耘庐
　　赵文　次韵欧阳良有高山仰止四首
　　赵文　次韵孙小隐九日
　　赵文　次韵文以正
　　赵文　次韵友人
　　赵文　次韵张天从
　　赵文　次韵赵韫玉
　　赵文　村行所见
　　赵文　戴嵩牛
　　赵文　得莲子
　　赵文　灯前咏诗
　　赵文　抵豫章
　　赵文　丁督护曲
　　赵文　丁酉元日示儿
　　赵文　东兴铺二首
　　赵文　读史
　　赵文　二月十四夜梦中吟云隔溪啼鸟东风软满地落花春雨深次日陪谢少府饮
　　赵文　法寿乐歌
　　赵文　伏虎岭残雪
　　赵文　富水曾教授夜饮有作
　　赵文　勾践夫人歌
　　赵文　海山图二首
　　赵文　海棠
　　赵文　邯郸才人嫁为厮养卒归
　　赵文　禾川归途
　　赵文　和简斋十月
　　赵文　河之水
　　赵文　贺一年年
　　赵文　桓温
　　赵文　黄西有以清江李侯书来袁见招不果就既去西有五十韵见寄次其韵
　　赵文　纪梦
　　赵文　寄欧阳振仲
　　赵文　寄彭宏济
　　赵文　寄孙小隐
　　赵文　江路闻松风
　　赵文　皆山夜起
　　赵文　倦极
　　赵文　哭丁千崖教授
　　赵文　哭文溪
　　赵文　哭萧渔所
　　赵文　哭亦周
　　赵文　哭张文翁同舍
　　赵文　雷震渔所之柱
　　赵文　李士宏得芗林五老石地野人
　　赵文　两峰睡觉
　　赵文　猎户叹
　　赵文　刘阳卜氏耕乐堂
　　赵文　罗稚川善画作此赠之
　　赵文　麦熟
　　赵文　明皇游月宫歌
　　赵文　陌上桑
　　赵文　欧阳时可来访感而问之故临别赠送此
　　赵文　彭海月北游
　　赵文　前有一尊酒
　　赵文　秋胡行
　　赵文　秋夜与空舟弄泉于北溪之上赋是诗
　　赵文　秋雨
　　赵文　去者日以疏
　　赵文　榕村田家
　　赵文　入分宜界
　　赵文　三香图
　　赵文　伤逝三首
　　赵文　上陵
　　赵文　上之回
　　赵文　生日客朱溪主人云今年乃青山真生日也感其语作诗自寿
　　赵文　诗九首托南剑刘教寻亦周墓焚之
　　赵文　石留
　　赵文　食鱼江水边
　　赵文　书扇二首
　　赵文　双雁吟
　　赵文　水石图赞
　　赵文　睡起
　　赵文　送春
　　赵文　太真入宫图二首
　　赵文　题郭索集
　　赵文　题画
　　赵文　题画虫鸟
　　赵文　题米芾山水
　　赵文　题耆英图
　　赵文　听儿童歌船作竹枝助之
　　赵文　听请道人念佛
　　赵文　听雨
　　赵文　铜雀台
　　赵文　铜雀瓦
　　赵文　铜雀砚
　　赵文　团扇歌
　　赵文　网户叹
　　赵文　汶归舟中
　　赵文　西江柳氏月江诗
　　赵文　昔年二首
　　赵文　喜晴
　　赵文　相扑儿
　　赵文　香迳分韵得江字
　　赵文　晓行
　　赵文　行行江水边
　　赵文　行雪
　　赵文　雪
　　赵文　寻郭道士不遇
　　赵文　扬州后土庙琼花香如莲花落不著地丙子一夕大雷雨失花所在相传以为
　　赵文　野鹰来歌
　　赵文　倚树三叹息
　　赵文　意行
　　赵文　饮袁国宗
　　赵文　咏梅
　　赵文　雨过
　　赵文　雨后
　　赵文　雨行五岭下
　　赵文　元日
　　赵文　元夕陪须溪野庙观灯
　　赵文　远如期
　　赵文　越妇采葛苦
　　赵文　早过历塘
　　赵文　早禾田
　　赵文　赠长沙谭存心
　　赵文　赠山人二首
　　赵文　展亦周墓
　　赵文　张南溟山长相邀紫极宫西雪楼登高姚南桤言北方异书载大鹏事
　　赵文　张司空庙
　　赵文　昭君词
　　赵文　枕上闻大风
　　赵文　正月十四日大雪上信国公冢
　　赵文　至白水主人饮至海棠下花已离披
　　赵文　朱湖
　　赵文　竹枝词
　　赵文　坐睡
　赵文度
　　赵文度　寄乡人
　　赵文度　赠梦英大师
　赵闻礼　句
　赵渥　洴溪桥
　赵希丙
　　赵希丙　句
　　赵希丙　效王建诗体三首
　　赵希丙　盱江山寺
　赵希彩
　　赵希彩　哭宗兄崇涟
　　赵希彩　旅中闻笛
　　赵希彩　题狄梁公白云图
　赵希东　怀友李衜行
　赵希鄂
　　赵希鄂　汩罗庙
　　赵希鄂　黄陵题咏
　赵希发　止泓亭
　赵希棼　句
　赵希逢
　　赵希逢　初夏
　　赵希逢　春暮
　　赵希逢　和{矮去女换几}斋
　　赵希逢　和{矮去女换几}斋杂咏
　　赵希逢　和百舌
　　赵希逢　和拜茶
　　赵希逢　和别馆即事
　　赵希逢　和不祷
　　赵希逢　和采石
　　赵希逢　和车制
　　赵希逢　和池亭即事
　　赵希逢　和春闺带花
　　赵希逢　和春闺落花
　　赵希逢　和春闺杂咏
　　赵希逢　和村居
　　赵希逢　和当涂道中
　　赵希逢　和祷富沙
　　赵希逢　和登楼晚望
　　赵希逢　和钓鳌行
　　赵希逢　和斗斋
　　赵希逢　和读汉史
　　赵希逢　和读史
　　赵希逢　和读苏武李陵司马迁传
　　赵希逢　和读张子房传
　　赵希逢　和蛾眉亭
　　赵希逢　和感应王祠
　　赵希逢　和河豚
　　赵希逢　和花村
　　赵希逢　和寄陈士元
　　赵希逢　和寄大庚郭县尉
　　赵希逢　和寄范茂卿
　　赵希逢　和寄江子岗
　　赵希逢　和寄敬甫叶兄
　　赵希逢　和寄两庠同舍
　　赵希逢　和寄刘浩然
　　赵希逢　和寄庐进士
　　赵希逢　和寄苕溪故人
　　赵希逢　和寄王清之
　　赵希逢　和寄王士贵
　　赵希逢　和寄王谓夫
　　赵希逢　和寄王五四将仕
　　赵希逢　和寄仵判院八首
　　赵希逢　和寄西山
　　赵希逢　和寄小王徐子晋
　　赵希逢　和寄赵德夫
　　赵希逢　和寄赵及父
　　赵希逢　和寄宗上人
　　赵希逢　和江上双舟摧发
　　赵希逢　和江涛
　　赵希逢　和借景楼
　　赵希逢　和九日溪楼远望
　　赵希逢　和酒歌
　　赵希逢　和酒禁
　　赵希逢　和酒醒
　　赵希逢　和苦蚊
　　赵希逢　和邻女搔绵吟
　　赵希逢　和临清阁
　　赵希逢　和流萤
　　赵希逢　和买盆池莲
　　赵希逢　和茅亭
　　赵希逢　和暮秋闻雁有怀
　　赵希逢　和南剑水阁
　　赵希逢　和南浦客邸
　　赵希逢　和南浦水阁
　　赵希逢　和倪尚书生祠
　　赵希逢　和宁川冷渡
　　赵希逢　和藕花
　　赵希逢　和平政桥
　　赵希逢　和浦城买舟
　　赵希逢　和巧松
　　赵希逢　和琴
　　赵希逢　和青楼赠别
　　赵希逢　和清富楼
　　赵希逢　和群鸥
　　赵希逢　和容膝
　　赵希逢　和三衢道中
　　赵希逢　和山居
　　赵希逢　和山水吟
　　赵希逢　和舍后植花竹
　　赵希逢　和寿昌道中
　　赵希逢　和双桂堂
　　赵希逢　和水禽
　　赵希逢　和思故人
　　赵希逢　和岁寒三友亭
　　赵希逢　和桃花
　　赵希逢　和套筒
　　赵希逢　和题丹青阁
　　赵希逢　和题富沙庙
　　赵希逢　和题莲花壁间
　　赵希逢　和题溪庄
　　赵希逢　和题易村
　　赵希逢　和题泽民庙
　　赵希逢　和田家
　　赵希逢　和头巾
　　赵希逢　和晚醉金楼
　　赵希逢　和巫山
　　赵希逢　和午枕
　　赵希逢　和武兴解舟
　　赵希逢　和小圃
　　赵希逢　和谢仵判院惠米
　　赵希逢　和新市杂咏
　　赵希逢　和雪狮儿
　　赵希逢　和岩桂
　　赵希逢　和岩桂落英
　　赵希逢　和杨花
　　赵希逢　和野菜吟
　　赵希逢　和夜读离骚
　　赵希逢　和忆弟妹
　　赵希逢　和忧世寄清溪友人
　　赵希逢　和幽居
　　赵希逢　和月岩
　　赵希逢　和阅明妃传
　　赵希逢　和再还建上旧店
　　赵希逢　和早春层楼
　　赵希逢　和早春楮衾
　　赵希逢　和早春酒家
　　赵希逢　和早春梅山
　　赵希逢　和早春水西
　　赵希逢　和枕上吟
　　赵希逢　和纸衾
　　赵希逢　和纸帐
　　赵希逢　江楼
　　赵希逢　九日舟中
　　赵希逢　秋
　　赵希逢　书堂遇雨
　　赵希逢　暑
　　赵希逢　雪
　　赵希逢　子规
　赵希淦　半山寺有感
　赵希鹄　迎飨送神歌
　赵希混　岑公洞
　赵希瀎　题云间阁
　赵希迈
　　赵希迈　白鹤关
　　赵希迈　酬陈校书见寄
　　赵希迈　次昭城
　　赵希迈　到贵州
　　赵希迈　黄姚滩
　　赵希迈　慧力寺
　　赵希迈　昆湖夜归
　　赵希迈　老叟
　　赵希迈　路转
　　赵希迈　南台徐灵晖徐灵渊皆有作
　　赵希迈　偶得
　　赵希迈　琴川精舍寄城中友人
　　赵希迈　秋风
　　赵希迈　山寺看桃
　　赵希迈　山县
　　赵希迈　深村
　　赵希迈　书山人居
　　赵希迈　宿溪村书斋
　　赵希迈　岁杪
　　赵希迈　汀畔
　　赵希迈　蛙
　　赵希迈　晚立池上
　　赵希迈　万顷田
　　赵希迈　王生山水歌
　　赵希迈　吴中中秋怀瓜庐诸友
　　赵希迈　芜
　　赵希迈　梧梅渡
　　赵希迈　五斗
　　赵希迈　西风
　　赵希迈　潇湘寺
　　赵希迈　小泊毗陵西郊即事
　　赵希迈　小桃源
　　赵希迈　携家
　　赵希迈　新夏
　　赵希迈　雪夜吟竹屋因约友人明日登楚台
　　赵希迈　杨妃井
　　赵希迈　夜分
　　赵希迈　亦文斋竹
　　赵希迈　涌金汤
　　赵希迈　渔人
　　赵希迈　玉川煎茗图
　　赵希迈　赠刘隐居
　　赵希迈　赠沈兢
　　赵希迈　真娘墓
　赵希玣　山行二绝
　赵希青
　　赵希青　绝句
　　赵希青　绝命偈
　　赵希青　游瑞象寺和杜梦麟韵
　赵希融　赋玉岩
　赵希桐
　　赵希桐　春莫
　　赵希桐　春雪
　　赵希桐　春阴曲
　　赵希桐　春游
　　赵希桐　次萧冰崖梅花韵
　　赵希桐　次雪林李龏苕溪寄来之韵
　　赵希桐　次韵李鹤田德真寄远
　　赵希桐　道民金氏居
　　赵希桐　钓者
　　赵希桐　赋墨雁图分得宿雁
　　赵希桐　过临平
　　赵希桐　寄黄溪云
　　赵希桐　尖中曲
　　赵希桐　江湖伟观
　　赵希桐　九日怀友
　　赵希桐　秋怀次韵
　　赵希桐　秋夕
　　赵希桐　送李鹤田东游后还乡
　　赵希桐　送谯岩赵日休归蜀
　　赵希桐　送诗僧隆瘦岩
　　赵希桐　送自牧黄监镇之官四安
　　赵希桐　天屋歌为卢洪赋
　　赵希桐　吴道士钓云
　　赵希桐　雪
　　赵希桐　涌月僧楼
　　赵希桐　游临平乾洞水洞
　　赵希桐　中秋
　　赵希桐　竹阁
　赵希崱　白鹭
　赵希昼
　　赵希昼　寄潮州于公九流
　　赵希昼　寄广南转运陈学士
　赵謕
　　赵謕　和孔司封题蓬莱阁
　　赵謕　游戒珠寺
　　赵謕　游天衣寺
　　赵謕　游云门寺
　赵湘
　　赵湘　别所知
　　赵湘　别王穆明府
　　赵湘　别杨埙
　　赵湘　别耶溪诸叔
　　赵湘　春日宿信安张明府厅
　　赵湘　春夕偶作
　　赵湘　答圣俞设脍碀o客
　　赵湘　答徐本
　　赵湘　登程主簿南亭
　　赵湘　登高
　　赵湘　登杭州冷泉亭
　　赵湘　登天竺灵隐寺上方
　　赵湘　登扬州孝先寺佛阁
　　赵湘　翻经台
　　赵湘　方广寺石桥
　　赵湘　夫人阁春帖子
　　赵湘　夫人合春帖子
　　赵湘　观楚上人陈处士夜棋
　　赵湘　官舍偶书
　　赵湘　华顶峰
　　赵湘　皇帝阁春帖子
　　赵湘　皇帝合春帖子
　　赵湘　皇后阁春帖子
　　赵湘　皇后合春帖子
　　赵湘　黄莺
　　赵湘　会平上人夜话
　　赵湘　及第东归泗上遇孙穆之话别
　　赵湘　寄东阳王明府
　　赵湘　寄国清处谦
　　赵湘　寄湖州刁殿丞
　　赵湘　寄兰江鞠评事
　　赵湘　寄梁鼎殿丞
　　赵湘　寄梁鼎殿丞十二韵
　　赵湘　寄新安梁殿丞
　　赵湘　寄杨坦明府
　　赵湘　寄杨埙
　　赵湘　寄霅川刁殿丞十二韵
　　赵湘　閒居书事寄逸人平上人
　　赵湘　江秀才新居
　　赵湘　郊居言事
　　赵湘　金山寺
　　赵湘　九日松林寺登高
　　赵湘　九日幽居书怀
　　赵湘　句
　　赵湘　兰江仁智亭
　　赵湘　兰汀晚泊
　　赵湘　留连李寺丞吟诗阁
　　赵湘　旅中示所知
　　赵湘　莫冬新定郡楼閒望
　　赵湘　暮春郊园雨霁
　　赵湘　辇下送沈天锡
　　赵湘　秦淮晚泊
　　赵湘　秋日过韩原隐居
　　赵湘　秋日过吴侃幽居
　　赵湘　秋日江亭
　　赵湘　秋日宿楚江西寺
　　赵湘　秋晚舟泊桐江
　　赵湘　秋夕旅馆言事
　　赵湘　秋夕宿杨明府厅
　　赵湘　秋夜集李式西斋
　　赵湘　秋夜舟中作
　　赵湘　僧院苔
　　赵湘　山居引泉
　　赵湘　山行
　　赵湘　剡中唐郎中所居
　　赵湘　上谷川尹殿丞
　　赵湘　圣号雅二篇
　　赵湘　书韩山人壁
　　赵湘　书韩隐人壁
　　赵湘　书松门寺壁
　　赵湘　宋颂
　　赵湘　送春
　　赵湘　送到逢吉
　　赵湘　送丁鹗下第客游
　　赵湘　送杜少府赴华阴
　　赵湘　送韩起
　　赵湘　送韩屿秀才南游
　　赵湘　送驾部刘侯赴厥诗
　　赵湘　送李先辈罢官之四明
　　赵湘　送李著作赴四明
　　赵湘　送刘熙
　　赵湘　送罗权
　　赵湘　送僧归终南
　　赵湘　送沈天锡赴始兴司户
　　赵湘　送张用砺殿丞赴阙
　　赵湘　送周洞之蜀
　　赵湘　送周湜秀才之武川谒黄员外
　　赵湘　宿成秀才水阁
　　赵湘　太后阁春帖子
　　赵湘　太皇太后阁春帖子
　　赵湘　太皇太后合春帖子
　　赵湘　题包山人拄杖
　　赵湘　题国清寺
　　赵湘　题石桥寺山井
　　赵湘　题张处士山庭落叶
　　赵湘　天台思古
　　赵湘　天台香柏峰会思上人
　　赵湘　桐江晚望
　　赵湘　望云岩
　　赵湘　闻蝉因寄东阳王穆明府
　　赵湘　闻晓角
　　赵湘　戊子岁东归书事呈庞先辈
　　赵湘　夏夜山中喜雨
　　赵湘　萧山李宰君北亭即事
　　赵湘　新定旅馆中作
　　赵湘　野步
　　赵湘　忆别
　　赵湘　饮茶
　　赵湘　泳山屐
　　赵湘　游烂柯山
　　赵湘　游石桥寺
　　赵湘　雨中寄所思
　　赵湘　早秋言事
　　赵湘　赠何明府
　　赵湘　赠兰江鞠明府
　　赵湘　赠潜溪李明府
　　赵湘　赠省安上人
　　赵湘　赠水墨峦上人
　　赵湘　赠张处士
　　赵湘　招阮山人宿
　　赵湘　照上人山房庭树
　　赵湘　柘湖
　　赵湘　自乐
　　赵湘　自题
　赵像之　题张家店壁
　赵兴缗
　　赵兴缗　访刘汉英
　　赵兴缗　探禹穴感怀
　赵雄　句
　赵彦瑷　吴下同年会诗
　赵彦彬　句
　赵彦端
　　赵彦端　崇安道中
　　赵彦端　次韵郑逢辰直阁迁新居
　　赵彦端　翠微山居八首
　　赵彦端　观送迎有感
　　赵彦端　海棠
　　赵彦端　句
　　赵彦端　昆山吕正之三男子连中神童科盖奇事也建康严别驾为之赋诗某因次其
　　赵彦端　梅花
　　赵彦端　牡丹
　　赵彦端　寿皇孙
　　赵彦端　寿皇太子
　　赵彦端　寿皇太子三首
　　赵彦端　寿张守
　　赵彦端　题西隐
　　赵彦端　雪后饮水慧聚寺
　　赵彦端　与诸公会饮昆山放生池亭
　　赵彦端　玉真台
　赵彦珖　潢河
　赵彦假　翠蛟亭和鞏栗斋韵
　赵彦龄
　　赵彦龄　登般若台
　　赵彦龄　题巾山
　　赵彦龄　题南峰精舍蓝光轩
　赵彦呐　挈家来游饫山林之美款泉石之胜引睇莆阳扁画因慨思关河鼎沸版图之
　赵彦钮　同友人访石室
　赵彦肃　舟行松江闻鸡鸣犬吠
　赵彦橚　游虎丘
　赵彦镗　秋声
　赵彦卫
　　赵彦卫　题兰亭帖
　　赵彦卫　吴下同年会诗
　赵彦真　姑苏台同年会次袁说友韵
　赵彦中　挽崔舍人
　赵焱　题汪水云诗卷
　赵烨　挽吕东莱
　赵禸
　　赵禸　春晚书怀
　　赵禸　路入武阳
　赵夷夫　当阳胜处
　赵鈔夫
　　赵鈔夫　冰斋
　　赵鈔夫　舫斋
　　赵鈔夫　暮村
　　赵鈔夫　盘斋
　　赵鈔夫　赠姜邦杰
　　赵鈔夫　醉和颜美中元夕绝句
　赵寅　兴庆池禊宴
　赵廱
　　赵廱　纪游
　　赵廱　句
　　赵廱　南湖
　　赵廱　凝霜阁
　　赵廱　题学宫
　　赵廱　雪夜黄州城下
　　赵廱　烟雨楼
　赵永嘉　宝盖山
　赵永言　紫麟峰
　赵由济　谱乐歌
　赵友直
　　赵友直　悲千二弟
　　赵友直　避暑
　　赵友直　丙戌春雾
　　赵友直　病中感友不至
　　赵友直　卜居二首
　　赵友直　长短句四时问四首
　　赵友直　承友携琴见访
　　赵友直　初晴
　　赵友直　创泳泽书院初成
　　赵友直　待友不至
　　赵友直　登五龙尖晚归鼓琴
　　赵友直　读靖节集
　　赵友直　杜宇行
　　赵友直　端午
　　赵友直　赋友授徒
　　赵友直　耕
　　赵友直　搆竹楼初成
　　赵友直　观菊有感
　　赵友直　归田园居和陶渊明韵
　　赵友直　寒食
　　赵友直　己卯岁除夜
　　赵友直　见乳燕
　　赵友直　景物
　　赵友直　倦来归
　　赵友直　兰边晚酌
　　赵友直　立夏
　　赵友直　龙冈歌
　　赵友直　漫兴二首
　　赵友直　命子篇
　　赵友直　牧
　　赵友直　墓庐追亲
　　赵友直　暮春即景
　　赵友直　南源庙
　　赵友直　拟古二首
　　赵友直　牛山之木四
　　赵友直　七夕
　　赵友直　樵
　　赵友直　秋晚登眠牛冈偶赋
　　赵友直　秋夜宿瑞象寺写怀
　　赵友直　山中即景四首
　　赵友直　伤春偶得绵字
　　赵友直　释闷
　　赵友直　寿黄有司诞日
　　赵友直　送春
　　赵友直　题壁
　　赵友直　望海尖望海
　　赵友直　闻莺
　　赵友直　谢徐隐君屡见惠
　　赵友直　悬剑歌
　　赵友直　忆攒宫
　　赵友直　咏兰
　　赵友直　有美人兮四章
　　赵友直　渔
　　赵友直　与咏道弟述怀
　　赵友直　与友观兰
　　赵友直　甑山
　　赵友直　赠表弟陈莱寿
　　赵友直　赠别二首
　　赵友直　赠行
　　赵友直　赠徐樵隐
　　赵友直　瞻兰芎山
　　赵友直　种田行
　　赵友直　仲夏即景
　　赵友直　重九对菊
　赵虞臣　游月岩书二绝经纪其清
　赵与？
　　赵与？　橘二首
　　赵与？　桐
　赵与辟
　　赵与辟　贺南谷兄与男孙同科
　　赵与辟　良坦侄再转福清县赠行
　　赵与辟　赠良坦侄知永嘉
　赵与槟　白鹤岩
　赵与靍　游马平仙弈洞
　赵与东　次韵方万里寒甚送酒
　赵与泌　劝孝
　沔　咏群玉山
　赵与滂
　　赵与滂　村居
　　赵与滂　登浙江楼
　　赵与滂　花院
　　赵与滂　牵牛花
　　赵与滂　山居苦
　　赵与滂　题晏国师喝水岩
　　赵与滂　题涌泉亭诗石
　赵与时
　　赵与时　大涤洞天留题
　　赵与时　句
　　赵与时　诗二首
　　赵与时　题张也愚草书中庸
　赵与无　即事口占
　赵与訔　宿半塘寺
　赵与泳
　　赵与泳　麦秋劭农随侍郡侯杖屦获遂澹岩一游浪吟古句聊志岁月
　　赵与泳　偶侍郡侯游群玉浪吟二绝聊记岁月时淳佑乙巳菊节前一日
　赵与俥　句
　赵与杼　游大涤
　赵元清　题江湖伟观
　赵元鱼
　　赵元鱼　书富阳驿壁
　　赵元鱼　夷陵道士
　赵源　九日山中宴集
　赵院判　寄苏小娟
　赵月泉　游虎丘见瞎堂扁额有感
　赵云　题汪水云诗卷
　赵宰父　句
　赵载　和杨礼侍六言
　赵泽　仙鹤楼
　赵泽祖
　　赵泽祖　甘泉洞
　　赵泽祖　署中书怀
　赵曾頀　游延福寺
　赵瞻
　　赵瞻　比干台
　　赵瞻　鹤鸣古洞
　　赵瞻　句
　　赵瞻　魏文侯城
　　赵瞻　文湖渔唱
　　赵瞻　子夏山
　赵榛　送马扩诣行在
　赵轸　感怀
　赵镇
　　赵镇　临安还游金龙洞志感
　　赵镇　题妙庭观玉泉池
　赵政夫　妙峰亭
　赵知军　句
　赵植　句
　赵至道　咏瀑布
　赵仲藏　福胜院
　赵仲修　冬至祀先有感
　赵众　题倅厅吏隐堂
　赵竹屋　太平州
　赵谘　过越
　赵子觉　书怀
　赵子书　泛舟鉴湖同程致道赵来叔联句题宗兰馆圃
　赵子潚
　　赵子潚　宰余姚道咏上虞山水二首
　　赵子潚　早朝十绝
　赵子泰
　　赵子泰　泛舟鉴湖同程致道赵叔问联句
　　赵子泰　诗见程俱七。《泛舟鉴湖同赵来叔子泰赵问联句》
　赵子岩　青白堂
　赵子甄　寄道友
　赵自然　诗一首
　赵宗德　九日宴浮金亭
　赵宗吉　题武夷
　赵宗万　句













ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：赵



赵安仁

赵安仁　送舒殿丞知荆州

建隼提封云梦泽，临民咫尺岘山碑。

烟凝郊郭漳波净，悴绕楼台楚峤奇。

赵邦美

赵邦美　留题灵岩

披云佳看对青山，何必登高纵远观。

岩谷幽深无限景，可怜多是等闲看。

赵必拆

赵必拆　春日田园杂兴

一段佳山水，芳时事正妍。

犊耕青烧雨，鹤卧碧桃烟。

社老邀尝煮，灵僧伴摘鲜。

莫嫌陶令拙，农圃得馀年。

赵必常

赵必常　小亭夜坐即景

小亭夜坐涤炎蒸，顿觉风清趣已成。

数点流萤亭外度，儿童戏逐月边星。

赵必成

赵必成　十月梅花

初冬未见一片雪，先见梅开傍花庵。

可是东君留厚间，早传消息到江南。

赵必成

赵必成　题陈生鲤鱼图

神龙原自异凡鱼，潴泽还知不久居。

平地雷轰头角露，滔天浪浴甲鳞舒。

应夸鳌海都量遍，漫道龙门不可逾。

试问锦标刚一跃，陡成霖雨足沾濡。

赵必范

赵必范　春日田园杂兴

一岁农功只在春，夫夫妇妇岁艰辛。

青门旧有种瓜地，绿野新添躬稼人。

早把牛衣教诸子，欲修簪具间良辰。

夜来谷口东风过，只恐逢人间子真。

赵必范

赵必范　句

幸有渔樵同此乐，苦无车马自如諠。

赵必范

赵必范　句

岁点飞花芳径雨，一双新燕荻帘风。

赵必范

赵必范　句

茭白生苗藏蛤地，桑黄含萁浴簪天。

赵必范

赵必范　句

卜岁聊凭六壬课，有生未识五辛盘。

赵必岊

赵必岊　饮酒

穷居无与娱，弱子戏我右。

宁知千载前，不是桑榆友。

今为骨肉亲，结爱岂不厚。

不知后千载，当复如此否。

且尽人间事，幽远非所叩。

赵必流

赵必流　和孙逢辰游子吟

独向春风泪几回，经年游子自堪悲。

天涯只为青云绊，堂上应怜白雪垂。

离思不随音问去，浪身惟膛梦魂归。

有时得尉故乡愿，骨肉团团醉寿杯。

赵必流

赵必流　秋夜玩月

几度停杯发浩歌，月华偏照别离多。

床头剩有樽酒绿，醉饮鲸飞沧海波。

赵必流

赵必流　言志

足濯长江万里流，手提三尺龙泉游。

胸中一片英雄气，生不杀奸死不休。

赵必檋

赵必檋　题梅山

一隐吴门访此山，深怜汉鼎尚多艰。

片言倘得回天听，未必仙名满世间。

赵必象

赵必象　避地惠阳鼓峰用徐心远韶

收拾当年破敕黄，山中蕙帐梦魂香。

风供松叶暖茶灶，云卧茆窗冻笔床。

一雨鸣蛙乱深夜，数声啼鸟怨斜阳。

风尘浩荡愁如海，怎得中山醉酒方。

赵必象

赵必象　避地山中和杨推夜寒韵二首

山藏皇恐色，溪诉不平声。

落叶啼猿怨，危枝宿鸟惊。

林疏风四面，霜冷月三更。

酒醒愁无寐，烧松炙到明。

赵必象

赵必象　避地山中和杨推夜寒韵二首

浮生等萍汎，前事总花虚。

橘外访四皓，林间逢二疏。

溪山数茅屋，天地一蘧庐

怕有桃源路，相期更卜居。

赵必象

赵必象　别和明府归帅省

江山如昨日，人物已晨星。

往事风前絮，浮生水上萍。

别离头半白，邂逅眼终青。

客子愁如醉，晓风吹未醒。

赵必象

赵必象　别和明府归帅省

几度赋停云，重逢瘴海滨。

已成三载别，犹豫旧时贫。

酒量病来减，诗情老更新。

殷勤分袂意，折尽柳条春。

赵必象

赵必象　￥行南山访友不遇

瘦筇支我上南山，才到山中分外閒。

九十日春将解印，百年心事几凭栏。

燕营一垒雏相庆，鹤舞三台仙未还。

松菊把门牢闭着，谁人弹压此蚤坛。

赵必象

赵必象　古端饮问梅亭作

把酒问梅开未开，梅花问我何时来。

嫣然一笑醒尘梦，撩我诗兴宽酒怀。

有梅无诗酒怀恶，有诗无酒羁味薄。

一觞一咏畅幽情，人生须作及时乐。

去年岭头曾相逢，花边酾酒酹师雄。

霜月三更壴　似水，枝头翠鸟睡正浓。

今年寒浅花较迟，一花两花时最奇。

春多烂漫无意思，此意梅花知不知。

孤山寂寞逋仙去，香影之后更无句。

几回拟作梅花骚，无力其如梅花何。

怀哉此花太人行，冰清玉洁不做时妆样。

纷纷桃李嫁春风，臭味未必与我同。

莫说和羹事，和羹事犹未。

莫羡玉堂人，玉堂人已陈。

细把心期向梅说，花开花落有时节。

赵必象

赵必象　和黄秋三衢舟中韵

壮志曾期捋虎须，中年跛鳖困泥途。

糟{左米右离}富贵几场醉，卢雉功名一掷呼。

世事看来真塞马，吾才只可比黔驴。

客游倦矣休归去，三迳可松园可蔬。

赵必象

赵必象　和黄秋韵

骚坛分戍打愁城，奏凯梅边缓辔行。

诗债填偿难一顿，酒缘结习是三生。

未能范蠡浮轻舸，且学灵均赋落英。

落魄半生成底事，沙汀月冷负鸥盟。

赵必象

赵必象　和黎簿韵

月佩云冠白云缨，枳花香里见诗人。

武城半载尝闻政，洛祥他年傥卜邻。

四海人皆知凿齿，一蓑谁复识玄真。

斯文共缔千年好，杯酒欢娱亦总陈。

赵必象

赵必象　和李梅南对梅韵

三花两花疏篱东，玉堂何以茅舍中。

孤芳不受春风涴，千红万紫俱下风。

罗浮梦断孤山杳，寂寂谁蹑二子踪。

谪仙天人霸梅国，骚坛万仞奴群雄。

我交梅花二十冬，梅工於诗例合穷。

我穷於梅诗更拙，岂无膏沐谁为容。

湘累醒眼不相识，兰芷未必臭味同。

何时典衣买酒醉梅下，浇我磊落写我悰。

诗成阁笔对梅笑，此一瓣香为梅翁。

赵必象

赵必象　和李梅南见寄十四韵

公归乎山中，袖藏经济策。

恨不云龙游，相从老樵石。

樵溪酿泉甘，樵谷嘉禾殖。

诗垒压刘曹，酒国并秦越。

与其千户侯，何如千亩漆。

文星耿在目，龙门兮咫尺。

天风堕珠玑，捧玩手不释。

斧钺太森严，句法万峭拔。

奈何士也贱，至宝道傍掷。

平生钓鳌手，烹鲜抑何屑。

箪食与豆羹，岂足动颜色。

閒愁恼吟肠，义利自为敌。

相逢开口笑，无怨亦无德。

赵必象

赵必象　和李梅外韵以伤邑士之无朋

兀兀规规铁限门，须眉妾妇篇遍吾村。

蜀南见日犬群吠，井底观天蛙自尊。

守望谁为乡里助，典型藉有老成存。

书生唇齿久荆棘，气不能平又一言。

赵必象

赵必象　和同社酒边韵

规规为愚傲为颖，晨华夕丧何足逞。

对山悠然此心领，谁歌白雪妙於郢。

题破蜀笺为红杏，昼游苦短烛堪秉。

愧我寒蜩噂如哽，堕身千仞求长绠。

移文鸥社盟莫冷，共嚼梅花醉香影。

赵必象

赵必象　和同社钱梅

花开春意动，花谢春意静。

逋仙余诗魂，梦断孤山境。

飘零万斛香，冷落一枝影。

玉笛声声愁，月浸阑干冷。

吟翁钱梅行，诗句真隽永。

持螯醉酒船，呼童涤茶皿。

欲调宰相羹，且归状元岭。

离骚不知音，激楚鄙鄢郢。

惟有广平翁，心肠铁石劲。

无花实更奇，此意要人领。

桃李儿女曹，眼底纷蛙井。

酒醒动微吟，心下快活省。

赵必象

赵必象　和文文山中秋赏月韵

中秋有月更有酒，乐事赏心并二难。

万里无尘银世界，一清彻底玉溪山。

素娥伴兔夜无寐，仙侣乘鸾晓未还。

老子南楼动吟兴，风吹香句堕尘寰。

赵必象

赵必象　和文文溪庆徐固峰六十得子韵

明珠生老蚌，光彩射西湖。

岁晚颖方实，春荣木不枯。

卿儿是麟否，陵母梦云无。

他日浣花老，骑驴索醉扶。







卷508

赵必象

赵必象　和尹权宰见访韵

牛下高眠扣角歌，辔金裾翠重相过。

江湖十载知心少，风雨一庭愁思多。

君向青云腾骥足，我甘白发老渔蓑。

茅檐剪烛更酌酒，人世欢娱能几何。

赵必象

赵必象　和张竹处韵钱陈匝峰之濂泉

不愁官冷客无氈，力欲回澜障百川。

无己晚年工觅句，元龙豪气讳求田。

焚章经解诸侯印，买酒时分司业钱。

庭草池莲总春意，诗人只合住濂泉。

赵必象

赵必象　和朱水乡韵

已落渊明后，归欤寂寞滨。

旧交松处士，新宠竹夫人。

诗国尊齐晋，仙溪隔昴辰。

南柯还是梦，蝼蚁自君臣。

赵必象

赵必象　和朱水乡韵

江湖双鬓短，风雨一灯孤。

买酒初尝芡，抄诗细截蒲。

织耕同德曜，编简对韩符。

怕有伤时句，磨教稜角无。

赵必象

赵必象　和朱水乡韵

何处著诗豪，白云高更高。

山中别天地，门外自波涛。

夜雨荒园菊，春风媚观桃。

归来怀故宇，招隐愧离骚。

赵必象

赵必象　和朱水乡韵

一我独栖栖，相逢又解携。

惊鱼依乱藻，忙燕垒新泥。

亦有种桃者，独无芳草兮。

买舟欲乘兴，风雨黯前溪。

赵必象

赵必象　和自村同年韵寄南山刘义车

空谷寥寥绝足音，月明千里故人心。

功名蝴蝶半床梦，岁月蜉蝣一息阴。

王粲曾闻附刘表，华元何忍薄羊斟。

买舟欲泛剡溪曲，安道门前雪忒深。

赵必象

赵必象　贺黎耐交建经史阁

芹宫地属淳熙祖，芸阁功成四世孙。

千载诗书元气在，百年文献故家存。

卷还赠券珍公帑，留取芳名榜圣门。

当道宗工凤楼手，拟干椽笔刻玙璠。

赵必象

赵必象　怀梅水村十绝用张小山韵

人生南北浮萍耳，四海九州都是家。

毕竟男儿心似铁，莫将愁泪涴梅花。

赵必象

赵必象　怀梅水村十绝用张小山韵

十年骑鹤梦悠悠，天地无情白发愁。

归到咸阳还似客，几回肠断望并州。

赵必象

赵必象　怀梅水村十绝用张小山韵

小山山人荷为衣，松梅为屋竹为篱。

檐花细雨青灯句，独忆郑老同襟期。

赵必象

赵必象　怀梅水村十绝用张小山韵

纸衾如水梦难成，抱膝灯前读北征。

懊恨雁来无个字，海云千里雨溟溟。

赵必象

赵必象　怀梅水村十绝用张小山韵

暮秋已误张郎约，冬暮归期又未成。

趁取岁前到家好，春来怕有杜鹃声。

赵必象

赵必象　怀梅水村十绝用张小山韵

梦入罗浮归兴崧，回程约莫到闽中。

何当载酒迎马首，先生莫负琉璃锺。

赵必象

赵必象　怀梅水村十绝用张小山韵

梅花集里识真梅，曾读梅花偈子来。

四海交游君倒指，江南只有贺方回。

赵必象

赵必象　怀梅水村十绝用张小山韵

银钩铁画忆珍题，笔法精神逼会稽。

可是荆州佳子弟，争怜野鹜厌家鸡。

赵必象

赵必象　怀梅水村十绝用张小山韵

邻墙砧杵送秋声，云掩香帏六曲屏。

灯下回文题未就，梅花明月一床冰。

赵必象

赵必象　怀梅水村十绝用张小山韵

君行千里无几微，六见月挂珊瑚枝。

山猿野鹤俱无恙，独有梅花欠数诗。

赵必象

赵必象　即席点韵赋方砚

一片端溪云，至宝俗眼惊。

体方而质刚，翰林叨宠荣。

楮君同出处，松侯难弟兄。

紫肝马肤润，绿晕鸲肯明。

自笑谪仙狂，曾倩妃子擎。

我爱清庙瑟，人吹高门笙。

龙尾与凤哹，圆巧相逢迎。

吾友管城公，奚假乎猩猩。

留此镇山房，移文鸥鹭盟。

好方已成癖，焉用圆为卿。

赵必象

赵必象　句

诗人只合住茅屋，天下未尝无菜羹。

赵必象

赵必象　李月野舍旁之李花於梅时郡斋有诗遂次其韵

李花不减梅花白，閒与梅花争几回。

惟有暗香疏影句，承当不下让还梅。

赵必象

赵必象　李月野舍旁之李花於梅时郡斋有诗遂次其韵

李花久慕梅清洁，取友於梅结己知。

不是争春逞年少，只嫌桃杏带妖姿。

赵必象

赵必象　陆户有摴蒱之招诗以答之

局促束缩抱羁独，颓然一我恧兮俗。

酒病昏沈无诗医，诗肠枯槁欠酒沃。

閒窗坐与周公交，焚香痛把楚骚读。

世情冷暖故人疏，笑杀和靖鳖头缩。

夜长灯明吊影孤，无情红粉不可呼。

梦中猛省京华事，围红拥翠邀博徒。

银烛高烧海棠暖，醉豪一喝雉成卢。

赢却翠裘六郎恨，丈夫此乐天下无。

君不见刘毅家四壁，百万只一掷。

袁耽少不羁，皮帽怀相随。

逢场作戏政不恶，大抵人生乐其乐。

赵必象

赵必象　南康县圃赏梨花呈长官

种花之暇點春芳，把酒花边试洗妝。

差胜当年潘令尹，空载桃李满河阳。

赵必象

赵必象　南康县圃赏梨花呈长官

点绿妆红千万般，薰桃染柳更蒸兰。

利花也费东风力，九十日春无点闲。

赵必象

赵必象　南康县圃赏梨花呈长官

霜玉肌肤冰雪魂，春风庭院月黄昏。

儿曹不解吟翁意，无雨无风也闭门。

赵必象

赵必象　南康县圃赏梨花呈长官

李俗桃麄不用评，梅花之后此花清。

唤醒山谷商量过，差替山礬做弟兄。

赵必象

赵必象　南山赏梅分韵得观字

老梅百窠霸骚坛，峥嵘铁骨傲岁寒。

千枝万枝冻欲槁，一花两花春尚悭。

愁闻羌雏吼玉笛，羞见公子驮金鞍。

芳魂久嫁逋仙去，怨云恨雨迷孤山。

憔悴独醒者，纳交惟芷兰。

江南穷诗人，鄙哉弟山礬。

甚而含毫吮墨之俗子，或比之粉面之何郎、玉肌之阿环。

梅花酷怕渠点涴，所以未破冰雪颜。

与其玉堂兮金屋，孰若竹篱茅舍幽且閒。

与其状元兮宰相，孰若收香敛华林壑间。

逆知梅意同我意，诗人合作如是观。

赵必象

赵必象　南山亭吟梅用韵

玉辇瑶车具，飘飘银台路。

群姬拥盖羽，太真衣缟素。

夜宴琼花圃，玉郎骑鹤赴。

翠衣冻欲仆，芳信谁传付。

无梦高唐赋，酒阑散香雾。

赵必象

赵必象　钱陈柳边权惠阳教

豪气元龙习未除，扁舟撑月过丰湖。

饭虽不足犹携鹤，累既无多合载书。

野客惯曾怜郑老，诸公何敢薄相如。

江湖交旧如垂问，为道衰颓只故吾。

赵必象

赵必象　钱陈匝峰之濂泉

桃源渺何处，梦短到家难。

不办一邱费，犹为九品官。

鹤嫌新俸薄，鸥讶旧盟寒。

附翼攀鳞事，书生不敢干。

赵必象

赵必象　钱实斋趋朝

四海人物如星晨，老成典型公一人。

秋月玉壶光皎皎，飞鸾不骖翔八表。

寒花晚节纷其香，春风笔底多甘棠。

景定东南民力竭，天畀福星照南粤。

尽洗蛮烟瘴雨尘，药洲草木欣然春。

至今民拜宽分赐，古有今无此廉吏。

清风去后凛冰台，前度刘郎又复来。

阃府清明民快活，满腔子仁活泼泼。

一十四州生意多，海鳌不动红牙高。

治平奏最居第一，生平受用惟一实。

一朝徵入作侍郎，晋升邃阁侍华光。

国家多难予谁与，嗣王小毖新求助。

矧今耆俊莫如公，泰内君子上下同。

大用之机其在此，周公冢宰毋专美。

不然成王方幼冲，何为袞衣赤舄先归东。

送公此行登鼎席，南丰瓣香此昕夕。

他时英俊馆翘材，桃树应思去后栽。

赵必象

赵必象　钱尹权宰

半年笔底种甘棠，棠未成阴又趣装。

明月扁舟琴鹤共，西风一剑斗先半。

人生易散情如海，事会无穷鬓未霜。

莫把屠龙斩蛟手，便携短棹钓沧浪。

赵必象

赵必象　钱尹权宰

老我江湖倦送迎，故人此别若为情。

绨袍气义千金重，故纸功名一缕轻。

我辈何心争鹜粒，人生到处有鱼羹。

何时握手孤山路，共折梅花醉月明。

赵必象

赵必象　生朝觞客即席用韵

西风吹客浮仙槎，万斛诗香散幽遐。

琼裾翠裳佩九霞，赐我羔酒龙团茶。

剪锦飞落山人家，黄绢幼妇无以加。

衰贱何足辱齿牙，相看白发羞黄花。

西山薇蕨东陵瓜，前村烟雨黄犊车。

共嚼秋芳咀春华，茅斋饮尽邻可赊。

赵必象

赵必象　题月岩

千年老桂影婆娑，一半银蟾挂碧萝。

大抵人间天上事，团圆时少缺时多。

赵必象

赵必象　题云岫半閒堂用李涉韵

一坞白云茅数间，归与钓水采於山。

寄声灵彻休相笑，未必僧閒似我閒。

赵必象

赵必象　题云岫半閒堂用李涉韵

卧月眠云屋半间，诗人到处是家山。

当年悔弄君房笔，只得忙中一半閒。

赵必象

赵必象　题竹隐梅外二先生祠堂

一办瞻祠像，形癯道自腴。

衣冠千载事，功力廿篇书。

老竹秦四皓，寒梅汉二疏。

纷纷麟阁画，章服里猴狙。

赵必象

赵必象　挽陈东湖

诸公凋谢尽，此老鲁灵光。

笔砚生涯旧，诗书福泽长。

春园名独乐，秋圃赋寒香。

谁续斯文脉，元方与季方。

赵必象

赵必象　挽陈东湖

东湖地百弓，左柳右芙蓉。

老屋三间月，童颜七十翁。

晓凉快吟屦，晚霁醉渔篷。

一夜西风惨，池荷不敢红。

赵必象

赵必象　挽陈东湖

吾善养吾存，衡茅道更尊。

书声响三世，诗派禅诸孙。

今古自秦晋，山林有绮园。

临风涕如雨，一些试招魂。

赵必象

赵必象　挽陈东湖

邯郸法梦觉，归卧读书林。

投老菊三径，忧时雪一簪。

鱼安知我乐，鸥自识翁心。

已矣锺期死，眼前谁尝音。

赵必象

赵必象　挽邓南山

洛社耆英久隐居，书田付与子孙锄。

终南不是功名径，说著功名俗了渠。

赵必象

赵必象　挽邓南山

老子平生不好谀，莫教猿鹤费分疏。

只消题作南山墓，种竹一庭梅百株。

赵必象

赵必象　挽李春叟

靖节有诗题晋号，德公无意入襄城。

蓬鬓早因时事白，荷衣不受{左去右刂}尘污。

赵必象

赵必象　挽李梅边

贞元朝士尽凋零，一世龙门羡李膺。

靖节有时题晋号，德公无意入襄城。

床头点易朱犹湿，几上遗书稿已謄。

收拾故家华萼集，翩翩三凤以文鸣。

赵必象

赵必象　挽李梅边

归卧西楼理故书，幅巾羽扇一癯儒。

家庭师友尊明道，古史文章逼老苏。

蓬鬓蚤因时事白，荷衣不受劫尘污。

呜呼天不遗耆老，雨泪如倾一束刍。

赵必象

赵必象　挽李自玉

安乐窝中寄幅巾，床头易註墨犹新。

盖棺只著深衣去，疑是尧夫辈行人。

赵必象

赵必象　挽李自玉

宗主文盟护梓桑，春风一手种甘棠。

葬时移近坡翁墓，留取清名伴菊香。

赵必象

赵必象　挽李自玉

百年心事两眉头，生死闾阎系戚休。

浩荡中流无砥柱，乘风涨浪舞鲸鳅。

赵必象

赵必象　挽李自玉

医至犹言疾可为，酸风吹讣落茅茨。

典型诸老凋零尽，一束生刍雨涕垂。

赵必象

赵必象　挽张县尹

别驾新除墨尚鲜，翩其凫舄已飞仙。

床头空有栽花谱，身后应无买木钱。

自古才人多薄命，如今乡国正思贤。

累累孤寡相持泣，说与天知天也怜。

赵必象

赵必象　挽赵北山

嫠纬孤忠泣黍离，吟形如鹤不胜衣。

参苓信美难供病，松菊犹存久赋归。

魂梦三千余里远，功名四十九年非。

北山猿鹤多悽怆，独对梅花泪暗挥。

赵必象

赵必象　戏题睡屏

一别相如直至今，床头绿绮暗生尘。

当年自是文君误，未必琴心解挑人。

赵必象

赵必象　戏题睡屏

点检残枰未了棋，才贪著处转成低。

一番输后惺惺了，记取从前当局迷。

赵必象

赵必象　戏题睡屏

翻覆于郎绵笥看，红边墨迹未曾干。

宫中怨女今无几，那得新诗到世间。

赵必象

赵必象　戏题睡屏

秋水盈盈娇眼溜，春山淡淡黛眉轻。

人间一段真描画，唤起王维写不成。

赵必象

赵必象　吟社递至诗卷足十四韵以答之为梅水村发也

铁石其心肠，冰雪其襟胸。

晨陪玉辇游，夕堕瘴海东。

赵必象

赵必象　吟社递至诗卷足十四韵以答之为梅水村发也

萧艾秽群芳，草木纷零落。

梅花我辈人，例合束高阁。

赵必象

赵必象　吟社递至诗卷足十四韵以答之为梅水村发也

紫薇号舍人，红荔名郎官。

梅花隐君子，未可一样观。

赵必象

赵必象　吟社递至诗卷足十四韵以答之为梅水村发也

无诗对梅羞，诗成梅花开。

梅自工於诗，欧九却识梅。

赵必象

赵必象　吟社递至诗卷足十四韵以答之为梅水村发也

霜凋雪剥余，万卉生意动。

梅花让群芳，回施春风供。

赵必象

赵必象　吟社递至诗卷足十四韵以答之为梅水村发也

欲花未花时，此妙无人知。

著花已多事，更为花吟诗。

赵必象

赵必象　吟社递至诗卷足十四韵以答之为梅水村发也

子猷癖爱竹，无梦到香影。

雪夜棹匆匆，未必有诗兴。

赵必象

赵必象　吟社递至诗卷足十四韵以答之为梅水村发也

香魂逐逋去，翠羽招不还。

醉倒赵师雄，一身花影寒。

赵必象

赵必象　吟社递至诗卷足十四韵以答之为梅水村发也

我爱梅花清，梅花怜我癯。

宁为寒东野，毋为湘相如。

赵必象

赵必象　吟社递至诗卷足十四韵以答之为梅水村发也

对梅日一醉，无酒如梅何。

尘世独醒人，卑之毋甚高。

赵必象

赵必象　吟社递至诗卷足十四韵以答之为梅水村发也

水月一联诗，桃杏不敢近，

卷锦归之梅，梅花无可逊。

赵必象

赵必象　吟社递至诗卷足十四韵以答之为梅水村发也

无贽谒梅花，一诗我破戒。

春风如打勘，具有案卷在。

赵必象

赵必象　吟社递至诗卷足十四韵以答之为梅水村发也

梅花老山林，思与天下芳。

琼花差清白，荐之守维扬。

赵必象

赵必象　吟社递至诗卷足十四韵以答之为梅水村发也

怀哉丈人行，四海空交游。

桃李不识面，一生慕荆州。

赵必象

赵必象　游濂泉

星岩高哉不知其几千丈兮，下有儒宫上接青云梯。

绿凹凿破冰泉冽，泉以濂名宗濂溪。

濂翁去今凡几载，一脉流通无窒碍。

光风霁月此山中，景物因人成胜概。

亭翼翼，水泠泠，一清不著点子尘。

眼前色色俱呈露，何必解兰缚尘缨。

君不见孤山六一泉，砚州包公井。

君子之泽深且长，清风千古霜{凛示换禾}{凛示换禾}。

我欲采薇隐此山，只恐林惭涧恧锁松关。

我欲祠下笔一词，又恐寒泉痛洗凝之诗。

解襟坐石濯清泠，一亩寒冰和露饮。

雪我酒肠霜诗脾，此身疑在神仙境。

倩君为问玉皇借玉鞭，鞭起睡龙骑上天。

持此一瓢濂翁泉，一雨炎荒洗蛮烟。

赵必象

赵必象　元日客中和同年韵

岁堂堂去逐江干，夜半东风送旧寒。

爆竹声中人老大，梅花香外客平安。

一番春事从头起，万里天衢著步宽。

上下云龙平昔愿，拟摩短翮附飞翰。

赵必象

赵必象　再用前韵集句

我思君处君思我，一掬归心未到家。

相见或因中夜梦，孤灯何事独成花。

赵必象

赵必象　再用前韵集句

思君天阔水悠悠，醉里眉攒万国愁。

所不负予如此酒，已教从事到青州。

赵必象

赵必象　再用前韵集句

蔬饭藜床破衲衣，经年兀兀槿花篱。

与君聚散若云雨，君问归期未有期。

赵必象

赵必象　再用前韵集句

闻道骑鲸游汗漫，寄书因见雁南征。

他年一舸鸱夷去，莫羡搏风起北溟。

赵必象

赵必象　再用前韵集句

相思一夜梅花发，吟破离心句不成。

横玉叫云清似水，夜钟残月雁归声。

赵必象

赵必象　再用前韵集句

千里万里西复东，山川长在泪痕中。

何当共剪西窗烛，一曲琵琶酒一锺。

赵必象

赵必象　再用前韵集句

少年心壮轻为客，不寄梅花远信来。

为见行舟试借问，看花出约几时回。

赵必象

赵必象　再用前韵集句

何所独无芳草兮，归田有计一何稽。

吾侪流落岂天意，俯仰天地身醯鸡。

赵必象

赵必象　再用前韵集句

草根何处不虫声，灯火昏昏独掩屏。

有约不来过夜半，煮茶敲碎一池冰。

赵必象

赵必象　再用前韵集句

忽忆故人天外去，感君赠我琼瑶枝。

世间好名无人共，郎罢吟诗囝和诗。

赵必象

赵必象　赠黄槐谷

我坐诗穷子术穷，只堪雨笠与烟篷。

牢收相法无人问，路上相逢尽相公。

赵必象

赵必象　赠黄槐谷

上下乾坤乱失经，祸淫祸善事冥冥。

老天自是无分晓，更向痴人说五星。

赵必象

赵必象　赠相士陈神眼

忆昔初逢神眼时，已於未第便相期。

不嫌屋矮重来访，宦况萧然且赠诗。

赵必象

赵必象　赠相士桂月岩

昔有道人张岩电，口不言钱似王衍。

却言姓钱不姓张，滑稽玩世名犹香。

昔有岩电今月岩，月眼神舌和天谈。

江湖賸结贵人知，虽不爱钱犹爱诗。

赵必象

赵必象　至节寄家信

薄宦駸駸已及瓜，寒梅羞见旧时花。

年来吟苦形成鹤，客里愁多鬓减鸦。

浮世有身元大患，此生何处是真家。

白云极目空搔首，归雁两三寒日斜。

赵必象

赵必象　重九即席点韵

渊明我辈人，岂为口体累。

归欤三迳秋，清吟发幽寄。

醒肯对黄花，陶然已心醉。

世俗儿女情，饮菊萸系臂。

长房果神仙，登高未为智。

落帽狂参军，声利穷所嗜。

兴来尽君欢，得句输杜二。

牛山泪沾衣，鄙哉马千驷。

悠然千载吟，高韵未易次。

人生聚几何，此意非酒为。

徜徉林壑游，磊落湖海义。

明年此会日，老健天所赐。

赵必象

赵必象　重九宴陈东湖亭

诗成欢未尽，月下客重来。

清影共千里，寒香更一杯。

龙山秋寂寞，牛渚夜徘徊。

饮待东方白，人生能几回。

赵必兴

赵必兴　答本堂先生歌

往事兮浮云，偕老兮天伦。

乐莫乐兮天真，如良人何兮良人。

赵必晔

赵必晔　和榴皮题壁韵

回仙吸露餐霞者，却胜人间烟火馀。

二十八言留壁上，不须青鸟为传书。

赵必愿

赵必愿　秋高亭

秋空何太高，秋风何太清。

秋露何太皎，秋月可太明。

秋山有素期，秋水莫间盟。

力此久病身，试上高高亭。

上欲驾扶摇，下欲跳清泠。

手持紫玉箫，跨鹏或骠鲸。

时吹复时止，霄壤随纵横。

回首天上人，见我呼友生。

我言你能许我三百六旬无一日之不秋，则我亦许你从此为逍遥之朋。

赵必愿

赵必愿　重建神秀楼追和忠定公韵

维芘地南楼，废兴端有时。

昔我忠定公，楼成旋西归。

拜厅惭匪肖，易麾繇好溪。

循环六十载，乌兔惊梭飞。

吁嗟古雉堞，巨浸堕藩篱。

陶甓既还旧，更创如获期。

岁事喜中稔，度材授工师。

非敢侈轮奂，聊尔遵先规。

江山殿图画，栏槛倚晴晖。

肯堂久在念，今我身则夷。

辽鹤去不返，遗墨犹淋淳。

一时胜继躅，警和前人词。

斯楼傥不朽，庶慰蒸相悲。

赵必蒸

赵必蒸　答贺文杏韵

文杏堂开华渡西，九天雨露正来肥。

漫夸奕叶光先宅，却羡新裁出故知。

千载暖回唐苑树，一时春足谢家枝。

欲将俚语依金玉，把盏共论觉醉迟。

赵必蒸

赵必蒸　答资政赵庸斋

樗栎惭非梁栋材，自甘落拓困尘埃。

明公终日垂青眼，皓首穷年志欲灰。

赵必蒸

赵必蒸　为子侄入宗学赋二首志喜

月露才华锦绣章，麟经家学独夸长。

笑谈鏖战联三捷，此是男儿立志强。

赵必蒸

赵必蒸　为子侄入宗学赋二首志喜

采芹今已入宫墙，不负平生志气昂。

更拟来科应特奏，光荣宗室姓名香。

赵必蒸

赵必蒸　星渚赵侍郎霞城枉驾

高情潇洒出风尘，华毂传呼下士频。

独愧迂痚无别技，鸿飞冥冥任吾夫。

赵必蒸

赵必蒸　忆业师刘夫子

严风砭肌骨，{左木右术}然起遐思。

哲人已久萎，谁可作圣仪。

吾虞刘夫子，日维百世师。

秉直疾邪佞，是非无所私。

依归良有在，出处各以时。

遭时复不偶，竟尔相睽违。

四雇寂似阗，中心重凄其。

赵汃夫

赵汃夫　海棠次苏子瞻韵

海棠别得一风光，恨不生香转曲廊。

春睡太真困未足，胭脂露冷湿红妆。

赵伯溥

赵伯溥　初夏遣闷三绝

何事东皇不暂延，祝融今日遽当权。

匡床睡起浑无语，一握薰风入五弦。

赵伯溥

赵伯溥　初夏遣闷三绝

日脚初长雨满川，杜鹃声老夕阳天。

予心底愠难为解，故赂南风奏管弦。

赵伯溥

赵伯溥　初夏遣闷三绝

运行南陆赤精然，阁外新篁箨未蠲。

冉冉绿阴刚昼永，焦桐谩欲继薰弦。

赵伯溥

赵伯溥　读先大人伐金遗疏

□无情行不可亲，年年遣使浪填津。

武侯会有两篇表，读罢令人泪满巾。

赵伯溥

赵伯溥　宿斋堂

灯前孤影吊{荧火换凡}{荧火换凡}，为忆亲恩未有穷。

夜半子远见啼血处，陡闻涧底鼓松风。

赵伯晟

赵伯晟　栖霞寺

栖霞境界何清壮，岳立五峰如列障。

三徵不复见高人，千刻尚能瞻宝相。

摩空老木韵秋声，云屋天岩满意行。

夜阑风定月将午，门外呦呦闻鹿鸣。

赵不敌

赵不敌　句

春山是处箨龙新，不似清凉绿笋珍。

赵不谫

赵不谫　句

信史赊青简，封章窒皂囊。

赵不群

赵不群　南峰庵

庵枕青溪四面山，炉烟未断日初残。

高僧丈室修然静，案上楞严久不看。

赵不息

赵不息　朝阳岩

朝阳山水佳，毫端意无极。

发潜十七奇，幻出不盈尺。

因续漫浪铭，更写浯溪宅。

俱作画图看，静对天齐石。

赵不息

赵不息　句

鲁国笔端昭日月，将近山书法得春秋。

赵昌言

赵昌言　喜英公大师相访

僧中何事最闻名，笔札高奇是梦英。

十八家书垂墨妙，一千年圣遇文明。

未将六籍重刊石，已驾三车到化城。

此日劳师相枉访，豁然襟抱慰平生。

赵成伯

赵成伯　句

只有当年燕子楼。

赵承禧

赵承禧　题武夷

群玉山前隐道园，松声鹤唳隔溪闻。

山灵似识游人意，要看青林映白云。

赵崇槟

赵崇槟　中秋无月二绝同韵

几度开樽宴画楼，月华孤负好中秋。

姮娥也厌笙歌沸，云幕重重不上钩。

赵崇槟

赵崇槟　中秋无月二绝同韵

何处人登庾亮楼，痴云特地妒中秋。

试凭弦管吹将散，江静天空月满钩。

赵崇嶓

赵崇嶓　白莲

池上白莲花，秋风洗香雪。

坐令红黛皆尘俗，一种凄凉不堪折。

微波脉脉露光漙，姑射仙人步烟月。

赵崇嶓

赵崇嶓　采莲词

别浦潮生花梦寒，片红飞下粉痕乾。

预知妾面如花面，泣向西风不忍看。

赵崇嶓

赵崇嶓　痴猫

爱汝{左文右扁}斓任汝痴，了无杀意上须眉。

通宵鼠子喧人睡，政尔相忘也大奇。

赵崇嶓

赵崇嶓　除日万州临江亭

南浦逢除日，天涯有去舟。

蛮城和雨闭，峡水带春流。

不负新年感，唯多故国愁。

宁无贺亲酒，徒此事羁囚。

赵崇嶓

赵崇嶓　窗前

窗前寻丈地，种得一株梅。

明月清风我，红尘不复来。

赵崇嶓

赵崇嶓　春朝偶书

一夕春归桃李根，清寒犹勒艳阳魂。

雪霜雨露年年事，惟有梅花地位尊。

赵崇嶓

赵崇嶓　春宫

小苑风酣雨露香，红情绿意为春忙。

五云独绕琼花梦，三十六宫清漏长。

赵崇嶓

赵崇嶓　春日

勾芒畅生意，惠风改繁霜。

日月天清明，桃李春辉光。

庶情悉萌达，众羽同飞翔。

乘时各有适，皞皞齐康庄。

山人感物化，欣惬殊未央。

回视元气初，万端一微茫。

我欲观其微，因之问鸿荒。

赵崇嶓

赵崇嶓　翠云寺

杖屦入云端，天空眼力宽。

地因山气湿，窗带瀑声寒。

隐几俗氛远，捲帘僧梦残。

相逢隐沦者，妙语亦翻澜。

赵崇嶓

赵崇嶓　大廷

大廷新革晋春秋，王气宁知在荻洲。

泉下髯参心独快，不教司马恨枋头。

赵崇嶓

赵崇嶓　代赠

双绾玉钗垂，相逢暗敛眉。

红潮初上脸，未语两心知。

罗袜凌波拂暗尘，露桃烟柳不胜春。

珊瑚枝下重相见，曾是鸳鸯梦里人。

赵崇嶓

赵崇嶓　地僻

地僻逢迎少，吾生信杳冥。

清谈养生论，兀坐太玄经。

性拙贫逾乐，神清梦数灵。

亭亭岁寒友，相对眼终青。

赵崇嶓

赵崇嶓　读陶诗

端居洗尘虑，细读渊明诗。

畴昔慕此翁，寤寐忘调饥。

此翁非诗人，而有天然姿。

纷纷世事中，采采黄菊枝。

此语人共赏，此意畴复知。

知即公之徒，高风接皇羲。

赵崇嶓

赵崇嶓　读陶诗

有篱可种菊，有琴可无弦。

适趣不待声，种菊真偶然。

南山有佳气，得意终忘言。

薄酣空庭中，一笑凉风前。

赵崇嶓

赵崇嶓　读陶诗罢

一山秋意入柴扉，细读渊明采菊诗。

读罢依然成一莞，闲拈野草调儿嬉。

赵崇嶓

赵崇嶓　独立

片云收雨入西山，望极苍茫杳霭间。

荡荡太虚无一事，祗应日月不曾闲。

赵崇嶓

赵崇嶓　反輗歌二首

生人送死人，哀哀泪如霰。

生人阅寒暑，冉冉亦如电。

来去递相送，展转不可见。

丘樊谨封殖，陵谷犹有变。

万古长如斯，何庸臻深辩。

赵崇嶓

赵崇嶓　反輗歌二首

死生虽异涂，昭晰本一理。

崦嵫落圆景，一诀非永逝。

达人随元化，生死一剧耳。

生生常痴冥，安知百真死。

死当安吾归，生当适吾意。

赵崇嶓

赵崇嶓　高楼曲

高楼漠漠东风尘，花须落溪生绿云。

艳歌美酒消好春，千金难解青娥颦。

燕莺语言凤凰意，画空不成天似水。

潮红晕脸浓蛾低，门前采蘩春正迟。

赵崇嶓

赵崇嶓　古意

阿母带儿出，儿行自回皇。

儿不倦行路，遣儿心内伤。

问儿何秘伤，儿语不敢详。

将儿雇织作，不忍织鸳鸯。

赵崇嶓

赵崇嶓　故人

故人西南风，遗我一束诗。

长哦结幽想，慌惚若见之。

游云霭层霄，聚散安可期。

虚空闻妙音，意重千金赀。

相思若行月，一夕天之涯。

闲窗穿梦魂，碧草春离离。

赵崇嶓

赵崇嶓　广寒宫

碧海沉沉桂殿幽，满天风露四时秋。

寒宫白兔参差老，一种凄凉各自愁。

赵崇嶓

赵崇嶓　闺词

恨杀庭前鹊，难凭卜远期。

朝朝来报喜，误妾画双眉。

赵崇嶓

赵崇嶓　过翻阳湖

烟波三万顷，著我木兰船。

望际疑无地，寰中别有天。

长空孤鸟没，四海一云连。

浩荡平生意，南风正渺然。

赵崇嶓

赵崇嶓　寒食雨晴书事

如何夜来雨，欲妒清明天。

皎皎日华晓，千门罗管弦。

风吹绮襦艳，深入杨柳烟。

我与君子意，归心皆浩然。

赵崇嶓

赵崇嶓　汉地

汉地文书密，胡天岁月深。

但高苏武节，不察李陵心。

过雁西风急，荒台朔气沉。

同生不同恨，万里一霑襟。

赵崇嶓

赵崇嶓　画花歌与曾舜贤

小曾与花为莫逆，梦作花神住花国。

分将天巧入画图，花不役君君自役。

东风一夜入芳丛，春在烟尘雾雨中。

披香阅红会花趣，工与造化相流通。

闭门三月芳事退，马嵬春泥葬香佩。

临邛道士神不灵，约束丹青驻光彩。

朱门种花锦作窠，画花绝少种花多。

百金花价千画，羞死当年郭橐驼。

赵崇嶓

赵崇嶓　淮河水

秋风淮水白苍茫，中有英雄泪几行。

流到海门流不去，会随潮汐过钱塘。

赵崇嶓

赵崇嶓　皎皎

皎皎白玉堂，有女白於玉。

门前车马任西东，门里苔痕四时绿。

春风撩乱飞伯劳，樱桃花重红夭夭。

夜深扑落金剪刀，乌龙睡稳蟾蜍高。

赵崇嶓

赵崇嶓　进酒行

玉槽夜压葡萄碧，石溜寒泉响凌历。

水精壶中澂琥珀，醉呼酒星下瑶席。

小鬟春风花满头，堂堂一曲真珠喉。

六国三朝春江流，眼花落井消千愁。

赵崇嶓

赵崇嶓　句

天形低赴海，潮势直通吴。

赵崇嶓

赵崇嶓　句

鹭依江渚冷，雁入楚云深。

赵崇嶓

赵崇嶓　句

苑墙当北斗，宫树近朝阳。

赵崇嶓

赵崇嶓　句

湖海三生梦，乾坤一寸心。

赵崇嶓

赵崇嶓　句

月入星辰大，山明天地秋。

赵崇嶓

赵崇嶓　句

汉月通江白，秦云入塞黄。

赵崇嶓

赵崇嶓　腊月

腊月二十五，人家拔旧年。

山人无可祷，睡着不知天。

赵崇嶓

赵崇嶓　立春后三日山行喜雨

穷冬阳为沴，旱气蒸黄埃。

春风三夜动，春雨随风来。

万类萌甲喜，愁人生意开。

我行竟何行，欣尔登崔嵬。

赵崇嶓

赵崇嶓　立春日舟次藕池阻雪有怀

楚泽多芳草，春风昨夜生。

空江寒欲冻，乱雪洒无声。

独坐孤舟稳，能忘万里情。

手持新岁酒，空绕落梅行。

赵崇嶓

赵崇嶓　立春夜宿西充山驿闻雪

独宿西充馆，云雰洒竹关。

薄寒生永夜，乱响度空山。

残月犹共白，春风相与还。

一枝梅未寄，归梦越巴蛮。

赵崇嶓

赵崇嶓　临汝道中

野水平田稻正青，肩舆轧轧趁新晴。

髼头奴子无拘束，牛背醉眠歌太平。

赵崇嶓

赵崇嶓　龙翔宫

地陃金光界，龙飞析木津。

指麾开辇路，祠祀拜元辰。

天近云光暖，花浓雨脉春。

君王自仁寿，閒杀华封人。

赵崇嶓

赵崇嶓　美人貌如花

美人貌如花，独立古道边。

芳年抱幽思，艳裔春风前。

春风固无情，桃李终欲言。

不剪红豆枝，相思独悬悬。

赵崇嶓

赵崇嶓　难忘曲

弱花低绣槛，月满绿杨津。

一笑领深意，过於三月春。

樽前停妙舞，堂上设华裵。

上客不须醉，相将夜向晨。

赵崇嶓

赵崇嶓　拟人生不满百

人生不满百，譬如朝露晞。

白日入虞渊，胡不秉烛嬉。

大耋嗟晷短，多忧亦奚为。

君看玄庐道，輀车无停时。

伺晨当及旦，佳会当及期。

赵崇嶓

赵崇嶓　穠华

穠华侈春艳，松柏凌霜雪。

芳时若转盼，万族畏销歇。

人生金石交，所贵在黄发。

同衾异寒燠，抱蕴应未察。

贫贱张与陈，利达胡与越。

安得皎洁心，长年似明月。

赵崇嶓

赵崇嶓　偶成

负郭二顷田，贸易办丧祭。

丧祭幸已周，啼饥坐终岁。

长贫固非病，时运矧复尔。

幽居日月闲，糜粥胜甘腻。

明日春风生，它山蕨薇紫。

赵崇嶓

赵崇嶓　凭远亭

莎庭日日报平安，幽处依然绝往还。

平野四围天一幅，有人踏雪看南山。

赵崇嶓

赵崇嶓　谯楼

霜满谯楼报五更，道人睡稳几曾听。

金街应有朝天客，佩马禁寒望晓星。

赵崇嶓

赵崇嶓　劝农

边头几日静干戈，见说朝家已讲和。

犹惜人家有汤镬，攒眉终日为催科。

赵崇嶓

赵崇嶓　人生叹

壮老互沦谢，百年如奔霆。

竞将无穷忧，劳此有尽形。

生时一幻化，死即归杳冥。

亦有贤达人，视死如未生。

亦有醉梦人，既死心未平。

逆旅朝暮閒，八风无时停。

扰扰安足计，熙然慰吾情。

赵崇嶓

赵崇嶓　失题

白玉谁家郎，红粉何处女。

秀色总堪怜，春风密相许。

赵崇嶓

赵崇嶓　失题

云台会功臣，际会若风虎。

独有严子陵，垂竿富春渚。

相求对幽藐，相知有平素。

吾寝惟吾真，君意应勿忤。

归来拂苔石，整我午上缕。

煌煌道义间，足以照今古。

赵崇嶓

赵崇嶓　识得

识得聱牙字，三生拙未除。

闲居两疏传，余事二王书。

老任衣冠古，贫从俎豆痚。

农人适相告，早晚出犂锄。

赵崇嶓

赵崇嶓　适趣

赋资在山林，适趣非任放。

乾坤入我牖，得此一昭旷。

雨露日以深，禾黍日以长。

妻儿喜相谓，一饱知可望。

饭蔬适我愿，此意应勿爽。

赵崇嶓

赵崇嶓　松柏

松柏生高冈，不依贵者门。

松柏长青青，却荫贵者坟。

生非门墙交，而与丘陇亲。

赵崇嶓

赵崇嶓　送还吴山稿

万卷文书一幅巾，不将风鉴落埃尘。

桂花未绿槐花谢，独佩江蓠有几人。

赵崇嶓

赵崇嶓　题弹枭

弹枭莫弹鹤，惜此孤飞翰。

鹤举即千里，渺在青云端。

弹之固无益，瘦不充君盘。

却恐梧桐枝，无复栖凤鸾。

赵崇嶓

赵崇嶓　天宝禁中

外庭班退寿王归，别有骄儿侍禁闱。

解事老奴宁及远，君恩如许政忘机。

赵崇嶓

赵崇嶓　田家

方春事锄犂，晚节多黍稌。

鸡豚乐丰岁，一饮轻万事。

少长情熙熙，呼唤相尔汝。

虽无礼节拘，气象应近古。

先进不可期，无怀在农圃。

赵崇嶓

赵崇嶓　田家

鸡豚白酒乐丰年，饱即高眠不问天。

少长有恩相尔汝，淳风应似伏羲前。

赵崇嶓

赵崇嶓　晚立

古径苔深昼掩关，外头尘土不曾闲。

雨晴天气明如镜，静荷孤松看远山。

赵崇嶓

赵崇嶓　西湖

洞府烟霞锦绣丛，车如流水马如龙。

东风烂熳花时节，也有人行九里松。

赵崇嶓

赵崇嶓　西施捧心图

吴苑风光越水春，两山眉里笑颦分。

腹心别有堪忧处，狂杀君王藐不闻。

赵崇嶓

赵崇嶓　小窗

小窗风定曲肱眠，骨冷魂清梦易圆。

蝴蝶不飞花自落，海棠枝下月娟娟。

赵崇嶓

赵崇嶓　小窗对客

纸帐梅花自一真，小窗对语坐无裵。

诗家供给惟风月，病与诗疏始觉贫。

赵崇嶓

赵崇嶓　野马

野马纷驱驰，竞此光一隙。

世事若颔髭，朝摘暮还出。

惟应壮与老，冉冉如过客。

岁寒山上松，稍稍见其实。

赵崇嶓

赵崇嶓　一莲

一莲瓶中枯，一莲池中子。

结子心虽苦，而犹胜枯死。

赏心一日期，讵非得生理。

君看千岁樗，荒郊永沦弃。

赵崇嶓

赵崇嶓　移梅

邻家争乞丽春栽，玉手轻分带月培。

窗下老翁迂入骨，清斋三日为移梅。

赵崇嶓

赵崇嶓　倚楼

平楚连天独倚楼，楼头日日望行舟。

相思飞尽梅花雪，江上晴云片片愁。

赵崇嶓

赵崇嶓　忆昔一首

忆昔城南会，佩马轻春风。

芳华感人心，折赠以为容。

俯仰一相失，去若南飞鸿。

青青女萝衣，蔚蔚石上松。

岁寒无夕秀，安得长相从。

愿为日月光，落君怀袖中。

三五如循环，千里宛可同。

赵崇嶓

赵崇嶓　寅卯二年八月十五夜皆不见月

万里不自照，清光随雨休。

可堪幽魄死，还似去年秋。

有笛悲遥夜，无人在远楼。

共谁高枕卧，相与梦沧洲。

赵崇嶓

赵崇嶓　饮少

平生不善饮，饮少醉已极。

恨不如渊明，陶陶少虚日。

桑嵫无停景，寸晷足可惜。

今人与古人，展转不相识。

孰能制颓龄，扰扰竟何益。

赵崇嶓

赵崇嶓　咏梅

大雅终不群，古心应自许。

对之鄙吝消，疑是黄叔度。

赵崇嶓

赵崇嶓　咏张丽华

陈事分明属绮罗，香尘吹尽井无波。

行军长史何劳怒，次第论功妾更多。

赵崇嶓

赵崇嶓　咏竹生花

竹老方作花，清气应自结。

结实成琅玕，中心换冰雪。

世人弗肯食，欲献终不屑。

凤凰在高冈，音响方节节。

赵崇嶓

赵崇嶓　用看云体

上有悬石崖，下有滑石道。

中有观空人，容颜半枯槁。

坐息穷年岁，抱此希世宝。

虽然欠奇俊，尘医已一扫。

或云大道初，不剩亦不少。

用力勤修为，苦辛坐中老。

新州有樵人，此意极了了。

赵崇嶓

赵崇嶓　幽居

不作无舆叹，幽居体自胖。

能贫蔬食足，投老敝裘安。

濁酒融春意，青灯话岁寒。

外头无限事，忙杀不相干。

赵崇嶓

赵崇嶓　幽意

开帘野水声，倚杖青山色。

幽意在人间，人间不相识。

赵崇嶓

赵崇嶓　游金精山

飞泉洒灵雨，玉田閟青芝。

中有神仙人，宛然姑射姿。

天巧从古今，虚窦开烟霏。

岁深语亦诞，目极神为驰。

我亦泉石人，夙昔梦见之。

登临悟三生，毛发何森縰。

未脱区中缘，玉颜畏磷缁。

仙春醉青桃，萝风吹轻丝。

凡事俱尔尔，居然骇痴儿。

留诗遗仙灵，讵解山中疑。

赵崇嶓

赵崇嶓　有感

舞罢歌停岁月深，当时胜迹尽销沉。

飞云捲雨人争赏，留得佳名尚到今。

赵崇嶓

赵崇嶓　元日云安道

元日度巴云，时逢朐{左月右忍}人。

野梅空自落，山鸟暗知春。

不醉新年酒，徒悲异域身。

无穷倦行意，亭柳漫风尘。

赵崇嶓

赵崇嶓　赵飞燕姊妹

甲帐初停燕子飞，小雏相趁共差池。

春风吹水粼粼长，又有披香博士知。

赵崇嶓

赵崇嶓　折柳词

行人须折柳，折取最长条。

明日天涯路，无人看舞腰。

赵崇嶓

赵崇嶓　征妇怨

梧桐叶叶生凉秋，燕山早寒已知遒。

则则力力叹不休，堂前月光使人愁。

停针罢线泪沾裳，朔风渐高天雨霜。

妾忧欲死幸未死，未死犹堪寄衣去。

赵崇嶓

赵崇嶓　咫尺

咫尺越山海，其如千里何。

只应怜命薄，不道赋情多。

坠绾交枝玉，纤围百叠罗。

清宵无限思，枕席起微波。

赵崇嶓

赵崇嶓　醉起

醉起西窗日欲斜，新烟初试雨前茶。

川原春意无梦事，从教黄叶夜纷纷。

赵崇璠

赵崇璠　乌台古柏

豸冠铁面气昂藏，古柏亭亭降异香。

天挺孤姿培相业，风裁老干肃台纲。

岁寒常卷珠帘雪，炎暑犹飞白简霜。

夜半群乌惊宿飞，恍疑骢马召归忙。

赵崇鉹

赵崇鉹　壁间韵

雨又入帘风又斜，东风吹客客思家。

浣纱西去谁家子，青绢围裙插杏花。

赵崇鉹

赵崇鉹　壁间韵

山月溪风两自由，紫兰绿桂等离忧。

狂歌郁郁成何事，一片夕阳芦荻秋。

赵崇鉹

赵崇鉹　壁间韵

海棠开尽故清寒，漠漠梨花暮色闲。

酒满绿樽愁满酒，醉凭枕障认巫山。

赵崇鉹

赵崇鉹　壁间韵

半髧婵娟垂两鸦，惊潮微隐宝簪斜。

客愁政自游丝乱，莫戴钗头百结花。

赵崇鉹

赵崇鉹　答碧山

欲种梅花无古根，手移兰茁上瓷盆。

却忧偪仄伤兰性，自下清招为返魂。

赵崇鉹

赵崇鉹　答维溪

维溪插架三千轴，葺茝纫兰得自娱。

会须握手论活法，静看碧水生玄珠。

赵崇鉹

赵崇鉹　大孤

大孤溶溶决青，小孤江色春冥冥。

隔江淮壖几千里，枯荻萧槮朔风起。

佳人何在遥相望，我无羽翼从君翔。

为君暗整真珠裳，绿蘅翠芷参差香。

赵崇鉹

赵崇鉹　调渔者

山明松雪水明沙，一曲清溪着钓槎。

我已浮湛君漫浪，谩煎我水试君茶。

赵崇鉹

赵崇鉹　东风

东风吹梅梢，飘摇泣香雪。

下有野草根，崭然竞时节。

赵崇鉹

赵崇鉹　东风吹桃花

东风吹桃花，花光射春林。

相看秒媚娬，艳冶摇人心。

憩蝶下新绿，游鱼上清浔。

百年一须臾，冥观契飞沉。

赵崇鉹

赵崇鉹　东溪夜泊

雪满汀洲风满林，霁光空澈夜深深。

推篷恰受梅花月，自喷横箫调楚吟。

赵崇鉹

赵崇鉹　都昌书事

世事可无酒，春藤还有花。

山云欲到地，街鼓又催衙。

风紧鱼休市，市贫饭带沙。

天机不得问，暮色欲栖鸦。

赵崇鉹

赵崇鉹　癸卯除夕客中

膝下传觞事已非，瓣香千里隔庭闱。

摧心远忆新阡上，寂寂低松雪乍晞。

赵崇鉹

赵崇鉹　湖中

汀蒲猎猎起凉颸，碧藕香中独立时。

机事两忘吾丧我，扁舟吟过水仙祠。

赵崇鉹

赵崇鉹　简云卧

忆君心事如流水，流向江头作暮潮。

想得潮平沙有雪，白铿铁版和吹箫。

赵崇鉹

赵崇鉹　江上

清露初生红蓼秋，爽风先到木兰舟。

钓丝不捲波痕稳，梦入芦花数白鸥。

赵崇鉹

赵崇鉹　空城雀

空城雀，黄口莫啾啾。

空城无人种禾黍，钦吸飞鸣由得汝。

赵崇鉹

赵崇鉹　梅

新阳斡坤轴，枯朽皆光荣。

棱层冰雪中，复见天地精。

姑射神所为，伯夷圣之清。

太白抱農轲，灵均拥芳馨。

是子心魂间，不受纤芥萦。

独立万化先，皎皎非近名。

溪流监寒柯，游风吹落英。

山明雾气湿，月落参旗横。

群虚妙香发，一洗万虑轻。

纷纷儿女恣，惭愧东风情。

赵崇鉹

赵崇鉹　南内

已剪诸郎百虑轻，骄儿长大又生狞。

只愁南内无归日，南内归来万古情。

赵崇鉹

赵崇鉹　颇爱

颇爱乐天齐物我，梦随吟赏洛中桥。

桃花细马载杨柳，半面春潮红未消。

赵崇鉹

赵崇鉹　破褐

生松郁寒灰，破褐出残絮。

童儿不耐烦，微吟起身去。

赵崇鉹

赵崇鉹　青阳

青阳满芳蕤，流连度丘园。

眄睐不忍折，恐伤造物恩。

赵崇鉹

赵崇鉹　雀

短翅遍斓贝花紫，逐食飞行晓霜里。

只知嘴爪求自肥，肥甘累人心弗知。

天寒日暮向何处，前路多山慎勿去。

吴儿织网连素空，一落牢笼腥血红。

赵崇鉹

赵崇鉹　山间

山回雾气湿，生意鞠砰隐。

石道苔藓春，松花郁金粉。

赵崇鉹

赵崇鉹　食化

海食多诡心，豢食令人鲁。

山中食荠人，幽吟肺肠苦。

赵崇鉹

赵崇鉹　书事

东邻老翁寒不寐，百结悬鹑抆悲涕。

自云子孙学灌园，不识江湖与风水。

大儿里胥缚送州，小儿遁逃卒未休。

老夫忍饥特未死，犂耙典尽春无牛。

身为王民合徭役，运米操舟操不得。

江湖风水未足愁，檝丧樯倾误人国。

赵崇鉹

赵崇鉹　数日

数日东风欺病骨，侵凌晓色作轻寒。

客来坐久无谈柄，共看游丝上井栏。

赵崇鉹

赵崇鉹　松下

松梢凉露警孤鹤，潭面北风蟠老蛟。

蛟老涎腥波浪恶，独吟碎月看松梢。

赵崇鉹

赵崇鉹　往体

积雪久不解，下有希世珍。

志士縜袍间，苦心终不伸。

安得白日光，能照清夜颦。

赵崇鉹

赵崇鉹　往体

皓彩青云端，飞光落溟渤。

浑河与清沚，同受明月魄。

勿以清濁殊，天光本无隔。

赵崇鉹

赵崇鉹　往体

志士惜流光，游子念长道。

流光如奔霆，长路漫浩浩。

饥人忽梦饱，百忧愁倾倒。

真妄安足论，荣名以为宝。

赵崇鉹

赵崇鉹　瓮天

不见瓮天人，但见石上字。

谁能负瓮去，夺我寥天思。

瓮破奚有余，瓮在奚不足。

吟作瓮天辞，摩挲石苔绿。

赵崇鉹

赵崇鉹　狭斜

吴姬凌寒吹玉笛，手强误作迟迟声。

却来抛眼调行客，中有二月东风情。

东风二月杨花满，伯劳朝啼芳思乱。

狭斜绣毂易为愁，解后相逢莫肠断。

赵崇鉹

赵崇鉹　仙思

水殿风清急景斜，灵君初下五云车。

碧罗宝扇双题字，记是谁人咏落花。

赵崇鉹

赵崇鉹　仙思

麻姑擗麟不肯食，飞猿岭上餐松实。

月冷天空涵曙光，露色凝烟白如蜜。

赵崇鉹

赵崇鉹　晓起

雨漂窗纸湿成瑕，风历瓷瓶卧枕沙。

晓起无悰饧粥冷，自添新水救梨花。

赵崇鉹

赵崇鉹　新堤

淡烟衰草雨丝丝，小醉微吟倒接篱。

吟到水西云影北，莞然一笑已无诗。

赵崇鉹

赵崇鉹　学诗

神仙不可学，愿学长不死。

学诗如学仙，吞霞洁尘滓。

渚花流水香，烟霏暮山紫。

凉颸入修竹，一笑鸣绿绮。

赵崇鉹

赵崇鉹　寻真夕对

春云弄月黄金丝，春山草木皆仙姿。

松根对坐日西夕，群峰当前列青壁。

铿铿虚壑含古音，静听宛是商山吟。

洞石微开月当户，剪水弦冰心手语。

赵崇鉹

赵崇鉹　丫头岩

烟雨斑斓石藓春，坠云谁梦宝花颦。

行人总被虚名误，到得倾城又误人。

赵崇鉹

赵崇鉹　野园

野园对客无杯勺，共坐茅檐理钓车。

片月渐低风露冷，隔墙山鬼啸梨花。

赵崇鉹

赵崇鉹　夜坐

自炷芳萧读道书，玄文豁落走龙鱼。

松梢露色挂北斗，一夜风前学步虚。

赵崇鉹

赵崇鉹　有赠

别意参差绕碧栏，外头斜月逼人寒。

钩帘恐碍双栖鹊，乍可桃花隔雾看。

赵崇鉹

赵崇鉹　月岩

玉丹仙蜕双飞翰，便作琉璃世界看。

大地山河浑忘却，谩依桂树舞青鸾。

赵崇鉹

赵崇鉹　杂兴

潮平烟敛月明高，霁宇涵空见羽毛。

我自无能君了了，樯杆独倚调离蚤。

赵崇鉹

赵崇鉹　杂兴

日日西风坐石苔，手扪苍壁倚云开。

却来平地观空色，不信碧虚天际来。

赵崇鉹

赵崇鉹　至后

愔愔云气绕江城，至后寒轻讵可凭。

两日南风将雪信，床前蝙蝠夜翻灯。

赵崇鉹

赵崇鉹　壮节亭二松

壮节亭前野碧滋，髯龙飞去忽经时。

只应黄犊苍藤路，尚有清泉白石知。

赵崇皦

赵崇皦　九日山送客次赵循州韵

苍松藏野寺，山以隐君灵。

挽仰千年事，孤高九日亭。

抗尘头渐白，吊古眼犹青。

有客耽幽讨，吟情起鹤汀。

赵崇杰

赵崇杰　龙潭寺

欲觅龙潭何处是，青山影里见浮图。

红蕖映日真花藏，碧水涵天莹玉壶。

已放源流通北海，未饶风物说西湖。

待中庵外多闲地，容我他年卜筑无。

赵崇洁

赵崇洁　读书趣

溪流静阅成签书，未许传讹杂鲁鱼。

洙泗渊源应出活，宫墙高大独生虚。

乾坤容我承三极，造化凭谁托一嘘。

从此已知身即道，便便熟路驾轻车。

赵崇洁

赵崇洁　游亭晚酌

一樽对酌晚临溪，诗景撩人兴不迷。

风约滩声侵座冷，月移花影落檐低。

银笺白雪心先吐，玉斝黄流手漫提。

自庆一时文物会，肯拚身世醉如泥。


赵崇璡　丛桂轩四首

赵崇璡　丛桂轩四首　口黄

半轩秋雨染鹅黄，望里还疑分外香。

月到树傍生净想，云开花底拥仙装。

披襟笑赏和衣馥，携手高攀满袖芳。

信道男儿输宿愿，一枝早占广寒香。

赵崇璡

赵崇璡　丛桂轩四首　老翠

霓裳阿妹舞婆娑，老翠连云秀复华。

露令山房笼月色，风清池馆落天葩。

分来窦氏三秋种，斧罢吴生几树花。

莫讶仙才无用处，一朝队引啸烟霞。

赵崇璡

赵崇璡　丛桂轩四首　嫩红

昨夜西风吹御沟，红摇桂子麝香浮。

蟾宫影散三千界，玉殿根盘第一流。

仙骨知非凡俗相，锦标喜簇少年头。

欲从云外移真种，试向丹梯最上游。

赵崇璡

赵崇璡　丛桂轩四首　妖白

种自姮娥宫里栽，如何亦向世间开。

偏宜素质妆秋晚，不比晚华怕早摧。

风递香来薰绮席，月移影上弄瑶台。

看时直欲令人醉，似向琼林宴御杯。

赵崇琏

赵崇琏　题曹孝娥

孝女方童草，哀诚动鬼神。

父沈迷死所，已不爱其身。

苍桧根泉壤，灵祠食水滨。

中郎八个字，恼得老奸人。

赵崇琏

赵崇琏　题关夫子

天挺孤忠世所钦，桃园口血誓坚金。

单刀万古英雄胆，明烛一生节义心。

蜀汉史书传不朽，春秋庙祀有余歆。

当年无奈曹孙在，今日曹孙何处寻。

赵崇琏

赵崇琏　题两桥

一溪夹道枕流水，上有两桥横绝流。

乌鹊互飞银汉夜，彩虹交映玉潭秋。

东西雨过苔痕润，左右晴分浪影收。

谁是当年题柱者，不应并驾到瀛洲。

赵崇釠

赵崇釠　梅岩

嵌空天影落元间，更着梅花迥莫攀。

休说横斜欠清浅，此岩正不减孤山。

赵崇釠

赵崇釠　梅岩

梅花应只在岩间，无奈官身不可攀。

几度句中寻夜佛，钜灵安得为移山。

赵崇泞

赵崇泞　勉子读书

男儿立志要崚嶒，莫与闾阎较重轻。

一寸光阴无放过，十年灯火夙修成。

学疏达境还堪愧，道在穷途亦可亨。

未必儒冠能见悮，书窗努力继芳声。

赵崇森

赵崇森　春暖

春晴多得两三日，便觉暄于轻暑天。

行客停鞭争买扇，侍儿启笥请收绵。

把杯早自嫌温酒，盥手相将喜冷泉。

此去西湖已初夏，安排絺绤上游船。

赵崇森

赵崇森　春雨

连朝连夜雨，春尽转潇潇。

巷陌泥沾足，田畴水侵腰。

麦黄皆倒穗，桑冻不抽条。

花事今休矣，祈晴且救苗。

赵崇森

赵崇森　江行

贪看湘江景，蓬窗手自扪。

沙陈鸟行迹，石带水流痕。

大树多遮庙，疏林间有村。

芦花自弥望，消得酒盈尊。

赵崇森

赵崇森　久旱喜雨

五月炎歳化作霖，分明滴滴是黄金。

田禾预卜六分熟，河水新添一尺深。

和气已能周禹甸，至诚端自感汤林。

此时此泽人知否，大慰饥民望岁心。

赵崇森

赵崇森　漏屋雨

官屋无钱可得修，雨来难免震凌忧。

墙基有罅相将踣，地杖无钉自在浮。

仆折松枝通夹溜，儿编竹叶学行舟。

衣衾漂湿浑闲事，且上书楼把画收。

赵崇森

赵崇森　琴

群胥推案去，一客抱琴来。

唤起高山趣，驱除俗吏埃。

耳根从此净，指法看君开。

剩欲传佳操，仙舟且莫回。

赵崇森

赵崇森　题三女冈白莲花

旧址来从晋，史更几废兴。

一莲开陆地，三女卧冈陵。

题咏夸先辈，流传得主僧。

林深钟梵寂，长夜一明灯。

赵崇森

赵崇森　玩秋月

玉宇秋光无一尘，人人共喜桂花新。

看来世态炎凉尽，惟有月明无贵贫。

赵崇森

赵崇森　雪

今年寒较早，十月雪霏霏。

冰渚鱼深逝，风林鸟倦飞。

家人催买炭，客子虑无衣。

便好骑驴过，羊羔酒正肥。

赵崇森

赵崇森　椰簟

赠子椰心簟，波纹细欲流。

来浮南海远，好伴浙西游。

睡处知温凊，行时便卷收。

不知风雨夜，能忆故人不。

赵崇森

赵崇森　隐逸

懒散数椽下，于人无所求。

静观棋得趣，闲坐石忘忧。

对酒红生颊，孤吟白上头。

高山有佳趣，便欲作清游。

赵崇森

赵崇森　砧

谁家夜月响秋砧，一段清愁不自禁。

况是客中欹枕听，声声捣碎故乡心。

赵崇渭

赵崇渭　大涤洞天留题

福地天然号洞霄，王畿密迩路非遥。

淡浓翠碧山重列，圆碎珠玑泉一条。

九锁真成仙境胜，借行顿使客愁销。

超凡得道从兹始，未减金华王子乔。

赵崇渭

赵崇渭　大涤洞天留题

一到琳宫事事幽，炎天正好暂时留。

鹤仙共此泉流乐，气象全胜白鹭洲。

赵崇怿

赵崇怿　金精歌

东风飞霖雨，一洗桃李尘。

快马紫游缰，来赏金精春。

连林翠气妙不动，时作佛髻螺头青。

劖劖天壁面削起，中可建旗坐万人。

豁然呀呀，怫然凭凭。

蹲蹲者为虎豹，兀兀者为墉城。

千成老狖学春吟，白日龙雷藏树阴。

莲花峰下久无路，时有樵子攀藤寻。

丹光出屋水涔涔，白鹤飞去栖桃林。

桃今几熟枝尚青，石田玉子无龙耕。

云蒸甑腹烂青{讯言换饣}，雪冻地骨迷黄精。

灵君久矣鞭玉麟，今作天上何公卿。

崖前老竹屡生米，夜有石犬当阶鸣。

我亦三生家石鼓，花落花开不如数。

人间渔沫味秦桥，漫有姓名刻洞府。

试为灵君觅杯水，水中白昼青虬起。

便令紫雾生风霆，一举直上九万里。

赵崇缵

赵崇缵　游九锁

九峰元不锁，俗驾自来稀。

水石藏仙窟，烟霞护羽衣。

夜猿窥月叫，晓鹤出松飞。

拟结巢由伴，眠云隐翠微。

赵处澹

赵处澹　八月十四夜

洲渚云飞尽，江流碧映天。

明朝秋欲半，今夜月先圆。

玉宇浓垂露，银河冷坠烟。

焦桐弹一曲，孤鹤舞风前。

赵处澹

赵处澹　长门怨

未央宫花满枝，笙歌不断春风词。

玉阶露冷与天近，霓裳舞罢琼瑶户。

如今寂寂长门春，寒风萧萧愁杀人。

花开花落如洗，转眼身为陌上尘。

自笑夜来清梦断，犹觉瑶池侍君宴。

赵处澹

赵处澹　春日卧病

江雨日霏霏，春寒易入衣。

贫居兼卧病，愁绪对斜晖。

有句平生拙，无营世虑稀。

梅花欺老眼，故傍短岩飞。

赵处澹

赵处澹　村居

乍晴山染碧，过雨落疏花。

水阔暮天迥，村居春昼嘉。

倚栏时展画，留客旋烹茶。

賸得闲中趣，吟诗到日斜。

赵处澹

赵处澹　丁山眺望

绝顶苍崖险，藤萝手自攀。

云烟万里迥，宇宙一身闲。

秋气悲才子，夕阳明远山。

看看九日至，黄菊翠岩间。

赵处澹

赵处澹　冬至日书怀

岁月不可挽，迅如双转毂。

人生能几何，苦不自知足。

西风吹繁霜，冻雁鸣相逐。

老干枯无条，积叶掩深谷。

冉冉四序迁，忽见一阳复。

今年才四十，玄鬓忽已秃。

久作林下想，雅致在幽独。

三迳几株松，一窗数竿竹。

任懒鉯荒园，更种渊明菊。

逍遥以终年，澹然忘所欲。

赵处澹

赵处澹　和韵

爱看山色遍，小立渡头风。

飞鹭起沙渚，何人移短蓬。

村烟秋入夜，江月冷摇空。

回首清香满，方知是桂丛。

赵处澹

赵处澹　寄友

谁谓相去远，盈盈一水间。

欲渡无津梁，中情何由殚。

秋怀多感慨，抚衿起长叹。

岩风堕朝露，轻云冒遥山。

群芳尽摇落，孰与坚岁寒。

赵处澹

赵处澹　借榻

帘卷薰风透骨香，月移花影上回廊。

客游不作安居计，漫借高斋一榻凉。

赵处澹

赵处澹　九日会饮翠麓

山亭对佳客，秋老暮烟横。

鸟下江如画，潮回浪有声。

竹光添麓润，诗思入门清。

偶约非因酒，相逢话此生。

赵处澹

赵处澹　拟古

青青河畔草，皎皎林下人。

草有四时色，人无千载身。

胡为踏氛埃，樊笼长苦辛。

君看鸿鹄飞，九万谁能驯。

赵处澹

赵处澹　拟古

西北有高楼，楼高夜何其。

圆影湛以光，遥望斗与箕。

何为天一方，长恨身不飞。

安得驾双翼，上下长相随。

赵处澹

赵处澹　拟古

涉江采芙蓉，皎皎外名利。

采之遗所思，共此无尘意。

所思在芝田，道远莫之致。

悠然对芳草，绿满江南地。

赵处澹

赵处澹　拟古

今日宴良会，微风动波心。

逸响悲秦筝，仁声和舜琴。

古人为此曲，寓意良以深。

何当共欢乐，长啸溪之阴。

赵处澹

赵处澹　偶成

风约波痕远，云含野色低。

村舂向是急，山鸟爱晴啼。

牧笛过苹渚，溪船泊柳堤。

旅魂招未得，窗草更萋萋。

赵处澹

赵处澹　偶成用溪阴韵

虚室萧萧百虑忘，近来趣味一何长。

清谈自笑如东晋，好句谁能学盛唐。

旧日故园春寂寞，三年上国梦凄凉。

功名原在青编里，况有青氈在玉堂。

赵处澹

赵处澹　清明雨中

竹绕清渠长嫩蒲，数声村角晚吹梧。

山家最怕清明雨，打落残花一片无。

赵处澹

赵处澹　山行和韵

历穷山底路，浑不见人家。

傍石寻丹鼎，随云到玉华。

蝶幽停蕙蕊，鹿饱卧苔花。

中有胡麻甑，香泉浸碧沙。

赵处澹

赵处澹　题周恭叔谢池读书处

粉蝶黄蜂二月天，初晴已觉十分妍。

市桥船击垂垂柳，花寺钟敲淡淡烟。

幽趣静看青鸟啄，闲情独羡白鸥眠。

谢家风月今何许，总入池塘梦里篇。

赵处澹

赵处澹　厌雨

拟欲占晴待暮鸦，不禁愁思满蒹葭。

片云飞渡风和雨，斜日低穿水浸沙。

薏苡石边收钓笠，芙蓉篱外响芦笳。

最怜冉冉秋将半，未得先乘问月槎。

赵处澹

赵处澹　雨

溪云依翠竹，乱石注流泉。

数日饶春雨，馀寒胜腊天。

书从琴案读，茶共药炉煎。

故旧经过少，题诗一二篇。

赵处澹

赵处澹　月夜

渔笛吹清夜，芦花深处闻。

岸穷天拍水，山静月笼云。

蛩哽声声切，萤明个个分。

任渠尘外事，城市日纷纭。

赵处澹

赵处澹　追和隐渊明咏贫士

嗟予薄罗衲，孑孑将畴依。

晨炊井已冻，夜凿邻无辉。

苍苔鸟迹绝，卧看孤云飞。

老力出市米，溪寒莫忘归。

纖纖山雨微，何以充我饥。

习习风吹衣，何以慰我悲。

赵处澹

赵处澹　追拟玄真子渔歌

丁山烟雨晚蒙蒙，柳岸苍波着短蓬。

飞鸟白，断云红，

一曲清歌淡月中。

赵处澹

赵处澹　追拟玄真子渔歌

雨晴山色静堆蓝，桥外人家分两三。

缘岸北，远溪南，

片片闲云趁落帆。

赵处澹

赵处澹　濯缨亭

两派清溪合，回波到此间。

危峰衡古石，幽洞隔尘寰。

云影高低树，岚光远近山。

先贤遗迹在，盍挽旧风还。

赵存佐

赵存佐　祜公荣归

任重功余屡乞辞，犯颜曾不避天威。

朝回一体奎章下，携得天香满袖归。

赵大成

赵大成　闰中秋

桂影中秋特地圆，况当馀闺魄澄鲜。

因怀胜赏初经月，免使诗人欢隔年。

万象敛光增浩荡，四溟收夜助婵娟。

鲜云清廓心田豫，乘兴能无赋咏篇。

赵德口

赵德口　诗一首

鑱崖刻石成大像，谁道老僧多伎俩。

虽云百尺最高高，应有游人到头上。

赵德纶

赵德纶　澹山岩

岩扃二里锁烟霏，天下名此年本稀。

硬石穿空谁运斧，寒泉滴雪欲添衣。

仙游尘外杜萝老，僧在山间笋蕨肥。

自叹微官犹缚我，倘容卜筑定忘归。

赵德载

赵德载　绍兴丙辰冬十有二月戊申赵德载赴官宕渠入境小雨肩舆中戏作一绝书

三年冷眼笑吹竽，世态炎凉我自如。

却怪天公亦人事，入邦便有雨随车。

赵东阁

赵东阁　春山堂

山在画堂西，钩帘静对时。

林高日落早，巷僻客来迟。

抱病独不饮，爱闲君所知。

阶前碧梧叶，片片可题诗。

赵东阁

赵东阁　寄圣水照讲师

圣水水深山亦深，寺前三十里清阴。

一僧趺坐松间石，不是安禅定苦吟。

赵东阁

赵东阁　凌霄花为复上人作

袅袅枯藤浅绛葩，夤缘直上照残霞。

老僧不作依附想，将谓青松自有花。

赵东阁

赵东阁　渔家

衡岳夜来雨，湘江增绿波。

小舟浮似屋，香草结为簑。

水定见鱼影，夜深闻櫂歌。

悠悠百年内，醒少醉时多。

赵东山

赵东山　句

风雨送迎地，别离多少人。

赵东山

赵东山　题海月岩

踏尽崔嵬倚石门，海风山月满岩峦。

自然仙室依蓬岛，不觉人寰变广寒。

千载扬尘安可测，一杯对景且为欢。

崖前浴日皆诗境，唤醒东坡仔细看。

赵东山

赵东山　题海月岩

架岩凿石有规模，不学桃源旧画衅。

亭豁人稀林鸟乐，锡飞天老野云孤。

雨余石井泉深浅，烟淡虎门山有无。

说与山灵莫分别，从教仙窟着浮屠。

赵端行

赵端行　白鹤关

危亭石作关，假道一跻攀。

白鹤何年去，青松尽日闲。

坐时闻远水，望处小他山。

衲子云衣厚，寒犹宿此间。

赵端行

赵端行　少稷赋十二相属诗戏赠

不用为鼠何数奇，饭牛南山聊自怡。

探穴取虎有奇祸，守株伺兔非全痴。

文成雕龙成卷轴，画蛇失杯坐添足。

走马章台忆旧游，岁月才惊羊胛熟。

羊窗要不自猕猴，异□无应心日休。

白衣苍狗变化见，世事何如牧猪戏。


赵范

赵范　绝句

半窗图画梅花月，一枕波涛松树风。

不是客愁眠不得，此山诗在此香中。

赵方

赵方　东岑

读书茅屋白云岑，日月如流老欲侵。

岑傍松杉栽万树，於兹十载已成林。

赵方

赵方　荷沼

露珠颗颗眜青荷，云锦重重铺碧波。

外直中通心独苦，拟诸君子待如何。

赵方

赵方　龙潭

静深空洞碧沉沉，鉴影分明照我心。

照我心於何处是，潜龙时见普甘霖。

赵方

赵方　青衣泉

地脉流香出翠微，不关传说是耶非。

赛风隐隐鸣松涧，急溜潺潺泻石矶。

此日无鸾飞碧落，当年有女着青衣。

闲将陆羽茶经较，只载中冷一翁归。

赵方

赵方　沙冈

问邓何酷爱沙冈，奇秀山光接水光。

槐树绿阴刚似盖，天风吹动蛰龙翔。

赵方

赵方　石泉

石上泉流泉上石，泉之寒冽石坚贞。

补天到海何须论，且慰往来行路人。

赵方

赵方　水阁

四围绿水绕重重，孤阁高撑渺渺中。

人在阁中忧思远，应随水到海涯东。

赵方

赵方　溪鱼

溪流渺渺净涟漪，鱼跃鱼潜乐自知。

若逐桃花浪里去，风雷相送入天池。

赵方

赵方　幽谷

静虚空阔深盘旋，松挂薜萝笼紫烟。

尝引我来寻诗料，和残皎皎白驹篇。

赵方

赵方　月池

道人院外一池横，源水流来静且清。

明月自能夜夜到，镜光上下鉴虚盈。

赵方

赵方　岳亭

南岳亭峰七十二，祝融峰直老人星。

平生最有看山偿，一上斯亭双眼青。

赵逢

赵逢　怀梦英大师

林峦影里有清贤，与我相知二十年。

书札爱工精玉筯，利名抛舍住金田。

吟容贾岛称诗匠，辞许刘灵作酒仙。

别后近闻栖华岳，乱云应瓷情眠。

赵福元

赵福元　梨花

玉作精神雪作肤，雨中娇韵越清癯。

若人会得嫣然态，写作杨妇出浴图。

赵福元

赵福元　茉莉

刻玉雕琼作小葩，清姿元不受铅华。

西风偷得馀香去，分与秋城无限花。

赵福元

赵福元　寿徐尉

幔亭驾斗浮丹巘，扁题密镂黄金篆。

淋漓羽盖森鸾旂，仙凡不隔蟠桃宴。

红云垂地醉壶天，真珠为浆玉为馔。

中有一人长眉青，紫锦荷囊灿星弁。

金昆玉友相追随，乌戟琱戈光转炫。

皇览徐公百不忧，衮衮庆源由积善。

彩童宣敕呼瑞麟，金鏁制雷奔虎殿。

琼胎掇入孔释送，精神秋水目如电。

抱琴来访矩庾仙，溉竹南墙弄诗卷。

手持造化发生柄，和气嘘枯遍翘端。

一同按谱学鸣弦，里巷生春无蹇连。

岂弟君子民父母，肇迹温麻未之见。

肘边叠组斗累累，五鹗搏空交剡荐。

绿绨联翩阊阖门，催入笋班陪翠辇。

九重宣补舜衣裳，吐出胸中五色线。

周公拜前曾拜后，圣朝自有云屏典。

朱颜苍鬓侍玉皇，九转金丹开鼎铉。

芹香儒馆忻献歌，愿乞馀圭及鸡犬。

赵福元

赵福元　寿赵推官

天枝分秀蔼璇杓，光涌银河半夜潮。

西母诞弥先十日，寿星颁朔恰三朝。

骑龙曾把黄金斧，驾凤旋登紫玉霄。

两国夫人荣有子，慈宣不老瑞香飘。

郁葱佳气晓笼天，北斗倾霞入酒舡。

莲炬金辉油幕下，兰牙玉立宝香前。

衡山寿比闽山秀，楚地人瞻福地仙。

岁岁瑶池闻燕集，蟠桃从此熟三千。

赵福元

赵福元　苔钱

绕径玲珑撒绿钱，田田成百又成千。

未知买得春多少，草带不妨长短芊。

赵福元

赵福元　桃木

神仙拥出蓬莱宫，罗帏绣幙围香风。

云鬟绕绕梳翡翠，頳颜滴滴匀猩红。

千娇百媚粲相逐，烂醉芳春逞芳馥。

朝阳影里粲琼红，晨霞香中咽寒玉。

承恩侍宴青帝前，锦衣半脱酣昼眠。

莺莺燕燕扶不起，巧呼苦唤殊可怜。

傍阑无力娇欲语，花群本是桃源女。

几年流水饭胡麻，今在武陵溪上住。

赵福元

赵福元　晚钟

花洲人别月凉船，烟寺寒鲸隔岸闻。

带雨一声天外落，过江穿破半山云。

赵福元

赵福元　蚊

隐隐雷声语暮天，欺风偷到玉堂前。

纱厨浸月凉如水，赢得珠钿臂上眠。

赵福元

赵福元　医兼画

从来艺事两难精，今日逢君喜且惊。

不待折肱医始悟，直须点目画方成。

赵复

赵复　句

船官风破浪，关吏鼓通晨。

赵概

赵概　句

滁水西偏郡，丰山北际楼。

赵概

赵概　来燕堂联句

贤侯谢郡归，从游乐吾党。

林泉富馀地，卜篵疏陈莽。

是时春正中，来燕音下上。

若贺大厦成，喜留众宾赏。

得名因笑谈，挥墨粲题榜。

所夸贤豪盛，岂止池榭广。

人心乐且閒，鸟意颉而颃。

吟樽敞花轩，醉枕酣风幌。

轻云薄藻栋，初日丽珠纲。

红袂生暗香，清弦泛馀响。

林深隐飞盖，岸曲迟去桨。

波光栏槛明，竹气衣巾爽。

虚容凉樾入，影与文涟荡。

晨飚转绿蕙，夕雨滋膏壤。

嘉辰喜盍朋，命驾期屡往。

觞咏陶淑真，世俗岂吾倣。

得以为胜游，萧然散烦想。

公子固好士，世德复可像。

今此大基构，不图专奉养。

美哉风流存，来叶足师仰。

赵概

赵概　老苏先生挽词

称味栾城旧，潜光谷口栖。

雄文联组绣，高论吐虹霓。

遽忽悲丹旐，无因祀碧鸡。

徒嗟太丘德，位不至公圭。

赵概

赵概　老苏先生挽词

侍从推词伯，君王问子虚。

早通金匮学，晚就曲台书。

露泣时难驻，琴亡韵亦疏。

臧孙知有后，里閈待高车。

赵概

赵概　送梵才大师归天台

建刹存真意，崇台表大因。

中藏般若偈，外护赤城神。

花雨长霏昼，松风自扫尘。

媿心同范宁，莲社阻相新。

赵淦夫

赵淦夫　元日

凤历首春王，三元启远昌。

衣冠充闾里，云物动笙簧。

共舞椒花醉，真成机械忙。

人生当此日，何必古羲皇。

赵纲立

赵纲立　句

水际疑逢陆文学，草间恐有斗于菟。

赵庚

赵庚　句

腰金不足为公重，怀宝无瑕乃席珍。

赵庚夫

赵庚夫　鬓髭

鬓髭渐渐长霜茎，老听山中雀唳声。

九死得生尤可重，百年几日更多营。

自参梵夹机心息，专食藜羹胃气清。

检点依然魔障在，草堂钓艇未忘情。

赵庚夫

赵庚夫　病足

老病侵陵药不灵，雪窗灯火冷如萤。

未应安隐青莲足，便学蹁跹病鹤形。

意蛩梦中轻献璞，怒思天上去鞭霆。

露华不泡何堪惜，独念名山未遍经。

赵庚夫

赵庚夫　道中逢潜夫

相逢投草舍，对雨话移时。

衣湿全无火，囊空各有诗。

客程樵可问，日课仆皆知。

未别情先恶，那堪远别离。

赵庚夫

赵庚夫　读曾茶山诗集

茶山八十二癯仙，千首新诗手自编。

吟到瘴烟因避寇，贵登从橐只栖禅。

新於月出初三夜，澹此汤煎第一泉。

咄咄逼人门弟子，剑南已见祖灯传。

赵庚夫

赵庚夫　鹤食

鹤食从妻给，花窠课子锄。

绝粮缘买砚，止酒为耽书。

野服迎人懒，禅心涉世疏。

丹炉添火候，健似十年初。

赵庚夫

赵庚夫　寄广右方提刑

节旄昨下九疑山，图画仙真上界还。

巡历半经三管地，笑谈尽伏五溪蛮。

受恩人拜祠堂下，留墨神呵古洞间。

早晚归班论边琐，有书时遣扣柴关。

赵庚夫

赵庚夫　寄建康老友

朋旧多随秋叶风，与君心赏向来同。

十年相忆头先白，万里重分途更穷。

莼菜虽堪夸洛下，酒樽终是忆江东。

自从学道全无梦，直待亲逢紫陌中。

赵庚夫

赵庚夫　句

君家自在剑山外，莫浪江南劝路人。

赵庚夫

赵庚夫　句

鹤残篱外笋，鼠舐墨中胶。

赵庚夫

赵庚夫　句

故人埋玉僧归塔，独听疏钟起暮愁。

赵庚夫

赵庚夫　句

诗句日从窗眼写，墨丸夜入枕头收。

赵庚夫

赵庚夫　看梅

竟日梅花侧，枝枝入肺肝。

湿疑霜旋剪，清比玉堪餐。

临水严光钓，吟风东野寒。

年来难取友，珍重莫吹残。

赵庚夫

赵庚夫　李长吉集

几回掩却又重看，吟罢心如着露兰。

欲上玉楼窥老笔，虬龙拥处雪霜寒。

赵庚夫

赵庚夫　论诗

未得归山养圣胎，凭谁轻脱出山来。

老犹作态经霜柳，静有余妍照水梅。

大小场知惟酒户，浅深难说是诗才。

吟翁终欲招田父，只话桑麻共一杯。

赵庚夫

赵庚夫　清泉

清泉煮茗自甘肥，诗卷新来十大园。

衰齿尚能餐枸杞，余龄断未泣牛衣。

每思削发游方去，时梦乘云谒帝归。

何世独无勋业士，古来惟有逸民稀。

赵庚夫

赵庚夫　山居苦

栽松成曲径，洗石出秋屏。

米价占新月，更筹认曙星。

买牛邻共契。祭灶妇看经。

不觉成头白，频看烧地青。

赵庚夫

赵庚夫　书田舍所见

海上多风色，青山与屋齐。

禾堆深卧犬，树杪忽闻鸡。

白酒清无黡，青裙老未笄。

主人偏道气，被褐自扶犁。

赵庚夫

赵庚夫　岁除即事

连夜缝纫办，今朝杵臼频。

买花簪稚安，送米赠穷邻。

宦薄唯名在，年华与鬓新。

桃符诗句好，恐动往来人。

赵庚夫

赵庚夫　题孔道士云庵

道人居玉笥，手辟小蓬莱。

门寂山相对，庵空云自来。

茶烟朝宛转，丹气夜昭回。

欲助梨花梦，携锄独种梅。

赵庚夫

赵庚夫　题张山人幽居

昔隐君平卜，今闻事又非。

肘犹悬蠹简，身止挂鹑衣。

芒屦沿山去，茅檐讲易归。

先儒皆若此，切莫叹时违。

赵庚夫

赵庚夫　同僧游{左洁右页}阳塘上生院

沿堤上下看沙鸥，得句支筇自点头。

风露高时将鹤伴，溪山好处载僧游。

老无志愿惟渔艇，閒有功夫上寺楼。

岁晚渊明须自笑，督邮未至合归休。

赵庚夫

赵庚夫　习气

习气年来已尽除，一窗长是读方书。

家因护竹厨无笋，住偶邻僧饭有蔬。

老去情怀多感旧，贫来亲故不如初。

几时深入青山隐，木叶为衣稳跨驴。

赵庚夫

赵庚夫　心宇

心宇今无一点尘，面毛径寸垢生鳞。

斋时野雀临芗几，定裹山蜂立葛巾。

欲唤羲黄谈太古，自疑嵇阮即前身。

儿童共指深衣笑，问是秦人是晋人。

赵庚夫

赵庚夫　隐逸

落魄蕉衫戴道冠，菖蒲满案浸清寒。

有钱即买丹砂炼，无病犹将素问看。

连日游山僧共住，频年乞米鹤同餐。

世间不朽非锺鼎，曾与高人静处观。

赵庚夫

赵庚夫　友人别墅

买山仍近水，结屋又安坟。

此举堪惊世，余年独羡君。

钓舟须共载，禅榻亦平分。

切莫施门户，□藏恐碍云。

赵庚夫

赵庚夫　真州听角

画角听时恨最深，戍楼偏在女墙阴。

声寒恐有新霜落，意远未随红日沉。

凉月一天孤雁影，秋风万里狂夫心。

连宵只解搜诗意，哀怨何曾动羽林。

赵公硕

赵公硕　春和郭使君游光福寺云閒阁二十韵

南龛几百年，古木阚云掩。

崖倾千仞垂，路县一线险。

飞秈{沈氵换犭}喜曾巅，羸骖怯虚堑。

枫叶红斓斑，松□翠摇飐。

石皴风雨剥，殿古木□□，

拂拭坐空岩，□□□□琰。

江势从河来，斗然不□□，

凭危意欲飞，□□□□□。

鸟鸣山更幽，□□翠□染。

烟际漾渔舠，风前乱□{上厌下木}。

缓赏有余欢，高怀无一□。

尺璧非所宝，白圭焉受玷。

入蜀莫言□，得郡亦云忝。

□□长安□，犹胜山阳贬。

平生足痚旷，宁复事拘检。

佳时方一来，薄日已半晻。

雨余□□深，月堕山楼黡。

□重□□高，□护神光闪。

□乐乐□□，君忧忧岁歉。

□□□吴□，□□不□点。

赵公硕

赵公硕　积雨初霁乘兴邀王和叟赵久成二监郡游南山饮於云间阁因成一诗醉书

云间飞阁倚峥嵘，烟外寒江坠镜清。

绝巘高头惟古木，断崖直下只孤城。

二年谩结巴南恨，万里空县楚客情。

鼓吹不须催我去，夕阳犹傍远山明。

赵公硕

赵公硕　庆元四年五月再游

旧时曾此觅仙缘，一别于今四十年。

白发重来嗟老矣，青山九锁故依然。

肩舆直入松閒路，洗耳还听涧底泉。

幽兴未阑吟未就，半峰斜日下平川。

赵公硕

赵公硕　宰余杭游洞霄

野服萧萧款翠微，虚亭高敞射晴晖。

仙归洞府云烟冷，春入名山笋蕨肥。

缓引壶觞聊自适，暂捐朱墨便忘归。

会须结屋山中住，始悟人閒万事非。

赵公弇

赵公弇　淳熙壬寅乌石山别□□嗣老禅师

个里灵山处处通，本无来往与西东。

临行一句如何会，乌石山头撞晓风。

赵巩

赵巩　游白云山

半生心事澹悠悠，应乐高卧白云稠。

青山影里春酲解，黄雀声中午梦休。

好景随处堪行乐，浮世何人免得愁。

赵观复

赵观复　大涤洞天留题

不作翠蛟诗，独赋上池水。

凿开自渊源，鉴观湛然止。

岂惟白心事，且似明□底。

松风生晚清，暑夜看晨起。

二瓢饷内热，透彻□若髓。

汇流接山腰，放溜达润尾。

当其保持盈，一丈若纵侈。

□轮争道来，三板拥清泚。

飞帘从天下，众吼乱石里。

溅珠忽寻丈，洒面寸尺咫。

恭惟坡仙翁，学道老不已。

每言杭有缘，来往即乡里。

自题九锁篇，景物相刃靡。

亲闻众妙玄，金丹起人死。

新名揭亭户，空翠冷栏几。

易求水之形，难造水之理。

与君论源流，或者未剧此。

赵恒

赵恒　游裴公亭

昔年曾此远风尘，盘谷烟霞每见分。

万里江河还壮观，一时冠盖属元勋。

海鸥春暖眠沙草，辽鹤秋高度岭云。

今日重来倍惆怅，草堂应是勒移文。

赵恒

赵恒　游裴公亭

溶溶春水碧生池，上相临观许从随。

万姓歌呼喜游豫，几人出处佩安危。

雨馀空谷云归早，风满长林鸟下迟。

笳鼓明当催晓发，柳烟花露湿旌旗。

赵琥

赵琥　别友

斜风细雨酿轻寒，握手相看话别难。

有酒莫辞今日醉，凤仪门外即阳关。

赵琥

赵琥　密老

匹马飘然似转蓬，一年两度过湘东。

襟裙润带黄梅雨，枕簟凉生若栋风。

急急穷途将底用，区区苟禄有何功。

输他燕坐长厅老，点对浓香丈室中。

赵琥

赵琥　题冲真观

琳馆绝埃尘，溪山是四邻。

烟霞千古色，花木一庭春。

月白琴声朗，风清鹤唳频。

閒中时复醉，应笑市朝人。

赵琥

赵琥　题喜鹊栖树

梳翎刷羽立高柯，不落人间小风罗。

一点通灵良不谬，檐头报我喜还多。

赵淮

赵淮　辞家庙

祖父有功王室，德泽沾及子孙。

今淮计穷被执，誓以一死报君。

刀锯置之不问，万折忠义常存。

急告先灵速引，庶几不辱家门。

赵及甫

赵及甫　和华岳过鄱阳湖

蓦地波涛怒震霆，整冠危坐肯消魂。

乘风更驾飞帆去，要看夜潮生海门。

赵济

赵济　赏莲

芒鞋竹杖踏晴沙，云白山青老岁华。

太极一丸融造化，赏心应不为荷花。

赵济

赵济　兴庆池禊宴

抚封占清境，禊宴协良辰。

物态随春秀，歌声洽政淳。

撷芳寻陌绮，泛棹击波鳞。

天幸陪开府，非才愧席宾。

赵济

赵济　夜警

满城警柝喧深夜，半壁青灯动客心。

烽火未除眠不得，欲将长剑倚危岑。

赵简边

赵简边　挽叠山先生

西山东海莫容身，芒履萧萧万里尘。

去住更无宽岁月，死生惟有一君亲。

丹心故国江云冷，白骨他乡塞草青。

不是回头春已暮，至今犹说似痴人。

赵绛夫

赵绛夫　句

取水观为政。

赵傑之

赵傑之　白府真君

卓茂当年政术优，治声终不似贤侯。

显幽一致施仁化，庙食中山卒未休。

赵傑之

赵傑之　钓鼇亭

天地分来万古多，鳌鱼背稳驾山河。

亭前见说高人钓，池上那闻渔父歌。

四面青峰环秀色，一湾绿水漾清波。

谁能掣断黄金萦，终日持竿怎奈何。

赵菊庄

赵菊庄　昭孝道院

云深户不开，竹屋两三间。

野水浸官渡，低墙出远山。

绝荤如鹤瘦，习懒惯童顽。

我亦皈真者，来公半日闲。

赵郡守

赵郡守　赠令狐使

□城昔有山，登临倚空阔。

震凌谁负舟，荆榛披雉堞。

朼来亦期年，每每念阵迹。

虽当补苴时，忍使胜览绝。

度材仿飞翚，开迳通游辙。

盍簪领嘉宾，举酬及良夕。

风清无规尘，夜寒听伊笛。

茫渺挹天根，淡荡浮月魄。

景色逐时新，诗联怀古刻。

楼成且志喜，平畴賸秋穑。

赵楷

赵楷　句

正是霜高木落时。

赵楷

赵楷　览梦得所藏李伯时画吴中三贤像因各书绝句　范蠡

已将勋业等浮鸥，鸟尽弓藏见远谋。

越国江山留不住，五湖风月一扁舟。

赵楷

赵楷　览梦得所藏李伯时画吴中三贤像因各书绝句　陆龟蒙

杞菊萧条绕屋春，不教鹅鸭恼比邻。

满身花影犹沈醉，真是江湖一散人。

赵楷

赵楷　览梦得所藏李伯时画吴中三贤像因各书绝句　张翰

西曲淅淅动高梧，目送浮云悟卷舒。

自是归心感秋色，不应高兴为鲈鱼。

赵楷

赵楷　舟□□□读中兴碑

西风吹岸着浯溪，玉洁摩空十丈碑。

不□开元久培植，可能灵武善扶持。

斯文未泯今□□，盛德之兴彼一时。

崖下漫郎应在否，□□流涕手题诗。

赵珂夫

赵珂夫　大涤洞天留题

九锁山藏一洞天，栖真大涤洞巍然。

云根石出仙人迹，天柱峰流漱玉尔。

丹凤岩前游熟路，翠蛟亭上揖来贤。

我儿祷旱朝龙井，一雨昭苏大有年。

赵况

赵况　送僧归护国寺

振锡携瓶谒未央，薜萝衣溼若天香。

晓辞丹陛君恩重，笑指旧山归路长。

何处漱泉吟夜月，几程闻雨宿云房。

他年松下敲门去，应许尘襟拂石床。

赵逵

赵逵　句

皇心未敢宴安图。

赵葵

赵葵　避暑水亭作

水停四面朱兰绕，簇簇游鱼戏萍藻。

六龙畏热不敢行，海波煎彻蓬莱岛。

身眠七尺白虾须，头枕一枚红玛瑙。

公子犹嫌扇力微，行人多在红尘道。

赵葵

赵葵　初夏

院字沈沈雨四垂，博山香断末多时。

驱除春事风姨怨，贴水新荷又满池。

赵葵

赵葵　初夏

梅子留酸溅齿牙，芭蕉分绿映窗纱。

日高睡起无情思，闲香儿童捉柳花。

赵葵

赵葵　初夏

樱笋方夭麦报秋，梅黄雨过水平畴。

春归欲带春风韵，枝上一声黄贾留。

赵葵

赵葵　春

檀板且教停，花娇不耐惊。

日融莺语滑，风软蝶身轻。

缕篆销春书，游丝弄晚晴。

谁家杨柳院，笑语杂棋声。

赵葵

赵葵　春

绿竹移阴抹书墙，倚栏红药殿春光。

风开帘幙催香篆，坐听莺声春书长。

赵葵

赵葵　春

点点残红缬燕泥，书堂春暖日初迟。

绿杨影裹莺声碎，正是南窗梦觉时。

赵葵

赵葵　春寒

春草平芜烟雨迷，秋千寂寞旧园池。

江南也是东风恶，花骨经寒瘦不支。

赵葵

赵葵　春游

载酒寻春二月天，子规啼破绿杨烟。

日斜醉倚秋千柱，石上桃花红欲然。

赵葵

赵葵　丰年

一犁春雨足生涯，黍稷桑麻已满略。

轵头今年风景好，村村社酒乐农家。

赵葵

赵葵　过小浆市

人生南北兴东西，几度云山几度溪。

多亦欲归归未得，子规从此不须啼。

赵葵

赵葵　海棠

依依杨柳已藏鸦，风度莺声到碧纱。

洗尽春光边夜雨，海棠赢得雨三花。

赵葵

赵葵　寒曲

鸿传霜信入边州，目障烟尘昏戍楼。

多少征夫南北恨，玉关人老玉关秋。

赵葵

赵葵　荒城

城荒叶落风飕飕，淮水茫茫古渡头。

回首不堪行乐地，黄花点点是离愁。

赵葵

赵葵　荒城

万里黄云冻不飞，碛烟烽火夜深微。

胡儿移帐寒笳绝，云路时闻探马归。

赵葵

赵葵　荒城

为醒城下雨初晴，紫菊金莲漫地生，

最爱多情白翎雀，一双飞近马边鸣。

赵葵

赵葵　惠山寺

古木森森映碧苔，嵯峨楼阁倚天开。

山僧不问朝天客，自注冰泉浸野梅。

赵葵

赵葵　江行

霜清月冷雁声秋，今古江流不尽愁。

风卷芦花漫雪裹，夜深鼓櫂落汀洲。

赵葵

赵葵　郊野

白乌衡烟云，山僧渡水来。

竹篱茅舍外，忽见野梅开。

赵葵

赵葵　菊花

黄花照眼又经秋，山自青青江自流。

多谢龙头鳌禁客，年年把酒到江楼。

赵葵

赵葵　句

不问春归自放花。

赵葵

赵葵　句

多谢君恩好归去，夜来小泊小孤山。

赵葵

赵葵　柳花

三月名园草色青，梦回犹听卖花声。

春光不管人憔悴，飞絮纷纷弄晚晴。

赵葵

赵葵　楼

等闲携酒上南楼，楼占东洲古渡头。

翼瓦指天翔碧凤，危栏隐雾销苍虬。

湖山环护三吴会，江汉雄吞四蜀流。

醉裹浩歌天地阔，橹声摇月上汀洲。

赵葵

赵葵　落花

他乡桃李为谁栽，逗晓轻红带露开。

一夜风姨妒颜色，落花无数点苍苔。

赵葵

赵葵　梅花

夜深梅印横窗月，纸帐魂清艾亦香。

莫谓道人无一事，也随疏影伴寒光。

赵葵

赵葵　墨梅

须知造物元无物，刚被花光强造端。

认得色空都是幻，南枝非暖北枝寒。

赵葵

赵葵　秋浦楼

丽谯岧晓壮城关，万里关河归日睫。

雨馀渔钓玉奋开，烟生芙蓉翠屏列。

吴头楚尾二十秋，满耳铉歌声未绝。

不才滥缀鸳鹭行，夜梦时还许归谒。

萧晨振策来翠微，母怜吾儿倍怡悦。

昔偕汝父居是邦，旧事辛苦为儿话。

星星鹤发簪霞冠，笑者朱衣拥金节。

一门和气皆君恩，恩兴天同酬未得。

生症区区忠孝心，岁晚头为松兴柏。

可怜清赏属登临，风景不殊人事别。

徘徊徒倚十二兰，啸声吹上梅稍月。

赵葵

赵葵　赏花

人乐清明三月天，也随人赏万花园。

偷闲把酒簪花去，不似儿童笑语喧。

赵葵

赵葵　赏花

昨日新园去看花，路边郎女阿谁家。

看车宝马相追逐，笑语归来日未斜。

赵葵

赵葵　上元

翡翠帘开舞袖轻，寒星万点下蓬瀛。

清尊对月酌不已，也向蓬窗坐到明。

赵葵

赵葵　芍药

芍药殿春春几许，帘幙风轻飞絮舞。

昨宵酒醉玉楼春，一声画角吹残雨。

赵葵

赵葵　十月见菊

落拓山园载酒来，江梅含雪倚春台。

花花无藉秋光老，犹自离披带雨开。

赵葵

赵葵　十月见桃

匼匝新园一径通，荷经霜书野塘空。

桃花错认东风暖，却兴芙蓉斩小红。

赵葵

赵葵　寺

古木萧森映绿苔，嵯峨楼阁倚天开。

山僧不问朝天客，自注冰泉浸野梅。

赵葵

赵葵　寺

溪绕青山山绕溪，溪山胜处只僧知。

支闲古木禅关静，不到禅关又几时。

赵葵

赵葵　桃木

谁家有女腰如束，双眸剪水肌凝玉。

裉红香汗湿鲛绡。低压娇花鬓云绿。

春光激滟春画长，春风扑面春花香，

一声环佩鸣丁当，自临莺镜匀新妆。

赵葵

赵葵　题金山

紫金千仞郁崔嵬，四面惊涛卷雪堆。

屹立中流天柱壮，高标双阙海门开，

江流今古几分合，日月东西自往来。

一览象山皆{培土换山}嵝，不知身世是蓬莱。

赵葵

赵葵　雪

玉龙昨夜起天涯，晓香团花一尺围。

莫放冯台帘卷上，怕惊钗畔宝莺飞。

赵葵

赵葵　雪夜

酒力欺寒浅，心清睡轻迟。

梅花擎雪影，和月度疏篱。

赵葵

赵葵　赠石牛上人

万里江山万里天，疏钟半夜落渔船。

老来羡杀禅关客，一枕江声抱月眠。

赵葵

赵葵　贞义女咏

白首辞廊庙，投间濑水隈。

因亲贞女传，深仰谪仙才，

声漂名犹在，沉渊事可哀。

请魂招不得，偷俗挽教回。

直笔遗青史，□矶锁绿苔。

凭将一杯酒，浇向浪花堆。

赵葵

赵葵　舟

雨过平芜带落晖，芦花飘泊点征衣。

稍人忽报东风急，万斛龙骧喷雪飞。

赵葵

赵葵　舟

橹声伊轧下漓来，惊起沙鸥去又回。

小艇暂停曲江游，推篷和雪看寒梅。

赵葵

赵葵　舟

鼓櫂过前滩，推逢破旅颜。

山回流水转，烟逐晓云闲。

赵葵

赵葵　竹

一抹轻烟隔小桥，新篁摇翠雨三梢。

惜春不觉归来晚，花夺重门带月敲。

赵葵

赵葵　竹

风竹萧萧梧叶黄，相思寸寸断人肠，

一声塞管来何处，雁带秋声入故乡。

赵葵

赵葵　祝融峰

祝融万仞拔地起，欲见不见青霄里。

山翁爱山不肯去，为山醉卧松根底。

家童寻关不敢惊，沉吟恐怕山翁嗔。

梦回抖搂下山去，一径萝月松风清。

赵葵姬

赵葵姬　诗一首

柝声默报早朝回，满院春风绣户开。

怪得无人理丝竹，绿阴深处摘青梅。

赵夔

赵夔　道过遂县泊舟瞻大像有作

成佛经千祀，镌崖已一章。

为怜尘世病，故作大醫王。

黄面无苔藓，青螺奈雪霜。

滩声门外转，万古阅舟航。

赵夔

赵夔　桂山诸洞歌

宜人之地少陵诗，阅玩前贤词意奇。

烂然五咏非虚语，们压坤方占一维。

青青四顾列群山，生自天工巧若{左金右孱}。

玲珑拔地耸层秀，峥嵘嵯峨星斗间。

其中有洞十二所，七星山下栖霞府。

日月华君显迹灵，遇者当时郑冠卿。

归到人间已三载，仙洞光阴时未改。

至今旧记传无穷，玄岩蟠蛰闻白龙。

一泓沈碧寒潭莹，水月圆明下翠峰。

枕城楼观环俯视，绿锁乔林春日媚。

秦碑柳记已难观，漓水南流泛渺漫。

庆林巽穴玄风出，华景高明隐丹室。

西方虚秀贯山腰，南华朝阳风景饶。

夕阳北牖通仙径，白雀嘉莲池渌净。

许多佳致卒难题，留与词人赓雅咏。

赵夔

赵夔　桂山诸岩歌

秦皇开郡为桂林，古号名邦五岭阴。

山琢玉簪攒万叠，江分罗带绕千寻。

青青四顾列群山，生自天工巧若{左金右孱}。

玲珑拔地耸层秀，峥嵘嵯蛾星斗间。

其中有岩十二所，伏波灵显存祠宇。

颜公读书窟室中，叠彩北山如列布。

何年龙隐冲霄去，鳞鬣形模閗石路。

仙人刘化飞升时，岩壁宛然遗旧题。

穿云仙迹次左右，□虚道气多南溪。

白雉听经生人类。萧寺丰碑有无记。

信知一性无不通，石窦阴阴苔苏蒙。

西南中隐尤胜概神难藏。遇回不远郛郭下，

轮蹄追赏何忙忙。

赵夔

赵夔　诗一首

青嶂横开高几重，巉岩直上半天中。

虚明洞口千年久，澄澈流来一溜通。

海蚌张颐方吸月，云龙夺迹遂乘风。

隼旗出有随轩雨，指日秋成贺岁丰。

赵夔

赵夔　赠海陵佘公老人

为人八十有三岁，游历名山几洞天。

若问老翁何所得，无心学道不求仙。

不求仙，仙自然，

炼气炼形精亦炼，精全神旺合长年。

赵瑻夫

赵瑻夫　寄林可山

好春虚度三之一，满架荼醾取次开。

有客相看无可设，数枝带雨摘将来。

赵兰皋

赵兰皋　野人家

总为门为马足尘，败簑悬壁亦天真。

看渠只是芸田者，处世强如识字人。

隔水架茅知避俗，得鱼沽酒却分邻。

市朝多少人称隐，只隐黄金不隐身。

赵雷

赵雷　涤斋

想象盘铭号涤斋，涤斋端得苦安排。

清清流出源头水，浴德澄清未有涯。

赵雷

赵雷　书楼课子

云头月倚楼低看，老桂深深发广寒。

底事嫦娥深爱惜，他年摘为少年簪。

赵立

赵立　丹炉药臼

岩中二子已飞仙，药臼丹炉尚俨然。

无奈故乡心正切，末由此地结清缘。

赵立

赵立　飞狐

舞毒山中夸巨蟒，问经岩下化灵狐。

不知昨夜飞鸣处，曾报溪翁到此无。

赵立

赵立　雷神碑

此洞当年本祀雷，栋梁见我忽倾摧。

寺僧为报山灵说，不用惊疑俗客来。

赵立

赵立　山谷碑

长记儿童膝下时，便闻山谷澹岩诗。

江湖老矣潇湘过，始得摩挲石罅碑。

赵立

赵立　山行

爱杀潇湘境，山行知几重。

风清秋思重，云淡晓阴浓。

隔水时呼艇，经崖自策筇。

岩扃聊问讯，把酒欠从容。

赵立

赵立　石井

酌泉石井喜无涯，喜与贪朱隔岭西。

况有中秋明夜月，轻舟同载下浯溪。

赵立夫

赵立夫　枫

黄红紫绿岩峦上，远近高低松竹间。

山色未应秋后老，灵枫方为驻童颜。

赵立夫

赵立夫　腊日偶书

近日斗侵寅，南天雪不成。

梅梢动生意，禽鸟弄春声。

鬓逐年华换，身资药力轻。

听传吴蜀事，对酒不能倾。

赵立夫

赵立夫　谢刘潜夫寄示诗卷

坑灰冷秦久，刀笔起汉旧。

典谟慨已远，赋颂纷相授。

调律起建安，沿流及元佑。

上下二千载，统脉如线溜。

渡江又百年，诸老凋丧后。

灵珠系谁握，绝唱不可复。

我行东南野，文星忽当昼。

云章发玄秘，天笔括宇宙。

风雷膏泽沛，金玉渊海富。

奋然蛟龙兴，绎若韶瀋奏。

亟闻魑魅走，语夺江海秀。

想当落笔时，真宰森左右。

要为后世法，何止鸡林售。

早膺头角起，晚悟轩冕谬。

芳兰委萧艾，嘉植梗稂莠。

造物岂终啬，意者其奖就。

吾衰不能进，砚墨如仇冠。

大钟屹於前，缩手不敢扣。

辕缶何所知，管蠡祗自陋。

犹将策驽蹇，延首冀领袖。

已同南方游，何幸遇子厚。

赵帘溪

赵帘溪　次韵大受冷清生活与赋拙何异

群鸡今无术，乘风拟学仙。

登临皆雀跃，酬倡欲蝉联。

坐久昏钟定，□迟夜漏传。

南中□福地，此是一□天。

赵帘溪

赵帘溪　次韵大受游乳洞谩赋

等閒地似得明珠，三洞山行喜自如。

俗客□□寻□处，仙人何必好楼居。

石声玉磬传空谷，水色冰壶照碧虚。

便好结茅采芝木，利名尽委绝交书。

赵良埈

赵良埈　题壁

三北何人知管仲，五湖何处觅陶朱。

壁间遗墨还堪睹，吊罢灵魂一束刍。

赵良坡

赵良坡　避暑山亭

茂林深处散清凉，石罅泉声引兴长。

高挂角巾舒啸傲，炎飚那得到山庄。

赵良坡

赵良坡　过叔祖崇栲翁别业

别业开东野，萧然足卧云。

涛声晴射雨，庭影夏呈秋。

返照霞初幕，遥峰翠欲流。

以斯清乐境，不信有瀛洲。

赵良坡

赵良坡　雪水庵咏雪二十韵

玄冥司号令，屏翳驱云车。

巧舞穿幽隙，轻扬下曲洼。

初疑蚕食叶，犹恐蠏行沙。

铅汞三千界，瓀瑶百万家。

楼台银作砌，城阙玉为衙。

压竹枝翻重，封梅色更佳。

文光偏得月，点缀易为花。

万瓦鱼鳞矗，千山鸟迹遐。

凝檐珠错落，布地粉交加。

恍若水晶溜，犹然宝鉴华。

馀晖翻鹤羽，皓彩扑乌纱。

镂刻非因巧，陶閒未有瑕。

冰奁缘沼合，缟带逐车斜。

圜石银盘叠，尖峰玉笋芽。

豪家争玩赏，洞府亦喧哗。

锦帐传户酒，竹炉沸鼎茶。

丰年先有兆，清气浩无涯。

飞絮那能拟，凭虚最可夸。

不须东郭履，自是剡溪艖。

恭喜瞻三白，停杯看六葩。

赵良坡

赵良坡　隐居

习静深山里，幽栖趣逼真。

青楼何足契，白雪故相亲。

守道无妨困，藏书不尽贫。

昔人嘉遁汉，我亦爱逃秦。

赵良坡

赵良坡　咏杨司业观菊图

寄傲南窗罢草玄，寥寥三径菊花前。

春风自足繁桃李，为爱秋香到晚妍。

赵良坡

赵良坡　赠友之闽

世人作离别，惟别酒一觞。

今我与君别，稍稍鄙玕琅。

闽海古名地，幕职不可量。

圣明广延揽，计日下褒章。

愿将此言赠，用以代琼浆。

赵良生

赵良生　松风亭

七树怀郑薰，千尺羡晋峤。

弘景招不来，俯仰但长啸。

赵良坦

赵良坦　与永嘉僚友饯别

霏霏细雨湿溪桥，雨霁溪清野趣饶。

把臂忽惊分袂早，登程不惮去途遥。

马嘶烟树和愁惨，帆挂仙舟类羽飘。

不尽尊间贤圣酒，何时重对此醘醄。

赵良坦

赵良坦　狱中附家二首

不才离别己多时，脉脉关河入梦思。

万种閒情诗易遣，一腔愁绪酒难移。

风迥过雁乡书断，月满圜扉夜漏迟。

臣之立身忠与孝，此心期不愧丹墀。

赵良坦

赵良坦　狱中附家二首

一著南冠二载余，安危不必问何如。

精金百链钢还锐，劲竹三冬节不枯。

对月欲同鹃带血，临风会有雁传书。

瓦杯冷落孤灯里，几度吞声只自吁。

赵良佐

赵良佐　妙法庵二首

乘兴来游古道场，远村落日卧牛羊。

暂能摆脱尘埃念，瓦鼎烟消柏子香。

赵良佐

赵良佐　妙法庵二首

蔓藤扶我过东冈，与客同登妙法堂。

小院回廊春已暮，茂林修竹夏初长。

归欤未办买山计，健甚无庸却老方。

都市山林总无累，此生此世底须忙。

赵令衿

赵令衿　李伯纪丞相挽诗

道大终为累，功高反被疑。

恨无长日月，宝此大蓍龟。

鼓咽空山暮，风酸落木悲。

吊丧哀不及，赖有器公诗。

赵令衿

赵令衿　李伯纪丞相挽诗

相位期三入，人心望一新。

名称高世表，器识自天真。

孰谓仁人寿，空怜吾道贫。

彼苍如有意，应百赎其身。

赵令衿

赵令衿　李伯纪丞相挽诗

气量吞云梦，风流冠羽池。

致君虽素定，济众未全厘。

傒望金瓯诏，俄摧玉树枝。

天心殊莫晓，神物失扶持。

赵令衿

赵令衿　李伯纪丞相挽诗

鲸路心犹望，龙门迹已荒。

楼成上霄汉，书拟奏明光。

贱子无贤誉，先生独荐扬。

凛然生气在，谁谓哲人亡。

赵令衿

赵令衿　泉南花木

偶然游宦刺桐城，两见南薰荔子生。

欲别北楼还小立，留题云榭云无情。

赵令衿

赵令衿　赠鹅湖上人

三年四度到鹅湖，山水娱人道不孤。

最是可人快心目，晓风残月弄菰蒲。

赵卯发

赵卯发　裂衣书诗寄弟

城池不高深，无财又无兵。

惟有死报国，来生作弟兄。

赵卯发

赵卯发　题于壁

国不可负，城难以降。

夫妇俱死，节义成双。

赵孟淳

赵孟淳　谷

农夫怨，农夫怨，

此怨非是怨年荒，此怨翻因年谷贱。

终年辛苦不少懈，及到秋成拟偿债。

谁知斛粟不百钱，利尚不偿本仍在。

秋来露冷刈获时。早是朝来债又催。

况兼荒政输官急，不管农夫垂泪泣。

君王明哲洞无遗，此怨君王知不知。

赵孟淳

赵孟淳　句

落花遇雨扫不去，败草经春划又生。

赵孟淳

赵孟淳　题高尚书夜山图二首

月底江山如昼好，楼中几席与秋清。

剡藤不到高人手，一段风流可得成。

赵孟淳

赵孟淳　题高尚书夜山图二首

江行山立月盘桓，有客无言楼上看。

清兴肯随城漏尽，夜深风露恐高寒。

赵孟淳

赵孟淳　题梅

雪意垂垂浸碧虚，香生一楼上琴书。

何须百万西湖宅，遇有梅花便可居。

赵孟淳

赵孟淳　题桃

滴粉挼酥晕几重，风前红雨一枝浓。

世间是色皆为妄，除却适度桃单种松。

赵孟坚

赵孟坚　安吉州赋牡丹

眼眩繁妍锦一机，铜瓶分插递参差。

几於饤坐看如偶，却为轻寒谢较迟。

售用奢豪须藉酒，形容妖艳每难诗。

微风忽度轻披展，绝忆霓裳驻拍时。

赵孟坚

赵孟坚　拜范文正公祠

瘦石插半天，玲珑耸苍翠。

想从混池初，有此纷破碎。

断截不分离，欹危不颠坠。

乃於其中间，穿沿石路细。

频劳谢屐行，扪抚足幻怪。

下有泉溶溶，根来从石背。

香山才品题，名得因人贵。

瘦筇行清秋，西风吹我袂。

跻攀幸未疲，俯仰一叹喟。

下山拜范祠，遗像俨如在。

胸中万甲兵，曾使西夏畏。

岩瞻石不移，可想铁肝肺。

嘻其群小人，风林犬空吠。

於今孰存亡，取舍良亦易。

但坚自力心，岁寒见节概。

卓尔彼何人，晞之则亦是。

赵孟坚

赵孟坚　拜扫易斋先生墓

行乐今非少壮时，一樽聊以酹吾师。

只鸡岂敢方前辈，下马犹能慰所思。

原上松杉新种植，望中桃李半披离。

归途剧饮赓新句，颠倒纶巾不自持。

赵孟坚

赵孟坚　拜扫易斋先生墓

只鸡斗酒礼虽微，苦雨终风志不移。

卧病已辜寒食约，践盟犹及小春时，

老怀伤感浑如旧，同舍追陪尚可期。

少憩东湖勿匆遽，片云来往正催诗。

赵孟坚

赵孟坚　必大弟赴新城簿

乃翁换官班，几郁青云志。

晚以身徇国，而得禄及嗣。

妙年当朊仕，应识珍重此。

簿领职任轻，正合亲文史。

东安吾旧游，山水清且美。

编户虽不稠，而亦有文士。

择友如择木，所贵高於已。

游观固有时，要在不逾礼。

饮爵不过三，马向垣涂履。

幕府傥留连，谨仰如处子。

切勿事轩昂，攻者衖蝟起。

我已惯尝此，说病乃真意。

第守谦谦心，由天工处置。

命透如春回，不压重石底。

尔祖积善在，造物报必侈。

以我苦涩词，普告兄与弟。

莫怪欠夸谀，食橄有回味。

谓余言不信，识者试质以。

赵孟坚

赵孟坚　别赠陈新叔弟

神灵造天极，仁深祚绵远。

光尧渡江初，属族扶日辇。

南来逾百年，瓜瓞载繁衍。

开江一枝灯，海滨发长焰。

绍兴庚辰第，伯祖维创见。

自此灯灯续，儒科已累践。

侄也幼则孤，门户中屯蹇。

执编青衿后，浪策礼部选。

有叔行派亲，隔蓦此异闬。

天都邂逅初，觌面苦恨晚。

为言起家难，铢积勤靡倦。

相从忽问劳。把臂互惊叹。

霅城每频过，访我李曹掾。

及兹脱选海，几拟谢深眷。

三年在奔波，留滞颜色靦。

扁舟此经从，相见笑而莞。

排日罗酒浆，延顾礼既腆。

所欣廷兰秀，一一莫可拣。

读书固有获，而况多积善。

窦桂未足夸，王槐定应显。

言阐宏规，涵肆观文典。

士业止科名，耕耨工亦浅。

胸中浇万卷，落笔自精悍。

何当它年来，大雅见文宪。

功名固悬命，立志毋狭褊。

微言勿谓迂，聊作友于勉。

赵孟坚

赵孟坚　不寐

不梦华胥仍不醉，灯青室白自高眠。

频闻乾叶下空砌，遥认征鸿唳远天。

虑淡殊非同槁木，无营岂复在龉年。

回思扑漉红尘久，亏损工夫只自怜。

赵孟坚

赵孟坚　采桑曲

桑椹紫来蚕

急，带晓采桑桑叶湿。

屋头绿暗勃姑啼，柱碍朝朝汗流出。

人家蚕老妇勤苦，银钏忙催隔窗雾。

方花古{傅左换土}衮香絮，院静帘垂明燕语，

沉注销来烟半缕。







卷521

赵孟坚

赵孟坚　漕使李宝文先生除宣城守

幕客崇酒觞，渠渠饯行舟。

先生蘸甲饮，不使涓滴留。

竺盏顾谓言，汝复能吟不。

尔不歌吾行，而俟吾言求。

沃尔满锺酒，畀尔笔力乃。

扶舆懵懵醉，梦化蝴蝶游。

夜分起展烛，落笔莼丝柔。

请歌先生行，真与人不侔。

前者亦云归，金抽囷载收。

今惟明月耳，舴艋轻浮浮。

视彼掊斂徒，推剥藂怨尤。

逮其去国日，竞欲瓦砾投。

此乃恋宽恩，说着涕泗流。

国用既云裕，民瘉亦去瘳。

而令分左符，远从牧山州。

投鼠戒忌器，矧我无是谋。

弹鸟或惊鸾，盍亦谨厥筹。

兹焉皆汩汩，去矣从休休。

伊惟小门生，莫计攀前辀。

尔溪桃花水，舟行愿悠悠。

行有赐还诏，伫立螭坳头。

赵孟坚

赵孟坚　初冬客中见小春海棠

一痕朝日界晴窗，森肃清寒昨夜霜。

砚怕生澌微贮水，炉因拨火起余香。

最耽诗帖闲中乐，无奈尘埃客裹忙。

却是小春花谢绝，海棠经月驻经妆。

赵孟坚

赵孟坚　登普满塔

海滨荒凉斗艳地，古寺窣堵标苍昮。

三面黄茅连巨浸，突立嵯蛾超不群。

可怜前此无管领，栏干罩网蛛丝尘。

相携暇日足登览，昼长正度南风薰。

冰盘朱李冷熨齿，雪丝细葛轻衬身。

饮酣神王气浩浩，半空笑语惊行人。

墨圆新磨绀於漆，大字题成泣鬼神。

交酬错劝互宾主，雅论谐谈肺腑真。

觚棱挂月筵初散，归从传呼纷若云。

英游便可夸盛事，缁流勿讶吾来频。

赵孟坚

赵孟坚　读元勇雪溪先生墓铭

二祖霜台有烈声，传家文宪见先生。

刚而不折松筠寿，贫弗滥求冰玉清。

陶令秫田诗料足，窦家桂子义方成。

即兹更有高贤传，岂羡区区世上名。

赵孟坚

赵孟坚　二禽方戏赠难弟　笃笃笃

笃笃笃，日长正午睡初熟。

谁其扣门访幽独，见他利喙啄枯木。

枯木中间能有几，小虫何足饱尔腹，

尽日劳苦食不足。笃笃笃，

此声尚且聒人耳，人之多言宁不渎。

赵孟坚

赵孟坚　二禽方戏赠难弟　归归归

归归归，三月将尽方始啼。

木林翠密阴成幄，花片红嫣风荡飞。

归归归，汝既劝归胡不归。

归来深院日正长，煮酒菖蒲玉屑香。

醉眠藤床觉晚凉，须臾月色到回廓。

归归归，真个归来乐未央。

赵孟坚

赵孟坚　高渭南席上烛照牡丹

高烧烛照御黄衣，疑是沈香夜宴归。

固是不教化睡著，只愁惊起露蝉飞。

赵孟坚

赵孟坚　高渭南席上烛照牡丹

日午猫晴一线时，红嫣紫媚正猖披。

争如绛蜡通宵照，玉叶金须色愈滋。

赵孟坚

赵孟坚　庚辰除夕

生计从来拙，奚疑壁四空。

解忧惟父母，谋事等儿童。

无竞身如偶，讹言耳愿聋。

丈夫心铁石，肯自泣涂穷。

赵孟坚

赵孟坚　古剑词

古剑三尺长，土花上鳞甲。

几年闭蛰藏，射斗光夜发。

提携绕区市，鲜复事磨刮。

嫖姚一拂拭，蛟断悄可截。

志士宁终穷，行逢达观达。

赵孟坚

赵孟坚　何氏书堂

元正假得晴，野服暂山行。

遇石松盘盖，悬崖兰倒生。

壁间题字古，潭面鉴形清。

官满应求此，读书秋月明。

赵孟坚

赵孟坚　和陈鲁山社日西湖二首

绕堤千障碧，过雨一回新。

并驾馆中杰，分题湖上春。

杯觞同臭味，篇什倍精神。

招手年时燕，遄归尚及辰。

赵孟坚

赵孟坚　和陈鲁山社日西湖二首

海棠料客醉，故作晕微红。

借路山无雨，惜花天不风。

扬镳联胜士，琢句策奇功。

读罢身何许，晴光荡漾中。

赵孟坚

赵孟坚　和帑院叔

久居朝迹迟迁次，虽在琴斋颇寂寥，

交少自应无援拔，地寒安得有肥饶。

桃花落处春风紧，梅蕊开时腊雪销。

毕竟徐行能远到，樽前赢得且逍遥。

赵孟坚

赵孟坚　鸿禧观次高横槎韵

逍遥微物累，出处任天真。

薄宦已陈梦，青山犹故人。

鉴湖凉不暑，荷叶净无尘。

往往入图画，扣舷欹角巾。

赵孟坚

赵孟坚　鸿禧观次高横槎韵

秦望与兰亭，山山递送迎。

莼鲈方嫩美，草木亦欣荣。

去继汉疏傅，名肩齐鲁生。

鸿都读遗事，谁不动归情。

赵孟坚

赵孟坚　蕙花

光风荡暖暖晴天，雅有幽香入简编。

寻见野花都不是，山峰引到石崖边。

赵孟坚

赵孟坚　及书六考喜效白体

无庸下考又三书，知愧知惭意少舒。

傥便盍簪叨墨绶，纵然休仕亦绯鱼。

何人不愿重金服，那个无心驷马车。

修短洪纤应赋定，好存方寸一由渠。

赵孟坚

赵孟坚　寄汤帐干

锁窗寂寞守灯荧，熟数陈踪迹杳冥。

已自无心云淡淡，不应逐计鼠营营。

发生最普惟春力，幽隐旁诏是月明。

试品梅花霜有角，动人深浅似秦筝。

赵孟坚

赵孟坚　甲辰岁朝把笔

四十五番见除夕，稍知惭愧此之日。

小时辛苦习科场，惟恐一官得未得。

二十七岁方尘忝，又阅八年初实历。

又阅十年满两任，汲汲皇皇望通籍。

况逾百指家累重，荫赡浩穰忧不给。

所以中心怀蹐踨，每至岁朝常戚戚。

前年涉险趋淮幕，去年举剡甫及格。

犹自奔波趁班见，来往时时在涂陌。

今年事定已改官，分邑不远近乡国。

秋风行可报瓜熟，便得怡愉奉慈色。

所以亲边知自幸，笑语团栾竟通夕。

虽然丈夫致君泽民事业匪仅此，要是此去无限隔。

但办劳心供抚字，忠信尚可行蛮貊。

断不依阿事妩媚，亦不聚斂求封殖。

升而戾天沈而渊，一听天公无固必。

若缀班行尽向高，炉香夹侍螭坳侧。

剩拟抗论高回天，粗有外氏之遗策。

或分一垒向边疆，愿作长城如李勣。

霜台直笔屏奸回，机幕飞毫草文檄。

更令小试经纶手，黼黻曾梦江淹笔。

不然种花莳药老海滨，却觅长年当官职。

赵孟坚

赵孟坚　江楼迟客

野外游神迥，望中尘物稀。

天连远水尽，鸟背夕阳飞。

木叶初摇落，乡怀动式微。

兴阑不忍去，迟子一舠归。

赵孟坚

赵孟坚　江湾僧舍水石芭蕉

老耳最怕风雨声，芭蕉叶上声偏鸣。

新枝日展翦不替，况见蕺蕺成添丁。

呼童具锸斲寒玉，蔓图贵早除其萌。

丑疑乌喙侧着附，又讶蹲鸱不可羹。

一笑翻成有料理，古盆石供泉清冷。

黄梅弥旬雨脉沐，苔封沙拥生意成。

小试抽书嚏捻细，鼠牙入水银须生。

渐离土性安癯瘠，淡与水石相忘形。

巡除日课长养事，茎添叶比纷欹倾。

炎威不到琉璃碧，水脉透尖珠贯萦。

萼绿华仙断火食，云裾曳翠身轻盈。

风轩暑簟足萧爽，晴曦更有冬窗明。

丁宁闭塞谨爱护，秋霜夜气防凭凌。

一年一年春风好，根株宛在葱茏青。

崇桃遮莫金壶贮，日暮随风红雨零。

赵孟坚

赵孟坚　经过

二十年前漫浪游，海天霜气夜深浮。

竹窗梦断闻鸡处，常忆溪湾坞聚头。

赵孟坚

赵孟坚　九里松马上作

九里松株不断青，松风上发下泉声。

耳边为爱闻天籁，故约游韁缓缓行。

赵孟坚

赵孟坚　九三月丹

有花血嫣红，侈娭大於碗。

五出猩袍裂，万攒金钉满。

数日色弥鲜，不畏风日暖。

山花越丹辈，马塍丰土产。

殊名几百种，并立色俱赧。

客言名之由，其说邻怪诞。

昔有樵弁山，绝顶路迷返。

见此物尤异，斲置归里闬。

九三橐驰流，厥艺工养豢。

惟以第行称，姓名微考按。

香泥密封箨，接度根暗换。

若古姚魏然，因从九三唤。

从兹入西浙，移根遍名苑。

家家尚此花，买价不论贯。

青油障晓日，朱槛护雕瓒。

微物因人成，感此一喟叹。

忆昔洛阳花，寿安红为冠。

要其所从出，亦自薪槱伴。

伊维花卉流，第以色媚眼。

青青三寸松，养或凌霄汉。

明堂须众木，未易一材办。

工师无遐遗，材满岩岸畔。

赵孟坚

赵孟坚　康不领此诗又有许梅谷者仍求再赋长律

浓写花枝淡写梢，鳞皴老干墨微焦。

笔头三踢攒成瓣，珠晕一圆工点椒。

妆缀蜂须拟笑靥，稳拖鼠尾施长条。

尽吹花侧风初急，犹带枝头雪未消。

松竹衬时明掩映，水波浮处见飘飖。

黄昏时候朦胧月，清浅溪山长短桥。

闹裹相挨如有意，静中背立似无聊。

笔端的皪明非画，轴上纵横不是描。

顿觉坐来春盎盎，因思行过雨潇潇。

从头总是汤杨法，拚下工夫岂一朝。

赵孟坚

赵孟坚　客中

睡觉檐牙月一钧，迁闲真不愿封侯。

病多药裹长为侣，静著炉薰转更幽。

度上眼明梅破腊，霜余珍重菊经秋。

从兹可向家居否，强半经年在客舟。

赵孟坚

赵孟坚　客中思家

微风过处有清香，知是荼蘼隔短墙。

相得故园成索寞，诗盟谁复为平章。

赵孟坚

赵孟坚　客中思家

楚楚轻衫翦薄纱，而今忆得在山家。

萧娘为是亲蚕事，嗔带含香紫笑花。

赵孟坚

赵孟坚　客中思家

柳絮悠悠拂面轻，随风到处若为情。

西池应也无人到，一面青青萍自生。

赵孟坚

赵孟坚　里中康节庵画墨梅求诗因述本末以示之

逃禅祖花光，得其韵度之清丽。

节庵绍逃禅，得其萧散之布置。

回观玉面而鼠须，已见工夫较精致。

双枝倒作鹿角曲，生意由来端若尔。

所传正统谅末节，舍此的传皆伪耳。

僧花工之工则粗，梦良意到工则未。

女中却有鲍夫人，能守师绳不轻坠。

可怜闻名不识面，云有江西陆公济。

季衔麤丑恶拙祖，弊到雪篷滥觞矣。

所恨二王无巨法，多少东邻拟西子。

是中有趣岂不传，要以眼力求其旨。

踢须正七萼则三，点眼名椒梢鼠尾。

枝分三叠墨浓淡，蓊有正背多般蕊。

夫君固已悟筌蹄，重说偈言吾亦赘。

谁家屏障得君画，更以吾诗跋其底。

赵孟坚

赵孟坚　临安客中

小楼面面著疏棂，静有蟾光绝市声。

读罢离骚临晋帖，菊花香裹数寒更。

赵孟坚

赵孟坚　买砚碑

凤城凉雨新秋后，几处朱楼试管弦。

有客贳金收古歙，短檠竟夕自摩研。

赵孟坚

赵孟坚　买砚碑

恰在贳金醉砚直，又逢古洛蔡公碑。

摩挲不忍教他去，笑杀典衣偿直时。

赵孟坚

赵孟坚　卖镜

卖明镜，怕明镜，

从来面瘦两高颧，况复星星添鬓影。

世间万事只宜晦，明镜何须炯相对。

镜明卖却昏不磨，从教双鬓雪婆娑。

赵孟坚

赵孟坚　厖蚓图

一蚓蜿蜒行燥土，定是明朝天作雨。

六厖酣憨初眈乳，乍见异物吠惊睹。

老厖垂涎傍睨顾，此心亦以舐犊故。

鹑衣百结多儿妇，锦屏鸳帐辄独处。

赵孟坚

赵孟坚　蒙斋

此閟先天地，名斋曷扁蒙。

祗应防太洁，未必果冬烘。

酿{左酉右葛}重醅酒，初阳逗暖风。

当年郭有道，此意与君同。

赵孟坚

赵孟坚　梦回

点点桃花短短墙，雨声彻夜响回廓。

觉来蝴蝶家山梦，一半分明一半忘。

赵孟坚

赵孟坚　南林张园

凄凄寒菊委霜丛，丰有微吟腐叶蛩。

倚著栏干听不了，自来我辈最情锺。

赵孟坚

赵孟坚　墙头花

墙头花，红且白。

一百五日过寒日，寒食过了好风日。

风又吹，日又炙。

枝头好花尽狼藉，人生百年罕七十。

愚者见花不知惜，我辈看花常唧唧。

有酒莫停杯，当歌莫停拍。

头上丝丝霜雪来，老大见花方叹息。

赵孟坚

赵孟坚　青春能几何

青春能几何，青春能几何。

苍髯绀发看成皤。亦有红颜嫩於花，

东风驰道属谁家。可道光阴流电转，

草上霜飞峭如翦。心如不知恍重见，

心语不通惟见面。重见面，

愁转多。归来银烛炯长夜，

叹息青春能几何。

赵孟坚

赵孟坚　青春能几何

青春能几何，青春能几何。

日乌月兔去如梭，胶粘难安枝上花。

颇惜相逢殊草草，中心有言不复道。

鹊喜传讹易颠倒，想得也应生懊恼。

谩自有千金，无方驻脸霞。

休言洛阳看花伴，经年浪荡不归家。

君不见青春能几何。

赵孟坚

赵孟坚　清明

节近清明长是阴，黄花间在麦苗深。

倦行却上高楼望，烟锁前村一半林。

赵孟坚

赵孟坚　秋壑纳室庆席诸友分韵

芦苇战风声飒索，细雨吹丝冰帘箔。

暖盘醉客珠履喧，耸鸾笔飞玑唾落。

诗人大义在切磋，曳裾弹铗籍若何。

正伦风化理不二，御邦即是家之和。

赵孟坚

赵孟坚　曲涧

山头分两崖，知有泉来处。

曲涧漱琮琤，夜来应骤雨。

叶嫩明琉璃，藤生终松树。

石脚涨所痕，莓苔湿无路。

玩之室生白，明日春将暮。

何当门对开，小结幽庐住。

赵孟坚

赵孟坚　山行晚归

背日踏寒影，归程路觉长。

水流逢石响，花晚度秋香。

前去多林莽，新传有虎狼。

行行应勿缓，掠面已风霜。

赵孟坚

赵孟坚　上习庵陈先生

厥闻忠孝者，所出同一源。

子於所亲孝，移忠理必然。

亲贤亦子训，忠节贵两全。

杀身能成仁，扬名斯永延。

是亦孝所在，岂但知色难。

嘻其叔世风，本末嗟倒悬。

若曰能养耳，食美衣华鲜。

苟求胡弗至，侧媚谄笑肩。

彼其良自多，喟叹达者观。

向来鸥阳公，拓落夷陵年。

夫人告之公，淡泊吾所安。

慎毋为险变，守节当弥坚。

卓哉名母训，经历伊谁传。

恭惟奉常君，矢心直似弦。

立朝几抗论，凛凛高回天。

力甦愦愦徒，若障狂澜川。

人知君守固，当识君母贤。

想其勉劢时，淳勤诲膝边。

怡愉一领解，心注靡变迁。

千而高为天，下而沉为渊。

但知慈训在，此外浮云焉。

兹来从吏隐，斲屋新数椽。

曲槛花葳蕤，虚窗月婵娟。

雅意寓一赋，懦立贪以廉。

我诵顺亲记，有泪如迸泉。

我贫母亦老，苒苒发已宣。

家徒空四壁，箪笥笑且便。

惟虞官箴旷，勿民温饱牵。

泽深百川赴，火明斯聚蝉。

投君以臭味，君子毋弃捐。

赵孟坚

赵孟坚　诗谈

吾嗤彼云士，努力事诗妍。

竟日搜枯肠，抽黄对白间。

尔何无达观，踨促自缚缠。

不见渊明陶，有诗累百篇。

要以写吾心，出语如流泉。

采菊见南山，得句於悠然。

少陵动感慨，忠义胆所宣。

有时心境夷，亦复轻翩翩。

纤纤白云闲，无心游日边。

风石激而奇，奔迸生云烟。

讵以天然态，而事斧凿镌。

陶尔一觞酒，警尔心地偏。

少焉明月上，高挂西山巅。

听我曳杖歌，金石声撼天。

赵孟坚

赵孟坚　十日同宪僚登高

自叹凄凉客寄身，已孤茱酒奉慈亲。

未应一夜无芳菊，共上层楼有可人。

日射寒山宜近晚，霜殷秋叶艳於春。

清欢率尔吾侪事，帽落龙山意更真。

赵孟坚

赵孟坚　食雪

君不见苏子卿，十有九年留朔廷。

牧羝未乳归未得，吞毡莫救饥肠鸣。

又不见陶学士，家居三冬足文史。

玉堂退直清兴生，谩把烹茶夸婢子。

我生徒饱太仓粟，慨怀伊人常缩恧。

我才又无挥翰手，食此岂不颜增存。

浪游枉自在江湖，几年见雪一语无。

只同儿童跳梁喜，欲吟自觉肠乾枯，

朔风打头夜来泊，拥篷晓见银模糊。

银盘收拾和蔗浆，银匙搅碎红珊瑚。

一抄入品清风生，再抄乍觉心眼明。

连抄疾啜盘已竟，肌肤起粟神魂轻。

食罢拱手谢苍天，小儒不学食露盘，

无补多慾妄求仙。愿言片片皆诗料，

吐吞造化归毫端。亦不吟河桥送别凄凉句，

亦不吟依本胡芦取天怒。但愿冰棱雪块在心胸，

飘飘解做梅花赋。

赵孟坚

赵孟坚　送放生池碑

维书号心画，於以观厥德。

堂堂太师颜，忠义挺不屈。

怒张铁柱立，凛若骂蔡贼。

蚕头而虿尾，屋漏而壁拆。

岂事笔端求，要自心胸出。

心源傥匪正，马谩按图索。

君侯冰玉清，一点尘不入。

摆脱世缘尽，四壁无良物。

源清流应随，心同宁异迹。

前年镇霅城，清风贪者格。

人言政化明，如仕唐大历。

人言八法具，俨是浯溪刻。

卑栖小李掾，松茂悦见柏。

甚欲事洒扫，笔砚供洗涤。

官身类匏系，唯向清梦觌。

手搨鲁池碑，潢謄寄远驿。

既异裹苞苴，抑匪徒挂壁。

举目见颜公，英气耸辟易。

又若小子动，祗庄常侍侧。

赵孟坚

赵孟坚　送客

素娥懒驾水晶轮，此夕飞来夜欲分。

送客出门还独立，一天清露湛无云。

赵孟坚

赵孟坚　送马上娇图与秋壑监丞

绣鞯金狨玉蝶躞，天宝繁奢逾大业。

华清浴已宴沈香，弓箭才人拥旌节。

前头乐部紫云回，催驾飆迎奏三叠。

阿瞒驻辔立多时，欲上花骢尚娇色。

俯头缒{左革右登}力士徒，曾以脱靴为屑屑。

步步相随那肯离，尝闻愿作连理枝。

燕安傥及思艰危，那有马嵬攀诀时。

汉家山河安四维，披香千秋惟戈绨。

龙眠画兹非衔奇，端与曹高向孟陈元龟。

赵孟坚

赵孟坚　送朱支仓试刑法科

士业读书读律耻，亦不屑至其有以。

男儿夺身自力耳，有足成功奚择地。

诵德科条似流水，笔端端可判生死。

用之自责勿轻视，赠君饱霜毫锥子，

万毫齐力锋颖锐。庭阴未侧可万字，

十问俱通策勋易。即次风雷星斗位，

还取儒科济世美。更赠一言君我记，

终身行之恕而已。

赵孟坚

赵孟坚　题陈山龙祠

白龙生阳山，龙生龙母死。

於何藏斯陈，其说从古始。

岂伊冥邈中，而亦有地利。

季春旬八日，岁岁雨冥晦。

龙下大如柱，万目俨骇视。

谓龙来朝母，人胡不知礼。

邑人严奉供，神宫联梵寺。

龙君与龙母，居中堂殿位。

两庑香火谁，分祀及四子。

山腰有龙湫，泓澄一掬水。

水旱不涸溢，甘冽冷牙齿。

祷雨乞一滴，阖境得沾济。

昔年令君来，沥酒方奠启。

有物蜿蜓见，举体金色被。

巡沿上巾幞，驯狎了无畏。

令君端笏迎，迎入香奁裹。

诞四子如粟，久矣传神异。

逮置湫石边，倏与电俱逝。

或示梦画工，画龙要珠戏。

或载见蜿蜒，跃戏花壶际。

神灵及事怪，龚碑详纪记。

迎享送三辞，上轧骚章丽。

荔子丹蕉黄，罗池未专美。

余来击节诵，金石歌声曳。

迩年又喧传，其说更谲诡。

后殿方落成，将以奉大士。

一夕大风雨，巨石暗飞坠。

高高山顶来，直顿殿堂内。

端然一窦座，不篇亦不倚。

既无绳墨量，谁与安位置。

不知几鬼推，毋乃阴兵徒。

是为鬼龙力，其说信有以。

又云虎新过，泥沙印遗趾。

爬抓大木皮，画画有文理。

海山断不连，四望惟茅苇。

又无穴宅居，此物从何至。

有龙必有虎，神驱理或尔。

不然虎尊龙，墓前来伏跪。

想当清夜月，跟踡踨妥其尾。

谈玄与讯怪，更仆良未已。

笑呼金叵罗，一把诗肠洗。

数酌带微酣，长啸夺双袂。

径直上山巅，惟如履平地。

海神会我心，卷浪雪花沸。

中年脚尚健，有志聊丰喜。

下山猛捉笔，挥扫不停臂。

素壁两三间，掀舞龙蛇势。

赵孟坚

赵孟坚　题高氏烟雨馆

溟溟复霭霭，极望欲无涯。

村远如相合，天底若四垂。

橹声因湿小，塔影被云欺。

不但长烟雨，阴晴有间时。

赵孟坚

赵孟坚　题高氏烟雨馆

人多晴昼至，此趣未应知。

我独身常寓，烟霏雨暗时。

噎添波面阔，绿压柳丝垂。

忽有片帆过，惊飞双鹭鸶。

赵孟坚

赵孟坚　题黄岩夏氏晓山亭诗卷

玄晖工画山，最识山之趣。

每言笼朝云，乃是奇绝处。

君家结幽亭，两峰正当户。

窣堵冠其巅，云中双笔露。

宗老为扁名，得自昌黎句。

相当卷书坐，埚篪递吟赋。

是时神宇泰，白云未飞去。

滃然截山腰，素练初横布。

须臾朝阳升，景象几更互。

盘旋宛游龙，披离擘轻絮。

春澌苒而泮，青烟惟一缕。

霏微辨冈峦，历落分岛屿。

露晞如膏沐，苍翠尽还故。

松针与篁丛，贯穿珠无数。

应接良不暇，诗料亦既富。

只忧红尘生，分我淡思虑。

更须清夜来，四更看月吐。

赵孟坚

赵孟坚　题墨兰图

六月衡湘暑气蒸，幽香一喷冰人清。

曾将移入浙西种，一岁才华一两茎。

赵孟坚

赵孟坚　题水仙

自欣分得槠山邑，地近钱塘易买花。

堆案文书虽鞅掌，簪瓶金玉且奢华。

酒边已爱香风度，烛下独怜舞影斜。

礬弟梅兄来次第，搀春热闹令君家。

赵孟坚

赵孟坚　题吴门颜氏敬享亭石记

蜾舏祝类我，慈乌知反哺。

伊人矧最灵，而不以斯故。

养雏数羽毛，初志亦辛苦。

怀哉肯堂念，寥寥几千古。

君其若而人，凄怆践霜露。

钦闻先君子，清折守儒素。

何以遗后人，多文以为富。

潭潭诗书府，鱼鱼礼法度。

王槐信厚成，窦桂阴德著。

雪玉尘不缁，锺美见垂裕。

勤修不自閟，刻词流肺腑。

应无忝厥绍，锡类及咐伍。

卑飞未仰报，有泪滂如雨。

山高不碍天，水流必东注。

愿言坚此心，宜诣圣贤处。

他石或可攻，庸效南陔赋。

赵孟坚

赵孟坚　题玉川月蚀诗后

哆口搘牙月蚀诗，遗编读著凛风规。

如何晚节从污合，竟与奸臣血作泥。

赵孟坚

赵孟坚　题赵大年小影

霜轻榆柳未全黄，两岸菰蒲洲渚长。

鸥鸟背人飞扑漉，西风尝是入斜阳。

赵孟坚

赵孟坚　题赵大年小影

一行白鹭过前山，飞去沙鸥半复还。

更有精能君见否，黄鹂两两绿杨间。

赵孟坚

赵孟坚　题照禅师道场

重到招提十七年，吟题墨色又成嫣。

蟠虬老桧枝垂舞，像刻前碑石载镌。

留赋纵然常满壁，玄机竟莫悟枯禅。

道场法子丛居盛，奚复芦苍施钓船。

赵孟坚

赵孟坚　天平方丈梅下见持要旧题

枯梅一树半斜欹，绕匝行行欲咏诗。

忽觌季难遗墨在，西风吹泪满髯丝。

赵孟坚

赵孟坚　万寿寺避暑读书

梵寺斋殿深，屋古洞阴冷。

火云自空飞，此地暑尽屏。

乍至心已清，坐久体如冰。

官清务乃简，居易事亦省。

是为臭味同，玉碎金无矿。

萧闲日追随，论辩当修省。

展书相对读，佳处击节猛。

舆{上白下士}谓前兹，文会无计盛。

觞咏直寄耳，沈湎夫岂肯。

过从奚厌密，交通久尔敬。

无令数斯疏，此语共知警。

赵孟坚

赵孟坚　王翠岩写竹求诗

古画画物无定形，随物赋形皆逼真。

其次祖次有师绳，如印印泥随前人。

尚疑屋下重作屋，参以新意意乃足。

晋魏而来几百年，羲献断弦谁解续。

何况高束李杜编，江湖竞卖新诗读。

愿君种取渭川一千亩，饱饭消遥步扪腹。

风晴烟雨尽入君心胸，吐出毫端自森肃。

赵孟坚

赵孟坚　为仓使吴荆溪先生寿

人祝先生寿，勋名而福禄。

伊惟小门生，而乃异斯祝。

所祝在斯文，其寿非已独。

尝闻侍席言，檃括因以复。

孔孟至皇朝，文与道相属。

溯自熙丰后，专门始分目。

欧苏以文雄，周程理义熟。

从此判而二，流派各异躅。

伟哉水心叶，同轨混列辐。

粲粲云锦章，理义仍炳烛。

筠窗一传后，人已沾膏馥。

正统的属任，非公绍者孰。

鲰生耳闻此，惊托叹不足。

因捧介寿卮，谱在歌诗轴。

愿言清节高，岁寒等修竹。

长以文鸣道，声金而振玉。

上而轧汉周，俯命骚以仆。

门生严楷法，剩将从纪录。

赵孟坚

赵孟坚　文宣公祠宇新成

旋斲蓱芜地，亭台出水濒。

人知便行乐，谁识念贤臣。

淡月花无影，微风浪有鳞。

飞梁如跨水，游子更来频。

赵孟坚

赵孟坚　问梅寄贾秋壑先生

生成欲见化工功，不在漫山桃李中。

为向梅梢问消长，地寒先却得春风。

赵孟坚

赵孟坚　宪使陈习庵先生除司业

连宵对凉月，閒吟祖行篇。

揽挹南卉香，入句期清妍。

追随剪吴江，送君翔九天。

岂为儿女情，恋恋祈恩怜。

兹惟时多虞，活国资清贤。

近者小司业，繇之入谏垣。

赵孟坚

赵孟坚　谢送牡丹

官舍无花甑有尘，纵将画展不如真。

若非折寄珍珠颗，几是萧条过一春。

赵孟坚

赵孟坚　谢送牡丹

蘸蜡封枝翦昨新，开奁带露尚精神。

洛阳路远风尘暗，肠断应无做谱人。

赵孟坚

赵孟坚　谢徐正十一兄惠牡丹颜帖

左携珍帖右花王，雅贶何殊照乘光。

拆壁漏痕含虿尾，珍珠露颗带天香。

数千叶密怜檀晕，怕六丁收谨匣藏。

答谢若惭无好语，捻髭空断不成章。

赵孟坚

赵孟坚　辛丑孟夏甲申日得雨

物理寓乘除，天存好还道。

去年夏迄秋，旱枯苗尽槁。

繁霜打麦根，疗饥兹已兆。

逾春秀葽葽，修翠摇旌葆。

黄云割未尽，赤日仍时杲杲。

秧针方刺牙，还忧水泉少。

正深伤弓虞，曲成由大造。

耕雨刈欲晴，从来难两好。

来牟迨既登，甘霖乃方到。

甲甲占久雨，古语信可考。

首夏际兹辰，其应孚未祷。

繁声喧若注，阴云阵如扫。

入夜听檐溜，滴沥响到晓。

蝗螟腐翅翼，蛙黾喊池沼。

从兹雨未艾，调润知可保。

一亩数石收，麦秋功已告。

千仓而万箱，应占富禾稻。

匪藉天功然，人力宁尔巧。

端由政致和，天示贤侯报。

不死见丰年，鼓腹归醉饱。

末掾与农氓，熙熙歌昊昊。

赵孟坚

赵孟坚　辛巳除夕

岁事今其暮，而多怅惋心。

功名一成否，身世几浮沉。

莇甲四墙在，根株百蠹侵。

白云飞处远，东望动微吟。

赵孟坚

赵孟坚　养鸂鶒

护毛不用笼宽织，半杀凋翎养自驯。

退易进难微鹤叹，凉来炎去异鸿宾。

横枝梅下眠和月，临水薇边游近人。

更著花栽安藓石，黄筌图画镇长新。

赵孟坚

赵孟坚　夜泊法忍寺

秋泊禅扉夜，清吟入兴频。

风生水鳞甲，云放月精神。

禅有机锋祠，诗无句法新。

旧题寻不见，吹遍壁间尘。

赵孟坚

赵孟坚　夜热

夜热寝复起，独行池上亭。

欹荷倾泫露，高柳挂疏星。

秋蛩已啼草，咽鱼时唼萍。

无云那有雨，湛湛一天青。

赵孟坚

赵孟坚　夜饮归戏作

夜雪合三更，昆仑兵密渡。

常时喜慨谈，此夕若亲睹。

杯行数已长，谈辩气掀举。

微酣上篮舆，迢迢向归路。

出门林尽白，飞雪正零舞。

若寒嗟仆夫，鳖跛良窘步。

北内恶打头，灭烛失四顾。

平生功名心，每作艰危虑。

小试应危机，却舆自行去。

脚力幸未衰，乘之酒力怒。

踏雪如蹭云，了不见辛苦。

尚奚畏泥涂，宁恤双靴污。

仆失莫余追，瞥若付生羽。

骞腾甫登桥，健翎已逾兔。

还归坐中堂，长啸默不语。

丝鬓且勿生，未谓余不武。

夜雪向桑乾，立勋期晚暮。

凛凛金石心，捐躯事明主。

赵孟坚

赵孟坚　乙未春初解漕幕兼职访秋壑西湖探韵得柳字

浮生恍流萍，聚难别易久。

经年稀会面，感叹两执手。

竞夸摛锦文，雄骋翻河口。

主人金叵罗，颇费黄封酒。

环坐松下亭，海纳翕敷受。

饮酣气张王，联题健挥肘。

山凹日斜射，檐额风穿逗。

恨无秉烛游，以夜继斯昼。

聊追擘韵戏，巑窄互呈斗。

分携上木兰，漾桨几回首。

遥追飞盖归，数遍苏堤柳。

赵孟坚

赵孟坚　邑圃池上

南薰初爱叶田田，忽见茎枯欲倒悬。

风露渐凄生澹泊，水天相映作澄鲜。

无人领会微吟意，独自咿唔薄暮天。

一对陶朱山下鹭，飞飞冲破晚炊烟。

赵孟坚

赵孟坚　咏史赠王侍御

昔有阳城子，高卧中条山。

粤从丹诏聘，职谏居朝端。

北垣七八年，一词曾靡殚。

於中常戚戚，事以秦越看。

诤臣论一篇，见诮昌黎韩。

城日洽壶觞，视之无汗颜。

一朝天子误，鼎鼐庸雄奸。

皇皇朝野人，敢议不敢言。

城曰兹可矣，不言吾岂安。

当廷坏其麻，势若回狂澜。

臣言不可夺，臣肉所可剜。

孰谓雄猜主，天听说为还。

一鸣必惊人，朝阳之祥鸾。

一飞必冲天，北溟之鹏搏。

啾啾燕雀辈，终岁寒檐间。

君今踵其武，可想倚任专。

士习弊滋久，未易一匕痊。

遗臭偃月奸，殆今逾百年。

利欲锢人心，深矣莫洗湔。

几新更化机，仍涩胶柱弦。

洗泥何能清，救弊应其源。

昔无起楼地，今举田连阡。

而以求善治，却行而欲前。

复有事诞衔，奋臂张虚拳。

驱虎戕良民，臧否已较然。

胶舟倚航海，恻耸忧世肩。

夷甫在晋朝，举世无几先。

卓哉辩奸论，万世一老泉。

瞽言再拜献，感愤涕泗涟。

昔有汉更生，危言扶彼颠。

皎余明寸心，不向流俗宣。

维君中流柱，屹是障百川。

向来稍诡遇，高官怀袖间。

耿介甘不售，岁寒松柏坚。

国无君子哉，缄默谁复言。

松江千顷浪，涵月金蜿蜒。

於兹送君行，商歌频扣舷。

明当重回首，晚风杨柳边。

伫希御史雨，汛扫靖幅员。

赵孟坚

赵孟坚　尤美亭

虽未及琅琊，看来亦自佳。

微坳著新月，耸翠带余霞。

巨凿应灵禹，斜抛或女娲。

小亭相对好，莫放行丛遮。

赵孟坚

赵孟坚　与帅干驾阁宗叔

曾闻老吏说先猷，咳唾珠玑下笔乃。

大器莫为时所用，高科还有子能收。

相逢禹会嗟何晚，薄可郊寒匪暗投。

珍重斯文肯勉力，清朝坟典要人修。

赵孟坚

赵孟坚　寓言

诩诩言词巷陌儿，倾心反目易安危。

可嗟香尽蝶犹恋，谁谓机萌鸥不知。

寥落丹青秋后扇，纵横黑白局中碁。

料应主意非羽买，其奈难祛绛灌疑。

赵孟坚

赵孟坚　早春牡丹

香泥封箨接头新，幻出花王见早春。

时节不须寒食候，工夫远胜洛阳人。

嫩黄{左虫右葛}叶拳微皱，半醉宫妆粉未匀。

恐怕晚风须爱护，罗帏遮却看频频。

赵孟坚

赵孟坚　赠笔工吴升

兰台上狸毛，山谷爱鸡距。

物胜因人成，雅掣传自古。

风流渡江初，笔翰犹朴鲁。

曾窥上方制，遗范典刑具。

寸簪束万颖，赡足饱霜兔。

丰融沛行墨，充实自妍富。

行间得茂密，夫岂窘尺度。

浇浮自趋薄，羸劣丑毕露。

清快夸钩心，节括号钗股。

纤纤铦甚锥，祗便庸书伍。

杀锋出光芒，苗枯旱无雨。

龌龊痴冻蝇，安能劂石怒。

尔来邈东嘉，法则自谁祖。

宛见昔制衣，齐力万毫努。

吾欲标诸人，示滋明取与。

斲雕还反朴，淳风招已去。

春苗异芦笋，广袖谬纤组。

谁能一羽力，回彼滔滔注。

百尔今已然，岂但於笔故。

赵孟坚

赵孟坚　赠术者

纷纷尘土簿书堆，职在其间怎可辞。

不向先生问荣达，但言何日是闲时。

赵孟坚

赵孟坚　斩偶行

君不见昌黎谏佛骨，竟莫遂请水火投。

中丞击妖蛇，此蛇初不为民尤。

宁如立斩兴妖偶，卓哉伟见吾邦侯。

吁嗟三辅州，尚鬼逾蛮酋。

此辈生身已丽法，尚何智慧灵诸幽。

惟伊奸凶愚尔俗，假凭威毒相仇仇。

依乘土木作幻怪，窍取备味神其谋。

降凶破伪砉一剑，较功韩孔兹为优。

嗟嗟愿公宝此剑，更烦借截奸臣头。

赵孟坚

赵孟坚　招石希孟朝饭

水临轩槛绝纤埃，砌面茸茸上绿苔。

伺餧金鳞浑可狎，低飞翠羽不生猜。

篆薰欲起筵妆集，清磬才敲梦恰回。

正好西风坐萧爽，官程翻怕驿书催。

赵孟坚

赵孟坚　折枝

奚囊金勒逗春行，醉咏归来陇月生。

折得生香浑懒向，断簪零珥任纵横。

赵孟坚

赵孟坚　种石菖蒲

少年眼力健观书，卷裹千言一览无。

官事簿书昏惘惘，效尤石上种菖蒲。

赵孟坚

赵孟坚　种水芭蕉

石上芭蕉手自移，黄梅便得雨如期。

水根联络银丝漾，风叶纷抽羽扇欹。

日验发生疑有准，心加爱护每忘疲。

犹如老大初生子，及见成人长立时。

赵孟坚

赵孟坚　仲弟借书持要不谨护有损为之覆背葺还

昔闻勤读者，三度绝韦编。

读书书已破，书则有肺肝。

摘实咀其华，发挥事业间，

伊惟事精研，整束悬牙签。

缥囊手未触，慨是龙泉言。

虎子畜溪鱼，汝懵未凿专。

胡策追元方，纷纷探简编。

抱书手不龟，面壁缚枯禅。

靴化例随水，竟负一郗还。

季也怒生瘿，我惭家训颜。

愿季无衔怒，凤楼修则完。

嗟嗟仁义谏，束湿何由痊。

颠倒幸尔存，柿叶风掀揿。

糊老饱九炊，纸捣翼拟蝉。

翻翻事兼两，滑腻好且坚。

手凿具有兹，秋露无重妍。

旧书百回读，训佩坡老仙。

请季事斯语，慎勿高阁悬。

因怜数匮藏，徒疥小印存。

浮云忽白衣，世事无不然。

眼底不自快，封闭何取焉。

所贵得之心，亦可忘蹄筌。

又怜囿大块，华好竟饱鲜。

一饱膻聚蝇，曷与千古传。

纤云飞四散，皎月标中天。

赵孟坚

赵孟坚　重赋暨邑池亭

新沐试絺綌，凉生神骨清。

发疏逗风爽，半幅纱巾轻。

逍遥池上亭，绿阴取次行。

清和又重见，时序无留停。

丛委簿书间，那得散漫情。

乍此偷隙闲，云开月暂明。

故园松菊荒，蛛网罩南荣。

琴书知好在，奥窅谁为评。

赵孟坚

赵孟坚　追咏西湖行乐寄傅清叔

闻借侯家宅，湖边度夏凉。

钟鱼连梵寺，雉堞傍城墙。

闲适心无事，清和日正长。

藕花虽尚稚，荷叶自多香。

苦笋回余味，青梅弄半黄。

生绡画团扇，细葛制轻裳。

水近风生座，檐虚月满廓。

龙舟花桨榾，骝马紫绦韁。

竟日歌声沸，通宵水面光。

不妨投辖饮，更称静琴张。

诗社联行卷，仙姝学道妆。

英游伴王谢，清梦到羲皇。

曾约陪游盖，惭稽动客樯。

忆君成怅望，为我细思量。

几度吟成后，凭谁远寄将。

意多收不尽，事鄙每牵忙。

今夕微醺起，中宵捉笔狂。

浪吟无次第，聊表未遗忘。

赵孟僖

赵孟僖　庆侍郎

不恋持荷侍玉皇，再从均燕似山堂。

世间何物侔清节，照水梅花傲雪霜。

赵孟僖

赵孟僖　庆侍郎

去年腊月正兹时，曾逐宾尘献寿诗。

今岁威仪多胜旧，子孙显达福累□。

赵孟僖

赵孟僖　庆侍郎

幸逢八秩庆生申，搦管濡毫洒翰新。

十字顶头洒个丿，八千岁寿迈庄椿。

赵孟僖

赵孟僖　庆侍郎

渭川此际载非熊，紫诏行颁玉殿乐。

正好促装趋北阙，元正端的拜三公。

赵孟僩

赵孟僩　临终口占

王室之懿，文山之客。

持此寸心，千古忠赤。

赵孟禹

赵孟禹　双溪桥亭

东溪西溪双合流，凫鸟鸥鸟相和鸣。

斯景逼人描不得，沧浪一曲浣尘缨。

赵密夫

赵密夫　三脆黡

笋蕈初萌杞采纤，燃松自煮供亲严。

人间玉食何曾鄙，自是山林滋味甜。

赵鸣铎

赵鸣铎　寄萍乡密老

匹马飘然似转蓬，一年两度过湘东。

襟间润带黄梅雨，枕上凉生苦楝风。

亟亟穷途将底用，区区苟禄有何功。

输他燕坐长厅老，默对浓香丈室中。

赵某

赵某　大小寒

蹇卫冲风怯晓寒，也随举子到长安。

路人莫作皇亲看，姓赵如今不似韩。

赵某

赵某　寄高善胜

雨窗思昔日，不见半年余。

别后几回梦，中间三寄书。

兵戈吾幸免，踪迹尔何如。

世事难如意，同心却异居。

赵某

赵某　眉峰水陆寺

贪观眉妩翠，舣棹碧云间。

萧寺前临水，丁家旧住山。

苔深僧迹静，松冷鹤巢鳏。

拜手先祠下，奔驰觉汗颜。

赵某

赵某　清发轩

许多清意思，都在此乡间。

有石半枕水，无窗不面山。

侵衣青霭润，拥钓白云閒。

未许嫌幽寂，古人曾闭关。

赵某

赵某　述怀

得鹿归来一梦中，半生事业总成空。

饭牛岂意干西伯，寻马何须访北翁。

赵既有辞难夺璧，楚将无事叹忘弓。

南薰正解吾民愠，且弄朱弦奏晚风。

赵某

赵某　题浯溪

元颂颜书□□□，好风吹我过三吾。

倚空□□烟云□，□古兴亡草木枯。

读尽□□留□□，□□□□较锱铢。

赵某

赵某　杏村闻其友谢昌元及二赵一家俱入翰苑

归来白鹿岩边屋，清得门庭冷似冰。

公事中原双短鬓，帝乡孤梦一青灯。

带烟锄菊閒教仆，和月折梅时寄僧。

见说道山应咫尺，同时俊彦尽先登。

赵某

赵某　休官

欲知赵子休官了，贫似扶风马少游。

借得琴樽留待月，从教帘幕不胜秋。

自携仆出閒寻药，因载书多却买舟。

昨日老农来告我，万千乐事在西畴。

赵某

赵某　游都梁

暮烟迷海戌，远水接淮天。

拍塞凭栏恨，神京在北边。

赵某

赵某　游都梁

才入都梁郡，愁登第一山。

不堪高处望，未得故疆还。

赵鼐

赵鼐　过大桥并出界偶成四绝寄邵阳父老

行过邮亭日未西，遮留父老杂童儿。

寄言我自无遗爱，底事潸然出涕洟。

赵鼐

赵鼐　过大桥并出界偶成四绝寄邵阳父老

闻说当年送沈君，一城攀卧尽沾巾。

续貂虽不亲传授，也解规随继后尘。

赵鼐

赵鼐　过大桥并出界偶成四绝寄邵阳父老

邵阳拙政一年余，不暇精思及远图。

且了眼前无饿殍，家家温饱是良谟。

赵讷轩

赵讷轩　句

门外须臾风竹定，橹声摇曳出芦花。

白鸟一双帘外去，芦花风静钓舟闲。

赵讷轩

赵讷轩　溪湾

晒网渔人路，高低四五家。

半篙四五家。半篙春水竹，

一树夕阳花。鸥静机忘鹭，

牛行背立鸦，牛行背立鸦。

白头村叟醉，茅店酒仍赊。

赵普

赵普　雪中驾幸敝庐恭纪

贞元重数荚，滕六剧霏花。

漠漠初濡砌，皑皑欲聚沙。

闾阎银作界，宫阙玉为家。

调鼎惭盐撒，沾温觉絮加。

瑞凝三殿瓦，欣动五云车。

冰柱撑茅屋，琼枝拥翠华。

微行停跸警，冷漏静街哗。

具野曾无隗，磻溪岂问牙。

公然门驻辇，那信室盘蜗。

积素堪麟画，飞黄想兔羋。

一庭看曳练，十道趣宣麻。

戎索筹先后，雄才辨等差。

神威殷地轴，御指落天花。

表贺甘朝稳，裴功敢夜夸。

雪山行献琯，早晚中到星槎。

赵企

赵企　别天台

携家隐青山，青山不我留。

遣我出山去，再拜辞丹丘。

王命急星火，驾言促西游。

朝游白云城，暮宿黄花洲。

佳人牵我衣，拘断不回头。

路傍立樵叟，问我何所求。

长安美少年，气概凌清秋。

鸾台与凤阁，一一皆俊游。

掉臂尔欲往，独不愧且羞。

此言真吾药，口讷不易酬。

我本麋鹿性，直与山林投。

云何就冷局，岁月空悠悠。

原公看我还，长歌赋归休。

赵企

赵企　泛湖晚归

日脚掩西山，四面烟光起。

片月落湖心，照破琉璃髓。

水面天光阔，孤烟暝不收。

休瞻一钩月，挂起旅人愁。

赵企

赵企　泛舟晚出北关

舟泛寒塘静，人归一叶间。

影疏行处柳，青远望中山。

道在身从老，诗穷意觉闲。

到家秋敛足，有谓庵柴关。

赵企

赵企　孤山观雪

莫谓湖山景，寻常总一般。

欲穷清胜处，须向雪中看。

赵企

赵企　孤山观雪

乘兴寻幽不怕寒，喜将山水雪中看。

等闲哦出西湖句，自有清新上笔端。

赵企

赵企　鸡冠花

秋光及物眼犹迷。著叶婆娑拎碧鸡。

精采十分佯欲动，五列只欠一声啼。

赵企

赵企　句

青镜不览一两日，白发又添三四茎。

赵企

赵企　句

青灯影冷棋三战，红火炉温酒一杯。

赵企

赵企　句

几夜已生蝴蝶梦，三年辜负鹧鸪班。

赵企

赵企　句

愁从竹叶杯中去，老向菱花镜里来。

赵企

赵企　句

四山来不断，一水去无穷。

赵企

赵企　萍

斑斑染黛色差匀，个个微圆类绿萍。

不比榆钱铺砌白，未饶荷叶点溪青。

陶鎔尽出春工巧，磨就多应雨夜零。

好与诗人买风月，何妨积賏满空庭。

赵企

赵企　秋日泛西湖

湖光山色共争秋，一点尘埃无觅处。

沉沉水底见青天，画舸直疑天上去。

赵企

赵企　上竺真辩师

一别支公仅两年，山房高隐尚恬然。

心清已澈灵泉奥，行峻应磨峭壁坚。

俗眼不来青障里，孤峰谁认白云边。

更期香火深寒夜，坐使飞花坠九天。

赵企

赵企　宿普圆寺二首

芒鞋侵晓踏青霜，九里松阴引兴长。

云雾浅深山变态，风烟舒卷水晶光。

千岩寒月笼疏薄，一笛西风度渺茫。

短艇不来人意懒，谁知搔首正相望。

赵企

赵企　宿普圆寺二首

仙巾鹤氅与云轻，晚出岩梯最上层。

复复陇头归去雁，阴阴松下远来僧。

风吹寒水光成叠，木落重峦碧有稜。

行到湖边归兴尽，画桥临水与谁凭。

赵企

赵企　题北山松轩

万木有荣谢，此松无盛衰。

萝阑秋韵起，棋罢午阴移。

般匠雇不雇，秦君知未知。

亭亭高节在，看取雪霜时。

赵企

赵企　题兜率寺

一到巾山眼界宽，招提直在翠微间。

黄鹂过处金穿柳，白鹭飞时雪点山。

渔艇两三随月上，海帆八九趁潮还。

归时听德梅花角，落日西城未掩关。

赵企

赵企　题石桥

绀宇凌云接太和，萦回委曲过山阿。

灵峰散彩祥光满，实盏浮花景象多。

瀑布迅从双涧落，禅徒争向一梁过。

何当摆脱尘埃路，洗去人间万事磨。

赵企

赵企　题顺感院

一上危梯一解颜，重岗复岭四周环。

山川尽出登临外，天地都归俯爷间。

飞鸟直随双目断，游云长与片心閒。

文书了却无余事，日午须来日落还。

赵企

赵企　题显孝南山寺

背日西来眼界明，隔溪遥见梵王城。

旌旗夹道蔽山影，笳鼓入林闻谷声。

青鸟向人疑有意，白云迎客不无情。

夕阳临水共归去，明日纷纷尘事生。

赵企

赵企　樱桃

王母阶前种几株，水晶帘外看如无。

只应汉武金盘上，泻得珊珊白露珠。

赵潜夫

赵潜夫　题弦风亭

怪他蟹舍蠔房地，不是吟情住亦难。

数尺短墙围昼寂，半钩疏箔障春寒。

水花草满蛙鸣合，日薄花阴鹤梦安。

底处青衫病司马，浩歌东望取琴弹。

赵清源

赵清源　天台石梁

何处觅灵踪，天台第一峰。

云深唯见寺，夜静忽闻钟。

卓锡随飞鹤，谈玄起蛰龙。

石桥如有约，跨月坐从容。

赵庆

赵庆　句

迈古文章金鹡鷟，出群行止玉麒麟。

赵璩

赵璩　送张达道还山

賸借红尘一日閒，有劳妙语彻幽关。

岂知隐几如南郭，也愧移文向北山。

有意清风怜我在，无心孤月伴君还。

三茅若问今消息，为报逍遥天地间。

赵日岩

赵日岩　游黄山留题

半空岚翠滴楼台，物象冥搜入翦裁。

云散峭峰殊华岳，仙留灵迹胜天台。

丹砂水暖岩前涌，紫术花香洞口开。

为问神仙住何处，寄诗还许到蓬莱。

赵汝□

赵汝□　题蔡令叶岭书房

日诵哲师记，岁通圣人书。

前冈复后麓，俨在中间居。

佩月而冠云，被服以璠玙。

沧海朝奋驾，崑崙暮停车。

矫然竦上征，浩荡游太虚。

竟当一悟足，纷历万变馀。

危机易翻覆，末世多崎岖。

主公总军戎，参佐谋议摅。

环帐募敖曹，夺营走休屠。

宁知情事异，岂谓才智疏。

归饮永嘉水，胜食建邺鱼。

缅想过西山，薰风袭芙蕖。

朗明观众妙，冲漠味至腴。

身治为物基，学广充理储。

潜深下薰帷，抱独吟葛庐。

经纶有时命，吾子意何如。

赵汝淳

赵汝淳　读夷坚志

千古丘明法度书，豕啼蛇斗未为诬。

后来更有无穷事，付与兰台鬼董狐。

赵汝淳

赵汝淳　芳草复芳草

芳草复芳草，有人孤倚楼。

明月复明月，何处照离洲。

相见渺无期，此恨讵相知。

日暮天寒吹属玉，蛮江豆蔻重重绿。

赵汝淳

赵汝淳　浩歌行

堂堂楚汉多蛮触，天下今经几秦鹿。

向非孔壁断遗编，安得西湖芳草绿。

子规自失来时路，却唤青春早归去。

山中划地乱红来，不是东风扶杖处。

浩歌起舞君莫猜，一樽幸遇桃花开。

貂蝉珠履黄金钗，后五百年俱尘埃。

宫袍仙人独不死，日日长江钓江水。

飞鸟走兔且莫忙，看我烟云生碧纸。

赵汝淳

赵汝淳　灵岩

古寺疏锺隔断烟，馆娃宫殿草芊芊。

多情却有松萝月，只与当时一样圆。

赵汝淳

赵汝淳　寿放翁

问讯山阴老放翁，年来心事与谁同。

疏疏翠竹欹明月，落落黄花立晚风。

鬓雪只缘诗送白，脸霞不是酒留红。

君王莫下蒲轮召，万壑千岩正要法。

赵汝淳

赵汝淳　寿放翁

此老胸中几岁寒，天教长伴白云闲。

有时自弄玉如意，无事更添金博山。

越女棹歌清浅处，巴童吹笛翠微间。

何须重问神仙府，鸾鹤随风自往还。

赵汝淳

赵汝淳　桃源行

武陵溪上栽桃花，儿童笑语成生涯。

当初避地不知远，渔郎惊问疑仙家。

年深忘却来时路，流水春风等闲度。

龙翔鹿走自兴亡，不到花开花落处。

江边雨暗蛮蓑湿，父老欲留留不得。

隔林鸡犬渐萧然，啼鸟一声溪水碧。

赵汝淳

赵汝淳　燕

衔得芹泥入画帘，江南门巷柳花天。

分明社燕催春老，错向东风恨杜鹃。

赵汝淳

赵汝淳　玉树谣

临春阁下花蒙茸，雕阑玉树沉香风。

君玉酣醉眠未起，满床明月鲛绡红。

罗襦学士文章女，碧叶黄鹂呈好语。

可怜日暮秋雨来，惊散一庭金翠羽。

朱门流水自徘徊，井桐花落无人知。

江南梦断雁不飞，空城夜夜鸟鸦啼。

赵汝淳

赵汝淳　舟行

归帆东泊胥门下，夜半菱歌起白苹。

今日平湖皆小艇，不知谁是唱歌人。

赵汝譡

赵汝譡　冰壶亭

孰是群动主，天机在灵关。

深居默自照，瑕垢宁得干。

昭昭素丝义，幕佐实郡端。

身洁吏所贵，心精士其难。

请将秋月拟，亦作冰壶观。

赵汝譡

赵汝譡　道林寺

伐鼓发东津，弭楫游西林。

渺看汀渚隔，回入烟云深。

修庑润风凉，古殿山气阴。

晨彩发穉竹，夏音转幽禽。

寥寥放逐迹，落落羁旅吟。

奇翰动屋壁，高名照罔岑。

文精公侯小，道胜天人钦。

诚愿息世纷，傥期开士寻。

从之未可得，年鬓上愁侵。

赵汝譡

赵汝譡　登定王台

湘中十七门，层层居中央。

经宫自何代，傅是汉定王。

穷力致远士，侧身思咸阳。

地褊乃后绝，炎灵久无光。

今非昔所望，林麓深青苍。

歌舞来其上，军营在其旁。

国人记本始，祠典修凼赏。

嘉节近楚俗，羁怀渺湖乡。

野菊岂不采，含英待秋霜。

风骚企高调，登览独成章。

赵汝譡

赵汝譡　读昭君曲

昭君死作千年土，曲上人间调不同。

绝塞烟沙宝玉质，深宫日月自春风。

当时有恨傅骚客，往事无心论画工。

已分二坐终寂寞，雁飞曾过上林中。

赵汝譡

赵汝譡　访张宣公书院

神龙翔庆霄，威凤乘阳晖。

德隆昌运合，教薄英才衰。

圣武起主功，哲儒植邦基。

温纯州殿讲，深切玉璪规。

贤轨宁遽倾，休风修潜移。

巧缘一州将，辍将万乘师。

退抱康世模，济川舍其维。

收士云麓深，会友雪岳奇。

闵曾行独显，吕葛策未施。

绝响旷孰嗣，素编烟今垂。

永眷游習地，载瞻燕居仪。

驾言往城南，翻动湘中思。

景迫昧见道，登堂茫如遗。

方池秋泉清，修径晨露滋。

荷老莫采折，草荒欲芟治。

徘徊重抚事，咏欢空复辞。

赵汝譡

赵汝譡　高文庙

盛朝陵谷远，遗庙林麓长。

美哉汉二君，百世常流光。

功高拯涂炭，德盛敦农桑。

兴礼表儒化，授经恢士方。

尽令秦网坏，汔复周道康。

下国崇明祀，令人荐嘉赏。

豆笾列臣佐，冠佩参侯王。

苍发商山中，素编谷城傍。

曾云绛灌辈，敢厕萧曹行。

奇才洛阳子，抱策意激扬。

兰芷吊沉日，风沙欢游湘。

遇合从古难，赋骚空自伤。

逮平袭衰绪，终献委绝网。

罔念开承初，巍巍炎祚昌。

阶庭上藓迹，祝史陈椒浆。

跪起敢不敬，咏歌独无忘。

赵汝譡

赵汝譡　和蛩栗斋丰翠蛟亭

众峰抱苍龙，蟠屈翠蛟水。

放之两崖閒，奔汹不得止。

涛澜生席上，雷雹转石底。

恍疑天柱摇，将拔险洞起。

苏公雄风压，诗骨得山髓。

指麾驱鲲鲸，赫奕动箕尾。

纷纷下土人，蚁垤自封侈。

骤观目睛眩，笔坠汗流泚。

坐令空石啸，声彻霄汉裹。

君来松根吟，仙者相去咫。

老蛟破锁出，饮怒独未已。

决开润千丈，散作雾五里。

今年溪湖乾，草树生意靡。

寸泉落山苗，灵药起垂死。

遗吾云子饭，报汝青玉几。

野人寻泉窦，筒坏方复理。

泓然山巅池，冬夏常若此。

赵汝譡

赵汝譡　和叶水心马塍歌

昔年家住长安里，春负尽日香尘起。

纷纷车马过绮陌，卖花人多少人识。

王侯第宅连苑墙，粲若琼蕊敷丹房。

花窠近取马塍本，曲栏高槛深迷藏。

主欢对客小举袖，击鼓吹箫满前后。

真珠一斛聘国姝，琥珀千杯酌天酒。

几年农器不铸兵，雨耕云获歌且行。

钟花土腴无水旱，园税十倍田租平。

拿音来近菰蒲住，演洋回溪通枉渚。

霜晴沙浅桥林明，日暮水浑鱼网聚。

东门故侯应自许，灞陵醉尉宁须怒。

何当学稼随老农，荷锄驱犊田中去。

赵汝譡

赵汝譡　寄题王宗卿答春堂

天德不可名，煦濡在三春。

母恩不可报，爱慕极终身。

粲粲白华士，篵堂奉其亲。

堂前种业兰，堂后植修筠。

列卿禁武近，出牧藩条新。

起居佩慈训，平讞宣皇仁。

属怀音书遥，曷慰色笑频。

驰神越海峤，竦睇彻昏晨。

鼎钟曾足多，涤瀡良未珍。

请将蓼莪义，一为君子陈。

赵汝譡

赵汝譡　句

人家插柳春将过，时节浇松老未归。

赵汝譡

赵汝譡　句

先朝怀族远，平世责人深。

赵汝譡

赵汝譡　开福寺

萧辰款招提，近郭野趣深。

广池映茂树，秋水涵夕阴。

及兹尘事暇，谁与同幽襟。

竹密隐江艇，荷衰净云岑。

暑宫覆玉井，春囿开丹林。

繁华荒玉迹，寂寞英霸心。

图剑扫把玩，光棱就锁沉。

哀乐物所感，兴废理可寻。

聊以舒永眺，庶将慰孤吟。

赵汝譡

赵汝譡　楼望

倚墙茂树阴，交覆状垂盖。

面岑可为楼，所惜着亭隘。

试凭工师手，高取空阔界。

材章来何山，得补榱栋坏。

泮宫对突兀，雉堞隐萦带。

老榕剪东枝，遂破群碧碍。

闲云入秋眺，远霭增暮慨。

心知飞鸟边，历历归路在。

赵汝譡

赵汝譡　南湖书院

捍川始成邑，巡甸遂建都。

千载倚修堤，三吴达高涂。

卫军弛马牧，令尹司官湖。

瀎中深有蓄，丰外坚无虞。

往昔水冒没，伤哉人愁吁。

雨常夏潦盈，旱必秋田枯。

民功念久隳，邦患諗预图。

忽惊华构敞，岂为从览娱。

溪落露鲂鲤，草长戏鸥凫。

丹霞出云表，翠巘亘天隅。

缅怀谢公言，希迹岩栖徒。

且复与闾里，共守桑府区。

赵汝譡

赵汝譡　囊山寺

松门包土囊，石径驻尘鞅。

征途悄愁辛，意豁金利爽。

鼓钟殷林际，堂殿爽磴上。

有亭依后罔，极眺一何郎。

海光混苍碧，云思浮渺漭。

良久空雨霏，风泉谷交响。

岩龛寄禅迹，古佛瞻刻象。

更欲步层巅，荒烟晚迷罔。

赵汝譡

赵汝譡　屈原祠

忠深独逢尤，怨极翻作歌。

岂云嗜好异，夺此芳洁何。

郢都值末造，听惑贤佞讹。

令尹尊国事，君王信秦和。

内思谋谏尽，旁困谗嫉多。

秉道身必斥，徇时则同波。

我生帝降直，臣节安敢颇。

痛徴

痛徴　易激烈，危步难逶迤。

忍观宗绪坠，去复念本柯。

采藻或润滨，茹芝亦岩阿。

下将从彭咸，终已投汨罗。

湘水碧湛湛，湘山郁峨峨。

昔存怀沙恨，今见垂纶过。

仲夏草树蕃，初华粲莲荷。

禅栖寄幽祀，羁思发长哦。

风雅尚遗音，景宋寐殊科。

远游一感叹，白首留江沱。

赵汝譡

赵汝譡　宿枕峰寺怀舅氏有作

野竹有慈性，业生不相离。

永怀寒泉感，昨与渭阳期。

寺阁共秋晚，山云独移时。

尚想谈论閒，丹颧映雪髭。

气豪机事少，所嗜平生诗。

起居今何如，会合渺难知。

霜清雁荡骨，春蔼天台姿。

混融入老辈，远寄江湖思。

赵汝譡

赵汝譡　题会春苑

草荒故苑几春风，尚想花开春树红。

欲问当时马王事，寂寥残照野亭中。

赵汝譡

赵汝譡　题浯溪中兴碑

苍崖插浯溪，清涨湿元颂。

费墨合屋高，千年此安用。

鲸翻天宝末，云滃朔方众。

还都迎上皇，鸣咽抱馀痛。

两宫重宴乐，万国尽朝贡。

当时纪成功，小雅见微讽。

颜公发劲画，金玉相错综。

我于碑刻间，众羽得孤凤。

艰危人物难，忠烈鬼神重。

摹取挂野堂，英风凛生栋。

赵汝譡

赵汝譡　为赵振文赋马塍歌

旧闻城北有马塍，聚花成锦常留春。

我家苕水近来到，输他年少寻芳人。

相夸此地百金惜，閒出奇花万钱直。

接贴翻腾费工巧，拣抅移将斗颜色。

园翁爱花如子孙，寸生尺长勤培根。

南邻北邻贫富改，独守养性经凉温。

兄今已得閒居趣，扁舟暂向官塘路。

攀涤摘蕊娱性情，对月看云想风度。

歌长词逸不可当，鬓发垂白吟沧浪。

赵汝譡

赵汝譡　溪次

雾开辨石色，日出还溪光。

午炊苍林间，暮宿寒沙傍。

山径叶自下，泠然若飘霜。

鸟雀静四野，四家已冬藏。

我车独未停，王命严所将。

瞻云惧霰集，明复逾崇罔。

赵汝譡

赵汝譡　夏日与客饮水云馆

虚馆涵景阔，遐观展幽心。

水云自闲澹，千载宁异今。

潮生泛舟去，栏榡动黝深。

野树开田庐，平绿日半阴。

浙塘似仿佛，久客含沉吟。

颇忻溪庖鲜，笋荔供斟酌。

孤塔忽心晚，林飞羡归禽。

丘樊会当返，即此思投簪。

赵汝譡

赵汝譡　谢叶水心作先铭

隙驹日月驰，拱木霜露莘。

孤生望苍昮，永念负慈地。

内德不越阃，先铭欲存世。

以兹沥丹素，延首冀嘉惠。

大匠斡九京，篇成重覃思。

发函已百拜，陈庙复三喟。

石之表故阡，修麓出光气。

耿如瞻其亲，端用贻尔类。

道归统会阔，躬控玄颐秘。

云章开人文，天笔垂古制。

照照训典立，颤颤伦纪备。

遂登秦汉前，上与骚雅俪。

碑板落东南，贝玉失环异。

膏濡沦朽骨，黼藻被幽隧。

史职补王明，陋巷压高位。

馀波阳懿则，惧忝弗克嗣。

士恢宇宙心，学竟对贤事。

整驾期远造，为基戒中坠。

岳峻尚可爽，海深安可计。

勗哉奉格言，没齿无敢替。

赵汝譡

赵汝譡　休日黄推官登台

禅阁自何代，万缘委飞埃。

碑图久亦减，栋宗半欲摧。

一水中贯野，練光远索回。

山容媚烟日，澹若今碧开。

清言已忘暑，况复同此杯。

攀登旷士情，感寓骚人才。

停坡引归骑，表郭瞻高台。

空夜两古柏，飒飒吹凉来。

赵汝譡

赵汝譡　遗虎皮谢

龙岩县令亦好奇，腊月赠我生虎皮。

霜牙电睛已寂寞，鹊形剪斑犹陆离。

最珍肩脊不受箭，须爪皆具无缺亏。

革工入手硝使熟，软可寐藉忘其威。

想当枯草穷秋时，风皞谷震落日低。

岂知与世玩文采，叹息摩挲为赋诗。

赵汝譡

赵汝譡　游雷氏园怀吴公德夫

城丘焕朝景，郊甸熙春风。

谁能不行游，及尔聊徜徉。

华栋敞中园，珍潭注方塘。

惠风翼嘉殖，时鸟流音翔。

岂伊丹卉间，而有修干苍。

靡迤既徐步，萦纡亦深藏。

忆与仁里亲，攀翻玩幽芳。

抚迹已成故，期人安可亡。

前洲起新涨，远岫收残光。

凭槛久怅望，江云眇何长。

赵汝譡

赵汝譡　郁孤台

杖藜登高台，四远披天风。

清川洋光远，碧嶂含姿浓。

闾井满后前，雉谯夹西东。

雄为一州表，阔会群境从。

摧颓久笼鹤，迅逸遐征鸿。

矫首望丹阕，烟氛多翳蒙。

南方少佳月，竟岁四五逢。

稍喜今夕霁，回当凉秋中。

衰影朗在照，空庭恣鸣蛩。

石栏叶露下，吟思殊未终。

赵汝譡

赵汝譡　岳麓寺

霁景映苍麓，岚光泛层峦。

清和惬幽步，窈缭穷遐观。

偶与文会俱，未觉心赏阑。

一窗奥明具，万象高下宽。

城郭隐沙际，庙宫见林端。

引润日流厨，取泉时出山。

摩挲云杉去，惆怅烟竹寒。

嘤鸣感伐木，肥遯思考槃。

邹公有荒台，百世名不刊。

悠悠湘波去，使我空长欢。

赵汝譡

赵汝譡　赠景建将入都赠别

子先文章宗，秀种凌孔翠。

观风多儒郡，籍籍罕与辈。

客远纡劳思，文新惬清会。

说诗延秋色，造极超古对。

每褒入悮领，玄功谢彫绘。

颇云幻把笔，涛涌亦川汇。

中控阴符随，意蹑海蟾背。

悄然忽坐愁，穷老少所遂。

雄都始旋轸，上国专结佩。

八弦张云罗，局士绳黑内。

名场沾童肤，奇质委蒿艾。

卿候雅如赏，荣爵宁尔爱。

早拜王命归，声明耀群昧。

吾衰愧尸职，笺劾力自退。

夺身登金台，农野甘秉耒。

赵汝譡

赵汝譡　斋居即事

累石欲拟山，附垠爱生竹。

半寻裁方沼，筒水注兹足。

鸂鶒游其内，焉知海鸥浴。

始收春葩丹，修长夏条绿。

观物各自遂，抚时一何速。

深居有广思，纡履无远瞩。

圣世营世宁，哲潜避身辱。

高情或贻诮，散迹乃见局。

逝将从负樵，归老寒润曲。

赵汝譡

赵汝譡　直州

时潦汇众川，朝暾耀中洲。

岸回拿音急，水抱禅宇幽。

竹树相覆带，云沙更荡浮。

估船发波发，渔艇沿潭游。

他屿亦可登，爱此所览周。

东轩既延儜，西阁复夷犹。

归求种嘉橘，老欲守故丘。

卖谊何远去，屈原竟深投。

俗卑羽才高，世浊憎多修。

请将招隐作，往和沧浪讴。

赵汝铎

赵汝铎　水心新居

开扉待嘉客，沽酒解闲愁。

半夜秋霖歇，满塘寒水流。

风声生叶底，月色在沙头。

忆着鲈鱼美，松江有旧游。

赵汝谔

赵汝谔　悼梁公

鹤发童颜两鬓星，一经庭训已成名。

倏惊南岳长庾堕，怪底西岩暮日倾。

爵锡九重恩正洽，骨埋三尺土犹馨。

贤郎连步从阶上，次弟褒封到墓茔。

赵汝谔

赵汝谔　勉绳武王生

家世才名著论衡，君今正好继前程。

门开且悟扶风业，阅市须耽洛邑经。

道在虞翻应有述，学高韩愈岂无称。

圣贤都属吾儒事，莫堕痚慵忝此生。

赵汝衡

赵汝衡　题龙君祠

万顷鲸波内，归然一石山。

江神惊贝阙，湘女露云鬟。

客棹苍茫外，只园紫翠间。

我来嗟索寞，登眺却忘还。

赵汝回

赵汝回　呈水心先生

鹤骨虽癯发未斑，秋风鸥鹭共修间。

芙蓉夹径缠通马，杨柳沿池不碍山。

外稿定於何日上，中兴只在十年间。

谷城片石无人识，胡骑堂堂出汉关。

赵汝回

赵汝回　酬诸友喜归之作

却归思去日，十过草池春。

新雪满双鬓，故交余几人。

藏书蟫独饱，借宅鹤同贫。

夜起吟芳什，凉风吹桂轮。

赵汝回

赵汝回　初夏倚春望六祖寺

柳絮兼花片，舞风湘水滨。

浓岚如细雨，初夏是残春。

鸟度山家曲，泉清佛界尘。

年衰眠易醒，归梦不能夫。

赵汝回

赵汝回　除夕泛灵溪

拜敕管桃源，其如骨未仙。

年荒醉者少，官小野人怜。

腊雪梅花在。溪春草梦圆。

新正有忙事，未访洞霄泉。

赵汝回

赵汝回　春山堂

山在画堂西，钩帘静对时。

林高日落早，巷僻客来迟。

抱病独不饮，爱闲君所知。

阶前碧梧叶，片片可题诗。

赵汝回

赵汝回　春吟

一春吟未稳，今日再吟看。

石井桐花晚，江城谷雨寒。

白烟浮野寺，苍藓绣池栏。

为谢松梢鹤，官卑去住难。

赵汝回

赵汝回　翠阆行饯宋廷材分教大宁

蜀道不难兮，君无听李白之狂歌。

石栈梯云入翠阆，峡船溯水通银河，

栈平峡稳行人多。滟预堆前落锦帆，

诸生郊谒冠峨峨。秋堂晨鼓讲义出，

亭夫樵竖知丘轲。官冷莫思归去来，

且可淡饭闲吟哦。君不见江西峤南贼未灭，

仕者蚤夜防弓戈。

赵汝回

赵汝回　吊蒋弋阳

非风急雨柳塘寒，卮酒篇诗哭肖韩。

长记湖西访梅日，独於船上取琴弹。

弋阳百姓私营庙，紫府无人别拟官。

墓陇从教工新草，双凫何处只空棺。

赵汝回

赵汝回　吊卢玉堂

金銮坡上文星落，收拾遗文有几函。

草制空教生白发，盖棺只是着青衫。

吟魂夜访林坟木，破屋寒抛谢客岩。

自有旧家椽笑在，丰碑竖起压松杉。

赵汝回

赵汝回　东山堂

谢守登临地，今为博士居。

由来好山水，常得近诗书。

洞与衔岳接，泉分玉井余。

年年为吟事，春草不教锄。

赵汝回

赵汝回　杜子墅留别

有朋不贵数，道合意自亲。

早知离别难，会觌岂厌频。

青灯书阁下，细语交情真。

酌此武阳泉，馔彼松江鳞。

公庖复有携，得非知我贫。

如何不我醉，明日隔片尘。

赵汝回

赵汝回　峨眉山廨

褐衣蔬食苦吟身，肌骨虽清鬓雪新。

栗里未营三亩宅，桃源已过一年春。

也知官职难痴望，化得妻儿不谇贫。

别写新诗寄乡友，峨眉山下独间人。

赵汝回

赵汝回　二月十九日

客去关六读庄老，灯共熠熠春虫小。

冰雪未消雷雨来，长安三朋行人少。

赵汝回

赵汝回　奉归柳塘潘希白诗藁

织柳缝花雅道衰，将题锦卷复敲推。

夜寒吟苦冰澌合，境寂心融造化来。

斸石昆仑携玉下，乘槎河海到天回。

今时古调何人爱，东野长江在夜台。

赵汝回

赵汝回　桂

一夜桂花发，千岩风露香，

树经秋几过，人在月中央。

不预离骚赋，空居寂寞乡。

山翁对之饮，酒色也鹅黄。

赵汝回

赵汝回　和荷渚寄同游韵

知几百事懒，梦只在山林。

一马尘中出，千峰顶上吟。

月新松迳黑，柝静斗城深。

相忆梅花下，花寒瘦不禁。

赵汝回

赵汝回　寄圣水照讲师

圣水水深山亦深，寺前三十里清阴。

一僧趺坐松间石，不是安禅定苦吟。

赵汝回

赵汝回　寄题王次点东岩

生事付妻儿，山居清可知。

自言雪收后，不梦客游时。

洗石镌唐帖，凭松读楚词。

却愁登第去，草没菊花篱。

赵汝回

赵汝回　寄昭武冯司户

朝解白鹄袍，夕投武阳壘。

武阳众盗区，风传骇妻子。

六月日癸亥，一书满三纸。

具言五月初，独宿钟石邸。

胁从在所矜，渠魁固无几。

仰凭天子威，肃导使君指。

豁达生路开，掷剑秉锄耜。

始如浮斧鱼，终如慕膻虮。

游骑从何来，使我颜有泚。

幸逃食其烹，犹存汉家体。

黄巾与绿林，往昔殊替担。

陆梁能几时，寸戮而已矣。

理国若理身，虑我不臣彼。

溃痈复何难，实恐元气毁。

江闽五十邑，荆棘五千里，

我农失种获。我士乏储峙。

捕招两悠悠，分明养彪兕。

顷予参此军，忽忽逾一纪。

素飧歌伐檀，居前愧扬秕。

坊闾俨在目，煨烬空遗址。

使君君子儒，规摹用诗礼。

军势李晟孤，国事贾生耻。

蛟龙无波涛。胡能制蛇虺。

谁谓曹掾卑，伟矣天下事。

生平报国躯，小节安足死。

南产约瓜分，须君混文轨。

赵汝回

赵汝回　简陆少监

登瀛彼何人，选海渺无际。

巨矣万斛舟，不与贫土济。

起樯开锦帆，逆境浪使风势，

贫土望洋立，惆恍发深喟。

少监笠泽英，清分袭兰砌。

不经觅举难，不道觅举易。

每恨里选衰，高才守低位。

趋荣靡愿辱，不富焉有贵。

一涂总不岐，只臂鞲群鸷。

园桃各春妍，崖松以霜悴。

端笏玉扆前，极口陈国是。

上之及公卿，下之言守帅。

肃肤到饥亡，孰与护元气，

凝阴积层霄，剽贼延内地，

毋谓民不神，民情即天意。

善瑟无弊弦，良工先利器，

所愿招隽豪，弃取委分义。

庶几皋伊出，扶倾扫沉翳。

从来立仗马，唯作啖萏计，

堂堂不讳朝，鸣凤峙鵷陛。

赵汝回

赵汝回　句

春风过后雪初白，夜雨晴时水变香。

赵汝回

赵汝回　句

屈原一点沉湘恨，李白三生捉月身。

赵汝回

赵汝回　凌霄花为复上人作

袅袅枯藤淡绛葩，夤缘直上照残霞。

老僧不作依棲想，将谓青松自有花。

赵汝回

赵汝回　陆侍石右得祠归里往饯弗及寄以是诗

三以囊封入紫微，一星今夜出朗闱。

贾谊幸无湘水谪，知章乞得镜湖归。

乘潮不等诗人别，望阙恨忧谏者稀。

笠泽门前古松下，他时容我借矶。

赵汝回

赵汝回　期平叔兄不至

兄昔别我游衡麓，我亦东吟石桥瀑。

八年能几会函书，弟今白头兄何如。

河水流澌雪风恶，梧桐渡口孤舟泊。

山房夜坐兄不来，蜡梅花拆灯花落。

赵汝回

赵汝回　送将大璞赴扬州司户

维扬幕府最风流，何掾梅开蒋掾游。

新籍楚民今几户，旧年随帝此停舟。

慈样就养惟愁雪，元帅崇诗不畏秋。

壕阔城高岂忘战，平山堂北是神州。

赵汝回

赵汝回　送李寅归里

怜君竟不偶，每事与心违。

南雪岁将暮，西江帆独归。

停薪待官米，借宅共僧扉。

吾老惭为吏，相期寻钓矶。

赵汝回

赵汝回　送刘成道旅游

从军不愿赏，归补万松栽。

独作渔樵计，安知婚嫁催。

江船深夜月，山驿小春梅。

老境诗间淡，孤吟荐一杯。

赵汝回

赵汝回　送卢五方春分教端州

柳南矫矫蛟龙骞，古诗古文高入天。

奉试词场三十年，柳度夜夜魁星躔。

集英殿下听胪传，唱在第十众所冤。

天岂恨汝月蚀篇，罚使得吟瘴海边。

中州近年栽木绵，春寒秋热气已偏。

我心忧国身甚便，编排失手安足言。

敌窥淮汉蹂两川，君相不得高枕眠。

古人度岭悲南迁，今人度岭如登仙。

端溪溪阔山无烟，长腰米白鲫鲩鲜。

山媪采蕉蜒采蠙，羽檄不警徭赋蠲。

党碑诸贤昔往还，人士尽识洛水源。

广文下马春风前，升堂讲书鼓鼘鼘。

远方朋来笈在肩，再拜愿预弟子贤。

中庸大学玄又玄，商盘周诰非雕镌。

灯花两檐陈俎笾，一一口说手注篇。

霜毫之笔云涛笺，墨香瓦滑不受研。

下岩古坑石柿填，千夫秉炬入戽泉。

鑱出一片紫玉砖，色如马肝鹆眼圆。

得这酬直不论钱，乍是对客寒无氈。

赵汝回

赵汝回　送张敬甫常出守荆门

前年匹马辞军幕，今年千骑从天落。

座主门生合虎符，棠阴夹路春如昨。

身名贵骤俗所羡，使君夷然心澹泊。

父书盈箧本孙吴，师灯一点伊落。

莽莽丛榛乱草中，孤松昂昂立冰壑。

自古十二取世官，换得青袍发几鹤。

曾因穷达悟乘除，以宠为危不为乐。

荆门形势衿喉地，新城突兀壕未鉴。

天子忧边复爱民，鉴壕还恐妨犁获。

谓君夙抱文武资，须君小试绥怀略。

予闻卫国如卫身，痈疽毒肠胃肠薄。

堂堂人物守边州，国中群盗令谁缚。

赵汝回

赵汝回　送赵正甫孙相湘阴

行舟何所有，新酒满瓷瓶。

若使三闾饮，终应一念醒。

官卑掌苗籍，吟苦掩松厅。

清梦如湘水，遥通春草亭。

赵汝回

赵汝回　宿营罗溪山

鹫岭东游霁景微，碧桃花外一莺飞。

樵夫不斫垂潭树，知有僧人挂搭衣。

赵汝回

赵汝回　题赖若谷存斋

湛湛方寸天，清泠如止水。

其止涵空明，其溃汩泥滓。

操这恍若遗，舍之渺何倚。

瞬息苟不诚，愚智从此始。

一篇中庸书，千古防意壘。

吾子善守之，勉勉集众美。

独不见邻家翁，驱鸡呼犬斜阳中。

赵汝回

赵汝回　题刘荆山母墓

绿草监参白露晣，老樵能记虎眠时。

石函深贮悬钟谶，翠壁新刊断织碑。

陇势三分松桧色，泉声千古蓼莪悲。

珪郎向堂友，留宿云庵撰诔辞。

赵汝回

赵汝回　王道士惠柳桧

千年桧出寒岩罅，掘得根来比金价。

仿佛山阴见此株，寻思却是关仝画。

赵汝回

赵汝回　闻赵昌甫赴召

甘得眠云复饮冰，此翁不独擅诗名。

山深难避蒲轮召，陛远听扶藜杖行。

老去报君心转切，年来守局梦频惊。

有时湖上看垂钓，只忆磻溪溪水清。

赵汝回

赵汝回　西湖重午作

高诵招魂招屈平，只应沉恨隔浮萍。

著骚直以尸为谏，亡楚如何醉不醒。

像虎空悬殊青艾束，辟兵难望彩丝灵。

灵凭君一激沅湘水，净洗中原血铠腥。

赵汝回

赵汝回　薛景石反庐

湖村有真逸，爱首钓鱼袍。

鹤语柴门表，身闲笔砚劳。

移来瓜种别，看得桂丛高。

拟民虽去僻，文名不可逃。

赵汝回

赵汝回　雁山

木叶新时雨亦晴，山中少驻不妨程。

童嫌路峻频痴坐，僧喜岩幽每促行。

草荡春深无雁到，松林月上有猿声。

石屏一带三千丈，可惜题诗又不成。

赵汝回

赵汝回　游列真观刘道士拉上潮际观渔

珠宫何岧峣，前江后层嶂。

开山者何人，萧梁山中相。

窃惟经营初，岂曰此幽赏。

地灵宜仙事，境寂销俗相。

既积惜水功，帝命使瀛丈。

手泥烧丹灶，岁久化黄壤。

石突古殿出，磵循阴廊响。

道人如修静，我岂陶官长。

偶结清净缘，下榻税尘鞅。

夜报前溪渔，命将鱠享。

撑篷待月来，架桨乘潮上。

秋高气凄澹，清极思超敞。

暂废一夕眠，庶蒙列真奖。

赵汝回

赵汝回　渔父

衡岳早来雨，湘江增绿波。

小舟浮似屋，香草结为蓑。

水定见鱼影，夜清闻櫂歌。

悠悠百年梦，醒少醉时多。

赵汝回

赵汝回　玉溪谣

雍滩束不水箭急，逆水滩滩壁立。

折篙断缆船不前，乘船人惧悄人泣。

柳风摇春花雨晴，飞帆忽过如飞星。

仙人坐机锦鲸与，邀我为赋银河清。

茫茫天路高无陛，予止坎兮曷为至。

闲将身事问仙人，仙人笑指滩船是。

长风引船水没滩，天地变化须臾间。

不生凌清逆紫骨，何用费火烧还丹。

五百童男东入海，水弱山遥无药采。

千层万级通天台，方士致神神不来。

君不见桃花满山不知处，刘阮迳入天台去。

赵汝回

赵汝回　赠刘道士

竹岩鸟啼云影闲，此是玉帝藏书山。

他峰叶尽一霜后，仙洞春如三月间。

白须道人年八十，指予漷路从溪入。

靸著芒鞋不杖藜，啸泉归去衣裳湿。

赵汝回

赵汝回　纵游

人事元知不可谐，名山踏破几青鞋。

百钱挂杖无时醉，一锸随身到处埋。

驿壁读诗摩病眼，僧窗看竹散幽怀。

亦知诗料无穷尽，灯火萧速过县街。

赵汝绩

赵汝绩　别曹松山

柳条能几长，袖手不忍折。

东风恶作剧，客袂吹欲裂。

男儿数寸管，平世三尺铁。

何门无邹裾，有国驻孔辙。

鹰鹯击飘风，不受锦鞲绁。

骅骝踏飞电，宁顾黄金埒。

中年易悲伤，浩叹弥激烈。

常恐儿曹觉，况与我辈别。

侏儒囊粟饱，壮士唾壶阙。

子行亦何以，问口尚存舌。

但惜新相知，未是古决绝。

长安万花春，芦鞭袅晴雪。

一第宜慁子，相期抱贞节。

赵汝绩

赵汝绩　陈老画牛

老融弃发逃于禅，胸藏丘壑身林泉。

时拈寸草幻墨汁，惨淡咫尺生风烟。

尤工画牛古绝比，不特形似真神全。

平生知己一攻愧，惜墨如命诗犹传。

至今鄞人怀片纸，如护圭璧珠玑然。

陈生少壮曾入室，妙处已觉墙及肩。

岸痕树影彷佛地，云阴雨气冥蒙天。

寒禽立背渡浅水，野葑没足行淤田。

砺角思斗力居尾，倚木揩痒势拥前。

或沿草径逐群去，或傍茅檐抱犊眠。

如何尽得此态度，前身想住桃林边。

世人贵耳不贵目，呜呼此画空尔妍。

我方求之不论钱，卷收更阅三十年。

欲寻此老不可得，摩挲陈迹方争怜。

赵汝绩

赵汝绩　出郊

难得晴如许，春游第一番。

鸟啼花底树，云裹面前山。

马跃平沙地，帆投落日村。

戏呼渔子问，吾与汝谁闲。

赵汝绩

赵汝绩　道中登岭

惭愧轻舆寄仆肩，蛇蟠小径入层巅。

升高但觉少平地，视下方知在半天。

尺垅寸田皆石级，堵墙椽屋即人烟。

客程到此更风雪，闻一禽声恐杜鹃。

赵汝绩

赵汝绩　瓜

冰泉浸绿玉，霜刃破黄金。

凉冷消晚暑，清甘洗渴心。

赵汝绩

赵汝绩　韩仲和墨竹

墨晕生冰砚影寒，素毫幻出碧琅玕。

寻常夜月窗前见，此度秋风纸上看。

赵汝绩

赵汝绩　和牡丹韵

园工巧栽接，树树品新奇。

富觉春无厌，贫疑地有私。

色须绡幄护，名记玉牌垂。

若说能倾日，墙根有晚葵。

赵汝绩

赵汝绩　环碧园饯信守赵兰皋分韵得燕字

开窗俯平湖，折柳举离宴。

五马迟未发，暗雨杂飞霰。

江东古名州，广信今近甸。

兵骄费纪律，民瘠易咨怨。

硗田岁少登，孔道楮常贱。

正须儒者事，毋愧循吏传。

休辞一杯酒，往副千里愿。

有语不敢留，低间愧樯燕。

赵汝绩

赵汝绩　桧房

老桧倚虚房，能生九夏凉。

读书参句读，临字识偏傍。

婢织蒲为履，童烧术当香。

兴来吟不就，频与月商量。

赵汝绩

赵汝绩　鸡冠花

木鸡不与众鸡同，曾逐旌阳上碧空。

学得仙家餐玉法，至今木血不能红。

赵汝绩

赵汝绩　柬陈宗之

略约东风客袖寒，卖花声里立阑干。

有钱不肯沽春酒，旋买唐诗对雨看。

赵汝绩

赵汝绩　将归

拄笏西山一笑中，挂帆犹及栋花风。

此身可是屠羊说，馀事宁非失马翁。

不问鬓毛成早白，免将痴面发羞红。

故人新寄虔州布，归制吟袍管钓篷。

赵汝绩

赵汝绩　菊花

汛扫官厅顿菊栽，老兵怕碍客车来。

费人早晚勤浇灌，何以篱边自在开。

赵汝绩

赵汝绩　句

秋来难得花成染，闲引牵牛上短篱。

赵汝绩

赵汝绩　句

才有数花香便远，更无一叶影方奇。

赵汝绩

赵汝绩　离越

东关寒水深，游子别家心。

棹急波鸣枕，篷疏月在衾。

半生多道路，何日定山林。

隔岸闻渔唱，离骚不敢吟。

赵汝绩

赵汝绩　林壑闲步二绝

懒不看书不赋诗，树阴浓处坐移时。

世间此等清闲福，问著渔樵却不知。

赵汝绩

赵汝绩　林壑闲步二绝

参差台榭碧云中，柳北松南一径通。

带得棋枰无敌手，与僧不语立薰风。

赵汝绩

赵汝绩　墨歌

空山老桐劲如铁，英枝翦翦夜撑月。

霜风著子涵玉膏，烈手崇朝剖融结。

别令刳木环清泉，翠缸纸羃笼轻烟。

霏霏玄雾扫难聚，断犀烹炼凝蛟涎。

和成万杵捣圭璧，良工欲售常自惜。

绝怜剡水多夭藤，又虑端溪欠奇石。

久知此艺人罕精，作者未必识者明。

九华山下祝公子，颇以胶法成其名。

相逢但问诗有几，以诗换墨两自喜。

酴醾园馆已谢春，杨柳池塘正藏水。

薰风拂拂吹砚波，呼儿教作病手磨。

须臾满砚片云黑，无诗可写如君何。

赵汝绩

赵汝绩　南坡

小园路口安柴户，日日山翁手自开。

禽有色声皆可玩，花无香实不须栽。

柳根着石宜安钓，岩罅通泉可泛杯。

更向南坡临水处，参差纯种百株梅。

赵汝绩

赵汝绩　贫居

适爱贫居好，全怜鸥鹭乡。

布衾魂梦稳，蔬食齿牙香。

俗事吟边少，时光静里长。

向南多隙地，无力创书台。

赵汝绩

赵汝绩　剡中戴亭

抱得琴归只自听，何心商略少微星。

雪中不管人回棹，正使敲门未必应。

赵汝绩

赵汝绩　送荷渚归越

湘湖莼线正宜羹，一舸涛江泛晓晴。

屋破不妨从客借，田荒自欲课奴耕。

不随不激真吾事，乍佞乍贤皆世情。

从此一麾江海去，西风断雁冷无声。

赵汝绩

赵汝绩　送荷渚兄自永嘉归越

荷渚盟鸥冷不飞，此番可与报归期。

结庐虽小尚堪隐，负郭纵荒何虑饥。

吟得四灵无避处，铸成一错在来时。

吾家浸碧幸无恙，草梦保须必谢池。

赵汝绩

赵汝绩　送荷渚兄自永嘉归越

客鬓萧疏渐秃翁，归来恍与鹤仙同。

山川米老画图上，风月放翁诗句中。

雘圃有蔬羹釜满，私田无秫酒樽空。

欲寻上灶云门路，湖水不多船未通。

赵汝绩

赵汝绩　送葵廉父赴赣辟

同游两见菊花时，忍对西风话别离。

官远人应观所主，心平事必得其宜。

急汉进进常思退，公事惺惺要带痴。

执手羞为儿女语，此言或可当箴规。

赵汝绩

赵汝绩　送葵廉父赴赣辟

西山影淡水无声，知道扁舟破晓行。

我欲梦魂随去棹，君应望眼断高城。

红莲绿水官中事，白酒黄花客里程。

从此郁孤台上月，十分知为故人明。

赵汝绩

赵汝绩　送竹轩归越

东风隔岸击归航，怕送君行重忆乡。

为探山台墙下柳，新来添得几丝黄。

赵汝绩

赵汝绩　题黄存之春庄雨急图

山浓树密春欲浮，农夫有事营西畴。

鹁鸪声歇风雨急，田塍滑澾如翻油。

牢披蓑衣紧击笠，浑身水流两股栗。

拣时浸种开稻包，心急鞭牛牛步刀。

前年春寒再移秧，去年夏旱赤地荒。

东雘西保几人在，渠今尚得本身强。

低头无言心似苦，定愿五风十日雨。

禾头粒粒饱秋露，糠籺充肠米田主。

我家镜湖烟水湄，身虽不耕眼见之。

何人得此畎亩趣，短纸写出无声诗。

坐令殿卷三太息，力穑莫供浮末食。

君看此辈终岁勤，返向沟中作捐瘠。

赵汝绩

赵汝绩　无罪言

哀哀民何辜，遭此凶歉厄。

初闻数米炊，次复并日食。

草根掘欲尽，木皮屑不给。

疲老就枯僵，少壮作捐瘠。

千百存什一，乌喙仍菜色。

朝忧夕恐惧，不得见新麦。

城市逐末徒，奔走困贵籴。

剥床遂及肤，近半死于疫。

吾皇素仁惠，一念轸饥溺。

发粟通有无，宽逋已徵索。

郡县乏宣化，鞭扑庭下赤。

贪官猴而冠，健吏虎而翼。

天灾偶参会，人意莫致诘。

淮楚困烽尘，荆蜀毙锋镝。

湘潭烦调戌，洪赣事供亿。

昔闻憔内地，可以称乐国。

岂料一年饥，狼狈如此极。

公卿饱舆台，王侯罗第宅。

私财足苞苴，公帑罄符籍。

匪难活民命，何以寿国脉。

子牟心徒劳，之武壮自惜。

安得扣九关，玉阶面咫尺。

天地本至仁，君臣愿一德。

贤人斯在位，能者各效职。

太守务循良，监司去姑息。

智则谋朝野，勇则卫疆场。

自然风雨时，自然稼穑植。

自然至和生，自然元气实。

何忧乎髈兜，何畏乎强敌。

勿罪狂斐言，斯言定金石。

赵汝绩

赵汝绩　溪翁惠秋兰

不梦灵均久，西风为返魂。

顿忘千载远，但喜一香存。

劲叶牵湘色，疏花洗露痕。

勿嫌盆盎小，能贮雪霜根。

赵汝绩

赵汝绩　峡江龙祠

坐占山回抱，平看水怒流。

丹青今古像，香火往来舟。

石插青莎岸，云横夕照楼。

扬灵相恐动，巫觋有深谋。

赵汝绩

赵汝绩　谢高左藏惠墨竹

幅笺幻墨起秋风，便与兰亭景致同。

料得挥毫盘礴际，渭川千亩在胸中。

赵汝绩

赵汝绩　雁山章君以江山无尽图求诗

写此何人云梦胸，色尘真幻等成空。

看君一轴画图上，在我半生行记中。

剡水回舟乘夜雪，楚江燃烛听秋风。

转蓬踪迹徒劳耳，心愧雁山头白翁。

赵汝绩

赵汝绩　姚江道中

漉酒蒸糕馈岁时，纷纷儿女换新衣。

雘翁七十看鹅鸭，日暮破船撑未归。

赵汝绩

赵汝绩　忆昔一首

忆昔三十气拂云，钺神纛鬼泣祃文。

欲提河洛数千里，重收图版归明君。

只今万事付孤愤，坐看江西竹生粉。

苎丝成疋剪钓衣，一棹贺湖烟水远。

赵汝绩

赵汝绩　迎庆避暑

古寺无风地亦凉，人家难得此修廊。

老僧贪说葛藤话，不觉山童上晚香。

赵汝绩

赵汝绩　游石窗

玉妃笺天收雪权，东皇领春行人寰。

恍如身在五云表，游到海上神仙山。

翠凤婀娜竹夹道，苍龙偃蹇松当关。

寿藤络崖半青白，文藓绣径全斓斑。

亭台隐映树石罅，楼观突兀烟霄间。

遥峰前后献奇峭，流水左右供潺湲。

珍禽倏来不可致，瑶草已种何容删。

目光贪玩忽炫焜，足力亦倦难跻攀。

日斜路转归意迫，忽见洞府临银湾。

洞中仙官笑呼客，光风霁月冰雪颜。

云是四明石窗主，新自五老峰头还。

猿留鹤恋不觉久，碧落有诏行催班。

却愁曳履践台斗，三十六峰花木闲。

赵汝绩

赵汝绩　渔父

换米活妻子，馀钱付酒家。

身前舟似叶，世上事如麻。

独鳖过深浦，伴鸥眠浅沙。

旁人问醒醉，鼓枻入芦花。

赵汝绩

赵汝绩　渔父

鱼满笭箵酒满壶，渚鸥汀鹤伴清孤。

此身漂泊虽无定，能与人间作画图。

赵汝伋

赵汝伋　多景楼

壮观东南二百州，景於多处更多愁。

江流千古英雄泪，山掩诸公富贵羞。

北府如今惟有酒，中原在望忍登楼。

西风战舰今保在，且办年年使客舟。

赵汝记

赵汝记　山隐斋楼居偶成

近屋新篁已作业，山光稍远眼蒙蒙。

何如乞取仙源水，尘垢俱消洗涤中。







卷522

赵汝廪

赵汝廪　观石鱼

预喜金穰验石鳞，○能免俗且怡神。

晓行鲸背占前梦，瑞绝龟陵知几春。

拂石已无题字处，观鱼皆是愿丰人。

片云不为催诗墨，欲雨知予志在民。

赵汝榤

赵汝榤　鹤林寺

仙去当年寻旧迹，传来此日尚名山。

花开花落朝昏事，唯有春风岁岁闲。

赵汝謩

赵汝謩　观山

朼来快阁慰吾意，更说观山传旧年。

不惮笋舆穿草棘，只知野叟足林泉。

半空岚影挂檐外，一径凉颸过酒边。

料得涪山为拈出，当时千尽不应然。

赵汝能

赵汝能　题崇福寺罗汉阁

阁上殊因子细看，幻成罗汉几多般。

休惊五百神通异，自是三千世界宽。

粉壁龙蛇浑欲动，石桥云水亦生寒。

香消日晚僧归去，无限奇光发夜阑。

赵汝暖

赵汝暖　与同年陈公过山亭

青苔满地护阶阴，尘俗曾无半点侵。

林鸟避人穿谷去，野猿寻果出云深。

千竿翠竹依帘立，一对黄鹂入树吟。

昼静风清诗思罢，凭阑倾耳听松琴。

赵汝普

赵汝普　暮春晚酌

春去夏来雨雪花，飞入隔窗点绛纱。

呼童掇取尊前酒，看景哦诗醉落霞。

赵汝普

赵汝普　秋日谒清臣宗叔纪洞霄景二首

欲挥尘事访名山，更羡吾宗吏事閒。

龙穴藏身空世虑，源泉抚掌傲人寰。

赵汝普

赵汝普　秋日谒清臣宗叔纪洞霄景二首

大涤山头一振衣，仙人曾向此幽栖。

至今翠箬丹砂隐，夜半浮光古洞飞。

赵汝普

赵汝普　探钓台

先生道足师天子，岂为刘郎作谏官。

一线不期贪懦法，两台自受水云宽。

忘机故把直钩钓，适志何嫌高揭竿。

千载尚留真迹在，客星炯炯照相滩。

赵汝普

赵汝普　题舜帝庙

苍梧云断帝升遐，奇石江边自古夸。

莫道薰弦无逸响，鸡鸣寸念亦重华。

赵汝諿

赵汝諿　大涤洞留题

坡老吟来今几龄，翠蛟飞舞若天成。

栏干小倚挥觞处，最爱泉声乱雨声。

家近云山九锁深，诛茅已负十年心。

笋舆扶醉归来晚，清梦犹闻金玉音。

赵汝諿

赵汝諿　题翠蛟亭

百丈寒蛟下翠庭，幽人相对觉风生。

阑干小倚飞觞处，一曲松风乱雨声。

赵汝旗

赵汝旗　宿山隐斋

平生悦山隐，一室容我借。

弄泉掬明月，坐石延清话。

既调松下琴，复得松风和。

仙人捣药禽，独叫青山夜。

赵汝湜

赵汝湜　敬和九锁步虚词　藏云锁

灵根郁三素，一气同氤氲。

冉冉霄上游，永离嚣尘熏。

空体含五华，霞贯泥丸君。

钚刚尔何神，摄身混祥云。

赵汝湜

赵汝湜　敬和九锁步虚词　朝元锁

煌煌玉京阙，瑞霭纷天垣。

严扈森虎兵，金朱焕灵门。

星弁集万真，龙旗间华旙。

齐心洁形神，稽首朝混元。

赵汝湜

赵汝湜　敬和九锁步虚词　洞微锁

大道不容言，有滞还有韟。

返本含元造，竟达无上机。

希夷绝视听，得一众甫归。

向来寝虚师，至诀殊精微。

赵汝湜

赵汝湜　敬和九锁步虚词　飞鸾锁

渐入云霄径，清气逼人寒。

欲学长生诀，先过此重坛。

无屋堪竚足，有地可藏丹。

遥瞻深锁处，时见绕飞鸾。

赵汝湜

赵汝湜　敬和九锁步虚词　凌虚锁

太空本无形，天衢迥萧痚。

火炼身弥轻，意行意己如。

飘飘跨倒景，{上林下今}丽舞云裾。

无碍故逍遥，洒然翔清墟。

赵汝湜

赵汝湜　敬和九锁步虚词　龙吟锁

矫首东方宫，变化何由寻。

神用妙难拟，飚电赫森森。

雨施不为功，云从本无心。

人间谩怀想，戛钵希雷吟。

赵汝湜

赵汝湜　敬和九锁步虚词　天关锁

云墉高嵯峨，七蕤衔铜环。

有象非有质，真俦得跻攀。

九天著通籍，保我玉炼颜。

英英青旄节，悠悠款灵关。

赵汝湜

赵汝湜　敬和九锁步虚词　通真锁

五岳皆积骨，千霜永难晨。

胡为甘短景，不悟丹台春。

至道岂在烦，录精练胎津。

六六琴心文，一悟通玄真。

赵汝湜

赵汝湜　敬和九锁步虚词　云環锁

悠悠劫为朝，万民恣遨游。

三山眇如块，举步身弥高。

绛宫近咫尺，天风度骚骚。

至音非笙歌，泠然八琅環。

赵汝湜

赵汝湜　题洞霄

巑屼列千峰，一柱屹翘楚。

回复蕴奇秀，有此云霞所。

岩封五里雾，松撼半天雨。

深知境未穷，正欠惊人语。

赵汝湜

赵汝湜　赠羽人何授

秋水为神玉为骨，片云出洞游虚碧。

竚看他年鹤驾归，显彼青天与白日。

赵汝湜

赵汝湜　自和

洞府日月閒，风景自清楚。

九关启天钥，容我朝帝所。

清缘宿仙馆，梦碎石泉雨。

明朝得羊珠，试向张华语。

赵汝鐩

赵汝鐩　安仁道中

半月离乡井，家音杳不闻。

路危多半缺，桥朽忽中分。

秋尽风搜叶，日沉岩宿云。

荒村店虽陋，店主颇殷勤。

赵汝鐩

赵汝鐩　黯淡

黯淡四山暮，凄凉千里秋。

功名常叹老，衰病岂禁愁。

孤雁影谁伴，乱蛩吟不休。

一身天外客，云尽是乡州。

赵汝鐩

赵汝鐩　八景歌

嗷嗷哀鸣肃肃羽，魂清意爽爱湘楚。

西风作恶阵脚散，斜行千点下烟浦。

飞力已困日且晡，便欲就宿依寒芦。

大者居中围以奴，丁宁缓急相惊呼。

赵汝鐩

赵汝鐩　八景歌

晚日放晴雨脚收，楚山千里江吞秋。

上水风生荻花渚，漠漠幅蒲天际浮。

轻云骤掩目力断，云消似过芳洲半。

危樯逐乌惟恐缓，燕子争飞先到岸。

赵汝鐩

赵汝鐩　八景歌

朝氛吐吞影模糊，嫩日隐见光卷舒。

湘峦滴翠石径滑，远近憧憧人趁虚。

天风作意扶霁色，嘘拂昏翳半明灭。

槿篱仿佛橘林隔，一竿斜插酒旗揭。

赵汝鐩

赵汝鐩　八景歌

云拥黄昏朔风急，长空杳杳水拍拍。

六花舞白遍三湘，失却寒峰翠千尽。

片琼屑玉响群林，芦丛萧瑟声更清。

冻月开卾俄吐晴，银宫一色上下明。

赵汝鐩

赵汝鐩　八景歌

西颢沆砀露华白，河汉浩浩浴素魄。

平湖万顷摇银光，祗留君山一点碧。

帝子扬灵驾飞龙，鼓瑟来游水精宫。

声彻桂娥亦斂容，叶下北渚嫋嫋风。

赵汝鐩

赵汝鐩　八景歌

楚天深云如墨泼，通宵滂沱翻江阔。

寒声遍撼蒹葭林，要将秋容洗到骨。

杜若洲有鸿雁栖，震凌喧梦时惊疑。

钓翁醉睡却不知，椿脱缆断船偷移。

赵汝鐩

赵汝鐩　八景歌

西岭骤暗销残晖，芷岸兰汀堆夕霏。

数声撞空九天半，知有招提隐翠微。

风助余音响崖谷，萧萧暝港孤舟宿。

禅关栖鸟争寒木，归僧疾步穿山麓。

赵汝鐩

赵汝鐩　八景歌

积雨初过湘水满，夕阳荡金接天远。

影挂寒罾江步斜，红残茅檐沙巷晚。

小艇泽畔收钓缗，鼓枻沧浪歌濯缨。

醉眼西望送沉轮，系缆篱根穿锦鳞。

赵汝鐩

赵汝鐩　白发

朱颜留不住，白发自应生。

摘了依然有，徙劳打镊声。

赵汝鐩

赵汝鐩　半夜

坐久香销篆，更长烛屡花。

一轮观浴兔，两部听鸣蛙。

赵汝鐩

赵汝鐩　避暑

炎赫无逃处，如何得雨来。

云生应有望，风卷又还开。

携簟寻池阁，倾醪注晚杯。

堆盘粲红颗，味不减棱梅。

赵汝鐩

赵汝鐩　避暑溪上

不堪愚蜗舍如炊。何处清幽可杖藜。

未约客须先觅酒，要寻凉必去临溪，

撑船访洞林间港，坐石吟风柳下堤。

晚网得鱼似湖白，銮刀脍玉捣香齑。

赵汝鐩

赵汝鐩　病中得邬文伯书

北风卷地霰穿屋，光寒照几珠百斛。

儿童呼舞健犊奔，病夫拥炉龟壳缩。

打门寄书勤故人，五云湿牖春生谷。

片辞自可愈头风，千金指迷况满幅。

年来尘埃不堪镜，白发一摘动盈掬。

星出星入难养疴，安得闲边半分福。

病中畏酒如畏仇，诗囊亦遣高阁束。

闻君新工千兔秃，君但写来为君读。

赵汝鐩

赵汝鐩　泊卢家步

泊舟葭苇岸，风唤夜凉生。

天远星疑坠，秋清月倍明。

倾杯浮蚁匝，把剑古蛟鸣。

甚矣吾衰矣，功名念已轻。

赵汝鐩

赵汝鐩　泊舟

舟泊似差早，篙工爱酒坊。

羊群归远陇，柳影恋斜阳。

泽国人千里，暮霞天一方。

茶多不思睡，渔唱听沧浪。

赵汝鐩

赵汝鐩　泊舟

前头无泊处，且住荻花林。

水沸知滩浅，烟蜂花在瓶。

呼童治茶具，有客扣柴扃。

共说山林话，休嗟两鬓星。

赵汝鐩

赵汝鐩　泊舟黄家渡

溪流暴涨舟如箭，夜向深湾稳处停。

猛虎啸风威动壑，飞鸿过月影移汀。

青山入梦催归棹，白发欺人叹暮龄。

幸得还家玩光景，{左上四又下酉右欠}醨终日醉休醒。

赵汝鐩

赵汝鐩　泊舟周家步

梢子商量乘早泊，向前十里不逢村。

卸帆斂柁依山脚，系缆添椿傍树根。

月魄知风昏有晕，秋光入水净无痕。

五更露下欺孤枕，忽听新鸿更断魂。

赵汝鐩

赵汝鐩　不眠

刺齿搜新句，濡毫写短笺。

读来疏脱少，欢喜不成眠。

赵汝鐩

赵汝鐩　蚕舍

每天蚕时候，村村多闭门。

往来断亲党，啼叫禁儿孙。

不惜兼旬力，将图终岁温。

殷勤马明祝，灯火谨朝昏。

赵汝鐩

赵汝鐩　茶罢

茶罢晴檐唱午鸡，偶骑驴去过东溪。

酒肴分倩樵夫拿，笔砚专令童子携。

放目水亭栏独倚，题诗僧舍壁新泥。

兴阑归问来时路，到处蝉鸣日已西。

赵汝鐩

赵汝鐩　缠头曲

阿蛮妙舞翠袖长，臂鞲珠络带宝装。

春风按试清元殿，粉白黛绿立两傍。

三郎老手打羯鼓，太真纤指弹龙香。

箜篌野狐拍怀智，觱篥龟年笛宁王。

中有八忍不住坐绮席，淡扫蛾眉压宫妆。

醉看阿蛮小垂手，飞燕轻盈惊鸿翔。

八姨指挥三郎听，颁頰岂惜倾篚箱。

缠头一局三百万，莫遣傍人笑大唐。

尾声方断地衣卷，忽闻鼙鼓喧渔阳。

播迁才出望贤路，玉食未进日卓午。

粝饭胡饼能几许，不饱皇孙及妃主。

阿蛮知是何处去，但见猪龙胡旋舞。

赵汝鐩

赵汝鐩　常山道中

寒谢春才展，匆匆二月中。

算来晴几日，多是雨兼风。

烟草迷村碧，山桃夹竹红。

浮名能役我，策马几回东。

赵汝鐩

赵汝鐩　郴州鹿鸣宴

连科已占十名前，行听鸿胪第一传。

我俟合符留劝驾，君能摛藻预兴贤。

湘山点化名千佛，郴岭飞升傚九仙。

此去琼林天上宴，今朝先赋鹿鸣篇。

赵汝鐩

赵汝鐩　崇真观东轩

东轩面水枕山阿，左右云烟湿翠萝。

风度鹤声闻远壑，日移松影转前坡。

愁来独靠清樽遣，老去休憎白发多。

道士罢琴挥醉笔，诗成自唤小童哦。

赵汝鐩

赵汝鐩　酬曹户

奔走尘埃久，还山每叹迟。

岁华惊雁到，心事独鸥知。

夜对樽前月，昼寻花下棋。

闲中滋味好，但欠子论诗。

赵汝鐩

赵汝鐩　出处辞

大公严子陵，皤然两渔人。

文王尚西伯，光皇已中兴。

太公所以竟卷饵，子陵所以归垂纶。

趋向固异辙，出处同一心。

当日遭逢傥易地，两翁亦必随时而屈伸。

钓台高兮渭水清，或隐或显俱彰千古名。

赵汝鐩

赵汝鐩　出郊

二月垂杨岸，行春诗酒徒。

苍头前引道，拄杖挂葫芦。

赵汝鐩

赵汝鐩　楚观歌

吾闻楚乡江山多胜处，今之楚观尤得江山趣。

万象排拶索应酬，丹青阁笔无所措。

大则湘水小临蒸，众流合派银河倾。

陶写秋气浸明月，夜波爽透百雉城。

右则雁峰左石鼓，双屏竞秀苍龙舞。

吞吐岚光飞乱云，凉风暝送两崖雨。

江山之趣於此无不宜，朝暮变化愈出而愈奇。

最爱鸥鹭甘冷淡，占断汀渚供娱嬉。

东涂西抹晚烟翠，渔父归舟卷钩饵。

鼓枻而歌倚半醉，中有沧浪濯缨意。

杜若一片迷芳洲，凭栏怀古生新愁。

更上崔嵬千尺湘春楼，纵目乾坤尽见衡岳秋。

赵汝鐩

赵汝鐩　春郊

数点绿杨风，春光是处同。

蜂喧搜蕊瘠，鸟闹聒山聋。

联句逢诗友，寻僧问牧童。

家家办农具，准拟试新工。

赵汝鐩

赵汝鐩　春嬉

十分晴色趁春嬉，邻有灰驴惜我骑。

舌啭虽然闻翠柳，叶浓却不见黄鹂。

小诗题壁同僧知，丫角携琴更鹤随。

傍水谁家亭子好，万竿竹影浸琉璃。

赵汝鐩

赵汝鐩　次韵袁州郑守鹿鸣宴

诏增贡籍自端平，大比贤书拔众英。

学备六经俱里选，赋推五色以文鸣。

虽由黄卷能勤苦，皆藕朱辬与作成。

来岁锦标先夺得，天街听喝状元声。

赵汝鐩

赵汝鐩　次庄过荆渚以诗寄之

泽国遥千里，云帆隔两州。

醉行沙市月，吟破渚宫秋。

鱼叹冯髈铗，貂残季子裘。

人传君入蜀，无事早归休。

赵汝鐩

赵汝鐩　到农家

难得官人到，茅檐且驻车。

自携锄掘笋，更取网求鱼。

一媪来斟酒，诸童竞挽裾。

须臾对吾泣，科役苦追胥。

赵汝鐩

赵汝鐩　登法云寺

云林拥深寂，山寺倚崔嵬。

童子请先坐，师僧恐便回。

庭黄霜到橘，阶绿雨滋苔。

挂树猿相玩，呼之却下杰。

赵汝鐩

赵汝鐩　登楼

地卑梅雨湿，气压篆烟低。

熟是披襟处，高楼百尺梯。

赵汝鐩

赵汝鐩　登楼野望

云藏日影微吞吐，道是晴来又似阴。

秋色涵空醒醉眠，雁声到耳引归心。

暴流决岸危桥断，古木堆烟远寺深。

自料短才无用处，任缘不复觅知音。

赵汝鐩

赵汝鐩　东村

晴久全无雨，溪乾半是沙。

风横分雁阵，日转趣蜂衙。

地僻草埋径，篱摧菊卧花。

桥西一林竹，潇洒两三家。

赵汝鐩

赵汝鐩　东湖歌

湖光荡绿春拍塞，百雉之乐才咫尺。

五步一亭十步榭，轩窗处处临水避。

露浓昼淑花溜红，烟嫩堤平草连碧。

俯窥萍罅鱼上下，仰听木杪禽格磔。

拂拭尘埃读祖碑，摩挲峰窍怜卢石。

中年怀抱多感慨，东西跳丸驹过隙。

山林钟鼎同一尽，可笑世网甘形役。

瓮边吏部真得计，右酒左蟹船中拍。

明朝风雨那可料，且对湖山醉今夕。

沙鸥许我再寻盟，从此时携杖头百。

赵汝鐩

赵汝鐩　冬日友人见过

荆扉终日闭，难得故人来。

欲暖寒须酒，相携手问梅。

艰危惊鬓雪，勋业叹心灰。

子负江湖气，谁怜当世才。

赵汝鐩

赵汝鐩　读离骚

琅然醉读离骚经，一鹤闻之来中庭。

童子屡麾不肯去，直凑樽前侧顶听。

赵汝鐩

赵汝鐩　杜鹃

才听今胡第一啼，如何便道不如归。

声穿窗隙惊闺梦，血溜花梢溅客衣。

叫断寸肠谁接续，懒随群翼恋芳菲。

田园荒尽腰犹折，我亦因君觉昨非。

赵汝鐩

赵汝鐩　短歌行

赤龙驾轮飞上天，倏东倏西昼夜旋。

流光万古去不返，少壮翻手成华颠。

阆风层城羽衣仙，方瞳绿发耕芝田。

玉楼贮春春不老，蟠桃一实三千年。

我欲访仙弱水隔，住世奈此急景煎，

茫然无计相留连。打并万事不放到眼前，

右杯右蟹拍浮百斛船。

赵汝鐩

赵汝鐩　断肠曲

凭栏日日望归驺，书来了报潇洒游。

卷书默坐泪自雨，弹向花上花替愁。

想郎快意杨州鹤，风光何地非行乐。

妾肠寸断郎岂知，独步苔阶空听鹊。

风滤碧纱夜窗深，弄针灯下无心情。

蜀罗一段茸五色，看定鸳鸯绣不成。

妾貌留春春要去，妆镜孤鸾无力舞。

辘轳咿哑残梦惊，晓嘶似是郎马声。

卷帘无人帘再下，遣童水东占打瓦。

赵汝鐩

赵汝鐩　多景楼

北固危登最上层，身浮霄汉手扪星。

江连淮海东南胜，山出金焦左右青。

天水精神清雁骨，风烟图画入秋屏。

萧萧古意凭栏久，目尽斜阳没远汀。

赵汝鐩

赵汝鐩　泛洞庭

解维武陵岸，江肥雨新止。

兼程趋洞庭，势疾建瓴比。

银光吞上下，莫辨天与水。

我乃航其间，滉瀥藉一苇。

吏尘贮两袖，到此划湔洗。

黄昏打头风，洪波半空起。

舟子惶束手，喧呼互排底。

有篙无处着，有缆无地舣。

铁索二百丈，牵猫卧沙底。

进难退不可，簸弄任所以。

巨浪声洪钟，合力撞舟尾。

一撞心一折，通夕不知几。

刻烛验天明，狂势稍披靡。

卷索急飞橹，半昼见涯涘。

危命脱针孔，再生自今始。

人言岳州程，风便五日耳。

漂滞费半月，初意所不拟。

粉堞俄在眼，层楼九霄峙。

凭栏气方豁，东望酸彻髓。

前日我片帆，掀舞怒涛裹。

羊肠百八盘，行路难如此。

今知惊浪上，羊肠尚可履。

在家贫亦好，身安门扫轨。

鼾鼻喧千窗，风波尽千里。

赵汝鐩

赵汝鐩　范园避暑

六月暑如炊，追凉此地宜。

棹舟荷柄飐，坐石竹阴移。

筹贯壶双耳，鼎烹茶一旗。

小童供笔砚，醉客竞赓诗。

赵汝鐩

赵汝鐩　访别胡粹留饮水阁

故人知我已膏车，折简殷勤祝访渠。

惜别匆匆留语笑，临时草草治肴蔬。

密遮池面荷千盖，斜插云头月一梳。

此夕凭栏又何日，雁来莫惜数行书。

赵汝鐩

赵汝鐩　访次张广上人继至

都不见尘埃，园扉傍水开。

晴茵铺碧草，风弹落黄梅。

访子因寻竹，呼童急办杯。

诗僧相继至，罢酒把茶来。

赵汝鐩

赵汝鐩　访皇甫道士

道人留谈话，竹院寂无声。

沽酒童来缓，题窗诗已成。

海珍纫紫菜，仙品渍黄精。

移席临檐月，焦桐膝上横。

赵汝鐩

赵汝鐩　访黄簿留饮

爱静移家住水南，门排古木枕寒潭。

鹤翎渐长呼童翦，尘尾频挥对客谈。

旋切银丝脍鲜鲫，新尝金颗擘香柑。

惜余戒饮难陪伴，举白揿髯子独酣。

赵汝鐩

赵汝鐩　访山中友

披荆踏石访山友，野鸟惊人闹枯柳。

牧童为我通姓名，一笑相迎鹤发叟。

结茅倚岩屋数间，尘埃辟易不用帚。

竹厨贮书维四五，土壁黏碑分左右。

山中新醅未堪压，携手邀我沽村酒。

床前尚有著残棋，忘记四围关户牖。

日斜扶醉同归来，但见黑白子纷纠。

猕猴树上周章走，莫是此曹来动否。

赵汝鐩

赵汝鐩　访上官道人庵

三十年居此，何尝识酒荤。

柴扉人少到，草径鹿同群。

雨足添新瀑，山深有剩云。

水瓢丹灶外，闲事不曾闻。

赵汝鐩

赵汝鐩　访昙师

道人云外住，小径入庵幽。

干老梅逾瘦，林疏竹自修。

拣茶相伴煮。补线有停抽。

此事如何说，下山归去休。

赵汝鐩

赵汝鐩　访王广文

未是闲时节，君言百念灰。

栖身庵竹石，适意杖莓苔。

人老无由少，春妇却解来。

呼儿烹若笋，席地共衔杯。

赵汝鐩

赵汝鐩　访隐者不遇

两腋乘西风，送我上高岑。

竹根一泉通，石径万木森。

中有隐者居，败屋莓苔侵。

山空人不见，云满挂壁琴。

两鹤出候我，逢迎啄衣衿。

应酬久颇厌，走避不可寻。

谁伴山下去，明月升高林。

赵汝鐩

赵汝鐩　访友人溪居

数间屋子压溪光，百十乔松列翠行。

鹤为听琴朱顶侧，鸭皆睡日绿头藏。

后园遣仆锄冬笋，隔岸寻僧度野航。

天色黄昏归已晚，苦留夜话对胡床。

赵汝鐩

赵汝鐩　访友野外

雨意方浓改作晴，杖藜野外访柴荆。

争寻桑叶占蚕熟，退立田塍避犊行。

风过沙平收鸟迹，烟浓寺没但钟声。

小童走报余将至，一笑松间倒屣迎。

赵汝鐩

赵汝鐩　访郑隐君不遇

行尽枥林村，柴门闭夕曛。

自来松下坐，閒想壁间文。

守树猿偷果，窥山犬吠云。

多应寻鹤去，祗隔暮溪濆。

赵汝鐩

赵汝鐩　访子益

拣得溪山住，三间草屋低。

坐贫忧酒债，废事悔棋迷。

壁坏何时补，诗成无处题。

留余余戒饮，白饭荐黄鸡。

赵汝鐩

赵汝鐩　丰城道中

雨后泥深马费鞭，看来遵陆岂如船。

人行滩过无多水，雁带云飞不尽天。

束担侵晨离故县，算程明日至临川。

长安锺喜何时听，东望犹争路一千。

赵汝鐩

赵汝鐩　戈阳道中

千里叹行役，今朝方半途。

橘肥霜后颗，松落雨中须。

店妪当垆问，官人要酒无。

忻逢扫愁帚，沽了又还沽。

赵汝鐩

赵汝鐩　耕织叹二首

春催农工动阡陌，耕犁纷纭牛背血。

种莳已遍复耘耔，久晴渴雨车声发。

往来逻视晓夕忙，香穗垂头秋登场。

一年苦辛今幸熟，壮儿健妇争扫仓。

官输私负索交至，勺合不留但糠秕。

我腹不饱饱他人，终日茅檐愁饿死。

赵汝鐩

赵汝鐩　耕织叹二首

春气熏陶蚕动纸，采桑儿女閧如市。

昼饲夜餧时分盘，扃门谢客谨俗俗忌。

雪团落架抽茧丝，小姑缲车妇织机。

全家勤劳各有望，翁媪处分将裁衣。

官输私负索交至，尺寸不留但箱但箱篚。

我身不暖暖他人，终日茅檐愁冻死。

赵汝鐩

赵汝鐩　古别离

妾离父母来从君，相期百年终此身。

初合鸾凰席未暖，熟视眉目识未真。

兵符捉人夜调遣，丁宁尅日到边面。

红旗在弓在腰，花骢一跃迅於箭。

回头语我勿惨伤，归来印斗金带黄。

我闻军功　a易就，膏血紫塞十八九。

嫁狗逐狗鸡逐鸡，耿耿不寐展转思。

吠月啼晓喧孤帏，泪雨千行心肝摧。

与其眼穿万里见无日，何如同赴沙场战死俱白骨。

赵汝鐩

赵汝鐩　古剑歌

洞庭吞天天无风，月印一镜星涵空。

波心千丈光五色，渔人啧啧疑垂虹。

睨而视之寂不见，举网下罩追遗踪。

须臾雷轰怒涛吼，鼓荡六合雰溟蒙。

所得非鱼亦非龙，炯然三尺贯当中。

肉销骨立精气融，铿鍧其声韬其锋。

越砥稍稍加磨磴2，壮士见之肝胆雄。

雷焕已死不可起，有谁解识斗间气。

人疑龙泉或太阿，万古凡剑空一洗。

倚楼西北望边城，连月亘天烽火明。

隐忧枕上思请缨，夜半跃鞘床头鸣。

梦中见告若有神，吾价岂但直百金，

吾勇岂但敌一人。

赵汝鐩

赵汝鐩　广寒游

九秋半矩月团团，琼瑶世界夜气寒。

羽士跃身导阿瞒，麾斥八极青云端。

老柯掷桂香不死，银桥跨空一万里。

飞步抽簪扣玉扃，中有素娥三千人。

绿瞳翦水鬓堆雾，风卷缟袖条脱露。

琅環云笛广庭舞，笑乘白鸾弄蟾兔。

归裁仙曲作霓裳，天音尽洗凡丝簧。

霞裾星佩罗两行，玉环垂手春风场。

樽前尽日看未足，绛膏泣凤夜继烛。

宫商忽变不可听，马嵬斜谷雨霖铃。

赵汝鐩

赵汝鐩　过宝云寺访密师

寺才三二里，曳杖且徐行。

晴塔松梢见，风钟岭半鸣。

樵夫分道过，僧子就房迎。

竹有千笠，尘无一点生。

赵汝鐩

赵汝鐩　过曹家渡

数篙撑过渡，雨后水添肥。

山橘青迷树，野花香袭衣。

哀鸿凄远客，斗雀堕斜晖。

童稚喧林垄，牛羊个个归。

赵汝鐩

赵汝鐩　过黄园

黄家亭馆人称好，杖屦春风领客行。

开放园门千嶂入，爱他山阁一溪横。

花迷粉翅双飞蝶，柳露金衣百啭莺。

酒后着棋聊适兴，未须屑屑较输赢。

赵汝鐩

赵汝鐩　汉离宫四时词

东风飘花谁共惜，暑雨馥莲不忺摘。

琱栏倚露月千里，铜铺锁寒雪一尺。

终年汉漏滴四时，屈指三百六十日。

远山蹙断懒涂抹，怕开妆镜鸾舞只。

怨泪阑干落离宫，纤玉弹珠香风湿。

梦回想像巫山云，檐鹊似传天上音。

便都粉黛近君侧，未卜胶漆投君心。

岂不闻东宫婕妤作歌悲团扇，又不闻长门阿娇买赋捐黄金。

赵汝鐩

赵汝鐩　和林守玉茗花韵

园名金柅多奇卉，古干灵根独异常。

耻与春花争俗艳，故将雪质对韶光。

天葩巧削昆山片，露蕊疑含建水香。

当为君侯好封植，角弓三叹誓无忘。

赵汝鐩

赵汝鐩　后圃

浇花惟要早，芟草不知名。

新竹生来巧，南墙补数茎。

赵汝鐩

赵汝鐩　胡教醵杯观画围棋

山肴野蔌且随宜，约定同来最怕迟。

朋友每思相聚乐，尘埃难得有闲时。

春回画笔丹青轴，雹落文楸黑白棋。

醉客坐间夸俊逸，掀髯连写数篇诗。

赵汝鐩

赵汝鐩　湖亭夜饮会别友人

每闻嗟叹无知已，定要携琴过浙东。

莫讶醵樽俱草草，只因束担去匆匆。

竹筛夜影千竿月，荷送湖香万朵风。

早晚我寻京口戍，子归或遇半途中。

赵汝鐩

赵汝鐩　化成岩二首

命友化成岩，同寻顷刻闲。

半途瞻佛塔，数里入禅关。

松动影移日，江清波漾山。

卫公读书处，有鹭宿其间。

赵汝鐩

赵汝鐩　化成岩二首

一线沿崖路，衰残步屟迟。

攀萝冲雾上，倚槛俯空危。

石佛像须久，山僧言不知。

看来众亭子，最是妙高奇。

赵汝鐩

赵汝鐩　怀亨父

两年只影潇湘去，料想尘埃白发侵。

久雨千山秋得意，西风一雁客关心。

或於梦裹陪谈笑，每向人前问信音。

忆昔赓诗岩桂下，花开今日叹孤斟。

赵汝鐩

赵汝鐩　怀武陵王广文

念子经年别，书尝寄驿筒。

每思谈笑隔，或假梦魂通。

师范新芹泮，骚情转蕙风。

拿舟访秦洞，桃雨一川红。

赵汝鐩

赵汝鐩　怀徐教

忆昔相逢气味投，兴来无日不追游。

静寻鸥鹭同溪社，醉挈乾坤入钓舟。

湖海匆匆三岁别，尘埃汩汩几时休。

一丘彼此皆能办，何用人间万户侯。

赵汝鐩

赵汝鐩　黄干见约小饮就宿

病后何人慰寂寥，长须持简忽相招。

溪山见说为楼爽，杖屦宁辞却郭遥。

柳絮一天晴舞雪，松声十里夜闻潮。

谈诗直到疏钟动，酒困频将茗碗浇。

赵汝鐩

赵汝鐩　即事

十里东风摇羽葆，高低远近万株松。

侧身靠石牛揩疗，俯首穿林鹿护茸。

樵子登山云裹过，诗僧采药涧边逢。

近传有虎常来往，隔陇犹存旧脚踪。

赵汝鐩

赵汝鐩　寄卢司户

寂寞卢司户，诛茅楚水东。

几年与君别，一字不余通。

钓水空烹鲤，行汀屡扣鸿。

梦魂还可托，握手片时同。

赵汝鐩

赵汝鐩　寄友人

口信传商买，年前未得归。

湘沅淹异县，日月老征衣。

骚兴遍芳渚，旧栖闲钓矶。

思君不可见，独自立斜晖。

赵汝鐩

赵汝鐩　寄圆老闻欲移住他院

妄动生於念，禅床坐不牢。

旧窠元自好，新刹有何高。

去住身如寄，奔驰足谩劳，

挑包闻已决，应笑我忉忉。

赵汝鐩

赵汝鐩　寄远曲

君马踏边尘，绣帷妾一身。

仰天无过雁，俯水无游鳞。

酒难独自酌，蚁樽空浮春。

食亦不知味，驼峰徒荐珍。

忆昔送君君已醉，醉言更戍一年事。

兜鍪北去几寒暑，两地肝肠摧万里。

别来容貌似旧无，寄去衣裳知到未。

折柳丝丝紫寒心，对花片片青春泪。

夜闻琴瑟鼓邻家，人皆齐眉老年华。

不忍恨君翻自恨，长吁矫首天之涯。

几度虚传归信息，爱听乾鹊怕听鸦。

孤枕有时仿佛梦中见，觉来霜角咽梅花。

赵汝鐩

赵汝鐩　江阁夜

小阁临江迥，疏帘带雾钩。

云鸿遥影灭，滩月碎光流。

诗思偏宜夜，衰髯不耐秋。

渔灯三两点，隐隐荻花洲。

赵汝鐩

赵汝鐩　江楼会饮对月

层楼画栋凌霄汉，槛外江流百顷清。

无一片云但秋色，放千里月到天明。

唤舟撒网鲜鳞美，击鼓喧汀宿鹭惊。

坐上有人欢未厌，酒阑连釂两三觥。

赵汝鐩

赵汝鐩　姜子平郑华父见访留饮月下

敲门者谁子，二豪姜与郑。

扬袖入长揖，掀髯略常敬。

于时月当阶，籁声断四听。

展席交股坐，剧谈飞舌竞。

恃侠争誉已，拈卷索分韵。

呼儿注老瓦，酒力快辛硬。

毡荤屏俗馔，梨栗错村饤。

杯行无不釂，恐犯时坛令。

赵汝鐩

赵汝鐩　郊行同张宰

雨晴郊外共寻芳，细水交流注野塘。

花欲恋枝风不肯，柳才舞影日还藏。

转添老态难於健，看得闲时少似忙。

拟访一僧共茶话，禅房扃锁出游方。

赵汝鐩

赵汝鐩　金山

自古称浮玉，更名为得金。

一山藏寺腹，双塔立江心。

淮浙中流断，风烟四岸侵。

梦回禅榻悄，月午听龙吟。

赵汝鐩

赵汝鐩　荆门行

去年曾问荆门途，鸡鸣狗吠民耕锄。

摇鞭重来意惨澹，前日井邑今丘墟。

云昏雨涩草堆碧，四野荒荒人迹疏。

深山扶携皆露处，骨肉荡没况室庐。

老农无力倚林卧，少定举首来向余。

官人且坐待侬说，未说泗涕先横裾。

老夫老岂识兵革，忽见远近皆狂胡。

悬崖绝壁鱼贯进，飞马上下争驰驱。

吾军非是无身手，未鼓弃甲先奔趋。

时平廪帛官不计，战胜爵赏官不辜。

进怯锋镝退焚掠，虏既难堪堪汝乎。

独来未暇正其罪，官有金币还招呼。

老夫莫晓军旅事，但闻败衄深嗟吁。

我听其言为蹙頾，含凄独下西山隅。

金莲似恨膻风染，蒙泉未洗血水污。

九秋半破明月夕，照我孤愤行绕壁。

赵汝鐩

赵汝鐩　荆渚书怀

明镜明於月，白发白於雪。

月照雪转添，使人心断绝。

连年事行役，曾不须臾歇。

陟冈脚双茧，凌湖舟一叶。

五觌君山面，洪涛涨天阔。

重倚南楼栏，远雁逐云灭。

西风落破帽，龙山酬九节。

摇鞭荆门去，蒙泉弄清洁。

游观固不恶，奔走计则拙。

眠指几千里，意者遂休辙。

困翮堕渚宫，因循入羁紲。

天涯寒苦早，袖穿手龟裂。

村沽酒力薄，连釂耳方热。

矫首飞白云，杳杳望吴越。

儒冠信误身，铸尽六州铁。

赵汝鐩

赵汝鐩　久客写怀

一身千里叹飘零，鬓影萧疏已半星。

云雁叫愁栏独倚，秋风吹面酒初醒。

尘埃南北何曾歇，日月东西不暂停。

昏暮谁家数声笛，含凄喷怨要人听。

赵汝鐩

赵汝鐩　句

巧须出大造，清欲与秋争。

鸟残桃见核，虫蠹叶留痕。

赵汝鐩

赵汝鐩　句

锄草就平眠鹿地，芟松勿损挂猿枝。

赵汝鐩

赵汝鐩　句

泾有泉流安得暑，亭因风扫自无尘。

赵汝鐩

赵汝鐩　醵饮

出城二里野人居，最爱园亭傍室庐。

墨涌清池聚科斗，雪明碧嶂过舂锄。

兴来醵友寻诗酒，忙裹携盘但醢蔬。

新创小轩尤更爽，百来竿竹间梭榈。

赵汝鐩

赵汝鐩　醵饮刘园

随意携盘馔，毋烦事礼文。

燕飞冲幕过，莺语隔墙闻。

兴自樽前发，韵从花下分。

诗成似供课，醉墨竞纷纭。

赵汝鐩

赵汝鐩　君不见

君不见卢生枕上客邯郸，君不见淳于穴中到槐安。

出将入相群儿仕，赐爵锡邑公主贵。

黄梁未熟已欠伸，清樽尚在遽惊起，

人生荣华欢乐亦如此。双毂昼飞夜旋一弹指，

胡不看取二人梦中事。

赵汝鐩

赵汝鐩　空师欲游岳往访山寺

闻师游岳去，打急访高岑。

蹑屐若来晚，挑包不可寻。

山寒梅意悄，林茂鸟声深。

行住无非道，何须枉古囊。

赵汝鐩

赵汝鐩　苦吟

几度灯花落，苦吟难便成。

寒窗明月满，楼上打三更。

赵汝鐩

赵汝鐩　雷潭寺

忆昔登临日，今经二十年。

峥嵘新栋宇，黼黻旧山川。

鱼响潭翻浪，鸟飞风送船。

穴空龙已去，鳞爪迹依然。

赵汝鐩

赵汝鐩　醴陵道中

入得湖南界，皆嫌堠子长。

烟岩松叶暗，风陌稻花香。

桥断人迂路，车鸣水卷塘。

宿程虽不远，木杪已斜阳。

赵汝鐩

赵汝鐩　临川县治古桂两大株与叶潜仲邬文伯饮花下

双桂相传久，百年殊未衰。

树联铺叶密，根老著花迟。

葩坠黏诗笔，香浓透酒卮。

月中但孤影，安得两安枝。

赵汝鐩

赵汝鐩　琳宇

琳宇栖岩谷，翛然一径深。

风篁竿戛玉，霜橘颗垂金。

是院皆扃户，无人但听琴。

绕廓行数匝，聊以洗尘心。

赵汝鐩

赵汝鐩　刘簿约游廖园

名园新整顿，樽酒约追随。

春晚花飞少，墙高蝶度迟。

注汤童暖酒，拍案客争棋。

寂寞秋鞑索，无人尽日垂。

赵汝鐩

赵汝鐩　刘干东园

筑圃非容易，经营二十年。

烟松迷五鬣，风柳起三眠。

叠石连山麓，栽桃拟洞天。

最为潇洒处，正在竹林边。

赵汝鐩

赵汝鐩　刘子愿山居

般向山边住，萧然茅数椽。

平塘印星斗，深谷剩风烟。

老不离书卷，贫谁乞酒钱。

莫言无管待，频取好茶煎。

赵汝鐩

赵汝鐩　流杯池

分得兰亭胜，今才二十年。

飞觞流古罅，曲水出天然。

古意欠修竹，清香足旧莲。

嶙峋裂奇怪，两兽卧山边。

赵汝鐩

赵汝鐩　留客

阔疏方在念，飞盖忽相过。

酒缺邻堪觅，诗成子自哦。

添羹挑野菜，包鮳就池荷。

莫屡辞归去，余樽亦不多。

赵汝鐩

赵汝鐩　陇首

陇首多逢采桑安，荆钗蓬鬓短青裙。

斋钟断寺鸡鸣午，吟杖穿山犬吠云。

避石牛从斜路转，作陂水自半溪分。

农家说县催科急，留我茅檐看引文。

赵汝鐩

赵汝鐩　旅次春眺

独倚危栏春意远，本无情绪强登临。

一眉晚拂晴山黛，万缕风摇岸柳金。

久负故园泉石约，恍惊老鬓雪霜侵。

两年双脚数千里，奔走尘埃损道心。

赵汝鐩

赵汝鐩　马上口占

平林涂烟山擎日，晚征漠漠客愁集。

浮生隙驹忙裹过，虚名塞马眼前失。

古来战场莫回首，一成一改骨俱朽。

柳岸人家摇酒帘，不妨小停春风鞭。

赵汝鐩

赵汝鐩　蒙泉行

二十年前客中都，壁间谁挂蒙泉图。

天造地设有如此，果若所画疑蓬壶。

御风来游洞庭北，此境突兀眼前出。

荆门之外天下稀。翻思画图才仿佛。

山根寒源月一泓，细流循沼曲折分。

天光倒影写晴碧，对此洗我潇洒心。

云木枕崖影湿翠，金莲铺镜葩在水。

流觞自是模兰亭，山阴今日那得尔。

向暮深林啼子规，柳花作团贴水飞。

吟兴未尽征马嘶，他时清梦犹见之。

赵汝鐩

赵汝鐩　梦回

春意已深寒未了，梦回斗帐房栊悄。

五更五点残月销，山鸟一声先破晓。

赵汝鐩

赵汝鐩　明皇

初年不是不聪明，勤政开元致太平。

一曲羽衣妃子进，三朝锦褓禄儿生。

眼乾蜀道山川泪，胆碎渔阳鼙鼓声。

祸福兴亡皆自取，信知女色解倾城。

赵汝鐩

赵汝鐩　暮行江上

江天诗眼阔，沙岸暮扶藜。

风怒来帆卸，林昏宿鸟迷。

问鱼前港有，沽酒小童携。

夜客留同饮，添杯翦韭畦。

赵汝鐩

赵汝鐩　偶成

青云得志士，颐指快所欲。

万事付杯酒，粉黛贮金屋。

嗟我骨相穷，不受富贵逐。

嗜欲人所同，有时未免欲。

青奴颇专房，高卧擎老足。

黄妳最如意，开卷醒困目。

暖寒命脚婆，冻衾转暘谷。

开樽唤汤妇，新醅温酃渌。

始得此四人，明珠不计斛。

呼之即来前，相娱不相触。

时人皆笑之，画饼岂充腹。

我亦翻自笑，竹窗听戛玉。

赵汝鐩

赵汝鐩　拍栏

偶把栏干拍，沙鸥水上惊。

晚红残照在，秋碧远山横。

尽被浮名役，皆从妄念生。

不如归去好，杖屦老柴荆。

赵汝鐩

赵汝鐩　蒲涧行

君不见少君诧安期海上之枣，又不见坡仙咏安期宅边之蒲。

枣失其种岂复得，蒲生於涧何时无。

涧流涓涓浅可涉，牵蔓披沙搜九节。

仙家自欲供仙饵，灵根不容凡齿齧。

循涧探奇岩石幽，瀑音迎耳锵琅球。

阴壑常寒失炎热，终日自雨鸣春秋。

振衣策足崔顶，跨历列缺凌倒景。

天风海涛撼宇宙，神清骨冷肝胆醒。

声传九霄景泰钟，更上上方梯睛空。

两眼有尽天不尽，沧溟浩与银河通。

指顾神山似非远，弱水谁云隔三万。

乘风直到金银台，握手安期话蒲涧。

赵汝鐩

赵汝鐩　憩农家

似阴还似晴，好风弄轻柔。

土膏春犁滑，竹深鸣禽幽。

农家颇潇洒，虢虢清泉流。

蹇余人茅檐，解带为小留。

荆钗三两妇，竞将机杼投。

吹炉问官人。肯吃村茶不。

群见窗下读，千字文蒙求。

余因拊其背，劝汝早休休。

泓颖才识面，白尽年少头。

耕食而凿饮，胡不安箕裘。

乃翁听我言，急把书卷收。

遣儿出门去，一人骑一牛。

赵汝鐩

赵汝鐩　遣愁

愁来无可奈，散策小桥东。

影转松随日，香残花怯风。

烟霞诗兴裹，天地酒杯中。

本自江湖客，生涯付钓篷。

赵汝鐩

赵汝鐩　遣意

要静静不得，风吹竹打檐。

栏摧呼匠葺，碑脱遣儿黏。

夜短睡常欠，天阴病转添。

扶衰归密室，更下面前帘。

赵汝鐩

赵汝鐩　妾薄命

冶容丽质世鲜比，择对年少风流子。

并栏观鱼双戏水，妾心郎心誓如此。

一朝结束万里行，东欲到海西到作。

醉中慷慨跃马去，出门十年无信音。

或传淫荡归不得，或传已作泉下客。

郎兮郎兮奈若何，恨泪彻夜孤枕滴。

君不闻莺莺锦字寄西游，玉环采丝意绸缪。

郎心忍向他人笑，下床徙自为郎羞。

又不闻盼盼樽前小垂手，燕子楼深情独厚。

岂期红粉遽成灰，怨句空吟三百首。

赵汝鐩

赵汝鐩　清明日同传元瞻阎才元周济美曾原伯宇文子友宇文子英汪冲之王谦仲

宦情随推移，世事分限域。

帝城冠盖会，千里或咫尺。

赏僚尽英贤，了事即余日。

念我契阔情，招邀见怀忆。

春事日光辉，湖山好颜色。

徐打失前骑，可望不可即。

徜徉大堤上，徙倚长桥侧。

游龙{孩左换目}季花，意极反寥阒。

山房启烟扉，僧话寄禅寂。

同来妙人物，高论倾历历。

朋簪忽逢会，并辔随休适。

将军万金园，花竹照燕席。

高情发清旷，绝巘疲危陟。

俯视天壤间，锦绣蒙山泽。

太平岂无象，黔首何知德。

须臾碧云暮，过羽杯行疾。

投林暝鸦还，隔浦灯火湿，

呼车各零乱，红灯明青壁。

良辰尚多叹，整整三分一。

后会傥相从，前言未应食。

赵汝鐩

赵汝鐩　清明小饮

草草清明饮，惠风天气和。

身轻梁燕舞，舌巧柳莺歌。

但道三春好，其如两鬓何。

升沉付杯酒，由命不由他。

赵汝鐩

赵汝鐩　秋居

入得秋来爽，何烦宋玉悲。

推窗对修竹，开卷裹诸儿。

世事放轻著，人生无足时。

年多自当老，不用染吟髭。

赵汝鐩

赵汝鐩　秋日同王显父赵子野何庄叟泛湖赵紫芝继至分韵得秋字

雨余湖更爽，载酒共清游。

天净倒涵水，峰高争献秋。

风烟入吟笔，箫鼓自邻舟。

堤上诗人过，相邀便肯留。

赵汝鐩

赵汝鐩　秋夕

秋风动梧井，无顿许多凉。

夜静滩喧枕，窗开月到床。

道心便冷淡，世事莫思量。

只被浇花累，朝朝却用忙。

赵汝鐩

赵汝鐩　秋夜

秋到情怀恶，美人天一方。

夜深窗转月，梦断角吹霜。

赵汝鐩

赵汝鐩　秋夜怀归

乡里千山月，尘埃两鬓星。

秋声虽是爽，客耳不堪听。

多泪风前烛，孤明竹外萤。

吟蛩更亡赖，终夜几曾停。

赵汝鐩

赵汝鐩　秋意

今年秋意早，夜傍井梧生。

怪得雨声急，洗教山骨清。

倚栏看叶舞，寻砌听蛩鸣。

举目无非爽，吟诗易得精。

赵汝鐩

赵汝鐩　去妇辞

入得良人门，自誓终此身。

扫室拥箕箒，进盥躬盘巾。

采桑趋陇首，荐苹洁涧滨。

十年尽妇道，惟恐堂前嗔。

上和下睦本无，一二姑恣萋斐。

浸润既深贝锦成，不弃不出谮不已。

良人缱绻涕涟洏，父母之命安敢违。

举头天边指缺月，暂缺须有团贺时。

君不闻章台长条依旧垂，乐昌半镜还复归。

赵汝鐩

赵汝鐩　日融

日融风力软，曳杖独逍遥。

蜂去花心静，莺迁柳影摇。

一年春易老，两鬓雪难消。

客至时留饮，无缘特地招。

赵汝鐩

赵汝鐩　三阁曲

叔宝沉迷建邺宫，厌厌夜饮清昼同。

金碧三阁插晴汉，沉檀十里闻香风。

叠石为山水为沼，后庭万花坼春丛。

狎客倡酬女学士，污词媚句争新工。

被之弦歌恣酣乐，千娥行列纷青红。

将军忽遇韩擒虎，江神今识清河公。

凭栏璧月词未终，谁知携手两妃游井中。

赵汝鐩

赵汝鐩　三珍行

西清平生雅好奇，夜则忘寐昼忘饥。

搜今抉古竭心力，常恐世间一物遗。

云雾轩窗烟月户，万宝汇列牙签垂。

循环逻视日千匝，拊摩拂拭心融怡。

惊寇披猖变仓卒，六丁下取留毫厘。

收拾售用自不足，尚轰三珍赠我为。

六幅之珍老坡字，印可谁氏参寥师。

怒鹏九万气吞吐，骊珠百二光陆离。

两轴之珍云子画，李杜跨蹇将何之。

华阴悬裹过门日，浣花溪上寻春时。

一张之珍太古琴，孤桐斲削峄阳枝。

刻名漱玉世少比，较昔响泉彼堪嗤。

银钩铁画贵楷正，此则倚醉飞蛟螭。

寸马豆人贵纤密，此则纵意隳藩篱。

金徽玉轸贵音韵，此则得趣绝弦丝。

天机皆由胸襟出，妙处莫以形迹窥。

爱兹三珍每自随，酒酣呼驴任倒骑。

抱琴委辔乌角欹，琅然高吟夏夜诗。

赵汝鐩

赵汝鐩　山礬

七里香风远，山礬满路开。

野生人所贱，移动却难栽。

赵汝鐩

赵汝鐩　山寺

树暗常疑夜，山多易得云。

撞钟最深处，岭外不曾闻。

赵汝鐩

赵汝鐩　山吟

梯磴扪绝壁，题诗纪幽临。

呵冻象管滑，堕崖千尺深。

群猿皆惊笑，看我攀萝寻。

石罅忽搜得，大书足前吟。

诵咏猿侧耳，颔头似知音。

吟罢下山去，猿亦归他林。

赵汝鐩

赵汝鐩　山庄

门掩斜阳岸，溪横独木桥。

山禽弄春舌，堤柳舞风条。

世事雪双鬓，生涯水一瓢。

似闻邻酿熟，自往不须招。

赵汝鐩

赵汝鐩　伤春

飞蝶捎风絮，鸣禽恋午檐。

不知春去未，但觉绿阴添。

赵汝鐩

赵汝鐩　上马曲

精神如熊气如虹，梦寐思勒燕然功。

龙泉宝鞘横三尽，犀甲茸条擐两重。

鸣镝飞空挟霜远，认旗贴身飐日红。

玉辔绣鞯鞲骢马，眼有紫焰炯双瞳。

誓缚单于献天子，离觞不挥儿女泪。

笳鼓动地归来时，金印斗大肘后系。

君不见燕颔虎颈班超侯万里，又不见风声鹤唳谢玄破肥水。

赵汝鐩

赵汝鐩　社日

四郊社鼓响枫林，朝雨方晴晚复阴。

稚子求聪多啖藕，佳人怕拙例停针。

饭争簇巧毋嫌杂，酒正逢时莫厌斟。

为问年年鸿与燕，去来相避果何心。

赵汝鐩

赵汝鐩　虱

虱形仅如麻粟微，虱毒过於刀锥惨。

上循鬓发贯绀珠，下匿裳衣缀玉糁。

呼朋引类极猖蹶，摇头举足恣餐啖。

晴窗晓扪屡迁坐，雨床夜搔不安球。

急唤童子具汤沐，奔迸出没似丧胆。

童子蹙頾代请命，姑责戒励后不敢。

念其昔日到明光，曾游相须经御览。

赵汝鐩

赵汝鐩　十一月四日雪中小饮是月十日冬至

书云犹七日，阴极刚未长。

风吹六花开，飞舞隘穹壤。

一阳方欲来，和气已摩荡。

著地寂不声，入林发余响。

与客同拥炉，寒威不到幌。

洗杓开蚊尊，下箸饫熊掌。

道旧惊物变，谈空湔尘想。

近诗稍阁笔，对此又技疗。

踏雪访梅花，更觉吟兴爽。

赵汝鐩

赵汝鐩　史镇江丐得请仍进职

两载南徐屈从臣，笑谈樽俎运精神。

民无土木丝毫费，手挈江山表裹新。

千里舳舻渠水利，一团锦绣阆风春。

夹河柳接甘棠影，下有攀辕卧辙人。

赵汝鐩

赵汝鐩　史镇江丐得请仍进职

帝念承流欲报功，力祈阊阖请琳宫。

固知槐鼎身将爱，却爱莼鲈味不同。

宝阁风云虽学士，沧洲烟雨且渔翁。

到家宣室思前席，又使猿惊蕙帐空。

赵汝鐩

赵汝鐩　适意

右倾老瓦盆，左持离骚经。

一杯读一句，既醉还复醒。

好月飞入坐，伴饮到天明。

林下乐如许，钟鼎鸿毛轻。

赵汝鐩

赵汝鐩　暑酌

天高殊未雨，暑盛绝无风。

将酒渠心浸，有泉林下通。

擘莲房拍寒，雪藕孔玲珑。

量浅难禁醉，扶归两小童。

赵汝鐩

赵汝鐩　水阁秋夜

云收一点无，秋洗四山净。

野水吞长天，凉月分两镜。

倚湖阁虚窈，缘石竹修劲。

孤斟领幽寂，新醪快村硬。

露冷欺病骨，更阑瞻斗柄。

欲去未属餍，倚栏成短咏。

赵汝鐩

赵汝鐩　水琴

盎缶停涵水一泓，中存雅意超器形。

欲滴未滴天地寂，须臾宫商若相赓。

妙趣不劳徽外索，泛声不自弦上生。

小点恩怨作儿语，大点九皋闻鹤鸣。

疏数变化似有节，多是洋洋流水音。

残沥断续楚天晓，余响勾引南风薰。

平生筝笛厌郑卫，羌借古韵洗古心。

又不如齤齤北窗睡，两耳不听元亏成。

赵汝鐩

赵汝鐩　送曹深叟之越

几时重握手，未可便轻离。

路指千岩去，程宽一月期。

扪萝窥禹穴，剥藓读曹碑。

必自兰亭过，方当春暮时。

赵汝鐩

赵汝鐩　送聪上人归四明

办得四方游，孜孜讨入头。

归云起斋钵，高浪送行舟。

笠戴天童雨，鞋穿雪窦秋。

平常心是道，莫更问人休。

赵汝鐩

赵汝鐩　送端叔游淮

堂堂玉立须垂腹，谈论逢人见肺肝。

手弄七弦琴韵古，腰横三尺剑光寒。

但将计策寻知已，肯学闾阎为觅官。

乌幕闻君定罗致，别樽不复话儒酸。

赵汝鐩

赵汝鐩　送胡判官赴官永嘉

君赴莲池戍，离愁正值秋。

持觞送南蒲，鸣橹下东瓯。

才俊推乌幕，风流访谢楼。

欲穷奇绝处，须上雁山头。

赵汝鐩

赵汝鐩　送林伯虎除国子监丞赴阙

山房高千仞，上与青云齐。

日从二仙游，两耳湔是非。

北窗正齤齤，锋车扣岩扉。

猿鹤竞作色，山人忘我为。

林泉虽云乐，出处盖有时。

平生经纶胸，忧国两鬓丝。

赵汝鐩

赵汝鐩　送林伯虎除国子监丞赴阙

玑衡占东南，老人方昭回。

明庭聚耆德，公难卧蒿莱。

行行出东门，丹心趋玉阶。

雪棹乘兴尔，云岫何心哉。

了却济世缘，应念金石台。

天街跃马余，就访孤山梅。

赵汝鐩

赵汝鐩　送临川王丞秩满造朝

我来学制君哦松，数月握手臭味同。

君今南浦我送客，水萍风云何匆匆。

别酒未釂白玉斝，椎鼓催发斜阳红。

青霄迫逐不少借，指日便入明光宫。

祖鞭先著气射斗，好吐平生经纶胸。

临汝诗卷如束笋，殿阁正欠赓薰风。

自怜鱼游沸釜中，羡君遇顺如飞鸿。

愿寄一语随君东，问讯西湖南北峰。

赵汝鐩

赵汝鐩　送鲁卿之九江

归自潇湘方半月，挑灯酌酒又分样。

挂帆秋晚江湖客，握手岁寒松柏心。

湓浦水流清一派，香炉峰湿翠千寻。

西风远想登临处，日日携琴日日吟。

赵汝鐩

赵汝鐩　送奇仲过霅川

少年湖海气，近又负诗名。

今忽担簦去，谁非倒屣迎。

雨茶烹顾渚，春酒醉乌程。

有句茅亭著，苹风洲上生。

赵汝鐩

赵汝鐩　送沈推赴官婺女

子抱风云志，吾同笔砚游。

众皆尊大手，老尚客诸侯。

清逼双溪水，句涵三洞秋。

俭僚非所处，有路在瀛洲。

赵汝鐩

赵汝鐩　送同官叶榷院造朝二首

新制重分司，谁云筦榷卑。

鹏搏终可料，鷃笑彼何知。

细满岂无待，横飞亦未迟。

催班天上去，黄色已浮眉。

赵汝鐩

赵汝鐩　送同官叶榷院造朝二首

满岁尘埃共，交情骨肉亲。

我犹京口客，君已日边人。

波及无忘晋，渠成亦利秦。

西湖约携手，两岸柳摇春。

赵汝鐩

赵汝鐩　送同年李教秩满归闽

雁塔同题久，相看两鬓皤。

功名皆分定，安乐直钱多。

绛帐归来后，青山住得麽。

时流推老笔，册府欠编摩。

赵汝鐩

赵汝鐩　送絜斋仓使袁都官归班

六辔按部朝出关，邮铃插羽夜趣还。

诏子天飞紫泥湿，一点郎星归拱北。

乡来翻动大壑鱼，致君尧舜真须臾。

金瓯未启请麾去，旋颁汉节登范车。

先生有道出洙泗，派分象山接洛水。

振铎重席阐圣传，此心之外无二理。

先生有才辈伊周，胸襟百万森戈矛。

新亭肯作楚囚泣，誓楫一念清神州。

此行岂但兰再握，讲帷欠公熙帝学。

火城照空沙堤新，堂印押班运筹幄。

絜斋墙仞世龙门，瓣香夙昔鑽仰心，

邑债一了即归耕。但当拭目天上新经纶，

日与渔樵击壤歌太平。

赵汝鐩

赵汝鐩　送彦东还湘

湖南多爽处，羡子片帆还。

秋影清涵水，烟痕淡著山。

兰风香楚佩，竹泪冷湘斑。

见说诛茅地，江头只数间。

赵汝鐩

赵汝鐩　送翼之过天台

天台山水窟，人道是仙家。

白鹤挂寒溜，赤城飞暮霞。

独携筇杖过，莫畏石桥斜。

牢记经行处，归来向我夸。

赵汝鐩

赵汝鐩　送仲久之京口

才归又东去，且道几时还。

算路亦差远，缘君不耐闲。

江城登铁瓮，烟寺认金山。

我昔经行地，诗牌挂壁间。

赵汝鐩

赵汝鐩　送宗上人归闽

顶笠遍参请，平生志甚勤。

耳方离岳漠，眼已接闽云。

宿岭星辰近，流溪烟雾分。

劝师早休歇，禅不在多闻。

赵汝鐩

赵汝鐩　送宗上人归闽

赵汝鐩　宿方家店

昏暮方投宿，敢嫌茅屋低。

池清月易入，林密鸟争楼。

买酒春簄瓮，求蔬夜摘畦。

路长莫贪睡，嘱仆早听鸡。

赵汝鐩

赵汝鐩　宿古寺

黄昏投寺宿，古屋瞰荒江。

村酒沽春瓮，山房耿夜鈍。

滩高声撼枕，月落影收窗。

僧老人皆玩，楼钟晓未撞。

赵汝鐩

赵汝鐩　宿横山

颇厌东征道路长，回头十日离乡邦。

扫愁酌酒虽云独，照影抵消灯却双。

打并余花风动地，迁延残夜月留窗。

店鸡已唱催人起，更听疏钟隔水撞。

赵汝鐩

赵汝鐩　宿江阁

阁前眼界如图画，山色侵窗竹打檐。

云带雁声移别蒲，月将梅影进疏帘。

壮怀自笑年年减，华发无情日日添。

夜半骤风天骤雪，贵家鼓舞客心嫌。

赵汝鐩

赵汝鐩　宿康口渔家

阴云议雪风飕飕，黄沙翳暝征人愁。

渔家假宿休疲骨，败芦纫壁茅盖头。

行营鼓角声动地，钓翁不惯皆掩耳。

刺船火急入葭苇，问讯鸥鹭莫惊起。

赵汝鐩

赵汝鐩　宿妙果寺赠洪上人

上人留我禅房宿，煮笋烹茶语夜阑。

铁马鸣风山牖寂，木鱼敲雪晓廓寒。

真筌但要此心悟，公案休将故纸鑽。

若道吾言没滋味，请师且去坐蒲团。

赵汝鐩

赵汝鐩　宿山观

昏暮无处宿，樵人指路头。

仆夫皆已困，道士幸相留。

明月夜翻昼，阴崖暑变秋。

闻鸡便行路，定要到潭州。

赵汝鐩

赵汝鐩　宿溪馆

投宿溪头馆，途长主仆饥。

湿薪难便著，恶米更须筛。

风细帆来稳，山高月上迟。

客怀正凄恻，渔笛蓼洲吹。

赵汝鐩

赵汝鐩　孙王渡

霁后泥途行尚艰，今年大率是晴悭。

春当浓处寒犹在，寒肯消时春渐还。

木杪红沉半轮日，波心碧浸两边山。

渡头不住人来往，共羡白鸥云水闲。

赵汝鐩

赵汝鐩　踏青

四野春工遍，柔风动赏心。

蹭青喧柳陌，举白醉花阴。

赵汝鐩

赵汝鐩　踏雪

玉壶一色天漫漫，乱雪飞春减却寒。

屑琼筛瑰塞宇宙，柳絮如拳辊作团。

却愁花木不禁冷，携筇问讯遍玉栏。

老柯樛枝幸亡恙，红苞半吐怯牡丹。

更怜修竹压欲折，扶持敲撼声珊珊。

似醉忽醒僵忽立，森然再植青琅玕。

群儿幻出两狮子，顷刻堆削了不难。

手持朱橘炯电眼，并刀巧翦金铃安。

老夫童心也自爱，卷帘移坐忍冻看。

一杯暖寒不可再，饥肠转雷未朝餐。

赵汝鐩

赵汝鐩　谈禅

禅僧晚相投，貌古似落魄，

说性说虚空，雕心苦摸索。

千百则公案，信口无一错。

有蝉隔窗鸣，与僧恣酬酢。

僧喝蝉不知，僧怒蝉不觉。

蝉厌忽飞去，僧语无处著。

呼儿掩柴扉，请僧自行脚。

赵汝鐩

赵汝鐩　题村舍壁

柔风十里日瞳曨，雨后陂塘野水通。

两岸柳烟笼晓绿，数枝桃露滴春红。

明知钟鼎众皆羡，到了山林味不同。

田父殷勤邀我坐，一盂白饭一盂菘。

赵汝鐩

赵汝鐩　题戴洪甫爱竹轩

竹癖难凭俗眼看，琴书静对翠光寒。

秋声鸣屋风初度，夜影翻床月半残。

天乞幽人供嗜好，日呼稚子报平安。

窗前幸有闲田地，分我云梢四五竿。

赵汝鐩

赵汝鐩　题合江亭

石鼓山头一小亭，乾坤万里眼双明。

虽因刺史能寻胜，不遇昌黎岂得名。

衡岳云开秋洗碧，蒸江湘合水争清。

书岩莫辨当时字，空积尘泥野草生。

赵汝鐩

赵汝鐩　题会稽用林帅侍韵

东越乾坤到眼边，乱云连壑草迷川。

五更城落千岩月，万顷湖开一镜天。

鼓角声残秦望晓，楼台影湿卧龙烟。

旧时太史登临处，每想风流为慨然。

赵汝鐩

赵汝鐩　题及之后山新筑茅舍

潇洒人间世，柴门夹两槐。

诗僧恰方去，俗客不曾来。

翠合苔初长，红娇杏半开。

南边许多地，腊月竹须栽。

赵汝鐩

赵汝鐩　题莱公泉

马鞍山下倚吟鞭，慨想前贤古道边。

健笔南轩三大字，高风相国一泓泉。

征途著句虽无暇，诗版留名自可传。

寺主相邀观石刻，呼童汲水取茶煎。

赵汝鐩

赵汝鐩　题王才叔南馆

南馆著隐士，幽爽似僧舍。

岛红野花繁，岸绿垂杨亚。

人行鸟不惊，客至鹤先迓。

林深自无暑，月到更宜夜。

倾樽对贤圣，飞笔追鲍谢。

兴来即散策，无时不得暇。

赵汝鐩

赵汝鐩　题下阳怀沈叔忱

夜雨晓方歇，薄雾随征车。

乔松二十里，翠微三五家。

双燕教群雏，一牛驮两鸦。

故人不可见，回首天之涯。

赵汝鐩

赵汝鐩　题庄舍壁

水深荷较晚，地僻草偏多。

伫立风前听，樵夫隔陇歌。

赵汝鐩

赵汝鐩　田家叹

破屋三间结草扉，柴根煨火阖家围。

此生能得几年活，薄命连遭两岁饥。

肠久鸣雷惟淡粥，体虽起粟尚单衣。

晚来稚子总欢喜，报道小姑挑菜归。

赵汝鐩

赵汝鐩　听琴

午睡谁扣门，隔篱唤童子。

童子走来报，一二琴首士。

摘茗烹沙铫，推窗拂石几。

高山流水音，屡弹不肯止。

我心本虚淡，无用宫商洗。

渊明未尝弦，妙趣岂假此。

道士颇不乐，指衣抱琴起。

赵汝鐩

赵汝鐩　同崔纠访陈道士

寻幽过桥去，松径入琳宫。

竹摆风檐绿，榴残雨院红。

黏碑多古籀，插架独参同。

道士掀髯笑，诗联石鼎工。

赵汝鐩

赵汝鐩　同官率游郑园

亭围花木阁临池，移席行杯处处宜。

藻裹漾春鱼放子，竹间寻路鹤将儿。

登山少俊夸先到，扶杖衰残愧独迟。

所恨隔关归去急，不容结果着残棋。

赵汝鐩

赵汝鐩　同杨济翁唐季路陈纯叟饮光风亭光风旧名招屈纯叟席上鼓琴

江边旧亭子，招屈改光风。

揭扁名虽异，怀人意则同。

一篇渔父问，千古大夫忠。

酒尽琴犹鼓，幽兰曲未终。

赵汝鐩

赵汝鐩　同赵尉饮江亭

草草三间两眼明，数峰如画一江横。

风乌破浪帆樯急，野鹘过林鸟雀惊。

蚁取浮簄尤有味，鱼方出网正宜羹。

流莺怜我无歌者，簧舌频翻柳上声。

赵汝鐩

赵汝鐩　同子严初夏饮山阖

绿阴千百顷，约我共登临。

山翠含烟重，榴红著雨深。

行藏皆有命，计较谩劳心。

病怕杯中物，怜余浅浅斟。







卷523

赵汝鐩

赵汝鐩　铜雀台辞

屋一百间台十丈，岧峣突兀九霄上。

明月空照八尺床，几点酸风摇繐帐。

离宫金锁掣不开，美人红粉今成灰。

兰麝分恩销余馥，铜雀飞去无时回。

太官朝暮荐酒脯，迷魂尚爱残歌舞。

恋恋西陵一捧土，上马横槊平日诧英武。

赵汝鐩

赵汝鐩　途中

雨中奔走十来程，风卷云开陡顿晴。

双燕引雏花下教，一鸣唤妇树梢鸣。

烟江远认帆墙影，山舍微闻机杼声。

最爱水边数株柳，翠条浓处两三莺。

赵汝鐩

赵汝鐩　晚泊

篙师言已晚，岂可更贪程。

风起且须泊，滩多未易撑。

星河明夜色，葭苇撼秋声。

回首人千里，通宵梦不成。

赵汝鐩

赵汝鐩　晚晴与何户登水亭简张丞

溪流两岸秋，日落千山暮。

一亭压其间，登览洗万虎。

胸襟富丘壑，方领此幽趣。

掷饵来潜鳞，围棋惊过鹭。

酒壶展逸兴，渔唱续远浦。

安得哦松来，捻髭同觅句。

赵汝鐩

赵汝鐩　晚兴

是处牛羊下，喧哗走牧童。

霁烟拖淡碧，夕照殒残红。

老鬓日添雪，衰躯晚怕风。

愁来地著处，分付酒杯中。

赵汝鐩

赵汝鐩　晚征

回首家山已十程，摇鞭自笑苦劳生。

云先带暝岩边宿，月独伴人溪上行。

草屋停骖难可意，店翁叱犬不容声。

明朝路远起须早，第一鸡啼是五更。

赵汝鐩

赵汝鐩　汪丞招饮问梅

把酒问梅开也未，巡檐搜见两三枝。

祗缘今岁寒差甚，故比常年花较迟。

折向纷华筵畔看，输池冷淡水边时。

含香嚼蕊清无奈，散入肝脾尽是诗。

赵汝鐩

赵汝鐩　维舟

望见人家了，犹须转一坳。

寺从滩背出，船向柳边捎。

问酒寻溪馆，呼儿解腊包。

三杯亦径醉，世事且权抛。

赵汝鐩

赵汝鐩　闻舟中笛

横笛秋篷底，衔山夕照残。

孤音起水面，余韵到云端。

吹怨芦声惨，含凄雁影寒。

有人江阁上，斂翠凭栏干。

赵汝鐩

赵汝鐩　翁媪叹

早曦赫空岁不熟，炊甑飞尘煮薄粥。

翁媪饥雷常转腹，大儿嗷嗷小儿哭。

愁死未死此何时，县道赋不遗毫里。

科胥督欠烈星火，诟言我已遭榜笞。

壮丁偷身出走避，病妇抱子诉下泪。

掉头不恤尔有无，多寡但照帖中字。

盘鸡岂能供大嚼，杯酒安足直一醉。

沥血祈哀容贷纳，拍案邀需仍痛詈，

百请幸听去须臾，冲夜搥门谁叫呼。

后胥复持朱书急急符，预借明年一年租。

赵汝鐩

赵汝鐩　翁灵舒客临川因经从访之不遇闻过村居

闻道深村裹，结茅三四间。

买田因种秫，移树为看山。

诗好人皆诵，身安心自闲。

有时思雁荡，依旧棹舟还。

赵汝鐩

赵汝鐩　邬文伯归自邵阳

宾主西游久，赓诗日日传。

交情谁似此，与兴忽翩然。

楚岸猿吟树，湘江月载船。

我穷君更甚，相助愧无钱。

赵汝鐩

赵汝鐩　无题

人与春俱花，花因雨易残。

天涯云万里，肠断倚栏干。

赵汝鐩

赵汝鐩　午炊浰阳一馆甚雅

谁料三家市，能令两眼明。

花喧丛蝶恋，檐午乱鸡鸣。

忙裹青春去，愁边白发生。

摇鞭问归路，更乞一旬晴。

赵汝鐩

赵汝鐩　午炊溪店

草店临流傍蓼汀，午炊於此片时停。

健农恎岸般卵石，幼妇汲泉携斗瓶。

荐饭满盂山芋美，开窗匝室野花馨。

隔篱庵舍极潇洒，万竹中间著小亭。

赵汝鐩

赵汝鐩　午炊徐坊岭

途长力困时时歇，日影将中仆马饥。

籴米荒年增价售，汲泉远井得炊迟。

竹稠乱笋穿开路，藤茂多花盖尽篱。

饭了店翁相送出，丁宁前面小桥危。

赵汝鐩

赵汝鐩　西湖访梅

久无梅信息，访问到湖滨。

耐尽一冬冷，开残千树春。

临流转风韵，与雪斗精神。

疏影暗香后，能吟有几人。

赵汝鐩

赵汝鐩　溪上

一番雨过骤晴时，溪上春光色色奇。

日暖花繁蝴蝶困，水清鱼过鹭鸶随。

村翁开卷添黏纸，瓦钵研朱自教儿。

织妇倚机方叹息，输官尚欠二斤丝。

赵汝鐩

赵汝鐩　下程

下程疑颇早，店主劝予休。

今晚莫贪路，明朝便到州。

疏篱编马眼，新笋护猫头。

六七岁童子，一人随数牛。

赵汝鐩

赵汝鐩　夏日普信寺江阁

到此全无暑，虚栏千里风。

看飞云度水，听落石鸣空。

日月忙鸟兔，春秋递燕鸿。

一生尘裹过，烟艇羡渔翁。

赵汝鐩

赵汝鐩　夏日山中

瀑近书皆润，林深簟更凉。

山中无一事，夏日觉尤长。

赵汝鐩

赵汝鐩　夏夜

今夕暑差甚，芒鞋阶不行。

除灯檐月上，却扇竹风生。

病骨坐怕久，静吟诗易成。

夜凉思睡去，楼鼓已三更。

赵汝鐩

赵汝鐩　夏夜与东叔昆仲小酌

入夏不为浅，亭虚未甚炎。

云收风卷幕，月满夜开卾。

怕热移灯远，开怀索酒添。

半酣诗兴动，写韵客分拈。

赵汝鐩

赵汝鐩　仙湖歌

湖之绿兮如蓝，湖之明兮如镜。

蓝染晴空晚色鲜，镜照天宇秋毫净。

乾坤两间共开避，鱼鸟四时自飞泳。

炎州著脚苦蒸郁，对此恍入清凉境。

其东群木合抱森，观政观鱼连秀阴。

濂泉沸甽珠的皪，饮瓢洗我太古心。

其西冰壶爽到骨，晓波澄秋夜印月。

藏春园种杂花稠，分得庾梅搀先发。

其南粉雉霄汉横，旋补杨柳沿堤青。

上下天光同一碧，我来拈出营新亭。

其北千片石洲石，或虬或凤或剑戟。

环流轩馆瘴雾收，檐影倒漾水底日。

葛仙昔炼九转丹，丹成飞上罗浮山。

海边亭外春万里，御风忽挹仙翁袂。

翁乘飚车拥霓旌，约我十二楼五城。

翁言羽化世已久，问湖风月依旧否。

赵汝鐩

赵汝鐩　弦歌堂对雨

绝交诗酒客，扑面簿书尘。

汩没朝连夜，匆忙雨过春。

民宽残税欠，身受上官嗔。

了却三年债，归耕秀水滨。

赵汝鐩

赵汝鐩　湘西行

吾尝诵麓山盘纡句，又尝诵深林玲珑诗。

前有工部后吏部，拈出千古湘西奇。

扶藜游目逐萧爽，扪萝陟磴忘巑巇。

杉桧摇空蛟虬舞，岭壑翳雾猿猱悲。

晨昏两钟递名刹，日月一坛老仙祠。

摩干徘徊怜晋柏，剥苔俯仰认唐碑。

碧虚心照眼已阔，更上万仞层台危。

楚涛左渺连攻泽，蛮烟右涌迷九嶷。

学宫岧峣压胜概，百泉曲折流方池。

英才涵濡教育乐，风雩慨想莫春时。

登临殊未遍幽境，残阳木末坠红影。

松阴夹道倒接{上四下离}，不遣前诃杀风景。

小留一片潇湘亭，双鹭飞来妆秋屏。

橘垂嫩颗匝洲青，芷纷柔叶飘岸馨。

冥搜枯肠浪著语，对人欲举不敢举。

拍栏但吟工部吏部两大篇，水光山色俱欣然。

赵汝鐩

赵汝鐩　响卜辞

三六乘鸾初嫁君，琴瑟朝暮誓不分。

酒酣使气浪自许，片舌仪秦弄风云。

东吴西蜀几千里，雁来数年无幅纸。

有便我必寄锦笺，岂应皆沉石头水。

酸风一点泪两行，凭栏瞥过双鸳鸯。

霜花迫帘冷蜡焰，雨梧傍枕敲银床。

乞灵每日扣巫祝，更向静处听响卜。

人言卯夜验不差，又言元宵应尤速。

二说果如神，俱占敢厌频。

斋心通我意，侧步潜我身。

或坼翠幌视，或靠绿窗避。

两夕行人语，字字还家意。

罗袜走褪奔绣帏，欢喜无地魂天飞。

小儿放娇来牵衣，抱我门前接爷归。

赵汝鐩

赵汝鐩　小水寺

披雾入野寺，寒林响西风。

谁遣僧出迎，山鸟为我通。

染衣松露香，照眼岩花红。

聊此息尘虑，归骑毋匆匆。

赵汝鐩

赵汝鐩　谢人送端砚水沉

屏迹山林绝往还，忽传军将扣云关。

十年忆别湖湘外，五朵惊飞几案闻。

砚寄下岩鹹鹆眼，沉分上岸鹧鸪班。

墨磨烟麝香横雾，搜索诗肠愧我怪。

赵汝鐩

赵汝鐩　新秋旅思

两袖尘埃满，千山道路勤。

晓清秋已到，叶落客先闻。

镜裹惊衰态，眉间添皱纹。

人生闲第一，回首故山云。

赵汝鐩

赵汝鐩　信步

午窗方睡起，信步过东畦。

穴徙蚁知雨，巢穿燕补泥。

路坍连草没，果重压枝低。

村妇抱儿子，笼边教唤鸡。

赵汝鐩

赵汝鐩　行春

绿杨袅袅草萋萋，缓步行春独杖藜。

搜蕊蜂儿透花骨，增巢燕子砌芹泥。

过溪野水冲桥版，觅路田塍穿菜畦。

松竹林间僧揖我，谒茶携手上招提。

赵汝鐩

赵汝鐩　续蒲涧行

戊戍正月二十五，摇辔东风蒲涧去。

年年今日是时节，飞盖倾城车塞路。

野亭山馆坐不遍，巚天席地千百处。

开壶设樏纷酒炙，擘蟹锥{左日右豪}间醢脯。

笑言相续乐甚真，礼文不侈意则古。

我亦随众穷胜览，先访安期登梵宇。

入春少雨是晴，穹岩寒溜仅一缕。

白云千级逼象纬，沧海万里渺烟雾。

倚栏方快心目远，牛羊下山林壑暮。

小儿队队逐归驺，拍手呼舞趁箫鼓。

游人到晚欢未厌，徘徊不忍收樽俎。

行穿梅岭还江西，首为南州诧风土。

赵汝鐩

赵汝鐩　雪后徐广文招同官小集分韵得明字

瞰江亭馆约登临，雪后凭栏景倍清。

波面玉虹千丈霁，寒边冰镜十分明。

放怀共恨添杯少，分韵俄惊击钵成。

对弈不知谁胜败，醉中但听子丁丁。

赵汝鐩

赵汝鐩　雪中观客夜博

积雪深一尺，堆琼迷山扉。

豪客夜排闼，挑灯红炉围。

成枭呼五白，转胜赏四绯。

举觞无不釂，寒深酒力微。

姑置博与酒，剧谈木屑霏。

坐久更寝阑，疏钟到帘帏。

赵汝鐩

赵汝鐩　雪中徐检法约登城楼中果

今年一雪恰一月，天工弄巧寒饕餮。

朔风吹碎洞庭浪，细结瑶花遍银阙。

倚杖测试三尺强，平陆皓皓失凹凸。

梅梢模糊裹寒香，鸟影伶俜栖冻叶。

有客约上城南楼，膏吾车兮俄复辍。

呼儿反关袁安巷，小窗风味寒於铁。

未须金帐斟羊羔，薄酒也能春两颊。

三杯五杯亦径醉，曲肱一枕香云绝。

梦裹骑驴过灞桥，记得新诗醒时说。

赵汝鐩

赵汝鐩　雪中寻僧

寻僧同踏雪，握手上钟楼。

初下寒飘屑，才浓风辊球。

水波糊纸阖，春乳泛茶瓯。

片片看来好，庞公有话头。

赵汝鐩

赵汝鐩　寻僧不遇

扪萝入石径，野衲栖其间。

杖锡知何处，留云守禅关。

当户走饥鼠，隔林巢白鹇。

候久移晚照，困来漱寒湾。

翛然非人世，欲去且复还。

木杪猿一声，六窗契山山。

赵汝鐩

赵汝鐩　寻胜

老子携筇杖，小童挑酒壶。

遍寻泉石胜，引路倩樵夫。

赵汝鐩

赵汝鐩　沿檄宿虎山山家

高低田水曲通池，小小人家短短篱。

杜宇教唆春去早，阴云遮盖月明迟。

年华只解催教老，公事从来了是痴。

若不随缘强烦恼，谩添两鬓几茎丝。

赵汝鐩

赵汝鐩　仰山行

平生几两谢公屐，爱山爱水真成癖。

集云峰在指顾间，年来抗尘乃绝迹。

西风从臾作意登，佛境未入心境清。

九秋颢气接岚气，五里松声答泉声。

招提金碧压深窈，钟鼓四时递昏晓。

梵音独许山鸟听，禅梦不惊胡蝶绕。

土腴露饱蔬笋鲜，一粥一饮天上僧。

伊蒲供罢日卓午，浮空半是烹茶烟。

四藤欲知阁中味，万字欲参堂上意。

请将此事且姑置，坐看山雨濯晚翠。

赵汝鐩

赵汝鐩　瑶娥曲

一二三四月如眉，积累如梳截半规。

玉斧昼夜修不彻，修成团镜当空垂。

十眉有样列象几，梳裁春冰镜涵水。

瑶娥睡起拂菱花，扫黛插鬓云绕指。

斂袂亭亭天上妆，环佩隐体璯琳{左王右将}。

骖鸾跨鹤舞仙谱，子登弹環飞琼簧。

天风飕飂冷到骨，银河澎浪溅罗袜。

一轮千古广寒深，折尽桂花应白发。

赵汝鐩

赵汝鐩　野步

雨收日薄春容嫩，步步东风桃李蹊。

香递深林疑麝过，声传幽谷认莺啼。

路摧迂步行荒草，桥断褰裳涉浅溪。

归遇田翁醉邀我，旋教买酒旋烹鸡。

赵汝鐩

赵汝鐩　野望

一天秋色远，千里病眸宽。

野旷牛羊小，楼高风露寒。

扫愁嫌酒薄，少事欲心安。

溪友门前过，留鱼荐晚餐。

赵汝鐩

赵汝鐩　夜归

为爱清秋月，徘徊步水滨。

夜归惊犬吠，错认是生人。

赵汝鐩

赵汝鐩　倚栏

倚栏有恨无人说，暮角吹梅寒声咽。

急风卷雨过雁惊，吐下芦花一枝雪。

赵汝鐩

赵汝鐩　倚楼

蒹葭秋色晚，百尺倚江楼。

日暗烟藏寺，风高浪拍舟。

归云投远岭，饥雁叫沧洲。

心事非年少，尘埃白尽头。

赵汝鐩

赵汝鐩　义兽行

君不见明皇有象能拜舞，看定禄山瞪目怒。

又不见昭宗有猴能起居，望见全忠夺臂呼。

两朝玩物固丧志，异类报国乃仗义。

天宝大驾蜀道巡，开平初元唐祚倾。

百僚奉贼身尽窜，宰相畏族神不宁。

尔象尔猴忿且嗔，其面虽兽心则人。

当时节士知有几，壮哉义兽不怕死。

赵汝鐩

赵汝鐩　吟髭

壮岁髭如漆，年来暮景侵。

便令如雪白，捻断不妨吟。

赵汝鐩

赵汝鐩　饮马和城窟

乌骓马，紫游韁，

戍夫一鞭天一方。揆程想过长城下，

思古筑役摧人肠。白骨如雪浸水窟，

骨上犹带秦时血。雨打风吹宇宙腥，

君渴莫饮救马渴。衣适寒暄饭加餐，

省酒戒勿离军门。雁来不惜数行字，

雁回我亦寄平安。自从君出与君别，

怕听砧声怕见月。细思人生能几何，

未卜彼此俱白发。官有好爵与尔靡，

万死一生方得之。不如更戍闻早归，

百年邻里夸齐眉。

赵汝鐩

赵汝鐩　饮通幽园

典却身上鹔鹴裘，买酒领客寻清游。

欲洗胸襟尘万斛，快上青云展秋眸。

晴沙翳天风动地，挈壶卷席移通幽。

一沼镜净清可掬，千竿玉立尘不留。

拒霜两岸花烂漫，红蓼错杂争开秋。

人生适意未易得，痴儿了事何时休。

陶写岂必在丝竹，山有鸣禽水游鲦。

酒酣题蕉竞新句，景物辟易困雕搜。

一梳凉月插空碧，楼头暮角催归驺。

双桂余葩尚堪摘，便道肯访勿翦不。

赵汝鐩

赵汝鐩　隐者

卓庵远入深林去，生怕世人知得处。

四边剩却许多云，重重塞断山前路。

赵汝鐩

赵汝鐩　迎仙引

羽人窟宅压沧溟，昆仑阆风天墉城。

紫兰绛节跨彩凤，殷勤传命邀同盟。

七月七日凉秋霁，千官锵佩森幢卫。

王母云车九色龙，上元霜袍三角髻。

刘彻屏息迎两仙。兜香涂门高馥天。

星裳黼衮自酬酢，方朔窥窗不敢前。

金浆玉醴濯凡腹，红颗绚饤蟠桃熟。

宴酣乐奏瑶池音，琅環子登笛双成。

乞怜请药承华殿，教戒丁宁先自反。

三尸欲脱毋淫乱，五性尽舍更勤俭。

各出数语针膏肓，此是长生度世方。

彻心未悟益猖狂，万八千里周遐荒。

少翁栾大诛相继，海上何日无方士。

五柞宫中梦断时，铜盘玉露胡为不起死。

赵汝鐩

赵汝鐩　瀛洲行

神山鼎峙沧海东，瑶池翠水环银宫。

朝霞夕霏自今古，飚车羽轮何憧憧。

文馆岧峣霄汉立，群贤飞佩翔鵷鸿。

人间风日总不到，逍遥宛在神山中。

苕溪闽山两仙伯，双槎贯月凌溟蒙。

分光东壁笔摛锦，携手西昆气垂虹。

承明厌直江湖去，回首云雾迷方蓬。

风萍既散俄复聚，赤帷朱辬巧相逢。

旧游共说横秋下，城隅胜概仿佛同。

寓意瀛洲规小筑，轩楹突兀浮青红。

弱水休论三万里，玉楼未羡十二重。

洞门无锁棠阴昼，太华吹香藕花风。

夜藜吐耀来太乙，旨酒共饮烦壶公。

临汝自昔号仙窟，左有灵谷右峨蜂。

浮丘老翁跨白鹤，魏坛元君携青童。

欣闻琼宙出金柅，往往挽袂来相从。

祗恐济世缘未了，一麾一节难久容。

九天丹凤衔双诏，修门并辔摇冬珑。

不但十八学士同步武，风云廓庙两两登夔龙。

共办霖雨舟楫功，他年相与骑鲸追乔松。

赵汝鐩

赵汝鐩　游曹园

先登东畔高亭子，洗却胸襟万斛尘。

落乍玉残梅兴尽，旧桃金吐柳芽新。

倚林困鹤聊休足，巡食饥乌不避人。

尚欲徘徊已灯火，归驺屡趣入城堙。

赵汝鐩

赵汝鐩　游刘园分韵得峡字

园林十亩余，此邦人推甲。

匝谷筼箉净，循沼芙蓉夹。

波暖游鱼乐，机忘飞鸥狎。

剧谈互挥尘，曲栏凭斗鸭。

棋仙俱自负，国手未许插。

酒胆各称雄，觥船不留呷。

半酣索分吟，韵严苦才乏。

枯肠搜欲断，险字终难压，

阁笔视诸公，词源羡流峡。

赵汝鐩

赵汝鐩　游目

游目林坰信马蹄，十来家住小桥西。

浮沉野水看晴雁，唱和茅檐听午杂。

菜要遮栏增旧堑，田分荫注作新堤。

年丰米贱人人乐，农父相逢醉似泥。

赵汝鐩

赵汝鐩　有客

青春挽不回，白发摘不尽。

减围羞敝带，照面怯皎镜。

功名知傥来，肯问终南径。

荣枯默有数，岂待盖棺定。

人世如梦幻，具眼须猛省。

毋为尘埃役，而改山林兴。

亭前富葵花，隔帘烜红影。

雨余老苞困，欲谢若未忍。

有客适过秋，对此惜芳影。

从事在青州，呼儿往三请。

赵汝鐩

赵汝鐩　渔父四时曲　春

霁江浮春新水肥，粼粼鸭绿东风微。

波心上下舴艋滑，钓车香饵卷落晖。

纤鳞噞喁锦穿柳，半留卖钱半换酒。

烂醉茅檐红杏家，折花簪发把两手。

沙岸寻芳青骢嘶，弹丝吹竹挟蛾眉。

笑指渔父何寂寞，渔父掉头号我自乐。

赵汝鐩

赵汝鐩　渔父四时曲　冬

六花坼冻云模糊，钓钩空掷寒无鱼。

系舟枯柳归茅舍，拨火煨薪拥地炉。

赊邻一榼醅醱玉，老稚分沾春回谷。

重来解维放夜筒，横风打向别港宿。

溪馆对雪歌妓围，釜出驼峰酒羔儿。

笑指渔父何憔悴，渔父掉头但称醉。

赵汝鐩

赵汝鐩　渔父四时曲　秋

新雁衔秋访水涯，分屯洲渚傍芦花。

停桡相约结溪社，来往无嫌

一家。

酒酣把笛吹村曲，声曳兰风入山腹。

钓竿到手万事轻，孰是孰非孰荣辱。

江楼邀月粉黛浓，簧環嘈杂彻桂宫。

笑指渔父何冷落，渔父掉头吾岂错。

赵汝鐩

赵汝鐩　渔父四时曲　夏

烟溪流碧浸炎空，涤濯袢蒸蒹葭风。

大港小港凉世界，隔堤荷荡香到篷。

侬家生长舟一叶，岂识人间半点热。

青笠绿蓑山雨来，雨过波平夜撑月。

水亭避暑冰玉肌，枕设珊瑚簟琉璃。

笑指渔父何辛苦，渔父掉头浑不顾。

赵汝鐩

赵汝鐩　渔舟

秋巘翠千叠，晴溪玉一湾。

渔舟三两个，来往钓其间。

赵汝鐩

赵汝鐩　雨过

一霎荷塘雨，明珠翠盖擎。

柄危难得稳，稍侧便须倾。

赵汝鐩

赵汝鐩　禹穴行

浙江之东千岩出，参差半天气葱郁。

禹昔不返南巡车，赵人交口说遗迹。

日往月来三千春，宫有龙瑞洞阳明。

搜深陟危辨旧穴，讹以传讹终难寻。

荒山一片老风雨，徘徊问山山无语。

寒林朝号万壑秋，冷烟暮结太古愁。

谁能为起马迁死，指点当时所探何处是。

赵汝鐩

赵汝鐩　岳阳楼

洞庭雄压岳阳楼，万里风烟万里秋。

左右江湖同浩荡，东西日月递沉浮。

青蛇鸣袖神仙过，古瑟弹湘帝子游。

朝暮飞鸥千百点，送迎城下去来舟。

赵汝鐩

赵汝鐩　再登岳阳楼

岳阳城下系扁舟，与客同登百尺楼。

寻遍诗牌追旧句，恍驾岁律叹重游。

波涵君艑两山翠，天落巴荆一镜秋。

北望边烽犹未熄，敢忘后乐与先忧。

赵汝鐩

赵汝鐩　早征

店鸡一唱接疏锺，起整行装尚梦中。

沙路踏残征马月，柳堤啼断晓莺风。

水肥渡险添舟子，岸没途穷问牧童。

千里乡人逢陌上，片时握手各西东。

赵汝鐩

赵汝鐩　赠慈上人

踏遍丛林后，归来隐石崖。

任梅斜到牖，听竹长侵街。

挂壁尘堆笠，穿山云惹鞋。

真机须要悟，余事是持斋。

赵汝鐩

赵汝鐩　赠定上人

谈禅皆是病，参请不须忙。

且看诸尊宿，相传甚药方。

赵汝鐩

赵汝鐩　赠闾丘广文

奔走异轨辙，聚散水上萍。

谁知风月夕，同登藕花亭。

驹隙昼夜駃，尘埃鬓俱星。

朋旧半埋玉，念此慨颓龄。

天涯幸合席，相对谈飘零。

昔别君韦布，照眼袍今青。

群儿俨成行，诵书如建瓴。

瞳人纷炯炯，捧斚倾绿醽。

溪茹芹莼美，秋核杳梨馨。

开口笑岂易，主人愁罄瓶。

命仆更沽觅，痛饮俱忘形。

明日又分袂，眠食加丁宁。

赵汝鐩

赵汝鐩　赠悟上人

怪来趋向别，乃是拙庵孙。

秋色添禅寂，松声夺俗喧。

路行须避蚁，饭剩或呼猿。

单钵随缘住，寻常懒出门。

赵汝鐩

赵汝鐩　赠隐居

绕屋垂垂柳，当轩小小江。

买鱼寻晚钓，浮蚁倒春缸。

山近云侵坐，月来梅印窗。

阴居谁似子，不羡鹿门庞。

赵汝鐩

赵汝鐩　乍晴

日色今朝稳，园林二月中。

池塘展晴绿，桃杏斗春红。

犯险升高径，扶衰藉小童。

黄鹂怕人见，飞过野桥东。

赵汝鐩

赵汝鐩　张园

几年人说张园好，筇杖芒鞋欠我游。

泉脉涓涓三里远，山根匝匝四时流。

鹤嫌竹密妨来往，蝶厌花多费应酬。

台馆高低皆得所，松间亭子最清幽。

赵汝鐩

赵汝鐩　招贤渡溪阁晚望

溪流清到底，十顷浸秋光。

烟重光加色，风狂雁失行。

尘埃双老鬓，天地几斜阳。

何处一声笛，征人暗断肠。

赵汝鐩

赵汝鐩　昭君曲

御戎岂别无经纶，娄敬作俑言和亲。

或结或绝患不已，至呼韩邪朝竟宁。

稽首愿得壻汉氏，秭归有女王昭君。

临时失捐画工赂，蛾眉远嫁单于庭。

玉容惨淡落紫塞，粉泪阑干挥黄云。

下马穹庐移步涩，弹丝谁要胡儿听。

年年两军苦争战，杀人如麻盈边城。

若藉此行赎万骨，甘忍吾耻靡一身。

闻笳常使梦魂惊，倚楼惟恐烽火明。

狼子野心何可凭，呜呼狼子野心何可凭。

赵汝鐩

赵汝鐩　征妇叹

莲浴双鸳鸯，梧栖双凤凰。

双舞蝶度墙，双飞燕归梁。

倚栏人颦翠，忍泪心暗伤。

闭户罗帏悄，孤灯耿空房。

欲睡睡未得，独坐理丝簧。

弹吹不成调，征夫天一方。

郑氏庄

庄居深僻处，敲户小童应。

此地清如许，前时到未曾。

柳腰金枭娜，苔发翠{上罒下朋}罾。

山上茅亭子，扶衰为一登。

赵汝鐩

赵汝鐩　舟夜

夜泊枫林岸，江平万籁收。

松崖猿袅月，芦渚雁眠秋。

轩冕傥来尔，林泉归去休。

客愁正无奈，孤笛起渔舟。

赵汝鐩

赵汝鐩　舟中

系缆停征棹，斜阳古渡头。

风霜先远客，天地属扁舟。

水鸟冲开浪，汀鸿占断秋。

在家贫亦好，何用出林丘。

赵汝鐩

赵汝鐩　舟中

离家俄十日，千里独衰翁。

蓬响过云雨，帆开逆水风。

新沙增岸脚，小港隐芦丛。

客思难消遣，黄昏月一弓。

赵汝鐩

赵汝鐩　庄家

半掩柴门傍浅池，茅茨夹柳闹黄鹂。

旧仓坼去安新囤，新簊添来补旧篱。

煎茗吹炉呼幼妇，持箕扫地命童儿。

庄家无可将勤意，数片亲舂糯米餈。

赵汝鐩

赵汝鐩　庄居

三四间茅屋，回环水石清。

鸡催残漏尽，月截半窗明。

好句枕边得，浮名身外轻。

起来供日课，先绕药畦行。

赵汝鐩

赵汝鐩　子开移居郊外

数间低矮屋，不可以抬头。

嫌市尘埃浊，寻山泉石幽。

门松霜干古，窗竹露竿修。

办此一廛了，从今何所求。

赵汝鐩

赵汝鐩　纵步

久雨厌人妨野步，几时便得此番晴。

到桥唤仆来相助，过寺逢僧约共行。

篱落一团飞蛱蝶，汀洲数点立鵁鶄。

农家竹裹深深住，风度茅檐纺织声。

赵汝谈

赵汝谈　次曾景建和谢康乐华子冈诗韵

君言华子冈，遗迹在兹山。

阴雾虎啸谷，熙昫乌浴泉。

划疑易区界，遐集古圣坚。

丹井砂荡潏，玉林桂葱阡。

或时吹箫子，来往倏飞烟。

徵谢磨不验，叩玄发奇筌。

先畴乐斯隐，荒始规后传。

小子夙慕遁，驰心结绳前。

仙路邈难期，矫首涕孱湲。

谒予愿有术，投翰三喟然。

赵汝谈

赵汝谈　次曾景建红泉碧涧韵

诗评明水好，笑我尚逶迤。

丹穴三千仞，苍藤千万枝。

谷耕闻好鸟，社饮见庞眉。

他日烦君指，书堂与佛祠。

赵汝谈

赵汝谈　次曾景建红泉碧涧韵

石不能言语，云如过去身。

意求虽仿佛，事往或湮沦。

洞壑龙离隐，池墉草得春。

山民忽惊避，吾此岸乌巾。

赵汝谈

赵汝谈　次曾景建红泉精舍韵

康乐秀髯长拂巾，伐山走鹿辟车尘。

才毫并触当时祸，物色分留后代人。

环涧已为僧去碣，红泉今与子通邻。

著书万卷精庐里，成佛生天自致身。

赵汝谈

赵汝谈　翠蛟亭酬和

我病思君秋水深，好风忽送雁来音。

相逢四句山中偈，说尽君心见我心。

赵汝谈

赵汝谈　翠蛟亭酬和

闻道今晨看洞回，老龙眠处宝千堆。

灵珠已落君侯手，枉着明驼夜半催。

赵汝谈

赵汝谈　翠蛟亭酬和

衣上缤纷云欲生，一山果熟看猿登。

亦闻鳌背通朱关，几拟追寻竟未曾。

赵汝谈

赵汝谈　翠蛟亭和巩丰韵

幽亭枕苍峡，云窦通曲水。

百折如建瓴，虢虢鸣不止。

客来一抽钥，白雾噀岩底。

歨翕千丈蛟，拿空翠涛起。

天开混沌竅，日洗盘古髓。

谅匪畜池鳞，多应化雷尾。

冯陵气易壮，怖荡辞难侈。

日假金洞光，景逾瑶池泚。

谁云游方外，巧异缁尘里。

坡仙颇年数，觌面犹尺咫。

采句贵自然，巩言良是已。

璇题豁灵界，篆出蕃君里。

物生亦倚数，有形必有靡。

道人亦多事，浮念何时死。

余生嗜泉薮，痼习牵研几。

太息动静机，于何寄真理。

醉倒和沧浪，烦君更详此。

赵汝谈

赵汝谈　洞霄观水

峡口苍苍放水时，乾风吹落面前诗。

可怜无地鹧秋色，流出千山也自奇。

赵汝谈

赵汝谈　环锦亭

与子乡邻信有年，故王遗事至今传。

爽鸠邑改风烟在，散骑园分水竹偏。

高架插书供夜读，满堂成彩敌春妍。

相如可是区区者，戏笔题桥亦偶然。

赵汝谈

赵汝谈　环锦亭

枌社交阴旧有缘，蹇驴那得到亭前。

青山谢傅携樽地，白水钱王守冢田。

尚友诗书厪暇日，养亲豚韭乐丰年。

异时驷马荣归里，虚左相迎更可贤。

赵汝谈

赵汝谈　寄赵昌父

杨柳风吹神雨晴，樱桃花发野塘春。

归来依旧青山好，白发看山有几人。

赵汝谈

赵汝谈　灵谷

灵谷神仙宅，言归肆目新。

山光远如画，秋色老於人。

世事棋争劫，人心海变尘。

功成思范蠡，湖上一闲身。

赵汝谈

赵汝谈　南湖

每忆西湖上，青帘卖酒亭。

柳条鱼颊翠，花片马蹄声。

寒食经行路，晴窗入梦屏。

因循春又晓，风絮搅空冥。

赵汝谈

赵汝谈　题谢一犁春雨图

久客长安思野人，今年籴贵更愁新。

江芜漠漠春多少，展卷聊寻梦里身。

赵汝腾

赵汝腾　别伯舆新鄱阳广文

特为予来冬复春，重寻旧话续新闻。

诸儒学北今谁嗣，独步斗南犹有君。

精舍诸生朝问道，郡斋一叟夜论文。

絷维不可成分袂，搔首江东日暮云。

赵汝腾

赵汝腾　陈谓老见过云今年六十有九将预为周身之防余曰君定未死不如觅钱沽

荷锸自随刘伯伦，裸葬旧闻杨王孙。

伟哉二子真旷达，身虽殒灭名独存。

要知形骸本外物，中有妙用超六根。

火风地水归四大，梦幻泡影何足论。

君不见桓{左鬼右隹}石槨秦铁户，歌钟未彻野火焚。

不如得钱即沽酒，时时醉倒三家村。

赵汝腾

赵汝腾　呈竹湖李端明

淳佑清忠推杜李，岿然名德赖公存。

岁时阔会英耆社，风月稀游独乐园。

一榻自观心主静，诸贤欲扣我忘言。

仆归借屋西湖畔，半载才能两造门。

赵汝腾

赵汝腾　酬卢威仲九日遣青衣送酒

前年重九日，黄衣携御椠。

抗牍回天聪，批鳞蒙帝念。

虽惭献六箴，犹许疏十渐。

去年重九日，石鼓偿原欠。

菊丛对佳客，萸觞倾旧酽。

一时啸咏狂，万丈词华艳。

今年重九日，龟息静中验。

亭前寒叶落，楼外晴波敛。

故人何殷勤，清樽持潋滟。

思君甲辰疏，拟昔尚方剑。

士锋皆辟易，忠舌为饫餍。

回首今七秋，日月光同掞。

知暂陆浑游，难久承明压。

老我思荷锄，一壑柴桑占。

赵汝腾

赵汝腾　次徐径坂衡阳使君韵示林敬则

千分冈头一振衣，共嗟凤德卧郊扉。

近锄萧艾知天意，会见朝阳露欲晞。

赵汝腾

赵汝腾　次徐径坂四言韵

欹枕肱曲，匮藏美玉。

造道高深，庭草交绿。

中庸致曲，学记琢玉。

子过仙柯，瞻彼淇绿。

赵汝腾

赵汝腾　次韵叔兴见赠

眼界纷纷尽扫除，云烟杳雾是匡庐。

江山信美非吾土，井邑繁雄想旧庐。

落笔纵横盾草檄，感时忧愤欲成书。

要须起赴功名会，莫守陈编似蠹鱼。

赵汝腾

赵汝腾　答高耻堂计使招赏海棠

皇华相约醉崇台，正月海棠弥望开。

万象呈春杯潋滟，千花炫夜烛萦回。

雨余妃带华清沐，云幕仙从绛阙来。

明岁公归对红药，吟成寄我馆蓬莱。

赵汝腾

赵汝腾　答高计使韵

使承帝若予工，膴膴周原布惠风。

正似公权怀笔谏，岂如后蔡谱茶功。

春盈夏涸疑神水，茶苦饴甘属太空。

芹献固知仍旧比，采蘩泂酌亦昭忠。

赵汝腾

赵汝腾　答郑宜中

太极成争今几年，濂翁先得我同然。

经行醉墨匆匆就，不谓朋侪今竞传。

赵汝腾

赵汝腾　答郑宜中

畏暑门稀问字徒，袖中妙语契周图。

知君十倍侯芭学，老我非雄尚索涂。

赵汝腾

赵汝腾　登北苑焙呈高计使谢庾使

急雨收志斋景开，蓬仙岭客岛云来。

千丛撷秀牙铺雪，万臼研膏杵震雷。

池上落英留绿叶，眼中飞絮点苍苔。

去年醉墨今重看，笑领诗翁潋滟杯。

赵汝腾

赵汝腾　登北苑焙呈高计使谢庾使

蜀浙当年贡亦劳，至今惟重建溪毛。

地灵丹凤衔萱草，水圣苍蚢幻雪涛。

笑指茶星志小范，愁伤民力叹袁高。

皇华早晚归经幄，丁俑应难谏舌逃。

赵汝腾

赵汝腾　登石鼓追思武夷余干二老呈威仲

云间把酒更持螯，九日登临意气豪。

自有此山题墨富，独推二老擅名高。

禅关曾访移泉脉，亭扁重书镇海涛。

老我空游愧能赋，得君藻笔仆名骚。

赵汝腾

赵汝腾　复用韵答高计使谢庚使

何人漱石枕寒青，飞鸟徘徊不敢经。

却骑同登观溟涬，怀帛遥想戒真泠。

西山南浦临流阁，北树东云把酒亭。

道极高明须峻绝，铁狮峰顶振风翎。

赵汝腾

赵汝腾　癸丑仲秋建安郡学丁奠退而作颂并勉同志之颂曰

建水怀襄，孔殿岿然。

文未坠地，道昭于天。

轮奂鼎新，相奠揭虔。

肃肃冠佩，粲粲豆笾。

惟圣立范，载籍具传。

浑浑噩噩，书教百篇。

危微精一，纲领所先。

诗六义教，风雅颂全。

曰思无邪，蔽以一言。

易教精微，四德首元。

演六十四，母坤父乾。

春秋事教，惟义与权。

行夏之时，独许颜渊。

乐教导和，钟鼓管弦。

雷出地豫，乐之大原。

礼教导中，三百三千。

其端辞逊，如始达泉。

垂兹六教，何千万年。

瞔惟此邦，儒哲比肩。

厥有考亭，是绍润瀍。

发挥六学，有功圣贤。

守吏初献，与士周旋。

祀毕作颂，同志勉旃。

赵汝腾

赵汝腾　和高计使郊行

春光物色伴扬班，昼出城南暮入阍。

转蕙风吹禊亭竹，采桑日照女筐蘩。

清游得共皇华醉，妙语能追红药翻。

一任鹃鸣芳自若，坐间嘉客意同原。

赵汝腾

赵汝腾　和饶计使北苑焙观贡品

使华金掌冠卿材，曾侍红云一杂来。

龙井为君增洗濯，凤山来客小低徊。

膏翻玉雪团香帖，味笃金兰共酒杯。

计相他时踵庞老，席前敷奏记东台。

赵汝腾

赵汝腾　和史绣使瑞梅韵

忆昔朝旌别未央，逋仙风味饱哜尝。

绣衣来酹东涛月，清节更餐南雪香。

姑射真仙陪直指，绿华再萼瑞高堂。

蓬莱花使传春信，早晚芝书趣觐王。

赵汝腾

赵汝腾　和徐径坂

我敬榤埜翁，治郡如元结。

一朝殉国死，黄壤恨谁雪。

赤输陈蕃心，碧化苌弘血。

铭笔得柯仙，群阴消蟋蟀。

赵汝腾

赵汝腾　和徐径坂

予归假阖庐，守白於我馆。

风雨已遁逃，云山况奇观。

径坂形声诗，蓬莱名遂远。

求仁居之安，是宅靡有间。

赵汝腾

赵汝腾　和徐径坂帛诗韵并约徐立大同赋

谒想仙姿诗见之，坛高屈宋隶吾麾。

在邦无怨仁何怨，与世多违道不违。

一鲁丈夫独儒服，百曹相国漫戎衣。

折冲人物山中隐，谁佐君王立德威。

赵汝腾

赵汝腾　和徐径坂衡阳使君韵题渔庄烟雨

列子御风旬五日，庄周称寿八千秋。

归欤烟雨蒙蒙景，萼集班衣剩劝酬。

赵汝腾

赵汝腾　和徐径坂韵二首

玉柯仙管频念我，大书束缣浓墨斑。

寄情缥渺江海际，匠语惨澹云烟间。

燃藜太乙中夜照，垂钓客星清昼閒。

允公舒卷皆以道，仁智山静水潺湲。

赵汝腾

赵汝腾　和徐径坂韵二首

学者山斗吾径坂，杜门养志衣莱斑。

孤峰度越青云上，一世失得浮埃间。

凤鸣思诚频遗讯，龙卧草庐相对閒。

三贤鼎立名师友，衢江万古身潺湲。

赵汝腾

赵汝腾　和韵詗徐径坂

圣断锄奸不大声，传闻侧席迟幽人。

人今天民之先觉，幡然风俗还振振。

赵汝腾

赵汝腾　怀史计使

皇华叱双遂驱驰，抱病匆匆语别离。

不到天风海涛地，空吟春树暮云诗。

似闻信宿留桑下，惜不扁舟趁水涯。

一笑论文何日再，玉川为我说相思。

赵汝腾

赵汝腾　会饶伯舆徐子荐徐立大三高士一首

英英奇节东州彦，凛凛清风南浦豪。

更有余干饶有道，建安堂上聚三高。

赵汝腾

赵汝腾　纪游一首呈高计使谢庚使

天风吹我到丹青，不觉春华又再经。

芝叟采来云冉冉，茶仙尝后水泠泠。

溪山信美瑯右琊景，宇宙无穷岘首亭。

登者固多公不朽，老衰得附凤凰翎。

赵汝腾

赵汝腾　寄程沧洲

身是金华旧使君，闻公新渥倍欢忻。

朱辬暂为东莱起，收拾乾淳未坠文。

赵汝腾

赵汝腾　寄程沧洲

山间藜杖看初春，忽报沧洲除命新。

今日昌黎司宪部，几年陆贽任词臣。

扶持世道岂无策，宗主时贤今有人。

老懒贵游书尽绝，一诗隃寄霅江滨。

赵汝腾

赵汝腾　寄高耻堂

江西格了使湖南，又似当年朱晦庵。

问学如公真少辈，请将大道讲毡谈。

赵汝腾

赵汝腾　寄李颐老

易说刊成未，心传自能云。

寄声扬舶使，一力主斯文。

赵汝腾

赵汝腾　寄李颐老

清苦推洪毅，人今合古求。

道东吾所敬，学北子为优。

夜气存无馁，晨餐缺不忧。

时来同析理，相对一茶瓯。

赵汝腾

赵汝腾　寄六湖陈如晦

琴剑前时为我来，志同道合味悠哉。

每怜一水马头险，惜放斯人鷁首回。

鲁语手笺应毕卷，汾亭指授想多材。

不知肯践诗盟否，菊已凋零梅又长。

赵汝腾

赵汝腾　寄卢玉堂武子

建上文忠音响绝，尔来复说蔡翁卢。

君归南浦颜无怍，我老西河道不孤。

空有寸心驰记室，绝无一字到中都。

吟成遣寄嗟何阔，开卷应嗤此叟迂。

赵汝腾

赵汝腾　寄新衡阳徐使君左司山长

醉墨淋漓天地间，谁知大德不逾闲。

世无孔子今希孔，国有颜渊易铸颜。

多士龙门一乔岳，斯文牛耳两名山。

暮春九曲峰前水，一笑风雩气象还。

赵汝腾

赵汝腾　寄徐端友立大寿其母夫人

英英二徐，名德之雏。

早从烂柯，知所步趋。

南陔子职，夙夜尽劬。

九日黄花，采采盈裾。

请寿堂萱，大年方壶。

庞眉发鹤，重锦轩鱼。

母诏子前，问学勉诸。

参匪直养，心传泗洙。

诚身悦亲，授伋著书。

子日懋哉，益厉厥初。

荣多遗母，文绣不如。

戏舞樽前，母为笑娱。

我寄四言，俾陈座隅。

赵汝腾

赵汝腾　寄徐左司

紫洲洲上得诗筒，展诵青霞在眼中。

白首漫郎应号叟，黑头永叔早称翁。

赵汝腾

赵汝腾　寄徐左司

人皆山斗瞻吏部，谁敢文章近左司。

君看玉池金鲫句，尽刊腥腐带仟姿。

赵汝腾

赵汝腾　寄仲节金华牧二首

犹记衰翁佩印初，曾将四学劝群儒。

只今郡守西山后，好勉人人诵吕朱。

赵汝腾

赵汝腾　寄仲节金华牧二首

传闻议论异柯山，辨难何妨莫失欢。

试取景仁与君实，中和问答几书看。

赵汝腾

赵汝腾　柬陈谠送鹅

{左鸟右儿}{左鸟右儿}何为至，於陵转馈予。

出哇吾不敢，笑付老庖厨。

赵汝腾

赵汝腾　饯卢威仲

狐腋羊皮孰劣优，每嗟里社尚沉浮。

千篇南雪题几遍，一马东风去不留。

吴地名高诵梅福，汉廷语吉趣朱游。

柯山若问衰陈迹，为说犹怀畎亩忧。

赵汝腾

赵汝腾　饯史计使

祥刑生意遍庭亥，蔽芾棠阴手自栽。

世降此翁犹尚德，俗衰时辈但论材。

九仙截{左革右登}于公去，万石熏炉召父来。

揽辔紫阳垂教地，饶何盍聘到崇台。

赵汝腾

赵汝腾　饯史计使

使者星明太史占，东风戒路揭帷襜。

食当加倍稀亲酒，献不求余少榷盐。

因进御茶供味谏，肯然官烛示家廉。

老生莫效临岐赠，诗附仁言当束缣。

赵汝腾

赵汝腾　饯新三衢牧常著郎

咫尺去天郡，少双名世儒。

两辬建有日，五夸周无襦。

孔庙云来祀。孔庙云来祀，

柯山衿佩趋。常侯振文化，

相业起於衢。

赵汝腾

赵汝腾　饯用晦侄南安令

尔宦神皋日，缙绅无间言。

勇怀南邑绶，为便北堂萱。

侍讲鸾栖旧，端明棠荫存。

时能挹前辈，为政有根源。

赵汝腾

赵汝腾　饯用晦侄南安令

作邑无他法，精神在拊摩。

吏肥民必瘦，酒少饭宜多。

宁拙催科考，须知于为歌。

莫将还债看，好事易蹉跎。

赵汝腾

赵汝腾　饯赵文思崇釠归上饶

英英吾宗，神骏之姿。

笔有天巧，自铸伟词。

抱负不凡，植立甚奇。

爰初筮仕，即不诡随。

笑世滔滔，相与磷缁。

过予告别，凛然自期。

耻逐京尘，原易丛祠。

莱衣奉亲，乐道忘饥。

予惟上饶，渊源未衰。

玉山文献，考亭所推。

章涧二泉，名论清规。

迩来后生，古为似之。

仁亲友兄，径坂是师。

子归取友，伯埙仲篪。

咫尺柯山，考德订疑。

他日成就，麟祥凤仪。

赵汝腾

赵汝腾　景南将赴武昌道出剡溪戏成赠行

丈夫未遇时，流俗多白眼。

张耳能致千里客，相如竟辍万金产。

方子一切英，要路争力挽。

行行取侯封，何必守蠹简。

赵汝腾

赵汝腾　径坂左司使君惠和近诗为亲而喜合天理之公得性情之正复用韵以庆

扶杖来观遍老农，清朝新礼采芝翁。

德尊韦布封员外，恩重牙绯视治中。

言悟千秋逢主圣，躬行万石耀臣工。

求与抑与从天下，径坂丹忱殿陛通。

赵汝腾

赵汝腾　径坂左司使君惠和近诗为亲而喜合天理之公得性情之正复用韵以庆

何曾学圃学为农，陋巷萧然白发翁。

便拜冯唐长郎署，更荣弘景相中。

诏褒忠孝垂青史，上想仪型遣画工。

庄叟湛然元不动，平生风雨视穷通。

赵汝腾

赵汝腾　句

蕙菊未开倾竹叶，柴桑有梦绕篮舆。

赵汝腾

赵汝腾　句

芳草绿边陋鹦鹉，杨花飞处避河豚。

赵汝腾

赵汝腾　句

阳萌知独复，岁寒见孤洁。

赵汝腾

赵汝腾　美李颐老易

易之广大，无方无体。

何图授羲，斯文天启。

爰画以象，是陈八物。

演六十四，阖辟伸屈。

文系繇辞，二千爻旨。

孔绝韦编，十翼备矣。

后来濂洛，发明几尽。

万世学者，於此取信。

弘毅李君，以身体易。

消长验气，吉凶考德。

方初学时，四载忘寐。

感苍筤竹，至产于地。

盖三十年，然后成书。

其语不费，其趣有余。

予得其稿日置书案。熟视厥履，

为之三叹。道无隐显，

形上繇下。修辞立诚，

穷神知化。

赵汝腾

赵汝腾　梦徐径坂

谁云姑蔑远无诸，梦绕可仟抱膝庐。

我得閒中繙鲁语，公应静里玩羲图。

雷犹地伏阳新复，云向天升雨可需。

好倡诸贤为时出，只容衰嫩老西湖。

赵汝腾

赵汝腾　勉癸丑新进士

霞州守吏庆筵开，喜为朝家得俊材。

九曲山川增气概，八元人物照樽罍。

谶佳将报淮沙合，文焕新迎御扁来。

不朽荣华轩冕外，君看云谷胜云台。

赵汝腾

赵汝腾　偶见孟博送仲久诗章辄题二绝代赠

扁舟乘兴山阴道，春半园林雪未消。

便解貂裘从我在，小窗幽寂共箪瓢。

赵汝腾

赵汝腾　偶见孟博送仲久诗章辄题二绝代赠

且看青山覆白云，悠悠世事谩知闻。

扁舟却绝长江去，回首红尘路欲分。

赵汝腾

赵汝腾　陪高计使柱史谢庾使刑郎登梅仙山丹青阁

侵云祠宇绝荒凉，目眴凭虚兴寄长。

仙者远游非穆穆，天之视下亦苍苍。

贵公业趁尘泥腐，小尉名争日月光。

此地何缘子真到，孤忠处处慕留芳。

赵汝腾

赵汝腾　陪高计使柱史谢庾使刑郎登梅仙山丹青阁

节迎吹帽约郊行，衣褀登危露未零。

一笑向进分皂白，相逢今日共丹青。

清姿照世郎官宿，劲操擎天柱史得。

自有此山无此客，来同老守醉还醒。

赵汝腾

赵汝腾　陪饶计使至北苑焙

东风未经无边草，北苑先抽绝品芽。

六辔行山清雾潦，一枪入焙带烟霞。

凤呈奇羽名仙麓，龙护香泉供帝家。

万碾玉尘飞动处，鬼犹劳矣阅人耶。

赵汝腾

赵汝腾　庆高耻堂柱史除漕

九曲山川值异人，仙灵忻舞对波臣。

德星临照来从蜀，瘴雾澄清一洗闽。

泽物濂翁仁望著，宽民王旦政条新。

烂柯精舍班荆语，好约秋风到北津。

赵汝腾

赵汝腾　庆高耻堂柱史都运

招麾不可独斯人，中外称为社稷臣。

永叔未容居四谏，鲜于且起福全闽。

光华濡辔今新遣，风采埋轮又一新。

命下八州俱鼓舞，紫霞老守喜津津。

赵汝腾

赵汝腾　秋词

雨放凉飚晚复晴，小窗人亦共秋清。

月华纲在蛛丝上，错认疏帘挂水晶。

赵汝腾

赵汝腾　趣饶伯舆来期

忽得高贤讯，篝灯读数回。

苦辞白鹿讲，盍为紫阳来。

水毁祠无恙，堂新教有开。

须君速戾止，倡道淑英材。

赵汝腾

赵汝腾　三用韵答饶计使

郡凋亦办七茶纲，不似霜台雀舌香。

上美为元包锡贡，残膏分丐雪翻尝。

三为大有天王飨，二得坤中臣道方。

退食自公味公赐，狂吟牵动瓃心肠。

赵汝腾

赵汝腾　食梅

儿时摘青梅，叶底寻弹丸。

所恨襟袖窄，不惮颊舌穿。

我年不自觉，以我齿尚完。

尝新试一荐，喉棘眉先攒。

岂味虽强餐。人生煎百忧，

算梅未为酸。

赵汝腾

赵汝腾　示林桂高歌

丈夫流芳在身后，眼前一食常不饱。

何况吟工抉元化，万象日月遭搜搅。

君不见饭颗山头饿少陵，柴桑径里饥渊明。

无钱对菊坐终日，得钱沽酒醉交朋。

又不见春岸飞杨花，圣俞得句贫转加。

羊肠绕车声，黄九一生坐穷鸣。

欧苏只得从旁叹，不尔何由负盛名。

赵汝腾

赵汝腾　示林宗辰劝学数语

青山於蓝，冰寒於水。

立言劝学，荀卿氏子。

卿不如轲，醇乎醇矣。

谓学无他，求其放心。

存则圣贤，舍则犊禽。

差只毫发，隔逾丈寻。

秘有事焉，所言何事。

面勿正心，正亦何累。

勿忘勿助，持敬之意。

於此羽察，是之谓学。

於此而劝，其进罔觉。

勉哉宗辰，说博守约。

赵汝腾

赵汝腾　示赵与槟

今年至日有喜色，四方士友来请益。

德场宗英质大学，上饶诸贤问太极。

草庐一纸隃寄音，径坂七言大书帛。

衰予甘遁西河上，点检身心有方册。

赵汝腾

赵汝腾　示赵与槟弘毅章

天之苍苍，而在山中。

大畜之象，验之于躬。

六尺之微，万善毕丛。

往行前言，浩浩无穷。

一以贯之，何所不容。

两间非大，此之谓弘。

牝马之贞，行地无疆。

古往今来，其道有常。

是以资生，至哉化光。

君子体之，六二直方。

直内方外，何用不臧。

守此这毅，贲育非铡。

泗亭之参，以此任道。

繇轲而后，孰其深造。

濂洛儒先，知德之奥。

非苟知之，亦免允蹈。

兴夫请书，朝夕戴抱。

懋哉懋哉，至於华皓。

赵汝腾

赵汝腾　寿史刑使

羡公博学今扬雄，未许蜀珍专瑞蜀。

喜公奉使今鲜于，又见福星来照福。

我初敬公因谠疏，万言批鳞折五鹿。

我转敬公缘清操，高吟放鹤孤山麓。

今兹仗斧更仁厚，庭草不锄生意足。

忧时两鬓白发增，爱贤一念缁衣笃。

衰予归卧西河上，都骑时来寻涧谷。

清言竟日无尽藏，想见胸中几天禄。

若人盍置论思地，垂弧定有锋车趣。

去年五言称公寿，今年笑指湖山绿。

赵汝腾

赵汝腾　寿史刑使

岷峨储英贤，一例皆家食。

公亦淹海角，麾节犹赫奕，

七闽政多幸，福星照南极。

轻裘镇铃阁，使斧光卫戟。

门弧初度临，和气遍阡陌。

宿雨洗瘴氛，朔云报寒色。

前期为重九，后期为至日。

中间产蜀珍，天意扶阳脉。

原言爱刚健，他日寿王国。

赵汝腾

赵汝腾　寿致政徐光禄

易跻廿四中书考，难聚三千听讲生。

入侍亲庭为一笑，方瞳弘景转精神。

赵汝腾

赵汝腾　送伯和侄归里之戍

留尔纫秋桂，归欤迫戍瓜。

定将儒术饰，肯以惠文夸。

狱敬裨王国，帷褰佐使家。

公余更努力，学似海无涯。

赵汝腾

赵汝腾　送陈善世

似闻久客沧洲馆，曷不相从早数年。

老我一丘事耕钓，劳君千里度山川。

赵汝腾

赵汝腾　送陈善世

抱琴几宿滞秦溪，多谢常丞寄近诗。

细咀绝无烟火气，其人可与遡濂伊。

赵汝腾

赵汝腾　送陈善世

不须远远苦求师，恭敬渊源可细推。

归路瑞安逢二戴，为予再四说相思。

赵汝腾

赵汝腾　送江墨庄

径坂仙翁名盖代，得君胶法喜临池。

鸡林鼠岛皆知重，尔亦声华万古垂。

赵汝腾

赵汝腾　送江墨庄

寄语玉柯贤太守，万间精舍有诗盟。

迩来曾践斯言否，此事须公剧力成。

赵汝腾

赵汝腾　送眉山孙梦得从饶伯舆李纯父学

景山书来说蜀珍，与吾气象清而真。

束书亟归侍温清，力祈朴学为是正。

程文不过工进取，何若杜门诵论语。

一言可以行终身，世间至乐惟求仁。

弋阳余干相望尔，紫阳的传伯舆是。

同志更有李纯父，劲节清名照今古。

为我问讯出此诗，子亲炙之有余师。

赵汝腾

赵汝腾　送游几叟衡山尉

西风催仕轫，比部得英曹。

泽物官无小，观山岳最高。

须知戴星出，慎勿厌尘劳。

彩棒有余暇，何妨诵楚骚。

赵汝腾

赵汝腾　锁院既久考文将毕适承按察使房公子靖遣诗相慰因和以答

恭承礼聘典文宗，秉笔秋闱合至公。

城郭纵游知有日，院门深锁寂无风。

抡才未拟升司马，发策方将问卧龙。

忽辱有诗相慰藉，一时裁答愧匆匆。

赵汝腾

赵汝腾　题永阳文献录

奸魂偃月忌吴黄，正气难摧百炼刚。

奇响后来谁接续，玉川拜疏植纲常。

赵汝腾

赵汝腾　题永阳文献录

冢中夷跖同枯骨，身后逢干享令名。

读遍永阳文献录，可怜齰舌老司老。

赵汝腾

赵汝腾　挽盛君时

忽报斯人讣，伤哉命压头。

皇皇如有索，落落竟何求。

学道鱼千里，辞家貉一丘。

幸哉犹有子，可解二亲忧。

赵汝腾

赵汝腾　挽王国录

华峰早日得追随，议论词章颇俊奇。

五羖固应羞自鬻，一夔惜生佐来仪。

东嘉把盏论文日，婺女停舟问易时。

黄壤竟埋斯士骨，推贤不早叹珠遗。

赵汝腾

赵汝腾　挽岩云赵使君

忆与东岩居里社，萝云松月共诗盟。

伤心遂哭公三世，堕泪难招尔九京。

领郡抗章生掇祸，过庭吟稿死留名。

似闻难弟尤儒雅，好率诸郎副旦评。

赵汝腾

赵汝腾　挽郑知府

先正当年遇阜陵，在廷玉立指忠清。

甘棠笏得孙枝绍，使竹符分棣萼荣。

七袠髒髒登上寿，诸郎鼎鼎擅英名。

北邙邙千古无恨，吟些聊供薤露声。

赵汝腾

赵汝腾　挽朱夫人

兰陔送母度新阡，追忆东岩老谪仙。

虀办咄嗟供妇职，肝刲一再续亲年。

六珈偕老荣何盛，二子乘舟晚可怜。

彤管责堪陈信史，今将列女传同编。

赵汝腾

赵汝腾　挽竹湖李端明

千古筠溪节，名孙尚有诸。

敢言禁阔黯，勇退汉廷疏。

扫轨门如水，悬鱼饭只蔬。

讣传缨绂骇，惜绾不中书。

赵汝腾

赵汝腾　挽竹湖李端明

淡似香山老，舑於涑水翁。

政须将及子，心孰不为公。

后进师清俭，前旒誉直空。

墓陵手所筑，过者式高风。

赵汝腾

赵汝腾　为饶计使题

煌煌使者轩，新扁焕群目。

周爰远有华，不可居无竹。

天风泠然来，云气滃而簇。

知君子猷趣，一笑等荣辱。

每云安乐窝，似胜相州纛。

凭栏对此君，竟日玩不足。

余亦慕姱节，时时赋猗绿。

閒思载醪去，悠悠想九曲。

新诗带仙姿，霞餐谢粱肉。

原言植梅友，痚影横水澳。

赵汝腾

赵汝腾　暇日领客登眺

暇日登层城，目眺黄花冈。

来山何岌页，余势犹回翔。

郡治枕其中，溪流绕其旁。

建中实经始，淳佑罗怀襄。

河伯何不仁平陆如江洋。水余予领牧，

初至觉荒凉。赖天赐连稔，

田里多稻粱。旧观喜渐复，

新屋兴示央。偶领宾戚游，

松下倾杯觞。岚气接洲渚，

举目皆寒苍。

赵汝腾

赵汝腾　谢高茶使遣饷头贡余

东风吹折凤山芽，驿献花箱仗使家。

遥想仙芳供御眃，应怜味谏落天涯。

厥包锡贡何年始，其苦如饴信地嘉。

斋祭无繇陪褥位，膏余分匄咀菁华。

赵汝腾

赵汝腾　谢胡绣使招饮

畴昔与公同奉常，余为藉田公社令。

是时朔祭拜卿少，余已颜衰公秀莹。

斋房并公挥尘尾，议论风生真纚纚。

蜀珍数人皆在坐，尽说功名须逊子。

回头一梦十五春，公为使者余廛民。

薰风荷畔绿樽设，丹荔粲粲莲房新。

语间切切忧民瘼，阴功亟欲苏全闽。

出经入传知言要，湘西绝学今谁绍。

我老西河欠鞭策，此事须公正英妙。

赵汝腾

赵汝腾　谢饶计使遣饷头贡余

仙芽龙水办头纲，百草山中不敢香。

表进得陪华使拜，贡余遣饷守臣尝。

拟思苦口陈忠谏，可但饴茶献上方。

分我清风生两腋，惜无文字只枯肠。

赵汝腾

赵汝腾　谢史计使寄建茗

皇华珍意办头纲，余馥吾侪也得尝。

黯戆终然言有味，仝衰那得字搜肠。

耕云陇畔知无憾，贮月瓢中剩有香。

独念郊民多菜色，旱饥粟价踊非常。

赵汝腾

赵汝腾　詗斛峰李纯父右司

衰拙新来领建安，郡斋夜梦绕余干。

东都得尔名节重，西贼闻之心胆寒。

海内四贤尚家食，闽中一叟愧空餐。

幔亭仙掌文盟在，好与伯舆来共看。

赵汝腾

赵汝腾　詗湖献刑使赵紫薇

绣节当年立碧霄，至今遗爱蔼懽谣。

云烟何止能开霁，山岳曾闻亦动摇。

纵示振衣华青著，不应分席混渔樵。

余干宰士今乔固，定有诗筒慰寂寥。

赵汝腾

赵汝腾　詗李斛峰右司

数士英英未易招，当时一纲尽于萧。

公才何止为陈瓘，朝论今争推杜乔。

国定须贤扶宇宙，士惟知道乐箪瓢。

凤凰千仞需时下，谗说新来已雪消。

赵汝腾

赵汝腾　徐朝奉诰命下走介贲纳径坂赋成

驿足行都来，手贲诰一轴。

发视喜非常，耆儒见褒录。

斯人德无瑕，有子道振玉。

陛下自好老，微臣耻干禄。

耕云入山深，钓月玩水绿。

一朝朱绂赐，庞眉释袍鹄。

莱衣拜称庆，起舞遍亲族。

我在霞洲上，折屐亦越宿。

兹忻赞书至，哦诗遣驺仆。

遥知参侍点，论学绍淇澳。

赵汝腾

赵汝腾　徐徐直方问无极歌

谓无极不可状兮，造化之枢。

谓无极可状兮，声臭俱无。

至哉濂翁兮，是剏是图。

后来诸老兮，交辨鹅湖。

彼是此非兮，畦畛何殊。

究其指归兮，风乎舞雩。

吾默会於心兮，徵以通书。

阴阳动静兮，何始何初。

人人有是兮，奚问乎吕陆张朱。

赵汝腾

赵汝腾　岩溪书堂登眺

崎岖穿竹篮舆侧，高下扪萝石径幽。

虎豹遁时深谷窈，鱼龙舞处大江浮。

公难閒坐山中相，我久吟披泽畔裘。

白石清泉知此意，请将直钓钓璜流。

赵汝腾

赵汝腾　遗徐端友寿母夫人

望东云兮怀玉，产二英兮鹡鷟。

持荣名兮寿亲，颂大椿兮对菊。

餐初英兮慕屈子之菲菲，饮寒潭兮陋胡广之碌碌。

我敬爱之，勉以猗绿。

垂芳兮无穷，介母兮多福。

赵汝腾

赵汝腾　乙卯仲春丁奠毕作王颂一首呈承祭之王颂曰

於穆素王，天纵将圣。

小用于鲁，振挈纲领。

莱兵面却，齐人退听。

三都隳奸，两观锄佞。

市无饰贾，朝无乱政。

少壮悉逊，道涂不竞。

曲阜大治，诸侯交儆。

女乐间之，可以出迸。

俟膰不至，于卫之境。

留不暖席，去复俄顷。

秘围于匡，幸释以甯。

归主蘧瑗，耻居次乘。

彷徨过宋，流离在郑。

{左鬼右隹}恶羽礼，木不留影。

立郭东门，累然谁省。

在陈徘徊，弗授寸柄。

河水洋洋，不渡者命。

蒲盟止兵，蔡惧设穽。

楚尼书社，彼哉谗胜。

辙环靡归，不容何病。

十有四年，鲁复来聘。

亦莫果用，六经是订。

易系礼编，诗删书定。

私淑三千，弦歌雩咏。

维持太极，与天地并。

贤於尧舜，功用之盛。

专飨南面，此感彼应。

笾豆牲牢，庭燎辉映。

万有千载，垂于祀令。

承祭儒绅，孰取不敬。

何以事之，存心养性。

赵汝腾

赵汝腾　驿至得径坂讲席帛诗喜甚和韵且坚秋风武夷之约

驿足归来以口陈，烂柯山色碧嶙峋。

横经二月二十一，听讲三千三百人。

圣者子孙皆在列，愚而夫妇也知津。

衰翁首看法筵义，文与正蒙相比伦。

赵汝腾

赵汝腾　驿至得径坂讲席帛诗喜甚和韵且坚秋风武夷之约

紫霞老子望青霞，喜诵新吟倚鬂华。

已遣鸣驺迎道左，那知纫佩尚天涯。

为庄椿寿称觞近，访武夷仙卜日赊。

秋夜月明游九曲，权歌声里赋岩花。

赵汝腾

赵汝腾　因遣乡书赠姜山嗣师

近市依湖十里间，扁舟朝往暮能还。

莫教老圃翻锄尽，留我他年葬骨山。

赵汝腾

赵汝腾　涌泉亭

涌泉亭畔坐蒙茸，手指三江抚万松。

石鼓生云深有意，珠骊吐水密无踪。

禽声人语同时乐，林影日华相映重。

邂逅一樽开笑口，菊萸犹笑不从容。

赵汝腾

赵汝腾　用前韵呈史绣使

吁嗟肤使襟期厚，来雇陈人老鬓班。

席地樽开樵舍畔，停云兴在玉柯间。

不知天上皇华贵，也共山中半日閒。

好向金门领名胜，独留一叟弄潺湲。

赵汝腾

赵汝腾　又和饶计使丹青阁韵

久闻杰阁原今酬，亭午登临到上头。

二水清澄新雨霁，众峰苍峭冻云留。

拟赓场圃诗人句，休负烟波墨客愁。

信使原偕原隰耀，仙山多谢约同游。

赵汝腾

赵汝腾　又再用韵和

后期采菊约新酬，笑指西风帽恋头。

陆羽久仙泉水在，紫芝何代寺峰留。

霞边野雾供吟啸，泽畔归鸿免叹愁。

愧乏登高能赋手，陪公后乘写清游。

赵汝腾

赵汝腾　与张草庐予欲嗣奏聘君草庐寄声止予歌以答之

姑蔑之墟，郡郭之隅。

幽閴兮陋巷，卑渫兮绳枢。

真人兮厁藏，道貌兮山舑。

有时兮过市，徐行兮当车。

天津游兮闻鹃而慨汉，鹿门登兮采药而踌躇。

明月兮啸咏，白云兮卷舒。

我评其人，陶邵之徒。

畴昔岁兮司银台，力抗疏兮徵玉庐。

朝奏墨兮欲下，暮出昼兮尼。

诸君一笑兮草芥，余三惜兮璠玙。

拟笺天兮嗣请，近因风兮止余。

仰高致兮慕予，积卑忱兮原摅。

善不进兮不已，终当谅乎纯愚。

赵汝腾

赵汝腾　袁松溪簿来承绝句以紫霞翁见号因自号为紫霞翁成二绝走呈径坂

名斋取义本凡庸，借屋蓬莱理钓篷。

特为紫阳访霞紫，临流一笑就称翁。

赵汝腾

赵汝腾　袁松溪簿来承绝句以紫霞翁见号因自号为紫霞翁成二绝走呈径坂

南涧当年浚紫洲，我今取号自虚舟。

倚栏惆怅青霞远，何日从君飞佩游。

赵汝腾

赵汝腾　再答

西州名品萃东台。特为光风连夜开。

春事三分元未半，诗肠一日九周回。

雨中有泪坡吟尽，马上沾花甫醉来。

郡坞数株寥落甚，园丁爱护剪荒莱。

赵汝腾

赵汝腾　再答

人间姚魏总舆台，独占神仙上品开。

绝代词华三峡倒，当时谏草九天回。

晚晴大白檐前举，春暖小车花下来。

笔补浣花溪畔老，吟工压倒北山莱。

赵汝腾

赵汝腾　再答

孤风独上子陵台，藻思天然顷刻开。

银烛不妨花下照，铁心肯向赋中回。

休怀濯锦梦水星，早应筑沙堤上来。

急裹紫霞望公至，也教凡卉识仙莱。

赵汝腾

赵汝腾　再用韵

天生神醴地生材，曾感当年鹡鷟来。

钓水取清芳酷烈，采山可茹味徘徊。

能招霞侣云中笑，得奉龙颜食后杯。

细品第三纲最胜，人间双井当舆台。

赵汝腾

赵汝腾　再用韵答

当年肮脏厄伊优，身寄枌榆宅尚浮。

芝凤未杁羔屡聘，樯乌将发燕难留。

朝廷终念孔文举，里社回思马少游。

烟雾沧波休健羡，吾侪嫠纬莫忘忧。

赵汝腾

赵汝腾　再用韵答

敬简如翁吾所慕，即之目击道斯存。

斥归借卧平泉石，倦出几名傲吏园。

早日寒斋令尚友，近来径坂寄传言。

文山岁晚梅如雪，拟约庞公到鹿门。

赵汝腾

赵汝腾　再用韵答

不羡丛菊并二螯，羡君出语真俊豪。

崛奇退之石鼓句，清逸永叔庐山高。

壮怀倾倒涌泉寺，健笔嘘吸沧海涛。

后期进步登大顶，上续风雅卑庄骚。

赵汝腾

赵汝腾　再用韵答高茶使

凡卉千山未吐芽，天生灵草瑞天家。

漕修贡事东西廨，使起英汉南北涯。

谏苦固应疏汲黯，品高终必相王嘉。

老衰不办茶歌献，但诵周原远有华。

赵汝腾

赵汝腾　再用韵答饶计使

周原膴膴隶台纲，茶篚驰供玉食香。

贡重郑男难并列，品珍考叔未曾尝。

乳药烹就分清贶，英草吟成属大方。

后蔡前丁同入讽，令人怀古九回肠。

赵汝腾

赵汝腾　再用韵答谢石屿庾使

一翁閒伴两星台，亭畔看花花半开。

我盍归田垂钓隐，公行持橐侍鸾回。

流莺似避宫妆靓，黄鹄曾将蜀种来。

二妙赓酬康济手，横舟句好相推莱。

赵汝腾

赵汝腾　再用韵贺计使高耻堂建台得雨

皇华都骑访陈人，似洒仙瓢助守臣。

亭午建台申大雨，作霖用汝泽先闽。

物情是处皆忻吐，吏羽从今一洗新。

陕事早知付韩范，尧夫定不叹天律。

赵汝腾

赵汝腾　赞径坂使君何山促春讲席之盛

赢粮多士二千余，争向柯山讲席隅。

立天地心鸣道铎，开生灵眼识师儒。

孔融鲁国奇男子，孟氏邹人大丈夫。

我在紫霞洲上笑，惜无羽民翼到三衢。

赵汝腾

赵汝腾　赠陈如晦

堂堂六湖，清秋玉壶。

我则尚友，岂敢为徒。

仁义弘毅，不可奋志。

岂私我朋，义之与比。

德必有邻，二彭其人。

与语终日，澹无一尘。

以罪来归，得此四宾。

甘心润谷，以老我身。

赵汝腾

赵汝腾　赠成师掾公策

易中之策，阴阳错综。

是兴神物，以前民用。

受命如响，吉凶生动。

子取策名，仆沿理控。

先觉仲尼，方人子贡。

惟诚前知，不亿而中。

中庸即易，是道公共。

非策之策，斯语请诵。

赵汝腾

赵汝腾　赠衡阳簿林士恺

吾党仲容，行修能通。

而志卓然，以慕直躬。

尝侪扣阍，力摧奸锋。

上旌其言，擢第南官。

府庠诸生，坐斥匆匆。

君尽远诒，盍援掖逢。

予疏已先，所见略同。

每起敬爱，有烈士风。

予归里闬，时访藋蓬。

匪义不谈，惟理是穷。

告予戍及，栖枳湘中。

壮哉兹行，近紫盖峰。

刑使杰然，蜀彦之雄。

埋轮大勇，折槛精忠。

朝夕趋承，必得所从。

一被容接，终身登龙。

惟仕首辅，必廉必公。

惟学策要，必敬必恭。

胡张之乡，名理之宗。

公余取友，以相磨礲。

赵汝腾

赵汝腾　赠李喜观谒徐径坂

一世龙门未易攀，鲰生负笈造柯山。

束修以上吾斯诲，应许吟赐立雪还。

赵汝腾

赵汝腾　赠林耕叟赴湖帅幕

东莱之师，是为拙斋。

学无不究，道无不该。

体统纯正，规模拓恢。

卓成一家，犹斗之魁。

未及百年，遗响冷灰。

我守宝婺，四学是开。

惟导生徒，俾绍东莱。

回首七霜，谅多成材。

英英耕叟，我友自孩。

吐词水群，制行亦瑰。

勉以朱学，持论不回。

仆家源流，是拥是培。

仲尼得伋，垂教方来。

拙斋有孙，其道未颓。

且告瓜熟，定王之台。

僮马载驰，羔雁屡催。

予闻湘流，夙称圣涯。

懋陵之邦，元公所贻。

南轩昭昭，五峰巍巍。

岂无秀民，可与摩揩。

求仁得仁，懋哉懋哉。

赵汝腾

赵汝腾　赠林行简见徐径坂

紫霞洲上雨如丝，白发衰翁有所思。

吟付三山林敬则，烂柯国手尚观棋。

赵汝腾

赵汝腾　赠璾上人

潜斋山雨过从人，每说二公不离口。

山雨去佐玉楼仙，潜斋起领金坛守。

一江一浙两知音，柏枝东指还西否。

胡然拄杖转落南，膜拜丛中狮子吼。

赵汝腾

赵汝腾　赠隆中黄进士

遍游天下好山川，归向隆中葺数椽。

似慕孔明效龙卧，尚随陶侃指牛眠。

诗书发冢笑何益，富贵乞墦嗟可怜。

若语人时劝忠孝，福田不似种心田。

赵汝腾

赵汝腾　赠魏安石

弹铗归欤何太速，扪腹掀髯饱藷粥。

囊空裘敝未一贫，剩买松明照幽读。

赵汝腾

赵汝腾　赠武应辰见徐径坂

衡阳布衣武应辰，柯山迎拜新使君。

使君道德今天人，不知肯开衡山云。

君看衡云开未开，吾道所关非小哉。

应辰为我三致意，行藏已定颜心斋。

赵汝腾

赵汝腾　赠萧高士

盘涧老龙埋骨久，交游得尔最知心。

诗摹海屿天风景，琴弄仙台玉笥音。

畴昔羽衣曾过我，只今石鼎又联吟。

丹成若欲归山去，恐被人间有物侵。

赵汝腾

赵汝腾　赠徐国谕

英英直气验操存，夜夜群书日灌园。

嫩不到城三十载，老犹落笔数千言。

吴公何敢轻招贾，徐穉兹来特访蕃。

衰拙迩来逢盛事，德星远远照朱辬。

赵汝腾

赵汝腾　赠詹生谒徐径坂

贤哉二生，不远千里。

瞻彼径坂，今之泗水。

予诗为容，有进无止。

非殷洪乔，乃互乡子。

赵汝腾

赵汝腾　赠张强赴曲江教

圣人立教，以中为常。

不得中行，取獧取狂。

未见狂者，吾里有张。

议论杰然，名压上庠。

恶彼佞臣，请剑尚方。

使终天彝，蚕绩蟹筐。

天鉴其忠，策名颜行。

筮仕分教，九龄之乡。

惟九龄公，非血气刚。

忧深虑远，性端行良。

禄山尚微，测其陆梁。

国忠林甫，恶未披猖。

公预窥之，知其乱唐。

仁必有勇，令名无疆。

彼元忠辈，初志激昂。

一遇摈抑，尽敛锋铓。

媕娿喑哑，不敢否臧。

自谓得计，爵禄之场。

丧已丘山，得不毫芒。

士辨薰莸，与道存亡。

何以臻兹，惟学问将。

弱翁懋哉，以惟保令芳。

赵汝腾

赵汝腾　奏径坂尊公致政盛德於上就以诗报之

拜疏归田学老农，天高未肯听衰翁。

逸民且举邵康节，有子并称程大中。

给札说书皆御墨，教忠锡爵励群工。

老臣只代臣颐请，颐不祈恩何自通。

赵汝铤

赵汝铤　雪

病倦扶危坐，起看天雨花。

蹇驴东野句，破屋玉川家。

勇羡穿篱犬，饥怜噪树鸦。

龙山云壑胜，冰柱忆刘叉。

赵汝鏰

赵汝鏰　中秋月

坐待银盘出海波，光华此夕看还多。

娟娟丰骨清如洗，皓皓冰姿玉就磨。

庾老登楼饶逸兴，李仙把盏发狂歌。

醉来欲舞尊前影，飞上寒宫伴素娥。

赵汝迕

赵汝迕　句

夜雨梧桐王子府，春风杨柳相公桥。

赵汝迕

赵汝迕　句

何用长堤柳，将眉与世颦。

赵汝迕

赵汝迕　哭赵蹈中

族老今为海内怜，清名多是布衣传。

一封表乞从师郡，千里神寒觅句年。

水镜照人前日政，雨比吹旐别时船。

离家忆值梅初白，梅未成阴失此贤。

赵汝迕

赵汝迕　括溪停舟

树古半成槎，溪边庆贺斜。

寒林欲无路，小坞不多家。

去客背流叶，停舟见暮鸦。

朝朝省秋水，频减一痕沙。

赵汝迕

赵汝迕　四圣观纳凉

林宫暑处薄，短簟逸人眠。

树击来时马，风称听处蝉。

药童清入画，道士默如禅。

忽忆山中雪，瘦梅逋老阡。

赵汝唫

赵汝唫　别朱子大苏名叟

薄宦尘埃易满襟，问盟犹喜盍朋簪。

只今风月一杯酒，他日云山{千右下加一点}里心。

杨柳阴痚秋馆静，芙蓉香冷暮江深。

潮回一信西兴渡，为寄相思别后吟。

赵汝唫

赵汝唫　朝山

犬入五云音信绝，凤楼凝碧悄无声。

焚香古洞步虚夜，露湿松花空月明。







卷524

赵汝唫

赵汝唫　居苦

去郭近一里，结茅才数间。

红尘飞不到，幽事颇相关。

凿石分流水，移松补断山。

栖禽忙似我，日落未知还。

赵汝唫

赵汝唫　栖真洞

幅巾洒松露，双袖抖衣尘。

可耐人间暑，来寻洞里春。

座分云骨冷，屐隐甽纹新。

鹤近清尊舞，如留欲去宾。

赵汝唫

赵汝唫　山

茅屋初寒夜，衾裯整未成。

烹泉沙鼎忆，读易纸窗明。

菊上霜偏力，梅边日最清。

孤吟谁与和，落叶上阶鸣。

赵汝唫

赵汝唫　送梅窗兄

离歌休再叠，我亦不堪闻。

山接诗愁去，云随别袂分。

官閒宁问禄，命薄谩能文。

怅望梅边屋，花开更忆君。

赵汝唫

赵汝唫　游洞霄

细雨吹凉客袂分，青灯梦短苦思君。

洞仙应快登临眼，尽向山边扫白云。

赵汝唫

赵汝唫　游洞霄

九锁扃仙窟，栖真隔茂林。

地灵泉石秘，岩古薜萝侵。

屐践东册胜，樽倾北海深。

主人娱客兴，唤起玉龙吟。

赵汝唫

赵汝唫　游洞霄

昨日始骑驴，今朝共跨鱼。

一官尘坎璮，三迳木扶痚。

童返还知白，身轻继寝虚。

道传传便得，元乏枕中书。

赵汝蓥

赵汝蓥　金陵作

龙虎帝王宅，凤凰仙子台。

六朝遗事冷，八月夜潮回。

陇雁秋仍到，江花晚自开。

凭高一樽酒，何代独无才。

赵汝愚

赵汝愚　金溪寺梅花

金溪有梅花矗矗，平生爱之看不足。

故人爱我如爱梅，来共寒窗伴幽独。

纷纷俗子何足云，眼看桃李醉红裙。

酒狂耳热仰天笑，不特恶我仍憎君。

但令梅花绕僧屋，梅里扶疏万竿竹。

相逢岁晚两依依，故人冰清我如玉。

赵汝愚

赵汝愚　句

早晚扁舟会东下，莫占衡岳问归程。

赵汝愚

赵汝愚　句

寒雪冥蒙外，山云显晦中。

赵汝愚

赵汝愚　刘阮庙

当年刘阮意何穷，莫谓仙凡事不同。

解到琼台双阙下，遥知道骨与仙风。

赵汝愚

赵汝愚　神秀楼落成

鲁侯作南门，春秋书不时。

嗟予春暮来，复遣秋暮归。

岩岩龙固山，迢迢括苍溪。

孤城煨烬余，栋宇烟尘飞。

悠悠客行路，一夕固藩篱。

城中十万家，奠枕将何期。

宾僚贾马俦，邑下循良师。

经营有余地，所就逾前规。

西风散黄菊，天宇澄清晖。

浩歌留飞仙，击鼓惊冯夷。

分题杂险怪，醉墨翻淋漓。

别来册府英，往往梦见之。

恍然今夕游，似梦疑复非。

夜深灯火阑，露下星斗移。

父老呼童儿，挽裳或褰衣。

来饮史君酒，听歌史君词。

有泪不忍弹，恐遂行人悲。

赵汝愚

赵汝愚　石桥

法身遍满三千界，影现天台水石间。

我欲直从心地见，来看磊磈听淙潺。

赵汝愚

赵汝愚　送学￡　汪大奠归鄞

尚书天官贵，持经侍帷幄。

青冥欲无际，白首非故约。

连樯动南浦，父老望岩壑。

下车入里门，孰手问欢乐。

十年几风雨，寒鸡叫屋角。

勤劳毕吾分，帝赉出宠渥。

殊适奉香火，禁直连六阁。

遂令宣室思，从今问晦朔。

赵汝愚

赵汝愚　题竹赠卫清叔之潭州

颸颸忽见青鸾尾，扫遍翠崖冈上头。

昨夜月明仙子过，玉笙吹彻万山秋。

赵汝愚

赵汝愚　同林择之姚宏甫游鼓山

几年奔走厌尘埃，此日登临亦快哉。

江月不随流水去，天风直送海涛来。

故人契阔情何厚，禅客飘零事已灰。

堪叹世人只如此，危栏独倚更徘徊。

赵汝愚

赵汝愚　致爽轩

浓阴夹道水流渠，吹尽残花不复余。

唯有范家千亩竹，青青依旧色侵书。

赵汝驭

赵汝驭　法安寺

四山围一寺，胜地出花封。

秀竹辞春箨，晴云生夏峰。

僧闲流水槛，村急夕阳舂。

与客下山去，鹤归犹带松。

赵汝驭

赵汝驭　见日庵

莫把桃花误世间，日方明处隐尤难。

道人办得心坚固，好向飞云顶上安。

赵汝驭

赵汝驭　句

唐僧逢汉宝，山洞得天名。

赵汝驭

赵汝驭　可赋庵

旧题可赋足幽深，手植疏梅有石心。

当日和羹人不见，竹风疑是读书音。

赵汝驭

赵汝驭　石楼

历井扪参跬步行，直排阊阖叫云扃。

着身高处不知险，回首看时方始惊。

世界三千藏粒粟，江湖万里村浮萍。

何须更跨扬州鹤，稳御仙{右车右并}朝帝京。

赵汝驭

赵汝驭　元苏二公祠

春祠当上已，新像合苍城。

慨想交邻意，兼怀过客情。

宅遗环水碧，驿带古杨湆。

天上文星会，人间弦诵声。

赵汝驭

赵汝驭　云峰庵

一庵移向白云深，丁卯年来住至今。

鸟唘蝉鸣俱过耳，心如铁石发如金。

赵汝育

赵汝育　次龙吟寺壁间韵

解鞍游古寺，夕照满痚林。

雨过山如画，风生竹解吟。

龙眠秋水静，豹隐暮云深。

唤醒游仙梦，数声何处磚。

赵汝育

赵汝育　浮丘坛

临阳仙窟宅，遗迹在岩扉。

丹就泉如旧，坛空人已非。

碧峰千古在，黄鹤几时归。

乞我刀圭惠，从君隐翠微。

赵汝域

赵汝域　契友夜酌联句

银灯清谈久，乡情异路真。

醉能忘世故，狂欲静风尘。

细踏梅花月，长讴栗里春。

赵汝域

赵汝域　诗二首

醉梦腾腾听打衙，三年踪迹类瓠瓜。

如今不似穿云子，一钵随身到处家。

赵汝域

赵汝域　诗二首

数叶梧桐落短廓，一泓秋水湛银塘。

调琴独奏猗兰操，啜茗清飘茉莉香。

涕泣两年同贾傅，痴梦千载笑君房。

於今不作武宁客，蓑笠渔竿日月长。

赵汝域

赵汝域　题栽梅桃

梅花开尽桃花开，两朵春移小院栽。

索笑索吟殊未已，浑浑疑是故人来。

赵汝遇

赵汝遇　重建神秀楼追和忠定公韵

峨峨城南楼，缔创知几时。

楼前中津水，潮来复潮归。

眷此云海区，襟带东西溪。

图牒考往事，杳杳孤鸿飞。

传闻昔芜城，陋若枳棘篱。

鼎新赖宗衮，欲与千年期。

纪事属东莱，字字皆吾师。

甲子甫一周，孙枝继成规。

壁壘访遗迹，阑干纳馀晖。

农隙既闲暇，溟波日平夷。

班春布宽大，谕俗无浇漓。

乔木有世臣，惟有乃似之。

此段信奇事，今昨何是非。

指顾旧观还，略下烦文移。

落成当元夜，月华流客衣。

前作信高韵，新篇实英词。

却笑岘山语，登临何足悲。

赵汝造

赵汝造　隐真洞

鼎湖剑佩有遗踪，唐室真人羽化同。

九转蕊成丹灶冷，五云车去玉堂空。

仙家日月蓬壶里，尘世烟化梦寐中。

徒有旧山流水畔，古松枝叶若吟风。

赵汝祔

赵汝祔　庐山卧龙庵

一线飞泉绕碧萝，白云来往暗山阿。

雨中贪共樵人语，行过庵前路忽多。

赵汝祔

赵汝祔　送澄古潭由豫章归鉴湖

数椽书屋守蛛丝，一出三年梦见稀。

寄语家僮日开户，莫妨燕子认巢归。

赵汝祔

赵汝祔　题临江清远轩壁

江清疑可濯吾缨，小泊扁舟绕寺行。

对岸丹枫寻不见，雨云遮断古萧城。

赵汝祔

赵汝祔　乌石驿

落日衔山乌石堠，淡烟笼月白茅坪。

乍离城市虽萧索，喜且还家第一程。

赵汝祔

赵汝祔　谢友人惠袜布

客里行终日，难逢识面人。

所交新有几，相语又俱贫。

句□推敲长，情增邂逅亲。

丝絧到双足，那敌袜材真。

赵汝祔

赵汝祔　云峰寺

好峰藏寺背，北景只僧知。

古树侵天直，寒泉入涧迟。

深行寻旧址，久伫读荒碑。

时有仙人过，灵风满路吹。

赵汝州

赵汝州　过访诗妓谢金莲见庭中红梨花盛开因赋

换却冰肌玉骨胎，丹心吐出异香来。

武陵溪畔人休说，只恐夭桃不敢开。

赵汝洙

赵汝洙　与新安朱无晦谈易有感

南窗数度断韦编，茅塞余心未豁然。

洞极潜虚浑是梦，观梅卜瓦总非仙。

先天妙处无多画，太古真时只一圈。

今日从知斯不谬，庖义更出亦何言。

赵瑞

赵瑞　游黄龙寺

一到黄龙万虑灰，豪吟胜赏喜追陪。

幽兰独秀花香袭，宿雨初收雾气开。

湛湛冰池藏世界，悠悠梵呗隔尘埃。

清风明月无人管，付与纵横石上苔。

赵瑞

赵瑞　玉虚宫隐真堂

刘公到处留遗迹，奇绝惟兹独擅名。

禅石无尘床稳卧，神丹有验井还清。

冈峦四合如环绕，石笋孤高类削成。

瑶草常春鹤不驻，松风犹似步虚声。

赵瑞

赵瑞　赠胡侍郎致仕

几年为国寸心丹，今喜承恩衣锦还。

张翰蒪鲈偏入兴，陶潜松菊意休闲。

坐邀夜月惟斟酒，笑引春风且看山。

最好溪山多翠竹，兴君日日报平安。

赵若恢

赵若恢　程钜夫惠茶

卧病文园日正长，斜题远寄雨前枪。

黄绫不羡龙团贵，紫笋还闻雀舌香。

一砚落花人醉醒，半帘飞絮燕归忙。

新泉活火松风细，何处黄州白玉堂。

赵若琚

赵若琚　径山玉芝庵主源上人持痴绝老人语录求作行状留连逾月谈论铿锵音吐

暑入单絺雨压尘，扣门仍喜客来频。

从容为说西来意，庭柏青青正可人。

应密单传的的真，一番举起一番新。

老师末后殷勤语，直下承当正要人。

赵若槸

赵若槸　春词

玉钗香梦水东流，帘怯春寒寄暮钩。

燕子不来花满地，一痕新月又西楼。

赵若槸

赵若槸　过樵川林时中

建水樵川隔几重，相逢孰意大江东。

客行芳草垂杨外，春在柔桑小麦中。

细雨疏田流水碧，残霞拥树远林红。

浮生聚散浑无定，有酒何妨一笑同。

赵若槸

赵若槸　即事

云散春山出，人闲白昼长。

禽声答空谷，树影画斜阳。

种果期秋实，浇花趁晚凉。

行藏天已定，随分且徜徉。

赵若槸

赵若槸　即事

可意黄鹂唤得醒，日移山影正当庭。

飞花忽趁春风过，点破苔痕一片青。

赵若槸

赵若槸　暮春

香透蜂房蝶梦残，一帘新雨又春阑。

柳腰瘦得难禁舞，今夜春风莫更寒。

赵若槸

赵若槸　石鼓铺

山前山后杜鹃花，庄上黄鹂识谢家。

欲问青帘溪上酒，行逢白发道边茶。

赵若槸

赵若槸　武夷茶

石乳沾余润，云根石髓流。

玉瓯浮动处，神入洞天游。

赵若盈

赵若盈　西豩湖散步

远岫平林嶂夕阳，翻涛翠麦已蒸黄。

此行莫谓无高兴，题品新诗入锦囊。

赵若渚

赵若渚　大泉洞

通羊几岩壑，兹洞如修航。

泉声轰鼓激，涧气侵衣凉。

临流网银鲫，舣棹觞桂浆。

此中有真趣，其乐良未央。

赵善卞

赵善卞　题材不锦亭

百世垂芳在一经，茂林修竹读书声。

园池日涉皆成趣，景特天然分外清。

聊复垂纶藏渭钓。等闲释耒起莘耕。

知君自有真良贵，岂羡斯亭锦得名。

赵善傅

赵善傅　勉善信弟志学

白日如飞去莫羁，於今旧发弗违疑。

为人欲立持身本，入学先培进德基。

赵善傅

赵善傅　秋夜有怀孟兄

日落寒山剪剪风，一行雁字各西东。

虽然颜面睽千里，料得相思两地同。

赵善傅

赵善傅　喜閒

林泉违约久，归此有余欢。

引水来新沼，钩帘见好山。

渔歌能破寂，鸥侣可陪閒。

荣辱曾何绊，怡然见考槃。

赵善傅

赵善傅　喜閒

向晚幽栖地，襟怀颇自宜。

品题风与月，驱使酒兼诗。

供兴千岩竹，应门一局棋。

此中无俗虑，高卧复何之。

赵善傅

赵善傅　寓居等慈寺感怀

钦从王命寄招提，寂寂荒阶绿草齐。

明月夜深接佛阁，看来不比汴梁时。

赵善傅

赵善傅　仲兄书至

别后曾无一纸书，忽於今日寄双鱼。

开缄尽是离乡思，何日重来舜里居。

赵善坚

赵善坚　化成岩

低帽白蕉衫，跨马北岩路。

为我撤炎歳，时有清风度。

投策蹑游屐，扪萝穷幽趣。

怪石鸣瘦筇，狭径窘危步。

云间启深洞，玲珑天巧露。

僧侣罗上下，钟声答晨暮。

长笑排翠谒，围棋惊振鹭。

陶写屏丝竹，恐为风景污。

拂藓题苍崖，纵横醉中句。

兹游岂易得，载酒莫辞屡。

赵善俊

赵善俊　登虎丘寺

我有家山与茂林，闭门肯复事幽寻。

偶来千古云岩寺，洗尽三生宦海心。

竹绠不停泉溜暗，苔花难掩剑痕深。

秋晴借得重阳意，领客登高共醉吟。

赵善漮

赵善漮　宿西湖净寺听僧乐梵呗

天涯知已集琳宫，文武升沉气味同。

仙乐几回来座上，梵音半夜落天中。

幻身何日脱尘劫，慧眼於今识色空。

兴尽归来情不尽，晨昏隐隐丽谯东。

赵善漮

赵善漮　游西山

閒向西山顶上游，碧天高挂晚云收。

雨余花气浓如酒，风鼓松声冷似秋。

险句每惊神鬼泣，雅怀不贮古今愁。

恍疑身在蓬莱境，笑指前溪当弱流。

赵善漮

赵善漮　游西山

古庙嵯峨占地灵，四山环抱耸螺青。

松坛鹤去云无伴，石洞龙归雨亦腥。

弛担樵歌屯别径，倚蓬渔笛起前汀。

个中真觉凝眸豁，一点心无俗虑萦。

赵善扛

赵善扛　春辞

碧落初明月未收，露华香滴杳梢头。

玉阑干外东风暖，人在重云第几楼。

赵善扛

赵善扛　句

相思情不极，有梦到愁边。

赵善扛

赵善扛　丽人行

桃叶山前宫漏迟，宫人傍辇持花枝。

君王喜凭绛仙立，殿脚争画双长眉。

欲抱琵琶弹出塞，结绮临春时事改。

井边忽见张丽华，忍听后庭歌一再。

赵善扛

赵善扛　瑞云誉偈

日日飞鸣宣妙旨，幻华起灭复何疑。

可怜多少风尘客，去去来来只自欺。

赵善扛

赵善扛　题大安铺

行役何时歇，崇安复大安。

已惊桥壹线，更畏岭千盘。

过雨吹烟碧，近风落叶丹。

僧闲吾每羡，今日共蹒跚。

赵善嗑

赵善嗑　宝华岩

宝色晴光合，浮岚薄翠微。

天开今觉路，洞锁古神扉。

淡拂山僧帽，闲随野客衣。

日斜凉吹起，林壑更依依。

赵善嗑

赵善嗑　浯溪

两载真成漫浪游，丰碑重拂倍含羞。

空怜民力疲刍粟，滥厕时贤动冕旒。

病骨讵堪胜重寄，归舟喜不负清流。

家山屈指朝朝□，□老休劳念□□。

赵善括

赵善括　次龚丈同叔高韵

备尝险阻与艰难，久别松楸水一湾。

孤愤未申思北阙，双眉初展见西山。

化工已定休言命，巧匠于今亦汗颜。

它日中兴筹庙略，为君一露管中斑。

赵善括

赵善括　登梅仙坛观中作

梅尉栖真昔已仙，只余岩谷正巍然。

老松作势龙千尺，怪石拿空虎一拳。

楼与云齐曾观日，坛因斗建欲扪天。

如今胜景能长在，尘世应无从海变。

田。

赵善括

赵善括　登裴公亭借用杜牧之登齐山诗韵二首

春晚风花片片飞，登临共惜景熹微。

人生待足谁如意，官况苦无胡不归。

且向园林穷胜事，更凭山水发清晖。

酒酣起舞君休笑，直欲淋淳身上衣。

赵善括

赵善括　登裴公亭借用杜牧之登齐山诗韵二首

风帘斜捲燕于飞，天气清和酒力微。

极目烟波无尽藏，关心春梦有时归。

香飘十里喧朝市，翠积千山断晚晖。

杖屦不妨频一到，尘埃那解点征衣。

赵善括

赵善括　登坛作

一坛横压绀天低，好向云端觐紫微。

林鹤惯闻鑫磬舞，烟鸾疑认玉台飞。

步虚声彻空犹响，宝篆香销露未晞。

星斗绣天长不夜，疑乘风驭扣瑶扉。

赵善括

赵善括　发舟至至德观

风细樯高去路迟，晓烟秋色正霏微。

弯环沙觜村市井，突兀江心古钓矶。

涌月小轩无尽藏，参天老桧不胜围。

山川好处都输与，不是缁袍即羽衣。

赵善括

赵善括　奉和章冠之长芦壁间韵

征帆来去方旁午，触我扁舟维荻浦。

疏林隐约响钟鱼，一苇可航参佛祖。

西风留客意如勤，永日闲消一炷薰。

诘朝霜重风力软，千里翠轂并刀分。

赵善括

赵善括　隔凡石

见说仙凡事不同，道旁先问石屏风。

十洲三岛不须去，绛阙瑶台在此中。

赵善括

赵善括　过金陵有感和韵

五马渡江思典午，祖龙谩凿秦淮浦。

未登三代盛明时，曾是六朝文物祖。

中兴事业由忧勤，风流千载还芬薰。

谢安王导亦可罪，至今遂使南北分。

赵善括

赵善括　过前冈见毁松有感

夹道松阴若剪齐，前人种得几多时。

曾经行客频相恋，试问乡翁总不知。

暗引风声号绿野，密留云影挂苍枝。

今人惠物能如否，只有摧残樵牧儿。

赵善括

赵善括　过前冈见毁松有感

当年种植到于今，用力虽劳用意深。

巨荫已容车马过，盘根宁畏雪霜侵。

两行冠剑大夫职，十万旌旗勇士林。

烈日流金路无尽，此时方识古人心。

赵善括

赵善括　过清江怀莫谦父

春来乘兴泛孤篷，櫂影频移鉴影中。

昨夜忽添三寸雨，今朝尤喜一帆风。

桃红李白年年好，水绿青山处处同。

屈指归时花未老，一樽携手过湖东。

赵善括

赵善括　过清渚

横冈栉比路弯环，茅店无人昼亦关。

桑圃霜枯乾叶舞，麦畦雨润翠苗斑。

山风力壮啸空谷，溪水流清露瘦滩。

斜崦乍明天地阔，只疑身在碧壶间。

赵善括

赵善括　和邦承所赠中隐古风

少年麋鹿姿，待价非结绿。

东湖嗜红芰，西山茹黄独。

虽无负郭田，仅有环堵屋。

稍知亲简编，岂意分符竹。

不作梁甫吟，徒歌采薇曲。

轩冕本无心，泉石慕幽躅。

疏才偶计偕，微名玷宦牍。

扰客书掣肘，蹈险车脱轴。

为米一折腰，献玉三刖足。

人情冰复炭，世路同岸为谷。

奔走三十年，尘埃几千斛。

归访旧园林，要识真面目。

敝庐他人居，故友半鬼录。

诛茅倾客囊，千日笑神速。

堂成屡留醉，夜阑更秉烛。

冬霜孤松秀，春霖万花霂。

薰风自生凉，秋云不待族。

鱼鸟乐欣欣，柴荆纷樕樕。

曳杖时往还，拊缶谁拘束。

敲门闻剥啄，开缄佩谦牧。

初读少陵诗，再对渊明菊。

试听句掷金，坐想人如玉。

搜肠嗣高吟，深愧窘边幅。

赵善括

赵善括　和龚同叔春日即事五首

苦雨不肯霁，花愁都落红。

老农欣岁兆，游子恨途穷。

寒尚衣难褪，春侵酒易中。

城头喧角弄，轻度一帘风。

赵善括

赵善括　和龚同叔春日即事五首

柳绵飞扑扑，荷叶散田田。

物幻无穷意，春归何处天。

事随鸾镜改，人逐燕巢迁。

一笑千金价，吾羞鲁仲连。

赵善括

赵善括　和龚同叔春日即事五首

莺簧方报暖，鸠唤未容晴。

新涨长还减，痴云暗复明。

我生随分乐，春事有余情。

闻道东湖好，相邀散策行。

赵善括

赵善括　和龚同叔春日即事五首

春已堂堂去，那闻杜宇啼。

江山惊异土，桃李谩成蹊。

我自无心了，谁能与物齐。

功名傥相贷，深卷碧云溪。

赵善括

赵善括　和龚同叔春日即事五首

邂逅相逢好，初心各壮图。

金兰期永好，银艾愿同纡。

恨逐芳樽遣，情烦彩笔铺。

风云偶然会，携手上天衢。

赵善括

赵善括　和罗倅竹园唱和之什

平生抱迂疏，举世无两个。

每为饥所驱，奔走不可奈。

尝闻伯夷风，粗尔方顽懦。

初试岩邑宰，再作侯藩佐。

一麾来江湖，不容暖席坐。

流行遇坎止，留落寓江左。

轲毁遭臧仓，孔厄类阳货。

从来宦情薄，况已心力情。

二儿可应门，肯堂复肯播。

东湖五亩宅，喜赋归来些。

林亭足遐观，竹斋宜醉卧。

自谓景物幽，绝唱无人和。

朼来憩水滨，光渌静无涴。

一见罗夫子，道眼俱看破。

始知蠛蠓飞，未识天壤大。

万竿旌旗林，五车牛马驮。

羡君如籍咸，愧我非白驾。

续貂憀斐然，君恕毋督过。

赵善括

赵善括　和莫谦父韵

扁舟昨夜过黄州，准拟篮舆作胜游。

卷地骇风回岸脚，扑天惊浪打船头。

一尊欲访东坡隐，两鬓难禁宋玉秋。

江上乱山云色重，却疑眉黛锁闲愁。

赵善括

赵善括　和帅座劝农三首

光风骀荡满春亭，岳麓云开九叠屏。

珍重元戎奉明诏，一犁膏雨晓痕青。

赵善括

赵善括　和帅座劝农三首

指日追锋数驿亭，论恩便合对丹屏。

行看功业欣天地，陈迹俱堪入汗青。

赵善括

赵善括　和帅座劝农三首

投老归欤一草亭，荜门蕙帐对兰屏。

自从滥吹红莲幕，孤负东风柳眼青。

赵善括

赵善括　和伍解元喜祈雨有感

痴龙偃蹇玩岁月，深居白云抱幽石。

有时江海肆贪残，坐视天焦地皮拆。

分疆守职各有方，止沸讵可扬其汤。

曰暘而暘雨而雨，何待酹酒焚炉香。

不谓神心有城府，必需精祷方降雨。

刑鹅割牲厌口腹，缁衣黄冠诵章句。

上天有意生斯人，假尔群祀江之滨。

弄权推怨吝所施，帝怒碎戮犹微尘。

吁嗟痴龙今已矣，异日忧深目前喜。

勿将风雨希民求，岁岁丰穰尽天赐。

我家亦有二顷田，膏泽霈然长有年。

神心傥不悖天意，与民共赋噫嘻篇。

赵善括

赵善括　和阳运干见招集句

漠漠穷阴断送秋，杖藜徐步向芳洲。

但将酩酊酬佳节，一笑相从万事休。

赵善括

赵善括　和叶宰

暂时行李已堪忧，况是经年成漫游。

三月晓风红扫地，一犁春雨绿盈畴。

从教征袖尘埃满，赖有新诗箧笥收。

桃李主人能好事，未归谁复叹淹流。

赵善括

赵善括　和张尉食字韵

玉杯春酌春盘食，曾忆雪香同醉色。

归来信寄未能忘，欲洗羇怀乱愁织。

青山相对云归堂，一觞聊尔非琼浆。

羡君佳篇效伯良，要知使我搜枯肠。

赵善括

赵善括　和浙宪同诸公游梅园

梓里德星聚，宝马如云屯。

扬鞭东城去，趁此梅正繁。

林烟引轻素，晻暧连遥村。

须臾日色高。客情舒宴温。

露晞润玉瀣，雪粲融朝暾。

千林秀松竹，万点铺兰荪。

开落初春早，尘埃迷昼昏。

埋没颜色好，孤负眉宇轩。

疏野空自适，何人共清尊。

诸公尽豪隽，逸饮如鲸吞。

对花相慰藉，悲欢俱勿论。

吹嘘赖椽笔，欲谢终忘言。

赵善括

赵善括　和浙宪同诸公游梅园

庭除大槐安，人世甚蚁屯。

俯仰穹壤间，乐少忧且繁。

何如置悲欢，访梅东城村。

群贤负瑰奇，即之和气温。

峭寒著春衣，轻烟翳晨暾。

簪花愧华发，席地依香荪。

谁许嫁东风，留香坐晓昏。

密坞横清溪，我欲创幽轩。

所愿花长开，日日同一尊。

静对影亦好，清味蕊可吞。

此心无厌时，何物堪比论。

哦诗愧续貂，勿以人废言。

赵善括

赵善括　纪游

几重浓云泼黑墨，数点疏雨飞的皪。

桃花李花红更白，不觉东风扫踪迹。

深山绿暗新树密，悬崖倒挂香空碧。

泉声泻出万霹雳，长虹飞过三百尺。

蹇驴倒骑回语客，目端春事俱可识。

茅舍敲门倾琥珀，古寺击鼓非玉食。

我今已饱天工力，风吹浮云露白日。

崎险不复厌登陟，高处更穷低处逼。

下瞰群峰五顽石，回首一笑天地窄。

兴来策杖绕山侧，窦深岩远不可侧。

相思涧边酌寒滴，一抹暝烟壮山色。

寻真不见空回忆。使我伤今复伤昔。

道人山房遍幽历，醉里疑从仙籍谪。

钧天广乐梦中得，更问腾空好消息。

赵善括

赵善括　醮毕作

醮阑星斗挂修甍，彩跸丹舆上玉清。

百尺坛空云弄影，一钩帘捲月输明。

灵香匝地寒无力，宝奏钧天静有声。

万里好风吹目断，松篁犹学佩环鸣。

赵善括

赵善括　醮成作

心格崇霄禁路通，纤埃收尽见天容。

三千绛阙云开锁，十万霓旌月印踪。

香袅郁葱翔鼎凤，松摇寥廓状云龙。

虚皇夜宴长生殿，九奏琼環动晓钟。

赵善括

赵善括　结茅守冢偶携子弟散策郊游有感借用壁间韵

天地一蚁磨，人生何日闲。

此身真土木，到处即溪山。

血点居苫泪，衣余戏彩斑。

春游板舆在，无复奉慈颜。

赵善括

赵善括　结茅守冢偶携子弟散策郊游有感借用壁间韵

蠖屈地容壮，鸟还天宇闲。

渔樵苕水市，薇蕨首阳山。

瓮下金貂友，林中玉笋班。

谁能齐万物，为我辨彭颜。

赵善括

赵善括　乐塘铺和周师禹韵

迟日醉花春影长，村醪引入无何乡。

碧林啼鸟惊梦断，行客红尘吹去忙。

忧心悄悄谁知道，且是不关春事了。

雨暘今岁定丰年，殷勤更问农家老。

赵善括

赵善括　临江玉虚观有牡丹思后辅亦正开恨不与集

绛苞翠幄压朱栏，秀色生香观里看。

小圃相须春烂熳，大家应是醉团栾。

名韁久纵心无累，利径虽驰兴易阑。

但愿对花常酩酊，莫思身外有悲懽。

赵善括

赵善括　平山堂

平山堂对妙高峰，极目郊原万里同。

杳霭四垂天不尽，萦纡一带水无穷。

城闉遥隔芙蓉浦，栏槛几经杨柳风。

想见风流贤太守，一尊时复酹欧翁。

赵善括

赵善括　清明后一日泛湖游园联句

清明过一日，甲子喜新霁。

理櫂汎平湖，吹风扫微噎。

巧剪翠轂纹，忽展画屏势。

千里入寸眸，万物犹一赘。

寄傲天地阔，放意江山丽。

指点村市井，荡漾渔家计。

小泊杨柳堤，徐行兰蕙砌。

满月射堵墙，乘风亸云髻。

彩舟箫鼓喧，花亭翠红蔽。

石龙潄寒玉，竹凤摇清篲。

闹花如有言，闲草远无际。

梅豆点微酸，樱珠缀纤脆。

荇带牵风长，鸥雪点波细。

怪山叠青峦，仙岩排绿桂。

亲友宴樽俎，泉石爽襟袂。

曲径浓香浮，深院幽人憩。

日暖蜂蝶喧，沙软鸳鸯俪。

春秀犹未晚，懽游端可继。

归舠泝洄洑，嘉圃芘林翳。

景胜诗愈豪，酒阑情未替。

解帆賏别墅，寻芳适佳第。

画楼月初挂，朱栏春可系。

烧烛照红妆，堕簪空绿{上髟下易}。

笑歌诚有余。金貂尚能贳。

醉墨写欹斜，锦囊收短制。

赵善括

赵善括　清明偶题

曲沼一泓碧，乱花双径红。

欹梅惊北客，舞柳认东风。

欲买春无价，常令酒不空。

我生随分乐，初不问穷通。

赵善括

赵善括　清明日醉普光阁上

东郊绿暗已红稀，指准酴醿待我归。

细叶急随流水去，片心常望白云飞。

半规残日穿林薄，一带遥册抹黛微。

起舞高歌共春酌，凭栏无语欲忘机。

赵善括

赵善括　上王右司三十韵

乷角从亲后，抠衣拱座隅。

辞章窥雅制，翰墨景良模。

零露哀先德，青云激壮图。

暌违十五载，流落二三孤。

蹇涩凭乡荐，崎岖达上都。

芝眉重晤对，桂籍偶叨踰。

劳苦温言重，开明鄙性迂。

一雷初绾绶，千里遇分符。

琴浦催科拙，澄江德政殊。

美瓜滋灌水，良醖寄兵厨。

社雁惊飞楚，边鸿不到吴。

色辞思益远，忧患痛多虞。

风树亲难待，林泉誓与俱。

啼号真有累，韁锁复相拘。

华节来临镇，荒城获走趋。

二天蒙芘覆，半载幸驰驱。

郡政惭辬盖，民歌愧裦襦。

深期展四体，宁复顾微躯。

厚意平生在，高风振古无。

亲依方款密，聚散忽须臾。

鷁首浮仙路，乌台接禁涂。

苕溪虽近甸，宣室赖嘉谟。

德盛应难外，民思觊少苏。

甘泉跻法从，膏泽下寰区。

自叹如巢幕，人怜数守株。

寸心随履舄，只影在江湖。

鸟倦一枝稳，龙须大手屠。

闲情验蕉鹿，浩思忆莼鲈。

已困三眠茧，还穷五技鼯。

枫宸清问处，回首念疏愚。

赵善括

赵善括　世事二首

世事今如此，惟堪一笑哗。

空持冲斗剑，安得上天槎。

远信凭飞翼，流年付落花。

平戎须大度，何必顾纤瑕。

赵善括

赵善括　世事二首

我贫非道病，生计恝然疏。

数亩田常旱，一溪云有余。

幸无贫外乐，赢得静中虚。

已断声华念，临深肯羡鱼。

赵善括

赵善括　送外舅杜侍御使陕西

建隆以来论人物，得士与古相低昂。

人才历数仁祖世，后生嵬琐无复望。

老成寂寞典刑在，杜公玉立映班行。

少时学问圣贤说，松柏岁寒观老节。

得官乌府不须臾，正色空闻动帷闼。

铄金众口未必然，天与石城慰萧屑。

王师顷缚山西酋，朝廷却怀西顾忧。

凉州旄钺何足恃，岐陇须公勤传邮。

平生经国有雅意，乘流得坎惟所植。

作官施设要近民，金马严徐等儿戏。

诏书宽大人乐生，吏民安业政令行。

金城那可无粟守，尧舜与民宁并耕。

茶盐资国何必古，俗儒猣民不知务。

精神折冲在本疆，要以雍容待仓遽。

知无不为公自欺，岂弟君子神所私。

秦山渭水照车马，属城列县观威仪。

此行属任良不恶，金于新佩明光墀。

谁言直谏居同少，淮南盗铸烦抚绥。

时平王度式金玉，岁晚汲公还见思。

赵善括

赵善括　送运干陈圣嘉解组还朝

月明千里正婵娟，且莫匆匆便放船。

三载泛莲依绿水，一朝荐鹗上青天。

西楼未作经笥梦，北阙先分御鼎烟。

且向蓬山雠校了，却持荷橐从甘泉。

赵善括

赵善括　题本觉寺

春禽嚼徵更含宫，唤我精蓝路易穷。

雨雪不垂成暮霭，花开都尽怨东风。

一川芳草低随水，满眼青山半插空。

跃马归来尤寂寞，此怀欲与故人同。

赵善括

赵善括　题壁

平芜行尽又青山，水绕寒堤绿一湾。

征客红尘自来去，碧林鸣鸟独幽闲。

赵善括

赵善括　题长沙倅厅磬沼

嘉名雅合泗滨浮，玉振金声第一流。

曲尺映桥横锦带，湾环沉月并瑶钩。

清如有韵应仪凤，击若无心可狎鸥。

好向新亭按宫徵，凌波声动一帘秋。

赵善括

赵善括　题定光壁

护雨云初断，登山眼便明。

枫彫丹舞叶，松古绿摇声。

觉宿无穷老，禅关有底清。

小春天不冷，归路尚余情。

赵善括

赵善括　题古圳铺

去郭十五里，依山三两家。

剪茅成栋宇，沽酒是生涯。

雨过鸠休妇，日斜蜂趁衙。

亲闱今咫尺，停梦看灯花。

赵善括

赵善括　题马氏避暑宫开福寺莲湖

金仙楼观郁嵯峨，昔日曾容万绮罗。

不见园林蒙锦绣，空教钟鼓唤笙歌。

印花宝甽封苍藓，倚槛晴山拥翠螺。

凉夜尚疑旌盖在，三千宫女袜凌波。

赵善括

赵善括　题仪真天宁寺

短棹客千里，炷香人小留。

禅房深寂寂，世事易悠悠。

去此两槐夏，惊予双鬓秋。

钟鱼发新响，作意为重游。

赵善括

赵善括　天宝洞天

扳缘石磴入青冥，雾廓云开万象清。

夭娇老杉龙欲舞，纵横卧石虎方狞。

二仙昔被桃源误，四皓今余橘隐情。

拟入清都真洞府，一帘寒溜隔飞琼。

赵善括

赵善括　同王秘校和同年五使君韶饯送严文守江阴

江左词章伯，朝端俊伟人。

燕居文会友，得志泽加民。

自是无心镜，俱传有脚春。

成风运斤斧，何处不参神。

赵善括

赵善括　同王秘校和同年五使君韶饯送严文守江阴

欲说澄江好，丹青百雉楼。

山明新雨泽，潮涌乱云流。

贤守声先至，疲民疾已瘳。

中兴待良佐，千里未分忧。

赵善括

赵善括　同叶宰饯春净众寺

千尺飞虹跨碧溪，绿阴沉水暗连堤。

马蹄一踏沙头滑，云脚半垂山顶齐。

招隐疏钟曾破梦，洗春微雨不成泥。

晚来放目郊园外，万点翻鸦散麦畦。

赵善括

赵善括　挽陈提举

蔺璧虽期复，苏书竟不还。

庆余钟令绪，才大压尘寰。

劲正三朝老，从容半世闲。

会心真是老，一笑别人间。

赵善括

赵善括　挽陈提举

志学屡辞爵，传家蔚有声。

小官能抗疏，文吏乃知兵。

守法摧强御，输忠沃圣明。

平生无所负，谗口任蝇营。

赵善括

赵善括　挽陈提举

持斧威全振，分符盗易歼。

真祠方赐逸，荣养遽难淹。

许国心如在，绳家法正严。

莫悲才不尽，祥览卧寒苫。

赵善括

赵善括　挽韩漕直阁

忠宪勋名冠本朝，传芳五叶尽金貂。

芝兰生子竞秀发，松柏如公合后凋。

淮县剧繁迎刃解，蜀边奸慝望风销。

才高见忌何须病，公道于今久寂寥。

赵善括

赵善括　挽韩漕直阁

孳孳善政被民编，謇謇嘉谟黼扆前。

万卷诗书门户壮，一生功业子孙贤。

梦回芳圃犹樽俎，泪落虚堂绝管弦。

我始卜邻君已逝，茂林修竹亦凄然。

赵善括

赵善括　挽王漕稚川

紫荷余爱在，皂盖填名城。

膏泽流千里，嘉谋肃五兵。

林泉多雅趣，桑梓有深情。

道大虽难用，详观月旦评。

赵善括

赵善括　挽王漕稚川

昆玉皆龙凤，唯公最白眉。

乡邦好人物，翰墨妙词诗。

南浦言犹在，西山梦可疑。

我归公已逝，霰泪不胜悲。

赵善括

赵善括　挽赵龙图大卿

胶庠昔日共虀盐，穷达分携四十年。

南北阮门殊少长，东西施子异媸妍。

判花隽嗣跻三品，司稼名卿正九迁。

世事只须聊复尔，秋堂明月岂长圆。

赵善括

赵善括　挽朱倅周卿

威畹芝兰秀，儒宗金玉相。

解牛无肯綮，驰骥阻康庄。

政术今犹诵，家风久益彰。

蕴藏初未试，盛德付诸郎。

赵善括

赵善括　挽朱倅周卿

自洒膏粱习，人推道义尊。

蟾宫看桂子，凤穴见兰孙。

遗戒垂家法，新诗断客魂。

从今渭阳念，极目灌城村。

赵善括

赵善括　王提举合政钱夫人挽诗

阀阅由忠孝，闺门仰静专。

俭勤天所赋，容德古难全。

云诰疏华国，霓旌返洞天。

风霜孤鹤恨，衔羽唳寒烟。

赵善括

赵善括　王提举合政钱夫人挽诗

山敞神仙宅，人辞富贵家。

靓容深莫识，清节莹无瑕。

蚌脱珠方璨，桂灵桂始华。

他年容万马，今日送千车。

赵善括

赵善括　谢葛守诗轴

君不见灵椿一株传义方，僖仪接武跻金堂。

又不见老苏独步为文主，轼辙联芳入琼府。

始知盛德天所亲，于门棨戟高拂云。

又知硕才世所贵，鲤庭诗礼超凡群。

司成蕴蓄何如厚，万顷渊源海波秀。

刘郎少俊首辱和，扬善推贤宜有后。

司成问学何如深。六经表里金玉音。

王氏拘孪了无取，雄文杰句由诸心。

庐陵昔岁曾分教，甲子一周梦惊觉。

贤郎赐得铜虎符，今日重游想前效。

黉堂咳唾遗明珠，翠琰刊成惠陋儒。

请为野史进青琐，要继皇朝窦与苏。

赵善括

赵善括　乙酉端午联句

离骚读罢意沉沉，痛饮狂歌作楚吟。

鱼腹有灵应瞑目，后来犹自有孙心。

赵善括

赵善括　用子存韵寄乃兄雪香

要识居尘不染尘，小窗容膝近东邻。

香梢不老偏宜晓，瘦节常寒别是春。

侑坐图书情颇厚，对床风雨梦还新。

拟将梅竹方兄弟，若说清高更逼真。

赵善括

赵善括　游梅仙坛口占

篮舆破晓雨初收，天气正和麦正秋。

四合平林空翠滴，一川芳草乱青浮。

梅仙道馆松全古，马祖禅关山更幽。

扰扰红尘竟何事，此身宜老白云秋。

赵善括

赵善括　游香社寺

山水兴方逸，尘埃缚暂宽。

菜肠甘久素，酒颊助微丹。

江阔烟光薄，霜滋叶晕残。

不妨走幽寺，或可叩禅端。

赵善括

赵善括　跃马西湖

晓来何事到湖西，风急飞红襯马蹄。

望信只愁秋雁断，爱春还恨早莺啼。

山连楼阁云容重，水浸栏干月影低。

归棹採菱重惜晚，一声歌过绿杨堤。

赵善括

赵善括　再用前韵

枕席方相好，儿童用勿哗。

窗蕉鸾曳尾，檐树鹊鸣槎。

有客谈飞屑，无才笔吐花。

倦余题短句，谁为指瑜瑕。

赵善括

赵善括　再用前韵

我是忘机士，初非学二疏。

瓮醅常得醉，瓶粟任无余。

天下众生病，山中四壁虚。

昔年刍豢口，今日伴钟鱼。

赵善括

赵善括　再用同叔韵

风定舟行力不难，一钩新月照溪湾。

断烟横抹岸头树，落日斜欹江上山。

鱼鸟久知思旧侣，桑榆归去亦憀颜。

儿童见我应相怪，两鬓如何雪样斑。

赵善括

赵善括　赠赵舍人

季父英名上玉津，瞿昙抱送石麒麟。

龙文宝册传青琐，凤阁鸾坡近紫宸。

亲老侍行知有子，才高见忌岂无人。

洪崖百仞泉飞玉，一洗人间万斛尘。

赵善括

赵善括　真妃祠

碧潭无底潜蛟龙，神居下宅琉璃宫。

一水镜奠挠不濁，两山角抵常争雄。

鸦啼古庙树色黑，鱼跃急湍波影红。

鬓雾鬟烟森拱竦，栋云帘雨飞冥濛。

蕙肴时展朝暮奠，蒲席快分南北风。

假威老巫腹恣饱，乞灵行客心潜通。

无求小舸疾飞鸟，不恨孤踪成断蓬。

去秋浙右尽淹没，今夏江西尤蕴隆。

尾衔万斛去不返，鳞次千仓皆屡高。

农背赤裂鱼釜满，田毛焦枯龟兆同。

炎官张皇掉旗旆，海若羞涩藏冲融。

一方虽藉诃护力，四海正思霖雨功。

片帆短棹利极细。酾酒割牲酬易穷。

好乘云车命箕伯，去击雷鼓驱丰隆。

晶荧独物掣长电，剨勒扫空消霁虹。

不须犀角照百怪，何待牛蹄翻巨{左谷右工}。

挽起天河尽倾定局，坐令人物还熙丰。

笑谈可活万民命，顷刻已回元气工。

上帝报功赐褒敕，真妃锡号荣清躬。

元圭华衮依约里，介族水类驱驰中。

山高水深千万祀，南面血食无时终。

赵善括

赵善括　中秋下浣次计幕诸公佳什之韵

驹隙匆匆不暂留，谁能宴坐学裴休。

君携嘉客江亭醉，我泛扁舟楚泽秋。

水浸斜阳红影湿，烟横叠巘翠光浮。

何时再卜秋屏约，共踏西风烂熳游。

赵善括

赵善括　中秋下浣次计幕诸公佳什之韵

短櫂夷犹任去留，尘劳今日暂休休。

飞觞莫问重城晚，揽镜须惊两鬓秋。

千里归艎何日到，一眉清绿与云浮。

殷勤更问黄花信，准拟重阳一再游。

赵善括

赵善括　追和外舅郭倅定香院题诗

我家冰清酒星魄，倏忽笔下驱雷风。

万里去家烟瘴里，一行作吏簿书中。

高才不许在廊庙，仙迹且复归瀛蓬。

声容杳杳水天阔，目断波底斜阳红。

赵善涟

赵善涟　{瀫糸换禾}水驿中

家山迢递白云遮，行役偏愁去路赊。

朝涉桐江寒入胫，夜眠孤馆梦归家。

几年城市成春梦，万古江山阅岁华。

若问归装何所有，担头只许插梅花。

赵善涟

赵善涟　池亭夜游

踏月清诗骨，露华夜已深。

树摇知鸟宿，波静觉鱼沉。

报国惭无术，思亲空有心。

踌躇谁与语，唧唧乱蛩吟。

赵善涟

赵善涟　怀归

游子何时返，家山万里余。

望云愁思切，对月赏心疏。

相严烦龟卜，频逢绝雁书。

浮名在京国，系我欲如何。

赵善涟

赵善涟　仙都石笋

崑崙失却大龙蟠，迸出层岩一角寒。

初日烟霞翻锦箨，九天风露混琅玕。

香涵老翠山灵护，根透鸿蒙地轴安。

天柱直疑为竹祖，仙翁图作子孙看。

赵善璿

赵善璿　饯陈匝峰之廉泉

桃源渺何处，梦短到家难。

不办一丘费，犹为九品官。

鹤嫌新俸薄，鸥讶旧盟寒。

附翼攀鳞事，书生不敢干。

赵善沛

赵善沛　雪

儿笑真珠满盘碎，女疑荷叶雨中来。

道人心下无些事，三个柴头品字煨。

赵善期

赵善期　古柟歌用严郑公韵

秀挹奇峰佳客对，凌空下视孤鸿背。

夜□云□起山根，老蛟飞出崖裂痕。

高高不放行云度，鸟语去来分晓暮。

直疑种是万年枝，定应叶渍三危露。

班输腰斧频□头，婆娑岩壑□□愁。

□看世事了如梦，静听江声知几秋。

巴南刺史儒林文，怜汝抱才开鉴常。

赓载长谣□理清，琼钩珠佩相联响。

赵善晤

赵善晤　句

一声鸡唱日初午，满地花寒秋已深。

赵善晤

赵善晤　句

天约闲云结嫩阴，苦无诗酒懒登临。

赵善晤

赵善晤　题贡院

天约闲云结嫩阴，苦无诗酒懒登临。

一声鸡唱日初午，满地花寒秋已深。

赵善湘

赵善湘　锦绣谷亭

神仙楼观倚空欹，飞上金鳌背上骑。

万里江山成独立，一天云雨欲低垂。

人间安得如斯地，事外方知有此奇。

唤取谪仙来共话，从教习日醉题诗。

赵善湘

赵善湘　句

正是澄清秋雨夜，空传玉蕊发春晴。

赵善信

赵善信　步月池

灯火黄昏尽，无家不掩门。

为看桥上月，印破水中云。

树影纵横见，蛙声杂遝闻。

幽人思正苦，独坐更难论。

赵善信

赵善信　车略院书怀

地僻人稀到，兀然对百楼。

墨花香入砚，诗草色倾瓯。

昼迥抛书生，雨余着屐游。

还须期报主，檀爇紫云浮。

赵善信

赵善信　南郊即景

胜日觅芳行，白云朝露湿。

沙头人过频，桥底湍流急。

花在隔篱明，鹃於高树泣。

青帘沽酒家，和气春风集。

赵善宣

赵善宣　题十咏堂

十咏名堂岁月深，我来访古避荆榛。

依村结屋临山址，种柳寻花傍水滨。

珠玉旧传清唱在，沧浪初棹绿波新。

此心乐与邦人共，要使浑如郡北春。

赵善浥

赵善浥　淳佑壬子王正人谒仙荐芗有感而题

企仰仙岩岁已深，此行一见即知音。

水帘不卷非朝夕，芝石长生到古□。

孤鹤来迎疑识面，片云飞去出无□。

相逢总是旌阳侣，唤起先生问剑□。

赵善应

赵善应　次韵李长卿

一别芳洲不计年，旧时攀折柳依然。

故人似欲撩计兴，賸折梅花向酒边。

赵善应

赵善应　宁师西阁

飘泊南来几岁寒，追谈往事温心酸。

云烟暮隔中原望，归折梅花忍泪看。

赵善诏

赵善诏　句

谁谓山城僻，伦魁此破荒。

赵善诏

赵善诏　句

仁寿州如斗，分符愧冈功。

赵善诏

赵善诏　隆州

三山高峭拔，鼎峙各争雄。

秀气钟英物，衣冠盛蜀中。

赵善正

赵善正　南峰山

山上青天山下溪，白云流水两相宜。

丹成共尔南山老，采采松枝亦疗饥。

赵升之

赵升之　椰子

落蒂累累入海航，枯皮犹吐绿芽长。

金丝发裹乌龙脑，白兔脂凝碧玉浆。

未许分瓢饮醽醲，且堪切肉配槟榔。

当时曾挂将军首，此说荒唐未可量。

赵晟母

赵晟母　惜别

暖有花枝冷有冰，佳人后会却无凭。

预愁离别苦相对，挑尽渔阳一夜灯。

赵师瞘

赵师瞘　驾诣景宁宫行春

风传御道跸声清，两道纱笼列火城。

云护帝尊天未晓，众星环拱极星明。

赵师瞘

赵师瞘　句

都在吟情句眼中。

赵师瞘

赵师瞘　绿萼梅

南枝飞影到横窗，点点凌寒学弄妆。

玉色不亲红粉镜，冰肌宜褪绿罗裳。

向人骄小春先动，越样尖新夜更香。

不为此花排日醉，广平真是铁心肠。

赵师瞘

赵师瞘　琼花

香得坤灵秀气全，蕊珠团外蝶翩翩。

亲曾后土祠中看，不是人间聚八仙。

赵师瞘

赵师瞘　元夕

古来灯火盛维扬，今岁元宵乐未央。

只欠明皇拥仙仗，彩云高处舞霓裳。

赵师龙

赵师龙　题严因崇报禅寺

寻幽访古到岩前，仰视云霞接梵天。

六代兴王那复在，千身化佛尚依然。

老松俗作苍龙去，怪石常如猛虎眠。

已觉尘劳变清净，何当筑室向危巅。

赵师鲁

赵师鲁　过舑庵

竹木清华处，林亭曲折开。

泉声经雨杂，石势学云颓。

留客煮新茗，敲泥启旧醅。

子猷去已久，信宿为谁来。

赵师吕

赵师吕　过山阴希瓐侄新居

美哉轮奂构华堂，如鸟飞兮接大荒。

广植门墙千古秀，月中仙桂万年芳。

象贤应拟家声振，繕德还期国运长。

端是吾宗能厚积，故生麟凤兆祯祥。

赵师民

赵师民　句

露台枉惜千金费，却把铜山锡幸臣。

赵师民

赵师民　句

菱天晨气润，槐夏午风清。

赵师民

赵师民　句

委地露花啼晓恨，拂提烟柳弄春容。

赵师民

赵师民　句

霜女遗灵长著素，玉妃馀恨结成酸。

赵师民

赵师民　向来

向来情思已陈陈，旅思无端不及春。

潘子形容伤日发，沈郎文字暗丹唇。

赵师商

赵师商　嘲侠客

计拙难敷食与衣，惟将侠气借相知。

何如冯子归弹铗，争似毛生立见锥。

清世翩翩谁是美，尘寰碌碌已称奇。

有时举翮连云起，不比函关一只难。

赵师圣

赵师圣　烂柯山

姑蔑城南问烂柯，篮与踏翠晚来过。

岩前云拥杉松老，席上棋敲日月多。

四序秋光浮澹荡，半空钟韵绕嵯峨。

仙人去后余残局，风雨山深长薜萝。

赵师恕

赵师恕　月岩

眷此岩壑胜，领客共登临。

危栈临不测，巘涂历崎嵌。

俯仰极高低，上下穷幽深。

来登空明山，千崖正沉沉。

下瞰清罗江，古木郁萧森。

清风万里来，层云汤孤襟。

有客可共赋，有酒可自斟。

此景岂易得，此乐岂易寻。

吾生今老矣，遁迹归穷岑。

一棹下潇湘，此别意难任。

别后无相忘，诗成寄邮音。

赵师恕

赵师恕　月岩

眷此岩壑胜，领客共登临。

危栈临不测，巘涂历崎嵌。

俯仰极高低，上下穷幽深。

来登空明山，千崖正沉沉。

下瞰清罗江，古木郁萧森。

清风万里来，层云汤孤襟。

有客可共赋，有酒可自斟。

此景岂易得，此乐岂易寻。

吾生今老矣，遁迹归穷岑。

一棹下潇湘，此别意难任。

别后无相忘，诗成寄邮音。

赵师侠

赵师侠　梅花

南山有佳人，迥立未可亲。

而况得道者，其间梅子真。

赵师侠

赵师侠　游阳华岩

出郭曾无十里赊，任岩迎日号阳华。

云藏奥穾岚光润，信美元郎咏可家。

赵师侠

赵师侠　游阳华岩

石罅空明石色鲜，霞舒乳滴巧雕镌。

萦回栈道泉湍响，疑是仟家小有天。

赵师秀

赵师秀　哀山民

忆君初病时，仓皇造君榻。

知为寒所中，胫痹连左胛。

蒋子丹有神，三日能屈伸。

五日扶杖立，十日行逡巡。

于时数相见，谈娱靡曾倦。

啜茶犹满瓯，改诗忽盈卷。

君亦疑勿药，春和可为乐。

仙家桃最红，同践天台约。

多愁积如山，令君心不闲。

残疴故未去，涩啬肠腑间。

岳僧有烈剂，倒箧得馀惠。

服之汗翻浆，事与东流逝。

啼妻无完裙，弱子犹哀麕。

诗人例穷苦，穷死更怜君。

君如三秋草，不见一日好。

根莇霜霰侵，萎绝嗟何早。

哭君日无光，思君月照床。

犹疑君不死，猛省欲颠狂。

昨者君未疾，相过不论日。

晴窗春翦蒲，寒炉夜煨栗。

石阶苔藓中，犹有旧行踪。

忧心不能寐，无梦得相逢。

君诗如贾岛，劲笔斡天巧。

昔为人所称，今为人所宝。

石峰云有地，葬从朋友议。

须求侍郎铭，难见山民字。

平生翁与徐，南去久无书。

不知闻信后，涕泪当何如。

写池烟水暮，宛是西川路。

虚言楚客招，终感向生赋。

赵师秀

赵师秀　安仁道中

行尽沿溪路，天寒岁又除。

欲消冰似雪，初长麦如蔬。

于世无成事，何时有定居。

等缘贫所役，为仕愧为渔。

赵师秀

赵师秀　庵西

数里庵西路，东风去更吹。

稻寒生叶细，松老作花迟。

小憩嫌无侣，曾游忆有诗。

新萤光尚小，未暗出空池。

赵师秀

赵师秀　白石岩

谁炷清香礼少君，数声金磬梦中闻。

起来闲把青衣袖，裹得栏干一片云。

赵师秀

赵师秀　北户

晓开北户得新晴，木末犹横一两星。

满地绿苔看不见，细花如雪落冬青。

赵师秀

赵师秀　病起

身如瘦鹤已伶俜，一卧兼旬更有零。

朝客偶知亲送药，野僧相保密持经。

力微尚觉衣裳重，才退难徼笔砚灵。

惟有爱花心未已，遍分黄菊插空瓶。

赵师秀

赵师秀　采药径

十载仙家采药心，春风过了得幽寻。

如今纵有相逢处，不是桃花是绿阴。

赵师秀

赵师秀　陈待制湖楼

何处飞来缥缈中，人间惟有画图同。

两层帘幕垂无地，一片笙箫起半空。

岩竹倒添秋水碧，渚莲平接夕阳红。

游人未达蒙庄旨，虚倚栏干面面风。

赵师秀

赵师秀　呈蒋薛二友

中夜清寒入縜袍，一杯山茗当香醪。

鸟飞竹叶霜初下，人立梅花月正高。

无欲自然心似水，有营何止事如毛。

春来拟约萧闲伴，重上天台看海涛。

赵师秀

赵师秀　池上

朝来行药向秋池，池上秋深病不知。

一树木犀供夜雨，清香移在菊花枝。

赵师秀

赵师秀　吹台曲

天门玉钥双龙开，霓旌羽盖天上来。

管弦嘈杂入霄汉，美人侍晏黄金台。

羽觞行歌欢未足，燕姬成行列红玉。

梁王半醉起更衣，夜按玉箫亲度曲。

曲终举袂俱争妍，拜舞樽前称万年，

三山玉女朝群仙。当时弄玉飞上天，

至今台下草成烟。

赵师秀

赵师秀　春晚即事

一身来作吏，白日算徒劳。

尘土侵衣重，年光如鬓牢。

春深禽语改，溪落岸沙高。

柳下垂钓者，吾今愧尔曹。

赵师秀

赵师秀　次韵赵正字蟹

嗔尔横行为多足，割尔两螯如割玉。

怜尔有甲不自卫，评尔一身黄胜肉。

吴江十月天霜寒，吴人微尔不举餐。

萑蒲勿讶束尔急，与虎争强能上山。

赵师秀

赵师秀　翠岩寺

石岩看不见，翠色自重重。

春雨生松叶，山风响铁钟。

碑顽工费墨，草嫩绿添茸。

住院吴僧老，相迎忆旧逢。

赵师秀

赵师秀　答徐灵渊

弊庐补葺虽劳力，且得幽闲住此身。

旧友误称吟笔长，诸亲争笑罢官贫。

近檐竹密妨巢雀，当户花疏见路人。

所虑久晴田事废，今闻高下雨皆匀。

赵师秀

赵师秀　答叶司理

寂寞坐高斋，兵来与讯偕。

喜看君字画，癯似我形骸。

颇欲徵陈作，遥知动远怀。

梦魂思一遇，风雨暗长淮。

赵师秀

赵师秀　答曾景建

爱重吟来句，和经一处安。

亦知将作佛，何讶不为官。

楚塞烽烟静，淮波柳絮残。

疑根深未指，欲往愧飞翰。

赵师秀

赵师秀　大慈道

青苔生满路，人迹至应稀。

小寺鸣钟晚，深林透日微。

野花春后发，山鸟涧中飞。

或有相逢者，多因采药归。

赵师秀

赵师秀　大龙湫

一派落虚空，如何画得同。

高风吹作雨，低日射成虹。

西域书曾说，先朝路始通。

或言龙已去，幽处别为宫。

赵师秀

赵师秀　德安道中

餐馀行数步，稍觉一身和。

蚕月人家闭，春山瀑布多。

莺啼声出树，花落片随波。

前路东林近，惭因捧檄过。

赵师秀

赵师秀　德安道中

峰头不住起云烟，野水纵横尽入田。

定是人家蚕事末，道傍桑叶小如钱。

赵师秀

赵师秀　杜鹃

三月江头花正开，啼教花片委青苔。

若嫌此地非君土，今度归时莫要来。

赵师秀

赵师秀　多景楼晚望

落日栏干与雁平，往来疑有旧英灵。

潮生海口微茫白，麦秀淮南迤逦青。

远贾泊舟趋地利，老僧指畒说州形。

残风忽送吹营角，声引边愁不可听。

赵师秀

赵师秀　访韩仲止不遇题涧上

隔涧竹扉深，苍童引客寻。

虽然乖昭语，犹得见园林。

野蔓时妨步，山蝉亦好吟。

石根泉数斗，清冷应人心。

赵师秀

赵师秀　奉赋朱新父足庵

人欲难穷极，于中觉者稀。

但令无过分，何处有危机。

长日书千册，清风竹一园。

东南坤势阙，子计不为非。

赵师秀

赵师秀　扶栏

强起扶栏立，新寒陡见侵。

钟声诸寺晓，柳荫半池阴。

病久方凭艾，贫深或梦金。

湖边好风日，孤负几登临。

赵师秀

赵师秀　抚栏

抚栏惊岁月，久住欲如何。

水国花开早，春城人上多。

病令诗懒作，闲喜客频过。

听说边头事，时贤策在和。

赵师秀

赵师秀　葛翁小阁

树色对疏棂，横陈一片清。

微风杨叶下，斜日竹稍明。

此老无尘事，双姝亦道情。

客来怜素壁，题句不题名。

赵师秀

赵师秀　姑苏台作

何人可与话登临，徒倚危栏日又沈。

千古苍茫青史梦，一年迢递故乡心。

天无雨雪梅花早，地有波涛雁影深。

为是夫差旧台榭，愁来不敢越人吟。

赵师秀

赵师秀　孤山寒食

二月芳菲在水边，旅人消困亦随缘。

晴舒蝶翅初匀粉，雨压杨花未放绵。

有句自题闲处壁，无钱难买贵时船。

最怜隐者高眠地，日春风是筦弦。

赵师秀

赵师秀　官舍初

为宅傍城墙，先求夏日凉。

凿池容众水，栽竹断斜阳。

官是三年满，身无一事忙。

不知何补报，安坐恐难当。

赵师秀

赵师秀　官田之集翁聘君失期陈伯寿赋诗率尔次韵

好水不厌阔，好风不厌凉。

况有十顷荷，荷风媚波光。

主人昔谓余，此境不可忘。

举觞集群英，期以朝未央。

清欢遣丝竹，善谑停优倡。

快若鱼脱网，适比鸳在梁。

搴芳衣履湿，饮渌肌骨香。

操觚赋相联，妙续楚九章。

苦吟堕饥蝉，嵀§咏发轻簧。

常胜或倒戈，突出或擅场。

或峙而遽蹴，或抑而载扬。

所欠独巨翁，不使人意强。

孱衲尔何为，竭飒立在傍。

有间众稍默谈辩忽汪洋。夕风亦损荷，

万事付叵量。

赵师秀

赵师秀　龟峰寺

石路入青莲，来游出偶然。

峰高秋月射，岩裂野烟穿。

萤冷粘棕上，僧闲坐井边。

虚堂留一宿，宛似雁山眠。

赵师秀

赵师秀　贵溪夜泊寄赵昌甫

蓍草占秋动，蓬秋早得归。

本非为事迫，不欲兴心违。

波净孤萤度，宵凉数叶飞。

远怀高卧者，微月闭松扉。

赵师秀

赵师秀　过弋阳

三月三番过弋阳，吾生辛苦莫思量。

磨圆滩石几年浪，丹尽江枫昨夜霜。

已算中途当度腊，更怜抵舍未为乡。

高眠旧有山中约，只欠青骡道十方。

赵师秀

赵师秀　壕上

远近人家住，过桥路尽通。

野田行瘦马，浅渚聚群鸿。

地静微泉响，天寒落日红。

若非身作吏，不道是城中。

赵师秀

赵师秀　和鲍县尉

留僧秋阁上，身自伴僧闲。

潄齿临寒水，焚香对远山。

野禽偷果去，童子借经还。

馀兴成诗句，高题屋柱间。

赵师秀

赵师秀　和陈水云湖庄韵

粼粼水增波，叠叠云弄影。

昔夸春径妍，今爱秋塘静。

芳筵集宾彦，清宴除艳靓。

时当新雨馀，苍翠献林岭。

既忻冲抱舒，复快远目骋。

仰嘉钟鼎人，而乃眷箕颍。

深营察高趣，雅咏发沉景。

独使和者难，一夕愁欲瘿。

赵师秀

赵师秀　和人韵赠北山僧

又得相逢闲寺里，凡人多笑太无营。

谁知见事心先懒，未说寻幽足已轻。

二月春风添树色，一山夜雨失泉声。

谢师更作重眠约，来往云消两日晴。

赵师秀

赵师秀　和朱子发韵兼简青龙诸友二首

巷南与巷北，相去路无多。

以我常孤坐，劳君数见过。

望山嫌夕霭，听雨想春波。

稍俟晴明日，相携一醉歌。

赵师秀

赵师秀　和朱子发韵兼简青龙诸友二首

虽说京华住，西湖岂不清。

病多妨野兴，贫甚损诗情。

插柳观春意，粘碑隔市声。

松江几闲客，日夕听波鸣。

赵师秀

赵师秀　后哀

交交谷鸟哀，郁郁涧松折。

山民无还期，春物失怡悦。

平生感斯人，难以常理说。

共智己则愚，忽巧众亦拙。

芳名信可垂，在世何寂灭。

含恓为卜兆，窀穸利兹月。

行当宿草生，当使我泪歇。

未知百年后，谁复耕此穴。

寄言苦吟者，勿弃摄生诀。

赵师秀

赵师秀　会景轩

此中非一景，欲状固难名。

江近秋阴早，山多晓气清。

断云分树泊，饥鹤下田行。

别拟深更至，虚空看月明。

赵师秀

赵师秀　会宿再送子野

又承出郭到贫家，一度分携鬓易华。

自说印书春可寄，独惭阙酒夜难赊。

眠迟古鼎销残火，吟苦寒缸落细花。

羸病不能亲送别，梦魂先立渡头沙。

赵师秀

赵师秀　寄茅山温尊师

几度题诗寄入山，不知何处处书看。

莓苔石上秋吟远，星斗坛中夜拜寒。

鹤改新名呼未至，碑逢断刻打应难。

忆师每欲寻师去，芝术栽成自可餐。

赵师秀

赵师秀　寄新吴友人

每于楼上立，远远望新吴。

春至山疑长，江空雨似无。

怀才人尽爱，多病体常癯。

若治东游策，舟行与子俱。

赵师秀

赵师秀　寄徐丞

病不窥园经一月，更无人迹损青苔。

池禽引子衡鱼去，野蔓开花上竹来。

亦欲鬓毛休似雪，争如丹汞只为灰。

秋风昨夜吹寒雨，有梦南游到海回。

赵师秀

赵师秀　寄徐县丞

自尔为官去，吾扉亦返关。

池成逢夜雨，篱坏出秋山。

岁事登禾稼，朝纲去草菅。

题书寄漳水，专俟好诗还。

赵师秀

赵师秀　寄薛景石

虚窗风飒然，独卧听残蝉。

家务贫多阙，诗篇老渐圆。

清秋添一月，故里别三年。

最忆君门首，黄花匝野泉。

赵师秀

赵师秀　寄赵昌父

逃名逃未得，几载住章泉。

便使重承诏，多应不议边。

高风时所击，新集世方传。

忆就江楼别，雪晴江月圆。

赵师秀

赵师秀　寄赵楚州

承明虽妙古云劳，小借临边却自豪。

韩信所封兵尚劲，刘伶曾住酒应高。

牵来宝马通言语，放去雕弓落羽毛。

别有异时人忆处，万株杨柳绿春壕。

赵师秀

赵师秀　简孙正字

空斋兀兀难消日，况入中年睡亦疏。

洗釜煮蔬留客饭，卷帘移菊看人锄。

秋衣因病全更衲，晓鬓迎寒半脱梳。

多谢贵交芸阁里，许令随意借官书。

赵师秀

赵师秀　简同行翁灵舒

久晴滩碛众，舟楫后先行。

终日不相见，与君如各程。

水禽多雪色，野笛忽秋声。

必有新成句，溪流合让清。

赵师秀

赵师秀　借居湖上

出仕归来贫似旧，借园偶近画桥居。

纵观不用春携酒，清坐何妨夜读书。

港小只通闲客棹，树低多碍故人车。

向时城里缘尘土，久欲湖边住岁馀。

赵师秀

赵师秀　进贤道中

半月逢梅雨，初晴客意消。

莺声临野水，松影卧新苗。

少憩休舆卒，闲行过板桥。

平生无饮分，空愧酒旗招。

赵师秀

赵师秀　缙云县宿

亲知因别久，具酒劳经过。

古邑居人少，春寒入夜多。

雨香仙地药，烛动石桥波。

稍觉离家远，乡音一半讹。

赵师秀

赵师秀　京华病后

久在京华损道心，故人谁与念升沈。

春楼卧病燕相伴，湖寺题诗僧为吟。

三月不逢家信至，一茎新有鬓丝侵。

早知谏猎非时节，只在山中自养金。

赵师秀

赵师秀　敬谢章泉赵昌甫二十韵

耆旧半凋落，在者如晨星。

与翁别豫章，十见草木青。

人生几堪别，梦寐生羽翎。

迢迢玉溪波，近昨尝再经。

携家事多难，所至那得停。

山中空望来，日夕不掩扃。

岂独负兹约，尺书亦沈冥。

逢人问消息，但喜言康宁。

堕来两卷什，一以慰飘零。

感此故意弘，不我迹以形。

文章出晚岁，字画犹壮龄。

诵之西湖滨，惊动孤山灵。

翁卷游崆峒，一已烦邮铃。

幸翁良未衰，吾党存典刑。

遥闻曾入郛，谅为韩与丁。

郡斋待且久，几宿涧上亭。

今春少晴时，涧水应泠泠。

归来安稳否，董风入林坰。

愿言爱玉骨，逍遥卧殊庭。

会面虽未期，忽聚江湖萍。

赵师秀

赵师秀　九客一羽衣泛舟分韵得尊字就送朱几仲

人生苦形役，不定如车辕。

况各异乡井，忽此同酒尊。

此尊岂易同，意乃有数存。

西湖雪未成，两山翠相奔。

山根日照树，花放林逋村。

野馔具蘼藿，一饱厌百飧。

有客何多髯，吐气邻芳荪。

慷慨念时事，所惜智者昏。

砭疗匪无术，讳疾何由论。

北望徒太息，归欤寻故园。

哆然黄冠师，笑请子勿喧。

东南守太乙，此宿福所屯。

吾子且饮酒，酒冷为子温。

赵师秀

赵师秀　句

恨不坐通宵。

赵师秀

赵师秀　句

一瓶茶外无祗待，同上西楼看晚山。

赵师秀

赵师秀　句

病与西湖绝半年。

赵师秀

赵师秀　句

地僻传闻新事少，路遥牵率故人多。

赵师秀

赵师秀　句

教人知遁甲，笑客问勾庚。

赵师秀

赵师秀　句

石畔长来枝易老，竹间瘦得萼全清。

赵师秀

赵师秀　句

况多秋藓色。

赵师秀

赵师秀　句

路曲不隈一径通。

赵师秀

赵师秀　句

闻见随时入品题。

赵师秀

赵师秀　筠州郡庠山亭

一来高处望，远近尽秋容。

秀气归才子，清风属钓翁。

溪晴分别港，山阙见他峰。

独慢慢凉宵月，无因宿此中。

赵师秀

赵师秀　哭徐玑五首

君早抱奇质，获与有道亲。

微官漫不遇，泊然安贱贫。

心夷语自秀，一洗世士陈。

使其养以年，鲍谢焉足邻。

赵师秀

赵师秀　哭徐玑五首

昔吾与君游，嫌疏不嫌数。

自为贫窭驱，十载九离索。

前年会京都，朂我返林薄。

吾贫未得归，君死不可作。

赵师秀

赵师秀　哭徐玑五首

思君气实充，不与短折类。

血死匪无由，恐是服椒罪。

君于药自深，何独此乎昧。

岂不闻仙人，饵菖得千岁。

赵师秀

赵师秀　哭徐玑五首

平生于所学，常若丧其敏。

临池书未成，池水黑已尽。

传来叶岭帖，遂与兰亭近。

凡兹究极功，亦足损肝肾。

赵师秀

赵师秀　哭徐玑五首

道晖爱江蓠，吾子思单老。

生念死不灭，应会沅湘道。

空山独灵舒，闭户守枯槁。

风雪将岁阑，凋零此怀抱。

赵师秀

赵师秀　冷泉夜坐

众境碧沈沈，前峰月正临。

楼钟晴听响，池水夜观深。

清净非人世，虚空是佛心。

却寻来处宿，风起古松林。

赵师秀

赵师秀　栗禁

宵长非一梦，欲记已迷茫。

照镜枯于腊，梳头落似霜。

病疴如退愈，贫屡又商量。

所嗜惟崖栗，今年不敢尝。







卷525

赵师秀

赵师秀　林逋墓下

梅花千树白，不是旧时村。

倾我酤来酒，酹君仙去魂。

短碑藤倚蔓，空冢竹行根。

犹有归来鹤，清时欲与论。

赵师秀

赵师秀　灵山阁见二徐友旧题句

一面见溪水，三边皆翠微。

晚来虚槛外，秋近白云飞。

重至恰身老，同吟感客非。

灵山自如画，依旧隔斜晖。

赵师秀

赵师秀　灵岩

忽有千岩聚，禅宫得土悭。

古来云是海，天下别无山。

久立增寒思，初看损壮颜。

曾闻斤石剥，夜落半空间。

赵师秀

赵师秀　刘隐君山居

嫌在城中住，全家入翠微。

开松通月过，接竹引泉归。

虑淡头无白，诗清貌不肥。

必无车马至，犹掩向岩扉。

赵师秀

赵师秀　柳下书斋

转曲认幽栖，斋名壁上题。

柳遮船步水，草出瓦沟泥。

养静抛书册，销闲倚杖藜。

谁知凤城外，宛是武陵溪。

赵师秀

赵师秀　楼上

晓雨微微洒物华，牵牛初发傍墙花。

数声野鹤无寻处，只在楼西有竹家。

赵师秀

赵师秀　卢申之载酒舟中分韵得明字

闲人闲处住，载酒荷高情。

小舍宁容客，同舟却向城。

弄花忘昼暑，忧谷念秋晴。

归路虽无月，银河亦自明。

赵师秀

赵师秀　暮春书怀寄翁十

帝里逢春雨不乾，才晴数日又春还。

桐华半落官河水，榆叶全遮客舍山。

未悔阔疏令事去，最怜乏绝坏身闲。

菖蒲九节今堪采，思尔逍遥涧谷间。

赵师秀

赵师秀　千日

千日方过半，何因便得还。

就令凡事易，不及一身闲。

种术怜官地，登城忆自山。

苦吟无爱者，写在户庭间。

赵师秀

赵师秀　秋屏作

凡有栏干处，秋来遍往还。

就中惟此地，全得见西山。

雁落遥沙小，人登废垒闲。

因怜一州景，皆在夕阳间。

赵师秀

赵师秀　秋日偶书

官事何曾晓，闲名苦要签。

大书公吏恐，直语众人嫌。

俸少贫如故，医慵病却添。

秋风墙下菊，相对忆陶潜。

赵师秀

赵师秀　秋日游栖霞庵

乘兴入孤村，神凝秋水间。

菊开嫌径小，荷尽觉池宽。

林影悬崖屋，钟声何处山。

清游殊未倦，初月照松关。

赵师秀

赵师秀　秋色

幽人爱秋色，只为属吟情。

一片叶初落，数联诗已清。

瘦便藤杖细，凉觉葛衣轻。

门外萧萧径，今年菊自生。

赵师秀

赵师秀　秋夜偶书

此生谩与蠹鱼同，白发难收纸上功。

辅嗣易行无汉学，玄晖诗变有唐风。

夜长灯烬挑频落，秋老虫声听不穷。

多少故人天禄贵，犹将寂寞叹扬雄。

赵师秀

赵师秀　润陂山上作

一山大半皆槠叶，绝顶闲寻得轻微。

无日谩劳携纸扇，有风犹怯去绵衣。

野花可爱移难活，啼鸟多情望即飞。

惟与寺僧居渐熟，煮花深院待人归。

赵师秀

赵师秀　山路怀翁卷

困尝苦茗不论杯，天气才晴又有雷。

寂寞小亭看草坐，晚风时复堕青梅。

赵师秀

赵师秀　山路怀翁卷

幽溪晓无雨，野竹叶自湿。

涓涓北流泉，风吹落花入。

不见苦吟人，芳思将谁拾。

赵师秀

赵师秀　沈洞主

案上阴符卷，应逢骊母传。

无言过永日，不食度终年。

云覆烧丹灶，花浮洗药泉。

时闻有玄虎，来礼洞门前。

赵师秀

赵师秀　诗二首

邑事多商榷，惟诗未暇论。

母慈催扇枕，父老欲攀辕。

三年非一事，知尽爱人心。

赵师秀

赵师秀　诗二首

满任添新发，还家带旧琴。

鹊声先棹去，柳色到都深。

即日应冠豸，凭共记得沈。

赵师秀

赵师秀　十里

乌纱巾上是黄尘，落日荒原更恐人。

竹里怪禽啼似鬼，道傍枯木祭为神。

亦知远役能添老，无柰高眠不救贫。

此地到城惟十里，明朝难得自由身。

赵师秀

赵师秀　石门僧

石门幽绝甚，独有一禅僧。

寺废馀钟在，房高过客登。

山蜂成苦蜜，崖溜结空冰。

如此冬寒月，他人住岂能。

赵师秀

赵师秀　石门寺

寺外山偕石，门因凿石开。

野花黄类菊，寒笋绿黏苔。

官为看田至，僧方乞食回。

一双檐际鸽，空觑出生台。

赵师秀

赵师秀　示五峰僧

峰形如掌翠相环，头白山僧引客看。

积叶坏来泥径滑，斜阳移去石桥寒。

近闻瀑布寻还远，易得菖蒲采极难。

分我一峰于此住，与师相聚愿辞官。

赵师秀

赵师秀　书李氏园亭

坐久思行步，因而上野亭。

日兼梅雨落，山接稻田青。

何术销终讼，连朝役瘦形。

早知还走俗，不用学通经。

赵师秀

赵师秀　数日

数日秋风欺病夫，尽吹黄叶下庭芜。

林疏放得遥山出，又被云遮一半无。

赵师秀

赵师秀　水际

水际移居晚，薰风绿满汀。

密萍妨下钓，高柳碍观星。

忙是僧相过，闲惟雨可听。

寻思非久计，终忆自柴扃。

赵师秀

赵师秀　送邓汉卿

我亦将归者，先行极羡君。

惟因交已久，颇觉意难分。

江满帆侵树，山高烧入云。

他年有书札，彼此访耕耘。

赵师秀

赵师秀　送古壶与人

小壶纯素无文采，验是殷商物至今。

损处怕教凡手触，铸时应有吉星临。

久藏厚土金声尽，微贮清泉翠色深。

持赠高人安几席，为勾古意入新吟。

赵师秀

赵师秀　送黄叔向谒杨伯子

尝闻事将坛，何得复儒冠。

口诵新诗句，身呈旧箭瘢。

赏因贫未受，愁拟醉相宽。

当伏湖州牧，应怜志士寒。

赵师秀

赵师秀　送辉上人再住空相

忽然闻受请，铁锡指秋风。

寺在寒城里，州居野水中。

生缘抛未尽，旧讲续应终。

不用相寻别，浮云去住同。

赵师秀

赵师秀　送蒋节推赴岳阳

君山那可上，四面是层波。

此地风烟古，前人赋咏多。

征帆冲雁字，官舍近渔歌。

况尔修真者，回仙必见过。

赵师秀

赵师秀　送倪道士之庐山

近方辞地肺，本自住天台。

有鹤相同出，无云作伴回。

道房随处借，诗板逐时开。

又说庐山去，闲看瀑布来。

赵师秀

赵师秀　送潘景参赴利路帐干

蜀道如天远，携家难计程。

不从三峡过，免听几猿声。

戌密野花少，栈虚山雨鸣。

同年同寂寞，此去子成名。

赵师秀

赵师秀　送沈庄可

清事贫人占，斯言恐是虚。

与花方作谱，为米又持书。

时节寒相近，山林拙未除。

西江波浪急，送子一愁予。

赵师秀

赵师秀　送奭上人抄化

冒寒独向何方去，为建灵山阁未能。

诗卷带呈看疏客，药炉留借共房僧。

夕阳岸上行枯叶，瀑布岩前听拆冰。

事到有缘随处应，回来金碧入云层。

赵师秀

赵师秀　送汤千

能文兼悟性，前是惠休身。

为选来京邑，因吟访野人。

所居才隔水，不见忽经旬。

何事云归速，儒官拜敕新。

赵师秀

赵师秀　送汤主簿

扶起阶前菊，秋霖苦未休。

更逢千里别，早白一年头。

客借程文看，儿分赐服收。

还家有新兴，佳句入书邮。

赵师秀

赵师秀　送翁卷入山

已送山民归旧庐，子今复去我何如。

渐成老大难为别，早占清闲未是疏。

小雨半畦春种药，寒灯一盏夜修书。

有人来问陶贞白，说与华阳何处居。

赵师秀

赵师秀　送谢耘之无为

双旌虽有旧，道路亦劳形。

不用携书尺，惟当带酒瓶。

柘空淮茧白，梅近楚秧青。

尔以亲为请，仁人岂厌听。

赵师秀

赵师秀　送徐道晖游湘水

春尽雨霏霏，春寒犹在衣。

人寻香草去，雁背远峰归。

潇水添湘阔，唐碑入宋稀。

应知名与姓，题写遍岩扉。

赵师秀

赵师秀　送徐玑赴永州掾

二水鸿飞外，君今问去程。

家贫难择宦，身远易成名。

入署梅花落，过汀蕙草生。

莫因饶楚思，词体失和平。

赵师秀

赵师秀　送薛子舒赴华亭船官

竹笼盛书去，遥知官事闲。

水程春有雨，海岸晓无山。

奥理渐摩后，清名护养间。

坐曹观剡木，意与易相关。

赵师秀

赵师秀　送赵判官

三岁连华幕，何曾仕者同。

开墙通野客，分树借江鸿。

与世如无味，于民自有功。

神仙今已近，不畏引帆风。

赵师秀

赵师秀　送真直院出使江东

一节铸黄金，翩然别禁林。

几于言事日，已作去朝心。

有识愁虽结，无惭喜自深。

江边瞻使者，谁不敬曾参。

赵师秀

赵师秀　送周端常之建讲学

高名闻已久，方策有文雕。

接得诗人信，知从谏议招。

住遥劳枉刺，去速恨移桡。

何处逢黄菊，秋风故六朝。

赵师秀

赵师秀　宿国清

残灯吹了闭禅关，风约孤萤落砌间。

本为饮茶妨睡早，强寻诗句拟寒山。

赵师秀

赵师秀　宿徐灵晖山舍

分坐桥边石，同归原上村。

窥灯禽出树，闻语仆开门。

雪后挑蔬洁，更深贳酒浑。

极知高卧久，吾贱不能伦。

赵师秀

赵师秀　太平山读书寄城中诸友

野人无别事，故得坐空林。

黄卷还铺日，青莲未悟心。

铎音山殿静，萤影石池深。

不敢邀芳屣，因闲傥一寻。

赵师秀

赵师秀　桃花寺

旧有桃花树，人呼寺故云。

石幽秋鹭上，滩远夜僧闻。

汲井连黄叶，登台散白云。

烧丹勾漏令，无处不逢君。

赵师秀

赵师秀　题方兴化茔舍

使君如玉不雕镌，可惜埋藏已十年。

佳兆昔令人入梦，遗经今有子能传。

紫藤附暖应生地，苍柏凌空欲到天。

要识德源无尽处，一池清甚发渊泉。

赵师秀

赵师秀　题方兴化茔舍

晴檐方听夜淋浪，晚送儒臣别建章。

但欲有言扶国是，不嫌无计作身防。

轻舟过处猿频断，旧宅开时菊正黄。

心事对床应细语，得归如此亦何妨。

赵师秀

赵师秀　题四壁观□道士诗卷

一观桃花红似锦，两堤杨柳绿于云。

游人只是游晴昼，烟雨朝昏尽属君。

赵师秀

赵师秀　停帆

舟过梢人屋，停帆去未能。

野梅皆是刺，滩水不为冰。

里数讹难准，官称俗可憎。

欲登岩石坐，有吏复无朋。

赵师秀

赵师秀　桐柏观

山深地忽平，缥缈见殊庭。

瀑近春风湿，松多晓日青。

石坛遗鹳羽，粉壁剥龙形。

道士玉灵宝，轻强满百龄。

赵师秀

赵师秀　万年寺

万年山木有千年，石路阴深到缭垣。

几片云闲谁是主，一条流水不知源。

土栽芍药尤胜木，僧说猕猴极畏猿。

夜半空堂诸境寂，微闻钟梵亦成喧。

赵师秀

赵师秀　无言师还道院求诗

师已无言矣，今吾何所云。

惟知佛照子，曾管雁山云。

天下闲为宝，人间热似焚。

筠州郡斋近，安坐过秋分。

赵师秀

赵师秀　午困

午困因书又见寻，自添茶鼎候微吟。

病身未觉春风暖，柳色无端日日夜。

赵师秀

赵师秀　喜徐道晖至

嗜茶身益瘦，兼恐欲通仙。

近作诗全少，闲成画亦传。

潇江风雪渡，岳石姓名镌。

自接来消息，朝朝问客船。

赵师秀

赵师秀　小舟

小舟随处去，幽意日相亲。

野草胜荷叶，轻鸥似逸人。

闲思此湖水，曾洗几京尘。

甚欲营渔屋，空虚未有因。

赵师秀

赵师秀　谢耕道犁春图

春雨年年有，良田岁负无。

何因将此事，须要画为图。

野水寒初退，平林绿半敷。

长谣谢沮溺，未必子知吾。

赵师秀

赵师秀　信州草衣寺

芙蕖四五枝，寂寞在空池。

难见草衣士，空看宴坐碑。

香烟思盛日，诗句记游时。

欲问台中鹤，长松自不知。

赵师秀

赵师秀　徐灵晖挽词

在生贫不害，早丧可嗟吁。

天下黄金有，人间好句无。

魂应湘水去，名与浪仙俱。

平日惟耽茗，坟前种几株。

赵师秀

赵师秀　徐孺子宅

今识高眠处，沧波是切邻。

已知难即鹿，惟有独潜鳞。

草长过荷叶，藤深失树身。

闲思昔微子，犹自得称仁。

赵师秀

赵师秀　徐侍郎挽词

少赞经纶业，周家已卜年。

谤兴无白日，心在有青天。

迁谪还迎母，囏危复用贤。

未令吾道泰，星殒灌城边。

赵师秀

赵师秀　徐先辈挽词

岂谓声名早，番成不遇非。

赋曾天子见，诗有世人知。

忽种松三尺，终乖桂一枝。

幽芳谁与志，御史念壎箎。

赵师秀

赵师秀　薛氏瓜庐

不作封侯念，悠然远世纷。

惟应种瓜事，犹被读书分。

野水多于地，春山半是云。

吾生嫌已老，学圃未如君。

赵师秀

赵师秀　延禧观

寂寞古仙宫，松林常有风。

鹤毛兼叶下，井气与云同。

背日苔砖紫，多年粉壁红。

相传陶县令，曾住此山中。

赵师秀

赵师秀　严州潇洒亭

高榭出禅关，人家向下看。

千峰春隔雾，数里夜闻滩。

偶至因成宿，前游亦值寒。

州人多有咏，何不见方干。

赵师秀

赵师秀　岩居僧

开扉在石层，尽日少人登。

一鸟过寒木，数花摇翠藤。

茗煎冰下水，香炷佛前灯。

吾亦逃名者，何因似此僧。

赵师秀

赵师秀　雁荡宝冠寺

行向石栏立，清寒不可云。

流来桥下水，半是洞中云。

欲住逢年尽，因吟过夜分。

荡阴当绝顶，一雁未曾闻。

赵师秀

赵师秀　杨柳塘寄徐照

因贫为远别，已是十三程。

尽日行山色，逢人问地名。

近书无便寄，新句与谁评。

想尔寒宵雨，思予亦梦成。

赵师秀

赵师秀　叶侍郎送红芍药

雕栏迎夏发奇葩，不拟分来野客家。

自洗铜瓶插欹侧，暂令书卷识奢华。

旧游尚忆扬州梦，丽句难同谢杋夸。

应被花嗔少风味，午窗相对一杯茶。

赵师秀

赵师秀　夜宿江浦闻元八改官寄此

君游丹陛已三迁，我泛沧浪亦二年。

剑佩晓趋双凤阙，烟波夜宿一渔船。

交亲尽在青云上，乡曲都抛白日边。

若报生涯应笑杀，结茆栽芋种畲田。

赵师秀

赵师秀　一真姑

忽然能不食，饮水度中年。

此事知难伪，令人信有仙。

形容无血色，衣服有香烟。

听说瑶池路，犹如在目前。

赵师秀

赵师秀　移居谢友人见过

凭得民居亦自清，病身于此寄飘零。

笋从坏砌砖中出，山在雘家树上青。

有井极甘便试茗，无花可插任空瓶。

巷南巷北相知少，感尔诗人远扣扃。

赵师秀

赵师秀　玉清夜归

岩有未有桂花开，观里闲寻道士来。

微雨过时松路黑，野萤飞出照青苔。

赵师秀

赵师秀　约客

黄梅时节家家雨，青草池塘处处蛙。

有约不来过夜半，闲敲棋子落灯花。

赵师秀

赵师秀　月夜怀徐照

月色一庭深，迢遥千里心。

湘江连底见，秋客与谁吟。

寒入吹城角，光凝宿竹禽。

亦知同不寝，难得梦相寻。

赵师秀

赵师秀　再过吴松

江边无处觅天随，又趁斜阳过渺瀰。

远爱柳林霜后色，一如春至欲黄时。

赵师秀

赵师秀　再游北山和韵

或行或坐水边亭，处处春风户不扃。

飞絮伴人衰鬓白，远山学我道衣青。

迢遥更入烟霏去，仿佛如曾梦寐经。

恐是前生林处士，晚年不饮至今醒。

赵师秀

赵师秀　赠陈复道

自惜今年发，新添一半华。

只应如意事，不属苦吟家。

忽暖天□雪，微香案有花。

故人劳见念，相过教丹砂。

赵师秀

赵师秀　赠陈宗之

四围皆古今，永日坐中心。

门对官河水，檐依绿树阴。

每留名士饮，屡索老夫吟。

最感书烧尽，时容借检寻。

赵师秀

赵师秀　赠达西堂

秋水数枝莲，在师房画这。

固应通净理，不复念生缘。

旧愿酬初满，灵方许尽传。

闲询曾住寺，如梦已茫然。

赵师秀

赵师秀　赠邓汉卿

单独一身长不定，亦无书卷得相随。

忙过人世当闲日，老遇朝廷用少时。

冲雪自言行路苦，看松长恨买山迟。

萧萧白发寒灯下，写就诗篇欲寄谁。

赵师秀

赵师秀　赠孔道士

生来还姓孔，何不戴儒冠。

诗好逢人诵，琴清只自弹。

访师行郡远，爱竹透庵寒。

见说丹炉内，黄金化不难。

赵师秀

赵师秀　赠汤巾

黄金榜内人，枉刺忽相亲。

怪得名差异，吟来句极新。

独眠秋寺雨，罕踏帝城尘。

何限高科客，因容不重身。

赵师秀

赵师秀　赠易道士

仙帔画霞雪，多年侍玉宸。

古于庄子貌，贵似吕公身。

诗好当开板，丹灵不化银。

旧山新筑观，惟梦得归频。

赵师秀

赵师秀　赠源长老归自湘中

白发半头寒未剃，形容清瘦异于常。

为人作画衣添黑，对客围棋爪甚长。

不染世间如菡萏，只留胸次著潇湘。

住山亦自年来懒，竹阁门前借一房。

赵师秀

赵师秀　赠约老

一径入深竹，数楹临古沟。

更无人共住，极喜客来游。

白发长垂领，新茶绿满瓯。

自言门外寺，皆是老僧修。

赵师秀

赵师秀　赠张亦

一别无书信，相逢各老苍。

山川烽外远，岁月梦中长。

空橐盛诗草，单衣碗酒香。

因言瀼溪宴，同忆旧时狂。

赵师秀

赵师秀　赠张亦

相逢楚泽中，语罢各西东。

天下方无事，男儿未有功。

边风吹面黑，市酒到肠空。

早作归耕计，吾舟俟尔同。

赵师秀

赵师秀　中了山作

城郭经寒近佛生，偶来高顶作山行。

竹房冷落无僧在，独倚阑干听晚莺。

赵师秀

赵师秀　舟行寄翁十

舟轻风色好，波面去迢迢。

取尔诗重读，令吾病欲销。

江禽停晚树，涧水入秋潮。

已觉怀人极，分携始一朝。

赵师训

赵师训　诗一首

庆元宰相事纷纷，说着令人暗断魂。

好听当时刘弼语，分些官职乞平原。

赵时

赵时　游石室

假守圣朝多宰辅，纪题昔日尽名贤。

我今始会由来意，此境栖迟本列仙。

赵时儋

赵时儋　西禅饯董溪翁

西浦风寒水自流，迢迢行李又归休。

今宵古寺吟边酒，明日长江客里舟。

溪路梅花催雪兴，旗亭竹色伴云愁。

还家更为明时出，莫向渔矶老钓钩。

赵时伐

赵时伐　种兰花

深林瘦径傲朝昏，牙发消疏气骨存。

九畹谁移炎海角，半庭新补冷云痕。

圃翁认叶非漳种，墨客知花是楚魏。

从此国香春不断，光风满地长儿孙。

赵时焕

赵时焕　九日送客

频来因送客，携酒访仙灵。

归去成何事，重来愧此亭。

天宽野水白，松润石崖青。

倚杖思今古，寒鸥落远汀。

赵时焕

赵时焕　梅

梅龙阅世今几春，皮毛剥破生苍鳞。

通身苔藓云气湿，恰如初蜕离海滨。

蜿蜒恍惚露半腹，花光补之难貌真。

只恐天上行雨去，呼吸风雷惊世人。

赵时焕

赵时焕　疏山

雨到临川愧罔功，只凭心事对苍穹。

江乡又喜今年熟，一笑归田作好冬。

赵时焕

赵时焕　疏山

重访招提恰六年，松风萝月故依然。

世间万事都休问，燕坐看山是好禅。

赵时瓈

赵时瓈　题陈少阳先生上书稿后

胡马昔长驱，高屋建瓴水。

权奸误国家，和议甘骫骳。

遂令九庙尊，冒没在棘枳。

带甲百余万，一啸自披靡。

堂堂谏议公，屹若颓波砥。

叩阍斥时宰，不惜用一死。

此死不足道，闻者自兴起。

一木支大厦，於时不可尔。

使早定大计，何物摩壁垒。

可怜绍兴间，赙赠官其子。

我得睹遗稿，感慨宁已矣。

千载凛如生，作者书纸。

赵时朴

赵时朴　黄塘岩

平地有石室，玲珑户牖空。

重门疑鬼凿，六月与天通。

乳窦如滴雨，幡幢欲舞风。

僧言岩下水，窈窕到骊宫。

赵时清

赵时清　挽赵秋晓

诸老凋零不忍闻，奈何天又夺斯人。

汉初贾谊曾前席，晋后渊明耻屈身。

尚想醉归松路月，可堪梦断草池春。

同宗闻讣尤伤感，老泪无多暗损神。

赵时韶

赵时韶　芭蕉

摇摇如扇叶，风颤午窗阴。

素不生枝节，人皆见赤心。

赵时韶

赵时韶　不须檀板与金樽

醒来拍手倚雕栏，啜茗哦诗子细看。

纵有浅斟低唱者，个别清意不相干。

赵时韶

赵时韶　布谷

社前社后雨纷纷，山北山南处处闻。

田父不知墙壁字，此声便是劝农文。

赵时韶

赵时韶　粉蝶如合断魂

一自英台魄化时，生来长是宿营芳菲。

伤心只欠含章梦，不得枝头作雪飞。

赵时韶

赵时韶　蜂

蜜成只解供樽俎，蜡就徒能照绮罗。

堪叹汝生无受用，铣铣刺刺欲如何。

赵时韶

赵时韶　浮来山

秦鬼驱卯沙，聚结无苍翠。

谁云海上移，能与潮浮至。

洞嘘蛟黾腥，庙画风雷异。

云母今有无，庶为仙药饵。

赵时韶

赵时韶　浮山用平叔韵

拦擞襟尘访梵宫，入门物色补陀踪。

松虽未老曾留鹤，山不在高堪卧龙。

案上楞岩寻旧跋，枕边纸被认新缝。

客题不要纱宠壁，遮莫轻敲饭后钟。

赵时韶

赵时韶　感梅

清清白白天然态，皎皎翘翘玉立身。

雪虐霜饕千万变，此花到底是全人。

赵时韶

赵时韶　庚辰春疥西峰壁

三五年时折桂来，也曾班底戴花回。

而今四十还流落，却被人呼老秀才。

赵时韶

赵时韶　庚辰春疥西峰壁

山中亦有薇堪采，海上那无节可持。

野老不知人事改，相逢犹话旧年时。

赵时韶

赵时韶　古杭道中

离家才是两三程，便觉片衣缀软尘。

湖海相逢迂阔好，江山不厌往来频。

溪鱼有孕羹偏美，村酒无灰味却真。

纡辔小儿莫相笑，柴桑终不负头巾。

赵时韶

赵时韶　縠波

鲛人机轴巧，织出水晶宫。

浣濯有新雨，卷舒无定风。

晴岚轻染绿，斜日半浇红。

渔父无端甚，轻舠截个中。

赵时韶

赵时韶　枯树

斧斤不死老苍虬，未肯甘心只麽休。

尚未阿婆三五态，前时涂抹趁风流。

赵时韶

赵时韶　恋梅

月下敲推到夜深，情知未称惜花心。

玉儿已死云英嫁，谁唱梅词伴我吟。

赵时韶

赵时韶　林下

山前山后雪漫漫，输与田夫野老看。

驿路自知荆棘甚，一枝远赠故人难。

赵时韶

赵时韶　落梅

鹿胎点点上轻裘，脑片飘飘入宝篝。

更向佳人妆额看，梅花到底也风流。

赵时韶

赵时韶　梅答

向背稀稠各自宜，荣枯开谢且随时。

春风最是无凭据，到底真心不属伊。

赵时韶

赵时韶　梅癖

几度溪桥恋影香，冲风冒雨也思量。

尽教人笑成梅癖，死不将诗到涤棠。

赵时韶

赵时韶　梅债

拟把吟篇倚阁休，见梅时复上心头。

家贫寺免抨{朝月换攴}苦，诗债还添一段愁。

赵时韶

赵时韶　梦梅

梦醒春风笑一场，揽衣推枕起思量。

草塘梦句有何好，梦到梅花字字香。

赵时韶

赵时韶　木鱼用韵

香积厨边想像中，俨然摇鬣出吴松。

不随红蓼头钓，常逐者梨饭后钟。

尘土几年成涸鲋，风波平地欲成龙。

若教占作维祥梦。忧国书生亦愿丰。

赵时韶

赵时韶　日梅

红日移阴上粉墙，烘乾花底夜来霜。

不须水月黄昏景，疏影风前午更香。

赵时韶

赵时韶　扫苔有感

阶前叠叠碧成团，微雨新来洗几番。

猛省呼童都扫却，怕人地上作钱看。

赵时韶

赵时韶　山园小梅得疏影横斜水清浅暗香浮动月黄十四诗

寂寞篱边野水涯，三花雨蕊带春来。

且图冷淡为生活，不傍门庭闹热开。

赵时韶

赵时韶　山园小梅得疏影横斜水清浅暗香浮动月黄十四诗

为有清癯骨相寒，月明时候正相关。

本来面貌无尘俗，更向冰池自照看。

赵时韶

赵时韶　山园小梅得疏影横斜水清浅暗香浮动月黄十四诗

山前抹出连云树，窗外施来带月枝。

数点塞鸿相伴好，一声羌笛不须吹。

赵时韶

赵时韶　山园小梅得疏影横斜水清浅暗香浮动月黄十四诗

一权倚竹偏宜雪，半树歌檐转怕风。

客意不平花又拗，和愁挂在夕阳中。

赵时韶

赵时韶　山园小梅得疏影横斜水清浅暗香浮动月黄十四诗

春在枝头有浅深，疏疏冷冷小溪阴。

好风一阵香如洗，明月三更影不沉。

赵时韶

赵时韶　山园小梅得疏影横斜水清浅暗香浮动月黄十四诗

繁华朽腐休相溷，冷淡幽闲大逼真。

断得世间烟火气，前身恐是首阳人。

赵时韶

赵时韶　山园小梅得疏影横斜水清浅暗香浮动月黄十四诗

精神淡伫霜犹薄，肤貌参差发未温。

试向南枝看春色，夜来缠着两三分。

赵时韶

赵时韶　山园小梅得疏影横斜水清浅暗香浮动月黄十四诗

万籁沉沉境寂寥。寻香不见过溪头。

小奚摸索枝头笑，谁把明珠蓦地投。

赵时韶

赵时韶　山园小梅得疏影横斜水清浅暗香浮动月黄十四诗

气味风标见似人，群芳合让作先生。

尽烧龙脑三千斛，不抵花心一点清。

赵时韶

赵时韶　山园小梅得疏影横斜水清浅暗香浮动月黄十四诗

小桥飘泊淡生涯，曾送清香入酒杯。

疏影不随流水去，夜深和月过溪来。

赵时韶

赵时韶　山园小梅得疏影横斜水清浅暗香浮动月黄十四诗

一夜霜风吃紧吹，晓惊飞鸟蹴花枝。

谁知窗外纷纷意，正是山阴雪下时。

赵时韶

赵时韶　山园小梅得疏影横斜水清浅暗香浮动月黄十四诗

花下朦胧作桂看，细评香影一般般。

唤醒二十年前梦，依旧身游在广寒。

赵时韶

赵时韶　山园小梅得疏影横斜水清浅暗香浮动月黄十四诗

前山日落已棲鸦，老树差牙竹半遮。

沙岸寒雪迷晚眺，祗疑金色界中花。

赵时韶

赵时韶　山园小梅得疏影横斜水清浅暗香浮动月黄十四诗

风雨潇潇日又曛，因香认得半溪云。

平生不作朦胧事，立待明时折赠君。

赵时韶

赵时韶　霜禽欲下先偷眼

翠羽啁嘈农晓风，海仙时遣探险丛。

徘徊睥睨知何意，怕干时人挟弹弓。

赵时韶

赵时韶　叹梅

梅花千古长如许，堪叹十年人事非。

记得大平楼上醉，一枝和月插头归。

赵时韶

赵时韶　文中子

一脉斯文击大儒，干戈满地独诗书。

南风有操无人识，身在汾亭心在虞。

赵时韶

赵时韶　闻杜鹃

雨过山山翠欲流，杜鹃要好莫啼休。

锦城宫殿多烟草，枉与春风作对头。

赵时韶

赵时韶　蚊雷

朝来伏地悄无声，入夜轰轰屋底鸣。

堪笑不能惊蛰户，空将胡蝶梦魂惊。

赵时韶

赵时韶　问梅

溪南千树雪纷纷，桥北才开一两分。

汝是山林高洁者，如何到此也寒温。

赵时韶

赵时韶　闲居感怀和屏山韵

还我山林且买邻，荆榛不碍自由身。

梅兄竹弟相依旧，李婢桃奴一任新。

湖海到今无剑客，江山如作老诗人。

不知尚父缘何事，白首投竿起渭滨。

赵时韶

赵时韶　闲居书怀

檐溜垂筹未收，一年乐事负春游。

新添华发羞开镜，贪看青山懒下楼。

天地至今多冈象，功名到底总蚍蜉。

祗因知得清闲好，事大如山付醉休。

赵时韶

赵时韶　新雨感应琴斋檐溜忽得双鱼

詹流非沼非池躺，跃出双鱼亦自奇。

不是县於庭上落，便因生出斧来去。

听琴莫笑音非古，叶梦须知稔可期。

谩说佩金佳谶在，陶腰似觉未消伊。

赵时韶

赵时韶　寻梅

春在溪桥第几家，槎牙老树竹篱遮。

再三辨认枝头雪，万一无香恐未花。

赵时韶

赵时韶　雁和彦山韵

叫月声声到枕儿，稻粱虽饱岂能肥。

夜深且傍潇湘宿，明日晴空万里飞。

赵时韶

赵时韶　燕

穷檐稳稳好巢成，莫向朱门附丽人。

青杏屋梁虽好看，笙歌未必可安身。

赵时韶

赵时韶　夜客

候虫鸣砌冷萧萧，半点残灯瘵寂寥。

桐叶軃秋黄不彻，那堪小雨学芭蕉。

赵时韶

赵时韶　吟梅

安得梅开向四时，骚人日日可吟诗。

年来万事心都懒，只有吟梅兴未衰。

赵时韶

赵时韶　永阳道中

十年前此地，书剑记曾来。

士说红鹰瓜，农夸白芋魁。

溪浑鱼放子，林动雉惊媒。

评品全人少，山坡独有梅。

赵时韶

赵时韶　余出留远曾先生门墙因侍留耕先生座间出示有怀楼居仓使救荒之诗僭

乾坤秀气孕三奇，勋人间有口碑。

台近常阴遗法在，楼辉秋萼起人思。

后先玉季金昆政，多少丹山碧水诗。

世事荡来尚胶辮，赖君一手纷丝。

赵时韶

赵时韶　云峰

淡似衡山雾已开，浓如雨意黯阳台。

黄错天际迷归鸟，错认林梢不下来。

赵时韶

赵时韶　占尽风情向小园

月下相逢当丽人，嫣然体态皎然身。

谁知一角闲田地，包括乾坤不尽春。

赵时韶

赵时韶　折梅

行到颓墙与断桥，试和明月拗枝头。

江南多少闲儿女，带着梅花便带愁。

赵时韶

赵时韶　贽管竹楼

天生贤佐福闽州，衮舄荧煌尚墨头。

司马公留民可活，管夷吾在世何优。

东南人物几华屋，今古乾坤一竹楼。

三万卷书三尺剑，男儿事业要伊周。

赵时韶

赵时韶　贽管竹楼

我公自是活神明，皦日当空鬼魅惊，

参辈虽多萧相少，跖徒自浊伯夷清。

吴儿久借乾坤造，闽囝重逢父母生。

胜说谦尊能下士，青门还念种瓜平。

赵时韶

赵时韶　竹夫人

玉骨冰肌夏月凉，更无人妒得专房。

醉翁爱作身边伴，只恐西风又隔休。

赵时粟

赵时粟　武夷

千古武夷山，来寻九转丹。

云封拜章石，月洗步虚坛。

白玉何劳煮，丹霞自可餐。

未穷溪九曲，赖有画图看。

赵时习

赵时习　题姚雪蓬骑牛像

骑牛无笠又无簑，断陇横冈到处过。

暖日暄风不常有，前村雨暗却如何。

赵时远

赵时远　四景诗和孙佥判颖叔韵　禅院风荷

荷风细细晚生凉，暑气絪縜入座香。

饮尽碧筒人笑语，花边惊起睡鸳鸯。

赵时远

赵时远　四景诗和孙佥判颖叔韵　荻塘柳影

午天云淡日迟迟，水面长条带影垂。

不是纤腰浑不定，自缘无力受风吹。

赵时远

赵时远　四景诗和孙佥判颖叔韵　平湖秋月

楼台两岸枕长流，落日行人竞檥舟。

清夜湖光平似镜，冰轮冷浸玉壶秋。

赵时远

赵时远　四景诗和孙佥判颖叔韵　仙矶晴雪

敛尽同云放日晖，寒光凛凛透重衣。

扁舟清晓寻溪转，仿佛王猷访戴归。

赵时远

赵时远　莺脰湖

莺去湖存事渺茫，梵宫占断水云乡。

四围烟树浪涛阔，六月桥亭风露凉。

远近征帆归别浦，高低渔网挂斜阳。

翠微深处一声笛，惊起眠沙鸥鹭行。

赵史君

赵史君　万松岭

清溪狭径小桥东，春入桃花处处同。

我为日长无一事，偶然来此听松风。

赵士礽

赵士礽　和张叔夏梅岭

闻道西山尽是梅，暂陪高兴酌金罍。

衰颜白发旋老矣，脱帽簪花亦放哉。

籍草为茵方醉睡，落英扑面又衔杯。

须臾月照吉堆雪，故使朱轮倒载回。

赵士礽

赵士礽　和张叔夏梅岭

一岭江梅烂漫芳，追陪杖屦兴偏长。

山幽日转移疏影，人静风回度暗香。

从尔轻肥多宴赏，嗟予清健对时康。

他年自许调金鼎，绝味应当献帝王。

赵士礽

赵士礽　游报恩寺

绿暗红稀日渐长，追游不觉至云房。

庭前密菊花铺锦，竹外娇莺语转簧。

把盏自能忘得失，围棋何必较低昂。

篮舆款曲归来晚，满路清风拂面凉。

赵士礽

赵士礽　赠申孝子

铅山乃灵山，号为七宝库。

有时地爱宝，人杰时一付。

礼围较文章，发为性仁赋。

盛美固不绝，且作忠孝路。

时凶资贼多，炽焰不容捕。

长驱斩关来，提挥远相诉。

申生本医家，首冲众贼怒。

有子趋而前，悲泣湿衣袧。

愿代父这死，三万色不怖。

贼曰汝子孝，解衣衬血污。

以此两全生，父子欢如故。

何不上明君，青旌当金铸。

赵士掞

赵士掞　登天清阁

夕阳低尽已西红，百尺楼高万里风。

白发年年何处得，只应多在倚栏中。

赵士宇

赵士宇　游虎丘

脱身到泉石，钓具一篷舟。

涧险松筠合，山深宫殿秋。

角巾可投檄，尊酒且浇愁。

甚愧阮宣子，青钱挂杖头。

赵世昌

赵世昌　句

一条横载红尘断，几曲遥通紫禁深。

赵世昌

赵世昌　句

绿珠楼下堪惆怅，宋玉墙头又别离。

赵世长

赵世长　句

玉清仙子下云达。

赵世长

赵世长　句

莫恨东风翦拂迟。

赵世长

赵世长　送张无梦归天台

琼台卜幽隐，金液链真精。

冰雪形容古，烟霞意思清。

谈玄通至道，养素达长生。

补诏离仙窟，安居入帝京。

唐虞回圣眷，巢许让高名。

抗节辞丹陛，归心恋赤城。

再眠琪树影，重听瀑泉声。

朝客多攀饯，天章复赠行。

令猷光史策，逸态傲公卿。

珍重青云外，逍遥乐太平。

赵世延

赵世延　寄夹山芳别圃

本来包却太虚空，万象森罗立下风。

假使悠悠千百世，圣人复出此心同。

赵顺孙

赵顺孙　病笃吟

不见人烟空见花，烟笼寒水月笼沙。

人生自古谁无死，莫怨东风当自嗟。

赵顺孙

赵顺孙　感情吟

豪杰消磨叹五陵，发冲乌帽气填膺。

眼前不是无豪杰，身后何须论废兴。

当道有蛇魂己断，渡江无马谶难凭。

可怜一片中原地，虎啸龙腾几战争。

赵顺孙

赵顺孙　建回吟

烽火年来报虏尘，每回回首即长颦。

明眸皓齿今何在，异服殊音不可亲。

几树好花閒白昼，数株残柳不胜春。

狂风落尽深红色，水远山长愁杀人。

赵顺孙

赵顺孙　染疾吟

百年世事不胜悲，大厦原非一木支。

慷慨西风泪横臆，此心唯有老天知。

赵顺孙

赵顺孙　伤景吟

门前不改旧山河，莲渚愁红荡碧波。

坠叶飘花难再复，浮云流水竟如何。

鱼龙寂寞秋江冷，鸿雁不来风雨多。

穷巷悄然车马绝，磬声深戛出烟霞。

赵顺孙

赵顺孙　诗一首

母在堂前为父忧，特令儿子谒公侯。

大人若肯行方便，一点春风在笔头。

赵顺孙

赵顺孙　小松

小小青松未透栏，枝枝叶叶傲霜寒。

如今正好低头看，异日冲霄仰望难。

赵恬斋

赵恬斋　送梁府教赴括苍任

闻得官期三月初，此行最喜奉潘舆。

杏花风暖好觅句，槐影日长宜读书。

垂世文章星有斗，随缘富贵水成渠。

少须岁月朝天去，半夜金莲归直庐。

赵挺之

赵挺之　送罗正子年兄出使二浙

相逢三十春，欢宴殊未足。

都门今见君，行意一何速。

正之南国秀，德业素所畜。

才名振京师，贤达竞推毂。

当年诸邑政，惠爱春兰馥。

惟思结恩信，几欲弛鞭扑。

一朝使王畿，茂草鞠圜狱。

高怀富经纶，余事归简牍。

风骚入冥搜，落笔动盈幅。

忠诚人所怀，正直神介福。

轻舟扬高旌，锦袂耀乡服。

西风浙江远，秋色方在目。

欢声溢闾巷，喜气沾僮仆。

东南岁仍饥，仁主意方属。

君才固有余，足以振疲俗。

行闻变潢潦，千里尽平陆。

功成办归装，来赴严君促。

赵挺之

赵挺之　杨十七应之兄学士挽辞

廓落襟怀德艺优，身名曾不问沈浮。

当年册府曾同命，早岁文场每并游。

寂寂旧庐东观晓，翩翩归旐北邙秋。

都城犹记樽前别，精爽今随逝水流。

赵挺之

赵挺之　朱氏天和堂

华亭山水佳，秀色宛如画。

前贤有隐迹，卜筑俟来者。

高人养天和。放浪寄林野。

安知岁月徂，但喜名利舍。

传家得之子，流辈推博雅。

春风振客衣，逸棹东南下。

赋诗台阁彦，落落珠玑泻。

持觞拜亲膝，喜色动乡社。

都城十二衢，尘土翳车马。

一梦逐君行，兹怀已潇洒。

赵万年

赵万年　程机宜宅吃豆粥

豆红注白间青蔬，彷佛来从香积厨。

异日大官还饱饫，不应忘却在芜蒌。

赵万年

赵万年　除夜

除夜春牛吼，开正虏骑多。

有谋思却敌，休问命如何。

赵万年

赵万年　二月三日登城郊外春色可人而虏骑未退

平生春日不伤春，今日逢春愁杀人。

触目旌旗非族类，无言桃李少精神。

可怜野兴牵羁兴，不分红尘杂虏尘。

直待元戎攘却后，岘山无惜领嘉宾。

赵万年

赵万年　毁土山

筑土为山号距堙，胡儿痴计要攻城。

谁知壮士中宵出，三月工夫一夜平。

赵万年

赵万年　腊八危家饷粥有感

襄阳城外涨胡尘，矢石丛中未死身。

不为主人供粥饷，争知腊八是今辰。

赵万年

赵万年　腊月初三日虏人攻城以强弩射退获捷

四围钙鼓震天鸣，虏骑平明尽逼城。

万弩应弦因退走，却疑城上有神兵。

赵万年

赵万年　偶成

一心忧国不忧家，掠面黄尘带晚沙。

邮传不通音问隔，家人夜夜卜灯花。

赵万年

赵万年　却敌凯歌

吁嗟黠虏何猖狂，引弓百万侵吾疆。

首屠枣阳捣神马，窥伺长江欲苇航。

隆冬久晴江水涸，直揭小樊厉源漳。

马沈人溺相枕藉，霜刃逼胁狼驱羊。

连营立栅三十里，旌旗蔽野尘埃黄。

元戎忠赤过张许，隔江独对虏酋语。

剖析大义面折之，自比关西伟男子。

虏酋闻风虽缩颈，业谓渡江无我御。

四山列骑意洋洋，拟欲一鼓下襄阳。

城头四隅密分布，整饬器具严堤防。

火油金汁罗炮座，托叉擂木森旗枪。

睥睨楼橹排万弩，铧车克敌皆蹶张。

一朝步驰如云集，前摧草牛负土囊。

云梯飞桥对楼耸，虎炮鹅车数里长。

裹以犀革如帆幔，木榡皮屋翼两旁。

铁骑后拥千百队，矢如蝟集攒锋芒。

杨柳阴中浮梁就，三千敢勇忽推墙。

层几列弩下如雨，霹雳巨炮落穹苍。

尽将攻械付烈焰，如焮蛇豕燎豺狼。

骑者颠仆步者走，伤者号叫立者僵。

虏酋蒲察与葛札，或贯其脑斧其吭。

生擒首领数百人，毙马横尸盈战场。

未几采木空林薮，旬月运土成高冈。

噪声裂地屋为震，火焰烛天星无光。

谁知壮士中夜出，人持炬马列前行。

强弩叉镰迭相卫，长锹大钁声琅琅。

黎明炬堙为平地，虏酋丧气若有亡。

因风纵火烟焰猛，拱手坐视摩痍疮。

犬羊震讋心胆碎，却携金印来投降。

从兹虏势大沮摧，自焚攻具烧营房。

甫逾江北复连营，放牧盈野何駉駉。

脱鞍解甲马下睡，胡鼻齤齤辊雷鸣。

岂知战舰轻移岸，急雨狂风乱橹声。

百鼓忽鸣万弩发，继以飞砲歨流星。

人马惊乱相蹂践，肉填溪谷压膻腥。

穹庐遁去无遗迹，捷书排日风飚急。

九重北顾正宵衣，览奏龙颜增喜色。

顾嗟李勣贤长城，不假援兵却胡羯。

天书沓至赏元功，渠渠温语褒忠烈。

方除戎团追徽省，行且斋坛授节钺。

命圭相印一时来，闻道殿岩已虚席。

谁知帷幄运奇计，裨赞尤多玉季力。

弟兄携手上凌烟，卓冠古今真殊绝。

我从武科备戎行，先生置我宾僚列。

虽无涓埃裨海镇，同此死生冒矢石。

自愧文墨非所长，妄意欲泚磨崖笔。

赵万年

赵万年　十三日纳合道僧携印来降

屹若金汤不可攻，犬羊谁肯自投降。

势穷方献将军印，何似当初莫渡江。

赵万年

赵万年　岁暮

岁暮嗟为客，那堪复被围。

一心惟许国，视死已如归。

赵万年

赵万年　围中堕马伤足方愈牙痛累日

虏骑塞东津，迍邅困此身。

足伤方复步，牙痛又摇龈。

忍见胡尘暗，俄惊岁事新。

龙钟三十九，碌碌度青春。

赵万年

赵万年　徐招干请吃鳜鱼桐皮

檐外桃花片片飞，垂涎汉水鳜鱼肥。

桐皮一作饥肠饱，似得精兵解虏围。

赵万年

赵万年　正月初三至初五再攻焚其攻具虏骑大却

鹅车虎砲与云梯，堪笑胡儿巧用机。

大帅胸中摅妙算，一时谈笑尽灰飞。

赵惟和

赵惟和　题义门胡氏华林书院

华堂高启集儒英，地接仙乡景气清。

苔径静铺修竹影，松窗虚透读书声。

云飞吟阁诗怀冷，泉激层崖客梦惊。

孝弟门风传祖德，圣朝清史独传成。

赵文

赵文　白水初程

天公大恶处，妒我

晴诗。

当与妻子别，急雨纷交驰。

小孙送我行，屡止不肯归。

老夫骨肉情，能不酸且悲。

日暮投历山，倦极不得栖。

故人情义重，杯酒煦妪之。

老友亦适至，良会非所期。

人生孰非梦。此梦亦已奇。

我倦欲先睡，径与主人辞。

赵文

赵文　百牛图

浮沉隐见各从容，不借山童尺箠功。

一梨春雨吾事济，何用啧啧多牛翁。

赵文

赵文　别白水归大雪

冰枝压路不可行，倴￥夫快斧声丁丁。

南来未得过车道，北山复作发屋声。

低枝丛薄亦可喜，但觉身过琉璃城。

山高路滑凛欲跌，拄杖赖有青童君。

平安度岭笑相贺，榾柮快暖胭脂春。

夜投野店且熟睡，明日阴晴明日事。

赵文

赵文　别朝祐

又与我友别，独与我子俱。

念彼归舟疾，眠食今何如。

愁怀不可遣，赖有床头书。

曲江江上人，摇舟来卖鱼。

亦有妻与子，一饱便有馀。

我生不如子，我忧化其须。

赵文

赵文　捕守宫

向来上阳人，尽属沙叱利。

长门不用守，蜥蜴草间戏。

赵文

赵文　采芝

晨登屋后山，采采山上芝。

可怜松上雨，滴滴沾我衣。

盈筐颇磊落，满意持之归。

童子见我来，拍手共笑之。

薄者实杀人，荡荡光陆离。

厚者不能光，食之有馀滋。

我感童子言，叹息成涟洏。

古来用人者，或以簿见奇。

一时误采取，后悔那可追。

乃知古人智，不似童子痴。

赵文

赵文　陈清叔晚菊

物生何用出世早，春风红紫今枯槁。

东篱潇洒一枝秋，向来埋没不如草。

人生涉世亦如此，风雪林中要耐老。

陈君舑然一寒素，清绝谁如叔也好。

十年竟被先畴役，大袖高冠反颠倒。

黄金白璧尽辞去，独与寒花澹相保。

问君对菊何所得，租藉半空诗富藁。

百年芳臭终不歇，一时泯灭岂足道。

君不见渊明对菊无一钱，千古诗名塞穹昊。

赵文

赵文　晨起三首

晨起出门去，江声自悲咽。

满目无行人，前山雾如雨。

赵文

赵文　晨起三首

山寒日不光，举目断人肠。

儿童莫问路，怕是小筼箉。

赵文

赵文　晨起三首

三人相对眠，眠中各自梦。

觉起偶开门，老树绿不动。

赵文

赵文　愁坐

草色青青有底忙，空斋愁坐日偏长。

一春不作看花梦，满地苔痕煮药香。

赵文

赵文　酬郭书记

天将才调累君闲，新领仙除记室间。

半夜月寒眠未得，灯前草奏玉京山。

赵文

赵文　春风高

报楚彊吴一世豪，属镂夜赐竟徒劳。

繁华极处能回首，惟有春风第一高。

赵文

赵文　次分宜

分得宜春地，东偏一画屏。

洪阳仙洞古，龙姥故祠灵。

雨过溪痕长，春回草意青。

道傍聊下马，剔藓读碑铭。

赵文

赵文　次韵感旧

人间岁月如江波，欢乐苦少哀情多。

千曲箜篌弹不尽，公无渡河公渡河。

赵文

赵文　次韵郭梅边汤孤松见寄

杜门却扫冯敬通，何人载酒暖此翁。

昼长书罢啼鸟寂，山水似我清而穷。

山僧携来两诗卷，笔势迅疾如追锋。

渔歌风断郭功父，碧云暮合汤休公。

寒梅自照太古雪，孤松压倒妖春红。

一时见此光怪物，丈室忽换化人宫。

近者重游宝林寺，山行小辟炎毒攻。

唱酬坐觉山鬼泣，谈笑不知酒海空。

当时分韵十五客，冠童亦有童非童。

惜哉梅松不在眼，自与修竹为吾宗。

传闻净觉更殊胜，极欲往求三日聋。

补天久已付昨梦，面壁更欲收奇功。

百年金碧亦尘土，须有好语留山中。

山中道人许我否，饱饭摩腹听松风。

赵文

赵文　次韵刘耘庐

江南有故事，极热介秋夏。

空斋得幽景，众绿天所画。

对景惬余情。谈文及兹暇。

山风吹池月，不似城中夜。

百年易过花，万事庶生蔗。

羲和如走马，疾急不可靶。

何妨奴严光，讵肯吏侯霸。

一笑且披襟，新凉自无价。

赵文

赵文　次韵欧阳良有高山仰止四首

少年场屋心，富贵轻秋毫。

如何此逼仄，晚作空山逃。

世方驰逐好，我独儒书豪。

宁甘往教远，不肯十上劳。

尚持鹍鸡弦，自爱凤尾槽。

纷然凉州曲，谁赏郁轮袍。

取之众弃中，君眼亦已高。

惜哉君更穷，相看两萧骚。

赵文

赵文　次韵欧阳良有高山仰止四首

我携二三子，行此白玉湾。

案头左章集，古语留人间。

我昔识此士，风雨满空山。

忧愁送日月，不复记容颜。

自从一别来，乃此再见悭。

为客使同邑，造物何其儇。

岂无城府意，乘马忽复班。

还能顾寂寞，山路披荒菅。

赵文

赵文　次韵欧阳良有高山仰止四首

新诗日以多，古意日以往。

我欲求玄珠，未易觅象罔。

中道良独难，执玉迷俯仰。

索居无谁语，掩卷起遐想。

当求古人知，何用世俗赏。

意到亦偶然，深刻戒斯鞅。

惟堪自娱戏，非欲互标榜。

唐公谬见推，薛侯讵宜长。

赵文

赵文　次韵欧阳良有高山仰止四首

世变如江河，不知何时止。

芸芸生其间，有如赴海水。

乾坤一大畒，岁月等流矢。

公言信可感，流辈乃尔耳。

古来文章家，传者十数子。

磨灭十八九，谁复知姓氏。

要为不朽计，圣贤事在己。

勗哉立其心，食鱼何必鲤。

赵文

赵文　次韵孙小隐九日

壮老相催已久知，逢秋正自不须悲。

向来蚁国一场梦，此去牛山几首诗。

且共黄花嬉晋晚，懶携白发过燕垂。

江南风景何堪说，却爱新来眼着篱。

赵文

赵文　次韵文以正

家住荒寒野水滨，老来无处避风尘。

裸人至境有不裸，臣族幸然非乱臣。

鬓影半因忧世白，眉端时为得诗伸。

盛衰物理烦君看，旧日钱神今更神。

赵文

赵文　次韵友人

相逢小坐芷花秋，绝胜扬鞭并与幽。

世上十年尘转海，人生万事博悬投。

当时对酒曾辞酒，今日言愁始欲愁。

何不倒囊来一醉，旧题重访酒边楼。

赵文

赵文　次韵张天从

文字于吾身，有如病枝指。

晚思逃天刑，日自参佛髓。

近虽迫老病，颇已了生死。

吾犹说故吾，我已觉今是。

卿云从天来，五色光透纸。

斯文亦厌老，此事尽逊子。

好秋行当中，明月照白水。

谁能访穷山，诗酒相料理。

惟当吟君诗，永夜对明视。

赵文

赵文　次韵赵韫玉

坐拥寒炉酒入肌，偶然谈笑胜于诗。

空斋着雨更愁绝，往事如云劳梦思。

岁月只供吾辈老，经纶不了古人痴。

狂来欲碎琼壶起，忽忆残钟禁夜时。

赵文

赵文　村行所见

良苗未成实，绿色相交加。

南风嘘拂之，奔走如惊蛇。

赵文

赵文　戴嵩牛

荒草茫茫一笛风，{磨石换牛}鸣未必牧人通。

归鸦落日江南野，何限人间真戴嵩。

赵文

赵文　得莲子

休休得一闲，杯酒聊从容。

晚凉过池亭，受用水上风。

默存即实境，身在莲花中。

何况青青盘，磊落堆莲蓬。

乍休吟风蝉，又起聒夜虫。

乃知天机动，衮衮无终穷。

如何二三子，不肯勤其躬。

无已思太康，明当励新功。

赵文

赵文　灯前咏诗

青春苦留不肯住，白发不招还自来。

闲看灯前写诗手，百年端是窖中埃。

赵文

赵文　抵豫章

泊舟豫章城，黑潦满道周。

街衢未改昔，故旧罕所留。

行投学子庐，假榻得小休。

灯前作家书，岂为儿女谋。

戒之筑土室，弟骨至则收。

茫茫念三年，此骨知在不。

置书就我寝，泫然泪双流。

赵文

赵文　丁督护曲

丁督护，为我行。

去时马上郎，今作野外殇。

男儿肯断头，归女肯断肠。

赵文

赵文　丁督护曲

丁督护，听我语。

欲从君，臂不羽。

嫁时所结发，剪之随君去。

赵文

赵文　丁督护曲

丁督护，念我苦。

未亡人，殇鬼妇。

古若无衔冤，乾坤无风雨。

赵文

赵文　丁酉元日示儿

新春喜见甲子日，汝辈岂知丁酉科。

酒少亦呼邻共饮，家寒敢问客能过。

堆床万卷皆可饱，如此一贫吾已多。

忽忆东坡戏赵叟，明年六十奈君何。

赵文

赵文　东兴铺二首

老人无泪与君啼，梦里相逢路竟迷。

二十三年崇胜寺，对床今夜是江西。

赵文

赵文　东兴铺二首

老老堂前寿酒杯，乡人曾羡锦衣回。

那知此日还乡处，剩有东轩长老来。

赵文

赵文　读史

夹寨功名节节奇，门高事起更堪悲。

身亡家破英雄笑，恰似伶官戏罢时。

赵文

赵文　二月十四夜梦中吟云隔溪啼鸟东风软满地落花春雨深次日陪谢少府饮

留得馀寒伴客衾，蓦然万感赴沉吟。

隔溪啼鸟东风软，满地落花春雨深。

草草一樽聊若下，匆匆千载亦山阴。

月溪桥上凭栏久，应有游鯈识此心。

赵文

赵文　法寿乐歌

西云垂天飞流黄，宝鬾百万随风扬，

帝居摩醯首罗乡。采女如花侍帝旁，

珠啼玉唾天花香，澹然神情无世妆。

下视邢尹纷醒狂，梵呗琅琅出清吭，

天疱供馔荐豆觞。帝饮食之寿以康，

恒沙世界俱来王，天王神圣臣忠良。

春风万里酣耕桑，雨滴可数海可量，

无有能知法寿长。梵天释帝万亿岁，

岁岁寿杯天下醉。

赵文

赵文　伏虎岭残雪

晴得一霜晴更稳，饱饭不怕伏虎岭。

山高积雪冻犹在，昨日空惊雪画本。

日烘高树玉槎牙，时有冰花堕无影。

纷纷垂丝白海棠，得冷时能略苏醒。

可怪此君大曲折，向人雅拜欲求拯。

拥袍公子亦吟雪，岂识山中有些景。

笪桥烛下写诗成，一尊独酌谁能省。

赵文

赵文　富水曾教授夜饮有作

心斋听讲趁诸生，何意相逢曲豆城。

急雨狂风十年梦，青灯白酒故人情。

形骸改化悲叹异，岁月销磨感慨平。

却恐斗牛惊紫气，寒炉今夜聚文星。

赵文

赵文　勾践夫人歌

君为王，我为后，

结发相从期白首。君为奴，

我为婢，人间反覆何容易。

为婢不离家，为奴去适吴。

死生未可测，离别在斯须。

君谓妾勿悲，忍耻乃良图。

自怜儿女情，能不啼乌乌。

仰盾庭前树，一岁一荣枯。

与君若有重荣日，匆匆未可弃褕翟。

赵文

赵文　海山图二首

栈道萦纡如蜀路，我梦曾游定何处。

金碧楼台缥纱里，员峤方壶如是尔。

彼何人者欲问之，翩然抱琴过桥底。

赵文

赵文　海山图二首

嵯峨石壁不可梯，列仙之癯实居之。

下视茫茫渺何许，风帆浪舶多积贮。

舟中贾客莫浪喜，山上高人解笑汝。

赵文

赵文　海棠

纖纖光润态偏浓，曲曲花蓬暖自融。

娇泪恼公初着雨，丰肌病酒不宜风。

人疑欲睡高烧烛，天悔无香剩与红。

正使吹残亦何恨，向来艳艳本空空。

赵文

赵文　邯郸才人嫁为厮养卒归

鸳鸯异野鹜，凤凰非山鸡。

物生各有偶，非偶不并栖。

昔为丛台人，今为圉者妻。

亦知久当弃，无乃太不齐。

同时歌舞人，何异玉与泥。

失身已至斯，违天将安归。

挽首只自羞，有声不敢啼。

何缘梦到君王侧，彻夜不眠闻马嘶。

赵文

赵文　禾川归途

天亦寒痴日易曛，客情暗暗似春云。

不知细雨止还作，自倚篮舆看水纹。

赵文

赵文　和简斋十月

已惯禁秋不用悲，无情日月去如飞。

霜晚起风鸦自宿，江南欲雪雁安归。

小园梅花照眼在，老子鬓毛如昔非。

败絮与官供战卒，遥怜老妇泣牛衣。

赵文

赵文　河之水

河之水，深复深。

舟以济，犹难谌。

被发之叟，狂不可鎝。

岂无一壶，水力难任。

与公同匡床，恨不挽公襟。

乱流欲渡，直下千寻。

我泣眼为枯，我哭声为瘖。

投身以从公，岂不畏胥沉。

同归尚可忍，独生亦难禁。

公死狂，妾死心。

蛟龙食骨有时尽，惟有妾心无古今。

河之水，深复深。

赵文

赵文　贺一年年

总角坐成老，孤生自可怜。

遂为众父父，又贺一年年。

桃板无新语，屠苏妨早眠。

柴门无可掩，来者自萧然。

赵文

赵文　桓温

亦恶人言如处仲，爱闻伎说似司空。

假饶眼耳浑相似，正恐肝肠自不同。

赵文

赵文　黄西有以清江李侯书来袁见招不果就既去西有五十韵见寄次其韵

地僻谷自淳，此世有羲轩。

行携二三子，读书秋树根。

不拟山水窟，忽枉君侯辬。

携持贵人意，仆口不惮烦。

居然寒谷底，暖以扶桑暾。

是时花正浓，主客共清樽。

欣闻结驷盛，下贲穷巷原。

恍如神仙人，谒入晋贺元。

旧谷虽可记，白发各已拚。

细论别来事，感怆将何言。

愁予守破研，石田疲老犍。

羡君行万里，天宇横孤鷑。

唯思山林寂，颇厌朝市喧。

夔州华发女，欲嫁谁能昏。

堂堂李元礼，今代真龙门。

胸中有人物，荦然剖篱藩。

好春播伊耆，神火惊陆浑。

词章轶唐人，天马出大宛。

翰墨掩晋代，凤翥龙蛇奔。

如何肯下顾，草间麞与猿。

殷勤远赠我，一纸春风痕。

空中实自愧，在上安敢援。

坐对大将军，有虱不得扪。

岂不念长饥，终恐成素飱。

故人有宿诺，未敢覆手翻。

泫然还明珠，甘此烟雨村。

寄谢河阳公，敢当石与温。

愿公茂功业，南国资于蕃。

行当从公归，衮绣相府尊。

嗟我与夫子，结契在仍昆。

新知犹可乐，宿好况弥敦。

中肠未抒写，别涕已潺湲。

行行一尊酒，相送玉溪源。

自从别君来，夜瞻太微垣。

可怜一寸心，摇摇风中幡。

采采涧边蒲，欲扣黄堂阍。

行窥溟渤大，讵止云梦吞。

省穑不堪用，愧我小国蘩。

奈何疲津梁，卧病守一墩。

欲往未可必，叹息谁与论。

大哉天地德，六合回春暄。

向来作诗祸，荡涤从此番。

永言结我舌，有如啖铅礬。

高居远俗氛，静坐收惊魂。

皇皇仁义涂，自兹改乘辕。

愿君笃久要，好语时温存。

借君千顷波，清我泛滥袁。

饱读古人书，仰酬明主恩。

诸公尽萧曹，二皓自绮园。

来诗岂可和，什袭传儿孙。

赵文

赵文　纪梦

既不梦于我，胡然无一言。

形容那可认，骨发想俱存。

泪尽血犹滴，雾开山尚昏。

相看怜稚子，老病莫销魂。

赵文

赵文　寄欧阳振仲

晚客他州只为饥，无人可与话心期。

前生一念有今日，投老相逢复几时。

头白可知天下事，秋深定有客中诗。

何当细语梅花下，眼底故人今在谁。

赵文

赵文　寄彭宏济

夜枕苦展转，午睡清且安。

万事有乘除，满意良独难。

贫居鲜来客，儿女自团坘。

书声杂纺响，聒耳亦足叹。

念我素心友，诗盟久已寒。

向来适邂逅，杯酒语夜阑。

如何同所舍，聚散如沙抟。

百年尽偶尔，弃置何足叹。

赵文

赵文　寄孙小隐

恰似东山不见时，我怀如此更能诗。

传闻荐表虽无验，感激修涂独见思。

渝水微茫蓬岛外，秋风浩荡菊花期。

别来残锦何堪寄，羞示孙郎帐下儿。

赵文

赵文　江路闻松风

雪里云山玉作屏，松风入耳细泠泠。

朝来醉著江亭酒，却被髯龙唤得醒。

赵文

赵文　皆山夜起

上田下田水哓哓，南岭北岭虫啁啁。

如此月明谁管领，可怜满壁海棠梢。

赵文

赵文　皆山夜起

邻家闭门月色好，篱落参差残雪中。

想见老农方鼾睡，不知门外有清风。

赵文

赵文　倦极

倦极得凉意自适，芒席何必殊桃笙。

啼鸟一声扇堕地，我睡已足非渠惊。

赵文

赵文　哭丁千崖教授

一览楼头笑拂衣，今朝何意此嘘欷。

断无痛饮歌都护，那得重归见令威。

太学废来同舍尽，清江好在故人非。

我来岂是无情者，为哭妻儿无泪挥。

赵文

赵文　哭文溪

满襟和气任天真，岂意俄成千载人。

笃厚西都诸老传，宦游南海宰官身。

竹君所幸存中子，荀氏何妨有二仁。

早及相门今白发，传来哀讣倍酸辛。

赵文

赵文　哭文溪

忆得梅边载酒时，梅花依旧主君非。

春如生客至谁省，人与残年去不归。

铜雀帐存仙似梦，金台雁到客沾衣。

清朝庶政须参决，却怕除书出帝畿。

赵文

赵文　哭萧渔所

于佛曾闻法，因诗遂得贫。

若为三尺喙，不了百年身。

在昔玄真子，如今主水神。

饭馀茶又孰，不学泪沾巾。

赵文

赵文　哭亦周

去日相携涉畏涂，归来形影自相扶。

倦行小憩荒山道，怕听深丛叫鹧鸪。

赵文

赵文　哭亦周

堂上华颠泣欲枯，哭声那解到黄垆。

千般欲解郄公意，难得嘉宾一箧书。

赵文

赵文　哭亦周

擢第君王与袍笏，盖棺丞相办深衣。

江南仕宦堪车载，如此全归似汝稀。

赵文

赵文　哭亦周

二十年来黍一炊，英风惟有塿累累。

儿童踯躅牛羊戏，陌上行人谓此谁。

赵文

赵文　哭张文翁同舍

岂意渴相如，俄为化子舆。

平生一杯酒，活计百篇书。

同舍遂欲尽，吾生不愿馀。

如今念夫子，痛饮未全疏。

扶上竹车去，知无再见期。

谁能逃数定，不必恨归迟。

白发扶棺母，青年上学儿。

乱来朋友少，洒血一题诗。

赵文

赵文　雷震渔所之柱

瞥然满屋飞金蛇，楼东楼西号火鸦。

天鼓百面一手挝，百年老柱神斧加。

妇女惊倒儿童哇，知君把钓江头沙。

明珠赤手龙颔拿，天翁发怒为此耶。

向来五鬼千夜叉，寒我饥我生眼花。

捧头惊竮如麏麚，从此不作穷诗家。

赵文

赵文　李士宏得芗林五老石地野人

芗林丑石何曾丑，化为五老如此寿。

高低俯仰各有意，清润坚贞皆可友。

剜劖刻削巧戏剧，谁为此者鸿蒙叟。

铜盆古雅出高丽，玉筹清奇原史籀。

向翁神游渺何许，此物亦落何人手。

野人得之安所用，光怪出屋惊田妇。

天生尤物必有属，诗老得之端不偶。

不须拄杖穿寒云，几案之间有庐阜。

先生自是五山一，视真庐阜犹培塿。

如何得此亦惊喜，便欲赋诗为不朽。

醉僧痴望作怪供，持此或可博升斗。

壶中九华竟不得，坡老叹息不离口。

仇池不借王驸马，诗卷纷纷愁逆取。

达人着想亦未免，何异儿童贪饼糗。

蛾眉山高隔云雾，此物今知属谁某。

世间奇宝虽可玩，鬼夺客偷谁使守。

先生一笑付偶然，吾欲藏之无何有。

赵文

赵文　两峰睡觉

宿酒初醒唤梦回，起来诗句暗敲推。

山童熟睡呼不应，枥马齕刍风雨来。

赵文

赵文　猎户叹

江南冬前虫未蛰，猎师篝火熏穴急。

山中玉面何处藏，供奉期程如束湿。

茅檐十日无炊米，蓬鬓鹑衣瘠如鬼。

但教得狸何顾尔，易牙奉君尚烹子。

赵文

赵文　刘阳卜氏耕乐堂

君当学君家君子儒，西河之上可以老，

诸侯端拜为师模。君莫学君家老中郎，

河南田畜岂不好，上林要牧天子羊。

只今乐莫如耕乐，梅我从初不曾学。

作劳自可操豚蹄，旧读何妨挂牛角。

慎勿思成汤聘币起幡然，伊尹当年已大错。

赵文

赵文　罗稚川善画作此赠之

吾观天地间，一一皆是画与诗。

渝川有二罗，画得天地之英奇。

大罗诗名撼湖海，小罗天机勃郁不得已而水墨之。

摇毫造化已破碎，洒墨元气为淋漓。

嗟余老眼得一见，以手扪摸心然疑。

问君自古画有几，君今此画师者谁。

君言我以眼为手，天地万物皆吾师。

吾能得其意与理，貌取色相特其皮。

画成正未知似否，人人有眼谁可欺。

譬之禅宗要透脱，恋恋祖佛宁非痴。

作诗点出未来眼，一扫徐熙与郭熙。

赵文

赵文　麦熟

今年麦熟亦可喜，紫石霏霏落钟乳。

我从田家惯饼饵，梦想风味今未已。

箬叶浮浮卷牛舌，畁瓯泛泛割龙耳。

一丸萝卜吾岂无，悲歌不怕红娘子。

诗成不满贵公笑，书生岂识饼十字。

赵文

赵文　明皇游月宫歌

铁龙一掷九万里，银桥冉冉行秋水。

霓裳不是世间音，只有嫦娥似妃子。

恍然一梦酒初醒，依然玉座云丹屏。

明朝写出天上曲，却笑羯鼓羊皮腥。

人间万事如秋草，离别苦多欢乐少。

崎岖万里锦官城，此身曾作银桥行。

赵文

赵文　陌上桑

采采陌上桑，采之不盈筐。

云何不盈筐，欢子在中肠。

车马从何来，云是大国王。

呼妾欲共载，恐惕涕沾裳。

君民分固严，敢乱夫妇网。

有罪姜当诛，宁当荐匡床。

夫君即我天，岂必侍中郎。

再拜前致词，蚕饥采桑忙。

王其早还宫，宫中多艳妆。

赵文

赵文　欧阳时可来访感而问之故临别赠送此

二十七年重合并，旧游回首绝堪惊。

世间至竟寿多辱，造物不如君有情。

白苎春风留古意，青灯夜雨话平生。

子由无复连床日，赖有秦黄是弟兄。

赵文

赵文　彭海月北游

梦跨海风出埃{左去右盍}，万顷琼瑶双履踏。

四无畔岸水连天，两碗琉璃自相合。

当时我外更无人，仙圣往来班杂沓。

恍然梦觉失清游，正似明珠埋蚌蛤。

十年对月心自拜，江南沙土老额塌。

羡君持月海天淳，万里乾坤云一匝。

乘槎径到斗牛间，细语星辰相问答。

知君此行有奇遇，直挟星书扣阊阖。

群仙若问青山人，白发秋深坐萧飒。

赵文

赵文　前有一尊酒

前有一尊酒，有酒即无愁。

吾评仪狄功，端与神禹侔。

微禹吾其鱼，微狄吾其囚。

人生十九不如意，一醉之外安所求。

古来何国非亡社，古来何人不荒丘。

沉思痛至骨，赖尔可销忧。

尊中有酒，无酒乃休。

饮多作病，酒不可雠。

赵文

赵文　秋胡行

五日伉俪情，五年离别肠。

归舍不数武，少忍庸何伤。

如何甘旨费，乃作犯礼偿。

桑者不有躬，何以奉高堂。

秽行诚已丑，宁复可同床。

濯之清泠渊，死之留芬芳。

念姑讵忍别，引决涕沾裳。

寄言后来者，好事怀金郎。

赵文

赵文　秋夜与空舟弄泉于北溪之上赋是诗

四更欲尽草露湿，万籁不鸣山月闲。

往往虎蹄留道上，时时人语出林间。

赵文

赵文　秋雨

秋雨沉沉酒醒迟，小窗灯火对唐诗。

是谁隔屋鸣弦管，恰似吴山梦觉时。

赵文

赵文　去者日以疏

去者日以疏，留者日以老。

沉忧能伤人，玄发坐成皓。

人生固应尔，要亦何太早。

携持玉雪姿，故敢弃远道。

苍天行悠悠，白日照杲杲。

安得以妾肠，化作君墓草。

赵文

赵文　榕村田家

门外萧疏竹数行，小池聊可浴沧浪。

木床留向竹阴下，儿踏田归话晚凉。

赵文

赵文　入分宜界

上岭或如兴，下岭复如拜。

是程多泥涂，拄杖端足赖。

脱屦去泥淖，停车观水械。

偶然得一笑，更以苦为快。

田水终夜鸣，江浪怒澎湃。

听之不能睡，摩足了诗债。

赵文

赵文　三香图

梅花瘦而贞，霜磨雪折骨愈奇。

山礬清而野，桃李场中不肯移。

梅也似伯夷，礬也似叔齐。

水仙大似孤竹之中子，不瘦不野含仙姿。

人生但愿水仙福，梅兄礬弟真难为。

赵文

赵文　伤逝三首

昨日相扶尚自存，今朝痛哭奠清尊。

如何一夜音容隔，便有纷纷说梦魂。

赵文

赵文　伤逝三首

老人不哭自销魂，况复长号病眼昏。

终日哭声那可听，一声声有一般言。

赵文

赵文　伤逝三首

老去真无泪可挥，断肠三十八年非。

忍看乳者携孙揖，怕见亲情别柩归。

赵文

赵文　上陵

上古陵，古陵无可上。

苔雨绣涩，草烟栖怆。

鸱鸮鸣荒林，狐狸穴空圹。

丰碑去梁何处津，堲周作灶谁家炀。

不如东邻一抔土，樵牧侵陵白官府。

赵文

赵文　上之回

动皇舆，回中道。

龙为驱，虎为导。

乐蕃厘，祠雍后。

息甘泉，饫天酒。

澹穆清，冰热恼。

四夷服，咸稽首。

臣三祝。皇万寿。

赵文

赵文　生日客朱溪主人云今年乃青山真生日也感其语作诗自寿

人生难得真生日，正使百年才遇一。

我今客里值斯时，况复主人相款密。

连宵举酒为我寿，满眼鸡豚破梨栗。

寿笺投赠盛宾友，寿觞拜舞罗弟侄。

假今家居那有此，米盐纷纠费爬栉。

去年闽山收弟骨，日夜悲啼吟蟋蟀。

岁晚方能负骨归，此愿已偿甘似蜜。

平生苦遭儿女累，十年求解如沐漆。

今年二子各成婚，坐看明年婚嫁毕。

云边太史相邂逅，许我行年七十七。

盖棺以前日一诗，万首犹堪剑南匹。

未知先生竟肯否，不肯便问天公乞。

赵文

赵文　诗九首托南剑刘教寻亦周墓焚之

自出延平十八年，年年谁与酹荒阡。

若为化得衰翁骨，去作圹中三百砖。

赵文

赵文　诗九首托南剑刘教寻亦周墓焚之

舜卿墓表屹东禅，却恐如今不得全。

崇胜山中一堆土，故应汝骨尚依然。

赵文

赵文　诗九首托南剑刘教寻亦周墓焚之

平生二老最怜君，今日相随在九京。

汝得从亲吾孑立，不知谁死复谁生。

赵文

赵文　诗九首托南剑刘教寻亦周墓焚之

如此情钟少梦君，绝疑魂断已无魂。

新兴道士传消息，知共乘云玉帝门。

赵文

赵文　诗九首托南剑刘教寻亦周墓焚之

说与辽东丁令威，天长海阔不须归。

中郎便有重还日，肠断生妻已去帏。

赵文

赵文　诗九首托南剑刘教寻亦周墓焚之

十八年来老眼枯，只今白尽旧髭须。

假饶梦里重相遇，知汝犹能认我无。

赵文

赵文　诗九首托南剑刘教寻亦周墓焚之

妻子相宽亦偶然，老人何用许悲煎。

沉忧若解令人死，何至相疏十八年。

赵文

赵文　诗九首托南剑刘教寻亦周墓焚之

怕看杜老怀观颖，厌见东坡说子由。

每读渠诗先掩卷，旁人怪我泪双流。

赵文

赵文　诗九首托南剑刘教寻亦周墓焚之

刺血题诗寄阿侬，断肠五十五衰翁。

此诗到是衰翁到，此血由来与汝同。

赵文

赵文　石留

江流汤汤，日夜不休。

瞿塘滟澦，屹然不流。

人心人心，反覆难任。

昨日朱丝琴，今日白头吟。

赵文

赵文　食鱼江水边

食鱼江水边，投骨江水中。

众鱼逐其腴，踊跃以相从。

所得僪濡沫，满意如游龙。

焉知此弃骨，与尔类本同。

人间网罗多，江海不得容。

小鱼得骨莫浪喜。且可慎汝出入踪。

赵文

赵文　书扇二首

明月何时掇，秋风几日还。

若教人不热，敢怨我长闲。

赵文

赵文　书扇二首

墙外数茎新竹，楼西一抹斜阳。

偶游蚁穴初觉，细听蝉声自凉。

赵文

赵文　双雁吟

云间有双雁，弋者欲炙之。

雁飞向南去，虽有砫{左矢右敫}将安施。

山川悠远霜苦，可怜宿食不得时。

一雁中道死，一雁忍痛鸣且飞。

黄云落日天地瘦，惟有影与形相随。

归来故巢亦已毁，朝吟夕怨欲诉谁。

千古万古多别离，唯有死者何当归。

呜呼物生有情盍俱死，莫令后死空鸣悲。

赵文

赵文　水石图赞

故园松菊，归步月明。

萧然独往，百世之英。

赵文

赵文　睡起

小窗午热倦如柳，睡起雨来江浪声。

快意百年浑似此，不须浮海觅长生。

赵文

赵文　送春

晓起裁诗拟送春，临池把笔意殷勤。

何人送得春曾去，只见春风解送君。

赵文

赵文　太真入宫图二首

未舞霓裳宝髻斜，流苏帐里再盘鸦。

君王细看春风面，终是香云减一些。

赵文

赵文　太真入宫图二首

夹道千花护彩云，三郎马上不胜情。

谁知绣幰深深许，中有渔阳百万兵。

赵文

赵文　题郭索集

钩辀格磔李群玉，嵬眼澒耳樊宗师。

人生歌哭贵适意，闲倚秋江听竹枝。

赵文

赵文　题画

云巢草虫十有七，我言蜂蚁非虫匹。

我见二虫常敬之，为有君臣天所秩。

江南此虫久已无，烦君翦取赠老夫。

赵文

赵文　题画虫鸟

泥行郭索其神全，枯枝独抱吟风仙。

细腰追逐相后先，画眉双栖斗婵娟。

一鸣一止俱自然，老猴如鬼踞石边。

游蜂何为过其前，水禽伺鱼双眼穿。

久而无得倦欲眠，鹹之鹆之高树巅。

俯视螳臂为垂涎，之虫不作名利牵。

饮啄之外何所便，人生扰扰真可怜。

笑谈对面森戈鋋，王侯蝼蚁俱埃烟。

大年未可笑小年，世间唯有虫能天。

赵文

赵文　题米芾山水

远山浓淡几无影，远树高低略带行。

不是模糊并纸败，无人知是米元章。

赵文

赵文　题耆英图

耆英会上十三人，当时世道如初春。

洛阳牡丹非昔比，妖怪百出年年新。

我见此图泪如雨，诸老翩然过何许。

何时梦见洛阳春，郑公插花潞公舞。

赵文

赵文　听儿童歌船作竹枝助之

田舍儿童走似麞，踏歌椎鼓斗颠狂。

元宵乞汝闲几日，元宵过后种田忙。

赵文

赵文　听请道人念佛

平生不喜佛，喜听念佛声。

大都止六字，三诵有馀音。

唱偈类哀切，和声等低平。

蝉联未肯已，绵弱殆不胜。

馁息僪相属，柔吭时一鸣。

听兹颓阘韵，生我寂灭情。

坐令喧竞中，便欲无所争。

乃知象教意，妙觉在声闻。

俗人不解此，梵教杂歌行。

敲铿鼓笛奏，真与郑卫并。

能令妇女悦，未必佛者听。

赵文

赵文　听雨

散发欹眠困郁蒸，谁推河汉落红尘。

电光照雨不可尽，雾气满空疑有神。

驾海怒潮新月夜，绕山腰鼓建溪春。

此声此景谁能写，输与城中不寐人。

赵文

赵文　铜雀台

朝望西陵墓，夕望西陵墓。

望望不复归，月朔又十五。

又朔十五可奈何，更对空帷作歌舞。

铜雀昂然飞不去，当时美人发垂素。

我生不如陵上树，年年树根穿入土。

赵文

赵文　铜雀瓦

曹公筑铜台，气力雄九有。

咿嘤到香履，千古开笑口。

犹馀当时瓦，作砚传不朽。

涪翁所珍惜，又复落吾手。

鬼夺与客偷，任运不汝守。

可怜台上人，不如此瓦寿。

赵文

赵文　铜雀砚

老瞒智计笼天下，歌舞未终铜雀夜。

可怜用破一生心，不及当时台上瓦。

屑金作瓦费精神，那知身后旋成尘。

流传千百僪一二，付与所不知何人。

快阁仙人谀墓得，品题更费东坡墨。

研磨辛苦政未休，怜尔何年返真宅。

摩挲岁月白发生，建安七子俱雕零。

安得春醪三万斛，醉来快写短歌行。

赵文

赵文　团扇歌

私夜必见污，葛屦必遭践。

生世不为男，托身况微贱。

悲痛只在心，憔悴更障面。

出入怀袖中，羡郎白团扇。

赵文

赵文　网户叹

江南西风粳稻熟，网夫出门网妇哭。

天晴黄雀飞苦高，县吏椎门怒震屋。

哨声飞空健鹘过，迟速小误成嗟跎，

君庖不充将奈何。

赵文

赵文　汶归舟中

咿咿轧轧橹声歇，凄凄切切寒蛩鸣，

满空星斗不解语，时与渔火争晶荧。

赵文

赵文　西江柳氏月江诗

何人种此玻璃橘，挂在空高寒露湿。

秋风吹堕清泠中，惊杀神髯夜深蛰。

钴鉧潭中岂无月，冷光长照衰羁泣。

何如阿孙屋头月，时时投取杯中吸。

吸馀吐向笔墨间，纸上淋漓流月汁。

前年劫火到诗屋，月走江寒烧不及。

青山夜起绕皆山，满地芦花不堪拾。

何时短棹钓西江，雪寒一夜无簑笠。

赵文

赵文　昔年二首

昔年携洱赴闽京，此日深儿尚未生。

今日携儿收叔骨，一如当日共伊行。

赵文

赵文　昔年二首

少年如此已成枯，我亦重来白鬓须。

正使冥冥有知识，不知还认阿兄无。

赵文

赵文　喜晴

行行复行行，晴日端可爱。

全胜墙隈老，僪得暖肩背。

欣欣田间麦，亦与人意会。

乃知天地间，生意浩如海。

赵文

赵文　相扑儿

一儿攀肩猿上枝，一儿接臂倒立之。

立者忽作踞地伏，攀者引头立其足。

飞跳倏忽何轻聁，怜尔骨节柔如绵。

少年屈折支体软，红锦缠头酒论碗。

此儿巧捷未足称，江南何限无骨人。

赵文

赵文　香迳分韵得江字

一亭寒碧中，四面空无窗。

种荷未有花，清意已满腔。

小坐梅树下，我亦青油幢。

晚来蝉声歇，静境热自降。

清风与明月，造物无对椿。

闲者恣吟取，如瓢分大江。

欲归尚未肯，雨湿烟钟撞。

赵文

赵文　晓行

篮舆拂清露，亦有山花香。

平生懒早起，催盥方倒裳。

不知九州晓，有此清风凉。

赵文

赵文　行行江水边

朝行江水边，莫行江水边。

乍与江水别，江水复在前。

江水胜人心，相随何缠绵。

相随何缠绵，幸勿鸣悲煎。

我悲为我弟，君悲亦胡然。

赵文

赵文　行雪

夜寒枕席跳霰珠，夜深我睡霰亦无。

未晨仆起萦炊火，怪见满地琼瑶铺。

我行至此不得止，但倚红酒为先驱。

路逢十店九闭户，苦寒正自无薪刍。

终然著地即化去，造物何用劳工夫。

前山欲融未融处，玉龙浮动青珊瑚。

藤梢竹刺时点缀，寒食野花栖路隅。

小车行雪真有益，平生看画无此笔。

赵文

赵文　雪

三更星月寒炯炯，四更霜风吹断梗。

晓来宇宙忽成空，万里天河堕无影。

人间世界积滓秽，化作太清无色境。

天上何人巧戏剧，笑我痴眠方怯冷。

溪头梅花老于我，卧树生鳞欲谁省。

饮羔金帐非我事，煎水何妨试双井。

眼前清致不可辜，诸公白战续清颍。

赵文

赵文　寻郭道士不遇

问师云已出，杖履水东湾。

世上方多事，山中亦小闲。

竹光新雨后，禽语夕阳间。

自出云关去，钟声送我还。

赵文

赵文　扬州后土庙琼花香如莲花落不著地丙子一夕大雷雨失花所在相传以为

朔风吹沙淮浪白，二十四桥沉冷月。

颠雷夜半撼芜城，雪萼琼丝破空碧。

金瓶岁岁献君王，玉罂泛酒莲花香。

明光殿闭沙漠远，人自无情花断肠。

落蕊飞天识天路，何如拔树飞升去。

唐昌游女再归来，城中只卖琼花露。

江南俘客吟如叫，想像裁词不成调。

天宫夜宴按霓裳，玉女擎花紫皇笑。







卷526

赵文

赵文　野鹰来歌

野鹰来，高台下。

天寒鸟死狐兔伏，枯梢啄雪何为者。

宜城有酒煦尔寒，格高鞲暖肉不乾，

终日臂尔夜宿安。野鹰来，

山中忍饥良独难。天阴日落雪模糊，

有虎有虎雄当涂，两猿不饱睨我雏。

鹰不来，将奈何。

赵文

赵文　倚树三叹息

煌煌天上星，堕地化为石。

回思天宫胜，再上那可得。

台郁将谁言，犹能事文墨。

一落秦王手，已是不完璧。

秋风吹我衣，倚树三叹息。

赵文

赵文　意行

午坐如痴懶唤茶，意行因到野人家。

千红万紫随春去，独立溪头看荔花。

赵文

赵文　饮袁国宗

一丈明窗便有馀，四人燕坐小蓬壶。

可怜一月半晴雨，未省百花今在无。

眼底是诗皆可赋，樽中有酒不须沽。

更阑醉后便归去，赖有门生稚子扶。

赵文

赵文　咏梅

我与梅花别一期，停云倚树鬓成丝。

偶于蹊路相逢处，正似故人初见时。

清里有和夷惠圣，寒边带瘦岛郊诗。

客中无酒能消得，共拨寒灰坐欲痴。

赵文

赵文　雨过

雨过山田物物穰，斋庖煮豆喜初尝。

茸茸绿荚牛毛浅，戢戢明珠蚌蛤长。

不直画堂擎玉腕，只宜吟客饱藜肠。

食馀依旧堆盘在，贵贱同归何有乡。

赵文

赵文　雨后

雨后临池草色浮，小楼欲上又还休。

儿童问我悲何事，忽见山茶长一头。

赵文

赵文　雨行五岭下

天地忽昼晦，四山泼墨浓。

而我行其间，宛如所翁龙。

大风吹倒人，欲避无所容。

有翼不得张，狂走急雨中。

数里乃一息，如出鲛人宫。

老树道边拜，疑我行雨工。

过午上五岭，攀缘入青空。

仰视万山巅，有气如炊笼。

下视田间白，云此锄田农。

兹行岂不苦，奇观亦已雄。

惜哉如此山，不与晓景逢。

不晓韩吏部，登华哭途穷。

赵文

赵文　元日

又见王正改旧年，此生此去几新元。

自无宾客来看岁，不遣儿童苦闭门。

雨带痴寒禁草色，雪吹残片上须根。

小孙未省人间事，尚拟今宵守岁樽。

赵文

赵文　元夕陪须溪野庙观灯

岂能狂落魄，只似醉瞢腾。

媪拜儿看笑，蛮妆鬼见憎。

客中犹有酒，乱后此看灯。

携手沙河路，前身梦里曾。

赵文

赵文　远如期

远如期，近可知。

如何咫尺间，朝之所约夕背之。

千言万语托死生，转眼已若行路人。

问之何遽至如许，往往或起秋毫争。

财利诚已重，仁义诚已轻。

昨日弟与兄，今日胡与秦。

远如期，古来惟是山阳范巨卿。

赵文

赵文　越妇采葛苦

采采山上葛，攀藤步岩幽。

上山逢虎狼，下山逢猕猴。

归来絺綌之，藕丝香且柔。

织成一片云，精绝鬼工愁。

入笥献君王，贡职民当修。

君王不自惜，持以奉仇雠。

西施被服之，俱是越国尤。

吴王抵掌笑，于越吾优忧。

飞书益封地，谓越吾诸侯。

嗟尔采葛伴，辛苦勿叹愁。

天道有乘除，苦极行当休。

吴王沉醉姑苏上，半夜不知吴国秋。

赵文

赵文　早过历塘

细细清风吹月明，笋舆如泛夜舟行。

草根带露有虫语，茅屋闭门唯犬声。

鬼燐影寒惊远去，曜灵睡起亦东征。

踏车田父莫嗟怨，如此早凉谁与争。

赵文

赵文　早禾田

雨雨不肯止，倒泻春江涛。

可怜龙公苦，甚我行路劳。

长陂不可涉，攀岭如猿猱。

忽然出夷旷，行人何滔滔。

馆定访我友，醉我软脚醪。

翻思昨暮秋，有酒安可逃。

诸少森玉立，俊秀非儿曹。

示我近所作，亦复吹其毛。

人生有乘除，理不差秋毫。

岂非昨者厄，故有今者遭。

归来驰然卧，梦中亦陶陶。

赵文

赵文　赠长沙谭存心

谭君酒狂，一笔笔了不可当。

嗟哉胡为乎，不自贵重也而狂。

我知君狂不得已，欲倚杯酒呵苍苍。

苍苍不识君我识，知君胸有光怪物。

问君今年其岁几，四十一矣无何仕。

光阴诞谩不可恃，我昔行年亦如此。

相逢一醉令公喜，解剑倾囷无壮士。

一簦独行风雨里，老人夜醉谁汝止。

丈夫得志行所为，穷即低头教童子。

嗟哉乾坤如此而已矣，归来归来归来是。

赵文

赵文　赠山人二首

水秀山明几百年，一朝城市化荒烟。

朱门富贵已如此，犹有人争旧墓田。

赵文

赵文　赠山人二首

谷陵岸谷本何常，尽是盘龙梦里冈。

欲买一丘埋浑沌，却教世上再曦黄。

赵文

赵文　展亦周墓

竹刺藤梢未易攀，一杯红酒酹荒菅。

携儿不敢高声哭，僧录新来住此山。

赵文

赵文　张南溟山长相邀紫极宫西雪楼登高姚南桤言北方异书载大鹏事

写韵亭高楼更高，百年登览著吾曹。

客和月日成三九，我与鲲鹏共一毫。

山吐南云飞砲石，江横西雪涌波涛。

黄花到眼应多感，不欠黄花插鬓毛。

赵文

赵文　张司空庙

式乾殿久化烟埃，忠壮祠犹立水隈。

当日早如龙剑逝，免将分拆累三台。

赵文

赵文　昭君词

蜀江洗妍姿，万里献君王。

君王不我幸，弃置何怨伤。

君王要宁胡，借问谁能行。

女伴各惧怯，畏此道路长。

慨然欲自往，讵忍别恩光。

倘于国有益，尚胜死空房。

行行涉沙漠，风霜落红妆。

得为胡阏氏，揣分已过当。

单于感汉恩，边境得安康。

一朝所天死，掩泣涕沾裳。

胡俗或妻母，何异豺与狼。

仰天自引决，爱此夫妇网。

大忠与大义，二者俱堂堂。

可怜千古无人说，只道琵琶能断肠。

赵文

赵文　枕上闻大风

梦中颠风摇梦魂，老夫起坐心未平。

树枝上下觉山动，窗户开阖疑鬼行。

鱼龙翻空江海怒，虎豹入丛道路清。

溪头梅花无恙否，为子展转难为情。

赵文

赵文　正月十四日大雪上信国公冢

哭得愁云转不晴，山风吹泪欲成冰。

两年不过西州路，今日来登下马陵。

赵文

赵文　正月十四日大雪上信国公冢

气概堂堂压九州，谁知零落此荒丘。

却烦野老编松叶，怕有牛羊上冢头。

赵文

赵文　正月十四日大雪上信国公冢

共出长汀恰此朝，荒山露宿草萧萧。

如今踏雪来看冢，回首当时未寂寥。

赵文

赵文　正月十四日大雪上信国公冢

十年目与肠俱断，不见延平病雁回。

若不从公天上去，定应随我雪中来。

赵文

赵文　至白水主人饮至海棠下花已离披

昨日泥中人，今日花下客。

即时一杯酒，已胜风雨黑。

我来后花时，不及秾艳色。

生与天作花，已是花命厄。

沾茵与堕溷，要亦随所适。

谁能长腴红，而不变衰白。

惟应感流光，有酒日鼓瑟。

赵文

赵文　朱湖

高低榉柳绿如苔，三两柴门傍竹开。

此处定无人挟弹，青青乳燕出溪来。

赵文

赵文　竹枝词

终日望君君不来，为谁犹住郁孤台。

幸自一年无梦到，谁教昨日有书回。

赵文

赵文　竹枝词

江南女儿善踏歌，桑落酒熟黄金波。

洗壶日日望君至，君不来兮可奈何。

赵文

赵文　坐睡

非痴非梦小瞢腾，瞑坐还同入定僧。

口似汝阳狂见曲，头疑季子困悬绳。

儿来问字几三退，客苦多言彊一应。

日日如期不相贷，世情谁似尔堪凭。

赵文度

赵文度　寄乡人

圣主覃恩遍九垓，碧油红旆出关来。

乡中父老如相问，十五年前赵秀才。

赵文度

赵文度　赠梦英大师

携筇何日别长沙，凤篆功夫世所嘉。

秦岭夜吟残海月，章台春讲雨天花。

净瓶远贮湘潭水，片衲晴皮岳面霞。

圣主有恩酬绝艺，帘前师号紫袈裟。

赵闻礼

赵闻礼　句

西风昨夜摧黄叶，秋亦无心在菊花。

赵渥

赵渥　洴溪桥

油井小聚，洴溪之滨。

夏秋雨集，沟浍皆盈。

众水所汇，实病於行。

谁作斯桥，庞君守真。

宁瘠一已，而利他人。

此心与桥，为世通津。

我观地水，如车转轮。

陵谷变迁，成毁有因。

桥不足恃，所恃者仁。

仁者之心，与石不磷。

矢我铭诗，刻此坚眠。

赵希丙

赵希丙　句

芭蕉自作抽书样，不与行人寄短愁。

赵希丙

赵希丙　效王建诗体三首

王钗半落珊瑚枕，金屋低垂翡翠帘。

莫唤女医来问病，逢春自是可曾忺。

赵希丙

赵希丙　效王建诗体三首

从渠罗袜印香泥，偷乡阶前问柳枝。

昨日看郎来击马，杏花亭北立多时。

赵希丙

赵希丙　效王建诗体三首

银钉未彻碧纱窗，秋入楼心送断肠。

谁念缬花帘不卷，檐前收下玉玎珰。

赵希丙

赵希丙　盱江山寺

寺古钟鱼在，林深麋鹿游。

乱云从地涌，野水接天流。

树老半粘屋，山狂欲入楼。

无人话心事，黄叶自吟秋。

赵希彩

赵希彩　哭宗兄崇涟

何事西风恶，天涯拆雁行。

灵魂招未得，存稿睹难忘。

感德空垂泪，闻哀欲断肠。

相思无赖处，暮雨铭凄凉。

赵希彩

赵希彩　旅中闻笛

清宵难独寐，谁把曲来讴。

曲里声声思，离人辗转愁。

赵希彩

赵希彩　题狄梁公白云图

怅望登临日，大行山顶头。

亲帏何处是，一片白云浮。

赵希东

赵希东　怀友李衜行

鸥聚情方洽，如何又别离。

盍簪无甚乐，判袂觉凄其。

有约常逾岁，相逢未有期。

登临閒散处，怅望日轮西。

赵希鄂

赵希鄂　汩罗庙

怀沙一死固堪伤，千载修名实未亡。

举国无人君不悟，斯文有幸日争光。

谗言枉以艾萧恶，正论终归兰芷香。

解印欲辞罗水去，只倾罗水奠离觞。

赵希鄂

赵希鄂　黄陵题咏

怅望鸾舆不复还，令人疑尽九疑山。

朱弦一断南风操，粉泪长留楚竹斑。

往事悠悠流水去，空祠寂寂暮云闲。

客情吊古多悲恨，趣理归舟溯碧湾。

赵希发

赵希发　止泓亭

止泓清而明，如彼秋月满。

以此观我心，澄源斯过本。

赵希棼

赵希棼　句

野屋往来少，春云晴雨多。

赵希棼

赵希棼　句

风雨送迎地，别离多少人。

赵希逢

赵希逢　初夏

绿暗红稀四月天，榆钱铺径撒青毡。

雨肥渴动羹梅兴，风暖香传饼麦鲜。

解愠更无琴可续，纳凉徒有句堪联。

看看河朔相追逐，避暑忘形到酒边。

赵希逢

赵希逢　春暮

路入清溪一带桥，满汀红紫半零凋。

数峰髧鬱山堆髻，百态妖娆柳飐腰。

联辔踏花嘶宝成，当垆换酒解金貂。

堂堂无计留春住，望断天涯去路迢。

赵希逢

赵希逢　和{矮去女换几}斋

斗窗甘隐几，幅障莫垂缣。

摇扇风盈室，停不月碍檐。

居然身坐甑，俨若轿垂帘。

睡许蚊蟫伴，客难燕雀兼。

赵希逢

赵希逢　和{矮去女换几}斋杂咏

急风狂雨三月头，门前一水涨清流。

几回送客沧江上，愁逐乱红飞远洲。

赵希逢

赵希逢　和百舌

四序循环机不息，百花独梅先占得。

纷纷红紫未动头，飞蝶游蜂圣得识。

数声啼破枝头春，来从何处绿杨阴。

黄鹂钳口燕无语，是甚娇敢啭禽。

梨花院落如飞雪，百样间关调巧舌。

工兼众语媚韶华，一部笙簧长按节。

东君拂袖赏音稀，寂寞无言蒿下飞。

一春滕口说底事，徒尔贻笑诸羽衣。

人生可以直则直，万言万当岂如默。

三年不鸣忽一鸣，惊动东西与南北。

赵希逢

赵希逢　和拜茶

地灵分异产，人力果何功。

护想森神物，余应处下风。

叶初缄嫩绿，色敢带昏红。

珍重春前雪，殷勤奉帝宫。

赵希逢

赵希逢　和别馆即事

溪摇日色远生光，飞絮随风上下狂。

缬间群花连野发，锦添稚笋满林香。

斜阳落尽千山晚，带月归来一苇航。

老矣追叹非我事，效颦子美访黄娘。

赵希逢

赵希逢　和不祷

艰难险阻谩曾经，有惠终输有福人。

邈尔大钧休致问，澹然方寸自能神。

早知造物难侥倖，何似虚怀任屈伸。

但看四时周复始，几曾雪后不回春。

赵希逢

赵希逢　和采石

平生李白几诗歌，传载存亡事不讹。

捉月浪传何所据，欲将遗恨比湘娥。

赵希逢

赵希逢　和车制

木牛新意出南阳，万里飞刍不绝粮。

故智莫能遵此日，却将独辐献岩廊。

赵希逢

赵希逢　和池亭即事

邂逅那堪皆我辈，一觞一咏觉情深。

浮荣槐枕半炊梦，清兴竹林千古心。

风涨晴空飞絮急，雨滋冷砌任苔侵。

池亭小立便幽寂，时听清泉戛玉音。

赵希逢

赵希逢　和春闺带花

帘卷黄昏月似眉，瘦梅淡月两相宜。

樽前况有人如玉，鬓畔疑横竹外枝。

赵希逢

赵希逢　和春闺落花

片片胭脂缬地毛，对花醉脸上红潮。

樽前笑指人人看，好与香腮一样娇。

赵希逢

赵希逢　和春闺杂咏

春溪买得柳穿鱼，酒兴飘飘生室庐。

试问斗藏能有几，想应不似步兵厨。

赵希逢

赵希逢　和村居

卜筑便幽僻，相逢喜客嘉。

充庖锄野笋，饤坐拗山花。

竹列阶前戟，山排门外衙。

夜深谁是伴，风月两三家。

赵希逢

赵希逢　和当涂道中

至今修竹下，陈迹忆山阴。

去去人如水，行行杖挂金。

柳丝偏惹恨，禽语更关心。

对景愁千斛，无言酒懒斟。

赵希逢

赵希逢　和祷富沙

也知铜玉宁无璞，自是蒙金合以沙。

挽首何辜联盗械，脱身无路觅仙槎。

怀珍空自经三献，受用何尝得五车。

事业万分浑杳一，可怜早已发生华。

赵希逢

赵希逢　和登楼晚望

远山寒暮景，无事试登楼。

泛渚鸥终日，书空雁迎秋。

朱帘高卷□，雨渡自横舟。

望极到何许，水穷天尽头。

赵希逢

赵希逢　和登楼晚望

一带江流接太虚，危楼特地幻荒芜。

移来瀛丈三山胜，画出潇湘八景图。

何处归帆随倦鸟，满汀落日照晴凫。

须臾得月添佳致，万顷寒冰浸玉壶。

赵希逢

赵希逢　和钓鳌行

坎蛙难语江湖阔，百十为群声乱聒。

细听不作惊人鸣，阁阁终宵口欲血。

有时鼓腹怒眼狞，水痕微触心胆惊。

居污可笑妄尊大，盖亦未之睹海鲸。

巨鳌又非海鲸比，鬵鬣刺天鳞耀绮。

首冠灵山负蓬莱，定非区区蜗可饵。

逆风出没踪迹神，气吐云雾迷昏昏。

翻涛振浪力趐屃，涵泳浪焉知圣恩。

何人独号文章伯，巷北巷南嗟迫窄。

翻身跳上去昆仑，沼视具区杯雷泽。

兴来拨棹逝中流，风月输他第一筹。

不学严陵闲钓懒，也笑范蠡空扁舟。

自是天上神仙客，所至鱼龙先失色。

丝纶百尺掌握中，放荡沧波走赴舶。

垂纶直待鳌口开，剖开鳌腹声如雷。

先将鳌头南天子，其余一手擎归来。

赵希逢

赵希逢　和斗斋

笑他白足道人昙，准拟来同弥勒龛。

悬肘不须夸印大，折腰归去傲窗南。

久藏还喜有真一，就饮何妨说后三。

萍实拾来相对剖，味甜疑是蜜中函。

赵希逢

赵希逢　和读汉史

丈夫一死谁能惜，直把微躯脱汉王。

不学贪生求富贵，族夷身戮恨尤长。

赵希逢

赵希逢　和读史

作史先须正论诗，是非便把圣经稽。

兄诛直笔周公弟，母出声言孔伋妻。

恶戒欺君书指鹿，报嘉食客载鸣鸡。

至今左右严官守，谁复将桐戏剪圭。

赵希逢

赵希逢　和读苏武李陵司马迁传

不爱其身过易于，尽判一死外无余。

麒麟阁上没公议，却把芳名最后书。

赵希逢

赵希逢　和读苏武李陵司马迁传

携手河梁一别归，衷情尽寄五言诗。

故人妻子存乎否，因甚诗中无片辞。

赵希逢

赵希逢　和读张子房传

三杰留侯不敢名，肯随走狗例鬺烹。

眼中早已无高粉，子击何尝有吕生。

赵希逢

赵希逢　和读张子房传

当年羋兔视亡秦，一击之余果莫寻。

堪笑乘舆森万骑，也无一个眼开人。

赵希逢

赵希逢　和蛾眉亭

两山相挟作眉弯，不似横云照眼寒。

料想当年余半额，至今留得与人看。

赵希逢

赵希逢　和感应王祠

无端治世苦幽囚，千古空贻善类羞。

格是爱君身敢恤，势须苦口疾方瘳。

明祠偿鉴长非罪，异日焉知广侯。

一片忠肝明白甚，可怜无计彻凝旒。

赵希逢

赵希逢　和河豚

杨花飞处贱鱼暇，蕨已抽拳韭迸芽。

此日河豚真剑腹，生风谷虎浪磨牙。

品题不在八珍数，甘美从今众口夸。

一死分明非为国，罪诚由己不关他。

赵希逢

赵希逢　和花村

格是而今老有余，行行真欠瘦筇扶。

不将心絮随风起，一恁闲花有似无。

赵希逢

赵希逢　和花村

路入前村认杏花，门前水积半溪沙。

风汉仿佛朱陈俗，白酒黄鸡姓两家。

赵希逢

赵希逢　和寄陈士元

开禧一失晚方收，在位诸公似拙谋。

逞志真成穷鸭绿，悯寒谁识遣貂裘。

王恢首事徒开釁，广利邀功要觅侯。

多少英雄窗下会，沉吟无语暗搔头。

赵希逢

赵希逢　和寄大庚郭县尉

缠腰跨飞鹤，不须上扬州。

直欲抟扶摇，相从汗漫游。

得意广寒宫，阔步玉京楼。

迤逦叫阊阖，惜阶献前筹。

骐骥千里志，縻首成淹留。

少年灯火眼，眵昏岁几周。

汉庭赊策对，唐匦空书投。

抗言不畏避，视死等嬉游。

想应初堕地，早已气食牛。

慨然大勇闻，肯以小怯羞。

一第真分内，谈笑期封侯。

可惜刚比铁，不能曲如钩。

转喉成触讳，身作治世囚。

祸福若自取，行止非人由。

飘零靡底定，踪迹萍梗犹。

虽然遇坎止，未始随波流。

相看得同志，有酒共解忧。

议论发耿耿，正谊不利谋。

仕路几阅人，来往一置邮。

直须早回首，谁能沉复浮。

管见颇自是，君其首肯不。

江上与山间，风月无人收。

不妨为管领，巾车更孤舟。

但得免忧辱，外此复何求。

赵希逢

赵希逢　和寄范茂卿

拣芽雀舌乍辞枝，小杓分江欲试时。

孤闷不知消几碗，睡魔立使竖降旗。

何人紫色分金饼，入口清泉生玉池。

搜搅胸中书传起，谁能扪腹不吟诗。

赵希逢

赵希逢　和寄江子岗

间关踏尽几重岗，去国悠悠路更长。

别后三秋惊岁月，潇然一旅惯风霜。

属厌茶味能消闷，搜搅书肠觉有香。

过雁怀人空矫首，草书未暇事应忙。

赵希逢

赵希逢　和寄敬甫叶兄

读史感忠义，掩卷暗夺魄。

痛哭治安书，骨梗贤良策。

表表汉唐间，相望继履舄。

古今立人朝，委质几千百。

谁能抗切直，反或事便僻。

居然羽成风，未易一二责。

间气萃贾刘，言可行蛮貊。

首足叹倒悬，夷夏正疆场。

建侯选左右，一一为区画。

耻欲洗元和，长鸣奋羽翮。

惧稔萧墙祸，抗论不容释。

迨今忠谠言，日星辉简册。

不间加奖纳，方且被放谪。

身或死异土，雾雨暗孤驿。

时君听未洪，天公眼亦白。

三叹动耿耿，一笑空哑哑。

慷慨士岂无，君门九重隔。

自惟幼所学，早已声猷藉。

几载事辛勤，半生困行役。

杨朱正泣歧，宣室未前席。

抑郁叹不平，拟吊湘水碧。

堪汉失东隅，谁能走南陌。

只恐搜遗贤，诏且下旦夕。

看看辞雾隐，廪廪升云坕。

抟风九万里，参天二千尺。

不容豹管窥，岂复鱼肆索。

熟道试驱驰，初心粗慰懌。

为知自效，於己示敢益。

夷险随所遭，难易本何擇。

期使犬戎清，原放鲂尾赤。

君父戴天仇，生死两不易。

收还旧物归，岂学孤注掷。

寿域开远迩，阳春布德泽。

却当访赤松，不必效许伯。

扁舟五湖间，回首谢戋帛。

明哲何此身，时论免抜格。

江上与山间，风月几万石。

管领得自由，超然傲今昔。

荣达付无心，俯仰任陈迹。

作诗寄此怀，想非暗投璧。

赵希逢

赵希逢　和寄两庠同舍

早欲排云扣帝阍，可怜驹隙过青春。

文章未必劣班马，人物直疑分广闽。

夜对短檠空抱恨，日愁破甑暗生尘。

山间江上风和月，令眼傍观却笑人。

赵希逢

赵希逢　和寄刘浩然

缘空宝镜一轮新，何处纤云更敢侵。

四望孤城连远塞，几声哀杵间寒砧。

月明飞鹊无依地，夜静征鸿有过音。

报国寸心空耿耿，可怜鬓发已侵寻。

赵希逢

赵希逢　和寄庐进士

珊瑚文采烂银钩，挟策相期汗漫游。

世路商盘更周诰，旅亭楚尾望吴头。

新诗聊写别来况，过雁俄惊客里秋。

魂梦也知飞不到，夜长赢得数更筹。

赵希逢

赵希逢　和寄苕溪故人

抟砂聚散易西东，览镜颜非旧日红。

千里雁邮成杳杳，百年驹隙去匆匆。

暮云杜忆谪仙子，夜雪王思安道公。

蚕室史迁非有罪，从来文士例多穷。

赵希逢

赵希逢　和寄王清之

奔驰造物实为之，何日连镳共赋归。

有梦凭谁为递到，举头恨肉不能飞。

公门胡靳栽桃李，治世谁甘采蕨薇。

忍死初心终不负，原驱风鹤捷淮淝。

赵希逢

赵希逢　和寄王士贵

又逢南浦草生春，独咏江东日暮云。

樽俎从容成感旧，鼎茵安否莫知君。

寸心终夕驰千里，一见他时胜百闻。

欲到小峰身不羽，此情脉脉倩诗云。

赵希逢

赵希逢　和寄王谓夫

才智当於缓急观，孤忠岂原效逢干。

几多长技当施错，千万和谋莫主韩。

便好多方收俊杰，忍教左衽溷衣冠。

直须扫穴犁庭后，放马山阳脚始酸。

赵希逢

赵希逢　和寄王五四将仕

书诈谁知诬子孟，奏陈直欲动山涛。

下机终不疑曾子，二主其明真察毫。

赵希逢

赵希逢　和寄王五四将仕

帝业未成三尺剑，老人先授一编书。

遭时若与留侯异，蓑笠江湖亦可渔。

赵希逢

赵希逢　和寄仵判院八首

望君如在碧云间，逸驾飘飘不可攀。

何日得陪鸡犬去，仙泉好共饮丹蛮。

赵希逢

赵希逢　和寄仵判院八首

便教老眼怎昏花，书债如何也不赊。

更有一般春枕梦，合眸便到故人家。

赵希逢

赵希逢　和寄仵判院八首

宝笈琼函世人传，感君重诺订金千。

相应未值南来雁，谓戏前言断不然。

赵希逢

赵希逢　和寄仵判院八首

古壁伤情忆旧题，连天芳草望空迷。

沉吟此意向谁说，合尽碧云日又西。

赵希逢

赵希逢　和寄仵判院八首

发於事业见於词，君昔相期舍我谁。

何事至今犹一旅，几回无语发深思。

赵希逢

赵希逢　和寄仵判院八首

琴樽畴昔记追随，富贵休教贫贱离。

一日相思时十二，无书独可可无诗。

赵希逢

赵希逢　和寄仵判院八首

好问君王觅镜湖，含丹照白伴潇痚。

玄中得趣浑闲事，只恐故人难得书。

赵希逢

赵希逢　和寄仵判院八首

囷踬真成失水螭，震雷惊起在何时。

而今且向书窗下，夜对寒灯读楚词。

赵希逢

赵希逢　和寄西山

寥寥千古一西山，望着令人脚便酸。

充腹野薇当日事，照人甭节至今寒。

未闻治世饥而死，留与凌烟画出看。

厚卫生经非浪语，欲安家国在身安。

赵希逢

赵希逢　和寄西山

残胡妄欲肆穿窬，愤激英雄起草庐。

广也数奇穷亦命，括之一败罪非书。

梦魂北阙常倾霍，饿死西山未分蔬。

奋志鹰扬正吾事，谁能闲立作舂锄。

赵希逢

赵希逢　和寄小王徐子晋

南溟未击水三千，涸辙心难一息安。

拟向伊吾驰马武，并於易水吊燕丹。

拳拳空自鼓齐瑟，落落真成适越冠。

半世辛勤终成事，星星鬓发渐成皤。

赵希逢

赵希逢　和寄赵德夫

学行何必过邯郸，匍匐归来指谩弹。

万事不如安分好，人心何事险於滩。

赵希逢

赵希逢　和寄赵及父

德裕南征基奉册，淮阴晚节北登坛。

何如流落长沙后，犹自拳拳策治安。

赵希逢

赵希逢　和寄宗上人

早欲投闲林下坐，苦无度牒与袈裟。

在家偿若谢灵运，薄酒须知也胜茶。

赵希逢

赵希逢　和江上双舟摧发

沧茫万顷不计阔，仙槎曾泛天宫阙。

至今风浪卷长空，破浪飞帆何处发。

落鹰飞兔注急湍，千丈皑皑涌雪山。

相忘鸥鹭惯舟楫，荡漾随流下小滩。

晚来两两帆相续，牙樯拄定孤轮玉。

寒注冷浸一江秋，分明写出潇湘轴。

赵希逢

赵希逢　和江涛

奔腾势力作弓{党去兄加足}，夜半声如万鼓轰。

因想千人挥笔阵，斫营怒气更峥嵘。

赵希逢

赵希逢　和借景楼

静夜延孤月，清觞酌九霞。

歌声传皓齿，悲思类鸣笳。

窥听酤楼管，真成献佛花。

无端恼狂客，酒兴满天涯。

赵希逢

赵希逢　和九日溪楼远望

明时月与日俱阳，君子如何谪远方。

青眼相看惟旧菊，白衣不至谩空觞。

横秋过雁书晴碧，薄暮屯云带夕黄。

独倚危栏闲着句，惭无五字比韦郎。

赵希逢

赵希逢　和酒歌

安得镜湖分一曲，宁可不受千钟录。

百年三万六千场，认取醉乡去路熟。

猖狂莫学少年时，身心早已偃鼓旗。

速营糟丘防老境，无行不与相随。

忘形孰主又孰客，江上清风山间月。

把杯对影又即吾，我与风月难一阙。

瘠来更涉小小园，壶中胜赏真有天。

酒池不怕深似海，探春日日掉{左舟右光}舡。

愁肠任待纷千缕，一醉不积压手欲舞。

转悲成欢瞬息间，功用神圣捷如许。

困来不管玉颓山，只恐朝酲欲析难。

凭虚直向昆仑上，坐看惊涛飞去帆。

赵希逢

赵希逢　和酒禁

井田未坏军民一，去古堪嗟此意衰。

守望扶持无复有，一杯也自立藩篱。

赵希逢

赵希逢　和酒醒

温柔乡里唤春回，低唱樽前肉作台。

判取明朝都醉杀，解酲一笑有人开。

赵希逢

赵希逢　和苦蚊

入夜声不绝，朝来还迹灭。

身絮巧粘肤，觜针微点铁。

赵希逢

赵希逢　和邻女搔绵吟

门外数声风动竹，知是客来矩舆辐。

嫣然一笑为谁开，眼前喜见人如玉。

奚奴侧背□锦囊，共看娇容理蟹筐。

可堪清晓正凝霜，冰箸入手生寒芒。

袜尘微动缫车索，三尺龙孙横左握。

初方一缕惭如纶，衮衮不断巧绵络。

沿淮土旷人更稀，未冬寒风已透帏。

闲田不种木棉树，卒岁可怜无褐衣。

岭南弥望无处着，堪与梨云同寞寞。

收来比屋机杼鸣，谁复号寒叹落魄。

赵希逢

赵希逢　和临清阁

蔬羹相对泼油葱，无事依僧万虑空。

强拾放心看语录，肯将老眼犯尘红。

本来无物台非镜，会得何心幡动风。

料想临清高阁上，超然不与俗人同。

赵希逢

赵希逢　和流萤

林塘腐草化为萤，星散飞来暗复明。

拾向书窗辉眼目，当将檠火对南城。

赵希逢

赵希逢　和买盆池莲

终日欢陪解语莲，浮花欲比价相千。

不须更买盆池景，寂寞无言涴眼前。

赵希逢

赵希逢　和茅亭

独坐茅亭濯晚凉，檐前万影立筼簹。

数声萧琴浑疑雨，细细吹来却有香。

赵希逢

赵希逢　和暮秋闻雁有怀

数声雁送故乡愁，唤起沧江万顷秋。

料想日寒风色惨，可堪寂寞冷沙洲。

赵希逢

赵希逢　和暮秋闻雁有怀

有腹夫谁肯贮愁，笑他宋玉浪悲秋。

征鸿纵使声多恨，怎得无声过小楼。

赵希逢

赵希逢　和南剑水阁

莫把铅刀比莫邪，匣藏文采锁烟霞。

可怜建水踪犹梗，因忆洛阳酒与花。

寸念空劳驰北闻，真经早合诵南华。

几回魂断云山外，一掬乡心未到家。

赵希逢

赵希逢　和南浦客邸

路滑山边石，滩浑水底沙。

晓风动银烛，夜漏滴檐花。

身伴灯为客，心随梦到家。

顽云痴未散，合唤阿香车。

赵希逢

赵希逢　和南浦水阁

受风蓬鬓三千丈，何日金钗十二行。

逆旅相逢成白眼，可怜空学捧心妆。

赵希逢

赵希逢　和倪尚书生祠

风流醖藉绝绚都，炼得身形似鹤癯。

要为阎闾伸郁抑，促教松菊就荒芜。

贪残安得市中虎，恩爱由遗屋上乌。

不识在朝共尔位，用心皆似若人无。

赵希逢

赵希逢　和宁川冷渡

解鞍饱有山林兴，入耳都无市井声。

一榻萧然谁是伴，琴樽相对太清生。

赵希逢

赵希逢　和藕花

小池清晓试芒鞋，水国真仙簇仗来。

微动袜尘移稳步，半酣卯酒晖娇腮。

千重倚盖随风漾，一笑倾城特地开。

口不能言犹可咏，那堪解语肯心灰。

赵希逢

赵希逢　和平政桥

潮之距京数千时，长短邮亭几屈指。

脚踏富沙路恰分，山傍云飞峰乱起。

低头万时瞰长江，如羊很石争跳梁。

篙师骈首帽裹黄，舟行如飞电掣光。

褰裳浅不比涉洧，舍安就危岂得计。

何人鞭石压涛惊，巨川不假舟楫济。

俶谋计直凡几缗，千柱津梁谈笑成。

遂令深谷化平陆，飞翚直上凌空青。

行尽吴头并楚尾，多少风光经眼底。

胜绝未有如此桥，虹光映水洞表里。

春来雨涨添洪波，波底森森剑戟罗。

群鱼拨刺惯砰磕，跃水欲作龙腾梭。

示寒石卷浪花雪，清晓日浴金盘赤。

更如鏖战万鼓鸣，俯观颜容变行客。

人间无限事不平，吞恨饮气那能名。

谁能似此翻长舌，日夜怒号如诉声。

赵希逢

赵希逢　和浦城买舟

倦客逢萸节，生涯寄叶舟。

穷途危不雇，飞棹去难留。

旧菊重阳日，寒芦两岸秋。

多情惟破帽，犹恐老人头。

赵希逢

赵希逢　和浦城买舟

丈夫偿知命，身肯委虚舟。

不为君亲重，徒知道路忧。

危机甘失脚，苦海莫回头。

接迹岩墙下，滔滔皆若流。

赵希逢

赵希逢　和巧松

肯将生意待春回，尺寸灵根破雪栽。

爱护成阴十年后，漫山彷佛鲁祖来。

赵希逢

赵希逢　和巧松

何人厦屋诧渠渠，路入松关阴满衢。

都把万间庇寒士，又分余荫憩征夫。

赵希逢

赵希逢　和巧松

秦人无故起阿房，赤立千林赭众冈。

更觅长生游海上，不钭松实作津梁。

赵希逢

赵希逢　和琴

四时那得如秋清，夜静无人琴有声。

月华如水不动尘，无端耳畔寒蛩鸣。

赵希逢

赵希逢　和青楼赠别

凭高座久渐生寒，远水明楼夜正残。

月色照人人似月，椅栏一曲为谁弹。

赵希逢

赵希逢　和清富楼

禅味曾参老释昙，混融万象就中观。

眼前风月随时幻，胸次乾坤别样宽。

自是临流清可赋，不成无酒白相看。

碧潭秋月唯堪比，光莹吾心一片寒。

赵希逢

赵希逢　和清富楼

对景谁能不赋诗，凭高着眼到幽微。

下临无地仙三岛，水远兼天山四围。

岂但追陪闲着句，更应珍重为留衣。

北山他日移文去，蕙帐无人月满扉。

赵希逢

赵希逢　和群鸥

素衣缟服道家流，羽化江湖作白鸥。

清节夷齐无以过，可怜不解饿沧洲。

赵希逢

赵希逢　和容膝

□□□常裕，看书日易消。

乾坤同广大，风雨任飘摇。

坐□□穿榻，安然免折腰。

奴颜羞俗辈，华屋插云遥。

赵希逢

赵希逢　和三衢道中

飘飘兴动酒家帘，身世都拚醉大千。

愁逐梦魂回夜半，思随诗句到天边。

再兴炎祚诸公力，一线桐江万古贤。

何日洗心来伴此，不须别办买山钱。

赵希逢

赵希逢　和山居

峨云羞杀鵵{仪去亻加鸟}冠，半掩山扉日不关。

林下一般安分好，人生万事转头间。

忘机禽鸟傍人语，入暮牛羊带日还。

多少江山足诗料，一蓑更好伴鸥闲。

赵希逢

赵希逢　和山水吟

七闽佳山水，秀气郁苍苍。

种而为人物，事业亦叵量。

我生古瀛州，地匪中州愧。

虽然得文公，木舌而金口。

自惟禀受不坚申，安得玉肌秋水神。

几番分欲躬樵苏，手足况有禹偏枯。

禹犹心力导河洛，功业何啻等山岳。

予惟食粟类曹交，所至於人成落落。

勿谓广之东，安得万人雄。

地本不爱宝，赋予由来公。

闽广虽异地，人物差可拟。

尔来擢伦魁，亦复有人耳。

声价压天下，争睹如得凤。

泰山一毫芒，更有万丈长。

赵希逢

赵希逢　和舍后植花竹

东西地袤里千余，三径环栽松大夫。

竹比渭川知几亩，梅移庾岭可千株。

清叹不减巴丘橘，胜境如悬费氏壶。

况欲万间恢广厦，莫须更有空闲无。

赵希逢

赵希逢　和寿昌道中

债甘偿道路，脚惯踏江村。

蓦地心生愧，何人日掩门。

安贫居陋巷，无事对清樽。

我亦动思静，此怀与谁论。

赵希逢

赵希逢　和双桂堂

排云直上叫天门，路入蟾宫不问人。

缥缈飞梯高着步，广寒有殿四无邻。

天香飘泛非凡境，仙桂栽培今几春。

拟欲和根都拔取，有辞还恐到严宸。

赵希逢

赵希逢　和水禽

一水微茫天尽头，淡烟痚雨暗沧洲。

白鸥远远随潮上，隐映寒芦两岸秋。

赵希逢

赵希逢　和思故人

踪迹江湖任所之，雄文到处写明玑。

诗书未得一儿用，豪杰空令众誉归。

千里云山飞不到，寸心日惄如饥。

几番清梦随蝴蝶，一觉回来又已非。

握手论怀屡合并，自居谪籍玷时名。

剡溪无路访安道，北海何人知子卿。

千里凭诗驰意马，一樽赖酒破愁城。

秋风若有南来雁，未忘故人烦寄声。

赵希逢

赵希逢　和岁寒三友亭

春来到处富群英，浮浪应无实副名。

独有岁寒三冷友，凌霜傲雪伴诗盟。

赵希逢

赵希逢　和桃花

一抹残红散绮霞，因风吹恨落谁家。

那堪移向瑶池种，留得千年看实花。

赵希逢

赵希逢　和桃花

万种莫动孟柯喜，箪食难生颜子愁。

醴酒当年如□□，□□□□□□□。

赵希逢

赵希逢　和桃花

红雨随风散落霞，行人几误武陵家。

牧童若向青帘见，应认枝头作杏花。

赵希逢

赵希逢　和套筒

长鸣谁敢扼吾咽，掉臂天门不受牵。

岂是转喉能触讳，自缘贼柳欲为圈。

几回怒起横长剑，何日归来老数椽。

林下也休惊曲木，一般安分赛当钱。

赵希逢

赵希逢　和题丹青阁

落日残霞映绮痚，群山横翠壮规模。

登临那更添风月，唤作凌烟阁内图。

赵希逢

赵希逢　和题丹青阁

回合江流作梦环，谁将杰阁幻人寰。

身腾寒碧临无池，目断空青送远山。

渔笛一声苹蓼末，烟帆几片水云间。

求田问舍非吾事，高卧何人似我闲。

赵希逢

赵希逢　和题富沙庙

瞬息鳞鳞万瓦空，伊谁叱驭半空中。

郁攸饮气收残焰，群祀甘心处下风。

坤转乾旋神有□，离居坎上水无功。

乞灵可日趋祠下，借助青霄作凤冲。

赵希逢

赵希逢　和题莲花壁间

乱云翠拥千层盖，拳落时听雨打声。

长笛隔江吹晚霁，水光月色两分明。

赵希逢

赵希逢　和题溪庄

遥望秋千露短墙，垂垂杨柳拂西庆。

涨天无处着飞絮，过雨残红惊褪妆。

禁火寒庖成辟谷，而饥醉腹喜如囊。

人生能有几寒食，回首东风梦一场。

赵希逢

赵希逢　和题易村

路入萦纡半里村，忆达清兴起山阴。

对床喜有人如玉，寄远何劳书抵金。

万壑凉风生骑气，一天离恨更蛩吟。

丈夫对景休儿女，慷慨相期一片心。

赵希逢

赵希逢　和题泽民庙

落霞晴云淡白黎，何人清梦绕山溪。

邯郸枕上占炊黍，审雨堂中慰望霓。

血食不随今古变，洪休直与国家齐。

乞灵仆仆纷行客，得意都忘筌与蹄。

赵希逢

赵希逢　和田家

门外无人水满池，独□一犬护门帏。

蓦然踊跃闻声喜，翁媪犁锄带月归。

赵希逢

赵希逢　和田家

笠蓑懒把一身包，沾体何曾怕雨浇。

待得年丰饶一饱，大家买酒醉溪桥。

赵希逢

赵希逢　和田家

挛耳蓬□色似烧，晚山归负错薪翘。

逢人犹作娇羞态，无力轻将手托腰。

赵希逢

赵希逢　和田家

茅舍围围护刺笆，寂寥无处着纷拿。

斜阳急趁牛羊下，社酒招邀三两家。

赵希逢

赵希逢　和田家

布衫裁就短平腰，两两三三步小桥。

粗态撩人在何处，山花鬓畔露村娇。

赵希逢

赵希逢　和田家

豪门方夺吏还催，打户捶门陆续来。

力弊筋驽不入腹，愁肠料得日千回。

赵希逢

赵希逢　和田家

赢粮破晓自薪樵，有米无柴着甚烧。

更有一般欠区处，淡餐粝饭鼎中焦。

赵希逢

赵希逢　和田家

秋深场圃已登禾，窗下寒机暂释梭。

积贮不教如栉比，索逋门外苦多多。

赵希逢

赵希逢　和头巾

休言抱道更怀才，大叫天门云欲排。

独自一冠犹屡变，事几何以御方来。

赵希逢

赵希逢　和晚醉金楼

少年曾客帝王州，醉倒不知何处楼。

厌饮清叹成逐夜，时邀明月入帘钩。

赵希逢

赵希逢　和巫山

奇峰六六插寒江，作赋何人语悖常。

誉木从旁犹见斥，楚王应有愧於唐。

赵希逢

赵希逢　和午枕

遣怀无日不持杯，何事愁肠未肯开。

堪汉人生真似梦，黄粱不梦又蒿莱。

赵希逢

赵希逢　和午枕

春酲未析眼慵开，困卧藤床隐腹雷。

陪笑不容掀幌问，一鸡啼午自惊回。

赵希逢

赵希逢　和武兴解舟

寂寞黄昏古渡头，凄然秋思满汀洲。

卧薪要复中原地，载荻先烧强虏舟。

席胜长驱如朽拉，老师何苦更迍留。

义旗直指兵无血，剩活千人世世侯。

赵希逢

赵希逢　和小圃

渊明从日涉，董子不窥园。

行乐从吾好，安恬亦性根。

我今勤抱瓮，花发应开樽。

安得恢余地，群珍剩阐坤。

赵希逢

赵希逢　和谢仵判院惠米

忧辱都非言行招，孤忠自莫胜群嚣。

已甘逆旅长糊口，无复有言能副腰。

一士岂无关国论，九重亦合采民谣。

莫教流落江湖上，笑酌天浆独举瓢。

赵希逢

赵希逢　和新市杂咏

落日看看宿暮鸦，谯楼画角动梅花。

今宵酒兴知何处，隐隐歌声不一家。

赵希逢

赵希逢　和新市杂咏

拚醉秦楼头强扶，樽空还更问当罅。

兴阑梦觉明朝路，山色烟中半有无。

赵希逢

赵希逢　和新市杂咏

醉来援笔壁飞鸦，他日还能罩碧纱。

却喜樽前低笑道，长安何处没闲花。

赵希逢

赵希逢　和新市杂咏

杯行火急正相催，一醉难酬一笑开。

夜静酒阑清不奈，好风吹月入樽来。

赵希逢

赵希逢　和新市杂咏

相逢逆旅若为亲，一醉难酬一笑开。

夜静酒阑清不奈，好风吹月入樽来。

赵希逢

赵希逢　和新市杂咏

媍约精神解语花，娥娥不受点云遮。

相看醉后还能醒，驱遣睡魔那用茶。

赵希逢

赵希逢　和新市杂咏

歌声娇带晓莺啼，何处糟糠更有妻。

脉脉寸心和酒闷，明朝还恐两东西。

赵希逢

赵希逢　和新市杂咏

新诗曾寄紫云娘，异日相逢尚未忘。

料想匆匆恨离别，愁肠万缕系垂杨。

赵希逢

赵希逢　和新市杂咏

离愁别恨满沧洲，区马匆匆去莫留。

山尽回头人不见，齐云何日贮高楼。

赵希逢

赵希逢　和新市杂咏

弦管楼台十万家，暮云落日映残霞。

可曾一夜不携酒，占断四时长是花。

赵希逢

赵希逢　和雪狮儿

雪狮塑出对琼卮，玉笋纤纤露手儿。

掩口樽前还笑我，指头皴破作霜皮。

赵希逢

赵希逢　和岩桂

嫦娥羞涩隐闺房，曾记当年窍药囊。

奔入月中知几载，却於秋后喷幽房。

枝头遗落兼金屑，坐上浓薰沉水香。

恍惚蟾宫身屡到，似犹相隔一门墙。

赵希逢

赵希逢　和岩桂落英

沉麝为肌蜡剪英，九霄递馥到寰瀛。

徘徊忍离花边去，彷佛如从月窟行。

残蕊尚堪燃古鼎，清芬真可濯尘缨。

纷纷落尽盈杯勺，堪笑承糟空捧罂。

赵希逢

赵希逢　和杨花

枝头的皪耀珠光，蝶使蜂媒未许忙。

识赏何人曾眼白，形容无语可雌黄。

溪桥月下痚横影，玉垄风前暗度香。

今古骚人吟不尽，奚奴空背锦为囊。

赵希逢

赵希逢　和杨花

禀受天香兼国色，一枝漏却春信息。

断桥寂寞黄昏时，何人前村雪里归。

五出六出夸两样，只将一眼为识赏。

相看如昨不世情，超然风度不与京。

有时冷浸月华白，不学寿阳点宫额。

四时留得伴眼前，不妨长作陇头客。

赵希逢

赵希逢　和野菜吟

人生何用广田宅，忧怀千岁不满百。

饥来粝饭荐苜蓿，不必脍鲁更炮鳖。

何人日流饿虎涎，望望一饱蚁慕羶。

岂知山林一天性，悠然野兴浩无边。

冬菁春总甘美，入口寒泉生颊齿。

鼎烹虽不罗八珍，盘餐尽定供百指。

不妨寂寞类首阳，免得市声入耳忙。

蕨薇风味千载下，发以姜橙苏蔱香。

洗教瓦鼎光如镜，自拾樵薪归野径。

兴来小摘焌复湘，不用玉纤巧饾饤。

赵希逢

赵希逢　和夜读离骚

孤忠烈日与秋霜，千古英魂在水央。

掩卷和吁悲往事，挑灯痛饮坐寒窗。

始终与国当同戚，愤抑沉身亦近狂。

狼跋等诗今可覆，怡然意味最深长。

赵希逢

赵希逢　和忆弟妹

行行吊影建溪南，举眼何人共急难。

同气蜂飞缘蜜剖，群奸蚋聚为醯酸。

荆山那得枝和合，豆泣堪伤肉自剜。

杜老固知怀弟妹，醉愁想更忆长安。

赵希逢

赵希逢　和忧世寄清溪友人

少年奋笔若挥戈，兵甲胸中数万罗。

一片忠肝明贯日，十分辩口势悬河。

肯同郭璞递投策，莫学楚舆狂作歌。

四海苍生望霖雨，看看离毕致滂沱。

赵希逢

赵希逢　和幽居

不用堆钱更买山，群峰前后翠遮阑。

玻璃千顷清无滓，星月一天光动寒。

得趣吟成千首易，逃空降服寸心难。

梦魂胜境飞难到，吹把以翠微诗细看。

赵希逢

赵希逢　和幽居

不因搜句不曾忙，尽日柴门闭短墙。

寄傲北窗闲着眼，任他书卷展风床。

赵希逢

赵希逢　和幽居

云锁烟封山几重，翠微深处夕阳红。

么迂杨柳低迷路，木古藤萝密蔽空。

枕漱有泉兼有石，衣披和月也和风。

落花时或随流水，恍惚桃源陌与通。

赵希逢

赵希逢　和幽居

谢他逋客请回车，曳钩清溪尽可渔。

一饱何思更何虑，四时无欠亦无余。

鸥闲与我两相似，鸠拙於人百不如。

金马玉堂梦难到，凄凉分已爱吾庐。

赵希逢

赵希逢　和月岩

涵虚一境绝人烟，挂星贯月栖羽仙。

移来海上三岛地，唤作人间几洞天。

追游有客骖鸾凤，满座清乐队延兔蟾。

举头耿耿照不寐，料想无人醉欲眠。

赵希逢

赵希逢　和阅明妃传

安边良将不收功，公主如何嫁犬戎。

若使外孙知大父，单于不自杀其翁。

赵希逢

赵希逢　和阅明妃传

青冢今成土一堆，娇容埋玉恨难开。

无端当日毛延寿，轻把毫端巧作媒。

赵希逢

赵希逢　和再还建上旧店

枉将荆棘满园栽，不放阳和一点回。

何事成阴种桃李，相逢一笑看春来。

赵希逢

赵希逢　和早春层楼

谁架齐云百尺楼，舞衫歌扇贮风流。

可怜脚力衰多矣，身未上时心已愁。

赵希逢

赵希逢　和早春楮衾

楮衾重盖得春多，贵羽都忘纨与罗。

一枕雷声齤鼻息，想应梦不到妖娥。

赵希逢

赵希逢　和早春酒家

丰姿越女更吴姬，一笑能令酒力微。

步月归来浑未醉，家人疑自剡溪归。

赵希逢

赵希逢　和早春梅山

昨夜何人雪里归，岭头折得去年枝。

莫将寒暖分南北，直为春光剖破篱。

赵希逢

赵希逢　和早春水西

车尘榾榾惯东西，因览江山得胜奇。

休叹劳生空辙迹，未留动业也留诗。

赵希逢

赵希逢　和枕上吟

梦回客枕觉衾寒，展转忧思不一端。

相逢一醉谁能辞，纷纷尘谈霏屑玉。

主人名阁意寓言，不饮俗客只饮仙。

眼前具足吞云梦，梦象豁达无颇偏。

一时价高洛阳纸，迭唱更酬萃朱紫。

好风吹月入酒卮，志气飘逸神爽飞。

悠然清兴正未艾，晨光峰头忽熹微。

赵希逢

赵希逢　和纸衾

楮缣泻出谷纹花，全幅如抛织女梭。

春向腊前回孟季，寒催暑往任羲娥。

洛中曾记纸增价，枕上想无诗作魔。

任待冻云天欲雪，蒙头不信得知么。

赵希逢

赵希逢　和纸帐

拟回暖律到寒襟，落价休论直几緡。

已唤楮生同一榻，肯容小女动纤尘。

窗横梅影眠和月，路入梨云梦着人。

欲效负暄献天子，暖烘烘地一笼春。

赵希逢

赵希逢　江楼

一带江流接太虚，危楼特地幻荒芜。

移来瀛丈三山胜，画出潇湘八景图。

何处归帆随倦鸟，满汀落日照晴凫。

须臾得月添佳致，万顷寒冰浸玉壶。

赵希逢

赵希逢　九日舟中

倦客逢萸节，生涯寄叶舟。

穷途危不雇，飞棹去难留。

旧菊重阳日，寒芦两岸秋。

多还惟破帽，犹恋老人头。

赵希逢

赵希逢　秋

千林摇落窍号风，怒激秋涛气势雄。

远水兼天拖練白，晓风委地染丹红。

赵希逢

赵希逢　书堂遇雨

急风吹不散，肤寸起云层。

覆手檐如泻，寒心靋莫承。

雷轰天上鼓，电掣眼前灯。

掩卷兴深省，书声息口滕。

赵希逢

赵希逢　暑

强学刘叉赋雪车，更陪河朔饮流霞。

漱泉枕石闲终日，满口水晶寒嚼瓜。

赵希逢

赵希逢　雪

云雪商量未了天，模糊远近色相兼。

白呵冻手拈诗笔，青向谁家认酒帘。

散乱飞花刀旋剪，须臾平地尺谁添。

也知表沴并呈瑞，深浅阶前自可占。

赵希逢

赵希逢　子规

莺声日沸笙歌奏，富贵春光别一家。

惟有不如归去好，夜深和月在梨花。

赵希淦

赵希淦　半山寺有感

一水波澄接御沟，近城宫柳弄春柔。

鸟衣巷里人何在，白鹭洲前水自流。

千古风流歌舞地，六朝兴废帝王州。

今番不负看山约，他日重来说旧游。

赵希鹄

赵希鹄　迎飨送神歌

陶峰耸兮髻而蓝，萦二水兮秋月环。

云栋起兮郁松关，侯兮归来乐且閒。

肆维牲兮酾为醴，达馨香兮荐嘉旨。

侯不我吐兮心则喜，岁岁春秋兮受多祉。

云旗骛兮蹌蹌，玉虬驾兮 飙之扬。

侯虽往兮终返故乡，欲雨则雨兮暘则暘。

赵希混

赵希混　岑公洞

自有烟霞护石扉，更深晓色近清晖。

岩前老桧吟风处，似请仙翁化鹤归。

赵希瀎

赵希瀎　题云间阁

昔年严大夫，偶来怨迁谪。

我本麋鹿姿，得此已自适。

乘閒陟上方，□寻唐人石。

岂期当三仗，一天云四幂。

快哉风南来，万籁相呼吸。

雨馀禾麻润，是山皆喜色。

一杯倾晚饮，绿瓜间未实。

是非不到耳，休厌山城寂。

树影抹横烟，角声暗落日。

长江去不返，况此百年客。

企首老玉仙，白发何由摘。

赵希迈

赵希迈　白鹤关

危亭石作关，假道一跻攀。

白鹤何年去，青松尽日閒。

坐时闻远水，望处小他山。

衲子云衣厚，寒犹宿此间。

赵希迈

赵希迈　酬陈校书见寄

日长松院静，孤坐对残编。

雨久波平岸，山高烧接天。

春酲茶可解，诗病药难痊。

独喜君清政，南中客共传。

赵希迈

赵希迈　次昭城

郡小人烟密，来游契所闻。

城因山势筑，江向庙头分。

冻苇声如雨，春泉气似云。

梅公堂上酒，客里易成醺。

赵希迈

赵希迈　到贵州

涉历长亭复短亭，兼旬方抵贵州城。

江从白鹭飞边转，云在青山缺处生。

家务每因官事废，诗篇多向客途成。

耕桑尽自无荣辱，却悔当年事短檠。

赵希迈

赵希迈　黄姚滩

数客同吟棹，羁怀得少宽。

山晴平眺远，滩涩泝流难。

饥鹊窥茶鼎，游鱼识钓竿。

天南风土别，晚岁未全寒。

赵希迈

赵希迈　慧力寺

出郭无多路，萦回入翠微。

水边寒艇泊，松下老僧归。

藏古神抄供，亭幽客掩扉。

自来还自咏，不觉到斜晖。

赵希迈

赵希迈　昆湖夜归

渡湖归古县，一望水程赊。

月正帆无影，风横浪有花。

寒更知戍屋，野火是渔家。

拟待春洲暖，重来採荻芽。

赵希迈

赵希迈　老叟

鬓发如霜心未灰，尚营活计待将来。

岭头尽日敲松子，犹向山园空处栽。

赵希迈

赵希迈　路转

路转枫林积叶深，秋塘涨水绿沉沉。

沙鸥却似曾相识，独立莎汀伴醉吟。

赵希迈

赵希迈　南台徐灵晖徐灵渊皆有作

山峭石台平，天低可摘星。

岸回分水势，城缺见州形。

晓树来孤鹤，春吟忆二灵。

客行贪访古，柳下一舟停。

赵希迈

赵希迈　偶得

村邑萧条廨屋低，茆墙缺处补荆篱。

市添人语当墟日，田捲车筒漫种时。

公事偶无封印早，小胥习懒赴衙迟。

闲行摸索街头石，寻得前朝一片碑。

赵希迈

赵希迈　偶得

旧日看山古渡头，村深无马但骑牛。

如今身被微官缚，欲要骑牛不自由。

赵希迈

赵希迈　琴川精舍寄城中友人

客来僧已去，古屋静萧萧。

敲石引松火，对花悬酒瓢。

窗棂寒背日，柱礱润通潮。

君肯过幽寂，水程才隔宵。

赵希迈

赵希迈　秋风

纵使秋风满道间，炎州且任客衣单。

马行峻岭如云度，鹭立枯楂似画看。

问尽地名犹跋涉，忽收家信喜平安。

渡头沽得茅柴酒，尽可吟边作醉颜。

赵希迈

赵希迈　山寺看桃

无数桃花傍水栽，水边新架佛亭台。

不因桥畔僧相接，只道玄都观里来。

赵希迈

赵希迈　山县

山县浑如野客家，游蜂数点趁朝衙。

簿书押了无公事，小吏呼来扫落花。

赵希迈

赵希迈　深村

道傍无驿舍，投宿向深村。

閒唤邻翁语，翛然古意存。

半篱花隔水，数亩竹当门。

传说冈头树，时留虎爪痕。

赵希迈

赵希迈　书山人居

溪叟山居不计年，半欹茅屋倚云边。

竹沟旋引高源水，灌得门前数亩田。

赵希迈

赵希迈　宿溪村书斋

故人能下榻，为喜客相过。

不住夜泉滴，常疑春雨多。

风来琴自响，冰合砚难磨。

明日还分袂，羁吟谁共哦。

赵希迈

赵希迈　岁杪

岁杪携家客桂林，乡山万晨楚云深。

瓮留腊水供春酿，梅着寒花伴晚吟。

自笑老来贫不减，谁怜鬓底雪相侵。

俸钱用处清无敌，半打崖碑半买琴。

赵希迈

赵希迈　汀畔

墅梅汀畔客帆过，岁晚天南气候和。

江合湘漓流水急，山藏洞壑吐云多。

村家酿酒连醅濁，小吏抄诗觉字讹。

几点白鸥清似画，对人飞下泊寒莎。

赵希迈

赵希迈　蛙

閒池草色青，蝌蚪自滋生。

尚觉窥天小，何因妒月明。

通宵成乐部，过雨杂棋声。

静者心无役，从君取意鸣。

赵希迈

赵希迈　晚立池上

身与沙鸥一样闲，每来池上独凭阑。

药苗得雨侵苔绿，楮实逢秋似荔丹。

酒欠好怀狂饮少，诗因多病苦思难。

虚廊日晚人稀到，风约晴蜓泊钓竿。

赵希迈

赵希迈　万顷田

万顷平田一望中，独乘瘦马常吟筇。

天连濁雾无非海，地少严寒不类冬。

刺竹满林生似蝟，古榕临水卧如龙。

村家米贱新醅熟，犹及停鞭问老农。

赵希迈

赵希迈　王生山水歌

范宽山头李成树，百年二老皆仙去。

如今尺素留人间，纵有千金无博处。

后人笔底工一家，声价随可喧中华。

王君二妙聚一手，参以吟思游天涯。

万晨江山才数幅，东抹西涂意先足。

苍梢癞石相参差，风雨烟云在羁束。

近时目贱耳反真，画图重旧不重新。

名家翰墨未必贵，尘清赝本翻为珍。

君提健笔来海外，山若玉簪江为带。

朝昏变态焉可穷，笔未铺张心已会。

岭南游者多诗人，见君作画应怜君。

求我新诗写君画，终使李范声名分。

赵希迈

赵希迈　吴中中秋怀瓜庐诸友

凉分一半秋，此夜客吴州。

无侣共明月，唤醒同倚楼。

天虚云气尽，风静桂香浮。

遥忆前年醉，狂吟沧海头。

赵希迈

赵希迈　芜

数间吟屋就，谢尔肯相依。

巢稳迎人语，身轻掠水飞。

漂流皆是客，来去两忘机。

何事抛珠箔，欣然恋竹扉。

赵希迈

赵希迈　梧梅渡

郁郁栖凤枝，青青止渴林。

两树交江濆，数为十亩阴。

朱光灿万宇，唤渡人烦襟。

一憩爽乌匼，方知树德心。

嘉哉建安子，繁衍徵在今。

赵希迈

赵希迈　五斗

五斗驱将五岭来，萧萧老屋枕岩隈。

风高松子和钗落，地暖梅花带叶开。

短鬓吟边从似雪，壮心客里渐成灰。

官身纵使多尘事，亦许偷闲踏径苔。

赵希迈

赵希迈　西风

西风溪上雨初收，数叶新红点树头。

白鹭作成秋景致，背人飞过蓼花洲。

赵希迈

赵希迈　潇湘寺

古刹枕潇湘，闲吟步墅廊。

藓封岩石老，松落井泉香。

采蜜蜂归晚，赴斋雀亦忙。

主僧同里社，十岁已离乡。

赵希迈

赵希迈　小泊毗陵西郊即事

腊尽客萧萧，系船当远郊。

冻苔龟曝日，古树鹊营巢。

野老扫寒屋，骚人寄午庖。

不知何所见，能索近诗抄。

赵希迈

赵希迈　小桃源

乱崖悬怪木，地胜绝纤尘。

曾有升仙者，宁无避世人。

湍流因过雨，啼鸟但如春。

谁种桃千树，荒碑记不真。

赵希迈

赵希迈　携家

携家经月尚羁程，随处风光似有情。

一石峭从平地起，数禽飞入半天鸣。

春生草树洲添绿，船载诗人水倍清。

晚泊别无消遣处，自酤村酒对花倾。

赵希迈

赵希迈　新夏

四月寒犹在，日高常掩扉。

纵收风外絮，难暖客中衣。

新竹笋多瘦，残梢花最肥。

有情双燕子，能认旧巢归。

赵希迈

赵希迈　雪夜吟竹屋因约友人明日登楚台

只许吟踪向此来，迳无吟屐损苍苔。

雪明霜树清於月，人涤茶瓯瘦似梅。

古瓦旋磨成砚璞，腐桐新琢作琴材。

晓晴不管寒侵青，似看湘山上楚台。

赵希迈

赵希迈　杨妃井

妃子当年井尚存，谁栽石塔向云根。

春泉不洗开元恨，空与黥儿洗字痕。

赵希迈

赵希迈　夜分

夜分天籁寂，谁与共襟期。

童子醉眠处，老夫吟苦时。

云黏苍藓石，月挂老松枝。

一鹤来何处，相从立水湄。

赵希迈

赵希迈　亦文斋竹

疏竹墙边笋渐添，况逢数日雨廉纤。

粉梢一夜抛寒箨，便有清阴拂短檐。

赵希迈

赵希迈　涌金汤

官与民间一样贫，空流江水净如银。

谁将山里閒田地，唤作黄金误世人。

赵希迈

赵希迈　渔人

问利问名总不知，生涯付与一轮丝。

四时风月俱还我，万顷烟波说向谁。

霁后短蓑和笠晒，醉来长笛倚篷吹。

此怀惟有诗人识，除却诗人只楚词。

赵希迈

赵希迈　玉川煎茗图

一卷残书自课儿，欹斜茅屋任风吹。

阶头石鼎煎茶熟，还咏当时月蚀诗。

赵希迈

赵希迈　赠刘隐居

幽居杂岭云，清过晋时人。

学苦常如病，家和不见贫。

雪消崖溜急，春近烧痕新。

寒烛半明灭，通宵语意真。

赵希迈

赵希迈　赠沈兢

僦居初不恶，门巷接溪湾。

有谱曾评菊，无钱可买山。

吟驱生计拙，愁积鬓毛斑。

远示诸名作，閒题馹寄还。

赵希迈

赵希迈　真娘墓

松林际晚鹤飞回，一片荒碑卧草莱。

颜色不随尘土化，润边犹有野棠开。

赵希玣

赵希玣　山行二绝

侵晨命仆起随行，滴滴流泉聒耳鸣。

遥望君家何处是，白云溪上小桥横。

赵希玣

赵希玣　山行二绝

柴门寂寂傍林泉，古木阴森不染烟。

阵阵落花铺满径，呼童漫扫夕阳边。

赵希青

赵希青　绝句

手执黄庭上石台，竹阴扫月遍苍苔。

欲从此处即仙去，玉立清风待鹤来。

赵希青

赵希青　绝命偈

六十二年皮袋，放下了无挂碍。

青天明月一轮，万古逍遥自在。

赵希青

赵希青　游瑞象寺和杜梦麟韵

招提深僻好山重，湿翠阴森一径松。

夜静鹤归清梦绕，日高僧起碧云封。

晴分贝叶翻余照，雨送钟声度远峰。

竹舍因逢三昧语，鸟啼花满万缘空。

赵希融

赵希融　赋玉岩

君不见陶令门前栽五柳，聊为折腰辞五斗。

归来三径足欢娱，琴书得趣人谁有。

又不见和靖卜篵临西湖，湖山胜景天下无。

至今疏影横斜句，人与梅花其清癯。

古来逸士皆如此，一节纯全能终始。

三欢古风挽莫回，幸有玉岩人足比。

二十馀年养浩深，厌居朝市入山林。

此身出处无非道，尤世谁知一寸心。

愧予朱墨尘埃里，恨不岩前濯清泚。

想象入室芝兰馨，有□清庙遗音美。

闻说当年赠蓝书，蒲公之见特其粗。

要知命义吾儒事，愿学同游周邵苏。

赵希桐

赵希桐　春莫

薄薄寒侵酒面和，可怜春事委流波。

两堤杨柳东风老，一曲池塘夜雨多。

花落莺声还在否，桑空蚕事又如何。

壮心不逐流年去，倚剑青天发浩歌。

赵希桐

赵希桐　春雪

飞下瑶天整复斜，一翻馀冻损芳华。

荒荒月晓三千界，漠漠烟寒十万家。

柳外直疑先着絮，梅边浑似后开花。

东风吹作巴江水，浩荡龙涛赴海涯。

赵希桐

赵希桐　春阴曲

东风吹寒云九有，冻龙迷海乱飞走。

雨脚斜拖入遥阜，碧草浮烟满堤口。

春皇妙运造化手，解使江山失妍丑。

冷色禁持万花柳，红紫未张春国寿。

愁春织心心恸恸，为花诉冤天听否。

明曦赫赫重阴剖，梦里桃源拚载酒。

赵希桐

赵希桐　春游

梦冷繁华金谷园，春深葵麦暗朱门。

东风日日吹花急，红雨苍台泪几痕。

赵希桐

赵希桐　春游

蝶懒莺暗欲莫春，更兼风雨别愁新。

天涯草色深如此，忆得淮南有故人。

赵希桐

赵希桐　次萧冰崖梅花韵

冰姿琼骨净无瑕，竹外溪边处士家。

若使牡丹开得早，有谁风雪看梅花。

赵希桐

赵希桐　次雪林李龏苕溪寄来之韵

云散烟收渺渺秋，蛩声四壁起新愁。

西风万里乾坤眼，不到斜阳十二楼。

赵希桐

赵希桐　次雪林李龏苕溪寄来之韵

风梧声里万家秋，一片吟心不着愁。

夜半酒醒银烛冷，月移凉梦过西楼。

赵希桐

赵希桐　次韵李鹤田德真寄远

长安日下浮云生，故人久作西南行。

沤边两载音讯绝，鬓丝应与秋风争。

苍苔冉冉荒茅屋，愁来忍把离骚读。

惊鸿刚自堕边声，碧嶂那堪遮远目。

青云高处期翱翔，去人岁月今堂堂。

吴钩拂拭霜雪冷，龙光飞躣秋天长。

思君一夜以继日离心折，东楼又送无情月。

赵希桐

赵希桐　道民金氏居

碧港虽通邑，红尘不到门。

桑麻唐社门，鸡犬晋桃源。

山远云千点，天宽月一轩。

居人非隐者，吾欲叫东园。

赵希桐

赵希桐　钓者

河豚荻笋春风老，鲈鱠莼丝秋水寒。

多少侯门天样阔，算来何似钓船宽。

赵希桐

赵希桐　赋墨雁图分得宿雁

漠漠秋汀起晚烟，半欹寒影立风前。

月明应有芦花梦，飞遍江湖万里天。

赵希桐

赵希桐　过临平

市井萧条景物井，居人犹号永和堤。

春山十里斜阳树，漠漠残红杜宇啼。

赵希桐

赵希桐　寄黄溪云

十年成远别，几度上高楼。

风递江南信，云消渭北愁。

春心惊海燕，晓梦入溪鸥。

何日西窗烛，相看说旧游。

赵希桐

赵希桐　尖中曲

长眉柳叶交青条，玉花娇面垂云髫。

湖波蓝色春寥寥，大堤新曲干银霄。

翠丝络马金褭腰，香风随步烟飞飘。

芳亭深杳傅金貂，一笑嫣然轻百绡。

欢娱未了日晷短，城鼓咿咿续复断。

吟鞭夜月入鸡关，碧山皎皎水潺潺。

赵希桐

赵希桐　江湖伟观

华屋岿然占上方，一尊同此寄相羊。

江潮翻海莫天阔，湖水拍堤春草长。

莽莽越山凝紫翠，摇摇苏柳间青黄。

归鸿影里阑干晚，回首中州入渺茫。

赵希桐

赵希桐　九日怀友

江蟹初肥天欲霜，莫云红树写秋光。

西风携手登临地，今日黄花两处香。

赵希桐

赵希桐　秋怀次韵

雨歇空阶净绿苔，西风凉气满楼台。

鸿飞远渚知初到，燕别明年约早来。

秋色祗今同世态，时文何意悮人才。

停云影里频搔首，闲把新吟取次裁。

赵希桐

赵希桐　秋夕

霄虚白露溥，木叶下危阑。

月澹钟声晓，灯青剑影寒。

人心正莽莽，世事海漫漫。

何日平胡虏，西风望眼宽。

赵希桐

赵希桐　秋夕

西风梳发冷飕飕，半醉微吟独倚楼。

一片旧时南浦月，清光犹印别离愁。

赵希桐

赵希桐　秋夕

半枕小窗幽梦蝶，数声何处寄书鸿。

关山千里人归晚，肠断烟林一笛风。

赵希桐

赵希桐　送李鹤田东游后还乡

剑倚梅花鹤梦醒，东游吟骨带秋清。

台山路杳神仙迹，楚国书来母子情。

半榻烟霞应有约，一筇风雪且兼程。

丁宁及早催行李，莫待西湖草色平。

赵希桐

赵希桐　送谯岩赵日休归蜀

烟尘渺渺暗鱼凫，有客翩然赴上都。

乞得玉宸新翰墨，要还琳宇旧规模。

十年蠲赋纶恩重，万里归程剑影孤。

他日青城公案了，紫云深处勘阴符。

赵希桐

赵希桐　送诗僧隆瘦岩

五载京华客，山中坐得牢。

禅心天竺石，吟思浙江涛。

入派名随重，游方步转高。

秋风飞锡远，相忆读离骚。

赵希桐

赵希桐　送自牧黄监镇之官四安

桃花春浪急，催上霅溪船。

湖海称佳士，功我负庄年。

政平民易感，诗好客争傅。

别后加餐饭，因风寄一笺。

赵希桐

赵希桐　天屋歌为卢洪赋

霞扃云牖高窿穹，八荒四野垂檐栊。

羲璾勃窣行西东，茫茫尘世如飞蓬。

玉川公子乘清风，飘然据作吟诗宫。

穿心出肋千万语，叫开阊阖惊苍龙。

银河演入北斗柄，醉来掷下琉璃钟。

仙人王乔作邻全，冯轩共笑嘘长虹。

旌阳拔宅想亦在，千年万岁都洪蒙。

君不见阿房结绮今何许，劫灰一丈漫秋雨。

赵希桐

赵希桐　吴道士钓云

澹溪溪上一竿丝，牵动闲云片片飞。

折尽柳条穿不得，荷衣裹向碧山归。

赵希桐

赵希桐　雪

不是春风柳，因何絮客衫。

一云同万里，半夜失千岩。

征马寒踪印，饥鸱冻吻缄。

江心一片白，知有莫归帆。

赵希桐

赵希桐　涌月僧楼

百尺阑干右栎林，乱山如浪翠痕深。

冰轮飞上光犹湿，照破西来一片心。

赵希桐

赵希桐　游临平乾洞水洞

两洞深如许，神龙此奠居。

山空仙去久，路巑客事疏。

风雨千崖暗，云烟四壁虚。

自揩岩石鲜，闲把姓名书。

赵希桐

赵希桐　中秋

白露溥空万叶飞，生香深在桂花枝。

一千里月正圆夜，九十日秋才半时。

湓浦风流元亮兴，鄜州牢落少陵诗。

不妨吟尽蟾蜍影，此别分明隔岁期。

赵希桐

赵希桐　竹阁

古寺因人重，清风尚可寻。

斜阳明晚阁，老竹暗秋林。

兜率西归久，香山北望深。

登临成感慨，烟月独知心。

赵希崱

赵希崱　白鹭

漠漠江湖自在飞，一身到处沾渔矶。

稻田水浅鱼能几，莫被泥沙汙雪衣。

赵希昼

赵希昼　寄潮州于公九流

扁舟如叶路东西，一片滩声下恶豩。

当日亭台旧时客，相逢莫惜醉如泥。

赵希昼

赵希昼　寄广南转运陈学士

极望随南斗，迢迢思欲迷。

春生桂岭外，人在海门西。

残日依山尽，长天向水低。

遥知仙馆梦，清夜怯猿啼。

赵謕

赵謕　和孔司封题蓬莱阁

龙卧山形滴翠微，翚飞阁势抅空危。

六鳌不是湖中蛰，一岛疑从海上移。

屏障笺毫吟咏处，神仙罗绮燕游时。

自惭为吏非香案，又蹑云梯从使麾。

赵謕

赵謕　游戒珠寺

欲游城郭应难遍，每访湖山亦自劳。

坐致眼前无限景，僧房寄处蕺峰高。

赵謕

赵謕　游天衣寺

世称幽景属金仙，若是精蓝岂妄传。

涧湧双泉雷出地，山围四面管窥天。

唐僧手泽神毫健，梁帝宸恩宝器妍。

今日喜偿平昔志，更逢闽客此安禅。

赵謕

赵謕　游云门寺

竟夕雨声寒，黎明日气暄。

峰峦添积润，豨涧涨新痕。

钟鼓连三寺，杉松共一邨。

不须游赏遍，丽句满清轩。

赵湘

赵湘　别所知

知音不可得，此去但消魂。

别夜俱闻雨，残秋自出门。

水横芳草渡，烟蔽夕阳村。

应念千山外，明朝独听猿。

赵湘

赵湘　别王穆明府

又作残秋役，陶公为断魂。

此行知入梦，欲去更登门。

落叶堆霜径，微阳隔雨村。

预愁山馆宿，相忆独闻猿。

赵湘

赵湘　别杨埙

此身偏似雁，南北但孤飞。

久客难为别，穷秋况未归。

去程寒雨细，留话夕阳微。

试共江边立，疏砧又捣衣。

赵湘

赵湘　别耶溪诸叔

又散耶溪会，斜阳在古原。

出门逢落叶，去路有啼猿。

短发不堪照，新诗谁与论。

如何为远别，风雪宿孤村。

赵湘

赵湘　春日宿信安张明府厅

夕景含钟露欲零，幽人醉宿长官厅。

床头藓色虽连月，池底花阴更杂星。

梧叶乍题无物汙，蜀琴微响有风经。

陶公伴客不思睡，门外数峰山晓青。

赵湘

赵湘　春夕偶作

一夕衡门独自开，雨阴深巷少尘埃。

酒醒风傍池边起，坐久月从花上来。

何处夜歌初欲断，四邻春梦未知回。

因思此兴无人共，时复孤呤步绿苔。

赵湘

赵湘　答圣俞设脍碀o客

梅侯三年江上居，盘羞惯饱鮦与鲈。

客居京城厌粗糲，买鱼斫脍邀朋徒。

孰亲刀匕擅精巧，闺中丽人家本吴。

缕裁长丝叶剪藿，餷飣自与寻常殊。

霜橙捣虀饭香稻，一饱岂顾家有无。

我虽日病兴不浅，坐想落纸霏红腴。

雕盘隽味傥可再，赠子佳酒随长鱼。

赵湘

赵湘　答徐本

天远草离离，秋霖寄信迟。

相思逢叶尽，独坐听蝉悲。

岳色寒前见，松心雪后知。

频招犹未至，时复检清辞。

赵湘

赵湘　登程主簿南亭

南溪亭蔽月，主簿好看云。

暇日曾移树，炎风尽带薰。

四窗山曲入，一径草微分。

买石清流底，名贤待赠君。

赵湘

赵湘　登高

天晴九月九，秋思搅腾腾。

大醉无人会，高山独自登。

看鸿时背水，采菊阻寻僧。

往事还堪忆，狂吟罢未能。

赵湘

赵湘　登杭州冷泉亭

天竺峰西月几层，亭孤应忌俗人登。

山光晓射闻猿客，泉影秋摇倚树僧。

微雨洒台青有点。片云生石冷多稜。

斜阳更起题诗兴，还喜重来或未能。

赵湘

赵湘　登天竺灵隐寺上方

寺高傅绝顶，一到即忘机。

夜月逢僧早，秋云出树微。

磬边岩狖过，窗外海雕飞。

欲下莓苔磴，题名却惜归。

赵湘

赵湘　登扬州孝先寺佛阁

胜寺登危阁。凭栏即近雕。

无云生北固，看日下南朝。

木落吴山迥，天晴楚水遥。

从容万虑息，目喜赴僧招。

赵湘

赵湘　翻经台

胜事如飞去不还，无人更立白云间。

西风落尽贝多叶，明月自来天竺山。

岩桂影寒泉暗滴，玉炉香减藓空斑。

孤猿亦有斜阳恨，莫道三声是等闲。

赵湘

赵湘　方广寺石桥

白石峰犹在，桥横一径微。

多年无客过，落日有云归。

水净苔生发，山寒树著枝。

如何方广寺，千古去人稀。

赵湘

赵湘　夫人阁春帖子

興雪馀香径，朝晖上绮甍。

翠生阑蕙色，和入管弦声。

赵湘

赵湘　夫人阁春帖子

重锦褰妆幕，轻罗换舞衣。

钗头双燕子，先向社前飞。

赵湘

赵湘　夫人合春帖子

渐暖正当挑菜日，轻阴新变养花天。

君王勤政稀游幸，院院相过理管弦。

赵湘

赵湘　观楚上人陈处士夜棋

对局清宵解客醺，坐窥玄妙杳难群。

势侵孤烛和秋冷，声隔高梧带雨分。

关外散飞星出汉，水边斜起雁穿云。

无人得见争先意，时被西林宿鸟闻。

赵湘

赵湘　官舍偶书

病枕方行药，公门似隐居。

孤烟寄庭木，微雨长秋蔬，

宦薄惭骑马，山高梦结庐。

期僧仍未至，慵写与人书。

赵湘

赵湘　华顶峰

连天含积翠，石路接危藤。

日近栖雕树，云迎望海僧。

狖傅幽谷响，泉落断崖冰。

中有仙人宅，知居第几层。

赵湘

赵湘　皇帝阁春帖子

和气生金殿，微风转画旗。

年年好春色，先是帝先知。

赵湘

赵湘　皇帝阁春帖子

迎气来归祚，宜春祝降祥。

皇心勤治切，应喜寸阴长。

赵湘

赵湘　皇帝阁春帖子

醇酬浮金斝，柔蔬飣玉盘。

尝新兼介寿，齐奉两宫欢。

赵湘

赵湘　皇帝阁春帖子

昼漏新添刻，春寒早放班。

恩随宽大诏，一日遍人间。

赵湘

赵湘　皇帝合春帖子

晴日渐消宫瓦雪，和风微散御炉烟。

千宫拜舞皇恩罢，彩胜金幡下九天。

赵湘

赵湘　皇帝合春帖子

早莺啼滑知寒薄，午马休迟觉昼长。

四海欢康几务暇，箫韶时奉万年觞。

赵湘

赵湘　皇后阁春帖子

后德侔姬国，嫔风协舜家。

进贤阳为长，修教月增华。

赵湘

赵湘　皇后阁春帖子

春色平明到，微风弄彩幡。

稍回宫柳弱，更助壁椒温。

赵湘

赵湘　皇后阁春帖子

暖日晖晕动，清渠泱泱流。

六宫修岁事，拂拭采桑钩。

赵湘

赵湘　皇后合春帖子

紫兰红蓼簇香盘，晓逐金壶下太官。

朝罢三宫归已晚，日华明丽雪消残。

赵湘

赵湘　皇后合春帖子

葭灰已逐阳和动，绣镂初随日景加。

欲助君王修俭德，不将宫样织新花。

赵湘

赵湘　皇后合春帖子

宫娃拂晓已催班，拜谢春幡列御前。

不待春风报花信，红酥彩缕斗芳奸。

赵湘

赵湘　黄莺

黄金类羽翰，飞出雪晴山。

语晓他禽默，啼花别树閒。

微阳疑独照，急管偶相关。

红杏园林阔，经时得往还。

赵湘

赵湘　会平上人夜话

秋灯照岳客，深夜坐前轩。

白发新闻雨，青山旧听猿。

病多添药债，吟苦避虫喧。

不寐还相对，高梧叶自翻。

赵湘

赵湘　及第东归泗上遇孙穆之话别

偶负同年约，知君先出京。

相逢得酒病，欲别值蝉声。

共立山当眼，分题雨过城。

东归几人问。为子耻诗名。

赵湘

赵湘　寄东阳王明府

经炎虽得信，旦夕梦兼思。

多暇知无事，新秋合有诗。

树凉看雨过，吏散见蝉移。

谁共清宵坐，西轩月满池。

赵湘

赵湘　寄国清处谦

三江风浪隔天台，想见当时赋咏才。

近有高僧飞锡去，更无余事出山来。

猿猱历历窥香火，日月纷纷付劫灰。

我欲相期谈实相，东林何必谢刘雷。

赵湘

赵湘　寄湖州刁殿丞

白苹溪湛五亭寒，物象全宜谢守閒。

秋尽棋声过竹寺，雨余诗思落茶山。

鸟依高树和烟宿，人钓清流带月还。

池馆有情多入梦，近来谁在笛声间。

赵湘

赵湘　寄兰江鞠评事

东望堪思捧刺时，姓名相齿有人知。

公堂伴语山光入，秋阁尝茶树影移。

石上琴尊从赏月，水边台榭许题诗。

重因送客留连甚，长记还家不敢辞。

赵湘

赵湘　寄梁鼎殿丞

登门长失约，千里阻关河。

每为秋风至，空令夜梦多。

旧时曾见许，新诺复如何。

想望临荒径，微微雨滴蓑。

赵湘

赵湘　寄梁鼎殿丞十二韵

忆昔初投刺，秋风八咏边。

偶参知好日，一见自多年。

吏散公堂雨，帘垂馆树烟。

共吟曾试茗，同坐或闻蝉。

渡水寻支遁，登山学地仙。

献酬多奥妙，谈笑屢迁延。

夜月侵诗卷，寒灯落酒船。

醉容舝带去，卧许石床连。

池馆今何远，汀洲思倍牵。

庾楼知有约，颜巷奈多缘。

病眼随蓬断，愁心逐旆悬。

高台聊一望，芳草夕阳天。

赵湘

赵湘　寄新安梁殿丞

郡孤诗句许秋供，见说多閒却似慵。

移树好禽来独院，上楼高雪在诸峰。

泉当月际摇吟影，藓自云边得屣踪。

此兴未寻频挂梦，阮公池馆旧相容。

赵湘

赵湘　寄杨坦明府

不语仍孤立，何人知此情。

春禽鸣别树，夜雨入空城。

望远魂堪断，思閒梦亦清。

曾陪游岳寺，绕竹共题名。

赵湘

赵湘　寄杨埙

闭门苔自长，春恨极天涯。

落日山横水，空城雨过花。

断狂曾避蝶，多病更闻蛙。

江上无消息，风吹渡柳斜。







卷527

赵湘

赵湘　寄霅川刁殿丞十二韵

柳浑曾吟郡，中间遇牧之。

留连皆往日，寂寞偶多时。

物象应无改，轩车自有期。

忆山辞阙早，采药上官迟。

泽国閒堪赏，公堂静好窥。

扫苔红叶过，临水白蘯移。

树石秋供画，汀洲晓入诗。

讴谣渔父得，孤洁鹭鷥知。

笛外风含酒，楼中月照棋。

野田耕带雨，寒井汲和澌。

城郭烟霞近，人家橘柚垂。

会须寻此景，况与二公宜。

赵湘

赵湘　閒居书事寄逸人平上人

雨驱寒藓入衡门，颜子箪瓢近水濆。

静话忽容幽鸟听，好诗长忌俗人闻。

半帘松影和秋卷，一槛棋声与竹分。

野客有情僧有意，相思时望过溪云。

赵湘

赵湘　江秀才新居

营居知避俗，领鹤过秋郊。

泉照书初架，窗移树未巢。

留题新墨湿，掩户旧邻敲。

数本当帘竹，茶烟渐欲交。

赵湘

赵湘　郊居言事

断径危桥积藓痕，闭关终与俗尘分。

深秋鹤影临池见，静夜棋声隔水闻。

山榻病来谁寄药，石床僧去独看云。

閒吟閒醉慵开眼，门外寒虫叫日曛。

赵湘

赵湘　金山寺

众木皆穿石，名香自合焚。

两廊吴分月，一阁楚天云。

雨过新灯露，潮平晚磬分。

僧吟贝多偈，夜静钓人闻。

赵湘

赵湘　九日松林寺登高

九日松林寺，登高过石桥。

野僧怜不醉，山菊笑无戮。

屐齿凭泉漱，云衣近树飘。

自知清静意，应免俗人招。

赵湘

赵湘　九日幽居书怀

九月蝉稀九日催，年光如逐水声回。

人思往事凄凉在，菊倚荒庭寂寞开。

落叶偶从池上过，夕阳初傍酒边来。

白衣去后无消息，雨湿东篱欲长苔。

赵湘

赵湘　句

天远草离离。

赵湘

赵湘　句

十度花残一觉眠。

赵湘

赵湘　兰江仁智亭

兰江江上亭，仁智称为名。

山色晓争出，水光秋更清。

微风飘复断，好鸟过还鸣。

曾伴陶公醉，叠闻渔唱声。

赵湘

赵湘　兰汀晚泊

孤舟愁晚泊，葭苇暂相邻。

旅雁初栖雨，江花偶向人。

强吟还自爱，忽语有谁亲。

倚棹烟将暝，秋风起白苹。

赵湘

赵湘　留连李寺丞吟诗阁

静阁采诗人罕到，栖栖树石尽当簷。

长因夜月全开户，独为南山不下帘。

得句砚中秋月减，觅题池上晚花添。

炎天几度相留宿。曾值风凉雨气兼。

赵湘

赵湘　旅中示所知

无戮作客时，况逼入关期。

听雨醒如醉，闻蝉坐欲移。

病催新发长，贫有故人知。

应念将行计，出门多路岐。

赵湘

赵湘　莫冬新定郡楼閒望

江城逢岁莫，独自倚楼台。

积雪明孤岛，微阳在早梅。

水摇冰欲泮，春近雁思回。

故国还如此，归心但暗催。

赵湘

赵湘　暮春郊园雨霁

郊园春已暮，霁色射疏篱。

地静苔过竹，沙清树入池。

野人来尽日，山鸟话多时。

偶傍松窗立，微风动七丝。

赵湘

赵湘　辇下送沈天锡

未第逢花尽，残阳照渡头。

入关频值雨，归棹独随鸥。

树暗藏鸣鸟，山空接漫流。

琴书不同去，犹在酒家楼。

赵湘

赵湘　秦淮晚泊

晚泊秦淮上，无人独倚樯。

遥峰平积水。别浦露残阳。

往事随天望，新蝉聒树黄。

渔翁有深意，不语自鸣榔。

赵湘

赵湘　秋日过韩原隐居

霜落门前石齿清，静中曾听咽泉声。

分题会客多无说，抱疾迎僧忽强行。

窗外叶随蝉影过，井边苔趁雨痕生。

纱巾任侧衣从破，二十年来不到城。

赵湘

赵湘　秋日过吴侃幽居

掩门多径草，凉气动疏林。

细雨经烟尽，微阳到菊深。

话诗无鸟过，试茗有僧寻。

欲去还留宿，窗边月照琴。

赵湘

赵湘　秋日江亭

远岸鸣蝉未攎休，蝉边风叶动飕飗。

平沙露白聊宜鹤，孤岛分青独映秋。

野色半侵凉气湿，水光低引夕阳流。

题诗尽日无人伴，空忆潇湘有钓舟。

赵湘

赵湘　秋日宿楚江西寺

沧浪生计任西东，人向萧园寄断蓬。

灯影半轩无梦寐，雨声长夜在梧桐。

閒僧正笑吟髭白，故国那堪水树红。

志业未知谁念我，明朝江上苇花风。

赵湘

赵湘　秋晚舟泊桐江

严子陵边水自流，夕阳无语倚松舟。

乍逢风月羞为客，及到溪山识尽秋。

移树断蝉初过雨，立沙孤雁偶随鸥。

乡心旅思何人会，芦草萧萧一笛幽。

赵湘

赵湘　秋夕旅馆言事

一点孤灯万城身，离肠曾搅九回频。

梧桐自管秋来雨，蟋蟀谁妨夜后人。

枕上梦将衣共短，卷中诗与发同新。

江边但厌携琴去，明月西风满路尘。

赵湘

赵湘　秋夕宿杨明府厅

主人无俗缘，留客菊花边。

雨气寒并竹，秋声夜杂蝉。

爽知于酒称，閒觉爱棋偏。

不欲欹孤枕，更深却潄泉。

赵湘

赵湘　秋夜集李式西斋

泽国秋光淡，诗家夜会清。

雨余逢月色，风静得琴声。

小径幽虫绝，寒阶落叶并。

尝茶不攎睡，自起绕池行。

赵湘

赵湘　秋夜舟中作

酒醒身计正悠悠，泽国如萍信水流。

独夜听鸿深浦宿，坏篷连雨一灯秋。

年来自觉新诗澹，江上谁怜旧业优。

肠断山家数声笛，不知孤客在孤舟。

赵湘

赵湘　僧院苔

香销人寂寂，铺碧断尘埃。

积雨声初尽，高僧定未开。

冷痕穿竹去，秋阵隔泉回。

此处应长在，閒人况不来。

赵湘

赵湘　山居引泉

自引灵泉胜取冰，入云穷穴始因僧。

閒疏咽处秋无际，静听时来月有层。

乍觉疏林多爽气，渐疑幽石减寒棱。

雨余终夜西风起，流过吟窗溅著灯。

赵湘

赵湘　山行

翠满衣裳远径分，渐供幽兴入诗门。

临泉自爱窥筇影，过藓何妨驻屐痕。

因惹断云还倚石，偶看残照学呼猿。

行行却喜无人到，曾为秋来挂梦魂。

赵湘

赵湘　剡中唐郎中所居

古柳垂溪水，当门系雪舟。

开樽延白鸟，扫树带清秋。

阁上看华顶，窗中见沃洲。

寻常投刺少，来即是诗流。

赵湘

赵湘　上谷川尹殿丞

琐闼题诗送赴官，郡斋潇洒谢公閒。

树边棋阁开秋锁，池上吟窗见昼山。

吏散独行红叶外，酒醒地望白云间。

郊原渐有新烟火，知是逋民鸟道还。

赵湘

赵湘　圣号雅二篇

天监王德，莫如宋赫。

宋道平平，莫如法天。

皇法昊天，覆罔攸私。

达乎鬼方，化被孔时。

维戬维禄，维生维育。

被彼虫鱼，及尔草木。

惟命克遂，于其有俶。

赵湘

赵湘　圣号雅二篇

皇振厥猷，法天以宁。

我法我度，我经我营。

或风或雨，或雷或霆。

日月昭然，奋皇之明。

霜肃以平，露泽以清。

左右百辟，烂兮敷星。

赵湘

赵湘　圣号雅二篇

皇实法之，配道无作。

始则以宽，终靡庸度。

呜呼下民，亦孔之莫。

皇鑑下土，将安将乐。

皇视四方，匪丑匪恶。

法尔天永，民祷斯恪。

赵湘

赵湘　圣号雅二篇

赫赫君道，皇其崇之。

遹彼不教，皇实基之。

维基伊何，实以无为。

海隅苍生，被服熙熙。

赵湘

赵湘　圣号雅二篇

天下既平，狄人既庭。

其棘匪劳，神圣以宁。

无乱斯聪，无惑斯明。

衣裳自垂，冕旒是凝。

赵湘

赵湘　圣号雅二篇

焌哉皇极，道靡有息。

勤勤以谟，罔视其迹。

鑿饮自鼓，耕食自绩。

维相以歌，勿荷后辟。

赵湘

赵湘　圣号雅二篇

皇宅斯道，汗汗浩浩。

贤俊茀茀，钟鼓考考。

爰煦尔赤，爰妥其老。

乐只万国，宁德攸宝。

赵湘

赵湘　圣号雅二篇

皇道磨徹，载昭载晰。

克彼有截，万国是悦。

皇矣圣朝，绵尔瓜瓞。

是崇是洁，万世贻厥。

赵湘

赵湘　书韩山人壁

山木争高叶尽深，山人半醉在庭阴。

常时具馔多餐药，偶夜听松不弄琴。

雨后看苔连井口，秋来见月到池心。

近闻墙外诸峰卖，只向茶铛便煮金。

赵湘

赵湘　书韩隐人壁

雨黑径垂莎，全家在薜萝。

树高穿井出，门掩烧痕过。

写易澌生砚，悬壶月上柯。

近来山屐老，枯齿旅无多。

赵湘

赵湘　书松门寺壁

物外纤尘绝，堪闻乐道歌。

好山光不尽，幽鸟语无多。

树影秋云杂，泉声昼磬和。

高僧自禅定，时有野人过。

赵湘

赵湘　宋颂

九区混茫，皇天锡皇。

羲教农化，勋纪华彰。

继华于禹，承禹于汤。

比于文武，逮其成康。

圣道攸传，富寿无疆。

隋之弃仁，天命不常。

歼厥侈毒，祚归巨唐。

唐孙复昏，荡于四方。

民瘼其咨，逾于怀襄。

草创中间，崩析滋章。

割山裂川，国为披猖。

氓不堪命，神恫其殃。

俾宋有图，横驰竖张。

日月五辰，齐其启光。

实维太祖，肇基建邦。

有若有苗，逆命弗祥。

爰整其师，赫怒斯扬。

荆舒既贡，南海趋跄。

庸蜀微卢，虽险无当。

惟尔曰夏，毒靡有流，

民始克昌。屡饥而馔，

久渴面浆。冰极授衣，

暑烦降凉。洎我圣君，

传叶振芳。圣神仁明，

浩浩汪汪。吴人来王，

并汾慑降。服不以戎，

彭罔其镗。风雨攸暨，

如禽集翔。淳复天人，

礼修夏商。前正后直，

左贤右良。忠正并驱，

回邪踨藏。鳏恤寡矜，

寇屏宄亡。药蒸石黎，

法衡度量。乃宅孝悌，

乃谨序庠。衣帛食肉，

罔有攸伤。关讥匪艰，

什一靡庞。虽有罟网，

不罗汙潢。虽有山林，

不乱斧{左爿右斤}。虽有权衡，

民不以强。虽有郛郭，

民不以防。宗庙既清，

郊社甚庄。品物争瑞，

史载交相。未诰俗化，

将时合苍。盈耳四海，

但闻洋洋。其雍其熙，

无施无为。乾坤法之，

治于垂衣。蒙彼蚩蚩，

不觉不知。天下一致，

夫何虑思。清之净之，

平之泰之。倏变于道，

殊途同归。伟焉厥图，

本蕃益枝。百世之后，

实流其奇。史官既良，

康哉具书。古有吉甫，

为宣王诗。是故臣湘，

作夫颂辞。圣德形容，

神明告兹。狂斐恐慴，

少颂史遗。

赵湘

赵湘　送春

留客强歌还强醉，送春多雨又多风。

五更池馆孤灯尽，三月江城一夜空。

青鉴照髭疑有白，子规啼树已无红。

相逢赖得明年约，应向花前慰断蓬。

赵湘

赵湘　送到逢吉

独去谁相待，全家寄旧林。

雨声乡外尽，秋色水边深。

别酒香和菊，新诗束傍琴。

将行还共立，江上起孤砧。

赵湘

赵湘　送丁鹗下第客游

尊有泣复歌，清泪酒相和。

别岸春风静，孤舟夜雨多。

鸟鸣烟草露，花逐夕阳波。

我亦无戮者，东西欲奈何。

赵湘

赵湘　送杜少府赴华阴

行路华山前，之官发黑年。

移家攎拔宅，作尉已呼仙。

近县云随鹤，当门树著蝉。

吟诗因夜坐，毛女落秋天。

赵湘

赵湘　送韩起

门外雨初晴，春深送客行。

离筵近流水，芳草向空城。

远鸟啼仍乱，残花坠欲并。

会须频饮酒，莫遣白髭生。

赵湘

赵湘　送韩屿秀才南游

杨柳一蝉清，关河九日行。

却来时未熟，此去雨初晴。

仆懶嫌书重，驴幽喜骨轻。

还因得新句，山寺遍题名。

赵湘

赵湘　送驾部刘侯赴厥诗

帝有天命，四方是宣。

祥有时数，元极则传。

爱物在皇，恶盈在天。

惟彼庐墟，安宁有年。

土沃无蠹，民骄且专。

穷侈勿度，宄猾相肩。

彼孽既盈，厥兆斯绵。

天子眷之，丞相竦然。

佥曰畴当，刘侯其贤。

帝命钦哉，布教甚玄。

俭以示之，信以布之。

侈焉猾焉，禁之制之。

惟公拳拳，是民咨咨。

惟民未知，其恶去迟。

公恐公惧，吾知天时。

将及弗度，明年果饥。

雨师不顾，其岁莫支。

回禄仍怒，公豫其知。

虽凶虽燄，弗祷弗祈。

厥民既羸，爰求其私。

始恻天变，相议而辞。

公始俭我，我莫肯随。

公始廉我，谓公启威。

公实爱我，而莫之知。

洎禀公教，里闾相师。

易侈以俭，猾庸悔追。

逮夫次岁，百物咸宜。

雨奋于毕，火藏于离。

民歌且谣，四郊怡怡。

教民肃祗，功德流滋。

史臣弗遗，后世是资。

孝绩未彰，徵于帝畿。

腹心贤肠，帝将布其。

民之怀仁，亦孔之微。

公不我留，齰咨涕洟。

来既云暮，去惟是思。

赵湘

赵湘　送李先辈罢官之四明

官满鹤衣轻，全家在四明。

上船秋月白，到岸海山青。

药妙初痊病，诗高旧振名。

遥思落帆处，太守出郊迎。

赵湘

赵湘　送李著作赴四明

暂辞芸阁伴，欲上海边城。

地近瀛州见，山连越水迎。

驻帆寒草动，移旆晓霞明。

到日新题出，登高待雪晴。

赵湘

赵湘　送刘熙

落日照行衣，乡程隔翠微。

听蝉临水别，闻雨抱琴归。

鬓发各疑短，天涯相见稀。

离歌一声断，江上有鸿飞。

赵湘

赵湘　送罗权

相逢从冷澹，此别复凄凉。

去路迎秋色，行衣拂夕阳。

酒浓心易感，诗好意难忘。

莫作关山役，吟髭况渐长。

赵湘

赵湘　送僧归终南

夏满辞京寺，终南路有松。

月高缘白阁，叶尽到中峰，

漱齿泉飘锡，冥心露滴钟。

长安如不去，期与鹿相逢。

赵湘

赵湘　送沈天锡赴始兴司户

落叶上青衫，携家赴岭南。

欲行犹买药，侵早即冲岚。

久贱惟知事，长贫不解惭。

山城骑病马，吟句去庭参。

赵湘

赵湘　送张用砺殿丞赴阙

诏书徵入阙，数日醉离筵。

野老衣多泪，山溪雨送船。

郡斋閒月色，江鸟得诗篇。

省阁人相待，供吟几树烟。

赵湘

赵湘　送周洞之蜀

剑阁冲秋去，迢迢动郁陶。

千山非故国，九日莫登高。

峡树参天碧，巴猿向夕号。

当垆人不在，何以慰离骚。

赵湘

赵湘　送周湜秀才之武川谒黄员外

特地照青铜，行行谒谢公。

山窗新入梦，池馆旧闻鸿。

岐路云边去，炎蒸雨后空。

郡斋如伴话，满座是清风。

赵湘

赵湘　宿成秀才水阁

卷箔无应永夜虚，凭栏还似钓鱼师。

床头雨细飘芦苇，池上灯寒照鹭鸶。

孤枕听泉随断梦，好风吹竹隔残棋。

主人不寐客魂爽，晓色欲来犹赋诗。

赵湘

赵湘　太后阁春帖子

正阃成王化，开宫奉母仪。

身当四海养，寿祝万年期。

赵湘

赵湘　太后阁春帖子

玉律生阳早，金铺上日迟。

枝间双鹊语，应是报春祺。

赵湘

赵湘　太后阁春帖子

平晓开朱户，轻寒御练衣。

宫童移钿扇，庆寿早期归。

赵湘

赵湘　太皇太后阁春帖子

位历三朝重，风行四海深。

坐将仁厚意，潜助发生心。

赵湘

赵湘　太皇太后阁春帖子

铜靋消残冻，朱楼拂早霞。

传声回步辇，来赏小桃花。

赵湘

赵湘　太皇太后阁春帖子

视膳回天仗，含饴乐圣辰。

定应彤管笔，书美系王春。

赵湘

赵湘　太皇太后合春帖子

镂成宝字题宫户，剪出名花趁御筵。

人世不知春色早，忽惊歌吹下中天。

赵湘

赵湘　太皇太后合春帖子

长乐钟残宝殿开，鸣梢移仗问安来。

欲知纯孝通天地，和气氤氲绕御杯。

赵湘

赵湘　太皇太后合春帖子

残冰未放沟声滑，小雨频催柳色新。

昼漏渐长无一字，坐披黄老味天真。

赵湘

赵湘　太皇太后合春帖子

金花镂胜随春燕，彩仗萦丝逐土牛。

迎得韶华入中禁，和风次第遍神州。

赵湘

赵湘　太皇太后合春帖子

彩仗朝来散玉京，绮窗新网结初晴。

静呼宫女教调曲，閒引皇孙看学行。

赵湘

赵湘　太皇太后合春帖子

九奏清新称玉斝，八珍和旨奉兰羞。

须知天子娱亲意，不为乘春事燕游。

赵湘

赵湘　题包山人拄杖

倚云生处绝尘埃，见说蒿高客寄来。

扶醉未闻和屐到，伴吟曾是探山回。

寻僧过竹青敲月，看鹤沿池冷卓苔。

知渡寒溪偏得力，夕阳风紧打冰开。

赵湘

赵湘　题国清寺

物外千年寺，人间四绝名。

两廊诸岳色，九里乱松声。

海气飘僧院，秋钟徹悬城。

夜来疏磬断，月影遍楼清。

赵湘

赵湘　题石桥寺山井

何年凿藓纹，寒气触僧魂。

穴在青松底，泉通白石根。

汲因尝茗客，窥有断肠猿。

偶向秋来照，吟髭雪露痕。

赵湘

赵湘　题张处士山庭落叶

摇落拂残棋，萧骚傍菊篱。

砚浮窗外影，人拾树中诗。

扫绿粘苔冷，烧红煮茗迟。

巢乌还有意，犹在月明枝。

赵湘

赵湘　天台思古

游人行尽天台路，仙家杳杳知何处。

惟有山前一派溪，落花依旧流春暮。

赵湘

赵湘　天台香柏峰会思上人

孤峰连鸟道，幽会兴难忘。

对坐无人到，空林尽日香。

断崖逢积雪，高木露微阳。

静话看晴晓，联联过晚冈。

赵湘

赵湘　桐江晚望

叠浪浸天青，离愁望处生。

雨余孤岛螟，花落一船横。

岸远红兰湿，鱼狂白鸟惊。

无人问行客，山寺莫钟声。

赵湘

赵湘　望云岩

不见寒山子，寒岩日欲曛。

无人到深处，众木隐孤云。

水照秋痕尽，霞明晚翠分。

孤猿啼亦在，谁向此中闻。

赵湘

赵湘　闻蝉因寄东阳王穆明府

孤蝉鸣水湄，独立少人知。

急恐移他树，清还似旧时。

曾同秋馆听，并起雨堂思。

南望临风久，经年不得诗。

赵湘

赵湘　闻晓角

一声初起晓光浮，吟笛啼猿亦暗羞。

清动月华犹满树，冷呼山色欲归楼。

时萦别馆侵灯过，偶带凉飔入梦流。

谁会酒醒倾耳听，近来沙塞不吹秋。

赵湘

赵湘　戊子岁东归书事呈庞先辈

上国有春榜，远人无试期。

携琴出关早，闻雨到家迟。

卧病邻皆笑，嫌贫仆转痴。

高堂倚门久，此去尚多岐。

赵湘

赵湘　夏夜山中喜雨

何峰云共出，一夜洒山檐。

爽气连灯湿，凉声得树兼。

醉吟还有意，卧听似无厌。

已约凌晨起，泉声自捲帘。

赵湘

赵湘　萧山李宰君北亭即事

扫洒仍闻属意劳，绕池生藓不生蒿。

敲花雨过琴弦润，吹竹风来鹤语高。

窗里树光清著枕，砚中山色冷趋毫。

何人可作题诗伴，试茗应思谢法曹。

赵湘

赵湘　新定旅馆中作

岁月乡关外，溪山螟色中。

孤城秋闭雨，独客夜闻鸿。

病使新髭出，贫令旧业空。

思归不得梦，欹枕近梧桐。

赵湘

赵湘　野步

原野宜秋步，支筇日欲斜。

断桥时立鸟，疏草露行蛇。

细雨沾梨叶，微风过稻花。

坡西又吹笛，烟火两三家。

赵湘

赵湘　忆别

何处篱筵酒欲空，夜凉横玉自吹风。

人当木落关山外，秋在月明池馆中。

隔水不堪惊远梦，入云犹攎触孤鸿。

凭栏寂寂还多感，谁会无言忆马融。

赵湘

赵湘　饮茶

昼梦回窗下，秋声碾树边。

僧敲石里火，瓶汲竹根泉。

影照吟髭碧，香医酒病痊。

坐余重有味，犹见半墙烟。

赵湘

赵湘　泳山屐

鸟道人分去，同行只有筇。

过桥泉照齿，穿竹藓留踪。

夜阁吟登月，秋山醉挂松。

自窥还忆谢，会著在诸峰。

赵湘

赵湘　游烂柯山

仙人与王质，相会偶多时。

落日千年事，空山一局棋。

树高明月在，风动白云移。

未得酬身计，閒来学采芝。

赵湘

赵湘　游石桥寺

陶令寻山胜境开，偶陪清赏忆天台。

秋云尽放诸峰出，野水时闻独鸟来。

岩畔坐宜窥蟋蟀，树边行亦避莓苔。

斜阳石上题诗去，更向松阴绕一回。

赵湘

赵湘　雨中寄所思

寒气萧萧瘦骨惊，自知分得四愁平。

秋堂病起莓苔色，池阁梦回芦苇声。

幽滴冷痕连树影，暗驱浮气入诗情。

衡门独掩还无语，一日相思万缕并。

赵湘

赵湘　早秋言事

苔染衡门绿有钱，不堪风月渐凄然。

蛩声乍出斜阳外，山色初来落木边。

扫叶偶窥栽菊地，卷帘因作捣衣篇。

故人南北新髭长，昨夜高怀雨滴蝉。

赵湘

赵湘　赠何明府

陶家宜寂寞，多醉复多才。

锁印秋山入，移琴夜雨来。

试茶还扫叶，买树亦和苔。

妙句邻僧乞，仍闻得药回。

赵湘

赵湘　赠兰江鞠明府

笛里声飘柳色寒，县斋深在白云间。

孤吟夜倚琴边月，半醉秋登宅后山。

烟径树清苔藓长，雨塘人散鹭鸶还。

兰舟有客题诗望，溪上家家晚唱阑。

赵湘

赵湘　赠潜溪李明府

县幽多水石，栽竹亦成畦。

听雨公田近，开窗月岳齐。

宿禽无别语，病马立閒蹄。

夜坐闻清唱，何人钓月溪。

赵湘

赵湘　赠省安上人

闭门栖古寺，尘路杳无踪。

夜讲香飘月，晨斋磬入松。

石屏泉气冷，山屐藓痕浓。

自说秋来兴，时时梦远峰。

赵湘

赵湘　赠水墨峦上人

讲余精小笔，深院竹脩脩。

试墨因磨雨，思山忽写秋。

静曾穷鹤趣，高亦近诗流。

更攎缘清思，秋云状沃洲。

赵湘

赵湘　赠张处士

应问秋云学得閒，飘然如不在人间。

青滕夹里诗多怪，紫栗枝边药更瘢。

江客对棋曾赌鹤，野僧分屐借登山。

仍闻昨日来城市，又抱孤琴踏月还。

赵湘

赵湘　招阮山人宿

初晴石路新，溪户别无邻。

自夏评诗遍，经秋扫叶频。

拂琴堂有月，餐药病离身。

欲话因来宿，西轩只两人。

赵湘

赵湘　照上人山房庭树

惹云非手植，自与薜萝交。

雨过苔侵影，秋来月照巢。

锡寒枝上挂，偈好叶中抄。

谁见僧行绕，烟凉夜磬敲。

赵湘

赵湘　柘湖

盐邑沦此地，柘山岿其濒。

复惊秦时女，化作湖上神。

世事喜反覆，孰能识涯津。

物变虽万殊，不惑固有人。

赵湘

赵湘　自乐

自乐原西趣，疏林入户清。

洗池秋得月，移菊夜栖萤。

古意怜琴淡，新题喜病醒。

时闻岳僧至，閒讲煮茶经。

赵湘

赵湘　自题

独居颜子巷，还自种忘忧。

偶病閒辜月，因吟瘦过秋。

泣多曾忆阮，贫极尚师丘。

散拙兼成癖，如何称俗流。

赵像之

赵像之　题张家店壁

舍策投床睡便浓，觉来凉叶动西风。

惊秋念远无穷意，客里谁知此夜同。

赵兴缗

赵兴缗　访刘汉英

无情岁月迅飞梭，却笑浮生虑更多。

最羡君能寻旧业，半溪春雨一渔蓑。

赵兴缗

赵兴缗　探禹穴感怀

神禹宏疏凿，流传山海经。

披览未为足，时骑李白鲸。

是日轻飙起，翛然天籁鸣。

孤峰带江浙，突兀地轴横。

振交履绝顶，盘踞雄殿亭。

群峰百里外，拱护赖众星。

乃信王气钟，根深奕叶生。

厥后卧薪者，会稽栖复兴。

此义久懵懵，寂寞羞山陵。

赵雄

赵雄　句

三十六峰如不到，青山还似不曾游。

赵彦瑷

赵彦瑷　吴下同年会诗

引睇龙门念久违，自题雁塔会何稀。

奔驰莲幕只甘分，只尺星台喜有依。

拱侍尊罍陪盛事，仰瞻刑政焕清晖。

我公自有回天力，入佐明君看一飞。

赵彦彬

赵彦彬　句

自爱槛前山有意，谁云堂下水污人。

赵彦彬

赵彦彬　句

俸薄俭常足，官卑清自尊。

赵彦端

赵彦端　崇安道中

风柳痚无力，秋花冷不香。

客请随去燕，凉思起啼螀。

地入闽山隘，天连越树长。

年年抬衣石，为尔感征裳。

赵彦端

赵彦端　次韵郑逢辰直阁迁新居

早向承明倦直庐，萧然林下十年收。

便名盘欲虽恶可，閒赋斜川岂不如。

山拥北窗凉雨后，月生南浦夜潮余。

江湖必有从公者，风际挐音傥是欤。

赵彦端

赵彦端　次韵郑逢辰直阁迁新居

生当带索守林庐，不合轻抛种树书。

贺燕得公真是乐，弊貂将我竟何如。

殊乡更觉邻为贵，晚岁深期烛有余。

上下床閒相去几，未知梦觉孰非欤。

赵彦端

赵彦端　翠微山居八首

閒来石上卧长松，百衲袈裟破又缝。

今日不愁明日饭，生涯只在钵杯中。

赵彦端

赵彦端　翠微山居八首

临溪草草结茆堂，静坐安然一炷香。

不是息心除妄想，都缘无事可思量。

赵彦端

赵彦端　翠微山居八首

老老山僧不下阶，双眉恰似雪分开。

世人若问枯松树，我作沙弥亲见栽。

赵彦端

赵彦端　翠微山居八首

幼入空门绝是蜚，老来学道转精微。

钵中贫富千家饭，身上寒暝一衲衣。

赵彦端

赵彦端　翠微山居八首

一池荷叶衣无尽，数树桦花食有余。

却被世人知住处，更移茆舍作深居。

赵彦端

赵彦端　翠微山居八首

茆檐静坐千山月，竹户閒栖一片云。

莫送往来名利客，阶前踏破绿苔纹。

赵彦端

赵彦端　翠微山居八首

炉中无火已多时，早起惟将一衲披。

莫怪山僧常冷淡，夜夜无处拾松枝。

赵彦端

赵彦端　翠微山居八首

岂是栽松待茯苓，且图山色镇长青。

他年行脚不归去，留与人间作画屏。

赵彦端

赵彦端　观送迎有感

来车去观何纷纶，城西三日吹沙尘。

道旁鹤立乱青紫，千骑夹毂弓刀陈。

共夸官军势雄盛，腰下黄金大邦印。

旧人桃李已成蹊，新很号令风云驰。

迎新争勤送争远，相劝行行畏天晚。

西风折柳翠不禁，落日转旗红半掩。

别筵泪粉犹沾衣，旌旗画戟重光辉。

堂前昨夜语离燕，朝来贺夏成欢飞。

江南陌上多芳草，长短亭边贵人老。

君不见田间有客徒步归，年比使君白发少。

赵彦端

赵彦端　海棠

杜陵先生诗万纸，剩欲题花无可拟。

昭阳深殿睡东风，一日声名胜妃子。

赵彦端

赵彦端　句

微风蹙水鱼鳞浪，薄日烘云卵色天。

赵彦端

赵彦端　句

水暖池塘閒睡鸭，烟深村落自鸣鸥。

赵彦端

赵彦端　句

来日泥香催燕子，归时桑老趁蚕收。

赵彦端

赵彦端　句

新梢渐变鹅黄色，浅水遥添鸭绿纹。

赵彦端

赵彦端　昆山吕正之三男子连中神童科盖奇事也建康严别驾为之赋诗某因次其

畴昔从公杖屨閒，风乎嬉舞水云閒。

千言自我一闻悟，十驾从渠九折艰。

蚤岁道山应遍住，他年画戟许谁攀。

何词可赠张童子，莫忘杨公阳翟山。

赵彦端

赵彦端　梅花

南山如佳人，迥立未可亲。

而况得道者，其间梅子真。

赵彦端

赵彦端　牡丹

沉香亭北无消息，魏国姚家亦寂寥。

不见君王殿中见，溪园堂下雨潇潇。

赵彦端

赵彦端　寿皇孙

前星炳焕领孙星，环拱中天日两轮。

四叶重光同圣世，千秋佳节近生辰。

本支秀茂旦复旦，典学熙明新又新。

喜入威颜天一笑，寿觞分赐一枝椿。

赵彦端

赵彦端　寿皇太子

清赏堂中无管弦，凤山楼下有云烟。

储皇侧畔何人待，黄卷团栾是圣贤。

赵彦端

赵彦端　寿皇太子

二圣多能似仲尼，储皇家学自庭围。

银钩已有淳熙脚，玉句仍传德寿衣。

赵彦端

赵彦端　寿皇太子

明河楂上有仙翁，犯月撞星列碧穹。

金阙东边银榜处，大书天地长男宫。

赵彦端

赵彦端　寿皇太子

大安宫里漆园椿，子干孙枝叶叶新。

今日四株高下碧，相承一样八千春。

赵彦端

赵彦端　寿皇太子

菊花潭上菊花新，不是花潭是寿杯。

天赐生朝千斛水，一年一斛送将来。

赵彦端

赵彦端　寿皇太子

禹子汤孙并圣贤，一身双美古无前。

愿陈万国元良句，不用金昭玉粹篇。

赵彦端

赵彦端　寿皇太子

少阳拜赐少阳旁，黄菊红茱满寿觞。

阳德重重在初四，不须九日是重阳。

赵彦端

赵彦端　寿皇太子三首

日日龙楼问寝时，鸡人未动漏花迟。

前星一点朝天节，只有清台太史知。

赵彦端

赵彦端　寿皇太子三首

子晋吹笙未是仙，阿丕横槊少全篇。

小吟青著梅梢句，一日东风西海传。

赵彦端

赵彦端　寿皇太子三首

光尧初御六龙天，上直参维大火躔。

天意分明昌宋德，诞辰王世总丁年。

赵彦端

赵彦端　寿张守

堂堂天上张公子，龙剑分光自斗牛。

海上忽归槎万里。云间未放月中秋。

才为汉殿无双手，恩到闽山第一州。

亦有人言识仙骨，只看何日议封留。

赵彦端

赵彦端　寿张守

鵷班新谒紫宸回，鱼佩初迎幕府开。

百里故乡同昼锦，一年和气自春台。

甘棠政美无留颂，泮水功成有异才。

他日听传公不老，定知曾见武夷来。

赵彦端

赵彦端　题西隐

西风数客一阑干，秋色翛然得细看。

潦水倍知寒事早，夕阳更觉晚山宽。

小留待月钟无遽，半醉题诗烛未残。

忆得向来幽独处，黄精未熟客衣单。

赵彦端

赵彦端　雪后饮水慧聚寺

雪后山更佳，冷松及修竹。

茫然枝上鸟，伴我梦亦熟。

阴崖得寒乳，夜半胜酒渌。

惜无同心人，共此一杯玉。

赵彦端

赵彦端　与诸公会饮昆山放生池亭

初疑山遥遥，不知日车水。

杖藜起衰病，适此氛翳屏。

北山喜觌面，倒屣客不领。

讙然呼断桥，快扫风柳影。

扁舟载幽具，二面纳倒景。

荷香已坐足，不待花破颖。

潜鱼出银刀，盈月上金饼。

琴间得新弄，棋醉有新警。

长备者谁欤，喧静同一境。

行歌事带亦适，还坐烛初耿。

吾曹困重阴，湿处混蛙黾。

忽逢天宇宽，况此星斗冷。

酒为河朔倾，大胜汲寒井。

诗成西园句，浩若转修绠。

君看万象色，回首森已暝。

吾欢岂异兹，瓶罄勿三请。

赵彦端

赵彦端　玉真台

春色无穷巷，农乡有太和。

病嗟闻道晚，贫喜得闲多。

草径供徐步，邻花获屡过。

层台宜抗榭，谁与买春波。

赵彦珖

赵彦珖　潢河

潢河绕出郡城楼，楼枕潢南城上头。

天阔星连翼轸分，地长川带汉江流。

赵彦假

赵彦假　翠蛟亭和鞏栗斋韵

天下名洞天，有山必有水。

馀杭山水窟，神仙所栖止。

仙人乘云玉，玉蛟留潭底。

至今雷雨夕，蛟睡时惊起。

爪劈岩石裂，石罅滴乳髓。

涓涓泉流出，半垂白凤尾。

风来琴筑响，月照缨络侈。

曲折纳深池，彻底清且泚。

篵亭当润冲，木石相表里。

翠壁涧含烟，层峰去天咫。

道人幻天奇，指顾狃未已。

忽驱蛟走斗，瞬息八百里。

怒风挟奔霆，草木为披靡。

儿童惊震掉，面若槁灰死。

达人本大观，谈笑自隐几。

须臾群动息，静坐穷物理。

水石本无心，相激一至此。

赵彦龄

赵彦龄　登般若台

拨置文书强作閒，佩壶聊得共跻攀。

归云不识游人意，遮尽江南一带山。

赵彦龄

赵彦龄　题巾山

一夜空山闻杜鹃，落花流水两茫然。

凭栏不觉春归去，目极平芜绿际天。

赵彦龄

赵彦龄　题南峰精舍蓝光轩

一溪带郭静潺湲，寺在溪帝碧岫巅。

塔影远连空翠坞，钟声高入蔚蓝天。

竹房僧定侵窗月，沙涉人稀满树烟。

刚被名韁挽归去，久居应作地行仙。

赵彦呐

赵彦呐　挈家来游饫山林之美款泉石之胜引睇莆阳扁画因慨思关河鼎沸版图之

吏馀得得叩仙扃，萧散还吾自在身。

到耳鸣蝉□更静，傍檐飞鸟亦相亲。

层岩障日崖根险，危柱擎空□色新。

应念中州方热恼，愿分清泚药斯民。

赵彦钮

赵彦钮　同友人访石室

怪石嵯峨势若擎，天成斗室一蓬瀛。

扫门常得风为帚，照夜从教月作灯。

三伏人於冰上立，四时鸟在洞中鸣。

来兹欲避人间世，啸傲烟霞豁性灵。

赵彦肃

赵彦肃　舟行松江闻鸡鸣犬吠

循缘多熟境，溺法无要津。

虑心屏百虑，犹是隔几尘。

云边察飞翼，水底观跃鳞。

闷杀鲁中叟，笑倒濠上人。

赵彦橚

赵彦橚　游虎丘

文书穷日几时休，得得寻幽到虎丘。

望处平芜迷远近，林端飞鸟去夷犹。

吴王事古遗人恨，西子名存逝水流。

从昔邦君多赋咏，可无一事继前修。

赵彦镗

赵彦镗　秋声

纷纷败叶扑西风，呖呖征鸿度碧空。

咿咿菱歌烟暝外，丁丁衣杵月明中。

潇潇细滴蕉窗雨，唧唧悲鸣草砌蛩。

忽忽有怀如宋玉，行行搔首思沖沖。

赵彦卫

赵彦卫　题兰亭帖

生涯寄简瓢，嗜古成传癖。

胸蟠万卷书，禊帖究所出。

三百七十五，异论溢编帙。

更相自戈予，又类相形色。

我昔识诸老，高论聆侍侧。

玉笔贵藏锋。真赝拚金锡。

精神苟不具，徒尔致研席。

搜访诸贤语，编类置丈室。

使我心豁然，登山如得屐。

妄意於斯文，庶可益涓滴。

作诗谢来贶，持寄俟他日。

赵彦卫

赵彦卫　吴下同年会诗

雁塔寻盟信不违，二星联璧世间稀。

高情念旧何其厚。□客亲仁得所依。

节操刚方范孟博，□□醖藉谢玄晖。

沙堤已篵催归骑，怪底朝来喜鹊飞。

赵彦真

赵彦真　姑苏台同年会次袁说友韵

杏园名胜与春违，落落晨星入望稀。

百里我方欣际遇，二天公正许冯依。

绣衣俱近云霄路，绮席聊分山水晖。

已幸光华参末至，凤池行且看双飞。

赵彦中

赵彦中　挽崔舍人

直上青霄早，秋翎插健雕。

心源九云梦，笔阵几嫖姚。

视草含英凤，封章落贵貂。

身前藏陵稿，及谒汉皇朝。

赵彦中

赵彦中　挽崔舍人

仙院分宵直，书庭接翼翔。

情忘海夫臭，语借令君香。

壮发犹藏葆，生刍已奠觞。

修文平日事，地下亦为郎。

赵焱

赵焱　题汪水云诗卷

山城拄笏意如何，孤鹤东来态度殊。

天上阳春归阆苑，人间贵客在仙都。

当年化蝶非真梦，今日骑鲸即故吾。

莫操钱塘怀古曲，遗黎有泪洒江湖。

赵烨

赵烨　挽吕东莱

道统谁传授，源流易失真。

滔滔皆四海，亹亹独斯人。

业履群经粹，词华一世新。

可嗟天不憗，难赎百年身。

赵烨

赵烨　挽吕东莱

近接南轩讣，公今事亦休。

彫零数耆旧，牢落一山丘。

吾道将穷矣，苍天可问不。

双溪楼下水，应共哭声流。

赵禸

赵禸　春晚书怀

三分春色二分休，是处红稀绿已稠。

芳草池边空有思，落花亭畔不胜愁。

人情似昔犹难合，身世于今岂易谋。

若欲忘忧须是酒，醉乡安稳胜封侯。

赵禸

赵禸　路入武阳

路入武阳信马行，野花香好不知名。

官卑无补公家事，时向田间问耦耕。

赵夷夫

赵夷夫　当阳胜处

当阳生处好溪山，翠滴温公宝墨斑。

线溜一泓凉意足，须臾肤寸遍人间。

赵鈔夫

赵鈔夫　冰斋

生於水而寒於水，都在君家燕座中。

只个从来堪受用，何须更远挹清风。

赵鈔夫

赵鈔夫　舫斋

浮家泛宅谩区区，一阁安然特迥殊。

题作舫斋还解否，登临寄傲在江湖。

赵鈔夫

赵鈔夫　暮村

阴村烟树暝黄昏，一簇人家半掩门。

看尽栖鸦啼噪后，牧童归去雨声繁。

赵鈔夫

赵鈔夫　盘斋

退之送李愿，归欤两山间。

而今乃有此，坐能悦吾颜。

赵鈔夫

赵鈔夫　赠姜邦杰

括苍水秀更山明，山水钟情故一行。

黄卷本无闲事业，白头却有懒声名。

幸逢哲匠求诗范，何用愁城虞酒兵。

三叹遗音今绝少，先生还须预兹盟。

赵鈔夫

赵鈔夫　醉和颜美中元夕绝句

年年人月喜团圆，好在诗边又酒边。

莫道玄真只渔钓，也随世俗夜无眠。

赵寅

赵寅　兴庆池禊宴

斗城初霁媚春晖，托乘寻芳鹤盖飞。

修禊波深轻急桨，舞雩风暖薄更衣。

香车宝马嬉游盛，别馆离官往事非。

因忆凤池新溜跃，黑幡看逐节函归。

赵廱

赵廱　纪游

古端有奇胜，名岩拟天星。

传闻辇毂下，往往极口称。

有为背驰说，曾不如邱陵。

请君勿夸山，恐非动者情。

请君勿誉水，静必恶淙琤。

玄酒薄滋味，众口难调羹。

甲乙独相口，马不同牛耕。

海上有逐臭，宁云尔德馨。

主人何负盗，势固为盗憎。

兹山岂求全，乃与人事并。

言言而疑疑，世态犬吠声。

百闻输一见，日月中天明。

我绾高要章，往返万里程。

凛凛民社寄，旦旦朱墨荣。

及兹瓜戍期，作意星岩行。

星岩有佳处，丈人试静听。

空洞似容德，不禁魑魅停。

其中百寻泉，澄找无浊清。

神龙倏兮来，稳稳石榻横。

忽焉风云合，霹雳行雷霆。

驱逐百种怪，栗栗心胆惊。

为山何用高，有此足以名。

提携麴居士，宾从尽豪英。

刻山与题柱，悔罪付两黥。

男儿须办此，谁能作蝇营。

赵廱

赵廱　句

金风凉夜深，吹我萧萧发。

赵廱

赵廱　句

昌元古佳郡，比屋谈经史。

山冈叠坡坨，溪濑泻清泚。

畜为灵秀窟，磊落出髧士。

赵廱

赵廱　句

汴水一湾秋色冷，中原千里暮云低。

赵廱

赵廱　南湖

每忆南湖上，青帘卖酒亭。

柳条鱼颊翠，花片马蹄馨。

寒食经行路，晴窗入梦屏。

因循春又晚，风紧搅空冥。

赵廱

赵廱　凝霜阁

修竹萧萧三两竿，公余时得静中看。

何须更避人间暑，满腹冰霜六月寒。

赵廱

赵廱　题学宫

峨峨玉城山，地势北龙冈。

是中产人物，英杰常相望。

赵廱

赵廱　雪夜黄州城下

雪后人家早闭门，江寒水落见沙痕。

黄州城下东坡路，月浸梅花正断魂。

赵廱

赵廱　烟雨楼

画框图飞云霭寒，楼台城堞有无间。

烟收雨霁曾看否，见尽东南万叠山。

赵永嘉

赵永嘉　宝盖山

青山吐出白龙开，我是地仙赵秀才。

嘉善有鱼餐得去，永嘉有虎唤能来。

赵永言

赵永言　紫麟峰

千仞奇峰薄上清，葛洪于此尚留名。

紫麟瑞霭春风暖，白虎丹成夜月明。

点点苍苔空有迹，菲菲芳草软无声。

高踪回首今何在，山水犹含万古情。

赵由济

赵由济　谱乐歌

悠悠我祖，始于轩辕。

既历高阳，秩秩大猷。

爰自伯益，舜赐皂斿。

中衍仕商，造父御周。

征彼徐方，营营有功。

邑于赵城，大河之东。

建仕晋国，耿光其封。

成宣谕日，畏夏爱冬。

岸贾作难，婴臼立孤。

襄子始大，常山得符。

于赫烈侯，懋建丕图。

肃侯武灵，兆配有虞。

西汉子都，生长河间。

暨于唐末，今族居燕。

卜迁大梁，世系绵绵。

厚德丰功，宜永其传。

中罹多难，西历江沱。

眷焉吾族，丰水居多。

百川有源，众条有柯。

庸修家牒，克俾无讹。

顾及伯仲，忧患更多。

瞻叹古烈，自怜其生。

厥生岂偶，三辰垂精。

德业未进，敢不战兢。

我心伊何，当念于初。

感彼霜露，怆然踌躇。

奉先如在，宗戚相依。

椿台萱草，高堂可娱。

惟忠惟孝，立身有本。

嗟尔后进，朂哉自勉。

万有能销，期道无泯。

温恭朝夕，云胡不谨。

显亲扬名，俾昌俾炽。

善保家声，期于不替。

尚念前人，留心谱系。

受天之庆，爰及苗裔。

赵友直

赵友直　悲千二弟

哀哉我弟兮，一梦竟何归。

堂前紫荆萎，天边鸿雁离。

曩尔有志青云技，兹尔回头万事非。

黄卷窗前不再展，瑶琴月下谁复挥。

我今为尔写哀词，花笺滴泪声嘘欷。

赵友直

赵友直　避暑

寰区皆是火，何地避炎官。

散发松阴下，挂巾石壁间。

诗题疏竹润，酒入碧筒寒。

不必频挥羽，清风无汗颜。

赵友直

赵友直　丙戌春雾

忽逢阴浊气氤氲，四顾山河尽已昏。

窗外霏霏成细雨，檐端渺渺缀浮云。

朦胧咫尺人难辨，混沌东西路不分。

若得一番风扫后，依然再觌旧乾坤。

赵友直

赵友直　病中感友不至

侬家好观水，结屋傍西湖。

荒径人踪少，苍苔乌迹无。

交情穷始见，世态燠斯孚。

病嬾疏迎接，偏宜客不呼。

赵友直

赵友直　卜居二首

出郭虽超俗，尘嚣亦蕃骈。

以此感日蹙，拟耕牛山田。

溪湖相输灌，扁舟恣洄沿。

似兹安乐径，允可置一椽。

匪自耽寥寂，与彼坟墓牵。

赵友直

赵友直　卜居二首

吾宗本郊居，勤俭压几世。

礼失于野求，力耕真吾事。

古称识时务，必在贤与智。

用贻厥孙谋，无为忽去此。

去此亦不难，安居亡所恃。

赵友直

赵友直　长短句四时问四首

试问春韶光，何事容易老。

一点丹心死不灰，余生未便委芳草。

赵友直

赵友直　长短句四时问四首

试问夏祝融，何事苦凭陵。

安得金风起天末，大驱凉雨涤炎蒸。

赵友直

赵友直　长短句四时问四首

试问秋疏檐，落叶何萧萧。

黄花如有故人意，相对篱边共浊醪。

赵友直

赵友直　长短句四时问四首

试问冬满面，朔风何猎猎。

雪里梅花度暗香，骚人颇有诗相狎。

赵友直

赵友直　承友携琴见访

三尺丝桐太古音，清风明月是知心。

伯牙去后无消息，会见君家契此深。

赵友直

赵友直　初晴

久雨初收霁，开窗动我情。

野花含宿泪，山鹊弄新声。

赵友直

赵友直　创泳泽书院初成

万古湖山一望央，紫阳道脉壮宫墙。

佳朋鳞集互联榻，多士云从相共堂。

地有金罍非福瑞，天将玉汝任纲常。

要知学问无他术，只在工夫不怠荒。

赵友直

赵友直　待友不至

自与吾朋聊外期，心旌切切望容仪。

闻言回首非因错，欲语恁栏岂是痴。

春酒破愁难作喜，莺花供兴不成诗。

有时会晤情何限，握手论文到日西。

赵友直

赵友直　登五龙尖晚归鼓琴

绝巘凌风驾白云，登临兴后鼓南薰。

朱弦一到无心处，自觉人间无可闻。

赵友直

赵友直　读靖节集

羲皇世远矣，圣道久粃糠。

纵有鲁中叟，弥缝犹未遑。

况复经秦火，烬末谁能匡。

赤帝按剑起，犄角重傍徨。

天运如此耳，不饮之何方。

壶觞辄自引，未肯须臾忘。

匪苟好沉湎，逃名托醉乡。

赵友直

赵友直　杜宇行

君不见四更五更月，杜宇口流望帝血。

何为生子寄别巢，毛羽摧残悲哽咽。

将亡皎皎贾廉名，而今怨望未休歇。

天运自古有废兴，金瓯屹然亦伤缺。

尧舜受禅夏商衰，夷齐孤竹如敝鞋。

且须有酒拚颜赤，莫向东风空戚戚。

赵友直

赵友直　端午

节过端阳日，蒲觞满自斟。

兴怀多感旧，吊古漫成吟。

赵友直

赵友直　赋友授徒

孤竹清风迥，尼坛化雨淋。

群英公乐育，何必羡华簪。

赵友直

赵友直　耕

布谷声中雨一犁，绿蓑青笠两相宜。

陇头枉费驱牛力，旱潦年来未可期。

赵友直

赵友直　搆竹楼初成

竹楼新搆喜初成，为检遗编课子程。

山近砚池云自湿，门无辙迹草偏青。

光团霁月盘书案，翠暖香风透画屏。

旧业深怀期远大，心田雨许欲耘耕。

赵友直

赵友直　观菊有感

行到篱边地满霜，曩时物物已非常。

自怜失意秋风后，独有寒花不改香。

赵友直

赵友直　归田园居和陶渊明韵

举世堕尘网，我独爱丘山。

旧业久荒芜，不去待何年。

栖鸟恋故枝，潜鱼乐深渊。

物类各有托，予盍归田园。

决水渠双注，藏书居数间。

孤松挺后檐，五柳栽门前。

渺渺缀浮云，淡淡笼轻烟。

蛙鼓池塘畔，鹤唳溪山巅。

微躯足为乐，稚子堪陪闲。

不受樊笼系，灵台复自然。

赵友直

赵友直　寒食

人道芳辰载酒行，予心翻起古今情。

纸钱烧罢归来后，犹有原头杜宇声。

赵友直

赵友直　己卯岁除夜

刚迎新岁至，俄惊岁复分。

烧灯明万户，爆竹响千门。

愁对梅花咏，强将柏叶吞。

经年心底事，明日付东君。

赵友直

赵友直　见乳燕

梅雨初晴绿满陂，忽然乳燕脱巢飞。

诗成高枕惟鼾睡，不向人间怨索离。

赵友直

赵友直　景物

景物撩人□，兴思百念攒。

亨屯原有定，呼酒拚红颜。

赵友直

赵友直　倦来归

驰驱数载倦来归，一任流光暗里催。

缩首愿情忘势利，敛踪甘不受轻肥。

动於沼上观鸥侣，静在松间共鹤栖。

此外嚣嚣无别事，编茅插棘护幽扉。

赵友直

赵友直　兰边晚酌

深谷笼幽色，超然味更长。

薰人先欲醉，对客漫斟尝。

初触来歌席，犹肄扑酒觞。

主人困坐久，寂寂不闻香。

赵友直

赵友直　立夏

四时天气促相催，一夜薰风带暑来。

陇亩日长蒸翠麦，园林雨过熟黄梅。

莺啼春去愁千缕，蝶恋花残恨几回。

睡起南窗情思倦，闲看槐荫满亭台。

赵友直

赵友直　龙冈歌

龙兮龙兮何时兴，云行雨施天下平。

湫兮湫兮龙之据，龙今去兮留空名。

苍松倒影肖鳞角，根盘石壁徒崚峥。

当时旱魃为暴虐，苗禾焦卷皆枯茎。

嗷嗷下民发虔祷，嗟尔无神扬威灵。

予今歌罢龙冈曲，翻令两腋清风生。

赵友直

赵友直　漫兴二首

偃息林舦与世违，兴来长啸不妨痴。

素怀欲辟留侯谷，僻性耽茹甪里芝。

漫谓五湖真乐事，须夸三径足幽栖。

时人何用讯名氏，久矣迂疏不自知。

赵友直

赵友直　漫兴二首

南轩梅雨晚来频，雨霁轩清尽可人。

不著东山双屐齿，偏宜渭水一丝纶。

愁中托酒无辞醉，梦里看花莫认真。

行乐随时吾事耳，乾坤何地不容身。

赵友直

赵友直　命子篇

悠悠我祖，肇自轩辕。

迄於赵城，因而氏焉。

汉家涿郡，继族於燕。

卜迁大梁，世系绵绵。

宋自中叶，徙都南塘。

武显扈跸，聿居虞乡。

於赫文杏，奕世其芳。

符德象贤，谱牒有光。

顾及於我，时运倏倾。

族居萍散，遂殒家声。

苫块余息，仅存其形。

於焉有心，冀我后生。

后生是畏，圣谟炳如。

维时孜孜，无忝厥初。

岂不尔念，为惜居诸。

无后非孝，匪才若虚。

赵友直

赵友直　牧

相呼相唤出烟堤，冒雨前村膝没泥。

万斛愁怀人不解，呜呜桐角倚牛吹。

赵友直

赵友直　墓庐追亲

万古维乾坤，一生资父母。

乾坤春复春，父母恩难补。

瞻彼林中乌，犹能怀反哺。

矧兹六尺躯，不念劬劳苦。

赵友直

赵友直　暮春即景

衡门三月景，万顷浩无穷。

堤柳轻浮碧，野花净落红。

小桥溪水涨，曲径峪云笼。

牧子横牛背，前村一笛风。

赵友直

赵友直　南源庙

乾坤何处不披图，觅胜谁从此地过。

三相神功垂舜治，千秋庙貌壮勾湖。

衢通瑞象无尘境，山隔眠牛有坦途。

伏腊岁时同到此，祠前瞻拜一諠呼。

赵友直

赵友直　拟古二首

圣王创立制，先务正经界。

群侯肆兼并，井田随破坏。

经界紊其坊，曷所辨中外。

三王化邈矣，五霸迭相代。

仲父作内政，兵与农胥赖。

列辟已无周，重俾宗且戴。

伟哉九合功，愿执鞭相待。

赵友直

赵友直　拟古二首

堂堂谷中室，草木恒相邻。

顷缘出游衍，室内虚无人。

犬羊窥我间，蹄蹟分扰驯。

秽我衣裳区，安所置其身。

翘然起遐思，结屋依湖滨。

手执羲皇卷，门栽五柳春。

春风一披拂，意恐缁泥尘。

赵友直

赵友直　牛山之木四

牛山之木，於彼空谷。

悠悠我思，孰云勿谷。

赵友直

赵友直　牛山之木四

牛山之木，欣欣其荣。

我有好爵，君子攸宁。

赵友直

赵友直　牛山之木四

木其荣矣，繁霜瘁之。

静言思之，中心怆而。

赵友直

赵友直　牛山之木四

木之瘁矣，益厚其根。

我之怀矣，匪善奚敦。

赵友直

赵友直　七夕

一叶井梧飘，双星忽相值。

却怜参与商，晤会当何夕。

赵友直

赵友直　樵

踏破芒鞋力已疲，朝还砺斧采薪儿。

云深迷却山头路，戴笠回来雨湿衣。

赵友直

赵友直　秋晚登眠牛冈偶赋

满路尘嚣不耐愁，眠牛冈上自清秋。

霜高木叶流丹冷，宜为黄花一举瓯。

赵友直

赵友直　秋夜宿瑞象寺写怀

秋高天宇肃，草际霜华冷。

明月流清光，徘徊薜萝影。

予抱千古怀，其将为谁骋。

兴衰感人事，代谢悲流景。

长歌紫芝篇，醉卧赤松径。

斯亦聊且娱，荣华非所竞。

赵友直

赵友直　山中即景四首

谷风吹我户，襟抱豁然开。

雪向梅边尽，春从柳上来。

花瓶长绿草，茶碗泛香醅。

逸兴难拘缚，寻诗屐破苔。

赵友直

赵友直　山中即景四首

趁此清和景，荷筩酒一吞。

围棋开北墅，羽扇取南薰。

兰雨清传馥，鸥波绿涨纹。

枕书鼾睡处，忽梦到陶君。

赵友直

赵友直　山中即景四首

故园秋雨后，足迹遍溪山。

月入芦花冷，风磨柳叶残。

群乌乱木末，独雁咽云端。

此景堪谁遣，村醪味带酸。

赵友直

赵友直　山中即景四首

茅屋冻将压，柴门寒自拴。

掘炉煨芋栗，呵笔写诗篇。

策杖深山里，寻梅古洞边。

谁知居士乐，翻受俗人怜。

赵友直

赵友直　伤春偶得绵字

王府原头芳草芊，却怜杜宇自年年。

停杯试向窗前看，飞尽杨花几树绵。

赵友直

赵友直　释闷

槛外山花照眼明，独怜幽抱向谁评。

因寻乐处诗为友，欲破愁城酒作兵。

歌罢倦吟多少句，醉余强进两三觥。

春光容易催人老，莫把污名玷此生。

赵友直

赵友直　寿黄有司诞日

天挺英才佐庙廊，千年懋绩炳旗常。

悬弧偏喜民生寿，报国还期道体康。

庭有芝兰呈晚秀，门多桃李毓春芳。

微吟聊助冈陵祝，鹤发乌纱映鬓霜。

赵友直

赵友直　送春

宿雨淹无霁，落花翠点苔。

东君今日去，借问几时回。

赵友直

赵友直　题壁

三北谁人知管仲，五湖何处觅陶朱。

壁间遗墨还堪睹，吊罢灵魂一束刍。

赵友直

赵友直　望海尖望海

天悬一柱郁崔嵬，海若遥看出不回。

叠岸犹疑鞭石起，独惭无计觅蓬莱。

赵友直

赵友直　闻莺

闷坐书斋学诉春，漫思黄鸟转伤神。

惟知弄舌娇和巧，不管行人喜与嗔。

侵晓爱趋红树暖，移时又向绿杨新。

始知春燕情何厚，日日相依旧主人。

赵友直

赵友直　谢徐隐君屡见惠

慷慨论交日，情深即故知。

金兰敦古道，松柏挺奇姿。

屡辱分嘉惠，何繇致我私。

临风无限思，搔首一嗟咨。

赵友直

赵友直　悬剑歌

家徒四壁何所有，横悬三尺电光溜。

床头醉看白虹飞，中夜犹惊玉龙吼。

潜倚空山泣鬼神，寒芒逼人动牛斗。

无乃干将是前身，莫邪清淬浑天授。

今者羞为妇女看，霜稜蟠蛰匣中久。

何日露拔斩长鲸，启函一展剸犀手。

豪曹湛卢只自珍，雷焕张华世莫遘。

傥尔识取英雄眸，此时挥霍任驰骤。

赵友直

赵友直　忆攒宫

山河绕故封，常照旧时月。

独有会稽陵，萧然成狐窟。

赵友直

赵友直　咏兰

晓来一雨忽初收，九畹分香绕碧流。

裛露灵苗凝浅翠，迎风素质拂轻柔。

自甘深谷同巢许，不羡巍阶并管周。

物类尚知羞媚世，污名秽节岂吾俦。

赵友直

赵友直　有美人兮四章

有美人兮，在天之东。

瞻之勿及，我心憧憧。

赵友直

赵友直　有美人兮四章

有美人兮，在天之西。

见之勿遂，我心悽悽。

赵友直

赵友直　有美人兮四章

有美人兮，在天之南。

思之勿得，我心惔惔。

赵友直

赵友直　有美人兮四章

有美人兮，在天之北。

怀之勿已，我心恻恻。

赵友直

赵友直　渔

垂竿终日坐苔矶，两岸芦花作雪飞，

鱼在深波刚不食，蓑披一片冻云归。

赵友直

赵友直　与咏道弟述怀

世事争雄一局棋，浮生碌碌鬓成丝。

经年病为多新酿，竟日忙因检旧诗。

赵友直

赵友直　与友观兰

彭泽当年成菊癖，予今亦欲订兰盟。

三杯酒向花边泻，一首诗从月下赓。

赵友直

赵友直　甑山

湖心一凸起金峦，举目浑如甑底看。

偃月苍松多少松，敲风翠竹两三竿。

石头苔藓痕常湿，叶底杨梅味带酸。

谁学林君来结屋，风光应不让孤山。

赵友直

赵友直　赠表弟陈莱寿

尔自髫{上髟下令}年，期已领鹗荐。

两浙多贤豪，论交皆北面。

徊翔逾几春，尚未输夙愿。

匪无才与猷，良乏明时眷。

力田逢少年，处囊陡尔见。

事绩炳寰区，声华流海甸。

赵友直

赵友直　赠别二首

千里论交情累累，尊酒话别临溪水。

江南为有一枝春，愿寄故人好相慰。

赵友直

赵友直　赠别二首

年来聚首情何乐，今日匆匆又解携。

千里故交惟藉酒，劝君更把手中卮。

赵友直

赵友直　赠行

无酒不成别，无诗别不成。

别君诗一首，马上酒三行。

赵友直

赵友直　赠徐樵隐

天命靡有常，空视时运覆。

珍重山间翁，抱道庸自玉。

欣髯发清兴，开轩恣遐瞩。

空谷閴无人，惟有云相逐。

山翁为有知，恋恋情绻缛。

绻缛林中薪，歌已禽声续。

勿谓有倾颓，维心常位育。

顾我无依归，犹然嗜幽独。

愿结金兰交，共兹南山麓。

赵友直

赵友直　瞻兰芎山

兰芎围绝嶂，图画望中悬。

几度令人慕，登临学葛仙。

赵友直

赵友直　种田行

春雨一犁足郊原，南村北村齐种田。

抛秧落水时竞捷，老者在后少者前。

日暮天寒完未得，比邻来相助插田。

比邻亦来相助插，如何独行之士任迍邅。

赵友直

赵友直　仲夏即景

五月憩孤村，幽情夐不群。

鹭飞天上雪，鸥渡渚中云。

翠麦刚才刈，青苗又复芸。

浮生行乐耳，世事不须论。

赵友直

赵友直　重九对菊

霜压危檐冷，萧条秋满林。

青云知己惠，黄菊故园心。

百虑凭祛遣，颓龄仗制禁。

缅思彭泽叟，履运□怀深。

赵虞臣

赵虞臣　游月岩书二绝经纪其清

兰着秋花分外奇，月岩清坐听枰棋。

笑谭相与同心处，更近新凉八月时。

赵虞臣

赵虞臣　游月岩书二绝经纪其清

兹游闲适实清奇，恍对柯山一局棋。

兴尽相呼下山去，归途犹趁日西时。

赵与？

赵与？　橘二首

野色烟波外，西风橘柚香。

湖光杳无际，山色忽深藏。

塔古灯犹照，坛余灶已荒。

何当蜕尘鞅，从此访渔郎。

赵与？

赵与？　橘二首

倦客沧浪意，扁舟汗漫游。

云归林屋晚，木落洞庭秋。

此地真堪老，中原卒未休。

可知侯万户，不似橘千头。

赵与？

赵与？　桐

晚来狂索酒，量大酒无功。

窗豁能容月，楼高易得风。

碎声闻蟋蟀，痚影舞梧桐。

夜半成清梦，江硝垂钓翁。

赵与辟

赵与辟　贺南谷兄与男孙同科

暮年骥足聘青云，更喜文星耀一门。

观榜同登父与子，策名重见祖和孙。

偶然盛事酬先志，賸有奇芳在后昆。

我亦瀛洲连步者，相蕲忠孝报君恩。

赵与辟

赵与辟　良坦侄再转福清县赠行

甲年谢策志应酬，今日分符力已优。

好把丹心悬北阙，春风次第荷纶褒。

赵与辟

赵与辟　赠良坦侄知永嘉

墨绶铜章拜命新，鸣琴之治在于今。

花封伫见风流似，柳舍休教别人殷。

赵与槟

赵与槟　白鹤岩

六丁开两壁，不知始何年。

是间一崆峒，可为几客延。

我来拂石坐，倾耳听潺湲。

古榕蔽天罅，一瀑穿峡悬。

四时宿雨露，亭午饮虹烟。

神公忽震怒，想将潜蛟鞭。

至今空山惊，莽草连飞泉。

宜调松琴操，更闻铁笛传。

山僧避侬赋，饮溜枕苔眠。

兴怀内讧日，鼎鼎百馀年。

赵与靍

赵与靍　游马平仙弈洞

凿石纵横十九槽，千年仙迹在林皋。

因思有局无棋意，可是从前不著高。

赵与东

赵与东　次韵方万里寒甚送酒

连日寒殊甚，衰年无一能。

砚呵磨墨冻，瓶晒插花冰。

浮世无根絮，余生有发僧。

苏门如可即，端合事孙登。

赵与泌

赵与泌　劝孝

三复蓼莪思二亲，亲恩天地无比伦。

生我鞠我长育我，出入腹我何艰辛。

为人这子欲报德，吴天于我心罔极。

顺承犹恐莫酬恩，况敢忘恩为悖逆。

此邦由来多孝义，县西元有曾参里。

后来因避大贤名，却易里名为养志。

乃知里有孝顺人，至今名号犹芳芬。

人心天理不相远，前贤孝行胡不遵。

习俗薄恶良可叹，枭獍之徒肆其悍。

不念父母劬劳恩，悖德悖礼如习惯。

在汝当为反哺乌，汝乃叱之若狗奴。

在汝当为羊跽乳，汝乃詈之如赫鼠。

此事虽云未必然，我乃闻之毛发寒。

一朝引咎深自责，由我教化有未格。

思昔曾为贵乡令，见人母子偶相竞。

令因涕出受孝经，母子翻然起新敬。

余今告汝以因缘，汝宜悉把旧恶悛。

从前果报言难尽，孝顺之中自有天。

五刑不孝最为大，汝宜猛省听予诲。

官法昭昭在眼前，轻则编置重则配。

假如幸免遭官刑，必有天刑及汝身。

六丁霹历飞雷霆，此时无路可自新。

沔

沔　咏群玉山

一山几台观，群玉锡佳名。

迁客品题处，高人燕坐清。

池荒欠溶漾，石瘦尽峥嵘。

怪怪奇奇处，山阴道上行。

赵与滂

赵与滂　村居

郊外草为堂，悠然世虑忘。

竹衰花结实，蜂旺子分王。

村路规模狭，溪流曲折长。

晚山惜余景，未肯下斜阳。

赵与滂

赵与滂　登浙江楼

两岸共明月，阑干霄汉间。

风波浙江水，砥柱海门山。

昼夜潮消长，利名人往还，

不如沙上鹭，玉立一身闲。

赵与滂

赵与滂　花院

拆了千秋院宇空，无人杨柳自春风。

蔷薇性野难拘束，却过邻家屋上红。

赵与滂

赵与滂　牵牛花

西风樵了谷，藤蔓络柴关。

名在星河上，花开晓露间。

秋空同碧色，晓日转红颜。

若挂青松顶，翛然不可攀。

赵与滂

赵与滂　山居苦

隐君家翠微，茆屋竹为扉。

红日自朝暮，青山绝是非。

野花无蝶管，怪木有神依。

益信林泉乐，年高白发希。

赵与滂

赵与滂　题晏国师喝水岩

古砖出唐井，豫识国师名。

於此坐禅处，喝回流水声。

如何神晏塔，移作李纲茔。

见说山中石，不平空自鸣。

赵与滂

赵与滂　题涌泉亭诗石

诗题蔗境不题名，墨迹悬岩碧藓平。

游宦来看心忽悟，前身应是赵先生。

赵与时

赵与时　大涤洞天留题

悬知凡骨本难仙，谁遣来登大条天。

篝火既容阯洞穴，抚栏又得听岩泉。

赵与时

赵与时　句

花似於人曾识面，鸟如对客自呼名。

寒雁挟风过古木，春鸠带雨集荒园。

赵与时

赵与时　诗二首

达人澄此心，肯为万法起。

眼看声色尘，不直一杯水。

赵与时

赵与时　诗二首

粲粲香秔雪不如，新菘况复满杯盂。

侯门肉食纷纷是，有此清奇风味无。

赵与时

赵与时　题张也愚草书中庸

学就右军家数字，笔成东鲁圣人书。

鸾翔凤翥三千许，鹤发鸡皮七十余。

从昔晋碑那写此，近来燕说正纷如。

平生嗜好同羊枣，展玩吟哦又起予。

赵与无

赵与无　即事口占

生平梦不到浯溪，此日欣从使者来。

天放一晴舒眼界，大江横上八樽罍。

赵与訔

赵与訔　宿半塘寺

夜宿半塘寺，惟闻塔上铃。

老僧行道影，童子颂经声。

竹密风犹劲，窗幽月愈明。

瓦炉香断处，一榻洒然清。

赵与泳

赵与泳　麦秋劭农随侍郡侯杖屦获遂澹岩一游浪吟古句聊志岁月

玲珑岩窍高倚空，雾霭山巅气郁葱。

征途倍喜憩美荫，石室况乃来清风。

屈曲两门最虚敞，不斤不斧谁施工。

眼高城郭喧嚣外，诗在烟云缥缈中。

我来情思良不恶，尽洗朱墨尘埃胸。

惜哉距城稍辽邈，归鞭未著心冲冲。

天开地辟此岩峒，山谷品题名始穹。

安能广作万间屋，震凌风雨皆帡幪。

赵与泳

赵与泳　偶侍郡侯游群玉浪吟二绝聊记岁月时淳佑乙巳菊节前一日

玲珑奇石绕林间，屈曲高低未易攀。

非斧非斤谁运巧，偏来琢就此蓬山。

赵与泳

赵与泳　偶侍郡侯游群玉浪吟二绝聊记岁月时淳佑乙巳菊节前一日

此景元来已不凡，高人那更说尘寰。

清幽爽垲舒情思，频赏无非吏事閒。

赵与俥

赵与俥　句

溪月涵虚影，山云护断香。

赵与杼

赵与杼　游大涤

九锁閟仙关，长歌入翠峦。

青松飞羽盖，修竹动琅玕。

雪霁千岩瘦，云深六洞寒。

客来尘虑息，一笑倚阑干。

赵元清

赵元清　题江湖伟观

凤舞龙飞王气蟠，两都赋在一阑干。

伍员不死江潮壮，西子如生越水寒。

春日百花连上苑，秋风落叶满长安。

钱塘尽占东南美，河洛何人著眼看。

赵元鱼

赵元鱼　书富阳驿壁

少年书剑几经过，沽酒谭文远自歌。

今日重来春意闹，老梅枝上着花多。

赵元鱼

赵元鱼　夷陵道士

山麓林梢烟翠横，寒天日色半阴晴。

道边废宅空椽瓦，岩下居人困甲兵。

破胆每惊腰剑客，伤弓时怯羽书声。

痴儿弱土浑多病，留寄乡村念尔情。

赵源

赵源　九日山中宴集

九日登临老奈何，强将幽恨寄悲歌。

疲欹巾帽愁风动，病著饥肠厌酒多。

东岭荒榛藏马鬣，西岩空榻锁蜂窠。

独怜堂下千章木，跨历齐梁未改柯。

赵院判

赵院判　寄苏小娟

当时名妓镇东吴，不好黄金只好书。

借问钱塘苏小小，风流还似大苏无。

赵月泉

赵月泉　游虎丘见瞎堂扁额有感

入山认得本来踪，识破机关境界同。

水自东流山自秀，因缘只在笑谈中。

赵云

赵云　题汪水云诗卷

江南江北马如飞，曾着金门羽客衣。

李泌暂游衡岳去，陈抟已请华山归。

风云万里气无敌，雨露两朝恩有辉。

偶尔江头相邂逅，细听流水十三徽。

赵宰父

赵宰父　句

野水多於地，春山半是云。

赵载

赵载　和杨礼侍六言

围青绕绿近在，虚白羊玄本同。

须知满眼叠嶂，不碍举头太空。

赵泽

赵泽　仙鹤楼

嘉陵天虹饮东海，西溪玉带萦南山。

诸峰四面罗髻鬟，周遭百里如一环。

炊烟万灶斜阳里，繁弦脆管东风起。

赵泽祖

赵泽祖　甘泉洞

银河泻落万山巅，玉界遥驰一道泉。

夜浴丹沙浮暖气，晓凝寒碧沁晴烟。

灵泉透海流香细，雪液澄虚抱影圆。

三咽只因凡骨换，坐临盘石看飞钱。

赵泽祖

赵泽祖　署中书怀

庭下幽花照眼醒，绿阴成幄晚风清。

何时抛掷铜章去，小艇烟波弄月明。

赵曾頀

赵曾頀　游延福寺

行行出西郊，稍觉嚣尘远。

风景既已殊，硗确颇忘倦。

南安古雄州，今亦壮哉县。

九日一佳景，居然在郊甸。

地高瞰川原，林杪露堂殿。

晋朝松百章，存者才一见。

岁月不我留，寒暑几更变。

当年秦隐君，轩冕非所羡。

间关剡溪来，至此获胜践。

结庐巢其巅，穴石为之砚。

城市不到足，公卿罕窥面。

邂逅有至交，相从情缱绻。

顷怀兴元年，致位在台铉。

扶持公道开，不绝几如线。

一言才见疏，斥逐遽遭谴。

天教流落馀，乃遂山林愿。

当年篵室处，遗址了难辨。

独有高士峰，千载猿鹤怨。

赵瞻

赵瞻　比干台

九阍大坏一木支，势知不可诚不欺。

商之三仁异所归，死谏不欲狂囚为。

贤哉万世忠臣师，比干而已前其谁。

谏不当显何所持，忠必爱君无拂辞。

帝舜载赓歌康隳，风雅比兴陈盛衰。

君贤臣圣流书诗，光华荣辉同葳蕤。

扶起不欲忧颠危，剖心血颈鼎获糜。

此意不独在一进，死者一传星日垂。

犹有佞人乘其机，顺正逢恶称讽规。

甘言好语解人颐，如鼷食角寝不觜。

聪明蔽密蔀莫知，微干之节世亦疑。

章华非不穷峨巍，姑苏一同宗社移。

名与土灭扫无遗，但为世鉴那中议。

兹台巍巍存遗基，尚觉清风洒肝脾。

妖狐狡兔不敢依，飞沙落日予心悲。

赵瞻

赵瞻　鹤鸣古洞

山势嵯峨接远峰，九皋鹤唳彻长空。

清音仿佛苍松外，疏影依稀皓月中。

石洞云封仙去俊，桑田世换水流同。

登临厌听黄鹂语，弄巧绵蛮噪碧丛。

赵瞻

赵瞻　句

天犹有仓廽，三十六峰中。

赵瞻

赵瞻　魏文侯城

曰自战国争雄来，何城不荒为壘培。

治乱兴废讵足哀，矧无名号寒於灰。

晋壤剖裂分家陪，魏至文侯功业恢。

三师经术王迹开，五臣御侮强敌摧。

况有成子相君才，吴起将兵亦伟哉。

内谘礼乐古典该，外强量旅腾风雷。

足尊天子朝灵台，乌用此城高崔嵬。

城之峻矣维其颓，宫之广矣今蒿莱。

黍离兴难悲邅回，如侯万国徒尘埃。

一时火炽俄烬煨，惟有陋俗知营财。

赵瞻

赵瞻　文湖渔唱

湖光潋滟之莲荷，歡乃渔郎贯此过。

笛韵吹残红蓼岸，橹声摇出锦鳞窝。

狂歌明月间愁少，放浪扁舟适兴多。

蓴菜鲈鱼供一醉，掉头归去卧烟蓑。

赵瞻

赵瞻　子夏山

山因先师成令名，人心仰止悬青冥。

文侯北面款山扃，石室至今犹南倾。

直松万林天籁声，长材大东资连甍。

溪泉四出照骨清，润物功溥民冈争。

朝兮新云泽根茎，暮兮和风发勾萌。

山种气穉天地英，民何知为夫子灵。

魏最称治由师经，晋俗自是多诸生。

时尚辞华取未精，皓首学行徒修明。

非无神降弼王庭，国朝当议平广衡。

斯文未丧吾道亨，商之传授今可行。

赵榛

赵榛　送马扩诣行在

全赵收燕至太平，朔方寸土比千金。

氛祲一扫銮舆返，若个将军肯用心。

赵榛

赵榛　送马扩诣行在

遣公直往面天颜，一奏临朝莫避难。

多少焦苗待霖雨，雨霖只在月旬间。

赵轸

赵轸　感怀

群鳞戏清波，天青云影白。

濯足歌沧浪，一笑天地窄。

山色秀而深，都言秘神物。

眼底有真龙，何必云中觅。

赵镇

赵镇　临安还游金龙洞志感

几年岩径违清赏，今日云萝蹑旧踪。

刹阁春阴宜燕雀，天池雷雨起蛟龙。

崖流玉液空莲座，风激筼箉送梵钟。

沿口愁迷去路，樽前聊与话从容。

赵镇

赵镇　题妙庭观玉泉池

一脉冷冷绝点埃，方池幽洞自潆洄。

源从白石云边出，流向青莲座下回。

禹穴鳞游残雪喷，祗园花堕暗香来。

可人最是清秋夜，月白沙青宝镜开。

赵政夫

赵政夫　妙峰亭

尘世有仙镜，清绝不可言。

寒江露沙迹，晚嶂埋云根。

暇日推吏案，呵道穿僧门。

来饮岩下水，何必携芳樽。

赵知军

赵知军　句

战血肥春草，妖魂附野狐。

风吹沙草落日黄，鸦啄髑髅飞不起。

赵植

赵植　句

芳草连云暮色深。

赵至道

赵至道　咏瀑布

飞落寒泉一派高，初闻响似浙江潮。

松阴无雨云长润，石窦虽晴雪未消。

素练几时悬绝壁，白虹千尺跨层霄。

丹山自是神仙府，弱水流来故不遥。

赵仲藏

赵仲藏　福胜院

千骑踏清霜，东游古道场。

灵笼山骨秀，风引水声长。

晓日依稀暖，寒花取次香。

后随吹管急，空谷答宫商。

赵仲修

赵仲修　冬至祀先有感

井臼辛勤又一年，仗谁齰恨到重泉。

离骚空纪高阳后，蓝缕过如蚡冒前。

终亦有人分鼠璞，只今无俸置豚肩。

男儿七尺须如戟，独掩蓬蒿扫纸钱。

赵众

赵众　题倅厅吏隐堂

满耳江声满目山，此身疑不在人寰。

民含古意村村静，吏束刑书日日闲。

赵竹屋

赵竹屋　太平州

拍栏一笑大江横，号太平州亦浪名。

春水秋涛流不尽，半年农事半年兵。

赵谘

赵谘　过越

地有千岩与万津，霸图无计老青春。

抱冰漫刷栖山耻，争奈倾吴是归人。

赵子觉

赵子觉　书怀

柳影板阴绿绕村，日长细得话诗情。

迎风紫燕忽双去，隔雨黄鹂又一声。

笔黑生涯成冷淡，笋蔬盘馔易经营。

世间微利真刀蜜，有底驱驰取重轻。

赵子书

赵子书　泛舟鉴湖同程致道赵来叔联句题宗兰馆圃

胜境兹辰得重寻，史人同厉碧溪深。

两公未遽嘲糠秕，旧悉山林勇往心。

赵子书

赵子书　泛舟鉴湖同程致道赵来叔联句题宗兰馆圃

疏食深山谢击鲜，瓠肥那得此枵然。

祗应久绝纷华念，变笑舑儒不是仙。

赵子潚

赵子潚　宰余姚道咏上虞山水二首

重华遗泽在东州，景物留奇聚胜游。

翠湿金罍山独秀，碧环玉带水交流。

赵子潚

赵子潚　宰余姚道咏上虞山水二首

山自南来崇地位，水从东去泳江流。

徘徊四顾情何限，直欲於中构小楼。

赵子潚

赵子潚　早朝十绝

门门阊阖早春初，恭构龙飞御太虚。

圣德巍巍隆誉望，坐令四海诵唐虞。

赵子潚

赵子潚　早朝十绝

文德辉煌宝炬然，侍臣身染御炉烟。

丹心一点惟怀报，愿祝皇图亿万年。

赵子潚

赵子潚　早朝十绝

龙德当阳开泰运，凰楼南面御阶平。

恩波浩荡宽如海，八彩重瞳仰圣明。

赵子潚

赵子潚　早朝十绝

仰荷天恩雨露同，涓埃无地答宸衷。

侍朝惟秉忠和孝，遥见炉香上九重。

赵子潚

赵子潚　早朝十绝

凰阙钟声曙色开，香飘瑞气霭蓬莱。

侍臣鹄立班初合，齐进龙墀万寿杯。

赵子潚

赵子潚　早朝十绝

北面高呼拜冕旒，星垂华渚彩虹浮。

春风满泛蒲萄酒，喜溢讴声遍九州。

赵子潚

赵子潚　早朝十绝

一天星斗灿晴霄，香爇沉檀瑞霭飘。

环佩趋朝天阙晓，五云重睹凰仪韶。

赵子潚

赵子潚　早朝十绝

象笏罗袍间绣衣，斑斓五采绚朝晖。

退朝擎出龙香篆，知是丹枫拜赐归。

赵子潚

赵子潚　早朝十绝

廿载承恩侍九重，泰阶玉烛喜遭逢。

嘉禾瑞协当年兆，伫看远夷贡献同。

赵子潚

赵子潚　早朝十绝

壮时瞻仰近龙颜，老尚簪缨侍从班。

恋阙敢辞筋力倦，铭心刻骨更输丹。

赵子泰

赵子泰　泛舟鉴湖同程致道赵叔问联句

赵子泰　诗见程俱七。《泛舟鉴湖同赵来叔子泰赵问联句》







卷528

赵子岩

赵子岩　青白堂

北庵竹玉青，南阶梅雪白。

吏散隐几坐，观化聊自适。

竹青表劲节，梅白留佳实。

太守谢二友，粗官谩陈力。

取名吾有寄，梅竹盖假借。

青白遗子孙，先训存金石。

斯民雕瘵馀，政教当尚德。

虽微甘棠化，韦弦吒三益。

赵子甄

赵子甄　寄道友

秦川蝉蜕已三回，明月清风任去来。

寄语冲虚诸道友，芒鞋竹杖不须埋。

赵自然

赵自然　诗一首

常欲栖山岛，闲眠玉洞寒。

丹哥时引舞，来去跨云鸾。

赵宗德

赵宗德　九日宴浮金亭

东山树，何青青。

镡津水，何冷冷。

茂树可荫，流水可听。

眉山夫子能解事，却于水边树下构危亭。

洪波浴日金错落，瘴云不雨烟蒙溟。

风尘澒洞去天远，草木蓊郁知地灵。

监州为爱黄华节，携我登临邀众客。

假令有酒多似藤江水，岂能洗我胸中之郁抑。

甘侯昆玉文武全，倾盖交游五情热。

故人亦有许判官，清政平生心似铁。

文采风流喻幕宾，曾陪骢马清南越。

刘君元是薇省郎，治民有道多筹策。

令簿怀才亦不群，芳名皆在斯文列。

儒林龚魏两茂学，逸气直与青云接。

孟嘉落帽是何年，岸帻西风感前哲。

天荒地老事茫茫，白发无情满头雪。

醒时饮，醉时歌。

尊前要使衰颜酡，不饮奈此清兴何。

人生聚会能有几，江海亲旧今无多。

赵宗吉

赵宗吉　题武夷

天风吹尽蔽空云，叠嶂层峦势吐吞。

铁笛声沉人换世，幔亭宴罢竹生孙。

崑阆境界烟霞窟，洙泗源流道义门。

分治优游公事了，溪山佳处共清尊。

赵宗万

赵宗万　句

斗悬金印心难动，屏列春山眼暂开。
