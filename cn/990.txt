全宋诗：孙
　孙邦
　　孙邦　白莲堂
　　孙邦　和史经
　　孙邦　吕城谒祖庙
　　孙邦　绿筠轩
　　孙邦　唐氏林亭
　孙杓　秋兴亭
　孙炳炎　题元实弟姚山别业
　孙伯容　赠行医龙杖道人
　孙伯温　游麻姑山瀑布泉
　孙冲
　　孙冲　长平怀古
　　孙冲　过古夹寨城
　　孙冲　送张无梦归天台
　　孙冲　题桑子铺石壁
　孙大雅　泊吴江寄僧
　孙旦　送僧归天甯万年禅院
　孙鼎　题汪水云诗卷
　孙发
　　孙发　截臂行
　　孙发　绝句二首
　孙蕃　东路赤岭铺
　孙甫
　　孙甫　和运司园亭　潺玉亭
　　孙甫　和运司园亭　翠锦亭
　　孙甫　和运司园亭　海棠轩
　　孙甫　和运司园亭　茅萩
　　孙甫　和运司园亭　水阁
　　孙甫　和运司园亭　西园
　　孙甫　和运司园亭　小亭
　　孙甫　和运司园亭　雪峰楼
　　孙甫　和运司园亭　玉豨堂
　　孙甫　和运司园亭　月台
　　孙甫　句
　孙复
　　孙复　八月十四夜
　　孙复　蜡烛
　　孙复　又赋十五夜月
　　孙复　谕学
　　孙复　中秋歌
　　孙复　中秋夜不见月
　　孙复　中秋月
　孙固
　　孙固　上元日驾幸太乙宫烧香
　　孙固　送程给事知越州
　孙光宪
　　孙光宪　八拍蛮
　　孙光宪　采莲
　　孙光宪　荆台
　　孙光宪　句
　　孙光宪　杨柳枝词四首
　　孙光宪　竹枝词二首
　孙何
　　孙何　句
　　孙何　僧
　　孙何　上元雨
　　孙何　诗三首
　　孙何　诗一首
　　孙何　侍宴御楼
　　孙何　送弟侑
　　孙何　题石桥
　　孙何　桐柏观
　　孙何　吴江
　　孙何　杏
　　孙何　咏华林书院
　　孙何　正旦病中
　孙介
　　孙介　淳熙戊戌在家聚徒期以秋冬随子赴任作诗二绝示诸生
　　孙介　答僧道隆惠老融水墨一纸
　　孙介　丁未孟秋夜月明如中秋因思范公守南阳赏月及坡公赤壁之游皆七月望
　　孙介　丁未仲仲赏月
　　孙介　江上
　　孙介　句
　　孙介　乾道乙酉鬻田训子有作
　　孙介　壬寅正月幼子黄岩尉任将满予与家众先归幼子独留官舍三月作诗八句
　　孙介　送钱叔依使君之南安
　　孙介　题张元鼎风雨斋
　　孙介　县作鹿鸣会屈致冷副端席半出诗侑一献次其韵
　　孙介　偕同人登虞山乾元宫
　　孙介　欣欣篇
　　孙介　夜坐偶成
　　孙介　乙巳冬十月随幼男赴海陵丞中途遇交代有开正视事之请既抵官舍有作
　　孙介　用儿子应时宿龙泉寺遇雪诗韵
　　孙介　雨后
　　孙介　雨凉夜坐口占
　　孙介　仲子生日
　孙仅
　　孙仅　步虚台
　　孙仅　句
　　孙仅　勘书
　　孙仅　蒙泉
　　孙仅　秋
　　孙仅　诗一首
　　孙仅　题潜山
　　孙仅　赠种徵君收
　孙景文　尧庙
　孙抗
　　孙抗　白雀洞
　　孙抗　北牖洞
　　孙抗　朝阳洞
　　孙抗　嘉莲洞
　　孙抗　南华洞
　　孙抗　栖霞洞
　　孙抗　夕阳洞
　　孙抗　岘山
　孙揆　句
　孙琏　述怀二首
　孙迈
　　孙迈　简寂观作
　　孙迈　刘仟石诗
　　孙迈　齐山僧舍
　　孙迈　题义门胡氏华林书院
　　孙迈　游齐山寺寻陈鸿断碑
　孙懋
　　孙懋　龙岩寺
　　孙懋　温泉
　孙梦观　道爱堂
　孙沔
　　孙沔　酬答王仲仪龙图
　　孙沔　句
　　孙沔　题天章寺
　　孙沔　题子陵钓台
　孙冕
　　孙冕　句
　　孙冕　书苏州厅壁
　　孙冕　送新知永州陈秘丞瞻赴任
　孙侔　句
　孙颀　句
　孙起卿　江纂墓碑
　孙汝勉　白鹤岩
　孙锐
　　孙锐　避虏入洞庭
　　孙锐　兵火
　　孙锐　泊平望吊玄真子
　　孙锐　长干送别
　　孙锐　从军行
　　孙锐　得家书和陶渊明问来使作
　　孙锐　过震泽别业次壁间韵
　　孙锐　湖湄閒适二首
　　孙锐　湖中蚬蚌甚佳村妇调羹名曰水菜余珍嗜之作水羹吟
　　孙锐　孔明八阵石
　　孙锐　虏警
　　孙锐　三高祠　鸱夷子皮
　　孙锐　三高祠　甫里先生
　　孙锐　三高祠　江东步兵
　　孙锐　桑磐赠赵隐居
　　孙锐　上元夜送沈伯时赴南康山长
　　孙锐　石湖别墅
　　孙锐　寿杨广文六十解组南还时署邑篆事
　　孙锐　殊胜院柬悟雪禅人
　　孙锐　四景图　禅院风荷
　　孙锐　四景图　荻塘柳影
　　孙锐　四景图　平湖秋月
　　孙锐　四景图　仙矶晴雪
　　孙锐　杨郡王还乡
　　孙锐　杨学士廷秀过访
　　孙锐　耀武亭别周申团练
　　孙锐　渔父词和玄真子
　　孙锐　雨阻秦溪宿马养拙林下
　　孙锐　云长儴　赞
　　孙锐　早朝
　孙山
　　孙山　句
　　孙山　郑州
　孙绍远　题妙庭观
　孙升
　　孙升　句
　　孙升　送郑待制闳中归闽
　　孙升　索刘述之新酿
　孙实
　　孙实　书语集句诗讥一老生
　　孙实　压云轩
　孙士廉　题武夷
　孙氏　与周默
　孙奭　送张无梦归天台
　孙嵩
　　孙嵩　春日武康游望过孟东野故居
　　孙嵩　春夏之交四首
　　孙嵩　冬初杂兴
　　孙嵩　感兴
　　孙嵩　公无渡河
　　孙嵩　姑苏元夕
　　孙嵩　归途旅思
　　孙嵩　和谢虚谷
　　孙嵩　画猿
　　孙嵩　还邓觉民诗卷
　　孙嵩　倦客
　　孙嵩　开岁连日有阴雨
　　孙嵩　哭程晦夫
　　孙嵩　立春日
　　孙嵩　临安钱武肃庙
　　孙嵩　觅佳山水迁居未能又力役不休
　　孙嵩　愍叹
　　孙嵩　明妃引
　　孙嵩　偶作
　　孙嵩　秋怀五首
　　孙嵩　曲江头
　　孙嵩　邵康节
　　孙嵩　生日
　　孙嵩　书雨
　　孙嵩　霜晓早行
　　孙嵩　送年寓叹
　　孙嵩　戏嘲二子
　　孙嵩　行都钱岁
　　孙嵩　夜泊垂虹
　　孙嵩　遗怀杂赋
　　孙嵩　又书画船五首
　　孙嵩　阅秦纪二首
　　孙嵩　竹枝歌
　　孙嵩　紫阳夜坐
　孙素
　　孙素　故文定墨池分得风字
　　孙素　徐孺子读书台分得高字
　孙坦　句
　孙唐卿　榴皮题壁
　孙惟信
　　孙惟信　禅寂之所有卖花声出廊庑间清婉动耳
　　孙惟信　垂丝海棠
　　孙惟信　赋女冠还俗
　　孙惟信　句
　　孙惟信　玲珑山
　　孙惟信　秦村午炊
　　孙惟信　深院
　　孙惟信　题崇寿院
　　孙惟信　题载雪录
　　孙惟信　小院
　孙纬　献寿诗
　孙文叔　柳絮
　孙文昭　往浙西别王龟龄
　孙吴会
　　孙吴会　句
　　孙吴会　雁来红
　孙锡
　　孙锡　东池
　　孙锡　句
　孙信臣
　　孙信臣　句
　　孙信臣　襄阳怀古
　孙雄飞
　　孙雄飞　灵隐莲峰堂
　　孙雄飞　钱塘感兴
　　孙雄飞　上天竺
　孙岩
　　孙岩　别乡人席间作
　　孙岩　兵后绩溪道中
　　孙岩　陈监丞用韵见赠亦和以谢
　　孙岩　酬赵隐君还予诗稿之作因来韵增至二十四用柳子厚同刘院长言怀事诗
　　孙岩　出越城舟行乙夜纡道以避过兵
　　孙岩　初归
　　孙岩　德骥篇
　　孙岩　德艺有贵贱
　　孙岩　观渔行
　　孙岩　和元京兄赋苹花
　　孙岩　金庭观王右军祠
　　孙岩　九日呈戴兄
　　孙岩　留武林
　　孙岩　浦早望
　　孙岩　秋晚园中二首
　　孙岩　去冬过石潭上时吴义夫同行欣然谓予曰诗境甚佳今日再过有作将寄义
　　孙岩　绕行遇猎
　　孙岩　山间
　　孙岩　树阴
　　孙岩　武林绝句二首
　　孙岩　溪上
　　孙岩　寓斋
　孙逸　赏梅佳什既不得陪从又莫获少留深以为恨辄赓严韵酬叙
　孙因　越问
　　孙因　越问　封疆
　　孙因　越问　金锡
　　孙因　越问　句践
　　孙因　越问　良牧
　　孙因　越问　篇引
　　孙因　越问　神仙
　　孙因　越问　舜禹
　　孙因　越问　隐逸
　　孙因　越问　鱼盐
　　孙因　越问　越茶
　　孙因　越问　越酿
　　孙因　越问　越纸
　　孙因　越问　舟楫
　　孙因　越问　竹箭
　　孙因　越问　驻跸
　孙应凤
　　孙应凤　宝藏寺洪钟
　　孙应凤　虎岩纪游
　　孙应凤　惠政桥
　　孙应凤　奖溪桥
　　孙应凤　双桂桥
　　孙应凤　西塔
　孙应符
　　孙应符　次季和宿龙泉寺遇雪韵
　　孙应符　丁未仲夏季弟海陵官舍家大人赏月作计恭次元韵
　　孙应符　恭次家大人初抵季海陵官舍之韵
　　孙应符　恭次家大人鬻田训子诗韵
　　孙应符　恭和家大人将赴季弟官舍书示及门之作
　　孙应符　季弟黄岩任满大人挈家众先要作诗见示恭和元韵
　　孙应符　应符读韩评论以龊诗教其岁月乃三十二所作今应符生亦三十二年矣深
　　孙应符　应符生日大人作诗以示恭次元韵
　孙应求
　　孙应求　次季和宿龙泉寺遇雪韵
　　孙应求　丁未仲夏季弟海陵官舍家大人赏月作诗和韵
　　孙应求　恭次家大人初抵季弟海陵官舍之韵
　　孙应求　恭和家大人将赴季弟官书示及门之作
　　孙应求　恭和家大人鬻田训子诗韵
　　孙应求　季弟黄岩任满大人率家众先归作诗见示恭次元韵
　　孙应求　仲弟应符生日大人作诗命和元韵
　　孙应求　仲弟应符用黎龊龊诗韵作咄咄篇自警家大人用韵作欣欣篇应求次韵作
　孙应时
　　孙应时　八阵碛
　　孙应时　巴东秋风亭怀寇公
　　孙应时　白兴州浮嘉陵还益昌
　　孙应时　碧云即事
　　孙应时　避难至海陵从先流寓兄弟之招仍邂逅故人冯元礼二首之一
　　孙应时　别黄岩范令
　　孙应时　别越中诸生
　　孙应时　不寐
　　孙应时　陈传朋和余梅花旧作余再赋此
　　孙应时　陈正叔县尉见示所著诗文以诗谢之
　　孙应时　晨兴有叹
　　孙应时　池口阻风雨
　　孙应时　出成都西郊
　　孙应时　出沌复见江山和斗南
　　孙应时　春郊偶作
　　孙应时　春日书事
　　孙应时　春日自警
　　孙应时　慈溪道中次伯兄韵
　　孙应时　辞武侯庙
　　孙应时　次日湖上
　　孙应时　次仲氏韵
　　孙应时　枞山祠梳洗楼
　　孙应时　答陈子序庠见贻
　　孙应时　答成都虞子韶钤干寄书信兼示近作
　　孙应时　答简夫
　　孙应时　答剑门朱宰和益昌夜泊韵
　　孙应时　答潘文叔见寄予十月尝访文叔许来而犹未也
　　孙应时　答任检法
　　孙应时　答叔刚见贻
　　孙应时　答王甫抚干和荆江亭韵
　　孙应时　答委章和寄同舍韵
　　孙应时　答杨霖用韵见赠
　　孙应时　答俞履道见赠
　　孙应时　到荆州春物正佳枢使王公招宴欢甚已而幕府诸公携饯荆江亭并成四诗
　　孙应时　悼毕进士
　　孙应时　悼赵提干
　　孙应时　悼周尧夫
　　孙应时　道傍水行可爱
　　孙应时　道中寄同舍
　　孙应时　灯下学书偶成
　　孙应时　登仙木
　　孙应时　丁未仲夏海陵官舍家大人赏月作诗恭和元韵
　　孙应时　顶山祷雨
　　孙应时　定军山叹
　　孙应时　东归留别幕中同舍
　　孙应时　冬十月赴官海陵过会稽诸生饮饯鲁墟桥四罢就舟倦甚眷然有作
　　孙应时　洞庭湖
　　孙应时　斗南竹林祠歌
　　孙应时　读程子易傅
　　孙应时　读晦翁遗文悽怆有作
　　孙应时　读士元传
　　孙应时　读通鉴杂兴
　　孙应时　杜子贞远访自言山居之胜以二诗送之
　　孙应时　端午侍母氏饮有怀二兄偶阅苏日高安唱和慨然用韵
　　孙应时　沌中即事
　　孙应时　二月十十五同赵景孟胡晋远游四明山
　　孙应时　发嘉州答张倅用前韵
　　孙应时　泛东湖风浪作复止
　　孙应时　范氏致爽园用石湖韵
　　孙应时　范叔刚以诗送豆粥次韵答之
　　孙应时　奉和家大人将赴官舍留示及门之作
　　孙应时　芙蕖
　　孙应时　傅惟肖赞府假西游集作长篇送还奇甚次其韵
　　孙应时　高南仲自云间归退轩盖明府以四诗送之末章专以见及南仲索和遂次其
　　孙应时　恭次家大人初抵海陵官舍元韵
　　孙应时　恭和家大人鬻田训子诗韵
　　孙应时　海陵岁暮
　　孙应时　害别袁和叔
　　孙应时　汉州房公湖
　　孙应时　杭都旅舍腊日感事
　　孙应时　和陈及之
　　孙应时　和陈亮功张次夔二同年唱酬廉字诚字之作
　　孙应时　和次山见寄
　　孙应时　和答陈传朋
　　孙应时　和答胡用之
　　孙应时　和答黄时举贡士献黄草布
　　孙应时　和答陆华父
　　孙应时　和答潘端叔见寄
　　孙应时　和答司马宜春逆
　　孙应时　和答吴斗南见寄解其自疑之意
　　孙应时　和答吴斗南赏木芙蓉见怀
　　孙应时　和答吴斗南中秋见怀并约五子合见过
　　孙应时　和答吴尉俞商卿见赠因用韵送行
　　孙应时　和答叶无咎
　　孙应时　和答张衡仲
　　孙应时　和答赵生师白见寄
　　孙应时　和顶山前韵
　　孙应时　和方与行韵
　　孙应时　和共父游青羊宫二首
　　孙应时　和和人周次山行
　　孙应时　和胡仲方抚干白瑞香及黄橼韵
　　孙应时　和甲辱秋夜读书有感韵
　　孙应时　和简叔
　　孙应时　和简叔游张园
　　孙应时　和景孟山行
　　孙应时　和景孟宿山中
　　孙应时　和李季章校书西湖即事三首
　　孙应时　和刘过夏虫五咏　蛙
　　孙应时　和刘过夏虫五咏　蚊
　　孙应时　和刘过夏虫五咏　蚓
　　孙应时　和刘过夏虫五咏　萤
　　孙应时　和刘过夏虫五咏　蛛
　　孙应时　和刘师文饮城西风怀
　　孙应时　和楼尚赋赵大资大资重楼柏梁体
　　孙应时　和师文
　　孙应时　和魏公再用韵勉子孙学
　　孙应时　和吴斗南
　　孙应时　和项平父送别
　　孙应时　和曾舜卿
　　孙应时　和曾舜卿少府
　　孙应时　和赵生唐卿师白韵游横溪
　　孙应时　和真长木犀
　　孙应时　和真长送别
　　孙应时　和甄云卿诗
　　孙应时　和郑信卿
　　孙应时　和制帅效谢康乐体
　　孙应时　和仲氏除夕书怀
　　孙应时　和诸葛行之
　　孙应时　胡元迈集句作宫词二百求题跋为书两章
　　孙应时　还成都
　　孙应时　黄岩溪
　　孙应时　黄岩新安镇膛中和王主簿春霁遣兴
　　孙应时　黄岩郑瀛子仙弱冠入太学五上书论时事以直闻於时老犹不衰客游海陵
　　孙应时　黄州呈赵使君
　　孙应时　即事
　　孙应时　寄高司户
　　孙应时　寄黄州录事刘进之同年
　　孙应时　寄江阴使君叔木叔
　　孙应时　寄李允蹈
　　孙应时　寄马塘范叔刚
　　孙应时　寄史同叔开叔
　　孙应时　寄孙正字
　　孙应时　寄通州徐居厚使君
　　孙应时　寄王明叔提干
　　孙应时　寄咏东屯
　　孙应时　简叔自临安之官鄂渚专书问讯多寄近作以诗谢之用前岁赠别韵
　　孙应时　见岩桂有感
　　孙应时　剑门行
　　孙应时　涧壁梁公主祠武帝女也据高冢上林木郁然形开敞盖公主所葬欤无碑志
　　孙应时　涧壁阻风登小山四望书怀
　　孙应时　江北梅开殊晚和林实之别驾韵
　　孙应时　江上作
　　孙应时　借韵跋林肃翁题诗
　　孙应时　九日偕同寮至破山还饮誓清亭是日上雨寻霁自余至官三菊花节常会於
　　孙应时　九日与深叔晦季文王仲举登鄞城
　　孙应时　九月二十七日夜大风雨顿凉偶作
　　孙应时　举帆松江经县治北
　　孙应时　句
　　孙应时　倦游书事
　　孙应时　客思
　　孙应时　哭东莱吕先生
　　孙应时　哭沈叔晦墓
　　孙应时　哭亡友胡达材
　　孙应时　昆山龚立道昱有月石砚屏斗南君玉诸人皆有诗余亦赋一绝
　　孙应时　昆山龚立道作棲闲堂取李太白题龚处士别墅诗日龚子棲闲地都无人世
　　孙应时　腊月初七日夜梦游山林间清甚赋诗半就觉而忘之追成八句
　　孙应时　腊月二日雪齐与王君玉荣淳甫谒山阴陆放翁夜归
　　孙应时　冷副端与诸人九日登高有诗次韵
　　孙应时　冷副端招西郊赏樱桃
　　孙应时　李简夫知易用其父韵见贻且示和陶一编并和二章答之
　　孙应时　李允蹈以诗见诒走笔和之李号能诗诸贵人客也
　　孙应时　李允蹈再诗言别次韵
　　孙应时　立夏日泛舟游青山憩杨氏庵示诸生
　　孙应时　梁山刘制参园亭
　　孙应时　临海道中书怀
　　孙应时　留妻兄张伯高
　　孙应时　隆兴甲申仲冬回郡城宿龙泉寺遇雪
　　孙应时　眉州
　　孙应时　梅花
　　孙应时　梦蜀中一山寺日龙塘有龙祠余似尝屡游也别之未足两句而寤因足成之
　　孙应时　闽宪法克庄以故旧吒文公五世孙明仲远徵鄙老退遗弃散逸荷伯宗用昭
　　孙应时　母氏生朝会同官
　　孙应时　母氏生日
　　孙应时　母氏生日阴晴晏温夜后虽小雨或作或止而帖然不风诸老人不皆不须设
　　孙应时　宁庵即事
　　孙应时　偶成
　　孙应时　偶题
　　孙应时　陪间荆州九日登高晏示坐中呈二帅
　　孙应时　陪戎州范守阎倅饮涪翁纪事
　　孙应时　毗陵龚君以崇见投古风思致不风依韵答之
　　孙应时　七月十一日大雨次日又大雨
　　孙应时　七月一日独游顶山上方院
　　孙应时　妻兄张伯高来访横河感旧与拜先君墓下有作次韵
　　孙应时　遣兴
　　孙应时　清凉寺
　　孙应时　顷过周叔和见故人石应之诗及诸贤和篇大轴扩余继韵久不暇遗因通五
　　孙应时　秋日程伯玉携诗见过次韵
　　孙应时　秋日遣兴
　　孙应时　秋日书怀
　　孙应时　秋晓
　　孙应时　秋雨复将害稼
　　孙应时　秋雨旬日偶成
　　孙应时　壬子元日遂安县学讲书齿饮前此四十三年钱建为令尝有此集题名在壁
　　孙应时　如宁庵
　　孙应时　濡须道中
　　孙应时　入福昌寺
　　孙应时　入剑门和少陵韵
　　孙应时　入栈
　　孙应时　闰十月十日自鄞城同史子应如东湖宿月波寺
　　孙应时　三泉龙门
　　孙应时　三用妙沙字韵简叔刚
　　孙应时　三游洞之外俯瞰峡江酷似钓台
　　孙应时　三月八日挈家赴官常熟
　　孙应时　山庵感旧
　　孙应时　山庵即事
　　孙应时　山庵秋夕
　　孙应时　山行
　　孙应时　上皇八十庆寿赦书至海陵敬成三十二韵
　　孙应时　上史魏公寿三首
　　孙应时　邵武李公晦方子佳士也以其祖澹轩先生吕之行实挽诗见示为作八句
　　孙应时　胜果僧舍与叶养源论武侯出处作数韵
　　孙应时　师守之官枉驾过龙鹄省先公墓而去二诗送之
　　孙应时　十七夜如山庵
　　孙应时　十一月二十六日南至天色佳甚
　　孙应时　十一月二十六夜梦与范石湖各赋梅花六言觉仅记其大意足成二绝
　　孙应时　石龟古梅
　　孙应时　石櫃阁和少陵韵
　　孙应时　石应之校书招同胡崇礼赵几道几道饮白莲社晚雨
　　孙应时　石灶
　　孙应时　石庄临大江望江阴君山怀淮阴违尉用去年送行韵寄之
　　孙应时　书西溪僧壁
　　孙应时　四明山记游八十韵
　　孙应时　送别常汉度知县
　　孙应时　送别舜卿少府
　　孙应时　送别宋金州
　　孙应时　送别惟肖赞府
　　孙应时　送别袁公四诗
　　孙应时　送池子文
　　孙应时　送德安五休司户
　　孙应时　送高南伯入太学
　　孙应时　送高南仲之华亭
　　孙应时　送胡婿晋远赴嘉兴酒官
　　孙应时　送胡婿晋远赴义乌丞
　　孙应时　送怀马尊古赴江户掾
　　孙应时　送李文授知括苍
　　孙应时　送刘苏州诚之帅夔门
　　孙应时　送陆华父归越
　　孙应时　送明守黄子由尚书赴召
　　孙应时　送彭大老提舶泉南
　　孙应时　送彭子复临海令满秩
　　孙应时　送史册步知池洲
　　孙应时　送史同叔司直造朝
　　孙应时　送司马大亨赴遂昌宰
　　孙应时　送苏赞府梵满秩
　　孙应时　送台州沈虞卿使君入朝
　　孙应时　送外侄莫幼明还里疗疾
　　孙应时　送王木叔推官满秩
　　孙应时　送友人杨仲能东下以一蹴自造青云分韵得一字
　　孙应时　送虞仲房赴潼川漕
　　孙应时　送袁和叔赴淮阴尉
　　孙应时　送张敬夫栻以追送不作远为韵赋诗五章藉手言别不胜倦倦爱助这诚情
　　孙应时　送张清叔主簿
　　孙应时　送赵简叔满秩归闽
　　孙应时　送赵清臣善湘明府民谣六韵
　　孙应时　送赵舜臣知温州
　　孙应时　送赵仲礼入大理寺簿
　　孙应时　送朱仲微使君赴阙
　　孙应时　宿宝墟庵
　　孙应时　宿上方院祷晴
　　孙应时　随凫岩瀑布
　　孙应时　遂安同官蒋主簿满秩归宜兴相见杭都以诗别之
　　孙应时　遂安县兴学和詹本仁见赠诗
　　孙应时　孙生康祖从予海陵予荐之滁守赵叔明之门送以古诗
　　孙应时　唐侯仲友之守台为浮梁於江象令蒋鹗考叔赋江有济三章以献余时官於
　　孙应时　题筹笔驿武侯祠
　　孙应时　题光福刘伯祥所藏东坡枯木及渔村落落照图
　　孙应时　题寒草岩
　　孙应时　题黄岩溪
　　孙应时　铁笛亭
　　孙应时　庭下小桧
　　孙应时　同邱直长和欧公三游洞韵
　　孙应时　挽方躬明运使
　　孙应时　挽公阳杨秉修处士
　　孙应时　挽胡子瑞
　　孙应时　挽李中甫使君
　　孙应时　挽李资政
　　孙应时　挽刘宣义
　　孙应时　挽楼文昌母安康太夫人汪氏
　　孙应时　挽楼严州
　　孙应时　挽陆景渊主簿
　　孙应时　挽莫子晋丈
　　孙应时　挽南安钱知军佖
　　孙应时　挽南康冷知军
　　孙应时　挽潘德夫左司
　　孙应时　挽钱仲耕运使
　　孙应时　挽沈叔晦国录
　　孙应时　挽沈云夫
　　孙应时　挽石应之提刑
　　孙应时　挽司马季若知郡
　　孙应时　挽所子美侍郎
　　孙应时　挽汪克之给事母程夫人
　　孙应时　挽王季海丞相
　　孙应时　挽王知复书监
　　孙应时　挽吴给事芾
　　孙应时　挽先兄外舅施文子支使
　　孙应时　挽刑邦用
　　孙应时　挽徐季节先生
　　孙应时　挽徐居厚寺簿
　　孙应时　挽叶无咎
　　孙应时　挽应宣义
　　孙应时　挽曾原伯大卿
　　孙应时　挽曾仲躬侍郎之室秦国太夫人冯氏
　　孙应时　挽赵泰州母刘夫人
　　孙应时　挽赵泰州善忱
　　孙应时　挽赵子固左司
　　孙应时　挽周南夫寺簿
　　孙应时　挽诸葛寿之
　　孙应时　晚望
　　孙应时　万景楼三首用韵
　　孙应时　王子中使君家东涧修竹
　　孙应时　望建康诸山
　　孙应时　尉黄岩任满家大人先归作诗以示恭次韵
　　孙应时　闻南轩张先生下世感忱有作
　　孙应时　巫山歌
　　孙应时　吴文伯用李允蹈追字韵赠亦次答之
　　孙应时　五月二十日还旧居有感
　　孙应时　五月末如鄞舟中戏作
　　孙应时　武担山
　　孙应时　武担山感事
　　孙应时　武担西台和师文作
　　孙应时　西湖
　　孙应时　西溪会范叔刚用旧所寄韵
　　孙应时　西溪僧舍书卧
　　孙应时　峡中歌
　　孙应时　小儿阿开周晬忆之有作
　　孙应时　小孤山晓望
　　孙应时　小舟过吴江风雨大作夜泊三家村翌日风回到家日未中
　　孙应时　晓晴
　　孙应时　新春书怀
　　孙应时　新毗陵守王立之书来以诗答之蜀中同寮也
　　孙应时　新潍见桃杏书事
　　孙应时　雪窦妙高峰诗
　　孙应时　雪夜叹
　　孙应时　雪中次甄云卿监簿韵
　　孙应时　雪中早起偶作
　　孙应时　夜泊
　　孙应时　夜深至宁奄见壁间端礼昆仲倡和明日次其韵
　　孙应时　伊川先生祠
　　孙应时　诒侄生日
　　孙应时　邑人李子宽公绰以所著十说及论孟解相示极有可敬而老且贫只一子又
　　孙应时　益昌僧寺静境轩
　　孙应时　益昌夜泊
　　孙应时　鄞城通守厅和潘文叔梅花韵
　　孙应时　鄞川道中呈友人
　　孙应时　鄞中和张世隆总管春晓即事
　　孙应时　永康虎头山
　　孙应时　咏史
　　孙应时　用范叔刚韵送陈亮功同年
　　孙应时　用韵戏简叔
　　孙应时　用韵赠李恭父
　　孙应时　游灵岩观瀑布
　　孙应时　游凌云峰答陈同年韵
　　孙应时　又答韵
　　孙应时　又寄潼川漕仲房
　　孙应时　又谒武侯祠
　　孙应时　佑侄实赴乡法吾家读书三世至此侄才七人作十八韵诲之
　　孙应时　于彝甫用许右丞别黄岩韵见寄亦用韵答之
　　孙应时　予顷至鄞中常馆同叔之筠轩修篁交阴奇石中峙清风爽致袭人肌骨今年
　　孙应时　余生日具杯酒为母寿思壬子岁在荆州癸在成都诸公为余作盛集而余意
　　孙应时　与宋廻父昆弟唐升伯偕游庐山
　　孙应时　与赵伯藏信叟游天衣寺
　　孙应时　雨中过湖
　　孙应时　玉虚洞
　　孙应时　元日自警
　　孙应时　爰亚夫自涪陵以小舟追路相送及予於枥木观下同至万州游岑公洞其归
　　孙应时　月前韵感事
　　孙应时　阅书库
　　孙应时　再答陈同年游字韵纪龙岩之集
　　孙应时　再答沙字韵
　　孙应时　再和
　　孙应时　再和商卿
　　孙应时　早秋独出初行邑西湖
　　孙应时　早行
　　孙应时　赠本子真
　　孙应时　赠策选军将张仲举其父故居乡与先君游也
　　孙应时　赠淳安赵令
　　孙应时　赠分水奚令
　　孙应时　赠闾近道人
　　孙应时　赠桐庐县令
　　孙应时　赠篆字高光远秀才
　　孙应时　章安镇感事
　　孙应时　章荆州再招宴渚宫重湖
　　孙应时　杖锡山
　　孙应时　赵唐卿邀游西湖即席赋十二韵
　　孙应时　赵仲礼示达庵唱酬次韵
　　孙应时　枕上口占
　　孙应时　郑倅是岁七月同游和余韵复和酬之
　　孙应时　侄孙诗
　　孙应时　制司请都大会食
　　孙应时　中秋次仲兄韵
　　孙应时　仲兄来为母氏寿言归有作
　　孙应时　仲兄生日家大人作诗恭次元韵
　　孙应时　重答
　　孙应时　舟宿莫城
　　孙应时　舟中晚思
　　孙应时　舟自震泽道吴兴城外有感
　　孙应时　周次山和立春诗答之
　　孙应时　著作李季间得阆守去国以书道别追寄四韵
　　孙应时　子宝东归以嘤其鸣矣求友声为韵作古诗七章宽予旅怀次其韵
　　孙应时　自东屯夜还舟中
　　孙应时　自警
　　孙应时　自益昌为武兴之行
　　孙应时　阻风泊归舟游净众寺
　孙应威　君山
　孙永
　　孙永　泛汝联句
　　孙永　清明
　　孙永　上已日
　孙元方　送何水部蒙出牧袁州
　孙元卿
　　孙元卿　题舫斋
　　孙元卿　与钱孝先游洞霄
　孙月境　句
　孙璋　武平十二峰
　孙嚞
　　孙嚞　酬汪将军携游白云寺
　　孙嚞　游丹山
　孙正平　春日岭南
　孙直臣　延祥寺
　孙仲鳌　句
　孙周翰　句
　孙翥
　　孙翥　春日游盘谷
　　孙翥　裴公亭二首
　孙子光　榴皮题壁
　孙子进　句
　孙子肃　句
　孙子秀
　　孙子秀　游丹山
　　孙子秀　早春游东山石洞
　孙祖德　题琴堂









ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　





全宋诗：孙



孙邦

孙邦　白莲堂

大智西归不肯回，只今莲社喜重开。

会中独有遗民在，十五年间两度来。

心地白莲俱有种，要须功德水方开。

因师一语千花现，人各始知来处来。

孙邦

孙邦　和史经

渊明遇佳趣，欲辩每忘言。

道安对胜士，高论矜弥天。

斯人已往不可得，悠悠俗驾徒争先。

梦尸梦秽了不悟，甯论掷足与裸颠。

虽知香臭在得丧，一朝十获岁九迁。

谁能休沐过僧语，聊问我林仍我泉。

贤哉令尹得此趣，颇厌世味如荤羶。

学人荐取妙香句，莫学大珠空饭眠。

宅侧造猪栏，正坐贪秽免。

巷中堆马粪，而以清贵显。

二事大不侔，其眼乃能辩。

吾徒与衲子，相去夫何远。

只恐无鼻孔，当知俿所践。

勿谓一瓣香，便解生一善。

居心苟不净，探洗谩卢扁。

要令登此堂，摩诘失其□。

深入不二门，诸臭雪见睍。

湛然方寸间，众妙来烟篆。

香销本无事，风静云回卷。

当年杜陵老，所造宜不浅。

夜宿赞公房，习气元未殄。

沉忧觉清梦，岂念世路蹇。

猪栏马粪辈，皆预公卿选。

泥涂布渠巷，欲往伤吾跣。

所以闻妙香，慨叹独辗转。

此香为谁来，知落处者鲜。

何如被蒙头，熟寐一觉遣。

孙邦

孙邦　吕城谒祖庙

吾祖持兵镇此都，投身九死定全吴。

一朝流矢中眸子，千载忠魂列霸图。

墓木但遗枫合抱，庙庭还有像完躯。

英雄未必输张许，青史功名定有无。

孙邦

孙邦　绿筠轩

年来宦拙喜跻攀，门枕溪流四面山。

时过邻僧话浮世，一轩长对此君闲。

孙邦

孙邦　唐氏林亭

华屋沈沈野外居，茂林清荫绕门闾。

移花植果心无事，抱子弄孙欢有余。

闲过西畴观刈穫，懒寻南郭命巾车。

问君为圃嗟予晚，便拟归休学二疏。

孙杓

孙杓　秋兴亭

前有长江后有湖，天将此景属吾徒。

当时想未见秋兴，谩说南楼天下无。

孙炳炎

孙炳炎　题元实弟姚山别业

别业倚嶙峋，幽居寓目新。

闲花繁覆砌，静燕语通人。

野翠生窗晓，林香入户春。

愿因张老祝，持以对芳辰。

孙伯容

孙伯容　赠行医龙杖道人

忽报求诗有客来，诗魔正此费驱催。

内丹却喜君能炼，青眼何妨我为开。

袖里蛇应传似续，手中龙漫事剸裁。

传玄神物经当合，道合仙陂试验哉。

孙伯温

孙伯温　游麻姑山瀑布泉

九关守不严，失却两玉龙。

尘世著不得，忽来此山中。

雷霆白昼间，冰雪诗人胸。

天公不汝尤，为人作年丰。

孙冲

孙冲　长平怀古

邯郸无策信冯亭，上党须贪泽起兵。

赵括母言犹不听，当时谁肯计长平。

孙冲

孙冲　过古夹寨城

宋氏英声振，并门意气扬。

两雄争裂土，百战竞图王。

揣敌惟虞晋，躭颐已噬唐。

大河分背面，上党扼咽吭。

地利知为胜，人心彼未遑。

重围夸壁立，夹寨逞虹张。

埇道便轮馈，游兵劲绝粮。

蒙冲窥女堞，钩戟伺耐墙。

踞峙培山峻，环围列堑长。

力攻须陷没，坚拒倚金汤。

墨带推才妙，班斤衒技良。

万夫横剑刃，一噉堕夷伤。

野草涂肝脑，贪心怒虎狼。

嘶鸣宵遁马，感慨守陴郎。

戈甲從谁息，功名漫自狂。

逡巡称五代，合沓斗干场。

此后连吞并，于时旋覆亡。

昔年劳战阵，今日旧城隍。

耕涩枯骸白，风腥鬼火光。

营基系井室，濠坎密榆桑。

忍杀天还厌，阴谋嗣昔昌。

驱除期出震，草昧在开皇。

真主临绵宇，华胥正乐康。

廓然文轨至，海外截封疆。

孙冲

孙冲　送张无梦归天台

天台山里草堂低，一到都城识面稀。

绮里冠裳遵汉命，许由风骨谢尧归。

去时暑气蒸船滴，到日秋云伴鹤飞。

谁向薜萝寻觅得，石桥侵汉见依微。

孙冲

孙冲　题桑子铺石壁

峨峨溪畔石，迢迢石边路。

寄言名利徒，清闲诚足慕。

孙大雅

孙大雅　泊吴江寄僧

松陵桥畔太湖前，斜日青枫系客船。

引颈数看花鸭乱，含情深愧白鸥贤。

千镫庾岭传无尽，一宿曹溪觉有缘。

稍待月明风细细，卧吹箫管学坡仙。

孙旦

孙旦　送僧归天甯万年禅院

诏到禅关日，愿言高古今。

几生传佛法，方得契君心。

结坐观宗社，恩容返道林。

立身名了也，何处更追寻。

孙鼎

孙鼎　题汪水云诗卷

北游不羡筑台金，忽解儒冠雪满簪。

短剑空横无侠气，破琴欲抚且悲吟。

啼猿声堕楚江碧，游鹿梦迷吴苑深。

若见麻姑閒问讯，桃花千树正阴阴。

孙发

孙发　截臂行

吾闻两臂重於天下不可废，知之不必子华子。

愚民气焚胸，一忿敢趋死。

以死视四肢，截臂如去指。

鸣呼巴陵之民何以有此风，疾痛利害人所同。

甘心一臂捐約壤，终身废卧闾阎中。

前年截臂渠得理，今年截臂吾亦尔。

村南截臂杀平人，村北炰咻还比拎。

虺虺民，虺虺民，

用心若此非吾人。有冤自可次第诉，

毒人何必残其身。闻者莫惊喧，

此弊吾能言。其初姑息吏，

不与杜其源。嗟哉恶俗伤仁厚，

明明有冤宜勿受。一奸不济百奸消，

共致和平俾在宥。

孙发

孙发　绝句二首

林亭长夏爱浓阴，来引茶瓯一散襟。

忽去却来蜂个个，自啼还住鸟深深。

孙发

孙发　绝句二首

山家一尺潇湘石，扫尽云腴齿颊清。

警破午窗箕颍梦，转为风外小松声。

孙蕃

孙蕃　东路赤岭铺

官路日长蝴蝶飞，豫章花落点征衣。

江南江北牡丹过，肠断春归客未归。

孙甫

孙甫　和运司园亭　潺玉亭

回环引细泉，泉声漱檐底。

美哉知者心，清通乐流水。

琤琮戛鸣球，淅沥泛绿绮。

尘虑无由得，何须洗双耳。

孙甫

孙甫　和运司园亭　翠锦亭

森森栋梁材，骈空翥鸾凤。

危亭抅其间，曾不碍梁栋。

檐阴织翠纹，砌溜谐清弄。

摊饭宜昼眠，一枕华胥梦。

孙甫

孙甫　和运司园亭　海棠轩

高轩瞰方池，澄波隔琐窗。

中岛植奇花，鲜逾濯锦江。

水府集群仙，红云罩翠幢。

画图入禁庭，荣耀知无双。

孙甫

孙甫　和运司园亭　茅萩

结茅作禅萩，不卑亦不广。

地占官府雄，盘基才袤丈。

几席供燕閒，松筠助萧爽。

座有逍遥公，虚中息尘想。

孙甫

孙甫　和运司园亭　水阁

小阁联雪峰，凭栏憙幽玩。

红接海棠洲，绿对筼箉岸。

有时开罇罍，波影侵几案。

何须架长虹，然后冲霄汉。

孙甫

孙甫　和运司园亭　西园

外台富园池，兹焉甲西南。

异花间棠梅，良木森榝楠。

飘飘壶中仙，亹亹物外谈。

联毫赋诗题，刻石留翠龛。

孙甫

孙甫　和运司园亭　小亭

萧森玉豨南，小亭屹相向。

使华双轺车，禅境二方丈。

固将物理齐，室隘志自广。

松竹周四檐，足以备幽赏。

孙甫

孙甫　和运司园亭　雪峰楼

金穣计浩穰，山水志契阔。

晴空倚危楼，快对西山雪。

胸中浩气充，物外嚣尘绝。

无事坐清吟，远岫窗中列。

孙甫

孙甫　和运司园亭　玉豨堂

华堂殿方池，雅名题玉豨。

南荣翠樾阴，北望花岛低。

时闻细泉鸣，间或幽鸟啼。

深宜世外人，冥坐窥天倪。

孙甫

孙甫　和运司园亭　月台

俗流嗜喧卑，世才务高洁。

筑台仅踰寻，清夜延明月。

四垂天幕低，千里蟾光发。

美人□□才，裁赋何清绝。

孙甫

孙甫　句

衰病自怜无酒趣，尘容犹赖有诗情。

孙复

孙复　八月十四夜

银汉无声露暗垂，玉蟾初上欲圆时。

清樽素瑟宜先赏，明夜阴晴不可知。

孙复

孙复　蜡烛

六龙西走入崦嵫，寂寂华堂漏转时。

一寸丹心如见用，便为灰烬亦无辞。

孙复

孙复　又赋十五夜月

清赏年年恐失期，人人不觉望中衰。

素娥须信多灵药，长见婵娟似旧时。

孙复

孙复　谕学

冥观天地何云为，茫茫万物争蕃滋。

羽毛鳞介各异趣，披攘攫搏纷相随。

人亦其间一物尔，饿食渴饮无休时。

苟非道义充其腹，何异鸟兽安须眉。

人生在学勤始至，不勤求至无由期。

孟轲荀卿扬雄氏，当时未必皆生知。

因其鑽仰久不已，遂入圣域争先驰。

既学便当穷远大，勿事声病淫哇辞。

斯文下衰吁已久，勉思驾说扶颠危。

击喑敺聋明大道，身与姬孔为藩篱。

是非丰顇若不学，慎无空使精神疲。

孙复

孙复　中秋歌

明月一岁中，影圆十二回。

如何今夕里，争赏罗樽垒。

既爱盈盈色，更上高高台。

人心莫如此，试为君言哉。

月者水之精，秋者金之气。

金水性相生，五行分其事。

则知天地间，相感各以类。

水得金还盛，月因秋更清。

气类使之然，人谁不有情。

可怜别夜色，一一皆销声。

自昔诗家流，吟皆不到此。

徒能状光彩，岂解原终始。

冥搜讵有得，燥吻真何以。

请看退翁歌，其的能中矣。

孙复

孙复　中秋夜不见月

长记去年中秋玩月出章堂，冰轮直可鉴毫芒。

是时家酿又新熟，呼童开席罗清觞。

纖埃不起零露下，对此陶陶乐未央。

自顾时逢尧舜世，上下清明无秽荒。

吁嗟今夕何不幸，正逢屏翳恣猖狂。

浮云左右争拥蔽，爱而不见涕沾裳。

嫦娥无语缩头何处坐，胡不开口走诉上帝旁。

立召飞廉举其职，驱除拥蔽扬清光。

莹然高照遥天外，免教万国如瞽空伥伥。

孙复

孙复　中秋月

度度思真赏，幽期邈始还。

金行分此夜，桂子落何山，

座席清风里，人家灏气间。

孙复

孙复　中秋月

十二度圆皆好看，就中圆极在中秋。

前峰独上还吟玩，高兴多于庾亮楼。

孙固

孙固　上元日驾幸太乙宫烧香

金舆晨动暖风微，比屋欢呼望帝晖。

天喜宴开祈福地，云深香满侍臣衣。

九韶凤舞当双阙，万烛龙趋护六飞。

为与吾民同乐事，月寒犹未下端闱。

孙固

孙固　送程给事知越州

朔南万里使车驰，忽得山阴虎节归。

华省班联青琐贵，故乡心逐白云飞。

江风双桨催红旆，海日层楼倚翠微。

郡事逍遥吟醉里，老年行乐更光辉。







卷362

孙固

孙固　送程给事知越州

东过钱塘第一州，郡城高爽五云浮。

会稽山碧人多秀，贺监湖清月正秋。

偃息乡邦如志意，慰安雅俗自风流。

朝廷贤旧方图任，只恐蓬莱得暂留。

孙光宪

孙光宪　八拍蛮

孔雀尾拖金线长，怕人飞起入丁香。

越女沙头争拾翠，相呼归去背斜阳。

孙光宪

孙光宪　采莲

菡萏香连十顷陂，小姑贪戏采莲迟。

晚来弄水船头湿，更脱红裙里鸭儿。

孙光宪

孙光宪　荆台

百尺荆台草径荒，如何前日谓云阳。

古今不尽迁移恨，依旧台边水渺茫。

孙光宪

孙光宪　句

晓厨烹淡菜，春杼种檋花。

孙光宪

孙光宪　句

窗下有时留客宿，室中无事伴僧眠。

孙光宪

孙光宪　杨柳枝词四首

阊门风暖落花乾，飞遍江城雪不寒。

独有晚来临水驿，闲人多凭赤欄干。

孙光宪

孙光宪　杨柳枝词四首

有池有榭即蒙蒙，浸润翻成长养功。

恰似有人长点检，著地排立向春风。

孙光宪

孙光宪　杨柳枝词四首

根柢虽然傍浊河，无妨终日近笙歌。

毵毵金带谁堪比，还共黄莺不较多。

孙光宪

孙光宪　杨柳枝词四首

万株枯槁怨亡隋，似吊吴台各自垂。

好是淮阴明月里，酒楼横笛不胜吹。

孙光宪

孙光宪　竹枝词二首

门前春水白蘯花，岸上无人小艇斜。

商女经过江欲暮，散抛残食饲神鸦。

孙光宪

孙光宪　竹枝词二首

乱绳千结绊人深，越萝万丈表长寿。

杨柳在身垂意绪，藕花落尽见莲心。

孙何

孙何　句

欲谒元戎无介绍，薛能诗版在雕堂。

孙何

孙何　句

谁如张璪工松石，攎裂鲛绡画作图。

孙何

孙何　句

美人与月正同色，客子折梅空断肠。

孙何

孙何　句

飞泉落翠巘，爽籁生寒空。

孙何

孙何　句

早晚无尘事。

孙何

孙何　僧

去路馀千里，行行雪洒衣。

诸峰何日别，一锡犯寒归。

夜宿谁闻磬，晨斋自采薇。

遥知到禅宇，猿鸟共开扉。

孙何

孙何　上元雨

淡月微云外，街泥小雨馀。

人如墟市散，灯似晓星疏。

孙何

孙何　诗三首

贝阙琳宫紫雾深，凤凰仙乐尚愔愔。

鼎湖往事三千载，石笋青春一万寻。

挺立不教凡草长，削成应免俗尘侵。

霓旌绛节知何处，空有莲花送好音。

孙何

孙何　诗三首

薜荔无因挂一毫，化工镌削亦应劳。

圭形直指明河落，桂影遥分涨海涛。

发地五千何足贵，去天三百未足高。

轩辕辙迹今犹在，斗上丹枕著羽袍。

孙何

孙何　诗三首

黄帝升天去不还，空留片石在人间。

千寻杳杳撑红日，倚云乔木羽林閒。

时人不信飞升路，辙迹龙髯竟可攀。

孙何

孙何　诗一首

张乐鱼龙侵岸听，赋诗贾客倚船看。

他年得第彤庭直，拜疏终求鄂渚官。

孙何

孙何　侍宴御楼

突兀毬场锦绣峰，游人士女拥千重。

月离云海飞金镜，灯射冰帘掣火龙。

孙何

孙何　送弟侑

武昌古名地，英秀森琳琅。

既号诗书窟，复称云水乡。

孙何

孙何　题石桥

六月岩崖似九秋，兴公辞赋好淹留。

杉松迤逦连华顶，钟磬依稀近沃洲。

枕水古碑卿相撰，拂云新刹帝王修。

高僧尽解飞金锡，谁是当年白道猷。

孙何

孙何　桐柏观

玉坛三级接秋空，此是仙家第几重。

羽客有时来驾鹤，王人无岁不投龙。

微吟海月生岩桂，长啸天风起润松。

司马先生何处去，篆碑犹有白云封。

孙何

孙何　吴江

晚滩如雪起沙鸥，咫尺姑苏亦胜游。

逸势泻归沧海远，冷声分作太湖秋。

葑田几处连僧寺，橘岸谁家对驿楼。

鲁望不存无可语，片帆中夜渡清流。

孙何

孙何　杏

殷红鄙桃艳，淡白笑梨花。

落处飘微霰，繁时叠碎霞。

苑宜开帝里，坛称在儒家。

丽日明珠箔，清香袭绛纱。

孙何

孙何　咏华林书院

六阙旌门事若何，诸生常不绝弦歌。

鲤庭共禀诗书训，隐巷齐登俊造科。

宗族有光传孝弟，乡闾元讼化淳和。

芝兰子弟相薰习，金石交朋互切磋。

遥望楚江波迥急，却分庐阜影偏多。

题名石鼓围松桂，讲易高堂绕芰荷。

采药路从洪井出，买书船自孺亭过。

我惭已在瀛洲直，不得西山隐薜萝。

孙何

孙何　正旦病中

千官簪笏俨成行，春逐銮舆出建章。

丹凤案明分曙色，绛纱袍暖起天香。

旌旗影里陈方物，金石声中举寿觞。

可惜龙墀立班处，刘生独自卧清漳。

孙介

孙介　淳熙戊戌在家聚徒期以秋冬随子赴任作诗二绝示诸生

为学须当及少年，莫言愚智尽由天。

青春若不勤耕种，秋熟徒嗟有废田。

孙介

孙介　淳熙戊戌在家聚徒期以秋冬随子赴任作诗二绝示诸生

此去相从有半年，分携恐在暮秋天。

若能早夜四精进，他日生涯胜买田。

孙介

孙介　答僧道隆惠老融水墨一纸

破林霜后月，烟景夜微茫。

妙寄笔墨外，静涵山水光。

古融韵可想，老隆意所将。

惭我无琼琚，报以永不忘。

孙介

孙介　丁未孟秋夜月明如中秋因思范公守南阳赏月及坡公赤壁之游皆七月望

先生赤壁舟中赋，老子百花洲上歌。

古人不负此明月，今我当如此月何。

连宵风雨暑欲尽，碧玉万里谁新磨。

冰盘无声出海底，荡漾六合生金波。

早秋便得许奇绝，探借八月清光多。

天公赐我美无价，樽酒不设羞嫦娥。

人生看月几时足，百年寒暑如飞梭。

两公却与月长在，声名万古流江河。

梦生羽翼不可逐，想象风景空吟哦。

洞箫长笛亦何有，拂衣起舞聊婆娑。

孙介

孙介　丁未仲仲赏月

诗成二十年，今夜月重圆。

两姓包三乐，同寮庆十全。

笑谈谐素愿，宾主谢高天。

莫逆无劳约，俱祈得永延。

孙介

孙介　江上

滩头鸣榔去，偃仰醉霜月。

意倦早归来，风波渺愁绝。

孙介

孙介　句

哭愿吾皇不共天。

孙介

孙介　乾道乙酉鬻田训子有作

颜回犹自给糜飦，苏子初无二顷田。

知慕圣师瞠若后，岂令恭嫂倨如前。

笔耕得利宁分地，学禄中居总藉天。

卜相既云隳祖业，请令同力奋双拳。

孙介

孙介　壬寅正月幼子黄岩尉任将满予与家众先归幼子独留官舍三月作诗八句

三年随汝作初官，父子同知涉世难。

饕禄粗欣便老懒，还家仍虑厄饥寒。

生来赋分皆前定，天下何时得举安。

慈孝睽离怀问膳，试凭双鲤祝加餐。

孙介

孙介　送钱叔依使君之南安

使君心事玉无瑕，游戏功名发未华。

要省文书繙贝叶，故从江岭访梅花。

春风早趁人千里，胜日想思天一涯。

唤取名郎著兰省，不须留及两年瓜。

孙介

孙介　题张元鼎风雨斋

张侯好兄弟，韡韡棠棣芳。

筑室听风雨，书史堆满床。

床前竹千挺，竹外花两行。

举头见青山，秀色临我傍。

客来具鸡黍，亦复陈壶觞。

坐与尘土隔，淡然风味长。

我久倦行役，万里归故乡。

相过饭三日，笑语成清狂。

百年几别离，两鬓各已苍。

此会苦难复，此欢不可忘。

孙介

孙介　县作鹿鸣会屈致冷副端席半出诗侑一献次其韵

早叹朝阳一凤鸣，几多风奏动延英。

只今故里夸閒适，得使诸生拜老成。

妙句独先歌白雪，欢颜亲自酌乌程。

鹿鸣故事虽荣观，此拜邦人分外荣。

孙介

孙介　偕同人登虞山乾元宫

尘嚣咫尺愧山林，胜日追凉得共临。

千里江湖堪送目，一轩松竹更论心。

清风便自生秋意，小酌何妨到夕阴。

归路蝉声满溪谷，为君倚盖一微吟。

孙介

孙介　欣欣篇

欣欣雪斋叟，年少本孤寒。

愁怀厄羁寓，兀坐起长叹。

慷慨念前世，圣门真右观。

邹人息邪说，吏部回狂澜。

钝金须砥砺，曲木待绳弹。

幸哉得三男，父子聊自欢。

烂舌不令闭，濡毫无使乾。

高天揭悬象，绝嶂飞流湍。

取舍猣三益，行藏推四端。

莺友新择木，鵷雏初放官。

言辞凛冰雪，节操森琅玕。

神祢傥终佑，骞翥亦何难。

孙介

孙介　夜坐偶成

堕甑谁能顾，虚舟进所如。

无涯身世事，有味圣贤书。

发短犹禁栉，园荒可废锄。

莱衣幸无恙，何必问其余。

孙介

孙介　乙巳冬十月随幼男赴海陵丞中途遇交代有开正视事之请既抵官舍有作

整棹姚江到海陵，稽徊四十月行程。

相逢既诺交承约，少待何妨信义明。

戚戚已无终岁虑，琅琅先有诵书声。

夫妻白首皆天幸，三乐无惭好弟兄。

孙介

孙介　用儿子应时宿龙泉寺遇雪诗韵

扁舟趋郡去，携手复同归。

款话僧宜访，登山志欲飞。

诗能歌白雪，心合念黄扉。

莫作儿童语，丰凶有政机。

孙介

孙介　雨后

落日矫乌云，疾风貀白浪。

雨声西南来，势剧万马壮。

孙介

孙介　雨后

呼童卷帘收架书，檐溜忽断云萧疏。

山光水影净如拭，一川秋意生芙蕖。

孙介

孙介　雨凉夜坐口占

雨阵四五合，回风扫千军。

举头映微月，满空行白云。

烦歳一洗尽，危坐清夜分。

读书意未已，悠然有余欣。

孙介

孙介　仲子生日

寻常得子要佳晨，何幸生朝在仲春。

乐事沉心随处处，仁风和气似亲亲。

天恩有庇容团聚，家训无须旋卜邻。

杯酒献酬更祝颂，不须黄老拱星辰。

孙仅

孙仅　步虚台

抱怀宁独固难穷，自与山林逸兴同。

白马岂能分辨客，青牛还会识仙翁。

凝神宅古河声里，望气台荒野色中。

试上高原长一啸，断蓬衰草掩秋风。

孙仅

孙仅　句

汾水冷光摇画戟，蒙山秋色锁层楼。

孙仅

孙仅　句

春来何事谪蓬瀛。

孙仅

孙仅　句

转战风骚如甲胄，平分才学过权衡。

孙仅

孙仅　句

江路北来通汉水，土风南去接荆蛮。

孙仅

孙仅　句

秦帝墓成陈胜起，明皇宫就禄山来。

孙仅

孙仅　句

僧寺聚观刊石处，人家传写挂牌时。

孙仅

孙仅　句

庭梧影薄晨霜落，篱菊香寒晚吹生。

孙仅

孙仅　句

刑人一旦起幽深，功业煌煌照古今。

孙仅

孙仅　句

朱衣吏引上骊山。

孙仅

孙仅　句

巴陵山水冠南中。

孙仅

孙仅　勘书

儒家无外事，招客勘青编。

笔墨东西置，朱黄次第研。

频忧伤点竮，细恐误流传。

改易文辞正，增加字数全。

目因繁处倦，心向注中专。

端坐穷今古，披襟见圣贤。

疲劳时举白，游息或谈玄。

得兴忘昏旭，题名记岁年。

栖毫思确论，废卷恨忘篇。

鱼鲁皆刊定，谁人敢间然。

孙仅

孙仅　蒙泉

孤城深锁乱云间，城上云开面面山。

负郭惠泉谁共访，卫公诗碣绿苔班。

孙仅

孙仅　秋

火云犹未敛奇峰，欹枕初惊一叶风。

几处园林萧瑟里，谁家砧杵寂寥中。

孙仅

孙仅　诗一首

閒如云鹤散如仙，逸士声名处处传。

诗自会来轻物象，道从高后小林泉。

谋身只置煎茶鼎，积货惟收卖药钱。

见说新居更幽僻，为忧徵诏到门前。

孙仅

孙仅　题潜山

势参吴楚分，作镇向同安。

地胜尘寰隔，天深洞府宽。

位将衡岳敌，根与霍山盘。

尘见千年白，霞生万仞丹。

崖秋争峭拔，峰霁间巑屼。

日转香炉煖，风生玉照寒。

石栖平郡堞，天柱倚云端。

绝顶人游少，高空鸟度难，

风雷生别壑，星斗绕层峦。

寒暑岩间异，方隅岭际观。

为霖同海内，倒影压平阡。

砂印猿踪迹，池飘鹤羽翰。

烟萝交密荫，瀑布落飞湍。

磴道莓苔滑，松根霹雳乾。

石奇疑虎伏，湫险认龙蟠。

胜好当春赏，幽宜带雪看。

气蒸茶蕊嫩，香老菊花残。

青擢凌霄幹，红垂受露兰。

禅邻祖师塔，仙接左慈坛。

几客歌维岳，何人咏考槃。

元宗曾立庙，武帝亦鸣鸾。

圣代从何极，灵祠辑未阑。

青词驰长吏，法服降中官。

千古图经里，高名定不刊。

孙仅

孙仅　赠种徵君收

雄文英概比君难，二十高名满世间。

飞诏几回来北阙，草玄终不出南山。

诗篇落处风雷动，笔力停时造化闲。

仙术每将丹诀解，史才曾把逸书删。

家僮只有猿随从，坐客唯闻鹤往还。

两制词臣求识面，九重天子望祇颜。

处士星孤轻世俗，大夫松好贱官班。

棋残夜石秦云断，琴彻秋岩蜀月弯。

朝议蒲轮看再降，肯教从此老柴关。

孙景文

孙景文　尧庙

帝庙乘山势，巍巍古柏中。

治虽为日远，仁尚与天同。

堂陛严遗像，川原隐旧风。

时时有灵异，此语出田翁。

孙抗

孙抗　白雀洞

禽贵羽毛洁，地怜岩壑幽。

名非华阴冻，景似秀林秋。

不睹音尘继，空惊岁月遒。

何如颍川凤，千古冠缇油。

孙抗

孙抗　北牖洞

旧驻东方骑，因题北牖名。

来须风作御，去认斗为城。

日气晚方到，云收寒易生。

予心匪游衍，拱北振华缨。

孙抗

孙抗　朝阳洞

险绝信天开，春萝荫古苔。

不愁云影闭，先得日光来。

片石充棋局，凉坡递酒杯。

东风偏著意，草木烂成堆。

孙抗

孙抗　嘉莲洞

地应连海眼，终古蓄寒泉。

四列青苍壁，双开菡萏莲。

已嗟真赏去，犹讶昔香传。

未媿东林下，霜葩社众贤。

孙抗

孙抗　南华洞

峭径入苍烟，他山尽一拳。

上盘朱鸟翼，中寓漆园仙。

清可携壶赏，凉堪拂石眠。

九疑生接境，曾此按薰弦。

孙抗

孙抗　栖霞洞

宽踰城阙峻瑶魁，万壑吟风四壁苔。

不独云霞可招隐，溪流常送落花来。

孙抗

孙抗　夕阳洞

尘寰虽未远，颢气觉偏滋。

日落鸟归去，秋高风劲时。

吟馀下天籁，坐久凛冰肌。

信是栖幽境，凉蟾照履綦。

孙抗

孙抗　岘山

天下名山数南国，岘首首推襄汉域。

前年假节使湖外，道出铜韑一攀陟。

檀溪西下烟雨繁，梦泽南回云雾织。

绝壁颓岩画障开，阳林杂蘤天光逼。

飘然不减京台乐，城阙弦歌野耕植。

借问人心谁见思，云来远庇羊公德。

乃知仁爱与山俱，奚用沈碑衒金刻。

追询耆旧访祠宇，迟拜丹青纪聪直。

佛蓝神馆郁相望，独此寂寥遗脄饰。

栾公燕国戚藩佐，朱邑桐乡啬夫职。

居民立社中诏嘉，抚旧劝来区淑慝。

指期还台首章奏，立使閟宫膋血食。

半途得郡旋治中，回睇凤林空太息。

仙郎作镇未杘月，起废补亡罄心力。

凡予所欲尘黽聪，文符一一条其极。

庚桑畏垒既禋荐，鲁国灵光亦颠踣。

由晋至今更几秋，隼画干旟熊伏轼。

但矜□□□形胜，谁祀贤人思物色。

公当□□乃□□，只□徊翔预伦□。

汉波平远山巍然，共仰羊王誉充□。

孙揆

孙揆　句

重重栏槛千寻出，一一窗扉八面开。

孙琏

孙琏　述怀二首

少也不谐俗，老去益美閒。

百草生已绿，春雨满南山。

朝朝荷锄去，既夕驱牛还。

长生茆檐下，贫贱甚独安。

但愿桑麻长，优游足岁年。

孙琏

孙琏　述怀二首

坐倦秋树根，摄衣步前丘。

横河澹如练，破月西南流。

独持一尊酒，悠然发清讴。

俯仰无不足，吾生焉所求。

孙迈

孙迈　简寂观作

松接朝天路，钟闻贾客船。

醮坛秋有月，丹井古无泉。

孙迈

孙迈　刘仟石诗

珍重标前史，名教万古存。

谁知刘越石，便是洞天门。

变化终□测，神仙未易论。

后人采扣处，白石又黄昏。

孙迈

孙迈　齐山僧舍

竹密通幽迳，桥横逐涧斜。

阴崖耸圭壁，古蔓引龙蛇。

寺僻虚僧磬，亭荒足免羋。

紫微今不见，著意采黄花。

孙迈

孙迈　题义门胡氏华林书院

浔阳风景接洪都，传说胡君四世居。

诗句满朝皆育咏，君王旌孝表门闾。

数闻过客谈多惠，秘欲凭僧去借书。

若把公卿名刻石，共瞻驷马慕相如。

孙迈

孙迈　游齐山寺寻陈鸿断碑

万木参天绕寺篱，一声孤磬彻江湄。

楼边已失陈鸿记，亭上犹存杜牧诗。

细雨乍经岩溜响，嫩苔长积石桥危。

知予好古心常切，僧与前山觅断碑。

孙懋

孙懋　龙岩寺

苍林翠碧龙岩寺，县令三年两度来。

从此岩前花与草，只今时与梦徘徊。

孙懋

孙懋　温泉

乔林远凝烟，怪石卧如虎。

汤泉在其下，深广数尺许。

蒸蒸百鼎沸，衮衮骊珠吐。

温然可人意，了不变寒暑。

我来一盥挹，和气溢宾主。

谁知山谷间，异物乃有取。

又闻泉之功，万顷浸禾黍。

升腾或为云，定作傅岩雨。

贤人抱气节，潇洒谨出处。

平生泽物志，得时谁可御。

奈何斗筲徒，名利每轻举。

一朝冰山碎，笑唾无足数。

临风祝斯泉，更请事斯语。

回首骊山阴，凄然吊前古。

孙梦观

孙梦观　道爱堂

多幸廛居辱镇临，政平底用减科箴。

昔闻偃室弦歌化，今见邦君抚字心。

帘度荷香供永昼，水寒山影泻清音。

从来县谱无他事，只说恩波一脉深。

孙梦观

孙梦观　道爱堂

多幸廛居辱镇临，政平底用减科箴。

昔闻偃室弦歌化，今见邦君抚字心。

帘度荷香供永昼，水寒山影泻清音。

从来县谱无他事，只说恩波一脉深。

孙沔

孙沔　酬答王仲仪龙图

海东霜隼品仍多，万里秋天数刻过。

狡兔积年安茂草，弋人终日望沧波。

青鵁独击归林麓，皁颊群飞入纲罗。

为谢文登贤太守，求方逐恶意如何。

孙沔

孙沔　句

新治甬上居，闲逸安暮齿。

孙沔

孙沔　题天章寺

茂林脩竹碧豨头，梵宇深沈锁翠帱。

从此崇山频企望，朝阳高处有松楸。

孙沔

孙沔　题子陵钓台

旧交为帝不能邀，百尺双台照暮涛。

逸迹已将山共永，清名仍与月争高。

鲁连解难终辞禄，龙伯持倾只钓鳌。

列传古碑言未尽，一滩风竹自萧骚。

孙沔

孙沔　题子陵钓台

中兴曾作故人看，抗节唯怜七里滩。

枯枿卧沙疑野艇，丛篁生岸忆长竿。

天边旧迹星辰动，江上馀基水石寒。

应笑渭滨周吕望，白头因猎从和銮。

孙冕

孙冕　句

水剑还难问，梅梁亦可疑。

孙冕

孙冕　句

可怜遐地产，常化燎原火。

孙冕

孙冕　书苏州厅壁

人生七十为鬼邻，已觉风光属别人。

莫待朝廷差致仕，早谋泉石养闲身。

去年河北曾逢李，今日淮西又见陈。

寄语姑苏孙刺史，也须抖擞老精神。

孙冕

孙冕　送新知永州陈秘丞瞻赴任

桂林南面近征黄，又爱江乡出帝乡。

新命不辞提郡印，旧山重喜过衡阳。

楼台满眼潇湘色，道路迎风橘柚香。

知有太平经济术，政闲时节好飞章。

孙侔

孙侔　句

更起粉墙高百尺，莫令墙外俗人看。

孙颀

孙颀　句

星分纪轸三湘尾，万顷湖边旧晋都。

孙起卿

孙起卿　江纂墓碑

家有占冢碑，近自田家获。

藏之五六年，未甚见省录。

古苔侵文理，封结殆莫识。

偶然嗟其穷，一一为磨剔。

始若漫无文，细寻适可读。

文云晋江纂，长夜垂兹刻。

贞石殊不用，块然但埏埴。

合葬无别铭，背面书反覆。

一字不涉华，本枝记明白。

二父遂兼书，于逌乃宗嫡。

考诸晋史篇，真是小出入。

字画亦险劲，然不类镌斲。

汉魏尚丰碑，兹独何褊迫。

岂时丁丧乱，不暇如品式。

于时义熙季，处次实庚戌。

五胡剖中原，典午窜南极。

苟简理宜尔，宁诒不孝责。

审订既照然，疑去喜自适。

历年七百余，瞥尔驹过隙。

名节苟不传，埃化先瓦石。

寘兹当眼前，用代铭几席。

孙汝勉

孙汝勉　白鹤岩

梵宇深深小径回，两崖如削立崔嵬。

直疑隐客曾吹裂，或是山灵为劈开。

林静烟空时透日，溪喧石老半侵苔。

凉生佛骨云生缽，阁住红尘不入来。

孙锐

孙锐　避虏入洞庭

朔风一夜渡江村，北望云飞不忍言。

仙隐老寻双橘柚，避秦人爱小桃源。

烟波乱逐鸱夷舸，烽火遥腾马偾辕。

闻道此山真福地，不知何处更离魂。

孙锐

孙锐　兵火

胡马倏南侵，膻尘夜犯心。

丧鱼索枯肆，倒屣问焦琴。

狼烟乘惨势，鬼燐带愁吟。

庐舍人无几，还家何处寻。

孙锐

孙锐　泊平望吊玄真子

仙非胜地仙不升，地非仙迹地不灵。

古今绝胜天下景，多为羽客梯云輟。

松江之南平望驿，千古清名垂载籍。

遗基废井虽不存，依旧湖光接天碧。

我闻在昔张玄真，平生活计一钓纶。

浮家泛宅戏人世，龟鱼为友蒹葭邻。

故人分符刺苕水，东游历遍溪山美。

翩然联璧至此乡，回视尘寰如敝屣。

酒酣水戏身甚轻，席行水面同舟声。

祥云瑞鹤歘然至，泛此凌空归太清。

西寒山边飞白鹭，其间尽有朝元路。

绿蓑平日瓷遨游，何忍临岐弗相顾。

争知万顷玻璃中，清都紫府遥相通。

故来成此一奇事，欲将名姓传无穷。

风帆过后沙鸟坠，灵迹虽存人不记。

白苹红蓼自争妍，谁识此为真福地。

何人好事能挥金，结庐绘像湖之阴。

寒泉一盏荐秋菊，往来不负诗人心。

玄真今在天何处，独立河梁望飚驭。

丹台玉籍若相容，携手乘风共归去。

孙锐

孙锐　长干送别

君子于行乐渡头，江村烟雨看眠鸥。

秋风不借游山屐，客梦长呼问酒楼。

八斗才怜新鹤发，十千囊尽敝貂裘。

不须刎劲酬知已，一曲琵琶在远舟。

孙锐

孙锐　从军行

边笳动地吹，铁衣寒未卸。

壮士冢累累，骨香千载下。

孙锐

孙锐　得家书和陶渊明问来使作

我家平湖边，碧水豁清目。

儿读谁氏书，庭开几株菊。

绿笋可曾抽，银鱼想当馥。

尔归语细君，涤圃秫须熟。

孙锐

孙锐　过震泽别业次壁间韵

一棹烟波震泽空，笔床茶灶满青风。

桑磐自是君家味，何羡区区涪上翁。

孙锐

孙锐　湖湄閒适二首

荻花塘外老渔家，夜夜湖边倚钓槎。

打起秋风鱼数尾，调羹尽可荐胡麻。

孙锐

孙锐　湖湄閒适二首

推窗笑指浣溪纱，点点飞鸥拍浪沙。

侬自有心禽解语，抛砖水激落天涯。

孙锐

孙锐　湖中蚬蚌甚佳村妇调羹名曰水菜余珍嗜之作水羹吟

春风一夜浪花起，大蚌小蚌浮江沚。

渔蓑撒网唶嚄音，满载论斗不论斤。

寄语庖厨煮白汤，脱壳击肉和椒浆。

烂蒸鲜美波臣选，倾壶泼黫供早膳。

调羹娘子善刀藏，尚方滋味何分辩。

不须更说毳与皛，江南水菜人知少。

总道奇哉君善烹，明日饷君君当扰。

孙锐

孙锐　孔明八阵石

八阵图矶天下奇，无端变化出山时。

要知抱膝南阳卧，早了三分一局棋。

孙锐

孙锐　虏警

载将倾国尔为真，我梦扁舟作比邻。

今日避兵真是梦，可知夙世有奇因。

五湖烟水罨如画，鸱夷老子舍其下。

千秋声气梦相通，此地居停尔当借。

仙乎仙乎与世忘，何年归老耕閒堂。

孙锐

孙锐　三高祠　鸱夷子皮

苧萝仙子总无双，一棹烟波气未降。

如何铸像劳臣节，却是吴江非越江。

孙锐

孙锐　三高祠　甫里先生

数顷荒田负郭耕，笔床茶灶看锄云。

一瑆清泉荐秋菊，不知何处吊参军。

孙锐

孙锐　三高祠　江东步兵

秋风不为紫鲈香，适志徒劳梦水乡。

惟是此生一杯酒，宦情无日不沧浪。

孙锐

孙锐　桑磐赠赵隐居

湖南茅屋裹，避世隐墙东。

瀹茗知泉味，栽桑助女工。

高歌牛背笛，称棹艇头风。

忆昔天随子，相逢乐在中。

孙锐

孙锐　上元夜送沈伯时赴南康山长

十载从游吾道南，山斋苜蓿澹于甘。

飞鱼想得三台兆，待雪空余□丈函。

席冷几番驯白鹿，罗传此夜赋黄柑。

太平不日经筵召，好把鳞书早晚探。

孙锐

孙锐　石湖别墅

一水遥通西渡头，乱山零落树还稠。

先生唱罢村田乐，戴月披蓑理钓舟。

孙锐

孙锐　寿杨广文六十解组南还时署邑篆事

五载琴堂奏未央，乌纱紫绶鬓苍苍。

三鳣已集弘农兆，五柳仍分彭泽芳。

廉石一车归吏部，清风两袖付中郎。

山间甲子君知否，好向关西卧夕阳。

孙锐

孙锐　殊胜院柬悟雪禅人

百年萧寺古云间，五夜焚修昼掩关。

雪岭衣传方丈室，虎丘石点可中山。

天开罨黛成仙境，地接琉璃映佛颜。

我亦挂冠为弟子，同参肯许是耕閒。

孙锐

孙锐　四景图　禅院风荷

碧筒注酒晚风凉，浇得新诗字字香。

吟罢临风开佛座，捻花笑指浴鸳鸯。

孙锐

孙锐　四景图　荻塘柳影

日出烟消春昼迟，柳条无力万丝垂。

韶光新染鹅黄色，偏爱乐风款款吹。

孙锐

孙锐　四景图　平湖秋月

月浸寒泉凝不流，棹歌何处泛归舟。

白苹红蓼西风裹，一色湖光万顷秋。

孙锐

孙锐　四景图　仙矶晴雪

湖天雪景弄朝晖，清彻如云散雨衣。

肌骨已随云影去，玄真仙代竟忘归。

孙锐

孙锐　杨郡王还乡

貤恩乘传别金銮，老大门楣翠凤冠。

咫尺玉阶沾露后，尚方丹诏落云端。

新谐甥舅瞻蒲璧，世笃明良洒紫翰。

遥拜圣明归梓里，望风父老笑歌欢。

孙锐

孙锐　杨学士廷秀过访

握手别君东渡，衔杯当我西归。

少微星

少微星　¨百里，弹冠亦属忘机。

孙锐　耀武亭别周申团练

湖光一片绮筵开，老矣将军去复来。

漫说风尘轻似叶，岂教笳鼓动如雷。

悲歌气喷三河少，武略功高八阵才。

平望塞亭曾耀武，汉家空数单于台。

孙锐

孙锐　渔父词和玄真子

平湖千顷浪花飞，春后银鱼霜更肥。

菱叶饭，芦花衣，酒酣载月忙呼归。

孙锐

孙锐　雨阻秦溪宿马养拙林下

棹入江村暮，扣门求友生。

青衫新鹿梦，白发旧鸥盟。

巷僻苔痕滑，林深鸟舌清。

共寻物外味，溪上老渔声。

孙锐

孙锐　云长儴　赞

千载人，百世士。

知正统，明大义。

汉丞相，蜀先主。

同公心，烛三光。

为岳瀆，为星云。

今不死，髯将军。

孙锐

孙锐　早朝

烛光剑佩拥千官，载月临轩拜紫銮。

仙掌禁寒承露稳，天颜霁晓傍云看。

朝阳鸣凤谐宫律，沧海□鳌献羽翰。

咫尺圣明三舞蹈，报恩岂敢负弹冠。

孙山

孙山　句

幸赖圣恩收拾了，这回含笑入黄泉。

孙山

孙山　句

土洞裹头行十日，山棚上面住三年。

孙山

孙山　句

上州浑如枉死市，岢岚彷佛似阳间。

孙山

孙山　句

沙堆套裹三格路，石炭烟中两座城。

孙山

孙山　句

盘古榜中同进士，伏羲手裹探花郎。

孙山

孙山　句

难足斜分三道水，蛇腰慢转一条街。

孙山

孙山　句

解名尽处是孙山，君名更在孙山外。

孙山

孙山　句

结宇孤峰上，安禅巨浪间。

孙山

孙山　句

分开秋水国，映断夕阳天。

孙山

孙山　郑州

南北更无三座寺，东西只有一条街。

四时八节无筵席，半夜三更有界牌。

孙绍远

孙绍远　题妙庭观

炉鼎丹飞又未还，不应忘却旧家山。

玉笙余韵君须听，只在环流松竹间。

孙升

孙升　句

漏残余一榻，曾不为黄金。

孙升

孙升　句

北扉西掖青云士，千载飘零只两人。

孙升

孙升　句

玉徇千官散，珠帘一夜空。

孙升

孙升　句

来书占喜鹊，落晶听呜蛩。

孙升

孙升　句

若与蛟龙争角黍，应同渔父啜糟醨。

孙升

孙升　句

睡须山鸟唤，酒听竹枝斟。

孙升

孙升　句

穷搜诗句熟，老练世情通。

孙升

孙升　句

白云每逐晨光出，红鹤长随暮霭还。

孙升

孙升　句

梁台歌吹余衰草，湓浦琵琶怅晚风。

孙升

孙升　句

慈竹笋抽疑夏箨，木犀花发认春香。

孙升

孙升　句

更约与君三十载，北陵原上望残霞。

孙升

孙升　送郑待制闳中归闽

清晓都门祖帐开，路人相与欢贤哉。

流尘几翳看山眼，落日休停别酒杯。

何待诸生留北阙，自存遗直在东台。

连江四老嗟谁在，白首今朝只独来。

孙升

孙升　索刘述之新酿

稍觉香熏鼻，还思酒人唇。

盈缸止三斗，可拨瓮头春。

孙实

孙实　书语集句诗讥一老生

孜孜为善鸡鸣起，先王之道斯为美。

四十五十无闻焉，斯亦不足畏也已。

孙实

孙实　压云轩

绝顶地平易，轩窗风怒号。

半空垂象纬，四面涌波涛。

洞僻封苔藓，泉深冷骨毛。

登临欲忘返，城市厌尘劳。

孙士廉

孙士廉　题武夷

翠岩九曲老仙家，玉女峰头炼紫霞。

纪海无人来跨鹤，天河有路可乘槎。

春云细酿幔亭酒，夜雨初煎石鼎茶。

久矣樵渔怀此志，吹箫闲看碧桃花。

孙氏

孙氏　与周默

雨集枯也时渐满，藤笼老木一翻新。

如今且悦目前景，妆点亭台随分春。

孙奭

孙奭　送张无梦归天台

笑背芙蓉阙，东南望海涯。

云章藏绿蕴，鹤驭拂青霞。

台岭攀新桂，桃源访旧花。

鸣驺须再去，莫泛客星槎。

孙嵩

孙嵩　春日武康游望过孟东野故居

残霭初收半在沙，一川芳草趁溪斜。

群峰古意汪芒国，废地诗情正曜家。

天末凄迷浮野色，柳边骀荡受春华。

更携尊酒看修竹，不为前坡得意花。

孙嵩

孙嵩　春夏之交四首

江花江水意，春色为谁多。

极目天涯草，凄凄奈尔何。

孙嵩

孙嵩　春夏之交四首

悄悄瞻青壁，悠悠瞩翠林。

流莺无一事，声远薜萝阴。

孙嵩

孙嵩　春夏之交四首

村落頳桐日，茅茨白栋风。

闲阶沾雨菊，又绿去年丛。

孙嵩

孙嵩　春夏之交四首

拂槛逍遥絮，浮空自在丝。

幽香来远近，山侧有酴釄。

孙嵩

孙嵩　冬初杂兴

今晨霜露肃，爱此群山秋。

夭桃薄照日，乃是丹枫稠。

草花无名字，正类黄菊幽。

一筇步涧阿，聊复舒我眸。

雁声一何高，渺渺关山愁。

林间有橡栗，岁晚行可收。

孙嵩

孙嵩　冬初杂兴

牧童与樵叟，共载牛背归。

我无薪蒸计，南山松栎稀。

寒风昨日至，须用葺我扉。

故园或可废，亦以完我衣。

人生有定分，勿怪生理微。

孙嵩

孙嵩　冬初杂兴

钟声烟外寺，报我明朝霜。

篱落暝雀惊，原野昏鸦翔。

杖策归茅茨，偶一歌慨慷。

千载有我辈，感念行斜阳。

孙嵩

孙嵩　冬初杂兴

斋中乃无纸，柿叶平篱根。

稍取书点画，带此朝露痕。

识字有何补，随尔忧患繁。

姓名总不记，适有古意存。

惜哉结绳后，事始于乾坤。

先生晚始悟，无术鸠田园。

孙嵩

孙嵩　冬初杂兴

残花与新蕊，不共横斜枝。

摧谢得清峭，独照冰霜时。

寒梅正如此，他木乃变衰。

此由观世物，特以厄见奇。

古云桑落节，当有新醪簄。

得秫酿几何，拨瓮香浮浮。

醇熟不足计，醒醉亦自筹。

得酒乃迳饮，无酒亦可休。

绝怜未知道，颠倒阮与刘。

百年有事业，遑云逃糟丘。

孙嵩

孙嵩　冬初杂兴

秋晚种黣麦，覆块青茸茸。

兹物乃畏湿，沟作棋道通。

江南地力瘠，百谷劳农工。

秔稌蓄塍上，黣麦藏沟中。

从今防蹂啮，早晚观麦丛。

须纵牛羊食，勿信东坡翁。

吾诗乃宵谱，亦著江南风。

孙嵩

孙嵩　感兴

清风有佳意，逢者为一娱。

曾不救饥渴，政尔飘襟裾。

凡物贵有用，论诗用则无。

诗成亦自咏，侘傺或昭苏。

身名不相涉，二者如参商。

迟其议论公，旷越百世长。

于人已无益，离离坟草荒。

不知史册上，更是谁芬芳。

犹足厉世俗，曰此有耿光。

生前文字冗，寸札蓐荑稂。

及后乃大行，家有星河章。

君欲知其人，近世苏与黄。

夫有酷吏事，良不为奇屯。

俗子来吾前，有语无由伸。

其愚正可置，而又何为嗔。

勿如孤竹子，宇宙生涯垠。

匪惟狎樵牧，浩浩冥疏亲。

鸟故不乱行，兽故不乱群。

在山为远志，出山为小草。

不足凋谢安，适可谓殷浩。

夫亦有所怀，非必着枯槁。

孙嵩

孙嵩　公无渡河

公乎渡河不可航，年既老，

智则童。临流径渡何伥伥，

夫岂有急须自亡。前无掣，

后无挤，且无迹捕至尔门，

未至东市之诛磔死如牛羊。河流在前白日光，

谁以锦覆河流黄。公不见河源夭矫落崑崙，

悬天注地千里强。飞奔突入中原疆，

一击无有完堤防。跳蹴后土舂穹苍，

公懵视之行康庄。掉臂而往无褰裳，

不能驭风骑气奚为狂。河之流汤汤，

鲲鲸之恶未可量。长戈为鳍锯为尾，

刀崖斧窟閗牙张。公其以身委饥肠，

人生无难死足伤。以饥寒死骨犹藏，

棺槨送尔松柏冈。何必为河之鬼冯夷乡，

其下浊泥出无梁。何不相蹙公自僵，

奈何乎箜篌之音河水旁。

孙嵩

孙嵩　姑苏元夕

茂苑长洲满地春，吴儿歌舞逐时新。

风流百巧花灯手，犹是夫差国里人。

孙嵩

孙嵩　归途旅思

虚市斜阳早掩门，萧条州县抵深村。

残梅与客迎新岁，明月随人作上元。

孙嵩

孙嵩　和谢虚谷

文章琬琰盛镌磨，乞与丹青侈若何。

已是追随名世晚，敢言步骤古人多。

未同子美投三赋，且为灵均释九歌。

怎有农谣又渔曲，稍谈钓笠与耕簑。

孙嵩

孙嵩　和谢虚谷

穷愁幽思或成时，畦绕荒芜失自治。

秋气居然寒宋玉，土风犹尔操钟仪。

安能跛鳖从天马，正拟长松引菟丝。

启以新篇新绳削，元和直至建安时。

孙嵩

孙嵩　画猿

攻为乐府作，吟尽乐府题。

不晓张籍与王建，笔端欲揽风凄凄。

大半闲愁生浪语，十九他人无与汝。

击辕抚缶何如声，奈此澜翻两吻鸣。

孙嵩

孙嵩　还邓觉民诗卷

南山竹机笛，北山桐可琴。

得如听松风，中有太古音。

孙嵩

孙嵩　倦客

倦客江湖返，书生畎亩思。

古来惟即墨，世上几仇池。

八表烟霾隔，三春草木衰。

交游消息断，存没杳难知。

孙嵩

孙嵩　开岁连日有阴雨

老杜诗章五百年，为吾替写早春篇。

恰从元日逾人日，重有阴阴冷落天。

孙嵩

孙嵩　开岁连日有阴雨

日日岚阴守翠微，清溪平没钓鱼矶。

流莺一任无来意，直恐梅花半树稀。

孙嵩

孙嵩　开岁连日有阴雨

新草天涯入断魂，若为有意眺郊原。

只因老子春愁少，须著萧萧雨暗村。

孙嵩

孙嵩　哭程晦夫

握手论交交气真，旧游四顾暗伤神。

陪从金马门中客，和唱铜驼陌上春。

孙嵩

孙嵩　哭程晦夫

尚谓乡邦离有合，忍闻丘垄夜无晨。

夕阳古道曾经别，肠断西风泪满巾。

孙嵩

孙嵩　立春日

残冬初曦巧弄频，轻澌片片动游鳞。

土牛不报穷居暖，星鸟非司退士春。

门帖废忘梅柳句，乡傩倚阁鼓鼙人。

愁多酒浅知何那，太息年光草草新。

孙嵩

孙嵩　临安钱武肃庙

吴越归旗纛，风云助鼓鼙。

锦蒙山树遍，弩射海潮低。

龙凤城葱郁，牛羊墓惨恓。

古祠存故里，秋草庑东西。

孙嵩

孙嵩　觅佳山水迁居未能又力役不休

微吟清啸有孤怀，历落嵚崎已大乖。

芳草何心知世事，闲云肆意绕天涯。

前时绝喜王官谷，此去聊堪阿里街。

一语作铭君记取，腾腾任运莫安排。

孙嵩

孙嵩　愍叹

救地扶天力不支，犹为落落怪男儿。

泥中龙逝江神骇，波际鲸枯海若悲。

恨入烟云连叹县，魂随霜雪薄燕垂。

可怜傲兀南冠在，吟尽关山恸绝诗。

孙嵩

孙嵩　明妃引

明妃如花颜，高出汉宫右。

可怜君王目，但寄丹青手。

寂寂保孤妍，悠悠成伪丑。

坐此嫁穹庐，流落无时回。

无时回，琵琶未阕边笳催。

哀弦流入千家谱，明妃只作阏支舞。

年年犹借南来风，吹得青青一抔土。

君不见汉家嫁得几娉婷，不闻一一琵琶声。

祸起当年娄敬谬，后人独恨毛延寿。

孙嵩

孙嵩　偶作

更勿穷通算此生，文章玄白付谁评。

凄凉例薄佳人命，邂逅多成竖子名。

孙嵩

孙嵩　秋怀五首

秋虫日以喧，秋树日以疏。

君听草根蛩，泣吊风中梧。

壮士秋怀涕，及此清霜初。

孙嵩

孙嵩　秋怀五首

从来感秋人，一例皆楚声。

吾闻古燕赵，慷慨多不平。

惜哉宋玉辞，不使荆轲听。

孙嵩

孙嵩　秋怀五首

何处秋声多，竹外声历历。

凄切不禁寒，萧萧旧时碧。

此中白发愁，饷与秋风客。

孙嵩

孙嵩　秋怀五首

畴昔旅江湖，夜夜南飞雁。

山园柿栗秋，出户望河汉。

祗今寒雁时，中夕起三叹。

孙嵩

孙嵩　秋怀五首

黄山秋雕锼，风露洗崖崿。

行行听清猿，处处采灵药。

秋云老石床，已后十年约。

孙嵩

孙嵩　曲江头

君不见曲江头，离离衰草寒云秋。

今人不见昔人游，昔人不见今人愁。

欲谈往事无耆旧，沉吟千载空搔首，

盛衰倚伏如寒暄。秦时宜春苑，

汉世乐游园，更复唐人宫殿拥千门。

往古来今但如此，同一溶溶曲江水。

孙嵩

孙嵩　邵康节

真隐由中土，行窝赏太平。

生无皱眉事，单为杜鹃声。

孙嵩

孙嵩　生日

云外荒村半掩扉，门孤事业与心违。

悠悠岁月山林老，纳纳乾坤道路非。

孙嵩

孙嵩　生日

鸿雁关河秋满眼，梧桐风雨冷吹衣。

蓼莪自是长休废，独立苍苔一叹欷。

孙嵩

孙嵩　书雨

阴谷幽林热似焚，阿香鸣鼓骤殷殷。

天公作雨须臾事，用得东山一片云。

孙嵩

孙嵩　霜晓早行

三两残星龙{左月右忽}云，人烟山色晓初分。

西风一夜吹黄叶，不计霜晨客子闻。

孙嵩

孙嵩　送年寓叹

岁事分携作迳归，清愁环守有重围。

预供除日先人祭，次拂元朝道士衣。

狂似嵇康今尽懶，觉旭蘧瑗昔皆非。

新春未识耕耘地，当卜何如买钓矶。

孙嵩

孙嵩　戏嘲二子

孙嵩　攻为乐府作，

孙嵩

孙嵩　行都钱岁

插架馀残历，挑灯忆故乡。

年光蛇赴壑，羁旅雁随阳。

禁阙迎傩鼓，邻街祭灶香。

英雄须自力，容易鬓毛苍。

孙嵩

孙嵩　夜泊垂虹

蟚蝬无晴雨，横空不计年。

长身欺浪渺，钜力厌风颠。

怀古方闻笛，题诗且住船。

飞鸣中夜雁，何处得洲眠。

孙嵩

孙嵩　遗怀杂赋

宇宙迂疏一布衣，谋身毕竟是邪非。

能知道义丘山重，定看荣华草芥微。

世事悠悠蝴蝶梦，人情扰扰桔槔机。

英雄不是违流俗，白雪阳春和自稀。

孙嵩

孙嵩　又书画船五首

足踏江陵一舸空，襄阳亲手结孤蓬。

流传别有黔川样，安稳舲斋不軃风。

孙嵩

孙嵩　又书画船五首

书画生憎世上尘，不嫌蓑笠渺无津。

扁舟去住浑林间，了是江湖旧散人。

孙嵩

孙嵩　又书画船五首

幸自消除长物缘，尚留遮眼卷三千。

分明更有江湖债，搬入人家赝钓船。

孙嵩

孙嵩　又书画船五首

不听{怒心换斤}音分外闲，稳装书画一蓬间。

今朝风雨苕川上，扑洒沙鸥第几湾。

孙嵩

孙嵩　又书画船五首

切莫清狂更隐沦，浮家泛宅断知闻。

明朝我欲观书画，何处将诗寄水云。

孙嵩

孙嵩　阅秦纪二首

初逃搇未亡，又遇朴无伤。

如何博浪祸，更使副车当。

孙嵩

孙嵩　阅秦纪二首

泰岳聊逃雨，湘山偶阻风。

伐树仍封树，元无罪与功。

孙嵩

孙嵩　竹枝歌

滟澦滩头君莫行，瞿塘峡里不论程。

龙吟小雨蜀天黑，等有明朝春水生。

孙嵩

孙嵩　竹枝歌

行尽三巴三曲头，一滩自有一生愁。

明朝已过巴陵岸，更宿江陵渔笛洲。

孙嵩

孙嵩　竹枝歌

云外猩猩何处声，终朝出没只深菁。

前有悬崖菁几里，行人到此古今情。

孙嵩

孙嵩　竹枝歌

光浪砰雷蛇饮溪，阴崖天暗虎丘泥。

万里中原那有此，怜君更过鬼门西。

孙嵩

孙嵩　竹枝歌

峡路阴阴无四时，寒云鸟道挂天危。

荒亭败驿此何处，望帝江山号子规。

孙嵩

孙嵩　竹枝歌

巴子城荒非昔人，公孙何处问遗民。

千年惟有武侯碛，留与踏歌行早春。

孙嵩

孙嵩　竹枝歌

汉世明妃犹有付，荒祠歌舞与招魂。

胡琴好入巴渝曲，万里还乡釃酒樽。

孙嵩

孙嵩　竹枝歌

黄牛庙前鸦鹳栖，黄魔宫外枭鹏啼。

估客酹神巫妪醉，青林日转风凄凄。

孙嵩

孙嵩　竹枝歌

峡山削出青嵯峨，峡水匀成绿不波。

屯平山林未能得，奈此猿声朝夕何。

孙嵩

孙嵩　紫阳夜坐

一夜灯前白伫单，沉吟有此夏初寒。

露零若与人相语，松杪潇潇下石坛。

孙素

孙素　故文定墨池分得风字

吾爱胡夫子，抱道来逃空。

岂伊桃花源，有此山泉蒙。

奏疏沥肝胆，春秋开盲聋。

当年起草处，想见临池工。

愿为池上草，永怀君子风。

孙素

孙素　徐孺子读书台分得高字

吾爱徐聘君，沈冥乃人豪。

诸贤搆党祸，皎皎云鸿毛。

璋生读何书，身隐名难逃。

故宅照湖水，荒坟翳城蒿。

焉知此山中，突兀书堂高。

孙坦

孙坦　句

世识池阳惯鱼味，不知山胜环其郛。

孙唐卿

孙唐卿　榴皮题壁

碧眼仙人曾着句，玉堂学士继其馀。

只今虽说西邻富，争是东庵有异书。

孙唐卿

孙唐卿　榴皮题壁

唤回二百年前梦，索饮西风一醉馀。

壁上榴皮在何处，游人空指沈庵书。

孙惟信

孙惟信　禅寂之所有卖花声出廊庑间清婉动耳

曲巷深房忆帝州，卖花庭宇最风流。

窗纱破晓斜开扇，帘绣笼阴半上钩。

少日喜拈春在手，暮年羞戴雪盈头。

泉南寺裹潇潇雨，婉婉一声无限愁。

孙惟信

孙惟信　垂丝海棠

袅袅垂丝不自持，更禁日炙与风吹。

仙家见惯浑闲事，乞与人间看一枝。

孙惟信

孙惟信　赋女冠还俗

叠却霞绡上醮衣，女童髽髻绿杨垂。

重调蛾黛为眉浅，再试弓鞋与步迟。

紫府烟花莺唤醒，仙房云雨鹤通知。

帘低红杏春风暖，清梦应曾见旧师。

孙惟信

孙惟信　句

柳外细听莺燕语，声声似度鞠花新。

孙惟信

孙惟信　玲珑山

晋汉高人迹已陈，同君仙屐叩山灵。

涧悬白练流云液，路夹苍虬耸石屏。

鸟下老藤摇翠木，僧归寒屋钥秋扃。

萧萧落日闻笙鹤，满耳天风聒醉醒。

孙惟信

孙惟信　秦村午炊

饭熟羹香客寐残，秦村山水树阴寒。

古今一样邯郸枕，觉后方才做梦看。

孙惟信

孙惟信　深院

深院清明冷凤箫，梨花寂寂雨潇潇。

秋千一架红墙角，终日无人影自摇。

孙惟信

孙惟信　题崇寿院

未欲鞭龙上玉京，赤城来炼八霞精。

松风浩荡吹秋暑，偶到弥陀寺里行。

孙惟信

孙惟信　题载雪录

诗字峥嵘照眼开，人随尘劫挽难回。

清苕载雪流寒碧，老我扁舟独自来。

孙惟信

孙惟信　小院

小院无人竹簟铺，昼眠难稳客心孤。

窗前嫌怕惊残梦，自掷青梅打鹧鸪。

孙纬

孙纬　献寿诗

面脸丹如朱顶鹤，髭髯长似绿毛龟。

欲知相府生辰日，此是人间祭灶时。

孙文叔

孙文叔　柳絮

宫柳垂垂拂苑墙，啼莺惊梦暗心伤。

起来羞见空中絮，也得随风入御床。

孙文昭

孙文昭　往浙西别王龟龄

中原回首尚胡尘，世事徒惊日月新。

羁旅不堪频作别，壮怀虽大已甘贫。

南来求友传三益，西去论心有几人。

别后梦魂何处是，祗应来往慎江滨。

孙吴会

孙吴会　句

游人只解游晴昼，风雨朝昏尽属君。

孙吴会

孙吴会　雁来红

訾碧成朱被眼瞒，分明是叶作花看。

道人本不知香色，只与窗前草一般。

孙锡

孙锡　东池

一片沧州景，寒光湛碧流。

有时双鲤跃，尽日采鸳浮。

绿荇千丝密，红蕖万朵稠。

琴尊约佳客，乘月泛归舟。

孙锡

孙锡　句

句溪虽可鉴，未若宛溪清。

孙信臣

孙信臣　句

王粲初开井，山翁旧醉池。

林掩羊公庙，渊沈杜预碑。

孙信臣

孙信臣　襄阳怀古

孔明高卧处，庞统旧居时。

遇主龙方起，逢辰骥莫追。

孙雄飞

孙雄飞　灵隐莲峰堂

堂开金色界，梵客为钩帘。

山影碧侵座，水声清绕檐。

粉云埋石脚，珠露泣松髯。

终拟携孤笛，凭栏唤玉蟾。

孙雄飞

孙雄飞　钱塘感兴

百年承袭地，和气媚芳尘。

车马当吴会，山川与楚邻。

酒楼弦管暮，花市绮罗春。

风俗真佳丽，多应笑鲁民。

孙雄飞

孙雄飞　上天竺

行穷湖上径，迤逦到林峦。

地瘦马蹄涩，水清山骨寒。

楼台栖树沙，钟磬闹云端。

自笑利名役，未能来挂冠。

孙岩

孙岩　别乡人席间作

昔向率山别，离愁尚故乡。

今来嵊亭聚，纵乐是殊方。

新草偷江绿，垂阳配酒黄。

子仍先我去，留滞奈耕桑。

孙岩

孙岩　兵后绩溪道中

古道缘流水，寒郊带断烟。

稀疏鸦种麦，羞涩女耕田。

人事休兵后，秋怀落木前。

小苏遗翰墨，今古一山川。

孙岩

孙岩　陈监丞用韵见赠亦和以谢

肃肃东方老，依人可计年。

名言倾盖后，古意结绳前。

君户仍多辙，予琴故一弦。

不应昌歜味，置在众肴先。

孙岩

孙岩　酬赵隐君还予诗稿之作因来韵增至二十四用柳子厚同刘院长言怀事诗

度德宜滕长，论交堕鲁舦。

凄凉当岁晚，潇洒见时髦。

常恐诗无证，空知调欲高。

扶疏才社栎，变化岂胥涛。

阔略三冬学，增多一字褒。

大篇参往籾，异事诧吾曹。

昔嗜梁台选，仍耽郢士骚。

长歌落涧谷，中夜骇猿猱。

攻苦鹈濡翼，求朋鹿食蒿。

家无彦弘在，乡失吕温豪。

击拊当谁听，荒芜尚自薅。

英英善和柳，皎皎义熙陶。

步骤才难至，图回首屡搔。

较深搜石髓，血汗中取溪毛。

推激吾非党，讥诃物得逃。

辞连盘谷稼，想到武陵桃。

朝逮虞渊暗，宵几鹖旦嗷。

含愁全庾赋，寓乐间庄濠。

不谓尘明镜，何殊赠佩刀。

音书无雁往，时序迫蝉号。

稽向诸人远，周雷再世遭。

未应求善贾，孰不饮醇醪。

并席葭依玉，清言輠炙膏。

斯期方缅邈，北望寸心劳。

孙岩

孙岩　出越城舟行乙夜纡道以避过兵

扰扰红巾起草间，旧游何地不凋残。

归囊薄有桃花米，行路如经竹节滩。

战马东来横杀气，扁舟北去解忧端。

曲肱便结须臾梦，柳暗黟川把钓竿。

孙岩

孙岩　初归

湖踪海迹一飞蓬，千里常随莽荡风。

今日抵家篱犬噪，不知身是主人翁。

孙岩

孙岩　德骥篇

西家白马知曳练，东家赤马如驱电。

时时并辔刷长鞭，羞杀分飞伯劳燕。

白马不防牛有角，惨甚兵间中矛矟。

不出能令赤马疑，隔巷来奔初不约。

踌躇血地嘶鸣哀，悲风飒飒惊条枚。

皦然德骥非凡材，牧人驱迫去复回。

物於俦匹且如此，何况世间贞信士。

管仲败余勤鲍叔，孝章厄极悲文举。

茂弘将坐白其忠，叔翰当收脱之死。

乞兵欲赴雍丘危，突围竟雪都昌耻。

虽云志计有伸屈，至今挠弱闻风起。

利灾乐祸无故情，东家无恙汝得乘。

孙岩

孙岩　德艺有贵贱

调弓遣猿悲，削锯夺神造。

伊人天分高，甘以一事老。

奈何握寸颖，特自矜粉藻。

沈约仅如奴，子建何足道。

率尔为一快，公论日杲杲。

德艺有贵贱，君子廓怀抱。

孙岩

孙岩　观渔行

霜降平湖鉴群象，中有黄鱼几一丈。

渔师早已中豪家，今旦连舟布新网。

东西南北三重围，围形渐缩如小池。

孟获身穷吕布窘，尚许性命延斯须。

旧与鳟鲂同出入，尔暇悲怜祸相及。

日斜创甚上平沙，两岸居人如堵立。

渺渺腥风吹水云，卖鱼沽酒赛湖神，

醉来预唱江南春。

孙岩

孙岩　和元京兄赋苹花

一春观物眼，红紫厌缤纷。

此水浮明玉，何人翦白云。

惠风游汉女，吉日礼湘君。

地僻应无是，留花混藻芹。

孙岩

孙岩　金庭观王右军祠

罢郡归来三亩宅，化为琳宇入层云。

楼亡莫辨藏书地，池在如亲洗墨人。

特援忧勤规太傅，不将恢复许中军。

世间何物无澌尽，英榘千秋万古新。

孙岩

孙岩　九日呈戴兄

一别三十载，而今近讲堂。

萧条同甲子，强健又重阳。

萸菊数杯酒，烟云千仞冈。

偶然为此梦，宁复次公狂。

孙岩

孙岩　留武林

访客城南隅，故第何其雄，

曲池犹瀥漭，土山尚巃嵷。

颇闻此中人，易姓良匆匆。

往时恩泽侯，意气干晴虹。

乐曲播秦城，衣制闻汉宫。

恨不逢季伦，讵肯交毛公。

斥地西邻去，伐木南山空。

百楹一传舍，顾极当年工。

悠悠感成败，何独操镘翁。

孙岩

孙岩　浦早望

千峰倒影碧粼粼，摹写桐江最逼真。

每逢佳处谋书屋，渐恐山灵不信人。

孙岩

孙岩　秋晚园中二首

篱落园秋色，株梢羒晚晖。

菊花供黮尽，桐叶饲鱼稀。

孙岩

孙岩　秋晚园中二首

风叶相仍下，家童未埽除。

绵联封蛰户，残缺带虫书。

孙岩

孙岩　去冬过石潭上时吴义夫同行欣然谓予曰诗境甚佳今日再过有作将寄义

长潭有令姿，山绿纳空洞。

轩轩吴武陵，曾此接飞鞚。

殷勤顾我笑，诗材不胜用。

重来春事深，物采尤错综。

褚小强怀大，秀异肯受控。

沈吟日已昃，十彀才一中。

故人抱才藻，众象入嘲弄。

即今温水馆，匡坐教弦诵。

嗟哉实前语，束苇代杗栋。

明当寄东风，烟水发清梦。

孙岩

孙岩　绕行遇猎

搜山炬火纵横飞，百兽猝起惊且驰。

出明入暗眼光乱，强者或脱弱者悲。

儿郎汹汹山粗匿，杀气随风撼松栎。

宋{左犭右足}韩玤不尽纵，齧索腾陵求赴敌。

清霜屡降草莽衰，相与即禽真汝时，

跳坡蓦涧殊未已，扶桑东面推红曦。

大矟将军山下住，摧颓略记衔枚路。

观汝角逐心悠悠，风枭旌斾何时休。

孙岩

孙岩　山间

谷鸟鸣声滑，山云变态新。

清渠不没胫，亦有浣纱人。

孙岩

孙岩　树阴

春去空山啼乳莺，莺边老树{上冖下幕}新青。

一瓢挂此坐终日，即是苏家择胜亭。

孙岩

孙岩　武林绝句二首

缤纷迎酒伎，宛转卖花声。

偶似承平世，携书试凤城。

孙岩

孙岩　武林绝句二首

比屋单衣日，名城冷食天。

居人多上冢，远客未归田。

孙岩

孙岩　溪上

溪翁生计独熙然，新买南邻舴艋船。

日载鸬鹚三十尾，鱼为租入水为田。

孙岩

孙岩　寓斋

环中风物有谁争，即日诗情取次生。

云倦竟依檐际宿，雉驯时下竹根行。

孙逸

孙逸　赏梅佳什既不得陪从又莫获少留深以为恨辄赓严韵酬叙

郡务装怀日晷催，东园未睹一枝梅。

从容后赏轮先见，汩没尘劳恨阻陪。

待雪最宜寒艳坼，迎春会有暗香来。

怅然归棹匆匆去，徒使临风忆共杯。

孙因　越问

孙因　越问　封疆

九州皆有山镇兮，职方氏独先会稽。

射祥光於斗分兮，占星纪於天倪。

牵牛炳其初躔兮，届须女之七度。

少阳当其正位兮，为万物之洁齐。

南控引乎闽粤兮，北连亘乎钜海。

日出扶桑之东兮，风行浙河之西。

八山蜿其中蟠兮，罗千嵒以为鄣。

三江汇而旁注兮，渺万壑以为豩。

洞天{左山右含}岈以连云兮，俯九垠其如芥。

洪涛沸渭以拍天兮，轰三军之鼓鼙。

宅卧龙之岧峣兮，蠡城屹其环缭。

带平湖之浩{左氵右三白}兮，云镜铸而天低。

陃陵门而四达兮，八风飒其递至。

飞翼楼而舞空兮，天门沈其可梯。

提封方数千里兮，运瓯吴於掌上。

七郡四十余县兮，归中权之总提。

兹古今之大都会兮，为九牧之冠冕。

谅天地之设险兮，他郡宁得而攀跻。

客曰伟哉山川兮，信美矣其无慊。

然吾闻固国兮，不以山溪之险。

孙因

孙因　越问　金锡

观地产之所宜兮，惟金锡之最良。

贡品肇於有姒兮，暨苍姬而加详。

虽历代之所珍兮，凛英气其犹秘。

欧冶子之神奇兮，爰採取而炼淬。

剖赤堇而出锡兮，山色变而无云。

涸若耶之铜液兮，俯不见夫潜鳞。

铸岭岌其插天兮，冶井浸而寒冽。

前丰靚为击橐兮，后雨师为洒尘。

发铜牛之藏屑兮，赭林麓以炊炭。

弃右冶之余滓兮，草木为之焦烂。

炎烟涨乎铜孤兮，寒光浮乎炼塘。

越砥妥其敛锷兮，铸浦沸其若汤。

合众灵而成器兮，为宝剑凡有五。

曰湛卢与巨阙兮，盖珍名之最著。

既属之善相之薛烛兮，复谋之南林之处女。

水试则断蛟螭兮，陆用而剸犀虎。

扫搀抢使澌灭兮，伏蚩尤使左怖。

岂吴钩之敢抗兮，非燕函之能御。

客曰伟哉利器兮，诚为越国之珍。

斯剑客之喜谈兮，非文种之愿闻。

孙因

孙因　越问　句践

昔句践兮思报吴，问国政兮五大夫。

辟田野兮实仓府，访疾苦兮字幼孤。

抱冰兮握火，置胆兮坐卧。

采蕺兮与葛，侧席兮闾左。

觞酒豆肉兮必均其施，乐不尽声兮食不致味。

鸷鸟匿形兮逾一十祀，吴无稻蟹兮越有地利。

一朝兴师兮三战得志，姑苏既墟兮横行淮泗。

伯东诸侯兮贺贡毕致，赫然隽功兮又何可议。

客曰异哉兮彼长颈而乌喙。如其可与其乐兮，

何鸱夷之远避。

孙因

孙因　越问　良牧

自大驾之西幸兮，府遂为於近藩。

赐行殿为府治兮，暨泽牧之惟艰。

张毗陵首当是选兮，实股肱之旧弼。

仍土阶之素规兮，因旧宇以为安。

朱忠靖继剖符兮，屹具瞻於岩石。

越忠简亦相望兮，凛清风而独寒。

忠定王之来镇兮，当乾道之四秚。

捐帑以置义租兮，陃宫而祠先贤。

谅棠阴之蔽芾兮，思召伯其如憩。

宜大封於是邦兮，良天道之好还。

后五十余年兮，谁俪美以增饰。

维我新安公兮，骛逸驾而独攀。

剖滞讼如澌流兮，召雨暘如应响。

使百城俱按堵兮，令沧海无惊澜。

立吏胆於秋霜兮，洽民气於春泽。

出干将於宝匣兮，照沆瀣於铜盘。

圜扉鞠为茂亓兮，麦岐蔼其连秀。

令修户庭之内兮，民乐湖山之閒。

既修政而人悦兮，文书省於幙府。

新百废以具兴兮，耸轮奂之伟观。

八邑不知有役兮，一道不知有费。

若天造而神设兮，岂民力之或烦。

化榛莽为宏丽兮，敞隘敝为爽垲。

革蠹挠而雄叠兮，易朽腐而垩丹。

兹栋隆之规模兮，特於此乎小试。

非成毁之相仍兮，数循环而无端。

镇越岿乎中踞兮，修廊翼其旁拱。

何独敛夫散气兮，所以重夫中权。

巨扁揭乎云霄兮，钧笔粲乎星斗。

山灵为之呵护兮，珍光赫而属天。

前方台之月华兮，后蓬莱之云气。

左燕春之凝香兮，右清白之寒泉。

绕层城以拂云兮，开屏障於四面。

卧林影於云壑兮，栖山光乎二轩。

呼平湖於酒杯兮，浮翠峰於茗椀。

送归鸿於天外兮，数飞鸥於海门。

动秋声之摵摵兮，泊晴岚之蔼蔼。

饯崦嵫之夕照兮，宾暘谷之朝暾。

上越王之危台兮，诵唐人之杰句。

鹧鸪飞而地迥兮，晴烟渺而天宽。

飞盖游乎清夜兮，羃轻烟之素练。

棹歌发乎中沚兮，浴明月於金盆。

丽谯涌乎青冥兮，角声起而寥亮。

佳山蔚其照眼兮，洗万里之阴雰。

新隄平而拟掌兮，沸行歌以载路。

漕渠瀎重兮，鼓千艘而骈阗。

雄威扁营叠创兮，雷欢声於貔虎。

泮宫修贡闱陃兮，遂飞跃於鱼鸢。

台府焕而一新兮，岩壑为之改观。

他人视之拱手兮，公谈笑而不难。

既游刃之有余兮，复善刀而藏用。

寂然若无所营兮，湛中襟而靖渊。

炷炉香而读易兮，悟至理於泰否。

托寄轩之柱刻兮，等蘧庐於乾坤。

上方蒇事明庭兮，将入扈於豹尾。

如旄倪之借留兮，纷截镫以攀辕。

系郢曲之寡和兮，信萧规之难继。

民愿公无遽归兮，帝谓吾今召环。

虽卿月之暂驻兮，幸临照夫越土。

恐使星之迁次兮，迫太阶之魁躔。

推治越之道治天下兮，固我公之余事。

然越人爱公如慈父母兮，愿托歌而永传。

客乃敛裧肃容兮，屏气弗敢复言。

孙子於是浓墨大字兮，终夫越问之篇。

孙因

孙因　越问　篇引

典午氏之盛时兮，余鼻祖曰子荆。

谋乐郊以隐居兮，颺潄石之清名。

有闻孙曰承公兮，尝令鄞与余姚。

爱会稽之山水兮，爰徙家於兹城。

当永和之九年兮，惠风畅夫莫春。

偕王谢之诸公兮，会修禊於兰亭。

赋临流之五言兮，寄幽寻之逸兴。

泛回沼倚修竹兮，松风落而冷冷。

维兴公尤好事兮，作流觞之后序。

助逸少之高致兮，齐芳誉於难兄。

既乃登陆而游兮，历天台与四明。

潄飞瀑於笔端兮，遗掷地之金声。

余自句章徙姚兮，倏绵历乎十稔。

慨风流之浸邈兮，幸犹为夫越氓。

掬清泉之潺湲兮，友过云之溶洩。

访樊榭之杳霭兮，栖石窗之玲珑。

客有过余兮，谓余博览而好古。

世为越人兮，胡不志夫越之风土。

余谢不能兮，伛余指而缕数。

前有灵符之记兮，后有龟龄之赋。

嗟彼皆已为陈迹兮，时亦随夫所遇。

傥含毫而不断兮，将羞余之鼻祖。

孙因

孙因　越问　神仙

阳明太元之天兮，乃群仙之所游。

有金堂与玉室兮，挹方丈与瀛洲。

伯经得道□泉兮，乘云气於木杪。

仙公韬光丹井兮，发函书於船头。

骑青骡以入市兮，蓟子训之卖药。

切鲻鱼以作脍兮，介元则之垂钩。

弘景寄迹钓槎兮，隐吏栖於梅市。

广信驾龙白日兮，羽人萃於丹丘。

撷芝草以为侣兮，左元放之金液。

餐桂屑而钦水兮，范少伯之扁舟。

炼日精以回形兮，虞翁色若婴孺。

位上沮而标籍兮，思玄迹混俗流。

严青能服石髓兮，终断谷而轻举。

伯阳炼成神丹兮，虽蜕形而不留。

御天风而上征兮，与日月以齐寿。

皆地胜之所招兮，举尘寰而少仇。

客曰神仙信有兮，特秘怪而难求。

吾闻越多隐君子兮，试详言而旁搜。

孙因

孙因　越问　舜禹

帝舜生於姚丘兮，地近夷而居东。

母握登感天瑞兮，漾祥光於大虹。

历山其所耕稼兮，陶渔皆有遗迹。

二女降於妫沬兮，百官备而景从。

大禹巡於鬴山兮，会群臣而计功。

执玉帛者万国兮，戮后至之防风。

托菲饮以名泉兮，凿了溪而宅土。

发金简於石匮兮，藏秘图於山中。

望邑名夫虞姚兮，山灵护夫禹穴。

俨庙貌於千古兮，遗化被於无穷。

系帝王之所在兮，宜风俗之近古。

习孝悌与勤俭兮，亦好逊而上忠。

客曰於戏大哉兮，又何可以比隆。

然有为者亦若是兮，岂无与舜禹之事同。

孙因

孙因　越问　隐逸

谢隐士当少微兮，精神见乎天文。

严子陵应客星兮，光芒动夫至尊。

居剡下以高洁兮，戴安道之父子。

游嵩岳以偕隐兮，孔述壑之弟昆。

却米饷而不受兮，朱百年之夫妇。

受肥遁以就闲兮，阮万龄之祖孙。

闭蓬户以观书兮，淳之栖於穷岫。

轻白璧而不盼兮，景齐隐於日门。

扣药船而引声兮，歌竞传於仲御。

渔镜湖以赋诗兮，岛尚号於千干。

黄公列乎四皓兮，成定储之羽翼。

嵇康侪於七贤兮，著养生之至言。

王子猷咏招隐兮，爱山阴之竹种。

谢灵运赋山居兮，采地黄为溪荪。

著貂裘坐岩石兮，弘之志不在钓。

袘豹席与棕桥兮，志知岂羡回轩。

彼皆不事王侯兮，以高尚而辟世。

亦地气之所钟兮，多秀水与名山。

客曰士各有志兮，斯固古之逸民。

夫何欲洁其身兮，弗念君臣之大伦。

孙因

孙因　越问　鱼盐

百川会同沧海兮，浩天不知夫津涯。

吐云涛以澜汗兮，沃日御而渺瀰。

藏巨灵之趂屃兮，见天吴之惚恥。

戴五山之页峨兮，涵百怪之陆离。

巨鱼出没其中兮，不知其几千里。

鼓浪沫以成雾兮，嘘云气以成霓。

任公子之投竿而钓兮，五十犗以为饵。

阅期年而得鱼兮，牵巨钩而下之。

鬵鬣怒而刺天兮，白波涌而山立，

膏流溢而为渊兮，颅骨积而成坻。

自浙水以东兮，无不餍若鱼之肉。

彼赤鳝黄颡何足数兮，又况梅鱼与桃鲻。

维天地之宝藏兮，有煮海之鹾盐。

曝曜灵以摝涉兮，浮莲的以试漟。

编筼簹以为槃兮，处烈焰而不灼。

霜铅倏其凝泎兮，霜花飒其的皪。

兹海若不爱宝兮，丰功被乎天下。

抑造化之自然兮，讵人为之力假。

客曰富哉鱼盐兮，此越国之宝也。

是特以利言兮，吾愿闻其上者。

孙因

孙因　越问　越茶

日铸山之英气兮，既发越於镆鎢。

地灵洩而不尽兮，复熏蒸於草芽。

虽名出之最晚兮，为江南之第一。

视紫笋若奴台兮，又何论乎石花。

维瑞龙之为品兮，与此山以相亚。

意山脉之通贯兮，仙种同乎一家。

汲西岩之清泉兮，松风生乎石眠。

滋芒液於灵襟兮，流瀣集乎齿牙。

欧公录之归田兮，苏仙流诸佳咏。

伯玉註於诗版兮，文正赏其甘华。

至雁塔与花坞兮，固郡志之所载。

若余姚之瀑布兮，尤茶经之所夸。

嗟陆羽之不逢兮，宜鉴味之绝少。

世方贵夫建茗兮，孰有知夫越茶。

客曰世非不知兮，顾茗禁之已苛。

亦幸其不尽知兮，姑舍是而言他。

孙因

孙因　越问　越酿

扬州之种宜稻兮，越土最其所宜。

穕种居其十六兮，又稻品之最奇，

自海上以漂来兮，伊仙公之遗育。

别黄秈与金钗兮，紫珠贯而累累。

酒人取以为酿兮，辨五齐以致用。

湑镜流之香洁兮，賏秘色之新瓮。

助知章之高兴兮，眼花眩乎水底。

侑谢传之雅游兮，陶丹府而哦诗。

集群贤以觞咏兮，浮罚觥乎子敬。

指鸣蛙为鼓吹兮，畅独酌於稚珪。

斯越酒之醖藉兮，非宜城中山之比。

矧投醪之醇德兮，能使勇气百倍於熊罴。

客曰旨哉越酿兮，固越俗之所怡。

然自征榷之法行兮，安得薛戎而蠲之。

孙因

孙因　越问　越纸

系剡藤之为纸兮，品居上者有三。

盖筱簜之变化兮，非藤楮之可参。

在晋而名侧理兮，储郡库以九万。

曰姚黄今最显兮，蒙诗翁之赏谈。

加越石以万杵兮，光色透於金版。

近不数夫杭由兮，远孰称夫池茧。

半山爱其短样兮，东坡耆夫竹展。

薛君封以千户兮，元章用司笔砚。

数其德有五兮，以缜滑而为首。

发墨养笔锋兮，性不蠹而耐久。

惜昌黎之未见兮，姓先生而为楮。

使元舆之及知兮，又何悲剡藤之有。

客曰微哉越纸兮，有大造於斯文。

然世方好纸而玉兮，又乌知乎此君。

孙因

孙因　越问　舟楫

越人生长泽国兮，其操舟也若神。

有习流之二千兮，以沼吴而策勋。

寻笠泽以潜涉兮，北渡淮而会盟。

擅航乌之长技兮，水犀为之逡巡。

浮海救东瓯兮，有握节之严助。

治船习水战兮，荣长锦於买臣。

渡浙江而誓众兮，会稽之内史。

率水棹以拒战兮，凌江之将军。

坐大船若山兮，公苗山阴之杰。

汎波袭番禺兮，季高永兴之人。

想万艘之竝进兮，纷青龙与赤雀。

风帆儵忽千里兮，驾巨浪如飞云。

今竞渡其遗俗兮，习便駊以捷疾。

观者动心骇目兮，相杂袭如鱼鳞。

客曰盛哉舟楫兮，他郡孰加於越。

然而济或不同心兮，请置此而新其说。

孙因

孙因　越问　竹箭

维苗山之竹箭兮，禀劲气於乾坤。

实东南之美材兮，声价等乎瑶琨。

良工相夫阴阳兮，加利镞以为矢。

习国人於射渎兮，震电激而星奔。

挟之以六千之君子兮，从之以八千之子弟。

可以傥方张之阖闾兮，走善射之楼烦。

彼群仙之会聚兮，亦以射而为乐。

登石室之射堂兮，射东峰而的白。

丁令威为拾箭兮，山上下以求索。

获遗镞於樵夫兮，偿以樵风之南北。

客曰异哉斯事兮，诚振古之怪奇。

然越人之弯弓兮，则谈笑而道之。

孙因

孙因　越问　驻跸

维六飞之南渡兮，潢涛江以东历。

后舜禹三千年兮，履舜禹之遗迹。

驻翠跸以弥年兮，因改元而颁诏。

爰升州而为府兮，冠绍兴之大号。

举大享之上仪兮，即行阙而蒇祀。

视总章与重屋兮，亦庶几其遗意。

登堂而望稽岭兮，怀克勤之令德。

留建炎之御制兮，彰复古之素志。

采上虞之囊封兮，终然法乎舜禅。

山郁葱以蜿蜒兮，钟禹陵之佳气。

御香四时来下兮，道冠盖以相望。

拱觚稜於云阙兮，俨威颜而天咫。

系百年之父老兮，及亲逢乎盛事。

想天民之视阜兮，与虞夏而同治。

客曰幸游舜禹之邦兮，复逢舜禹之君。

然傥无舜禹之臣兮，孰能牧舜禹之民。

孙应凤

孙应凤　宝藏寺洪钟

枕畔鍧然宝藏钟，声从何处入高墉。

蜀颅衰臂今如许，唤起穹庐一卧龙。

孙应凤

孙应凤　虎岩纪游

月出山越高，云行月益忙。

树影遍空白，痚星避月光。

总非往者见，不从意内量。

聪晨此一进，境界因久忘。

深坐庭露淹，山僧促回廊。

鼓钟奏天乐，经行重山堂。

暮楫动朝梵，初日升屋梁。

佛心光见日，林晖洞八方。

细雨霏日中，飞烟青逐黄。

出门绕山迳，两道夹修篁。

茗根千百个，却於山隈藏。

径深见奇巘，云与戴云望。

因之曳竹杖，集伴凌高冈。

他年记此际，风花带天香。

孙应凤

孙应凤　惠政桥

百仞崖边有此桥，地平路稳玉聪骄。

惠而知政今如此，拈起桥名问国侨。

孙应凤

孙应凤　奖溪桥

夕照斜阳柳外鸦，杏园衰谢野人家。

欲寻春色无寻处，尽在桥边野草花。

孙应凤

孙应凤　双桂桥

桥前巧匠剪春罗，桥上亭亭景物和。

明夜元宵一团玉，连波还解似金波。

孙应凤

孙应凤　西塔

忆昨慈恩登绝顶，今朝眼界更分明。

飞檐高泻银河水，隔岸遥传宝铎声。

翥凤呈辉看欲下，浔龙露角望尤勍。

凌风好向蓬莱去，一片香云绕足生。

孙应符

孙应符　次季和宿龙泉寺遇雪韵

同人如提宿，初从城市归。

雪轻浑欲舞，云栋不成飞。

客去寻溪棹，僧来叩竹扉。

篱边一枝玉，漏汇化丁机。

孙应符

孙应符　丁未仲夏季弟海陵官舍家大人赏月作计恭次元韵

宾僚成雅集，夜月正清圆。

幸对芳樽满，兼逢乐事全。

哦诗追旧日，举盏望青天。

此会宜频讲，何妨祝寿延。

孙应符

孙应符　恭次家大人初抵季海陵官舍之韵

学山初不止邱陵，骥子终期万里程。

莫问官曹今落寞，正须人物自高明。

斗升聊可为亲养，岁月行看播治声。

膝下团坘事文史，此身何幸忝居兄。

孙应符

孙应符　恭次家大人初抵季海陵官舍之韵

生於陵者自安陵，可事驱驰较驿程，

却望乡山千里隔，共看淮月一轮明。

官闲足遂吟呼乐，俸薄休形难息声。

最幸一家仍聚首，不须嗟弟与瞻兄。

孙应符

孙应符　恭次家大人初抵季海陵官舍之韵

生憎世俗迭相陵，反己工夫有度程。

大学在先知本末，中庸当务造诚明。

谆谆自昔承严训，默默终年愧今声。

至首不须由外索，事亲友弟及从啊。

孙应符

孙应符　恭次家大人鬻田训子诗韵

耷穷那复值凶年，典尽贫家五亩田。

暂给箪瓢居巷内，且将经史向窗前。

潜心砽砽先修己，安命栖栖不怨天。

爵禄功名宜自取，尤当勉力务勤拳。

孙应符

孙应符　恭和家大人将赴季弟官舍书示及门之作

纯熟工夫积岁年，能知本性则知天。

揠苗助长犹为害，况复芸人舍己田。

孙应符

孙应符　恭和家大人将赴季弟官舍书示及门之作

焚膏继晷且穷年，荣悴了时却在天。

莫把光阴虚度了，吾徒耕道若耕田。

孙应符

孙应符　季弟黄岩任满大人挈家众先要作诗见示恭和元韵

心处中虚治五官，特来能应固非难。

移忠益本居家孝，阅暑知曾历岁寒。

父子赓歌真内乐，弟兄分职赖居安。

何妨菽水为欢养，会有时来韶赐餐。

孙应符

孙应符　应符读韩评论以龊诗教其岁月乃三十二所作今应符生亦三十二年矣深

咄咄汝为子，念之心可寒。

慕则非所慕，难则非所敛。

愚生乃击俗，达人斯大观。

大明高照耀，沧海足波澜。

不求胜己友，有过执挟弹。

不绝害心念，诚身奚喜欢。

沟浍无源本，易盈还易乾。

见善苟不明，譬彼东西湍。

仁义根於心，视精而行端。

读书贵知道，事亲宁以官。

会稽产竹箭，西海出琅玕。

虚名何足尚，所惧实才难。

孙应符

孙应符　应符生日大人作诗以示恭次元韵

初度追思夜向晨，敢安暇逸负青春。

鴒原友悌同三益，鹤发康宁拱二亲。

未遂功名酬诲育，勉将诚孝信乡邻。

从今且愿蒙天佑，日待慈颜拜北辰。

孙应求

孙应求　次季和宿龙泉寺遇雪韵

舣岩投僧话，驱迎势若归。

林峦穷胜处，楼阁尽恽飞。

本谓身还舍，何期雪拥扉。

莫嫌行复住，世事合随机。

孙应求

孙应求　丁未仲夏季弟海陵官舍家大人赏月作诗和韵

银蟾忧易缺，彩侍喜长圆。

岂意他乡会，均同一乐全。

杯行惊知旧，星聚敢占天。

但愿人常久，频将桂影延。

孙应求

孙应求　恭次家大人初抵季弟海陵官舍之韵

一家千里赴吴陵，沿道迟留不问程。

风物萧条乡愈远，山川开豁眼增明。

春田未有归耕计，夜雨聊听对榻声。

幸向莱庭同戏彩，回头终有愧难兄。

孙应求

孙应求　恭次家大人初抵季弟海陵官舍之韵

食贫宁问肉如陵，且喜官曹简事程。

千里平淮随地阔，一江远水照水明。

几我怀古登临意，时作搔头讽咏声。

酬唱敢希朱树秀，粗分菽麦异周兄。

孙应求

孙应求　恭次家大人初抵季弟海陵官舍之韵

舟渡金山过广陵，湾头略可计淮程。

回瞻建业祥烟绕，北望长安落日明。

野旷春农虚地力，霜清晓角动边声。

中原雠耻非难复，子弟皆思死父兄。

孙应求

孙应求　恭和家大人将赴季弟官书示及门之作

力樯良农必有年，先修人事乃言天。

士非学问无由立，勿道家饶负郭田。

孙应求

孙应求　恭和家大人将赴季弟官书示及门之作

少年不学待何年，长大无成莫怨天。

况是各随贤父训，岂容弗肯播菑田。

孙应求

孙应求　恭和家大人鬻田训子诗韵

家贫常产遽萧然，只把诗书代力田。

谋道固宜耽乐内，却行安可望追前。

置锥今日忧无地，摛藻他时喜掞天。

富贵学成终自有，服膺当务益拳拳。

孙应求

孙应求　季弟黄岩任满大人率家众先归作诗见示恭次元韵

长拘棲寓季微官，携杖扶车愧二难。

翘首云山鱼雁远，关心岁月骨毛寒。

方来负米还为养，未遂承颜数问安。

何日庭前环戏彩，共馨夕膳洁晨餐。

孙应求

孙应求　仲弟应符生日大人作诗命和元韵

阿连庭世在兹晨，月吐三更恰半春。

幸有斑衣堪共戏，何妨绿酒正相亲。

雍雍已觉和分贵，勉勉当思德有邻。

所愿百年长膝下，不劳相望似参辰。

孙应求

孙应求　仲弟应符用黎龊龊诗韵作咄咄篇自警家大人用韵作欣欣篇应求次韵作

皦皦志士心，玉壶冰露寒。

整冠默危坐，抚卷慨永叹。

胶扰天下事，岂逃吾静观。

是心本如水，风过成涛澜。

蚁或作牛斩，雀常用珠弹。

万境各颠倒，何者为忧叹。

圣学有宗盟，口血应未乾。

进修在覆篑，趋舍防奔湍。

正须极高深，乾坤见倪端。

规摹括四代，宗庙富百官。

譬如入玉府，璯琳杂琅玕。

逢原在左右，谅非登一难。

孙应时

孙应时　八阵碛

江近瞿唐急，沙从鱼腹磺。

千秋应有恨，八陈竟难平。

望断青烟晚，愁边白鸟明。

身微定何补，且复老躬耕。

孙应时

孙应时　巴东秋风亭怀寇公

秋风亭上思悠哉，想见鸣琴日日来。

野水孤舟故如昨，为公长啸一徘徊。

孙应时

孙应时　巴东秋风亭怀寇公

袖手穷山一少年，何曾有楚到澶渊。

英雄正自无人识，盖世功名却偶然。

孙应时

孙应时　白兴州浮嘉陵还益昌

夜促清觞醉武兴，晓飞轻舸下鼓陵。

平生海上渔樵子，此日天涯云水僧。

万里身心萦老母，一年书札负交朋。

秋风已定蓴鲈约，俛仰兹游记昔曾。

孙应时

孙应时　碧云即事

唧唧秋蛩鸣，耿耿秋夜长。

简篇负初心，枕簟怯新凉。

朝曦入疏牖，宿云散前冈。

归欤一叶舟，浩歌听沧浪。

孙应时

孙应时　避难至海陵从先流寓兄弟之招仍邂逅故人冯元礼二首之一

脱身兵火欲何之，不料兹焉过所期。

轩槛如僧萦橘柚。乡关似梦识蒿藜。

弟兄朋友谈平昔，盗贼羌戎问几时，

共约更明王道正，或能一语到天墀。

孙应时

孙应时　别黄岩范令

庆历诸名卿，四海标一范。

堂堂元佑相，人望复不减。

江河源流大，终华峰峦崭。

远优士会变，讵作栾书黡。

君侯大雅士，渊然粹家范。

春风花气馥，秋月寒江湛。

贞刚谢瑕缺，洁白消黕黤。

驱车问前躅，云露声辻辻。

牛刀亦何为，游刃初不斩。

解令襦胯民，桁杨戒无犯。

时情互醒醉，世味各辛鹻。

安知国中狂，正欠秋牙喊。

丈夫自有在，细故非所歉。

岂无昆明池，著此黄龙舰。

伊余秉微尚，顾瞻随軓軓。

威仪觌麒凤，冠緌笑蝉{上范下虫}。

吾徒本平旷，谁能事险巉。

相知意气得，欲别精神黯。

东风动绮席，潮湿带晴槛。

为公醉登舟，离襟不能掺。

孙应时

孙应时　别越中诸生

三年一榻占清间，门外苍然是种山。

步月迎风行乐地，从今应入梦魂间。

孙应时

孙应时　别越中诸生

切磋长恨我空疏，甚喜同门各起予。

赠别懒为名利语，洗心深读圣贤书。

孙应时

孙应时　不寐

索居在村坰，水陆走通津。

半夜有棹歌，鸡鸣语行人。

中年近少睡，耿耿多达晨。

外物非所念，颇复念我身。

圣贤不敢欺，久大在日新。

人生会有役，安得辞苦辛。

孙应时

孙应时　不寐

向夕起秋思，无眠知夜长。

年华一俛仰，人事几炎凉。

自喜全虚白，何妨兀老苍。

空庭风露入，唧唧话蛩螀。

孙应时

孙应时　陈传朋和余梅花旧作余再赋此

肌肤冰雪定何神，不用灵犀自避尘。

一笑未妨如独夜，百花谁敢斩先春。

孤山诗侣须君复，吴市仙踪只子真。

此外纷纷莫相污，风姨月姊故情亲。

孙应时

孙应时　陈正叔县尉见示所著诗文以诗谢之

文章千古一毫端，妙处工夫到底难。

春色无边知造化，海风不断识婆澜。

看君健笔凌霄汉，照我清窗醒肺肝。

宝剑莫忧人未识，光荒须动斗牛寒。

孙应时

孙应时　晨兴有叹

月落霜如雪，风回水正冰。

百思劳夜梦，多病晨怯兴。

世事甘牢落，心期独战兢。

床头书在眼，且莫负寒灯。

孙应时

孙应时　池口阻风雨

江头三日击扁膛，秋浦齐山欠一游。

已自无人念羁客，更禁风雨作春愁。

孙应时

孙应时　池口阻风雨

一江风雨送春归，漠漠汀洲白路飞。

舟子相呼更添缆，水来新没钓船矶。

孙应时

孙应时　出成都西郊

笑指西山去，萦纡傍水行。

寒滩泻清浅，古木映疏明。

雪意垂垂合，川光莽莽平。

暂将尘事隔，已复动诗情。

孙应时

孙应时　出沌复见江山和斗南

底事江山照眼新，为从云梦别经旬。

行吟沌口三家市，笑作天涯万里人。

清夜论心真得友，白云回首奈思亲。

船头又报荆州近，鱼雁书来未易频。

全

诗

孙应时　春郊偶作

春泥过雨屐声悭，野水危桥欲度难。

世路迷人肠断处，黄昏天气麦秋寒。

孙应时

孙应时　春日书事

老与春无分，慵於世转疏。

不陪年汪饮，久绝故人书。

笔研蛛丝底，家山蝶梦馀。

海棠花正发，风雨定何如。

孙应时

孙应时　春日自警

春风吹尽一川冰，野色山光弄晚晴。

节物荣枯能几许，人生寒暑正堪惊。

百围松桧秋毫壮，千丈罗纨尽寸成。

饱食安眠欲何用，傍徨终夜月华明。

孙应时

孙应时　慈溪道中次伯兄韵

露溪三更月，秋澄万里夫。

潮生声荡潏，云渡影聊翩。

物妙本无尽，世分直可怜。

悠然一杯酒，横策自鸣舷。

孙应时

孙应时　辞武侯庙

三分遗论久难明，独有河汾与杜陵。

工拙人休计曹马，兴亡天亦恨桓灵。

大星忍向中宵落，老柏空馀千载青。

再拜征途重回首，雪风吹断泪成冰。

孙应时

孙应时　次日湖上

山南山北水平湖，屏障天开画不如。

好在风流王谢宅，扁舟来往未应疏。

孙应时

孙应时　次仲氏韵

客里三年恨，归一百虑轻。

静堪眠夜雨，梦不数邮程。

荒径九节杖，凉窗二尺檠。

吾生本易足，此外复何营。

孙应时

孙应时　次仲氏韵

麴生真得圣之清，风味超然一座顷。

肯向春寒慰牢落，令人心事转和平。

孙应时

孙应时　次仲氏韵

枵腹贪书颇自强，年来得失正相当。

须知耳目尘埃尽，始见山林日月长。

孙应时

孙应时　次仲氏韵

故人惊我鬓丝多，一叹相逢可若何。

勋业向来无此梦，菱花何秘遗重磨。

孙应时

孙应时　枞山祠梳洗楼

山川楚男六千里，云雨阳台十二峰。

神女可无哀郢意，强教梳洗为谁容。

孙应时

孙应时　答陈子序庠见贻

论功畏蝇虎，作计只蜗牛。

松菊招元亮，江湖要子牟。

间须杯问月，愁不赋登楼。

从此相寻地，羊裘一钓舟。

孙应时

孙应时　答陈子序庠见贻

汩没知何事，摧颓欲暮年。

剑鸣怅自匣，琴弄更须弦。

落落心元在，星星发可怜。

与君三叹息，不忍话前贤。

孙应时

孙应时　答陈子序庠见贻

可人无俗韵，之子故清门。

直节豫章后，高名唯室孙。

早知文律令，还要学根原。

逆旅能频过，何妨坐达昏。

孙应时

孙应时　答成都虞子韶钤干寄书信兼示近作

珍重西来双鲤鱼，更传佳句起愁予。

相思已是五年别，多愧先无一字书。

欲话锦城疑是梦，谁怜霜鬓不禁梳。

青毡黄合君侯事，早拟相逢倘下车。

孙应时

孙应时　答简夫

不怪年来万事非，聊须把酒赋新诗。

乾坤正自无今昔，草木何妨有变衰。

白发我甘投老去，红颜君惜卧春时。

古人不朽终何事，此段工夫可浪施。

孙应时

孙应时　答简夫

拂拭瑶琴听我歌，汤汤三叹又峨峨。

了知世道从来久，长觉人心苦太多。

便踏早朝陪凤辇，更忧春梦隔鲸波。

此生付与天公竟，铁杵成针取次磨。

孙应时

孙应时　答剑门朱宰和益昌夜泊韵

好辞绝妙过邯郸，开卷清风起坐间。

想见襟怀濯冰雪，如闻吟啸满云山。

离亭剑阁千峰碧，归梦莱衣五彩斑。

尊酒相逢更何许，秋帆回首下牢关。

孙应时

孙应时　答潘文叔见寄予十月尝访文叔许来而犹未也

别离一何久，迢递阻音形。

重上君子堂，相见眼终青。

君颜尚冰玉，我鬓已星星。

借问十载间，风波两蓬萍。

岭剑各万埯，心目多所经。

归来且强健，恥然真梦醒。

可怜万修竹，清音玉珑玲。

萧条媚寒日，约略环翠屏。

相携复一笑，芝兰有余馨。

孤云自舒卷，野鹤来青冥。

平生阅群彦，十八九凋零。

吾徒亦何愿，毕景依林坰。

种秫令可酿，储粟常满瓶。

琴书奉娱玩，足以陶性灵。

千载伐木篇，此意神所听。

往来亦奚惮，江浦堪扬舲。

孙应时

孙应时　答任检法

壮意当年隘九州，天涯今日倦孤游。

空江水落鱼龙夜，故国云深鸿雁秋。

惜把山川对幽独，暂须谈笑作风流。

知心欢绝任夫子，肯和把歌为解愁。

孙应时

孙应时　答任检法

幕下清风十六州，德人胸次有天游。

偏将好句招诗社，不起争心效弈秋。

我拙蒉桴鸣上鼓，君贤玉瓒映黄流。

苍苍云海相期急，未用烦纡拟四愁。

孙应时

孙应时　答任检法

文字潮州更柳州，兴来八表共神游。

骅骝陇孤长鸣日，鹰隼霜天得意秋。

鼎鼎百年均昨梦，纷纷一世几名流。

为君倾倒平生话，不作人间儿女愁。

孙应时

孙应时　答叔刚见贻

流复辞家客凤城，小楼在书写兰亭。

从教佩印荣苏子，岂为锄金动管宁。

尚有故人同一笑，何妨时俗忌偏醒。

君知濯濯东风柳，早晚飞花变绿萍。

孙应时

孙应时　答王甫抚干和荆江亭韵

剑郁气冲斗，球潜光媚川。

丈夫自有在，时俗难为妍。

钟期苟未逢，我琴不须弦。

别路渺湖海，想思心炯然。

孙应时

孙应时　答王甫抚干和荆江亭韵

清诗报我来，琼玖羞木了。

感我万古心，迢迢如江水。

楚宫歌舞地，春农耕废址。

变化日相寻，荣华何用喜。

孙应时

孙应时　答王甫抚干和荆江亭韵

乐哉新相知，开怀接谈晏。

插花醉不辞，风光惜流转。

酒阑欲上马，握手增眷眷。

平生我辈人，定非儿女恋。

孙应时

孙应时　答王甫抚干和荆江亭韵

别时记抚掌，醉剧语无伦。

君如齐辕固，独不类平津。

交游半白头，心迹谁为陈。

由来松柏榦，不争桃李春。

孙应时

孙应时　答委章和寄同舍韵

论交万里外，意气薄云天。

孤舟日已远，拥书夜无眠。

骊珠从何来，光景明一种。

椟藏怀永好，欲报心茫然。

孙应时

孙应时　答委章和寄同舍韵

仙风自洒落，古气更清深。

雕几荐六瑚，定无尘土侵。

儒生传旧法，君子爱初心。

愿令百世下，重听云韶音。

孙应时

孙应时　答杨霖用韵见赠

沧沧万里无时盈，太山四维不可仆。

蛙井跳梁徒自喜，蚁垤崔嵬欲何就。

物情小大乃尔悬，人心是非当自究。

荣名乍满妻孥笑，权利偏供宾客僦。

纷纷逐自坐穷年，往往攫金忘正书。

谈夸亦或轻万钟，蹴噁忍能甘一豆。

人怜世纲苦易缚，我悲古道迂难售。

文章小枝本游戏，功业有时真际辏。

六经坠地谁羽翼，众说浮天谁拯救。

独行不畏迹随削，危言便恐眉遭灸。

舞雩鼓瑟洙泗远，弄月吟风伊洛旧。

晨霞翠柏足餱粮，秋兰芳芷堪怀袖。

此身今愧五斗役，归心绕日千岩秀。

平生未饱书册愿，老大自知人物陋。

意存当世力不能，名忝儒生实难副。

杨侯杨侯豪杰士，霜鹘横空天马聚。

叵堪高谊谬推挽，喜见雄词豁昏昏。

端能有意千载前，执鞭请试从公后。

孙应时

孙应时　答俞履道见赠

黄尘车马日纷嚣，万事春冰过眼消。

赖有诸公扶正气，犹令千载见英标。

多君吐论心奇壮，顾我凋年齿动摇。

好待明堂采梁栋，勿夸翘楚向薪樵。

孙应时

孙应时　到荆州春物正佳枢使王公招宴欢甚已而幕府诸公携饯荆江亭并成四诗

初日明远岸，绿芜满平川。

天宇呈春姿，物物怀芳妍。

长堤行车马，高楼余管弦。

由来大国楚，风景故依然。

孙应时

孙应时　到荆州春物正佳枢使王公招宴欢甚已而幕府诸公携饯荆江亭并成四诗

华亭冠层城，满城桃与李。

微风散晴烟，七泽多春水。

龙山集眄，章台见遗址。

感物思无穷，对酒差可喜。

孙应时

孙应时　到荆州春物正佳枢使王公招宴欢甚已而幕府诸公携饯荆江亭并成四诗

簪弁从元侯，芳辰奉良宴。

海棠映月烛，夜久星河转。

孤舟万里客，邂逅惊深眷。

惭无仲富赋，荆州乃堪恋。

孙应时

孙应时　到荆州春物正佳枢使王公招宴欢甚已而幕府诸公携饯荆江亭并成四诗

幕府尽时彦，淇辈非所伦。

欢言念游子，载酒临江津。

醉别足可惜，俛仰迹易陈。

相期崇明德，芳烈垂千春。

孙应时

孙应时　悼毕进士

磨励灯前志，澜翻笔底春。

果题新进士，归悦太夫人。

更值千金产，悬需五鼎珍。

茫茫竟何往，一念忍忘亲。







卷363

孙应时

孙应时　悼赵提干

伟岩佳公子，功名中自强。

力臻门户立，学务本源长。

命服空遗像，斑衣负北堂。

增辉赖金友，笔墨妙揄扬。

孙应时

孙应时　悼赵提干

一第规模胜，双楼气象高。

生涯轻阿者，来往属吾曹。

落落心非浅，冥冥数莫逃。

含悽想平昔，不忍过江皋。

孙应时

孙应时　悼周尧夫

勇义千钧力，虚怀万物容。

材名称远大，俊杰霭游从。

许可皆诸老，升闻到九重。

惜哉言与位，大厦折乔松。

孙应时

孙应时　悼周尧夫

倾耳乡评旧，登门恨未繇。

公今成梦觉，人共泣川流。

剡水阴功远，山堂胜具留。

喜观双玉树，接武在英游。

孙应时

孙应时　道傍水行可爱

寒风鸣岁阴，芸物已归静。

郊原何萧瑟，松竹自清整。

道傍足幽意，林屋甚井井。

鸡犬在篱落，沙水暮光映。

古来奇逸士，往往吒兹境。

吾行将安得，怅望沧水永。

孙应时

孙应时　道中寄同舍

风声卷芦竹，雪意满江天。

水落石可数，沙寒鸥自眠。

回头渺城郭，留眼寄山川。

老去重来否，吟馀一惘然。

孙应时

孙应时　道中寄同舍

山色忽相送，江流不作声。

别怀初酒醒，病骨更寒侵。

一笑已昨梦，百年明此心。

故人应念我，数肯寄嘉音。

孙应时

孙应时　灯下学书偶成

学书乃一乐，人或罕知趣。

而我欲成癖，砽砽了朝暮。

天资苦凡弱，师法非早悟。

目力又已衰，恥若在烟雾。

虽然日数纸，就视辄自恶。

旁人谬怂惥，定未识佳处。

右军固神品，大令亦体具。

嫡传张与颜，尚未肯怀素。

颇怪近世评，似为米老娱。

雄奇在风骨，隐括须法度。

安得再少年，令我进一步。

人高书乃高，此语俗子怒。

孙应时

孙应时　登仙木

刘樊蝉蜕此登仙，老木当年已插天。

玉骨半枯犹秀润，苍皮新长已荣鲜。

蟠桃时熟三千岁，铜锹重摩五百年。

化鹤未归山寂寂，徘徊谁与问因缘。

孙应时

孙应时　丁未仲夏海陵官舍家大人赏月作诗恭和元韵

官署成乡社，人圆月正圆。

清叹间里共，真乐酒中全。

兴到因怀旧，诗成拟问天。

芳樽幸长照，后会敢迁延。

孙应时

孙应时　顶山祷雨

官身缚尘事，日日如丝棼。

驾言适秋郊，开颜慰艰勤。

大田平如席，多稼绿於云。

早熟有饷获，晚播方耦耘。

停鞭问父老，笑语何欣欣。

今年大好麦，稻复当十分。

天应怜百姓，似亦怜令君。

我本无善政，谤骂常纷纭。

独惭龙公赐，一念如相闻。

尚忧北山外，渐有龟坼文。

为尔乞终惠，洁济炷炉薰。

何当足吾愿，丰年周九垠。

孙应时

孙应时　定军山叹

仲达受巾国，佐治来闭营。

君看此情事，岂辨吾孔明。

八阵有天威，千里无留行。

但度渭水去，贼势能不争。

便当截狼头，三辅即日平。

连年计兹役，独坐粮运萦。

所以五丈原，驻军方杂耕。

俶载维首夏，望望秋谷升。

云何西风至，忽已落大星。

痛哉万世功，於此丧垂成，

炎精遂沦谢，王路终榛荆。

三马肆蹄齿，群雄迄纵横。

公科少徐死，此祸何由生。

天机定谁执，变化纷可惊。

乔木定军山，空有身后名，

世论复齿莽，呜咽志士情。

朗咏少陵诗，何诛陈寿评。

孙应时

孙应时　东归留别幕中同舍

参谋蜀耆英，棠阴满三郡。

开怀接儿辈，色不见喜愠。

清朝贵老成，故家多黄训。

佳气引春帆，长安天日近。

孙应时

孙应时　东归留别幕中同舍

梅溪千载人，我得交其子。

霜天行白日，了不受尘滓。

明朝把一麾，阔步方自此。

海内观典刑，岂惟吾党喜。

孙应时

孙应时　东归留别幕中同舍

元佑贤子孙，忠肃家第一。

岂惟富文雅，清苦用一律。

君看我同年，践履极真实。

不待问著龟，公侯挂可必。

孙应时

孙应时　东归留别幕中同舍

大蓬有奇气，人物见李侯。

迥然谢凡质，霜鹘摩清秋。

诏书相续来，去去蹑瀛洲。

汲直在汉庭，可寝淮南谋。

孙应时

孙应时　东归留别幕中同舍

陈侯七闽秀，六年客西州。

兰荃自芳洁，应世良优游。

平生耐久朋，政复未易求。

相期故不浅，抗节追前修。

孙应时

孙应时　东归留别幕中同舍

我家客星里，少小钓寂寞。

推迁堕尘纲，世味终然薄。

万里携一身，俛仰叹今昨。

抖擞莱子衣，归欤老林壑。

孙应时

孙应时　东归留别幕中同舍

相从乐复乐，别离良独难。

传觞秉明烛，起舞清夜阑。

一醉何足辞，百年能几欢。

后会渺何许，相思江月寒。

孙应时

孙应时　冬十月赴官海陵过会稽诸生饮饯鲁墟桥四罢就舟倦甚眷然有作

体倦知茵薄，寒侵觉岁高。

功名两蜗角，人物九年毛。

行意看飞鸟，离歌指大刀。

依依红叶树，回首入秋毫。

孙应时

孙应时　洞庭湖

明湖纲宇宙，春思满楼台。

沙鸟一行去，风帆千里来。

平生眼今饱，落日首重回。

会趁江山约，还愁白发催。

孙应时

孙应时　斗南竹林祠歌

君不见唐河诸将兵马回，河朔百城门不开。

边烽夜举天子怒，六龙晓发鸣春雷。

金陵玉壘中道惑，澶渊一掷吁难哉。

当时事势在国史，莱公之功不其伟。

幽燕可还敌可臣，西顾宁论夏州李。

用公不尽天所惜，天不生公更谁恃。

嗟公雄豪从少年，如虎在山龙在渊。

淮阴指撑楚归汉，望诸叱咤齐为燕。

两朝五起岂不遇，胶漆摆撼难为坚。

瘿相谗巧亦云极。鹤相恶谋何卒卒。

青衫到骭吾一咍，羊酒道尔堪恤。

可怜夷獠护装囊，相见神明扶正直。

公安插竹南迁时，手回造化理不疑。

云车风驭今来否，迎神送神姑尔为。

萧萧寒绿泣江雨，长似襄阳堕泪碑。

孙应时

孙应时　读程子易傅

事业潜三圣，文章似六经。

微言归易简，精意极丁宁。

道在非畴昔，人亡故典刑。

斋心对薰几，秋月梦初醒。

孙应时

孙应时　读晦翁遗文悽怆有作

先生千载人，浩气隘穹壤。

早薄声利交，超然傲尘鞅。

饮酒读离骚，追游必豪克。

风月饱高吟，云泉擅奇赏。

切骨痛国雠，嚼齿愤奸党。

纵谈天下事，一一如指掌。

敛意师圣贤，精心玩图象。

全体极浑涵，灵极妙充养。

昭昭陈轨辙，坦坦辟榛莽。

陶熔就醇粹，鞭策收勉强。

瞿聃息遁辞，关谁大遗响。

师道屹尊严，人材兴倜傥。

宸纶欢廉靖，朝迹惎忠谠。

康庐委符竹，越绝畀英荡。

刍牧活饥惸，天日快幽枉。

命义信行藏，风标何肮脏。

晚来侍细旃，时益异畴曩。

孤踪反山从，百怪纪夔魍。

先生一澹然，几微宁怏怏。

冬曦暖袍屦，秋风飒几杖。

尚可淑后来，可言遂长往。

{左口右癸}离思远道，殷勤愧殊关。

常怀订群疑，忍独拜遗像。

感旧日萧瑟，出门增惝恥。

一致无古倔，肆世均俯仰。

微言在遗墨，没齿抱遐想。

末路诚刺促，中扃故弘敞。

惟善不可诬。惟恶不可长。

百年非所知，常如侍函丈。

题计自激昂，山川悲莽苍。

孙应时

孙应时　读士元传

老贼狐鬼啸，汉鼎不复支。

再世益州牧，忍视宗国危。

烈烈左将军，四海闻英姿。

东北久荡析，西南天启之。

建旗入漳城，有蜀非公谁。

檄璋送州印，我欲举义师。

鼠辈坐敛手，豪杰趋指麾。

正尔岂不济，安用谲取为。

孝直反覆士，献计乃所宜。

雏凤独何心，亦复喜出寄。

造次杯酒间，而欲生险巘。

平生大卫公，岂堪此瑕疵。

向来隆中语，荆益实素期。

惜不同兹役，次第观所施。

士元早捐世，未必为汉悲。

我诗订千古，当有神明知。

孙应时

孙应时　读通鉴杂兴

南山击缶正乌乌，东市匆匆坐一书。

说道中兴无过事，太阳侵蚀总缘渠。

孙应时

孙应时　读通鉴杂兴

簿书流汗走君房，那得狂奴故意降。

努力诸公了台阁，不烦鱼雁到桐江。

孙应时

孙应时　读通鉴杂兴

清浊无心陈仲弓，圆机聊救汉诸公。

末流不料儿孙误，千古黄初佐命功。

孙应时

孙应时　读通鉴杂兴

柴门三叩略从容，感激聊酬大耳公。

常驱牛趁机春雨，人前元不似英雄。

孙应时

孙应时　读通鉴杂兴

渭上耕屯望一秋，鼓行那复更迟留。

落星误尽痴儿辈，长说宣王抗武侯。

孙应时

孙应时　读通鉴杂兴

建安社稷看文举，正始风流倚太初。

天地一身无处著，诸人休苦恨狂疏。

孙应时

孙应时　读通鉴杂兴

平生作意轻羊舅，岁晚何心佞羯奴。

为问荆齐是三窟，此时容有宦情无。

孙应时

孙应时　读通鉴杂兴

莫怪新亭泣楚囚，王公原不辨中州。

石头门外千年恨，他日相思一涕流。

孙应时

孙应时　杜子贞远访自言山居之胜以二诗送之

识子云溪上，天星已再周。

故人今略尽，斯世果何求。

得丧元相似，乘除岂自谋。

初心幸无恙，馀事一虚舟。

孙应时

孙应时　杜子贞远访自言山居之胜以二诗送之

喜说山居胜，兰亭一盼中。

松楸今十世，竹帛故三公。

念德心何极，幽栖道未穷。

吾归访岩壑，鸡黍更谁同。

孙应时

孙应时　端午侍母氏饮有怀二兄偶阅苏日高安唱和慨然用韵

簿书束缚人，挥汗日亭午。

平生世念薄，问子何自苦。

佳辰相寻过，乐事稀可数。

拨置为亲寿，菖花糁盘黍。

欢言记时节，风俗自荆楚。

独嗟我常棣，不得同笑语。

杨梅应正熟，筴笋堪自煮。

对床负归约，枕流惭乃祖。

会当誓丘墓，畏出如畏虎。

莫作两苏公，空言终龃龉。

孙应时

孙应时　沌中即事

武昌西南云梦泽，水平不动玻璃碧。

葭芦莽苍茫暮烟，杨柳萧条带秋色。

北接沧浪南洞庭，八九百里荒荒白。

一渠纡萦十日行，巧避江涛如过席。

平生闻说沌鱼美，满篮不受百钱直。

我来涨潦渔者稀，罾纲高悬钓竿掷。

苇屋人家绝可怜，欲没未没三四尺。

倚树为巢葑作床，剥菱炊菰自朝夕。

青裾皂髻长儿女，城市繁华岂曾识。

屋头一艇是生涯，丁算未必逃官籍。

迢迢客路几叹息，茫茫宇宙何终极。

有酒无鱼莫浪愁，独醉月明听吹笛。

孙应时

孙应时　二月十十五同赵景孟胡晋远游四明山

乍晴天宇莹无尘，短策轻衫发兴新。

过鸟一声如劝客，青山万叠总迎人。

回头便与氛埃隔，入眼真於水石亲。

尽意登临休计日，此行端不负芳春。

孙应时

孙应时　发嘉州答张倅用前韵

主人今代岑嘉州，倦客当年马少游。

即是孤帆行万里，空怀一日过三秋。

酒边风味春生不坐，笔底词峡倒流。

浪有梅花烦驿使，转头陈迹遣人愁。

孙应时

孙应时　泛东湖风浪作复止

万顷重湖东复东，意得得怕打头风。

故畦遗穗粼粼在，野水寒林处处通。

鸿雁汀洲渺葭苇，牛羊篱落见儿童。

衣冠尘土空头白，惭愧扁舟把钓翁。

孙应时

孙应时　范氏致爽园用石湖韵

可人花木四时足，随意园池百亩馀。

但续岷山高士传，不谈天上故人书。

孙应时

孙应时　范氏致爽园用石湖韵

山光突兀初寒外，竹色连娟细雨馀。

一段清奇彻肌骨，锦囊碎句懒能书。

孙应时

孙应时　范叔刚以诗送豆粥次韵答之

平生画饼复炊沙，空有饥肠不受嗟。

多谢殷勤饷时节，顿忘惟悴客京华。

卖书未卜来同往，厚意何时报有加。

为说痴人不堪饱，更思春酌对檐花。

孙应时

孙应时　奉和家大人将赴官舍留示及门之作

师训勤诚数十年，此心端不愧高天。

诸君体我家严意，学殖毋为齿莽田。

孙应时

孙应时　奉和家大人将赴官舍留示及门之作

大学成功在九年，根牢干长到参天。

斯须废弃终身困，稂莠从来易满田。

孙应时

孙应时　芙蕖

生来不著尘泥涴，天下何妨名字多。

一世炎凉独风月，四时荣落付烟波。

自知根节全冰玉，人道丰姿照绮罗。

濯濯晨光香十里，为君敲桨叫吴歌。

孙应时

孙应时　傅惟肖赞府假西游集作长篇送还奇甚次其韵

醉乡不游游睡乡，眼花对案如迷藏。

梦踏秋草悲蛩螀，风松露菊三径荒。

忽然欠伸日在廊，悟此身世何荒唐。

故书弃掷尘满箱，鲁堂不复闻丝簧。

镜中容颜老不扬，浪求斗升助糟糠。

江湖兰佩芙蓉裳，踟蹰不归愁断肠。

伟君威凤鸣朝阳，文章五色照我傍。

艳如屈宋班马香，千载作者蔚相望。

对床泮水月满堂，追游山椒款宝坊。

剧谈爝火明寒窗，何如光芒万丈长。

空吟平子四愁章，欲报英琼无可将。

明朝痴儿公事忙，从今谢君当括囊。

孙应时

孙应时　高南仲自云间归退轩盖明府以四诗送之末章专以见及南仲索和遂次其

丽泽存相益，和羹忌敬同。

别怀长耿耿，见日苦匆匆。

经派惩燕说，词源味国风。

平生子陈了，一瓣记南丰。

孙应时

孙应时　高南仲自云间归退轩盖明府以四诗送之末章专以见及南仲索和遂次其

鹂鷃逍遥意，鸠鹰变化时。

物生良自足，天命本无私。

戚戚真何事，平平亦大奇。

相逢一笑粲，无语自心知。

孙应时

孙应时　高南仲自云间归退轩盖明府以四诗送之末章专以见及南仲索和遂次其

清镜朝容减，寒灯夜影孤。

身曾谙作客，情亦念携孥。

宝剑千金重，晴虹万丈舒。

功名生感慨，有路莫辞迂。

孙应时

孙应时　高南仲自云间归退轩盖明府以四诗送之末章专以见及南仲索和遂次其

少日诸公后，流年两鬓斑。

世情春冰泮，行路太行艰。

何计分珠履，空怀对玉山。

风期知不浅，逸驾恐难攀。

孙应时

孙应时　恭次家大人初抵海陵官舍元韵

扁舟祖饯出西陵，千里经行小作程。

樽俎笑谈多雅故，江湖霜日久晴明。

只今斗室寒厅夜，任听回风急雪声。

天报双亲占后福，绝交何畏孔方兄。

孙应时

孙应时　恭次家大人初抵海陵官舍元韵

灌园保必学於陵，吾事胸中有淮程。

三鬴宦游苦寂寞，百年心迹定分明。

逍遥朱墨尘埃外，娱乐戏文章金石声。

侍奉亲闱有馀乐，不惭宜弟更宜兄。

孙应时

孙应时　恭次家大人初抵海陵官舍元韵

风饕雪虐苦侵陵，已免寒舟问水程。

苇屋虚檐交夜气，边城疏鼓逗天明。

囊空尚可充饥色，官冷何妨远市声。

且辨新簄供一笑，竹君清绝对梅兄。

孙应时

孙应时　恭和家大人鬻田训子诗韵

凶年满目灶无烟，籴贵家贫且鬻田。

虽暂忧饥茅屋下，终期射策玉犀前。

文辞华实宜撑腹，际运穷通一任天。

有志会须能卒事，岂令久困握空拳。

孙应时

孙应时　海陵岁暮

地气长江北，云容古戍边。

层冰明薄日，积雪了穷年。

乡远劳羁梦，官间足晏眠。

客来相劳苦，不责坐无毡。

孙应时

孙应时　海陵岁暮

猎骑呼座地，胡笳落雁边。

梅花非故里，草色新新年。

莫苦登楼望，聊须殢酒眠。

江南多贵将，歌舞怅垂毡。

孙应时

孙应时　海陵岁暮

城郭依荒草，风云带极边。

犹多故时老，共说太平年。

岁聘皇华去，秋防戍鼓眠。

谁知明主意，拊髀忆青毡。

孙应时

孙应时　害别袁和叔

风帆晓影动行装，月淡芙蕖浦溆香。

正想双亲开色笑，不须千里叹凄凉。

随行书卷生涯在，省事官曹气味长。

便为君山问今古，一樽清啸满江乡。

孙应时

孙应时　汉州房公湖

阴阴老木匝平湖，想见房公用意初。

眼底园池那有此，胸中丘壑故须渠。

风流正自能传世，成败应难尽信书。

万里兹游销客恨，不辞一赏醉春馀。

孙应时

孙应时　杭都旅舍腊日感事

三年腊日常为客，愁绝梅花独自看。

万里尘沙走西蜀，九衢风雪卧长安。

生来可是儒冠误，老去偏知世路难。

安得长间伴溪叟，醉歌时掣钓鱼竿。

孙应时

孙应时　和陈及之

不妨客子归路滑，且喜雨来天破悭。

剑南剑北好颜色，吾从心事略相关。

孙应时

孙应时　和陈及之

诗无雕刻未为癖，战胜纷华聊自肥。

万里归期劳梦想，百年世事几从违。

孙应时

孙应时　和陈及之

蟠龙山头行且歌，嘉陵江上重相过。

人生如音不易得，举似诸人委悉麽。

孙应时

孙应时　和陈及之

江头风雨暗行李，习气虽洗儒生酸。

更欲从君细商略，不道挥斤愁鼻端。

孙应时

孙应时　和陈及之

吾非斯人谁与群，覆手翻手知交情。

天南海北有离合，此生此意无寒盟。

孙应时

孙应时　和陈亮功张次夔二同年唱酬廉字诚字之作

早韭到晚菘，紫蓼用绿葵。

古为声节士，此昧良自知。

银鞍黄金络，绮户芙蓉闺。

丈夫各自适，物理那能齐。

孙应时

孙应时　和陈亮功张次夔二同年唱酬廉字诚字之作

虚中答远响，不与律吕乖。

惟诚贯万物，此岂欺我哉。

九仞忧充井，累土期层台。

汝州春风中，试坐一月来。

孙应时

孙应时　和次山见寄

啼鴃匆匆又一春，别来知我更思君。

略无天气花时雨，长遣人愁日暮云。

手自爱弹招隐曲，心知不作送穷文。

秋风鱼蟹松江上，重约论诗醉夜分。

孙应时

孙应时　和答陈传朋

羁愁阅寒暑，归梦耿晨昏。

本意营三鬴，何如老一村。

齿牙从世议，顶踵尚君恩。

多谢知心友，相过得细论。

孙应时

孙应时　和答陈传朋

别来如一日，话著又三冬。

信断悲鳞羽，情亲忆駏蛩。

非君诗律妙，奈我客愁浓。

叹息青云器，谁能识仲容。

孙应时

孙应时　和答胡用之

浪喜功名少壮时，发今种种更奚为。

穷通信我心如铁，谤誉从渠口胜碑。

息驾便应追靖节，弄弦宁复待钟期。

烛湖孤屿烟波上，他日重过细说诗。

孙应时

孙应时　和答黄时举贡士献黄草布

九陌尘中一笑看，肯随风月倒遥山。

应知枕石先秋冷，何羡槃氷及夏颁。

古意伫衣仍缟带，襟期华发更苍颜。

多君志力犹强健，不道人生行路难。

孙应时

孙应时　和答陆华父

幽兰怀春风，葭蓬亦芽茁。

同时不同调，物物自生活。

土穷不自食，苦学代耕猎。

文如六经非小伎，余事不足置牙齿。

人言掷卢胜掷雉，我言函人不为矢。

孙应时

孙应时　和答陆华父

雒都有佳人，高卧雪塞户。

千载尚可期，一寒那足顾。

功名诚傥来，贫贱有难去。

食竹岂非凤，食虫岂非鸡。

艰虞世不识，羔豚日刳刲。

且须拊掌共一笑，坐上鸱夷能滑稽。

孙应时

孙应时　和答潘端叔见寄

发白念少年，万事风雨过。

倦游得来归，一切付懒惰。

独抱杞天忧，傍徨意无奈。

濠鱼定何乐，幕燕渠敢贺。

叹君阳春词，激我巴里和。

古来奇特事，信是英雄作。

东山有晚遇，西山有终饿。

拭目须早著鞭，乞与高人北窗卧。

孙应时

孙应时　和答司马宜春逆

纷纷市道交，势利争攫取。

煌煌鼎食家，声色自缠纠。

畸人固寂寞，蓬藋侵瓮牖。

春时步虚曲，植杖话农亩。

清秋动幽肖，有月欠肴酒。

高轩肯相过，贤哉百乘友。

空寻奕秋诲，不与欢伯偶。

别来雁欲宾。晴喜鸠还妇。

村酤聊可载，草具亦何有。

饤饾止鱼虾，扶擎杂梨藕。

君侯反觞客，欲起辄被肘。

意重黄金百，气豁云梦九。

长篇继踵来，子建才八斗。

勉和若登山，吾诗真培塿。

孙应时

孙应时　和答吴斗南见寄解其自疑之意

白狗黄牛击缆时，东归应念我西悲。

置之偶尔何须道，去矣飘然故一奇。

末路人情随手别，丈夫心事有天知。

君看子濯平生友，可把逢蒙待庾斯。

孙应时

孙应时　和答吴斗南赏木芙蓉见怀

曾向荆州一笑同，淋漓江汉酒千钟。

夹城云盖迎珠履，满眼霜花照玉容。

万里壮游前日事，十年此会几时重。

忆君席上多新作，醉笔如飞纸不供。

孙应时

孙应时　和答吴斗南中秋见怀并约五子合见过

百里平湖一夜舟，跂予东望渺离愁。

可能无意山阴雪，空复相思楚泽秋。

宣待君今即召，草堂移我欲归休。

诗来已拜千工诺，得得开帆莫转头。

孙应时

孙应时　和答吴斗南中秋见怀并约五子合见过

归梦千岩万壑东，起雪蓑笠唤渔童。

尘忙怜我三年久，拨置期群一笑同。

只恐令岩诗债急，不愁夜短酒杯空。

相携更得王文度，此段风流尽未穷。

孙应时

孙应时　和答吴尉俞商卿见赠因用韵送行

去去瀛洲蜕骨仙，旧游还似九江传。

尘埃下视三千界，文字勤追二百年。

宦达有时聊尔耳，才难自古不其然。

临分更吐平生话，有底间秋到酒边。

孙应时

孙应时　和答叶无咎

百年一梦欲谁何，底事容心强揣摩。

便续渊明归去引，不题工部醉时歌。

故山已恐鹤相怨，陋巷何妨雀可罗。

多谢诗仙唤愁醒，簿书丛里少婆娑。

孙应时

孙应时　和答张衡仲

志略周公瑾，才名陆敬舆。

可怜空老大，不敢问何如。

松菊间吟外，风婆噩梦余。

诸公自台省，吾复爱吾庐。

孙应时

孙应时　和答张衡仲

我方开竹径，公肯屈篮舆。

别去梦犹见，诗来锦不如。

乾坤愁思里，风月醉眠馀。

会卜溪桥畔，邻墙小结庐。

孙应时

孙应时　和答赵生师白见寄

休论吾昔与吾今，窗下婆娑有学林。

会意书非求甚解，无弦琴岂要知音。

是中截断谈天口，何处寻来立雪心。

永日春风莺百啭，幽人踵息正深深。

孙应时

孙应时　和答赵生师白见寄

田可躬耕溪可渔，此身属我不关渠。

养生谁学嵇中散，避谤吾非陆敬舆。

风月满怀高士传，江山到眼故人书。

相思千里无多恨，珍重清诗玉不如。

孙应时

孙应时　和顶山前韵

小山摇落故凄凉，想象登临野兴长。

万里晴空初雁入，一年好景又橙黄。

极须痛饮偿秋节，生怕疏钟报夕阳。

搔首故园归未得，荒篱寒菊为谁香。

孙应时

孙应时　和方与行韵

千里家山且寄音，小窗孤坐息深深，

平生肯恃张仪舌，今日犹存赵武心。

岁暮天寒休复问，梦回酒理故难禁。

梅梢春信知何似，驿使来时为一寻。

孙应时

孙应时　和共父游青羊宫二首

野兴偶所惬，胜游聊一寻。

双台隐空曲，万竹护清空。

岚翠明巾屡，风香度笑吟。

端能重载酒，尽日听鸣琴。

孙应时

孙应时　和共父游青羊宫二首

访古未云已，会心良独多。

犹应趁风月，从此偏岷峨。

万里澹秋色，一江明暮波。

他年问鱼鸟，能复记相过。

孙应时

孙应时　和和人周次山行

衡宇归来后，瓶储不愿馀。

兴公遂初赋，叔夜绝交书。

已怯伤弓翼，独叹涸澈鱼。

春风到兰室，隐几正如如。

孙应时

孙应时　和和人周次山行

我失从君别，君应话我归。

亲年浑鹤发，家具只牛衣。

耳不关时论，心知司昨非。

晨羞何所欠，菜甲雨新肥。

孙应时

孙应时　和和人周次山行

籍甚多闻友，非徒一字师。

可人徐孺子，爱客郑当时。

苦意频携酒，想过共话诗。

琼瑶何日报，松竹岁寒期。

孙应时

孙应时　和胡仲方抚干白瑞香及黄橼韵

翠锦熏笼白玉花，几年庐阜饱烟霞。

定知姑射同肌骨，可必离骚借齿牙。

心事早陪三友约，国香今压五侯家。

主人对植无我费，胜乞卢仝七枕茶。

孙应时

孙应时　和甲辱秋夜读书有感韵

物结相寻来，世事不足叹。

侯早知春秋，宿鸟各昏旦。

百年相劳苦，且复加餐饭。

堂堂白日在，扰扰浮云散。

诗书信家法，朱墨窘官辨。

三十二年非，还改当何惮。

低徊逢迎地，言笑纷晏晏。

嗟汝其惕然，舆衡有规谏。

孙应时

孙应时　和简叔

乳燕鸣鸠恼醉眠，起临芳草思芊绵。

花残柳暗春归日，云薄风轻雨后天。

酒户已缘愁顿减，诗坛宁复勇争先。

只因归老渔樵舍，不梦佳人玳瑁筵。

孙应时

孙应时　和简叔

绿阴庭户自生香，燕子飞来话日长。

正有清风便午枕，更无尘梦到禅房。

孙应时

孙应时　和简叔

落日衔山山更青，间云敛尽绿烟横。

危亭独倚阑干遍，又听疏钟第一声。

孙应时

孙应时　和简叔游张园

赋归堂上忆春山，点笔题诗傍石栏。

老子如今已陈迹，故人谁与共追欢。

青灯客舍一杯酒，细雨江城二月寒。

多谢相过同太息，百年身世梦中看。

孙应时

孙应时　和景孟山行

翛然身在妙高峰，下有雷霆走白龙。

已觉仙风换肌骨，更无尘土到心胸。

悠悠今古三千劫，莽莽山川几万重。

云北云南一长啸，为留余响振岩松。

孙应时

孙应时　和景孟宿山中

倦行白雨翠云中，投宿禅房听晓钟。

弹压山川诗未老，留连岩壑兴何浓。

回看尘世频三叹，上彻天关更几重。

径欲乘风此仙去，时时笙鹤下前峰。

孙应时

孙应时　和李季章校书西湖即事三首

风日都门外，楼台十万家。

西湖春事足，不话洛阳花。

孙应时

孙应时　和李季章校书西湖即事三首

舴艋填芳渚，秋千闹粉墙。

人争桃李节，吾忆藕花凉。

孙应时

孙应时　和李季章校书西湖即事三首

匆匆清明了，能馀几许春。

花开更风雨，肠断惜春人。

孙应时

孙应时　和刘过夏虫五咏　蛙

将军鼓吹来，处干非所喜。

夸汝风月夕，天籁鸣悄已。

汝姑勿自夸，坎井不可恃。

当知马伏波，笑杀公孙子。

孙应时

孙应时　和刘过夏虫五咏　蚊

利觜死一饱，何劳更喧哗。

肉薄来如云，举扇谁能遮。

圹君幸小忍，秋风期不赊。

披襟约凉夜，明月钓寒沙。

孙应时

孙应时　和刘过夏虫五咏　蚓

高人百尺楼，万里对天宇。

白水渺江湖，清明到窗户。

跏趺作禅定，不闻雷破柱。

从渠蚯蚓歌，自趁商羊舞。

孙应时

孙应时　和刘过夏虫五咏　萤

太阳不敢近，宵行聊自娱。

过水乱繁星，随风散平芜。

车公晚差乐，几案不汝须。

方谋买娉婷，斛贮明月珠。

孙应时

孙应时　和刘过夏虫五咏　蛛

么虫夜飞飞，遭汝巧且缚。

汝纲非坚牢，岂无风雨恶。

蟹怒横戈矛，蜃喜吐楼阁。

物生黠复痴，悟此一笑乐。

孙应时

孙应时　和刘师文饮城西风怀

刘侯元佑家，高标振流俗。

益州西门外，胜日事幽瞩。

襟期得佳士，命驾不待促。

壶觞傍水石，谈笑满林屋。

经行旧台苑，芜没长禾菽。

长今何激烈，远思脱羁束。

遥追七贤社，不负千钟渌。

诗囊寄同幕，足音到空谷。

明月散错埃，清风濯炎溽。

壮游忆子美，感遇悲伯玉。

或名垂耳骥，岁月长饥鹄。

此事置物言，时情斩蛮觞。

孙应时

孙应时　和楼尚赋赵大资大资重楼柏梁体

浙中岩壑天下雄，越绝宛委吴穹窿。

钟奇角秀劳神工，复有四明冠南东。

云南云北森横纵，仟圣所宅光葱珑。

公楼极览面面同，江霏海日开冥濛。

翠屏列立千万峰，胜画孔雀乡芙蓉。

春晴百花度香风，秋原下瞰禾黍苖。

城郭游人纷蝶蜂，笙歌间发罗绮丛。

我公心境百炼铜，眼底万物归陶熔。

姬公胡留曲阜封，东平骠骑合侍中。

小出勋业垂无穷，手扶日毂驾六龙。

丹心正色羞容容，飘然谢出明光宫。

坐收全名擅高踪，锦衣故里还过逢。

筑室百堵声隆隆，雅素不穷丹雘功。

移花种竹亲圃农，直嫌看山隔崇墉。

层楼开豁星斗胸，晨登坐达夕鼓咚。

有书满架酒不空，眼明脚健颜颊红。

身佩安危唐晋公，何妨绿野对洛嵩。

文昌更似香山翁，与公胜日长相从。

一谈一笑如春浓，清叹不奏淫乐矇。

高山流水操处钟，新篇络绎疲奴僮。

寒生感公恩义重，草根窃亦吟秋虫。

扁舟登门频宿舂，敢逐炎凉如燕鸿。

孙应时

孙应时　和师文

笔端陶谢不枝梧，朝食千龙信手屠。

天与诗人清气骨，家传前辈学工夫。

从渠扰扰一丘貉，看我昂昂千里驹。

已喜朝廷似元何，去依日月上天衢。

孙应时

孙应时　和魏公再用韵勉子孙学

儒家乃何事，驾言圣门归，

万古江河流，三春卉木菲。

忍将少年意，负此白日晖。

拱把得封植，要看四士转。

东山公别墅，明湖照檐扉。

尘嚣澹一洗，六籍真可依。

城南拜新作，妙墨龙蛇飞。

著鞭继家声，临岐莫依违。

孙应时

孙应时　和吴斗南

高帆欲发意迟迟，回首飞云耿梦思。

风壤江山吴蜀道，功名人物汉唐碑。

无恁久厌书生语，有意聊观天下奇。

已决明年径归隐，好凉还得共驱驰。

孙应时

孙应时　和项平父送别

逐逐衣冠谒府公，渐暗楚语异吴侬。

重江跋涉家何在，一饭辛勤计未工。

自恐风尘冗俗语，人言山野欠疏通。

夜长不寐思吾友，拨尽寒炉宿火红。

孙应时

孙应时　和项平父送别

长江风景旧闻知，雪里经行变大奇。

官舍荒凉乏松竹，边城清晏少文移。

有时怀古登临久，自省无才职分卑。

白日闭门还独笑，读书吾亦太营私。

孙应时

孙应时　和项平父送别

前途事业自登山，高下相悬进一关。

莫倚陂陀能迤逦，可无尺寸怯跻攀。

我来正作三年计，君别何当万里还。

辨取相逢须刮目，转头清镜欲苍颜。

孙应时

孙应时　和曾舜卿

晚风吹散雨垂垂，一榻萧然枕独欹。

秋燕悄如当去客，夜虫还是可怜时。

我怀松菊归难早，君趁莼鲈喜可知。

已叹曲高如白雪，更烦墨妙写乌丝。

孙应时

孙应时　和曾舜卿少府

心情老懒漫为官，世路羊肠步步难。

存我天真师栎社，从渠官达梦板安。

书眠竹簟风吹理，夜钓羊裘雪洒乾。

归去元龙湖海士，白鸥盟在不应寒。

孙应时

孙应时　和赵生唐卿师白韵游横溪

野桥高竹转修篱，问讯东风步屧随。

雨过天清水声急，山长云白鸟飞迟。

从来丘壑多幽兴，随分风流到小诗。

一榻烟霞须早计。莫教容易鬓成丝。

孙应时

孙应时　和真长木犀

一从月窟移根到，不落人间第二香。

商略江梅是兄弟，等间休复斩风光。

孙应时

孙应时　和真长木犀

香传万里到蚕丛，依旧江南林下风。

忆著小山招隐句，不堪流落更相逢。

孙应时

孙应时　和真长木犀

长怜花月不想谋，月满花开得更休。

待倚高楼吹铁笛，为君极意作吟秋。

孙应时

孙应时　和真长送别

吴市当年梅子真，不堪万里久辞亲。

故无发雨酬知己，尚有平生不负人。

锦里风光馀别恨，镜湖云水送闲身。

感君恋恋勤相记，岁暮长途知苦辛。

孙应时

孙应时　和甄云卿诗

旰食延英责太平，小臣忧国思茫冥。

千秋鉴在开元录，十渐书留贞观屏。

莫笑戆愚如汲黯，无宁龌龊似陶青。

何时再见东都会，万国衣冠拱帝庭。

孙应时

孙应时　和甄云卿诗

谁贪上常误长平，白日尘沙万里冥。

死骨不应雠未雪，哀歌长觉气如屏。

经生未减公孙董，边将何如去病青。

安得君侯提八陈，春风犁偏漠南庭。

孙应时

孙应时　和郑信卿

天与风情压众芳，雕栏翠幄奉君王。

猗兰自欠倾城色，空作深林一味香。

孙应时

孙应时　和郑信卿

绮罗丝竹沸名园，想见春风玉树前。

况是天公饶一月，何妨行乐倍他年。

孙应时

孙应时　和郑信卿

舞絮飞化别茂林，狂蜂乱蝶度繁阴。

乾坤不尽春长在，莫遗伤春意太深。

孙应时

孙应时　和制帅效谢康乐体

读书在雪屋，长啸亦蜗庐。

兹晨从远役，不柰为饥驱。

夕棹悄烟月，朝帆暖菰蒲。

情欣秋风至，体惬袢暑徂。

拾鱼未妆潦，争米聊趁虚。

廓落殿遐眺，舂容进前途。

暮画谅何取，世用实已迂。

分阃重节制，三边藉调娱。

功成报天子，朝佩归与与。

下客一何幸，穷途非所虞。

江山待公赏，佳处小踟蹰。

孙应时

孙应时　和仲氏除夕书怀

头颅遂如许，忽忽意多违，

渐合知天命，能无悟昨非。

春觞欣母寿，秋谷为民祈。

猿鹤应催我，尘埃好振衣。

孙应时

孙应时　和诸葛行之

相看客华发，旧学更何疑。

世事几反覆，人生半别熟。

忍穷真有味，知命欲谁欺。

我学陶元亮，君师荣启期。

孙应时

孙应时　胡元迈集句作宫词二百求题跋为书两章

五侯鲭具人间味，百衲衣裒天下工。

宫体故宜供帖子，玉堂何日唤诗翁。

孙应时

孙应时　胡元迈集句作宫词二百求题跋为书两章

不议飞燕在昭阳，但吒流莺满建章。

狗监若逢杨得意，何妨持此奉君王。

孙应时

孙应时　还成都

匹马关山不自怜，归来巾几更萧然。

剑门南北等为客，木偶东西聊听天。

未省繁华宽旅思，可将奔走负流年。

夜凉早梦秋风起，催上山阴万里船。

孙应时

孙应时　黄岩溪

杜鹃声里谷幽幽，绿水平溪日夜流。

花落空山人不到，一种烟雨起春愁。

孙应时

孙应时　黄岩溪

苍山万叠锁荒烟，百道清溪思悄然。

只有东风偏识路，马蹄花发自年年。

孙应时

孙应时　黄岩新安镇膛中和王主簿春霁遣兴

天惜花时雨易晴，鸟知人意唤春醒。

归舟兀兀新安路，溪北溪南水正生。

孙应时

孙应时　黄岩郑瀛子仙弱冠入太学五上书论时事以直闻於时老犹不衰客游海陵

分手三年不易逢，一觞淮海酹西风。

书生君独忧当世，末路人谁识此翁。

故国青山愁夜鹤，孤舟白发映秋蓬。

归欤束缚公车疏，努力豚蹄祝岁丰。

孙应时

孙应时　黄州呈赵使君

鲁狂不媚世，世亦与我违。

平生怀识察，如公良独稀。

尘沙二十年，孤舟万里归。

见公不忍去，安得长相依。

孙应时

孙应时　黄州呈赵使君

欧苏游息地，草木有辉光。

使君何风流，入手两印章。

下客亦天寺，音尘许相望。

不登醉翁亭，尚能登雪堂。

孙应时

孙应时　黄州呈赵使君

雪堂老居士，赤壁故将军。

兰舟醉烟月，羽扇麾风云。

登临生感慨，江空水泇泇。

从公一长啸，神游傥相闻。

孙应时

孙应时　即事

凝云淡淡山苍苍，在影下照生湖光。

渔舟散入绿苹去，划破琉璃三四行。

孙应时

孙应时　即事

江梅玉立故清妍，心友猗兰弟水仙。

终日相看静无语，一时风味也堪怜。

孙应时

孙应时　寄高司户

一官何用落边州，索漠风烟两见秋。

犹喜逢君结诗社，如何别我向糟丘。

高怀谁与论醒醉，杰句能无忆唱酬。

万里云开对明月，相思清兴满南楼。

孙应时

孙应时　寄黄州录事刘进之同年

骑曹新上雪堂西，千里淮南望眼迷。

正我寻云并沧海，思君步月过黄泥。

清时鼓角无惊梦，胜日樽罍有共携。

人物风流对江浪，数将冰蚕寄新题。

孙应时

孙应时　寄江阴使君叔木叔

一麾遥驻水云间，闻说铃斋尽日间。

蝗似九江那敢近，珠於合浦定先还。

天人影乡从千古，贤哲功名正一斑。

且续醉翁丰乐记，莫将风月负君山。

孙应时

孙应时　寄李允蹈

相遇吴陵日，如登单父台。

了知心尚在，不忍首重回。

明月人千里，春风酒一杯。

缄诗凭驿使，持当岭头梅。

孙应时

孙应时　寄马塘范叔刚

海风吹月动苍茫，欲往从君道咱长。

羁羽沈鳞徒影响，秋鸿社燕各炎凉。

纷纷忍农尘埃尽，落落犹期日月光。

想得清吟散愁独，书来金薤翦琳琅。

孙应时

孙应时　寄史同叔开叔

千顷东湖风月中，去年厌看藕花红。

可惊云水将身远，不得琴书与子同。

四海人才尊一老，百年门户到三公。

传家报国诸君事，心地勤收汗马功。

孙应时

孙应时　寄孙正字

万里来还去，能忘问启居。

休寻吊湘赋，早就过江书。

身健何妨晚，名高勿苦疏。

房湖风雨榻，独夜意何发。

孙应时

孙应时　寄通州徐居厚使君

珍重通州守，凝香足燕清。

海风喧夜永，江日汤春明。

未废于灯读，应添折发生。

长沙休赋鵩，归作汉公卿。

孙应时

孙应时　寄通州徐居厚使君

久已安时论，狂因叹史才。

及知前辈少，谁说过江来。

日月间难得，星霜老易催。

阳秋百年事，作意莫迟回。

孙应时

孙应时　寄王明叔提干

万里锦官城，经年吒友生。

笑谈元不数，心迹故难并。

别酒梅花粲，追途江月明。

书来犹缱绻，三叹故人情。

孙应时

孙应时　寄王明叔提干

我去日以远，君留谁与居。

难忘畴昔意，故有圣贤书。

窗几深潇洒，尘埃痛扫除。

入官纷万事，濠上有游鱼。

孙应时

孙应时　寄咏东屯

闻说东屯胜，诗仙有旧游。

茅斋深翠竹，石径俯寒流。

几仗千山月，锄犁百顷秋。

归途客酹酒，句法傥堪求。

孙应时

孙应时　简叔自临安之官鄂渚专书问讯多寄近作以诗谢之用前岁赠别韵

与君异姓似诸昆，文采风流帝子孙。

珍重征途犹问讯，殷勤诗卷遣重论。

光寒牛斗韬龙剑，兴逸江湖著瓠樽。

混混人间谁虎鼠，冥冥物外独鹏鲲。

间中日月无追恨，圣处工夫岂浪言。

万里此心长对面，莫寻别赋苦消魂。

孙应时

孙应时　见岩桂有感

苦被天香恼，葱珑又一枝。

年年秋好处。故故月明时，

胜绝何妨晚，凄凉却直宜。

客愁添白发，辜负小山期。

孙应时

孙应时　剑门行

两崖夹道立削铁，涧水悲鸣浅飞雪。

上有石城连天横，剑戟相磨气明灭。

出门下瞰山盘纡，石磴斗落十丈饮。

敌来仰首不得上，百万渠能当一夫。

井蛙未识河山广，分明到此生狂想。

岂知天险乃误人，祸首子阳终衍昶。

渭水秦川指顾中，剑门空复老英雄。

传檄将军真得意，落星愁杀卧龙翁。

孙应时

孙应时　涧壁梁公主祠武帝女也据高冢上林木郁然形开敞盖公主所葬欤无碑志

萧翁本胜士，诸郎多艺文。

伤哉晚大谬，家国成丝棼。

主昔食何邑，桃李争农芬。

禁脔必王谢，风流映青云。

岂其独天幸，不见台城军。

曲阿故近甸，茂林有高坟。

玉鱼即无恙，庙食仍蒿焄。

此事乃可书，所慨荒前闻。

千舟集浦溆，吉卜叩灵氛。

我亦肃襟屦，一瓣崇炉薰。

徘徊慨千功，江波日泇泇。

谁当著奇语，歌之拟湘君。

孙应时

孙应时　涧壁阻风登小山四望书怀

崇阿岩长江，荒蹊得徐步。

徘徊一舒眺，邂逅豁心素。

天壤故宠廓，川涂渺回互。

苍烟极东溟，落日临北固。

波光汇汀渚，碧色明草树。

淮南平如砥，万象入指顾。

低迷江都宫，队辚瓜洲戍。

依依眷昔游，恻恻起遐慕。

向来犹喜事，所历有奇趣。

摧颓八九年，日已不如故。

两脚厌行李，万里谙长路。

乃穷岷山源，重到入海处。

结交岂不广，览古亦云富。

所抱忧国心，知非济时具。

晨昏耿重闱，裘葛窘童孺。

脱然决东耕，孤舟入东鹜。

浸近真自喜，凌险有余惧。

可怜兹丛薄，政尔淹杖屦。

云容尚飞扬，风意何郁怒。

人事谅难必，江神非所忤。

遮蒙皇天慈，稳借一帆度。

致意孙兴公，寻君遂初赋。

孙应时

孙应时　江北梅开殊晚和林实之别驾韵

水边篱落影疏疏，一见风姿意豁如。

驿使莫嫌时节晚，少留春半作春初。

孙应时

孙应时　江北梅开殊晚和林实之别驾韵

楚江横月一枝明，想见江南半落英。

等是春风有先后，不妨调鼎看功成。

孙应时

孙应时　江北梅开殊晚和林实之别驾韵

地远天寒饱雪霜，深林依旧十分香。

玉堂茅舍公休问，一种风流压众芳。

孙应时

孙应时　江北梅开殊晚和林实之别驾韵

清诗吟赏慰花神，唤起风情寂寞滨。

正是参军旧题处，须公还作一家春。

孙应时

孙应时　江北梅开殊晚和林实之别驾韵

一笑无言桃李场，从教遥夜斩寒香。

红梅何意败家法，便欲从时作闹妆。

孙应时

孙应时　江北梅开殊晚和林实之别驾韵

许氏南园十里间，蹉跎胜赏怯春寒。

寄声行客如回首，莫把寻常醉眼看。

孙应时

孙应时　江上作

不羞烛影照苍波，独向江头步绿莎。

历历风烟行地阔，冥冥云海得天多。

沙晴百纲收渔市，山晚千帆殷棹歌。

约取清秋弄明月，一尊重欲酹东坡。

孙应时

孙应时　借韵跋林肃翁题诗

昔冠南宫淡墨书，当年万卷各各糊，

至今处子尚绰约，应笑老婆曾抹涂。

咏庆云图如著色，和薰风句更从谀。

行三十里余方悟，敢与杨修校智愚。

孙应时

孙应时　九日偕同寮至破山还饮誓清亭是日上雨寻霁自余至官三菊花节常会於

佳节强人意，清樽洗俗愁。

乍收桐叶雨，放出菊花秋。

眼底山川胜，吟边草树幽。

西同还正帽，一笑忆荆州。

孙应时

孙应时　九日偕同寮至破山还饮誓清亭是日上雨寻霁自余至官三菊花节常会於

九日仍良宴，三年记此亭。

寒花还粲粲，衰鬓转星星。

薄宦惊离合，浮生任醉醒。

明年应话我，千里越山青。

孙应时

孙应时　九日与深叔晦季文王仲举登鄞城

城上西风草欲霜，登临聊不负重阳。

江山远近秋容老，云树参差野意长。

一笑四人真莫逆，百年此会定难忘。

不妨小学陶公醉，篱下寒花忀°半香。

孙应时

孙应时　九月二十七日夜大风雨顿凉偶作

五更风雨洗骄阳，满耳秋声撼我休。

梦里忽知身化羽，觉来新免汗翻浆。

可怜团扇辞人去，便有寒虫事夜长。

老大寺暗时节惯，可参随世作炎凉。

孙应时

孙应时　举帆松江经县治北

杨杀3烟中一塔孤，东风漫漫水平湖。

扁舟谁倚高楼望，画入吴淞春晚图。

孙应时

孙应时　句

牛车担负愧高义，当知薄命非倪宽。

孙应时

孙应时　倦游书事

只影千山复万山，两年愁著鬓毛班。

壮心未答吴钩赠，素节聊全赵璧还。

剑栈风炴　通紫塞，峡天云支带乌蛮。

逢人若问浑慵答，闭目搘颐一梦间。

孙应时

孙应时　客思

意作西江去，其如客思何。

无情秋色老，不尽楚山多。

且赋南蛮句，休怀下里歌。

平生一柱观，明日得经过。

孙应时

孙应时　哭东莱吕先生

恸哭斯文祝，苍茫何问天。

百年曾未半，千载忍无传。

梁木谁扶厦，狂澜莫障川。

吞声言不忍，有泪彻重泉。

孙应时

孙应时　哭东莱吕先生

往岁风云接，重霄日月开。

奏篇闻叹息，造膝谂图回。

延阁初优病，锋车又趣来。

恭惟天子圣，殄瘁岂无哀。

孙应时

孙应时　哭东莱吕先生

文献承家大，规模与世公。

典刑身任重，权度我时中。

六合清游气，诸儒辅翼功。

生贤竟何意，霜雹陨春风。

孙应时

孙应时　哭东莱吕先生

蟠际函三极，精微破一毫。

百川沧海受，五岳众山高。

退吒初何有，声名肯自豪。

谁人伤日月，用力尔徒劳。

孙应时

孙应时　哭东莱吕先生

昨岁荆州讣，江流恨未平。

天乎令后学，今又哭先生。

肃落真如此，扶持岂易成。

河汾遗体乐，谁慰九原情。

孙应时

孙应时　哭东莱吕先生

镜曲重携杖，京都再及门。

诗书窥梗概，耳目竟烦昏。

怊怅身何极，蹉跎意独存。

长途风雨晦，十驾謇追奔。

孙应时

孙应时　哭沈叔晦墓

宿草遂如许，吾谁作九原。

堂堂那有此，凛凛尚能存。

日落松风迥，天清霜气暄。

百年知己泪，洒尽欲何言。

孙应时

孙应时　哭亡友胡达材

少日徐卿子，他年董相孙。

敛藏神气重，进止德容尊。

人物当今叹，风流雅望存。

拊棺疑不死，谁与赋招魂。

孙应时

孙应时　哭亡友胡达材

味薄身无累，心平理自长。

公卿知叔度，州里敬元方。

璞玉须瑚琏，春风便雪霜，

重言吾不忍，天地日苍茫。

孙应时

孙应时　哭亡友胡达材

匹马劳山县，风霜度十旬。

能令万人活，不计百年身。

事业秋毫尽，声华白日沦。

之人才筦库，谁独上麒麟。

孙应时

孙应时　哭亡友胡达材

嗟我论交重，相知照胆明。

十年离合地，今日死生情。

惊定心犹碎，悲来小独倾。

绝怜江上梦，一一话生平。

孙应时

孙应时　昆山龚立道昱有月石砚屏斗南君玉诸人皆有诗余亦赋一绝

窗间明月镇长在，此宝如今更有无。

看取光辉生笔砚，可无文字继欧苏。

孙应时

孙应时　昆山龚立道作棲闲堂取李太白题龚处士别墅诗日龚子棲闲地都无人世

一丘一壑尘埃外，三沐三薰清净身。

别墅只今唐处士，高风当日汉君宾。

打门未肯容惊梦，载酒谁能径卜邻。

千里题诗寄心赏，多惭不是谪仙人。

孙应时

孙应时　腊月初七日夜梦游山林间清甚赋诗半就觉而忘之追成八句

杜门终岁少过从，一室萧然百念空。

纸上陈言皆妙用，胸中馀味有新功。

搘筇饱看千山月，欹枕间听万竅风。

粗饭浊醪能送日，苍颜白发任成翁。

孙应时

孙应时　腊月二日雪齐与王君玉荣淳甫谒山阴陆放翁夜归

十日山阴雪塞门，晓来飞霰尚纷纷。

扁舟忽忆寻安道，载酒还成访子云。

便喜晴湖光璀璨，何妨归路日黄曛。

侯家燠馆多良宴，此段风流恐未闻。

孙应时

孙应时　冷副端与诸人九日登高有诗次韵

日薄天清山翠浓，西来万里有肖风。

十分秋色嚣尘外，千古佳辰感慨中。

云隐蜃楼东海碧，江涵雁字夕阳红。

诗翁不负登高兴，消处觥船一棹空。

孙应时

孙应时　冷副端与诸人九日登高有诗次韵

彭泽归心似酒浓，蓴鲈嗟已负秋风。

文书雁鹜喧呼里，尊俎江山梦寐中。

采菊谁搴三径绿，赐萸休想一枝红。

朝来快读诗仙句，犹得尘衿一洗空。

孙应时

孙应时　冷副端招西郊赏樱桃

喜趁林泉约，来同樱笋厨。

绿阴浓欲滴，高竹静相扶。

山晚月先上，人归鸟自呼。

不徉拚一醉，此会两年无。

孙应时

孙应时　李简夫知易用其父韵见贻且示和陶一编并和二章答之

晚矣归来悟昨非，喜君先我和陶计。

何嫌潦倒心长在，故想呻吟气不衰。

春日莺啼花发处，秋空云静月明时。

个中差胜长安客，俯仰无宁似戚施。

孙应时

孙应时　李简夫知易用其父韵见贻且示和陶一编并和二章答之

间中笔墨故相宜，遣兴由来不厌诗。

日仰慈颜长自爱，年方强仁莫言衰。

新来定得安心法，此事还胜未病时。

肯共切磋须我辈，独无琼玖报先施。

孙应时

孙应时　李允蹈以诗见诒走笔和之李号能诗诸贵人客也

四海夥人物，百年各驰驱。

持身付埃尘，扰扰竟何须。

临邛家四壁，洛北饭一孟。

白首颇光劳，不愧初心无。

男儿胸中奇，玉虹自呵嘘。

沧浪振幽洁，沆瀣餐云腴。

养性一无累，经世乃其余。

芙蓉为掌衣，秋兰为佩琚。

西游略昆仑，东征拂玄菟。

乘风羾天门，九阙请三呼。

太息治安策，中流资一壶。

河山洗祲氛，日月行天衢。

凌烟千载容，丹青为君铺。

请君辨此事，勿待余子俱。

我懒复无用，藜羹守故书。

敢云骊龙睡，妄意渊中珠。

孙应时

孙应时　李允蹈再诗言别次韵

仙人骑长鲸，醉与月相追。

落笑千万篇，要与风雅期。

里耳心巴唱，未省白雪词。

欲当莫邪锋，断毛真一吹。

文章游戏耳，功名须鼎彝。

推毂天下士，岂无劂当时。

我愚敢望君，君胡首肯之。

酒酣激清啸，八极隘指麾。

丈夫吧岁晚，不恨不别离。

行行爱体素，江湖劳梦思。

孙应时

孙应时　立夏日泛舟游青山憩杨氏庵示诸生

岁序忽云夏，青春去安归。

天清风气朗，游子怀芳菲。

碧湖泛我舟，轻云湛晴晖。

入谷山寂寂，缘溪水围围。

悠然得幽憩，丹葩耀岩扉。

鸟声自歌呼，竹色相因依。

举觞伫遥念，日月如梭飞。

平生静中愿，岁晚无相逢。

孙应时

孙应时　梁山刘制参园亭

刘侯家有相业堂，东都旧第城中央。

剑南参谋今日发，官班且复尚书郎。

买田筑室蟠龙下，闺门孝友师一乡。

好园十亩当道入，绿竹万个搀天长。

池亭面势各有趣，花木手种新成行。

客来呼酒径留饮，小鬟妙舞工持觞。

人生适意但如此，何用尘土纷劻勷。

我来度峡五十日，山深路恶神惨伤。

眼明此邦万石壩，况逢好事空徜徉。

野鹤寮中最清绝，蜡梅水仙方弄香。

为公一醉出门去，祝公眉寿长康强。

孙应时

孙应时　临海道中书怀

六月呼清风，凉气隔织绽。

玄冬映窗隙，重茧不能御。

天时迭乘除，人事多龃龉。

怆焉感余怀，百年几寒暑。

孙应时

孙应时　临海道中书怀

儒生不知变，区区诵陈言。

时人熟见之，嬉笑相排拫。

江流去不返，何时复虞轩。

饩羊诚无用，礼意傥可存。

孙应时

孙应时　留妻兄张伯高

千里三年别，轮肠日万周。

交亲谁得似，声气早相求。

把手儿能笑，开樽妇可谋。

天寒须且住，未放剡溪舟。

孙应时

孙应时　留妻兄张伯高

叹息青云器，功名指掌中。

星星今一老，衮衮看诸公。

饮剧休辞醉，文高不送穷。

丈夫心事在，未许俗人同。

孙应时

孙应时　隆兴甲申仲冬回郡城宿龙泉寺遇雪

乘兴登山寺，匆匆未暇归。

偶逢天色变，忽见雪花飞。

佛屋浑迷瓦，僧房半掩扉。

坐看青嶂老，一知透禅机。

孙应时

孙应时　眉州

文华要是山川气，看到眉州四海空。

尊者庵前双石笋，令人真见两苏公。

孙应时

孙应时　梅花

眼明那得许精神，为问凡花隔几尘。

雪月故为三益友，乾坤又付一番春。

诗情消得吟成瘦，画手终应苦未真。

於我心期独何事，小窗清夜绝相亲。

孙应时

孙应时　梦蜀中一山寺日龙塘有龙祠余似尝屡游也别之未足两句而寤因足成之

客游几度到龙塘，沙路萦纡草木香。

雪后江山馀壮观，秋来楼阁记新凉。

百年此役何时再，万里东归吒兴长。

风景留人重回首，犹须好句与平章。

孙应时

孙应时　闽宪法克庄以故旧吒文公五世孙明仲远徵鄙老退遗弃散逸荷伯宗用昭

老去斯文付寂寥，寒枝枯甲一遗蜩。

虚言自叹零点何补，好友相求惮遥。

败箧尘埃烦数子，破窗风雨每连宵。

诗成明日寻梅去，共看春风转斗杓。

孙应时

孙应时　母氏生朝会同官

乐回和气作春温，香袅禅云映酒尊。

盛事同官皆有母，可人今岁喜生孙。

一杯首奉吾亲寿，百拜心知造物恩。

看取朱颜长不老，年年宾客醉盈门。

孙应时

孙应时　母氏生日

两年万里望飞云，惭愧慈亲费倚门。

好在兰陔扶白发，依然梅蕊照清樽。

斑衣愿保长称寿，石窌仍看叠拜恩。

更问何时足怀抱，诜诜玉雪弄重孙。

孙应时

孙应时　母氏生日阴晴晏温夜后虽小雨或作或止而帖然不风诸老人不皆不须设

草草称觞寿我亲，每惭天意俯从人。

连宵又似去的雨，淑景偏回此日春。

富贵何如长得健，诗书元自不羞贫。

秫田五亩犹堪酿，愿作尧天百岁民。

孙应时

孙应时　宁庵即事

飕飕松风鸣，翳翳山景暮。

蝉声清有余，荷香美无度。

幽人曳杖吟，事胜心独悟。

平生寡世念，正是惬襟素。

坐看北斗移，竹叶明月露。

夜久寂无人，佳眠不知曙。

孙应时

孙应时　偶成

小斋随分有琴书，此外萧然一物无。

地僻最饶间意味，日长还得睡工夫。

四时风月吾心友，千里云山古画图。

天赐彩衣如鹤发，箪瓢足矣更何须。

孙应时

孙应时　偶题

困虽有舌吾安用，贫到无锥乐更深。

百岁难逃少壮老，多思何益去来今。

弈秋岂必长先手，画史谁知独苦心。

一枕春宵方化蝶。三竿朝日又鸣禽。

孙应时

孙应时　陪间荆州九日登高晏示坐中呈二帅

龙山东畔细腰宫，荆蜀元戎一笑同。

正复楼台看戏马，何妨丝管送飞鸿。

红萸黄菊年华里，落木长江晚思中。

下客无才敌嘲弄，聊须整帽向西风。

孙应时

孙应时　陪戎州范守阎倅饮涪翁纪事

元佑人何负，黄郎昔此居。

江山愁思里，风景醉吟馀。

问俗夸遗事，开荒想旧庐。

岩姿自奇怪，欲响故清虚。

鸟语传沽酒，猿吟孔荷锄。

文章喧宇宙。谈笑狎樵渔。

小德长携杖，地明阙寄书。

生涯竟流落，谤誉久乘除。

士固难逃世，天宁独宁渠。

朝廷重日月，河雒痛丘墟。

事往真云已，神游信所於。

溪名虽发越，林影尚萧疏。

佳致归商略，成规易补苴。

春堤要杨柳，夏渚待芙蕖。

名胜新开府，风流得贰车。

追游方自此，雅尚不愁予。

天际归舟远，江干掺袂初。

明年记狂客，万里报何如。

孙应时

孙应时　毗陵龚君以崇见投古风思致不风依韵答之

驱车适古道，道古世已今。

翳翳逃空虚，幸有跫然音。

欢言指万里，握手再沈吟。

得地霜露繁，恐复江汉深。

我闻道渴者，朵颐望梅林。

至味欢诳口，达士多远心。

天渊三旷汇，鸢鱼各飞沈。

相期昆仑颠，弄月鸣瑶瑟。

孙应时

孙应时　毗陵龚君以崇见投古风思致不风依韵答之

松柏有佳色，矫矫涧欲涯。

要经鸾凤棲，岂怨人迹遐。

匠石初未逢，千岁甘枯槎。

万牛送明堂，亦不以自夸。

奇物固落落，念此毋叹嗟。

君看蒿蓬茂，正足供鸣蛙。

深根忍霜雪，生意日已嘉。

终然拔青云，勿虑岁月赊。

孙应时

孙应时　七月十一日大雨次日又大雨

秋来大火太焚如，恼得天公痛扫除。

两夕檐声撼江海，一翻凉意洗郊墟。

眼明还我诗书乐，骨醒从渠枕簟疏。

明日快晴应更好，莫妨千里荐嘉蔬。

孙应时

孙应时　七月一日独游顶山上方院

涧水有奇观，山蝉发清歌。

穹林翠光合，深谷凉风多。

孤游正寂历，伫立久婆娑。

平生颇须此，欲去意如何。

孙应时

孙应时　妻兄张伯高来访横河感旧与拜先君墓下有作次韵

衰年回首少年事，尚喜初心炯自如。

俗态可怜人厚簿，交情那问势亲疏。

懒陪康乐登山屐，且醉渊明采菊庐。

一笑相寻非易得，河渠执手更踟蹰。

孙应时

孙应时　妻兄张伯高来访横河感旧与拜先君墓下有作次韵

荜门生计只初年，乔岳终难起一拳。

小槛清风黄卷里，扁舟碧水白鸥前。

同寻杖屡曾行处，肯谒松揪独泫然。

人事无穷今几变，空山落日自孤烟。

孙应时

孙应时　遣兴

乾坤纳纳几邮亭，一舸飘然水上萍。

短发判随秋草白，双眸刚为好山青。

新诗满轴频舒卷，薄酒盈樽自醉醒。

世上功名亦何事，谁能愁损叹漂零。

孙应时

孙应时　清凉寺

胜绝清凉寺，低迷德庆堂。

崇阿纳遐景，遗贵想前王。

豪杰兵戈后，风流翰墨场。

凭栏意何极，归鸟度斜阳。

孙应时

孙应时　顷过周叔和见故人石应之诗及诸贤和篇大轴扩余继韵久不暇遗因通五

别君二十年，往事飞鸟过。

相逢歌慷慨，颇复起衰情。

朱颜各华发，此已无可奈。

结庐擅青山，吾独为君贺。

示我诸贤计，三叹不忍和。

功名付千载，袖出莫轻作。

老去会有死，嗟来不如饿。

烛湖旁舍酒可沽，胜日相从同醉卧。

孙应时

孙应时　秋日程伯玉携诗见过次韵

秋声入梧桐，落叶惊瓮牖。

菊丛生细香，安排作重九。

幽子曳杖吟，蓬门独搔首。

故人惠然来，新诗出琼玖。

欢言扫吾室，饾饤随所有。

高谈杂古今，疑义相可否。

当年醉翁意，固不在杯酒。

人生等一梦，谅无金石寿。

从渠拳钟鼎，未可薄藜糗。

斯须较荣枯，千载判妍丑。

君侯文章家，世胄衣冠后，

何伤回宪贫，正是裘牧友。

俗子揶揄人，古道陵迟久。

无劳问董龙，定是何鸡狗。

孙应时

孙应时　秋日遣兴

门前白水映青山，草满荒庭书掩关。

莫恨穷居穷到骨，平生未有此情间。

孙应时

孙应时　秋日遣兴

今年炎毒异他年，及此秋风意洒然。

身世还须几寒暑，吾生何事不随缘。

孙应时

孙应时　秋日遣兴

清秋佳月不寻常，何限歌楼醉夜长。

要是超然尘外客，一杯差不负孤光。

孙应时

孙应时　秋日遣兴

故人强半随流不，世事新来似弈棋。

我老垃心消拍尽，镜中唯有鬓如丝。

孙应时

孙应时　秋日遣兴

学书成癖故童心，颇复抱然得趣深。

一字千金亦安用，等间容我度光阴。

孙应时

孙应时　秋日遣兴

虚斋独寝意偏清，梦断秋窗月正明。

匡坐偶然成导引，未须痴绝慕长生。

孙应时

孙应时　秋日书怀

宦情都漠漠，愁思正悠悠。

黄叶白苹渚，清风明月楼。

归欤想彭泽，老矣欠菟裘。

行止君休问，吾生不击舟。

孙应时

孙应时　秋晓

高叶明初日，偏林澹远烟。

晴空如滉漾，秋气更暄妍。

睡足小窗净，心清浮虑捐。

与人同乐意，忧国见丰年。

孙应时

孙应时　秋雨复将害稼

颇怪秋频雨，兼疑暑顿凉。

岁方祈有駜，梦岂误无羊。

敢与朝廷议，唯观宇宙康。

由来夸上瑞，不必颂芝房。

孙应时

孙应时　秋雨复将害稼

废圃馀荒径，扶筇独往来。

未愁风说叶，生怕雨添苔。

得与民心乐，何妨笑口开。

神龙应念我，落日首重回。

孙应时

孙应时　秋雨旬日偶成

积雨断行迹，满门秋草深。

老禾眠水底，野菌出墙阴。

懒负读书眼，间多忧国心。

夜长幽梦短，清耳听虫吟。

孙应时

孙应时　壬子元日遂安县学讲书齿饮前此四十三年钱建为令尝有此集题名在壁

壁字尘埃四十年，满堂还喜会群贤。

是非不用论今昨，礼乐从知有后先。

酒外山川如动色，诗成金石迭相宣。

分阳令尹强人意，乡饮彬彬更可传。

孙应时

孙应时　如宁庵

川原相萦纡，林谷递深秀。

步迎流水声，聒聒新雨后。

怆然瞻故丘，乔木百年旧。

精庐跨略彴，苔竹故幽茂。

忆昔戏绿阴，怡悦年方幼。

蹉跎今白发，寒暑厌相寇。

区区济物心，已矣真大谬。

请寻遂初赋，泉石长枕潄。

孙应时

孙应时　濡须道中

睡足蓬窗江月明，濡须浦口片帆轻。

菰蒲两岸长春水，杨柳一村啼晓莺。

休指山川问今古，且欣时节正蚕耕。

白鸥容与沧波去，应识幽人万里情。

孙应时

孙应时　入福昌寺

风日萧萧林翠开，支筇古寺独徘徊。

山中不怪无人识，十五年前一度来。

孙应时

孙应时　入剑门和少陵韵

客还入剑门，纵览形势壮。

两崖摩青天，石城岌相向。

风云郁惨澹，神鬼见情状。

重关一何危，哀壑不可傍。

岩蹲虎豹怒，水落龙蛇放。

英雄意习扬，行路色沮丧。

杀人古如麻，俛仰有余怆。

我游亦何事，哦诗神颇王。

杜陵千年句，角逐不得让。

过关一雨凉，浓绿出千嶂。

独酌无与歌，怀人复怊怅。

孙应时

孙应时　入栈

栈险名天下，吾行信所闻。

落虹横绝壁，匹马上浮云。

咫尺南北断，毫釐生死分。

谁令钟邓辈，十万度秦军。

孙应时

孙应时　闰十月十日自鄞城同史子应如东湖宿月波寺

不到东湖便十年，短蓬还得泛霜天。

千林脱叶风如剪，万里无云月满弦。

照影婆娑吾老矣，可人潇洒故依然。

敲门款语僧窗夜，桃尽寒灯久不眠。

孙应时

孙应时　三泉龙门

苍山石骨高棱层，缭断谷口如坚城。

何年穴作瓮门入，豁然天地中开明。

门深十太碧铁色，错落鳞甲潜光晶。

溪声泻出骇风雨，岩泉乱滴纷珠璎。

老藤翠木蔚回合，幽花好鸟相逢迎。

异哉人世有此境，顾盼萧爽心骨惊。

想见伏龙擘山出，澒洞水雹轰雷霆。

不然避秦客仙去，中有桃花门不扃。

谷深路窈望不极，有泉可濯田可耕。

何当颛此一丘壑，家在东吴空复情。

孙应时

孙应时　三用妙沙字韵简叔刚

雄心八骏骋流沙，猛气千人废咄嗟。

总有画图堪叹息，应无大药驻容华。

田园终胜为形役，餐饭聊须努力加。

此语非君谁举似，夜阑清坐落灯花。

孙应时

孙应时　三游洞之外俯瞰峡江酷似钓台

木落天清岚翠开，缓将脚力试崔嵬。

千年洞府烟霞外，一壑水声风雨来。

客路山川生日发，古人名字剥苍苔。

平生感慨忘言地，俯见沧江忆钓台。

孙应时

孙应时　三月八日挈家赴官常熟

又别吾庐去，从今复几回。

宦情真漫尔，世路变悠哉。

事业针千里。文章水一不。

公田定难必，早拟赋归来。

孙应时

孙应时　山庵感旧

短桥横涧有粗庐，俨立苍髯六丈夫。

长忆儿时弄泉石，谁令学宦走江湖。

泠风试作琴三叠，凉月还须酒一壶。

杖屡无忘数来往，不妨樵路小崎岖。

孙应时

孙应时　山庵即事

田田荷叶作老色，楚楚菊丛生细香。

落日空山归鸟尽，夫筇独自到池塘。







卷364

孙应时

孙应时　山庵秋夕

山晚下樵牧，秋声生夜长。

精庐脱尘想。倦枕惬新凉。

万里一筇在，百年双鬓苍。

定知间有味，不必醉为乡。

孙应时

孙应时　山行

中年意与山林会。胜日身兼杖屦轻。

正有百钱堪独往，不将一赏负秋晴。

孙应时

孙应时　上皇八十庆寿赦书至海陵敬成三十二韵

禹迹乾坤旧，尧天日月新。

龙躔临丙午，凤历首庚辰。

卦直三阳泰，时通万物屯。

暖音鸣巓律，淑气鼓鸿钧。

奕叶炎精旺，重光帝位真。

昌期周一纪，正统接千春。

盛事当今最，闳休受命申。

慈皇跻八秩，天子寿双亲。

宝册尊名衍，璇霄庆黄阵。

昕朝移警跸，法仗翼先绅。

晴日明黄道，和风度紫宸。

欢声拥都市，喜色动君臣。

陛戟三呼迥，箫韶九奏均。

玉卮前肃穆，天语听温淳。

拜舞班行退，邮传诏令谆，

丰章加等列，旷泽浃兵民。

三殿承颜邃，重孙奉酒频。

叹如留晷景，跪起用家人。

礼乐清都表，辉华率土滨。

仪刑知子职，命赐侈君仁。

即事论今昔，储祥轶混沦。

陶姚非与子，文武尚臣辛。

笑乐徒夸汉，规为陆袭秦。

大安惭养志，西内益伤神。

孰与深慈孝，昭哉绝配邻。

内朝兼燕喜，视膳极常珍。

家法长忠厚，渊衷愈畏寅。

庙郊歆悦豫，宗社巩持循，

世已歌天保，皇应感召昮。

百年馀蛊弊，一日待经纶。

雠敌终禽馘，神州复广轮。

莫留毫发恨，作颂勒坚珉。

孙应时

孙应时　上史魏公寿三首

清都绛阙拱慈皇，鹤驾鸡鸣起未央。

父子至情如一日，国家庆事冠前王。

公功实作风云旧，帝学于今日月光。

天寿两宫千万岁，端留元老赞明昌。

孙应时

孙应时　上史魏公寿三首

中兴大业要规模，公有初言久未孚。

已喜乾坤深估德，况逢岁月正叠弧。

明时礼数尊三事，大老精神压万夫。

军国平章天下望，鹰扬年德正相符。

孙应时

孙应时　上史魏公寿三首

中书考已敌汾阳，神气清明骨更强。

客倒壶觞弄风月，酒阑灯火事文章。

传家正有书千卷，积庆真成笏一床。

看取西湖共长久，年年菊会答秋光。

孙应时

孙应时　邵武李公晦方子佳士也以其祖澹轩先生吕之行实挽诗见示为作八句

海内非无士，南中更有公。

一门严礼范，十世笃儒风。

不遇心何愧，虽亡道未穷。

芝兰今鼎盛，天必报阴功。

孙应时

孙应时　胜果僧舍与叶养源论武侯出处作数韵

隆中躬耕归，抱膝咏梁父。

谁称此卧龙，名字震东土。

平生惟老庞，忘言各心许。

相从亦何为，誓不入州府。

敲门刘豫州，见我欲安语。

三来信勤恳，定非曹袁侣。

社稷高帝孙，此公更儒苦。

不辞为君起，死生不相负。

呜呼豪杰士，所重在出处。

人言汉丞相，阿衡师尚父。

纶巾拜遗像，英气凛千古。

当时实少年，缠二十四五。

风云有进会，人物难浪与。

诸贤诚慷慨，毋劳自夸诩。

孙应时

孙应时　师守之官枉驾过龙鹄省先公墓而去二诗送之

不向衡门把一杯，山中话别且徘徊。

岚侵征帽晨疑雨，叶拥寒炉夜拨灰。

路入西诈空马策，诗寻东阁正官第。

感君得得同来意，回首行台檄屡催。

孙应时

孙应时　师守之官枉驾过龙鹄省先公墓而去二诗送之

远道勤君屐齿迂，寄声从此问何发，

归鸿不与斜阳尽，离恨还将落叶书。

吏横要须先缚虎，民劳切记莫惊鱼。

扶藜目送双旌发，愁绝谁怜涧上居。

孙应时

孙应时　十七夜如山庵

一雨秋能好，连宵月迥明。

百年今夕话，万里去年情。

水满天相荡，山空人独行。

蝉声发奇思，携酒未须倾。

孙应时

孙应时　十一月二十六日南至天色佳甚

天心应喜一阳来，万里寒阴晓自开。

消息早传从巓竹，发生先合到江梅。

遥瞻双阙吴云瑞，正想三宫舞寿杯。

草森微情共时节。思亲南望独徘徊。

孙应时

孙应时　十一月二十六夜梦与范石湖各赋梅花六言觉仅记其大意足成二绝

小斋遥夜孤坐，何处香来可人。

起看一窗寒月，更怜瘦影相亲。

孙应时

孙应时　十一月二十六夜梦与范石湖各赋梅花六言觉仅记其大意足成二绝

江路月斜霜重，野桥风峭波寒。

知负天公何事，十他冷淡相看。

孙应时

孙应时　石龟古梅

妙绝人间独此逢，石龟峰下野桥东。

亭亭玉骨氷肌子，栉栉苍髯绿发翁。

偃蹇生怀千古意，萧疏元是一家风。

何妨少入时人眼，鼎鼐终论第一功。

孙应时

孙应时　石櫃阁和少陵韵

榴花开正红，杏子熟已赤。

豦豣倚天嶂，戌削出水石。

小驿有幽意，江风满青壁。

悠然一杯酒，劳汝万里客。

长安此北去，古人多遗迹。

萧条干戈后，俛仰关塞迫。

宿师苦餽饱，诸将饱恩泽。

三叹复出门，危梯欲何适。

孙应时

孙应时　石应之校书招同胡崇礼赵几道几道饮白莲社晚雨

白莲远公社，不能致渊明。

雷峰峰下庵，乃复浪此名。

野客当暑来，喜甚荷风生。

柳渚睇窈窕，竹房步纡萦。

西轩正虚寂，一镜湖光平。

小饮试谈噱，高吟发幽清。

两士幕府彦，主人芸阁英。

我虽漫浪者，颇复同胜情。

六合自今古，百年各经营。

悠然一笑粲，急雨催诗成。

孙应时

孙应时　石灶

石灶沧潭上，烹茶定几回。

舟人因记得，俗客未经来。

孙应时

孙应时　石庄临大江望江阴君山怀淮阴违尉用去年送行韵寄之

日把文书揖上官，恐将心事负儒冠。

尘埃日月忙中度，学问工夫实处难。

莺谷已成经岁别，鹪巢且向一枝安。

绝怜对眼江南北，不得君山并马看。

孙应时

孙应时　书西溪僧壁

问讯前贤沧海边，遥堤烟草故依然。

谁言筦库功名薄，已活淮民二百年。

孙应时

孙应时　书西溪僧壁

碧天如水明霞光，雁字横风一一斜。

袖手行吟不知晚，满川霜月浸芦花。

孙应时

孙应时　书西溪僧壁

悠悠身世客心惊，十宿西溪梦未曾。

笑把新诗留日月，碧纱黄垩听山僧。

孙应时

孙应时　四明山记游八十韵

平生抱遐尚，抚剑远行游。

迹谢声利牵，心与岩壑谋。

东征泛沧海，南惊逾丹丘。

西登峨峨啸，北望关陇愁。

匡庐挽归辔，名字横九州。

出门宛在眼，欲往辄不酬。

人事具好乖，山灵岂吾分。

忽近益可笑，投老空自尤。

兹辰下芳香，会心得良俦。

赢良幸易足，决策遂所求。

中宵雨声断，逗晓霁色浮。

天容极莹净，风气正和柔。

瘦筇挟篮舆，野服兼轻裘。

遥遥指林麓，欣欣听溪流。

试屐请贤岭，弭盖白水湫。

飞湍响淙潺，怪松韵萧飕。

艰然小羊额，喘若料虎头。

甓石访岁期，负樵歌道周。

百折快一眺，千里森双眸。

峰峦何绵聊，脉络相缠缪。

化钧妙融结，神工巧雕锼。

长风动溟渤，洪涛簸瀛洲。

居鳌出趂屭，游龙绕蚴醪。

鲸鹏恣摩汤，虫鱼纷叠稠。

万怪各起伏，千帆递行留。

或坦若几席，或峨若冠旒。

或排若剑戟，或剡若戈矛。

或舞若鸾凤，或骤若骅骝。

或若戏狻猊，或若斩貔貅。

俨然开明堂，玉帛朝诸侯。

赫然会岐阳，长围方大块。

鏖战临工平，坚壁持鸿沟。

广野列车骑，中军严旆斿。

开譬洪茫茫，变化久悠悠。

愕眙不得语，形容那可侔。

仙树四十围，蟠根几千秋。

老干枯不死，新荣翠相樛。

飚驭定来止，桑田行验不。

遗迹信所闻，轻举当何由。

东财径崇冈，左右罗平畴。

人家散鸡犬，村坞来羊牛。

官片毕薪炭，春事动耝耰。

土腻少沙石，气寒无麦黣。

荒蹊夹桃李，密荫间梧楸。

是中可避世，何劳更乘桴。

骈岩下苍峭，别岫争崒崷。

熟知一刹胜，逝肯中道休。

杖锡毁巉绝，雪窦仍阻修。

停云朝漠漠，刚风书飂飂。

盘磴度方桥，广宇连飞楼。

珠玑错藻绣，金碧照彤髹。

撞钟食千指，鸣板灯百篝。

真成天上居，不涉人间忧。

周遭富佳致，徜徉得穷搜。

妙峰远色凑，锦镜波光浏。

两溪来活活，千丈落漉漉。

深瀑摽随凫，空潭隐灵虬。

倒窥凛欲眩，俯掬清敢漱。

涧草高下积，岩花零乱抽。

挂壁邮猱捷，食芩闻鹿呦。

日长转睍睆，雾暗啼钩辀。

修生奏琴瑟，细溜锵琳璯。

占晴喜唘鹊，畏雨愁呼鸠。

何妨共斋钵，且复荐茶瓯。

老僧颇好事，幅画肯见投。

随意宿山房，无眠听更筹。

念昔身万里，及此天一陬。

登临世界阔，挽仰戏月遒。

荣辱两蜗角，聚散一海沤。

尘鞅自束缚，名场相敌雠。

不念猿鹤怨，坐令泉石羞。

心期晚乃惬，俗驾我尚优。

胜具学支许，奇踪非陵刘。

时哉山梁雉，乐矣濠上鯈。

聊追兴公赋，不叹柳子囚。

招招知音子，为我同声讴。

孙应时

孙应时　送别常汉度知县

一廛谁问野人居，三径重迂长者车。

不讶经年忘造请，应怜畏影正逃虚。

举头凫舄双飞去，送目鹏霄万里初。

青琐黄扉对宫烛，相思肯寄一行书。

孙应时

孙应时　送别常汉度知县

一朝倾盖更倾心，颇畏人惊语太深。

乍可陶庐烦送酒，难堪偃室傍鸣琴。

君今此去班群玉，我亦何言吒断金。

啼鴃飞花春又了，萧萧风雨卧山林。

孙应时

孙应时　送别常汉度知县

世缘伤巧亦伤我，万古浮云瞬息过。

唯有平心供日用，妙於养气发天和。

细看局度兼诸老，谁道人才各一科。

卓鲁从来公辅器，攀辕卧辙奈君何。

孙应时

孙应时　送别舜卿少府

官似南昌隐，人传东野诗。

才优解牛刃，笔妙画沙锥。

谈笑千人敌，飞胜万里期。

大门香一炷，他日看杨眉。

孙应时

孙应时　送别舜卿少府

人道琴川上，年来聚德星。

端能几日月，已复散云萍。

老我头先白，期君眼最青。

时能遗佳句，千里慰林坰。

孙应时

孙应时　送别宋金州

安康使君发成都，群公祖送车塞余。

秋风关山二千里，王命不得辞崎岖。

使君世族楚彭城，家今会稽之上虞。

我居咫尺不早识，万里相逢天一隅。

眼中豪杰未易得，使君人物当代无。

连年三取太守印，赫然帅钺兼抹符。

不忧无地起勋业，所要许国存规橅。

贵人例急歌舞娱，使君善爱千金躯。

国耻未雪长荷殳，一念勿忘先大夫。

呜呼，一念角忘先大夫。

孙应时

孙应时　送别惟肖赞府

如椽老笔健文章，枉对槐间雁鹜行。

只共低头了官事，忽惊举手劝离觞。

百年可落尘埃梦，一瓣曾薰知见香。

珍重平生安东法，穷通何地不徜徉。

孙应时

孙应时　送别袁公四诗

几年静镇绝喧嚣，百吏承风服教条。

惠养疲羸深保障，搜延英俊盛旌招。

忧先储粟千仓满，威讋边烽万里消。

已揭成规在藩屏，政须人望神班朝。

孙应时

孙应时　送别袁公四诗

露门劝学首群公，石室还来复古风。

垂世文章崔蔡石，济时勋业管萧中。

持平愿取乘舟势，纳约先看补衮功。

力巩皇图知有道，先生心事与天通。

孙应时

孙应时　送别袁公四诗

绝代风流上骏奔，感公封植到孤根。

云间假宠腾天路，宝画分辉照荜门。

末学有心期卒业，不材无地可酬恩。

从今礼数千官隔，知复何时奉一樽。

孙应时

孙应时　送别袁公四诗

南风一夜涨痕吹，江岫排空送衮衣。

万里直愁知己远，百年长恨此公稀。

眼看蜀柂沙边起，心逐吴云峡外飞。

流水高山有殊遇，此生何地不瞻依。

孙应时

孙应时　送池子文

巾山秋思俯晴江，樽酒怀人惜异邦。

千里谁能携客枕，一灯还此对寒窗，

圣门莫忘心期远，文鼎何妨笑力扛。

去去成名深自警，白云飞处倚门双。

孙应时

孙应时　送德安五休司户

相逢何必早，倾盖已知心。

璞玉常金质，高山流水音。

眼中江汉阔，别后雪云深。

莫作穷途难，功名始自今。

孙应时

孙应时　送高南伯入太学

我昔桥门客，于今喜送君。

天资自金玉，风味更兰薰。

各为亲年重，难忘别意勤。

功名何必问，怒翼正垂云。

孙应时

孙应时　送高南仲之华亭

子向云间去，吾空泽畔吟。

长因句中眼，不忘别时心。

梁大蟠根大，渊泉汲绠深。

丈夫千载事，莫待鬓霜侵。

孙应时

孙应时　送胡婿晋远赴嘉兴酒官

逃暑吾无地，将家子在涂。

随宜简人事，莫久往行都。

最肯加餐否，刚能却酒无。

功名殊未晚，爱惜万金躯。

孙应时

孙应时　送胡婿晋远赴嘉兴酒官

名世非科目，传家岂缙绅。

纷纷一炊梦，鼎鼎百年身。

看取无穷事，何如不配人。

侯翁虽龃龉，此话入情亲。

孙应时

孙应时　送胡婿晋远赴义乌丞

送子官何许，稽城十舍间。

清心向松竹，洗眠更湖山。

学问驹千里，功名豹一斑。

明年经郑驿，助我悦慈颜。

孙应时

孙应时　送怀马尊古赴江户掾

文献传家旧，功名发轫初。

荣华劝行色，珍重别吾庐。

老丑浑无赖，殷勤独未疏。

西来多雁字，数寄一行书。

孙应时

孙应时　送李文授知括苍

中兴尚有名臣子，江表能馀正始音。

拟赞经纶须老手，更分符竹此何心。

麒麟阁上风云旧，烟雨楼前山水深。

世事由来偶然耳，公馀端不废清吟。

孙应时

孙应时　送刘苏州诚之帅夔门

卧辙违吴会，开帆指蜀门。

江关自奇险，节制故雄尊。

一吐遐方气，勤宣圣主恩。

归来对宣室，献纳伫司存。

孙应时

孙应时　送刘苏州诚之帅夔门

了了八阵碛，巍巍三峡堂。

竹枝歌感慨，曲米醉淋浪。

今古英雄思，风流翰墨场。

公行秋水落，稳稳上瞿唐。

孙应时

孙应时　送陆华父归越

四海桐江陆使君，阿咸诗律更通神。

时无势力能推毂，独使文章老斩轮。

万卷诗书堪遗子，千岩风月未全贫。

青鞋布袜云门路，鸡黍容吾叩主人。

孙应时

孙应时　送明守黄子由尚书赴召

灯火笙歌别海壖，诏书归觐九重天。

已将清净安齐国，不使声名减颍川。

题品人才看赞赞，夫持皇极在平平。

文星旧与文昌亚，今贯三台更炳然。

孙应时

孙应时　送彭大老提舶泉南

先生学力定如山，应世无非意所安。

一语令人深味处，不言容易祗言难。

孙应时

孙应时　送彭大老提舶泉南

笑谈终日任天真，和气春风自袭人。

毕竟胸中无适莫，不妨一世总相亲。

孙应时

孙应时　送彭大老提舶泉南

人言西府厌编摩，归卧方山意若何。

出处无心亦无累，宁知世上有风波。

孙应时

孙应时　送彭大老提舶泉南

眼观荣辱等虚空，强著衣冠与世同。

长夏清风秋夜月，高怀应不忘山中。

孙应时

孙应时　送彭大老提舶泉南

天然廉素匪沽名，秋入沧浪彻底清。

蛮舶珍奇纵山积，归囊应此去时轻。

孙应时

孙应时　送彭大老提舶泉南

一时人物到如今，人望先生日已深。

愿以苍生置怀抱，勿因空谷有遐心。

孙应时

孙应时　送彭子复临海令满秩

君侯古循吏，及物如春家，

民间自宁一，堂上何从容。

平生眼中人，此尹未易逢。

吏道益可悲，非君吾孰从。

孙应时

孙应时　送彭子复临海令满秩

由求政事科，量已如尽寸。

后生谈天下，可笑不知分。

吾曹师古心，日夜抱孤恨。

脱身示墨中，未妨寻学问。

孙应时

孙应时　送彭子复临海令满秩

相逢几何时，相与何如话。

书来警吾过，切切父兄语。

人生会合难，念别成悽楚。

北望山千里，秋容渺烟渚。

孙应时

孙应时　送彭子复临海令满秩

秋风满庭树，策策鸣良宵。

幽人独晤叹，时序何萧条。

寒华岂不容，念之中心焦。

我巢在一枝，风雨无漂摇。

孙应时

孙应时　送史册步知池洲

弄水亭无恙，表溪古画图。

民风最淳朴，郡计足枝梧。

汉玺行褒召，潘舆且燕娱。

平生故人意，未改岁寒无。

孙应时

孙应时　送史册步知池洲

人地维垣后，功名治郡初。

细寻循吏传，少辍子云书。

铃合间无奈，江山兴有余。

由来形胜地，保障定何如。

孙应时

孙应时　送史同叔司直造朝

天壤王郎子，芝兰谢傅家。

班行想风采，诗礼倍光华。

万里鞭先著，连城玉未瑕。

中朝吕范氏，端的有余师。

孙应时

孙应时　送司马大亨赴遂昌宰

蒲璧邦家重，苍山道路深。

剸裁知唾手，拊字勉劳心。

通鉴家传学，迂书坐右箴。

故人情谊重，赠别比南金。

孙应时

孙应时　送苏赞府梵满秩

今日崔斯立，先门苏少公。

九流清似镜，一坐凛生风。

倾盖难为别，挥毫记所蒙。

琳琅谁肯荐，早献大明宫。

孙应时

孙应时　送台州沈虞卿使君入朝

鼓声霜晓寒，冠盖满街路。

诏书日边到，使君朝天去。

攀车愿公留，稚耋纷无数。

信哉慈父母，赤子中心慕。

七州浙江东，此邦变蕃庶。

使君手拊摩，白发缘汝故。

明时急良猷，此行那能驻。

眷眷公岂忘，江城一回顾。

孙应时

孙应时　送台州沈虞卿使君入朝

靖康建炎事，尝闻诸公言。

志士日夕心，鸣咽声气吞。

新亭五十年，尘埃尚中原。

君王大经略，梦想天河翻。

时情习安宴，未辨酬国恩。

修攘亦有序，此事难遽论。

所要夙昔怀，勿以暮气错。

为公一悲歌，风云澹乾坤。

孙应时

孙应时　送台州沈虞卿使君入朝

东南数十州，今惟本根地。

因乃军国须，支吾亦良费。

簿书高没人，大率非古意。

先生海邦来，历历眼中事。

诚心对天日，正色俯民吏。

那无一夜惊，感叹不能寐。

九重忧民深，时节苦未易。

源流傥可言，请拜仁人赐。

孙应时

孙应时　送外侄莫幼明还里疗疾

爱子天资静，能来读我书。

积痾无自苦，小别未云疏。

外物人难必，良师古有余。

吴松春万顷，一览意何如。

孙应时

孙应时　送王木叔推官满秩

听雨宿空山，念当与君别。

起行意无柰，雨声转幽咽。

名贤去莲幕，一郡惨不悦。

人心到无言，冰寒炭故热。

世道不平易，心如太行山。

交游水上萍，相知甚独难。

感君一见初，信我眉睫间。

松柏气本同，苍苍期岁寒。

灵台湛虚明，万物悬一镜。

饥餐夜熟寝，是我真实性。

牛山多斤斧，草木非正命。

君乎善自养，吾心本无病。

孙应时

孙应时　送友人杨仲能东下以一蹴自造青云分韵得一字

君王急搜罗，九土规混一。

蜀山甚疏远，去者今稍密。

夫君传才具，文字尤炳蔚。

陆深簿领中，尘雾昏玉质。

正应著台省，邂逅破回遹。

轻膛下三峡，春浪平如席。

揽观山川奇，感叹日月疾。

便好作谏书，胸愤吐堙郁。

薰风御炉香，一陛踏文石。

此时恨见晚，端不负畴时。

或求西南州，为国抚贫瘠。

因以寿老亲，绣幰围画戟。

日边岂无心，迟了付异日。

离樽聊共持，愁思黯难释。

勇去仍趣归，修途护眠食。

孙应时

孙应时　送虞仲房赴潼川漕

夙昔青云上，谁令鬓发苍。

家声唐秘监，墨妙汉中郎。

牢落山林久，间关道路长。

西风足清啸，几日上瞿唐。

孙应时

孙应时　送虞仲房赴潼川漕

保障平时计，遐民力未宽。

梓潼将漕险，廊庙择才难。

江水东流急，秦山北顾寒。

平沙八阵在，倚剑夕阳看。

孙应时

孙应时　送虞仲房赴潼川漕

小隐横溪胜，青山照眼高。

芝兰春满痤，风雨醉挥毫。

苦恨登门晚，深惭倒屣劳。

公归佩荷橐，肯问及蓬蒿。

孙应时

孙应时　送袁和叔赴淮阴尉

底事书生用一官，强随时样著衣冠。

千年蠹简人情冷，百折羊肠世路难。

未必功名欺老在，且凭书信报平安。

秋风我亦淮东去，留取江山对眼看。

孙应时

孙应时　送张敬夫栻以追送不作远为韵赋诗五章藉手言别不胜倦倦爱助这诚情

平平赋褰裳，亲意许从师。

四海非不广，独仰大雅姿。

逡巡一再见，惨憺已复辞。

霜风送旌节，远目不可追。

挟经问疑义，倘许结后期。

孙应时

孙应时　送张敬夫栻以追送不作远为韵赋诗五章藉手言别不胜倦倦爱助这诚情

斯文肯空言，经世资实用。

分纷谅奚为，义取辄宾送。

诚能正其本，谈笑了群动。

公身绍前烈，时论倚隆栋。

持兹竟安归，引灯相与共。

孙应时

孙应时　送张敬夫栻以追送不作远为韵赋诗五章藉手言别不胜倦倦爱助这诚情

轩冕付傥来，良贵应自有。

若人出处间，与世揭山斗。

雅宜践高门，断国极可不。

临风耿予思，雾雨深稂莠。

凛然岩冬柏，特立终耐久。

孙应时

孙应时　送张敬夫栻以追送不作远为韵赋诗五章藉手言别不胜倦倦爱助这诚情

荆州形胜地，控引呈广莫。

英雄昔用武，跬步图宛洛。

至仁先内治，岂曾废远略。

公来手摩抚，士气端何作。

载歌江汉诗，奋袂空爵跃。

孙应时

孙应时　送张敬夫栻以追送不作远为韵赋诗五章藉手言别不胜倦倦爱助这诚情

力行希孟韩，波荡斥嵇阮。

圣门有佳处，谁为发关键。

归依得其人，心岂间近远。

悄悄客路长，肃肃岁华晚。

祝公黄发期，永好情缱绻。

孙应时

孙应时　送张清叔主簿

客路虽萍梗，心交真弟兄。

悬知有时别，何忍独先行。

彩服黄花酒，青云白玉京。

寒蝉正凄切，回首得忘情。

孙应时

孙应时　送赵简叔满秩归闽

四海从游总弟昆，年来谁复似王孙。

真情每向急难见，高义殊非薄俗论。

入眼云烟归翰墨，满怀风月寄琴樽。

三年丛枳劳栖凤，万里夫池合化鹍。

官达於君何足道，心期令我已忘言。

相思驿路梅花发，应倩清诗写梦魂。

孙应时

孙应时　送赵清臣善湘明府民谣六韵

秘图山上古姚州，山色江光簇画楼。

更鼓分明庭少事，桁杨间冷狱无囚。

民言总信清如水，天赐常教大有秋。

人物襟怀何洒落，词章翰墨更风流。

朝廷久合登刘向，父老知难挽邓侯。

翠窦新泉探静乐，公名长与此泉流。

孙应时

孙应时　送赵舜臣知温州

闽岭淮堧忆细侯，更烦东作谢公州。

清规已出百城上，仁气便销千里愁。

好去彩衣娱寿斝，归来紫橐奉宕放旒。

马前雁荡风烟里，几许新诗答素秋。

孙应时

孙应时　送赵仲礼入大理寺簿

决科遄入幕，更秩遂登朝。

龙化无重浪，鹏抟即九霄。

仙凡端有命，一壤一何辽。

愿踵门庭盛，勋庸日月昭。

孙应时

孙应时　送赵仲礼入大理寺簿

彩服兹颜喜，纶音宠渥新。

教忠当事主，顾养苦思亲。

杭苇东西近，邮筒早晚频。

宗公天下镇，眉寿保千春。

孙应时

孙应时　送赵仲礼入大理寺簿

忠孝吾根柢，功名古绪馀。

月云无染著，镜象本空虚。

不必相同异，何妨小阔疏。

达庵今宦达，味此意何如。

孙应时

孙应时　送朱仲微使君赴阙

声迹周行旧，人门汉相延。

谢宗康乐在，阮侄仲容贤。

文献群公侧，风流晚辈先。

天资超珏，心量极澄渊。

世故虽游刃，荣途独缓鞭。

风霜饱经历，岁月起聊翩。

奏牍留天听，鸣镳拜日边。

一麾纡郡组，两地冠淮壖。

巢坞江尖会，吴陵海泽偏。

阳公优抚字，山甫重蕃宣。

秋月沧啷底。春风草木前。

近名辞赫赫，直道守平平。

襦裦歌千里。丝纶锡九天。

别帆催入觐，社席欢登仙。

详试谙冯翊，深褒属颍川。

径须持紫橐，应不坠青毡。

世道千龄远，人情百虑牵。

关心眷河雒，努力补铁甄。

窭迹来蓬筚，微芳吒蕙荃。

一枝容吏隐，三鬴慰亲年。

借冠知难请，依刘敢自怜。

炉锤思旧物，倘问及林泉。

孙应时

孙应时　宿宝墟庵

水静回风度，天晴落日酣。

因随渔子艇，得憩野僧庵。

独饮不成醉，高怀无与谈。

微吟夜寥{外门内具}，一睡极清甘。

孙应时

孙应时　宿上方院祷晴

鹊为晚晴喜，山如秋夜凉。

蝉声起竽瑟，云影散牛羊。

神理应难昧，民忧得自康。

平生蔬笋腹，不厌宿僧房。

孙应时

孙应时　随凫岩瀑布

高山流水去沉沉，并落长屏百仞深。

暗有冲风起崖腹，散成飞雨到潭心。

梯空直下知无计，攀木旁窥战不禁。

好著孤亭巧相对，重来应得慰登临。

孙应时

孙应时　遂安同官蒋主簿满秩归宜兴相见杭都以诗别之

溪阁小亭乐有馀，分携万里意何如，

却怜倦鸟投林后，尚及棲鸾振翼初。

发白相看无可奈，眼青如旧未应收。

熟闻阳羡佳山水，会许扁舟问所居。

孙应时

孙应时　遂安县兴学和詹本仁见赠诗

万物野马相追奔，百年梦境更起仆。

是中诸妄要扫刮，努力良心自成就。

舞雩春风沂水侧，当日群公切磋究。

大途九轨自可识，广居安宅宁当僦。

少年恐不保壮老，夜气还能亡旦书。

诗书礼乐在庠序，乡射弦歌列笾豆。

共惟百圣贻后来，岂使一科图急售。

如何道术坐陆沉，独指利名纷辐辏。

斯文未丧天所赐，接踵诸贤出哀救。

圣门榛棘得划除，俗学膏肓有砭灸。

晚出颛蒙格调卑，平生师友追从旧。

敢言割鸡慕牛刀，直恐狐裘杂羔袖。

是邦山水故潇洒，满眼衣冠多整秀。

向来张吕相逢地，遗韵余风洗凡陋。

眷然乡校肯来游，勉矣英材起相副。

名门政假扶持力，阖境似惊闻见骤。

儒林丈人真好事，大笔新诗警昏瞀。

寄言同社相知心，不怪狂歌续貂后。

孙应时

孙应时　孙生康祖从予海陵予荐之滁守赵叔明之门送以古诗

洙泗诸公游，参实少且鲁。

谁知一贯学，其进乃甚武。

儒生多山野，此事亦已古。

儇儇细儿黠，往往车上舞。

后生识取舍，百不能四五。

子兮何为者，独行事踽踽。

嗟我离师友，岁月渐莽齿。

子辱从之游，未必免聋瞽。

淮丞少官事，吏散日亭午。

藜羹共脱粟，本不计客主。

亲年当喜惧，药裹属觶缕。

劳子辞我去，天寒无乃苦。

滁阳贤太守，岂弟民父母。

青山照城郭，广厦庇风雨。

子往事佔毕，可但费樽俎。

窗明棐几净，坚坐勿规户。

交情贵胆肝，师道在规矩。

何妨坐椎钝，未可心媚妩。

万里须坚车，百步要疆弩。

书来说新功，吾欺俟习羽。

孙应时

孙应时　唐侯仲友之守台为浮梁於江象令蒋鹗考叔赋江有济三章以献余时官於

江有梁，昔所无兮。

台之民，难艰虞兮。

我南之耕，其出于于。

我北之趋，维薪维刍。

匪伊薪刍，行旅载途。

风雨晦冥，海婆愁予。

岂无舟人，徼利以呼。

逼仄沦胥，云谁之辜。

孙应时

孙应时　唐侯仲友之守台为浮梁於江象令蒋鹗考叔赋江有济三章以献余时官於

江有梁，维今始兮。

台之民，难天启兮。

邦有父母，视民如子。

民号於溺，侯曰由己。

乃相乃谋，乃筑乃峙。

其桴聊聊，共舟齿齿。

民不知江，有道如磔。

我醉我牛，云胡不喜。

孙应时

孙应时　唐侯仲友之守台为浮梁於江象令蒋鹗考叔赋江有济三章以献余时官於

江有梁，孰使然兮。

台之民，曰侯贤兮。

孰使侯贤，有命自天。

天子圣仁，侯乃来宣。

自我侯来，有麦有年。

一姥之南，东溟之壖。

涛澜不惊。歌舞后先。

汝不我信，亲此一川。

孙应时

孙应时　唐侯仲友之守台为浮梁於江象令蒋鹗考叔赋江有济三章以献余时官於

我梁既成，我民既平。

侯知不矜，侯心载宁。

帝曰汝归，其车宵片。

予欲济川，邦因是经。

民留我侯，敢与帝争。

我帝我侯，眉寿无疆。

孙应时

孙应时　题筹笔驿武侯祠

北出当年此运筹，悠然欹卧与神谋。

三军节制驯貔虎，千里餱粮捷马牛。

汉业兴亡惟我在，蜀山重複遣人愁。

驿前风景应如旧，江水无情日夜流。

孙应时

孙应时　题光福刘伯祥所藏东坡枯木及渔村落落照图

洒落胸中丘壑，峥嵘海外风霜。

幻出小山枯木，教成千载甘棠。

孙应时

孙应时　题光福刘伯祥所藏东坡枯木及渔村落落照图

夕阳雁影江天，明月芦花醉眠。

乞我烟波一叶，伴君西塞山边。

孙应时

孙应时　题寒草岩

寒草岩前春鸟啼，桃花无数点清溪。

我行已到神仙窟，不比渔郎此路迷。

孙应时

孙应时　题黄岩溪

得雨溪声壮，无风云气多。

山花依翠竹，滩石乱寒莎。

樵父谷中出，牧儿牛背歌。

逢人间尘世，扰扰意如何。

孙应时

孙应时　铁笛亭

铁笛空山巅，悲裂苍岩破。

惊起山中人，指点飞仵过。

孙应时

孙应时　庭下小桧

苍苍岁寒姿，凛凛凌云干。

何为事蟠蹙，充君眼中玩。

翔鸾与偃盖，不如沟中断。

高冈有同根，天风拂河汉。

孙应时

孙应时　同邱直长和欧公三游洞韵

维舟下牢关，散策上西岭。

天风吹我裳，恍惚非人境。

丹崖翠壁明空山，呀然洞府葱茏间。

珊瑚为门玉为里，石骨千年凝绿髓。

伏龙奇鬼相回环，窗户玲珑五云起。

风马霓旌去不留，棋休丹灶岩之幽。

流水潺潺山寂寂，时有野鹤飞迎客。

提携琴酒聊一叹，呼取渔樵任争席。

日暮欲归归路迷，襟期浩荡谁当知。

好种桃花便终老，更寻何处武陵溪。

孙应时

孙应时　挽方躬明运使

少学真山立，中年久陆沉。

斗牛光淡荡，湖海气雄深。

晚节储边策，平生许国心。

呜呼死诸葛，松柏坐萧森。

孙应时

孙应时　挽方躬明运使

经济书生意，功名世路难。

三言能有虎，一篑不成山。

春雨淮田沃，秋风楚塞单。

空馀公认顷，往事杳谁攀。

孙应时

孙应时　挽公阳杨秉修处士

饱说杨居士，沉浮楚越间。

高怀渺云海，健句压江山。

岁晚还家乐，生平满意间。

合存耆旧传，百世表乡关。

孙应时

孙应时　挽胡子瑞

耆旧长庚月，斯人马少游。

平生自绳尺，方寸不戈矛。

细细巾箱字，琅琅灯火秋。

子孙森满眼，赍志可无酬。

孙应时

孙应时　挽胡子瑞

三十年间事，论交踵父兄。

叩门时下榻，话旧各伤情。

我亦华双鬓，君仍隔九京。

滞留违一恸，肠断暮云横。

孙应时

孙应时　挽李中甫使君

赫赫中兴佐，英风想大门。

得交人物懿，喜见典刑存。

拱立严诸父，躬行表后昆。

世家今万石，一代合推尊。

孙应时

孙应时　挽李中甫使君

圭玉身无玷，春风物自熙。

学非随俗尚，心故有天知。

里社成邹鲁，交游不惠夷。

思君兼众美，凋落使人悲。

孙应时

孙应时　挽李中甫使君

发轫期行志，鸣琴最得民。

渊鱼何用察，桑雉本来驯。

可叹双旌暮，犹歌五裦新。

谁为良吏传，吾欲表斯文。

孙应时

孙应时　挽李中甫使君

书卷平生事，篝灯静夜分。

韵钧奏韩柳，黼黻补卿云。

不鄙频挥尘，曾窥一运斤。

词人嗟不遇，地下早修文。

孙o

孙o　时　挽李中甫使君

少日论心密，中年会面艰，

相逢愈青眼，太息各苍颜。

离合穷通里，悲欢梦寐间。

蒙园岁寒约，秋草泣空山。

孙应时

孙应时　挽李中甫使君

忆奉先人窆，深勤长者车，

哀辞推杰作，虞主为佳书。

今日君仙去，秋阴我病余。

莫酬三施重，缄泪′　幽墟。

孙应时

孙应时　挽李资政

自我交贤子，逢人重此翁。

一门传义概，奕世积队功。

丘壑身夫恨，诗书道不穷。

定知编太史，高搑汉于公。

孙应时

孙应时　挽刘宣义

叹息经纶策，山林弃此翁。

独馀平日事，全见古人风。

兰玉家庭美，诗书岁晚功。

闾门他日过，人说汉于公。

孙应时

孙应时　挽刘宣义

令子认绞重，三年为此来。

仪容亲几杖，笑语侍尊罍。

今日临归路，伤心哭夜台。

善人常罕见，宁独为公哀。

孙应时

孙应时　挽楼文昌母安康太夫人汪氏

中外三孤遗，康宁百岁期。

荣於列女传，美矣二南诗。

蝉蜕无馀恋，龙渊有合时。

十经汤沐赐，风木更须悲。

孙应时

孙应时　挽楼文昌母安康太夫人汪氏

积庆源流远，娠贤社稷光。

斯文今北斗，举代一文昌。

象服山河寿，斑衣日月长。

生刍此时事，四海为悲凉。

孙应时

孙应时　挽楼严州

天与才难似，家传学更优。

著鞭心汗马，游刃目无牛。

奏语闻三叹，论功仅一州。

人才苦牢落，那不使公留。

孙应时

孙应时　挽楼严州

昨岁桐江去，群公盛祖筵。

安舆皆鹤发，彩服正蝉聊。

回首那为此，伤心可问天。

萱堂留仲博，犹足墀黄泉。

孙应时

孙应时　挽陆景渊主簿

世道悬千载，书生困一科。

看君荣落际，重我感伤多。

斜日能鏖战，春风得凯歌。

平生一主簿，恸哭闭南柯。

孙应时

孙应时　挽陆景渊主簿

辈行吾虽晚，交情久最亲。

湖山追胜赏，棋酒过比邻。

满眼思群颜，伤怀已二人。

君今复何往，不忍梦音尘。

孙应时

孙应时　挽陆景渊主簿

儒学咸相诟，居贤不易逢。

谈经弃燕说，阅士似蚁封。

泾渭流无杂，芝兰气自醲。

百年虽有死，我辈故情钟。

孙应时

孙应时　挽陆景渊主簿

儿女今何似，门阑想寂然。

哀哀未白发，莽莽就黄泉。

淮浦西风外，云溪宰木边。

缄辞致千里，雨泪不能湔。

孙应时

孙应时　挽莫子晋丈

我里谈耆旧，高门二百年。

衣冠新族绪，龟筴故山川。

家以儒相励，公於志独坚。

九原疑不瞑，诸子更加共。

孙应时

孙应时　挽莫子晋丈

少日从诸老，丁年重一乡。

埙篪鸣正乐，兰玉秀成行。

坐客多匡鼎，途人说郑庄。

哀哀晚何事，衰病讫凄凉。

孙应时

孙应时　挽莫子晋丈

吾父古君子，公家贤主人。

一门常旅拜，三世极情亲。

遗事今谁问，知心莫重陈。

上林烟草绿，千里倍伤神。

孙应时

孙应时　挽南安钱知军佖

风雅犹家学，精明独吏师。

与人无轸域，於道不磷缁。

天理终堪信，乡评久更思，

见公虽已晚，恸哭为相知。

孙应时

孙应时　挽南安钱知军佖

别我南江去，风帆半夜闻。

苦无为郡乐，已复盖棺回。

契阔空三叹，凋零并一哀。

遥知泣遗爱，愁杀岭头梅。

孙应时

孙应时　挽南康冷知军

礼乐三千字，声名五十秋。

士元才展骥，李广不封侯。

香火犹强健，笙歌足燕休。

如何早仙去，寒日惨山丘。

孙应时

孙应时　挽南康冷知军

近吒龙门御，钦闻月日评。

感公非辈行，见我若平生。

杖屡已陈迹，山川空复情。

阶庭森玉树，端不负留耕。

孙应时

孙应时　挽潘德夫左司

家声高内史，国望凛水翁。

生长圣门学，周旋前辈风。

人才须用旧，士论雅期公。

不见朝宣室，秋山必一宫。

孙应时

孙应时　挽潘德夫左司

综理何精密，胸中故坦然。

爱民真为国，事世不欺天。

霜气星台表，春风竹马前。

湘江尽南海，遗绩尚千年。

孙应时

孙应时　挽潘德夫左司

爱士风流古，繙书气味长。

诗家入陶谢，书法到颜杨。

竹石故无恙，人琴今则亡。

二龙天下秀，一一看增光。

孙应时

孙应时　挽潘德夫左司

结发钦前辈，风流日渺然。

从今我邻邑，不见此癯仙。

揽辔范清韶，分符黄颍川。

江湖终白首，那得尽公贤。

孙应时

孙应时　挽潘德夫左司

湖海归来近，山林兴故长。

勇辞黄阁掾，却上白云乡。

缥缈书楼壮，凄凉笔冢荒。

家声传二妙，公死未应亡。

孙应时

孙应时　挽潘德夫左司

忆侍吾兄侧，初瞻父友尊。

尔来亲燕几，长复痛鴒原。

山立仪刑重，春回笑语温。

古今真共尽，泪下欲何言。

孙应时

孙应时　挽钱仲耕运使

乐易无畦畛，宽平不细苛。

人才随世狭，时望独公多。

献纳开丹禁，风神照紫荷。

谁令终远外，百岁转蓬科。

孙应时

孙应时　挽钱仲耕运使

濒海安监筴，潢池息盗兵。

上常高计画，公不谓功名，

恻怛忧郁志，驱驰报国情。

双溪遗爱，歌颂未收声。

孙应时

孙应时　挽钱仲耕运使

族廪规模大，乡评德义尊。

家传忠孝旧，国赖典刑存。

曷不登三寿，嗟谁起九原。

晚生长自恨，早失拜龙门。

孙应时

孙应时　挽沈叔晦国录

人物今能几，公才谁不如。

时情容见嫉，天意亦成虚。

千载格心学，平生流涕书。

一言终不吐，寒日闭幽墟。

孙应时

孙应时　挽沈叔晦国录

庭静汲长孺，官师萧望之。

士能令国重，吾意匪公谁。

朱绂江湖远，苍颜疾病衰。

堂堂竟如此，造物尔胡为。

孙应时

孙应时　挽沈叔晦国录

请益从公久，忘年爱我深。

龙阿星斗气，梅竹雪霜心。

回首南湖侣，伤怀流水音。

九原那可作，千里坐悲吟。

孙应时

孙应时　挽沈云夫

我昔垂髫日，君来学雪斋。

宁知重骨肉，借作老生涯。

喜剧相过密，惊呈一病乖。

平生此长别，雨泪独伤怀。

孙应时

孙应时　挽石应之提刑

天姥千年秀，西京万石孙。

蝉聊书雁塔，鼎盛说龙门。

奋建光前躅，封胡蔼后昆。

寝门今日泪，悽断不堪论。

孙应时

孙应时　挽石应之提刑

芹泮清灯夜，山亭皂盖春。

重更双使节，总为两淮民。

德意人人浃，工夫事事新。

帝城车马外，才此寄经论。

孙应时

孙应时　挽石应之提刑

甫听祥琴御，遄瞻瑞节荣。

许朝丹阙去，指奉板舆行。

松柳馀哀切，膏肓一梦成。

意长身未老，何事了平一。

孙应时

孙应时　挽石应之提刑

昨岁吴六瞧，勤勤慰我穷。

归来愁未憗，想望渺难同。

契阔今三叹，交游并一空。

哀哀盖棺了，馀论若为公。

孙应时

孙应时　挽司马季若知郡

前日巴东守，中朝涑水家。

风规踵清白，牍奏述忠嘉。

鼎鼎名逾重，堂堂发未华。

如何空叠组，不见海陵瓜。

孙应时

孙应时　挽司马季若知郡

榘藄犹前辈，襟怀更古风。

子孙如谢傅，宾客爱山公。

乔木千年思，晨星一瞬宛。

彬彬看祠事，盛德世无穷。

孙应时

孙应时　挽司马季若知郡

越绝枌榆社，吴陵松竹间。

相亲逾骨肉，海见豁心颜。

契阔今生死，萧条旧往还。

春风数行泪，吹度镜湖山。

孙应时

孙应时　挽所子美侍郎

游刃刀无缺，韬光玉自温。

世途犹砥柱，士论亦龙门。

仁者宜三寿，天乎遽九原。

老成周雅叹，此事更谁论。

孙应时

孙应时　挽所子美侍郎

荣禄连三纪，贤劳匝四方。

风烟鬓苍白，道路马玄黄。

不是论思晚，终然疾病妨。

谁书循吏传，处处有甘棠。

孙应时

孙应时　挽所子美侍郎

万里鹏才息，千年鹤近归。

光荣大所羡，间乐意终违。

碧海沉佳气，空山送落晖。

翟公生死冢，雨泪独沾衣。

孙应时

孙应时　挽汪克之给事母程夫人

黟水衣冠盛，汪程甲一州。

世贤锺上寿，家范袭芳休。

右府尊章重，嫔闺法度修。

苹蘩祗祀事，枌堇媚肴羞。

勤约饶经理，慈祥偏抚柔。

齐眉友琴瑟，断织戒箕裘。

郗桂遇辉赫，潘舆饱宦游。

金章严侍膝，彩服称遨头。

叠嶂双溪晓，千岩万壑秋。

平反间笑语，燕喜溢歌讴。

九秩童颜在，三朝宠渥稠。

一毫宁复憾，五福更谁俦。

鸾影合尘鉴，龙藏乐故丘。

高门馀善庆，衮衮正公侯。

孙应时

孙应时　挽王季海丞相

圣世持盈计，慈皇阅士多。

十年深注倚，一德妙中和。

日月长循轨，边疆竟息戈。

到今清净化，仿佛汉民歌。

孙应时

孙应时　挽王季海丞相

海量真无满，天和得大全。

朝仪觌麟凤，仙骨称貂昱。

分陕初聊尔，骑箕遂窅然。

平生融洩乐，端不舍黄泉。

孙应时

孙应时　挽王季海丞相

旧吒通家子，容干相国尊。

身犹安燕幕，心每击龙门。

赤舄三年去，清朝百度存。

灊峰天柱折，一恸岂私恩。

孙应时

孙应时　挽王知复书监

五世衣冠盛，吾乡识故家。

渥洼驹有种，和氏璧无瑕。

了县真谈笑，还朝看咄嗟。

天乎那可料，丹旐出京华。

孙应时

孙应时　挽王知复书监

飞桥壮吾邑，虹影丽高深。

义不烦千室，功无措万金。

美哉承考意，伟矣济时心。

此段无穷尽，江声共古今。

孙应时

孙应时　挽王知复书监

公子三槐族，贫交五柳门。

乡闾虽不数，书劄屡相温。

前辈风流远，时情势利尊。

哀哀埋玉树，此意复谁论。

孙应时

孙应时　挽吴给事芾

人物中兴后，猗公一世雄。

虹蝩辉霁景，山岳镇颓风。

用舍关轻重，声名擅始终。

堂堂今日尽，海宇尽哀恫。

孙应时

孙应时　挽吴给事芾

早岁规模大，中年出处明。

两朝高献纳，六郡凛威名。

虽作收身去，终余报国诚。

秣陵天下计，惆怅此时情。

孙应时

孙应时　挽吴给事芾

里社湖山胜，归休十四年。

千钟穷燕赏，双剑去聊翩。

家有遗经盛，名今太史传。

欺心傥容发，天岂许公全。

孙应时

孙应时　挽吴给事芾

与世栽桃李，身间意不衰。

涓尘犹奖录，尺雨各扶持。

永恨登门约，空传堕泪碑。

微生渺何极，不敢负公知。

孙应时

孙应时　挽先兄外舅施文子支使

天质全浑厚，乡评独老成。

箕裘三叶盛，椿桂一时荣。

宾席疑年少，官曹叹眼明。

归来江路永，那忍望铭旌。

孙应时

孙应时　挽先兄外舅施文子支使

忆我元方在，钦公颜辅贤。

艰难时款曲，孤寡共悲怜。

契阔湖南幕，吁嗟绛县年。

杜门违一恸，缄泪五云边。

孙应时

孙应时　挽刑邦用

有美天姿粹具真，温温玉树气生春。

从来孝友闻乡曲，叹息如公有几人。

孙应时

孙应时　挽刑邦用

十载潜心学有方，韬藏曾不露锋鋩。

前途万里能脂辖，此志伤君死未忘。

孙应时

孙应时　挽刑邦用

区区仓掾救荒移，实惠洋洋摄令时。

更有棠阴在空圄，庐山遗爱未应衰。

孙应时

孙应时　挽刑邦用

平生事业始分毫，榝梓终须百丈高。

正拟他时好梁栋，忍看摧折山蓬蒿。

孙应时

孙应时　挽刑邦用

倾盖论交未一年，追怀三益泪潸然。

为君提掖诸郎看，长已胜冠孟母贤。

孙应时

孙应时　挽徐季节先生

语言平谈骨清癯，谁似黄山一老徐。

眼底不知人富贵，腹中惟有古诗书。

平生义薄云天上，日暮家无儋石储。

试问台人君识否，此翁元不事名誉。

孙应时

孙应时　挽徐季节先生

年过八十更精神，佚我房中自在身。

检点欺心无一发，薰涵和气似三春。

莫疑见识惊流俗，自是渊源到古人。

前辈凋零公又往，哀哀令我涕沾巾。

孙应时

孙应时　挽徐居厚寺簿

海内标元礼，毫端跨子长。

学如开武库，材何壮明堂。

忧患双蓬鬓，功名一郡章。

汗青须好传，公死未应亡。

孙应时

孙应时　挽徐居厚寺簿

始见偏何晚，新知不太深。

书来浑一束，情厚有兼金。

悄悄中宵别，哀哀万古心。

有怀终挂剑，雪涕独难禁。

孙应时

孙应时　挽叶无咎

诗酒平生事，风流六十翁。

词人寻郑老，坐客爱车公。

已惜漳滨卧，那堪冀北空。

交情不论晚，为子泣西风。

孙应时

孙应时　挽叶无咎

偃室多宾客，周南隔岁年。

我穷甘悄悄，君义独悁悁。

病著心何壮，书来墨尚鲜。

含桃饷进节，一念卫悽然。

孙应时

孙应时　挽应宣义

书史平生好，山林岁晚心。

逸才逢世偶，清誉服人深。

有子能攀桂，伟家匪遗金。

佳城合双剑，松柏旧萧森。

孙应时

孙应时　挽曾原伯大卿

世岂无全德，今犹见古人。

大圭非刻画，天醴自清醇。

未说功名地，犹令宇宙春。

苍茫何处觅，丹素岂精神。

孙应时

孙应时　挽曾原伯大卿

群献馀端绪，中原故典刑。

风霜催短日，河汉独晨星。

悽恻丹心在，萧条世路丁。

天高那可问，挥泪湿青冥。

孙应时

孙应时　挽曾原伯大卿

天下张廷尉，君王付老成。

不辞劳日夜，初岂为恩荣。

竹隐今年志，萱堂晚岁情。

全归虽不恨，此段渺难平。

孙应时

孙应时　挽曾原伯大卿

夙昔吾何幸，龙门获御公。

青灯鸣夜雨，白发对春风。

契阔今安访，蹉跎愧所蒙。

源流千古意，铅椠若为功。

孙应时

孙应时　挽曾仲躬侍郎之室秦国太夫人冯氏

数近期颐寿，尊封大国秦。

三从皆鼎食，九族尽朝绅。

神剑须重合，蟠桃不再春。

只令彤史载，备福更何人。

孙应时

孙应时　挽赵泰州母刘夫人

玉叶宜家旧，金花锡命稠。

修龄开九秩，荣养指三州。

足矣真无恋，悠然去不留。

板舆行乐地，萧琴桂花秋。

孙应时

孙应时　挽赵泰州善忱

睡拾儒科早，阶升命秩尊。

斑衣如寿斝，绮席称名园。

五马催三轻，千秋闭九原。

春风破山路，松柏权何言。

孙应时

孙应时　挽赵子固左司

只道功名晚，居然穹数蕃。

偏令淮楚地，屡睹钺旄尊。

身隔公卿议，民私父母恩。

东关往来处，肠断不堪论。

孙应时

孙应时　挽赵子固左司

曾上郎官直，中徉宰掾高。

丹衷耿天日，外物等丝毫。

内养神方壮，前知数莫逃。

阜陵人物旧，江汉日滔肖。

孙应时

孙应时　挽赵子固左司

每叹公知我，垂恩及父兄。

逢人说名姓，会面写平生。

近别无双鲤，伤怀忽九京。

翟公门下客，誓不负交情。

孙应时

孙应时　挽周南夫寺簿

越绝佳岩壑，由来说剡中。

风流应未远，人物政推公。

遽作辰龙梦，真疑冀马空。

庆源端有属，列戟看西东。

孙应时

孙应时　挽周南夫寺簿

袖手何淹久，神情愈澹然。

琴书消永日，齿发任流年。

落落平生事，区区九寺聊。

时人空叹息，宁足尽公贤。

孙应时

孙应时　挽周南夫寺簿

早岁儒风唱，中年德望尊。

行藏真玉洁，容色自春温。

天与清名胜，人饮大雅存。

寥寥今熟继，积庆在于门。

孙应时

孙应时　挽周南夫寺簿

狱寺平反助，仪曹簿正明。

嘉猷新入告，天语重恩荣。

起滞方如此，论功百未成。

茫茫天理昧，叹惜恨难平。

孙应时

孙应时　挽诸葛寿之

幼学蒙题品，童心吒弟兄。

过从十年足，悃款一家情。

无力宽贫病，传书隔死生。

西风吹客泪，万里寸心明。

孙应时

孙应时　挽诸葛寿之

人物殊高朗，交游见直温。

蝇头深故帙，尘尾富名言。

憗不仪多士，犹令重一门。

若耶溪上月，空复闭山村。

孙应时

孙应时　挽诸葛寿之

命矣三年病，在乎百岁期。

尸饔犹有母，传业更无儿。

便作平生尽，空多国士知。

增光在金友，人得记埚篪。

孙应时

孙应时　晚望

倚杖柴门外，蝉声晚正清。

水涵初月白，山对落霞明，

心迹真无事，行藏付此生。

邻翁过相语，有喜近西城。

孙应时

孙应时　万景楼三首用韵

皛皛三江水，岧岧百尺楼。

云山接南训，风景冠西州。

徙倚乾坤大，徘徊岁月流。

明朝怅回首，湖海一归舟。

孙应时

孙应时　万景楼三首用韵

德润连城璧，文工五凤楼。

不愁来蜀徼，政喜识荆州。

世久欺儒素，人当问品流。

平生郭有道。得共李公舟。

孙应时

孙应时　万景楼三首用韵

阮籍少青眼，元龙思卧楼。

与君非俗士，为我望神州。

明月不可问，长江空自流。

悠悠复何道，行止一虚舟。

孙应时

孙应时　王子中使君家东涧修竹

一径修篁百亩深，倚天乔木更阴阴。

红尘万事不到眼，好景四时长会心。

稳著亭台添远趣，透开风朋自清音。

使君晋宋家人物，消得间中此醉吟。

孙应时

孙应时　望建康诸山

白沙城上望金陵，满眼风烟草树青。

山色千年围故国，江流万里赴沧溟。

惊心采石瓜洲渡，搔首长干白下亭。

一笑书生强多事，萧萧飞雁落寒汀。

孙应时

孙应时　尉黄岩任满家大人先归作诗以示恭次韵

瓜熟青门好去官，此身如击欲行难。

望随鸿雁春风北，梦绕庭闱夜月寒。

即是抱琴归栗里，未能骑马向长安。

萧条甘旨应无计，好在藜羹日厌餐。

孙应时

孙应时　闻南轩张先生下世感忱有作

玉山已失旧端明，何事令人骨屡惊。

拆石有声传建业，陨星无处吊南刑。

春风未作山川暖，江水何心日夜顷。

泪落中宵肠万结，眇然湖海寄吾生。

孙应时

孙应时　闻南轩张先生下世感忱有作

中原天意定何发，岂谓人才不素储。

前辈老成今殄瘁，丁年豪隽重萧疏。

武侯岁晚出师表，贾谊平生流涕书。

社稷无疆恩泽厚，小臣何敢议盈虚。

孙应时

孙应时　巫山歌

平生想巫山，奇绝冠三峡。

及兹饱双眸，无乃天下甲。

远看插天碧丛丛，近看玲珑金玉峰。

垠岩光彩相映发，交络紫翠疏蒙茸。

云华夫人瑶池女，何物才至得奇遇。

我来初日明轻霞，更胜朝云暮行雨。

水转峰回无定姿，地灵天巧奇复奇。

少陵山谷不著语，浪作推敲君定痴。

孙应时

孙应时　吴文伯用李允蹈追字韵赠亦次答之

鸡鸣市声起，冠盖日相追。

终然寡同调，千里怀风期。

忆从十年前，识君黄绢诃。

安知淮海来，得此埙箎吹。

武库森器宝，清庙陈尊彝。

持君胸中富，自足夸一时。

况今亨衢开，秣马随所之。

功名何足道，谈笑观指麾。

交情无远近，人事有合离。

他年一尊酒，长恐劳相思。

孙应时

孙应时　五月二十日还旧居有感

晨光澹凉月，霁宇来清风。

轻舟泛涟漪，初旭升瞳曨。

水气散洲渚，蔓花缀榛丛。

我行何所之，故林翳蒿蓬。

舍掉理幽径，开颜揖前峰。

出门望平皋，良苗郁以葱。

恭惟昔先人，有此一亩宫。

遗字满尘壁，所忧非困穷。

但愿君与相，燮调致年丰。

前途虽绵邈，初心如可辨。

云何十年外，低徊犹有惮。

蟋蟀鸣我阶，秋风岁将宴。

日月岂待人，及今当自谏。

孙应时

孙应时　五月末如鄞舟中戏作

七年不听丈亭潮，梦觉依然枕动摇。

趁得晨钟上西流，不妨野饭向高桥。

今年天故饶梅雨，是处人言好稻苗。

惭愧鄞山最青眼，回环翠色总相招。

孙应时

孙应时　武担山

北上武担寺，南临蜀锦园。

风烟带城郭，禾黍半江村。

今古本同梦，废兴那复论。

惟应一坡竹，可共洗心言。

孙应时

孙应时　武担山

小饮不成醉，清谈多所欣。

秋声摇落日，野色乱寒云。

心事长千载，腰围更几分。

西风丛桂发，倚槛得相闻。

孙应时

孙应时　武担山感事

归心极江海，秋梦著丘园。

鸥鹭白苹渚，年羊黄叶村。

古人真已远，世事渺难论。

相见陶元亮，觞来不得言。

孙应时

孙应时　武担山感事

客里愁如积，朝来意亦欣。

鸣阶无宿雨，度隙有归云。

且免泥盈尺，犹祈岁十分。

中原念淮浙，不忍话传闻。

孙应时

孙应时　武担山感事

身不入莲社，意非同漆园。

间来阅风物，归去老山村。

气味故相许，渊源须细论。

灯前秋夜永，未可付忘言。

孙应时

孙应时　武担山感事

襟怀能坦坦，色笑更欣欣。

似道黄叔度，草玄扬子云。

归舟真已具，别袂不能分。

岁月愁边雁，飞鸣报客闻。

孙应时

孙应时　武担西台和师文作

西台在保许，秋划暮云间。

十亩有馀竹，一窗无数山。

望远足离思，忧时多苦颜。

相看终惜醉，更挈酒瓶还。

孙应时

孙应时　西湖

十年身不到西湖，把酒临风省故吾。

万里山川发天巧，三朝宫苑富皇都。

溪桥无处寻君复，诗帐令人忆大苏。

尚许萧然尘外客，小舟终日卧冰壶。

孙应时

孙应时　西溪会范叔刚用旧所寄韵

出门烟水思微茫，客里行吟晚兴长。

万里云霄自今古，百年毛发几暄凉。

人间但有诗书乐，眠底何须印绶光。

遥夜青灯耿霜月，非君谁共语琅琅。

孙应时

孙应时　西溪僧舍书卧

燕子风微春书长，独携书卷卧禅房。

悠然一笑无人领，只有蔷薇满院香。

孙应时

孙应时　峡中歌

峡中翠壁何峥嵘，排空百雉如层城。

重楼复道明丹青，神剜鬼刻斧鉴精。

呀然裂入兀不崩，飞流罅出悬珠璎。

旌旆夹道缤逢迎，霜锋雪锷立万兵。

奇峰十二剑削成，真膺等好不可评。

天柱拔立千仞擎，团团石骨蒙玉冰。

傍有岩穴半开扃，飞仙之宅凝神清。

虾蟆下饮腹不盈，背负阴壑深窈冥。

金碧满洞层云生，泓泉泠泠琴筑鸣。

林端黄牛老不耕，滩回白日随人行。

石马只耳梦偶灵，神祠箫鼓何铿铿。

江流万古郁不平，四时雷霆风雹声。

天垂匹练相回萦，日月避隐韬光明，

朝云暮雨犬吠晴。山腹人家真画屏，

亦有竹阁连松亭。褰裳可登呼可应，

但愁蛮语无由听。我来泝峡才几程，

所见如许心骨惊。阳台滟澦次第经，

磨砺笔锋吾敌勍。

孙应时

孙应时　小儿阿开周晬忆之有作

爱子人情共，吾儿亦所怜。

精神如欲可，门户傥能传。

归去隔千里，生来正一年。

遥知晬盘侧，王母意欢然。

孙应时

孙应时　小孤山晓望

维舟小孤下，终夜风水声。

鸡唱起推户，耿耿残月明。

四望无织云，景气穆以清。

碧山吐红日，绿树啼鸧鶊。

兹峰何娟妙，临流辣春荣。

再拜款灵宫，缅然念平生。

一役已万里，百年定何成。

隔江见彭泽，怀古有余情。







卷365

孙应时

孙应时　小舟过吴江风雨大作夜泊三家村翌日风回到家日未中

短篷仅容坐，一滴不通雨。

不料西南风，滂沛遽如许。

荡摇首屡觞，踚弯背欲偻。

笔经四桥侧，心动不敢语。

茫洋万顷天，一叶纵掀舞。

翻思田舍乐，甚念稿人苦。

黄错随意泊，古木荫灵宇。

小作鸡酒愿，欲祷辞未吐。

觉来风回东，快便谁所与。

平明八十里，到家日未午。

万事一翻覆，戚欣何处所。

舟定稍按摩，起身试步武。

一室有余宽，洗杓命儿女。

门外风涛急，闭门良可御。

孙应时

孙应时　晓晴

碧海明初日，青山破宿烟。

寒阴都避易，芳景正澄鲜。

屋角禽声姹，池塘蝶影翩。

春光吾负汝，今日一欣然。

孙应时

孙应时　晓晴

君行定何许，舍棹越林丘。

社瓮不容挽，溪毛聊可羞。

禅床应濯足，衲被径蒙头。

静境有赵趣，乐哉何所忧。

孙应时

孙应时　晓晴

短发日夜白，年华令我愁。

平生几蜡屐，旧隐一渔舟。

漫有诗陶写，应须酒拍浮。

相过慰情素，数肯抱琴不。

孙应时

孙应时　新春书怀

乐国急春早，寒窗独夜分。

旧期心不动，今恐老无闻。

结习唯黄卷，凝愁奈折云。

梅梢香渐少，还起米炉薰。

孙应时

孙应时　新毗陵守王立之书来以诗答之蜀中同寮也

俯仰三年梦，差池万里归。

双鱼蒙记忆，五马庆光辉。

且说还家乐，休论与世违。

平生岁寒约，搔首重依依。

孙应时

孙应时　新潍见桃杏书事

今晨明客眼，桃杏照江红。

鸟唘苍山曲，人声翠竹中。

独游空远思，一笑负春风。

便想荆州道，簪花醉渚宫。

孙应时

孙应时　雪窦妙高峰诗

绝壑高岩面面雄，一峰孤起白云中。

山连飞瀑斜通寺，人在危栾半倚空。

把酒登临非易得，题诗摹写最难工。

谁知妙意无穷尽，都在幽人全笛风。

孙应时

孙应时　雪夜叹

折竹声相闻，想见雪深尺。

愁杀小臣心，桥山葬明日。

孙应时

孙应时　雪中次甄云卿监簿韵

屋头棲鹊夜深惊，羽卫琼仙下紫清。

群玉殿开香未暖，六花陈合战无声。

难教小草呈新翠，可恨疏梅半落英。

卧病袁安自愁绝，履穿谁与问先生。

孙应时

孙应时　雪中早起偶作

年来爱雪起清晨，已污纷纷车马尘。

何似柴扉终日闭，静看玉宇一番新。

孤吟岂必烦余子，小酌仍先寿我亲。

更喜丰年报消息，力田甘作太平民。

孙应时

孙应时　夜泊

病暑迎秋苦恨迟，秋来唤起楚人悲。

一江风雨无眠夜，万里关山独往时。

奉檄不知翻远别，倚门应已念归期。

荻花枫叶添情绪，看得明朝两鬓丝。

孙应时

孙应时　夜深至宁奄见壁间端礼昆仲倡和明日次其韵

杉松庑门森老苍，佛屋深夜幡花香。

借床健倒恥何处，梦随潜鲒的夜榔。

咿哑禽语晓光净，蟋蟀草鸣朝雨凉。

哦诗出门怀二妙，春涨绕山湖水黄。

孙应时

孙应时　伊川先生祠

平生子程子，此地有精庐。

隐几江声在，当窗林影疏。

百年心未死，再拜意何如。

可忍蹉跎老，长惭案上书。

孙应时

孙应时　诒侄生日

吾惟两犹子，汝复近成童。

已柱十年读，何时万卷通。

圣贤垂日月，豪杰起云风。

灯火清秋夜，宜加百倍功。

孙应时

孙应时　邑人李子宽公绰以所著十说及论孟解相示极有可敬而老且贫只一子又

少日胸中万丈虹，著书老尚有新功，

同乡我惜知君晚，善士天胡赋此穷。

无椁去年非孔鲤，有家何地客梁鸿。

秋风萧瑟行吟里，应有中郎识爨桐。

孙应时

孙应时　益昌僧寺静境轩

落照久未夕，断云低不飞。

孤舟上水急，归鸟度山微。

萧飒天涯鬓，淋浪醉后衣。

凭栏一笑去，客梦转头非。

孙应时

孙应时　益昌夜泊

孤舟了不梦邯郸，起凭阑干烟水间。

五夜清风鸣鼓角，一天佳月悄江山。

客身憔悴衣尘黑，世路崎岖鬓发斑。

未决乘流便东下，明朝且复剑门关。

孙应时

孙应时　鄞城通守厅和潘文叔梅花韵

未将春草贮鸣蛙，寂寞西湖处士家。

正喜数枝斜更好，聊沽一醉醒还赊。

骨清是我氷霜侣，心赏从渠锦绣华。

不厌相过娱夜永，摘芳和雪试煎茶。

孙应时

孙应时　鄞川道中呈友人

青山不断烟苍苍，梅花如雪东风香。

春来天地恰十日，眼见草木生辉光。

清溪行舟暮鸣橹，并舡开樽共君主。

人生邂逅自可怜，明日江东听江雨。

孙应时

孙应时　鄞中和张世隆总管春晓即事

春欲归时岂得留，杜鹃声里翠阴稠。

柳桥总是千丝恨，花径真成万点愁。

东土云山供我老，西湖风月称公游。

相逢一笑难重觅，急趁馀芳醉玉舟。

孙应时

孙应时　永康虎头山

去年东上虎头滩，今年西踏虎头山。

定无万里封侯相，且复两川行脚还。

眼中金马碧鸡路，坐上铜梁玉壘关。

丈夫万事付前定，长啸往来天地间。

孙应时

孙应时　咏史

绛帐何人拜马融，已应羞面见儿童。

早知自照头颅丑。枉用文章杀李公。

孙应时

孙应时　咏史

咄咄归来技已穷，函书翻欲媚桓公。

佳儿似此何须数，空使诸人恕乃翁。

孙应时

孙应时　咏史

拊髀平生志八区，暮年家国付夷吾。

谁言子女能相豢，可笑周郎浅丈夫。

孙应时

孙应时　用范叔刚韵送陈亮功同年

人物相后先，筦库故多士。

若人海邦来，清渭照泾水。

风尘不自惮，远业正在此。

林深兰葵芳，波动金石止。

三年亦何中，一笑聊复尔。

天风今扶摇，势作九万里。

未令游蓬山，亦合佐槐市。

富贵善移人，须公直如矢。

平生十年书，喜见习鉴齿。

少留更舂容，春醪荐鲂鲤。

孙应时

孙应时　用韵戏简叔

平生习主簿，经渭极分明。

学道深忘味，能诗新有声。

弈宁论胜负，琴不计亏成。

独怕春宵雁，南来动别情。

孙应时

孙应时　用韵赠李恭父

浮云富贵适堪怜，烈士襟期定不然。

拭目去为三岛客，此心莫负九重天。

虽云小草容同味，敢与昌阳较引年。

下直如寻故人梦，书来同我钓鱼船。

孙应时

孙应时　游灵岩观瀑布

一雨天气清，暑事亮未酷。

烦嚣念萧散，兹晨正休沐。

篮舆试经行，胜概入遐瞩。

纡余缘清溪，窈窕得幽谷。

一岩四壁净，千仞落飞瀑。

雷霆鞭蛰户，风雨撼林簏。

光寒白虹下，势剧天河覆。

缤纷曜冰雪，激射碎珠玉。

危亭著佳处，尽日看不足。

澒洞开心胸，眩晃新耳目。

龙脐更奇事，滴滴挂岩腹。

微吟忽忘归，俗驾不可宿。

孙应时

孙应时　游凌云峰答陈同年韵

行行欲尽剑南州，满意凌云九顶游。

樽俎楼台一长啸，江山风月几清秋。

古人胜赏分明在，滩水悲鸣日夜流。

万里重来渺难必，扁舟去住总成愁。

孙应时

孙应时　又答韵

连阴漠漠锁春寒，间检新年历日看。

节里人言太幽独，休头书喜报平安。

山林决计应宜早。藜苋谋生未苦难。

归对妻孥真大笑，点鱼元不解缘竿。

孙应时

孙应时　又寄潼川漕仲房

巴蜀劳肤使，溪山隔岁华。

一身知放国，万里岂忘家。

腊雪装归辔，春风阅禁花。

君王定前席，不必赋长沙。

孙应时

孙应时　又寄潼川漕仲房

郡县仍荒政，朝廷念远方。

向来传诏札，不独戒戎羌。

帝德乾坤大，天聪日月光。

边防须至计，社稷倚安疆。

孙应时

孙应时　又寄潼川漕仲房

鸿雁天涯到，云泥未阔心。

汉卿来子墨，秦殿识中书。

欲作辽东献，空惭楚地馀。

寒虫吟露草，此意合怜渠。

孙应时

孙应时　又谒武侯祠

城南风景故堪怜，胜日经行意洒然。

江上竹寒偏却暑，庙前柏老尚参天。

堂堂不配能千古，鼎鼎何能漫百年。

醉里狂歌心浩荡，为君一吸倒觥船。

孙应时

孙应时　佑侄实赴乡法吾家读书三世至此侄才七人作十八韵诲之

家学今三世，儒流甫七人。

生涯无窭悴，存没几酸辛。

父干真吾责，孙枝见汝新。

提携从总乷，成长及冠巾。

幸有源流正，应先器质醇。

绪馀虽耳染，缘饰菲天真。

黄卷心怀古，青灯坐达晨。

定无钱使鬼，当见笑如神。

科目诚尚龙，朝家重选抡。

桂分清夜月，花趁曲江春。

此日云霄路，他年柱石臣。

成功期济世，私喜因荣亲。

俗薄堪长笑，才轻不自珍。

胮肛夸小枝，屑窣较微尘。

努力初濡翰，驰心谨问津。

利名卑汲汲，教诲实谆谆。

莫滥齐庭吹。空惭越里颦。

裁诗不尽意，持付合书绅。

孙应时

孙应时　于彝甫用许右丞别黄岩韵见寄亦用韵答之

世道从来久，襟期我辈知。

踌躇遂初赋，叹息考槃诗。

歌断尊长破，心存喜未衰。

江湖秋叶外，千里更愁思。

孙应时

孙应时　予顷至鄞中常馆同叔之筠轩修篁交阴奇石中峙清风爽致袭人肌骨今年

玉立众君子，岩瞻一丈夫。

老苍何突兀，密节各敷腴。

风日清如许，尘埃到得无。

主人三益友，不厌著舑儒。

孙应时

孙应时　余生日具杯酒为母寿思壬子岁在荆州癸在成都诸公为余作盛集而余意

两年荆益度兹晨，罗绮传觞苦劝人。

多谢圹公怜远客，岂如一笑奉吾亲。

蓴鲈此日无馀恨，菽水从前得讳贫。

快倒村醪供寿斝，也分汤饼及比邻。

孙应时

孙应时　与宋廻父昆弟唐升伯偕游庐山

征帆西过忆匆匆，咫尺匡庐怅望中。

天意留为今日计，春游恰与故人同。

酒醒月落行侵晓，云断风来翠满空。

识取庐山真面目，会来栽杏作仙翁。

孙应时

孙应时　与赵伯藏信叟游天衣寺

渺渺湖风引桂舟，竹舆沙径晚山稠。

千峰影底鸣双涧，三伏日中含九秋。

邂逅襟期俱洒落，等间归计少迟留。

何时更约云门路，踏破青鞋布袜休。

孙应时

孙应时　雨中过湖

烟雨平湖棹归，清秋休作楚词悲。

关心千里蓴鲈兴，转眼一年橘柚时。

好景何妨间处得，胜怀应少欲人知。

相过拊掌有奇事，添得锦囊无数诗。

孙应时

孙应时　玉虚洞

驾言玉虚游，奇绝慰心赏。

馀雪明层阴，初旭上清朗。

寒溪玻璃色，远壑风雨响。

刺船度石濑，散策步林莽。

洞门划褰开，瑶室下深广。

分明堂九筵，帢匝旗五丈。

壁纹妙雕刻，石骨工划磢。

云霞夹日月，麾幢导龙象。

异哉非人境，俨然故仙仗。

犬鹿访前闻，笙鹤寄真想，

天宝本衰运，灵扃为谁敞。

峥嵘昔祠殿，萧瑟今废壤。

谢公诗绚丽，黄郎笔豪爽。

断碑亦可怜，英标复何往。

把酒酹孤亭，回头叹尘鞅。

幽讨方自兹，当费屐几两。

孙应时

孙应时　元日自警

王春肇嘉气，天命未敢知。

四十六年非，今日正一之。

昭昭汝初心，敬戒以自持。

神明监屋漏，此语不可欺。

孙应时

孙应时　爰亚夫自涪陵以小舟追路相送及予於枥木观下同至万州游岑公洞其归

不辞一舸下三州，送我能为信宿留。

腹有琅玕元自润，气兼熊豹不妨遒。

清尊近对洒云湿，乌帽高寻洞卉秋。

莫负武夷当日语，几披尺素泪横流。

孙应时

孙应时　月前韵感事

驹去不食藿，马佚能伤葵。

烈士多慷慨，耿耿谁当知。

起吟清夜阑，边月明春闺。

雨心杜陵老，澒洞终南齐。

孙应时

孙应时　月前韵感事

竽门抱瑶瑟，雅与时好乖。

闭门守长饥，毅然丈夫哉。

南楚卧龙士，北燕黄金台。

但使本根在，功名真傥来。

孙应时

孙应时　阅书库

寒儒事业趁三馀，细字篝灯手自书。

眼底牙签富连屋，妙年公子意何如。

孙应时

孙应时　再答陈同年游字韵纪龙岩之集

凌云胜概压西州，又作龙泓尽日游。

数树寒梅香较晚，一坡修竹意藏秋。

酒间健笔能千字，胸次圆机综九流。

人境双清定难得，相从何处有羁愁。

孙应时

孙应时　再答沙字韵

羊裘簅笠惯烟沙，强走尘埃合自嗟。

幸有蠹鱼供老丑，何劳汗马战纷华。

情亲过我谈无底，语妙我君点不加。

晴日西湖重载酒，梅梢应及未飘花。

孙应时

孙应时　再和

此生只全饮无何，懒读丹经学按摩。

得失塞翁无定在，浊清渔父有遗歌。

蛟龙快意生云雨，鱼鸟全身避纲罗。

万事忘言君会否，月明来共舞婆娑。

孙应时

孙应时　再和

文章富贵自两事，脱欲其全天定悭。

平生萧瑟也不恶，未妨诗赋动江关。

孙应时

孙应时　再和

庭帏日听乌鹊喜，里社相思鸡凫肥。

独身浪走一万里，忽忽平生心事违。

孙应时

孙应时　再和

君诗音节中弦歌，报我英瑶百倍过。

江村老人衣钵在，同参今有更人麽。

孙应时

孙应时　再和

欲望中原双目断，听谈往事几心酸。

百年故家好人物，尘沙流落太无端。

孙应时

孙应时　再和

衮衮诸公鸳鹭群，年来看熟已忘情。

四明相寻风雨过，一丘一壑便悭盟。

孙应时

孙应时　再和商卿

近识城南吴市仙，千岩活句得真专。

令人向壁卧三日，悔我读书空十年。

樽酒细论还得否，风帆欲去独依然。

从今千里清秋梦，长在高山流水边。

孙应时

孙应时　早秋独出初行邑西湖

双湖带山郭，三岁甫来过。

猎猎葭芦老，飞飞鸿雁多。

晨晖明野树，晚思渺烟波。

怀我孤山下，归欤具一蓑。

孙应时

孙应时　早行

畏暑装行早，江村鸡未鸣。

林庐相远近，河汉正纵横，

思眇关山迥，心依斗极明。

小桥聊驻马，流水有佳声。

孙应时

孙应时　赠本子真

轩然意气决浮云，见子真堪辟楚氛。

未许座驰能万里，故应守约对三军。

磨砻心事须经历，斟酌人情有见闻。

且辨工夫成吨持，可无老手为挥斤。

孙应时

孙应时　赠策选军将张仲举其父故居乡与先君游也

铁马横戈三十秋，天涯肯忘旧父游。

看君材气万人敌，何日关河一战收。

判把身心专报国，不忧骨相晚封侯。

尊前感动书生恨，听说当年下宿州。

孙应时

孙应时　赠淳安赵令

吴越风声近，邾滕壤地邻。

频书期面语，一见剧情亲。

我本江海士，君真台阁人。

莫忘今夕话，努力寿斯民。

孙应时

孙应时　赠分水奚令

分手桥门外，风尘二十年。

相逢非偶尔，话旧各依然。

饮啄宁无地，穷通故有天。

文书有馀力，心事约加鞭。

孙应时

孙应时　赠闾近道人

子下几人能具眼，世间万事可忘言。

犹将笔墨澜翻说，多笑先生不惮烦。

孙应时

孙应时　赠桐庐县令

偶然姓字齿乡评，若误旁人问弟兄。

五斗还来作邻社，一杯真此定宗盟。

公怀荦荦英雄事，我独区区丘壑情。

便看蛟龙擘云起，何由鸿雁作行鸣。

孙应时

孙应时　赠篆字高光远秀才

书家千载得阳冰，想像规模亦眼明。

心手相忘容力到，风姿迥出自天成。

屠龙绝技常难售，画虎何人浪自名。

良苦穷途说奇字，谁能载洒似西京。

孙应时

孙应时　章安镇感事

越峤东南穷，连山赴沧海。

章安古州宅，陵谷谅迁改。

前江渺万顷，风雨鱼龙汇。

嗟哉地远绝，仿佛形势在。

忆昨南渡初，云雷震纷叆。

莎洲舣龙舰，白日照金铠。

儿童识汉官，草木被尧彩。

是时元勋谁，成公国上宰。

人心翼宗社，天命安鼎鼐。

那知中原事，惊呼五十载。

丹衷自结发，弹剑气{上山下畾}嵬。

时清忘夙昔，悲歌起衰怠。

举头天门高，狂言小臣罪。

功名故难量，时节亦有待。

临流想前英，奕奕动风采。

渔郎定何心，波间声歡乃。

孙应时

孙应时　章荆州再招宴渚宫重湖

平生绛帐马荆州，肯念天涯万里舟。

百丈便从沙岸发，聊镳还作渚宫游。

芙蓉满意留连客，橙橘随时断送秋。

不惜重湖重一醉，明朝巴峡暮猿愁。

孙应时

孙应时　杖锡山

万杉夹道磴千盘，岩水溪风彻骨寒。

坐久云烟过庭角，睡馀星斗转阑干。

登临不尽山咱险，景物无穷世界宽。

会得人生安乐法，不须袢板与薄团。

孙应时

孙应时　赵唐卿邀游西湖即席赋十二韵

春风客皇州，积雨不得晴。

倚楼望西湖，想见烟水平。

芳时谅难负，胜侣欣来并。

杖藜一萧散，唤船弄空明。

浮云为我开，好鸟为我鸣。

青山次第出，桃李正鲜劳。

华屋何煌煌，缥缈连重城。

都人竞时节，酒舫各斜横。

而我得舒眺，缅然起深情。

风景自千古，扰扰何所营。

大钧实爱物，无使可怜生。

尧民保同乐，吾其获归耕。

孙应时

孙应时　赵仲礼示达庵唱酬次韵

如旦群阴豁，春阳万壑融。

八荒双眼界，千圣一家风。

不必寻玄妙，宁须泥苦空。

本来无见解，何处觅神通。

谷粟饥为药。雷霆听或聋。

鸢鱼均自适，虎鼠竟谁雄。

轩冕因时贵，箪瓢有命穷。

诗书休发冢，谈笑任关弓。

陶令琴三弄，徐公酒一中。

浮云容易改，明月古今同。

上达真无累，织瑕早自攻。

论心逢益友，刮自庆新功。

台阁须公子，山林付老翁。

岁寒寻此话，一笑烛湖东。

孙应时

孙应时　枕上口占

喧喧凫雁起寒汀，淡淡书窗半欲明。

听彻霜钟发深思，对床欹枕有诗成。

孙应时

孙应时　郑倅是岁七月同游和余韵复和酬之

高人遗世纷，山水好常酷。

监州当暑来，风露劳栉沐。

千里生清凉，万象入睐瞩。

公余事幽讨，驾言访容谷。

岂知丛尔县，有此壮哉瀑。

飞盖缭崇阿。响屐穿翠簏。

林声疑雨鸣，石怪若斧覆。

辉辉倚天剑，凛凛寒水玉。

画图见所稀，瑶琴写难足。

余霏湿巾袂，莹色照眉目。

平生此会心，一笑欲捧腹。

酒间出新篇，明珠粲盈掬。

留作岩壑光，长令鬼神伏。

东山怀太傅，濂溪相茂叔。

逸兴渺乾坤，真赏谢丝竹。

何由频执鞭，云峰恣游宿。

孙应时

孙应时　侄孙诗

寿母重孙始见渠，天教四世保同居。

精神已是千金子，事业应须万卷书。

亲戚满前非落寞，杯盘随分不萧疏。

晬盘先揽文房宝，他日无优入异闾。

孙应时

孙应时　制司请都大会食

绣衣人物冠诸台，玉帐元戎万里来。

同为西川增气象，何妨北海试尊罍。

休辞臈酒十分醉，要唤春风一夜回。

天上德星何处聚，应从井络向三台。

孙应时

孙应时　中秋次仲兄韵

万古清秋月，连年满意晴。

坐从衣露湿，目恐海云生。

盎盎杯中趣，悠悠世上名。

柴门寺无客，不用酌公荣。

孙应时

孙应时　仲兄来为母氏寿言归有作

潇潇雨作对休声，小语灯前睡不成。

诗礼一庭真自乐，江山千里若为情。

远来正觉亲颜喜，别去其如心事惊。

孟氏小园能辨否，径须归共白鸥盟。

孙应时

孙应时　仲兄生日家大人作诗恭次元韵

薛承弧矢射芳晨，三纪风光又一春。

深喜团坘娱父母，何当合沓燕宾亲。

百年好共成门户，千万宁忧欠宅邻。

满酌期兄增壮志，相携平步上星辰。

孙应时

孙应时　重答

万古同山川，八方异风俗。

男儿事弧矢，心目快一瞩，

结交必名胜，旷怀无狭促。

昂昂千丈松，朗朗百间屋。

彼富自钟鼎，我贫甘芋菽。

谁能要俯仰，未许相缚束。

读书头欲白，对客樽无渌。

由来多此士，皎皎驹在谷。

瞿唐候水齐，秋风祛暑溽。

归欤奉亲欢，羹丝鱠江玉。

青衫虽霜叶，已胜袍立鹄。

进退吾何疑，肯事羝羊触。

孙应时

孙应时　舟宿莫城

泽国寒初重，霜天晚自温。

孤舟一杯酒，斜月数家村。

美睡聊相补，劳生得列论。

烛湖疑在眼，灯火闭柴门。

孙应时

孙应时　舟中晚思

山郡寒仍少，江村晚易昏。

梅共浑雪色，树影半云根，

远役竟何事，壮怀谁与论。

布帆无恙在，长啸下荆门。

孙应时

孙应时　舟自震泽道吴兴城外有感

忆向苕溪泊酒船，宁知绿发便华颠。

只今行脚一万里，重此惊心二十年。

箬笠簑衣真我事，清风明月苦论钱。

晚凉急櫂城南去，更复题诗作后缘。

孙应时

孙应时　周次山和立春诗答之

不用文章作序棋，由来人事亦天时。

且须竹叶千钟渌，莫问菱花两鬓丝。

社燕秋鸿无旧影，晓猿夜鹤有馀悲。

春来只被奚奴笑，春日吴中更几诗。

孙应时

孙应时　著作李季间得阆守去国以书道别追寄四韵

不将尘土望清华，珍重高情久更加。

肯把书来话心曲，又从今去各天涯。

一麾可是君恩薄，百丈休怜江路赊。

归见故人应一笑，为传消息报梅花。

孙应时

孙应时　子宝东归以嘤其鸣矣求友声为韵作古诗七章宽予旅怀次其韵

一年三送君，到家能几程。

白云耿我怀，更想啼孩婴。

过门道无恙，忧端幸少平。

因之慰猿鹤，无为长怨声。

孙应时

孙应时　子宝东归以嘤其鸣矣求友声为韵作古诗七章宽予旅怀次其韵

宇宙归一概，时势相重轻。

人心太行山，我道如砥平。

沈吟百年事，俛仰万古情。

五穷未可送，鬼语方嚘嘤。

孙应时

孙应时　子宝东归以嘤其鸣矣求友声为韵作古诗七章宽予旅怀次其韵

倾城事行乐，春台日熙熙。

掩关独愁思，谁能赴幽期。

故山隔湖活，浮云翳晴曦。

由来武安客，岂复知魏其。

孙应时

孙应时　子宝东归以嘤其鸣矣求友声为韵作古诗七章宽予旅怀次其韵

哲人重出处，外物非所荣。

凤包不吸粟，鸿冥安可砫。

早知屠羊肆，无所用三牲。

傥来变傥去，不平何足鸣。

孙应时

孙应时　子宝东归以嘤其鸣矣求友声为韵作古诗七章宽予旅怀次其韵

岁寒松柏苍，波动金石止。

物生不自别，有时正须此。

真源在极致，空谈非实理。

玉汝其或成，造物恩大矣。

孙应时

孙应时　子宝东归以嘤其鸣矣求友声为韵作古诗七章宽予旅怀次其韵

弱龄抱微尚，实耻为身谋。

颇依夷惠间，不择赵魏优。

意行忘坎穽，失脚复何尤。

但存斗升养，过此今无求。

孙应时

孙应时　子宝东归以嘤其鸣矣求友声为韵作古诗七章宽予旅怀次其韵

教不贵多言，小知非大受。

力久有天得，海涵耐用负。

少年今白发，谁与鞭其后。

诗来读百过，君真吾畏友。

孙应时

孙应时　自东屯夜还舟中

白帝水云暗，东屯灯火归。

春泥悭弊屐，山雨湿征衣。

远役谅难践，胜情那得违。

关城吏相笑，痴绝似君稀。

孙应时

孙应时　自警

忿燥肝或裂，惧剧胆能破。

吾身幸无苦，及兹无乃过。

虚中阅万物，谷响聊应和。

可令蟆蚀月，竟作蚁随磨。

根危实易感，骤咽忽已唾。

何当安知山，持用警氏惰。

孙应时

孙应时　自益昌为武兴之行

独客行愈远，此儿真自痴。

江流浩呼汹，栈路凛欹危。

好鸟迎人处，凉风拂面时。

山头破茅驿，索笔又题诗。

孙应时

孙应时　阻风泊归舟游净众寺

日落风更起，江头船不行。

凄凉大夫宅，萧瑟故王城。

一醉重楼晚，千秋万古情。

愁边动寒角，夜久意难平。

孙应威

孙应威　君山

君山盘结青云梯，堂高更觉天象低。

横江万顷莹玻璃，蓬瀛胜概从端倪。

几欲收拾归品题，分甘独令倦攀跻。

使君领客伫沙堤，指点淮浙分东西。

神州三百尘埃迷，慨怀往昔重惨凄。

我闻王师临青齐，虏穴已扫庭已犁。

志士毋必惊闻鸡，威仪喜见皆遗黎。

当颂中兴镌浯溪，说秦彊楚不复稽。

孙永

孙永　泛汝联句

平居厌城郭，具舟泛清汝。

蓝光一水远，铁色两岩古。

日华动中流，沙纹乱前渚。

湍鸣达公桥，草绿襄王墓。

园英拥流沫，风叶堕残雨。

停桡弄山泉，扶杖过花坞。

澄潭数乱石，断石横颠树。

泳波鱼髫舒，闯穴蛙首怒。

冲云一雁远，唼荇群鸥聚。

村间桑柘春，川阔牛羊暮。

回头绿树失，卷幔青峰露。

寻幽恣盘桓，泊浅屡回互。

灵草不知名，珍禽啼在处。

夕阳散鸣鸠，荒阡拱游兔。

挽缆谣歌童，簪花立田妇。

高歌客自如，归涉人相负。

青蒲戢戢生，紫燕翩翩度。

云烟波底明，井邑林外睹。

换逢闾里旧，愧乏鸡黍具。

缗水芦囦鳞，掘石羞山茹。

绕塘梅实绿，冒桂禽壳素。

我巾聊一颓，石榼烦屡注。

朱樱出芳林，紫笋侑雕俎。

高篇烂珠璧，至乐谢钟鼓。

嗟予性本隘，於世事皆鲁。

便欲弃簪裳，归去事田圃。

肆意山水乐，脱身尘埃苦。

此适诚足尚，斯言未宜遽。

圣神拱岩庙，圣贤毕珪组。

如君之所怀，於时当有补。

高文赞皇猷，大论宁国步。

无为五斗卑，遂屈万里举。

明心在知己，汗颜愧虚誉。

时方索大鼎，胡为炫康瓠。

富贵固从欲，非望久自阻。

圣贤有遗言，戮力期共赴。

尝闻曰中庸，曾不滞出处。

进当泽生民，退则守环堵。

所求义与比，要在身不污。

愿无发吾言，於道其可庶。

孙永

孙永　清明

每年每遇清明节，把酒寻花物地忙。

今日江头衰病起，神前新火一炉香。

孙永

孙永　上已日

海内中和日，云间已上辰。

笙歌九天半，花木十洲春。

孙元方

孙元方　送何水部蒙出牧袁州

圣君再命拥朱轮，合是南方受赐频。

双鬓任從添白发，六条谁许继清尘。

风牵泽国秋帆远，路入丰州画锦新。

莫为故乡延去櫂，宜春人望待行春。

孙元卿

孙元卿　题舫斋

满船载月华亭子，泛宅浮家张志和。

何似舫斋趺坐稳，莫教平地起风波。

孙元卿

孙元卿　与钱孝先游洞霄

芒鞋踏明月，入谷闻泉声。

了知非人间，冷然毛骨清。

篝灯入幽洞，岩穴何阴阴。

仙凡隔几尘，无由问霓旌。

跻攀上高崖，势与龙虎争。

凭栏试抚掌，碧瓷波纹生。

尘缘苦未断，世路犹遐征。

题诗来贤岩，晚岁当再行。

孙元卿

孙元卿　与钱孝先游洞霄

玄冥相我作山行，卷却重阴放晓晴。

但见峰峦互扃锁，不知宫阙隐峥嵘。

云根洞穴篝灯入，井底波澜抚掌生。

唤客入山远送客，淙琤犹记石泉声。

孙月境

孙月境　句

莫欺春到荼醾尽，更有杨花落后飞。

孙璋

孙璋　武平十二峰

苍峰十二碧岩隈，岂是飞从海上来？

灵境莫将巫峡比，但令云雨下阳台。

孙嚞

孙嚞　酬汪将军携游白云寺

将军恒爱客，载酒喜行游。

山殿晴云浴，天香静磬浮。

嘉莲艳宝水，甘露降灵楸。

徵古一为瑞，清修思更幽。

孙嚞

孙嚞　游丹山

与客穷幽胜，同登白水山。

银涛翻月落，苍壁倚天寒。

采药穿云坞，围棋坐石坛。

因忘归路晚，纫佩得秋兰。

孙正平

孙正平　春日岭南

窗前修竹霭如云，巧语春禽只听闻。

睡起蒲团趺坐稳，惟将茗椀对炉薰。

孙直臣

孙直臣　延祥寺

雷雨随车上宝坊，僧夸山味最悠长。

地灵终日无尘到，天净常时见海光。

神雀羽毛多隐晦，卧龙头角本轩昂。

石楼本是通仙路，十里香灯属梵王。

孙仲鳌

孙仲鳌　句

名向阿衡篇里得，书从复古殿中来。

孙仲鳌

孙仲鳌　句

彩川紫岫洗诗愁，朱

白鱼供饮痛。

孙周翰

孙周翰　句

头戴花枝学后生。

孙翥

孙翥　春日游盘谷

旌斾朝驱入翠微，东风闲访故山薇。

金龟换酒留僧住，白鹤穿云伴客归。

月影坐移栖凤竹，泉声静绕钓鱼矶。

中原那似开元日，得学巢由远是非。

孙翥

孙翥　裴公亭二首

太行王屋群峰上，秦晋关河望处分。

猿鹤几年怀旧隐，乾坤百战重儒勋。

龙归洞府暮将雨，僧过浮桥晓度云。

万里中原无事日，不妨尊酒细论文。

孙翥

孙翥　裴公亭二首

风有亭台月有池，春深猿鹤喜追随。

水从王屋泉初旺，山过秦关势欲危。

仙乐静依林鸟奏，浮云轻伴海鸥迟。

斜阳不尽登临兴，远树微茫入酒旗。

孙子光

孙子光　榴皮题壁

黄鹤楼中吹笛罢，洞庭湖畔醉吟馀。

剑光如宝无人识，却记榴皮几字书。

孙子光

孙子光　榴皮题壁

天地之间犹有碍，江山酌酒尚无馀。

长裘短褐经行处，惟见龙蛇壁上书。

孙子进

孙子进　句

酒禄嗟予薄。

孙子肃

孙子肃　句

揖仙亭上观秋涨，坐我吴江云水乡。

孙子秀

孙子秀　游丹山

四明洞天居第九，巨灵擘石开窗牖。

扪萝陟巘不惮劳，同行况遇忘年友。

老苔护石苍虎闲，飞瀑悬岩玉龙吼。

豁基人与境俱胜，醉歌拍缶忘升斗。

固知壶中别有天，未必醉翁真在酒。

徘徊步月澹忘归，世事浮云竟何有。

孙子秀

孙子秀　早春游东山石洞

穹石丹崖出，攒峰万壑回。

古苔阴洞寂，新雨绿波开。

渡绝移丛簊，飞春泛落梅。

东山有夙尚，且尽手中杯。

孙祖德

孙祖德　题琴堂

一曲重弹子贱琴，三年风月总知音。

休言无补公家事，留得堂前生树阴。
