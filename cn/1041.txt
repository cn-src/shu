全宋诗
　哀谦　句
　安鏖　举富铺
　安丙
　　安丙　送陈伯宏归天台
　　安丙　游石门
　安昌期　题清远峡和光洞
　安德裕　送僧归天甯万年禅院
　安分庵主　偈二首
　安鸿渐　题杨凝式书
　安麐
　　安麐　暖翠
　　安麐　三姑石
　安如山
　　安如山　曹将军
　　安如山　下瞿塘
　安稹　飞来山
　白麟
　　白麟　峨眉
　　白麟　合江探梅
　　白麟　句
　　白麟　盘溪之游前一日知几术太博行矣同令君梅下清饮不无怅然吾人会合之
　　白麟　诗一首
　　白麟　游盘溪园亭二首
　　白麟　寓居叙南
　白侍郎　赠丁和
　白琫
　　白琫　春日田园杂兴
　　白琫　春日重过如镜上人房
　　白琫　吊林处士墓
　　白琫　蛾眉亭
　　白琫　过东寺
　　白琫　河南妇
　　白琫　湖居杂兴八首
　　白琫　湖楼玩雪
　　白琫　击蛇笏
　　白琫　积雪峰访梁道士
　　白琫　寄天香庵恬上人
　　白琫　净慈禅寺
　　白琫　酒边赠朱处士
　　白琫　冷泉亭
　　白琫　李翰林墓
　　白琫　灵隐寺暮归
　　白琫　清和
　　白琫　三月八日过西马塍
　　白琫　山居怀林处士
　　白琫　山中怀友
　　白琫　宿上天竺
　　白琫　题碧桃折枝
　　白琫　题洞霄宫药圃
　　白琫　题龚翠岩中山出游图
　　白琫　题惠山
　　白琫　题江贯道百牛图
　　白琫　题如镜净讲师房
　　白琫　题松雪临郭河阳溪山渔乐图
　　白琫　题苏东坡书楚颂并菩萨蛮满庭芳词卷后
　　白琫　题王大令保母帖
　　白琫　题斩蛟桥
　　白琫　题郑子真画四季诗意
　　白琫　同陈太博诸公登六和塔
　　白琫　吴季子墓
　　白琫　西湖访古
　　白琫　翔泳堂酒边
　　白琫　续演雅十诗
　　白琫　游天竺后山
　　白琫　游宜兴张公洞
　　白琫　余杭四月
　　白琫　玉清宫与赵达夫鲜于枢联句二首
　　白琫　岳武穆精忠庙
　　白琫　赠青龙任月山
　　白琫　赠张和知府周卿
　　白琫　止征妇哭
　　白琫　竹阴
　白逊
　　白逊　句
　　白逊　游青城山
　白巽
　　白巽　东屯行
　　白巽　句
　白彦惇　铁袈裟
　白元鉴
　　白元鉴　大涤洞
　　白元鉴　大涤山
　白元礼　句
　白云人　句
　百七丈　句
　百醉老人　句
　败道道人　绝句
　包伯驺　岩豯洞留题
　包恢
　　包恢　病中答客
　　包恢　病中口占
　　包恢　酬袁守方秋崖遗宝带桥诗以雇我老非题柱客各君材是济川功为韵十四
　　包恢　二月道中效赵章泉体四首
　　包恢　歌晏恭敬平寇伟绩
　　包恢　观泉
　　包恢　过峡山寺
　　包恢　和陈七峰七诗韵
　　包恢　和陈翔卿韵
　　包恢　和戴石屏见寄韵二首
　　包恢　和陆伯微韵二首
　　包恢　和吴伯成七夕韵
　　包恢　寄题武夷橘林小隐
　　包恢　饯山泉吴守
　　包恢　江心寺
　　包恢　江阴风寒地有感
　　包恢　金溪道中六首
　　包恢　句
　　包恢　李养源自号蒙泉求诗于东包某作此以赠之
　　包恢　莲花
　　包恢　临江合皂李仲章以省轩求诗
　　包恢　留忠斋山茨
　　包恢　马上口占感梅感事二首
　　包恢　偶成五首
　　包恢　寿家君克堂先生
　　包恢　四明决狱由宁海道中
　　包恢　送蒙斋赴召六首
　　包恢　送昩江吴守以言归二首
　　包恢　题碧岩二首
　　包恢　天台石桥
　　包恢　同陈守游碧落洞二首
　　包恢　同李文溪游通天窍
　　包恢　挽陈和仲二首
　　包恢　挽吴准斋
　　包恢　温州双峰寺
　　包恢　谢王洪伯惠酒炭米五首
　　包恢　谢朱汀守惠古风
　　包恢　雁荡灵岩
　　包恢　雨后观新荷
　　包恢　再和二首
　　包恢　赠饶仲信静镜
　　包恢　赠写神丘照堂
　　包恢　赵宗判请游岩溪
　包信　翻经台白莲池
　包拯　书端州郡斋壁
　宝佑时人　句
　鲍鳌川　初夏闲居
　鲍彪　乞休
　鲍承议　秀峰院
　鲍粹　登前守李公亭
　鲍当
　　鲍当　酬阮逸诗卷
　　鲍当　孤雁
　　鲍当　寄西湖择栖公
　　鲍当　句
　　鲍当　松江夜泊
　　鲍当　送白上人归天台
　　鲍当　送人南归
　　鲍当　送天台进长老
　　鲍当　宿栖霞观
　　鲍当　题和靖隐居
　　鲍当　寓怀会稽吴道子遇因师
　鲍度　和贾平章咸淳庚午冬大雪遗安抚潜侍郎诗
　鲍輗
　　鲍輗　天马
　　鲍輗　襄阳行
　　鲍輗　重到钱唐
　鲍若虚　藤溪怀古
　鲍寿孙
　　鲍寿孙　蒋山八功德水
　　鲍寿孙　句
　　鲍寿孙　平山
　　鲍寿孙　松声
　　鲍寿孙　维扬怀古
　　鲍寿孙　伍子胥庙
　鲍同　中隐堂二首
　鲍壄
　　鲍壄　初夏閒居
　　鲍壄　送周子静分教桂阳
　　鲍壄　仰止亭
　　鲍壄　赠遇人上
　贝守一
　　贝守一　冬晴晚步
　　贝守一　绝句
　　贝守一　适意
　　贝守一　逍遥吟
　　贝守一　有何不可
　　贝守一　自适
　本之　诗一首
　毕公信
　　毕公信　环碧堂
　　毕公信　环翠堂
　　毕公信　汤家市
　毕京　和范公希文怀庆朔堂
　毕士安
　　毕士安　答王黄门寄密蒙花
　　毕士安　国清寺
　　毕士安　禁林讌会之什
　　毕士安　杨照承议芦雁枕屏
　毕世长　睢阳五老图诗
　毕田
　　毕田　大哀洲
　　毕田　鹅羊山
　　毕田　罗汉绦
　　毕田　凝碧亭
　　毕田　神鼎山
　　毕田　石霜寺
　　毕田　香水
　　毕田　掷钵峰
　　毕田　朱陵洞水帘
　　毕田　醉乡
　毕仲衍　送程给事知越州
　边惇德　句
　边公式　诗一首
　边居谊　绝命词
　边朗中　净明寺
　边维岳　题妙庭观
　卞育　留题灵岩寺
　卞震　句
　冰壶　寿右丞相
　卜祖仁　陈山龙湫
　布衣某　赋梅花
　部使者　赠林次龄
　才人　句
　操某　绍熙庚戍中秋后三日拜张于湖墓
　草堂后人　春日田园杂兴
　岑津　题韩干马
　岑全　贺墅
　查道
　　查道　登岱
　　查道　句
　　查道　送张无梦归天台
　查密
　　查密　句
　　查密　温泉
　查签
　　查签　访功黄遗墨
　　查签　句
　　查签　题卧龙山
　　查签　万州湖滩寄王夔州
　查应辰　句
　查元方　查公山
　查藻
　　查藻　句
　　查藻　清虚庵
　长倩　题清芬阁
　长沙郡人　题西山生祠壁
　常不轻　次杨梦锡雪后古梅正芳韵兼呈李史君
　常均　兰江
　常令孙　游{上若下山}山寺
　常楙　憩宫偶成
　常勉　贾司仓祠堂
　常某　春日词
　常省元　书园契上赵尚书
　常挺
　　常挺　淳佑七年丁未十一月朔蔡久轩自东东提刑归抵家时三馆诸公以风霜随
　　常挺　加东道
　　常挺　视师颂
　　常挺　挽想庵和尚
　常祎　送举人
　常秩　句
　常颛孙　题西湖水阁
　潮州士人　句
　潮州书生　投蒲寿宬
　车柬
　　车柬　宿冲佑观
　　车柬　谒文公祠
　车瑾　马家山
　车若水
　　车若水　不寐
　　车若水　儳言
　　车若水　呈立斋先生
　　车若水　庚申
　　车若水　和立斋先生雁山韵
　　车若水　寄鲍府教宏博
　　车若水　寄瑞岩老煜无取
　　车若水　见筼窗先生
　　车若水　江湖伟观
　　车若水　句
　　车若水　明妃
　　车若水　偶书呈雪溪葛守正
　　车若水　思远
　　车若水　恸立斋先生
　　车若水　小溪道中时己亥荒甚
　　车若水　游灵岩
　　车若水　与史宰山泉
　　车若水　玉涧寻梅思先祖隘轩著书处
　谌祜　句
　成郎中　催妆诗
　成钦亮　吴下同年会诗
　成锐　句
　成延光　句
　城山　牡丹
　池州府学生　哭赵昴发
　崇大年　送程给事知越州
　瘳德明
　　瘳德明　南楼
　　瘳德明　四穿楼
　　瘳德明　郁林郡城
　仇伯玉　访王官谷休休亭二首
　仇博　雪中失白马
　初暐　送张无梦归天台山
　储泳
　　储泳　春日郊行
　　储泳　悼古镜果佛慧法师
　　储泳　登涟漪阁
　　储泳　殿山寺
　　储泳　光风霁月亭
　　储泳　涵虚阁
　　储泳　红药
　　储泳　胡定斋惠墨求诗
　　储泳　寄兄玉老
　　储泳　柬藏一
　　储泳　觉来
　　储泳　清必轩
　　储泳　秋夕怀友
　　储泳　思归
　　储泳　送陈云崖
　　储泳　送春
　　储泳　送卢萍斋
　　储泳　送人
　　储泳　送人游边
　　储泳　送兄潮举
　　储泳　题胡琴窗方径
　　储泳　题梅坞画推蓬梅
　　储泳　题隐者所居
　　储泳　亭下
　　储泳　闻采石分司芸隐讣
　　储泳　小园
　　储泳　月岩
　楚建中　耆英会诗
　褚伯秀
　　褚伯秀　呈周清溪
　　褚伯秀　春日山居
　　褚伯秀　贫女吟二首
　　褚伯秀　送金约山归洞霄
　　褚伯秀　送玉海宗师还茅山
　　褚伯秀　题翠蛟亭
　褚环中　宗坛秋夕
　川官　题僦楼壁
　吹角老兵　题谯楼
　淳藏王　山居十二首
　淳熙太学生
　　淳熙太学生　刺陈贾
　　淳熙太学生　诮陈贾
　淳佑民谣　二吴谣
　淳佑士人
　　淳佑士人　讽临安试
　　淳佑士人　内司毁林建寺
　　淳佑士人　上元遇雨
　淳于震先　忆故乡
　村寺僧　蒸豚
　大学生　刺贾似道
　单庚金　题夫人石
　单氏　句
　单炜　与郭敬叔
　单县君　冲虚观
　道禅师
　　道禅师　三句颂　函盖乾坤
　　道禅师　三句颂　截断众流
　　道禅师　三句颂　随波逐浪
　　道禅师　三句外
　　道禅师　抬荐商量
　道谏　游灵隐寺
　狄偁　为向子謓写卦影并题
　狄燠　句
　狄遵度
　　狄遵度　登楼三首
　　狄遵度　和涣之深秋月夜书事
　　狄遵度　佳城篇
　　狄遵度　看白云爱而成诗
　　狄遵度　谒孔先生
　　狄遵度　咏芭蕉
　　狄遵度　雨
　刁衎
　　刁衎　代意
　　刁衎　汉武
　　刁衎　梦中诗
　　刁衎　题义门胡氏华林书院
　刁文叔　春日旅中
　刁绎
　　刁绎　滁上间日阴晴联句
　　刁绎　雪后游琅玡山与韦骧联句
　　刁绎　雨后城上种蜀葵效辘轳体联句
　刁约
　　刁约　春集东园赋得翠字
　　刁约　方氏清芬阁
　　刁约　过溪口广慈院
　　刁约　过渔浦作
　　刁约　如归亭
　　刁约　使契丹戏作
　　刁约　送梵才大师归天台
　　刁约　岩陵山
　　刁约　游五泄山
　刁湛　题方干旧隐
　东必曾　春日田园杂兴
　东都故老　客临安怀旧都
　东方某　众乐亭
　东湖散人　春日田园杂兴
　董传　句
　董道辅　绍熙庚戍中秋后三日拜张于湖墓
　董德元　登第报家人
　董敦逸　句
　董遘　题山寺壁
　董鸿道　夜泊浯溪
　董将　题怪石
　董居谊
　　董居谊　见山楼下植梅百本九月见花
　　董居谊　灵仙观和危骊塘韵
　　董居谊　戚姑山
　　董居谊　青云亭
　　董居谊　群玉山
　董瞿老　黄彦与从无逸求妻埋铭以研谢之无逸邀予作歌
　董楷　绩溪书怀
　董萝　寄内
　董煝　董端公墓
　董朴　保应庙
　董师谦
　　董师谦　梅花三咏
　　董师谦　钱塘怀古
　董士廉　兴庆池禊冥
　董昙　甘陂寺
　董天吉
　　董天吉　柏山僧房赏花
　　董天吉　采石矶
　　董天吉　惠安桥
　　董天吉　寿千奴监司
　　董天吉　送经历庞世安
　　董天吉　送任浙东廉使
　　董天吉　梧
　　董天吉　项王庙
　　董天吉　永庆寺松风亭
　　董天吉　月中桂
　　董天吉　竹
　　董天吉　主簿年家丈游敬亭
　董循　严子陵钓台和友人韵
　董俨
　　董俨　句
　　董俨　齐山
　董颖
　　董颖　呈泽中明府
　　董颖　次韵文约赠行
　　董颖　贺曾修撰帅江陵
　　董颖　寄题杨德辰清隐堂借至游老人韵
　　董颖　江上
　　董颖　句
　　董颖　旅中追和微之韵示詹次山
　　董颖　宿叶陂用前韵
　　董颖　题舫斋
　　董颖　题龙岩居士墨梅
　　董颖　题赵质夫艇斋
　董与几　题澹山岩
　董渊
　　董渊　灵峰院龙龛山和蔡君谟
　　董渊　碁山院
　　董渊　瑞峰院
　　董渊　太常山
　洞庭老人　绝句
　兜率长老　题汪水云诗卷
　窦俨
　　窦俨　北海题渚宫
　　窦俨　建隆郊祀八首
　窦仪
　　窦仪　过邠州留题
　　窦仪　贺李昿
　窦裕　洋州思乡
　笃世南　题赵千里夜潮图卷
　端禅师　法身颂
　段穣　歌一首
　段全　句
　段让　罗汉寺
　段油　冬日雷雨
　顿起　元符二年二月七日按部过邛州火井县三友堂小酌杨公天隐尝令此邑以
　顿起　赠广都寓舍贤妇二喻诗
　二学诸生　句
　番阳布衣　书中山驿壁
　樊宾　句
　樊处恭　大涤洞天留题
　樊汉炳　汉炳丹山晚进知学以来尝於文字中敬识先生矣试吏赤水偶逢先生经由
　樊汉广　沈黎使君与客饮王建梅林分韵作诗过沈犀以诗相示阙树字令汉广补之
　樊梦辰　挽故知容州朝请舅
　樊圃　奉化宝化石岩花凤
　樊汝贤　滴浮泉
　樊预　句
　房灏
　　房灏　别西湖
　　房灏　寄西湖
　房与之　句
　房芝兰
　　房芝兰　梵天寺
　　房芝兰　题梵天寺泉
　　房芝兰　题顺安楼
　房子靖　秋闱锁试赠赵茂实
　费德厚
　　费德厚　多岳先生祠
　　费德厚　贾浪仙
　费士戣　次踏碛韵
　丰茝　阃相可翁先生偕王人有湖山游获侍坐先生有诗辄用韵
　丰禅师
　　丰禅师　偈
　　丰禅师　句
　丰翔　菘圃
　丰有俊　题薛教授靖轩
　孚禅师　箴仲殊
　扶杖夫　句
　符昭远　句
　福建士人　颂蔡君谟
　福州幕官　句
　福州僧　题壁二首
　福州运判　宿猿洞和程师孟韵
　抚州乐妓　郡宴合生
　辅广　题资福院平绿轩
　阜民　题太白五松书堂
　富弼
　　富弼　弼承索近诗复贶佳句輙次元韵奉和诗以语志不必更及乎诗也惟一览而
　　富弼　弼观罢走笔书后卷
　　富弼　弼窃览长篇断章有十二人中第二人之句又赋一绝上呈
　　富弼　答郑州祖龙图见寄原韵
　　富弼　定州阅古堂
　　富弼　过邵尧夫先生
　　富弼　涵虚阁
　　富弼　偈
　　富弼　寄欧阳公
　　富弼　寄裴士林
　　富弼　寄题醉翁亭
　　富弼　句
　　富弼　留守太慰相公就居为耆年之会承命赋诗
　　富弼　十月二十四日早始见雪登白云台闲望乱道走书呈尧夫先生
　　富弼　嵩巫亭
　　富弼　睢阳五老园
　　富弼　岁在锻丑年始七十年正旦日书事
　　富弼　岁在癸丑年始七十年正旦日书事
　　富弼　台上再成乱道走书呈尧夫
　　富弼　题范希文手书伯夷颂墨贵
　　富弼　尧夫先生示秋齐登石阁之句病中聊以短章戏答
　富临　紫微山
　富严　游虎丘
　富言　游灵岩
　盖经　游大涤洞天
　盖谅　次郑大资竞渡诗韵
　甘邦俊　题梅坛
　甘同叔
　　甘同叔　鹅翎山
　　甘同叔　题昌山圣姥庙
　感兴吟　春日田园杂兴
　耕吴
　　耕吴　村庄即事
　　耕吴　蛩
　　耕吴　隐居
　耿秉　换崔舍人
　耿南仲
　　耿南仲　和邓慎思初入试院
　　耿南仲　和邓慎思秋日同文馆诗三首
　　耿南仲　和邓慎思诗呈同院诸公三首
　　耿南仲　和邓慎思同舍问及故山景物用钟字韵诗以答
　　耿南仲　和邓慎思未试即事难书率用秋日同文馆为首句三首
　　耿南仲　和邓慎思重九考罢试卷书呈同院诸公
　　耿南仲　和余樗年试院即事呈诸公
　　耿南仲　题丹灶四首
　　耿南仲　延祥寺
　耿仙芝　句
　耿閏
　　耿閏　西楼
　　耿閏　用功成韵赋外舅短项翁
　　耿閏　用彦平韵赋石外舅短项翁
　肱禅师　题雁荡龙鼻水
　龚炳　闲咏
　龚伯玙　题九仙宫
　龚大明
　　龚大明　和鹤林吴泳题艮泓轩
　　龚大明　南湖
　　龚大明　山居
　　龚大明　赠道友雪崖朱先生
　　龚大明　赠道友怡云潘先生
　龚鼎臣　句
　龚复　题韩干马
　龚桂馨　题桃花源
　龚潗　剑池桥梁久就倾圮方太沾公刊石伐木以递汲且并陈楼悉改旧观
　龚开
　　龚开　儿子咸画雁老人作江天仍作诗命咸书卷上
　　龚开　高马小儿图
　　龚开　黑马图
　　龚开　陆右丞君实挽诗
　　龚开　仆为虚谷先生作玉豹马先生有时见酬极笔势之驰骋乃以此诗报谢
　　龚开　瘦马图
　　龚开　宋江三十六赞
　　龚开　题昭陵什伐赤马图
　　龚开　题赵鸥波高士图
　　龚开　题中山出游图
　　龚开　题自写苏黄像
　　龚开　一字至七字观周曾秋塘图有作
　　龚开　自题山水卷
　龚茂良
　　龚茂良　灵源庵
　　龚茂良　木兰陂
　　龚茂良　诗一首
　　龚茂良　题惠来驿
　　龚茂良　幽化院
　龚孟夔　送孟和卿平阳寻母
　龚明之
　　龚明之　期颐堂
　　龚明之　芝华亭
　龚日章　次林千之赠水帘洞黄秀才韵
　龚相
　　龚相　句
　　龚相　濡须坞
　　龚相　学诗
　龚颐正
　　龚颐正　陈山龙君祠迎享送神曲
　　龚颐正　泰伯庙迎享送神辞三章
　龚颖　次韵赠西谓之
　龚准　题天庆观碧玉堂
　龚宗元
　　龚宗元　捣砧词
　　龚宗元　六月吟
　　龚宗元　送陈君子之四明
　　龚宗元　夜宴
　　龚宗元　赠处士林逋
　巩丰
　　巩丰　哀吕东莱
　　巩丰　晨征
　　巩丰　炊熟日有怆松楸
　　巩丰　翠蛟亭泉出天柱之趾将至洞霄门数折下坠方春盛时如蛟饮涧亭当木石
　　巩丰　翠微亭
　　巩丰　大孤
　　巩丰　洞霄即事
　　巩丰　二虫吟
　　巩丰　海棠
　　巩丰　寒夜
　　巩丰　湖岭下十里是为湆澹滩行者多至此舍舟
　　巩丰　句
　　巩丰　离建
　　巩丰　送汤麟之秀才往汉东从徐省元教授学诗
　　巩丰　题阮孚墓
　　巩丰　晚晴便有春意
　　巩丰　为举子时所用方砚小童涤之误伤其左角
　　巩丰　晓起甘蔗洲
　　巩丰　雪汀见二鸥三鹊对立
　　巩丰　夜雨晓起方觉
　　巩丰　迎晖亭
　　巩丰　咏豫章蕉叶素扇
　　巩丰　芋洋岭背闻雨声满山细听林上槁叶风过之相戛击而成音后先疏数中节
　　巩丰　中旬休日呈岩老
　贡宗舒　题柳隐图
　勾令玄　敬礼瓦屋和尚塔偈
　勾龙如渊　送孙太冲守怀安
　勾台符
　　勾台符　句
　　勾台符　宿上清宫
　　勾台符　延庆宫
　古汴高士
　　古汴高士　白马雪涛
　　古汴高士　楚山春晓
　　古汴高士　炼丹台
　　古汴高士　渌罗晴昼
　　古汴高士　桃源
　　古汴高士　潼坊晚渡
　　古汴高士　浔阳古寺
　古成之　怀石楼
　古成之　句
　古成之　临卒书诗
　古成之　贪泉
　古成之　五仟观二首
　古成之　忆罗浮
　古成之　游天通真身塔
　古某　句
　谷客　题几
　谷倪子　栖霞寺
　挂笠道人　诗一首
　关景仁
　　关景仁　凫鹥亭
　　关景仁　赠小苏
　关景山　醉眠亭
　关耆孙
　　关耆孙　句
　　关耆孙　送刘朝美侍郎归蜀
　　关耆孙　游东屯
　关士容　寿客
　关韪　桃源
　关希声　枕流轩
　关注
　　关注　洞霄与道士夜话
　　关注　记梦
　　关注　句
　　关注　秋声
　　关注　咏俞仲义屏上王内史
　官人子弟　句
　管师复
　　管师复　白云
　　管师复　句
　管向　集句和太白水西韵
　管御史　题文公书院
　广利寺僧
　　广利寺僧　问物初和尚
　　广利寺僧　中秋
　桂柔夫　赠桂琴隐先生傅子云韵
　桂如虎　阳华岩
　桂闻诗　和傅子云见赠
　桂正夫　赠桂琴隐先生
　国子监生　题韩侂胄旧第
　果老　大涤洞天留题
　过孟玉　再扈从游小山二首
　过守约　宝积寺
　杭地士人　绝句
　杭学士人
　　杭学士人　古诗
　　杭学士人　绝句
　　杭学士人　五言
　杭州老尉　诗一首
　郝某　宣和癸卯登浮光山
　郝显　湘山寺
　和庵主　题壁三首
　和蒙　题义门胡氏华林书院
　和请　林潘张三友会于新楼
　贺德英
　　贺德英　赋雪
　　贺德英　句
　　贺德英　圣小儿诗
　　贺德英　题县厅壁
　贺亢　句
　贺允中
　　贺允中　李伯纪丞相挽诗
　　贺允中　题石桥
　壑大　西湖为陈世崇饯行
　衡泌　绿波亭
　侯丹　学古体
　侯蕃　渔樵
　侯畐
　　侯畐　长安
　　侯畐　寒食
　　侯畐　湖心寺呈箫峰陈明府
　　侯畐　寄友伯杲
　　侯畐　柳花
　　侯畐　暮雨
　　侯畐　芷溪园
　侯氏　闻雁
　侯延庆
　　侯延庆　初夏
　　侯延庆　次韵时从事桃花菊
　　侯延庆　句
　　侯延庆　诗一首
　侯遗　茅山书院
　侯友彰　示子
　壶弢　题沈知丞园
　湖杓　大涤洞天留题
　湖州士子　句
　虎丘山僧　句
　扈蒙
　　扈蒙　句
　　扈蒙　桐庐员外出勋德之门以儒素为业泊来仪於京阙久飞誉於缙绅今则膺凤
　惠迪
　　惠迪　句
　　惠迪　婆饼焦
　　惠迪　送客
　惠端方　梅花
　惠津　句
　惠哲　题天柱山鸿都观
　慧姞　赋情
　慧日庵主　偈
　霍洞
　　霍洞　宿田舍
　　霍洞　岁饥太守春游呈以绝句
　霍权　题景吕堂
　霍正夫　大涤洞天留题
　击虎臣　句
　纪应炎　句
　季兑　句
　季履道　龟山
　季南寿　句
　季咸　均庆寺
　季昭史　冬
　济州太守　句
　暨氏女　句
　郏亶
　　郏亶　呈王荆公
　　郏亶　失鹤
　　郏亶　太仓隆福寺创观音院以诗百韵寄妙观大师且呈乡中诸亲旧
　郏侨
　　郏侨　访翠微邈上人
　　郏侨　访渞峰贤上人
　　郏侨　为简公约赋素琴堂
　郏修辅　隐潭
　蹇材望　题石鱼
　蹇驹　句
　建都思　逍遥楼
　建炎民谣
　　建炎民谣　晁子绮
　　建炎民谣　讥刘豫
　　建炎民谣　题兰亭帖
　江安止　饮故祭酒黄公园林
　江白　等法院
　江邦佐　游浔州南山
　江表祖　题资福院平绿轩
　江宾王　题茅山胡道士琴月卷
　江朝卿　喜逢灵江趕禅师
　江朝议
　　江朝议　游阳华口占五言八句呈诸僚友
　　江朝议　早离永明晚抵江华道中
　江定斋
　　江定斋　列岫亭
　　江定斋　题金山雄跨亭
　江公亮　句
　江公著
　　江公著　久旱微雨
　　江公著　玉泉庵
　江鉬　隋堤柳
　江景春　费拾遗书堂
　江景房　保安寺
　江恺　相士俞方塘
　江奎　茉莉花
　江立信
　　江立信　金陵怀古
　　江立信　赠儒僧空谷二首
　江砢　句
　江梅　新阳铺
　江南剑客　题鹤林宫
　江溥　汪端斋听雨轩
　江琼　磨崖碑
　江任　句
　江上渔父　句
　江施　句
　江涛
　　江涛　和放翁题莺花亭
　　江涛　句
　江万里
　　江万里　辟妖禽吟
　　江万里　朝贺
　　江万里　嘲元宰相
　　江万里　道番易登龙虎
　　江万里　和瑞雪
　　江万里　荷花
　　江万里　句
　　江万里　柯山图
　　江万里　龙虎山
　　江万里　梅花
　　江万里　劝农
　　江万里　诗退风涛
　　江万里　题黄鹤楼
　　江万里　锺陵归舟即事
　江文叔　桂林
　江西举老　送是正甫赴南徐幕府
　江湘　赠李崇义应童子科长歌
　江心宇　三禽言
　江休复
　　江休复　奉陪原甫泛汝水作
　　江休复　謹次韵和呈垂览拙诗之作
　　江休复　句
　　江休复　君实不饮酒栽菊诗以间之
　　江休复　牟驼罔阅马
　　江休复　秋怀
　　江休复　送祖龙学赴陕府酌饮赠别次欧阳永叔韵
　　江休复　同持国宿寺太学官舍
　　江休复　王官谷司空侍郎故居
　江逌　乌君山
　江左士大夫　句
　姜邦达　贺兄得节二首
　姜邦佐
　　姜邦佐　贺兄得节寄诗二首
　姜补之　雪夜问梅
　姜大民　洪遂良自京师东归赠以诗
　姜德明　秋江渔乐图为邑人宗正纯撰
　姜迪　过黄花渡
　姜夔
　　姜夔　菖蒲
　　姜夔　嘲林可山称和靖七世孙
　　姜夔　陈君玉以小集见归用余还诚斋朝天续集韵作七字夔报贶
　　姜夔　陈口华侍儿读书
　　姜夔　呈徐通仲兼简仲锡通仲与诚斋为乡人近来赴调而诚斋去国又通仲久与
　　姜夔　赤松图
　　姜夔　出北关
　　姜夔　除放自石湖归苕溪
　　姜夔　春日书怀四首
　　姜夔　次朴翁游兰亭韵
　　姜夔　次石湖书扇韵
　　姜夔　次韵诚斋送仆往见石湖长句
　　姜夔　次韵德久
　　姜夔　次韵胡仲方因杨伯子见寄
　　姜夔　次韵千岩杂谣
　　姜夔　次韵武伯
　　姜夔　次韵鸳鸯梅
　　姜夔　答沈器之二首
　　姜夔　待千岩
　　姜夔　悼石湖三首
　　姜夔　灯词
　　姜夔　登乌石寺观张魏公刘安成岳武穆留题刘云侍儿意真奉命题记
　　姜夔　丁已七月望湖上书事
　　姜夔　东堂联句
　　姜夔　访费山人
　　姜夔　赋千岩曲水
　　姜夔　钩雪亭
　　姜夔　姑苏怀古
　　姜夔　古乐府
　　姜夔　观灯口号
　　姜夔　桂花
　　姜夔　过垂虹
　　姜夔　过德清
　　姜夔　过桐庐
　　姜夔　过湘阴寄千岩
　　姜夔　和王秘书游水乐洞
　　姜夔　和转庵丹桂韵
　　姜夔　贺张肖翁参政
　　姜夔　湖上寓居杂咏
　　姜夔　华藏地云海亭望具区
　　姜夔　寄上张参政
　　姜夔　寄上郑郎中
　　姜夔　寄时父
　　姜夔　寄田郎
　　姜夔　寄俞子
　　姜夔　嘉泰壬戌上元日访全老於净林广福院观深传师碑隆茂宗画赠诗二首
　　姜夔　郊礼后景灵宫薛谢纪事
　　姜夔　金神夜猎图二首
　　姜夔　京口留别张思顺
　　姜夔　句
　　姜夔　箜篌引
　　姜夔　李陵台
　　姜夔　临安旅邸答苏虞叟
　　姜夔　绿萼梅
　　姜夔　马上值牧儿
　　姜夔　鸟夜啼
　　姜夔　牛渚
　　姜夔　女郎山
　　姜夔　偶题
　　姜夔　陪张平甫游禹庙
　　姜夔　琵琶洲
　　姜夔　平甫放三十二鸥于吴松余不及与盟
　　姜夔　平甫见招不欲往
　　姜夔　朴公棹牵牛其奇余亦作
　　姜夔　契丹歌
　　姜夔　禽言如日哥哥
　　姜夔　三高祠
　　姜夔　生云轩
　　姜夔　寿朴翁
　　姜夔　书乞米帖后
　　姜夔　寺中
　　姜夔　送朝天续集归诚斋时在金陵
　　姜夔　送陈敬甫
　　姜夔　送李万顷
　　姜夔　送彭仲讷往合肥三首
　　姜夔　送王德和提举淮东
　　姜夔　送王简卿归天台二首
　　姜夔　送王孟玉归山阴
　　姜夔　送项平甫倅池阳
　　姜夔　送左真州还长沙
　　姜夔　题华亭钱参园池
　　姜夔　题杨冠卿客亭类稿
　　姜夔　同潘德久作明妃作
　　姜夔　同朴翁卧龙山
　　姜夔　武刃丞宅同朴翁咏牵牛
　　姜夔　戊午春帖子
　　姜夔　昔游诗
　　姜夔　下孤城
　　姜夔　夏日寄朴翁朴时在灵隐
　　姜夔　项里项王之里也在山阴西南二十馀里地多杨梅苔梅皆妙天下性之赋项
　　姜夔　萧山
　　姜夔　雪中访石湖
　　姜夔　雪中六解
　　姜夔　雁图
　　姜夔　以长歌意无极好为老夫听为韵奉别沔鄂亲友
　　姜夔　有送
　　姜夔　于越亭
　　姜夔　予居苕溪上与白石洞天为邻潘德久字余日白石首人且以诗见畀其词日
　　姜夔　虞美人草
　　姜夔　与和甫时甫分题画卷夔得剡溪图
　　姜夔　越中士女春游
　　姜夔　乍凉寄朴翁
　　姜夔　斋后与金老铦朴翁聪自酌龙进而发
　　姜夔　张平甫哀挽
　　姜夔　竹友为徐南卿作
　　姜夔　自题画像
　　姜夔　坐上和约斋
　姜霖　春日田园杂兴
　姜屿　送张无梦归天台
　姜正　游枋口
　姜竹野
　　姜竹野　船子和尚西亭
　　姜竹野　简高澹轩
　　姜竹野　西湖竹阁寺
　姜遵　剑门关
　蒋白　题禹庙
　蒋璨
　　蒋璨　过冲寂观
　　蒋璨　句
　　蒋璨　题石桥
　蒋粹翁　满月山龙见
　蒋旦　柘川渔火
　蒋概　登雄州北门楼
　蒋华子
　　蒋华子　春晚谣
　　蒋华子　独客
　　蒋华子　笋
　　蒋华子　题孙得休居室
　蒋恢
　　蒋恢　甲辰腊日遣兴
　　蒋恢　秋夜读书
　　蒋恢　秋吟
　　蒋恢　三月晦日偶成
　　蒋恢　睡起
　　蒋恢　行山
　　蒋恢　野色
　　蒋恢　重午
　　蒋恢　舟回练塘
　蒋捷
　　蒋捷　东坡田
　　蒋捷　铜官山
　蒋介　第一山
　蒋金部　游谭田寺
　蒋晋
　　蒋晋　翠屏列画
　　蒋晋　葛井仙踪
　　蒋晋　鲤屿浮岚
　　蒋晋　西岩胜水
　　蒋晋　柘川渔火
　蒋凯　思归寄余玠
　蒋梅边
　　蒋梅边　句
　　蒋梅边　檐卜花
　蒋梦炎　寒食
　蒋祺
　　蒋祺　暖谷诗
　　蒋祺　又成五言律诗三首
　蒋山卿　过象州
　蒋时中
　　蒋时中　黄山观
　　蒋时中　贞义女祠
　蒋堂
　　蒋堂　东齐
　　蒋堂　飞来山
　　蒋堂　过葛墟读蒋冽大宗碑
　　蒋堂　过叶道卿侍读小园
　　蒋堂　和梅挚北池十咏
　　蒋堂　虎丘山
　　蒋堂　寄题望湖楼
　　蒋堂　寄题西园
　　蒋堂　句
　　蒋堂　绝句
　　蒋堂　梅
　　蒋堂　闵山
　　蒋堂　南湖台三首
　　蒋堂　前题
　　蒋堂　清阴馆种楠
　　蒋堂　送梵才大师归天台
　　蒋堂　太伯庙
　　蒋堂　题妙喜庵
　　蒋堂　题曲水阁
　　蒋堂　题山亭
　　蒋堂　题月禅师方丈
　　蒋堂　望太湖
　　蒋堂　吴江桥
　　蒋堂　吴淞江
　　蒋堂　溪馆二首
　　蒋堂　谢李兵部
　　蒋堂　尧峰新井歌
　　蒋堂　隐圃
　　蒋堂　咏金竹
　　蒋堂　游松江
　　蒋堂　再题半峰亭
　　蒋堂　赠白云张少愚
　　蒋堂　赠陈虞卿
　　蒋堂　赠惟政禅师
　　蒋堂　棹歌
　　蒋堂　栀子花
　　蒋堂　诸官诗成因书二韵于后
　蒋廷玉
　　蒋廷玉　补衣
　　蒋廷玉　净刹
　　蒋廷玉　秋意
　　蒋廷玉　絛
　　蒋廷玉　叶梦麟往惟扬
　　蒋廷玉　赠陈宗之
　蒋纬　题澹山岩
　蒋孝言　游虎丘
　蒋孝忠　题浯溪二首
　蒋燮　碧云洞
　蒋懿顺　送水云归吴
　蒋雝　句
　蒋芸
　　蒋芸　辞荐呈余廉访
　　蒋芸　寄张道洽
　　蒋芸　寄张霖溪
　蒋允中　灵岩禅寺
　焦本心　游黄山留题
　焦炳炎
　　焦炳炎　句
　　焦炳炎　游黄山
　焦翠峰　石人峰
　焦焕　游虎邱
　焦焕炎　题黄山送别图
　焦静山　汤泉
　焦宗古　句
　解程　送钤辖馆使王公
　解旦
　　解旦　富顺
　　解旦　句
　靳宗　送钤辖馆使王公
　京镗
　　京镗　句
　　京镗　留金馆作
　　京镗　漳河疑冢
　荆州掾　题划花
　景定朝士　句
　景泰　句
　景希孟　巴川
　靓禅师
　　靓禅师　溺溪流
　　靓禅师　题巨商壁
　靖康臣僚　句
　九泉前贤　句
　九山人　春日田园杂兴
　句昌泰　题新繁句氏盘溪
　句龙纬　题惠泉寄知军郎中
　句士良
　　句士良　和
　　句士良　天光观
　觉性　题汪水云诗卷
　君端　春日田园杂兴
　开庆太学生　美文文山劾董宋臣
　开禧朝士1　和徐渊子九日
　开禧朝士2　献韩平原生日
　开先长老　题汪水云诗卷
　康鼎成　题九仙阁
　康惇　寿昌禅寺
　康文虎　挽东莱二首
　康孝基
　　康孝基　春游
　　康孝基　寄题神山县玉兔寺
　　康孝基　游虎邱
　康与之
　　康与之　鹤舒台
　　康与之　可惜
　　康与之　鹭
　　康与之　琵琶
　　康与之　僻居
　　康与之　诗一首
　　康与之　题徽宗宸翰
　　康与之　严陵怀古
　　康与之　游慧力寺
　　康与之　玉虹洞二首
　　康与之　招真词
　康执权
　　康执权　建炎丞相成国吕忠穆公退老堂诗二首
　　康执权　戏为妓山氏作
　柯敬之　李白书堂
　柯举
　　柯举　次韵答李景阳
　　柯举　游华严寺
　柯茂谦
　　柯茂谦　江行早发
　　柯茂谦　鲁港
　柯梦得　梦蝶
　柯氏　西湖乐
　柯应东
　　柯应东　壶山
　　柯应东　口占
　柯岳　赠贾司教
　柯芝
　　柯芝　耳耳
　　柯芝　横江
　　柯芝　余发
　孔道辅
　　孔道辅　访隐居孙明复山斋二首
　　孔道辅　题祖庙二首
　孔盖　开禧丁卯制置使叶宝文团结淮西山水寨四十七处绘图见示
　孔梦斗　四柏亭
　孔清真　送水云归吴
　孔舜亮　手植桧
　孔舜思　题灵岩寺
　孔文仲
　　孔文仲　次钱穆父新凉可喜
　　孔文仲　次韵穆父见戏
　　孔文仲　次韵瀛倅邓慎思见寄
　　孔文仲　将至南都途中感旧二首寄钱穆父
　　孔文仲　句
　　孔文仲　秋月二首
　　孔文仲　四月三十日慈孝寺山亭席上口占送子敦都运待制赴河北
　　孔文仲　题显孝南山寺
　　孔文仲　天官颛面正朝
　　孔文仲　玉烛
　　孔文仲　早行
　　孔文仲　置章御座
　孔延之
　　孔延之　顶山寺
　　孔延之　句
　　孔延之　七星岩
　孔元忠　回憩翠蛟亭
　跨犊者　句
　况师点　圣济院
　况志宁
　　况志宁　百花桥
　　况志宁　春风楼
　　况志宁　梅仙坛
　　况志宁　天宝洞
　　况志宁　豫章台
　来氏　水仙花二首
　来廷绍
　　来廷绍　洞庭夜泊
　　来廷绍　过洞庭
　　来廷绍　正命诗
　来梓
　　来梓　杜甫游春
　　来梓　六言二首
　　来梓　子猷访戴
　赖继善　句
　赖仙翁　句
　赖铸　送郑居之
　蓝方　和庞学士
　蓝谏礬　广胜寺
　蓝奎　句
　蓝乔
　　蓝乔　怀霍山
　　蓝乔　题霍山岩
　蓝田道人　句
　蓝元威
　　蓝元威　寒
　　蓝元威　句
　懒渔　龙华山
　懶云　田横墓
　郎简　访徐沖晦
　郎淑　送程给事知越州
　老妓　题太平兴国寺壁
　老郎官　句
　老农　句
　雷简夫　寄甘露舒公上人
　雷苦斋　赠顾梅山
　雷临　王官瀑布
　雷侍郎　句
　雷震　村晚
　雷周辅　句
　冷应澂
　　冷应澂　述怀
　　冷应澂　听月楼
　　冷应澂　谢御赐紫金鱼袋乌纱象简
　理宗朝士人　嘲贾似道
　厉寺正
　　厉寺正　贺乔丞相
　　厉寺正　贺郑丞相
　厉文翁
　　厉文翁　茶
　　厉文翁　句
　　厉文翁　庭竹
　　厉文翁　无题
　　厉文翁　杏花
　厉元吉
　　厉元吉　句
　　厉元吉　雨过
　利登
　　利登　宝陀清赏夙慕展游愿不从心因成小咏
　　利登　北溪苍山谋避寇念青阳苍山徘徊不忍作古调开之
　　利登　别游天台云卧往
　　利登　苍次山晚出闻汀寇之什
　　利登　春日
　　利登　次琬妹月夕思亲之什
　　利登　盗犯金川境扶侍母妹复走兴安有怀
　　利登　冬日
　　利登　董叔宏为予道溪庄胜趣赋古调
　　利登　感兴
　　利登　沽酒
　　利登　观溪流
　　利登　观雪溪傍
　　利登　癸巳十一月二十五辞家雪甚作怆然有怀
　　利登　贵豩有石相背而生俗名之背夫石余谓妻安背夫抑夫弃之耳易之曰夫弃
　　利登　和希声莲华樵人遇仙行
　　利登　衡阳赠定父咏常
　　利登　后坑茅舍
　　利登　寄黄希声
　　利登　江亭
　　利登　郊外
　　利登　金川早行
　　利登　两过黄伯厚皆不遇留诗别之
　　利登　临川道士
　　利登　临平春日有怀
　　利登　梅川莫令君拉苍山诸葛亮诗友用予松风首句为韵招予游金精至而盗作
　　利登　梅川行
　　利登　梅花吟
　　利登　青阳洞天呈青阳主人曾少裕
　　利登　秋步述所见
　　利登　田父怨
　　利登　田家即事
　　利登　晚步
　　利登　仙塘
　　利登　仙塘即事
　　利登　仙塘茅舍
　　利登　野农谣
　　利登　野烧
　　利登　永新道中
　　利登　用赵南塘赠黄希声韵呈南塘
　　利登　友人自临川来携庾台赵先生与曾丈诸葛帐干丈联和康乐三谷诗句奇格
　　利登　予与子寔避盗同走崆峒予以其年十一月归侍金川逾月而子实走豫章阅
　　利登　玉台体
　　利登　月
　　利登　杂兴
　　利登　早起见雪
　　利登　赠南丰宰赵虚斋二章
　　利登　至家
　　利登　稚子
　　利登　走佛岩道中
　利书记　天柱雉儿行
　利州路运判　句
　连涧
　　连涧　题琴堂
　　连涧　题莞尔堂
　连久道
　　连久道　白云歌赠白云道人
　　连久道　翠微亭
　　连久道　洞霄琳宫
　连三益　蓬莱山
　连文凤
　　连文凤　八月病中
　　连文凤　丙戍送李元晖归
　　连文凤　病后
　　连文凤　参寥泉
　　连文凤　仓庚
　　连文凤　昌化道中
　　连文凤　呈赵侍郎
　　连文凤　酬高景仁见寄
　　连文凤　酬虑宗说见始
　　连文凤　酬婺郡学高广文
　　连文凤　春日田园杂兴
　　连文凤　慈鸟
　　连文凤　悼鹤为杨彦礼赋
　　连文凤　稻花
　　连文凤　钓丝风
　　连文凤　钓台
　　连文凤　东坡竹
　　连文凤　冬日晨兴
　　连文凤　冬日早行
　　连文凤　董源山水图为北客赋
　　连文凤　读史
　　连文凤　读文丞相宋瑞诗
　　连文凤　端午
　　连文凤　对兰
　　连文凤　对月怀故人
　　连文凤　二月晦日怀林处士
　　连文凤　飞云亭
　　连文凤　吠犬
　　连文凤　废冢
　　连文凤　费壶天人一理堂
　　连文凤　赋黑兔
　　连文凤　赋椰子吸月杯
　　连文凤　感春
　　连文凤　葛岭废第
　　连文凤　庚子立春
　　连文凤　归燕
　　连文凤　鹤泉为丁君瑞赋
　　连文凤　湖上
　　连文凤　湖上行春
　　连文凤　湖饮得天字
　　连文凤　黄高士山房
　　连文凤　黄资深入道
　　连文凤　鹡鴒
　　连文凤　己丑元宵
　　连文凤　己卯中秋雨
　　连文凤　纪梦
　　连文凤　寄常州簿郑宗仁
　　连文凤　寄悼浦江吴县令清翁
　　连文凤　寄李阖舍
　　连文凤　寄林处士景初
　　连文凤　寄庐陵刘国博会孟先辈
　　连文凤　寄上虞周伯起县尉
　　连文凤　寄生树
　　连文凤　寄送介夫城居
　　连文凤　寄桐庐李华甫
　　连文凤　寄友
　　连文凤　寄仲宝上人
　　连文凤　简李元晖
　　连文凤　菊
　　连文凤　林处士湖居
　　连文凤　流杯亭
　　连文凤　六和塔访陈右司
　　连文凤　笼中鸟
　　连文凤　绿珠
　　连文凤　蜜蜂
　　连文凤　默默诗
　　连文凤　暮秋杂兴七首
　　连文凤　偶题
　　连文凤　偶作
　　连文凤　破衣和尚
　　连文凤　秋怀
　　连文凤　秋怀酬仇仁近见寄
　　连文凤　秋雨叹
　　连文凤　壬午观火地
　　连文凤　三省齐为洪中行赋
　　连文凤　山居
　　连文凤　山云
　　连文凤　烧香
　　连文凤　鸤鸠
　　连文凤　试笔
　　连文凤　寿陈右司
　　连文凤　寿林处士
　　连文凤　书齐夜坐
　　连文凤　送曹之才游天目山
　　连文凤　送陈仲甫挟书游甫里
　　连文凤　送杜子问归明州
　　连文凤　送高继伯分教湖之德清
　　连文凤　送高景仁之广德
　　连文凤　送韩仲文归京口
　　连文凤　送李元晖阖舍归庐陵
　　连文凤　送林校书入山
　　连文凤　送刘悦心教授任浏阳
　　连文凤　送罗寿可归临江
　　连文凤　送人入北求仕
　　连文凤　送沈伯儁回霅
　　连文凤　送王道士入燕
　　连文凤　送吴言可之鄞
　　连文凤　送叶东叔归永嘉
　　连文凤　送友人归越
　　连文凤　送友人建康入道
　　连文凤　送张集父分教越之上虞
　　连文凤　送张仲实游姑苏
　　连文凤　送周伯暘之余姚
　　连文凤　题画
　　连文凤　题金华方韶卿在雅堂
　　连文凤　题林进士玉芝西磵小隐
　　连文凤　题陆介夫隐居图
　　连文凤　题乾洞
　　连文凤　题山家僧自在窝
　　连文凤　题湿洞
　　连文凤　题舉脂骢图
　　连文凤　题隐者园
　　连文凤　题友人湘行稿
　　连文凤　听徐天民琴
　　连文凤　铜雀台
　　连文凤　纨扇
　　连文凤　顽独
　　连文凤　挽周明府公谨
　　连文凤　晚步
　　连文凤　王昭君
　　连文凤　闻复先上人下世
　　连文凤　无题二首
　　连文凤　伍相公库存丁亥被爏
　　连文凤　夏日池亭小憩
　　连文凤　项籍
　　连文凤　小雪次北客韵
　　连文凤　晓起
　　连文凤　谢人惠梅花
　　连文凤　雪
　　连文凤　忆赵右之
　　连文凤　有感
　　连文凤　余杭道中晓行
　　连文凤　虞美人
　　连文凤　月夜独坐
　　连文凤　载菊分题
　　连文凤　赠画者
　　连文凤　赠卖花湖妓
　　连文凤　赠隐士
　　连文凤　赠赵主簿不语不食
　　连文凤　招隐吟
　　连文凤　赵司门成之新居
　　连文凤　枕易
　　连文凤　智果寺拜东坡参寥遗像次韵
　　连文凤　中秋偶病
　　连文凤　中秋玩月
　　连文凤　中秋夜坐
　　连文凤　种菖蒲
　　连文凤　重游四圣观
　　连文凤　重游天竺
　　连文凤　自题
　　连文凤　自笑
　　连文凤　自在庐为倪逊翁赋
　连希元
　　连希元　留题碧落洞
　　连希元　题云华御室
　连庠　重建羊侯祠和王原叔句
　廉布
　　廉布　次韵
　　廉布　句
　　廉布　书事三首呈郎中机宜
　良史伟长　泊舟有怀
　梁白　题徐氏金湖书院
　梁纯　句
　梁鼎
　　梁鼎　送僧归天宁万年禅院
　　梁鼎　题仙都山
　梁栋
　　梁栋　哀毗陵
　　梁栋　白鹭亭
　　梁栋　春日郊游和友人韵
　　梁栋　大茅峰
　　梁栋　登镇海楼闻角声赋
　　梁栋　多景楼
　　梁栋　凤凰台
　　梁栋　赋蔬
　　梁栋　黄葵
　　梁栋　金陵废宫
　　梁栋　金陵三迁有感
　　梁栋　久雨有感二首
　　梁栋　句
　　梁栋　四禽言四首
　　梁栋　送存书记
　　梁栋　送李北山归建康
　　梁栋　题叶东叔宾月堂
　　梁栋　题寅叔小园
　　梁栋　谢氏梅园
　　梁栋　野水孤舟
　　梁栋　谒御史张月卿
　　梁栋　雨花台
　　梁栋　渊明携酒图
　　梁栋　赠嘉兴徐同年
　梁该　月夜怀要叔刚
　梁颢
　　梁颢　寒食寓怀
　　梁颢　寒食值雨
　　梁颢　厌气台
　　梁颢　赠淳于公归养
　梁竑
　　梁竑　湖山楼
　　梁竑　题陆贾大夫庙
　梁介
　　梁介　筹边堂
　　梁介　登卧龙山送酒
　　梁介　芙蓉桥
　　梁介　南定楼
　　梁介　整暇堂
　　梁介　止水亭
　梁君贶　春贴子
　梁克家
　　梁克家　次陈休应烹茗廓然亭见送韵
　　梁克家　赋九月梅花
　梁平叔　与晦庵先生同宿清虚庵
　梁泰来
　　梁泰来　龟山亦好轩
　　梁泰来　题周垣戴氏桂林池馆
　梁顀　题灵洞天福院
　梁文奎
　　梁文奎　题增城进士单有明清白传家巷
　　梁文奎　迎翠楼自赋
　梁相　春日田园杂兴二首
　梁意娘　述怀
　梁藻　题南山池
　梁真素　冲虚观
　梁知录　廊然亭
　梁周翰
　　梁周翰　禁林讌会之什
　　梁周翰　句
　　梁周翰　题义门胡氏华林书院
　梁子固　古木空烟
　梁宗范　题画竹绢扇面
　梁佐　高山堂
　梁佐厚　高山堂
　廖君玉
　　廖君玉　句
　　廖君玉　留题碧落洞
　廖齐　永州有感
　廖融
　　廖融　句
　　廖融　梦仙谣
　　廖融　书伍彬屋壁
　　廖融　题寺古桧
　　廖融　退宫妓
　　廖融　谢翁宏惟诗百篇见示
　　廖融　赠狄涣
　　廖融　赠天台逸人
　　廖融　赠王正己
　廖斯任　游金精次谢东野韵
　廖挺　句
　廖行之
　　廖行之　半隐诗
　　廖行之　别蒲圻徐丞于金鸡驿次李和卿韵
　　廖行之　病中寄武公望二首
　　廖行之　呈四表兄求栖碧遗文
　　廖行之　酬罗季康二首
　　廖行之　春日途中
　　廖行之　春晚雨中
　　廖行之　春雪
　　廖行之　次陈颐刚与许拾遗酬唱之作
　　廖行之　次纲官王簿韵兼简伯潜二首
　　廖行之　次韵酬郭承禧
　　廖行之　次韵酬宋伯潜三首
　　廖行之　从三舅氏携儿侄游向园分韵得买字
　　廖行之　代贺苏盐生朝
　　廖行之　代人上父生朝诗
　　廖行之　代送守赴湖北漕
　　廖行之　代游西湖分韵得香字
　　廖行之　得长兄书
　　廖行之　读浮休诗有感
　　廖行之　方壶
　　廖行之　丰城道中闻莺书于故县
　　廖行之　丰城舟中
　　廖行之　赋压波亭呈益阳赵宰
　　廖行之　观潮
　　廖行之　海棠
　　廖行之　和丙午衡州鹿鸣宴诗
　　廖行之　和长兄席间书事
　　廖行之　和陈必强韵
　　廖行之　和春睡
　　廖行之　和春游三首
　　廖行之　和洞庭古寺壁间韵
　　廖行之　和家字韵呈同社诸公
　　廖行之　和苦热喜雨
　　廖行之　和兰仰之咏含笑花
　　廖行之　和刘晋父寒食日从郡掾游花光相祠绝江访向园赏春韵三首
　　廖行之　和刘寺簿韵就述丐祠意
　　廖行之　和罗舜举
　　廖行之　和罗舜举三首舜梦中得腊酒催诗处春幡剪彩时二句足成四韵属余和之
　　廖行之　和马茂先净因阁中所题
　　廖行之　和前韵
　　廖行之　和清明后即事
　　廖行之　和清明前即事三首
　　廖行之　和人乞朱樱十首
　　廖行之　和芍药
　　廖行之　和石鼓宴士二首
　　廖行之　和食蕨三首
　　廖行之　和四十五叔庆谦子过省二首
　　廖行之　和松坡刘迂诗二首
　　廖行之　和松坡刘迂诗四首
　　廖行之　和送春四首
　　廖行之　和汤无邪
　　廖行之　和晚菊三首
　　廖行之　和武必达郢亭杂咏韵
　　廖行之　和武公望从人觅酒二首
　　廖行之　和武公望催梅三首
　　廖行之　和武公望雪梅五首
　　廖行之　和惜香红二首
　　廖行之　和喜雨诗
　　廖行之　和徐志父道中池亭独游之什二首
　　廖行之　和杨公维二首
　　廖行之　和益阳赵宰六首
　　廖行之　和咏莺
　　廖行之　和游归来园韵
　　廖行之　和游子叹
　　廖行之　和曾知运寄兄诗二首
　　廖行之　和张王臣
　　廖行之　和张王臣登清斯亭韵三首
　　廖行之　和张王臣郊游韵三首
　　廖行之　和真珠花二首
　　廖行之　和周少晳咏梅韵五首
　　廖行之　和宗秀才惠诗七首
　　廖行之　和阻风潜江以诗祷神
　　廖行之　怀程正翁
　　廖行之　还十五弟文稿
　　廖行之　寄舅氏
　　廖行之　寄题李筠叟主簿所居竹斋
　　廖行之　江皋即事
　　廖行之　江楼雪望
　　廖行之　江上舟中
　　廖行之　将归新城乡舍邀赋诗赠行
　　廖行之　旧友家睹书劄感成
　　廖行之　立春二首
　　廖行之　落花三首
　　廖行之　梅
　　廖行之　梦
　　廖行之　觅酒於宋伯潜
　　廖行之　暮春偶成四首
　　廖行之　暮秋闻雁
　　廖行之　萍乡道中
　　廖行之　七夕
　　廖行之　弃屣有感
　　廖行之　钱塘买舟西归
　　廖行之　遣兴四首
　　廖行之　清江道中
　　廖行之　秋夜读书示谦
　　廖行之　如新墙宿於刘叟逆旅
　　廖行之　溽暑中一雨遂翛然枕上口占喜凉
　　廖行之　山居三首
　　廖行之　山枣道中
　　廖行之　上湖北赵司仓三首
　　廖行之　上湖南孙漕四首
　　廖行之　上浙西张帅十首
　　廖行之　社日雨
　　廖行之　食菜作二首
　　廖行之　示梦龙侄
　　廖行之　寿巴陵朱宰
　　廖行之　寿湖南管仓五首
　　廖行之　寿湖南汪仓十首
　　廖行之　寿湖南宗宪五首
　　廖行之　寿邵阳唐倅二首
　　廖行之　寿五一弟四首
　　廖行之　寿岳阳林倅
　　廖行之　书陈颐刚墨梅扇
　　廖行之　书怀
　　廖行之　书怀寄黄梦立
　　廖行之　书诗隐何元仲诗卷
　　廖行之　书田俊卿北征纪行诗
　　廖行之　书湘阴驿壁
　　廖行之　水仙
　　廖行之　宋伯华趋朝用川字衫字韵作二诗送之
　　廖行之　送鲍判官解官归浙西
　　廖行之　送伯华醉归不寐又用韵杂言二首
　　廖行之　送长兄赴调上都次田俊卿韵二首
　　廖行之　送陈必强赴宜春理官掾三绝
　　廖行之　送程正翁解官归徽州
　　廖行之　送春
　　廖行之　送邓彦霄
　　廖行之　送湖南张仓解官还建昌九首
　　廖行之　送黄尉解官因简黄德亨
　　廖行之　送乐贡父赴书馆
　　廖行之　送许兄还侍兼简广南监场二首
　　廖行之　送岳阳陈倅秩满还朝八首
　　廖行之　宿白湖即事
　　廖行之　宿田桥驿枕上口占
　　廖行之　宿田舍遇雨
　　廖行之　岁晚寄罗舜举
　　廖行之　题舅氏耕隐图
　　廖行之　题君子亭
　　廖行之　题苏瑑觉斋二首
　　廖行之　题云梯石和王东卿壁间韵
　　廖行之　题族兄耐轩
　　廖行之　田舍杂兴怀长兄四首
　　廖行之　田县尉悲风词
　　廖行之　同伯潜诸公联骑出城东南亚次衫字韵
　　廖行之　玩易斋
　　廖行之　挽谙宣教秉二首
　　廖行之　挽陈宣教直中
　　廖行之　挽邓彦霄
　　廖行之　挽邓知县友龙
　　廖行之　挽龚宣教世基
　　廖行之　挽龚主簿盖卿
　　廖行之　挽谷子长
　　廖行之　挽黄承事三首
　　廖行之　挽江西宋漕三首
　　廖行之　挽军器监簿周公子及
　　廖行之　挽李主簿长民二首
　　廖行之　挽刘和府乘
　　廖行之　挽刘监庙
　　廖行之　挽刘宣教孝昌
　　廖行之　挽刘学谕玗
　　廖行之　挽刘主簿令二首
　　廖行之　挽宋知县刚仲二首
　　廖行之　挽唐学录颐
　　廖行之　挽王倅
　　廖行之　挽武宣教彻二首
　　廖行之　挽武宣教徯四首
　　廖行之　挽雍宣教知义
　　廖行之　挽周守
　　廖行之　挽周宣教宗沂二首
　　廖行之　挽朱监庙明二首
　　廖行之　为老人寿苏盐
　　廖行之　无题
　　廖行之　吴武氏表兄
　　廖行之　午睡
　　廖行之　西郊即事三首
　　廖行之　西囿卢橘数株方穷秋萧索间诧然敷荣薿薿可爱作诗纪之
　　廖行之　溪流
　　廖行之　戏咏白发
　　廖行之　夏夜大雨
　　廖行之　向氏归来园
　　廖行之　唁陈颐刚颐大二兄
　　廖行之　野花
　　廖行之　夜梦得一句云老树拜风窗影乱因伸其语为一绝
　　廖行之　夜坐观书
　　廖行之　宜春道中
　　廖行之　用韵杂兴
　　廖行之　游岳麓宫抱黄洞
　　廖行之　有禽声急而似可晓乡人以催税目之其声亦颇类焉因感而成诗
　　廖行之　又次韵二首
　　廖行之　又次韵三首
　　廖行之　又和前韵十首
　　廖行之　雨中惜海棠花四首
　　廖行之　雨中有怀
　　廖行之　月夜不寐
　　廖行之　月夜有怀二宋兄
　　廖行之　再酬汤无邪
　　廖行之　再次前韵
　　廖行之　再次武公望雪梅韵五首
　　廖行之　赠别罗舜举
　　廖行之　赠别罗舜举二首
　　廖行之　赠舅氏授室
　　廖行之　赠胜业老了谧
　　廖行之　中秋日简同盟诸公
　　廖行之　重九道中怀长兄二首
　　廖行之　重九后菊
　　廖行之　重九后菊未开
　　廖行之　重九前二日夜雨
　　廖行之　舟中风便
　　廖行之　自中都归题胜业寺古柏
　　廖行之　醉中纪事题辰州净因寺
　廖冔　题东流菊江亭
　廖应瑞　浯溪
　廖飆
　　廖飆　虎跑泉
　　廖飆　游七星岩
　廖虞弼　五泄山寺
　廖则逢　青龙岩
　廖知彰　句
　临安人　临安谣
　麟游　竹马
　凌策　丁家山访李璨
　凌景阳　海棠
　凌万顷　刘龙洲祠
　凌云屋　太师菊
　令狐揆　句
　令狐勤　题清芬阁
　令狐庆誉　题云安下岩
　令狐俅　题清芬阁
　令狐寿域　访唐令狐公墓
　令狐挺　题相思铺壁
　留筠
　　留筠　冲虚观
　　留筠　水帘洞
　　留筠　题澹山岩
　　留筠　题浯溪
　　留筠　舟还浯溪再留二绝
　留梦炎　淳佑七年丁未十一月朔蔡久轩自江东提刑归抵家时三馆诸公以风霜随
　留怡然　潄玉馆
　留佑　赤鉴湖
　留元崇
　　留元崇　茶园
　　留元崇　慈济庵二首
　　留元崇　罗浮
　　留元崇　天汉桥
　　留元崇　游罗浮
　　留元崇　又题卓锡泉
　　留元崇　中阁禅院
　　留元崇　卓锡泉
　留元刚　武夷九曲棹歌
　留正
　　留正　高宗皇帝挽词
　　留正　罗浮天汉桥
　柳伯达　题濮公仙洞
　柳德骥
　　柳德骥　端午泉
　　柳德骥　九仙瀑布泉
　　柳德骥　汤岭温泉
　柳拱辰　暮春游火星岩同尹瞻联句
　柳桂孙
　　柳桂孙　杜鹃花
　　柳桂孙　贺陈随隐以布衣除东宫掌书
　　柳桂孙　花山寺看黄山
　柳瑾　句
　柳开
　　柳开　楚南伟观楼
　　柳开　讽虞嫔诗
　　柳开　句
　　柳开　磐石
　　柳开　塞上
　　柳开　与姪柳瀛
　　柳开　袁姬哀辞
　　柳开　赠梦英诗
　　柳开　赠诸进士
　柳耆　句
　柳绅　仙都山
　柳说　凉轩
　柳叙　横山耸翠
　柳永
　　柳永　句
　　柳永　题中峰寺
　　柳永　鬻海歌
　　柳永　赠内臣孙可久
　柳直　题义门胡氏华林书院
　柳州　春日田园杂兴
　龙昌期
　　龙昌期　福州
　　龙昌期　故乡
　　龙昌期　三山即事
　　龙昌期　咏门
　龙大渊
　　龙大渊　题金山
　　龙大渊　游九锁
　龙旦　句
　龙辅
　　龙辅　春日
　　龙辅　春日写怀
　　龙辅　答外
　　龙辅　冬晓
　　龙辅　冬至
　　龙辅　恨
　　龙辅　纪梦
　　龙辅　寄怀
　　龙辅　寄外
　　龙辅　寄外读书处
　　龙辅　寄外用前韵
　　龙辅　镜
　　龙辅　兰梅诗
　　龙辅　莲子寄外
　　龙辅　莲子诗比成自觉丑甚戏题此作以解发君一笑耳
　　龙辅　暮闺
　　龙辅　偶成
　　龙辅　山中寄外
　　龙辅　山中寄外其一
　　龙辅　十一月初四日五鼓纪梦寄外
　　龙辅　书怀
　　龙辅　睡起
　　龙辅　送外
　　龙辅　题书斋
　　龙辅　戏示女伴
　　龙辅　夏闺
　　龙辅　晓景
　　龙辅　写怀
　　龙辅　又为子夜歌
　　龙辅　赠外
　　龙辅　制履寄外
　　龙辅　中秋
　龙友　大海洞天留题
　隆禅师　偈
　娄机　题日哦轩
　娄乾曜　潺潺阁
　娄寿　句
　楼楚材　句
　楼淳
　　楼淳　清明寺
　　楼淳　隐居凤山清明寺二首
　楼扶　句
　楼鎌　琼花行
　楼璹
　　楼璹　耕图二十一首
　　　楼璹　耕图二十一首　拔秧
　　　楼璹　耕图二十一首　簸扬
　　　楼璹　耕图二十一首　布秧
　　　楼璹　耕图二十一首　插秧
　　　楼璹　耕图二十一首　耖
　　　楼璹　耕图二十一首　持穗
　　　楼璹　耕图二十一首　舂碓
　　　楼璹　耕图二十一首　登场
　　　楼璹　耕图二十一首　二耘
　　　楼璹　耕图二十一首　耕
　　　楼璹　耕图二十一首　灌溉
　　　楼璹　耕图二十一首　浸种
　　　楼璹　耕图二十一首　砻
　　　楼璹　耕图二十一首　碌碡
　　　楼璹　耕图二十一首　入仓
　　　楼璹　耕图二十一首　三耘
　　　楼璹　耕图二十一首　籭
　　　楼璹　耕图二十一首　收刈
　　　楼璹　耕图二十一首　一耘
　　　楼璹　耕图二十一首　淤荫
　　　楼璹　耕图二十一首　杼耨
　　楼璹　织图二十四首
　　　楼璹　织图二十四首　採桑
　　　楼璹　织图二十四首　蚕蛾
　　　楼璹　织图二十四首　大起
　　　楼璹　织图二十四首　二眠
　　　楼璹　织图二十四首　分箔
　　　楼璹　织图二十四首　翦帛
　　　楼璹　织图二十四首　窖茧
　　　楼璹　织图二十四首　经
　　　楼璹　织图二十四首　络丝
　　　楼璹　织图二十四首　攀花
　　　楼璹　织图二十四首　三眠
　　　楼璹　织图二十四首　缫丝
　　　楼璹　织图二十四首　上簇
　　　楼璹　织图二十四首　纬
　　　楼璹　织图二十四首　喂蚕
　　　楼璹　织图二十四首　下蚕
　　　楼璹　织图二十四首　下簇
　　　楼璹　织图二十四首　一眠
　　　楼璹　织图二十四首　浴蚕
　　　楼璹　织图二十四首　择茧
　　　楼璹　织图二十四首　织
　　　楼璹　织图二十四首　炙箔
　　　楼璹　织图二十四首　祝谢
　　　楼璹　织图二十四首　捉绩
　楼鐩　灵泉寺
　楼云卧　都下作
　卢宾　游虎丘
　卢察
　　卢察　留题浯溪
　　卢察　再题浯溪
　卢传霖　句
　卢蹈　绝句
　卢多逊
　　卢多逊　哀挽诗
　　卢多逊　南水村
　　卢多逊　新月应制
　卢方春
　　卢方春　寄赵东阁
　　卢方春　莲塘
　　卢方春　水云园池
　　卢方春　送陆侍御归越
　　卢方春　窄岭
　　卢方春　赵几道处见赵端行所作
　　卢方春　陟驼巘
　卢刚　灵岩感怀
　卢革
　　卢革　诗一首
　　卢革　送程给事知越州
　卢会龙　横舟
　卢珏
　　卢珏　贺山房先生得宣命
　　卢珏　天边风露楼漫题
　卢茂　送叶大尹廷衡
　卢梅坡
　　卢梅坡　蚕
　　卢梅坡　春游
　　卢梅坡　读康节诗
　　卢梅坡　芙蓉
　　卢梅坡　柳絮
　　卢梅坡　落梅
　　卢梅坡　梅花
　　卢梅坡　闵雨
　　卢梅坡　茉莉
　　卢梅坡　牡丹
　　卢梅坡　荼醾
　卢明甫
　　卢明甫　过檀溪
　　卢明甫　九日怀襄阳
　卢某　和强参军晚莺
　卢氏
　　卢氏　绝命词
　　卢氏　送夫赴襄阳
　卢寿老　雨花台
　卢廷辅　鸭湖
　卢孝孙　梅雪堂
　卢郢
　　卢郢　残丝曲
　　卢郢　黄鹤楼
　卢岳　送英公大师归终南
　卢钺
　　卢钺　姑苏台览古
　　卢钺　和太傅平章魏公咸淳庚午冬大雪遗安抚潜侍郎
　　卢钺　投壶
　　卢钺　吴兴舟中
　卢正中　游洞霄宫
　卢篆　题梨岭冯唐调
　卢祖皋
　　卢祖皋　采菊
　　卢祖皋　读书
　　卢祖皋　寄潘道士
　　卢祖皋　煎茶
　　卢祖皋　庙山道中
　　卢祖皋　上方寺
　　卢祖皋　松江别诗
　　卢祖皋　酴醾
　　卢祖皋　闲行
　　卢祖皋　雨后得月小饮怀赵天乐
　　卢祖皋　玉堂有感
　　卢祖皋　种橘
　　卢祖皋　舟中独酌
　庐陵田父　题壁
　鲁百能
　　鲁百能　同庆府
　　鲁百能　醉仙崖
　鲁晦之　次唐彦猷愿亭林韻
　鲁交
　　鲁交　大雪
　　鲁交　寄刘彦炳
　　鲁交　江楼晴望
　　鲁交　经秦皇墓
　　鲁交　经战地
　　鲁交　句
　　鲁交　清夜吟
　　鲁交　游安乐山
　　鲁交　游华山张超谷
　　鲁交　有寄
　　鲁交　烛
　鲁君锡　留题龙华僧院放怀阁
　鲁某
　　鲁某　百丈甘
　　鲁某　句
　　鲁某　游安乐山
　鲁千之　题崇明寺
　鲁少师　句
　鲁仕能　句
　鲁訔
　　鲁訔　春词
　　鲁訔　观武侯阵图
　　鲁訔　咏才德
　鲁应龙　题陈山飞星石
　鲁宗道
　　鲁宗道　登黄山
　　鲁宗道　莲花源
　　鲁宗道　送僧归护国寺
　　鲁宗道　题汤泉院壁
　　鲁宗道　洗药源
　陆德舆　题资福院平绿轩
　陆珪　书壁
　陆壑
　　陆壑　天台道中
　　陆壑　享神辞
　　陆壑　杨柳
　　陆壑　朱槿花
　陆垕　冷泉亭看放水
　陆节
　　陆节　湟川
　　陆节　句
　陆经
　　陆经　丁中允宰剡
　　陆经　冬夕小斋联句寄梅圣俞
　　陆经　化成岩
　　陆经　句
　　陆经　雷潭
　　陆经　晚泛秀水
　　陆经　震山岩
　陆九龄
　　陆九龄　道间示德甫德称
　　陆九龄　鹅湖示同志
　　陆九龄　与僧净璋
　　陆九龄　早过何郎
　陆九韶
　　陆九韶　诫子弟词
　　陆九韶　鸣玉泉
　　陆九韶　试茗泉
　　陆九韶　月石
　　陆九韶　跃马泉
　陆九渊
　　陆九渊　蝉
　　陆九渊　初夏侍长上郊行分韵得偕字
　　陆九渊　鹅湖和教授兄韵
　　陆九渊　访余昌言不遇留题
　　陆九渊　过普宁寺
　　陆九渊　和黄司业喜雪
　　陆九渊　和杨廷秀送行
　　陆九渊　环翠台
　　陆九渊　简朱干叔诸友
　　陆九渊　少时作
　　陆九渊　书刘定夫诗轴
　　陆九渊　疏山道中
　　陆九渊　送德麟监院归天童和杨廷秀韵二首
　　陆九渊　送勾熙载赴浙西盐
　　陆九渊　题达本庵
　　陆九渊　题慧照寺
　　陆九渊　挽石子重
　　陆九渊　挽张正应
　　陆九渊　晚春出箭溪二首
　　陆九渊　闻莺
　　陆九渊　应天山
　　陆九渊　莺
　　陆九渊　游湖分韵得西字
　　陆九渊　与僧净璋
　　陆九渊　玉芝歌
　　陆九渊　赠化主
　　陆九渊　赠画梅王文显
　　陆九渊　子规
　陆埈
　　陆埈　丑梨
　　陆埈　和奚宰春风楼即事
　　陆埈　送奚宰二首
　陆律
　　陆律　盈川渡
　　陆律　盈川旧县
　陆蒙老
　　陆蒙老　赴官晋陵别端禅师
　　陆蒙老　嘉禾八咏　会景亭
　　陆蒙老　嘉禾八咏　金鱼池
　　陆蒙老　嘉禾八咏　披云阁
　　陆蒙老　嘉禾八咏　苏小小墓
　　陆蒙老　嘉禾八咏　五柳桥
　　陆蒙老　嘉禾八咏　羞墓
　　陆蒙老　嘉禾八咏　宣公桥
　　陆蒙老　嘉禾八咏　月波楼
　　陆蒙老　咏蝉
　陆梦发
　　陆梦发　见梅杂兴
　　陆梦发　梅花
　陆楠
　　陆楠　洪氏浴室院
　　陆楠　题妙庭观
　陆起　题厅壁
　陆卿　游洞霄
　陆若济　游虎潭
　陆诜　兴安乳洞
　陆升之　皇后阁春帖子
　陆士规　黄陵庙
　陆世良　句
　陆秀夫
　　陆秀夫　鹤林寺
　　陆秀夫　句
　陆彦远　句
　陆轸
　　陆轸　七岁作
　　陆轸　赠直行大师
　陆正　古意
　陆宗亮　题方仙翁点易图
　鹿何　句
　路忱　秋怀
　路德章
　　路德章　盱眙旅客
　　路德章　游寒岩钓矶
　路坦　诗一首
　路振
　　路振　代棘篇
　　路振　句
　　路振　题惠泉师壁
　　路振　赠安邑簿伍彬归隐
　闾丘泳　次袁说友巫山十二峰二十五韵
　洛浦道士　绝句
　骆安基　游洞霄
　骆罗宪　与谬栓法同行口占分水岭诗
　骆儒宾　句
　骆适正　西园席上记事
　骆仲舒　句
　麻台文　游连山涌泉观次文与可韵
　麻温其　登岳阳楼
　梅国淳　却聘
　梅均
　　梅均　游石台寺遇雪
　　梅均　再游石台
　梅蟠
　　梅蟠　何仙姑祠
　　梅蟠　句
　梅癯兵　望仙铺
　梅时举　挽赵秋晓
　梅询
　　梅询　叠嶂楼
　　梅询　濠州四望亭閒眺
　　梅询　虎丘
　　梅询　华亭道中
　　梅询　寄吕许公
　　梅询　江楼晚眺
　　梅询　句
　　梅询　诗一首
　　梅询　送蒙寺丞赴郡
　　梅询　送夏子乔招讨西夏
　　梅询　送杨可及第还乡
　　梅询　桃源
　　梅询　题竹山寺
　　梅询　吴江太湖笠泽虹桥
　　梅询　吴王墓
　　梅询　吴兴道中
　　梅询　武林山十咏　翻经台
　　梅询　武林山十咏　飞来峰
　　梅询　武林山十咏　高峰塔
　　梅询　武林山十咏　呼猿洞
　　梅询　武林山十咏　冷泉亭
　　梅询　武林山十咏　莲花峰
　　梅询　武林山十咏　炼丹井
　　梅询　武林山十咏　灵隐寺
　　梅询　武林山十咏　龙泓洞
　　梅询　武林山十咏　水台盘
　　梅询　阴陵
　　梅询　游齐山寺
　　梅询　真庙挽辞
　梅应发　题灵山绢机石
　梅挚
　　梅挚　北轩敧枕
　　梅挚　酬赠王益舜良殿丞
　　梅挚　酬张无梦
　　梅挚　登普贤阁观桄榔树留小诗
　　梅挚　观旧题再书
　　梅挚　归雁亭
　　梅挚　过白头桥
　　梅挚　海仙花
　　梅挚　和王益留题清凉院
　　梅挚　和王益新繁县东湖瑞莲歌
　　梅挚　句
　　梅挚　灵岩
　　梅挚　留别东郡诸僚友
　　梅挚　留别新繁县灵庆院僧智公
　　梅挚　留题重光寺罗汉院赠宪上人
　　梅挚　偶书小诗寄永叔内翰
　　梅挚　琵琶亭
　　梅挚　踏青
　　梅挚　题南园
　　梅挚　五日公宴
　　梅挚　新繁县法要院孙太古壁画罗汉
　　梅挚　新繁县秘藏院留别乡知
　　梅挚　新繁县顯曜院
　　梅挚　新橘
　　梅挚　秀峰院
　　梅挚　昭潭十爱
　　梅挚　自和寒食韵
　梅州民　句
　蒙与义　题舑庵
　孟安序　句
　孟宾于
　　孟宾于　磻溪怀古
　　孟宾于　第四举
　　孟宾于　公子行
　　孟宾于　怀连上旧居
　　孟宾于　句
　　孟宾于　耒阳杜工部祠堂
　　孟宾于　题梅仙馆
　　孟宾于　晚眺
　　孟宾于　献主司
　　孟宾于　湘江亭
　　孟宾于　赠颜诩
　孟大武
　　孟大武　春日晚望
　　孟大武　句
　　孟大武　题大兴院
　　孟大武　题万安院
　　孟大武　题紫岩寺
　孟点
　　孟点　龙泉山
　　孟点　劝农即事
　孟珙
　　孟珙　自颂
　　孟珙　自赞
　孟嘏
　　孟嘏　句
　　孟嘏　赠成务崇
　孟观　登华顶峰
　孟贯
　　孟贯　酬东溪史处士
　　孟贯　春江送人
　　孟贯　冬日登江楼
　　孟贯　归雁
　　孟贯　过秦岭
　　孟贯　过王逸人园林
　　孟贯　怀果上人
　　孟贯　怀友人
　　孟贯　寄故园兄弟
　　孟贯　寄李处士
　　孟贯　寄山中高逸人
　　孟贯　寄伍乔
　　孟贯　寄暹上人
　　孟贯　寄张山人
　　孟贯　江边闲步
　　孟贯　秋江送客
　　孟贯　山斋早秋雨中
　　孟贯　山中答友人
　　孟贯　山中访次人不遇
　　孟贯　山中夏日
　　孟贯　送江为归岭南
　　孟贯　送人归别业
　　孟贯　送人游南越
　　孟贯　送吴梦訚归闽
　　孟贯　宿故人江居
　　孟贯　宿山寺
　　孟贯　夏日登瀑顶寺因寄诸知己
　　孟贯　夏日寄史处士
　　孟贯　早秋吟眺
　　孟贯　赠栖隐洞谭先生
　　孟贯　赠隐者
　孟晋　游武夷山洞天
　孟淑卿
　　孟淑卿　春归
　　孟淑卿　题采莲美人图
　孟坦中　阳华岩
　孟行古
　　孟行古　大涤洞天留题
　　孟行古　挽东莱先生
　孟益　赠汪孝子
　梦庵在居士　运庵普岩禅师像赞
　麋师旦　妙庭观
　米恁　清风亭
　米仲昌　游洞霄
　秘仲威
　　秘仲威　大涤洞天留题二首
　　秘仲威　游洞霄宫
　苗昌言　唐孝子张常洧义台
　苗氏女　别母
　闽清野人　绝句
　名山樵子　题赵千里夜潮图
　冥漠子　梅诗
　缪蟾　应举早行
　缪鉴
　　缪鉴　白发
　　缪鉴　春题
　　缪鉴　春雪
　　缪鉴　得女
　　缪鉴　端居
　　缪鉴　鬼灯檠花
　　缪鉴　海棠
　　缪鉴　怀归
　　缪鉴　寄刘澹斋
　　缪鉴　解嘲
　　缪鉴　句
　　缪鉴　帘马
　　缪鉴　梅花
　　缪鉴　题悟空寺
　　缪鉴　题竹
　　缪鉴　无题
　　缪鉴　咏鹤
　　缪鉴　咏鸡
　　缪鉴　咏妓
　　缪鉴　咏菊
　　缪鉴　咏围棋
　　缪鉴　月屋
　　缪鉴　赠僧
　　缪鉴　纸账
　　缪鉴　自题小像
　缪烈　狮子岩
　缪瑜
　　缪瑜　钓台二首
　　缪瑜　句
　　缪瑜　愚实报诗
　缪志道　读兰皋先生集
　莫俦
　　莫俦　题参鸾阁
　　莫俦　游破山兴福寺
　莫洞观　游罗浮
　莫汲　石龙泛海作
　莫济
　　莫济　次韵梁尉秦碑
　　莫济　挽薛常州艮斋先生
　莫将　呈南堂静禅师
　莫柯　题资福院平绿轩
　莫崙　伤丁氏故基题一绝于太虚堂
　莫蒙　句
　莫若冲
　　莫若冲　过崇胜院
　　莫若冲　题石门张氏围
　　莫若冲　屠甸
　　莫若冲　赵仁父宴邑官平绿见招
　莫若晦　震山岩
　莫若拙　平绿轩即事
　莫漳　句
　牟大昌　题帜
　牟及　句
　牟孔锡　句
　牟巘
　　牟巘　柏生两石间千岁终不大韩子则欲移之平地以遂其生柏生两石间天命本
　　牟巘　别赵子昂
　　牟巘　长江图
　　牟巘　春雪
　　牟巘　次本斋韵
　　牟巘　次史德载韵示诸孙
　　牟巘　次韵八咏楼
　　牟巘　次韵程晋辅
　　牟巘　次韵寄卫山斋
　　牟巘　次韵王寅甫
　　牟巘　次韵无党留别
　　牟巘　次韵仲实秋夜
　　牟巘　答术者
　　牟巘　大水后得雪
　　牟巘　倒撑鱼船上滩图
　　牟巘　道士号庭梅为赋此
　　牟巘　德清孙氏和乐秀明堂
　牟巘五
　　牟巘五　跋恩上人诗
　　牟巘五　白贲
　　牟巘五　长儿授馆於杭每休暇过仲实家相与谭经析理间则饮酒赋诗为乐今闰秋
　　牟巘五　次姚子敬简高司丞
　　牟巘五　次韵
　　牟巘五　次韵洪帅喜雨
　　牟巘五　次韵寄史彦明
　　牟巘五　次韵九日寄史推
　　牟巘五　次韵李侯喜雨
　　牟巘五　次韵李千秋中秋
　　牟巘五　答朱芗林见寄
　　牟巘五　都梁北乡士多好学有向君敏衡者一日访予语甚质气甚夷礼甚虔予心异
　　牟巘五　方竹杖
　　牟巘五　奉寄沈公介石老仙
　　牟巘五　拂萮天马图
　　牟巘五　孤雁
　　牟巘五　癸犯人日送李千秋还杭
　　牟巘五　和本斋止酒
　　牟巘五　和汴教耶律伯明
　　牟巘五　和陈无逸木犀
　　牟巘五　和陈无逸中秋风雨
　　牟巘五　和任东律山长
　　牟巘五　和渔具十绝
　　牟巘五　和仲实秋兴
　　牟巘五　胡孙图
　　牟巘五　黄元静饮客蒲莲海中殊胜绝
　　牟巘五　己已秋七月不雨人心焦然乃戊午斋宿致城隍清源渠渡龙君赘山五神于
　　牟巘五　寄昌化孙梅泉
　　牟巘五　贾节庵冒夏暑越修涂过我苕霅情谊甚厚令闻古式无思大节不可复见而
　　牟巘五　饯高仁卿农丞奉使还北
　　牟巘五　羯鼓图
　　牟巘五　句
　　牟巘五　倦书图
　　牟巘五　梦会图
　　牟巘五　南岳魏监庙曩自请奉祠恬於声利十余年来益闭户读易人罕识这余托媋
　　牟巘五　南岳魏监庙曩自请奉祠恬於声利十余年来益闭户读易人罕识这余托媋
　　牟巘五　毗山之居不皆竹也而其所尚友独在竹遂擅此山予观野纵横陈荆扉半启
　　牟巘五　丘咏涯
　　牟巘五　秋江晚渡图
　　牟巘五　三禽
　　牟巘五　三禽２
　　牟巘五　山礬图
　　牟巘五　失题
　　牟巘五　舜举马
　　牟巘五　舜举水仙梅五绝
　　牟巘五　四安道中所见
　　牟巘五　送程茂叔
　　牟巘五　送恩上人还云门
　　牟巘五　送李际可婺源学录
　　牟巘五　送李云在学录
　　牟巘五　送娄伯高游吴
　　牟巘五　送戚性传
　　牟巘五　送屠存博教授溧水
　　牟巘五　送萧之刚
　　牟巘五　送鄣南俞教谕归里
　　牟巘五　送种晋辅长和靖
　　牟巘五　岁在丙辰元日立春是时先人守当涂郡斋宾客云集皆用元佑八年东坡和
　　牟巘五　题德范弟三香图
　　牟巘五　题高丽字迹
　　牟巘五　题陆起潜皆山楼
　　牟巘五　题罗御史诗
　　牟巘五　题戚子云五云图
　　牟巘五　题束季博山园二十首　安乐窝
　　牟巘五　题束季博山园二十首　垂柳
　　牟巘五　题束季博山园二十首　第一溪
　　牟巘五　题束季博山园二十首　钓台
　　牟巘五　题束季博山园二十首　东壑
　　牟巘五　题束季博山园二十首　寒湫
　　牟巘五　题束季博山园二十首　聚仙
　　牟巘五　题束季博山园二十首　绿绕
　　牟巘五　题束季博山园二十首　梅岩
　　牟巘五　题束季博山园二十首　南涧
　　牟巘五　题束季博山园二十首　枇杷坞
　　牟巘五　题束季博山园二十首　瑞雪
　　牟巘五　题束季博山园二十首　山亭
　　牟巘五　题束季博山园二十首　石桥
　　牟巘五　题束季博山园二十首　桃源
　　牟巘五　题束季博山园二十首　西崦
　　牟巘五　题束季博山园二十首　小谷帘
　　牟巘五　题束季博山园二十首　弈仙
　　牟巘五　题束季博山园二十首　云关
　　牟巘五　题束季博山园二十首　藆蕁林
　　牟巘五　题水竹居
　　牟巘五　题四画
　　牟巘五　题择庵云山图
　　牟巘五　挽陈本斋尚书
　　牟巘五　挽成峨峰
　　牟巘五　挽亲家孟从吾
　　牟巘五　挽师步理
　　牟巘五　挽孙太监
　　牟巘五　挽唐学宾
　　牟巘五　挽王厚斋尚书
　　牟巘五　挽杨知俯
　　牟巘五　挽姚景春
　　牟巘五　挽岳君举
　　牟巘五　挽张师道
　　牟巘五　挽赵碧兰母刘氏
　　牟巘五　挽赵春谷
　　牟巘五　挽赵止善
　　牟巘五　王梅泉生日惠诗次韵答之
　　牟巘五　文性之惠蛤蜊绿橘
　　牟巘五　希年初度老友王希宣扁舟远访夙谊甚厚贶以十诗实用渊明采菊东篱下
　　牟巘五　溪边钓船
　　牟巘五　相如抚琴
　　牟巘五　谢李侯枉过
　　牟巘五　新城罗氏棣华堂
　　牟巘五　宴安抚洪尚书乐语口号
　　牟巘五　宴公孙倅乐语口号
　　牟巘五　宴黄倅乐语口号
　　牟巘五　宴交代杨寺丞乐语口号
　　牟巘五　宴交代赵寺丞乐语口号
　　牟巘五　燕交代□□乐语口号
　　牟巘五　游高园用前韵
　　牟巘五　有翅天马图
　　牟巘五　右军书裙贴
　　牟巘五　予方卧病税院刘君以画梅坚索诗口占遣之
　　牟巘五　猿鹿图
　　牟巘五　约家性存
　　牟巘五　月轩
　　牟巘五　赠陈东洲
　　牟巘五　赠东皋讲师
　　牟巘五　赠罗竹山术者
　　牟巘五　赠薛东湖
　　牟巘五　张敞画眉图
　　牟巘五　赵君宝宣慰别三十五年矣末由再晤近张倩仲实转似西湖诗图乃知吟啸
　某道士　句
　某府判　南山留题和吕元锡韵
　某革　句
　某公才　次庭倚怀古韵
　某公卿　游麻姑
　某教授　句
　某名公　戏答举人索米
　某说　高平北岩
　某庭倚　怀古
　某卫尉　句
　某韫
　　某韫　翠蛟峰
　　某韫　清音泉
　　某韫　石室
　　某韫　天柱峰
　某子发　锦石岩
　木待问
　　木待问　火后寄诠老
　　木待问　郊寺
　　木待问　千里思
　牧得清　吟
　牧湜　题义门胡氏华林书院
　慕容佰才
　　慕容佰才　大剑山
　　慕容佰才　剑阁
　穆修
　　穆修　别谷熟尉李七同年
　　穆修　丙寅春雨
　　穆修　残春病酲
　　穆修　城南五题其二　独游
　　穆修　城南五题其三　贵侯园
　　穆修　城南五题其四　朱亥墓
　　穆修　城南五题其五　玉津园
　　穆修　城南五题其一　郊步
　　穆修　除夜
　　穆修　村郭寒食雨中作
　　穆修　灯
　　穆修　登莒子台
　　穆修　登女郎台
　　穆修　樊博士化州监临
　　穆修　赋催妆
　　穆修　故侯园
　　穆修　过西京
　　穆修　寒食
　　穆修　合欢芍药
　　穆修　和毛秀才江墅幽居好十首
　　穆修　江南春
　　穆修　江南寒食
　　穆修　江上送陈翘还无为
　　穆修　巨盗
　　穆修　鲁從事清晖阁
　　穆修　南陌
　　穆修　清明连上已
　　穆修　秋浦会遇
　　穆修　汝阴偶书呈一二知己
　　穆修　食鱼
　　穆修　书事觉萩
　　穆修　思边
　　穆修　送定师南游
　　穆修　送葛源之太和主簿
　　穆修　送灵师归吴
　　穆修　送毛得一秀才归淮上
　　穆修　送人至边寨
　　穆修　送孙立东游
　　穆修　题李士言秀才别贮帕
　　穆修　闻报自崖徙雷成一章
　　穆修　希言官舍种花
　　穆修　一百五日同周越陈永锡游吉祥僧舍
　　穆修　友人烧箂之约未赴
　　穆修　雨中牡丹
　　穆修　赠适公上人
　　穆修　烛
　内院官　题马远四景图
　南昌老翁媪　歌
　南康士人　送方巨山
　南修造　答趕禅师问宗门三印
　南阳驿夀　人　题壁
　南野　过芜留咏
　南郑殿丞　句
　能长老　句
　尼法灯　偈
　尼法海　临寂偈
　尼妙云　东湖
　尼正觉　绝句
　倪德元　钓鱼砚
　倪公武　次韵王鲁斋大安古道
　倪光兰　剡溪
　倪垕　凤皇台
　倪槐坡
　　倪槐坡　怀高履常
　　倪槐坡　扫苔
　倪龙辅
　　倪龙辅　藏一山房
　　倪龙辅　酬答
　　倪龙辅　登楼有感
　　倪龙辅　宫怨
　　倪龙辅　六经
　　倪龙辅　钱谦斋新居
　　倪龙辅　蔷薇
　倪梦龙　蝙蝠洞
　倪适　留题太山
　倪思
　　倪思　初入洞霄
　　倪思　慈感寺东轩
　　倪思　高宗皇帝挽词二首
　　倪思　过东林山
　　倪思　句
　　倪思　空烟亭
　　倪思　南剑道中桂
　　倪思　题椿桂堂
　　倪思　五峰瀑布
　　倪思　延平港滩
　　倪思　游黄薜山三首
　倪天隐　句
　倪文一　句
　倪翼　句
　倪应渊
　　倪应渊　多景楼
　　倪应渊　古扬州
　　倪应渊　金山寺
　　倪应渊　雷塘
　倪允文　大涤洞天留题
　聂崇义　句
　聂兼善　游洞霄
　聂守真
　　聂守真　哀被掳妇
　　聂守真　读水云丙子集
　　聂守真　题汪水云诗卷
　　聂守真　咏胡妇
　　聂守真　诏赦至感而有诗
　聂铁峰　寄题武夷
　聂有　句
　聂致孙
　　聂致孙　登碧落堂
　　聂致孙　秀文楼
　聂致尧　祥符寺
　聂子述　曾公道夫出示先世手泽斂衽拜观之馀敬题二小诗
　聂宗卿　游黄山
　宁参　县斋十咏
　　宁参　县斋十咏　波纹石
　　宁参　县斋十咏　藏书阁
　　宁参　县斋十咏　古植槐
　　宁参　县斋十咏　石席
　　宁参　县斋十咏　思齐楼
　　宁参　县斋十咏　惟勤阁
　　宁参　县斋十咏　习射亭
　　宁参　县斋十咏　小庭松
　　宁参　县斋十咏　永益池
　　宁参　县斋十咏　载荣桐
　宁某　嘉鱼池
　宁瞻　句
　牛士良　红梅
　欧良　句
　欧演　通天岩
　欧阳程　题铁作池上亭
　欧阳鈇
　　欧阳鈇　卜居
　　欧阳鈇　禾山秋兴
　　欧阳鈇　和伍武仲
　　欧阳鈇　句
　　欧阳鈇　绝句
　　欧阳鈇　示二子
　　欧阳鈇　游愚堂
　欧阳建世　游金庭观
　欧阳景
　　欧阳景　句
　　欧阳景　兴玉泉长老
　欧阳麟　状元峰
　欧阳谦之　题睢阳五老图
　欧阳庆甫　刻石
　欧阳守道
　　欧阳守道　钓雪歌
　　欧阳守道　索胡学圣诗
　　欧阳守道　题兴善院净师月岩图
　　欧阳守道　为琛上人题
　欧阳献
　　欧阳献　答田端彦
　　欧阳献　赠田端彦
　欧阳詹
　　欧阳詹　公宇芦
　　欧阳詹　句
　鸥阳凯士　句
　盘翁　句
　盘隐末子　句
　庞昌　赠养素先生
　庞籍
　　庞籍　到塞后有怀青社
　　庞籍　记异
　　庞籍　经严子陵钓台作四首
　　庞籍　句
　　庞籍　窃闻集贤侍郎政成公暇时出游览因念青社境物之胜长句四韵奉奇
　　庞籍　送馀姚知县陈最寺丞
　庞谦孺
　　庞谦孺　表侄赵文鼎监税传才拙所定九品杜诗说正宗作诗告之
　　庞谦孺　答何中丞伯寿
　　庞谦孺　古诗
　　庞谦孺　古诗四首呈刘行简给事丈
　　庞谦孺　还至呈兴春事已过绿阴木森然小圃可爱摘青梅尝煮酒一首
　　庞谦孺　郊居九日
　　庞谦孺　绝句
　　庞谦孺　绝句三首
　　庞谦孺　日暮
　　庞谦孺　使虏遇汴京作
　　庞谦孺　题渡水罗汉画
　　庞谦孺　闻虏酋被戕淮南渐平喜而作诗
　　庞谦孺　闻虏人败于柘皋作口号十首
　　庞谦孺　无题二首
　庞清孙　句
　庞淞　致爽轩
　裴大亮
　　裴大亮　广慧教寺
　　裴大亮　题西岩寺三绝
　裴道人　歌
　裴极　题碧沼
　裴良杰
　　裴良杰　大涤洞留题
　　裴良杰　游虎丘
　裴士杰　和孔司封题蓬莱阁
　裴相如　游洞霄山
　裴愈　句
　裴煜
　　裴煜　多景楼
　　裴煜　送程给事知越州
　　裴煜　岘山
　彭昌诗　游金精山陈千峰索和
　彭乘
　　彭乘　句
　　彭乘　赠哈化成
　彭从虎　游淡山岩
　彭大辩　大涤洞天留题
　彭大年　楚萍歌
　彭德远　双溪亭
　彭龟年
　　彭龟年　别刘寺簿子澄赴州倅
　　彭龟年　别孙隐甫
　　彭龟年　别徐商老奉祠归清江五首
　　彭龟年　别宜春柯宰
　　彭龟年　别袁州司户司马行二首
　　彭龟年　别张袁州五首
　　彭龟年　别赵运使二首
　　彭龟年　别周侍郎五首
　　彭龟年　病中招孙医士
　　彭龟年　病足歌
　　彭龟年　慈顺堂
　　彭龟年　次韵教授兄友惠柑
　　彭龟年　代张京尹贺皇太子生辰三首
　　彭龟年　登上封半山而雾大起叹而有作
　　彭龟年　读书吟示铉
　　彭龟年　鄂渚和章同年元荣邓教授友友微字韵
　　彭龟年　奉和御赐进士诗
　　彭龟年　广寿
　　彭龟年　和安成彭清老五首
　　彭龟年　和李东老韵
　　彭龟年　和临江丙午鹿鸣宴诗韵
　　彭龟年　和临江庚子鹿鸣宴诗韵
　　彭龟年　和寿冈杨先生上丁四首
　　彭龟年　和王弱翁七首
　　彭龟年　和向倅韵
　　彭龟年　和向大夫坐韵
　　彭龟年　和徐思叔谢向大夫惠柑四首
　　彭龟年　和袁州张守鹿鸣宴韵
　　彭龟年　和张宪吴园山居二首
　　彭龟年　胡广文以直养名堂余举伊川之说问之往反数十言终未判也再以是讯焉
　　彭龟年　寄黄商伯兼简詹元善
　　彭龟年　九日分韵得去字
　　彭龟年　酒醒
　　彭龟年　临江郡斋邀凉亭分韵得居字
　　彭龟年　刘宗元索余赋愚谷古人以愚自命及命人者多矣余不暇辨姑以二绝言愚
　　彭龟年　盆花示儿
　　彭龟年　庆元戊午临江劝驾多士凡由进士科进者皆预焉且沿乡人饮酒之意叙坐
　　彭龟年　劝输租
　　彭龟年　上帅漕闵雨十首
　　彭龟年　尚絥堂
　　彭龟年　寿张京尹
　　彭龟年　寿张京尹十首
　　彭龟年　送范文叔知彭州
　　彭龟年　送何同叔赴湖南漕
　　彭龟年　送吉州詹守五首
　　彭龟年　送李眉州
　　彭龟年　送梁宪易节漕蜀二首
　　彭龟年　送刘寺簿知衡州
　　彭龟年　送庐陵李宰养直之官兼呈刘寺簿四首
　　彭龟年　送吕子约赴天台倅
　　彭龟年　送牛守赴藤州二首
　　彭龟年　送任守赴邕管
　　彭龟年　送王仲显赴琼州
　　彭龟年　送徐仲洪尉南安八首
　　彭龟年　送杨诚斋赴江东漕
　　彭龟年　送曾无瑕改常州
　　彭龟年　送张少卿知汉州用汉字韵
　　彭龟年　送赵介之赴舂陵十首
　　彭龟年　送赵使君老父吟
　　彭龟年　送郑尚书守建安十首
　　彭龟年　题王仲显梅谷
　　彭龟年　同陈秘监诸丈送黄商伯守常州石叔访守上饶会于艮山门张园以人生五
　　彭龟年　土缶
　　彭龟年　挽陈迪功
　　彭龟年　挽傅德芳主簿
　　彭龟年　挽欧阳幼立
　　彭龟年　挽沈漕宜之父主管
　　彭龟年　挽无为军王守
　　彭龟年　挽熊仲贤监酒二首
　　彭龟年　挽杨邦宁
　　彭龟年　挽益阳县丞赵参议
　　彭龟年　挽尤尚书二首
　　彭龟年　挽余丞相四首
　　彭龟年　挽虞夫人
　　彭龟年　挽张南轩先生八首
　　彭龟年　挽赵通判五首
　　彭龟年　挽朱彦博二首
　　彭龟年　王文伯将校艺漕闱过我取别肯作一夕饮酒竟犹子留之西斋厥明文伯有
　　彭龟年　为张氏题秀盘阁
　　彭龟年　谢刘大权为寿
　　彭龟年　许国公生辰
　　彭龟年　燕居十六首
　　彭龟年　邀凉亭五首
　　彭龟年　药翁吟
　　彭龟年　莺鸣十章寄戚伯瑞
　　彭龟年　重九
　彭挥　游洞霄
　彭景行
　　彭景行　寄蒋世范
　　彭景行　句
　彭九成　界牌铺
　彭九万
　　彭九万　界牌铺
　　彭九万　凌波辞赋水仙花
　彭举
　　彭举　崇恩寺
　　彭举　净居寺
　彭浚明　句
　彭可轩　杨庄铺
　彭克　句
　彭老　大涤洞天留题
　彭蠡　梅开一花
　彭淼　题汪水云诗卷
　彭齐
　　彭齐　寒食忆江南
　　彭齐　酒旗
　　彭齐　献南丰宰
　彭秋宇
　　彭秋宇　边事
　　彭秋宇　读吟啸集
　　彭秋宇　感旧
　　彭秋宇　庚申喜闻
　　彭秋宇　江上师溃
　　彭秋宇　南征
　　彭秋宇　秋兴
　　彭秋宇　世事
　　彭秋宇　闻鬼
　　彭秋宇　西风
　　彭秋宇　闲愁
　　彭秋宇　襄樊失守
　　彭秋宇　乙亥冬
　　彭秋宇　乙亥纪闻
　　彭秋宇　再平南扰
　　彭秋宇　罪言
　彭奭　句
　彭思永　诗一首
　彭天益
　　彭天益　大别山
　　彭天益　句
　　彭天益　游司空山
　彭岩肖　赋梅
　彭演　羯鼓縚
　彭应求
　　彭应求　句
　　彭应求　龙多山
　　彭应求　宿崇圣院
　彭应寿　石桥寺
　彭永　元宵
　彭郁　题万壑风烟亭百韵
　彭徵　真人
　彭正建　绝句
　彭止
　　彭止　句
　　彭止　四贤古风寿帅阃　赤松子
　　彭止　四贤古风寿帅阃　广成子
　　彭止　四贤古风寿帅阃　和安老人
　　彭止　四贤古风寿帅阃　老聃子
　　彭止　题辛稼轩斋
　彭仲刚
　　彭仲刚　三台峰
　　彭仲刚　题平心堂
　　彭仲刚　题虚照堂
　彭仲衡　丫头岩
　彭子翔　莫养虎
　皮公弼
　　皮公弼　嘉佑寺留别丕上人
　　皮公弼　句
　凭澄　春日田园杂兴
　鄱阳妇人　题黄连步接官亭壁
　蒲公　句
　蒲寿宬
　　蒲寿宬　阿助守岁诵杜工部四十明朝是之句请足成
　　蒲寿宬　歡乃词
　　蒲寿宬　八月十三夜道士湖泛月
　　蒲寿宬　白水岩
　　蒲寿宬　白须
　　蒲寿宬　百花洲梅
　　蒲寿宬　泊舟兰溪
　　蒲寿宬　舶使王会溪太守赵见泰九日领客枉顾山中赋采菊东篱下悠然见南山韵
　　蒲寿宬　沧浪亭
　　蒲寿宬　草堂瀑布
　　蒲寿宬　呈大帅侍郎阳岩洪先生
　　蒲寿宬　愁剧忽失笑
　　蒲寿宬　春日闻禽戏题寓廨
　　蒲寿宬　春晓闻禽
　　蒲寿宬　春阴偶成柬枯崖
　　蒲寿宬　纯阳洞读书和中山陈礼郎韵
　　蒲寿宬　次枯崖上人催梅韵
　　蒲寿宬　次清老弟韵
　　蒲寿宬　次韵
　　蒲寿宬　促织
　　蒲寿宬　悼亡
　　蒲寿宬　灯蛾
　　蒲寿宬　登北山真武观试泉
　　蒲寿宬　登师姑岩怀古十韵
　　蒲寿宬　登师姑岩见城中大阅恍如阵蚁因思旧从戎吏亦其中之一蚁感而遂赋
　　蒲寿宬　东曾梅坡二首
　　蒲寿宬　读可翁閒坐偈
　　蒲寿宬　蠹鱼
　　蒲寿宬　端午
　　蒲寿宬　饭牛歌
　　蒲寿宬　飞泉
　　蒲寿宬　风雨终夜独坐不寐
　　蒲寿宬　赋枸杞
　　蒲寿宬　赋竹间禽
　　蒲寿宬　感兴
　　蒲寿宬　枸杞井
　　蒲寿宬　古意
　　蒲寿宬　古意答胡苇航
　　蒲寿宬　闺意
　　蒲寿宬　寒山暮景
　　蒲寿宬　寒食有感
　　蒲寿宬　和博古直五首
　　蒲寿宬　和胡竹庄韵
　　蒲寿宬　和倪梅村
　　蒲寿宬　和杨芸斋送枯崖住兴福韵
　　蒲寿宬　和漳浦余明府
　　蒲寿宬　画船
　　蒲寿宬　回谒蓝主簿道傍见梅偶成
　　蒲寿宬　即事
　　蒲寿宬　即席用委顺听甘师琴韵
　　蒲寿宬　己卯六月十一日书石室壁
　　蒲寿宬　寄何我轩
　　蒲寿宬　寄胡苇航料院
　　蒲寿宬　寄径山书记悟上人
　　蒲寿宬　寄窥堂庄使君
　　蒲寿宬　寄老溪上人
　　蒲寿宬　寄梅坡
　　蒲寿宬　寄丘钓矶
　　蒲寿宬　寄石隐
　　蒲寿宬　寄石隐老屿上人
　　蒲寿宬　寄思溪老藏叟珍上人
　　蒲寿宬　寄豫章李明府
　　蒲寿宬　见山台
　　蒲寿宬　涧亭麈尾泉
　　蒲寿宬　閒坐海观兴致悠然是时月白如昼
　　蒲寿宬　江横暮景
　　蒲寿宬　江横信笔
　　蒲寿宬　江上闻笛
　　蒲寿宬　郊行有感
　　蒲寿宬　郊意
　　蒲寿宬　近重阳作
　　蒲寿宬　九日
　　蒲寿宬　九日贵客入山地狭不足以容歌舞故作
　　蒲寿宬　九日简留松涧
　　蒲寿宬　九月九日登山
　　蒲寿宬　酒量减
　　蒲寿宬　菊花潭
　　蒲寿宬　菊露谣
　　蒲寿宬　菊泉
　　蒲寿宬　君不来词寄云帽上人梅坡翁
　　蒲寿宬　岭后山庄
　　蒲寿宬　六和塔僧房
　　蒲寿宬　梅阳寄委顺赵君
　　蒲寿宬　梅阳郡斋铁庵梅花五首
　　蒲寿宬　梅阳壬申劭农偶成书呈同官
　　蒲寿宬　扪虱
　　蒲寿宬　梦故人郭推官元用诗以奠之
　　蒲寿宬　密蜂
　　蒲寿宬　明月篇
　　蒲寿宬　牧童歌十首
　　蒲寿宬　南村
　　蒲寿宬　喷玉布
　　蒲寿宬　瀑上见梅有怀老溪上人
　　蒲寿宬　七爱诗赠程乡令赵君　汉密令卓茂
　　蒲寿宬　七爱诗赠程乡令赵君　汉堂邑令钟离意
　　蒲寿宬　七爱诗赠程乡令赵君　汉雍丘令刘矩
　　蒲寿宬　七爱诗赠程乡令赵君　汉中牟令鲁恭
　　蒲寿宬　七爱诗赠程乡令赵君　齐山阴令傅琰
　　蒲寿宬　七爱诗赠程乡令赵君　唐鲁山令元德秀
　　蒲寿宬　七爱诗赠程乡令赵君　魏邺令西门豹
　　蒲寿宬　七夕
　　蒲寿宬　七夕前二日与窥堂庄使君江横观水望霓怅然
　　蒲寿宬　青霞
　　蒲寿宬　青霞西亭
　　蒲寿宬　三叠泉庐山简寂观十五里一名撷泉
　　蒲寿宬　山园芍药忽有花喜而赋
　　蒲寿宬　山中井
　　蒲寿宬　山中秋晓
　　蒲寿宬　上舶使监丞王会溪
　　蒲寿宬　神骏歌送赵委顺就漕
　　蒲寿宬　石室閒坐忆东坡渔舟一叶江吞天句成一绝
　　蒲寿宬　石潭观鱼
　　蒲寿宬　示儿
　　蒲寿宬　书草屋壁
　　蒲寿宬　书滴翠岩壁
　　蒲寿宬　书会溪郴阳瀑布图后三首
　　蒲寿宬　书香炉瀑布图后
　　蒲寿宬　书隐者壁
　　蒲寿宬　水碓
　　蒲寿宬　送郭济叔分教邵阳
　　蒲寿宬　送淮东田制干回司
　　蒲寿宬　送枯崖悟上人省觐三山
　　蒲寿宬　送林城山归上饶
　　蒲寿宬　送刘童子试艺天京
　　蒲寿宬　送梅峰阮监镇东归
　　蒲寿宬　送清老弟归荆湖幕
　　蒲寿宬　送沈保叔国谕试艺右庠
　　蒲寿宬　送使君给事常东轩先生
　　蒲寿宬　送使君右司赵是斋
　　蒲寿宬　送使君赵寺丞泰先生
　　蒲寿宬　送孙耕山
　　蒲寿宬　送远曲别苇航
　　蒲寿宬　送择斋先生徐大监赴建仓
　　蒲寿宬　送庄纠之官蒲阳
　　蒲寿宬　岁旦勉田邻
　　蒲寿宬　岁暮度朋山岭登山庵追慕先人不胜悲怆因用杨敬夫韵
　　蒲寿宬　题纯阳洞
　　蒲寿宬　题海云楼下一碧万顷亭
　　蒲寿宬　题画竹扇寄友
　　蒲寿宬　题江心寺
　　蒲寿宬　题金粟洞
　　蒲寿宬　题梅窗啸月图
　　蒲寿宬　题瀑布图后
　　蒲寿宬　题深省庵
　　蒲寿宬　题石
　　蒲寿宬　题武夷
　　蒲寿宬　题西山灵峰感应寺
　　蒲寿宬　题萧照画山水渔父四轴
　　蒲寿宬　题叶寄杨芸夫
　　蒲寿宬　题赠枯崖
　　蒲寿宬　田无秋兴
　　蒲寿宬　头陀成庵主刺血写法华经
　　蒲寿宬　投后村先生刘尚书
　　蒲寿宬　挽吕秘书
　　蒲寿宬　挽仁山杨先生
　　蒲寿宬　万壑清流
　　蒲寿宬　委顺赵君见遗千里小景鸦鹊图有诗将之用韵为谢
　　蒲寿宬　闻蝉
　　蒲寿宬　闻鸡
　　蒲寿宬　闻泉
　　蒲寿宬　闻蟋蟀有感
　　蒲寿宬　蚊二首
　　蒲寿宬　西岩
　　蒲寿宬　溪堂春日即事
　　蒲寿宬　锡老弟山居
　　蒲寿宬　戏效浪仙体
　　蒲寿宬　小儿生日
　　蒲寿宬　心泉
　　蒲寿宬　心泉二首
　　蒲寿宬　夜闻邻笛
　　蒲寿宬　依韵寄呈林城山
　　蒲寿宬　怡云
　　蒲寿宬　蚁
　　蒲寿宬　亦竹轩
　　蒲寿宬　咏狸
　　蒲寿宬　咏史八首　鲍宣妻
　　蒲寿宬　咏史八首　蔡文姬
　　蒲寿宬　咏史八首　朝鲜妇
　　蒲寿宬　咏史八首　乐羊子妻
　　蒲寿宬　咏史八首　孟光
　　蒲寿宬　咏史八首　黔娄妻
　　蒲寿宬　咏史八首　陶侃母
　　蒲寿宬　咏史八首　谢道韫
　　蒲寿宬　用老竹与子晦韵
　　蒲寿宬　用翁雪舟送春韵三首
　　蒲寿宬　游鼓山题天风海涛亭
　　蒲寿宬　游金山寺呈茂老
　　蒲寿宬　游武夷九曲
　　蒲寿宬　游西岩
　　蒲寿宬　友人若木余兄告归诗以送之
　　蒲寿宬　友人余兄归小诗寄胡苇航
　　蒲寿宬　又题纯阳洞
　　蒲寿宬　又渔父词二首
　　蒲寿宬　又渔父四首
　　蒲寿宬　渔父词十三首
　　蒲寿宬　与石岩方常簿游白水塘观龙湫
　　蒲寿宬　与小儿助子游江横作
　　蒲寿宬　与兴福老枯崖乘月观涛
　　蒲寿宬　雨中见梅泫然而作
　　蒲寿宬　玉女峰
　　蒲寿宬　约赵委顺北山试泉
　　蒲寿宬　月岩
　　蒲寿宬　再题江横
　　蒲寿宬　再用韵和苇航
　　蒲寿宬　早梅
　　蒲寿宬　蚤
　　蒲寿宬　赠洪都高士萧野鹤
　　蒲寿宬　赠老溪孚上人
　　蒲寿宬　赠林愚庵墨梅
　　蒲寿宬　赠日者冯鼎山
　　蒲寿宬　赠日者王谈天
　　蒲寿宬　赠无庵道人风鉴
　　蒲寿宬　赠吴仰云
　　蒲寿宬　赠隐者
　　蒲寿宬　招枯崖悟上人住山
　　蒲寿宬　赵委顺寄诗山中因次韵
　　蒲寿宬　棹歌
　　蒲寿宬　蜘蛛
　　蒲寿宬　中庭步月
　　蒲寿宬　种麦
　　蒲寿宬　仲冬下浣会同僚游东岩
　　蒲寿宬　重阳
　　蒲寿宬　重游武夷偶成櫂歌一首
　　蒲寿宬　壮哉亭观龙湫作
　　蒲寿宬　拙妇吟
　　蒲寿宬　濯足瀑下
　　蒲寿宬　子别母呈所翁陈先生
　　蒲寿宬　醉歌
　蒲瀛
　　蒲瀛　次韵袁升之游云寺鸿庆院山茶之什
　　蒲瀛　句
　　蒲瀛　宿灵泉无我轩怀次山
　　蒲瀛　游呪土寺西台
　濮肃
　　濮肃　述怀
　　濮肃　知足
　朴通　恩德寺
　朴寅亮
　　朴寅亮　过龟山
　　朴寅亮　句
　朴子文　大涤洞天留题
　浦广　句
　戚纶
　　戚纶　送何水部蒙出牧袁州
　　戚纶　送张无梦归天台山
　　戚纶　谕民
　戚明瑞
　　戚明瑞　句
　　戚明瑞　诗一首
　戚维　送何水部蒙出牧袁州
　祁彭年
　　祁彭年　不执宝大师房
　　祁彭年　锡杖泉
　齐禅师
　　齐禅师　呈云盖智禅师
　　齐禅师　临寂偈
　齐廓
　　齐廓　句
　　齐廓　如归亭
　　齐廓　题应天寺
　齐术　句
　齐唐
　　齐唐　登狼山阁
　　齐唐　观潮
　　齐唐　句
　　齐唐　量葺圣寿寺
　　齐唐　南雄城楼
　　齐唐　披云楼
　　齐唐　十咏
　　齐唐　石伞峰书堂
　　齐唐　送张尊师监龙瑞宫
　　齐唐　题上虞南塔院
　　齐唐　题禹庙
　　齐唐　乌江庙
　　齐唐　仙茅
　　齐唐　玉洞
　　齐唐　越州通判厅事后新凿方井
　齐贤良　句
　蕲春乡人　句
　潜放　庆江检详太夫人
　潜说友
　　潜说友　和贾魏公冬大雪诗
　　潜说友　手中乌啄食
　　潜说友　再和
　蒨桃　呈寇公二首
　强彦文　句
　乔梦符
　　乔梦符　鼠莽草
　　乔梦符　中兴寺环翠阁
　乔行简
　　乔行简　池荷
　　乔行简　游三岳山
　谯令宪
　　谯令宪　和太白感秋
　　谯令宪　题三轩
　钦宗　句
　钦宗朱后　歌二首
　芹庵　寿运使
　秦纲　读柳子厚集
　秦桧
　　秦桧　句
　　秦桧　题范文正公书伯夷颂后
　秦桧客　句
　秦密　迁江纪实
　秦南运　题青纱连二枕
　秦嗣彭　题汪水云诗卷
　秦惟肖　句
　秦熺
　　秦熺　句
　　秦熺　送舅氏王亨道知湖州
　　秦熺　游茅山题华阳观
　秦元似　大泽山
　琴士　赋以鹤羽代银甲
　青山白云人　春日田园杂兴
　青阳楷　题玉光亭和章郇公韵
　清溪沅禅师　辞世偈
　清远居士　透明岩壁安禄山题记
　庆书记　句
　庆元士人　嘲韩侂胃
　邛州僧　临刑口占
　丘静山
　　丘静山　吊琼花
　　丘静山　客鄞江
　丘瀎
　　丘瀎　登西湖北楼
　　丘瀎　句
　　丘瀎　寺中闻射因成
　　丘瀎　题圣果寺介亭诗
　　丘瀎　仪真太守召看牡丹
　　丘瀎　咏钱塘
　　丘瀎　赠五羊太守
　　丘瀎　秩满寄茅山道友
　丘葵
　　丘葵　暗室
　　丘葵　鳌山阁
　　丘葵　八十
　　丘葵　八十四岁吟
　　丘葵　八十岁吟
　　丘葵　跋巨然晓意图
　　丘葵　跋信中隐秋江捕鱼图
　　丘葵　白露日独立
　　丘葵　白鹭
　　丘葵　百丈石
　　丘葵　北山
　　丘葵　北山闻钟亭
　　丘葵　闭户
　　丘葵　别城中亲友
　　丘葵　别濠乐主人
　　丘葵　病中
　　丘葵　病中作
　　丘葵　伯恭侄家书所见
　　丘葵　步院前溪水
　　丘葵　尘世
　　丘葵　呈大宗丞求笔戏
　　丘葵　呈古直
　　丘葵　呈刘秋圃
　　丘葵　呈梅林颜宗之
　　丘葵　呈张尚友
　　丘葵　乘除
　　丘葵　出院门间步
　　丘葵　初六日过江古愚兄送至渡口
　　丘葵　初六早过后浦庄
　　丘葵　初夏
　　丘葵　春花
　　丘葵　春日间游过石所山
　　丘葵　慈济行祠
　　丘葵　次长卿韵
　　丘葵　次放翁梅花韵
　　丘葵　次晦庵先生韵自警
　　丘葵　次吕之寿韵寄肯体
　　丘葵　次欧阳少逸韵呈雪庭禅师
　　丘葵　次所盘山村
　　丘葵　次吴文之韵
　　丘葵　次韵长卿仍招为桐下之游
　　丘葵　次韵答必大
　　丘葵　次韵寄苏仲质
　　丘葵　次韵吕之寿见忆
　　丘葵　次韵吴静能秦桧
　　丘葵　次韵徐学正九日
　　丘葵　村学
　　丘葵　答城中友人相勉求官
　　丘葵　到郡城忆江钓
　　丘葵　钓鱼
　　丘葵　东归拟再访吕所盘不果所盘有诗因次韵
　　丘葵　东归拟再访吕所盘舟便不果盘有诗因次韵以谢
　　丘葵　读楚词
　　丘葵　读石隐淡吟藁
　　丘葵　读易彻章呈濠乐主人
　　丘葵　读元次山诗有感而作
　　丘葵　独步芝山
　　丘葵　独行
　　丘葵　杜鹃花
　　丘葵　端午
　　丘葵　对竹
　　丘葵　恶况
　　丘葵　泛舟
　　丘葵　范掌书
　　丘葵　风雨中与吕之寿读文公诗传
　　丘葵　浮名
　　丘葵　感遇
　　丘葵　庚辰岁寓开元东罗汉阁
　　丘葵　孤客
　　丘葵　古藤
　　丘葵　古愚兄戒食
　　丘葵　怪事
　　丘葵　观赤石龙潭
　　丘葵　观湖
　　丘葵　观物
　　丘葵　归憩涧亭桥
　　丘葵　归侍
　　丘葵　过方广寺
　　丘葵　过李氏山房清坐对雨
　　丘葵　过野塘用杜老韵
　　丘葵　和北城友人
　　丘葵　和晦庵启蒙韵
　　丘葵　和吕所盘韵
　　丘葵　和吕之寿寄伯章韵
　　丘葵　和匏斋菊花
　　丘葵　和所盘端午韵
　　丘葵　和所盘风字韵
　　丘葵　和所盘九日
　　丘葵　和所盘阑字韵
　　丘葵　和所盘离相院山门纳凉韵
　　丘葵　和所盘自宽韵
　　丘葵　和心泉问柳
　　丘葵　和颜北城梅花韵
　　丘葵　和义兄诗毕忽忆竹庄石隐二老寄诗一首烦为问讯
　　丘葵　和意行韵
　　丘葵　和芸斋
　　丘葵　和张原斋见寄
　　丘葵　怀古愚兄
　　丘葵　怀玉岩先生谪广州忽自古杭有书至
　　丘葵　极目
　　丘葵　记先贤
　　丘葵　际从子伯恭不遇
　　丘葵　寄陈儒正
　　丘葵　寄呈张教论
　　丘葵　寄高尹
　　丘葵　寄槐庭
　　丘葵　寄肯体
　　丘葵　寄林簿
　　丘葵　寄龙湖庄
　　丘葵　寄吕之寿
　　丘葵　寄南剑詹野渡先生
　　丘葵　寄题朱推官行斋
　　丘葵　寄雪庭老子
　　丘葵　寄曾子方
　　丘葵　间居
　　丘葵　江风
　　丘葵　江乡
　　丘葵　金樱子
　　丘葵　九日
　　丘葵　句
　　丘葵　客中
　　丘葵　哭高氏妹
　　丘葵　哭矩斋先生
　　丘葵　哭吕朴卿先生
　　丘葵　腊月二十九日陈万石石室吕潜心三兄相访夜来分韵得年字
　　丘葵　腊月二十九日陈万石石室吕潜心三兄相访夜坐分韵得年字
　　丘葵　浪出
　　丘葵　老学忽有所得
　　丘葵　磊落
　　丘葵　离相院
　　丘葵　离相院暂憩
　　丘葵　李养吾董教同安为作长编
　　丘葵　理欲
　　丘葵　莲生
　　丘葵　六十六岁吟
　　丘葵　六月初二日作
　　丘葵　六月寓章法寺
　　丘葵　龙湖道中
　　丘葵　龙湖观人钓鱼
　　丘葵　龙湖归
　　丘葵　吕所盘已回故居月余日忽忆旧时与游因约再访
　　丘葵　吕所盘以诗送茅柴酒与红螺用韵以谢
　　丘葵　吕之寿诗到仍用前韵约为五峰之游同访老人
　　丘葵　麦秋和所盘休字韵
　　丘葵　梅
　　丘葵　梅影
　　丘葵　门巷
　　丘葵　秘藏院
　　丘葵　勉吕之寿
　　丘葵　暮雨
　　丘葵　偶成
　　丘葵　贫
　　丘葵　贫病
　　丘葵　破屋
　　丘葵　七歌效杜陵体
　　丘葵　七月望日再游弥陀岩
　　丘葵　钱侯寺
　　丘葵　禽言
　　丘葵　清书
　　丘葵　秋怀
　　丘葵　秋兴
　　丘葵　秋夜
　　丘葵　秋夜前韵
　　丘葵　秋夜有感
　　丘葵　秋园桃花
　　丘葵　求约
　　丘葵　雀
　　丘葵　日入
　　丘葵　入冬半月余二麦未种忽然一雨
　　丘葵　入忠轩书院咏兰
　　丘葵　瑞光亭
　　丘葵　瑞光亭有作
　　丘葵　三月三十日
　　丘葵　沙头玩月
　　丘葵　山斋
　　丘葵　赏梅分韵得殊字
　　丘葵　石榴花
　　丘葵　示儿
　　丘葵　视夜
　　丘葵　寿萧东海
　　丘葵　寿竹西
　　丘葵　书陈氏小轩壁
　　丘葵　书山翁房壁
　　丘葵　四月朔日晓起吕之寿
　　丘葵　送舶司李郎中
　　丘葵　送陈判之邑庠
　　丘葵　送春
　　丘葵　送千岩摘稿还仲仁
　　丘葵　送熊退斋归武夷
　　丘葵　送谊上人归城
　　丘葵　送元鼎学士
　　丘葵　宿镜山欲访之寿忽闻浯思仲至约为南山之游不果
　　丘葵　太阳
　　丘葵　题可翁塔
　　丘葵　题心泉所赠李白像
　　丘葵　题杨子岩
　　丘葵　题谊上人石室
　　丘葵　题章法山房
　　丘葵　题竹西独宿寮
　　丘葵　天阴
　　丘葵　田间行乐
　　丘葵　田舍
　　丘葵　同建阳熊退斋游九日山
　　丘葵　同景仁芝山赏梅
　　丘葵　挽梁丹隐
　　丘葵　挽心泉蒲处士
　　丘葵　挽张樗堂
　　丘葵　晚步
　　丘葵　晚道过镜山寺借憩未及曙而返
　　丘葵　晚行书所见
　　丘葵　闻复卿欲访诗以促之
　　丘葵　闻吴丞图漳粹
　　丘葵　吴丞远寄和章
　　丘葵　吴天游竹庄诸公
　　丘葵　西兴寺值雨次吴警斋先生韵
　　丘葵　溪桥看月
　　丘葵　溪西李家
　　丘葵　喜雨示儿侄
　　丘葵　下洞
　　丘葵　小春
　　丘葵　晓意
　　丘葵　新晴
　　丘葵　新月
　　丘葵　信步
　　丘葵　信儿有作依韵勉之
　　丘葵　颜北城有约看梅徘徊花下
　　丘葵　仰高堂外看山
　　丘葵　养疴
　　丘葵　养气
　　丘葵　养拙
　　丘葵　叶掌书
　　丘葵　夜诵
　　丘葵　夜卧中庭
　　丘葵　夜意
　　丘葵　一中
　　丘葵　怡园先生
　　丘葵　移居
　　丘葵　倚杖
　　丘葵　义方堂瞻先贤遗像
　　丘葵　亦足轩中试墨
　　丘葵　永宁庵
　　丘葵　用伯恭次信儿韵因以示之
　　丘葵　用前韵寄几仲
　　丘葵　幽趣
　　丘葵　悠悠
　　丘葵　游碧霄石镌一寿字今七十二年
　　丘葵　游承天寺海翁首座相与登月台因过方丈
　　丘葵　游龙湖庵
　　丘葵　游秘藏院呈老叟
　　丘葵　游贤坂书赠可大
　　丘葵　有感
　　丘葵　与可大水头闲望
　　丘葵　与汝翔池头清坐
　　丘葵　与汝翔晚行
　　丘葵　与所盘行溪边有一小屋可爱问之乃为南山主人盘翁欲买居越日诗来有
　　丘葵　与所盘诸君会石幡还和杜老曲江头
　　丘葵　与所盘诸君会石幡还和杜老曲江韵
　　丘葵　与应得李洋归
　　丘葵　雨后
　　丘葵　雨后闲步
　　丘葵　雨后忆家
　　丘葵　雨后有便价寄所盘
　　丘葵　雨中宿章法院
　　丘葵　寓居姚家村
　　丘葵　寓石钟院作
　　丘葵　寓浯江识老魏秀才
　　丘葵　御史马伯庸与达鲁花赤徽币不出
　　丘葵　元旦与可大江行
　　丘葵　月中与诸友还在沙溪
　　丘葵　再次前韵呈吴天游居士
　　丘葵　赠曹贯之
　　丘葵　赠浮曦柳秀才
　　丘葵　赠富公
　　丘葵　赠义上人
　　丘葵　赠云岫上人
　　丘葵　张可大甥与古愚家兄游阳孟岩已废而旧日之山屹然独存有诗因次其韵
　　丘葵　章法院堂中清坐
　　丘葵　章法院中作
　　丘葵　赵延俊毁淫祠诗以美之
　　丘葵　支筇
　　丘葵　芝山
　　丘葵　重九
　　丘葵　重漩孩子相院
　　丘葵　舟中避难
　　丘葵　煮粥
　　丘葵　自湖尾至欧崎村一丘松竹步入其间乃白莲堂有一老妪揖客而坐道入云
　　丘葵　自修
　　丘葵　自知
　丘氏　寄外
　丘无逸　题涪州双鱼次刘郎中韵
　丘雍　送僧归护国寺
　邱道源　钱塘
　邱和　寄从弟善
　邱攀桂　接笋峰
　邱泰　文昌桥
　邱一中　自宽
　秋隐里叟　读中兴碑
　裘万顷
　　裘万顷　安乐窝三首
　　裘万顷　安乐窝示元德第二首
　　裘万顷　保福寺对橙菊有感
　　裘万顷　别曹教授三首
　　裘万顷　别胡仲立次敬子伯量二丈韵二首
　　裘万顷　别敬叔
　　裘万顷　别友
　　裘万顷　病中闻伯量相访寄之二首
　　裘万顷　不雨
　　裘万顷　菖蒲
　　裘万顷　酬余求之二首
　　裘万顷　出门
　　裘万顷　窗前古槐二首
　　裘万顷　次伯量赠冀　诗韵
　　裘万顷　次伯仁过道傍田家韵
　　裘万顷　次伯仁善利阁
　　裘万顷　次伯仁善利阁小室韵
　　裘万顷　次范光伯泛江韵
　　裘万顷　次光伯韵
　　裘万顷　次洪内翰十月桃韵三首
　　裘万顷　次洪内相菊亭
　　裘万顷　次洪内相梅亭
　　裘万顷　次洪内相双竹韵三首
　　裘万顷　次胡伯仁韵
　　裘万顷　次黄存之韵
　　裘万顷　次敬叔韵二首
　　裘万顷　次李司直韵二首
　　裘万顷　次施真人韵
　　裘万顷　次王成之咏梅
　　裘万顷　次吴长文见寄时有衡山之役
　　裘万顷　次吴司理见贻二绝韵
　　裘万顷　次许秀才韵二首
　　裘万顷　次余求之坐间所赋
　　裘万顷　次余仲庸松风阁韵十九首
　　裘万顷　次余主簿仲庸梅韵
　　裘万顷　次元德弟
　　裘万顷　次元德弟示从龙入学
　　裘万顷　次元德弟韵
　　裘万顷　次仲庸初冬即事二首
　　裘万顷　次朱震远韵
　　裘万顷　从人觅墨梅
　　裘万顷　大雪用前韵五首
　　裘万顷　灯下偶作前韵
　　裘万顷　冬日早作
　　裘万顷　读伯仁诗卷
　　裘万顷　读邸报
　　裘万顷　端午上饶道中
　　裘万顷　高安别苏野塘三首
　　裘万顷　癸亥夜梦
　　裘万顷　怀范光伯再用韵
　　裘万顷　即事二首
　　裘万顷　寄高菊磵谢惠诗集
　　裘万顷　寄刘择之新居成
　　裘万顷　寄宋居士修叔求萩记
　　裘万顷　寄题胡穑斋盆池
　　裘万顷　寄题喻高士澹轩
　　裘万顷　寄题真爱堂三首
　　裘万顷　安乐窝三首
　　裘万顷　安乐窝示元德第二首
　　裘万顷　保福寺对橙菊有感
　　裘万顷　别曹教授三首
　　裘万顷　别胡仲立次敬子伯量二丈韵二首
　　裘万顷　别敬叔
　　裘万顷　别友
　　裘万顷　病中闻伯量相访寄之二首
　　裘万顷　不雨
　　裘万顷　菖蒲
　　裘万顷　酬余求之二首
　　裘万顷　出门
　　裘万顷　窗前古槐二首
　　裘万顷　次伯量赠别诗韵
　　裘万顷　次伯仁过道傍田家韵
　　裘万顷　次伯仁善利阁
　　裘万顷　次伯仁善利阁小室韵
　　裘万顷　次范光伯泛江韵
　　裘万顷　次光伯韵
　　裘万顷　次洪内翰十月桃韵三首
　　裘万顷　次洪内相菊亭
　　裘万顷　次洪内相梅亭
　　裘万顷　次洪内相双竹韵三首
　　裘万顷　次胡伯仁韵
　　裘万顷　次黄存之韵
　　裘万顷　次敬叔韵二首
　　裘万顷　次李司直韵二首
　　裘万顷　次施真人韵
　　裘万顷　次王成之咏梅
　　裘万顷　次吴长文见寄时有衡山之役
　　裘万顷　次吴司理见贻二绝韵
　　裘万顷　次许秀才韵二首
　　裘万顷　次余求之坐间所赋
　　裘万顷　次余仲庸松风阁韵十九首
　　裘万顷　次余主簿仲庸梅韵
　　裘万顷　次元德弟
　　裘万顷　次元德弟示从龙入学
　　裘万顷　次元德弟韵
　　裘万顷　次仲庸初冬即事二首
　　裘万顷　次朱震远韵
　　裘万顷　从人觅墨梅
　　裘万顷　大雪用前韵五首
　　裘万顷　灯下偶作前韵
　　裘万顷　冬日早作
　　裘万顷　读伯仁诗卷
　　裘万顷　读邸报
　　裘万顷　端午上饶道中
　　裘万顷　高安别苏野塘三首
　　裘万顷　癸亥夜梦
　　裘万顷　怀范光伯再用韵
　　裘万顷　即事二首
　　裘万顷　寄高菊磵谢惠诗集
　　裘万顷　寄刘择之新居成
　　裘万顷　寄宋居士修叔求萩记
　　裘万顷　寄题胡穑斋盆池
　　裘万顷　寄题喻高士澹轩
　　裘万顷　寄题真爱堂三首
　　裘万顷　兀坐有感
　　裘万顷　喜范光伯相过
　　裘万顷　闲居
　　裘万顷　乡人罗朝宗与兵部尚书京公有旧将往见之遇予於乐平因饯别
　　裘万顷　行役
　　裘万顷　雪
　　裘万顷　雪中戏元德元龄二弟二首
　　裘万顷　雪中再示德龄二弟三首
　　裘万顷　厌原山中晓行
　　裘万顷　暘谷偶成
　　裘万顷　夜坐
　　裘万顷　夜坐荐福寺次王成之韵
　　裘万顷　夜坐再用韵二首
　　裘万顷　乙亥六月乡民祈雨寿春祠下嘉澍既降槁苗尽兴万口一辞颂神之德予喜
　　裘万顷　螘运
　　裘万顷　用黄子益韵二首
　　裘万顷　用前韵谢伯量过访山中
　　裘万顷　用郑浮梁韵简圜师二首
　　裘万顷　有感
　　裘万顷　有感二首
　　裘万顷　有感时与李弘斋有约
　　裘万顷　予从元德弟借到西廊书斋朝夕其间今二年矣戏题作病僧寮且赋三绝
　　裘万顷　予既得乌石冈西望葛坛在云霄中相去虽远山势不断林木历历可数异时
　　裘万顷　雨后
　　裘万顷　玉山道中时赴掌故之命
　　裘万顷　元龄弟寄悲秋四诗因次
　　裘万顷　再呈仲庸
　　裘万顷　再用韵三首
　　裘万顷　再韵寄元龄弟二首
　　裘万顷　早作四首
　　裘万顷　赠拂云主人
　　裘万顷　赠画工
　　裘万顷　赠仙茅道士
　　裘万顷　竹斋述事
　　裘万顷　咨咨草根虫
　　裘万顷　自警
　区仕衡
　　区仕衡　柴门
　　区仕衡　长林馆
　　区仕衡　酬吕监簿叔朝垂示试草
　　区仕衡　答赵宗白宣州寄诗次韵
　　区仕衡　登西樵后即往罗浮山
　　区仕衡　都门送杜枢院
　　区仕衡　读景炎福州诏书
　　区仕衡　观参寥手书
　　区仕衡　过金坛遇刘宰
　　区仕衡　胡生行
　　区仕衡　还家
　　区仕衡　黄恺刘黻赵蕃王元野会讲佑国僧舍
　　区仕衡　寄赵仲白先辈
　　区仕衡　祭酒慈渀a公以有令劝讲兼示诸生感事有作
　　区仕衡　建昌憩李尚书山房
　　区仕衡　岭南大雪
　　区仕衡　石竹花
　　区仕衡　书事
　　区仕衡　送刘声伯赴南安军羁置
　　区仕衡　闻徐右史暴亡
　　区仕衡　闻张山翁入黄鹄山
　　区仕衡　五十
　　区仕衡　喜声伯谪还
　　区仕衡　萧叶二子夜过
　　区仕衡　游曹溪六祖寺
　　区仕衡　与客西湖上感事
　　区仕衡　雨中
　　区仕衡　赠稠长老
　　区仕衡　郑寺丞邓山长来访林中
　衢州士人　题衢州驿舍
　全壁　春日田园杂兴
　全大用　海棠
　权安节　故侍读黄公挽诗
　权巽
　　权巽　寄靖安令
　　权巽　石门山
　冉居常
　　冉居常　白帝庙
　　冉居常　到夔州
　　冉居常　夔州试院呈诸公
　　冉居常　上元竹枝歌和曾大卿
　饶道深
　　饶道深　句
　　饶道深　水心亭
　饶方　金山
　饶良辅　竹径步月
　饶鲁
　　饶鲁　稠山茅屋
　　饶鲁　春水番湖
　　饶鲁　琵琶洲
　　饶鲁　石潭急峡
　　饶鲁　远浦棹歌
　　饶鲁　重湖夜月
　饶南强　禅峰寺
　饶师道　游麻姑山
　饶奭　送向综通判桂州
　饶廷直　夜游黄鹤楼遇道人
　饶延年　无弦琴
　饶炎　示儿鲁
　饶子尚　逍遥峰访李觤不遇
　仁宗
　　仁宗　景祐常祀二首
　　仁宗　景祐亲郊三圣并侑二首
　　仁宗　元符亲郊五首
　　仁宗　政和亲郊三首
　任安　云湖山
　任布　句
　任大中
　　任大中　从清逸老人游西山夜宿翠岩联句
　　任大中　和祖无择题袁州东湖卢肇石
　　任大中　绝句
　　任大中　送永倅周茂叔还濂溪
　任道　游连山涌泉观次文与可韵
　任逢
　　任逢　钓鱼台
　　任逢　句
　任伋
　　任伋　赋新繁周表权如诏亭
　　任伋　句
　　任伋　游安乐山
　任玠
　　任玠　句
　　任玠　题黄休复茅亭
　任琿　山居岁暮
　任尽言　句
　任逵　和尧夫安乐窝中好打乖吟
　任三杰　姜山
　任生　诗一首
　任斯　牡丹
　任随
　　任随　汉武
　　任随　鹤
　　任随　旧将
　任推官　句
　任希夷
　　任希夷　白鹭亭
　　任希夷　白下亭
　　任希夷　宝钟院
　　任希夷　城东怀古
　　任希夷　垂丝海棠
　　任希夷　德寿宫即事六首
　　任希夷　读壬子以前诗
　　任希夷　凤凰台
　　任希夷　付二郎
　　任希夷　赴御宴
　　任希夷　赋梅下小池
　　任希夷　观连江林宰诗卷有怀赵紫芝
　　任希夷　海棠
　　任希夷　海棠二首
　　任希夷　荷花
　　任希夷　后省紫薇花
　　任希夷　湖口县斋即事
　　任希夷　扈从朝献四首
　　任希夷　花
　　任希夷　假面铺
　　任希夷　检院即事
　　任希夷　郊祀庆成三首
　　任希夷　郊坛斋宫七首
　　任希夷　接盏天兴殿
　　任希夷　句
　　任希夷　聚景园宴集
　　任希夷　礼闱奏号毕呈天官侍郎
　　任希夷　莲
　　任希夷　绿萼梅二首
　　任希夷　毛诗
　　任希夷　明堂庆成五首
　　任希夷　牡丹
　　任希夷　南朝故迹惟天禧凤凰台鹿苑郗氏窟为最久
　　任希夷　盘沙行
　　任希夷　青溪
　　任希夷　请御明堂斋殿
　　任希夷　人间
　　任希夷　赏桂
　　任希夷　上寿大宴二首
　　任希夷　摄鼓院
　　任希夷　石头城
　　任希夷　寿丞相
　　任希夷　书故三司副使陈公诗轴后
　　任希夷　宿直
　　任希夷　台城
　　任希夷　太乙宫迎驾
　　任希夷　题蓝道人画梅诗轴
　　任希夷　题谢氏山居
　　任希夷　题义亭铺
　　任希夷　同刘武子孙李和游钟山和刘武子韵
　　任希夷　闻橹声
　　任希夷　乌衣巷
　　任希夷　五日东宫赐酒肴
　　任希夷　小亭
　　任希夷　谢和崇阳旧诗
　　任希夷　行宫口号二首
　　任希夷　宴玉津园江楼七首
　　任希夷　杨柳
　　任希夷　野花
　　任希夷　遗安堂
　　任希夷　游水乐洞诗
　　任希夷　游陶仙观林公辨诗
　　任希夷　与毛茶干赵司法游东湖四首
　　任希夷　元日班贺
　　任希夷　赠卜者丁生
　　任希夷　植芙蓉有怀
　　任希夷　中汗西湖之集斯远有诗辄奉同游一笑
　　任希夷　钟山
　　任希夷　钟山春游
　　任希夷　仲一第梅花一绝并简丘玉父
　　任希夷　重五出都门后一日效乐府作
　　任希夷　重五日出都门诗
　　任希夷　竹
　　任希夷　左右史待班二首
　任续
　　任续　赋玩珠岩
　　任续　彭思王庙
　任约
　　任约　巴州西龛
　　任约　阆州
　任诏　冰井
　任郑　榴皮题壁
　任拙斋　荼醾
　荣倪
　　荣倪　答苏后湖
　　荣倪　句
　荣咨道　咏邛江
　如禅师　答嵩禅师
　阮南溪　梨花
　阮思道
　　阮思道　送崇教大师回天台
　　阮思道　题义门胡氏华林书院
　阮委心　赠卷稼田
　阮文卿　寿赵仙尉
　阮秀实
　　阮秀实　景灵宫恭谢驾回丞相以下皆簪花
　　阮秀实　孟享仰瞻圣驾
　阮逸
　　阮逸　和范公同章推官登承天寺竹阁
　　阮逸　句
　阮阅
　　阮阅　便县怀古
　　阮阅　禅慧寺
　　阮阅　郴江百咏并序　白虎城
　　阮阅　郴江百咏并序　白莲亭
　　阮阅　郴江百咏并序　白鹿岩
　　阮阅　郴江百咏并序　百丈山
　　阮阅　郴江百咏并序　北湖亭
　　阮阅　郴江百咏并序　北园
　　阮阅　郴江百咏并序　碧虚亭
　　阮阅　郴江百咏并序　蔡伦宅
　　阮阅　郴江百咏并序　藏春亭
　　阮阅　郴江百咏并序　茶山寺
　　阮阅　郴江百咏并序　潮井
　　阮阅　郴江百咏并序　郴江
　　阮阅　郴江百咏并序　郴江口
　　阮阅　郴江百咏并序　成仙观
　　阮阅　郴江百咏并序　崇德河
　　阮阅　郴江百咏并序　崇毅寺
　　阮阅　郴江百咏并序　雕玉山
　　阮阅　郴江百咏并序　东楼
　　阮阅　郴江百咏并序　东山
　　阮阅　郴江百咏并序　东山寺
　　阮阅　郴江百咏并序　东园
　　阮阅　郴江百咏并序　兜率岩
　　阮阅　郴江百咏并序　飞仙桥
　　阮阅　郴江百咏并序　俯春亭
　　阮阅　郴江百咏并序　孤山
　　阮阅　郴江百咏并序　桄榔山
　　阮阅　郴江百咏并序　龟峰铺
　　阮阅　郴江百咏并序　桂门关
　　阮阅　郴江百咏并序　寒泉
　　阮阅　郴江百咏并序　湖亭
　　阮阅　郴江百咏并序　话石
　　阮阅　郴江百咏并序　黄相山
　　阮阅　郴江百咏并序　辉松台
　　阮阅　郴江百咏并序　会胜寺
　　阮阅　郴江百咏并序　剑泉
　　阮阅　郴江百咏并序　景星观
　　阮阅　郴江百咏并序　久留冈
　　阮阅　郴江百咏并序　橘井
　　阮阅　郴江百咏并序　开福寺
　　阮阅　郴江百咏并序　开利寺
　　阮阅　郴江百咏并序　浪井
　　阮阅　郴江百咏并序　灵湫
　　阮阅　郴江百咏并序　灵寿庵
　　阮阅　郴江百咏并序　灵寿木
　　阮阅　郴江百咏并序　醽醲泉
　　阮阅　郴江百咏并序　刘相国书堂
　　阮阅　郴江百咏并序　漏天
　　阮阅　郴江百咏并序　露仙观
　　阮阅　郴江百咏并序　绿净堂
　　阮阅　郴江百咏并序　骡穴观
　　阮阅　郴江百咏并序　马岭
　　阮阅　郴江百咏并序　蒙泉
　　阮阅　郴江百咏并序　迷桥
　　阮阅　郴江百咏并序　妙胜寺
　　阮阅　郴江百咏并序　南楼
　　阮阅　郴江百咏并序　南塔寺
　　阮阅　郴江百咏并序　栖凤驿
　　阮阅　郴江百咏并序　砌台
　　阮阅　郴江百咏并序　乾明寺
　　阮阅　郴江百咏并序　清淑堂
　　阮阅　郴江百咏并序　三怀堂
　　阮阅　郴江百咏并序　山阴堂
　　阮阅　郴江百咏并序　上仙阁
　　阮阅　郴江百咏并序　射圃亭
　　阮阅　郴江百咏并序　石城
　　阮阅　郴江百咏并序　苏仙祠
　　阮阅　郴江百咏并序　苏仙观
　　阮阅　郴江百咏并序　太平寺
　　阮阅　郴江百咏并序　贪泉
　　阮阅　郴江百咏并序　坦山岩
　　阮阅　郴江百咏并序　题春波亭
　　阮阅　郴江百咏并序　窊樽
　　阮阅　郴江百咏并序　王履岩
　　阮阅　郴江百咏并序　温泉
　　阮阅　郴江百咏并序　五盖山
　　阮阅　郴江百咏并序　西湖
　　阮阅　郴江百咏并序　西楼
　　阮阅　郴江百咏并序　香泉
　　阮阅　郴江百咏并序　香山寺
　　阮阅　郴江百咏并序　孝妇冢
　　阮阅　郴江百咏并序　撷芳园
　　阮阅　郴江百咏并序　宣风道上
　　阮阅　郴江百咏并序　燕堂
　　阮阅　郴江百咏并序　永庆寺
　　阮阅　郴江百咏并序　愈泉
　　阮阅　郴江百咏并序　圆泉
　　阮阅　郴江百咏并序　怨溪
　　阮阅　郴江百咏并序　筼箉亭
　　阮阅　郴江百咏并序　真仙亭
　　阮阅　郴江百咏并序　中洲
　　阮阅　郴江百咏并序　竹轩
　　阮阅　郴江百咏并序　紫芝亭
　　阮阅　郴江百咏并序　尊胜寺
　　阮阅　分宜绝句
　　阮阅　佛惠寺
　　阮阅　高亭山
　　阮阅　过萍乡
　　阮阅　过算陂二首
　　阮阅　黄花渡
　　阮阅　寄徐季秉
　　阮阅　寄郑良佐
　　阮阅　九峰
　　阮阅　句
　　阮阅　谩成三首
　　阮阅　萍乡绝句
　　阮阅　任元受耿时举有和篇谨用韵写寄
　　阮阅　濡须寺
　　阮阅　苏仙山
　　阮阅　宿路口驿
　　阮阅　题宣风驿
　　阮阅　万载县
　　阮阅　往知袁州道经末山
　　阮阅　无讼堂
　　阮阅　湘东驿至萍乡
　　阮阅　晓发上高
　　阮阅　游虎丘
　　阮阅　游紫微观
　　阮阅　至上高邑
　芮煇　持宪节登戴溪亭赋诗
　芮烨
　　芮烨　从沈文伯乞娑罗树碑
　　芮烨　东林寺
　　芮烨　句
　　芮烨　罗浮宝积寺
　　芮烨　题莺花亭
　　芮烨　赠陈少微
　芮毓　中山既事
　桑世昌
　　桑世昌　寄丹丘林咏道
　　桑世昌　句
　　桑世昌　夜对巾山塔灯呈史君李孟达寺簿
　桑文炳　毛竹山
　桑柘区　春日田园杂兴
　桑正国
　　桑正国　春日湖上书事并序
　　桑正国　会课乾明寺
　　桑正国　夏日同少游诸友登楼即事
　僧大　辞主万寿寺偈
　僧某
　　僧某　偈
　　僧某　解夏小参问无准禅师
　　僧某　问怀秀禅师
　　僧某　以偈问文准禅师
　僧义翔　偈
　莎衣道人　歌
　山野人　句
　商侑　句
　上官辰　游大涤山
　上官道人　偈
　上官涣酉　小殊山
　上官均
　　上官均　送程给事知越州
　　上官均　题耿氏温清堂
　上官凝　邵武
　上官琪园　南唐山居
　上官统　自命
　上官彦宗　骝狮岭
　上官佑　游宝林寺
　上官藻　寄友人张孝忠
　上官仲恭　句
　上清真人　游麻姑
　尚用之
　　尚用之　和张洵蒙亭诗韵
　　尚用之　留题雉山
　　尚用之　依杨益老韵曾公岩
　　尚用之　游澹山岩
　邵彪
　　邵彪　丹阳怀古
　　邵彪　赋丹阳县治沧浪台
　　邵彪　古上方
　　邵彪　压云轩
　邵炳
　　邵炳　酬通判杨殿丞名霖岩洞
　　邵炳　题钓台
　邵伯温
　　邵伯温　充城口号
　　邵伯温　柑园
　　邵伯温　观进黄柑
　　邵伯温　过渭城馆
　　邵伯温　黄柑
　　邵伯温　句
　　邵伯温　郡治五绝
　　邵伯温　李氏席上有感
　　邵伯温　元夕
　邵博
　　邵博　泊云安下大风骤雨作柏梁体一篇
　　邵博　春晚登郡楼
　　邵博　寄潼川漕虞齐年
　　邵博　句
　　邵博　题司马相如琴台
　　邵博　题智永上人潇湘夜雨图
　　邵博　云安下偶成
　邵定
　　邵定　山中
　　邵定　渔家
　邵定翁
　　邵定翁　插田
　　邵定翁　姑恶
　　邵定翁　归去乐
　　邵定翁　吕望非熊
　　邵定翁　麦饭熟
　　邵定翁　婆饼焦
　　邵定翁　缫车
　　邵定翁　提胡虑
　　邵定翁　脱却布裦
　　邵定翁　行不上也哥哥
　邵度　挽东莱先生
　邵桂子
　　邵桂子　次韵方虚谷迁居
　　邵桂子　到夔门呈王待制
　　邵桂子　古柏行
　　邵桂子　海蟾
　　邵桂子　饯魏州判鹏举
　　邵桂子　疏屋诗为曹云西作
　邵焕　句
　邵缉　题长兴吴城
　邵稽仲　龙州
　邵津　挽东莱先生
　邵经国　上楼参政
　邵亢
　　邵亢　方氏故居
　　邵亢　寄吴处厚
　　邵亢　送程给事知越州
　　邵亢　题钓台
　　邵亢　重过京口
　邵梅溪　曹娥江
　邵勉　竹山
　邵普　送龙词
　邵清甫
　　邵清甫　芙蓉
　　邵清甫　桂花
　　邵清甫　画山水扇
　　邵清甫　金钱花
　　邵清甫　牛水滴
　　邵清甫　蚊龙笔架
　　邵清甫　小楼
　　邵清甫　压书石鱼
　邵棠
　　邵棠　春山雨中闻笛
　　邵棠　道经柘溪静林寺
　　邵棠　地偏
　　邵棠　访僧可堂
　　邵棠　湖山把菊
　　邵棠　怀隐居
　　邵棠　回舟石壁书感
　　邵棠　江皋见菊
　　邵棠　梅
　　邵棠　山傍废宅
　　邵棠　上巳散步汇东
　　邵棠　苕溪道中
　　邵棠　托宿方山余庵
　　邵棠　托宿孤山道观
　　邵棠　万松岭老僧
　　邵棠　闻笛
　　邵棠　闲居
　　邵棠　新居成呈刘君玉殿院
　　邵棠　吟窗
　　邵棠　隐居
　　邵棠　咏鹭鸶
　　邵棠　赠山庵高士
　邵奕　游真祺观
　邵迎　句
　邵輶
　　邵輶　鉴轩
　　邵輶　宁国寺
　邵允祥
　　邵允祥　上王平章
　　邵允祥　上吴平章
　邵哲　大涤洞天留题
　邵知柔　柬吕太学祯
　邵拙　句
　绍兴卜者
　　绍兴卜者　题观音石壁
　　绍兴卜者　题朱赏门
　绍兴朝士
　　绍兴朝士　句
　　绍兴朝士　绍兴道者
　绍兴道人　赠阳大明
　绍兴某贵人　句
　绍兴太学生　讽养鸽
　绍兴选人　投秦丞相
　申屠月岩
　　申屠月岩　间居遣兴
　　申屠月岩　李山人所居
　沈伯达
　　沈伯达　解印至大桥铺寄邵阳父老
　　沈伯达　六月十七日夜寄邢子友
　　沈伯达　先寄邢子友
　沈长卿
　　沈长卿　楚州
　　沈长卿　句
　　沈长卿　书壁四韵
　　沈长卿　题清芬阁
　沈诚　游都梁赋
　沈宠甫　咏瑟师
　沈大椿
　　沈大椿　扃秀亭
　　沈大椿　中和楼
　　沈大椿　自维扬回仪真
　　沈大椿　自维扬回真州
　沈大廉
　　沈大廉　鼓山
　　沈大廉　岳阳
　沈东　沧浪亭
　沈端节
　　沈端节　吊于湖墓在秣陵
　　沈端节　复挽
　　沈端节　句
　　沈端节　挽于湖
　沈躬行　仙岩即事
　沈规
　　沈规　过莹公房
　　沈规　九月一日
　沈焕
　　沈焕　句
　　沈焕　留别杨慈湖之鹅湖
　沈继祖
　　沈继祖　爱民堂为涪陵卢使君题
　　沈继祖　次瞿塘寄呈杨帅
　　沈继祖　次韵答李孟达通判索鄙诗
　　沈继祖　和黄叔万游西湖韵
　　沈继祖　和阎帅侍郎见寄
　　沈继祖　寄题新昌簿厅绿阴亭
　　沈继祖　三月晦日即席和章师侍郎
　　沈继祖　山斋诗
　　沈继祖　上扬州钱帅
　　沈继祖　上章帅侍郎
　　沈继祖　送阁学袁尚书帅蜀分得云字韵
　　沈继祖　送合学袁尚书帅蜀
　　沈继祖　送洪内翰知太平府
　　沈继祖　送杨侍郎帅江陵
　　沈继祖　送杨寺丞浑父帅安康
　　沈继祖　送直阁刘郎中知平江府
　　沈继祖　题归州黄教授鲁斋
　　沈继祖　杏花村
　　沈继祖　游西湖用中字韵呈直院高舍人
　　沈继祖　友善堂为张以道题
　　沈继祖　又代上张帅太尉
　　沈继祖　俞舜俞作墨梅八轴皆取古人诗句请余赋之
　　沈继祖　昭君村
　沈瀎　临高台
　沈揆
　　沈揆　题石井泉
　　沈揆　夜宿国清寺题更好堂
　沈邈　诗一首
　沈某　舑庵
　沈平
　　沈平　翠蛟峰
　　沈平　句
　　沈平　题静斋稿
　沈琪　观潮阁
　沈清臣
　　沈清臣　浣花亭
　　沈清臣　严滩怀古
　　沈清臣　游道场山
　沈清友
　　沈清友　句
　　沈清友　绝句
　沈佺　病中赠张玉孃
　沈少南　题储福宫玉真公主像
　沈枢
　　沈枢　百福寺薰风堂
　　沈枢　句
　沈说
　　沈说　安石岭
　　沈说　别墅
　　沈说　超化云山
　　沈说　春词
　　沈说　次韵古愚立冬日观菊
　　沈说　次韵立方何园
　　沈说　次韵永堂
　　沈说　钓台
　　沈说　冯公岭
　　沈说　古树
　　沈说　闺词
　　沈说　鸡鸣
　　沈说　寄永堂
　　沈说　寄张永堂
　　沈说　简柳瀎卿
　　沈说　缙云道中
　　沈说　立秋
　　沈说　买舟
　　沈说　茅檐
　　沈说　明融盆池二首
　　沈说　暮春
　　沈说　南坡不以科目自累而以风雅处鸣请余为赋
　　沈说　偶成
　　沈说　秋词
　　沈说　秋溪
　　沈说　渠流
　　沈说　仁福道中
　　沈说　山中秋兴
　　沈说　食梅
　　沈说　送观过免举赴省
　　沈说　送何榷院之官金陵
　　沈说　送何水竹需次入剡易斋赴浙漕
　　沈说　送何仲远适越因之官霅水
　　沈说　送周堂长归慈溪寄何赞府
　　沈说　题黄止庵诗集
　　沈说　听雨
　　沈说　挽鲍监镇
　　沈说　晚春
　　沈说　晚行
　　沈说　西湖独步
　　沈说　溪楼
　　沈说　芗溪途中
　　沈说　雪
　　沈说　烟浦
　　沈说　野店
　　沈说　游真岩
　　沈说　赠段琴
　　沈说　征途
　　沈说　纸衾三首
　　沈说　竹色
　沈希尹
　　沈希尹　高士峰
　　沈希尹　亦爱堂
　沈瀛　石人
　沈与求
　　沈与求　次韵何子楚食樱桃
　　沈与求　次韵黄子虚同饮葛次颜家酿玉友
　　沈与求　次韵李元叔田邦镇唱酬之什
　　沈与求　次韵刘殿院赠钱圃翁
　　沈与求　次韵题沈传曜瘦节堂
　　沈与求　次韵曾守怀玲珑山
　　沈与求　读成士瑴诗卷和其书事一章
　　沈与求　泛舟村落阻风不能少进而菱梢芡觜缭舷上下篙人病之
　　沈与求　奉陪安守登膴原观
　　沈与求　观网鱼
　　沈与求　何亨老筑堂里第榜曰安虚盖取司马子微不受外不逐外之说属某赋诗以
　　沈与求　何子楚为范明伦赋九疑石石吾不及见也读诗可以知其巑岏秀峙之状吾
　　沈与求　寄题淄川王景发肯构堂
　　沈与求　刘行简见借诗稿以长句归之
　　沈与求　拟古
　　沈与求　钱塘赋水母
　　沈与求　山西行
　　沈与求　送章文虎秀才归荆南
　　沈与求　夜坐感事
　　沈与求　游玲珑山因访朱氏草堂
　　沈与求　子修步屧相过属疾不能倒屣戏赠
　沈云卿　美人
　沈昭远　无讼堂诗
　沈中行　游九锁
　沈庄可
　　沈庄可　题分宜上松晚香堂
　　沈庄可　秀野园
　沈作喆
　　沈作喆　哀扇工歌
　　沈作喆　新安采樵行
　盛度
　　盛度　句
　　盛度　庶子泉
　　盛度　送何水部蒙出牧袁州
　　盛度　修竹台
　盛旷　独吟
　盛烈
　　盛烈　白发
　　盛烈　春兴
　　盛烈　堤上归
　　盛烈　观下湖渔者
　　盛烈　湖天晚霞
　　盛烈　暮天即事
　　盛烈　朔风
　　盛烈　送黄吟隐游吴门
　　盛烈　同黄吟隐湖上散步
　　盛烈　晚步段桥
　　盛烈　午窗即事
　　盛烈　幽庭
　　盛烈　渔父词
　　盛烈　玉阆风书院偶题
　盛明远　书怀
　盛某　题淡山岩
　盛奇　毘蓝岩
　盛师仲　太湖
　盛世忠
　　盛世忠　病起书院偶成
　　盛世忠　柴门
　　盛世忠　观棋
　　盛世忠　胡苇航寄古剑
　　盛世忠　寄藏叟僧善珍
　　盛世忠　简贾户部
　　盛世忠　今是行呈刘以道
　　盛世忠　倦妆图
　　盛世忠　懒读书
　　盛世忠　刘常簿席上
　　盛世忠　秦竹溪校书清漳未回
　　盛世忠　塞上闻角
　　盛世忠　生涯诗
　　盛世忠　送吕东山之清漳
　　盛世忠　王昭君
　盛松坡
　　盛松坡　乌石山僧舍
　　盛松坡　闲居
　盛璲　朱元晦过访
　盛文韶　梅花
　盛辛　题涪江石鱼次何宪韵
　嵊县令　句
　师颃　赠宣义大师英公
　师浑甫
　　师浑甫　清都观
　　师浑甫　丈人观
　师显行　见日庵旧址
　师严
　　师严　大阅
　　师严　渡江
　　师严　庚午三月五日朱尚书席上醉歌
　　师严　公安早发
　　师严　蔺五见访
　　师严　武陵客居
　师祯　题义门胡氏华林书院
　诗客　句
　施昌言　题会稽溪口躬师上人房
　施德　抵袁阳
　施德操
　　施德操　句
　　施德操　题东庵广福禅院
　　施德操　谕子美渊明诗
　施晋卿　梅林分韵赋诗得下字
　施清臣
　　施清臣　绯桃
　　施清臣　湖景
　　施清臣　牵牛花
　　施清臣　诗二首
　　施清臣　夜蛾儿
　施士衡
　　施士衡　复挽
　　施士衡　挽于湖
　施枢
　　施枢　霸国祠
　　施枢　碧桃
　　施枢　别高家店
　　施枢　别天目
　　施枢　沧浪
　　施枢　漕闱揭晓后述怀
　　施枢　池萍
　　施枢　酬瓜畴赵炉夫投赠
　　施枢　酬山月江与投赠
　　施枢　出西门寄呈外舅姑
　　施枢　初泊世彩
　　施枢　春多日
　　施枢　春前一日雪
　　施枢　春雪
　　施枢　春夜赋小字
　　施枢　次蒙斋至日韵
　　施枢　大涤洞
　　施枢　大能仁寺
　　施枢　道间
　　施枢　道间见桃李花
　　施枢　登应天塔
　　施枢　东天目
　　施枢　读真西山奏疏
　　施枢　端平除夕
　　施枢　对菊
　　施枢　对雪
　　施枢　泛月夜归
　　施枢　飞玉亭
　　施枢　分赋杨花
　　施枢　分韵春字
　　施枢　风雨
　　施枢　奉和龟翁送别
　　施枢　感春
　　施枢　高园
　　施枢　赓庚使和毛君玉送墨梅韵
　　施枢　龟溪市桥见月
　　施枢　闺思
　　施枢　和东圃郑震见寄
　　施枢　和菊潭玉泉韵
　　施枢　和菊潭韵题秋潭买山图后
　　施枢　和陆明叟
　　施枢　横渎岸边梅花方开
　　施枢　后坞示壁天瑞
　　施枢　怀友人
　　施枢　唤渡旋幕
　　施枢　即事
　　施枢　寄宝藏壁天瑞
　　施枢　寄陈藏一
　　施枢　嘉熙元日
　　施枢　剑池
　　施枢　借张宪韵述怀呈东畎先生
　　施枢　镜湖一曲
　　施枢　菊潭赋小窗睡香次韵
　　施枢　句
　　施枢　觉苑寺
　　施枢　开炉次夕以不禁离抱来访宏庵挑灯细语漏促忘归即事有赋时黄澹翁在
　　施枢　客中雨思
　　施枢　苦雨
　　施枢　跨水道间
　　施枢　蜡梅送东畎先生并寓探梅之意
　　施枢　览镜
　　施枢　老僧念佛
　　施枢　雷崖屋
　　施枢　立春
　　施枢　留别诗僧
　　施枢　留滞
　　施枢　龙瑞宫侧访仙姑不值
　　施枢　绿字韵
　　施枢　轮差祝圣所拈香
　　施枢　落梅
　　施枢　马上
　　施枢　鳗井
　　施枢　梦回
　　施枢　梦前室
　　施枢　梦游径山值雪拥炉赋诗
　　施枢　庙宇傍河彷佛家居
　　施枢　牡丹
　　施枢　盆梅
　　施枢　破榴
　　施枢　墙外竹
　　施枢　清夜
　　施枢　秋夜即事
　　施枢　峮山舖
　　施枢　入京
　　施枢　三过垂虹
　　施枢　上司谏曹先生
　　施枢　芍药
　　施枢　绍兴城隍庙
　　施枢　生朝报恩夜醮
　　施枢　生公讲台
　　施枢　石桥接待
　　施枢　实际窗前睡香
　　施枢　书事
　　施枢　双路
　　施枢　水次秋蚊可畏
　　施枢　四安梵惠藏
　　施枢　送春
　　施枢　送东浦张应发归永嘉
　　施枢　送黄溱游金陵
　　施枢　送妻步归括
　　施枢　送同幕刘正父召试
　　施枢　宿接待寺
　　施枢　宿龙泉寺
　　施枢　所见
　　施枢　唐园
　　施枢　桃花
　　施枢　题朝阳洞中
　　施枢　题鹤林丈室用俞紫薇韵
　　施枢　题龙首图
　　施枢　题桃源图
　　施枢　题至道宫云巢轩
　　施枢　天基瑞应宫
　　施枢　天柱峰
　　施枢　通真观
　　施枢　晚思
　　施枢　晚望
　　施枢　闻鹤
　　施枢　闻寺中晓鼓
　　施枢　闻西山讣音
　　施枢　闻雁
　　施枢　无骨箬
　　施枢　五到洞霄兼似冲妙
　　施枢　午寝
　　施枢　西河柳
　　施枢　西天目
　　施枢　西兴寄呈东畎先生
　　施枢　萧山望城中遗漏
　　施枢　小楼独坐用菊潭壁间韵
　　施枢　小楼对月
　　施枢　小琼花
　　施枢　晓寒
　　施枢　新晴
　　施枢　新月照雪
　　施枢　杏塘
　　施枢　雪
　　施枢　雪坡以雨阻山行有诗因亦次韵
　　施枢　雪晴
　　施枢　檐玉鸣
　　施枢　杨蟾川铁佛普度会
　　施枢　夜泊黄湾
　　施枢　夜窗听雨
　　施枢　夜寒有作
　　施枢　夜凉听雨
　　施枢　夜闻城中箫鼓
　　施枢　夜坐月感
　　施枢　一春屡有阳明之约雨辄尼之将旋幕侍外舅来游解后二羽衣一能参上道
　　施枢　忆孤山
　　施枢　涌金门外
　　施枢　用梅溪镜湖韵
　　施枢　用明叟韵并寓山行未成之意
　　施枢　用雪坡春色韵
　　施枢　雨后道间见红梅
　　施枢　雨吟
　　施枢　雨中用雪坡韵
　　施枢　禹庙
　　施枢　玉蝴蝶花
　　施枢　玉泉
　　施枢　玉蕈
　　施枢　月丹
　　施枢　月夜忆梅花
　　施枢　云根石
　　施枢　再赋酬吴鞠潭
　　施枢　再观钱庙
　　施枢　再行湖上
　　施枢　再雪
　　施枢　早起
　　施枢　赠湖边柳
　　施枢　正月十四夜
　　施枢　只园寺许询旧宅有戚公水
　　施枢　至日谒庙吴山见日初出
　　施枢　中秋日虎丘呈庚使东畎先生
　　施枢　仲孚岁晚书怀因次其韵
　　施枢　昨夜
　施文焴　金陵作
　施宜生
　　施宜生　感春
　　施宜生　感钱王战台
　　施宜生　含笑花
　　施宜生　句
　　施宜生　柳
　　施宜生　盆池
　　施宜生　平阳书事
　　施宜生　山谷草书
　　施宜生　社日
　　施宜生　诗一首
　　施宜生　题壁
　　施宜生　题将台
　　施宜生　题明道人
　　施宜生　题平沙落雁屏景
　　施宜生　无题
　　施宜生　严子陵钓台
　施冘　君山
　施元长　句
　施梓人　葛稚川炼丹室
　时定钦　句
　时澜　从先生明哲道中呈伯广炳道
　时少章
　　时少章　大节堂碑引
　　时少章　鸣鸡行
　　时少章　书事七首
　　时少章　题园门
　时孝孙　游碧落洞
　时泇　宿荚道驿
　拾遗
　　拾遗　蓼花
　　拾遗　琵琶
　士人某　题廨壁
　士人妻　寄鞋袜
　侍其备　经湘东
　适宜　登洪庆观
　舒邦佐
　　舒邦佐　病中口占
　　舒邦佐　残腊书怀
　　舒邦佐　蚕妇叹
　　舒邦佐　嘲燕子
　　舒邦佐　初夏二首
　　舒邦佐　春半即事
　　舒邦佐　春暮
　　舒邦佐　春日即事五首
　　舒邦佐　春晚
　　舒邦佐　戴氏楼名折桂来觅诗赋二十八字
　　舒邦佐　丁巳正月五日
　　舒邦佐　读陈黄诗
　　舒邦佐　读东坡韩文公庙碑
　　舒邦佐　读广平梅花赋
　　舒邦佐　读开元遗事
　　舒邦佐　读退之传
　　舒邦佐　读子厚乞巧文
　　舒邦佐　仿古
　　舒邦佐　伏枕
　　舒邦佐　和洪龟父岁暮韵
　　舒邦佐　和懒窝严上人纸被诗
　　舒邦佐　和林帅喜汤王二魁将还
　　舒邦佐　和王令尹游园之作
　　舒邦佐　和许宰于尉间字韵诗后一首送其子赴太学
　　舒邦佐　和许宰寓武邑赓杨丞靖安八咏
　　舒邦佐　和于湖集茶韵三首
　　舒邦佐　花光寺送使者书壁
　　舒邦佐　回进贤道中
　　舒邦佐　回庙山放船
　　舒邦佐　纪秀野之景
　　舒邦佐　寄端夫三首
　　舒邦佐　久雨望晴十月六日夜雷雨大作
　　舒邦佐　捲帘
　　舒邦佐　立秋后十日
　　舒邦佐　立夏后熟甚既而楝花风作极寒
　　舒邦佐　榴花
　　舒邦佐　谩题
　　舒邦佐　梅花
　　舒邦佐　梦觉
　　舒邦佐　慕容簿送题宝峰石刻并中秋词以诗谢之
　　舒邦佐　偶书
　　舒邦佐　瓶梅
　　舒邦佐　秋暑极炽而雨作凉气翛然
　　舒邦佐　三衢阻雪至永丰道中又雪
　　舒邦佐　书堂前植竹今日移梅於其间
　　舒邦佐　睡起
　　舒邦佐　睡起二首
　　舒邦佐　送陈纠
　　舒邦佐　送冯勉仲赴省
　　舒邦佐　送湖南潘帅赴召
　　舒邦佐　送简贺州五首
　　舒邦佐　送履正赴省
　　舒邦佐　送孙宪就任除秘监赴召
　　舒邦佐　送张仓移漕广西
　　舒邦佐　送致远赴耒阳酒官
　　舒邦佐　桃花
　　舒邦佐　题三石屏
　　舒邦佐　题同年郭丞遯斋
　　舒邦佐　天寒偶成
　　舒邦佐　挽黄助教四首
　　舒邦佐　挽余倅二首
　　舒邦佐　挽左相京太师四首
　　舒邦佐　晚步
　　舒邦佐　晚出
　　舒邦佐　为端夫病起解嘲
　　舒邦佐　闻蝉
　　舒邦佐　闻杜鹃
　　舒邦佐　闻野有饥殍感叹
　　舒邦佐　午睡
　　舒邦佐　喜雪二首
　　舒邦佐　小巷
　　舒邦佐　小院
　　舒邦佐　晓起
　　舒邦佐　夜坐
　　舒邦佐　遗术士
　　舒邦佐　以昌黎验长常携尺为韵赋笋五首
　　舒邦佐　以鲁直露溼何郎试汤饼为韵赋酴醿七首
　　舒邦佐　以诗追墨
　　舒邦佐　忆官舍芙蕖
　　舒邦佐　隐几
　　舒邦佐　咏蒲团
　　舒邦佐　咏昭君
　　舒邦佐　于尉灯夜招饮酒酣援笔成诗继韵
　　舒邦佐　于尉惠诗有流落之叹次韵招饮
　　舒邦佐　于尉以书室新成惠诗次韵
　　舒邦佐　余本不能棋因病又止酒
　　舒邦佐　雨后
　　舒邦佐　雨后即事
　　舒邦佐　雨后书怀
　　舒邦佐　赠画鱼童秀才
　　舒邦佐　赠太素脉王道人为端夫病起解嘲
　　舒邦佐　张推上巳出郊寻花送至诗轴次韵
　　舒邦佐　张推水亭赏莲惠诗次韵
　　舒邦佐　至后有感
　　舒邦佐　至日见梅
　　舒邦佐　著存亭
　　舒邦佐　自叹二首
　舒道纪　题浩然观
　舒杲　题钓台
　舒焕
　　舒焕　和苏子瞻观百步洪原韵
　　舒焕　苦学涪翁夜过其家戏作
　舒璾　南山寺
　舒清国　迎晖阁
　舒坦
　　舒坦　宝严寺
　　舒坦　赤陇山
　　舒坦　春乐轩
　　舒坦　粹老使君前被召约往它山谒善政侯祠既不果以书见抵谓可叹惜并示广
　　舒坦　村居
　　舒坦　登五磊山
　　舒坦　佛迹
　　舒坦　归郡书金峨二首
　　舒坦　含珠林
　　舒坦　和刘珵西湖十洲　芳草洲
　　舒坦　和刘珵西湖十洲　芙蓉洲
　　舒坦　和刘珵西湖十洲　花屿
　　舒坦　和刘珵西湖十洲　菊花洲
　　舒坦　和刘珵西湖十洲　柳汀
　　舒坦　和刘珵西湖十洲　松岛
　　舒坦　和刘珵西湖十洲　雪汀
　　舒坦　和刘珵西湖十洲　烟屿
　　舒坦　和刘珵西湖十洲　月岛
　　舒坦　和刘珵西湖十洲　竹屿
　　舒坦　和刘谊翁留题惠安二首
　　舒坦　和楼试可游育王
　　舒坦　和马粹老四明杂诗聊记里俗耳十首
　　舒坦　和马粹老修广德湖
　　舒坦　和王尉早梅二首
　　舒坦　和西湖即席二首
　　舒坦　和西湖即席三首
　　舒坦　和新开西湖十洲之什
　　舒坦　和游栖真寺见寄
　　舒坦　湖心寺偶书
　　舒坦　虎跑泉
　　舒坦　寄台州使君五首
　　舒坦　净居寺
　　舒坦　句
　　舒坦　临云阁
　　舒坦　玲珑岩
　　舒坦　龙池
　　舒坦　芦山寺
　　舒坦　罗汉阁煎茶供应
　　舒坦　梦入天台
　　舒坦　秋日登中山怀道人
　　舒坦　秋宴十洲阁
　　舒坦　瑞岩寺
　　舒坦　上雪窦山奉慈禅院
　　舒坦　送道士归桐柏观
　　舒坦　送韦太守
　　舒坦　宿鹭亭
　　舒坦　太白庵
　　舒坦　太白峰
　　舒坦　题宝林琼阁黎房
　　舒坦　题布袋和尚
　　舒坦　题崇福禅院二首
　　舒坦　题翠岩丈室
　　舒坦　题法喜院是院一瓦一木皆自能师手而师丈室惟布衾木枕无复长物即之
　　舒坦　题放生池
　　舒坦　题福胜院
　　舒坦　题福源院
　　舒坦　题灵鳗庙三首
　　舒坦　题灵桥门
　　舒坦　题蒙堂
　　舒坦　题明月堂
　　舒坦　题时觉寺在在堂十二首
　　舒坦　题水月桥
　　舒坦　题它山善政侯祠兼简鄞令
　　舒坦　题桃源书院
　　舒坦　题天童
　　舒坦　题天王院内鉴堂
　　舒坦　题五峰兼简英禅师
　　舒坦　题西山双乳泉
　　舒坦　题香山汤禅师
　　舒坦　题鄞江
　　舒坦　题云湖庆安院
　　舒坦　题尊教院
　　舒坦　香山野步二首
　　舒坦　音石
　　舒坦　咏雪
　　舒坦　咏蔗
　　舒坦　游承天望广德湖
　　舒坦　游翠岩六首
　　舒坦　游翠岩山
　　舒坦　游大梅护圣四首
　　舒坦　游灌顶三首
　　舒坦　游云湖过香山偶成二首
　　舒坦　雨中游杖锡
　　舒坦　再游天童山回同吴与权诸友夜集
　舒雄　太守王公植松因赋
　舒雅
　　舒雅　答刘学士
　　舒雅　答内翰学士
　　舒雅　答钱少卿
　　舒雅　送僧归护国寺
　　舒雅　题义门胡氏华林书院
　蜀僧
　　蜀僧　赋湖中渔翁
　　蜀僧　仙坛
　蜀翁　送熊退斋归武夷
　双涧　句
　双渐
　　双渐　厅壁山水
　　双渐　豫章逢故人歌
　双林大士　偈
　舜禅师　偈二首
　司马池　行色
　司马道　丁未仲夏赏月次雪斋韵
　司马伋
　　司马伋　点易亭
　　司马伋　送汪洞书大猷归鄞
　司马俨
　　司马俨　白紵词
　　司马俨　姑苏台
　　司马俨　仲夏赏月次雪斋韵
　司马允中
　　司马允中　陈公楼
　　司马允中　陆羽井
　　司马允中　千顷云
　四明士子　上吴履斋
　四锡
　　四锡　采莲曲
　　四锡　呈杨侍郎
　　四锡　池上
　　四锡　除夜
　　四锡　春洲谣
　　四锡　钓台怀古
　　四锡　峨嵋山歌
　　四锡　和温仲舒残春遣怀
　　四锡　和温仲舒感怀
　　四锡　和温仲舒寄赠
　　四锡　红树
　　四锡　寄江南诸相知
　　四锡　郡斋书事
　　四锡　郡中遣意寄友人
　　四锡　李暮吹笛歌
　　四锡　暮雪
　　四锡　暮雨
　　四锡　偶题因怀张王二谏议
　　四锡　七里滩
　　四锡　乾明节祝圣寿
　　四锡　秋怀
　　四锡　秋霖
　　四锡　秋声有怀寄副翰宋白舍人
　　四锡　群楼书怀
　　四锡　圣节有怀
　　四锡　送春
　　四锡　题天竺寺
　　四锡　桐江即事
　　四锡　桐江咏
　　四锡　西楼残月歌
　　四锡　暇日偶题
　　四锡　相州郡楼赠高秘丞
　　四锡　言怀
　　四锡　夜宴词
　　四锡　倚楼
　　四锡　倚柱吟
　　四锡　元日
　　四锡　赠宋小著
　　四锡　赠杨监察
　　四锡　漳川即事寄韩丕拾遗
　　四锡　知歌行
　锡　中夜闻泉
　四锡
　　四锡　茱萸堰泊
　　四锡　琢玉歌
　　四锡　紫云曲
　松庵道人
　　松庵道人　题真仙岩
　　松庵道人　真仙岩
　嵩禅师　戏悼如禅师
　太上隐者　山居书事
　太史章
　　太史章　石桥
　　太史章　题望飞泉
　　太史章　题宴坐石
　　太史章　题幽石
　　太史章　桐柏崇道观
　太学生
　　太学生　池鸥
　　太学生　和张乖崖
　太学生妻　寄外
　泰定　同游栖真联句
　泰亨　翠蛟亭
　覃庆元　登立鱼峰
　谭黉　句
　谭景先
　　谭景先　白马井
　　谭景先　和陈正言谠题尊贤堂二首
　谭申　潭州诗二首
　谭掞　清淑堂
　谭用之
　　谭用之　别何处士陵俊老
　　谭用之　别江上一二友生
　　谭用之　别雒下一二知己
　　谭用之　春日期巢湖旧事
　　谭用之　感怀呈所知
　　谭用之　古剑
　　谭用之　河桥楼赋得群公夜讌
　　谭用之　寄孟进士
　　谭用之　寄岐山林逢吉明府
　　谭用之　寄王侍御
　　谭用之　寄徐拾遗
　　谭用之　寄许下前管记王侍御
　　谭用之　寄阎记室
　　谭用之　寄友人
　　谭用之　寄左先辈
　　谭用之　江边秋夕
　　谭用之　江馆秋夕
　　谭用之　江上闻笛
　　谭用之　句
　　谭用之　秋日圃田送人随计
　　谭用之　秋宿湘江遇雨
　　谭用之　秋夜同友人话旧
　　谭用之　塞上
　　谭用之　山中春晚寄贾员外
　　谭用之　送丁道士归南中
　　谭用之　送僧中孚南归
　　谭用之　送友人归青社
　　谭用之　途次宿友人别墅
　　谭用之　渭城春晚
　　谭用之　闲居寄陈山人
　　谭用之　贻钓鱼李处士
　　谭用之　贻费道人
　　谭用之　贻净居寺新及第
　　谭用之　贻南康陈处士陶
　　谭用之　忆南中
　　谭用之　幽居寄李秘书
　　谭用之　约张处士游梁
　　谭用之　月夜怀寄友人
　　谭用之　再游韦曲山寺
　　谭用之　赠索处士
　汤炳龙
　　汤炳龙　陆君实挽诗
　　汤炳龙　题江贯道百牛图
　　汤炳龙　题晋王大令保母帖
　汤道亨　诀别偈
　汤汉
　　汤汉　观鱼亭
　　汤汉　寄刘后村
　　汤汉　宿孔野云丹房
　　汤汉　题灵鹫四首
　　汤汉　赠久轩提刑江东二首
　　汤汉　自儆
　汤黄中　句
　汤巾　以庐山三叠泉宁张宗瑞
　汤雷奋　輓谢叠山
　汤模　游練湖题甘露庄壁
　汤七　和强参军晚莺
　汤起岩　四贤堂
　汤乔年　梁宝寺
　汤清伯　夹竹桃
　汤思退
　　汤思退　句
　　汤思退　咏石僧
　汤夏　句
　汤莘叟
　　汤莘叟　登宜春台
　　汤莘叟　句
　　汤莘叟　马上吟
　　汤莘叟　题舫斋
　汤乿　白鹤禅寺
　汤悦
　　汤悦　鼎臣学士侍郎楚金舍人学士以再伤庭梅诗同垂宠和清绝感叹情致俱深
　　汤悦　鼎臣学士侍郎以东馆庭梅昔翰苑之毫末今复半枯向时同僚零落都尽素
　　汤悦　奉和圣制达邓王牧宣城
　　汤悦　送季大夫牧舒州
　　汤悦　再次前韵代梅答
　　汤悦　早春寄华下同志
　汤志道　山行
　汤中
　　汤中　过罗首
　　汤中　句
　　汤中　赠久轩提刑江东二首
　汤仲友
　　汤仲友　枫桥
　　汤仲友　葛岭贾似道园池
　　汤仲友　虎山
　　汤仲友　题惠山寺
　　汤仲友　西湖
　　汤仲友　游洞庭
　唐弼
　　唐弼　和经略直阁寺丞赠刘升之蛰龙岩二首
　　唐弼　三洲岩
　唐从龙　题王氏小园
　唐观　南郊回仗
　唐皞
　　唐皞　上方
　　唐皞　题安阳山翠微寺
　唐季渊　挽吕东莱二首
　唐介
　　唐介　碧落洞
　　唐介　九日赠僧
　　唐介　句
　　唐介　明王寺
　　唐介　谪官渡淮舟中遇风欲覆舟而作
　唐泾
　　唐泾　丙子纪事
　　唐泾　读史怀友
　　唐泾　广亡徙海
　　唐泾　和朱以性
　　唐泾　怀黄小牧
　　唐泾　甲戌客临安
　　唐泾　江南四迁国之亡天也歌以纪之
　　唐泾　江南四忠节国之纪也歌以哀之
　　唐泾　闽亡徙东广
　　唐泾　崖山亡
　唐珏　冬青行二首
　唐康　潮阳尉郑太玉梦至泉侧饮之甚甘明日得之东山上作梦泉记令余作诗为
　唐良骥　赠金仁山
　唐梅舑　句
　唐人机轴　句
　唐人鉴
　　唐人鉴　答诚斋问卜
　　唐人鉴　潇湘渔父歌
　唐时　思政堂
　唐士耻
　　唐士耻　比目
　　唐士耻　丙寅孟夏闻捷和陈平
　　唐士耻　代人次韵曹郎中雷字二首
　　唐士耻　代人上谢丞相生朝
　　唐士耻　代赵寺上韩平原生辰五十韵
　　唐士耻　凤山逸士周遇仙谣
　　唐士耻　古意
　　唐士耻　癸酉昩江鹿鸣燕和罗守
　　唐士耻　寄题蠲流亭
　　唐士耻　郊进退律赋水乡三实
　　唐士耻　两溪
　　唐士耻　六月望日月堂老禅示仆众偈随喜愧甚
　　唐士耻　绿槐阴
　　唐士耻　毛文子遣赠萼绿华
　　唐士耻　上余倅生辰唐律十章
　　唐士耻　失题
　　唐士耻　时贤明鉴裁
　　唐士耻　送杰老住仙游
　　唐士耻　送临江交代张司理
　　唐士耻　送许寺丞五十韵
　　唐士耻　笋乾
　　唐士耻　题彭绍墨
　　唐士耻　庭下青书带
　　唐士耻　咏史
　　唐士耻　赠浩然观胡道士
　　唐士耻　张司法寓斋
　唐肃
　　唐肃　季子挂剑歌
　　唐肃　吴中送僧
　唐籫　句
　唐天麟　烟雨楼
　唐文若　登金山
　唐文若　句
　唐文若　题绍兴焕文阁
　唐文若　以日者命状寄王龟龄
　唐询
　　唐询　华亭十咏　顾亭林
　　唐询　华亭十咏　寒穴
　　唐询　华亭十咏　华亭谷
　　唐询　华亭十咏　昆山
　　唐询　华亭十咏　陵琩养渔池
　　唐询　华亭十咏　陵机宅
　　唐询　华亭十咏　秦始皇驰道
　　唐询　华亭十咏　三女岗
　　唐询　华亭十咏　吴王猎场
　　唐询　华亭十咏　柘湖
　　唐询　寄五峰谏长老
　　唐询　山堂偶书
　　唐询　题会稽豩口躬师上人房
　　唐询　题曲水阁
　　唐询　为杭州日送客舟中
　　唐询　游五泄山
　唐异
　　唐异　塞上作
　　唐异　闲居书事
　唐元龄
　　唐元龄　华盖山
　　唐元龄　象眠山
　　唐元龄　郁林寺
　唐震　游四明留题丹山
　唐仲温　三井潭报雨
　唐仲友
　　唐仲友　长台途中
　　唐仲友　次季弼索杨继甫诗
　　唐仲友　村舍
　　唐仲友　代家君答闻老诗三首
　　唐仲友　读章嘉甫诗
　　唐仲友　贺孙知从改章服
　　唐仲友　句
　　唐仲友　蜡梅
　　唐仲友　蜡梅十五绝和陈天予韵
　　唐仲友　难老堂吴居厚为祖母作张子昭刘文叔史直翁赋诗
　　唐仲友　石洞
　　唐仲友　送钱守归朝除大农二首
　　唐仲友　题刘能之书室日静斋
　　唐仲友　题止一堂
　　唐仲友　辛丑正月上休日谒灵康庙拜滕公祠
　　唐仲友　行登新现潭
　　唐仲友　绣川湖
　　唐仲友　续八咏　八咏掞英词
　　唐仲友　续八咏　迟日春偏丽
　　唐仲友　续八咏　冬野雪垂垂
　　唐仲友　续八咏　千年增旧观
　　唐仲友　续八咏　秋空月皎皎
　　唐仲友　续八咏　双溪占胜地
　　唐仲友　续八咏　万象出新奇
　　唐仲友　续八咏　薰风夏更宜
　　唐仲友　游盖竹山
　　唐仲友　雨花台
　　唐仲友　元应善利真人祠
　　唐仲友　云峰院
　唐子寿　吴下同年会诗
　唐子真　句
　陶弼
　　陶弼　安城即事三首
　　陶弼　白雾驿
　　陶弼　北池
　　陶弼　北湖
　　陶弼　碧湘门
　　陶弼　宾州二首
　　陶弼　宾州仙影山
　　陶弼　兵器
　　陶弼　茶溪亭
　　陶弼　潮月亭
　　陶弼　辰州
　　陶弼　出岭题石灰铺
　　陶弼　春野亭
　　陶弼　丹灶山
　　陶弼　登潮月亭
　　陶弼　登桂州永宁阁
　　陶弼　登昆仑台
　　陶弼　登邕州城
　　陶弼　滴露花
　　陶弼　钓石
　　陶弼　蝶
　　陶弼　丁香
　　陶弼　东湖
　　陶弼　端研诗赠王欲
　　陶弼　对花有感
　　陶弼　芙蓉亭
　　陶弼　柑子堂
　　陶弼　膏泽峰
　　陶弼　阁皁
　　陶弼　公安县
　　陶弼　广州
　　陶弼　桂风亭
　　陶弼　桂林
　　陶弼　桂林府沦漪阁
　　陶弼　桂州
　　陶弼　过苍梧
　　陶弼　过龙平
　　陶弼　过清湘
　　陶弼　过思明
　　陶弼　合浦还珠亭
　　陶弼　贺州
　　陶弼　衡州三首
　　陶弼　黄陵庙
　　陶弼　会仙岩
　　陶弼　鸡头
　　陶弼　继老堂
　　陶弼　寄石康县曹元道
　　陶弼　寄苏州徐处士弁
　　陶弼　寄桃源管明菩
　　陶弼　寄梧守
　　陶弼　寄饮州洪迩侍禁
　　陶弼　寄郁林郡守姚道源
　　陶弼　寄沅州新守谢麟
　　陶弼　九龙岩
　　陶弼　九日登群山楼
　　陶弼　菊
　　陶弼　句
　　陶弼　玉英金实碧琳枝
　　陶弼　句
　　陶弼　拦蛮山
　　陶弼　李
　　陶弼　荔支
　　陶弼　连州天际岭
　　陶弼　廉州石
　　陶弼　柳
　　陶弼　柳州
　　陶弼　龙壁
　　陶弼　龙州秀岭
　　陶弼　罗秀山
　　陶弼　茉莉花二首
　　陶弼　莫铘关
　　陶弼　木芙蓉
　　陶弼　那霸泉
　　陶弼　南湖
　　陶弼　南湖亭
　　陶弼　南宁昆仑关
　　陶弼　南岳
　　陶弼　屏山
　　陶弼　芡
　　陶弼　秋日登南城台
　　陶弼　全州
　　陶弼　容管
　　陶弼　融州仙岩
　　陶弼　入桂林
　　陶弼　瑞莲池
　　陶弼　塞上
　　陶弼　三公亭落成
　　陶弼　三海岩
　　陶弼　三山亭
　　陶弼　山茶花二首
　　陶弼　畲田
　　陶弼　诗一首
　　陶弼　食杨梅
　　陶弼　使光亭
　　陶弼　顺应庙
　　陶弼　司马错城
　　陶弼　思柳亭
　　陶弼　送临桂令戴若纳出岭
　　陶弼　送吕涛典狱之梧州
　　陶弼　送吴利见主簿之苍梧
　　陶弼　送赵枢寺丞宰虔化县
　　陶弼　桃
　　陶弼　题鬼门关
　　陶弼　题净因寺
　　陶弼　题廉州孟太守祠堂
　　陶弼　题武溪龙书庙壁
　　陶弼　题献花铺
　　陶弼　题烟霞驿
　　陶弼　题阳朔山
　　陶弼　题阳朔县舍
　　陶弼　天涯亭
　　陶弼　桐
　　陶弼　铜雀研
　　陶弼　途次叶县§　千叶桃花
　　陶弼　望安南海口
　　陶弼　望海岭
　　陶弼　五湖亭
　　陶弼　五溪
　　陶弼　武陵
　　陶弼　西湖
　　陶弼　希静堂
　　陶弼　修仁县禅定寺
　　陶弼　阳朔县
　　陶弼　野香亭
　　陶弼　宜阳
　　陶弼　吟石
　　陶弼　饮州书事
　　陶弼　邕州
　　陶弼　永平寨道中
　　陶弼　咏藕
　　陶弼　游龙洞访僧不遇留诗
　　陶弼　又那霸泉
　　陶弼　郁林鼓角楼
　　陶弼　园居
　　陶弼　沅州
　　陶弼　岳州
　　陶弼　再过阳朔寄人
　　陶弼　赠章使君
　　陶弼　昭州
　　陶弼　直钩亭
　　陶弼　中湖
　　陶弼　祝融峰
　　陶弼　紫薇花
　　陶弼　醉石
　陶伯宗　如归亭
　陶崇
　　陶崇　笔山
　　陶崇　访僧归云庵
　陶谷
　　陶谷　寄赠梦英大师
　　陶谷　句
　　陶谷　石桥
　　陶谷　题玉堂壁
　陶金　过全州
　陶梦桂
　　陶梦桂　八月十三夜月
　　陶梦桂　酬坚大师
　　陶梦桂　酬君山远上人送别
　　陶梦桂　次弓天锡送胡儒文韵
　　陶梦桂　次友人韵
　　陶梦桂　次韵粲上人
　　陶梦桂　次韵德修弟
　　陶梦桂　次韵二首
　　陶梦桂　次韵龚子辉
　　陶梦桂　次韵红彦谟
　　陶梦桂　次韵坚大师
　　陶梦桂　次韵良佐
　　陶梦桂　次韵良佐歇心歌三首
　　陶梦桂　次韵毛幼声
　　陶梦桂　次韵陶明甫
　　陶梦桂　次韵同舟诸丈
　　陶梦桂　次韵汪山园
　　陶梦桂　次韵汪子与
　　陶梦桂　次韵王衡甫
　　陶梦桂　次韵友人
　　陶梦桂　大儿时中堂成德修弟喜而赋之因次元韵
　　陶梦桂　登胡氏楼
　　陶梦桂　读传灯录
　　陶梦桂　感怀五首
　　陶梦桂　孤松
　　陶梦桂　古樟
　　陶梦桂　怀帅书黄先生余时次万安先生开阁九江檄莫底
　　陶梦桂　黄澄伯下第以诗来访次韵
　　陶梦桂　即事
　　陶梦桂　极高明楼饮散次韵二首
　　陶梦桂　记初第时赠相士诗
　　陶梦桂　寄椿上人
　　陶梦桂　寄王良佐
　　陶梦桂　金灯花
　　陶梦桂　九日登江湖伟观矩堂董先生时帅九江慰劳甚至
　　陶梦桂　拒霜
　　陶梦桂　苦竹
　　陶梦桂　老梅
　　陶梦桂　李
　　陶梦桂　良佐留别诗颇凄惋次韵叙闲居之乐以释之二首
　　陶梦桂　谩兴
　　陶梦桂　平塘三首次子辉韵
　　陶梦桂　青山夹
　　陶梦桂　桑
　　陶梦桂　山礬
　　陶梦桂　示次儿柔中出赘
　　陶梦桂　书怀
　　陶梦桂　书事
　　陶梦桂　双枫
　　陶梦桂　送敞上人游湖湘
　　陶梦桂　送范之侄谒留守别先生
　　陶梦桂　送胡上人游浙
　　陶梦桂　送坚大师往云盖兼简隆老
　　陶梦桂　送饶守万仲衡葬次山园韵
　　陶梦桂　送舒用之葬有感
　　陶梦桂　桃
　　陶梦桂　题涂季儒愚安堂
　　陶梦桂　题竹岩卿镂冰集
　　陶梦桂　同子辉月下观梅二首
　　陶梦桂　同子兴赋雪中折带冰梅
　　陶梦桂　望郡城酬舟中诸丈
　　陶梦桂　梧桐
　　陶梦桂　先茔之左得生圹喜而示儿
　　陶梦桂　小桃源
　　陶梦桂　游水福二首
　　陶梦桂　余试吏初期六十止今遂初原喜而赋之
　　陶梦桂　与弓王二尉谈诗二首
　　陶梦桂　约客
　　陶梦桂　岳阳楼
　　陶梦桂　赠神眼相士
　　陶梦桂　赠眼科舒医士
　　陶梦桂　柘
　　陶梦桂　稚梅
　　陶梦桂　种梅
　　陶梦桂　重次龚子辉平塘韵三首
　　陶梦桂　重九与坚大师登坟庵新阁因忆癸已岁此日同在益昌道中行役之劳遂成
　　陶梦桂　舟次卷雪楼四首
　　陶梦桂　舟次吴城山
　　陶梦桂　追次前韵
　　陶梦桂　自述
　　陶梦桂　自题
　陶迁　题清芬阁二首
　陶去泰　句
　陶彝　句
　陶应靬
　　陶应靬　废宫
　　陶应靬　古诗二首
　陶羽　古歌赠岩主喜公
　滕白
　　滕白　七绝三首
　　滕白　山行
　　滕白　题汶川村居
　　滕白　燕
　滕岑
　　滕岑　白紵歌
　　滕岑　次韵乐天村居
　　滕岑　次韵乐天村居卧病
　　滕岑　次韵乐天目昏
　　滕岑　次韵乐天山居
　　滕岑　次韵欧公残杏
　　滕岑　短歌行
　　滕岑　鼓腹无所思朝起暮归眠湫明诗也以诗定韵为十诗
　　滕岑　官捕虎行
　　滕岑　寒鸡
　　滕岑　和方薄山居
　　滕岑　和陶渊明饮酒诗
　　滕岑　记前身
　　滕岑　寄友人王晋老
　　滕岑　甲申大水二首
　　滕岑　江上望西兴
　　滕岑　蒋中丞庭下芙蓉三首
　　滕岑　九日求米
　　滕岑　句
　　滕岑　乐天狂歌词
　　滕岑　楼上偶成
　　滕岑　绿柿寄开欲游钓台以诗谢
　　滕岑　梅花
　　滕岑　南新慈照寺
　　滕岑　拟白马篇
　　滕岑　拟名都篇
　　滕岑　秋江四绝
　　滕岑　秋晚
　　滕岑　三月十二日晚雨因取渊明诗微雨洗高林清飚矫云翮之句定韵赋十诗翌
　　滕岑　山礬
　　滕岑　上郑广文
　　滕岑　题钓台对严氏楼三首
　　滕岑　题永泰显上人个中庵
　　滕岑　酴醿
　　滕岑　玩松竹
　　滕岑　惜梅
　　滕岑　闲题
　　滕岑　辛丑大水
　　滕岑　行路难
　　滕岑　杏花
　　滕岑　游西湖五首
　　滕岑　赠何应叔
　　滕岑　赠徐谷三绝
　　滕岑　折花
　　滕岑　中兴碑
　　滕岑　拄杖
　滕岑父　和岑子上郑广文诗
　滕继远　新晴可喜同吴斗南登塔院
　滕珂　谒梅都官墓
　滕墂
　　滕墂　拜岳将军墓
　　滕墂　东城
　　滕墂　溪村
　滕玲　九日登方山
　滕乔　和刘颖呈张经略韵
　滕涉　游泰山灵岩寺
　滕翔　普照寺
　滕元发
　　滕元发　浮云楼
　　滕元发　寄越州范希文太守
　　滕元发　结客
　　滕元发　句
　　滕元发　送程给事知越州
　　滕元发　送俞汝尚致仁还乡
　滕镇　绍熙辛亥六月中伏日出郭观稼小休野石读仲权正字壁间所题诗因次韵
　滕宗谅
　　滕宗谅　白云楼
　　滕宗谅　翠光亭
　　滕宗谅　鹤联句
　　滕宗谅　寄会稽范希文
　　滕宗谅　剑联句
　　滕宗谅　句
　　滕宗谅　石城寺
　　滕宗谅　游茅山
　　滕宗谅　月
　　滕宗谅　赠回道士
　　滕宗谅　赠妓兜娘
　天目僧　答赞宁
　田从易　寄荔枝与盛参政
　田耕月　春日山中
　田开
　　田开　句
　　田开　临封杂咏
　田况
　　田况　成都遨乐诗二十一首　八日太慈寺前区市
　　田况　成都遨乐诗二十一首　冬至进天庆观会太慈寺
　　田况　成都遨乐诗二十一首　二日出城
　　田况　成都遨乐诗二十一首　二十八日竭生禄祠游净众寺
　　田况　成都遨乐诗二十一首　二十三日圣寿寺前蚕市
　　田况　成都遨乐诗二十一首　二十一日游海云山
　　田况　成都遨乐诗二十一首　二月二日游江会宝历寺
　　田况　成都遨乐诗二十一首　伏日会江渎池
　　田况　成都遨乐诗二十一首　寒食出城
　　田况　成都遨乐诗二十一首　九日太慈寺蚕市
　　田况　成都遨乐诗二十一首　开西园
　　田况　成都遨乐诗二十一首　七月六日晚登太慈寺阁观夜市
　　田况　成都遨乐诗二十一首　七月十八日太慈寺观施盂兰盆
　　田况　成都遨乐诗二十一首　乾元节
　　田况　成都遨乐诗二十一首　三月三日登学射山
　　田况　成都遨乐诗二十一首　三月十四日太慈寺建乾元节道场
　　田况　成都遨乐诗二十一首　上元灯夕
　　田况　成都遨乐诗二十一首　四月十九日汎浣花溪
　　田况　成都遨乐诗二十一首　五日州南门蚕市
　　田况　成都遨乐诗二十一首　元日登安福寺塔
　　田况　成都遨乐诗二十一首　重阳日州南门药市
　　田况　寄道士张明真
　　田况　句
　　田况　题琴台
　　田况　颖水
　　田况　赠都雍元规
　田霖　燕口洞
　田农夫　句
　田如鳌　无题
　田太靖　上元
　田锡
　　田锡　辩惑篇
　　田锡　残冬书事呈宋太玄
　　田锡　酬陈处士咏雪歌
　　田锡　酬宋湜贾黄中二学士菊花之什兼呈诸厅学士
　　田锡　酬桐庐知县刁衎歌
　　田锡　春雨
　　田锡　促织
　　田锡　代牡丹酬答
　　田锡　代书呈苏易简学士希宠和见寄以便题之于郡斋也
　　田锡　登叠嶂楼
　　田锡　登郡楼望严陵钓台
　　田锡　冬夕书事
　　田锡　读翰林集
　　田锡　对酒
　　田锡　多情
　　田锡　风筝歌
　　田锡　府解后有诏旨权停贡举因成长句寄太素兼简韩丕茂才
　　田锡　归去来
　　田锡　和安仪凤
　　田锡　和宋太玄腊日
　　田锡　和太素春书
　　田锡　和太素早春书事忆游京国
　　田锡　和朱玄进士对雪
　　田锡　花雨比下秦中
　　田锡　华清宫词
　　田锡　即事
　　田锡　寄陈处士
　　田锡　寄樊郎中
　　田锡　寄韩丕进士
　　田锡　寄梁周翰补阙杨徽之宋白二拾遗
　　田锡　寄蒲城宋白小著
　　田锡　寄宋白拾遗
　　田锡　寄宋准学士
　　田锡　寄题象耳寺
　　田锡　江南曲
　　田锡　结交篇
　　田锡　进瑞雪歌
　　田锡　句
　　田锡　苦寒行
　　田锡　览韩渥郑谷诗因呈太素
　　田锡　览太素新编
　　田锡　离怀
　　田锡　留别句中正学士
　　田锡　暮冬阌乡遇萧霸赴任
　　田锡　攎古
　　田锡　千金答漂母行
　　田锡　塞上曲
　　田锡　塞下曲
　　田锡　三月二十八日书怀
　　田锡　圣主平戎歌
　　田锡　思归引
　　田锡　送安仪凤
　　田锡　送韩援赴阙
　　田锡　送僧归天宁万年禅院
　　田锡　桐豨行
　　田锡　投杼词
　　田锡　晚望因寄宋太素
　　田锡　晚雲曲
　　田锡　望西林寺
　　田锡　渭北春尽日作因思蜀洛旧游寄太素
　　田锡　渭北即事书呈太素
　　田锡　惜春词
　　田锡　夏日即事
　　田锡　哓莺
　　田锡　谢晏公
　　田锡　忆梅花
　　田锡　吟情
　　田锡　幽居
　　田锡　御沟
　　田锡　御试二仪合德诗
　　田锡　鬻冰咏
　　田锡　早秋言怀
　　田锡　赠别琅邪评事兼寄两制旧交
　　田锡　赠朱玄进士
　　田锡　雉媒
　　田锡　自勉
　　田锡　醉题红叶
　　田锡　樽前吟呈宋白小著
　田瑜　送钤辖馆使王公
　田昼
　　田昼　杜牧
　　田昼　墨子
　　田昼　玉盘
　　田昼　筑长堤
　廷云　句
　通真子　文斾山
　同闶　挽和靖先生
　童潮
　　童潮　劳渡
　　童潮　小孤山
　　童潮　渊明故址
　童传　句
　童蒙　宿青绥铺
　童童　题王子晋
　涂楷　纪梦
　涂槱　题秀岩
　屠季　移居甬江有感
　晚静　句
　万某　九日南山
　万世延　句
　万俟绍之
　　万俟绍之　婢态
　　万俟绍之　呈印主学
　　万俟绍之　次郊行韵
　　万俟绍之　次新竹韵
　　万俟绍之　冬闺怨
　　万俟绍之　方水滴子
　　万俟绍之　访新城宰
　　万俟绍之　寄永兴窣兄
　　万俟绍之　饯常熟宰
　　万俟绍之　饯友宰丹阳
　　万俟绍之　杰阁
　　万俟绍之　金陵郊行
　　万俟绍之　陆墓寺
　　万俟绍之　旅中
　　万俟绍之　送观书记住山
　　万俟绍之　题扇面
　　万俟绍之　席上次韵
　　万俟绍之　谒曾祖提刑墓
　　万俟绍之　游建康碧瑶洞
　　万俟绍之　游天平山白云泉
　　万俟绍之　元夕
　万哲
　　万哲　绝句
　　万哲　中秋寄陈碧栖
　忘怀老人　句
　危彪　挽故知容州朝请陶公
　危骖　挽故知容州朝请陶公章二首
　危拱辰　新月
　危固
　　危固　福山寺
　　危固　广福院
　　危固　送僧归西林院
　　危固　隐居
　危和　稹翠楼
　危涴　书灯蛾
　危昭德　春晚
　危稹
　　危稹　春日即事
　　危稹　春日有感三首
　　危稹　妇叹
　　危稹　郭公篇
　　危稹　鹤
　　危稹　寄真西山
　　危稹　接客篇
　　危稹　借诗话於应祥弟有不许点抹之约作计戏这
　　危稹　经从丰城谒于房州于令侍姬歌舞进酒二首
　　危稹　句
　　危稹　藕花中未开之荷穿叶而出
　　危稹　牵牛花
　　危稹　上雷漕
　　危稹　上隆兴赵帅
　　危稹　上赵总领
　　危稹　送柴中行出守章贡
　　危稹　送晃告院得南康
　　危稹　送刘帅归蜀
　　危稹　送孙行之出守衡阳
　　危稹　题吴淑妃真子
　　危稹　题杨妃牙痛图
　　危稹　挽同年胡司门
　　危稹　挽月湖二首
　　危稹　王架阁夙有棋癖尝於和篇中讥其不工架阁颇讳恶其说复次韵戏之
　　危稹　闻莺
　　危稹　赠书肆陈解元
　微禅师　上堂偈
　伐　岘山
　韦居安
　　韦居安　悼亡安
　　韦居安　寄魏菊庄庆之
　　韦居安　景定壬戌冬得数椽于城南慈感渡侧询之故老云距贾耘老旧址不远因作
　韦昮　和陶弼思柳亭韵
　韦奇
　　韦奇　句
　　韦奇　题倪文昌玉湖书院
　韦谦　题常乐寺五云堂
　伟岸翁　句
　温革
　　温革　凤凰山
　　温革　句
　温良玉　赠胡侍朗致仕
　温益
　　温益　句
　　温益　诗呈同院
　文德嵩　句
　文洪源　齐云庵
　文及翁
　　文及翁　次回仙韵
　　文及翁　和东坡韵二首
　　文及翁　和太傅平章贾魏公咸淳庚午冬大雪遗安抚潜侍郎
　　文及翁　山中夜坐
　文起傅　澹山岩
　文师敬　龙多山
　文天祐
　　文天祐　别黄山
　　文天祐　黄山听琴
　文喜　句
　文兴　寄云水禅师
　文仪　诗一首
　文有年
　　文有年　题澹山岩
　　文有年　题元子故宅
　文子璋
　　文子璋　澹山岩
　　文子璋　浯溪
　闻鉴　洞霄纪游
　闻九成
　　闻九成　初入洞霄
　　闻九成　洞霄山隐斋
　　闻九成　杨先高题漱玉轩
　闻人安寿　题招提院静照堂
　闻人偲　净因院建炎兵火独存纪事
　闻人符　题清习阁
　闻人武子
　　闻人武子　丁角暮春
　　闻人武子　句
　　闻人武子　墨梅
　闻人宇　海盐鹿苑寺
　闻人滋　早秋游灵岩
　闻肇瑝　汉严将军庙
　倭倭才　落笔峝
　乌允卿　宁国院
　巫伋　茅山书院谒侯处士像
　毋丘恪　次袁说友巫山十二峰二十五韵
　五迈
　　五迈　跋黄京甫必昌提干四书讲义
　　五迈　跋林学士宋聊帖
　　五迈　白发叹
　　五迈　白发吟
　　五迈　别永福张景山
　　五迈　常惺惺室
　　五迈　代简奉寄三山方时父遇游几叟明复
　　五迈　殿廷初考圹同舍约共赋诗
　　五迈　吊何岩
　　五迈　东归同年三山王簿宾之赵户立父连簿仁父典上舍偕行分道买樽酌别
　　五迈　东归至衢城十五里头
　　五迈　读林去华居厚主簿省题
　　五迈　反艳歌曲复三山林斗南
　　五迈　父执德化陈宰叔概宁诗和之
　　五迈　和赵簿题席麻林居士小隐四韵
　　五迈　寄陈士登元龙士登书问盗且责予不贻书当路为剪除计予方以罪归有言
　　五迈　寄惠州陈史君真卿
　　五迈　寄居元职方北第呈西邻盛进士
　　五迈　寄林教授龟从
　　五迈　寄同年新涂王宰梦弼
　　五迈　寄浙漕王子文野以思君令人老五字为韵得诗五首
　　五迈　甲戌九月日有食之纪异三十韵
　　五迈　坚固堂
　　五迈　简复斋陈寺丞子表夫知丞并呈真西山
　　五迈　简林公似
　　五迈　简同年刁时中俊卿
　　五迈　简延平李公足择善
　　五迈　猎者
　　五迈　灵白湖归憩林氏坟庵僧出能诵予旧诗设茗碗蒲食以诗赠之兼呈林六十
　　五迈　亲旧问盗作诗四十韵以答之说要备野史之录
　　五迈　试石鼓墨得月字韵
　　五迈　寿方右史德顺大琮生朝
　　五迈　书怀奉简黄成甫史君
　　五迈　述梦
　　五迈　水口上舟呈同行傅月山苌
　　五迈　四十自寿
　　五迈　送表弟陈一鸣尧章入京
　　五迈　送春有感
　　五迈　送地栗与囊山应叟和尚
　　五迈　送黄成甫殿讲被召
　　五迈　送要公似有这宰古田
　　五迈　送族侄千里归漳浦
　　五迈　题弟纲举之奉仙之室日小蓬莱
　　五迈　题洪和观静斋
　　五迈　题江郎石
　　五迈　题余君肃日严忍斋
　　五迈　题元山蔡行可对青亭
　　五迈　题赵别驾委斋诗
　　五迈　携筇出尤岭岭头坐俟舆夫不至
　　五迈　谢说尹惠酒馔
　　五迈　辛未中元记梦梦与一僧谈世事良久问答中有凡事如此汝曹勉之之语既
　　五迈　信手阅清溪诗一首韵即事
　　五迈　学易斋
　　五迈　以喜离过墨赠吾婿郑纯父玸
　　五迈　有客一首寄温陵史君赵侍郎涯
　　五迈　与友人饮分等字韵
　　五迈　远氈行
　　五迈　赠传神庄士仪
　　五迈　赠谈星达士
　　五迈　郑昂叔和余问盗诗末及山东事弟侄辈又问山东本末再用前韵答之
　五云山人　句
　伍彬
　　伍彬　句
　　伍彬　题全义分水岭
　伍诰　句
　伍乔
　　伍乔　冬日道中
　　伍乔　观华夷图
　　伍乔　观山水障子
　　伍乔　寄落星史虚白处士
　　伍乔　寄史处士
　　伍乔　寄张学士洎
　　伍乔　九江旅夜寄山中故人
　　伍乔　句
　　伍乔　林居喜崔三博远至
　　伍乔　龙潭张道者
　　伍乔　庐山书堂送祝秀才还乡
　　伍乔　暮冬送何秀才毘陵
　　伍乔　僻居酬友人
　　伍乔　僻居秋思寄友人
　　伍乔　僻居谢何明府见访
　　伍乔　送江少府授延陵后寄
　　伍乔　宿灊山
　　伍乔　题西林寺水阁
　　伍乔　晚秋同何秀才溪上
　　伍乔　闻杜牧赴阙
　　伍乔　游西禅
　　伍乔　游西山龙泉禅寺
　伍馀干　偕康子雍州季子东所游虔州通天岩
　武成　买鞭
　武克诚　句
　武宣徽　句
　武衍
　　武衍　哀魏方泉
　　武衍　边烽既息穑事告登歌以五十六字用和击壤
　　武衍　别燕
　　武衍　病目
　　武衍　伯氏自吴门来辇下再宿即别
　　武衍　采桑曲
　　武衍　长桥月夕
　　武衍　尝葡萄
　　武衍　春日湖上
　　武衍　春日舟中书所见
　　武衍　春晓山行马上口占
　　武衍　次平小景
　　武衍　次韵答菊庄汤伯起
　　武衍　悼戴式之
　　武衍　访隐者居
　　武衍　枫桥道中
　　武衍　宫词补遗
　　武衍　宫思
　　武衍　宫中词
　　武衍　恭谢庆成诗十阕
　　武衍　孤山访梅不遇简知己
　　武衍　贵游
　　武衍　韩干照夜白
　　武衍　湖边
　　武衍　湖亭席上
　　武衍　湖亭席上赠商素
　　武衍　寄社友
　　武衍　寄汤伯起
　　武衍　寄吴德章签判
　　武衍　尖送云友归行都
　　武衍　郊居纪实
　　武衍　京口策应戍将归营
　　武衍　九日
　　武衍　开元广寒词
　　武衍　客去
　　武衍　蜡梅
　　武衍　老宫人
　　武衍　老将
　　武衍　立春
　　武衍　立秋夕
　　武衍　刘八窗见访一夕即别
　　武衍　刘后村被召
　　武衍　榴花
　　武衍　柳枝词
　　武衍　芦笋
　　武衍　明妃曲
　　武衍　癖
　　武衍　七夕
　　武衍　清明湖上
　　武衍　晴丝
　　武衍　秋夕过松陵
　　武衍　秋夕清汎
　　武衍　阮客
　　武衍　示舵师
　　武衍　书画扇
　　武衍　书所怀
　　武衍　书吴江塔院水月
　　武衍　双鹭
　　武衍　霜梧
　　武衍　睡觉
　　武衍　松陵晚泊
　　武衍　送蕙坡赵富阳赴高邮元幕见次
　　武衍　送客之润赴时贵约
　　武衍　送外家通倅方澹庵
　　武衍　送友人赴长沙酒官
　　武衍　宿吕城舟中
　　武衍　岁在丁亥郊禋礼成皇帝登门肆赦获睹盛典恭成口号
　　武衍　闻角呈宗谕方蕙岩
　　武衍　西陵观梅
　　武衍　夏日书事
　　武衍　小游仟词
　　武衍　小院
　　武衍　谢曹东甽跋吟卷
　　武衍　新雁
　　武衍　杏花
　　武衍　虚皇坛月下闻笙
　　武衍　雪中登垂虹亭
　　武衍　寻昔游
　　武衍　雁奴
　　武衍　燕子
　　武衍　阳复
　　武衍　宜永观雨
　　武衍　莺
　　武衍　游吴门同乐园疥池光亭壁呈使君张都承
　　武衍　寓京口四首答汤菊庄兼简分司郑料院　北固亭口占
　　武衍　寓京口四首答汤菊庄兼简分司郑料院　甘露寺很石
　　武衍　寓京口四首答汤菊庄兼简分司郑料院　鹘山
　　武衍　寓京口四首答汤菊庄兼简分司郑料院　月观远眺
　　武衍　赠苕上隐者
　　武衍　枕边
　　武衍　正元二日与菊庄汤伯起归隐陈鸿甫汎舟湖上二首
　　武衍　重访西湖旧游
　武夷　题旅舍
　武允蹈　句
　奚商衡
　　奚商衡　簿舍四堂
　　奚商衡　到崑山
　　奚商衡　慧聚上方
　锡九龄　句
　席汝言　耆英会
　席羲叟　次令衿游玉壶高咏十绝
　　席羲叟　次令衿游玉壶高咏十绝　处处可人
　　席羲叟　次令衿游玉壶高咏十绝　独坐
　　席羲叟　次令衿游玉壶高咏十绝　对换
　　席羲叟　次令衿游玉壶高咏十绝　风雷大作
　　席羲叟　次令衿游玉壶高咏十绝　解衣磐
　　席羲叟　次令衿游玉壶高咏十绝　久病便觉清快
　　席羲叟　次令衿游玉壶高咏十绝　满园秋香
　　席羲叟　次令衿游玉壶高咏十绝　凭栏看花
　　席羲叟　次令衿游玉壶高咏十绝　小雨垂帘就寝
　　席羲叟　次令衿游玉壶高咏十绝　欲归甫留
　席炎　留题酒家壁
　袭文焕　山中纪咏
　夏噩　句
　夏侯嘉正　句
　夏侯峤　送李少和还山
　夏龙五　题居室
　夏世雄　奉继冯使君韵
　夏竦
　　夏竦　安抚状元内翰还朝复命再获候迎先附短章以代片幅
　　夏竦　八年正月天庆节上清宫行香锡庆院御筵日扬辉有非烟非雾之云
　　夏竦　八月梓州奏广化寺池莲五茎各开二花
　　夏竦　本宫投龙简中使
　　夏竦　赤城
　　夏竦　崇胜寺
　　夏竦　初夏有作
　　夏竦　春日寄陈舍人
　　夏竦　春游
　　夏竦　大中祥符七年七月锦州奏天庆观修圣祖殿毕五色云三朵各方丈馀见于
　　夏竦　代村叟
　　夏竦　到任后作
　　夏竦　到任泾州寄长安府学诸先辈
　　夏竦　登台州城楼
　　夏竦　帝京春日
　　夏竦　二月昭州奏正月一日设醮上玉皇表烧钱次有鹤一双翱翔久之西北去
　　夏竦　奉观御飞白书应制
　　夏竦　奉和御制砚歌
　　夏竦　奉和御製笔歌
　　夏竦　奉和御製册府元龟了毕
　　夏竦　奉和御製朝谢玉皇大帝致斋夜天书道场观鹤下临
　　夏竦　奉和御製朝元殿朝谢玉皇大帝
　　夏竦　奉和御製崇政殿宴從臣
　　夏竦　奉和御製大醫
　　夏竦　奉和御製冬至
　　夏竦　奉和御製读北齐书
　　夏竦　奉和御製读陈书
　　夏竦　奉和御製读后汉书诗
　　夏竦　奉和御製读后魏书
　　夏竦　奉和御製读后周书
　　夏竦　奉和御製读晋书
　　夏竦　奉和御製读前汉书
　　夏竦　奉和御製读三国志诗
　　夏竦　奉和御製读史记诗
　　夏竦　奉和御製读宋书
　　夏竦　奉和御製读隋书
　　夏竦　奉和御製读唐书
　　夏竦　奉和御製读五代汉史
　　夏竦　奉和御製读五代晋史
　　夏竦　奉和御製读五代梁史
　　夏竦　奉和御製读五代史后唐史
　　夏竦　奉和御製读五代周史
　　夏竦　奉和御製奉安圣像礼成
　　夏竦　奉和御製奉祀礼成宴
　　夏竦　奉和御製奉先歌
　　夏竦　奉和御製甘雨应祈
　　夏竦　奉和御製告玉清昭应宫太庙礼成
　　夏竦　奉和御製恭谢南郊
　　夏竦　奉和御製恭谢天地礼成
　　夏竦　奉和御製国学太宗皇帝御书阁告成
　　夏竦　奉和御製皇太后恭谢太庙
　　夏竦　奉和御製会灵观甘露
　　夏竦　奉和御製会庆殿宴
　　夏竦　奉和御製藉田诗
　　夏竦　奉和御製景灵宫迎牌
　　夏竦　奉和御製九天司命降临
　　夏竦　奉和御製看毛诗诗三章二章十二句一章八句
　　夏竦　奉和御製龙图阁观书
　　夏竦　奉和御製墨歌
　　夏竦　奉和御製内苑嘉穣
　　夏竦　奉和御製七夕
　　夏竦　奉和御製千叶黄牡丹
　　夏竦　奉和御製清心殿水清木再连理
　　夏竦　奉和御製庆先后升袝礼成
　　夏竦　奉和御製瑞雪
　　夏竦　奉和御製太清楼屏风柏连理
　　夏竦　奉和御製天书道场观神雀
　　夏竦　奉和御製为政歌
　　夏竦　奉和御製五岳观告成
　　夏竦　奉和御製喜春雨
　　夏竦　奉和御製先天节上清宫道场香合内获金龙
　　夏竦　奉和御製幸金明池
　　夏竦　奉和御製宣读天书
　　夏竦　奉和御製雪
　　夏竦　奉和御製兖州景灵宫太极观牌登路
　　夏竦　奉和御製迎圣像中路获金龙送还茅山
　　夏竦　奉和御製与天下臣庶恭上玉皇大帝天帝圣号
　　夏竦　奉和御製玉清昭应宫成
　　夏竦　奉和御製玉清昭应宫甘露歌
　　夏竦　奉和御製玉清昭应宫天书阁告成
　　夏竦　奉和御製玉清昭应宫天书阁瑞应
　　夏竦　奉和御製玉清昭应宫玉皇大殿告成
　　夏竦　奉和御製真游殿成诗
　　夏竦　奉和御製真游殿告成
　　夏竦　奉和御製中和节
　　夏竦　奉和御製滋福殿清醮圣祖天尊大帝尊像瑞应
　　夏竦　奉贺御製灵应瑞石
　　夏竦　奉祀礼毕还京
　　夏竦　奉直园双头芍药
　　夏竦　感兴
　　夏竦　宫词
　　夏竦　躬耕籍田诗
　　夏竦　古意
　　夏竦　观藏珠
　　夏竦　观唐明皇山水字流杯石应製
　　夏竦　观夜醮
　　夏竦　国清寺
　　夏竦　寒食
　　夏竦　和集贤相公摄事出郊
　　夏竦　和太师相公秋兴十首
　　夏竦　和御製赏花诗
　　夏竦　虎丘僧舍间望
　　夏竦　花槛
　　夏竦　华山
　　夏竦　话道
　　夏竦　皇帝听讲尚书彻太清楼锡宴
　　夏竦　皇后阁端午帖子
　　夏竦　皇太后恭谢太庙
　　夏竦　黄鹤楼歌
　　夏竦　寄传法二大卿并简译席诸大士
　　夏竦　寄张相公
　　夏竦　鉴湖晚望
　　夏竦　槛竹
　　夏竦　江城秋思
　　夏竦　江南春日
　　夏竦　江南怀古
　　夏竦　江州琵琶亭
　　夏竦　讲彻礼记崇政殿开宴应制
　　夏竦　金陵
　　夏竦　九日登尧山书事
　　夏竦　厩马
　　夏竦　句
　　夏竦　郡王阁端午帖子
　　夏竦　狼山渡口有作
　　夏竦　灵溪
　　夏竦　留题友人郊居
　　夏竦　洛中春旱祷龙门无畏塔得雨
　　夏竦　马跑泉
　　夏竦　明州进芝草并图
　　夏竦　内阁春帖子
　　夏竦　偶成
　　夏竦　蔷薇
　　夏竦　青州
　　夏竦　秋日村路
　　夏竦　秋日江馆喜弹琴羽人至
　　夏竦　秋日送人南游
　　夏竦　秋日送人西上
　　夏竦　秋晓
　　夏竦　闰六月眉州奏禾生九穗
　　夏竦　三月施州进金色小龟
　　夏竦　善慧师禅斋
　　夏竦　赏花钓鱼应製
　　夏竦　上元应製
　　夏竦　石梁
　　夏竦　寿春郡王阁春帖子
　　夏竦　书怀
　　夏竦　淑妃阁端午帖子
　　夏竦　四月昌州奏圣祖殿下生芝草一本四茎及面有红光如悦怿之状
　　夏竦　送凤茶与记室燕学士诗
　　夏竦　送济南杜郎中
　　夏竦　送江宁相公
　　夏竦　送李殿院知防州
　　夏竦　送人
　　夏竦　送人出牧
　　夏竦　送人入越
　　夏竦　送人游关右
　　夏竦　送人之淮西
　　夏竦　送苏台守受代归朝
　　夏竦　送太傅相公居留洛宅
　　夏竦　送王端公充荆湖北路转运
　　夏竦　送吴兴使君郎中分务归姑苏
　　夏竦　送新恩善济处士归玉笥
　　夏竦　送修撰杨学士留守南京
　　夏竦　送益州同理张殿丞
　　夏竦　送张无梦归天台
　　夏竦　送张学士赴阙
　　夏竦　送张逸人二首
　　夏竦　滕王阁
　　夏竦　题东林寺
　　夏竦　题华严经诗
　　夏竦　天台道中
　　夏竦　桐柏观
　　夏竦　晚晴
　　夏竦　晚望
　　夏竦　闻劝农二使渡江访胡丞隐居
　　夏竦　闻莺
　　夏竦　吴中怀古
　　夏竦　五月同州奏牡丹一枝开三花
　　夏竦　西厅
　　夏竦　喜马少保致政
　　夏竦　喜种隐君授正言直馆
　　夏竦　狎鸥亭诗
　　夏竦　仙姬怨
　　夏竦　宣赐翠芳亭双头并蒂牡丹仍令赋诗
　　夏竦　雪后赠雪苑师
　　夏竦　延福宫双头牡丹
　　夏竦　延试
　　夏竦　野步
　　夏竦　咏凤
　　夏竦　咏牡丹
　　夏竦　咏鹰
　　夏竦　渔者
　　夏竦　御阁春帖子
　　夏竦　御阁端午帖子
　　夏竦　元真殿烧香观太宗真宗御书仁宗飞白书并瑞穣应製
　　夏竦　再徙西都咏青雀寄张升谏院
　　夏竦　赠海州使君
　　夏竦　赠县宰
　　夏竦　赠逸人
　　夏竦　舟行即事
　夏天民　题汪水云诗卷
　夏元鼎
　　夏元鼎　祷正一真君
　　夏元鼎　题壁二首
　夏之中　古离别
　仙村人　春日田园杂兴
　仙上人　句
　鲜于能　句
　鲜于侁
　　鲜于侁　巴江
　　鲜于侁　宝峰亭
　　鲜于侁　大剑山
　　鲜于侁　涪江风月
　　鲜于侁　赋新繁周表权如诏亭
　　鲜于侁　和司马君实安之以诗二绝见招作真率会光以无从者不及赴依韵和呈
　　鲜于侁　会景堂
　　鲜于侁　锦屏山
　　鲜于侁　九诵　河伯
　　鲜于侁　九诵　箕子
　　鲜于侁　九诵　孔子
　　鲜于侁　九诵　双庙
　　鲜于侁　九诵　舜祠
　　鲜于侁　九诵　微子
　　鲜于侁　九诵　尧祠
　　鲜于侁　九诵　岳神
　　鲜于侁　九诵　周公
　　鲜于侁　句
　　鲜于侁　送確公长老住灵岩
　　鲜于侁　题灵岩
　　鲜于侁　望江楼
　　鲜于侁　新堂夜坐月色皎然由连理亭信步庭中徘徊久之因为五言一首
　　鲜于侁　扬州
　　鲜于侁　扬州后土祠琼花
　　鲜于侁　洋州三十景　北园
　　鲜于侁　洋州三十景　冰池
　　鲜于侁　洋州三十景　此君奄
　　鲜于侁　洋州三十景　待月台
　　鲜于侁　洋州三十景　灙泉亭
　　鲜于侁　洋州三十景　二乐榭
　　鲜于侁　洋州三十景　过溪亭
　　鲜于侁　洋州三十景　涵虚亭
　　鲜于侁　洋州三十景　寒芦港
　　鲜于侁　洋州三十景　横湖
　　鲜于侁　洋州三十景　湖桥
　　鲜于侁　洋州三十景　获浦
　　鲜于侁　洋州三十景　金橙径
　　鲜于侁　洋州三十景　吏隐亭
　　鲜于侁　洋州三十景　蓼屿
　　鲜于侁　洋州三十景　南园
　　鲜于侁　洋州三十景　披锦亭
　　鲜于侁　洋州三十景　书轩
　　鲜于侁　洋州三十景　霜筠亭
　　鲜于侁　洋州三十景　天汉台
　　鲜于侁　洋州三十景　荼蘼洞
　　鲜于侁　洋州三十景　望云楼
　　鲜于侁　洋州三十景　无言亭
　　鲜于侁　洋州三十景　禊亭
　　鲜于侁　洋州三十景　野人庐
　　鲜于侁　洋州三十景　筼簹谷
　　鲜于侁　洋州三十景　蒸萏亭
　　鲜于侁　洋州三十景　竹坞
　　鲜于侁　游金山
　　鲜于侁　游灵岩
　　鲜于侁　杂兴三首
　鲜于师中　题滴水岩
　鲜于枢　句
　鲜于夏　句
　鲜于至　诗一首
　咸淳士人
　　咸淳士人　刺贾平章
　　咸淳士人　刺贾秋壑诗
　　咸淳士人　刺贾似道
　　咸淳士人　题贾似道养乐园
　襄阳妓　送武补阙
　向传式
　　向传式　寄成都蒋密学
　　向传式　渌波亭
　向旙
　　向旙　从吴傅朋游芝山登五老亭以驾言出游分韵赋诗
　　向旙　句
　　向旙　题吴傅朋游丝书
　向滈
　　向滈　二月四日约同寮劝耕万安院已而不至书於彭氏酒家壁
　　向滈　句
　　向滈　莞尔堂春晚书怀呈同僚
　　向滈　莞尔堂和柳枢密韵
　　向滈　莞尔堂夏日偶成
　向郎中　句
　向敏中
　　向敏中　呈知鄜州何士宗
　　向敏中　春暮
　　向敏中　寄寇平仲
　　向敏中　句
　　向敏中　偶吟遣怀
　　向敏中　桃花
　　向敏中　题义门胡氏华林书院
　　向敏中　峡山飞来寺
　　向敏中　延安守岁
　　向敏中　游净居寺
　向雪湖　雨鸠
　向子謓
　　向子謓　句
　　向子謓　山斋
　　向子謓　题米元晖横轴
　　向子謓　题王文孺舑庵
　　向子謓　题芗林
　项传　书邓先生石几
　项大受
　　项大受　宝佑甲寅巧夕陪赵帘溪游乳洞时秋意已□俗尘顿洗西畴项大受谩赋一
　　项大受　冷清生活与赋拙何异围棋酌酒其乐无涯再得一律
　项容孙　山中忆兄弟
　项诜　便桥泊舟
　逍遥子
　　逍遥子　白云庵四首
　　逍遥子　茶庵
　　逍遥子　罗浮茶
　萧黯
　　萧黯　和洪容斋锁院作
　　萧黯　送容斋自福粹满归
　萧豳　题汪水云诗卷
　萧炳　小仰山
　萧德藻
　　萧德藻　采莲曲二首
　　萧德藻　次韵傅惟肖
　　萧德藻　登岳阳楼
　　萧德藻　古梅二绝
　　萧德藻　句
　　萧德藻　立春
　　萧德藻　吕公洞
　　萧德藻　樵夫
　　萧德藻　台城
　　萧德藻　咏虞美人草
　萧固　句
　萧贯
　　萧贯　句
　　萧贯　齐山
　　萧贯　清溪
　萧桂林
　　萧桂林　癸水亭次曾宏正韵
　　萧桂林　还珠洞次曾宏正韵
　萧国梁　句
　萧介父　题载雪录
　萧敬夫　句
　萧克翁　题汪水云诗卷
　萧逵　玉司山
　萧兰皋　山行宿道院
　萧璩　题汪水云诗卷
　萧实　句
　萧燧　高宗皇帝挽词
　萧泰来
　　萧泰来　和崔丞劝农
　　萧泰来　腊祭谒告
　　萧泰来　觅竹栽谢
　　萧泰来　寿友人
　　萧泰来　题梅坛毛庆甫云悦楼二首
　　萧泰来　题渊明祠
　　萧泰来　亭坐
　　萧泰来　赠星学张月台
　萧庭直　句
　萧澥
　　萧澥　避乱山家
　　萧澥　常山舟中
　　萧澥　读秦纪
　　萧澥　读史
　　萧澥　读文君白头吟
　　萧澥　度九曲岭
　　萧澥　过东平悼曾英甫
　　萧澥　还安舟中
　　萧澥　江上冬日效石湖田园杂咏体
　　萧澥　客中月夜
　　萧澥　寇中逃山
　　萧澥　乱定到邑
　　萧澥　乱后过隆教寺
　　萧澥　绍定庚寅纪事
　　萧澥　睡起
　　萧澥　题东篱采菊图
　　萧澥　题壶
　　萧澥　题或尼院壁
　　萧澥　无题
　　萧澥　戏效玉台体
　　萧澥　写乐府昭君怨后
　　萧澥　写林和靖梅花诗后
　　萧澥　雪晴
　　萧澥　韵口山家
　　萧澥　昭君词
　　萧澥　重过邓村
　萧壎　题汪水云诗卷
　萧炎　春归二绝和高希远韵
　萧炎丑　题汪水云诗卷
　萧彦毓
　　萧彦毓　梁家渡
　　萧彦毓　清明日早出太平门
　　萧彦毓　西湖杂咏
　萧元之
　　萧元之　别赵李曹
　　萧元之　还西里所居
　　萧元之　立春日大雪作代简招友
　　萧元之　南浦泊舟
　　萧元之　偶成
　　萧元之　清明省扫归舟陆相半
　　萧元之　塞马歌答杨侍郎
　　萧元之　伤卢长史居
　　萧元之　送季庸奉祠归里
　　萧元之　送郡守张宗丞
　　萧元之　闻德音入蜀
　　萧元之　西山道中
　　萧元之　行子
　萧元宗　和祖无择袁州东湖卢肇石
　萧曰复　句
　萧崱
　　萧崱　含笑花
　　萧崱　句
　　萧崱　龙眼
　　萧崱　芦
　　萧崱　漆
　　萧崱　送弟赴省
　　萧崱　赠陆冰
　萧照　游范萝山
　萧之敏
　　萧之敏　滴翠楼
　　萧之敏　天池圣灯
　萧仲才　送县宰赴召
　萧注　题五龙庙
　萧灼　题汪水云诗卷
　潇湘渔父
　　潇湘渔父　歌一首
　　潇湘渔父　绝句
　小郗道人　书户
　笑掷震雷　借翠蛟亭韵
　燮元圃
　　燮元圃　过锦湾望岳亭
　　燮元圃　杨梅洲别墅
　新父　翠蛟亭
　新若通　广胜寺
　新喻宰　贺罗珊
　信禅师　贻老僧
　邢凯
　　邢凯　上丞相平淮颂
　　邢凯　送杨司户
　　邢凯　辛卯上是刑平寇歌
　邢梦臣　和赵阅道游海云山
　邢恕
　　邢恕　朝阳岩绝句
　　邢恕　酬魏少府侍直史馆
　　邢恕　独游偶题
　　邢恕　华严岩
　　邢恕　将还河北留别尧夫先生
　　邢恕　句
　　邢恕　送程给事知越州
　　邢恕　随州
　　邢恕　题愚溪
　　邢恕　游浯溪
　邢仙老　诗赠晚学李君
　幸夤逊
　　幸夤逊　登戎州江楼闲望
　　幸夤逊　句
　　幸夤逊　雪
　　幸夤逊　云
　幸元龙　游越山
　熊邦彦　石{上巩下石}
　熊岑　句
　熊朝　嘲贾似道
　熊道裕　中宫院
　熊蕃
　　熊蕃　登金山
　　熊蕃　句
　　熊蕃　御苑采茶歌十首
　熊禾
　　熊禾　别福清诸友
　　熊禾　别永福诸友
　　熊禾　泊舟野望
　　熊禾　茶荔谣
　　熊禾　春光叹
　　熊禾　春雨
　　熊禾　攆衣曲
　　熊禾　登升真岩
　　熊禾　奉怀明仲旧邻舍
　　熊禾　赋游高逸轩怀蓝远洞
　　熊禾　古风寿九十
　　熊禾　观钓
　　熊禾　观洛行
　　熊禾　赫曦台四景　薄暮明霞
　　熊禾　赫曦台四景　鸡鸣出日
　　熊禾　赫曦台四景　中宵皓月
　　熊禾　赫曦台四景　中夜白云
　　熊禾　荒城步月
　　熊禾　寄张廉
　　熊禾　寄赵菊东山长三首
　　熊禾　江边客舍
　　熊禾　经理建阳县学
　　熊禾　经理武夷书院
　　熊禾　客里书事
　　熊禾　客舍雨
　　熊禾　蒙泉
　　熊禾　勉无咎
　　熊禾　平江舟中不寐
　　熊禾　七夕遇雨访石堂先生
　　熊禾　入武夷山二首
　　熊禾　三纲叹
　　熊禾　三山先贤祠落成八首
　　熊禾　上刘治中
　　熊禾　上严廉访十首
　　熊禾　上张廉访三首
　　熊禾　上致用院李同知论海舶
　　熊禾　石壁泉
　　熊禾　送胡双湖归新安
　　熊禾　送洛阳靳都事
　　熊禾　送税官仇副使诗十首
　　熊禾　索茶
　　熊禾　探梅
　　熊禾　题东坡诗集后
　　熊禾　题林氏药圃
　　熊禾　题山云海月楼
　　熊禾　闻崇安县学立碑
　　熊禾　闻读书有感
　　熊禾　芜湖过繁昌旅舍萧然偶书
　　熊禾　兴程县尹
　　熊禾　乙巳元日鳌峰书院会拜五十五人
　　熊禾　乙酉端午联句
　　熊禾　阴字亭
　　熊禾　咏菊
　　熊禾　咏盆梅
　　熊禾　咏武夷怀朱晦翁
　　熊禾　涌翠亭梅花
　　熊禾　游南园次傍花随柳句
　　熊禾　游武夷山
　　熊禾　又游南园次傍花随柳句
　　熊禾　与徐同知
　　熊禾　玉融陈心我诸友萧寺读书
　　熊禾　越州道中
　　熊禾　赠笔生
　　熊禾　赠陈教谕
　　熊禾　赠外科医者
　　熊禾　赠王典史五首
　　熊禾　赠医士詹翠峰
　　熊禾　赠周善长省亲
　　熊禾　赠朱仁甫
　　熊禾　赠琢砚
　熊克
　　熊克　访艮斋先生讲学之所
　　熊克　葛仙山
　　熊克　韩魏公读书堂
　　熊克　劝农十首
　　熊克　寿芮秘书三首
　熊梦渭　挽徐吏部
　熊某　嘲时事
　熊瑞
　　熊瑞　达且同知即席索芙蓉诗
　　熊瑞　答王山仲作墨梅来访韵
　　熊瑞　芙蓉
　　熊瑞　赋竹居文樽
　　熊瑞　古梅
　　熊瑞　和胡文友冷齐口号四首
　　熊瑞　和五恭甫人日
　　熊瑞　和邹思道寄咏西湖
　　熊瑞　句
　　熊瑞　留番城
　　熊瑞　送黄爱梅过西湖
　　熊瑞　同刘子实游芸村
　　熊瑞　西湖歌饯杨泽之回杭
　　熊瑞　再和元夕
　熊彦诗
　　熊彦诗　句
　　熊彦诗　屏山夜雪
　熊以宁
　　熊以宁　寿史沧洲
　　熊以宁　题朱晦庵先生古樟书院壁
　　熊以宁　挽伯父二首
　　熊以宁　挽叔父二首
　　熊以宁　挽通议叔祖吕硕人
　熊应亨　过多福寺次王龟龄壁间韵
　熊与龢
　　熊与龢　木平饲龙亭次韵方巨山
　　熊与龢　唐玄宗铁像
　熊遹　京口
　熊知至
　　熊知至　句
　　熊知至　赠王山人
　　熊知至　句
　　熊知至　赠王山人
　熊仲允　题汪水云诗卷
　胥偃　句
　轩氏　句
　宣和民谣　讥王黼
　学士院
　　学士院　宁宗郊祀二十九首
　　学士院　绍兴二十八年祀圜丘
　雪湖　海棠
　雪岩
　　雪岩　对菊
　　雪岩　渔舟
　薰荆楚　瀛岩
　荀完　重兴寺
　崖州女子　咏花扇
　鄢玉庭　归建溪
　严椿龄　乙卯祷雨梅坛
　严大猷　句
　严敦常　寿开府
　严焕
　　严焕　五言戏赠吕神童行
　　严焕　乡人吕正之教三子连中童子科盛哉前此无有也推原所以启其意者繇今
　严嘉　游洞霄
　严嘉宾　盘斋
　严嘉谋
　　严嘉谋　赠医士
　　严嘉谋　赠医者川郭
　严陵士人　句
　严日益　题汪水云诗卷
　严肃　落花
　严希孟　连珠池
　严有翼　戏题河豚
　严庾　题东龛院
　严中和
　　严中和　句
　　严中和　诗三首
　　严中和　月夜看桂
　阎伯才　句
　阎伯敏　十二峰
　　阎伯敏　十二峰　朝云
　　阎伯敏　十二峰　翠屏
　　阎伯敏　十二峰　登龙
　　阎伯敏　十二峰　集仙
　　阎伯敏　十二峰　净坛
　　阎伯敏　十二峰　聚鹤
　　阎伯敏　十二峰　栖凤
　　阎伯敏　十二峰　起云
　　阎伯敏　十二峰　上升
　　阎伯敏　十二峰　圣泉
　　阎伯敏　十二峰　松峦
　　阎伯敏　十二峰　望霞光
　阎苍舒
　　阎苍舒　登制胜楼次韵
　　阎苍舒　第一山
　　阎苍舒　海观
　　阎苍舒　兴元
　　阎苍舒　赠郡帅郭侯
　阎灏　赋新繁周表权如诏亭
　阎良臣　大涤洞天留题
　阎钦爱　宿濠州高唐馆
　阎孝忠
　　阎孝忠　俯春亭
　　阎孝忠　黄相山
　　阎孝忠　寄郴守阮户部
　　阎孝忠　句
　阎询　题招提院静照堂
　阎珣　谢择之学士惠示吏隐宜春郡十诗因成五十六言奉答
　阎彦昭　云穴山居
　阎禹锡　题定明大像
　颜丙　题樑
　颜得遇　招抚峒猺歌
　颜度
　　颜度　冬至
　　颜度　题康济泉
　　颜度　吴左律师
　颜发
　　颜发　待潮顾浦宿耕者张钦舍
　　颜发　和陈尉春日行山
　　颜发　和盖谦老游马鞍山
　　颜发　和山间壁上陈子忠
　　颜发　题灵山壁
　颜几
　　颜几　句
　　颜几　狱中寄酒友
　颜克宗　蕉溪温泉
　颜耆仲
　　颜耆仲　宽民堂
　　颜耆仲　喜雨轩
　颜师鲁
　　颜师鲁　第一山
　　颜师鲁　琼花
　颜庶几　游碧落洞同李兟诸公
　颜太初
　　颜太初　东州逸党
　　颜太初　寿冯北部
　　颜太初　许希
　颜棫　句
　彦修
　　彦修　宿武夷宫
　　彦修　夜宿武夷宫
　晏殊
　　晏殊　安昌侯
　　晏殊　八日菊
　　晏殊　白云庵
　　晏殊　丙寅中秋咏月
　　晏殊　草
　　晏殊　巢父井
　　晏殊　崇因寺
　　晏殊　初秋宿直
　　晏殊　春阴
　　晏殊　椿
　　晏殊　次韵和参政陈给事寒食杜门感怀
　　晏殊　次韵和史馆吕相公九日偶成
　　晏殊　次韵和司空相公闰秋重九中书对菊
　　晏殊　次韵和天章范待製上元從幸会灵观
　　晏殊　次韵和王校勘中秋月
　　晏殊　次韵和致仕陈相公除夜
　　晏殊　次韵谢借观五老图
　　晏殊　吊苏哥
　　晏殊　丁卯上元灯夕
　　晏殊　端午词　东宫阁
　　晏殊　端午词　内廷
　　晏殊　端午词　升王阁
　　晏殊　端午词　御阁
　　晏殊　端午作
　　晏殊　奉和圣製除夜
　　晏殊　奉和圣製冬至
　　晏殊　奉和圣製立春日
　　晏殊　奉和圣製上巳日
　　晏殊　奉和圣製上元
　　晏殊　奉和圣製上元夜
　　晏殊　奉和圣製社日
　　晏殊　奉和圣製新春
　　晏殊　奉和圣製元日
　　晏殊　奉和御製中和节
　　晏殊　奉和真宗御製后苑杂花海棠
　　晏殊　赋得秋雨
　　晏殊　古瓦砚诗
　　晏殊　癸酉岁元日中书致斋感事
　　晏殊　过华夫书屋
　　晏殊　海棠
　　晏殊　寒食东城作
　　晏殊　寒食游王氏城东园林因寄王虞部
　　晏殊　和三兄除夜
　　晏殊　和枢密侍郎因看海棠忆禁苑此花最盛
　　晏殊　和宋子京召还学士院
　　晏殊　和王校勘中夏东园
　　晏殊　和至日北园讌集
　　晏殊　扈從观灯
　　晏殊　寄远
　　晏殊　假中示判官张寺丞王校勘
　　晏殊　建茶
　　晏殊　金灯花
　　晏殊　金凤花
　　晏殊　金柅园
　　晏殊　禁苑
　　晏殊　九日北郡登高见寄
　　晏殊　九日宴集和徐通判韵
　　晏殊　九月八日游涡
　　晏殊　句
　　晏殊　立春祀太乙
　　晏殊　列子有力命王充论衡有命禄极言必定之致览之有感
　　晏殊　留题越州石氏山斋
　　晏殊　柳
　　晏殊　鹿葱花
　　晏殊　麻姑山
　　晏殊　牡丹
　　晏殊　七夕
　　晏殊　棋盘石
　　晏殊　壬午岁元日雪
　　晏殊　闰九月九日
　　晏殊　上巳赐宴琼林与二府诸公游水心憩于西轩
　　晏殊　上巳琼林苑宴二府同游池上即事口占
　　晏殊　上元
　　晏殊　上元日诣昭应宫分献凝命殿以宪职不预班独归书事
　　晏殊　上元夕次韵答张谏议
　　晏殊　社日
　　晏殊　社日戏题呈任副枢
　　晏殊　石榴
　　晏殊　送董信州
　　晏殊　送瞿生还拜亲
　　晏殊　送凌侍郎归乡
　　晏殊　送铅山周尉
　　晏殊　送僧归护国寺
　　晏殊　题东湖涵虚阁
　　晏殊　题鞏县西门周襄王庙
　　晏殊　题太祖庙
　　晏殊　西垣榴花
　　晏殊　辛春日词　东宫阁
　　晏殊　辛春日词　内廷
　　晏殊　辛春日词　御阁
　　晏殊　雪中
　　晏殊　忆临川旧游
　　晏殊　忆越州
　　晏殊　迎春花
　　晏殊　咏上竿伎
　　晏殊　盂兰盆
　　晏殊　元日词其二　东宫阁
　　晏殊　元日词其二　内廷
　　晏殊　元日词其二　御阁
　　晏殊　元日词其三　内廷
　　晏殊　元日词其三　御阁
　　晏殊　元日词其四　内廷
　　晏殊　元日词其四　御阁
　　晏殊　元日词其一　东宫阁
　　晏殊　元日词其一　内廷
　　晏殊　元日词其一　御阁
　　晏殊　元夕
　　晏殊　赠会稽道士
　　晏殊　赠李阳孙
　　晏殊　张太傅生日诗
　　晏殊　正月十八夜
　　晏殊　正月十九日京邑上元收灯日
　　晏殊　中秋月
　　晏殊　中书即事
　　晏殊　重阳夕内宿
　　晏殊　竹醉日
　　晏殊　煮茶
　　晏殊　转运度支得青州资政黄素书韩吏部伯夷颂许昌相公以诗跋尾遂为七言
　　晏殊　紫竹花
　晏颍　临蜕遗诗
　晏知止　送程给事知越州
　燕度　句
　燕肃
　　燕肃　剑阁
　　燕肃　句
　　燕肃　僻居
　　燕肃　赠惠山庆上人
　燕照邻　绝句
　扬宾言　挽胡季昭
　扬无咎　句
　阳伯高　梦宗氏子来兄舍寄生九月初七果生侄子
　阳醇　与正父叔王南运上风联句
　阳枋
　　阳枋　包家园
　　阳枋　宝佑三年上已风雨连日成歌寄谊儒侄
　　阳枋　北高峰
　　阳枋　避地云山全父弟诗寄梅花
　　阳枋　别黔中赵尉
　　阳枋　别王菽俨
　　阳枋　别宇文丈
　　阳枋　丙辰病起示儿
　　阳枋　丙寅八月旦震兴尚早坐而假寐梦与客诵云藜羹藿啜蔬园芳黄花晚节凌
　　阳枋　泊舟洞庭云薄天空湖光可爱恨未登岳阳楼耳
　　阳枋　曹都统诗
　　阳枋　长风峡避风和全父背弟韵
　　阳枋　秤锤峡
　　阳枋　池口下小港元遇大风
　　阳枋　登六和塔
　　阳枋　丁家洲
　　阳枋　读易书怀
　　阳枋　端平甲午踏槐前记梦中作
　　阳枋　端午自乐温往垫江道中作
　　阳枋　鄂渚大雪
　　阳枋　涪州北岩书院别王东卿归乐邑
　　阳枋　赴大宁司理贽俞帅
　　阳枋　赋赵守接竹引岩泉
　　阳枋　庚寅予自莲荡泝流金甫弟顺流赴性善之招舟行不相值有感
　　阳枋　庚子叨贽合州甘守
　　阳枋　古木
　　阳枋　固城湖
　　阳枋　癸守岁职儿桃源黄溪村居
　　阳枋　癸未守岁
　　阳枋　过九江望风庐山雪一峰和全父弟韵
　　阳枋　过下花
　　阳枋　和陈提举喜雨
　　阳枋　和陈希舜浊醪二首又次为谋深远之作一首
　　阳枋　和存子侄长吟邓都韵
　　阳枋　和存子侄上风叹
　　阳枋　和郭广文喜雨
　　阳枋　和黄循斋送景正辅户曹之夔三首
　　阳枋　和夔州李约斋灯宵
　　阳枋　和前人韵赋昌溪洞口
　　阳枋　和全父弟九华峰
　　阳枋　和全父弟立秋喜雨
　　阳枋　和全父弟巫山峰韵
　　阳枋　和全母弟题暖重三丈居
　　阳枋　和苏提举喜雨
　　阳枋　和桃源宰赵存礼韵
　　阳枋　和王季行制干昌溪即事
　　阳枋　和王南运八阵碛
　　阳枋　和峡州赵教授春后雪中惠酒
　　阳枋　和杨提刑喜雨
　　阳枋　和优点子侄赋雪
　　阳枋　和赵景贤使君入昌溪即事
　　阳枋　和赵使君喜雨
　　阳枋　和郑季南喜雪
　　阳枋　和知宗喜雨
　　阳枋　贺李万州守夔
　　阳枋　贺田都弦再帅夔
　　阳枋　湖口和全父弟韵
　　阳枋　黄池舟中和全父弟韵
　　阳枋　回程宣义贺生日诗
　　阳枋　回奉节宰阳季明
　　阳枋　回陆主簿贺生日诗
　　阳枋　鸡完滩
　　阳枋　寄桃源尉赵谦之
　　阳枋　见欧制干
　　阳枋　江干览镜
　　阳枋　惊雷聚雨
　　阳枋　井口镇石牛诗
　　阳枋　久留黄池待弟侄不至九日独酌
　　阳枋　句
　　阳枋　瞿唐峡
　　阳枋　开庆元年二儿自白水之江陵间作数语送行且劝归也
　　阳枋　昆岳有佳人四章寿黄循斋
　　阳枋　腊月二十八日与知宗提举分岁郡中啜茶于北楼赏梅于忠献堂知宗即席
　　阳枋　沥鼻峡
　　阳枋　买舟过太湖口入小港
　　阳枋　茅屋
　　阳枋　逆境风返顺和东翔侄韵
　　阳枋　遣季子寿黄循斋二首
　　阳枋　桑落洲望见庐山立雪一峰和全父弟韵
　　阳枋　少年看花行寄示谊儒侄
　　阳枋　绍庆府教厅瑞麦
　　阳枋　绍庆罗巡检
　　阳枋　社日过洞庭
　　阳枋　石筒峡
　　阳枋　收弟侄书中都
　　阳枋　寿程彦彪签判乃翁
　　阳枋　寿邓了西提干与乃堂相距八日
　　阳枋　寿邓提干母
　　阳枋　寿邓子西知县
　　阳枋　寿狄知录
　　阳枋　寿涪州李汉辅使君
　　阳枋　寿韩司理
　　阳枋　寿蹇从叔制干
　　阳枋　寿蹇用叔姻翁总干
　　阳枋　寿李夔州乃
　　阳枋　寿李使君宣义父子同日
　　阳枋　寿刘节判
　　阳枋　寿绍庆金守
　　阳枋　寿绍庆王守谨礼
　　阳枋　寿张方叔表弟
　　阳枋　寿制置夏节使
　　阳枋　送田使君都统离夔赴合州
　　阳枋　送文大监赴召
　　阳枋　送谢方伯赴试
　　阳枋　送云山文先生吏部赴召
　　阳枋　艘人误同行钱文作诗解之
　　阳枋　同存子侄造成莲荡舟中作
　　阳枋　挽伏德华主簿
　　阳枋　挽垓山陈宣义
　　阳枋　挽故人
　　阳枋　挽何深甫
　　阳枋　挽黄循斋
　　阳枋　挽乐应乃堂
　　阳枋　挽李致政
　　阳枋　挽南平赵化卿
　　阳枋　挽武龙蹇巡检
　　阳枋　挽心友李应之判县
　　阳枋　挽赵飞卿
　　阳枋　挽郑广安
　　阳枋　为清溪邓茂林督工筑室
　　阳枋　文昌灯牌
　　阳枋　问赵存礼分竹
　　阳枋　巫山十二峰
　　阳枋　喜雨贺黄叔厚判县
　　阳枋　峡州程彦彪签判赋桃花读之良有佳致嗣韵敬呈觉其东涂西抹也
　　阳枋　下沱张西叔牡丹号奇品以诗寄花因用韵谢
　　阳枋　晓起四山积雪
　　阳枋　谢涪陵刘君举使君见委北岩常长诗
　　阳枋　谢惠小鲜
　　阳枋　辛卯三月金沙道中
　　阳枋　徐毅斋为东翔侄改字为存子
　　阳枋　杨居士送眼药
　　阳枋　谒九江赵守
　　阳枋　谒九江周元公祠嗣性善度先生韵
　　阳枋　谒夔门桂帅
　　阳枋　谒同年许使君德开
　　阳枋　乙丑除夕衍少陵韵成七言寄示任儿於珍南
　　阳枋　咏黄池诗
　　阳枋　咏江南景物
　　阳枋　咏丝桐
　　阳枋　用昌黎赋鸣雁韵劝蹇从叔出峡与乃兄相依
　　阳枋　用赵教授韵谢程签判春雪
　　阳枋　游下竺飞来峰和存了侄韵
　　阳枋　与存子侄王南运上风聊句
　　阳枋　云山避地
　　阳枋　云游
　　阳枋　再和陈提举喜雨
　　阳枋　赠蔺道士
　　阳枋　贽鄂帅张仕简
　　阳枋　贽何总领
　　阳枋　贽袁茶使
　　阳枋　贽赵广安
　　阳枋　中秋黄池舟中独酌五首
　　阳枋　中秋微月和彭水赵文卿韵
　　阳枋　舟过碛江同存子侄论易
　　阳枋　舟过三游洞知遂脱兵火矣喜赋
　　阳枋　诸公招饮不赴诗送酒
　　阳枋　棕花
　阳景春
　　阳景春　和伯高弟梦宗氏子寄生舍下
　　阳景春　句
　　阳景春　仲子枋试晬取墨
　邺雍　题义门胡氏华林书院
　怡然
　　怡然　翠蛟亭
　　怡然　隔凡柱
　　怡然　石宝盖
　怡轩　寿母
　易祓
　　易祓　安灵龙潭
　　易祓　读唐中兴颂
　　易祓　和黄山谷龟壳诗韵二首
　　易祓　和黄山谷琼芝诗韵
　　易祓　和太白感秋诗韵
　　易祓　寄御史判陶岑
　　易祓　示从侄茂
　　易祓　题识山楼
　　易祓　浯溪中兴颂
　　易祓　悬钟石
　易祓妻　对雪
　易平湖　晓岸
　易谦　过梧州
　易群峰
　　易群峰　初入洞霄
　　易群峰　游洞霄
　易时敏
　　易时敏　顾王遗址
　　易时敏　阳乐故城
　易士达
　　易士达　巴子台
　　易士达　汴水
　　易士达　草屦
　　易士达　柴桑山
　　易士达　赤土岗一层塔
　　易士达　春闺
　　易士达　道中
　　易士达　登拟岘台
　　易士达　杜鹃二首
　　易士达　杜鹃花
　　易士达　二色桃
　　易士达　古繙经台
　　易士达　古石磴
　　易士达　观傀儡
　　易士达　汉阳渡
　　易士达　和宦叔送往临川
　　易士达　和李润父资圣寺壁间韵
　　易士达　和梅花韵
　　易士达　和朋溪探梅韵
　　易士达　后坑茅舍
　　易士达　湖上
　　易士达　花朝燃灯
　　易士达　化人台
　　易士达　黄陵庙
　　易士达　江上
　　易士达　阶笋
　　易士达　金华山
　　易士达　金山寺
　　易士达　景阳井
　　易士达　句
　　易士达　兰花二首
　　易士达　梨花
　　易士达　柳二首
　　易士达　洛阳
　　易士达　梅
　　易士达　梅碑
　　易士达　梅花
　　易士达　梅花曲
　　易士达　梅花吟
　　易士达　莫愁村
　　易士达　牛心寺
　　易士达　蓬山馆
　　易士达　琴
　　易士达　青阳驿
　　易士达　山花
　　易士达　山家
　　易士达　山居自道
　　易士达　上亭驿
　　易士达　锁江亭
　　易士达　苔钱
　　易士达　滕王阁
　　易士达　题陈巽斋寒窗听雪诗卷
　　易士达　题邓氏船斋
　　易士达　题妙智不俗轩
　　易士达　题钱翁杨伯传竹浦吟稿
　　易士达　题秋江烟草诗卷
　　易士达　题石溪伟观
　　易士达　题先月阁
　　易士达　题云石耕夫道院
　　易士达　田野燕巢
　　易士达　途间观野菊
　　易士达　途间偶成
　　易士达　温泉
　　易士达　闻杜鹃再韵
　　易士达　浯溪
　　易士达　闲步西湖
　　易士达　岘山亭
　　易士达　小园
　　易士达　昩江道中
　　易士达　夜宿合塘铺借壁间韵二首
　　易士达　游东湖
　　易士达　虞美人草
　　易士达　育王塔
　　易士达　赠写神吴子可
　　易士达　赠易数胡一鉴
　　易士达　竹林伤田家
　　易士达　竺涧梅
　易性中　龙虎山
　易元矩　竹
　易中行　挽故知容州朝请陶公章二首
　奕载　大雄寺
　益州录事参军　句
　殷澄　题泖居
　殷彦卓　陶庵精舍
　尹栋　句
　尹棐　题汪水云诗卷
　尹辅　呈大德禅师
　尹穑
　　尹穑　句
　　尹穑　庸医行
　尹恕　三溪
　尹应许　挽陆君实
　尹直卿
　　尹直卿　贺曾幼张中漕举
　　尹直卿　贺周益公归休
　　尹直卿　寿俞尚书七十九
　　尹直卿　寿曾撙斋七十八
　　尹直卿　寿侄
　　尹直卿　送钱文季赴班
　　尹直卿　问寐龙楼晓
　尹洙
　　尹洙　过兴平哭耿傅谏议丧呈经略韩密学
　　尹洙　和河东施待制二首
　　尹洙　和人过韩柱国庙一首
　　尹洙　皇雅十首　《大卤》二章
　　尹洙　皇雅十首　《帝籍》二章
　　尹洙　皇雅十首　《帝制》五章
　　尹洙　皇雅十首　《皇治》三章
　　尹洙　皇雅十首　《耆武》三章
　　尹洙　皇雅十首　《庶工》三章
　　尹洙　皇雅十首　《太平》一章
　　尹洙　皇雅十首　《天监》四章
　　尹洙　皇雅十首　《西师》六章
　　尹洙　皇雅十首　《宪古》二章
　　尹洙　随州闻刘易入终南山
　　尹洙　赠三乡浮图智聪一首
　　尹洙　舟次寿州寄濠州江钧少卿
　印首座
　　印首座　偈一首
　　印首座　偶书
　应材　题罗汉洞
　应节严　雁荡归兴
　应枢　游它山
　应傃　句
　应煟　它山堰
　应子和　句
　英州司寇女　题梅岭佛祠壁
　盈盈
　　盈盈　寄王山
　　盈盈　伤春曲
　郢州太守　判幸粹求免税丁
　颖贽　赠英公大师
　雍大椿　东岩寺
　雍明远　句
　雍鸣　简州
　雍某　广安
　雍沿
　　雍沿　尔朱真人药灶
　　雍沿　太蓬景福寺
　　雍沿　仙马洞
　雍有容　富乐山
　永秀　题汪水云诗卷
　尤冰寮　句
　尤棐　湖上命酒作
　尤概　夏日观农
　尤袤
　　尤袤　别李德翁
　　尤袤　别林景思
　　尤袤　次韵德翁苦雨
　　尤袤　次韵渭叟蜡梅
　　尤袤　次韵尹朋梅花
　　尤袤　大暑留召伯埭
　　尤袤　德翁有诗再用前韵三首
　　尤袤　浮远堂二首
　　尤袤　庚子岁除前一日游茅山
　　尤袤　海棠盛开
　　尤袤　和渭叟梅花
　　尤袤　淮民谣
　　尤袤　己亥元日
　　尤袤　寄林景思
　　尤袤　甲午春前得雪
　　尤袤　节爱堂
　　尤袤　句
　　尤袤　君子堂
　　尤袤　蜡梅
　　尤袤　乐山堂
　　尤袤　刘屯田墓壮节亭
　　尤袤　落梅
　　尤袤　梅
　　尤袤　梅花
　　尤袤　梅花二首
　　尤袤　蒙杨廷秀送西归朝天二集赠以七言
　　尤袤　匿峰亭
　　尤袤　凝思堂
　　尤袤　青山寺
　　尤袤　入春半月未有梅花
　　尤袤　送晦庵南归
　　尤袤　送提举杨大监解组西归
　　尤袤　送吴待制帅襄阳二首
　　尤袤　送赵子直帅蜀得须字二首
　　尤袤　台州郡斋杂咏十二首　参云亭
　　尤袤　台州郡斋杂咏十二首　静镇堂
　　尤袤　台州郡斋杂咏十二首　清平阁
　　尤袤　台州郡斋杂咏十二首　双岩堂
　　尤袤　台州郡斋杂咏十二首　霞起堂
　　尤袤　台州郡斋杂咏十二首　玉霄亭
　　尤袤　台州四诗
　　尤袤　题米元晖潇湘图二首
　　尤袤　题秋霜阁后山泉
　　尤袤　题云海亭
　　尤袤　听莺阁
　　尤袤　雪
　　尤袤　易帅守
　　尤袤　游合皂山
　　尤袤　玉簪花一名鹭鸶
　　尤袤　张公洞
　　尤袤　正月二十八日夜大雪
　　尤袤　重登斗野亭二首
　　尤袤　驻目亭
　尤懋　石井泉次沈太守韵
　尤山　鸡冠花
　尤煓　题苏端明书乳泉赋后
　游次公
　　游次公　画虎
　　游次公　耒阳道中
　　游次公　秋虫
　　游次公　渔父
　　游次公　早起
　游酢
　　游酢　宝应寺读书堂成因怀明道先生
　　游酢　春日山行有感
　　游酢　登归宗岩
　　游酢　感事
　　游酢　归雁
　　游酢　韩魏公读书堂
　　游酢　诲子
　　游酢　饯贺方回分韵得归字
　　游酢　接花
　　游酢　金陵野外废寺
　　游酢　句
　　游酢　山中即景
　　游酢　水亭
　　游酢　题河清县廨
　　游酢　韦深道寄傲轩
　　游酢　韦氏独乐堂
　　游酢　游宝应寺
　　游酢　在颍昌寄中立
　　游酢　赠陈仲循
　游古意　赠叠山先生
　游冠卿　题集山桥
　游何
　　游何　绍兴乙丑七月幕谷游何萧卿乘月独游淡岩书事兼简零陵宰君李兄秀实
　　游何　绍兴乙居秋仲冒雨独游阳华岩胜绝未让淡山岩恨古今诗人未有奇句潏
　游九功
　　游九功　答黄叔暘
　　游九功　弃官归故庐
　　游九功　松
　　游九功　送常老住疏山
　　游九功　题魏醇父菊庄
　　游九功　浯亭望横山
　游九言
　　游九言　登巾山
　　游九言　冬雨不止
　　游九言　读道书作
　　游九言　读法华经示巽上人
　　游九言　访薛道士不值
　　游九言　华阳洞辞
　　游九言　金陵野外废寺
　　游九言　句
　　游九言　美人倚楼图
　　游九言　暮春
　　游九言　庆余思永冠
　　游九言　秋雨叹
　　游九言　题上蓝西堂秀老壁
　　游九言　听郑三弹双韵子歌
　　游九言　闻蝉
　　游九言　乌鹊
　　游九言　溪上
　　游九言　新作盆池戏书
　　游九言　秀州道中
　　游九言　杨忠襄墓
　　游九言　夜色
　　游九言　义灵庙迎享送神曲
　　游九言　引镜
　　游九言　遇雨
　　游九言　园鹤
　游君传
　　游君传　呈塘晚泊
　　游君传　沙冈待潮
　游开
　　游开　和刘叔通
　　游开　绝句
　游清夫　阅武喜晴和厉寺正韵
　游师雄
　　游师雄　过九成宫旧址二首
　　游师雄　贺岷州守种谊破鬼章二首
　　游师雄　汲泉烹茶寄叶君康直
　　游师雄　着棋台
　游似　黄鹤楼
　游彦举　赠画士林尧卿
　游志甫　贺侍郎
　于本大　诗一首
　于本大妻　诗一首
　于定国　阅武喜晴和厉寺正韵
　于房　题左溪齐云阁
　于革
　　于革　春晚
　　于革　龙王庙云平阁
　　于革　清都观
　　于革　咏笺
　于格　梅林分韵得彭字
　于观文　省试中式记梦
　于倞　咏海棠
　于九流　和陈倅游西湖
　于石
　　于石　八咏楼
　　于石　八月十四夜对月
　　于石　白杜鹃花
　　于石　白沙昭利庙
　　于石　半山亭
　　于石　抱膝吟
　　于石　秉国池亭
　　于石　伯劳
　　于石　薄薄酒
　　于石　曹操
　　于石　蝉
　　于石　赤松宫
　　于石　春怀次韵
　　于石　春事
　　于石　春晚
　　于石　春兴
　　于石　春游集句
　　于石　次二子韵
　　于石　次韵秉国初夏
　　于石　次韵秉国种菊
　　于石　次韵杜若川春日杂兴集句二首
　　于石　次韵芳卿一室
　　于石　次韵何寺薄闲咏
　　于石　次韵宏父初夏
　　于石　次韵鉴中八咏
　　于石　次韵君会初冬
　　于石　次韵君会感思
　　于石　次韵刘和德赋渊明
　　于石　次韵吕芳卿春游
　　于石　次韵潘天英自感
　　于石　次韵邵佥判幽居
　　于石　次韵苏巨卿
　　于石　次韵天民有年
　　于石　次韵吴子益
　　于石　次韵徐觉风铃
　　于石　次韵徐深之
　　于石　次韵徐廷珪偶成
　　于石　次韵徐永之秋兴
　　于石　次韵徐月卿秋兴
　　于石　次韵徐则正山居
　　于石　次韵杨恂夜兴
　　于石　次韵赵德舆
　　于石　次韵赵德舆山家
　　于石　次韵赵九翁
　　于石　次韵赵羽翁秋江杂兴二首
　　于石　次韵赵子玉书怀
　　于石　次韵郑德彝即事
　　于石　次韵郑德彝拟古集句
　　于石　次韵中秋对月
　　于石　次韵子益秋怀集句
　　于石　次张嘉父闲居
　　于石　答吴子真
　　于石　答诸公游山作
　　于石　答诸友
　　于石　得家书
　　于石　吊古行
　　于石　钓台
　　于石　丁丑岁旦
　　于石　丁亥冬大雪
　　于石　兜率寺
　　于石　读明妃引
　　于石　读史七首
　　于石　杜少陵赠卫八处士韵别秉国
　　于石　端午次韵和徐改之
　　于石　对雪
　　于石　访叶灵渊
　　于石　分蜂
　　于石　感兴二首
　　于石　感兴五首
　　于石　高帝
　　于石　姑恶
　　于石　孤山
　　于石　孤雁
　　于石　故家有乔木
　　于石　归兴
　　于石　过北山何先生故宅
　　于石　寒梅
　　于石　和渊明诗
　　于石　呼儿
　　于石　己卯寒食
　　于石　寄题千秋观
　　于石　寄意
　　于石　江山送客次韵
　　于石　净居院
　　于石　净居院遇雪
　　于石　九日次韵王寿翁
　　于石　九日同黄宏公游古城山
　　于石　孔明
　　于石　浪吟
　　于石　梁父吟
　　于石　邻叟言
　　于石　邻叟招饮
　　于石　林下
　　于石　柳子厚
　　于石　鹿田
　　于石　路傍女
　　于石　旅夜
　　于石　旅中遣怀
　　于石　美人一章寄徐秉国
　　于石　祢衡
　　于石　母子别
　　于石　拟古
　　于石　偶成
　　于石　七月七日
　　于石　栖真院
　　于石　祈雨
　　于石　琴寥歌
　　于石　清明次韵赵登
　　于石　清明次韵周君会
　　于石　秋思
　　于石　鹊鸦行
　　于石　壬辰春雪
　　于石　三洞
　　于石　山居二首
　　于石　山中二首
　　于石　山中何所有
　　于石　邵氏园亭
　　于石　始皇
　　于石　示衢子
　　于石　述怀
　　于石　水亭小集
　　于石　水亭夜坐
　　于石　送友人之武林
　　于石　送赵宰之上虞二首
　　于石　宿栖真院分韵得独字
　　于石　所怀寄何寺簿
　　于石　探梅分韵得香字
　　于石　题石壁寺
　　于石　田家妇
　　于石　庭前有松树
　　于石　同韵俲欧苏体
　　于石　晚步
　　于石　晚眺
　　于石　我从山中游
　　于石　吾家二首
　　于石　戊子元夕大雪
　　于石　西湖
　　于石　西湖荷花有感
　　于石　西岩寺
　　于石　潇洒亭
　　于石　小反岭
　　于石　小三洞
　　于石　小石塘源
　　于石　徐子观生輓诗
　　于石　许劭
　　于石　续金铜仙人辞汉歌
　　于石　雪
　　于石　雪竹
　　于石　野田黄雀行
　　于石　夜烧松明火次韵黄养正
　　于石　夜坐读书有感
　　于石　伊昔四首
　　于石　有虎行
　　于石　有客
　　于石　有所思
　　于石　月夜纳凉
　　于石　杂兴四首
　　于石　再和潘天英韵
　　于石　再游石壁寺
　　于石　赠王法官
　　于石　赠星命松坡
　　于石　赠姚星士
　　于石　赠张君玉
　　于石　张德裕盘谷隐居
　　于石　追和东坡次蔡郎中游湖韵
　　于石　子房
　　于石　紫薇翁歌
　　于石　紫薇岩
　　于石　自述
　　于石　自笑
　余伯皋　游虎邱
　余俦　题韩仲止壁二首
　余淳礼　题遗直轩
　余大雅　呈朱晦翁
　余迪　登翠微亭
　余萼舒　杨梅
　余凤　胡澹庵招宴
　余复
　　余复　报恩寺
　　余复　和御赐登第
　　余复　霍童山
　　余复　金鳌桥
　　余复　瑞峰
　　余复　文笔峰
　　余复　西陂
　　余复　仙霞岭
　余观复
　　余观复　步绕
　　余观复　次韵
　　余观复　次韵春日
　　余观复　读柴桑集
　　余观复　寄伯成
　　余观复　梅花
　　余观复　梅花引
　　余观复　木犀
　　余观复　山居即事
　　余观复　咏怀
　余国宝　祥符寺水阁
　余瀚　自题岁寒堂
　余宏孙
　　余宏孙　和通山尹张松坡梦游庐山吟
　　余宏孙　和余天开见寄
　余洪道　句
　余季芳　平园
　余玠　句
　余靖
　　余靖　酬和苏梦得运使
　　余靖　酬黄都官舟次近垌见寄次韵
　　余靖　酬萧阁副惠末利花栽
　　余靖　次韵酬孙明复见寄
　　余靖　次韵奉和到塞下有怀青社之作
　　余靖　答伯恭招棋
　　余靖　答祖太博借山居要术
　　余靖　代赠
　　余靖　冬月茹青台子有感
　　余靖　读车千秋传
　　余靖　端午日寄酒庶回都官
　　余靖　端午日事
　　余靖　恩守赣上谢和叔见寄次韵
　　余靖　感旧
　　余靖　赣石
　　余靖　观钓
　　余靖　桂源晓别秦珏河堤
　　余靖　桂源早行
　　余靖　过大孤山
　　余靖　寒山
　　余靖　和伯恭殿丞登武江门楼怀杨叔武太保
　　余靖　和伯恭殿丞游西蓉山寺
　　余靖　和伯恭自造新茶
　　余靖　和董职方见贺诞子诗
　　余靖　和董职方见示初到番禺诗
　　余靖　和胡学士馆中庭树
　　余靖　和钱学士见谢新栽竹
　　余靖　和邃卿张学士暑夕
　　余靖　和王子元过大庾岭
　　余靖　和王子元同归曲江有感
　　余靖　和王子元中秋会饮
　　余靖　和王子元重阳日千善寺会饮
　　余靖　和运使张学士惠诗
　　余靖　贺孙抗员外春昼端居
　　余靖　贺运使学士分散傜人
　　余靖　胡语诗
　　余靖　湖乡检旱回入南路夜宿江寺对望郛郭
　　余靖　回雁
　　余靖　慧照大师
　　余靖　寄邓秀才求桃枝接头
　　余靖　寄韶石长老求柏栽
　　余靖　寄题宝峰山玩云亭
　　余靖　寄题广州田谏议颐堂
　　余靖　寄题宋职方翠楼
　　余靖　寄题田待制广州西园
　　余靖　寄袭长老
　　余靖　谨吟五十六字攀送仲求殿丞之任赣川窃惟严君国博挂冠归闲而仲求兄
　　余靖　靖启伏蒙观文相公以靖忝承善政特寄嘉篇谨依严韵和郀
　　余靖　静台
　　余靖　九　￥赏池会上酬王职方
　　余靖　句
　　余靖　哭王子野待制
　　余靖　荔香亭
　　余靖　灵泉山上晚望
　　余靖　灵树喜长老属疾见寄次韵酬之
　　余靖　留题澄虚亭
　　余靖　留题龙光禅刹呈周长老
　　余靖　留题许国博申申堂
　　余靖　落花
　　余靖　马当呼鸦不至偶成呈同行诸官
　　余靖　暮春
　　余靖　南斋新植牡丹初冬忽开数朵爱玩不已因而感咏呈知郡中舍
　　余靖　曲江津亭谒华严长老见所赐御书因成二韵
　　余靖　仁化锦石岩
　　余靖　仁宗皇帝挽诗二首
　　余靖　塞上
　　余靖　山馆
　　余靖　山寺独宿
　　余靖　双松
　　余靖　思寿阳寓居高氏园亭
　　余靖　松门守风
　　余靖　送陈京廷评
　　余靖　送邓秘丞知德安县
　　余靖　送盖太博通判定州
　　余靖　送海琳游南海
　　余靖　送黄秘校南剑州司法
　　余靖　送江秀才归庐陵
　　余靖　送李廷评知福清县
　　余靖　送林秀才归南海
　　余靖　送灵谷山人
　　余靖　送凌屯田知和州
　　余靖　送刘学士知衡州
　　余靖　送栾驾部
　　余靖　送曲江知县赵节推
　　余靖　送任秘丞知长兴县
　　余靖　送容州杜秘丞
　　余靖　送僧惠勤归乡
　　余靖　送施屯田知太平州
　　余靖　送舒太博通判眉州
　　余靖　送苏祠部通判洪州
　　余靖　送温陵庄君崇班赴长乐都尉
　　余靖　送希昱上人永嘉觐亲
　　余靖　送峡州推官
　　余靖　送薛秀才归乡
　　余靖　送杨学士益州路转运
　　余靖　送岳师归赣川
　　余靖　送张如京知安肃军
　　余靖　送张屯田通判益州
　　余靖　宿山观
　　余靖　题刘太博栖心亭
　　余靖　题庾岭三亭诗　叱驭楼
　　余靖　题庾岭三亭诗　来雁亭
　　余靖　题庾岭三亭诗　通越亭
　　余靖　同黄宰游宝林精舍书佑长老壁
　　余靖　同李秘校谭员外宿月华上方
　　余靖　同李秘校谭员外月华长老谒慈济禅师会宿宝林道场
　　余靖　晚至松门僧舍怀寄李太祝
　　余靖　微凉
　　余靖　闻栾驾部度岭见寄
　　余靖　五色雀
　　余靖　西山
　　余靖　夏日江行
　　余靖　先赏牡丹寄提刑考功
　　余靖　湘中送人
　　余靖　享庙诗
　　余靖　谢伯恭重阳惠酒
　　余靖　谢伯恭篆屏蟾砚
　　余靖　谢连州沈殿丞惠石
　　余靖　谢送篆文屏风因次来韵
　　余靖　谢孙抗员外惠酒
　　余靖　谢邕倅王寺丞惠韩柳碑文
　　余靖　谢祖太博见访西园
　　余靖　新息道中遇雪
　　余靖　许申工部招九华许亮山人因有和赠
　　余靖　禋郊诗
　　余靖　咏史
　　余靖　游临江寺
　　余靖　游山五题　留题龙潭
　　余靖　游山五题　题白莲庵
　　余靖　游山五题　题憩贤亭
　　余靖　游山五题　游大峒山
　　余靖　游山五题　赠青林庵主
　　余靖　游韶石
　　余靖　游水南寺
　　余靖　游应圣宫
　　余靖　又和寄提刑太保
　　余靖　再简伯恭
　　余靖　斋中芍药与千叶御米花对发招伯恭饮
　　余靖　重游英州碧落峒
　　余靖　子规
　余力斋　谢石守留度岁
　余良弼　教子诗
　余良肱　和蒋颍叔泾溪
　余某　句
　余芑舒
　　余芑舒　九月二十四日
　　余芑舒　南轩独坐
　　余芑舒　岁寒山
　　余芑舒　天门山
　　余芑舒　悟道
　　余芑舒　正月五日漫兴
　余谦一
　　余谦一　城山国清塘
　　余谦一　次韵胡攵城元夕
　　余谦一　三友堂
　　余谦一　送陈竹所帅越
　　余谦一　挽陈郡倅用虎妻朱安人
　　余谦一　温陵吴氏瓠斋
　余湜
　　余湜　句
　　余湜　送龙池廖先生开讲沙场诗
　余叔英　句
　余壹　重修朝宗门楼集句呈王宰
　余翼　诗二首
　余愚　游洞霄宫
　余越　题白云院
　余知阁　绝句三首
　余子侯　游虎丘岩偶题壁韵叶因分字联句
　余子畏　句
　鱼潜
　　鱼潜　古意
　　鱼潜　送郑秘书南归
　　鱼潜　闻歌
　　鱼潜　杨白花
　鱼肉和尚　题秦昌龄写真
　俞本　游妙行寺
　俞朝士　游春黄胖
　俞成　题钓台
　俞畴　跋山谷书范滂传帖
　俞处俊
　　俞处俊　句
　　俞处俊　伤春
　　俞处俊　搜春
　俞纯父　流花亭
　俞丰　凤山
　俞桂
　　俞桂　半塘
　　俞桂　丙午七夕后一日晚抵松江塔下
　　俞桂　采莲曲
　　俞桂　初秋
　　俞桂　初夏
　　俞桂　垂虹
　　俞桂　春归
　　俞桂　春暮寄友人
　　俞桂　春日即事
　　俞桂　春晚湖上
　　俞桂　春咏
　　俞桂　次坦庵兄韵
　　俞桂　次吴秋潭韵
　　俞桂　次下竺僧韵
　　俞桂　钓台
　　俞桂　东山
　　俞桂　枫桥寺
　　俞桂　甘露寺
　　俞桂　赓宋雪岩韵
　　俞桂　古意
　　俞桂　闺怨
　　俞桂　过湖
　　俞桂　海棠
　　俞桂　和乐天初夏韵
　　俞桂　和叶广文韵
　　俞桂　湖上闲步
　　俞桂　虎丘
　　俞桂　惠山
　　俞桂　即事
　　俞桂　纪愁
　　俞桂　寄陈芸居
　　俞桂　寄怀
　　俞桂　寄书
　　俞桂　家园
　　俞桂　江上
　　俞桂　江头
　　俞桂　久雨
　　俞桂　居官
　　俞桂　居闲
　　俞桂　军中请衣
　　俞桂　看先叔祖青松居士仓使诗
　　俞桂　口占
　　俞桂　腊八前四日
　　俞桂　冷泉亭
　　俞桂　灵隐
　　俞桂　论诗
　　俞桂　买鱼
　　俞桂　南跄踚上人之平江
　　俞桂　农事
　　俞桂　偶成
　　俞桂　偶吟
　　俞桂　裴坟
　　俞桂　平湖
　　俞桂　七夕有怀
　　俞桂　清明
　　俞桂　秋怀
　　俞桂　秋千
　　俞桂　秋日
　　俞桂　秋日即事
　　俞桂　秋行吟
　　俞桂　秋夜
　　俞桂　秋咏
　　俞桂　山中
　　俞桂　赏月
　　俞桂　社日
　　俞桂　石笋峰
　　俞桂　首夏
　　俞桂　书怀
　　俞桂　书斋
　　俞桂　述己
　　俞桂　松江
　　俞桂　送春
　　俞桂　送人到松江
　　俞桂　苔钱
　　俞桂　提干渔溪
　　俞桂　惜春
　　俞桂　溪流
　　俞桂　喜雨上别大参
　　俞桂　夏晨偶作
　　俞桂　夏日遣怀
　　俞桂　夏中即事
　　俞桂　夏昼
　　俞桂　闲中
　　俞桂　香林洞
　　俞桂　心事
　　俞桂　新竹
　　俞桂　性拙
　　俞桂　烟霞石壁
　　俞桂　延祥观
　　俞桂　吟诗
　　俞桂　羽气
　　俞桂　雨后
　　俞桂　雨吟
　　俞桂　雨中遣愁
　　俞桂　寓归
　　俞桂　寓京二首
　　俞桂　豫章滕阁
　　俞桂　月夜
　　俞桂　阅名胜诗集
　　俞桂　杂兴
　　俞桂　早春
　　俞桂　赠云间陆琴士
　　俞桂　种竹
　俞桂山　海棠
　俞桂英
　　俞桂英　句
　　俞桂英　人影
　俞国宝　山茶花
　俞灏
　　俞灏　病眼
　　俞灏　湖堤晚行
　　俞灏　句
　　俞灏　偶成
　　俞灏　鹹鹆
　　俞灏　三高堂
　　俞灏　武康道中
　　俞灏　云海亭
　俞瑊
　　俞瑊　句
　　俞瑊　孙氏池亭
　　俞瑊　中山别墅
　俞君锡　句
　俞君宣　采莲曲
　俞君选　送砚与整套元真广文
　俞可
　　俞可　句
　　俞可　吴江太湖笠泽虹桥
　俞烈
　　俞烈　题东山
　　俞烈　题净梵院清虚堂
　俞茂实　游大涤
　俞某　贺陈随隐以布衣除东宫掌书
　俞鼐　疏山
　俞如山　句
　俞汝尚
　　俞汝尚　东山招复古
　　俞汝尚　过淮阴侯庙
　　俞汝尚　戒香院
　　俞汝尚　久客
　　俞汝尚　汝尚将归吴兴齐州记室苏子由辱诗送因逐韵谢之
　　俞汝尚　题蒙泉
　　俞汝尚　题三角亭
　　俞汝尚　夏日闲居
　　俞汝尚　赠张伯玉倅古睦
　俞似　题英州金山寺壁
　俞文豹
　　俞文豹　句
　　俞文豹　徐进斋得古铜香炉具象鼻眼博古图谓之象鬲属余赋之虽不足言诗聊记
　　俞文豹　余有三恨一无子二无助三无成抱北苦心娱以文字既绝笔於斯录复长吟
　俞献可　万杉寺
　俞昕　袭菊岩房清境堂即事
　俞秀才　句
　俞洵直　游洞霄
　俞演　句
　俞掞
　　俞掞　白华岩
　　俞掞　六石峰
　　俞掞　三岩
　　俞掞　浯溪
　俞野处　句
　俞应符　漳河疑冢
　俞应佥　秦皇石
　俞跃龙　忆匡山
　俞肇　句
　俞徵　庆元三年以职事至零陵访澹岩
　俞鼒　龙岩寺
　俞自得　春日田园杂兴
　馀杭令　游洞霄
　湡禅师　偈
　虞大博　水帘
　虞大熙　送程给事知越州
　虞德观　句
　虞刚简
　　虞刚简　句
　　虞刚简　三池丁祭宿斋所赋
　　虞刚简　送子就试帖
　　虞刚简　游灵岩寺
　虞荐发　忆梅
　虞祺　句
　虞兟　鹿鸣宴
　虞氏　句
　虞似良
　　虞似良　横溪堂春晓二首
　　虞似良　诗一首
　　虞似良　消湖
　虞亿
　　虞亿　晚对亭
　　虞亿　中秋同诸子九曲泛月
　虞展
　　虞展　宝唐帖
　　虞展　释奠诗
　虞诏
　　虞诏　荷花
　　虞诏　柳花
　虞子万　晚对亭
　宇文绍节　句
　宇文绍庄　踏碛
　宇文师献　梅林分韵得酒字
　宇文孝叔　题回山人画像
　庾卜礼　题云锦园
　玉壶洞客　题玉壶洞
　玉遞　富沙
　玉盘居士　题樟林寺
　育王寺僧　阻史弥远占寺偈
　喻良弼　经理西山同二客兄弟侄辈侍太孺人游观联句
　喻汝楫　征夫
　喻峙　山中
　喻仲文　经理西山同二客兄弟侄辈侍太孺人游观联句
　遇僧　题来安县兴国寺
　愈上人　句
　冤亭卞　留题灵岩古诗十韵
　元绛
　　元绛　爱亭
　　元绛　次韵和君贶会赵叔平少师
　　元绛　凤池山
　　元绛　过牛光禄故居
　　元绛　和
　　元绛　和梅龙图游西湖见寄
　　元绛　和人
　　元绛　和上巳西湖胜游
　　元绛　和圣徒洛中九老会
　　元绛　贺王禹玉
　　元绛　怀荆南旧游
　　元绛　将去郡席上呈同僚
　　元绛　句
　　元绛　流觞亭诗
　　元绛　诗一首
　　元绛　石伞峰书堂
　　元绛　泗洲岭
　　元绛　送程给事知越州
　　元绛　送梵才大师归天台
　　元绛　题鼓山元公亭
　　元绛　题溪口广慈寺
　　元绛　题秀野亭
　　元绛　桐庐晚景
　　元绛　挽赠太常少卿封川曹使君观
　　元绛　戊戌清明在吴去春阅武于河朔今被召参贰大农悦然有感
　　元绛　谢京师故人
　　元绛　巡按睦州过乌龙山
　　元绛　因览状元节推和诗再和一首
　　元绛　隐几萩诗
　　元绛　永新县春风亭
　　元绛　早梅
　　元绛　诏修两朝国史开局日赐筵史院和首相吴公席上韵
　　元绛　赵潜叔殉节诗
　元居中
　　元居中　风水洞
　　元居中　临安石
　　元居中　上祖无择
　元溥
　　元溥　送黄公择还故山
　　元溥　岁后书怀
　元掔　题胶山寺壁
　元勋
　　元勋　和朱利宾题妙智院
　　元勋　灵岩
　　元勋　题白帝庙诗并序
　　元勋　题灵岩各景　碧云洞
　　元勋　题灵岩各景　朝阳岩
　　元勋　题灵岩各景　涟漪洞
　　元勋　题灵岩各景　明心洞
　　元勋　题灵岩各景　夕阳洞
　　元勋　题灵岩各景　紫云岩
　元在庵主人　石堂歌
　员安舆　诗一首
　员兴宗
　　员兴宗　别眉山源上人
　　员兴宗　菜食
　　员兴宗　酬新安仁孝主簿
　　员兴宗　春日过僧舍
　　员兴宗　春游分韵得雨字
　　员兴宗　歌两淮
　　员兴宗　管宁
　　员兴宗　海波
　　员兴宗　和王丞绝胜亭
　　员兴宗　贺雨
　　员兴宗　即事
　　员兴宗　哭待制许先生
　　员兴宗　哭友人故校书王君夷仲
　　员兴宗　李巽岩四望楼
　　员兴宗　梦邴徵君
　　员兴宗　平等寺
　　员兴宗　阮籍
　　员兴宗　瑞芝
　　员兴宗　述古
　　员兴宗　送崔子渊登第西归
　　员兴宗　送关国录守简州
　　员兴宗　送李省元周辅
　　员兴宗　送校理梁同年子辅守彭门
　　员兴宗　题山月水月二亭
　　员兴宗　挽二叔通直
　　员兴宗　挽喻夫人
　　员兴宗　宜宾别杨同年
　　员兴宗　遗任子渊省元六首
　　员兴宗　永嘉水
　　员兴宗　咏蛤蜊
　　员兴宗　咏鸡头
　　员兴宗　咏江鳐
　　员兴宗　游城西李氏园李仁甫谢伯坚同会席中得当字
　　员兴宗　游汉嘉明月湖次宇文子重韵
　　员兴宗　游九顶清音亭次宇文子重韵
　　员兴宗　赠吕德璋道人
　　员兴宗　赠云上人
　　员兴宗　州以隆名诚盛事也父老欢喜一仆亦感且慰因赋诗以志其盛
　　员兴宗　诸公饮海棠下因赋韦陶体二首
　　员兴宗　紫云洞
　　员兴宗　自荆入沌至鄂凡十日沌中
　袁藏云　魏侯故城
　袁点　呈东坡
　袁凤　句
　袁甫
　　袁甫　褒三汤孝行
　　袁甫　朝阳三章
　　袁甫　崇圣寺瀑布泉二首
　　袁甫　钓台
　　袁甫　东松庵
　　袁甫　读朱冠之诗有作三首
　　袁甫　番阳喜晴赠幕僚
　　袁甫　分题得莫氏荷池
　　袁甫　耕乐诗四首
　　袁甫　赓周纯甫法语归三首
　　袁甫　和高应朝
　　袁甫　和韩履善韵
　　袁甫　和惠宰修县学韵
　　袁甫　和晋斋兄韵
　　袁甫　和晋斋兄韵三首
　　袁甫　和令君岁寒亭韵
　　袁甫　和陆伯微韵
　　袁甫　和履善游三洞天韵
　　袁甫　和毛中书劝宵韵三首
　　袁甫　和南康守韵
　　袁甫　和王伯友韵
　　袁甫　和魏都大牡丹二首
　　袁甫　和扬秀甫韵
　　袁甫　和越帅汪仲宗韵
　　袁甫　和赵克家三洞二首
　　袁甫　晦庵文公祠堂和令君韵
　　袁甫　寄题材夏时甫晓山亭诗
　　袁甫　尖月赠朱几仲
　　袁甫　见梅
　　袁甫　见牡丹呈诸友
　　袁甫　江东巡部纪行
　　袁甫　九芙蓉峰
　　袁甫　九华山
　　袁甫　留无邪字
　　袁甫　龙女泉
　　袁甫　蒙程伯寓知府给事以仆生祠妙唱见寄辄次韵奉酬
　　袁甫　莫能名庵二首
　　袁甫　蟠梅二首
　　袁甫　憩折山市
　　袁甫　衢学讲堂更名时心和贰车韵车韵五首
　　袁甫　趣诸友观牡丹
　　袁甫　三衢效周雅作鹿鸣宴诗三章
　　袁甫　石松子
　　袁甫　时心堂记言五典也载赓前韵以歌之
　　袁甫　寿冯德厚三首
　　袁甫　寿张享之祖国统一母夫人
　　袁甫　寿赵处仁母夫人
　　袁甫　述易述雅二与赵清臣制帅
　　袁甫　送别同志有前韵
　　袁甫　送池阳张倅奉祠归清江二首
　　袁甫　送番阳程令出乡行古问百年礼
　　袁甫　索新进诗
　　袁甫　螳螂捕蝉诗
　　袁甫　题半霄亭
　　袁甫　题陈和仲观聚堂
　　袁甫　题陈和仲尊明亭
　　袁甫　题慈云阁
　　袁甫　题梅四首
　　袁甫　题象山先生帖
　　袁甫　题英烈庙
　　袁甫　题赵氏连理木图
　　袁甫　魏鸿禧叙别二首
　　袁甫　辛亥寒食清明之交社陵先生暂归省谒与诸生食罢游后园独坐萧然戏作
　　袁甫　新安乡会
　　袁甫　映山红
　　袁甫　咏丹桂赠周纯甫冯德厚
　　袁甫　咏东松庵
　　袁甫　咏裴休舍宅为寺
　　袁甫　游敬亭山用谪仙韵二首
　　袁甫　元夕留城外
　　袁甫　岳忠弄祠三首
　　袁甫　再和时习五章取礼记一句　射义习射于泽
　　袁甫　再和时习五章取礼记一句　王制习乡上齿
　　袁甫　再和时习五章取礼记一句　玉藻习容观玉声
　　袁甫　再和时习五章取礼记一句　月令上丁习舞释菜
　　袁甫　再和时习五章取礼记一句　月令鹰乃学习
　　袁甫　再用前韵
　　袁甫　赠单判官秩满言归
　　袁甫　赠韩拙堂
　　袁甫　忠孝诗
　袁复一　昨暮侍玉霄亭坐新月初上凉风叠至配以丹荔白醑景物且美赋诗呈知府
　袁瓘
　　袁瓘　鸿门行
　　袁瓘　句
　袁宏德　留别贵州父老
　袁豢龙　题曹娥庙
　袁瑨
　　袁瑨　卜居
　　袁瑨　游白云山
　袁坰　句
　袁君儒　大涤洞天留题
　袁抗　句
　袁立儒　题驸马都尉王晋卿所作梦游瀛山图卷
　袁聘儒　三高祠
　袁韶
　　袁韶　句
　　袁韶　水仙王庙辞
　　袁韶　题林和靖像
　袁枢
　　袁枢　高宗皇帝挽词二首
　　袁枢　寄朱晦翁山中丹砂
　　袁枢　句
　　袁枢　题建宁南乡桥
　　袁枢　题屏风
　　袁枢　武夷精舍十咏　茶灶
　　袁枢　武夷精舍十咏　钓矶
　　袁枢　武夷精舍十咏　观善斋
　　袁枢　武夷精舍十咏　寒栖馆
　　袁枢　武夷精舍十咏　仁智堂
　　袁枢　武夷精舍十咏　铁笛亭
　　袁枢　武夷精舍十咏　晚对亭
　　袁枢　武夷精舍十咏　隐屏精舍
　　袁枢　武夷精舍十咏　隐求室
　　袁枢　武夷精舍十咏　渔艇
　袁思永　诗一首
　袁太初　金陵怀古
　袁祹　句
　袁燮
　　袁燮　安边
　　袁燮　白髭
　　袁燮　百步尖
　　袁燮　病目
　　袁燮　病起见梅花有感四首
　　袁燮　大雪与俞少卿二首
　　袁燮　登塔二首
　　袁燮　丁未之冬营房告成有亭翼然名之曰劝功且为歌训迪有众
　　袁燮　冬日
　　袁燮　冬至二首
　　袁燮　渡江
　　袁燮　凤仙花
　　袁燮　芙蓉
　　袁燮　观鱼
　　袁燮　桂花上侯使君
　　袁燮　含清亭
　　袁燮　和东林湛堂禅师喜雪韵五首
　　袁燮　和傅大卿喜雪
　　袁燮　和姜子谦游晁景迂祠
　　袁燮　和李左藏荔支
　　袁燮　和吕子约霜月感二首
　　袁燮　和孙吉父登第二首
　　袁燮　和圆通禅老韵二首
　　袁燮　和治中雪后
　　袁燮　黄叶
　　袁燮　寄陈伯耕二首
　　袁燮　寄武冈使君表兄
　　袁燮　郊外即事七首
　　袁燮　久不见竹堂篇辄以湘窣索之两诗继至因用其韵
　　袁燮　桔槔
　　袁燮　拒霜花
　　袁燮　蜡梅
　　袁燮　览镜二首
　　袁燮　林寺丞许惠桂花
　　袁燮　梅花四首
　　袁燮　梅雨
　　袁燮　秋霁
　　袁燮　山居二首
　　袁燮　山月
　　袁燮　山中
　　袁燮　上中书陈舍人三首
　　袁燮　书先茔二首
　　袁燮　蜀海棠
　　袁燮　霜
　　袁燮　霜月
　　袁燮　送黄畴若尚书
　　袁燮　送姜子谦丞於潜
　　袁燮　送李鸣凤使君
　　袁燮　送李左藏三首
　　袁燮　送楼尚书赴诏
　　袁燮　送楼叔韶尉东阳三首
　　袁燮　送路德章芾三首
　　袁燮　送赵冶晦之
　　袁燮　送治杨司直
　　袁燮　他山之石
　　袁燮　题朝鲤图
　　袁燮　题豢龙图
　　袁燮　题景范堂
　　袁燮　题吴参议达观斋
　　袁燮　题习斋
　　袁燮　题庸斋
　　袁燮　天童道上二首
　　袁燮　挽丞相忠定公
　　袁燮　望东湖五首
　　袁燮　闻莺
　　袁燮　喜雪谢东林
　　袁燮　峡水
　　袁燮　夏日早起
　　袁燮　小松二首
　　袁燮　谢毗陵使君惠画
　　袁燮　谢王恭父惠石岩花二首
　　袁燮　谢王恭父惠石2　花二首
　　袁燮　谢吴察院惠建茶
　　袁燮　新月二首
　　袁燮　以鉴赠赵制置
　　袁燮　倚天阁
　　袁燮　咏橘
　　袁燮　咏凌霄花
　　袁燮　咏竹
　　袁燮　咏竹二首
　　袁燮　游宝方山
　　袁燮　游灵山二首
　　袁燮　又二首
　　袁燮　与范总干
　　袁燮　与韩抚干大伦八首
　　袁燮　雨中度东湖
　　袁燮　玉簪
　　袁燮　园蔬六首
　　袁燮　再用前韵二首
　　袁燮　赠卜道人二首
　　袁燮　赠蒋德言昆仲三首
　　袁燮　赠京尹八首
　　袁燮　赠陆伯微三首
　　袁燮　赠毛希元二首
　　袁燮　赠史坑冶二首
　　袁燮　赠天童监寺
　　袁燮　赠吴氏甥二首
　　袁燮　赠游宣教
　　袁燮　昭君祠
　　袁燮　枕上有感呈吕子约
　　袁燮　织妇
　　袁燮　竹几
　　袁燮　紫薇花二首
　袁彦安　三学山
　袁倚
　　袁倚　句
　　袁倚　象耳山
　袁玧　伤乱二首
　袁镇　游澹岩偶得二绝
　袁正　{内了外凵}山晓云歌
　袁正规
　　袁正规　白云亭和韵二首
　　袁正规　见江亭
　　袁正规　九日亭
　　袁正规　临江馆
　　袁正规　望海亭
　袁正淑　送水云归吴
　袁陟
　　袁陟　百丈山
　　袁陟　奉和
　　袁陟　浮云宫
　　袁陟　过金陵谒吴大帝庙
　　袁陟　句
　　袁陟　临终作
　　袁陟　宿简寂观
　　袁陟　题刘仁瞻画像
　　袁陟　再游云居
　　袁陟　赠功甫
　　袁陟　赠郭功甫二绝
　袁仲素　句
　岳飞
　　岳飞　池州翠微亭
　　岳飞　从驾游内苑应制
　　岳飞　归赴行在过上竺寺偶题
　　岳飞　过张溪赠张完
　　岳飞　寄浮图慧海
　　岳飞　送轸上人之庐山
　　岳飞　送紫岩张先生北伐
　　岳飞　题池州翠光寺
　　岳飞　题翠岩寺
　　岳飞　题青泥市萧寺壁
　　岳飞　题雩都华严寺
　　岳飞　题骤马冈
　　岳飞　游嵬石山寺
　岳甫
　　岳甫　巾山晓望
　　岳甫　凌丹亭
　岳霖　过灵山述怀
　云峰德师　别众
　云盘山人
　　云盘山人　绍兴丁丑题乌石山
　　云盘山人　晚宿灵岩
　云水　句
　云隐　句
　云章真人　题明福法堂壁
　臧丙　寄赠终南英公上人
　臧奎
　　臧奎　三门与魏野联句题东楼
　　臧奎　夏夜与魏野陈越会宿河亭联句三十韵
　臧诜　东峰亭
　臧辛伯
　　臧辛伯　澹岩
　　臧辛伯　浯溪
　臧子常　鹫峰院
　翟杰　癸水
　翟龛
　　翟龛　崔清献公祠堂落成
　　翟龛　寄王祥季昆
　　翟龛　挽赵秋晓
　翟耆年　题米元晖山水
　翟天翼　磨崖碑
　翟澥　捣衣曲
　翟佐　挽赵秋晓
　詹本
　　詹本　閒中
　　詹本　宿天台
　詹初
　　詹初　出心原
　　詹初　窗树
　　詹初　春归
　　詹初　春日
　　詹初　登圣山
　　詹初　读李敬业傅
　　詹初　读易
　　詹初　奉寄体仁宗叔一首
　　詹初　感叹
　　詹初　观春
　　詹初　归田
　　詹初　寒松草阁
　　詹初　寄黄直卿
　　詹初　寄柳塘汪叔畊三首
　　詹初　理气
　　詹初　漫兴
　　詹初　梅
　　詹初　沐浴
　　詹初　偶成
　　詹初　秋至
　　詹初　求心斋
　　詹初　书白乐天琵琶行后
　　詹初　书怀
　　詹初　松竹
　　詹初　桃花
　　詹初　题程栖竹居士卷
　　詹初　题岱山水云幽居
　　詹初　田居
　　詹初　闻杵
　　詹初　闻胡人入寇
　　詹初　闻莺
　　詹初　惜日
　　詹初　心如谷种
　　詹初　新春
　　詹初　新荷
　　詹初　训子
　　詹初　有感
　　詹初　有怀
　　詹初　月
　　詹初　云掩月
　　詹初　凿流塘二首
　　詹初　中道
　詹复　小桃源
　詹迥　吏隐山
　詹君履　乙酉端午联句
　詹珂　游仙
　詹髖　游云门
　詹茂光妻　寄远
　詹梦璧　夏令爏生侧衔
　詹师文　泛舟
　詹体仁
　　詹体仁　登岳阳楼
　　詹体仁　姑苏台同年会次袁说友韵
　　詹体仁　过广陵驿
　　詹体仁　江夏寓兴
　　詹体仁　解组自乐
　　詹体仁　宿兰溪水驿前
　　詹体仁　昔游诗
　　詹体仁　湘中
　　詹体仁　幽居
　　詹体仁　游南台闽粤王庙
　詹文　登科后解嘲
　詹羲　击舟
　詹先野　廪江
　詹琰夫
　　詹琰夫　句
　　詹琰夫　喜定太学生　湖州士子
　　詹琰夫　喜定太学生　送袁侍郎
　　詹琰夫　喜定太学生　题三贤堂
　　詹琰夫　止止庵即事
　詹羽　西陂
　詹憊
　　詹憊　春怀示邻里
　　詹憊　道中寒食
　　詹憊　渡湘江吊严子陵
　　詹憊　寄胡籍溪
　　詹憊　客谈荆渚武昌怪然有作
　　詹憊　南浦
　　詹憊　上巳后一日登快哉亭
　　詹憊　桐江吊子陵
　　詹憊　月夜
　　詹憊　早行
　　詹憊　舟行遣兴
　詹中正
　　詹中正　句
　　詹中正　山居苦
　　詹中正　退居
　　詹中正　香山
　湛道山
　　湛道山　海棠
　　湛道山　荷花
　　湛道山　句
　　湛道山　荼醾
　章炳炎　合溪新亭
　章才邵
　　章才邵　过清远大家峡
　　章才邵　进月堂
　　章才邵　题严子陵钓台
　章采
　　章采　别鄂倅赵有孚
　　章采　发兴
　　章采　花树
　　章采　九江庾楼作
　　章采　秋日过清江傅聘君石溪隐居
　　章采　滕王阁
　　章采　武昌江汉亭忆南轩
　　章采　武昌南楼怀古
　　章采　摇摇花行
　章傪　如归亭
　章粲
　　章粲　别杨尊
　　章粲　春日效韦体
　　章粲　春日忆平阳郡博士大云心兄
　　章粲　湖上游瞩寄家兄
　　章粲　敬赋大人竹林真隐之图
　　章粲　秋日怀松溪赵宰经父
　　章粲　题杨总卿鹿冈庵
　　章粲　絜矩书院示学子
　　章粲　学易斋
　　章粲　咏二疏
　　章粲　豫章寄家兄
　　章粲　豫章宋都官声父楼上
　　章粲　重阳后送谨常兄之符离
　章承道　设醮洞霄因以古诗记其事
　章崇简　步同乡张君垓壁韵
　章得象
　　章得象　放钵石
　　章得象　国清寺
　　章得象　句
　　章得象　留题实相寺
　　章得象　媚涟亭
　　章得象　送梵才大师归天台
　　章得象　送僧归护国寺
　　章得象　送张无梦归天台
　　章得象　题东掖山承天院
　　章得象　题灵康庙
　　章得象　题明庆塔院
　　章得象　题山宫法安院
　　章得象　题延庆院
　　章得象　桐柏崇道观
　　章得象　峡山飞来寺
　　章得象　玉光亭
　　章得象　植萱亭
　章甫
　　章甫　白露
　　章甫　白露行
　　章甫　别陆务观
　　章甫　卜焕之求双竹
　　章甫　卜宅
　　章甫　不寐
　　章甫　采石
　　章甫　呈胡德器
　　章甫　呈谢仲连
　　章甫　愁坐
　　章甫　除草
　　章甫　春尽
　　章甫　春日呈韩文
　　章甫　春日村居
　　章甫　春日山居
　　章甫　春晚寺居即事
　　章甫　春望
　　章甫　慈湖矶
　　章甫　次高若虚韵
　　章甫　次郭遐龄所携张安国诗韵
　　章甫　次韩无咎途中寄陆务观
　　章甫　次韩无咎盱眙道中韵
　　章甫　次韩中父送行韵
　　章甫　次郝泽民韵
　　章甫　次惠老见诒
　　章甫　次吕伯恭见寄韵
　　章甫　次沈商卿见怀韵
　　章甫　次通一见诒韵
　　章甫　次王勉夫见招
　　章甫　次张子仪韵
　　章甫　次仲韩韵兼简若晦
　　章甫　从贾倅乞猫
　　章甫　骢马
　　章甫　答权干用命字韵见惠
　　章甫　答仲韩醉中见和
　　章甫　代呼延信夫以笋乞猫於韩子云
　　章甫　得蔡深源信
　　章甫　灯夕韩使君惠谷帘泉
　　章甫　灯夕戏简胥直夫
　　章甫　登楼
　　章甫　登谯楼
　　章甫　督祖显和章
　　章甫　独登南楼兼怀严圣几俞若晦
　　章甫　多日不收家信再和呈丁合州
　　章甫　法刚化士干蒋山藏经乞语
　　章甫　放歌招孙祖训俞国宝饮
　　章甫　分蝗食
　　章甫　分题得草果饮子
　　章甫　古洗
　　章甫　归自真州道中用前韵简诸故人
　　章甫　过家留一夕曹丈复和韵再作
　　章甫　过清宇新居再用开字韵
　　章甫　海门残照图
　　章甫　韩使君分送芍药索诗因忆旧游
　　章甫　和韩无咎使君吊李谪仙
　　章甫　和韩丈寄崖簿大雅并见简韵
　　章甫　和韩丈雪晴
　　章甫　和刘岩隐道士
　　章甫　和沈商卿次前韵
　　章甫　和俞若晦晚步
　　章甫　和仲韩见简韵
　　章甫　和周师禹所寄
　　章甫　和朱少翁除夕
　　章甫　湖上吟
　　章甫　即日
　　章甫　即事
　　章甫　寄棻萩主
　　章甫　寄韩漕子云
　　章甫　寄淮东总领许叔庸
　　章甫　寄金山良书记
　　章甫　寄荆南友人
　　章甫　寄上曾仲恭侍郎借净香寮诗韵
　　章甫　寄题郭侯至喜堂
　　章甫　寄题极星亭
　　章甫　寄赵鄂州
　　章甫　简查仲明
　　章甫　简李牧之
　　章甫　简唐先生谷
　　章甫　简王漕左司
　　章甫　简熊帅景瞻
　　章甫　简张安国
　　章甫　荐饥
　　章甫　閒吟
　　章甫　江北
　　章甫　九日
　　章甫　九日寿之见过
　　章甫　九日忆俞若晦
　　章甫　句
　　章甫　郡圃残雪
　　章甫　苦旱
　　章甫　雷
　　章甫　连屋
　　章甫　临江何氏结亭松间名曰弹秋因王通一来乞诗
　　章甫　刘裸卿送笋
　　章甫　六言
　　章甫　鹿角
　　章甫　履方携姜坦道诗卷相过为书其后
　　章甫　落叶
　　章甫　谩成
　　章甫　悯农
　　章甫　纳凉
　　章甫　陪韩子云吊张安国舍人墓
　　章甫　陪王漕右司游东园
　　章甫　葡萄
　　章甫　清明病中遣酒问讯史授夫
　　章甫　清宇移居
　　章甫　秋日
　　章甫　秋晓五首
　　章甫　秋兴
　　章甫　秋雨未已客怀不佳夜诵少陵遣兴诗至生涯能几何常在羁旅中三复增感
　　章甫　濡须道中
　　章甫　闰月二日清坐
　　章甫　山行
　　章甫　上黄漕
　　章甫　芍药呈韩文
　　章甫　十二月朔巢县道中
　　章甫　守倅元日唱酬次韵
　　章甫　寿王真州
　　章甫　书壁
　　章甫　书黄叔虎传神卷
　　章甫　书祖显墨梅枕屏
　　章甫　睡起
　　章甫　寺居
　　章甫　松滋县作
　　章甫　送彬禅客
　　章甫　送茶与人
　　章甫　送陈弥高
　　章甫　送冯圆仲入蜀
　　章甫　送李清宇
　　章甫　送李文授还越上
　　章甫　送刘道士之山阴阅藏书四首
　　章甫　送孟希道
　　章甫　送潘致虚之湖南
　　章甫　送任政道
　　章甫　送十八兄
　　章甫　送孙文辅尉新城
　　章甫　送王纯仲
　　章甫　送王道士
　　章甫　送乡人宗旨上坐
　　章甫　送谢王梦得监税借示诗卷兼简王佥
　　章甫　送杨德隽赴漕司试
　　章甫　送野堂禅师赴蔡公宝文之招
　　章甫　送张安国
　　章甫　送张寺丞
　　章甫　送张扬子
　　章甫　送张玉叔
　　章甫　苏训直方夷吾相挽同饭招隐
　　章甫　宿灵岩
　　章甫　蒜山夜归
　　章甫　太湖秋晚
　　章甫　题长芦方丈
　　章甫　题画
　　章甫　题惠老松竹图
　　章甫　题九歌图
　　章甫　题两画轴
　　章甫　题玲珑
　　章甫　题天开图画
　　章甫　题王朝英歇驴图
　　章甫　题王履方画渔樵扇
　　章甫　题王无邪九华图
　　章甫　题张季子妄萩
　　章甫　题张希颖筠坡图
　　章甫　题赵纯甫渭川千亩图
　　章甫　田家苦
　　章甫　同汤叔度兄弟赋秋声
　　章甫　同杨德骏任致道登北观留题壁间
　　章甫　同张伯子威子季子雉闻子陆及之时子政家弟辅小子槃过马清叟摘樱桃
　　章甫　同张季子游琅邪
　　章甫　王漕舟行邵伯枯河之间一花独秀有诗次韵
　　章甫　王梦得捕蝗二首
　　章甫　王梦得意久出远归惠诗次韵
　　章甫　闻鹁鸪
　　章甫　闻下亲征诏志喜
　　章甫　闻鸦
　　章甫　问祖显疾
　　章甫　无题
　　章甫　西湖游上人相访於白沙翌日如金山求诗
　　章甫　惜花
　　章甫　喜凉
　　章甫　喜晴
　　章甫　戏答王通一
　　章甫　戏简乐长卿
　　章甫　戏简李清宇
　　章甫　贤府主祷雪而应喜极有诗
　　章甫　谢韩无咎寄新茶
　　章甫　谢张倅惠茶
　　章甫　新凉
　　章甫　绣观音
　　章甫　盱眙馆中题云山图
　　章甫　雪中张仲庠惠十诗老懒不能追逐戏答古风兼简陈伯茂
　　章甫　颺稻行
　　章甫　野步
　　章甫　叶子逸以惠山泉瀹日铸新茶饷予与常郑卿
　　章甫　夜坐
　　章甫　移家谢赵再可
　　章甫　以王通一所画小舟横截春江图为韩无咎寿
　　章甫　忆弟妹
　　章甫　忆王履方
　　章甫　益睡
　　章甫　隐静分题得静字
　　章甫　用前韵赠高持一
　　章甫　忧旱
　　章甫　予归自都梁魏子深来自滁州坐间酌酒
　　章甫　俞广文以诗定交次韵奉答
　　章甫　与北山长老
　　章甫　与常不轻弈棋输松枝笔一篇
　　章甫　雨后十小绝以一雨洗残暑万家生早凉为韵
　　章甫　雨凉成诗一首简子逸
　　章甫　雨中简李牧之
　　章甫　雨中简孙文辅
　　章甫　雨中舟出潮牐
　　章甫　元用见过诵诗剧谈因成古风以成戏恼兼简若晦唐卿
　　章甫　再用前韵
　　章甫　早凉
　　章甫　早雪
　　章甫　曾仲恭侍郎惠酒以偶有名酒无夕不饮为韵谢之
　　章甫　赠李君玉
　　章甫　赠叶伯永
　　章甫　张德恭以诗当谒次韵
　　章甫　张君明昆仲袖唱和诗见过
　　章甫　张使君以画屏求题
　　章甫　张王臣自湖南官满趋朝舟过白沙和惠资福二诗末章见及次韵
　　章甫　赵再可以通一所作梅雀求题
　　章甫　浙江观潮
　　章甫　中秋次韵
　　章甫　种基祖蔡仲逸孙祖显一时宦游荆州官閒无事五日一宴集使仆持钵其间
　　章甫　重九前一日示弟侄
　　章甫　舟中简祖显
　　章甫　诸公过易足为红梅一醉醉后率成数语
　　章甫　紫苏
　章公权　长江问对篇
　章桂发　游栖真洞归舟带月泊市桥
　章鉴
　　章鉴　过毛竹山
　　章鉴　杭山
　　章鉴　杭山八景
　　章鉴　送道士归得日观
　章劼　咏马当山宁江庙
　章杰　防风庙
　章康
　　章康　迁居亲戚携酒见过
　　章康　秋兴
　　章康　诗一首
　　章康　游龙山
　章良能
　　章良能　题李伯时飞骑习射图
　　章良能　题玲珑山
　章纶　庚子冬夜宿郡馆怀白从古
　章妙懿　送水云归吴
　章岷
　　章岷　春日独登蓬莱阁
　　章岷　钓台
　　章岷　留题新建五云亭
　　章岷　陪范公登承天寺竹阁
　　章岷　如归亭
　　章岷　送梵才大师归天台
　章敏德　湖州题颜鲁公祠堂
　章某　寄子
　章谦亨
　　章谦亨　净惠院
　　章谦亨　西湖观梅三首
　　章谦亨　云岩
　　章谦亨　章岩
　　章谦亨　祖教寺
　章潜　栲栳山
　章樵
　　章樵　白獭湖
　　章樵　伽溪
　章森　句
　章少隐　句
　章侁
　　章侁　句
　　章侁　如归亭
　章师古　留题石堂院
　章天与　醴泉
　章望之
　　章望之　和陈述古仙居岩老堂诗
　　章望之　句
　　章望之　明智寺
　　章望之　夏昼
　　章望之　一人泉
　章仙岩
　　章仙岩　寄刘易隐
　　章仙岩　六和塔
　章岘
　　章岘　丁未上巳重游龙隐岩
　　章岘　和李昻之夜游漓江上
　　章岘　留题伏波岩
　　章岘　留题龙隐岩
　　章岘　治平丙午仲冬中澣游释迦寺登环翠阁
　　章岘　雉山
　　章岘　自龙隐岩泛舟至雉山
　章孝参　题弥勒院
　章澥
　　章澥　句
　　章澥　吴下同年会诗
　章询　接宣抚偕道正访九龙岩主喜师率成二十八字
　章琰　送韩时斋赴京湖幕
　章翊　首夏静观堂书怀
　章颍
　　章颍　句
　　章颍　送长子琳连州史入觐
　　章颍　桃源观
　　章颍　萧尚书纵目楼
　章友直　和祖择之咏震山岩彭徵君钓台
　章槱　千顷山
　章元振　会诸官韩亭
　章云心
　　章云心　古意十四首
　　章云心　庐山
　　章云心　武昌江汉亭
　　章云心　竹
　章縡　句
　章藻之　明水寺
　章造　西楼怀感
　章至谦　九日和杜子美韵
　掌禹锡　句
　折彦质
　　折彦质　跋浯溪造极图
　　折彦质　跋湘西清绝图
　　折彦质　北归渡海
　　折彦质　超然亭
　　折彦质　渡海
　　折彦质　法轮寺
　　折彦质　观汪丞相所藏崔白画罗汉
　　折彦质　过太平州拜李端叔遗像
　　折彦质　句
　　折彦质　寇莱公庙
　　折彦质　雷州苏公楼
　　折彦质　留别王六公
　　折彦质　留别许廷惠
　　折彦质　全州尹氏观
　　折彦质　胜业寺
　　折彦质　湘山留别
　　折彦质　谢许君瑶
　　折彦质　濯缨亭
　真德秀
　　真德秀　跋蔡节斋为题张生所画文公像
　　真德秀　别汤升伯
　　真德秀　长沙劝耕
　　真德秀　长沙新第呈诸学士
　　真德秀　长沙赠高年陈氏母子
　　真德秀　春贴子　东宫五首
　　真德秀　春贴子　皇帝阁六首
　　真德秀　春贴子　皇后阁五首
　　真德秀　登南岳山
　　真德秀　登南岳上封寺
　　真德秀　端午贴子词　皇帝阁六首
　　真德秀　端午贴子词　皇后阁五首
　　真德秀　端午贴子词　皇太子宫五首
　　真德秀　和侍读秘临饥行严韵
　　真德秀　和赵章泉
　　真德秀　贺外舅转官
　　真德秀　后后阁端午贴子词五首
　　真德秀　皇后阁春帖子祠五首
　　真德秀　皇后阁端午贴子词五首
　　真德秀　会长沙十二县宰
　　真德秀　会三山十二县宰
　　真德秀　嘉定六年皇后阁春贴子词五首
　　真德秀　金国报登位使人到阙集英殿宴致语口号
　　真德秀　金国贺正旦使人到阙宸殿宴致语口号
　　真德秀　净豁持钵求度为说偈言
　　真德秀　浦城劝糶
　　真德秀　七峰行为外舅寿
　　真德秀　泉州贡闱庆成
　　真德秀　泉州贡院举梁八咏
　　真德秀　壬午春社之明日请尊老会于西山之精舍庞眉皓首奕奕相照真吾邦希阔
　　真德秀　瑞庆节集英殿宴致语口号
　　真德秀　诗寄淮西王路分
　　真德秀　使都梁次韵
　　真德秀　寿陈宰
　　真德秀　寿外舅杨开国
　　真德秀　寿杨龢父
　　真德秀　寿杨讑父
　　真德秀　司理弟之官岳阳相别于定王台凄然有感为赋五诗以饯其行
　　真德秀　送曹晋伯令尹之官
　　真德秀　送呈定夫西归
　　真德秀　送林自知自幕中归常亭
　　真德秀　送裘司直得请西归
　　真德秀　送汤伯纪归安仁
　　真德秀　送王子文宰昭武
　　真德秀　送永嘉陈有辉
　　真德秀　送张曜之
　　真德秀　题八君子图后
　　真德秀　题湖山清隐
　　真德秀　题黄君贫乐斋
　　真德秀　题黄氏贫乐斋
　　真德秀　题金山
　　真德秀　题来青馆
　　真德秀　题李立父高远楼
　　真德秀　题南岳
　　真德秀　题全氏三桂堂
　　真德秀　题隐者苏翁事迹
　　真德秀　挽竹斋
　　真德秀　卫生歌
　　真德秀　舞鹤亭歌
　　真德秀　闲吟
　　真德秀　新桥行
　　真德秀　以青毡与志道
　　真德秀　挹仙亭
　　真德秀　咏仁
　　真德秀　游鼓山
　　真德秀　游上天竺
　　真德秀　赠陈子长
　　真德秀　赠邵邦杰
　　真德秀　赠吴景云
　　真德秀　赠夏宗禹
　　真德秀　赠小铁面王相士
　　真德秀　赠昩江张平仲
　　真德秀　赠徐碧鉴
　　真德秀　赠叶子仁
　　真德秀　赠岳相师
　　真德秀　赠张童子
　　真德秀　赠梓潼袁君西归
　　真德秀　志道生日为诗勉之
　真山民
　　真山民　百舌
　　真山民　兵后刘秀宽见过
　　真山民　兵后寓舍送春
　　真山民　泊白沙渡
　　真山民　泊舟严滩
　　真山民　草
　　真山民　陈云岫爱骑驴
　　真山民　初冬
　　真山民　初夏
　　真山民　初夏访刘道士
　　真山民　除夜约张梅境饮
　　真山民　春感
　　真山民　春闺词
　　真山民　春日
　　真山民　春晓山行
　　真山民　春晓雨
　　真山民　春晓园中
　　真山民　春行
　　真山民　春游和胡叔芳韵
　　真山民　春游阻雨次韵
　　真山民　次李林居春晓游园
　　真山民　次韵潘恕堂见寄
　　真山民　次韵章剑溪山居
　　真山民　丹山书堂
　　真山民　道逢过军投宿山寺
　　真山民　东粤庙
　　真山民　冬暮小斋
　　真山民　冬雪
　　真山民　读刘元城言行录
　　真山民　独坐
　　真山民　杜鹃花得红字
　　真山民　渡江之越宿萧山县
　　真山民　访李延不值
　　真山民　奉和颇动游兴呈云耕叔祖
　　真山民　高帝
　　真山民　孤标上人留宿
　　真山民　观书自叹
　　真山民　光霁阁晚望
　　真山民　吉水夜泊
　　真山民　寄郭月篷
　　真山民　閒居
　　真山民　閒居漫赋
　　真山民　閒吟初冬
　　真山民　閒中
　　真山民　江楼秋夕
　　真山民　江头春日
　　真山民　九日
　　真山民　客中临归仍送游教谕
　　真山民　客中遇乡友季芳远归省亲
　　真山民　兰溪舟中
　　真山民　李修伯山居
　　真山民　连城春夜留别张建溪
　　真山民　临江晓行
　　真山民　刘伯山寄隐
　　真山民　留槎阁寓感
　　真山民　楼居
　　真山民　梅仙山
　　真山民　蜜蜂
　　真山民　妙因寺次施敬所韵
　　真山民　年少春游
　　真山民　平章命
　　真山民　七夕
　　真山民　清明
　　真山民　秋扇
　　真山民　秋晚
　　真山民　秋夜次叶一山韵
　　真山民　三峰寺
　　真山民　三山旅夜
　　真山民　三月晦日
　　真山民　三月晦日与邵石诸友閒游东园分得空字
　　真山民　山春秋夜
　　真山民　山间次季芳韵
　　真山民　山间早春
　　真山民　山人家
　　真山民　山亭避暑
　　真山民　山行
　　真山民　圣果院访忠上人不值
　　真山民　述怀
　　真山民　水墨海棠
　　真山民　宋道士同游白云关
　　真山民　送云泉入山
　　真山民　宿宝胜寺
　　真山民　宿南峰寺
　　真山民　岁朝
　　真山民　岁除寄王中斋
　　真山民　岁暮
　　真山民　题济川桥
　　真山民　题永嘉梦草堂
　　真山民　晚步
　　真山民　晚春
　　真山民　王廉使
　　真山民　吴王夜宴图
　　真山民　西湖图
　　真山民　溪行
　　真山民　夏日
　　真山民　夏晚江行
　　真山民　晓行山间
　　真山民　新春
　　真山民　新凉
　　真山民　新年
　　真山民　兴福寺
　　真山民　修真院访崔道士
　　真山民　杨妃
　　真山民　夜话无上人房
　　真山民　夜饮赵园次徐君实韵
　　真山民　夜坐
　　真山民　隐怀
　　真山民　萤火
　　真山民　永嘉秋夕
　　真山民　幽居杂兴
　　真山民　幽栖
　　真山民　幽兴
　　真山民　游凤栖寺
　　真山民　渔浦晚秋旅怀
　　真山民　枕上偶成
　　真山民　舟中峡口
　　真山民　朱溪涧
　　真山民　自适
　　真山民　醉题斋壁
　　真山民　醉余再赋
　真宗
　　真宗　常祀五享三首
　　真宗　朝谒太清宫九首
　　真宗　崇恩太后升袝十四首
　　真宗　淳熙十五年上高宗徽号三首
　　真宗　大观三年朝献景宫二首
　　真宗　大中祥符封禅十首
　　真宗　至
　　真宗　大中祥符封禅十首
　　真宗　汾阴十首
　　真宗　高宗郊前朝献景灵宫二十一首
　　真宗　高宗郊祀前庙朝享太庙三十首
　　真宗　高宗明堂前朝献景灵宫十首
　　真宗　高宗祀明堂前朝享太庙二十一首
　　真宗　皇后庙十五首
　　真宗　祭九鼎十二首
　　真宗　袷享八首
　　真宗　嘉祐袷享二首
　　真宗　景灵宫奉册实一首
　　真宗　景祐亲享太庙二首
　　真宗　景祐以后乐章六首
　　真宗　景祐元年亲享景灵宫二首
　　真宗　开禧三睥成肃皇后袝庙一首
　　真宗　理宗朝享三首
　　真宗　理宗明堂前朝献景灵宫二首
　　真宗　理宗明堂前朝享二首
　　真宗　宁宗朝享三十五首
　　真宗　宁宗郊前朝献景灵宫二十四首
　　真宗　乾道别庙乐歌三首
　　真宗　庆元三年奉上孝宗徽号三首
　　真宗　上册宝十三首
　　真宗　上明达皇后册宝五首
　　真宗　上钦成皇后册宝六首
　　真宗　上仁宗英徽号一首
　　真宗　上英宗尊号一首
　　真宗　绍熙别庙二首
　　真宗　绍兴别庙乐歌五首
　　真宗　绍兴二十九年关仁皇后袝庙一首
　　真宗　绍兴十四年奉上徽宗册实三首
　　真宗　绍兴以后时享二十五首
　　真宗　太极观奉册实一首
　　真宗　熙宁以后享斋五首
　　真宗　孝宗明堂前朝献景灵宫八首
　　真宗　骏命
　　真宗　孝宗明堂前朝献景灵宫八首
　　真宗　孝宗明堂前享太庙三首
　　真宗　迎奉圣像四首
　　真宗　玉清昭应宫上尊号三首
　　真宗　元德皇后升袝一首
　　真宗　增上神宗徽号一首
　　真宗　真宗汾阴礼毕亲谢元德皇后室三首
　　真宗　真宗奉圣祖玉清昭应宫十一首
　　真宗　真宗告乡六首
　　真宗　真宗御制二首
　　真宗　祗奉天书六首
　　真宗　至和袷享三首
　甄圭　闲居
　甄龙友
　　甄龙友　临安北山大佛头颂
　　甄龙友　挽薛艮斋三首
　　甄龙友　望君山
　　甄龙友　谢康侍郎送来
　　甄龙友　薛氏镜山
　　甄龙友　岳阳楼望洞庭
　振禅师　山居颂
　止翁　无弦琴
　钟伯澹　句
　钟季玉　宴建昌耋老
　钟浚　送程给事知越州
　钟克俊　句
　钟离景伯　咏地藏殿牡丹一茎五花
　钟明　书义倡传后
　钟宿
　　钟宿　蜕龙洞
　　钟宿　状元峰
　钟唐杰　送僧还日本
　钟孝国
　　钟孝国　谨次功成短项翁佳篇之韵
　　钟孝国　千里丈蓄酒尊形状孛窣某酒后以短项翁目之不谓误中遂成佳号彦平功
　钟颖　游九锁
　钟詉
　　钟詉　题梅山云悦楼
　　钟詉　题梅坛
　钟炤之　句
　锺离松　感秋
　锺兴嗣　浯溪
　锺震
　　锺震　翠蛟峰
　　锺震　句
　　锺震　题翠蛟亭
　　锺震　戏题洞霄
　种道人　赠李用之
　种放
　　种放　酬陈齐民见奇
　　种放　寄二华隐者
　　种放　寄怀
　　种放　句
　　种放　酴醾
　　种放　无题
　　种放　夏日山居
　　种放　潇湘感事
　　种放　咏桃
　　种放　谕蒙
　种古　双桧联句
　种诊　双桧联句
　仲昂
　　仲昂　句
　　仲昂　题西门外筰桥下观音院
　仲并
　　仲并　白氏夫人生日二首
　　仲并　避暑报恩观
　　仲并　薄暮游潘登仕园园有堂三间榜曰一枝盖湖公枢密两取庄周郄诜之语既
　　仲并　陈漕生辰代杨文作
　　仲并　陈行之得之因震泽旧居避小阁面列洞庭山客有名以尊经者江都仲某为
　　仲并　呈彦平
　　仲并　次韵病起二首
　　仲并　次韵答友人四首
　　仲并　次韵耿荐可催菊三首
　　仲并　代人上师垣生辰
　　仲并　代人上师垣生辰三首
　　仲并　代人上叔母张氏生辰三首
　　仲并　代同舍上黄相生辰三首
　　仲并　对雪用曾丈韵呈徐丈
　　仲并　对竹
　　仲并　奉和陈德召游惠山见寄三十韵
　　仲并　奉陪舅丈祠书彦平主簿兄游慧聚终日小饮上方待月再历妙峰诸胜处用
　　仲并　感时
　　仲并　耿宪生辰
　　仲并　官满趋朝留滞吴门即事书怀十首
　　仲并　归自江阴寄蒋知郡汪签判
　　仲并　寒食日归吴兴寄鲁山
　　仲并　韩侍郎
　　仲并　和耿时举梅雪二首
　　仲并　和何枢密题楚颂亭韵
　　仲并　和马丈游刘园
　　仲并　和孟峤之诸公游虎邱一首
　　仲并　和沈正卿诸公西湖赏梅
　　仲并　和忧陆二祠书
　　仲并　后数年登旷远亭用前韵再赋
　　仲并　胡枢密生辰
　　仲并　花前有感兼呈崔相公刘郎中
　　仲并　画枯木
　　仲并　怀沈文伯
　　仲并　黄兵部生辰
　　仲并　继韵耿时举寄示往岁梅雪
　　仲并　假山
　　仲并　建昌守杨吉老得居湖州山间作亭於上名曰弁辉为长句以记之
　　仲并　句
　　仲并　觉华山居三首
　　仲并　李孝叔赵有翼赵存中黄子登沈正卿曾同季有观梅道场之约仆偶过西山
　　仲并　李彦平寄题静海吏隐堂二诗甚佳因赋一篇
　　仲并　廖成伯奉议生辰
　　仲并　刘乾耀绍原昔同里巷以贫见过愧无以副其意辄成四韵为别
　　仲并　陪王枢密饭坐间示新诗因次其韵
　　仲并　平江守祷晴即应时近元夕矣寄呈五绝句
　　仲并　平江太守生辰二首
　　仲并　七月二十日过王村几到岸遇和中袭明舟回相拉宿於陈氏庵中蚊甚盛达
　　仲并　钱检法及代期以诗告别因次其韵
　　仲并　日暮系舟
　　仲并　上孟郡王生辰三首
　　仲并　上平江李侍郎生辰
　　仲并　上枢密生辰
　　仲并　深正卿得男以诗庆之
　　仲并　沈国录席上用赵监丞韵
　　仲并　四老堂诗
　　仲并　送大理金少卿赴阙以老成耆德重于典刑为韵兼寄呈刑曹徐侍郎
　　仲并　送高提干暂过行在
　　仲并　送刘大谏赴漳州四首兼寄建州太守赵左司
　　仲并　送平江守蒋宣卿奉祠归宜兴
　　仲并　送泉州周尚书
　　仲并　送阎少隐同其弟伯子宣子赴试淮南为一月之别某以病起不及饯送为三
　　仲并　送张持国省干归山阴三首
　　仲并　送郑公老少卿赴吉州三首
　　仲并　送致政节推朱子发归无锡二首
　　仲并　送智道者
　　仲并　送周元特侍郎守宣城
　　仲并　岁晚泊姑苏用吕居仁舍人韵二首寄孟信安
　　仲并　泰兴道本上人少时颇留意诗律已而遍历诸方卒无终岁之宁今垂五十矣
　　仲并　唐大夫生辰
　　仲并　提举生辰
　　仲并　题大明寺
　　仲并　题李德邵蘖庵
　　仲并　题吴氏旷远亭
　　仲并　题章伯深舑怪图
　　仲并　题赵有翼丛桂小山
　　仲并　同祝子权游虎邱
　　仲并　外舅庄子尚生辰
　　仲并　晚坐和韵
　　仲并　芜城
　　仲并　戏李彦平李德邵
　　仲并　夜抵德清县偶题
　　仲并　翌日早起再用昨夕韵二丈
　　仲并　咏竹
　　仲并　用方叔韵寄蘖庵老人
　　仲并　用前韵别寄耿时举二首
　　仲并　用孙仲益尚书韵二首呈孟信安
　　仲并　用汪彦章内翰诸公韵二首呈信字
　　仲并　用韵奉寄孟峤之
　　仲并　游灵岩诗
　　仲并　有客来从阳羡闻元绩离家已月余由昆山过临安桐庐计今合归矣元绩当
　　仲并　俞宪生辰代庞几先作
　　仲并　元宵微雨十六夜雨止见月
　　仲并　再呈德邵
　　仲并　再过宜兴舟中见芍药数枝忆淮乡花之盛为之怅然辄成三绝
　　仲并　再和高提干见寄
　　仲并　再用前韵呈陈得之诸公
　　仲并　再用前韵答徐圣可
　　仲并　早起偶成
　　仲并　郑漕生辰
　　仲并　郑漕生辰代几先作
　　仲并　郑粹德兴平江官满有诗见寄次韵以叙老怀惜别之意
　　仲并　志师自通州访我於仪真因携之至长芦留语数日及其归也作诗以送之
　　仲并　中秋不见月
　　仲并　舟过仁王寺因口占一首
　　仲并　舟过吴江谒舑庵翁少留为赋二诗
　　仲并　舟行用前韵怀祝子权
　　仲并　舟行再用前韵
　　仲并　祝子权见寄时欲卜居合溪飞云寺
　　仲并　祝子权以诗见招勉继其韵
　仲讷
　　仲讷　负暄闲眠
　　仲讷　送唐御史
　洙泗钧翁　句
　诸臣撰　咸平亲郊八首
　诸葛赓
　　诸葛赓　归休亭
　　诸葛赓　偈
　　诸葛赓　乞休得旨谢恩
　　诸葛赓　秋日得王介甫书
　诸葛梦宇　海边僧寺绝笔
　诸葛舜臣　华阳山堂落成
　诸葛兴　会稽颂
　　诸葛兴　会稽颂　曹娥祠
　　诸葛兴　会稽颂　城隍庞王
　　诸葛兴　会稽颂　大禹陵
　　诸葛兴　会稽颂　二相
　　诸葛兴　会稽颂　贺监祠
　　诸葛兴　会稽颂　马太守庙
　　诸葛兴　会稽颂　嗣王
　　诸葛兴　会稽颂　王右军祠
　　诸葛兴　会稽颂　越王
　竹林吟叟　百家岩
　竹衰笠翁　句
　竺大本　题毛巅岭
　住山僧　诗一首
　祝从龙　题汪水云诗卷
　祝廉夫　句
　祝穆
　　祝穆　句
　　祝穆　山礬花
　　祝穆　豫章
　祝庆夫
　　祝庆夫　池鱼
　　祝庆夫　句
　　祝庆夫　庭竹
　祝文　句
　祝勋　题高城雪堂
　祝乿　垂虹亭
　祝禹圭　题栖真院栖隐阁
　祝铸　妙庭观
　庄崇节　浯溪
　庄绰
　　庄绰　和吴正仲观李廷珪墨
　　庄绰　建炎丞相成国吕忠穆公退老堂
　　庄绰　题长洲张氏舍壁
　庄革　题凌歳台
　庄珙
　　庄珙　鉴轩
　　庄珙　深静堂
　庄梦说　次许宰普惠院祈雨韵
　庄师熊　金鳌桥
　庄元戍　寒亭
　卓田
　　卓田　和姚监丞斫脍
　　卓田　贺人生女
　　卓田　贺人生孙
　　卓田　麻姑山七古寿主簿母
　　卓田　送人赴上庠解试
　　卓田　送人廷对
　　卓田　送山药与友人
　　卓田　谢惠白鹭
　　卓田　谢人贺生子
　　卓田　赠星命严叔遇
　　卓田　赠易卦者
　卓祐之　句
　谘　闲居
　子间　句
　子言庵主　石庵成日偈
　紫衣师　蒸豚
　自强　益清堂偶作
　宗必经
　　宗必经　句
　　宗必经　南浦
　　宗必经　孺子亭
　　宗必经　滕王阁
　宗室某　题客邸
　宗提刑　句
　宗莹　天衣故寺
　宗泽
　　宗泽　道逢散遣之卒云讲和退师无所用之矣辄以二十六句道胸臆
　　宗泽　道逢乡人笑仆驺马之瘦
　　宗泽　东上辞松楸一首
　　宗泽　佛说偈
　　宗泽　感时
　　宗泽　过潼关
　　宗泽　华下
　　宗泽　华阴道中三首
　　宗泽　旧作感怀
　　宗泽　览镜偈
　　宗泽　卢行者偈
　　宗泽　马上口占
　　宗泽　盘豆铺南李翁园
　　宗泽　憩全节铺爱其称为驻马久之
　　宗泽　千手眼大悲偈
　　宗泽　述怀二首
　　宗泽　题独乐园
　　宗泽　题珣师休牧轩
　　宗泽　题赵园
　　宗泽　渭南道中逢二蜀兵出印本手诏司马温公范文正公赠太师外祖丞相赠太
　　宗泽　晓渡
　　宗泽　谒华岳
　　宗泽　又赋一律
　　宗泽　雨晴渡关二首
　　宗泽　葬妻京岘山结庐龙目湖上
　　宗泽　早发
　　宗泽　赠鸡山陈七四秀才
　　宗泽　至洛
　邹斌　华子冈
　邹补之
　　邹补之　句
　　邹补之　题古城岩
　邹登龙
　　邹登龙　步出城东门
　　邹登龙　采莲曲
　　邹登龙　长门怨
　　邹登龙　从军行
　　邹登龙　戴式之来访惠石屏小集
　　邹登龙　宫词
　　邹登龙　关山月
　　邹登龙　和竹里苏材叔见梅怀友韵
　　邹登龙　寄苍山曾子实
　　邹登龙　寄呈后村刘编修
　　邹登龙　寄云林杨少云自衡之桂
　　邹登龙　江居
　　邹登龙　江南春
　　邹登龙　结客少年场
　　邹登龙　梅花
　　邹登龙　青楼曲
　　邹登龙　秋夜长曲
　　邹登龙　秋夜怀菊山沈庄可
　　邹登龙　入投龙洞
　　邹登龙　山上有白云
　　邹登龙　上慧力寺
　　邹登龙　水亭
　　邹登龙　送表兄赵奏院赴南外知宗
　　邹登龙　送云巢曾校勘召
　　邹登龙　岁晚怀愚斋赵叔愚壶山宋谦父
　　邹登龙　滕阁怀古
　　邹登龙　题杜少陵草堂图
　　邹登龙　王氏山居
　　邹登龙　巫山高
　　邹登龙　西郊梅开怀吟轩周献父
　　邹登龙　溪村
　　邹登龙　雪霁梅月曲
　　邹登龙　咏怀
　　邹登龙　幽事
　　邹登龙　游仙
　　邹登龙　游仰山寺
　　邹登龙　游玉笥山
　　邹登龙　月洲李贾友山捧檄来淦访我梅下示教禁休物语咏梅佳句今岁梅开月洲
　　邹登龙　赵承远云扃
　邹定　过杜工部祠
　邹惇礼　句
　邹浩
　　邹浩　跋漳浦李大忠微叔所藏书画尾
　　邹浩　白龙洞
　　邹浩　班超
　　邹浩　磅大受赴选天官
　　邹浩　别零陵
　　邹浩　别由正
　　邹浩　别昭平
　　邹浩　冰韵端夫闻江北水磨
　　邹浩　柄生日
　　邹浩　病卧读书
　　邹浩　伯和见过
　　邹浩　参寥示简元规诗用其韵寄之
　　邹浩　岑老书云远老法堂上草深一丈矣
　　邹浩　嘲垄彦和
　　邹浩　嘲仲益
　　邹浩　陈满堂
　　邹浩　陈莹中画像赞
　邹梦遇　临终歌
　邹輗
　　邹輗　道谒朱晦庵先生
　　邹輗　山居寓兴
　　邹輗　题读书林
　　邹輗　谒毛竹间先生
　邹杞　游洞霄宫
　邹恕　甘露岩
　邹希衍　辞世
　邹野夫　全州尹氏观
　邹毅　曹山
　邹应龙
　　邹应龙　游宝盖岩
　　邹应龙　游宝林寺
　邹宗谟　句
　祖逢清　谢詹环仲
　祖士衡　送僧归护国志
　祖世英　三学院
　祖惟和　题汪水云诗卷
　祖无择
　　祖无择　汴水即事
　　祖无择　曹六四歌同游灵岩因寄尊府判院
　　祖无择　澄清阁
　　祖无择　酬江西运使齐工部见寄
　　祖无择　春郊即事
　　祖无择　慈严院
　　祖无择　次韵酬陈判官见贻
　　祖无择　次韵和
　　祖无择　次韵和酬张兟秀才见寄
　　祖无择　登泰山简周行
　　祖无择　读王元之后集题于卷末
　　祖无择　赴任南康将经九江游二林先寄交代关屯田
　　祖无择　感事
　　祖无择　歌者李苏苏
　　祖无择　庚辰清明州衙不送新火
　　祖无择　官况
　　祖无择　过涡河
　　祖无择　和
　　祖无择　和题东湖
　　祖无择　和阎运使以诗见奖吏隐宜春郡诗
　　祖无择　和御制赏花钓鱼
　　祖无择　后池新柳
　　祖无择　记万载风俗三绝
　　祖无择　济上夜泊寄杜秘教
　　祖无择　寄成都诗入谢希涛
　　祖无择　寄千乘刘殿丞求字人编
　　祖无择　寄泰山孙复
　　祖无择　寄题汉州西湖兼简知郡马屯田
　　祖无择　寄献阙下一二知已
　　祖无择　寄信安判官张秘校
　　祖无择　寄颍州兄
　　祖无择　寄澶州孙司理
　　祖无择　监丞萧君见贻嘉句仍惠芳醪强率鄙词辄继高韵聊资逌尔深媿斐然
　　祖无择　简寂观
　　祖无择　将至南康道中
　　祖无择　交代屯田惠书问纸尾批示若就江州至军兼可腹背游览庐阜因成拙句且
　　祖无择　经剑池
　　祖无择　景臣同年郏兄作亭於公居之池予登而名之曰梦草且赋诗以志焉
　　祖无择　九日登袁州宜春台
　　祖无择　九日陪旧参政蔡侍郎宴颍州西湖
　　祖无择　聚为九老自咏
　　祖无择　哭郓州孔给事
　　祖无择　历城春日对酒
　　祖无择　历城郡治凝波亭
　　祖无择　吏隐宜春郡诗十首
　　祖无择　刘仙石
　　祖无择　留题女郎台
　　祖无择　留题泰山孙复先生新居
　　祖无择　龙图范给事以秜服向除修治茔域就山筑室因尔书怀俾无择继和谨次用
　　祖无择　落星寺
　　祖无择　马上读韩吏部集
　　祖无择　马上口占
　　祖无择　明水镇水陆祥院
　　祖无择　暮秋江上逢端州朱使君诗以申饯
　　祖无择　南康春日
　　祖无择　琵琶亭
　　祖无择　瀑布
　　祖无择　羌先生庙
　　祖无择　诮王安石乞分司西京避谗而去因以述怀
　　祖无择　清明日与二三宾客赏花陈判官为推勘他州事不预是会以诗抵予因次其
　　祖无择　秋日感怀
　　祖无择　秋日天平驿书事
　　祖无择　秋晓寓目
　　祖无择　沈康赴江西掾
　　祖无择　升州保宁寺凤皇亭
　　祖无择　石伞峰书堂
　　祖无择　试笔
　　祖无择　眡役于清偶书四韵寄示幕中宾客
　　祖无择　书高辛氏庙
　　祖无择　书怀寄呈莱州张学士
　　祖无择　寺有四绝一曰灵岩予以赴官获此税鞅赋拙句用志其行
　　祖无择　泗水
　　祖无择　宋嘉言雅善飞白一日书八字贶予因成长句谢之
　　祖无择　送承泽上人归宁富沙
　　祖无择　送春长句呈李泰伯
　　祖无择　送韩尉员外
　　祖无择　送交代关屯田赴阙
　　祖无择　送李承知京兆司录
　　祖无择　送莲房与马屯田
　　祖无择　送刘进士游边
　　祖无择　送孟湘虞部赴阙
　　祖无择　送潘华阳
　　祖无择　送人作尉临潼
　　祖无择　送宋寺丞通判邛州
　　祖无择　送新州陈式虞部
　　祖无择　题安成刘伯玉日新亭
　　祖无择　题蔡州东湖
　　祖无择　题蔡州壶仙观
　　祖无择　题纪信庙
　　祖无择　题三教圆通堂
　　祖无择　题尚书余襄公西园
　　祖无择　题魏野园
　　祖无择　题仰山二十韵
　　祖无择　题余尚书山居要术
　　祖无择　题袁州东湖卢肇石
　　祖无择　题招提院静照堂
　　祖无择　田四秘丞通判镇戎军
　　祖无择　同年杨兄作尉僰道兼领勾稽之任赋七言四韵诗以送之
　　祖无择　途次金陵逢同年沈五判官
　　祖无择　万太博知惠州
　　祖无择　微子庙
　　祖无择　戏别申申堂
　　祖无择　夏州叛
　　祖无择　萧五监丞新作堂成名曰知雄且赋彫章题之屋壁勉率芜恶以继高韵
　　祖无择　依韵和登州推官张同年之梁山
　　祖无择　咏茧儿
　　祖无择　咏震山岩彭徵君钓台
　　祖无择　游栖贤
　　祖无择　游韶石
　　祖无择　游真阳石室
　　祖无择　又和题宜春台
　　祖无择　又游灵岩
　　祖无择　右军墨池
　　祖无择　郁林观三言诗刻
　　祖无择　鸳鸯
　　祖无择　袁州庆丰堂十闲咏
　　祖无择　赠江州李虚一司户
　　祖无择　赠庐山崇胜珂长老
　　祖无择　赠牛仲容
　　祖无择　赠商水连尉同年
　　祖无择　斋中即书南事
　　祖无择　张寺丞鸣玉亭书事
　　祖无择　张唐民下第东归
　　祖无择　招二三僚友游庐阜
　　祖无择　至齐五月两院狱空喜则成咏
　　祖无择　舟次张泽阻风
　　祖无择　周成职方笑台
　　祖无择　自咏二首
　祖秀实　寄吴晞远
　醉道人　吴太守
　醉客　诗一首
　左次魏　和杨伯子
　左谟　跋刘敏叔画杨诚斋先生探梅图
　左瀛　妾薄命
　左璵　题马世功豁野堂
　左知微　题北山松轩













ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　

ĆĆĆĆĆĆĆĆĆĆ：doosho.com

ĎĎĎĎĎĎĎĎĎĎ：doosho.com

ÊÊÊÊÊÊÊÊÊÊ：doosho.com

♀♀♀♀♀♀♀♀♀♀：doosho.com

ĞĞĞĞĞĞĞĞĞĞ：doosho.com

ĤĤĤĤĤĤĤĤĤĤ：doosho.com

ĨĨĨĨĨĨĨĨĨĨ：doosho.com

ĴĴĴĴĴĴĴĴĴĴ：doosho.com

ЌЌЌЌЌЌЌЌЌЌ：doosho.com

ĹĹĹĹĹĹĹĹĹĹ：doosho.com

♂♂♂♂♂♂♂♂♂♂：doosho.com

ŃŃŃŃŃŃŃŃŃŃ：doosho.com

ÓÓÓÓÓÓÓÓÓÓ：doosho.com

φφφφφφφφφφ：doosho.com

ℚℚℚℚℚℚℚℚℚℚ：doosho.com

ŔŔŔŔŔŔŔŔŔŔ：doosho.com

ŚŚŚŚŚŚŚŚŚŚ：doosho.com

ŤŤŤŤŤŤŤŤŤŤ：doosho.com

ÚÚÚÚÚÚÚÚÚÚ：doosho.com

≚≚≚≚≚≚≚≚≚≚：doosho.com

ŴŴŴŴŴŴŴŴŴŴ：doosho.com

ϰϰϰϰϰϰϰϰϰϰ：doosho.com

ÝÝÝÝÝÝÝÝÝÝ：doosho.com

ŹŹŹŹŹŹŹŹŹŹ：doosho.com








全宋诗













诗总集。收录诗人9800余人,荟萃了两宋300年间的全部诗作。

卷1

哀谦

哀谦　句

时人不识田园乐，只羡相如驷马归。


安鏖

安鏖　举富铺

漠漠烟横草树青，依稀风景似兰亭。

小桥疏竹人沽酒，曲径落花僧掩扃。

安丙

安丙　送陈伯宏归天台

平生江湖兴，欲住元无由。

一朝忽复来，飘然泛扁舟。

相将东南去，子独从之游。

倾盖荷相与，瑆斝频劝酬。

危坐每长叹，经营出奇谋。

浩然天地间，愤气冲斗牛。

追陪文字饱，酣歌大开喉。

与君结深交，交朋情欲周。

会合元有时，妄意追陶刘。

每恨不久住，共此敝马裘。

西风彫梧桐，忽忽春复秋。

嗟余客中都，中夜怀百忧。

区区为贫仕，坐此徒穷愁。

我恨各南北，公乃遂所求。

天台亘雁荡，今为故乡游。

忽焉又分襟，凉风已飕飕。

可怜烟水阔，坐见群山幽。

音书有可寄，还解顾我不。

安丙

安丙　游石门

凌晨走马过花后，先玩玉盆次石门。

细想张良烧断处，岩间伫立欲销魂。

安昌期

安昌期　题清远峡和光洞

蕙帐将辞去，猨猱不忍啼。

琴书自为乐，朋友孰相攜。

丹灶非无药，青云别有梯。

峡山余暂隐，人莫拟夷齐。

安德裕

安德裕　送僧归天甯万年禅院

迹自青门远，田衣贲在躬。

旧房千峤外，归棹五湖东。

地力薻畦沃，年支芋盎充。

从支乃荣道，一与祖心同。

安分庵主　偈二首

几年个事挂胸怀，问尽诸方眼不开。

肝胆此时俱裂破，一声江上侍郎来。

安分庵主　偈二首

十五日已前，天上有星皆拱北。

十五日已后，人间无水不朝东。

已前已后总拈却，到处乡谈各不同。

安鸿渐

安鸿渐　题杨凝式书

端州石砚宣城管，王屋松烟紫兔毫。

更得孤卿老书札，人间无此五般高。

安麐

安麐　暖翠

暖翠浮岚万壑春，桃花流水碧泇泇。

同亭祠下生青草，天柱峰头空白云。

雨后石林群鹭宿，月中山树两猿分。

几时结屋清溪上，鹤氅筇枝学隐君。

安麐

安麐　三姑石

雾鬓烟鬟彷佛梳，老翁指点说三姑。

娉婷不嫁非无意，谁是人间大丈夫。

安如山

安如山　曹将军

将军精悍姿，齿齿碎铁石。

在昔童稚中，但闻饱经术。

纵横骋柔翰，丹雘间金碧。

有司塞明诏，敝邑屈词伯。

芹香春水生，冠玉侍重席。

脱略章句陋，搜抉穷理窟。

未及文化成，其如王土窄。

丈夫报主原，岂必蒙清秩。

苍然请去位，满面秋栗烈。

纠合熊虎群，旌旆扬广陌。

正当摩厉閒，一鼓拔勍敌，

屯兵沔水源，千里斧截截。

浩荡排烟昮，西极安屼嵲。

奈何国无人，腐儒秉旄钺。

赏予入私门，金汤授盗贼。

公时奋臂争，反遭献玉刖。

三军视马首，痛哭下天壁。

功成坐龃龉，愤怒须插戟。

中宵拔剑起，肃肃整劲翮。

吐气风云生，搴旗陷坚列。

贯穿死生地，蹀血天地黑。

势虽众寡悬，形未雌雄决。

路穷断首尾，众尽乃手格。

岂知龙虎逝，黯淡山川色。

百万尚震惊，呜呼死诸葛。

长城但自坏，千里痛稠结。

肉食无远谋，野史有直笔。

酒酣歌节士，皛皛霜日白。

安如山

安如山　下瞿塘

去去如奔马，来来无尽船。

人心似江水，日夜向吴天。

安稹

安稹　飞来山

升山游罢到贤沙，松桧阴中一境赊。

自愧簪缨趋仕路，翻怜泉石属僧家。

寻穷越国真仙迹，见尽闽封好物华。

幸接凭熊拥千骑，红旌归去照残霞。


白麟

白麟　峨眉

四海佛宫阙，三峨不待夸。

山深龙听法，野迥鹿衔花。

白麟

白麟　合江探梅

艇子飘摇唤不回，半溪清影漾疏梅。

有人隔岸频招手，和月和霜剪取来。

白麟

白麟　句

三峨影漾沧浪裹，万景烟笼缥缈中。

白麟

白麟　盘溪之游前一日知几术太博行矣同令君梅下清饮不无怅然吾人会合之

君去我来吟赏地，盘溪环绕翠微中。

溪人似祠惊人语，不许从容一醉同。

白麟

白麟　盘溪之游前一日知几术太博行矣同令君梅下清饮不无怅然吾人会合之

骑鲸人去醉吟来，公子风流尊为开。

笑问笔间梅淡泊，何如筵上舞低回。

白麟

白麟　诗一首

谁破天荒开僰道，千栽岩木护天宫。

背城山合疑无路，面水窗横自有风。

白麟

白麟　游盘溪园亭二首

割忙载酒把寒来，指点盘溪花未开。

撼动东风须好句，扫除积雪放春回。

白麟

白麟　游盘溪园亭二首

爱梅爱竹爱溪山，可惜天公未放间。

待学盘溪溪上老，松门虽设日常关。

白麟

白麟　寓居叙南

僰道古戎州，何人开天荒。

向者名胜流，经兹水云乡。

少陵三百年，继踵山谷黄。

二老经行处，草木生辉光。

白侍郎

白侍郎　赠丁和

步入罗湖石径斜，阴阴乔木锁烟霞。

小桥流水君须记，便是丁和处士家。

白琫

白琫　春日田园杂兴

雨后散幽步，村村社鼓鸣。

阴晴虽不定，天地自分明。

柳处风无力，蛙时水有声。

几朝寒食近，吾事及躬耕。

白琫

白琫　春日重过如镜上人房

忆昔敲门赋瑞筠，鹿园佳话又重新。

屋头能拓三三径，林下知非陸陸人。

凿沼河须晋康乐，种荪还忆楚灵均。

老师炼得心如镜，更把高台比月轮。

白琫

白琫　吊林处士墓

千古西湖见一贤，断碑犹在草芊芊。

人间岂少题梅者，石上谁来酹菊泉。

陈柏墓门疑是宅，唐衣庙貌望如仙。

可怜辽鹤无消息，寂寞春风二百年。

白琫

白琫　蛾眉亭

秦赭凿填石，不受鞭箠考。

零落楚江浒，相峙矗三岛。

穿松得细径，据一陵二小。

奔流浩浩来，五色烂华藻。

至宝地不惜，绝境天所造。

谁言两蛾黛，功夺京兆巧。

终朝对颦蹙，似为今古恼。

然犀矶沉沉，跨鲸月皎皎。

丝纶三千丈，蒙冲百万櫂。

天风吹过梦，多忧只空老。

今者吾与子，所惬在幽讨。

供帐莫匆匆，槃觞从草草。

雅琴鼓一再，领此风日好。

临崖发清啸，倚树或颠倒。

礼存玉帛外，纵驰或一道。

兴极不知归，白鸥破晴昊。

白琫

白琫　过东寺

倚空楼阁竞翚飞，铁凤金铃一望齐。

多少

μ

μ　民无片瓦，江南四月雨凄凄。

白琫　河南妇

从军古云乐，获罪祷应难。

母望明珠复，夫求破镜完。

押衙逢义士，公主奉春官。

为报河南妇，天刑不可干。

白琫

白琫　湖居杂兴八首

御丹初出赏春霏，传是诸王与后妃。

香雾渐深帘幙暗，日斜微见淡黄衣。

白琫

白琫　湖居杂兴八首

脉脉吹香屋角梅，背风移烛小帘开。

凤城几日元宵近，一片箫声水上来。

白琫

白琫　湖居杂兴八首

龙舟晓发断桥西，别有轻舟两两随。

春色可人晴较稳，酒家争出柳梢旗。

白琫

白琫　湖居杂兴八首

相国平泉水竹居，吴山花石世间无。

游人马上休回首，一半春风在里湖。

白琫

白琫　湖居杂兴八首

雨后林塘夏亦秋，一葫芦酒在船头。

醉来深入荷花去，卧看青天飞白鸥。

白琫

白琫　湖居杂兴八首

三贤犹得仰高风，冠服虽殊气味同。

后五百年无继者，桃花含笑夕阳中。

白琫

白琫　湖居杂兴八首

万树芙蓉两蕊宫，秋风开遍水边丛。

白墙遮尽红墙出，只见红墙一半红。

白琫

白琫　湖居杂兴八首

车鱼人散水风腥，雨色凉分柳外晴。

回首夕阳都落尽，忽然东向数峰明。

白琫

白琫　湖楼玩雪

上湖十里卷帘中，幻出瑶华第一宫。

山势蹴天银作浪，柳行扑地玉为虹。

渔蓑鹤氅同为我，爵舌羊羔不负公。

明日凤池朝退蚤，一鞭曾约试吟骢。

白琫

白琫　击蛇笏

孔明庙前柏，手版贼其枝。

枯秭无生气，众目炫一时。

何如孔公笏，铁面含霜姿。

虺蛇何足道，正气屡奸欺。

祥符庆历间，岂无纤人斯。

闻之胆为落，不在彼在兹。

圣学亿万年，圣源浩无涯。

八传得巨源，愤学求似之。

遗经与遗物，保护如婴儿。

万里去复远，见者咸赍咨。

况此一尺槐，千载孔林思。

非无原壤杖，非无少正铍。

用舍各有时，小大各有施。

畴能起段公，共赋甘堂诗。

白琫

白琫　积雪峰访梁道士

惊羽穿林看细碎，健舆绕石听欹斜。

道人住近茅峰北，一簇楼台五色霞。

白琫

白琫　寄天香庵恬上人

门掩天香竹树丛，了无尘翳此心同。

东林社散图空在，南国山多梦不通。

白草秋閒支遁马，黄沙春断子卿鸿。

思君记得逢君处，一片归云海树空。

白琫

白琫　净慈禅寺

奎额昭回龙屈盘，入门已觉厌尘寰。

何当白发三千丈，来寄清风五百间。

帝子釜摇金潋滟，家人卦剔翠孱颜。

西湖日日船如织，半在南屏第一山。

白琫

白琫　酒边赠朱处士

乌葛唐巾白苧裘，扫庭终夕共淹留。

醉中谈论心犹壮，老去歌欢泪亦流。

对客呈诗如献佛，课儿收橘当封侯。

明年好理西风棹，重约三吴烂漫游。

白琫

白琫　冷泉亭

灵山本清净，一泉渟其中。

灵山孤飞来，此水将无同。

山影压不尽，照见天玲珑。

分明千尺冰，不独疑寒虫。

京洛多风尘，到此一洗空。

炎寒无二心，刢有操者风。

泊然守空梵，万劫岂终穷。

骊山有温泉，虚筑华清宫。

白琫

白琫　李翰林墓

出城得佳山，两峰特奇诡。

一如植躬圭，一峰拱而侍。

我见犹爱之，而况谪仙子。

孤坟在其下，政尔直一死。

谪仙真仙人，出处见诸史。

岂敢傲吾君，辛苦植唐祀。

嗟予偘偘者，尘土正如此。

停车不忍发，载拜颡有泚。

仰止青山高，清风与终始。

孰谓千载人，不在天地里。

白琫

白琫　灵隐寺暮归

山色晓苍苍，山门下夕阳。

枬林飘槲叶，新月到禅床。

径出千峰秀，亭回一涧长。

淹留不可及，露湿薜衣裳。

白琫

白琫　清和

白苧渐相便，因知物侯迁。

空山一雨后，小槛绿阴前。

莺在留春思，人幽减昼眠。

此时风日好，元不似梅天。

白琫

白琫　三月八日过西马塍

散策好春日，湖西古马塍。

阴晴虽不定，天地自分明。

柳处风无力，蛙时水有声。

园家分半席，问得御花名。

白琫

白琫　山居怀林处士

昔有林处士，结庐邻峰巅。

年年不入城，梅花有佳联。

童鹤三数口，负郭十亩田。

弟侄列朝裾，咸平好时年。

人品既已高，奉养常充然。

嗟我何为者，日用买山钱。

爱诗不能佳，未了区中缘。

空有一寸心，羡杀处士贤。

饱看贵人面，不若饥看天。

搥床呼伯雅，且此相周旋。

有田足几时，卓哉坡翁言。

白琫

白琫　山中怀友

几年音问绝，此夕更关情。

寒雨人孤坐，残灯雁一声。

干戈犹故国，贫病自空城。

惟有琴堪诉，愁深弹不成。

白琫

白琫　宿上天竺

名山倦游历，挂起手中藤。

佛国三生石，天岩百岁僧。

定回松院磬，吟苦雪龛灯。

愧我心犹杂，何因问二乘。

白琫

白琫　题碧桃折枝

玄都千树欲无枝，全得春风烂漫吹。

晓露未晞红郁郁，仙源长在日迟迟。

白琫

白琫　题洞霄宫药圃

仙翁曾播植，琼圃尚敷荣。

春日祥光满，秋风瑞实成。

黄精宜益寿，萱草足忘情。

候采灵芝服，还应羽翼生。

白琫

白琫　题龚翠岩中山出游图

何处张弧鬼一车，中山曾见夜蒷图。

纷纷眼底朱成碧，后乘钟家有此姝。

白琫

白琫　题惠山

名山名刹大佳处，绀殿翠宇开云霞。

陸羽廼事已千载，九龙诸峰元一家。

雨前茶有如此水，月里树岂寻常花。

奇奇怪怪心语口，无根拄杖任横斜。

白琫

白琫　题江贯道百牛图

几年散放桃林后，余四百蹄犹可骑。

揽镜挂书多自在，能骑惟有一凝之。

白琫

白琫　题如镜净讲师房

娱老林房世路赊，尘埃飞不到袈裟。

西湖草木虽同土，北寺烟霞自一家。

静敞白间翻贝叶，閒输赤仄养椒花。

鉴光炯炯辉今古，身后何须用五车。

白琫

白琫　题松雪临郭河阳溪山渔乐图

远山近山何历历，下有长溪横一碧。

溪中亦有钓鳌手，此手不遮长安目。

野桥烟树接草庐，飞流如练悬空虚。

截山白云凝不去，要人写作岩居图。

白琫

白琫　题苏东坡书楚颂并菩萨蛮满庭芳词卷后

南荒九死幸生还，种树书成手自删。

赤壁梦难同楚颂，洞庭乐不减商山。

人生堕地少如意，老子对天无愧颜。

千古菟裘有遗恨，断珪残璧自人间。

白琫

白琫　题王大令保母帖

大令书法美少年，玉函金签随飞烟。

累累一百又五字，岂意近出黄閍砖。

字奇文古两超绝，保母从兹倾众帖。

谁将瓦合嘲玉碎，一片孤衷本相接。

快剑横斫铁山摧，戏龙猛蹴银河欹。

方庭无月天地黑，仰视别有星离离。

浪言贞石志千载，不及永和竏砚在。

白石已仙千里死，千百人中几人爱。

兰亭信美如捕风，贵耳残目人响从。

三日呕血饥搥胸，叶公画龙惧真龙。

白琫

白琫　题斩蛟桥

桓桓周将军，英烈照千祀。

少年知自文，成人不惜死。

射虎南山下，斫潜北桥底。

腾拿三日夜，洒血四十里。

激波为岳立，挥刃电亦驶。

想当批鳞初，见义不见水。

及其立人朝，矫矫中不倚。

文学既英发，世事复霆起。

歼儿善丑正，甘作忠义鬼。

至今有生气，耿耿耀青史。

苏公百世豪，气味有相似。

泊舟蛟川下，洗石题所以。

平生疾恶意，十有二言里。

丰碑刻祠宇，词翰晋二美。

二美固足珍，吾取不在是。

白琫

白琫　题郑子真画四季诗意

红杏绿杨，永书野服。

柴门散仙，莫道无人。

知处东风，都在吟笺。

白琫

白琫　题郑子真画四季诗意

莲叶吹香，澹澹扁舟。

撑港斜斜，惊散一行。

白鹭西风，卷起梨花。

白琫

白琫　同陈太博诸公登六和塔

龙山古化城，浮屠峙其巅。

开殿生妙香，金碧森贝筵。

应真俨若生，倒飞青金莲。

头陀绀林丛，导我丹梯缘。

初犹藉佛日，閟境鯈已玄。

回头失谁何，叫啸衣相牵。

且复忍须臾，当见快意天。

娇儿诧先登，网户相钩连。

炯若蚁在珠，九曲随盘旋。

烂烂沧海开，落落云气悬。

群峰可俯拾，背阅黄鹄骞。

奇观兴懦夫，便欲凌飞仙。

绝顶按坤维，始见南纪偏。

神京渺何许，王气须停躔。

舟车集百蛮，岛屿通人烟。

一为帝王州，气压三大千。

罡风洒毛发，铎语空蝉联。

红红杏园花，愧乏慈恩篇。

白琫

白琫　吴季子墓

圣人如日月，下照无党私。

藏珠与韫玉，所得自华滋。

恭惟吴季子，夙穉明睿姿。

近取子臧节，远绍泰伯基。

两以大国让，廉风起蛮夷。

观乐义已烛，挂剑心如饴。

时方尚诈力，子独恪且只。

时方事寇攘，子独甘弃遗。

孔子不到吴，闻风重赍咨。

佳城介申浦，采地亦在兹。

特书寄余哀，岂不遐迩思。

惋惋龙蛇翥，皎皎星日垂。

禹世怀道义，取舍实系之。

寄言邦之人，无但岘首悲。

白琫

白琫　西湖访古

隐约湖山一点青，秋风归去阻云程。

贝宫珠阙无寻处，夜夜凌波哭月明。

白琫

白琫　翔泳堂酒边

环辞度得雪儿歌，浓墨斜书碧玉柯。

醉折芙蓉薰酒盏，里湖凉似外湖多。

白琫

白琫　续演雅十诗

海青羽中虎，燕燕能制之。

小隙沈大舟，关君不吾欺。

白琫

白琫　续演雅十诗

草食押不芦，虽死元不死。

未见涤肠人，先闻弃箦子。

白琫

白琫　续演雅十诗

谁令珠玉唾，出彼藜藿肠。

仁人不为宝，良贾宜深藏。

白琫

白琫　续演雅十诗

婴啼闻木枝，羝乳见茅茹。

何如百年身，反尔无根据。

白琫

白琫　续演雅十诗

西狩获白麟，至死意不吐。

代北有角端，能通诸国语。

白琫

白琫　续演雅十诗

才脱海鹤啄，已登方物舆。

仰面勿啾啾，我长非侨如。

白琫

白琫　续演雅十诗

羯尾大如斛，坚车载不起。

此以不掉灭，彼此不掉死。

白琫

白琫　续演雅十诗

八珍肴龙凤，此出龙凤外。

荔枝配江{虫兆}，徒夸有风味。

白琫

白琫　续演雅十诗

滦人薪巨松，童山八百里。

世无奚超勇，惆怅渡易水。

白琫

白琫　续演雅十诗

两驼侍雪立，终日饥不起。

一觉沙日黄，肉屏那足拟。

白琫

白琫　游天竺后山

山转龙泓一径深，岚烟吹润扑衣巾。

松萝掩映似无路，猿鸟往来如有人。

讲石尚存天实字，御梅尝识建炎春。

城中遮日空西望，自与长安隔两尘。

白琫

白琫　游宜兴张公洞

天开福地据雄尊，果老张公几代孙。

一穿竅通天才直上，千崖转石已半吞。

山头白鹤来无影，石上青骡去有痕。

我欲放身如脱屣，仙凡一辙隔重阍。

白琫

白琫　余杭四月

四月余杭道，一晴生意繁。

朱樱青豆酒，绿草白鹅村。

水满船头滑，风轻袖影翻。

几家蚕事动，寂寂昼关门。

白琫

白琫　玉清宫与赵达夫鲜于枢联句二首

湖光漠漠水禽飞，提柳斜斜带夕晖。

二月江南好天气，初阳台上惬春衣。

白琫

白琫　玉清宫与赵达夫鲜于枢联句二首

巾子峰头舣钓船，初阳台上坐鸣弦。

出云高树明残日，过雨苍苔泣细泉。

绝欲谁能继高躅，凌云我欲学飞仙。

还家正恐乡人间，化鹤归来知几年。

白琫

白琫　岳武穆精忠庙

国势已如此，孤忠天地知。

死生同父子，奸宄系安危。

偃月无封桧，栖霞有谥碑。

中原遗老在，岁岁梦王师。

白琫

白琫　赠青龙任月山

倾盖相逢意已亲，风流儒雅迈同伦。

曾来东阁观奇士，又向西湖见伟人。

放棹小溪梅皪皪，敲棋深院烛燐燐。

悬知后夜相怀切，帆落胥山月一轮。

白琫

白琫　赠张和知府周卿

人品中原说此翁，雄文直气耿心胸。

几年天上张公子，今日云间陸士龙。

来暮已闻歌五裦，平反何翅禄千钟。

相从愧落诸公后，拭目西岩第一峰。

白琫

白琫　止征妇哭

战国曾闻挟两戈，病中军不渡交河。

一身同为明庭死，死敌强于死病多。

白琫

白琫　竹阴

占断人间潇洒地，全身水墨画筼簹。

非烟非雾一林碧，似雨似晴三径凉。

翠袖佳人黯空谷，白髭道士隐南塘。

数竿醉日君须记，移向西窗补夕阳。

白逊

白逊　句

上清宫殿与云齐，六六峰朝万岭低。

白逊

白逊　句

鹿随采药携家去，鹤恐飞仙佩箭归。

白逊

白逊　游青城山

青城山中云茫茫，龙车问道来轩皇。

当封分为王岳长，天地截作神仙乡。

白巽

白巽　东屯行

雨足稻畦春水满，插秧未半青短短。

马尘追逐下关头，北望东屯转山坂。

一川洗尽峡中想，远浦疏林分气象。

沟塍漫漫堰源低，滩濑泠泠石矶响。

中田筑场亦有庐，翚飞夏屋何渠渠。

李氏之子今地主，少陵祠堂疑故居。

白巽

白巽　句

分符真吏隐，燕寝傍岩栖。

题江山堂

白彦惇

白彦惇　铁袈裟

步绕危峰渡翠崖，扪萝初上更崔嵬。

他年若有寻真分，定结茅芦傍此台。


白元鉴

白元鉴　大涤洞

灵山实秀德，仙圣杳难亲。

水溜空沿石，云扃不见人。

川原世上异，日月洞中春。

欲出虚无境，应修有待身。

白元鉴

白元鉴　大涤山

天坛绝顶山，彷佛翠微间。

迹久苔纹碎，云根古木间。

丹成人已去，鹤驾未曾还。

犹有箫吹响，时时下旧山。

白元礼

白元礼　句

賸甘饴作酒，最苦藙烹茶。

白云人

白云人　句

犊外醉分芳草卧，莺边吟踏落花行。

百七丈

百七丈　句

尽道温柔别有乡，谁知绛阙水茫茫。

百醉老人　句

中原武马场，故国虎狼窟。

言归成默伤，念之中心憟。

败道道人　绝句

瑶峰一别杳难期，消渴从教醉枕欹。

不信丹青能画得，五更灯暗月来诗。

包伯驺

包伯驺　岩豯洞留题

巍然造化功，斡擘成岩豯。

石顶滴清沥，洞深飕细风。

我来畏暑间，憩此清冷中。

缅怀二老调，逸思更无穷。

包恢

包恢　病中答客

客侈言告予，二月春烂如。

后过前不及，於今正丰腴。

况复晴暄久，行乐人联车。

时鸟啼葫芦，酤酒醉且呼。

游子偕游女，争先耀街衢。

被恼诉无处，半是颠狂徒。

昔人秉烛游，过时欲何娱。

恨公独抱病，与时不相扶。

容膝斗大室，呻吟何时苏。

奇花将衰谢，绿叶将扶痚。

闻鸟声辄善，能似五仰无。

予谓客所羡，眩於形色欤。

竞千红万紫，锦绣不足铺。

变千态万状，彩绘不可图。

无一非形色，乃生理绪余。

耳目不能思，心冥独荒芜。

形形色色者，根本何取诸。

藏用而显仁，显微元不殊。

徒见形色者，不识精在粗。

抑岂知造物，不知彼在吾。

中和万物育，皆备我不诬。

造物莫穷极，形色才斯须。

物既惟我造，何尝离须臾。

见即常自见，非二常与俱。

卧游不必动，遍游靡所拘。

不在行且疾，速至其神乎。

春工尽天巧，众妙何可誉。

病我一形色，千万曾不瘉。

我室非斗大，宇宙此一庐。

徒以我视我，无怪为我吁。

徒以斗视室，宜谓局不舒。

或者病不乐，我乐人莫逾。

反是彼游人，非乐徒驰驱。

仅与蜂蝶辈，逐逐飞盈途。

二月虽将尽，吾即风舞雩。

客心犹未悟，笑我何其愚。

包恢

包恢　病中口占

人於不病时，岂知病时恶。

重如加刀锯，轻亦急束缚。

寒如大冬冰，热则盛夏铄。

四肢外犹解，五臓内似剥。

石卧身经难，木瘦气削弱。

痛苦千万端，坚忍力不角。

贵势富强身，不能与我博。

若非祸自求，安受外气虐。

一息秋毫间，不来不可度。

百忧一不兴，百念一不和。

万事不到胸，万卷束高阁。

学在身外者，无一可倚托。

坎中维寸心，不乱犹独觉。

清明尚如在，志气神自握。

如围城未陷，主帅守弥{弓隺}。

如敝屋未颠，主翁立尤卓。

或悠然以游，何惧以何怍。

人能处未病，如病乃良药。

生本自忧患，死反由安乐。

恃吾身安强，气马恣奔薄。

精炎火焚林，物溺水赴壑。

醲醉酒池竭，姣淫欲海涸。

魄坏魂何存，神去气宜索。

盛年已衰翁，槁形止虚壳。

如饮鸩自毒，如操刀自斫。

病殒何怨尤，孽非天殒落。

病中因苦口，戒以命为謔。

我幸非此证，不似彼舛错。

惟震雷巽风，二者相击搏。

平生一泓水，洗手双赤脚。

何为攻之惨，欲庇无智略。

欲进不得前，欲退不得却。

如竟不可瘳。废弃真刖若。

无复行世间，岂更步可学。

借曰病未死，饿死可云莫。

安之若天命，天命非冥寞。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

非卿桥不立，谁是杜武库。

下浦未更新，过者几惊雇。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

月卿派天河，星桥叹谁可。

如彼行道人，病责涉在我。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

迈古大夫名，后成大前造。

千崖秋气高，落成偕父成。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

江湖道四达，坎险横危机。

一旦席上遇，惠大政岂非。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

亭若龙两翼，欲跃胜高空。

济人几千百，绪余不言功。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

乾易以知险，履坦期同跻。

誓彼不复地，一笑驷马题。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

临渊似平陆，徐行若安土。

推此以扶颠，屹然中流柱。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

长才二百尺，婉若千里隔。

天下悦出涂，旁午任行客。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

规自赵日久，成令方能之。

捄溺由己溺，信惟君子知。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

指麾谈笑间，朗若月出云。

放之准四海，经济要属君。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

成须千年固，钜石不可摧。

惟君心如石，乃是为梁材。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

盘龙友龙成，山与岩峻峙。

今如添卧龙，壮观萃於是。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

事难处如易，役大办若细。

才力运有余，大川更谁济。

包恢

包恢　酬袁守方秋崖遗宝带桥诗以雇我老非题柱客各君材是济川功为韵十四

往来欲休息，亦可乐自然。

上观云飞鸟，下看鱼泳川。

包恢

包恢　二月道中效赵章泉体四首

鸣蛙一部不虚鸣，知为农人奏乐声。

一岁勤劳方此始，侑他南亩馌时情。

包恢

包恢　二月道中效赵章泉体四首

苦雨花无色与香，送春叶漫绿和黄。

蚕声百鸟飞鸣少，遽听催归叫夜长。

包恢

包恢　二月道中效赵章泉体四首

踯躅红花何实用，牡丹名品只虚奇。

看今春晚方艰食，何似充饥有蕨萁。

包恢

包恢　二月道中效赵章泉体四首

耕者劳筋苦骨余，富家仓廪始多储。

及饥合发方牢闭，吵识私家得食诸。

包恢

包恢　歌晏恭敬平寇伟绩

策勋赏赐转更强，壮士不知是女郎。

尝闻此语人罕见，妇女谁及如张良。

有尝因郡谋乱逆，自将千人乘无防。

此其代夫有反掌，所尤难者有妇孀。

或倾家产率部曲，或善骑射多杀伤。

有如二孀乃能尔，胜几丈夫阵堂常。

谁知庆历丞相后，有女晏氏生闺房。

女妇曾氏作内则，中守大节严於霜。

平时如坤自柔静，一旦遇变何方刚。

绍定己丑洒寇起，所至残灭势孔张。

愚者束手只待殒，懦者魄丧仆且僵。

男子纷纷类若是，何望孀有铁石肠。

晏氏独如负将略，通身是胆智满囊。

慨然以义誓境内，黄牛山上寨可场。

其上可屯数万众，列为五寨如五乡。

一时郡县几千里，已多成墟渺为荒。

屹然此寨乃独立，虽极险阻如康庄。

龙须山头有草木，划可药箭木右钥。

亟令先贼尽采取，兵器犀利锋莫当。

且自捐廪凡数十，半年可足山上粮。

以是贼虽千万众，不能敌我计策长。

殆似天地自充险，非城非池如金汤。

殆是女中千人杰，非山非寨人煌煌。

此功虽大岂望报，恭人之封未足偿。

但把涕唾视官爵，节义不配为义方。

雇此识度更超越，视古烈妇有烈光。

子善继志永不忘，恭人虽死为不亡。

包恢

包恢　观泉

泉动涌联珠，泉静湛片玉。

渊源出以时，动静清可掬。

凭栏冰雪寒，敛裧毛发肃。

内以洗我心，外以刮我目。

偶离京尘来，对此歌不足。

咏归五六人，犹疑自沂浴。

包恢

包恢　过峡山寺

庚岭分来峙两山，夹山成峡水万湾。

上林下石森双障，南海西江屹一关。

水若龙藏涵碧色，山如虎伏出苍颜。

人来人往消何许，谁似山长与水閒。

包恢

包恢　和陈七峰七诗韵

浊世九黄河，太虚一明镜。

混混皆随流，炯炯谁独醒。

崛起孤峰高，尽把众山领。

根基既超然，培植功且更。

包恢

包恢　和陈七峰七诗韵

乾坤露端倪，宇宙几奇怪。

万化俱万章，一视靡有界。

即此分真文，於外本无待。

所原学如何，岂不信兹在。

包恢

包恢　和陈七峰七诗韵

洞然一止水，浪静仍风恬。

心微在精一，动凶由二三。

根深自生色，形神犹饮酣。

一毛犹有伦，声臭无容参。

包恢

包恢　和陈七峰七诗韵

上达何外暴，真乐非幽园。

凡有动於境，恐皆离乎天。

我自淡不厌，彼徒争相喧。

峰高果峻极，无论百千年。

包恢

包恢　和陈七峰七诗韵

百千始一年，漫分三百六。

来信非有余，往屈讵不足。

形有消犹水，德常久如玉。

世间无神仙，但戒小结束。

包恢

包恢　和陈七峰七诗韵

形相犹吾庐，主者自有执。

执乃所性存，不计年百十。

庐则有坏时，似井废不汲。

能原始要终，修短非缓急。

包恢

包恢　和陈七峰七诗韵

万分川流异，一本墀§化同。

小闭即俱塞，大彻何不通。

大人犹赤子，少成同老翁。

今古任异世，不息将何穷。

包恢

包恢　和陈翔卿韵

碧落宜游遂速奔，千奇万胜果中存。

天钟神秀双瑶室，地辟高深两玉门。

下有绀寒流水径，上垂远古断山痕。

独怜地近人何远，久共沿流探本根。

包恢

包恢　和戴石屏见寄韵二首

海邦太守常时有，海上诗翁间世奇。

自赋归来石屏去，不烦绳削草堂知。

高情岂为时情改，浩气难随血气移。

句老律精何酷似，昔题蜀相孔明祠。

包恢

包恢　和戴石屏见寄韵二首

草茅恨我非时样，五马驽材无寸奇。

千里赤城皆欲杀，一双青眼独蒙知。

每怀设榻迎徐意，尚拟扁舟访戴时。

炯炯此心常晤对，思公辄复诵公诗。

包恢

包恢　和陆伯微韵二首

百荐锋难敌，伊谁是特知。

近尝繙戆说，久惜负胸奇。

整顿须教早，招来已恨迟。

英豪施异说，勋业定相随。

包恢

包恢　和陆伯微韵二首

我坐深山底，炎凉总不知。

任他人正闹，嗟世事无奇。

菽尽欢难遂，芹思献尚迟。

荐堂终万里，还许走相随。

包恢

包恢　和吴伯成七夕韵

老火不知老，尚欲骄新秋。

金稚力未胜，如儿方唧啾。

稍养浩然气，终当凌斗牛。

巧夕乞巧者，稚儿辈可羞。

老拙眼尚明，却笑群目幽。

造物真大巧，容得智力不。

巧亦不自各，变化神鬼惊。

夏将烘炉铸，至秋成金城。

金城包宇宙，万宝藏难明。

今夕且对月，酌酒与子盟。

仁熟如美种，由我独善耕。

金声而玉振，秋乃集大成。

包恢

包恢　寄题武夷橘林小隐

武夷山下出清泉，观象宜知果行缘。

小隐藏修人似玉，大书题品笔如椽。

峰高屹立天成柱，溪静光浮月满船。

个是我心真境界，元非六六彼中天。

包恢

包恢　饯山泉吴守

泉从九江来，发自庐山趾。

不啻如渭清，时出到昩不。

渊渊媚如珠，甘饮足千里。

何妨遇山下，一时险而止。

不碍以亨行，果行险自弭。

真利用御寇，上下顺而理。

方当执热中，以濯豁有喜。

且当正渴时，得饮快如洗。

昩人望膏润，恋恋正未已。

雇如岁大旱，用汝甘霖比。

不容么一方，宇内并倾企。

盈科放四海，有本如是耳。

安得长流昩，混混以终绐。

河南已治平，河内难留矣。

好将世俗污，尽洗入清泚。

溥博泽周流，功成大如此。

却归山泉间，育德德孰拟。

作圣以为期，善养功更伟。

包恢

包恢　江心寺

心无倚着绝沉浮，力破回澜岿独留。

远过金山推碧玉，屹如砥柱立中流。

木犹桂在月中植，人似身来镜里游。

况是清秋方净练，真成银汉着孤舟。

包恢

包恢　江阴风寒地有感

西浙因曾究竟看，澄江端的是风寒。

户门人合为防密，南北天非立限宽。

误认孤军成僻小，谁思紧处是辛酸。

原兴重镇加经理，忍见寥寥守备单。

包恢

包恢　金溪道中六首

春意藏山川，如童蒙未发。

一朝兴勃然，触处争英杰。

包恢

包恢　金溪道中六首

浓烟笼远岫，望眼如昏花。

欲暮还欲雨，行人始离家。

包恢

包恢　金溪道中六首

远山没云烟，不辨形与色。

茫如不下垂，前路不可得。

包恢

包恢　金溪道中六首

木落叶栖风，阵阵着肌体。

应忆故园花，欲开为寒止。

包恢

包恢　金溪道中六首

路傍逢古梅，元是旧相识。

花萼知几多，萼萼相雇惜。

包恢

包恢　金溪道中六首

出门逢行人，经纬真如织。

织成幅员长，皆是名利力。

包恢

包恢　句

日短暂居犹旅舍，夜长宜就作祠堂。

包恢

包恢　李养源自号蒙泉求诗于东包某作此以赠之

水象童蒙，以出伊始。

泉乃白水，出自艮止。

天一初生，纯一清明。

厥初始达，犹元而亨。

当其蒙稚，涓涓犹细。

及其渐进，混混未上。

如玉与珠，不曰白乎。

如冰与雪，湛不可污。

反求诸己，心正如是。

有生之初，纯白纯懿。

养之於蒙，作圣之功。

大人不失，与赤子同。

圣如夫子，皜彻表里。

溥博渊泉，浩浩渊渊。

皓如银河，月流星连。

仰观先圣，本同一性。

自始失养，遂终失正。

气或杂之，内欲蔽伊。

官或不思，外引远而。

蒙反成失，白反变黑。

黑水西流，清渭南隔。

君在家庭，羽若少成。

异彼污世，同流浊泾。

外引内欲，永绝勿赎。

蒙养宜深，洊羽宜熟。

瀎发尔源，如发蒙然。

放乎四海，波涛际天。

学有源委，海可至矣。

所不然者，有如白水。

包恢

包恢　莲花

暴之烈日无改色，生於浊水不受污。

疑如娇媚弱女子，乃似刚正奇丈夫。

有色无香或无实，三种俱全为第一。

实里中怀独苦心，富贵花非君子匹。

包恢

包恢　临江合皂李仲章以省轩求诗

心之精明，不远伊迩。

胸中若正，瞭焉眸子。

举目有证，莫切於视。

孰名曰省，少目取义。

目当少时，湛湛精瞓。

其光神全，其见专致。

老目为耆，则与少异。

非徒以目，而分老稚。

惟目如少，吸可取譬。

实省在心，省当如是。

如开双明，洞见万类。

心难常存，省不可替。

心难常觉，省不可离。

心本善者，孰非纯懿。

心不善者，孰非私利。

省与不省，善恶关系。

省者如醒，不省如醉。

省者如寝，不省如寐。

省者如活，不省如毙。

果能自省，卓然奋励。

暗室不欺，屋漏不愧。

如目万象，无有掩蔽。

一不自省，冥然罔记。

外物交引，内无纷炽。

如目老昏，无非障翳。

二者相远，宜知敬忌。

聂君少年，有目可贵。

以省名轩，轩豁无滞。

惟道无穷，要在远诣。

惟言多穷，要履实地。

惟难有常，勉无失坠。

包恢

包恢　留忠斋山茨

身何止不获，其背谁得窥。

心何存不测，其乡孰能知。

身主尚无迹，屋庐更何即。

变动元不居，问君欲奚适。

放之弥太虚，宇宙总我庐。

收之付野草，山茨敛吾居。

宇宙非穷大，山茨岂云细。

身心非以形，随寓靡有异。

此道淡不厌，淡中味何穷。

万物孰能动，真乐此室中。

或疑天下儒，久游蓬莱岛。

岂伊素草茅，但以盖茅好。

达者舍此谁，若将终身茨。

仁宅本同归，问舍非自私。

宇宙浩如许，藏用如谨独。

山固屹不移，茨敝当再覆。

覆可久自娱，庭草听自如。

茅茨或不翦，古圣兴不殊。

乐山见仁人，如茨看荣贵。

此屋虽似卑，谁识最高致。

包恢

包恢　马上口占感梅感事二首

梅兄随遇处，在水涯山巅。

或有近行路，不惹人爱怜。

俨如敬而远，惟恐迫我前。

或有近人居，不傍门户边。

仍多向贫家，不为华屋牵。

香不祈人闻，芳不取世妍。

似此性孤洁，秋毫绝萦缠。

彼有不知者，乃谓花莫先。

折之贮玉瓶，已是伤其天。

更大开苑囿，和根以之迁。

反指荣得地，带露泪自涟。

浸违山林意，岂其本性然。

和羹尚不原，其余安足言。

但原复反本，同盟松竹坚。

西湖之孤山，犹嫌朝市喧。

上对玉辉山，下临珠媚渊。

外此唯雪月，往来许周旋。

三友共一笑，岁寒同百年。

虽与落落，自分安其偏。

包恢

包恢　马上口占感梅感事二首

巡历郡邑间，人若未厌弃。

夹道争向观，疑我形孰似。

得之道听余，咸谓物吐气。

老奸与宿趎，神夺而心悸。

预知犯难逃，已多速奔避。

先尝受其赇，今皆偿之既。

非慑使者来，安得自知畏。

予默揆诸心，斯言未深契。

一切气不美，先儒说有味。

彝伦若尽去，太半为鬼魅。

禽兽争食人，殆盈野盈市。

迹其所作为，殆恶过异类。

不洁食不饱，甚焉官与吏。

惨酷以济之，甚若豺虎噬。

岂直如得情，哀矜至流涕。

刑法用当穷，根本惕若厉。

岂谓犹有民，能喜使者至。

或鞠躬焚香，或远送旗帜。

望来漳民情，原留泉民意。

此犹硕果然，不食生可觊。

惟知有罪者，患不速去离。

何啻千百辈，施行才一二。

自叹水一杯，孰救炎火炽。

伤心复伤心，竟夕不能寐。

包恢

包恢　偶成五首

六月浑如九月清，霁天月色冷幽屏。

出门聊寄双远目，二十四凹峰转青。

包恢

包恢　偶成五首

添我凉飚伴我閒，今年新竹未云悭。

翻嫌户外三两个，遮断东来半好山。

包恢

包恢　偶成五首

农家命脉寄田亩，可但稻粱枯与荣。

造化何放须多力，须臾活几万苍生。

包恢

包恢　偶成五首

南风正起北风微，谁谓秋高尚马肥。

但朱金飚摧落木，和根亦仆似何归。

包恢

包恢　偶成五首

柔条嫩叶春新媚，劲干刚枝岁久磨。

忺厌人情每相反，欲支大厦问凭何。

包恢

包恢　寿家君克堂先生

良月四之日，景物何多奇。

露洗宇四静，月抹天一涯。

景星助月夜，光入清溪湄。

奎星照江南，人文良在兹。

昔为西长庚，梦与斯人期。

今为南极老，微云淡庞眉。

际此小春日，胜彼芳春时。

桃梅妙生意，微吐三五枝。

野垂黄金穟，人饱白玉粢。

芙容花成城，拔然凌霜姿。

暮开红菡萏，朝发白蜀葵。

菊见正中色，潇然痚竹篱。

不共众芳竞，独与晚岁宜。

时异物孤特，人生复何疑。

我翁在物表，清吟彻骨肌。

不以世间利，容易得涴伊。

今年七十二，浩然元不衰。

孤坐小阁上，台融融熙熙。

布衾纸帐间，莹若冰雪姿。

自从知止后，何思复保为。

但原主益圣，比肩皆皋夔。

东南盛仁气，不战屈四夷。

丰穰岁相似，赤子无啼饥。

得老太平世，仁帮非吾私。

负暄娱爱日，煮芹甘如饴。

无妄漫微疾，勿药喜自随。

近谈小命者，尝以行年推。

盛言天河水，一气木主治。

后来年尚多，康强被春祺。

儿曹心自喜，何幸如君词。

只今介翁寿，数尚逾期颐。

一百三四十，太古常不离。

拜手稽首原，永庇儿辈痴。

包恢

包恢　四明决狱由宁海道中

山童首少发，石老脊多骨。

上犹剑戟关，下没沙碛窟。

曾无好步行，常有失足惊。

前若逢峻拒，后如近使倾。

所幸甚艰难，平生备尝试。

险阻谁能知，乾坤元简易。

包恢

包恢　送蒙斋赴召六首

大钧正旋转，坱坙方无垠。

乾坤用六子，乃使天下春。

震子实为长，龙蛰屈不伸。

不一动则止，一动化万新。

嘉熙再仁孝，斯时召斯人。

宇宙在乎手，万化生於身。

机关一开阖，斩新出精神。

日月无点翳，太虚绝纤尘。

毫发靡遗恨，谁能疵大醇。

包恢

包恢　送蒙斋赴召六首

广大中精微，如崇下履卑。

川流本敦化，溥博时出之。

刚毅发秋凛，宽裕融春熙。

聪明靡偏照，密察不失时。

权度心为甚，圣人良在兹。

思睿睿作圣，无思无不思。

包恢

包恢　送蒙斋赴召六首

乾坤常简易，险阻知最精。

尧舜何艰难，难在知人明。

孔子每所患，因予犹改更。

险如彼山川，无如世人情。

明天而昧人，古人所讥评。

卓哉子陆子，高具双眼睛。

气貌才一雇，肺肝见如倾。

或但因传闻，能见人生平。

万象悉呈露，如揭日月行。

何畏乎功令，尧舜为法程。

所恶利口覆，孔子为权衡。

欲希象山翁，此目不可肓。

众欺恐寡信，多伪难皆诚。

虚受而实责，无容偏且轻。

张陈门下客，莫非天下英。

后至所居国，皆能居公卿。

济世才最急，泰道非徒亨。

下视瓮盎内，成雷聚蚊虻。

鸟须九霄鹏，鱼必东海鲸。

为己与为国，灼知在先生。

包恢

包恢　送蒙斋赴召六首

扶颠而持危，在天下大势。

拨乱而存亡，在国家大计。

一司一事间，未足系兴替。

马援为郡守，尚不屑烦细。

以大姓黠羌，不容有违戾。

况为公与卿，不思大经济。

今大姓黠羌，几倍过汉世。

中有根木存，犹在加护卫。

大都如弈棋，败局如已逝。

如有一胜着，败乃以胜继。

巽当知衡权，是乃德之制。

果哉末之难，圆神妙龟筮。

原言其吉凶，大辟天地闭。

包恢

包恢　送蒙斋赴召六首

尝闻魏仲英，谓仕欲行志。

后宫权豪等，损去志乃遂。

如云皆不可，隐身是为智。

此志虽可称，一节非道备。

不闻政适人，格心第一义。

如未可与权，当道岂易致。

齐王好货色，孟子不少刺。

导之百姓同，王道真易易。

自实学不明，言与实难离。

何能格一非，适以滋众伪。

最是讲说多，虚文只成赘。

经或不如史，祸福可趋避。

下至不害伯，犹能救时弊。

此可观世变，言之横涕泪。

道本无不通，君子当不器。

包恢

包恢　送蒙斋赴召六首

四世凡五公，贵盛古自昔。

於我如浮云，光前在仁宅。

仰观我絜斋，江汉濯之白。

下视世所羡，腰黄眼前赤。

度越此流辈，人何啻千百。

希舜尘野居，介然有如石。

尝为耳目人，天子屡前席。

义难若是恝，命岂可终逆。

非如一小官，去就惟我适。

况当有道时，丘自不与易。

世方厄三空，实当有长策。

心肝奉至尊，忧劳敢云斁。

行矣金玉声，智勇全赵璧。

包恢

包恢　送昩江吴守以言归二首

圆机珠活走盘中，已试权奇妙变通。

武库精严锋莫敌，智囊沉密计难穷。

先声已早闻风采，后实如新见事功。

计日未多功不少，复刚方长转春风。

包恢

包恢　送昩江吴守以言归二首

斩新政令别规模，迎刃恢恢解有余。

去就虽轻心自若，佞贤乍变事如何。

籴为民患祈从免，社植根深恶始除。

似此欲为尚何限，归欤千里竞攀车。

包恢

包恢　题碧岩二首

万山拥碧屹不动，万石嵌崖何可攀。

似这立身须定得，定时方始是牢关。

包恢

包恢　题碧岩二首

碧岩只在丹霞里，丹碧从他色自殊。

我断不随他境转，身心一定誓无渝。

包恢

包恢　天台石桥

石桥龙行甲台山，吼雷喷雪透玉关。

石梁拟伦固未易，龙渊埒美犹良艰。

风神凛凛耸毛骨，如在天外非人间。

昔闻今见未曾有，游人何嗟行路难。

包恢

包恢　同陈守游碧落洞二首

揽辔驱驰始得閒，便陪五马访名山。

恍如境出青霄外，真是身游碧落间。

地辟天开非假凿，崖高壁立自成关。

奇奇怪怪离名状，独荷元龙许附攀。







卷6

包恢

包恢　同陈守游碧落洞二首

乳滴珠垂石缀旒，冰清醽绿水鸣球。

龙宫凤穴排苍壁，燕垒蜂房涌碧琉。

公爱彼山岩石峻，我贪此洞冷泉幽。

无双奇观难穷处，便欲留身就隐休。

包恢

包恢　同李文溪游通天窍

石如红玉间乌金，上与天通直下临。

中似室庐犹短浅，外多窟宅却幽深。

公真清献游同昔，我匪元公趣异今。

但幸附名镌在石，当坚一介不移心。

包恢

包恢　挽陈和仲二首

至宝幢边宝器钟，含光承影状难穷。

明明山立千峰表，湛湛鄞清万派中。

炼不回容精匪石，灼无变泽气如虹。

谁疑湖海豪犹在，安得楼高更卧龙。

包恢

包恢　挽陈和仲二首

川流近海学易至，源出慈湖派独清。

进佩龙泉秋水洌，退怀骊颔放珠明。

介真不以三分易，枉自无容一尺轻。

年未半生纡远道，哀哉何限不平鸣。

包恢

包恢　挽吴准斋

朝市逃名利，清明照日边。

隆冬霜里柏，盛夏火中莲。

纯行浑无玷，嘉言剩有传。

归全复何憾，吾党独呼天。

包恢

包恢　温州双峰寺

两水旁流合，双峰对立分。

未窥龙鼻面，且过雁山门。

玉练泉流石，天低露湿云。

经过随分好，犹未副前闻。

包恢

包恢　谢王洪伯惠酒炭米五首

君许身比稷，视饥真己如。

免吾学颜贴，乞米李大夫。

包恢

包恢　谢王洪伯惠酒炭米五首

饱我德更勤，青州两从事。

酣饮愧无言，未尝识奇字。

包恢

包恢　谢王洪伯惠酒炭米五首

杜陵四海志，不忍寒飕飕。

投我一红炉，果胜千金裘。

包恢

包恢　谢王洪伯惠酒炭米五首

风雪太清白，雇怀似斯人。

超然万松表，一洗肝胆新。

包恢

包恢　谢王洪伯惠酒炭米五首

昨蒙记云萍，得得睹台星。

君宜厚自重，绝似前金陵。

包恢

包恢　谢朱汀守惠古风

民何业於盐，由生在水国。

因之利其利，资生本无责。

未能损与之，尽绝岂为得。

后世与古异，以此命为脉。

如宽之一分，不禁之太迫。

上下亦相安，何至遽相阨。

柰何笼之尽，一线路亦尘。

乘以风气恶，遂至大作慝。

舟聚至数十，众聚动数百。

杀越人於货，祸烈恣惨刻。

谁谓在王畿，有此凶焰赫。

深为腹心忧，非但股肱厄。

圣上欲并生，犹未忍诛谪。

欲如渤海郡，但以安作则。

中外多贤良，选及仆罔测。

岂非老不死，可以贼击贼。

初非欲胜之，化诱尽筹画。

顽冥终不回，不免出兵革。

犹非杀为威，止欲就擒获。

竟未始血刃，献囚不南馘。

精别分死生，不失我心测。

或不以事观，浮言肆虚嚇。

语阱险且危，闻者转相惑。

非望复非才，宜不见浮格。

成虎而铄金，莫辩只自默。

偶尔事倖成，不至大差忒。

免罪已逾分，何劳被恩泽。

感公成人美，古调鸣啧啧。

仆以瓦釜酬，自笑言哑哑。

包恢

包恢　雁荡灵岩

展旗天柱立，宝印伏狮雄。

瀑喷千珠碎，窗开四牖空。

争奇排怪石，独秀出孤峰。

龙鼻泉流出，如何造物工。

包恢

包恢　雨后观新荷

中夜平旦尔，净把天宇洗。

此时气之清，隐映如有体。

挹之莫可得，挥之不能靡。

外不隔毛发，内透彻心髓。

轻清孰为天，天也不离此。

因行过东湖，荷叶恰新美。

柔茎柄圆盖，嫩绿出清泚。

下承之浮萍，铺锦杂青紫。

洒洒无一尘，生意正济济。

欲辩已忘言，无声臭至矣。

包恢

包恢　再和二首

洞要穷源入莫閒，初头底事做成山。

开先水独为乾始，判后山方立地间。

气浊下流泥作土，滓坚中结石成关。

奇哉故迹皆堪验，何日重来更共攀。

包恢

包恢　再和二首

石为云盖上垂旒，水和冰壶一击球。

似笋反生悬碧玉，如簪倒插挂青瑠。

外犹虎踞风回啸，内若龙蟠气转幽。

尚想初时开辟意，何时更共尔游休。

包恢

包恢　赠饶仲信静镜

乾不一动，静专动直。

坤不一静，静翕动辟。

艮不一止，动静以时。

本体如是，偏主则非。

惟学初机，贵以静入。

以至终养，贵以静羽。

本体既然，动静一如。

乾坤合德，无二无余。

心为天君，尊无伦比。

圣贤言心，初无认拟。

心比於镜，佛说云然。

镜虽有光，孰拟心天。

镜光则死，心光则活。

活则不滞，死则不豁。

佛法寂灭，匪乾匪坤。

若复本心，非彼能昏。

人以欲动，非动之性。

所以贵静，自动自静。

其道光明，无物可并。

以省尽伦，是为全人。

眼高四海，至此乃真。

包恢

包恢　赠写神丘照堂

尝观孝子图，画子事母事。

闻君画最工，事母孝亦至。

人称汝画奇，未知事母慈。

我今为拈出，欲以励孝思。

画不在丹青，照不在眼睛。

方寸不可乱，昭昭在心明。

画到精一处，人人定相如。

但疑心本一，奚为面差殊。

我心犹赤子，我貌极老衰。

君虽欲画我，安能作婴儿。

包恢

包恢　赵宗判请游岩溪

三山来由北岩溪，三十里近何崛奇。

地辟天开几千期，神藏鬼秘人莫窥。

竹溪黄溪何派支，太白子厚名始垂。

未知此溪发其谁，河潢自天磐石资。

含霜夺日森旌麾，岩电银海增双辉。

出千古秘此一时，潭间归来为发挥。

宝藏骤兴福所希，溪宜有灵潜自嗤。

非公遇我我遇伊，昔无今始有己知，

宜为知己加护持。成鼎可绝魅与魑，

游骑可驰骥与骐。两山插天天犹低，

如城夹地地莫巘。混混中间流天池，

往来深藏龙与螭。巨石万状磊不羁，

奇木万种名莫推。始度石梁堂少栖，

方见主人心远而。此身恍在何天涯，

非人间世如惊疑。须臾缓步行委蛇，

双龙之渊气杳微。进前宿云云欲迷，

叠嶂高张熊虎旗。凫潀石门互变移，

翠密玉练冰雪飞，壁立万仞文公题。

愈上愈高青云齐，书堂屹立天然基。

如有千岩万壑姿，一览俱尽无纤遗，

主人惠我何多为。时方六月三伏期，

但觉清冷生冰肌。清境清赏何加兹，

更醉似酒醇不醨。饱水饱石浑不饥，

更饱一德充肝脾。大帅如古刺史规，

溪变为好政可追。仆如柳了有许疵，

溪改为愚尝自悲。主人爱客忘尊卑，

畏日与彼爱日晖。洒然执热清风吹，

洗尽尘襟无毫釐。主人昔年咏浴沂，

盈科放海川之师。源流素蓄万顷陂，

傅岩磻溪隐未宜。高冈凤合朝阳曦，

猿鹤知主无催归。欲羡形容无好辞，

斐然狂简嗟非诗。

包信

包信　翻经台白莲池

野蔓高台下，前朝记不诬。

金文翻古偈，汉字变胡书。

彩线风飘断，缃帘火烬馀。

破云开白日，穿水照芙蕖。

科斗频更改，庵园几遍锄。

真门兼逸韵，两欲慕相如。

包拯

包拯　书端州郡斋壁

清心为治本，直道是身谋。

秀幹终成栋，精钢不作钩。

仓充鼠雀喜，草尽兔狐愁。

史册有遗训，毋贻来者羞。

宝佑时人　句

空使蜀人思董永，恨无汉剑斩丁公。

鲍鳌川

鲍鳌川　初夏闲居

杜门春又夏，贫不厌身闲。

白日静于水，绿阴浓似山。

野蔬留客饮，小艇送僧还。

却忆西庵雨，泉声石壁间。

鲍彪

鲍彪　乞休

一纶长伴月娟娟，满岸芦花入短舷。

薜荔未堪华衮用，此身甘作老林泉。

鲍承议

鲍承议　秀峰院

平田千顷绿秧稠，水绕山阿出涧流。

门掩落花春自晚，画檐时听鸟声幽。

鲍粹

鲍粹　登前守李公亭

李公亭即鲍公亭，何事因仍旧日名。

官守二年如过客，风流千古是虚名。

扪萝缭绕寻新径，隔水微茫认故城。

陵谷变迁君莫问，此中气象转分明。

鲍当

鲍当　酬阮逸诗卷

木有毫端水有源，渐成盘错始潺湲。

右丞画笔多平浅，平浅应知近自然。

鲍当

鲍当　孤雁

天寒稻粱少，万里孤难进。

不惜充君庖，为带边城信。

鲍当

鲍当　寄西湖择栖公

两信海潮喧晓夕，百年事过无遗迹。

旧住招提有几人，春风苔长湖边石。

鲍当

鲍当　句

更无声接续，空有影相随。

鲍当

鲍当　松江夜泊

舟闲人已息，林际月微明。

一片清江水，中涵万古情。

鲍当

鲍当　送白上人归天台

梵译千篇广，归心一念生。

浮杯识海岸，持钵去王城。

雨彴春莓滑，香盆漏叶轻。

遥知守庵虎，先辨锡环声。

鲍当

鲍当　送人南归

凄凄杨柳暮，时复一蝉声。

沧海不可极，风帆难计程。

微烟生晚浦，斜日上孤城。

欲寄相思札，谁传万里情。

鲍当

鲍当　送天台进长老

尝闻台岭秀，积翠倚南天。

鹿下深溪饮，僧從绝岭禅。

浮尘满浮世，流水逐流泉。

人别归心切，瓶盂上客船。

鲍当

鲍当　宿栖霞观

一宵会清境，不悟世间忧。

天共白云晓，水和明月流。

碧烟生藻井，红日映花楼。

顾我无道气，拂衣难少留。

鲍当

鲍当　题和靖隐居

湖水春来绿，山云忧亦繁。

如何隐君子，长啸掩柴门。

鲍当

鲍当　寓怀会稽吴道子遇因师

隐沦与释子，时予久往学。

览照不自认，况复思君颜。

昨日山书至，乃梦云萝间。

何必风韵息，始觉万境间。

鲍度

鲍度　和贾平章咸淳庚午冬大雪遗安抚潜侍郎诗

一陶催发万园林，平施工夫天地心。

计出陈奇殲巨寇，盟推滕六长诸任。

三登气象先呈腊，一统封疆后视今。

多谢玉龙擎重力，太平蓑笠好溪阴。

鲍輗

鲍輗　天马

天马抱奇相，紧骨瞳方明。

出入百万中，有如一鸟轻。

宇宙莽超踏，风云惨经营。

独倚雄杰态，萧萧随北征。

朝饮南海头，夕秣乃幽并。

失主坐黯淡，别群奋长鸣。

岂无轻侠儿，金羁悬朱缨。

但感束帛义，不忍负死生。

低头为君老，暗暗万里情。

鲍輗

鲍輗　襄阳行

今日何日春气柔，东城骑马花绸缪。

为君停马一呼酒，花前倒披紫绮裘。

玉脂汎滥鱼鸟饫，歌舞倦矣蛾眉愁。

千金万寿好宾主，今我不乐岁如流。

岂此世上狂驰子，一语不合行掉头。

呜呼天伦古所定，非有大故宁相尤。

鲍輗

鲍輗　重到钱唐

生死双飞正可怜，若为白发上征船。

未应分手江南去，更有春光七十年。

鲍輗

鲍輗　重到钱唐

无赖山光叠叠青，玉鱼金眃早飘零。

冷思禹穴真奇事，千古衣冠托杳冥。

鲍輗

鲍輗　重到钱唐

万家歌舞送浮生，曾有涓埃答太平。

猨鹤虫沙天始定，不须辛苦怨南征。

鲍輗

鲍輗　重到钱唐

闻道深春雪打围，谁怜身上藕丝衣。

莫忧白璧成尘土，解逐南风万里归。

鲍輗

鲍輗　重到钱唐

惟有寒潮不世情，朝朝莫莫过空城。

百年车马阊门外，独被春风草又生。

鲍若虚

鲍若虚　藤溪怀古

小桥流水去茫茫，隔岸何人在一方。

传道荆公曾晓渡，天风吹落五更霜。

鲍寿孙

鲍寿孙　蒋山八功德水

功德河沙七宝池，可如甘露降三危。

钟山一滴曹溪水，好及萧郎索蜜时。

鲍寿孙

鲍寿孙　句

重生子厚为师范，更与宣尼续庙碑。

鲍寿孙

鲍寿孙　句

一樽浮大白，千里策飞黄。

鲍寿孙

鲍寿孙　句

我无孤雁句，君有倚楼诗。

鲍寿孙

鲍寿孙　句

少日纵游今老矣，残冬话别冬凄然。

鲍寿孙

鲍寿孙　句

千篇异代垂金薤，一曲当竹忤玉环。

鲍寿孙

鲍寿孙　句

但喜亲庭健，何愁客路长。

鲍寿孙

鲍寿孙　平山

平冈横亘北城头，一上青冥目数州。

吴岫南从京口出，蜀江东赴海门流。

香销后土花如梦，烟锁雷塘草亦愁。

惟有依然淮泗水，年年吹浪到瓜洲。

鲍寿孙

鲍寿孙　松声

千丈森森螺砢生，风来岩壑韵琮琤。

耳根一洗俗尘净，木末时闻天籁鸣。

汹汹银涛朝拍岸，萧萧铁马夜还营。

山中宰相殷勤听，说与傍人笑绝缨。

鲍寿孙

鲍寿孙　维扬怀古

江北江南水一涯，迷楼结绮两堪悲。

雷塘草绿人安在，曾见黄奴坐井时。

鲍寿孙

鲍寿孙　伍子胥庙

百世子胥调，犹存寂寞中。

鞭尸生快怨，抉眼死遗忠。

故国古今梦，怒涛朝夕风。

登临一长啸，斜日海门红。

鲍同

鲍同　中隐堂二首

当年早有菟裘意，岁晚尘埃尚困予。

闻说龙江真可隐，欲将余日寄仙居。

鲍同

鲍同　中隐堂二首

问舍知君困欲还，才高那得卧南山。

由来甘井人争汲，却恐心闲身未闲。

鲍壄

鲍壄　初夏閒居

杜门初入夏，贫不厌身閒。

白日静於水，绿阴浓似山。

野蔬留客饭，小艇送僧还。

却忆西庵夜，泉声石壁间。

鲍壄

鲍壄　送周子静分教桂阳

当时身不顾，义激自诸生。

一日魁南省，无人不识名。

官寻流水住，路趁落花登。

遥想凭高处，岳云千万层。

鲍壄

鲍壄　仰止亭

昔年曾此恋青山，几度秋风入梦寒。

想得玉岑回合处，夕阳依旧满朱阑。

鲍壄

鲍壄　赠遇人上

一衲一空身，凝然意不分。

爱閒全似我，我累已输君。

野寺同听水，春山独看云。

有疑仍了取，此外不须闻。

贝守一

贝守一　冬晴晚步

浮云浮敛夕阳斜，路入江村四望赊。

木厌霜浓频脱叶，梅嫌春小未开花。

翩翩过雁摩晴汉，隐隐孤帆趁落霞。

欲壮吟怀沽斗酒，野田多处少人家。

贝守一

贝守一　绝句

高车驷马谩相夸，竹榻蒲协团属自家。

困睡饥餐何所有，一溪明月照梅花。

贝守一

贝守一　适意

不效痴禅误此身，安居随分乐天真。

閒寻草药防医病，广施仙方为济人。

学道示逢师诀窍，收心且养自精神。

修持要到无空地，扫却从前碍眼尘。

贝守一

贝守一　逍遥吟

饥餐匕箸饭，渴饮畁罂酒。

不忺白昼眠，时复绕庭走。

不结冷淡交，亦无名利友。

晚借竹风涼，临池坐良久。

贝守一

贝守一　有何不可

园林桃李争妍，我有兰花数朵。

杯盘笋蕨鲜肥，恁地有何不可。

贝守一

贝守一　有何不可

炎炎火繖张空，避暑林亭趺坐。

有时解带披襟，恁地有何不可。

贝守一

贝守一　有何不可

佳花香满修廊，皓月当空照我。

徐徐三弄瑶琴，凭地有何不可。

贝守一

贝守一　有何不可

竹坞雪封云锁，地炉温酒添火。

醉来拥被高眠，恁地有何不可。

贝守一

贝守一　自适

迹晦心须晦，神清梦亦清。

一窝如斗大，万事等沤成。

风月平章易，山林去就轻。

生生终有累，不若事无生。

本之

本之　诗一首

一篙春水滑无声，一叶轻舟过短亭。

飞蔼晚楼迷紫翠，夕阳孤塔认丹青。

怀人远折三花树，何日相携双玉瓶。

欲唤渔郎问风色，凫鹥飞处酒初醒。

毕公信

毕公信　环碧堂

方塘纳霁景，一碧共晴寒。

微波坐来息，人意亦平宽。

毕公信

毕公信　环翠堂

群山关设险，高屋照多阴。

晴岚度丘壑，疏翠上衣襟。

毕公信

毕公信　汤家市

下马汤家市，前村数里赊。

败篱瓜少蔓，簇舍莣先花。

毕京

毕京　和范公希文怀庆朔堂

花木还依旧径栽，春园不惜为谁开。

几多民俗熙熙乐，似到老聃台上来。

毕士安

毕士安　答王黄门寄密蒙花

多病眼昏书懒寄，烦君远寄密蒙花。

愁无内史兼词翰，为写真方到海涯。

毕士安

毕士安　国清寺

三四百年寺，今来国又清。

若非逢圣祚，从自有嘉名。

月殿五峰色，风松十里怕。

不缘君命束，便好脱尘缨。

毕士安

毕士安　禁林讌会之什

好文英主古难齐，宠重词臣意弗低。

睿藻清新刊翠琰，神踪飞动在璇题。

芸笺许效蓬莱阁，花槛容模罨画溪。

乐圣朋侪开绮席，爱君诚抱挂金闺。

买臣晚遇知多幸，犬子端忧思转稽。

天地恩私无以报，只将克慎对芝泥。

毕士安

毕士安　杨照承议芦雁枕屏

画师不肯传风蝶，故作枯乾逞奇绝。

清秋未合结繁阴，深户何从洒飞雪。

雪里鸭儿苦耐寒，眠沙枕浦白云团，

黄芦槭槭枝叶乾。江头鸣雁恰飞起，

恍如身到潇湘间。潇相洞庭云水隔，

山路坡陁断行客。从来冬景画已难，

况有翎毛似崔白。已觉冰漫稻梁少，

更疑水宿溪垠窄。生平有道付沧洲，

今日床头动行色。屏风主人家近远，

我昔曾过浔阳县，田芦野雁尝亲见。

出门解榻定相逢，借我家乡令对面。

毕世长

毕世长　睢阳五老图诗

非才最忝预高年，分务由来近挂冠。

敢造钜贤论轨躅，幸依都府得盘桓。

篇章捧和惭风雅，眷待优隆荷岁寒。

傥许衰容参盛列，愿凭绘事永传看。

毕田

毕田　大哀洲

玉辇南巡去不还，翠娥望断楚云间。

波寒剩寫哀弦怨，露冷偏滋泪簊斑。

一水盈盈伤远目，九峰{山雙}{山雙}惨愁颜。

荒洲千古凄凉地，半掩空祠向暮山。

毕田

毕田　鹅羊山

羽客何年此炼丹，尚留空灶镇孱颜。

云中鸡犬仙应远，山下鹅羊石转顽。

湘渚几因沧海变，辽城无复令威还。

何年仙驭还来此，尽遣飞腾上九关。

毕田

毕田　罗汉绦

五百移栖绝洞深，空留辙迹杳难寻。

绿丝绦带何人施，长到春来挂满林。

毕田

毕田　凝碧亭

四面山屏叠万重，古岚浓翠锁寒空。

清秋独倚危阑立，身在琉璃世界中。

毕田

毕田　神鼎山

玉趾分明印绝巅，药成仙去几千年。

深藏宝鼎今方出，合得丹经与世传。

毕田

毕田　石霜寺

石上泉华喷猛霜，境奇因此陃禅坊。

使君环笏留何用，枯木千馀满一堂。

毕田

毕田　香水

坎上浮图已拂天，椒兰遗馥尚依然。

九重无复脩常贡，空有香名与邑传。

毕田

毕田　掷钵峰

应将钵渡斗神通，掷去乘将赴帝宫。

争似岭头提不起，于今相续阐真风。

毕田

毕田　朱陵洞水帘

洞门千尺挂飞流，玉碎珠联冷喷秋。

今古不知谁卷得，绿萝为带月为鉤。

毕田

毕田　醉乡

三宿酣神酎，乡名因此呼。

山中千日者，自合是仙都。

毕仲衍

毕仲衍　送程给事知越州

朝回鸣橹下东流，人自承明向越州。

印绶光华将过里，江山萧洒去迎秋。

香销琐闼成新梦，云映蓬莱识旧游。

须体圣心图任切，鉴湖虽好莫淹留。

边惇德

边惇德　句

敢向诗坛挑老将。

边公式

边公式　诗一首

松萝深处有神天，小刹何妨纳大千。

挂搭定知宜久住，歌吟何幸得流传。

袖中出简聊应尔，门上题诗岂偶然。

顾我未除烦恼习，与师同结未来缘。

边居谊

边居谊　绝命词

孤城高倚汉江秋，血战三年死未休。

铁石肝肠忠义胆，精灵常向岘山留。

边朗中

边朗中　净明寺

疏篁葱蒨云添润，乱石玲珑藓借斑。

小有洞从仇穴入，妙峰顶对德云间。

边维岳

边维岳　题妙庭观

飞桥翼翼傍云岑，田宅荒凉一迳深。

想像吹笙凉彻夜，却疑风竹助遗音。

不见当年鼎与坚，望中河汉路漫漫。

人人自有飞升骨，平却心丹是内丹。

卞育

卞育　留题灵岩寺

屈指数四绝，四绝中最幽。

此景冠天下，不独奇东州。

夜月透岩白，乱云和雨收。

甘泉泻山腹，圣日穿岩头。

大暑不知夏，爽气常如秋。

风高松子落，天外钟身浮。

祖师生郎石，古殿名般州。

人巧不可至，天意何所留。

老僧笑相语，兹事常穷求。

移出蓬莱岛，等吾仙子游。

卞震

卞震　句

雨壁长秋菌，风枝落病蝉。

卞震

卞震　句

双阙暂随丹诏入，三峰寻与白云归。

卞震

卞震　句

诗债到春无处避，离愁因醉暂时无。

卞震

卞震　句

老筇搘瘦影，寒木凭吟身。

卞震

卞震　句

空囊万里客，斜月一床寒。

卞震

卞震　句

积雨生残稻，苍苔入旧笼。

卞震

卞震　句

风涛秋渡阙，烟雨晚村孤。

卞震

卞震　句

芳草又牵为客恨，白云空寄未闲心。

卞震

卞震　句

茶香解睡磨铛煮，山色牵怀著屐登。

冰壶

冰壶　寿右丞相

东方正气毓元身，夙禀春阳泽物心。

应昴酂侯依汉日，骑箕傅说作商霜。

村隆鼎铉关三极，风动笙镛叶八音。

稽首君亲同介寿，郧山鄞水等高深。

冰壶

冰壶　寿右丞相

淳佑更兹第二春，顺开黄道对昌辰。

貔貅不动红尘骑，鸿雁于归青野人。

千载龙云符气运，一堂鱼水会精神。

地寒燕谷须钧播，挥手东风造化仁。

卜祖仁

卜祖仁　陈山龙湫

陈山苍苍东海头，石壁裂缺藏灵湫。

老髯出水歘万丈，青山倒挂黄金虬。

神光上腾接烟霭，挟子撄珠浴沧海。

雨公载雨推雷车，阊阖门开叩真宰。

今年亢旱民罹殃，我侯悯悯心若伤。

精诚披露动寥廓，沛然甘泽来滂滂。

侯今官转吴兴去，回首神峰隔天宇。

愿言变化从云龙，大为苍生作霖雨。

布衣某

布衣某　赋梅花

影摇溪脚月犹冷，香满枝头雪未乾。

只为传家太清白，致令生子亦辛酸。

部使者

部使者　赠林次龄

户长尽蠲民不病，室家相庆酒频沾。

农桑课绩无遗恨，循吏声名并两都。

才人

才人　句

出翁不识时宜甚，独学渊明裹葛巾。


操某

操某　绍熙庚戍中秋后三日拜张于湖墓

古冢谁来香一瓣，断蓬衰草自斜阳。

至今唯有文章骨，埋入幽泉土也香。


草堂后人　春日田园杂兴

桑眼已开芳尽长，西畴东墅足相羊。

麦风初暖燕争痓，林雨忽晴蛙满塘。

野老新衣逢社喜，山妻椎髻为簪忙。

纷纷游骑踏花去，谁识吾家旧草堂。

岑津

岑津　题韩干马

左辅周垣隐白沙，龙媒绝种进天家。

骄嘶玉勒怜丰草，渴饮冰泉带落花。

西狩还经千里栈，东巡会驾五云车。

权奇灭没犹惊电，漫许拳毛世特夸。

岑全

岑全　贺墅

荒村车马惊鸾鹤，散骑茅堂见杜兰。

冰玉自甘山水味，慢劳甲第赐长安。

查道

查道　登岱

凌空叠嶂绝凡埃，青帝高居绛节开。

捧出海天红日近，迓将蓬岛碧霞来。

石闾闪烁迎阳洞，玉简光华封禅台。

一自祥符禋祀后，太平顶上最崔巍。

查道

查道　句

白铜韑侧花迷坞，解佩江边柳拂青。

查道

查道　送张无梦归天台

天台峻极横海滨，金庭紫洞多真人。

先生舍道心照邻，上有羲轩为逸民。

玉韫深山珠在水，圆折如虹难自晦。

万乘知名欲见之，来谒西清频召对。

亭亭孤云本无心，琅琅仙骨时所钦。

牢让赐金兼好爵，俄辞尧阙复丘林。

事载缇紬诚可贵，迹寄烟霞愈无累。

还同麟凤遇皇明，暂出岩扃作祥瑞。

查道

查道　送张无梦归天台

台岳幽人兴不凡，携筇相别歡柴关。

高情共乐皇风远，真气潜通浩劫间。

绿绮静闻沉俗格，榴花深引渍童颜。

再听玄旨知何日，时望片云归故山。

查密

查密　句

潼关一败胡儿喜，簇马骊山看御汤。

查密

查密　温泉

浴罢临泉一整冠，令人搔首忆长安。

御汤摇荡双龙影，疑是胡儿簇马鞍。

查签

查签　访功黄遗墨

槛外滔滔水，岩前冉冉云。

行人舟似叶，题墨藓生纹。

岁月帆樯去，山川楚蜀分。

十年三舣棹，永愧北山文。

查签

查签　句

浪痕自记岑彭□，冈势云依陆抗城。

查签

查签　题卧龙山

山颠祠貌俨丹青，千载怀人为一登。

隐隐故营连白帝，茫茫恨水向西陵。

古根兰芷香无价，云顶松杉翠作层。

人事天机古难料，诗成试语定中僧。

查签

查签　万州湖滩寄王夔州

满目暮山平远，一池云锦清酣。

忽有钟声林际，直疑梦到江南。

查应辰

查应辰　句

无地得施调国手，惟天知有爱民心。

查元方

查元方　查公山

大道贵知止，昔贤称二疏。

今来我季方，退身兹有余。

潇洒去桎梏，放荡狎樵渔。

疏泉离远窦，凿石构层庐。

溪禽拂窗牖，山花满庭除。

寒藤系舴艋，碧潭澄素舒。

睹兹尘壒外，始见仁智居。

痛哉方散适，溘然归丘墟。

恨不同老彭，其乐永只且。

自古千禄辈，知进不知退。

立事名虽扬，全身理何昧，

茂先赋鹪鹩，体物知显晦。

一旦祸自速，临刑无以对。

李斯恋富贵，下包周身智。

及忆东门犬，已弃咸阳市。

平子著归田，渊明舍彭泽。

后来区区人，谁复挂书册。

我喜从今云，吾宗有逋客。

山号查公山，嵽嵲云汉间。

山下查公塿，溪声长潺潺。

高台好怅望。绝磴堪跻攀。

他年谢簪绂，永此继闲闲。

查藻

查藻　句

断碑最爱开元时，上有模糊五十字。

查藻

查藻　清虚庵

暂随风驭到人间，衣染天香响佩环。

贝阙珠宫留不住，却携炉鼎隐庐山。


长倩

长倩　题清芬阁

先生有古风，杳出尘外格。

犹如陵空鸿，矫矫奋六翮。

锵金中律吕，咏性甘糠覈。

苦调非孟酸，□适鄙韩窄。

逸韵肩曹刘，雄词卑甫白。

空遗茂陵稿，未前宣室席。

环宝岂终埋，简编缀陈迹。

予生诵风雅，嗜好真成癖。

盥手读终篇，喜同藏拱璧。

裔孙文昌郎，授受良珍惜。

小巫畏大匠，累句屡承索。

续貂愧非尾，成裘由聚腋。

皇华间白雪，杂唱纷缴绎。

意欲扬祖美满，不问玉与石。

长言拙称赞，徒慕郢中客。







卷15

长沙郡人　题西山生祠壁

举世知公不爱名，湘人苦欲置丹青。

西天又出一活佛，南极添成两寿星。

几百年方钟间气，八千春原祝修龄。

不须列作生祠记，四海苍生口是铭。

常不轻

常不轻　次杨梦锡雪后古梅正芳韵兼呈李史君

郭相谋深古来少，词翰升堂为君扫。

忆君诵诗神凛然，相逢苦觉人情好。

歌词自作风格老，百壶且试开怀抱。

皂盖能忘折野梅，浣花溪里花饶笑。

常均

常均　兰江

波翻雪浪养云涛，亭压兰江意气高。

楚国兴亡何处问，佩兰人去有离骚。

常令孙

常令孙　游{上若下山}山寺

藆蕁花中燕子飞，旌旗小队到招提。

客车陆续毡重席，僧馔雍客藿间藜。

文奕已先元墅夺，诗坛渐压鲁山低。

归来醉步谁扶杖，月在牛栏西复西。

常楙

常楙　憩宫偶成

松风朝来入梦频，公余乘兴去寻真。

红尘物外长清境，白日壶中不老春。

柏子灰寒烟寂寂，桃花风暖水粼粼。

逍遥羽士闲如许，愧我浮名役此身。

常勉

常勉　贾司仓祠堂

自古才难达，司仓与世乖。

官虽为言谪，名不共身埋。

龛像尘昏壁，诗魂月满斋。

孤坟没秋草，客到重伤怀。

常某

常某　春日词

庭院深深春日迟，百花落尽蜂蝶稀。

柳絮随风不拘管，飞入洞房人不知。

画堂绣暮垂朱户，玉炉消尽沉香炷。

半褰斗帐曲屏山，尽日梁间双燕语。

美人睡起敛翠眉，强临鸾鉴不胜衣。

门外秋千一笑发，马上行人断肠归。

常省元

常省元　书园契上赵尚书

乾坤到处是吾亭，机械从来未必真。

覆雨翻云成底事，清风明月冷看人。

兰亭禊事今非晋，桃洞神仙也笑秦。

园是主人身是客，问君还有几年身。

常挺

常挺　淳佑七年丁未十一月朔蔡久轩自东东提刑归抵家时三馆诸公以风霜随

庆元道学家，紫阳诸弟冠。

正印君得之，理窟讲深贯。

雄文摛玉堂，直笔插东观。

粹然中和容，清庙古珪瓒。

遁翁上封事，犹或以蓍断。

君袖秋月章，直造紫皇案。

赤手搏长鲸，未能分万段。

白华久无诗，清风可激顽。

去身似叶轻，来事如麻乱。

帝忧大江东，所至有水旱。

列宿选郎闱，福星下霄汉。

只恐席未温，宣室夜将半。

常挺

常挺　加东道

隆暑赫炎曦，门弧庆左垂。

东君来山世，西斗降临时。

二子麒麟种，三孙鹡鷟儿。

称觞门下士，愿祝寿期颐。

常挺

常挺　视师颂

岷山穹隆，岷水浺瀜。

气郁葱葱，至和所钟。

秀毓临邛，笃生英雄。

绰有祖风，唐之郑公。

进思尽忠，王臣靡躬。

万壑奔洚，磔植在中。

退思固穷，为时儒宗。

启迪颛蒙，如金在鎔。

王明泰通，虎啸风从。

入觐九重，天子改容。

时谨边烽，命公抚戎。

大江西东，隐若为墉。

甲兵藏胸，樽俎折冲。

万年之功，寿与天同。

常挺

常挺　挽想庵和尚

想庵住世大玲珑，脱壳谁知脱屣同。

现相维尘非是病，到头法喜本是空。

一尘顿灭灵台上，万动都销烈焰中。

从此尺丘藏卵塔，白云流水任西东。

常祎

常祎　送举人

革去颓风靳选抡，翕然公论一时伸。

棘围共试三千士，海郡联飞二十人。

竞说马群空冀野，好看鲲化上云津。

从来自有湖平谶，由此公卿稳致身。

常秩

常秩　句

冻杀汝阴常处士，也来骑马听朝鸡。

常颛孙

常颛孙　题西湖水阁

倚湖松竹拥楼台，景物招人得得来。

谁识我身非俗物，洞门深锁不容开。


潮州士人　句

潮民遗爱处，八十里长堤。

潮州书生　投蒲寿宬

梅花落地点苍苔，天意商量要入梅。

蛱蝶不知春去也，双双飞过粉墙来。

潮州书生　投蒲寿宬

剑戟纷纷扶主日，山林寂寞闭门时。

水声禽语皆时事，莫道山翁总不知。

车柬

车柬　宿冲佑观

才说升真意豁然，此行却喜结仙缘。

步穿空翠云生脚，仰看飞流雪满肩。

控鹤不来春寂寂，卧龙无底月娟娟。

飘然便作乘风想，不待丹成到九天。

车柬

车柬　谒文公祠

世间万境一蘧卢，与道俱存是此书。

千载归来人化鹤，满腔真乐我知鱼。

要将德业参天连，莫把光阴掷岁余。

静里功夫终透澈，一庭明月夜窗虚。

车瑾

车瑾　马家山

山头红日生，山下蚁蛙争。

朝市谁能问，烟云我自耕。

胡麻调紫蕨，黄独煮香秔。

无意随园绮，逃名更得名。

车若水

车若水　不寐

通夕不能寐，隔户闻钟声。

野鸡四方啼，披衣天未明。

萧条六合内，耿耿华发生。

断鳌何能立四极，杞人忧天自心失。

黄昏野沽添一盂，孔孟行世非我力。

车若水

车若水　儳言

娲皇识五石，炼之能补天。

补天有何迹，五石世不传。

五石岂不传，人心禀灵坚。

一日彝伦叙，千年造化全。

此石经几炼，天亦经几补。

火候吾有之，吾师鲁男子。

车若水

车若水　呈立斋先生

童牙苦呫毕，嚼瓜灯烬烂。

衡缩高于丘，才作文字看。

精微隔几尘，健笔抵流湍。

开眼天地燎，始识用书难。

千葩惭一实，本根耐岁寒。

车若水

车若水　庚申

襄阳耆旧总堪羞，只有庞公已入州。

自向芭蕉眠夜雨，不堪更鼓在床头。

车若水

车若水　和立斋先生雁山韵

洗山川穹石，削空蹲苍城。

一清屹万古，何物相与形。

步涉贪深游，往往神所兵。

立斋立千仞，天地鉴清声。

平平溯龙准，不见猿鸟惊。

斯道今泬寥，斯人世重轻。

擎天只柱健，此嘱谁堪膺。

车若水

车若水　寄鲍府教宏博

漆文虫章孔壁冷，秦烟不烬收余鑛。

人心万古无代谢，六龙当天枢极炯。

赤帝芟蠃能几年，丛葭乱苇书千千。

商盘周敦赝今古，魏殿吴宫凿后先。

汗将九牛牵不上，从容一丝经万象。

百年文献来典误，我欲盟君分石渠。

车若水

车若水　寄瑞岩老煜无取

凉月空山挂祖衣，猿啼塔树昔人非。

春风早已青青柳，莫在梅花飞后飞。

车若水

车若水　见筼窗先生

关扃守残经，坐几刓无漆。

风惊雨劫破窗寒，猛心直矢圣贤室。

蛰蝇眩光弹夜纸，一膜不透千千里。

帢帻檠奎照屋明，中津弗截衣带水。

敦彝久掩生深尘，大启户牖来无人。

眼中孺子差可语，可语不语悔千古。

车若水

车若水　江湖伟观

十年不到一凭阑，景色依然两鬓斑。

龙蜃吐云天入海，楼台倒影水衔山。

僧于僻寺难为隐，人在扁舟不是闲。

孤鹤似寻和靖宅，盘空飞下又飞还。

车若水

车若水　句

江右文章今四叶，水心气脉近三台。

车若水

车若水　明妃

万里来朝拜宠归，琵琶下马册阏氏。

虚传千古和戎话，不道当年虏自衰。

车若水

车若水　偶书呈雪溪葛守正

秦埃幻六籍，斯文天地屯。

詝言嘈万喙，渺不游其津。

作者能几何，落落星已晨。

单其千载传，觑斑尤苦辛。

毫芒忽有会，不能全吾神。

颇怪十年前，出语辄可人。

功深道更拙，敝帚聊自珍。

车若水

车若水　思远

白兔速圩顶，暗壁收遗编。

握之不盈掬，而能千万年。

天地可无人，秦火乃可然。

其粗洒埽间，其精造化先。

后来读书者，暗引佛与仙。

之人胡弗灵，所论各有偏。

嚣祲碍亭毒，三精惨不鲜。

涂饰为善治。制作埋九渊。

固有二三子，梯级堪攀缘。

夜永发孤啑，思远能废眠。

拔地为五岳，岂其高到天。

车若水

车若水　恸立斋先生

元元含望久，及是事方新。

四海看更化，皇天忍误人。

多于閒论议，得听古经纶。

岂不怀斯世，吾今爱此身。

车若水

车若水　小溪道中时己亥荒甚

风前有地皆榆叶，秋后何人问菊花。

客路一杯茅店酒，相逢僧亦话生涯。

车若水

车若水　游灵岩

一径碧如合，四山危欲堕。

天低鸟不飞，露湿龙常过。

岩根小叶下，境净不可唾。

深杳洞出云，冷钟佛惊卧。

川僧住八年，有此清福大。

而我寻盟来，坐借蒲团破。

灯深眼双青，各话其所课。

我谷未必实，他华已成果。

归为宜有余，吾道岂全懦。

壁间清献存，当年愧轻和。

车若水

车若水　与史宰山泉

十亩山田手自耕，括囊安分是平生。

西州豪杰无皇甫，懒去虚干向上名。

车若水

车若水　玉涧寻梅思先祖隘轩著书处

涧水流亭北，莓苔片石平。

寒山几点白，残日一杯清。

希圣言犹在，斯人天不生。

当年结深屋，岂为适閒情。


谌祜

谌祜　句

旧者今不见，今者旧不知。

万古明月在，千山黄云飞。

谌祜

谌祜　句

国被儒冠误，如今尚忍言。

谌祜

谌祜　句

汉殿落花龙衮弃，周原荒棘虎营新。

谌祜

谌祜　句

何事重来看明月，不堪垂老向西风。

谌祜

谌祜　句

后无关险无中士，大夜宜春狐昼舞。

万户千门草绿深。芦叶卷吹红日暮。

谌祜

谌祜　句

胡笳明月夜，汉节秋风前。

此士已骨朽，此名至今传。

谌祜

谌祜　句

花閒笑语从云散，天下英雄岂陆沈。

谌祜

谌祜　句

花今国在横浦南，看谁冰雪来同参。

入南出南此时节，元佑名卿花底雪。

骨香直到桑海翻，花尚永存香岂灭。

谌祜

谌祜　句

花柳晴光新态度，江湖春梦老英雄。

谌祜

谌祜　句

黄叶枝头又早春，红花景里多明日。

任翻河汉风北来，终是乾坤日东出。

谌祜

谌祜　句

笳鼓宫商塞外归，似此殊勋古难匹。

后来渭上朝正月，尚忆祁连冢中骨。

谌祜

谌祜　句

江山落日前朝梦，风雨黄华太古心。

谌祜

谌祜　句

江头春水多，汤汤今复古。

不载落花回，只载斜阳流。

谌祜

谌祜　句

巴云秋景薄，汉月夜光寒。

谌祜

谌祜　句

晋墅风流棋局散，江东柱石酒壶倾。

谌祜

谌祜　句

观空观化此凭栏，会合人间景一团。

棋罢客随流水散，酒阑花带夕阳看。

谌祜

谌祜　句

聚火有莲知佛性，衡门无雁见交情。

谌祜

谌祜　句

看翻后夜月囘照，梦忆前生地不同。

谌祜

谌祜　句

克复归神主，多才自不难。

谌祜

谌祜　句

梨园曲谱韶音秘，响入马嵬花委地。

开元不再宫不花，天街草绿西风起。

谌祜

谌祜　句

梁燕未归花尚在，杜鹃有恨月常孤。

谌祜

谌祜　句

梁有字题何岁月，藏无经在亦香镫。

谌祜

谌祜　句

两表蜀天开日月，三军汉地出旌旗。

谌祜

谌祜　句

两水夹城飘近远，万山拥翠绿参差。

谌祜

谌祜　句

六鳌倾侧动乾坤，国母巡荒护帝孙。

北极星辰临草地，西风观阙卧花门。

谌祜

谌祜　句

落雁景翻秋宇迥，乱雅啼带夕阳飞。

谌祜

谌祜　句

马悲仙仗过，雁入海门斜。

谌祜

谌祜　句

茂陵秋草不如钱，老尽日光行宇宙。

谌祜

谌祜　句

交游雨过三生梦，今古风前酒一杯。

谌祜

谌祜　句

东郊独行冰玉时，江左诸贤王谢起。

若以比花花或宜。自不矜持花亦耻。

谌祜

谌祜　句

白发风前酒，黄花雨后镫。

谌祜

谌祜　句

白发古今天北极，黄华宇宙客西风。

谌祜

谌祜　句

百年窗下棋千著，万事灯前酒一斟。

谌祜

谌祜　句

不知元佑今何日，慨想儋翁过此时。

谌祜

谌祜　句

层城楼橹看如画，三镇军民梦解围。

谌祜

谌祜　句

潮囘海北风偏壮，秋满江南客未归。

谌祜

谌祜　句

城上鸟乌知息战，陈前笳鼓缓妲装。

将军斗大黄金印，犹待先登缚鬼章。

谌祜

谌祜　句

赤帜露光王汉地，锦帆波荡帝隋舟。

谌祜

谌祜　句

楚草泽深陈胜在，秦瓜地旷邵平閒。

谌祜

谌祜　句

此情消遣终难去，无路追寻岂是愚。

谌祜

谌祜　句

地上断无秦世草，山中犹读汉时书。

谌祜

谌祜　句

地上有钱流，冥閒无半字。

自作槁木看，静阅沧江流。

谌祜

谌祜　句

归櫂舞风鸥不下，愁笳吹月雁斜行。

谌祜

谌祜　句

帝城烟冷江沱在，郿坞金多社稷危。

谌祜

谌祜　句

归来今夕岁云徂，且共平安酒一壶。

浩劫定中逃得过，旧愁空外看来无。

谌祜

谌祜　句

动地百年无桀跖，后天一寿有颜曾。

谌祜

谌祜　句

短褐尚时吟杜曲，采芝何处问春峰。

谌祜

谌祜　句

蕃汉盛衰霜叶梦，陈隋兴废露华秋。

谌祜

谌祜　句

飞雨隔愁横笛后，残镫照梦落花前。

谌祜

谌祜　句

风雨低黄鹄，江湖老白鸥。

谌祜

谌祜　句

风雨黄花秋兴熟，江湖归路客愁轻。

谌祜

谌祜　句

封{氵壑}九州尧舜禹，典刑万世契夔龙。

谌祜

谌祜　句

凤城色映红云见，龙衮香飘紫气浮。

谌祜

谌祜　句

歌舞从儿女，艰难忆父兄。

谌祜

谌祜　句

隔云烽火山河旧，列土旌旗雨露深。

谌祜

谌祜　句

宫大阿房行日月，关通函谷混车书。

谌祜

谌祜　句

宫烛骊山酒未醒，妖星{目獃}{目獃}弄青荧。

三朝伐叛知谋略，万国归心服典刑。

谌祜

谌祜　句

梦游碧落风偏急，望断金精月正中。

谌祜

谌祜　句

地势尊严今上国，天王明圣此中兴。

谌祜

谌祜　句

一声金殿玉阑干，一曲马嵬坡下土。

夕阳空照古今愁，年年醉醒桃花雨。

谌祜

谌祜　句

梦临水月心先觉，看到霜空幻亦稀。

谌祜

谌祜　句

西风客老雄心在，泰古人稀侠骨香。

谌祜

谌祜　句

西风木叶吹秦晋，春雨桃华送古今。

谌祜

谌祜　句

昔谁醒中梦，今独梦中醒。

万缘水上沤，百岁花前景。

谌祜

谌祜　句

弦管入春波面醉，云天开镜画中行。

谌祜

谌祜　句

向日不知今解老，他时应忆此何年。

谌祜

谌祜　句

星辰天北户，汉沔国西门。

谌祜

谌祜　句

雅翻汉月催黄发，雁断胡天想翠华。

谌祜

谌祜　句

雁过大江风帖帖，雅啼荒树日悠悠。

谌祜

谌祜　句

雁寒景落三山月，骑俊神通万里城。

谌祜

谌祜　句

燕尚有情迎社到，蝖空无梦过时休。

谌祜

谌祜　句

燕云海阔归鸿杳，蜀汉城荒戍马閒。

谌祜

谌祜　句

吴天北斗行宫在，汉节西风閒道归。

谌祜

谌祜　句

一日又从头上过，百年多在梦中行。

谌祜

谌祜　句

为惜旧时慈母线，宁甘今夜隔帘霜。

谌祜

谌祜　句

邑自乱来新鼓角，屋从兵后尚蓬蒿。

谌祜

谌祜　句

禹甸草荒昏雾遍，汉宫花梦昼云酣。

谌祜

谌祜　句

玉花嘶徼外，翠辇过云中。

谌祜

谌祜　句

月满商山夜，风高汉殿秋。

谌祜

谌祜　句

月明老树吟风鹤，露湿荒郊遍士枭。

谌祜

谌祜　句

月行虚空閒，月影印在水。

月落影还无，一笑人閒世。

谌祜

谌祜　句

造物未尝私化外，英雄何事老隆中。

谌祜

谌祜　句

止水不留前世景，夕阳空照古人心。

谌祜

谌祜　句

中年叹忧患，不及儿童岁。

今儿机械多，反不如人意。

谌祜

谌祜　句

中原一发天涯梦，元佑孤臣海外归。

谌祜

谌祜　句

壮日尚曾云出岫，暮年偏怪海扬尘。

谌祜

谌祜　句

紫微星奠三阶正，黄道天开万象新。

谌祜

谌祜　句

昨朝骨肉关情大，今日平安过望多。

谌祜

谌祜　句

一帆秋水渔歌远，半塔斜阳雁影高。

谌祜

谌祜　句

世言如花人薄命，谁识如花入卫霍。

只今保塞愿称臣，鬓蝉夺却貂蝉勋。

谌祜

谌祜　句

昨日共吟今是梦，少时轻别老翻愁。

谌祜

谌祜　句

莫将黩武议前朝，今日人思此奇绝。

谌祜

谌祜　句

南极大明秋气迥，西风吹梦泰阶平。

谌祜

谌祜　句

霓裳风秋舞天半，舞到玉花飞石栈。

三台四辅绕星垣，只一曲中知后患。

风流天子悟转圜，不见蜀山横翠面。

谌祜

谌祜　句

千帆过眼人何在，一笛穿云水自横。

谌祜

谌祜　句

千山落木秋来客，两袖西风旦过僧。

谌祜

谌祜　句

屈原离骚芳草遍，召南治世梅先见。

皎如佩玉上清来，不敢班渠国风变。

谌祜

谌祜　句

日月任从愁里过，客尘常向静中参。

谌祜

谌祜　句

塞云横蜀栈，胡马出巴陵。

谌祜

谌祜　句

山花笑人人似醉，劝农文似天花坠。

农今一杯回劝官，吏瘠民肥官有利。

官休休，民休休，

劝农文在墙壁头。官此日，

民此日，官酒三行官事毕。

谌祜

谌祜　句

社稷新亭涕，山河禹贡书。

谌祜

谌祜　句

失道原不在阴陵，放逐义帝知亡形。

西风所过皆残灭，不据关险都彭城。

谌祜

谌祜　句

五更历转花红在，万里晴光草绿敷。

谌祜

谌祜　句

世情江水淡，心事海鸥知。

谌祜

谌祜　句

梦犹平昔醒来别，忆到儿童事转长。

谌祜

谌祜　句

事去尚时寻败局，老来犹日读何书。

谌祜

谌祜　句

蜀天过雨浮岚翠，汉地连云小麦黄。

谌祜

谌祜　句

术岂有灵能起死，梦从何处忍忘归。

谌祜

谌祜　句

树带夕阳雅半集，萑寒秋浦雁初来。

谌祜

谌祜　句

陶写有时欣律熟，去年无著证炉芬。

谌祜

谌祜　句

天地浮萍云聚散，江山罨画月西东。

谌祜

谌祜　句

天教向老逢春在，诗且忘忧此命通。

谌祜

谌祜　句

天开汉统王巴蜀，云从秦繇起沛丰。

谌祜

谌祜　句

天开暝色云千里，雨洗秋空月十分。

谌祜

谌祜　句

天空日照阴霾伏，八表天开泰象同。

谌祜

谌祜　句

万国梦囘秦月在，千年事过蜀云飞。

谌祜

谌祜　句

万壑松风天鼓吹，四围花月锦帘栊。

谌祜

谌祜　句

王侯蚁穴青青草，鼓吹蛙庐焱焱镫。

谌祜

谌祜　句

诗到二南风化在，句流三谢语言工。

成郎中

成郎中　催妆诗

一床两好世间无，好女如何得好夫。

高捲珠帘明点烛，试教菩萨看麻胡。

成钦亮

成钦亮　吴下同年会诗

雁塔从游叹久违，盍簪话旧一何稀。

鹏程暂驻皇华重，鱼队欣逢渌水依。

诗倡珠玑跳月峡，酒行杯斝湿春晖。

吴门盛事彰施了，两两台星挟诏飞。

成锐

成锐　句

馨香虽有艳，栽植未逢人。

成锐

成锐　句

凭高看渐远，更上最高楼。

成锐

成锐　句

彩槛应无分，春风不借恩。

成延光

成延光　句

会须蜡屐步丹梯，要看奇峰三十六。

城山

城山　牡丹

白帝工夫缕彩霞，肯将颜色弄韶华。

酒粘织女秋衣薄，风动嫦娥宝髻斜。

霜露莫摧今日蕊，轮蹄争看异时花。

阴阳造化栽培地，不趁春光有几家。


池州府学生　哭赵昴发

生为大宋人，死为大宋鬼。

何以洗此污，清溪一泓水。

崇大年

崇大年　送程给事知越州

三朝风迹号名臣，十道宣劳德在民。

大笔有功争造化，宏才无地展经纶。

方登青琐瞻天近，又驾朱辬抚俗频。

宸眷正隆时望重，伫趋严召秉陶钧。

瘳德明

瘳德明　南楼

三里之城渺大荒，两江横截壮金汤。

唐家设险基犹在，圣代增陴虑更长。

瘳德明

瘳德明　四穿楼

四壁无遮碍，凭阑豁远胸。

何须高百尺，亦可卧元龙。

瘳德明

瘳德明　四穿楼

南北东西四望开，熙熙人似上春台。

时平不用筹边策，閒看双江抱郭来。

瘳德明

瘳德明　郁林郡城

荒烟漠漠双江上，往事悠悠古戍孤。

春到偏临青草渡，梦中犹记白鸥湖。

仇伯玉

仇伯玉　访王官谷休休亭二首

飘香山径踏残花，来访仙乡隐处家。

当日庙堂延至计，未应怀壁老烟霞。

仇伯玉

仇伯玉　访王官谷休休亭二首

山鸦营巢欲哺儿，晴杏拆早先离披。

盘回一径穿碧绦，谷口数家耕水湄。

仇博

仇博　雪中失白马

丝纏误解白龙，满地琼瑶{示亲}粉蹄。

愁杀塞翁寻不见，月明风静只闻嘶。


初暐

初暐　送张无梦归天台山

间倚天台看曙霞，自然龙汉度无涯。

暂来演道明光殿，归去乘跷太上家。

帝简赐歌旌火枣，世人何处访桃花。

到山若赴昆仑会，还控青鸾白凤车。

初暐

初暐　送张无梦归天台山

紫皇宫阙罗高清，花蚢玉凤围墉城。

长生曲奏升天行，神仙缥缈喧相迎。

栖真何必抛尘纲，飙轮万里时来往。

张公结庐天台山，赤城霞起三千丈。

天子好道思崆峒，欲使亿兆归庞鸿。

凤台峨峨十二重，先生忽造明光宫。

无为清净化可守，能助义轩致仕寿。

共羡乘跷归洞宫，他日骑龙却来否。

储泳

储泳　春日郊行

东风吹著便成花，妆点园林卖酒家。

田野可栽闲草木，十分春色在桑麻。

储泳

储泳　悼古镜果佛慧法师

霜毛垂半顶，说法国王前。

定里修千劫，佛中添一员。

諡本终后赐，真谤在时传。

讲下诸徒弟，焚香石塔边。

储泳

储泳　登涟漪阁

杰阁枕平川，秋光淡远烟。

窗开林外景，影占水中天。

野色归吟笛，征帆过客船。

危栏人徒倚，缥进十洲仙。

储泳

储泳　殿山寺

无路接尘寰，中流拥翠鬟。

望中疑有寺，游处若无山。

过雨行云湿，冲风钓艇还。

龟边旧鸥鹭，心事颇相关。

储泳

储泳　光风霁月亭

一段风流出自然，中和气候嫩凉天。

百年心事无人会，付茅亭半吕仙。

储泳

储泳　涵虚阁

菊秋梅腊百花春，过眼年华醉梦身。

今日不因登此阁，不知人世是红尘。

储泳

储泳　红药

工药阶前半吐葩，露枝已入贵人家。

不如庭下无名草，一度春风一度花。

储泳

储泳　胡定斋惠墨求诗

万杵玄霜玉兔魂，度窗蜂影去来忙。

自从野菜花开后，一月熏炉不炷香。

储泳

储泳　寄兄玉老

雷阳路迢递，回首亦关心。

重别因轻诺，远行多近吟。

客怀秋色早，归梦岭云深。

莫以书无益，人来惜万金。

储泳

储泳　柬藏一

灵竺山前满迳苔，游春车马可曾来。

共君便欲携尊去，一树海棠花正开。

储泳

储泳　觉来

西风吹梦过钱塘，独上孤山叩冷香。

纸帐四垂灯影薄，觉来疑是月错黄。

储泳

储泳　清必轩

万竹中央住，清心自爱持。

不除伤砌笋，慵洗宿禽时。

重泥新雪壁，留待客题诗。

储泳

储泳　秋夕怀友

楼高不敢眺，愁思满沧洲。

有梦隔千里，无书过一秋。

晴风吹野树，落日照寒流。

客里添萧索，何时得共游。

储泳

储泳　思归

客楼高处望，独立对斜晖。

负郭有田在。故山何日归。

秋深杨柳薄，水阔鹭茑飞。

风景正萧索，何堪闻捣衣。

储泳

储泳　送陈云崖

出门即远道，君去有谁令。

诗价侯门贱，时情客路轻。

晚云归独树，寒雨暗荒城。

此地还相别，谁能不动情。

储泳

储泳　送春

送春归去后，身支在天涯。

有梦忘为客，见书如到家。

楼空初入燕，柳暗欲藏鸦。

故苑新桃李，闲开一度花。

储泳

储泳　送卢萍斋

当春雁北飞，之子独南归。

寒暑本无定，去来应有机。

柳烟迷客棹，花露湿征衣。

明月人千里，相思消息稀。

储泳

储泳　送人

昨日含愁始送春，今朝又复送行人。

江头杨柳不须折，那与愁眉替得颦。

储泳

储泳　送人游边

边风吹雁至，君却向边游。

正立功名日，去防关塞秋。

看雕因撚箭，调马试呈球。

奏凯归时节，应须万户侯。

储泳

储泳　送兄潮举

老来偏惜别，此别更关情。

水陆三千里，舟车一月程。

雁声乡思远，茑影旅魂惊。

杨柳凋零尽，无枝可赠行。

储泳

储泳　题胡琴窗方径

诗穷推不去，终有恶圆心。

楼倚风烟外，琴横星斗沉。

行看花四面，坐对竹千寻。

却笑陶彭法，归来荒草深。

储泳

储泳　题梅坞画推蓬梅

冰魂销不尽，招得上南枝。

依红横斜影，纱窗月上时。

储泳

储泳　题隐者所居

尽日掩柴门，何人得见君。

只因喧寂异，似有圣凡分。

漠近夜疑雨，山深晴亦云。

传闻九霄翮，落羽正纷纷。

储泳

储泳　亭下

亭下冷泉清，松深地绝尘。

细看门外村，几换寺中人。

别嶂孤猿晓，幽花百鸟春。

坐来危石上，疑是比丘身。

储泳

储泳　闻采石分司芸隐讣

忽闻千里讣，涕泪已交横。

遽夺英难去，不教功业成。

人疑藏六甲，天使伴长庚。

惆怅青山梦，分明坐两楹。

储泳

储泳　小园

垦苇栽花柳，园林小小成。

旋分黄菊本，新偏草堂名。

池水通湖活，江风过竹清。

不期车马到，足自称幽情。

储泳

储泳　月岩

天然合成璧，落月透岩晖。

不尽团圆影，应知晦蚀机。

骑蟾人已去，捣药兔忘归。

惟有婆娑桂，吹香度客衣。

楚建中

楚建中　耆英会诗

自顾颓龄七十馀，久惭顽钝费洪炉。

归逢大老耆年会，衰朽形骸愧画图。

楚建中

楚建中　耆英会诗

二相谟猷烂史编，诸公才业过前贤。

好图仪像传来世，何事顽疏亦比肩。

褚伯秀

褚伯秀　呈周清溪

清溪千仞余，中有一道士。

彼亦何人斯，景纯慕若此。

吾乡汝南英，大涤隐君子。

好客仍收书，东老未足拟。

竹宫需贤才，师命促共理。

无心云出岫，有类月印水。

乐与物为春，自然人鉴止。

二千年再来，雅号乃默契。

挈世返真淳，为教立仪轨。

潜增翠蛟润，益壮天柱势。

近闻筑玄都，崇冈枕龙耳。

充庭兰玉茂，五云楼阁起。

笙鹤时往来，尘寰一俯视。

纷争梦未醒，王侯到蝼蚁。

君壮我垂老，别日嗟激矢。

相逢且尽欢，升仙不如醉。

褚伯秀

褚伯秀　春日山居

万山深锁竹房幽，寒碧欺春恰似秋。

人醉药炉凭鹤看，窗闲吟笔被猿偷。

护岩苔色侵衣润，逼枕溪声入梦流。

童子扫花关莫掩，恐妨诗社客来游。

褚伯秀

褚伯秀　贫女吟二首

夜续晨炊贫自由，强教涂抹只堪羞。

闭门静看花开落，过却春风不识愁。

褚伯秀

褚伯秀　贫女吟二首

寂寞篷窗锁冷云，地炉纫补自阳春。

千金莫误朱门聘，不是穿珠插翠人。

褚伯秀

褚伯秀　送金约山归洞霄

门掩冷云堆，推敲更有谁。

不忘分芋约，来趁折梅期。

听雪连宵话，伤时几首诗。

侵晨催返棹，猿鹤报先知。

褚伯秀

褚伯秀　送玉海宗师还茅山

湖澥天教十载閒，玉经功就胜居坛。

惊尘天目妨龙卧，晚岁华阳望鹤还。

入咏五噫丹阙近，会心三笑画溪寒。

世缘历尽仙缘熟，坐断陪真向上关。

褚伯秀

褚伯秀　题翠蛟亭

不逐风雷去，蜿蜒舞石屏。

源深有龙伴，流过错借丹。

坐觉云藏树，吟忘雪溅亭。

岩隈下斜日，归去了残经。

褚环中

褚环中　宗坛秋夕

疏绮平云彻夜开，月明峰顶见楼台。

瓀環声里天灯近，知是三真谒帝回。

川官

川官　题僦楼壁

朝看贝叶牢笼佛，夜礼星辰取奉天。

呼召归来闻好语，初三初四亦欣然。

吹角老兵　题谯楼

画角吹来岁月深，谯楼无古亦无今。

不如归我龙山去，松柏青青何处寻。

淳藏王

淳藏王　山居十二首

拙直自知趋世远，疏愚赢得住山深。

现成活计无他物，只有鳞傩杖一寻。

淳藏王

淳藏王　山居十二首

屋架数椽临水石，门通一径挂藤萝。

自缘此处宜投老，饶得溪云早晚过。

淳藏王

淳藏王　山居十二首

自笑疏狂同拾得，谁知凝钝若南泉。

几回食饱游山倦，只麽和衣到处眠。

淳藏王

淳藏王　山居十二首

无心閒淡云归洞，有影澄清月在潭。

此景灼然超物外，本来成现不须参。

淳藏王

淳藏王　山居十二首

随身只有过头杖，饱覆唯凭折脚铛。

几度遣间何处好，水声山色裹游行。

淳藏王

淳藏王　山居十二首

瓦炉爇处清烟霭，铁声敲时晓歆寒。

一穿数珠粗又重，拈来百八不相谩。

淳藏王

淳藏王　山居十二首

一瓢颜子非为荣，四壁相如未是高。

争似山家真活计，屋头松歆演秋涛。

淳藏王

淳藏王　山居十二首

数行大字贝多叶，一炷粗香古柏根。

石室静延春尽水，杜鹃啼破落花村。

淳藏王

淳藏王　山居十二首

渔父子歌甘露冷，拟寒山咏法灯诗。

深云莫谓燕无人听，万像森罗历历知。

淳藏王

淳藏王　山居十二首

坐石已知毛骨冷，漱泉长觉齿牙清。

个中有味忘归念，身老无馀合此情。

淳藏王

淳藏王　山居十二首

幽严静坐来驯虎，古润经行自狎鸥。

不时忘机能绝念，大都投老得心休。

淳藏王

淳藏王　山居十二首

怕寒嫩剃发忪发，爱暖频添榾柮柴。

粟色伽梨撩乱挂，谁能劳苦强安排。

淳熙太学生

淳熙太学生　刺陈贾

周公大圣独遭谤，元晦真贤亦被讥。

堪叹古今两陈贾，如何都把圣贤非。

淳熙太学生　诮陈贾

周大公圣犹遭谤，伊洛名贤亦被讥。

堪叹古今两陈贾，如何专把圣贤非。

淳佑民谣　二吴谣

大蜈蚣，小蜈蚣，

尽是人间业毒虫。夤缘懀3附有百足，

若使飞天能食龙。

淳佑士人

淳佑士人　讽临安试

南省观图丧一名，补闱又试万人英。

两重门阈如天险，十有七人倒地横。

谁设秦阬来贡院，枉教唐士梦登瀛。

云山万里家何在，月白风清鬼哭声。

淳佑士人　内司毁林建寺

合抱长村卧壑深，于今惟恨不空林。

谁知广厦千斤斧，斲尽人间孝子心。

淳佑士人　上元遇雨

隐隐雷声天鼓吹，荧荧灯火夜星辰。

风流太守明如镜，何用姮娥作主人。

淳于震先　忆故乡

何时归到望仙乡，故旧相迎兴味长。

六月海风吹溽暑，瓜田白酒稔清香。

淳于震先　忆故乡

蔚阳山下祖茔居，巍岭崇高画不如。

离乱不堪回首顾，春秋谁为扫坟庐。

淳于震先　忆故乡

积年祖宅隐黄山，门外槐根出地盘。

幼子孤遗音信断，常时思忆倍辛酸。


村寺僧

村寺僧　蒸豚

觜长毛短浅含臿，久向山中食药苗。

蒸处已将蕉叶裹，熟时兼用杏浆浇。

红鲜雅称金盘饤，輭熟真堪玉筋挑。

若把养根来比来，要根只合吃藤条。

大学生

大学生　刺贾似道

昨夜江头长碧波，满船都载相公蟺醝。

虽知要作调羹用，未必调羹用许多。


单庚金

单庚金　题夫人石

造化斲出苍云骨，娉婷如人更奇突。

千秋独立日岭头，黛眉空翠含娇羞。

访诸故老不可识，或是当年望夫石。

当年望夫夫未归，山头化石空相忆。

单氏

单氏　句

帝王师不得，日月老应难。

单炜

单炜　与郭敬叔

兰亭一入昭陵后，笔法于今未易回。

谁识定斋三昧笔，又传璧拆到江梅。

单县君

单县君　冲虚观

雄峰峻峙焕朱明，元圣清虚此耀真。

地静无心间日月，山高举首近星辰。

金坛露冷青鸾舞，丹灶风清白鹤驯。

时有仙人绿云上，九霄飘忽响韶钧。

道禅师

道禅师　三句颂　函盖乾坤

乾坤并万象，地狱及天堂。

物物皆真见，头头用不伤。

道禅师

道禅师　三句颂　截断众流

堆山积岳来，一一尽尘埃。

更攎论玄妙，冰消解瓦摧。

道禅师

道禅师　三句颂　随波逐浪

辩口利舌间，高低总不亏。

还知应病药，诊候在临时。

道禅师

道禅师　三句外

当人如举唱，三句岂能该。

有问如何事，南岳与天台。

道禅师

道禅师　抬荐商量

相见不扬眉，君东我亦西。

红霞穿碧落，白日绕须弥。

道谏

道谏　游灵隐寺

长吟游古寺，九里入青松。

鸟向花间语，僧从月下逢。

阴廊连碧殿，清磬杂疏钟。

回首夕阳晚，烟霞锁乱峰。


狄偁

狄偁　为向子謓写卦影并题

水畔幡竿险，分符得异恩。

潮回波似镜，聊以寄君身。

狄燠

狄燠　句

翠色折不尽，离亭生更多。

狄遵度

狄遵度　登楼三首

道之不行乘桴浮，赴河蹈海成今游。

春归应到岭北树，日出先照天南楼。

狄遵度

狄遵度　登楼三首

群山南走失所往，百川东逝兹其穷。

天低水国疑将压，人过月塘愁欲空。

狄遵度

狄遵度　登楼三首

莎青石细浅见底，天空云淡无一毫。

波间圆月照不动，海上清见来最高。

狄遵度

狄遵度　和涣之深秋月夜书事

洞庭叶下凉飕飕，冻天顽白凝不流。

圆月拟缺不忍缺，轻露欲浮终未浮。

忆吹朱籁凤輟上，更采紫芝云峤陬。

玉楼天半几千尺，珠树玲珑悬上头。

狄遵度

狄遵度　佳城篇

佳城郁郁颓寒烟，孤雏乳兔号荒阡。

夜卧北斗寒挂枕，木落霜拱雁连天。

浮云西去伴落日，行客东尽随长川。

乾坤未死吾尚在，肯与蟪蛄论大年。

狄遵度

狄遵度　看白云爱而成诗

秋风吹白云，触处自何谷。

初犹半洞门，歨出遍岩腹。

零落依水湄，片段挂枯木。

馀影透微白，灭踖混空绿。

烟萝自蘙密，岛溆徒萦曲。

安知苍梧野，下覆猿鸟哭。

谁能久徘徊，返顾视黄鹄。

狄遵度

狄遵度　谒孔先生

月出高树枝，影动酒樽处。

树深月色薄，稍以灯火助。

主人喜我过，斟酌亦云屡。

於时幸无累，所谈非近务。

凉风自远至，清景淡吾虑。

方期西山秋，历览陪杖屦。

狄遵度

狄遵度　咏芭蕉

植蕉低檐前，双丛对含雨。

叶间求丹心，一日视百腑。

胸中数寸赤，不惜为君吐。

心尽腹亦空，况复霜雪苦。

非无后凋意，柔脆不足御。

狄遵度

狄遵度　雨

高林风怒雨声黑，小阁灯背人语阑。

谁知云外月高照，定是叶间莺最寒。

时觉急飘愁未已，似闻徐滴喜初翻。

骊驹北首榆关路，天晴烟树沙碛宽。

刁衎

刁衎　代意

蕙时芳夕九回肠，敛袂东窗待晓光。

秦岭树高迷陇塞，楚天云淡隔潇湘。

病余公干情多咏，秋晚安仁鬓足霜。

休道鲛人落珠泪，微波还攎託陈王。

刁衎

刁衎　汉武

高宴柏梁词可爷，横汾箫鼓乐难穷。

已教丞相开东阁，犹使将军误北戎。

渍泪甘泉还有恨，祈年仙馆惜成空。

谁知辛苦回中道，共尽千龄五柞宫。

刁衎

刁衎　梦中诗

圣朝文物古难过，何事寒门宠遇多。

父向石渠新拜职，子从金殿又登科。

须教枚马暂踪迹，堪笑巢由隐薜萝。

报国报君何所有，一心待欲枕长戈。

刁衎

刁衎　题义门胡氏华林书院

沙井地多异，华林景最幽。

溪声常到枕，山色正含秋。

树密苔封径，庭虚月满楼。

清癯光累世，高义集名流。

孝弟家风贵，儿孙学业优。

皇恩特表重，朝达咏篇留。

精溢千钟禄，荣过万户侯。

宦途惭未息，何日遂经游。

刁文叔

刁文叔　春日旅中

来时江梅散玉蕊，归去黣麦如人深。

桃花只解逞颜色，唯有垂杨知客心。

刁绎

刁绎　滁上间日阴晴联句

阴晴淮海气何殊，一昔风光互惨舒。

大块养春裨造化，繁云间日蔽居诸。

暖回沙碛催来雁，寒彻冰池怯上鱼。

山色晦明如代谢，花枝凉曝似相于。

朝暾忽荡川原净，夕翳还笼井落疏。

快适得朋酾醲酒，困眠无兴读残书。

虹霞灼灼飞琳馆，烟霭濛濛袭隼旟。

定与物情均燥湿，殆非星好有盈虚。

连空雪意迷高柳，绕舍阳和坼嫩蔬。

林外昏鸦啼野尽，城头新月上帘初。

刁绎

刁绎　雪后游琅玡山与韦骧联句

南溪约幽寻，西岭极遐观。

初阳色朦胧，残雪光汗漫。

相望楼殿间，宛在云霄半。

泉声减琤淙，山势欲飞竮。

岩寒雨花霏，谷暖烟絮乱。

幽鸟度乔林，惊猿折枯干。

决决涨溪流，辉辉披野岸。

兰芽吐尚微，冰乳凝未泮。

佛屋对峰尖，禅庵倚崖断。

轩窗爱虚豁，赤白從漫漶。

行敲玉玲琅，松溜珠璀璨。

宁将琼砾分，未省兰蒿判。

行幽兔迹深，瞩远鸦翅缓。

登宜阮孕屐，隐称嵇康锻。

结游贤躅多，鑱石清诗烂。

极目穷跻攀，投隙违羁绊。

荣观太帝书，暂憩飞仙馆。

石立翠屏张，霞收丹锦散。

觇坐客炉拥，负暄僧衲换。

选胜唯务得，陟危宁复惮。

谁乘泛海槎，直欲傍银汉。

况有凌云才，何妨举风翰。

景多苦冥搜，欢解惬佳玩。

乃情慰悬想，昔传非谩谰。

题与真莫俦，刻烛愧非伴。

玉局共藏机，瑶琴越操缦。

谣谚喜年丰，凭文同月旦。

大笔肆滂葩，小巫成泚汗。

造适寓林泉，贪萦任冰炭。

通俶去末礼，從容占奇段。

促节歌更新，衔杯酌无筭。

敢谓良会难，堪为画图看。

感慨非独醒，赓酬每三叹。

翔步虽异途，清懽归一贯。

洒落似青冥，拘挛岂狴钎。

绝顶所见稀，清狂兹兴罕。

立饫谢珍鲜，行庖后樵爨。

唯恐三节来，难留千骑騛。

何时金鳌容，重亲玉皇案。

回首念斯游，驰精杳无畔。

刁绎

刁绎　雨后城上种蜀葵效辘轳体联句

不惮移根远，姑怜向日姿。

春风從自得，夜雨况相姿。

敏速飞霜钁，婆娑拥碧枝。

幽葩兹有待，杂卉漫多奇。

野藿非余尚，迁兰盍尔知。

倾心安所守，卫足岂其私。

得地何妨徒，干霄固可疑。

采幢须夏节，绿饼与秋期。

莫以藂生陋，唯其秀出宜。

迁非拔茅进，爱岂揠苗为。

色解凌溪锦，花应当酒户。

绕栏窠尚小，傍砌影犹卑。

援护情宜倍，栽培力已施。

桃溪容烂漫，竹径耸参差。

不待毛嫱妒，何嫌鲁相辞。

土培忧压嫩，竹插为扶欹。

疏密齐行列，芳华递疾迟。

纖茎簪间导，繁蕊珥交垂。

恐践禽须逐，防侵草必夷。

养完先固本，采折俟乘时。

屡戒园夫守，频烦墨客窥。

拾来同地芥，吟就比江蓠。

泛与萧蒿长，偏饶雨露滋。

何如君子德，修直任荣衰。

刁约

刁约　春集东园赋得翠字

托载东城隅，选胜名园地。

不问主人来，聊适寻春意。

簪花照席光，藉草连袍翠。

烟霏远树迷，风猎繁英坠。

促行潋滟觞，少驻雍容骑。

四者信难并，安敢辞沉醉。

刁约

刁约　方氏清芬阁

自别高居二纪馀，今朝重到懒踟蹰。

山川胜景依然在，屈指交亲一半无。

刁约

刁约　过溪口广慈院

赏遍林泉去未能，却来溪口访岩僧。

为观远景忧奇处，更陟危亭最上层。

云吐前峰疑霈雨，泉飞别涧旋凝冰。

陋容樵悴烦躬笔，待结钱唐九老朋。

刁约

刁约　过渔浦作

一水相望越与杭，渡头人物见微茫。

翩翩商楫来豨口，隐隐耕犁入富阳。

市肆凋疏随浦尽，山峰重叠傍江长。

民瞻熊轼咸相谓，太守经行此未尝。

刁约

刁约　如归亭

松陵江上峻裁基，危岫前瞻小四围。

张翰鲈鱼间适兴，庄周鸥鸟尽忘机。

檐牙高啄千家绕，舟尾相衔数桨飞。

倦客登临聊永日，豁开杂思信如归。

刁约

刁约　使契丹戏作

押燕移离毕，看房贺跋支。

饯行三匹裂，密赐十貔狸。

刁约

刁约　送梵才大师归天台

京洛风尘弊客裾，故山归去有精庐。

缀盂应供王城久，镂管赓吟友社馀。

衲拥兰芽新赐服，帙收贝叶旧翻收。

萧然壁观芝岩上，從此身名与世疏。

刁约

刁约　岩陵山

一染浮名十五春，强随时态役天真。

何年卜筑兹山下，却笑区区世路人。

刁约

刁约　游五泄山

西源穷尽到东源，直注层崖五磴泉。

真境无{缶系}追汗漫，胜游聊得弄潺湲。

风生虎啸层岩底，月上猿啼古木巅。

祇待归休林下去，来同灵默此安禅。

刁湛

刁湛　题方干旧隐

自别高居二纪余，今朝重到懒踟蹰。

山川胜景依然在，屈指交亲一半无。


东必曾

东必曾　春日田园杂兴

噀绿郊原春事深，治生幽趣豁庙襟。

声声禽语耕人意，种种花开老圃心。

桑叶渐舒梯欲羞，麦苗暗长路难寻。

日长虽有荷钥倦，薄暮归来常醉吟。

东都故老　客临安怀旧都

曾见宜秋辇路门，大书黄榜许游行。

汉家宽大风流在，老去西湖乐太平。

东方某

东方某　众乐亭

重寻佳景冠南州，天与邦人作胜游。

百尺台成偏得月，四时花放不知秋。

当轩叠嶂高还下，傍槛长溪咽复流。

只道史君能共乐，有谁能会史君忧。

东湖散人　春日田园杂兴

物色天成画不如，东风又到野人庐。

蜜蜂辛苦供常课，科斗从横学古书。

小雨杏花村间酒，澹烟杨柳巷巾车。

汀洲水暖苄芽长，更卖扁舟伴老渔。

董传

董传　句

古来风义遗才少，近世公卿荐士稀。

董道辅

董道辅　绍熙庚戍中秋后三日拜张于湖墓

晓出白下门，瘦马踏秋色。

钟山度苍翠，慰我远游客。

暮投清果寺，花草献幽寂。

长廊静无人，落日照西壁。

平生张于湖，万里去一息。

翩然九州外，汗漫跨鲸脊。

乾坤能几时，安用较颜跖。

文章失津梁，所念斯道厄。

夜阑耿不寐，搔首听萧瑟。

怀人感西风，翁仲守孤柏。

董德元

董德元　登第报家人

御笔封题墨未乾，君恩重许拜金銮。

故乡若问登科事，便是当初老榜官。

董敦逸

董敦逸　句

郁江清彻底，十里郡城南。

董遘

董遘　题山寺壁

寺中荆棘老侵云，恶木狰狞野外村。

原上狐狸走白日，水边魑魁立黄昏。

董遘

董遘　题山寺壁

山鬼相呼夜月黑，怪禽恶语向风喧。

挑灯待晓安能寐，一夜惊尤紧闭门。

董鸿道

董鸿道　夜泊浯溪

舣舟和月上{广吾}亭，风露凄寒酒易醒。

谁为漫郎写幽思，度香桥下水泠泠。

董鸿道

董鸿道　夜泊浯溪

二十年前八桂回，摩挲苍藓读碑来。

如今再自浯溪过，折得梅花伴酒杯。

董将

董将　题怪石

兹山翠成城，峭骨乃如许。

化工妙融结，石罅走青乳。

当年女娲氏，炼此不及补。

嵒嵒至於今，丈室枕其股。

我来手摩挲，松阴日亭午。

初疑道士羊，亦类交毂虎。

坐久饥肠鸣，试作先生煮。

董居谊

董居谊　见山楼下植梅百本九月见花

手种寒梅度一春，主人指日是行人。

孤根奈久不忘旧，痚蕊逢秋已献新。

堪笑世情何恁薄，不知花意却相亲。

年年记取栽培力，为送幽香入梦频。

董居谊

董居谊　灵仙观和危骊塘韵

多病侵寻鬓欲秋，自惭何止四宜休。

青松十里嵩源路，醉倒仙台是乐丘。

董居谊

董居谊　戚姑山

重上危楼意豁然，倚栏检点旧山川。

身离城郭尘嚣里，眼到云天杳霭边。

只恐老松添岁月，长教修竹障风烟。

回思灯火书窗下，偻指如今六十年。

董居谊

董居谊　青云亭

溪傍好山添翠湿，亭依乔木得阴浓。

有人欲踏青云路，认取城南第一峰。

董居谊

董居谊　群玉山

羁寓零陵过一年，每怜两脚负山川。

忽从榛莽窥神秘，似与仙家有宿缘。

董居谊

董居谊　群玉山

石刻嘉名岁月多，苔封藓蠹欲消磨。

天成有景无人问，不著新亭奈尔何。

董居谊

董居谊　群玉山

浮世嚣尘不可干，漫山琮璧照人寒。

客来莫认为顽石，具眼还须作玉看。

董居谊

董居谊　群玉山

顷看尝入道山来，天上图书不受埃。

今日有怀群玉府，又从人世得蓬莱。

董居谊

董居谊　群玉山

经台石磴郁深幽，曲折中藏自一邱。

凿破藩篱都是路，从今任是泳人游。

董瞿老

董瞿老　黄彦与从无逸求妻埋铭以研谢之无逸邀予作歌

君不见昌黎翁，南迁益觉文章工。

滑稽戏作毛颍传，陶泓之族称宏农。

又不见东坡翁，生涯寄食破研中。

诋诃龙尾尊凤哹，更夸丹石蒸赤红。

古来文士躭翰墨，十有八九坐此穷。

怪君落笔妙言语，四壁才堪蔽风雨。

几年结柳送奴星，文穷跳梁推不去。

研能穷人君不鄙，尔来谀基得龙尾。

缇巾十袭不妄观，碑字三缣何足拟。

玉堂视草乃称之，只恐玄文似扬子。

君亏此研文似罗，奈君鹿裘带索何。

我虽忍穷亦好事，尚能搜句为君歌。

呜呼鲁公乞米家食粥，不费银钩写珠玉。

董楷

董楷　绩溪书怀

行来人世尘千里，梦绕故山春万重。

慈母新年音信缺，遥瞻白云是中峰。

董楷

董楷　绩溪书怀

阁雪峰阴未肯明，卧听寒玉泻檐声。

官居不事閒来往，闭户焚香养性灵。

董萝

董萝　寄内

别向春闺十载深，家园无梦可追寻。

酸风冷月凄官阁，瘴雨蛮烟度郁林。

养老需卿扶健杖，怕寒怜我守孤衾。

封侯未卜常滋愧，一寸程途一寸心。

董煝

董煝　董端公墓

从来正气关天地，抜秗功成死不妨。

守土忠贞唐许远，埋论节概汉张网。

麒麟高冢閒金眃，屃趂丰碑重玉堂。

旷代衣冠谁解识，令人终古泣斜阳。

董朴

董朴　保应庙

庙食空山八百年，衣冠犹是李唐前。

汴河十里垂杨柳，何似松阴数亩田。

董师谦

董师谦　梅花三咏

雪花霜须苔鲜枝，玉堂事去且疏篱。

世人孔鼻无分别，吐露芳心欲向谁。

董师谦

董师谦　梅花三咏

疏花淡淡月娟娟，静坐参渠花月禅。

翠羽飞来栖未稳，几回搅碎又依然。

董师谦

董师谦　梅花三咏

京洛尘中耿素衣，苍头泠面古须眉。

春风红紫百千变，惟有此花如旧时。

董师谦

董师谦　钱塘怀古

历历庚申事，分明在眼前。

讲利如有弊，飞渡定无船。

北使三千里，真州十四年。

酿成亡国恨，一部福华编。

董师谦

董师谦　钱塘怀古

玉床摇帝座，青盖出都城。

巷哭行家泪，燕歌四面声。

乾坤遽如许，风雪可邻生。

清晓宫门外，犹听打六更。

董师谦

董师谦　钱塘怀古

衣带一条水，靴尖三百州。

市朝陈迹在，图籍别人收。

南渡衣冠尽，西湖歌舞休。

久知事当尔，曾记五更头。

董师谦

董师谦　钱塘怀古

行人指新守，云此旧宫城。

坐殿衣朝帝，开山何处僧。

日边行塔影，天外送钟声。

王气元无了，何消凿秣陵。

董士廉

董士廉　兴庆池禊冥

岁和事简正韶春，兴庆池边乐众宾。

寻胜此时追曲水，赏芳良会属平津。

映花语笑秋千女，隔岸丝簧祓禊人。

深愧薄才叨下幕，酒酣应许吐车茵。


董昙

董昙　甘陂寺

晓发山间寺，篮与冒朔风。

雪融溪涨碧，云漏日穿红。

岁月尘埃里，江山醉梦中。

人生要家处，浪出笑庞公。

董天吉

董天吉　柏山僧房赏花

云房閟孤赏，幽花杳谁攀。

春风不掩私，吹芬满禅关。

欣抃披沉寂，觅此芳菲颜。

亭亭紫锦盖，济济玉笋斑。

风流冠群英，擢自蓬藋间。

感物动嘉咏，飞觞且循环。

上人灭华念，对之心自闲。

一笑吾未领，夕烟沉远山。

董天吉

董天吉　采石矶

断矶江上碧嶙峋，漠漠芦花转岸濒。

舟小风微犹胜马，山高石立宛如人。

羡渠钓艇沧波阔，老我征途白发新。

寂寞蛾眉在天际，远烟青处晚双颦。

董天吉

董天吉　惠安桥

涔阳山水壮南州，千尺飞梁速去邮。

蛟鳄翻涛声吼夜，虹蝩分雨气横秋。

险疑云栈通车马，高比银河挟女牛。

钜万功成书太史，绝胜舟楫济中流。

董天吉

董天吉　寿千奴监司

绿鬓貂蝉合殿中，輶车又过大江东。

九重行侍君王宴，五度曾乘御史骢。

好学襟怀开霁月，爱民心事蔼春风。

夜深香火听与诵，好是称觞寿母同。

董天吉

董天吉　送经历庞世安

庞门培隐德，凤穴产奇毛。

曳组全家贵，谈兵此客豪。

书签沾雨湿，箭镝入云高。

归到荆花下，春缸醉玉醪。

董天吉

董天吉　送任浙东廉使

曾闻鼻祖牧宣州，又见邦人送我侯。

世阅双旌相绚映，人生五马自风流。

西偏清啸独孤观，北望高吟小谢楼。

此去骅骝谙旧路，定知原隰望咨诹。

董天吉

董天吉　送任浙东廉使

画戟凝香礼数殊，敢勤屣履下庸愚。

有时小队寻花柳，也枉前茅到竹梧。

对客每曾蒙齿录，问年直恐混泥涂。

使君早晚朝天阙，还念沧江钓叟无。

董天吉

董天吉　梧

一树梧桐烂熳开，紫沉黄玉是花材。

谁教着在朝阳地，勾引丹山老凤来。

董天吉

董天吉　项王庙

嬴氏乱天纪，群雄各飞扬。

子羽勇无敌，拔剑起戎行。

熊罢八千士，飚举度长江。

威名震列国，斩婴爇咸阳。

神力摧万夫，虎视邈四方。

雄图竟不就，楚歌有馀伤。

故国父老怜，遗庙苍山傍。

莓苔生丹垩，萝蔓延门堂。

灵魂岂不怍，宁肯还故乡。

空令千载下，吊古增慨慷。

董天吉

董天吉　永庆寺松风亭

长松荫禅宇，柯叶何橚槮。

清风一披拂，奏作绿绮琴。

虬龙舞空祠，鸾凤相与吟。

众籁起幽听，太虚本沉沉。

悠然亭中人，宴坐欢妙音。

心闻得深悟，明月生东林。

董天吉

董天吉　月中桂

云外仙花众莫俦，广寒宫殿足清幽。

根盘天上一轮古，香落人间八月秋。

玉兔杵频金粟碎，素娥佩湿露枝稠。

史君方运吴刚斧，要放清光照此舟。

董天吉

董天吉　竹

移家徒得竹成林，老节清阴岁月深。

近日孙枝殊圣长，风天雨夜学龙吟。

董天吉

董天吉　主簿年家丈游敬亭

逆旅频争度，郊原一振衣。

联镳寻胜去，高盖拂林飞。

访古江山是，怀人岁月非。

禅林最安稳，栖鸟亦深依。

董循

董循　严子陵钓台和友人韵

子陵垂钓逐江流，相与登台作共游。

红叶黄花三峡雨，高风亮节一天秋。

四围黛色迷青眼，满幅烟云锁绿洲。

谁到严滩同玩赏，往来七里听渔讴。

董俨

董俨　句

白云深处访禅扉，一簇楼台锁翠微。

董俨

董俨　齐山

千里远木笼秋浦，万里澄江浸落晖。

醉恨春深输杜牧，满头无菊戴将归。

董颖

董颖　呈泽中明府

能延仓卒客，不以在亡辞。

错倒蔡邕屣，初无匡鼎诗。

病多殊怕酒，算少敢谈棋。

愿见纤纤玉，经红擘荔枝。

董颖

董颖　次韵文约赠行

归买农畴一饱休，乌鸢储肉且身谋。

扁舟欲趁晚潮发，别袂莫烦樽酒留。

松菊有情供好梦，氛埃无赖犯征裘。

明年驿使相逢处，还折梅花寄我不。

董颖

董颖　贺曾修撰帅江陵

控蜀连吴最上流，清时词伯拜元侯。

駸駸和气随千骑，籍籍英声慰十州。

士识朝宗方定价，客依刘表只销忧。

三朝开济元勋后，蝉冕还应映黑头。

董颖

董颖　贺曾修撰帅江陵

荆州刺史苏州似，可但超然五字诗。

试问清香凝寐处，何如夜雨对床时。

风流云散心方折，月落参横角更悲。

堂下为公理修竹，琳琅他日照幽姿。

董颖

董颖　贺曾修撰帅江陵

大府山河壮，严城彭角雄。

先声消鼠辈，善颂到牛童。

八境风烟上，千篇咳唾中。

鳌头聊尔耳，归觐大明宫。

董颖

董颖　贺曾修撰帅江陵

化蜀归来欲醉吟，君王又起福淮民。

旌旗光动迟迟日，鼓角声传盎盎春。

风采十州安抚使，典刑四海老成人。

屯田小试营平策，蚤晚论思从紫辰。

董颖

董颖　贺曾修撰帅江陵

麟符虎节烂龙光，势重侯藩壮帝乡。

那复谢玄将淝水，政烦汲黯守淮阳。

咄嗟万户无穷惠，清净三州已试方。

余事不妨哦妙句，韦郎韵胜寝凝香。

董颖

董颖　寄题杨德辰清隐堂借至游老人韵

杨郎丘壑尚，草堂修竹林。

去郭十里近，而无车马音。

鹤怨不应闻，鸥盟政尔寻。

九畹兰荃富，三径蓬蒿深。

窗间焦尾曲，聊答清风吟。

英英彼白云，出岫得无心。

渊明既容膝，那复历岖嶔。

狂夫十年狂，客鬓吴霜侵。

因君发深省，杖藜合从今。

寄傲有余地，不妨成盍簪。

董颖

董颖　江上

万顷沧江万顷秋，镜天飞雪一双鸥。

摩挲数尺沙边柳，待汝成阴系钓舟。

董颖

董颖　句

云壑酿成千嶂雨，风苹吹老一汀秋。

董颖

董颖　旅中追和微之韵示詹次山

日近长安远，风高易水寒。

畏途君莫问，何啻上天难。

董颖

董颖　宿叶陂用前韵

别业松间八九椽，何宜清夜对床眠。

飞流溅沫知何处，环佩余青到枕前。

董颖

董颖　题舫斋

措顾蛟鼍宅九衢，谁能经济运雄图。

先生道义为舟楫，可但三江与五湖。

董颖

董颖　题龙岩居士墨梅

龙岩戏墨作横枝，韵胜何妨不入时。

黑雾玄霜遮缟袂，玉妃谪堕畏人知。

董颖

董颖　题赵质夫艇斋

画舫风流六一翁，君分小样过江东。

拥袍坐对舒波月，不减披蓑雪浪中。

董颖

董颖　题赵质夫艇斋

瘦竹吟风横笛处，丛蕉著雨打蓬时。

锦鳞只向铜盘钓，鳙比松江似更奇。

董与几

董与几　题澹山岩

厥初谁剖混沌殻，光明仅透天一握。

龙门凿断工有馀，劖划巉岩开洒落。

我来沆砀千崖高，溜雨万丈声萧骚。

岩上风烟岩下水，晚寻丹灶夜渔舠。

董渊

董渊　灵峰院龙龛山和蔡君谟

{左石右畾}硌弥沙界，豦豣古洞天。

门邻金布地，桥枕玉鸣泉。

庭鹤归迷主

龛龙去失年。

扫云嫌俗驾，题壁托诗仙。

胜景无今古，居人有后先。

不知游者驭，谁见海为田。

董渊

董渊　碁山院

风际有云多世态，海中无底是人心。

可堪更问碁山话，一局闲争古到今。

董渊

董渊　瑞峰院

石屏树幄白云端，溪路生苔树石间。

闲访禅家问尘世，总言尘事不相干。

董渊

董渊　太常山

势凌筹谷接苍苍，十二交龙绣作裳。

虎豹关中千树色，凤凰池上万花香。

白云路隔青云暮，金涧泉通玉涧凉。

圣代君臣忻际会，安知磐石镇无疆。

洞庭老人　绝句

八十沧浪一老翁，芦花江上水连空。

世间多少乘除事，良夜月明收钓筒。

兜率长老　题汪水云诗卷

穷发归来脱孟劳，何嗟澹与泊相遭。

瑶琴摘罢意犹在，石鼎联成韵更高。

世事可能书咄咄，人情只合醉陶陶。

雁门弦断无人续，轮子诗成夺锦袍。

窦俨

窦俨　北海题渚宫

纪南南望水城宽，水色天光混一般。

大抵江乡足诗景，咏吟如把画图看。

窦俨

窦俨　建隆郊祀八首

在国南方，时维就阳。

以祈帝祉，式致民康。

豆边鼎俎，金石丝簧。

礼行乐奏，皇作无疆。

窦俨

窦俨　建隆郊祀八首

步武舒迟，陞坛肃祗。

其容允若，于礼攸宜。

窦俨

窦俨　建隆郊祀八首

嘉玉制幣，以通神明。

神不享物，享于克诚。

窦俨

窦俨　建隆郊祀八首

笙镛休乐，茧粟陈姓。

乃迎芳俎，以度高明。

窦俨

窦俨　建隆郊祀八首

丹云之爵，金龙之杓。

挹于尊痓，是日沮酌。

窦俨

窦俨　建隆郊祀八首

洁兹五齐，酌彼六尊。

致诚斯至，率礼弥孰。

以介景福，永隆后昆。

重熙累治，帝道攸尊。

窦俨

窦俨　建隆郊祀八首

谓天盖高，其听孔委。

闻乐歆德，介以福禧。

窦俨

窦俨　建隆郊祀八首

攸兮而来，忽兮而回。

云驭杳邈，天门洞开。

窦仪

窦仪　过邠州留题

多少樊笼不敢开，强拘物性要相倍。

何时得似邠州守，德政临民鹤自来。

窦仪

窦仪　贺李昿

厩成牵来哕哕嘶，马蹄随步蹑云梯。

新街锦帐达三字，旧制生坦放五题。

视草健毫从席选，受降恩诏待公批。

仙才已在神仙地，逢见刘晨为指迷。

窦裕

窦裕　洋州思乡

家依楚水岸，身寄洋州馆。

望月独相思，尘襟泪痕满。

笃世南

笃世南　题赵千里夜潮图卷

风涛汹涌千堆雪，拍岩翻空倒银阙。

雁声惊起一江秋，万里无云挂明月。


端禅师

端禅师　法身颂

灯心刺著石人脚，火急去请周医博。

路逢庞公相借问，六月日头干晒却。

段穣

段穣　歌一首

一间茅屋，尚自修治。

信任风吹，连檐破碎。

斗栱邪欹，看看倒也，

墙壁作散土一堆，主人永不来归。

段全

段全　句

斜搊花脚面，阔大打廉搋。

段让

段让　罗汉寺

解职归来谢世譁，东风间步到僧家。

何时许我栖云榻，夜扫寒炉煮雪花。

段油

段油　冬日雷雨

劈面同云布，雨共雪无数。

雷又似打鼓，风又似提锯。

雹子遍四郊，电光照四处。

晚了定似晴，天地撰不去。

顿起

顿起　元符二年二月七日按部过邛州火井县三友堂小酌杨公天隐尝令此邑以

七盘一何高，苍翠净寥廊。

夜雨濯杉桧，春风散芝药。

细云散岩色，细迳度危筰。

邑改井已泥，空余汉城郭。

土瘠漫生茶，人稀时走玴。

苔藓囹圄空。尘埃簿书合。

县圃何萧条，半樱半零落。

偃蹇大夫松，委蛇君子鹤。

试登三友堂，借问何人作。

皆云杨先生，好诗心淡泊。

乘兴山水间，此君供献酢。

琅玕无俗韵，仁智有真乐。

取友信可人，自待宜不薄。

我来宴坐久，寂寥无唯诺。

明月来徘徊，清风自萧萦。

因留风与月，相对成清酌。

蟾儴

蟾儴　照金尊，余辉射杯酒。

轻飔入朱弦，彷佛奏箫勺。

醺然造忘形，神交通博约。

醉号五贤堂，醒来资一噱。

顿起

顿起　赠广都寓舍贤妇二喻诗

尝闻赵清献，恤孤慰亡友。

至今西蜀人，谈美不容口。

二喻出儒家，清贫一无有。

零丁依老姑，破屋僧堂后。

相对诵诗书，未尝窥户牖。

圭折玉弥方，山寒松更茂。

县宰初闻名，咨嗟为之久。

从容语其配，夫人曾见否。

长者二十三，次亦十八九。

青裾长蔽膝，荆簪短在首。

我欲效清献，言不为人取。

近於吾邑中，选婿得豪右。

夫人相宰意，鱼蔬荐樽酒。

屈致二喻来，呼名老与寿。

女子当有行，诗称远父母。

饥寒日月长，蓬荜风雨漏。

大喻前致词，洒泪湿衣袖。

荷德固已深，缄情亦须剖。

上言亲未葬，心欲土自负。

下述妹未笄，{左女右上旬下子}{左女右上旬下子}无傅姆。

还家复献书，自伤叙贫且陋。

铅华世所悦，铜华世所悦，

铜臭非吾偶。肯效闾闬间，

碌碌逐鸡狗。世无梁伯鸾，

应嫌孟光丑。孔明若再生，

承女甘箕箒。陈义一何高，

夫人惊拊手。至今书稿在，

光辉射星斗。董子慕高风，

喜日真吾妇。吾亲双白发，

吾弟室未授。瞔言姊妹贤，

可以相先后。五两弊虽轻，

意则千金厚。辎轩双造门，

观者竞奔走。女子尚能尔，

男儿宜自守。重聘或不来，

岂欲终畎亩。畜德尚未充，

高位亦虚受。寄语事君者，

慎勿轻去就。

二学诸生　句

庚岭梅花清似玉，一番香要一番寒。

番阳布衣　书中山驿壁

回头四十五年非，无赖秋光满客衣。

可惜吴中莼菜好，陆机张翰不同归。

樊宾

樊宾　句

耻见横人欺楚约，忍闻稚子劝君行。

樊处恭

樊处恭　大涤洞天留题

持杯睥睨不逾时，一派寒声落翠微。

蛟室倒翻珠乱跃，琼田耕破玉纷飞。

壮怀摇动频扶槛，溅沫飘零欲湿衣。

绕磵更须林荫密，呼尊重约扣岩扉。

樊汉炳

樊汉炳　汉炳丹山晚进知学以来尝於文字中敬识先生矣试吏赤水偶逢先生经由

天仙下寓人间世，爱欲都忘只爱山。

更向冯仙问陈迹，烟萝深处勇跻攀。

樊汉炳

樊汉炳　汉炳丹山晚进知学以来尝於文字中敬识先生矣试吏赤水偶逢先生经由

此山胜处非人境，长有烟云拨不开。

信是天公悭绝胜，晴曦端为使君来。

樊汉炳

樊汉炳　汉炳丹山晚进知学以来尝於文字中敬识先生矣试吏赤水偶逢先生经由

披露已谐平日志，开云须信大贤能。

只馀天道终堪倚，不问人间爱与憎。

樊汉广

樊汉广　沈黎使君与客饮王建梅林分韵作诗过沈犀以诗相示阙树字令汉广补之

墙头冉冉新阳露，忽作玲珑玉千树。

老蛟偃蹇独避人，卷回飞雪江皋莫。

何处鸣禽来龙去脉好音，四月枝垂起黄雾。

摧折霜馀初不惧，笑看春光等闲度。

百年梦幻欲无言，吹落吹开岂风故。

时来荐鼎真偶尔，小住疏篱非不遇。

我知天地绝茫茫，无为展转独多虑。

为花凄断却回头，尔亦微酸苦难茹。

樊梦辰

樊梦辰　挽故知容州朝请舅

人物晨星似，谁欤硬脊梁。

高风思靖节，流派到平塘。

勇向急流退，归来三径荒。

未为先懒句，寄傲益增光。

利慾嗟澜倒，沈沦几缙绅。

颓波障流俗，砥柱赖斯人。

高节标时望，清风濯世尘。

圣朝公史笔，卓行传名臣。

樊圃

樊圃　奉化宝化石岩花凤

山僧取巧蟠珍业，九苞占尽千葩红。

倚阑精彩欲飞动，百鸟不敢啼春风。

樊汝贤

樊汝贤　滴浮泉

云液落山腹，脉与昆仑通。

云何山中叟，八十颜桃红。

樊预

樊预　句

三声鼓角云中见，一簇楼台海上高。


房灏

房灏　别西湖

闻说西湖可乐饥，十年劳我梦中思。

湖边欲买三间屋，问遍人家不要诗。

满城罗绮照青春，湖上风光日日新。

房灏

房灏　别西湖

人在画船泥样醉，安知西北有兵尘。

书生老眼厌风尘，天遣临安看一回。

便是西湖不留客，也曾身到日边来。

房灏

房灏　寄西湖

昔年曾向西湖住，日夕闲行湖上路。

东风二月梅花开，香得孤山无著处。

六尺瘦藤双翠屦，眼前物物皆诗具。

被人牵挽出山来，荷衣尽为缁尘污。

世态翻腾不如故，青镜无情又衰暮。

富贵浮云何有哉，一杯且乐闲中趣。

长江浩浩东流注，梦寐孤山飞不去。

若见梅花频寄音，黄金炼出相思句。

房与之

房与之　句

江水远流千古恨，峡云长作四时容。

房芝兰

房芝兰　梵天寺

门前流水碧粼粼，禅定僧闲化复淳。

搅梦半因诗作崇，破寒全藉酒生春。

休教一切有为法，误着三生自在身。

拂袖重来经五载，梵云飞雨洒儒巾。

房芝兰

房芝兰　题梵天寺泉

云根流出泻寒声，冷沁禅关竹树清。

气泄化胎飞宝锡，岩开冰谷愧尘缨。

鹤林月浪秋常浸，龙海波涛夜忽惊。

分我一瓢甦旱岁，化为霖雨泽苍生。

房芝兰

房芝兰　题顺安楼

窗含野色入平吞，极目渔樵江上村。

流出异香花堰水，放开老翠叶山云。

竹边僧寺鸥沙绕，柳外人家驿路分。

挂月参天蟠地脉，门前双树几斜曛。

房子靖

房子靖　秋闱锁试赠赵茂实

吴淞人物老儒宗，闽浙文章属钜公。

竹叶几杯惟对酒，棘闱数仞不通风。

较文已辨珉兼玉，揭榜应知鱼经龙。

近日有心来听教，奈何方面事匆匆。

费德厚

费德厚　多岳先生祠

天荒初破起乡风，东普声名日愈隆。

回想国人矜式处，先生功倍蜀文翁。

费德厚

费德厚　贾浪仙

仙游谪下可能禁，多少名山助苦吟。

千古断碑犹有恨，推敲无字到于今。

费士戣

费士戣　次踏碛韵

宝钏金钗盛峡风，遨头争逐去匆匆。

旗标阵碛规模古，筵挹晴岚气色葱。

宜有明珠酬白璧，空惭瓦缶间黄钟。

纷纷雪片呈佳瑞，一饱端知万姓同。

丰茝

丰茝　阃相可翁先生偕王人有湖山游获侍坐先生有诗辄用韵

西郊陪衮绣，云步入千山。

行乐五星聚，浮生半日閒。

寻棋枫叶下，载酒藕花间。

谭笑长城在，何有敢度关。

丰禅师

丰禅师　偈

骏马机前异，游人肘后悬。

既参云外客，试为老僧看。

丰禅师

丰禅师　句

雪岭梅花绽，云洞老僧惊。

丰翔

丰翔　菘圃

林塘草村接江干，一日三回涉圃看。

柴户反关生事了，晚菘种尽雨漫漫。

丰有俊

丰有俊　题薛教授靖轩

小船行行过晴轩，衾紬帷楮兴修然。

如何打叠江湖志，甘守陈编隐几眠。


孚禅师

孚禅师　箴仲殊

大道久凌迟，正风还陊隳。

无人整颓纲，目乱空伤悲。

卓有出世士，蔚为人天师。

文章通造化，动与王公知。

囊括十洲香，名翼四海驰。

肆意放山水，洒脱无羁縻。

云轻三事衲，瓶锡天下之。

诗曲相间作，百纸顷刻为。

藻思洪泉泻，翰墨清且奇。

惜哉大手笔，胡为幽柔词。

愿师持此才，奋起革浇漓。

骛彼东山嵩，图祖进丰碑。

再续辅教编，高步凌丹墀。

它日僧史上，万世为蓍龟。

迦叶闻琴舞，终被习气随。

伊予浮薄人，赠言增忸怩。

倘能循我言，佛日重光离。

扶杖夫

扶杖夫　句

一生甘作扶梨手，万变宁移抱瓮心。

符昭远

符昭远　句

圣胎初出赤志翁，醜杖旁扶赤志翁。

福建士人　颂蔡君谟

道边松，大义渡至漳泉东。

问谁植之我蔡公，岁久广阴如云浓。

甘裳蔽芾安可同，委蛇夭矫腾苍龙。

行人六月不知暑，千古万古长清风。

福建士人　颂蔡君谟

洛阳桥，一望五里排琨瑶。

行人不忧沧海潮，冲冲往来乘仙飚。

蔡公作成去还朝，玉虹依旧横青霄。

考之溱洧功何辽，千古万古无倾摇。

福州幕官　句

从渠腰上有金带，何处山中无菜羹。

福州僧

福州僧　题壁二首

不嫌夫婿丑，亦勿厌深村。

但得一回嫁，全胜不出门。

福州僧

福州僧　题壁二首

当初只欲转头衔，转得头衔转不堪。

何似仁王高阁上，倚栏闲唱望江南。

福州运判　宿猿洞和程师孟韵

晓来人语□□惊，空有三元□□亭。

冻酒点唇浮白蚁，穠桃迷眼落红星。

地名小酉神仙窟，天设湘阴水墨屏。

蕴藉莫夸洞庭记，移文休勒北山扃。

抚州乐妓　郡宴合生

同是天边侍从臣，江头相遇转情亲。

莹如临汝无瑕玉，暖作庐陵有脚春。

五马今朝成十马，两人前日压千人。

便看飞诏催归去，共坐中书秉化钧。

辅广

辅广　题资福院平绿轩

名区与利垅，羊肠竞攀跻。

谁能为芳草，四旷成幽栖。

春风一凭栏，秀色无高低。

山遥不作障，水近何妨隄。

只恐金气寒，黄枯变碧萋。

坐令群目惊，有似七圣迷。

人心无天游，六凿相攘挤。

但於平处观，众有何端倪。

日月互宾送，景物随乖暌。

彼昏如执著，惟君试金篦。

阜民

阜民　题太白五松书堂

江氛朝暮半晴阴，绀宇飞甍接翠岑。

手摘匏瓜曾未遍，身从鸥鹭得相寻。

千年舞袖云崖冷，几度桃花春水深。

犹有门前旧题句，松风万壑老龙吟。


富弼

富弼　弼承索近诗复贶佳句輙次元韵奉和诗以语志不必更及乎诗也惟一览而

出入高车耀缙绅，从来天幸喜逢辰。

道孤常恐难逃悔，性拙徒能不失真。

风雨坐生无妄疾，林泉归作自由身。

岁寒未必输松柏，已见人间七十春。

富弼

富弼　弼承索近诗复贶佳句輙次元韵奉和诗以语志不必更及乎诗也惟一览而

赋分萧条只自如，生平常官情疏。

亡功每叹孤明主，得谢何妨作老天。

官品尚叨三事贵，世缘应信一豪无。

病来髀肉消几尽，尤觉阴阳声惨舒。

富弼

富弼　弼观罢走笔书后卷

黎民于变是尧时，便字尧夫德可知。

更览新诗名击壤，生生全道略无遗。

富弼

富弼　弼窃览长篇断章有十二人中第二人之句又赋一绝上呈

偶我年龄虽第一，在公勋德自无双。

不推行业终难敌。富贵康宁亦可降。

富弼

富弼　答郑州祖龙图见寄原韵

坐拥双旌甫浚郊，总戎曾未属鞭櫜。

千金寡妙方移疾，二府交修取惮劳。

处世机牙都不竸，攝生權柄急须操。

他时病起君恩报，始信林泉属我曹。

富弼

富弼　定州阅古堂

朔方之兵，劲于九土。

尤劲而要，粤惟定武。

兵劲在驭，用则羆虎。

失驭而劲，骄不可举。

曰保曰贝，闭壁连阻。

武爵新守，束手就虜。

皇帝日噫，汝武曷取。

有敝必革，以儒于抚。

公来帅定，始以威怒。

有兵悍横，一用于斧，

连营怛之，胸粟腰伛。

既懼而教，如餵如乳。

以剌以射，以鉦以鼓。

无一不若，师师旅旅。

列城自剌，靡不和附。

阴沴为梗，降此大雨。

大河破洩，在河之浒。

民被黯墊，田入莽污。

流离荡析，不得其所。

公慼日吁，予敢宁处。

迺大招来，迺大保聚，

乃营帛粟，寒衣饥茹。

民归而安，水下孰御。

强弱死生，由公复虑。

曰义曰仁，震肃春煦。

合和蒸天，天顺以序。

公境独稔，爰麦爰黍。

公俗独乐，夫耕妇杼。

人虽曰康，公亦奚豫。

谓此一方，民与兵具。

务剧任重，稽古其裕。

人皆谓公，与古为伍。

公文化民，公武御侮。

何思古人，公不自许。

遂择奇匠，绘于堂宇。

列其行事，指掌可数。

前有古有，在我门户。

后有来者，依我墙堵。

斯堂勿坏，有堂有故，

堂之不存，来者曷睹。

宠乎焕乎，千载是矩。

富弼

富弼　过邵尧夫先生

先生自卫客西畿，乐道安间绝世机。

再命初筵终不起，独甘穷巷寂无依。

贯穿百代尝探古，吟咏千篇亦造微。

珍重相知忽相访，醉和风雨夜深归。

富弼

富弼　涵虚阁

画阁高连百雉城，涵虚应不愧標名。

门前柳色兼旗色，座上琴声杂佩声。

肯羡五湖归范劙，未饶三径隐渊明。

我来恰值初晴后，山影波光分外清。

富弼

富弼　偈

执相诚非，破相亦妄。

不执不破，是名实相。

富弼

富弼　寄欧阳公

滁州太守文章公，谪官来此称醉翁。

醉翁醉道不醉酒，陶然岂有迁客容。

公年四十号翁早，有德亦与耆年同。

意古直出茫昧始，气豪一吐阊阖风。

富弼

富弼　寄裴士林

渤澥宣和旅翮飞，不堪朱邸负前期。

东城晓骑思行乐，南浦春波怨别离。

对竹岂能忘旧主，折麻方喜遇深知。

冕旒正注方臣重，应许州人借一杘。

富弼

富弼　寄题醉翁亭

偏州地狭民事简，醉翁自放出水中。

琅琊倚天色苍翠，逊泉落石声玲珑。

富弼

富弼　句

遗德被生民。

富弼

富弼　句

昔年曾作潇湘客，憔悴东秦归不得。

西轩忽见好溪山，如何却有楚乡忆。

读书误人四十年，有时醉把阑干拍。

富弼

富弼　句

古云伏日当早归，况今著令许休假。

富弼

富弼　留守太慰相公就居为耆年之会承命赋诗

西洛古帝都，衣冠走集地。

豰惟名利场，骤为耆德会。

大尹吾旧相，旷怀轻富贵。

日兴退老游，台阁并省寺。

予惭最衰老，亦许预其次。

遂俗肖仪容，烂然彤绘事。

闽峤访精华，鲛绡布绝艺。

令复崇宴术，聊以示兹惠。

幽居近铜驼，荒敞仍湫庳。

塞路移君庖，盈车载春醴。

献酬互相趣，欢处不知止。

商岭有四翁，晋林惟七子。

较我集诸贤，盛衰何远尔。

兹事实可矜，傅之足千祀。

富弼

富弼　十月二十四日早始见雪登白云台闲望乱道走书呈尧夫先生

气候随时应，初寒雪已盈。

乾坤一色白，山水云重清。

是处人烟合，无穷鸟雀惊。

忻然不成下，连把玉罍倾。

富弼

富弼　嵩巫亭

平地烟霄此半分，绣楣丹槛照清汾。

风帘暮卷秋空碧，剩见西山数岭云。

富弼

富弼　睢阳五老园

休宫致政老年间，弐堂尝享著袍冠。

调和鼎鼐施霖雨，燮理阴阳佐武桓。

念国不忘先世烈，归乡岂念旧庐寒。

我辈若从亲炙授，仪容如在使人看。

富弼

富弼　岁在锻丑年始七十年正旦日书事

亲宾何用举椒触，已觉闲中岁月长。

不学香山醉歌舞，只将吟啸敌流光。

富弼

富弼　岁在锻丑年始七十年正旦日书事

生圣明明许从心，山川风月恣游寻。

此中若更论规矩，籍外闲人不易禁。

富弼

富弼　岁在锻丑年始七十年正旦日书事

今年始是气骸年，我向年前已挂冠。

都为君王断久疾，肯教先去养衰残。

富弼

富弼　岁在癸丑年始七十年正旦日书事

人生七十古来稀，今日愚年已及期。

从此光阴犹不测，只应天道始相知。

富弼

富弼　台上再成乱道走书呈尧夫

密雪终宵下，晨登百尺端。

瑞光翻怯日，和气不成寒。

天末无织翳，云头未少乾。

四郊闻击壤，农望已多欢。

富弼

富弼　题范希文手书伯夷颂墨贵

夷清韩颂古皆无，更得高平小楷书。

旧相嘉篇题卷后，苏家能事复何如。

富弼

富弼　尧夫先生示秋齐登石阁之句病中聊以短章戏答

高阁岧巃对远山，雨馀愁望不成欢。

拟将敛黛强消遗，却是幽思苦未兰。

富临

富临　紫微山

凿石诛茅四十年，棱层宝构出诸天。

更逢地胜惊游客，不负身披坏衲田。

别郡坐看云散后，平湖下压鸟飞前。

还知老令忘归否，为惜难移近县廛。

富严

富严　游虎丘

缭绕禅关锁翠微，游人到此便忘归。

古今不尽春风恨，一剑清泉浸落晖。

富言

富言　游灵岩

闻说灵岩境最幽，乘闲舣棹共追游。

飞泉翠滴半空雨，古树阴连万壑秋。

缥缈香烟笼梵榻，嵯峨山势枕江流。

登临眺望关河远，惹起乡思恋国愁。

盖经

盖经　游大涤洞天

暇日寻幽入洞霄，攀萝扪石自忘劳。

地环九锁仙都閟，山倚一峰天柱高。

夜静仙人吹凤笛，月明帝子下雪旄。

佩环寂寂中庭晓，时有胎禽唳九皋。

盖谅

盖谅　次郑大资竞渡诗韵

昔年冶游浚都城，溶溶春水涨金明。

龙舟鳞次鼓兰漿，胜日讲武风波平。

沸地笑歌混箫笛，轰天金鼓惊鹭鷁。

当年冠盖尽英游

飞{左甘中空}联翩迅翔翼。

只今潜盘向荒陂，畴曩伟观那再期。

熙熙王化及远近，春来胜事还相随。

十百分朋同川济，咸欲得枭无异意。

屈原死向千载余，今不敬吊翻成戏

敬吊赋就独贾生，可见君子异小人。

公诗贾赋独追伤，忍以为戏向芳春。

企听赐环在朝暮，衮绣遄归庙堂去。

故先濯我尘土心，琅琅哦公七字句。

甘邦俊

甘邦俊　题梅坛

火德中微否未倾，朝阳一疏凤先鸣。

如公忠论能旋听，彼莽奸谋未易成。

万古仙名香宇宙，几人遗臭腐公卿。

至今风吼松声怒，似为先生诉不平。

甘同叔

甘同叔　鹅翎山

俗谓鹅翎未必然，娥英恐是古时传。

溪声流尽苍梧泪，斑竹林中闻杜鹃。

甘同叔

甘同叔　题昌山圣姥庙

分宜古县环清溪，重冈复岭如奔驰。

行逢山断水流处，阅城庙枕山之西。

我来落日在前岭，摩挲一读庐肇碑。

嗟唐去今亦已久，尚余文字光陆离。

云昔秦人有天下，鏖虞六国愚黔黎。

碣山云气望不见，神物乃降江之嫠。

雷轰电合助光怪，蜿蜒随地偕群儿。

赤鱣王鲔奉鼎俎，追逐甘旨怜姥慈。

姥先仙去环仙冷，安能蟠蛰从儿嬉。

刘累不出浮俗隘，况肯委质嬴与斯。

珠宫贝阙世所希，铜环十二白玉扉。

纫兰作仙香披披，招摇手掉芙蓉旗。

哀弹清瑟和宓妃，大川击鼓劳冯夷。

巨鱼踊跃龟兽随，虾蟹琐细不得追。

庙门开阖风颸颸，千年万载龙居之。

野巫侦伺荐酒卮，箫鼓坎坎来宫祠。

五彩不辨虺与暾，聊以幻化惊群迷。

嗟我四海久望霓，无复空抱明月辉。

好施膏泽雨六合，岂止但慰袁人思。

历阶酌水致此辞，退以遗谊传于诗。

才悭语飇论甚卑，龙兮谨勿相诃讥。

感兴吟

感兴吟　春日田园杂兴

儿结衰衣妇浣纱，暖风疏雨趱桑麻。

金桃接种连花蕊，紫竹称根带笋芽。

椎鼓踏歌朝祭社，卖薪挑花晚回家。

前村犬吠无他事，不是搜监定榨茶。


耕吴

耕吴　村庄即事

菊过重阳尚吐香，晚秋风景属村庄。

日羹野菜同妻饭，时傅邻簄对客觞。

霜后树枝多老丑，雨馀山色半微茫。

近来少入城中去，为爱闲居滋味长。

耕吴

耕吴　蛩

九夏蜩螗不可听，秋风才动便无声。

一襟月露丘园里，却胜趋炎作队鸣。

耕吴

耕吴　隐居

得失雨忘机，何心问是非。

难求斩马剑，且守钓鱼矶。

鹤瘦添新料，儿寒补旧衣。

诗成兴飘逸，天外片云飞。

耿秉

耿秉　换崔舍人

足蹑修门甫十年，惟余篇翰富流传。

横经趣得陈编外，草制雄夸落笔先。

争美冰衔尘不染，忍观华□□随迁。

忠输丹扆箴犹在，一鉴云亡共黯然。

耿南仲

耿南仲　和邓慎思初入试院

昭回云汉九天横，冠带彬彬尽俊英。

梁国有珠光照乘，赵人怀璧价连城。

道山邃处分群彦，文律持来考正声。

秋晚定知谁入彀，叔通还进鲁诸生。

耿南仲

耿南仲　和邓慎思秋日同文馆诗三首

槐市任花黄，赓歌且陃场。

醒心流水曲，警耳白云章。

冷竹枝枝翠，芳兰叶叶香。

满前皆俊彦，何但有三康。

耿南仲

耿南仲　和邓慎思秋日同文馆诗三首

诏合连催发，英髦一日齐。

周瑜醇似酒，崔远爽於梨。

高馆清无梦，寒灯坐赋题。

还同宿山驿，风雨闭重闺。

耿南仲

耿南仲　和邓慎思秋日同文馆诗三首

翠幕春云合，场登看舞鸡。

冥搜人不到，惊盼日沉西。

懵学悉精鉴，英材喜巨题。

何人当首先，双觡起蛍泥。

耿南仲

耿南仲　和邓慎思诗呈同院诸公三首

秋日同文馆，閒无一事依。

斗羊谁得隽，倦鸟客思归。

寝处还相向，过从不患稀。

何当有星聚，谁为问璇玑。

耿南仲

耿南仲　和邓慎思诗呈同院诸公三首

秋日同文馆，褎然观国光。

泗滨何限磬，岱麓易求梁。

剑气频冲斗，锥锋定出囊。

於余惭拙匠，操尺预量长。

耿南仲

耿南仲　和邓慎思诗呈同院诸公三首

秋日同文馆，新闵逐雨回。

棘垣婴吏局，蕙帐忆山隈。

射为巧狙发，田因文豹来。

西城随分锁，夫我室多才。

耿南仲

耿南仲　和邓慎思同舍问及故山景物用钟字韵诗以答

草庐高卧对千峰，白眼能顾万钟。

仄席不因天子诏，藏诗未许世人逢。

轮子年社稷勋如立，归老烟霞志会从。

五柳一松应好在，月明空自结阴浓。

耿南仲

耿南仲　和邓慎思未试即事难书率用秋日同文馆为首句三首

败叶扫还飞，秋容肃粉闱。

青钱如已选，白璧会须归。

燕坐书横案，孤吟月满衣。

还同潘散骑，鱼鸟性都违。

耿南仲

耿南仲　和邓慎思未试即事难书率用秋日同文馆为首句三首

大轴累千箱，凫中见鹤长。

静临窗几读，爽入肺肝凉。

夸咤争求胜，疲劳忽自忘。

由来京邑贡，正合冠多方。

耿南仲

耿南仲　和邓慎思未试即事难书率用秋日同文馆为首句三首

蔼蔼儒冠至，恢恢贤路开。

才须金鉴别，人自玉山来。

谢客书千卷，嵇康酒一杯。

如君富术业，当与雉为媒。

耿南仲

耿南仲　和邓慎思重九考罢试卷书呈同院诸公

贡珍已选茂良充，犹被拘縻类缚钟。

渌酒强陪高馆饮，黄花不似故雷逢。

棋枰苦战挑灯坐，藓壁閒提捧砚从。

风叶满庭秋索寞，更筹向尽睡方浓。

耿南仲

耿南仲　和余樗年试院即事呈诸公

重门键錀阻山河，顾有良朋不厌过。

唾落如珠倾巨斛，袂挥成幕散轻罗。

惭分处士吹竽俸，谩学东人掩鼻歌。

笑语哄堂俄又夜，客愁还奈我曹何。

耿南仲

耿南仲　题丹灶四首

穉川初隐地，山邃枕如城。

宝鼎丹何在，云衣骨亦轻。

耿南仲

耿南仲　题丹灶四首

金鼎交龙虎。当年想闭扃。

一丸丹既就，五色土犹灵。

耿南仲

耿南仲　题丹灶四首

始知勾漏地，犹胜步兵营，

往躅今谁继，游人空慕名。

耿南仲

耿南仲　题丹灶四首

过客空寻访，飞仙已杳冥。

他山多可买，归去读黄庭。

耿南仲

耿南仲　延祥寺

罗浮仙客隐，准拟访丹台。

为国身将老，逢山眼倍开。

月依松上过，风自竹间来。

僧欲延清话，茶香屡拨灰。

耿仙芝

耿仙芝　句

浅水短芜调马地，淡云微雨养花天。

耿閏

耿閏　西楼

西楼一曲旧笙歌，千古当楼面翠峨。

花发残香径雨，月生月落洞庭波。

地雄鼓角秋声壮，天迥阑干夕照多。

四百年来逢妙手，要看风物似元和。

耿閏

耿閏　用功成韵赋外舅短项翁

君不见王绩非狂生，笔墨雪尽惟酒经。

又不见志和非漫尉，江湖醉咏渔歌耳。

文章得失两梦事，一醉从渠俱不理。

人间自有行秘书，此翁聊为山泽儒。

平生斟酌自饱满，宁复有欠宁有馀。

可怜蹒跚挽不前，属车岂识从甘泉。

不矜万卷腹空洞，渴梦只恐东溟乾。

莫疑此翁拘器穷，此翁有用非哑钟。

浊醪作贤清作圣，翁不异味同其空。

我方畏缩立下风，伸颈一笑短项逢。

脱冠与翁共醉倒，从人笑此两秃翁。

耿閏

耿閏　用彦平韵赋石外舅短项翁

人生何地逃奇耦，白发转头成宿莽。

百年同尽草一丘，谁见乘槎上牛斗。

不如醉倒三万场。何必龙山岁重九。

先生元是古达人，身外所忻惟有酒。

石交自得短项翁，燕颔鸢肩非我友。

迩来带眼宽绿筠，结喉不造鸳鹭群。

十年孛窣墙下尘，仰面讵识高昆仑。

先生取人略形貌，翁获展尽终不浑。

我欲挽翁归翠微，手栽杞菊如天随。

愿翁醉客莫嫌扰，买山政赋淮南小。

肱禅师

肱禅师　题雁荡龙鼻水

雨足云收得暂閒，谩将头角寄空山。

鼻端一滴无多子，引得人人到此闻。

龚炳

龚炳　闲咏

年逾八袠雪蒙头，时对亲朋话旧游。

万事无心闲日月，一杯有味小公侯。

痴儿粗尔逃讥议，家训从来戒刻掊。

世道渐艰宜勇退，为吾及早理松楸。

龚伯玙

龚伯玙　题九仙宫

桃花流水隔人间，千古高风不可攀。

绿树阴中孤鹤宿，碧潭深处九龙蟠。

雨馀芝术香丹室，夜半风云绕石坛。

富贵由来天有命，何劳清梦到邯郸。

龚大明

龚大明　和鹤林吴泳题艮泓轩

知与坡仙有宿盟，来贤岩畔旧经行。

节同老柏岁寒操，心契焦桐太古声。

云出九峰龙起蛰，风清五夜鹤传鸣。

须公一柱擎天力，妙斡洪钧大发生。

龚大明

龚大明　南湖

梅霖初歇水平湖，湖上青山展画图。

更著楼台相掩映，风流端不减西湖。

龚大明

龚大明　山居

山居好，山居好，

鹤唳猿啼饯昏晓。碧窗柏子炷炉香，

趺坐蒲团诵黄老。

龚大明

龚大明　山居

山居好，山居好，

门对青山水环绕。一榻烟霞梦寐清，

我以不贪为至宝。

龚大明

龚大明　山居

山居好，山居好，

竹杖芒鞋恣幽讨。坐分苔石树阴凉，

闲数落花听啼鸟。

龚大明

龚大明　山居

山居好，山居好，

斸月锄云种瑶草。泠泠碧涧响寒泉，

蔌蔌落花风自扫。

龚大明

龚大明　赠道友雪崖朱先生

清高绝，雪崖翁，

向上元机顿观通。金鼎有丹成九转，

凝然宴坐白云中。

龚大明

龚大明　赠道友怡云潘先生

九转工夫真妙绝，丹炉进火徐徐热。

离龙坎虎自归降，姹女婴儿共欢悦。

天机密运造元微，精采神光迥然别。

枝头结果有时红，骖鸾跨鹤神仙列。

龚鼎臣

龚鼎臣　句

家经武夷住，事与会稽邻。

龚复

龚复　题韩干马

奚官小臣职奚为，马饥则秣渴饮之。

龙媒八尺千里姿，雪花被身云陆离。

洼之异种来天池，乘与重惜间驱驰。

河清海晏无盘嬉，壮士老死不得骑。

御柳春深白日迟，寒甽净汲冰花漪。

目光注电吻沫脂，振迅欲掣青络丝。

奚官小臣谨厥司，犹恐若后呵谴施。

不必前身作马通马语，人心物性在善推。

呜呼奚官小臣身贱卑，马不如人愚亦知。

奈何为人牧，重爵厚禄不卹民渴饥。

{皴皮换刂}刮膏血剔肉肌，坐令沟壑转老羸。

今之龚黄卓鲁谁，云林藂社时所师，

为出马图陈诗为。

龚桂馨

龚桂馨　题桃花源

碧树花开醉晚春，灵槎几度泛天津。

可怜太守仙缘薄，不是衣冠不属秦。

龚潗

龚潗　剑池桥梁久就倾圮方太沾公刊石伐木以递汲且并陈楼悉改旧观

涓涓剑池泉，削崖出石乳。

流传岁千百，评列品三五。

舆梁见河时，楼与姓俱古。

坐令丘壑观，凛作岩墙惧。

沾公大勇猛，咄嗟见未觛。

欹倾变略彴，岞崿移朽腐。

连筒称深汲，惠泽遍下土。

幽寻稳登眺，清意逼肺腑。

何须铁作限，只尔天可补。

传闻桥下云，已作前山雨。

龚开

龚开　儿子咸画雁老人作江天仍作诗命咸书卷上

朔方六月犹有雪，江南十月冰未结。

雁门一夜起夜风，飞到江南未八月。

江南处处多稻粱，景物何独为潇湘。

沙汀月暗渔火起，警奴一夜空荒忙。

休言汝肉不登俎，全身已被家儿取。

犹幸先生有爱心，放汝长江得容与。

龚开

龚开　高马小儿图

华驄料肥九分膘，童子身长五尺饶。

青丝鞚短金勒紧，春风去去人马骁。

莫作寻常厮养看，沙陀义儿皆好汉。

此儿此马俱可怜，马方三齿儿未冠。

天真烂漫好容仪，楚楚衣装无不宜。

岂比五陵年少辈，胭脂坡下斗轻肥。

四海风尘虽已息，人才自少当爱惜。

如此小儿如此马，它日应须万人敌。

老夫出无驴可骑，乃有此马骑此儿。

呼儿回头为小驻，停鞭听我新吟新。

儿不回头马行疾，老夫对这空啧啧。

龚开

龚开　黑马图

八尺龙媒出墨池，昆仑月窟等闲驰。

幽州侠客夜骑去，行过阴山鬼不知。

龚开

龚开　陆右丞君实挽诗

立事宁将败事论，在边难与在朝分。

从来大地为沧海，可得孤臣抱幼君。

南北一家今又见，乾坤再造古曾闻。

他年自有春秋笔，不比田横祭墓文。

龚开

龚开　陆右丞君实挽诗

数关天地人何预，分在君臣礼可无。

周粟如山夷叔馁，史书犹日臼婴诬。

旧邦新命方开化，公法私情本不渝。

忠义未须论彼此，后先崇长是昌图。

龚开

龚开　仆为虚谷先生作玉豹马先生有时见酬极笔势之驰骋乃以此诗报谢

南山有雄豹，隐雾成变化。

奇姿惊世人，毛物亦增价。

天上房星浥瑞光，孕成白马而黑章。

为谁容易来中国，风雪天山道路长。

头为王，欲得方。

目为相，欲得明。

脊为将军欲得强，腹为城郭欲得张。

绝怜此马皆具足，十五肋中包肾肠。

嗟予老去有马癖，岂但障泥知爱惜。

千金市骏已无人，秃笔松煤聊自得。

君侯昔如汗血驹，名场万马曾先驱。

山林钟鼎今何有，岁晚江湖托著书。

白云未信仙乡远，黄发鬺鬺健有余。

饮酒百川犹一吸，吟诗何嫌万夫敌。

我持此马将安归，投之君侯如献璧。

君侯作诗凛驰鹜，八荒满盈动雷雨。

定知此马知此意，独欠老奚通马语。

曹将军，杜工部，

各有一心存万古。其传非画亦非诗，

要在我辈之襟期，君侯君侯知不知。

龚开

龚开　瘦马图

一从云雾降天关，空尽先朝十二闲。

今日有谁怜瘦骨，夕阳沙岸影如山。

龚开

龚开　宋江三十六赞

不假称王，而呼保义。

岂若狂卓，专犯忌讳。

龚开

龚开　宋江三十六赞

古人用智，义国安民。

惜哉所予，酒色粗人。

龚开

龚开　宋江三十六赞

白玉麒麟，见之可爱。

风尘大行，皮毛终坏。

龚开

龚开　宋江三十六赞

大刀关胜，岂云长孙。

云长义勇，汝其后昆。

龚开

龚开　宋江三十六赞

地下阎罗，追魂摄魄。

今其活矣，名喝太伯。

龚开

龚开　宋江三十六赞

将军下短，贵称侯王。

汝岂非夫，腿尺八长。

龚开

龚开　宋江三十六赞

箭以羽行，破敌无颇。

七札难穿，如游斜何。

龚开

龚开　宋江三十六赞

平康巷陌，岂知汝名。

大行春色，有一丈青。

龚开

龚开　宋江三十六赞

尉迟壮士，以病自名。

端能去病，国或可成。

龚开

龚开　宋江三十六赞

雪浪如山，汝能白跳。

愿随忠魂，来驾怒潮。

龚开

龚开　宋江三十六赞

大行好流，三十有六。

无此火儿，其数不足。

龚开

龚开　宋江三十六赞

灌口少年，短命何益。

曷不监之，清源庙食。

龚开

龚开　宋江三十六赞

有飞飞儿，出家尤好。

与尔同袍，佛也被恼。

龚开

龚开　宋江三十六赞

汝优婆塞，五戒在身。

酒色财气，更要杀人。

龚开

龚开　宋江三十六赞

尉迟彦章，去来一身。

长鞭铁铸，汝岂其人。

龚开

龚开　宋江三十六赞

乖龙混江，射之即济。

武皇雄争，自惜神臂。

龚开

龚开　宋江三十六赞

龙数肖九，汝有九文。

盖从东皇，驾五色云。

龚开

龚开　宋江三十六赞

中心慕汉，夺马而归。

汝能慕广，何忧数奇。

龚开

龚开　宋江三十六赞

霹历有火，摧山破岳。

天心无妄，汝孽自作。

龚开

龚开　宋江三十六赞

风有大小，不辨雌雄。

山谷之中，遇尔亦凶。

龚开

龚开　宋江三十六赞

风有大小，黑恶则惧。

一噫之微，香满太虚。

龚开

龚开　宋江三十六赞

飞而食肉，有此雄奇。

生人玉关，岂伤令姿。

龚开

龚开　宋江三十六赞

不疾而速，故神无方。

汝行何之，敢离大行。

龚开

龚开　宋江三十六赞

行军出师，其锋必先。

汝勿锐进，天兵在前。

龚开

龚开　宋江三十六赞

东家之西，即西家东。

汝虽待立，何有吾宫。

龚开

龚开　宋江三十六赞

圣人治世，四灵在郊。

汝兽何名，走旷劳劳。

龚开

龚开　宋江三十六赞

关索之雄，超之亦贤。

能持义勇，自命何全。

龚开

龚开　宋江三十六赞

昔樊将军，鸿门直撞。

斗酒肉肩，其言甚壮。

龚开

龚开　宋江三十六赞

左啮右噬，其毒可畏。

逢阴德人，杖之亦斃。

龚开

龚开　宋江三十六赞

长髯郁然，美哉丰姿。

忍使尺宅，而见愁眉。

龚开

龚开　宋江三十六赞

出没太行，茫无畔岸。

虽没遮拦，难离火伴。

龚开

龚开　宋江三十六赞

石秀拼命，志在金宝。

大似河魨，腹果一饱。

龚开

龚开　宋江三十六赞

医师用蝎，其体贵全。

反其常性，雷公汝嫌。

龚开

龚开　宋江三十六赞

毗沙天人，证紫金躯。

顽铁铸汝，亦出洪炉。

龚开

龚开　宋江三十六赞

金不可辱，亦忌在秽。

盖铸长殳，羽林是卫。

龚开

龚开　宋江三十六赞

鸷禽雄长，惟鵰最狡。

毋扑天飞，封狐在草。

龚开

龚开　题昭陵什伐赤马图

赤骥驼僧去玉关，换他白马载经□。

谁怜什伐飞龙子，赢得金创卧帝闲。

龚开

龚开　题赵鸥波高士图

雪气侵人卧欲僵，苦劳明府到藜床。

主宾问答皆情语，何用閒名入荐章。

龚开

龚开　题中山出游图

髯君家本住中山，驾言出游安所适。

谓为小猎无鹰犬，以为意行有家室。

阿妹韶容见靓妆，五色舉脂最宜黑。

道逢驿舍须少憩，古屋无人供酒食。

赤帻乌衫固可烹，美人清血终难得。

不如归饮中山酿，一醉三年万缘息。

却愁有物觑高明，八姨豪买他人宅。

待得君醒为扫除，马嵬金驮去无迹。

龚开

龚开　题自写苏黄像

海风吹发如短蓬，精魄弄成秃鬓翁。

归来已觉阳羡邻里喜，不似雪堂概江空。

六年岁月幪尊中。何况如今一螺墨，

安能及公目如初生犊。细观此画尤崛奇，

两观巉岩无剩肉。百年光景春梦婆，

人閒遂少天上多。一炷清香留永日，

柰此堂堂不语何。譬如宝鼎沦洄水，

万夫之力那能起。后来博古彼谁子，

犹写雄深吞簠簋。不然岂徒有三足两耳□□，

天地中閒泣神鬼。□□人之龙，

文之虎，人言海内四学士，

又云苏门之六子。洪崖肩高万丈余，

谈笑拍摩何轩渠。当为谁作前者王，

当为谁作前者王，当为谁作后者卢。

诗到圣时不读书，高处岂独煮汤坐团蒲。

岂非迢迢百世下，好事亦写苏黄图。

又非中郎虎贲之有身，又非叔敖身后之□死。

典刑摩诘劣少须，一丈精神三尺素，

光芒射人数百步。布袍便是山谷褐，

可能其中有菜肚。

龚开

龚开　一字至七字观周曾秋塘图有作

秋，秋。

潇洒，清幽。

人静处，水边头。

波纹细细，风色飕飕。

鸥鹭情相狎，凫鹥乐自由。

痚苇败荷池沼，白苹红蓼汀洲。

几竿渔钓去已尽，一段晚云寒不收。

龚开

龚开　自题山水卷

谷口长松涧底藤，石桥山路晚登登。

囊琴斗酒来何暮，空负寒斋昨夜镫。

龚茂良

龚茂良　灵源庵

迟回不忍去，复作抱衾留。

断续云间雨，萧骚木末秋。

劳生那有此，渐老欲相投。

最爱千山暑，钟鸣处处幽。

龚茂良

龚茂良　木兰陂

木兰春涨与江能，日日江潮送晓风。

此水还应接鄞水，为谁流下海门东。

龚茂良

龚茂良　诗一首

千章古木转头空，去与人间作栋隆。

未必真能庇寒士，不如留此贮清风。

龚茂良

龚茂良　题惠来驿

十里平畴际远山，上膏未动觉牛闲。

行人多谢晴相送，只恐妨农雨大悭。

龚茂良

龚茂良　题惠来驿

晴云当午争挥扇，晓雾生寒又着绵。

此是岭南春气候，日中长有四时天。

龚茂良

龚茂良　幽化院

昼寝招提最上头，饥禽亡赖故喧啾。

岭云西去欲成暮，山雨北来浑似秋。

婉娩如今真是梦，经从似旧绝堪愁。

昔年陈迹鸡窗下，日落钟鸣山更幽。

龚孟夔

龚孟夔　送孟和卿平阳寻母

杜羔念母心最苦，岂意一朝逢泽潞。

母惊儿貌似乃翁，儿抱母啼泪如雨。

五十孺慕朱寿昌，刺血写经毛发苍。

间关同州晚相见，迎侍亲舆归故乡。

人生百年一弹指，母恩未报情曷已。

团坘尊前舞彩衣，大胜世间朱与紫。

子行万里涉风沙，誓不见母不还家。

儿今发落母应老，道旁看者还咨嗟。

临川孟氏号雍睦，家世来此澶渊族。

婆娑老慕紫荆花，料想春风依旧绿。

龚明之

龚明之　期颐堂

投老归来万事休，北窗一枕足清幽。

虽然不得行胸臆，幸喜身无千岁忧。

龚明之

龚明之　期颐堂

少年已自乐杯觞，种秫安排老醉乡。

试问几回供酒事，真成三万六千场。

龚明之

龚明之　期颐堂

百事如今与世违，十花一木谩儿嬉。

莫欺兀兀痴顽老，曾睹升平元佐时。

龚明之

龚明之　期颐堂

不服丹砂不茹芝，老来四体未全衰。

有人问我期颐法，一味胸中爱坦夷。

龚明之

龚明之　芝华亭

谁道休祥系上穹，民心元自与天通。

政平讼理为真瑞，何必金芝产梵宫。

龚日章

龚日章　次林千之赠水帘洞黄秀才韵

攀萝访山扉，极目穷海表。

峰疑庐山高，岩若盘谷杳。

药臼历穷凹，石楼迫天小。

水帘云顶飞，丹叶天涯渺。

古峒匝蝴蝶，闲庭喧百鸟。

诵声杂石溜，炊烟出林杪。

藜烛虽未辉，翠屏自环绕。

内乐屏纷华，天机蔑膠扰。

虀监比膏梁，所得孰多少。

会须携竹炉，一鸣听鸡晓。

龚相

龚相　句

夜半微雨湿，凌晨春草长。

龚相

龚相　濡须坞

东北安危限两关，迅流一去几时还。

凄凉千古干戈地，春水方生鸥自閒。

龚相

龚相　学诗

学诗浑似学参禅，悟了方知岁是年。

点铁成金犹是妄，高山流水自依然。

龚相

龚相　学诗

学诗浑似学参禅，语可安排意莫传。

会意即超声律界，不须练石补青天。

龚相

龚相　学诗

学诗浑似学参禅，几许搜肠觅句联。

欲识少陵奇绝处，初无言句与人传。

龚颐正

龚颐正　陈山龙君祠迎享送神曲

海波渊沦兮海山巃嵷，其下潜通兮君之宫。

时思其母兮来舂容，菖叶生兮杏蕂融。

君之来兮雷隆隆，雨我田兮秋苖苖，

我之怀兮无初终。

龚颐正

龚颐正　陈山龙君祠迎享送神曲

君祝驾兮芬阳斯陈，鼓钟广享兮列鼎重茵。

君之宫兮屯云，蕙肴蒸兮芬芬。

我黍我稌兮抑亦荐其萍芹，君明其衷兮无吐芳新。

龚颐正

龚颐正　陈山龙君祠迎享送神曲

吹洞箫兮望极浦，君之归云在下土。

十风兮五雨，佑我海邦兮污莱斥卤。

君不来兮使吾心苦，千秋万岁兮为民所怙。

龚颐正

龚颐正　泰伯庙迎享送神辞三章

翼翼兮新宫，兰櫋兮枅桂，

气总总兮高灵下队。君视入弦兮昔何殊于弃屣，

今复何有兮一席之壝。惠我吴人兮曷日以弭。

吁嗟君来兮我心则喜，君来不来兮我忘食事。

龚颐正

龚颐正　泰伯庙迎享送神辞三章

登歌兮堂上屡舞兮堂下。君来享兮清酤，

溪毛陆离兮筐筥。莼鲫芳鲜兮亦有肥羜，

君不来兮使我心苦。

龚颐正

龚颐正　泰伯庙迎享送神辞三章

车兮载旃，舟兮扬帆，

鼓咽咽兮君当还。君肯来兮尚盘桓，

我心茕茕兮其无端，君不我留兮下土嚣烦。

福我吴人兮无疾患，千秋万岁兮歌至德以何言。

龚颖

龚颖　次韵赠西谓之

胆怯何由戴铁冠，只缘昭代奖孤寒。

曲肱未遂违前志，直指无闻是旷官。

三署每传朝客说，五溪闲凭郡楼看。

祝君早得文场隽，况值天阶正舞干。

龚准

龚准　题天庆观碧玉堂

清晓叩玄关，忧时鬓已斑。

何如闲道士，隔竹看君山。

龚宗元

龚宗元　捣砧词

星河耿耿寒烟浮，白龙衔月临霜楼。

谁家砧弄细腰杵，一声捣破江城秋。

双桐老翠堕金井，高低冷逐西风紧。

静如秋籁暗穿云，天半惊鸿断斜影。

哀音散落愁人耳，何处离情先唤起。

长信宫中叶满阶，洞庭湖上波平水。

万里征夫眠未成，摇风捣月何丁丁。

楚关秦岭有归客，一枕夜长无限情。

龚宗元

龚宗元　六月吟

曦轮猎野枯杉松，火焚泰华云如峰。

天地炉中赤烟起，江湖煦沫烹鱼龙。

生狞渴兽唇焦断，峻翮无声落晴汉。

饥民逃生不逃热，血迸背皮流若汗。

玉宇清宫彻罗绮，渴嚼冰壶森贝齿。

炎风隔断真珠帘，池口金龙吐寒水。

象床珍簟凝流波，琼楼待月微酣歌。

王孙昼夜纵娱乐，不知苦热还如何。

龚宗元

龚宗元　送陈君子之四明

短亭祖帐接平川，柳拂回波击画船。

渐向落晖分绣袖，忍听离曲怨鵾弦。

云连稽岭应怀古，路近花源好访仙。

那更凭高望天际，江堤烟重草绵绵。

龚宗元

龚宗元　夜宴

兔魄侵阶夜三刻，蜀锦堆香花院窄。

风动帘旌玳瑁寒，露垂虫纲珍珠白。

美人匝席罗弦管，绮幄云屏炉麝暖。

只恐金壶漏水空，不怕鸾觞琥珀满。

劝君莫负秉烛游，曾见古人伤昼短。

龚宗元

龚宗元　赠处士林逋

高蹈遗尘蜕，含华傲素园。

璜溪频下钓，惠帐不惊猿。

养浩时清啸，忘机只寓言。

几回生蝶翅，明月在西轩。

巩丰

巩丰　哀吕东莱

呜呼吕夫子，天姿素飆昂。

文献绍家学，刻意稽虞唐。

看书如月，洞照所未详。

云雾养豹质，彝尊瑑龙章。

椎锋裹头岁，蹑足游四方。

取友凌晨楚越，笃志日自强。

著眼嚣尘上，口不挂否藏。

坚车遵大路，双辔多王良。

笔阵万人敌，严严亚夫营。

既壮道愈焯，维斗揭太常。

朝路阅时变，有意夫明昌。

呜呼命非耶，一病俄殂丧。

百年能几见，痛在予衷肠。

恭惟经济学，日就而月将。

便便五经笥，笑视古锦囊。

订史参理乱，一一堪施行。

圣伏道绝塞，繄我为发明。

无心著师说，独逊时辈声。

盘礴九云梦，胸次莫与京。

炉烟对姬孔，脱落翰墨场。

耳目所纂辑，如春之发生。

退然避时誉，敛衽不肯当。

居忧寄萧寺，举俗载其名。

户外履常满，摄齐愿升堂。

树阴敷昼户，静对书一床。

是中亦何有，乃独不可量。

吾则不尔拒，岁寒永相望。

嗟丰幼甚愚，圣读初滥觞。

先生与之进，闻见昔未尝。

抠衣莫我旧，岁签今几更。

山林有陈迹，尚想曳杖声。

精衷无渝泐，气序有翕张。

俯仰十数载，淹留竟奚成。

群趋竞场屋，意气无激扬。

荏苒去函丈，有愧弟子行。

册府罗鹭羽，寻拜尚收郎。

明堂资众木，待公举修梁。

丰时游庠序，门墙迩康庄。

偕我二三子，振袂时骞翔。

黄尘乌帽底，自觉神观清。

每伺趋局暇，进揖班马香。

先生为酬酢，讲贯忘暄凉。

于时萃英髦，王路均且平。

苏醒忧国病，斟酌鉴古情。

门外有过辙，颇怪来往并。

再岁感末疾，长江理归航。

江滨多送客，飞盖惊凫鷌。

走实厌众味，食鱼必河鲂。

岂其嗜野蔌，而置稌与秔。

敬愿持此心，不厌道阻长。

及归供洒扫，药饵常待旁。

庶几秉一炬，上接星宿芒。

师门谢宾客，童穉亦叹惊。

唯有旧学徒，尚俾承余光。

神闲造冲邈，气定绝慨慷。

啸傲羲皇上，税驾无何乡。

今岁二月中，丰入须女城。

床下拜庞老，城隅有幽坊。

维时春气和，天宇新霁晴。

先生呼我俱，缓步临前楹。

露菊擢翠羽，风篁韵繁筝。

昼坐欣至夕，话尽一再更。

诲言皆砭石，易知复难忘。

委曲到肝鬲，如啜黄昏汤。

出门九徘徊，三复心遑遑。

提撕不予弃，感切涕泗横。

先世有遗书，故墟有山房。

尚冀疾有间，挈领提其纲。

敢以学为嬉，坐使素业荒。

誓当服明训，为衣不为裳。

笔著将脱稿，后生有宪章。

家传人诵之，岂但师张程。

研精固有造，栖迟讵无成。

呜呼寝门恸，兹祸谁使令。

天高不可诉，仰视空茫茫。

枯琴在东壁，遗履陈西厢。

未续千古泪，桂魄三阙盈。

慨昔身健日，浮言多谤作。

黄钟自疏越，郑卫徒铮铮。

事定盖棺了，玄黄閟青箱。

堂堂那复见，薄奠摅寸诚。

斯文倘有继，师道其张皇。

巩丰

巩丰　晨征

静观群动亦劳哉，岂独吾为旅食催。

鸡唱未圆天已晓，蛙鸣初散雨还来。

清和入序殊无暑，小满先时政有雷。

酒贱茶饶新而熟，不妨乘兴且徘徊。

巩丰

巩丰　炊熟日有怆松楸

小楼吹断玉笙哀，春半余寒去复来。

五岁不浇坟上土，望江心折刺桐开。

巩丰

巩丰　翠蛟亭泉出天柱之趾将至洞霄门数折下坠方春盛时如蛟饮涧亭当木石

木石相因依，妙处在得水。

遇其相合时，涧蹙水多止。

巍巍天柱峰，双洞空无底。

怪石抱川回，灌木参天起。

青蛟走玉骨，玄脉贯石髓。

屈折暂得伸，掀舞如掉尾。

亭成自何年，不陋亦不侈。

秋深泉少缩，亭影照清泚。

忽遇水飞流，亭在银涛里。

愁蛟卷亭去，相距不盈咫。

一落坠两豥，力竭势方已。

终疑入江湖，赴海日千里。

昨夜山雨豪，梧竹尽风靡。

轰雷与石斗，蛟怒几欲死。

吾亭方宴然，清晓见窗几。

因携一樽来，与客相料理。

剩拟画将归，题诗却留此。

巩丰

巩丰　翠微亭

行迹年来到处希，独於岩壑有深期。

鹅溪道士能相属，请和空山木落诗。

巩丰

巩丰　大孤

大孤小孤在保许，大矶小矶忽当浦。

颠风吹浪未肯停，厌听萧萧打篷雨。

今春积雪深复深，烂银犹照庐山阴。

狐裘欲脱未可脱，蚁醲当斟谁与斟。

晚来潮面乌如石，遥看知是长鱼脊。

篙下且下铁貍奴，更与风波斗今夕。

巩丰

巩丰　洞霄即事

积藓青逾一寸痕，山灵守护几千春。

长藤横系岩边木，何日重来挂葛巾。

巩丰

巩丰　二虫吟

鲲鹏至大兮，形载于庄周逍遥之篇，

蟋蟀至小兮，名托于周公七月之雅。

一则变化徙天池，一则悲鸣入床下。

周公作诗陈艰难，琐悄如与妇子言。

天经地续发真藻，特驱小物归毫端。

鹏大无论世无有，挥斥八极隘宇宙。

世人有眼不见鹏，直赖庄周为不朽。

当年蟋蟀吟秋时，秦家宫殿隋家墀。

鹏飞虽占九万里，得地稳密谁如伊。

大鹏击水翔寥漠，蟋蟀逢春死篱落。

二虫得失何厚薄，天晴日午槐花落。

巩丰

巩丰　海棠

衔子来东海，仙巢有凤雏。

华开新棣萼，莟结涉茱萸。

富贵天专与，娇柔韵不粗。

轻盈飞燕赵，韵丽彩鸾吴。

入谱虽千品，倾城但一株。

雾藏云体魄，霜染雪肌肤。

酒晕欺西子，冰姿笑藐姑。

暖风唇破玉，寒雨泪凝珠。

蝶喜穿油幙，蜂羞赋密租。

叶如痚复密，香似有还无。

净灌岷江锦，浓施禁国朱。

欲眠须客去，佯醉索人扶。

剑外空逢杜，黄州却遇苏。

已多归绮绣，唯未入氍毹。

金谷非佳妾，雕阴是丑奴。

自珍红颊辅，应怪白髭须。

照树呼银烛，浇丛命玉轳。

有诗曾送别，无力为嘘枯。

尤物空凡马，芳春过白驹。

尚凭花藻鉴，摘句已成图。

巩丰

巩丰　寒夜

瓦欲飞霜水欲冰，蒲团今夜有尘凝。

炉寒閒取薪添火，窗暗时将烛助灯。

久欲归田游宦客，未能忘肉在家僧。

於书更觉心情懒，病眼愁看细字蝇。

巩丰

巩丰　湖岭下十里是为湆澹滩行者多至此舍舟

急流方了又高冈，日永周旋未觉忙。

壁上字多知店老，岭边松茂喜车凉。

丛丛乱簊承欹石，帖帖新荷峦小塘。

湆澹恶滩应笑我，为虞鱼腹犯羊肠。

巩丰

巩丰　句

娇容自是难将息，也爱春晴也怕晴。

巩丰

巩丰　句

檐端痚竹前生瘦，瓶里寒梅到死香。

巩丰

巩丰　离建

旅中多得早朝晴，野润衣襟苦未清。

时时数点雨犹落，隐隐一声雷不惊。

山入夏来差觉老，花从春去久无情。

长汀又涉来时路，麦陇桑村小问程。

巩丰

巩丰　送汤麟之秀才往汉东从徐省元教授学诗

士游乡校间，如舟试津浦。

所见小溪山，未见大岛屿。

一旦远游学，如舟涉江湖。

所见寝以广，变怪惊龙鱼。

人生本自有丘壑，陋巷栖迟穷亦乐。

何必三江暨五湖，始助胸中疆界拓。

我言随寓耳目移，马迁所以游会稽。

向令俯偻但京国，未必大放雄深词。

君今濯秀双溪水，下语不凡真何喜。

若使循为举子文。定自棘门儿戏耳。

古为妙技如屠龙。不疗饥馁徒为工。

不如高科取富贵。如一枣叶持鎝锋。

挟册将游随子国，亲贤况是诸侯客。

曾将好手冠南宫，行当阔步趋文石。

奋飞欲往气莫降，蒹葭莽莽天雨霜。

扬澜左蠡吞九泽，大孤小孤插长江。

请停诗笔莫容易，大义联翩且周礼。

路途千里负笈人，并以经涂相指似。

巩丰

巩丰　题阮孚墓

千古高风挽不回，故山花落又花开。

莫欺亭畔苍苍鲜，曾印高人屐齿来。

巩丰

巩丰　晚晴便有春意

风正波平可进桡，水光山影暮相交。

残阳欲去犹回首，一抹斜红曳竹梢。

巩丰

巩丰　为举子时所用方砚小童涤之误伤其左角

巾箱砚子何处得，溪翁用作待鱼石。

博时不费杖头钱，遂入余家掌文墨。

父祖相传晚畀予，自幼相随真莫逆。

七星象斗隐约明，一口如池方寸窄。

忆曾携入对集英，仅毕春秋二三策。

后来随宦落江湖，同上武昌题赤壁。

定交首尾三十所，晏子狐裘虞老屐。

村童唐突岂偶然，一角微伤真可惜。

大禹圭玺犹缺残，因损不妨成友益。

灵光一殿亦偶存，小物本来甘弃掷。

赞经禆史则已多，论议失中天赐谪。

敬追子产谢叔同，息黥补劓全吾璧。

巩丰

巩丰　晓起甘蔗洲

晓起东风恶，晴岚忽变昏。

船随山共走，雾与水相吞。

钲鼓遥知寨，桑麻略辨村。

雨来无准则，容易湿柴门。

巩丰

巩丰　雪汀见二鸥三鹊对立

二鸥三鹊羽毛鲜，立在方沙更可怜。

全似烂柯棋势里，白棋初让黑棋先。

巩丰

巩丰　夜雨晓起方觉

夜雨鸣檐送五更，不惊高卧最多情。

窗间细视花无恙，墙外随听屐有声。

数把柔丝堤柳嫩，一奁方镜闸波清。

出门眼界殊明洁，但觉春寒处处生。

巩丰

巩丰　迎晖亭

我来将值日午时，千峰照耀碧玻璃。

集贤村前俯列屋，宝林木石呈幽姿。

人言可比双径雄，胜处乃在阿堵中。

崇岗层嶂屹亭在，似约老眼来窥东。

日出乌鸟飞，日入牛羊下。

再游当与夸父期，不用山僧远迎迓。

巩丰

巩丰　咏豫章蕉叶素扇

宝月乘鸾空复情，颇嫌携重爱携轻。

犀皮赤柄终伤俗，细骨洪蕉竟入清。

格调不殊蒲处士，工夫全藉楮先生。

文饶空赋桐花凤，绚丽虚成画史名。

巩丰

巩丰　芋洋岭背闻雨声满山细听林上槁叶风过之相戛击而成音后先疏数中节

日未出扶桑，云犹屯海岳。

宛是欲雨时，朝阴凛岩壑。

霜林乱叶多，荏苒乾未落。

飒飒满空山，细听微雨作。

一叶初自吟，万叶竞相谑。

就彼最高枝，相摩应宫角。

燥响欲相凭，风来能领略。

须臾不闻风，但听雨索索。

是雨亦无奇，如雨乃可乐。

风停味静时，雨从何处著。

霜野物声乾，终带尘土浊。

篷音非出虚，瓢音太伤朴。

得似此声清，潇洒过笙鹤。

天籁者非耶，夔襄不能学。

巩丰

巩丰　中旬休日呈岩老

近见东郊出土牛，烧灯已过又旬休。

酸风鳞面慵开眼，细雨毛空怯上楼。

百岁光阴真蚁穴，一年寒燠未鸿沟。

偷闲文字聊遮眼，勋业悠悠且掉头。

贡宗舒

贡宗舒　题柳隐图

垂杨过我屋头青，门对茅峰远世情。

赢得行人闲着眼，却疑此处即渊明。

勾令玄

勾令玄　敬礼瓦屋和尚塔偈

大空无尽动马尘，玄步孤高物外人。

日本国来寻彼岸，洞山林下过迷津。

流流法乳谁无分，子子教知我最亲。

一百六十三岁后，方於此塔葬全身。

勾龙如渊　送孙太冲守怀安

金沙春三月，桃李照城郭。

石峡趚鲤鱼，时时醉宾幕。

勾台符

勾台符　句

右执范贤袂，左拍薛昌肩，

举头傲白日，长啸揭青天。

勾台符

勾台符　句

无叶滋春色，有花开晚红。

勾台符

勾台符　句

松门开碧嶂，五甽销清泉。

勾台符

勾台符　句

胚浑凿开元精结，三十六峰排截巐。

勾台符

勾台符　句

料得桓温登剑阁，便抛李势入岷山。

勾台符

勾台符　句

酷爱青城好山色，终年不出白云门。

勾台符

勾台符　宿上清宫

寄宿翠微颠，身疑入半天。

晓钟鸣物外，残月落岩前。

勾台符

勾台符　延庆宫

一簇楼台地，嵯峨四面函。

路盘七折岭，坐对六时岩。

古汴高士

古汴高士　白马雪涛

层澜叠浪势轰雷，怒雨号风涌雪堆。

半夜四天云墨黑，恍疑白马闯江来。

古汴高士　楚山春晓

雾散云收宿雨乾，秦桃落尽晓风寒。

晴山四望天开画，啼鸟一声人倚栏。

古汴高士　炼丹台

洞角丹砂吐锦云，龟毛铅彩瑞氤氲。

我来收入县胎鼎，炼到洪蒙未剖分。

古汴高士　渌罗晴昼

第一岩前景若何，江流潋滟漾晴罗。

游仙道士无萦击，也共白云栖一窝。

古汴高士　桃源

山前溪是当时水，源上桃非旧日花。

多是渔郎露消息，洞门从此锁烟霞。

古汴高士　潼坊晚渡

日落山前水涨时，有人拍掌笑嘻嘻。

篙师只管需把手，载过神仙不自知。

古汴高士　浔阳古寺

浔阳古寺久荒凉，倒柱颓梁卧夕阳。

一盏佛

一盏佛　ˉ犹未灭，霁天云淡月华光。

古成之　怀石楼

相思天一　1，知在石楼间。

高卧客稀到，数峰人共閒。

仙方新更试，易疏旧曾删。

好探鳌头信，时应有鹤还。

古成之

古成之　句

寰中有道逢千载，岭外观光只一人。

古成之

古成之　临卒书诗

物外乾坤谁得到，壶中日月我曾游。

留今留古曾留得，一醉浮生万事休。

古成之

古成之　贪泉

贤良知足辱，为尔戎贪名。

一酌不能惑，千年依旧清。

深涵秋汉色，冷浸古松声。

珍重荒碑在，何人曾泪倾。

古成之

古成之　五仟观二首

拨破浮尘入紫烟，五羊坛上访神仟。

人间自觉无闲地，城里谁知有洞天。

竹叶影繁笼药圃，桃花香煖映芝田。

吟余池畔聊欹枕，风雨萧萧吹白莲。

古成之

古成之　五仟观二首

玄元分古观，南镇越王越。

五石空留瑞，群仙不记名。

丹砂虽久炼，鸡犬自长生。

槛簇鳌头景，门通鹤颈程。

烟霞随砌起，花木逐时荣。

古井涵虚碧，疏钟入户清。

荒芜怜夜色，寒溜引秋声。

丹竬封苔老，芝田积雨平。

风光齐岳麓，音信接朱明。

愿将身从此，乘云到玉京。

古成之

古成之　忆罗浮

忆昔罗浮最上峰，当年曾得寄仙踪。

凭阑月色出沧海，欹枕秋声入古松。

采药静寻幽涧洗，寄书闲仗白云封。

红尘一下拘名利，不听山间午夜钟。

古成之

古成之　游天通真身塔

洁志澄高塔，西南对海城。

一真虽有相，万法本无生。

梅雨侵窗冷，天风入海清。

临回慵更语，祖意自分明。

古某

古某　句

仙客有灵千古在，洞门无錀四时开。

谷客

谷客　题几

蓬岛三山在寸心，先生何事混凡尘。

不因门外家人谨，还是无缘遇洞宾。

谷倪子

谷倪子　栖霞寺

去郭六十里，闲游避世譁。

不将仙鹤伴，还用白牛车。

草木隐君宅，香灯古佛家。

几多吟景致，无限笔光华。

泉想寻新眼，茶应发嫩芽。

遥知碧岩上，举手拂烟霞。


挂笠道人　诗一首

偶乘青帝出蓬莱，剑戟峥嵘遍九垓。

我在目前人不识，为留一笠莫沉埋。

关景仁

关景仁　凫鹥亭

古有凫鹥诗，喜物游太平。

今见凫鹥亭。夜安洲渚棲，

书无罗风惊。群嬉固俦匹，

适意相飞鸣。春风藻荇稠，

夜雨波澜清。特以王泽深，

遂此微物生。飞甍枕榛台，

缭绕寒芜城。府目瞰清泚，

日羡凫鹥情。自惟县令暇，

朝夕亲编氓。土瘠民半馁，

役频民少宁。嗟尔多蹙迫，

岂与凫鷖并。我心徒尔嗟，

奈何存典刑。尔劳悯以恕，

匀重移之轻。庶几皆有乐，

共戴君聪明。民安令亦暇，

临流解尘缨。座岁可归去，

白发南山耕。

关景仁

关景仁　赠小苏

昔日闻苏小，今朝见小苏。

未知苏小貌，得似小苏无。

关景山

关景山　醉眠亭

杜老颠狂寻酒伴，经旬只走出空床。

输君纵饮还高卧，长有生涯作醉乡。

关景山

关景山　醉眠亭

贫饶北海杯中物，静胜长安市上眠。

乱地春风吹不醒，功成合与酒为仙。

关耆孙

关耆孙　句

况此憔悴州，居人仰煮卤。

煮卤数十年，余者皆贫寠。

关耆孙

关耆孙　送刘朝美侍郎归蜀

清议久不作，世无公是非。

只因翻故纸，不觉蹈危机。

东壁梦初断，西山蕨正肥。

十年成底事，赢得载书归。

关耆孙

关耆孙　游东屯

呼船渡西嚷，策马行东屯。

犹有竹下屋，依然柴作门。

林深多鸟雀，山对有猱猿。

世隔券尤在，堂非基自存。

稼云迷旷野，屏翠随层轩。

土厚疑吾里，溪清何处源。

餐英金有种，饭粒玉为要。

芦笋恋春渚，蕨芽蕃故园。

山名窃诸葛，城榜为公孙。

云雨峡前梦，琵琶山后村。

留人惟野趣，隔世绝尘喧。

墙度鸟飞影，泥留兔走痕。

渔樵老岁月，藜苋过朝昏。

槎汉我初返，梯参君暂扪。

车徒今附骥，行列旧同鵷。

休沐因闲日，攜持访古原。

摧颓一弊节，走逐双朱辬。

凉飙薄巾袂，佳气浮酒樽。

出游有此乐，相视而无言。

则为樵夫嘲，甚於人言烦。

取君古锦囊，盛我浣花番。

归去待星上，随江看月翻。

关士容

关士容　寿客

莫惜朝衣换酒钱，渊明邂逅此花仙。

重阳满满杯中泛，一缕黄金是一年。

关韪

关韪　桃源

流水洞门三数里，落花松迳几千年。

山南蜀国新开路，洞下秦人旧种田。

关希声

关希声　枕流轩

山出太虚外，溪流千古高。

临窗喧客枕，洗耳溅僧袍。

夜月气犹刢，秋风声更豪。

二年游赏剧，欲别首频搔。

关注

关注　洞霄与道士夜话

夜阑立语意萧然，似与黄冠有宿缘。

不用天坛飞皓鹤，知君家世是神仙。

关注

关注　记梦

玄衣仙子从双鬓，缓节长歌一解颜。

满引铜杯效鲸吸，低回红袖作弓弯。

舞留月殿春风冷，乐奏钧天晓梦还。

行听新声太平乐，先传五拍到人间。

关注

关注　句

钟声互起东西寺，火遥分远近村。

关注

关注　句

夜长何时旦，苦寒不成寐。

关注

关注　秋声

梦破松声枕上闻，睡魔夜半战吟魂。

初疑秋雨连江岸，乍觉寒潮上海门。

招引好风来古寺，追随月色下前村。

晚行欲问声来处，郁郁苍波漫不分。

关注

关注　咏俞仲义屏上王内史

手追心慕漫悠悠，写向丹青入卧游。

绝胜山阴问陈迹，茂林修竹想风流。

官人子弟　句

细草行滕路，杨席帽风。

管师复

管师复　白云

入寺层层百级梯，野堂更与白云齐。

平观碧落星辰近，俯见红尘世界低。

管师复

管师复　句

满坞白云耕不破，一潭明月钓无痕。

管向

管向　集句和太白水西韵

绝景西溪寺，分明见城郭。

绿水缬清波，青苔照朱阁。

石迳无纖尘，杨花共纷泊。

香刹中天起，野泉当案落。

蛇龙蟠古根，院竹翻夏箨。

李侯金闺彦，颇多宛陵作。

韵与金石谐，遗声寄寥廓。

何人继其踪，佳游屡前诺。

管御史

管御史　题文公书院

乘舟驻马览九曲，怪柏乔松映修竹。

水明山秀读书地，万古悠悠遗芳躅。

年深景怪公不来，淡雾衰草迷书台。

乌啼鹊噪暮林杪，明月夜夜穿空斋。

门轩岁月谁开闭，策杖登临令心碎。

无聊举棹便回路，闷倚船窗读周易。

广利寺僧

广利寺僧　问物初和尚

一封诏出禁庭中，催起慈峰住鄮峰。

今日开堂宣妙法，祥云瑞气罩虚空。

广利寺僧　中秋

吾心似秋月，碧潭清皎洁。

无手堪比伦，教我如何说。

桂柔夫

桂柔夫　赠桂琴隐先生傅子云韵

君是轶群者，当知不可羁。

渊源象山学，声价鲤庭诗。

要路足将策，高云翅肯垂。

余波幸沾丐，活我出污池。

桂如虎

桂如虎　阳华岩

天作高山势已空，地开岩窦巧玲珑。

卷成璯屋垂琼佩，擘破苍崖漱玉虹。

云气拥时来座上，尘埃飞不到亭中。

品题自有元郎句，我辈聊书一笑同。

桂闻诗

桂闻诗　和傅子云见赠

客袖冲寒至，飘飘不受羁。

笑呵双兔筦，亟写锦囊诗。

虽我斑毛薄，多君青眼垂。

别怀无处着，随梦到春池。

桂正夫

桂正夫　赠桂琴隐先生

重贲衡门日，盘餐愧负羁。

经年疏问道，静夜饱听诗。

近子觉形秽，服车羞耳垂。

快哉过庭鲤，咫尺凤凰池。


国子监生　题韩侂胄旧第

掀天声势祗冰山，广厦空余十万间。

若使早知明哲计，肯将富贵博清闲。

国子监生　题韩侂胄旧第

花柳依然弄晚风，才郎袖手去无踪。

不知郿坞金多少，争似卢门席不重。

果老

果老　大涤洞天留题

烟霞溟蒙峰九转，澱泼屏风倚天半。

石龙背冷泉声哀，万叠灵鼍飞素练。

江山登临夙所愿，何当骑麟醉游遍。

仙人一去不可见，洞天春晚花流远。

过孟玉

过孟玉　再扈从游小山二首

中官促召走双骖，诏许从游圣泽覃。

历览仙山瞻凤阁，径行禁粃识龙潭。

万方宁谧宜游豫，一曲升平乐宴酣。

浅薄承恩愧无补，原歌风雅继周南。

过孟玉

过孟玉　再扈从游小山二首

仙阙岧巃紫翠凝，蓬莱楼观喜重登。

桫椤树老当金殿，灵壁峰高倚玉绳。

辇路苔深龙瓮古，瀛洲风静海波澄。

分明记得经行处，曾侍君王到上层。

过守约

过守约　宝积寺

层楹宝势压禅扃，俗眼尘昏到易醒。

千幰树排车盖翠，万螺山矗佛头青。

夜将溪月澄心镜，春把岩花作画屏。

我欲期师不须出，世途今险甚东溟。


杭地士人　绝句

天目山前水齧，天心地脉露危机。

西周浸冷觚稜月，未必迁岐说果非。

杭学士人

杭学士人　古诗

上书如啜卢仝茶，直论国体宁无哗。

依然茅苇纵横斜，钟山老柏休槎牙。

呜呼时事如丝麻，食肉者口徒咿哇。

鬼蜮空含射影沙，逐客令下堪呈嗟。

识者将谓秦得邪，淳佑寝下如端嘉。

邪人刚指正人邪，时有引喙鸣灵鸦。

失脚奇祸曹罗羋，尼山草木枯无华，

奄奄山鬼相揄揶。我今束书归天涯，

不惜一去惜国家。

杭学士人　绝句

塞翁何恬恨失马，城火可怜殃及鱼。

一笑出门天万里，担头犹有斥奸书。

杭学士人　五言

郑五不去国，金陵深惧君。

校存知必毁，书在已如焚。

自是清流祸，非干比党分。

归欤虽幸矣，恨未效朱云。

杭州老尉　诗一首

当年同试大明宫，文字虽同命不同。

我作尉时君作相，东皇元没两般风。

郝某

郝某　宣和癸卯登浮光山

呼舟入境陟崔嵬，今日登临慰昔怀。

览胜凌虚缘绝磴，凭高索句付磨崖。

松声夜落千年洞，山势晴连万里淮。

仙迹空遗丹井在，宦尘行叹老筋骸。

郝显

郝显　湘山寺

偃蹇苍松锁翠岩，邦人云是古湘山。

寺穿石磴高低处，塔耸云烟吞吐间。

物外岂知尘世事，个中只许老僧间。

我来策杖登临罢，落日归鸦自往还。


和庵主

和庵主　题壁三首

自从南岳来雪宝，二十馀年不下山。

两处居庵身已老，又寻幽谷养衰残。

和庵主

和庵主　题壁三首

十方世界目前宽，抛却云庵过别山。

三事坏衣穿处补，一条藜杖伴清间。

和庵主

和庵主　题壁三首

黄皮裹骨一常僧，坏衲蒙头百虏澄。

年老懶能频对客，攀萝又上一崚嶒。

和蒙

和蒙　题义门胡氏华林书院

累叶聚居旌孝行，一斋崇讲待儒注。

满堂书史胜金玉，入槛峰峦逼斗牛。

墨客四来深慕义，本奴千树等封侯。

南昌旧令曾羁宦，悔不当初命驾游。

和请

和请　林潘张三友会于新楼

又携诗卷到南州，尘满征衫雪满头。

桃李春风故国梦，江山落日异乡愁。

樽前一笑真奇事，坐上诸君尽胜流。

政倚清谈洗胸臆，莫教王粲赋登楼。

贺德英

贺德英　赋雪

谁翦银河水，飞花出汉霾。

月明人竞往，踏破水晶街。

贺德英

贺德英　句

易描通臂状，难写断肠声。

只因错写天文表，流落人间一纪零。

贺德英

贺德英　圣小儿诗

英秀钟河岳，生来号圣儿。

虽云年尚小，不待学而知。

博古通今识，超群迈秀姿。

浩然食牛气，非若聚鱼嬉。

祖莹耽书日，甘罗入相时。

看看头角长，身到凤凰池。

贺德英

贺德英　题县厅壁

昆明池里跃金鳞，怒目扬鬵不露身。

想是龙门曾点额，至今羞见钓鳌人。

贺亢

贺亢　句

但存方寸地，留与子孙耕。

贺允中

贺允中　李伯纪丞相挽诗

已矣经邦业，茫然造物心。

人生固有定，天意颇难谌。

此日嗟亡鉴，当年用作霖。

吾皇方愿治，十事想遗箴。

贺允中

贺允中　题石桥

敢祈方广现危梁，千古灯燃共此光。

聊试茶花便归去，杖头挑得晚风凉。


壑大

壑大　西湖为陈世崇饯行

我昔见君方成童，长吉才华惊钜公。

人间科第不屑就，直使声名闻九重。

乃翁引上凝殿，子虚不待他人荐。

入直承明凡几年，天上奇书尽曾见。

翩然归去大江西，二疏父子还相随。

故乡分得云水地，却喜不爽渔樵期。

春雨骑牛对烟草，何如振衣随龙五云表。

秋霜黄独煨地炉，何如驼峰犀箸食天厨。

林间食叶抄诗句，何如宫妃捧砚挥毫处。

溪边照影着荷衣，何如龙门应制夺锦时。

钧天梦断难回雇，浩然合在山中住。

金石台前伴白云，六年不踏西路。

今日重来发长吁，忍看清平破草庐。

尽拈书籍向人卖，归买田园供荷钥。

乃翁八十齿发落，倚门待儿斜日薄。

孤山梅花带不归，却唤扁舟载童鹤。

衡泌

衡泌　绿波亭

清泪斑斑洒绿波，年来转觉别离多。

扁舟南浦分携处，水远山长愁奈何。


侯丹

侯丹　学古体

桐风吹月乌啼井，碧波湿露沈云影。

素丝牵玉转泉华，美人睡觉燕支冷。

银钩挂帘北窗晓，翠鬟临镜双鸾小。

黄衫少年望不来，寂寂庭阶满春草。

侯蕃

侯蕃　渔樵

渔樵结伴住山豨，蓑笠生涯路不迷。

洞口桃花春水满，峰头槲叶夕阳低。

故人莫遣寻严濑，太守何须说会稽。

换得酒来歌得曲，大家不惜醉如泥。

侯畐

侯畐　长安

又是故山好，谁孝轻别家。

带来衣典尽，所拟事全差。

诗债随时解，房金累月赊。

客怀元自苦，不涉听吹笳。

侯畐

侯畐　寒食

满地落花收不得，子规声里抱愁眠。

贫家无日非寒食，未必今朝始禁烟。

侯畐

侯畐　湖心寺呈箫峰陈明府

水边曾看题碑石，知是诗人扁寺名。

僧趁钓舟来赴供，鱼听堂鼓候抛生。

无多空地锄松影，儘有寒湖载月明。

只合閒身吟向此，细将心事共鸥评。

侯畐

侯畐　寄友伯杲

一自城南别，无书直到今。

凄凉春夜雨，点滴故人心。

笋长林添竹，蚕成柘减阴。

清溪吟历处，曾有梦相寻。

侯畐

侯畐　柳花

嫩水浴凫芳草短，淡烟飞燕落花天。

绿杨也识春来暖，一夜东风脱却绵。

侯畐

侯畐　暮雨

暮雨生寒衣袂薄，楚乡客子正伤情。

扁舟莫向芦边宿，夜半西风有雁声。

侯畐

侯畐　芷溪园

行吟溪上园，幽思与诗便。

藤附多年树，苔生废井泉。

瘦梅锄月种，蔓菊就篱编。

更有三间屋，重茅盖竹椽。

侯氏

侯氏　闻雁

何处惊飞起，雝雝过草堂。

早是愁无寐，忽闻意转伤。

良人沙塞外，羁妾守空房。

欲寄回文信，谁能付汝将。

侯延庆

侯延庆　初夏

猥山狭路蔚桑麻，篱落春归尚有花。

雨涨小溪蒲剑短，风回横陇麦旗斜。

侯延庆

侯延庆　次韵时从事桃花菊

霜郊百草半青黄，寒菊偷春作艳妆。

灼灼似夸篱下客，夭夭欲伴禁中郎。

玄都道士闻须种，彭泽先生见定狂。

莫信化工欺世谷，且将一笑荐雕觞。

侯延庆

侯延庆　句

长沙雄富冠江关，百万楼台绿柳间。

侯延庆

侯延庆　诗一首

云来万山动，云去天一色。

长啸两三声，天高秋月白。

侯遗

侯遗　茅山书院

精舍依岩壑，萧条自卜居。

山花红踯躅，庭树绿栟榈。

荷锸朝芸陇，分镫夜读书。

浮云苍狗纪一笑不关余。

侯友彰

侯友彰　示子

老去官仍旧，贫来口亦添。

举杯瓶易罄，下箸味难兼。

吾祖从来俭，痴儿莫谩嫌。

万钱终有命，遗汝不如廉。


壶弢

壶弢　题沈知丞园

曲径芳塘百亩园，更无烦暑碍风烟。

留春庭院花如锦，迎月楼台柳舞绵。

邺架插书金屋底，秦筝度曲绿衣前。

主人宴罢归来晚，银烛高烧月午天。

湖杓

湖杓　大涤洞天留题

蔓藤森木阅千龄，断壁嵌崖翠削成。

安得抱琴来此宿，夜深随意写溪声。

平生昼里看丘壑，便欲扶筇快赏心。

真个溪山在亭外，老坡千古共知音。

湖州士子　句

可怜载工部，独树不成林。

虎丘山僧　句

昨夜虎丘山上望，一轮明月照苏州。

扈蒙

扈蒙　句

五凤齐飞入翰林。

扈蒙

扈蒙　桐庐员外出勋德之门以儒素为业泊来仪於京阙久飞誉於缙绅今则膺凤

王谢高门江鲍才，东游何用更裴回。

弦歌好就吴乡拜，簪组初从魏阙来。

清酒一尊携潋滟，旧诗千首贮琼瑰。

健颿轻櫂须行乐，莫效当时庾信哀。



惠迪

惠迪　句

小屋牵萝补，高轩偃盖过。

惠迪

惠迪　婆饼焦

梦破一声婆饼焦，吴音未稳带春娇。

不禁风力遥飞去，却引余音过别条。

惠迪

惠迪　送客

开怀有佳子，我别有忍别。

连宵揽衣忙，就月歌数阕。

歌长月欲落，酒尽情更切。

凌晨□独行，祖赠余黡蘖。

昨语已如梦，今语无对说。

待得归来时，杨花满天雪。

惠端方

惠端方　梅花

美人在空谷，抱志苦贞洁。

不学桃李颜，甘在枯朽列。

素衣飘白云，玉佩缀明月。

肌肤炯凝脂，容色眩春雪。

临风一笑粲，皓齿何莹澈。

破镜忽上天，寒影浸瑶阙。

少时看玉立，相视已华发。

人陈花自新，花巧人更拙。

勿言花不耐，人竟被花阅。

付之一尊酒，调以三寸舌。

惠津

惠津　句

饥残夷叔丰姿瘦，泣尽娥英粉泪乾。

惠哲

惠哲　题天柱山鸿都观

钟鼓千年后，耕桑万岭巅。

松杉森老气，桃李弄馀妍。

烟暝东西坞，泉分上下田。

直疑秦避世，自古一山川。

慧姞

慧姞　赋情

自怜新髻好，对镜久夷犹。

回首瞥见郎，含羞整搔头。

花间并郎行，低说夜来话。

蝴蝶学娇阁，飞来傍裙带。

羡杀叶底花，色娇香不漏。

安得郎如叶，长将玉肌覆。

慧日庵主　偈

丘师伯莫晓，寂寂明皎皎。

日午打三更，谁人打得了。

霍洞

霍洞　宿田舍

北风吹晴屋满霜，翁儿赤体悲无裳。

闺中幼妇饥欲泣，忍饥取麻灯下缉。

一身勿暇私自怜，鸣机轧轧明窗前。

织成五丈如霜布，翁作旋襴儿作裦。

明朝官中租赋急，依然赤体当风立。

霍洞

霍洞　岁饥太守春游呈以绝句

朝来五马去寻春，谁信家家甑有尘。

枕藉道傍宜细问，恐非芳草醉眠人。

霍权

霍权　题景吕堂

佞人巧求售，富贵一息顷。

千古名不磨，雨心犹耿耿。

伟哉正惠孙，疾恶何勇猛。

平生历宦余，南台与东省。

初著獬豸冠，排击首权倖。

奸雄始萌蘖，忠愤已骨鲠。

一片忠义心，皦皦从簿领。

涵养老益壮，大节兼晚景，

若人久云亡，冰魂嗟已冷，

羡莫徒驰神，反身盍三省。

霍正夫

霍正夫　大涤洞天留题

长虹舞涧石磷磷，胜践还怜雨送春。

云木千章森翠幄，洞天九锁绝红尘。

丹藏仙谷生奇箬，香到龙祠泽旱民。

山有旧盟来更好，斋心恭对玉晨真。

击虎臣

击虎臣　句

长日林皋独醉吟。

击虎臣

击虎臣　句

彩旆西来横铁瓮，大江东围涌金山。

纪应炎

纪应炎　句

三年南海清心坐，一任东君冷眼看。

季兑

季兑　句

异事标仙女，灵踪隐志公。

季履道

季履道　龟山

浊酒三秋馆，青灯半夜花。

故人浑在目，幽梦暂还家。

淮近风偏恶，山高月易斜。

新霜何处雁，片影落平沙。

季南寿

季南寿　句

我以铜符吏营浦，闻古刺史元最贤。

季咸

季咸　均庆寺

一方灵迹两峰间，左右芒山与砀山。

胜地昔曾钟王气，高僧谁此掩禅关。

翚飞巍殿烟瓴碧，翠削层崖苔藓斑。

千古英雄无处问，岭头依旧白云闲。

季昭史

季昭史　冬

一气推迁星复回，人生常苦岁华催。

冻云欲雪雁声过，腊酒正春梅信来。

济州太守　句

鹦鹉能言争似凤。

暨氏女

暨氏女　句

多情樵牧频簪髻，无主蜂莺任宿房。


郏亶

郏亶　呈王荆公

十里松阴蒋子山，暮烟收尽梵宫宽。

夜深更向紫微宿，坐久始知凡骨寒。

一派石泉流沆瀣，数庭霜竹颤琅玕。

大鹏泛有捕风便，还许鹪鹩附羽翰。

郏亶

郏亶　失鹤

久锁冲天鹤，鑫笼忽自开。

无心恋池沼，有意出尘埃。

鼓翼离幽砌，凌云上紫台。

应陪鸾凤侣，仙岛任徘徊。

郏亶

郏亶　太仓隆福寺创观音院以诗百韵寄妙观大师且呈乡中诸亲旧

珍重妙观师，书来再三读。

不蒙促归计，乃忧旷笺牍。

疑师未相知，待我尚尘俗。

窃闻构新殿，东畔建廊屋。

圣像已完布，舍利应祈祝。

其余虽未备，想亦渐周足。

凡事在臻牢，慎勿尚遄速。

堂基不厌高，磉窠须剩筑。

间架莫求大，却须择良木。

椽桷贵稠直，楣栱要恒笃。

但得规摹成，不忧无人续。

五年纵未就，十年亦示蹙。

今生不能了，后世亦修复。

中庭要宽广，从舍须团簇。

堂前种杉桧，方丈植慈行。

冬青绕周遭，夏初香馥郁。

松篁又次之，潇洒快脸腹。

园中开数径，晚步散踡踨。

沿阶种药苗，乘间采盈掬。

川芎并地黄，幽兰间甘菊。

泡水须麦门，熬汤要莺粟。

蘻莪并狗杞，可以备蔬蔌。

葵藿及鸡冠，可以悦心目。

橘柚耀金苞，钥旗资茗粥。

四时皆要用，一奴长灌沃。

地形或褊隘，后墙可展扑。

东荣有园池，幽小类棋局，

长土可载削，凡材宜斩斸。

使之稍清旷，可以蠲烦溽。

秋至芙蕖红，春来鸭头渌。

拨刺有鲂鲤，优游栖雁骛。

菱芡交加生，藻荇参差畜。

采嚼齿牙香，牵挽襟裾绿，

楞以娱宾朋，可以施水陆。

穿渠绕吾院，高下相联属。

畎引发新声，潺湲若山谷。

细事宜先治，大道在勤督。

晨经劝群庶，夜讲诲幽独。

午间略行道，睡魔可降伏。

智灯照昏迷，慧刀破贪欲。

若夫润泽事，在师更崇肃。

为山贵覆篑，弹冠重初沐。

荤羶勿放人入，酒会当还逐。

诸宅或相混，此诗可约束。

庶令百里人，外悦更心服。

从善若转圜，慕义如凑幅。

悟者味醍醐，昧者隔纱縠。

病者解颠倒，强者销仇毒。

昆虫与草芥，一一沾慧福。

顾此区区心，提孩已怀蓄。

十三听先训，观音为眷属。

二十学於寺，有意重盖覆。

诵书小松下，夜惊老僧宿。

老僧睡不称，冥心生毁讟。

梦一白衣人，戒言勿轻触。

凌晨来谢我，道此颇惭恧。

因知此大缘，圣心已潜属。

故余昔欲仕，先此治轩垫。

无端赴辟书，万里走炎燠。

因缘论时事，乍荣复深辱。

连延未能归，非敢恋方谷。

上欲荣二亲，次欲芘诸族。

妻封子可任，行将谢微禄。

屯邅累见迫，神灵若相促。

前日除永甯，君恩殊委曲。

风物似京华，民醇无犴狱。

月给五十千百万，岁租三百斛。

兹事为未了，力辞求倅睦。

尚念虽近乡，官身甚羁拲。

黾勉终此任，庶几堪退缩。

驱驰六十年，今朝方自赎。

可为林下游，放旷比麋鹿。

幽园创书馆，诸子弄黄轴。

静室爇名香，与师评梵竺。

寺僧必钦向，师应勤训育。

童蒙傥来叩，我亦当善告。

四季饮乡人，三冬辦民浴。

其八m老姑与老姊，就可报恩鞠。

季弟与群姓，日可讲驭穆。

人生能几何，此乐难尽录。

惟师本英豪，少小已良淑。

传经建精蓝，饭众迈高躅。

飘然西北来，声华满京毂。

名山及钜院，诸公意勤缛。

师皆力辞避，许我归林麓。

兹惟吾二人，密约有昔夙。

然能蹈此语，沙金石中玉。

吾身方困踬。师誉正彪襮。

吾归不为艰，师退良难卜。

飞云谩出山，至宝欣还厁。

素志幸已酬，忘言目相瞩。

幽显若相佑，成就在忽倏。

内外期两立，缁素更纯熟。

惟吾二人者，可以共藏六。

松江多波涛，西山呜橡桷。

台岭夸石梁，庐阜诧飞瀑。

与师结真赏。轻举效鸿鹄。

相将老此身，啸歌随寝餸。

数终或归去，任缘顺所欲。

却观今日事，犹如梦中烛。

郏侨

郏侨　访翠微邈上人

行客倦奔驰，寻师到翠微。

相看无俗语，一笑任天机。

曲沼淡寒玉，横山锁落晖。

情根枯未得，爱此几忘归。

郏侨

郏侨　访渞峰贤上人

步入渞峰阁，寻师师未归。

凭栏寂无语，唯见白云飞。

郏侨

郏侨　为简公约赋素琴堂

素琴之堂虚且清，素琴之韵沦杳冥。

神闲意定默自鸣，宫商不动谁与听。

堂中道人骨不俗，貌庞形端颜莹玉。

我尝见之醒心目，宁必丝桐弦断续。

呜乎靖节已死不复闻，成亏相半疑昭文。

阮手钟耳相吐吞，素琴之道讵可论。

道人道人听我语，纷纷世俗谁师古，

金徽玉轸方步武，虚堂榜名无自苦。

郏修辅

郏修辅　隐潭

在昔知何人，凿破青山骨。

飞泉直下来，千尺泻倏忽。

两壁苍翠间，一阵风雷突。

傍无尘埃踪，中有蛟龙窟。

寒气不可向，猛势岂能屈。

安得当旱年，为霖济群物。


蹇材望

蹇材望　题石鱼

何代潜鳞翠琰镌，双双依藻更依莲。

梦符端报屡丰兆，物盛宜歌大有年。

玉烛调和从可卜，金刀题咏又开先。

浑如泼剌波心跃，感召还知太守贤。

蹇驹

蹇驹　句

连山横截展一臂，为我障断西南夷。

建都思

建都思　逍遥楼

逍遥留古迹，胜景浩无穷。

雾锁山城市，烟藏水府宫。

峰峦霄汉外，栋宇画书中。

百草业深绿，群花绽浅红。

建炎民谣

建炎民谣　晁子绮

晁子绮，澶渊{今河南濮阳西}人。

咏之孙{《宋诗纪事补遗》卷四九}。

建炎民谣　讥刘豫

浓磨一锭两锭墨，画出千年万年树。

误得百鸟尽飞来，踏枝不着空飞。

建炎民谣　题兰亭帖

少游写就兰亭叙，逸少英姿殆昔人。

我祖同为长公客，每於翰墨契精神。

江安止

江安止　饮故祭酒黄公园林

记曾飞矢集蛮毡，一着鞭争万骑先。

邑篆愧分炎瘴地，朝衣犹惹御炉烟。

莲塘小饮香随艇，月榭高吟水压天。

此日隔花参簿尉，乌纱同乐太平年。

江白

江白　等法院

满路烟花画不成，栖桐佳致古流名。

院邻翠障千寻碧，门抗寒溪一带清。

昼影乱云遮暑气，晚凉疏雨送秋声。

我来到此慵回首，倚槛吟看海月生。

江邦佐

江邦佐　游浔州南山

南山特地森奇峰，嶙峋怪石盘虬龙。

巨灵夜半擘山腹，幻出岩窦相玲珑。

阴阳石罅滴琼液，拂拂洞户生天风。

宸章炳焕神物护，断碑零落苍苔封。

稚川飞升岁月久，丹灶灰冷留遗踪。

晓猿夜鹤自惊怨，朝岚夕霭常溟蒙。

我来依守困朱墨，欲寻胜概嗟无从。

公馀乘兴一登览，万象献状来无穷。

金茎濯露素秋节，清凉不与世人同。

凭虚孤啸岸巾帻，收拾爽气归胸中。

俗驾自怜难久驻，还作泠然御风去。

太息真仙杳不逢，碧云暮合空凝伫。

江表祖

江表祖　题资福院平绿轩

碧瓦丹棱转盼成，一亭聊复寄闲情。

人如水墨画中立，山向芜尽处山横。

舟入柳阴冲鹭去，檐依波面荫鱼行。

题诗每愧临流意，吟苦那知白发生。

江宾王

江宾王　题茅山胡道士琴月卷

皎皎松上月，泠泠手中琴。

一弹飒灵飚，再弹驱层阴。

铿然发清响，窅皛延余音。

流光复徘徊，空林转萧森。

象器无乃泥，天人谅何心。

邂逅若有得，俯仰还自吟。

太音寄寂寥，内景涵静深。

山空夜将宴，微露沾衣襟。

江朝卿

江朝卿　喜逢灵江趕禅师

两世吟边友，分携二纪馀。

独怜身老去，及见顶圆初。

间昼烹茶数，炎天人定疏。

久依莲社泊，晤语胜邻居。

括州尊宿后，学业贯儒缁。

自说先师笔，曾抄谬客诗。

石蒲抽水上，树蔓与云垂。

何处风埃滚，无营不用知。

江朝议

江朝议　游阳华口占五言八句呈诸僚友

十里云深处，阳华小洞天。

千岩虚夜月，万壑溜寒泉。

石磬生何世，仙田种几年。

神灵自幽显，时序任流迁。

江朝议

江朝议　早离永明晚抵江华道中

飞沙羃羃路曼曼，万籁风声重晓寒。

涉涧跻危任劳役，服勤王中敢辞难。

江朝议

江朝议　早离永明晚抵江华道中

舍车跨马喜新晴，倍风旌旗照眼明。

顾我未能流美化，邦人何事喜相迎。

江定斋

江定斋　列岫亭

倚槛穹双目，疏林出远村。

秋深山有骨，霜降水无痕。

天地供吟思，烟霞入醉魂。

回头云破处，新月报黄昏。

江定斋

江定斋　题金山雄跨亭

漠漠杨花满渡头，东方助我作山游。

凌空地势欲吞海，绕寺渡声长带秋。

远近烟光分岸色，高低塔影浸江流。

栏干倚遍无穷思，频唤吟杯洗□愁。

江公亮

江公亮　句

好是道人岩边月，夜深清照饮牛溪。

江公著

江公著　久旱微雨

云叶纷纷雨脚匀，乱花柔草长精神。

雷车却碾前山过，不洒原头陌上尘。

江公著

江公著　玉泉庵

风暖客衣轻，山行眼乍明。

人非少年事，泉作旧时声。

草屦春游倦，茶瓯午睡清。

不教身自在，城郭莫烟生。

江鉬

江鉬　隋堤柳

锦缆龙舟万里来，醉乡繁盛忽尘埃。

空遗两岸千株柳，雨叶风花作恨媒。

江景春

江景春　费拾遗书堂

投閒深感圣君恩，放浪华山酒满樽。

高下数峰撑日月，东南一柱壮乾坤。

雁拖秋色迷渔浦，鸦背斜阳过洞门。

偶听山中风水响，恐疑仙乐和朝垣。

江景房

江景房　保安寺

扰扰尘埃白日忙，偶然来谒赞公房。

行登峻岭跻攀倦，坐俯清泉笑傲凉。

林静鸟声酬客语，风来花气逐人香。

此时已觉凡尘断，分得高僧兴味长。

江恺

江恺　相士俞方塘

方塘之鉴形可识，方诸之鉴心始得。

相形何如更论心，以貌取人当有失。

君不见虞皇项籍两重瞳，成汤曹交皆九尺。

江奎

江奎　茉莉花

灵种传闻出越裳，何人提挈上蛮航。

他年我若修花史，列作人间第一香。

江奎

江奎　茉莉花

虽无艳态惊群目，幸有浓香压九秋。

应是仙娥宴归去，醉来掉下玉搔头。

江立信

江立信　金陵怀古

胜地尚存龙虎气，荒台已失凤凰踪。

六朝文物山川古，霸气终归指雇中。

江立信

江立信　赠儒僧空谷二首

三十年前的秀才，而今面目现如来。

元知三教本无异，走入千山唤不回。

僧衲西风囊有锦，禅心明月镜无台。

我闻空谷脊梁硬，多得名流青眼开。

江立信

江立信　赠儒僧空谷二首

当今天子尊儒宿，何事幽人在空谷。

子衿不复恋黉宫，禅衲惟其老岩屋。

菜根脱粟供其餮，野鹤孤猿为之侣。

衣冠当代多英贤，羽翮皆欲摩苍天。

名韁利锁祗自役，萧散何似林中仙。

榘山诗卷仁斋书，知音偻指皆名儒。

千峰顶上牢立脚，清风端可廉顽夫。

江砢

江砢　句

西风野如赭，见者辄吐吞。

江砢

江砢　句

太傅数日别，刘公一纸书。

江砢

江砢　句

读书三年丈，逢世四角轮。

江梅

江梅　新阳铺

梅花篱落菜花畦，春水平田酿燕泥。

健事老翁头雪白，一簔烟雨自扶犁。

江南剑客　题鹤林宫

暑往寒来造化间，谁将大药驻朱颜。

骑鲸客去天连水，跨鹤人归月满山。

炉火焰烧情欲境，剑峰割断利名关。

烟花随分岩头绿，猿鸟不惊春色间。

江溥

江溥　汪端斋听雨轩

二苏当日相思句，故揭名轩意可知。

萱草满堂长衎衎，棣华联萼更怡怡。

酒倾风雨对床夜，梦到池塘觅句时。

最善君家好兄弟，个中真乐本无涯。

江琼

江琼　磨崖碑

元水部磨崖碑，为唐中兴作也。

唐事已矣，而碑崖□□独存。

本朝诸贤相与题咏，如张宛邱时有游人打碑卖之句。

□古一言□□□□□不已。况今打碑卖者，

壹岂漫郎宅畔零陵诸孙自为之□□□□□也。感天宝之骏功，

嗟次山之坠绪，因借宛邱所□实□□□□□。

凄凉浯水迹如扫，漫郎宅荒崖畔草。

雨淋日炙骨癯，磨得人间岁月老。

粤从天地开辟来。经济何代无奇才。

若得高名烂青史，底恨白骨埋黄埃。

孽臣边将乱国纪，郭公千载凛不死。

纪在中兴第一功，三绝宁论文与字。

吁嗟古往而今来，插天何处无石崖。

两京未复百战罢，铜驼荆棘谁能开。

世事轮云可悲慨，文学老生品何在。

江任

江任　句

珠盘临路泣，斗印入乡提。

江上渔父　句

十年江上无人问，两手今朝一度叉。

江施

江施　句

深随石窦千寻去，远自云峰十里来。

江涛

江涛　和放翁题莺花亭

春雨溪头长柳园，游仙枕上赋黄鹂。

谁知醉卧古藤下，却是浮生梦里诗。

江涛

江涛　句

麦陇将雏驯乳雉，柳塘遗子漾游鱼。

江万里

江万里　辟妖禽吟

去国离家路八千，平生不爱半文钱。

苍天鉴我无私意，莫使妖禽夜叫冤。

江万里

江万里　朝贺

四海衣冠拜九重，圣君在位像飞龙。

遥瞻雉扇双开处，万岁齐呼瑞气浓。

江万里

江万里　嘲元宰相

钓得金鳌休便休，何须垂上钓鱼钩。

昨宵试向江头望，明月芦花别是秋。

江万里

江万里　道番易登龙虎

瞻彼高山，苍苍相缪。

云舒霞张，溪谷险幽。

鸣鹤在树，猿猱啾啾。

青松多风，白露已秋。

仙乎曷去，胡不少留。

江万里

江万里　和瑞雪

与天通处在人和，未有人和天荐瘥。

消息连朝来玉阙，川原满眼尽银河。

坡书已得欧公体，力士宜尊太白靴。

人物于今如越雪，欲令惯见不嫌多。

江万里

江万里　荷花

结亭临水似舟中，夜雨潇潇乱打篷。

荷叶晓看元不湿，却疑误听五更风。

江万里

江万里　句

不忍骤开还骤落，殷勤含蕊待君来。

江万里

江万里　柯山图

柯山千仞郁嶙峋，喜见丹青写送人。

洞府无人留永日，神仙有路隔重云。

苍松白石秋容净，绝壁悬崖晓势分。

归向公庭对真景，却疑人是化中身。

江万里

江万里　龙虎山

凿开风月长生地，占却烟霞不老身。

虚靖当年仙去后，未知丹诀付何人。

江万里

江万里　梅花

草际春回残雪消，强扶衰病傍溪桥。

东风不管梅花落，自酿新黄染柳条。

江万里

江万里　梅花

床头周易用心来，旧卷经年病不开。

到得初冬梦颜子，欠伸俄健起寻梅。

江万里

江万里　劝农

农岂犹需我劝农，且从人意卜年丰。

喜闻布谷声声急，莫为催科处处穷。

父老来前吾语汝，官民相近古遗风。

欲知太守乐其乐，乐在田家欢笑中。

江万里

江万里　诗退风涛

万里为官彻底清，舟中行止甚分明。

如今若有亏心事，一任碧波深处沉。

江万里

江万里　题黄鹤楼

黄鹤楼高倚半天，楼中黄鹤去千年。

檐楹自是留真境，几席何妨得老仙。

云护山光秋驻马，日笼江影书停船。

良工改写归图画，俯仰令人一慨然。

江万里

江万里　锺陵归舟即事

昨日北风今日强，归船又过斫柴江。

浮槎却被春流误，挂在沙头古柳椿。

江文叔

江文叔　桂林

桂林佳丽冠群城，父老从来不识兵。

南峤昔虽多胜概，西湖今独擅佳名。

江西举老　送是正甫赴南徐幕府

此翁文彩自权奇，抹过监车十万蹄。

笔下何多春草句。胸中定有辟尘犀。

戴公山下竹三径，米老庵前云一溪。

莲幕退思湖上客，一编为我赋新诗。

江湘

江湘　赠李崇义应童子科长歌

通经应童科，诗书尤所长。

生儿有如此，族党真有光。

五车举舌端，观者绕回廊。

崭新露头角，志气何坚刚。

七岁古所难，一目书五行。

毋乃天帝孙，为织云锦裳。

自觉我形秽，明珠在我傍。

麟经穷终始，猿臂射艺场。

覆诵公堂上，时维十月阳。

同僚发嗟叹，喜子同举觞。

我非韩昌黎，附绪寻茫茫。

犹拟作一序，如送童子张。

读书宜闭门，不迎亦不将。

六经漱芳润，闇然名日彰。

上书愿鬻汉，负鼎期干汤。

幼学欲壮行，少年非所当。

细字缀语言，漏声夜未央。

短檠提案前，帘幕风露堂。

博洽精经史，纵横鹜皇王。

逢源欲深造，不息思自强。

上必希贤圣，下期为隽良。

时乎时不再，夜气毋牿亡。

缅想唐宗室，姓名今馨香。

长吉非凡流，劲词摩穹苍。

锦囊搜佳句诗体轹齐梁。长源有仙骨，

頫笑余子忙。鸣珂乃言志，

宁忍驹服箱。卓哉二君子，

驰声翰墨场。愿子勉未至，

多歧戒亡羊。举动思古人，

远到胡可量。召见金銮殿，

承恩七宝床。假直秘书阁，

遍览万卷藏。此是君家事，

射策宜为郎。万人吾往矣，

所向俱披猖。蝜蝯戒缘高，

失手千丈强。散仙戒追陪，

埃壒惊劻勷。顾我理一同，

强颜补千疮。催科政何拙，

劝民务农桑。戴星廑出入，

艰险身备尝。未寻三径盟，

徒积九回肠。为米耻折腰，

卜居筑林塘。我赋归去来，

观子鹏路翔。

江心宇

江心宇　三禽言

我友我友，鞠衣黄裳。

一日不见，尔何所翔。

尔何所藏，飞鸣高树去。

毋也不忘，噫。

高树如何，噫。

绿阴正多，噫。

江心宇

江心宇　三禽言

燕燕尾不齐，撇裂侵泥滓，

翻飞烟雨里。转眼朱门委榛杞，

权门如市止复止，天际翻飞鹰敛翅。

江心宇

江心宇　三禽言

布布谷，哺哺雏。

雨苦苦，去去乎。

吾苦苦，吾苦苦，

吾顾吾姑。

江休复

江休复　奉陪原甫泛汝水作

汝颖日滔滔，巢由绝世高。

风流虽缅邈，舟楫共游遨。

雉堞萦回远，山川应接劳。

幸陪觞咏水，旌旌驻兰皋。

江休复

江休复　謹次韵和呈垂览拙诗之作

朝跻天门路，暮宿白云杪。

超然六合作，如翼鸾风矫。

运眸极遐旷，收念息奔扰。

盘盘上绝顶，独立颢气表。

天壁涌神泉，玉龟泳灵沼。

凌奥无螫虫，集灌尽百鸟。

胜景穷赏践，陈迹嗟缅眇。

接遯终焉托，真仙事殊窅。

云露相飘飘，尘途忘湫湫。

蹑屐游已屡，操孤才患少。

思轧几沉伏，神驰空飘渺。

谢客兴不浅，尚子计未了。

何时出尘笼，重看众山小。

江休复

江休复　句

郡邸狱冤谁与辩，皋桥客死世同悲。

江休复

江休复　句

王十践衰境，加我在明年。

江休复

江休复　君实不饮酒栽菊诗以间之

君实不饮酒，庭下多栽菊。

不知黄花开，奈此杯中绿。

凌晨烟露糍，后日风霜促。

欲表君苦心，宜种子猷竹。

江休复

江休复　牟驼罔阅马

牧马散近地，阅视乘高秋。

驼冈似沙苑，堆阜带川洲。

坡陁故梁城，萦薄西南陬。

连棚映林樾，星罗倚层丘。

回风吹阵云，奔腾歨来游。

野性脱羁马，饮齕遂所求。

腹干颇肥张，郁怒何彪休。

群敺骤麋鹿，逸势凌蛟虬。

军戎选轻捷，和銮御调柔。

毛物有千名，众美归骅骝。

梁王愁思台，佛刹居上头。

劫来一凭眺，遗墟莽悠悠。

信陵骨已朽，岩穴谁见收。

当时英豪辈，事逐东波流。

置酒临风轩，聊以纾烦尤。

江休复

江休复　秋怀

西风万里至，旷然天地秋。

暮雨生夕凉，百虫鸣啾啾。

楚山晓苍苍，楚水亦悠悠。

骚人试登临，感物增离尤。

所思在遐方，欲往路阻修。

香草有蕙茝，嘉树有梧秋。

白露委芳馨，彫零使我愁。

穷年倦羁窘，江湖思旧游。

纫兰制芰荷，飘泛一叶舟。

肆情云水间，意适何所求。

江休复

江休复　送祖龙学赴陕府酌饮赠别次欧阳永叔韵

西掖门外驻征轩，修书院中倾别酒。

诸公磊落公具来，顾我衰迟亦何有。

祖侯銜使才北归，亟请甘棠复西走。

函关候吏齐引领，翰林主人惜分手。

高谈抵掌华屋头，赋咏题诗乐难朽。

飞觞举白至无算，击楫誓清不殓九。

着鞭壮士空后时，隐几先生仍丧偶。

定国能饮动论石，山公雅望潜增斗。

纷纷醉袂影就判，怊怅高阳一狂叟。

江休复

江休复　同持国宿寺太学官舍

翳翳云月薄，冷冷雪风清。

学省夜岑寂，天街断人行。

广庭层阁险，寻廓步馀明。

松簊递遥响，如闻弦诵声。

悠悠子佩诗，讲座庙埃生。

迥就直舍休，亹亹谈道精。

心会境物融，泯然遗世营。

寒眠屡展转，寤言写素诚。

江休复

江休复　王官谷司空侍郎故居

首阳采薇士，商代缅以遐。

唐季有夫子，遯世肥且嘉。

拔迹离污险，抗志凌青霞。

剥运扇颓风，奸雄比回邪。

不然随波流，横噬猰{左犭右俞}牙。

吁哉土德衰，暌乖鬼盈车。

英英夫子贤，顕晦吾所嗟。

相见栖隐情，遗文搴菁华。

山藏白驹谷，水绕骚人家。

踌躇碧峰前，寒日忽以斜。

江逌

江逌　乌君山

洞中烟锁五云楼，洞口寒泉今古流。

见说秋高风雨夜，徐良骑鹤鹤更来游

江左士大夫　句

扁舟载双鹤，万卷贮群书。

姜邦达

姜邦达　贺兄得节二首

难兄位品亚司空，腰下金章指日重。

昼锦荣归何太晚，举头何啻仰高峰。

姜邦达

姜邦达　贺兄得节二首

夜雨当年旧话空，草庐应记乱山重。

归来若上松楸望，前对南屏巾子峰。

姜邦佐

姜邦佐　贺兄得节寄诗二首

千年华表插高空，归日呼声彻九重。

城郭人民俨如昨，不应忘却白云峰。

姜邦佐

姜邦佐　贺兄得节寄诗二首

老气峥嵘薄远空，才名一世许谁重。

已将功业酬身了，却把梅山作隐峰。

姜补之

姜补之　雪夜问梅

一年春事五更初，梦觉寒香乍有无。

门外不知深浅雪，只应消瘦玉肌肤。

姜大民

姜大民　洪遂良自京师东归赠以诗

故山西郭有园林，之子东归抱短琴。

衣锦未论当日事，首丘聊慰阿翁心。

春风桑梓欢娱极，秋雨松楸感慨深。

莫写渭阳图画里，令人披阅重沾襟。

姜德明

姜德明　秋江渔乐图为邑人宗正纯撰

枫树萧萧霜叶红，芦花瑟瑟鸣西风。

渔翁举网秋江上，轻舟一叶波溶溶。

群鱼游泳影相续，密网收来心易足。

赤鳞素质影跳空，玉尺金梭光炫目。

鼓枻归来日未斜，腥风吹入比邻家。

家人出户欢相迓，笑举鱼筐还自夸。

老妻汲泉向江口，稚子攀条折杨柳。

汲泉炊水待烹鳞，贯柳携鱼去沽酒。

黄昏灯火罗盘餐，妻儿笑语娱团栾。

况值时清少徵税，一生未解愁饥寒。

却笑商人轻远别，寒帐孤眠怨妻妾。

更怜农父在西畴，年丰则喜荒则忧。

何如渔者生涯寄江水，取之无穷用不已。

朝复暮兮醉复醒，长年啸傲烟波里。

姜迪

姜迪　过黄花渡

回首潇湘二十春，江南投老未安身。

如今再过黄花渡，遥想湘山是故人。

姜夔

姜夔　菖蒲

岳麓溪毛秀，湘滨玉水香。

灵苗怜劲直，达节著芬芳。

岂谓盘盂小，而忘臭味长，

拳山并勺水，所至水能量。

姜夔

姜夔　嘲林可山称和靖七世孙

和靖当年不聚妻，因何七世有孙儿。

若非鹤种并龙种，定是瓜皮搭李皮。

姜夔

姜夔　陈君玉以小集见归用余还诚斋朝天续集韵作七字夔报贶

笔陈无功汗左轮，而今老去不能军。

水边白鸟闲於我。窗外梅花疑是君。

欲向江湖行此话，可无朋友吒斯文。

新篇大是相料理，因忆西山扬子云。

姜夔

姜夔　陈口华侍儿读书

绎句寻章久未休，花房日晏不梳头。

谁教郎主能多事，乞与冥冥千古愁。

姜夔

姜夔　呈徐通仲兼简仲锡通仲与诚斋为乡人近来赴调而诚斋去国又通仲久与

斯文准乾坤，作者难屈指。

我从李郎游，知有徐孺子。

春风杼洲前，白月太湖尾。

怀哉来无期，玉唾炯在纸。

去年识仲氏，何啻空谷喜。

合并忽自天，倾倒见底里。

维君天下土，竹箭东南美。

胡不在石渠，诸公当料理。

千岩今林宗，泉石助风轨。

示疾不下堂，有句高八米。

此老笔砚交，诚斋古元礼。

毫端酒秋露，去国词愈伟。

属闻都门别，回首即桑梓。

独怜苕溪上，垂榻俟行李。

烟波肯寻盟，归棹为君舣。

姜夔

姜夔　赤松图

山东隆准公，未语心已解。

按剑堂下人，成事汝应退。

非无带砺约，政尔有恩害。

平生三寸舌，松间漱寒濑。

姜夔

姜夔　出北关

吴儿临水宅，四面见行舟，

蒲叶浸鹅项，杨枝蘸马头。

年年人去国，夜夜月窥楼。

传语城中客，功名半是愁。

姜夔

姜夔　除放自石湖归苕溪

细草穿沙雪半销，吴宫烟冷水迢迢。

梅花竹里无人见，一夜吹香过石桥。

姜夔

姜夔　除放自石湖归苕溪

美人台上昔欢娱，今日空台望五湖。

残雪未融青草死，苦无麋鹿过姑苏。

姜夔

姜夔　除放自石湖归苕溪

黄帽传呼睡不成，投稿细细激流冰。

分明旧泊江南岸，舟尾春风飐客灯。

姜夔

姜夔　除放自石湖归苕溪

千门列炬散林鸦，儿女相思未到家。

应是不眠非守岁，小客春意入灯花。

姜夔

姜夔　除放自石湖归苕溪

三生定自陆天随，又向顺松作客归。

已拚新年舟上过，倩人和雪洗片衣。

姜夔

姜夔　除放自石湖归苕溪

沙尾风回一棹寒，椒花今夕不登盘。

百年草草都寒夜，自琢春词剪烛看。

姜夔

姜夔　除放自石湖归苕溪

笠泽茫茫雁影微，玉峰重叠护云衣。

长桥寂寞春寒放，只有诗人一舸归。

姜夔

姜夔　除放自石湖归苕溪

桑间篝火却定蚕，风土相传我未谙。

但得明年少行役，只裁白伫作春衫。

姜夔

姜夔　除放自石湖归苕溪

少小知名翰墨场，十年心事只凄凉。

旧时曾作梅花赋，研墨于今亦自香。

姜夔

姜夔　除放自石湖归苕溪

环玦随波冷未销，古苔留雪卧墙腰。

谁家玉笛吹春怨，看见鹅黄上柳条。

姜夔

姜夔　春日书怀四首

九真何苍苍，乃在清汉尾。

衡茅依草木，念远独伯姊。

春来众芳滋，春去众芳委。

兄弟各天涯，啼鴃见料理。

汉江出巨鱼，风雷入驱使。

安得挟我辀，西征二千里。

姜夔

姜夔　春日书怀四首

春云驿路暗，游了眇归程。

永怀故山下，风雨悲柏庭。

翁仲不解语，纲鸟时时鸣。

人家插垂柳，客里又清明。

姜夔

姜夔　春日书怀四首

垂杨大别寺，春草郎官湖。

家巷有石友，合并不待呼。

瘦藤倚花树，花片藉玉壶。

老劂谈绝妙，辛杨句敷腴。

平生子姚子，貌古心甚儒。

时邀野僧语，间与琴工俱。

酒阑兴未了，左转城南隅。

大江围楚碧，烟水入玄虚。

留落不自恨，惟嗟故人疏。

一月三见梦，梦中相与娱。

日日潮风起，怅望武昌鱼。

姜夔

姜夔　春日书怀四首

武昌十万家，落日紫烟低。

亭亭头陀塔，高处白鸟棲。

白鸟忽飞去，春山空四围。

南楼有佳人，再召且再辞。

闭门课文事，撄物深一机。

斯人不可致，白鸟会来归。

姜夔

姜夔　次朴翁游兰亭韵

亚字桥亭面面风，六人同坐树阴中。

松交归路如留客，石碍流杯故恼公。

山色最怜春望绿，野花只作晋时红。

夕阳啼鸟人将散，俛仰兴怀自昔同。

姜夔

姜夔　次石湖书扇韵

桥西一水曲通村，岸阁浮萍绿有痕。

家住石湖人不到，藕花多处别开门。

姜夔

姜夔　次韵诚斋送仆往见石湖长句

客来读赋作雌蝩，平生朱闻衡说诗。

省中诗人官事了，狎鸥入梦心无机。

韵高落落悬甭月，铿锵妙语春冰裂。

一自长安识子云，三叹郢中无白雪。

范公萧爽思出尘，有客如此渠不贫。

堂堂五字作城守，平章劲敌君在口。

二公句法妙万夫，西罩来橐中藏鲁玙。

只今击乌棲曲，不愧当年驾鉴湖。

姜夔

姜夔　次韵德久

篱落青青花倒垂，避人黄鸟雨中飞。

西郊寂寞无车马，时有溪童卖菜归。

姜夔

姜夔　次韵胡仲方因杨伯子见寄

此去庐陵定几程，向来筇杖未经行。

悬知片棹云边集，大有吟情雪里生。

楚渡食萍应甚美，舜祠吹玉直难清。

二君即日青冥上，唯我春山带雨耕。

姜夔

姜夔　次韵千岩杂谣

平生中散七不堪，凤尘时时伴燕谈。

道士有神传火枣，故人无字入云蓝。

雨凉竹叶宜三酌，日落荷花倚半酣。

极欲扁秀南荡去，冷鸥轻燕略相谙。

姜夔

姜夔　次韵武伯

杨柳风微约暮寒，野禽容与只婆间。

道人心性如天马，可爱青丝十二闲。

姜夔

姜夔　次韵鸳鸯梅

晴日小溪沙暖，春梦怜渠颈交。

只怕笛声惊散，费人月咏风朝。

姜夔

姜夔　次韵鸳鸯梅

漠漠江南烟雨，于飞似报初春。

折过女郎山下，料应愁杀佳人。

姜夔

姜夔　答沈器之二首

江汉乘流客，乾坤不击舟。

玉琴虚素月，金剑落清秋。

野鹿知随草，饥鹰故上韝。

风流大堤曲，一唱使人愁。

姜夔

姜夔　答沈器之二首

涉远身良苦，登高望欲迷。

试吟青玉案，不似白铜韑。

露下秋虫怨，风高北马嘶。

槎头有新味，人在太湖西。

姜夔

姜夔　待千岩

搴裳望洞庭，眼过天一角。

初别未甚愁，别久今始觉。

作笺非无笔，寒雁不肯落。

芦花待挐音，怪底北风恶。

姜夔

姜夔　待千岩

若人金石心，试命洞庭浪。

传闻下巴陵，沥酒喜无恙。

我行丹枫林，屡骋白苹望。

乌鹊不可嗔，论功当坐上。

姜夔

姜夔　悼石湖三首

身退诗仍健，官高病已侵。

江山平日眠，花鸟暮年心。

九转终无助，三高竟欲寻。

尚留巾垫角，胡虏有知音。

姜夔

姜夔　悼石湖三首

未作龙蛇梦，惊闻露电身。

百年无此老，千首属何人。

安得公长健，那知事转新。

酸风忧国泪，高冢卧麒麟。

姜夔

姜夔　悼石湖三首

未定情钟痛，何堪更悼亡。

遗书知伏枕，来吊只空堂。

雪里评诗句，梅边按乐章。

沉思酒杯落，天阔意茫茫。

姜夔

姜夔　灯词

南陌东城尽舞儿，画金刺绣满罗衣。

也知爱惜春游夜，舞落银蟾不肯归。

姜夔

姜夔　灯词

灯已阑珊月色寒，舞儿往往夜深还。

只因不尽婆娑意，更向街心弄影看。

姜夔

姜夔　灯词

沙河云合无行处，惆怅来游路已迷。

却入静坊灯火空，门门相似列蛾眉。

姜夔

姜夔　灯词

游人归后天街静，坊陌人家未闭门。

帘里垂灯照尊俎，从中嬉笑觉春温。

姜夔

姜夔　登乌石寺观张魏公刘安成岳武穆留题刘云侍儿意真奉命题记

诸老凋零极可哀，尚留名字压崔嵬。

刘郎可是疏文墨，几点烟脂污绿苔。

姜夔

姜夔　丁已七月望湖上书事

白天碎碎如析绵，黑天昧昧如陈玄。

白黑破处青天出，海月飞来光尚湿。

是夜太史秦月蚀，三家各自矜算术。

或云七分或食既，或云食书不在夕。

上令御史登吴山，下视海门监月出。

年来历失无人修，三家之说谁为优。

乍如破镜光炯炯，渐若小儿初食饼。

时方下令严禁铜，破镜何为来海东。

天边有饼不可食，闻产饥民满淮北。

是镜是饼且勿论，须臾还我黄金盆。

金盆当空四山静，平波倒浸云天影。

下连八表共此光，上接银河通一冷。

御史归家太史眠，人间不闻钟鼓传。

白石道人呼钓船，一瓢欲酌湖中天。

荷叶摆头君睡去，西风急送敲窗句。

姜夔

姜夔　东堂联句

金凤凉夜深，吹我萧萧发。

起折丹桂枝，惊落花上月。

姜夔

姜夔　访费山人

稻丛茁茁欲齐肩，杨柳僛僛不蔽蝉。

忽忆石头城下路，槿花斜压钓鱼船。

姜夔

姜夔　赋千岩曲水

红雨洒溪流，下濑仍小驻。

鱼队猎残香，故故作吞吐。

老子把一杯，微风忽吹去。

姜夔

姜夔　钩雪亭

阑干风冷雪漫漫，惆怅无人把钓竿。

时有官船桥畔过，白鸥飞去落前滩。

姜夔

姜夔　姑苏怀古

夜暗归云绕横柂牙，江涵星影鹭眠沙。

行人怅望苏台柳，曾与吴王扫落花。

姜夔

姜夔　古乐府

裁衣赠所叹，曲领再三安。

叹出无人试，闺中自着看。

姜夔

姜夔　古乐府

甚欲逐郎行。畏人笑无媒。

日日东风起，西家桃李开。

姜夔

姜夔　古乐府

令我歌一曲，曲终郎见留。

万一不当意，翻作平生羞。

姜夔

姜夔　观灯口号

世间形象尽成灯，烘火旋沙巧思生。

列肆又多看不遍，游人一一把灯行。

姜夔

姜夔　观灯口号

市楼歌鼓太喧哗，灯若连珠照万家。

太守令严君莫舞，游人空戴玉梅花。

姜夔

姜夔　观灯口号

游人总戴孟家蝉，争托星球万眼圆。

闹里传呼大官过，后车多少尽婵娟。

姜夔

姜夔　观灯口号

花帽笼头几岁儿，女儿学着内人衣。

灯前月下无归路，不列天明亦不归。

姜夔

姜夔　观灯口号

好灯须买不论钱，别有玻璃价百人。

教下贵人多预赏，买时长在一阳前。

姜夔

姜夔　观灯口号

珠络玻璃到地垂，凤头衔带玉交枝。

君王不赏无人进，天竺堂深夜雨时。

姜夔

姜夔　观灯口号

纷纷铁马小回旋，幻出曹公大战年。

若使英雄知□事，不教儿女戏灯前。

姜夔

姜夔　观灯口号

贵客钩帘看御街，市中珍品一□□。

帘前花架无行路，不得金钱不肯回。

姜夔

姜夔　观灯口号

修内司人偏戏鼓，辇官营里独烧灯。

春风到处皆君赐，金柳丝丝满凤城。

姜夔

姜夔　观灯口号

正好嬉游天作魔，翠裾无奈雨沾何。

御街暗里无灯火，处处但闻楼上歌。

姜夔

姜夔　桂花

空山寻桂树，折香思故人。

故人隔秋水，一望一回颦。

南山北山路，载花如行云。

阑干望双桨，农枝储待君。

西泠荫歌舞，夜夜明月嗔。

弃捐頳玉佩，香尽作秋尘。

楚调秋更苦，寂寥无复闻。

来吟绿业下，凉风吹练裾。

姜夔

姜夔　过垂虹

自作新词韵最娇，小红低唱我吹箫。

曲终过尽松陵路，回首烟波十四桥。

姜夔

姜夔　过德清

木酊谁家缥缈亭，画堂临水更虚明。

经过此处无相识，塔下秋云为我生。

姜夔

姜夔　过德清

溪上佳人看客舟，舟中行客思悠悠。

烟波渐远桥东去，犹见阑干一点愁。

姜夔

姜夔　过桐庐

横看山色仰看云，十幅风帆不藉人。

记取合江江畔树，他年此处好垂纶。

姜夔

姜夔　过湘阴寄千岩

眇眇临风思美人，荻花枫叶带离声。

夜深吻笛移船去，三十六湾秋月明。

姜夔

姜夔　和王秘书游水乐洞

自是瀛洲客，还因野趣来。

解衣吟寂寞，携酒上崔嵬。

石洞山山秀，栀花树树开。

只应岩下水，相送上船回。

姜夔

姜夔　和转庵丹桂韵

野人复何知，自谓山泽好。

来裨奉常议，识笳鼓羽葆。

谁怜老垂垂，却入闹浩浩。

营巢犹是寓，学圃何不早。

淮桂手所植，汉瓮躬自抱。

花开不忍出，花落不忍扫。

佳客夜深来，清尊月中倒。

一禅两居士，更约践幽讨。

姜夔

姜夔　贺张肖翁参政

太一图书客屡谈，已知上相出淮南。

银台日月非虚过，金鼎功名得细参。

从此与人为雨露，应怜有客卧云岚。

明朝起为苍生贺，旋著藤冠紫竹簪。

姜夔

姜夔　湖上寓居杂咏

荷叶披披一浦京，青芦奕奕夜吟商。

平生最识江湖味，听得秋声忆故乡。

姜夔

姜夔　湖上寓居杂咏

湖上风恬月澹时，卧看云影入玻璃。

轻舟忽向窗边过，摇动青芦一两枝。

姜夔

姜夔　湖上寓居杂咏

秋云低结乱山愁，千顷银波疑不流。

堤畔画船堤上马，绿杨风里两悠悠。

姜夔

姜夔　湖上寓居杂咏

处处虚堂望眼宽，荷花荷叶过栏干。

游人去后无歌鼓，白水青山生晚寒。

姜夔

姜夔　湖上寓居杂咏

辇路垂杨两行裁，苑门秋水欲平阶。

朝朝南望宫云起，白鸟一双山下来。

姜夔

姜夔　湖上寓居杂咏

微波冲得绿萍开，数点青青粘石阶。

绿葑自来不自去，来时须载白鸥来。

姜夔

姜夔　湖上寓居杂咏

布衣何用揖王公，归向芦根濯软红。

自觉此心无一事，小鱼跳出绿萍中。

姜夔

姜夔　湖上寓居杂咏

囊封万字总空言，露滴桐枝欲断弦。

时事悠悠吾亦嫩，卧看秋水浸山烟。

姜夔

姜夔　湖上寓居杂咏

苑墙曲曲柳冥冥，人静山空见一灯。

荷叶似云香不断，小船摇曳入西陵。

姜夔

姜夔　湖上寓居杂咏

处士风流不并时，移家相近若依依。

夜凉一舸孤山下，林黑草深萤火飞。

姜夔

姜夔　湖上寓居杂咏

卧榻看山绿涨天，角门长泊钓鱼船。

而今渐欲抛尘事，未了菟裘一怅然。

姜夔

姜夔　湖上寓居杂咏

钓窗不忍见南山，下有三雏骨未寒。

惆怅古今同此味，二陵风雨晋师还。

姜夔

姜夔　湖上寓居杂咏

格下轩窗枕水开，画船忽载故人来。

与君同过西城路，却指烟婆独自回。

姜夔

姜夔　湖上寓居杂咏

指点移舟着柳堤，美人相顾复相携。

上桥更觉秋香重，共在西陵小苑西。

姜夔

姜夔　华藏地云海亭望具区

茫茫复茫茫，中有山苍苍。

大哉夫差国，坐断天一方。

夫差醉莲宫，大浪摇不醒。

越师何从来，夺我玉万顷。

年年亭上秋，一笛千古愁。

谁能知许事，飞下双白鸥。

姜夔

姜夔　寄上张参政

姑苏台下梅花树，应为调羹故早开。

燕初休夸香雾重，鸳行却望衮衣来。

前时甲第仍重柳，今度沙堤已种槐。

应念无枝夜飞鹊，月寒风劲羽毛摧。

姜夔

姜夔　寄上郑郎中

梅根东望九会云，中有风流衣乡人。

名下一生劳梦想，尊前数语倍情亲。

节旄在道催归汉，花鸟留君且作春。

见说祥风挟时雨，故园松菊亦精神。

姜夔

姜夔　寄时父

迟君日日数归程，到得君归我已行。

一路好山思共看，半年有酒不同倾。

吾侪政坐清贫累，各自而今白发生。

人物眇然须强饭，天工应不负才名。

姜夔

姜夔　寄田郎

楚楚田郎亦大奇，少年风味我曾知。

春城寒食谁相伴，夜月犁花有所思。

剪烛屡呼金鉴落，倚窗闲品玉参差。

含情不拟逢人说，鹦鹉能歌自作词。

姜夔

姜夔　寄俞子

此郎都无子弟气，夜对黄妳笼青灯。

只今落脚堕鸢外，欲往从之欢未能。

郎罢才名今日发，佐州亦复坐穷边。

甚欲出手相料理，东南风高难寄笺。

姜夔

姜夔　嘉泰壬戌上元日访全老於净林广福院观深传师碑隆茂宗画赠诗二首

深衣跨羸骖，杳杳春山路。

入寺君未知，闲看移桂村。

深碑含秀润，隆画出神奇。

道人那得此，老子秘耽之。

姜夔

姜夔　郊礼后景灵宫薛谢纪事

六国文武浩如云，花簇头冠样样新。

惟有至尊浑不戴，尽将春色赐群臣。

姜夔

姜夔　郊礼后景灵宫薛谢纪事

万数簪花满御街，圣人先自景灵回。

不知后面花多少，但见红云冉冉来。

姜夔

姜夔　金神夜猎图二首

夜半金神羽猎，奔走山川百灵。

云气旌旗来下，飒然已入青冥。

姜夔

姜夔　金神夜猎图二首

后宫婵娟玉女，自鞚八尺飞龙。

两两鸣鞭争导，绿云斜坠春风。

姜夔

姜夔　京口留别张思顺

伯劳飞燕若为忙，还忆东斋夜共床。

别后无书非弃我，春前会面却它乡。

连宵为说经忧患，异日相逢各老苍。

更欲少留天不许，晓风吹艇入垂杨。

姜夔

姜夔　句

中兴无限艰难意，日暮湖平力士归。

姜夔

姜夔　句

小山不能云，大山半为天。

姜夔

姜夔　句

屋角红梅树，花前白石生。

姜夔

姜夔　句

花花竹里无人见，一夜只香过石桥墩。

姜夔

姜夔　箜篌引

箜篌且勿弹，老夫不要听。

河边风浪起，亦作箜篌声。

古人抱恨死，今人抱恨生。

南邻卖妻者，秋夜难为情。

长安买歌舞，半是良家妇。

主人虽爱怜，贱妾那久住。

缘贫来卖身。不缘触夫怒。

日日登高楼，怅望宫南树。

姜夔

姜夔　李陵台

李陵归不得，高筑望乡台。

长安一万里，鸿雁隔年回。

望望虽不见，时时一上来。

姜夔

姜夔　临安旅邸答苏虞叟

生杨风雨小楼寒，宋玉秋词不忍看。

万里青山无处隐，可怜投老客长安。

姜夔

姜夔　绿萼梅

黄云随袜知何处，招得冰魂付北枝。

金谷楼高愁欲坠，断肠谁把玉龙吹。

姜夔

姜夔　马上值牧儿

马背何如牛背，短衣落日空山。

只麽身归盘谷，未须名满人间。

姜夔

姜夔　鸟夜啼

老乌棲棲飞且号，晨来枝上啄楮桃。

楮桃已空楮叶死，犹啄枯枝觅虫蚁。

老乌赋分何其贫，未啼已被邻公嗔。

吁嗟老乌不自省，墙头屋上纷成群。

吴中贵游重鹦鹉，千金远致能言语。

花底红绦郑袖擎，盘中碧果秦宫取，

天生灵物得人怜，过者须来鹦鹉边。

老乌事事无足录，人间犹传夜啼曲。

姜夔

姜夔　牛渚

牛渚矶边渺渺秋，笛声吹月下中流。

西风不识张京兆，画得蛾眉如许愁。

姜夔

姜夔　女郎山

不见郢中能赋客，可怜负此女郎山。

冰魂寂寞无归处，独宿鸳鸯沙冰寒。

姜夔

姜夔　偶题

阿八宫中酒未醒，天风吹发夜泠泠。

归时只怕扶桑暖，赤脚横骑太一鲸。

姜夔

姜夔　陪张平甫游禹庙

镜里山林绿到天，春风只在禹祠前。

一声何处提壶鸟，猛省红尘二十年。

姜夔

姜夔　琵琶洲

行尽江南最远山，却寻干越上清滩。

秋清云锦溪中过，玉石瑰奇一万般。

姜夔

姜夔　平甫放三十二鸥于吴松余不及与盟

桥下松陵绿浪横，来迟不与白鸥盟。

知君久对青山立，飞尽梨花好句成。

姜夔

姜夔　平甫见招不欲往

老去无心听管弦，病来杯酒不相便。

人生难得秋前雨，乞我虚堂自在眠。

姜夔

姜夔　平甫见招不欲往

楼阁万重秋雨里，峰峦四合暮潮边。

凤城今夕凉如水，多少人家度管纺。

姜夔

姜夔　朴公棹牵牛其奇余亦作

不见青青绕竹生，西风篱落抱枯藤。

道人一任空花过，愁杀山阴觅句僧。

姜夔

姜夔　契丹歌

契丹家住云沙中，耆车如水马若龙。

春来草色一万里，芍药牡丹相间红。

大胡牵车小胡舞，弹胡琵琶调胡女。

一春浪宕不归家，自有穹庐障风雨。

平沙软草天鹅肥，胡儿千骑晓打围。

皂旗低昂围渐急，惊作羊解凌空飞。

海东健鹘健如许，韝上风生看一举。

万里追奔未可知，划见纷纷落毛羽。

平章俊味天下无，年年海上驱群胡。

一鹅先得金百两，天使走送贤王庐。

天鹅之飞铁为翼，射生小儿空看得。

腹中惊怪有新姜，元是江南经宿食。

姜夔

姜夔　禽言如日哥哥

君不见苕溪西南石鼓山，鸟如鹹鹆啼其间。

土人相传是阿弟，千呼万唤云复还。

身为独雁失俦侣，所愧鹡鴒图急难。

绕林哀哀诉明月，夜阑月落声渐咽。

天地阔远兄不闻，苍岩下泪山竹裂。

岂无鸦舅与鹁姑，人各有心非友于，

陟冈四顾空欷嘘。君不见江南望夫谁家子，

登山化石不得语。

姜夔

姜夔　三高祠

不贪名爵伐功功，勇退深虞祸患遭。

甫里闲居耕钓乐，范张高处陆犹高。

姜夔

姜夔　三高祠

越国霸来头已折，洛京归后梦犹惊。

沉思只羡天随子，蓑笠寒江过一生。

姜夔

姜夔　生云轩

在山长与云同斋，出山忆云云不来。

千金买得太湖石，数峰相对寒崔嵬。

朝来忽觉青苔湿，叆叆如炊石间出。

白云保处不相逢，却怪年年枉相忆。

王郎胸中横一丘，在山出山云与游。

更呼白面老居士，来倚云根吟七字。

姜夔

姜夔　寿朴翁

与师同月不同年，归墨归儒各自缘。

想得山中无寿酒，但携茶到菊花前。

姜夔

姜夔　书乞米帖后

银钩铁画太师字，从人乞米亦可怜。

五仓空虚胃神哭，竟日悄悄无炊烟。

仙人留书方服气，道士辟谷期引年。

人生不食浪自苦，独不见子桑鼓琴十日雨。

姜夔

姜夔　寺中

幸自不居城，西风觉又生。

空山多雨气，废寺少人声。

发为忧时白，吟因入夜肖。

推窗问天色，犹有佛灯明。

姜夔

姜夔　送朝天续集归诚斋时在金陵

翰墨场中老斩轮，真能一笔扫千军。

年年花月无闲日，处处山川怕见君。

箭在的中非尔力，风行水上自成文。

先生只可三千首，回施江东日暮云。

姜夔

姜夔　送陈敬甫

十年所闻溢吾耳，去年诵君书一纸。

古人三语得奇士，况此磊落数百字。

相逢千财万壑里，有客如君请兄事。

才高自古人所忌，认缟不售反惊世，

好诗取客如券契。我无三者犹至是，

如君之贫不可避。如君之贫不可避，

呼舟径渡寒潮外。

姜夔

姜夔　送李万顷

猛相思里得君来，政喜欢时却便回。

别路苦无青柳折，至家应有小桃开。

起居五马兼堂上，问讯知岩及阿灰。

儿女痴顽夫妇健，漂零何日共尊罍。

姜夔

姜夔　送彭仲讷往合肥三首

壮志只便鞍马上，客梦长到江淮间。

谁能辛苦运河里，夜与商人争往还。

姜夔

姜夔　送彭仲讷往合肥三首

我家曾住赤栏桥，邻里相过不寂寥。

君若到时秋已半，西风门巷柳萧萧。

姜夔

姜夔　送彭仲讷往合肥三首

小帘灯火屡题诗，回首青山失后期。

未老刘郎定重到，烦君说与故人知。

姜夔

姜夔　送王德和提举淮东

京尘吹帽汗淋衣，相见频年只道归。

省里移文那得了，家边持节未为非。

煮乾碧海知谁用，割尽黄云尚告饥。

可得不为根本计，秋风还见雁南飞。

姜夔

姜夔　送王简卿归天台二首

迎风吹白发，送客向黄岩。

在事何为尔，如君自不凡。

城阴当复会，诗卷可频缄。

纵别无多久，江沙望远帆。

姜夔

姜夔　送王简卿归天台二首

雠收虽不愿，治粟亦何为。

夜月同游处，春潮独往时。

无心资造化，任运有成亏。

护冷加餐食，幽居且自怡。

姜夔

姜夔　送王孟玉归山阴

淮南雪落云绕戍，王郎鸣鞭猎狐兔。

问君本是山阴人，何不扁舟剡溪去。

人生乐事将无同，知君此心如太空。

只今去踏龙尾道，也似寒江蓑笠翁。

鉴湖一曲荷花蒲，君不归来花有语。

旧宅应添竹几竿，到家不觉秋如许。

十年雪里看淮南，聚米能作淮南山。

筹边妙处须急吐，政自不容修竹间。

人道长江无六月，日光正射青芦叶。

何以赠郡濯炎热，雪即是诗计进雪。

姜夔

姜夔　送项平甫倅池阳

项侯声名天宇窄，与君俱是荆湖客。

向来相闻不相值，长安城中乃相识。

论文要得文中天，邯郸学步终不然。

知君笔墨与性合，妙处突过苏李前。

我知切切秋虫语，自诡平生用心苦。

神凝或与元气接，屡举似君君亦许。

西湖一曲古墙阴，清坐论诗夜向深。

见谓人间有公等，不知来者不如今。

乾坤虽大知者少，君不见古人拙处今人巧。

我徂山林口挂壁，如君合救狂澜倒。

石渠春水绿泱泱，阁下无人白日长。

万里江湖入归梦，子云不愿校书郎。

九华山色梅根渡，半日风帆即秋浦。

六条罕吏安用许，幸有千岩作诗侣。

姜夔

姜夔　送左真州还长沙

吴儿牵挽醉蓴鲈，今日西归略自如。

别路冷云散驿马，望乡乔木记吾庐。

湘中花月偏怜酒，淮左儿童待拥车。

凡我旧游君更历，橘洲相见讶无书。

姜夔

姜夔　题华亭钱参园池

花里藏仙宅，帘边驻客舟。

浦涵沧海润，云接洞庭秋。

草木山山秀，阑干处处幽。

机云韬世业，暇日上夷犹。

姜夔

姜夔　题杨冠卿客亭类稿

杨侯笔力天下奇，早岁豪颜相追随。

一班略见客亭槁，文采炳蔚惊群儿。

长安城中择幽棲，静退不愿时人知。

大书前荣号雾隐，意与风虎云龙期。

人皆炫耀身陆离，见草而悦忘皋比。

南山十日不下食，君子一变谁能窥。

正论不作世道微，通都大邑多狐狸。

惜君爪牙不得施，公超五里亦奚为。

姜夔

姜夔　同潘德久作明妃作

明妃未嫁时，满宫妒蛾眉。

一朝辞玉陛，人人泪双垂。

姜夔

姜夔　同潘德久作明妃作

年年心随春，日日穹庐中。

遥见沙上月，忽忆建章宫。

姜夔

姜夔　同潘德久作明妃作

身同汉使来，不同汉使归。

虽为胡中妇，只着汉家认。

姜夔

姜夔　同朴翁卧龙山

龙尾回平野，檐牙出翠微。

望山怜绿远，坐树觉春归。

草合平吴路，鸥忘霸越机。

午凉松影乱，白羽对禅衣。

姜夔

姜夔　武刃丞宅同朴翁咏牵牛

青花绿叶上疏篱，别有长条竹尾垂。

老觉淡妆差有味，满身秋露立多时。

姜夔

姜夔　戊午春帖子

晴窗日日拟雕虫，惆怅明时不易逢。

二十五弦人不识，淡黄杨柳舞春风。

姜夔

姜夔　昔游诗

洞庭八百里，玉盘盛水银。

长虹忽照影，大哉五色轮。

我舟渡其中，晁晁惊我神。

朝发黄陵祠，暮至赤沙曲。

借问此何处，沧湾三十六。

青芦望不尽，明月耿如烛。

湾湾无人家，只就芦边宿。

姜夔

姜夔　昔游诗

放舟龙阳县，洞庭包五河。

汹汹不得道，茫茫将奈何。

稿师请小泊，石碇沉泥沙。

是中太无岸，强指苇与莎。

滞留三四晨，大浪山嵯峨。

同舟总下泪，自谓餧鼋鼍。

白水日以长，仅存青草芽。

转盼又已没，但襀　千顷波。

此时羡白鸟，飞入青山阿。

姜夔

姜夔　昔游诗

九山如马首，一一奔洞庭。

小舟过其下，巀　哉波浪平。

大风忽怒起，我舟如叶轻。

或升千丈坡，或落千丈坑。

回望九马山，政与大浪争。

如飞鹅车礮，乱打睢阳城。

又如白狮子，山下跳狰狞。

须臾入别浦，万死得一生。

始知茵席湿，尽覆杯中羹。

姜夔

姜夔　昔游诗

萧萧湘阴县，寂寂黄陵祠。

乔木荫楼殿，画壁半倾欹。

芦洲雨中淡，渔纲烟外归。

重华不可见，但见江鸥飞。

假令无恨事，过此亦依依。

姜夔

姜夔　昔游诗

我乘五板船，将入沌河口，

大江风浪起，夜黑不见手。

同行子周子，渠胆大如斗。

长竿插芦席，船作野马走。

不知何所诣，生死付之偶。

忽闻入划声，灯火亦稍有。

杙船遂登岸，急买野家酒。

姜夔

姜夔　昔游诗

天寒白马渡，落日山阳村。

是时无霜雪，万时砚奔奔。

外旃吹已爱，内纩冰不温。

吹马马欲倒，吹笠任飞翻。

不见行路人，但见草木蕃。

忽看野烧起，大焰烧乾坤。

声如震雷震，势若江湖吞。

虎豹走散乱，麋鹿不足言，

夜投野店宿，无壁亦无门。

此行值三厄，幸得躯命存。

明发见老姊，斗酒为招魂。

姜夔

姜夔　昔游诗

扬舲下大江，日日风雨雪。

留滞鳌背洲，十日不得发。

岸冰一尺厚，刀剑触舟楫。

岩雪一丈深，屹如玉城堞。

同舟二三士，颇壮不恐慑。

蒙毡闭篷卧，波里任倾攧。

晨兴视毡上，积雪何皎洁。

欲上不得梯，欲留岸频裂。

攀援始得上，垃圾人见接。

荒村三两家，寒苦衣食缺。

买猪祭波神，入市路已绝。

如今得安坐，闲对妻儿说。

姜夔

姜夔　昔游诗

青草长沙境，洞庭渺相连。

洞庭西北角，云梦更无边。

复有白湖沌，渺莽里数千。

岂惟大盗窟，神龙所盘旋。

白湖辛已岁，忽堕死蜿蜒。

一鳞大如箕，一髯大如椽。

白身青鬵鬣，两角上梢天。

半体卧沙上，半体犹沈渊。

里正闻之官，官使吏致虔。

作斋为禳秝，观者足阗阗。

敛席覆其体，数里闻腥膻。

一夕雷雨过。此物忽已迁。

遗迹陷成川，中可行大船。

是年虏亮至，送死江之壖。

或云祖龙识，诡异非偶然。

近日山阳人，采菱不知还。

望见三龙浮，目若电火燃。

见龙多见尾，少见四体全。

一龙已为异，三者亦罕传。

又因鱼湖侧，水中忽生烟。

烟中一驴出，绕身步蹁跹。

俄随霹雳去，欲诘无由缘。

我闻语此事，乘舟往观焉。

径往枯葭蒲，白鹭争相先。

湖有刘备庙，实司浩渺权。

裴回无所见，归棹月明前。

姜夔

姜夔　昔游诗

昔游桃源山，先次白马渡。

渡头何清深，鸿鹄在高树。

白马亦洞天，昔人有奇遇。

洞门不可见，但闻水声怒。

瞻彼羽人宅，乃乘方船渡。

修廊夹五殿，重阁映千树。

规模象魏壮，回合绿阴护。

山椒望五溪，壶头入指顾。

故宫在其北，屋瓦带松雾。

古杉晋地物，中空野人住。

外围四十尺，内可十客聚。

我游瞿仙馆，坛上表遗步。

邓下八叠坡，一亭众妙具。

两山抱澄潭，老木枝干互。

瞻前秀而迥，坐久凛难驻。

桃源独不邮，僻在宫南路。

山行转深邃，狙猿纷上下。

石窦出微涓，令我意犹豫。

昔闻渔舟子，水际见洞户。

今看去肖远，定自后人误。

惆怅却归来，此游不得屡。

于今二十年，历历经行处。

姜夔

姜夔　昔游诗

昔游衡山下，看水入朱陵。

半空发积雪，万万玉花凝。

或如生绡挂，或作薄雾横。

纷纷虎豹吼，往往蛟龙惊。

人语不相闻，溅雹漂我缨。

有鱼缘峭壁，上上终不亭。

此中有神物，雷雨周八弦。

姜夔

姜夔　昔游诗

昔游衡山上，未晓入幽谷。

欲识所坐舆，横版挂两竹。

状如秋千垂，高下不倾覆。

登山九千丈，中道多佛屋。

一峰高一峰，峰峰秀林木。

仰看同来客，木末见冠服。

高台石桥路，寻常云所宿。

下方雷雨时，此上自晴旭。

紫盖何突兀，万里在一目。

馀峰六七十，仅如翠浪矗。

北有嬾瓒岩，大石庇樵牧。

下窥半岩花，杯盂琢红玉，

飞云峰畔过，揽之不盈掬。

祝愿融最高绝，紫盖不足录。

俯视同仰观，苍苍万形伏。

惟馀岣嵝峰，南睇半空绿。

仿佛认潇湘，向岳流屈曲。

高处惊我魂，幡思宅平陆。

其东有雷穴，灵异谨勿触。

云来绵世界，云去一峰独。

僧窗或留罅，云入不可逐。

绝顶横石渠。仙人有遗躅。

山多金光草，夜半如列烛。

灵药不可寻，吁嗟归太速。

姜夔

姜夔　昔游诗

濠梁四无山，坡陀亘长野。

吾披紫茸毡，纵饮面微赭。

自矜意气豪，敢骑雪中马。

行行逆风去，初迹略沾洒。

疾风吹大片，忽或乱飘瓦。

侧身当其冲，丝鞚袖中把。

重围万箭急，驰突更叱咤。

酒力不支吾，数里进一斝。

燎茅烘湿衣，客有见留者。

裴回望神州，沉叹英雄寡。

姜夔

姜夔　昔游诗

既离湖口县，未至落星湾。

舟中三两程，程程见庐山。

庐山遮半天，五老云为冠。

朝看金叠叠，暮看紫巉巉。

瀑布在山半，仿佛认一斑。

庐山忽不见，云雨满人间。

姜夔

姜夔　昔游诗

雪霁下扬了，闲望江上山。

山山如白玉，日照金孱颜。

是时江水净，影落清镜寒。

潮催庾信老，云送佛狸还。

万古感心事，惆怅垂杨湾。

姜夔

姜夔　昔游诗

衡山为真宫，道士饮我酒。

共坐有何人，山中白衣叟。

问叟家何在，近住山洞口。

殷勤起见邀，徐步入林薮。

云深险径黑，石成湍水吼。

寻源行渐远，茅屋翦如帚。

老烹茶味苦，野琢琴形丑。

叟云司马仟，学道此居久。

屋东大盘石，棋画今尚有。

古木庇覆之，清泉石根走。

因悲百年内，汲汲成白首。

仟人固难值，隐者亦可偶。

追惟恍如梦，欲画无好手。

姜夔

姜夔　下孤城

人家多住竹篱中，杨柳疏疏尚带风。

记得下孤城下路，白云依旧两三篷。

姜夔

姜夔　夏日寄朴翁朴时在灵隐

风只松树枝，怀念松间友。

云从北山来，令我屡回首。

山灵夜放起，山雨侵人衣。

遥知竹窗里，自吟新雨诗。

姜夔

姜夔　项里项王之里也在山阴西南二十馀里地多杨梅苔梅皆妙天下性之赋项

旧国婆沙几树梅，将军逐鹿未归来。

江东父老空相忆，枝上年年长绿苔。

姜夔

姜夔　萧山

归心已逐晚云轻，又见越中长短亭。

十里水边山下路，桃花无数麦青青。

姜夔

姜夔　雪中访石湖

雪矸如玉地，偏师敢轻犯。

黄芦阵野鹜，我自将十万。

三战渠未降，北面石湖范。

先生霸越手，定目一笑粲。

姜夔

姜夔　雪中六解

塞草汀云护玉鞍，连天花落路漫漫。

如今却忆当时健，下马题诗不道寒。

姜夔

姜夔　雪中六解

贡鹤矶边晚渡时，柳花风急片帆飞。

一声长笛鱼龙舞，白浪中山不肯归。

姜夔

姜夔　雪中六解

万马行空转屋檐，高寒屡索酒杯添。

故人家住吴山上，借得西湖自卷帘。

姜夔

姜夔　雪中六解

曾泛扁舟诣石湖，恍然坐我范宽图。

天寒远挂一行雁，三十六峰生玉壶。

姜夔

姜夔　雪中六解

万壑千岩一样寒，城中别有玉龙蟠。

旧人秉兴扁舟处，今日诗仙戴笠看。

姜夔

姜夔　雪中六解

沉香火里笙箫合，暖玉鞍边雉兔空。

辨得煎茶有骄色，先生只合作诗穷。

姜夔

姜夔　雁图

万里晴沙夕照西，此心唯有断云知。

年年数尽秋风字，相风江南摇落时。

姜夔

姜夔　以长歌意无极好为老夫听为韵奉别沔鄂亲友

滔滔沔鄂留，有靦三宿桑。

持钵了白日，事贱丸蛣蜣。

念当去石友，烟席闪洒湘。

为群试歌商，歌短意则长。

姜夔

姜夔　以长歌意无极好为老夫听为韵奉别沔鄂亲友

佳人鲁山下，日弄清汉波。

促弦调宝瑟，哀思感人多。

咬哇秦缶击，冷落吨客歌。

知音良不易，如此粲者何。

姜夔

姜夔　以长歌意无极好为老夫听为韵奉别沔鄂亲友

英英白龙孙，眉目古人气。

拮据营数椽，下帘草生砌。

文章作迳庭，功用见造次。

无庸垂罄嗟，遗安鹿门意。

姜夔

姜夔　以长歌意无极好为老夫听为韵奉别沔鄂亲友

诗人辛国士，句法似阿驹。

别墅沧浪曲，绿阴禽鸟呼。

颇参金粟眼，渐造文字无。

儿辈例学语，屋壁祝蒲卢。

姜夔

姜夔　以长歌意无极好为老夫听为韵奉别沔鄂亲友

山阴千载人，挥洒照八极。

只今定武刻，犹带龙虎笔。

单侯出机杼，岂自剑舞得。

馀波人竹石，绝叹咄咄逼。

姜夔

姜夔　以长歌意无极好为老夫听为韵奉别沔鄂亲友

异时之罘君，在涅守曰颢。

黄钟欠牛铎，淋漓吊遗稿。

有子殊可人，特水见此老。

客来请论文，但道曲肱好。

姜夔

姜夔　以长歌意无极好为老夫听为韵奉别沔鄂亲友

中郎逝千霜，曲高复谁为。

庞翁趣无弦，郑伯功斩鼻。

春风桃花溪，寒渌绕苍翠。

何当从两君，放浪讨幽事。

姜夔

姜夔　以长歌意无极好为老夫听为韵奉别沔鄂亲友

宦达羞故妻，贱贫厌丘嫂。

上书云雨迥，还舍笋蕨老。

江皋锄带经，决计恨不早。

士无五羖皮，没世抱枯槁。

姜夔

姜夔　以长歌意无极好为老夫听为韵奉别沔鄂亲友

伐木响虚牝，我愿友褐夫。

九关呀虎豹，何时内高祛。

黄鹄眇云树，鹦鹉澹烟芜。

倚杖得清赏，洗心观本初。

姜夔

姜夔　以长歌意无极好为老夫听为韵奉别沔鄂亲友

孤鸿度关山，风霜摧翅瓴。

影低白云莫，哀噭那忍听。

士生有如此，储粟不满瓶。

著书穷愁滨，可续离骚经。

姜夔

姜夔　有送

怜君归橐路迢迢，到得茅斋转寂寥。

应叹药栏经雨灶，土肥抽尽缩砂苗。

姜夔

姜夔　于越亭

松尾飕飕石浪寒，胡啼番曲转声酸。

人间无此春风手，应是江妃夜放弹。

姜夔

姜夔　予居苕溪上与白石洞天为邻潘德久字余日白石首人且以诗见畀其词日

南山仙人何所食，夜夜山中煮白石。

世人唤作白石仙，一生费齿不费钱。

仙人食罢腹便便，七十二峰生肺肝。

真租只在南山南，我欲从之不惮远。

无方煮石何由软。佳名锡我何敢辞，

但愁自比长苦饥。囊中只有转庵诗，

便当掬水三咽之。

姜夔

姜夔　虞美人草

夜阑浩歌起，玉帐生悲风。

江东可千里，弃妾蓬蒿中。

化石那解语，作草犹可舞。

陌上望骓来，翻愁不相顾。

姜夔

姜夔　与和甫时甫分题画卷夔得剡溪图

枯槎啅乾鹊，交臂失夫君。

柰此一尊酒，凭高空水云。

姜夔

姜夔　越中士女春游

秦山越树两依依，闲倚阑干看落晖。

杨柳梢头春又暗，玉箫声里夜游归。

姜夔

姜夔　乍凉寄朴翁

前日松间步屧归，更将荷叶障秋晖。

如今城里抛团扇，应是山中试褀衣。

水有秋容连渐少，树含凉气鸟慵飞。

炎天既懒趋城市，从此尤须峦翠微。

姜夔

姜夔　斋后与金老铦朴翁聪自酌龙进而发

四人松下共盘桓，笔砚花壶石上安。

今日兴怀同此味，老仙留字在孱颜。

姜夔

姜夔　斋后与金老铦朴翁聪自酌龙进而发

年时六月海扬尘，遥见青山起白云。

闻有高僧一诵咒，岩前抛珓问龙君。

姜夔

姜夔　张平甫哀挽

将军家世出舑儒，合上青云作计疏。

吴下宅成花未种，湖边地吉草新锄。

空嗟过隙催人世，赖有提孩读父书。

它日石羊芳划路，弟兄来此一沾裾。

姜夔

姜夔　竹友为徐南卿作

发已星星带已宽，徐郎犹自客长安。

家山竹好无由看，谩种庭心一两竿。

姜夔

姜夔　竹友为徐南卿作

世路苍黄总是愁，暮年须得小优游。

如今渐觉知心少，胜种青青伴白头。

姜夔

姜夔　自题画像

鹤氅如烟羽扇风，赋情芳草绿阴中。

黑头辨了人间事，来看凌霜数点红。

姜夔

姜夔　坐上和约斋

句入冰轮冷，愁因玉宇开。

可无如此客，犹恨不能杯。

好句长城立，寒鸦结陈来。

箜篌晨这手，拚却断肠回。

姜霖

姜霖　春日田园杂兴

老盆倾酒试新尝，社鼓村村开夕阳。

麦陇风微牛睡稳，芹塘泥滑燕归忙。

半村飞雨断烟湿，一径落花流水香。

鼎贵安知此中意，徒能学犬吠村庄。


姜屿

姜屿　送张无梦归天台

鲲鹏运海涯，岂复顾泥沙。

龙虎常为畜，干坤不定家。

玉泉生白石，紫府种黄芽。

此境人难到，归程自有槎。

姜正

姜正　游枋口

山如削玉水涵秋，人在冰壶月底游。

劫火半空尘世换，不知此处几登舟。

姜竹野

姜竹野　船子和尚西亭

船翻亭迹尚依然，动有风波静有天。

人世不知行实地，每于船上又安船。

姜竹野

姜竹野　简高澹轩

西风篱下菊班班，想得吟肩正耸山。

急遣曲生陪杖履，要传好句出人间。

姜竹野

姜竹野　西湖竹阁寺

来此琅玕影里吟，更于何处觅山林。

千年清事无人管，独有香山领此心。

姜遵

姜遵　剑门关

极目双峰剑倚天，重门因设据高山。

城隍尽枕溪岩畔，井邑全居水石间。

蒋白

蒋白　题禹庙

大禹归天后，南惟此庙存。

屋腥龙挂影，岩墨电烧痕。

夜祭支间火，春鼙浪里门。

到今疏凿水，敢不向东奔。

蒋璨

蒋璨　过冲寂观

兔井桥边鹢首横，过逢仍怯近乡情。

路人失喜交头语，邻犬何知掉尾迎。

重到云房惊落寞，直须金阙早崇成。

百年香火追先志，始信吾宗世济荣。

蒋璨

蒋璨　过冲寂观

惯见琳宫全盛时，朼来荒梗倍伤恓。

虚堂不复瞻遗迹，败壁才容觅旧题。

帝傅前修皆榘砮，云孙后裔合攀跻。

兴衰补弊应商略，徙倚修廊日欲西。

蒋璨

蒋璨　句

正索解人那复得，其谁知我固无从。

蒋璨

蒋璨　题石桥

石桥西去接烟霞，方广山头佛子家。

今日我来生善念，分明盏上见茶花。

蒋粹翁

蒋粹翁　满月山龙见

千载圣人闽海出，喜看龙亦马腾骧。

首县鱼目星光璨，脊散虎文金线长。

道统再傅天有意，素王重见世应康。

惜哉灵物山中失，漠漠烟林使我伤。

蒋旦

蒋旦　柘川渔火

桃浪流香春雨馀，渔灯深夜出溪湄。

半篷明灭风生处，数点微茫月上时。

影落沙汀鸥梦断，光摇芦苇雁栖迟。

明朝解缆沧浪外，濯足船头唱竹枝。

蒋概

蒋概　登雄州北门楼

壮士未酬志，乘秋感慨多。

幽燕新种落，唐汉旧关河。

塞月沉青琢，边声入暮河。

蒋华子

蒋华子　春晚谣

汀洲三月杨花飞，河鲀出水江鲚肥。

雨声翻作断肠曲，薄寒恋恋轻罗衣。

新愁压眉双碧聚，作意挽春春不住。

无情恨杀蜀帝魂，不劝归来劝归去。

蒋华子

蒋华子　独客

独客秋江上，萧萧发欲华。

终风撼红树，甚雨老黄花。

后垅应无恙，音书不到家。

眠孤怨遥夜，归梦绕鸥沙。

蒋华子

蒋华子　笋

头角崭崭露，江南四月时。

定应孤竹子，未脱老莱衣。

怒长搘苔石，旁行过棘篱。

不来能几日，渐学翠鸾飞。

蒋华子

蒋华子　题孙得休居室

住世百来年，童颜只俨然。

道心丹灶外，诗趣笔床边。

瓮牖清虚府，盆池小有天。

云关谁剥啄，端是问神仙。

蒋恢

蒋恢　甲辰腊日遣兴

腊里春前日日阴，西畴弥觉水云深。

梅边句好无人觅，竹外烟轻有鸟吟。

发兴合穷千里目，著书聊寄百年心。

翻云覆雨谁能问，纳纳乾坤古复今。

蒋恢

蒋恢　秋夜读书

白紵乌纱不耐凉，晚风吹月上莓墙。

旧书重读添新味，二尺檠边夜正长。

蒋恢

蒋恢　秋吟

落叶纷纷卷地来，手持六角障黄埃。

何人真解知秋意，与上凌虚百尺台。

蒋恢

蒋恢　三月晦日偶成

一年芳信雨消磨，负此吟怀奈若何。

倚槛忽惊新绿暗，扫轩更惜落红多。

春归惟有时禽觉，睡足从渠日影蹉。

闲里工夫闲受用，惜无闲客肯相过。

蒋恢

蒋恢　睡起

幽鸟无言啄落花，风吹榆荚打窗纱。

先生酒醒绿阴里，笑听蜂儿报晚衙。

蒋恢

蒋恢　行山

六尺枯筇度远岑，野花啼鸟助清吟。

云低似觉天根近，磵远因知地脉深。

阅世岂容无正眼，穷源须要识初心。

春寒局促良堪厌，一笑阳和破积阴。

蒋恢

蒋恢　野色

幽事每堪娱，秋深晚霁初。

帆分江影破，风勒鸟行疏。

山色美无度，稻花香可书。

逍遥今夕意，未厌短辕车。

蒋恢

蒋恢　重午

逝水光阴不肯停，又从菰黍重寻盟。

平生不学采莲曲，只读离骚配酒兵。

蒋恢

蒋恢　舟回练塘

柁转秋塘迥，寒光彻万寻。

叶声风外急，吟思雨中深。

白发存公道，青山适素心。

疏钟何处起，暝色正沈沈。

蒋捷

蒋捷　东坡田

老去红灰酒瓮前，向来青草瘴江边。

卜居自为溪山好，不是区区为买田。

蒋捷

蒋捷　铜官山

崒嵂荆南山，袁令葬其麓。

相传天赐棺，咄咄诳流俗。

令尝成兴梁，天报宜以福。

赐棺信荣矣，毕竟入鬼录。

珠官在岭南，锦官在巴蜀。

盐官兴铁官，登载粉简牍。

吾恐古有司，铸铜山之足。

后人讹承讹，官傍妄加木。

政须改铜官，大字鑱崖腹。

事有作俑者，并按王乔玉。

蒋介

蒋介　第一山

第一山前万里秋，野花衰草替人愁。

中原好在平如掌，莫把长淮当白沟。

蒋金部

蒋金部　游谭田寺

我爱谭田寺，短桥横碧波。

数椽松竹里，静处不须多。

蒋晋

蒋晋　翠屏列画

青峰如屏高插天，悬崖积翠生云烟。

谁把王维旧墨迹，巍巍高挂安居前。

胜景应知世稀有，妙学丹青乃缩手。

嗟哉画有蠹损时，斯图寿比南山久。

蒋晋

蒋晋　葛井仙踪

谁凿云根清气泄，混混源泉流不竭。

味极太古比龙涎，饮之令人骨清彻。

父老为云有葛仙，丹成此地经多年。

寂寞烟霞洞云静，惟留斯迹令人传。

蒋晋

蒋晋　鲤屿浮岚

天地造化真何如，幻就青岚如鲤鱼。

初疑孝子感天意，复恐古人传素书。

岚气时浮北烟瘴，缥缈奔腾似吹浪。

远跳深惊欲化龙，故有飘飘五云障。

蒋晋

蒋晋　西岩胜水

柘川之西有削石，屹立巍巍峻如壁。

下有沧浪百尺深，澄清恰似秋天碧。

逝者如斯竟不停，孺子长歌堪濯缨。

故知源头有活水，支流分派迢迢清。

蒋晋

蒋晋　柘川渔火

玉川一带光涵秋，渔艇纵横网罟稠。

西风日落寒烟暝，煌煌灯火明中流。

数点如萤走络绎，影趁流波泻金液。

一声歡乃明灭间，邻鸡又报东方白。

蒋凯

蒋凯　思归寄余玠

病觉腰金重，君恩报已辜。

发从秋后落，花向雨中疏。

诗礼堪谁倚，山川赖有图。

百年心里事，渔钓老江湖。

蒋梅边

蒋梅边　句

引蔓间花欲透云，托身下倚老松身。

蒋梅边

蒋梅边　檐卜花

清净法身如雪莹，肯来林下见孤芳。

树花六月无炎暑，省爇铜協几炷香。

蒋梦炎

蒋梦炎　寒食

不暖不寒寒食天，小桥杨柳未飞绵。

三分春色一分在，十日晴无两日全。

桐角唤回前嶂晓，子规啼破隔江烟。

麻裙素髻谁家女，哭向墦间送纸钱。

蒋祺

蒋祺　暖谷诗

县南山水秀且清，天地坯冶陶精英。

有唐刺史昔行县，访寻洞穴为寒亭。

屈指於今几百祀，磨崖字字何纵横。

相随栈道倚空险，来者无不毛骨惊。

我此三载迷簿领，有时一到□馀情。

娱宾烹茗遽回首，孰知亭侧藏岩扃。

成纪同僚到官始，居然心匠多经营。

乃知物理会有数，繄天通塞因人成。

鸠工畚筑忽累日，旷然疏达开光明。

初疑二帝凿混沌，虚空之□罗日星。

又若巨灵擘华岳，溪谷之响轰雷霆。

大岩既辟小岩出，壶中之景真其□。

洞门春风刮人面，其中安若温如蒸。

累垂石乳似刻削，周环峭壁无欹倾。

旧梯既去小人险，新径之易君子平。

临流又广□方丈，叠石缔宇为轩楹。

於嗟土石□□□，无情一旦建时荣。

方今出震□大器，鼎新基构清寰瀛。

我愿天下无冻馁，有如此穴安生灵。

不烦吹律而后暖，千古宜以此为名。

蒋祺

蒋祺　又成五言律诗三首

陵谷有时变，兹岩不可湮。

神仙三岛景，天地一炉春。

鼓动龙蛇蛰，疏通草木新。

寒亭几百载，今始得良邻。

蒋祺

蒋祺　又成五言律诗三首

地胜难湮没，规为假手通。

凿开千古意，倾出一壶空。

煦比鲛人室，寒消朔吹风。

从今县图上，此景浩无穷。

蒋祺

蒋祺　又成五言律诗三首

客有林泉趣，寻幽翦薜萝。

半山无石碍，此境得春多。

隔岸桃花坞，临溪竹箭波。

兹应是仙隐，鹤驭几时过。

蒋山卿

蒋山卿　过象州

秦皇开象郡，兹事已千年。

台古埋秋草，城荒起暮烟。

江天云漠漠，石岭月娟娟。

万里惭漂泊，因风怀昔贤。

蒋时中

蒋时中　黄山观

黄鹤山中黄鹤观，黄鹤仙人此修炼。

功成羽化归丹丘，环佩珊珊度遥汉。

昔闻有鸟名令威，去家千年今来归。

仙人一去不复返，长松落雪秋霏霏。

蒋时中

蒋时中　贞义女祠

幼年曾读贞女碑，坐想濑水清涟漪。

试来江东吊李白，瓣香敬谒贞女祠。

平生不数子胥子，鞭平进诸何至此。

有金投濑竟何为，当时岂为将军死。

蒋堂

蒋堂　东齐

守土无留事，休居有静斋。

文才化僭陋，术未迨乖崖。

古帙书参画，秋阴竹间槐。

西人安枕外，聊此息筋骸。

蒋堂

蒋堂　飞来山

有山昔飞来，神怪安可测。

万壑鼓风雷，千岩为羽翼。

胡为忽移徒，到此无倾侧。

灵越得奇峰，琅琊失遗迹。

烟云随而至，杉篁古所植。

如何草创时，偶作瞿昙宅。

闻之有苾蒭，岁久苦刓刻。

凿声响深崖，火烬淬层壁。

平为土木基，蔑有苍翠色。

金粟千亿身，窣堵百馀尺。

回廊尽复叠，寸地无间隙。

一聚红尘中，万瓦青烟羃。

成彼有为善，斯可长太息。

我试来寻山，山形俱变易。

方念此崭绝，安得如往昔。

不谓山之足，下落言偃室。

知是骞翥时，于兹堕岩石。

屹尔画疆畔，其谁敢侵蚀。

随宜得形胜，触目见崷崒。

小桂结浓阴，清露有疏滴。

巾履日可赏，琴樽雅成饰。

多谢对幽岑，亦足开烦臆。

若在祇园间，岂更存馀碧。

蒋堂

蒋堂　过葛墟读蒋冽大宗碑

天宝年中立此碑，轩裳鳞次美当时。

自從寂绝牛头梦，力振家声合在兹。

蒋堂

蒋堂　过叶道卿侍读小园

秀野亭连小隐堂，红蕖绿条媚沧浪。

卞山居士无归意，却借吴侬作醉乡。

蒋堂

蒋堂　和梅挚北池十咏

池上有虚阁，翚檐迅若翔。

百壶多盛集，四座仰惟良。

藓印文綦绿，莲依桂楫香。

何由陪啸咏，敷裧纳微凉。

蒋堂

蒋堂　和梅挚北池十咏

池上有奇桂，青青岁纪深。

旧枝怜茂植，时亦欠清吟。

夕月漏孤影，秋霜滋劲心。

今方遇真赏，风什播瑶音。

蒋堂

蒋堂　和梅挚北池十咏

池上有孤岛，影摇波底天。

蓬壶欣彷佛，仙客得留连。

岸草衬丹轂，滩薦隈画船。

羡君休瀚日，寄傲一尊前。

蒋堂

蒋堂　和梅挚北池十咏

池上有修竹，遥闻手自栽。

几因风韵响，时感隼旟来。

粉箨经梅脱，虬根遇石回。

婵娟绿阴下，小阁为谁开。

蒋堂

蒋堂　和梅挚北池十咏

池上有垂柳，烟笼濯濯枝。

芳根逢茂育，老翠胜平时。

体弱因风舞，词清入笛吹。

金城久不到，遥想欢羁离。

蒋堂

蒋堂　和梅挚北池十咏

池上有丛菊，繁英满旧蹊。

金刀惜频翦，粉蝖得幽栖。

醉卉谁同插，香牋手自题。

遥思清赏处，野步岸东西。

蒋堂

蒋堂　和梅挚北池十咏

池上有时钓，间忘侍從身。

波平方浸月，更退閴无人。

藻映鲂鱼尾，风摇独茧纶。

一亭容膝地，雅饰免荒榛。

蒋堂

蒋堂　和梅挚北池十咏

池上有时宴，笙簧沸欲凝。

欢多漏移刻，坐久月和灯。

席客咏持蟹，女倡歌采菱。

醉来忘万事，风静水波澄。

蒋堂

蒋堂　和梅挚北池十咏

池上有雏鹤，来從淮水壖。

旧巢离海树，清唳入吴天。

骨峭翘霜月，翎疏刷野泉。

使君宜得伴，仙格本千年。

蒋堂

蒋堂　和梅挚北池十咏

池上有驯鹿，亭台深处行。

长随熊轼惯，且免兔置惊。

遥草眠多稳，流泉饮亦清。

寸岑有灵囿，可使遂微生。

蒋堂

蒋堂　虎丘山

虎丘何为山，鲸波涌而顯。

惟青镇一隅，峙秀状无限。

遥峰乃众阴，四望拱孤巘。

上有梵王家，高压长洲苑。

游人接踵来，千里必重趼。

奔走趋层巅，凌竞陟云栈。

下瞰洞庭卑，傍睨灵岩浅。

巍乎屹宝阁，仰之目睛眩。

中有明光书，丽若日星烜。

三朝所秘藏，百灵共幽赞。

兹焉真福庭，瞻者皆色洒。

敻觉尘世非，恍如化城现。

塔顶拂彤霞，山脚环清甽。

北崖宿雪寒，东阜晨曦暖。

阴森岩腹空，诘屈廊腰转。

秋磬落云端，宵灯耿天半。

处者病恼蠲，来者钝根遗。

予膺邦寄时，所历游屐遍。

不领旌旗行，恐惊禽鹿散。

扪萝穷邃深，据槛望平远。

寻幽既欢欣，访古或兴欢。

葬金坟已隳，淬剑池犹漫。

冰霰凋古杉，朱丹浮断简。

珍重讲石存，讥凭鬼诗诞。

唐贤留风什，遗墨罗粉版。

险语悉冥搜，清景不可逭。

国朝有笔札，崖壁刻棱婉。

刀矟君谟书，龙蛇不疑篆。

二美贲禅扃，千古宗风愈恢阐。

迦陵觉音清，石室惊筹满。

自惟挂缨归，心与纷挐断。

每来寻香刹，常得峨野弁。

久留莲漏移，相接犀谈款。

露井汲云浆，冰畁试芳莊。

最怜草树春，几爱烟岚晚。

愿借一庵名，于兹修止观。

林端生色美新晴，楼阁依山若画屏。

石坐最宜人选胜，剑池潜想地遗灵。

僧窗松竹冬忧茂，寺路烟霞画亦冥。

自愧逾年假麾守，一回方得扣禅扃。

蒋堂

蒋堂　寄题望湖楼

城上危楼势孤峙，楼头尽见湖中水。

水色澄明游者多，古来雅以鉴为比。

家家画舫日斜归，处处菱歌烟际起。

清涟蒙润一都会，碧底涵空三百里。

溥哉利及镇东人，而我常嗟马臻死。

今滋史君多感慨，所以望湖心不已。

频登雉堞追古往，盛集宾朋为宴喜。

楼南极目芙蓉花，万叠红英照千骑。

蒋堂

蒋堂　寄题西园

西园昔日多游從，回流屡泛户酒空。

前亭后亭草茵软，晓景晚景烟岚融。

角巾萧洒竹林际，履綦来往花际中。

时方偃蕃适四体，不料游宦如孤蓬。

数移五马临大屏，几怅二毛成老翁。

昨去邻封亦甚迩，祇限一水无由通。

锦城此举又远适，流觞雅会何时同。

钱塘山色望不见，稽山况在钱塘东。

蒋堂

蒋堂　句

向日草青牛引犊，经秋田熟稻生孙。

蒋堂

蒋堂　句

离堆山外更西去，应入白云餐蕨薇。

蒋堂

蒋堂　句

深锁烟光在楼阁，旋移春色入门墙。

蒋堂

蒋堂　绝句

归来深隐太湖滨，天与扶持百岁身。

虽是浮云隔双阙，丹心爱戴在君亲。

蒋堂

蒋堂　梅

玉骨绝纤尘，前身清净身。

无花能伯仲，得雪愈精神。

冷淡溪桥晓，殷勤江路春。

寒郊瘦岛外，同气更何人。

蒋堂

蒋堂　闵山

东南亘群山，形气或断续。

兹山穷崭绝，孤峙越之腹。

郁苍瞰城闉，胜秀为民福。

所宜禁樵苏，主者在严肃。

不知平昔时，谁氏来班录。

私疱计薪爨，无时伐良木。

官膳利货财，弥年翦修竹。

忽忽事斧斤，丁丁响川谷。

万叶坏密由于，千竿倒寒玉。

轮囷无完枝，檀乐鲜遗族。

戕贼殊未厌，峰峦翠将秃。

鹤侣怨且惊，云容惨以恶。

非唯挫生意，抑乃伤雅俗。

王者有仁恩，行苇亦沾沐。

嗟嗟若人者，忍不思化育。

今予剖信符，于慈憩丹轂。

谓山岂无灵，胡为人所黩。

呼吏对泉石，申禁护林麓。

庶几养尧英，勿使罹残酷。

来者贤使君，斯言愿为复。

蒋堂

蒋堂　南湖台三首

危台竹树间，湖水伴身间。

清浅采香径，方圆明月湾。

放鱼随物性，载石作家山。

自喜归休早，今胜贺老还。

蒋堂

蒋堂　南湖台三首

峣榭水中央，兹为隐遁乡。

小园香寂寂，一派晓泱泱。

烟草碧弥岸，霜桃红压墙。

鸱夷倘在此，未必入沧浪。

蒋堂

蒋堂　南湖台三首

水次揭危亭，烟堤四面平。

栽薦延宿鹭，种柳待啼莺。

雪霁清流涨，风来夜艇横。

轻肥莫临顾，我老懒逢迎。

蒋堂

蒋堂　前题

使君有意饰门闾，雅为灵芝揭表初。

招隐溪边往还者，從兹认得野人居。

蒋堂

蒋堂　清阴馆种楠

手植榝楠二千树，时当庆历五年春。

还期莫道空归去，留得清阴与后人。

蒋堂

蒋堂　送梵才大师归天台

老被诗名系此身，思山深去避人群。

宝台千尺隔江见，清磬一声归路闻。

岩上开扉灯照月，庵前扫地雪和云。

终焉此是清凉处，净住无惭相国文。

蒋堂

蒋堂　太伯庙

太伯何为者，不以身为身。

逊避天下位，奔走勾吴滨。

隐德照来世，遗祀传斯民。

吁此廉让国，合生廉让民。

蒋堂

蒋堂　题妙喜庵

禅公览古意裴徊，偶结云庵向北来。

满目沧洲围野景，一枝金策卓秋苔。

沙边水鸟衔花至，月下渔人施供回。

或访稽山旧徒侣，樵风应为送浮杯。

蒋堂

蒋堂　题曲水阁

危构跨大渊，沦清涤世纷。

飞湍逢石转，漱玉隔山闻。

影乱林花落。丛幽涧草薰。

兹为禊饮地，何羡右将军。

蒋堂

蒋堂　题山亭

山亭深处枕清溪，万木回环尽翠微。

梅萼破香知腊近，柳梢含绿认春归。

风前列嶂琴三叠，雪后群山玉四围。

顾我此来盘礴久，尘劳潇洒顿忘机。

蒋堂

蒋堂　题月禅师方丈

我到云房是有缘，坐移莲刻听禅诠。

江边异日人应记，吏部曾来见大颠。

蒋堂

蒋堂　望太湖

杳杳波涛阅古今，四边无际莫知深。

润通晓月为清露，气入霜天作溟阴。

笠泽鲈肥人鱠玉，洞庭柑熟客分金。

风烟触目相招引，聊为停桡一楚吟。

蒋堂

蒋堂　吴江桥

雁翅桥横五湖北，翚飞亭屹大江心。

鱼龙渊薮风月窟，若比广寒宫更深。

蒋堂

蒋堂　吴淞江

江人见我谓谁何，行李无羁野意多。

六幅青帆趁潮去，一樽白酒扣舷歌。

沙边历历辨云树，岛外溅溅弄月波。

兴尽归来还更喜，舞鸥相送入烟萝。

蒋堂

蒋堂　溪馆二首

年来纳组去，林下得身还。

泚泚清流处，重重碧树间。

渊鱼乐且静，年-鹤寿而间。

粗有淮安趣，谁同赋小山。

蒋堂

蒋堂　溪馆二首

野意本自遂，兹溪称独醒。

云萝环静室，水石照疏櫺。

杀竹编书古，纫兰作佩声。

王通昔不遇，时亦坐汾亭。

蒋堂

蒋堂　谢李兵部

黄菌诞邱园，灵贶贲醴泉。

至和非我召，美化自公宣。

秀色邻三迳，幽光被一廛。

时髦秉笔者，为我列群编。

蒋堂

蒋堂　尧峰新井歌

白云莽莽青山头，一穴四面飞泉流。

其初山间旧井涸，枯肠燥吻海众羞。

于时大士宝云者，颐指土脉智虑周。

山灵所感道心爽，檀施聿来工力鸠。

云锸齐下远雷动，石光内击飞星稠。

百尺虚空廓地表，一泓清冽呀深幽。

人疑從天堕月窟，或问何处移龙湫。

次则其徒骇殊胜，竞持应器尝甘柔。

饥狖连臂喜跳掷，渴鸟引喙鸣钩辀。

碧甽光中辘轳晓，银床侧畔梧桐秋。

宝坊金地互相映，谷鲋坎蛙难此留。

傍睨江形小衣带，下窥湖面卑浮沤。

何兹凿饮有功利，一掬入口醍醐优。

热者濯之昏钝决，病者沃之沈痼瘳。

而我时邀墨客去，松涧远挈都篮游。

净瓶汲引试香莊，雅具罗列无腥瓯。

比之玉乳不差别，诮彼炼丹多谬悠。

今兹泉眼在鲁坞，所喜云液邻菟裘。

苧翁既往乏鉴者，水记未载予将修。

此山此井永不废，此歌其庶传南州。

蒋堂

蒋堂　隐圃

雅得菟裘地，清宜隐者心。

绿葵才有甲，青桂渐成阴。

独曳山屐往，无劳车驾寻。

湛然常寂处，水月一庵深。

蒋堂

蒋堂　咏金竹

百镒先寒一径深，潜疑造化铸成林。

贪夫或有凭阑者，不见修篁但见金。

蒋堂

蒋堂　游松江

曙光东向欲曨明，渔艇纵横映远汀。

涛面白烟昏落月，岭头残烧混疏星。

鸣榔莫触蛟龙睡，举纲时闻鱼鳖腥。

我实宦游无况者，拟来随尔带笭箵。

蒋堂

蒋堂　游松江

月晃长江上下同，画桥横堆冷光中。

云头滟滟开金饼，水面沈沈卧彩虹。

佛氏解为银色界，仙家多住玉壶中。

地雄景胜言不尽，但欲追随乘晓风。

蒋堂

蒋堂　再题半峰亭

何名半峰亭，尧峰路之半。

游客趋层崖，斗上多股战。

宝云构此轩，接引心不倦。

所冀冠盖来，少休松石畔。

雄视金仙居，巍乎倚云汉。

自此更攀缘，须臾迹彼岸。

蒋堂

蒋堂　赠白云张少愚

聘命当年下益州，戋戋束帛礼偏忧。

山人著出隐居报，使者赍还答诏牛。

蒋堂

蒋堂　赠陈虞卿

宠秩拜春坊，归休识虑长。

扫门卑魏勃，设醴谢元王。

一水莼鲈国，群山橘柚乡。

喜群添老社，烟驾尚徜徉。

蒋堂

蒋堂　赠惟政禅师

禅客寻常入旧都，黄牛角上挂瓶盂。

有时带笠穿云去，便好和云作画图。

蒋堂

蒋堂　棹歌

湖之水兮碧泱泱，环越境兮润吴疆。

蒲螺所萃兮雁鹜群翔，朝有行舻兮幕有归艎。

茭牧狎至兮渔采相望，溉我田畴兮生我稻粱。

我岁穰熟兮我民乐康，马侯之功兮其谁敢忘。

莼丝紫兮箭笋黄，取其洁兮薦侯堂，

醆斝具兮箫鼓张，日晻晻兮山苍苍。

侯之来兮云飞扬，隔微波兮潜幽光。

念山可为席兮湖不可荒，惟侯之灵兮与流比长。

万斯年兮福吾乡，乐吾生兮徜徉。

蒋堂

蒋堂　栀子花

庭前栀子树，四畔有桠枝。

未结黄金子，先开白玉花。

蒋堂

蒋堂　诸官诗成因书二韵于后

一派西园曲水声，水边终日会冠缨。

几多诗笔无停缀，不似当年有罚觥。

蒋廷玉

蒋廷玉　补衣

百补未成片，何缘御得寒。

拆时如网裂，纫处着针难。

色样多无定，花纹斗不完。

分明类禅衲，其奈戴儒冠。

蒋廷玉

蒋廷玉　净刹

碑上文难读，开山失所传。

岩松秋落子，石井夜添泉。

地旷常多月，厨寒不起烟。

昔年曾有虎，来到寺门前。

蒋廷玉

蒋廷玉　秋意

秋意如诗淡，又如湘水清。

无家人易感，有笔画难成。

月冷砧千杵，江空雁一声。

梦回蕉叶上，残雨几番鸣。

蒋廷玉

蒋廷玉　絛

八百青铜买，归来系黑豹。

松毛倒垂膝，棕绠曲围腰。

稳称轻小帽，宜悬小药瓢。

有时吟未就，频在手中摇。

蒋廷玉

蒋廷玉　叶梦麟往惟扬

一马扬州路，桃开几树花。

春光无拣，淮地亦繁华。

日惨长江水，风昏古战沙。

争雄旧时事，君去莫思家。

蒋廷玉

蒋廷玉　赠陈宗之

经营一室面清波，不是儒衣不见过。

南渡好诗都刻尽，中朝名士与交多。

分甘书史窝中老，兴在江湖醉后歌。

门外今年桐又长，不知堪系我船麽。

蒋纬

蒋纬　题澹山岩

风生崖木响，霭散洞门宽。

幽径盘危入，青天一面看。

三冬僧定煖，五月客游寒。

纵有通神笔，亦应图出难。

蒋孝言

蒋孝言　游虎丘

秀色回环眼倍明，醒余洒面竹风清。

快哉气且吞云梦，便欲飘然上玉京。

蒋孝忠

蒋孝忠　题浯溪二首

好山好水占浯溪，中直磨崖一片碑。

试问天齐齐几许，从他元子賸夸毗。

蒋孝忠

蒋孝忠　题浯溪二首

我宋中原二百州，版图渐入掌中收。

只今更办河清颂，勒向燕然最上头。

蒋燮

蒋燮　碧云洞

汉室真人已驾鸿，空留洞府旧山中。

暮云凝合元非鏁，俗骨腥膻自不通。

束火杖藜深杳杳，袖椎敲石喜{降阝换音}{降阝换音}。

若为化作双飞鸟，得与郎官继此风。

蒋懿顺

蒋懿顺　送水云归吴

十年牢落醉穹庐，不用归荣驷马车。

他日傥思人在北，音书还寄雁来无。

蒋雝

蒋雝　句

入寺门围玉带水。

蒋芸

蒋芸　辞荐呈余廉访

耒耜生涯远俗嚣，年来无梦到金貂。

一池皓月□诗骨，满圃春风长药苗。

愧不漆身吞豫炭，聊将洗耳弃由瓢。

分甘投老潭源地，为谢云笺莫见招。

蒋芸

蒋芸　寄张道洽

衰柳疏松对夕阳，老来秋思倍堪伤。

已无上苑千葩秀，僪有东篱一捻黄。

细诵佳章排宿恨，旋呼村酒纵诗狂。

西风策马能过我，老圃馀蔬尚未荒。

蒋芸

蒋芸　寄张霖溪

漫向潭源晦此身，自嗟无地可投明。

栽培劲节依崖翠，采撷香芹绕涧清。

避乱遣怀聊圃治，论交且喜傍山行。

何时并辔临溪上，静听飞泉万壑声。

蒋允中

蒋允中　灵岩禅寺

晓入灵岩寺，灵踪一一穿。

天聪凿混沌，龙鼻滴潺湲。

不雨山长湿，微风谷竞喧。

参旗开障日，鳌柱仰擎天。

雁异灵山鹫，蒲非华岳莲。

重台疑魏载，卓笔岂张颠。

夜月连千嶂，晴云画一川。

净名常宴坐，行亮昔安禅。

共乐仙游胜，都将世事捐。

双鸾知可跨，拟把石碑镌。

焦本心

焦本心　游黄山留题

自有乾坤不记年，山中紫翠尚依然。

百千万世留今日，三十六峰横暮烟。

怪石矬松名岳上，神仙天子一人传。

桃花流水丹炉畔，欲往从游洗俗缘。

焦炳炎

焦炳炎　句

迹虽无地著，心实有天知。

一禽从不获，不敢范驱驰。

焦炳炎

焦炳炎　游黄山

秀出云霄一丈探，诸峰高下护晴岚。

丹成兔臼香生杵，影见龙津月在潭。

洞暖有花因七七，云深无语住三三。

粥鱼敲动山林兴，合傍浮丘去结庵。

焦翠峰

焦翠峰　石人峰

石为肌骨应成假，铁作肝肠未必真。

当日容成丹就处，何当点化作仙人。

焦焕

焦焕　游虎邱

寻胜访幽刹，招朋泛远舟。

清风杨柳岸，微雨芰荷秋。

师去余禅几，云閒动客愁。

无缘陪玉麈，共醉碧山头。

焦焕炎

焦焕炎　题黄山送别图

我家黄山隅，不识黄山面。

不自到黄山，见图如不见。

如何黄山客，又别黄山去。

落日晚烟昏，黄山在何处。

黄山有汤泉，可以洗涤尘世缘。

黄山有瑶草，可以饵之长不老。

黄山有神丹，得之可以超尘寰。

胡为别却黄山去，只把生绡写空翠。

焦静山

焦静山　汤泉

渟渟灵水养灵珠，籁定波生注玉壶。

洗尽尘劳多少客，不知还解洗心无。

焦宗古

焦宗古　句

酿成汉帝招王母，饮罢凉州拜孟池。

焦宗古

焦宗古　句

南阳客自称龙卧，东鲁人应叹凤衰。

焦宗古

焦宗古　句

芳树高低啼蜀魄，朝云浓淡极巴天。

解程

解程　送钤辖馆使王公

武帐推恩诏十行，雍容鸣玉觐清光。

四年爱日民谣浃，五月炎风驿路长。

剑阁烟云迷去斾，柳营笳鼓惨离觞。

浣花纸贵傅新集，留待诗名继许昌。

解旦

解旦　富顺

封疆莫欢极西陲，景物尤堪著咏思。

亭台处处垂杨影，街巷家家小酒旗。

旧同吴楚分梅艳，新比戎泸有荔枝。

凿井咸泉通海脉，靠山公署映江涯。

解旦

解旦　句

便作武陵溪上看，春来何处不开花。


靳宗

靳宗　送钤辖馆使王公

再任坤维报政成，紫泥恩诏下神京。

摇鞭有客添归兴，折柳何人不怆情。

杜宇江山经鸟道，海棠池馆忆龟城。

尊前执手难收泪，投分从来比弟兄。

京镗

京镗　句

八千里隔东西境，十二时分昼夜泉。

湖边春色十分深。

京镗

京镗　留金馆作

鼎湖龙驭去无踪，三遣行人意则同。

凶礼强更为吉礼，夷风终未变华风。

设令耳与笙镛末，只愿身糜鼎镬中。

已办淹留期得请，不辞筑馆汴江东。

京镗

京镗　漳河疑冢

疑冢多留七十余，谋身自谓永无虞。

不知三马同槽梦，曾为儿童远虑无。

荆州掾

荆州掾　题划花

山花红与绿，日暮颜色足。

无名我不识，有毒君莫触。

景定朝士　句

静夜无云惟自照，凤凰飞入合欢宫。

景泰

景泰　句

径通花竹禅房寂，云卧衣裳画梦闲。

景希孟

景希孟　巴川

二载巴川县，谁知是与非。

还乡何所有，载得一清归。

靓禅师

靓禅师　溺溪流

春天一夜雨滂沱，添得溪流意气多。

刚把山僧推倒却，不知到海后如何。

靓禅师

靓禅师　题巨商壁

去年巢穴书梁边，春暖双双绕槛前。

莫讶主人帘不卷，恐术泥土污花砖。

靖康臣僚　句

伊尹定归商社稷，霍光终作汉臣邻。

九泉前贤　句

四门九井虽依旧，二虎双鸡已不来。

九山人

九山人　春日田园杂兴

轩裳一梦断斋环，桑柘阴阴静掩闰。

种秫已非彭泽县，采薇何必首阳山。

因耿社鼓刚催老，转觉儒冠不负闲。

君看浣花堂上燕，芹泥虽好亦知还。

句昌泰

句昌泰　题新繁句氏盘溪

黄尘没车毂，平地得林丘。

花木风光早，陂池烟雨秋。

不弹长剑铗，甘赋大刀头。

九轨利名痼，逢君应少瘳。

句昌泰

句昌泰　题新繁句氏盘溪

从俗鲜所得，九牛中一毛。

强牵麋鹿性，要学豹龙韬。

野服颜常好，晴窗首自蚤。

向来误应聘，尘土污吾袍。

句昌泰

句昌泰　题新繁句氏盘溪

客至辄命酌，为言花已开。

青山长委髻，白骨旧竽苔。

不饮固痴绝，能诗宜数来。

颇忧明日雨，红紫落成堆。

句昌泰

句昌泰　题新繁句氏盘溪

胜簪不肯黑，浮颊故能红。

心寄尘埃外，春归杖履中。

径松青谡谡，庭草碧茸茸。

无术系白日，年光如转蓬。

句龙纬

句龙纬　题惠泉寄知军郎中

崎岖荆门山，丛起为东隘。

阳冈盘气势，阴窦融液脉。

源濯云根移，流喷石罅拆。

呀呀两岸间，平涧才数席。

环岸贮清泚，古镜照秋色。

恬风不生纹，至底无隐物。

澄辉泛岚翠，净影溶天碧。

潜花深冏冏，荫树高崒崒。

清光照毛发，爽气洒肌骨。

如入冰壶中，亭宇何鲜饰。

瓶罂日往来，举汲易为力。

短绠何劳人，轻舠恰容客。

当时竟陵翁，老死却不历。

品第十九泉，遗此良可惜。

此泉惠此王，唯日流不息。

作诗颂惠泉，勉哉君子德。

句士良

句士良　和

佛土依山福远州，春行绣骑上云头。

补天彩石盈池在，朝海清江绕寺流。

四国仰烦郇伯劳，群生翘望谢安游。

早知为砺为霖意，惟有西民欲暂留。

句士良

句士良　天光观

古殿千年屋，高松百尺阴。

真人不可问，时有鹤遗音。


觉性

觉性　题汪水云诗卷

细读燕云吟，静听流水琴。

神游八极高而深，龙溪玉山犹谷响，

燕歌吴咏轰雷音。人中龙，

天外鹤。挟泰山，

擘华岳。醉吟不管天地窄，

尧桀谁能分善恶。云阁麟台一笑间，

招得赤松归碧落。

君端

君端　春日田园杂兴

白粉墙头红杏花，竹枪篱下种丝瓜。

厨烟乍熟抽心菜，策火新乾卷叶茶。

草地雨长应易垦，秧田水足不须车。

白头翁妪闲无事，对坐花阴到自斜。

开庆太学生　美文文山劾董宋臣

拨转天网回地纪，中兴又自庚申始。

扫除阴类谁之功，有硬脊梁担得起。

鲰生曾作茶岭诗，已学希夷不愿仕。

逢人见说太平时，担书来领西湖水。

幽阴何物号阎罗，污我青天莫敢指。

国人咸惧妖复来，天子自知忠可使。

履斋泉下不伏款，帝谓董贤人切齿。

未闻蔡笔颂余公，但见欧书责高子。

扬扬颜面见士夫，不知世间有羞耻。

吁嗟今世负大名，禄重忠言类如是。

一身富贵尽有馀，何况明明今在迩。

中书虽有空头敕，其奈诸名都唯唯。

五更魁宿炳光精，吐出忠肝涕盈纸。

心怀寸铁飞上天，愿剔刚肠开帝视。

彷徨灶碑为主惊，慷慨书生为国喜。

吾皇英断似孝宗，觌有天诛终弃死。

当时赖有政府贤，弹泪妖狐与羸豕。

家奴猥琐何足云，中丞举动可惜尔。

庆历诸公闻此诗，勿谓予祸始于此。

开禧朝士1　和徐渊子九日

呼儿为我整乌纱，不是无心学孟嘉。

要摘金英满头插，明朝还是过时花。

开禧朝士2　献韩平原生日

本是神仙服日华，而今癯瘁为王家。

槐龙影转朝方退，閒却南园一院花。

开先长老　题汪水云诗卷

水流云散海天涯，与子长游亦可嘉。

归马迹漫燕峤雪，啼鹃血染楚城花。

乾坤浩荡空双眼，南北迢遥事一家。

三叠琴心谁解意，蓬莱归路蹑青霞。

康鼎成

康鼎成　题九仙阁

久学秦人避，空闻汉主求。

丹炉无凤髓，石室有龙湫。

谷挟千峰雨，湖生六月秋。

尘踪应自息，长啸下溪鸥。

康惇

康惇　寿昌禅寺

不怕石头滑，来为雁荡行。

平生梦不到，今日眼逾明。

未历千岩秀，先逢一段清。

遍观从此始，着脚历峥嵘。

康文虎

康文虎　挽东莱二首

中兴以后谁堪数，名满东南震昔贤。

旧论当时存喘息，微婆今日塞天渊。

承平格力回全盛，人物风流继往年。

太息何人知所自，此心时复一潸然。

康文虎

康文虎　挽东莱二首

国尚有人悲此老，天其丧我泣吾曹。

平生心事知谁与，怅望今人论太高，

便谷卑心随故步，岂期中路丧连鳌。

先生已死吾何望，举眼犹知有凤毛。

康孝基

康孝基　春游

行春喜入虎邱山，按辔风和草色间。

寺内翠微松桧里，空中绀宇水云间。

桃花时作翻翻落，苔藓晴留点点斑。

不为白公为太守，霓裳一曲暮回还。

康孝基

康孝基　寄题神山县玉兔寺

国朝梵刹多新额，玉兔名存四百年。

曾为皇唐黎瑞应，得于炎宋保流传。

荆山温润尝凝化，月窟精神主缺圆。

寺记废兴书异事，丰碑采摭画雕镌。

康孝基

康孝基　游虎邱

虎邱天下名，胜概状难成。

入寺登山险，开门见路平。

云连松色翠，风度磬声清。

好便称居士，安间过一生。

康与之

康与之　鹤舒台

白云深处路崎岖，鹤去台空景物殊。

山展翠屏连紫幕，泉分清溜滴明珠。

道人只问丹砂井，隐客犹寻九节蒲。

试问葛仙仙去后，至今遗迹事如何。

康与之

康与之　可惜

帘幕重重下玉钩，隔帘春在柳梢头。

东风著意相料理，吹去杨花不自由。

康与之

康与之　鹭

春暗汀洲杜若香，风标公子白霓裳。

碧天片雪忽飞去，何处人家水满塘。

康与之

康与之　琵琶

夜深琵琶声似裂，一曲霓裳一庭月。

曲终人影在西阶，困倚东风步摇折。

康与之

康与之　僻居

巷僻过从少，柴门尽日关。

莺声常在柳，云影不离山。

有道难言□，虽贫未厌閒。

川原烟四暝，春思有无间。

康与之

康与之　诗一首

越王山下千树梅，逐客年年走马来。

寒玉满村风色里，不受暖霭轻烟催。

故人千里复万里，折香欲寄生徘徊。

孤吟独醉常夜半，山月野风骑马回。

康与之

康与之　题徽宗宸翰

玉辇宸游事已空，尚余奎藻绘春风。

年年花鸟无穷恨，尽在苍梧夕照中。

康与之

康与之　严陵怀古

建武中兴宝运开，股肱俱是济时才。

汉家鼎祚如磐石，此老方图拂袖来。

康与之

康与之　游慧力寺

天涯芳划尽绿，路旁柳絮争飞。

啼鸟一声春晚，落花满地人归。

康与之

康与之　游慧力寺

江上浓阴晓未开，瘦筇支我上苍苔。

春寒前日去已尽，今日又从何处来。

康与之

康与之　玉虹洞二首

睡起疏帘一半开，更无人迹过青苔。

须臾苍狗风前变，雷雨驱潮出海来。

康与之

康与之　玉虹洞二首

满山一夜风篁响，透屋三更月露寒。

自掩残书推枕睡，江湖秋梦水云宽。

康与之

康与之　招真词

白鹤巢兮丹井空，蓬山杳兮烟霞蒙。

陵谷变兮今古，木叶下兮秋风。

飞仙去兮朝太微，黄冠野服兮以游以嬉。

餐霞卧月兮世不我违，与世涤映兮天门可驰。

苍龙嗥兮云漫扉，石泉冽兮山芋肥。

俯仰宇宙兮日月蔽亏，灵秀回薄兮野芳呈姿。

山中之乐兮万化莫移，仙人不来兮隐者曷归。

康执权

康执权　建炎丞相成国吕忠穆公退老堂诗二首

退老堂成席未温，天书夜到领侯藩。

周褎申伯保南土，唐起裴公护北门。

猿鹤岂应愁旧隐，虎貔方看拥华轩。

公家报政由来速，伫入延英觐帝尊。

康执权

康执权　建炎丞相成国吕忠穆公退老堂诗二首

公居临海亦经年，每恨淹留阻执鞭。

异县忽闻登帅阃，此身那得侍宾筵。

古今谁似功名老，出入荣持将相权。

从此凤池归路駃，未容雁荡奉周旋。

康执权

康执权　戏为妓山氏作

昔日缇萦亦如许，尽道生男不如女。

河阳满县皆春风，忍使梨花偏带雨。

柯敬之

柯敬之　李白书堂

久欲华山访谪仙，谪仙书舍尚依然。

青松翠柏疑无路，流水高山别有天。

千片浮云飞碧汉，一声啼鸟破苍烟。

扶筇直上中峰顶，一看千山在眼前。

柯举

柯举　次韵答李景阳

客有扣舷者，悠然太古音。

风清来水面，月白满江心。

世既叹途绝，君何爱我深。

愧将瓦缶句，聊以答南金。

柯举

柯举　游华严寺

旧游曾记此山川，万事回头一梦然。

蚤岁不知人易老，晚年方信世无禅。

樵歌牧唱千村暮，莺语花香二月天。

人境了然描不就，山僧对我更谈玄。

柯茂谦

柯茂谦　江行早发

陶铛煮孤影，寒灯沸青花。

冰开数江树，月落失人家。

柯茂谦

柯茂谦　鲁港

十年回首付沾襟，断甲沈沙齿齿深。

可惜使船如使马，不闻声鼓但声金。

人歌鬼哭都堪泪，木落江空正独吟。

遗老萧条渐无语，酒旗飍飍出芦林。

柯梦得

柯梦得　梦蝶

一觉千年一转机，觉来还是梦还非。

当时梦里如为蝶，便好穿花傍水飞。

柯氏

柯氏　西湖乐

雪花满衣香欲融，王孙白马金蟠胸。

山南山北晚霞红，须臾直下明珠宫。

一样越罗天水碧，乱插宝花长一尺。

王孙大醉信船流，船尾船头自吹笛。

柯应东

柯应东　壶山

方壶久伏海中洲，涌出高山不计秋。

峰上今犹蠔带石，穴边时有蟹寻湫。

云飞岩岫来龙聚，风送潮声入虎邱。

景物无穷供眼界，一钩新月促归舟。

柯应东

柯应东　口占

不作栋梁用，偏寻山寺居。

但闻声似鼓，谁识木为鱼。

柯岳

柯岳　赠贾司教

春风桃李绛帐，朝日苜蓿空盘。

王公不志温饱，郑老岂为饥寒。

柯芝

柯芝　耳耳

耳耳非佳语，陆陆难为颜。

我生胡不淑，多戚长鲜欢。

摇落复已绿，春风满江干。

最灵起予兴，欲言骨肉酸。

园桑推为薪，桃李亦半残。

翘荛企晴燠，九室十更寒。

飞钱如美色，乃入贵者阑。

丘闾有谷卖，穿櫩朝无{左饣右亶}。

不售信蹙隐，徒手良抱叹。

宛转愒余息，沟壑分雨间。

吾辈正不免，遑暇卹彼瘝。

柯芝

柯芝　横江

横江一片碧，攜鹤上渔船。

收纶不成下，却抱钓竿眠。

柯芝

柯芝　余发

余发萧萧白垂领，十年守拙门庭冷。

来频沙鸟颇相识，起晚邻鸡已三请。

形骸拄树岂复好，心绪如蓬不能整。

平生几緉空馺{左马右沓}，老去一杯先酩酊。

俗言只虞方凿迕，人事但惬幽居屏。

赋形不必尽刍狗，处坎何堪共蛙黾。

若为苴履曾足芥，幸不柳衫真欲瘿。

一声樵响何处来，独立看云发深省。

孔道辅

孔道辅　访隐居孙明复山斋二首

日观峰前访隐沦，岂同沮溺异人群。

轲能养浩雄能默，今复渊源见此君。

孔道辅

孔道辅　访隐居孙明复山斋二首

脱屐名场蕴壮图，君方举逸待嘉谟。

即期鹤版临岩室，万叠云山恋得无。

孔道辅

孔道辅　题祖庙二首

秦火自焚宁害圣，金丝堂壁閟家书。

典坟启发皆天意，非谓共王好治居。

孔道辅

孔道辅　题祖庙二首

门有诗书不华彩，素王留得好生涯。

行人莫讶频回首，天下文章第一家。

孔盖

孔盖　开禧丁卯制置使叶宝文团结淮西山水寨四十七处绘图见示

专阃威名仰四驰，韬铃秘铧快图披。

守江不若守淮阴，御故何如料敌奇。

棋墅无惊惟太傅，风寒能护是良医。

投鞭那有流堪断，屹立长城报主知。

孔梦斗

孔梦斗　四柏亭

道乡采芹暇，手植四株柏。

相对有正味，爱此岁寒格。

忠言贾奇祸，几削谏臣迹。

柏亦助道乡，每号风雨夕。

柏死公不死，大名日皦白。

后人补种之，存棠思召伯。

亭亭俨相持，撑云空百尺。

是柏出虽晚，风致犹古昔。

我来跂遗芳，清坐假一席。

徘徊意难舍，猛把阑干拍。

寄语景行人，用意幸勿窄。

孔清真

孔清真　送水云归吴

瘦马长吟蹇驴吼，坐听三军击刁斗。

归人鞍马不须忙，为我更釂葡萄酒。

孔舜亮

孔舜亮　手植桧

圣人嘉异种，移对诵弦堂。

双本无今古，千年任雪霜。

右旋符地顺，在纽象乾纲。

影覆诗书府，根盘礼义乡。

盛同文不朽，高与道相当。

洙泗滋荣茂，龟蒙借郁苍。

毓灵全木帝，钟秀极勾芒。

气爽群居席，烟凝数仞墙。

阴连槐市绿，子落杏坛香。

布露周千尺，腾凌上百常。

傍欺泮林小，远笑峄桐黄。

屹若擎天柱，森如出日桑。

风中雕虎啸，云际老龙骧。

直欲惊魑魅，端疑待凤凰。

鳞差阙巩甲，干错羽林枪。

大节忠臣概，坚心志土方。

鲁宫侵不得，秦火纵何伤。

宣子休夸树，姬人漫爱堂。

松卑虚视爵，花贱柱封王。

谁念真儒迹，何当议宠章。

孔舜思

孔舜思　题灵岩寺

忽从平地出尘笼，亲到诸天释梵宫。

却悟冗宫长役物，争如大士日谈空。

山横青壁千层合，泉迸丹崖一线通。

幽鸟静啼人外境，疏钟不堕世间风。

目无可欲猿猱伏，心绝微尘冰鉴融。

自恨无缘陪宴坐，它生愿效种松翁。

孔文仲

孔文仲　次钱穆父新凉可喜

商飙结新寒，草木起余怨。

翩翩前庭叶，追逐已千万。

斜阳背西壁，迤逦落藤蔓。

安得金满堂，聊换酒家券。

追随只鸿鹄，摆脱旧笼圈。

胡为汗流赭，日与绳争饮。

常恐计不就，更以诗屡动，

江湖秋水高，百尺风帆健。

何当开竹溪，玉腕互醉献。

左手持蟹螯，平昔固有愿。

孔文仲

孔文仲　次韵穆父见戏

当年同望赭袍光，万事争先落彩鋩。

一别已经陵谷变，再来方觉路岐长。

黄金久压腰间重，白笔才容柱下藏。

唯愿山林息枹鼓，免教鸱隼哧鸳凰。

孔文仲

孔文仲　次韵瀛倅邓慎思见寄

官是麟台却佐州，蓬瀛俱称列仙游。

忆分晓色趋天阙，想对春风倚郡楼。

书付塞鸿应易到，人如陇水正分流。

江湖未有归耕处，何日相逢说旅愁。

孔文仲

孔文仲　将至南都途中感旧二首寄钱穆父

北风吹雪满皇州，携手同为落魄游。

霄汉路歧腾万里，江湖尘土积千忧。

世情共逐飞蓬转，人事都如激浪流。

只待清谈慰愁病，月明几度促归舟。

孔文仲

孔文仲　将至南都途中感旧二首寄钱穆父

苒苒星霜七换年，故人已上碧云天。

书凭去雁虽无便，路出名都亦有缘。

秋晚楼台风作雪，雨余磈岸柳生烟。

应烦北道开樽俎，又费公庖几万钱。

孔文仲

孔文仲　句

一茎青竹初出水，数个黄蜂占作窠。

孔文仲

孔文仲　秋月二首

孤枕夜何永，破窗秋已寒。

雨声冲梦断，霜气袭衣单。

利剑摧锋锷，苍鹯缩羽翰。

平生冲斗气，变作泪汍澜。

孔文仲

孔文仲　秋月二首

秋夜不可晨，悲歌聊自永。

頫听一掀帘，星河光炯炯。

霜浮万瓦寂，月满四山静。

壮心随北内，吹入单于境。

孔文仲

孔文仲　四月三十日慈孝寺山亭席上口占送子敦都运待制赴河北

送客城南寺，萧然云水秋。

客意在万里，聊作须臾游。

昨夜过新雨，清风满梁州。

簪裳合俊彦，河图并天球。

古来功名人，未就不肯休。

譬如凿空使，尚致安石榴。

矧今南亩氓，往往东西流。

君能安辑之，千仓与万辀。

孔文仲

孔文仲　题显孝南山寺

寻尽城中山，又访江外寺。

兰舟涉澄漪，隼旌入疏翠。

楼台初日升，岩谷宿露坠。

飞泉百禽鸣，怪石万蛇踬。

绝庵皆步登，佳木留客醉。

洞天生书寒，桃源发春意。

烟霞暂深阔，宇宙忽殊异。

海国遇升平，铃斋无俗事。

颍川擅才敏，康乐足情意。

只恐新诗多，镌鑱费年祀。

孔文仲

孔文仲　天官颛面正朝

天官惟将相，位号著璇霄。

所处皆颛面，攸司共正朝。

极星安正宁，列宿俪群僚。

号令三光动，吹嘘二气调。

何参言辅汉，稷契正裨尧。

盛旦群龙进，乾符已上昭。

孔文仲

孔文仲　玉烛

圣王臻大治，四海属休戈。

遂致阴阳须，均如玉烛和。

德威周远迩，民欲被渐摩。

品物皆蕃殖，昌辰绝札瘥。

气充诸夏润，祥应太平多。

华旦今如此，庸才愿咏歌。

孔文仲

孔文仲　早行

客兴谓已旦，出视见落月。

瘦马入荒陂，霜花重如雪。

海风吹万里，两耳冻几脱。

岁晏已苦寒，近北尤凛洌。

况当清晓行，溯此原野阔。

笠飞带绕颈，指强不得结。

农家烟火微，炙手粗可热。

岂能迂我留，而就苟且活。

仰头视四宇，夜气亦渐豁。

苦心待正书，白日想不缺。

孔文仲

孔文仲　置章御座

圣皇勤政治，虚已纳忠良。

拱手居宸扆，留神置谏章。

孜孜收国论，密密迩天光。

中昃常游息，焦劳慎作荒。

至言规汉后，无逸戒周王。

默处岩廊邃，洪基可世条。


孔延之

孔延之　顶山寺

高峰峰顶欲参天，蓄怪储灵远年传。

云岫万重围净土，石门千丈落飞泉。

群居在昔论三益，少别於今已十年。

绕槛穿云似蝴蝶，梦魂何夕不翩翩。

孔延之

孔延之　句

天目远随双凤落，海门遥蹙两潮趋。

孔延之

孔延之　七星岩

称安楼阁贯空嵌，绝顶磨霄凝翠岚。

若到白云犹未半，凭君更上七星岩。

孔元忠

孔元忠　回憩翠蛟亭

引领篮舆上翠微，众山回首觉平低。

棲真洞口云初合，大涤峰头日末西。

新笋暗抽穿木叶，古藤虬结跨沙堤。

蛟亭雨后泉声急，万鼓喧貀拥涧蹊。


跨犊者

跨犊者　句

有酒便尝烹笋蕨，无花聊自赏桑麻。

况师点

况师点　圣济院

迢迢幽径入松关，四面云蓝分外寒。

长啸一声山谷应，洞深惊起老龙蟠。

况志宁

况志宁　百花桥

波光清浅玉虹横，过客谁题柱上名。

锦锈铺张春色满，小车花下丽人行。

况志宁

况志宁　春风楼

晴日游丝拂画栏，酒帘轻飏碧云端。

春风蝴蝶知何处，愁切江南曲已残。

况志宁

况志宁　梅仙坛

上疏归来事可欢，岭头谁为篵星坛。

先生不食炎刘禄，自拾松花当晚餐。

况志宁

况志宁　天宝洞

风雨池边古木寒，千年枸杞当晨餐。

岩前石壁谁扃锁，岁岁秋风长蕙兰。

况志宁

况志宁　豫章台

城阴零落豫章台，平地晴沙卷雪来。

欲访邻翁问尘迹，小园荒径长莓苔。

来氏

来氏　水仙花二首

瑶池来宴老仙家，醉倒风流萼绿华。

白玉断笄金晕顶，幻成痴绝女儿花。

来氏

来氏　水仙花二首

花盟平日不曾寒，六月曝根高处安。

待得秋残亲手种，万姬围绕雪中看。

来廷绍

来廷绍　洞庭夜泊

两岸树限苍苍，孤舟湘水旁。

猿专用啼不住，明月照篷窗。

来廷绍

来廷绍　过洞庭

日落君山暮，秋风过洞庭。

一官身外物，千里客中情。

北望乡关远，南来旅雁鸣。

孤帆无限恨，斜指岳阳城。

来廷绍

来廷绍　正命诗

病卧僧房两月多，英雄壮志渐消磨。

昨宵饮药疑尝胆，今日披衣似挽戈。

分付家人扶旅榇，莫教释子念弥陀。

此心不死谁如我，临了连声三渡河。

来梓

来梓　杜甫游春

典尽春衣不肯归，熊儿扶过瀼溪西。

伤时怀抱深於海，掠眼风光醉似泥。

来梓

来梓　六言二首

叶淅历而争堕，菊徘徊而尚开。

流年逼人太甚，佳客折简不来。

来梓

来梓　六言二首

行空月不著相，出岫云无恋心。

胸中一丘一壑，不矶城市山林。

来梓

来梓　子猷访戴

四山摇玉夜光浮，一舸玻璃凝不流。

若使过门相见了，千年风致一时休。

赖继善

赖继善　句

白日干戈万马尘，铁心不碎竟谁身。

赖仙翁

赖仙翁　句

一条丁水铜鱼塞，三十年来旧相识。

巧妙四山云岫落，玲珑双甑月灯明。

宝山流连井，久立方知省。

赖铸

赖铸　送郑居之

窗前落叶正萧萧，夜雨寒灯共寂寥。

君是居人余是客，明朝相候合江桥。

蓝方

蓝方　和庞学士

仰告明君乞得身，不妨林下戴纱巾。

满斟村酒浮琼蚁，旋钓溪鱼鱠锦鳞。

元府乌鸦飞后夜，洞中花木镇长春。

吾官傥若为同志，个里才由两个人。

蓝谏礬

蓝谏礬　广胜寺

一上危亭倚翠微，旷然怀抱失尘机。

天遥流水分明去，野阔轻云自在飞。

岁景又看梅已落，乡心还见雁将归。

纷纷战国无穷事，今日谁能说是非。

蓝奎

蓝奎　句

懒思身外无穷事，原读人间未见书。

蓝乔

蓝乔　怀霍山

太乙峰前是我家，满床书史足生涯。

春深带酒不归去，老却碧桃无限花。

蓝乔

蓝乔　题霍山岩

人间富贵尘如海，虚度春三二月花。

八表烟霞总一家，蓝乔到此作生涯。

蓝田道人　句

晴原望原麦，一片绿云香。

蓝元威

蓝元威　寒

朔风阵阵送将来，日午柴门寂不开。

灵照只教添短褐，孟光重唤暖深杯。

苦吟檐角玲珑玉，闲拨炉头榾柮灰。

移步东篱红日晚，细看冻蝶尚依梅。

蓝元威

蓝元威　句

润松尽作龙钟结，匝地浑销雁齿高。

懒渔

懒渔　龙华山

梵王宫倚市廛开，波劫何曾断俗埃。

百万源流归海会，三千世界属如来。

老龙收雨藏香缽，野鹤听经绕法台。

闻道题名还有塔，熙宁四老总多老。

懶云

懶云　田横墓

荒冢临歧尚隐然，春风吹绿草芊芊。

牧儿乱唱黄昏后，犹似悲歌薤露篇。

郎简

郎简　访徐沖晦

湖上访高士，径深行绿苔。

应闻山犬吠，知是野人来。

岸帻出相接，柴门自为开。

林閒清话久，薄暮榜舟回。

郎淑

郎淑　送程给事知越州

三朝藩屏宠光频，四纪清名动缙绅。

肯效怀章惊邸吏，独能持节屈戎人。

千岩秀气归华藻，一岭殊功简紫宸。

他日会居衡石地，荆州虽老实台臣。

老妓

老妓　题太平兴国寺壁

曾趁东风看几巡，冒霜开唤满城人。

残脂剩粉怜犹在，欲向弥陀借小春。

老郎官

老郎官　句

猿啼旅思悽。

老郎官

老郎官　句

下观扬子小。

老农

老农　句

幸存耕雨地，况值养花时。


雷简夫

雷简夫　寄甘露舒公上人

成都多少寺，梵学競推能。

到老不破戒。满城唯此僧。

池龙听夜讲，海客施年灯。

别后空相忆，庙劳正可憎。

雷苦斋

雷苦斋　赠顾梅山

携手河梁送子卿，池塘青草梦中生。

武林今有梅山老，五字才高笔代耕。

雷临

雷临　王官瀑布

区区奔走漫华颠，一别王官十四年。

绿玉峡中喷白玉，溉田浇竹满平川。

雷侍郎

雷侍郎　句

无魔不成佛，观过始知仁。

雷震

雷震　村晚

草满寒塘水满陂，山衔落日浸寒漪。

牧童归去横牛背，短笛无腔信口吹。

雷周辅

雷周辅　句

路险客须到，山高人尽耕。

冷应澂

冷应澂　述怀

位列三台贵，旌旄障雨深。

仁廉两个字，忠孝一生心。

出省轻侯印，归甯问俸金。

携家半窗月，撑转古榕阴。

冷应澂

冷应澂　听月楼

听月楼高接泰清，楼高听月最分明。

转空轧軏冰轮响，捣药叮噹玉杵鸣。

乐奏广寒音细细，斧侵丹桂韵丁丁。

更须一派天风起，吹下嫦娥笑语声。

冷应澂

冷应澂　谢御赐紫金鱼袋乌纱象简

日映羓羜晓殿深，君恩稠叠驾亲临。

褒衣红濯天机锦，束带黄分风帑金。

何幸清班容宦辙，自惭白发点朝簪。

拨乱政治平生学，消得君王念苦辛。



理宗朝士人　嘲贾似道

三分天下二分亡，犹把山川寸寸量。

纵使一丘添一亩，也应不似旧封疆。

厉寺正

厉寺正　贺乔丞相

乔年国同永，寿星秋见丙。

社稷资夹扶，乾坤赖重整。

厉寺正

厉寺正　贺乔丞相

孔山民具瞻，位高心愈谦。

待人冬日暖，持己晓霜严。

善类藉培植，贤材无滞淹。

更栽椿百本，岁岁绿阴添。

厉寺正

厉寺正　贺乔丞相

天下达尊三，加之量海涵。

忠言今稷契，眉寿古彭聃。

渭水功犹小，汾阳考欲参。

料应宣劝处，花不数优昙。

厉寺正

厉寺正　贺乔丞相

相公一身兼，爵德齿俱全。

剑履登金殿，山川锡土田。

龟游莲叶露，蚁泛菊花天。

白鹭洲边守，重赓绿竹篇。

厉寺正

厉寺正　贺郑丞相

天地钟奇在鄞鄮，代产真儒传衮绣。

明良千载会风云，虎拜万年同国寿。

厉寺正

厉寺正　贺郑丞相

和羹梅傍小春荣，尧陛犹余一荚蓂。

万里云收天镜净，三台星畔老人星。

厉寺正

厉寺正　贺郑丞相

瑞应金穰均禹甸，一边洗甲谁言战。

关河岂但犬羊奔，郊薮殆将麟凤见。

厉寺正

厉寺正　贺郑丞相

大学道惟一能静，国势尊安如九鼎。

致君事业比舦夔，不羡萧曹并魏丙。

厉寺正

厉寺正　贺郑丞相

人才谁不出陶鎔，耆旧皆归聘召中。

周嬀¤中兴由任使，颂声今可继周崧。

厉寺正

厉寺正　贺郑丞相

耆艾何须比龟鹤，高深岂止如川岳。

但祈公永辄萝图，常诵缉熙比帝学

厉寺正

厉寺正　贺郑丞相

贵极台衡世莫京，依然璧水一儒生。

只将无限宽洪意，上为皇家致太平。

厉寺正

厉寺正　贺郑丞相

遥想翘材集贺宾，未饶珠履寿春申。

原嗟老守师门士，独望黄扉种大椿。

厉文翁

厉文翁　茶

海滨鱼盐胜耕稼，尝呼父老采丁宁。

江乡鱼茗尤逐末，为分利害别重轻。

拔茶种桑何苦口，崇阳因得良吏名。

厉文翁

厉文翁　句

暮云春雪江南北，回首人生叹路歧。

厉文翁

厉文翁　句

翠草庭前生意足，甘棠堤上去思多。

厉文翁

厉文翁　句

苍芜万顷渺无边，鞭石飞梁接市廛。

厉文翁

厉文翁　句

且喜卧龙常自在，新诗特地报平安。

厉文翁

厉文翁　句

若见集英门外柳，为言曾惹御炉香。

厉文翁

厉文翁　庭竹

渭川未暇栽千亩，庭槛聊须种数根。

敢爱深秋群木脱，独欺风雨战黄昏。

厉文翁

厉文翁　无题

滟澦拓瞿唐，二孤障澜蠡。

大哉神禹功，天地相终始。

厉文翁

厉文翁　杏花

杏花菖叶渐烂斑，率属劭农入祖关。

昔日郎君方彩袖，今朝太守已苍颜。

厉元吉

厉元吉　句

免冠思脱三涂难，吐舌甘纵五鼎烹。

厉元吉

厉元吉　雨过

漠漠轻云过野墙，新枫矮柏色苍苍。

平田鹤迹留残雨，深坞鹂声带夕阳。

利登

利登　宝陀清赏夙慕展游愿不从心因成小咏

宝陀十里路，此日想同游。

万古不收雨，四时长是秋。

树寒烟半拥，山湿雾长流。

独我思归苦，无因到上头。

利登

利登　北溪苍山谋避寇念青阳苍山徘徊不忍作古调开之

忆我昨选胜，瓶锡来苍山。

上岩豁万里，下峡穷重玄。

谓此已胜绝，可以无梅川。

后同北溪游，青阳税尘鞍。

险流贯地轴，危瀑垂天关。

云气夜结构，如有飞来仙。

迥然幽且深，直可无尘寰。

乃知天壤宽，浅目非所沿。

亦岂无胜此，天不丐我闲。

豺虎白日行，俘掠无崖巅。

此境亦莫保，惜此时运艰。

二君皆骏人，铨时洞遐观。

考槃择涧谷，取数良已悭。

天尚不子与，而遣缠世患。

十月崆峒路，霜风吹羁单。

回首旧游处，野孤嗥暮烟。

天地岂不宽，我身靡所安。

思古英达士，岂皆薄龙盘。

求隐有不可，勋名乃穷年。

困衡心虑閒，庸非大任缘。

勉哉慎所从，致主或不难。

逃死复诵此，自笑还自怜。

念我昔时语，梦惊老云间。

兹事今已晚，谁能复长叹。

利登

利登　别游天台云卧往

半月陪杖屨，此别情讵忘。

平生两知心，踪迹长相望。

兹游天相之，檐雨对夜床。

旅行得心朋，在客如家乡。

如何遽此去，泛彼天台航。

知君爱奇观，赤城有霞光。

傥逢五百尊，问我今行藏。

诗骨瘦未改，双鬓尘已苍。

利登

利登　苍次山晚出闻汀寇之什

山斋无一事，步到白蘯洲。

滩近溪声夜，云寒石气秋。

烟尘深冉冉，天地入悠悠。

回首东南路，干戈半白头。

利登

利登　春日

幽偏无一事，终日白长哦。

课仆锄荒圃，邀人补断蓑。

为贫沽酒少，因病着衣多。

昨夜冈头雨，春风生绿波。

利登

利登　春日

雨过苔犹湿，风来户半开。

闲花忽落尽，啼鸟自飞来。

利登

利登　次琬妹月夕思亲之什

缓作地程早作归，倚门亲语苦相思。

白头亲老今多病，不似当初别汝时。

利登

利登　盗犯金川境扶侍母妹复走兴安有怀

歉岁古多盗，于今起丰年。

村村递迁偪，旗鼓莽相联。

蚍蝣信有力，复此走兴安。

淋漓雨万壑，骇浪惊前山。

携持母妹孤，寄此一叶寒。

犹胜去年冬，我身落梅川。

母子各一方，而中隔妖躔。

呼酒相劳苦，兹犹幸团栾。

百年几星霜，十九落忧患。

人生亦何乐，四顾愁我颜。

平生百事贫，所得惟林泉。

亦复不过取，溢量常恐颠。

天公尚不与，谓我取伤廉。

前登马岗云，回首东南天。

恻恻不得语，萧然泪潺湲。

利登

利登　冬日

藤果累累熟，山晴自绕檐。

断薪经雨湿，野菜着霜甜。

诗秒客相笑，家贫鹤不嫌。

谁能更惆怅，痴坐卷痚帘。

利登

利登　董叔宏为予道溪庄胜趣赋古调

一涧潺潺泻烟树，流到溪庄平不度。

竹风凄瑟夏犹寒，石气萧森朝自雾。

时平古寨尚留名，世否谁人此逃数。

乾坤一转地有灵，日月无边江又暮。

幽潭闻说尚龙宫，石屋安知非洞府。

愿君半天更高楼，送此到海长溪去。

利登

利登　感兴

圣哉久芜漫，功利时竞趋。

管晏苟有帝，安必世唐虞。

开明周孔心，赖有伊洛儒。

古来正其心，平治信有余。

彼哉典午时，相师谈清虚。

未知千载人，视今又何如。

利登

利登　感兴

寂寂卧空昼，忧怀忽无端。

揽衣乱西涧，复此凌西山。

春事已无多，半消霜霰间。

狂风更甚雨，时蔽江南天。

寒草昔衰靡，及北秀平阡。

日晚幽阳生，余光草中妍。

徘徊桃李花，瑟瑟飘寒烟。

利登

利登　沽酒

有钱但沽酒，莫买南山田。

勾引催租人，惊散青松烟。

利登

利登　观溪流

西山连夕雨，涨此百尺浑。

怒涛响半空，气可飘昆仑。

一朝势力尽，枯苇有不能。

洋洋溟渤宽，终古无亏盈。

利登

利登　观雪溪傍

平昔起常晚，兹晨独不眠。

乍惊花绕院，顿觉树连天。

竹压溪头路，冰垂岩下泉。

四时长似此，未必有人怜。

利登

利登　观雪溪傍

爱雪不能寐，凌晨步水滨。

断梢惊宿鸟，倒竹碍行人。

叠叠畲堪数，层层屋顿匀。

梅花无处认，唯觉暗香春。

利登

利登　观雪溪傍

山斋坐不隐，复此出衡门。

溜涩冰还结，风高竹自翻。

冻流看欲浊，饥鸟啄仍喧。

好是今风景，令人忆故园。

利登

利登　观雪溪傍

密雪飞零乱，开窗坐小轩。

鸟寒飞不去，鸦啄俛仍翻。

稚子争团塔，山翁半掩门。

那堪长皓色，终古照乾坤。

利登

利登　癸巳十一月二十五辞家雪甚作怆然有怀

岁暮游子归，余始为行客。

朔风万里长，吹雪犯巾帻。

临行不言苦，不忍母心恻。

乾坤迫短景，寒日易倾仄。

冰池绿骨巉，冻车琼网涩。

一寒忍已熟，浪出还自责。

抚剑睨前冈，云重楚天黑。

利登

利登　贵豩有石相背而生俗名之背夫石余谓妻安背夫抑夫弃之耳易之曰夫弃

双石巑屼倚云瘦，背立苍苍两成丑。

不知底事忤夫君，千载春风不回首。

妾身虽弃妾不冤，混沌初开已相守。

君兴蟠天云，妾亦助君去。

终当为霖九地回，白日昭昭此情傃。

利登

利登　和希声莲华樵人遇仙行

芦溪之山高插天，莲峰更压芦溪山。

峰头青壁几千年，谁知玉阙藏神仙。

平明采樵陈氏子，五云深处楼台起。

中有攻仙白玉冠，方瞳射人秋自寒。

台前一道白莲泉，七始花开一成莲。

固知此子无仙骨，只以{左彳右空}{左彳右同}入仙室。

低头乞命却走回，尚复褰裳取莲实。

归来疑信互相传，朴哉此子非妄言。

安知琼楼玉室峭千尺，即非面前崔嵬一片石。

安知世人俗气厚如山，翻把琼楼玉室作石看。

亦非仙人幻作石，世人俗眼自不识。

安得鸿都道士白玉簪，持我此诗扣青壁。

利登

利登　衡阳赠定父咏常

半世择交友，深知仅数人。

情亲无语忌，岁久转心真。

世乱身难定，话长天易晨。

相逢无不料，一笑雁峰春。

利登

利登　后坑茅舍

松风飒飒绕回豩，遥带居人竹一篱。

想自不知云水好，却令行客立多时。

利登

利登　寄黄希声

相会不几日，相别又经时。

居然感我怀，何以写所思。

举目皆我友，我心知者谁。

知心而久离，此情悲不悲。

利登

利登　寄黄希声

八月寒气高，芳莲谢幽池。

时运迅不留，俛仰黄华晖。

少年不再得，而人从以嬉。

萧条旅馆秋，满耳寒螀啼。

利登

利登　江亭

江亭凭望久，野色暝苍苍。

古木浮寒雾，空山入夕阳。

水流前夜月，风作早来霜。

却笑垂纶者，因渔亦自忙。

利登

利登　郊外

春色到江断，野香涵日娇。

鸟穿芳树语，人隔远山樵。

利登

利登　金川早行

著野霜方新，照天日未出。

苍茫雾气昏，惨淡一片白。

吾疑九天外，与此同一色。

利登

利登　两过黄伯厚皆不遇留诗别之

两过安禅寺，皆言尚未归。

情知相见近，犹欲复来辞。

滩浅舟行涩，风轻雨下微。

白云回首地，天阔柳丝丝。

利登

利登　临川道士

晚觉儒冠误，力耕已不任。

风云入书史，日月送烟林。

古来一日养，人子百年心。

清风满天下，欲栖无寸阴。

太息复太息，孤云生暮岑。

利登

利登　临平春日有怀

少年贱生理，嗜书强解事。

长怀希南负，趋数惭北鄙。

乾坤双鬓改，日月寸心死。

誓从鹿豕游，乃复叨一第。

两年三作别，云雾生马耳。

临平二月春，花事归桃李。

独寻处士梅，三萧湖边水。

一官未得仕，畏首复畏尾。

旁观未知羞，自愧已无地。

悬知簪绂禽，扰扰事万起。

终当绿雾中，友彼乘龟子。

南柯不世勋，仅足雄众蚁。

利登

利登　梅川莫令君拉苍山诸葛亮诗友用予松风首句为韵招予游金精至而盗作

此行为山来，至此事已非。

云火四地动，御风谁与期。

剥床渐及肤，欲去迷所之。

苍黄走涧谷，胜游翻在斯。

石梯盘七折，顿豁万里奇。

拥岩千修篁，中著守泉飞。

天壤有此景，惜我前不知。

逃难乃邂逅，自愧还自悲。

山见送万古，开陃知谁知为。

亦有如我徒，慷慨来登兹。

罹难本因此，不悔仍攀窥。

天亦无如顽，更供爱日晖。

平生江海眼，此志良未痴。

忽忆家山远，寒马鸣相依。

母子各一方，而皆窘贼围。

欲归莽无从，痛毒沾我衣。

利登

利登　梅川行

我来苍山未一日，平固弄抹剽宁邑。

此时乌合犹惧官，风鹤入耳心早寒。

来无与角去无捕，堂堂墟邑自来去。

堕军长寇那可言，初时数百俄数千。

受旗翕忽亘千里，聚落一烬如卷水。

就中闺女尤可愁，肩缗背箧步牵牛。

重重阙地搜伏窖，谓无白日再天晓。

我时避盗逃佛岩，亲眼见盗循山南。

红葛蒙头履躔顶，萦身铁被翻红浪。

招贤三尺刃如霜，夹以巨盾张朱钥。

皇皇我寨神呵护，山上澄明山下雾。

路边踯躅不敢前，依依遂犯连湖去。

六盗飞红登其巅，环山叫呼声连天。

纷纷扑雪半空落，赤子甘心自投壑。

州忘县邑县忘乡，我实自弱非贼强。

捐金买静恐不售，尸祝鼠辈拖朱黄。

何人此日不为盗，已矣独叹吾生忙。

已矣独嗟吾生忙，乾坤回首空斜阳。

利登

利登　梅花吟

落日孤烟寒不度，梅花忽见桥西树。

痚影犹含涧外云，暗香欲薄山前雾。

寒死不作女儿面，幽绝却怀廊庙具。

但知殿后压年度，谁识搀先启春路。

初开宁无仙子来，已落尚恐神明护。

后来红紫竞春风，此已成功鼎鼐去。

利登

利登　青阳洞天呈青阳主人曾少裕

两崖他苍峭天柱，停策崖边唤舟渡。

青巾羽客打舟来，惊起灵蛇绝溪去。

千年神浆不自惜，万里晴天安得雨。

但见飞流落半空，空中此水来何处。

岩下犹涵太古泉，安知上不通银浦。

苍藤半湿苔藓昏，石罅无根迸孤树。

洞门一隙仅通人，可惜凿空开洞府。

乾坤明晦自有时，突然栋宇那非数。

开陃岂无人到来，岩崖尚绝猿猱路。

先生朝昏息丹岩，万壑归心心不语。

瑶磬一声天壁寒，白云紫雾惊相顾。

利登

利登　秋步述所见

趁晴收断薪，破晓循幽浦。

山寒树欲风，云重天将雨。

兔奔初种畦，鸡拾获残亩。

叶深樵无踪，水落鱼可数。

利登

利登　田父怨

黄云百亩割还空，垂老禾堂泣晚舂。

偿却公私能几许，贩山烧炭过残冬。

利登

利登　田家即事

小雨初晴岁事新，一犁江上趁初春。

豆畦种罢无人守，缚得黄茅更似人。

利登

利登　晚步

住在山塘深更深，门前落叶与阶平。

高人听鹤来相过，野老因樵熟识名。

一水欲流山影去，断云时伴烧痕生。

翛然独步莲峰夕，十里松风秋月明。

利登

利登　仙塘

一椽自著此山幽，芦苇萧萧绕屋头。

野老屡来询姓字，社人相约赛春秋。

寒山此去无飞燕，白水初传有远鸥。

病起偶然成独往，冷烟斜照使人愁。

利登

利登　仙塘即事

山斋临薄雾，徙倚杏花枝。

猎客惊熊馆，行人指鹳池。

为贫耡药卖，因懒上陂迟。

林外孤烟起，遥知日午时。

利登

利登　仙塘茅舍

住在山深处，门前数曲滩。

近村烟势阔，傍水树阴寒。

钓客嗔棋僻，高人借鹤看。

只愁山水怪，嫌我着儒冠。

利登

利登　仙塘茅舍

门对平芜阔，荒田带水声。

牧童兼鸭养，野老叱牛耕。

山暖松花重，园春菜子生。

杖藜斜日里，篱外白云横。

利登

利登　仙塘茅舍

莫言宾客少，幽僻长莓苔。

也有樵人到，唯无诗士来。

山风花落尽，溪雨燕飞回。

又觉年光暮，庭阴满绿槐。

利登

利登　野农谣

去年阳春二月中，守令出郊亲劝农。

红云一道拥归骑，村村镂榜粘春风。

行行蛇蚓字相续，野农不识何由读。

唯闻是年秋，粒颗民不收。

上堂对妻子，炊多糴少饥。

号啾下堂见官吏，税多输少喧征求。

呼官视田吏视釜，官去掉头吏不顾。

内煎外迫两无计，理色饥躯受笞箠。

古来丘垅几多人，此日孱生岂难弃。

今年二月春，重见劝农文。

我勤自钟惰自釜，保用官司劝我氓。

农亦不必劝，文亦不必述。

但原官民通有无，莫令租吏打门叫呼疾。

或言州家一年三百六十日，念及我农惟此日。

利登

利登　野烧

初如萤灯一点明，须臾数点如痚星。

忽然联亘势不断，俨如金蛇破夜惊纵横。

又如长虹百尺渴奔饮江罢，蜿蜒夭矫势欲凌青冥。

奇光异色不可以正视，倒影茅屋但觉烨弈光荧荧。

我闻昔者王家有宝镜，镜横八寸名紫珍。

涂以金膏傅珠粉，碧光绛气连属日月含天庭。

又闻西方圣者释迦子，只林演法导群生。

祥光自顶涌不尽，三千世界合作一色白月明。

今之奇光异色无乃是，不然安得有此瑞彩突兀来峥嵘。

天公有妙手，变化谁能名。

忽从青青现有象，还复槁灭归无形。

遗烬尚足泽万物，生意行又盈乾坤。

乃知元气本不死，不逐火化常存存。

君看余泽滋萌达，岂彼死灰能神灵。

秋风治荡吹万宝，拭目千室仓箱盈。

利登

利登　永新道中

冉冉螺川路，兹行本不期。

地平风到疾，山僻雪消迟。

渐远乡人少，初行岐路疑。

断云无意绪，直欲上梅枝。

利登

利登　用赵南塘赠黄希声韵呈南塘

长天漠漠升虬龙，龙光鳞鳞涵紫空。

黑云忽起瀛海上，白日不照寒郊蓬。

九野茫茫路如织，我自路绝非途穷。

缓商同宫琴同抚，四顾欲驾班麟风。

利登

利登　用赵南塘赠黄希声韵呈南塘

凤凰一翥千里论，营营燕蝠争朝昏。

黄河波清纵可待，失计已落千年浑。

蹇予生居百代后，上究笙典穷珠坟。

绿图丹书竟杳寞，嗷嗷宋玉徒招魂。

利登

利登　友人自临川来携庾台赵先生与曾丈诸葛帐干丈联和康乐三谷诗句奇格

谢游半天下，晚岁来兹山。

平生朱识见，惊此红玉泉。

散珠流芳词，策琼想遗贤。

上探霞生岩，下历云度阡。

名存有瑶刻，事往如金烟。

世有好奇士，剪茨阐绳筌。

希此红泉名，欲作疑信传。

胜境会即是，何必户牖前。

洗耳天河边，听之流潺湲。

语发谤已兆，况复然不然。

利登

利登　友人自临川来携庾台赵先生与曾丈诸葛帐干丈联和康乐三谷诗句奇格

先生学者师，文笔峭如山。

有时骋奇怪，倒引天上泉。

达观古有作，奇探今孰贤。

我亦颇自我，种芝东来阡。

笑倚央境月，冷歌松下烟。

陆耘秀新插，水捕排旧筌。

闻师有紫书，愿启黄笈传。

三月下汝江，支离拜师前。

归来凤冈上，藉兰潄潺湲。

服师双麟芝，至今腹果然。

利登

利登　友人自临川来携庾台赵先生与曾丈诸葛帐干丈联和康乐三谷诗句奇格

吾闻烟霞外，粤有天桂山。

其中多仙子，傲睨游乳泉。

三仇久已绝，七试嗟独贤。

愿持琅玕树，种之琼瑶阡。

从此仙子游，上下陵祥烟。

羽玄师华存，灵变师道筌。

涌龙出宝台，绍彼真一传。

肯如幽求痴，仙景愕不前。

亦不画肉芝，平地生潺湲。

所求圣胎凝，视世蝉蜕然。

利登

利登　友人自临川来携庾台赵先生与曾丈诸葛帐干丈联和康乐三谷诗句奇格

家住姑山下，朝暮游姑山。

澄潭贯地脉，飞流接天泉。

永栖无昔老，暂游谩时贤。

古藤蔓直木，苍桧随曲阡。

犹存万古月，尚照千年烟。

谁其录青华，嘿然语玄筌。

紫锋变窗尘，重此炉简传。

九障傥不存，五灵森在前。

昨者携友朋，攀萝掬潺湲。

神交善爽徒，宇宙空茫然。

利登

利登　予与子寔避盗同走崆峒予以其年十一月归侍金川逾月而子实走豫章阅

闻君归梅水，经我凤凰山。

走马来相会，匆匆具杯盘。

君行今已反，我归梦尚寒。

回首旧游处，白骨犹荒烟。

昔年崆峒别，心已死生看。

今日寒林霜，收悲暂欣懽。

善还已不期，恶别似不难。

世事未可极，临分更盘桓。

利登

利登　玉台体

两弯弓月眉端照，一朵忪云鬓畔归。

欲默不能言不可，娇心无著凭青衣。

利登

利登　玉台体

羸马前山东复东，沈沈窗户锁愁红。

春风一把相思骨，又落江南烟雨中。

利登

利登　玉台体

六曲鸳屏紫玉环，寐衣红地绣双鸾。

相思未必君如我，一夜芙蓉翟露寒。

利登

利登　玉台体

浓绿千竿湑欲流，春风疑只在池头。

相思一夕天相似，望断西南四百州。

利登

利登　玉台体

行云一梦去无踪，凤尾罗衾翠谩重。

人寿几何禁此别，海棠花下悔相逢。

利登

利登　玉台体

朱杨冉冉四垂春，绿雾低迷惨去程。

斜日半山烟半岭，人生不合遇倾城。

利登

利登　月

哀哀半规月，前日犹盈轮。

冉冉几何间，光彩倏已沦。

至精孰如斯，犹不逃亏盈。

天地亦无根，万化无长存。

矧兹寄一形，随天运浑冥。

若无重素规，谁信天地精。

利登

利登　杂兴

渺渺江河流，蛟龙所为沼。

高山苟无松，不如低平阜。

洁身服休美，荣辱非所囿。

孤航何翩翩，独往不我觏。

眷言友仙乔，寤寐耿长抱。

安得翔风鸾，栖神此蓬岛。

利登

利登　杂兴

我昔游蓬莱，道过昆仓山。

青壁峭千仞，中分两径前。

上迳险且难，行可求神仙。

下迳极夷易，蛇{尴监换虫}交蜿蜒。

毫釐一殊轨，安危异千年。

弃之从上征，高步追飞鸾。

勿谓下途易，下途前更艰。

利登

利登　杂兴

滞并释阳渊，嫩和改阴囿。

草色谁与媒，青青一何骤。

美人振长袖，伫立伤年少。

芳红不少留，况乃飘残照。

飘零可柰何，四气如环珂。

白云虽有反，不反亦已多。

曲流伤直水，远荫无近柯。

谁令天有汉，杳杳隔秋娥。

桂林有秋色，洞庭有秋波。

濯衣千仞溪，涤垢非悦眼。

涓辰万里游，宁以霖雨缓。

丈夫秉道心，摧挫志逾勉。

岂如甘与橙，南北随所变。

大鹏击逍遥，鹪粒有余羡。

嗜好非固殊，夫亦各所愿。

利登

利登　杂兴

朝吾出东门，回首瞻长坂。

凄然数根松，枯华困凌践。

时春百卉肥，绿苔亦青婉。

如何虬凤姿，独尔失崭岸。

伐明根下摧，樵炊枝上剪。

忍此棘荆蕃，宁此栋梁爨。

栋梁君自遗，文木固不贱。

利登

利登　杂兴

西登巫阳峰，怅望高唐女。

灵顾不须叟，而自亏澄素。

伫叹为君怀，惜此兰台赋。

不惜兰台赋，惜此天下云。

茫茫八纮中，是非谁得论。

利登

利登　杂兴

松柏托茂林，高不寻太至。

寸乔附太山，未长已千里。

置身患不高，余事安足拟。

游必蓬莱游，栖必昆仓栖。

仙游必祥云，仙茹必灵芝。

凤凰虽自饥，妄食固不回。

痴鸢嚇腐鼠，可笑空自疑。

利登

利登　杂兴

我昔此园游，寒梅吐孤艳。

重来几何间，丛青倏以遍。

谁云花与叶，同树不相见。

利登

利登　杂兴

昨宵狂风起，折我桑树枝。

徘徊履桑园，贱妾当何依。

岂无薜萝生，亦有柔苧肥。

素情在君子，绮帛良重斯。

无桑蚕安食，无蚕我安衣。

长叹反初路，渺渺天四垂。

利登

利登　早起见雪

折竹声高晓梦惊，寒鸦一陈噪冬青。

起来檐外无行处，昨夜三更犹有星。

利登

利登　赠南丰宰赵虚斋二章

芳鲜桃李花，烨弈春风道。

春风不可名，桃李花自笑。

人闲双睫净，玉立军峰峭。

利登

利登　赠南丰宰赵虚斋二章

有口宁食薇，有身宁衣褐。

居然观八荒，独立招皓月。

清风亦知人，萧萧动幽樾

利登

利登　至家

明时射策难为合，尘世求名本是浮。

整顿书签还夜课，增添酒翁与寒谋。

羞逢山友长低面，悔把渔竽不到头。

尽日小楼凝远望，白云黄菊十分秋。

利登

利登　稚子

双双稚子戏柴关，抟土为人半印钱。

更过十年那有此，短蓑篷笠种荒田。

利登

利登　走佛岩道中

避乱走佛岩，依依绝溪水。

有客六弟昆，遮予访行事。

一云分路亡，庶或一不死。

一云相为命，生死同所值。

远逝宿无舂，近逃寇能至。

垂涕赠之言，此身苦难避。

山剽无崖巅，兵骄有城市。

共宋固已非，分光岂云是。

风闻宜邑郛，聚落复烟爏。

沸鼎无清鳞，四瞻谁善地。

不辰自至斯，乾坤古无际。

利书记

利书记　天柱雉儿行

当年江上扬风舲，淮山望极排空青。

今登天柱赏潜皖，元是吾家翡翠屏。

禅业一室因栖寄，选胜寻幽产真伪。

虚廊揩藓读残碑，三百年前刊异事。

此山开陃至唐初，乾元中作金仙居。

彭门大师日崇惠，裁基创始成茅庐。

牛头道化将雄镇，浮世劳生未知信。

乘开石上诵莲文，非谓疏慵效精进。

空山白尽接清宵，坏衲披肩度寂蓼。

玲珑宛转断人虏，七轴圆音震海潮。

奇哉有物名缘会，锦绣毛衣胜彩绘。

常伴山难兴鹧鸪，优游饮啄烟霞外。

山梁畴昔叹时哉，此日祗园应世来。

昂头敛翼傍禅石，下风侧听忘惊猜。

醍醐洒尽烧心火，暮去朝还无不可。

宜成永向佛菩提，春燕秋鸿岂知我。

俄闻荒草蜕其身，梦魂夜告生为人。

幽奇溪石验端的，右胥遗翎迹尚新。

妙龄自厌居民俗，祝发依师隐林麓。

他经虽授难遽通，唯有芬陀利精熟。

师因叹息省前缘，法种慈薰岂偶然。

立名定骨標殊特，灵休表示为佳傅。

闲行宴坐何超脱，古鉴无麋罢挥拂。

登高临远快幽情，满目风光旧时物。

几席巾瓶侍服勤，半首孜孜十九春。

西原危坐顺圆寂，武珠数粒辉香新。

真源始觉初无碍，月转祭空水归海。

千圣徒中孰后生，一片灵台长不昧。

回观轮裹漫周啾，暖日和风戏未休。

恩冤追逐荡不返，六道三途岂自由。

君不见潘安夸射赋，洞尔胸兮穿尔嗉。

又不见退之咏猎诗，马前五色随离彼。

云间哮声惧鹰隼，草中窟伏尤狐狸。

鲁恭去后无消息，更有仁恩沾动植。

桑下驯游哺影时，未必儿童能隐恻。

浮屠窣堵镇盘罔，累闻继夕胜禅光。

圣贤田地亦如此，方寸凡情未可量。

蜀川鹦鹉持经法，舍利精荧满金匣。

至今忆日惨严滋，群类悲鸣绕层塔。

近几濡须释子家，松枝雀化皆称嗟。

织毫不动几寒暑，鄱然只恐临苍霞。

贤王国士称奇绝，巨石岂碑争颂说。

妙墨高文璨斗星，陵迁谷变相磨减。

也知灵识尽超冥，证出斯禽事顾相。

寄言嗜欲沈迷者，请看天柱雉儿行。

利州路运判　句

嘉陵横其阴，剑门屹其阳。

绿野宋江细，绝磴九陇长。

黑水环禹迹，青原带秦疆。

蜀道万里险，黎城千古荒。

连涧

连涧　题琴堂

堂下肃且清，琴声淡而古。

学道则爱人，岂独闻其语。

连涧

连涧　题莞尔堂

人心深百川，世路险九折。

牛刀岂非宜，能巧不如拙。

连久道

连久道　白云歌赠白云道人

君不见白云万顷还□去，来去谁能留得住。

去处放他秋月明，来时寒破太虚路。

等闲为雨复为晴，玄空一点元青青。

道人何异白云意，此心了然游杳冥。

连久道

连久道　翠微亭

涌壁千寻古面颜，仰凭天柱俯仙关。

松间琱镂轩墀月，未许诗人见一□。

连久道

连久道　翠微亭

行迹年来酬□希，独□岩壑有深期。

□□道士能相属，请和空山木落诗。

连久道

连久道　洞霄琳宫

玲珑万状石欺玉，开阖千层秀结峰。

尚有炎蒸疑夏日，未令新爽洗秋容。

龙翔凤舞来天目，水秀山明巩帝封。

新见钱塘王气好，中原我欲指迷踪。

连久道

连久道　洞霄琳宫

栖真已得寻西洞，神应谁能辨雨锺。

水奏五音鸣玉凤，山回九锁踞苍龙。

古杉疑复天台去，怪石时从福地供。

它日重游应更好，拟登天柱最高峰。

连三益

连三益　蓬莱山

蓬莱一境最奇哉，门外坑流傍石隈。

巨竹不知何日裂，乔松总是昔年栽。

石移莫匪神功运，岩篵更无山鬼来。

料得众僧行道处，天花馥郁遍苍苔。

连文凤

连文凤　八月病中

此病从何得，蹉跎过六年。

家贫无长物，药债似随肩。

衰飒形如鬼，清舑骨不仙。

死生俱一梦，吾自乐吾天。

连文凤

连文凤　丙戍送李元晖归

剑影悠悠出故都，酒边临别重踌躇。

吴江霜早愁闻雁，楚泽天宽老钓鱼。

瑶草春风香未歇，美人秋水意何如。

西湖莫忘间鸥鹭，强健不妨频寄书。

连文凤

连文凤　病后

一病忽半载，囊无挑药资。

生逢千劫后，死较十年迟。

老色从侵面，间愁并上眉。

惟余清思在，瘦尽尚能诗。

连文凤

连文凤　参寥泉

羽羽竹风吹古井，点点苔花生断绠。

寒泉不浸诗人脾，谩乞山僧泼春茗。

连文凤

连文凤　仓庚

谁将晚秋菊，染作新春衣。

立当花枝上，惊散群鸟飞。

一声复一声，声声如嘘欷意何如，

乔木空无依。相呼入幽谷，

今人交道非。

连文凤

连文凤　昌化道中

水因来此地，不识别山春。

几处坟无主，多年树有神。

闻猨惊落日，畏虎问行人。

忽到孤峰顶，白云飞满身。

连文凤

连文凤　呈赵侍郎

飘缈蓬壶隔俗尘，尘中日月易因循。

白驹皎皎犹空谷，秋水娟娟自美人。

何限溪山分晓梦，无情天地著间身。

抱琴来问吟边信，见说池塘草正春。

连文凤

连文凤　酬高景仁见寄

忆昔邮亭奉别裾，不知别后意何如。

夕阳树外烟尘隔，明月河边笑语疏。

客路惊回飞去梦，天风吹落寄来书。

西湖莫问残春色，且好白茅山下居。

连文凤

连文凤　酬虑宗说见始

我有离别肠，一日回百周。

流光日以迈，离别何时休。

仓庚求友声，朝莫鸣相酬。

暖风老麦熟，秀野新阴稠。

美人隔吴树，皓月明苏州。

相望倚寥廓，孤怀抱绸缪。

郁志不得语，愁思纷如抽。

遐想江湖人，长作鸥鹭俦。

雨花落笔床，水芳萦钓舟。

赠我锦绣篇，坐之芰荷洲。

好语尉心曲，喜色栖眉头。

君子怀友生，小人徇俗流。

颓波日靡靡，恶风声飕飕。

喧啾乱孤皇，舞跃沸群鳅。

抚景发浩欢，举觞不成讴。

自顾蒲柳衰，敢望桑榆收。

一生犹转蓬，百年如传邮。

聚会苦不恒，浩荡宜纵游。

拍浮酒在船，枕籍糟成丘。

一醉乐陶陶，千古空悠悠。

愿从虑博士，盘礴仙家楼。

连文凤

连文凤　酬婺郡学高广文

十载持竿浙江滨，江空岁晚更愁人。

秦楼歌舞多燕剑，洛社风流少晋巾。

伏枥已甘存老马，随波不解纵穷鳞。

广文何日归茅屋，共醉樽前未死身。

连文凤

连文凤　春日田园杂兴

老我无心出市朝，东风林壑自逍遥。

一犁好雨秧初种，几道寒泉药旋浇。

放犊晓登云外垄，听莺时立柳边桥。

池塘见说生新草，已许吟魂入梦招。

连文凤

连文凤　慈鸟

步出东南林，哑哑闻哀音。

哀音不堪闻，而有所哺心。

子母谁无情，尔情抑何深。

昔人称尔孝，鸟中之曾参。

人於物最灵，奈何不如禽。

连文凤

连文凤　悼鹤为杨彦礼赋

忽随尘土化，不复此翩跹。

遗迹今犹在，主人时自邻。

晚风琴操外，残月石床边。

几夜梦中见，梦中疑是仙。

连文凤

连文凤　稻花

纷纷儿女花，为人作颜色。

眼饱聊自慰，饥来不堪食。

此花不入谱，岂是凡花匹。

太阳丽天中，正气从午得。

开此丰穰瑞，脱彼风雨厄。

始华郁而甘，未粲光已白。

我行田野间，舒啸意自适。

田者告我言，乐岁兹或必。

但期一饱死，百年漫劳役。

连文凤

连文凤　钓丝风

短发冷飕飕，倚船初下钩。

间来片水外，轻弄一痕秋。

浅拂苹花落，低随柳影浮。

烟波清梦远，吹不到王侯。

连文凤

连文凤　钓台

诸将驱驰尺寸功，先生来此坐清风。

汉家天地间身外，严濑烟波落照中。

片石粼粼年岁晚，一丝袅袅利名空。

笑余亦是垂纶客，欲借台前系短篷。

连文凤

连文凤　东坡竹

眉山暮木拱，墨迹此淋漓。

风叶活欲动，霜根死不移。

老仙初画处，元佑太平时。

直节有如此，何缘入党碑。

连文凤

连文凤　冬日晨兴

开栖看雪坐，半榻著吟僧。

顽甚不知吟，睡来还欲冰。

空庭眠病鹤，冻壁立僵蝇。

粼巷有贫者，晓炊犹未能。

连文凤

连文凤　冬日早行

客裹间关去路赊，轻衫短帽朔风斜。

青霜委地疑行雪，红叶成林当落花。

渡口马嘶惊睡犬，田头鹿过散饥鸦。

闭门无事日高起，谁似中山隐士家。

连文凤

连文凤　董源山水图为北客赋

江南本是山水国，峡影峨云插空碧。

世人爱画不爱真，一幅生绡悬素壁。

董生好手毕宏上，意在笔先方落笔。

云关岫幌扫层青，月浦烟汀写修白。

纵横琐细分毫厘，变化幽冥绝痕迹。

沧江碣石忽破碎，片纸散漫留不得。

当年载入米家船，夜夜虹光八千尺。

新评信品夸天真，声价祗今万钱直。

流传知落几人手，神物护持入君室。

世间尤物能移人，莫看江南望江北。

连文凤

连文凤　读史

满道累累尽赭衣，含冤相语泣相随。

一因今日身亲见，只说先秦事可疑。

连文凤

连文凤　读文丞相宋瑞诗

宰相临危不辱身，晋周惟有两忠臣。

国亡分载身方死，今古更无第二人。

连文凤

连文凤　读文丞相宋瑞诗

身后声名满世间，孤魂万里朔风寒。

何年得见忠臣传，且把君诗当史看。

连文凤

连文凤　端午

相传楚俗试兰汤，一枕南薰日正长。

门掩绿阴无个事，起来烧过午时香。

连文凤

连文凤　对兰

蔼蔼抱幽姿，幽人得自怡。

爱之似君子，好不在花枝。

浊世已如许，香心终未衰。

窗前堪作伴，间读九歌词。

连文凤

连文凤　对月怀故人

相思不成寐，风露夜漫漫。

明月此时好，故人何处看。

客愁杯酒尽，秋影一灯残。

空羡楼前雁，欲飞无羽翰。

连文凤

连文凤　二月晦日怀林处士

相思忽成梦，久不到茶窝。

飞去羽毛短，别来风雨多。

杏花一夜发，春事二分过。

百尺龙潭上，知君意若何。

连文凤

连文凤　飞云亭

越山眇何许，孤影更依依。

每见无心出，因思齧指归。

随风游泮水，带雨湿斑衣。

应想巴陵地，春余寸草晖。

连文凤

连文凤　吠犬

爪牙淬霜戟，眼晴耀铜铃。

轻猥更健捷，群兽此最灵。

吠尧非无知，怪水类桀形。

一片爱主心，庸作警世铭。

哀哉乞邻者，摇尾偷余龄。

连文凤

连文凤　废冢

零落谁家冢，乌鸢出土飞。

黄金知有属，白骨竟无归。

野鸟啼阴树，行人吊夕晖。

盖棺犹未定，何况此生微。

连文凤

连文凤　费壶天人一理堂

高高下下两无穷，尽在壶天一色中。

俯仰不堪供一笑，何当相与问洪蒙。

连文凤

连文凤　赋黑兔

昔日蟾宫捣药时，桂花树下影依依。

一朝误落人间世，却被缁尘染素衣。

连文凤

连文凤　赋椰子吸月杯

壳似悬匏护玉房，谁人剖玉注天浆。

有时吞却杯中兔，带得长生药气香。

连文凤

连文凤　感春

赏心未足事多违，啼鸟声声怨夕晖。

客梦一番芳草歇，人生几度落花飞。

病难为别乡情远，老不禁愁酒力微。

犹记当年歌舞地，醉游秉烛夜深归。

连文凤

连文凤　葛岭废第

此是歌钟第，斯人去不还。

繁华一梦裹，风雨十年间。

红叶自成径，绿苔空掩关。

国亡足亦破，愁杀夕阳山。

连文凤

连文凤　庚子立春

又逢庚子岁，老景对韶华。

簷噪朝朝鹊，灯开夜夜花。

凄迷连月雨，冷落几人家。

幸有新春酒，瓶中不用余。

连文凤

连文凤　归燕

营巢生计失，余恨更依依。

故国知何处，西风满去衣。

花案空昨梦，柳巷竟残晖。

欲问兴亡事，无言各自飞。

连文凤

连文凤　鹤泉为丁君瑞赋

为厌缁尘污缟衣，间身甘共水相依。

尘间那得清泠水，何似瑶池饮夕晖。

连文凤

连文凤　湖上

东风残柳旧烟青，不见长亭共短亭。

几处王孙芳草地，胡僧相对坐看经。

连文凤

连文凤　湖上行春

踏破六桥杨柳烟。乡心迢递怯啼鹃。

好花岁岁仍相似，白发星星不再玄。

囊裹有金堪一醉，瓢中无药可千年。

游人不管兴亡事，但把笙歌闹彩船。

连文凤

连文凤　湖饮得天字

老来更上百花船，赖有湖光慰眼前。

兵后山川仍恋土，壶中日月不行天。

间身适意随鸥鹭，乐事何心问管弦。

尽醉无愁归路晚，客楼只在废城边。

连文凤

连文凤　黄高士山房

绝无一语到人间，但把瑶琴续续弹。

夜鹤归来山月白，松花吹落石林寒。

连文凤

连文凤　黄资深入道

霞衣飞舞越山青，回笑时人醉未醒。

春枕卧看琪树月，夜香学拜石坛星。

泥成丹灶烧仙药，移近明窗读道经。

可惜蓬莱归不早，海风正急海波腥。

连文凤

连文凤　鹡鴒

朝兮呼相食，莫兮呼相集。

行行水之湄，止止原之隰。

行止相与言，慎勿罗纲入。

君看禽鸟心，犹念在原息。

嗟哉郑氏子，糊口不自给。

连文凤

连文凤　己丑元宵

不因灯火有元宵，强把时光慰寂寥。

十四年来无此兴，三更踏月过河桥。

连文凤

连文凤　己卯中秋雨

南楼一梦已凄凉，好景难逢重感伤。

天上此时如白书，人间何处有清光。

山河旧影云俱黑，灯火新愁夜正长。

毕竟老蟾终古在，西风客鬓易苍苍。

连文凤

连文凤　纪梦

薰风一榻卧南窗，无事萦心暑亦凉。

半夜忽生乡土梦，屋前屋后荔枝香。

连文凤

连文凤　寄常州簿郑宗仁

玉立蓬莱问浅深，仙裾不受海尘侵。

千年爱护神龙骨，万里凄凉老鹤心。

夜月照愁低草色，秋风吹泪哭松阴。

钱塘流水情何限，谁采苹花学越吟。

连文凤

连文凤　寄悼浦江吴县令清翁

曾於诗裹识清名，几夜吟看婺女星。

番令宅前花未盛，延陵暮上草先青。

灯摇残月佳人哭，碑立斜阳御史铭。

一纸哀歌和泪寄，山高水远树冥冥。

连文凤

连文凤　寄李阖舍

楚树吴云隔风尘，相思两地各伤神。

悠悠岁月多华发，历历江山少故人。

苔屋不来今日雨，草地长梦旧家春。

便鸿为问平安信，聊当西风寄白苹。

连文凤

连文凤　寄林处士景初

诗书岁月久，到老未忘情。

一自文风变，长忧雅道轻。

时人空见忌，圣主旧知名。

更有孤高节，冰霜无此清。

连文凤

连文凤　寄庐陵刘国博会孟先辈

吁嗟天地何梦中，魈{魉外换其}日夜嘘寒风。

万物元气销铄尽，文章千古无时穷。

先生驱文挟风雨，笔势不傍心自语。

頶池水暖芹正香，物换星移时不鲁。

昔鲁东门已无人，况今门外车马尘。

飞尘著天黑如漆，灵光一点争嶙峋。

新进少年竞浮靡，妆点春妍学桃李。

贞元朝士已无多，不识伯淳堪愧死。

江空岁晚雪满天，钱塘风景经几年。

片言只字落人世，至今识者犹能传。

愧乏新诗送盘谷，恨别情多歌不足。

语言憔悴更可邻，故都写作断肠曲。

潸然老泪愁天津，铜驼巷陌荆棘深。

吴云江树黯无色，千里共此凄凉心。

昌黎博士头已白，籍湜当年门下客。

俱是乾坤无用人，一见新诗重相忆。

噫嘻齐前烟雨凄，横江老鹤今来归。

我欲附之翎翅短，此情寄与东风飞。

连文凤

连文凤　寄上虞周伯起县尉

忆昔论文向酒边，忽来二十二三年。

别离老泪深春水，今古闲愁积暮烟。

吟作南音怀越士，望穷东浦隔秦天。

梦魂不识曹娥渡，一纸相思寄客船。

连文凤

连文凤　寄生树

嗟哉寄生树，微根不自立。

矗矗栖林壑，森森动原隰。

本非梁栋材，唯有禽鸟集。

纵逃千斧侵，宁逸寒暑袭。

一朝失所托，早暮不相及。

人生同此寄，百年一呼吸。

湿沫偷呴濡，疏漏强缀葺。

未能与物化，安悟此机入。

吾每欢吾生，忧思继以泣。

托根非其所，举世论以羽。

老枝年岁晚，病叶风雨争。

神山眇何许，青草不可拾。

连文凤

连文凤　寄送介夫城居

曾赋隐居图，知君已定居。

移家重入市，引鹤自挑书。

烟雨生新梦，云山护旧庐。

但令风浪静，何处不堪渔。

连文凤

连文凤　寄桐庐李华甫

客裹光阴叹白驹，青山何处故人疏。

花开花落难逢笑，潮去潮来莫寄书。

北海酒深时自醉，西湖水浅晚堪渔。

新诗忽见因相忆，何日携琴话起居。

连文凤

连文凤　寄友

少年锐气尽消磨，岁月相随醉梦过。

今古悠悠交道变，江山渺渺俗人多。

绝弦应为无知者，鼓瑟其如不好何。

从此诗筒频寄取，莺花时节莫蹉跎。

连文凤

连文凤　寄仲宝上人

一笑箫韶曲未终，清风杖锡欲何从。

不随轻絮飘流水，且作间云过别峰。

昭庆寺前鸦绕树，余杭山下鹤归松。

人来今雨闻消息，见说维摩带病容。

连文凤

连文凤　简李元晖

移棹方游霅，携琴又到杭。

溪山随影转，日月共贫忙。

何处依刘表，无人识子长。

世情已如此，客路独堪伤。

连文凤

连文凤　菊

不用移春槛，西风满客车。

行行无长物，粲粲只黄花。

晚色装秋重，寒香引雾斜。

辇来尊俎处，有酒不须余。

连文凤

连文凤　林处士湖居

儒家生计薄，火后复何如。

白发谁邻汝，青山自借居。

种花思旧业，对竹理残书。

莫叹今牢落，湖边尚可渔。

连文凤

连文凤　流杯亭

流杯亭下水无声，满地牛关野草腥。

何事当时贪宴会，至今帝醉未能醒。

连文凤

连文凤　六和塔访陈右司

空山林落欲何归，渺渺黄尘污客衣。

自叹冯唐今已老，世无刘表孰堪依。

炉中丹炎工夫浅，篱下文章气燄微。

幸识贞元旧朝士，钱塘江上语残晖。

连文凤

连文凤　笼中鸟

未是扶摇得意时，笼中日月且相依。

一身天地宜间过，四面风尘莫远飞。

老树无枝空怅望，春山何处不知归。

冯君爱取新毛羽，休向花前怨落晖。

连文凤

连文凤　绿珠

忍将死别季伦家，百丈楼前日色斜。

一片香魂随笛散，却疑吹落玉梅花。

连文凤

连文凤　蜜蜂

群居崖谷间，不食人间食。

春风百花场，来往无虚日。

采花酿为粮，仓廪自充实。

歘罹割裂殃，操戈穷入室。

何异误国人，腹剑而口蜜。

连文凤

连文凤　默默诗

默默守吾玄，此心谁共言。

青天开有眼，白目走无根。

岁月貂裘敝，生涯铁砚存。

古人如可作，买酒为招魂。

连文凤

连文凤　暮秋杂兴七首

门巷多车马，空齐掩半扉。

天时秋后变，人事日来非。

岁月销瑞气，风霜敝客衣。

谁知光影短，冉冉去如飞。

连文凤

连文凤　暮秋杂兴七首

自邻今老大，空忆旧欢娱。

翻覆看时事，艰危涉世途。

客身湘浦雁，归梦越乡鲈。

安得神仙术，行藏寄一壶。

连文凤

连文凤　暮秋杂兴七首

栖栖犹未定，去去复何求。

纵有刘伶酒，难消杜甫愁。

黑云天易晚，红叶树多秋。

哀怨不堪听，笛声何处楼。

连文凤

连文凤　暮秋杂兴七首

西风离别泪，点点落清笳。

曲变犹庄舄，琴亡自瓠巴。

余生空岁月，倦迹久尘沙。

顾影知何似，苍苍白露霞。

连文凤

连文凤　暮秋杂兴七首

且说西湖事，未言东海枯。

悲风荒野大，落照废城孤。

有句填诗债，无钱觅酒垆。

不堪重举目，景物入秋殊。

连文凤

连文凤　暮秋杂兴七首

似隐还非隐，未能忘世情。

山河亡国恨，风雨客栖声。

穷有天堪问，贫无地可耕。

桃源窅何处，目断故秦城。

连文凤

连文凤　暮秋杂兴七首

老计笑空疏，清风一草庐。

间门心迹在，仕籍姓名除。

曲唱贞元后，吟归丙子初。

不言封禅事，谁识病相如。

连文凤

连文凤　偶题

来到深山处士家，山前山后响缲车。

老夫不晓人间事，行遍西园看橘花。

连文凤

连文凤　偶作

春风跃马看花时，肯作秋风鬓易衰。

富贵百年皆长物，老来方悔读书迟。

连文凤

连文凤　偶作

少年场屋苦奔波，每对书檠读不多。

三十年来书好读，可邻老眼费摩挲。

连文凤

连文凤　破衣和尚

平生只布衲，浑似晚秋莲。

当日住何寺，随身著几年。

懒将黄叶补，间共白云眠。

结屋吴山下，修行了宿缘。

连文凤

连文凤　秋怀

草木一何情，荣悴皆有时。

飒飒凉风至，一夕失华滋。

壮士抚萧长，慷慨令心悲。

流光日以迈，西风生别离。

渺渺愁予怀，此怀谁能知。

连文凤

连文凤　秋怀

天高正寥泬，深夜群动阒。

秋声从何来，淅沥复萧瑟。

须臾忽澎湃，愁思若凄恻。

罢琴试静听，纷纷鸣四壁。

有如贾少年，流涕重太息。

时事已凄凉，挽仰一今昔。

嗟余复何言，抱此长戚叔。

连文凤

连文凤　秋怀

西北多阴风，日夜吹裳衣。

草虫动机杼，札札鸣声悲。

百忧弥中肠，欢乐复何时。

今日忽已逝，来日未可知。

且饮以狂乐，酩酊从所之。

连文凤

连文凤　秋怀

漫漫秋夜长，夜长不能寐。

抱琴出中庭，月影落在地。

一弹复再弹，声澹趣亦至。

谁家筝笛声，纷纷乱人思。

音响何急促，忽忽无古意。

嗟哉锺仪心，千古独憔悴。

连文凤

连文凤　秋怀

茫茫秋水波，灼灼芙蓉姿。

采之不盈菊，及此行乐时。

阳钫来南翔，玄鸟将西归。

羁旅独牵营，泯默生穷思。

美人不可见，长歌以自怡。

连文凤

连文凤　秋怀

季鹰真达士，弃宦归东吴。

禄无盈雨荣，盎无盈寸荣，

盎无升斗储。盘桓吴溪上，

所乐只在鱼。怀组夸乡里，

佩印骄妻孥。朝从高鸟翔，

莫随舜华枯。富贵岂不好，

不能少须臾。逆风吹尘沙，

出门皆畏途。抱影廓独倚，

新荣非良图。

连文凤

连文凤　秋怀

阴阴陵上柏，离离陵上草。

樵儿与牧竖，踯躅陵上道。

蜕骨出榛莽，后土不爱宝。

衰暗吊寂寞，寒蟾照枯槁。

白云散同漫，西风不敢扫。

盖棺千年后，既往不能保。

人生血肉躯，百年终丑老。

安得紫微书，遗我一火枣。

连文凤

连文凤　秋怀

娟娟谁家女，轧轧弄机杼。

买丝织未成，催租立当户。

下机愁向人，顦顇不敢语。

泣涕走深山，深山更风雨。

连文凤

连文凤　秋怀酬仇仁近见寄

西风一夕送残蝉，老景情怀更惘然。

芦荻病中秋瑟瑟，家山梦裹路绵绵。

空城点滴寒沙雨，故国凄迷断础烟。

待得鹤归华表上，可堪人世又千年。

连文凤

连文凤　秋雨叹

秋雨何纷纷，百草冻欲烂。

瞳曨不见日，黤犹未旦。

烟云杂澒洞，霄壤雨漫漶。

阡陌何由分，泾渭不复判。

怒触老木摧，响急猛兽散。

平陆鱼鳖飞，行客鸟鼠窜。

田禾藜莠兴，斗米衾裯换。

书生破茅屋，展转长夜半。

此时苍生忧，谁知几百万。

连文凤

连文凤　壬午观火地

烧尽长安上兰花，何时重见此繁华。

独邻几处堂前燕，失却新巢过别家。

连文凤

连文凤　三省齐为洪中行赋

机巧日相寻，谁能自警深。

惟君学夫子，此意即曾参。

钟破平生梦，灯明半夜心。

遥知读书处，松桂已成林。

连文凤

连文凤　山居

无名亦无利，非隐又非仙。

逐兽机心息，闻禽野性便。

俗淳犹近古，人老不知年。

此是山居乐，山中别一天。

连文凤

连文凤　山云

去如断雁失群飞，来是高僧出定归。

无去无来林下客，吟魂一片共依依。

连文凤

连文凤　烧香

坐我以灵室，炉中一篆香。

清芬醒耳目，余气入文章。

微见五云散，间消半日长。

旧书重读罢，内味更悠扬。

连文凤

连文凤　鸤鸠

时兮呼妇来，时兮驱妇去。

呼来知天晴，驱去知天雨。

一去或一来，非为新与故。

白云变苍狗，人事何错迕。

不念糟糠时，弃如路傍土。

连文凤

连文凤　试笔

谁遣毛州刺史来，间窗终日共徘徊。

龙窥石涧新临砚，鹤舞松烟乍试煤。

茅舍寒深题未遍，玉堂月冷梦空回。

笑予得尔浑无用，惆怅临风写八哀。

连文凤

连文凤　寿陈右司

白发苍颜半醉醒，衣冠洛杜旧耆英。

谁能似此存高节，天欲留公相太平。

间裹看山心共远，老来读易眼增明。

年年四月初三夜，帘外一痕新月生。

连文凤

连文凤　寿林处士

人物推先辈，江湖姓字香。

今年方八十，此老不寻常。

道义襟期重，诗书气味长。

顾余蒲柳质，那得似彭郎。

连文凤

连文凤　书齐夜坐

读罢残书听雁声，西风一榻一青灯。

老来清思浑如许，自笑前生莫是僧。

连文凤

连文凤　送曹之才游天目山

突兀双峰晓色分，瘦筇支足上昆仑。

雷声俯听婴儿语，石势平看骏马奔。

故国山川千古在，前朝人物几家存。

登临不用多怊怅，只好清吟伴野猨。

连文凤

连文凤　送陈仲甫挟书游甫里

西风客影鬓毛苍，此去携琴又一方。

欲向书中消日月，何妨篱下寄文章。

于今蜀道无平地，到处并州即故乡。

茶灶笔床犹在否，烦君移棹问沧浪。

连文凤

连文凤　送杜子问归明州

未酬行道志，抱道复东归。

老入江湖鬓，寒深雨雪衣。

客程烟树晚，乡梦海鱼肥。

所恨交情浅，临岐别语稀。

连文凤

连文凤　送高继伯分教湖之德清

此时不忍抱遗材，欲把文章扇冷灰。

见说读书堂尚在，瓣香寄与谒东莱。

连文凤

连文凤　送高景仁之广德

不愁离别难，江浙片云间，

黄叶晚秋径，白茅深处山。

有诗连梦远，无累得身间。

若遇西风便，安书寄雁还。

连文凤

连文凤　送韩仲文归京口

有客京口号竹坡，苍然碧玉横清波。

凄凉驰陌走风雨，游尘飞扑征衫多。

连文凤

连文凤　送韩仲文归京口

一点吴山看未了，乡梦悠悠大江表。

夕阳何处认归颿，野树苍烟隔飞鸟。

连文凤

连文凤　送李元晖阖舍归庐陵

锐气如君老不磨，悠悠世路涉风波。

西湖旧识惟鸥鹭，故国重来尽黍禾。

短枕客中生梦少，归舟江上载诗多。

相逢未久忽相别，奈此夕阳芳草何。

连文凤

连文凤　送林校书入山

茫茫尘世厌风波，但把柴门掩薜萝。

朝野交游能有几，文章气味已无多。

收书且作林泉隐，洗砚间将岁月磨。

后夜偶然逢埜叟，错看太乙重相过。

连文凤

连文凤　送刘悦心教授任浏阳

一穗藜烟待校书，携书且此作师儒。

扶持学法防时弊，教养人材应世需。

兰汀汀洲身外楚，菰莼乡国梦中吴。

片帆好趁秋风便，吟过洞庭青草湖。

连文凤

连文凤　送罗寿可归临江

琴剑西还已有期，白云飞处望多时。

湖边别酒春风醉，江上归帆落日迟。

客思悠悠生远树，梦魂隐隐入芳篱。

到家若话吴中事，自有哀歌寄楚词。

连文凤

连文凤　送人入北求仕

南方有奇士，湖海声猎猎。

功名志气锐，不惮远跋涉。

春风一片纸，区区无所挟。

持此欲取偿，易於拾秋叶。

何以赠君言，勉哉耘其业。

连文凤

连文凤　送沈伯儁回霅

江空岁城朔风寒，诗卷相随晓出关。

不为寻梅劳杖履，偶因问菊到我山。

溪桥买酒经过熟，邻舍分茶笑语间。

若见碧澜赵公子，为言衰鬓与愁颜。

连文凤

连文凤　送王道士入燕

何处春山采药还，此行万里道途难。

西风尘起衣装重，北斗星低剑气寒。

学跨青牛朝玉阙，语留白鹤守金丹。

洞门无钥须归早，莫待桃花落石坛。

连文凤

连文凤　送吴言可之鄞

四明多胜迹，不惮此行难。

客棹霜天晚，征衫道路寒。

湖灵通夕见，海日带潮看。

莫远乘槎去，风涛卒未安。

连文凤

连文凤　送叶东叔归永嘉

君浙余闽数千里，相逢共饮西湖水。

湖水正甘鱼正肥，一曲离歌入秋耳。

八月风高草木悲，荒城日夜尘沙飞。

家山况有古雁荡，此山不归将何之。

连文凤

连文凤　送友人归越

妻子相携失所居，山川迢递更崎岖。

征鸿去去秋风急，惊鹊栖栖夜月孤。

赖有绨袍邻范叔，免教岐路泣杨朱。

来每忆溪船上，买得鲜鱼酒旋沽。

连文凤

连文凤　送友人归越

把手西风晚菊天，梦魂唤醒十年前。

未能个虱谈时事，且与持螯上酒船。

连文凤

连文凤　送友人归越

吴越青山犹好在，古今明月不长圆。

可堪老大重离别，一片愁心落照边。

连文凤

连文凤　送友人建康入道

郁郁文章不称时，岂堪寂寞寄人篱。

早知乱后为儒误，始恨年来入道迟。

春晚茅山犹有术，秋深商岭已无芝。

何当乘此清风去，共看山家未了棋。

连文凤

连文凤　送张集父分教越之上虞

此去横经涉远途，三江烟雨晚潮初。

颛孙岂是贪求禄，郑老从来爱读书。

驻马晓吟曹庙桧，倚船时看舜乡鱼。

顾予挟册曾游此，故旧相逢为起居。

连文凤

连文凤　送张仲实游姑苏

君本吴下居，复作吴下游。

爱此山水怪，役役不得休。

卓哉太史公，涉猎纵冥搜。

往躅谁能追，而有苏子由。

寥寥百载后，渺涉皆予愁。

江南地益卑，士羽日益媮。

此行数百里，不过三两州。

欧韩不复作，去去将奚求。

倘君有所得，归以发我幽。

连文凤

连文凤　送周伯暘之余姚

佳友难为别，何时重盍簪。

客衣黄叶满，书屋白云深。

落月生离梦，寒蛩助越吟。

抱琴从此去，虞氏有遗音。

连文凤

连文凤　题画

娇红淡粉逞春姿，好手移来一两枝。

见说此花三十种，只消莫画醉西施。

连文凤

连文凤　题金华方韶卿在雅堂

仲仪作楚奏，庄舄吟越声。

土风固尔殊，心事终当明。

韶瀋久不伦，矧复英与茎。

正声何寥寥，淫哇鸣纵横。

世有知音人，恻恻闻若惊。

抱器入河海，泯默怀幽贞。

掩泣望西狩，素玉不复生。

怆然鼓一曲，聊以舒此情。

一鼓草木震，再鼓山岳清。

我耳非子期，顾我一再倾。

何当登期堂，酌酒歌鹿鸣。

连文凤

连文凤　题林进士玉芝西磵小隐

小山寻杖屦，璧水欢荆榛。

结屋依泉石，弹冠谢俗尘。

伤心天宝事，散发义熙民。

芝岭甘幽旷，桃源慕隐沦。

田园谋老计，花竹结芳邻。

孔孟惟忧道，夷齐不患贫。

无官劳远梦，有地着间身。

来往唐冠带，留题汉缙绅。

知君易尚在，吾亦守吾真。

连文凤

连文凤　题陆介夫隐居图

竹篱茅舍处，此是陆家村。

惟有鹤看屋，更无人到门。

古琴长挂壁，春酒自盈樽。

似隐还非隐，幽居亦寓言。

连文凤

连文凤　题乾洞

何人凿破云烟壑，百丈云烟生节角。

解衣盘礴坐山风，一片松花半空落。

连文凤

连文凤　题山家僧自在窝

此即家山处，春风住几年。

书看红日坐，时抱白云眠。

半榻清闲地，一龛安乐禅。

丛林有规矩，何似且随缘。

连文凤

连文凤　题湿洞

栖霞岭头起烟雾，栖霞洞前撼风雨。

洞门深锁碧泉寒，控寒玉壶冰雪贮。

未容俗客漱齿牙，且乞诗人涤肝腑。

何当买屋此山居，山中六月不知暑。

连文凤

连文凤　题舉脂骢图

世上纷纷驽与骀，分明此种是龙媒。

雪毛尚带舉脂湿，想是扶桑作浴回。

连文凤

连文凤　题隐者园

三径归来但闭门，门前车马自纷纷。

半生活计寻清事，一片闲心寄白云。

暇日池台行处乐，春风禽鸟静中闻。

客楼相对西邻住，好景天教向我分。

连文凤

连文凤　题友人湘行稿

诗史久不作，此游清兴长。

看山到湘水，随雁过衡阳。

醉裹关河在，吟余草木香。

九歌流落年，想为一沾裳。

连文凤

连文凤　听徐天民琴

间堂风月深，自此出瑶琴。

为我弹一曲，悠然生古心。

余清分坐客，微响拂流禽。

世上是非耳，谁能知此音。

连文凤

连文凤　铜雀台

月正明时星正稀，邺城风雨忽凄凄。

荒台深锁残春色，半夜寒鸦绕树啼。

连文凤

连文凤　纨扇

露冷飘零半幅纨，伤心不见女乘鸾。

歌残春院桃花暖，愁杀秋庭木叶寒。

满地飞尘何处避，旧时明月向谁看。

应思曾在君怀裹，一点恩情欲忘难。

连文凤

连文凤　顽独

顽独齐前翠色交，倏然一榻掩衡茅。

禅心久作高僧悟，方术宁从道士教。

晓日短墙花弄影，晚风斜槛鹤归巢。

老怀自喜诗尤健，几度穷吟已孟郊。

连文凤

连文凤　挽周明府公谨

彭泽归来厌宦情，弁阳山下买山耕。

春风秋月供吟啸，月夕风朝寄死生。

铭墓古人堪彷佛，著书心事更分明。

但能似此存清节，野史须还记姓名。







卷174

连文凤

连文凤　晚步

不知风露寒，深坐翠微间。

对酒秋花尽，看云暝鹤还。

钟声黄叶寺，樵唱夕阳山。

安得吟身健，长随白日间。

连文凤

连文凤　王昭君

使者相随出汉宫，辞君上马去匆匆。

只因自恃好颜色，不把金钱买画工。

连文凤

连文凤　闻复先上人下世

满腹贮韩文，僧中少似君。

行高临死见，名重在生闻。

霜变北峰树，猿啼下竺云。

未知埋骨处，消得片香焚。

连文凤

连文凤　无题二首

学书学剑两茫然，空过浮生五十年。

拟向烟波深处住，王租已及钓鱼船。

连文凤

连文凤　无题二首

华毂高轩傲世尘，一枝筇竹喜相亲。

精神我愧鸿都客，甲子谁同绛县人。

悠远山川终古在，鲜妍花草逐时新。

故交霜叶凋零尽，欲话当年记不真。

连文凤

连文凤　伍相公库存丁亥被爏

芦中人，芦中人，

渔父相逢浔水津。一言慷慨辞宝剑，

江空月白波粼粼。被发佯狂乞吴市，

状貌不类流离民。博浪铁椎袖入手，

留侯切切志在秦。逾淮涉泗扫荆阙，

死龙鞭笞无完鳞。日暮途穷快逆施，

愤怒激烈忘君臣。堂堂庙食几千祀，

一夕化作风中尘。吴山落照秋风老，

草木黤惨无余春。天道茫茫忽今古，

世事渺渺如云轮。芦中人，

芦中人，生为公相死为神。

何时拔刀斫脍痛饮松江醇。

连文凤

连文凤　夏日池亭小憩

眼前无俗物，万竹与千荷。

来此坐清书，看风生白波。

间心诸事省，静耳一蝉多。

诗酒足消遣，其如长日何。

连文凤

连文凤　项籍

盖世英雄冠古今，干戈未定日相寻。

帐中一夕悲歌处，霸气难降儿女心。

连文凤

连文凤　小雪次北客韵

丰年佳瑞此先知，莫恨无多莫恨迟。

若使纷纷犹未已，梅花冻杀又多时。

连文凤

连文凤　晓起

钟声废早眠，倚棹过晴川。

半夜凉风起，一帆秋影悬。

僧联闻雁句，仆请买鱼钱。

每被人相问，谁爱书画船。

连文凤

连文凤　谢人惠梅花

惟有梅花不厌贫，花前笑语伴间身。

老枝犹带深山雪，生意能回破屋春。

影待月来明户牖，香随风散恼比邻。

寄余何限江南意，几度相看忆故人。

连文凤

连文凤　雪

几片飘从客鬓来，光摇老眼白皑皑。

不因枯树今朝见，只道寒梅昨夜开。

是处园林迎腊到，一时天地唤春回。

恁谁寄语问滕六。乞与人间比种栽。

连文凤

连文凤　忆赵右之

羞见梅花照客身，梅花长好客长贫。

江天摇落年华晚，何处青山有故人。

连文凤

连文凤　有感

年来懒作少年狂，一枕功名属梦乡。

举世相夸唐字学，几人曾识汉文章。

自邻晚岁桑榆景，敢入春风桃李场。

到此相逢莫相笑，谁知臧谷两亡羊。

连文凤

连文凤　余杭道中晓行

晓雾溟蒙未见天，山光水影白相连。

余杭不似西川路，六月中旬叫杜鹃。

连文凤

连文凤　虞美人

帐中对饮复高歌，饮罢歌残泪雨多。

自是天将亡楚国，不因红粉失山河。

连文凤

连文凤　月夜独坐

坐久不闻人语喧，风枝吹动宿禽翻。

几家负却三更月，未到钟声已闭门。

连文凤

连文凤　载菊分题

不用移春槛，西风满小车。

行行无长物，粲粲只黄花。

晚色装秋重，寒香引雾斜。

辇来尊俎处，有酒不须余。

连文凤

连文凤　赠画者

麒麟阁上十一人，斯人瑞世真麒麟。

云台功臣二十八，中兴事业争嶙峋。

或在生前或死后，藉藉声名自不朽。

不知当时画者谁，似此画者当好手。

古今何代无人材，翕霍变化俱尘埃。

岂是画师好手不复遇，岂是世无麟阁与云台。

虎头燕颔今已矣，婢膝奴颜当愧死。

江湖人物何渺然，子当为我走访山林隐君子。

连文凤

连文凤　赠卖花湖妓

客来不惜买花钱，客醉青楼月在天。

欲尽樽前歌舞意，湖头已有早开船。

连文凤

连文凤　赠隐士

不隐山林隐市廛，半生活计此书田。

可邻世上无扬子，谁识雄心在太玄。

连文凤

连文凤　赠赵主簿不语不食

本非学仙者，一日与仙期。

绝粒自无术，不言不谓痴。

倚筇看鹤语，分果饲猨饥。

何似归山好，山中有紫芝。

连文凤

连文凤　招隐吟

碧涧清泉白石寒，神负一往不可攀，

蓬莱缥缈非人寰，天风高兮翔青鸾，

欲往从之春花秋叶残。归去来兮，

畏途而恶滩。归去来兮，

绿水与青山。衣蓑笠箬，

烟幌云关。揖许由，

拉巢父，相与徜徉兮广莫之间。

黄尘不飞兮白日间，芝苓森森兮风露漫漫。

连文凤

连文凤　赵司门成之新居

何必山巅共水涯，闲心幽远此相宜。

喧无车马红尘少，乐有琴书白日迟。

晴槛倚风初柳处，夜灯听雨正蛙时。

客来试问功名事，已付功名与酒卮。

连文凤

连文凤　枕易

身世相忘象外天，清风一枕几千年。

有时默默焚香坐，间看白云心自玄。

连文凤

连文凤　智果寺拜东坡参寥遗像次韵

吾爱参寥子，遗偈寄真迹。

像貌俨如生，钩画宛若昔。

读此一代文，令人百虑释。

又爱东坡老，仙才迥飘逸。

吟哦月露章，飞奋风雨笔。

古寺遗清风，残碑卧白日。

我来拜祠下，怡然若私觌。

和之诗与禅，诗禅机籁寂。

相对两忘言，终朝不获一。

徘徊走风廊，舂容坐苔石。

於心适有契，所得不患失。

禅空诗亦空，观空莫观色。

寥寥百载下，无此二骚客。

买酒为招魂，欲招不可得。

连文凤

连文凤　中秋偶病

中秋不见月，扶病倚兰干。

故国愁心远，西风瘦骨寒。

纵无今夕醉，容有别时看。

且作南飞鹊，一枝聊自安。

连文凤

连文凤　中秋玩月

此夜月如书，有人同倚楼。

山河万古色，天地一轮秋。

尽赏兴不足，醉看身欲浮。

因思旧年处，风雨未能休。

连文凤

连文凤　中秋夜坐

寂寞无如此夜坐，西窗剪烛读离骚。

可邻尘世多风雨，天柱峰头月正高。

连文凤

连文凤　种菖蒲

此种即昌阳，棱棱九节长。

薜萝不敢碧，窗户自生香。

病眼看能醒，间心觉渐凉。

余非学仙者，莫问引年方。

连文凤

连文凤　重游四圣观

此是前朝扈跸功，祥飞一朵锦云红。

旌旗南渡长江外，香火西湖片水中。

白鹤往来华表月，碧桃开落石坦风。

刘郎今日玄都过，十四年前事不同。

连文凤

连文凤　重游天竺

何年飞去竺国峰，下际沧海蟠蛟龙。

崛奇诡怪献万状，八国播荡吹不融。

千年老藤无根树，长疑上有仙人住。

山空月白玄猿啼，咫尺蓬莱隔尘雾。

瑶草春深不复妍，荆棘花开颜色鲜。

谁驱蛮风煽劫火。神惊鬼哭愁山川。

又疑黑衣故宰相，香火未冷今生缘。

欲挟须弥还北海，未必神通能广大。

康回冯怒相倾摧，神气未完支节解。

穿崖凿谷何时宁，混沌死矣灵不灵。

连文凤

连文凤　自题

每恨诗才短，吟来两目昏。

虽然五七字，难似万余言。

雅道扶不起，苦心谁共论。

几回风雨夜，哭杀杜陵魂。

连文凤

连文凤　自笑

自笑儒冠不称时，几回堪笑复堪悲。

间门事少知贫好，逆境愁多恨死迟。

勋阁麒麟无梦想，故山猿鹤有心期。

纷纷尘俗都如许，吟得诗成欲寄谁。

连文凤

连文凤　自在庐为倪逊翁赋

翁也家何在，悠然天地间。

往来明月牖，坐卧白云关。

晚岁有余乐，谁人似此间。

只为清景恼，吟得鬓毛斑。

连希元

连希元　留题碧落洞

神仙谁道杳难穷，老俗相传住此宫。

山裂旧分三凫洞，羽飞曾驭九天风。

玉为双阙无尘到，云作丹梯有路能。

谁问稚川何处在，俨然金灶列壶中。

连希元

连希元　题云华御室

洞天东去号云华，便是仙人旧隐家。

堪笑伪刘真俗骨，却将泥土葬丹砂。

连庠

连庠　重建羊侯祠和王原叔句

大江西来绕重城，忧如来花匹练萦。

左山右阜若开避，曾是岘首当头横。

江湍冲山山不动，滔滔雪浪东南倾。

溃然巨势压汉境，万楚不得专雄名。

四时美景千百状。登临可以攄襟灵。

近麓扔蓝秋水绿，幽岩圃缬春葩明。

寒林萧疏四面合，夏木延袤长川青。

危巅碑垫龟螭蛰，险崖桧老蛟龙形。

俯瞰洲岛相向背，风恬江面罗纹生。

渔舠数百集其下，瞥然来往一叶轻。

波底峥嵘沈翠影。样头凫雁敛霜翎。

天然佳致信可尚，直是丹青写不成。

叔子当年乐山水，每来置酒空垆罌。

贤达胜士共爱此，谓此风景魁南荆。

荆人被化思不已，立祠山椒共祭牲。

尔来绵互几千载，瓦飞栋撓谁经营。

守臣罕肯著脚到，遂至完固属兼并。

非惮鸠工缮完葺，诚知仁政难继声。

帝眷襄阳曰重镇，宜从馆阁择名卿。

明公之来百城悦，壶浆竹马相欢迎。

政成公休屡登览。山前车骑长晶荧。

傃空寓目香不足，诗豪佚发输精成。

乃敕寮属复祠宇，仍从岭上新虚亭。

岁时游憩备言咏，荆人爱之犹鉅平。

羊公之政公之化，异时一致当同评。

两贤继美何以况，山之永兮水之清。

廉布

廉布　次韵

当年对元夕，载酒向淮湾。

宝瑟荣珠袖，青藜照玉山。

蛮村当此夜，璧月独临关。

尚忆追游胜，萧萧双鬓斑。

廉布

廉布　次韵

避地来何所，穷山沧海边。

雄图今寂寞，吾道昔迍邅。

宴食甘粗饭，偷生忍击鲜。

乡闾重回首，挥泪入淮天。

廉布

廉布　句

独倚寒岩生意绝，任他桃李自成蹊。

廉布

廉布　书事三首呈郎中机宜

避地意何适，同时得二贤。

才名谁敢并，萧散或堪怜。

濁酒宁非道，枯藤自会禅。

尚须浮碧海，风月夜同船。

廉布

廉布　书事三首呈郎中机宜

地僻春将半，僧房客暂休。

连山花雾暗，半岭竹云愁。

将士戈犹枕，书生笔屡投。

黠羌兵未戢，上有自焚忧。

廉布

廉布　书事三首呈郎中机宜

山路入云烟，精蓝沧海边。

崖沙留虎迹，石壁曳蛟涎。

猿啸千山寂，鸟惊半月弦。

忧来非一事，种种上华巅。

良史伟长　泊舟有怀

渺渺复迢迢，枫林带板桥。

沙寒初上月，浦暗已回潮。

霜苇多先折，江花或后凋。

今宵何处雁，相伴宿兰桡。

梁白

梁白　题徐氏金湖书院

烟霞缥缈锁仙乡，万卷诗书一草堂。

孝义声华辉北阙，门闾烜赫照南方。

千寻瀑布侵肌冷，四季间花扑鼻香。

正是人间无敌处，王公诗版砌虹梁。

梁纯

梁纯　句

好峰又是来当面，不惜迟迟下马看。

梁鼎

梁鼎　送僧归天宁万年禅院

谈空玉殿君恩厚，归兴兰舟泽国赊。

禅室冷思沧海雪，吟楼晴忆赤城霞。

经吴屐滑当梅雨，到寺衣香近桂花。

深愧尘缨未能去，石桥前瀑共尝茶。

梁鼎

梁鼎　题仙都山

黄帝升天台，高名壮斗牛。

孤根斜照水，寒色不知秋。

藐与群峰并，圆如一笋抽。

晓妨残月下，晴祂落星流。

危定胜昆阆，登应见沃州。

爱深无尽处，目极更迟留。

梁栋

梁栋　哀毗陵

荆溪水腥泊船早，落日无人行古道。

髑髅有眼不识春，东风吹出青青草。

荒基犹认是人家，败栅曾将当城堡。

当时压境兵百万，不脱靴尖堪蹴倒。

短兵相接逾四旬，毒手尊拳日攻计。

内储外援可消沈，一缕人心坚自保。

孤臣可守土性命，赤子效死涂肝脑。

朝迁有爵愧降附，幽壤无恩泽枯槁。

愿笺司命录英雄，收拾忠魂畀穹昊。

梁栋

梁栋　白鹭亭

荻花芦叶老风烟，独上秋城思渺然。

白鹭不如如许事，赤乌又隔几何年。

六朝往事秦淮水，一笛晚风江浦船。

我辈人今竟谁许，只堪渔艇夕阳边。

梁栋

梁栋　春日郊游和友人韵

已昔东风御柳斜，枯肠一日万周车。

壮心难起泥中絮，老眼羞看雾裹花。

巷柏几家无主燕，池塘一种为官蛙。

江南寒食无烟火，白书沈沈似月华。

梁栋

梁栋　大茅峰

杖藜绝顶穷追寻，青山世路争岖嵚。

碧云遮断天外眼，春风吹老人间心。

大龙上天宝剑化，小龙入海明珠沈。

无人更守玄帝鼎，有客欲问秦皇金。

颠崖谁念受辛苦，古洞未易潜幽深。

神光不破黑暗恼，山鬼空学离骚吟。

我来挽仰一慨慷，山川良昔人民今。

安得长松撑日月，华阳世界收层阴。

梁栋

梁栋　登镇海楼闻角声赋

听彻哀吟独倚楼，碧天无际思悠悠。

谁知尽是中原恨，吹到东南第一州。

梁栋

梁栋　多景楼

思归不觉岁华侵，倦抚旌旗感慨深。

旧日家乡今日客，一年时序百年心。

城余故址元非铁，山得虚名不是金。

槛外长江成底事，英雄对酒话蹄涔。

梁栋

梁栋　凤凰台

白发久孤鹦鹉杯，碧梧自老凤凰台。

管夷吾亦仅如许，李谪仙今安在哉。

城郭是非秋雨外，江山形胜暮潮来。

小留只等中秋月，且放青冥万里开。

梁栋

梁栋　赋蔬

家贫忽暴富，菜种二十七。

痴儿不解事，问我何从得。

于义苟有违，吾宁饥不食。

梁栋

梁栋　黄葵

乾坤有正气，间色皆为臣。

名葩据中央，红紫谁敢邻。

倾日不忘君，卫足恐伤身。

冥然无知识，忠孝出本真。

林林天地间，戴履而为人。

明灵秀万物，孰不尊君亲。

嗟嗟叔季后，利欲泯天伦。

邈哉望帝国，产生瑞世珍。

九夏不趋炎，三月不争春。

高秋风露冷，孤标出清尘。

背时还独立，揽芳泪沾巾。

梁栋

梁栋　金陵废宫

六代俄然又一唐，青山坐阅几兴亡。

心知江左非王业，口说中原是帝乡。

落日有时登北固，春风吹梦过钱塘。

荆坟桧宅依然在，留与乌衣话短长。

梁栋

梁栋　金陵三迁有感

憔悴城南短李绅，多情乌帽染黄尘。

读书不了平生事，阅世空存后死身。

落日江山宜唤酒，西风天地正愁人。

任他蜂蝶黄花老，明月园林是小春。

梁栋

梁栋　久雨有感二首

冥云先八荒，骤雨忽然至。

中宵揭屋破，漏湿无处避。

床床不得乾，僵立见惟悴。

娇儿莫啼哭，少须待晴霁。

梁栋

梁栋　久雨有感二首

少年不学稼，老大生理拙。

入山采黄精，穷冬一尺雪。

虎狼正纵横，原野有白骨。

伤心重伤心，吾饥何足恤。

梁栋

梁栋　句

浮云暗不见青天。

梁栋

梁栋　句

千株守红死，一点反魂归。

梁栋

梁栋　四禽言四首

不如归去，锦官宫殿迷烟树。

天津桥上一两声，叫破中原无住处。

不如归去。

梁栋

梁栋　四禽言四首

脱却布裤，贫家能有几尺布。

织尽寒机无得裁，可人不来廉叔度。

脱却布裤。

梁栋

梁栋　四禽言四首

行不得也哥哥，湖南湖北春水多。

九嶷山前叫虞舜，奈此乾坤无路何。

行不得也哥哥。

梁栋

梁栋　四禽言四首

提葫芦，年来酒贱频频沽。

众人皆醉我亦醉，哀哉谁问醒三闾。

提葫芦。

梁栋

梁栋　送存书记

一声两声松子落，一片两片枫叶飞。

夕阳在山新月上，道人相伴一僧归。

梁栋

梁栋　送李北山归建康

人生几百年，胡为在远道。

游子悲故乡，王孙怨芳草。

有田归去来，无田归亦好。

梁栋

梁栋　送李北山归建康

贫贱有饿死，富贵履危机。

东海不可渔，西山采无薇。

四方已一气，我今将安归。

梁栋

梁栋　题叶东叔宾月堂

人生自是人间客，月亦天边寄此身。

彼此虚空无著处，谁欤是主复谁宾。

梁栋

梁栋　题寅叔小园

深巷浑无市井喧，主人有客便开樽。

数竿修竹三间屋，几树间花一亩园。

楚岫和云移怪石，秦淮流月下高源。

此身且此渊明乐，母在高常子候门。

梁栋

梁栋　谢氏梅园

纤腰冻欲折，来探前村雪。

幽禽莫相猜，岁寒心似铁。

梁栋

梁栋　野水孤舟

前村雨过溪流乱，行路迷漫都间断。

孤洲尽日少人来，小舟系在垂阳岸。

主人空有济川心，坐见门前水日深。

袖手归来茅屋下，任他鸥鸟自浮沈。

梁栋

梁栋　谒御史张月卿

我家元住君邻州，我父当时亦故侯。

中原百年龙战野，南滨一日鳌吞钩。

遗黎常恨旧隔绝，故乡喜遇新交游。

路人行行望骢马，山中却为诗淹留。

梁栋

梁栋　雨花台

春中景物尚凄然，小立崇台古树边。

潮信不嫌城寂莫，山光似与客留连。

英雄马鬣无余地，气势龙蟠得几年。

眼底兴亡总闲事，不如有酒醉花前。

梁栋

梁栋　雨花台

孤云落日倚西风，历历兴亡望眼中。

山入六朝青未了，江浮五马恨无穷。

客愁已付蒲萄绿，迳雨空余玛瑙红。

我亦欲谈当世事，无人唤醒紫髯翁。

梁栋

梁栋　渊明携酒图

渊明无心云，才出便归岫。

东皋半顷秫，所种不常有。

苦恨无酒钱，间却持杯手。

今朝有一壶，携之访亲友。

惜无好事人，能消几壶酒。

区区谋一醉，岂望名不朽。

间吟篱下菊，自传门前柳。

试问刘寄奴，还识此人不。

梁栋

梁栋　赠嘉兴徐同年

忆昔青龙在戊辰，马蹄同踏杏园春。

归田令尹空书晋，执戟郎君尽美新。

万事不醒中酒圣，一贫无奈讼钱神。

相逢莫效穷途泣，自古求仁要得仁。

梁该

梁该　月夜怀要叔刚

凉生秋雨霁，华月上疏林。

因听落叶响，稍知秋意深。

芳岁倏已徂，白发鬓边侵。

故人渺何许，日夜怀微音。

无由亲兰藻，何以慰冲襟。

云中徒矫首，露下空长吟。

梁颢

梁颢　寒食寓怀

明日一百五，春风余几何。

愁随新火出，病忆故人多。

草色墙阴合。花香宿雨和。

耿怀殊不寐，终夕扣壶歌。

梁颢

梁颢　寒食值雨

春波微绿草连门，寒食烟光可断魂。

细雨隔帘烟火灭，落花风动欲黄昏。

梁颢

梁颢　厌气台

天生王气何能厌，嬴氏空劳筑此台。

今日我来台上看，残春寂寞野花开。

梁颢

梁颢　赠淳于公归养

恳辞浮宦振家声，悬忆高堂指去程。

选籍便通闺籍美，彩衣兼映锦衣荣。

推恩半俸供甘旨，守道全家试满盈。

我恨无亲可归养，与君言别若为情。

梁竑

梁竑　湖山楼

千峰背负乌聊山，一区面蛰龙停渊。

壶中日月自天地，淮南鸡犬皆神仙。

当湖次第列小隐，花坞直与山房连。

海棠成径当步障，藕花满洲宜泛船。

竹斋潇潇碧玉干，菊坡采采黄金钱。

月观无云饱秋色，风松有雷惊昼眠。

流杯不减昔曲水，耿茶况汲今蒙泉。

山家四时无不好，跨蹇扶筇性所便。

主人早岁取科第，策足要津先着鞭。

声名藉甚四十载，三朝眷注知才贤。

方今圣人勇于治，搜罗侧隐无弃捐。

乡里老成相继出，如公自合比其肩。

遂持一节向江右，即赐十行朝日边。

那知念念作归计，把玩图画心茫然。

他日乞身谅未晚，赤松黄石相忘年。

观公名楼自有意，流行坎止岂非天。

扁舟过公一夕耳，心屡欲往身无缘。

逮公来归我亦老，卜雘共赋招隐篇。

梁竑

梁竑　题陆贾大夫庙

刘郎辛苦逐秦鹿，尚欲长鞭及马腹。

蛮夷大长梦不惊，海边椎髻乘黄屋。

江淮貔貅始闲暇，忍使驱令渡篁竹。

陆生手持尺二组，唤起老子同分肉。

诗书尚晓骂儒翁，岂忧桀骜难拘束。

筑坛再拜受王印，雄辨泠泠听不足。

当时未有北有辅，留寓年深染污浴。

乍闻高论耳目清，如掩笙簧奏冰玉。

境中胜处应更履，更溯余皇到山麓。

大夫何独粤人重，汉廷公卿俱竦服。

陈平奇计须深念，张子全身甘辟谷。

此外候王希识字，带砺功存半诛戮。

惟君坐使将相欢，燕喜优游刘氏福。

年少终军学高步，空有英称命难续。

乃知智者应世间，妙似庖丁奏刀熟。

往事浮云变灭尽，越水悠悠浸山绿。

荒祠寂寞傍僧居，日暮饥鸦噪乔木。

我来三叹重迟留，为酌寒泉荐秋菊。

《夷坚志》：乾道间，梁{左立右宅}入都，

檥舟庙下。夜梦一客，

自称陆大夫，云："我抑郁于此千余岁矣，

君幸见过，愿留一诗。

"遂题诗于壁而去。

梁介

梁介　筹边堂

筹边无它长，幸此岁有秋。

吏无打门宣，民无失业忧。

史君来此邦，不但肉食谋。

有言天命之，为汝消穷愁。

夷蜑及生齿，各异风马牛。

一醉堂上樽，莫运机与筹。

梁介

梁介　登卧龙山送酒

五马携壶上卧龙，四夔联骑与游从。

山中古柏岁寒色，应为清流作意浓。

梁介

梁介　芙蓉桥

法{左氵右剧}瘴疠乡，六月旱烁石。

榆柳秋不枯，蛇虺冬不蛰。

长桥坐清虚，足以度朝夕。

汲井埋深盆，芙蕖间红白。

幽香自氲氛，南薰为披拂。

虽无十丈花，有藕亦如蜜。

梁介

梁介　南定楼

堂堂百尺楼，制作极华丽。

山围与水绕，秀色相妩媚。

上无狐鼠窥，下有鱼龙畏。

宾友升清虚，夷落耸瞻视。

南陲粗安堵，北鄙方举燧。

倚楼独何为，尚下忧国泪。

梁介

梁介　整暇堂

是邦无征科，为吏不劳力。

今年到官初，牒诉颇纷集。

大家张空簿，小家称倍息。

弃责尔未能，义取犹可给。

风晓便革心，老我多暇日。

梦回黯空庭，小憩华胥国。

梁介

梁介　止水亭

惊涛渺半空，怒势突千里。

此岂水性哉，物有激之耳。

方塘寻丈间，一泓清且泚。

镜面烛须眉，水壑绝尘滓。

道人修净观，此心如此水。

不从苦海中，更放波澜起。

梁君贶

梁君贶　春贴子

东方和气斗回杓，龙角中星转紫霄。

圣主间安天未晓，求衣亲记玉宸朝。

梁克家

梁克家　次陈休应烹茗廓然亭见送韵

已行更为玉泉留，好景烦公杰句收。

紫帽峰前双鹭下，几多清兴满沧洲。

梁克家

梁克家　赋九月梅花

老菊残梧九月霜，谁将先暖入东堂。

不因造物於人厚，肯放南枝特地香。

九鼎燮调端有待，百花羞涩敢言芳。

看来水玉浑相映，好取龙吟播乐章。

梁平叔

梁平叔　与晦庵先生同宿清虚庵

幽斋共坐论功夫，借问先生识此无。

悟得此中真妙诀，人间始信有仙壶。

梁泰来

梁泰来　龟山亦好轩

人在远堂山下居，家有远堂堂上书。

阶苔帘草意自如，有书可读山可庐。

人於富贵不肯足，我於贫贱乐有余。

相逢休问我何好，亦有好处人未知。

一池斗大泉可掬，一波掌平数丛菊。

菊吾金，泉吾玉，何用土封侯万锺粟。

君不见孔门乐处无日无，疏食饮水肱常曲。

梁泰来

梁泰来　题周垣戴氏桂林池馆

地偏不受点尘侵，日涉园亭得趣深。

竹外移梅曾辟径，月中分桂定成林。

云山环碧醉人眼，池水澂泓鉴此心。

净几明窗潇洒尽，时携好客一凭临。

梁顀

梁顀　题灵洞天福院

门外落将三市隔，此中人是几生修。

千寻古木含云翠，一派寒泉绕槛流。

梁文奎

梁文奎　题增城进士单有明清白传家巷

清如增江水，白如白石山。

羡尔清白人，栖迟山水门。

至清不可淆，至白不可淫。

传子复传孙，一心如一辙。

山同今古色，水同今古流。

载阅清白卷，山水两悠悠。

梁文奎

梁文奎　迎翠楼自赋

江山诗兴动，宇宙画图开。

风卷软红去，云迎霏翠来。

行藏老身矣，临眺意悠哉。

倚遍栏杆曲，残阳入酒杯。

梁相

梁相　春日田园杂兴二首

膏雨初晴布过啼，村村景物征熙熙。

谁知农圃无穷乐，自与莺花有旧期。

彭泽归来惟种柳，石湖老去最能诗。

桃红李白新秧绿，间著东风总不知。

梁相

梁相　春日田园杂兴二首

麦畴连草色，蔬迳带芜痕。

布过叫残雨，杏花开半村。

吾生老农圃，世事付儿孙。

但遇芳菲景，高歌酒满尊。

梁意娘

梁意娘　述怀

踪迹浮萍落五湖，一番相别一番疏。

不知此去从何处，还许春风得见无。

梁藻

梁藻　题南山池

悲翠戏翻荷叶雨，鹭茑飞破竹林烟。

时沽村酒临轩酌，旋碾新茶靠石煎。

梁真素

梁真素　冲虚观

三千六百丈罗浮，来今往古得仙游。

转头丹葛如昨日，接武苏辕能几秋。

石洞尚听黄鹤语，铁桥仍见紫云留。

当时野老呕吟地，试问山灵记得否。

梁知录

梁知录　廊然亭

危亭缥缈斗星傍，俯槛连云挂碧苍。

航快远随飞鸟下，树秾阴覆酒樽凉。

胡床坐久景方见，诗句评多味最长。

况有青山对挥尘，每逢高论赏仇香。

梁周翰

梁周翰　禁林讌会之什

宝书惊绝耀天章，飞白亲题赐玉堂。

瑞彩上腾流素月，朗河下注映丹墙。

鹤盘吴屿双翎健，鹊雇雕陵巨翼长。

游雾半收悬组练，轻云斜拂驻鸾皇。

墨池并犹三奇宝，翠琰俱生五色光。

陪讌禁林知有幸，叩头遥祝万年觞。

梁周翰

梁周翰　句

宿雨一番蔬甲拆，春山几处茗旗香。

梁周翰

梁周翰　句

谁似金华杨学士，十联诗在御屏间。

梁周翰

梁周翰　句

百花将尽牡丹坼，十雨初晴主液春。

梁周翰

梁周翰　题义门胡氏华林书院

知有英儒伯始孙，聚书讲学贲邱园。

征搜合副来贤诏，旌表宜题遍德门。

举族为人俱孝弟，深幽何草不兰荪。

小冠子夏来相示，诗版因凭寄竹轩。

梁子固

梁子固　古木空烟

淡烟漠漠古城头，老树拿云瞰碧流。

鸦背夕阳添晚景，就中描出一天秋。

梁宗范

梁宗范　题画竹绢扇面

团团纨扇阿谁绷，露出琅玕三两茎。

密叶旋从人意长，劲枝全藉笔毫生。

翠筠不动风常在，直节无根色自荣。

只恐半天雷雨夜，化龙应向手中成。

梁佐

梁佐　高山堂

巍巍层阁倚云平，一凭阑干醉魄醒。

霁雨乱山生淡碧，带风寒竹有余青。

孤猨傍石为深磵，幽鸟冲烟入画屏。

却重高僧仙景象，蓬莱不独在沧溟。

梁佐厚

梁佐厚　高山堂

危巅层阁倚云平，一凭阑干醉魄醒。

霁雨乱山生淡碧，带风寒竹有馀青。

孤猿傍石来深涧，幽鸟冲烟入画屏。

却让高僧占仙境，蓬莱不独在沧溟。

句

泪多陈后愁离殿，浴出杨妃困倚阑。

廖君玉

廖君玉　句

清人耳目中流水，壮客精神两岸山。

廖君玉

廖君玉　留题碧落洞

一洞清虚锁茂林，我来寻访叹何深。

游人刻石有兴废，流水穿岩无古今。

岭上烟云长带雨，路旁松桂日成阴。

到难未得言归去，且对金樽满满斟。

廖齐

廖齐　永州有感

下马连声叩竹门，主人何事感遗恩。

回头泣向儿童道，重见甘棠旧子孙。

廖融

廖融　句

云穿捣药屋，雪厌钓鱼船。

廖融

廖融　句

松风吹发乱，岩溜溅碁寒。

廖融

廖融　句

圭宝先知晓，盆池别见天。

廖融

廖融　梦仙谣

琪木扶疏系辟邪，麻姑夜宴紫皇家。

银河旌节摇波影，珠阁笙箫吸月华。

翠凤引游三岛路，赤龙齐别五云车。

星稀犹倚虹桥立，攎就张骞搭汉槎。

廖融

廖融　书伍彬屋壁

圆塘绿水平，鱼跃紫莼生。

要路贫无力，深村老退耕。

犊随原草远，蛙傍堑篱鸣。

拨棹茶川去，初逢谷雨晴。

廖融

廖融　题寺古桧

何人见植初，老对梵王居。

山鬼暗栖托，樵夫难破除。

声高秋汉迥，影倒月潭虚。

尽日无僧绕，清风长有余。

廖融

廖融　退宫妓

神仙风格本难俦，曾从前皇翠辇游。

红踯躅繁金殿暖，碧芙蓉笑水宫秋。

宝车钿剥阴尘覆，锦帐香消画烛幽。

一旦色衰归故里，月明犹梦按梁州。

廖融

廖融　谢翁宏惟诗百篇见示

高奇一百篇，见造化工全。

积思游沧海，冥搜入洞天。

神珠迷罔象，瑞玉菲雕鑴。

休叹不得力，离骚千古传。

廖融

廖融　赠狄涣

高卧白云乡，崖泉对阁凉。

守贫无属道，多病数求方。

耕犊惊雷毙，寒芜入圃荒。

如何帝未梦，吟苦顶铺霜。

廖融

廖融　赠天台逸人

移桧托禅子，携家上赤城。

拂琴天籁寂，欹枕海涛生。

雪白寒峰晚，鸟歌春谷晴。

又闻求桂楫，载月十洲行。

廖融

廖融　赠王正己

吟高鄙俗流，傲逸访巢由。

古寺寻僧饭，寒岩衣鹿裘。

园桃山鼠啮，崖蜜猎人命。

遂这个清性，浮生不苟求。

廖斯任

廖斯任　游金精次谢东野韵

跨鹤仙妹已九霄，尚馀胜地景偏饶。

石盘洞口疑无路，水绕山根忽有桥。

楼殿云栖迷晓日，筠松风度响寒潮。

番君可笑成痴绝，妄拟阳台佩辇邀。

廖挺

廖挺　句

余波下作双溪水，只欠休文八咏楼。

廖行之

廖行之　半隐诗

远引未能忘世，端居且学灰心。

定自随时隐见，应非与俗浮湛。

廖行之

廖行之　别蒲圻徐丞于金鸡驿次李和卿韵

金鸡亭上小舂容，日射湖光照眼沈。

痛饮壮君堪八斗，剧谈应我避群锋。

笑看天际孤飞鹜，惊起波中老蛰龙。

明日东西各奔走，莫随流俗浪迎逢。

廖行之

廖行之　病中寄武公望二首

四十余年尚转蓬，渠论南北与西东。

但知爱子三迁教，不办谋生一亩宫。

北海可怜真意广，步兵良苦漫途穷。

人生择术须循分，鹏鷃逍遥自不同。

廖行之

廖行之　病中寄武公望二首

轻去千金若弃遗，高情勇决固应稀。

端来共我茅一把，不肯折君腰十围。

世事弹棋无定局，人情蒙穽有深机。

生涯也趁身强健，况是平阳德可依。

廖行之

廖行之　呈四表兄求栖碧遗文

诗亡自昔周之东，末乃赖有三闾翁。

三闾避谗思去国，当时无人歌雨濛。

忠怀义概不见省，独以文字涂幽穷。

高情寓物发叹咏，忧深思远言非空。

富如渤澥产百怪，浩若九万扶摇风。

后来文士引继出，思援弓缴随冥鸿。

二都以降更七代，浸堕侈靡淫哇中。

新奇妩媚乏典则，往往体制多称宫。

汗牛充栋号繁博，简策冗长何其丰。

至音寂寥风雅坠，天球何处求玲珑。

辽辽旷世一杜叟，粹出于正排夷戎。

丁年天宝适倥偬，崎岖奔走方匆匆。

有我未始不忧国，岂若儿辈随朱红。

瞻前无邻后无配，膏馥残賸何丰融。

少陵以来栖碧老，笔锋闪闪矛新砻。

九原已矣不可作，知有妙焌嵩。

生平寤寐祈一见，如垢未沐头方蓬。

君无恐我误雌霓，研覈讽诵犹能工。

廖行之

廖行之　酬罗季康二首

惭愧材非可与言，等閒微籁自鸣天。

井蛙无理只成闹，里妇空颦岂解妍。

君自平生多与点，谁云一语始知然。

欲伸床下殷勤拜，诗律於今属大贤。

廖行之

廖行之　酬罗季康二首

自怜痚拙百奚宜，不省胡颜可媚时。

驰骛功名非我事，欢娱菽水只心知。

风姿故陋难施粉，面目堪憎正类倛。

惟有灵台亦裴度，到君明眼不能欺。

廖行之

廖行之　春日途中

人家二月燕始归，春阴还近清明期。

我行东指来江上，杰木夹径如旌旗。

驱驰不惮百里远，解后时醉青帘垂。

悬知故人隐山市，相见甫迩黄生眉。

廖行之

廖行之　春晚雨中

绿杨庭院雨如丝，已是梅林欲熟时。

惭愧春工起归兴，向来节物彼何知。

廖行之

廖行之　春雪

腊尾春风不著忙，雪花先压百花香。

试为天上玉妃舞，欲遣人间越犬狂。

万里冰壶尘不染，一番琼辅日初长。

东皇喜作吾翁瑞，又报丰年到酉阳。

廖行之

廖行之　次陈颐刚与许拾遗酬唱之作

奇谋端合赞几沈，何事山林意味深。

引类古人方厚禄，忧时百念可灰心。

会看览德翔千仞，未信干霄老百寻。

却笑痚慵真漫仕，閒中赢得二毛侵。

廖行之

廖行之　次纲官王簿韵兼简伯潜二首

江上晴光照眼浓，十分春色满城东。

客怀何限湘波绿，漕事方殷汉粟红。

雅有诗情添兴远，可无酒力破愁攻。

舳舻早晚蒲帆稳，长啸东南万里风。

廖行之

廖行之　次纲官王簿韵兼简伯潜二首

柳岸流莺两两黄，风光浑在一帘香。

休辞老去追随懒，莫遣春归倥偬忙。

满地芳茵犹胜践，漫天飞絮漫轻狂。

溪园早有同游约，准拟杯行引兴长。

廖行之

廖行之　次韵酬郭承禧

黄钟大吕非常器，清庙陈之乃其地。

胡为小用噎寸莛，犹遣咸韶有遗事。

君才栖枳今何时，天意似欲昌吾语。

西山正尔朝气爽，左手好在霜螯持。

连墙顾我劳相过，徙舍羡君安宴坐。

春兰秋菊借芬馨，蚯蚓苍蝇许赓和。

弥明出语如笑嬉，喜悲思苦那能奇。

便须起敬拜床下，敢问所学真谁师。

廖行之

廖行之　次韵酬宋伯潜三首

诗坛得隽敌无强，独立南丰一瓣香。

我欲句中闻妙法，君应肘后出神方。

陶鎔景色春长好，流转风光物自忙。

珍重三薰更三沐，全胜汤饼试何郎。

廖行之

廖行之　次韵酬宋伯潜三首

百拙无堪不自强，身谋犹得学黄香。

青衫良助君衣彩，圆凿何嫌我枘方。

旧雨故人相得甚，浮云苍狗可怜忙。

从君更许闻诗律，唤醒风骚起夜郎。

廖行之

廖行之　次韵酬宋伯潜三首

老懒渠能更倔强，邻墙可恋瓮头香。

卷舒自我聊全璧，非笑从人亦大方。

日永游丝随望远，春深乳燕趁晴忙。

閒来不入邯郸梦，未厌区区白首郎。

廖行之

廖行之　从三舅氏携儿侄游向园分韵得买字

廛居远嚣尘，市隐渺湖海。

闲窗理书卷，乐事供戏彩。

萧然万虑忘，恬尔四时改。

青山满郊园，未省费钱买。

客来笑迂拙，我乃厌机械。

今朝起遨游，欢意与天会。

光风挟霁月，璇宇扫氛霭。

兹游发吾舅，从恿及流辈。

扁舟凌湘波，步屧更东迈。

名园展良觌，珍赏皆胜概。

松筠矗高节，花草足芳佩。

化工自无私，物理欣有待。

从渠春烂熳，壮我胸磊磈。

招邀坐莓苔，取次列鲑菜。

真成脱边幅，底用见奇怪。

酒阑发深省，事往忆初载。

经营赋归田，想像古贤宰。

骑箕久汗漫，种木今猥大。

安能耽燕耫，颇复念兴废。

信美非吾庐，高兴忽天外，

归来且长哦，它时续诗话。

廖行之

廖行之　代贺苏盐生朝

斗杓酒携井络墟，月蓂四荚随盈除。

絪縜和气掬宇宙，葱郁瑞霭充门闾。

门闾自是相家旧，许国勋阀今渠渠。

公侯骨相奇表在，佛祖心谛群疑祛。

长材不惮剸烦剧，入赞枢庭还题舆。

声猷业履蔼中外，使节荣畀东南如。

三湘来领阜通计，九郡咸企澄清车。

民言此地公蘧蘧。当馈注想宁应徐。

姓名行启金瓯书，公府入即潭潭居。

方壶蓬岛有寿域，安用九转刀圭余。

廖行之

廖行之　代人上父生朝诗

杓携娵訾月华薄，瑞霭朝来溢帘幕。

芙蓉犹解姹然红，要与诞弥寻旧约。

霞觞举处金璀错，寿祝庄椿与龟鹤。

鲤庭请学识昌诗，彩衣戏有承颜乐。

廖行之

廖行之　代送守赴湖北漕

紫泥芝检下遥天，绣斧荣更竹使权。

六辔周王新礼乐，重湖楚国旧山川。

澄清风采生麾节，眷倚精神跳动邃綖。

早晚沙堤归步稳，二台齐色耀星躔。

廖行之

廖行之　代游西湖分韵得香字

永嘉有儒宗，学古源流长。

未施经国手，姑绾祠岳章。

岂惟礼秩重，正遣文教昌。

从游者谁子，秀异推荆杨。

潜君春秋学，三传可束藏。

君章湘中杰，况有今黄香。

君贤集董帷，幸甚同耴翔。

吾邦一何遇，石鼓分余光。

坐令士气振，闻者皆激昂。

今朝过封胡，三英璨琳琅。

乘兴访萧寺，草草罗酒浆。

吾侪亦纵臾，十驾随飞黄。

亢宗赖季子，未数颜道狂。

读礼不敢过，养晦须名扬。

旁观且袖手，代斲愧不臧。

聊补分韵篇，一笑薰风凉。

廖行之

廖行之　得长兄书

雨余清梦话踌躇，投晓敲门一纸书。

尺组却能羁壮士，寸心浑欲驾飞车。

清衫小吏谁知子，白发慈亲正念渠。

只道为官志三釜，而今那似守阎闾。

廖行之

廖行之　读浮休诗有感

二十年间儿女諠，糟糠勤苦不堪论。

如今八载君身后，儿已登科又长孙。

廖行之

廖行之　方壶

阅世觚稜如许，照人冰玉渊然。

个里可藏天地，尘中自有神仙。

廖行之

廖行之　丰城道中闻莺书于故县

底事离群今暮春，故人怀想渴生尘。

阳交声断空回首，惭愧迁乔鸟语新。

廖行之

廖行之　丰城舟中

踏遍江湖路几千，买舟因得憩江天。

不嫌烟水牵离恨，要狎沙鸥伴醉眠。

南浦春深波涨岸，长芦风寝浪平川。

生涯喜近长年老，夜半挐音月满船。

廖行之

廖行之　赋压波亭呈益阳赵宰

当涂自诡谯中龙，长驱远斗矜余锋。

孙刘交合出奇计，一炬赤壁成三雄。

荆州畴昔借资地，久假乃复相仇攻。

是时熊湘介二国，北有蜀壘南吴牖。

蛮争触竞已千古，往事独有江流东。

人言此水自云阜，联引澬邵经夷中。

崎岖二梅压盘束，擘裂千嶂烦奔冲。

穷豪究勇力少纵，始得平隰流舂容。

纡余十里仅间暇，趂屭五渚俄冲从。

潴为渟渊产百怪，往往不宅冯夷宫。

春霖夏潦故假藉，谷吐川灌资腾舂。

阳侯客气不自禁，驱胁罔象从群凶。

往时井邑困陵藉，欲已此患嗟无庸。

英英忠定经国手，初日小试勤民功。

不烦燃犀照奇鬼，正尔宴坐销狂烽。

筑亭据胜俯百壑，坐使衮衮皆朝宗。

投巫谩诧邺中老，驱鱷未逊潮阳翁。

横流一旦复故道，精意要与神明通。

吾闻祖龙制六合，欲以盛气陵华戎。

将游会稽示汰侈，乃被涛浙还他从。

区区水波岂云恶，要是暴戾神方恫。

安知盛德虽邑宰，能转造化回天工。

尔来百多六十载，民得平土趋耕农。

只今令尹亦公辈，惟有善政希高踪。

兴言晴雨应如答，岂复旱溢忧匆匆。

喜丰对峙且华屋，一桨横绝江无风。

江头秋深足佳趣，林霭烟暝纷冥濛。

乘间领客共赏胜，亦有情话摅心胸。

夫君岂久吏州县，伟望竞已齐衡嵩。

傥令鲸伏波不作，奠枕四海经渠非公。

廖行之

廖行之　观潮

江接东溟阔，潮从八月高。

只应风捲浪，谁遣怒成涛。

舟楫乘流迅，鱼龙得意豪。

瀛洲今不远，好去钓金鳌。

廖行之

廖行之　海棠

暖日烘晴二月天，万丝垂舞竞春妍。

谁移西蜀寸根远，独领东风一笑嫣。

醉脸凝脂朝过雨，红妆照烛夜笼因。

漫山百卉空粗俗，知是流霞第一仙。

廖行之

廖行之　和丙午衡州鹿鸣宴诗

丹诏飞来万国春，抡才美意属贤臣。

几年志气风云壮，一旦声名日月新。

好把良筹裨负扆，莫贪香饵堕垂纶。

来年上国风光好，喜帖西驰沸路尘。

廖行之

廖行之　和长兄席间书事

穷山二月无多乐，犹作春来料峭寒。

常恐花枝暗萧索，却教诗句漫艰难。

寻芳赖有城西角，泥饮休论日几竿。

他日山僧纪清集，阁中应作画图看。

廖行之

廖行之　和陈必强韵

三旌之位不足贵，万钟於我其何加。

谁如日欲无骨相，底用眼眩鸠盘茶。

哦诗清籁助萧爽，角壮余子空雄夸。

东洋北若不汝较，望叹自失无津涯。

廖行之

廖行之　和春睡

持底赏春晴，清眠自爽魂。

据梧销白日，高枕未黄昏。

蝴蝶飞何乐，华胥梦可温。

周公应不远，心事得深论。

廖行之

廖行之　和春游三首

骀荡融和二月天，邀朋同是饮中仙。

试将拄杖踏芳草，更看兰舟航野川。

酒兴偿花聊复一，诗篇贾勇或相千。

何妨日日寻春去，醉把赓酬授简传。

廖行之

廖行之　和春游三首

寻胜遨游且乐天，楚狂应是地行仙。

一年最好春三月，到处那能花满川。

梦泽诗肠吞八九，河沙醉境渺三千。

眼中况有江舦佩，应作潇湘胜会传。

廖行之

廖行之　和春游三首

雨余迟日放晴天，春入园林点化仙。

为约奚囊行秀野，更看花岛媚清川。

杖头买醉多逾百，笑里挥金知几千。

一段清狂谁会得，谩将高兴付诗传。

廖行之

廖行之　和洞庭古寺壁间韵

六月湖天凛似秋，曾凭樯燕小迟留。

苍崖偃蹇浮屠古，白壁淋淳醉墨流。

吹浪鱼龙供客戏，乘槎斗牛得天游。

一声帝子云環曲，家在蓬壶碧玉楼。

廖行之

廖行之　和家字韵呈同社诸公

平生四海鲁东家，貌敬谁能礼有加。

试问离歌谈狗曲，何如艳曲唱山茶。

广平似铁诗犹好，河内闻箴喜更夸。

惟有谪仙堪痛饮，世间佳处乐无涯。

廖行之

廖行之　和苦热喜雨

吾闻和阴阳，古人喻调鼎。

四时有节适，万类自纾窘。

神哉洪钧播，妙自元气涬。

寒暑递推迁，日月互光炯。

隆冬生流金，酷热启冰井。

由来积以渐，其穷势莫竞。

沿流盍寻源，循踵良自宁。

天功果其全，人事或可请。

民咨思图易，牛喘戒用猛。

于焉贵调燮，持以济炎冷。

今年苦烦蒸，六月无息影。

晴曦煽赫赫，卒岁忧懔懔。

无何阴鸟鸣，恍若商羊骋。

浓云泼黛合，飞电与天等。

谁为投壶戏，多谢一笑肯。

疾雷正昼发，隐隐连夜永。

群龙挟雨飞，靟霈浃四境。

岂惟苏槁苗，已足润顽矿。

欢呼到田稚，扬泊乱池黾。

热恼变清凉，造化只俄顷。

如痛乃遽定，若醉而倏醒。

人情竞欣欣，我寐独耿耿。

旁力今何知，谁其发深省。

古来禹稷志，要在饥溺拯。

行当岁有秋，岂但禾同颖。

群熙正待哺，一饱慰延颈。

恩斯宇宙均，泽可天地准。

怜渠诧祥瑞，得醉矜酩酊。

何人司调元，嗣岁愿多稔。

但令风雨时，谁复浪悲哂。

廖行之

廖行之　和兰仰之咏含笑花

何物包藏欲媚谁，千金难售惜光仪。

空凝巧倩如羞靥，晴吐浓薰已透肌。

一夕举烽徒自苦，三年射雉若为奇。

无情草木欣欣意，却恼多情为赋诗。

廖行之

廖行之　和刘晋父寒食日从郡掾游花光相祠绝江访向园赏春韵三首

官事何时了，郊行亦兴佳。

不因修佛供，端为忆诗家。

歌櫂浮春浦，吟筇倚暮花。

翻思红蘥句，想像怨年华。

廖行之

廖行之　和刘晋父寒食日从郡掾游花光相祠绝江访向园赏春韵三首

不作春游去，那能诗思佳。

春山长在眼，白酒不谋家。

泛泛一蓑钓，冥冥几树花。

相从有真趣，无梦到京华。

廖行之

廖行之　和刘晋父寒食日从郡掾游花光相祠绝江访向园赏春韵三首

寒食江头去，精蓝景象佳。

怀人悲往事，得句念无家。

飘泊苦多病，颠狂因恼花。

那知三百载，崇祀有光华。

廖行之

廖行之　和刘寺簿韵就述丐祠意

衡湘风物佳，微产亦丰美。

清腴足秔稻，隽永到梨柿。

一饱自有余，此乐渠有涘。

况逢使君贤，公余多燕喜。

新诗且间作，健笔时一泚。

形骸了区别，肝胆洞遐迩。

言论斯霭如，旨意意不忘起。

梧槚良哉培，稂莠早耘耔。

我愚莫孰何，流辈敢伦似。

每闻循循诱，敢愧空空鄙。

高堂有白发，富贵宁羡彼。

丐公成此心，万事欢菽水。

廖行之

廖行之　和罗舜举

岸岸花飞客思浓，拍空烟水与天东。

暮云横岭依依碧，朝日翻波衮痛红。

鸥共忘机元自适，鼍犹鸣鼓定谁攻。

凭栏万里危楼望，愁绝江南一笛风。

廖行之

廖行之　和罗舜举

对酒怜鹅满意黄，江天风暖水纹香，

诗情到底能多助，官事由来未苦忙。

晴雨不妨春自好，醉醒何择我非狂。

几时容与扁舟去，浩荡烟波情兴长。

廖行之

廖行之　和罗舜举三首舜梦中得腊酒催诗处春幡剪彩时二句足成四韵属余和之

世态醯鸡舞，尘缘野马驰。

眼中惟俗物，梦里是真知。

彩笔神传夜，春池句得时。

渠侬未应愧，百世与风期。

廖行之

廖行之　和罗舜举三首舜梦中得腊酒催诗处春幡剪彩时二句足成四韵属余和之

日月游驹迅，光阴激箭驰。

自应怜未遇，谁解语先知。

消息春来好，功名梦到时。

更凭询造物，无作戏人期。

廖行之

廖行之　和罗舜举三首舜梦中得腊酒催诗处春幡剪彩时二句足成四韵属余和之

世无良乐久，骥足谩驱驰。

尚喜心无愧，渠忧人未知。

尘埃浑眯目，魂梦识佳时。

好在张仪舌，男儿讵可期。

廖行之

廖行之　和马茂先净因阁中所题

纷纷红紫泄天机，已是山城春半时。

顾我逢花须泥饮，高情难许俗人知。

廖行之

廖行之　和前韵

有赋为招隐，无文可送穷。

郢歌应寡和，齐瑟自难工。

好在南山雾，高眠北牖风。

此心奚所得，要与古人同。

廖行之

廖行之　和前韵

久雨送春晚，倦游怜客穷。

不因人事谬，安得诗篇工。

莺语唤昨梦，鸡声惊晓风。

此时无好句，愁绝有谁同。

廖行之

廖行之　和前韵

诗原渺万顷，衮衮来无穷。

定应游戏尔，岂事雕琢工。

三章见囊颖，一读清头风。

贫儿获兹富，往往至宝同。

廖行之

廖行之　和清明后即事

柳阴嫩绿藏莺语，花径余香著燕泥。

南亩十分农事好，平畴野水称耕犁。

廖行之

廖行之　和清明前即事三首

乍雨还晴近禁烟，踏青人憩楚江边。

花枝处处争妍媚，妆点春光二月天。

廖行之

廖行之　和清明前即事三首

漫山百卉效奇珍，万喜原头雀舌新。

不待清明改泉火，撷芳收取最先春。

廖行之

廖行之　和清明前即事三首

雨歇花畦径未乾，春衣初试觉轻寒。

所欣节物能多好，祓禊临流江水澜。

廖行之　和人乞朱樱十首

见说朱樱正及时，眼穿火齐晓云披。

筠笼走送还能否，好带朝霜摘几枝。



廖行之　和人乞朱樱十首

桃李从渠著斗量，明珠颗颗更含香。

红颜不老如丹渥，笑诧南翁见未尝。

廖行之

廖行之　和人乞朱槴十首

当年上苑得殊观，尔许匀圆讶走盘。

容易香山白居士，漫同樊素等闲看。

廖行之

廖行之　和人乞朱樱十首

浮沉闲却紫玻璃，洗盏丁宁已戒儿。

会见金盘红万颗，为君痛饮倒酴醿。

廖行之

廖行之　和人乞朱樱十首

侯门珍膳诧猩唇，肉食愚哉鄙若人。

安得頳珠洗荤濁，骊龙方寐讵非真。

廖行之

廖行之　和人乞朱樱十首

那须得得列杯盘，不念贫儿逐弹丸。

齿颊犹能识珍味，乞渠细咀辨甘酸。

廖行之

廖行之　和人乞朱樱十首

旧闻云梦泽边城，饱饫林间主不嗔。

薄暮一鞭飞骑迅，归来盈袖熟红匀。

廖行之

廖行之　和人乞朱樱十首

族派蟠桃谱牒存，三千历岁物难群。

黠儿尚许三偷摘，可是年年不见分。

廖行之

廖行之　和人乞朱樱十首

连朝急雨相狂风，愁绝枝头入望中。

不比来禽与青李，端能炯炯照颜红。

廖行之

廖行之　和人乞朱樱十首

恼乱诗情庾子山，馋涎浑似未朝餐。

张颐一饱非难办，争得君家伏火丹。

廖行之

廖行之　和芍药

牡丹摧尽蘥初成，花谱还应压后生。

右掖昔年陪俊赏，幽兰今日助诗情。

当阶镇日翻红艳，傍砌何人耫秀英。

国色要须归第一，花王从此浪收名。

廖行之

廖行之　和石鼓宴士二首

几年蓬藋翳儒宫，文物新还俎豆中。

幸甚诸生初见武，欢然置酒更亲崇。

晴牧楚峤千峰雨，薰奏虞弦万籁风。

须信廉平汉循吏，可能齐鲁化蚕丛。

廖行之

廖行之　和石鼓宴士二首

江头秀木碧参空，喜见新晴到眼中。

秩秩北林筵有序，潭潭东阁礼尤崇。

广平元老今贤杰，江左夷吾正祖风。

况复赣君崇教养，清阴到处绿成丛。

廖行之

廖行之　和食蕨三首

放箸朝来颇不贫，野盘春蕨正宜人。

玉条缕缕东风软，惭愧山家为荐新。

廖行之

廖行之　和食蕨三首

根莇蔓衍布山巅，一夕春雷引怒拳。

足我穷中八珍味，竹萌木耳更求旃。

廖行之

廖行之　和食蕨三首

不须态掌夸珍膳，安用鸡趺快嗜情。

富有漫山千臂指，何妨採撷日充盈。

廖行之

廖行之　和四十五叔庆谦子过省二首

行年五十尚青衫，耿耿胸中负不凡。

那意宁馨联桂籍，只知清白映冰衔。

平生济叔耽周易，何日商宗起傅岩。

好上公车治安策，绿缇飞诏下方函。

廖行之

廖行之　和四十五叔庆谦子过省二首

长笑痴儿恋戏衫，拖泥带水漫卑凡。

何如一动君王听，不入徒劳簿尉衔。

细水循除空虢虢，泰山终古镇岩岩。

可怜司马身华宠，晚作谀书拟奏函。

廖行之

廖行之　和松坡刘迂诗二首

秋来吾亦爱吾庐，松菊交情未省痚。

底逐风埃轻去鲁，尚余客气欠清除。

廖行之

廖行之　和松坡刘迂诗二首

碌碌随人未足旌，折腰趋走太清生。

绝怜抗直陈公子，晚欲凭书入帝城。

廖行之

廖行之　和松坡刘迂诗四首

新凉凭雨入郊墟，却置诗书困简书。

顾我尘埃随野马，今谁风味忆鲈鱼。

可能三釜从吾好，且放双眉满意舒。

賸买一尊浇祑磈，从他虢虢水鸣除。

廖行之

廖行之　和松坡刘迂诗四首

白云飞处祝融墟，心切平安一纸书。

浪走毛生惭捧檄，清贫羊续漫悬鱼。

银蟾浮彩秋尤好，金粟含香桂欲野。

指日安舆奉颜色，彩衣容与戏庭除。

廖行之

廖行之　和松坡刘迂诗四首

平生湖海敝貂裘，一笑周南底滞留。

豪放不妨诗李白，峥嵘何意吏朱游，

悠悠世上难穷事，落落胸中肯著愁。

高兴横秋浑不浅，月明还上武昌楼。

廖行之

廖行之　和松坡刘迂诗四首

满袖风埃季子裘，谁怜斗粟漫淹留。

栖迟岁月浑闲事，放浪湖山得胜游。

一律任渠从滥吹，数杯容我且浇愁。

只应好在平生志，更上陈登百尺楼。

廖行之

廖行之　和送春四首

潇湘江上送春归，酒榼何人共我携。

不是吾侬怨春别，明朝车马各东西。

廖行之

廖行之　和送春四首

三月清工倦欲归，花神应约手同携。

明年早赴东郊迓，未论渠侬南北西。

廖行之

廖行之　和送春四首

{左日右晚}晚春光作意归，送春谁把酒樽携。

多情风雨留连处，几看霖霪到日西。

廖行之

廖行之　和送春四首

匆匆春驭去何忙，挽系难凭柳线长。

好著新晴送行色，莫教风雨漫彷徨。

廖行之

廖行之　和汤无邪

东风习习初春天，流澌冻解兴鱼潜。

池波生绿纹漪涟，和气已觉弥天渊。

人间佳处不独此，我有嘉客称世贤。

怀归不肯依刘表，满怀賏月清光皎。

君行天下眼力高，泰山自见秋毫小。

往时祖烈通帝震，凛凛奚啻霜松清。

力扶彝伦正皇极，精贯日月伊忠诚。

声弥宇宙身卑下，贪天下愿群龙驾。

功高德厚愈流光，谁信幽潜空厚夜。

吾闻丹穴多祥鸾，正论世济非论官。

惭卿惭长彼何事，五公四世嗤新安。

欣然如君食旧德，澜翻自诡真奇特。

潇湘江上忽相逢，熬游远自蚕丛国。

诗豪气侠负家传，平生重义不重钱。

千金万镒随手尽，南来祗有两臂全。

且言昔与吾兄别，相勉相期皆远业。

六年万里天西南，历井扪参淅今接。

故人已作骑箕英，憔悴倦游谁可伦。

风波险阻厌蜀道，恨不泽国归垂纶。

如今岂乏资身策，家在吴江天一域。

床头金尽何足言，气干牛斗心金石。

不须伍举谈班荆，开心见胆须真情。

交游衮衮半朝露，家有谏省真难兄。

听君话言坐未定，投我新篇富嘲咏。

我思伯氏不可作，君为感叹岂其命。

自惭无力空殷勤，扶摇孰起垂天云。

愧无词华堪掞庭，安得琼琚持报君。

廖行之

廖行之　和晚菊三首

覉寓穷秋几许清，晚芳犹尔亦何荣。

东篱旧岂论余子，三径今应愧老成。

气吐耐堪供饮兴，登临那得厕群英。

节华要是丈人行，俗眼谁知省屈平。

廖行之

廖行之　和晚菊三首

何事秋光老更清，故应有菊占秋荣。

后来汉陛知薪积，晚出商山叹翼成。

三径惟将松比操，东篱那为酒含英。

纷纷红紫随时好，臆对西风诉不平。

廖行之

廖行之　和晚菊三首

荒凉篱落露华清，菊为重阳特地荣。

奔竞斗心知戒在，痚迟懒性习闲成。

偿秋为子添秋兴，见晚知谁恨晚英。

赖有南山陪旧望，悠然目彬与云平。

廖行之

廖行之　和武必达郢亭杂咏韵

君家华屋隐松关，满壑清风六月寒。

半岁胡为漫蓬转，篇诗犹解惜春阑。

人言占马应东首，我欲移文向北山。

试问啼鹃缘底事，书情终日劝人还。

廖行之

廖行之　和武公望从人觅酒二首

野店醪香尚带烟，中山醖久漫经年。

公营恶草安吾分，太白高吟羡子先。

好办一尊常对月，谁能百斛更浮川。

正须浇我笑天口，富贵浮云且任缘。

廖行之

廖行之　和武公望从人觅酒二首

春愁满眼久驱除，懒问生涯念及孥。

但得论文留客醉，不妨问字到山居。

寒收冻面应浮蚁，暖入芳腴可泛酥。

便欲呼儿洗杯酌，陶然应许及波余。

廖行之

廖行之　和武公望催梅三首

长羡南枝笑北枝，东风能早亦能迟。

而今满树浑无那，管领春光更有谁。

廖行之

廖行之　和武公望催梅三首

准拟花前玉斚飞，那知辜负隔年期。

枝头未报春来信，閒却西湖处士诗。

廖行之

廖行之　和武公望催梅三首

丝丝弱柳犹迎岁，点点飞霙亦饯年。

可是清高厌纷竞，百花那许著鞭先。

廖行之

廖行之　和武公望雪梅五首

雪里最怜梅破萼，花时那负岁寒心。

不因王子聊乘兴，争得林逋为赏音。

廖行之

廖行之　和武公望雪梅五首

自是阳和生处有，不同凡卉竞时开。

居然茹雪犹全节，底为藏冰但却灾。

廖行之

廖行之　和武公望雪梅五首

刺火艺兰能九畹，白衣访菊亦东篱。

君诗唤起西湖老，好处何憀幼妇碑。

廖行之

廖行之　和武公望雪梅五首

腊残春到无多日，留得清芬伴倾椒。

却放东风吹冻裂，遣渠堤柳又新条。

廖行之

廖行之　和武公望雪梅五首

水精宫阙偏宜汝，铁石心肠肯受欺。

应笑蜡梅犹族姓，只堪薪槱荐晨炊。

廖行之

廖行之　和惜香红二首

花神那作世间香，狂蝶游蜂暗断肠。

不是朱颜向人吝，耻随桃李倚门墙。

廖行之

廖行之　和惜香红二首

韬藏馥郁保天真，珍重芳姿肯殢人。

莫道清高便无韵，春来谁是解全身。

廖行之

廖行之　和喜雨诗

夏畦云稼忧芳蕤，炎官火伞烘晴曦。

何人半夜起龙蛰，慰我卒岁丰年期。

吾生正作一饱计，天意似悯三农时。

椎牛酾酒乐村社，帝力於尔其谁知。

廖行之

廖行之　和徐志父道中池亭独游之什二首

炎风勃勃触轻衫，何事驱尘未解骖。

清我一泓能湛湛，洗渠变耳任喃喃。

方从君子欢相爱，未信樵夫笑不谈。

他日通泉访陈迹，光芒宝剑与天参。

廖行之

廖行之　和徐志父道中池亭独游之什二首

闻弦那用湿青衫，俛首盐车骥可骖。

珍重居污自贞洁，飞扬巢幕漫呢喃。

云天意气生怀抱，尊俎风流入笑谈。

不碍哦诗佐清逸，明朝敛板又庭参。

廖行之

廖行之　和杨公维二首

子云家无儋石储，日有载酒过门闾。

道丰泽衍今甫大，天理报施宁欺予。

我惭投李得珍贶，俗眼快耫真璠玙。

何当急走问奇字，报语姑以先勤渠。

廖行之

廖行之　和杨公维二首

杨侯胸中万卷书，澜翻骚兴辄三闾。

文成素藁富柱腹，词有余锋须贾予。

俊逸谁追新轨辙，温纯端拟古璠玙。

我渐不作池塘梦，徒羡清沟愧濁渠。

廖行之

廖行之　和益阳赵宰六首

为邦何所急，劝学最留情。

数仞新儒馆，千年继武城。

梁间珍篆古，门外碧波平。

会有明伦士，培风纵鹗横。

廖行之

廖行之　和益阳赵宰六首

食黮从吾化，安舆本若情。

有能奔晋盗，何用筑秦城。

一邑诚天幸，三年赖政平。

儒功固如许，仪舌漫纵横。

廖行之

廖行之　和益阳赵宰六首

驭吏胡为术，临民若用情。

两难诚具美，双璧重连城。

威爱无偏举，权衡自适平。

吏忠民更乐，协气日流横。

廖行之

廖行之　和益阳赵宰六首

世治不忘兵，公深爱国情。

雄张新汉壁，势压旧吴城。

夜月鸣笳肃，秋风列燧平。

农耕浑自适，是处亩从横。

廖行之

廖行之　和益阳赵宰六首

底事及幽冥，仁人恻隐情。

怜渠犹旅骴，为尔返乡城。

泚颡人应化，分香讼亦平。

存亡俱惠泽，高义与云横。

廖行之

廖行之　和益阳赵宰六首

胸中涵万象，江上漫怡情。

突兀飞华屋，依微出化城。

所欣逢岁有，此意乐时平。

登览多新句，何须马槊横。

廖行之

廖行之　和咏莺

雅正余音隐小成，咿哇嘈囐彼何荣。

数声睆彼迁乔语，一洗纷纷百口鸣。

廖行之

廖行之　和游归来园韵

咄咄紫桑久卜邻，轩轩少室竟何人。

一丘奇兴心犹远，千古论交迹未陈。

奋锸自随天地阔，园林好在岁时新。

东风相逐经行处，花草禽鱼不计春。

廖行之

廖行之　和游归来园韵

簿书丛里厌纷埃，夙驾輶轩此地来。

好是板舆将母乐，不妨樽酒为花开。

难拚胜赏哦诗适，生怕严城打鼓催。

明日江头还眺望，松风阁上几徘徊。

廖行之

廖行之　和游子叹

前年春种方萌蘖，我喜群来屐几折。

今年湖田农正忙，君从伯氏听渔榔。

平生四海饶足力，到处哦诗不虚日。

高怀一笑无心坛，暮秣燕冀朝吴餐。

从渠小知但莽苍，羁馽维络游龙颡。

男儿遇合自有秋，此志宁为温饱休。

廖行之

廖行之　和曾知运寄兄诗二首

得丧区区指屈伸，褰裳归去楚江滨。

莼鲈到底秋风美，牛斗依然夜气新。

满壑烟霜供啸傲，传家诗礼照清贫。

不须变姓吴门隐，自有相从化鹤人。

廖行之

廖行之　和曾知运寄兄诗二首

忠孝蝉联萃一门，雁行相望款天阍。

青云有弟先行志，蓝绶今兄亦拜恩。

肘印一时饶季子，风雩千载见诸孙。

二难金玉交辉映，出处相高德义尊。

廖行之

廖行之　和张王臣

词伯今犹从事衫，追风才轶谢羸骖。

浪传齐己声江左，不见弥明隐岳南。

骚读正堪供痛饮，箎音那许接高谈。

君家况有輶轩法，乞与新编得细参。

廖行之

廖行之　和张王臣登清斯亭韵三首

一年好景负黄花，洗眼江梅傲岁华。

把酒欲从天问月，知时谁解营飞葭。

人情似水多泾渭，世味如禅说蜜樝。

只可高吟酬节物，莺声早晚又天涯。

廖行之

廖行之　和张王臣登清斯亭韵三首

一夜寒窗剪烛花，细寻诗派忆京华。

爱人欲赠两溪竹，吊古谁荒大泽葭。

味永黄鸡羹苦菜，香清沈水著榠樝。

拈来信手皆佳句，浩叹东洋渺际涯。

廖行之

廖行之　和张王臣登清斯亭韵三首

海棠冬暖亦狂花，步绕畦区羡物华。

微雨苍茫低塞雁，寒声寂历到汀葭。

映人清绝梅松竹，照眼黄垂橘柚樝。

自喜闲中足幽兴，不妨时理醉生涯。

廖行之

廖行之　和张王臣郊游韵三首

君访西郊古佛家，还因烧佛问丹霞。

可能同住依弥勒，应是前身悟木叉。

林杪危亭供宴坐，门前翠袖俨排衙。

纷纷廛市何时了，静看优昙浩劫花。

廖行之

廖行之　和张王臣郊游韵三首

山头笑语落千家，晓入登临引暮霞。

极目未应烦笏拄，招朋端不羡鱼叉。

归来皓月明於烛，睡熟黄紬卧放衙。

幕府官闲诗思敏，赓酬亹亹笔生花。

廖行之

廖行之　和张王臣郊游韵三首

秀句清圆掩百家，锦心幽思定餐霞。

凤骚谁敢阯严律，诵数惟应满洛叉。

已有文名肩杜曲，却怜覉旅赋彭衙。

自嗟下里陪高唱，羞说花时鼓子花。

廖行之

廖行之　和真珠花二首

琼林玉女职司花，装缀珠玑泣露华。

妙手有神俄点化，灵根何日下天涯。

廖行之

廖行之　和真珠花二首

累累璎珞作新装，万蘤匀开细细香。

好是花时最清绝，月明珠露夜初长。

廖行之

廖行之　和周少晳咏梅韵五首

孤根应得暖先回，天惜花房遣护开。

早是冰肌自清绝，却因冠玉更奇瑰。

廖行之

廖行之　和周少晳咏梅韵五首

太息凋年雨木冰，岁寒心事属何人。

携筇试绕墙边树，喜见琼林第一春。

廖行之

廖行之　和周少晳咏梅韵五首

银色诸天渺不穷，森罗万象匪靡鎔。

眼明的历南枝好，绝胜瑶台月下逢。

廖行之

廖行之　和周少晳咏梅韵五首

天姿不解入时妆，缀佩联琼特地芳。

几日东风回陇首，却教群卉羡天香。

廖行之

廖行之　和周少晳咏梅韵五首

弱植卑丛冻易摧，百花谁伴雪花开。

如今最识春先处，红紫纷纷亦漫栽。

廖行之

廖行之　和宗秀才惠诗七首

五世儒冠愧甲门，池浪何意濯尘缨。

不嫌山鬼揶揄笑，宁得齐儿舒缓名。

廖行之

廖行之　和宗秀才惠诗七首

吾祖元丰一桂枝，百年门户尚余辉。

箕裘敢说韦平事，且学宽饶衣短衣。

廖行之

廖行之　和宗秀才惠诗七首

正学心端不论材，吁嗟媒禄漫梯阶。

岁寒万木多摧折，凛凛乔松不可理。

廖行之

廖行之　和宗秀才惠诗七首

千户侯封有国权，裁能姜韮当畦千。

如今谁是凄凉尉，却有新诗可手编。

廖行之

廖行之　和宗秀才惠诗七首

平生南岳望重湖，烟霭苍茫认有无。

可是能来访苗俗，只今风化已唐虞。

廖行之

廖行之　和宗秀才惠诗七首

藉甚家声杜小冠，公候衮衮照门阑。

培风小作湖山隐，九万扶摇正好看。

廖行之

廖行之　和宗秀才惠诗七首

有道如君方杜门，无能惭我亦乘轩。

殷勤好在经纶学，早晚亲承雨露恩。

廖行之

廖行之　和阻风潜江以诗祷神

江行几日风打头，江上客子添牢愁。

人言水神喜作祟，客欲精祷姑维舟。

平生结习口语业，篇诗敢告波神休。

欣然回首领此意，一息千里聊乘流。

廖行之

廖行之　怀程正翁

江上送君归，灯前凝我思。

源流嗟世远，师友不吾欺。

此道无今昔，人生易别离。

江湖几千里，从此尚心期。

廖行之

廖行之　还十五弟文稿

文府高扃守鬼神，蔽亏那掩艳华春。

屠门肯作朵颐过，龙颔经攘照海珍。

十袭莫论藏弆宠，双眸姑浣向来尘。

从兹染指谙腴味，藜苋难甘诳腹贫。

廖行之

廖行之　寄舅氏

北山结斋处，爽垲非嚣沙。

开轩寻丈间，四座情誾誾。

君无挟长态，我亦忘等伦。

终朝究道艺，得趣何其真。

一从分携去，声迹如参辰。

相望远十舍，诲席无由亲。

秋高鳌峰秀，得助尤清新。

明珠不分锡，何以尉吾贫。

廖行之

廖行之　寄题李筠叟主簿所居竹斋

寄傲宁须门柳，哦诗不必庭松。

伴我虚心直节，领渠明月清风。

廖行之

廖行之　江皋即事

霜肃守空晴意力，江清一带玻璃碧。

微波漾日光浮浮，万顷无声流寂寂。

湾头轻舠一叶微，篙工急刺驰如飞。

饥鸦见人自惊去，未若鸥鸟能忘机。

船头午后炊烟起，飒飒微风掠苹尾。

江皋有客意何如，独立无言望江水。

廖行之

廖行之　江楼雪望

几日凝空雪未阑，江头乘兴一凭栏。

瑶池宫阙连天迥，琼圃山川特地宽。

极目龙沙千里远，倚空冰柱数峰寒。

望中浑觉蟾宫近，便欲乘风寄羽翰。

廖行之

廖行之　江上舟中

京尘无奈染征衣，况是南宫逐客归。

后夜子陵台下去，只应惭愧钓鱼机。

廖行之

廖行之　将归新城乡舍邀赋诗赠行

请君吟诗送我归，我归虽作半月期。

马头黄埃且百里，村店白酒占双旗。

只今柳丝东城路，万缕方作青青垂。

归来应未及飞絮，自取春色开修眉。

廖行之

廖行之　旧友家睹书劄感成

下马连声扣竹门，主人何事感遗恩。

回头泣向儿童道，重见甘棠旧子孙。

廖行之

廖行之　立春二首

晓雪才过天气清，喧阗钲鼓喜迎春。

世间多少虚名事，彩仗驱牛又一新。

廖行之

廖行之　立春二首

随意旛花剪缀新，杯盘草草簇芳辛。

还欣好景平生事，赢得旬余分外春。

廖行之

廖行之　落花三首

春深处处有花妍，已觉春工兴浩然。

投晓凭栏枝上看，飘零赢得舞容翩。

廖行之

廖行之　落花三首

花枝春老不禁寒，一夕狂风到画栏。

飞尽繁红委苔径，明朝犹作锦茵看。

廖行之

廖行之　落花三首

芳心都付蜜纷披，薄恨狂峰有底知。

红雨一番春事罢，绿阴谁把酒杯持。

廖行之

廖行之　梅

江北江南入夏来，云蒸日煦欲黄梅。

邸居兀坐关山隔，空想微酸到齿隈。

廖行之

廖行之　梦

家山归梦恍悠然，小阁逢迎尚世缘。

惊觉邻鸡号月曙，不堪欹枕小窗前。

廖行之

廖行之　觅酒於宋伯潜

典衣无策渐朝衫，早计君毋笑拊骖。

未辨墙头仍翁下，空哦斗北与箕南。

蒲萄不作凉州想，庚癸犹酬褐父谈。

折简更招花下饮，可能离坐亦容参。

廖行之

廖行之　暮春偶成四首

残花自开落，迟日半晴阴。

翡翠山容暗，蒲萄江涨深。

绿杨浑作絮，黄鸟欲成瘖。

春事今如许，谁能首酒斟。

廖行之

廖行之　暮春偶成四首

蒲渚生新涨，花蹊长绿阴。

微风将暑至，一雨共春深。

强聒燕何吻，卑喧蛙未瘖。

有怀无可奈，吟兴发清斟。

廖行之

廖行之　暮春偶成四首

小雨纤纤润，轻云淡淡阴。

溪光清绝处，山影悴微深。

蚕市朝何寂，牛歌晚不瘖。

高吟怜节物，合把酒尊斟。

廖行之

廖行之　暮春偶成四首

春色堂堂去，云容故故阴。

情连芳草远，愁共碧波深。

一雨能多久，鸣鸠只合瘖。

杖头方寂寞，那得濁醪斟。

廖行之

廖行之　暮秋闻雁

微日输晴宿霭妆，征鸿迎暖到南州。

相呼相唤稻粱熟，年去年来芦苇秋。

琴操曾遗中散恨，海濒还见子卿不。

夕阳莫傍江楼去，长有别离人倚楼。

廖行之

廖行之　萍乡道中

萍实乡中雨初歇，野溪流水奔惊湍。

蚕功欲登蚕妇急，春阴已浓春事阑。

飞绵漫空白雪舞，叠巘插汉青螺攒。

家山归去此无几，眼底已作潇湘看。

廖行之

廖行之　七夕

从昔人传鹊作桥，一年牛女会清宵。

几家乞巧罗瓜果，是处开樽沸管箫。

云雨暂成银汉约，风雷催趁玉晨朝。

凭谁与问支机石，好上仙槎款碧霄。

廖行之

廖行之　七夕

目切云垂望，心驰枕忘凉。

两年违色养，七夕又他乡。

坐想斑衣戯，胡为捧檄忙。

何人翟方进，将母冠岩廊。

廖行之

廖行之　弃屣有感

蹈遍关山日几西，周旋步武镇相依。

居贫原宪履长决，战罢吴王屦不归。

已类惫靴无复召，空憀释屩顿成非。

尘劳弃屣今何有，纵尔双凫自在飞。

廖行之

廖行之　钱塘买舟西归

畴昔春江上，诗成感旧游。

重来正炎日，还复理扁舟。

兴逐轻帆远，愁随急雨收。

三年四来往，依旧水东流。

廖行之

廖行之　遣兴四首

贱宜人弗齿，贫遣日劳心。

不著新诗句，春愁那可禁。

廖行之

廖行之　遣兴四首

穷达渠非命，机关不到心。

新诗聊自遣，高兴若为禁。

廖行之

廖行之　遣兴四首

无客共谈道，有谁能赏心。

人生要自得，穷困吾能禁。

廖行之

廖行之　遣兴四首

一生俱有分，万事要无心。

强聒诚行险，危哉安可禁。

廖行之

廖行之　清江道中

客里春愁万斛量，随身抖擞一奚囊。

了无池草入诗梦，粗有山花供酒狂。

半载飞蓬成底事，几钩新月误相望。

夕阳又傍空山宿，杜宇声中入异乡。

廖行之

廖行之　秋夜读书示谦

百年诗种世科存，三载相望两拜恩。

主簿从渠称大小，儒冠喜我到儿孙。

立身正要先忠孝，力学尤须造本原。

老矣寸阴犹共惜，日新期汝大吾门。

廖行之

廖行之　秋夜读书示谦

常记吾公诲语存，岂唯抚育念深恩。

要将礼义扶门户，常把诗书训子孙。

众耳尚闻垂绝语，尔曹无负起家原。

殷勤事业能无忝，何羡于公驷马门。

廖行之

廖行之　如新墙宿於刘叟逆旅

一雨洗残暑，初秋生嫩凉。

寸岑余黛绿，多稼已云黄。

早觉宦情薄，可能诗兴长。

空惭赋囊粟，持底报君王。

廖行之

廖行之　溽暑中一雨遂翛然枕上口占喜凉

枕簟翛然夜气舒，烦蒸无复到襟裾。

殷勤多谢天公意，一雨生凉足有余。

廖行之

廖行之　山居三首

鸟语唤回春梦，鸡声叫出朝暾。

一段可人晴景，几家深处田村。

廖行之

廖行之　山居三首

暖地池塘早绿，春和笋蕨先肥。

惯作田家活计，懒随廛市关机。

廖行之

廖行之　山居三首

贵贱孰欣孰戚，穷通何损何加。

成毁举同堕甑，妍媸不属铅华。

廖行之

廖行之　山枣道中

疾雷将雨风怒号，夜半破屋声嘈嘈。

平明野水一犂满，浮云忽散青山高。

三湘归来故清绝，半载何事徒捐劳。

可怜辜负春已晚，莺老花残空濁醪。

廖行之

廖行之　上湖北赵司仓三首

君侯德业简渊衷，亟上朝端望寝隆。

鵷鹭羽仪从北阙，骖騱礼乐正西风。

六条郡国褰帷里，万里沅湘揽辔中。

早晚诏书归衮舄，由来周召合三公。

廖行之

廖行之　上湖北赵司仓三首

黼扆天高德意深，恩言临遣重丁宁。

九霄雨露新英节，一日风雷遍洞庭。

财力定能均息耗，米盐因得裕常经。

如今想见南翁喜，长望吴头认使星。

廖行之

廖行之　上湖北赵司仓三首

廷尉年来犴狱清，更凭藻鉴惠诸生。

新奇往往多闻罢，朴鲁区区亦意成。

已见规橅通造化，会看勋业正钧衡。

先生小试澄清手，天下飆飆。

廖行之

廖行之　上湖南孙漕四首

湘郡湘城四十余，赋租无爽岁无虚。

三年自是澄清泽，一吏何能抚字书。

底事古人勤劝课，由来国计在阎闾。

南阳谁守蒲谁宰，更赖褰帏使者车。







卷175

廖行之

廖行之　上湖南孙漕四首

湘水湘江衮衮流，南连五岭北荆州。

造船行粟无遗算，自叶流根皆运筹。

国计已多刘晏策，民情滋欲寇恂留。

善刀莫起疱丁念，何止恢恢十二牛。

廖行之

廖行之　上湖南孙漕四首

湘欲湘人百不忧，田无异论只歌讴。

皆言此日孙夫子，还是当年郭细侯。

不信民情容易得，可能仁闻镇长流。

而今九君皆膏泽，看取黄云万顷秋。

廖行之

廖行之　上湖南孙漕四首

湘雨湘田处处同，谁知公意与天通。

爱民天亦忧民事，望岁公应喜岁丰。

自古强兵先足食，从今积粟可平戎。

关中事业非难办，要看他时第一功。

廖行之

廖行之　上浙西张帅十首

先世精忠百世尊，重扶日月正乾坤。

岁寒最见乔松节，凛凛清规在子孙。

廖行之

廖行之　上浙西张帅十首

大学无传久晦冥，英英伯氏独推明。

隐斋会得名中意，明道伊川真弟兄。

廖行之

廖行之　上浙西张帅十首

天邑由来归浩穰，正凭威信执豪强。

次公不到圆机处，须索神医肘后方。

廖行之

廖行之　上浙西张帅十首

条教初颁洽里闾，米盐靡密见纡余。

而今坐啸铃斋肃，雁鹜行空无簿书。

廖行之

廖行之　上浙西张帅十首

荐士今谁有古风，不论痚戚与穷通。

怜渠报国河南尹，愧我无私第五公。

廖行之

廖行之　上浙西张帅十首

朱履长裙客几千，双凫乘雁一天渊。

交情可笑书门老，不省从来有失贤。

廖行之

廖行之　上浙西张帅十首

御吏何忧束湿难，如今门内已相安。

羔羊正使闲风化，他日翁归尚可观。

廖行之

廖行之　上浙西张帅十首

稔恶偷儿喜探丸，迩来通夕寝何安。

铸顽自有金丹诀，何事区区柱后冠。

廖行之

廖行之　上浙西张帅十首

榷酤谁云一切功，军储百万若为丰。

能令利入皆公上，从此深根得裕农。

廖行之

廖行之　上浙西张帅十首

曾上云端款祝融，更临涛海揖清风。

於今又见张夫子，眼底纷纷一洗空。

廖行之

廖行之　社日雨

一年好乐九十日，底事天工力作难。

自古惜春晴有几，只今连夕雨犹{上雨下酸}。

朝来已报山城社，客里那知花信寒。

遥想故园田父乐，伐豚酾酒树团栾。

廖行之

廖行之　食菜作二首

吾儒不羡能方丈，彼相胡为食万钱。

谁识春来有珍味，乐如疏食曲肱眠。

园中菜把勤能致，曹掾莼羹美未专。

便作远谋胜肉食，他年无愧作诗篇。

廖行之

廖行之　食菜作二首

春来日膳菜数本，绝胜杖头携百钱。

但得园蔬非馑岁，肯令午梦搅清眠。

食芹有美吾思献，采菲无遗利可专。

莫笑先生长诳腹，解吟朝日照盘{上艹下扁}。

廖行之

廖行之　示梦龙侄

小验文场粗慰心，读书从此更谆谆。

要令大敌尤能勇，须索新功又过人。

得力无过亲翰墨，致身端可上星辰。

秋风春浪鳌头好，拭目吾宗尽国珍。

廖行之

廖行之　寿巴陵朱宰

万里沅湘浩荡秋，秋来佳致日清遒。

湖平一碧波光静，雨足千崖暑气收。

底事欢声腾下隽，祗今贤宰在中牟。

民情天意归仁寿，看到三公尚黑头。

廖行之

廖行之　寿湖南管仓五首

齐卿善高奚，为治孰过之。

到今民受赐，微管嗟吾其。

宜哉世祀昌，有此廊庙姿。

功名方鼎来，端亚萧与伊。

廖行之

廖行之　寿湖南管仓五首

敬仲始盐筴，丰财此权舆。

端能佐经费，农末深相须。

惟皇叙八政，国裕民无癯。

谁其制低昂，江左今夷吾。

廖行之

廖行之　寿湖南管仓五首

平糴虑国深，公囷匪邦积。

自古斯有年，寝远失初意。

今年出缗钱，乐岁怨狼戾。

此法竟施行，农民等蒙惠。

廖行之

廖行之　寿湖南管仓五首

古人重繇使，竭作唯追胥。

两税已复役，三倍将何如。

洪惟爱基本，幸甚均惨舒。

周亲今闾阎，民情力有余。

廖行之

廖行之　寿湖南管仓五首

岁寒万本怯，表立苍官荣。

相看琅玕碧，更对梅玉清。

得能三友佳，来寿千载英。

庆事未渠央，高标自天成。

廖行之

廖行之　寿湖南汪仓十首

西府风流载世长，玉龙鳞甲更储祥。

庆源衮衮多英杰，可但韦平一再芳。

廖行之

廖行之　寿湖南汪仓十首

见说奎文得岁时，杓携天北启天机。

黄陂嗣有公侯气，牛斗扬光曜紫微。

廖行之

廖行之　寿湖南汪仓十首

万卷诗书即肯堂，儒宗气习洗膏粱。

天资问学俱前辈，须信源深流正长。

廖行之

廖行之　寿湖南汪仓十首

不用籯金累世资，名家人物照清时。

碧梧翠竹今何羡，森立庭前丹桂枝。

廖行之

廖行之　寿湖南汪仓十首

六月湖田槁欲{上难下火}，岳云俄起雨如川。

不凭公意回天意，争得饥年变有年。

廖行之

廖行之　寿湖南汪仓十首

百万喁喁日苦饥，左餐右粥转欢嬉。

也知振廪非私惠，端为皇家爱本基。

廖行之

廖行之　寿湖南汪仓十首

饥腹那堪疠鬼欺，万金良药起沈羸。

致和自可消群沴，小试犹烦活国医。

廖行之

廖行之　寿湖南汪仓十首

赋政频年合简求，民情滋欲得公留。

虽然湖外私膏泽，须索樊侯入佐周。

廖行之

廖行之　寿湖南汪仓十首

紫枢勋业旧青毡，更上中台秉化权。

它日鸿钧陶寿域，赤松相与不论年。

廖行之

廖行之　寿湖南汪仓十首

三年弱羽自清阴，行借高风入上林。

犹向齐庭一伸喙，此鸣端亦为知音。

廖行之

廖行之　寿湖南宗宪五首

梅余傲雪香，柳欲摇金丝。

隆冬如许清，真宰渠物私。

居然风景殊，钟此贤杰姿。

政须鸿钧播，天意扶民彝。

廖行之

廖行之　寿湖南宗宪五首

斯文不于政，体用方殊观。

颇闻罢谋曹，渠肯先学官。

而公独古意，首欲尊儒冠。

果哉此道振，善俗良非难。

廖行之

廖行之　寿湖南宗宪五首

湘俗日窳敝，嗜恶甘如饴。

良心岂初然，物欲或迫之。

经正则民兴，靡事穷诛夷。

桑麻遂生业，四海治可推。

廖行之

廖行之　寿湖南宗宪五首

伊洛有真派，渊源洙泗宗。

蜀张日益远，言行将无同。

於公见事业，吾党如适从。

坐令千载下，竟识儒者功。

廖行之

廖行之　寿湖南宗宪五首

欲寿人之情，而仁独也正。

有能用其力，尽性以致命。

公诚格物意，心静无不敬。

却笑彼谈仙，区区较功行。

廖行之

廖行之　寿邵阳唐倅二首

君不见大士化身兜率天，地涌两足双金莲。

光明照耀十方界，至今犹记周昭年。

当年刹利西王国，才见薰风入炎日。

菩提广转大法轮，普现宝身千百亿。

即今应感湘江涯，一念甫为群生迷。

诞弥犹是旧来日，尘世已觉心南移。

宰官未向朝端去，暂作资阳大慈父。

惟将四谛妙真来，一洗含灵愁叹苦。

海近岂久淹王祥，沙堤指日催鸣璫。

心华定力莫思议，福利四海为津梁。

斯民正赖觉空觉，应世因缘讵能度。

椿龄永劫未渠央，会看优昙几开落。

廖行之

廖行之　寿邵阳唐倅二首

瑞蓂八叶开蕤宾，湘川当年生俊人。

天孙织裳云锦新。下与圣世为卿云。

妙龄材策趣金銮，从横礼乐波澜翻。

结知九重生羽翰，扬庭径许升朝班。

姓名将启金瓯黄，海沂暂此留王祥。

朝来椒颂传新章，青衫属吏欣观光。

方瞳玉颊歌云谣，醴泉为酒{左奭右阝}斗杓。

东方蟠桃三度实，安期瓜枣甘於蜜。

廖行之

廖行之　寿五一弟四首

年年六月二十一，举酒华堂祝诞辰。

此意肯为身快乐，须知所喜寿慈亲。

廖行之

廖行之　寿五一弟四首

等观性空两居士，世谛宁忘儿与孙。

殷勤须若兴门户，力去骄淫是法门。

廖行之

廖行之　寿五一弟四首

奉养焌尝子职共，盍迎尔相重承宗。

人生正始严昏娶，嬖御虽贤礼不容。

廖行之

廖行之　寿五一弟四首

哲命天年本自贻，若为五福具期颐。

义方端是长生药，安用金丹与玉芝。

廖行之

廖行之　寿岳阳林倅

南风舞山木，几日天好晴。

骤雨洗空翠，当暑气倏清。

湖光散瀰{左氵右淼}，宇鉴浮青冥，

鱼龙戏吹浪，草木摇芳馨。

祥氛郁华居，喜色生缇屏。

缇屏一何喜，别驾今甫中。

丰神禀崧岳，仙骨标蓬瀛。

间世出王佐，生贤果天心。

当时三更月，尚记七荚蓂。

居然熊罴梦，况乃星宿荧。

堂堂问礼家，岂但工梅吟。

西湖耿澄澈，泰山愧峥嵘。

德器重九鼎，材猷冠千英。

鸣弦了岩邑，展骥开修程。

岳阳千乘邦，楼观万古名。

形胜以人重，民安须政平。

谁问蕃宣功，正藉太守丞。

要令范公记，亹亹增清芬。

十行东北来，六月西南征。

心源不受暑，王命无留行。

邦人徯膏泽，邑尉觇车尘。

敛板慰所慕，执鞭欣且荣。

匪私一身遇，所冀千里均。

佳辰迫开府，善颂腾欢声。

纷纷祝龟鹤，恳恳祈松椿。

人情亶忱切，天理尤著明。

维仁必寿祉，称德斯钧衡。

福禄方鼎来，何者当拟伦。

茫洋洞庭波，中有君山青。

廖行之

廖行之　书陈颐刚墨梅扇

玉斧琢成明月，陈玄幻出横枝。

依旧西湖风景，素衣聊受尘缁。

廖行之

廖行之　书怀

莱衣喜气着青衫，世路从渠裂两骖。

试问虚名空斗北，何如荣养乐陔南。

邻墙饱听新诗句，尊酒相从几笑谈。

闻道秋郊足佳趣，好奇谁复似岑参。

廖行之

廖行之　书怀寄黄梦立

荆山之璞天下奇，韫藏待价其谁知。

楚庭已作再献客，楚国未识连城姿。

世间万事乃如此，遇否在天而已矣。

龙暾尚尔困泥蟠，可是纷纷肆蛍虺。

人生安可论穷通，失马有时同塞翁。

会须决起凌云志，高抟九万扶摇风。

廖行之

廖行之　书诗隐何元仲诗卷

相马玄黄牝牡，斲轮甘苦疾徐。

元亮得琴中趣，弥明非世间书。

廖行之

廖行之　书诗隐何元仲诗卷

歌舞纯周雅，风流见忧时。

可能供痛饮，无畏误雌霓。

廖行之

廖行之　书田俊卿北征纪行诗

南北东西一个天，区区二偶漫相怜。

而今若说悲游子，不似当时王仲宣。

廖行之

廖行之　书湘阴驿壁

舍舟湖头烟水昏，假榻邮传犹柴门。

可能濁酒浇客吻，莫厌明月撩诗魂。

廖行之

廖行之　水仙

擢擢琼簪秀，盈盈玉颊新。

陇梅真季孟，洛浦是精神。

好在临江佩，遥怜步月尘。

对花恼诗思，何必霅溪莼。

廖行之

廖行之　宋伯华趋朝用川字衫字韵作二诗送之

微雨轻寒透客衫，十分秋色相征骖。

人占逸驾应空北，君自良图已运南。

须信由来非枉尺，谁云领取勿多谈。

而今吐握逢知己，会听新除趁六参。

廖行之

廖行之　宋伯华趋朝用川字衫字韵作二诗送之

驰名衮衮甚长川，君独乘风万里船。

得意正看期汗漫，趋时宁肯媚连娟。

升沈百辟方公道，扶植斯文要众贤。

元献景文今棣萼，还须柱石汉中天。

廖行之

廖行之　送鲍判官解官归浙西

蚤行吴越得清名，岁久湘中始识君。

人物自堪交仲父，才华端可继参军。

一州从事曾游刃，万里封侯好策勋。

江上今朝话离别，西风吹起楚天云。

廖行之

廖行之　送伯华醉归不寐又用韵杂言二首

十幅风蒲下碧川，别怕何惜醉金船。

娄公正遣江流稳，庾老宁辜月影娟。

善世如君皆夙望，泽民应我愧前贤。

荣华莫美城南杜，早晚还亲尺五天。

廖行之

廖行之　送伯华醉归不寐又用韵杂言二首

休论决处甚防川，刚道呼来不上船。

正使涓流鸣虢虢，终然修竹净娟娟。

浮沈与世鱼潜跃，清濁从渠酒圣贤。

富贵功名皆自有，可怜邀月问青天。

廖行之

廖行之　送长兄赴调上都次田俊卿韵二首

霜熟林空月满川，冲寒突兀耸诗肩。

便应策骥行夷路，不用燃犀照碧渊。

从昔正人终遇世，到今方士漫求仙。

老成谋国须吾辈，可笑轻痚贾少年。

廖行之

廖行之　送长兄赴调上都次田俊卿韵二首

从今日日听新除，去马加鞭不用徐。

最是好为三釜计，不妨频寄万金书。

君行霄汉无留轫，我得江湖欲纵鱼。

更念起家人底事，百年门户正关渠。

廖行之

廖行之　送陈必强赴宜春理官掾三绝

万顷烟光入客舟，不堪风雨扰离愁。

殷勤小竚江头话，试问垂杨可系不。

廖行之

廖行之　送陈必强赴宜春理官掾三绝

君向春台好宦游，刑清今已狱无囚。

会闻宽恕求黄霸，肯复公卿憀太丘。

廖行之

廖行之　送陈必强赴宜春理官掾三绝

三年同此日追游，樽酒相欢几献酬。

别后临风重凝想，湘云东去是袁州。

廖行之

廖行之　送程正翁解官归徽州

夫君貌瘠中甚腴，万卷抑塞蟠胸书。

文章有神贵有骨，小住金马论石渠。

青云可上不自喜，却下枳棘如栖梧。

勾稽五载信留滞，澹泊一意忘奔趋。

心研典坟畧韖帨，腕脱笺牍疲鸿鱼。

诸公要人遍知己，争欲迎致沾波余。

代来秩满不得去，恳恳至挽桓君须。

平生不顾受知广，高兴忽动歌归欤。

湘江水落清彻底，桂棹可理真良图。

人生适意贵自得，怀土不为西风鲈。

一杯别酒聊复尔，千里明月非人殊。

修身善世本一理，聚首分袂皆同区。

它时用否犹故吾，寄书当道今何如。

廖行之

廖行之　送春

煮醖青梅且共尝，游峰飞蝶为谁忙。

秋千彩索迷青草，车马红桥销绿杨。

春事战加蒲剑老，诗肠结尽柳丝长。

韶光赋别休匆遽，凝佇东风更一觞。

廖行之

廖行之　送邓彦霄

四海一畎亩，万事均农桑。

汙莱傥辍功，馌饷安取偿。

斯言愧田叟，为吏轻官常。

悠悠但愒日，往往俱亡羊。

邓侯独古意，枳棘宁鸾凰。

所怀将志行，身诎庸何伤。

高士岂徇俗，济时乃褰裳。

功名始一邑，图籍皆甘棠。

古人正如是，远业讵可量。

薰风入虞弦，万宇须阜康。

廖行之

廖行之　送湖南张仓解官还建昌九首

一节三湘两载留，高怀宁羡子公谋。

由来奇士为时用，未信林泉得久游。

廖行之

廖行之　送湖南张仓解官还建昌九首

灼灼声华简帝聪，得君元不藉先容。

趣装已就朝天路，行有新除下九重。

廖行之

廖行之　送湖南张仓解官还建昌九首

江海无忘魏阙思，不妨身佩国安危。

太平基业须贤辅，政赖君王用及时。

廖行之

廖行之　送湖南张仓解官还建昌九首

湘俗湘人自戚休，亲民谁复念承流。

公归若也嫌名迹，论奏何由达冕旒。

廖行之

廖行之　送湖南张仓解官还建昌九首

扶持根本恃纲维，叹息论功到鼓鼙。

蠢蠢潢池皆赤子，埋轮何必问狐狸。

廖行之

廖行之　送湖南张仓解官还建昌九首

衮衮诸公竞朵颐，具文天亦厌谩欺。

啬夫不拜非难事，会有公车访释之。

廖行之

廖行之　送湖南张仓解官还建昌九首

从来唐治数开元，百辟谁知产乱原。

惟有曲江金鉴在，从昆能不效忠言。

廖行之

廖行之　送湖南张仓解官还建昌九首

稔见银河派里人，眼高余子似纷纷。

君今绰有前风烈，愿振家声稔旧闻。

廖行之

廖行之　送湖南张仓解官还建昌九首

见说龙门不可攀，自惊容易得承颜。

从今洗眼湘江上，看取功成鬓未斑。

廖行之

廖行之　送黄尉解官因简黄德亨

夫君解纽去通泉，十幅风帆下碧川。

宝剑诗成光射斗，扶摇路稳翼垂天。

湖山桂老乘秋兴，越水梅开近日边。

丹扆须贤方侧席，会听鸣履上星躔。

廖行之

廖行之　送黄尉解官因简黄德亨

平生饱听无双誉，一见全胜得异书。

妙语从君闻梗概，清尊酌我更踌躇。

希踪伯氏情何限，惜别吾曹意有余。

若见滁州新博士，为言湘水愧汙渠。

廖行之

廖行之　送乐贡父赴书馆

秀出书堂隽有声，又携琴剑主文盟。

师承自得春秋学，经行俱高月旦评。

援缴解令专志虑，窥园那肯乱精明。

安昌异日多成就，何止从宣一二名。

廖行之

廖行之　送许兄还侍兼简广南监场二首

君家畴昔汝南龙，渊有骊珠自不穷。

黄卷乃翁廉取位，碧梧之子秀参空。

儒冠底误资身术，盐筴聊成富国功。

莫倚沃饶云近眞，图南九万看抟风。

廖行之

廖行之　送许兄还侍兼简广南监场二首

旧游历历记湟川，南下番禺稳可沿。

知有文星冲斗去，遥怜海水绕城边。

而今五岭多宜客，见说群卿賸好贤。

问讯夫君聊吏隐，云胡三月未官迁。

廖行之

廖行之　送岳阳陈倅秩满还朝八首

千古太丘长，风流世淳庞。

衮衮多公卿，他姓渠可双。

只今廪贤隽，半刺均麾幢。

朝天建长策，致主新周邦。

廖行之

廖行之　送岳阳陈倅秩满还朝八首

闽为多士乡，三山最英特。

问学可经世，文章更华国。

公维太宰出，宅相有令德。

无忌独何人，犹能弭凶慝。

廖行之

廖行之　送岳阳陈倅秩满还朝八首

先汉郡有丞，选置不浪取。

次公在河南，吏严而独不。

皇家重监郡，小试烦大手。

上方求宽和，淹外讵容久。

廖行之

廖行之　送岳阳陈倅秩满还朝八首

岳阳古建郡，不但楼观雄。

英英范公记，百世扬清风。

斯文行益远，雅意言非空。

怀哉久登临，所期忧乐同。

廖行之

廖行之　送岳阳陈倅秩满还朝八首

重湖昔苦兵，流亡动轻别。

几年费劳来，经旱复骚屑。

有底田多稼，民情洽欢悦。

洋洋康赖歌，今无愧前哲。

廖行之

廖行之　送岳阳陈倅秩满还朝八首

湖山政俗殊，疆理罕凭藉。

壤赋无定书，民田互欺诈。

所急井田均，争心讵难化。

入告今其时，公行毋俟驾。

廖行之

廖行之　送岳阳陈倅秩满还朝八首

舍人越治装，驱车将东之。

两载贤辙淹，一朝万里驰。

洪惟德器远，自是廊庙姿。

宁须佩刀祝，已动宣室思。

廖行之

廖行之　送岳阳陈倅秩满还朝八首

少陵不作威，恐堕趋走中。

而今巴丘吏，所遭更途穷。

力绵何以振，敢意鄠县功。

慨叹薛长史，谁其继商风。

廖行之

廖行之　宿白湖即事

乱蝉声里夕阳村，野寺荒凉竹映门。

汩汩溪流新过雨，苖苖禾稼已平原。

老僧不省论诗句，初月犹能共酒樽。

莫为奔驰起归兴，东西南北一乾坤。

廖行之

廖行之　宿田桥驿枕上口占

屋敝漏痚星，魂清梦转惊。

蛙鸣千百辈，鸟语两三声。

意气浑干斗。尘劳未解缨。

平生四方志，安肯效蝇营。

廖行之

廖行之　宿田舍遇雨

奔走尘埃日几西，又从舟楫问津涯。

官身底事多羁束，世路由来足巑巇。

甘雨也知苏{左禾右罢}稏，轻风祗管舞涟漪。

夕阳又傍田村宿，无限蜩螗噪晚颸。

廖行之

廖行之　岁晚寄罗舜举

岁晚旅怀恶，云平东望赊。

故人空眼底，别恨忆江涯。

尺素形声画，萍踪溷齿牙。

襟期定何许，归梦恼胡笳。

廖行之

廖行之　题舅氏耕隐图

诗书事业可公卿，垂上青冥却反耕。

舍己芸人吾弗尔，种田得饱我何营。

一犁春雨宁论力，万里秋云会享成。

堂上更书无逸语，也知稼穑重金籯。

廖行之

廖行之　题舅氏耕隐图

平生泽物心，不计饱一吻。

中年厌道路，回首荒二顷。

有口不自餬，谁其识莘尹。

天子闵斯劳，祠官养闲冷。

庶人乃敢召，往役义唯谨。

两手不袖藏，扶犁遍畦畛。

云胡三百廛，正可一笑哂。

置之他勿问，乐此果何愠。

能敬师冀缺，弗治谢杨恽。

深思卤莽报，宁惮作劳愍。

拳拳畎亩志，尚愿国多稔。

长哦七月篇，知公非素隐。

廖行之

廖行之　题君子亭

疏池种琼瑶，筑屋看云锦。

爱渠花种贤，佳处心自领。

我爱池中花，花中有君子。

相看亭上人，其人亦如是。

廖行之

廖行之　题苏瑑觉斋二首

不随凿枘辨方圆，安用蓍龟考未然。

万物由来皆备我，寸心既尽即知天。

见几那俟拈花手，乐道浑忘绝易编。

自得诚明千古学，谁能证此具精专。

廖行之

廖行之　题苏瑑觉斋二首

灭去觚稜性本圆，了除藩蔽物皆然。

向来具足顶门眼，尽发卑微瓮里天。

胶扰空花俱是幻，拘挛尘鞅束如编。

非予孰为幡然起，莫遣阿衡美独专。

廖行之

廖行之　题云梯石和王东卿壁间韵

客里春愁万绪长，归心宛转九回肠。

鸟声啼破刀头梦，似是晓人犹异乡。

廖行之

廖行之　题族兄耐轩

乾坤一覆育，日月恒回旋。

百川滚滚流，昼夜不舍旃。

岂无桃杏姿，孰与构筠坚。

物理耐则胜，人事败以獧。

君看伯禹功，手足甘胝胼。

苟无尼父志，缁磷多夤缘。

躁轻易与耳，顽顿终安然。

吾宗伯也亢，学世其家传。

韬藏第怀宝，穮蔲须丰年。

双扉俨庭牖，一字深苇弦。

此意当竟成，永言愿无愆。

吾闻约与乐，仁者斯两全。

君能处以一，我见成皆天。

伊傅终佐时，吴邓徒多钱。

他时轩中人，更耐官九迁。

廖行之

廖行之　田舍杂兴怀长兄四首

少休廛市喧嚣耳，来听田农应和歌。

畟畟耕畴皆帝力，欣欣时物自天和。

山云亭午半未敛，溪雨黄昏清更多。

但得长年饱禾稻，也胜官里厌风波。

廖行之

廖行之　田舍杂兴怀长兄四首

不到田家又夏初，试从野老访耕锄。

稻畦高下水皆足，天意雨晴时自如。

学稼我犹憀孔子，问津君且向长沮。

宦游何似团栾好，更念怀归畏简书。

廖行之

廖行之　田舍杂兴怀长兄四首

去城靳靳路一驿，故岁迢迢今甫来。

桃李阴成真绿野，溪山清绝胜章台。

青衫手板徒劳尔，竹杖芒鞋亦快哉。

莫向红尘深著脚，而今毛鸷苦相猜。

廖行之

廖行之　田舍杂兴怀长兄四首

遥知此日黄初起，颇忆平生马少游。

薄有田园奉甘旨，苦无机械与沈浮。

如今官事真谁了，底事周南独子留。

白发倚门还念否，令人翻动北山讴。

廖行之

廖行之　田县尉悲风词

风萧萧兮吹我衣，念故人兮我心孔悲。

飞霞为襜兮彩云为旂，胡徘徊兮耒江之湄。

风萧萧兮吹我裳，念故人兮我心孔伤。

星辰为佩兮明月为璫，胡襄羊兮耒山之阳。

耒山高高兮耒水清清，高者君之气兮清为君之神。

君挟此以生兮不隘以大，胡皎以明兮忽湮以暧。

堂有老兮室有稚，能不抱孙兮乐亲以戏。

子如不暇恤兮亲宁忍忘，孰奋之去兮不少耴翔。

大江之南兮渏江之东，昔与君兮笑言相从。

想丹旐兮埋圭玉於土中，千里泫然兮余独感此悲风。

廖行之

廖行之　同伯潜诸公联骑出城东南亚次衫字韵

怯晓征衣袭小衫，山头淡月照联骖。

晴光忽散湘江上，秋色疑连梦泽南。

后约吹香舒藻思，同游载酒款犀谈。

遥知坚卧朱文季，倦听朝鸡趁六参。

廖行之

廖行之　玩易斋

三椽函宇宙，一卷肇乾坤。

深味画前意，宁於纸上论。

廖行之

廖行之　玩易斋

作者亦何患，思深义亦深。

忘言更忘象，默会古人心。

廖行之

廖行之　挽谙宣教秉二首

铭旌摇曳泪沾巾，为惜贤才生死分。

乐道喜陪今漫道，高文谁与共论文。

西湘岸脚送霜雨，明月岭头留暮云。

有子登科真不朽，它年勋鼎慰严君。

廖行之

廖行之　挽谙宣教秉二首

道义君家振楚荆，嗟君功业负平生。

诗书累世有底盛，簿领一官徒尔荣。

亲族追思应重惜，慈颜怅望不胜情。

灵輀远送松冈外，风雨凄凄猿鹤鸣。

廖行之

廖行之　挽陈宣教直中

回雁峰前忆隐沦，平生谋道不谋身。

诗书满腹空名世，科第衰年独后人。

赖有佳儿传素业，能令潜德上贞珉。

交游半世今零落，忍望铭旌泪墨新。

廖行之

廖行之　挽邓彦霄

秀整文明早，精明吏事优。

联登年正妙，再转雀弥休。

方展云衢步，俄惊夜壑舟。

平生如此友，零落向山丘。

廖行之

廖行之　挽邓彦霄

仲氏怀联璧，慈亲念倚闾。

官迁身未享，子少室无储。

不料全家望，真成一梦虚。

生材悭子寿，天意竟何如。

廖行之

廖行之　挽邓知县友龙

文撼湘南国，才高月旦评。

弟兄皆吏计，父子擅科名。

彩服欢初浃，黄粱梦不惊。

伤心见零落，埋玉闭佳城。

廖行之

廖行之　挽邓知县友龙

别向巴丘去，归从浙水来。

绝怜三益友，高卧九泉台。

清会成陈迹，明时失茂才。

无因陪祖奠，风壑寄余哀。

廖行之

廖行之　挽龚宣教世基

文物湘中盛，唯公独最优。

麒麟来瑞世，鹏鹗快横秋。

桂籍厀

桂籍厀　言著，灯窗志少酬。

居乡多令望，治国蕴嘉猷。

廖行之

廖行之　挽龚宣教世基

游刃虽余地，本鸾试未周。

仅伸三釜养，俄隔九泉幽。

风树悲难弭，蒿莪痛曷瘳。

平生无恨处，有子袭箕裘。

廖行之

廖行之　挽龚主簿盖卿

当代文章伯，声名属太常。

云衢方奋立，薤露忽悲伤。

郄桂荣贤嗣，莱衣远北堂。

苍天竟何意，忍使哲人亡。

廖行之

廖行之　挽龚主簿盖卿

奇士如公少，居然得誉尊。

绩文追古作，戏策达修门。

梁坏吾安仰，人亡道尚存。

伤心南野路，天迥暮云昏。

廖行之

廖行之　挽谷子长

仁寿渠应尔，为君呼彼苍。

若人奚所恨，夫我谓难量。

好学颜何泯，多才贾遽亡。

乘除余庆在，薿薿看诸郎。

廖行之

廖行之　挽谷子长

百岁三之日，如君乃若然。

谢庭凋玉树，楚泽毙兰荃。

堂有双亲老，身无寸禄缘。

英魂傥犹在，泣我此诗篇。

廖行之

廖行之　挽谷子长

伊昔拜芝宇，词场话俊游。

一从分袂日，五阅鱠鲈秋。

别梦思何极，长川逝莫留。

盖棺俄隔世，空遣泪横流。

廖行之

廖行之　挽黄承事三首

肯为儒冠叹误身，直将富贵等浮云。

谈棋柯腐尘劳想，读易编摩世俗纷。

郑叟遽嗟年在己，卜商宁作地修文。

须知异日高人传，耿耿君平继有君。

廖行之

廖行之　挽黄承事三首

不用籯金侈厚藏，无烦农囿富耕桑。

一经父子韦编训，余庆阶庭玉树芳。

道义固堪绵有后，功名浑把付诸郎。

他年窦桂诜诜报，当信於今种德香。

廖行之

廖行之　挽黄承事三首

畴昔云天一觛披，十年徒有梦追随。

担簦已负异时志，仰斗今余后学师。

夜壑舟亡人孰秘，少微名在世空悲。

嗟嗟莫致徐刍奠，掩袂伤心陨泪洟。

廖行之

廖行之　挽江西宋漕三首

蚤岁才名画省郎，会纡玉节惠三湘。

哀矜折狱人无怨，访问垂心虑最长。

不便幽潜遗陋巷，更新文物萃书堂。

期公四海皆膏泽，太息思贤殄瘁章。

廖行之

廖行之　挽江西宋漕三首

牙筹坐席未全温，尚想星沙恋德门。

剡牍方新蠲赋请，忧民不计此身存。

平生大乐功何晚，寿相庞眉理莫论。

云黯江南失春色，可堪杜宇更销魂。

廖行之

廖行之　挽江西宋漕三首

櫑具曾承衣绣迎，学宫仍见选诸生。

求文於白远何取，联第如詹时共荣。

公自典刑多教化，人谁菑播赖生成。

而今未报何侯力，万里神驰两泪倾。

廖行之

廖行之　挽军器监簿周公子及

人物丹丘秀，才华迈选优。

青藜行照坐，白玉遽成楼。

数不登知命，言犹见告猷。

词林根柢在，三凤看鸣啾。

廖行之

廖行之　挽军器监簿周公子及

一经同雁塔，再入并鸳行。

方喜为寮好，那知梦奠伤。

学多应损寿，文富幸流芳。

有士奇如此，云溪奈閟藏。

廖行之

廖行之　挽李主簿长民二首

蚤擅湘中二妙声，一官政尔为亲荣。

倦游未试胸中蕴，苦学徒遗身后名。

踵武世科知有子，尽心色养足生平。

可堪膝下称觞处，不见伯仁贤弟兄。

廖行之

廖行之　挽李主簿长民二首

帝里从游情最亲，江头一别几经春。

追思语笑恍如昨，时枉音书宁厌频。

忧患自嗟非故我，昂藏不复见斯人。

每哦风月无边句，西望潸然泪满巾。

廖行之

廖行之　挽刘和府乘

辛苦平生学，儒科志稍酬。

路遥车折轴，夜半壑亡舟。

士惜鴒原尽，亲悲鹤发留。

传家幸有子，门户可无忧。

廖行之

廖行之　挽刘监庙

去岁与君别，高谈气如虹。

酒酣出三诗，遗我意何穷。

归涂度黄花，偶遇衡人东。

问君无恙否，报言近已终。

闻之骇且疑，期君后凋松。

分携数月耳，鸡年何遽逢。

还家仅弛担，走哭悲填胸。

夫君乡评高，孝友古人同。

一第晚乃得，权门肯投踪。

暂出不少留，翩翩若冥鸿。

力学老不倦，进得新有功。

惜哉干国资，已矣浮云空。

最怜亲白发，行路为惨容。

頼是有子贤，接踵翔蟾宫。

朝来哀笳发，湘江雨濛濛。

月岭挂寒斗，霜林号凄风。

斯人重难见，夜台情得通。

廖行之

廖行之　挽刘宣教孝昌

夙世垂遗训，书林早策勋。

敬诚跻至善，师友富多闻。

棠棣两玉笋，闺门万石君。

九原那可作，惆怅哽飞云。

廖行之

廖行之　挽刘宣教孝昌

暂出伸三釜，归安菽水心。

立言存绝笔，遗子胜籯金。

肝腑真堪托，情亲久亦深。

交朋忘一鉴，哀泪满衣襟。

廖行之

廖行之　挽刘学谕玗

剑浦昔名族，湘川今世家。

簪缨方赫奕，里巷正光华。

岂意有余庆，翻成不足嗟。

哀哉天道远，福禄一何差。

廖行之

廖行之　挽刘学谕玗

诗礼家传旧，箕裘世袭良。

蚤同花萼秀，晚并桂椿芳。

方恨违同气，那知叹肯堂。

斯文今已矣，继踵属贤郎。

廖行之

廖行之　挽刘学谕玗

声猷惊俗旧，科第策名新。

筮仕甫从志，辞官复为亲。

谁期一朝患，遽殒百年身。

平昔经纶事，而今已古人。

廖行之

廖行之　挽刘学谕玗

学富犹无已，才雄非自成。

诲人真不倦，接物有余情。

仅有抠衣便，俄惊逝水倾。

丹旌嗟莫挽，忍听薤歌声。

廖行之

廖行之　挽刘主簿令二首

雁行场屋久联翩，赋客终为桂籍仙。

鸾诰已封慈母贵，鲤庭仍见世科传。

传头生死归何地，反掌荣枯欲问天。

贱子门阑方有托，惊嗟梁木忽先颠。

廖行之

廖行之　挽刘主簿令二首

投檄巴陵本为亲，迟留方拟问通津。

一官粗报平生志，万里俄倾未老身。

里棘岂堪栖凤驻，冢花重叹臣麟新。

我憀李汉无才望，敢效韩编作序人。

廖行之

廖行之　挽宋知县刚仲二首

与君同志复同州，少日论文放一头。

孝子忧亲双鬓白，痴儿了事一生愁。

凌云意气须臾尽，积岁声名取次休。

赖明遗编留史笔，几回废卷泪横流。

廖行之

廖行之　挽宋知县刚仲二首

阀阅方成一段奇，三湘况是古来稀。

弟兄同岁乘槎去，父子连科折桂归。

诗礼传家人共羡，欢华过眼事俱非。

秋风寂寞萱堂露，染尽当年戏彩衣。

廖行之

廖行之　挽唐学录颐

今代称纯孝，如公第一流。

事亲惟婉顺，励志只操修。

德行浑无间，功名略未酬。

空遗千古恨，明月一山丘。

廖行之

廖行之　挽唐学录颐

虎榜标名日，英声四海闻。

传家惟奥学，有子继清芬。

未熟黄粱梦，俄同冥漠君。

哲人今已矣，无复更论文。

廖行之

廖行之　挽王倅

政最方贤躅，公心得事情。

江湖多抚字，秦蜀佐廉平。

旅处欢群从，乡评叹老成。

西风非宰木，犹记手经营。

廖行之

廖行之　挽武宣教彻二首

三釜何如菽水长，毅然投劾奉归装。

共钦箠楚辞巴岭，又听勾稽复楚乡。

鸂鶒下滩谁御史，凤鸾栖棘漫仇香。

绝怜五十三年笔，不草文园封禅囊。

廖行之

廖行之　挽武宣教彻二首

书来撩我重思君，情比雝雝雁叫群。

词赋一时高李杜，弟兄今日扫机云。

未还金马日边诏，去作玉楼天上文。

千里莫能亲视窆，篇诗寄挽亦徒云。

廖行之

廖行之　挽武宣教徯四首

南楚东吴万里长，几年来往共资装。

公方著脚功名路，我办卜邻文物乡。

雅意嘉招言在耳，赠行新句墨犹香。

追思气概生涯语，诚意谆谆总括囊。

廖行之

廖行之　挽武宣教徯四首

生平耿耿不忘君，位下才高气不群。

手取科名如拾芥，眼高富贵等浮云。

只知世可行吾道，其奈天将丧此文。

知遇莫酬今已矣，篇诗聊寓一哀云。

廖行之

廖行之　挽武宣教徯四首

呜咽钟悲子夜昏，灵椿摧折重销魂。

数丝白雪遗慈母，一寸青松括耳孙。

返哺声乾那可及，挽须情在不堪论。

桂枝皎皎欹寒玉，竚看扬名振礼门。

廖行之

廖行之　挽武宣教徯四首

哭公无计挽公留，痛写哀衷佐绋讴。

丹旐姓名何所益，青编事业等闲休。

长江百里浮清恨，明月孤峰起些愁。

底事波神均此怨，白头寒浪拍空流。

廖行之

廖行之　挽雍宣教知义

早擢蟾宫桂，声名第一流。

下帷潜大业，击楫志神州。

修短林中木，浮沉水中沤。

生刍今日奠，恻怆泪难收。

廖行之

廖行之　挽雍宣教知义

忆昔居黉舍，曾陪戯彩斑。

才华推粹美，功绩叹间关。

有子能传业，无丹可驻颜。

哀词临隧路，明晦万重山。

廖行之

廖行之　挽周守

姓氏标千佛，功名老一麾。

人皆嗟窘步，公不陋居夷。

悃愊尤安静，廉明且惠慈。

穷陬天弗佑，三月逝如斯。

廖行之

廖行之　挽周宣教宗沂二首

子职勤劳众莫攀，巴丘高节世尤难。

一官未抵琴书乐，三釜何如菽水欢。

傥有轩裳存妙句，平居丰俭只儒酸。

音容渺邈今何在，云黯江南万木寒。

廖行之

廖行之　挽周宣教宗沂二首

始别犹承笑语温，昭晖相望几晨昏。

伻来骇德言传异，泪哽悲怀饱不餐。

归拜文帷人已去，痛瞻灵室像徒存。

反思博我谆谆意，何日能酬知遇恩。

廖行之

廖行之　挽朱监庙明二首

人间世事最堪悲，有子骑鲸去不归。

客厩谩遗陶母荐，萱堂空对老莱衣。

黄金榜上嗟陈迹，白玉阶前泣断机。

赖有青毡存眼底，满庭兰玉侍亲闱。

廖行之

廖行之　挽朱监庙明二首

平生知己几何人，高谊如君最好亲。

鹤盖不随青眼顾，鸡窗唯有白头新。

今谁肯借周瑜宅，待我深知管仲贫。

肠断眼穿明月岭，九河倾泪一沾巾。

廖行之

廖行之　为老人寿苏盐

司寇家声远，开元相业尊。

亚燕推手笔，刺暴赋箎埙。

无逸隋图在，居延汉节存。

二天公覆盖，六印气雄浑。

美玉蓝田裔，洪河积石源。

人材钟盛世，候伯萃高门。

龙集天津尾，杓携井络坤。

策加三卦候，蓂改四朝昏。

兆梦熊罴喜，仪庭鹡鷟鷑。

崧高真气宇，佛祖是心原。

标准仪中外，才猷剸剧烦。

枢庭陪国论，江介辅侯藩。

忠力宣僚寀，勋庸简帝阍。

皇华分使节，风采动輶轩。

煮摘三湘富，澄清九郡恩。

融融流叶气，蔼蔼载谣言。

望洽青毡旧，荣须锡马蕃。

金瓯披姓字，芝诏下天垣。

卿月当联棘，王庭合簉鵷。

蓬壶开寿域，斗柄楫芳樽。

蟠实来仙木，松膏出老根。

祝公千岁寿，带砺见调元。

廖行之

廖行之　无题

州牧谁能举，邦人愿借情。

声名简宸扆，恩信著湘城。

庞统才何陋，班超策故平。

何如今别驾，膏泽与江横。

廖行之

廖行之　无题

生憎城里只尘埃，胜处何妨特地来。

况是近郊新雨歇，可能乘兴一樽开。

春随使者轺车至，花情梨园羯鼓催。

来岁披香侍华宴，也应犹记此低徊。

廖行之

廖行之　无题

逸兴飘飘鹤九舦，凉州那得费蒲萄。

一从卜筑东山胜，便觉声名北斗高。

手种百花从日涉，心澄万虑弭汤鏖。

主人已作骑鲸去，谁与鸿濛共胜遨。

廖行之

廖行之　吴武氏表兄

我家蒸湘东复东，君尝过我从妪翁。

我时总角君未冠，相与游戏如鸿濛。

无何君作十年别，远指沅水云能穷。

儿时岂识销黯事，聚散过眼回头空。

衡阳以西大酉麓，其间不及马牛风。

向来往往二十载，音问无计随鳞鸿。

吾翁得官夜郎郡，尽室随牒溪山中。

故应喜近栖碧老，岂谓一疾铭幽宫。

箕裘頼有七男子，华萼竞秀阶庭丰。

尔来得得步相访，磊落玉树何玲珑。

固知乃翁已无憾，有子足胜王家戎。

团坘夜话得相属，幸勿别去轻匆匆。

即今山城二月半，李花能白桃能红。

阳和薰蒸著草木，骀荡天冶春融融。

繁华不足悦我上奶，独以文字忻磨砻。

男儿胸中负志业，声价直欲高恒嵩。

立身扬名我辈事，肯逐斥鷃甘蒿蓬。

篇诗殷勤丐领畧，但愧骫骳言非工。

廖行之

廖行之　午睡

暑日薰蒸睡思浓，黑甜真处世情空。

那知一枕窗前梦，无限尘缘在眼中。

廖行之

廖行之　西郊即事三首

唐年斗酒价三百，苦贵已起诗翁言。

那知三倍犹痛饮，可知此老空烦冤。

风烟澒洞搅霜信，云日黯淡浮天根。

此世有酒须烂醉，贵贱琐琐宁当论。

廖行之

廖行之　西郊即事三首

秋老那复雨初晴，我行西郊赏西成。

芦花飞空讶舞絮，枫叶满径纷吹萍。

香秔幸惬一饱愿，晚菊亦吐三秋英。

陂池更作嗣岁计，帝力浩浩仁群生。

廖行之

廖行之　西郊即事三首

晓行出日归流萤，二童一马尘蒙缨。

道傍老翁笑相语，道上夫子真劳生。

有田观我奉甘旨，无技耸世难公卿。

从渠自嗤我自乐，天风振木哦诗声。

廖行之

廖行之　西囿卢橘数株方穷秋萧索间诧然敷荣薿薿可爱作诗纪之

寂寂园林秋暮时，可人卢橘玉英胎。

祗应篱菊返魂在，满慰金行得意归。

僵立冻峰攒翅白，霏微繁李缀枝稀。

天公似恐缁尘汙，乞与毡裘护雪衣。

廖行之

廖行之　溪流

溪流一作神仙遇，岁岁桃花落复开。

谁控空岩守奇鬼，岂唯尘俗到云来。

彭泽昌黎一是非，悠悠千古谩传疑。

苍崖何物扃岩窦，独许当时渔父知。

廖行之

廖行之　戏咏白发

与愁添悴色，为老出孤标。

髣髴生银缕，依微散玉苗。

摘除犹茁茁，晞沭更萧萧。

相见函关路，应符物色邀。

廖行之

廖行之　夏夜大雨

西风响树声颾颾，暮云势作蛟龙逃。

玄冥夜半挽银汉，翻写到地奔惊涛。

万声传空震且怒，草木股栗皆悲号。

吾闻闵民望岁者，辛勤必与丰年遭。

即今麦孕苗欲秀，得失相去悬秋毫。

沛然一雨决丰歉，谁谓天鉴徒高高。

廖行之

廖行之　向氏归来园

十亩江头地，今时靖节园。

辋川惭画古，绿野谩名存。

自有菊成径，何须花满原。

是间无俗物，不用闭松门。

廖行之

廖行之　唁陈颐刚颐大二兄

陈子吾为友，别来今甫春。

孔庭歌坏木，窦树失灵椿。

谁谓有余庆，几成无告民。

天涯一携手，涕出为悲辛。

廖行之

廖行之　野花

草木送春归去后，山花种种自然开。

略无醉倒游人至，自有交情戏蝶来。

日暖欲令纷锦绣，风和未遣委莓苔。

清幽浑绝嚣尘态，应遣青阳恨莫陪。

廖行之

廖行之　夜梦得一句云老树拜风窗影乱因伸其语为一绝

梦魂栩栩尘缘扫，风拜月窗春树老。

一枕惊回得句时，清奇未逊池塘草。

廖行之

廖行之　夜坐观书

风露气凄清，秋堂灯火夕。

开编对圣贤，穷理贯今昔。

岂无侯门裾，俛仰无颜色。

岂无终南路，矫诈亏名实。

萃耕渭钓人，乐道贵自得。

青紫与金珠，从渠傥来物。

廖行之

廖行之　宜春道中

路转溪回几曲村，溪头流水去浑浑。

农忙野叟朝耕陇，蚕老人家昼掩门。

游子漫怜春色晚，故园应想绿阴繁。

归欤屈指无多日，夜雨团栾酒一尊。

廖行之

廖行之　用韵杂兴

夏葛冬裘等一衫，飞黄跛鳖谩同骖。

人情展转怜风月，世路沈迷泣北南。

我已灰心忘厚味，谁其缄口罢游谈。

如今欲问西来意，便挂僧牌报放参。

廖行之

廖行之　游岳麓宫抱黄洞

长沙不足容回旋，放脚直到清虚天。

层云荡胸意矫矫，皓月入袖情娟娟。

扶摇浩荡九万里，城郭仿佛三千年。

仙期汗漫直牛斗，此志理我乘风船。

廖行之

廖行之　有禽声急而似可晓乡人以催税目之其声亦颇类焉因感而成诗

怪底微禽似有知，区区舌吻竟奚为。

欲将终日能鸣巧，深为当时远害思。

布谷尚应勤播种，春畦何事较公私。

谁如独占催科考，无复阳城恨拙迟。

廖行之

廖行之　又次韵二首

几日春寒似禁烟，杜门浑欲任流年。

得钱相觅非难办，载酒来过定孰先。

无奈梅边虚胜践，遥怜柳外涨晴川。

佳时纵意须从事，莫笑幽人也化缘。

廖行之

廖行之　又次韵二首

年来那复不时须，斗酒珍藏敢罪孥。

安我馈浆穷逆旅，有谁携榼访幽居。

粗粱何择皆庚癸，题品宁当辨酪酥。

自笑悲辛憀杜老，却愁人不食吾余。

廖行之

廖行之　又次韵三首

昔人逢秋每悲思，往往捧本骚人言。

安知四时皆足乐，但愿一切长无冤。

山林朝市等昔梦，荣悴开落俱陈根。

不如沉醉了万事，春兰秋菊谁能论。

廖行之

廖行之　又次韵三首

养禾欲雨稼欲晴，闵闵此事须天成。

湘田是处可穫稻，村酒纵饮无几萍。

老农欢喜自举白，俗士触缩谁飞英。

如今只合谋一醉，功名富贵从浮生。

廖行之

廖行之　又次韵三首

一年好景今露萤，试问谁濯沧浪缨。

随时动遭不事谤，洁己自觉太清生。

西风常次乐郊路，好酒不博当朝卿。

浩然十里马蹄疾，未到城门打鼓声。

廖行之

廖行之　又和前韵十首

梅君消得为高吟，素艳曾无媚世心。

粲粲墙隈自潇洒，江南到处有知音。

廖行之

廖行之　又和前韵十首

贪看繁红锦被堆，有人青眼为君开。

西湖千古林和靖，还悟牺尊木质灾。

廖行之

廖行之　又和前韵十首

曲槛琱栏诧护持，宽閒何用著藩篱。

林间立马多真赏，须信行人口是碑。

廖行之

廖行之　又和前韵十首

结实收功鼎鼐调，不论江路与山椒。

可怜杨柳空牵妩，飞尽狂绵只绿条。

廖行之

廖行之　又和前韵十首

客舍袁安雪壅扉，清标廪廪讵容欺。

如今冻解梅无恙，还似高眠甑不炊。

廖行之

廖行之　又和前韵十首

新诗笔力可天回，万里东风扫冻开。

照眼玉英清彻骨，花神报子亦琼瑰。

廖行之

廖行之　又和前韵十首

嫩蘥含芳恰褪冰，此时偏恼少陵人。

颠狂觅酒寻诗去，赏遍西湖几树春。

廖行之

廖行之　又和前韵十首

痴绝儿童不耐穷，搓酥缀蜡竞销鎔。

如何见得真风度，须索天工岁一逢。

廖行之

廖行之　又和前韵十首

如今总总斗新妆，天与风姿压众芳。

自是百年中第一，不因兰菊返魂香。

廖行之

廖行之　又和前韵十首

劲气由来不可摧，年年偏向腊前开。

清芬肯为冰霜减，好在含章檐下栽。

廖行之

廖行之　雨中惜海棠花四首

东君何事妒花妍，不遣春风一笑嫣。

邀动芳心愁万缕，盈盈含恨雨中天。

廖行之

廖行之　雨中惜海棠花四首

点缀春容特地妍，艳妆金缕脸霞嫣。

无端风雨妒颜色，半吐芳心向晚天。

廖行之

廖行之　雨中惜海棠花四首

谁恨花枝苦未妍，故将雨熟醉颜嫣。

禁寒来把芳丝吐，会向和风放暖天。

廖行之

廖行之　雨中惜海棠花四首

费尽胭脂画不妍，春心一缕褪唇嫣。

雨中似是花神意，犹作西为旧蜀天。

廖行之

廖行之　雨中有怀

客里春三月，江头雨半旬。

囊空那得醉，吟苦未甘贫。

愁逐花枝老，诗随节物新。

郴流去湘水，欲此寄双鳞。

廖行之

廖行之　雨中有怀

春色无多日，匆匆度七旬。

驱驰游子态，萧索旅中贫。

酒薄愁那减，诗穷句转新。

谁能念牢落，涸辙有枯鳞。

廖行之

廖行之　月夜不寐

月薄西山夜气清，就床欹枕不胜情。

姮娥似欲相钩引，特地窥窗巧献明。

廖行之

廖行之　月夜不寐

寒著衾裯思不禁，月娥於我似钟情。

更添眷眷窥檐入，容与横窗一带明。

廖行之

廖行之　月夜有怀二宋兄

云容冉冉碧於衫，蟾影腾腾稳胜骖。

万壑凉声生木末，一天秋色满江南。

闻鸡漫起狂夫舞，扪虱谁从隐士谈。

坐想诗翁搜好句，初机还许学人参。

廖行之

廖行之　再酬汤无邪

少陵自叹休问天，高歌杜曲希陶潜。

两翁洁身如清涟，流行坎止停则渊。

不肯相邀事趣走，相望异世俱称贤。

又如双鹤立表表，长庚共月相辉皎。

人言两翁皆大才，颇恨当时用之小。

太微别垣环紫宸，台符焝焝光太清。

天心爱君见于世，生贤赉弼何其诚。

那知局促多辕下，诡辔窃御夸覂驾。

怀哉朝秣玉山禾，徐趋可刷幽并夜。

我闻此马如翔鸾，不比群蛙私复官。

驯辕妥策服黄道，御舆君子何其安。

岂其力称称以德，谷量谩富驴骡特。

乃知市骏等抡材，毕竟多贤重王国。

汤君谓我祖有传，非独中选如张钱。

诛奸发策自其手，亟使国步臻安全。

忠言信与纷纷别，大启君公扶帝业。

退然宁肯自贤功，锡马无心昼三接。

青编自有声飞英，笑唾当年石季伦。

高风盛节位不称，独抱此志虚经纶。

君言济志非无策，太息神舦犹异域。

会令桂梅一冰天，却镌浯颂燕然石。

吾侬琐碎如棘荆，听君忠愤犹含情。

可怜有志不得展，三叹先我金昆兄。

人生万事皆前定，试听沧浪清濁咏。

晋陶唐杜等诗穷，怊怅文章不如命。

祝君我有心殷勤，天降时雨山川云。

古来舦伊今在庭，食芹有美须献君。

廖行之

廖行之　再次前韵

午日晴明轩眼力，烟浮波面融融碧。

隔溪谁家鸡一声，人在丛篁更深寂。

纤鳞弄暖吹波微，饥雁为作低回飞。

渔翁可是生涯阔，放漾终日忘尘机。

心旌忽为家山起，遥忆潇湘鱠鲈尾。

谁能一席助清风，归去蒸江弄蒸水。

廖行之

廖行之　再次武公望雪梅韵五首

每忆西湖处士吟，暗香浮处最关心。

而今也有冰霜操，只要人知韶瀋音。

廖行之

廖行之　再次武公望雪梅韵五首

从来陋巷只颜回，子悦胡为羡漆开。

端向岁寒观雅操，须知冰凌不为灾。

廖行之

廖行之　再次武公望雪梅韵五首

梅边好与酒杯持，寂寂雅檐短短篱。

但有诗人出佳句，绝胜謏墓得金碑。

廖行之

廖行之　再次武公望雪梅韵五首

自有天香轧魏姚，何须裂麝与涂椒。

蜡梅卑俗红梅媚，漫与增添本草条。

廖行之

廖行之　再次武公望雪梅韵五首

休论青琐与黄扉，只有西湖不受欺。

每向冰霜见全操，笑渠长夏受蒸炊。

廖行之

廖行之　赠别罗舜举

忆昔相从游，往往尝继晷。

论文在肺肝，商确到肌体。

一从怅分携，凫雁惯居徙。

相望两川间，别梦萦百里。

向来故园思，归兴动行李。

奔驰快一见，舍馆渠暇理。

畴昔夜过门，明月耿相视。

一尊邀踌躇，啸咏天风起。

朝来得秀句，惜别语盈纸。

所愧才空痚，雅意孰称是。

尘劳喜驱人，遣我轮善柅。

明当问归途，马足莫西指。

男儿结交情，聚散今乃尔。

谁论十日恶，怀抱好无几。

活活郴江流，此去下湘水。

殷勤傥悬情，愿言寄双鲤。

廖行之

廖行之　赠别罗舜举二首

畴昔交情一辅车，年来造物且乘除。

论文谁共肺肝语，道旧空传咫尺书。

半岁不堪心鄙吝，一樽聊得语踌躇。

匆匆又作相违恨，愁绝临风送目初。

廖行之

廖行之　赠别罗舜举二首

鳌峰夜色输明月，龙穴秋光蔼碧云。

景物故应人惜别，风流难与世相闻。

新诗题处君思我，啼鸟声中我梦君。

一笑相从非易得，有怀聊复此云云。

廖行之

廖行之　赠舅氏授室

不须种玉向蓝田，不用吹笙学凤仙。

试看玉郎亲迎处，梯云挈得月婵娟。

廖行之

廖行之　赠胜业老了谧

客行半吴楚，人与诗皆穷。

得公三昧语，示我五言工。

南山足佳气，古刹长清风。

应余锦囊句，还许莲社同。

廖行之

廖行之　中秋日简同盟诸公

风囊啸谷猎尘衫，雨鬣行天驾玉骖。

一洗蛮烟浑逐北，全提商令似征南。

佳时不负中秋约，双桂能同一夜谈。

我亦兰陔奉馨膳，与君欢事喜相参。

廖行之

廖行之　重九道中怀长兄二首

客里匆匆饱岁时，今谁能免利名羁。

有人骑鹤去千岁，顾我巢林方一枝。

后日空怀棠杕燕，经年憀愧菊花期。

白云飞处湘天碧，心在南陔日咏诗。

廖行之

廖行之　重九道中怀长兄二首

追欢那复少年时，老骥如今亦受羁。

白发惊人风落帽，黄花伴我岁寒枝。

谁能寻胜过元亮，自叹知音失子期。

点检胸中犹祑磈，强倾濁酒自哦诗。

廖行之

廖行之　重九后菊

寂寞东篱几夕霜，不堪憔悴逐炎凉。

谁知璞玉浑金态，尽作红尘紫陌妆。

流液尚能甘水味，返魂应付与梅香。

来年莫落秋深后，好趁登高入酒觞。

廖行之

廖行之　重九后菊未开

灵根何许来，初春首移植。

封培极膏壤，灌溉勤朝夕。

惟知人力胜，可与天工敌。

侵寻度重九，荏苒复旬日。

含芳似悭吝，细蓓犹的历。

得非司花神，不为猣世习。

闭关存清高，后时养介僻。

不然蓐妆灵，护持莫庸释。

未容遽烂熳，留作秋归忆。

胡为倚墙隈，向人殊寂寞。

虽非彭泽长，汝勿余於惜。

廖行之

廖行之　重九前二日夜雨

去去重阳越夕间，潇潇风雨作轻寒。

心知又负登高兴，篱菊留来过后看。

廖行之

廖行之　舟中风便

一席清风游子归，扁舟轻逐浪痕西。

濁醪满饮诗情快，尽揽江山入醉题。

廖行之

廖行之　自中都归题胜业寺古柏

昔闻南山下，有柏古且奇。

书痴守寒窗，一见嗟无期。

归从软红尘，乃识苍虬姿。

青青十亩荫，凛凛千年枝。

山灵日守护，斧斤谁侵欺。

孤根久盘踞，珍干分逶迤。

飘萧爽气生，蓊蔚祥云低。

九龙出同穴，宛转犹相持。

高标足古意，贞操长遐栖。

岂无金芝秀，琐琐夸一时。

岂无豫章灵，屑屑关兴衰。

何如此嘉树，毁誉无欣悲。

传闻禹所植，往事谁能稽。

安得子墨卿，写作无声诗。

廖行之

廖行之　醉中纪事题辰州净因寺

山城春半时，底事风作恶。

小隐杜书帷，暗想花萧索。

命驾访林薮，寻芳到丛薄。

漫山粲百英，随分有余乐。

萦回度城阴，徙倚步禅阁。

山僧正斋余，茗椀快新瀹。

壁间有佳句，一诵喜且愕。

登堂陈杯盘，痛饮自谐谑。

新诗恣赓酬，郢匠成妙斲。

忘机物不疑，屋山下乌啄。

松风动豪气，号怒响林壑。

顾我亦楚狂，高兴复谁托。

挥毫属同游，聊共题新垩。

廖冔

廖冔　题东流菊江亭

陶公非是爱黄花，花与陶公本一家。

懒向春风竞颜色，自甘秋露缀英华。

宁知发早还先萎，到底开迟反耐赊。

物理细推元不异，衔杯何惜月西斜。

廖应瑞

廖应瑞　浯溪

苍崖古刹夹清泉，中有元郎几百年。

策杖摩挲看不足，壮怀惆怅大江边。

廖飆

廖飆　虎跑泉

真驭遗踪古，寒泉泻石清。

养源人莫测，流润济苍生。

廖飆

廖飆　游七星岩

斗峰遥忆旧松台，为劝农耕特地来。

短李高名光翠壁，伪刘陈迹没苍苔。

洞天日永风埃净，岩壑云收霁色开。

好景最宜供宴赏，操觚欲赋愧非才。

廖虞弼

廖虞弼　五泄山寺

招提深锁绿苔幽，故遣高人向此留。

万叠云山从地涌，双源瀑布自天流。

风翻象宇松声碎，雨过禅房竹翠浮。

试问苾刍会厌客，乘閒还许再来否。

廖则逢

廖则逢　青龙岩

有泉莹洁深豥豯，奫潫湀{左氵右阎}声如钟。

{上髟下市}{上髟下市}使我毛发竖，中有高卧虬髯翁。

硃崖瀑布泻明月，惊溜触石调焦桐。

蠲烦析酲竟造此，稽首匍拜玄冥宫。

蜿蜒莫向此中处，天下苍生待霖雨。

廖知彰

廖知彰　句

天匠矜功价不赀，神机刳石漏新晖。


临安人

临安人　临安谣

满头青，都是假。

这回来，不作耍。

麟游

麟游　竹马

小儿骑作骅骝，独是东西意未休。

我心童心无一在，十年浑付水东流。

凌策

凌策　丁家山访李璨

江表遥思岁月赊，幽寻胜迹对繁华。

池塘潋滟凌朱阁，树木参差翳彩霞。

玉斝满倾千日酒，画栏常胜四时花。

当年刘阮应惆怅，不识桃源第一家。

凌景阳

凌景阳　海棠

名园封植几经春，露湿烟梢画不真。

多谢许昌传雅什，蜀都曾未识诗人。

凌万顷

凌万顷　刘龙洲祠

尝随荐鹗上天阍，肯信荒山泣断魂。

百岁光阴随酒尽，一生气概只诗存。

冢倾平地藤萝合，碑倚空岩雾雨昏。

纵是纸灰那得到，落花寒食不开门。

凌云屋

凌云屋　太师菊

清白冠他三少贵，孤高独占九秋寒。

功成勇退东篱下，不逐春红相牡丹。

令狐揆

令狐揆　句

借书离近郭，冒雪渡寒溪。

令狐勤

令狐勤　题清芬阁

远叩玄英旧隐扉，清风今日尚依依。

云山自许老龙卧，霄汉不妨双凤飞。

欲访骚人考槃地，但寻汉叟钓鱼矶。

年来踏尽红尘路，赖有溪流濯客衣。

令狐庆誉　题云安下岩

地远尘寰绝点埃，悬崖屈曲寄层台。

山头玉溜随檐滴，岩下金容就石开。

寺影不妨流水过，松香长逐好风来。

遍游未尽无穷景，为报舟人且莫催。

令狐俅

令狐俅　题清芬阁

元英去世二百年，其迹虽久骚雅传。

田庐不废子孙贤，庆门簪组方蝉联。

我来源中访高隐，□人邀客云山前。

朱门绿阁照溪水，长松茂材□寒烟。

滩声萧萧到几席，魂清骨冷忘睡眠。

伊子出处不自判，尘缨俗网常萦缠。

儿孙渐多食□众，高翔远引嗟无缘。

他年家事苟有付，杖藜□此同悠然。

令狐寿域　访唐令狐公墓

闻说水东寺，旧有丞相家。

小舟呼野渡，瘦马入梅花。

龛像威容古，岩镌岁月赊。

子孙今替落，相顾复咨嗟。

令狐挺

令狐挺　题相思铺壁

谁把相思号此河，塞垣车马往来多。

祇应自古征人泪，洒向空川作浪波。


留筠

留筠　冲虚观

金阙寥阳护九重，洞云呼吸九霄通。

小臣近有祠官诏，欲问君王乞此宫。

留筠

留筠　水帘洞

九天飞坠水晶垂，不着人间一点埃。

六月惊蜚霜色皎，四时长作雨声来。

春晴野燕飞难入，月冷山风吹不开。

我欲倚藤看空翠，凭谁挂向白云堆。

留筠

留筠　题澹山岩

起仰高山积有年，忽看岩窬锁云烟。

一尘不到非凡地，六月当知不暑天。

昔有秦人尝穴处，世从山谷始名传。

品题自古因人重，我谩邀僧煮石泉。

留筠

留筠　题浯溪

天生一代老文词，留得高名日月垂。

山□犹余元氏族，溪痕几□鲁公碑。

未论再造中兴业，却羡三吾高卧时。

崖石虽磨千古在，渡香桥下木空悲。

留筠

留筠　舟还浯溪再留二绝

为爱浯溪风景幽，重临钓石系归舟。

不妨细读丰碑下，墨本空看几白头。

留筠

留筠　舟还浯溪再留二绝

自笑尘埃赋□忙，佳山招我莫徜徉。

何当了却痴儿事，来伴高人枕碧湘。

留梦炎

留梦炎　淳佑七年丁未十一月朔蔡久轩自江东提刑归抵家时三馆诸公以风霜随

天地蕃庶草，美恶极莸薰。

古来谁览察，离骚清楚氛。

著作大雅姿，书传挟香芸。

蠹简不烦碎，豕牙贵能豶。

仰天沥肝胆，端欲泾渭分。

太阿秘尚方，风霆发絪縜。

臣直彰主圣，声容谅泇泇。

平生本朝心，畎亩岂忘君。

见几诚不忍，属兹宸虑殷。

自从春无泽，牲璧委冬氛。

何者最感触，民气愁深文。

儒服今绣衣，片言况前闻。

四牡何騱騱，迢递沮遵濆。

君为朝阳凤，我非相府群。

小草志或远，深情词不耘。

幽屏未须去，圣德如放勋。

留怡然

留怡然　潄玉馆

拳石漱芳玉，梦回堪洗耳。

客至馆于斯，妙处从此始。

留佑

留佑　赤鉴湖

赤鉴有遗利，旷古无人兴。

今师欲断海，海若当效灵。

留元崇

留元崇　茶园

岭根闻石吠，上到野人家。

山晚月有色，天寒梅未花。

蔬园依水石，茅屋带烟霞。

何物堪留客，烹茶成雪芽。

留元崇

留元崇　慈济庵二首

笑指星坛近斗傍，七松上映七星光。

黄龙洞口胡麻饭，不是神仙不得尝。

留元崇

留元崇　慈济庵二首

归自星坛日未斜，草庵留住一杯茶。

道人自点花如雪，云是新收白露芽。

留元崇

留元崇　罗浮

神仙神山罗与浮，二山东来几千秋。

蓬莱夜半失左股，龙惊虎噉玉女愁。

至今两山翠欲滴，却与蓬莱比山色。

黄色作桥通九霄，水晶为帘挂千尺。

神仙旧说何涉茫，神仙窟宅今何望。

仙翁在山泉水香，仙翁飞去松风长。

我将浣手扣玉户，乞杯长生九霞觞。

留元崇

留元崇　天汉桥

谁人挽落天河水，飞向寒崖无古今。

寄语山灵好呵护，书儒从此得知音。

留元崇

留元崇　游罗浮

远看空碧混崔嵬，近见重重翠作堆。

古木阴中藏洞府，乱云深处出楼台。

文禽耀日来相唤，羽客乘风去不回。

惟有东坡旧游迹，屐痕犹自遍苍苔。

留元崇

留元崇　又题卓锡泉

吾师知地脉，杖锡此间卓。

分占神仙囿，敲出清泠玉。

锡飞已乘龙，泉洁可饮鹤。

林下几寒暑，池中不盈涸。

木石常借润，瓶罂随量足。

池无汲绠线，逗引走修竹。

渴心生尘埃，对此惬所欲。

洗耳听松音，漱齿汲山绿。

更携一壶归，为浣众生浊。

遥愧山中人，四时自斟酌。

留元崇

留元崇　中阁禅院

初来罗浮山，万变骇林壑。

更作招提游，佳处在中阁。

忽然天地间，一纵千里目。

未论云顶上，此景占仍独。

近闻泉涓涓，青眺山簇簇。

檐压乔松低。槛有余霞落。

长风东南来，皓月襟袖薄。

境静僧幽閒，意远味淡泊。

抱琴归去来，禅榻寄一宿。

白云依古山，青霄起孤鹤。

留元崇

留元崇　卓锡泉

风月衿怀歉古人，萧然天地一閒身。

夜来偶读唐庚记，贯石通泉在一真。

留元崇

留元崇　卓锡泉

寻仙得招提，借我此歇脚。

瓜枣未暇求，杯水得甘酌。

境空风泉高，夜永云卧薄。

明当约麻姑，石桥骑白鹤。

留元刚

留元刚　武夷九曲棹歌

一曲初篙上水船，翠峰苍壁挟洄川。

采幢幔屋今何在，空有丹炉石鼎烟。

留元刚

留元刚　武夷九曲棹歌

二曲崚嶒三石峰，当时秦女采芙蓉。

至今汤沐临清泚，不作巫阳十二重。

留元刚

留元刚　武夷九曲棹歌

三风悬崖插匦船，春秋八百又千年。

不知天地黄心木，控鹤仙人肯汝怜。

留元刚

留元刚　武夷九曲棹歌

五曲云崖有许深，石门书屋著修林。

堂堂不泯清风在，一片寒潭印我心。

留元刚

留元刚　武夷九曲棹歌

七曲催船快上滩，好山留与漫郎看。

经行雪瀑仙屏下，恍记齐云夜帐寒。

留元刚

留元刚　武夷九曲棹歌

八曲山云敛复开，长年倚櫂立徘徊。

俄然听得林间语，知道新村贳酒来。

留元刚

留元刚　武夷九曲棹歌

九曲遥岑更郁然，板桥渔市引长川。

唤回白马宾云梦，来看桑麻万里天。

留正

留正　高宗皇帝挽词

内禅尧咨舜，中兴夏配天。

鸿名光宝册，奎画动星躔。

静享仁人寿，书传圣政编。

永言天下养，胡不万斯年。

留正

留正　高宗皇帝挽词

南北休兵久，仁恩及物深。

九龄终帝梦，四海遏韶音。

圣学高於古，衰衣始自今。

一抔陵上土，他日卜嵩岑。

留正

留正　罗浮天汉桥

霏霏细雨湿芝田，短短桃花照水妍。

可惜洞门关不尽，彩虹天外著飞泉。

柳伯达

柳伯达　题濮公仙洞

昔人何人占弋山，波光岚翠照淮湾。

佩兰隐者今何在，炼石仙人去不还。

绿水渡头空自急，白云岭上至今闲。

高峰张令祠边望，古息荒城半草间。

柳德骥

柳德骥　端午泉

有个灵泉在翠微，我来问讯水方肥。

盈虚嘿顺阴阳气，消长先知天地机。

金井祥开波有縠，银床冷迫石生衣。

浮名不值一杯水，满酌畓瓶拂袖归。

柳德骥

柳德骥　九仙瀑布泉

白云深处是仙乡，石涧飞流瀑布长。

天插一泉声潄玉，地高六月夜凝霜。

烟霞极目浮孤屿，萝薜牵衣出上方。

明发阴晴谁借问，虚名终愧梦黄粱。

柳德骥

柳德骥　汤岭温泉

化工何事起炎凉，偏使山中泉作汤。

地气烛烛烧石乳，水香郁郁喷硫磺。

暄波常涌无冬夏，势溜长澌历雪霜。

闻道骊山有温谷，岂惟神女为秦皇。

柳拱辰

柳拱辰　暮春游火星岩同尹瞻联句

千里熙醇政，灵岩喜访寻。

登临云拥座，穿径箂成林。

乐逐天风远，尘随宿雾沈。

绮罗红作队，冠盖绿交阴。

下顾关河小，寒知洞壑深。

松枯存旧节，花老见初心。

旌棨岚光润，罇罍野气侵。

朋游敦雅契，吏隐共知音。

□愧翁归拙，难攀子厚吟。

城楼传晚角，绮陌骑駸駸。

柳桂孙

柳桂孙　杜鹃花

金鸭香烧午夜烟，空弹宝瑟怨流年。

东风一架蔷薇雪，老尽春风是杜鹃。

柳桂孙

柳桂孙　贺陈随隐以布衣除东宫掌书

镂玉裁冰字字奇，少年亲结九重知。

君臣际遇荣千载，父子推敲冠一时。

罍进楚兰黄奏雅，瓶分陶菊夜联诗。

五云楼近开黄道，金紫连班进赤墀。

柳桂孙

柳桂孙　花山寺看黄山

翠色沈沈万树春，幽怀宜共竹为邻。

黄山只在阑干外，鸡阁云深认不真。

柳桂孙

柳桂孙　花山寺看黄山

借得云房半榻眠，三生夙结静中缘。

茶炉谩著松枝火，趺坐薄团听夜禅。

柳瑾

柳瑾　句

过尽金汤知帝策，见求貂虎识军仪。

男儿本有四方志，只在蓬瀛自不知。

柳开

柳开　楚南伟观楼

洗尽蛮烟几案空，登临直见楚山雄。

坐当鸿秸高飞处，身在乾坤灏气中。

木落有情瞻北阙，霜轻无梦入西风。

凭阑自是蓬瀛客，独对潇湘兴未穷。

柳开

柳开　讽虞嫔诗

惟尧则天舜弗复，诞妃罔极恩亭肓。

遏密无闻血盈目，南巡胡为泪染竹。

父轻夫重当何淑，沅湘岸筠烟莓覆。

凝纹叠斑殷郁郁，猿缘鼯号钩辀宿。

朋凄助惋声几器，賸疑下尤禹湮渎。

功充民戴荷百禄，重晖并耀难停轂。

元居不宁逝如逐，悲啼负冤生莫卜。

卒颠沈澜远昌族，讴讼肇私归永福，

柔阴惨克咎深速。前睇九山排矗矗，

到今云颜愁可掬。

柳开

柳开　句

空门今日见张华。

柳开

柳开　句

九重城阙新天子，万卷诗书老舍人。

柳开

柳开　磐石

古寺耸山椒，公堂去不遥。

寻僧忘俗虑，盘道出尘嚣。

疏箔卷烟雾，明时望泬漻。

渔翁江上立，指我在云霄。

柳开

柳开　塞上

鸣髇直上一千尺，天静无风声更乾。

碧眼胡儿三百骑，尽提金勒向云看。

柳开

柳开　与姪柳瀛

皇唐二百八十年，柳氏家门世有贤。

出众文章惟子厚，不群书札独公权。

本朝事去同灰烬，圣供吾思绍祖先。

感叹尽应余庆在，今来见汝又堪怜。

柳开

柳开　袁姬哀辞

彼美袁姬兮，柔芳懿懿。

瑶沈蕣瘁兮，追惟弗洎。

阴质弱卑兮，资阳望贵。

寿康攸遂兮，夭愆所利。

北塞南荒兮，偕行万里。

宁期不修兮，溘然而逝。

奔服勤劬兮，丧尔母子。

恫毒我怀兮，摧伤骨髓。

高昮孔仁兮，皇适予委。

明知有生兮，亦必有死。

无如奈何兮，情思罔已。

倏焉胡往兮，音容莫寄。

余玩遗香兮，忍孰为视。

桂山崭崭兮，翠攒若指。

曷能可忘兮，我心於此。

西流之日兮，东流之水。

瞬息一去兮，终天远矣。

柳开

柳开　赠梦英诗

昼光夜魄阴阳祖，五纬天立五行父。

万灵蕃昌根此树，刚柔各斗清浊聚。

形类纷然填下土，精英閒见群宁侣。

雄剧唯神时可主，功格无先明竞睹。

舍羊犬猪用彪虎，气包茫昧廓区宇。

刓发披缁心有取，蜕免羁踨脱潜去。

身投西佛学东鲁，尘视诸徒飚远举。

狂呼饱醉贱今古，公室侯庭迎走户。

如攀乔柯腰俯偻，搜经抉诰将完补。

声号大荒铿簨簴，笔诟斯冰卑尔汝。

戟枝曳阵孰秗侮，二十游秦老还楚，

蛟蟠枯泓骥追鼠。停舟湘濆吾与语，

归返终南恨睽阻。

柳开

柳开　赠诸进士

今年举进士，必谁登高第。

孙传及孙仅，外复有丁谓。

到京见陈访，好尚同韩洎。

馆中诸仙郎，纶閤贤三字。

翰林四主人，列辟群英粹。

奔腾走大名，渒轰天邑沸。

怒浪航斯济，骏蹄御良辔。

缘险径梯空，饿肠劳填味。

我何为欣欢，名身苦将悴。

北塞绝戎勋，南荒政遭坠。

焦焦家殚穷，口众食增累。

雏豝余十辈，业学莫能器。

发白壮心衰，不觉老之至。

踨缩步九衢，羞畏同腐婢。

仰瞻尔数子，吾道终焉寄。

无为忽于予，斯文幸专继。

柳耆

柳耆　句

野犊正忙梨晓雨，谷莺才出管东风。

柳绅

柳绅　仙都山

独出诸峰表，周围一丈圆。

千寻雄镇地，万仞上擎天。

湖浪动星际，荷花生日边。

终当驾云鹤，绝顶会神仙。

柳说

柳说　凉轩

潇洒幽轩好，清间令尹才。

庭虚走泉响，门静对山开。

夏可捐班扇，风如到楚台。

羡君成吏隐，终日远纷埃。

柳叙

柳叙　横山耸翠

兰阴山跨浴溪南，春破峰颜三月三。

松柏森森翻野籁，竹梧隐隐扑晴岚。

高摩云汉千寻路，倒浸峰峦百尺潭。

此外未知谁洞府，试春游骑必停骖。

柳永

柳永　句

分得天一角，织成山四围。

柳永

柳永　题中峰寺

攀萝蹑石落崔嵬，千万峰中梵室开。

僧向半空为世界，眼看平地起风雷。

猿偷晓果升松去，竹逗清流入槛来。

旬月经游殊不厌，欲归回首更迟回。

柳永

柳永　鬻海歌

鬻海之民何所营，妇无蚕织夫无耕。

衣食之源太寥落，牢盆鬻就汝轮征。

年年春夏潮盈浦，潮退刮泥成岛屿。

风干日曝咸味加，始灌潮波塯成卤。

卤浓碱淡未得闲，采樵深入无穷山。

豹踪虎迹不敢避，朝阳山去夕阳还。

船载肩擎未遑歇，投入巨灶炎炎热。

晨烧暮烁堆积高，才得波涛变成雪。

自從潴卤至飞霜，无非假贷充餱粮。

秤入官中得微直，一缗往往十缗偿。

周而复始无休息，官租未了私租逼。

驱妻逐子课工程，虽作人形俱菜色。

鬻海之民何苦门，安得母富子不贫。

本朝一物不失所，愿广皇仁到海滨。

甲兵净洗征轮辍，君有馀财罢鹽铁。

太平相业尔惟鹽，化作夏商周时节。

柳永

柳永　赠内臣孙可久

故侯幽隐直城东，草树扶疏一亩宫。

曾珥貂珰为近侍，却纡絛褐作间翁。

高吟拥鼻诗怀壮，雅论持衡道气充。

厌尽繁华天上乐，始将踪迹学冥鸿。

柳直

柳直　题义门胡氏华林书院

华林茂族蔼青芬，族本重华远裔孙。

弟侄声光攀鄐桂，君王恩渥表于闾。

书帏月鉴琴横席，吟阁云残村隔原。

多感朝英寄诗什，永留风雅贲丘园。

柳州

柳州　春日田园杂兴

东负生意和，农圃正宜动。

稻种开包曬，菊苗依谱分。

畴西晓耕雨，舍北暮钥云。

莫待荒三径，归欤陶令君。

龙昌期

龙昌期　福州

等闲田地多栽竹，是处人家爱读书。

饮宴直尝千户酒，盘餐唯候两潮鱼。

龙昌期

龙昌期　故乡

桤木惭桑低别壤，芋苗护稻远分行。

上书莫道便他郡，学稼终宜老故乡。

龙昌期

龙昌期　三山即事

百货随潮船入市，万家沽酒市垂帘。

苍烟巷陌青榕老，白露园林紫蔗甜。

龙昌期

龙昌期　咏门

枢动本为荣辱主，常因户外细推寻。

干坤出入无穷象，夷锹关防有限心。

搑到善人非远大，开当古道自高深。

九成载举箫韶奏，穆穆无凶合在今。

龙大渊

龙大渊　题金山

梵天台殿枕江流，形胜先推第一洲。

不战屈人当设险，楼船况有万貔貅。







卷203

龙大渊

龙大渊　游九锁

峰峦九锁路萦盘，翠色沾衣作晚寒。

日暮神仙归洞府，雨余星斗下天坛。

人生何用千钟贵，老去须求一室安。

会得谷神元不死，世间何事可相干。

龙旦

龙旦　句

便作武陵溪上看，春来何处不开花。

龙辅

龙辅　春日

风吹花香薰洞房，白日照镜光射梁。

后园草暖双蝶晒，堂前尘落对燕翔。

龙辅

龙辅　春日

春服初裁绮，寒衣始卸绒。

花宿全慵蝶，林摇半暖风。

龙辅

龙辅　春日

侵阶草逾碧，明窗日渐迟。

携针听语鸟，牵断绣床丝。

龙辅

龙辅　春日写怀

暖气逼房楹，开帘多鸟声。

竹春思笋嫩，地日识泥晴。

龙辅

龙辅　答外

君信问平安，闺中差可欢。

竹佳连露倚，云好下阶看。

龙辅

龙辅　答外

金徽只自秘，玉匣不曾开。

梅花难独弄，袖手待郎来。

龙辅

龙辅　答外

郎书来问近何如，性癖如郎只似初。

忍冷临风因爱雪，抱疴点烛为看书。

龙辅

龙辅　冬晓

积雨带晴雾，闺中事可夸。

曙窗留镜月，寒髻集钗花。

龙辅

龙辅　冬至

冬至宵难短，孤眠恨自长。

枕单寒入梦，窗破月窥床。

龙辅

龙辅　恨

背人解素袜，裂断寄郎边。

须知销玉骨，无兴与金莲。

龙辅

龙辅　纪梦

梦中握手说离愁，梦觉欢娱忽已休。

安得人生真似梦，华胥蝴蝶共悠悠。

龙辅

龙辅　寄怀

莫怪书频断，难传恨万端。

虽承结发爱，难作比肩看。

泪续笺恒湿，思长笔屡乾。

临封沾臂血，使识寸心丹。

龙辅

龙辅　寄怀

何处最难禁，思君直至今。

双鱼浮水面，对鸟下庭心。

龙辅

龙辅　寄外

面约随时改，离情睹物含。

君风愁少女，妾卉最宜男。

龙辅

龙辅　寄外读书处

主人之室隔清洲，日日华笺空自酬。

书似岘碑看即泪，人非萱草遇还愁。

龙辅

龙辅　寄外用前韵

未得相携约尚空，小笺一见一忡忡。

妾意原非渌江水，无端只向画桥东。

龙辅

龙辅　镜

徐淑古铜镜，背多青绿花。

收藏敢轻慢，曾得照秦嘉。

龙辅

龙辅　兰梅诗

兰梅逐候舒，种此欲何如。

兰叶堪崇佩，梅花好寄书。

龙辅

龙辅　莲子寄外

莲房新摘袖中携，剖寄青青子数枚。

若识心头最清净，莫嫌根脚本污泥。

龙辅

龙辅　莲子诗比成自觉丑甚戏题此作以解发君一笑耳

书罢题钟字，要君知妆心。

虽然非白雪，却是重黄金。

龙辅

龙辅　暮闺

暮闺翘首觉愁添，凿壁书生隔翠烟。

独向嫦娥再三拜，殷勤为我到郎边。

龙辅

龙辅　偶成

情弱抽思长，腕娇运笔拙。

口诵恐易忘，笺书还自裂。

龙辅

龙辅　偶成

阶下莓苔烂熳，墙边竹色萧疏。

彩凤绣来有恨，疏鸿读外无书。

龙辅

龙辅　偶成

绣窗同刺绣，女伴喜天晴。

剪刀当日暖，妆镜隐霜明。

龙辅

龙辅　山中寄外

泊舟古岸傍，松柏日已昫。

本非同心期，空似西陵路。

龙辅

龙辅　山中寄外

湖色开明镜，峦山列翠屏。

双眉不忍画，羞对远山青。

龙辅

龙辅　山中寄外

一到空山下，回看远俗尘。

松枝堪作尘，无计赠情人。

龙辅

龙辅　山中寄外

若得共此栖，松菊长携手。

岸上数株松，何须减五柳。

龙辅

龙辅　山中寄外

寄郎以山字，得无无解处。

得郎一人来，便可成仙去。

龙辅

龙辅　山中寄外

脚下绣宫鞋，殷勤为郎做。

今日贪看山，凤头半已破。

龙辅

龙辅　山中寄外

跻攀不辞远，微汗湿红粉。

万一有桃源，当期郎共隐。

龙辅

龙辅　山中寄外

山中白日暗，霏霏云雨动。

信此非巫山，安能入郎梦。

龙辅

龙辅　山中寄外

妾在山中来，郎在溪头住。

郎若泛舟寻，莫误桃源路。

龙辅

龙辅　山中寄外

闻郎今日来，日斜何不至。

应知篙橹迟，羡杀云中翅。

龙辅

龙辅　山中寄外

利名何足事，山中乐未央。

郎如学耕耨，奴便学蚕桑。

龙辅

龙辅　山中寄外

茅屋拥红炉，聊在山中宿。

枉却几上灯，无书供夜读。

龙辅

龙辅　山中寄外

娇儿渐聪慧，出语解人意。

促奴须早归，恐爷书又至。

龙辅

龙辅　山中寄外

寄郎三片玉，至今无报音。

深山多古迹，不得共郎寻。

龙辅

龙辅　山中寄外其一

买舟不论价，但愿舟不迟。

归时与郎面，不致效秋时。

龙辅

龙辅　十一月初四日五鼓纪梦寄外

昨夜有佳梦，驰书报与郎。

隔门须是近，有臭必然香。

龙辅

龙辅　书怀

藁砧不可期，莲子空相托。

欲寄一封书，惟愁被姑觉。

龙辅

龙辅　睡起

下帏恣午睡，怪杀鸟相呼。

起来慵刺绣，窗下理菖蒲。

龙辅

龙辅　送外

绿柳千条映远空，郎君欲别思忡忡。

愿得化为江上水，与郎直到赤门东。

龙辅

龙辅　送外

榜人檥舟待，催饭送郎行。

独谙郎食性，厨下自调羹。

龙辅

龙辅　送外

与君非一身，同户醒相忆。

而况出门去，宁知南复北。

龙辅

龙辅　送外

君言游宦向华京，不得临歧一送行。

行行惟有杨花路，飞去飞来是妾情。

龙辅

龙辅　题书斋

深闺渐老大，始学谢娘诗。

描笔题成句，良人事作师。

白头惭卓女，团扇愧班姬。

岂敢传千载，聊将遣一时。

龙辅

龙辅　戏示女伴

谁道孤眠苦，孤眠却自强。

请看隔宿髻，常是不劳妆。

龙辅

龙辅　夏闺

日斜未理妆，昼长人易倦。

回扑砚上蝇，墨花溅团扇。

龙辅

龙辅　晓景

春日映朝霞，新妆出绛纱。

开帘惊宿鸟，倚树落危花。

龙辅

龙辅　写怀

初听莺声又燕声，年华不待使人惊。

桂花开遍门还掩，风自清时月自明。

龙辅

龙辅　又为子夜歌

明朝将解缆，叮嘱不曾离。

文无识顷刻，不久便当归。

龙辅

龙辅　赠外

远别当霜雪，留郎且过冬。

只愁春色里，离恨更重重。

龙辅

龙辅　制履寄外

何物寄殷勤，宫鞋绿锦文。

为郎承素足，指日踏青云。

龙辅

龙辅　中秋

寂寂中秋夜，含情出玉闺。

河长看雁远，月皎觉云低。

龙友

龙友　大海洞天留题

每见杭人说洞霄，恨无双翼兴飘飘。

恍观石势如蟠兽，静听泉声若春韶。

既想洞天多窈妙，更知仙境绝尘嚣。

官游到此劳人甚，准拟时来酌一瓢。

隆禅师

隆禅师　偈

一不成，二不是。

口吃饭，鼻出气。

休云北斗藏身，说甚南山鳖鼻。

家财运出任交关，劝君莫竞锥头利。

娄机

娄机　题日哦轩

高轩多暇日，宴寝独怡神。

风俗谁今古，云山自主宾。

滩平分燕尾，松老半龙鳞。

徙倚清阴下，吟怀愧昔人。

娄乾曜

娄乾曜　潺潺阁

一派泠泠绕槛清，尘襟洗涤自凉生。

夜深好梦才惊破，疑是半天风雨声。

娄寿

娄寿　句

飞云过雨洒明月。

楼楚材

楼楚材　句

乍来固是最低树，外此都无许大花。

秋香无比魁天下，仙种非凡□月中。

满阎浮世香俱有，与广寒宫花对开。

春将结笔去时有，花在着身高处香。

晴霄有月与佳色，春圃无花可比香。

房生里面子虚实，柄折中间丝短长。

从来把得坚牢处，不是晴明不肯飞。

名园不是无花卉，凌驾春风不似伊。

一株种外无遗种，九个花间有细花。

混融月色江湖夜，照应芦花岛屿秋。

晚归烟树住犹见，晓向雪汀飞若无。

蝶成擒处身粘粉，花蹈翻时足带香。

野花狼藉桑麻长，除却他边补这边。

吞毡固是真难事，要辨人生是与非。

有时移向西堂去，一座青山逐手来。

玲珑不许多呈露，只借时人一面看。

鹭等鱼船近了飞。小心抽出大规模。

除屏簇外少青山。矮婆娑地却禁霜。

又欲其生树上苔。器量不争正二月。

楼淳

楼淳　清明寺

风尘满天下，此地独清明。

神州何处是，有泪落新亭。

楼淳

楼淳　隐居凤山清明寺二首

风鸟久不至，哲人欢已矣。

空留千载名，寂寞残阳里。

楼淳

楼淳　隐居凤山清明寺二首

日上钟未鸣，老僧睡犹熟。

谁是山中人，长享清明福。

楼扶

楼扶　句

夜深更拥寒衾坐，明月梅花共一窗。

楼鎌

楼鎌　琼花行

琼花未信无双无，特与翔鹤游江都。

炷香展敬下古殿，相羊盘礴亭南隅。

我欲歌之词，我欲声之诗。

龙蛇满四壁，妍丑纷淋漓。

一笑讯花花不语，斯须花以臆对之。

自从天上来蕃厘，墨卿楚客知心谁。

本来有是自三异，惠肃一辩公宠贲。

厥今太守有父风，两句写出无双意。

直教弹压千万春，香不随风潜堕地。

我闻此语警且喜，不孤迢递来千里。

花兮报称为如何，年年三月花开多。

楼璹

楼璹　耕图二十一首

楼璹　耕图二十一首　拔秧

新秧初出水，渺渺翠毯齐。

清晨且拔擢，父子争提携。

既沐青满握，再栉根无泥。

及时趁芒种，散著畦东西。

楼璹

楼璹　耕图二十一首　簸扬

临风细扬簸，糠粃零风前。

倾泻雨声碎，把耫玉粒圆。

短裙箕帚妇，收拾亦已专。

岂图较斗升，未敢忘凶年。

楼璹

楼璹　耕图二十一首　布秧

旧谷发新颖，梅黄雨生肥。

下田初播殖，却行手奋挥。

明朝望平畴，绿鎝刺风漪。

审此一寸根，行作合穗期。

楼璹

楼璹　耕图二十一首　插秧

晨雨麦秋润，午风槐夏凉。

豨南与豨北，啸歌插新秧。

抛掷不停手，左右无乱行。

我将教秧马，代劳民莫忘。

楼璹

楼璹　耕图二十一首　耖

脱绔下田中，盎浆著塍尾。

巡行遍畦畛，扶耖均泥滓。

迟迟春日斜，稍稍樵歌起。

薄暮佩牛归，共浴前豨水。

楼璹

楼璹　耕图二十一首　持穗

霜时天气佳，风劲木叶脱。

持穗及此时，连枷声乱发。

黄鸡啄遗粒，乌鸟喜聒聒。

归家抖尘埃，夜屋烧榾柮。

楼璹

楼璹　耕图二十一首　舂碓

娟娟月过墙，簌簌风吹叶。

田家当此时，村舂响相答。

行闻炊玉香。会见流匙滑。

更须水转轮，地碓劳蹴蹋。

楼璹

楼璹　耕图二十一首　登场

禾黍已登场，稍觉农事优。

黄云满高架，白水空西畴。

用此可卒岁，愿言免防秋。

太平本无象，村舍炊烟浮。

楼璹

楼璹　耕图二十一首　二耘

解衣日炙背，戴笠汗濡首。

敢辞冒炎蒸，但欲去莨莠。

壶浆与箪食，亭午来饷妇。

要儿知稼穑，岂曰事携幼。

楼璹

楼璹　耕图二十一首　耕

东皋一犁雨，布谷初催耕。

绿野暗春晓，乌犍苦肩趙。

我衔劝农字，杖策东郊行。

永怀历山下，法事关圣情。

楼璹

楼璹　耕图二十一首　灌溉

揠苗鄙宋人，抱瓮惭蒙庄。

何如衔尾鸦，倒流竭池塘。

{左禾右罢}稏舞翠浪，籧簒生昼凉。

斜阳耿衰柳，笑歌閒女郎。

楼璹

楼璹　耕图二十一首　浸种

豨头夜雨足，门外春水生。

筠篮浸浅碧，嘉谷抽新萌。

西畴将有事，耒耜随晨兴。

只鸡祭句芒，再拜祈秋成。

楼璹

楼璹　耕图二十一首　砻

推挽人摩肩，展转石砺齿。

殷床作春雷，旋风落云子。

有如布山川，部娄势相峙。

前时斗量珠，满眼俄有此。

楼璹

楼璹　耕图二十一首　碌碡

力田巧机事，利器由心匠。

翩翩转圜枢，衮衮鸣翠浪。

三春欲尽头，万顷平如掌。

渐暄牛已喘，长怀丙丞相。

楼璹

楼璹　耕图二十一首　入仓

天寒牛在牢，岁暮粟入庾。

田父有余乐，炙背卧檐庑。

却愁催赋租，胥吏来旁午。

输官王事了，索饭儿叫怒。

楼璹

楼璹　耕图二十一首　三耘

农田亦甚劬，三复事耘耔。

经年苦艰食，喜见苗薿薿。

老农念一饱，对此出馋水。

愿天均雨暘，满野如云委。

楼璹

楼璹　耕图二十一首　籭

茅檐閒杵臼，竹屋细籭簸。

照人珠琲光，奋臂风雨过。

计功初不浅，饱食良自贺。

西邻华屋儿，醉饱正高卧。

楼璹

楼璹　耕图二十一首　收刈

田家刈穫时，腰鎌竞仓卒。

霜浓手龟坼，日永身罄折。

儿童行拾穗，风色凌短褐。

欢呼荷担头，望望屋山月。

楼璹

楼璹　耕图二十一首　一耘

时雨既已降，良苗日怀新。

去草如去恶，务令尽陈根。

泥蟠任犊鼻，膝行生浪纹。

眷惟圣天子，傥亦思鸟耘。

楼璹

楼璹　耕图二十一首　淤荫

杀草闻吴儿，洒灰传自祖。

田田皆沃壤，泫泫流膏乳。

塍头乌啄泥，谷口鸠唤雨。

敢望稼如云，工夫盖如许。

楼璹

楼璹　耕图二十一首　杼耨

雨笠冒宿雾，风蓑拥春寒。

破块得甘霔，齧塍浸微澜。

泥深四蹄重，日暮两股酸。

谓彼牛后人，著鞭无作难。




楼璹　织图二十四首

楼璹　织图二十四首　採桑

吴儿歌採桑，桑下青春深。

邻里讲欢好，逊畔无欺侵。

筠篮各自携，筠梯高倍寻。

黄鹂饱紫葚，哑咤鸣绿阴。

楼璹

楼璹　织图二十四首　蚕蛾

蛾初脱缠缚，如蝶栩栩然。

得偶粉翅光，散子金粟圜。

岁月判悠悠，种嗣期绵绵。

送蛾临远水，早归属明年。

楼璹

楼璹　织图二十四首　大起

盈箱大起时，食桑声似雨。

春风老不知，蚕妇忙如许。

呼儿刈青麦，朝饭已过午。

妖歌得绫罗，不易青裙女。

楼璹

楼璹　织图二十四首　二眠

吴蚕一再眠，竹屋下帘幕。

拍手弄婴儿，一笑姑不恶。

风来麦秀寒，雨过桑沃若。

日高蚕未起，谷鸟鸣百箔。

楼璹

楼璹　织图二十四首　分箔

三眠三起余，饱叶蚕局促。

众多旋分箔，早晚磓满屋。

郊原过新雨，桑柘添浓绿。

竹閒快活吟，惭愧麦饱熟。

楼璹

楼璹　织图二十四首　翦帛

低眉事机杼，细意把刀尺。

盈盈彼美人，翦翦其束帛。

输官给边用，辛苦何足惜。

大胜汉缭绫，粉涴不再著。

楼璹

楼璹　织图二十四首　窖茧

盘中水晶鹹，井上梧桐叶。

陶器固封泥，窖茧过旬浃。

门前春水生，布谷催畚锸。

明朝蹋缫车，车轮缠白氎。

楼璹

楼璹　织图二十四首　经

素丝头绪多，羡君好安排。

青鞋不动尘，缓步交去来。

眽眽意欲乱，眷眷首重回。

王言正如丝，亦付经纶才。

楼璹

楼璹　织图二十四首　络丝

儿夫督机丝，输官趁时节。

向来催租瘢，正为坐踰越。

朝来掉籰勤，宁复辞腕脱。

辛勤夜未眠，败屋灯明灭。

楼璹

楼璹　织图二十四首　攀花

时态尚新巧，女工慕精勤。

心手暗相应，照眼花纷纭。

殷勤挑锦字，曲折读回文。

更将无限思，织作雁背云。

楼璹

楼璹　织图二十四首　三眠

屋里蚕三眠，门前春过半。

桑麻绿阴合，风雨长檠暗。

叶底虫丝繁，卧作字画短。

偷閒一枕肱，梦与杨花乱。

楼璹

楼璹　织图二十四首　缫丝

连村煮茧香，解事谁家娘。

盈盈意媚灶，拍拍手探汤。

上盆颜色好，转轴头绪长。

晚来得少休，女伴语隔墙。

楼璹

楼璹　织图二十四首　上簇

采采绿叶空，翦翦白茅短。

撒簇轻放手，蚕老丝肠嫩。

山市浮晴岚，风日作妍暖。

会看茧如瓮，累累光眩眼。

楼璹

楼璹　织图二十四首　纬

浸纬供织作，寒女两髻丫。

缱绻一缕丝，成就百种花。

弄水春笋寒，卷轮蟾影斜。

人閒小阿香，晴空转雷车。

楼璹

楼璹　织图二十四首　喂蚕

蚕儿初饭时，桑叶如钱许。

扳条摘鹅黄。藉纸观蚁聚。

屋头草木长，窗下儿女语。

日长人颇閒，鎝线随织补。

楼璹

楼璹　织图二十四首　下蚕

谷雨无几日，豨山暖风高。

华蚕初破壳，落纸细于毛。

柔桑摘蝉翼，簌簌才容刀。

茅檐纸窗明，未觉眼力劳。

楼璹

楼璹　织图二十四首　下簇

晴明开雪屋，门巷排银山。

一年蚕事办，下簇春向阑。

邻里两相驾，翁媪一笑欢。

后妃应献茧，喜色开天颜。

楼璹

楼璹　织图二十四首　一眠

蚕眠白日静，鸟语青春长。

抱胫聊假寐，孰能事梳妆。

水边多丽人，罗衣踏春阳。

春阳无限思，岂知问农桑。

楼璹

楼璹　织图二十四首　浴蚕

农桑将有事，时节过禁烟。

轻风归燕日，小雨浴蚕天。

春衫卷缟袂，盆池弄清泉。

深宫想斋戒，躬桑率民先。

楼璹

楼璹　织图二十四首　择茧

大茧至八蚕，小茧止独蛹。

茧衣绕指柔，收拾拟何用。

冬来作缥絖，与儿御寒冻。

衣帛非不能，债多租税重。

楼璹

楼璹　织图二十四首　织

青镫映帏幙，络纬鸣井栏。

轧轧挥素手，风露凄已寒。

辛勤度几梭，始复成一端。

寄言罗绮伴，当念麻苧单。

楼璹

楼璹　织图二十四首　炙箔

峩峩爇薪炭，重重下帘幕。

初出虫结网，遽若雪满箔。

老翁不胜勤，候火珠汗落。

得閒儿女子，困卧呼不觉。

楼璹

楼璹　织图二十四首　祝谢

春前作蚕市，盛事传西蜀。

此邦享先蚕，再拜丝满目。

马革裹玉肌，能神不为辱。

虽云事渺茫，解与民为福。

楼璹

楼璹　织图二十四首　捉绩

麦黄雨初足，蚕老人愈忙。

辛勤减眠食，颠倒著衣裳。

丝肠映绿叶，练练金色光。

松明照夜屋，杜宇啼东冈。

楼鐩

楼鐩　灵泉寺

孺兴往事亦难明，对景思人想独清。

黄绢异时留好语，幽泉千古擅佳名。

五星巧作联珠势，一派尝闻泻玉声。

他日相逢如话旧，也曾到此会簪缨。


楼云卧

楼云卧　都下作

红尘车怼道，曾向闹中看。

贵贱人多等，利名心一般。

侯门崇嗜欲，客路薄孤寒。

谁肯翻然悟，寻仙求大丹。

卢宾

卢宾　游虎丘

相期到虎丘，出郭始乘舟。

旷野云山路，平原水国秋。

客心还未喜，木叶已先愁。

那得真僧在，重教石点头。

卢察

卢察　留题浯溪

口后声名人始贵，真卿笔札次山文。

二贤若使生同世，□□口悲不放君。

卢察

卢察　再题浯溪

逆孽滔天乱大伦，忠邪淆杂竟何分。

欲知二圣巍巍力，止在浯溪一首文。

卢传霖

卢传霖　句

寒乡只顾春来早，暖日暄风尽荡摩。

卢蹈

卢蹈　绝句

客怀耿耿自难宽，老傍京尘更鲜欢。

远梦已回窗不晓，杏花同度五更寒。

卢多逊

卢多逊　哀挽诗

军门半掩槐花宅，每过犹闻器临声。

渐穷老仆慵看马，着惨佳人懒按筝。

诗侣酒徒消散尽，一场春梦越王城。

卢多逊

卢多逊　南水村

珠崖风景水南村，山下人家林下门。

鹦鹉巢时椰结子，鹧鸪啼处竹生孙。

渔监家给无虚市，禾黍年登有酒尊。

远客杖藜来往熟，却疑身世在桃源。

卢多逊

卢多逊　新月应制

太液池边看月时，好风吹动万年枝。

谁家玉匣开新镜，露出清光些子儿。

卢方春

卢方春　寄赵东阁

栈阁传铃夜已深，下方方沸管弦音。

霜飞初气侵清坐，月耿斜晖促苦吟。

蓍草只知浮世呈，灯花难说隐人心。

依然流水高山意，我欲从之学鼓琴。

卢方春

卢方春　莲塘

莲塘有清气，永认千周窗开。

引滴不待瓢，折筩为酒杯。

饮罢坐閒石，林杪风徐来。

仰天忽大笑，微吟行绿苔。

卢方春

卢方春　水云园池

贪山上水楼，一望一层秋。

幽抱发朗咏，惊飞双白鸥。

斯文今寂寞，诸老旧风流。

渔者亦乐此，扣舷清夜游。

卢方春

卢方春　送陆侍御归越

喈喈风雨余，出昼意何如。

镜里无惭色，囊中有谏书。

寒崖立松柏，清庙失璠玙。

海内看霜月，光明只似初。

卢方春

卢方春　窄岭

危岭恶有名，窄岭险无数。

石鼻卷我车，石牙隐我步。

空冈虫九头，黑身眼四顾。

掷之声愈厉，飞前使人怖。

想当开陃时，已是樵猎路。

茅臭不成山，瀑断不成布。

丫岩升恶猿，蹄涔立饥鹭。

芦花大如钱，况乃时寒泎。

遐征误假道，抚景自作恕。

林壑非出伦，笔砚不入务。

脚怠宿未投，天低日俄暮。







卷208

卢方春

卢方春　赵几道处见赵端行所作

新诗夺我目瞳光，哦出松根琥珀香。

李白未题芸草署，郄诜重入桂花乡。

远天閴寂无雷电，南地清凉有雪霜。

欲到琴□先谒府，满城清嶂照斜阳。

卢方春

卢方春　陟驼巘

雨凉陟驼巘，转历九十折。

短竹亦自阴，小家亦自洁。

寻草补断蹊，行人以旱说。

农哭眼睛落，天懒霹雳歇。

斯民谓天懒，对此予心热。

凭高览清旷，一峰一气结。

峰下桔槔人，踏水脚如血。

短短赤赤秧，传供毒蝗舌。

太息重凝眸，青青天骨出。

卢刚

卢刚　灵岩感怀

摩挲石刻拜方兴，误国从初恨老秦。

十六州归仍遗虏，百馀年事语谁人。

出师表在今如始，堕泪碑存旧似新。

江水江花岂终极，风光一任转青春。

卢革

卢革　诗一首

痓嶂最惊目，排青隐星络。

双溪颇醒心，激素出林薄。

卢革

卢革　送程给事知越州

金门人访竹林人，云向蓬莱驻书轮。

百越江山初作主，五湖图史未生尘。

劝耕定带齐船雨，卷白应留燕榭春。

论道频年有虚席，捕风一声好收身。

校书朱君示及园居胜概新篇一轴皆有標目轧成长调格诗奉记清{左足右属}。

姑苏右浙会，园榭森相望。

之子脱名锁，自主无何乡。

虚堂布遗经，周孔之文章。

静斋播风雅，弦音日洋洋。

吮豪濯曲溪，泚墨散芳塘。

抱琴独登台，望山闲涉罔。

钓渚阅游泳，竹路排青苍。

亭幽小勺迥，红白相低昂。

予此谢病归，旅吴岁月长。

常闻君园胜，欲往两足僵。

开缄味题咏，恍若披图详。

吾闻玉川子，破屋洛之阳。

东野废官守，止坐丛濑傍。

岂如吾子乐，游息蔼有方。

朝延日清明，百官良弛张。

子既难其进，论撰亦有光。

退之谓子厚，穷久道益强。

文辞烨垂后，将相未可当。

穷愁乃著书，心志能浑刚。

倘来奚足卹，令名期自将。

卢会龙

卢会龙　横舟

漫浪江湖万里天，苹花芦叶饱风烟。

五更惊觉家山梦，撇棹归来月底眠。

卢珏

卢珏　贺山房先生得宣命

自从骢马到清溪，净洗江山绝点埃。

霜月高擎随地转，春风吹喜自天来。

皇华礼遣荣花县，宣命恩浓出柏台。

海内苍生望霖雨，庙堂正要栋梁材。

卢珏

卢珏　天边风露楼漫题

十二阑干俯碧溪，凭高一览万山低。

晴滩历历轻帆上，烟树重重幽鸟啼。

但觉兴随流水远，不知身与白云霁。

年来先寄东君信，多种梅花在屋西。

卢茂

卢茂　送叶大尹廷衡

鸡犬无譁四境同，桑麻百里长春风。

熙熙安养知谁力，父老相逢说鲁恭。

卢梅坡

卢梅坡　蚕

春蚕运巧起经纶，底事周防反杀身。

鼎镬如归缘报主，羞他肥禄避危人。

卢梅坡

卢梅坡　春游

红芳满眼斗风流，谁信春来有客愁。

惆怅不干桃李事，故山烟雨忆松楸。

卢梅坡

卢梅坡　读康节诗

先生乐处少人知，最是生平不皱眉。

身世帝王全盛日，风光伊洛太平时。

画前勘破先天易，醉后吟成击壤诗。

高卧行窝吾亦愿，不堪心事类周嫠。

卢梅坡

卢梅坡　芙蓉

云袂飘摇翠佩环，仙姿绰约紫霞冠。

虽然谪在西风里，合作人间小牡丹。

卢梅坡

卢梅坡　柳絮

晴栏看尽柳花飞，一段风情不自持。

若使化为萍逐水，不如且作絮沾泥。

卢梅坡

卢梅坡　落梅

自负孤高伴岁寒，玉堂茆舍一般看。

顽风摧剥君知否，铁笛一声人倚栏。

卢梅坡

卢梅坡　梅花

梅雪争春未肯降，骚人阁笔费平章。

梅须逊雪三分白，雪却输梅一段香。

卢梅坡

卢梅坡　闵雨

百万人家井水黄，江南大半田无秧。

乖龙岂是为霖物，贪弄明珠簸日光。

卢梅坡

卢梅坡　茉莉

京尘湫隘{左虫右梦}蚊多，彼美繁英玉雪窠。

见谓娇柔能特立，肯凭他物学藤萝。

卢梅坡

卢梅坡　牡丹

玉栏四面护花王，一段风流似洛阳。

深院不须驱野鹿，只愁蜂蝶暗偷香。

卢梅坡

卢梅坡　荼醾

荼醾结屋是何年，风雨摧颓为怆然。

飞似绿珠楼上坠，困于毕卓瓮间眠。

门前碍路旋移来，压架欹斜缘作堆。

三月半时花正好，十年前是手亲栽。

幽香早被风偷递，小蕊那禁雨急催。

尽数折为神佛供，免教飞去卧苍苔。

卢明甫

卢明甫　过檀溪

鸟泊随阳雁，鱼藏缩项鳊。

停杯问山简，何似习池边。

卢明甫

卢明甫　九日怀襄阳

岘山不可见，风景令人愁。

宜城多美酒，归与葛强游。

卢某

卢某　和强参军晚莺

每到年年二月时，迁乔常向最高枝。

春教绿绮调喉舌，天赐黄金作羽仪。

无限园林皆占便，几多蜂蝶竞相随。

除栖禁园宫花外，更得飞鸣近凤池。

卢氏

卢氏　绝命词

夫为苌弘血，妾感共姜诗。

夫妻同死义，天地一凄其。

卢氏

卢氏　送夫赴襄阳

羡君家世旧缨簪，百战常怀报主心。

草檄有才追记室，筑台无路继淮阴。

射雕紫塞秋云黑，走马黄河夜雪深。

白首丹衷知未变，归来双肘印黄金。

卢寿老

卢寿老　雨花台

輶车行晓快新游，更上雨花台上头。

看不厌人浑是景，清无极处奈何秋。

地完龙虎堂堂立，江泊鲸鲵滚滚流。

一带黄山是淮土，依然望弗见神州。

卢廷辅

卢廷辅　鸭湖

并山终日舣孤舟，深入桃蹊访阮刘。

流水落花无问处，居人云是古瀛洲。

卢孝孙

卢孝孙　梅雪堂

玄冬雪霰零，寒梅吐花白。

皎皎冰玉姿，六出同一色。

佳士开幽轩，於此心境悦。

味澹志愈坚，冰霜励高节。

永言贞素心，千载共孤洁。

卢郢

卢郢　残丝曲

春风骀荡吹人衣，残丝羒花曳空飞。

间愁十丈断不得，雄蜂雌蝶相因依。

高楼夹路凌云起，琐窗鸾柱弹流水。

鸾声啼老杨柳烟，香梦蒙蒙隔千里。

卢郢

卢郢　黄鹤楼

黄鹤何年去杳冥，高楼千载倚江城。

碧云朝卷四山景，流水夜传三峡声。

柳暗西州供聘望，草芳南浦遍离情。

登临一晌须回首，看却乡心万感生。

卢岳

卢岳　送英公大师归终南

攎息游方兴，萝龛近翠微，

几程劳夜梦，一锡向秋归。

月彩笼清磬，岚光润紫衣。

重寻溪上路，枫叶下岩扉。

卢钺

卢钺　姑苏台览古

姑苏台下百花洲，解语香魂此旧游。

巧笑已倾吴子国，浅颦又涴范公舟。

湖山四顾无奇骨，五霸俱空等拙谋。

杯酒酹江应自誓，男儿西北有神州。

卢钺

卢钺　和太傅平章魏公咸淳庚午冬大雪遗安抚潜侍郎

天花六出瑞午林，公溥明通造化心。

农望丰年知兆朕，物涵生意总怀任。

兔围奕奕夸圭璧，薇戍霏霏咏昔今。

惊重老枝长玉立，主张阳类杜群阴。

卢钺

卢钺　和太傅平章魏公咸淳庚午冬大雪遗安抚潜侍郎

底用封书祷梵林，瑞霙先腊感由心。

豫知农亩宜禾稼，复喜边储足辇任。

民乐齐宫夸往昔，捷歌周戍属斯今。

燮调妙造推元老，治象阳明无伏阴。

卢钺

卢钺　投壶

离骚课罢便投壶，长日身心得自娱。

多少论筹闲殿最，始终中节定工夫。

卢钺

卢钺　吴兴舟中

笠泽高风寒凛凛，苕溪凝雪白皑皑。

扁舟我独乘归兴，自是不因安道来。

卢正中

卢正中　游洞霄宫

云海三山路忽通，形神俱妙玉霄东。

八篇拟授无司马，银鼎浮珠问葛翁。

卢篆

卢篆　题梨岭冯唐调

五原塞外骄儿悍，万死台前女子多。

闻道中郎知魏尚，不教天子忆廉颇。

卢祖皋

卢祖皋　采菊

旋移黄菊不嫌迟，晴日霜庭晚更宜。

闲倚石阑衫袖薄，偶然愁思入新诗。

卢祖皋

卢祖皋　读书

细字灯前老不便，小斋新冷夜无眠。

数声墙竹萧萧雨，一缕铜炉淡淡烟。

卢祖皋

卢祖皋　寄潘道士

松深古观幽，长日断人游。

苔绿几层雨，山分一半秋。

病因凉后减，句向静中求。

见说烧银汞，频将异草收。

卢祖皋

卢祖皋　煎茶

秋庭木落长莓苔，寂寞东岗菊自开。

惟有诗翁幽兴熟，每携茶具竹间来。

卢祖皋

卢祖皋　庙山道中

粉黄蛱蝶绕疏篱，山崦人家挂酒旗。

细雨嫩寒衫袖薄，客中知是菊花时。

卢祖皋

卢祖皋　上方寺

题诗上方寺，眼阔句难收。

地控三吴胜，天连七泽浮。

路危行迹少，塔坏断碑留。

俩屐几行破，今年不负秋。

卢祖皋

卢祖皋　松江别诗

明月垂虹几度秋，短蓬长是击人愁。

暮烟疏雨分携地，更上松江百尺楼。

卢祖皋

卢祖皋　酴醾

雪颗云条一架春，酒中风度梦中闻。

东风不是无颜色，过了梅花便到君。

卢祖皋

卢祖皋　闲行

春风入小畦，数日绿阴齐。

把酒寻花饮，将诗就壁题。

鹅儿唼嫩草，燕子集新泥。

望见垂杨好，闲行过水西。

卢祖皋

卢祖皋　雨后得月小饮怀赵天乐

梅花此夜稀，嘉月弄光辉。

不饮强呼酒，欲眠重启扉。

语高惊鹤睡，坐久见乌飞。

想见湖居友，扁舟不肯归。

卢祖皋

卢祖皋　玉堂有感

两山风雨故留寒，九陌午泥苦未乾。

开到海棠春烂漫，担头时得数枝看。

卢祖皋

卢祖皋　种橘

小擘枝头满袖香，累累秋实正宜霜。

每来长是移时去，为尔风流似故乡。

卢祖皋

卢祖皋　舟中独酌

有酒何人可共斟，扁舟终日载孤吟。

山川似旧客怀老，天地何言春事深。

风入平湖寒衮衮，鸟啼芳树绿愔愔。

幅巾不受红尘触，每一郊行一赏心。

庐陵田父　题壁

云兮云兮，变化有神灵兮。

卷起地下黄，飞去天上青兮。

仙人乘云天尽五，借我清阴覆赤土。

云间逍遥人间苦，年年苦时望君雨。

鲁百能

鲁百能　同庆府

山占仇池地，江分白马氐。

潭深龙自蛰，亭迥凤曾栖。

鲁百能

鲁百能　醉仙崖

高倚青冥插酒星，山崖谁作醉仙形。

从来天地为衾枕，应笑人间有独醒。

鲁晦之

鲁晦之　次唐彦猷愿亭林韻

烟雨三家市，黄门卜此居。

著书千纸在，祠宇几掾疏。

潮汐成今古，牛羊有里墟。

举兵鉯逆节，风烈照无馀。

鲁交

鲁交　大雪

万象晓一色，皓然天地中。

楚山云母障，汉殿水精宫。

远近梅花信，高低柳絮风。

吟魂清不彻，和月上晴空。

鲁交

鲁交　寄刘彦炳

征旆遥分苑路西，马蹄春去戈阳溪。

相思欲和鸟啼曲，一拂瑶弦意总迷。

鲁交

鲁交　江楼晴望

江干一雨收，霁色染新愁。

远水碧千里，夕阳红半楼。

笛寒渔浦晚，山翠海门秋。

更待牛津月，袁宏欲泛舟。

鲁交

鲁交　经秦皇墓

祖龙何事苦东巡，仙驾归来冢草新。

项籍已飞三月火，子婴犹醉六宫春。

元来沧海殊无药，却是芒砀暗有人。

自古乾坤属真主，骊山山下好沾巾。

鲁交

鲁交　经战地

西边用兵地，黯惨无人耕。

战士报国死，寒草迎春生。

沙飞贼风起，昼黑阵云横。

未持天下扫，何以扫欃枪。

鲁交

鲁交　句

烟萝梓郡东，莲梵白云中。

鲁交

鲁交　句

万仞青崖碧玉寒，岩萝相引彻仙坛。

鲁交

鲁交　清夜吟

露华清八极，吟上小楼东。

月色水铺地，雁声秋满空。

明河欲泻浪，瘦竹自生风。

坐久心骨爽，此怀谁与同。

鲁交

鲁交　游安乐山

苔迳傍岩斜，林间是道家。

夜潭鱼戏月，春地鹿眠花。

鲁交

鲁交　游华山张超谷

太华锁深谷，我来真景分。

有苗皆是药，无石不生云。

急瀑和烟泻，清猿带雨闻。

幽栖未忍别，峰半日将曛。

鲁交

鲁交　有寄

思君又是东风起，楼倚浮云目千里。

芳草不知人断肠，带烟带雨连春水。

鲁交

鲁交　烛

暖烟红炬雨飘香，珠箔沈沈下建章。

有焰只凭心一寸，无愁虚滴泪千行。

流苏帐里回残梦，白玉台边映宿妆。

若到蓬山留夜直，金莲应照佩锵锵。

鲁君锡

鲁君锡　留题龙华僧院放怀阁

公馀闲步山阴寺，小阁临崖面竹开。

我欲放怀□□□，故乡消息未曾来。

鲁某

鲁某　百丈甘

碧玉纤纤百丈高，仙家曾用醖香醪。

至今绿叶挼成酒，不使刘伶更藉糟。

鲁某

鲁某　句

锦步斜开四十里。

鲁某

鲁某　句

万仞青崖碧玉寒，岩萝相引彻仙坛。

鲁某

鲁某　句

一条仙帔织青霓，松雪岩前伴鹤栖。

鲁某

鲁某　游安乐山

苔径傍岩斜，林间是道家。

夜潭鱼戏月，春地鹿眠花。

鲁千之

鲁千之　题崇明寺

心情稍觉难如旧，胜迹依然日月新。

鹤怨猿惊嗟往事，再来山色似迎人。

鲁少师

鲁少师　句

吴头楚尾祗咫尺，斗盛牛明直古今。

鲁少师

鲁少师　句

百雉城头难却月，五云峰顶欲乘风。

鲁仕能

鲁仕能　句

万劫灰中存世界，千层浪里惜儒珍。

鲁訔

鲁訔　春词

叠颖丛条以欲流，午阴浓处听鸣鸠。

儿童赌罢榆钱去，狼藉春风漫不收。

鲁訔

鲁訔　观武侯阵图

西川汉鼎倚纶巾，翠石累累作阵新。

一夜扫云惊虎旅，九天飞雨泣龙鳞。

当年已落中原胆，今日犹怜故国身。

曾踏斜阳看旧垒，英雄千古只伊人。

鲁訔

鲁訔　咏才德

韵如风蝉蜕尘垢，气如春容在杨柳。

风流翰墨俱细事，自是吾家道门友。

鲁应龙

鲁应龙　题陈山飞星石

锦石双星下翠微，忽看移入小岩扉。

灵光夜静归山迳，翠影秋寒上拂衣。

滇海始知鲸欲动，零陵不独燕能飞。

只今五色曾何补，自采奇峰筑钓矶。

鲁宗道

鲁宗道　登黄山

三十六峰凝翠霭，数千馀仞锁岚烟。

轩皇去后无消息，白鹿青牛何处眠。

鲁宗道

鲁宗道　莲花源

花开十丈照峰头，露褪红衣烂不收。

太乙真人多逸兴，稳眠一叶泛中流。

鲁宗道

鲁宗道　送僧归护国寺

倏来倏去本无心，旧国王家念正深。

犹喜大缘逢景运，不辞千里答嘉音。

人间话道经三伏，岛外栖禅指二林。

留别皇都有新偈，苦将泡幻喻升沈。

鲁宗道

鲁宗道　题汤泉院壁

黄山胜地烟霞明，朱砂泉暖肌肤醒。

鸟声不断山不坏，今人古人徒营营。

暂来谁更辞硗确，抖擞尘缨聊澣濯。

灵泉去病功绩深，无人复创为高阁。

鲁宗道

鲁宗道　洗药源

采得千年药，临流净洗藏。

至今源里水，犹带旧时香。

陆德舆

陆德舆　题资福院平绿轩

带市人烟远，连村野色幽。

山从天际出，水向槛前流。

茅屋无端碍，松醪有意留。

因怀陵谷感，无语对归鸥。

陆珪

陆珪　书壁

昔年曾住海三山，日月宫中数往还。

无事引他天女笑，谪来为吏向人间。

陆壑

陆壑　天台道中

萧飒西风吹帽纱，征途近晚欲停车。

峰回路转六七里，犬吠鸡鸣三四家。

采药人归闻术气，寻仙路远梦桃花。

买来山酿全如水，亦解昏昏到日斜。

陆壑

陆壑　享神辞

山兮如慕，水兮如诉，

问故宫兮莽何许。有翼其宇，

有百其堵，中冕旒兮冠佩以序。

邦伯维主，酒醴维醹，

我民兮白毋沴我土。

陆壑

陆壑　杨柳

破箧犹存旧赐香，轻将魂梦别昭阳。

只知镜时春难驻，谁道人间夜更长。

父母家贫容不得，君王恩重死难忘。

东风二月垂杨柳，犹解飞花入禁墙。

陆壑

陆壑　朱槿花

壁槿扶痚当缚篱，山深不用掩山扉。

客来踏破松梢月，鹤向主人头人飞。

陆垕

陆垕　冷泉亭看放水

泉声飞出闸，委折绿阴间。

此地原无暑，多时不入山。

草欹疑石坠，水定见鱼还。

难得同龟鹤，游吟半日闲。

陆节

陆节　湟川

从来瑰异产天涯，土物人风分外嘉。

愿写湟川川上景，与君传入凤池夸。

陆节

陆节　句

翠琰苔封韩令句，古祠巫降伏波灵。

陆经

陆经　丁中允宰剡

尘土官曹几处间，今君得邑好开颜。

落帆直向剡豨口，入境先登天姥山。

鱼鸟半和风俗处，云霞多杂簿书閒。

雪晴须去寻安道，不作经宵兴尽还。

陆经

陆经　冬夕小斋联句寄梅圣俞

寒窗明夜月，散帙耿灯火。

破见裂冰澌，败席荐霜筩。

废书浩长吟，想子实劳我。

清篇追曹刘，苦语侔岛可。

酣饮每颓山，谈笑工炙輠。

驾言当有期，岁晚何未果。

幽梦辞如云，别愁牢若锁。

雪水渐涟漪，春枝将婀娜。

客心莫迟留，苑葩即纷堕。

何当迎{上竹下ナ下乿}前，相逢嘲饭颗。

陆经

陆经　化成岩

交臂寻幽岁已残，瘦藤枯石重跻攀。

忽逢晴洞龙开室，冷瞰寒溪玉绕山。

猿鸟窥人知旧识，藤萝引迳入无间。

游车自向红尘去，日暮老僧催闭关。

陆经

陆经　句

寄语瀛洲未归客，醉翁今已作仙翁。

陆经

陆经　句

薄有田园归去好，苦无官况菲来休。

陆经

陆经　雷潭

山郭五里余，气象忽异色。

蛟龙尝虎蟠，潭水至今黑。

变化验莫穷，白昼起霹雳。

山形抱江来，怪石莫倾侧。

有寺出其间，户牖立丹壁。

微云垂鉴中，彩色画不得。

小阁才数弓，吐纳半江碧。

日光涵游鱼，到底如不隔。

老竹风萧萧，长根擘青石。

送声寄哀弦，往往动魂魂。

载酒同遨游，逢奇得搜索。

形体相与忘，山林信吾适。

乃知人世间，舍此固怵迫。

陆经

陆经　晚泛秀水

落日进扁舟，沿回碧玉流。

未能追白鸟，贪共数游鲦。

翠壁玲珑倒，青天表里浮。

谁湔世间熟，洒出洞庭秋。

陆经

陆经　震山岩

稍变春罗色，还追云壑游。

俯探青玉窟，傍挹翠绡流。

九夏日车冷，四时龙气浮。

婚沦今不见，钓叟浪垂钩。

陆九龄

陆九龄　道间示德甫德称

天地中间本自宽，何须特地起无端。

更宜顿扫从前事，相与携筇一笑欢。

陆九龄

陆九龄　鹅湖示同志

孩提知爱长知钦，古圣相传只此心。

大抵有基方筑室，未闻无址可成岑。

留情传注翻榛塞，着意精微转陆沉。

珍重友朋勤切琢，须知至乐在於今。

陆九龄

陆九龄　与僧净璋

自从相见白云间，离别尝多公聚难。

两度逢迎当汝水，数年隔阔是曹山。

客来濯足旁僧怪，病不烹茶侍者閒。

不是故人寻旧隐，只应终日闭禅关。

陆九龄

陆九龄　早过何郎

萧萧风雨晓篮舆，没胫泥深我仆痡。

却忆去年苗欲槁，任从行李且虚徐。

陆九韶

陆九韶　诫子弟词

听听听听听听听，劳我以生天理定。

若还惰懒必饥寒，莫到饥寒方怨命。

陆九韶

陆九韶　诫子弟词

听听听听听听听，衣食生身天付定。

酒肉贪多折人寿，经营太甚违天命。

陆九韶

陆九韶　诫子弟词

听听听听听听听，好将孝弟酬身命。

更将勤俭答天心，莫把妄思损真性。

陆九韶

陆九韶　诫子弟词

凡闻声，须有省。

照自心，察前境。

若方驰骛速回光，悟得昨非由一顷。

昔人五观上时领。

陆九韶

陆九韶　鸣玉泉

朼来坐幽亭，恍在昆山曲。

清越声盈耳，群工琢良玉。

又疑跻金阙，仙班佩相属。

圆环碎琼琚，登降互击触。

洒然襟袍爽，无处著利欲。

不贪以为宝，对此景高躅。

陆九韶

陆九韶　试茗泉

邂逅成山行，往往有异景。

奇峰争呈露，独不见试茗。

逶迤即道周，澄泓得幽井。

淆之不可浊，凝然如自省。

龟蒙于越来，傥亦煮石鼎。

岂为渴者甘，醯梦当一警。

陆九韶

陆九韶　月石

玉兔爱佳泉，饮泉化为石。

规圆立山趾，万古终不息。

应厌旧星躔，盈稀多缺夕。

自从寄兹踪，表表无晦蚀。

光彩虽暂埋，体素得不易。

神物岂终潜，早晚照九域。

陆九韶

陆九韶　跃马泉

灵泉蓄幽愤，跃石作良马。

奔腾曳练驶，追风非汎驾。

行健石有迹，气骄珠汗洒。

何当奋厥志，万骑阴山下。

陆九渊

陆九渊　蝉

风露枯肠里，宫商两翼头。

壮号森木晚，清啸茂林秋。

陆九渊

陆九渊　初夏侍长上郊行分韵得偕字

讲习岂无乐，鑽磨未有涯。

书非贵口诵，学必到心斋。

酒可陶吾性，诗堪述所怀。

谁言曾点志，吾得与之偕。

陆九渊

陆九渊　鹅湖和教授兄韵

墟墓兴哀宗庙钦，斯人千古不磨心。

涓流积至沧溟水，拳石崇成泰华岑。

易简工夫终久大，支离事业竟浮沈。

欲知自下升高处，真伪先须辨古今。

陆九渊

陆九渊　访余昌言不遇留题

蹇驴清晓破平芜，来访故人村外居。

门掩却寻山背路，堂虚惟阅案头书。

不知车马从何往，借问僮奴归得无。

留待西风日停午，只听松竹响萧疏。

陆九渊

陆九渊　过普宁寺

偶扶藜杖过南津，野寺长桥发兴新。

暂就清溪照须鬓，不妨翠雾湿衣巾。

山萦细栈疑无路，树络崩崖不压人。

朝暮有程常卒卒，向因携酒上嶙峋。

陆九渊

陆九渊　和黄司业喜雪

畴昔诗囊未破悭，琼瑰益自倍枵然。

才华甘落诸公后，诚实徒居野老前。

腊寺晚成春雪早，梅花静对雪花妍。

从今长作丰登瑞，廪庾家家赡九年。

陆九渊

陆九渊　和杨廷秀送行

学粗知方耻为人，敢崇凶貌蚀诚真。

义难阿世非忘世，智不谋身岂误身。

逐遇宽恩犹得禄，归冲腊雪自生春。

君诗正似清风快，及我征帆故起苹。

陆九渊

陆九渊　环翠台

直从平地矗崔嵬，南向群山斗次来。

尽此半春留客醉，莫愁一日不花开。

水从绿野前头绕，竹向芳菲缺处栽。

目前断鸿天外去，问他更是几时回。

陆九渊

陆九渊　简朱干叔诸友

利名风浪日相催，青眼难于世上开。

何事诸君冒艰险，杖藜来入白云堆。

陆九渊

陆九渊　少时作

从来胆大胸隔宽，虎豹亿万虬龙千，

从头收拾一口吞。有时此辈未妥帖，

哮吼大嚼无毫全。朝饮渤澥水，

暮宿崑崙巅。连山以为琴，

长河为之弦。万古不传音，

吾当为君宣。

陆九渊

陆九渊　书刘定夫诗轴

人生不更涉，何由知险艰。

观君一巨轴，奚啻百庐山。

陆九渊

陆九渊　疏山道中

村静蛙声幽，林芳鸟语警。

山樊纷皓葩，陇麦摇青颍。

离怀付西江，归心薄东岭。

忽念饥歉忧，翻令发深省。

陆九渊

陆九渊　送德麟监院归天童和杨廷秀韵二首

尽道吾庐登陟难，上人得得到相看。

莫言无物堪延待，也有茶浇舌本乾。

陆九渊

陆九渊　送德麟监院归天童和杨廷秀韵二首

闻说淮民未免饥，春头已掘草根归。

羡君稛载还山去，要挟星郎大字诗。

陆九渊

陆九渊　送勾熙载赴浙西盐

平分浙江流，东境浮海角。

其民仰鱼盐，久已困征榷。

麦禾与桑麻，耕锄到墝埆。

往岁比不登，场圃几濯濯。

荒政劳庙谋，赈廪开数数。

饥羸不待饱，共感君泽渥。

仁哉覆育恩，所恶吏龌龊。

教诏弥谆谆，听受只藐藐。

何知国与民，足己肆贪浊。

流离且未还，已复事椎剥。

按察殊未曾，圣主独先觉。

重贻宵旰忧，顾盼求草荦。

君固岷峨英，怀抱富荆璞。

迩来奏对语，朝阳鸣鷟鹡。

锵然历帝聪，简记谅已确。

外台适虚席，妙选出亲擢。

此节岂轻受，委寄重山岳。

除音九天下，众论靡瑕驳。

揽辔首越山，青萍方在握。

送君无杂言，当不负所学。

陆九渊

陆九渊　题达本庵

孩提无不爱其亲，不失其心即大人。

从此劝君休外慕，悦亲端的在诚身。

陆九渊

陆九渊　题慧照寺

春日重来慧照山，经年诗债不曾还。

请君细数题名客，更有何人似我顽。

陆九渊

陆九渊　挽石子重

古重百里长，寄命谋托孤。

今以京秩授，糜至无贤愚。

州家督版帐，殿最视所输。

况乃积弊久，宿负堆文符。

老奸乘仓皇。阴拱为师模。

民穷敛愈急，吏饱官自癯。

天子为焦劳，宵旰思良图。

高选部使者，庶使德意敷。

石君在荐剡，闻者皆欢愉。

不知何方民，凋瘵迟君苏。

君丞固安日，岁旱当蠲租。

县白如故事，守怒牢睢盱。

赖君争之力，意得所请俞。

揭数授里正，俾后不可渝。

又尝宰尤溪，吏辈初阯{阯规换俞}。

首以财匮告，欲辟侵民途。

君乃治税籍，弊蠹穷根株。

简易以便民，上下交相孚。

民自不忍负，岂复烦催驱。

关征且损数，孰谓儒术迂。

使家得此人，黄屋何忧虞。

惜哉不及用，重使吾嗟吁。

陆九渊

陆九渊　挽张正应

海门昼夜吼奔雷，却立吴山亦壮哉。

前殿神仙三岛邃，正门阊阖九天开。

玉阶恭授大官赐，象简亲承御墨回。

多少箪瓢蓬瓮士，输君留宿两宫来。

陆九渊

陆九渊　晚春出箭溪二首

晴云冉冉薄斜晖，春静衡门半掩扉。

风入墙头丹杏晚，高枝频飍乱花飞。

陆九渊

陆九渊　晚春出箭溪二首

长蹊窈窕晴沙暖，绿树交加细草香。

归去不缘吾兴尽，月明应得更褰裳。

陆九渊

陆九渊　闻莺

百喙吟春不暂停，长疑春意未丁宁。

数声绿树黄鹂晓，如笑从前着意听。

陆九渊

陆九渊　应天山

我家应天山，山高数万丈。

上开园池美，林壑千万状。

山西有龙虎，烟霞耿相望。

寒清漾微波，暖翠团层嶂。

天光入行舟，野色随支枝。

吾党二三子，幽赏穷清旷。

引兴谷云边，题名岩石上。

碧桃吹晓笙，白鹤惊春涨。

陆九渊

陆九渊　莺

巧啭风台急管，清逾石涧回溪。

好去枝枝惊梦，无人心到辽西。

陆九渊

陆九渊　游湖分韵得西字

命驾不辞春径泥，少蓬高会帝城西。

物非我辈终无赖，书笑蒙庄只强齐。

天入湖光随广狭，山藏云气互高低。

谁怜极目茭蒭里，隐隐苍龙卧古堤。

陆九渊

陆九渊　与僧净璋

自从相见白云间，离聚常多会聚艰。

两度逢迎当汝水，数年隔阔是曹山。

客来濯足傍僧怪，病不烹茶侍者閒。

不是故人寻旧隐，只应终日闭禅关。

陆九渊

陆九渊　玉芝歌

灵华兮英英，芝质兮兰形。

琼葩兮瑶实，冰叶兮雪茎。

石室兮宛宛，苔茵兮菁菁。

阴长松之偃蹇，带飞瀑之琮琤。

实青端而黄表，眇中藏而不矜。

匪自昭其明德，羌无愧兮畴能。

陆九渊

陆九渊　赠化主

学佛居山林，往往仪状野。

道人翩然来，礼节何尔雅。

职事方惽惽，言论翻洒洒。

安得冠其颠，公材岂云寡。

陆九渊

陆九渊　赠画梅王文显

子作寒梢已逼真，不须向上更称神。

由来绝艺知音少，只恐今人过古人。

陆九渊

陆九渊　子规

柳院竹斋茅店，云芜风树烟溪。

听彻残阳晓月，不论巴蜀东西。

陆埈

陆埈　丑梨

灰豸凝清古，霜津溢澹甜。

面嫌汤后白，心慰邑中黔。

美实种寒谷，珍尝近御奁。

彼姝徒冠玉，争得似无监。

陆埈

陆埈　和奚宰春风楼即事

恍然楹桷架虚空，意象经营九仞功。

三载笑谈杯酒里，一时人物画图中。

金兰吒契从今如，玉烛迎和与众同。

却笑楚台雕篆客，强生分别诧难风。

陆埈

陆埈　送奚宰二首

藏宰慈祥意，三年只似初。

折腰宁而米，掣肘固难书。

机静婆浮鸟，刑疏纲漏鱼。

终然清议在，褒字到公车。

陆埈

陆埈　送奚宰二首

失学儿俱懒，师资点化开。

砭针瘳痼疾，膏馥起枯莇。

授□方知绪，从游奈溯洄。

武城门下士，应许厕澹台。

陆律

陆律　盈川渡

青草湖头合，舟行向晚天。

疏灯孤枕宿，细雨片帆悬。

雁下平沙荻，猿啼独树烟。

风尘随去住，乡思倍凄然。

陆律

陆律　盈川旧县

兹地舟行数，怀人思惘然。

盈川经此日，流水自唐年。

废邑丛春草，荒山入暮烟。

昔贤不可作，开笥读遗编。

陆蒙老

陆蒙老　赴官晋陵别端禅师

枕上浮生过半百，短发毵毵霜样白。

西溪溪上旧家山，岁岁故乡归似客。

船头渐这古松门，云是吴均读书宅。

烟云半岭见层楼，峥嵘鳌顶蓬宫窄。

有人挂衲归盘陀，棱棱瘦骨真维摩。

几年面壁舌不动，忽然拍手演渔歌。

秋来满船载明月，直钩不钓闲鼋鼍。

一雨笠，一烟蓑，五湖深处任风波。

黄梅渡口水流急，救护心谁如老婆。

陆蒙老

陆蒙老　嘉禾八咏　会景亭

清入栏干酒易醒，春风杨柳几沙汀。

平沙抵得潇湘阔，祗欠螺峰数点青。

陆蒙老

陆蒙老　嘉禾八咏　金鱼池

池上春风动白苹，池边清浅见金鳞。

新波已纵游鱼乐，调笑江头结网人。

陆蒙老

陆蒙老　嘉禾八咏　披云阁

城角巍栏见海涯，春风帘幕暖飘花。

云烟断处沧波阔，一簇楼台十万家。

陆蒙老

陆蒙老　嘉禾八咏　苏小小墓

瑶台归去鹤空还，一曲霓裳落世间。

秋雨几番黄叶落，朝云应欠到香山。

陆蒙老

陆蒙老　嘉禾八咏　五柳桥

五柳先生卷折腰，孤眼千载仰风标。

青衫令尹头如雪，不厌朝昏过此桥。

陆蒙老

陆蒙老　嘉禾八咏　羞墓

玉颜羞见锦衣侯，草木烟封雨锁愁。

不似田文门下客，一贫一富不知羞。

陆蒙老

陆蒙老　嘉禾八咏　宣公桥

当时仓座倚鸿筹，清白堪封万户侯。

陵谷已非家世远，画桥依旧水东流。

陆蒙老

陆蒙老　嘉禾八咏　月波楼

月疑宫阙下银潢，碧转栏干万顷光。

我是水晶宫里客，倚楼犹自羡沧浪。

陆蒙老

陆蒙老　咏蝉

绿荫深处汝行藏，风露从来是稻粱。

莫倚高枝纵繁响，也宜回首顾螳螂。

陆梦发

陆梦发　见梅杂兴

人间谁是识梅真，弃实求花后世心。

何似只如三代日，分甘投老万山深。

寄来陆凯浑多事，说到林逋亦费吟。

耿耿知音唯月在，无言相看古犹今。

陆梦发

陆梦发　梅花

城中忙失探梅期，初见僧窗一两枝。

犹喜相逢那恨晚，故应更好半开时。

今冬不雪何关事，值伴孤芳却欠伊。

月落山空正幽独，慰存无酒且新诗。

陆楠

陆楠　洪氏浴室院

我闻色相本来空，人镜须知在个中。

已把太虚为丈室，却将明月照心宫。

浮云翳扫三更后，素彩光流万里同。

休诧此堂能坐进，藩篱打破意无军。

陆楠

陆楠　题妙庭观

闻说瑶池事渺然，那知此地有飞仙。

玉皇妙曲人何在，金鼎灵丹世莫传。

漫写风姿□俗眼，空余窟室奉炉烟。

何时了却公家事，一洗尘襟访洞天。

陆起

陆起　题厅壁

驱鸡政府本来无，刚被人呼邑大夫。

及至五更侵早起，算来却是被鸡驱。

陆卿

陆卿　游洞霄

名山长表冠东南，一柱屹然天与参。

玉府从来通六六，金扃宁竟锁三三。

千岩深处标驯虎，万乘当时幸秣骖。

抚掌酌泉观舞翠，清忠□咏□高谈。

陆若济

陆若济　游虎潭

崖悬怯吾顾，潭空沁我心。

匪斯涉游趣，敬慎识官箴。

陆诜

陆诜　兴安乳洞

深沈三洞启真都，万乳千葩状绝殊。

驰驿方朝金阙去，涤尘来饮碧琳腴。

陆升之

陆升之　皇后阁春帖子

内仗朝初退，朝曦满翠屏。

砚池浑不冻，端为写兰亭。

陆士规

陆士规　黄陵庙

东风吹草绿离离，路入黄陵古庙西。

帝子不知春又去，乱山无主鹧鸪啼。

陆世良

陆世良　句

七相声名俱属此，尚期他日更添君。


陆秀夫

陆秀夫　鹤林寺

岁月未可尽，朝昏屡不眠。

窗前多古木，床上半残编。

放犊饮溪水，助僧耕种田。

寺门外断扫，分食愧农贤。

陆秀夫

陆秀夫　句

曾闻海上铁斗胆，犹见云中金甲神。

陆彦远

陆彦远　句

虽贫未肯气如霄。



陆轸

陆轸　七岁作

昔时家住海三山，日月宫中屡往还。

无事引来天女笑，谪来为吏在人间。

陆轸

陆轸　赠直行大师

语录传来久，所明机妙深。

霜天七实月，禅夕一真心。

祇有道为证，更无尘可侵。

前溪鸥出没，谁自感浮沉。

陆正

陆正　古意

结褵事君子，誓作形与影。

人事多乖戾，彼此睽燕郢。

尺书沉素鳞，啼鹃催逝景。

妾命讵终薄，君心那得冷。

开帘花扑面，泪落纷如绠。

陆宗亮

陆宗亮　题方仙翁点易图

云锁瑶扉童未起，树摇凉露鹤初还。

曲肱道士清溪水，心在羲皇未画前。

鹿何

鹿何　句

鸡渡已符当日谶，龙溪仍见此时祥。

路忱

路忱　秋怀

落日留虎壁，秋风急戌楼。

高歌鬼神夜，挥涕虎狼秋。

豪贵少青眼，文章多白头。

何时挂长剑，天地一扁舟。

路德章

路德章　盱眙旅客

道旁草屋两三家，见客擂麻旋点茶。

渐近中原语音好，不知淮水是天涯。

路德章

路德章　游寒岩钓矶

竹里茅茨竹外溪，粼粼白石护渔矶。

想应日日来垂钓，石上蓑衣不带归。

路坦

路坦　诗一首

百里传呼号录公，三年得替普天同。

惟君四载过常例，更有何人继后风。

路振

路振　代棘篇

伐棘何所山之巅，秋风颾颾刺子丹。

折根破柢坚且顽，斸夫趦趄汗污颜。

攒锋束芒趋道还，{上艹下左禾右享}之森森缭长藩。

暮冬号风雪暗天，漏寒不鸣守犬眠。

主人堂上多金钱，东陵暴客来窥垣。

举手触锋身陨颠，千矛万戟争后先。

襟袖结裂不可揎，蹠破指伤流血殷。

神离气沮走蹁跹，数尺之墙弗复攀。

索头丑奴搔河壖，朔方屯师连七年。

木波马领沙填填，气脉不绝如喉咽。

官军虎怒思吼轩，强弩一发山河穿。

将不叶谋空即安，耫养小丑成凶颠。

推刍挽粟徒喧喧，边臣无心靖国艰，

为余讽此伐棘篇。

路振

路振　句

瘴海千枝雾，骊山一骑尘。

路振

路振　句

君恩来万里，客路出千山。

路振

路振　题惠泉师壁

汉公尝说惠泉师，解讲楞严解赋诗。

今日我来师已支，草堂风雨立多时。







卷244

路振

路振　赠安邑簿伍彬归隐

考终秋鬓白，归隐旧峰前。

庭树鸟频啄，山房人尚眠。

寒岩落桂子，野水过茶烟。

已结劳生念，虔心向竺干。

闾丘泳

闾丘泳　次袁说友巫山十二峰二十五韵

舟行观山无定姿，篷底兀坐真儿痴。

层崖复岭正杂遝，平冈横阜俄逶迟。

晴岚参天固竞秀，深崖挺石尤多奇。

遥岑浮眉绿点点。飞瀑悬剑锋差差。

饮闻巫山妙天下，今诵公诗如见之。

蓬仙来应人间世，妙龄便有声名随。

日谈经术辅主圣，久领国计嗤驽疲。

共推经邦济川楫，暂建分陕元戎旗。

百城听命仰赐履，三边制胜如筹帷。

长江高唐神女峡，万里昆仑分一枝。

峰峦森立入霄汉，塔庙选胜居高低。

响山猨啼声若啸，迎棹鸦舞来如嬉。

金母分畀神灵职，孰云朝暮阳台为。

琅函蕊笈发天秘，赞禹治水唐虞时。

英辞一洗千载陋，写之琬琰宜在兹。

人思传本快先睹，蔡邕石经车马驰。

北畅威名被沙漠，西奠夷落连黔施。

帝遣云輟镇南极，祠宫姑寓江之湄。

湘群时过鼓瑶瑟，宓妃岂复扬蛾眉。

金关已侔坐少广，丹经孰授逾期颐。

野人尘容粗知学，素守亦复涅不缁。

朼来乘轺职飞挽，两见祈谷歌噫嘻。

疲氓崎岖上转粟，旧业荒落南窥嶷。

劳生屡已度剑栈，清游颇念登峨嵋。

从今嵩高雅颂手，那数韩子南山诗。


洛浦道士　绝句

一水穿崖走碧沙，崖前樛木偃龙蛇。

分明便是桃源洞，不见溪中流落花。

骆安基

骆安基　游洞霄

扪萝探得云根路，直入云山最深处。

主人心似青山间，云亦无心自来去。

骆罗宪

骆罗宪　与谬栓法同行口占分水岭诗

山路相随步步高，忘怀携手上嵯峨。

掀髯长啸青云去，回首跻攀有许劳。

骆罗宪

骆罗宪　与谬栓法同行口占分水岭诗

世上平生懒所更，有怀真欲仿渊明。

无端唤作铅山尉，刚替渠人负弩行。

骆罗宪

骆罗宪　与谬栓法同行口占分水岭诗

山从顶上分闽越，四成群峰簇仗齐。

自是心向天广大，不妨眼趁地高低。

骆罗宪

骆罗宪　与谬栓法同行口占分水岭诗

尽道今年雨意稠，踏歌芒时偏东畴。

微官祗有半丰愿，一饱高眠万事休。

骆罗宪

骆罗宪　与谬栓法同行口占分水岭诗

勉强驱驰力不堪，笋车肱曲睡方酣。

思归梦逐来时路，无奈杜鹃声两三。

骆罗宪

骆罗宪　与谬栓法同行口占分水岭诗

数声猿叫闽山月，千里思家欠羽翰。

疑怪五更衾枕冷，霜壶凛凛逼人寒。

骆罗宪

骆罗宪　与谬栓法同行口占分水岭诗

天开万象真图画，日照千林古锦机。

立马溪边看不足，夷犹直待月生辉。

骆罗宪

骆罗宪　与谬栓法同行口占分水岭诗

楼前山色古今景，楼外溪声日夜雷。

静坐焚香读周易，丁宁莫放俗人来。

骆罗宪

骆罗宪　与谬栓法同行口占分水岭诗

端明遗爱在南台，百万乔松手自栽。

欲唤清风满江左，峥嵘头角且安排。

骆罗宪

骆罗宪　与谬栓法同行口占分水岭诗

驿路新发掌面平，扬尘从此去朝京。

清风只欠苍松立，留待他时我种成。

骆儒宾

骆儒宾　句

烹羆箨龙新上筹，修来秧成尚依墙。

骆适正

骆适正　西园席上记事

花随春尽觅无痕，尚续馀欢索侑尊。

一曲未终人已去，西园灯火欲黄昏。

骆仲舒

骆仲舒　句

张鸿诗在楞伽峡，韩愈碑留燕喜亭。

麻台文

麻台文　游连山涌泉观次文与可韵

得得朱输到此山，迟留共爱此幽閒。

人生胜事惟行乐，休问黄梁一爨间。

麻温其

麻温其　登岳阳楼

湖边景物属秋天，楼上风光似去年。

仙侣缑生留福地，湘娥帝子寄哀弦。

云门自统轩台外，木叶偏飞楚客前。

极目江山何处是，一帆万里信归船。



梅国淳

梅国淳　却聘

野人不惯服冠裳，散发披襟兴味长。

他日麒麟应有楦，愿留苏武牧羝羊。

梅均

梅均　游石台寺遇雪

人言十月小春回，谁酿寒云作雪醅。

天女戏抛群玉佩，风姨吹散万解杯。

竹非为米腰皆折，山不因愁发尽皑。

冻合诗肩不成句，六花时入轿窗来。

梅均

梅均　再游石台

忆昔经行处，如今两见秋。

山川旧相识，泉石记曾游。

槐国未为守，醉乡先拜侯。

拥炉听僧话，忘却客中愁。

梅蟠

梅蟠　何仙姑祠

昔闻谢自然，今祠何女仙。

昌黎久不作，奇事相留传。

当其始生时，紫云光烛天。

炼服云母丹，红玉飞琼烟。

窈窕颜不老，霞帔尚翩翩。

琪花露含蕊，瑶水月在莲。

恍若坐深闺，真息长眇绵。

左携魏无人，右挟夏婵娟。

不入天台路，永同龙汉年。

梅蟠

梅蟠　句

延相堂前偏利市，衮衣相次又来迎。

梅蟠

梅蟠　句

沧海有风鹏翼健，青云得路马蹄轻。

梅癯兵

梅癯兵　望仙铺

一叟搜盆妇絮羹，喜闻官至出相迎。

两三家自为邻里，一半田皆无主名。

梅时举

梅时举　挽赵秋晓

蟾宫年少梦成非，桥梓空分桂一枝。

酒圣诗狂唐太白，笔精墨妙晋羲之。

商山早隔人间世，男子不成天下奇。

闻道宝安埋玉树，一航秋雨寄相思。

梅时举

梅时举　挽赵秋晓

自古诗人仕不高，伟人底事占诗豪。

同年亲友俱三釜，半壁天倾空二毫。

守我冷官巾与屦，任他巧宦带而袍。

一篇覆瓿生光焰，地下修文想和陶。

梅询

梅询　叠嶂楼

谢公城上谢公楼，百尺阑干挂斗牛。

碧瓦万家烟树密，苍崖一槛瀑泉流。

波光滟滟前溪满，刹影亭亭古寺幽。

此地近除新太守，绿窗明月为君留。

梅询

梅询　濠州四望亭閒眺

南北舟行互掷梭，长淮混混接天河。

石梁景绝虹垂渚，桐柏春深雪作波。

四望空明无俗翳，数声歡乃有渔歌。

谁言此地殊幽僻，自我今来风味多。

梅询

梅询　虎丘

凤池初下陟孱颜，虎寺重游启旧关。

金钺传呼投钓渚，宝天辉映读书山。

卧龙昔日曾三顾，辽鹤千年始一还。

应为苍生须再起，草堂萝幄讵容闲。

梅询

梅询　华亭道中

晴云唳鹤几千里，隔水野梅三四株。

欲问陆机当日宅，而今何处不荒芜。

梅询

梅询　寄吕许公

十五年前忝一麾，公余尝得预言诗。

玉阶步武为霖早，云路风波得志迟。

浴凤池深春荡荡，观鱼台古草离离。

重来故老休相问，请揭纱笼看旧碑。

梅询

梅询　江楼晚眺

潮落蚌耕洲，霞天雨尽收。

月来山寺候，云驻海间秋。

野鹜驯舟绕，红鱼逐饵游。

欣然乘此兴，呼酒醉高楼。

梅询

梅询　句

鹤楼试望晴霞断，鹦渚行吟绿蕙春。

梅询

梅询　句

茶煮鸦山雪满瓯。

梅询

梅询　句

先帝遗弓剑，排云上紫清。

同时受顾托，今日见升平。

梅询

梅询　句

我有集仙经始在，劳君一到为重脩。

梅询

梅询　诗一首

楚之襄王问宋玉，玉时对以郢中歌，

歌为白雪阳春曲。始唱千人和，

再唱百人逐。至此和者才数人，

乃知高调难随俗。

梅询

梅询　送蒙寺丞赴郡

郢国当时唱，犹传白雪真。

问今非昔日，和者几何人。

梅询

梅询　送夏子乔招讨西夏

丹墀曾独绎丝纶，御札亲题第一人。

莺喜上迁张笔力，马谙西讨仗威灵。

亚夫金鼓从天降，韩信旌旗背水陈。

耆致尔功还奏阙，图形仍许上麒麟。

梅询

梅询　送杨可及第还乡

君恩兼喜拜维桑，路入家山道更光。

春色殿前初脱白，秋风陇上见焚黄。

偏留名纸呼先辈，喜著蓝袍到故乡。

科第孝思俱已遂，却经剑栈莫凄凉。

梅询

梅询　桃源

武陵风景都然改，谷口桃花镇长在。

自从改赐鼎州名，转觉桃源仙气灵。

梅询

梅询　题竹山寺

乱山幽蔼隔招提，祇许相邀入剡迷。

山树风泉为谁响，春城一夜到鸣鸡。

梅询

梅询　吴江太湖笠泽虹桥

岸傍高士陆龟蒙，羌雁曾徵恋钓筒。

船户平居两山下，图经分载几州中。

梅询

梅询　吴王墓

昔见虎眈眈，今为佛子岩。

云寒不出寺，剑净求离潭。

幽步萝随径，高禅雪闭庵。

吴都十万户，烟瓦亘东南。

梅询

梅询　吴兴道中

野阔多桑柘，湖平溉沃田。

采莲花样女，载酒叶儿船。

黄犊青山下，垂杨古道边。

行行频北望，恋阙意悬悬。

梅询

梅询　武林山十咏　翻经台

灵运曾此台，冥心住幽寂。

重绎叶上书，深藏林中迹。

遗文传竹素，野蔓侵苔壁。

登览殊未休，苍山日将夕。

梅询

梅询　武林山十咏　飞来峰

竺慧指此峰，飞来自灵鹫。

猿鸟曾未知，烟岚尚依旧。

兴亡谩千古，天地岂关纽。

祇恐舟壑移，他年却西走。

梅询

梅询　武林山十咏　高峰塔

高塔列远岑，亭亭几百载。

铃声答夜风，轮影落沧海。

闲云伴危级，曙日平烟彩。

欲下生暮愁，千山闭轻霭。

梅询

梅询　武林山十咏　呼猿洞

古涧飞白猿，寂历不知处。

风激石上泉，僧疑月中树。

微茫认松雪，仿佛横樵路。

写望增尔思，苍苍奈烟雾。

梅询

梅询　武林山十咏　冷泉亭

古窦鸣幽泉，苍崖结虚宇。

六月期客游，披襟苦徂暑，

开窗弄清浅，吹鬓疑风雨。

不见白使君，烟萝为谁语。

梅询

梅询　武林山十咏　莲花峰

巨石如芙蕖，天然匪雕饰。

盘礴峰顶边，婵娟秋江侧。

涉川试谁探，作砺当自惜。

坐与荣落同，正心未尝易。

梅询

梅询　武林山十咏　炼丹井

仙翁道未成，栖神在岩石。

酌彼山下泉，穷年炼金液。

洞阴春始绿，苔甽秋涵碧。

细慕不可期，凭栏望岛舄。

梅询

梅询　武林山十咏　灵隐寺

千峰凌紫烟，中有梵宫阙。

灵眄极幽栖，尘心自超越。

松篁发春霭，桂实坠秋月。

争得谢世人，兹焉老华发。

梅询

梅询　武林山十咏　龙泓洞

矫矫渊下龙，潜神在灵府。

云卧虽有时，泥沙可长处。

阴崖寒气腥，峭壁烟痕古。

梅询

梅询　武林山十咏　水台盘

鹤发山中人，疏泉凿幽石。

如凭青玉案，分递白云液。

泠泠溅雕俎，瑟瑟穿吟席。

醉坐三伏中，烦襟自消释。

梅询

梅询　阴陵

龙虎相驱逐，干戈事战争。

千重汉围合，一夜楚歌声。

凄凉七十战，散漫八千兵。

失道欺田父，穷途遇灌婴。

天亡终不悟，览古亦伤情。

梅询

梅询　游齐山寺

凤刹岧峣挂断霓，凫云渚洳暗窗扉。

江风晓定钓人出，山月夜高禅客归。

墙外蔓藤移过密，院中杉子落来稀。

老僧独坐蒲团稳，自枉晴簷补衲衣。

梅询

梅询　真庙挽辞

愁烟暗鼎湖，龙驭入清都。

陟降红云陛，陪歆赤帝云。

亮阴真圣嗣，遗诏尽嘉谟。

尚见孤臣泣，蒙知直殿庐。


梅应发

梅应发　题灵山绢机石

山涧山湍流，媪神閟崛奇。

不作江湖迥，縠水清而漪。

异哉灵山灵，幻此天然机。

杼轴驰红女，朝朝忙茧丝。

不见玉指劳，便制鲛室衣。

民家得此练，应宽缕征期。

两岸藓磴滑，谁敢拭眼窥。

却宜就暑饮，六月霜雪飞。

梅挚

梅挚　北轩敧枕

苦无勤瘁补台网，西院西头冷峭房。

今日铃斋一敧枕，清风不敢傲羲皇。

梅挚

梅挚　酬赠王益舜良殿丞

才地渊友笔力恢，三年粉社幸游陪。

八吟丽赋凭高得，三咏雕触选胜开。

玉苑早容收朴樕，兰池尝许试虺{虺虫换贵}。

海棠风里甘棠政，祇恐星趋节召回。

梅挚

梅挚　酬赠王益舜良殿丞

风度幽间识宇高，暂分明寄握牛刀。

贾生学赡思仪汉，李白才多合继骚。

步武即看峨豸角，对扬几见掷麟毫。

琴斋颁罢吟魂远，时梦钧天醉碧桃。

梅挚

梅挚　酬张无梦

一梦浮生无梦身，先生真是古之真。

蕊函裁得瑶章秘，还寄吴门吏隐人。

梅挚

梅挚　登普贤阁观桄榔树留小诗

壮年薄宦守西瓯，一瞬流光三十秋。

今见桄榔两嘉树，恍如重到海边游。

梅挚

梅挚　观旧题再书

方丈前诗映后诗，更无尘点碧纱围。

老僧相顾应相笑，不似扬州刺史归。

梅挚

梅挚　观旧题再书

二十年前扣寺阁，粉墙题记墨犹存。

重来树老无花处，又见阇梨白首孙。

梅挚

梅挚　归雁亭

东风杨柳杏花飞，曾伴先生酒一户。

前辈风流那复见，小亭烟雨漫相思。

城边春草路南北，山下河梁人别离。

一尺短书湘水阔，年年愁绝雁归时。

梅挚

梅挚　过白头桥

白头桥奈白头何，旧德如存故老歌。

不特与梁起遗爱，大都才美服人多。

梅挚

梅挚　海仙花

泥根捧入故吴宫，暖力迎随带渐红。

栽近木兰殊有意，留连文酒系春风。

梅挚

梅挚　和王益留题清凉院

一水明如罨画溪，清凉佳胜古标题。

香随讲雨天花烂，声入幡风地籁齐。

暂到已能知觉路，纵游何必理禅畦。

谢公公退多行乐，五里鸣驺出县西。

梅挚

梅挚　和王益新繁县东湖瑞莲歌

东湖七月湖水平，鳞波暗织箫籁声。

中有植莲一万本，红漪相照擒繁英。

地灵气粹不我测，双葩条如同一茎。

黄姑织女渡银汉，蝩旗凤葆罗空青。

又认英皇立湘渚，翠华不返凝怨慕。

五十哀弦顿晓声，骈首低昂泣珠露。

是时主人集宴喜，湖光浸筵霞脚腻。

朋簪峨峨尽才子，椽笔交辉云藻丽。

酒酣倚栏惜红晖，炳素徘徊萦不飞。

魏宫甄后昼方寝，彷佛有人持玉衣。

此邑古来无异政，室家疮痏何由庆。

三年鼠窃例皆然，以薪救火火弥盛。

自公柅车政克和，载途鼓腹腾讴歌，

歌公用心日皎皎，不独于今古应少。

因感珍芳两两开，玉贯珠联当县沼。

况我与公高适道，芝歌肯迹商山皓。

嘉谋嘉猷思入陈，愿将此美归华勋。

梅挚

梅挚　句

堂有虚白闲。

梅挚

梅挚　句

寺僧日扣妆钟起，园客时翻辇路耕。

梅挚

梅挚　句

珠峰塔影孤。

梅挚

梅挚　灵岩

烟抱千峰碧玉堆，一岩一穴汉天开。

畜云泄雨通灵派，长与苍生救旱来。

梅挚

梅挚　留别东郡诸僚友

霁雨浮空涨海流，虫沙龙蜃各优游。

津涯浩荡虽难测，不见惊澜曾覆舟。

梅挚

梅挚　留别东郡诸僚友

白璧紫金为世实，贤愚知贵莫能名。

庙堂祭器杯盘物，随处得之光彩生。

梅挚

梅挚　留别东郡诸僚友

楚国良金百炼精，深藏求售价连城。

岂徒丰狱吹毛利，兼有秦台照胆明。

梅挚

梅挚　留别东郡诸僚友

祖帐飘扬堤柳边，北来飞盖复翩翩。

追随不忍轻言别，回首城楼没晚烟。

梅挚

梅挚　留别东郡诸僚友

空府同来贤大夫，短亭门外即长途。

不辞烂醉尊前倒，明日此观重得无。

梅挚

梅挚　留别新繁县灵庆院僧智公

粉里归来十二春，怜师心依我心淳。

他时行满重相见，兜率天上第几人。

梅挚

梅挚　留题重光寺罗汉院赠宪上人

人尽游方证佛心，师心无着外三乘。

莲花结社新吟远，玉纸抄经旧价腾。

药杵半和铃索响，茶烟轻共衲云蒸。

我来与话高僧事，冷笑支公学养鹰。

梅挚

梅挚　偶书小诗寄永叔内翰

酒户棋兵孰与侪，月宵曾遇六天街。

南燕到后怀君远，时入楼东画舫斋。

梅挚

梅挚　琵琶亭

陶令归来为逸赋，乐天谪宦起悲歌。

有弦应被无弦笑，何况临弦泣更多。

梅挚

梅挚　踏青

绮场纷纷十里赊，望中烟景半春华。

人游实历青丝骑，路隘土桥金犊车。

绿衬凤头垂迳草，红攒鷁首照汀花。

夕阳敲镫馀欢在，不惜鹴裘认酒家。

梅挚

梅挚　题南园

长洲茂苑足珍材，剩买前山活翠栽。

客土不疏承帝力，几多臣节共安来。

梅挚

梅挚　题南园

长洲茂苑占幽奇，岩榭珍台入翠微。

园李露浓三色秀，径桃烟暖一香飞。

月临夕树乌频绕，风揭珠帘燕未归。

弭盖暂欢成结恋，斜阳凭栏独依依。

梅挚

梅挚　五日公宴

虎符新合晚芳天，良会难并乐与贤。

心愧白公求治切，下车三月始开筵。

梅挚

梅挚　新繁县法要院孙太古壁画罗汉

绝艺知君少，谁怜太古踪。

佳名吾党出，逸格彼苍钟。

山狖遥偷菓，田衣半剥茸。

乡人当保此，此画世无重。

梅挚

梅挚　新繁县秘藏院留别乡知

佛住三朝恐爱生，人归一岁岂无情。

乡亲1

乡亲1　友销魂地，岷水分为陇水声。

梅挚　新繁县顯曜院

绣地萦回实势长，遍游宁倦徒胡床。

禅斋不顾幡风影，讲席乱飞花雨香。

苔阵暗连僧榻古，蕉旗低映佛窗凉。

我来懒上东台上，目送霜揪感北堂。

梅挚

梅挚　新橘

千头霜熟摘来新，包贡虔修望紫宸。

他日功成许高退，社中还结素封人。

梅挚

梅挚　秀峰院

影借金田润，香随璧月流。

远疑元帝植，近想志公游。

梅挚

梅挚　昭潭十爱

我爱昭州水，湘漓共一源。

本无汙泥滓，去有棹歌喧。

沃野藤溪道，浮琛玉海门。

有时新雨涨，多半是君恩。

梅挚

梅挚　昭潭十爱

我爱昭州士，平居富塾庠。

兴贤遵汉诏，论秀美周乡。

艺苑蒲开牒，书堂缥结囊。

蟾宫前后进，一一手间香。

梅挚

梅挚　昭潭十爱

我爱昭州观，裁基压大溪。

一楼云驻隐，双表鹤归迷。

金剜先朝语，鸾惊旧史题。

皇恩新雨露，祈福为焌黎。

梅挚

梅挚　昭潭十爱

我爱昭州寺，东西占景开。

门临九峰列，僧自五天来。

讲次花飘席，斋馀鸟下台。

万民共行药，终讌首慵回。

梅挚

梅挚　昭潭十爱

我爱昭州路，优游不险崎。

九疑通舜野，八桂绕秦祠。

亭堠相望处，渔樵有让时。

政无牙虎斗，莫信义山诗。

梅挚

梅挚　昭潭十爱

我爱昭州角，呜呼古郡衙。

万愁萦桂水，一曲阻梅花。

调古湘云叶，声干岭月斜。

今愁并古恨，吹起落谁家。

梅挚

梅挚　昭潭十爱

我爱昭州月，间宵入绮楼。

凉生荔浦树，冷熨桂江秋。

朱户千家启，浮云万里收。

谁夸魏公子，飞上邺门游。

梅挚

梅挚　昭潭十爱

我爱昭州乐，供官不在多。

薰风齐乐圣，淑气且宣和。

谒庙知神格，铺筵喜客过。

声边无一事，对酒漫高歌。

梅挚

梅挚　昭潭十爱

我爱昭州酒，千家不禁烧。

醥醪一爵举，瘴雾四时消。

红叶和云踏，青帘傍水招。

化浓民自醉，鼓腹日歌尧。

梅挚

梅挚　昭潭十爱

我爱昭州果，西东此檀珍。

荔枝登宴美，桂子薦盘新。

映树珠含影，承牙玉溜津。

二年游宦乐，满腹岭南春。

梅挚

梅挚　自和寒食韵

龟堞春游径路赊，青青踏去冒烟华。

翠停舴艋客寻寺，红卸羃{上四下离}人上车。

亭落五重沽卓酒，钗行十二步潘花。

乘欢醉尽高阳侣，倒载归来不认家。

梅州民

梅州民　句

曾氏井泉千古冽，蒲侯心事一般清。

蒙与义

蒙与义　题舑庵

一岛风烟水四围，轩高窈窕更幽奇。

眼中泉石论溪买，行处壶觞逐境移。

倦马虺聩前日路，寒松偃蹇旧年枝。

自嗟老去殊痴绝，一月春愁废作诗。

孟安序

孟安序　句

扁舟却下五溪水，胜地重游八迹坛。

孟宾于

孟宾于　磻溪怀古

良哉吕尚父，深隐始归周。

钓石千年在，春风一水流。

松根盘藓石，花影卧沙鸥。

谁更怀韬术，追思古渡头。

孟宾于

孟宾于　第四举

失意从他桃李春，嵩阳经过歇行尘。

云僧不见城中事，问是今年第几人。

孟宾于

孟宾于　公子行

锦衣红夺彩霞明，侵晓春游向野庭。

不识农夫辛苦力，骄骢踏烂麦青青。

孟宾于

孟宾于　怀连上旧居

闲思连上景难齐，树绕仙乡路绕溪。

明月夜舟渔父唱，松风平野鹧鸪啼。

城边寄信归云外，花下倾杯到日西。

更忆海阳垂钓侣，昔年相遇草萋萋。

孟宾于

孟宾于　句

牛羊满山畏独虎。

孟宾于

孟宾于　句

蟾宫空手下，泽国更谁来。

孟宾于

孟宾于　句

帘垂群吏散，苔长讼庭闲。

孟宾于

孟宾于　句

早知落处随疏雨，悔得开时顺暖风。

孟宾于

孟宾于　句

千家帘幕春空在，几处楼台月自明。

孟宾于

孟宾于　句

去年曾折处，今日又垂条。

孟宾于

孟宾于　句

远寺连沙静，闲舟入浦迟。

孟宾于

孟宾于　句

孟宾于　谁似投闲向草莱。众星不如孤月明，

孟宾于

孟宾于　句

水国两亲应探榜，龙门三月又伤春。

孟宾于

孟宾于　句

吾祖并州隔万山，吾家多难谪郴连。

孟宾于

孟宾于　句

孟宾于　五举逢知始看花。自怜成事攀仙桂，

孟宾于

孟宾于　句

仙岛却回空说梦，清朝未达自嫌身。

孟宾于

孟宾于　句

因逢日者教重应，忍被云僧劝却归。

孟宾于

孟宾于　句

孟宾于　十载恋明主。两京游寺曾题榜，

孟宾于

孟宾于　句

腊雪化为流水去，春风吹出好山来。

孟宾于

孟宾于　句

匝地人家凭槛见，远山秋色捲帘看。

孟宾于

孟宾于　耒阳杜工部祠堂

南游何感思，更甚叶缤纷。

一夜耒江雨，百年工部文。

青山当日见，白酒至今闻。

惟有为诗者，经过时吊君。

孟宾于

孟宾于　题梅仙馆

仙界路遥云缥缈，古坛风冷叶萧骚。

后来岂合言淹滞，一尉升腾道最高。

孟宾于

孟宾于　晚眺

倚大庆残秋里，吟中四雇频。

西风天际雁，落日渡头人。

草色衰平野，山阴斂暮尘。

却寻苔径去，明月照村邻。

孟宾于

孟宾于　献主司

那堪雨后更闻蝉，溪隔重湖路七千。

忆昔故园杨柳岩，全家送上渡头船。

孟宾于

孟宾于　湘江亭

独宿大中年里寺，樊笼得出事无心。

寒山梦觉一声磬，霜叶满林秋正深。

孟宾于

孟宾于　赠颜诩

园林萧爽闻来久，欲访在循二十秋。

此日开襟吟不尽，碧山重叠水长流。

孟大武

孟大武　春日晚望

屋角风微烟雾霏，柳丝无力杏花肥。

朦胧数点斜阳裹，应是呢喃燕子归。

孟大武

孟大武　句

采仞气浮三塔耸，浮牌声两溪寒。

扫地石盆冰，闭门春昼长。

孟大武

孟大武　题大兴院

松柏回环路屈盘，像堂僧室枕层峦。

泉多翠茗临烹便，寺僻红尘欲到难。

樵斧斫云春谷暗，渔榔敲月夜溪寒。

我来未足登高兴，欲去裴回更倚阑。

孟大武

孟大武　题万安院

十年不作此山来，依旧青山好在哉。

聊逐春风驱酒羰，却惊身世得愁谋。

禅床寄枕眠初无，山鬼嫌人梦却回。

明日拂衣还出去，桃花地上欲成堆。

孟大武

孟大武　题紫岩寺

路入溪声远，秋深树影稀。

涧云藏鸟语，松露滴人衣。

诗战蜂腰怯，茶分粥面肥。

胜游殊未厌，肯为夜寒归。

孟点

孟点　龙泉山

污渎横鳣鲸，蝼蚊得而制。

所据非所容，悲欢生贾谊。

吾疑洛阳叟，所见未超诣。

卷之不能伸，无乃为形累。

朼来姚江滨，稽首龙山寺。

泓澄尺余水，龙乃于此憩。

饮之还可小，泥蟠纵兀肆。

乘时大其用，云行复雨施。

出无而入有，莫得窥其际。

兹龙之为龙，所以超万类。

彼哉横江鲸，舟楫诧吞噬。

莫知屈伸理，已大不可细。

沧溟有时竭，鬵鬣何足恃。

惟龙神以天，不足以迹泥。

洪涛再翻播，勺水或游戏。

江河固所便，岩穴亦可寄。

深潜若终隐，奋迅倏已逝。

小大无定名，变化莫拟议。

吾闻黄面老，法门传不二。

细能入无间，大可周天地。

芥子纳须弥，妙语言下契。

蛰龙徘徊久，其亦悟此意。

孟点

孟点　劝农即事

阡陌躬行谨邵农，平郊快马蹴东风。

土膏流润雨初足，花锦喧晴春正中。

旗阵折旋知路曲，乐声递响觉山空。

长官元是扶犁手，乐与耕夫笑语同。

孟珙

孟珙　自颂

有生必有灭，无庵无可说。

踢倒玉崑崙，夜半红日出。

孟珙

孟珙　自赞

老拙爱游戏，忙里放痴憨。

正当恁麽持，无处见无庵。

混沌庵之基，大朴庵之梁。

大始庵之柱，大极庵之枋。

西仪庵之户，三才庵之房。

四象庵之壁，八卦庵之窗。

白云庵之顶，清风庵之墙。

谁人运斤斧，大匠曰羲黄。

明月为伴侣，万古共如常。

欲知我富贵，秋水接天长。

水云不到处，一片玉壶光。

孟嘏

孟嘏　句

诗酒独游寺，琴书多寄僧。

孟嘏

孟嘏　赠成务崇

同呼碧嶂前，已是十余年。

话别非容易，相逢不偶然。

多为诗酒役，早免利名牵。

幸有归真路，何妨学上玄。

孟观

孟观　登华顶峰

偶因华顶宿，抬手摘星辰。

不敢高声语，恐尺天上人。

孟贯

孟贯　酬东溪史处士

咫尺东溪路，年来偶访迟。

泉声迷雨夜，花片落空枝。

石径逢僧出，山床见鹤移。

贫斋有琴酒，曾许月圆期。

孟贯

孟贯　春江送人

春江多去情，相去枕长汀。

数雁别湓浦，片帆离洞庭。

雨余沙草绿，云散岸峰青。

谁共观明月，渔歌夜好听。

孟贯

孟贯　冬日登江楼

高楼临古岸，野步晚来登。

江水因寒落，山云为雪凝。

远村虽入望，危槛不堪凭。

亲才未归去，乡愁徒自兴。

孟贯

孟贯　归雁

春至衡阳雁，思师塞路长。

汀洲齐奋翼，霄汉共成行。

雪尽翻风暖，寒收度月凉。

直应到秋日，依旧返潇湘。

孟贯

孟贯　过秦岭

古今传此岭，高下势峥嵘。

安得青山路，化为平地行。

苍苔留虎迹，碧树障溪声。

欲过一回首，踟蹰无限情。

孟贯

孟贯　过王逸人园林

谷口何时住，烟霞一径深。

水声离远洞，山色出疏林。

雪彩从沾鬓，年光不计心。

自言人少到，犹喜我来寻。

孟贯

孟贯　怀果上人

拥锡南游去，名香几处焚。

别来无远信，多恐在深云。

好月曾同步，幽香省共闻。

相思不相见，林下叶纷纷。

孟贯

孟贯　怀友人

浮世况多事，飘流每叹君。

路岐何处去，消息几时闻。

吟里落秋叶，望中生暮云。

孤怀谁慰我，夕鸟自成群。

孟贯

孟贯　寄故园兄弟

久与乡关阻，风尘损旧衣。

水思和月泛，山忆共僧归。

林想添邻舍，溪应改钓矶。

弟兄无苦事，不用别庭闱。

孟贯

孟贯　寄李处士

僧话磻溪叟，平生重赤松。

夜堂悲蟋蟀，秋水老芙蓉。

吟坐倦垂钓，闲行多倚筇。

闻名来已久，未得一相逢。

孟贯

孟贯　寄山中高逸人

烟霞多放旷，吟啸是寻常。

猿共摘山果，僧邻住石房。

蹑云双屐冷，采药一身香。

我忆相逢夜，松潭月色凉。

孟贯

孟贯　寄伍乔

蹉跎春又晚，天末信来迟。

长忆分携日，正当摇落时。

独游饶旅恨，多事失归期。

君看前溪树，山禽巢几枝。

孟贯

孟贯　寄暹上人

闻罢城中讲，来安顶上禅。

夜灯明石室，清磬出岩泉。

欲访惭多事，相思恨隔年。

终期息尘虑，接话虎溪边。

孟贯

孟贯　寄张山人

草堂南涧边，有客啸云烟。

扫叶林风后，拾薪山雨前。

野桥通竹径，流水入芝田。

琴月相亲夜，更深恋不眠。

孟贯

孟贯　江边闲步

闲来南渡口，迤逦看不枫。

一路波涛畔，数家芦苇中。

远汀排晚树，深浦漾寒鸿。

吟罢慵回顾首，此情谁与同。

孟贯

孟贯　秋江送客

秋风楚江上，送子话游遨。

远水宿何处，孤舟春夜涛。

浦云沈雁影，山月照猿嗥。

莫为饥寒苦，便成名利劳。

孟贯

孟贯　山斋早秋雨中

深居少往还，卷箔早秋间。

雨洒吟蝉树，云藏啸狖山。

炎蒸如便退，衣葛亦堪间。

静坐得无事，酒卮聊畅颜。

孟贯

孟贯　山中答友人

偶爱春山在，因循值暑时。

风尘非所愿，泉石本相宜。

坐久公阴转，吟余蝉韵移。

自惭疏野甚，多失故人期。

孟贯

孟贯　山中访次人不遇

负琴兼杖藜，特地过岩西。

已见竹轩闭，又闻山鸟啼。

长松寒倚谷，细草暗连溪。

久立无人事，烟霞归路迷。

孟贯

孟贯　山中夏日

深山宜避暑，门户映岚光。

夏木荫溪路，昼云埋石床。

心源澄道静，衣葛蘸泉凉。

算得红尘里，谁知此兴长。

孟贯

孟贯　送江为归岭南

旧山临海色，归路到天涯。

此别各多事，重逢是几时。

江行晴望远，岭宿夜吟迟。

珍重南方客，清风失所思。

孟贯

孟贯　送人归别业

别业五湖上，春残去睡赊。

还寻旧山水，重到故人家。

门径掩芳草。园林落异花。

君知钓矶在，犹喜有生涯。

孟贯

孟贯　送人游南越

孑然南越去，替尔畏前程。

见说路歧巑，不通车马行。

瘴烟迷海色，岭树带猿声。

独向山家宿，多应乡思生。

孟贯

孟贯　送吴梦訚归闽

瓯闵在天末，此去整行衣。

久客逢春尽，思家冒暑归。

海云添晚景，山瘴灭晴偏苦，

不堪书信稀。

孟贯

孟贯　宿故人江居

渡口树冥冥，南山渐隐青。

渔舟归旧浦，鸥鸟宿前汀。

静榻悬灯坐，间门对浪扃。

相思频到此，几番醉还醒。

孟贯

孟贯　宿山寺

溪山尽日行，方听远钟声。

入院逢僧定，登楼见月生。

露垂群木润，泉落一岩清。

此景关吾事，通宵寐不成。

孟贯

孟贯　夏日登瀑顶寺因寄诸知己

曾於尘埃望，此景在烟霄。

岩静水声近，山深暑气遥。

杖藜青石路，煮茗白云樵。

寄语为郎者，谁能访寂寥。

孟贯

孟贯　夏日寄史处士

掩头苔满地，终日坐腾腾。

暑气冷衣葛，暮云催烛灯。

寂寥知得趣，疏懒似无能。

还忆旧游否，何年别杜陵。

孟贯

孟贯　早秋吟眺

新秋初雨后，独立对遥山。

去鸟望中没，好云吟里还。

长年惭道薄，明代取身间。

从有西征思，园林懒闭关。

孟贯

孟贯　赠栖隐洞谭先生

先生双鬓华，深谷卧云霞。

不伐有巢树，多移无主花。

石泉春酿酒，松火夜煎茶。

因问山中事，如君有几家。

孟贯

孟贯　赠隐者

世路争名利，深山独结茅。

安情自得所，非道岂相交。

百尺松当户，千掉鹤在巢。

知君於此景，未欲等间抛。

孟晋

孟晋　游武夷山洞天

昔闻仙子宅，今幸过琳宫。

溪曲三三水，山环六六峰。

翠云升送雨，白鹤舞凌风。

好影游归晚，箫声缥缈中。

孟淑卿

孟淑卿　春归

落尽棠梨水拍堤，凄凄芳草望中迷。

无情最是枝头鸟，不管人愁只顾啼。

孟淑卿

孟淑卿　题采莲美人图

绿槐蝉静日偏长，懒爇金炉百和香。

莫摘池中莲子看，个中多半是空房。

孟坦中

孟坦中　阳华岩

路入潇南地一隅，天开洞府若为模。

石扃高透云常出，涧水中通崖不枯。

来访恍然惊泽国，醉眠清甚在冰壶。

淡岩谁道真稀有，须信阳华天下无。

孟行古

孟行古　大涤洞天留题

脱略嚣尘处，清游兴已先。

人行九锁路，洞引十洲仙。

云势生山石，雷声发涧泉。

长吟动尊俎，林影月娟娟。

孟行古

孟行古　挽东莱先生

道学方勤绩，亨途渐致身。

苍天倾我泪，今日丧斯人。

弟子群经富，先生一语真。

发挥馀事业，何处不书绅。

孟行古

孟行古　挽东莱先生

义路资开拓，愀然惊奠亡。

吾侪自如失，夫子独何伤。

往日知鬷蔑，逢人敖子方。

哭君心欲折，迥立向苍苍。

孟益

孟益　赠汪孝子

刻木为亲古亦稀，汪生天性自无违。

十年奉养如生日，回视丁兰更有辉。

孟益

孟益　赠汪孝子

循善无疑报自天，一身耆艾子孙蕃。

好将姓字闻朝著，旌市居为孝弟村。

梦庵在居士　运庵普岩禅师像赞

松源嫡嗣，伏虎后身。

接物有验，见地不亲。

丛林沾润恩婆阔，万古云峰翠色新。

麋师旦

麋师旦　妙庭观

不寻铜鼎不求丹，从许琉璃碎旧盘。

阿母堂前几春梦，耳边犹听玉笙寒。

米恁

米恁　清风亭

断碑残画字昏朦，应是山高气似虹。

我自笔头如许涩，恨无好句傍清风。

米仲昌

米仲昌　游洞霄

公馀陪侍九锁行，花已凋残莺已老。

舞蛟亭下泉如奔，伏虎岩前景尤好。

四围翠巘悉可跻，一点红尘浑不到。

坐中元白非一人，自愧才疏难压倒。

秘仲威

秘仲威　大涤洞天留题二首

紫府清都不可梯，何年宫阙下迁移。

飞来殿阁风雷架，逼近岩崖日月驰。

境静固宜真圣宅，地灵唯许列仙知。

想应留錀更相授，以待虚皇驾幸时。

秘仲威

秘仲威　大涤洞天留题二首

我行不识洞霄门，但怪东来见紫氛。

玉帝衮衣明日月，仙官剑履会风云。

箬根也有灵丹助，芝草畴非协气薰。

亦恐弥明寓兹境，傥同尊酒细论文。

秘仲威

秘仲威　游洞霄宫

洞霄之名天下闻，洞霄之职宰辅分。

闻名姓往未识面，寄禄于此徒纷纷。

身到仙关不如我，九虎迎门开□锁。

六洞高人接笑谈，三泉隐客通香火。

风来万壑嘶松杉，水绕百折鸣嵌岩。

门前俗客自敛迹，不待立柱名隔凡。

群仙挽衣留我住，因一相逢忽相语。

双径秋风已扫尘，奚为后我同归去。

苗昌言

苗昌言　唐孝子张常洧义台

义台屹立尚千秋，褒诏曾宣李邺侯。

古碣不教苍藓蚀，高原惟见夕阳流。

耕夫锄自将芝护，野客衣还伴鹤游。

一样荒坟偏起敬，孝思耿耿至今留。

苗氏女

苗氏女　别母

桃花飞尽马胜春，此日辞家泪满巾。

岂是比邻无嫁处，千山万水逐行人。

闽清野人　绝句

偶与云水会，不与云水同。

云散水流去，杳然天地空。

名山樵子　题赵千里夜潮图

八月钱塘江上水，风静浪平清澈底。

夜半潮声带月来，沙头眠雁还惊起。

何人一幅鹅溪绢，画出长江千万里。

莫道波声静不闻，请君默坐聊倾耳。

冥漠子

冥漠子　梅诗

红苞紫萼曾欺雪，素艳清香解动人。

自有风传枝上意，肯教蝶见蕊中真。

缪蟾

缪蟾　应举早行

半恋家山半恋床，起来颠倒著衣裳。

钟声远和鸡声杂，灯影斜侵剑影光。

路崎岖兮凭竹仗，月朦胧处认梅香。

功名苦我双关足，踏破前桥几板霜。

缪鉴

缪鉴　白发

老矣无心竞寸阴，不知公道为何人。

晴梳栉齿千丝雪，静掩梨花一镜春。

镊处北儿愁是种，染来因药怪无嗔。

儿曹共日夸头角，笑说非熊有渭滨。

缪鉴

缪鉴　春题

江云漠漠水悠悠，望断春风燕子楼。

书寄碧云千里雁，镜分明月半奁秋。

来时杨柳阴连阳，归路菽花雪满州。

遥想琐窗挑锦字，咏珠如粉冷银铭。

缪鉴

缪鉴　春雪

撩乱春风作阵飞，晓来馀片尚难披。

细看山色空明处，应似乾坤混沌时。

一转阳和回土胍，十分清气人诗脾。

芒鞋趾碎琼瑶窟，间着梅花总不知。

缪鉴

缪鉴　得女

得胸未必真槿奇，中雀未必有椒姿。

男儿未必动鼎结，女子未必光门楣。

吾今素发纷如丝，得此一笑春生眉。

苍苍天道不我遗，独胜伯道全无儿。

缪鉴

缪鉴　端居

修竹垂杨映户栽，清风长送午阴来。

门因好客时时归，窗为看山面面开。

此乐恐于儿辈觉，长贫能免俗情猜。

儒衣不似牛衣好，叮嘱糠妻放窄裁。

缪鉴

缪鉴　鬼灯檠花

老死儒生习未除，残膏分得燎原馀。

一枝冷焰摇清夜，要读生前未了书。

缪鉴

缪鉴　海棠

滴滴妖娆睡未醒，碎花犹带马嵬尘。

少年正抱忧时恨，更有因花比太真。

缪鉴

缪鉴　怀归

折柳期春春便归，叮咛好与护柴扉。

东风怪我归鞍晚，调拨杨花到处飞。

缪鉴

缪鉴　寄刘澹斋

闻说商山有隐仙，刘郎引入洞中天。

谁知白石苍苔客，独守孤灯夜不眠。

缪鉴

缪鉴　解嘲

莫笑诗翁懒出门，诗公乐事在山村。

莺啼杨柳金歌舞，蝶宿梨花雪梦魂。

罨书丹青分曙色，压醅醽醲涨溪痕。

燕帘风裹茶烟外，自选唐诗教子孙。

缪鉴

缪鉴　句

病独有药扶持老，贫为无人心俯仰人。

缪鉴

缪鉴　句

既能事汉识真主，何必下齐求假王。

缪鉴

缪鉴　句

门当车马道，帘隔利名尘。

缪鉴

缪鉴　句

门因好客时时扫，窗为看山面面闭。

缪鉴

缪鉴　句

雁沈和驿雨，鸡送晓窗灯。

缪鉴

缪鉴　帘马

铮铮金铁夜交锋，酷敌秋声杀气雄。

战退晓天尘不动，依然横槊待西风。

缪鉴

缪鉴　梅花

铁石槎牙玉粒姿，诗中图书中诗。

半稜山色初晴后，一截豩烟吹欲暝时。

流水带云栖瘦影，小窗和月上横枝。

老来自觉吟情拙，莫遗孤山怨鹤知。

缪鉴

缪鉴　题悟空寺

不到招提二十霜，眼明独识鲁灵光。

云餐已供伊薄塞，风铎得傅替戾罔。

新寺金汤龙化远，旧家王谢燕飞忙。

行人指点簪犀地，十里春风土尚香。

缪鉴

缪鉴　题竹

甚矣吾衰矣，深君不用名。

瘦因诗思苦，贫为利心轻。

有竹堪医俗，无花可问盟。

醉眠閒听雨，饥鼠齧书檠。

缪鉴

缪鉴　无题

漠漠冥鸿万里飞，倚兰身与白云齐。

中原山色青如旧，惟有时人眼力低。

缪鉴

缪鉴　咏鹤

青山修竹矮篱笆，彷佛林泉隐者家。

酷爱绿窗风日美，鹤梳轻毳乱杨花。

缪鉴

缪鉴　咏鸡

数载书窗伴读鸣，群中刚雉羽毛新。

今朝命试牛刀手，望断函关夜度人。

缪鉴

缪鉴　咏妓

谁去江云间牧之，玉楼人醉半离披。

烛摇窗影三更月，人醉花阴十二时。

访杜秋娘惟我老，梦扬州鹤有谁知。

临风笑欲垂阳下，重解连环寄所思。

缪鉴

缪鉴　咏妓

花木最无情，春风一番好。

人怜新态度，一岁一回老。

缪鉴

缪鉴　咏菊

谁去东篱号菊庄，饥来三嗅饱诗肠。

何如陶令归南圃，天赐西风万斜香。

缪鉴

缪鉴　咏围棋

午香帘影静浮华，对面机心万里赊。

夹骑倒戈窥虎穴，乱乌横阵占鸥沙。

当人不让争先着，袖手须饶老作家。

欲访烂柯山下客，洞深春染碧桃花。

缪鉴

缪鉴　月屋

一室虚明万境宽，水晶帘映下兰干。

不从此处逢仙子，争信人间有广寒。

梅影夜窥霜镜满，桂香秋吸酒台乾。

客来试间推敲字，笑指湖光上下看。

缪鉴

缪鉴　赠僧

两脚行来铁石竖，相逢去住总随缘。

谈空舌本原无语，打破机半不用豢。

山槛看云斋鼓后，竹窗听雨夜灯前。

客来沦茗煨寒柮，味胜庐峰第一泉。

缪鉴

缪鉴　纸账

龟纹薄薄胜纨纱，不用锁金学党家。

却似矮篷晴载雪，白云横幅乱梅花。

缪鉴

缪鉴　自题小像

白发苍颜，豩籰兔颖。

水月光中，梅花弄影。

缪烈

缪烈　狮子岩

幽岩萧飒商飚起，一天灏气凉如水。

金井梧飞兰谷芳，长江浪冷莼鱼美。

雁字半侧银钩欹，云光净扫光陆离。

桂花岩下午满枝，随意催送到书帷。

碧潭烟敛琉璃滑，素娥乘鸾下天阙。

清晖深射水晶宫，虚明澄澈蛟龙窟。

上下天光一镜浮，冰轮碾破一天秋。

今来古往事悠悠，月自升沈水自流。

缪瑜

缪瑜　钓台二首

王阳在位贡公喜，何况故人作天子。

掉头不肯从渠游，地把丝竿钓江水。

欲将此意问遗灵，寂寞江山唤不应。

至今桐江一拳石，留得人间千古名。

缪瑜

缪瑜　钓台二首

桐庐江中秋水清，富春山中秋月明。

钓竿千尺无恙在，持竿我欲从先生。

先生岂是傲当世，鄙夫患失滔滔是。

狂澜既倒挽之回，持报故人惟此尔。

衮衣不博一羊裘，事往台空江自流。

遂令千古重名节，於乎先生真汉杰。

缪瑜

缪瑜　句

有客去游丞相阁，无人来问孝廉船。

缪瑜

缪瑜　句

游人柳叶蹙韋韆。

缪瑜

缪瑜　句

野田流水溅溅白。

缪瑜

缪瑜　句

勋业转悠悠。

缪瑜

缪瑜　句

亭台十二眼双明，一幅画图开水墨。

缪瑜

缪瑜　句

棲雅照日黄。

缪瑜

缪瑜　句

解缆浙江头。

缪瑜

缪瑜　句

寒盟得问鸥。

缪瑜

缪瑜　愚实报诗

郁攸属者潜煽灾。蜚廉纵风相与偕。

林林生齿七万户，连甍接栋烧成灰。

如何老翁一区宅，间不以寸独不{左火右矣}。

玉石俱焚势应尔，岂有幻术能然哉。

闻这翁乃好善者，平时事佛经卷开。

有馀必以济贫乏，不以利欲萦其怀。

仓卒遂蒙鬼神护，万目注视感惊狂，

厥初巨焰爇天起，左顾右盼如燔柴。

翁知无脱免，委身甘作烬与煨。

麾儿与妇令亟走，誓死死不去无违乖。

全家酣寝越信宿，如闻大浪声喧貀。

及其梦觉火亦息，依然一室当催嵬。

微如蒲萄不熏灼，而况梁栋与桷榱。

苍苍表善有如此，馀自作孽何足哀。

作诗志往劝来者，勿以斯语同优徘。

缪志道

缪志道　读兰皋先生集

自少从诸老，如公能几人。

斲轮推老手，削锯妙惊人。

人物九泉古，诗名千载新。

矮窗遗稿在，一读一沾巾。

莫俦

莫俦　题参鸾阁

群山带雨阴云重，沧海连天水气昏。

遥想真人乘铁舸，往来三岛鬼神奔。

莫俦

莫俦　游破山兴福寺

久闻胜地有莲宫，乘兴来游杖瘦筇。

庭老樛枝翠璎珞，地生并蒂玉芙蓉。

飞仙何意来题柱，开涧当年想斩龙。

归骑回看楼阁处，云深隐隐度疏钟。

莫洞观

莫洞观　游罗浮

嵯峨千仞控炎陬，铁作桥梁石作楼。

五岭众山皆拱附，三神一岛自漂流。

气凌沧海遥相视，看入青云势未休。

借问穉川今在否，待飞双燕结真游。

莫汲

莫汲　石龙泛海作

一帆点破碧落界，八面展尽虚无天。

柂啸海波阔，今夕何夕吾其仙。

莫济

莫济　次韵梁尉秦碑

六王失国四海归，秦皇东刻南巡碑。

法因史籀有增减，名与苍颉争飞驰。

自言功德可歌颂，黔首个个愚无知。

海神何故独拒命，风涛塞路蟠蛟螭。

群臣谄佞仙药远，死生治乱分两岐。

山灵不可守碑记，片段应作龟床支。

陵谷虽存世代异，耳目双被诞者欺。

只余纸本落人世，千古遗臭东南崖。

我闻秦望最高峻，城域所见非昔时。

何山距县四十里，符合传记壮且奇。

众峰乃是子孙行，古木几换蛟龙枝。

指东作西未足怪，父老流传从小儿。

政如涂山玉帛会，漫不可考岁久之。

梁君吏隐年甚少，郁郁寸角初解麋。

裹粮挈榼访古迹，气味萧散如分司。

忽闻片石在绝顶，小篆无乃斯翁为。

手披荆棘诃虎兕，拄杖直叩山头皮。

模糊岂复有字画，此物及见秦乱离。

当时威势振天下，不言惨毒民嗟咨。

乘舆所至为刀锯，方岳何暇安礼仪。

关中屡弃百二险，历数浪指亿万期。

君臣乃尔自贤圣，鲠论不复相瑕疵。

陈迹安知百世后，樵夫牧子笑脱颐。

兴亡俄顷三叹息，抚掌重阅太史辞。

假使玉箸余笔画，文过其实世所嗤。

早知金石不可恃，相君应悔燔书诗。

莫济

莫济　挽薛常州艮斋先生

今代论儒学，如君德最优。

是非千古事，出入九家流。

身殁言犹在，官卑志未酬。

傥令兴礼乐，端不后程仇。

莫将

莫将　呈南堂静禅师

从来姿韵爱风流，几笑时人向外求。

万别千差无觅处，得来元在鼻尖头。

莫柯

莫柯　题资福院平绿轩

深林閟嘉趣，门径惬幽居。

野色通荒阜，津梁动碧虚。

日边山隐隐，烟外竹疏疏。

从倚怡双目，白云知故庐。

莫柯

莫柯　题资福院平绿轩

世累苦萦束，官闲得自便。

未赓三隐句，聊叩二乘禅。

壮志羞朋旧，长歌且圣贤。

每因休沐地，思办买山钱。

莫崙

莫崙　伤丁氏故基题一绝于太虚堂

疏雨斑斑洒叶舟，前山唤客作清游。

芳华消歇春归后，野草荒田一片愁。

莫蒙

莫蒙　句

诸天互魔扰，救护世尊忙。

莫蒙

莫蒙　句

火轮方击毂，风剑已飞芒。

莫若冲

莫若冲　过崇胜院

首岁融春卜有秋，晓行犹自索貂裘。

身閒暂脱微官缚，市隐何如此地幽。

一水相望三里近，十年重到片时留。

买田拟作终焉计，直是飘然不系舟。

莫若冲

莫若冲　题石门张氏围

为米徒劳束带难，当时彭泽便休官。

高情曾赋归来句，尽入名园扁署看。

莫若冲

莫若冲　屠甸

偶然屠甸见浮屠，为问屠中有物无。

见说庖丁洲刃在，恢恢全不费工夫。

莫若冲

莫若冲　赵仁父宴邑官平绿见招

平绿题诗四十年，寻幽不厌水云边。

一犁还又耕春后，三白曾来醉腊前。

自笑挂冠林下客，获陪挥尘坐中贤。

绝嫌幻色撩人思，快睹晴川远接天。

莫若晦

莫若晦　震山岩

一岩孤峻出尘埃，下瞰僧坊七宝台。

鸿鹄凌空无碍去，浮山供望有情来。

临风笑语飘飘远，举酒襟怀落落开。

莫讶作诗诗句好，醉魂飞自月边回。

莫若拙

莫若拙　平绿轩即事

结屋地犹浅，钩帘景尽还。

岚光烟树外，野色酒杯间。

别墅从渠乐，清吟属我閒。

狎鸥时点白，机事不相关。

莫漳

莫漳　句

一麾出守山水郡，阳山正在君提封。

牟大昌

牟大昌　题帜

大宋忠臣牟大昌，义兵今起应天祥。

赤城虽已降为虏，黄山不愿为之氓。

牟及

牟及　句

何日脊令还并影，旧时豚犬已成空。

困雨葵心终向日，随风柳絮慢漫天。

牟孔锡

牟孔锡　句

天池十里如鉴湖，荷花可折鱼可脍。

牟巘

牟巘　柏生两石间千岁终不大韩子则欲移之平地以遂其生柏生两石间天命本

柏生两石间，平地盍移置。

平地岂不好，又恐伤生意。

两翁为柏谋，其虑各已至。

受命独也正，固与凡木异。

夷险犹尔殊，而我本一致。

但能全其天，所择不在地。

我闻柏山名，抱艺久不试。

自种秋柏实，离离满山翠。

石碍曾不伤，地平亦不肆。

岁月渐婉娩，冰雪几凌厉。

此柏初不知，老大见根柢。

一笑谢两翁，何省为荣悴。

牟巘

牟巘　别赵子昂

粉省星郎蹋晓班，暂随使传走日间。

荆州利得羽凿齿，江左今称庾子山。

君意颇为蒪菜喜，人情争羡锦衣还。

但怜老病匆匆别，白发如何更可删。

牟巘

牟巘　长江图

汉川影落鹦鹉洲，金山钟到多景楼。

老龙几载卧寒碧，中间不断万古流。

晚来雪浪大如屋，澎湃舞我一叶舟。

舟移岸转知何处，离离烟草令人愁。

说与渠侬莫倚柁，转帆别浦盍少休。

此图此景俱可惜，展玩不足空白头。

家在江不发源处，何时还我旧菟裘。

牟巘

牟巘　春雪

一冬只辨作严寒，剪水飞花事竟难。

闭户不知春意动，扑窗忽觉雨声乾。

颇闻万事正云集，何处一蓑如画看。

但喜畦蔬得苏醒，从今小摘有余欢。

牟巘

牟巘　次本斋韵

七十八春华发老，斡旋文鼎力犹堪。

品题人物多成传，管领溪山尽属衔。

了不安排方是适，本无全缺又何惭。

夸传析国睢阳冠，五字新诗落枕函。

牟巘

牟巘　次本斋韵

怪底膺门稚子欢，倒衣迎拜病犹堪。

喜看诗卷牛腰大，惭说踏车鸦尾衔。

风谊薄云谁得似，云泥被径我增惭。

新年精力知强健，酬答端能日百函。

牟巘

牟巘　次史德载韵示诸孙

我家无绛帐，贫贱人所弃。

忽闻唔咿声，老怀倍欢喜。

比邻亦惊怪，捩眼不敢睨。

先生史鱼直，自谓骨不媚。

珠玉在短褐，深藏未轻市。

而况门阀高，指不屈第二。

肯应童蒙求，为尔觉昏昧。

袖中一卷书，传之自名世。

尔幸近得师，盍勉从学志。

人品分中下，教法初无异。

采芑复采芑，我田自新美。

那似斥卤滨，弥望荒白苇。

短园园败屋，不见花药丽。

赖此小窗明，晴光开靕{上雨下对}。

日长书好读，所讲先孝悌。

泥牛共土狗，勿复事嬉戏。

后池蒲稗深，竟日群哈吠。

也勿向池边，照影如孔翠。

低头勤笔砚，翻墨满裾袂。

男儿十四五，年纪非幼穉。

不妨笑阿翁，愦愦长如醉。

先生有雪霜，严威不汝霁。

今朝发长吟，闭门苦觅句。

老年谢丸药，殆似陈无己。

区区古人心，今人知者几。

平生颍川教，不作功名计。

但令本根在，浮华终易爏。

牟巘

牟巘　次韵八咏楼

八咏楼中景，都从笔下收。

使君容此客，诗卷重於舟。

我颇曾三至，君应倍四愁。

潇湘与章贡，千古只同流。

牟巘

牟巘　次韵程晋辅

一宿蘧庐托，百事弁髦弃。

平生意保如，犹动沾沾喜。

我喜在丘壑，富贵非所睨。

况子好山居，泉甘野芳媚。

鹿门时上冢了不慕城市。或嫌人村远，

知一未知二。试看近市者，

事夺纷梦寐。正堕胶纲中，

辗转悮身世。举手谢逋客，

士固各有志。结羽奈已深，

坐上漫同异。山空阴绿净，

长日惟宜睡。夜半呼僮奴，

发火燃枯蒂。满纸诗已成，

文采一何丽。墨池涨玄云，

晴窗蔼微靏。自子来此山，

与山相昆弟。又将三昧手，

於焉小游戏。向来蜀之日，

往往召狺吠。逌尔付一噱，

千载息攘袂。变灭今安在，

但有山绕翠。可怜七十翁，

嬉 遨尚童稚。坐闻酒如川，

留客烂漫醉。亦思翩然去，

芒屩踏初霁。就林煨短茁，

带泥落花蕊。清绝恐无分，

得已吾欲已。那堪迫暮末，

来日能余几。城外土馒头，

区区试过计。卓哉荷插翁，

旷达示可毁。

牟巘

牟巘　次韵寄卫山斋

蜀客嗟留落，甘为学圃迟。

年华空自老，心事复谁知。

未有盍簪日，还须上冢时。

绪余何足论，相对但期期。

牟巘

牟巘　次韵王寅甫

共惜余春赋式微，莫教当饭失苗藜。

行行直度南云北，得得还寻东院西。

白发已应随日长，黄鹂更与尽情啼。

试哦小雨轻埃句，绝胜前村滑滑泥。

牟巘

牟巘　次韵无党留别

涛波万木撼新秋，却笑茅庐似叶舟。

我但萧疏眠颍尾，君方矍铄向壶头。

早凉已喜无残暑，老别当须似壮游。

黄木扶胥最奇处，想留句子待浮洲。

牟巘

牟巘　次韵仲实秋夜

空庭两犀株，吹香满前轩。

颇疑雇虎头，幻此金杰繁。

或是乘鸾女，月窟分天根。

更与泻浩露，尽洗蜂蝶暄。

苦无好事者，为我载一尊。

而我子张子，古谊夙所敦。

肯将新诗句，到我罗雀门。

何殊小山赋，欲招楚客魂。

犀首累佩印，陋矣不足论。

老我罕出户，东墙甘曝暄。

应同花下醉，式副我原言。

牟巘

牟巘　答术者

贤关夙多士，子独抱遗经。

衣尚旧时褐。眼谁今日青。

直须行万里，未许赴三星。

会友诵佳句，等閒生鹤翎。

牟巘

牟巘　大水后得雪

便涓飞洒又何佳，得得来寻贫士家。

破屋青灯才一黍，荒园老树忽千花。

酒逢寒夜饶偏贵，诗出穷人矫转夸。

两月儿书浑未到，定应行脚更天涯。







卷262

牟巘

牟巘　大水后得雪

萧条篱落胜於村，还径人稀早闭门。

过眼风花才一瞥，到头石笋只双蹲。

何妨岁恶诗仍好，那笑炉空火自存。

笑咏车斜徵雪事，诸君本本又元元。

牟巘

牟巘　倒撑鱼船上滩图

倒撑鱼船逆上溪，六鷁过宋风退飞。

吕梁悬瀑行越之，滟澦如象人西归。

一笑恬视险与夷，同小组委顺未必非。

牟巘

牟巘　道士号庭梅为赋此

苦把庭梅劣野梅，庭梅元自野梅来。

肯辞台鼎当年贵，直向丹田内景开。

山意浓时还耐看，道根孤睡更深培。

玄机参透何分别，猛拊阑干笑回。

牟巘

牟巘　德清孙氏和乐秀明堂

人生致足乐，莫如令兄弟。

绰绰而有裕，其中自春意。

龟溪有二孙，能笃友于义。

同居五十载，阖门数百指。

几微无间言，轮囷有和气。

粤从鸿雁散，惟恐棠棣废。

欲拘古道回，兹事良非易。

亦既成新居，始得遂初志。

和乐揭高扁，秀明屹对峙。

怡然两白发，埙篪伯仲氏。

子孙皆雍睦，闾里亦顺悌。

复如无事时，难得真可贵。

唐史传孝义，颇记张刘李。

迹其屡易世，往往干戈际。

义风不少衰，大书乃无妞。

嗟哉广明后，旌命曾弗至。

啼有笃行者，谁为纪姓字。

我闻二孙名，不觉为之喜。

两记信实录，联名尽名士。

先见众论公，必得一行史。

行看表门闾，乡邦夸盛事。

我诗甚鄙拙，原尔多寿祉。

牟巘五

牟巘五　跋恩上人诗

把断风光不许通，坐天目顶月明中。

下方雷作婴儿叫，莫是山僧耳太聪。

牟巘五

牟巘五　白贲

致节虽云贲则亨，含章内照乃为真。

离明外附天光发，艮止中存道体纯。

玉质未雕虹贯日，素功后绘物生春。

也应笑我元犹白，不比羔羊正直人。

牟巘五

牟巘五　长儿授馆於杭每休暇过仲实家相与谭经析理间则饮酒赋诗为乐今闰秋

共饮方酣月满楼，剧谈无寐露侵裘。

此宵此景应难值，吾婿吾儿亦罕俦。

情谊浑如同一姓，风流不负两中秋。

绝怜老子婆娑甚，破戒何当大白浮。

牟巘五

牟巘五　次姚子敬简高司丞

西风小立对晴川，冷笑人间目圣颠。

使事端因荔枝出，归期休在菊花前。

平生漫说少陵老，终日谁陪上界仙。

应是杜中鸥与鹭，诗情比旧更依然。

牟巘五

牟巘五　次韵

大海相环宛一洲，浮沤乍起已千秋。

三壬笑向人间世，四癸时寻物外游。

我辈安能知许事，平生未若乐斯丘。

开窗翠竹时丁对，更说诸余总谬悠。

牟巘五

牟巘五　次韵洪帅喜雨

祊车亭午作云头，喜雨亭前黍徐秋。

但得人间瓯寠满，等閒万虑一时收。

牟巘五

牟巘五　次韵洪帅喜雨

感孕妙处捷风雷，造化於人岂远哉。

见说商霖一尺字，向前车马待公来。

牟巘五

牟巘五　次韵寄史彦明

等閒看尽弁衡毗，旁郡聊从捧檄驰。

候管乍披新定志，邮筒忽见故人诗。

君方清绝行明镜，我正摧颓据槁枝。

为喜彩衣还膝下，椒柈趁得颂花时。

牟巘五

牟巘五　次韵九日寄史推

弁有山兮水有湄，登临舍此复何之。

发疏帽脱狂嘲后，雁过江涵感慨时。

盛府主宾具好事，满城风雨苦吟诗。

人生自可行乐耳，剑首功名但一吹。

牟巘五

牟巘五　次韵李侯喜雨

谁似当年召信臣，天教来此活疲民。

水乡怕旱相传古，甘澍随车总是春。

坐看丰登成乐岁，只将恺悌对明神。

已闻宣布形歌咏，宾主殷勤用意新。

牟巘五

牟巘五　次韵李千秋中秋

节物诗情总索然，漫将梨栗当盘筵。

堪怜永夜空樽月，记取衰翁断酒年。

十日尚留花影在，两瓶便作竹根眠。

分明破戒缘佳句，免使和童诮禁烟。

牟巘五

牟巘五　答朱芗林见寄

天目群仙帝所毗，别来引领但神驰。

分明输与芗山老，活脱吟成玉局诗。

论旧惊心几甲子，扶羸笑觅一筇枝。

如公再合幡然起，勿恋春先笋蕨肥。

牟巘五

牟巘五　都梁北乡士多好学有向君敏衡者一日访予语甚质气甚夷礼甚虔予心异

廉崖千仞孰能干，一见令人毛发寒。

可以人而不如石，我当为石共衣冠。

牟巘五

牟巘五　都梁北乡士多好学有向君敏衡者一日访予语甚质气甚夷礼甚虔予心异

书满精庐芷绕门，门前流水出於沅。

夫君自得濂溪意，直向泇泇认本原。

牟巘五

牟巘五　方竹杖

此君久不见，岁晚伴华颠。

直节要到底，勿论方与圆。

牟巘五

牟巘五　奉寄沈公介石老仙

不贪富贵即神仙，茗碗香炉古易编。

谁向急流能勇退，方知介石是几先。

三危露下闻清唳，九锁山中断俗缘。

喜有诗有相共住，何时一笑醉丹泉。

牟巘五

牟巘五　拂萮天马图

赤手谢衔辔，踏蹴翻九衢。

健哉此女子，果胜大丈夫。

牟巘五

牟巘五　孤雁

如何苦作断肠声，度尽关山失弟兄。

万里他乡谁是伴，单栖半夜若为情。

鷚鷚每叹众人薄，落落孤将一意行。

只恐影沉湘水后，更无来者继高名。

牟巘五

牟巘五　癸犯人日送李千秋还杭

喜闻罨画初回棹，便拎共公吟过春。

何事客乡还送客，今朝人日更愁人。

风吹杯面梅花老，路转裙腰草色新。

只恐西湖留不住，重来好为活疲民。

牟巘五

牟巘五　和本斋止酒

白家老瓦惯从游，和气如春不汝邮。

近日更谁嫌外酒，梦成燥吻吸青丘。

牟巘五

牟巘五　和本斋止酒

羡渠痛饮日亡何，一石如髠亦未多。

曲米春浓禁不撤，酒肠笑我本无它。

牟巘五

牟巘五　和本斋止酒

闻公久矣空诸妄，止酒真成一事无。

旧说蜜殊惟饮蜜，不妨试候小风炉。

牟巘五

牟巘五　和本斋止酒

生僧市酒赤如霞，难效当年老阿嘉。

一任花前杀风景，破除旧赐小龙茶。

牟巘五

牟巘五　和本斋止酒

酒名具一妙形容，方法传来玉局翁。

摇动天关出琼液，澄然不比小槽红。

牟巘五

牟巘五　和本斋止酒

病余井臼不任劳，欲饮无钱可是高。

一笑犹堪谁空腹，少陵诗里学燋糟。

牟巘五

牟巘五　和汴教耶律伯明

翩然来自旧京华，历数山河不谓遐。

往已农药惟重黍，玄谈未了更浇茶。

南游句好俄惊座，东道情深未忆家。

也欲卫州门外去，一声长啸入烟霞。

牟巘五

牟巘五　和陈无逸木犀

秋昮金气正高张，并作西风一夜凉。

何处杯中无白堕，如今扇底有黄香。

自惭老卉如犀秃，却笑春花为蝶狂。

胜赏清吟两奇绝，吴山横过即仙乡。

牟巘五

牟巘五　和陈无逸中秋风雨

身似浮槎何足绊，家同堕甑不须看。

枉裁白发三千丈，可奈青泥八百盘。

牟巘五

牟巘五　和陈无逸中秋风雨

病攻我剧声摩垒，月避人深目眯糠。

一盏浊醪如许障，诸余不容苦思量。

牟巘五

牟巘五　和任东律山长

吴兴学法遍诸华，吾道元无迩与遐。

今日谁能留下马，古人犹自酹先茶。

肯开燕豆惊流俗，共喜皋比得当家。

入手新诗惟重拜，颉颃那得并飞霞。

牟巘五

牟巘五　和渔具十绝

买得五泻舟，江硝落我手。

呼儿下笥去，此事渠能了。

牟巘五

牟巘五　和渔具十绝

卧吹月明里，龙吟鼍打鼓。

别是一家风，荻花摆头舞。

牟巘五

牟巘五　和渔具十绝

披时响萧骚，卧处堆偪仄。

傲然烟雨中，安知有睢泽。

牟巘五

牟巘五　和渔具十绝

轻圆兀其颠，不受暑雨厄。

时将篷外挂，旋转卷七泽。

牟巘五

牟巘五　和渔具十绝

袅袅不自持，何以制沈犗聊悬一鲂饵，

鲸鱣未可狎。

牟巘五

牟巘五　和渔具十绝

彼已苦其密，此犹患其疏。

欢呼试新纲，一举双白鱼。

牟巘五

牟巘五　和渔具十绝

荧荧枯蚌中，急雪洒不灭。

西风明日晴，双花为侬结。

牟巘五

牟巘五　和渔具十绝

呼风忙趁鱼，一片如掌大。

且等后船来，过船犹早在。

牟巘五

牟巘五　和渔具十绝

登登远还合，声从何处起。

鱼走潜深波。祸在深波里。

牟巘五

牟巘五　和渔具十绝

即此暗庚冰，醉棹舞波面。

何似宫亭湖，为我觅如原。

牟巘五

牟巘五　和仲实秋兴

金飙吹暑顿然清，闻早空庭一叶惊。

拄颊偏宜对朝爽，挥毫正好赋秋声。

镜中髯短休烦镊，壁上弦閒不受檠。

志士由来多慷慨，何如百啭听莺鸣。

牟巘五

牟巘五　胡孙图

山果包已尽，充然两嗛中。

雄雌自相命，槲叶老秋风。

牟巘五

牟巘五　黄元静饮客蒲莲海中殊胜绝

扁舟径入芙蕖国，一笑俱非褦襶人。

低拂柳阴偏障暑，活烹芡觜快尝新。

小巾脱去我先醉，大榴取来渠更真。

啜酹数觥诗兴发，羡君越漾老精神。

牟巘五

牟巘五　己已秋七月不雨人心焦然乃戊午斋宿致城隍清源渠渡龙君赘山五神于

神佑薛惟及物深，中间感应妙精勤。

要知应处还为感，终始惟当秉一心。

牟巘五

牟巘五　己已秋七月不雨人心焦然乃戊午斋宿致城隍清源渠渡龙君赘山五神于

几度看云眼欲穿，不应气数总关天。

去年兵又今年旱，守也於民自豪缘。

牟巘五

牟巘五　己已秋七月不雨人心焦然乃戊午斋宿致城隍清源渠渡龙君赘山五神于

五神萃止足精神，迅发风霆一欠伸。

能事莫嫌相迫促，门前多少望霓人。

牟巘五

牟巘五　己已秋七月不雨人心焦然乃戊午斋宿致城隍清源渠渡龙君赘山五神于

休休早稻已焦卷，晚稻摇风更可怜。

枯尽百源无一滴，老龙何处卷云眠。

牟巘五

牟巘五　己已秋七月不雨人心焦然乃戊午斋宿致城隍清源渠渡龙君赘山五神于

眼前物意颇昭苏，未省郊原遍也无。

更觅洗车三日雨，普教大地活焦枯。

牟巘五

牟巘五　己已秋七月不雨人心焦然乃戊午斋宿致城隍清源渠渡龙君赘山五神于

老火犹骄气蕴隆，炉香爇罢日方中。

片云忽卷天河落，顷刻难名造化功。

牟巘五

牟巘五　己已秋七月不雨人心焦然乃戊午斋宿致城隍清源渠渡龙君赘山五神于

龙辀欲驾已多时，父老遮留一日迟。

秋菊寒拉何心报，精勤更写送神诗。

牟巘五

牟巘五　寄昌化孙梅泉

挥手秦稽信宿然，未行俄已两遧天。

云缄尺素惟开后，雪辊双溪恐堕前。

高谊谁能似孙宰，旧题应复记苏仙。

何时布袜青鞋去，摘野芎苗古寺边。

牟巘五

牟巘五　贾节庵冒夏暑越修涂过我苕霅情谊甚厚令闻古式无思大节不可复见而

君留剑水浔，我卧弁峰下。

十书九不到，思君无日夜。

牟巘五

牟巘五　贾节庵冒夏暑越修涂过我苕霅情谊甚厚令闻古式无思大节不可复见而

一朝忽在眼，喜极生悲酸。

老泪如撒菽，泪尽气亦阑。

牟巘五

牟巘五　贾节庵冒夏暑越修涂过我苕霅情谊甚厚令闻古式无思大节不可复见而

事故不可料，柯烂棋局更。

两家骨肉内，往往隔死生。

牟巘五

牟巘五　贾节庵冒夏暑越修涂过我苕霅情谊甚厚令闻古式无思大节不可复见而

英英君令弟，介烈夙所秉。

就死得处所，我意复何恨。

牟巘五

牟巘五　贾节庵冒夏暑越修涂过我苕霅情谊甚厚令闻古式无思大节不可复见而

吾女去二穉，何处吞声器。

忠孝果何辜，神理谅未烛。

牟巘五

牟巘五　贾节庵冒夏暑越修涂过我苕霅情谊甚厚令闻古式无思大节不可复见而

君能为置后，此意不可忘。

峣峣峙头骨，正好玉其相。

牟巘五

牟巘五　贾节庵冒夏暑越修涂过我苕霅情谊甚厚令闻古式无思大节不可复见而

自言勤教督，灯火与之对。

渊明定不孤，门户期汝大。

牟巘五

牟巘五　贾节庵冒夏暑越修涂过我苕霅情谊甚厚令闻古式无思大节不可复见而

我为饥寒困，坐遣恩义疏。

君固不忘我，我愧当何如。

牟巘五

牟巘五　贾节庵冒夏暑越修涂过我苕霅情谊甚厚令闻古式无思大节不可复见而

连宵接软语，共说梦中梦。

聚行时未多，归骖忽已动。

牟巘五

牟巘五　贾节庵冒夏暑越修涂过我苕霅情谊甚厚令闻古式无思大节不可复见而

别饯别尤苦，辗转那得寐。

后会倘可期，握手三致意。

牟巘五

牟巘五　饯高仁卿农丞奉使还北

常平旧法最为良，颇记中丞耿寿昌。

此意推行在人耳，肯教丰歉制低昂。

牟巘五

牟巘五　饯高仁卿农丞奉使还北

好农使者惯经常，归路西风水国凉。

但使人皆歌美稷，故应此即是甘棠。

牟巘五

牟巘五　饯高仁卿农丞奉使还北

别来五度见重阳，草草宾朋共此觞。

听得酒边新句子，可人负味故难忘。

牟巘五

牟巘五　饯高仁卿农丞奉使还北

装轻路稳好兼程，还向鵷班侣隽英。

自叶流根谁识此，老农摩腹送余生。

牟巘五

牟巘五　羯鼓图

春光一曲透霓屏，红锦绷中养不廷。

谁道青峰白雨点，开元宰相也渠听。

牟巘五

牟巘五　句

翻手可覆手，曲身成直身。

牟巘五

牟巘五　倦书图

日长偏困校雠人，袖手旁观亦欠伸。

一觉黑甜酣午枕，绝怜识字苦劳神。

牟巘五

牟巘五　倦书图

谁道春酣雨不禁，蒙笼眼色透云屏。

著人花气深於雾，却是三郎睡未醒。

牟巘五

牟巘五　梦会图

觉来犹记旧仪型，趺坐无言月满庭。

毕穀

毕穀　是因还是想，不妨重举青斋铭。

牟巘五　梦会图

洛僧加满九十五，也向香山画作图。

况是东坡曾嘱付，寿年多似手中珠。

牟巘五

牟巘五　南岳魏监庙曩自请奉祠恬於声利十余年来益闭户读易人罕识这余托媋

人生一世匆匆尔，筵帙亡何已旅酬。

南岳炉头芋初熟，等閒知阅几春秋。

牟巘五

牟巘五　南岳魏监庙曩自请奉祠恬於声利十余年来益闭户读易人罕识这余托媋

谁知白鹤早登门，遗墨犹余屋漏痕。

师友百年同慧脉，固应自有不云存。

牟巘五

牟巘五　南岳魏监庙曩自请奉祠恬於声利十余年来益闭户读易人罕识这余托媋

全真闭户魏不琢，二纪怡然外世荣。

留得诗名皮陆集，到君句法有余清。

牟巘五

牟巘五　南岳魏监庙曩自请奉祠恬於声利十余年来益闭户读易人罕识这余托媋

阿囝离鸾嗟嘱耳，谁陪老妇祭瓶盆。

二雏幸足宽怀抱，共说河汾有外孙。

牟巘五

牟巘五　南岳魏监庙曩自请奉祠恬於声利十余年来益闭户读易人罕识这余托媋

静探五一共谁论，悔不当初迳扣门。

自笑吾玄今尚白，刻舟空守旧进痕。

牟巘五

牟巘五　毗山之居不皆竹也而其所尚友独在竹遂擅此山予观野纵横陈荆扉半启

指点山居向那边，闭门花木养风烟。

邻人不馔苍玉束，一一而今欲造天。

牟巘五

牟巘五　毗山之居不皆竹也而其所尚友独在竹遂擅此山予观野纵横陈荆扉半启

山人犹未出山时，风月云烟总为诗。

笑问年来间何阔，此盟应有此君知。

牟巘五

牟巘五　丘咏涯

圣道洋洋陋百家，就其浅矣咏其涯。

直须办取槎乘去，未许当年海若夸。

牟巘五

牟巘五　秋江晚渡图

晚来江上鲁鱼风，十里青山一望中。

自是欲归人意急，等閒付与济川功。

牟巘五

牟巘五　三禽

何处飞来把修竹，数声圆活梦还惊。

雨鸠那解知人意，寂寞梨花雨又晴。

牟巘五

牟巘五　三禽２

风里空余碧玉柯，离离秋子不胜多。

莫教却向人间语，金井银床愁奈何。

牟巘五

牟巘五　山礬图

玉殿何劳定等差，弟兄俱是老涪受奖。

季方也与新名字，免得人呼作玚花。

牟巘五

牟巘五　失题

篇章保事等嬉游，尚想挥毫剪烛秋。

从古杀青徒自苦，只今醉墨可能求。

忽传鹭立沙头句，又见鸿归天外州。

补研去来须猛省，不由自己更谁由。

牟巘五

牟巘五　舜举马

常得奚官剪拂齐，也思骧首一长嘶。

好随便面章台去，柳色如烟路不泥。

牟巘五

牟巘五　舜举水仙梅五绝

横出一枝谁与并，整青葱佩立多时。

窗明几净好风日，移向此中渠不知。

牟巘五

牟巘五　舜举水仙梅五绝

檀晕金杯两擅奇，晚风并作一香吹。

此中毕竟同还别，付与司南鼻孔知。

牟巘五

牟巘五　舜举水仙梅五绝

雪碗冰瓯荐茗时，萧然相与对幽姿。

一生肝胆何由俗，时有清风披拂之。

牟巘五

牟巘五　舜举水仙梅五绝

当代涪翁有素评，此花雅合唤梅兄。

玉宸殿上重差次，可是诗人许与轻。

牟巘五

牟巘五　舜举水仙梅五绝

老通久共梅同住，好事谁令侑酒仙。

变化侯王等閒耳，不堪持到影香前。

牟巘五

牟巘五　四安道中所见

苍凉初日破林霏，几度言归今得归。

兀兀篮舆续残梦，门前儿女挽人衣。

牟巘五

牟巘五　四安道中所见

分明路入茶山去，唤起昏昏嗜睡翁。

共笑翁来已差晚，珍芽秀甲老秋风。

牟巘五

牟巘五　四安道中所见

一溪百折渡复渡，寻日如行纠篆中。

自叹劳生欲飞去，琴高借我赤鰖公。

牟巘五

牟巘五　四安道中所见

何事区区外谍光，五浆先馈岂其当。

儘渠争炀仍争席，物我而今已两忘。

牟巘五

牟巘五　四安道中所见

生怕秋虫稻把稀，腰鎌争出傍晴辉。

尻高首下泥中鹤，啄得黄云尽始归。

牟巘五

牟巘五　四安道中所见

狭路倾敧下涧隈，归牛忽带夕阳来。

狂遮瞪视浑无奈，凭仗谁人拽鼻回。

牟巘五

牟巘五　四安道中所见

纷惹多岐意转猜，若为误向此中来。

平生不作穷途叹，途若穷时一笑回。

牟巘五

牟巘五　四安道中所见

依约茅茨傍翠微，炊烟孤起半开扉。

早禾趁日连耞闹，老荚争风拍板飞。

牟巘五

牟巘五　四安道中所见

木瓜已过折山来，黄帕封林未敢开。

想见白沙红照里，绣纹冷落见奇魂。

牟巘五

牟巘五　四安道中所见

千颗丰融怕日侵，楮生调护贵於金。

直须待折囊封了，方见冰霜一片心。

牟巘五

牟巘五　四安道中所见

薄酒三杯醉不成，雨敲疏瓦见分明。

破衾判作空阶滴，滴到乾时也解晴。

牟巘五

牟巘五　四安道中所见

听得荒鸡第一鸣，吹灯发火饭初成。

衣囊减尽浑无褀，又是萧萧带雨行。

牟巘五

牟巘五　四安道中所见

崎岖踏破布行缠，负米担盐似蚁缘。

为羡生涯随处足，五湖鲑菜范公船。

牟巘五

牟巘五　四安道中所见

人向长安渡口归，长安不见但云霏。

只应白鹭曾相识，船到前头更不飞。

牟巘五

牟巘五　四安道中所见

可是茅冈太无赖，苦要钱足刺船行。

却闻官路相将近，便觉山舆陡顿轻。

牟巘五

牟巘五　四安道中所见

千山过尽又行脚，惭愧道人看客勤。

裹得白云欲相赠，一瓯茶复白於云。

牟巘五

牟巘五　四安道中所见

斧斤不贷老根株，素节苍皮委路隅。

忆昨此中逃午暑，前知愧不及尧夫。

牟巘五

牟巘五　四安道中所见

落落长松不许年，轮囷扳斡欲参天。

流肪已化为神物，枉损苍鳞亦可怜。

牟巘五

牟巘五　四安道中所见

姑溪小队带薰风，笳鼓欢迎鹤发翁。

三十九年成一梦，几多陈迹泪痕中。

牟巘五

牟巘五　四安道中所见

每羡向平婚嫁了，恣游五岳可曾回。

也应未断尘缘在，依旧挑包科浙来。

牟巘五

牟巘五　四安道中所见

支离病骨倦泥行，拎向蓬窗睡到明。

绕鬓秋蚊故相恼，更求底物是亲情。

牟巘五

牟巘五　四安道中所见

亭亭明月无一伴，一意孤行天地间。

怜我扁舟连夜发，肯分清影到苍湾。

牟巘五

牟巘五　四安道中所见

中秋有约竟须归，未到家时月已随。

不合尽情看到晓，今宵杀漫雨垂垂。

牟巘五

牟巘五　四安道中所见

儿能忍渴留佳醖，我亦开包得快梨。

自笑初无泥可洗，颓然还得醉如泥。

牟巘五

牟巘五　四安道中所见

归途拎向城中去，论旧翻惊人已非。

怅望敬亭烟雨外，平生漫说谢玄晖。

牟巘五

牟巘五　送程茂叔

天涯忽送非常喜，阿囝斑衣郎罢前。

话尽青灯十年事，床头周易故依然。

牟巘五

牟巘五　送程茂叔

真成有子万事足，何况人生七十稀。

莫道梅花遮五岭，头轻月朗去如飞。

牟巘五

牟巘五　送恩上人还云门

当日亲曾见珙公，如雷辨舌振宗风。

分明句句字字是，又向苕川访病翁。

牟巘五

牟巘五　送恩上人还云门

澈师何处觅遗踪，坐听云门寺里钟。

正自年来苦行脚，个中元自有千峰。

牟巘五

牟巘五　送李际可婺源学录

说着琼台气塞胸，天教有子慰孤忠。

春秋为喜一经在，兄弟谁知异姓同。

牟巘五

牟巘五　送李际可婺源学录

乃祖当年洗日功，特书赖有紫阳翁。

此邦况是渊源地，好玩遗编振绪风。

牟巘五

牟巘五　送李云在学录

横经之暇即吟诗，三载如常匪激随。

听雨不知官独蛉，看云自与意俱迟。

翚飞黉宇生新敬，鹄立儒衣动去思。

还恐西硝难久滞，此声梁楚已先驰。

牟巘五

牟巘五　送娄伯高游吴

桃花水暖清明前，长堤柳色青如烟。

男儿年少重意气，春风买醉吴江船。

西湖三月春更好，笙歌锦绣神仙鸟。

紫燕楼深翠黛间，碧罗天净杨花老。

兴亡往事置勿论，千金不惜酬歌尊。

酒酣莫作后庭曲，游人思断江南魂。

去去知君访陈迹，吴山吴水青历历。

花残钿碎馆娃空，春草年年为谁碧。

君行正乐我为愁，白发送君思旧游。

平生漫浪无似我，努力功名须黑头。

牟巘五

牟巘五　送戚性传

瞧阳书院戚先生，纶也名孙侍从臣。

文物相传今几叶，又开讲席淑来人。

牟巘五

牟巘五　送屠存博教授溧水

直道方心古所难，任渠俗眼笑儒冠。

子龙有屋犹黄壤，老郑无氈漫冷官。

一片湖光清客署，三州鼎足屹书坛。

只应翠绿迎人意，岁月功名正好看。

牟巘五

牟巘五　送萧之刚

旬宣幕府得君重，直到千峰尽处回。

闻道棠阴春更绿，不妨依旧入东来。

牟巘五

牟巘五　送鄣南俞教谕归里

试把溪堂旧谱看，三千苜蓿守酸寒。

吟首只自初来瘦，痜尾方知细满难。

忧患可能期学力，功名终儒冠俯尘。

到家莫作多时住，趁取秋风送羽翰。

牟巘五

牟巘五　送种晋辅长和靖

传家气脉固深长，挟策来登和靖堂。

南渡金声元不泯，西庵草色可能荒。

要知持守为涵养，好把精微重发扬。

共喜兹帏得甘旨，他时远到未渠央。

牟巘五

牟巘五　岁在丙辰元日立春是时先人守当涂郡斋宾客云集皆用元佑八年东坡和

忆昨姑溪岁丙辰，老仙元日去班春。

当家句子频催客，省事天公却笑人。

紫凤天涯今已老，泥牛岁首又还新。

笑谈谁记当时选，独立东风倍怆神。

牟巘五

牟巘五　题德范弟三香图

水仙侑食老逋家，更著江南小白花。

三雅如渠好兄弟，众芳未许以肩差。

牟巘五

牟巘五　题高丽字迹

片纸殷勤赠跋篇，来从箕子旧朝鲜。

六经原不经秦火，好为刊传惠后贤。

牟巘五

牟巘五　题陆起潜皆山楼

醉翁朝暮四时景，谁遣描摹入此图。

唤作皆山真个是，携来到处与之俱。

也曾佳客相陪否，亦有清泉可酿无。

更喜一般僧侣旧，高楼百尺俯尘区。

牟巘五

牟巘五　题罗御史诗

谏草诗篇好护持，又吟蜀井竹西时。

携将高节堂前去，题作云苍也更奇。

牟巘五

牟巘五　题戚子云五云图

一从鳌去波翻海，梦断蓬莱不可寻。

当日五云依约处，有人掩卷自微吟。

牟巘五

牟巘五　题戚子云五云图

身在山中不见山，却因远看更孱颜。

煌煌三秀如堪采，拂石眠云未忍还。

牟巘五

牟巘五　题束季博山园二十首　安乐窝

冷石眠夏天，冰室透毛骨。

所以安乐窝，大暑苦不出。

牟巘五

牟巘五　题束季博山园二十首　垂柳

是谁挼蓝染，千条万条碧。

我欲问东风，东风澹无迹。

牟巘五

牟巘五　题束季博山园二十首　第一溪

倚阑发长啸，援笔记旧游。

想见同来者，俱非第二流。

牟巘五

牟巘五　题束季博山园二十首　钓台

穷鳞无处避，纲罟如云密。

悠然钓台畔，袖手看落日。

牟巘五

牟巘五　题束季博山园二十首　东壑

云卧不禁冷，误把岩扃触。

翻动若木枝，红光被空曲。

牟巘五

牟巘五　题束季博山园二十首　寒湫

澄然蓄清浏，百尺往往深。

不放寒沤发，可以观我心。

牟巘五

牟巘五　题束季博山园二十首　聚仙

别来五百岁，於焉驻飙驭。

吴市梅子真，解后亦神遇。

牟巘五

牟巘五　题束季博山园二十首　绿绕

绿醅春滟滟，绿水烟渺渺。

百年散诞内，空以愁自绕。

牟巘五

牟巘五　题束季博山园二十首　梅岩

幽人读书处，皎皎霜月烂。

香影不可掇，高花在岩畔。

牟巘五

牟巘五　题束季博山园二十首　南涧

青青南涧芹，雪消春已动。

如闻修废苋，岩半发流湩。

牟巘五

牟巘五　题束季博山园二十首　枇杷坞

落落金弹丸，飞鸟不敢下。

卢橘不到吴，杨梅同过夏。

牟巘五

牟巘五　题束季博山园二十首　瑞雪

轮囷肖天巧，沾{上雨下对}含雨意。

惟应野老知，此是丰年瑞。

牟巘五

牟巘五　题束季博山园二十首　山亭

扪萝上复上，未省所历高。

忽与归鸿值，万里一羽毛。

牟巘五

牟巘五　题束季博山园二十首　石桥

神仙好狡狯，空飞万里行。

石桥小如许，铁杖响彭铿。

牟巘五

牟巘五　题束季博山园二十首　桃源

桃源逃不彻，真境宛在目。

要令千载下，知有古风俗。

牟巘五

牟巘五　题束季博山园二十首　西崦

行行西崦西，螟色苍然入。

芸芸各归根，我亦坐内息。

牟巘五

牟巘五　题束季博山园二十首　小谷帘

泉脉十字过，石帘千里通。

汲来聊煮茗，风味故应同。

牟巘五

牟巘五　题束季博山园二十首　弈仙

好著在眼前，世上少人觉。

留此妙不传，付与神仙著。

牟巘五

牟巘五　题束季博山园二十首　云关

此处若为关，自来还自去。

中有无心人，不妨相伴住。

牟巘五

牟巘五　题束季博山园二十首　藆蕁林

都将千石危，化作一林雪。

尽日无别香，五月何曾热。

牟巘五

牟巘五　题水竹居

绕屋清波隔翠绡，鱼鳞发发鸟悠清。

画阑影漾清涟动，书几阴来绿雨摇。

文采巧当鲛杼薄，秋声微度玉笙娇。

岂惟钓艇终堪击，况是佳人不待招。

牟巘五

牟巘五　题四画

天气融和冻已开，桃花浪暖亦佳哉。

人生办取东尉，底用一双鸂鶒来。

牟巘五

牟巘五　题四画

多情宛颈两鸳鸯，贪趁湖心错裹香。

散发幽人休眜漿，夜深花露湿衣裳。

牟巘五

牟巘五　题四画

金飚争放木夫容，蘸影清波分外红。

玉立前庭一公子，丰禁不与欲人同。

牟巘五

牟巘五　题四画

积雪凝寒不肯融，梅花佇立待春风。

嫩波正比鸭头绿，厚叶休嗤鹤顶红。

牟巘五

牟巘五　题择庵云山图

老圆画里也藏机，云抹前山冻不飞。

寸许塔尖何处市，扁舟腊日房僧归。

牟巘五

牟巘五　挽陈本斋尚书

在昔实斋老，公能继盛名。

平生守师说，晚岁萃儒荣。

禋赦原兵祸，台纲忤物情。

抽身甬东去，腾上几公卿。

牟巘五

牟巘五　挽陈本斋尚书

天俾公多寿，人知道不孤。

超然一室内，不与万波俱。

甲子机关报诗稿，焌尝旧布襦。

何妨传遗老，文字照龟趺。

牟巘五

牟巘五　挽陈本斋尚书

有意超尘俗，无心爱夕晖。

劝餐惟屡却，持璧竟全归。

得正复奚憾，偷生良所非。

传家孙子盛，端不坠前徽。

牟巘五

牟巘五　挽成峨峰

轻举游帷宅，高辞神武门。

赐湖分老监，遗笏付诸孙。

玉映神尤朗，丹成道自真。

只应峨顶月，万里照仙魂。

牟巘五

牟巘五　挽成峨峰

吾叔联姻好，当年记汉嘉。

回头一甲子，遗恨满天涯。

尚喜长庚老，俄闻大耋嗟。

区区论畴昔，何处挹蜚霞。

牟巘五

牟巘五　挽亲家孟从吾

东野哭其子，难存百感身。

孤孙犹在抱，行路亦沾巾。

满目家园树，何时泪叶春。

诸生为执绋，良足化乡人。

牟巘五

牟巘五　挽师步理

卓尔见成鑜，超然惊绝尘。

形骸脱边幅，肝膈炯精神。

正自关天分，应难语俗人。

谁收身后稿，隽逸更清新。

牟巘五

牟巘五　挽师步理

已饱忧患味，方收翰墨动。

龙飞新进士，猿臂老将军。

千里推车轴，群工愧斧斤。

天乎如有意，更为续斯文。

牟巘五

牟巘五　挽师步理

四海东坡老，平生秦太虚。

神游已冥漠，坐念更欷嘘。

手墨看犹湿，心期炯未疏。

堪怜畴昔语，腹痛勿驱车。

牟巘五

牟巘五　挽孙太监

埋玉愁闻薤露歌，向来耆艾日清磨。

平生所至棠阴在，晚岁其如麦秀何。

洛社竟虚同甲会，鉴湖应改旧时波。

四春手植烦调护，万感今犹忆烂柯。

牟巘五

牟巘五　挽唐学宾

奕世诗书味，端知积庆长。

於人不畦畛，为世作津梁。

肯助鲁修泮，能令齐发棠。

阴功天所相，食报在诸郎。

牟巘五

牟巘五　挽王厚斋尚书

清要三朝望，文章一世荣。

掌纶夸独直，荷橐青群英。

石室资殚洽，金赖阐所明。

孤臣伤暮景，风雨自鸡鸣。

牟巘五

牟巘五　挽王厚斋尚书

开庆言容悦，咸淳奏直前。

每逢时宰怒，自保哲人全。

垂世三千卷，归田二十年。

汾亭有遗操，独拍泪潸然。

牟巘五

牟巘五　挽王厚斋尚书

文献遗诸老，风霜鲁殿余。

斯人不可赎，吾道意何如。

永念年家好，曾联选部居。

无由陪缟送，东望泪沾裾。

牟巘五

牟巘五　挽杨知俯

蜀有古爱直。公为令子孙。

驻原曾婉画，治狱辄平反。

槁落荣观尽，纡徐雅道存。

灵光洞劫火，德齿晚弥尊。

牟巘五

牟巘五　挽杨知俯

肮脏群飞外，康强七袠余。

耆年犹谨礼，细字每抄书。

十载甘琳馆，三州奉板舆。

挂冠天未可，双犊老康庐。

牟巘五

牟巘五　挽杨知俯

见说佳眠食，遗身疾自无。

方期操几杖，俄已易床肤。

久读耆旧传，仍联嫁娶图。

湘岑望不到，洒泪向天隅。

牟巘五

牟巘五　挽姚景春

昔在仙都世，人称善士门。

丘山叹华屋，风雨长孤根。

鹤瘦空余影，鸿冥更断魂。

植斋书万卷，喜有外孙存。

牟巘五

牟巘五　挽岳君举

五十余年事，都将作梦看。

早方磨铁砚，老遂葬桐棺。

蚁结途方戒，驹驰岁已阑。

山前一片石，读者为悲酸。

牟巘五

牟巘五　挽张师道

少日追杨晏，由来间气钟。

两科无近比，万里有奇逢。

正喜鳌扉重，俄惊鹏舍凶。

輤车方远税，已见若堂封。

牟巘五

牟巘五　挽张师道

在昔台州守，先人事分多。

通家能记忆，上冢每来过。

老我病未死，送君情奈何。

贤哉幸有子，健翮看云摩。

牟巘五

牟巘五　挽赵碧兰母刘氏

苗裔真王后，仪型老监同。

庭惟参玉树，气未感秋蓬。

衣制先期具，舟藏半夜空。

故应芳懿在，位刻贲幽宫。

牟巘五

牟巘五　挽赵春谷

堕地追风骥，垂天驾海鹏。

嗟哉中道止，藉甚到今称。

几士待举火，一生甘饮冰。

居然使跖寿，念此拂人膺。

牟巘五

牟巘五　挽赵春谷

子美转同谷，灵均怀此都。

修名千载短，多难臣饮孤。

天意终难料，心期自不渝。

西风吹更急，萧索间泉途。

牟巘五

牟巘五　挽赵春谷

北弁方胥会，西崦遽莫追。

津梁摩诘病，台沼雍门悲。

鹤有还家梦，乌无反哺期。

泷冈松槚近，足慰九原思。

牟巘五

牟巘五　挽赵止善

自处若素士，不知为贵游。

多闻每是正，寡欲更清修。

方借望郎重，已深宗国忧。

嗟哉事竟尔，乔木委林丘。

牟巘五

牟巘五　挽赵止善

昔日三株树，彫容顿可惊。

一癯危独坐，多难失孤撑。

官舍煎茶梦，天涯裹饭情。

无由送车后，抆泪愧平生。

牟巘五

牟巘五　王梅泉生日惠诗次韵答之

堪笑衰翁作计狂，又随笭箵到鱼梁。

未秋早觉凋蒲柳，已老安能种豫章。

谁似读骚仍饮酒，有时赞易自焚香。

梅边有约君应记，但愧年来久覆觞。

牟巘五

牟巘五　文性之惠蛤蜊绿橘

二珍胥会到柴关，诗为高情趁早还。

海上便如逢若士，橘中应不减商山。

可人风味知渠隽，老我形容有许颃。

快击黄包烹紫壳，为君呼酒一开颜。

牟巘五

牟巘五　希年初度老友王希宣扁舟远访夙谊甚厚贶以十诗实用渊明采菊东篱下

行年似启期，颜发日夜改。

此身尚我累，橡栗时自采。

牟巘五

牟巘五　希年初度老友王希宣扁舟远访夙谊甚厚贶以十诗实用渊明采菊东篱下

古人歌既醉，其中有五福。

如何憔悴者，忍饮但餐菊。

牟巘五

牟巘五　希年初度老友王希宣扁舟远访夙谊甚厚贶以十诗实用渊明采菊东篱下

有酒巾可漉，无酒榼自空。

但怀停云友，相望各西东。

牟巘五

牟巘五　希年初度老友王希宣扁舟远访夙谊甚厚贶以十诗实用渊明采菊东篱下

九日把寿酒，时节无差池。

我生秋已老，菊荒而崩篱。

牟巘五

牟巘五　希年初度老友王希宣扁舟远访夙谊甚厚贶以十诗实用渊明采菊东篱下

扁舟过寂寞，十诗继骚雅。

定是王弘孙，犹记南山下。

牟巘五

牟巘五　希年初度老友王希宣扁舟远访夙谊甚厚贶以十诗实用渊明采菊东篱下

渊明六十三，我已多数秋。

未死亦偶然，神仙殊谬悠。

牟巘五

牟巘五　希年初度老友王希宣扁舟远访夙谊甚厚贶以十诗实用渊明采菊东篱下

平生遇初度，何曾具盘筵。

感君知我意，老泪更潸然。

牟巘五

牟巘五　希年初度老友王希宣扁舟远访夙谊甚厚贶以十诗实用渊明采菊东篱下

人生百年内，荣华仅少选。

何似鸡黍约，岁晚长相见。

牟巘五

牟巘五　希年初度老友王希宣扁舟远访夙谊甚厚贶以十诗实用渊明采菊东篱下

怜彼武昌柳，摇落向江潭。

虚名竟何益，北斗与箕南。

牟巘五

牟巘五　希年初度老友王希宣扁舟远访夙谊甚厚贶以十诗实用渊明采菊东篱下

渊明咏三士，讲学马队间。

斯道幸不广，石高媲庐山。

牟巘五

牟巘五　溪边钓船

莫出前溪去，随宜下钓钩。

风波苦不恶，鲈鳜满船头。

牟巘五

牟巘五　相如抚琴

不负百年心，琴中托意深。

如何浑忘却，犹费白头吟。

牟巘五

牟巘五　谢李侯枉过

鸣驺穷巷忽相过，其奈将迎窘步何。

每望故都身不羽，欲赓机关报句砚。

篮舆端复为公出，泥饮叭应说尹多。

却是旁观工指点，若为公锦杂渔蓑。

牟巘五

牟巘五　新城罗氏棣华堂

中和偶向此枝藂，友爱当知吾意同。

十世共居尤盛整，受奖三代共春风。

试看华萼相扶处，正在闺门载翕中。

昭谏而来名节伟，更添新记与无穷。

牟巘五

牟巘五　宴安抚洪尚书乐语口号

琱戈红旆辔如丝，暂为君王镇左畿。

下鹄池边新有诏，卧龙山畔又催归。

共看阁老今黄闼，却笑门生也绣衣。

起舞祝公千岁寿，蓬莱云气正霏霏。

牟巘五

牟巘五　宴公孙倅乐语口号

后先相守是乡人，自有都梁见未曾。

药玉船中频送酒，镂金胜畔又行灯。

雁桥旧梦犹能记，凤阙新除自此升。

一笑不妨追乐事，坐看诸县乐丰登。

牟巘五

牟巘五　宴黄倅乐语口号

向来南岳凤曾鸣，再驾缇屏又一星。

文物君谟丹荔谱，江山白傅百花亭。

舂容相与频呼斚，肯綮争看妙发硎。

紫橐青氊吾旧物，孔鸾行矣集明廷。

牟巘五

牟巘五　宴交代杨寺丞乐语口号

眉间黄色喜浮浮，天遣鸾皇为相攸。

新绾丝纶归右掖，旧游泉石记南州。

春风自满甘棠国，晓雪初晴杜若洲。

乐饮更为三百住，邦人未许别贤侯。

牟巘五

牟巘五　宴交代赵寺丞乐语口号

帝教云牧重云山，柱辄清朝玉立班。

八月星槎来海上，九天藜杖照人间。

烦公政事文章手，开此江山父老颜。

若到西湖应记取，明年此日看徵环。

牟巘五

牟巘五　燕交代□□乐语口号

两君先后缔交承，一笑何防玉斚倾。

驰髍催人来异渥，卧龙留客自多情。

告新听说三年最，叙最欣寻再世盟。

天上除书人已到，便看鹄立侍通明。

牟巘五

牟巘五　游高园用前韵

蟑声紧唤客回头，依约疏僚去后秋。

不是先生新句子，一山云锦费勾收。

牟巘五

牟巘五　游高园用前韵

儘渠弦索辊春雷，丁对清风君子哉。

凉观主人归未得，不妨却许蜀人来。

牟巘五

牟巘五　有翅天马图

何年尘镜昏乍洗，金背涌出差主怪诡。

自古空言马生角，今乃见马生两翅。

恐是渥洼种，往往感龙气。

龙惟神，飞行天，

若傅两翅何足贵。想似穆天子会瑶池，

肉多身重不得飞。一朝乘之逍遥出六合，

奔风轶电那容追。万里一日未旰，

当时从官无乃疲。或云车辙马迹往往有，

如此安用彼翅为。徒留诞谲诳后世，

我原观者列勿疑。我闻西王母，

参目而虎首，物以类应固宜尔。

牟巘五

牟巘五　右军书裙贴

戏将墨妙写烟云，晓起惊呼失素裙。

尽洗当年羞涩态，从今不比旧羊欣。

牟巘五

牟巘五　予方卧病税院刘君以画梅坚索诗口占遣之

今年四野赤如赭，安有吟情至此花。

何况病夫空百妄，只於真实认根芽。

牟巘五

牟巘五　猿鹿图

野鹿正周张，猿投两臂长。

由基方逞巧，何似总相忘。

牟巘五

牟巘五　约家性存

春风小语记怀岷，二十年中臂屈伸。

自发遗民几人在，重来老鹤更精神。

牟巘五

牟巘五　约家性存

萧条今尚有谁来，老尽荒庭一树梅。

多谢高情肯相过，冲寒自起扫苍苔。

牟巘五

牟巘五　月轩

坐叹冰轮吐复吞，长风忽为拂霾昏。

褰开万里无纤翳，到处人家月满轩。

牟巘五

牟巘五　赠陈东洲

散发披襟颇自由，野麋见客忽惊投。

新诗生怕将愁至，博学何妨与艺游。

未说天边金弹子，试寻城外土馒头。

不然且学伯伦醉，荷插相随死便休。

牟巘五

牟巘五　赠东皋讲师

飞锡曾闻五台去，云间瑞相是耶非。

峨眉清现更奇绝，万里白头吾未归。

牟巘五

牟巘五　赠东皋讲师

东皋何事字无功，讲罢应知万法空。

时枕苕溪作归梦，临平一路藕共风。

牟巘五

牟巘五　赠罗竹山术者

此君乃肯与人事，辩舌生风有竹山。

何似竹林惟痛饮，嗒然臧否两相閒。

牟巘五

牟巘五　赠罗竹山术者

鱼须翠碧都抛却，重糈今居卜隐中。

门外有来能握粟，为渠满意说年丰。

牟巘五

牟巘五　赠罗竹山术者

韞纹纸帐稻畦衲，榾柮地炉煨芋供。

此是人间真富贵，莫针轻易许渠侬。

牟巘五

牟巘五　赠薛东湖

抱疴蓬庐下，白日背我驰。

我生已如此，天命复奚疑。

牟巘五

牟巘五　赠薛东湖

悠哉东湖水，不迎亦不随。

相对澹无谈，可以乐我饥。

牟巘五

牟巘五　张敞画眉图

眉妩臣罪小，君王一笑休。

明日章台路，便面越风流。

牟巘五

牟巘五　赵君宝宣慰别三十五年矣末由再晤近张倩仲实转似西湖诗图乃知吟啸

南屏环拥翠云堆，谁遣精庐特地开。

祭酒先生甘隐遁，燃藜太乙忽飞来。

胸中祑磈五千卷，门外芙蕖十万栽。

白日竟抛妻子去，群仙携手上瑶台。

牟巘五

牟巘五　赵君宝宣慰别三十五年矣末由再晤近张倩仲实转似西湖诗图乃知吟啸

橘园亭畔市多尘，曲院桥边境转清。

山色湖光精舍敞，笔床茶灶钓铅轻。

奈何一字不堪煮，且与三贤相并行。

笑问寿藏何早计，不妨更学赵台卿。

牟巘五

牟巘五　赵君宝宣慰别三十五年矣末由再晤近张倩仲实转似西湖诗图乃知吟啸

毅斋大老除机关报绶，名节尤偏无所尊。

曾是胪传第一唱，却留衣付外诸孙。

挹挼柳汗初承渥，称泛霞觞共拜恩。

尚记吾家多夙契，何当握手得重论。

牟巘五

牟巘五　赵君宝宣慰别三十五年矣末由再晤近张倩仲实转似西湖诗图乃知吟啸

伯子尧夫豪杰人，四时佳致四时春。

静能观动一机活，会复乘元千克淳。

造物生生还化化，世情故故又新新。

不妨长尚亭中醉，自觉冲融气味真。

牟巘五

牟巘五　赵君宝宣慰别三十五年矣末由再晤近张倩仲实转似西湖诗图乃知吟啸

平生知旧一李友，别后长关白板扉。

偶有客来孤鹤起，也无人觉小舟归。

儘渠俗子频相恼，只恐仙禽未肯飞。

莫笑爨琴并煮鹤，醉眠林下两忘机。

某道士

某道士　句

李郎涉世似虚舟，片帆来渡楚江秋。

某府判

某府判　南山留题和吕元锡韵

词源浩渺浙江潮，倒泻银河落九霄。

贝阙珠宫春不老，蓬莱瀛海路非遥。

多君访古曾携手，愧我劳生漫折腰。

拟欲诛茅成小隐，山云不薄幸相招。

某革

某革　句

醉轻浮世事，老重故乡人。

某公才

某公才　次庭倚怀古韵

一本修柟出万蓬，挺生绵邈尚谁穷。

胡为壮烈思严老，雅爱甘棠学召公。

怀德自应存芘荫，企贤那不念英雄。

要知遗躅传无尽，时听龛岩度远风。

某公卿

某公卿　游麻姑

平生但玩鲁公碑，今日身亲到翠微。

一径穹窿腾石栈，万松森立护云扉。

真人得道书丹籍，福地遗踪付羽衣。

暂得清幽清俗虑，不堪斜日便催归。

某教授

某教授　句

作法孰为凉。

某名公

某名公　戏答举人索米

五贯九百五十俸，省钱请作足钱用。

妻儿尚未厌糟糠，僮仆岂免遭饥冻。

赎典赎解不曾休，吃酒吃肉何曾梦。

为报江南凝秀才，更来谒索觅甚饔。

某说

某说　高平北岩

路入仙峰不记重，一轩潇洒桧阴中。

溪山括尽丹青巧，天地驰回造化工。

风剡鳞波清枕簟，日扶花影上帘栊。

来游绝异人间景，身世依稀到蕊宫。

某庭倚

某庭倚　怀古

宦海漂浮若转蓬，唯馀访古意无穷。

曾观老柏怀诸葛，今对古柟思郑公。

遗憾已随流水远，英名仍伴故山雄。

后来碌碌空千辈，谁许登临继此风。

某卫尉

某卫尉　句

清音见江来，载酒送江去。

某韫

某韫　翠蛟峰

苍松翠石束寒流，飞下长身白玉虬。

吐出英云□□□，□□□□□□□。

某韫

某韫　清音泉

山出涓寒一道泉，暗声落涧玉铮然。

辘轳引上泥丸顶，便是人间赤脚仙。

某韫

某韫　石室

竹几蒲团石室中，细书抱仆校参同。

寄声碧眼朱高士，何必携琴下阆风。

某韫

某韫　天柱峰

拄天屹页断鳌根，卧草蒙茸伏虎痕。

想见山中明月夜，有人长啸抱崑崙。

某子发

某子发　锦石岩

巉巉怪石锦鲜明，不假人为自织成。

频向水晶帘外立，泉声那更杂溪声。

某子发

某子发　锦石岩

倚空峻壁列松杉，水色岚光总不凡。

一段画图奇绝处，夕阳天际认归帆。

某子发

某子发　锦石岩

平昔曾闻锦水名，维舟特向此中行。

只愁凡骨成仙去，寒却当年泉石盟。

木待问

木待问　火后寄诠老

搀枪堕九宵，列缺乱阡陌。

西城若黔庐，东墟已堆甓。

幽栖仅容膝，隐市意自适。

天公不我相，同此编户厄。

平生一丘壑，未信天地窄。

终焉感穷途，万虑集中夕。

载观宇宙内，内在等公宅。

鄙夫六尺躯，俯仰叹逼仄。

炙手事当路，快意已烂额。

野子今兀然，乘除付陈迹。

此身亦何有，而复身外惑。

相逢肯分山，试面九年壁。

木待问

木待问　郊寺

红委墙阴花寂寂，翠滋亭角草纖纖。

风翻书叶常交案，雨压炉烟不过帘。

木待问

木待问　千里思

君行千里轻所历，妾驰千里心匪石。

春房酌酒意匆匆，愁不在离愁在忆。

鸳鸯瓦上昏无色，鹦鹉杯中尘更积。

灯前独坐制君衣，泪湿剪刀裁不得。

牧得清

牧得清　吟

完得一局棋，除此一袭衣。

何去何来兮，白云共依稀。

牧湜

牧湜　题义门胡氏华林书院

门籍偏彰孝义名，书斋高启集群英。

池光冷射缣缃帙，竹籁清含弦诵声。

养鹤庭连栽药圃，驻僧居近煮茶铛。

江上胜地文章盛，岁岁人看出谷莺。

慕容佰才

慕容佰才　大剑山

李势非嵎虎，公孙是井蛙。

圣朝无外户，夷壤尽为家。

叠嶂宁须铲，停鼖久废挝。

原鳞生骆谷，钓驷入彭衙。

关失千年壮，方来万里遐。

商渊宁满面洞，使节偏豦豣。

岑蔚谁惊鸟，丰茭自乐{上鹿下加}。

烽屯开雨雪，樵爨老烟霞。

帝德朝宗地，仙游上汉槎。

赏奇酬酒兴，摛藻谢诗葩。

阶走枫林叶，窗催桕烛花。

山亭无刻漏，隐几待鸣鸦。

慕容佰才　剑阁

剑岭排峰鸟过迟，蜀食秦诈事堪悲。

若为社稷思长计，肯把干将自倒持。

穆修

穆修　别谷熟尉李七同年

骑驴登县门，屑屑复何言。

留馆竺干舍，屡携梅福樽。

凶荒岐路梗，冰雪岁时昏。

明日别君去，依然蓬迹奔。

穆修

穆修　丙寅春雨

天地开春晖，群阴争闭之。

行行二月路，寒威切人肌。

淫雨恣凌虐，淹旬下无时。

顽云扫复合，直向平地垂。

蒸人共愁歶，万物皆疮痍。

众木有芳华，摧沮不得施。

青苞敛绛萼，同向枝上萎。

民麦悲已病，泥中聊参差。

嘉谷失播种，虽晴谅胡为。

蠢彼田中氓，岂惟念身饥。

州县责常赋，嗷嗷诉之谁。

幸不为盗起，多应尽流离。

吁哉致此异，其咎安所尸。

悒悒穷巷士，屏身伏茅茨。

读书抗前古，得失心颇窥。

天理不难究，可以人事知。

且欲上其说，懼非己所宜。

有职彼尚默，未当僭汝卑。

勉汝无妄言，言出祸汝随。

谁识比怀抱，独自空嗟嘻。

穆修

穆修　残春病酲

风帘窣窣燕哰哰，卧对残芳起郁陶。

乍因游车春尚在，未扶醒枕日初高。

烦肠屡沃痟难解，病发慵簪皐更搔。

欲为风光轻赋别，正无憀赖染江毫。

穆修

穆修　城南五题其二　独游

水曲林幽独杖藜，

郫筒香入乱花携。轻肥不得寻春意，

动要笙歌逐马蹄。

穆修

穆修　城南五题其三　贵侯园

名园虽是属侯家，任客闲游到日斜。

富贵位高无暇出，生人空看折来花。

穆修

穆修　城南五题其四　朱亥墓

闲登朱亥游侠墓，却望梁王歌吹台。

台上墓边芳草绿，游人心事立徘徊。

穆修

穆修　城南五题其五　玉津园

君王未到玉津游，万树红芳相倚愁。

金锁不开春寂寂，落花飞出粉墙头。

穆修

穆修　城南五题其一　郊步

野水岸边逢草歇，平林烟畔逐花行。

雨晴南陌尘埃洗，倍觉风光夺眼明。

穆修

穆修　除夜

灯前清泪落衣间，守岁分为客是闲。

老母今春年七十，寿觞争忍对慈颜。

穆修

穆修　村郭寒食雨中作

寂寥村郭见寒食，风光更着微雨遮。

韋千闲垂愁稚子，杨柳半湿眠春鸦。

白社皆惊放狂客，青钱尽送沽酒家。

眼前不得醉消遣。争奈恼人红杏花。

穆修

穆修　灯

杳杳有时当永恨，依依何处照闲眠。

静临客枕愁寒雨，远逐鱼篷秋暝烟。

纤影乍欹还复立，冷花时结不成圆。

销魂犹忆江楼夜，曾对离觞赋短篇。

穆修

穆修　登莒子台

莒国丘垅在，莒台荆棘深。

凭高一极目，怀古重伤心。

平楚苍烟暝，遇风白日沉。

谁论客怀抱，灌木自悲吟。

穆修

穆修　登女郎台

女郎名字本风流，好与州人作胜游。

倘使此台呼丑女，汝阴城里一荒丘。

穆修

穆修　登女郎台

台前流水眼波明，台上闲云鬓叶轻。

莫把姑苏远相比，不曾亡国祇倾城。

穆修

穆修　樊博士化州监临

监鹾已非职，况复极南之。

莫识州名化，徒闻水涉漓。

树惊人面果，俗骇鸟言夷。

去去惟强饭，岁还岁可期。

穆修

穆修　赋催妆

严妆应在绣闺中，似斗春芳拆晓风。

试问夭桃临碧沼，何如艳质对青铜。

穆修

穆修　故侯园

池馆早来瓦砾存，路傍看取故侯园。

身前便作荒凉计，祇树芳菲不树恩。

穆修

穆修　过西京

西京千古帝王宫，无限名园水竹中。

来恨不逢桃李日，满城红树正秋风。

穆修

穆修　寒食

江边又寒食，伧客奈离襟。

恨满王孙草，愁多望帝禽。

鸡毬轻薄事，歌酒宴游心。

尽付吴儿辈，惟知屏迹深。

穆修

穆修　合欢芍药

薰风对坼香心破，浩露双滋粉面新。

油壁车中同载女，菱花鉴里并妆人。

皇英帝子锺遗艳，琬琰宫姬托后身。

谁道独呈芳瑞晚，也胜常调牧丹春。

穆修

穆修　和毛秀才江墅幽居好十首

江墅幽居好，当门看水田。

凫鸥闲夕照，秔稻秀原烟。

野屐无完齿，山衣有败肩。

遥闻双阙下，箫鼓乐丰年。

穆修

穆修　和毛秀才江墅幽居好十首

江墅幽居好，南塘枕野亭。

菰蒲颤风绿，菱荇盖波清。

系苇一鱼艇，翘烟双雪翎。

相携二三叟，扶醉不曾醒。

穆修

穆修　和毛秀才江墅幽居好十首

江墅幽居好，豨山数里长。

径通茶坞绿，门枕橘园香，

藉石还胜榻，听松不让簧。

闲游惊里巷，自作隐沦装。

穆修

穆修　和毛秀才江墅幽居好十首

江墅幽居好，老农时款扉。

浊醪忧共醉，野话坦无机。

山雨欲到槛，竹风先满衣。

豨南秋更乐，稻熟又鱼肥。

穆修

穆修　和毛秀才江墅幽居好十首

江墅幽居好，宾来定不愁。

酒醲新出榨，鱼活旋离钩。

移席追松影，调琴和涧流。

陶然方外乐，名教絷何由。

穆修

穆修　和毛秀才江墅幽居好十首

江墅幽居好，柴关带竹篱。

田头饷耕后，树里灌园时。

邻静鸣秋织，樵闲对野棋。

抵巇非我事，大笑引苏锥。

穆修

穆修　和毛秀才江墅幽居好十首

江墅幽居好，名山对九华。

疏篁十馀亩，古屋两三家。

碓下鸡争黍，篱根虺逐蛙。

水边闲送目，独鸟在秋槎。

穆修

穆修　和毛秀才江墅幽居好十首

江墅幽居好，何妨鄙事添。

神随山父赛，筮学野人占。

露草牛羊喜，秋霖黍豆嫌。

短墙衰柳下，寒水半渠淹。

穆修

穆修　和毛秀才江墅幽居好十首

江墅幽居好，身如醉伯伦。

浮名抛可得，荒宴罢何因。

酩酊乘篮舆，逍遥岸角巾。

人间莫回首，容伪不容真。

穆修

穆修　和毛秀才江墅幽居好十首

江墅幽居好，人间晚最孤。

鱼临豨树钓，鸟隔水烟呼。

野竹挂薜荔，山花睡鹧鸪。

画工能状出，羞杀辋川图。

穆修

穆修　江南春

杜若豨边待钓船，怨红伤翠助鹂鹃。

战回春事青蒲剑，买破韶光绿荇钱。

千嶂远围芳草国，一江晴浸断霞天。

未知多感多愁客，何处偷寻畒底眠。

穆修

穆修　江南寒食

江城水国春光饶，清明上已多招邀。

花阴连络春草岸，柳色掩映红栏桥。

歌调呕哑杂吴俗，髻鬟疏削传南朝。

谁怜北客归未去，楚魄湘魂惟暗消。

穆修

穆修　江上送陈翘还无为

江上寂寥春雨晴，江边冉冉春潮平。

相逢未尽斗酒醉，相送又速孤舟行。

篁竹穷锁秋浦郡，烟波渺隔无为城。

音尘两地不千里，勿使负君金玉声。

穆修

穆修　巨盗

嗣皇登位始凝旒，巨盗寻并相印收。

汉室有灵诛贼冀，舜迁无患放凶兜。

猨狙岂称周公任，豺虎犹宽巷伯投。

愿斩都衡谢天下，不然何用正王猷。

穆修

穆修　鲁從事清晖阁

庾郎真好事，溪阁斩新开。

水石精神出，江山气色来。

疏烟分鹭立，远霭见帆回。

公退资清兴，闲吟倚槛裁。

穆修

穆修　南陌

南陌一雨后，东风三月天。

残花乱芳草，轻絮散春烟。

景色真愁绝，欢悰重弃捐。

伥伥有馀恨，醽醲讵能蠲。

穆修

穆修　清明连上已

改火清明度，湔衫上已连。

芳辰来属续，游事困联翩。

酒帐经旬直，花司併日权。

侠儿狂不足，犹恨促春妍。

穆修

穆修　秋浦会遇

龊龊幽遐地，栖栖会遇人。

穷愁艰理胜，羁旅易情亲。

岂意当漂谪，兹谐卜并邻。

温温窥表粹，晏晏奉嬉嚬。

直道谈端陃，横流语下堙。

绮文何斐亹，瑰行亦璾玢。

敦分初投漆，交言乍饮醇。

操心忠义合，开口肺肝陈。

共味随时理，俱成迷患因。

祸来非造次，语及自酸辛。

众奋漂山舌，孤縻坐狱身。

诋诬惟腷臆，锻炼止逡巡。

囚任棺桐跃，冤宁斗剑伸。

君牵成狠翟，我患构奸秦。

巧纵銛刀笔，幽争誷鬼神。

精诚怀皎日，悲愤贯高昮。

素誓端清检，期无取玷沦。

斩刍尝鼓箧，卧藁先书绅。

侧璧疑曾辨，钩金法所循。

得情奚示喜，伏念不忘旬。

粗凭三章直，何辞一马贫。

决曹诚自任，司举仰谁论。

膺破藏奸柱，纲埋剪暴轮。

存心固慨慕，有位敢希遵，

骥騤程初发，虹霓气未振。

沮磨圭失色，萋菲锦争新。

肯或奇虚刃，翻成害实宾。

木招孤秀伐，珠掇闇投嗔。

跖躥同非圣，敦犨众忌洵。

棘心终妬蕙，蓬首不羞螓。

冶媚皆貍貉，跳梁并狡{皴皮换兔}。

不无嫌虎据，的是恶鹰瞵。

合力邪攻正，连谋伪訾真。

蝇声移栝榻，蚁漏垫嶙峋。

抵玉为凡砾，摧松作弊神。

椎埋眢直堕，排陷堵潜填。

卑湿终投谊，愁忧遂放均。

籲辜赊盖幕，照覆隔蟾踷。

流落穷山崦，夷犹积水垠。

望家惟靊泣，向国祇低颦。

艰毒天崩杞，邅危岁在辰。

庭闱偏屺岵，伯仲邈瓛琿。

愧未鸱夷死，渐如浑敦嚚。

睢盱摇尾兽，宛转曝腮鳞。

已歶栖迟郡，尤居寂寞滨。

土风传细碎，心事遭凶屯。

城郭周□援，人烟簇野津。

贾樯通劲越，商颿彻瓯闽。

豨妇收菰米，村娃货竹薪。

回头波渺渺，动足石磷磷。

再见来巢乙，频闻入市寅。

满林垂啸狖，当面走惊麇。

水寺传将久，沙禽渐欲驯。

无心從碌碌，任志守谆谆。

早作慵洮盥，宵眠独歶呻。

机床闲笔格，窗牖乱书筠。

旧葛那支暑，贫炊莫续晨。

未尝游井閈，况复出城闉。

悒悒危肠溃，昏昏病目瞤。

梅蒸衣醭黦，瘴触面黧皴。

未免鸡猜鹤，徒希鹊庇鹑。

素鹅求庾悦，碧鹳事韦诜。

讵识开三雅，奚谁指一囷。

欢无官局事，病免府趋尘。

避路深藏拙，忘机独任纯。

鸢轻饥鹡鷟，驽诮瘦麒麟。

瑕谪连城宝，惊疑照席珍。

泥蟠蛍肆若，涂曳蝘嘲频。

机驰千钧絭，刚摧百炼镔。

愠忧宜悄悄，谗吠更狺狺。

渐豆多闻耳，全胶欲语唇。

已甘钟律哑，难斗釜雷震。

近歶非辜者，还称被谴臻。

堪持言自解，姑以命相询。

顿觉穷通外，殊惊得丧泯。

岂烦怀鲁汶，并说忘岐豳。

兹共追随日，时逢物景春。

杂花明浦屿，细草染郊畛。

绣羽来穿柳。妆鬟去采苹。

画船江泛泛，铜鼓野鼘鼘。

荷芰卷生渚，芜菁秀出壣。

丛暄茶正发，秧暖稻初匀。

远去寻芳径，闲留坐翠濒。

小蛮聊倒榼，独茧暂垂缗。

烟杪闻啼魄，沙壖过祭獱。

道宫披古碣，僧阁凭雕榡。

滞迹惭鱼鸟，归怀谢茗莼。

谁怜秦逐客，自恥晋缧臣。

学忆居州里，文曾力组紃。

曹仓祛秕稗，任苑藄荆榛。

壮节轻宗悫，奇才轹卞彬。

赋毫摛藻绘，诗墨洒玭琳。

始角词场胜，争驰羲轂辚。

战瘤知景陷，盟手敢他捘。

勇俟邀圭爵，功期取鼎茵。

乡书先鹗祢，省荐半龙荀。

艺窃登廷试，名叨擢帝宸。

阙严趋紫贝，陛峻拜苍银。

变化初飞壁，埏和却在钧。

三年纡选调，一命就陶甄。

冗骤司囹圄，卑才服瓀珉。

上寮非遂霸，同列异超珣。

介立傍无援，阴排密有夤。

隄防虽少戆，坎坷亦多逊。

缴已能伤雁，罘仍未放麟。

踰年留异域，肆会奉严禋。

仰闻苍苍理，难穷荡荡仁。

良图君未聘，薄命我方湮。

蓬藋何当返，兰荃自可纫。

肴蔬调旨膳，舂税给租缗。

寄傲邱名麦，遗荣野号莘。

退藏师李谧，贵顯让颜竣。

蹑蹟三高士，追狂六逸民。

耕舦营酒秫，樵谷访琴槆。

畚土封花墢，诛茅出果榛。

园中持铫插，林下设羋羏。

至理鵩齐鷃，浮生茵等椿。

未甘捐粪土，所幸曳丝纶。

南面同尧禹，岩廊即甫申。

固应容一叟，鼓腹得还淳。

穆修

穆修　汝阴偶书呈一二知己

汝阴穷掾计何疏，四十无成坐讽书。

不务功名师捭阖，独将仁义守蘧庐。

敢同贾傅希前席，况异邹生托后车。

除泥诸公时一醉，等闲犹且忘归欤。

穆修

穆修　食鱼

南有嘉鱼异，常趋四月期。

江天专伺至，烟网密争垂。

乍戏汀苹末，初循水荇湄。

竞摇轻舴艋，宽罩碧涟漪。

占浦搜深藻，空波出素髭。

数头馀赤质，二色类银姿。

货鬻斯为切，鲜腴敢暇知。

青钱邀价直，华屋市新奇。

珠沫缘条煦，霜鳞逐刃堕。

扣颅琼聚骨，剖腋锦分肌。

味佐芳菘惬，香参苦笋宜。

羹瓯融腻玉，脍助羒寒丝。

湘鱳非吾偶，河鲂孰与夷。

薦新奚尚鲔，稔毒即殊{左鱼右几}。

鲈讶休官易，鲭嫌醒酒迟。

自当频佐膳，所惜易过时。

穆修

穆修　书事觉萩

惠泽涵濡四海同，微生曾莫预昆虫。

不参品物陶鎔外，独作穷人盖载中，

深穽已颠犹磷石，危苕将箨更推风。

一家寄命嗟无地，何负明神与上穹。

穆修

穆修　思边

去年何时君别妾，南园绿草飞蝴蝶。

今岁何时妾忆君，西山白雪暗秦云。

玉关此去三千里，欲寄音书那可闻。

穆修

穆修　送定师南游

营营学佛徒，皆喜訾吾道。

怜师独异群，儒艺知探讨。

诵诗三四章，往往见辞藻。

玉璞在琢磨，不难成至实。

知予本好古，身服仁义老。

勤请送行诗，安足慰枯槁。

别时汝颍路，凉叶惊秋早。

南游何当还，江潭无限好。

穆修

穆修　送葛源之太和主簿

勿叹從卑位，聊欣适去情。

秋风九月急，飞鸟一帆轻。

鱠斫江鳞活，杯尝楚酿清。

欢华莫回首，宠辱正堪惊。

穆修

穆修　送灵师归吴

灵师殊可尚，颇不类浮屠。

托迹虽依佛，留心独喜儒。

风尘倦京洛，水石隐勾吴。

破寺杉松老，南归旧隐孤。

穆修

穆修　送毛得一秀才归淮上

江天梅雨画萧萧，送别愁吟白紵谣。

处士才高融未薦，骚人魂断玉方招。

自伤枥骥心千里，空羡冥鹏志九过。

酒罢征鞍迢递去，不堪回首木兰桡。

君归迢递淮西路，我客萧条秋浦城。

恻恻相看复恻恻，行行送别重行行。

途中猿鸟哀声断，马上云山远碧横。

富贵穷通俱未决，直倾樽酒沃离情。

穆修

穆修　送人至边寨

岂惮河湟远，男儿效主恩。

穷边人不到，孤戌自分屯。

马放胡沙暖，烽传塞日昏。

军前初谒帅，戎服走辕门。

穆修

穆修　送孙立东游

诗笔知名曾苦刻，文章多难久漂流。

睢阳纵酒黄金尽，提剑东方暂一游。

穆修

穆修　题李士言秀才别贮帕

兰薰麝裛轻绡帕，略许携持又索还。

题破白云深有意，要传消息到巫山。

穆修

穆修　闻报自崖徙雷成一章

從来崖贬断还期，闻徙警雷众共疑，

却讶有虞刑政错，四凶何事不量移。

穆修

穆修　希言官舍种花

才初看君栽小园，已报新花着桃李。

感时瞔物情何多，发咏长篇托兴比。

为言桃李富华实，君子盛德尤所似。

茜茜相倚临芳辰，辅导春功如宰揆。

旁有百卉争妍舒，特烦化匠施劂剞。

夸红斗紫亦可怜，各事繁华一时尔。

繁盛宁将此花同，令人慕玩狂不已。

羲和奔御催春归，祇得衔杯且欢喜。

君看灼灼枝上英，半杂泥尘成落蕊。

盛衰不独草木然，人事悠悠尽如此。

穆修

穆修　一百五日同周越陈永锡游吉祥僧舍

痛饮方期数百杯，寻芳何事又空回。

花愁酒困春无着，却访野僧萧寺来。

穆修

穆修　友人烧箂之约未赴

久约烧林箂，何时会胜园。

未尝清气味，每厌俗盘餐。

渐痛烟犀老，方怜露锦繁。

如何玉川子，苦惜箨龙冤。

穆修

穆修　雨中牡丹

万金期胜赏，三月破秾芳。

妬忌巫娥雨，摧残洛苑香。

怨啼甄后玉，寒出贵妃汤。

掩敛无聊极，谁来替断肠。

穆修

穆修　赠适公上人

喜得师消耗，從僧问不休。

苦吟成白发，多病寄沧洲。

道气闲尤胜，书锋晚更遒。

相思二千里，阻别十三秋。

六合劳生耳，休追万事不。

云萝荒旧隐，知友落新丘。

想歶欧生逝，应闻李氏忧。

寻思祇如此，必竟欲何求。

未即无言问，方期勿药瘳。

终为嵩少约，篵室共夷犹。

穆修

穆修　烛

一箔珠帘掩映垂，房栊清染麝香枝。

佳人盼影横哀柱，狎客分光缀艳诗。

禁锁翠明初唱漏，官窗红短尚围棋。

长宵且秉欢游去，无限风情见古辞。

内院官

内院官　题马远四景图

花前静榻间眠处，竹下明窗独坐时。

著甚语言名定泰，林间自有翠禽知。

一霎催花细雨回，集芳堂下锦千堆。

浪红狂紫浑争发，不待商量细细开。

初晴月向松间出，盛暑风从水面来。

已比他人多数倍，况能时复举尊罍。

同云漠漠雪霏霏，安乐园中赏玩时。

酒放半醺帘半卷，此情无使外人知。

南昌老翁媪　歌

蓝采禾，蓝采禾，

尘世纷纷事更多。争如卖药沽酒饮，

归去深崖拍手歌。

南康士人　送方巨山

秋崖秋壑两般秋，湖广江

事不侔。

直到南康论体统，江西自隔两三州。

南修造

南修造　答趕禅师问宗门三印

印空印泥印水，平地寒涛竞起。

假饶去就十分，也是灵龟曳尾。

南阳驿夀　人　题壁

流落南来自可嗟，避人不敢御铅华。

却怜当日莺莺事，独立春风露鬓斜。

南野

南野　过芜留咏

湖山梦不到襄闱，六载沈酣一出迟。

渔子能言飞渡处，市翁亲见溃师时。

权臣贵戚戈相藉，北桨南墙风背驰。

事逐孤鸿今已矣，年年水落荻芽肥。

南郑殿丞　句

青鸟几傅王母信，白鹅曾换右军书。

南郑殿丞　句

近阙已瞻龙虎气，思乡独望斗牛星。

能长老

能长老　句

僧家祗合在深山。

能长老

能长老　句

待到黄龙鳞甲备。

尼法灯

尼法灯　偈

观音出，普贤入，文殊水上穿靴立。

抬头鹞子过新罗，石火电光追不及。

尼法海

尼法海　临寂偈

霜天云结，山月冷涵辉。

夜接故乡信，晓行人不知。

尼妙云

尼妙云　东湖

山环湖水水环山，短艇白鸥窗几间。

野外更将供给到，饱参著得十僧闲。

尼正觉

尼正觉　绝句

春朝湖上风兼雨，世事如花落又开。

退省闭门真乐处，闲云终日去还来。

倪德元

倪德元　钓鱼砚

□□□□□□□，□□□□□□□。

以文会友真足乐，宽我老怀自岁尤。

盍簪况乃□□席，□□□□注黄流。

□□□□击鼍鼓，满酌玉斝罗珍羞。

溪回断岸颠崖出，千仞插天如立壁。

信知神禹疏凿功，县溜黯然长湛碧。

波光照影肝胆寒，岚气逼人毛发立。

第恐喧呼鸟雀惊，□□□行随湍急。

□□□□□桃花，徘徊一望朝霞赤。

疑有秦人住洞天，□来舣舟携酒入。

花洞□□□落红，□铺万里□□□。

家童采山□肴蔌，稚子属文资戏剧。

须臾岭头新月上，归棹将诗写岩石。

春光都来无百日，尤愁风雨十居七。

古今会合不易得，邂逅□今□成昔。

郭君退翁世□贤，我欲从之终吾年。

年年与君来载酒，此乐人间岂常有。

倪公武

倪公武　次韵王鲁斋大安古道

着脚争些子，公私只两歧。

正途元自稳，捷径不胜巘。

见透行须透。心移境亦移。

前人须指点，进步莫迟疑。

倪光兰

倪光兰　剡溪

东山山下海潮通，一片江流出镜中。

度岭拾薪歌稚子，和烟牧犊走村翁。

千年桥锁高人迹，百丈岩垂烈女风。

此去天台知几许，桃花深处失西东。

倪垕

倪垕　凤皇台

凤皇凰皇几千载，凤皇已去台空在。

应多燕雀语画梁，瞥见蛟龙起沧海。

二十年前曾来游，野田白鹭涵清秋。

今夕何夕领宾客，饭盂有饭思貔貅。

六朝故国金陵道，柳外闲愁杖谁扫。

掀髯一笑问西风，未必江山知我老。

倪槐坡

倪槐坡　怀高履常

何处存吾道，行藏一草堂。

贵虽人所欲，贫亦士之常。

竹静鹤同住，山深兰自香。

从渠笑疏懒，此兴自深长。

倪槐坡

倪槐坡　扫苔

纸屏竹榻亦生涯，掩上柴扉不用推。

人似春云离复合，愁如潮水去还来。

壶头新酿今朝熟，篱脚寒梅昨夜开。

岳顶高僧□有约，想携竹箒扫苍苔。

倪龙辅

倪龙辅　藏一山房

屋小书千古，身闲心五湖。

从人笑迂阔，于道转清孤。

涯涘观诗砚，阳春借酒壶。

江边折黄菊，共感老头颅。

倪龙辅

倪龙辅　酬答

人生乐处是家山，归即须归说便难。

吾道何尝拘出处，丈夫例不怕饥寒。

一天明月随诗笠，万古清风在钓竿。

浮利浮名尽如许，笑他开眼梦邯郸。

倪龙辅

倪龙辅　登楼有感

好趁西风理钓舟，半生书剑两悠悠。

凭高有恨无人识，空负关河万里秋。

倪龙辅

倪龙辅　宫怨

翠袖无香镜有尘，一枝花瘦不藏春。

十年不识君王面，始信婵娟解误人。

倪龙辅

倪龙辅　六经

四十馀万字，字字寓经纶。

其用通天下，何尝语世人。

壁藏终有汉，灰冷亦无秦。

永永扶三极，难穷此道神。

倪龙辅

倪龙辅　钱谦斋新居

携琴载鹤又如京，隐处如村却近城。

吴越山从楼外起，江湖水到宅前清。

草将春色归新句，梅着寒香暖旧盟。

最喜出门天咫尺，摩挲老眼看升平。

倪龙辅

倪龙辅　蔷薇

洛本空藏画牡丹，海棠出蜀近应难。

莫嫌村巷蔷薇野，春晚犹堪取次看。

倪梦龙

倪梦龙　蝙蝠洞

悬崖多蝙蝠，往往寿千年。

自古人难到，如今尔得先。

所餐崖上乳，不出翁中天。

自有攀援者，曾看抱扑篇。

倪适

倪适　留题太山

下列群山谷万道，霞瑞重重绝项高。

独判天涯第一□，洞天深影无人□。

倪思

倪思　初入洞霄

踏雪来游大涤宫，缘崖一一访仙踪。

回环九锁银为阙，峭拔千山玉作峰。

冰柱高垂泉带石，珠幢整立桧兼松。

清寒入骨非入境，知在云霄第几重。

倪思

倪思　慈感寺东轩

水花风叶暮萧然，霭霭云山带暝烟。

伫立东轩未能去，更看明月涌晴天。

倪思

倪思　高宗皇帝挽词二首

稽古神文焕，中兴武烈光。

挈图亲授子，体道妙为皇。

万乘隆尊养，千龄甫寿康。

龙湖俄趣驾，遽返白云乡。

倪思

倪思　高宗皇帝挽词二首

黼翣方徐转，龙輴望已遥。

胥涛平似掌，禹穴俨如朝。

丧孝群心痛，号昮圣孝昭。

稽经崇调号，万世永尊尧。

倪思

倪思　过东林山

世道荆棒似弈棋，夺身千仞复何辞。

九霄地冷衣襟薄，五月山寒杖履迟。

云外晚风驰铁马，日边香雾琐金螭。

直须历遍丹梯险，方问嫦娥索桂村。

倪思

倪思　句

玉历初颁第一春。

倪思

倪思　空烟亭

延福寺前亭下水，浅不容舠深没底。

青林磅薄上云气，宛如翔鸾开羽翅，

又如翠屏临水峙。山鸡照影空自媚，

白鹭窥鱼惊不起。长官时时来隐几，

殆似闻韶喜忘味。阆州城南胡可比，

惜哉子美未见耳。

倪思

倪思　南剑道中桂

道傍岩桂老成行，翠叶经冬不著霜。

想见秋清风月裹，缀金粟颗剩输香。

倪思

倪思　题椿桂堂

早从孟母受诗书，晚见飞腾五丈夫。

桂籍联名看衮衮，兰陔戏采极愉愉。

已酬锺釜当年志，合入衣冠盛事图。

教子荣亲谁不羡，堂成燕雀亦欢呼。

倪思

倪思　五峰瀑布

行行穷尽深林外，碧瓦鳞差依翠麓。

峰峦左右相回环，万叶霜丹间晴绿。

忽闻雷霆脚底声，声撼乾关隐坤轴。

双龙跃出两崖间，倒泻银河作飞瀑。

倪思

倪思　延平港滩

长几赣石三百里，险过瞿塘十八滩。

幸有溪旁平稳路，何须欲速冒惊湍。

倪思

倪思　游黄薜山三首

历险扪高无路寻，乱山穷处是禅林。

谁知学道须辞世，真要入山如许深。

倪思

倪思　游黄薜山三首

云鹫峰头一万杉，覆盂山下木参天。

当年曾识祖师面，溜雨鸣雨三百年。

倪思

倪思　游黄薜山三首

中洲绝品旧闻名，瀹以寒泉雪色轻。

怪得道人常不睡，一瓯唤醒梦魂清。

倪天隐

倪天隐　句

物外风尘不梁颜。

倪文一

倪文一　句

编篱已种渊明菊，凿沼还栽茂叔莲。

倪翼

倪翼　句

三尺有关人命重，一官虽去我身轻。

倪应渊

倪应渊　多景楼

狠石苍顽岁月遥，几人触境想英标。

欲知三国兴亡事，但看一江来去潮。

南土尘飞通岭海，中流砥立独金焦。

云山绕槛期深隐，不受刘安作赋招。

倪应渊

倪应渊　古扬州

雉堞平来堑拥沙，绿芜阙处见人家。

山河旧影藏秋月，关塞新声起暮笳。

玉蕊已为亭下草，蒺藜不是眼中花。

当年风舸经行地，枯柳无枝寄宿鸦。

倪应渊

倪应渊　金山寺

金锡飞来日，灵鳌负地形。

涛翻四面白，寺裹一山青。

海月窥檐箔，天风语塔铃。

倦怀思煮茗，谁与汲中{左氵右霝}。

倪应渊

倪应渊　雷塘

天留遗迹鉴兴亡，出郭伤心见此塘。

废苑无萤秋寂寂，坏陵有树月苍苍。

绿凄霜重摧荷盖，紫怯波寒褪芰裳。

唤醒锦帆当日梦，一声水调隔云长。

倪允文

倪允文　大涤洞天留题

九关深处锁仙家，缥缈清都定不遐。

草木曾留高庙跸，香灯常带紫宸麻。

倪允文

倪允文　大涤洞天留题

巢父滩头甫着鞭，名山入眼驿程边。

迂回仅费商於地，领袖宁烦一介先。

倪允文

倪允文　大涤洞天留题

笋舆轻捷绕坡陀，石窦抽关喷决河。

幸许羊肠成坦履，不应狭路响风波。

倪允文

倪允文　大涤洞天留题

洞裹群仙总未逢，天风吹快去匆匆。

儒仙元自留官府，傥借刀圭得圣功。

聂崇义

聂崇义　句

勿笑有三耳，全胜畜二心。

聂兼善

聂兼善　游洞霄

吾闻洞霄山水妙天下，缭白萦青胜图写。

九重扃錀极深严，一岫宽闲更潇洒。

倚空天柱何孤高，诸峰罗立犹儿曹。

长松怪石入题品，金堂玉室供游遨。

此地隐居皆胜士，道骨仙风绝尘滓。

就中俞子最少年，炯若芙蓉映秋水。

青鞋布袜千里来，一见使我昏眸开。

谈空说有坐终日，舌涛衮衮生风雷。

鄙夫未愚晚闻道，寄傲嵌岩事幽讨。

只缘方寸无荆棘，渐喜丹田熟梨枣。

人生百岁空自忙，读书博塞俱亡羊。

劝君火急烹铅汞，莫待倒景飞屋梁。

春风又放莺求友，烟外暗黄初著柳。

南行傥遇置书邮，莫忘超然北山叟。

聂守真

聂守真　哀被掳妇

当年结发在深闺，岂料人生有别离。

到底不知因色误，马前犹自买舉脂。

聂守真

聂守真　读水云丙子集

一夕缁尘蔽海东，潮头无力障西风。

汗沾铁马唐陵在，泪洒铜仙汉祚终。

昨日又闻金眃出，他年谁信瓦棺空。

中郎未抵支郎惨，地老天荒恨莫穷。

聂守真

聂守真　读水云丙子集

宇宙仓皇过一春，莺花无主亦销魂。

冰霜不入狼头帽，风雨偏凌犊鼻褌。

击楫当年无祖逖，闻鸡中夜有刘琨。

五陵佳气飘扬尽，谁识龙颜旧子孙。

聂守真

聂守真　读水云丙子集

别了金台尺五天，归来行橐夜光县。

剑横碧落琴收匣，云住青山水到渊。

锡宴屡陪蓬岛客，唱酬休忆蕊宫仙。

故家只在西湖上，好在晴光雨色边。

聂守真

聂守真　题汪水云诗卷

汴隄杨柳摇春风，翠华南幸紫禁空。

雕栏玉砌明月冷，羽人规作神仙宫。

苏堤杨柳飘晴雪，又见紫鸾催驾发。

沉香亭北莺乱啼，金殿又成诸佛刹。

东南王气一旦终，乾坤四海今会同。

兴亡成败自有数，不由人力由天公。

二龙南翔一龙北，凤隻鸾孤重铩翮。

南龙苦热北龙寒，鸾凤欲飞飞不得。

周原禾黍秋离离，含光草色春萋萋。

露盘应拆声动地，金铜仙人空泪垂。

来今往古知几代，赢颠刘蹶浮云改。

□平抵掌笑不言，会见桑田变沧海。

聂守真

聂守真　题汪水云诗卷

三日钱塘海不波，子婴系组纳山河。

兵临鲁国犹弦诵，客过殷墟独啸歌。

铁马渡江功赫奕，铜人辞汉泪滂沱。

知章喜得黄冠赐，野水閒云一钓蓑。

聂守真

聂守真　题汪水云诗卷

一曲丝桐奏未休，萧萧笳鼓禁宫秋。

湖山有意风云变，江水无情日夜流。

供奉自歌南渡曲，拾遗能赋北征愁。

仙人一去无消息，沧海桑田空白头。

聂守真

聂守真　咏胡妇

双柳垂鬟别样梳，醉来马上倩人扶。

江南有眼何曾见，争卷珠帘看固姑。

聂守真

聂守真　诏赦至感而有诗

乾坤杀气正沉沉，又听燕台降德音。

万口尽传新诏好，累朝谁念旧恩深。

分茅裂土将军志，问舍求田父老心。

丽正立班犹昨日，小臣无语泪沾襟。

聂铁峰

聂铁峰　寄题武夷

秋香扶我过仙家，□大眠云石迳斜。

九曲溪山闲日月，万年宫殿老烟霞。

吟筇尚带瑶阶藓，渡舫曾撑翠竹沙。

回首云深何处觅，洞箫吹落碧岩花。

聂有

聂有　句

莫愁千古难再得，只有画图传楚国。

聂致孙

聂致孙　登碧落堂

渺渺桑田注白波，幽幽花洞忆真多。

丹成已在风烟上，鹤返其如城郭何。

月下清池明老剑，云凝碧落听笙歌。

五陵王气龙沙近，傥乞飞霞侍玉珂。

聂致孙

聂致孙　秀文楼

讲馀衣袂受风轻，来与阑干共晚晴。

山倚南云屏迤逦，江迎西月锦鲜明。

道心千古飞鸢接，秋意一楼宾雁横。

老柏上头天尺五，莫歌金石出商声。

聂致尧

聂致尧　祥符寺

诸峰回合处，古木抱松林。

月占秋廊静，云侵昼殿阴。

有泉通石眼，不火沸池心。

洗净多生垢，天风更梵音。

聂子述

聂子述　曾公道夫出示先世手泽斂衽拜观之馀敬题二小诗

香瓣平生满意熏，更参曲阜问关津。

祗宜黄阁官尊贵，不敢近前丞相嗔。

聂子述

聂子述　曾公道夫出示先世手泽斂衽拜观之馀敬题二小诗

一门翰墨森圭壁，诸老题评粲锦花。

珍重云仍好收拾，夜虹贯月定君家。

聂宗卿

聂宗卿　游黄山

陟冈寻胜迹，小径绕危岑。

高隐重云幕，间游乱石林。

因潜涤患水，如卧辟寒金。

松老青姿怪，岩空紫气深。

几宵惊客梦，半夜有猿吟。

我本神仙裔，徘徊称道心。

宁参　县斋十咏

宁参　县斋十咏　波纹石

何必观春渚，他山质自奇。

危层分荡漾，峭碧认逶迤。

禁陛宜相接，星机好共支。

高空如有阙，一补未为迟。

宁参

宁参　县斋十咏　藏书阁

洞陃前轩峻，危梯趣若何。

绿苔生未遍，缥帙聚还多。

晓幌吞清旭，秋栏拂静柯。

犹怜铅笔在，公外独频过。

宁参

宁参　县斋十咏　古植槐

谁知深固久，根怪蛰龙形。

自著三冬市，空怀八命庭。

馀清蝉始噪，茂绿雨初经。

未便惭群木，犹怜桂有馨。

宁参

宁参　县斋十咏　石席

结粹从天匠，周方出翠峦。

宁知磨琢易，须信卷舒难。

角枕清同置，藜床雅并观。

公馀聊偃息，空觉病肤寒。

宁参

宁参　县斋十咏　思齐楼

高闬营层构，翚飞势自伸。

已闻能赋客，空忆带星人。

彫槛凭秋迥，朱扉敞汉新。

龟趺清刻在，谁共继芳尘。

宁参

宁参　县斋十咏　惟勤阁

自责思前古，徒名是永怀。

善声惭偃室，幽兴类萧斋。

未报投虚刃，空防肆毒材。

恪居知有地，{绳纟换亻}俛竞相谐。

宁参

宁参　县斋十咏　习射亭

危亭当旅进，飞镝共星鸣。

才奏蘯蘩节，空闻霹雳声。

泽宫期并胜，相圃忆偕行。

敏手无虚发，由来已鹄平。

宁参

宁参　县斋十咏　小庭松

挺质依雕槛，盘根似旧峰。

美材高并接，强榦直相容。

度夕寒声细，凌秋翠影重。

当轩何郁郁，应只待秦封。

宁参

宁参　县斋十咏　永益池

唐贤遗胜地，天泽引初深。

未起朝宗势，先资济众心。

净惟涵宝刹，微或鄙蹄涔。

爽气何偏早，群蛙一夜沉。

宁参

宁参　县斋十咏　载荣桐

几年惟悴质，一旦类生稊。

玉甽青初满，银床绿乍齐。

雅胜玄雨润，高称峄阳低。

况有苍姬叶，还当副剪圭。

宁某

宁某　嘉鱼池

四百峰峦隐画屏，翠光楼阁起山溟。

高侔太岳千山小，势镇乾坤万古青。

石洞猿啼烟月落，嘉池龙起水云腥。

临流矶上谁遗迹，隐约仙人窦子明。

宁瞻

宁瞻　句

道高轩昊名犹晦，礼绝嵩衡位始尊。

牛士良

牛士良　红梅

陇头人未来，江南春几许。

惆怅玉笛声，吹落胭脂雨。

欧良

欧良　句

璧固君所寄，镜亦妾所惜。

乍可返君璧，妾镜不可得。

欧良

欧良　句

红黄冬树叶，紫翠夕阳山。

欧演

欧演　通天岩

每逢胜境便留神，一路桃花别汉秦。

绕刹苔封高士蹟，临溪客问野人津。

纡回松竹看非俗，罗列山川识有真。

踏遍岭头天尺五，飘飘已觉迥风尘。

欧阳程

欧阳程　题铁作池上亭

凿开幽境泛流萍，回合波閒小洞庭。

寒影倒吞凌汉树，冷光高浴半天星。

鱼翻锦鬣波纹皱，鹭洗霜翎水气腥。

昨夜蛟龙忽飞去，满天风雨震雷霆。

欧阳鈇

欧阳鈇　卜居

此生老矣益飘零，汤饼来年又何所。

是身如寓敢求安，更筑小轩名以寓。

凭谁叫阍与帝语，有客多艰乃如许。

水花为客啼红雨。

欧阳鈇

欧阳鈇　禾山秋兴

生计嗟乌有，谁人问子虚。

西风五更雨，南雁数行书。

衰朽儿童笑，飘流岁月馀。

秋深新病起，吾志在吾庐。

欧阳鈇

欧阳鈇　禾山秋兴

夜起集万感，胡为淹此留。

诗成夔子国，人在仲宣楼。

络纬声中泪，芭蕉雨里愁。

遥知屡门倚，应念有方游。

欧阳鈇

欧阳鈇　和伍武仲

未知一岁於此水，几回照影惭栖栖。

失身竟堕管城计，错路不为田舍儿。

欧阳鈇

欧阳鈇　句

故人惊会面，新恨说从头。

欧阳鈇

欧阳鈇　句

爱山如爱酒，畏暑如畏虎。

出门寻旧游，缺月四更吐。

欧阳鈇

欧阳鈇　句

读书岂为官。

欧阳鈇

欧阳鈇　句

更阑待月华，风露寒欲僵。

欧阳鈇

欧阳鈇　句

月白玄猿哭，更残络纬悲。

欧阳鈇

欧阳鈇　句

梦回金马玉堂上，文在冰瓯雪碗中。

欧阳鈇

欧阳鈇　句

梦回千里外，灯转一窗深。

欧阳鈇

欧阳鈇　句

心清时自暑。

欧阳鈇

欧阳鈇　句

青山如故情非故，芳草唤愁诗遣愁。

欧阳鈇

欧阳鈇　句

扰扰征人相顾语，萧萧落木不胜秋。

欧阳鈇

欧阳鈇　句

谁知花过半，才与酒相寻。

欧阳鈇

欧阳鈇　句

天上张公子，云间陆士龙。

欧阳鈇

欧阳鈇　句

细雨双飞鹭，寒蓑独钓船。

欧阳鈇

欧阳鈇　句

巷南巷北人招饮，一雨一晴花耐看。

欧阳鈇

欧阳鈇　句

千里归来人事改，十年犹幸此身存。

欧阳鈇

欧阳鈇　句

语离遽何许，话旧复何时。

欧阳鈇

欧阳鈇　句

风色似传花信到，夕阳微放柳梢晴。

欧阳鈇

欧阳鈇　句

有客过门湖海士，隔篱呼酒咄嗟间。

欧阳鈇

欧阳鈇　绝句

恋树残红湿不飞，杨花雪落木生衣。

年来百念成灰冷，无语送春春自归。

欧阳鈇

欧阳鈇　绝句

桑麻得雨更青葱，芍药留春结晚红。

怪得鸟声如许好，此身还在乱山中。

欧阳鈇

欧阳鈇　绝句

为怜红杏亚枝斜，看到斜阳送乱鸦。

又是一春穷不死，天教留眼看莺花。

欧阳鈇

欧阳鈇　绝句

篷窗卧听疏疏雨，却是芭蕉夜半声。

烟浪蔽天天倚盖，略容一点白鸥明。

欧阳鈇

欧阳鈇　示二子

先君以官贫，我仍遗以安。

但愿两儿健，扶持一翁孱。

何须待门生，悠然柴桑閒。

欧阳鈇

欧阳鈇　游愚堂

闻说名园尚修竹，花压颓垣笋穿屋。

雨痕半掩壁间题，饥鼠跳梁狐昼啼。

前人已为后人笑，后人更使谁人悼。

呜呼全盛几时奈衰何，古人兴废何其多。

欧阳建世　游金庭观

右军平昔爱观鹅，尚有池塘聚渌波。

但见当时尘迹在，徘徊终日对嵯峨。

欧阳景

欧阳景　句

最是风流堪赏处，美人收作裛衣香。

欧阳景

欧阳景　句

清明时节正稼芳。

欧阳景

欧阳景　句

篇向蜀都呈巧样，被人翻入锦纹头。

欧阳景

欧阳景　兴玉泉长老

金鉴来觅玉泉书，金玉相逢价倍殊。

到了不干藤蔓事，葫牙自去缠葫虎。

欧阳麟

欧阳麟　状元峰

一峰高耸上参天，地势钟灵出状元。

雪霁乍疑抽紫笋，云开忽见吐青莲。

平明远捧金乌小，薄暮高擎玉兔圆。

独羡唐家贤父子，芒名留得后人传。

欧阳谦之　题睢阳五老图

厚德良多积善根，贤才他日在儿孙。

当知相里非凡婿，岂有陈平久席门。

五老绘图千载誉，群公诗礼百年存。

凭君挟取传家学，青史贤良有后昆。

欧阳庆甫　刻石

地僻人稀能几家，清泉漱玉石欹斜。

客来访我惭无具，洗甑炊香更点茶。

欧阳守道

欧阳守道　钓雪歌

上天同云兮雨雪其霏，之子于钓兮在水之湄。

鱼潜於渊兮不可求思，泌之洋洋兮可以乐饥。

欧阳守道　索胡学圣诗

为候君诗十日留，无诗何以别交游。

自缘白雪难於和，莫把明珠暗处投。

往施固惭三不报，此鸣傥许两相酬。

今番但挈空囊去，湘水湘山段段愁。

欧阳守道　题兴善院净师月岩图

君不见长安市，扰扰行人如聚蚁。

不惟贾客与廛民，往往完冠绅大夫士。

投身闹处思山林，欲归未归长苦心。

夜深灯火如白昼，呕哑弦管喧繁音。

孤客欲眠眠不得，四更五更人暂息。

忽然车毂鸣枕中，百官朝早传呼亟。

我时起坐一喟然，推窗孤月方流天。

嗟哉市朝不知夜，挹此清景何由缘。

归求重觅糜鹿伴，尘劳余业犹羁绊。

高僧过我出画图，月照岩心僧仰看。

有岩有月尽佳哉，僧叉不俗何方来。

此岩岂是南海观，不然五台峨眉雁荡到台。

岩空月圆僧静坐，不用话头劳勘破。

人言腰钱骑鹤上扬州，何如岩中月下从僧游。

欧阳守道　为琛上人题

今日有心还有累，当来无窗亦无宽。

难将世事眉双皱，尽付尘缘指一弹。

烦恼不从生处有，应酬都向梦中看。

不知向去宽多少，万里秋空孤月寒。

欧阳献

欧阳献　答田端彦

莫嗟骐骥老，不识云台仗。

北骥天所脱，未易论得丧。

欧阳献

欧阳献　赠田端彦

守节固穷匪易事，铁中谁许斗铮铮。

闻道新除右仆射，难留高卧老先生。

能令余党留残息，必有昌言佐盛明。

我欲效颦嗟老矣，西风回首涕纵横。


欧阳詹

欧阳詹　公宇芦

渔家分得两三茎，公退徐吟思倍清。

官满不将归旧隐，萧萧留与后人听。

欧阳詹

欧阳詹　句

啼猿非有恨，行客自多悲。

不知吹者意，何似听人心。

横琴遮远洞，举手出高峰。

鸥阳凯士　句

冰姿元住藐姑山。


盘翁

盘翁　句

孟光到老不晓事，刚道还山活计非。

盘隐末子　句

桃林我忆放牛日，茯圃谁思逸马时。

庞昌

庞昌　赠养素先生

圣泽浓云隐逸身，道装宜用葛为巾。

祝融峰下醉明月，绿水源头钓紫鳞。

曾见海桃三结子，不知仙豆几回春。

他年我若功成去，愿作云桥跪履人。

庞籍

庞籍　到塞后有怀青社

初到营陵春始回，泱泱风物接梧台。

鱼鹽利重通阛盛，筝瑟声和宴席开。

天妹肤云连岱色，海中灵药慕仙才。

早知未许身间去，悔舍尧田石润来。

庞籍

庞籍　记异

冬至子时阳已生，道随阳长物将萌。

星辰赐告铭心骨，愿以宽章辅至平。

庞籍

庞籍　经严子陵钓台作四首

翠岫临寒濑，先生老此中。

钓耕轻万乘，要领戒三公。

入宿星躔动，归来世网空。

何人知此意，千古激浇风。

庞籍

庞籍　经严子陵钓台作四首

道闭宁濡足，时平亦括囊。

故人登世帝，清濑自吾乡。

渭叟非真钓，商奴是诈狂。

先生不可问，天外一鸾翔。

庞籍

庞籍　经严子陵钓台作四首

闻个狂奴足，生平在草莱，

不荣升帝腹，宁自蹋鱼台。

步武中朝下，胼胝故国回，

沧浪重一濯，京雒有尘埃。

庞籍

庞籍　经严子陵钓台作四首

长天杳杳道冥冥，一土孤风达至精。

云若有心应有著，鱼缘轻饵是轻生。

何人楚泽三年放，此地家滩苯里清。

应宿将臣皆列土，未将烟水博功名。

庞籍

庞籍　句

田园贫宰相，图史富书生。

庞籍

庞籍　句

蜀道盘纡去不迷，故园犹在武阳西。

庞籍

庞籍　句

毗耶长者入街初。

庞籍

庞籍　句

巢凤阁边劳远梦，系龙桥下认前题。

庞籍

庞籍　窃闻集贤侍郎政成公暇时出游览因念青社境物之胜长句四韵奉奇

政报公馀称雅怀，两城烟树尽楼台。

波通龙口春戏盛，云入山门晓望开。

园馆有诗书命笔，海邦无寇破蛮才。

当时不俟交符印，恨失岚亭展宴罍。

庞籍

庞籍　送馀姚知县陈最寺丞

需头章薦重，方底诏除荣。

人比鸣琴令，官参梦马卿。

菰烟吴地景，涛鹭浙江程。

美政应天报，姚虞旧俗清。

庞谦孺

庞谦孺　表侄赵文鼎监税传才拙所定九品杜诗说正宗作诗告之

平生竭力参时句，久矣冥搜见机杼。

岂惟蕴蓄彻遮栏，要使幽深尽呈露。

君今学诗叩妙理，颇已具眼识精粗。

他年陶冶融心神，好与造化开门户。

读之便感谁使然，若见其事在其处。

会须体物夺天机，便可分庭抗李杜。

风骚乐府久寂寞，但见坡谷正驰骛。

君才妙龄中科选，第恐此道非先务。

诗分九品吾所创，妄与正宗陃行路。

君今持此俗谁论，勿使群言生谤怒。

庞谦孺

庞谦孺　答何中丞伯寿

三开皇舆驻武林，宫前新柳渐成阴。

西湖风月愁难度，艮后岳峰峦梦枉寻。

老马惊思归汴路，寒江吼激破胡心。

白蘯洲上怀乡久，夜夜啼鹕卧未深。

庞谦孺

庞谦孺　古诗

处身乾坤中，适意乃其常。

贫贱亦天然，尤怨徒自伤。

平生曲命薄，守已岂不良。

量分稍过差，神理翻百殃。

荀无济世具，希进未免狂。

鄙哉绵上人，远迹空潜藏。

市朝车马喧，不碍松菊芳。

何妨著衣冠，用舍姑逢场。

傥无侥倖心，世亦不见戕。

庞谦孺

庞谦孺　古诗

十旬五旬病，三日两日饿。

闭门本求安，岁月不可过。

秋成尚百日，急迫如星火。

西风吹楸林，木叶朝来堕。

夕阳下城头，蟋蟀鸣户左。

褰裳临溪水，照影非昔我。

悲歌动邻里，惨惨风满座。

怀深声愈凄，辞绝意难和。

人生一世间，太半逢坎坷。

为乐须及时，倏忽伤老大。

庞谦孺

庞谦孺　古诗

西风正浩荡，出门无所寻。

强起理菊花，聊以慰我心。

傍篱见南山，经旬阻秋霖。

岂不欲傲游，虑此泥泞深。

凉飚带寒烟，暝色著高林。

归鸟未遑栖，槭槭风叶吟。

游子悲故乡，感吠岁月深。

一室蔽蓬蒿，空壶绝孤斟。

徘徊东墙下，仰视林端参。

耿耿夜何长，白露湿衣襟。

庞谦孺

庞谦孺　古诗

初日照池底，游鱼戏涟漪。

落日延西林，蜻蜓弄斜晖。

忘情体自适，不但禽鸟微。

以兹慰心胸，富贵如何违。

舍策看清溪，步屧临荆扉。

青天委长流，孤云无所依。

居然忘物我，身我忽若遗。

庞谦孺

庞谦孺　古诗

凡人种园花，但取红紫丽。

今我种园花，所乐在生意。

侵晨草露湿，园林有清气。

寝兴不裹首，散策绕花次。

次第除繁枝，分明去浪蕊。

客至旋结襟，舍柯惜馀味。

新稍才过屋，弱干渐拂地。

是中有深趣，欣然心自慰。

庞谦孺

庞谦孺　古诗

送客出河门，返手闭篱关。

归来悬午窗，坐看屋上山。

众雏困未觉，捣药声已残。

倦鸟止不飞，鸡犬亦在栏。

高林静白日，时觉鸟声闲。

庞谦孺

庞谦孺　古诗四首呈刘行简给事丈

人生寄寒暑，销铄如然薪。

但见烈火炎，倏忽糜灰尘。

不过数十改，即已无此身。

岂不甚哀哉，言之为酸辛。

达士易与足，一饱即自促。

遇者运多途，贪婪丧其真。

如此不饮酒，徒为世上人。

庞谦孺

庞谦孺　古诗四首呈刘行简给事丈

一室守丘壑，四海无遐想。

乐此邻里欢，坐阅草木长。

燕寝北窗下，枕几遂俯仰。

清风动柴荆，白日照穷巷。

接目有佳色，到耳无惊响。

乐哉心迹安，庶保神气养。

百年茅檐旧，邈矣千载上。

庞谦孺

庞谦孺　古诗四首呈刘行简给事丈

少年负豪气，乃心在有为。

天下非我能，胡为久栖栖。

圣贤即在上，治具皆设施。

一廛为天氓，岂不乐在兹。

但愿禾黍肥，富贵从此辞。

雨露被乐皋，草木含华滋。

一物遂生成，仰荷皇天私。

努力且加外，已矣复何期。

庞谦孺

庞谦孺　古诗四首呈刘行简给事丈

人无百年期，乃为千岁根。

蓄积为众鷕，此意古所敦。

悯余贫贱士，窘束未易论。

今岁夏潦至，信宿水浸门。

旧粟已告竭，新稼无一存。

朝分糠籺餐，暮掇藜藿吞。

一身未保活，况敢念子孙。

虽云伤我怀，赋命不可奔。

未死尚为氓，一息犹天恩。

庞谦孺

庞谦孺　还至呈兴春事已过绿阴木森然小圃可爱摘青梅尝煮酒一首

为客清霜重，归来夏木苍。

鸡鹅惊甚大，童稚觉微长。

花絮今无迹，园林未肯荒。

青梅应可摘，腊摘要开尝。

庞谦孺

庞谦孺　郊居九日

树夹门方正，谷侵岸雙。

水摇云影动，风抑鸟声回。

篱缺舟常过，庭空客不来。

故人经岁月，又见菊花开。

庞谦孺

庞谦孺　绝句

小雨收溪北，微云没舍西。

地暄鹦鹉斗，日暖鹧鸪啼。

庞谦孺

庞谦孺　绝句三首

楚天落日暮云浮，痛饮狂歌不觉愁。

醉眼山光似乡曲，怎知身在汉江头。

庞谦孺

庞谦孺　绝句三首

汉口风光恼杀人，绿杨无数绕江津。

草堂日日来新燕，钓艇时时得锦鳞。

庞谦孺

庞谦孺　绝句三首

大别寺前春草深，凤栖山下汉江清。

空村野陇谁为主，赖有流移旅客耕。

庞谦孺

庞谦孺　日暮

水底晃微霞，孤村古路叉。

稻檐排冻雀，牛背落昏鸦。

行客犹贪路，归帆未到家。

交游书札断，寂寞过天涯。

庞谦孺

庞谦孺　使虏遇汴京作

苍龙观阙东风外，黄道星辰北斗边。

月照九衢平似水，胡儿吹笛内门前。

庞谦孺

庞谦孺　题渡水罗汉画

偏袒右肩赤一膊，开颜含笑不作恶。

广深莫种金莲花，故使浮杯衬双脚。

心既忘形亦忘怖，徒使旁观毛发竖。

本无行止令人图，竟到彼岸归何处。

我知画者意识真，是故古来传到今。

亦无此心可得惊，亦无此身可得沈。

浪头乘风正得路，不动诘严几时去。

从今不往亦不还，一幅之间作常住。

君不闻古人只作如是观，请公莫问何以故。

庞谦孺

庞谦孺　闻虏酋被戕淮南渐平喜而作诗

圣主久临御，戢戈息生娄。

狂胡犯天纪，躣马舍虏庭。

四海涨烽烟，白昼亦晦冥。

不惟师无名，岂有间可乘。

大将失经略，淮壖气如蒸。

虏骑犯和州，采石势不胜。

登坛刑白马，意气甚凭陵。

朝廷颇忧虞，众心若摇旌。

谁知肘腋祸，自彼萧墙兴。

皇天相我多，一失遂有能。

黔黎卖钗钏，果见酒价腾。

坐收不战功，宵旰今已宁。

宸章粲星斗，蜂目见丹青。

行行若死然，此亦不足称。

谁云暴无伤，以兹庶可懲。

庞谦孺

庞谦孺　闻虏人败于柘皋作口号十首

正阳门下草还生，宫殿无人也自春。

上皇昔日登临地，愁杀当时老大臣。

庞谦孺

庞谦孺　闻虏人败于柘皋作口号十首

铁鹞乘时转海津，兜牟闪闪白如银。

只今边郡羞投拜，淮北淮南正杀人。

庞谦孺

庞谦孺　闻虏人败于柘皋作口号十首

文武宣和盛两班，当时都道取燕山。

三京随手残烧尽，今日谁迎二圣还。

庞谦孺

庞谦孺　闻虏人败于柘皋作口号十首

黏罕中间陷两京，当时兀术尚无名。

如今索斗无时了，不使山川见太平。

庞谦孺

庞谦孺　闻虏人败于柘皋作口号十首

胡马纵横压上流，朝廷岁岁讲防秋。

相公必欲安淮甸，早发官兵扰寿州。

庞谦孺

庞谦孺　闻虏人败于柘皋作口号十首

京口人来说禁江，似闻胡骑再跳梁。

夜来急递传新报，见说官军战顺昌。

庞谦孺

庞谦孺　闻虏人败于柘皋作口号十首

闻道诸军遣军嵬，柘皋合战打头回。

不烦宣抚亲提剑，铁塔前锋一布摧。

庞谦孺

庞谦孺　闻虏人败于柘皋作口号十首

战伐无多生女真，人传强半是签军。

可怜尽死天兵手，但恐官家不得闻。

庞谦孺

庞谦孺　闻虏人败于柘皋作口号十首

一自官军报捷频，番人无数愿归明。

渠魁未必能方略，所恃多多以力争。

庞谦孺

庞谦孺　闻虏人败于柘皋作口号十首

今年太岁火逢辛，火德炎炎照紫宸。

眼看点虏遭天破，未必期廷用一人。

庞谦孺

庞谦孺　无题二首

春风桃李容，能昨几进好。

谁怜涧底花，自对春风老。

庞谦孺

庞谦孺　无题二首

可惜花无主，分明枉过春。

谁怜桃李艳，却属路行人。

庞清孙

庞清孙　句

当时若为苍生出，安得云溪不朽名。

庞淞

庞淞　致爽轩

平生珍货不肯市，岁岁梅花伴幽独。

买邻不用一钱费，风月逢原俱取足。

裴大亮

裴大亮　广慧教寺

政馀飞棹入烟村，数里菰蒲接寺门。

惟爱弁峰供醉眼，役人诗思到黄昏。

裴大亮

裴大亮　题西岩寺三绝

清溪如鉴照行人，谷鸟山花景渐新。

五马频来无别事，为思江上若邪春。

裴大亮

裴大亮　题西岩寺三绝

几领笙歌来赏胜，为怜山水每忘归。

洞中时与林僧语，不信红尘有是非。

裴大亮

裴大亮　题西岩寺三绝

□□□□送行人，山水清音益怆神。

莫惜少留题石□，□□□□□红尘。

裴道人

裴道人　歌

好酒吃三盏，好花插一枝。

思量今古事，安乐是便宜。

裴极

裴极　题碧沼

一沼光涵四座寒，夕阳回首更凭栏。

凭师早把香莲种，他日期来结社看。

裴良杰

裴良杰　大涤洞留题

杖屦乘闲历众山，俄惊凡迹到仙坛。

清潨潄玉一川媚，瑞气浮空两洞寒。

风入乔松琴弄操，烟笼远岫灶烧丹。

我今聊此凝双眼，徒觉壶中世界宽。

鸠杖先生旨趣深，探直搜隐事幽寻。

顶头有眼谁能识，心鉴无尘物莫侵。

洞里烟霞人不老，水边花木自成阴。

乞师金鼎丹炉火，为慰平生觉道心。

裴良杰

裴良杰　游虎丘

顾我江湖旧壮怀，家林终是事尘埃。

登临直到秋方好，行乐只因山远来。

剑石池边须笑适，花亭月下约徘徊。

自惭俗驾非名胜，窃恐山灵为勒回。

裴士杰

裴士杰　和孔司封题蓬莱阁

山卧龙形阁枕山，檐楹高起太虚间。

风来宛讶鸣箫瑟，客至宜闻振佩环。

暂赏已能消浊虑，久居应不老朱颜。

苍烟渌水无穷趣，绝胜尘纷走世寰。

裴相如

裴相如　游洞霄山

人间三十六洞天，各有邃道通神仙。

兹山九锁路曲折，中开五洞栖云烟。

东游大涤望天柱，西登石室观飞泉。

穷幽讨胜足未倦，明月忽堕青崖颠。

山中道士借一榻，夜半猿鹤惊人眠。

明朝又复出山去，白云回首空凄然。

裴愈

裴愈　句

杨柳影疏秋霁月，梧桐叶坠夕阳天。

裴愈

裴愈　句

东吴山色家家月，南楚江声浦浦风。

裴煜

裴煜　多景楼

登临每忆卫公诗，多景唯于此处宜。

海岸千艘浮若芥，邦人万室布如棋。

江山气象回环见，宇宙端倪指点知。

禅老莫辞勤迓候，使君官满有归期。

裴煜

裴煜　送程给事知越州

邦人偏喜使君回，隔岁腰金护漕来。

梓里万□青锁闼，偃蕃聊寄小蓬莱。

中和已乐宣风职，平易还施报政才。

休论引年祈退尚，即图旧德陟公台。

裴煜

裴煜　岘山

襄阳有佳山，名著无如岘。

尝休贤达足，我独愧未践。

君侯把麾符，政暇兴不浅。

命车极登临，旌旆随谷转。

心思关钜平，息树宜勿剪。

于今戴清风，整整如冠冕。

高碑本堕泪，雨渍至苔藓。

庙祠委榛芜，奚劝千载善。

驰章动天听，口以功烈侔。

果闻帝曰俞，恢宇明祭典。

哦诗序其事，笔锐犀可剸。

景无一发遗，粲若丹青展。

乃知览观时，非止在游衍。

声气异工同，美从江汉显。

彭昌诗

彭昌诗　游金精山陈千峰索和

仙去时移境尚同，岩花开落为谁容。

歌沈石鼓泉空响，局冷纹枰雾半封。

山上丹桃无核种，甑头青{左食右迅}自机舂。

翠眉不是人间俪，笑杀王孙不再逢。

彭乘

彭乘　句

最是萧萧句，无人继后尘。

彭乘

彭乘　句

汤汤散作家家惠。莫与贪泉一样看。

彭乘

彭乘　赠哈化成

不见陵阳喻化成，令人西望愈伤神。

近闻养素多栽药，耕破青山十里春。

彭从虎

彭从虎　游淡山岩

竹苞未翦山虽纲，福庭胜概难穷搜。

天公念此久闭塞，密召五丁诒劂谋。

巽维一夕启邃窦，光圆瓮牖端相侔。

方床翠屏广罗列，药臼香山深抉锼。

道人振锡蟒潜遁，处士化石岩中留。

训狐昨夜又鸣报，果是五马今朝游。

彭大辩

彭大辩　大涤洞天留题

潦水才平岸，新篁尽出林。

远山云黛锁，弱草烧痕侵。

覆载乾坤大，桑麻雨露深。

干戈犹未已，袖手且常吟。

彭大辩

彭大辩　大涤洞天留题

松风到晓声幽微，曲江漏尽天河低。

平明游子出门去，家住葛洪丹井西。

彭大年

彭大年　楚萍歌

云梦青兵蟠楚薮，萍实江边大如斗。

故垒摧颓百战余，旧事流传千载后。

青崖半裂玄猿吼，空坡突过黄狐走。

山深落日少人行，寂寞鸣蜩在高柳。

湖江入梦倏三年，慰我漂零一杯酒。

群盗虽降汉赤眉，故侯惯作秦黔首。

彭德远

彭德远　双溪亭

雨过画桥跨蝃蝬，月明玉塔卧晴澜。

景全堪作吾乡冠，还有沈碑客未看。

彭龟年

彭龟年　别刘寺簿子澄赴州倅

新蝉鸣高柳，轻鸥弄晴川。

浮家作远游，觞热岂所便。

武昌古都会，形胜两国肩。

貔貅杂民居，烽火照敌边。

朝廷重牧守，尤需治中贤。

君侯文章家，班马不敢先。

墨庄一种子，落实今几年。

瞠乎出其后，独得道学传。

诚身自孝悌，玩理潜天渊。

悠然静中春，汹汹风涛前。

四海满誉望，诸公争挽牵。

容台志不舒，别驾用未专。

去就抑何心，行可吾亦然。

余也沟渎质，误辱青黄妍。

工夫恳切切，习气犹拘挛。

居然作别离，欲别思绵绵。

彭龟年

彭龟年　别孙隐甫

君家金石台，我家富寿冈。

十馹苦不远，半世成相望。

我为一贫驱，触热来帝乡。

尘垢面未頮，郁结志不强。

下马忽见君，喜剧几欲狂。

未语心己倾，既坐形俱忘。

醒我醉梦中，祓我冰雪旁。

主人知客深，对著夜雨床。

犹恐客意短，渠渠罗酒浆。

蟹鳌擘新肥，荔子含生春。

晚归候月影，早游趁湖光。

都城六月中，公卿簿书忙。

而我乃舆君，专此风露凉。

笑语虽杂乱，理到味自长。

平生区区愿，恰此一月尝。

遽然委我去，令人热中肠。

儿女惜别离，丈夫重行藏。

敢因杯酒行，感慨徒悲伤。

君去起我思，彩衣拜重阳。

愿言各努力，白发行中堂。

彭龟年

彭龟年　别徐商老奉祠归清江五首

平生兄弟间，聚少散亦多。

欲作对床梦，奈此往复何。

彭龟年

彭龟年　别徐商老奉祠归清江五首

法许公不许，法不如公严。

公不为我留，宁避世俗嫌。

彭龟年

彭龟年　别徐商老奉祠归清江五首

我归不能休，公去不可挽。

依依原隰间，相对意无限。

彭龟年

彭龟年　别徐商老奉祠归清江五首

尝觇金匮书，遗逸穷冥搜。

肯令太史氏，挽作周南留。

彭龟年

彭龟年　别徐商老奉祠归清江五首

离离鸿雁行，漠漠鲈莼秋。

谁独无此情，何以写我忧。

彭龟年

彭龟年　别宜春柯宰

秋风掠梧桐，岁月去如掷。

功名趁强健，君子有行役。

朝家政急贤，黼座不满席。

巍巍庙堂望，留客良独惜。

谁为君兰言，亦有子公力。

居然怀墨绶，欢喜动颜色。

宰邑世情难，指作富贵厄。

公尝为我言，百里岂摈斥。

虽无槐鼎贵，均是代天职。

人方事趣办，声誉已赫赫。

公独安其常，容与不可迫。

静观物议定，岂止较寻尺。

愿公充此心，寿此一世脉。

行行见天子，清问下文石。

区区尝试语，要不若亲历。

公看江南贫，此岂州县责。

彭龟年

彭龟年　别袁州司户司马行二首

四海司马氏，大州从事贤。

剸裁无剧务，抑郁已三年。

人在甘棠里，梦回春草边。

知音有当路，何日践英躔。

彭龟年

彭龟年　别袁州司户司马行二首

一见已草草，那堪更别离。

事当防快意，学亦进潜思。

此道今谁语，如公岂我私。

何时一窗下，重与论心期。

彭龟年

彭龟年　别张袁州五首

爱民有诚心，发有非己私。

齐王累己见，乃以小大移。

冠履自贵贱，痛痒一体随。

万事有定理，应之当坦夷。

傥以我好恶，安非真是非。

光风霁月中，宁许栽藩篱。

彭龟年

彭龟年　别张袁州五首

富贵不可求，名节可不修。

韩公三上书，所愿略不酬。

柳子百世文，莫洗一日羞。

要须外无累，乃免罟获忧。

青青最高松，藤萝所绸缪。

繁阴岂足羡，试看风露秋。

彭龟年

彭龟年　别张袁州五首

袁人思君侯，事齐皆甘棠。

君侯亦念之，疾苦如己伤。

向来趣引输，诏许仍旧章。

抗蔬论不足，古人所未尝。

此请久不下，公归奏明光。

渠侬未知公，尸祝无相忘。

彭龟年

彭龟年　别张袁州五首

弦急无和声，行疾多窘步。

从容应万变，乃有天下度。

先生经纶才，所至祛百蠹。

一州直易耳，治者弗敢措。

弱翁霁威严，犹被功名误。

孰知观过仁，一蹴超圣处。

彭龟年

彭龟年　别张袁州五首

平生学不力，莫移资禀偏。

疏愚寡周防，戆直绌巧谝。

出身仕官府，何幸依仁贤。

朴樕本无庸，刻画几成妍。

江湖政浩荡，云汉难攀缘。

何以慰我思，一语当韦弦。

彭龟年

彭龟年　别赵运使二首

君子岂无欲，有欲未足忧。

百计护此短，此心尚可求。

向来畏人言，言者不肯休。

不畏固未可，无言我谁尤。

事当究本源，琐细不足筹。

有疾不忌医，膏肓尚能瘳。

彭龟年

彭龟年　别赵运使二首

用民如用焉，可御不可驰。

论人如率医，贵常不贵奇。

古琰才智士，日与功名期。

傥遂李广侯，文帝数乃奇。

先生盘石宗，一节江南归。

圣皇夜半席，宁以鬼神移。

遥知清问下，万里寄一辞。

当使觳觫牛，不独见乃知。

彭龟年

彭龟年　别周侍郎五首

东家十亩橘，治蠹苛天狱。

课童事剔决，生意长不足。

不如西家农，末麦上已熟。

一朝种子落，坐见天地绿。

彭龟年

彭龟年　别周侍郎五首

人便适性事，医乃逢其痴。

有药不投疾，但欲甘于饴。

安知万全方，非取类舌宜。

谁能味此苦，恐厌功效迟。

彭龟年

彭龟年　别周侍郎五首

太和到处萌，物各从所受。

老农嘉谷心，自觉秭稗丑。

道旁有荆棘，斤斧不得宥。

移根著山阿，吾亦付薪槱。

彭龟年

彭龟年　别周侍郎五首

鹊有护巢心，鸦负夺巢力。

纷争互胜败，卒乃覆其室。

鲁鸡本非鹄，伏鷇出羽翼。

我无拒尔心，万物同一息。

彭龟年

彭龟年　别周侍郎五首

创平痛方定，醉甚忽解酲。

乃作翻然思，遽能免心惊。

君子足远虑，小人无隐情。

有言傥鄙一，守口何如瓶。

彭龟年

彭龟年　病中招孙医士

冬冬才动热蒸蒸，直到更初渐渐清。

臓腑始坚今反利，痰涎愈盛气难平。

形容凋瘦真如鬼，耳目聪明粗似人。

自是虚劳无可说，更将经络为推明。

彭龟年

彭龟年　病足歌

马有足，疲驰驱。

牛有足，劳畲菑。

不如大阍无更好，终日兀坐如黏黐。

人言犹有深意存，螣蛇无足终能飞。

此心傥欲与日竞，莫道有足无亦病。

彭龟年

彭龟年　慈顺堂

我官广文馆，门巷正萧索。

王孙幸过我，开口有请托。

索诗慈顺堂，一再不可却。

人心有太平，此岂易描摸，

夭夭吹棘心，韡韡灿棣萼。

君方大欢足，天地费酬酢。

而我独零丁，诗复那可作。

因君索诗苦，谩荐尝试药。

中庸十五间，此理非外铄。

反身若不诚，为善终未乐。

彭龟年

彭龟年　次韵教授兄友惠柑

泮宫老潘贤且仁，分义浓如手足亲。

悬知故人在千里，健步远来缄墨新。

黄柑霜后愈精好，香味宛如包贡珍。

分赏且用涤烦渴，不救莱芜炊甑尘。

彭龟年

彭龟年　代张京尹贺皇太子生辰三首

问寝随天子，论经有帝孙。

千年几神圣，四世一乾坤。

盛德从心远，灵源自古存。

欲知天意近，九月似春温。

彭龟年

彭龟年　代张京尹贺皇太子生辰三首

神光开甲观，寰海作重阳。

世尽占人瑞，天应发子祥。

山河涵玉露，象纬泻银潢。

有道如三代，宁须不老方。

彭龟年

彭龟年　代张京尹贺皇太子生辰三首

青禁罗鸡戟，朱明出虎闱。

布宣当浩穰，简乐著精微。

有志窥成画，无材守一圻。

徒能歌圣子，重润更重晖。

彭龟年

彭龟年　登上封半山而雾大起叹而有作

忆昨雨霁投招提，五峰幻出如新沐。

僧言一月无此奇，正直由公感通速。

倾曦已没暝霭生，竚立危亭看不足。

遂扶晨策陵岖嵌，要识祝融真面目。

轻阴阁雨日将升，浅雾喷云生半腹。

晦明变化在俄顷，山鬼无端太翻覆。

东西南北杳不知，天柱诸峰固难瞩。

因思世事无不然，氛垢时多少清淑。

良辰一遇信可欣，浊世相遭匪予辱。

湘累为此赋远游，要待棋终看结局。

嗟我宁能待汝清，原隰征夫驾方趣。

安得韩公剑倚天，决断浮云取新旭。

彭龟年

彭龟年　读书吟示铉

吾闻读书人，惜气胜惜金。

累累如贯珠，其声和且平。

忽然低复昂，似绝反可听。

有时静以默，想见紬绎深。

心潜与理会，不觉咏叹淫。

昨夕汝读书，历响惊四邻。

方其气盛时，声能乱狂霖。

倏忽气已竭，口亦遂绝吟。

体疲神自昏，思虑那得清。

定能更隽永，温故而知新。

永歌诗有味，三复意转精。

勉汝讽诵余，且学思深湛。

彭龟年

彭龟年　鄂渚和章同年元荣邓教授友友微字韵

愚鲁何妨与俗违，夷途方始识心归。

源源自是渊泉出，杲杲宁关庭燎辉。

莫向天涯寻墨客，须知海内有公非。

一杯何得如前日，竹杖芒鞋语翠微。

彭龟年

彭龟年　鄂渚和章同年元荣邓教授友友微字韵

世情如水与天违，谁识春从岳麓归。

衮衮源流知有自，纷纷华鄂看相辉。

今人得似古时少，我拙从教俗子非。

且倒一樽寻乐事，奇章台上晚风微。

彭龟年

彭龟年　奉和御赐进士诗

昭回云汉揭天章，忽到人间足宠光。

必有颺言兴率作，不须击筑叹飞扬。

湛恩汪濊倾多士，密意绸缪际万方。

何幸小臣陪俊造，一如丰草在成康。

彭龟年

彭龟年　广寿

人孰炎寿，寿莫如德。

日新又新，终古不息。

学以明之，先正我心。

所欲既寡，山崇海深。

彭龟年

彭龟年　和安成彭清老五首

山有乔松隰有台，胸中日月太平开。

安车不入申公念，只恐诏从天上来。

彭龟年

彭龟年　和安成彭清老五首

闭户长吟何水曹，人间富贵九牛毛。

博山一缕清香永，余子不知更几刀。

彭龟年

彭龟年　和安成彭清老五首

铿锵金石三千首，吐纳云烟四十年。

自有山神回俗驾，不愁大尹触吟鞭。

彭龟年

彭龟年　和安成彭清老五首

里中诸老皆公识，破戒相过问故人。

顾我那能来重客，知公不薄少年新。

彭龟年

彭龟年　和安成彭清老五首

公余几上诗书乱，事简庭中雁鹜休。

乞我新篇洗凡俗，萧萧风雨打窗秋。

彭龟年

彭龟年　和李东老韵

胸中尘虑厌多多，强把诗书细刮摩。

幸有长官怜拜起，苦无公事碍吟哦。

自惭俗驾争相逐，不识高轩肯见过。

天阔雁寒人又远，一杯相属意如何。

彭龟年

彭龟年　和临江丙午鹿鸣宴诗韵

暖日轻霜作小春，冥冥鸿雁正来宾。

异时大比兴贤礼，今日元侯劝驾身。

西汉循良知贾谊，菑川父老送平津。

眼中俱是青云客，著我空惭迹已陈。

彭龟年

彭龟年　和临江庚子鹿鸣宴诗韵

风流蕴藉足仪型，小屈旌旗镇列城。

笔下雄深过班马，马中洒落似张程。

载赓宵雅推多士，宁许皇莄继大声。

闻说河南诗有序，从今亦有口传名。

彭龟年

彭龟年　和寿冈杨先生上丁四首

礼成绵蕝蕝固遐方，揭此威仪日月光。

他日抗章论祀事，贤侯不减汉平当。

彭龟年

彭龟年　和寿冈杨先生上丁四首

书窗兀兀到斜曛，羊胛烹来我亦欣。

莫讶广文官独冷，水光一抹当罗裙。

彭龟年

彭龟年　和寿冈杨先生上丁四首

未识平时活国方，只将诗句阅风光。

盘空笔力今谁敌，独扫千人不可当。

彭龟年

彭龟年　和寿冈杨先生上丁四首

竹暗横窗日已曛，我方酣寝学羊欣。

银钩铁画应无限，乞取先生一练裙。

彭龟年

彭龟年　和王弱翁七首

不作画梁燕，定非幽谷莺。

此心无著物，万事莫留名。

彭龟年

彭龟年　和王弱翁七首

猫头争立玉，黄雀剩披绵。

橘子生犹绿，江南十月天。

彭龟年

彭龟年　和王弱翁七首

漏恩余草木，苛敛察箕头。

犹有形骸碍，谁为根本忧。

彭龟年

彭龟年　和王弱翁七首

浓淡云山色，抑扬风水声。

体中有佳处，不是喜双清。

彭龟年

彭龟年　和王弱翁七首

晓日开屏障，篮舆行画图。

融融万物表，此处是规模。

彭龟年

彭龟年　和王弱翁七首

霜螯百镒重，人世一身多。

我意已凄惨，如君风味何。

彭龟年

彭龟年　和王弱翁七首

地熟桑麻易，村深气象醇。

此行真不恶，今日似阳春。

彭龟年

彭龟年　和向倅韵

误身利名场，无异一釜甑。

置之水炎间，谬以力取胜。

人生具天则，发见亦有证。

如水行地中，投隙即流迸。

但恐人欲纵，勃若一民横。

志师傥自强，万虑当退听。

谁能学禅伯，绝物以求定。

吾闻至人言，当识动中静。

万变不可齐，一念终难正。

口耳固在我，视听复谁令。

须从事上学，宁有物外性。

能用使太平，不用我何病。

斯言闻亦多，究竟终未莹。

从今三爇香，愿以公为镜。

彭龟年

彭龟年　和向倅韵

今日若驭风，前日如负甑。

乘兴试一出，意到即为胜。

芗林有高人，能识未病证。

谈锋不可遏，勇若春箂迸。

美名戒多取，夫子无太横。

钟期不世出，谁作山水听。

人生具物则，天命我当定。

起居孰非真，寂灭岂是静。

毫厘不密察，天地失其正。

圣学有终始，谟训严于令。

穷理以致知，持敬乃成性。

倘从口耳学，莫救膏肓病。

大本若不立，宁论语未莹。

涂泽欲自妍，何以逃水镜。

彭龟年

彭龟年　和向大夫坐韵

道义交情不用盟，鸣谦肯作震雷惊。

论功平勃非吾事，付与人间仔细评。

彭龟年

彭龟年　和徐思叔谢向大夫惠柑四首

萱草堂中乐泄融，豪家异味可能重。

政惭陆子怀无橘，锡类那知有颍封。

彭龟年

彭龟年　和徐思叔谢向大夫惠柑四首

满满风霜味正肥，厥包万里逐雕题。

封君莫羡传柑宠，清爽何如楂与梨。

彭龟年

彭龟年　和徐思叔谢向大夫惠柑四首

作诗浑似谭经载，夺尽从头席几重。

文木一经题品后，虚名不数大夫封。

彭龟年

彭龟年　和徐思叔谢向大夫惠柑四首

养生未得仙人术，治病徒寻药裹题。

安自从公橘中隐，细论火枣与交梨。

彭龟年

彭龟年　和袁州张守鹿鸣宴韵

太守兴贤极选抡，奏书飞上帝王阍。

几年雾隐南山豹，今日风抟北海鲲。

得士不孤天子诏，赠行仍有古人言。

向来劝驾应无此，且喜成周礼乐存。

彭龟年

彭龟年　和张宪吴园山居二首

轻辞绿野逐征夫，踏遍溪山总不如。

莫爱画图尝在眼，渠侬还亦爱吾庐。

彭龟年

彭龟年　和张宪吴园山居二首

参天乔木镇山川，栽种成阴知几年。

仰止名园今老矣，卷舒画轴思悠然。

彭龟年

彭龟年　胡广文以直养名堂余举伊川之说问之往反数十言终未判也再以是讯焉

以物养物，如水沃木。

推彼有余，益此不足。

惟直与气，如木有根。

本既充盛，枝叶自繁。

气言其形，直言其理。

与生俱生，无彼无此。

云何谓直，养此气耶。

直果外来，气内出耶。

孟氏此言，我知其自。

则以告子，以养外计。

谓直养气，其差则同。

疑其不然，愿启我蒙。

彭龟年

彭龟年　寄黄商伯兼简詹元善

今日蛮荒好，逢人说桂林。

只应一片雪，端在两公心。

祈望罗明月，生黎斸水沈。

滔滔迷所往，莫望指南针。

彭龟年

彭龟年　九日分韵得去字

昔从招提游，岸柳擘新絮。

那知再到时，叶落满庭署。

争如青青松，寒暑了不与。

古干屈龙蛇，依然旧游处。

触物转多时，何以消百虑。

陶潜早解此，撒手赋归去。

纷纷世俗流，何用苦欢饫。

试问皎然师，茶香得谁助。

彭龟年

彭龟年　酒醒

世间颠倒事，一切自酒出。

醒时清明心，醉后不可觅。

醉时颠倒苗，或发醒时实。

酒能醉人形，不能醉人心。

心傥有主宰，万变不可淫。

大禹恶旨酒，拜善功最深。

彭龟年

彭龟年　临江郡斋邀凉亭分韵得居字

子猷犹爱竹，爱竹意已疏。

著脚踏危机，肉相元未除。

要识竹情性，顾我求其初。

是中傥虚明，处处我与居。

公侯胸中竹，不受富贵锄。

平生对此君，意足不愿余。

炎天憩斯亭，洒洒凉风诸。

凉风不可招，招得还踌躇。

悠然忽相会，我知还似渠。

明朝有公事，此意当何如。

彭龟年

彭龟年　刘宗元索余赋愚谷古人以愚自命及命人者多矣余不暇辨姑以二绝言愚

以愚名谷意何如，肯以愚溪认作吾。

天地中间有真我，萧然陋巷不关渠。

彭龟年

彭龟年　刘宗元索余赋愚谷古人以愚自命及命人者多矣余不暇辨姑以二绝言愚

命谷为愚谷曰愚，人心难似谷心虚。

夫君若踏归愚路，坐断人间毁与誉。

彭龟年

彭龟年　盆花示儿

群儿爱盆花，如我爱其子。

但将养花心，委曲求诸己。

花不负人力，随时深浅红。

种学得如此，岂不慰乃翁。







卷268

彭龟年

彭龟年　庆元戊午临江劝驾多士凡由进士科进者皆预焉且沿乡人饮酒之意叙坐

太守兴贤隘九州，劝为之驾盛炎刘。

方今神圣四门癖，即日英雄一网收。

在藻久观鱣发发，食苹又听鹿呦呦。

来年候对春风仗，企首同趋晓月浮。

彭龟年

彭龟年　庆元戊午临江劝驾多士凡由进士科进者皆预焉且沿乡人饮酒之意叙坐

党里情疏孰继周，义年仅署竹冠刘。

燕毛不见三王盛，古意惊从一日收。

已许陈人观易易，再赓宵雅咏呦呦。

试将旅语从头记，七字应无一字浮。

彭龟年

彭龟年　劝输租

佃氓输课稍逡巡，排日呼来不厌频。

认取私家催米意，莫憎门外督租人。

彭龟年

彭龟年　上帅漕闵雨十首

天子治平切，一贤无王畿。

朝廷岂不重，赤子贫无依。

彭龟年

彭龟年　上帅漕闵雨十首

九雨当一晴，燥湿未应革。

那知平畴间，已作龟兆坼。

彭龟年

彭龟年　上帅漕闵雨十首

一冤旱三年，此理乃无欺。

乖和自相召，天意容何私。

彭龟年

彭龟年　上帅漕闵雨十首

文移急征输，追逮及圭撮。

安得语里胥，反手逐旱魃。

彭龟年

彭龟年　上帅漕闵雨十首

豪家低昂心，常对时亏盈。

卓氏一窖粟，杀人眂长平。

彭龟年

彭龟年　上帅漕闵雨十首

白粲十万艘，日夜随东流。

常平贯虽朽，还作苏民不。

彭龟年

彭龟年　上帅漕闵雨十首

饥民日{聱耳换口}{聱耳换口}，光光溃堤水。

痛决未可知，无易此一蚁。

彭龟年

彭龟年　上帅漕闵雨十首

羸然一老翁，一病一伤和。

寒暑不可测，奈此根本何。

彭龟年

彭龟年　上帅漕闵雨十首

天时不可齐，天心不可违。

君子能知天，手转丰凶机。

彭龟年

彭龟年　上帅漕闵雨十首

德意遍岩谷，纯心对云天。

办此一爇香，从公作丰年。

彭龟年

彭龟年　尚絥堂

人情畏所见，假善以自欺。

不畏或未死，心伪谁能医。

风雷动渊默，日月行屏帏。

念起物自形，矢决犹可追。

而乃如琴张，堂堂亦何为。

君子非恶文，文胜质乃衰。

试看堂前草，安得青如兹。

彭龟年

彭龟年　寿张京尹

紫岩天下志，勇决如百川。

一身扶三纲，百丑妒独妍。

南轩经世学，仰嗣千圣传。

匆匆造膝陈，众鸟惊虚弦。

油幢入楚泽，不复梦细旃。

公乘一节朝，遇合君适然。

物纾久必张，后美开诸先。

区区人力衰，今乃还其天。

夷夏早知名，家国嗟独贤。

用大力有余，入细心愈研。

三年尹王都，警柝清夜眠。

忠言出荷橐，妙斡天机旋。

反视班伯辈，但觉口语讀。

要知源流异，孰似周公前。

江湖秋已多，宇宙清无边。

气凝万类实，人亦体其全。

况是嵩降胡，谁颂舂容篇。

愿以如紫岩，而复得君专。

愿公如南轩，而享箕翼年。

赤年洗甲兵，墨头出貂蝉。

却从祝融峰，高处寻偓佺。

彭龟年

彭龟年　寿张京尹十首

岷山斗险介巴江，天地精神此晦藏。

已发峨眉清一段，公家父子又相望。

彭龟年

彭龟年　寿张京尹十首

尽心堂上得心传，妙处机缄共一天。

玉骨冰姿更相似，黑头只欠著貂蝉。

彭龟年

彭龟年　寿张京尹十首

四百山河朝帝京，紫岩有志未全伸。

知公久抱中原略，日日搜罗度外人。

彭龟年

彭龟年　寿张京尹十首

纳湖千顷自源流，淡淡春风百尺楼。

尽出诗书到功业，只今天下瞩君侯。

彭龟年

彭龟年　寿张京尹十首

天府何为屈我公，谩将烦处压才雄。

若兼二辅亦可人，万化斡旋犹有功。

彭龟年

彭龟年　寿张京尹十首

弹压殊非翼翼商，藉公惠养破天荒。

从今若说京都政，不数前张数后张。

彭龟年

彭龟年　寿张京尹十首

湖面拨开双眼翳，湖头拔立一堤金。

先生能事真如此，捍涤群邪即此心。

彭龟年

彭龟年　寿张京尹十首

翁儿一笑大欢足，鸡犬不惊仁意多。

欲得使君真实谛，直须堂外识中和。

彭龟年

彭龟年　寿张京尹十首

鲰生何幸倚门墙，千里崎岖入帝乡。

赢得菊花{左奭右斗}寿酒，今年又近一重阳。

彭龟年

彭龟年　寿张京尹十首

欲颂公侯学鲁人，怕冲大尹罢能吟。

亦知已有长生诀，四益斋中四益箴。

彭龟年

彭龟年　送范文叔知彭州

吾友范文叔，家世岷峨州。

忠纯自性分，耿耿明月秋。

朼来声利场，况与造物侔。

汲引如不及，不进不肯休。

酸咸性难齐，委曲能调柔。

一朝善类合，人亦多君谋。

或者以己量，谓君相比周。

在我亦何感，太空云自浮。

俄然动归兴，瞥去轻于鸥。

始知进退间，君子得自由。

圣主罗众俊，岩穴穷冥搜。

何以斗大州，著我第一流。

无人子思侧，殷勤为王留。

谬当豹尾间，对此诚包羞。

五马岂不贵，吾非为君筹。

君傥知我心，毋忘天下忧。

彭龟年

彭龟年　送何同叔赴湖南漕

畴昔登贤书，夫子持文衡。

每见辄忽别，问端不能更。

一从齿周行，后先佐司成。

未几奉辟书，复接台中评。

词色陶春和，风味浥秋清。

人生事好乖，岁晚意始倾。

云何千里去，一节湘中行。

留行我无说，脱去公方荣。

人言转输重，我视锱铢轻。

望之拾遗愿，公岂少此情。

向来否泰疏，上亦知忠诚。

公身有内外，公意无亏盈。

彭龟年

彭龟年　送吉州詹守五首

平生两耳熟龚黄，今日身亲识大方。

太史若徵循吏传，一篇气脉在耕桑。

彭龟年

彭龟年　送吉州詹守五首

谏垣礼乐三千疏，窗下诗书六十年。

莫讶勾吴留不住，解随膏雨到江边。

彭龟年

彭龟年　送吉州詹守五首

骨鲠嘉言忆旧臣，故应赴诏近严宸。

席前若下清明问，且说江南一味贫。

彭龟年

彭龟年　送吉州詹守五首

乌龙山下晓风轻，白鹭洲前暮霭凝。

今日可能如昨日，庐陵还解似严陵。

彭龟年

彭龟年　送吉州詹守五首

柏移平地失崎岖，培壅恩深报一无。

惟有依归意难尽，不堪虢虢水循渠。

彭龟年

彭龟年　送李眉州

出捧毛义檄，不违菽水欢。

归侍潘安舆，能宣诏条宽。

古来忠孝事，兼此良独难。

是心无中边，宁择陆与盘。

区区平反念，虽喜不胜残。

那知容色温，足使田里安。

韦编三绝书，十载胸中蟠。

用处义自精，何适非其端。

如水行地中，浑浑不可殚。

尚恨斗大州，不足观其澜。

我昔欲见君，恨不生羽翰。

及兹与君别，一饮盟已寒。

人生聚散情，欲语徒辛酸。

惟此一寸心，万里聊相观。

彭龟年

彭龟年　送梁宪易节漕蜀二首

雨露收江上，星辰下益州。

有贤容在外，为国岂无谋。

德旨频将远，君心顿减忧。

不然那有此，定自启金瓯。

彭龟年

彭龟年　送梁宪易节漕蜀二首

峡口大江急，剑门天下奇。

不因逢使节，安得入公诗。

万里轻来去，一心无险夷。

可怜门下士，犹惜别离私。

彭龟年

彭龟年　送刘寺簿知衡州

刺史官已尊，郴左郡尤古。

太常墨庄家，帝命分竹五。

扶摇负劲翮，巨浸落双橹。

谁能极所至，千里看举武。

纷纷辬两朱，局局印一组。

世无元道州，万物气不吐。

彭龟年

彭龟年　送庐陵李宰养直之官兼呈刘寺簿四首

理财非凿空，简讼在谨始。

林繁去冗根，卮漏无溢水。

此理容可观，妙处要深体。

岂惟宰一邑，天下亦如此。

彭龟年

彭龟年　送庐陵李宰养直之官兼呈刘寺簿四首

治邑即治家，爱民如爱己。

不须驰广莫，观远自近始。

君才成风斤，鼻垩有余地。

吾言尚敢狂，快处须反视。

彭龟年

彭龟年　送庐陵李宰养直之官兼呈刘寺簿四首

入仕不为宰，无异面墙壁。

如何今世人，指作富贵厄。

区区为身谋，反谓第一策。

皇皇百里民，谁为访休戚。

澡身有至理，面垢吾能索。

负北肤所受，非人孰湔涤。

诗人有良玉，犹藉他山石。

况复吾所师，且喜得亲炙。

彭龟年

彭龟年　送吕子约赴天台倅

少读丽泽书，投老未尽识。

譬如涉大海，渺不见其极。

去之若有失，从之了无得。

约兄自西来，为我倒胸臆。

始知公输巧，要不外绳墨。

从兹往来频，不辨主与客。

去住宁有定，长恐使南北。

谁题治中舆，别日忽相逼。

欲留留不可。把袂三叹息。

送君浙河西，狂涛立如植。

君其稳驾浪，我亦理行幅。

彭龟年

彭龟年　送牛守赴藤州二首

五马南中去，修途一月宽。

暮年忧国切，今日爱民难。

志大人无小，政平人自安。

端能扫蛮瘴，莫作偶然看。

彭龟年

彭龟年　送牛守赴藤州二首

半世几契阔，今年又别离。

我应嗟去远，人已恨来迟。

宿草青无限，野花红欲窥。

藩车行有诏，山路且逶迤。

彭龟年

彭龟年　送任守赴邕管

吾闻广南东十州，诸蛮错处如蚍蜉。

东州之蛮富珠贝，西州有马供群驺。

一从陇右失刍牧，万里山蹊来作足。

部分驿使视行厩，路远疲农输食粟。

边头给估不敢悭，内地供亿好坏得閒。

匹马中人五家产，岁入不足充军颁。

天子择侯严五管，横山之雄视方面。

大贤不合著炎方，一马直应劳远算。

往时此地惊智高，四海俶扰如抑搔。

要荒易动古所畏，况复立制争锥刀。

年来马质乱三物，廊庙谋深匹夫忽。

达官喜事失拊循，机矢銛矛变仓猝。

远利安蛮福及人，公行公行南中春。

一篇駉颂谁能写，足用爱民功到马。

彭龟年

彭龟年　送王仲显赴琼州

朔风猎猎搜离思，向山木叶飞东西，

山声互答轰鼓鼙。日影倒乱摩旌旗，

琼山太守行赤帷，父老出饯相扶携。

把袂惜别车去迟，仙都苴吏挈榼随，

洗醆酌酒歌别离。别离之歌歌声希，

儿女子态不愿为，圣皇择守先南陲。

朱崖况复环生黎，黎山插天海四围，

黎人出没如鬼魑。兇鲸蚋集不可羁，

无异生缚虎与罴，乃令错处海一涯。

一日万变藏几微，赵张缩手龚黄痴，

良二千石非公谁。公行南方易如归，

公举南事易如携，向来盐筴一局棋。

白黑纷乱杨朱岐，公能辨晰是与非，

袖有长疏天下知。口不可惜人可悲，

鬼魑虎罴日夜同，此时此事分安危。

想公再拜辞玉墀，睿意恳恻亦在兹，

九重寄公万里师。纷纷狱讼不足治，

从馹遽听东南驰，定知召节封金泥。

不然盐筴更畴咨，服岭以南公一夔。

与公离别歌此词，愧不以颂而以规。

彭龟年

彭龟年　送徐仲洪尉南安八首

仲洪作尉南安县，示我西园药石辞。

莫道近民民易扰，官清民近更相宜。

彭龟年

彭龟年　送徐仲洪尉南安八首

圣朝宽令捷惊霆，尉不留心竟不行。

万事阦端皆在我，安危便可到苍生。

彭龟年

彭龟年　送徐仲洪尉南安八首

催科莫作扰人看，趁此登场早了官。

坐视贪残败吾子，不如自放一分宽。

彭龟年

彭龟年　送徐仲洪尉南安八首

若见村中小校师，教将义理训童儿。

四端五品人人有，莫道冥顽不与知。

彭龟年

彭龟年　送徐仲洪尉南安八首

椎牛酌酒是民顽，明约科条墟里间。

若更宽他衣食路，桑间陌上自闲闲。

彭龟年

彭龟年　送徐仲洪尉南安八首

血气谁无未免争，腰牛公牍角蜗情。

半非半是先须识，但要吾心似水平。

彭龟年

彭龟年　送徐仲洪尉南安八首

作尉之难似胗尸，一生一死总吾为。

是心倘有分毫歉，脱手翻车悔莫追。

彭龟年

彭龟年　送徐仲洪尉南安八首

手弓皆是虎狼才，巡徼宁无去复来。

倏去倏来无滞迹，蝗螟虽过不为灾。

彭龟年

彭龟年　送杨诚斋赴江东漕

爱公喜公去，爱国喜公住。

公去不可留，一节江东路。

停不与公别，琐琐不足疏。

金陵古都会，形势天所付。

江淮有前蔽，荆楚无后顾。

矫首对山河，亦足发外惧。

钱唐六十年，帖帖泰山措。

繁华视旧都，无复郇瑕虑。

郇瑕仅忧贫，虽贫犹未斁。

安得小范老，前席借一箸。

重画汴洛谋，起此宴安痼。

金粟互输送，甲兵更守戍。

去年徜习惯，缓急乃暇豫。

耳闻不如见，公见况超悟。

愿公细平章，公期一言寤。

从此日暮云，不外锦囊句。

彭龟年

彭龟年　送曾无瑕改常州

夫君爱民如爱己，不爱公卿爱刺史。

得州如斗喜不禁，拍手催儿治行李。

朝家急贤不惜官，日日中书有除旨。

周南留滞太史叹，目断子公书一纸。

夫君却不薄淮阳，此见宁输三十里。

庖丁虽欲善刀去，无奈世间多巨髀。

晋陵繁夥视三辅，历遍屏风无可使。

未央对罢天一笑，今日无忧惠山水。

未容远去引自近，早晚赐环差易耳。

九华却恐怨君王，误我明年花柳喜。

彭龟年

彭龟年　送张少卿知汉州用汉字韵

家传张长公，直节可敬叹。

居官不取容，安有鄙夫患。

奏劾司马门，乃翁宁可犯。

惊跸当罚金，法令戒反汗。

奈何盗环人，使遭灭族难。

惟挚有父风，彼美渊明赞。

由来阴德深，云仍继名宦。

西州清河家，簪绂夸里闬。

我公翰墨英，蚤岁擢三馆。

立朝物望归，駸駸历华贯。

莼羹忽思归，周邦喜良翰。

三节歌皇华，风采肃廉按。

召归一再迁，卿月光有粲。

廷尉天下平，异论乃冰炭。

守道当守官，闻风志立懦。

分符复西归，顾忧宽宵旰。

广汉最繁丽，地望蜀郡冠。

房湖天下稀，公余可吟玩。

十顷玻璃风，和气来隔岸。

过家亦足荣，触热去不惮。

三世居此官，盛事闻见罕。

甘棠百年思，蔽芾阴更满。

少城我从公，转首岁六换。

人生一浮萍，谁料聚与散。

荒凉更寂寞，一笑得承款。

柬之宰相材，自是一好汉。

大手当调羹，先试五花判。

愿言坚晚节，功倍事则半。

衰病卧漳滨，尚念刘公干。

彭龟年

彭龟年　送赵介之赴舂陵十首

访旧知俗非，好书与理近。

气味既如此，况复少畦畛。

彭龟年

彭龟年　送赵介之赴舂陵十首

少年擢两科，才气掩公行。

恨无东坡翁，为君赋秋阳。

彭龟年

彭龟年　送赵介之赴舂陵十首

百里不足骋，千里漫同流。

推君友于心，对此良优优。

彭龟年

彭龟年　送赵介之赴舂陵十首

君知作县易，我知作县难。

临深以思险，愿勿作易观。

彭龟年

彭龟年　送赵介之赴舂陵十首

赋拙君能传，政拙君当继。

为问舂陵人，巧者竟谁似。

彭龟年

彭龟年　送赵介之赴舂陵十首

尝闻居士语，丁宁有深旨。

要使眼高人，不识贵公子。

彭龟年

彭龟年　送赵介之赴舂陵十首

忍酒非上策，忍醉乃真方。

长忆醒时悔，须减醉时狂。

彭龟年

彭龟年　送赵介之赴舂陵十首

龃龉不足病，快意或为妖。

尤物亦移人，此念当永消。

彭龟年

彭龟年　送赵介之赴舂陵十首

二老不忍别，相期尚百年。

正当爱日时，剩种北堂萱。

彭龟年

彭龟年　送赵介之赴舂陵十首

嫣然亭上雨，鉴止池边月。

人隔九疑山，何以慰愁绝。

彭龟年

彭龟年　送赵使君老父吟

使君朝天骑霜啼，朔风猎猎吹裳衣。

钲铙聒天山谷应，旌旂弄日龙蛇飞。

帮人遮留留不得，壮儿截镫小儿泣。

老翁数十相扶携，喘若筒吹行转疾。

且行且止相叹嗟，若怨若慕言纷拿。

一翁指我门前土，向时蓁莽今桑麻。

自言新年年九十，旧使姓名多记忆。

从头屈指细平章，清静安宁今第一。

狡胥每欲挑民争，能令衽席生五兵。

我公平易与民近，智巧有尽苦难行。

里中少号刀笔，曾向公庭瞯消息。

归来语我使君明，胸中是非纸上律。

吾农疾苦年来多，公今归去谁抚摩。

留公无计可奈何，呼儿起舞吾当歌。

官家神圣似尧禹，蠖瀋宫深有言路。

借留谁格向来书，犹有民谣能取否。

或闻朝廷虚柄臣，须公经济难逡巡。

延英奏对刻易下，囊封且说江南贫。

彭龟年

彭龟年　送郑尚书守建安十首

自从秉节簉明廷，谠论忠言四海倾。

何事不关天下念，此心无著世间名。

彭龟年

彭龟年　送郑尚书守建安十首

亲奉王明御六龙，合登宰路冠诸公。

未应天子青宫友，犹滞黄幡豹尾中。

彭龟年

彭龟年　送郑尚书守建安十首

闻上金华劝讲班，启心长是片言间。

一从元佑诸公后，得此渊源自玉山。

彭龟年

彭龟年　送郑尚书守建安十首

春来苦雪夏来寒，南去愁霖北去乾。

又报丰年无一事，乞身远去可能安。

彭龟年

彭龟年　送郑尚书守建安十首

一贤去国四方嗔，却恐猜疑到玉宸。

急把丐閒书报下，此行犹足律贪人。

彭龟年

彭龟年　送郑尚书守建安十首

直节亭亭屹不流，冲然襟度更休休。

世间多少难平事，可惜先生不少留。

彭龟年

彭龟年　送郑尚书守建安十首

东西一节大江边，来往勤民亦有年。

未必米盐劳试守，更从根本得深研。

彭龟年

彭龟年　送郑尚书守建安十首

从此褰帷去帝乡，闾阎辛苦是平章。

皂囊若有新丰奏，才过龙团第一纲。

彭龟年

彭龟年　送郑尚书守建安十首

革履如今远帝庐，眼前忧念总区区。

黄钟一气元来在，安得先生起亚夫。

彭龟年

彭龟年　送郑尚书守建安十首

好风佳月满襟怀，尝到先生丈室来。

今日忽为江海别，此心肯逐晚潮回。

彭龟年

彭龟年　题王仲显梅谷

楼前梅十围，负背花千树。

种花识花性，培养随好恶。

花无十日好。不惮千日虑。

那知花已娇，疲惫风能蛊。

争如岁寒操，盘结不择土。

时当气栗烈，天地闭其户。

蓬蓬起南海，呼吸万窍怒。

向来桃李辈，缩气不敢吐。

惟有冰玉姿，秀发略不沮。

静观万物理，参差乃如许。

不见千金了，宴坐危堂庑。

一朝遇变故，仓猝失所措。

不见陋苍士，脱齿甘捽茹。

翛然天地间，了不识忧惧。

达人善观物，在我乃不喻。

须上最高楼，方能了真趣。

彭龟年

彭龟年　同陈秘监诸丈送黄商伯守常州石叔访守上饶会于艮山门张园以人生五

惠山滋华池，玉山润百卉。

二贤竞出守，山水亦自慰。

人生别离难，朋旧走相谓。

尅期会南湖，肯托简书畏。

敬酌万石君，欲叹不敢忾。

愿如玉山高，物物饱生气。

又酌双井公，一举大白既。

愿如惠山清，滴滴濯腑胃。

择侯须择贤，无乃拔其汇。

帝城人欲入，竞进去乃贵。

谁无蝼蚁心，早去亦有味。

朝家急贤秋，人物欠经纬。

想当分符时，欲遣意犹未。

幸无疾其驱，有诏傥可暨。

彭龟年

彭龟年　土缶

土缶寡讥诮，白譬多瑕疵。

毁誉未必公，名起谤亦随。

天下有真是，不在爱恶时。

青青荆棘场，拍拍蝴蝶飞。

不如岁且寒，更试松柏姿。

彭龟年

彭龟年　挽陈迪功

一念超然与世违，新蔬翦雨自甘肥。

只因堕雁能忘味，不使惊鸥尚见机。

有子明经那不寿，如公积善未应非。

从教天定知何似，果见贤孙擢第归。

彭龟年

彭龟年　挽傅德芳主簿

亭亭梁木遽然倾，吾里诸生失典型。

已向东维次箕宿，定知南斗厌文星。

书盈故箧墨犹湿，影挂虚堂灯自青。

忍听咿呜哀挽罢，一川东去杳冥冥。

彭龟年

彭龟年　挽欧阳幼立

行辈多名宦，乡闾爱老成。

身名了无恨，韦布却为荣。

久矣追谈笑，居然隔死生。

朔风搜宇宙，何日闭佳城。

彭龟年

彭龟年　挽沈漕宜之父主管

蝉蜕轩裳早，冰融义理深。

但知捐世累，谁复识公心。

宇宙终埋玉，哀荣有赐金。

遥怜九原上，烟雨暗寒林。

彭龟年

彭龟年　挽无为军王守

再分符竹向淮濆，只得除书下帝阍。

不见使车随邸吏，忽传鸣马蹙都门。

丰碑未尽平生恨，哀些谁招天末魂。

木落山空风猎猎，不堪俛首奠黄昏。

彭龟年

彭龟年　挽熊仲贤监酒二首

叹息熊公子，胸中亦自奇。

典衣缘客至，沽酒趁花期。

满眼皆知己，平生却数奇。

一官终未试，回首不堪思。

彭龟年

彭龟年　挽熊仲贤监酒二首

举世嗟浮薄，谁堪寄死生。

空余交友恨，不见急难情。

我昔为游子，公方作远征。

那知成永诀，洒泪闭佳城。

彭龟年

彭龟年　挽杨邦宁

心事谁能识，交游得细论。

有居多水竹，此世老丘园。

遗恨成千古，无人作九原。

晚来风政恶，不忍赋招魂。

彭龟年

彭龟年　挽益阳县丞赵参议

一种银潢秀，清名仰太虚。

甲科尝擢第，午夜尚观书。

已觉身非我，好坏堪丞负余。

斯人无复见，掩涕一欷歔。

彭龟年

彭龟年　挽尤尚书二首

太史病已革，君王意尚疑。

欲为宣室召，深动画堂思。

共起云亡叹，空嗟大用迟。

九原如可作，愿赋百身诗。

彭龟年

彭龟年　挽尤尚书二首

天子青宫友，清时法从贤。

典型诸老旧，人物中兴前。

锁闼堆黄纸，金华叠细旃。

夺公何太速，谁与问苍天。

彭龟年

彭龟年　挽余丞相四首

忆昨随南史，常窥侍帝坦。

负墙须密命，垂涕进忠言。

恳恳精诚到，巍巍庙社尊。

至今天下诵，功业在调元。

彭龟年

彭龟年　挽余丞相四首

慨惜三朝老，忠勤一代师。

冕裳亲奉日，鼎鼐手调时。

揖逊承三节，安危系一辞。

世平今似水，却叹哲人萎。

彭龟年

彭龟年　挽余丞相四首

三绝今非少，元功人未知。

岂云公有憾，时恐世传疑。

谁解吟成史，宁忧罪到诗。

诗成终自愧，空恨一年迟。

彭龟年

彭龟年　挽余丞相四首

畴昔危疑日，尝为根本谋。

不缘公一语，谁识我深忧。

分阃因重见，忘言只对愁。

无穷千古意，有泪付东流。

彭龟年

彭龟年　挽虞夫人

欲说夫人事，谁能与世论。

诸郎名节立，千古妇言尊。

共此伤心日，怀哉锡类恩。

佳城何处是，烟雨政黄昏。

彭龟年

彭龟年　挽张南轩先生八首

妖氛动寥廊，白日漫沙尘。

忠义不可没，扶携悯如邠。

人情易勇怯，鼓舞吾当伸。

忽忘天地讎，却见玉帛邻。

沦胥五十年，锐气日以堙。

皇皇忠献家，正议摩秋昮。

只手提三纲，一楼挽万钧。

狂敌不足灭，颓俗何由仁。

千载诸葛公，相望吾沾巾。

彭龟年

彭龟年　挽张南轩先生八首

世无邹孟氏，圣道危于丝。

学者迷统绪，扰扰徒外驰。

况有释老辈，窃窥如鬼魑。

苦彼疑似说，陷我高明资。

伟然周与程，振手而一麾。

源流虽未远，淆浊亦已随。

公如一阳复，寒烈已可知。

斯文续以传，岁晚非公谁。

伤哉后来者，此世亡此师。

彭龟年

彭龟年　挽张南轩先生八首

邪正不两立，何异获与薰。

宁怀爱憎念，趣尚难同群。

向来阊阖疏，杯水沃烈焚。

虽无扑灭期，固亦催炎熏。

黄钟动孤管，众乐知有君。

只今才数年，荟蔚朝難云。

公身虽已殒，公言犹可闻。

所期动九天，从此泾渭分。

宁愿如曲江，一尊酹孤坟。

彭龟年

彭龟年　挽张南轩先生八首

时平有剩贼，人夥无宽乡。

上下日逼趣，雕瘵谁得将。

纷纷几守宰，所较有短长。

专利计锱铢，治法出一方。

惟公作州牧，万物惊初阳。

仁心所发施，四达无门旁。

丁庸省严濑，盐筴宽南荒。

直惟此方人，岁时悲奉尝。

凡公不到处，今恨无甘棠。

彭龟年

彭龟年　挽张南轩先生八首

吴楚尚秙鬼，习俗久已尨。

淫词张郁气，驰走如奔泷。

春秋严报祈，夜鼓纷逢逢。

娱神杂羽聄，酾酒堆畓缸。

问用次睢社，千金博奇厖。

公能揭正理，开此一世惷。

宁关祠有无。庐屋记嵏。

要令冥行人，从兹得明鈍。

彭龟年

彭龟年　挽张南轩先生八首

平生中兴念，渴饮而饥食。

落落不可合，令人气填臆。

归来牧桂州，才人用转窄。

抚摩日多暇，整整戎事饬。

偏伍联浮游，坐作亲部勒。

异时了剧寇，乃此诸校力。

论兵较利钝，夫岂谓深识。

牛刀何施宜，功乃在鸡肋。

谁知我公心，抆泪三叹息。

彭龟年

彭龟年　挽张南轩先生八首

拱璧堕泥涂，康瓠置坛墠。

天心与人事，颇似好乖舛。

贤愚真是非，每向死生辨。

哀荣若相迕，遗恨常不免。

前年建安公，罹此二气沴。

今年公复死，殒我一世善。

龙文百斛鼎，功在白玉铉。

斯人太薄命，长苦乐事鲜。

时因思贤忧，终夕长展转。

彭龟年

彭龟年　挽张南轩先生八首

昔年清江上，再拜投漫刺。

匆匆仅班荆，春风满怀袂。

自此成契阔，书邮剖疑义。

此理有会能，万彻而一致。

缕缕为我言，颠倒行间字。

濯手时一观，如烹大鼎胾。

叹我无持操，莫励四方志。

君子不再见，已负终身愧。

从今一杯月，永堕湘中泪。

彭龟年

彭龟年　挽赵通判五首

弦歌到处即熙然，桑柘青含淡淡烟。

肯倩奇花树民怨，为人岁岁作春妍。

彭龟年

彭龟年　挽赵通判五首

春风千里下屏星，荆棘丛中稻眼青。

凋瘵已肥身已瘠，丹砂还解此公灵。

彭龟年

彭龟年　挽赵通判五首

风波要自吾心定，泾渭从渠何日分。

公已著身荣辱外，世间余子自纷纷。

彭龟年

彭龟年　挽赵通判五首

向来三又泣阳关，犹望归来肯自宽。

今日重过更席处，却思人世别离难。

彭龟年

彭龟年　挽赵通判五首

霜风猎猎寒无奈，江水漫漫去莫留。

欲讯音容无定在，松筠竦竦暮烟浮。

彭龟年

彭龟年　挽朱彦博二首

重惜夫君去，哀吟思不穷。

江淮经画里，风雨笑谈中。

志大长违俗，才高无近功。

盖棺公论出，谁不羡豪雄。

彭龟年

彭龟年　挽朱彦博二首

对语窗飞雪，横舟月在滩。

西湖今会少，里社此盟寒。

诸子齿犹稚，慈堂寝未安。

俱成无尽恨，一见一辛酸。

彭龟年

彭龟年　王文伯将校艺漕闱过我取别肯作一夕饮酒竟犹子留之西斋厥明文伯有

已闻鼓箧无秦锐，肯为论文学贾留。

夺我清风俄顷尔，梦回真若隔三秋。

彭龟年

彭龟年　为张氏题秀盘阁

扶舆磅礴满清虚，未必山川独有余。

欲识秀盘无尽处，吟风弄月得吾初。

彭龟年

彭龟年　谢刘大权为寿

凉月纷纷弄彩衣，桑弧蓬矢拂庭闱。

不因妙语从君得，何事茅檐星斗稀。

彭龟年

彭龟年　许国公生辰

入事其亲，愉色融融。

出事其君，惟命之从。

威仪抑抑，曷不肃雍。

有而弗恃，是之谓恭。

彭龟年

彭龟年　许国公生辰

王下之恶，不如一僭。

天下之善，不如一俭。

物有不足，于我何欠。

人欲无穷，俭乃防检。

彭龟年

彭龟年　许国公生辰

人不自泰，以居故移。

人不自奢，由养所为。

胜之有道，惟书与诗。

愿言君子，载思载惟。

彭龟年

彭龟年　许国公生辰

恭自内出，俭非外饰。

恭俭而实，是之谓德。

作德日休，心广体逸。

何以曰寿，由是而积。

彭龟年

彭龟年　燕居十六首

事以义为本，尤须礼作舆。

有时当致曲，切勿背吾初。

彭龟年

彭龟年　燕居十六首

多贪缘纵欲，多欲必伤生。

来日应难料，空留不善名。

彭龟年

彭龟年　燕居十六首

酒尽或容求，恩伤不可收。

伟哉王相国，沈默孰与侔。

彭龟年

彭龟年　燕居十六首

荆棘不须栽，须容驷马来。

面前如路窄，何地不蒿莱。

彭龟年

彭龟年　燕居十六首

迂辔不难为，长愁与我违。

忍贫胜忍辱，免被好人嗤。

彭龟年

彭龟年　燕居十六首

好语噤难出，卑词强应酬。

只云逃口祸，却恐遂成偷。

彭龟年

彭龟年　燕居十六首

事事皆由命，穷能各有时。

穷通吾顺处，虽命亦何为。

彭龟年

彭龟年　燕居十六首

竞索驾高车，吾宁守户枢。

安能念荣悴，且欲辨贤愚。

彭龟年

彭龟年　燕居十六首

宿怨养癰疽，终须殒此躯。

若能忘物我，天下尽平衢。

彭龟年

彭龟年　燕居十六首

为利较锱铢，真成小丈夫。

脂肥不满腹，罪已塞堪舆。

彭龟年

彭龟年　燕居十六首

七情随物感，惟怒最难平。

我若能忘物，如雷动太清。

彭龟年

彭龟年　燕居十六首

我身何自有，毫发自亲来。

身且非吾物，何论身外财。

彭龟年

彭龟年　燕居十六首

好毁非佳士，毋轻听彼言。

如人名父母，急去不须闻。

彭龟年

彭龟年　燕居十六首

物害须当去，无为煦煦仁。

可怜永某氏，爱鼠却伤人。

彭龟年

彭龟年　燕居十六首

冬月不启壁，深虑惊蛰虫。

物方全性命，如我爱吾宫。

彭龟年

彭龟年　燕居十六首

捧檄为亲喜，拖绅岂我荣。

若谋妻与子，宁不愧何平。

彭龟年

彭龟年　邀凉亭五首

劝节不可拗，净色不受污。

平生今日交，屹屹老桂树。

彭龟年

彭龟年　邀凉亭五首

史君大雅资，胸中淡无欲。

尤物能移人，犹有此数竹。

彭龟年

彭龟年　邀凉亭五首

凉风不肯来，偃蹇如相要。

悠悠天地间，舍我从谁邀。

彭龟年

彭龟年　邀凉亭五首

未必柳柳州，有此一饷凉。

心清境自静，内躁物亦强。

彭龟年

彭龟年　邀凉亭五首

簿书本不俗，定能碍凉颸。

少陵冰壑心，却恨与事违。

彭龟年

彭龟年　药翁吟

有翁忧思深，挟药救一世。

大声疾其呼，负箧即都市。

凝视彻河汉，觇色见肠胃。

巍峨一男子，面泽胜粉腻。

翁前亟与语，腠理中邪沴。

再三犹不闻，掉臂若欲避。

涂人竞揶揄，毋乃太逐利。

那知此翁心，肝脑作布施。

厌见大官医，十谒九不值。

高车索礼貌，疑疾致金币。

侵寻疾已深，针达不可暨。

′推主人痴，疾欲胜砭剂。

天寒日以深，衰态日以至。

稍觉念翁来，西风政憔悴。

彭龟年

彭龟年　莺鸣十章寄戚伯瑞

有鸣其禽，其鸣维何。

有怀其人，我心靡他。

彭龟年

彭龟年　莺鸣十章寄戚伯瑞

禽其鸣矣，惟其丑矣。

我之怀矣，惟其友矣。

彭龟年

彭龟年　莺鸣十章寄戚伯瑞

惟动有几，万变形之。

视听与方，难遏者私。

彭龟年

彭龟年　莺鸣十章寄戚伯瑞

孰爱于母，惟善其善。

孰友于兄弟，我独终鲜。

彭龟年

彭龟年　莺鸣十章寄戚伯瑞

有水涓涓，石凿凿兮。

日湔月濯，成此洁兮。

彭龟年

彭龟年　莺鸣十章寄戚伯瑞

有泽有涸，有山其落。

有木而桷，则以其斲

彭龟年

彭龟年　莺鸣十章寄戚伯瑞

静观物理，式感我思。

有风凄兮，吹我裳衣。

彭龟年

彭龟年　莺鸣十章寄戚伯瑞

春花粲兮，两山之间。

谁与我适，觞咏以还。

彭龟年

彭龟年　莺鸣十章寄戚伯瑞

日升于东，月生于西。

惟神之驰，曾莫知所之。

彭龟年

彭龟年　莺鸣十章寄戚伯瑞

莫克匪己，莫玩匪理。

有怀于是，不知子之所止。

彭龟年

彭龟年　重九

露下风高足感伤，天君著意写重阳。

建安能赋推诸子，楚国悲秋又九章。

我为催租阁诗思，谁能送酒沃愁肠。

黄花不解知人意，开遍篱根数百行。

彭挥

彭挥　游洞霄

洞霄从古宅真仙，镇日群峰起瑞烟。

林下千年丹已就，山中九锁月长圆。

半岩隐迹遗灵像，一井清凉抚掌泉。

我到此间无别事，烧香直欲达诸天。

彭景行

彭景行　寄蒋世范

知命灰心况宠名，故求穷僻守孤城，

举头但对青山色，近听唯闻绿水声。

彭景行

彭景行　句

深爱城西向氏园，平川秀野好风烟。

彭九成

彭九成　界牌铺

地僻人家早掩关，行人忙逐暮鸦还。

急风花落隔墙树，暗雨乌啼何处山。

彭九万

彭九万　界牌铺

地僻人家早掩关，行人忙逐暮鸦还。

急风花落隔墙树，暗雨鸟啼何处山。

彭九万

彭九万　凌波辞赋水仙花

岁芳兮婉冉悲，江空兮兰枻归。

人婵媛兮胡来迟，憺风魂兮佩谁思。

素衣兮俨黄里，玉襦兮蒙翠被。

明波渟渟兮渺愁予，含香怀春兮中心苦。

昔遗褋兮今契阔，佇佳期兮窅修绝。

幻尘缘兮謇中忧，时既晏兮不可留。

汎云輟兮水裔，糺予瑟兮难理。

人奚归兮路苍茫，湘有皋兮春绿起。

彭举

彭举　崇恩寺

绀殿肇何年，古雅足幽赏。

嵌空结宝盖，玲珑如绮幌。

诚哉运斤手，巍然阅今曩。

丹碧浮霄汉，斑剥亦苍莽。

境界半村郭，清净绝尘壤。

谛听万籁寂，时闻松风响。

盛夏此中憩，纳爽思解网。

聊以历三匝，情想为一荡。

彭举

彭举　净居寺

揽胜栖真处，山穷境忽开。

碧澄丹壑水，青叠翠屏苔。

岭树宜高下，溪流当去来。

声光画不得，临此但低徊。

彭浚明

彭浚明　句

一境并吞云梦国，四时间澹洞庭天。

彭可轩

彭可轩　杨庄铺

芳草迢迢去路，垂杨脉脉长亭。

野渡半篙水碧，斜阳数点山青。

彭克

彭克　句

一溪烟月无人共，吹落梨花晓梦初。

彭老

彭老　大涤洞天留题

九峰嵯峨拥金碧，来游知费几两屐。

石虹妥玉飞雪寒，萝屏削紫春云湿。

仙踪谁言隔弱水，时见石盘敲玉子。

千年箬底遗丹红，桃花洞口吹天风。

彭蠡

彭蠡　梅开一花

昨夜花神有底忙，先教踏白入南邦。

冷将双眼窥春破，肯把孤心受雪降。

礬弟得兄呼最长，竹君取友叹无双。

试於月夜窗前看，一在枝头一在窗。

彭淼

彭淼　题汪水云诗卷

万晨归来旧布衣，笳声不断转桐丝。

十年秋入肩吾鬓，四海人传云叟诗。

窖里雪氈魂些短，江南月砌梦归迟。

白头惆怅相逢晚，况是人间落叶时。

彭齐

彭齐　寒食忆江南

四度逢寒食，江南身未还。

二亲青草冢，三月子规山。

榆柳藏新火，松揪病故关。

东风两行泪，原上夕阳间。

彭齐

彭齐　酒旗

太平天子束戈矛，惟许青旗在酒楼。

我有百瓢元帅量，使君酣战客中愁。

彭齐

彭齐　献南丰宰

昨夜黄斑入县来，分明踪迹印苍苔。

几多道德躯难去，些子猪羊引便来。

令尹声声言有过，录公□□道无灾。

思量也解开东阁，留取头蹄设秀才。

彭秋宇

彭秋宇　边事

边头无日不秋风，荐食无厌更启戎。

谁拥貔貅专玉帐，不收鹦鹉着金笼。

江曾飞度量丝熟，襄已重围堕甑同。

安得扶持今社稷，重来韩岳数英雄。

彭秋宇

彭秋宇　读吟啸集

兴废明知数有天，臣心感激义当然。

孔明尚欲西都蜀，王蠋宁甘北面燕。

凤鹤不灵凄落日，蛟龙已逝冷长川。

丈夫一为网常死，表表人间万古传。

彭秋宇

彭秋宇　读吟啸集

力支大厦炯孤忠，太息黄旗运不东。

天若有情虹贯日，人谁不死气凌空。

倍增晁董儒科重，可与夷齐史传同。

地位九分人物好，更于何处觅英雄。

彭秋宇

彭秋宇　感旧

五更漏尽醉魂醒，谁富胸中十万兵。

如昔襄阳坚砥柱，至今江左屹金城。

南来铁马吹唇沸，北去铜人泪眼盈。

闻说钱塘风景异，胥涛犹有不平鸣。

彭秋宇

彭秋宇　感旧

督府由来十六秋，几回祈去几回留。

人称姬旦三朝辅，谁羡鸱夷一舸游。

葛岭春风天地醉，芜湖夜月古今愁。

平生心事青编在，身与皇家共戚休。

彭秋宇

彭秋宇　庚申喜闻

万方叹喜醉春风，数路飞书奏凯同。

天拟诸公扶社稷，人言多难识英雄。

周邦虽小名犹正，楚国方强力易穷。

从此东南基岱岳，好磨崖石颂成功。

彭秋宇

彭秋宇　江上师溃

江上西风督戌秋，国人延颈捷随收。

中宵弃甲三军溃，往岁藏弓百战休。

甚羡虞公前采石，可怜丁谓后雷州。

诸贤着意筹新局，嫠妇如今正有忧。

彭秋宇

彭秋宇　南征

圣皇神武志规恢，南国胡为贡未来。

铜柱地荒云隔断，珠崖天尽雁飞回。

秋风曾见秦师出，晓日今闻汉诏哀。

中国有人终慕化，且看万象乐春台。

彭秋宇

彭秋宇　秋兴

沙尘破褐客秋风，落落亲朋半老翁。

野旷有时闻啸虎，天宽无处寄征鸿。

四方玉帛燕山北，万里帆樯海水燕。

回首可怜歌舞地，芳花石础树阴中。

彭秋宇

彭秋宇　秋兴

西风卷地送凄凉，目断归帆落日黄。

雁过江天云漠漠，龙游沧海水茫茫。

故人入梦三更月，近事惊心两鬓霜。

试把浊醪浇磊磈，樽中犹带芷兰香。

彭秋宇

彭秋宇　世事

茫茫世事等浮萍，愁绪方浓醉又醒。

日月双飞天不老，干戈百战地常腥。

此时弓马多秦戌，何日衣冠见汉庭。

宇宙西风愁不尽，谁家门巷草青青。

彭秋宇

彭秋宇　闻鬼

荒郊白骨卧枯莎，有鬼衔冤苦奈何。

半夜数声凄枕席，十年几度惨干戈。

英魂无托子孙绝，史笔不知忠义多。

欲反髑髅生世乐，近来富贵亦消磨。

彭秋宇

彭秋宇　西风

边笳凄惨动江城，朔雁南飞几阵横。

云气昏昏秋万里，旄头炯炯夜三更。

向来海上凫毛出，何日关中马角生。

天地无情豪杰尽，西风颠倒若为情。

彭秋宇

彭秋宇　闲愁

江横天堑涌鲸波，信是闲愁两鬓皤。

上界有春娱日月，中原无梦冷山河。

扶持宇宙人非少，经济风涛论尽多。

昨夜甘泉烽火急，禁中拊髀忆廉颇。

彭秋宇

彭秋宇　襄樊失守

六年援绝困重围，到此无谋更出奇。

慵慨如张虽有愧，孤穷似李亦堪悲。

列城寒月惊鸿散，夷路西风哨马驰。

机速房深谋画处，岂无高着活危棋。

彭秋宇

彭秋宇　乙亥冬

祸乱方来苦不禁，此生谁料有如今。

四郊云扰旌旗影，诸阃风寒社稷心。

杞国有人忧凛凛，桃源无路入深深。

少陵野老怀忠愤，醉里攒眉强自吟。

彭秋宇

彭秋宇　乙亥纪闻

羽书朝暮涨氛埃，天诏勤王起草莱。

塞上风高鹰飏去，江头雾暗马飞来。

诸贤忠爱谋安出，四将英灵唤不回。

漠漠雪天秋万里，飞鸣无数雁鸿哀。

彭秋宇

彭秋宇　再平南扰

乾坤重辟八荒春，何事中间有末臣。

南粤一隅先汉地，阳樊数世有周民。

山川惯识旌旗影，道路长愁士马尘。

闻说讨平归奏凯，剩俘女子载珠珍。

彭秋宇

彭秋宇　罪言

四境风寒满目秋，区区嫠归隐深忧。

岂无豪杰二三策，亦有东南百十州。

斫案肯迎新造魏，挥戈曾复旧宗周。

仓公一望休惊走，好把囊中暝眩投。

彭奭

彭奭　句

六龙极北瞻明主，三凤河东愧腐儒。

彭思永

彭思永　诗一首

争利争名日日新，满城冠盖九逵尘。

一声鸡唱千门晓，谁是高眠无事人。

彭天益

彭天益　大别山

江汉西南万里来，双流合处耸崔巍。

神鳌载得蓬瀛去，金粟擎将世界回。

彭天益

彭天益　句

鸾山配凤岭，金水对银阬。

彭天益

彭天益　游司空山

此行疑是入天台，云锁岩扉次第开。

未得路通游紫府，且随溪转上丹台。

藤萝映带皆天设，山水潆洄总地裁。

果是仙家遗旧迹，清奇端不让蓬莱。

彭岩肖

彭岩肖　赋梅

清献堂前树，无梢可著春。

岂知三百载，复有种花人。

彭演

彭演　羯鼓縚

长安宫阙半篷蒿，尘暗红梁羯鼓縚。

惟有水天明月夜，一条空碧见秋毫。

彭应求

彭应求　句

松阴转处琴书润，花片飞来枕簟凉。

彭应求

彭应求　龙多山

一望东川尽数州，依崖泉石更清幽。

不辞挹月披云卧，揽取山房一夕秋。

彭应求

彭应求　宿崇圣院

公程无暇日，暂得宿清幽。

始觉空门客，不生浮世愁。

温泉喧古洞，寒磬度危楼，

徹晓都忘寐，心疑在沃洲。

彭应寿

彭应寿　石桥寺

石磴盘空别岛开，深林苍翠拂衣来。

昙华映日千峰晓，瀑布凌风万壑哀。

野寺无人猿自啸，危梁骇客鹤频回。

桃源洞杳知何处，翠髻云房亦浪猜。

彭永

彭永　元宵

巴人最重上元时，老稚相携看点诗。

行药归来天向晓，道傍闻得唤蚕丝。

彭郁

彭郁　题万壑风烟亭百韵

风在不周山空阙，底事问烟访两浙。

烟生庐阜香炉峰，孰使随风至吴越。

风乎与烟相得外，还有风雷千雨雪。

烟兮与风相好余，仍有烟波及霞月。

谁知此处一万壑，只乐风烟余不说。

括苍搀天三百里，熊熊魂魂迷嵽嵲。

盖竹腾空一千丈，泄泄荧荧蜚崒嵂。

洪蒙雾气荡归鸿，滉澒岚芬惑回鷢。

前岑不阵有旌旆，后岫无人何幕帟。

{上雨下溥}霏冷逼卢橘秋，薄浥轻缣礲硉砵。

{左虎右风}{左上鹿下灬右风}遥触杨梅寒，细擗新绵摩崒屼。

望海尖头培塿细，盘協琼玚高抛{上殺下米}。

帢帻巾边花昌蔫，彝博栴檀飘馥苾。

刘晨长啸出天台，填填浩气陵寒{上雨下忽}。

王母驰车返玄圃，缤缤羽旆挥斜日。

双岩瑞岩插云汉，寒{飕叟换黄}冷殺{上雨下执}纷胶葛。

大固小固并陎阓，碧瓦青炊浮{飕叟换肃}{飕叟换忽}。

黄岩洞里石老人，晒祓兵编资飘{飕叟换日}。

白鹤山头丁令威，清音嘹唳浑{飕叟换工}{飕叟换必}。

玉帝盘桓石鼻宫，郁葱佳气浮山棁。

天王宿留墉外岫，羽仪仙队辉天阅。

长河匹练耀白帝，钜浸杯醪饮红蝩。

永庆凭陵睥睨寒，苍狗白衣劳目刮。

护郭峥嵘星斗烂，雾髻云鬟谁指结。

{上雨下次}蒙远巘失高低，云渡石湖惊没灭。

径山气接日山寒，翠谷香浮银欲駀。

东门峧峻露觚棱，天竺黄高弥突兀。

玉女蛾眉{上雨下兼}洗鬓，木天石佛雺封鐍。

千家屿逼水云廊，木屐山陵阊阖臬。

般若台高迷远近，温凉座上清飘撤。

吹开越嶂万机锦，飐落吴江千树缬。

九层台外递韶音，万年枝上光摇樾。

或逾远汉宠峞峤，或跨长空冒岓屹。

或邀浓雾迨晨晡，或尼清氛当日昳。

或随小雨晻青冥，或佐狂{上雨下谶去言从换土}黯遥巐。

或昏溪洞晚方散，或蔽云筌朝便别。

或过千山凝古树，或经四野留寒柮。

或栖江上寒竹梢，或泊野外荒芜末。

或僧游丝春昼飘，或似凉薰夏朝{赴卜换乞}。

或时避舍秋空雨，或间回车冬日靝。

或空杨柳丝线乱，或度浮图铃索制。

或搴空里青纸鸢，或荡郊中黑风鴆。

或经花径残红陨，或入松林浓澱杌。

或历江河诸舰舫，激扬帆缦摇竿橛。

或到遐迩诸精舍，增光金碧韵铜铁。

或似汉祖憩芒砀，漫空雾霭凌云阙。

或如唐帝幸骊山，灿烂旗常杂青赤。

或似地仙列御寇，携筇御气乘飒{飕叟换戊}。

或如雷部谢仙火，亘天电焰挥霹雳。

或似游月访姮娥，仙乐八方吹远阔。

或如焚进驻觅功臣，烬气四隅光倏忽。

或仙洞庭百丈樯，自西自东随意屑。

或如岢岚三尺地，不燧不鑽常焰突。

或似鲁国焚咸丘。且张狂吹势难捽。

或如公瑾战赤壁，虎啸波狂那得熄。

或似牧儿爇秦陵，猛火照天三月热。

嗟余真有山水癖，每遇亭台须访谒。

丹丘仅过元宵火，便问登临求快适。

节爱堂宽称起居，揖爽亭凉清奥突。

玉霄栏畔忆仙游，望海亭边思水活。

檐前放目四极远，波泛玉虹流莫歇。

芡莲香吹满堂阁，广轩梅峡纪碑碣。

知乐流杯亦屡游，翠屏舒啸时排闼。

暨初城南韦与杜，亭台槛俱穷历。

或夺小景怡情性，或诧巧营焕朱碧。

或因沮洳空池沼，或取篸簪排一列。

或取燕閒扁美名，或思德政存前迹。

橐签鞴宽风浩渺，天地炉红烟蓊郁。

未委眼前诸胜赏，风烟比较谁优劣。

奇哉倅廨后山亭，地不百容天路越。

壑多聊以十千数，几许风烟难尽揭。

凿沌不知今几年，贤哲治中凡几物。

怪底胜藏俱不知，知亦讵能营雅筚。

赵君眼力高夐古，才得基阶榛即掘。

岩扃万壑归指顾，飚霭弥空攒屏摄。

赤城各里诸胜游，从此斯亭为巨擘。

谢守城头颜目污，辋川降旐应高没。

余将会稽问夏禹，封嵎何得专车骨。

玉帛几时来万邦。侯甸云何分五百。

亦将东洋问大士，象教何时启禅律。

双塔已多诸佛机，雁荡又何有僧客。

亦有甬东问句践，当日如何兴霸烈。

还群代会雪臣妾羞，千载英雄光史笔。

且生且教俱十年，孰云外物人难必。

亦将海上问羲和，日升晹谷隅夷宅。

月何与日时相望，日何与月时合璧。

夤宾平秩顺时四，璿玑玉衡齐政七。

四隅苍生感丕冒，惟天惟有尧能敌。

婺女柯山日月长，白黑围棋穷理窟。

潮头隐约子胥魂，夫差可见无心术。

王乔跨鹤水中岛，丹砂九转成灵粒。

杨妃隐迹海上山，方士时闻登閫阈。

对景思人人不见，风烟却羡常升陟。

枝上吸风蝉不饥，空里食烟鼯费力。

细思眼界两幺麽，俯仰屈诚有得。

蓬莱阁为亭作兄，伯梁台为亭作伯。

骚人凭栏无一事，涤砚濡毫恣思索。

酒客登阶无所为，挈榼携壶忙逊揖。

水仙海若傥俱来，任自亭前说玄极。

惟予椎鲁无寸长，只听謦欬东君侧。

彭徵

彭徵　真人

白云深处是仙家，清壁飞来瀑布斜。

采药不知归路晚，洞门开遍碧桃花。

散发披襟万仞冈，天池风度碧莲香。

洞云去作人间雨，留下瑶坛月影凉。

老桂吹香入古瓢，月华如水碧天寥。

酒醒夜半谁惊觉，鹤背仙人紫玉箫。

山中无历任光阴，梅正开时雪意深。

弹罢蕊珠香满座，天花几个落瑶琴。

彭正建

彭正建　绝句

天与莲峰作幸民，旧时相识几犹存。

家书千里懒开眼，僦屋两间长闭门。

彭止

彭止　句

吾生良可嗟。

彭止

彭止　句

天西玉一钩。

彭止

彭止　句

可怜踪迹似流萍。

彭止

彭止　四贤古风寿帅阃　赤松子

古之得道士，住世讵可期。

吾观赤松子，宛在神农时。

随飚歨上下，分职为雨师。

炎皇女得仙，驭气常追随。

帝降以逮王，嬴氏接苍姬。

更革非一代，隐见不可知。

赤精制六合，子房定王墓。

功成应天道，挺身往从之。

名列太玄童，玉女如婴儿。

愿言踵高躅，寿命一如斯。

彭止

彭止　四贤古风寿帅阃　广成子

崆峒郁岧峣，直上万丈强。

中有广成居，白石砌华房。

抱神磨自役，室静蔼生光。

岁丁千二百，来今讵可量。

土德方在御，斋心造其旁。

至道顾何在，愿一示其方。

云飞不待族，木落不待黄。

形功精则摇，于道未相当。

失之下为士，得者上为皇。

妙训閟玄局，为公发天藏。

诚能守其一，智故兼相忘。

往游无极乐，二仪久相长。

彭止

彭止　四贤古风寿帅阃　和安老人

煌煌王侯族，富贵甘如蜜。

飘飘不仙侣，翅举自蓬荜。

且如王子晋，玉笙吹已毕。

白鹤忽来寻，乘虚气何逸。

刘安振其后，飞腾闻举室。

微如鸡犬类，云间讵相失。

斯乃帝王孙，安在岩穴出。

至今和安老，千载与相匹。

沙土暨云阳，闻诸经所述。

此地可长生，得之养形质。

乃知朝市隐，胜彼山林日。

和平能毓气，安静常抱一。

号名岂虚假，是谓练形术。

焉用采昌阳，宁须苕芝杧。

从今列仙传，当续更生笔。

彭止

彭止　四贤古风寿帅阃　老聃子

昔在羲皇前，遂有郁华子。

苍姬握图籾，更出为柱史。

应世抑何久，万有千余祀。

一日将度关，崑崙且西指。

短车驾青犊，上有紫云起。

占风知圣人，再拜勤尹喜。

授之五千言，试一撮玄旨。

是身求不殆，其要在知止。

万事皆倘来，轩冕直寄耳。

乘云游太清，坐进长生理。

彭止

彭止　题辛稼轩斋

棋子声乾案接尘，午窗诗梦暖于春。

清风不动阶前竹，谁道今朝有故人。

彭仲刚

彭仲刚　三台峰

雁荡奇峰绝比伦，巍然森列应天文。

光联奎壁期公辅，名显瑶阶欲致君。

峻极冷擎中夜月，峥嵘突出半空云。

进行正尔需贤佐，光岳钟灵气未分。

彭仲刚

彭仲刚　题平心堂

一泓不盈寸，天地同其流。

微风相倾欹，浩浩怀山丘。

牛马已不辨，况能鉴微不。

我欲称物施，舍是将安求。

彭仲刚

彭仲刚　题虚照堂

宇空发天光，所患在自窒。

机乘不容穟，事至纷若栉。

是中有物横，满眼皆墨漆。

斯堂亦空欤，为我作虚室。

彭仲衡

彭仲衡　丫头岩

前峰号龟岂是龟，近岩谓月亦匪月。

世间景幻语未真，说著丫头便痴绝。

苍然顽石自天成，道傍过者皆含情。

我来於此发浩叹，乃知有色能倾城。

彭子翔

彭子翔　莫养虎

莫养虎，饱则喜子饥则怒。

莫养鹰，饥则附人饱飏去。

鹰去但忘恩，虎怒将为冤。

不如团饭养鸡狗，狗能吠盗鸡戒晓。

世事反覆不可□，狗或反噬鸡乱啼。

皮公弼

皮公弼　嘉佑寺留别丕上人

两年无惠及编望，蜀道天难六月行。

深羡高僧捐世累，竹风清处听泉声。

皮公弼

皮公弼　句

壁山老守似僧家，无酒无歌度岁华。

凭澄

凭澄　春日田园杂兴

编兰春思倩吟鞭，著面和风软似绵。

黄犊鸟犍秧过候，雄蜂雌蝶菜花天。

把钥健妇踏烟垄，抱瓮丈人分野泉。

忙事兰心在何处，流莺不听听啼鹃。

鄱阳妇人　题黄连步接官亭壁

故里萧条一望间，此身飘泊叹空还。

感时有恨无人说，愁敛双蛾对暮山。

蒲公

蒲公　句

史君唾手了雄边，半夜移春入北园。

莺花非汉旧，栋宇尚唐馀。

蒲寿宬

蒲寿宬　阿助守岁诵杜工部四十明朝是之句请足成

四十明朝是，瞻天只乞閒。

自惭身计拙，早觉鬓毛斑。

守岁从儿喜，搀春借酒颜。

盍簪喧马意，清梦五云间。

蒲寿宬

蒲寿宬　歡乃词

白头翁，白头翁，

江海为田鱼作粮。相逢只可唤刘四，

不受人呼刘四郎。

蒲寿宬

蒲寿宬　八月十三夜道士湖泛月

万事廓悠悠，因贫得纵游。

天悭一样月，人有几中秋。

短笛芙蓉浦，芳尊杜若洲。

清狂欠拘束，谁恕道家流。

蒲寿宬

蒲寿宬　白水岩

泰山有积靋，坤媪乃善藏。

何时发灵秘，一脉流膏滂。

至仁及物意，后世疑滥觞。

螭蟠久懒卧，辟易离电光。

丰隆亦豪举，夜半驱阿香。

天鼓何处来，大雪惊飘扬。

飞星杂雨射，怒雹翻飙狂。

倚栏两眼眩，应接俱弗遑。

吕梁三十仞，吾闻老蒙庄。

行歌不惮险，习坎守故常。

峨眉有仙伯，佛迹窥荒唐。

濯足弄海月，戏侮相颉颃。

堪笑失筹人，气骨何羸尪。

醉呼李太白，欲制芙蓉裳。

此泉愿为酒，万斛输沧浪。

简寂耿我梦，九叠迂我肠。

雁荡更诡异，龙湫舞堂堂。

何当寄鹏翼，瞬息天一方。

仙人笑擘脯，沧海观种桑。

人世弹指顷，万古天地长。

蒲寿宬

蒲寿宬　白须

月照当襟雪，终剪施摩诘。

我作白须行，而得养生术。

蒲寿宬

蒲寿宬　百花洲梅

孤根宁不在栽培，枝北枝南春一回。

尽道游鱼是佳谶，不知洲上有花魁。

蒲寿宬

蒲寿宬　泊舟兰溪

江流万古意，客游迈中年。

茫茫见远树，渺渺叹逝川。

旅舟泊明月，溪讴出长烟。

千帆趣各异，万里愁共煎。

船头有美酒，吹火煮小鲜。

丈夫非无泪，不洒商妇弦。

蒲寿宬

蒲寿宬　舶使王会溪太守赵见泰九日领客枉顾山中赋采菊东篱下悠然见南山韵

翠节摩秋云，朱辬映朝彩。

欣欣两宾主，济济众僚采。

此会良已希，斯文固应在。

寂寞秋后香，今晨有人采。

蒲寿宬

蒲寿宬　舶使王会溪太守赵见泰九日领客枉顾山中赋采菊东篱下悠然见南山韵

结彼山下茅，对此山上瀑。

白日成蹉跎，长年抱幽独。

嘤嘤自禽鸟，踽踽乱樵牧。

门巷何多车，山中有佳菊。

蒲寿宬

蒲寿宬　舶使王会溪太守赵见泰九日领客枉顾山中赋采菊东篱下悠然见南山韵

龙山在何许，驱车故城东。

壮游值佳月，高怀激清风。

深知孟万年，独有柴桑翁。

至今佳传香，索之迷芳丛。

蒲寿宬

蒲寿宬　舶使王会溪太守赵见泰九日领客枉顾山中赋采菊东篱下悠然见南山韵

淡淡暮秋色，行行绕疏篱。

最爱重九名，拟和柴桑诗。

风流足千载，感慨彼一时。

此日不易得，有酒安可辞。

蒲寿宬

蒲寿宬　舶使王会溪太守赵见泰九日领客枉顾山中赋采菊东篱下悠然见南山韵

白露零高寒，西风满原野。

浊酒叹重持，黄花笑盈把。

诗句斐莫裁，秋容浩难写。

岂为今日娱，逢之百世下。

蒲寿宬

蒲寿宬　舶使王会溪太守赵见泰九日领客枉顾山中赋采菊东篱下悠然见南山韵

晨策登青霞，众峰郁绸缪。

举目嗟新亭，缅怀忆神州。

酣觞气磊磊，感物心悠悠。

伟哉此二翁，高风继前修。

蒲寿宬

蒲寿宬　舶使王会溪太守赵见泰九日领客枉顾山中赋采菊东篱下悠然见南山韵

南阳有菊水，一掬清且鲜。

满潭浸秋色，餐英饮寒泉。

将以寿道脉，非惟制颓年。

岂不随众草，正色乃自然。

蒲寿宬

蒲寿宬　舶使王会溪太守赵见泰九日领客枉顾山中赋采菊东篱下悠然见南山韵

百年岂非长，流光迅飞电。

月渚愁滨鸿，风檐凄去燕。

鸿燕胡独乖，参辰岂相见。

念此霜中英，良时不妨殿。

蒲寿宬

蒲寿宬　舶使王会溪太守赵见泰九日领客枉顾山中赋采菊东篱下悠然见南山韵

匡庐讵云远，日日望翠岚。

黄花裛露掇，薄酒如饴甘。

迢迢想高遁，{璺玉换且}{璺玉换且}怀清谈。

缅睇良有以，旧居在其南。

蒲寿宬

蒲寿宬　舶使王会溪太守赵见泰九日领客枉顾山中赋采菊东篱下悠然见南山韵

天台赤霞顶，峨眉翠云间。

人物自楚楚，文采何斑斑。

屈宋艳何摘，陶谢高可攀。

咳唾随天风，万古辉此山。

蒲寿宬

蒲寿宬　沧浪亭

晓色桃蒸霞，春阴柳垂雾。

为问桥下船，沿流到何处。

蒲寿宬

蒲寿宬　草堂瀑布

西瞻香炉气，北望钟山英。

宁如坐岩曲，飞玉光栏楹。

异哉天地秀，孕此冰雪精。

梅花立其旁，姑射凌寒清。

仙帔月耿耿，神佩风琤琤。

窗户六月泠，草木三冬荣。

锦水怀少陵，银河照长庚。

所嗜固不同，聊复娱吾生。

蒲寿宬

蒲寿宬　呈大帅侍郎阳岩洪先生

猗桐擢新翠，况此当春阳。

灵凤何高翔，岂不怀朝光。

积阴既去屏，先鸣讵能忘。

腐草倏已化，破柱安所藏。

声猷动寰海，偃蹇持孤芳。

清风肃羽纛，白日成圭璋。

久期荐清庙，欲与兴颓网。

恩纶甫杂遝，符采相辉煌。

元佑心可续，江左脉自长。

精神夙聚会，赓歌蔼明良。

愿整池上翼，继我文靖梁。

蒲寿宬

蒲寿宬　愁剧忽失笑

愁剧忽失笑，不觉心夷然。

量珠成斗笑不卖，鎔金为海愁不煎。

蜜蜂与蓼虫，生死甘苦缘。

今也不为乐，人有几百年。

士龙莫笑跌落水，水中不著此笑仙。

蒲寿宬

蒲寿宬　春日闻禽戏题寓廨

隔墙听幽唘，入坐春隔隔。

午梦恬不成，始知身在笼。

蒲寿宬

蒲寿宬　春晓闻禽

唤回春梦几声禽，涧草岩花动此心。

搔首偶然自失笑，不知何处是山林。

蒲寿宬

蒲寿宬　春阴偶成柬枯崖

砌藓频侵绿，野花相避红。

不知昏与昼，惟见雨和风。

有酒为寒尽，无诗非景穷。

地炉煨芋火，时约老僧同。

蒲寿宬

蒲寿宬　纯阳洞读书和中山陈礼郎韵

弄珠寄南海，移文讥北山。

出处虽异位，梦觉同一关。

纯阳有真境，古洞扃林端。

绝顶像纬逼，六月天气寒。

道人讨幽胜，诛茆谋盖棺。

缘深野鸡狎，供罢斋鱼閒。

斗轩适容膝，点勘酬铅丹。

理义贵自得，神仙谅非难。

嗟我久荒索，摧心罹棘艰。

羞羡鹤俯仰，空悲马班醒。

终南在何许，得去何须还。

蒲寿宬

蒲寿宬　次枯崖上人催梅韵

黄叶萧萧雨滴阶，梦魂飞到瀑边梅。

遥知楖栗山中老，一日花间一百回。

蒲寿宬

蒲寿宬　次清老弟韵

恐负东风约，清吟野步迟。

淡烟杨柳外，微雨海棠时。

远寄千杯绿，多情两鬓丝。

閒愁须遣尽，蜂蝶不堪羁。

蒲寿宬

蒲寿宬　次韵

绝顶秋高风露寒，倚阑心事到梅间。

谁知岁晚相思意，欲种梅花满此山。

蒲寿宬

蒲寿宬　促织

炎夏居壁根，凉秋噪篱侧。

安得懒妇名，岂其旷乃职。

不念作茧劳，徒能促人织。

蒲寿宬

蒲寿宬　悼亡

百岁期偕老，半生尘梦讹。

方谐委奋事，忍作鼓盆歌。

野水悲苹藻，秋风泣薜萝。

青灯课子诵，此意念君多。

蒲寿宬

蒲寿宬　灯蛾

出暗亦已显，傅翼乃不任。

趋炎弗知止，倏忽游燧林。

不见异域传，乃有噉火禽。

蒲寿宬

蒲寿宬　登北山真武观试泉

莫夸阳羡茗，在彼山之巅。

莫夸惠山溜，试此山之泉。

不生陆鸿渐，渴死庐玉川。

且共春风里，不斗社雨前。

雀舌最嫩弱植耳，嘉树一发如针然。

灵苗合让武夷负，清香不与罗浮专。

北山古丘神所授，以泉名郡天下传。

置邮纵可走千里，不如一掬清且鲜。

人生适意在所便，物各有产尽随天。

蹇驴破帽出近郭，裹茶汲井手自煎。

泉鲜水活别无法，瓯中沸出酥雪妍。

山中道士不识此，哆口咋舌称神仙。

从今决意修茗事，典衣买树莳井边。

道士且莫颠，古人作善戒所先。

山中种茶一百顷，不如山下数亩田。

饥餐渴饮无长物，何患敲门惊昼眠。

蒲寿宬

蒲寿宬　登师姑岩怀古十韵

郭中爱青山，推窗纳青碧。

不见山中人，白云自堆积。

登睇廓悠悠，此眼亦已窄。

但见寰中尘，不见尘中客。

相去讵几许，恍若万里隔。

日暮攀崔嵬，泫然感畴昔。

蜀道无人行，嵩山绝蹄迹。

岂无九回肠，安得双飞翮。

倾我百壶酒，抚此千丈石。

不知蜡屐翁，著得几量屐。

蒲寿宬

蒲寿宬　登师姑岩见城中大阅恍如阵蚁因思旧从戎吏亦其中之一蚁感而遂赋

晨起扪层巅，苍茫见尘市。

鼙鼓生远陴，壶衖在幽耳。

遥知细柳屯，于时阅军士。

俯彼万铠群，微哉一窖蚁。

初集如慕膻，俄拥如聚米。

或圆如旋磨，或方如缘几。

隐隐床下声，牛斗差可拟。

未熟黄粱间，忽慢慢大槐里。

昔在群蚁中，不知蚁是己。

长揖谢孙穰，微笑辞翦起。

蛮触胡为哉，鸡虫今已矣。

醉眼未醒时，此真尺与咫。

更陟最上头，须弥亦芥子。

蒲寿宬

蒲寿宬　东曾梅坡二首

终岁不相见，相逢倾肺肝。

堪嗟半生事，安得旧时欢。

梅蕊先春白，桂华清露寒。

帽云行雨意，薄暮倚栏干。

蒲寿宬

蒲寿宬　东曾梅坡二首

靡靡秋已驶，眇焉幽思殷。

美人百尺楼，修帽千丈云。

白驹古难絷，寒蛩今畏闻。

得酒且共隐，莫惑纸上文。

蒲寿宬

蒲寿宬　读可翁閒坐偈

夜久风浪息，骊龙弄颔珠。

水怪不敢动，明月满江湖。

蒲寿宬

蒲寿宬　蠹鱼

种芸岂辟蠹，无水乃有鱼。

平生破万卷，胸次藏石渠。

何如叶上虫，篆出先秦书。

蒲寿宬

蒲寿宬　端午

鬓符腰艾去纷纷，荷叶荷花匝水滨。

思远楼前虽有曲，若邪溪畔岂无人。

莫将楚恨悲儿女，聊把骚章托鬼神。

浊酒满壶渔父笑，江边鸥鹭正相亲。

蒲寿宬

蒲寿宬　饭牛歌

新秧插遍水盈畴，童穉相呼去饭牛。

极目平坡烟草细，歌声何处雨飕飕。

蒲寿宬

蒲寿宬　飞泉

藓壁轻飞雾雨寒，一帘清漱玉珊珊。

游鳞莫羡层澜去，镂雪雕冰满肺肝。

蒲寿宬

蒲寿宬　风雨终夜独坐不寐

风雨潇潇到夜终，夜寒一室坐虚空。

何当乐与二三子，免使凄其六一翁。

老大自甘为老大，穷通休苦较穷通。

此心不作窥园想，流水落花春梦中。

蒲寿宬

蒲寿宬　赋枸杞

神草如蓬世不知，壁间墙角自离离。

辛盘空芼仙人杖，药斧惟寻地骨皮。

千岁未逢朱孺子，四时堪供陆天随。

霜晨忽讶春樱熟，閒摘殷红绕断篱。

蒲寿宬

蒲寿宬　赋竹间禽

晴唘连林春翕翕，一片劳心不堪絷。

竹间勿作么凤吟，何处飞来羽衣湿。

蒲寿宬

蒲寿宬　感兴

晨起自理发，握发双泪流。

不见结发人，惆怅空白头。

君留白发种，种作一段愁。

茁哉秋蓬根，念此春荑柔。

蒲寿宬

蒲寿宬　枸杞井

四时可以采，不采当自荣。

青条覆碧甽，见此眼已明。

目为仙人杖，其事因长生。

饮此枸杞水，与结千岁盟。

蒲寿宬

蒲寿宬　古意

梳鬟照寒泚，寒泚知贞胸。

整鬟摘秋芳，秋芳无冶容。

平生几偃蹇，今逐梁君鸿。

既甘布裙绩，宁厌短褐舂。

剔目信已笃，刲耳何所从。

独抚箜篌谣，河流自潨潨。

蒲寿宬

蒲寿宬　古意答胡苇航

偃蹇当风松，四望无宁枝。

茑萝空自缠，鸾凤非所羁。

固乏栋梁具，聊耸岩壑姿。

岂无深林柯，百尺悬旌麾。

下有千岁苓，勿使行人知。

蒲寿宬

蒲寿宬　闺意

聘得深村玉雪姿，力胜杵臼案齐眉。

笑他老大专房宠，犹把房帏比旧时。

蒲寿宬

蒲寿宬　寒山暮景

青山寒似削，黄叶扫仍飞。

落日行人急，痴风过翼稀。

老鸡寻旧杙，野犬吠缁衣。

独倚枯藤立，柴门候牧归。

蒲寿宬

蒲寿宬　寒食有感

杏粥因怀旧，榆羹岂为春。

凭将禁火事，说与乞墦人。

蒲寿宬

蒲寿宬　和博古直五首

圣门蔼徒众，几人得称贤。

美哉全玉人，履行师渊骞。

寒日辟芦絮，饥倚负郭田。

所乐者何事，至道森乎前。

岂必挟日月，地行即飞仙。

刀圭傥可觅，何处今赤泉。

蒲寿宬

蒲寿宬　和博古直五首

少壮能几时，转盼成白首。

俯仰百年中，蝇营复狗苟。

规规一世士，礼法自绳纠。

不趁蚁磨旋，空嗟兔株守。

杞菊为餱粮，云山作宾友。

空泥坚白鸣，夷惠徒可否。

蒲寿宬

蒲寿宬　和博古直五首

涉世思夷涂，理生有常道。

抱畒灌我园，充盘戒邻枣。

秋色何苍然，惕焉履霜早。

伟哉骑鲸人，期兹浣花老。

渺渺无穷门，何由拾瑶草。

惟爱柴桑翁，称心固云好。

蒲寿宬

蒲寿宬　和博古直五首

迂疏我何有，然诺君不轻。

卓尔异众嗜，矧兹蔼文鸣。

面壁愧空腹，伐木思友生。

方当与世混，畴能别泾清。

奚因一簪盍，使此双眼明。

欲引万古脉，赖君辨豨苓。

蒲寿宬

蒲寿宬　和博古直五首

旷兹历亿劫，矧此浮云身。

桑枢弗言病，驷马休笑贫。

栖栖鲁中叟，救世诚艰辛。

鸟兽岂同群，由也徒问津。

人世弹指顷，沧海三扬尘。

扬尘不可诘，济川岂无人。

蒲寿宬

蒲寿宬　和胡竹庄韵

脱落皮毛尽，而今肠亦无。

泣非缘楚玉，声不叶齐竽。

举目云天迥，论心水月孤。

只应饮美酒，跳入费公壶。

蒲寿宬

蒲寿宬　和倪梅村

偶携琴册傍林泉，坐对梅花记往年。

鸿燕何心成巧避，夔蚿无语自相怜。

才吟瘦影黄昏月，又见残红细雨天。

拟把楚骚重载酒，掀髯抵掌话前缘。

蒲寿宬

蒲寿宬　和杨芸斋送枯崖住兴福韵

一夜春光到竹门，东风拂拂动閒云。

钳鎚粗了人间债，瓶锡暂抛林下群。

烟塔忽惊当户立，霜钟犹记旧山闻。

高谈亹亹天花落，老衲廊头意自欣。

蒲寿宬

蒲寿宬　和漳浦余明府

割鸡荐鸾刀，飞凫蹑仙迹。

惠与清漳流，名高鲁山石。

廉谦今所难，吾道帜可赤。

作县既有箴，救世岂无策。

涧水疑鸣琴，中宵起人忆。

蒲寿宬

蒲寿宬　画船

世路羊肠姑已之，扁舟我欲问冰夷。

只因吏部酷好酒，岂是鸡林要售诗。

万事不如潮有信，寸心唯赖月相知。

斜风细雨休归去，此政老翁沉醉时。

蒲寿宬

蒲寿宬　回谒蓝主簿道傍见梅偶成

谁家一树铁斜欹，的皪疏花出短篱。

黄叶久随风卷地，幽姿当与雪同时。

白头朔漠穷苏武，瘦骨西山饿伯夷。

三嗅清芬一杯水，徘徊无语笑掀眉。

蒲寿宬

蒲寿宬　即事

江楼人卧病，寂寞更谁怜。

有子常离抱，无家可祝先。

雕墙笑茅屋，沧海幻桑田。

昨听东邻讣，浮华亦梦然。

蒲寿宬

蒲寿宬　即席用委顺听甘师琴韵

独抱琴声感岁年，冥搜趣外欲无弦。

广陵寂寂嵇生去，秋水幽幽鸣犊贤。

一点山泉岩窦雨，数声瑶佩泬寥天。

音徽千载何人会，愿和薰风殿阁前。

蒲寿宬

蒲寿宬　己卯六月十一日书石室壁

晏坐图画出，银屏列郡山。

几案空水接，舟楫窗窦间。

清风荡炎瘴，异趣起懦顽。

梦随白鸥去，静看飞鸟还。

夜深忽闻笛，何处明月湾。

蒲寿宬

蒲寿宬　寄何我轩

十年不见此髯翁，笑我而今鬓亦蓬。

几度因诗亲水部，一廻看剑泣山公。

无心尘世云移岫，极目仙壶浪拍空。

痛饮剧谈非是梦，寸丹长与荔枝红。

蒲寿宬

蒲寿宬　寄胡苇航料院

别来梅正谢，愁坐柳成阴。

救世有何策，图名非本心。

万言难复古，一语傥医今。

已向山中老，因风怀所钦。

蒲寿宬

蒲寿宬　寄径山书记悟上人

人间传妙语，尘外更深藏。

寝食因吟废，形骸欲坐忘。

瘦林秋见鹤，断磬夜闻螀。

出定生幽思，窗虚月在廊。

蒲寿宬

蒲寿宬　寄窥堂庄使君

煌煌列戟第，皎皎深衣人。

菟符蔼夙望，驹谷韬绝珍。

苟不守厥素，曷以当兹晨。

情敦脊令急，心怛鸿雁宾。

饿死甘其薇，至德文其身。

耿耿抱孤月，悠悠仰苍昮。

何时一握臂，漉我头上巾。

呼风振我襮，与君爽心神。

欲洗尘万斛，何处觅一尘。

蒲寿宬

蒲寿宬　寄老溪上人

已知山是石，挂起碧筇条。

家在黄梅树，门当独木桥。

寡交因犬恶，默坐听蝉调。

同道何时过，心慵不见招。

蒲寿宬

蒲寿宬　寄梅坡

乔木耸下翠，好鸟鸣嘤嘤。

岂不爱吾庐，感此求友声。

独酌歌停云，怀人泪如倾。

昔我柴桑翁，五柳贫亦荣。

今予富千树，况有野艇横。

鲈鱼亦可脍，如此夜月明。

谁谐彼苍意，涧谷敦孤惸。

青山只依旧，沽酒寻前盟。

矫首云帽人，两臂羽欲生。

故人来不来，盘俎无人争。

蒲寿宬

蒲寿宬　寄丘钓矶

高丘远望海，秋思穷渺瀰。

苦吟有鬼泣，直钩无人知。

有时卷龟殻，箕踞蛤蜊。

落日明云霞，狂风舞蛟螭。

全生带笭箵，聱叟漫奚为。

一笑横大江，列岫浮修眉。

画图障我目，隔此天一涯。

欲携我蓑笠，风雨从所之。

渔僮缓鼓枻，惊我白鹭鸶。

我欲从伊人，薄酒分一户。

蒲寿宬

蒲寿宬　寄石隐

闭门十日雨，破屋砌生苔。

此意何人会，抱琴来不来。

蒲寿宬

蒲寿宬　寄石隐老屿上人

已约岩头同数宿，如何消息竟茫然。

抱琴有意弹明月，采药无心到绝巅。

不过虎溪安得笑，偶逢醉石便欹眠。

山林此乐而今少，一日相从是宿缘。

蒲寿宬

蒲寿宬　寄思溪老藏叟珍上人

万折苕溪水，精庐若个边。

菰菱时入供，包锡暮行船。

月朗无云夜，雕横欲雪天。

了知身是客，莫负故山缘。

蒲寿宬

蒲寿宬　寄豫章李明府

太白摇芒芒，只在西山阳。

常言欲千里，一夜千里长。

酒尽还磊磈，出匣鸣干将。

兰菊犹有秋，白日安可量。

蒲寿宬

蒲寿宬　见山台

叠石生幽云，层台起修竹。

群山不出门，一日俱在目。

远眺极悠悠，男儿岂碌碌。

宝匣长夜鸣，黄金几时篵。

此事谁与论，掀髯对云麓。

蒲寿宬

蒲寿宬　涧亭麈尾泉

泉挥玉麈尾，岫拥翠云裘。

尽日看不足，倚阑生古愁。

蒲寿宬

蒲寿宬　閒坐海观兴致悠然是时月白如昼

一笑灵龟尾曳涂，扁舟聊复寄菰蒲。

潮生潮落帆来去，云卷云舒山有无。

风定若教胥怒息，月明空忆蠡游孤。

渔翁不识人间事，白发青蓑酒满壶。

蒲寿宬

蒲寿宬　江横暮景

独倚阑干对落霞，垂杨古渡欲栖鸦。

渔翁何处烟藏浦，白鹭成群月浸沙。

泪落西风叫黄鹄，酒阑深夜听琵琶。

谁人得似鸱夷子，一叶浮云总是家。

蒲寿宬

蒲寿宬　江横信笔

潮汐有赢缩，江横无古今。

鱼龙任掀舞，孤月在天心。

蒲寿宬

蒲寿宬　江上闻笛

笛声何处水茫茫，潮落沙寒月照廊。

嵇吕成尘不可觅，满襟清泪忆山阳。

蒲寿宬

蒲寿宬　郊行有感

鸡犬不鸣何处村，颓檐破壁问谁门。

蓬蒿满地田园在，瓦砾如山井臼存。

青草髑髅疑是梦，白头老父泣无言。

谘诹邻旧多为鬼，倚仗徘徊堪断魂。

蒲寿宬

蒲寿宬　郊意

清晨起搔头，荷锄出门去。

露湿野草花，香来不知处。

蒲寿宬

蒲寿宬　近重阳作

满城风雨近重阳，悟竹萧萧欲断肠。

敢望白衣来送酒，拟将黄菊去为粮。

击萸安得山堪避，落帽岂无人在旁。

千载风流心独会，饮泉亦足慰凄凉。

蒲寿宬

蒲寿宬　九日

芙蓉披靡秋水寒，吴姝越艳芳思单。

漫把黄花事佳节，黄花不入歌舞欢。

昔人戏马足强健，今我无酒空巑屼。

黄花无言不可诘，青山落日明归翰。

蒲寿宬

蒲寿宬　九日贵客入山地狭不足以容歌舞故作

莫歌乱我蛩，莫舞践我菊。

歌不入此耳，舞适局汝足。

蛩吟今古心，菊老贫贱屋。

斟菊听我蛩，绝胜人间曲。

蒲寿宬

蒲寿宬　九日简留松涧

瀼瀼白露坠，独起行绕篱。

岂泥兹晨游，偶谐昔人期。

白衣已缥缈，幅巾自淋漓。

举杯泛寒荣，何以慰所思。

登山极野望，涕泗空涟洏。

戚戚霜叶语，雁过鸣声悲。

参军尔何事，帽侧无人知。

莫轻一时谑，贻此千载嗤。

餐英饮沆瀣，政坐骚人痴。

起酹彭泽翁，此意堪语谁。

蒲寿宬

蒲寿宬　九月九日登山

日月百年宽，良辰天不悭。

秋来常对菊，情适便登山。

户外无尘鞅，篱边有酒颜。

当时老彭泽，幽事独相关。

蒲寿宬

蒲寿宬　酒量减

少年一日几鸱夷，瓦甓而今力不支。

莫笑杯中酒量减，至和全在半醺时。

蒲寿宬

蒲寿宬　菊花潭

何处无甘菊，何处无清泉。

菊泉适相值，天地何尝偏。

岂但为九日，可以逾百年。

愿与潭下村，餐英汲潺湲。

蒲寿宬

蒲寿宬　菊露谣

清晨采黄菊，露滴露花丛。

黄花泣白露，白露唏秋风。

秋风莫相试，菊薤心不同。

薤露明朝落不落，黄华独老秋风中。

蒲寿宬

蒲寿宬　菊泉

疏泉得古髓，种菊蒙秋潭。

愿与村中人，一瓢共清甘。

蒲寿宬

蒲寿宬　君不来词寄云帽上人梅坡翁

君不来，山中底事堪嫌猜。

积雨愁人不可道，至今声迹何寥哉。

竹风微动揽衣起，使我一日肠九回。

君不来，门前日日添苍苔。

蒲寿宬

蒲寿宬　岭后山庄

感慨重来岁月深，手栽松柏已成林。

万山自此无南北，一水长流不古今。

先训丁宁犹在耳，老吾寂寞自沾襟。

君恩已遂祈閒请，莘野归耕是本心。

蒲寿宬

蒲寿宬　六和塔僧房

天风语檐铃，苍霭藏古殿。

穿竹逢缁衣，拈花对黄面。

谁把山水心，为我露一线。

推窗古树隙，空水还匹练。

山色忽有无，潮来半空溅。

须臾簸舟楫，木叶飞片片。

鱼暇瓷掀舞，洲渚入{左火右平}炼。

山僧寂无言，千帆阅将遍。

蒲寿宬

蒲寿宬　梅阳寄委顺赵君

别来柳初茁，今见兰吐芳。

怀哉佩兰人，欲制芙蓉裳。

山空蕙帐冷，鹤怨秋夜长。

群峰暮耸峭，蚁梦犹一场。

乘传媿已忝，刻意思所偿。

蚩蚩瘴土氓，见此泪欲滂。

鎝石一时投，若为起羸尪。

常恐二竖黠，神被膏与肓。

欲尽弃其旧，安得师之良。

夜梦每插羽，飞到琴册旁。

非贪舐鼎事，欲窥枕中方。

缄滕倘寄翼，宽此百回肠。

蒲寿宬

蒲寿宬　梅阳郡斋铁庵梅花五首

广平一寸铁，不信句炼柔。

犹疑雪月竞，韬玉无处求。

神人藐姑射，夜趁嫦娥游。

缥缈不可见，天风想琳璯。

蒲寿宬

蒲寿宬　梅阳郡斋铁庵梅花五首

孤山隐君子，搜索入幻眇。

方且判鸿蒙，倏尔得一窍。

童鹤俱不知，吟成忽自笑。

悠然脱情尘，高标立寒峭。

蒲寿宬

蒲寿宬　梅阳郡斋铁庵梅花五首

江南擅名胜，雅爱陆敬风。

岂无可以赠，折枝寄邮筒。

缄香不敢泄，千里一寸衷。

对雪感岁暮，白头谩西东。

蒲寿宬

蒲寿宬　梅阳郡斋铁庵梅花五首

卓哉诚斋老，驱车陟崔嵬。

清风欲洗瘴，驾言为花来。

仰止冰玉人，念彼同根莇。

思翁不可说，江边重徘徊。

蒲寿宬

蒲寿宬　梅阳郡斋铁庵梅花五首

枯株类铁汉，瘴疟不敢侵。

岁寒叶落尽，微见天地心。

阳和一点力，生意满故林。

至仁雨露泽，不觉沦肌深。

蒲寿宬

蒲寿宬　梅阳壬申劭农偶成书呈同官

举酒劝尔农，更为我侬劝。

车笠虽不同，所谐此盂饭。

或耕在菑畲，或耕在方寸。

膏雨足一犁，田头怯呼唤。

五百维莠骄，胥徒乃蟊患。

与国充耘耔，勿使地蒿蔓。

幻体饥渴同，世味甘苦半。

盘中一粒餐，锄下几滴汗。

光阴驶历块，彼此不可玩。

岂为许行言，劝课在兹旦。

老父倾耳听，童稚绕屏看。

相顾持我语，取信如执券。

安得慵耕人，从今不言倦。

蒲寿宬

蒲寿宬　扪虱

上即居人头，下即居人身。

夙岂为人食，今乃务食人。

不必劳爪掐，聊以扪对宾。

蒲寿宬

蒲寿宬　梦故人郭推官元用诗以奠之

鸡絮才陈泪已倾，故人旌旐尚禅扃。

尘中愧我头空白，梦里逢君眼更青。

束发论交真意气，伤心无语负幽冥。

求铭敢后朋侪事，况复原头有鹡鴒。

蒲寿宬

蒲寿宬　密蜂

四时有佳卉，两股不停探。

花露本清冽，安用如许甘。

平生事苦口，气味转不谙。

蒲寿宬

蒲寿宬　明月篇

海贾不爱死，适值骊龙眠。

深渊顷刻命，平地千丈川。

丈夫岂无志，固为儿女煎。

彼美头上粲，它人口中涎。

鲛人一滴泪，不肯随漪涟。

眼见悬珠人，明月几缺圆。

蒲寿宬

蒲寿宬　牧童歌十首

荷笠小苍头，犊裩乘水牛。

扬鞭自叱咤，度陇复凭沟。

蒲寿宬

蒲寿宬　牧童歌十首

软坡便伫犊，凉荫聚群髫。

一竖忽然起，恐牛残豆苗。

蒲寿宬

蒲寿宬　牧童歌十首

隔溪骑度水，浮去似鸱夷。

莫话五湖事，且看牛背儿。

蒲寿宬

蒲寿宬　牧童歌十首

倦来牛背卧，一觉度前冈。

牛饱儿呼馁，归来煨芋香。

蒲寿宬

蒲寿宬　牧童歌十首

前山飞暮雨，牛上展青蓑。

回首牛呼犊，哀音儿唱歌。

蒲寿宬

蒲寿宬　牧童歌十首

斜阳归处险，路熟了无疑。

结草为衣著，圈葭作竹吹。

蒲寿宬

蒲寿宬　牧童歌十首

野花簪短笠，露湿蔓青青。

莫笑儿童小，人间河鼓星。

蒲寿宬

蒲寿宬　牧童歌十首

老翁分社酒，匕箸小孩提。

黄犊今堪驾，明年学把犂。

蒲寿宬

蒲寿宬　牧童歌十首

生来在田野，少小学耕锄。

敢望多名誉，随人角挂书。

蒲寿宬

蒲寿宬　牧童歌十首

芳郊望无际，逐草任西东。

世上千场梦，人间一笛风。

蒲寿宬

蒲寿宬　南村

每怀渊明老，昔欲居南村。

诛茅结矮屋，种桑荫前轩。

嘉蔬不盈掬，浊酒时一尊。

客至如许行，惟爱神农言。

蒲寿宬

蒲寿宬　喷玉布

苍珉卧偃蹇，飞琼漱潺湲。

东野喷玉布，庐山谷帘泉。

玉斧敲寒闵，随风走连卷。

清声足洗耳，枕流恐徒然。

蒲寿宬

蒲寿宬　瀑上见梅有怀老溪上人

野水横斜最老枝，一生心事雪霜知。

世人重眼不重鼻，只爱花光与补之。

蒲寿宬

蒲寿宬　七爱诗赠程乡令赵君　汉密令卓茂

吾爱卓子康，作邑非寻常。

口不及人恶，抚字若弗遑。

礼律乃并用，化嚚以为良。

解马以与人，不较人自偿。

蒲寿宬

蒲寿宬　七爱诗赠程乡令赵君　汉堂邑令钟离意

吾爱钟离意，锦制与人异。

荒县民无庐，茅竹毕缮事。

亦有多怖人，憯憯惑祸崇。

祝土矢乃尽，神谴不敢避。

蒲寿宬

蒲寿宬　七爱诗赠程乡令赵君　汉雍丘令刘矩

吾爱刘淑方，礼逊以化彊。

谆谆耳提训，语味深且长。

忿恚为可忍，莫入鸣弦堂。

讼者各感去，从今无他肠。

蒲寿宬

蒲寿宬　七爱诗赠程乡令赵君　汉中牟令鲁恭

吾爱鲁仲康，治效多致祥。

害稼螟犬牙，中牟了无伤。

掾惊雉驯扰，儿念雏方将。

河南有府尹，其美乃播扬。

蒲寿宬

蒲寿宬　七爱诗赠程乡令赵君　齐山阴令傅琰

吾爱傅季珪，为事求端倪。

群愚亦智诈，不辨祛厥迷。

感深卖针媪，靦以食豆鸡。

一县称神明，鼠辈榛其蹊。

蒲寿宬

蒲寿宬　七爱诗赠程乡令赵君　唐鲁山令元德秀

吾爱元紫芝，卓尔不可移。

盗虎孰小大，许办虎归尸。

音乐第胜负，蔿于遭殊知。

岁满何所为，柴车一缣随。

蒲寿宬

蒲寿宬　七爱诗赠程乡令赵君　魏邺令西门豹

吾爱西门豹，其事深可傚。

波神岂荒淫，巫言亦机巧。

大妪去不来，小妪足踸踔。

豪长涕叩头，从此识政教。

蒲寿宬

蒲寿宬　七夕

盈盈一水望牵牛，欲渡银河不自由。

月照纖纖织素手，为君裁出翠云裘。

蒲寿宬

蒲寿宬　七夕前二日与窥堂庄使君江横观水望霓怅然

倚阑人不识，怀古尚心惊。

坐想瀰漫意，卧闻韚韔声。

浪翻京口寺，潮打石头城。

莫说南柯事，相宽老大情。

蒲寿宬

蒲寿宬　青霞

百尺长松岩下风，一轮明月屋西峰。

梦回细数登山路，知在青霞第几重。

蒲寿宬

蒲寿宬　青霞西亭

长松被薜荔，怪石生烟霞。

檐牙木杪见，上有山人家。

蒲寿宬

蒲寿宬　三叠泉庐山简寂观十五里一名撷泉

此岂凡间物，神人疑属餍。

踏翻云母碓，放出水精帘。

娥女愁遗佩，冰虬或弄髯。

鲛绡一百丈，织出浪纹纖。

蒲寿宬

蒲寿宬　山园芍药忽有花喜而赋

披草篱根问旧花，一番春事又萌芽。

非因老态逢时感，只怨昏瞳作雾遮。

何处而今寻烂漫，不图于此见英华。

翻阶自合流芳咏，可惜飘零野客家。

蒲寿宬

蒲寿宬　山中井

乾元肇初气，坤母乃六之。

谁明爻象意，凿出混沌奇。

所以击壤民，饮水源不知。

空山有古甽，夜气方归时。

明月照我牖，独起携军持。

一瓢饮沆瀣，凉意生肝脾。

下以浇丹田，上以滋华池。

潇然脱尘土，举身入希夷。

神人授我诀，欲以疗我饥。

归来煮白石，精馔琼为糜。

蒲寿宬

蒲寿宬　山中秋晓

命策空山风露冷，野花无数不知名。

林丛深处无人问，时吐秋芬一样清。

蒲寿宬

蒲寿宬　上舶使监丞王会溪

抗意欲窥奇，栖潛在郡帙。

犹疑畒为天，岂信肓问日。

清晨非梦寐，见此五色笔。

寒光动斗牛，馀照堕圭荜。

目前千古在，吾故一日失。

至道涵深纯，大雅藏僩瑟。

怀兹泉石心，贲之林野质。

百年岂不短，万羡从此毕。

倘云可与语，敢惮行以膝。

蒲寿宬

蒲寿宬　神骏歌送赵委顺就漕

神骏不受羁，岂知日千里。

小试秋风前，烁烁电光起。

何须金络脑，不用珊瑚鞭。

徐看血汗沫，透出青连钱。

飞去度赤水，横行抹燕山，

持归献天子，高列十二闲。

渴饮水底月，饥餐草头珠。

轻摇玉尘尾，侧碾青氍毹。

振鬣长鸣谢伯乐，千秋万古八骏图。

蒲寿宬

蒲寿宬　石室閒坐忆东坡渔舟一叶江吞天句成一绝

渔舟一叶江吞天，诵翁北句心茫然。

不知何处有此景，而今忽堕吾眼前。

蒲寿宬

蒲寿宬　石潭观鱼

拂石搘颐久，閒心寂似初。

不知浑是水，宁觉我非鱼。

欲数犹疑幻，相看若在虚。

星星双鬓影，何事入方诸。

蒲寿宬

蒲寿宬　示儿

种谷一岁事，读书一生期。

方春不下种，竟岁常馁饥。

少年不向学，终身成愚痴。

饥犹一家愁，愚被众人欺。

彼苍念吾父，尔辈得令师。

欲速成揠苗，计日如耘耔。

程文国有武，体制须及时。

弱冠无所闻，　o语人见嗤。

尔劳我则恤，我忧尔奚知。

中夜不遑寐，作此劝学诗。

蒲寿宬

蒲寿宬　书草屋壁

天地无终穷，万物乃刍狗。

勿夸杏为梁，何如畒作牖。

昔闻巢氏民，仁义亦奚

。

蠢蠢不识知，居居自醇厚。

今来丰屋士，文法困绳纽。

力竞蝜蝯虫，计生养狙叟。

谁家甲第巍入云，何人鹑衣不掩肘。

岂知鬼瞰因高明，安得春阳到穷蔀。

蜗庐能几何，蛮触胜亦负。

忆我柴桑翁，荒宅十馀亩。

草屋八九间，柴门五株柳。

野水滋粳{左米右余}，春畦足葱若是。

永日为琴书，停云念亲友。

仪秦枉饶舌，施龙漫多口。

白衣苍狗安可知，不夷不惠自可否。

蒲寿宬

蒲寿宬　书滴翠岩壁

萝衣湿寒翠，苔锦上嶙峋。

一榻千峰里，因诗忆古人。

蒲寿宬

蒲寿宬　书会溪郴阳瀑布图后三首

山椒斫寒翠，涧曲披玄图。

写此一派润，化作万顷腴。

谁知田中禾，粒粒心上珠。

蒲寿宬

蒲寿宬　书会溪郴阳瀑布图后三首

楚山亦瘴疠，湘水多幽灵。

高飚雷电激，尽日霰雪零。

涤去热恼肠，清风自泠泠。

蒲寿宬

蒲寿宬　书会溪郴阳瀑布图后三首

千山六月火，可使金石然。

怀兹水一滴，想彼心千年。

愿君倒天瓢，流泽无中边。

蒲寿宬

蒲寿宬　书香炉瀑布图后

飞流三百丈，日射碧琉璃。

一气何终极，淋漓自不知。

蒲寿宬

蒲寿宬　书隐者壁

鹃啼花落春已非，秧老蚕眠雨初霁。

牛衣梦觉山日高，风前犹是巢由世。

蒲寿宬

蒲寿宬　水碓

午枕閒随梦出尘，觉来不记是城闉。

寂无人语惟闻碓，恐有穿腰持石人。

蒲寿宬

蒲寿宬　送郭济叔分教邵阳

秋山多爽气，南楚登修程。

岂无离别怀，此别人所荣。

瞔言紫帽秀，翘然碧流英。

千载木铎寄，一脉濂泉清。

无氈不言寒，有道当自鸣。

采芹发新谣，吟药生逸情。

汾阳昔何人，努力加令名。

蒲寿宬

蒲寿宬　送淮东田制干回司

青青拱把木，人见毫芒时。

只恐不早种，既种何用疑。

枝条日已茂，雨露日已滋。

摇本固不可，爪肤复奚为。

惊飙屡欲折，积雪久自支。

昔日靖郭君，四十馀男儿。

中有不举子，其事乃甚奇。

驰声自薛起，有谁敢齐窥。

君今已骑鹤。莫问腰缠资。

主人今晋公，相量千顷陂。

溲勃且并用，参苓恐无遗。

相如论蜀檄，昌黎从军诗。

倘可露一斑。岂无诸公知。

君来甫两月，云雾才一披。

非敢事偃蹇，禽鹿不可羁。

勿诧我泉石，恐为君瑕疵。

吾且自笑我，人知我为谁。

蒲寿宬

蒲寿宬　送枯崖悟上人省觐三山

遍踏长松影，行吟入画屏。

秋江一叶渡，落日数峰青。

白发干新梦，黄花制晚龄。

片云何日会，重约在林扃。

蒲寿宬

蒲寿宬　送林城山归上饶

平生喜诵城山句，一诵千回起狂慕。

梦魂夜夜峨眉巅，峨眉只在家西住。

照人楼蜃嘘青红，落笔天昆走云雾。

冥搜古髓生润芳，坐演正声入韶瀋。

兰宫璧水俱隽功，金马玉堂岂迂步。

何人为叫阊阖云，试使琅玕一披露。

男儿岂暇谋温饱，丹心要使辉青素。

水潮方仰昌黎韩，日边又起长沙傅。

玉山万仞高岧巃，丛玉琤琤悦朝暮。

嗟哉精卫愚复禺，海石悠悠力安措。

傍大龋齿看痴狂，持此痴狂向谁诉。

古来离别惟有酒，此别情酸酒如醋。

萍蓬万里终有家，而今更把家为路。

蒲寿宬

蒲寿宬　送刘童子试艺天京

硗硗头角出群玉，炯炯瞳人剪秋漪。

神光理作照书月，一览千古无复遗。

殊科自可献上国，况能文艺超等夷。

河洛图书识蕴奥，更明爻象通神蓍。

阵分八势演古法，操弓挟矢动有仪。

眼前大要固如此，有人头白俱不知。

当今所重不在宝，弓旌聘召方四驰。

岂无古人已成算，时乖事异难设施。

秋风边尘浩无际，纶巾羽扇思见之。

终军弃繻繻尚在，刘晏正字字或欹。







卷269

蒲寿宬

蒲寿宬　送梅峰阮监镇东归

豪气宇宙窄，健笔风雷惊。

处褌笑群虱，有酒甘步兵。

半酣百年寄，一啸千古轻。

青眼能几人，白首识此情。

蒲寿宬

蒲寿宬　送清老弟归荆湖幕

驱车出闽峤，微宦历江湖。

沙塞马蹄疾，水天鸿影孤。

楚天时卧鼓，蜀道日飞刍。

万里戎旃客，何当表丈夫。

蒲寿宬

蒲寿宬　送沈保叔国谕试艺右庠

读书读心不读迹，以言易言竟何益。

射弓射志不射箭，以力假力何足羡。

因蹄得兔蹄安用，以虎视石虎则中。

设科取艺良已拘，分毫得失如摴蒲。

微官况复多绳墨，千里思驰困羁勒。

生女嫁属他人屋，生男不出出许国。

堂堂八尺无创瘢，如斗金印栀蜡颜。

一条秋水持赠君，腰间愿看生风云。

君不见唐家将相娄师德，也曾应诏红抹额。

挝钟饮酒皆儿嬉，握拳透爪真男儿。

蒲寿宬

蒲寿宬　送使君给事常东轩先生

锋车洛阳道，秋日旌旗光。

松阴父老语，何计攀夕郎。

南泉昔乐土，画戟深凝香。

今为雕瘵区，盐米忧仓皇。

一食不遑暇，众哺安能忘。

时哉异直倪，心乎爱龚黄。

报政未期年，丹诏飞十行。

正阳初继离，化瑟方再张。

岂无兰蕙丛，所思在孤芳。

履声到星辰，泰阶列寒芒。

瞔怀赤子情，启齿玉帝旁。

唐相有遗烈，至今留甘棠。

蒲寿宬

蒲寿宬　送使君右司赵是斋

皦皦惠山泉，脉脉天上潢。

中含五色文，时吐千丈光。

人间尘土腥，聊复褰我裳。

南州六月暑，千里蝎欲狂。

借此一掬润，冰雪生肝肠。

谁起心中炎，夺我脑上凉。

我愿去为龙，为雨膏八荒。

年年刺桐华，树树皆甘棠。

蒲寿宬

蒲寿宬　送使君赵寺丞泰先生

别郡安知寄此州，攀辕合借我公留。

求仁而得又何怨，蔽美岂其为好修。

花迳怕风宜落絮，秧田足雨恐妨牟。

春归谁识春心苦，才说思春欲白头。

蒲寿宬

蒲寿宬　送孙耕山

梅落痴风寒趂趂，海雁惊春动归思。

蹇驴石磴空踟蹰，黄犊青山劳梦寐。

千载休疑漱石讹，几人堪说种瓜事。

南州高士不可攀，俗吏空餐抱深媿。

蒲寿宬

蒲寿宬　送远曲别苇航

驱车晨出门，薄酒持送君。

离心一寸铁，修岭千重云。

遥怜风雨夜，应念霜雪群。

猿鹤岂敢怨，所期在斯文。

蒲寿宬

蒲寿宬　送择斋先生徐大监赴建仓

帝命元臣选外台，南州声望久崔嵬。

仓箱早办九年集，原隰欣迎四牡来。

父老此时方见日，吏饕平昼忽惊雷。

锦衣翠节乡邦重，耿耿文星照上台。

蒲寿宬

蒲寿宬　送庄纠之官蒲阳

荷橐蔼诸孙，英英列戟门。

能声家有谱，清识郡无冤。

松影旌旗道，梅花玉雪村。

亲庭两驿便，时得问凉暄。

蒲寿宬

蒲寿宬　岁旦勉田邻

岁律从新泰道亨，出门欣见麦青青。

已无关外石壕吏，遥望城头紫气星。

往事莫追由世数，宽恩频下为生灵。

而今颇觉农为重，说与村村父老听。

蒲寿宬

蒲寿宬　岁暮度朋山岭登山庵追慕先人不胜悲怆因用杨敬夫韵

岁寒霜露感，况复度高深。

云木犹如此，苔矶不忍临。

溪流一线碧，门对两山岑。

含涕危亭曲，遗言尚可寻。

蒲寿宬

蒲寿宬　题纯阳洞

道士当年九日山，侧身西望翠云间。

一枝乞倚纯阳洞，万仞崔嵬不可攀。

蒲寿宬

蒲寿宬　题纯阳洞

路入松萝去，閒眠石顶云。

半宵忽闻虎，六月不飞蚊。

烟郭多年画，晴畴破衲纹。

世无俱绝烂，持钵不如耘。

蒲寿宬

蒲寿宬　题海云楼下一碧万顷亭

倚阑心目净，万面一磨铜。

欲画画不得，托言言更穷。

阴晴山远近，日夜水西东。

此意知谁会，鸥边独钓翁。

蒲寿宬

蒲寿宬　题画竹扇寄友

明月二千里，清风一万竿。

相思写不得，写出梦来看。

蒲寿宬

蒲寿宬　题江心寺

闻说东瓯胜，兹游心颇降。

江心浮一寺，水面立双幢。

路绝帆当户，潮回月漾窗。

悠悠怀古思，把酒酹渔鈍。

蒲寿宬

蒲寿宬　题金粟洞

天风吹绝顶，小立思生豪。

遥海望无际，众峰疑避高。

龙留神骨去，犀敛夜光韬。

惟爱瑶池水，寻云学种桃。

蒲寿宬

蒲寿宬　题梅窗啸月图

梅花纸帐梦，耿耿欲宵残。

何处幽人啸，一窗明月寒。

素光流肺腑，清响动岩峦。

拥膝无言语，归来意自叹。

蒲寿宬

蒲寿宬　题瀑布图后

平生托游从，林野乃其趣。

出处偶不同，清浊良已忏。

解组浣我尘，叩门为君诉。

方殷岐黄事，何日当展晤。

欲漱岩下泉，蛩驉念同路。

默携照胆镜，历历见情愫。

韦韠谁为驱，千林泻悬布。

初挂冰一帘，晶晶滴珠露。

弄电不辍笑，轰谷激电怒。

玉虬擘重崖，白昼云雪互。

震掉若弗容，俄然脱沉痼。

寂寂霜林钟，茫茫虎溪渡。

草堂香山基，兴废今几度。

诛茅讵为晚，千古一旦暮。

与君共兹图，濯濯如振鹭。

登眺晨百回，畴能局高步。

蒲寿宬

蒲寿宬　题深省庵

结草为庵寄一枝，钟鱼聊复事清规。

野蔬入供无人识，古柏为香有佛知。

频去饮泉非为渴，偶来坐石忽忘饥。

常谈且接头陀伴，欲说上乘空费辞。

蒲寿宬

蒲寿宬　题石

岩石多意气，松树留高龄。

倚仗眇云涛，天风吹泠泠。

蒲寿宬

蒲寿宬　题武夷

九曲诸峰向背殊，丹青虽巧不能模。

堂堂标致高如许，灵迹何须问有无。

蒲寿宬

蒲寿宬　题西山灵峰感应寺

路入灵峰西复西，桄榔叶暗古招提。

山僧更在云深处，花落苍苔幽鸟啼。

蒲寿宬

蒲寿宬　题萧照画山水渔父四轴

裂威严民崖如赤壁，暗想当年学士苏。

巨口细鳞新网得，一樽惟有月相娱。

蒲寿宬

蒲寿宬　题萧照画山水渔父四轴

轻蓑短棹下沧浪，不是寻常黄帽郎。

料应江上青山色，肯博人间白玉堂。

蒲寿宬

蒲寿宬　题萧照画山水渔父四轴

火云收尽天逾阔，野艇归来日未斜。

秋思满江禁不得，又吹长笛出芦花。

蒲寿宬

蒲寿宬　题萧照画山水渔父四轴

野航偶击梅花下，人在梅花与雪俱。

直钩情知鱼不食，一丝终日挂冰壶。

蒲寿宬

蒲寿宬　题叶寄杨芸夫

吟得秋风老，敲窗意转深。

凭将林下事，为寄与知音。

蒲寿宬

蒲寿宬　题赠枯崖

玉麈无心试出拈，山房春静燕窥檐。

相思独上青霞顶，閒倚栏干望塔尖。

蒲寿宬

蒲寿宬　田无秋兴

草屋柴门风露凉，寒瓜收蔓力锄荒。

新栽莙藃恰逢雨，欲剪芹蓝犹待霜。

牧竖归来煨芋熟，田翁相就泼醅香。

里胥偶报徵苗急，自辟閒畦早篵场。

蒲寿宬

蒲寿宬　头陀成庵主刺血写法华经

丹书何切切，滴心不滴血。

纵使血可乾，其如心不竭。

蜀鸟啼作花，至今万山缬。

杀身以成仁，遗训有先哲。

蒲寿宬

蒲寿宬　投后村先生刘尚书

采松北山下，日与樵者亲。

寸尺拾遗坠，时以供炊薪。

日跻白云冈，暮宿芳草滨。

疏泉溉其本，镜心澄尔神。

上有千岁鹤，羽仪何振振。

清唳返华表，感时怀凤麟。

下有千年苓，剥落惟本真。

久乃莹雪玉，服之祛凡尘。

清风发万籁，天窍鸣惊人。

严霜肃四宇，玉立古柏身。

桃李众自托，六合惟一根。

梅竹亦有性，岁寒争卜邻。

茑萝尔微彙，愿乞青云津。

逡巡不敢止，百年在兹辰。

蒲寿宬

蒲寿宬　挽吕秘书

玉阶空忆去，破屋古梅旁。

犹讶黯言直，不磨迁史良。

葵心犹白发，槐梦落黄粱。

最后龙门客，恩深涕泗滂。

蒲寿宬

蒲寿宬　挽仁山杨先生

滴尽艰难泪，肝肠铁似顽。

忍教师道绝，还向我翁潸。

命也吾何憾，天乎识固悭。

平生修洁意，千载此西山。

蒲寿宬

蒲寿宬　万壑清流

旨哉哲人语，有道亲为传。

清流出万壑，千载此两贤。

谁倾六月雪，洗我一片天。

妙趣不可极，如此山中泉。

蒲寿宬

蒲寿宬　委顺赵君见遗千里小景鸦鹊图有诗将之用韵为谢

朝拂扶桑影，暮寻明日枝。

群飞心共远，三匝意犹迟。

相向无声里，应思落笔时。

寸程千里阔，惟可与君知。

蒲寿宬

蒲寿宬　闻蝉

闭息含真抱叶枯，春风将尽蜕寒肤。

绿槐忽作仙人啸，长曳一声山日晡。

蒲寿宬

蒲寿宬　闻鸡

无数穷檐苦夜悠，一声惊散枕边愁。

天家合把黄金铸，置向午头赦九州。

蒲寿宬

蒲寿宬　闻泉

山椒一雨过，石罅百泉鸣。

应接都不暇，更兼秋月明。

蒲寿宬

蒲寿宬　闻蟋蟀有感

煎煎促谁织，机杼咽空林。

何处露藂下，入人秋思深。

清灯一线泪，孤枕百年心。

此意知谁会，悠然太古音。

蒲寿宬

蒲寿宬　蚊二首

白日沿沟渠，中宵隐堂奥。

独处招燎烟，几人有良帱。

眶睫知若何，口觜有计暴。

蒲寿宬

蒲寿宬　蚊二首

昼伏夜已动，血人谋其生。

不作林中虎，而为帐下虫。

饥虎有时逢，林密少人行。

微物不可忽，群聚成雷轰。

众觜锥刀鋩，矮屋甑釜烹。

肤爪良自忏，扇扑劳迭更。

下车搏猛虎，一死政自轻。

纖纖无所诘，长夜不肯明，

为我驱蜚廉，么麽一扫清。

蒲寿宬

蒲寿宬　西岩

石路层层碧藓花，矮窗低户足烟霞。

愁闻独鹤悲寒角，静阅群蜂凑晚衙。

野菜旋挑奚待糁，石泉新汲自煎茶。

炉熏销尽抛书卷，閒倚阑干看日斜。

蒲寿宬

蒲寿宬　溪堂春日即事

抵是此溪山，须将旧眼看。

鸥飞绿不染，鸟没翠如攒。

雨过岩峦净，潮来天地宽。

莫浮茅屋去，犬吠拍栏干。

蒲寿宬

蒲寿宬　锡老弟山居

君住南山我北山，隔溪斜照见炊烟。

相寻懒趁溪边路，村酒时沽上钓船。

蒲寿宬

蒲寿宬　戏效浪仙体

碌碌复碌碌，世事安可卜。

马蹶轻四蹄，夔行矜一足。

知守吾辙难，遑问羊肠曲。

行行复何之，幽人在空谷。

蒲寿宬

蒲寿宬　小儿生日

今年二十八，细忆始生时。

渐喜山多树，尤怜水满池。

相宽吾老大，自教尔童儿。

佛诞明朝是，然香共展眉。

蒲寿宬

蒲寿宬　心泉

来寻万古意，聊结此生缘。

久视都无物，中间只见天。

灵根何处觅，露液晓初鲜。

白发今如此，扪松忆少年。

蒲寿宬

蒲寿宬　心泉

山泉不知源，流出石磊砢。

坎止心维亨，蒙养行必果。

久视空无尘，静趣自忘我。

明月知此心，时印夜光颗。

蒲寿宬

蒲寿宬　心泉

冷冷一涧泉，炯炯千树雪。

岁寒铁石心，山中玩芳洁。

蒲寿宬

蒲寿宬　心泉二首

涓涓万古意，湛湛一尘无。

明月来窥镜，宵寒露滴珠。

蒲寿宬

蒲寿宬　心泉二首

骤来惊辟易，久视益虚无。

咫尺星堪摘，波摇又走珠。

蒲寿宬

蒲寿宬　夜闻邻笛

幽梦初回漏未央，起闻邻笛倍凄凉。

不知何处石崖裂，忽送一声江水长。

短棹清风怀赤壁，断垣斜月隐山阳。

犹疑吹到梅花落，不见梅花空搅肠。

蒲寿宬

蒲寿宬　依韵寄呈林城山

邻蛩深夜语幽幽，犹此尘埃一敝裘。

甘菊已荒归栗里，蒲萄堪醉胜凉州。

知心海上千年鹤，极目云间五色楼。

白发正殷松柏念，不因泉石老斯丘。

蒲寿宬

蒲寿宬　怡云

把作一片画，晴阴浑不同。

不知谁是画，伫立意无穷。

蒲寿宬

蒲寿宬　蚁

玄驹不可絷，若象宁无端。

南柯二十载，梦觉指一弹。

谁云丘垤微，转觉天地宽。

蒲寿宬

蒲寿宬　亦竹轩

娟娟竹上露，泠泠竹间风。

风露自高洁，轩窗亦玲珑。

明月散清影，独起行绕丛。

缅怀爱竹人，气味千载同。

蒲寿宬

蒲寿宬　咏狸

买鱼日日与狌狸，捕鼠有心奚待饥。

但免翻盆与覆碗，何须要见血淋漓。

蒲寿宬

蒲寿宬　咏史八首　鲍宣妻

幡然弃旧习，布裙牵鹿车。

拜姑礼云毕，提畒汲自如。

富贵此一时，何可忘厥初。

蒲寿宬

蒲寿宬　咏史八首　蔡文姬

琴弹十八拍，听此双泪流。

一死固已难，万言复谁尤。

九原见卫子，何语可以酬。

蒲寿宬

蒲寿宬　咏史八首　朝鲜妇

白首携一壶，乱流去何之。

妇呼吻欲裂，彼乃昏不知。

箜篌弹复弹，河水风瀰瀰。

蒲寿宬

蒲寿宬　咏史八首　乐羊子妻

拾遗戒不受，见金等沙泥。

对姑不能食，又愧他舍鸡。

其视取枣人，冰炭恐不齐。

蒲寿宬

蒲寿宬　咏史八首　孟光

色不谐朱铅，力可举杵臼。

贫贱何足云，持敬在悠久。

相对如嘉宾，旁人莫嫌丑。

蒲寿宬

蒲寿宬　咏史八首　黔娄妻

明知正不足，不若斜有馀。

破衾有何好，锦绣乃不如。

卓哉归人言，贤于五车书。

蒲寿宬

蒲寿宬　咏史八首　陶侃母

坩鮳有几许，直欲致一甘。

岂知圣善意，见此转不堪。

此母天下母，清风使人惭。

蒲寿宬

蒲寿宬　咏史八首　谢道韫

当时咏雪句，谁能出其右。

雅人有深致，锦心而绣口。

此事难效颦，画虎恐类狗。

蒲寿宬

蒲寿宬　用老竹与子晦韵

冰清玉洁好风襟，老屋凄凉兴味深。

身世已非尘外迹，语言犹是竹边音。

且陪此日莺花乐，休忆当年灯火心。

白发相看能几许，樽前须要惜光阴。

蒲寿宬

蒲寿宬　用翁雪舟送春韵三首

锦衣年少不知愁，风雨无端恼客游。

万点残红空过眼，一番新绿又从头。

夕阳细草堪横笛，野渡重杨可击舟。

三百六旬浑是醉，饶春何用苦绸缪。

蒲寿宬

蒲寿宬　用翁雪舟送春韵三首

隙驹如箭未堪怜，晴雨悲欢付自然。

九十春光能几日，一番花信又明年。

残红数点心终在，垂柳千丝意许妍。

说与游人莫惆怅，绿阴幽草一般天。

蒲寿宬

蒲寿宬　用翁雪舟送春韵三首

底事黄鹂唤不休，出门欣见绿阴稠。

残花满地无人扫，芳草连天起客愁。

泪落田间闻牧笛，醉归江上问渔舟。

杜鹃也合催春去，何处而今孟浪游。

蒲寿宬

蒲寿宬　游鼓山题天风海涛亭

悠悠白发倚栏干，笑仰高峰巾袂仙。

但见烟霞相远近，不知宇宙有中边。

宦途人在非凡境，客里身游极乐天。

自叹情怀今潦倒，重来未识是何年。

蒲寿宬

蒲寿宬　游金山寺呈茂老

长江气势何雄雄，波心幻出青莲宫。

江流万古浮不去，疑有根蒂谁能穷。

遡流远见一培塿，传闻壮观疑谈空。

风帆渐迫惊诡异，金碧还绕深蒙茸。

小船破浪与客去，击缆阶石穿玲珑。

门前笔架水面立，波涛日夕相撞舂。

重楼複道费登陟，面面奇怪陟不同。

丹徒西望耸观阁，淮海大块居其东。

倚栏檐外水转窄，飞鸿没处明双瞳。

与僧煮茗话今古，莫穷幻眇窥鸿蒙。

瀛洲方丈在何许，骑牛觅牛休憧憧。

遥指危樯夜泊处，惊飚飘簸如飞蓬。

禅关深闭浪打屋，夜定不动猜游龙。

清游适值九月九，汲泉细摘黄花丛。

水上登高复谁信，证明赖有今远公。

登堂恍惚见坡印，瓣香起敬仙佛踪。

想像形容记言语，涕零心恻生不逢。

未穷清兴下山去，扁舟一瞬在阆风。

作诗聊复纪游迹，来寻此迹何时重。

蒲寿宬

蒲寿宬　游武夷九曲

紫缦红裵事有根，绿函金锁蜕犹存。

无缘得到千岩顶，试问而今几代孙。

汉祀昔曾陈玉脯，晋人方始识桃源。

不因大隐屏中老，未易抽簪扣洞门。

蒲寿宬

蒲寿宬　游西岩

谁扇洪炉欲煮铁，一寸如冰不曾热。

岁寒心事梅花知，炭事如何与冰说。

西岩结屋烟作罩，斑斑不露如隐豹。

人生大欲刚断除，静处生涯乃仁乐。

碧梧翠竹呈琅玕，寒泉玉佩鸣珊珊。

终焉为计亦不恶，岂知白日生羽翰。

翻思一夜钟鸣时，先生高卧如希夷。

何人更嗔瘴鬼疟，及锋而用皆惊疑。

荐泉采菊想遗迹，奚其与侣昌黎伯。

薰莸已定人所知，聊把曾游纪岩石。

蒲寿宬

蒲寿宬　友人若木余兄告归诗以送之

两年游海国，一半在山扉。

政喜沙鸥狎，忽惊辽鹤归。

苦吟黄叶落，凝睇白云飞。

志已坚亲养，难分薜荔衣。

蒲寿宬

蒲寿宬　友人余兄归小诗寄胡苇航

别去又梅时，夷涂岂倦驰。

能存二顷事，宁畏十年迟。

耐冷心如铁。因吟鬓欲丝。

犹嫌夜来梦，不解说相思。

蒲寿宬

蒲寿宬　又题纯阳洞

十里扪藤萝，千崖插虚碧。

仰觉云汉低，俯见尘市窄。

小山走委蛇，远水别支脉。

身骑鹪鹩枝，目眇大鹏翮。

更有千载人，幽岩蜕空魄。

朝蹑一片云，夜啸百丈石。

我疑真人去，留此守剑舄。

道人既无心，何事苦著迹。

我有一壶酒，起舞酹仙伯。

松槿虽殊途，宇宙同作客。

蒲寿宬

蒲寿宬　又渔父词二首

白水塘边白鹭飞，龙湫山下鲫鱼肥。

欹雨笠，着云衣。

蒲寿宬

蒲寿宬　又渔父词二首

岩下无心云自飞，塘边足雨水初肥。

龟曳尾，绿毛衣。

蒲寿宬

蒲寿宬　又渔父四首

昨日卖鱼到城郭，暑气千门正炮烙。

买酒归来风露凉，始信人间渔父乐。

蒲寿宬

蒲寿宬　又渔父四首

钓得鱼来日又斜，潮廻无路可归家。

炙鱼当饭且一饱，閒看白鸥飞浪花。

蒲寿宬

蒲寿宬　又渔父四首

海光潋滟月团圆，一颗明珠落玉盘。

鸥鹭不知何处宿，白头閒坐把钱竿。

蒲寿宬

蒲寿宬　又渔父四首

青山淡淡水悠悠，有客江边孟浪游。

渔父相逢欲借问，掉头吟咏不相酬。

蒲寿宬

蒲寿宬　渔父词十三首

万里长江一钓丝，萧萧蓬鬓任风吹。

微雨过，片帆欹。

青山农淡更多奇。

蒲寿宬

蒲寿宬　渔父词十三首

江渚春风澹荡时，斜阳芳草鹧鸪飞。

莼菜滑，白鱼肥。

浮家泛宅不曾归。

蒲寿宬

蒲寿宬　渔父词十三首

烟浦廻环几百湾，无人知此橛头船。

风露冷，月娟娟。

云间一过看飞仙。

蒲寿宬

蒲寿宬　渔父词十三首

野缆閒移石笋江，旁人争看老眉厖。

铺月席，展风窗。

飞来何处白鸥双。

蒲寿宬

蒲寿宬　渔父词十三首

葭荻横披众木东，浪花如雪晚来风。

云母幌，水精宫。

莲花一叶白头翁。

蒲寿宬

蒲寿宬　渔父词十三首

飘忽狂风一霎间，长鱼吹浪势如山。

牢击缆，蓼花湾。

白鸥沙上伴人閒。

蒲寿宬

蒲寿宬　渔父词十三首

清晓朦胧古渡头，烟中人语櫓声柔。

云五色，蜃成楼。

鸡鸣日出似罗浮。

蒲寿宬

蒲寿宬　渔父词十三首

搔首推篷晓色新，雪花飘瞥大江滨。

渔父醉，不收缗。

白髭红颊玉为人。

蒲寿宬

蒲寿宬　渔父词十三首

明月愁人夜未央，篷窗如昼水浪浪。

何处笛，起凄凉。

梅花喷作一天霜。

蒲寿宬

蒲寿宬　渔父词十三首

白首渔郎不解愁，长歌箕踞亦风流。

江上事，寄蜉蝣。

灵均那更恨悠悠。

蒲寿宬

蒲寿宬　渔父词十三首

琉璃为地水精天，一叶渔舟浪满颠。

风肃肃，露娟娟。

家在芦花何处边。

蒲寿宬

蒲寿宬　渔父词十三首

江上浪花飞洒天，拍阶韚韔屋如船。

月不夜，水无边。

何处笛声人未眠。

蒲寿宬

蒲寿宬　渔父词十三首

远入茫茫无尽边，渔舟来往似行天。

欹枕看，不成眠。

谁识人间太乙仙。

蒲寿宬

蒲寿宬　与石岩方常簿游白水塘观龙湫

孤灯照不寐，独起行绕床。

命驾欲千里，千里债已偿。

可怜太拙计，弗学时世妆。

癖嗜镌聱牙，拄彼枯贤肠。

柴桑赋移居，取友胜面墙。

奇文与疑义，相与窥抑扬。

愿给薪水役，怀此一瓣香。

自分参也鲁，或笑道士狂。

吁嗟古之人，踽踽而凉凉。

我不欲富贵，修短由上苍，

齐奴尔何事，彭祖今何方。

庄周蝶体态，淳于蚁侯王。

龙湫一瞬息，珠琲万斛强。

泛泛莲叶舟，淼淼白水塘。

薜荔为我衣，芙蓉为我裳。

握石为我饴，采菊为我粻。

兴怀自千载，有酒且一觞。

蒲寿宬

蒲寿宬　与小儿助子游江横作

葺荷偶忆湘累句，篵屋还寻杜若汀。

孤树每留残日白，片帆徐度远山青。

海鸥知我断机虑，渔父与谁分醉醒。

何处扁舟横短笛，月明风袅不堪听。

蒲寿宬

蒲寿宬　与兴福老枯崖乘月观涛

无心携起碧筇条，偶尔来从渔父招。

山色多情似吴越，涛声牵梦到金焦。

鱼龙一任风云便，鸥鹭不知天海遥。

共倚栏干秋月白，岂期真乐在今宵。

蒲寿宬

蒲寿宬　雨中见梅泫然而作

梦绕孤山欲断魂，竹篱茅舍雨纷纷。

何心更作巡檐事，明月枝头照泪痕。

蒲寿宬

蒲寿宬　玉女峰

玉女攒空拥雾鬟，铁心千古照溪湾。

愿分一滴清溪水，去洗人间脂粉颜。

蒲寿宬

蒲寿宬　约赵委顺北山试泉

拟寻青竹杖，同访白云龛。

野茗春深苦，山泉雨后甘。

鸟声尘梦醒，花事午风酣。

静趣期心会，逢人勿费谈。

蒲寿宬

蒲寿宬　月岩

皎皎应如欲下弦，为谁长挂此岩前。

行人莫笑中空洞，空洞中间尽是天。

蒲寿宬

蒲寿宬　再题江横

一榻虚明怀抱幽，水天无际望悠悠。

潮来不觉沙洲没，浪打只疑茅屋浮。

何处渔人横短笛，有时嫠妇泣孤舟。

忘机何必曾相狎，说与江边群白鸥。

蒲寿宬

蒲寿宬　再用韵和苇航

长江不直一杯宽，自笑狂生笔力悭。

有酒何须夸戏马，绕篱岂必强登山。

世无刘表谁知己，人说渊明我厚颜。

风雨满城都过了，多簪黄菊出松关。

蒲寿宬

蒲寿宬　早梅

荷已全凋菊未残，一枝的皪照江干。

暖风莫诧搀先意，留取清芬待岁寒。

蒲寿宬

蒲寿宬　蚤

疾眺若幻术，常笑虱缝拘。

动致磨齿牙，害止搔皮肤。

纖芥何足云，有人饲于菟。

蒲寿宬

蒲寿宬　赠洪都高士萧野鹤

自从华表去蹁跹，縠顶丹深不计年。

万里孤光中夜月，一声清唳九重天。

偶然梦觉思辽海，不是饥驱向野田。

赤壁秋高风露下，无心曾唤老坡仙。

蒲寿宬

蒲寿宬　赠老溪孚上人

玉涧双盘略彴过，对人扪虱坐鸡窠。

煮茶与客早归去，落日前山路更多。

蒲寿宬

蒲寿宬　赠林愚庵墨梅

色空已解花光意，香影难随逋老踪。

此叟芒端不著蜜，几回曾误壁间蜂。

蒲寿宬

蒲寿宬　赠日者冯鼎山

冯君胸中烂星斗，测人穷达谁与偶。

得钱便据青旗亭，北斗还堪把浆酒。

醉来访我梅花傍，索饮哦诗恣狂吼。

平生许予皆公侯，大轴长篇玩盈手。

不言于麓神仙人，泣雨滂沱气填口。

与君生长醉乡国，借箸前筹为君剖。

东坡固类韩昌黎，伯伦何如毕吏部。

何处有酒三百壶，姓字甘书酒人簿。

畏死安能抱仁义，贪生不解推子午。

酒星此去住何宫，相从且作糟丘主。

蒲寿宬

蒲寿宬　赠日者王谈天

问天天不言，君更欲谈天。

只且话明日，岂须穷百年。

已灵机石事，犹梦蚁柯边。

为扣希夷老，如何尚爱眠。

蒲寿宬

蒲寿宬　赠无庵道人风鉴

采霞以为食，搴云以为衣。

饱暖无所为，骑风去如飞。

閒将电作镜，照见人精微。

欲说不得说，天机本无机。

蒲寿宬

蒲寿宬　赠吴仰云

云巾羽扇得真如，不用羞惭非故吾。

入手千般休说巧，转头一著不为愚。

尘中羁绊无还有，物外逍遥有若无。

我若忘机曾悟此，烟波鸥鹭是吾徒。

蒲寿宬

蒲寿宬　赠隐者

自是山林僻，何心与世疏。

土铛三合米，竹牖半床书。

月树迷归鹤，沙泉数过鱼。

无人觅巢许，不必更深居。

蒲寿宬

蒲寿宬　招枯崖悟上人住山

山僧如病鹤，意气独离群。

思共孤峰月，閒分半榻云。

井华晨起汲，瀑布夜深闻。

相向无言说，窗间草木欣。

蒲寿宬

蒲寿宬　赵委顺寄诗山中因次韵

欲言谁与共，冉冉日还斜。

绕郭多春树，隔江生暮霞。

满堤吹柳絮，一舸泛桃花。

唯爱鳊鱼美，垂缗傍古槎。

蒲寿宬

蒲寿宬　棹歌

鼓枻归骈来，蓑风鸣策策。

明月倾我壶，沧浪天一碧。

蒲寿宬

蒲寿宬　蜘蛛

轻丝出皤腹，口织不用梭。

前身岂虞人，所食在网罗。

茆栏亦可羒，如此豸者何。

蒲寿宬

蒲寿宬　中庭步月

月光被中庭，竹影弄幽色。

潇潇一幅素，洒洒数茎墨。

忽然风动处，惟有月写得。

此画应入神，无言自心识。

蒲寿宬

蒲寿宬　种麦

荒林僻左地，时已及来牟。

颇学鸦种麦，可怜人代牛。

莫言耒耜苦，且愿甲兵休。

来岁如旋磨，机轮向瀑流。

蒲寿宬

蒲寿宬　仲冬下浣会同僚游东岩

羽人脱屣去，古洞留嵌岩。

白云亦世态，随风蜕其缄。

石饴已何许，谁能味其甘。

土偶寂不语，樵牧同此龛。

坎坎击石鼓，归去夸彼谈。

遂使蜡屐人，于此移其贪。

猗桐植翠盖，翳翳当薰南。

琤然激石溜，燕坐心默参。

朝暮岂异理，莫诳狙四三。

暄凉得其适，所讶非瘴岚。

梅花对白发，风前雪鬺鬺。

挥觞属同僚，出语谐酸咸。

犹拘铁汉语，饮之不至酣。

托诗纪曾游，谁将铁为庵。

蒲寿宬

蒲寿宬　重阳

黄花浑似旧，白发忽惊新。

争说参军帽，谁怜处士巾。

折腰宁不辱，有酒未为贫。

绝爱南山色，相看意转真。

蒲寿宬

蒲寿宬　重游武夷偶成櫂歌一首

一派弯环九曲溪，溪深溪浅净无泥。

鹭鸶不作窥鱼计，飞入屏风也似迷。

蒲寿宬

蒲寿宬　壮哉亭观龙湫作

雪车冰柱刘叉狂，玉川玉更与相颉颃。

车声羊肠几盘折，飞冰走雪何茫茫。

天公矜此老怪物，六丁直下白昼驱阿香。

丰隆列缺一时起，千车百柱摧靡靡。

玉虬银阙掀霜髯，药兔蟾宫捣瑶髓。

涛惊浪骇不可摹，璧碎珠倾讵堪拟长风吹雨一座寒，

儿童不敢正面看。狂客何心助鼓讁，

硗田万顷思波阑。被发行歌惬狂想，

宝华天雨宁专赏。炎天上火下如汤，

一派清泠浃邻壤。劝君饮酒君莫疑，

有酒不饮吾何痴。夜光鱼目纷纷杂错乌可辨，

眼中如露如电醉来大笑俱不知。

蒲寿宬

蒲寿宬　拙妇吟

生为矮屋女，本乏超世姿。

苟焉执丝枲，安得组绣奇。

人各爱厥子，骄养随所宜。

今晨嫁朱门，装束弗适时。

尊嫜不厌拙，邻曲莫见嗤。

或有劝我言，学扫长蛾眉。

妾妇前致辞，拙性不可移。

谁能事膏沐，随人作妍媸。

采采南涧苹，心事涧水知。

在家尽子识，为妇尽妇仪。

如何织锦字，更制回文诗。

蒲寿宬

蒲寿宬　濯足瀑下

石峡轰轰作雷吼，白虹飞趋电光走。

老蛟搅起阴壑藏，电雪当空射琼玖。

禅僧倚锡疑欲飞，儿童惊呼不停口。

山夫伸足承下沫，阴风凛凛生毛发。

雨飞如箭任不知，旁人休猜铁为骨。

蒲寿宬

蒲寿宬　子别母呈所翁陈先生

子别母，欲别牵衣意何苦。

母有众儿俱母怜，儿无别母儿谁乳。

海恶宁匪蛟，山饕莫如虎。

小大不相弃，高深自为扈。

万古天地中，何得如母所。

披絮成踟蹰，履霜正凄楚。

不见城上乌，相随八九子。

反哺何足云，慈乌乃如此。

引翼且莫高，短翅将千里。

蒲寿宬

蒲寿宬　醉歌

有人八百岁，作鬼三千年。

如此岂不夭，或者称其绵。

大椿一春秋，为岁各八千。

久矣摧为尘，朝菌犹目前。

燕坐一息顷，直到羲农边。

谁谓未来事如漆，未来龟镜已在先。

天地一指掌，日月双跳丸。

抟沙小儿戏，沧海为桑田。

南华达生亦已死，伯伦半醉不是颠。

读书堂上眼如月，轮扁释凿乃冁然。

高车本桎梏，更被绳墨牵。

利泽苟未谐，仁义空自煎。

有客区区老山泽，不鸣不食称神仙。

呼来饮酒不肯饮，月明骑鹤游青天。

举杯邀明月，舞影各自怜。

必求至乐何者为至乐，今也不乐何用空拳拳。

蒲瀛

蒲瀛　次韵袁升之游云寺鸿庆院山茶之什

胸月寒冰火满空，玄冥移种祝融宫。

雪霜底事论坚白，儿女何知爱软红。

金鼎转丹应有异，玉沙洗水若为同。

细思造物元无物，颠倒繁华掌握中。

蒲瀛

蒲瀛　次韵袁升之游云寺鸿庆院山茶之什

山茶两本上连空，痓叶栖枝占佛宫。

雀尾有金轮绀碧，鹤头无火镶所红。

优于峡茗称呼异，劣兴梅花气候同。

谁识诸天雨花外，道人宴坐雪霜中。

蒲瀛

蒲瀛　次韵袁升之游云寺鸿庆院山茶之什

年年花叶炫虚空，岁月循环十二宫。

对植霜天无赖碧，特开金地可耿红。

长春此闰何妨别，密雪交加有底同。

不必傅神呼赵老，君时元在典刑中。

蒲瀛

蒲瀛　次韵袁升之游云寺鸿庆院山茶之什

花开似火半烧空，荧惑飞来失故宫。

但见洛人夸魏紫，谁知蜀国产真红。

肯隋月季无时节，应怪梅花有异同。

远挈一樽谁伴我，还从山裹望城中。

蒲瀛

蒲瀛　次韵袁升之游云寺鸿庆院山茶之什

花发今年喜不空，一头肃客上萧宫。

雪残千嶂独连白，风引双旌欲斗红。

他日动名三事在，先春和气万家同，

等间草木蒙湔祓，况入寻常顾盼中。

蒲瀛

蒲瀛　次韵袁升之游云寺鸿庆院山茶之什

对境那能问色空，山茶花发映莲宫。

攻馀瑟瑟风摇绿，刑尽猩猩日曬红。

大雪迷漫元斗异，千林摇落不雷同。

何须诳汝老迦叶，分付阇黎一笑中。

蒲瀛

蒲瀛　句

自为名都会，况兼山水州。

蒲瀛

蒲瀛　宿灵泉无我轩怀次山

幽轩着无我，居此合何人。

闻道东山隐，当时此地亲。

心源将止水，世事甚浮云。

今日当遗迹，空馀淡墨春。

蒲瀛

蒲瀛　游呪土寺西台

偶到城西寺，人言呪土坟。

夕阳台半山，秋草径才分。

地下无红粉，天边有碧云。

徘徊追往事，风急叶纷纷。

濮肃

濮肃　述怀

人生天地间，自顾一何小。

宁同避钓鱼，敢学惊弓鸟。

物理自悠悠，世情多扰扰。

桃源眼底是，何必寻云表。

濮肃

濮肃　知足

知足自不辱，古人乃患辱。

但安童叟嬉，宁与纷华触。

白日一卷书，兴来还秉烛。

朴通

朴通　恩德寺

平昔常闻风水洞，重山複水去无穷。

因缘偶入云泉路，林下先闻接客钟。

朴寅亮

朴寅亮　过龟山

岩岩峻石叠成山，下着珠蠙一水环。

塔影倒垂淮浪底，钟声摇落碧间。

门前客棹洪涛急，竹下僧棋白日闲。

一奉胜游堪惜景，故留诗句约重还。

朴寅亮

朴寅亮　句

万叠危岑天倚杵，一竿斜日水浮金。

朴子文

朴子文　大涤洞天留题

不得入壶中，不知有洞天。

未许涉弱水，蓬瀛名空传。

洞霄古真境，九锁开其先。

灵殿拱嘉树，奇岩漱飞泉。

朝气夜沆瀣，夕岚蟠霏烟。

自从汉晋间，隐迹业真仙。

所以镇琳宫，距今千百年。

我来寻胜游，聊以息尘缘。

谁意得高人，凡百为之前。

扪萝扣大涤，曳裾登来贤。

宫殿本邃靓，亦许奉周旋。

倦游恬小憩，借我幽榻眠。

觉我黄粱梦，枕上破缠绵。

醉我真一酒，春台熙熙然。

勿谓房栊深，入室乃渊渊。

勿谓栏槛小，栖幽即{左女右便}娟。

苟有一拳石，天巧意已全。

苟有一树木，风月亦足延。

况是石与木，森罗呈万妍。

有仙山即灵，君当悟真筌。

浦广

浦广　句

长松乔木倚空斜，六六峰前帝子家。

戚纶

戚纶　送何水部蒙出牧袁州

连翩作牧蔼嘉声，重叠光华是此行。

画隼前驱男子贵，锦衣当昼故乡荣。

虎溪驻目曾游熟，采石维舟旧吏迎。

来暮讴谣应载路，迟留桑梓肯忘情。

郡楼拥翠峰峦合，井邑交光竹树明。

醇酎岂知千日醉，温泉常见四时清。

下车不问山河改，布政先期狱讼平。

何日紫宸偏顾瞩，圣君留意在编氓。

戚纶

戚纶　送张无梦归天台山

应悔名高藏不得，朝天翻喜放身归。

知时多顺时人话，温俗犹披俗士衣。

有伴指期玄鹤老，无心高羡白云飞。

赤城此去全忘虑，笑我尘劳未息机。

戚纶

戚纶　谕民

文契多欺岁月深，便将疆界渐相侵。

官中验出虚兼实，枷锁鞭笞痛不禁。

戚明瑞

戚明瑞　句

鸺鹠欢喜舞南风。

戚明瑞

戚明瑞　句

望帝花飞春尚寒。

戚明瑞

戚明瑞　句

老槐阴下吹箜篌。

戚明瑞

戚明瑞　句

旧梦不堪游螘国，生涯只合在渔舟。

戚明瑞

戚明瑞　句

才听黄鹂便断肠。

戚明瑞

戚明瑞　诗一首

蓝田战秦将，子婴竖降帻。

至今柏树精，疑是卧龙魄。

戚维

戚维　送何水部蒙出牧袁州

又领亲民任，星车别紫微。

隼旟新命重，鹤发故人稀。

云树看如画，风帆去似飞。

乡中诸父老，荣羡锦衣归。

祁彭年

祁彭年　不执宝大师房

枯杭形容七十余，见人无力出禅居。

萧然丈室常扃户，一炷清香万虑除。

祁彭年

祁彭年　锡杖泉

昔有高人示化权，曾随杖锡涌甘泉。

岩穿细孔成池沼，香积僧庖待涤蠲。

齐禅师

齐禅师　呈云盖智禅师

说法无如这个亲，十方刹海一微尘。

若能於此明真理，大地何曾见一人。

齐禅师

齐禅师　临寂偈

昨夜三更过急滩，滩头云雾黑漫漫。

一条拄杖为知己，击碎千关与万关。

齐廓

齐廓　句

祖龙神兵驱不得，挥电成鞭有遗迹。

齐廓

齐廓　如归亭

翚飞绮构成，宾至得佳名。

岫列千螺出，江涵匹练平。

吟看客帆度，坐见钓舟横。

独倚雕阑外，令人心骨清。

齐廓

齐廓　题应天寺

实势耸如飞，檐牙照锦翚。

路盘危磴出，僧触断云归。

万井分尘界，千岩在目围。

浮生枉多事，到此合忘机。

齐术

齐术　句

零陵太守吟情逸，惟过浯溪未有诗。

齐唐

齐唐　登狼山阁

海腹藏吴楚，天枢转斗牛。

夜分惊日浴，潮落见鲸游。

齐唐

齐唐　观潮

保意滔天苦作威，狂驱海若走冯夷。

因看平地波翻起，知是沧浪鼎沸时。

初似长平万瓦震。忽如圆峤六鳌移。

直应待得澄如练，会有安流往济时。

齐唐

齐唐　句

剑水清凉梦笔山，戟衣照日启重关。

齐唐

齐唐　句

载水寒流对轩槛，桃源深径入渔樵。

齐唐

齐唐　句

春波池上搘琴薦，秋月桐阴把蟹螯。

齐唐

齐唐　句

飞栋新成蘸碧轩，会稽山脚照湖边。

齐唐

齐唐　句

榝柟非给燎，鱮鲂必施羈。

齐唐

齐唐　句

扫拂渔蓬出泾来。

齐唐

齐唐　句

身间婚嫁毕，秋老蟹螯肥。

齐唐

齐唐　句

岁贵波然素，时珍蟹有箱。

齐唐

齐唐　句

唯有梅花报春早，雪中传信过江干。

齐唐

齐唐　句

纖纶鱼罗尾，鸣镞雉摧班。

齐唐

齐唐　句

新筑隄成号杜塘，结茅深稳佔湖光。

齐唐

齐唐　句

偃藩唯觉讼铃虚。

齐唐

齐唐　句

独坐涧边听水落，却来洞口看云生。

齐唐

齐唐　量葺圣寿寺

建中天子寄弥纶，筑隐商岩旧叶存。

麟笔有文藏册府，驷车流庆属衡门。

金绳实构新空界，剑树真游接古愿。

藐矣诸孙愧前躅，脱身仍谢北山猿。

齐唐

齐唐　南雄城楼

汉初开郡出南夷，万壑千岩足崄巇。

天上斗牛应共域，人间江岭自分岐。

尉佗椎髻遗风俗，马援飞鸢堕水时。

齐唐

齐唐　披云楼

元和文物盛群贤，僧借蓬莱住列仙。

画入帘栊烟外寺，鉴摇台榭水中天。

齐唐

齐唐　十咏

远适庐陵郡，重江去不穷。

全家片帆底，三月怒涛中。

齐唐

齐唐　十咏

远适庐陵郡，经旬泛楚天。

江山晴绕枕，星斗夜随船。

齐唐

齐唐　石伞峰书堂

伞峰一片崎危石，枕在青冥绝壁间。

人作临梅资世济，迹留岩岫兴云闪。

露盘高出长年殿，羽盖斜临宛委山。

藐矣诸孙愧前躅，但开三径掩柴关。

齐唐

齐唐　送张尊师监龙瑞宫

阳明洞天三月春，桃花艳艳迎笑人。

仙官瑶裾翠羽裾，直上非烟骖紫麟。

手把赤书秘玉文，朝谒太素三元君。

琳房窈窕出青云，众真啸语林际闻。

山精木魅知有主，敛戢鬼火摧飚轮。

崇岩绝壑足清放，抗迹万里无埃尘。

物不疵疠年穣熟，绰约曾潜姑射神。

祈师努力学此道，下济泽国穷鳏民。

齐唐

齐唐　题上虞南塔院

雁级指高冥，登瞻地域灵。

路寻沧海断，山带沃洲青。

齐唐

齐唐　题禹庙

削断龙门剑力间，遗祠终古鉴湖边。

昆墟到海曾穷地，石穴藏书不记年。

春色门墙花滴雨，晓光台殿水浮烟。

涂山万国梯航集，告禅录坛岂偶然。

齐唐

齐唐　乌江庙

天意降时雨，山川潜出云。

锄秦将授汉，嘴力半因君。

齐唐

齐唐　仙茅

仙方上品夸灵种，忽怪灵芝拆紫苞。

玉泽返婴看验术，少微山是小三茅。

齐唐

齐唐　玉洞

白石洞间路，吾家在其中。

琴窗与书阁，一半是云封。

齐唐

齐唐　越州通判厅事后新凿方井

卧龙山脚寒岩底，沮洳泥涂不记年。

疏引一朝逢智匠，坐令咫尺变璇渊。

待时藏用怀灵德，济物施功假世贤。

留作越人歌咏事，召棠阴下酌贪泉。

齐贤良

齐贤良　句

依微谢女吟来雪，零落襄王梦后云。

蕲春乡人　句

园客有丝难比瓮，鲛人无杼自成绡。


潜放

潜放　庆江检详太夫人

盛事于今苏老泉，郡侯端的是坡仙。

棣华咫尺龙颜近，竞诧皆出孟母贤。

潜放

潜放　庆江检详太夫人

见说团栾醉寿觥，椒盘长近岁峥嵘。

今年腊里欣逢闰，直待春回却举行。

潜放

潜放　庆江检详太夫人

笑著斑襕学乳儿，民情物意总相宜。

嬉嬉同在春风里，父样尊严母样慈。

潜放

潜放　庆江检详太夫人

谁谓庐陵是富州，反成穷匮省支。

寿筵只作家常办，不学豪奢呈逞异差。

潜放

潜放　庆江检详太夫人

只把双珠学道功，可占椿算与萱同。

平反阴德知多少，尽在慈祥岂弟中。

潜放

潜放　庆江检详太夫人

记得迎承过葛川，穉金未肃嫩凉天。

当时若径趋金阙，安得庐陵有此缘。

潜放

潜放　庆江检详太夫人

吉文江口到临川，半是康衢半是舡。

泛绿依红春正好，鱼轩来往彩衣边。

潜放

潜放　庆江检详太夫人

君王宣室正兴思，尺一催归四辈驰。

寿宴明年当此日，蟠桃宣劝在瑶池。

潜说友

潜说友　和贾魏公冬大雪诗

海水飞花到上林，气形和处总由心。

采薇指日休兵甲，宿麦连云办辇任。

炽炭酒行怀往昔，老枝诗句诏来今。

燮调妙用谁知用，端在崇阳与抑阴。

潜说友

潜说友　和贾魏公冬大雪诗

云气峥嵘众俊林，圣朝事事合天心。

梅根依傍蒙嘉泽，竹力低垂愧重任。

有美江山只如旧，无尘宇宙幸逢今。

坐令清昼閒铃索，白战工夫效汝阴。

潜说友

潜说友　手中乌啄食

灵乌浑觉不相猜，啄食翩翩手上来。

自笑老躯顽似石，被渠认作出生台。

潜说友

潜说友　再和

突兀琼楼照武林，淋漓黄榜快群心。

成功共说平淮度，经世谁如钓海任。

后乐园应看最好，娄丰年又数从今。

太平君子方宵旰，想读豳风到凌阴。

潜说友

潜说友　再和

句落孤山压老林，横枝解识燮调心。

众贤戛击宗韶頀，外域流传洗靺任。

不有鹿矶功许大，好坏能兔苑乐如今。

非才久愧班东上，抱瓮何当学汉阴。

蒨桃

蒨桃　呈寇公二首

一曲清歌一束绫，美人犹自意嫌轻。

不知织女萤窗下，几度抛梭织得成。

蒨桃

蒨桃　呈寇公二首

风劲衣单手屡呵，幽窗轧轧度寒梭。

腊天日短不盈尺，何似燕姬一曲歌。

强彦文

强彦文　句

远山初见疑无路，曲径徐行渐有付。

强彦文

强彦文　句

空有青山自龙虎，可能荒塿更衣冠。

强彦文

强彦文　句

客舍三杯酒，渔舟半夜灯。

强彦文

强彦文　句

船中灯火十年话，枕上江湖万里心。


乔梦符

乔梦符　鼠莽草

闻有一草名鼠莽，食之随死不可医。

非惟自己爱毒烈，辄使妻儿常号悲。

本图将此报私忿，不知官府诚难欺。

人生乐国岂易得，轻命如此何愚痴。

县令惭无功及民，徒有勤恳形诸辞。

后来有问谁为此，但道东阳田家儿。

乔梦符

乔梦符　中兴寺环翠阁

□尽烟波阔，风多客袂凉。

清谈饶有致，白日不知长。

麦陇高低熟，缫车哑轧忙。

归来犹怪早，人影在斜阳。

乔行简

乔行简　池荷

萱草轩窗处处幽，酒中不著客中愁。

芭蕉叶上无多雨，分与池荷一半秋。

乔行简

乔行简　游三岳山

疑是乘风到九天，不知身在此山巅。

万家攒簇炊烟底，一水萦纡去鸟边。

便学尘缘轻似羽，何妨诗意涌如泉。

停杯更待林梢月，归去家僮相未眼。

谯令宪

谯令宪　和太白感秋

余年四十九，滥分盆城竹。

悠然望匡庐，秀色良可掬。

缅思二先生，风流昔所独。

紫极感秋吟，北窗和月宿。

兹余还一来，契合若龟卜。

行年适相同，妙语难再复。

杖屦兼经纵，陈迹犹可覆。

怀人放永叹，归欤清睡熟。

谯令宪

谯令宪　题三轩

回头四十九年非，又向盆城把一麾。

苏子北窗明月放，谪仙紫极感秋时。

来游偶契二贤迹，欲赋难酬五字计。

前辈风流沦落尽，何人为种玉田芝。

钦宗

钦宗　句

秋来一凤向南飞。

钦宗朱后　歌二首

幼富贵兮厌绮罗裳，长入宫兮陪奉尊阳。

今委顿兮流落异乡，嗟造化兮速死为强。

钦宗朱后　歌二首

昔居天上兮珠宫玉阙，今入草莽兮事何可说。

屈身辱志兮恨何时雪，誓速归泉下兮此愁可绝。

芹庵

芹庵　寿运使

炎蒸忽逐火云敛，爽气俄随玉露瀼。

不是真贤生间世，争教烦暑变清凉。

芹庵

芹庵　寿运使

玉节煌煌拥使星，泉流地上富全闽。

光华动业知何自，咸咏崧高降甫申。

芹庵

芹庵　寿运使

总计宁专借远方，高勋盟府要深藏。

明年今日扫清禁，天语传宣劝寿觞。

芹庵

芹庵　寿运使

白叟黄童喜色开，诞辰喜遇福星来。

满城牵挽问衙探，祝寿明晨荐几杯。

芹庵

芹庵　寿运使

发釉由换翟}转沟蒙厚德，葬枯横野荷深恩。

当知仁者从来寿，鹤算龟龄不足论。

芹庵

芹庵　寿运使

庞眉相对讲英猷，尽说当年气食牛。

六十重新开甲子，八千从此富春秋。

芹庵

芹庵　寿运使

鹏程九万翼方展，桃实三千花正开。

再拜愿伸难老颂，仙风定合继蓬莱。

芹庵

芹庵　寿运使

父老偏怜最小官，晚来争借寿诗看。

般门尽说难挥斧，句法丁宁子细安。

秦纲

秦纲　读柳子厚集

崭然头角异，年少锐功名。

身为才高累，名因宦谪成。

山川助奇气，骚雅变遗声。

千古罗池祀，昌黎报友情。


秦桧

秦桧　句

若得水田三百亩，这番不做猴孙王。

秦桧

秦桧　题范文正公书伯夷颂后

高贤邈已远，凛凛生气存。

韩范不时有，此心谁与论。

秦桧客

秦桧客　句

传闻是日慈宁殿，亦把炉香祝帝师。







卷276

秦密

秦密　迁江纪实

广右开炎服，思刚置县衙。

羁縻唐世及，正朔圣朝加。

乡分今贺水，邑隶古瑯琊。

泉脉通明镜，封邻接镆铘。

秦南运

秦南运　题青纱连二枕

阴香装艳入青纱，还与敧眠好事家。

梦里却成三色雨，枕山不敢斗清华。

秦嗣彭

秦嗣彭　题汪水云诗卷

禾黍兴悲两鬓皤，千年荆棘几铜驼。

义熙处士流风远，天宝诗人旧恨多。

雨露又新周草木，烟尘空想汉山河。

庾郎谩有江南赋，得似先生醉后歌。

秦惟肖

秦惟肖　句

枫落楚江寒雁静，月高巫峡夜猿哀。

秦熺

秦熺　句

兢兢骄侈戒，誓不愧周官。

秦熺

秦熺　送舅氏王亨道知湖州

暂别甘泉豹尾中，隼旟仍驻水晶宫，

文昌地禁论思久，燕寝香凝簿领空。

可但龚黄宜共理，使应颜谢与同风。

饱闻回老榴皮字，试问溪头鹤发翁。

秦熺

秦熺　游茅山题华阳观

家山福地古云魁，一日三峰秀气回。

会散宝珠何处去，碧岩南洞白云堆。

秦元似

秦元似　大泽山

古木巢辽鹤，阴崖溜石泉。

登临多意绪，深邃好风烟。

啸傲欣离俗，徘徊觉近天。

荧煌逼霄汉，疑是继张骞。

琴士

琴士　赋以鹤羽代银甲

峄阳孤桐鸣素丝，玉为轸兮金为徽。

四珍合就已奇绝，犹嫌指声未清彻。

负金翅管长且尖，剪成爪样鸾胶粘。

轻弦入手剩超越，却笑弹筝后银甲。

要知妙处岂在声，一抚一拍如渊明。

劝君会此不须话，世不宜真只宜假。

青山白云人　春日田园杂兴

昨夜东风雨一梨，晓晴科巷共熙熙。

遮门胜喜有桑橱，轮国不忧无地丝。

小妇饷耕因废识，老夫观社忽成诗。

眼前物物是生意，俗恨渊明归计迟。

青阳楷

青阳楷　题玉光亭和章郇公韵

鸣琴贤宰有三长，吟得新词敌夜光。

好是断章无以和，神仙官职水云乡。

清溪沅禅师　辞世偈

六十七年，无法可说。

一片云收，澄潭皎月。

清远居士　透明岩壁安禄山题记

妖胡作逆罪滔天，翠辇仓皇幸蜀川。

千载业缘磨不尽，却来邀福向金仙。

庆书记

庆书记　句

人从晓月残边去，路入云山瘦处行。

庆元士人　嘲韩侂胃

一在卢陵一豫章，文忠文穆两相望。

大家飞上梧桐树，自有旁人说短长。

邛州僧

邛州僧　临刑口占

宿业因缘人不知，如今啐啄与同时。

今生欢喜偿他了，来世分明不欠伊。

梦幻色身从败坏，闲田虚树已生枝。

休休休也归家去，石云怀胎产一儿。

丘静山

丘静山　吊琼花

仙种花移上苑难，紫琼谁复对花弹。

玉魂不返东风老，二十四桥明月寒。

丘静山

丘静山　客鄞江

山寒无美色，风物更凄凉。

天地忽岁穷，弟兄皆异乡。

酒醒衣絮薄，月死夜更长。

闻有家书□，敲门唤隔房。

丘瀎

丘瀎　登西湖北楼

寻游心绪忍阑珊，高处重登始是观。

晚吹划开三面碧，晨曦收住一天寒。

南屏洞户萝阴合，东极鳌峰雪浪漫。

远近声形穷不得，离朱师旷漫凭栏。

丘瀎

丘瀎　登西湖北楼

澄霁无涯混一区，似开尘纲到华胥。

图抨水墨烟昏处，国占清凉月上初。

云梦泽宽城邑远，华严川好酒胥疏。

祇期摆脱名韁了，来约真仙傍此居。

丘瀎

丘瀎　句

春云片片揭新绵。

丘瀎

丘瀎　句

丑却天下美人面，正得世间君子心。

丘瀎

丘瀎　句

阶上腥臊堆蚬子，口中浓血叶槟榔。

丘瀎

丘瀎　句

风腥蛮市合，日上瘅云红。

丘瀎

丘瀎　句

郭京杨式刘无忌，皆在东南卧白云。

丘瀎

丘瀎　寺中闻射因成

殿宇时闻燕雀喧，虚庭尽日少人行。

孤吟独坐情何限，时喜风传中鹄声。

丘瀎

丘瀎　题圣果寺介亭诗

金商肃肃淬龙渊，白晓挥开东北天。

天孙引下翡翠烟，层层堆列参井边。

便於裸壤蟠危巅，城雉岧峣暗接连。

地祇欲說融结权，藓花斸破蛰虫迁。

皮刳骨露判混元，一支一节相贯穿。

洞庭波浪彻底乾，驱来不用暴秦鞭。

大者畃卼下腾骞，尊卑序立鸿雁联。

欲觐曜宝礼法专，貘豹甝虎竞差肩。

禀命踧蹜未敢前，精神张王腰挛拳。

霸臣纳土穷海堧，怪状埋没几百年。

中和有美既争先，磷磷丹漆排雕椽。

太守择之继曩贤，念此嵌空清且坚。

遽於峭绝创墀轩，名之以介非徒然。

介是长男变初世，六二爻辞蕴深秘。

重门待暴乃其卦，未兆未萌堪畏避。

公性中正仍尽瘁，悔吝何忧忧道义。

道义兴行皇纲备，乃是择之之本志。

平湖巨浸六幕宽，此时非独图宴憙。

暑月芙蓉秋月涛，截断风光千百里。

鹏云沆瀣南北透，离朱瞪目旷倾耳。

料公岂恋苇苕地，才业施为自兹始。

或借前筯或赤箠，式遏蛮戎顺文轨。

炎上润下火兼水，无燥无烈无圮毁。

张衡巧制尘灰累，八虬困睡金丸止。

劝公速为苍生起，起辅垂裳圣天子。

永永勋庸辉信史，此亭万古镇星纪。

丘瀎

丘瀎　仪真太守召看牡丹

何事化工情愈重，偏教此卉大妖妍。

王孙欲种无馀地，颜巷安贫欠买钱。

晓槛竞开香世界，夜阑谁结醉因缘。

须知村落桑耘处，田叟饥耕妇不眠。

丘瀎

丘瀎　咏钱塘

南屏高瞰府城西，画舸千艘共醉迷。

四柱台边烟是幕，百花桥畔葑连堤。

龙擅咽路迎舆隼，绮绣登山汙粉题。

暮色沈沈郛郭闭，宝灯辉映梵天低。

丘瀎

丘瀎　赠五羊太守

碧睛蛮婢头蒙布，黑面胡儿耳带环。

几处楼台皆枕水，四周城郭半围山。

丘瀎

丘瀎　秩满寄茅山道友

鸣凤相邀览德辉，松萝从此与心违。

孤峰万仞月正照，古屋数间人未归。

欲助唐虞开有道，深惭巢许劝忘机。

明朝又引轻帆去，紫术年年空自肥。

丘葵

丘葵　暗室

一几善恶未分时，善本无为莫伪为。

暗室休言人不见，此心才动鬼神知。

丘葵

丘葵　鳌山阁

阁上南薰声作秋，俯看木末翠光浮。

倚窗忽见金鸡落，滚出前溪一线流。

丘葵

丘葵　八十

一裘一葛一纶巾，包裹父生师教身。

不见分毫裨世界，空遗八十有年人。

老无闻道安可死，间得读书惟一贫。

四万八千毛孔裹，从头看得总皆仁。

丘葵

丘葵　八十四岁吟

百年尚有一十六，天不穷人人自穷。

未解寡尤并寡悔，若为知至又知终。

如真可死何妨死，欲养不中那得中。

无可奈何委诸命，狂澜终久必须东。

丘葵

丘葵　八十岁吟

自愧身无济世才，茅齐高卧白云隈。

堂堂玉立窗前竹，叠叠前铺砌上苔。

白鸟去边春日暮途穷落，青山断处晚潮来。

逢人不必言时事，共把情怀对酒开。

丘葵

丘葵　跋巨然晓意图

秋曙已生白，朝暾尚潜红。

是时天地气，正在贞元中。

千峰虽历历，众树犹蒙蒙。

群动又将作，平秩一日东。

洒然人欲尽，天理将昭融。

静窗自展玩，妙处谁能穷。

丘葵

丘葵　跋信中隐秋江捕鱼图

逸兴寄沧洲，高风落木秋。

欲携我蓑笠，渡口上渔舟。

丘葵

丘葵　白露日独立

西风吹我鬓鬅鬿，独立庭中影随形。

一岁露从今夜白，百年眼对老天青。

经秋不脱无多树，近月能明有几星。

惆怅前修人去尽，后生谁可嘱遗经。

丘葵

丘葵　白鹭

众禽无此格，玉立一间身。

清似参禅客，癯如辟谷人。

绿秧青草外，枯苇败荷滨。

口体犹相累，终朝觅细鳞。

丘葵

丘葵　百丈石

北风吹我过峥嵘，片石中间水一泓。

世事由来总如此，枉教辛苦为虚名。

丘葵

丘葵　北山

朝见北山青，暮见北山紫。

顽然土与石，此色何处起。

无情草木含清辉。朝露夕阳助明媚。

四时烟雨姿熊异，天机滚滚何曾已。

人见山上有青天，谁知天有青山裹。

欲问巨灵知不知，孤鸢飞处白云起。

丘葵

丘葵　北山闻钟亭

晓来草木自澄鲜，不到山中又五年。

惆怅闻钟人不见，空余古木锁寒烟。

丘葵

丘葵　闭户

自我来兹泮，闭户交游绝。

经生一二辈，长庚伴残月。

芹藻自青青，谁与共采撷。

唯於泼泼处，见得源头活。

丘葵

丘葵　闭户

芝兰岂是为人香，浊世纷纷贵自藏。

闭户不求如意事，读书自得养心方。

卓然有见如参倚，操则常存勿助忘。

但使天根常活泼，小园花卉亦相羊。

丘葵

丘葵　别城中亲友

不堪离乱后，重别旧交游。

到处无青眼，归家空白头。

风霜秋一叶，山水暮多愁。

后会知何日，临溪泪欲流。

丘葵

丘葵　别濠乐主人

客中四月衣犹褀，桐下今年米似金。

惘惘江山归兴动，悠悠岁月主恩深。

三春已过仍淫雨，百事无缘空苦心。

五十三年堪一笑，白头底用觅知音。

丘葵

丘葵　病中

数日喉何嗄，三年肺未苏。

自知愁不禁，谁复问何如。

病体作冬夜，山庄独老夫。

恐伤阿{上弥下女}意，不敢寄家书。

丘葵

丘葵　病中作

独坐茅檐静养疴，亦知来日苦无多。

此心不动穷无鬼，元气将衰病有魔。

叹老嗟卑非我事，贪生怛化欲如何。

平生不为浮屠惑，自此幢峰土一窝。

丘葵

丘葵　伯恭侄家书所见

百舌在墙东，其子在墙西。

纵有反哺日，那得如哺儿。

丘葵

丘葵　伯恭侄家书所见

百舌在墙头，其子在墙根。

飞飞拾虫蚁，哺之何殷勤。

丘葵

丘葵　伯恭侄家书所见

百舌在墙廉，其子在墙阴。

他年汝哺儿，方识父母心。

丘葵

丘葵　步院前溪水

偶出山门去，乘凉步浅沙。

溪流备略彴，岸沫水槎枒。

野拓天围大，风吹日脚科。

吟成无与语，独立数归鸦。

丘葵

丘葵　尘世

尘世无暇日，偷闲到晓亭。

桥阴界水绿，烧迹断山青。

石瘦牛磨角，檐空雀坠翎。

暮笳风外响，愁坐若为听。

丘葵

丘葵　呈大宗丞求笔戏

咄咄人谁识，翩翩老更佳，

王维不是画，苏晋已长斋。

地静白生室，天秋黄落阶。

日长用幽意，咫尺到无怀。

丘葵

丘葵　呈古直

芹泮西风寂寞滨，相逢不作白头新。

人知叔向古遗直，谁识尧夫今逸民。

自古文章差底病，历观贤圣莫非贫。

老来安养浩然气，吾辈安能俯仰人。

丘葵

丘葵　呈刘秋圃

十年江上理丝化，此日桐城喜见君。

造化由来穷我辈，俗儒安得与斯文。

人间腥腐荃俱化，圃化宽间菊自芬。

万里秋天愁不尽，取将风月与谁分。

丘葵

丘葵　呈梅林颜宗之

阳峰一别十余载，今日南关始见君。

龟范马图俱寂寂，兽蹄鸟迹正纷纷。

官名已逸归郯子，竹纪终须入汲坟。

造物无情余辈老，后生谁可托斯文。

丘葵

丘葵　呈张尚友

秋风匹马柳江边，芹泮相逢意浩然。

吏部文章悬日月，子长史记在山川。

输君何啻百筹上，期我曾言千载前。

造物无情吾辈老，后生谁可嘱遗编。

丘葵

丘葵　乘除

若问乘除法，须当健补贫。

何如穷到骨，更有病缠身。

忽忽又将老，苍苍更不神。

此生吾自断，蓑笠一间人。

丘葵

丘葵　出院门间步

出爱前村景，归穿薄暮烟。

鸟飞虚碧裹，人在落红边。

近晚山容淡，新晴稻色鲜。

殷勤一溪水，清到院门前。

丘葵

丘葵　初六日过江古愚兄送至渡口

茅屋亦云好，萍踪不自由。

看书犹几上，解缆已沙头。

白发兄和弟，清江夏亦秋。

相看不忍别，斜日坠汀洲。

丘葵

丘葵　初六早过后浦庄

秋晚村庄憩，青山对掩扉。

轻风随步屧，残露湿征衣。

水满菰蒲乱，田荒鹳鹤飞。

欲行还小立，旅思重依依。

丘葵

丘葵　初夏

当春一脉生生意，直到如今始洁齐。

千树向荣知靖节，一庭交翠见濂溪。

柳塘花坞心应懒，葵扇栎笙手自携。

犹自清和未蒸溽，可人日日竹亭西。

丘葵

丘葵　初夏

一信楝花风，一年春事空。

池荷还揭揭，樱笋又匆匆。

空叹时光换，谁知造化工。

尽将枝上色，并作石榴红。

丘葵

丘葵　春花

花萼相承二月时，深红浅紫总皆宜。

好春安得长为主，落叶那能再上枝。

灿漫不因晴日丽，披离非为晚风吹。

世间荣耀霎时事，误尺世人人不知。

丘葵

丘葵　春日间游过石所山

盎盎春流水，微微风动苹。

江山一片石，童冠两三人。

落魄从渠笑，逍遥得我真。

百年浑是客，一月几佳晨。

丘葵

丘葵　慈济行祠

上人栖息地，况近佛庄严。

乱藓缄新甽，间花覆古檐。

浯山青入眼，榕树紫垂髯。

独步秋祠晚，云间月一镰。

丘葵

丘葵　次长卿韵

秋尽始相见，宵残即语离。

将归悲宋玉，不饮愧袁丝。

送远意未惬，思家兴颇随。

可怜镜山夜，未与小盘期。

丘葵

丘葵　次放翁梅花韵

冰崖雪谷物未芽，造物破荒开此花。

神全形枯近有道，意庄正色知无邪。

高坚正要饱忧患，放弃何遽愁荒遐。

移根上宛亦早计，竹篱茅舍真吾家。

平生自嫌亦自许，妙处可识不可夸。

金樽翠杓未免俗，篝灯为试江南茶。

丘葵

丘葵　次晦庵先生韵自警

我非欠缺圣非余，此性皆由气与虚。

欲认存亡为出入，莫嫌粗粝慕膏腴。

仰鑽未得有门入，酬酢方知讲学疏。

一息犹存毋敢懈，从今要下死工夫。

丘葵

丘葵　次吕之寿韵寄肯体

甚矣吾衰也，时哉道亦然。

诗书舆脱輹，岁月箭辞弦。

所欠惟一死，期须便百年。

细思禽与犊，等是食和眠。

丘葵

丘葵　次欧阳少逸韵呈雪庭禅师

苹婆影镂日华明，照见枝头果已成。

却是南风有吟思，时将万叶作秋声。

丘葵

丘葵　次欧阳少逸韵呈雪庭禅师

吟得秋声满院凉，不知六月有骄阳。

禅心已是空诸相，无奈瓶花故故香。

丘葵

丘葵　次欧阳少逸韵呈雪庭禅师

瓶花故故透禅房，师自无心花自香。

客散夜深归定裹，白生虚室月无光。

丘葵

丘葵　次所盘山村

溪外青山山外村，数间茅屋掩柴门。

青裙灶下偷窥客，白发堂中笑弄孙。

乞火煮茶烧圭锉，隔篱贳酒举匏尊。

梅花不解留人住，山路归来已夕昏。

丘葵

丘葵　次吴文之韵

江湖漫浪两狂生，别后相思月一庭。

期子未来灯是伴，逐贫不去笔无灵。

诗书东阁头空白，势利迷人眼孰青。

安得世无黄口辈，遍游天下作晴蜓。

丘葵

丘葵　次韵长卿仍招为桐下之游

老怀原寂寞，非子竟谁货。

去矣无多日，缅然相与情。

云山留共往，风雪渺孤征。

更解同行否，无为岁暮惊。

丘葵

丘葵　次韵答必大

越雪从来招犬吠，平生独欠是为师。

早知穷达皆天赋，晚觉文章与道亏。

万斛客愁吾老矣，一生心事子知之。

残杯冷炙成何事，空过人间五十期。

丘葵

丘葵　次韵寄苏仲质

十年前事付流水，清梦悠悠何处寻。

老去谁怜三献玉，生来不受四知金。

穷途赖有陈雷友，大雅应殊郑卫音。

俗子纷纷败人意，何时握手再论心。

丘葵

丘葵　次韵吕之寿见忆

日暮客送客，此情悲复悲。

栖栖吾老矣，寂寂子何之。

跬步便相忆，论心未有期。

江湖成底事，空使素衣缁。

丘葵

丘葵　次韵吴静能秦桧

故老相传为秦桧，飞仙时立冻蛟背。

疑是当年丫髻人，凭虚驭气今安在。

百千年树见栽时，新承雨露入昭代。

托根南极殿下生，巍巍直与天枢对。

纷纷牛马已成尘，露叶风枝今几载。

是时鸾凤一来栖，枭狐不敢鸣妖怪。

一朝名字动至尊，不见尊形空粉绘。

多少黄冠尽白头，依神正直人再拜。

老榛何物敢干名，直恨惟有苏仙爱。

方今南北同一天，孤标不见贞元会。

丘葵

丘葵　次韵徐学正九日

秋逢重九亦将阑，换得黄花青草颜。

节物只能催我老，人生那得似云间。

有心采菊非知菊，无意看山却见山。

欲识渊明得真趣，夕阳倦鸟正飞还。

丘葵

丘葵　村学

矛头淅米末途难，活计僧梳刖屦间。

老去欢悰如泼水，向来愚见欲移山。

身穿犊鼻朝朝冷，眼见蝇头字字艰。

扶病来为村学究，始知穷乏累清间。

丘葵

丘葵　答城中友人相勉求官

愁来自唱五噫歌，名利场中脚岂牢。

君看青衫求热炙，我怜赤子有寒号。

鹤沾卫禄犹堪薄，松受秦封岂足高。

家在荻芦丛畔住，分当蓑笠钓江皋。

丘葵

丘葵　到郡城忆江钓

谁使入州夜，被人嫌我真。

未归江上钓，且作梦中人。

一片沧浪石，百年泡幻身。

知心惟白鹭，相忆伴经纶。

丘葵

丘葵　钓鱼

钓鱼如之何，亦惟钓与丝。

为学如子何，亦惟行与知。

择善必固执，诚意毋自欺。

博我复约我，至之而终之。

先民莫不然，予曷敢有亏。

但恐寒者至，庄敬以自持。

丘葵

丘葵　东归拟再访吕所盘不果所盘有诗因次韵

何处啼鹃送落晖，江山信美不如归。

子期死矣今安有，元亮来兮昨已非。

世事悠悠春梦断，人才落落晓星稀。

白头老伴惟君在，安得相随绕树飞。

丘葵

丘葵　东归拟再访吕所盘舟便不果盘有诗因次韵以谢

对酒殷勤问后期，出门一步便相思。

自从剡曲回舟后，长忆巴山听雨时。

鹤发无成应念我，貂裘已敝欲从谁。

归途不向盘中过，却被清泉笑恶诗。

丘葵

丘葵　读楚词

鶗鴃一声天地闭，谁知风月有遗音。

清醒已脱尘中蜕，枯槁何妨泽畔吟。

渔父不来湘水阔，重华一去楚云深。

青灯半夜书帏冷，照破三闾万古心。

丘葵

丘葵　读石隐淡吟藁

借师新藁读，睡睫不曾交。

璧月沉寒濑，琪花着老梢。

一吟三叹咏，双字几推敲。

晓雨驱炎热，僧窗得尽钞。

丘葵

丘葵　读易彻章呈濠乐主人

侬是寒江独钓人，曾偕樵叟见羲文。

当时也似吞三画，今日翻难说七分。

萱草不堪濒外望，梅花岂是野中群。

解颐一笑明年事，未别先愁日暮云。

丘葵

丘葵　读元次山诗有感而作

民病未苏息，谁为远道州。

争趋热翕翕，不念冷飕飕。

摧剥先虫户，差科及钓舟。

君门千万里，欲往诉无由。

丘葵

丘葵　独步芝山

平生独往愿，颇得山林趣。

轻阴春漠漠，淡日随行屦。

犹嫌影趁人，特入深深处。

丘葵

丘葵　独行

孤烟落日是何村，向晚村舂隔水闻。

白鸟远来全似蝶，红霞淡去却成云。

愁同落叶飞无数，淡比秋山瘦几分。

客寄他乡元寂寞，独行不是故离群。

丘葵

丘葵　杜鹃花

望帝千年魄，春山几度风。

声声向谁白，岁岁作花红。

寂寞荒烟裹，妖娆细雨中。

可怜溅成血，无复见蚕丛。

丘葵

丘葵　端午

世乱逢端午，凄凉吊古心。

空存蒲长绿，不见黍包金。

蛇壑横人骨，鳌江绝古音。

追思前日事，愁比海波深。

丘葵

丘葵　对竹

此君无媚色，耿耿合予衷。

外直形容瘦，中虚忿慾空。

炎凉多变熊，潇潇独清风。

幸免斧斤患，苍然保令终。

丘葵

丘葵　恶况

恶况有谁知，僵妻与仆儿。

无人乞颜米，有客泣杨岐。

浩劫天难免，凶年鬼亦饥。

但言身长在，不敢恨流离。

丘葵

丘葵　泛舟

泛舟游碧渚，避世作渔翁。

试问千锺禄，何如一钓筒。

雨添春后水，帆涨晚来风。

缗卷看鱼上，停桡倚荻丛。

丘葵

丘葵　范掌书

出佐绣衣使，八州人共欢。

一句司光笔，六计问周官。

雁鹜手持进，豺狼胆自寒。

岂惟重台省，风采动朝端。

丘葵

丘葵　风雨中与吕之寿读文公诗传

冷冷叶上风，瑟瑟檐头雨。

天分本无私，人性皆相似。

譬之入山林，斧斤随所取。

姿年舍我去，初心日以负。

勗君岁寒心，保此栋梁具。

圣域廓悠悠，修途未容驻。

丘葵

丘葵　浮名

不起浮名想，都缘耐寂寥。

小齐坐听雨，野渡立看潮。

岁月吟边过，忧愁醉裹消。

早知书分浅，悔不学渔樵。

丘葵

丘葵　感遇

本是畏人嫌我真，何人使我入城堙。

客中谁问张仲蔚，夜半有呼祁孔宾。

万象不离心内易，一私坏尽世间人。

半生说过行无寸，石火光中寄此身。

丘葵

丘葵　庚辰岁寓开元东罗汉阁

有美者杰阁，凌然跨虚空。

有觉者彼岸，廓然大圆通。

而我独得蠢，於何而适从。

丘葵

丘葵　庚辰岁寓开元东罗汉阁

有崷者浮图，屹其插穹昊。

有坟者古道，凄其鞠成草。

而我独兢兢，於焉以终老。

丘葵

丘葵　孤客

绿绿竹生笋，黄黄菜又花。

一年今已夏，孤客未还家。

夜对青灯减，朝看白发加。

由来事笔砚，不若艺桑麻。

丘葵

丘葵　古藤

古藤屈曲似龙蛇，飞上梢头故故遮。

烟密真成一翠幄，风清不入五侯家。

忽看落叶知秋早，偶坐吟诗到日斜。

恐有飞仙林杪过，呼童为我整乌纱。

丘葵

丘葵　古愚兄戒食

有美者庭花，谨毋纵牛羊。

方苞亦方折，其叶何详详。

敦笃哉吾兄，一食不我忘。

有酒既醑我，又以嘉肴将。

感兄此意厚，起奉千年觞。

何以报嘉惠，作善天聊祥。

丘葵

丘葵　怪事

怪事年来见未曾，岸今为谷谷为陵。

可怜龙向灵湫蛰，忍见猱来古木升。

四载干戈多白骨，半宵风雨独青灯。

腐儒未识皇天意，不信荆舒竟莫懲。

丘葵

丘葵　观赤石龙潭

豢扰久不氏，神物失所从。

磚岩石壁下，岂足为龙宫。

亦有万仞海，茫茫与天通。

谁言汝为智，出人人鬼中。

穷冬天地闭，风云末风逢。

泠泠一掬溜，於焉托孤踪。

丘葵

丘葵　观湖

潮来沙石没，潮去沙石露。

士生那无学，学则词章富。

丘葵

丘葵　观湖

潮来舴艋正，潮去舴艋欹。

士生那无学，学则气习移。

丘葵

丘葵　观湖

潮来鱼网高，潮去鱼网收。

士生那无学，学则德业优。

丘葵

丘葵　观湖

飞飞洲上禽，亦能戾于天。

圣域尚能臻，吾车安敢旋。

丘葵

丘葵　观物

雪中梅带春来，火裹麦将秋至。

一动一静互根，阴阳未堂相离。

丘葵

丘葵　观物

太虚寂无腾，妙感何絪缊。

清浊一浮枕，二仪奠乾坤。

客形与客感，万变日纷纷。

形感本来无，志诚谅斯存。

丘葵

丘葵　观物

维天於穆不已，维圣之德之纯。

人人皆可尧舜，物物各具乾坤。

丘葵

丘葵　观物

气聚则明施，气散则明匿。

孰能知其妙，聚散乃为客。

法象乃糟糠，真机乃虚寂。

太哉无方体，是谓神与易。

丘葵

丘葵　观物

万物即一物，一物即一身。

妙合气与灵，知觉日以新。

物物为过化，性性为存神。

践形者惟肖，其斯之谓人。

丘葵

丘葵　观物

春蒲发华滋，潮涨失沙嘴。

好风自西来，吹皱一江水。

何的掉孤舟，撑入春浦裹。

不见舟中人，一阵鸥飞起。

丘葵

丘葵　归憩涧亭桥

雨后溪流深更深，倚栏照见一生心。

青山只在桥南北，枉自穿云渡水寻。

丘葵

丘葵　归侍

村庄一罇酒，谁与语悲辛。

衿佩空相负，诗书不救贫。

天寒负米客，日暮倚门人。

遥睇长江水，西风犹怆神。

丘葵

丘葵　过方广寺

故工昔日此留题，因入招提为觅诗。

石鼓长存僧屡换，窟泉尚在马安之。

风檐落叶仍唐桧，苔壁生尘且宋碑。

蝴蝶不知春已去，过墙犹顾旧花枝。

丘葵

丘葵　过李氏山房清坐对雨

千林同霡霂，一室淡虚明。

余润浮窗眼，轻寒入鸟声。

纷纷度陇白，亹亹逼人清。

相对焚香坐，油然道气生。

丘葵

丘葵　过野塘用杜老韵

蛙浮成出字，雨点作圆纹。

荷叶多於草，炊烟远似云。

水清鱼可数，村近鸭成群。

何日营茅屋，来兹避世纷。

丘葵

丘葵　和北城友人

桐边一叶地，相望立秋风。

昔别已三载，今来成两翁。

醒初无异醉，穷亦岂殊通。

却笑甲辰一，雌雄自不同。

丘葵

丘葵　和晦庵启蒙韵

有人见得地中雷，三十六宫从此回。

尽太虚中俱是易，底须龙马负图来。

丘葵

丘葵　和吕所盘韵

春岂关侬去，愁缘老易生。

一村俄绿暗，数日又朱明。

细切银丝脍，新尝玉版羹。

便令闻杜宇，自不动乡情。

丘葵

丘葵　和吕之寿寄伯章韵

一片间云自在眠，人依乎地地依天。

六经不朽道吾道，独学无成年又年。

乡里小儿皆富贵，山川大海尽风烟。

乾坤无著吾侪处，子在禅房我亦禅。

丘葵

丘葵　和匏斋菊花

东篱曾手种，赖以制颓年。

白发经秋别，黄花入梦圆。

一场蜂蝶后，老圃雪霜前。

不是耽幽隐，渊明地自偏。

丘葵

丘葵　和所盘端午韵

槐夏阴中鬓已秋，天风吹梦堕江头。

水应难洗湘累恨，山岂能为柳子囚。

尘世不知几端午，人生大抵一虚舟。

愁来细把君诗看，压倒当时赵倚楼。

丘葵

丘葵　和所盘风字韵

二十四番花信风，到头谁白又谁红。

寻春不用苦我感，有酒且须时一中。

吾辈於人长落落，浮生虽梦亦匆匆。

未知今岁沧浯上，握手论心几度同。

丘葵

丘葵　和所盘九日

石铓如剑梦犹危，风帽桥边且任吹。

山送落晖应恨速，月临归路不妨迟，

欲从此夕颓如醉，试问明年健者谁。

一笑樽前俱是客，可堪摇动菊花期。

丘葵

丘葵　和所盘阑字韵

遥想山斋客梦阑，朔风吹鬓怯栏干。

黄花句裹空相忆，青镜朝来独自看。

绝似东坡来海上，胜犹贾岛渡桑乾。

木奴千树何须问，怀抱时因骥子宽。

丘葵

丘葵　和所盘离相院山门纳凉韵

槐对青山五月寒，朝朝暮暮此看山。

风来翠瀑青松外，人在珠宫贝阙閒。

诗客归时文几静，棋僧去后画枰閒。

禅床一被清眠熟，梦把渔竿钓碧湾。

丘葵

丘葵　和所盘自宽韵

忧患薰心两鬓丝，倚栏瘦影却斜晖。

凄其十载不儒服，老矣一生犹布衣。

未信此身长坎坷，细看造物实玄微。

五更风雨自秋至，不见蚊蝇跋扈飞。

丘葵

丘葵　和心泉问柳

初晓晴曦为写真，嫣然一笑换颦。

缘谁青眼终无语，学得黄金不济贫。

生怕蛮腰来习舞，取为蝉翳去瞒人。

无端飞作漫天絮，撩乱东风祗自尘。

丘葵

丘葵　和颜北城梅花韵

白发寒丛裹，疏枝的烁明。

风霜半夜后，南北一时晴。

冷淡吟边景，啁嘈梦裹声。

园中几许树，独汝最关情。

丘葵

丘葵　和义兄诗毕忽忆竹庄石隐二老寄诗一首烦为问讯

为向东林问起居，更询李白近何如。

携琴想对青霞顶，觅句应巡碧玉除。

无复风流陪二老，空怜憔悴似三闾，

冰霜凛凛河流断，安得双鱼送尺书。

丘葵

丘葵　和意行韵

一枝筇竹度年华，自爱藤阴夹雨涯。

野叟笑予衣落魄，牧童见客手交叉。

染成众缘桑初椹，落尽千红楝始花。

步至桥西水穷处，却随黄犊还吾家。

丘葵

丘葵　和芸斋

脱却蓑衣下钓竿，岂无线路透玄关。

斜风暂罢玄真去，明月来从太白攀。

自是老怀俱惜别，偶陪清话不知还。

夜来客枕秋声起，矶上苔痕入梦班。

丘葵

丘葵　和张原斋见寄

昔磨铁砚已成空，今掉孤舟作钓翁。

百丈依依牵夜月，一丝袅袅弄秋风。

梦回牧笛樵歌裹，身寄鸥沙犊草中。

独把新诗轻万户，故人相问有张公。

丘葵

丘葵　怀古愚兄

紫帽之峰兮高且巍，白云一片兮空依依。

我有兄兮在海湄，三月不见兮使我心悲。

丘葵

丘葵　怀古愚兄

紫帽之峰兮高且崷，白云一片兮空悠悠。

我有兄兮在海陬，三月不见兮使人心忧。

丘葵

丘葵　怀古愚兄

有荷荐香，有竹荐凉。

归哉归哉，一觥对床。

丘葵

丘葵　怀玉岩先生谪广州忽自古杭有书至

十二前旧师友，书来欲拆泪成行。

几回相忆人千里，往事追思梦一场。

琴剑知辞南国久，千戈尚任北方强。

伤心吾道秋容冷，遥忆师门数仞墙。

丘葵

丘葵　极目

群形寂无声，四野澹将夕。

中庭聊极目，一鸟渡空碧。

丘葵

丘葵　记先贤

进学在致知，涵养须用敬。

廓然而大公，物来则顺应。

丘葵

丘葵　际从子伯恭不遇

我行独踽踽，聊复寻诸孙。

诸孙名有役，谁复相温存。

彼茁者汀芦，上有鹪鹩喧。

衡门可栖迟，清风自妍暄。

汲井欲灌环，灌园当灌根。

澡身欲树德，树德当树淳。

丘葵

丘葵　寄陈儒正

论心才暑夕，别后已凉秋。

月照陈蕃榻，风生王粲楼。

哀音虫外笛，远棹雁边舟。

欲写相思意，题诗寄水流。

丘葵

丘葵　寄呈张教论

天欲昌吾道，君来董县庠。

坛荒犹杏树，水落且芹香。

欲与二三子，皈依数仞墙。

若为鸥鹭伴，留住水云乡。

丘葵

丘葵　寄高尹

桐下归来学钓鱼，岁寒相伴只鸥凫。

何期天上郎官宰，肯到江边处士庐。

仲蔚自怜头似雪，阿勤岂解唾成珠。

郎君东阁相看久，莫但清吟废读书。

丘葵

丘葵　寄槐庭

吾道付沧浪，衰年尚异乡。

畏人江草合，怀旧暮云长。

老我已无用，如君终未忘。

天寒无过雁，夜夜独鸣蛩。

丘葵

丘葵　寄肯体

三年云卧一身闲，惟有君来萧寺间。

既是君平为世弃，不妨巢父掉头还。

平生学道鱼千里，晚岁参禅豹一班。

惟有圣贤真实地，吾侪努力莫辞难。

丘葵

丘葵　寄林簿

一别又一载，相思入梦频。

以予拙生计，知子不为贫。

鼠迹陶瓶粟，蛛丝范甑尘。

莫将憔悴意，说与得时人。

丘葵

丘葵　寄龙湖庄

鹤发重来客，龙湖旧日壮。

乡心忽摇曳，春事又苍茫。

聒聒水泉动，荒荒野日长。

残年厌声利，吾道在耕桑。

丘葵

丘葵　寄吕之寿

一灯清夜话，觉子颇真情。

世已无前辈，方予畏后生。

天涯共流落，岁晚独无成。

桐下来春约，飞鸿望寄声。

丘葵

丘葵　寄南剑詹野渡先生

贤圣已往古，吾侪空自今。

六经寻断脉，千里遇知音。

莫笑因缘浅，相期造道深。

可怜山海隔，无路盍朋簪。

丘葵

丘葵　寄题朱推官行斋

万紫千红转眼非，高斋惟与竹相宜。

自从出地有清节，直至参天无曲枝。

六月高标寒凛凛，三冬秀色绿猗猗。

此君妙处无心得，道在虚中人不知。

丘葵

丘葵　寄雪庭老子

问讯紫云老，何时立雪参。

生来将满百，空界直超三。

泡幻修千劫，佛应同一龛。

曾师蒙印可，玄谛老方谙。

丘葵

丘葵　寄曾子方

别来俱不饮，相忆若为情。

交熊忘贫富，相知似弟兄。

君殊似弟兄。君殊非夙昔，

予亦负生平。惟有子诚月，

年年是旧盟。

丘葵

丘葵　间居

树月纷纷白，溪流练练青。

畦蔬先雨种，径草未春生。

井近通邻汲，桥崩断客行。

间居寂无事，觞咏叙幽情。

丘葵

丘葵　江风

江风淅淅日将暮，庭叶纷纷天已秋。

对酒欲消今夕恨，挑灯又动

年愁。

月如有意穿窗罅，虫故移声近枕头。

百感关心不通寐，起开尘匣看吴钩。

丘葵

丘葵　江乡

芦荻丛边日正长，人间乐处是江乡。

溪童钓艇分鱼闹，蚕妇山炉煮茧香。

疏雨漏天青破碎，冲风滚浪白猖狂。

鸥沙犊草皆诗思，毋怪幽人觅句忙。

丘葵

丘葵　金樱子

采采金樱子，采之不盈筐。

佻佻双角童，相携过前岗。

采采金樱子，芒刺钩我衣。

天寒衫袖薄，日暮将安归。

丘葵

丘葵　九日

乱后黄花空满篱，惊心节序屡推移。

微吟聊续潘邠老，一笑难逢杜牧之。

浮蚁共伴今日醉，食糕空忆太平时。

牛山泪落龙山宴，付与西风一样吹。

丘葵

丘葵　九日

海山秋索莫，不见菊花开。

节与贫相弃，年将老共催。

艰难思故里，牢落对残杯。

旧日登高伴，今无一个来。

丘葵

丘葵　句

万机分子路，一局笑颜回。

丘葵

丘葵　客中

孤客思家坐似喑，溪风吹树为悲吟。

溪中流水深千尺，未抵慈亲忆子心。

丘葵

丘葵　客中

晓起征衫瘦渐宽，可堪秋入鬓丝寒。

客中万叶皆归本。自把床头易卷看。

丘葵

丘葵　哭高氏妹

寒月照幽闺，眉多客裹齐。

飘零杜氏妹，隐约仍鸾妻。

乌啄有新哺，凤飞无故栖。

近闻犹子说，忆汝万行啼。

丘葵

丘葵　哭矩斋先生

早悟官为崇，晚将家付儿。

公今成佛去，仆尚是人猗。

柿叶收遗墨，梅花忆赠诗。

自嫌闻道晚，有泪哭先师。

丘葵

丘葵　哭吕朴卿先生

已拟侍荷橐，俄抽似叶身。

甘为南地鬼，不作北朝臣。

屋壁遗文坏，邻州战血新。

劫灰飞未尽，碑碣托何人。

丘葵

丘葵　哭吕朴卿先生

潮士瞻韩木，莆民爱召棠。

名随天共远，身与物俱亡。

血碧一时恨，汗青千载香。

玄虬方陨蹶，蟨蛭恣飞扬。

丘葵

丘葵　哭吕朴卿先生

斯文天欲丧，疑义有谁祛。

无复谆淳诱，空令咄咄书。

秋风冢上木，夜月墓边庐。

每与诸孤道，相看泪满裾。

丘葵

丘葵　腊月二十九日陈万石石室吕潜心三兄相访夜来分韵得年字

一年一度一除夜，趱得世人霜满颠。

七十三年除过了，未知除尽是何年。

丘葵

丘葵　腊月二十九日陈万石石室吕潜心三兄相访夜坐分韵得年字

二十年前旧师友，一灯相对坐谈玄。

炉香茗椀不须睡，惟有今霄是旧年。

丘葵

丘葵　浪出

浪出鬼揶揄，归来失故吾。

庭空榕落子，人静鸟呼雏。

潮退石自出，天高日正晡。

寥寥谁与语，怀古一长吁。

丘葵

丘葵　老学忽有所得

刊落间枝叶，推寻到本根。

始知酬酢处，无化不乾坤。

丘葵

丘葵　磊落

磊落襟怀人不知，回头堪叹亦堪悲。

杯残炙冷穷工部，齿豁头童老退。

十事有九不如意，百年逾八欲何为。

早知人世暗如漆，只合灶间食蛤蜊。

丘葵

丘葵　离相院

一夕僧留宿，翛然万虑空。

草分仙掌绿，芬发御袍红。

白鸟松梢雪，玄谈尘尾风。

因悲人世上，终日业尘中。

丘葵

丘葵　离相院暂憩

一别已五载，重来得旧朋。

秋风多改叶，童行半为僧。

暂憩亦云好，长游愧未能。

前山久相识，为我碧崚嶒。

丘葵

丘葵　李养吾董教同安为作长编

一元之根贞下起，勾萌甲柝春阳敷。

千红万紫弄晴霁，忽然暗绿绕丘墟。

霜风厉厉百物遂，枝叶剥落留根株。

一诚通复心无愧，虽千万往犹褐夫。

浩然之气非袭取，所要与道与义俱。

勿正勿忘勿助长，活泼泼地惟鸢鱼。

子思吃紧为人处，邹孟得之曰养吾。

千载断脉无人续，往往舐痔夸得车。

何期邑泮乃亲见，铎音之来自方壶。

加之卿相心不动，顾乃下教青衿徒。

古来揖逊三杯酒，至和薰蒸遍八极。

圣门狂者得气象，童冠浴沂风舞雩。

叹子养浩亦已久，读书窗前草不除。

明年春风二三月，不知先生与点无。

丘葵

丘葵　理欲

理欲分明有两途，何为捷径世争趋。

岂愁今古无化论，长恨乾坤有腐儒。

甘与徂为鬼怪，肯犹介甫接浮图。

从来逆迪分凶吉，於穆昭昭不可诬。

丘葵

丘葵　莲生

莲生污泥中，其叶何青青。

人生有恒性，云胡荡於情。

丘葵

丘葵　莲生

莲生污泥中，其叶何郁郁。

人生有恒性，云胡蔽於欲。

丘葵

丘葵　莲生

莲生污泥中，其实何戢戢。

人生有恒性，云胡狃於习。

丘葵

丘葵　六十六岁吟

维天於穆命无殊，人性皆由气与虚。

贵贱何须为物役，芳菲祗合返吾初。

读书自觉年年误，学道惟应念念除。

辅世长民今已矣，某丘某水且樵渔。

丘葵

丘葵　六月初二日作

万古青天万古山，颓然形气太虚间。

氤氲开门无穷妙，只见飞云日往还。

丘葵

丘葵　六月寓章法寺

暝色入招提，昏鸦已不啼。

诸僧空院出，老子独山栖。

堂面无人北，天形尽日西。

寂寥应不恨，吾道与时睽。

丘葵

丘葵　龙湖道中

冬行缘底意，倚杖陟高冈。

日色带霜淡，风声过海狂。

林鸦山外黑，野菜麦中黄。

腊月明朝是，栖栖尚异乡。

丘葵

丘葵　龙湖观人钓鱼

野客双蓬鬓，溪童一钓竿。

得鱼何与我，对境自成欢。

日暮欲归去，支筇更一看。

淡红千草烛，浓绿万花盘。

丘葵

丘葵　龙湖归

策蹇下玉岗，东风忽吹晴。

不暖亦不寒，夜气觉自清。

书生澹无事，复恋旧短檠。

开卷见圣贤，愧我犹编氓。

便思澡尘虑，肃然奉天明。

出门视斗极，敬心由之生。

姿年舍我去，老学何由成。

丘葵

丘葵　吕所盘已回故居月余日忽忆旧时与游因约再访

匆匆别后又秋凉，佳句遥知塞锦囊。

闻道拾遗流落久，归寻小隐钓游乡。

旧时邻曲浑如梦，此日江东欲断肠。

拟待梅花携斗酒，访君船泊小溪傍。

丘葵

丘葵　吕所盘以诗送茅柴酒与红螺用韵以谢

玉液新簄彻度清，琼肌脱壳有余馨。

嗜茶枉自为搜搅，食蛤空怜有典弄。

脉脉客愁间白书，纷纷雨脚下青冥。

此时一领仙家味，应使灵均悔独醒。

丘葵

丘葵　吕之寿诗到仍用前韵约为五峰之游同访老人

客中枉佳句，三复喜还悲。

冉冉岁暮矣，悠悠思何之。

桐下不共往，梅花预作期。

地炉风雪夜，同访五峰缁。

丘葵

丘葵　麦秋和所盘休字韵

片片桃花逐水流，三分春色二分休。

禁烟时节家家雨，种麦田园处处秋。

山际夕阳犹觳{觳右换束}，林梢晓露忽軥辀。

客中物候催人老，那更分成两地愁。

丘葵

丘葵　梅

历尽风霜不受埃，始知渠是岁寒材。

孤芳独洁无由俗，百卉争娇隶敢开。

江驿倾欹留月伴，雪山凝泎带春来。

樗翁忘了桂花白，误道柴桑不咏梅。

丘葵

丘葵　梅影

冷蕊疏疏密密，老枝怪怪奇奇。

孤高不得春力，雅淡惟应月如。

丘葵

丘葵　梅影

山空年岁晚，老气寒峥嵘。

耿耿霜月夜，相看直到明。

丘葵

丘葵　门巷

门巷萧条绝市声，吟肩终日耸崚嶒。

瘦如华表秋来鹤，贫似丛林旦过僧。

渴吻漫消茶一碗，枯肠不饱稻三升。

交游岂是相违意，四十无闻自可憎。

丘葵

丘葵　秘藏院

才入空门裹，尘心使欲抛。

土花生石缝，野蔓上林梢。

栋老蜂鑽穴，檐低雀结巢。

僧中无贾岛，得句自推敲。

丘葵

丘葵　勉吕之寿

泛泛水中舟，有绋以丽维。

荡荡人之情，有礼以执持。

武公年九十，犹思慎其仪。

吾侪未耆老，盍亦相箴规。

云胡工诵说，志行乃有亏。

此病当自省，所差只毫嫠。

勉哉为已学，先民不我欺。

丘葵

丘葵　暮雨

几月环城万骑屯，一朝闻鞑便南奔。

龙枯未必还忧螘，牛瘠胡为莫偾豚。

典午既衰无管仲，吐蕃方炽有怀恩。

临风一掬英雄泪，散作弥天暮雨昏。

丘葵

丘葵　偶成

风雨三间屋，乾坤一腐儒。

营生妻笑拙，学古客言迂。

坐久灯花落，吟成砚水枯。

方书俱遍览，无药可医愚。

丘葵

丘葵　贫

相见尽言贫，能贫得几人。

文成休送鬼，钱乏那通神。

形瘦何妨鹤，衣悬一任鹑。

饥来眠仰屋，鼻息撼梁尘。

丘葵

丘葵　贫病

贫与病相约，贫来病亦来。

有僧时馈药，无鬼敢输财。

酒债偿仍欠，医书阖又开。

安贫吾自爱，且遣病魔回。

丘葵

丘葵　贫病

贫似山僧瘦似猿，病躯只合老山村。

空床{左臬右兀}{左兀右危}无毡卧，破褐褴縿有虱扪。

作甫里翁垂钓艇，学猗玕子饮洼樽。

前修追慕吾何敢，孤负西埔矩老言。

丘葵

丘葵　破屋

数间破屋住陈人，八尺空床卧病身。

赤脚婢沽深巷酒，苍头奴买对江鳞。

匣中菱镜难藏老，阶下苔钱不济贫。

百念已灰何自苦，迩来喜与孟家邻。

丘葵

丘葵　七歌效杜陵体

景炎元年北人至，撒花初令豪家备。

谁梯祸乱敷我民，敲朴日烦无处避。

富者有银犹可苏，贫者无银卖田地。

呜呼一歌兮已衰，天日不见惟阴霾。

丘葵

丘葵　七歌效杜陵体

三宫北狩何时返，猿啼鬼哭尘沙远。

李陵卫律甘匪人，岂无蔡琰吹胡管。

江南江北骨成山，箭瘢纷纷剑痕满。

呜呼二歌兮未休，潸然出涕滂沱流。

丘葵

丘葵　七歌效杜陵体

山林啸聚繁有徒，州家买尽勤招呼。

县官被命不敢逊，麒麟出模群狐孤。

昨者参州红帕首，高官厚禄恣狂图。

呜呼三歌兮歌三发，天翻地覆纲常滚。

丘葵

丘葵　七歌效杜陵体

督府养兵如养子，帛堆其家粟崇庾。

少不如意出怨言，恃功偃蹇骄其主。

道旁老甿哭告予，未被贼苦被军苦。

呜呼四歌兮歌始宣，悲风为我吹尘寰。

丘葵

丘葵　七歌效杜陵体

富儿谐了西园债，身着绿衣足夸诧。

那知又有价高人，昨日新官今日罢。

近来书满只月余，白头老吏慵送迓。

呜呼五歌兮歌未足，末世由来多反覆。

丘葵

丘葵　七歌效杜陵体

十家九室厨无烟，儿夫仆后妻僵前。

米珠薪桂内如玉，野无青草飞乌鸢。

手持空券向何许，官司有印侬无钱。

呜呼六歌兮歌愈悲，天下太平竟何时。

丘葵

丘葵　七歌效杜陵体

我生辰逢乱离，四方蹙蹙何所之。

欲登山兮有虎豹，欲入海兮有蛟螭。

归来归来磨兜坚，毋与蛟斗兮毋充虎饥。

呜呼七歌兮歌曲罢，猿啼清书虫呜夜。

丘葵

丘葵　七月望日再游弥陀岩

弥陀岩下苍榕树，借我今年两度游。

客思凄凉无奈老，水光潋滟最宜秋。

便思乘兴归沧海，却恨知心远白鸥。

日暮强随年少去，溪山好处尽成愁。

丘葵

丘葵　钱侯寺

福唐钱氏子，爵命古诸侯。

老树护灵镇，神鸦迎客舟。

晨昏两潮汐，尸祝几春秋。

参佐凭风景，轻嚣走不休。

丘葵

丘葵　禽言

春泥滑滑雨潇潇，田父力作收坠樵。

归来不敢道姑恶，我自忘却婆饼焦。

去年冬旱无麦熟，阿婆饼焦难再得。

门前忽报谷公来，灶冷樽空难接客。

阿兄提壶沽浊醪，阿弟布谷披短蓑。

不时脱却布裤渡溪水，只愁行不得也哥哥。

丘葵

丘葵　清书

谁信茅茨即玉堂，间来清书似宵长。

二仪升降太虚内，一静消磨万意忙。

忿欲俱空心自正，行持无力梦犹狂。

可曾濯足沧江水，飞上云间千仞冈。

丘葵

丘葵　秋怀

何处秋来在树间，旅中寂寞欲生寒。

筼箉粉落见秋色，薜荔青凋带老颜。

午枕尚犹飞豹脚，晓霜久已染鸡冠。

流年偷向吟中换，老却诗人空等閒。

丘葵

丘葵　秋兴

千年成改事悠悠，独眺川原满目秋。

底处归航来远浦，何人吹笛倚高楼。

山和叠叠寒云迥，水带潇潇暮雨流。

回首故家零落尽，樽前谁与语离愁。

丘葵

丘葵　秋兴

天下四时秋最惨，况於人世尚流离。

向来犬吠鸡鸣处，今见猿啼鬼哭悲。

泪洒典花金灿烂，寒生白骨玉参差。

满山寂寞秋梧冷，正是愁肠欲断时。

丘葵

丘葵　秋夜

中秋爱亲友，欲别有胜愁。

此去无多日，羁情可奈秋。

山寒犹碧树，水落正沧洲。

莫道非吾土，今冬尚此留。

丘葵

丘葵　秋夜

缺月黄昏照短垣，一灯明灭尚留残。

衰颓但觉风霜苦，忧患不知天地宽。

坐想兴亡成感慨，起瞻星象倍辛酸。

冻琴弦断书帷冷，槭槭庭梧半夜寒。

丘葵

丘葵　秋夜

纷纷败叶已辞林，四顾凄凉夜色深。

月伴征人惊梦枕，风摇戍妇捣衣砧。

失群孤雁千山景，无数寒虫四壁音。

满目乾坤都是恨，头毛白尽更愁吟。

丘葵

丘葵　秋夜前韵

触事嫌猜只一喑，出门固羡砌虫吟。

无情河汉西流去，惟有白云知此心。

丘葵

丘葵　秋夜有感

万斛秋愁强自宽，夜深风露伴孤寒。

可怜万里长空月，只得窗前一片看。

丘葵

丘葵　秋园桃花

秋园八月开桃花，数枝冷淡无光华。

北风萧萧吹汝寒，汝发非时谁复看。

墙下牵月颜色鲜，故园欺汝相萦缠。

何不藏英待时发，自有阳春三月天。

丘葵

丘葵　求约

求约未能休厌繁，每於得处自难言。

书曾过眼平心看，道不依形触目存。

木本草根如有见，山巅水际尽逢源。

可怜日月惟空过，休听钟声送黄昏。

丘葵

丘葵　雀

雀在在屋上，雀在在屋下。

边啾各有声，食息同晨夜。

所以异者何，仁义非外假。

云胡不自养。乃至为物化。

嗟余虽老倦，亦少知取舍。

凛然保厥衷，贵富直土苴。

丘葵

丘葵　日入

日入川原暝，风悲草木枯。

时逢迂孔氏，我自哭唐衢。

市有虎求食，村无鸡引雏。

乾坤空纳纳，何处著吾躯。

丘葵

丘葵　入冬半月余二麦未种忽然一雨

村庄三日雨，清晓怯凭栏。

洒地纷纷白，随风阵阵寒。

不愁客衣薄，且为老农欢。

已有苖苖意，来春岁计宽。

丘葵

丘葵　入忠轩书院咏兰

阶庭暂托根，只与绿苔亲。

自少枝条分，不争花卉春。

轻寒青瘦硬，出槛紫鲜新。

风雨时吹洗，含芬待主人。

丘葵

丘葵　瑞光亭

昔闻石幢寺，今见瑞光亭。

一水东南碧，四榕冬夏青。

往来多俗子，老病抱遗经。

亲冢招提北，回头涕泗零。

丘葵

丘葵　瑞光亭有作

终年萧寺裹，人迹往来稀。

雀踏梁尘落，蜂穿森屑飞。

佛幡书古偈，僧壁挂禅衣。

此景惟予爱，冷然契道机。

丘葵

丘葵　三月三十日

盎盎天地春，万物日和煦。

云胡生五谷，不若草木数。

天地一小变，六龙不行雨。

东皇讵忍归，田间已焦土。

□□□□人，书生空自愁。

饥死者不恨，特为苍生忧。

我愿呼东皇，为我呼屏翳。

沛为三日霖，枯苗有生意。

皇天青荡荡，无繇诉衷情。

空怜汝布谷，辛苦催人耕。

丘葵

丘葵　沙头玩月

万片鱼鳞淡欲收，横空不碍素光流。

山河寂寂千年事，风露娟娟五月秋。

且作希夷间枕石，惜无李白共登舟。

细看白兔何曾夜，应使深山魍魉愁。

丘葵

丘葵　山斋

草色苔痕挟雨骄，山齐一巷似渔樵。

三叉路口时时犊，一曲溪流片片桥。

风木参差泉上庙，烟帆来往海西潮。

飘然忽起云间想，白鹤高飞不可招。

丘葵

丘葵　赏梅分韵得殊字

梅是花中先觉者，天才迥与众芳殊。

朔风如铁为寒骨，暖日投金作细须。

吐出奇芬春意思，描成疏影月工夫。

玉容清润丰腴甚，无限诗人错道癯。

丘葵

丘葵　石榴花

莫峙而匪山，莫流而匪川。

人生有懿德，万性同此天。

云胡不自责，听此六贼牵。

丘葵

丘葵　石榴花

英英石榴花，不火而自晰。

凡今之人兮，谁不附炎热。

百鬼瞰高明，丹朱易倾跌。

丘葵

丘葵　石榴花

英英石榴花，不朱而自赤。

凡今人之兮，谁不悦媚色。

脂水涨渭流，妍姿竟倾国。

丘葵

丘葵　示儿

吃紧为人毋自欺，吾犹失学况吾儿。

人谁无过过须改，道不远人人莫知。

一定万牛拖不动，少差驷马亦难追。

如今老去空惆怅，八十年前尽前驰。

丘葵

丘葵　视夜

我兴视夜夜未明，抬头观星敬自生。

万古不动惟北极，列宿环拱俱西倾。

天光昭回泰宇定，人欲净尽灵台清。

但能勿使旦书牿，天理触处尽流行。

丘葵

丘葵　寿萧东海

乐哉东海老，天与以遐龄。

前一辈人物，为诸生典型。

头因嗜书白，眼不要人青。

岁岁桑蓬旦，人间活寿星。

丘葵

丘葵　寿竹西

中秋八月朔，人在竹之西。

讲席朝齐听，吟寮夜独栖。

交情今管鲍，清操古夷齐。

却笑苔矶老，畏人头愈低。

丘葵

丘葵　书陈氏小轩壁

一榻自徜徉，悠然古意长。

地幽如佛舍，轩小似船房。

萱草依堂绿，荆花夹树香。

我来访幽隐，话裹雨声凉。

丘葵

丘葵　书山翁房壁

山翁有山癖，尽日对山青。

盂水晨煎茗，炉香夜诵经。

雨畦蔬长甲，风径竹添丁。

独有曾游客，清癯似鹤形。

丘葵

丘葵　四月朔日晓起吕之寿

清辰未巾栉，远远望山阿。

一夕已如此，长年其奈何。

高斋空寂寞，今日始清和。

可惜一樽酒，骊驹又欲歌。

丘葵

丘葵　送舶司李郎中

朝家三尺法，海舶一帆风。

物到琛声上，人行浪屋中。

货因拚命得，廉故秉心公。

行李清如洗，名应达陛枫。

丘葵

丘葵　送陈判之邑庠

君去采芹藻，那知事不同。

乾坤已易主，礼乐尚儒宫。

雨过山仍绿，春归花尽红。

悠悠圣门意，千古独清风。

丘葵

丘葵　送春

一物生生无尽时，落花啼鸟总天机。

三千界内知音少，九十日余回首非。

世事只今看烂熟，诗人自古爱芳菲。

年年岁岁送春去，何日春能送我归。

丘葵

丘葵　送千岩摘稿还仲仁

借得千岩一卷诗，吟窗尽日不停披。

苍波溜雨岷峨柏，赤石封苔岣嵝碑。

不是胸中横屴崱，如何笔下许瑰奇。

还君此宝文房裹，应有神明为护持。

丘葵

丘葵　送熊退斋归武夷

穆穆朱夫子，於道集大成。

嗟予亦私淑，奥义终难明。

退翁独何幸，而乃同乡生。

虽后百余载，玄机若亲承。

斯人幸未坠，载道来桐城。

平生疑惑处，喜得相考评。

秋风吹庭树，忽然作离声。

吾侪各衰老，何时重合并。

愿言且少住，勿充斯文盟。

圣贤千万语，只在知与行。

前修倘可企，勗哉共修程。

丘葵

丘葵　送谊上人归城

恰是闻师到，持筇又欲归。

去云黏木屐，飘叶泊禅衣。

不敢生离思，应愁损道机。

故人如见问，为说志渔机。

丘葵

丘葵　送元鼎学士

秋风甫联骑，朔雪又回车。

北道奇男子，南游行祠书。

碧幢留别句，丹陛庆新除。

头白逢昭代，吾甘渭水渔。

丘葵

丘葵　宿镜山欲访之寿忽闻浯思仲至约为南山之游不果

镜山欲相访，马首已之乐。

常日对衿佩，此行如燕鸿。

将归逢所与，有约竟成空。

若到斋中日，为予传主翁。

丘葵

丘葵　太阳

太阳一入地，亦足蒸成霞。

老学傥能勉，声绩岂不华。

丘葵

丘葵　太阳

太阳一入地，尚能掣成电。

老学傥能勉，气质岂不变。

丘葵

丘葵　太阳

太阳一入地，照月还生光。

老学傥能勉，缮性岂不臧。

丘葵

丘葵　太阳

太阳一入地，经天返复返。

老学傥能勉，去圣岂云远。

丘葵

丘葵　太阳

君子之於学，没身而后已。

苟生至陨越，敢不湛攸止。

丘葵

丘葵　题可翁塔

至人埋骨地，草木总皆玄。

未腊梅先觉，无风竹亦禅。

灯缘千载焰，名共四松传。

旧日经行处，瓶盂常俨然。

丘葵

丘葵　题心泉所赠李白像

太白仙人紫绮裘，千年遗像尚风流。

狂来踏月共吟咏，醉后呼天与唱酬。

唐室已无一捧土，浔阳今见几回秋。

后身定是青霞老，何日分骑鲸背游。







卷277

丘葵

丘葵　题杨子岩

抗尘走俗令人憎，因觅桃源作此行。

畏日烧空时事恶，飞泉泻石道心生。

青天尽处孤舟渺，好鸟鸣时万壑清。

一老头陀癯似鹤，殷勤煮水爨风铛。

丘葵

丘葵　题谊上人石室

接石为巢瓦缝欹，家风惟有白云知。

连筒远取煎茶水，种竹先寻挂衲枝。

庵小偏涵新世界，山空不见旧亭池。

清霄一段西来意，林影参差月上时。

丘葵

丘葵　题章法山房

四壁羲文卦，曾因学易居。

今来三十载，只须一空庐。

境寂含群动，窗明纳太虚。

无人悟玄理，梅竹翠扶疏。

丘葵

丘葵　题竹西独宿寮

独行不愧景，独卧不愧衾。

乐哉抱吾独，守此一片心。

此心寂不动。众欲无由侵。

孔昭在潜伏，所贵惟一钦。

丘葵

丘葵　天阴

天阴尽日黯无光，白骨纵纵横地霜。

真鞑未多多伪鞑，拒王不罪罪勤王。

昔持耒耜今兵革，人食糟粮马稻梁。

正似镬汤无冷处，年三十六死为长。

丘葵

丘葵　田间行乐

一年又朱夏，残生如白鸥。

未须愁热去，且得及清游。

数点雨初下，千沟水尽流。

谁家田万顷，绿到海西头。

丘葵

丘葵　田舍

久旱割丰穰，群童拾穗忙。

早炊留客饭，新酿唤翁尝。

庭上豆萁满，篱边蔬甲长。

腰镰砍草木，准拟撑欹桑。

丘葵

丘葵　田舍

乱后无鸡犬，昏到足蚋蚊。

有翁如老鹤，蹙頾说官军。

理谷为春种，鞭禾到夜分。

与儿再三话，衣食在辛勤。

丘葵

丘葵　田舍

片云头上黑，冻雨自西来。

促妇收余谷，呼童拾爨柴。

堆禾披草盖，移菜傍畦栽。

却忆翁年老，前村醉未回。

丘葵

丘葵　田舍

割余田有鹤，食罢案多蝇。

裒谷为秋赛。燃薪当夜灯。

老牛背觳{觳右换束}。爨妇髻鬅鬿。

应是无心问，朝家发与兴。

丘葵

丘葵　同建阳熊退斋游九日山

八荒去求仁，名山在吾西。

云石长挂眼，云何不攀跻。

攀跻有何求，林木心所约会。

欣欣岂在目，昔有秦隐君。

隐君天上去，尚有姓名留。

想当嘉遁时，煮茗日唱酬。

唱酬者为谁，曰惟姜欧阳。

於昭忠与义，追琢而成章。

成章匪摛藻，一字不出山。

最后有致光，亦复兹盘桓。

盘桓尚如昨，人生几陵谷。

至今荒祠下，凛凛人如玉。

如玉复如玉，千年仰高风。

谁哉共我游，建阳勿斋翁。

翁谓朱紫阳，穆穆千载师。

昔年此游历，尚想妙遗句。

遗句尚可歌，於焉且徜徉。

欲寻廓然处，但见山苍苍。

苍苍未尝歇，谁识天机深。

未知后来者，能复此同心。

丘葵

丘葵　同景仁芝山赏梅

西风杀群卉，麋鹿觉凄怆。

野菊亦憔悴，萧条不堪赏。

主人庵中梅，的皪为谁放。

当兹肃霜月，数枝春盎盎。

真如得道人，形槁神独王。

丘葵

丘葵　挽梁丹隐

受用伯阳书，万缘都觉虚。

达官直桎梏，大夏即籧簒。

世谓求仙妄，谁知是道余。

临终为土解，何必泪盈裾。

丘葵

丘葵　挽心泉蒲处士

把钓秋风辱赠诗，伤心无路送灵輀。

欲书诔语应难尽，独倚寒梅照石漪。

丘葵

丘葵　挽心泉蒲处士

欲持鸡絮立坟前，俗了青霞顶上仙。

只合化为溪畔鹭，乘风飞去弄清泉。

丘葵

丘葵　挽张樗堂

与君虽远隔，自少即相亲。

老失同年友，乡无好善人。

樗堂春绝迹，蒿里暗伤神。

丹旐归何处，风霜故冢滨。

丘葵

丘葵　晚步

片月黄昏挂客愁，杖藜间过水西头。

婵娟正喜临清沼，菡萏无端枕碧流。

入暮江山浑似画，向南门巷已先秋。

稻田尽处为沧海，时见乘风万斛舟。

丘葵

丘葵　晚道过镜山寺借憩未及曙而返

晚风残照岸乌巾，小借禅床憩旅身。

坐对新花忘故我，行看古月照今人。

聊为江畔骑驴客，难会云间驾鹤宾。

泡沫风灯成一笑，近来东海又扬尘。

丘葵

丘葵　晚行书所见

山涧雨初收，涓涓水乱流。

树根一片石，童子坐牵牛。

丘葵

丘葵　晚行书所见

夕阳半落红犹在，寒月初升白未匀。

流水孤村天欲暮，颓檐败壁野无人。

雀衔遗芥营巢急，蛛绎新丝织网频。

欲问前朝无故老，髑髅落地路荆榛。

丘葵

丘葵　闻复卿欲访诗以促之

五年不见复卿回，有客传言卿欲来。

苔石生尘亲手扫，蓬门久闭令儿开。

苍波摇月银成片，白鹭巢松雪作堆。

料得城中无此景，速宜相就倒金樽。

丘葵

丘葵　闻吴丞图漳粹

黄屋南巡去不回，乾坤举目是尘埃。

风轻山鸟犹啼恨，露重园花亦溅哀。

只影独看西日落，满城争喜北人来。

先生莫为浮云动，忧国双眉皱未开。

丘葵

丘葵　吴丞远寄和章

今古兴亡凡几回，垂芳遗臭等浮埃。

蝶飞荒径趋时乐，燕宿颓梁为主哀。

周粟不堪夷叔饱，汉车特载绮园来。

书生恐被山灵诮，牢把柴门闭不开。

丘葵

丘葵　吴天游竹庄诸公

市尘不百古招提，笑踏西风暂此栖。

松喜客来如解语，鸟知僧定不曾啼。

问禅爪向维摩合，觅句头因领当低。

恐见黄花归未得，云间何处可攀跻。

丘葵

丘葵　西兴寺值雨次吴警斋先生韵

松风一道作秋声，阅尽山僧相送迎。

佛法西来随处见，梅花老去为谁清。

亦知身是客中客，试问朝来晴未晴。

一笑大雄山下路，幽人携手每同行。

丘葵

丘葵　溪桥看月

当空一明镜，圆圆水中见。

常恨溪头风，吹来皱水面。

水面皱犹可，月碎成万片。

丘葵

丘葵　溪西李家

秧鎝初出未全青，昨夜冈头冷雨晴。

日暮采樵人去后，一痕淡月乱蛙鸣。

丘葵

丘葵　喜雨示儿侄

维天降灵雨，物物均所蒙。

胡为兹穑稼，不知草苖苖。

丘葵

丘葵　喜雨示儿侄

维天降灵雨，虽迟良胜无。

百谷顿苏苏，民忧不少纾。

丘葵

丘葵　喜雨示儿侄

维天降灵雨，岂不雨石田。

我自硗且确，枯悴莫怨天。

丘葵

丘葵　喜雨示儿侄

维天降灵雨，而或惰不耛。

他时无敛{左禾右齐}，谁怜汝啼饥。

丘葵

丘葵　下洞

天香亭下影婆娑，四畔高林结绿萝。

云外飞仙不曾见，唯应翠树阅人多。

丘葵

丘葵　小春

落尽千林秋又冬，惭无生意岁将穷。

是谁借得三春力，为我敷施十月中。

种种草根含暖气，鳞鳞水面发和风。

江梅剩放南枝蕊，欲策阳回第一功。

丘葵

丘葵　晓意

邻窗鸡唱晓，客路马嘶风。

夜色锺声外，晨光角韵中。

蟾归曳残白，乌出浴新红。

一点清明意，那无保养功。

丘葵

丘葵　新晴

新晴登{倍左换山}嵝，欣此冻初解。

春风入条肄，枯卉依然在。

有美北山薇，良苗正堪采。

我欲携短筐，悠悠隔沧海。

丘葵

丘葵　新月

斗柄犹未酉，明生已自庚。

月光本端正，入见有亏盈。

寂感此太极，炎凉彼世情。

徘徊花影下，独自掩柴扃。

丘葵

丘葵　信步

榻上残书已倦摊，幅巾藜杖出柴关。

卜居宿鹭眠牛处，觅句残芦败苇间。

心逐间云横碧落，眼随飞鸟度青山。

忽然信步苔矶上，又得渔翁作伴还。

丘葵

丘葵　信儿有作依韵勉之

母鸡啄儿粟，一啄还一呼。

细腰日祝子，自怜族鳏孤。

赋形在穹壤，此情谁独无。

古来骨肉间，爱深色自榆。

愧我无黄金，贻以竹与蒲。

勉哉读父书，尧桀性不殊。

丘葵

丘葵　颜北城有约看梅徘徊花下

千林共摇落，老树独蜿蜒。

玉立无人处，黄昏欲雪天。

临风情脉脉，倚竹静娟娟。

身世寒香裹，相看意已仙。

丘葵

丘葵　仰高堂外看山

半生劳仰止，今日忽堕前。

如忘形骸友，相对亦屹然。

此心有全体，动静无尘缘。

遥睇层层碧，群仙室其巅。

我欲往从之，於道恐未然。

但当安所止，万物同此天。

丘葵

丘葵　养疴

八尺空床坐养疴，老来真是病维摩。

虚皇大道无为尔，造物小儿如我何。

许大乾坤无处着，这些躯累人多。

何当飞入虚空裹，骨肉收归土一窝。

丘葵

丘葵　养气

养气须令四体充，饥寒不动是英雄。

常羞仲子徒三咽，稍似颜渊只屡空。

举勤未尝为物碍，精神若可与天通。

氤氲开阖无穷妙，祗在绵绵一息中。

丘葵

丘葵　养拙

养拙干弋际，逃名山水边。

疏泉妨蚁过，扫地惬牛眠。

竟日云笼树，何时雨洗天。

入门儿女聒，恨未断尘缘。

丘葵

丘葵　叶掌书

阳复天心动，春回五叶中。

梅梢足生意，柏府早清风。

身任八州寄，手持三尺公。

可怜芹泮士，空自献诗筒。

丘葵

丘葵　夜诵

夜诵琅琅罢，山斋入迹无。

虫声助叹息，月影伴清癯。

黄卷十年子，青灯一腐儒。

时危无用处，我自笑非夫。

丘葵

丘葵　夜卧中庭

一榻清风不用钱，卧看万里泬寥天。

明星落落才数十，孤月亭亭照大千。

但见衣襟如泼水，不知身世是何年。

可怜玉兔空辛苦，捣药终宵那得眠。

丘葵

丘葵　夜意

茅斋人语寂，清坐独巑屼。

有兴凭诗遣，无聊把剑看。

香残金鸭冷，膏尽玉虫寒。

出见庭无月，方知夜色阑。

丘葵

丘葵　一中

莫把三才别立根，此身亦自一中分。

四时环绕天包地，万片掷舒山出云。

道在灵台常泼泼，气归元海自泇泇。

百年保合太和内，老学无成恐有闻。

丘葵

丘葵　怡园先生

三朝秉枢要，钜文饰皇猷。

中原争一发，忘却君父雠。

暮年玉和堂，抱膝空隐忧。

丘葵

丘葵　移居

移居山北向山南，天遣青风接笑谈。

无数凫雏穿稻塍，一群滩鹜语茭潭。

鹭临清沚贪心起，莲到黄昏笑靥含。

却忆姚家古藤下，鸟巾挂了旦眠酣。

丘葵

丘葵　移居

田家一路到村南，尽是农人野叟谈。

鸟过江来平入树，牛沿堤去倒行潭。

蜻蜓影下波纹皱，{左禾右罢}稏穗中秋意含。

日暮东坡浑似画，倚风无数水荭酣。

丘葵

丘葵　移居

断云将雨过桥南，谁起庄门憩雨谈。

雀喜客来喧古棘，蛙嗔人过没深潭。

莲房堕粉风初歇，稻叶抽珠水尚含。

村酿沽来薄难醉，不妨此兴为诗酣。

丘葵

丘葵　倚杖

为怜情景好，倚杖立还移。

海近云来湿，波平日下迟。

归牛行砾确，幽鸟语沦漪。

觅句心将呕，傍人过不知。

丘葵

丘葵　义方堂瞻先贤遗像

龙龟不再出，谁能探真精。

图书天所付，手授之二程。

欲知千载意，窗外草青青。

丘葵

丘葵　义方堂瞻先贤遗像

三十六宫中，手探足还蹑。

一元十二会，理乱在自睫。

我欲从先生，□□□□□

丘葵

丘葵　义方堂瞻先贤遗像

性命同一原，谁能发其奥。

茫茫太虚中，指出天与道。

精思与力践，千古为独到。

丘葵

丘葵　义方堂瞻先贤遗像

石井初筮时，已将教为政。

真成叔梁纥，有子为孔圣。

至今鳌山下，过者莫不敬。

丘葵

丘葵　义方堂瞻先贤遗像

六经重刊定，炳炳如日月。

毫分而楼析，反约以详说。

千载开我人，遗书□□□。

丘葵

丘葵　义方堂瞻先贤遗像

炎炎太平翁，谁敢触其讳。

乞枭之藁街，公乃明大义。

至今读谏疏，凛凛有生气。

丘葵

丘葵　亦足轩中试墨

潆河无复见龙马，车子锄商乃获麟。

虞夏不存暴易暴，诗书何罪秦又秦。

古来尚有拿舟者，今世那无伐木人。

天地闭时应且隐，确乎不扰为潜鳞。

丘葵

丘葵　永宁庵

路入永宁方午阴，禅师聊复坐沉吟。

欲将门外葫芦水，倒作田间三日霖。

丘葵

丘葵　用伯恭次信儿韵因以示之

老至如期更不愆，此生自断总由天。

丈夫事到盖棺定，男子生随堕地缘。

误读银车知昶拙，点成珠唾赖勤贤。

孤槎欲泛千寻海，常望龙骧万斛牵。

丘葵

丘葵　用前韵寄几仲

丈夫语意豁，不为别肠悲。

有酒再醑我，缘君一中之。

顾此风霜景，阔哉牛女期。

梅花山馆裹，谁问敝衣缁。

丘葵

丘葵　幽趣

幅巾篁竹下，幽趣与僧同。

坐对忘忧草，行歌解愠风。

鸭头池水绿，猩血石榴红。

解作晴天雪，松梢鹭一业。

丘葵

丘葵　悠悠

江上形容老，竹间窗户秋。

悠悠忘岁月，落落少交游。

无食令儿瘦，有诗消客愁。

古今多少事，卷易在床头。

丘葵

丘葵　游碧霄石镌一寿字今七十二年

当时石上谁为镌，亭已荒芜字俨然。

七十二年几陵谷，道人曾共字同年。

丘葵

丘葵　游承天寺海翁首座相与登月台因过方丈

偶趁秋风一到城，市尘湫隘败人清。

牵丝聊作逢场戏，举眼那知得月明。

寂外幡幢皆古意，堂边萱草自秋声。

因过方寸观心印，见得泥牛入海行。

丘葵

丘葵　游龙湖庵

一路野花开，春阴满树苔。

旧时僧已去，前度客重来。

沮世年年变，尘心事事灰。

跏趺清书永，玄奘壁间回。

丘葵

丘葵　游秘藏院呈老叟

法藏千年在，何人结构功。

寒潭空夜月，老桧易秋风。

我问四奇观，师支一切空。

因之悟真境，只在太虚中。

丘葵

丘葵　游贤坂书赠可大

十月寒犹未，幽人乐自便。

看山行觅句，扫石坐谈玄。

一径藤萝月，数家桑柘烟。

旧时钓鱼处，枯木倒寒泉。

丘葵

丘葵　有感

万古有条平坦路，东西南北甚分明。

世间多少惺惺汉，尽向荆榛裹面行。

丘葵

丘葵　与可大水头闲望

暖入纱巾淡淡风，倚楼客思话无穷。

前山倒影摇春水，野火飞烟入暮空。

无数舟人相尔汝，一群沙鸟自西东。

江流不碍钟声度，和雨收来八句中。

丘葵

丘葵　与汝翔池头清坐

主人发兴在林泉，故凿方池翠竹边。

波动日光翻素壁，水涵云影倒青天。

蛙浮成字出复出，凫没有纹圆又圆。

却意盘翁初到此，共看杨柳碧丝悬。

丘葵

丘葵　与汝翔晚行

偶植忘形友，田间步晚清。

四围山木合，一片夕阳明。

倚杖数归翮，隔溪闻唤声。

行来僧寺歇，又得问无生。

丘葵

丘葵　与所盘行溪边有一小屋可爱问之乃为南山主人盘翁欲买居越日诗来有

相逢海上不须归，两鸟天教一处飞。

何必盘中为子所，苟堪钓处是吾矶。

主人合让泉边屋，吟友来敲月下扉。

闻道山阳曾好隐，此回休道孟光非。

丘葵

丘葵　与所盘诸君会石幡还和杜老曲江头

青禽生上弄毛衣，飞来檐头唤不归。

清景每於诗裹见，羁愁惟到海边稀。

僧回古殿山礬落，客散风斋蝙蝠飞。

独得青山已惆怅，此情犹是片时违。

丘葵

丘葵　与所盘诸君会石幡还和杜老曲江韵

絮云初未前成衣，笑踏青莎桥上归。

诗洒堪过春日永，莺花却恨海山稀。

竹间弄笛留人住，麦外游丝绊鸟飞。

满院东风不收拾，山僧何事苦相违。

丘葵

丘葵　与所盘诸君会石幡还和杜老曲江韵

青禽竹上弄毛衣，飞上檐头唤不归。

清景每於诗裹见，羁愁惟到海边稀。

僧回古殿山礬落，客散空斋蝙蝠飞。

独对青山已惆怅，此情犹是月时违。

丘葵

丘葵　与应得李洋归

花时莫负此良辰，信杖间行寂寞滨。

日入山头成鹤顶，风吹沙碛皱鱼鳞。

飞来白鹭全成雪，倒去枯松半树春。

似此江山孤绝处，故应着此苦吟人。

丘葵

丘葵　雨后

雨后溪虚有断云，绿阴拥出绛榴裙。

一枝强续春余景，数点初收水上纹。

今日高堂会宾客，去时此际辟官军。

人生若得长无事，莫遣匆匆别袂分。

丘葵

丘葵　雨后闲步

洗天风雨过，炎暑漠然收。

偶尔掩门去，因之入寺游。

农畦瓜蔓长，僧圃贝花稠。

自笑生涯拙，空余一髻秋。

丘葵

丘葵　雨后忆家

客裹诗书债，人间骨肉情。

一春不相见，四月又还经。

梅雨年年事，田禽夜夜声。

直思到蒲节，方得侍亲庭。

丘葵

丘葵　雨后有便价寄所盘

雨中正相忆，偶尔有来鸿。

情况今何苦，新吟想渐工。

近闻惠连病，似与长卿同。

何日苍榕下，开筵水面红。

丘葵

丘葵　雨中宿章法院

潇潇一江雨，凉气入山扉。

离舍本不远，连朝亦忘归。

紫荆成子落，黑蚁化蛾飞。

看尽浮生事，终输破衲衣。

丘葵

丘葵　寓居姚家村

平头五十沧江叟，寄迹三家桑柘村。

樽酒不知谁主客，柬书相伴过晨昏。

有时独步来沙际，尽日清谈倚树根。

一任傍人笑迂阔，此心欲与白鸥论。

丘葵

丘葵　寓石钟院作

托身萧寺已逾年，独掩山门守我元。

醉旭一生耽草圣，老叉几度发诗颠。

雨中裹饭无嘉客，月下携瓶有老禅。

自笑五穷挨不去，缚船未了又烧船。

丘葵

丘葵　寓浯江识老魏秀才

衡茅萧索泣寒虫，独自吟诗句未工。

败叶能令沟水黑，乱云不放夕阳红。

半生辛苦空儒服，一岁蹉跎又朔风。

不意穷乡有奇事，暮年得拜鹿门翁。

丘葵

丘葵　寓浯江识老魏秀才

月澹蓬门掩候虫，穷通何必问天工。

茶烹粟面粉纷纷白。灯吐花心灼灼红。

屡改新吟添砚水，密翻旧稿护窗风。

相逢莫道庞公老，览镜先惭似老翁。

丘葵

丘葵　御史马伯庸与达鲁花赤徽币不出

皇帝书徵老秀才，秀才懒下读书台。

张良本为韩仇出，黄石持因汉祚来。

太守枉劳阶下拜，使臣空向日边回。

床头一卷春秋笔，斧钺胸中独自裁。

丘葵

丘葵　元旦与可大江行

日出潮回生紫烟，水光春色弄春妍。

底须椒柏来为颂，且与鸥凫叙隔年。

风动微波靴面皱，苔粘枯石佛头圆。

老来须与溪童乐，争倚芦花学放船。

丘葵

丘葵　月中与诸友还在沙溪

为爱江头月，回环宿鹭汀。

露浓如泼水，天淡欲无星。

树色依月黑，萤光出竹青。

夜深幽兴极，瘦影自怜俜。

丘葵

丘葵　再次前韵呈吴天游居士

心在江湖身在城，暂分禅座觉神清。

秋深竹叶敲窗响，书静蕉花照眼明。

吟罢灯前窥佛偈，梦回枕上数钟声。

未能参透庞居士，安得师门掉臂行。

丘葵

丘葵　赠曹贯之

一见如畴昔，人文两崛奇。

豪来无一世，狂发有千诗。

浩然乾坤塞，修名台省知。

就寻一勺水，神物自应移。

丘葵

丘葵　赠浮曦柳秀才

家在浮曦江上住，胡为来此市廛中。

残杯冷炙成何味，只研孤灯盍固穷。

我本持竿钓鱼客，子缘识字入儒宫。

何当共把丝纶去，明月矶头坐晚风。

丘葵

丘葵　赠富公

师年过七十，万事总无心。

猿鸟窥禅性，鱼龙避梵音。

烟消香篆冷，霜入鬓根深。

手种庵前树，苍苍十丈阴。

丘葵

丘葵　赠义上人

足迹遍天涯，何年始出家。

去时双不借，归日一袈裟。

有句堪题壁，无魔敢散花。

至今清夜话，犹自带烟霞。

丘葵

丘葵　赠云岫上人

诸生多晚出，一老独高年。

月照遗经匣，云生破衲褰。

苔深埋屐齿，屋老带松烟。

何日尘氛断，从师此话禅。

丘葵

丘葵　张可大甥与古愚家兄游阳孟岩已废而旧日之山屹然独存有诗因次其韵

笑推窗户揖青山，茶鼎松风入耳潺。

老去已知今世错，贫来剩得此身閒。

漱流枕石心长在，涉水穿林步已难。

六十年来醉题壁，那知尚在白云间。

丘葵

丘葵　章法院堂中清坐

到此人空法亦空，跏趺独坐夜方中。

清还风去明还月，自已清明只在躬。

丘葵

丘葵　章法院中作

一入紫云深更深，游僧亦喜不相寻。

已无尘事改人意，时有书声杂梵音。

浩气养成天地小，欲心扫尽鬼神钦。

人生能有几七十，自爱当如百练金。

丘葵

丘葵　赵延俊毁淫祠诗以美之

风霆妙流行，日月互出没。

鬼神本良能，一气自伸屈。

南方有妖魂，缁衣而血食。

因讼默祈呼，桎梏脱顷刻。

逆迪曾靡分，唯事是凶谲。

吏有廷俊者，谓此非正直。

宜加以鈇钺，而焚其宫室。

予闻而壮之，作诗纪其实。

自从政教驰，刑祸众所怵。

凭依以为奸，白日成异物。

廷俊慎旃哉，刚方乃终吉。

丘葵

丘葵　支筇

天乎多往事，老矣负初心。

病骨瘦又瘦，愁诗吟复吟。

一生空碌碌，万绿自森森。

多少关情处，支筇古树阴。

丘葵

丘葵　芝山

床头枕是溪中石，井底泉通竹下池。

宿客不还过鸟语，独闻山雨对花时。

丘葵

丘葵　重九

病余惟有骨崚嶒，节物催人祗自惊，

肩比寒山为独耸，心将秋水觉双清。

正冠落帽俱儿戏，采菊囊萸不老成。

寂寞空斋卷书坐，欲持杯酒为准倾。

丘葵

丘葵　重漩孩子相院

三年挂搭此丛林，今日重来思转深。

雨过残阳如月色，风来老树作潮音。

青山历历留人住，白鹭悠悠契我心。

日暮荒村苦无伴，虚廓曳杖自行吟。

丘葵

丘葵　舟中避难

拿舟来避难，别我钓鱼矶。

帆卸遮春雨，衣濡晒落晖。

南师闻鞑走，北马逐人飞。

见说漳桥断，銮舆曷日归。

丘葵

丘葵　煮粥

清晨扫松叶，旋复烘于煁。

汲井手自淅，咄嗟香满鬵。

母子共一饱，茅檐乐愔愔。

虽无滫随奉，庶不愧此心。

丘葵

丘葵　自湖尾至欧崎村一丘松竹步入其间乃白莲堂有一老妪揖客而坐道入云

笑踏冬晴过一村，谁家松竹护柴门。

初来犹似行婆室，良久方知鹿苑园。

煮茗相邀论白业，据梧不觉到黄昏。

娟娟梅树梢头月，不待开花已断魂。

丘葵

丘葵　自修

昔髧两鬓今白头，肯将胸次著间愁。

无边风月随宜乐，有分江山取次游。

但得扪心无愧怍，庶几省已少愆尤。

荣枯寿夭无为二，未死之前盍自修。

丘葵

丘葵　自知

古寺栖身又两期，西风吹我鬓成丝。

俗儿往往貌相敬，吾道悠悠心自如。

尽去皮毛方是学，若无情性定非诗。

可怜千载相传授，只为秦人煨炉余。

丘氏

丘氏　寄外

帘裹孤灯觉晓迟，独眠留得宿妆眉。

珊瑚枕上惊残梦，认得萧郎马过时。

丘无逸

丘无逸　题涪州双鱼次刘郎中韵

谁将江石作鱼镌，奋鬣扬鬵似戏莲。

今报丰登当此日，昔模形状自何年。

雪因呈瑞争高下，星以分宫较后先。

八使经财念康阜，寄诗褒激守臣贤。

丘雍

丘雍　送僧归护国寺

萧昂瞩馀辉，尧天命赐衣。

石房云外启，金锡日边归。

草腐萤光散，星中暑气微。

抽簪期晚岁，相许扣禅扉。

邱道源

邱道源　钱塘

南屏高瞰府城西，画舸千艘共醉迷。

四柱台边烟是幕，百花桥畔葑连堤。

龙坛咽路迎{上兴下车}隼，绮绣登山汙粉题。

暮色沉沉郊郭闭，宝灯辉映梵天低。

邱和

邱和　寄从弟善

海上扶桑散晓晖，荷衣共喜换蓑衣。

浮云天外弄浓淡，好趁轻阴未雨归。

邱攀桂

邱攀桂　接笋峰

天下名山说武夷，高峰晴树碧云齐。

望穷石鼎疑无地，行到山根却有梯。

茅屋成村多卜隐，草书悬壁半留题。

几时扫断红尘路，一叶渔舟九曲溪。

邱泰

邱泰　文昌桥

玉马横江直接舻，青鳌长此镇名都。

川云占路通三峡，豩雪冲澜出五湖。

不愧授书初志遂，每思题柱此才无。

未须击楫苍茫里，坐见中流出画图。

邱一中

邱一中　自宽

仙都有敕到林泉，谁信祠官无俸钱。

陶醉犹能麾客去，颜饥何至乞人怜。

鹿蕉已是今无梦，枸杞曾传昔有仙。

饿死亦堪垂不朽，无缘个个珥貂蝉。

秋隐里叟　读中兴碑

辞本春秋作，聱翁策固长。

漫嗟褒贬迹，孰继老汾阳。

裘万顷

裘万顷　安乐窝三首

天阙飞来三大字，云山留住一閒身。

老仙驾鹤蓬莱去，丹灶而今属后人。

裘万顷

裘万顷　安乐窝三首

孤山尝试一登临，归梦纷然绕故林。

个是平生安乐处，清泉白石总关心。

裘万顷

裘万顷　安乐窝三首

生来岁晚寄南窗，燕坐常闻御墨香。

却笑到天亭上客，日将茗粥搅枯肠。

裘万顷

裘万顷　安乐窝示元德第二首

往时病僧寮，今为安乐窝。

昔病而今安，所得良已多。

百年直须臾，一丘且婆娑。

倦翼栖茂林，潜鳞渺重波。

方欣随所愿，岂复知其他。

朝来启南窗，群山郁嵯峨。

上有无心云，乘风远相过。

却观声利场，纷纷正横戈。

到头蛮与触，胜负能几何。

曷若休吾心，考槃依涧阿。

孟夏草木繁，雨余气清和。

四壁环断碑，经史星宿罗。

幅巾据胡床，翛然自吟哦。

因之成此诗，要使儿童歌。

裘万顷

裘万顷　安乐窝示元德第二首

清泉出石窦，白云卧山窝。

淋淫乍开霁，原野欢声多。

吾庐近西峰，其下林婆娑。

解衣坐磐石，持竿钓清波。

主人忘机心，鸥鸟亦无他。

东鲁与南郭，泰山等峩峩。

周子何人哉，自许不啻过。

一朝离草堂，山英遂横戈。

折辕不得还，如此俗驾何。

仰视前修翁，铅刀比太阿。

予弟山林人，心平气自和。

懽然乐箪瓢，笑彼荤羶罗。

好书不厌观，佳句时一哦。

烦赓紫芝曲，为我醉时歌。

裘万顷

裘万顷　保福寺对橙菊有感

平生爱菊陶彭泽，清夜移橙杜草堂。

千载时魂招不得，独留风味在僧房。

裘万顷

裘万顷　别曹教授三首

一岁与君三别离，盍簪此去定何时。

梅花未必堪相寄，待倩邮筒寄小诗。

裘万顷

裘万顷　别曹教授三首

从渠柳色自青青，莫为行人赋渭城。

只恐南墙旧时竹，误随风雨作离声。

裘万顷

裘万顷　别曹教授三首

江花岸柳太多情，长逐春风管送迎。

我亦思归归未得，夜窗愁听杜鹃声。

裘万顷

裘万顷　别胡仲立次敬子伯量二丈韵二首

修水相望无百里，从来人物胜西昌。

弘斋自是朝阳凤，伯仲行看接翼翔。

裘万顷

裘万顷　别胡仲立次敬子伯量二丈韵二首

乾枯如我真何用，谩结蒲团竹椅缘。

缄口向人无一语，此灯他日遣谁传。

裘万顷

裘万顷　别敬叔

笔砚君无间，冰霜岁又除。

诸生得模范，六艺共耕锄。

松菊渊明宅，蓬蒿仲蔚居。

相望傥相忆，故寄数行书。

裘万顷

裘万顷　别友

清宵月满梁，相思几搔首。

不图尘土中，得共一尊酒。

人事好乖甚，随复而分手。

惟有管鲍心，明明若箕斗。

裘万顷

裘万顷　病中闻伯量相访寄之二首

我屋修竹根，身閒境逾静。

维摩本无心，谁令示人病。

夕阳耿痚林，影落莓苔径。

佇立有所怀，高人傥乘兴。

裘万顷

裘万顷　病中闻伯量相访寄之二首

高人在城郭，应酬颇纷如。

忆我烟霞枉，遗我一纸书。

雨余窗户凉，蛩声满阶除。

相过有成言，何时命巾车。

裘万顷

裘万顷　不雨

农时阅月天不雨，嘉谷丛中龟兆生。

云势只随风聚散，鸠声空报客阴晴。

半生忧国发欲白，一饱无期心屡惊。

尚愿秋阳化甘澍，稍苏枯槁望西成。

裘万顷

裘万顷　菖蒲

康庐入吾怀，十载驰梦魂。

踵门者何人，遗予以芳荪。

欢然得其趣，如对五老言。

幽资出严谷，常带冰雪痕。

尘容为一洗，两目不复昏。

忽思三峡流，褰衣涉潺湲。

因仍一雨石，浸润九节根。

人言可扶老，岁月须其蕃。

兹理谅不诬，吾将从绮园。

裘万顷

裘万顷　酬余求之二首

枕中久已黄粱熟，镜里从教白发垂。

但得渔樵分半席，此生何必要人知。

裘万顷

裘万顷　酬余求之二首

雨后轩窗无一尘，窗前松竹更清新。

不妨踏遍莓苔地，遗我青鞋有故人。

裘万顷

裘万顷　出门

出门复入门，吾行竟安之。

携书北窗下，翻阅聊自怡。

有怀千载人，掩卷还嘘欷。

采采首阳薇，恋恋商山芝。

一裘或终身，欣然钓江湄。

斯人不可作，斯道日湮微。

目前稻梁谋，凫雁方齐飞。

青田寂无音，岁晚将畴依。

慎勿出门去，尘埃染人衣。

裘万顷

裘万顷　窗前古槐二首

密叶繁阴画不成，捲帘双眼为渠明

人间炎热无来处，赢得轩窗分外清。

裘万顷

裘万顷　窗前古槐二首

去岁西湖避暑来，藉花无数眼慵开。

而今归卧洪崖侧，看尽飞泉看古槐。

裘万顷

裘万顷　次伯量赠冀　诗韵

我生既驽下，且复寡见闻。

时时警其愚，姻党赖有君。

自惭将且疲，不足张此军。

君乃不我弃，欢然与同群。

愿学如之何，此志亦已勤。

正坐未知方，所得不足云。

人生所好杂，其力用是分。

词章末技耳，安能媲皇坟。

而况字书学，兀兀纂说文。

曷若鞭吾心，或有汗马勋。

请益恨未能，别君大江濆。

长吟昌黎诗，安得身登云。

裘万顷

裘万顷　次伯仁过道傍田家韵

桃源千载锁烟云，若辈安知古有秦。

恐是吴兴沈东老，一樽聊复醉诗人。

裘万顷

裘万顷　次伯仁善利阁

看经堂上钟磬鸣，看经堂外水云清。

山连远渚鸟飞急，风入轻帆舟去平。

烟树不妨留夕照，尘缨正欲濯寒泓。

凭谁为我问造物，乞与少陵常眼明。

裘万顷

裘万顷　次伯仁善利阁小室韵

山林吾所庐，夜月但对影。

焉知江上人，一日了万境。

褰裳步崇台，有室妍且静。

徘徊不能去，坐见四山暝。

裘万顷

裘万顷　次范光伯泛江韵

夫君陶阮徒，俗子所不快。

屹然颓其中，特立盖甚介。

平生江湖乐，欲去不得迈。

何当从君游，渔钓寄吾解。

裘万顷

裘万顷　次光伯韵

竹迳当年手自开，只今无处著莓苔。

绝怜此地过从少，赖有高人时复来。

篱下久霜犹有菊，水边近腊正多梅。

我云眷眷三年别，君莫匆匆一夕回。

裘万顷

裘万顷　次洪内翰十月桃韵三首

千红万蕊彫零尽，安得枝头数点红。

疑是神人写春色，镇长留影在屏风。

裘万顷

裘万顷　次洪内翰十月桃韵三首

旧日骊山宫殿中，玉妃无数舞衫红。

只因归去蓬莱后，梦作寒花笑北风。

裘万顷

裘万顷　次洪内翰十月桃韵三首

不须羯鼓促春工，一树霜边取意红。

寄语玄冥为收拾，莫教人恨五更风。

裘万顷

裘万顷　次洪内相菊亭

诗仙种菊未多时，因菊名亭早有诗。

欲为寒花标晚节，故将新句寄东篱。

平生未省翻三峡，高处那能赞一辞。

便得从容侍公侧，回头已是十年迟。

裘万顷

裘万顷　次洪内相梅亭

人间多是梅开后，旋踵东篱事故常。

那得红帘卷朱户，细看素质傲清霜。

一生寄兴云山外，几度搔头江路傍。

咫尺名园身未到，夜窗羞对返魂香。

裘万顷

裘万顷　次洪内相双竹韵三首

延平两龙几年卧，歨尔化作寒枝双。

春桧长松皆敌国，会须因垒一时降。

裘万顷

裘万顷　次洪内相双竹韵三首

婵娟两枝翠可掬，绝胜白璧南金双。

留与先生作椽笔，诗坛八面受人降。

裘万顷

裘万顷　次洪内相双竹韵三首

管鲍交情真耐久，夷齐义气更无双。

虚花满眼风号怒，一节青青终不降。

裘万顷

裘万顷　次胡伯仁韵

山长飞鸟急，江阔去帆微。

唱晚几渔笛，凭高一钓矶。

从君濯冰雪，满袖得珠玑。

三叹不能已，归来吟夕晖。

裘万顷

裘万顷　次黄存之韵

客宦何时了，官居又岁余。

归心五湖梦，病眼一床书。

近作君能富，新功我略无。

不妨赋游猎，会有荐相如。

裘万顷

裘万顷　次敬叔韵二首

玉鉴冰壶一段清，铁中谁与斗铮铮。

眼看万里云霄路，不信骅骝地上行。

裘万顷

裘万顷　次敬叔韵二首

别我新诗有许清，玉声金韵两琮铮。

笔端定自翻三峡，乞与余波赋赠行。

裘万顷

裘万顷　次李司直韵二首

老来方欲卧林泉，一蹑红尘只自怜。

已与山灵有成说，秋风归骑急加鞭。

裘万顷

裘万顷　次李司直韵二首

清虚绝迹竟何为，自笑平生颇好之。

正路傥非君得似，冥行未免用多歧。

裘万顷

裘万顷　次施真人韵

素韠方多难，丹砂傥一逢。

勿疑蕉覆鹿，会见竹成龙。

涧水远仍洁，岩花幽更浓。

行行望仙宇，知在最高峰。

裘万顷

裘万顷　次王成之咏梅

谁遣冰魂照夕阳，摇摇一任北风凉。

眼前共有几多蕊，鼻观胡为如此香。

佳宝会须归列鼎，孤标已自压群芳。

濡毫我欲从君赋，未害平生铁石肠。

裘万顷

裘万顷　次吴长文见寄时有衡山之役

夜半诗成欲寄君，梦魂飞渡楚江津。

怡怡前日如兄弟，今作东西南北人。

裘万顷

裘万顷　次吴司理见贻二绝韵

朱金得丧日悲懽，内乐知谁梦见颜。

君有上池无限水，不将涓滴到人间。

裘万顷

裘万顷　次吴司理见贻二绝韵

湛然胸次幸清明，忍看人间势利轻。

我辈相知端有道，未应胶漆付雷陈。

裘万顷

裘万顷　次许秀才韵二首

痴儿欲了事，事竟莫之了。

崇朝弄朱墨，校勘是与否。

徐观雁鹜行，大半落渠手。

败群虽已去，考牧未有道。

裘万顷

裘万顷　次许秀才韵二首

拙工不量力，自谓中了了。

高谈盖一座，众可己独否。

斯道临斧斤，汗背血两手。

旁观信善斲，莫肯告以道。

裘万顷

裘万顷　次余求之坐间所赋

地僻不闻车马闹，官闲但觉屋庐深。

摆除诗债寂无事，一炷炉香观此心。

裘万顷

裘万顷　次余仲庸松风阁韵十九首

烂熳花阴覆短墙，花开时候日偏长。

道人不被春勾引，到处惟闻檐蕁香。

裘万顷

裘万顷　次余仲庸松风阁韵十九首

飞花数点雨初歇，啼鸟一声春正长。

读罢黄庭了无事，旋安银叶试炉香。

裘万顷

裘万顷　次余仲庸松风阁韵十九首

古木阴阴六月凉，幽花藉藉四时香。

丝桐清夜作三弄，明月入帘风拂床。

裘万顷

裘万顷　次余仲庸松风阁韵十九首

不见诗仙何逊来，春风几度早梅开。

竹篱茅舍自清绝，未用移根东阁栽。

裘万顷

裘万顷　次余仲庸松风阁韵十九首

恰则梅边春意萌，困人天气又清明。

炉熏茗碗北窗下，卧听绵蛮黄鸟声。

裘万顷

裘万顷　次余仲庸松风阁韵十九首

已著遗经洗此心，更寻流水濯吾襟。

经旬不涉溪边路，荇带苔钱如许深。

裘万顷

裘万顷　次余仲庸松风阁韵十九首

雾阁云窗先自幽，水声那更绕源流。

春深红雨落桃径，昼永新风生茗瓯。

裘万顷

裘万顷　次余仲庸松风阁韵十九首

杨柳阴中啼杜鹃，梧桐枝上噪玄蝉。

篇章满眼无人会，赢得诗翁取意编。

裘万顷

裘万顷　次余仲庸松风阁韵十九首

纷纷眼底正争驰，我独冥心绝五綦。

说与傍人俱不信，故山惟有白云知。

裘万顷

裘万顷　次余仲庸松风阁韵十九首

争春桃李太匆匆，随手飘零逐晓风。

冰雪不侵尘不污，可人惟有岁寒松。

裘万顷

裘万顷　次余仲庸松风阁韵十九首

颜杨翰墨今谁解，陶谢篇章古所无。

安得金丹换凡骨，白头深恐愧吾夫。

裘万顷

裘万顷　次余仲庸松风阁韵十九首

平池春去水溶溶，人在笙歌一部中。

柳叶翻风罗带绿，荷花著雨锦衣红。

裘万顷

裘万顷　次余仲庸松风阁韵十九首

檐间新燕几时来，檐外闲花往岁栽。

丹杏碧桃浑落尽，绿阴低处结青梅。

裘万顷

裘万顷　次余仲庸松风阁韵十九首

淡月笼花花映窗，好风吹竹竹浮香。

梦回何处一声笛，人静山幽天正凉。

裘万顷

裘万顷　次余仲庸松风阁韵十九首

无所用心鱼在沼，居然生子燕成窠。

谁言春去花事歇，萱草石榴情更多。

裘万顷

裘万顷　次余仲庸松风阁韵十九首

为怜风雨趣春回，故著秋花到处栽。

兰菊从来盛风味，不妨环绕读书斋。

裘万顷

裘万顷　次余仲庸松风阁韵十九首

白云殊不作俗态，流水更似知人心。

溪边濯足溪上坐，樵唱一声秋满林。

裘万顷

裘万顷　次余仲庸松风阁韵十九首

坡谷遗书那复有，向来一纸抵千金。

谁知悬腕与卧笔，如用大都留此心。

裘万顷

裘万顷　次余仲庸松风阁韵十九首

俗书本作于湖样，野鹜家鸡强自分。

王氏无人鲁公死，只今何处觅云仍。

裘万顷

裘万顷　次余主簿仲庸梅韵

春醪欲冰木欲折，急雨风吹不成雪。

玉妃夜堕广寒宫，开作寒花赛清绝。

未须千树插山巅，且要几枝横水边。

暗香痚影尚无恙，凭谁唤起西湖仙。

不妨琢句更驰送，一洗十年尘土梦。

铁心元不为渠回，眼底珠玑聊簸弄。

裘万顷

裘万顷　次元德弟

宁逐春风上下狂，懒从桃李借恩光。

只应朝市风波恶，不似山林气味长。

莫惜举杯邀太白，要看骑马似知章。

南征他日如相忆，诗句还须付革囊。

裘万顷

裘万顷　次元德弟示从龙入学

生儿虽小莫怜渠，学问工夫在谨初。

今日从师良不恶，他年闭户反成痚。

双亲未老身无事，诸父能文家有书。

好与汝兄俱努力，后生丛里试群居。

裘万顷

裘万顷　次元德弟韵

跋扈飞扬使我惊，铁中双镞日铮铮。

陈桥旧将今无用，一任於菟绕屋行。

裘万顷

裘万顷　次仲庸初冬即事二首

常岁霜天分外晴，一溪如炼浸冰轮。

今年风雨宁无夜，谁与溪梅作小春。

裘万顷

裘万顷　次仲庸初冬即事二首

君家秋实洞庭种，小子持来独未黄。

莫作苏州书后梦，只今正欠满林霜。

裘万顷

裘万顷　次朱震远韵

芳池绿水自生肥，上有轩窗隐翠微。

花竹旧尝开小迳，门阑今又启重扉。

直须阊阖排云去，要看长安跃马归。

词赋合魁天下士，春光端不负刘煇。

裘万顷

裘万顷　从人觅墨梅

熏炉束诗魂，茗碗驱睡思。

掩关寂无营，翰墨自娱戏。

山寒溪正清，月澹雪初霁。

横斜两三枝，见说可人意。

天机如胸中，出手特余事。

何时翦冰纨，来对病居士。

裘万顷

裘万顷　大雪用前韵五首

雨师风伯妙天机，幻出乾坤一段奇。

晚对青山浑似画，夜看黄卷可忘饥。

金貂换酒非吾事，铁甲屯边正此时。

失国残胡应冻死，书生犹赋采薇诗。

裘万顷

裘万顷　大雪用前韵五首

天孙云里散支机，飞坠人间分外奇。

勾引芳尊留客醉，栽培玉粒疗民饥。

幅巾篱落寻梅处，一舸江湖钓月时。

妙处惟诗可摹写，却怜老去不工诗。

裘万顷

裘万顷　大雪用前韵五首

谁扶天女下冰机，翦水成花片片奇。

影落池塘波不动，寒侵鸥鹭色皆饥。

纵横万舞风回处，表里双清月霁时。

浪战未能无雨铁，对人羞诵醉翁诗。

裘万顷

裘万顷　大雪用前韵五首

伊人元不堕危机，踏冻冲寒正自奇。

只怪飞花无处避，都忘炊玉有时饥。

月明剡水回舟夜，岁暮梁园作赋时。

一段风流谁得似，只今王谢却能诗。

裘万顷

裘万顷　大雪用前韵五首

谁知天巧出玄机，但怪飞瓀过眼奇。

暝立风枝寒雀倦，愁吟冰谷晓猨饥。

芦花洲渚月明夜，柳絮池塘春暮时。

此景人间不长有，写真传影正须诗。

裘万顷

裘万顷　灯下偶作前韵

北风吹雨夜正寒，北窗吟诗舌欲乾。

千辛万苦浪如许，饭颗山头谁著汝。

何如一尊随意倾，酒酣不问濁与清。

明朝纵有三尺雪，灞陵诗句无庸说。

裘万顷

裘万顷　冬日早作

黄昏月姊翦云开，夜半雷车载雨来。

晨起钩帘望霄汉，风花吹堕万瓀瑰。

裘万顷

裘万顷　读伯仁诗卷

忆昔从君渔钓时，小舟行遍楚江湄。

僧房夜月琴三叠，客舍秋风酒一卮。

别后相思梅折尽，书成欲寄雁来迟。

蛩声惊觉寒窗梦，自起挑灯读旧诗。

裘万顷

裘万顷　读邸报

纷纷天下事，翻覆良难期。

不知窈冥中，主张者云谁。

工拙判两涂，人谋岂容施。

得非欲平治，机缄遂潜移。

目前三四公，并用无一遗。

毋嫌滞一州，民实邦之基。

乡来番江头，亲见国子师。

德行渊与骞，千载如同时。

斯人使临民，儿不赖母慈。

人言致泰和，须索登舦夔。

位崇泽斯均，否则失所宜。

天乎傥人从，何时可臻兹。

裘万顷

裘万顷　端午上饶道中

一春留滞在京华，午日依前未到家。

细葛香萝素无望，黄尘乌帽亦堪嗟。

争舟野渡人如簇，立马邮亭日欲斜。

遥想埙箎献亲寿，彩衣罗拜酌流霞。

裘万顷

裘万顷　高安别苏野塘三首

独立每怜陶靖节，北窗终日傲羲皇。

如今我亦无侪辈，远把心期付野塘。

裘万顷

裘万顷　高安别苏野塘三首

胸中泉石真成癖，纸上云烟总是诗。

分我渔舟三四个，故山归去弄涟漪。

裘万顷

裘万顷　高安别苏野塘三首

交盖才倾便语离，绝怜立马送君时。

梅花未必堪相寄，待倩邮筒寄小诗。

裘万顷

裘万顷　癸亥夜梦

丙夜清眠正熟时，梦魂飞去拜丹墀。

小臣乍得披肝胆，感慨分明涕泪垂。

裘万顷

裘万顷　怀范光伯再用韵

梅边流水碧洄洄，都把相思付折梅。

十载不禁双泪落，一尊期慰九肠回。

惊残蝶梦鹊空喜，望断马蹄人不来。

咫尺云山尚如此，天涯那解得追陪。

裘万顷

裘万顷　即事二首

门前溪水欲平堤，谩著渔竿浅处垂。

晴雨每关忧国念，丰凶端欲问人知。

裘万顷

裘万顷　即事二首

春时耕种夏时耘，七月农夫始食新。

此去田家常要雨，雨多元自不妨人。

裘万顷

裘万顷　寄高菊磵谢惠诗集

高名如斗夜垂天，无地追思每自怜。

正欲为君寻五老，乃蒙因我到双泉。

新诗妙绝閒方就，稚子携归喜欲颠。

此去湖边不多远，秋风当觅钓鱼船。

裘万顷

裘万顷　寄刘择之新居成

西风吹雁过吾庐，特地传君一纸书。

九载不须论旧事，万金良豆得新居。

春回院落花侵座，雨过池塘水绕除。

我欲退之门下去，却愁无处觅金鱼。

裘万顷

裘万顷　寄宋居士修叔求萩记

翠琰新刊照眼明，流传何日到柴荆。

从今不恨论交晚，我亦碑中有姓名。

裘万顷

裘万顷　寄题胡穑斋盆池

穑斋主人嗜泉石，一舸来家楚江侧。

水光山色晴逼人，中有轩窗更清绝。

汲泉为池良不恶，坐见涟漪照金碧。

卾开宝鉴大如许，月堕冰轮光欲溢。

何须泰华寻玉井，谩说仇池有仙穴。

个中风露无处著，长为照华洗炎热。

嗟予痚懒真成癖，想像哦诗竟何益。

安得身为穑斋客，醉卧池边听锦瑟。

裘万顷

裘万顷　寄题喻高士澹轩

世事邯郸枕，生涯老子书。

能知澹中味，雅称竹间居。

石径排云入，霜根带月锄。

纷华不到眼，赢得玩清虚。

裘万顷

裘万顷　寄题真爱堂三首

终南佳处暂栖迟，堪笑唐朝左拾遗。

渠但借山为捷径，山中滋味岂曾知。

裘万顷

裘万顷　安乐窝三首

天阙飞来三大字，云山留住一閒身。

老仙驾鹤蓬莱去，丹灶而今属后人。

裘万顷

裘万顷　安乐窝三首

孤山尝试一登临，归梦纷然绕故林。

个是平生安乐处，清泉白石总关心。

裘万顷

裘万顷　安乐窝三首

生来岁晚寄南窗，燕坐常闻御墨香。

却笑到天亭上客，日将茗粥搅枯肠。

裘万顷

裘万顷　安乐窝示元德第二首

往时病僧寮，今为安乐窝。

昔病而今安，所得良已多。

百年直须臾，一丘且婆娑。

倦翼栖茂林，潜鳞渺重波。

方欣随所愿，岂复知其他。

朝来启南窗，群山郁嵯峨。

上有无心云，乘风远相过。

却观声利场，纷纷正横戈。

到头蛮与触，胜负能几何。

曷若休吾心，考槃依涧阿。

孟夏草木繁，雨余气清和。

四壁环断碑，经史星宿罗。

幅巾据胡床，翛然自吟哦。

因之成此诗，要使儿童歌。

裘万顷

裘万顷　安乐窝示元德第二首

清泉出石窦，白云卧山窝。

淋淫乍开霁，原野欢声多。

吾庐近西峰，其下林婆娑。

解衣坐磐石，持竿钓清波。

主人忘机心，鸥鸟亦无他。

东鲁与南郭，泰山等峩峩。

周子何人哉，自许不啻过。

一朝离草堂，山英遂横戈。

折辕不得还，如此俗驾何。

仰视前修翁，铅刀比太阿。

予弟山林人，心平气自和。

懽然乐箪瓢，笑彼荤羶罗。

好书不厌观，佳句时一哦。

烦赓紫芝曲，为我醉时歌。

裘万顷

裘万顷　保福寺对橙菊有感

平生爱菊陶彭泽，清夜移橙杜草堂。

千载时魂招不得，独留风味在僧房。

裘万顷

裘万顷　别曹教授三首

一岁与君三别离，盍簪此去定何时。

梅花未必堪相寄，待倩邮筒寄小诗。

裘万顷

裘万顷　别曹教授三首

从渠柳色自青青，莫为行人赋渭城。

只恐南墙旧时竹，误随风雨作离声。

裘万顷

裘万顷　别曹教授三首

江花岸柳太多情，长逐春风管送迎。

我亦思归归未得，夜窗愁听杜鹃声。

裘万顷

裘万顷　别胡仲立次敬子伯量二丈韵二首

修水相望无百里，从来人物胜西昌。

弘斋自是朝阳凤，伯仲行看接翼翔。

裘万顷

裘万顷　别胡仲立次敬子伯量二丈韵二首

乾枯如我真何用，谩结蒲团竹椅缘。

缄口向人无一语，此灯他日遣谁传。

裘万顷

裘万顷　别敬叔

笔砚君无间，冰霜岁又除。

诸生得模范，六艺共耕锄。

松菊渊明宅，蓬蒿仲蔚居。

相望傥相忆，故寄数行书。

裘万顷

裘万顷　别友

清宵月满梁，相思几搔首。

不图尘土中，得共一尊酒。

人事好乖甚，随复而分手。

惟有管鲍心，明明若箕斗。

裘万顷

裘万顷　病中闻伯量相访寄之二首

我屋修竹根，身閒境逾静。

维摩本无心，谁令示人病。

夕阳耿痚林，影落莓苔径。

佇立有所怀，高人傥乘兴。

裘万顷

裘万顷　病中闻伯量相访寄之二首

高人在城郭，应酬颇纷如。

忆我烟霞枉，遗我一纸书。

雨余窗户凉，蛩声满阶除。

相过有成言，何时命巾车。

裘万顷

裘万顷　不雨

农时阅月天不雨，嘉谷丛中龟兆生。

云势只随风聚散，鸠声空报客阴晴。

半生忧国发欲白，一饱无期心屡惊。

尚愿秋阳化甘澍，稍苏枯槁望西成。

裘万顷

裘万顷　菖蒲

康庐入吾怀，十载驰梦魂。

踵门者何人，遗予以芳荪。

欢然得其趣，如对五老言。

幽资出严谷，常带冰雪痕。

尘容为一洗，两目不复昏。

忽思三峡流，褰衣涉潺湲。

因仍一雨石，浸润九节根。

人言可扶老，岁月须其蕃。

兹理谅不诬，吾将从绮园。

裘万顷

裘万顷　酬余求之二首

枕中久已黄粱熟，镜里从教白发垂。

但得渔樵分半席，此生何必要人知。

裘万顷

裘万顷　酬余求之二首

雨后轩窗无一尘，窗前松竹更清新。

不妨踏遍莓苔地，遗我青鞋有故人。

裘万顷

裘万顷　出门

出门复入门，吾行竟安之。

携书北窗下，翻阅聊自怡。

有怀千载人，掩卷还嘘欷。

采采首阳薇，恋恋商山芝。

一裘或终身，欣然钓江湄。

斯人不可作，斯道日湮微。

目前稻梁谋，凫雁方齐飞。

青田寂无音，岁晚将畴依。

慎勿出门去，尘埃染人衣。

裘万顷

裘万顷　窗前古槐二首

密叶繁阴画不成，捲帘双眼为渠明。

人间炎热无来处，赢得轩窗分外清。

裘万顷

裘万顷　窗前古槐二首

去岁西湖避暑来，藉花无数眼慵开。

而今归卧洪崖侧，看尽飞泉看古槐。

裘万顷

裘万顷　次伯量赠别诗韵

我生既驽下，且复寡见闻。

时时警其愚，姻党赖有君。

自惭将且疲，不足张此军。

君乃不我弃，欢然与同群。

愿学如之何，此志亦已勤。

正坐未知方，所得不足云。

人生所好杂，其力用是分。

词章末技耳，安能媲皇坟。

而况字书学，兀兀纂说文。

曷若鞭吾心，或有汗马勋。

请益恨未能，别君大江濆。

长吟昌黎诗，安得身登云。

裘万顷

裘万顷　次伯仁过道傍田家韵

桃源千载锁烟云，若辈安知古有秦。

恐是吴兴沈东老，一樽聊复醉诗人。

裘万顷

裘万顷　次伯仁善利阁

看经堂上钟磬鸣，看经堂外水云清。

山连远渚鸟飞急，风入轻帆舟去平。

烟树不妨留夕照，尘缨正欲濯寒泓。

凭谁为我问造物，乞与少陵常眼明。

裘万顷

裘万顷　次伯仁善利阁小室韵

山林吾所庐，夜月但对影。

焉知江上人，一日了万境。

褰裳步崇台，有室妍且静。

徘徊不能去，坐见四山暝。

裘万顷

裘万顷　次范光伯泛江韵

夫君陶阮徒，俗子所不快。

屹然颓其中，特立盖甚介。

平生江湖乐，欲去不得迈。

何当从君游，渔钓寄吾解。

裘万顷

裘万顷　次光伯韵

竹迳当年手自开，只今无处著莓苔。

绝怜此地过从少，赖有高人时复来。

篱下久霜犹有菊，水边近腊正多梅。

我云眷眷三年别，君莫匆匆一夕回。

裘万顷

裘万顷　次洪内翰十月桃韵三首

千红万蕊彫零尽，安得枝头数点红。

疑是神人写春色，镇长留影在屏风。

裘万顷

裘万顷　次洪内翰十月桃韵三首

旧日骊山宫殿中，玉妃无数舞衫红。

只因归去蓬莱后，梦作寒花笑北风。

裘万顷

裘万顷　次洪内翰十月桃韵三首

不须羯鼓促春工，一树霜边取意红。

寄语玄冥为收拾，莫教人恨五更风。

裘万顷

裘万顷　次洪内相菊亭

诗仙种菊未多时，因菊名亭早有诗。

欲为寒花标晚节，故将新句寄东篱。

平生未省翻三峡，高处那能赞一辞。

便得从容侍公侧，回头已是十年迟。

裘万顷

裘万顷　次洪内相梅亭

人间多是梅开后，旋踵东篱事故常。

那得红帘卷朱户，细看素质傲清霜。

一生寄兴云山外，几度搔头江路傍。

咫尺名园身未到，夜窗羞对返魂香。

裘万顷

裘万顷　次洪内相双竹韵三首

延平两龙几年卧，歨尔化作寒枝双。

春桧长松皆敌国，会须因垒一时降。

裘万顷

裘万顷　次洪内相双竹韵三首

婵娟两枝翠可掬，绝胜白璧南金双。

留与先生作椽笔，诗坛八面受人降。

裘万顷

裘万顷　次洪内相双竹韵三首

管鲍交情真耐久，夷齐义气更无双。

虚花满眼风号怒，一节青青终不降。

裘万顷

裘万顷　次胡伯仁韵

山长飞鸟急，江阔去帆微。

唱晚几渔笛，凭高一钓矶。

从君濯冰雪，满袖得珠玑。

三叹不能已，归来吟夕晖。

裘万顷

裘万顷　次黄存之韵

客宦何时了，官居又岁余。

归心五湖梦，病眼一床书。

近作君能富，新功我略无。

不妨赋游猎，会有荐相如。

裘万顷

裘万顷　次敬叔韵二首

玉鉴冰壶一段清，铁中谁与斗铮铮。

眼看万里云霄路，不信骅骝地上行。

裘万顷

裘万顷　次敬叔韵二首

别我新诗有许清，玉声金韵两琮铮。

笔端定自翻三峡，乞与余波赋赠行。

裘万顷

裘万顷　次李司直韵二首

老来方欲卧林泉，一蹑红尘只自怜。

已与山灵有成说，秋风归骑急加鞭。

裘万顷

裘万顷　次李司直韵二首

清虚绝迹竟何为，自笑平生颇好之。

正路傥非君得似，冥行未免用多歧。

裘万顷

裘万顷　次施真人韵

素韠方多难，丹砂傥一逢。

勿疑蕉覆鹿，会见竹成龙。

涧水远仍洁，岩花幽更浓。

行行望仙宇，知在最高峰。

裘万顷

裘万顷　次王成之咏梅

谁遣冰魂照夕阳，摇摇一任北风凉。

眼前共有几多蕊，鼻观胡为如此香。

佳宝会须归列鼎，孤标已自压群芳。

濡毫我欲从君赋，未害平生铁石肠。

裘万顷

裘万顷　次吴长文见寄时有衡山之役

夜半诗成欲寄君，梦魂飞渡楚江津。

怡怡前日如兄弟，今作东西南北人。

裘万顷

裘万顷　次吴司理见贻二绝韵

朱金得丧日悲懽，内乐知谁梦见颜。

君有上池无限水，不将涓滴到人间。

裘万顷

裘万顷　次吴司理见贻二绝韵

湛然胸次幸清明，忍看人间势利轻。

我辈相知端有道，未应胶漆付雷陈。

裘万顷

裘万顷　次许秀才韵二首

痴儿欲了事，事竟莫之了。

崇朝弄朱墨，校勘是与否。

徐观雁鹜行，大半落渠手。

败群虽已去，考牧未有道。

裘万顷

裘万顷　次许秀才韵二首

拙工不量力，自谓中了了。

高谈盖一座，众可己独否。

斯道临斧斤，汗背血两手。

旁观信善斲，莫肯告以道。

裘万顷

裘万顷　次余求之坐间所赋

地僻不闻车马闹，官闲但觉屋庐深。

摆除诗债寂无事，一炷炉香观此心。

裘万顷

裘万顷　次余仲庸松风阁韵十九首

烂熳花阴覆短墙，花开时候日偏长。

道人不被春勾引，到处惟闻檐蕁香。

裘万顷

裘万顷　次余仲庸松风阁韵十九首

飞花数点雨初歇，啼鸟一声春正长。

读罢黄庭了无事，旋安银叶试炉香。

裘万顷

裘万顷　次余仲庸松风阁韵十九首

古木阴阴六月凉，幽花藉藉四时香。

丝桐清夜作三弄，明月入帘风拂床。

裘万顷

裘万顷　次余仲庸松风阁韵十九首

不见诗仙何逊来，春风几度早梅开。

竹篱茅舍自清绝，未用移根东阁栽。

裘万顷

裘万顷　次余仲庸松风阁韵十九首

恰则梅边春意萌，困人天气又清明。

炉熏茗碗北窗下，卧听绵蛮黄鸟声。

裘万顷

裘万顷　次余仲庸松风阁韵十九首

已著遗经洗此心，更寻流水濯吾襟。

经旬不涉溪边路，荇带苔钱如许深。

裘万顷

裘万顷　次余仲庸松风阁韵十九首

雾阁云窗先自幽，水声那更绕源流。

春深红雨落桃径，昼永新风生茗瓯。

裘万顷

裘万顷　次余仲庸松风阁韵十九首

杨柳阴中啼杜鹃，梧桐枝上噪玄蝉。

篇章满眼无人会，赢得诗翁取意编。

裘万顷

裘万顷　次余仲庸松风阁韵十九首

纷纷眼底正争驰，我独冥心绝五綦。

说与傍人俱不信，故山惟有白云知。

裘万顷

裘万顷　次余仲庸松风阁韵十九首

争春桃李太匆匆，随手飘零逐晓风。

冰雪不侵尘不污，可人惟有岁寒松。

裘万顷

裘万顷　次余仲庸松风阁韵十九首

颜杨翰墨今谁解，陶谢篇章古所无。

安得金丹换凡骨，白头深恐愧吾夫。

裘万顷

裘万顷　次余仲庸松风阁韵十九首

平池春去水溶溶，人在笙歌一部中。

柳叶翻风罗带绿，荷花著雨锦衣红。

裘万顷

裘万顷　次余仲庸松风阁韵十九首

檐间新燕几时来，檐外闲花往岁栽。

丹杏碧桃浑落尽，绿阴低处结青梅。

裘万顷

裘万顷　次余仲庸松风阁韵十九首

淡月笼花花映窗，好风吹竹竹浮香。

梦回何处一声笛，人静山幽天正凉。

裘万顷

裘万顷　次余仲庸松风阁韵十九首

无所用心鱼在沼，居然生子燕成窠。

谁言春去花事歇，萱草石榴情更多。

裘万顷

裘万顷　次余仲庸松风阁韵十九首

为怜风雨趣春回，故著秋花到处栽。

兰菊从来盛风味，不妨环绕读书斋。

裘万顷

裘万顷　次余仲庸松风阁韵十九首

白云殊不作俗态，流水更似知人心。

溪边濯足溪上坐，樵唱一声秋满林。

裘万顷

裘万顷　次余仲庸松风阁韵十九首

坡谷遗书那复有，向来一纸抵千金。

谁知悬腕与卧笔，如用大都留此心。

裘万顷

裘万顷　次余仲庸松风阁韵十九首

俗书本作于湖样，野鹜家鸡强自分。

王氏无人鲁公死，只今何处觅云仍。

裘万顷

裘万顷　次余主簿仲庸梅韵

春醪欲冰木欲折，急雨风吹不成雪。

玉妃夜堕广寒宫，开作寒花赛清绝。

未须千树插山巅，且要几枝横水边。

暗香痚影尚无恙，凭谁唤起西湖仙。

不妨琢句更驰送，一洗十年尘土梦。

铁心元不为渠回，眼底珠玑聊簸弄。

裘万顷

裘万顷　次元德弟

宁逐春风上下狂，懒从桃李借恩光。

只应朝市风波恶，不似山林气味长。

莫惜举杯邀太白，要看骑马似知章。

南征他日如相忆，诗句还须付革囊。

裘万顷

裘万顷　次元德弟示从龙入学

生儿虽小莫怜渠，学问工夫在谨初。

今日从师良不恶，他年闭户反成痚。

双亲未老身无事，诸父能文家有书。

好与汝兄俱努力，后生丛里试群居。

裘万顷

裘万顷　次元德弟韵

跋扈飞扬使我惊，铁中双镞日铮铮。

陈桥旧将今无用，一任於菟绕屋行。

裘万顷

裘万顷　次仲庸初冬即事二首

常岁霜天分外晴，一溪如炼浸冰轮。

今年风雨宁无夜，谁与溪梅作小春。

裘万顷

裘万顷　次仲庸初冬即事二首

君家秋实洞庭种，小子持来独未黄。

莫作苏州书后梦，只今正欠满林霜。

裘万顷

裘万顷　次朱震远韵

芳池绿水自生肥，上有轩窗隐翠微。

花竹旧尝开小迳，门阑今又启重扉。

直须阊阖排云去，要看长安跃马归。

词赋合魁天下士，春光端不负刘煇。

裘万顷

裘万顷　从人觅墨梅

熏炉束诗魂，茗碗驱睡思。

掩关寂无营，翰墨自娱戏。

山寒溪正清，月澹雪初霁。

横斜两三枝，见说可人意。

天机如胸中，出手特余事。

何时翦冰纨，来对病居士。

裘万顷

裘万顷　大雪用前韵五首

雨师风伯妙天机，幻出乾坤一段奇。

晚对青山浑似画，夜看黄卷可忘饥。

金貂换酒非吾事，铁甲屯边正此时。

失国残胡应冻死，书生犹赋采薇诗。

裘万顷

裘万顷　大雪用前韵五首

天孙云里散支机，飞坠人间分外奇。

勾引芳尊留客醉，栽培玉粒疗民饥。

幅巾篱落寻梅处，一舸江湖钓月时。

妙处惟诗可摹写，却怜老去不工诗。

裘万顷

裘万顷　大雪用前韵五首

谁扶天女下冰机，翦水成花片片奇。

影落池塘波不动，寒侵鸥鹭色皆饥。

纵横万舞风回处，表里双清月霁时。

浪战未能无雨铁，对人羞诵醉翁诗。

裘万顷

裘万顷　大雪用前韵五首

伊人元不堕危机，踏冻冲寒正自奇。

只怪飞花无处避，都忘炊玉有时饥。

月明剡水回舟夜，岁暮梁园作赋时。

一段风流谁得似，只今王谢却能诗。

裘万顷

裘万顷　大雪用前韵五首

谁知天巧出玄机，但怪飞瓀过眼奇。

暝立风枝寒雀倦，愁吟冰谷晓猨饥。

芦花洲渚月明夜，柳絮池塘春暮时。

此景人间不长有，写真传影正须诗。

裘万顷

裘万顷　灯下偶作前韵

北风吹雨夜正寒，北窗吟诗舌欲乾。

千辛万苦浪如许，饭颗山头谁著汝。

何如一尊随意倾，酒酣不问濁与清。

明朝纵有三尺雪，灞陵诗句无庸说。

裘万顷

裘万顷　冬日早作

黄昏月姊翦云开，夜半雷车载雨来。

晨起钩帘望霄汉，风花吹堕万瓀瑰。

裘万顷

裘万顷　读伯仁诗卷

忆昔从君渔钓时，小舟行遍楚江湄。

僧房夜月琴三叠，客舍秋风酒一卮。

别后相思梅折尽，书成欲寄雁来迟。

蛩声惊觉寒窗梦，自起挑灯读旧诗。

裘万顷

裘万顷　读邸报

纷纷天下事，翻覆良难期。

不知窈冥中，主张者云谁。

工拙判两涂，人谋岂容施。

得非欲平治，机缄遂潜移。

目前三四公，并用无一遗。

毋嫌滞一州，民实邦之基。

乡来番江头，亲见国子师。

德行渊与骞，千载如同时。

斯人使临民，儿不赖母慈。

人言致泰和，须索登舦夔。

位崇泽斯均，否则失所宜。

天乎傥人从，何时可臻兹。

裘万顷

裘万顷　端午上饶道中

一春留滞在京华，午日依前未到家。

细葛香萝素无望，黄尘乌帽亦堪嗟。

争舟野渡人如簇，立马邮亭日欲斜。

遥想埙箎献亲寿，彩衣罗拜酌流霞。

裘万顷

裘万顷　高安别苏野塘三首

独立每怜陶靖节，北窗终日傲羲皇。

如今我亦无侪辈，远把心期付野塘。

裘万顷

裘万顷　高安别苏野塘三首

胸中泉石真成癖，纸上云烟总是诗。

分我渔舟三四个，故山归去弄涟漪。

裘万顷

裘万顷　高安别苏野塘三首

交盖才倾便语离，绝怜立马送君时。

梅花未必堪相寄，待倩邮筒寄小诗。

裘万顷

裘万顷　癸亥夜梦

丙夜清眠正熟时，梦魂飞去拜丹墀。

小臣乍得披肝胆，感慨分明涕泪垂。

裘万顷

裘万顷　怀范光伯再用韵

梅边流水碧洄洄，都把相思付折梅。

十载不禁双泪落，一尊期慰九肠回。

惊残蝶梦鹊空喜，望断马蹄人不来。

咫尺云山尚如此，天涯那解得追陪。

裘万顷

裘万顷　即事二首

门前溪水欲平堤，谩著渔竿浅处垂。

晴雨每关忧国念，丰凶端欲问人知。

裘万顷

裘万顷　即事二首

春时耕种夏时耘，七月农夫始食新。

此去田家常要雨，雨多元自不妨人。

裘万顷

裘万顷　寄高菊磵谢惠诗集

高名如斗夜垂天，无地追思每自怜。

正欲为君寻五老，乃蒙因我到双泉。

新诗妙绝閒方就，稚子携归喜欲颠。

此去湖边不多远，秋风当觅钓鱼船。

裘万顷

裘万顷　寄刘择之新居成

西风吹雁过吾庐，特地传君一纸书。

九载不须论旧事，万金良豆得新居。

春回院落花侵座，雨过池塘水绕除。

我欲退之门下去，却愁无处觅金鱼。

裘万顷

裘万顷　寄宋居士修叔求萩记

翠琰新刊照眼明，流传何日到柴荆。

从今不恨论交晚，我亦碑中有姓名。

裘万顷

裘万顷　寄题胡穑斋盆池

穑斋主人嗜泉石，一舸来家楚江侧。

水光山色晴逼人，中有轩窗更清绝。

汲泉为池良不恶，坐见涟漪照金碧。

卾开宝鉴大如许，月堕冰轮光欲溢。

何须泰华寻玉井，谩说仇池有仙穴。

个中风露无处著，长为照华洗炎热。

嗟予痚懒真成癖，想像哦诗竟何益。

安得身为穑斋客，醉卧池边听锦瑟。

裘万顷

裘万顷　寄题喻高士澹轩

世事邯郸枕，生涯老子书。

能知澹中味，雅称竹间居。

石径排云入，霜根带月锄。

纷华不到眼，赢得玩清虚。

裘万顷

裘万顷　寄题真爱堂三首

终南佳处暂栖迟，堪笑唐朝左拾遗。

渠但借山为捷径，山中滋味岂曾知。

裘万顷

裘万顷　兀坐有感

意行曾到楚法舦，占得双泉第一寮。

窗户邃深钟磬远，客尘都向静中消。

裘万顷

裘万顷　喜范光伯相过

章江东下几湾洄，谁伴舑仙夜探梅。

离别不禁诗社冷，遭逢莫放酒船回。

冰霜满眼岁将换，花柳转头春又来。

安得飞腾九霄外，鞭鸾笞凤日相陪。

裘万顷

裘万顷　闲居

闲居最与性相便，勤即繙书懒即眠。

终日闭门真省事，有时面壁似耽禅。

大椿岁签祈亲寿，断简生涯听子传。

待问洪崖觅丹诀，白云深处引寒泉。

裘万顷

裘万顷　乡人罗朝宗与兵部尚书京公有旧将往见之遇予於乐平因饯别

四时成岁秋云暮，九月肃霜天渐寒。

有客褰裳涉鄱水，逢人剧口话长安。

悬知欲听星辰履，厌见从来苜蓿盘。

姑举一觞饯行色，无鱼长铗切休弹。

裘万顷

裘万顷　行役

宿雾锁山椒，落月挂林侧。

崎岖历冈峦，仿佛辨阡陌。

秋高风露寒，道远时序迫。

安得归故园，篝灯理书册。

裘万顷

裘万顷　雪

天花一夜泄春机，飞坠人间片片奇。

有色有光欺柳絮，无声无臭点梅枝。

纵横万舞风回处，表里双清月霁时。

此景惟诗可摹写，却怜老去不工诗。

裘万顷

裘万顷　雪中戏元德元龄二弟二首

在昔梅花犹有赋，如今冰柱亦无诗。

吾衰不作池塘梦，春草生时子合知。

裘万顷

裘万顷　雪中戏元德元龄二弟二首

袖间出手不应迟，柳絮渔蓑总是诗。

二妙得君真所喜，一寒如我有谁知。

裘万顷

裘万顷　雪中再示德龄二弟三首

只道园林春未归，风前一夜柳花飞。

东皇自是繁华主，不用玄冥荐玉妃。

裘万顷

裘万顷　雪中再示德龄二弟三首

平生蓑笠惯冲寒，长忆江湖把钓竿。

昨夜北窗闻雪作，梦魂飞到子陵滩。

裘万顷

裘万顷　雪中再示德龄二弟三首

青青窗外几修篁，也学宫梅巧样妆。

说与惠连须著句，雪边春色到池塘。

裘万顷

裘万顷　厌原山中晓行

碧鸡夜半声啁哳，唤起幽人步林樾。

秋高风露著群木，无数寒光泣明月。

松篁一径宛如画，石溜涓涓更清绝。

山巅便好结茅庐，莫待他年鬓成雪。

裘万顷

裘万顷　暘谷偶成

竹近颇忻衣袂爽，苔深长恐履痕侵。

夜灯四壁图书影，晓日一床花木阴。

载酒只今谁好事，绝弦从昔为知音。

区区外物成何用，慎勿缘渠愁此心。

裘万顷

裘万顷　暘谷偶成

爱日祛愁雾，微和散积阴。

一窗尘外趣，万竹岁寒心。

士要崇清节，吾将老故林。

抱琴聊一醉，何用觅知音。

裘万顷

裘万顷　夜坐

炉火篝灯孰与同，此心吾欲付冥鸿。

茅檐已作十旬雨，蕙帐不禁连夜风。

一段清愁诗句里，十分寒事酒杯中。

溪云未用安排雪，且听梅花试小红。

裘万顷

裘万顷　夜坐荐福寺次王成之韵

鞭鸾未暇相追逐，且向只园止君宿。

清谈待得月华生，窗户明明耿残烛。

谁令泉石堕吾前，洗净人间绝与竹。

风帆明发君不留，此乐只应吾所独。

裘万顷

裘万顷　夜坐再用韵二首

洪井今真隐，长沙昔谩丞。

余生付岩壑，拙宦愧交朋。

饭菜浑忘肉，囊萤足代灯。

诗成夜将半，云际月腾腾。

裘万顷

裘万顷　夜坐再用韵二首

家有辋川集，人如王右丞。

琴书多暇日，觞咏尽高朋。

拟脱云山屐，来分夜案灯。

新诗要传写，病眼任瞢腾。

裘万顷

裘万顷　乙亥六月乡民祈雨寿春祠下嘉澍既降槁苗尽兴万口一辞颂神之德予喜

忧时曾上天庭疏，悯物今为旱岁霖。

一夕风霆百川水，四郊香火万民心。

山巅定有烟霞宅，夜半常闻钟磬音。

傥许尘踪拜仙驭，何时得与白鸥盟。

裘万顷

裘万顷　螘运

自战不能损，檀氏所以亡。

吾愧与敌槐，将何固封疆。

及此閒暇时，相与积乃仓。

不须更他骛，富国兵自强。

裘万顷

裘万顷　用黄子益韵二首

青衫日日困尘沙，安用浮名与世夸。

已过半生真似梦，未荒三径且还家。

恨无沈水纡香穗，喜有寒泉瀹茗花。

袖却西归遮日手，园林幽处看桑麻。

裘万顷

裘万顷　用黄子益韵二首

睡起忻然思虑少，病余犹觉应酬艰。

招摇风月聊须竹，收拾云烟幸有山。

但要世缘随手断，莫忧诗债几时还。

追奔富贵非吾事，且占林泉一味闲。

裘万顷

裘万顷　用前韵谢伯量过访山中

胜游千里笑谈中，雪片梅花正仲冬。

肯向席门寻孺子，更能草具重茅容。

春风顿觉生寒谷，夜榻惟愁听晓钟。

半世坡梅门下客，乃今何幸得过从。

裘万顷

裘万顷　用郑浮梁韵简圜师二首

杖屦山蹊窄，钟鱼佛界深。

寒梅残屋角，春蔼老墙阴。

一水元无恙，扁舟尚可寻。

烦师掬清溜，为我洗尘心。

裘万顷

裘万顷　用郑浮梁韵简圜师二首

古寺规模壮，空山岁月深。

春排千树绿，云堕一溪阴。

地僻人稀到，官闲我得寻。

归来诧清赏，未觉负初心。

裘万顷

裘万顷　有感

政尔双泉忆旧游，柳江闻又有归舟。

谁能不作千年调，梦断真成万事休。

倾盖向来情莫逆，奠刍无计泪空流。

重云已失鹍鹏影，愁绝沧浪一白鸥。

裘万顷

裘万顷　有感二首

绝怜修竹知人意，更爱双泉不世情。

回首旧游浑似梦，却因多难悟无生。

裘万顷

裘万顷　有感二首

三四知音总道山，荷锄吾独在田间。

人言病骥犹堪秣，伏枥何心十二闲。

裘万顷

裘万顷　有感时与李弘斋有约

去年今日西归客，曝背茅檐又一冬。

岁月催人虽迅速，简编於我却从容。

知名焉用诗千首，养病聊须酒一钟。

早晚杖藜修水去，故人有约许相从。

裘万顷

裘万顷　予从元德弟借到西廊书斋朝夕其间今二年矣戏题作病僧寮且赋三绝

虽有图书伴寂寥，不妨题作病僧寮。

蒲团竹椅南窗下，一炷炉香百念消。

裘万顷

裘万顷　予从元德弟借到西廊书斋朝夕其间今二年矣戏题作病僧寮且赋三绝

华发苍颜一病僧，向来文史颇关情。

只缘世网无由脱，遂学枯禅度此生。

裘万顷

裘万顷　予从元德弟借到西廊书斋朝夕其间今二年矣戏题作病僧寮且赋三绝

朝来寮外望西山，正在云烟缥缈间。

既欲与山为保社，不妨身世似云闲。

裘万顷

裘万顷　予既得乌石冈西望葛坛在云霄中相去虽远山势不断林木历历可数异时

东西知隔几牛鸣，山势绵绵若引绳。

待向冈边结茅屋，幅巾遥礼夜坛灯。

裘万顷

裘万顷　雨后

秋事雨已毕，秋容晴为妍。

新香浮{左禾右罢}稏，余润溢潺湲。

机杼蛩声里，犁锄鹭影边。

吾生一何幸，田里又丰年。

裘万顷

裘万顷　玉山道中时赴掌故之命

麦苗堆绿菜花黄，一簇人家古道傍。

酒熟不妨邀里老，年丰赢得事农桑。

世情只说宦游好，客里那知归兴长。

我有平生蓑笠在，钓丝何日理斜阳。

裘万顷

裘万顷　元龄弟寄悲秋四诗因次

不到青云志未休，近来何事却悲秋。

短檠双目元无恙，快读读书莫浪愁。

裘万顷

裘万顷　元龄弟寄悲秋四诗因次

图书绕屋未为贫，想见长吟日闭门。

西社诸公久寥落，不知招得几人魂。

裘万顷

裘万顷　元龄弟寄悲秋四诗因次

幸有平生古战场，不妨高卧到羲皇。

一朝冀北空凡马，须信骅骝道路长。

裘万顷

裘万顷　元龄弟寄悲秋四诗因次

支离病骨怯初寒，眠底清愁更万端。

勉和新诗寄鸿雁，江城夜月觅君看。

裘万顷

裘万顷　再呈仲庸

芳枝莫遣风吹折，要看枝头千点雪。

孤山畴昔盛开时，十里香颸飞不绝。

蹇驴乌帽照霜颠，长吟竟日溪桥边。

自从和靖收声后，一时翰墨归坡仙。

只今往事飞鸿送，寂寞四湖投老梦。

花开花落谩伤心，明月清湍谁与弄。

裘万顷

裘万顷　再用韵三首

梨花月淡珠帘捲，柳絮风轻粉蝶飞。

宫漏无声窗欲曙，霓裳催舞广寒妃。

裘万顷

裘万顷　再用韵三首

无人低唱两三卮，一任瓀瑶满眼飞。

罗袜暗尘应洗尽，月明吾俗看江妃。

裘万顷

裘万顷　再用韵三首

乱飘窗户重重积，巧入帘栊细细飞。

想见钧天张乐处，琼琚玉佩列千妃。

裘万顷

裘万顷　再用韵三首

病僧行脚归来后，万事无心每闭寮。

日射竹窗风叶乱，烟凝香鼎篆纹消。

裘万顷

裘万顷　再用韵三首

雪里鸥盟元未寒，小舟南浦著渔竿。

眼明似共月千里，衣冷欲迷云一滩。

裘万顷

裘万顷　再用韵三首

蕙帐一冬无苦寒，梦回长是日三竿。

那知今夜剡溪路，月淡扁舟水满滩。

裘万顷

裘万顷　再用韵三首

忆昔骑驴犯晓寒，酒旗随处认长竿。

灞陵物物皆诗句，不用牵船八节滩。

裘万顷

裘万顷　再用韵三首

厌趋朝市元无梦，惯处山林似有情。

圆觉楞严俱不解，维摩会下一书生。

裘万顷

裘万顷　再用韵三首

眼前修洁独修篁，屡倩东风洗晓妆。

学舞腰肢困珠玉，可怜官柳在寒塘。

裘万顷

裘万顷　再用韵三首

痚梅元自映痚篁，谁把瓀瑶特地妆。

雪后园林应更好，却输和靖在钱塘。

裘万顷

裘万顷　再用韵三首

凤台仙姊卷银篁，归去瑶池试晓妆。

剩粉残脂无处著，化为风絮满池塘。

裘万顷

裘万顷　再用韵三首

无心对客煨黄独，有意看云傍白间。

终日区区弄文墨，笑他齐已与高闲。

裘万顷

裘万顷　再韵寄元龄弟二首

季也东归何太迟，伯兮西望屡吟诗。

茅檐昨夜雪深尺，人在篷窗知不知。

裘万顷

裘万顷　再韵寄元龄弟二首

小舟闲已杙江湄，满眼瓀瑶定有诗。

诗似其人人似雪，只应清处恐人知。

裘万顷

裘万顷　早作四首

雨过长江浪拍城，迢迢羲驭水中行。

舟人指点云开处，喜见青山一抹横。

裘万顷

裘万顷　早作四首

井梧飞叶送秋声，篱菊缄香待晚晴。

斗柄横斜河欲没，数山青处乱鸦鸣。

裘万顷

裘万顷　早作四首

北窗清冷不成眠，风递蛩声到枕边。

试唤儿童卷痚箔，一檐花影月娟娟。

裘万顷

裘万顷　早作四首

炉香清晓坐书帷，竹拥藤床日到迟。

自赋短章还自笑，不知颜闵有何诗。







卷278

裘万顷

裘万顷　赠拂云主人

十年作计须种木，一日不可使无竹。

道人於此得三昧，绿雾中间著苍玉。

拂云谁为名其居，我亦心同云卷舒。

相期直觅飞霞佩，不用重拈种树书。

裘万顷

裘万顷　赠画工

彩笔三生梦，春莲万叶花。

笑人为市道，随分足生涯。

山路净如水，溪流浅见沙。

能来良不恶，看我傲烟霞。

裘万顷

裘万顷　赠仙茅道士

茅斋高卧日将午，自起钩帘试香缕。

门前剥啄谁叩门，杖履萧然颜貌古。

亟呼儿童延入座，饷以清风涤袢暑。

论医说相俱第一，触热远来寻我语。

嗟哉人生浪辛苦，到头事事皆尘土。

万钱鼎食吾无取，君有仙茅幸分与。

裘万顷

裘万顷　竹斋述事

梦魂惊断渺难续，卧听竹晨风泠泠。

寒蛩争鸣绕四壁，缺月并堕横痚棂。

平生细字发欲白，午夜短檠灯尚青。

稻粱作计吾不愿，愿学沧海鸿飞冥。

裘万顷

裘万顷　咨咨草根虫

咨咨草根虫，瑟瑟叶上雨。

休休退食人，落落谁与语。

陈编竟日披，陋室随时处。

此心苟自乐，贫贱亦得所。

夷齐虽饿死，清风冠千古。

颜子瓢屡空，宣父极称许。

但当守吾仁，晋楚何足数。

试看松与柏，矫矫傲寒暑。

裘万顷

裘万顷　自警

俗尘易污人，胸次须自洁。

君看四明老，冰壶浸秋月。

区仕衡

区仕衡　柴门

岂少安危事，柴门独倚楼。

溪才通舴艋，林已叫钩辀。

归鬓霜俱落，冥心水不流。

荆轲何用咏，剑术转堪羞。

区仕衡

区仕衡　长林馆

司空修史王官谷，贞白藏书句曲山。

我愧汗青无日就，深林空自掩柴关。

区仕衡

区仕衡　酬吕监簿叔朝垂示试草

礼乐三千不可闻，彤墀诸草似刘蕡。

莫嗟起部官犹左，尺疏公田赖有君。

区仕衡

区仕衡　答赵宗白宣州寄诗次韵

三载樟亭信到迟，偏劳双鲤寄相思。

玄晖有兴期频订，太白曾游亦自奇。

顾我尝为秋圃客，知君不废敬亭诗。

未须更道澄江练，只候飞凫上赤墀。

区仕衡

区仕衡　登西樵后即往罗浮山

大科百丈兴翛然，东向朱明七洞天。

蹑级修衢通绝巘，凿空灵罕架飞烟。

凤毛五色天岩上，竹篆千秋石室前。

两入名山劳蜡屐，安期于世竟能仙。

区仕衡

区仕衡　都门送杜枢院

赫赫中兴业，黼扆咨明辅。

锋车召黄岩，端笏拜西府。

昔簉讲筵班，倏接仪曹武。

庶几进谠言，衮职万一补。

瓀琚厕珷玞，榝柟杂榛楛。

镜几祈圣哲，夏构谋梁柱。

云何梦傅时，而乃兴哙伍。

指图玩金瓯，进箴骄玉斧。

旦夕尚逡巡，调剂竭肝腑。

志竟不可谐，洁身谢鵷羽。

道岂荣抽簪，思恒记铭釜。

公行且居东，衮归谒朱户。

区仕衡

区仕衡　读景炎福州诏书

多难兴邦海舰移，忽逢祀夏配天诗。

小臣不死留双眼，东向行都望六师。

区仕衡

区仕衡　观参寥手书

鵰飞鸷举丰篇诗，谁是浮屠玵总师。

若把休齐已论，风流惟有苏知。

区仕衡

区仕衡　过金坛遇刘宰

故人逢傲吏，问驿下西关。

制锦谁能似，鸣琴尔自闲。

京江三国地，斗野五州山。

去矣繁霜鬓，烟波照白纶。

区仕衡

区仕衡　胡生行

君不见平陵班仲升，君不见句章阚德润。

二子傭书日苦贫，投笔诵经总才隽。

又不见二子之后有胡生，寸管从人落魄行。

往往处诧骨非贱，只述二子功与名。

凿空绝域称使者，孝廉为郎补中舍。

都乡拜爵金印持，定远封侯玉门射。

胡生果是大耳儿，蛟龙尺水自有时。

长安乞米齿编贝，且得待诏聊免饥。

不能持钓富春泽，只解校文天禄阁。

大夫岂必终落魄，他时人认傭书客。

区仕衡

区仕衡　还家

刍荛计已非，戆直得全稀。

久病畏风露，深居思蕨薇。

豹藏宁是隐，鸟倦早知归。

但有黔娄妇，犹堪老布衣。

区仕衡

区仕衡　黄恺刘黻赵蕃王元野会讲佑国僧舍

城角晓方罢，斋钟时一鸣。

良候属春莺，求友来嘤嘤。

吾侪二三子，簪盍怀同声。

相期辨初志，视履规安行。

道岂讲解得，学以磨琢精。

释氏辨一心，且不蕲修名。

齐盟共商求，勉旃在明诚。

区仕衡

区仕衡　寄赵仲白先辈

章台杜牧之，长安孟东野。

忆君飞笔时，何处木兰下。

区仕衡

区仕衡　祭酒慈渀a公以有令劝讲兼示诸生感事有作

按月明堂令，斋居古自稽。

四时曾不忒，七政已能齐。

礼向经帷奏，笺来学省题。

元龟何用卜，伯起在关西。

区仕衡

区仕衡　建昌憩李尚书山房

旧里鸣珂一下车，葀　山西观更谁如。

木天清梦何人到，花雨空林有客居。

楼迥更堪看蠡泽，云深犹自护匡庐。

高斋贡馆新增色，读尽尚书万卷余。

区仕衡

区仕衡　岭南大雪

海冻珊瑚万里沙，炎方六出°　成花。

洛阳纵有行春令，谁问袁安处士家。

区仕衡

区仕衡　石竹花

凤摇衡浦岩边凉，露结江皋叶上霜。

小玉移来窗槛里，不胜愁思满潇湘。

区仕衡

区仕衡　书事

南渡衣冠废蒯缑，中原尽载向湖游。

胡尘不谓飞滇海，鬼火何因暗鄂州。

竟使兵家劳策画，到今国是计恩仇。

草茅死未忘哀愤，岂但燕云恨白沟。

区仕衡

区仕衡　送刘声伯赴南安军羁置

凤山君出早，马厩我来迟。

盘辟分斋日，流涕伏阙时。

谪堪栽岭树，愁莫赋江蓠。

横浦看前辈，应刘铁汉诗。

区仕衡

区仕衡　闻徐右史暴亡

议论风生神采端，一身不保更论官。

泉台此恨谁能诉，雪涕空山白日寒。

区仕衡

区仕衡　闻张山翁入黄鹄山

采薇黄鹄岭，投迹去无踪。

我亦从今逝，浮云四百峰。

区仕衡

区仕衡　五十

早衰方五十，短发已成翁。

客向閒居谢，诗因老病工。

残更啼络纬，细雨落梧桐。

明日晴当出，看山兴未穷。

区仕衡

区仕衡　喜声伯谪还

生还今日寸心明，客泪初收恨亦平。

岂有安危关一疏，不知流逐到诸生。

钱塘江上船犹待，玉枕山前屋未成。

畎畎余忠刘子政，也应全不为修名。

区仕衡

区仕衡　萧叶二子夜过

褐衣曾替衮衣愁，肉食谁知藿食忧。

斩马尚方无可借，夜深灯下看吴钩。

区仕衡

区仕衡　游曹溪六祖寺

智药曾过此，溪源掬水香。

西天传鹫至，南海见龙藏。

菩萨一心竟，伽梨六代长。

千年法珠在，持得照迷方。

区仕衡

区仕衡　与客西湖上感事

湖头双桨藕花新，五嫂鱼羹黡院春。

只道西陵松柏下，繁台宾客更何人。

区仕衡

区仕衡　雨中

蓬窗竹户小园东，湿书残红又浅红。

羡杀乌栖深树稳，豆花篱落花流中。

区仕衡

区仕衡　赠稠长老

双树林间结草庵，拈花一笑拜瞿昙。

玄风像栗餐亭午，堂下门徒且放参。

区仕衡

区仕衡　郑寺丞邓山长来访林中

喧传彩鷁下江干，村北村南稚子看。

呼酒咄嗟欣有客，住山寥落幸无官。

不惭居士新藤帽，亦醉田家老瓦盆。

君爱幽居寻旧好，几来林下共清欢。

衢州士人　题衢州驿舍

千夫荷担在山阿，膏血如何有许多。

不若扁舟竟归去，休从清献墓前过。

全壁

全壁　春日田园杂兴

倦游归隐白云乡，芳草庭闲画日长。

晋氏衣冠门外柳，幽人风俗屋边桑。

青林伐鼓村村社，绿水平畴处处秧。

未分东风欺老眼，一编牛背卧斜阳。

全大用

全大用　海棠

少陵不赋海棠诗，留得风流相国词。

闻种锦窠三百本，春风才起蜀人思。

权安节

权安节　故侍读黄公挽诗

西南人物早推先，入践华途誉望全。

朱邸谈经忠贯日，黄扉批敕力回天。

敬王素学真无负，忧国沉疴竟莫痊。

初政遽辜求助意，忍观遗事照青编。

权巽

权巽　寄靖安令

嵯峨幽谷山，寂寞彭泽令。

绝境空自奇，高标岌相映。

权巽

权巽　石门山

兹山四天下，葱翠自开陃。

石磴缘空青，新营眩金碧。

冉居常

冉居常　白帝庙

西南割据几何年，长托威雷灵滟澦前。

霸气不随天数尽，神祠犹压地形偏。

舟航岁晚方孤客，关塞山寒更莫烟。

欲论兴亡愁意绪，持杯寂寞酹山川。

冉居常

冉居常　到夔州

缥缈飞楼压旧城，年年来听峡猿吟。

衣裳惯见秋风冷，梦寐常愁塞日阴。

霜露园林千古事，波涛鸥鹭一生心。

只应庾信频飘泊，正坐江关缘分深。

冉居常

冉居常　夔州试院呈诸公

他年虫篆老书生，谬向文闱预领衡。

敢道灵鳌嗟趂趂，只愁洼马赋峥嵘。

旧传锦样心虽愧，新拣沙金眼自明。

收拾美庄逃谤去，升沈脚迹任诸英。

冉居常

冉居常　夔州试院呈诸公

粉袍切勿笑冬烘，且踏烧残鼠尾踪。

总是炎蒸同造榜，不妨衣钵继登庸。

云移白帝鹏霄近，月入清秋桂子浓。

愿得词锋倚天剑，借君雷雨化蛟龙。

冉居常

冉居常　上元竹枝歌和曾大卿

青春恼人思踡跹，女郎市酒趣数钱。

不道翁家久留客，红裆幔结赛秋千。

学箫学鼓少年群，准拟春来奉使君。

自向雕笼作行队，安排好曲写殷勤。

珍珠络结绣衣裳，家住江南山后乡。

闻道使君重行乐，争携腰鼓趁年光。

饶道深

饶道深　句

落霞断岸斜阳里，万里东天画不成。

饶道深

饶道深　水心亭

两岸尘埃终不到，四檐风月冷无声。

路从碧树阴中断，人向红莲影里行。

饶方

饶方　金山

地将灵气吐林峦，至宝曾淘瓦砾间。

若把图经重校定，此山宜唤作金山。

饶良辅

饶良辅　竹径步月

素月流空天不夜，清辉散入疏林下。

下有幽人独往来，杖藜缥缈谁能画。

饶鲁

饶鲁　稠山茅屋

乱山堆翠如削玉，中有幽人结茅屋。

柴扉寂寂掩苍苔，书院萧萧倚修竹。

閒云满堑白日长，咿唔朝暮声琅琅。

芸窗纸破漏月影，石砚水满涵天光。

风尘频动遍丘壑，此处怡然有真乐。

门静应无俗客过，茅深不怕秋风恶。

高人有才济当路，会见徵贤日三顾。

愧我飘蓬石洞人，茅屋青山在何处。

饶鲁

饶鲁　春水番湖

春湖浩浩无津涯，银河之水天上来。

波澜万顷清复浊，日光云影相昭回。

雄吞宇宙何寥廓，欲度冥鸿势还却。

南通海气北长江，月出东兮日西落。

当时神禹别九州，彭蠡之泽居上流。

千年人物余润泽，况乃雄秀光潜虬。

洪涛如山驾楼栌，春风夜夜喧鼙鼓。

谁是江湖归去人，扁舟范蠡随渔父。

饶鲁

饶鲁　琵琶洲

浔阳江上谱无传，化作沙汀越水边。

一段遗音人不识，夜深幽咽下滩泉。

饶鲁

饶鲁　石潭急峡

两山夹石湍风急，势吼春雷鬼神泣。

行人登舟不敢渡，疑有毒龙深处蛰。

巑巇仿佛若霅川，又如三峡倾潺湲。

水窍恐是神禹凿，石骨未遇秦皇鞭。

飞流溅沫弄寒玉，赴壑奔滩势何速。

直须流入镜湖心，如遇平夷舟免覆。

垂杨覆阴沙岸高，将军唤渡多英豪。

中流击楫思祖逖。当清宇宙无辞劳。

饶鲁

饶鲁　远浦棹歌

片帆雨霁飞烟江，渔翁停棹歌沧浪。

一声歡乃山水绿，浪中惊起双鸳鸯。

双鸳鸯情一何美，同宿同飞在秋水。

不似人生苦别离，女嫁征夫男战死。

五湖烟景方纷争，闻歌顿欲思升平。

邻舟短笛应风响，落日淡淡波冥冥。

美人春词夸艳丽，皓齿朱唇楚腰细。

江楼富贵今如何，不似沧浪真趣味。

饶鲁

饶鲁　重湖夜月

昔闻放翁歌镜湖，船毛有酒船头书。

又闻鉴湖赐贺老，剡川一曲春风好。

番阳之东有重湖，风光与此真不殊。

澄波湛湛秋莹洁，碧月一片沈冰壶。

彩舟荡漾摇画桨。上下天光映虚幌。

踏歌捶鼓乐者谁，武陵樵客来湖上。

赋诗横槊何英雄，气概或夸前两翁。

我思此景劳梦寐，东望咄咄徒书空。

饶南强

饶南强　禅峰寺

禅山乔木饱苍烟，柿叶能来老郑虔。

楼阁暮寒风铁定，与僧分展对床眠。

饶师道

饶师道　游麻姑山

拂晓旌幢远访真，洞中和气一番新。

争迎谢守同游客，尽是方平旧会人。

山峭亭台多占月，地灵风物只知春。

清欢何必笙簧助，自有红泉碧涧邻。

饶奭

饶奭　送向综通判桂州

百粤封疆桂岭崇，□□□□□□口。

十城县弩争趋府，五管侯圭尽偃风。

饶廷直

饶廷直　夜游黄鹤楼遇道人

黄鹤楼前秋月寒，楼前江阔烟漫漫。

夜深人散万籁息，独对清影凭阑干。

一声长啸肃天宇，知是餐霞御风侣。

多生曾结香火缘，邂逅相逢意相语，

翛然洗尽朝市忙，直疑身在无何乡。

回看往事一破甑，下视举世俱亡羊。

嗟予局促犹轩冕，知是庐敖游未远。

饶延年

饶延年　无弦琴

月作金徽风作弦，清音不在指端传。

有时弹罢无生曲，露滴松梢鹤未眠。

饶炎

饶炎　示儿鲁

匡居终日只钦钦，一寸灵台万古心。

鹿洞象山前路在，频思寡过到而今。

饶子尚

饶子尚　逍遥峰访李觤不遇

叠嶂南奔似跃龙，逍遥楼畔识奇踪。

云根盘地三千丈，石徇参天第一峰。

岁久已知苍藓合，晓来常怪翠云封。

肩舆却过株槎路，曙色岚光隔几重。

仁宗

仁宗　景祐常祀二首

翕受骏命，震痓群方。

侑祀上帝，德厚流光。

仁宗

仁宗　景祐常祀二首

诞受灵符，笔基不业。

配享洁尊，永隆万弃。

仁宗

仁宗　景祐亲郊三圣并侑二首

千龄避运，三后在天。

嘉坛羔侑，亿万斯年。

仁宗

仁宗　景祐亲郊三圣并侑二首

皇基缔构，帝系灵长。

躬度攀发，子孙保昌。

仁宗

仁宗　元符亲郊五首

无为靡远，深厚广圻。

祭神恭在，弁冕兗衣。

粢盛岂美，明德声辉。

以祥以佑，非眇声析。

仁宗

仁宗　元符亲郊五首

神灵拥术，景从云随。

玉色温粹，天步舒迟。

周旋陟降，皇心肃祗。

千灵是保，百福攸宜。

仁宗

仁宗　元符亲郊五首

左手执籥，右手秉翟。

进旅退旅，万舞有奕。

仁宗

仁宗　元符亲郊五首

陟彼郊丘，大祀是承。

其豆孔庶，其香始升。

上帝时歆，以我齐明。

卒事而入，福禄来咸。

仁宗

仁宗　元符亲郊五首

声遗八尊，哭空二簋。

至祝至虔，穹祗贶祉。

仁宗

仁宗　政和亲郊三首

因山为高，爰陟其首。

玉趾躩如，在帝左右。

帝谓我王，予怀仁厚。

凑言顾之，永绥九有。

仁宗

仁宗　政和亲郊三首

于穆文宜，妙道九德。

默契灵心，笔基王迹。

避佑后人，垂裕罔极。

合食昭芳，孝思维则。

仁宗

仁宗　政和亲郊三首

于皇顺祖，积德累祥。

发源深厚，不耀其光。

基天明命，劂后克昌。

是孝是享，申锡无疆。

任安

任安　云湖山

云中丹井出天然，白石当年煮尚坚。

洗耳不留尘世事，松阴高居伴神仙。

任布

任布　句

田曹郎吏何多幸，亲见池中墨水生。

任大中

任大中　从清逸老人游西山夜宿翠岩联句

苍龙夭矫西北来，銮破明珠成碧岫。

何人驾空起楼阁，地灵不敢藏馀秀。

锁窗云重衣巾润，梳木风清肌骨透。

客来一夜与僧谈，气觉浩然充宇宙。

任大中

任大中　和祖无择题袁州东湖卢肇石

宜阳刺史才，祖择之维杰。

大旱雨一方，尽使焦枯活。

公退趣尚深，水石探其绝。

长江北岸林，唐有卢子发。

曾居此林下，高把簪组脱。

岁远成荒墟，佳名讵泯没。

有石数尺长，犹是旧时物。

况辱泥涂久，实在坚重节。

择之渡水见，力为心惨切。

万夫一呼聚，挠动雷声揭。

地险若驱来，岩谷俱震裂。

幽辅郡东河，脱得太华骨。

白玉漏纤纹，雨频为澡刷。

草蔓渐盘遶，柳绿密挥拂。

润恐欲迸泉，怪亦有奥穴。

安知无蛰龙，时见微云出。

几因牵夜吟，帘晓捲残月。

气暗逼人寒，蒙笼未若别。

烟重风扫开，独立势突兀。

苏武见单于，傲睨腰不折。

人皆画将归，予笔恨粗拙。

择之岂不贤，天涯避谗舌。

对此忧足忘，我观未甚悦。

不得见娲皇，愿天无破缺。

任大中

任大中　绝句

莫管流年一掷梭，花前对酒且高歌。

命中若有终须有，到底无时不奈何。

任大中

任大中　送永倅周茂叔还濂溪

君去何人最泪流，老翁身独宿南州。

随君不及秋来雁，直到潇湘水尽头。

任道

任道　游连山涌泉观次文与可韵

缭绕澄江面面山，使君来与吏民閒。

可堪归骑临晴陌，散尽游人夕照间。

任逢

任逢　钓鱼台

不慕渭水滨，岂借严陵境。

巨人留神迹，持竿钓月影。

任逢

任逢　句

纵无渭水周家望，合有严陵汉室光。

任伋

任伋　赋新繁周表权如诏亭

尽道君家教育深，义方高作霭儒林。

彩衣已是真郎贵，紫诏方旌昔日心。

鲤每趋庭惟独立，鹤常和子自鸣阴。

此之能事人方信，胜积籯中十万金。

任伋

任伋　句

榆钱莫买城南春，柳丝莫系城中人。

任伋

任伋　游安乐山

安乐溪上峰，万木森翠羽。

孤撑切天心，横拓压刊股。

气势西吞夷，光芒南定楚。

云泉出石窦，淋漓洒玉宇。

烟萝缠林梢，摇拽垂翠组。

任玠

任玠　句

春风天远望不尽。

任玠

任玠　题黄休复茅亭

聚散荣枯一梦中，西归亲友半成空。

唯馀大隐茅亭客，垂白论交有古风。

任琿

任琿　山居岁暮

读罢羲文先后天，萧然一室袅寒烟。

山中岁月那知得，但见梅花又一年。

任尽言

任尽言　句

切勿填河汉，须留洗甲兵。

任逵

任逵　和尧夫安乐窝中好打乖吟

安乐先生醉便歌，庄篇徒尔说焚和。

有名有守同应少，无事无求得最多。

胜处林泉供放适，清时风月助吟哦。

能抛忧责忘劳外，不纵逍遥更待何。

任三杰

任三杰　姜山

天风吹我登姜山，前岩后岩相封间。

已从积雨得深涧，更趁浮云同往还。

世外空青覆茅屋，屋外凉风吹紫竹。

挂冠何日赋归来，煮石篝灯洞中宿。

任生

任生　诗一首

玉皇殿前掌书仙，一染尘心谪九天。

莫怪浓香薰骨腻，霞衣曾惹御炉烟。

任斯

任斯　牡丹

日落帘垂春日长，懒晴天气牡丹香。

细看月面天然白，不必姚家宫样黄。

任随

任随　汉武

殊庭深恨隔仙曹，桂馆蜚廉事转劳。

银阙尚沈沧海阔。井幹空拂绛河高。

萯阳弋猎侵多稼，朔塞旌旗照不毛。

苦信凭虚王母说，东方三度窃蟠桃。

任随

任随　鹤

何年玉羽别昆丘，飞舞长亲十二楼。

警露夜窥瑶圃月，翔云高忆海天秋。

肯教渠略知遐寿，会向神区更远游。

正是溶溪烟水碧，好陪青凤饮澄流。

任随

任随　旧将

几年尘虜复征蛮，分阃功成两鬓斑。

新画仪形当汉阁，旧铭勋业在燕山。

龙泉照步文犀涩，马埒堆金骏足閒。

时泰无因问充国，晓窗风雪梦阳关。

任推官

任推官　句

南国冠儒林，年高便息心。

任希夷

任希夷　白鹭亭

江水悠悠淮水流，台城寂寂石城留。

凄凉白鹭洲头月，曾照前朝玉村秋。

任希夷

任希夷　白下亭

金銮殿下脱靴去，白下门东索酒尝。

一自青山冥漠后，何人来道柳花香。

任希夷

任希夷　宝钟院

九江渊轮彭蠡东，江汶上下悬石钟。

洪炉大冶见奇怪，千仞硉砵云涛冲。

旁罗簨虡万石从，侧立跂行势飞动。

螭蟠蛇结增层岩，神剜鬼划森幽洞。

有如万钧陈未央，猛兽怒翅将腾骧。

岂同九耳丰山上，欲鸣犹待天雨霜。

南音函胡北清越，未许人人尽幽绝。

小声镗韔大噌{左口右宏}，留与坡仙泛明月。

长风巨浪相吐吞，金镛自奏天然声。

非雷非霆中清浊，龙渊蛟窟惊铿鍧。

献子歌钟景无射，千载寥寥声寂寂。

此石长留天地间，海若冯夷能拊击。

任希夷

任希夷　城东怀古

谢安游处犹留墅，李白吟边亦有亭。

两地东山春寂寂，至今白下柳青青。

任希夷

任希夷　垂丝海棠

宛转风前不自持，妖娆微傅淡胭脂。

花如剪彩层层见，枝似轻丝袅袅垂。

任希夷

任希夷　德寿宫即事六首

金爵觚棱晓色开，三朝喜气一时囘。

圣人先御红鸾扇，天子龙舆万骑来。

任希夷

任希夷　德寿宫即事六首

霜晓君王出问安，宝香随辇护朝寒。

五云深处三宫宴，九奏声中二圣欢。

任希夷

任希夷　德寿宫即事六首

宴归还驾七香车，一夕天开六出花。

瑞色先凝紫宸殿，人光重到玉皇家。

任希夷

任希夷　德寿宫即事六首

慈福修龄八十春，微阳才动宝书新。

天家庆事古无有，奕叶重光似显仁。

任希夷

任希夷　德寿宫即事六首

万年觞举庆重华，百辟需云始拜嘉。

寿宴开时先雪宴，天共舞罢带宫花。

任希夷

任希夷　德寿宫即事六首

直前论奏极精神，柱下霜髯侍从臣。

归美意中规谏切，华对人是颍封人。

任希夷

任希夷　读壬子以前诗

一览欲销忧，万感纷如昨。

兰萱新去丛，棠□无留萼。

哀哉谁与言，泪雨九河落。

任希夷

任希夷　凤凰台

只为羊车峦靓妆，会皇合殿烛无光。

宫中不解嫁鹦鹉，台上安能来凤凰。

任希夷

任希夷　付二郎

望前一日正芳春，我祖当年庆诞辰。

栾叶有孙同此日，吾门他日宠光新。

任希夷

任希夷　赴御宴

新元六日三陪宴，黼扆前头御榻横。

紫袖旁阑宣乐节，金貂当殿赐杯行。

四夷来致三呼祝，万舞驭同九奏声。

谬忝词臣无补报，丰年惟愿稼如京。

任希夷

任希夷　赋梅下小池

眼见梅花照玉堂，只今浓绿覆宫墙。

樛枝偃盖云千叠，下荫清池玉一方。

任希夷

任希夷　观连江林宰诗卷有怀赵紫芝

小小吟哦不足云，更怜蛙蚓漫纷纷。

紫芝一去斋房后，谁忆青山空白云。

任希夷

任希夷　海棠

海棠花上问春归，岂料春风雪满枝。

应为红妆太妖艳，故施微粉着胭姻。

任希夷

任希夷　海棠二首

山碧花尤好，径长人自闲。

锦围春照耀，红雨暮阑斑。

任希夷

任希夷　海棠二首

红妆翠袖一番新，又向园林作好春。

却笔华清夸睡足，只今罗袜久无尘。

任希夷

任希夷　荷花

翠盖佳人临水立，寂寞雨中相对泣。

漫泉浮出玉肌寒，檀娄不施香汗湿。

一阵风来碧涩翻，珍珠零落难收拾。

任希夷

任希夷　后省紫薇花

清晓开轩俯凤池，小山经雨石增辉。

琉璃叶底珊瑚干，立出池边是紫薇。

任希夷

任希夷　湖口县斋即事

门直九江水，人闲五柳家。

晓看沙上雾，暮对淮南霞。

几席堕山影，轩窗临浪花。

悠悠寄食客，坐愁霜鬓华。

任希夷

任希夷　扈从朝献四首

齐宿连宵凤掖西，才交五鼓著朝衣。

明当接盏天兴殿，免从金与入殿帏。

任希夷

任希夷　扈从朝献四首

夕郎同列升金殿，分立虚皇宝座前。

天子参神来缛位，侍臣夹跪御炉边。

任希夷

任希夷　扈从朝献四首

扈从齐宫每赐茶，玉瓯常沦建溪芽。

今朝值雨传宣免，只向阶前侍翠华。

任希夷

任希夷　扈从朝献四首

礼官前导赭黄袍，陟降灵宫九陛高。

二十七筵俱再拜，精虔不惮圣躬劳。

任希夷

任希夷　花

今年轻作东风客，秋紫愁红满故园。

邂逅妖娆成一笑，待归端有几枝存。

任希夷

任希夷　假面铺

圣朝久变文身俗，四海谁非革面人。

此他胡为名未改，犹胜酬伪必言真。

任希夷

任希夷　检院即事

禁路风清飞蚤鸦，官卑难望紫宸衙。

了无公事鉤帘坐，一本冬青落细花。

任希夷

任希夷　郊祀庆成三首

紫坛熙事乐高张，天胙皇家福简穰。

六奏声中来象物，万灯明处望龙章。

星珠月璧清宵丽，风马云车碧落翔。

屡有诏书崇简约，只将诚意动苍苍。

任希夷

任希夷　郊祀庆成三首

温温和气袭龙斿，薄晚轻云忽便收。

穆若清躬升午陛，烂然华月满圆丘。

烛光不动风前影，星彩交辉冕上旒。

拜贶益恭形圣语，卜年增永禄增遒。

任希夷

任希夷　郊祀庆成三首

广乐锵鸣列炬燃，礼成犹想吉初蠲。

鸳班夜贺天颜喜，宝仗朝囘物采鲜。

万姓竦瞻双凤阙，一封飞下九重天。

乾坤清晏难声满，今次郊禋尽胜前。

任希夷

任希夷　郊坛斋宫七首

郊禋从昔重升中，八陛崇尊典礼隆。

圣主寅恭先事举，云阳新筑望祠宫。

任希夷

任希夷　郊坛斋宫七首

上林日射苍龙阙，九陌风清野马尘。

恰似楼台临渭水，未饶桃李满天津。

任希夷

任希夷　郊坛斋宫七首

玉津宏建中兴初，禁粃风光胜两都。

惭愧逢辰瞻蠖沪，却民归老卧弌{外广内稣}

任希夷

任希夷　郊坛斋宫七首

荣路辉辉日月依，云霄奕奕孔鸾飞。

辅臣对罢升金殿，日日丝绚侍衮衣。

任希夷

任希夷　郊坛斋宫七首

当日金阶白玉堂，不知春事到垂杨。

休惊冉冉花飞片，正爱青于麦耀芒。

任希夷

任希夷　郊坛斋宫七首

帝籍傍连蚕馆桑，禁林乔木书阴凉。

却从谢愉临江阁，中有通衢夹苑墙。

任希夷

任希夷　郊坛斋宫七首

汉苑空传承露盘，不闻临幸又春残。

吾君薛俭前无比，只向郊祠响玉銮。

任希夷

任希夷　接盏天兴殿

遥望黄袍赭色鲜，微臣先已立钧天。

褥帝跪接金杯酒，衣上浓熏宝篆烟。

阊阖才囘红曲盖，琐扉亟骤锦鞍鞯。

今晨特为君王霁，羽仗方停又沛然。

任希夷

任希夷　句

二三疏竹夏无暑，一两残僧书掩门。

任希夷

任希夷　句

绿柳阴中狮子巷，白平亭畔骆驼桥。

任希夷

任希夷　聚景园宴集

晚排阊阖披云雾，身蹑仙踪游禁宇。

始知天上自清凉，不信人间有炎暑。

庭前青松笙竽声，望处红蕖锦绣云。

月卿领客意缱绻，冰盘照坐光缤纷。

薰堂尽地蒲葵扇，瑶阶细展桃枝簟。

加笾新采波上菱，如珠更剥盘中芡。

老罢惭地翰墨功，臭味喜入芝兰丛。

二妙不偕阿凤至，四老但许商山同。

明当入直须随仗，夕阳未下催归桨。

重城街鼓已冬冬。举头桂魄层霄上。

任希夷

任希夷　礼闱奏号毕呈天官侍郎

奉诏程文阅四旬，纷来万卷日横陈。

怜渠灯火勤三岁，恼我帘帷度一春。

胜日莺花辜乐事，它年桃李识何人。

遥知吏部寻春偏，红紫芳菲得句新。

任希夷

任希夷　莲

五月荷池未见花，但擎馀盖碧参差。

何人唤起凌波步，要见晨妆出晓霞。

任希夷

任希夷　绿萼梅二首

绿趺黄蕊衬瑶华，霜雪林中自一家。

最好月寒迷粉素，翠钿依红独横斜。

任希夷

任希夷　绿萼梅二首

萼绿华堂艮岳东，梅花万数绕离宫。

宣和旧事无人记，粉面含凄向朔风。

任希夷

任希夷　毛诗

三百诗删麟笔前，周家积累瓞锦锦。

须知正始基王化，只在关雎第一篇。

任希夷

任希夷　明堂庆成五首

国重明禋预戒期，九筵宏敞肃宗祈。

阶前万旅皆花帽，庭下千官尽绛衣。

三日斋心严殿宿，一声清跸响帘帏。

圣躬靡恃皇天眷，夙夜寅恭但畏威。

任希夷

任希夷　明堂庆成五首

芝房羽驾备通宵，昧爽天兴辇路遥。

原庙出游卑汉祀，太清先献踵唐朝。

冕旒穆穆升前殿，钟石锵锵达九霄。

谬忝侍臣分奏告，嘉觞肃荐偏宗祧。

任希夷

任希夷　明堂庆成五首

合宫三岁缛仪收，太室先期肇自周。

玉瓒黄流躬裸宗，大圭玄冕荐嘉羞。

灵台毕举三千礼，銮路安行十二斿。

导从支归斋殿去，诘朝牡璧对天休。

任希夷

任希夷　明堂庆成五首

仲辛肆事展明堂，磬管锵鸣更令芳。

苍璧肃阵勤圣主，二觞嘉荐属认皇。

云车天上纷纷下，月鉴庭中穆穆光。

八举亲祠俱响答，吾皇诚意感穹他。

任希夷

任希夷　明堂庆成五首

紫宸朝罢御端门，天宇澄清景气温。

丹凤楼中黄繖立，金鸡竿上彩旗翻。

万人耸听风雷号，四海均沾雨露恩。

须信卑宫勤肆祀，君王本意在元元。

任希夷

任希夷　牡丹

沉香亭北露华春，曾识霓裳第一人。

千载不归罗袜梦，绿枝红艳只如新。

任希夷

任希夷　南朝故迹惟天禧凤凰台鹿苑郗氏窟为最久

有泉何取台仪凤，事佛空教后作蛇。

狐穴蚁巢零落尽，却能留此梵王家。

任希夷

任希夷　盘沙行

钱塘江狭沙成路，潮水来时人欲渡。

沙随浪没未容知，人恐潮回且争去。

仓皇竞同峰虮奔，只尺真恐蛟鼍怒。

狂风一作浪如屋，可怜有时迫昏暮。

长江渺渺前无航，平沙茫茫绝归处。

几人到此不复反，海水西来更东注。

君不见祖龙英雄吞九州，临此江波尚怀惧，

济川舟楫果何人，莫说稻穰与芒履。

庞公今为鹿门行。将归更作盘沙赋。

我衰绝望钓连鳌，三复君诗返予步。

任希夷

任希夷　青溪

蛾眉流落碧流中，走马来时事已空。

此日不能留妲己，他年谁敢忆高公。

任希夷

任希夷　青溪

青溪不见丽华留，遗恨空馀故国羞。

璧月只应明结绮，春风只不上迷楼。

任希夷

任希夷　青溪

闭门忽忆东风面，步向表溪绕碧湾。

淡白深红了无迹，绿杨烟外一钟山。

任希夷

任希夷　请御明堂斋殿

肇举明禋预戒期，请临斋殿御帘帷。

廊头万旅皆花帽，殿下千官尽绛衣。

玉略时严三岁礼，庆霄遥望五云飞。

小臣头白供笾豆，亲见虞廷览德辉。

任希夷

任希夷　人间

人间无处着东风，万紫千红扫地空。

寂寞园林晴日永，柳花零落绿荫中。

任希夷

任希夷　赏桂

人间植物月中根，碧树分敷散宝熏。

自是庄严等金粟，不将妖艳比红裙。

任希夷

任希夷　赏桂

金英翠叶庇灵根，吹作清秋宝篆熏。

四客对花飞玉斝，八眉和叶舞红裾。

任希夷

任希夷　上寿大宴二首

时年玉瑞下层霄，今日瑶池顶祝尧。

负扆当阳天子坐，称觞颛面宰臣朝。

九重陛下听鸣跸，万岁山前看舞韶。

持橐五人沾镐饮，独怜蒲柳望秋凋。

任希夷

任希夷　上寿大宴二首

盯晴宝殿转春风，潋滟金卮酒色浓。

百戏丛中呈雾豹，万花深处仰云龙。

笙簧对御吴三弄，鼓吹成行叠几重。

误落谬令陪翰苑，小臣何以寓形容。

任希夷

任希夷　摄鼓院

分曹正在壁门东，兼假犹惭两院通。

谏鼓无声谁讼枉，匦函有疏为平戎。

柳分御路晓烟碧，花绕宫墙初日红。

退食心间了无补，西风吹影鬓如蓬。

任希夷

任希夷　石头城

石头只解着王苏，漫说夷吾计亦疏。

尽使西风能举扇，可堪重见伯仁书。

任希夷

任希夷　寿丞相

春到三旬物物鲜，桃花如锦柳如绵。

千春乐事生中旦，长占中和一日前。

任希夷

任希夷　寿丞相

何许生贤踵世官，十洲风物四明山。

股肱光辅唐虞际，衮绣亲传父子间。

任希夷

任希夷　寿丞相

秉轴持衡岁五周，从今千载国同休。

汾阳谩校中书考，安得如公尚黑头。

任希夷

任希夷　书故三司副使陈公诗轴后

如彼泉流必有源，陈家诗律自专门。

后山得法因监铁，不减唐朝杜审言。

任希夷

任希夷　宿直

金门攒点鼓初停，禁柝犹传第四声。

不省人间一回夜，如何天上两般更。

收生持被苦无寐，圣主求衣率未明。

惭愧论思真忝窃，何时边徼尽销兵。

任希夷

任希夷　台城

隋家耕垄偏陈宫，留得钟山蒋郡东。

只怕东南分王气，那知零落锦帆风。

任希夷

任希夷　太乙宫迎驾

侵夕犹烦雨洒尘，銮舆才御霁不分。

龙颜喜动双黄繖，花帽装成五采云。

清跸一声天下喜，箫诏九奏世间闻。

侍臣扈从沾天宴，亲举尧觞更一欣。

任希夷

任希夷　题蓝道人画梅诗轴

湖海知君岁月多，欲寻笙鹤问烟萝。

相逢一笑江南陌，听彻丝桐听踏歌。

任希夷

任希夷　题蓝道人画梅诗轴

我家樵水东边住，手种寒梢一万栽。

客路十年清梦断，谁将疏影巷中来。

任希夷

任希夷　题谢氏山居

风流谁自谢家安，不爱苍生只爱闲。

今日云孙仍不恶，一间茅屋尚东山。

任希夷

任希夷　题义亭铺

昨侍吾翁一再经，眼中历历短长亭。

五年人事随陵谷，今夕重来泪雨零。

任希夷

任希夷　同刘武子孙李和游钟山和刘武子韵

有客新从蜀道不，共招北隐步松间。

何人写出秋风句，付与淮南大小山。

任希夷

任希夷　闻橹声

屡督篙师趁月明，忽忽灯火过临平。

兼程不敢稽王事，坐听邻舟伊轧声。

任希夷

任希夷　乌衣巷

关车暇日劳挥尘，玉树春风自满庭。

欲问乌衣旧时事，静无秋燕有秋萤。

任希夷

任希夷　五日东宫赐酒肴

重来六泛菖蒲酒，储禁黄封岁岁攽。

遥想三宫天上宴，肯分馀沥到人间。

任希夷

任希夷　小亭

幅巾清晓入西园，春动园林物物鲜，

却想小亭才日出，海棠花发麝香眠。

任希夷

任希夷　谢和崇阳旧诗

若效飞凫客，多惭击剑仙。

闲吟五字句，近得故人编。

方愧雷门鼓，俄挥草圣烟。

侍郎诗思敏，百斛似泉渊。

任希夷

任希夷　行宫口号二首

绛阙前头天阙横，春烟收尽两峰青。

中流淮水成河汉，旁列钟山作御屏。

任希夷

任希夷　行宫口号二首

新青染偏金堤柳，废绿羞开玉树花。

今代离宫呈气象，六朝荒址满桑麻。

任希夷

任希夷　宴玉津园江楼七首

风静潮痕减，江空夕照多。

星星波上艇，隐隐岸边莎。

任希夷

任希夷　宴玉津园江楼七首

风光连北阙，景物傍西湖。

禁粃涛江上，兹楼天下无。

任希夷

任希夷　宴玉津园江楼七首

虚斋留御榻，小径近层岩。

再拜观奎画，浑疑侍玉阶。

任希夷

任希夷　宴玉津园江楼七首

参天宫柏翠，布地禁花红。

台沼如文囿，规摹有汴风。

任希夷

任希夷　宴玉津园江楼七首

浙江天阙下，婆恶祖龙知。

在汉如西渭，於周比右伊。

任希夷

任希夷　宴玉津园江楼七首

翼翼瞻斋殿，深严步苑廊。

三人俱汉杰，一老玷周行。

任希夷

任希夷　宴玉津园江楼七首

柳花驰道雪，樱子上林红。

留得青春住，从教白发翁。

任希夷

任希夷　杨柳

嫋嫋吴兴柳满城，春光浓处白苹亭。

平时金缕黄尤浅，看得枝枝叶叶青。

任希夷

任希夷　野花

野径风来阵阵香，名花未省植何方。

却思一卉何能尔，应是春原集众芳。

任希夷

任希夷　遗安堂

苴茅动龚胜，屠书恐王蠋。

二君夭天年，千载欢莫赎。

今代史伯存，危行光往躅。

繄昔开禧年，狂童叛吾蜀。

非招讵肯往，全身不受辱。

平林萃群号，高飞独黄鹄。

屹如中流柱，炯若昆山玉，

元气赖以存，馀风厉颓俗。

平生慕庞公，以安贻嗣续。

岂为万钟加，居然一丘足。

晚山云自归，春风草还绿。

代谢纷吾前，灵台独无欲。

一从身落南，先庐蜀江曲。

中间乱离瘼，几人惠文触。

烂额皆论功，考槃终不告，

临风一长谣，白驹在空谷。

任希夷

任希夷　游水乐洞诗

万舞列帝所，九韶奏虞庭。

群公日拱北，星斗光荧荧。

兹辰适休沐，联骑来郊坰。

爱此一泓玉，中有太古声。

细响叶宫祉，大半希咸茎。

自然天籁鸣，独行幽耳听。

镇以潜虬灵，卫以石兽狞。

佳哉乐兹游，驭言举彼觥。

谁欤昔经始，今已归明廷。

巨丽所未睹，幻眇真难句。

健笔哦五字，当代推善鸣。

清幽极模写，细读令人醒。

任希夷

任希夷　游陶仙观林公辨诗

偶来殊恨酒尊空，只有青山对秃翁。

细把故人诗卷读，却疑谈笑在闽中。

任希夷

任希夷　游陶仙观林公辨诗

木落同高八月天，山荒屋老意萧然。

道人香火但灰冷，何处如今更有仙。

任希夷

任希夷　与毛茶干赵司法游东湖四首

野迥尘襟豁，湖平望眼宽。

山蹊新雪涧，木叶半霜乾。

岁晚成三友，清游集四难。

乐哉忘尔汝，臭味本芝兰。

任希夷

任希夷　与毛茶干赵司法游东湖四首

湖晓冰澌结，江寒烟霭收。

喜陪谢公屐，疑花李膺舟。

醉袖翩翩举，词源衮衮流。

举酣思夜猎，不用设羋罘。

任希夷

任希夷　与毛茶干赵司法游东湖四首

才隽真龙种，官闲似马曹。

班扬趋后胜，李杜漫残膏。

阿阁宜巢凤，词林合跨鳌。

未应久留滞，湖海只诗豪。

任希夷

任希夷　与毛茶干赵司法游东湖四首

颖出三十客，今趋万里程。

才高官未称，词与笔俱精。

珠玉忘形秽，江山共眼明。

萌嫌巴蜀远，扬马各文鸣。

任希夷

任希夷　元日班贺

百华照晓岁更初，黼座当中列辟趋。

舞蹈三回严赞唱，虔恭百拜听传呼。

麾旗簇仗朝仪肃，韎韐班庭远意孚。

元会五逢叨侍从，欲陈嘉颂愧才粗。

任希夷

任希夷　赠卜者丁生

谁识辽东丁令威，眼看世事熟兴衰。

百年判我天休问，一笑相逢酒共持。

任希夷

任希夷　植芙蓉有怀

为爱秋花霜后红，故栽千树待西风。

却民少日拊头语，泪落花前鬓影髼。

任希夷

任希夷　中汗西湖之集斯远有诗辄奉同游一笑

志士不厌朝市喧，幽人终爱山林静。

一生遑遑为斗食，匪石有怀徒炯沿。

今朝结客来西湖，悠然会心尘虑屏。

珠宫贝阙同天游，阆风玄圃非人境。

留连山色即传觞，眷恋柳阴还击艇。

诸公湖海气不除，万里昂昂羽毛整。

岂但笑语同如嬉，正须乐石相箴警。

东坡仙去今几时，寥落风烟谁与领。

浪言夏日如许长，乐哉未央等俄顷。

不堪归骑催入关，清梦犹应在云岭。

任希夷

任希夷　钟山

城如虎踞来擒虎，山号盘龙属卧龙。

天险不能回运去，地灵元自要人雄。

任希夷

任希夷　钟山春游

青楼醽醲客中圣，碧苑韋韆人半仙。

春满江南佳丽地，绿杨芳草思娟娟。

任希夷

任希夷　钟山春游

柳边淮水一般绿，花底钟山分外青。

闲趁游丝不行远，夕阳才过已疏星。

任希夷

任希夷　仲一第梅花一绝并简丘玉父

粲粲霜林白玉围，谁将红糁乱青枝。

天怜粉面太孤绝，故遣施未出一奇。

任希夷

任希夷　重五出都门后一日效乐府作

沧江丽晴晖，扬铃出王畿。

双阙望中远，片帆波上飞。

殷雷车马隔，遏云歌史希。

归东水浩浩，拱北心依依。

难云周行寘，犹恨天颜违。

年华易婉晚，何日当旋归。

任希夷

任希夷　重五日出都门诗

客路逢重五，吾年已半百。

颜羞彩楼红，鬓与香蒲白。

功名来何时，岁月等虚掷。

常於沐芳辰，每念怀沙客。

今年拜大恩，列邸缀朝迹。

趋班犹须时，俶载且行役。

徊徨金闺辞，咫尺青门隔。

短棹泛涛江，清觞欢祖席。

后期邈岁年，宾言在朝夕。

将扶鹤发来，须徐幸毋迫。

任希夷

任希夷　竹

数十琅玕足辟尘，何须千亩比封君。

一从清士心相许，眼看浮花薄似云。

任希夷

任希夷　竹

挺挺霜中节，沉沉日下阴。

试裁苍玉管，吹作紫鸾音。

任希夷

任希夷　左右史待班二首

虎旅分行铁作檛，殿前拜舞一声哗。

辅臣对罢无公事，日照金铺扇影斜。

任希夷

任希夷　左右史待班二首

阊阖新开露气清，举鞭联骑入随明。

丝絧同傍瑶墀立，广殿前瞻御榻横。

任续

任续　赋玩珠岩

山林自空闃，游人事幽讨。

岫{左山右晃}与云关。来迹可堪扫。

艮维矗孤峰，玉簪倚天杪。

桂水琉璃碧，洄洑下萦绕。

豦豣岩穴深，虬龙双夭矫。

坤倪露幽秘，造化殚奇巧。

胜概畜眼无，何方觅蓬岛。

悠悠世俗情，是非苦胶扰。

水中蟹何罪，徒劳愠心悄。

人厄困无妄，砾石埋深窈。

风月几年恨，山光惨萝茑。

星郎太岳孙，长城隐南表。

戎旃整且暇，高情恣登眺。

郊坰拥小队，一见颜色愀。

旧观俄顷复，洞户天重晓。

伤心日月乃，人世几番老。

山川不相似，岁久依然好。

吕岩标强名，往事人能道。

孟公谩惊座，子夏冠非小。

桃符录余庆，邲战城濮兆。

冥数今乃验，常情定谁考。

哦诗纪贞石，聊侑芳尊醥。

任续

任续　彭思王庙

背仙眠兮芳洲，荡两浆兮碧流。

陟崔嵬兮拜神宫，跨汗漫兮俯文虹。

浩唱兮击彭丝，阳阿兮屡舞。

降神焚兮百和，尊瑶觞兮绿醑。

九关辟兮杳云旗，回风下兮帝子来。

周览兮故国，我与民兮相思。

灵容兮有穆，笑灿然兮扁祥。

风雨昫时兮岁事丰，厉鬼回兮毕方逐。

包洞庭兮二江，抜崇山兮五岳。

扬灵兮报祀，与山川兮长久。

任约

任约　巴州西龛

门径森寒柏，小桥穿□□。

澄江朱槛北，晚照碧岩□。

修架清泉逗，高楠邃□□。

虚廊面青壁，危栈跨□□。

绝顶舒平席，遥峰□□□。

□□俯星斗，襟袂□□□。

□□春膏浃，□□□□迷。

岭猿□谷

任约

任约　阆州

尘外分明一锦屏，南楼相对竞峥嵘。

却缘造化生来别，不信丹青画得成。

任诏

任诏　冰井

驱车出东门，弭节访冰井。

寺古栋宇倾，碑折苔藓屏。

源泉池中生，莹净可监影。

命僧旋汲之，入口胜霜冷。

试烹白云茶，碗面雪花映。

清冷涤烦襟，润泽荣瓶绠。

可以濯我缨，悠然脱尘境。

任郑

任郑　榴皮题壁

榴皮不见烟火语，雋咏坡仙三和馀。

从此留芳应未歇，斓斑藓壁可无书。

任拙斋

任拙斋　荼醾

一年春事到荼醾，香雪纷纷又扑衣。

尽把檀心好看取，与留春住莫教归。

荣倪

荣倪　答苏后湖

草庐卜筑小如巢，翠竹离离槛外交。

邻米乞来分鹤饱，医书编就借僧钞。

经年闭户穷幽讨，晴日携筇出近郊。

为问练湖高隐地，可容杯水泛堂坳。

荣倪

荣倪　句

多谢喧喧雀，时来破寂寥。

荣咨道

荣咨道　咏邛江

平生林壑性，客宦久羁束。

得麾邛江隈，虽远惬所欲。

云水远重城，青山长在目。

如禅师

如禅师　答嵩禅师

道契平生更有谁，闲卿于我最心知。

当初未欲成相别，恐误同参一首诗。

阮南溪

阮南溪　梨花

缤纷紫雪浮须细，冷淡清姿夺玉光。

刚笑何郎曾傅粉，绝怜荀令爱薰香。

阮思道

阮思道　送崇教大师回天台

碧云高价彻天涯，珪璧清无一点瑕。

双阙再承新雨露，三吴重赏旧烟霞。

水轩散味朝贤句，松院分尝御府茶。

闻说赤城终未见，画图何日寄京华。

阮思道

阮思道　题义门胡氏华林书院

北阙重旌表，西斋盛讨论。

高阳旬爽里，通德郑玄门。

选胜开松院，凭幽敞竹轩。

灵泉飞洞壑，花树蔽郊原。

露滴栖松鹤，风传隔岭猿。

庭兰香醉步，山月冷吟魂。

客爱情尘虑，僧怜避俗喧。

几时清赏花，啸咏与琴樽。

阮委心

阮委心　赠卷稼田

非稼亦非田，生香萃简编。

所耕皆实地，何虑不丰年。

华秀充诸己，收藏乐此天。

揠苗求助长，毋若宋人然。

阮文卿

阮文卿　寿赵仙尉

君不见苕溪有山号浮玉，降神储瑞皆天族。

又不见苕溪有水名水晶，地灵人杰尽维城。

苕溪山川称第一，孕秀梅仙尤杰出。

我来席上揖清风，义气相与吞长虹。

见人须见大丈夫，纵是封侯亦不如。

周官一卷长生录，未必人间有此书。

功名一入英雄手，彩棒暂持出浙右。

摧寻抉隐李开府，夜月花村无吠狗。

凛凛英风凌四豪，一同谁敢犯秋毫。

不惟握发勤延士，又且官清马骨高。

书生惯作无毡客，负箧南归居最仄。

何怜踪迹苦奔驰，俾近渊明时请益。

马走暂停憩县斋，晨昏黄奶仍相陪。

不觇王母蟠桃结，隔墙无得献金杯。

欣逢子月阳来复，一天佳气回寒谷。

蓂生九叶庆垂弧，佥将瑞应长庚宿。

绿衣槐简舞蹁跹，重拜萱堂王母仙。

瑶池新革偷桃令，有子今如曼倩贤。

不祝算如龟与鹤，愿君早施江夏略，

扫除膻秽□神京，长与长生同寿乐。

不祝禄如山与丘，愿君爵冠朱虚侯。

今归且定郏鄏鼎，长使卜世过成周。

阮秀实

阮秀实　景灵宫恭谢驾回丞相以下皆簪花

宫花密映帽檐新，误蝶疑蜂逐去尘。

自是近臣偏得赐，绣鞍扶上不胜春。

阮秀实

阮秀实　孟享仰瞻圣驾

紫烟敛翠碧天长，柳阴旌旗午尚霜。

一朵彩云擎瑞日，光华尽在舜衣裳。

阮逸

阮逸　和范公同章推官登承天寺竹阁

竹石寒相倚，云窗晓共开。

闲身方外去，幽意静中来。

坠响风随箨，移阴日上苔。

迟留秋更夜，待月露盈杯。

阮逸

阮逸　句

易立泰山石，难枯上林柳。

阮阅

阮阅　便县怀古

兔葵燕麦撼春风，废址颓垣古县封。

聚落已迁江上去，隔林已旧雨三峰。

阮阅

阮阅　禅慧寺

老僧搘竹面如灰，门闭寒云冷不开。

车马纷纷多少客，端知不是爱山来。

阮阅

阮阅　郴江百咏并序　白虎城

楚人未筑上游城，千古冤声尚未平。

雉堞已然无石虎，不知何用昔时名。

阮阅

阮阅　郴江百咏并序　白莲亭

石甽方池种白莲，庵僧欲绍远公禅。

文皮麈尾来游处，谁似庐山十八贤。

阮阅

阮阅　郴江百咏并序　白鹿岩

风驭云轩鹤羽轻，野麋常此望霓旌。

当时岩下藏身处，依旧春来草自生。

阮阅

阮阅　郴江百咏并序　百丈山

萦迂鸟道少人通，只有豺狼夜过踪。

自衒崚嶒逾百丈，安知七十二高峰。

阮阅

阮阅　郴江百咏并序　北湖亭

檐楹山影水光中，携酒来时伴钓翁。

四岸烟云芳草绿，一栏风雨落花红。

阮阅

阮阅　郴江百咏并序　北园

一坞春风北苑芽，满川流水武陵花。

溪东旧观仙人宅，城内高楼刺史家。

阮阅

阮阅　郴江百咏并序　碧虚亭

筇竹枝弯屐齿摇，登临身觉在烟霄。

千峰险似三川峡，一水深如八月潮。

阮阅

阮阅　郴江百咏并序　蔡伦宅

竹简韦编写六经，不知何用捣枯藤。

自从杵臼深藏后，采楮舂桑事已更。

阮阅

阮阅　郴江百咏并序　藏春亭

百紫千红一径深，舉脂为地粉为林。

有人来问春何在，向道花间无处寻。

阮阅

阮阅　郴江百咏并序　茶山寺

莽草寒芦事不经，八峰深在乱云层。

只因一句鹅湖谶，直至于今有此称。

阮阅

阮阅　郴江百咏并序　潮井

朔月盈亏已可疑，随泉上下更难知。

钱塘江在吴山外，谁见来时与落时。

阮阅

阮阅　郴江百咏并序　郴江

不分涓滴溉田畴，只有重滩碍巨舟。

险似瞿塘并赣水，岂能如鉴泻清流。

阮阅

阮阅　郴江百咏并序　郴江口

扁舟斗转急如飞，对此令人忆退之。

不但郴江有佳句，叉鱼祷雨尽留诗。

阮阅

阮阅　郴江百咏并序　成仙观

仙去寥寥几百春，隐大依旧在湖濒。

枝头禽语人难会，石上骡踪事已陈。

阮阅

阮阅　郴江百咏并序　崇德河

楚俗声音误最多，近来方证桂门讹。

分明流向郴人道，此水今名崇德河。

阮阅

阮阅　郴江百咏并序　崇毅寺

城外招提竹隐门，更无一点利名尘。

蒲团纸帐松窗下，却有安禅藏卷人。

阮阅

阮阅　郴江百咏并序　雕玉山

{倍亻换山}嵝崎岖面碧霄，何曾温润似琼瑶。

一堆顽石彬江上，纵有昆刀不可雕。

阮阅

阮阅　郴江百咏并序　东楼

危城雉堞对东山，谁创高楼十二栏。

独鹤不来松已老，春风动处日三竿。

阮阅

阮阅　郴江百咏并序　东山

藜杖芒鞋过水东，红裙寂寞酒樽空。

郡人见我应相笑，不似山公与谢公。

阮阅

阮阅　郴江百咏并序　东山寺

竹外长桥过水西，林中钟磬旧禅扉。

筇迎残月僧包去，帆背斜阳客艇归。

阮阅

阮阅　郴江百咏并序　东园

芳春阁外茂林中，池上新桥路径通。

谁种松篁藏古意，我栽花李引春风。

阮阅

阮阅　郴江百咏并序　兜率岩

泉如铅汞流丹灶，石似珊瑚出海涛。

不会当时融结意，区区虽巧亦何劳。

阮阅

阮阅　郴江百咏并序　飞仙桥

櫃中飞出过辽天，楼上归来又几年。

云物已閒松已老，芝田依旧在桥边。

阮阅

阮阅　郴江百咏并序　俯春亭

城上危亭可摘云，四边山色翠为邻。

下窥城郭无余蕴，草色花光尽是春。

阮阅

阮阅　郴江百咏并序　孤山

瘴山蛮岭斗嵯峨，高可跻登不可磨。

万岫千岩皆阘茸，一峰孤秀不如多。

阮阅

阮阅　郴江百咏并序　桄榔山

休言鸟道与羊肠，鸟道羊肠不可方。

却喜年年种黣麦，山中不用有桄榔。

阮阅

阮阅　郴江百咏并序　龟峰铺

山似龟形古戍西，路人到此欲稽疑。

刳肠鑽灼犹难信，顽石何缘解有如。

阮阅

阮阅　郴江百咏并序　桂门关

恶名辩正可无疑，已有金华学士题。

寄语往来荆广客，鬼门关在郁林西。

阮阅

阮阅　郴江百咏并序　寒泉

春欲为霜夏欲冰，一山寒气逼人清。

应知炎冷难同处，甘与汤泉各自生。

阮阅

阮阅　郴江百咏并序　湖亭

城外高堂俯碧湾，山如螺黛水如环。

有时鼓棹来寻胜，直到斜阳未欲不。

阮阅

阮阅　郴江百咏并序　话石

人世哓哓已不根，更堪顽石亦纷纷。

何如缄口藏长舌，道路如今已厌闻。

阮阅

阮阅　郴江百咏并序　黄相山

东带连山接五羊，西分郴水下三湘。

路人到此休南去，岭外千峰尽瘴乡。

阮阅

阮阅　郴江百咏并序　辉松台

灵寿峰前路有苔，松门依旧对山开。

幽人野叟寻僧至，时有辉辉大旆来。

阮阅

阮阅　郴江百咏并序　会胜寺

灵寿山前古梵宫，粥鱼斋鼓白云中。

衲僧若会蒙泉意，竟与曹溪一径通。

阮阅

阮阅　郴江百咏并序　剑泉

大阿气在斗牛边，报惠论雠世有仙。

黥贼东来携败铁，地灵安肯为生泉。

阮阅

阮阅　郴江百咏并序　景星观

圣世休祥见景星，曾闻瑞日庆云生。

羽人中夜来朝斗，透过松梢一点明。

阮阅

阮阅　郴江百咏并序　久留冈

颍人间欲问郴人，卫飒如何似寇恂。

只恐当时遮道者，不应皆是惜留人。

阮阅

阮阅　郴江百咏并序　橘井

苏仙旧隐已藤萝，橘井空来岁月多。

摘叶汲泉皆朽骨，郡人犹说愈沉疴。

阮阅

阮阅　郴江百咏并序　开福寺

郴江东畔小禅林，谁见当年地布金。

夜磬一敲僧定出，水声东去月西沉。

阮阅

阮阅　郴江百咏并序　开利寺

修篁乔木水西涯，古屋颓垣达磨家。

持钵但闻僧乞供，杜门不为客烹茶。

阮阅

阮阅　郴江百咏并序　浪井

可畏人情与世途，险如波浪起江湖。

岂知荆楚山川地，坎井泓泉无处无。

阮阅

阮阅　郴江百咏并序　灵湫

老蛟力斗死池中，山下流泉暗谷通。

风雨年年常十五，休将涓滴强邀功。

阮阅

阮阅　郴江百咏并序　灵寿庵

结茅编竹对高丛，不种修篁不植松。

但得数枝花似雪，何须裁截伴枯筇。

阮阅

阮阅　郴江百咏并序　灵寿木

聊依枯木伴寒藤，曾为当年孔傅生。

寂寞空山穷谷里，如今文杏又争名。

阮阅

阮阅　郴江百咏并序　醽醲泉

玉为曲蘖石为垆，万榼千壶汲未枯。

山下家家有醇酒，酿时皆用此泉无。

阮阅

阮阅　郴江百咏并序　刘相国书堂

疏林翠竹水沧沧，问是刘公旧隐堂。

但得青编有完传，故居寂寞亦何伤。

阮阅

阮阅　郴江百咏并序　漏天

从古常闻有漏天，此言恐是里人传。

山深自合常多雨，不是娲皇补未全。

阮阅

阮阅　郴江百咏并序　露仙观

寂寞荒坛枕水边，长沙施药已千年。

松间风露如前日，何事无人更得仙。

阮阅

阮阅　郴江百咏并序　绿净堂

绿如青草净如渊，远近山光上下天。

有客凭栏若相问，为言此处似蒸川。

阮阅

阮阅　郴江百咏并序　骡穴观

朝辞湘楚幕山东，今在蓬莱第几峰。

可笑时人空扰扰，武昌山下问骡踪。

阮阅

阮阅　郴江百咏并序　马岭

牛山日日夕阳红，鹿洞年年草色浓。

更有当时马行处，郴人犹指旧骡踪。

阮阅

阮阅　郴江百咏并序　蒙泉

流出山根无尽时，潜深不似瀑泉飞。

此时雀

此时雀　净还非垢，欲洗须知是钝机。

阮阅　郴江百咏并序　迷桥

林花岸柳草芊芊，山下长桥跨碧川。

往事茫茫无问处，不知迷俗是迷仙。

阮阅

阮阅　郴江百咏并序　妙胜寺

谁营僧舍近西城，今与行人作短亭。

庭下秋风花簌簌，门前春水竹青青。

阮阅

阮阅　郴江百咏并序　南楼

雉堞谯楼紫翠环，红尘扰扰白云閒。

蛮烟瘴雨千峰外，邑屋人家十里间。

阮阅

阮阅　郴江百咏并序　南塔寺

江岸南峰对石城，僧房高在乱云层。

台前天阔秋多月，塔上风微夜有灯。

阮阅

阮阅　郴江百咏并序　栖凤驿

凤出明时欲览辉，栖桐食竹屡来仪。

空山穷谷无丹穴，肯伴鸱鸮共一枝。

阮阅

阮阅　郴江百咏并序　砌台

翠珉斜倚若危梯，上出高城下枕池。

不但绮罗为戏事，又将台使补庐儿。

阮阅

阮阅　郴江百咏并序　乾明寺

寺古僧残丈室空，我来试问老禅翁。

直松曲棘都休道，庭下山茶为甚红。

阮阅

阮阅　郴江百咏并序　清淑堂

三仙一相有遗风，清淑谁言到此穷。

寄与郴阳忠信士，得名端合谢韩公。

阮阅

阮阅　郴江百咏并序　三怀堂

东京吏治孰称循，范晔才书十二人。

前日桂阳三太守，许谁来此继芳尘。

阮阅

阮阅　郴江百咏并序　山阴堂

修竹苍苍似剡川，浮觞可继永和年。

不知谁有羲之笔，欲写兰亭第二篇。

阮阅

阮阅　郴江百咏并序　上仙阁

曲槛危梯紫翠中，苏仙宅畔古城东。

不须更著登山屐，万岫千峰一日穷。

阮阅

阮阅　郴江百咏并序　射圃亭

不似投壶谩雅歌，纵贤无奈罚觥何。

若知蓬矢桑弧意，不用穿杨中鹄多。

阮阅

阮阅　郴江百咏并序　石城

郴江淼淼接湘天，层壁重崖北水边。

数日东风春浪恶，渔舟不是莫愁船。

阮阅

阮阅　郴江百咏并序　苏仙祠

羽节云旌事已空，旧庵今在最高峰。

拂坛不见当时竹，系马犹存旧日松。

阮阅

阮阅　郴江百咏并序　苏仙观

寂寂星坛长绿苔，井边橘老又重栽。

城头依旧东楼在，未见当时鹤再来。

阮阅

阮阅　郴江百咏并序　太平寺

石虎城西彬水边，支提突兀祖灯传。

有人认得双岩桂，何必庭前柏子禅。

阮阅

阮阅　郴江百咏并序　贪泉

玉洁冰寒彻底清，不因汲引有亏盈。

廉泉让水贪无异，空使时人恶此名。

阮阅

阮阅　郴江百咏并序　坦山岩

空山夜雨鬼神愁，怪石层崖虎豹忧。

鸟道不通车马到，只供衲子羽人游。

阮阅

阮阅　郴江百咏并序　题春波亭

数叶荷衣一短藜，春波亭上倚余晖。

无人会得诗中画，凭尽阑干又独归。

阮阅

阮阅　郴江百咏并序　窊樽

山中闻有酒官泉，复有窊樽在水边。

荆楚人皆喜群饮，见时应有口流涎。

阮阅

阮阅　郴江百咏并序　王履岩

勾践因何渡楚川，苍苍双石卧寒烟。

当时纵使为淫巧，片石安能作履穿。

阮阅

阮阅　郴江百咏并序　温泉

谁将炎热换清凉，可使澄泓作沸扬。

从赐骊山妃子沐，人间处处得温汤。

阮阅

阮阅　郴江百咏并序　五盖山

五峰如盖色苍苍，隔断蛮陂与瘴乡。

才见山中冬有雪，郴人预说岁丰穰。

阮阅

阮阅　郴江百咏并序　西湖

岸草江花对夕阳，满船新月夜鸣榔。

秋清菡萏红千柄，风静琉璃碧一方。

阮阅

阮阅　郴江百咏并序　西楼

危楼百尺对东山，帘幕秋风卷暮寒。

每向残阳新月看，几人曾此凭栏干。

阮阅

阮阅　郴江百咏并序　香泉

僧舍灵源静不流，只供斋钵与茶瓯。

直应老衲投薰陆，石罅云根久未收。

阮阅

阮阅　郴江百咏并序　香山寺

十里城南古道场，一泓寒水翠微傍。

幽人衲子时来汲，疑是山中草木香。

阮阅

阮阅　郴江百咏并序　孝妇冢

国史班班有旧闻，欲将重说与郴人。

教知蔡妇潸然意，可比神仙噀酒神。

阮阅

阮阅　郴江百咏并序　撷芳园

万萼千枝二月春，只愁风雨便成尘。

不知谁撷香英去，自有寻芳拾翠人。

阮阅

阮阅　郴江百咏并序　宣风道上

马蹄西去夕阳催，浓淡寒山翠作堆。

北雁无情怕秋热，带将寒信过江来。

阮阅

阮阅　郴江百咏并序　燕堂

山有香炉水有瓶，斋无尘榻阁无铃。

胡床尘拂枯藜杖，门对江山日夜扃。

阮阅

阮阅　郴江百咏并序　永庆寺

空庭生草路生苔，寂寂荆扉小径开。

有客试泉方到此，须知不是为僧来。

阮阅

阮阅　郴江百咏并序　愈泉

未载人间肘后书，此名直恐是相诬。

古人诗病知多少，试问从来疗得无。

阮阅

阮阅　郴江百咏并序　圆泉

清冽渊渊一窦圆，每来尝为试茶煎。

又新水鉴全然误，第作人间十八泉。

阮阅

阮阅　郴江百咏并序　怨溪

溅溅溪水石磷磷，两岸山花野草春。

流去前滩何处问，未应皆是酌泉人。

阮阅

阮阅　郴江百咏并序　筼箉亭

娟娟细细两三丛，却厌桃花相近红。

已有数枝湘浦月，不消千亩渭川风。

阮阅

阮阅　郴江百咏并序　真仙亭

雕甍画栋对群山，远目增明尽日看。

无奈人心多险伪，须求拳石作峰峦。

阮阅

阮阅　郴江百咏并序　中洲

卷地江流绕古城，参天乔木一洲横。

年年秋雨无情甚，沙嘴才高又压平。

阮阅

阮阅　郴江百咏并序　竹轩

轩户萧条对北垣，谁来此地种檀栾。

无人会得青青意，雨洗风吹叶叶寒。

阮阅

阮阅　郴江百咏并序　紫芝亭

和气薰蒸庶草灵，昔年闻有紫芝生。

史官不绝书祥瑞，几欲图形献此名。

阮阅

阮阅　郴江百咏并序　尊胜寺

老僧不复识丛林，只说幽栖是息心。

可惜一溪东去水，更无轩石称登临。

阮阅

阮阅　分宜绝句

扶疏碧树想吾庐，近隔清江几舍余。

少听光风吹剩水，未妨萧寺曝新书。

阮阅

阮阅　佛惠寺

细雨斜风入乱山，湿云堆里见东关。

一筇来访林间寺，杜寺数声春又还。

阮阅

阮阅　高亭山

苍苍黄叶满闲亭，门对南山数点青。

过客不知兴废事，犹言汉县是高亭。

阮阅

阮阅　过萍乡

悠悠休问渡江萍，山人毛人丹已成。

路入潇湘向西去，暮云寒日下孤城。

阮阅

阮阅　过算陂二首

湖上千山山外天，寒光翠色混轻烟。

篮舆路转重回首，疑是松江在目前。

阮阅

阮阅　过算陂二首

湖水随风洗岸沙，笋梢成竹荻生芽。

不知谁唤春归去，留下子规啼晚花。

阮阅

阮阅　黄花渡

晓渡黄花溪水湍，鸣榔身在小沙滩。

盘斜曲踏畲田去，露下星稀霜月寒。

阮阅

阮阅　寄徐季秉

小窗杯酒恨匆匆，别后谁来旅梦中。

寒食东风归去后，寻盟须过蒜山东。

阮阅

阮阅　寄郑良佐

书生著书贪日课，文士卖文救穷饿。

青楼歌酒属富儿，不意此名君乃荷。

风波平地自谁始，一倡从知百人和。

东鲁男子旧修谨，南郡诸生底逋播。

平安敢烦街吏报，洁白长赓楚人些。

流言不计两曾参，机上慈亲枉惊堕。

阮舍尤须办南北，杜冠可无分小大。

宁知宋玉笑登徒，或指宣尼作阳货。

璧亡误使张仪去，兵利徒为少卿祸。

违从兄食只厚诬，偿同舍金聊引过。

无黥可息劓可补，未信白璧青蝇涴。

君不见吾宗孟公士所倾，亦有俗子惊人坐。

阮阅

阮阅　九峰

九峰深处是禅关，依旧居人说了然。

一句本来男女话，当时应为灌溪传。

阮阅

阮阅　句

无水不如三峡险，有山皆似七闽深。

阮阅

阮阅　句

万壑深连郴水出，千山高拥石门开。

阮阅

阮阅　谩成三首

蓬池旧草绿茸茸，爱酒清谈隐者风。

纵似步兵成底事，啸台依旧夕阳中。

阮阅

阮阅　谩成三首

心若金兰过耳余，春来还共客东都。

几时却泛清河水，已约荆溪共卜居。

阮阅

阮阅　谩成三首

太白仙人白玉篇，逸才清思两难全。

如今貂尾容相续，只恐巴吟不足传。

阮阅

阮阅　萍乡绝句

春尽江南归已迟，湘南风雨度花时。

无因剪取湘江色，携看江屏画竹枝。

阮阅

阮阅　任元受耿时举有和篇谨用韵写寄

射策明光最上游，干霄直气接云浮。

平生所闻任定祖，十年坚卧岩壑幽。

胸中经济几韬略，价高连城人不酬。

急流勇退莫予武，旁观谁为君王留。

归来万事了无愧，罪我知我惟春秋。

海沂之康谈笑事，分毫未展帷幄筹。

倒屣能延吾党士，此客标置高南州。

翰墨从容千万字，韵高不作河西讴。

各持吾素报吾主，为公不必须孙刘。

嗟我已衰人不数，去来乘雁双凫鸥。

阮阅

阮阅　濡须寺

筇杖芒鞋上小蓬，半篙春水饱帆风。

两关三寺山无数，藏在蒙蒙烟雨中。

阮阅

阮阅　苏仙山

一溪清泚万峰环，人过重重紫翠间。

绿竹乔松三十里，云中犹未见苏山。

阮阅

阮阅　宿路口驿

孤猿啼处宿山村，读尽离骚自掩门。

寓意偶成长短句，半窗灯火月黄昏。

阮阅

阮阅　题宣风驿

浅浅泸潇水，粼粼碧玉光。

马蹄飞电疾，突过板桥霜。

阮阅

阮阅　万载县

门横路断竹为篱，雪色漫漫瓦屋稀。

黄领青腰墟市罢，尽沽红酒夕阳归。

阮阅

阮阅　往知袁州道经末山

斜阳骑马末山隈，淡碧晴空雁字回。

一片愁怀似黄叶，晚风吹送九峰来。

阮阅

阮阅　无讼堂

欲为袁人弭谤声，因将无讼榜堂名。

他时茇舍棠休剪，近日环扉草已生。

自是索瘢求大察，却疑束矢听难明。

要知本乐农桑处，请看东郊垅上耕。

阮阅

阮阅　湘东驿至萍乡

萍乡路与醴陵通，溪上长亭草木中。

行尽江南有山处，门前隔水是湘东。

阮阅

阮阅　晓发上高

城外斜溪踏水过，不沿危磴却扪萝。

明朝又入宜春去，想近湖湘山更多。

阮阅

阮阅　游虎丘

踏石青鞋滑，西风系小舟。

浅塘疏荇水，高树老藤秋。

行柳乱余兴，衰芜铺远愁。

萧萧晚城角，排日下林头。

阮阅

阮阅　游紫微观

春来犹未到多庭，桃杏离披柳已青。

直待斜阳方兴尽，一筇独立紫微亭。

阮阅

阮阅　至上高邑

上蔡人归古县封，蜀江依旧水流东。

末山云散庵犹在，敖岭丹成井已空。

芮煇

芮煇　持宪节登戴溪亭赋诗

溪山之兴无时尽，兴尽名亭意可知。

出岫孤云含细雨，投林宿鸟爱深枝。

风流已是千年事，公案今成七字诗。

短棹悠然随所适，人生出处要如斯。

芮烨

芮烨　从沈文伯乞娑罗树碑

楚州淮阴娑罗树，霜露荣悴今何如。

能令草木死不朽，当时为有北海书。

荒碑雨侵涩苔藓，尚想墨本传东吴。

芮烨

芮烨　东林寺

修竹长林罗水车，梵王家近葛仙宫。

耳闻清磬是非静，心领菩提名利空。

啖枣尚知前世事，拈花还遇上机翁。

抽簪若得烧丹诀，莫负扶桑半夜红。

芮烨

芮烨　句

宁令汉社稷，变作莽乾坤。

芮烨

芮烨　句

今作尘埃奔走人。

芮烨

芮烨　句

今日桐城王刺史，异时遗爱在吾州。

芮烨

芮烨　罗浮宝积寺

木落天寒山气沈，年华客意共萧森。

偶于佳处发深省，其实宦游非本心。

红日坐移钟阁影，白云闲度石楼阴。

还家莫话神仙事，老不宽人雪满簪。

芮烨

芮烨　题莺花亭

人言多技亦多穷，随意文章要底工。

淮海秦郎天下士，一生怀抱百忧中。

芮烨

芮烨　赠陈少微

原思非病贫何患，回也虽贫乐有加。

岁晚与谁同此味，梅花深处是君家。

芮毓

芮毓　中山既事

几年压尘嚣，屡欲返初服。

鹪鹩安一枝，何必恋微录。

潇洒此村居，茅舍带修竹。

田园薄有收，积书高过屋。

所以课子孙，利用聚吾族。

光大不可期，庶几守耕读。

桑世昌

桑世昌　寄丹丘林咏道

小别俄惊岁屡周，尺书每每寄江头。

逢进共叹君肥遁，投老谁怜我倦游。

书足三冬应润屋，诗成千首必经侯。

一尊纵负东湖约，尚及黄花碧树秋。

桑世昌

桑世昌　句

翠添邻堑竹，红照屋山花。

桑世昌

桑世昌　夜对巾山塔灯呈史君李孟达寺簿

光明台畔旧曾逢，何自飞来碧海东。

未问眼根齐等级，要先心地证圆通。

八还究竟千光合。四面回旋一视同。

坐想玉霄风月夕，超然清对一诗翁。

桑文炳

桑文炳　毛竹山

天地有此山，植此毛竹久。

我本山中人，清风振千古。

桑柘区

桑柘区　春日田园杂兴

粟爵瓜官懒观觎，生涯云水与烟腴。

晚风一笛麦秧陇，春雨半钥桑橱区。

可是樊迟宜请学，肯教陶亮叹将芜。

斜阳芳草联情处，更把新诗吊石湖。

桑正国

桑正国　春日湖上书事并序

卮倾好酒逢时盛，早遇春融媚景天。

龟暖戏挨初绿草，燕飞绿拂乍晴烟。

迟迟昼影花篮槛，郁郁香风蝶舞筵。

眉似柳开眸似水，怡情自爱赏湖边。

桑正国

桑正国　会课乾明寺

悠悠意得自疏通，寂地因居乐性空。

幽思晓风清迫枕，静听寒雨细沾桐。

修茎竹韵澄玉箫，绿影松垂乱鬓蓬。

俦侣好邀同此适，搜吟得到几匆匆。

桑正国

桑正国　夏日同少游诸友登楼即事

情闲共悦良朋好，溽暑消来过雨时，

萍水远流青点小，柳堤横螟翠丝垂。

轻烟晚透疏林迥，嫩卉芳迎皎月迟。

清思廊然欣赏地，瞰观遥阁静联诗。

僧大

僧大　辞主万寿寺偈

相君提我上天梯，上得千层总是迷。

争似虎丘安稳坐，清风明月与天齐。

僧某

僧某　偈

荏苒光阴岁月寒，禅家赢得共盘桓。

个中消息无人会，愿闻提唱祖师关。

僧某

僧某　偈

弥勒真弥勒，分身千百亿。

时时示世人，世人俱不识。

僧某

僧某　解夏小参问无准禅师

选佛场开日，丛林气象新。

心空及第者，毕竟是何人。

僧某

僧某　问怀秀禅师

昔日沩山水牯牛，自从放去绝踪由。

今朝幸遇师登座，未审时人何处求。

僧某

僧某　以偈问文准禅师

寒食因悲郭外春，墅田无处不伤神。

林间垒垒添新冢，半是去年来哭人。

僧义翔

僧义翔　偈

时人号我作郭郎，盖缘为事没著量。

傀儡弄罢收归笼，自有傍人说短长。

莎衣道人　歌

胡孙死，闹啾啾，

也须还我一百州。

山野人

山野人　句

莺藏杨柳金歌舞，蝶宿梨花雪梦魂。

商侑

商侑　句

地俯梅溪新栋宇，源通橘井近烟霞。

上官辰

上官辰　游大涤山

山蟠鳌足云千丈，溪折羊肠路九回。

神石肯穿秦斧凿，古坛曾见汉楼台。

秋山风雨银河下，月夜笙箫玉佩来。

山自青青泉自洁，百年踪迹几苍苔。

上官道人　偈

处世红尘五十八，混世独存今始没。

时人若问吾归处，扫尽云霞一轮月。

上官涣酉　小殊山

双岫西南耸，东山小更珠。

形分闽岭秀，名自隐翁呼。

日映光浓淡，云深色有无。

须凭恕先手，画作远山图。

上官均

上官均　送程给事知越州

远民谁布上恩宽，一纸除书辍近班。

候骑百城瞻使节，壶浆十里过乡关。

云山缭绕讴吟外，铃阁从容指顾间。

密诏未从疏传请，追锋行看日边还。

上官均

上官均　题耿氏温清堂

远山终日自清辉，缥缈乔林野气微。

秋菊已开陶令径，春风好舞老莱衣。

溪头钓艇资闲兴，松下归禽伴息机。

吟倚醉登堪自慰，不须怅望白云飞。

上官凝

上官凝　邵武

江上腊梅村，人家半掩门。

夕阳连野色，落叶破烟痕。

上官琪园　南唐山居

微雨樵蒸烟起迟，一官抛去久忘机。

门多杂树闻蝉早，家近青山见客稀。

药臼每移斜日晒，荻船常趁便风归。

生来未觉疏琴史，冰簟苔樽在石矶。

上官统

上官统　自命

官氏亘古至於今，历派源流振家声。

吾今生尔九兄弟，各在一方以安身。

人人立志守豪富，个个撑持家业均。

但今嘱咐清明凶，永世皆临祭视亲。

上官彦宗　骝狮岭

远望轻云绝顶浮，泉声山色破牢愁。

当年曾有幽栖客，坐对春风万壑流。

上官佑

上官佑　游宝林寺

野寺无人到，春风扫落花。

重寻旧游处，泉石绕烟霞。

上官藻

上官藻　寄友人张孝忠

潇潇落叶满江城，冽地金风变世情。

无日不伤车北波，有书难寄雁南征。

晓霜满地归心切，夜月悬梁梦不成。

渴望余波今已久，何时握手笑相迎。

上官仲恭　句

君不见乔木参天独乐园，至今犹是温公宅。

上清真人　游麻姑

攀萝蹑翠上麻姑，得到山中景物殊。

白鹤有情来碧落，彩鸾无意下清都。

仙媛虚见桑田变，世事谁经海水枯。

为问方平开宴后，不知还约再来无。

尚用之

尚用之　和张洵蒙亭诗韵

江亭胜概冠三湘，仁智所乐皆其旁。

翠岫俯映青罗光，上有乔木摩穹苍。

亭下川遐覆银塘，水面风来笑语香。

骚人相值喜飞觞，雄辩清谈五月凉。

饮馀相与坐方床，论文日暮兴呆辰。

佳篇疾读韵琅琅，直疑星斗焕光茫。

格高调古说奇方，况复笔法追二五。

事业无穷叹茫茫，丹铅点勘策非良。

与公致道心可忘，浩歌真造无何乡。

尚用之

尚用之　留题雉山

座下闻经本至诚，改头易面悟前身。

信知大道无人事，一念真如雉化人。

尚用之

尚用之　依杨益老韵曾公岩

当暑都忘畏赫曦，游观邂逅得心期。

咸其自尔从天造，贲以人为特地奇。

风露乍凉秋于后，林峦散影月明时。

朱辬好事留佳客，大醉高岩许镇随。

尚用之

尚用之　游澹山岩

我来训狐无所闻。老人戏我不动尘。

道愧未尝分寸得，心灰要似寻常人。

断崖危绊藤蔓古，残僧静对桃李春。

次山不遇过山谷，倬□妙句垂坚珉。

尚用之

尚用之　游澹山岩

岩深树绿春长在，岩暝雨霁云初归。

天爱护持有神物，蛇去因果无狐疑。

石田药臼谁与刻，香山乳窦苔生衣。

未问城南阆州比，此景自是寰中稀。

邵彪

邵彪　丹阳怀古

故里诗人去，湖山最寂寥。

草深张祜宅，花暗许浑桥。

凤髓何时续，蓬萍触处飘。

鸿冥杳难及，霜鬓两萧萧。

邵彪

邵彪　赋丹阳县治沧浪台

秦凿断巘崿，晋圃亡町畦。

事古迹茫昧，天高水渺瀰。

缅怀褚季野，清坐行四时。

仓黄挤兴公，无乃醉魂迷。

不如颜中书，藻舟赋新诗。

芜废今几年，黄鹄怨坏陂。

今尹古循良，见利勇有为。

如云拥万锸，矢矫出大堤。

蛟龙鼓洪涛，鸥鹭舞寒漪。

危台俯回渚，长怀旷遐睎。

乃知高世心，宜与湖山期。

下注万顷田，水田数斗泥。

民乐我亦乐，兴觞淡忘归。

邵彪

邵彪　古上方

凌云细路险可遵，稍从飞锡攀嶙峋。

乌巢崔嵬寄林莽，蚁穴细碎严君臣。

震开楼阁一弹指，俯览世界千微尘。

人间劫火变灭尽，此地独与湖山新。

邵彪

邵彪　压云轩

绝顶地平易，轩窗赐怒号。

半空垂象纬，四面涌波涛。

洞僻封苔藓，泉深冷骨毛。

登临欲忘返，城市厌烦劳。

邵炳

邵炳　酬通判杨殿丞名霖岩洞

云峰千仞对吾庐，洞古名新郡守书。

须信神灵知受赐，先兴霖雨远随车。

邵炳

邵炳　题钓台

光武休戈诏子陵，高台时暂别烟汀。

当时四海皆臣妾，独有先生占客星。

邵伯温

邵伯温　充城口号

山围翠合水连云，万室楼台照眼明。

胜地风淳真乐国，四川惟说好充城。

邵伯温

邵伯温　柑园

守臣方效献芹心，直拎移根到上林。

充贡先时犹茂绿，置邮须更待黄深。

邵伯温

邵伯温　观进黄柑

果州多黄柑，初比橘柚贱。

一朝贡神州，妙极天下选。

使者谨共时，顿首乃敢遣。

邵伯温

邵伯温　过渭城馆

又将鞍马送残春，吹尽征衣染尽尘。

还是前年旧时候，渭城花柳一番新。

邵伯温

邵伯温　黄柑

果山仙果秀天香，处处圆金树树黄。

书后欲题三百颗，满林犹待洞庭霜。

邵伯温

邵伯温　句

江上危亭名四水，山头禅刹占三嵎。

邵伯温

邵伯温　句

白头老守无风味，不解寻春只杜门。

邵伯温

邵伯温　句

春去秋来好风月，鹤楼端胜庚公楼。

邵伯温

邵伯温　句

自昔充城号奥区，蜀人唤作小成都。

邵伯温

邵伯温　句

今日行人去果州，倾城出送旧遨头。

邵伯温

邵伯温　句

阆苑南边第一州，江山胜绝对城楼。

邵伯温

邵伯温　句

老守处惭无善政，衰公不称作遨头。

邵伯温

邵伯温　句

楼外江山无限好，二年能得几回看。

邵伯温

邵伯温　句

南充到日黄柑熟，待摘霜包寄远情。

邵伯温

邵伯温　句

千载登真谢自然，半山遗迹号金泉。

邵伯温

邵伯温　句

屈原宅畔惠兰怨，神女祠边云雨愁。

邵伯温

邵伯温　句

霜后秋香千树橘，雨余春色一川花。

邵伯温

邵伯温　句

秀近亭边回首处，郡城高插水云间。

邵伯温

邵伯温　句

充城繁盛冠东川。

邵伯温

邵伯温　郡治五绝

蜀地春争一月天，杂花新岁已争妍。

却愁取次都开尽，辜负清明谷雨天。

邵伯温

邵伯温　李氏席上有感

翻翻绣袖上红姻，舞姬犹是旧精神。

坐中莫怪无欢意，我与将军是故人。

邵伯温

邵伯温　元夕

从昔遨游盛两川，充城人物自骈阗。

万家灯火春风陌，十里绮罗明月天。

邵博

邵博　泊云安下大风骤雨作柏梁体一篇

晴空赤日飞丹霞，扁舟春热汗且呀。

寒温之候无乃差，朝犹挟纩莫著纱。

祝融暴横势莫加，骤将炎赫移韶华。

东皇游冶穷豪奢，未终节序还其家。

忽惊猛吹扬白沙，烟云四起相邀遮。

空中轳辘鸣雷车，枞枞白雨悬乱麻。

风师雨将相矜夸，千刃万槊争嚣哗。

玄旌皂纛何纷葩，势摇两蜀掀三巴。

须臾雨止雷停挝，苍云扫尽天无瑕。

恍如脱兔离轻羋，回头已见羲轮斜。

山开水静负色色嘉，喜翔燕誉嬉鱼暇。

红颠白倒纷残花，披张林叶舒草芽。

阴阳变化谁咄嗟，风云乃乐相喧拿。

大哉一气通幽遐，彼苍高远安能涯。

倚峰吟望心目赊，碧云千里号归鸦。

邵博

邵博　春晚登郡楼

久客无欢意，经时只倦游。

落花犹解舞，飞絮太侵愁。

日暮闻吹角，春归独倚楼。

平生湖海原，幽兴满扁舟。

邵博

邵博　寄潼川漕虞齐年

尽略威严拊困窗，使车三出未论功。

交游善者疑多可，节义临之凛不同。

惜我已生前辈后，求君须向古人中。

北堂老监归何晚，四海今还贞观风。

邵博

邵博　句

平洲渚千奴熟，旌旗五马来。

邵博

邵博　句

平只道和戎功第一，不知上策在亲征。

邵博

邵博　句

平如何老作简州守，只对江山武好诗。

邵博

邵博　句

平浪势粘天。

邵博

邵博　句

平池边诗觅郑都官。

邵博

邵博　题司马相如琴台

长卿本豪杰，礼法安可处。

手弹南风琴，心调东邻女。

杂身慷保中，初不忌笑侮。

大者固已立，下此皆可补。

三赋争日星，一书起今古。

其余不自秘，辄为人所取。

何当尽见之，真是文章祖。

凛然千载下，英气犹可睹。

儿曹尔何知，杯酒那可污。

故台已丘墟，胜绝谁敢据。

我来访遗迹，低回不忍去。

诗成欲叫君，云车隔烟雾。

邵博

邵博　题智永上人潇湘夜雨图

曾拟扁舟湘水西，夜窗听雨数归期。

归来偶对高人画，却忆当年夜雨时。

邵博

邵博　云安下偶成

轻波飐鸭头，小艇翔燕尾。

风沙三十程，云水一千里。

云尽晚寒轻，日长春睡美。

汀芜翘碧茅，岸树裹红蕊。

江浮清镜中，山入翠屏里。

蜀鸟已惊心，巴猿犹恻耳。

竹节数名滩，桃花验新水。

谷莺歌尚慵，樯燕舞何喜。

落日浪鎔金，残花风翦绮。

斯游兴最多，了不知行止。

邵定

邵定　山中

白日看云坐，清秋对雨眠。

眉头无一事，笔下有千年。

邵定

邵定　渔家

渔家临水住，春尽无花开。

年年谢流水，流得好花来。

邵定翁

邵定翁　插田

明朝蚤蚤起插田，东方未明云漫漫。

阿婆拊床呼阿三，阿三莫学阿五眠。

汝起□火烧破铛，麦饭杂菽炮鲞羹，

邱嫂拔秧哥去耕。田家何待春禽劝，

一朝蚤起一年饭。饭箩空，愁杀侬。

邵定翁

邵定翁　姑恶

姑恶，姑恶。

姑不恶，新妇恶。

不闻姑声骂妇错，但闻妇声数姑虐。

汝夫汝夫汝所严，汝姑又知天之天。

高高在上胡可言，纵有可言当自冤。

以天感天天自还，姜归愈敬姑复怜。

胡愤而死鱼龙渊，至今谇语春风前。

姑恶鸟，家私休与外人道。

道与外人人转疑，去归何尝说姑好。

邵定翁

邵定翁　归去乐

归去乐，归去乐。

山上山花红灼灼，山下山酒香漠漠。

折花自插还自酌，说渠万贯扬州鹤。

乐莫乐兮此一归，禽知我知渊明知。

三者之外知者谁，劝君缄吻藏高枝。

邵定翁

邵定翁　吕望非熊

吕望非熊，□□□伯与太公，

千千岁，无此逢。

使伯蚤而出猎兮，公方沽酒之匆匆。

使伯迟而出猎兮，公已埋骨乎东海之东。

潦倒龙锺，齿豁头童。

谁知而韬略胸，谁知而干戈功。

邂逅一笑芦花中，未语肝膈先玲珑。

望杀我家白头翁，我车辘辘公我同，

盍归乎来造我丰。公亦当哀人命穷，

霜髯一掀许之从。毕郢宰木悲我风，

嗟嗟往事随飞鸿。宇宙飘忽未有终，

波涛汹涌愁拍空。鸥边多少閒英雄，

黄馘著书钓夕红。夜半梦起搥蛟龙，

岂不欲往烟雾重，西山日断无来踪。

伯之来兮民之福，伯不来兮公何哭。

鲈鱼肥，莼菜熟。

邵定翁

邵定翁　麦饭熟

麦饭熟，儿莫哭，

阿爷捣麦麦煮粥。煨一虾，

配麦粥，饱儿腹。

去年春梢铺麦田，驮儿走窜青山颠。

归来破灶无晨烟。儿孩不知今岁强，

床头贰釜又一囊，俭惜可补两月粮。

老夫展拜妻烧香，谢苍苍。

邵定翁

邵定翁　婆饼焦

婆饼焦，罪在妾，

妾不能家家道缺。冬裘不完夏粮绝，

愁得鬓成雪。朝看婆鬓兮眼滴血，

暮思婆鬓兮心刮铁。草枯东风吹不活，

妾哀事姑无岁月。行人误吸贱妾言，

谓鬓殊不然，婆鬓不复玄。

偶焦一饼尚可煎，别煎好饼供婆餐。

饼焦自择饤下盘，留取来年补漏天。

邵定翁

邵定翁　缫车

缫作缫车急急作，东家煮茧玉满镬，

西家捲丝雪满籰。汝家蚕迟犹未箔，

小满已过枣花落。夏叶食多银瓮薄，

待得女缫渠已着。懒归儿，

听禽言，一步落人后，

百步输人先。秋风寒，

衣衫单。

邵定翁

邵定翁　提胡虑

担胡虑，既不挂于寂静之邱墟，

又不浮之汗漫之江湖，又不持之骑龙雨八区，

胡为唤人挈之登酒垆。桀纣以烟莽其都，

李杜以风沙厥躯。前人醉倒后人扶，

万世一醉何年甦。矧今斗米抵斗珠，

方坊刊章禁私壶。杖头有金何处沽，

何况杖头金又无。我瓦盆，

三年枯，借姑胡虑复我姑。

请姑提取湘江水，去饮三闾楚大夫。

邵定翁

邵定翁　脱却布裦

前年糶麦得疋布，糠妻一衫侬两裦。

去年县公索浇赋，剥裦贳钱寄官库。

一裦着穿两膝露，餮虱爷孙浩无数。

昨朝作劳汗如珠，脱挂田头老桑树。

仓茫失收红日暮，偷郎不惜持将去。

邵定翁

邵定翁　行不上也哥哥

青泥坡，一坡高一坡，

毒蟒寄穴虎作窠。风酸日黯云嵯峨，

抵死欲上将如何。上头莫有牡丹紫玉九裦带，

黄金千万罗。高堂阿婆雪皤皤，

妻炊扊扅颦翠蛾。儿懒失学岁月蹉，

纵得金玉丧已多。山禽笑汝汝莫呵，

行不上也哥哥。

邵度

邵度　挽东莱先生

雨化三吴士，风行万古书。

石渠功不细，凤阁位方虚。

梁木何摧地，泉台欲驾舆。

来观自燕者，顽懦亦欷嘘。

邵度

邵度　挽东莱先生

玉石明胸次，风云在笔端。

教常先慷慨，门弃不蹒跚。

籍堤疑培植，房陈似羽翰。

中兴依日月，遗像圣王欢。

邵度

邵度　挽东莱先生

岐嶷称前辈，渊源便老成。

及门多况说，在初已蒙亨。

麟笔空遗恨，笺诗正用情。

谁知两楹梦，湖海器书生。

邵度

邵度　挽东莱先生

鼻祖雍熙政，三传寿国医。

至今称巨室，有子号宗师。

白璧埋黄壤，朱门罢素丝。

脊令临祖道，无计驻灵輀。

邵度

邵度　挽东莱先生

名士闻风起，英声逐电飞。

卜邻谯子至，闲道洛人依。

共叹斯人疾，何心入揖归。

七分书策在，马鬣向斜晖。

邵度

邵度　挽东莱先生

鼓箧胶庠日，公方属外艰。

抠衣天不遇，攻玉理应难。

问我好何学，逢人罕所安。

由今无拂士，孤陋人心酸。

邵桂子

邵桂子　次韵方虚谷迁居

家住千峰落照边。移家三泖白鸥前。

东邻旧日秦侯隐，西路新巢衔叟还。

当日钓游频入梦，何事婚嫁送归田。

会须共跨青溪鹤，点易寒窗伴老仙。

邵桂子

邵桂子　到夔门呈王待制

手挈东风上水关，凤书迎日看新班。

五湖家世乌衣巷，三峡楼台亦甲山。

画戟门开春书永，卧龙帐稳海波间。

安危大计须公等，天定应知即赐环。

邵桂子

邵桂子　古柏行

思人谁复念婆娑，窟室崖阴未易磨。

四十团间看溜雨，三千年后数恒河，

不堪与世供狙械，尚许遗民占鸟窠。

从此便名夫子树，匡人斤斧奈予何。

邵桂子

邵桂子　海蟾

三足老蟆太阴精，夜载阿姮朝帝庭。

澡形不假桂花露，背负金轮浴沧溟。

腾腾跃起几万尺，痴腹一团露骨圆。

睨目光射蛟宫寒，海若天吴难遁迹。

腹中万斛蝌蚪藏，吐作列纬森光芒。

晓骖六龙驾羲驭，腾踏未必输飞黄。

邵桂子

邵桂子　饯魏州判鹏举

搜出指矿遗其沙，乡云褒武皆蜀秀，

虎豹各自雄须牙。两京得人广数路，

忍使丘中留子嗟。不然题名百许辈，

无一显者何谓耶。我亦典学老从事，

试向座中寻孟嘉。

邵桂子

邵桂子　饯魏州判鹏举

松下吟哦几唱酬，却携螃蟹饯监州。

稳挑书担去环碧，频寄诗筒来雪舟。

毕姓弟兄千里月，故山泉石一天秋。

葛峰隐者如相问，为道瓜侯已白头。

邵桂子

邵桂子　疏屋诗为曹云西作

草菜可食，总名曰疏。

品题有圃，树艺有书。

衡纵町畦，周绕屋庐。

缭以樊垣，经父沟渠。

晨出抱瓮，夕归荷锄。

有蔓必薅，有蝗必驱。

风披雨沐，日暄露濡。

穉甲怒生，嘉苗蔚敷。

芥薻杞菊，韭薤蒜葫。

薇蕨藜藿，瓜瓞匏瓠。

楮鸡桑鹅，箨龙棕鱼。

马齿鹿角，鼠尾虎须。

薯蓣蔓菁，杜蘅蘼芜。

茵陈莪萝，艽兰茹藘。

赤苋银茄，翠荇墨菰。

酸浆辣苫，甘荠苦荼。

庖人调胹，园丁拮据。

锜煮緤，筐稆贮储。

椒橙内交，{左齿右差}醢效劬。

以芼以湘，可茹可俎。

维昔尼父，瓜祭齐如。

饮水曲肱，其乐只且。

召南苹藻，韩奕笋蒲。

知味羡黄，齩根叹胡。

葵蓼饫飆，葱韭厌徐。

火芋明瓒，山菌接舆。

庾郎三种，石生一盂。

刘参玉版，苏传冰壶。

巢字元修，鲋姓豆虑。

菘羔抱孙，蹲鸱将雏。

丝滑露葵，练净土酥。

野荠锟钝，水苔脯膴。

饼炊菠棱，鮳酿苞芦。

胡麻馈馏，罂粟醍醐。

萍虀西晋，莼羹东吴。

芹撷泥坊，藤采丰湖。

沼泪有蘩，江汉有蒌。

冈有常枲，洲有接余。

雁门天花，黄河蘑茹。

大宛苜蓿，太华芙蕖。

环滁野蔌，盘谷山茹。

地饶所产，天茁此徒。

菲葑是采，口腹以娱。

落英未莎，初篁未箊。

霜根旋挑，露叶半舒。

烹泉石鼎，养火地炉。

色炫匕著，香浮柈盂。

气含土膏，味逾天厨。

肥生华池，响鸣辅车。

商颜饥解，文园渴甦。

前招黮生，后引酷奴。

馔非膻荤，饷非苞苴。

园无羊踏，壤有鼠余。

彼哉肉食，俎列豢刍。

心炙椎牛，项脔割豬。

春羔秋麛，冬鲜夏朐。

猩脣豹胎，麋{上难下肉}蟹胥。

缁裙解鼋，银丝脍鲈。

羊尾截肪，锦袄脱肤。

山肴雉兔，泽羞雁凫。

北馔潼酷，南烹{上圭下黾}蜍。

嗜鼠则鸱，甘带则蛆。

乃笑郑老，烂蒸瓠{左卢右瓜}。

乃笑坡翁，梦餐鸡苏。

属厌饕餮，饱死侏儒。

语以疏味，能知否乎。

予雅嗜之，日不可无。

乃颜兹屋，羞供是须。

宁疏而癯，毋肉而腴。

易牙司味，敢告膳夫。

邵焕

邵焕　句

玉腕枕香腮，红莲藕上开。

邵焕

邵焕　句

船官风破浪，关吏鼓通晨。

邵缉

邵缉　题长兴吴城

高台无地曲池平，漂泊勾吴宿古城。

一岸溼云沈夜色，四山凉叶下秋声。

邵稽仲

邵稽仲　龙州

峭壁阴森古木稠，乱山深处指龙州。

猿啼鸦噪溪云暮，不是愁人亦自愁。

邵津

邵津　挽东莱先生

□□感易极，学成功未施。

彼苍胡用问，吾党竟谁资。

道在漫今昨，人间忽喜悲。

百年总埋玉，千古敬丰碑。

邵经国

邵经国　上楼参政

闻道先生欲挂冠，先生几日出长安。

去时莫待淋头雨，归日须防彻骨寒。

已遂平生多少志，莫令末路去留难。

二疏毕竟成何事，留取他年作画看。

邵亢

邵亢　方氏故居

偶分鱼竹到稽山，处士林泉一望间。

岁月自随流水远，姓名长与白云闲。

鉴中人去荒遗迹，溪口僧来写旧颜。

何日放船访岩薮，吾门高第约跻攀。

邵亢

邵亢　寄吴处厚

流年直是隙中驹，别后情怀懒似疏。

天上又颁新岁历，床头未答故人书。

殷勤鱼雁功曹檄，狼藉杯盘上客鱼。

好在仲宣家万里，从军苦乐定何如。

邵亢

邵亢　送程给事知越州

澄江渺渺豫章楼，曾是双旌再岁留。

五马解鞍方北上，万艘蜚粟又南游。

说棠重到清阴在，埋剑将磨异气沧。

求得公閒且行乐，即看华发满人头。

邵亢

邵亢　题钓台

子陵台下山层层，奇峰壮气横云生。

处士溪边水泚泚，碧波明月涵天清。

老松偃蹇傲世色，绿竹潇洒吟风声。

潮头百仞出海门，飘吴击越如毛轻。

飞来滩下不敢过，变作平浪归沧溟。

邵亢

邵亢　重过京口

今春扬子渡，江柳拂人头。

转面庭帏远，伤心岁月流。

练塘荷芰晚，甘露黍禾秋。

此日南归路，云閒醉寿丘。

邵梅溪

邵梅溪　曹娥江

客舟舣尽江头月，忍听寒潮声哽噎。

那知江上无情波，总是曹娥眼中血。

邵勉

邵勉　竹山

房陵郡僻皆山川，竹山更在房西偏。

道由房城绝险阻，高崖峻岭相绵延。

邵普

邵普　送龙词

四山回环兮古龙湫，山木阴翳兮枝相樛。

轰雷制电兮耀灵虬，膏泽滂霈兮岁有秋。

邵普

邵普　送龙词

奠桂酒兮椒桨，杂肴蔬兮荐堂皇。

愿龙垂休兮时厥雨晹，丰年之报兮不敢忘。

邵清甫

邵清甫　芙蓉

三秋犹解强颜红，绝好清晨风露中。

不许涉江入错认，凌波著土两家风。

邵清甫

邵清甫　桂花

绝怜月殿好根莇，流入人间次第开。

只有君家双种好，馨香曾达九天来。

邵清甫

邵清甫　画山水扇

岩脉交横簇乱峰，颠崖悬绝隐仙翁。

不须远看连天色，尽在吾人掌握中。

邵清甫

邵清甫　金钱花

也无棱郭也无神，露洗还同铸出新。

青帝若教花底用，牡丹应是得钱人。

邵清甫

邵清甫　牛水滴

铜牛肚里虽无物，中有深深似涧渊。

牧童不暇闲吹笛，苦为诗人滴砚泉。

邵清甫

邵清甫　蚊龙笔架

轩昂头角似真龙，偃仰毛锥有许功。

直等主人投笔去，定应腾踏入云中。

邵清甫

邵清甫　小楼

瓦叠鱼鳞栋展虹，清虚容膝小楼东。

帘高甍耸朝迎日，窗静櫺疏昼卷风。

岑远暮岚屏隐映，月残晓影玉玲珑。

纱幮一枕华胥梦，看取逍遥田舍翁。

邵清甫

邵清甫　压书石鱼

凿石镌成一对鱼，风流未数玉蟾蜍。

化时换上腰金袋，记取灯窗压尽书。

邵棠

邵棠　春山雨中闻笛

余寒欺酒不成醺，转觉供诗景物新。

簅笠带归山路雨，竹箫吹老陇梅春。

田君泉石闲招隐，颜子箪瓢自食贫。

莫诧柴门回俗驾，东风不受庾公尘。

邵棠

邵棠　道经柘溪静林寺

青山万叠倚晴空，中有招提一径通。

衲子不关尘世事，黄花红叶共秋风。

邵棠

邵棠　地偏

地偏尘俗少，屋近往来频。

濁酒有妙理，好山如故人。

竹多翻碍月，树老不争春。

冷看繁华事，他时一聚尘。

邵棠

邵棠　访僧可堂

解装歇马访高僧，门掩东风日又曛。

入定不知禅外事，任侬敲碎北山云。

邵棠

邵棠　湖山把菊

少时欢笑已无缘，只有清闲守暮年。

目断遥山青不了，手挼黄菊兴悠悠。

兰芽春暖供吟佩，芦叶秋深隐钓船。

个里生涯元自好，莫教姓字达凌烟。

邵棠

邵棠　怀隐居

玉堂萧散古舑仙，一谪因循不记年。

花落东风闲不扫，莺啼晓日醉犹眠。

买山仅了种瓜地，把钓因乘载鹤船。

独立风骚无着处，朗吟声过乱云边。

邵棠

邵棠　回舟石壁书感

熏风入佩舞翩翩，不到林泉二十年。

钟歇恐惊岩豹隐，水流不动石牛眠。

野桥风月诗愁里，客路光阴归鬓边。

长笑一声烟雨暝，书堂唤起贯休禅。

邵棠

邵棠　江皋见菊

往事东随轂水流，诗人虚负一番秋。

黄花不入渊明兴，流落西风古渡头。

邵棠

邵棠　梅

破荒风信到花英，标格孤高画不成。

万古色专天下白，一生香在雪中清。

罗浮松有关幽兴，野路梨云散晓情。

我欲重来竟题墨，莫教吹动玉箫声。

邵棠

邵棠　山傍废宅

水没溪痕不见沙，小桥分路入山家。

一庭野景无人管，时倩东风扫落花。

邵棠

邵棠　上巳散步汇东

江皋过雨弄晴晖，水滚桃花去似飞。

今日已成曾点服，舞雩风里带春归。

邵棠

邵棠　苕溪道中

上苑啼莺春事休，吴中山水暂淹留。

黄梅时候千门雨，老麦郊墟一望秋。

村熟香醪清入脭，庭存修竹旧封侯。

数声牛笛长亭暮，试把羁情问马周。

邵棠

邵棠　托宿方山余庵

世上飞尘不到山，萧萧佛屋两三间。

老僧饱玩松花月，春去春来意自闲。

邵棠

邵棠　托宿孤山道观

弊裘相伴宿烟霞，烧药余香恋碧纱。

客里不知春几许，起来和月数梅花。

邵棠

邵棠　万松岭老僧

佛屋三间破冷开，半通云气半苍苔。

行人莫问僧年纪，岭上乔松是手栽。

邵棠

邵棠　闻笛

蓑笠相从老故丘，断桥流水护深幽。

竹箫吹落黄昏月，诗与梅花一例愁。

邵棠

邵棠　闲居

篆香宿火度炉灰，箫佩声惊午梦回。

门径长闲留鹤守，基机不洩任鸥猜。

渊明归计松三径，毕卓生涯酒一杯。

南陌黍田秋正熟，饭牛歌里共徘徊。

邵棠

邵棠　闲居

修林阙处见溪山，地隔嚣尘居易安。

起早多因啼鸟唤，惜春细数落花看。

世无机事鸥盟在，门掩滩声鹤梦阑。

政坐清幽闻牧笛，一声吹断碧云寒。

邵棠

邵棠　新居成呈刘君玉殿院

履道坊南竹径修，绿杨绿里水分流。

众贤买得澄心景，独我居为养老秋。

若比陈门成已僭，苟陪颜巷亦堪忧。

无端风雨虽狂暴，不信能凌沈隐侯。

邵棠

邵棠　吟窗

独坐吟残几度春，小窗元不受尘昏。

夜深村落无更点，只把梅花记月痕。

邵棠

邵棠　隐居

结屋水云村，车尘不及门。

坼花春有力，度砌月无痕。

墨带新题湿，醪因旋漉浑。

纷纷名利客，谁解悟孤豚。

邵棠

邵棠　咏鹭鸶

如鷳非鹤自精神，天地江湖快尔生。

既不鹃吟因甚瘦，何尝食素也能清。

随身钓具去无计，到处画图来便成。

见说得鱼归较晚，芦花滩上月偏明。

邵棠

邵棠　赠山庵高士

山带寒流无俗声，通樵一径锁清阴。

幽人饱卧西风里，并午醒来黄叶深。

邵奕

邵奕　游真祺观

肩舆迢递访游仙，自是山中别有天。

松影参差笼玉殿，鹤声嘹喨下芝田。

青苍巘色临门外，断续泉流绕槛前。

便可相从解簪绂，时清难恋薜萝烟。

邵迎

邵迎　句

盐豉调羹金液腻，橙斋荐鱠玉丝肥。


邵輶

邵輶　鉴轩

池光开净镜，山影展修眉。

石冷映碧色，烟轻生翠漪。

乞湖思贺监，观水咏宣尼。

照坐心神莹，徜徉殊复奇。

邵輶

邵輶　宁国寺

地胜千岩秀，名高万古存。

丹崖纪灵躅，绀宇蔽只园。

树老垂藤影，池幽浸藓痕。

会心多兴趣，随意坐林樊。

邵允祥

邵允祥　上王平章

武陵春暖浩无涯，城下楼船陌上车。

礼乐远传吴季札，衣冠旧是汉长沙。

秋高剑气横千里，夜静书声启万家。

非是避秦前日路，行人何必问桃花。

邵允祥

邵允祥　上吴平章

啮雪沙场倦牧羝，空山流涕冷凄凄。

上林不见朝来雁，函谷空闻夜半鸡。

沽酒每怀浇管鲍，买丝端拟绣夷齐。

忠贞反被忠贞误，愿借元龙百丈梯。

邵哲

邵哲　大涤洞天留题

抖擞京尘只素衣，脱衔困马喜逶迤。

云根来拟启金室，天柱高攀得玉芝。

龙跃清泉知客定，丹藏绀箬与谁期。

晴霞阔引栖真洞，不管落花流水知。

邵知柔

邵知柔　柬吕太学祯

当时欲杀尚怜才，奏稿流传读转哀。

一寸丹心朝士愕，十分头白道州回。

汴京今日犹豺虎，陵寝多年没草莱。

圣主不胜尝胆恨，先生无用鹤书催。

邵拙

邵拙　句

万国未得雨，孤云犹在山。

绍兴卜者

绍兴卜者　题观音石壁

金紫玉青世所稀，牡丹花下探天机。

仙游秀水真消息，身傍御炉香满衣。

绍兴卜者　题朱赏门

涧水涓涓绕洞崖，洞边时有小桃开。

四边环合疑无路，为问东风何处来。

绍兴朝士

绍兴朝士　句

疾风劲草识忠臣。

绍兴朝士　绍兴道者

万里云归洞，千山水向东。

玉炉香冷处，烟散碧霞中。

绍兴道人　赠阳大明

阳君真确士，孝行动穹壤。

皇上怜其艰，七夕遣回往。

逡巡芭顽石，遗子为馈享。

子既不我受，吾亦不汝强。

风埃难光留，愿子志勿爽。

会当首鼠记，青云看反掌。

绍兴某贵人　句

绿树带云山罨画，斜阳入地竹销金。

绍兴太学生　讽养鸽

万鸽飞翔绕帝都，朝昏收放费功夫。

何如养取云边雁，沙漠能传二圣书。

绍兴选人　投秦丞相

多少儒生新及第，高烧银烛照娥眉。

格天阁上三更雨，犹诵车攻复古诗。

申屠月岩

申屠月岩　间居遣兴

鸥鹭江湖性，清闲胜作宫。

家贫随分过，母健觉心宽。

酒熟旋簄饮，诗成逐板刊。

七星在长铗，断不为鱼弹。

申屠月岩　李山人所居

竹满园林水满池，旋栽黄菊补疏篱。

白云遮断红尘路，人是人非总不知。

沈伯达

沈伯达　解印至大桥铺寄邵阳父老

已过长亭一舍宽，送行犹自挽征鞍。

我无惠政苏凋瘵，何事邦人泪不乾。

沈伯达

沈伯达　六月十七日夜寄邢子友

暑雨虽不足，凉风还有余。

乐此城阴夜，何殊山崦居。

月明苍桧立，露下芭蕉舒。

试问澄虚阁，今夜复焉如。

沈伯达

沈伯达　先寄邢子友

作客今年乐有余，邵阳岐路不崎岖。

山川好处欹纱帽，桃李香中度笋舆。

欲见旧交惊岁月，剩排幽话说艰虞。

人间书疏非吾事，一首新诗未可无。

沈长卿

沈长卿　楚州

楚州淮阴娑罗木，霜露荣倅今何如。

能令草木死不枯，当时为有北海书。

荒碑侵苔藓山湿，尚写墨本传东吴。

沈长卿

沈长卿　句

翠蛾环坐忆洲钱。

沈长卿

沈长卿　书壁四韵

约客探名胜，停辀得所欣。

山寒多做雨，洞古不收云。

夜宿听鸣麂，晨炊摘野芹。

黄冠尤喜事，添炷石炉熏。

沈长卿

沈长卿　题清芬阁

元英以隐名，名德以仕显。

人言不同调，是说一何浅。

丈夫生世间，出处各有意。

仕以行其道，隐以求其志。

一以隐为高，伊吕当不起。

一以仕为乐，夷齐不饿死。

我观二子心，舒卷如春云。

邂逅作霖雨，本是版筑君。

乃祖想子陵，桐江饱风月。

乃孙拥麾幢，遗爱浃闽粤。

相望二百年，家学留青编。

冥鸿与栖凤，进退两俱贤。

秋冬享焌尝，瞻像不泚颡。

独抱元成经，肯作世南匠。

种田刈禾黍，种圃收兰芝。

请诵裳华篇，有之以似之。

沈诚

沈诚　游都梁赋

昔中原兮今过头，抱良图兮气干牛。

窥泗城兮辨古汴，临清浦兮思白沟。

沈宠甫

沈宠甫　咏瑟师

宇宙浩浩谁诗鸣，遗响闃寂如英茎。

更无高谈细论者，唐末婀娜江西清。

沈大椿

沈大椿　扃秀亭

登临兴极未容还，拂试缁尘扃秀间。

万事已甘轩鹤老，一身联拟碛鸥閒。

滩声犹带湘江水，野色遥分建业山。

雅志未容归骑促，有情斜日尚苍湾。

沈大椿

沈大椿　扃秀亭

倦飞山鸟未能迁，心在孤云叠嶂间。

大水雄山须远适，好风佳月自幽閒。

非关谢傅当年事，何似周郎旧日山。

安得此心成独往，白鸥盟约在江湾。

沈大椿

沈大椿　中和楼

愁少怜诗酒，閒多忽簿书。

登楼当白昼，冯槛看清滁。

风急移凉榻，云归想故庐。

往来桥上客，谁得见长鱼。

沈大椿

沈大椿　自维扬回仪真

一官安敢问青膻，形影相看祗自怜。

黄鹄已登清汉去，白鸥空占浅沙眠。

杏花开遍芜城雨，柳色浑铺瓜渚烟。

老眼生疏堪自笑，浪惊风物向淮天。

沈大椿

沈大椿　自维扬回真州

青蒲短短柳斜斜，入眼新愁乱莫遮。

雨润固应宜笋蕨，风饕端不贷莺花。

春来止酒常因病，客裹逢人祗问家。

安知扁舟下荆水，一归老我旧生涯。

沈大廉

沈大廉　鼓山

屴崱峰头万丈梯，上方高与白云齐。

青山尽处海门阔，红日上来天宇低。

沈大廉

沈大廉　岳阳

夜共潇湘月，朝连巫峡云。

烟愁贾太傅，雨泣屈平君。

沈东

沈东　沧浪亭

草蔓花枝与世新，登临空复想清尘。

只今唯有亭前水，曾识春风载酒人。

沈端节

沈端节　吊于湖墓在秣陵

晚出白门下，疲马踏秋色。

钟山度苍翠，慰我远游客。

暮投清泉寺，花草献幽寂。

长廊静无人，落日照西壁。

平生张于湖，万里去一息。

翻然九州外，汗漫跨鲸脊。

乾坤能几时，安用较颜跖。

文章失津梁，所念斯道卮。

夜阑耿不寐，搔首赋萧索。

怀人感西风，翁仲守孤陌。

沈端节

沈端节　复挽

气概凌云孰敢先，中兴事业冠英躔。

朝廷议论一言定，翰墨风流四海传。

恰跨鳌头各紫阁，忽骑箕尾上青天。

竹林笑傲今陈迹，抚榇江皋涕泫然。

沈端节

沈端节　句

读书浑不问家事，得酒但知看延友生。

沈端节

沈端节　挽于湖

十年帅越倦驰驱，适意方谋一壑居。

贾谊有才终太傅，薛收无寿处中书。

伤心风月江山在，过隙光阴梦幻虚。

红紫飘零春色尽，后凋松柏独萧疏。

沈端节

沈端节　挽于湖

荒城难访十全医，半箧遗书世共悲。

宁有故人怜阿骛，但余息女类文姬。

忠筹屡画平戎策，宦迹常留堕泪碑。

醉扣西州重回首，山阳邻笛夜凄其。

沈躬行

沈躬行　仙岩即事

孟月摄提指，春游初服成。

招寻追旧迹，涉历憩孤情。

暂尔谐心赏，相从念友声。

丹房探不远，吾欲悟无生。

沈规

沈规　过莹公房

悟得楞伽理，尘函久不开。

游丝莹定石，驯雀下生台。

境寂从朝暮，心空了去来。

行看旧庭柏，自说少时栽。

沈规

沈规　九月一日

门外行蹊落叶遮，西风寒入野人家。

重阳日近秋光足，开遍闲庭帝女花。

沈焕

沈焕　句

为学未能识肩背，读书万卷空亡羊。

沈焕

沈焕　留别杨慈湖之鹅湖

任地从天景孰真，何须向北定三辰。

天涯未遇蜃楼市，仙峤偏多采药人。

分手传资每歧路，知心讲道更情亲。

离亭信宿梅花驿，只恐霏霏雨雪频。

沈继祖

沈继祖　爱民堂为涪陵卢使君题

我来盛山郡，从公岁及杘。

公之字鳏寡，乳保于婴儿。

公去再改岁，所去尤见思。

至今盛山民，敬奉卢公祠。

借留既不遂，涪江移州麾。

两地虽少异，所爱则均施。

去秋少城役，与公同试闱。

把臂道畴昔，耿耿青灯期。

对床风雨夜，夜语惊闻鸡。

日有文字乐，唱酬多新诗。

讫事遍游览，扁舟更同归。

涪陵五日留，民物何熙熙。

道中行歌者，拍手童稚嬉。

终岁闾里间，不闻吏卒追。

皆曰贤太守，父母其忍欺。

政成多休暇，百废举无遗。

美哉轮奂新，有堂崇故基。

名堂形至意，爱民真天资。

同时王别驾，誉处出一辞。

醉余书榜字，银钩照江湄。

有客涪陵来，称颂世所稀。

坐想觞咏乐，形留而神驰。

愿同争湛辈，记名千载垂。

惟公甚盛德，岂待于发挥。

当闻卜式语，治民适其宜。

辟如牧羊者，败群当去之。

雪霜与雨露，天以成四时。

威克与刚克，要不伤于慈。

公蕴经纶妙，未易坐井窥。

因诗赞一二，以诏来者知。

沈继祖

沈继祖　次瞿塘寄呈杨帅

转柁边楼隔夕阳，竹枝歌断送飞航。

敢同计事追韩信，每辱扬鞭问葛强。

雁影入江三峡冷，猿音呼月五更长。

功名岁晚貂裘弊，归鬓应怜已点霜。

沈继祖

沈继祖　次韵答李孟达通判索鄙诗

删后无诗亦可忧，人言赋者古诗流。

欲闻正始今安在，须向行秦以上求。

玄酒大羹存至味，子虚亡是谩相酬。

万人丛里谁人晓，独有夫君暗点头。

沈继祖

沈继祖　和黄叔万游西湖韵

城西去天才尺五，溯游从之不修阻。

西湖春水涨旧痕，葡萄盎盎浮春醑。

鱼成队阵影虚游，禽呼友朋声乐与。

船行是处有佳趣，芳草和烟为断浦。

小桥曲径能深幽，疑在阆风与玄圃。

花飞犹有半妆在，柳长尚作画眉妩。

酒中之仙仅八人，把杯谁是湖山主。

楼台倒影俯清漪，密树摇风翠交舞。

妙处政自落笔难，安得君房妙言语。

只将剧饮饯残春，一醉忘形到尔汝。

黄香可人招不来，云烟落纸英词吐。

三年与君巴峡游，至今诗名播西土。

金华不生有嫡孙，一时纸贵人争睹。

维莫之春作兹游，绝忆苏仙赋东武。

从今风月三千篇，要扫冰溪九万楮。

芰荷立水更重游，当戒行厨治尊俎。

沈继祖

沈继祖　和阎帅侍郎见寄

继祖岁在丙午少城试闱，与宪车张大著、涪陵卢史君诸公酬唱，

不谓误蒙安抚侍郎赏许。兹承宠赐汉中所和七诗，

敛裧庄诵，舂容大篇，

寂寥短章，皆一代之杰作，

骊珠宝璐，知所守宝矣。

唐人有言尝于诗集中曾相见，继祖晚出无闻，

何以辱大君子见知于未尝参觌之初，是以益自奋励，

不敢怠弃以负鉴裁。抑闻韩子苍谓作诗文必得印可，

乃自不疑，是以前辈汲汲求知也。

因尽用前韵赓赋。

沈继祖

沈继祖　和阎帅侍郎见寄

全荆百万兵屯云，甲光耀日争晶荧。

中有诗书礼乐师，声色不动今孔明。

幕府昼闲多啸咏，风流文采被诸生。

嗟予入蜀四载久，根未得承謦欬声。

今为属县方托迹，似闻号召将朝京。

荆州一纸贤十部，字画飞动诗语清。

居然二妙到蔀屋，再拜庄诵心已倾。

忆昔锦城秋月里，张侯更迭赋歌行。

人生聚散不可料，如月圆缺与阴晴。

岂期斐章辱赐和，骊珠宝璐箧笥盈。

傥因徐辟见孟子，有志未就公其成。

沈继祖

沈继祖　寄题新昌簿厅绿阴亭

洛上追收黄耳信，林间闻创绿阴亭。

千章古树虚帘接，四月清风羽扇停。

兄弟头颅时感叹，江湖岁月久飘零。

对床夜话知他日，幽赏如何得细听。

沈继祖

沈继祖　三月晦日即席和章师侍郎

玉帐清无一点尘，浃旬休暇乐延宾。

二天共醉千钟酒，三月惟余一日春。

风急鸟雏犹唤友，雨晴燕子也留人。

骊珠八七盈怀袖，归去行囊喜不贫。

沈继祖

沈继祖　山斋诗

置之一壑谢鲲像，画入三峰潘阆图。

二子居山真得趣，山斋曾为写真无。

沈继祖

沈继祖　上扬州钱帅

名世半千推硕德，淮南第一是扬州。

一尘不动边民乐，知有威声慑虏酋。

人谓儒生将略疏，世人无未识真儒。

天下武夫俱夺气，钱公赤手缚于菟。

丰水有芑岂不仕，论者以为数世仁。

寿皇所以遗嗣圣，如此真材有几人。

夷虏久知唐李揆，近闻松漠搞毡车。

虏在目中余事耳，不烦遥度扫穹庐。

天津桥上骑驴客，儒者知兵似晋公。

五大在边非所称，谋谟合在庙堂中。

春风十里杨花路，天下花中独有琼。

樽俎折冲多胜赏，一时纸贵有诗声。

淮南好客词人盛，风雅而来大小山。

旧客尚余枚叟在，秋风零落鬓毛班。

联名雁塔终呈再，讨贼螺川又几年。

范叔一寒今若此，绨袍或有故人怜。

少陵去阆依严郑，彭泽还家太守贤。

北道主人天下士，何须羞涩问囊钱。

万事消磨独有诗，人言此派在江西。

所期诵句百僚上，佳士由来经品题。

沈继祖

沈继祖　上章帅侍郎

太平之兆从西起，西方人兮独宏伟。

中兴三相西蜀英，魏雍沂国封鼎峙。

得君之专不约同，应龙翔云鱼有水。

大勋将集自有时，时望今归章夫子。

岷峨英气蟠千年，十年郁蟠一朝启。

固应世命生大材，天下重轻之所系。

六鳌不动海岳崇，八柱檠天穹窿倚。

寿皇燕翼贻孙谋，寘公从橐良有以。

龙蟠虎踞帝王都，居守重任不轻畀。

神州陆沉五终星，有讎未复已三世。

经营江表诚急先，移镇上流实隆委。

议和但苟朝夕安，岁输金缯殊未已。

无事坐养百万师，所虑民贫财益匮。

胡雏何知蓄狂谋，天其启我或在此。

荆州昔号用武国，曹瞒落笔惊刘备。

况今吴蜀势连衡，乘时振槁悉披靡。

料人当要知料己，上策由来当自治。

实边至计耕与桑，祖逖未可成败议。

祖宗德泽在遗黎，中原自有壶浆至。

我公恩信结人深。岂独长城贤万里。

尝闻机会不容发，尚父宵征奚暇寐。

诸葛手握将相权，愿改吾短不逢恃。

其心休休能有容，即是古人勋业地。

往时韩富屡守藩，以养威望须历试。

一旦大用无间言，列圣用人有深意。

虽然五大不在边，端委面槐乃公位。

玄龄如晦不言功，持效于君兼众美。

大江之西有癯儒，半生混迹渔樵里。

兵书一箧老无功，耿耿但余忧国泪。

一官漫仕不疗饥，五斗折腰安敢耻。

沮漳时倚仲宣楼，往事成尘谁复纪。

此生幸识元紫芝，今为晏御尤自喜。

冯欢欲歌归来乎，绕朝有策不用耳。

函关请封一刃泥，赞普可招尺书纸。

我思古人不可见，空对孤灯慕青史。

公能挈之于沉渊，犹拟榡墨书檄字。

举似孙郎帐下儿，或能道人意中事。

沈继祖

沈继祖　送阁学袁尚书帅蜀分得云字韵

秋郊时出祖，秋尽不余分。

西湖贮秋色，护日浮轻云。

煌煌元戎乘，行旃驻河濆。

璧水官僚多，飞盖凝祥氛。

坐间皆诗流，觞咏更纷纭。

司成风骚将，诗坛推冠军。

分韵召众作，号令听鼓鼖。

古诗重送别，今当超前闻。

伟哉益州牧，学奥穷曲坟。

知略辏上前，一洗凡马群。

久着侍臣冠，献纳趋朝昕。

全蜀谋帅重，临遣上意勤。

惟先抚摩术，可策恢复勋。

大讎竟未复，以周事夷獯。

蜀民贫已甚，苛取犹丝棼。

公施活国手，如拯溺救焚。

未省锦城乐，侈靡徒纷纷。

行看清献归，以道佐吾君。

百壶致饮饯，宁复惜醉醺。

蜀都虽可赋，于公何足云。

诸葛有盛心，独得之河汾。

赠言吾岂敢，此意渺无垠。

抑使后来者，有感于斯文。

沈继祖

沈继祖　送合学袁尚书帅蜀

平章西事久仪图，朝有佥言帝曰俞。

竟识向来袁彦道，无忧今有管夷吾。

汉中席卷三秦定，卞子功成两虎俱。

根本所先能用蜀，况乘兴运即擒胡。

蜀备三边北最多，西南未易便包戈。

嗟哉作俑茶盐酒，久矣疲民战守和。

筑室道谋须勇决，养鱼沸鼎益烦苛。

归来便把中书笔，留与儿童日咏歌。

沈继祖

沈继祖　送合学袁尚书帅蜀

兵书一箧老空休，尚记当年寓益州。

扪虱盖尝谈世事，脍鲈聊复寄扁舟。

我方泥饮夸严尹，公喜逢时过武侯。

作此短歌怀感遇，运斤班郢独包羞。

沈继祖

沈继祖　送洪内翰知太平府

文章有正派，此派公独传。

中绝仅如线，鸾胶真续弦。

自有乘法累，吾道几弃捐。

相挻入茫昧，一律争谈玄。

谁洗新学肠，少愈自圣颠。

斯文日琢丧，未丧关诸天。

上帝实惠顾，为时生此贤。

高文破崖岸，天地登大全。

论事似陆贽，实录如史迁。

绪余寄吟咏，直追风雅篇。

根本于丘轲，道德其渊源。

如奏清庙瑟，三叹遗音存。

如闻阳春曲，和者奚寡焉。

公昔在西掖，丝纶代王言。

胥吏俱腕脱，思涌惊飞泉。

玉堂久挥翰，夜席屡为前。

禁中得颇牧，可但词采专。

草书招赞普，传檄定幽燕。

欲清塞北尘，自许素志坚。

经纶天下手，经纶天下手，

绘像期凌烟。异论忽矛盾，

去国可翩然。申伯宣辅相，

有时于蕃宣。帆锦落天东，

寒色与江连。雪意聚忽散，

雁字整复偏。行行采石江，

斗酒酹谪仙。古来文士贵，

宠数极异恩。金井沃醉面，

落笔动至尊。愿言投谮者，

以雪千载冤。伟哉扶靴气，

宁复事拘变质挛。异世傥周调，

一系五湖船。

沈继祖

沈继祖　送杨侍郎帅江陵

王眷勤三接，儒流见一真。

维申柔且直，于尹学焉臣。

玉弦当调化，金城要得人。

行看司马相，端委静边尘。

沈继祖

沈继祖　送杨侍郎帅江陵

蜀道登门日，于今十五秋。

恩勤怀荐祢，飘泊久依刘。

兹辍中台望，将宽北顾忧。

望之多献纳，有欲为王留。

沈继祖

沈继祖　送杨寺丞浑父帅安康

杨子声名鹤在阴，诗书作帅有谋深。

开关入洛平如掌，击楫中流酬此心。

胡运只今那得久，齐疆指日自归侵。

君当草奏摅忠愤，所领州名力去金。

沈继祖

沈继祖　送直阁刘郎中知平江府

星郎星使两俱优，三辅黄图帝选侯。

万里登沪超弱水，一轮有月照苏州。

刀飞雪缕夸鲈脍，云作奇峰簇虎丘。

太守能书传宝帖，洞庭应寄杼千头。

沈继祖

沈继祖　题归州黄教授鲁斋

鲁斋居士自忘机，丈席凝尘日下帷。

甫也犹为老宾客，参乎独得道精微。

奏篇已草三千牍，大厦当求四十围。

行矣道山邻日月，未容巴蜀久相依。

沈继祖

沈继祖　杏花村

杏破繁枝春意闹，牙盘堆实荐时新。

仙家种此应知味，试问庐山姓董人。

沈继祖

沈继祖　游西湖用中字韵呈直院高舍人

制兼内外文章伯，远过当年高侍中。

运笔不停池水黑，举觞未厌酒珠红。

泛舟但仰膺门峻，登岘夫何湛辈同。

傥以言诗许商赐，诗工宁复恨人穷。

沈继祖

沈继祖　友善堂为张以道题

上士与下士，多闻或寡闻。

子诚能尚友，我亦叹离群。

磨琢功当进，金兰志不分。

孝标何所见，但广绝交文。

沈继祖

沈继祖　又代上张帅太尉

三杰人材有重轻，子房呼字不呼名。

天授家传此韬略，固应堂上有奇兵。

方虎成功张仲在，惟忠与孝一心纯。

英姿鹦鹉洲前见，异日麒麟合上人。

挟纩皆由一主温，吮疽效命亦前闻。

听得武昌军士说，张家军比岳家军。

元颜辛巳寇边日，十骑能收唐邓州。

奈何养兵一百万，岁以金缯遗虏囚。

春秋尚复九世讎，和议于今六十秋。

诸将宁无持禄念，将军必不为身谋。

沈继祖

沈继祖　俞舜俞作墨梅八轴皆取古人诗句请余赋之

天生万物俱森罗，诗人于梅诗独多。

不言成蹊桃与李，何敢当此不类歌。

由来画中有新诗，俞君造次以笔追。

浑然莫知诗画异，手与心犹不自知。

红杏花开惊羯鼓，虞美草认歌声舞。

笔能招此玉梅梦，花非解语如欲语。

我生身世两茫茫，独与此花交分长。

书窗有月半弄影，山驿无风远有香。

溪流落英送我别，谁念孤芳增皎洁。

此时我有万斛愁，吹断参差山石裂。

吴霜忽点双鬓华，故人各在天一涯。

南望一枝书断绝，临风不复三叹嗟。

天花何曾着禅定，百忧炼心澄古井。

世有铁心石肠人，举似我诗应首肯。

沈继祖

沈继祖　昭君村

黄沙漫空天一色，漠北阴山断行迹。

明妃辞汉适单于，委骨胡沙无来日。

心事欲向瑟琶传，天荒地老何人识。

胡雁经年去会还，汉月几夜圆复缺。

雁飞那解寄音尘，月明不管人愁绝。

冢上千年不改青，怨入边风与羌笛。

谁为君王设此谋，纵杀画工果何益。

至今犹使昭君村，月发炙面殊不惜。

汉已无策唐效之，公主沦弃豺狼域。

何不设备御狂胡，人言仲舒计已疏。

不以女色媚穹庐，圣宋之德千古无。

沈瀎

沈瀎　临高台

上台意悲伤，下台梦颠倒。

不缘台高下，心肠自草草。

台下东西水，水绕南北道。

一水一重山，红颜望中老。

沈揆

沈揆　题石井泉

灵源一閟几经年，石上重流岂偶然。

渐喜行春有幽事，人间初见第三泉。

沈揆

沈揆　题石井泉

上方高阁倚层峦，下有清泉一鉴寒。

更作小亭供胜览，尽收吟思入毫端。

沈揆

沈揆　题石井泉

圆通大士閟兹境，谁遣石湖诗老知。

人生流止亦如此，时与一来题好诗。

沈揆

沈揆　夜宿国清寺题更好堂

堆案文书在眼边，身闲俱是好林泉。

乞渠解褐休双足，为结□中饱睡缘。

沈邈

沈邈　诗一首

背郭千峰起，涵空一水泓。

风帆人共远，潮屿岁重耕。

沈某

沈某　舑庵

清江绕槛白鸥飞，坐看潮痕上钓硕。

松菊未荒元这径，芰荷先制屈平衣。

窗前枫叶晓初落，亭下鲮鱼秋正肥。

安得从君理蓑笠，櫂歌自趁入烟霏。

沈平

沈平　翠蛟峰

谁解青云勒，在蛟舞不休。

飞来两潭月，惊起九峰秋。

松影晴犹暗，山光暖欲浮。

因参玉局句，千古爷前修。

沈平

沈平　句

还君此画不忍觑，怕忆当年分手处。

沈平

沈平　题静斋稿

斯道在人心，如蚌藏圆珠。

散作明月光，敛则止水虚。

沈琪

沈琪　观潮阁

疑是飞来白鹭洲，登高□□忆□流。

云间春色连蓬岛，风里江声绕画楼。

孤鹜落霞装晚景，淡烟微雨识归舟。

醉乡便是华胥国，底用乘槎犯斗牛。

沈清臣

沈清臣　浣花亭

亭近城隈瞰古塘，数行官柳间群芳。

沿堤草色连云色，隔岸山光映水光。

竹影日筛华径邃，桂花风畅画桥香。

他年木拱垂阴合，还有邦人戒剪棠。

沈清臣

沈清臣　严滩怀古

桐庐之山屹如址，桐江之水清见底。

间关万里却归来，依旧此山如此水。

子陵一节寿汉脉，名与高山俱不死。

惜无陋巷为邦学，礼乐不闻古人耳。

沈清臣

沈清臣　游道场山

松篁十里绿成豨，短短篮舆入翠微。

回首青山已忧迹，陇头犹见白云飞。

沈清友

沈清友　句

起家红蓼岸，传世绿簑衣。

自便牛背稳，却笑马蹄忙。

沈清友

沈清友　绝句

昨天移棹泊垂虹，闲倚篷窗问钓翁。

为底鲈鱼低价卖，年来朝市怕秋风。

沈佺

沈佺　病中赠张玉孃

隔水度仙妃，清绝云争飞。

娇花羞秀质，秋月见寒辉。

高情春不染，心境尘难依。

何当饮云液，共跨以莺归。

沈少南

沈少南　题储福宫玉真公主像

割尽齐封奉鲁元，更开沁水占名园。

何如帝子空山外，落日骑驴芳草原。

沈枢

沈枢　百福寺薰风堂

筑室最高处，轩窗八面通。

凿山流乳液，开户纳薰风。

巾履随凉设，花瓜与客同。

我来资解愠，不羡楚王雄。

沈枢

沈枢　句

沽酒频留客，围棋不计功。

沈说

沈说　安石岭

茅屋鸡声勘夜分，杖藜挑月带余醺。

不知身在孤峰顶，回首人家尽白云。

沈说

沈说　别墅

野舍清溪曲，连茅接树阴。

呼童邻错应，贳酒妇同斟。

落照收残雨，寒烟出寸岑。

江湖成梦事，投老属山林。

沈说

沈说　超化云山

入门松作径，步步接秋阴。

山带孤城起，云归古殿深。

隔池闻鹤唳，倚树看僧吟。

笑指煎茶处，青烟出竹林。

沈说

沈说　春词

水涨寒沟柳又阴，小窗风度一声禽。

若将离绪萦春事，片片飞花是客心。

沈说

沈说　次韵古愚立冬日观菊

闲绕篱头看菊花，深黄浅紫自窠窠。

清於檐卜香尤耐，韵比猗兰色更多。

九节番疑今日是，一樽未觉晚秋过。

从教白发须簪遍，且任当筵作笑歌。

沈说

沈说　次韵立方何园

春事觉垂垂，春行似后期。

草根花片积，人语鸟声随。

酒病因过量，棋输为好奇。

欲归愁路远，月色若为私。

沈说

沈说　次韵永堂

莺声未改春，叶底一蝉新。

幻境老无梦，醉乡诗有神。

整巾因把镜，懒语怕逢人。

似此衰迟者，劳君料理频。

沈说

沈说　钓台

山束江流直素湍，羊裘立尽暮云寒。

早知钩饵成虚设，多却当时一钓竿。

沈说

沈说　冯公岭

晓上冯公岭，艰难见客情。

雨和残叶落，身逐乱云行。

野店山腰出，秋泉石罅生。

若将世途比，此咱更为平。

沈说

沈说　古树

古树被青藓，蟠溪作卧龙。

穷冬不蔽日，入夏却生风。

枝少禽难托，根空蚁聚封。

幸为斤斧弃，得老雪霜中。

沈说

沈说　闺词

密幄香烧锦瑟横，佳人半醉觉寒轻。

忽思塞下新番曲，弹作黄芦孤雁声。

沈说

沈说　闺词

冬事侵寻浑未知，隔邻听得理寒衣。

惊心步出庭西曲，日影斜斜木叶飞。

沈说

沈说　鸡鸣

鸡鸣霜叶下，月在纸窗寒。

客路千家晓，山居一枕安。

秫收催岁酿，韮种接春盘。

纵有少年梦，其如主事阑。

沈说

沈说　寄永堂

落日照江东，思君讯便风。

栖迟定何处，约莫过残冬。

小隐时曾到，安书久未通。

处怜心易老，盘屈似寒松。

沈说

沈说　寄张永堂

浙江风浪阔，梦不落吟边。

书到知何日，君归起隔年。

才高朝士重，命拙故人怜。

早办山中计，吾今省俗缘。

沈说

沈说　简柳瀎卿

一别仅三年，相看事宛然。

旋添新蒜发，犹耸旧吟肩。

红日征途外，黄花喜气边。

不须劳寄问，姓字有人传。

沈说

沈说　缙云道中

去作京华客，离家此月前。

问程恰中道，数日近残年。

山雨易成雪，村云疑是烟。

仆行愁不进，添乞酒浆钱。

沈说

沈说　立秋

昨日午时秋，西风夜转头。

吹来溪外雨，藏却树间楼，

暝带栖鸦色，凉催客燕愁。

一樽吟未了，衰鬓早飕飕。

沈说

沈说　买舟

租得舟如叶，低低半搭篷。

仅堪容野客，还喜友渔翁。

溯水斜盼浪，悬崖逆斗风。

去程应不计，且泊槿花丛。

沈说

沈说　茅檐

茅檐夜雪晓开晴，自洗寒衣漉涧清。

如此过冬何不可，梅花休笑鬓星星。

沈说

沈说　明融盆池二首

凉入湘帘影半开，小窗午枕梦初回。

萧疏数叶秋菰上，也解声声报雨来。

沈说

沈说　明融盆池二首

老瓦盆深漾细萍，雨多流却半瓣青。

夜凉偶出庭心看，缺处光涵三两星。

沈说

沈说　暮春

燕翼初乾渌满池，桑阴收尽麦黄时。

一年春事又成梦，几日愁怀欲废诗。

料理病身尝药遍，揩摩睡眼看书迟。

悠然独倚阑干立，花下狸奴卧弄儿。

沈说

沈说　南坡不以科目自累而以风雅处鸣请余为赋

凤衔科诏出祥云，底事儒林有逸民。

四海声名难著我，一坡风月正宜人。

镜留白发非遮俗，家酿黄柑可接春。

只许诗朋自来往，素袍青履华阳巾。

沈说

沈说　偶成

读罢黄庭一卷经，磬残烟冷夜坛清。

月明何处人开户，惊起松梢睡鹤鸣。

沈说

沈说　秋词

雨放凉飚晚复晴，小窗人亦共秋清。

月华纲在蛛丝上，错认疏帘挂水晶。

沈说

沈说　秋溪

迎月步秋溪，芦长与树齐。

水光连汉近，夜气压山低。

岸隔呼渔渡，林疏见鸟栖。

酒微风力劲，归袖冷凄凄。

沈说

沈说　渠流

岸石湿黏萍，一渠流水清。

每来疑雨过，少立见鱼行。

树隔炎歳远，桥分午影平。

主人契幽事，客到出相迎。

沈说

沈说　仁福道中

山径少曾平，人烟隔陇青。

浅流分石渡，低树碍舆行。

税籍全编户，村童半壮丁。

我来官此邑，三度究民情。

沈说

沈说　山中秋兴

山户少曾扃，居贫易得清。

秋衣和月卧，溪茗杂云烹。

学字书红叶，看骚些落英。

从他头早白，心事本和平。

沈说

沈说　食梅

儿时摘青格，叶底寻弹丸。

所恨襟袖窄，不惮颊舌穿。

我年不自觉，以我齿尚完。

尝新试一荐，喉棘眉先攒。

岂味不悦口，岂老难强餐。

人生煎百忧，算梅未为酸。

沈说

沈说　送观过免举赴省

樽前逢腊近，行李独西征。

事历风霜惯，春回雨露生。

一经家自学，千佛世题名。

昨夜瞻奎宿，寒芒万丈明。

沈说

沈说　送何榷院之官金陵

分司陪宰掾，赐勑带朝衔。

见说成行李，无因别去帆。

秋风石城路，夜月雨花岩。

料有惊人句，鸿边寄短函。

沈说

沈说　送何水竹需次入剡易斋赴浙漕

弟兄联骑出，秋色赴行装。

慈水瓜应熟，孤山桂又香。

对床村店寂，起饭晓灯凉。

到日分吴越，江流两岸长。

沈说

沈说　送何仲远适越因之官霅水

樽酒沙头绿涨波，事欢其柰别愁何。

去程想憩兰亭竹，到日须看霅浦荷。

年少莫嫌官职小，名高却怕荐书多。

腊前拟作孤山梦，还许扁舟载雪过。

沈说

沈说　送周堂长归慈溪寄何赞府

慈溪隔楚云，问不接鸿鳞。

因送还乡客，重怀佐邑人。

海明看出日，山晚倦行春。

料得双松下，吟成瘦鹤身。

沈说

沈说　题黄止庵诗集

灯前几寒夜，编得近诗成。

对客时评看，归囊喜带行。

风高霜鹘健，人落涧秋清。

吟到无吟处，萧萧白发生。

沈说

沈说　听雨

耳根听不歇，滴滴冷於秋。

疑是山翁醉，岩前枕瀑流。

沈说

沈说　挽鲍监镇

一纸辟书驰，华年发轫时。

排云何不到，殒露遽如斯。

幼子不知父，偏亲反哭儿。

有书来谒些，忍泪看埋碑。

沈说

沈说　晚春

白头何计是生涯，日日樽前卧落花。

绿满池塘无一梦，夜来风雨过谁家。

沈说

沈说　晚行

晚行疏松间，遥见青烟处。

群牧下山迟，斜阳半芳树。

孤云驾回飚，介水横不渡。

倾意望幽人，待月同归步。

沈说

沈说　西湖独步

平湖开霁色，寒碧照空心。

小立背桥影，缓行随柳阴。

向年劳远梦，到日记曾吟。

荷荡成茭地，萧萧秋意深。

沈说

沈说　溪楼

心远俗尘隔，楼高野兴多。

稻花黄雀雨，山影白鸥波。

滩涩推船上，桥危挽客过。

日斜栏倚遍，无句奈愁何。

沈说

沈说　芗溪途中

天风吹落日，秋色上遥岑。

倦客未投馆，栖鸦已满林。

妻拿非远别，岁月易惊心。

市酒不成醉，新蛩助我吟。

沈说

沈说　雪

冻项缩如龟，茅檐讽雪诗。

冷於初下日，好是未消时。

树重高枝折，窗明晚色迟。

忽思溪上路，拟借蹇驴骑。

沈说

沈说　烟浦

烟浦残鸦舞夕阳，风枝病叶似初霜。

眼中秋中十分净，沙外寒流一线长。

溪女得鱼烹碎白，田家收谷曬新黄。

偶寻野趣归来晚，草际萤飞点点光。

沈说

沈说　野店

幽人逢野客，相约过云庄。

去路稻梁熟，入山松柏香。

试霜寒尚薄，落叶夜初长。

对坐煨茅栗，瓶中取酒尝。

沈说

沈说　游真岩

一径入松林，真岩峭莫寻。

山空泉自落，日出地长阴。

鹤去仙台净，丹成古井深。

残碑看未了，屋角转幽禽。

沈说

沈说　赠段琴

我琴未弦进，浑然心与耳。

自从识开指，反为琴所使。

沈说

沈说　赠段琴

清风千古曲，雪涧敲寒玉。

谁能继此音，苍梧泣修竹。

沈说

沈说　征途

桂管三千里，征人一寸心。

自从登驿路，几见换乡音。

古树春阴薄，寒塘野水深。

渴行呼得酒，瓦碗不辞斟。

沈说

沈说　纸衾三首

碎捣霜藤月下砧，清泉泻出簟纹匀。

老翁采药归来晚，剪得山南半段云。

沈说

沈说　纸衾三首

纎面新乾带露揉，春回斗帐伴吟愁。

残年已办蒙头过，风雪从教打戍楼。

沈说

沈说　纸衾三首

一幅新裁碧涧冰，野人留客宿云层。

山房恰好松醪熟，夜半无眠话葛藤。

沈说

沈说　竹色

竹色留清睡，薰风昼一帘。

懒因人事少，病觉老颜添。

开槛临昏镜，齐书补坠签。

晚蝉声欲断，新月到溪邻。

沈希尹

沈希尹　高士峰

淡淡梨花寂寂春，一声啼鸟隔花闻。

高峰影转金鸡月，渤海晴横碧峤云。

沈希尹

沈希尹　亦爱堂

吾家小院千里驹，眉宇照人自秀整。

平生尚友唐山陶，拔俗翩翩有高骋。

沈瀛

沈瀛　石人

检点行程岁岁同，石人头畔且从容。

向来奉口溪边月，此夜乾元寺里钟。

沈与求

沈与求　次韵何子楚食樱桃

轻衫骏马飞弹丸，上林花开纷绣团。

御弉赐笋未解箨，山樱亦复登金盘。

宗庙荐新勤玉路，凡果纷纷不论数。

风清日美雨丝收，朱实烘春燃绿树。

筠笼采撷价万钱，北人羊酪雅所便。

自从燕罢曲江曲，五湖十载身回旋。

已作孤蓬任流转，万颗徒劳野人献。

故无清梦大明宫，醉倚酡颜浮玉碗。

沈与求

沈与求　次韵黄子虚同饮葛次颜家酿玉友

先生早年忘扫白，懶饭青菁借颜色。

独馀欢伯为友朋，熟不暇簄巾自沥。

何须引泉连百井，饮莽长虹太豪猛。

细斟玉筹滑无声，酌我应怜官独冷。

奇篇更写陟厘黄，逼人心地生清凉。

了知二事尽家法，眼馋径索银瓶尝。

我老华池少滋液，年来爱酒如偷蜜。

陶然一醉乐未央，此外要知俱长物。

相期径造君勿违，坐得名胜从忘归。

公侯似闻倦设醴，穆生正恐同分携。

沈与求

沈与求　次韵李元叔田邦镇唱酬之什

李侯少年真自喜，收名拟擅东南美。

大科异等不作难，堂堂奏赋明光里。

眼看斗粟饱侏儒，空肠殷雷归著书。

胸中未减食牛气，出手一掷当成卢。

只念聊问复何如，要辨蟫蠹资轩渠。

刺头文字亦琐碎，泽吻快意回樵枯。

沈与求

沈与求　次韵李元叔田邦镇唱酬之什

大雅寂寥谁发喜，逆折波澜须子美。

晚分一派大江西，约束曹刘归句里。

武安耳孙有舑儒，载行无多一束书。

蹇驴破帽踏城市，腰间蒯缑鸣湛卢。

叫阍自荐久未偶，淮南丛桂犹关渠。

雕镌戏出乡学馀，掩面笑余诗井枯。

沈与求

沈与求　次韵刘殿院赠钱圃翁

少日从畦丁，颇悟园官理。

菘韭记春秋，蔬食聊尔耳。

十年困尘埃，幽事同脱屣。

一饱不可谋，清瘦只如此。

仰止长城翁，趣尚两奇伟。

弱冠事笔耕，挽仰行六纪。

晚以圃自娱，扶锄寄深喜。

柔风蔬甲怒，细雨兰芽美。

小摘定可供，馀事不挂齿。

那复肯着屐，而一到城市。

为计一何疏，行须传高士。

木茹忌太洁，肉食忌太鄙。

安得从公游，远傲於陵子。

沈与求

沈与求　次韵题沈传曜瘦节堂

平生一字不疗饥，谁云糠覈能瓠肥。

牙签玉筹五鼎食，是中有趣非钱痴。

万事颠倒绝可嗤，此腹却受将军讥。

吾宗酷似骑曹掾，俗物纷纭那复看。

眼中但有潇洒侯，高节亭亭真老伴。

山泽形容坐一癯，相要检校还丹书。

食薇饮水笑多事，知君此计诚非疏。

沈与求

沈与求　次韵曾守怀玲珑山

泉石有膏盲，料理费和缓。

风埃客子游，梦想异相半。

端如餍羊酪，投匕念乡馔。

怀哉小玲珑，旧赏记酣宴。

玉女下云窗，轻我年未冠。

诛茅老三间，此意已悬断。

少须草堂资，两足那可绊。

谢公爱东山，自结寻幽伴。

诗筒忽相先，纸价岂容贱。

流传从使君，感此归思乱。

撷兰蹑危根，漱石俯长涧。

野性等麋鹿，百嗜宁食荐。

揽衣中夜兴，测漏疾流眄。

扃步愧驽筋，卑飞伤短翰。

正使屐齿折，未救斧柯烂。

时节脱复徂，迟莫空浩叹。

何当脂下泽，去路郁交贯。

沈与求

沈与求　读成士瑴诗卷和其书事一章

长年赋子虚，狗监绝同里。

杯水聊自酬，博此一笑喜。

副墨粲我前，顿使百废起。

朱弦渺遗音，慎勿娱欲欲耳。

论交傥自今，相从期暮齿。

沈与求

沈与求　泛舟村落阻风不能少进而菱梢芡觜缭舷上下篙人病之

艇子掠岸行，水瘦不濡尾。

狂飚振疏蓬，猎猎鸣两耳。

十篙八九褪，逆势何乃尔。

野芡伺吾间，回梢哆利觜。

亦有芰浮角，一一肆轻鄙。

初欲事幽寻，解缆出疏苇。

乘流觅清浅，濯缨助深喜。

事有大不然，移顷未离咫。

安得望蓬莱，巨舰破潮起。

征帆驾长风，一日三万里。

沈与求

沈与求　奉陪安守登膴原观

江南多佳山，骈首闯城郭。

缅怀在坦夷，要使一见廓。

邦侯王事馀，幽致到丘壑。

散策占城阴，含睇及民瘼。

爱此郊原平，膴膴富耕穫。

飞观鯈下临，丹碧荡霄堮。

野色四座浮，胸次潜领略。

千畦云弄黄，岁事初不恶。

斗酒行劳农，欢谣入醫醵。

胜地恶发挥，波神覆为虐。

萧辰谁与娱，一笑寄华酌。

落日耀旍旗，轻飚漾帘幕。

卷白起寿公，歌声渺林薄。

老农止勿狂，嗣岁有真约。

沈与求

沈与求　观网鱼

暗雨垂垂梅欲黄，春山吐源春涨狂。

雪鳞頳尾泝流上，吹涛喷浪能奔忙。

鱼师布网名白大，万目井井连重纲。

联艘绝流势甚武，遮罗初若无留藏。

大鱼已得小鱼弃，要使遗育充陂塘。

鳏鲕安用误回避，虾蟹亦复虚跳梁。

宁知不比纶索手，欲以巧饵空沧浪。

沈与求

沈与求　何亨老筑堂里第榜曰安虚盖取司马子微不受外不逐外之说属某赋诗以

幻境如群狙，喜怒眩名实。

怜渠千劫迷，堕此一念失。

世路波涛翻，时事风雨疾。

胡为随物迁，坐此方寸窒。

使君超世姿，轩裳起儒术。

神交赤城仙，妙解穷隐密。

向来心泰然，初不计升黜。

危堂榜新颜，要以名自律。

窗扉敞深明，空华乱初日。

变灭惊须臾，蔽亏隔纖悉。

了知内观融，天光发虚室。

山林猿鹤俦，廊庙鵷鸾匹。

静躁涂或殊，出处心本一。

清都五城开，真仙罗辅弼。

行矣朝紫皇，启沃造前膝。

功名戏剧成，志愿谈笑毕。

它年容买邻，傥不傲蓬荜。







卷284

沈与求

沈与求　何子楚为范明伦赋九疑石石吾不及见也读诗可以知其巑岏秀峙之状吾

峨弁千峰倚天碧，上有修筠材可篴。

月明三弄面巉岩，惊起哀猿啼峭壁。

儿童斲石攒青瑶，寒林萧萧吹堕樵。

坐令结习落幽梦，芒鞋竹杖归路遥。

觉来只影徒相守，哦子清诗笔如口。

眼中何必小玲珑，仿像九疑当户牖。

神丹已失大江漘，谁与安期追后尘。

分天隔日不可到，使我目断苍梧云。

沈与求

沈与求　寄题淄川王景发肯构堂

深林艺松柏，不数栎与樗。

坐待十亩阴，等为匠氏储。

宁复知种德，责报不厌徐。

名令后必大，善积庆有馀。

於焉望丰屋，政可增修闾。

王孙世东州，奕奕盈簪裾。

金埒通里巷，珠树连阶除。

贤哉景发甫，爽爽众莫如。

直气薄霄汉，妙语锵琼琚。

定知磊落人，一见怀抱摅。

谓我架华堂，映发先人庐。

揭名取肯构，盖念经营初。

堂前植桃李，堂上罗诗书。

桃李意取适，诗书计非疏。

诸郎自兰玉，舌耕起菑畲。

吾诗以为箴，会见联高车。

沈与求

沈与求　刘行简见借诗稿以长句归之

文章偏忌声名早，富贵政须门第好。

了知二物不相关，风月膏粱兼者少。

刘郎天韵真不凡，飞腾宜在蓬莱岛。

年来穷愁已到骨，只有珠玑落残稿。

纷纷馀子何能追，定向诗坛分六纛。

造物小儿亦薄相，浪付繁华给挥扫。

却令径坐诗人穷，只与清冷消热恼。

向来狗监非同邑，渴尽文园尚傭保。

九原千古忽可作，如君自是不枯槁。

茅斋夜诵谁得闻，咄咄空能诉穹昊。

请君更作升天行，勿使贫胡强知宝。

沈与求

沈与求　拟古

日月双高悬，朝昏自升沉。

有如转辘轳，引絙环相寻。

而我生其间，所阅几古今。

尔来三十年，又作裘氏吟。

眠饭寄编简，此身疑白蟫。

皇皇走四方，谁是真知音。

语欲离舌本，退缩翻如喑。

涉世聊尔耳，依阿亦何心。

托质既已迂，自谓百炼金。

耻作渭水钗，宁为太阿镡。

用舍安所之，齿发忽已侵。

日月不我留，潸然涕盈襟。

沈与求

沈与求　钱塘赋水母

疾风吹雨回江城，櫓牙呕哑潮欲平。

客居喜无人事撄，相与环坐临前楹。

眼中水怪状莫名，出没沙觜如浮罂。

复如缁笠绝两缨，浑沌七窍俱未形。

块然背负群虾行，嗟其巧以怪自呈。

凝目戄视相将迎，老渔旁睨笑发声。

曰此水母官何惊，江流如奔绝沧瀛。

潮汐往来月为程，藏纳众污无满盈。

浮埃沉滓溷九清，结成此物宜昏盲。

使虾导迷作双睛，乃能接迹蚌与蛏。

亦犹巨蛩二体并，离则无目为光精。

江天八月霜叶鸣，罟师得虾供水征。

水母弃掷罗纵横，试令收拾输庖丁。

绛礬收涎体纡萦，飞刀镂切武火烹。

花畁饤饾粲白英，不殊冰盘堆水晶。

稻醯齑寒芼香橙，入齿已复能解酲。

遣渔止矣勿复评，嗟哉此性愚不更。

定矜故态招三彭，且摩枵腹甘藜羹。

沈与求

沈与求　山西行

山西健儿好身手，气如车轮胆如斗。

十五射猎少年场，戏格黄罴同拉朽。

二十竮名尺籍中，铁马追风快驰走。

臂弓腰箭了一生，只喜论攻不论守。

兵符夜半出辕门，将军令肃谁敢后。

自夸豪健天下无，誓为官家扫群丑。

蛮夷共事古来危，监军巧落胡人机。

黑山未靖黄河沸，胡尘倏忽连紫微。

长驱中州斥候绝，已闻饮马金明池。

种家猛将忠贯日，发上冲冠颐指挥。

主辱偷生事不武，壮士裂眦争相随。

东跨潼关达上国，城头夜插将军旗。

诸胡下马拜吾父，请成退舍才有期。

肉食谋国帝子质，勒兵不动护送之。

壮士束手猛将死，胡来侮人犹小儿。

明明二圣尧舜主，天翻地坼徒尔为。

天翻地坼徒尔为，北望血泪滂两颐。

真人中兴似光武，赤眉青犊折箠笞。

一呼夺击肯效死，风鹤尚信惊王师。

呜呼何为背征讨，红帕兜鍪半为盗。

东家昨夜虏小姑，西妇朝篷握刀笑。

锦衣玉食事奢侈，翠眉红颊资强暴。

黄屋今怀旰食忧，忍与豺狼活蓬藋。

时危宜尔悍且骄，侧耳试听哀痛诏。

五陵佳气自葱葱，为雪大雠安九庙。

沈与求

沈与求　送章文虎秀才归荆南

我生本吴侬，搦笔追楚些。

佳人脱尘屣，幽韵耻独和。

君家楚江湄，词语亦顿挫。

学海富探讨，渠数百纸过。

春风归凤城，櫑具恰解驮。

此地初识君，细语辄三贺。

冉冉岁已遒，云山忆高卧。

翩然理归装，馀事等弃唾。

文围久坚壁，定恐一战破。

行矣傥复来，凭将楚词课。

沈与求

沈与求　夜坐感事

沉沉夜气归，虚堂闭深寂。

孤灯灺馀花，寒靋韵残滴。

酝酿万觯愁，感慨一人敌。

何当弃短檠，阴山叱鸣镝。

沈与求

沈与求　游玲珑山因访朱氏草堂

平生丘壑心，馀事不挂目。

藜杖南山来，要使富幽瞩。

异哉小玲珑，蟠峙苍弁腹。

修藤结悬崖，飞溜响空曲。

伏石卧虎状，腾拏杂奔鹿。

砑然互吞吐，侧路劣容足。

拂拭古藓纹，字刻翳新绿。

标傍玲珑名，奇怪殆天属。

扪萝上绝顶，坦坦类平陆。

俯首瞰来踪，穹然在幽谷。

传闻昔逋客，诛茅此营屋。

清魂不可招，千载想遗躅。

我思造物巧，妙供幽人禄。

挥斤役山只，斲此一拳玉。

云窗与雾阁，一一相亘属。

岂无部曲众，猿鹤即更仆。

岂无节旄贵，松桧自张纛。

此事久弃置，蛛丝网岩麓。

翩翩佳公子，心古韵不俗。

驾言脱华簪，兹焉卜幽筑。

终日面巑岏，世故岂容触。

指点空洞姿，喜气政堪掬。

挟策校昔游，健步念须续。

亦有招隐诗，薄暮不可读。

沈与求

沈与求　子修步屧相过属疾不能倒屣戏赠

簿书日在手，佳思挽不留。

而能痛拨置，时来访清幽。

古木占城阴，一曲萦寒流。

落影插清泚，绿荫亦已稠。

结亭坐蟠石，傲兀忘拘囚。

雄谈功名外，俊气横九州。

事故未应尔，长恐坐阻修。

造物小儿相，妒我得暂休。

河鱼竟中溃，午枕犹扶头。

双凫飞舄声，历历过墙陬。

此兴岂复浅，何当起从游。

试令开丈室，子能问疾不。

沈云卿

沈云卿　美人

十三学绣傍金窗，十六梳头压大拜。

色比昭阳人第一，才同江夏士无双。

沈昭远

沈昭远　无讼堂诗

欲为袁人雪谤声。

沈中行

沈中行　游九锁

青山倚天分九峰，或踞虎豹蟠蛟龙。

奔霆白昼鞭玉虹，铁花冰激青蒙蒙。

中有浩劫元皇宫，彷佛崑阆双衡嵩。

洞门谁制烟霞封，玉鼠石燕巢嵌空。

列炬仰见仙人踪，枰棋布子局未终。

冥怀欲唤洪崖翁，共翳紫凤骖飞鸿。

笑弱水三万里，他年相见方壶中。

沈庄可

沈庄可　题分宜上松晚香堂

魏公判相州，始作昼锦堂。

老圃秋色淡，自爱晚节香。

怡斋怀紫绶，得诰归故乡。

葺圃承祖志，构堂先庐傍。

命名仰前哲，阔步追遗芳。

人生随分定，鹏鷃自殊翔。

富贵任适志，余暇聊徜徉。

譬彼兰与菊，托根花卉场。

荣枯有迟速，代谢从暄凉。

百年倏过半，须发各已苍。

多情感会别，聚散安可常。

非惟隔今古，况复阅兴亡。

何以消我忧，一醉万虑忘。

季子久颠沛，买臣早疏狂。

累累暮年印，得失宁相傥。

何如光霁时，呼客同举觞。

静中猿鸟乐，闲处日月长。

愿坚岁寒操，有如傲霜黄。

沈庄可

沈庄可　秀野园

西京五亩园，花木秀而野。

坡仙作此诗，感事记司马。

深夜独乐堂，气象极闲雅。

晚芳相元佑，勋名动夷夏。

沈作喆

沈作喆　哀扇工歌

某州竹扇名字著，织扇供官困追捕。

使君开府未浃旬，欲戴纶巾挥白羽。

新模巧制旋剪裁，百中无一中程度。

犀革镌柄出虫鱼，麝煤熏纸生烟雾。

蕺山老姥羞翰墨，汉宫佳人掩纨素。

衙内白取知何名，帐下雄拿不知数。

供输不办箠楚频，一朝赴水将谁诉。

使君崇重了不闻，呜呼何以慰黎庶。

闻道园家卖菜翁，又说江头打鱼户。

号令亟下须所无，官不与钱期限遽。

归来痛哭辞妻儿，宿昔投缳挂枯树。

一双婉婉良家子，吏兵夺取名为顾。

弟兄号叫邻里惊，两家吞声丧其妪。

死者已矣可奈何，冤魂成群空号呼。

杀人纵欲势位尊，贪残无道天所怒。

邦人蓄愤不敢言，君其拊马章台路。

沈作喆

沈作喆　新安采樵行

种粟上山椒，种禾水没腰。

田家作苦不如樵，炊桂之地甚不遥。

一艘千束莫复朝，顺风顺水不动桡。

归来醉饱吹短箫，野花插鬓樵女娇。

农夫忍饥自芸苗，粟米自熟腹自枵。

明年卖田卖山去，谁能辛苦输王赋。

盛度

盛度　句

我来佩竹使，方且憩熊辬。

盛度

盛度　句

南国松楸旧，东湖水石凉。

盛度

盛度　庶子泉

深藏西竹寺，寒拥北谯城。

石字赞皇古，泉铭庶子清。

盛度

盛度　送何水部蒙出牧袁州

文昌郎位改清资，乞领鱼符赋式微。

雉省月寒慵夜直，隼旟风细喜秋归。

宜春酒助新开宴，侍史香余旧赐衣。

客向西山思井旧，莫教沤鸟见人飞。

盛度

盛度　修竹台

我来小小郡，爱此高高台。

前对苍筤竹，万午球琳材。

盛旷

盛旷　独吟

刊名紫简群魔宾，扶桑暘谷奏玉晨。

控驾三素辅翊宸，敢忘南岳魏夫人。

盛烈

盛烈　白发

白发非有种，如何忽自生。

尽从方寸地，莳此两三茎。

场屋债犹欠，山林计未成。

头颅知渐丑，羞向镜中呈。

盛烈

盛烈　春兴

泾云全放两峰青，湾柳丝金照眼明。

短棹又随鸥鹭去，笙歌少处结春盟。

盛烈

盛烈　堤上归

舟横别港赴鸥约，人立斜阳等燕归。

心事一春拈不出，两堤杨柳又绵飞。

片云筛雨过横塘，衬断苹风作晚凉。

意快短檠推不照，柳边听月对啼螀。

盛烈

盛烈　观下湖渔者

渔舠逗晓来相续，短笆乱割春塘渙。

须留一半还诗翁，要看早晚鸳鸯浴。

盛烈

盛烈　湖天晚霞

鲛人织出绡五色，冯夷不敢閟深泽。

闯得烛龙归崦嵫，横舒几占半天碧。

光绚列岑浮紫翠，琉璃倒蘸成琥珀。

何当乘风掣下来，并州快剪随意划。

制就诗囊百万个，分与江湖放吟客。

盛烈

盛烈　暮天即事

东寺钟联西寺鸣，前村树末暝烟平。

天涯倦翼归无限，只有雅飞自唤名。

盛烈

盛烈　朔风

小窗帘箔护重重，榾柮炉心蜕骨红。

昨夜朔风能凛冽，冰花亦结砚池中。

盛烈

盛烈　送黄吟隐游吴门

寒江买櫂催遄征，何如缓泛六桥寻鸥盟。

侯门怀刺谒掌傧，何如散策孤山探梅信。

吟隐豫章之耳孙，调高琢句期颛门。

西江不住来西湖，唤醒晚唐诸老魂。

有时吐出惊人语，定须贵杀雒京楮。

脍炙人口徒属餍，还来双字不堪煮。

行吟荏苒岁欲暮，束装又问吴中路。

节翁旧有珠履缘，何况荐书袖无数。

此行一句直万钱，十句唾手腰可缠。

归来卸却扬州鹤，推敲调度权架阁。

盛烈

盛烈　同黄吟隐湖上散步

暖翻鸭顶一川晴，喜共长堤缓辔行。

落尽繁红春结局，传来太白酒寻盟。

人于冷淡交偏好，句向萧闲吟倍清。

鹈鴃一声林外唤，短篷归带夕阳明。

盛烈

盛烈　晚步段桥

垂红顶上快登临，拍拍秋光满袖襟。

伎皐欲吟吟未稳，两山钟里莫云深。

盛烈

盛烈　午窗即事

午困俄惊啭栗留，东风独立思悠悠。

蜂搜花醴勤王事，燕拓芹巢为子谋。

白发愁边添渐密，青春忙里去如流。

无言猛拍栏干曲，恰喜长须荐茗瓯。

盛烈

盛烈　幽庭

幽庭鸟蹴梅花片，蔌蔌因风抟复散。

贪看立到昼阴移，满地苍苔遮一半。

盛烈

盛烈　渔父词

晓岸披风驾短篷，平芜烟浪几重重。

鸣榔莫近荷花浦，鸥鹭早凉眠正浓。

盛烈

盛烈　玉阆风书院偶题

塔倚翠微椽笔劲，湖吞碧落砚池宽。

天然调度谁消得，不是吟家出手难。

盛烈

盛烈　玉阆风书院偶题

岁事从他沸似糜，小窗挂起只看诗。

不知那树梅先谢，一片香飞入砚池。

盛明远

盛明远　书怀

溪出行自得，松竹最相知。

避世逢天宝，编年问义熙。

鸟驯时傍户，婢小亦吟诗。

薇蕨秋来少，香生芋熟时。

盛某

盛某　题淡山岩

黄公丘壑人，阅遍山水奇。

晚观淡岩作，独许天下稀。

我初颇未信，及到乃愧之。

伟兹过奇特，骤睹心惊疑。

神灵蕴幽秘，无乃弗许窥。

扪苔渐深入，叹愕不自持。

穹窿但一石，辀辮周四维。

广容千人驺，高建五丈旂。

巨势裂地轴，虚窗豁天扉。

森然万幕张，郁若曾云垂。

危磴过别洞，绝壁浮烟霖。

幽房瞰窈窕，屏榻如砻治。

云霞起坐隅，翠岚著人衣。

顿觉从来山，榛莽翳土埠。

化石事茫昧，驱蛇知是非。

井臼俨遗处，芝田留旧畦。

云昔隐仙宅，此理固亦宜。

元柳迹不到，隐显当有时。

忆我半纪前，已与兹山期。

了然兰台梦，宛渡潇江湄。

今来恍如昨，始悟非人为。

宁嗟摈幽邈，持尔足自怡。

无穷轩冕客，有几能游斯。

盛奇

盛奇　毘蓝岩

别开洞壑翠微齐，萝薜云深路转迷。

一榻繁阴炎扫午，六秋岩畔足幽栖。

盛师仲

盛师仲　太湖

霸越功成识虑深，扁舟因起五湖心。

若贪富贵如文种，句践那能肯铸金。

盛世忠

盛世忠　病起书院偶成

蓄水滋兰畹，开窗近竹林。

败糊黄虮閧，断简老虫侵。

酒尚欺人病，诗能对客吟。

晨昏一饮足，此外不关心。

盛世忠

盛世忠　柴门

石砌苔初合，柴门手自开。

日催开影转，风递竹声来。

蟹眼翻茶鼎，鹅儿滟酒杯。

不须忧岁计，魁芋已新栽。

盛世忠

盛世忠　观棋

争先刘与项，得势楚侵秦。

本是知心友，翻成敌国人。

运筹争劫杀，败局在逡巡。

袖手旁观者，机深亦损神。

盛世忠

盛世忠　胡苇航寄古剑

有人尺锦长安来，远寄宝匣手自开。

红云紫气灿虚室，铗中青蛇鳞生苔。

诚携掌握一挥动，瞬息天地兴风雷。

少年志气老益壮，惟愿圣诏下九垓。

厩中我有汗血马，与汝直北清氛埃。

丈夫当为国雪耻，笑指经生真不才。

盛世忠

盛世忠　寄藏叟僧善珍

访友南山路，桥横古木阴。

砌苔无俗迹，庭柏是禅心。

旧衲连云补，新诗带月吟。

同袍严戒行，别是一丛林。

盛世忠

盛世忠　简贾户部

十五年前别，相逢各老成。

旧游如一梦，忽见似重生。

剧饮无人敌，高谈坐客惊。

诸郎尤可喜，事业短灯檠。

盛世忠

盛世忠　今是行呈刘以道

少年湖海误加鞭，久戍归欤暂息肩。

时有故山来梦里，更无愁绪到吟边。

晨餐全仰数畦菜，岁计尤逋二顷田。

闲倚瘦筇长啸处，此身疑是结绳前。

盛世忠

盛世忠　倦妆图

睡觉春山懒更添，起来余恨锁眉尖。

料应春事关心曲，怕见杨花不卷帘。

盛世忠

盛世忠　懒读书

不弄丝桐不作诗，槃池叠石学儿嬉。

少年读易都忘却，身似羲皇未画时。

盛世忠

盛世忠　刘常簿席上

近授长生券，从天上绮筵。

潞公专洛日，吕望佐姬年。

坐语风生舌，梳头雪满肩。

上思耆旧用，飞诏到林泉。

盛世忠

盛世忠　秦竹溪校书清漳未回

茅斋雅称竹方床，风过痚篱有暗香。

剧饮一冬成酒病，得闲科日为诗忙。

新移橘本便霜信，贫看梅花倚夕阳。

相望故人三百里，十宵九梦到清漳。

盛世忠

盛世忠　塞上闻角

刁斗城头夜月寒，一声呜咽到江千。

梅花吹落浑闲事，白首征人泪暗弹。

盛世忠

盛世忠　生涯诗

壮岁欲飞腾。生涯亦可矜。

一千八日战，三十九年僧。

砚枕秋风梦，书灯夜雨澄。

儒生贵知命，饮水曲吾肱。

盛世忠

盛世忠　送吕东山之清漳

君是纯阳派，神清性亦真。

有诗聊遣兴，无术可医贫。

富贵皆尤物，江湖易老人。

置山钱足矣，客路莫因循。

盛世忠

盛世忠　王昭君

汉使南归绝信音，毡o-青草始知春。

蛾眉却解安邦国，羞杀麒麟阁上人。

盛松坡

盛松坡　乌石山僧舍

小径通山寺，飞檐抹晓霞。

松风惊蝶梦，梵磬杂蜂衙。

僧腊菩提树，禅心菡萏花。

诗成因抵掌，飞起欲栖雅。

盛松坡

盛松坡　闲居

地僻无人到，何缘有市声。

醉中诗句健，闲里梦魂清。

涧水浓煎茗，畦蔬淡煮羹。

读书犹懒在，何暇见公卿。

盛璲

盛璲　朱元晦过访

苍松翠竹映斜晖，野菊花开过客稀。

叶底黄虫作寒茧，雨余蝴蝶满园飞。

盛璲

盛璲　朱元晦过访

梅花树下三间屋，挂壁枯桐尽日闲。

有客过门弹一曲，断云残雪满空山。

盛文韶

盛文韶　梅花

翠羽啁啾夜，空山偃蹇时。

看人多冷眼，出手尽高枝。

香细巡檐得，寒深踏雪知。

纷纷后来者，红紫莫矜奇。

盛辛

盛辛　题涪江石鱼次何宪韵

巨浸浮空无咱通，双鳞纪瑞杳难穷。

昔人刻石留山趾，今日呈祥表岁丰。

众喜有年歌善政，独惭无补助成功。

须知显晦将千载，往哲标名岁大中。

嵊县令

嵊县令　句

一时分付雪儿歌。

师颃

师颃　赠宣义大师英公

禅得玄机笔得精，孤云光彩甚分明。

毫端落纸堪为宝，海内无人不重名。

山约终归双履在，髭因凉剃一刀轻。

何妨换取群鹅了，却与迷徒指化城。

师浑甫

师浑甫　清都观

清观视诸方，事力良不齐。

幽赏岂不胜，门当白云溪。

剑峰誓罔象，丹井藏虹蝩。

师浑甫

师浑甫　丈人观

甯君始学道，敢据五岳尊。

及为帝东在，便与天长存。

师显行

师显行　见日庵旧址

跨鹤骖鸾访穉川，松风吹散铁桥烟。

联登百步眼万里，长啸一声身九天。

倚大石楼敲竹杖，蹑飞云顶着吟鞭。

而今饱挹罗浮秀，未服灵丹亦是仙。

师严

师严　大阅

长江天设险，荆州国西门。

幕前杖斧钺，赫赫齐晋尊。

熊罴在掌握，百万不敢喧。

固列崖峤立，动色虹蝩翻。

虽云上将猷，亦是明主恩。

高秋鼓角壮，惨澹伤精魂。

山南正困戹齿落，万事已矣秋风生。

师严

师严　渡江

鹿门山人沧浪客，洒泪忆枯眼见骨。

风尘峥嵘万里空，不知何处营三窟。

城中性命汤火近，路穷援断无消息。

鼠窃狗偷何足忧，都将十指漫天日。

大言阔步好公卿，三百年余涵养成。

已闻郑五但搔首，复道庞涓竖子名。

平时肉食夸果决，谁信临危跋痜行。

白头面皱牙齿落，万事已矣秋风生。

师严

师严　庚午三月五日朱尚书席上醉歌

天风浩荡何处来，荆南府中好春酒。

我公此日盛宾佐，但饮无劳问升斗。

座中十万无下筹，乌帽朱衣马牛走。

好舞清歌如有神，翠烂金明各回首。

人生行乐须壮年，小人再拜为主寿。

满堂泪落起挽须，临馈三叹成郁纡。

干戈未定郡国破，乱臣贼何代无。

主忧臣辱坐感激，忍对花鸟调欢娱。

近闻士卒愿一战，猛气正倚风尘粗。

丈夫行事动千古，快意一饱非雄图。

师严

师严　公安早发

去国秦公子，穷途阮步兵。

别离如昨日，豪杰毕平生。

江月为谁好，巴船何处行。

高秋伴摇落，早发若为情。

师严

师严　蔺五见访

汉阴美人青兕裘，独骑瘦马寻荒丘。

花前下马迎一笑，珠玉在侧形骸羞。

酒酣散发箕踞坐，锦带烂熳悬吴钩。

断蛟刺虎好身手，碧瞳如水涵清秋。

惜哉科目太脱略，壮士岂为章句囚。

中原格斗困不已，江波木落寒悠悠。

师严

师严　武陵客居

浩荡千年调，饥寒八尺身。

不愁逢魍魉，可笑秒麒麟。

残雪江村路，空山涧水春。

时违终远去，道在岂全贫。

师祯

师祯　题义门胡氏华林书院

满架高峰隐史书，英儒冠盖会仙居。

云霞满屋光难掩，松柏数庭景有余。

累世子孙传孝义，一时旌表在门闾。

要知感伏休徵处，次第鸾凰上碧虚。

诗客

诗客　句

悲翠列成千嶂碧，琉璃泻出两溪寒。

施昌言

施昌言　题会稽溪口躬师上人房

溪口佳山水，高人住此中。

生台下沙鸟，疏磐逐江风。

倚槛千岩寂，焚香万法空。

如何凭小笔，一为写衰翁。

施德

施德　抵袁阳

声声啼鸣叫钩辀，山自巑岏水自流。

西望长沙三百里，行人道是古袁州。

曲磵萦纡树密蒙，放船正值楝花风。

王程不及村南好，水礁无人昼自舂。

施德操

施德操　句

春风两岸客来往，红日一川莺去留。

施德操

施德操　题东庵广福禅院

何处登临眼最明，雪峰佳处一川平。

潮随海月生时上，峰在云天静处横。

幢盖神扶乔木影，风雷井闭古泉声。

灵踪凿尽翻惆怅，何日游山报道成。

施德操

施德操　谕子美渊明诗

子美学古胸，万卷郁含蓄。

遇事时一麾，百怪森动目。

渊明淡无事，空洞抚便腹。

物色入眼来，指点诗句足。

彼直发其藏，义但随所瞩。

二老诗中雄，同人不同曲。

施晋卿

施晋卿　梅林分韵赋诗得下字

郊原宿雨馀，雪重云垂野。

春信初动摇，欲往岂无驾。

使君早着鞭，问路逢耕者。

深寻烟雨村，共作诗酒社。

庭荒六老树，气象自俨雅。

一笑呼酒来，大盆注老瓦。

最后看枯株，何意当大厦。

夭矫待风云，有年天宝假。

须知羹鼎调，嘉宝系用舍。

我欲寿使君，樽罍更倾泻。

明朝得楚骚，健甚无屈贾。

君今有锡环，诏落九天下。

蜀江雪浪来，棹趁船人把。

留滞以诸生，斯文要陶冶。

惟应郢中歌，倡绝和自寡。

更闻督熊儿，夜赋烛馀地。

它年看无双，声誉出江夏。

却笑昌黎公，阿买字能写。

施清臣

施清臣　绯桃

衣裁缃缬态纤稼，犹在瑶池半醉中。

嫌近清明时节冷，趁渠新火一番新。

施清臣

施清臣　湖景

一曲新腔紫玉箫，护晴檐幙窣兰桡。

柳迷远近花张锦，小泊危红第六桥。

施清臣

施清臣　牵牛花

一泓天水染朱衣，生怕红埃透日飞。

急整离离苍玉佩，晓云光里渡河归。

施清臣

施清臣　诗二首

花里蝶，花里休。

蓼中虫，蓼中死。

人生甜苦皆是缘，法中可随顺应之。

施清臣

施清臣　诗二首

一蓑一笠一孤舟，万里江山独自游。

有人问我红尘事，笑入芦花不点头。

施清臣

施清臣　夜蛾儿

碧服银须粉扑衣，又随雪柳趁灯辉。

怕寒还恋南华梦，凝伫钗头未肯飞。

施士衡

施士衡　复挽

十年帅铖倦驰驱，适意方谋一壑居。

贾谊有才终太传，薛收无寿处中书。

伤心风月江心古，过眼光阴梦幻虚。

红紫飘零春色尽，后凋松柏独萧疏。

施士衡

施士衡　挽于湖

诵泉词笔坐中惊，天付斯文以道鸣。

独步蟾宫丹桂选，濡毫纷阁紫微清。

绝弦恸哭人琴丧，埋玉凄凉柱石倾。

一见那知成永别，重来天路问骑鲸。

施枢

施枢　霸国祠

瓶笙惊昼睡，此意有谁知。

蛙井成何事，鸿图岂易窥。

施枢

施枢　碧桃

月浸虚庭夜未央，一枝静对白云乡。

三生自结玄都约，来伴痚梅到玉堂。

施枢

施枢　别高家店

独抱朱弦识者稀，湖山与我独相知。

烟迷柳岸经行少，月照梅窗做梦迟。

酒价寒高谁与贳，衾绵夜薄自多思。

归舟又值商量雪，好似清溪访戴时。

施枢

施枢　别天目

东尖森洞穴，西目浚渊庭。

三日若为霁，群龙亦有灵。

立依松作盖，坐倚石为屏。

犹恨归鞍急，回头望远青。

施枢

施枢　沧浪

长史遗踪二百年，直教名字到今传。

渚香细浥莲须雨，野色轻团竹尾烟。

但得幽情关水石，何须隐迹痼林泉。

客中正有尘缨在，来此清游亦是缘。

施枢

施枢　漕闱揭晓后述怀

画眉深浅与时殊，肯向堂前怨舅姑。

自是吾侬多蹇薄，可堪尔汝肆揶揄。

心知不是池中物，眼独羞看屋上乌。

得丧总为身外事，不如委命乐樵苏。

施枢

施枢　池萍

一番雨过一番多，间挟晴风涨绿波。

柳絮吹残游迹在，谢池点点是阳和。

施枢

施枢　酬瓜畴赵炉夫投赠

谋生百拙世无如，赢得心清剩读书。

薄宦喜从京国路，闲身还似野人居。

济川事业归商傅，献赋声名羡子虚。

岁晚且留梅作伴，吟边月冷一枝疏。

施枢

施枢　酬山月江与投赠

帝里风光好，随缘适宦情。

却居城郭外，不杂市廛声。

水国霜天冷，梅庭夜月清。

正惭无雅韵，敢说到诗名。

施枢

施枢　出西门寄呈外舅姑

自从依监宅，不似□时亲。

义重难为别，情同久更真。

一箫思去凤，双璧倚灵椿。

只等中除报，相迎辇路尘。

施枢

施枢　初泊世彩

不问萧条传舍空，来欹客枕听西风。

一庭明月无人筦，秋在梧桐落叶中。

施枢

施枢　春多日

春到溪山已近旬，寻春犹自负深情。

爱闲长向梅边立，趁暖时从竹下行。

苦乏诗材无可借，更嫌酒病有余酲。

算来岂是因名利，才有关心便不清。

施枢

施枢　春前一日雪

历头只有今朝腊，犹雨霏霙满太虚。

六出试妆梅欲妒，万花飘絮柳难如。

云凝惨送玄冥旆，风舞欢迎青帝车。

始信春工多富贵，便堆白玉满前除。

施枢

施枢　春雪

腊里霏微未许多，春来舞片却交叉。

混成天地皆同色，点染园林尽着花。

岸迹云凝迷去鹭，屋头烟暖见饥鸦。

东风毕竟能融化，不放寒澌冰柳芽。

施枢

施枢　春夜赋小字

岸桐花开春欲老，目断斜阳芳信杳。

东风不筦客情多，杜鹃啼月青山小。

施枢

施枢　次蒙斋至日韵

试检清台历，黄宫气已回。

功名难强致，岁月任渠来。

雨迳犹存菊，烟村可问梅。

为贪吟有伴，到此又徘徊。

施枢

施枢　大涤洞

玄盖天中万象垂，洞门无钥许人窥。

仙踪直与华阳接，能继玄同有阿谁。

施枢

施枢　大能仁寺

规模应甲刹，殿阁拥金仟。

岁歉炊烟绝，城低野色连。

客僧皆散去，主者独安眠。

成毁难逃数，山门八百年。

施枢

施枢　道间

一溪新绿涨晴沙，傍岸疏篱八九家。

桑叶又抽麻正长，绿阴深处响缲车。

施枢

施枢　道间见桃李花

东风到处竞繁华，不问穷檐与大家。

垂柳丝中深院宇，隔{外广内啬}时有出来花。

施枢

施枢　登应天塔

云级涌青冥，金鳌载宝轮。

地高心自逸，天近足无尘。

图画千峰晚，楼台万井春。

三生许元度，曾此证前身。

施枢

施枢　东天目

不辞巘险访龙潭，潭底无穷碧似蓝。

乱石鸣滩溪过九，飞泉泻瀑堑分三。

虽然道士能相引，不比樵人得尽谙。

怊怅飞桥无路到，乘风应许御云骖。

施枢

施枢　东天目

不谓山行得此晴，有名胜处必须经。

玉田草满春无极，石室人稀夜不扃。

自料俗情应厌倦，谁知幽意在空冥。

碧桃却似传消息，一曲琼歌月满庭。

施枢

施枢　读真西山奏疏

戎狄从来不可凭，谁令汉祖议和亲。

连衡休易从游说，厝火当忧卧积薪。

黯在淮南谋自寝，亮亡司马志方伸。

本强始见遐冲折，信是经纶直要人。

施枢

施枢　端平除夕

宦游来此亦随缘，明朝柏酒让谁先。

但令世道皆平地，此外身名任老天。

施枢

施枢　对菊

欲荒三迳负归期，魂梦何曾到短篱。

九辩不歌陶令老，清香还许入谁诗。

施枢

施枢　对雪

谁使霓裳逞细腰，随风尽日袂飘飖。

飞花却讶春将遍，舞片还惊易销。

看熟似同鸥过渚，兴仙刚道鹤冲霄。

吟成谁与相酬酢，赖有疏梅伴寂寥。

施枢

施枢　对雪

怪得连阴不放晴，直教飞雪试轻盈。

风回冉冉霓裳舞，云暗纷纷鹤羽明。

大似梅花饶一出，薄於柳絮更多情。

披衣端为诗催起，吟得诗成分外清。

施枢

施枢　泛月夜归

短艇冲寒泛浅沙，满溪明月浸芦花。

忽惊远岸灯光发，篱落肃疏一两家。

施枢

施枢　飞玉亭

素练飞来衮雪毬，满怀风露不胜秋。

翠蛟已是天然景，今日还当避一头。

施枢

施枢　分赋杨花

纤腰睡起芳情足，谁道春风浪拘束。

日暮天涯细草多，轻飞误入阑干曲。

施枢

施枢　分韵春字

柳外莺声错唤人，小楼吟苦不知春。

落花飞过秋千去，一片闲情客里身。

施枢

施枢　风雨

入夏惟忧旱，秋来却浸霪。

风声连海响，山气与云深。

望岁丹心切，忧时白发侵。

旅中无别事，隐几自长吟。

施枢

施枢　奉和龟翁送别

为说吟边事，曾陪宴笑频。

自惭无韵者，敢对有名人。

雨洗秦山晓，波明镜水春。

匆匆还别去，芳草正如茵。

施枢

施枢　感春

等闲{上西下靶}旅欲归难，又见蔬盘簇彩幡。

九十日春从此始，万千心事对谁言。

梅边粉坠寒香骨，草际青归野烧痕。

且把一杯酬好景，花风今日已翩翩。

施枢

施枢　高园

入门虽较小，中却是壶天。

委曲松篁迳，清新锦绣篇。

蟠胸有丘壑，随处是林泉。

更读鳌峰句，风流似谪仙。

施枢

施枢　高园

扁名俱不俗，难得此规模。

一镜荷香冷，四围花戏芜。

沼宽鱼自乐，竹静鹤同孤。

倣尽东州景，何须作画图。

施枢

施枢　赓庚使和毛君玉送墨梅韵

东风吹上岁寒枝，笔下工夫颇涉奇。

此操直应同晚节，有香亦合伴冰姿。

淡於浅水笼蟾夜，清似疏篱压雪时。

春在小窗横幅里，调羹深意许谁知。

施枢

施枢　龟溪市桥见月

楼台叠翠绕清溪，浅澹云边月一眉。

行到市声相接处，傍桥灯火未多时。

施枢

施枢　闺思

帘底临鸾惜岁华，鬓云慵掠宝钗斜。

落梅香断无消息，一树春风属杏花。

施枢

施枢　和东圃郑震见寄

薄宦来京洛，相逢久更亲。

丹心期为国，白发易催人。

月冷乌惊夜，霜明鸡唤晨。

呤边频自感，还染九衢尘。

施枢

施枢　和菊潭玉泉韵

不是灵源透碧虚，可容六六化龙鱼。

讲经人去前湖暝，翻手为霖自有余。

施枢

施枢　和菊潭韵题秋潭买山图后

身世如萍漫浪休，机心谁遣误沙鸥。

从来风月惊人句，即是湖山买屋谋。

访友定寻云外寺，携壶须上竹边楼。

知音自有渔樵侣，莫被人称第一流。

施枢

施枢　和陆明叟

了无闲事上眉纤，一炷清芗静昼帘。

造化自从回暖律，芬华顿觉转穷檐。

轻风度柳春情薄，细雨催化土脉黏。

所愧微官相束缚，何因共访酒家帘。

施枢

施枢　横渎岸边梅花方开

雪染梅花倚道傍，亭亭野水弄幽芳。

东风似赏孤高意，未许飘零一片香。

施枢

施枢　横渎岸边梅花方开

竹篱茅舍本相安，谁与移根入画栏。

尽道重帘妨暖日，痚枝却得护春寒。

施枢

施枢　横渎岸边梅花方开

风标夐与万花殊，可有尘埃染得渠。

把住琼枝相晤语，只疑身在玉堂居。

施枢

施枢　后坞示壁天瑞

几年不到已公斋，客里明知未定家。

生灭无边方共语，满山春雨落松花。

施枢

施枢　怀友人

锦野重来已秀葽，雨肥梅杏粉痕销。

晚山四面子规叫，晓树一声婆饼焦。

耐久交当如水淡，惯游身亦似蓬飘。

老莺不省春归久，犹自教雏学徙乔。

施枢

施枢　唤渡旋幕

半载蓬莱地，相携只是诗。

心怀丹凤去，梦与白鸥随。

俯仰俱无愧，勤劳必有知。

归舟平似掌，天亦念孤危。

施枢

施枢　即事

暝色分烟上远峰，雨声断处又晴风。

宝香羞冷闲情远，落尽蔷薇一架红。

施枢

施枢　寄宝藏壁天瑞

路转小桥东，群龙拥梵宫。

荇花明晚水，莲叶向秋风。

匠斧应休役，禅窗定费功。

笑他尘俗者，客路每匆匆。

施枢

施枢　寄陈藏一

万人如海亦纷纭，还着江湖有限身。

题叶恨深波影远，嚼花吟苦月痕新。

羡君朝市情俱薄，笑我山林趣未真。

名胜搜罗能尽否，细论何日许相亲。

施枢

施枢　嘉熙元日

先春一日纪正元，熙号初更气候暄。

万象光随黄道毂，千官班凑紫宸门。

梅迎霁色来窗底，柳挽和风到水根。

但原时平年事好，升湛有命不须论。

施枢

施枢　剑池

雨壁烟崖翠藓长，经泓冷浸斗牛光。

独怜有水清无底，不洗花池粉腻香。

施枢

施枢　借张宪韵述怀呈东畎先生

早起看秋意，山前深未深。

水香飘远渚，晴色上平林。

风雨一双鬓，江湖万里心。

何期来此地，时作短长吟。

施枢

施枢　镜湖一曲

天与平湖老贺郎，春波依旧染晴光。

可怜千载风流意，付与租符晓夕忙。

施枢

施枢　菊潭赋小窗睡香次韵

兀兀蒲团万虑除，定回寒月满康庐。

幽香自有禅心会，春不相知亦任渠。

施枢

施枢　句

刺分下蛹堆盘脆，嚼破冰蚕绕齿凉。

施枢

施枢　觉苑寺

此是词人宅，名因后世传。

驿中存废井，桥下驻归舡。

一梦空尘迹，千年尚福田。

笔灵应剩馥，试为酌清泉。

施枢

施枢　开炉次夕以不禁离抱来访宏庵挑灯细语漏促忘归即事有赋时黄澹翁在

客里情怀不自如，夜深来访子云居。

挑灯细按新翻曲，拂案同看旧架书。

梧叶敲风蛩砌冷，菊香销雨鹤庭虚。

相逢且与开眉笑，莫遣吟边酒瑆疏。

施枢

施枢　客中雨思

细雨粘云结晚愁，黄金垂地菊钱流。

风来不觉窗声战，分却覊怀一半秋。

施枢

施枢　苦雨

何期一雨成三日，约客行山竟未能。

春到分时阴不解，夜当深处气犹凝。

檐低卷箔看飘洒，礱润添香散郁蒸。

想见故园梅落尽，和羹消息又堪凭。

施枢

施枢　跨水道间

店舍总迢遥，山深转寂寥。

看鸥临远水，下马过危桥。

晴雪林间少，春风野外饶。

此行为王事，旅食任萧条。

施枢

施枢　蜡梅送东畎先生并寓探梅之意

泽国寒深未见梅，东风何日到南枝。

玉堂应有新消息，恐是人间未得知。

施枢

施枢　览镜

心到无营本倦游，何期身又客王州。

匣藏青镜闲情薄，衣染红尘满面羞。

风月几曾於我少，波涛半是为人忧。

故山幸自堪耕钓，不必生涯足是休。

施枢

施枢　老僧念佛

身世皆空境，知空自不悲。

何须临暮日，逐急念阿弥。

裴相安心际，维摩忏罪时。

同归无有地，明月在秋池。

施枢

施枢　雷崖屋

不徒卓屋在岩阿，前后丹成亦已多。

三十余年勤累行，几时跨鹤上空歌。

施枢

施枢　立春

雪花风细拂春旗，一色云边漏暖曦。

群吏守文行故典，长官书祝致新祠。

土牛底事遭身碎，彩胜随时把鬓欺。

争似野人闲可睡，枕边搔发自吟诗。

施枢

施枢　立春

彩胜飘春上鬓蓬，倚栏一笑问东风。

青青柳眼梅花面，才染阳和便不同。

施枢

施枢　留别诗僧

家山方缱绻，客路复西东。

自念依明世，谁令策隽功。

三杯桑落酒，一棹柳花风。

别后诗应好，吟成寄短筒。

施枢

施枢　留滞

何期踪迹又迟留，行止於人自不由。

梦境固知空似蚁，生涯却笑拙如鸠。

碧涵一镜晴天阔，翠涌千峰宿雨收。

从此公余须杖屦，未应草草度春休。

施枢

施枢　龙瑞宫侧访仙姑不值

轻红片片落桃花，刘阮空迎紫凤车。

石洞有天元不闭，何须流水觅胡麻。

施枢

施枢　绿字韵

晓帐香销闲画烛，梦回山断屏风曲。

轻烟细雨客情多，南浦草随新涨绿。

施枢

施枢　轮差祝圣所拈香

瓣芗来谒玉晨宫，月在觚棱绛阙东。

转向御街西畔过，朝天万马正匆匆。

施枢

施枢　轮差祝圣所拈香

几度来游几赋诗，又因将命到灵芝。

三呼祝了君王寿，偷眼湖光立片时。

施枢

施枢　落梅

粉香销尽骨犹清，望断瑶台转有情。

便是百花无此分，看看事业到和羹。

施枢

施枢　马上

只为溪山有宿盟，两旬两度此经行。

马嘶险迳霜蹄滑，鸥舞平沙雪羽轻。

豪气不从尘外减，新诗偏向道间成。

梅花似有相迎意，野水篱边数蕊明。

施枢

施枢　鳗井

人言此井有灵源，潮落生透海门。

陵谷未须穷变易，朱{外广内啬}里是濮王园。

施枢

施枢　梦回

银漏迢迢箭缓传，梦回月在早梅边。

小池冻合寒芦折，应是鸳鸯夜不眠。

施枢

施枢　梦前室

长夜几年别，伤哉千古心。

自因缘较浅，不是老相侵。

态梦如先兆，鸾胶岂续琴。

晓窗秋叶响，不觉泪盈襟。

施枢

施枢　梦游径山值雪拥炉赋诗

雪天元自冷，何况是山中。

双径冲寒雾，千林战晚风。

室中人已定，炉内火常红。

万事皆如梦，谁知梦亦空。

施枢

施枢　庙宇傍河彷佛家居

合是清溪近处居，在官却与在家如。

柳风拂岸时鸣橹，梅月横窗夜读书。

休问舟闲无唤渡，须知水到自成渠。

俸钱已足供薪粒，比着简瓢尽有余。

施枢

施枢　牡丹

天然贵格镇群芳，细雨丛中试宝妆。

肯与乱红争国色，甘同柔绿挽春光。

玉阑倚困娇无力，金鸭沉烟不敢香。

可惜承恩亭北赋，苦无妙语告君王。

施枢

施枢　盆梅

白玉堂前树，谁移此地栽。

看教清意足，唤得艳阳回。

舞片疑云堕，留香待月来。

只应标格好，独为岁寒开。

施枢

施枢　破榴

峰壳盈盈万颗珠，润於玛瑙浸冰壶。

吟心先自清如水，嚼了寒霜骨更舑。

施枢

施枢　墙外竹

森森新竹亚墙屏，箨解余斑粉泪零。

幸入诗家穷相眼，可能不为此君青。

施枢

施枢　清夜

客身随取止，一室冷如冰。

景远吟何托，情疏梦不曾。

雨粘初藓壁，风谢欲花灯。

岂是无家者，甘为有发僧。

施枢

施枢　秋夜即事

断雨寒云过暝窗，落桐叶叶是凄凉。

楚山不入清宵梦，月影蛩声满桂芗。

施枢

施枢　峮山舖

未说路行难，山深分外寒。

晚村林隐寺，春磵石鸣滩。

薄宦曾无补，劳生敢自安。

羽书虽较少，备御莫教宽。

施枢

施枢　入京

何期又泛玉京船，行止於人不偶然。

寒力胜如前两夜，世情熟似近三年。

只将兴味留诗里，苦乏工夫到酒边。

万事看来忙不得，只须委顺乐吾天。

施枢

施枢　三过垂虹

秋来三度过垂虹，灏气横江水接空。

帆影轻浮千幅月，渔竿冷浸一线风。

枫初落叶前村近，荷有余香别浦通。

笑拍阑干地阔，鱠鲈樽酒许谁同。

施枢

施枢　上司谏曹先生

声名满世重於山，果见延登左掖班。

天子虚心求国是，先生着手济时艰。

要看出处诸公上，只在精神一转间。

前此极言虽引去，安危理乱正相关。

施枢

施枢　芍药

虽殊桃李竞年芳，色相惟应付梦乡。

纶阁曾看金缕艳，蕊宫初试玉楼妆。

露凝深浅烟中泪，日汎温柔雨后香。

幸蜀归来花正好，可怜不忍看嫔嫱。

施枢

施枢　芍药

天女霜刀剪亦难，露红烟紫碧阑干。

步摇衣袂飘霞佩，钿合钗梁间宝冠。

枝上任他无力笑，灯前还作有情看。

采根若可苏民病，始信无经载牡丹。

施枢

施枢　绍兴城隍庙

江头曾梦见，仿佛此山川。

幻说从何证，来游即是缘。

妪言前世事，我是太湖仙。

神理俱冥漠，清香谩致虔。

施枢

施枢　生朝报恩夜醮

绛节翩翩七宝车，谣歌飞上玉皇家。

鹤坛月冷天风静，开尽碧桃无限花。

施枢

施枢　生公讲台

千人凑座雨天花，片石虽顽识当家。

万境俱空非有相，漫留尘迹与人夸。

施枢

施枢　石桥接待

当年立雪直齐腰，宗旨流传到石桥。

风急窗寒灯影远，疏梅无语夜芗销。

施枢

施枢　石桥接待

手笔华严梵笈新，更开宝地接迷津。

一声金磬人初静，月照空山草自春。

施枢

施枢　实际窗前睡香

瑞锦窠应对锦郎，谁将灵种到幽坊。

山深月冷梅花老，压尽群英是此香。

施枢

施枢　书事

闲时但觉求人易，险处方知为己深。

世事尽随流水去，白云自识古人心。

施枢

施枢　双路

王命驱驰不敢轻，文书要覈去来情。

青山步步生幽意，碧涧悠悠趁远程。

春浅禽声犹自小，泥酥马迹正宜晴。

地名见说名双路，便舍崎岖就坦平。

施枢

施枢　水次秋蚊可畏

利觜似花鹰，针肤不暂停。

有生何蠢蠢，藏毒在冥冥。

乱舞迷昏水，喧声接晓汀。

风威秋晚劲，看汝易飘零。

施枢

施枢　四安梵惠藏

劫火不能焚，空中转法轮。

风霜鸱殿古，金碧贝函尘。

物本由成数，人言不坏身。

却怜无问者，遗迹竟成陈。

施枢

施枢　送春

相逢九十日，彼此惜芳期。

折柳停闲骑，嚼花吟好诗。

经年行远别，对景起深思。

日落不知处，四山啼子规。

施枢

施枢　送东浦张应发归永嘉

客里偶相逢，襟怀亦偶同。

对梅吟夜月，折柳问春风。

子勿言浮梗，余方笑转蓬。

归程经雁荡，得句附邮筒。

施枢

施枢　送黄溱游金陵

六朝多旧事，谁怀问江山。

我亦身重到，材疏语竟悭。

燕归秋巷静，鹭去晚洲闲。

健笔无轻赋，前贤辙可攀。

施枢

施枢　送妻步归括

此身元是客，还作送行诗。

笑语如今度，绸缪似旧时。

买舡春载酒，剪烛夜枰棋。

烟雨楼前景，图来慰所思。

施枢

施枢　送同幕刘正父召试

合是冰壶实露寒，果然笔札对金銮。

虽云经世谈何易，谩道忧时事转难。

正气必能回坏证，中流当与障狂澜。

孰知议论平如砥，且把清规作样看。

施枢

施枢　宿接待寺

梵境忽巍峨，门前对市河。

有心弘誓原，於此接经过。

郭近人声杂，檐高雨气多。

规摹逾百载，犹说喻弥陀。

施枢

施枢　宿龙泉寺

既济功成列左玄，余波犹作世间泉。

苔荒碧甽龙宫寂，庭老梅花月在天。

施枢

施枢　所见

齐眉沉醉绮罗丛，心事谁知付去鸿。

不惜千金留粉黛，更无一语怨东风。

施枢

施枢　唐园

幽居已似水中仙，更有亭台在屋边。

似作小图难画处，一年两驻内家舡。

施枢

施枢　桃花

武陵人去水横陈，独向玄都管领春。

日暖风轻尘扑面，刘郎空老苦吟身。

施枢

施枢　题朝阳洞中

一吸龙泉万虑清，更寻古洞入柴荆。

桃花落尽春无路，独许骑鸾上玉京。

施枢

施枢　题鹤林丈室用俞紫薇韵

物我相忘付八还，偶来琼舘扣霞关。

玉峰自有三生约，尘世真同一梦间。

华表风清丹顶去，缑山月冷碧笙闲。

当知象外机无息，肯羡黄金系九环。

施枢

施枢　题龙首图

变化成来体势高，坐令幽思起云涛。

春雷一鼓惊头角，碧海风轻衮绛桃。

施枢

施枢　题桃源图

山中与世不相关，鸡犬桑麻尽日闲。

傍水桃花春烂熳，误传消息到人间。

施枢

施枢　题至道宫云巢轩

碧霄路底作生涯，云亦何曾定有家。

月印天池心宇净，水鸣环佩出松花。

施枢

施枢　天基瑞应宫

金碧耀玉庐，天开绕电区。

乌流周室瑞，蛇断汉家符。

只蟛腾曦驭，瑶坛布头枢。

原将皇极福，敷锡遍康衢。

施枢

施枢　天柱峰

擎天一柱锁崖嵬，六洞烟云亦异哉。

更有泉飞漱寒玉，不妨频为此山来。

施枢

施枢　通真观

不到凝安二十年，丹青一幅尚依然。

青牛已去仙踪远，却有山禽下玉田。

施枢

施枢　通真观

桃源事已成荒幻，那更形容学避秦。

欲访旧踪无处觅，满山花落不知春。

施枢

施枢　晚思

客思悠悠幸自安，亦因吟事可相宽。

小窗过了廉纤雨，细与东风说晚寒。

施枢

施枢　晚望

芳草迢迢客路长，柳边吹絮燕泥香。

桐花拆尽春归去，犹倚危阑问夕阳。

施枢

施枢　闻鹤

谁家嘹唳九皋声，客梦初回晓帐清。

结表不知仙路远，刚随寒角转残更。

施枢

施枢　闻寺中晓鼓

灵鼍一鼓振潮音，征梦迢遥枕畔闻。

语断频伽天正晓，松风吹散满山云。

施枢

施枢　闻西山讣音

夺到斯人处，天心亦杳冥。

嘉年谋犹罄，直道信无灵。

四海方思雨，中营忽陨星。

群贤知孰附，客泪欲飘零。

施枢

施枢　闻雁

飞尽沙田到水乡，年年来往为谁忙。

只贪月夜芦花宿，不是将身傍稻粱。

施枢

施枢　无骨箬

功成归去作飞仙，箬下遗丹不浪传。

千载岂皆无遇者，要须种植验前缘。

施枢

施枢　五到洞霄兼似冲妙

多谢名山不厌人，五来此地着闲身。

泉声带雨驱烦暑，空翠萦风绝点尘。

金鼎火能知应候，玉壶花自占长春。

何时许证三生约，乞借烟霞与卜邻。

施枢

施枢　午寝

旧诗零乱满藤床，绿映帘深一缕香。

午梦惊回槐国远，浮生消得几斜阳。

施枢

施枢　西河柳

一把轻丝拂地垂，柔梢浅浅抹燕脂。

絮花吹尽枝方长，却恨春风未得知。

施枢

施枢　西天目

苕水之源出此山，地如邾鲁始跻攀。

三池浚泽高冈上，一勺为霖反掌间。

着脚不知苍汉近，无心直共白云闲。

何进结屋枕泉玉，涤尽尘根学大还。

施枢

施枢　西兴寄呈东畎先生

生平示始识东州，不谓招邀得漫游。

南镇门前秦望晓，西兴浦口浙江秋。

风搏怒气潮初落，山涌青冥雨乍收。

岂为登临重回首，使星只在五云头。

施枢

施枢　萧山望城中遗漏

见说天文变，频占太史台。

但云星犯月，不料火为灾。

尽夜看烟灭，逢人问讯来。

丹心勤恋阙，东秀极裴回。

施枢

施枢　小楼独坐用菊潭壁间韵

帘卷疏风入小楼，夕阳衔雁欲西流。

无人细说吟边事，独有黄花共晚秋。

施枢

施枢　小楼对月

京国谁曾念旅游，闲还芳思两悠悠。

却因今夜栏干月，引得春风上小楼。

施枢

施枢　小琼花

合是孤根在广庭，世间那得此云英。

霓裳一曲天香散，惆怅瑶阶月自明。

施枢

施枢　晓寒

曲曲屏山忆梦中，峭寒成阵入帘栊。

宿香销尽金猊冷，一树梅花怯晓风。

施枢

施枢　新晴

寒窗寂寞度残冬，接得春来雨又风。

芳思悠悠空自远，清游款款与谁同。

林梢淡抹烟初霁，菜甲新抽土旋融。

多谢殷勤檐鹊舞，数声足喜夕阳中。

施枢

施枢　新月照雪

等是寻常月，因添雪更明。

看他同样白，与我一般清。

睡鹤应难认，栖乌亦屡惊。

梅花仍有意，相伴听寒更。

施枢

施枢　杏塘

境接江东界，邮程是杏塘。

雨喧茅屋小，泥滑草桥长。

旷野人稀少，平田水渺茫。

半生游历地，未若此荒凉。

施枢

施枢　雪

只消顷刻便漫漫，人亦求窥造化难。

柳外情知非絮落，梅边误作有花看。

朱门合席持杯暖，紫塞分屯坐甲寒。

慨想英雄当此际，肯分事业与袁安。

施枢

施枢　雪坡以雨阻山行有诗因亦次韵

为欲看山助眼明，频占鹊喜报新晴。

春光已过三之一，寺世难逢四者并。

诗酒深情殊未适，肴蔬薄具亦频更。

终来不似西湖好，晴雨皆堪傍柳行。

施枢

施枢　雪晴

送腊终宵舞，知春破晓晴。

烧痕随草长，霁色映梅清。

溜滴檐簪折，冰开沼镜明。

夜窗如对月，还又忆轻盈。

施枢

施枢　檐玉鸣

晓窗风细响檐铃，一曲云環枕上闻。

梦断不知仙路杳，鹤衔松露入青云。

施枢

施枢　杨蟾川铁佛普度会

重阴九垒几曾开，广布阴功亦异哉。

八景定中朝十极，五云深处步三台。

烟腾绿字鸾初下，月照黄坛鹤未来。

去地一珠如黍米，天人竞凑郁罗台。

施枢

施枢　杨蟾川铁佛普度会

炜烨神光烛素屏，苦魂蒙度语堪听。

但知实相皆非相，自证无形入有形。

火炼赤炉超上景，水流华沼荡寒庭。

功成试问谁能似，元子真人旧典刑。

施枢

施枢　夜泊黄湾

移近黄湾泊短篷，野云垂地一溪风。

渚香吹散荷花雨，几点流萤出苇丛。

施枢

施枢　夜窗听雨

一炷夜香清，挑灯听雨声。

虽然添客梦，却可助诗情。

泽沁兰心重，泥酥笋角萌。

山行频有约，日日候晴明。

施枢

施枢　夜寒有作

可怪轻寒薄短衾，起来搔首傍灯吟。

百年易老风前鬓，万事难侵水样心。

雁叫云天秋渺渺，虫鸣露砌夜沉沉。

朱丝自写无人识，一曲寥寥太古音。

施枢

施枢　夜凉听雨

暑雨沉沉夜正深，凉欺客枕梦频醒。

虽然未是秋时候，滴在梧桐亦厌听。

施枢

施枢　夜闻城中箫鼓

箫鼓喧天竞看灯，都民应喜见升平。

芳心自不同年少，细嚼梅花坐月明。

施枢

施枢　夜坐月感

不为名所累，应是得安居。

客梦方知幻，身谋反似疏。

风高秋塞远，雨急夜窗虚。

犹望收来效，频翻旧读书。

施枢

施枢　一春屡有阳明之约雨辄尼之将旋幕侍外舅来游解后二羽衣一能参上道

几有行山约，山灵圣得知。

仙家宁易到，尘世亦何为。

草润非烟石，花流止水池。

不晴还不雨，正是卖饧时。

施枢

施枢　一春屡有阳明之约雨辄尼之将旋幕侍外舅来游解后二羽衣一能参上道

裂石未尝关，毋将俗眼观。

虚中元有受，造蕴亦何难。

羽客能谈道，云房识候丹。

只应仙有分，风响步虚坛。

施枢

施枢　忆孤山

孤山不是远，只隔凤城门。

争赏诗家句，谁招隐士魂。

秋风林下冢，寒月水边村。

拟待梅花发，长吟酹一尊。

施枢

施枢　涌金门外

柳丝舞困起炊烟，罗绮相催欲上船。

贵冶亦知春有夜，暖沙还付白鸥眠。

施枢

施枢　用梅溪镜湖韵

畎亩镜中分，沧波杂断云。

向来官里赐，今属野人耘。

怀古天难问，贪吟日易曛。

羽衣遗传本，起诵想余芬。

施枢

施枢　用明叟韵并寓山行未成之意

久客住兰亭，心同晋水清。

忘机盟宿鹭，伐木听雏莺。

物亦知人意，春宁有世情。

幽寻空作计，一夜雨连明。

施枢

施枢　用雪坡春色韵

才出城门兴便浓，晴光野色两俱融。

柳方染得三分绿，桃已熏成一半红。

山涌林峦荒寺隐，湖分港汊小舟通。

相携各自论年事，几度春风上鬓蓬。

施枢

施枢　雨后道间见红梅

玄都境界玉堂身，轻袅湘裙步晓阻。

昨夜雨肥添酒晕，红情染得十分深。

施枢

施枢　雨吟

园林绿尽合清和，犹有余寒在薄罗。

几缕情风春别柳，一庭苦雨夜鸣莎。

人於生处穷通定，事到难时感悟多。

水上浮沤频起灭，看来物理总由他。

施枢

施枢　雨中用雪坡韵

无计酬春独有诗，倚栏终日候晴晖。

东风渐属新桃李，帘幕深深燕子飞。

施枢

施枢　禹庙

衮服严常祀，平万万世功。

圭璋藏道室，弓剑莽幽宫。

石定今犹在，梅梁事莫穷。

幽寻须作计，多恨雨匆匆。

施枢

施枢　禹庙

且要尽清欢，须知一出难。

人因晴后喜，春到水边宽。

柳长官桥媚，梅飘客袖寒。

荒祠存禹迹，得得又来看。

施枢

施枢　玉蝴蝶花

芳意深深掩绿苔，粉团香翅自裴回。

多应又怨春归早，化作飞花满树开。

施枢

施枢　玉泉

水迹无增减，从知地有灵。

群鱼潜异窟，一芥纳沧溟。

济隐新留咏，超师旧讲经。

圣时调玉烛，龙睡不须醒。

施枢

施枢　玉蕈

幸从腐木出，敢被齿牙和。

真有山林味，难教世俗知。

香痕浮玉叶，生意满琼枝。

饕腹何多幸，相酬独有诗。

施枢

施枢　月丹

灵种飞来鹤顶红，谁云九转有仙功。

广庭曾侍东风宴，留得霞杯照晚丛。

施枢

施枢　月夜忆梅花

夜深寒月照窗纱，忽忆林逋处士家。

鸥鹭正眠烟树冷，不知谁可伴梅花。

施枢

施枢　云根石

溶溶聚散霎时间，岂有根株在世凡。

料是从龙归洞穴，故应化作此巉岩。

施枢

施枢　再赋酬吴鞠潭

酌酒酬春醉晚红，谁知书剑两无功。

渔竿冷浸半丝月，牛背闲消一笛风。

仙梦不随狂蝶乱，家书只倩素鱼通。

友声更拟迁乔去，底似人情较异同。

施枢

施枢　再观钱庙

荒碑五丈藓生花，飞鼠巢梁壁缀蜗。

华胃遥遥天下满，不知誓券落谁家。

施枢

施枢　再行湖上

楼台万叠照斜晖，红褪园林绿渐肥。

艳是杏桃开过了，春哕吹到野蔷薇。

施枢

施枢　再雪

投晓又翻飞，春风亦被欺。

须知寒彻夜，胜似腊残时。

艳粉同梅落，轻花替柳吹。

浑然成片玉，冻合在前池。

施枢

施枢　早起

早起看花露，西风把鬓欺。

心清多在道，梦好亦成诗。

过但思求已，生无事皱眉。

功名缘底事，到手却如迟。

施枢

施枢　早起

檐前鸣玉响丁东，清梦初回鹤帐中。

早起井梧飘一叶，方知昨夜是秋风。

施枢

施枢　赠湖边柳

乱撒鹅黄拂晓晴，天涯多少故人情。

游舡空逐轻阴转，半属春风半属莺。

施枢

施枢　正月十四夜

覊游偶值上元时，莲艳烧空照锦溪。

堂上珠帘如水浸，庭前鳌架与山齐。

风传鼓吹春声闹，雨遏笙歌夜语低。

自笑蓬窗勤苦士，何当太乙为燃藜。

施枢

施枢　只园寺许询旧宅有戚公水

应天曾建塔，又此结精庐。

释氏缘何熟，诗人今总疏。

壁荒遗画水，僧老学医书。

笑我重来者，经年不定居。

施枢

施枢　至日谒庙吴山见日初出

曦龙浴海上扶桑，云表辉芒烛万方。

史观缤纷书瑞色，禁城奕烨锁祥光。

从知绣线添红影，独喜丹心向太阳。

节里官闲无一事，谛观易道静焚香。

施枢

施枢　中秋日虎丘呈庚使东畎先生

蹇步接輶轩，於山亦有缘。

剑锋遗断石，阁影倒平田。

紫日穿林暝，黄云共野连。

清辉无着处，月伴使星圆。

施枢

施枢　仲孚岁晚书怀因次其韵

终有徵书访绮园，心期独向老天言。

物情已逐东风转，未必全归野烧痕。

施枢

施枢　昨夜

昨夜阴风刮地鸣，乱敲窗纸梦魂惊。

壁寒剥落泥成片，屋老漂摇瓦作声。

野市霜明人迹险，官河水冷客舟横。

翻思带甲眠戈者，何幸吟身傍帝城。

施文焴

施文焴　金陵作

紫盖东南久寂寥，石城烟雾压岧峣。

登台倦客怀千古，宿内闲人梦六朝。

御苑云浮曾拾翠，旧楼月落尚吹箫。

诸公不说新亭事，目断空江半日潮。

施宜生

施宜生　感春

感事伤怀谁得知，故园閒日自晖晖。

江南地暖先花发，塞北天寒迟雁归。

梦里江河依旧是，眼前阡陌似疑非。

无愁只有双蝴蝶，解趁残红作阵飞。

施宜生

施宜生　感钱王战台

层层楼阁捧昭回，元是钱王旧战台。

山色不随兴废去，水声长逐古今来。

年光似月生还没，世事如花落又开。

多少英雄无处问，夕阳行客自徘徊。

施宜生

施宜生　含笑花

百步清香透玉肌，满堂和气自心和。

褰帷跛客相迎处，射雉春风得意时。

施宜生

施宜生　句

只因未有良媒在，直到如今万万秋。

施宜生

施宜生　句

临池翕忽云雾集，舞剑浩荡波涛翻。

施宜生

施宜生　句

朱门处处临官道，流水年年绕禁宫。

施宜生

施宜生　柳

魏王堤暗雨垂垂，还似春残欲别时。

传语西风且停待，黛残黄浅不禁吹。

施宜生

施宜生　盆池

盆池潋滟荫芭蕉，点水圆荷未出条。

分得江湖好风景，断云飞去晚萧萧。

施宜生

施宜生　平阳书事

春寒窣窣透春衣，沿路看花缓辔归。

穿过水云深密处，马前晨蝖作团飞。

施宜生

施宜生　山谷草书

行所当行止当止，错乱中间有条理。

意溢毫摇手不知，心自书空不书纸。

施宜生

施宜生　社日

浊涧回湍激，青烟弄晚晖。

缘随春酒熟，分与故山违。

社鼓喧林莽，孤城隐翠微。

山花羞未发，燕子喜先归。

施宜生

施宜生　社日

割少诙谐语，分均宰制功。

灵只依古树，醉叟泥村童。

万里开耕稼，三时顺雨风。

行春从此乐，著意酒杯中。

施宜生

施宜生　诗一首

久坐乡关梦已迷，归来投宿旧沙溪。

一天风雨龙移穴，半夜林峦鸟择栖。

卖菜无人求好语，种瓜何地不成畦。

男儿未老中原在，寄语鹍鸡莫浪啼。

施宜生

施宜生　题壁

君子虽穷道不穷，人生自古有飘蓬。

文章笔下千堆锦，志气胸中万丈虹。

大抵养龙须是海，算来栖凤莫非桐。

山东宰相关西将，俯仰怀贤倚暮疯。

施宜生

施宜生　题将台

梅花摘索未全开，老倦无心上将台。

人在江南望江北，征鸿时送客愁来。

施宜生

施宜生　题明道人

休论道骨与仙风，自许平生义与忠。

千古已尝规治乱，一身何足计穷通。

仰天但觉心如铁，览镜犹欣发未蓬。

尘世纷纷千百辈，只君双眼识英雄。

施宜生

施宜生　题平沙落雁屏景

江南江北八九月，葭芦伐尽洲渚阔。

欲下未下风悠扬，影落寒潭三两行。

天涯是处有菰米，如何偏爱来潇湘。

施宜生

施宜生　无题

唱得新翻稳贴腔，阿谁能得肯双双。

天宁寺里尊前月，分擘清寒入小窗。

施宜生

施宜生　严子陵钓台

悬崖断壑少人踪，只合先生卧此中。

汉业已无一抔中，钓台今是几秋风。

同学刘郎已冕旒，未应换与此羊裘。

子云到老不晓事，不信人间有许由。

施冘

施冘　君山

苍虬横距沙心泊，蜿蜒跨山矗一角。

松林忽撼洪涛风，雪浪排空奔电雹。

长淮渺渺烟未收，英雄自老江自流。

野人半醉不一语，豁见秋月升山头。

施元长

施元长　句

我观招提境，古桧何苍奇。

白蚁巢其根，青虬啮其枝。

施元长

施元长　句

寖历岁年久，靡受霜雪欺。

落落梁栋材，矫矫松柏姿。

明当构廊庙，匠石良汝资。

施梓人

施梓人　葛稚川炼丹室

暇日肩舆上翠微，烟光峦气湿人衣。

桃花片片随流去，岩漏泠泠作雨飞。

丹井稚川成药处，双峰滕子读书基。

观音阁上清风爽，拟我诸公吟未归。


时定钦

时定钦　句

白云黄鹤自来去，绿水青山无古今。

时澜

时澜　从先生明哲道中呈伯广炳道

燕子杨花各自飞，雨乾溪路绿初肥。

无人会得风雩意，可是千年瑟竟希。

时少章

时少章　大节堂碑引

天降痬疾殄我民，鸱鹠奋怒豺虎狞。

掩道赤鸦蔽阳精，夜罗鬼火塞要津。

当涂大吏腰缠金，挠膎稽颡泪满膺。

嗢咿软语若稚婴，欺卖宗祏倾皇灵。

有勇三子心稜稜，扳弧援甲凭孤城。

城頺兵折气益振，目光如炬铄成群。

或从辟雍曳长绅，欲拄八极遮帝{左车右屏}。

有伟三子辞轰轰，危立高骂声吐霆。

颈血溅天天为昏，断尸峙立不仆倾。

神扶鬼挟赫可惊，坐朝不与燕不宾。

寸武不踏黄金屏，性忠内发孰使令。

英气挺挺旷古今，朼来柯山访厥孙。

仿佛毅状冲杳冥，筑堂泮宇夐深明。

悲风苦雨凄棘林，魂兮来归肃泠泠。

寥哉旷宇畴非臣，登兹堂兮企风神。

须毛磔立心胆森，勿俾三子专修名。

时少章

时少章　鸣鸡行

三里寥落秋夜长，老鸡望星初引吭。

一声二声天沆漭，客梦初回犹惚恍。

三声四声天渐明，道上行人马蹄响。

嗟尔行人人有心，心长面短谁能寻。

薛君脱走窘思虑，刘牧起舞豪精神。

勿咿喔才满座，中有叹悲千万个。

君知种种在此鸡，只合鸡声塞天破。

吴中老翁百不忙，杀鸡酿酒酬年光。

黄紬輭暖蒲荐稳，日出三竿犹在床。

时少章

时少章　书事七首

诸将纷然各自雄，面前全隔马牛风。

尚衣已办通天带，何日临门送晋公。

时少章

时少章　书事七首

共说曾公有府城，殿前数日净边尘。

白麻宣受人争看，宝马高秋报主身。

时少章

时少章　书事七首

特地今年荷主恩，储胥百万给诸屯。

张彝自向河南死，怀朔惊翻贺六浑。

时少章

时少章　书事七首

莫为蒲骚举高趾，边情转眼又千回。

吴房小败宁非计，防后飞军雪里来。

时少章

时少章　书事七首

高帝神灵未可诬，至今陵柏尚扶痚。

小臣眼有一石泪，准拟北来都破除。

时少章

时少章　书事七首

北引黄河入宿河，下栽鹿角起层波。

城中待哺一万户，咫尺南船那得过。

时少章

时少章　书事七首

玛瑙遗基尚未斜，两京风物使人嗟。

先皇月出曾游历，空见春风发落花。

时少章

时少章　题园门

林花落处忆初妍，半折妖红似隔年。

今日绿阴还涨眼，却思花落又茫然。

时孝孙

时孝孙　游碧落洞

昔经龙洞看飞泉，疋练穿岩落半天。

今日挈家来碧落，萧然秋色满晴川。

时泇

时泇　宿荚道驿

笋舆倦长途，夜投村邸宿。

市井倚峦冈，人烟半樵牧。

茅檐俯清流，翠巘出前屋。

山月照人寒，有意怜幽独。

拾遗

拾遗　蓼花

分红间白汀州晚，拜雨揖风江汉秋。

看谁耐得清霜去，却是芦花先白头。

拾遗

拾遗　琵琶

夜深琵琶声似裂，一曲霓裳一庭月。

曲终人影在西阶，困倚东风步摇折。


士人某

士人某　题廨壁

霜拂金鞍玉坠腰，邻鸡催唤紫宸朝。

争如林下饱清梦，残月半窗松影摇。

士人妻

士人妻　寄鞋袜

细袜宫鞋巧样新，殷勤寄语读书人。

好将稳步青云上，莫向平康漫惹尘。

侍其备

侍其备　经湘东

迢迢萍水向西流，地接长沙一片秋。

不逐征鸿过湘浦，行程应记到南州。

适宜

适宜　登洪庆观

行到蓬莱第一宫，却惭仙路印尘踪。

界开形势崑崙水，送过烟岚黛嵋峰。

经夏定知非暑气，乘时犹逮看秋容。

不才佳景难为赋，空立斜阳倚瘦筇。


舒邦佐

舒邦佐　病中口占

拂枕投床鼻息鸣，邻鸡报午梦还惊。

一春已过半春了，十日曾无五日晴。

唤客难同藉草饮，隔墙虚认卖花声。

十年前忆西湖上，柳荫苏堤取次行。

舒邦佐

舒邦佐　残腊书怀

冰池照日暖初融，准拟迎春更饯冬。

杯酒乍疏情少绪，尺缄稽报病多慵。

残年断送风和雪，晚节相依竹与松。

回首思量十年事，倦投降枕听鸣钟。

舒邦佐

舒邦佐　蚕妇叹

舍南舍北争采桑，欲老未老蚕满筐。

晓切叶缕细且长，夜梦茧簇白间黄。

缲成万丝手中香，医得三月眼前疮。

有余更著输官忙，无衣敢歌卒岁章。

舒邦佐

舒邦佐　嘲燕子

去岁相过日，朱帘正上钩。

双双如旧识，一一话离愁。

留为荷花夏，归因梧叶秋。

今年头转白，还识主人不。

舒邦佐

舒邦佐　初夏二首

稍久梅黄雨，新晴麦熟天。

寸怀煎百虑，一病费三年。

方册强遮眼，短窗时送眠。

三生偿业尽，四体合安便。

舒邦佐

舒邦佐　初夏二首

卢橘金珠似，梅梅火齐如。

燕衔春去后，蝉噪夏阴初。

药访三年艾，心凝一束书。

老身仍著病，节物最关渠。

舒邦佐

舒邦佐　春半即事

春来晴景少，昼夜已平分。

寒锁花藏莟，风微水皱纹。

端成空识字，谁可共论文。

惟有铜炉在，时拈柏子焚。

舒邦佐

舒邦佐　春暮

日月一箭过，春光又别人。

竹孙才解箨，梅子已生仁。

阅世真旋磨，重诗老斲轮。

壮怀因病落，孤负百年身。

舒邦佐

舒邦佐　春日即事五首

正昼春风自展扉，双双燕子望巢飞。

杨花却是元无定，吹落南邻不肯归。

舒邦佐

舒邦佐　春日即事五首

架上酴醿万玉浮，当年攀折为迟留。

而今老病空相对，花不羞人人自羞。

舒邦佐

舒邦佐　春日即事五首

桃杏酣酣著意红，当时只要嫁东风。

而今却被东风误，一片西飞一片东。

舒邦佐

舒邦佐　春日即事五首

鸣鸠乳燕寂无声，蜜熟花蜂亦懒营。

睡起卷帘春已晚，竹篱穿笋两三茎。

舒邦佐

舒邦佐　春日即事五首

谷雨催秧蚕再眠，采桑女伴罢秋千。

前村亦少游人到，牛歇浓阴人饷田。

舒邦佐

舒邦佐　春晚

桑柘枝头一一空，林峦放出画屏风。

鹭鸶惊晚归飞急，零乱昏烟一抹中。

舒邦佐

舒邦佐　戴氏楼名折桂来觅诗赋二十八字

秋入高楼风露凉，疑从月里送清香。

五枝高折非难事，问取燕山窦十郎。

舒邦佐

舒邦佐　丁巳正月五日

春滞犹为腊，年移已换正。

节从忙里过，愁向病边生。

小雨止还作，虚窗暗又明。

时光与心事，无一可娱情。

舒邦佐

舒邦佐　读陈黄诗

四海黄太史，百年陈后山。

意深识者少，味永到尤难。

夜静参禅悦，天晴窥管斑。

心知言未契，犹隔一重关。

舒邦佐

舒邦佐　读东坡韩文公庙碑

尽道潮阳因骂佛，谁知忠谏得天知。

鱷鱼夜徙衡云散，请看而今玉局碑。

舒邦佐

舒邦佐　读广平梅花赋

子猷清雅如此君，菊花冷淡如渊明。

古人嗜物非著物，风味相似因适情。

不见铁心宋广平，仍肯一赋写梅兄。

爱渠风雪不改清，似我不肯郎张卿。

舒邦佐

舒邦佐　读开元遗事

锦绷儿啼妃子笑，鸡头肉念禄山来。

三郎若肯怜汤饼，岂被香囊作祸胎。

舒邦佐

舒邦佐　读退之传

退之二十八，三上宰相书。

晚折王廷凑，骂佛戒鱷鱼。

少时及壮时，君试观何如。

士养要如此，合抱凌太虚。

舒邦佐

舒邦佐　读子厚乞巧文

不见牛郎不秉钧，一时虽拙有清芬。

附棋待诏皆因巧，何用翻成乞巧文。

舒邦佐

舒邦佐　仿古

雪花点破潘郎鬓，始得荷衣上钓蓑。

蚕经一眠再眠后，船历顺风逆风多。

云烟过眼竟何有，星斗在天终不磨。

著鞭古人乃吾事，长檠莫换短檠歌。

舒邦佐

舒邦佐　伏枕

索索叶多雨，梦惊窗月明。

一念堕世网，百虑战心兵。

天上麒麟阁，沙边鸥鹭盟。

展转复展转，孤鸿三两声。

舒邦佐

舒邦佐　和洪龟父岁暮韵

两鬓点秋霜，黑白交相互。

倒指数行年

如日斜岁暮。

始汙千佛经，颇叹儒冠误。

夜声喧爆竹，晓炬惊鸦树。

又是一年新，三百六十度。

舒邦佐

舒邦佐　和懒窝严上人纸被诗

身清不受人间辱，只倩溪翁捣冰轂。

素涛照眼绝针痕，暖玉遮头无脸粟。

参寥已似絮沾泥，天女虽来暖非肉。

华鲸吼吼不成眠，蝴蝶蘧蘧犹未足。

舒邦佐

舒邦佐　和林帅喜汤王二魁将还

烂醉春风玉不颓，自封喜信入湘来。

同乡多少同年士，两傍何如两夺魁。

琼苑宴开应共醉，西湖赏罢更同回。

早归多谢文翁力，莫待平安家信催。

舒邦佐

舒邦佐　和王令尹游园之作

官事何时了，偷忙得饷閒。

清风寒食里，飞絮落花间。

灵运池生草，渊明鞠见山。

诗来令细读，玉佩响珊珊。

舒邦佐

舒邦佐　和许宰于尉间字韵诗后一首送其子赴太学

连珠叠璧照窗间，得句须知出等閒。

有似弟兄花萼集，更如大小淮南山。

言诗自愧知来赐，闻十如何敢望颜。

一夜不眠追险韵，起来疏发有诗斑。

舒邦佐

舒邦佐　和许宰于尉间字韵诗后一首送其子赴太学

籬云追电笑谈间，争看骅骝出帝闲。

暂借短檠赊眼力，莫因远别梦眉山。

诗闻庭下频趋鲤，易在床头久铸颜。

趁取双亲皆未老，绿衣归换彩衣斑。

舒邦佐

舒邦佐　和许宰寓武邑赓杨丞靖安八咏

市人常是醉昏昏，买尽青铜酒已浑。

健倒投床都不同，日高犹未启重门。

舒邦佐

舒邦佐　和许宰寓武邑赓杨丞靖安八咏

君似春风自袭人，无情鸥鸟亦相亲。

莫惊仕路风波恶，便忆家园自在身。

舒邦佐

舒邦佐　和许宰寓武邑赓杨丞靖安八咏

我有渊明日涉园，桃蹊柳径渐清繁。

却嫌市井喧嚣近，悔不诛茆住远村。

舒邦佐

舒邦佐　和许宰寓武邑赓杨丞靖安八咏

风旗猎猎半欹斜，日日相传便到家。

几度儿童骑竹马，斜阳影里簇汀沙。

舒邦佐

舒邦佐　和许宰寓武邑赓杨丞靖安八咏

帅幕潭潭庇万间，已知流水与高山。

定应不负刀头约，合浦明珠早早还。

舒邦佐

舒邦佐　和许宰寓武邑赓杨丞靖安八咏

好语飞来散绮霞，清新俊逸属诗家。

著人似醉菖蒲酒，有味如尝橄榄茶。

舒邦佐

舒邦佐　和许宰寓武邑赓杨丞靖安八咏

家书写罢报平安，酒坐围红且醉观。

别后双溪春色散，应无卖镜去寻官。

舒邦佐

舒邦佐　和许宰寓武邑赓杨丞靖安八咏

里巷缲车日日忙，今年又喜熟蚕桑。

公家无欠私家乐，细葛含风翦更长。

舒邦佐

舒邦佐　和于湖集茶韵三首

倒床鼻息欲鸣雷，须仗灵芽一唤回。

此味直教真性在，切防勾贼用盐梅。

舒邦佐

舒邦佐　和于湖集茶韵三首

金沙泉下喊春雷，贡茗先随造化回。

欲望头纲分八饼，恨无笔力继欧梅。

舒邦佐

舒邦佐　和于湖集茶韵三首

气味相投陈与雷，有时煎点两三回。

午窗睡著呼汤急，止渴还应似望梅。

舒邦佐

舒邦佐　花光寺送使者书壁

白沙翠竹钓鱼矶，家住江南未得归。

最恨花光山下路，数声杜宇背人飞。

舒邦佐

舒邦佐　回进贤道中

遥怜儿女数还期，自秣归骖趁晓鸡。

乾鹊有灵烦送喜，马蹄今日踏江西。

舒邦佐

舒邦佐　回庙山放船

快时一箭走飞篷，缓也委蛇碧玉中。

迟速无心安乐法，从今不怕打头风。

舒邦佐

舒邦佐　纪秀野之景

秀野吾曾到，名新景亦嘉。

雨移新到竹，晴接旧来花。

矗矗山围立，团团树绕家。

病中心漫往，无计聚抟沙。

舒邦佐

舒邦佐　寄端夫三首

萱草榴花照眼明，水团角黍满盘清。

文殊问疾移秋晚，空想敲门剥啄声。

舒邦佐

舒邦佐　寄端夫三首

迟子来时细讲论，未须著语策奇勋。

庖丁妙在牛先解，水上风行自有文。

舒邦佐

舒邦佐　寄端夫三首

求田未用太匆忙，且况毛锥觅太仓。

择地读书终不恶，莫教辜负北窗凉。

舒邦佐

舒邦佐　久雨望晴十月六日夜雷雨大作

十月天犹暖，浑如二月晴。

雷声兼雨势，春令已冬行。

稻穟多生耳，田家有叹声。

官仓须玉粒，早为挂铜钲。

舒邦佐

舒邦佐　捲帘

隔帘见竹早清幽，卷起疏帘满眼秋。

一搭夕阳收不得，被人都送上帘钩。

舒邦佐

舒邦佐　立秋后十日

万绿枝头一叶黄，秋风恰则到林塘。

晚云更作潇潇雨，拾得人间一夜凉。

舒邦佐

舒邦佐　立夏后熟甚既而楝花风作极寒

炎官司印未十日，暑气駸駸著病翁。

卷地吹来忽惊散，今朝还遇楝花风。

舒邦佐

舒邦佐　榴花

万绿枝头几点春，逢人偏喜上乌云。

出来只为当时暑，故剪红绡皱作裾。

舒邦佐

舒邦佐　谩题

世网角雄雄，官途争是非。

人方酣蚁战，吾自送鸿飞。

舒邦佐

舒邦佐　梅花

千林气脉未全归，一点清香已著枝。

每爱月窗横瘦影，敢将水墨污冰姿。

淡妆出屋新相见，索笑巡檐旧有诗。

不见化工先著力，雪中风韵最相宜。

舒邦佐

舒邦佐　梦觉

梦觉还寻梦，胚胎一想中。

失身邯郸枕，得意大槐宫。

周在蝶何在，蕉空鹿亦空。

自怜心未静，起坐究幡风。

舒邦佐

舒邦佐　慕容簿送题宝峰石刻并中秋词以诗谢之

步屧寻僧到日西，乱山深处见新碑。

却惊天上披风手，亦卷波澜入小诗。

舒邦佐

舒邦佐　慕容簿送题宝峰石刻并中秋词以诗谢之

月入中秋色满林，摹将好景寄清音。

自从句夺天工巧，景物无聊直至今。

舒邦佐

舒邦佐　偶书

酒尽瓶乾一再添，朔风吹叶响阶前。

起来水墨图中望，正是江南欲雪工。

舒邦佐

舒邦佐　瓶梅

病眼因君得再明，依前风骨照人清。

凭谁说与司花女，伴我长开过一生。

舒邦佐

舒邦佐　秋暑极炽而雨作凉气翛然

日轮停午汗珠融，帘箔都无半点风。

唤起睡龙行一雨，病身移入水晶宫。

舒邦佐

舒邦佐　三衢阻雪至永丰道中又雪

前日堆银冻未消，今朝满地踏琼瑶。

一杯蘸甲寒威退，只要行人著酒浇。

舒邦佐

舒邦佐　书堂前植竹今日移梅於其间

三径向来孤竹弟，一枝今日伴梅兄。

岁寒图上曾相识，一笑相看自有情。

舒邦佐

舒邦佐　睡起

睡起挼挲两眼眵，卷帘惟见水平池。

小窗幽寂无人到，自拨炉薰试一旗。

舒邦佐

舒邦佐　睡起二首

双双燕语落檐牙，惊破春屏梦到家。

睡起拈书无意绪，开窗隐几看桃花。

舒邦佐

舒邦佐　睡起二首

蝶梦惊回思尚迷，起煎蟹眼试新旗。

桃花贴地杨花起，正是江南二月时。

舒邦佐

舒邦佐　送陈纠

我昔场屋计，夜傍读书萤。

开卷啖公文，如味五侯鲭。

今年触热来，著脚湘山青。

暗中摸索著，紫髯照天庭。

风前笑语香，陡豁病眼醒。

一日驾征车，问讯短长亭。

买酒酌别君，我歌君试听。

命薄成雌甲，字憀识一丁。

文场与宦海，从公与乞灵。

飘然舍我去，却作参商星。

我歌虽不满，民谣如轰霆。

谓公三年留，阴德满幽囹。

束缚老奸手，两造必细聆。

民自以不冤，刑期于无刑。

是宜荐鹗书，风吹上青冥。

更铺锦上花，姓名记御屏。

不挥玉堂翰，必勒燕然铭。

文章特一技，九鼎重朝廷。

人生几緉屐，早画凌烟形。

衡阳有来雁，一字访风萍。

舒邦佐

舒邦佐　送冯勉仲赴省

客饯旗亭酒半酣，抟风九万送鹏南。

薄劳汗马功收一，肯怨长途玉献三。

去年梅花催驿骑，看看柳色斗恩蓝。

长篇好上刘蕡策，莫作书生无用谈。

舒邦佐

舒邦佐　送湖南潘帅赴召

道传伊洛政龚黄，肯为人间富贵忙。

爱满棠阴踰五岭，种成荔子又三湘。

贪贤急召恩虽渥，因病求閒策木长。

闻说晦翁天下士，更将出处细商量。

舒邦佐

舒邦佐　送简贺州五首

人生五马贵，画戟拥朱轮。

朱轮亦细事，舒卷方在身。

官至二千石，此手要活人。

请将胸中书，散作五岭春。

舒邦佐

舒邦佐　送简贺州五首

朔风撼木落，莫惊客店霜。

桂林雪片深，成都碧鸡坊。

西南幕中去，尚趣万里装。

今乘刺史车，何嫌驿路长。

舒邦佐

舒邦佐　送简贺州五首

曩时盐令更，官贫如负债。

而今旧法复，私贩夺公卖。

且莫作是想，亟欲目前快。

有钱藏之民，毕竟根本在。

舒邦佐

舒邦佐　送简贺州五首

摩挲风月堂，应记中庸公。

墙头荔子熟，勿翦比国风。

此翁出岭来，两颊丹砂红。

但云身力健，不言槟榔功。

舒邦佐

舒邦佐　送简贺州五首

我作送行诗，勤终铺美意。

吾君方急贤，侍从有虚位。

两府多故人，东阁欠奇士。

如送郑尚书，韵必以来字。

舒邦佐

舒邦佐　送履正赴省

万里云衢著脚初，临行尚肯过吾庐。

风云得助子方快，冰玉相依我不如。

驿路响铃看报捷，殿门放钥待传胪。

逾科又见龙飞榜，此度传衣应不虚。

舒邦佐

舒邦佐　送孙宪就任除秘监赴召

阊阖排云叫玉旒，延龄不相白麻收。

圜桥留住不肯住，古来只说阳道州。

千载风流正相似，难处郊禋能有几。

不顾诸郎尚白丁，扁舟夜发浮湘水。

富贵醙人如蜜甜，小儿嗜蜜几曾嫌。

全家先遯无人觉，惟有诚斋句里拈。

回雁峰前再秋色，哀矜折狱多阴德。

弹压湖山处处春，楚波不动平如席。

不论朱墨细如麻，夜判千张烛有花。

老吏相看惊吐舌，如箭中的无少差。

世上纷纷几桃李，过却韶华尽纷委。

老松阅世傲风霜，万牛挽入明光里。

蓬莱弱水多逆船，人生一到已称仙。

重来况是文章伯，岂但旧物王青毡。

一佛出世从此度，紫薇花下皆平步。

更看健笔缴词头，恰似当时在言路。

六一老仙赞万微，益公首转造化机。

庐陵自有三台种，他日声名翦样齐。

三十年前韩一识，三十年后供吏役。

朝天好施一丸丹，教我春风生羽翼。

舒邦佐

舒邦佐　送张仓移漕广西

宾鸿度月叫秋寒，天怕炎方雨露乾。

绣衣使者持玉节，先送春风入蛋蛮。

岭南日日望行色，湖南百姓争卧辙。

两路行人界上争，去思来暮歌讴接。

广盐变法是谁谋，直至而今病未瘳。

岭上逢人须细问，远方根本是深忧。

广吏从来恃天远，北归南载无空返。

埋轮家世本澄清，无使老蚕自营茧。

莫嫌岭路去逡巡，桂林见说最宜人。

笋样山峰罗样水，锦囊收得越精神。

直声曾动天颜喜，更有元右作知己。

谏坡言路著此翁，所谓如尊乃勇尔。

大苏文章继老苏，魏徵勋业付魏謩。

传家况有黄金印，行入衣冠盛事图。

门下书生知此意，恋恋不为儿女计。

黄花时节送君行，梅花时节迎归骑。

舒邦佐

舒邦佐　送致远赴耒阳酒官

云冻长空昼亦昏，谁欤剥啄扣柴门。

故人言向潇湘去，此别应须岁月论。

衡岳五峰瞻胜概，耒江千载吊诗魂。

旧游倘有人相问，为说扶犁教子孙。

舒邦佐

舒邦佐　桃花

恨题玄都观，欢入武陵豨。

花面无今古，人心自笑啼。

舒邦佐

舒邦佐　题三石屏

烟雾冥濛雨意垂，远山隐隐抹修眉。

急摧行李投前店，似我当年在道时。

舒邦佐

舒邦佐　题同年郭丞遯斋

清江子郭子，作斋以遯名。

傍人或不解，谓将抛尘缨。

著语竞挽住，轩翥九万程。

吾闻遯之象，山止而天行。

止如子綦木，行如亚夫兵。

养静以须动，渊嘿藏雷声。

乃识个中趣，非专隐遯情。

虽然遯六爻，四阳理分明。

虽有艮在内，二阴要研精。

尾厉苟不审，嘉肥何由亨。

艮斋谢夫子，江南老先生。

君斋虽名遯，三爻自艮萌。

南丰一瓣香，好请子细评。

再拜若有得，为语年弟兄。

舒邦佐

舒邦佐　天寒偶成

云冻长空铺水墨，风鸣破屋响琅玕。

忆梅探梅春已露，欲雪不雪天正寒。

呵笔岂能诗句好，拥炉偏怕酒瓶乾。

太平宰相非吾望，煨芋何须问懒残。

舒邦佐

舒邦佐　挽黄助教四首

金鎞刮膜妙通灵，从此昏花不再生。

闻道向来昏醉眼，而今黑白尽分明。

舒邦佐

舒邦佐　挽黄助教四首

有客携来幼妇碑，细看一字是褒辞。

触蛮索战吾无此，方信黄家万顷陂。

舒邦佐

舒邦佐　挽黄助教四首

杨枝一放任西东，已把浮生比梦中。

今日算来真是梦，翩翩丹旐引春风。

舒邦佐

舒邦佐　挽黄助教四首

春归平日馆池中，想是园花三四红。

还有旧时王谢燕，喃喃来吊主人翁。

舒邦佐

舒邦佐　挽余倅二首

自踏功名地，斯心每淡如。

东南虽数任，来往只单车。

上相逢知己，清时草辟书。

才宽天命窄，辬左换灵舆。

舒邦佐

舒邦佐　挽余倅二首

仕接湖南北，逢人问起居。

蚤曾师砚席，非但托乡闾。

梦里诗春草，毫端赋子虚。

诸郎图不朽，当共葺遗书。

舒邦佐

舒邦佐　挽左相京太师四首

皇华方北返，植纛指西风。

蜀谓今清献，戎言昔富公。

民夷两心服，勋业百年同。

赠与齐温国，功高报亦隆。

舒邦佐

舒邦佐　挽左相京太师四首

圣代多名相，谁如德量宽。

平心消党与，著力援孤寒。

礼极三宫养，天开二圣欢。

尽忠扶孝治，烽火自平安。

舒邦佐

舒邦佐　挽左相京太师四首

尧考闻忧日，公身病瘁时。

哀情知痛极，疾势转增危。

梁坏将安放，天胡不憗遗。

此为天下恸，未敢哭其私。

舒邦佐

舒邦佐　挽左相京太师四首

自际朱弦赏，逢人说项斯。

蜚章先剡上，荐墨更交驰。

遽卧漳滨疾，如轰荐福碑。

空流一襟泪，无路送灵輀。

舒邦佐

舒邦佐　晚步

晚来颇忆林塘幽，又拄乌藤款款游。

细雨斜风三日后，落花啼鸟半春休。

不知何处数声笛，唤起幽人一点愁。

赖有青蛙知客恨，笙歌一部起池头。

舒邦佐

舒邦佐　晚出

晚径收霜滑，青鞋踏浅沙。

看云閒活计，临水淡生涯。

篱菊犹存叶，江梅欲破花。

枫林凋落尽，露出两三家。

舒邦佐

舒邦佐　为端夫病起解嘲

折臂三公古尚传，神全何必问形全。

前身恐是娄师德，试向沙头觅渡船。

舒邦佐

舒邦佐　闻蝉

纱幮纹簟北窗眠，只道清声比管弦。

谁念夕阳官道里，几多客旅听凄然。

舒邦佐

舒邦佐　闻杜鹃

众禽栖息不闻声，独向三更月里鸣。

终日劝归归未肯，故教枕上听分明。

舒邦佐

舒邦佐　闻野有饥殍感叹

豌豆斩新绿，樱桃烂熟红。

一年春色过，大半雨声中。

仆野伤饥殍，祈天愿岁丰。

有谁捐白粲，相伴减青铜。

舒邦佐

舒邦佐　午睡

博山烟断嬾重添，屋角无声雀去檐。

午梦欲成鸡唤醒，卧看修竹映疏帘。

舒邦佐

舒邦佐　喜雪二首

光入疏棂晓色添，开门犹认蝶飞帘。

千山陡失青丝障，万户横拖白玉檐。

压竹重时疑绿折，着花轻处露红尖。

自惭对景无佳句，空笑当时絮与盐。

舒邦佐

舒邦佐　喜雪二首

未问街头酒价添，迎光先捲读书帘。

送寒作片频窥户，著暖先融半溜檐。

莫作桧花添项强，且随梅点闹眉尖。

叮咛勿压南枝折，商鼎调羹待作盐。

舒邦佐

舒邦佐　小巷

萧条一径微，来往觉人稀。

忽听邻家闹，欢寻稚子归。

卷书真是懒，添火且相依。

强起扶行处，斜阳正满扉。

舒邦佐

舒邦佐　小院

小院无人到，徐徐影转花。

池平初斗蛤，柳老半藏鸦。

矛戟犹封笋，枪旗欲试茶。

一邱并一壑，只此是生涯。

舒邦佐

舒邦佐　晓起

风叶下宿雨，菰蒲作秋声。

起头望天宇，凉意翛翛生。

欲挽天河水，一洗尘土缨。

谁人插两翼，送我上太清。

舒邦佐

舒邦佐　夜坐

霜蟾照户鼓三更，独坐蒲团一盏灯。

名利此时都踏破，分明一个在家僧。

舒邦佐

舒邦佐　遗术士

欲寿莫夸尧丙子，欲贵莫疑雌甲宸。

学取燕山人姓窦，自然五桂一灵椿。

舒邦佐

舒邦佐　以昌黎验长常携尺为韵赋笋五首

前晚尚锥锋，昨日突鎗剑。

今朝又稍长，吾曾刻竹验。

舒邦佐

舒邦佐　以昌黎验长常携尺为韵赋笋五首

突兀出藩来，颇似逞狂荡。

高下列阶前，又如识少长。

舒邦佐

舒邦佐　以昌黎验长常携尺为韵赋笋五首

行矣脱锦绷，笙竽奏风篁。

岁晚尤可敬，霜雪不改常。

舒邦佐

舒邦佐　以昌黎验长常携尺为韵赋笋五首

吾家苍头奴，斫玉手自携。

云恐春风恶，吹开枝高低。

舒邦佐

舒邦佐　以昌黎验长常携尺为韵赋笋五首

我至再三惜，恨不长百尺。

要夏结清阴，荫我醉眠石。

舒邦佐

舒邦佐　以鲁直露溼何郎试汤饼为韵赋酴醿七首

石竹麝香脐，博山水沈炷。

勾引爱香人，攀花春笋露。

舒邦佐

舒邦佐　以鲁直露溼何郎试汤饼为韵赋酴醿七首

江南万玉妃，肌肤冰雪立。

平生爱淡妆，不作胭脂溼。

舒邦佐

舒邦佐　以鲁直露溼何郎试汤饼为韵赋酴醿七首

金沙与同架，并蕂更连柯。

红白虽相宜，品藻当如何。

舒邦佐

舒邦佐　以鲁直露溼何郎试汤饼为韵赋酴醿七首

倚窗春睡觉，折玉满手香。

篸云疑未稳，指点问檀郎。

舒邦佐

舒邦佐　以鲁直露溼何郎试汤饼为韵赋酴醿七首

何面与荀香，美丈夫可试。

不学海棠花，只如妃子睡。

舒邦佐

舒邦佐　以鲁直露溼何郎试汤饼为韵赋酴醿七首

昨日落酒杯，引我卧醉乡。

对午犹未醒，支颐听煮汤。

舒邦佐

舒邦佐　以鲁直露溼何郎试汤饼为韵赋酴醿七首

爱花莫看花，如饥贪画饼。

一笑大江横，此句须参请。

舒邦佐

舒邦佐　以诗追墨

万灶烧松有妙功，分张犹未及邻翁。

陶泓毛颖来呼友，要为幽斋草送穷。

舒邦佐

舒邦佐　忆官舍芙蕖

官池无数拥红妆，日日全家坐晚凉。

官职已抛无梦去，尚疑身绕一池香。

舒邦佐

舒邦佐　隐几

隐几香一炷，时于静里求。

心源须得得，世路任悠悠。

佛国菩提树，庄园不系舟。

忘机吾自信，何必验沙鸥。

舒邦佐

舒邦佐　咏蒲团

细观才满一轮月，静坐能销万古心。

莫向洪炉烘醉客，只宜清夜定禅林。

舒邦佐

舒邦佐　咏昭君

奉春前日策和亲，夷夏雌雄恰始分。

今日呼韩朝渭上，如何万里嫁昭君。

舒邦佐

舒邦佐　于尉灯夜招饮酒酣援笔成诗继韵

低唱虽无金步莲，公来处处已闻弦。

满街灯火作元夕，此段风光胜去年。

纸上飞云惊落笔，盘中走弹喜诗圆。

便宜归侍傅柑宴，满泛钱塘药玉船。

舒邦佐

舒邦佐　于尉惠诗有流落之叹次韵招饮

一纸西风书客愁，愁来如泻满汀洲。

从他梦鹿还争鹿，休问封侯与不侯。

百岁光阴草头露，一年好景菊花秋。

人生能著几緉屐，且为重阳一醉不。

舒邦佐

舒邦佐　于尉以书室新成惠诗次韵

无数云山簇眼前，又听风叶响琤然。

近于此处开三径，准拟归来受一廛。

终日看山忘坐臣，有时扃户锁风烟。

寻花问柳如乘兴，且莫轻回访戴船。

舒邦佐

舒邦佐　余本不能棋因病又止酒

围棋赌别墅，斗酒博凉州。

驱之夺名利，谁信可销愁。

不如陶靖节，客至空持瓯。

不如苏东坡，胜败两忘忧。

此心无外累，云净一天秋。

舒邦佐

舒邦佐　雨后

积雨洗残暑，翛然窗户凉。

蝇蚊不须驱，时至自退藏。

琤然一叶下，梧桐陨秋黄。

仰视天宇阔，宾鸿初南翔。

儿时亲灯火，二尺便宜光。

咀嚼复吟哦，惟恐更漏忙。

老来病如缚，空对书满箱。

短檠置床头，犹渴不能浆。

人生舍此乐，百年谩风狂。

舒邦佐

舒邦佐　雨后即事

昨日雨不歇，薄晚云未收。

更阑望天宇，云净月如钩。

晓开读书窗，日光泼双眸。

蔬饭羹一盂，起傍吾庐游。

一洗尘土昏，水竹清更幽。

问花无恙否，低面含娇羞。

验笋长几何，突角凌羊牛。

前日移新荷，常恐水盖头。

池边报平安，小叶三四浮。

竹林叫钩辀，柳阴鸣栗留。

趁晴欲双飞，更著唤妇鸠。

物适吾亦适，投筇思悠悠。

却归堂上坐，苍头献茶瓯。

儿声清且美，读书如泻油。

静里无声乐，閒中不系舟。

不知腰金公，曾识此乐不。

我生微官缚，有如冠沐猴。

长恐舍此去，永愧池上鸥。

舒邦佐

舒邦佐　雨后书怀

策策西风两鬓秋，瘦藤独倚思悠悠。

送凉小雨勾牵睡，泼面新醅断送愁。

涉世已经三折臂，浮生空白一分头。

流行无坎止随天，且著烟蓑上钓舟。

舒邦佐

舒邦佐　赠画鱼童秀才

我本江湖一钓徒，锦鳞到眼便欢呼。

他年莼鱠归来日，添个渔午入画图。

舒邦佐

舒邦佐　赠太素脉王道人为端夫病起解嘲

按指如医细切肤，对人便肯说荣枯。

我今跳出荣枯外，试问先生脉得无。

舒邦佐

舒邦佐　张推上巳出郊寻花送至诗轴次韵

重三投晓出郊坰，跃马归来趁晚晴。

笔卷云烟归赋咏，轴联珠玉斗晶明。

我从多病三春里，转觉浮生万事轻。

夜半惟歌盘谷序，肯如仲叔请繁缨。

舒邦佐

舒邦佐　张推水亭赏莲惠诗次韵

玉环妖血不飞天，化作芙蕖满眼前。

恰有六郎来比似，便哦七字斗清妍。

晓妆洗露汉宫女，晚步凌波水府仙。

得待密房成玉蛹，送烦纤手剥新莲。

舒邦佐

舒邦佐　至后有感

穷冬万木脱，风叶无停计。

老树露槎牙，四旁谁拥蔽。

泛视林莽间，一一献憔悴。

昨夜新阳复，根莇抱生意。

天将九转丹，一粒回元气。

三阳即为泰，原野争明媚。

老树亦逢春，绿阴看垂地。

舒邦佐

舒邦佐　至日见梅

插向书窗小小瓶，看来看去眼增明。

花瓶莟子能多少，占却人间无限情。

舒邦佐

舒邦佐　著存亭

事亡如存死如生，以诚则著著乃形。

二字貌出孝子诚，晓然如见亲在庭。

有人念母愁思凝，终日如痴呼不醒。

自云所见政如此，触物有感皆分明。

山形作我沈扇清，风叶舞我莱衫轻。

江芦千株白皎皎，尚想鹤发垂星星。

入户宛然闻忾息，恍惚欲下来举觥。

始知至孝无间断，以圣人所见墙羹。

譬如忠信纯熟者，立则参前坐倚衡。

然而存著亦非真，能于吾母用吾情。

所见皆从所念得，初非刻木外经营。

虽然铭镂在中扃，何待扁榜垂丹青。

要令目击助心想，不然安得名吾亭。

舒邦佐

舒邦佐　自叹二首

莫莫更莫莫，休休复休休。

平生都是错，一病尽堪羞。

龟为灵钻壳，膏因明出油。

细思根本悴，端的是招忧。

舒邦佐

舒邦佐　自叹二首

怡颜今得盼庭柯，黄鸟啼边绿荫多。

回叹此生肝肺涸，只因雕篆损天和。

舒道纪

舒道纪　题浩然观

灯心坐清境，虚白生林端。

夜静啸声出，月明松影寒。

绛霞封药灶，碧窦溅斋坛。

海树几回老，先生棋未残。

舒杲

舒杲　题钓台

会心林木已居懽，登览还知天地宽。

莫讶钓台有真赝，一潭秋月照人寒。

舒焕

舒焕　和苏子瞻观百步洪原韵

先生何人堪并席，李郭相逢上舟日。

残霞明灭日脚沈，水面浮空天一色。

磷磷石若铁林兵，翻激奔冲精甲白。

岸头旌旗簇五马，一橹飞艎信东下。

入夜寒生波浪间，汗衣如逐秋风乾。

相忘河鱼互出没，得性沙鸟鸣关关。

委蛇二龙乃神物，游乐诸溪诚为难。

筑亭种柳恐不暇，天下龙雨须公还。

舒焕

舒焕　苦学涪翁夜过其家戏作

先生堂前雪月苦，弟子读书喧两庑。

撞门入室书纵横，蜡纸灯笼似云母。

舒璾

舒璾　南山寺

山谷幽深锁梵宫，千章灌木郁茏葱。

香浮古篆半檐雾，茶潄清泉两腋风。

鹤伴老僧归夕照，山留行客驻霜枫。

前朝阁阁浑秋草，眺望悽然碧岭中。

舒清国

舒清国　迎晖阁

蔼蔼复依依，朝晖以夕晖。

岩花寒不落，檐鸟静忘飞。

僧自眠黄叶，人多梦翠微。

云边时见鹿，饮水近禅扉。

舒坦

舒坦　宝严寺

四山烟雨收，双沼漾晴碧。

白鸟忽飞来，点破檐前色。

舒坦

舒坦　赤陇山

野草如排戟，山花似列屏。

维舟一登览，误入小蓬瀛。

舒坦

舒坦　春乐轩

隔水岩花红浅深，花边相对语幽禽。

管弦不到山间耳，谁会凭栏此日心。

舒坦

舒坦　粹老使君前被召约往它山谒善政侯祠既不果以书见抵谓可叹惜并示广

长江滚滚西南流，秋水时至狂不收。

大浪似屋山欲浮，王侯神智禹所啾。

万鬼琢石它山幽，梅梁趐屃卧龙虬。

咄嗟湍骇就敛揫，巨灵缩手愚公羞。

障成十里沙中洲，支分脉引听所求。

赤旱稽浸民不忧，那得虫蝗随督邮。

汙邪瓯窭满车篝，斯民饱暖何以酬。

庙貌突兀寒滩头，岁岁鸡黍祠春秋。

老农击鼓稚子讴，当时人物纷雁鸥。

岂无鼎食腰金俦，朽骨往往空蒿丘。

姓名几复人间留，唯侯惠施膏如油。

江声浩浩风飂飂，于古不见使人愁。

拔俗万丈山标崷，使君不减裴商州。

下车百蠹随锄耰，一笑四境无疮疣。

天闲老步须骅骝，已闻归作金华游。

钦贤访古意未休，画船载酒岸鸣驺。

约我与往置脯{左月右肃}，冠盖纷纷暇莫偷。

搔首怅望情绸缪，我问使君亦何尤。

西湖万顷蛟龙湫，几年荒茀今则修。

鼛鼓弗胜财不掊，长堤岌巌高岑楼。

写有会兮荡有沟，余波北注引漕舟。

桑麻被野禾连畴，鸣鹤白鸟杂游鯈。

菰蒲菱芡餍采搜，柳杨成幄荫道周。

耕渔呼歌赢病瘳，使君之赐侯可侔。

天边旌旆看悠悠，父老雪涕争攀輈。

地僻借恂恨无由，高文摛秀春华抽。

丰碑崒嵂鑱银钩，千年空此留海陬。

君知此日思君不，还如今日人思侯。

舒坦

舒坦　村居

水绕陂田竹绕篱，榆钱落尽槿花稀。

夕阳牛背无人卧，带得寒鸦两两归。

舒坦

舒坦　登五磊山

五磊峰高笔插天，长松合抱几千年。

尘氛洒落非人世，风露清明近月边。

枕上数声敲夜磬，山前百亩起春田。

我来欲步苍苔色，不著篮舆两两肩。

舒坦

舒坦　佛迹

苍崖绝壁印苔痕，陈迹千年尚似新。

杖履纷纷走南北，几人不是刻舟人。

舒坦

舒坦　归郡书金峨二首

叱咤沧溟雪浪空，鲸鲵骑去杳亡踪。

练丹井畔春萧索，知在蓬莱第几重。

舒坦

舒坦　归郡书金峨二首

又入西湖醉过春，岭头猿鹤几时闻。

无端雨意随人去，直恐衣巾尽是云。

舒坦

舒坦　含珠林

万个松杉一颗珠，老僧心手最工夫。

冷光长在千峰顶，谁道人间夜月孤。

舒坦

舒坦　含珠林

何代神僧机匠深，手栽珠树作珠林。

狞龙离穴颔初凿，老蚌出泥光易寻。

海近鲛人工迸泣，山深木客费愁吟。

开窗夜半不成寐，明月时时照我心。

舒坦

舒坦　和刘珵西湖十洲　芳草洲

小雨如酥露乍晞，屿花汀柳自相依。

画桥不碍寻春屐，谁傍烟波拾翠归。

舒坦

舒坦　和刘珵西湖十洲　芙蓉洲

照水枝枝蜀锦囊，年年泽国为谁芳。

朱颜自得西风意，不管清秋昨夜霜。

舒坦

舒坦　和刘珵西湖十洲　花屿

暖吹红紫上青枝，掠水风烟巧自持。

蜂蝶鹯鹚各芳意，锦囊消得探春诗。

舒坦

舒坦　和刘珵西湖十洲　菊花洲

懒对陶家酒瓮开，东篱寂寞久风埃。

会须结取登高客，折上龙山醉帽来。

舒坦

舒坦　和刘珵西湖十洲　柳汀

困倚沧波绿动摇，冷烟疏雨共萧条。

谁将轻薄娇春态，强拂人头向市桥。

舒坦

舒坦　和刘珵西湖十洲　松岛

亭亭古干对沧浪，雨洗风飘老吹香。

晚岁何人同寂寞，水西我有读书堂。

舒坦

舒坦　和刘珵西湖十洲　雪汀

点柳妆梅不暇裁，平波直拟涌瑶台。

钓机苇岸知何许，几误渔舟夜半来。

舒坦

舒坦　和刘珵西湖十洲　烟屿

著漠寒芦不见花，暗藏鸥鹭啄晴沙。

暖风吹起浑无定，半落僧窗半落槎。

舒坦

舒坦　和刘珵西湖十洲　月岛

何人骑鹤上瀛洲，清影明波正九秋。

吹罢玉笙端不见，满空桂子有谁收。

舒坦

舒坦　和刘珵西湖十洲　竹屿

欲问葛陂安在哉，端疑波底化龙来。

子猷此兴君知否，小径何妨卷竹开。

舒坦

舒坦　和刘谊翁留题惠安二首

坞云过雨翠成堆，天淡平湖一鉴开。

万木号风韵丝竹，千峰带月上池台。

静无俗驾金铺地，閒有高人玉满杯。

闻道碧桃看欲发，刘郎何事不归来。

舒坦

舒坦　和刘谊翁留题惠安二首

十里松竹翠插天，暗溪嫩草半芊绵。

笙歌自满萧郎宅，琴鹤空随贺老船。

未分旧游云寂寞，遥知归梦蝶联翩。

故山幸好宜回首，还见人间换一年。

舒坦

舒坦　和楼试可游育王

参天松柏绿阴阴，古佛岩前一路深。

猿鸟不惊如有旧，云山相对自无心。

数泓寒水云藏雨，十里轻沙地布金。

仗履更知非世境，上方日日海潮音。

舒坦

舒坦　和马粹老四明杂诗聊记里俗耳十首

百粤喧哗外，三江指顾中。

耕桑遗俗在，草木故城空。

近泽知田美，多鱼验海丰。

由来形势地，越绝控辽东。

舒坦

舒坦　和马粹老四明杂诗聊记里俗耳十首

澄水铺千练，平山伏万犀。

月桥莲棹小，春圃酒旗低。

蓬岛云长在，桃源客不迷。

风流未寂寞，游屐半香泥。

舒坦

舒坦　和马粹老四明杂诗聊记里俗耳十首

御史平囚日，郎中渡母年。

丰碑推笔妙，孤冢枕城偏。

白鹤空辽泬，黄蒿尚蔓延。

九源如可作，执驭故忻然。

舒坦

舒坦　和马粹老四明杂诗聊记里俗耳十首

箔蚕迎豆热，江雪伴梅消。

抵虎螯经夏，跳沙蛤趁潮。

酒罂双印贵，药肆万金饶。

未觉西风远，三溪好采樵。

舒坦

舒坦　和马粹老四明杂诗聊记里俗耳十首

巷陌随桥曲，闾阎占水穷。

郡楼孤岭对，市港两潮通。

春暖鸡鸣{上奥下山}，秋寒鸭信风。

家家人富足，击壤与吾同。

舒坦

舒坦　和马粹老四明杂诗聊记里俗耳十首

岁熟禾论{策去竹加禾}，人归夜击钟。

金澄沙底水，龙卧井边峰。

香火长存社，渔盐每夺农。

年来缣帛贱，砧杵万家舂。

舒坦

舒坦　和马粹老四明杂诗聊记里俗耳十首

稻饭雪翻白，鱼羹金门黄。

鲒埼千蚌熟，花屿一村香。

海近春蒸湿，湖灵夜放光。

北窗休寄傲，大隐即吾乡。

舒坦

舒坦　和马粹老四明杂诗聊记里俗耳十首

禽孝传居俗，风痴动浃旬。

灵鳗旱天雨，圣米歉年莼。

江涨长如海，冬温恰似春。

鸡豚追伏腊，行路亦情亲。

舒坦

舒坦　和马粹老四明杂诗聊记里俗耳十首

佛磬云中寺，樵歌郭裹湖。

城居荫杨柳，野寇息萑蒲。

巫语传杯珓，渔蓑入画图。

幽香花满谷，不趁雪霜枯。

舒坦

舒坦　和马粹老四明杂诗聊记里俗耳十首

莲阁红堪掣，澜池静不流。

梯航纷绝徼，冠盖错中州。

草市朝朝合，沙城岁岁修。

雨前茶更好，半属贾船收。

舒坦

舒坦　和马粹老修广德湖

古作重虑始，功利故能永。

末俗纷锥刀，往往附光影。

此几百岁余，兴废屡动静。

七乡十万家，利害寄俄顷。

筹张好恶曹，聒聒乱池黾。

使君武陵孙，明洁水中荇。

坐啸黄堂春，独得意外景，

登临莽芜没，叹息民不幸。

一日出水光，荡漾出荒梗。

黍禾杂菰鱼，狼籍被它境。

人指白鹤祠，殷勤窃有请。

衣冠俨群公，一一画真鲠。

斯人岂可作，庶用荐遗秉。

公乎且我去，何以慰乡井。

愿属丹青手，千载共观省。

舒坦

舒坦　和王尉早梅二首

霜林尽处碧溪傍，小露檀心媚夕阳。

天下三春无正色，人间一味有真香。

相思谁向风前寄，趁早先从雪后芳。

朝夕催人头欲白，故园正在水云乡。

舒坦

舒坦　和王尉早梅二首

依然想见故山傍，半倚垣阴半向阳。

短笛楼头三弄夜，前村雪裹一枝香。

可能明月来同色，不待东风已自芳。

幸免杜郎伤岁暮，莫辞吟对钓渔乡。

舒坦

舒坦　和西湖即席二首

金碧楼台阁暮烟，彩虹双影卧漪涟。

云铺物外无尘地，月满人间不夜天。

细柳千门维画舸，华灯两岸度鸣弦。

清狂亦有黄冠客，不负仙人载酒船。

舒坦

舒坦　和西湖即席二首

十洲风籁韵笙箫，疑有仙人燕碧桃。

影逼银河星半堕，气吞月窟兔争豪。

九秋波浪沙鸥狎，万古功名钓艇高。

却恨何须明似镜，空令志士泣霜毛。

舒坦

舒坦　和西湖即席三首

四明太守爱西湖，想像桃源旧日图。

不放尘埃生水面，为传风月到皇都。

花开别屿千机锦，稻熟僯田万斛珠。

闻说儿童骑竹马，至今昴首望通衢。

舒坦

舒坦　和新开西湖十洲之什

洗出烟华紫翠匀，再将绝景付重闉。

千山有影螺垂地，一水无尘镜照人。

香贱钓筒萍雨夜，绿摇花坞柳风春。

杖藜尽日沧浪兴，时有幽人岸白纶。

舒坦

舒坦　和游栖真寺见寄

曾是谈经一草堂，千年金碧欲飞颺。

顶峰有路青天近，绝壑无尘赤日凉。

月底露惊猿鹤梦，云中风动薜萝香。

芝笙茶灶平生念，遥谢仙人白羽觞。

舒坦

舒坦　湖心寺偶书

吹落清香缥缈风，楼台彷佛水边红。

人间谁是丹青手，画取春湖细雨中。

舒坦

舒坦　虎跑泉

一啸风从空谷生，直教平地作沧溟。

灵山不与江心比，谁会茶仙补水经。

舒坦

舒坦　寄台州使君五首

闻说天台太守家，全家日日在烟霞。

壶中夜酿云分润，洞裹秋香玉弄花。

四郭青山连市合，一江寒水抱城斜。

紫芝黄鹤应相识，梅福年来鬓欲华。

舒坦

舒坦　寄台州使君五首

使君家是八仙家，不负黄菁与紫霞。

麦陇儿童行竹马，月楼鼓角度梅花。

彩笺吟就云初合，玉局棋残月半斜。

闻说握兰消息近，星郎昨夜倍光华。

舒坦

舒坦　寄台州使君五首

尽日书齐无案牍，有时佳客上云霞。

清心自照江湖水，和气长开草木花。

千里裤襦歌不足，万家弦管思无斜。

笑谈坐觉仙风远，空卧秋山老岁华。

舒坦

舒坦　寄台州使君五首

赤城山下万人家，隐隐烟霄隔海霞。

石上仙书留鸟迹，碗中佛供落天花。

参云台树寒阴直，照日旌旗暖影斜。

遥想铃齐无别事，只缘风景费才华。

舒坦

舒坦　寄台州使君五首

几夜骊珠落蔀家，直疑光焰映朝霞。

彩毫写就千篇赋，红烛才烧一寸花。

卓荦高情欲飞动，淋浪醉墨半欹斜。

阳春白雪知难继，捧对空惊衮绣华。

舒坦

舒坦　净居寺

老厌冠盖场，万事不挂耳。

时与林閒人，静话无生理。

却闻钱长官，只饮净居水。

使我夜不眠，灯花亦欢喜。

舒坦

舒坦　句

万壑水澄知月白，千林霜重见松高。

舒坦

舒坦　句

宿雨阁云千嶂碧，野花弄日一村香。

舒坦

舒坦　句

沙岸金笼树，灯汀玉涌涛。

舒坦

舒坦　句

忍看夜影分残月，别送秋声入晚风。

舒坦

舒坦　句

气味贤中好。

舒坦

舒坦　句

织尘不动天如水，一色无垠月共霜。

舒坦

舒坦　句

风烟野外嘉。

舒坦

舒坦　句

空外水光风动月，暗中花气雪藏梅。

舒坦

舒坦　句

春禽得意千般语，涧草无名百种香。

舒坦

舒坦　句

尘埃满匣空鸣剑，风雨归舟只载书。

舒坦

舒坦　句

一锋不断奸凶首，千古焉知将相才。

舒坦

舒坦　句

云随落日移。

舒坦

舒坦　临云阁

高僧终日笑凭栏，亦似无心懒出山。

几度海风吹散雨，坐看彩翠落人间。

舒坦

舒坦　玲珑岩

诡形迥与万山殊，空洞由来一物无。

直恐虚心自天意，人间穿凿枉工夫。

舒坦

舒坦　龙池

灵踪聊寄数峰云，雨意含云白画昏。

不用高僧时咒钵，一泓长贮万家村。

舒坦

舒坦　芦山寺

江云扶雨暖溶溶，来往东西只信风。

早晚晴阴浑不定，青山半在有无中。

鹅鸭相呼初出田，昏昏云日澹平川。

寒云数簇山南北，不见人家空见烟。

舒坦

舒坦　芦山寺

云山流水水中山，尽日青藜共往还。

更向僧房看图画，不知身在画图间。

舒坦

舒坦　芦山寺

别开小径入松关，半在云间半雨间。

红叶满庭人倚槛，一池寒水动秋山。

舒坦

舒坦　芦山寺

昨日南山今北山，山南山北几时还。

世人只道僧閒好，未必僧閒似我閒。

舒坦

舒坦　芦山寺

老来漫有爱山心，酒少茶多却不禁。

一夜上方欹客枕，隔窗自伴冷猿吟。

舒坦

舒坦　芦山寺

山水连村不见村，冥冥细雨湿黄昏。

秋山咫尺无人到，须信閒人不用门。

舒坦

舒坦　芦山寺

山空水落见遥村，取次人家只隔云。

一阵西风雨中过，溪头笑语陇头闻。

舒坦

舒坦　罗汉阁煎茶供应

荐尽春园晓焙寒，灵踪留待使君看。

寒泉冷结花纹细，玉碗香收雪点乾。

舒坦

舒坦　梦入天台

天风吹散赤城霞，染出连云万树花。

误入醉乡迷去路，旁人应笑却还家。

舒坦

舒坦　秋日登中山怀道人

不见风流李谪仙，彩笺谁继碧云篇。

黄花零落芙蓉老，惟有青山似去年。

舒坦

舒坦　秋宴十洲阁

绿玉手持寻五岳，正应未识海边洲。

倚栏花木参差见，对岸笙歌次第游。

烟霁多疑九峰晓，波平全胜六鳌浮。

仙风坐隔红尘路，消得丹青诧此州。

舒坦

舒坦　瑞岩寺

十二峰头月未央，天风吹下紫芝香。

我来分得僧清致，布衲蒲团一草堂。

舒坦

舒坦　上雪窦山奉慈禅院

白云堆裹笑呵呵，上接天衢不较多。

翠锁亭台山月冷，香风吹裓尽莎罗。

舒坦

舒坦　送道士归桐柏观

年来游尽海边山，独爱青青桐柏坛。

光射斗牛腰下剑，气吞龙虎鼎中丹。

白云千叠赤城晓，黄鹤一声华顶寒。

玉简姓名仙约在，洞天莫放酒杯乾。

舒坦

舒坦　送韦太守

四明山水东南表，海鳌背上三仙岛。

丽谯高逼斗牛寒，一曲梅花万家晓。

太守文章建安骨，爽气冷侵寒月窟。

雌堂水洗火符空，明光却拥荷囊笏。

有客醉园双鬓老，宦情文意如秋草。

紫云梦断玉龙飞，年年送客西城道。

曾是野亭同问柳，绮裘纱帽金船酒。

长安宫阙九天边。肯为江蓠回首否。

舒坦

舒坦　宿鹭亭

云过千溪月上时，雪芦霜苇冷相依。

正缘野性如僧癖，肯为游鱼下钓矶。

舒坦

舒坦　太白庵

何年杖锡此徘徊，天下真官为我来。

芝圃鹤归香火冷，石基空锁旧莓苔。

舒坦

舒坦　太白峰

千峰下视尽儿孙，仙事寥寥不可闻。

长作人间三月雨，请看肤寸岭头云。

舒坦

舒坦　题宝林琼阁黎房

山农未用踏沟车，一穴灵泉荫万家。

香积从今饱檀施，会看讲夜落天花。

舒坦

舒坦　题布袋和尚

休话人间我独尊，何妨廛肆且随群。

乞钱往往多空手，问路时时向日云。

壁上形容图尚在，囊中气味许谁分。

分明提起无人问，欲会应须眼裹闻。

舒坦

舒坦　题崇福禅院二首

一峰傍倚两山朝，云裹龙孙响佩瑶。

长与幽人发高兴，不辞雨雪过溪桥。

舒坦

舒坦　题崇福禅院二首

龛灯隐隐夜初分，落果猿啼枕上闻。

客梦欲成成不得，一窗残月半床云。

舒坦

舒坦　题翠岩丈室

别移宝所出埃尘，无限金光欲照人。

斤斧不惊龙象伏，栋梁特地水云新。

千峰坐断人间路，一榻分来月裹身。

更著须弥师子座，未饶摩诘妙通神。

舒坦

舒坦　题法喜院是院一瓦一木皆自能师手而师丈室惟布衾木枕无复长物即之

抱山重屋两回廊，杉桧如云百尺长。

香火它年谁第一，老师辛苦顶如霜。

舒坦

舒坦　题法喜院是院一瓦一木皆自能师手而师丈室惟布衾木枕无复长物即之

了无情解作攀缘，一钵三衣只兀然。

坐对青山不知老，学人休问祖师禅。

舒坦

舒坦　题放生池

南州几万家，舟楫江湖上。

罢罗竭鱼鳖，方餍口腹养。

何年长者子，於此事脱放。

藻荇被清流，春风不惊浪。

直钩亦何心，明珠岂所望。

落日倚朱栏，无言独惆怅。

舒坦

舒坦　题福胜院

苍岩赤壁耸崎嵚，长者何年为布金。

却忆樵风生乳窦，万松回合两龙吟。

舒坦

舒坦　题福源院

地占灵龟背，山横小屿头。

一桥云借路，双沼月分秋。

竹影摇虚室，松烟著晓楼。

残钟谁共听，空籁更飕飕。

舒坦

舒坦　题灵鳗庙三首

绕塔想曾随白马，蟠泥故复傍金沙。

旱天霹雳长平地，乐岁污邪每满车。

受赐由来千里境，论封消得万人家。

朱门便是金涂榜，未负风云在一涯。

舒坦

舒坦　题灵鳗庙三首

绝境朱丹新栋宇，深山灵响杂蛍蛇。

黄金地底应千岁，甘雨人间几万家。

西域不劳方士咒，南州重识使君车。

老农争赛丰年社，古木萧萧自晓鸦。

舒坦

舒坦　题灵鳗庙三首

亘古人间蒙润泽，数泓云底贮清泠。

功将名并山无泐，道与人尊地转灵。

晓殿千家供香火，旱天万里入风霆。

谁知别有醍醐味，行路憧憧半未醒。

舒坦

舒坦　题灵桥门

危楼清迥立江风，紫逻红旗落日中。

暑雨涧溪来浩荡，暮烟洲渚隔朦胧。

欢声不厌重城近，霁色遥知秀野丰。

沧海一时传丽句，天才真是杜陵翁。

舒坦

舒坦　题蒙堂

由来去住不相关，赢得随缘到处閒。

笑出海云飞一锡，行分江月过千山。

微言定许谁人叩，胜事偏於俗土悭。

咫尺蒙堂隔霄壤，城东搔首只空还。

舒坦

舒坦　题明月堂

郢匠由来巧运斤，清光那复隔织尘。

九秋万里云头路，半夜千峰顶上人。

坐见乾坤入肝胆，陡惊草木亦精神。

应怜赤水寻珠客，白日茫茫尚问津。

舒坦

舒坦　题时觉寺在在堂十二首

不管霜毛不贷人，一年旧了一年新。

山窗未晓闻山乐，可是梅花漏泄春。

舒坦

舒坦　题时觉寺在在堂十二首

风吹雨脚细於丝，泠暖浑如寒食时。

不待千山消尽雪，小红已到杏花枝。

舒坦

舒坦　题时觉寺在在堂十二首

沙溪过雨半清浑，径石高低带雪痕。

又见山农话春事，腰鎌两两唤儿孙。

舒坦

舒坦　题时觉寺在在堂十二首

断桥高下路横斜，隔水人烟四五家。

雨后一枝红带雪，风流不道有岩花。

舒坦

舒坦　题时觉寺在在堂十二首

一溪高自扑岩来，寺在岩腰水抱回。

林下老僧相顾笑，柴门今始为君开。

舒坦

舒坦　题时觉寺在在堂十二首

高低深浅逐阴晴，一簇林峦画不成。

谁道青山怕云点，白云点处转分明。

舒坦

舒坦　题时觉寺在在堂十二首

四山面面玉成围，只许閒云去又归。

更有小轩人不到，落花狼籍点苔衣。

舒坦

舒坦　题时觉寺在在堂十二首

只见青山无水声，到头耳目未全清。

年来赏遍江东寺，才入今宵睡未成。

舒坦

舒坦　题时觉寺在在堂十二首

六国干戈擅霸图，先生谈笑有工夫。

不知当日纵横梦，曾识水声山色无。

舒坦

舒坦　题时觉寺在在堂十二首

榛棘丛中旧草堂，千年谁复辩兴亡。

累累付与张仪印，珍重空中一炷香。

舒坦

舒坦　题时觉寺在在堂十二首

枉将风月恼肝脾，懒复雕镌出小诗。

尽日焚香面山坐，卷帘时与夜僧棋。

舒坦

舒坦　题时觉寺在在堂十二首

小白山前大白山，两山强坐属僧閒。

何时卜筑三椽地，黄帽青鞋日往还。

舒坦

舒坦　题水月桥

长空莹如磨，平湖净无滓。

万里夜寥寥，清光堕寒水。

松风吹更圆，沙鸟睡不起。

徒劳野猿捕，谩作玄珠比。

相对倚朱栏，时有逍遥子。

舒坦

舒坦　题它山善政侯祠兼简鄞令

呜呼王封君，心事鬼出没。

驱山截长江，化作云水窟。

旱火六月天，万栋挂龙骨。

萧条一祠宇，像设何彷佛。

破屋夜见星，漏雨湿衫笏。

杯酒谢车篝，兹事恐亦忽。

我闻古先王，报施必称物。

矧今崇佛宫，民力殆欲屈。

岂无制作手，一为起荒茀。

李侯仁贤资，抚字良砽砽。

可但清似水，方看健如鹘。

沈迹千载后，行且见披拂。

阴功世易忘，远虑俗从拂。

勉哉君毋迟，斯民久已郁。

舒坦

舒坦　题桃源书院

三月桃源路，先生安在哉。

青衫尚颜色，蜂蝶已尘埃。

白鹤山云暗，金鸡洞锁开。

神游追不返，峦岳自崔嵬。







卷319

舒坦

舒坦　题天童

日日青鞋踏白沙，未应泛艇即灵槎。

雨溪清越鸣哀玉，风蔓蜿蜓动暗蛇。

晓润芝{上竹下差}挑秀茁，午香茶灶煮苍芽。

玲珑仙客知何在，千古烟霞自一家。

舒坦

舒坦　题天王院内鉴堂

等是人间出世人，数他珍宝信非珍。

茫茫白日谁回首，此处元无一点尘。

舒坦

舒坦　题五峰兼简英禅师

何人缩地海东偏，灵岳分来不计年。

几见彩云争照日，直疑仙掌俗擎天。

依稀故国松千尺，迤逦前山石一拳。

四西开轩看不足，老僧时立碧溪前。

舒坦

舒坦　题西山双乳泉

石眼双开白欲漫，潺湲更傍碧琅玕。

地饶爽气全无滓，天借灵源两不乾。

晓月自分云外润，午茶谁斗雪中寒。

孝先多睡相如渴，试把清甘乞取看。

舒坦

舒坦　题香山汤禅师

千古神僧旧石扃，清风如在地还灵。

溪形偃月无穷碧，山气当云不改青。

果熟猿猱时啸聚，锡飞岩穴尚芳磬。

西来祖意谁人问，老柏森森翠满庭。

舒坦

舒坦　题鄞江

地吞越绝海分深，渺渺平流万马髒。

早晚渡船潮有信，往来鸥鸟客无心。

寒空倒影千山动，暖日澄波万籁沈。

安用鱼龙閒养鬣，平时春雨自成霖。

舒坦

舒坦　题云湖庆安院

门前屏障绕潺湲，付与林僧夜定还。

松盖作云连十里，竹龙行雨出千山。

白公香火莲红后，谢氏池塘草碧间。

我亦凤凰台上客，图閒却笑未能閒。

舒坦

舒坦　题尊教院

竹砌缘寒渚，松蹊藉绿苔。

楼台隔林见，花木带云开。

溪旱常流水，峰青自隐雷。

月华几万顷，谁棹酒船来。

舒坦

舒坦　香山野步二首

龙护空堂钵，云笼古殿灯。

经窗僧待月，茶井客敲冰。

惊雁回峰影，疏星亚塔层。

心清更无睡，未羡杜郎能。

舒坦

舒坦　香山野步二首

空涧寒探月，高齐客聚星。

霜分破窗白，山献隔帘青。

窥水知僧定，占云识地灵。

时时惊鹤梦，木叶下危亭。

舒坦

舒坦　音石

渊明休弄没弦琴，混沌中含太古音。

闻说几回风雨夜，四山浑作老龙吟。

舒坦

舒坦　咏雪

茅君失却三神鹤，王母应添五色麟。

草木未春花事动，乾坤不夜月华新。

舒坦

舒坦　咏蔗

瑶池宴罢王母还，九芝飞入三仙山。

空余绛节留人间，云封露洗无其闲。

节旄落尽何斓斑，野翁提携出茅菅。

吴刀戛戛鸣双环，截断寒冰何潺潺。

相如赋就空上林，倦游渴病长相侵。

刘伶爱酒真荒淫，狂来欲倒沧溟深。

此时一嚼轻千金，垆边何用文君琴。

五斗一石安足斟，坐想毛发生清阴。

萧瑟甘滋欲谁让，柤梨橘柚纷殊状。

冷气相射杯盘上，顾郎不见休惆怅。

佳境到头还不妄，诗成虽愧阳春唱，

全胜乞与将军杖。

舒坦

舒坦　游承天望广德湖

桃源二月春风起，是处农华有桃李。

调笑闻声不见人，游人只在华山裹。

华山逋客来何迟，隐隐茶林隔烟水

满眼相思寄碧云，独立城南望山嘴。

舒坦

舒坦　游翠岩六首

缪悠此投閒，邂逅如得请。

终日对林僧，是乐非世境。

千秋纸上尘，万事空中影。

既往悔可追，无能味何永。

仍幸甘露音，时时灌吾顶。

舒坦

舒坦　游翠岩六首

翠岩老禅和，欲退未容请。

聊许隐堂人，先点广轩境。

高松有寒清，孤云无定影。

草暖幽涧香，鸟啼清画永。

一笑碧云傍，未羡匡庐顶。

舒坦

舒坦　游翠岩六首

聊谢都城游，来赴道人请。

冥怀麋鹿群

回首冠盖境。

潨泻泉石声，萧森松桧影。

风帽何妨颓，藜径敢辞永。

还闻钟磬音，为我下云顶。

舒坦

舒坦　游翠岩六首

先生盍言归，小子愿有请。

由来陶渊明，结庐在人境。

閒抱无弦琴，静弄南窗影。

胜事几人知，高风千载永。

何当理篮舆，步月下孤顶。

舒坦

舒坦　游翠岩六首

愿闻海潮音，几烦檀越请。

有物还有机，无心即无境。

何当雪衲身，重现水月影。

高卧与世疏，孤坐共夜永。

时时挂西窗，溪光照霜顶。

舒坦

舒坦　游翠岩六首

欣闻厌冥烦，颇亦谢造请。

孤骞出尘埃，胜践得真境。

万籁发静音，千岩度空影。

无味道终怜，有役虑真永。

会当立茅茨，望子苍岑顶。

舒坦

舒坦　游翠岩山

桃源深处一招提，门对寒云路绕溪。

长使千峰光景动，未应洞裹老金鸡。

舒坦

舒坦　游大梅护圣四首

万壑声中柏子烟，高僧日日看云眠。

当年象虎今何在，千古寒堂一铁鞭。

舒坦

舒坦　游大梅护圣四首

仙去人间地转灵，蛟龙合处谷风生。

谁知云雾千峰顶，长作青天霹雳声。

舒坦

舒坦　游大梅护圣四首

流水山间无尽时，登临到处与心期。

世人只爱桃源好，梅熟山间怎得知。

舒坦

舒坦　游大梅护圣四首

鸡犬同时亦同升，赤云今日几人行。

我来正唱升平曲，不用山间变姓名。

舒坦

舒坦　游灌顶三首

十里曾闻一啸声，当年猿鹤想犹惊。

白云不碍青天路，赢得重来摆手行。

舒坦

舒坦　游灌顶三首

万松偃蹇插云根，四面诸峰尽子孙。

日日飞烟云雾敛，不妨掌上看乾坤。

舒坦

舒坦　游灌顶三首

雪顶胡僧眼戏天，只应风月是生缘。

那知坐作人间雨，千丈岩头一道泉。

舒坦

舒坦　游云湖过香山偶成二首

去路骞腾逼紫霄，何年凫舄堕王乔。

暗峰藏雨皆龙窟，灵草含霜半药苗。

已觉山衣云扑扑，还疑风鬓雪萧萧。

扪萝更上岧峣顶，下视沧溟百水朝。

舒坦

舒坦　游云湖过香山偶成二首

尘境回头隔圣凡，参差叠嶂巧如鑱。

归云堕碧粘僧屐，落叶飘红上客衫。

果熟遥看猿渡涧，风号定想虎离岩。

长天自有无穷景，未信西冈日半衔。

舒坦

舒坦　雨中游杖锡

何人杖锡过千峰，雨裹风烟转不穷。

暗壑水声清决决，深岩花气湿蒙蒙。

遥知雪岭开亭近，旧说云乡有路通。

自恨青鞋踏城郭，仙游长在梦魂中。

舒坦

舒坦　再游天童山回同吴与权诸友夜集

太白崭岩几百尺，仙人一去无消息。

临云时复倚栏干，独看千峰万峰碧。

昨夜长须城裹回，报道湖上秋风来。

醉园雨过月台冷，篱根白菊看看开。

却杖青藜趁流水，目送征鸿下山嘴。

篷船答浪绕丛芦，咫尺烟汀几万里。

忽见江头江月白，纷纷笑语城东陌。

一樽北酒一枰棋，未到懒堂犹是客。

舒雄

舒雄　太守王公植松因赋

滁上分忧老外郎，昔年曾此典南漳。

双旌引过题桥路，五里迎归衣锦乡。

种是万朱松树在，至今民唤作甘棠。

舒雅

舒雅　答刘学士

往岁别京畿，栖山与众违。

君心似松柏，雁足寄珠玑。

学道情难笃，烧丹力尚微。

云中鸡犬在，只候主人归。

舒雅

舒雅　答内翰学士

清贵无过近侍臣，多情犹忆旧交亲。

金莲烛下裁诗句，麟角峰前寄隐沦。

和气忽飘燕谷暖，好风徐起谢庭春。

缄藏便是山家宝，留与儿孙世不贫。

舒雅

舒雅　答钱少卿

蓬莱阁下旧邻居，偶别俄惊四载余。

每见寒葭思倚玉，忽临秋水得双鱼。

人间贵盛君谁及，物外优闲我自如。

闻说归舶向春渚，深知不与道情疏。

舒雅

舒雅　送僧归护国寺

偶思皇泽来丹阙，却为禅斋返旧琳。

岭上白云终挂念，人间余事不关心。

澄潭雨过秋涵月，古桧风生夜对琴。

闻道石桥多胜境，几时相伴一间寻。

舒雅

舒雅　题义门胡氏华林书院

江外力为儒，荣华表里闾。

后生多折桂，数世必同居。

筑室寒留谷，穿池夏养鱼。

买山添胜境，移席講新书。

竹鸟邻僧刹，溪亭入野蔬。

姓名喧魏阙，行止到公车。

雇我曾游此，多年尚忆诸。

未能重得去，寄咏一踌躇。


蜀僧

蜀僧　赋湖中渔翁

篮里无鱼欠酒钱，酒家门外系渔船。

几回欲脱蓑衣当，又恐明朝是雨天。

蜀僧

蜀僧　仙坛

万叠峰峦耸太清，麻姑曾此会方平。

一从宴罢归何处，宝殿瑶台空月明。

蜀翁

蜀翁　送熊退斋归武夷

君居建州溪，我住东浙尾。

邂逅入壶山，于今几寒暑。

平生谭理道，涉猎颇自喜。

考击到精玄，我肤君骨髓。

君学有根源，君文有规矩。

寸步履平实，不知虚浮语。

礼废彝伦斁，聋盲数百载。

紫阳当日心，谁复为鼓舞。

气运未回天，人力不能起。

终焉终久功，或慰奔驰苦。

读书要适用，行过言犹耻。

架空累万辞，先儒已坐此。

观君治教篇，农学相资倚。

以兹行吾志，万物当得所。

奈何人理缪，痛哉时不与。

君去将安之，波浪更风雨。

武夷高且深，櫂歌声未已。

朝夕足夷犹，尚友朱夫子。

他年见鳌峰，势与此山拟。

了却未完书，相逢定何许。

双涧

双涧　句

雨露桑麻清夜话，晴明柳少年心。

双渐

双渐　厅壁山水

涧边芳草连天碧，山下锦涛无丈尺。

莺稀燕少蝶未知，蜜意寻芳与谁惜。

我有春情方似纤，万绪千头难求觅。

富贵荣华不早来，眼前光景宽抛掷。

双渐

双渐　豫章逢故人歌

乐天尝日浔阳渚，舟中曾遇商人妇。

坐间因感琵琶声，为托微词写深诉。

因重佳人难再得，故言何必曾相识。

今日相逢相识人，青衫拭泪应无极。

我因从官临川去，豫章城下风帆驻。

续有翩翩画舸来，斜阳共系垂杨树。

绿窗相近未多时，红帘半动闻私语。

认得舟中是故人，从人来自韶阳路。

柔情脉脉不得通，余香冉冉进闻度。

借问舟中是谁氏，长自庐江佳丽地。

苏姓从来字小卿，桃叶桃根皆姊妹。

十岁清歌已遏云，十一朱颜妒桃李。

十二能描新月眉，十三解绾乌云髻。

乱花溪上偶相逢，一托深心许为婿。

翠鬟曾翦系平生，暗断金钗为盟誓。

无何官难两相忘，因兹流落来天际。

扬州一梦今何处，风月心情向谁诉。

筭来争似不相逢，空感当时无限事。

昔日风光曾作主，今日风光如蓦路。

肠断江头夜不眠，风帆明日东西去。

双林大士　偈

渡河须用筏，到岸不须船。

人法俱名执，悟理讵劳诠。

中流仍被溺，谁论在两边。

有无如取一，即被汗心田。

舜禅师

舜禅师　偈二首

无端被谮枉遭迍，卷载有馀作俗人。

今日再归三峡寺，几多道好几多嗔。

舜禅师

舜禅师　偈二首

寻求就理两俱愆，不涉二途病亦然。

孰谓个中端的处，椎胸贫子一分钱。

司马池

司马池　行色

冷于陂水淡于秋，远陌初穷见渡头。

犹赖丹青无处画，画成应遣一生愁。

司马道

司马道　丁未仲夏赏月次雪斋韵

邂后成佳约，持杯喜月圆。

素华千顷净，乐事两家全。

念旧惊同日，裁诗似先天。

他乡欣得此，后会肯重延。


司马伋

司马伋　点易亭

洞天占胜作新亭，曲槛危檐揖翠屏。

四顾风烟入怀裹，一湾溪水抱沙汀。

羽人不见论平昔，双鹤犹存有典型。

幸得官闲成吏隐，何妨续脱旧羲经。

司马伋

司马伋　送汪洞书大猷归鄞

忆昔铨衡地，为郎得并游。

惟公合明陟，顾我分夷犹。

功业行将遂，轩车去莫留。

祠庭固诚请，帝眷益绸缪。

司马伋

司马伋　送汪洞书大猷归鄞

日者真奇中，春风画鷁行。

东山须继起，南浦独伤情。

越岸江山丽，都门祖道荣。

里闾高卧际，趣诏逐追程。

司马俨

司马俨　白紵词

遥夜迢迢论据未央，井梧月色啼寒螀，

感时念往谁不伤。婕妤宠绝辞昭阳，

手中团扇箧中藏。吴姬织紵秋蝉翼，

一丝往复千情积。金粟尺量金斗熨，

为君裁袍为君惜，同盛同衰莫相失。

司马俨

司马俨　姑苏台

春光开，秋雁来，

长风几度姑苏台。不是台上人，

台下月徘徊，一树梧桐生绿苔。

司马俨

司马俨　仲夏赏月次雪斋韵

世事故前定，冥符今夜圆。

诗同人遇合，酒与月俱全。

万物自有数，一毫皆系天。

人生莫惆怅，对景数招延。

司马允中

司马允中　陈公楼

陈公汲深实奇计，转向人间作丰岁。

辘轳声晓潜虬寒，玄猿啼在深深树。

司马允中　陆羽井

百尺寒泉浸崖腹，藓蚀题名不堪读。

只今此味属谁论，自把铜瓶汲新渌。

司马允中　千顷云

且与祖龙相颉颃，大施霖雨谩悠扬。

归来好护安禅石，莫作巫山一梦长。

四明士子　上吴履斋

来则非邪抑是邪，缘堤何必更行沙。

瑟当调处难胶柱，棋到危时见作家。

公论有谁能着脚，事机至此转聱牙。

不如叠嶂双溪下，行对青山坐看花。

四锡

四锡　采莲曲

南豨秋水深沦莲，南村美人来采莲。

莲花灼灼叶田田，芳桂轻桡兰作船。

采采红莲几成束，莲枝交衮相撑绿。

莲蕊满衣金粉扑，莲子为杯叶为足。

唱歌相并画舸舷，愿得采贤如采莲。

樊姬昔时进燕赵，几人精彩朝霞鲜。

中有二人贤於已，柔明婉顺君王前。

堪嗤羊侃锦绣妾，艳歌留怨朱丝弦。

四锡

四锡　呈杨侍郎

权分忧寄理漳滨，惠化何曾及相民。

条奏事宜思复古，兴修风教望还淳。

静当细雨初封印，吟对余花自送春。

清景好陪池上酌，故人情分最相亲。

四锡

四锡　池上

沟堰新分野水来，池边日夕自徘徊。

余花飞尽空芳树，落絮繁多满绿苔。

辇下归心春馆殿，天边凝睇晚楼台。

郡斋欲立题诗石，御史丞郎各有才。

四锡

四锡　除夜

红烛除花酒满巵，绕廊风细动帘帷。

已从半夜分春漏，即是平明受岁时。

右省转官因大庆，元正立仗忆丹墀。

吟思何日承宣召，却和金门和御诗。

四锡

四锡　春洲谣

衣鲛绡兮美人，采白苹兮水滨。

袅翠翘兮为饰，步罗袜兮生尘。

绵绵兮远道，萋萋兮芳草，

远山眉兮澹扫。

四锡

四锡　钓台怀古

闲读铭词扫绿苔，溪边永日自徘徊。

白云遗迹今亲到，青史训名不可陪。

千古烟霞为己有，一竿风月避谁来。

松巅老鹤应相识，时唳和风下钓台。

四锡

四锡　峨嵋山歌

高高百里一屈盘，八十四盘青云端。

星辰淋漓泻瀑布，岚楼雪寺五月寒。

残阳忽黑雨雹飞，霹雳火著枯杉枝。

登临慨然小天下，回时一顾东海涯。

细看朝阳初出时，火精转毬百尺围。

曈曈曨曨浮在水，峨眉朝云已如绮。

四锡

四锡　和温仲舒残春遣怀

丹阙年来奏贺频，金舆侍从望东巡。

越王江上重回首，严子台边再送春。

水国山川怡道性，花时琴酒悦吟神。

烟霞肯欲留君往，宰相方谋用故人。

四锡

四锡　和温仲舒感怀

郡斋松盖翠斜欹，客到鸣琴凡酒巵。

江上正当摇落景，天涯空惜太平时。

雪残幽谷春难到，兰茂深林众岂知。

上国三千五百里，杨梅熟日是归期。

四锡

四锡　和温仲舒寄赠

桐江秋水锦鳞肥，闲钓烟波是见机。

野步共游芳草径，吟情对启白云扉。

醉来拾笔题红叶，睡觉凭栏望翠微。

官满替人如未到，蒹葭玉树且相依。

四锡

四锡　红树

秋来嘉树色堪攀，红叶沿豨复映山。

半露寺楼深崦里，密笼渔舍夕阳间。

吟看摇落堆金井，醉赏扶疏对玉颜。

水国却疑春野秀，似花幽鸟正关关。

四锡

四锡　寄江南诸相知

诗成奏入冕旒前，小谏官资骤转迁。

带职喜为仙馆吏，立班常近御炉烟。

清华拜命知深忝，謇谔非才愧昔贤。

多谢宣城旧己，寄来新句满花笺。

四锡

四锡　郡斋书事

江天短景莫相催，三度逢花折早梅。

仙棹远归思李郭，庐山高会忆宗雷。

林端忽见孤云出，池上欣闻好客来。

昨夜月明霜更苦，卷帘黄叶满青苔。

四锡

四锡　郡中遣意寄友人

豨云澹澹浪悠悠，十二州中最小州。

花落喜过流水寺，月明懒下看潮楼。

药栏梅润秋重换，棋局松阴夜不收。

吟寄故人如借问，钓鱼矶在海西头。

四锡

四锡　李暮吹笛歌

洛阳少年称李暮，众推横笛多功夫。

当时教坊第一部，算得比衣皆不如。

天津杨柳笼桥绿，胧月澹烟何处宿。

不怕金吾禁夜严，偷得新翻禁中曲。

曲中次第能记持，尽向桥栏暗谱之。

性聪心慧归来习，分明把向月中吹。

五音嘈囋相攙出，呼宫吸徵尤奇崛。

谁羡曹网善琵琶，未说阳陶能觱栗。

缠声不断如连环，重声忽转如回出。

清新不比落梅曲，飘瑶乍象霓裳翻。

碎节繁音交砉騞，南箕鼓风箫籁窄。

一斛明珠一索穿，撒落金盘催曲拍。

铮摐大抵声雄豪，历历出群宫调高。

丰隆惊得蛟螭起，雨趁云随初啸嗥。

每到换头多顿挫，一声忽迸疑轰破。

玲珑只许牙枝催，清脆不容他乐和。

宫城响应声更浑，夜静月明诸处闻。

何人懒忆马南郡，知予已胜桓将军。

明皇上楼初听得，听罢沈吟都不测。

宣令遍询坊巷中，旋使王人捕入宫。

李暮悉心以实对，皇慈由是宽其罪。

后来落魄如散仙，扁舟玩月江湖天。

绣囊探出金线管，扬眉舐唇徒自怜。

惊神动鬼吹一曲，指法尤高气海圆。

波浪无风贴然静，千里水面铺轻烟。

水族精灵潜鼓舞，老龙变见来相顾。

因将铁笛相对吹，李暮未识无惊怖。

乃知艺但出众奇，不独人知鬼亦知。

四锡

四锡　暮雪

北风惨惨生微雪，微雪片片皆横飞。

梅花柳絮随人归，黄云千里凝无辉。

唯念蓬蒿何处客，縜袍不暖饥且羸。

四锡

四锡　暮雨

春天寒惨欲昏黄，数点霏霏忽绕廊。

城漏暗催相共滴，花尘轻湿乍闻香。

风生水际来将密，雨打帘文洒处光。

独向郡斋心自喜，丰年宜贺待飞章。

四锡

四锡　偶题因怀张王二谏议

理郡三年政未闻，孤城僻在浙江濆。

金门路远书难奇，水国吟余日又曛。

半夜啼猿千里客，数峰残雪一豨云。

诗中赢得为官况，不让樊川杜使君。

四锡

四锡　七里滩

清泚寒流走白沙，钓台苍翠远嵯峨。

隔豨人语穿芳树，旁岸鱼跳落浅莎。

几处上源堪涉渡，有时野艇并来过。

秋声不尽吟诗意，七里潺湲奈尔何。

四锡

四锡　乾明节祝圣寿

百辟欢呼降庭辰，金樽献酒愿千春。

延年不假丹砂效，享寿全由圣德新。

古物进来兼药鼎，画图呈处有仙人。

君恩若赏歌诗意，应念甘泉待从臣。

四锡

四锡　乾明节祝圣寿

生日称觞自六宫，香焚甲观画堂中。

太平历数归英主，上寿年龄属圣躬。

玉树有花因瑞雪，钧天呈曲在虚空。

三公进贺祯祥事，先奏河清达帝聪。

四锡

四锡　乾明节祝圣寿

吾皇享福自无涯，百辟称觞礼数加。

韶乐揭天如上界，炉香映日似轻霞。

空中紫气圆成盖，海上蟠桃暖放花。

感应圣人千万寿，神仙日月属官家。

四锡

四锡　乾明节祝圣寿

皇朝令节号乾明，万国嘻嘻若大庭。

多士进诗随禹贡，千官献酒祝尧龄。

天香晓降闻仙乐，南海秋来见寿星。

黎庶更思瞻盛礼，待封日观禅云亭。

四锡

四锡　乾明节祝圣寿

鸾杯进酒近天颜，拜舞风清响佩环。

瑞日正高重御宴，摵鞭才定再催班。

霓旌绛节仙家乐，金阙银台海上山。

绮陌晓来回在望处，绮陌晓来回在望处，

建章楼阁紫云间。

四锡

四锡　乾明节祝圣寿

圣节祥烟蔼御炉，殿庭严肃响山呼。

赭袍日照来天上，玉佩风清侍座隅。

古字数行仙药诀，鲛绡十幅寿星图。

远方拜表来朝贡，兼贺虹流电绕枢。

四锡

四锡　乾明节祝圣寿

汉家台榭与天通，甲观苍苍紫气中。

佳节夜来宣受贺，寿杯朝进祝延洪。

管弦嘈囋惊花发，风日晴和向雪融。

宴次宫鹦忽飞过，随呼万岁语玲珑。

四锡

四锡　乾明节祝圣寿

君王降庭继陶唐，每至嘉辰睹异祥。

宫树晓来生瑞露，金门夜半有天香。

皇亲朝觐随章奏，中使颁宣散道场。

万国人臣皆悦乐，巍巍圣德自先疆。

四锡

四锡　乾明节祝圣寿

庆庭长生宝殿中，非烟五色覆诸宫。

酒为天禄资君寿，曲奏霓裳乐帝聪。

翡翠帘前云气紫，珊瑚枝上雪花红。

太平天子闻称贺，先喜年年过岁丰。

四锡

四锡　乾明节祝圣寿

圣节思归会帝京，得随班列祝文明。

河清见底为嘉瑞，海水无波表太平。

月夜忽闻仙乐奏，宫中时有彩云生。

诗成拜表同封进，愿继词臣雅韵声。

四锡

四锡　乾明节祝圣寿

日上扶桑第一枝，东方楼阁曙光时。

万帮将启乾明宴，两制应宣御制诗。

乐感羽毛皆率舞，神和福禄自来宜。

谏垣班列天颜近。

四锡

四锡　乾明节祝圣寿

河朔虽云近帝乡，时逢庆诞祝君王。

身心常在三清路，晓夕先装一炷香。

圣寿如山随地久，恩光似日与天长。

微臣所贵无他物，唯献新譸十九章。

四锡

四锡　秋怀

蒹葭深处古严州，吟向潺湲为送秋。

云映疏钟红叶寺，浪摇孤角翠微楼。

土茅路远催先贡，霜稻天晴趁早收。

零落黄花正西笑，应怜印绶尚淹留。

四锡

四锡　秋霖

菊花潦倒雨冥冥，秋菌参差上壁生。

台榭可堪闲眺望，池笼不快野心情。

猿啼山馆寒无梦，灯背风帘滴到明。

却为农家妨斂获，丛祠精舍攎祈晴。

四锡

四锡　秋声有怀寄副翰宋白舍人

秋声萧瑟北山椒，赖有琴樽遣寂寥。

书幌静怜斜月鉴，窗灯寒带落花挑。

久辞知己来江国，少寄音书过海潮。

因想玉堂今夜直，建章宫漏正迢迢。

四锡

四锡　群楼书怀

馆殿尝为侍从臣，出分忧寄牧黎民。

时平事简多公暇，楼迥风清欲暮春。

树杪壶关千嶂叠，天边漳水绿波新。

帝乡永日凭栏望，心羡浮云向紫宸。

四锡

四锡　圣节有怀

南山晴霭御炉烟，回望长安白日边。

率众谢恩呼万岁，思归侍宴已三年。

翠微钟磬行香寺，红叶楼台祝寿筵。

吟想皇州晚来景，云间宫阙夕阳天。

四锡

四锡　送春

花菲菲，柳依依，

留春不住送春归。春归何处堪图画，

春尽江南日暮时。黄鹂啼多芳草远，

青梅子重杨花飞。人生三万六千日，

与君复有明年期。

四锡

四锡　题天竺寺

三月杨花扑马飞，联镳来歟白云扉。

湖边钟磬含清籁，树杪楼台霭翠微。

野景留人狂欲住，春光啼鸟劝思归。

萋萋芳草重回首，十里松门照落晖。

四锡

四锡　桐江即事

沧州深隐未言隐，三载桐江解印迟。

官职清华非不达，性灵疏拙欲何为。

闲移夫子青山庙，攎立严陵钓渚碑。

兼喜豨云每相狎，时来窗户伴吟诗。

四锡

四锡　桐江咏

桐豨湛湛见游鳞，摇落枫林绕水滨。

秋色数行沙上雁，残阳一簇渡头人。

蓝鲜斤竹过深涧，雪吼寒潮入富春。

俱是谢公吟咏地，伊余何以继芳尘。

四锡

四锡　西楼残月歌

西楼置酒宾客欢，西楼酒阑夜残。

汪汪月华如玉盘，酒力不禁明月寒。

四锡

四锡　暇日偶题

年来吟鬓已星星，乌石豨边叶又零。

帘下孤灯删草奏，窗间叠嶂读茶经。

瘴乡怕袭山岚毒，野艇嫌冲水雾腥。

天末岂忘归去意，白云掩映数峰青。

四锡

四锡　相州郡楼赠高秘丞

年来归兴忆皇州，频向花时倚郡楼。

南陌春光芳树远，西郊山色晚云浮。

国家无事边陲静，风俗还淳礼让修。

吟得新诗谢知己，将何才术称分忧。

四锡

四锡　言怀

远山苍翠满西楼，亶甲遗风古相州。

春晚落花经雨尽，夜来寒水绕堂流。

诏条静理无才术，衮职思归侍冕旒。

吟寄良交若为意，安眠不得似诸侯。

四锡

四锡　夜宴词

天如瑟瑟盘，恢廓亿万里。

古称天倾西北半在地，夜转繁星磨海水。

逡巡转上星彩高，北斗未定光飘飘。

楚王夜入章华宴，红绡烛笼满宫殿。

美人歌舞云雨迷，不知寒漏催银箭。

四锡

四锡　倚楼

西楼吟倚若为情，情似浮云处处生。

翠叠乱山千里阔，红翻晴叶一川明。

散分野色渔村小，斜衬秋光雁阵横。

回望帝乡未得，芦花如雪绕江城。

四锡

四锡　倚柱吟

暮春惨惨黄昏雨，零落樱桃斜掩户。

未张灯火帘幕深，楼阁巢寒闻燕语。

昔时常说长安好，而今厌走长安道。

苏秦辨说长卿才，自笑功名胡不早。

人悄悄，倚柱时，

情脉脉，无人知。

怜春惜远情不尽，斜雨兼花湿衣。

四锡

四锡　元日

去年元会立班时，簪绂光辉与礼仪。

今日洺川逢岁旦，延留宾客乐昌期。

朝云暖润轻阴散，晚日融明瑞景迟。

遥念皇州春色早，宫花欲发万年枝。

四锡

四锡　赠宋小著

紫皇御天方视事，将择灵官补仙吏。

金波古殿寒星帘，虹节蝩旌观就试。

白皙仙人皆雪衣，衣冠森列蟾蜍墀。

宝盘初赐红霞馔，斗魁挹酒空淋漓。

水精地上宫花折，枝可渥丹花艳白。

高於建木老於椿，其名仙桂长含春。

又有骊龙长万尺，波涛为屋渊为室。

逆鳞满颔如锋鋩，触之则怒无人当。

旁有明珠夜月光，宛转炫耀生灵芒。

能探骊珠折得桂，方许骖鸾驾凤皇，

方令碧落为星郎。所以房星之精姓东方，

字曼倩，受天命，

佐炎汉；昴星之灵其姓萧，其名何，

贵为相，封於酂。

复有中台称茂先，读书三十车，

乃为晋朝辅相之大臣。又有长庚字太白，

下笔一万字，是为唐朝之俊人。

予知下则诞而为俊杰榤，上则列为星辰。

君曾再对珠旒试，君才堪作仙宫吏。

骊粲粲蟾枝香，紫烟华绶黄霓裳。

风装云驭惯升陟，太霄瀚海尝翱翱。

愿以横天之鹏为逸驾，垂天之虹作飞梁。

驰雷走电以惊策，叱风挥雨前启行。

结水精佩云锦章，随君一至於仙乡。

四锡

四锡　赠杨监察

昔日长安际会时，客情乡思两依依。

金门次第俱升达，云路高低各奋飞。

御史班资知任重，谏官间绶愧才微。

今来共理藩宣事，自古相逢似此稀。

四锡

四锡　漳川即事寄韩丕拾遗

漳滨柳色弄微黄，春日情怀咏载阳。

自念安边无上策，如何补衮与周行。

身如回雁来河朔，心似浮云在帝乡。

吟寄昌黎韩小谏，嘉谟应有好封章。

四锡

四锡　知歌行

晓月苍苍向烟灭，朝阳焰焰明丹阙。

杜鹃催促踟躅开，鶗鴂芳草歇。

芳春苦不为君留，古人劝君秉烛游。

愿与松乔弄云月，紫泥仙海鸾皇洲。

锡

锡　中夜闻泉

昨日西山野外通，声如秋雨带松风。

谁怜邺下重城夜，却似江南廨署中。

烛烬垂花飘砚席，月华凝雪映帘栊。

此时新得潺湲听，吟咏狂思学谢公。

四锡

四锡　茱萸堰泊

茱萸堰下泊行舟，初落帆樯暮雨收。

寒水漾烟轻似縠

微云笼月澹如秋。

登封自惜天涯去，盛事空思国史修。

达曙不眠灯耿耿，寺钟遥听在西楼。

四锡

四锡　琢玉歌

蓝豨中，荆山峰，

结灵凝粹生群玉，飞英荡彩如长虹。

野人初向深崖得，蹋著云根风雨黑。

满把晶荧雪霜色，特达壴　姿几人识。

治玉之工初琢成，荧荧辉彩锵锵声。

方瑚圆琏荐宗庙，苍佩玄圭颁帝庭。

尧兵曾用丹浦战，汉斗已碎鸿门营。

我愿琢为北斗柄，指麾五星齐七政。

庶使阴阳造化机，四时六气随吾令。

四锡

四锡　紫云曲

沈沈鸾殿垂珠箔，祥烟瑞气含楼阁。

三十六宫明月中，夜静无风花自落。

宝屏珠帐一梦时，灵仙初降趋丹墀。

烟衣霞绶赤瑛佩，钧天乐部前参差。

合奏铿锵向金屋，云是仙乡紫云曲。

朱弦远召舜湘灵，凤管应呼秦弄玉。

天汉星流夜既阑，露零珠树彤庭寒。

芙蓉枕上梦初觉，犹闻庭际声珊瑚。

上晓五音十二律，仙曲记持心历历。

金线龙头红玉笛，新声吹得情飘逸。

应是夔襄乐府魂，翻得雅音闻至尊。

俾与霓裳羽衣曲，递相奏向梨花园。

松庵道人

松庵道人　题真仙岩

千岩万壑倚晴空，此洞真奇迥不同。

未数洞天三十六，想移当日太清宫。

松庵道人　真仙岩

千岩万壑倚晴空，此洞真奇迥不同。

未数洞天三十六，想移当日太清宫。

嵩禅师

嵩禅师　戏悼如禅师

继祖当吾代，生缘行可规。

终身常在道，识病懒寻医。

貌古笔难写，情高世莫知。

慈云布何处，孤月自相宜。



太上隐者　山居书事

偶来松树下，高枕石头眠。

山中无历日，寒尽不知年。

太史章

太史章　石桥

涧底轻雷喷玉泉，石桥僧度是何年。

灵峰斗隔人间世，真境潜分洞里天。

施食曾闻龙就掌，谈空应有虎当筵。

道猷雪涕非无谓，谁见湔肠挂木颠。

太史章

太史章　题望飞泉

既晴安得雨霏霏，百道流泉落翠微。

侧帽试看绳引处，破烟千点湿人衣。

太史章

太史章　题宴坐石

白云曾罩定中身，石上云归不见人。

应有山神常守获，松风时为埽埃尘。

太史章

太史章　题幽石

痕疑神所凿，不与众岩俱。

镇地形何直，参天势自孤。

鹤栖乔木稳，猿揽古藤粗。

欲得丹青手，和云画作图。

太史章

太史章　桐柏崇道观

神仟隐居尚深渺，径迂不欲与世通。

必求峭拔出林杪，俯视左右环群峰。

飞泉不测源所自，瀑注一落千丈虹。

步跻石磴旋盘折，翠荫蒙密多长松。

唐闻马练师，晋传葛仙翁。

丹灰已死不复炽，独有翰墨留遗踪。

定知华表立归鹤，谁见灵湫藏蛰龙。

白云子，信亦稀，

藐视声利如尘泥。仕途捷径非我乐，

不死之乡终欲归。玉霄峰前烟扑扑，

金庭宫外云霏霏。哀猿啸断月不古，

桃杏得春还满枝。风驭寥寥何处在，

孤坟棺殮只空衣。

太学生

太学生　池鸥

朝来池上有斯事，火急报教同舍知。

昨夜雨余春水满，白鸥飞下立多时。

太学生

太学生　和张乖崖

四窗灭尽读书灯，窗外唯闻步铎声。

辜负江山好明月，闲来此地趁虚名。

太学生妻　寄外

数目相望极，须知意思迷。

梦魂不怕险，飞过大江西。

泰定

泰定　同游栖真联句

兴为栖真来，情因昔人动。

昔人道非孤，今人心乃共。

静有物外乐，甭无世间梦。

至论超形神，谈歌彻岩洞。

野色杂茶瓯，松声入琴弄。

未可赋归欤，更揭流霞瓮。

泰亨

泰亨　翠蛟亭

坡谢无人共此山，翠蛟亭上拍栏干。

溪声到耳三更雨，岚气沾衣六月寒。

酒酿可呼仙子饮，池深怕有老龙蟠。

天河挽住不容易，只纵游人一饷观。

覃庆元

覃庆元　登立鱼峰

载酒听莺语，春风到处吹，

鱼峰如有约，蜡屐正相宜。

谭黉

谭黉　句

水腹鱼龙宅，山腰鼓吹衙。

谭黉

谭黉　句

齐安无一事，台榭若天成。

谭景先

谭景先　白马井

玉踠神跑井，崇祠汉伏波。

海涛如许近，地脉不同科。

德泽甘泉美，人资惠利多。

灵踪传万古，苍石有谁磨。

谭景先

谭景先　和陈正言谠题尊贤堂二首

孰识东坡第一仙，谪来儋耳久悠然。

潜心学易忘忧患，筑屋闲居度岁年。

兴遣不为哀屈事，情高尝见和陶篇。

拜公遗像浑如在，曾与乡人恭敬贤。

谭景先

谭景先　和陈正言谠题尊贤堂二首

公已归为玉局仙，茂林乔木自苍然。

乡时寓客共千载，今日新堂恰百年。

铁画银钩三大字，金章玉局一佳篇。

远烦几似真双美，后世应知两并贤。

谭申

谭申　潭州诗二首

湘南湘北水悠悠，佳处中间冠十州。

楚客离骚收不尽，唐人题跋尚分流。

我来江上重寻日，景入诗中为点头。

谭申

谭申　潭州诗二首

只应清夜梦难成，枕底清流拍岸行。

舟泊槛前千橹静，水浮江面一楼明。

孤鸿往事休劳间，老鹤闲情待与盟。

谭掞

谭掞　清淑堂

群峰合势曲江头，二水交流夹一州。

地有九嶷清淑气，人无五岭郁蒸愁。

谭用之

谭用之　别何处士陵俊老

三皇上人春梦醒，东侯老大麒麟生。

洞连龙穴全山冷，窗透鳌波尽室清。

计拙耻居岩麓老，气狂惭与斗牛平。

谁人为向青编上，直傍巢由写一名。

谭用之

谭用之　别江上一二友生

国风千载务重华，须逐浮云背若耶。

无地可归堪种玉，有天教上且乘搓。

白纶巾卸苏门月，红锦衣裁御苑花。

他日成都却回首，东山看取谢鲲家。

谭用之

谭用之　别雒下一二知己

金鼎光辉照雪袍，雒阳春梦忆波涛。

尘埃满眼人情异，风雨有程马足劳。

接塞峨眉通蜀险，过山仙掌倚秦高。

别来无限幽求子，应笑区区味六韬。

谭用之

谭用之　春日期巢湖旧事

暖掠红香燕燕飞，五云仙佩晓相携。

花开鹦鹉韦郎曲，竹亚蚢龙白帝溪。

富贵万场归紫酒，是非千载逐芳泥。

不知多少开元事，露泣春丛向日低。

谭用之

谭用之　感怀呈所知

十年流落赋归鸿，认傍昏衢贺烛龙，

竹屋乱烟思梓泽，酒家疏雨梦临邛。

千年别恨调琴懒，一片年光览镜慵。

早晚休歌白石烂，放教归去卧群峰。

谭用之

谭用之　古剑

铸时天匠待英豪，紫焰寒星匣倍牢。

三尺何年拂尘土，四溟今日绝波涛。

雄应垓下收蛇阵，滞想溪头伴豹韬。

惜是真龙懒抛掷，夜来冲斗气何高。

谭用之

谭用之　河桥楼赋得群公夜讌

芙蓉帘幕扇秋红，蛮府新郎夜讌同。

满座马融吹笛月，一楼张翰过江风。

杯黏紫酒金螺重，谈转琱珰玉尘空。

深荷良宵慰憔悴，德星池馆在江东。

谭用之

谭用之　寄孟进士

依旧池边草色芳，故人何处忆山阳。

书回科斗江帆暮，曲罢驺虞海树苍。

吟望晓烟思桂渚，醉衣残月梦馀杭。

别来南国知谁在，空对襜褕一断肠。

谭用之

谭用之　寄岐山林逢吉明府

岐山高兴陇山连，制锦无私服晏眠。

鹦鹉语中分百里，凤凰声里过三年。

秦无旧俗云烟媚，周有遗风父老贤。

莫役生灵种杨柳，一枝枝折灞桥边。

谭用之

谭用之　寄王侍御

鸟尽弓藏良可哀，谁知归钓子陵台。

鍊多不信黄金耗，吟苦须惊白发催。

喘月吴牛知夜至，嘶风胡马识秋来。

燕歌别后休惆怅，黍已成畦菊已开。

谭用之

谭用之　寄徐拾遗

长竿一系白龙吟，谁和驺虞发素琴。

野客碧云魂易断，故人芳草梦难寻。

天从补后星辰稳，海自潮来岛屿深。

好向明庭拾遗事，莫教玄豹老泉林。

谭用之

谭用之　寄许下前管记王侍御

昔年南去是娱宾，顿逊杯前共好春。

蚁泛羽觞蛮酒腻，凤衔瑶句蜀戕新。

花怜游骑红随辔，草恋征车碧绕轮。

别后青青郑南陌，不知风月属何人。

谭用之

谭用之　寄阎记室

织锦歌成下翠微，岂劳西去问搘机。

未开水府珠先见，不掘丰城剑自辉。

鳌逐玉蟾攀桂上，马随青帝踏花归。

相逢半是云霄客，应笑歌牛一布衣。

谭用之

谭用之　寄友人

病多慵引架书看，官职无才思已阑。

穴凤瑞时来却易，人龙别后见何难。

琴樽风月闲生计，金玉松筠旧岁寒。

早晚烟村碧江畔，挂罾重对蓼花滩。

谭用之

谭用之　寄左先辈

狂歌白鹿上青天，可似兰塘钓紫烟。

万卷祖龙坑外物，一泓孙楚耳中泉。

翩聁蛮榼薰晴浦，轂辘鱼车响夜船。

学取青莲李居士，一生杯酒在神仙。

谭用之

谭用之　江边秋夕

千钟紫酒荐菖蒲，松岛兰舟潋滟居。

曲内橘香江客笛，字中岚气岳僧书。

吟期汗漫驱金虎，坐约丹青跨玉鱼。

七色花蚢一声鹤，几时乘兴上清虚。

谭用之

谭用之　江馆秋夕

耿耿银河雁半横，梦敧金碧辘轳轻。

满窗谢练江风白，一枕齐纫海月明。

杨柳败梢飞叶响，芰荷香炳折秋鸣。

谁人更唱阳关曲，牢落烟霞梦不成。

谭用之

谭用之　江上闻笛

认为梅花怨未平，一声高唤百龙惊。

风当阊阖庭初静，月在姑苏秋正明。

曲尽绿杨涵野渡，管吹青玉动江城。

临流不欲殷勤听，芳划王孙旧有情。

谭用之

谭用之　句

光阴老去无成事，富贵不来争奈何。

谭用之

谭用之　句

流水物情谙世态，落花春梦厌尘劳。

谭用之

谭用之　句

眠云无限好知己，应笑不归花满樽。

谭用之

谭用之　句

织槛锦纹苔乍结，堕书花印菊初残。

谭用之

谭用之　秋日圃田送人随计

仆射陂陂前是传邮，去程鵰鹗弄高秋。

吟抛芍药裁诗圃，醉下茱萸饮酒楼。

向日迥飞驹皎皎，临风谁和鹿呦呦。

明年二月仙山下，莫遗桃花逐水流。

谭用之

谭用之　秋宿湘江遇雨

江上阴云锁梦魂，江边深夜舞刘琨。

秋风万城芙蓉国，暮雨千家薜荔村。

乡思不堪悲橘柚，旅游谁肯重王孙。

渔人相见不相问，长笛一声归岛门。

谭用之

谭用之　秋夜同友人话旧

露下银河雁度频，囊中垆火几时真。

数茎白发生浮世，一盏寒灯共故人。

云外簟凉吟峤月，岛边花暖钓江春。

何当归去重携手，依旧红霞作近邻。

谭用之

谭用之　塞上

秋风汉北雁飞天，单骑那堪绕贺兰。

碛暗更无岩树影，地平时有野烧瘢。

貂披寒色和衣冷，剑佩胡霜隔匣寒。

早晚横戈似飞尉，拥旄深入异田单。

钵略城边日欲西，游人却忆旧山归。

牛关集水烟黏步，鵰鹗盘空雪满围。

猎骑静逢边气薄，戍楼寒对暮烟微。

横行总是男儿事，早晚重来似汉飞。

谭用之

谭用之　山中春晚寄贾员外

不随黄鹤起烟波，应笑无成返薜萝。

看尽好花春卧稳，醉残红日夜吟多。

高添雅兴松千尺，暗养清音竹数科。

珍重仙曹旧知己，往来星骑一相过。

谭用之

谭用之　送丁道士归南中

孤云无定鹤辞巢，自负焦桐不说劳。

服药几年期碧落，验符何处呪丹毫。

子陵山晓红云密，青草湖平雪浪高。

从此人稀见踪迹，还应选地种仙桃。

谭用之

谭用之　送僧中孚南归

琵琶峡口月溪边，玉ru头佗忆旧川。

一锡冷涵兰径路，片帆香挂橘洲烟。

苔封石锦栖霞室，水迸衣珠喷玉蝉。

莫道翩翩去如梦，本来吟鸟在林泉。

谭用之

谭用之　送友人归青社

鵰鹗途程在碧天，彩衣东去复何言。

二千宾客旧知己，十二山河新故园。

吟看桂生溪月上，醉听鲲化海涛翻。

好期圣代重相见，莫学袁生老竹轩。

谭用之

谭用之　途次宿友人别墅

千里崤函一梦劳，岂知云馆共萧骚。

半帘绿透偎寒竹，一榻红侵坠晚桃。

蛮酒客稀知味长，蜀琴风定觉弦高。

感君岩下闲招隐，细缕金盘鱠错力。

谭用之

谭用之　渭城春晚

秦树朦胧春色微，香风烟煖树依依。

边城夜静月初上，芳草路长人未归。

折柳且堪吟晚槛，弄花何处醉残晖。

钓乡千里断消息，满目碧云空自飞。

谭用之

谭用之　闲居寄陈山人

闲居何处得闲名，坐掩衡茅损性灵。

破梦晓钟闻竹寺，沁心秋雨浸莎庭。

翁边难负千杯绿，海上终眠万仞青。

珍重先生全太古，应看名利似浮云。

谭用之

谭用之　贻钓鱼李处士

罢吟鹦武草芊芊，又泛鸳鸯水上天。

一棹冷涵杨柳雨，片帆香挂芰荷烟。

绿遥江澹萍离岸，红点云疏橘满川。

何处邈将归画府，数茎红蓼一渔船。

谭用之

谭用之　贻费道人

谁如南浦傲烟霞，白葛衣轻称帽纱。

碧玉蜉蝣迎客酒，黄金轂辘钓鱼车。

吟歌云鸟归樵谷，卧爱神仙入画家。

他日凤书何处觅，武陵烟树半桃花。

谭用之

谭用之　贻净居寺新及第

秋池云下白莲香，池上吟仙寄竹房。

闲颂国风文字古，静消心火梦魂凉。

三春蓬岛花无限，八月银河路更长。

此境空门不曾有，从头好语与医王。

谭用之

谭用之　贻南康陈处士陶

白玉堆边蒋迳横，空涵二十四滩声。

老无征战轩辕国，贫有茅茨帝舜城。

丹凤昼飞群木冷，一龙秋卧九江清。

时人莫笑非经济，还待中原致太平。

谭用之

谭用之　忆南中

碧江头与白云门，别后秋霜点鬓根。

长记学禅青石寺，最思共醉落花村。

林间竹有湘妃唳，窗外禽多杜宇魂。

未棹扁舟重回首，采薇收橘不堪论。

谭用之

谭用之　幽居寄李秘书

几年帝里阻烟波，敢向明时叩角歌。

看尽好花春卧稳，醉残红日夜吟多。

印开夕照垂杨柳，画破寒潭老芰荷。

昨夜前溪有龙斗，石桥风雨少人过。

谭用之

谭用之　约张处士游梁

莫学区区老一经，夷门关吏旧书生。

晋朝灭后无中散，韩国亡来绝上卿。

龙变洞中千谷冷，剑横天外八风清。

好携长策干时去，免逐渔樵度太平。

谭用之

谭用之　月夜怀寄友人

剑气徒劳望斗牛，故人别后阴仙舟。

残春谩道深倾酒，好月那堪独上楼。

何处是非随马足，由来得丧白人头。

清风未许重携手，几度高吟寄水流。

谭用之

谭用之　再游韦曲山寺

鹊岩烟断玉巢敧，罨画春塘太白低。

马踏翠开垂柳寺，人耕红破落花蹊。

千年胜概咸原上，几代荒凉绣岭西。

碧吐红芳旧行处，岂堪回首草萋萋。

谭用之

谭用之　赠索处士

不将桂子种诸天，长得寻君水石边。

玄豹夜寒和雾隐，骊龙春暖抱珠眠。

山中宰相陶弘景，洞里真人葛稚川。

一度相思一惆怅，水寒烟澹落花前。

汤炳龙

汤炳龙　陆君实挽诗

七日阴霾事可知，楼船鱼贯果谁为。

人心自感兴元诏，天意难同建武时。

黄屋朔风那有济，角巾东路觉无期。

公为万古网常计，儿女拔船不暇悲。

汤炳龙

汤炳龙　陆君实挽诗

间关海岛岂谋身，婴臼存心力不能。

天上龙章空结梦，人间鱼腹了中兴。

英雄一死从君父，忠义遗编托友朋。

万里楚魂招不得，诗成惟有泪沾膺。

汤炳龙

汤炳龙　题江贯道百牛图

我本山阳田舍叟，家有淮南数千亩。

江南倦客老不归。此田多为势家有，

犹记少年学牧时，去时日出归日西。

我生衣食仰此辈，爱之过於百里奚。

祗今辛苦耕砚席，无处卖文长绝食。

卷中邂逅黑牡丹，相逢喜是曾相识。

负郭无须二顷田，一双粟角能几钱。

数口之家便可饱，要如此图知何年。

平生富贵非所愿，城府近来尤右厌。

何时倒乘牛背眠，胜如仰看宣明面。

汤炳龙

汤炳龙　题晋王大令保母帖

曹娥洛神遍堪舆，保母后出争澜趋。

一时耳目喜新毕，九原谁复哀意如。

世人重艺不重义，每以好奇夸好事。

集古金石半丰碑，逝者似为书者累。

八百余载四字全，政同悬崖三百年。

王畿不悟王元象，不如果也能兴邻。

但道青毡故家物，肯因陵谷邻枯骨。

耳孙犹尔况他人，崇韬安生何可忽。

昭陵之盗犹兰亭，必无可欲乃妥灵。

黄閍前车已如此，安何金蝉之墓终弗毁。

汤道亨

汤道亨　诀别偈

八十一年饶舌，终日化缘不歇。

重阳时节归家，一路清风明月。

汤汉

汤汉　观鱼亭

有亭翼然山之阿，源头活水养鱼多。

云山四面如画图，金梭上下光相摩。

池上木深阴翳地，池下荷生香扑鼻。

携酒邀朋池上观，圉圉洋洋真得意。

咄，东海鲤，南溟鱼，

自信时人莫浅窥，神灵岂是池中物。

变化成龙会有期，一朝烜赫雷声壮。

翻身直透三层浪，扬鬵鼓鬣横千丈。

汤汉

汤汉　寄刘后村

唐朝空自贵宏词，科目何尝得退之。

掌制徒闻夸子厚，残篇仅见命敦诗。

堪嗟实录无完传，太息淮西有后碑。

寄语莆田紫薇老，文章盖世例如斯。

汤汉

汤汉　宿孔野云丹房

天师炼丹时，丹鼎见龙虎。

丹成天师去，龙虎名万古。

溪深松杪风，山明夜来雨。

雨后丹凤鸣，风前黄鹄举。

汤汉

汤汉　题灵鹫四首

灵鹫古道场，摄乎大国间。

一日忽翚飞，四雇无靦颜。

汤汉

汤汉　题灵鹫四首

引泉已成沼，对石宜破窗。

他年涧上桥，为子书春淙。

汤汉

汤汉　题灵鹫四首

南涧静者徒，小试扶颠手。

期毕栋宇工，拂衣入岩岫。

汤汉

汤汉　题灵鹫四首

问禅去灵隐，听讲去天竺。

还有无求人，来寻灵鹫宿。

汤汉

汤汉　赠久轩提刑江东二首

江右皇华朔浙东，按行特地到山中。

柴门忽有高轩过，衰俗久无前辈风。

嵩岳气是摇消长，祝融开霁鬼神通。

荒崖绝谷留光彩，长使人怀太极翁。

汤汉

汤汉　赠久轩提刑江东二首

向来廷静伟堂堂，不负西山与紫阳。

尽道拾遗当召黯，不应甭诏久烦滂。

真儒事业谁能测，忧国忠纯不谩狂。

一上蓬莱盾云海，细毡归去论虞唐。

汤汉

汤汉　自儆

春秋责备贤者，造物计校好人。

一点莫留余滓，十分成就全身。

汤黄中

汤黄中　句

近人方驾厦，如客已惊秋。

汤巾

汤巾　以庐山三叠泉宁张宗瑞

九叠峰头一道泉，分明来处与云连。

几人竞赏飞流胜，今日方知至味全。

鸿渐但尝唐代水，涪翁不到绍熙年。

从兹康谷宜居二，试问真岩老咏仙。

汤雷奋

汤雷奋　輓谢叠山

向老逢危乱，投军复欲东。

九迁徒有命，一战不成功。

楚狂言犹在，韩雠事已空。

风尘长苍莽，身世转飘蓬。

汤雷奋

汤雷奋　輓谢叠山

芒韕初就道，慷慨不辞难。

滚滚长江尽，萧萧易水寒。

风霜欺汉节，尘土上南冠。

无复加餐饭，旁人掬泪着。

汤雷奋

汤雷奋　輓谢叠山

怀哉千古事，百炼不为柔。

汉祖尤封齿，殷臣不事周。

宁随文相国，真匹李潭州。

浩荡江相接，东西万古愁。

汤模

汤模　游練湖题甘露庄壁

极目湖光裹，招提万顷田。

庭荒无马迹，木落见炊烟。

今日山林畔，他年香火缘。

烦师沦春茗，为说小乘禅。

汤七

汤七　和强参军晚莺

占此青春未是迟，天工造化岂能遗。

既教喉舌清能啭，何事飞翔始得时。

庭槛暂须随乳燕，禁林终稳择高枝。

回看尚未迁乔者，羽翮摧残更叹衰。

汤起岩

汤起岩　四贤堂

猗与四公，棠棣之华。

秀韡一时，茂兴两家。

宋公联翩，鄂不相鲜。

万里风云，上负青天。

连公戾契，渊冰澂结。

进而蹩躪，砥砺其节。

其光晔晔。追惟平生，

法兴是仪。邑人之思，

右史之词。雨箔风楹，

岁环几经，筑此特堂。

吾今令君，令君勤民。

民燕其德，振滞补弊，

此焉居一。于时四公，

序集其觞。生气津津，

冠佩有光。古之为政，

崇德尚贤。居今笃古，

令君有焉。君系陇西，

绍祖维名。起岩作诗，

辑和厥声。敢告典者，

毋替其承。

汤乔年

汤乔年　梁宝寺

田舍风光迥，僧房意象深。

未穷千里目，聊慰一时心。

远树轻烟入，孤村落日侵。

自非真静者，谁复有幽寻。

汤清伯

汤清伯　夹竹桃

芳姿劲节本来同，绿荫红妆一样浓。

我若化龙君作浪，信知何处不相逢。

汤思退

汤思退　句

虞妃从醒野，启母袝稽山。

汤思退

汤思退　咏石僧

云作袈裟方石僧，岩前独立几经春。

有人若问西来意，默默无言总是真。

汤夏

汤夏　句

净瓶常带水，破衲任生尘。

汤莘叟

汤莘叟　登宜春台

草径无边绿，江空见底清。

遥峰横晚色，古木逢秋声。

客舍孤云远，乡心一雁鸣。

凭高寄吴楚，倚杖独含情。

汤莘叟

汤莘叟　句

葛巾簪下无多发，茅舍门前有好山。

汤莘叟

汤莘叟　马上吟

宿雨洗山新绿嫩，晓风吹杏浅红乾。

沙头路暖日欲上，行客扬鞭不觉难。

汤莘叟

汤莘叟　题舫斋

谁人能使陆行舟，涉水宁无险覆忧。

日照檐楹帆影动，风摇窗户橹声柔。

梦回渭水清新句，歌罢浯溪歡乃愁。

更看霜天晴夜月，幌然如过洞庭秋。

汤乿

汤乿　白鹤禅寺

旧隐神仙宅，空王殿阁深。

炼丹烟已冷，入竹路难寻。

峰迥箫吹玉，溪寒石点金。

灵源双瀑布，千古得清音。

汤悦

汤悦　鼎臣学士侍郎楚金舍人学士以再伤庭梅诗同垂宠和清绝感叹情致俱深

人物同迁谢，重成念旧悲。

连华得琼玖，合奏发埙篪。

余卉虽无取，残芳尚获知。

问君何所似，珍重杜秋诗。

汤悦

汤悦　鼎臣学士侍郎以东馆庭梅昔翰苑之毫末今复半枯向时同僚零落都尽素

忆见萌芽日，还怜合抱时。

旧欢如梦想，物态暗还移。

素艳今无几，朱颜亦自衰。

树将人共老，何暇更悲线。

汤悦

汤悦　奉和圣制达邓王牧宣城

千里陵阳同陕服，凿门胙土寄亲贤。

曙烟已别黄金殿，晚照重登白玉筵。

江上浮光宜雨后，郡中远岫列窗前。

天心待报期年政，留与工师播管弦。

汤悦

汤悦　送季大夫牧舒州

却下乌台建隼旟，侯封归去袭舒。

严霜尚满辞天阙，甘雨看随入境车。

汤悦

汤悦　再次前韵代梅答

托植经多稔，顷筐向盛时。

枝条虽已故，情分不曾移。

莫向阶前老，还同镜里衰。

更应怜堕叶，残吹佳虫丝。

汤悦

汤悦　早春寄华下同志

正是花时节，思君寝复兴。

市沽终不醉，春梦亦无凭。

岳面悬清雨，河心走浊冰。

东门一条路，离恨正相仍。

汤志道

汤志道　山行

攀藤缘绝壑，野鹿场边去。

鸟衔山果来，落上鹿眠处。

汤中

汤中　过罗首

山势迢迢万马奔，就宽平处着只园。

门无俗驾真堪隐，院有禅僧便不村。

百顷霜黄收{左禾右罢}稏，一泓寒绿养兰荪。

我来访道连宵宿，共拨炉灰仔细论。

汤中

汤中　句

金堂玉室相掩映，珠帘翠箔谁褰开。

汤中

汤中　赠久轩提刑江东二首

三年饮得大江中，更枉輶轩到里中。

访旧不辞山路险，居今谁有古人风。

汉胡隐遁藏清叟，瑞节欢迎走野童。

赖有良朋共樽酒，雍容不与孙文同。

汤中

汤中　赠久轩提刑江东二首

晨登鹤岭俯平川，暂辍驶驺看瀑泉。

自有此山无此客，愧非真隐枉真贤。

精庐岂但荣三顾，憩木犹应咏百年。

独愧庵无煨芋老，邺侯虽过莫留连。

汤仲友

汤仲友　枫桥

出城才七里，地僻罕曾守。

孤塔临官路，三门背运河。

钟鸣惊宿鸟，墙矮入渔歌。

醉里看题壁，如今张继多。

汤仲友

汤仲友　葛岭贾似道园池

檀板歌残陌上花，过墙荆棘刺檐牙。

指挥已失铁如意，赐予宁存玉辟邪。

败屋春归无主燕，废池雨产在官蛙。

木棉庵外尤愁绝，月黑夜深闻鬼车。

汤仲友

汤仲友　虎山

虎是何年踞，名存迹已亡。

塔从林外出，山向寺中藏。

池暗生寒气，台空夕供阳。

更无人吊古，来只为春茫。

汤仲友

汤仲友　题惠山寺

梁溪停短棹，带月步西关。

路尽忽逢寺，松多不见山。

岩腰云殿古，洞口石泉闲。

到此正吟苦，秋声满树间。

汤仲友

汤仲友　西湖

山色波光步步随，古今难画亦难诗。

水浮亭馆花间出，船载笙歌柳外移。

过眼年华如去鸟，恼人春色似游丝。

六桥几见轮蹄换，取乐莫辞金屈卮。

汤仲友

汤仲友　游洞庭

寒色满空山，悠然一径闲。

鸟啼黄叶外，人度翠峰间。

古殿藏云气，唐碑带藓斑。

未穷幽绝处，兴心忽思还。

唐弼

唐弼　和经略直阁寺丞赠刘升之蛰龙岩二首

古人事业不关书，圣处工夫咏舞雩。

窈窕崖居辱题品，南阳端有卧龙无。

唐弼

唐弼　和经略直阁寺丞赠刘升之蛰龙岩二首

倚天寒碧锁嵌空，咫尺丹霄有路通。

莫向明时缩头角，风云只在笑谈中。

唐弼

唐弼　三洲岩

峒里光阴经几春，峒前苍木垂千寻。

不知空谷当年事，谁识庞眉处士心。

残月照人吞远徼，晚风吹梦入幽岑。

我来须访神仙宅，好听云端环佩音。

唐从龙

唐从龙　题王氏小园

山脉钟云气，新晴散紫霞。

玉藏云里石，金落水中沙。

瘦鹤依疏竹，饥蜂恋落花。

临池看洗砚，知是右军家。

唐观

唐观　南郊回仗

传警千门寂，南郊彩仗回。

但惊龙再见，谁识日双开。

德泽施云雨，恩光变烬灰。

阅兵貔武振，听乐凤凰来。

唐皞

唐皞　上方

佛龛经阁等岩{上山下敖}，地在高中此最高，

日出西楹浮宝气，云开百里见秋毫。

登临暂得心机静，徙倚翻嫌目力劳。

况是雄飞先上者，强挥吟笔继诗豪。

唐皞

唐皞　题安阳山翠微寺

平地巍然起一峰，历山西畔隔湖东。

势侵云汉千寻直，影落烟村四面同。

龙窟正当螺髻顶，僧居端在画图中。

邦人不独资观赏，旱岁为霖更有功。

唐季渊

唐季渊　挽吕东莱二首

方持河汾业，云胡不假年。

斯文今已丧，此道后谁传。

秘馆藏新吏，门人缉旧编。

未明修短理，昂首问苍天。

唐季渊

唐季渊　挽吕东莱二首

忆昔精蓝舍，提撕意颇浓。

笑谈犹在耳，趋步遽无踪。

万里悲风翮，中宵寤岁龙。

百身嗟莫赎，涕泪洒寒松。

唐介

唐介　碧落洞

余生本孤拙，所志在云石。

薄宦偶缠锁，未遂林泉适。

迩来备台选，幸一当言责。

狂愚抵罪辜，遽从遐徼谪。

区区数千里，车马倦行役。

浈阳颇善地，解辔喜安席。

官散无所事，度日多闲隙。

太守苏宣甫，邀我访奇迹。

西山有石室，疑是灵仙宅。

翛然烟径入，讶若天门陃。

中泻一溪清，傍映千峰碧。

万穴滴瑶乳，两岸张翠幕。

爽气来先秋，昏岚生未夕。

不知造化意，何为置穷僻。

周生说到难，兹文不虚摭。

怪容诚莫状，胜迹今始获。

暂已莹耳目，久觉生虚白。

拂拭缨上尘，回头谢朝客。

虽非吾所乐，聊以慰奇只。

圣恩未放还，屡游君莫惜。

唐介

唐介　九日赠僧

今日是重阳，劳师访野堂。

相逢又无语，篱下菊花黄。

唐介

唐介　句

著要及春前后到，趁赋梅花庾岭东。

唐介

唐介　句

越林多蔽天，黄柑亲丹橘。

唐介

唐介　明王寺

日高霞散彩，松老鹤巢枝。

坏壁诗犹在，纱笼何用之。

唐介

唐介　谪官渡淮舟中遇风欲覆舟而作

圣宋非狂楚，清淮异汨罗。

平生仗忠信，今日任风波。

舟楫颠危甚，鼋鼍出没多。

斜阳幸无事，沽酒听渔歌。

唐泾

唐泾　丙子纪事

才结岁寒盟，归来诧太平。

阁中呼尚父，殿下狎门生。

着手营三窟，回头失两京。

闻今不闻古，咄咄诡知兵。

唐泾

唐泾　读史怀友

羞登广式议英雄，匣却吴钩弢却弓。

幕下清谈王太尉，门前白马褚司空。

一编袞斧风尘表，千古纲常天壤中。

说与华阴扪虱老，何曾正朔在江东。

唐泾

唐泾　广亡徙海

箕冠如栉拥茅旌，谁执髐旄歃晋盟。

遵海而南关气数，渡江以北少功名。

火旗晻霭云藏阙，水阵周遭雪压城。

一榻不容人鼾睡，那知雾岛是神京。

唐泾

唐泾　和朱以性

拟驾奇肱阅四方，转头又是海生桑。

雁虽有帛难寻汉，猴纵无绯肯拜梁。

泱漭黄流翻地轴，屈盘紫气贯天章。

箧中留取秋兰佩，不识人间有水苍。

唐泾

唐泾　怀黄小牧

瓠俎桑弧莅旧盟，天将吾道寄山林。

梧桐卧雨鱼生釜，梅坞吟云鹤伴琴。

海上苏卿今白发，山中杜甫老丹心。

拟呼尊酒论今古，黄叶萧萧楚水深。

唐泾

唐泾　甲戌客临安

金谷烟花醉未醒，鼾边无梦到功名。

十郎复里长函剑，六丈胸中旧賏兵。

天豕星沈狼有影，海鰌风紧鹤无声。

如闻浩浩愁相讯，何日衣冠乐太平。

唐泾

唐泾　江南四迁国之亡天也歌以纪之

吴峰一发暮云孤，愁向湘累讯故都。

风去只余韵乐在，雁来还有帛书无。

杏坛有客陈孤注，平陇何人复五铢。

歌彻黍离风雨恶，南山深处叫乌乌。

唐泾

唐泾　江南四忠节国之纪也歌以哀之

咄咄薰风梦已灵，手提孤注竟逃盟。

南冠入海五百客，北旆归燕七十城。

自信丹心终徇国，只惭白面不知兵。

二爻无遯公知否，底事吴门变姓名。

唐泾

唐泾　江南四忠节国之纪也歌以哀之

同时人物今犹昨，只有先生死朔方。

殿下青衣晋天子，窖间白发汉中郎。

平生东海心犹壮，千古西山骨亦香。

三复累臣吟啸集，天荒地老气苍苍。

唐泾

唐泾　江南四忠节国之纪也歌以哀之

谁把南牙压武夫，到头还似二公无。

矢心海上逃秦爵，努力山中匿赵孤。

赤羽星沈迷辇凤，红旗风劲逐樯乌。

三神杳眇人何在，留取丹心付董狐。

唐泾

唐泾　闽亡徙东广

逖泉已矣又菇蕕，半壁乾坤只恁休。

频岁建杓移北斗，何人持节救东瓯。

烟蜚樯艣风涛怒，云锁楼台日月愁。

南望羊城天欲暮，可堪回首问神州。

唐泾

唐泾　崖山亡

万里舆图入朔方，摇摇孤注海之阳。

石尤风恶云藏轸，天驷星沈月掩房。

岛上有人悲义士，水滨无处问君王。

羲和指着乌飞路，去去虞渊暮色苍。







卷366

唐珏

唐珏　冬青行二首

马箠问髐形，南面欲起语。

野麕尚屯束，何物敢盗取。

余花拾飘荡，白日哀后土。

六合忽怪事，蜕龙挂茅宇。

老天鉴区区，千载护风雨。

唐珏

唐珏　冬青行二首

冬青花，不可折，南风吹凉积香雪。

遥遥翠盖万年枝，上有凤巢下龙穴。

君不见犬之年羊之月，霹雳一声天地裂。

唐康

唐康　潮阳尉郑太玉梦至泉侧饮之甚甘明日得之东山上作梦泉记令余作诗为

入道肯著相，出神得佳泉。

起寻定中境，偶在山之巅。

四人蹋{抗扌换乔}{抗扌换虚}，数里闻潺湲。

循声到巉绝，满意流甘鲜。

虽深石可数，太察鱼难筌。

分为缟练长，溅作珠玑圆。

一窥宿酲解，三嚥沉疴痊。

恍惚尚疑梦，欢呼欲成癫。

山涧短於井，海饮痰生涎。

那知道在迩，几作野遗贤。

事故由人兴，物为知已妍。

谁陪濠上游，谅携室中。

虽无十丈华，中有一滴禅。

名酒觉殊胜，宜茶定常煎。

兰亭羽觞冷，鱼腹青个连。

新文来远矣，开卷犹淙然。

径欲抱琴去，临流听天全。

不但受以耳，庶几神者先。

写为梦泉操，第入乐府篇。

将前辄复却，万事付有缘。

唐良骥

唐良骥　赠金仁山

公已苍头我黑头，两情常得守清幽。

纷纷世事浮云变，汩汩人生逝水流。

行止何期南又北，交情又见夏还秋。

可堪天意常如此，只合无心任去留。

唐良骥

唐良骥　赠金仁山

命有穷时道不穷，命穷何处更求通。

此生未老应须学，万事由来要适中。

物欲尽时心始旷，天真动处气初融。

百般佳处难形状，自与常人迥不同。

唐梅舑

唐梅舑　句

水落一阶翻碎玉。

唐人机轴　句

风暖柴荆鸟语幽，麦高麻矮野桑柔。

唐人鉴

唐人鉴　答诚斋问卜

闻爇炉香要决疑，不疑何用卜著龟。

圣人自有韦编在，进退存亡岂不知。

唐人鉴

唐人鉴　潇湘渔父歌

乾淳老人气岳岳，破冠穿履行带索。

撑肠拄肚书万卷，临风欲言牙龄落。

唐时

唐时　思政堂

邵阳府第之西，湖山之东，

耽耽大厦磨苍穹。贤哉郑侯为栋隆，

朝夕思政於其中。取君子之九思以谨行，

取季子三思以尽忠。及思治道贵清静，

又效曹参舍盖公。之子于归筑百堵，

已见丰年咏华黍。周公待旦复何为，

赞赞宣王之复古。

唐士耻

唐士耻　比目

夷吾深旨人须识，解使封山意不行。

当日鱼盐如靡密，已无林放小关情。

唐士耻

唐士耻　丙寅孟夏闻捷和陈平

朝家遵养自三宗，一旦吾皇定一戎。

近事长庚偏入月，清诗太白又先功。

天声地界光今古，帝邑王京共会同。

延喜楼前新冠带，应多黄发颂归忠。

唐士耻

唐士耻　代人次韵曹郎中雷字二首

骈罗瑟玉尽珍材，须女辉躔色为开。

并合郑乡如旦月，铿宏唐律过春雷。

共惊高义摩云表，定上夷庚握斗魁。

鹏鷃逍遥俱有适，亨衢端是匝天回。

唐士耻

唐士耻　代人次韵曹郎中雷字二首

计偕方此愧非材，先达仍劳绮席开。

已喜抠衣披密雾，还将雅什助惊雷。

定须劲翮摩云舞，各是清班重哲魁。

任昿龙门如细许，直须早早借春回。

唐士耻

唐士耻　代人上谢丞相生朝

阅说中元生上相，莱公勋业无以尚。

阴为月兮月为臣，清光欲满银荡荡。

银光荡荡翻未奇，未奇新弦初上时。

尧蓂鼎来方十枝，韬藏万斛冰雪辉。

莱公比公应少歉，初度差公四日期。

唐士耻

唐士耻　代赵寺上韩平原生辰五十韵

天佑升平主，时生不世贤。

源流多柱石，勋业满云烟。

昔者谋深幄，今兹压细毡。

三登裨圣化，八表仰英躔。

初度光辉发，重侯鼎鼐传。

台符明炳炳，寿秩启绵绵。

良月初弦上，珍蓂八叶鲜。

门弧乔木茂，床笏庆枝连。

芝玉更麟凤，干戈杂豆笾。

食牛增气概，卜弁借腾骞。

会遇真神比，亨通正吉先。

龙翔云五色，璧合历千年。

密借留侯策，端同仲父权。

钺旄交粲烂，师揆却蝉联。

辇毂殊庭暇，圭茅锡祉坚。

图回无间雓，运用独周旋。

生息宁屯泽，才猷入大甄。

十年如一日，广照及重渊。

物在由仪咏，人怀颂德篇。

汗编深以刻，银笔大如椽。

庆历并元佑，商高若汉宣。

开禧仍酌古，尧舜欲无前。

几许弥缝力，初无缓急弦。

有年偏总总，束帛倍戈戈。

合副苍生望，高居赤舄筵。

白麻荣盛世，黄阁度群仙。

体绝千官上，心驰四裔边。

伟谋殊磊落，汉碛定联翩。

又是韩扶赵，几何蓟且燕。

三宗时晦永，九帝版图全。

忆昨婴兼臼，应关地与天。

蚤开明圣祚，竟脱虎蛟涎。

献子存孤意，迁书振代铨。

云礽知有寄，似续更增妍。

每自殚葵向，那能惮手胼。

治平多节操，嘉佑浃渊泉。

人力端惟及，神谋信比专。

渥洼驹抹电，太华藕如船。

盘薄应锺岳，芬芳了合荃。

毡青浑白璧，题黑未华颠。

梅蘥南枝绽，鸿飞北塞穿。

澄空添浩荡，昱曜政蝉娟。

竹傲冰梢瘦，松坚宝盖圆。

恭祈龄算远，敢借物情延。

仆也叨乘障，心焉愿执鞭。

扫门情莫效，贺客履难骈。

吉亥真盈数，佳辰洽九乾。

明良那偶尔，时节共欢然。

宣劝分荣露，恩涯吸巨川。

千秋金鉴录，不日却拳拳。

唐士耻

唐士耻　凤山逸士周遇仙谣

信云步谒洞霄宫，饭罢从游西复东。

唇笛啸时吹白日，诗肠开处嚼清风。

兀兀腾腾心了足，湾湾屈屈水欹曲。

玲珑绿影万株松，潇洒清空二亩竹。

天风吹泉飞雪花，溪石漱玉磨银牙。

白云破碎漏天碧，青霭牵连遮日华。

玉溜几声鸣绿荠，金藤千尺走青蛇。

羊肠蟠路上天去，鹿角枯槎连日坠。

一双素足已升腾，万顷红霞留不住。

擘破青空见太清，飞连宝殿非凡成。

水晶楼阁奏金韵，翡翠帘栊振佩声。

白雪翩翻霜鹤舞，彩云缥缈花鸾鸣。

中有真人鼎玉立，晴光闪电琼波溢。

笑整霓裳曳绛霞，红云影里轻相挹。

琳琅清彻语希夷，嚼玉吐琼声不移。

素手擘开碧玉匣，青空飞出丹虹霓。

蟠摇活走绕天阙，冲透太虚光皎洁。

须臾直上紫霄中，宝篆飞腾罗日月。

影摇六合金色光，丹凤对跃苍龙骧。

回头指点青空里，玉籾丹台已籍纪。

低头招手令向前，漏泄天机敛不已。

等閒赠我赭丹砂，行满功成归我家。

天上逍遥多快乐，人间纷扰无垠涯。

丹砂接得便吞了，回首云輟俱杳杳。

楼阁烟霞景万般，一时不见青天晓。

世人世人知不知，既知何必生迟疑。

早求一陃大罗月，千古万古生光辉。

人生在世空汩没，自从形骸朽肤骨。

为求名利不閒心，名利既来心恍惚。

何不炼内丹绝外物，笑著云衣傲朱绂。

灵丹养就出神炉，慧剑飞腾超月窟。

且无俗事更关心，一段光明耀古今。

声迹超腾青嶂外，影形飞入白云深。

脚跟不点红尘起，指甲时挑碧玉琴。

莫道神仙无实语，世间几个是知音。

唐士耻

唐士耻　古意

天公与世人，幽明分悬隔。

无口难得言，欲言但以臆。

以臆或未喻，寄之夜檐滴。

恳款语世人，世人还不识。

唐士耻

唐士耻　癸酉昩江鹿鸣燕和罗守

伦魁玉季乐群英，更有新醅属步兵。

饫勉茂才争贾勇，尽从击楫不留行。

共酬露冕吹铙意，好近毡书淡墨荣。

北海清樽今劝驾，梦回池草倍知名。

唐士耻

唐士耻　寄题蠲流亭

乌伤仇览仙，一弓扁蠲流。

清流从谁蠲，濁流石之幽。

石之幽定可，齿齿翻成忧。

君看得失珠，象罔无全牛。

唐士耻

唐士耻　郊进退律赋水乡三实

根莇七竅倍玲珑，产尔亭亭曲渚风。

勇退霞衣香故在，骈生玉子味仍钟。

人言太华标奇种，藕大如船想碧蓬。

何待非常夸世俗，只今盘露已能穠。

唐士耻

唐士耻　郊进退律赋水乡三实

冰雪胸怀七泽姿，纤纤舞袖学双飞。

袢襟应念人间世，灌顶何如山上芝。

荷叶巧偷鹦鹉背，莼丝密缀燕雏衣。

回塘相伴薰风里，争看舉脂黛绿施。

唐士耻

唐士耻　郊进退律赋水乡三实

明珠久合蚌中生，何事鸿头亦炳灵。

襟护重重殊袭复，星分颗颗倍晶明。

一车奇谤嗟成误，十斛平量换合成。

珍重樱桃樊素口，致渠磊落更歌声。

唐士耻

唐士耻　两溪

矧今两溪间，溪间足风物。

水清石泚泚，林横山兀兀。

春日鸣仓庚，夏夜风月清。

秋畆金颖秀，冬洲暮雪平。

比为二皇所旁薄，赤松屹立羊纵横。

叱石而兴真戯耳，可羡人家好弟兄。

西则三洞足仙灵，奇哉石穴声铿铿。

瀑泉喷写资照耀，俨如冰蚕之所成。

夕阳斜带九华度，何愧芙蓉峥且嵘。

鼎湖遥望在其东，翠气郁郁初日争。

或资登览逸杖屦，或供睇望烦留情。

山川如此足所产，所产足以冠群英。

圣明常重育才地，遴选鸿儒为博士。

傥膺是选真出群，礼乐诗书四不悖。

有如孔门来不拒，迪以至理滋无外。

将见吴邦如鲁国，鲁多君子非虚伪。

我公未期年，弦歌溢民编。

论其淑吾邦，不为淹巨贤。

旦夕会诏至，四大岂在边。

唐士耻

唐士耻　六月望日月堂老禅示仆众偈随喜愧甚

江月主人清冰壶，以月名堂月不如。

门前船泊五湖客，两眼历照心与俱。

我来追凉暑云徂，牛腰大轴开我愚。

万口一辞赞叹月，还赞堂中老苾刍。

归涂昏鸦夜气作，东方拥出玉蟾车。

月堂著语何可已，金屑落眼成嗟吁。

唐士耻

唐士耻　绿槐阴

槐阴似尼父，轶轨追前踪。

绝尘非学步，所产夐无双。

今此于越东，钟孕亦鸿庞。

朼来于越西，掌教开群迷。

群迷於今正有赖，肯使玉佩从他之。

昔人种槐根细细，坐阅日月蝉已栖。

历聘辙环嗟不遇，岂若今日廊庙归。

要俾六经日益明，俗还唐虞熙又熙。

槐阴虽异道则一，彼不见用吾登跻。

宇宙虽云宏且邈，理焉所在成均齐。

槐阴槐阴异今昔，一则不用一明陟。

道在六经道固存，道出六经道还得。

洪哉尼父怀此道，今日谁知归探讨。

探讨既力道不殊，三都遂隳陈常讨。

天骄立可倾，神州立可清。

一祖八宗地，教化登升平。

先生为黄发，自可七六经。

唐士耻

唐士耻　毛文子遣赠萼绿华

飞仙姑射不通墨，更倚晴空瑟瑟云。

从此樱唇倍寻俗，唯须么凤粲成群。

唐士耻

唐士耻　上余倅生辰唐律十章

暂握侯章乘五马，马头秋色转分明。

麻源起应精纯祷，一雨增添玉宇清。

唐士耻

唐士耻　上余倅生辰唐律十章

此事人惟归厚德，那知天意个中明。

君看略扫妖狐窟，唤得倾盆雨自生。

唐士耻

唐士耻　上余倅生辰唐律十章

雨余非雾萦琼斚，正是长庚初度时。

千里欢声和气满，祝公椿算寿齐箕。

唐士耻

唐士耻　上余倅生辰唐律十章

谌昩二母毕从姑，各献蟠桃曳紫裾。

共把我公游咏处，从头善倾满阶除。

唐士耻

唐士耻　上余倅生辰唐律十章

牢盘白雪是丹媒，解活民生富国财。

巨浸无边归掌握，共知阴德鼎方来。

唐士耻

唐士耻　上余倅生辰唐律十章

惠山山下有名泉，少煮鎗旗两腋便。

不是圜扉足公暇，谁能祛睡一杯煎。

唐士耻

唐士耻　上余倅生辰唐律十章

濒淮土厚乐何穷，近接升平昔日风。

更得于公来郡掾，自然囹圄致频空。

唐士耻

唐士耻　上余倅生辰唐律十章

大汉钟官周府圜，宾寮入幕地行仙。

人心天意俱从我，何虑不如刘晏钱。

唐士耻

唐士耻　上余倅生辰唐律十章

闽岭西来只一山，欢声百里想当年。

今逢行客应须说，好在甘棠影正圆。

唐士耻

唐士耻　上余倅生辰唐律十章

亭亭采棒足流传，太末官勋压此年。

感德衔恩知有自，定应亦致烂柯仙。

唐士耻

唐士耻　失题

老仙绝鲜寻常外，一笑闽川绿荔枝。

坐断世间滋味彻，阿谁翻欲语凡饴。

唐士耻

唐士耻　时贤明鉴裁

时贤明鉴裁，鉴裁信奇欤。

识此希世宝，谓其僧区区。

未冠已溢声，贤书上宸庭。

不一而止足，竟压四海英。

直入九华招隐遁，化工尤物殊不吝。

文章光焰胜燃犀，远至牛渚{左火右属}无尽。

归来纪事满缣帛，却屑米盐繁密讯。

天公终不屈大器，称表直上几昼晋。

倚伏之机真叵测，庖丁全牛有余刃。

先生道大何所容，颜渊今用退为进。

一以涵养使莫折，一以淑我邦之俊。

然而鉴裁还合明，孔席未暖五鹗并。

此时庙谟正隐郁，驱屏尘翳须升平。

驱屏尘翳须升平，要当迅召文武卿。

时来时来乌可御，譬如南海云鹏程。

他年功业就，缣册传永久。

劣哉魏无知，仅此遮拙丑。

皇家褒举者，旷典华衮右。

唐士耻

唐士耻　送杰老住仙游

肉谱知何从，涂高流亦深。

汉相似尧相，奕兰端至今。

唐士耻

唐士耻　送杰老住仙游

至生恰平生，一万八千日。

头白无所成，唯堪伴幽逸。

唐士耻

唐士耻　送杰老住仙游

差入枬檀林，自古只公选。

迺知天定时，丹成骨自换。

唐士耻

唐士耻　送杰老住仙游

仙游知几年，晨香梵古佛。

人移境亦移，高风日披拂。

唐士耻

唐士耻　送杰老住仙游

一瓶还一钵，作戯且逢场。

会看走鹤书，横宝今道傍。

唐士耻

唐士耻　送杰老住仙游

白云每亭亭，其出亦何心。

贤侯考之天，无谓由蹄涔。

唐士耻

唐士耻　送杰老住仙游

飞锡破晓色，红叶弄吴枫。

闻名且见面，清明豁长空。

唐士耻

唐士耻　送杰老住仙游

方期秋气高，遍阅山水窟。

青鞋此蜚动，幽意那可及。

唐士耻

唐士耻　送杰老住仙游

端坐阅四时，烂然各有第。

新篇敌岛可，邮筒当数寄。

唐士耻

唐士耻　送杰老住仙游

中庭可明月，况此方扬辉。

霏谭隔千里，使我几忘归。

唐士耻

唐士耻　送临江交代张司理

子房帝王师，溢庆流裔孙。

朼来之萧滩，快觛芝眉温。

亭亭起黄气，中有阴德存。

宜哉孔融表，辐辏排天阍。

通籍何足道，履声还青毡。

嗟我一何幸，夤缘踵符文。

自顾菲且愚，续貂诚所难。

承颜一甲子，夙昔披晤言。

柳浓烟冥冥，鹢舟江吐吞。

顺流急如箭，催鼓且勿喧。

为语徒作恶，且尽沙头尊。

唐士耻

唐士耻　送许寺丞五十韵

汉家循吏传，表表是龚黄。

奏最承恩宠，高才躐庙堂。

身随名不朽，功与赏相当。

汗简时逾久，攀辕事莫详。

何如身际幸，合有颂揄扬。

维古萧州上，腾精斗度旁。

国初新画壤，饷目旧如冈。

昨岁乾仍潦，频年俭且霜。

几成炊易子，那恃黍登场。

饥馑连千屋，焦劳自一王。

深仁推恻隐，遴选及慈祥。

捐廪虽蒙泽，安贫亦振网。

肠空朝息怒，骨立暮生光。

尽反三农业，交腾五裦章。

诚爱俄顷刻，雩应不寻常。

原表犹多穫，人间亟小康。

何门无囷积，有土尽金穰。

薄试为霖手，聊施活国方。

一丰能造次，再稔更芬芳。

将见红囷粟，全登白粲樯。

饬儒殚富教，考课冠循良。

出入操修并，渊源学问长。

躬修香寝旨，髈奉彩衣觞。

坐啸庭多暇，行轩乐未央。

孝心常翼翼，和气两洋洋。

帝扆畴三俊，民庸格九阊。

爰班少府节，属护左江乡。

风力先轺驷，光华袭镂锡。

衔余资煮摘，陈腐足仓箱。

使指星迟御，仙山剑削铓。

清诗真度越，胜地不凄凉。

更上然犀渚，还寻怨鹤坊。

练江殊泚泚，蠡汇特汪汪。

赐履驰驹隙，飞环振鹭行。

唐虞优广厦，舦稷佐垂裳。

北汉栖裘羪，西崑贡栗肪。

谋图心既远，经济术方彰。

此去真期运，于思谩感藏。

遥知均燕雀，何况在门墙。

并合时难再，趋承德叵量。

永言追雅颂，博採逮康庄。

笔墨嗟孱弱，辞华乏激昂。

勤拳频寘念，展转屡回肠。

乐古联羲禊，遗恩比召棠。

只疑灵雨至，复作应龙骧。

涨浪连芳草，轻烟护绿杨。

迁莺偏睍睆，归雁远耴翔。

物色随时转，风光触处忙。

诏条春婉娩，祖帐酒淋浪。

阁皂非尘境，低眉似送将。

唐士耻

唐士耻　笋乾

此君风味殊不薄，莫笑当年煮箦人。

坐使普宁增谱字，遥知端是压前新。

唐士耻

唐士耻　题彭绍墨

彭绍之墨玄又玄，问谁得法托之仙。

凌烟胶漆有三昧，鲁直之什曹洞禅。

我欲大振狮子吼，直恐惊翻龙象筵。

纷纷是事但且置，一言为语千金廉。

唐人五字魂绕天，箕敛四大归新篇。

空余句法落寰海，豆萁不觉相熬煎。

中原可复墨可黔，鬓丝白发知何年。

唐士耻

唐士耻　庭下青书带

庭下青书带，书带瑞康成。

康成还遁世，行藏理则明。

六经具缣册，儒先效勋绩。

谁知百世下，其功明且亟。

易首纯乾称六龙，六龙御天风云从。

书始唐尧大中世，荡荡如天莫可踪。

诗则二南渊且奥，春秋赏罚王道通。

礼乐灰於秦火酷，然其遗意和且雍。

汉儒掇拾无遗力，兀守章句非从容。

二京之末康成出，六经将出逢此翁。

然而本无超俗姿，犹寄视听於盲聋。

岂如先生一理贯，洞照六籍罗心胸。

历数帝王如一二，天地由我方全功。

仲尼春秋欲成日，麟出鲁郊殊超轶。

孔道大哉虽不用，所感亦大非凡质。

区区一康成，书带瑞已形。

先生非此比，况兹道既行。

当使麟凤辈，杂沓更纵横。

唐士耻

唐士耻　咏史

明皇固英主，开元天下昌。

如何林甫辈，得产无尽殃。

国色真国色，多惑四海慝。

华清宫里人如玉，解唤胡雏起东北。

以此策明妃，远嫁犹为迟。

冤哉毛延寿，尽忠人不知。

唐士耻

唐士耻　赠浩然观胡道士

只为丹霄足羽輟，且将奇法验人寰。

从他血肉并烟火，自有仙家九转丹。

唐士耻

唐士耻　张司法寓斋

玄录五千言，妙在不敢先。

留侯独得之，帝师赤松仙。

孰知百世下，乃有云孙焉。

扁斋以为寓，客谷音跫然。

唐肃

唐肃　季子挂剑歌

季子让一国，视之敝屣然。

宁当宝一剑，不为徐君悬。

徐君虽亡骨未朽，剑挂坟前白杨柳。

君知不知不足悲，我心许君终不移。

唐肃

唐肃　吴中送僧

师向何方去，太湖西复西。

风传孤磬远，松偃旧房低。

暖榻常留兔，浮杯不驳犀。

何时城北寺，重听木鸡啼。

唐籫

唐籫　句

偶逐青山无好句，白云相伴过龙门。

唐天麟

唐天麟　烟雨楼

百尺楼高尺赏心，我来犹记旧登临。

四时天色有晴雨，一片湖光无古今。

远塔连云知寺隐，小舟穿柳觉村深。

凭阑多少斜阳景，分付渔歌替晚吟。

唐文若

唐文若　登金山

江流出岷蜀，万折东南倾。

兹山若巨舫，势欲扼沧溟。

天高象教尊，海岳朝百灵。

云水渺四极，下上涵日星。

朱甍倚霄汉，倒影鱼龙惊。

重游十年旧，挂席鸥鸟轻。

维扬魏公幕，回首剑戟明。

行都望北固，铁瓮高峥嵘。

孤舟系烟月，六尺僧窗横。

印师

印师　ˉ远俦，静对如风铃。

旷怀怜此翁，得法世虑平。

尘劳霜发秃，风月冰壶清。

乞诗写崖壁，指月双浮萍。

唐文若

唐文若　句

阳安城西百尺楼，画栋翚飞出鳌岭。

蜀汉东南此地分，胜概悠悠谁复领。

唐文若

唐文若　句

秋风仿佛吴江渡，鸥鹭参嵀　夕阳影。

垂虹纳纳卧谯门，雉堞耽耽俯渔艇。

阳安小儿拍手笑，使君幻出江南景。

唐文若

唐文若　题绍兴焕文阁

山光水色借春妍，登尽参差下九天。

共看玉泉香案吏，重来点检白云篇。

唐文若

唐文若　题绍兴焕文阁

三峨直上片云飞

飞过匡庐惹住衣。

我亦朱辬暂容与，山南山北判清辉。

唐文若

唐文若　以日者命状寄王龟龄

试把流年子细看，休将蠖屈比鹏抟。

君家大有回天力，不为区区作好官。

唐询

唐询　华亭十咏　顾亭林

平林標大道，曾是野王居。

旧里风烟变，荒原草树疏。

湖波空上下，里闬已丘墟。

往事将谁语，凄凉六代馀。

唐询

唐询　华亭十咏　寒穴

绝顶干云峻，寒泉与穴平。

还同帝台味，不学陇头声。

夜雨遥源涨，秋风颢气清。

谁云蔗浆美，才可析朝酲。

唐询

唐询　华亭十咏　华亭谷

深谷弥千里，松陵北合流。

岸平迷书夜，人至竞方舟。

照月方诸泣，迎风弱荇浮。

平波无限远，极目涨清湫。

唐询

唐询　华亭十咏　昆山

昔有人如玉，兹山得美名。

岩扃锁积翠，谷水断馀声。

乔木今无在，高台久已倾。

如何嵩岳什，独咏甫侯生。

唐询

唐询　华亭十咏　陵琩养渔池

代异人亡久，滮池即旧居。

未移当日地，无复故时鱼。

蒲藻依稀在，风波浩荡馀。

水滨如可问，一为访庭除。

唐询

唐询　华亭十咏　陵机宅

旧谍傅遗趾，悠然历祀深。

人无令威至，门异下邽箴。

谷水当年溜，昆山昔日阴。

鲁堂那复见，丝竹若为寻。

唐询

唐询　华亭十咏　秦始皇驰道

秦德衰千祀，江演道不修。

相傅大堤在，曾是翠华游。

玉趾如将见，金椎岂复留。

怅然寻旧迹，蔓草蔽荒丘。

唐询

唐询　华亭十咏　三女岗

淑女云亡久，哀丘尚著名。

九原谁可作，千载或如生。

青骨何时化，荒榛此地平。

空馀图谍在，不复启佳城。

唐询

唐询　华亭十咏　吴王猎场

昔在全吴日，从禽耀甲戈。

百车尝载羽，一目旧张罗。

地变柔桑在，原荒蔓草多，

思人无复见，落日下山坡。

唐询

唐询　华亭十咏　柘湖

世历亡秦远，湖连大海濒。

柘山標观望，玉女见威视。

渺渺旁无地，滔滔孰问津。

何年化鱼瘪，仿佛历阳人。

唐询

唐询　寄五峰谏长老

禅客居山患不深，五峰幽绝杳难寻。

门前流水朝还暮，堂下闲云古复今。

月色有时依宴坐，秋声随处伴讴吟。

期师便作终焉计，忍负平生物外心。

唐询

唐询　山堂偶书

在处烟云早晚生，自疑呼吸气皆灵。

十年梦寐江山裹，今见江山入户庭。

唐询

唐询　题会稽豩口躬师上人房

豩口相傅地最灵，其间风物与人清。

钟声夜到江头尽，云气朝从槛外生。

几副轻绡供画笔，一林修竹寄闲情。

闭门终日无尘事，卧看南□自晦明。

唐询

唐询　题曲水阁

依山营废壤，结宇跨通沟。

派引平湖远，声分几曲流。

交阴覆修行，照影下轻鸥。

此日群贤集，甯踈晋世游。

唐询

唐询　为杭州日送客舟中

山雨霏微不满空，画船来往疾轻鸿。

谁知独卧珠簾裹，一榻无尘四面风。

唐询

唐询　游五泄山

寻彻灵潭第五源，旋攀萝茑至山巅。

寒声昔谓来天外，巨壑今知在目前。

峭壁无时长蔽日，重岩不雨亦生烟。

临观已觉尘心尽，更欲凌云访列仙。

唐询

唐询　游五泄山

游遍西潭返步迟，乱云随履雨沾衣。

山形相向还相背，独有溪流共我归。

唐异

唐异　塞上作

防秋人不到，万里绝妖氛。

马牧降来地，鵰间战后云。

月依孤垒没，烧逐远荒分。

未省为边客，宵笳懒欲闻。

唐异

唐异　闲居书事

幽居经宿雨，尾齿遍林塘。

一境无过客，千山自夕阳。

画禽多独语，夏木有馀凉。

招隐诗慵寄，时清谁肯忘。

唐元龄

唐元龄　华盖山

巍然独立九霄中，势压稀庐亘华嵩。

捣药声高蟾阙近，乘槎路涉鹊桥通。

三更见日生沧海，六月飞霜下翠空。

好挟千年王子晋，玉笙轻度碧桃风。

唐元龄

唐元龄　象眠山

作县苦无俄顷閒，喜逢佳节一开颜。

无人送酒来彭泽，有客登临嗣鲁山。

慨想鹤汀凫渚外，盘醒鳌水象峰间。

赏心未尽天将晚，剩插黄花带月还。

唐元龄

唐元龄　郁林寺

一径通深窈，丛林独蔚然。

神仙栖佛屋，香火当僧田。

罕见催租吏，谁谈文字禅。

吴侬来拜朔，偻指满三千。

唐震

唐震　游四明留题丹山

四明光照九霄寒，阆苑神仙日往不。

瀑布远从银汉落，洞门长锁白云閒。

深崖瑞木金文润，绝顶灵槎铁色斑。

无限遗踪人莫识，落花香泛水潺潺。

唐仲温

唐仲温　三井潭报雨

夜宿精蓝百虑清，晨移祠下勺涵亭。

须臾水府收温刺，始信神龙果有灵。

唐仲友

唐仲友　长台途中

冲晓入山去，行行遵远途。

滩头横略彴，林表出浮图。

麦饭田家饷，松醪野店酤。

红尘自扰扰，心与白云孤。

唐仲友

唐仲友　次季弼索杨继甫诗

诗来得得巧搜寻，清似壶冰洗我心。

白雪阳春皆绝唱，高山流水欠知音。

秦淮淼淼涵秋影，楚岸迢迢起夕阳。

此际须君速相就，寒鸦趁侣欲投林。

唐仲友

唐仲友　次季弼索杨继甫诗

爱山欲作杪秋寻，薄宦逢回倦壮心。

排遣牢愁须鲁酒，激扬逸气和春音。

归与物色荒山径，晚矣功名惜雨阴。

寂寞孤芳聊自守，不殊兰芷在深林。

唐仲友

唐仲友　村舍

草色红泉井，桐阴白板扉。

徘徊不忍去，坐待白云归。

唐仲友

唐仲友　代家君答闻老诗三首

流水高山举似谁，我惭善听匪钟期。

三诗历历皆可语，仿佛当时病可师。

唐仲友

唐仲友　代家君答闻老诗三首

附热衔泥不足言，尔来杖锡亦纷然。

不趋鑪炭趋寒谷，青白於中觉汝贤。

唐仲友

唐仲友　代家君答闻老诗三首

江山天借使诗昌，太守风流似沈郎。

莫作推敲冲导其，好携佳句过黄堂。

唐仲友

唐仲友　读章嘉甫诗

句法亡来久，诗坛忽有人。

看君哦字苦，胜我食芝新。

国史空遗恨，竿门未识真。

尚须樽酒细，非效捧心颦。

唐仲友

唐仲友　贺孙知从改章服

蚤岁蹉蛇晚节全，举觞犹自吸长川。

紫泥优渥逢熙事，朱绂荣华慰暮年。

强效琼杯哦庆语，欲将铁杖寿真仙。

明堂尚有蒲轮召，未许终闲野水船。

唐仲友

唐仲友　句

万觯出时非择地，一泓澄处本无心。

唐仲友

唐仲友　蜡梅

凌寒不独早梅芳，玉艳更为一样妆。

懒着霓裳贪野服，自然仙骨有天香。

轻明最是宜风日，冷淡从来傲雪霜。

欲识清奇无尽处，中间深佩紫罗囊。

唐仲友

唐仲友　蜡梅十五绝和陈天予韵

此花清绝似幽人，苦耐冰霜不爱春。

蜡蕊轻明香万斛，黄姑端的是前身。

唐仲友

唐仲友　蜡梅十五绝和陈天予韵

点缀何曾待化人，密房琐琐暗藏春。

定应昔与江梅友，惹得清香尚满身。

唐仲友

唐仲友　蜡梅十五绝和陈天予韵

袂剪黄罗亦可人，君诗剩觅小园春。

最怜丈室铜瓶里，独对维摩似病身。

唐仲友

唐仲友　蜡梅十五绝和陈天予韵

黄姑侍女两三人，散作名家不嫁春。

仙桂飘零篱菊尽，香容付与雪中身。

唐仲友

唐仲友　蜡梅十五绝和陈天予韵

日暮天寒倚竹人，淡妆别有一般春。

紫橐深賏香无限，金缕初裁稳称身。

唐仲友

唐仲友　蜡梅十五绝和陈天予韵

山麝时时暗袭人，蔷薇露湿满枝春。

若教粉蝶知音耗，应怨韶华枉误身。

唐仲友

唐仲友　蜡梅十五绝和陈天予韵

的皪光明色照人，枝头已有十分春。

我惊唤作菩提树，为是如来幻化身。

唐仲友

唐仲友　蜡梅十五绝和陈天予韵

不管江梅妒杀人，壶中日月已先春。

恰如姑射神仙子，野服高闲物外身。

唐仲友

唐仲友　蜡梅十五绝和陈天予韵

长伴南枝带雪开，浑无蜂蝶去徘徊。

可能熟识金仙面，只有诗人日日来。

唐仲友

唐仲友　蜡梅十五绝和陈天予韵

只恐幽花取次开，哦诗忍冻几徘徊。

莫猜野服风情浅，解把天香暗里来。

唐仲友

唐仲友　蜡梅十五绝和陈天予韵

甚欲陪君酒瓮开，寒侵病骨却徘徊。

不辞更琢金仙句，图得抛砖换玉来。

唐仲友

唐仲友　蜡梅十五绝和陈天予韵

为爱凌晨细细开，谁人伴我独徘徊。

朝阳满树无尘滓，寒雀惊窥欲下来。

唐仲友

唐仲友　蜡梅十五绝和陈天予韵

一点轻明照雪开，六花惊妒亦徘徊。

清香不在江梅后，底事全无驿使来。

唐仲友

唐仲友　蜡梅十五绝和陈天予韵

几岁岩扃独自开，何人立马为徘徊。

只因坡谷传佳句，惹得寻春使少来。

唐仲友

唐仲友　蜡梅十五绝和陈天予韵

积雪愁阴久不开，为怜花冷故徘徊。

凭君琢句留金蕊，待取霜风送月来。

唐仲友

唐仲友　难老堂吴居厚为祖母作张子昭刘文叔史直翁赋诗

风树感亲寿，忽若冬陨霜。

以孙养祖母，惴惴驹隙光。

无孙又继绝，此意诚激昂。

吴氏有纯孝，业业含饴傍。

延年寓题榜，戏彩勤奉觞。

诗成三巨公，令德昭不忘。

九原邈已远，遗范悲空堂。

唐仲友

唐仲友　石洞

流泉在石上，细路在石下。

石宇闭复开，竹树邃而雅。

我来不值桂壑风，月寒病骨艰迎逢。

野田午后爱日烘，杖藜扶去穿豧豯。

霜清水落石正瘦，落叶拥径行龙钟。

决流作瀑飞短虹，小阁踞坐尘虑空。

萧然一笑出山去，回首峻壁纷青红。

唐仲友

唐仲友　送钱守归朝除大农二首

北海廉平守，曾为汉大农。

此邦高治行，今日继前风。

饥馑难於政，循良茂厥功。

好将清静对，推与四方同。

唐仲友

唐仲友　送钱守归朝除大农二首

贱迹归田里，高怀不世情。

细倾忧国酒，频话及时耕。

紫橐恩将近，茅茨计未成。

攀辕无好语，所愿达时英。

唐仲友

唐仲友　题刘能之书室日静斋

书斋一明窗，平湖在轩闼。

良朋求我名，题榜子听说。

心静见天地，水静烛毫发。

槁木兼死灰，智动此机栝。

微风不扬波，方雨皦明月。

一举在云霄，期汝茲奋发。

唐仲友

唐仲友　题止一堂

艮不获其身，人无监流水。

畎亩义惓惓，时止非吾止。

唐仲友

唐仲友　辛丑正月上休日谒灵康庙拜滕公祠

苍山余雪在云端，五两摇风减晓寒。

谷应笙簧成两部，日涵烟水上三竿。

相逢戏事留仙传，如在英魂激壮肝。

分职幽明均报国，愿神终赐免空官。

唐仲友

唐仲友　行登新现潭

荞麦花齐晚稻黄，今年此地是仙乡。

篮舆又作山中去，敬为神龙一瓣香。

唐仲友

唐仲友　行登新现潭

薄雨轻云掩翠微，丰年何物不熙熙。

拒霜也效嫣然笑，白白红红出短篱。

唐仲友

唐仲友　绣川湖

众水汇山麓，平湖天宇宽。

千家连岛屿，十里带林峦。

柳长波澜阔，荷衰风月寒。

吾将乘一棹，谁与办纶竿。

唐仲友

唐仲友　续八咏　八咏掞英词

掞英词，英词有微意。

怀章恋双阙，吟情深六义。

秋月清可依，春风惠无私。

草桐感霜露，鸿鹤伤羽仪。

解玉佩，去朝会，

驾朱旛，张皂盖。

张盖非不荣，解佩难为情。

青緺矫濁侈，锦帐怀休明。

邦衣未容褫，况值佳山水。

时来一登临，清旷豁千里。

既为茲土愁，复云茲土美。

揖林壑，俯清沦，

摛锦绣，歌阳春。

天球鸣兮朱弦奏，朱弦奏兮玉律新。

灵均渊源，建安风度。

参众体於柏梁，接遗声於楚赋。

值重光，叹盈缺。

曳长裾，怀散聚。

想西园兮不复游，典南尉兮未能去。

薄淮阳之见痚，幸浮邱而来顾。

非流落以为患，谅热中而怨慕。

景入咏以增辉，诗因楼而得趣。

嗟暗投於拙目，指微瑕於宝璐。

高文一何寥，绝境亦难遇，

子期久云亡，蚍蜉只撼树。

唐仲友

唐仲友　续八咏　迟日春偏丽

春偏丽，偏丽两溪湄。

三农喜趋事，万物欣逢时。

伊吾土之洵乐，勤畎亩之东作。

弥陇麦之旷望，遍水田之疏瀹。

抽新绿之桑麻，换柔青之林薄。

林薄初迁莺，郊原膏泽晴。

园花张锦烂，堤柳弄丝轻。

落梅吹香尽，芳草连天生。

游人自适意，客子偏伤情。

韶华忽云墓，檐楹乱飞絮。

南浦绿波澜，秀野深烟雾。

鱼肥隐钓舟，沙暖多翘鹭。

红残少踏青，日落喧竞渡。

翩翩来去燕，芳洲衔泥便。

弱羽度高城，斜拂微和扇。

物态皆光辉，凭高自忘归。

轻雷送夜雨，江色含朝晖。

俗厚异观洧，服成思浴沂。

所幸疠不作，但愿年无饥。

宽书已屡下，宣布关深机。

唐仲友

唐仲友　续八咏　冬野雪垂垂

雪垂垂，迥野望中奇。

冥迷一色混，琢镂万般宜。

严风初作意，爱日为收曦。

千山淡若惨，万壑冻无姿。

同云忽泎合，飞絮渐分披。

漫天历乱落，洒槛横斜吹。

粉浸两溪浪，琼削千林枝。

素虬桥枕渚，冰柱瓦流澌。

田种皆雍伯，弦绝非子期。

沙头雁影灭，城角乌声悲。

烟孤辨村墅，天沈迷酒旗。

爱登楼之纵目，忘起粟之侵肌。

忽愁容以暂开，漏朝晖之照瞩。

射积素之峰岭，认微波之溪谷。

灿垂檐之明珠，烂开府之君玉。

凛暮寒而复凝，洒夜声而相续。

靓开阖以多端，玩朝昏而未足。

孤松气独刚，百谷土增沃。

积阴那可久，见晛深所欲。

白雪与阳春，愿赓郢中曲。

唐仲友

唐仲友　续八咏　千年增旧观

增旧观，旧观已云美。

栋宇未翚飞，贤侯为兴起。

昔时兮清赏，昔日兮清文。

挥弦兮归雁，隐几兮浮云。

八篇合绮丽，万古垂芳芬。

鹤归城郭幸未改，人去典型犹得闻。

风流兮代变，城隅兮势逼。

故迹兮溪山，灵祠兮门阈。

凑香炎於庶繁，局宇宙於褊侧。

惜经度於无地，厌往来於如织。

重旧贯於改作，付流年於未极。

负吟咏之高名，起登眺之太息。

侯至怀古贤，民乐值丰年。

谋始规模壮，竞辰旌旆迁。

落成駥不日，面势快瞻前。

昔人应有待，神交臭兰茝。

泪碑忽已新，革带俨如在。

当时屈望郎，此意属真宰。

楼高兮山远，野旷兮水长。

冥冥兮鸿翼，渺渺兮鸥行。

客至有永日，诗成无短章。

见闻靡不逮，名实非自彰。

唐仲友

唐仲友　续八咏　秋空月皎皎

月皎皎，皎皎飞明镜。

涤风露以孤高，照溪山而清静。

协二气之金精，肃万物之西成。

捲云衢之点缀，廓天路之澄清。

扫埃壒於玉宇，流沆瀣於金茎。

汎林光於远野，转檐影於高城。

眜金蛇兮深浪涌，浸玉兔兮长滩平。

射潜渊兮鱼龙动，冷巢栖兮乌鹊惊。

在冰壶兮心腑快，吸琼华兮毛骨轻。

念远人兮怀塞北，依末光兮思承明。

景气分深浅，素魄有亏盈。

桥成牛女渡，日沈河汉倾。

光辉半八月，忧乐殊群情。

肃肃渐寒色，远雁向南征。

此景皆奇绝，茲地独峥嵘。

当午夜之寥閴，带远烟之蒙幂。

认遥山於微微，分近树於历历。

急捣衣之寒砧，引泊舟之横笛。

系赏心之难并，对茲焉真无敌。

佳人兮怀哉，参已横兮归去来。

唐仲友

唐仲友　续八咏　双溪占胜地

占胜地，胜地难摹写。

二水护城闉，千山带林野。

山林郁苍苍，千里遥相望。

括苍转晓色，九峰含夕阳。

危栏压雉堞，嘉名寄文章。

阴晴阅变态，昼夜无故常。

郊平涨潦涉沧溟，渚回澄波萦素练。

霁后遥岑历历分，雾中叠嶂濛濛见。

增远目兮双明，含清辉兮四面。

奉分星之脄蚸，切宸居之眩转。

邦人来此意以恭，客子临之游欲倦。

神莫睹，敬先通。

言有尽，兴无穷。

烟笼野以浮碧，浪射霞而涌红。

连赤松之佳气，过三洞之罡风。

仰层阁而跂翼，俯浮梁而卧虹。

数征帆而引兴，瞻倦翼而省躬。

接弦歌之盈耳，震鼓角之凌空。

洪钟发天半，清磬入云中。

英灵降神异，膏腴生物丰。

唐仲友

唐仲友　续八咏　万象出新奇

经营得要领，呈露入轩闼。

迢迢括苍山，虬龙南北环。

中含七邑壤，下注溪流湾。

昔楼已据胜，今楼与名称。

东西倍轩豁，高下增比兴。

极目送朝宗，目穷波未穷。

万里出寸碧，千里来雄风。

地迥月偏蚤，草绵心易忡。

窗影射朝白，檐牙留晚红。

村村辨回互，树树分玲珑。

长烟低抹岸，远水净涵空。

云间无迅翼，天末识归篷。

轮奂觛新作，邦人胡不乐。

憧憧绝纷扰，寂寂宜淡泊。

溪响答棋声，云影入杯酌。

守澄心自知，客至意亦宜。

哦诗句易得，凭槛坐忘疲。

垂名千古地，一朝风景异。

楹压闾阎，邱壑输胸次。

清游未渠央，吾民那可忘。

词章贲高阁，前后两甘棠。

唐仲友

唐仲友　续八咏　薰风夏更宜

夏更宜，更宜倚栏客。

扇化养之清微，布丰美之涧泽。

空翠幄之桑柘，涨黄云之黣麦。

扫园囿之落红，溢亩浍之痚白。

亘东西之入望，固高下之无择。

响缫车於林野，度牧笛於阡陌。

消永昼於尊罍，散轻暑於絺綌。

嘉宾可以娱，尘襟可以释。

俯槛草芊芊，怀人情脉脉。

黄梅熟兮大霔，洪涛涨兮古渡。

前渚长兮长已没，浮梁断兮断无路。

驻征客之行舟，失远村之芳树。

望青林之济溺，虑黄帕之为蠹。

浪汹涌而未息，云冥濛而犹固。

幸学海不为远，忽安流已如故。

赤日照奇峰，绝壑召神龙。

奔雷过车响，急雨跳珠容。

为霖利已溥，泼墨收无踪。

微凉入殿阁，朝爽开心胸。

高明可居君莫厌，变化莫测吟可供。

唐仲友

唐仲友　游盖竹山

篮舆东出雨初收，众山捲雾奔苍虬。

麦田濛濛连千畴，去年见种今见秋。

农家椀大即快活，使君不去能无羞。

春光欲尽谁挽留，千林薿薿新绿柔。

桐花远近淡无色，自开自落那关愁。

洞天为我暂晴霁，使我蜡屐穷冥搜。

天门发秀万马下，水口离立群峰稠。

瀑泉对面泻绝壁，宝剑却倚丹凤楼。

溪声喷薄雷震动，石色古怪神剜鎪。

洞门豦豣风飕飕，香炉峰下蛟龙湫。

中峰特秀小为贵，左右旌节森戈矛。

几时秘奥一日觛，谈笑指示君知不。

精庐但欲占胜处，专事栋宇非良谋。

飞阁跨水纳佳气，突兀堂殿居上头。

轩窗高下有奇致，洗涤肺腑明双眸。

我将於此栖羽流，凤笙鹤驾应来游。

丹成一举渞九州，下视濁世如浮沤。

灵祠款谒路阻修，层岩曲涧邃且幽。

经营轮奂亦未主不，挥金助尔何须求。

晚云漠漠鸣雨鸠，仆痡泥滑吾欲休。

虹桥列炬促归骑，城鼓已报初更筹。

追攀别乘聊复尔，乘兴何如王子猷。

习池不为倒载去，儿童不用拍手拦街讴。

唐仲友

唐仲友　雨花台

竟夕飞花一尺围，今朝晴色荷神禧。

共寻萧寺因乘兴，直上高台是爱奇。

鴗鹊余寒通北极，凤凰斜照落西垂。

诗成似得江山助，莫遣金陵胜侣知。

唐仲友

唐仲友　雨花台

促膝红炉拥肉围，浅斟竹叶介繁禧。

明年雪里人应健，醉客诗成语益奇。

戏掬巧争肌玉莹，快餐不省鬓丝垂。

归来鼻息春雷动，晴日三竿总未知。

唐仲友

唐仲友　雨花台

因时兴灭易成空，更向层台觅旧踪。

江渚余寒栖白鹭，山岗晴色转青龙。

风烟暖入千林景，丝管春生万井容。

堪笑冷官诗思苦，绝尘高韵以难从。

唐仲友

唐仲友　元应善利真人祠

周道昔波荡，王子生不辰。

忠言谏壅川，亲意不我亲。

天壤不可支，厌此濁世尘。

乐师尔何知，吾将去上宾。

唐仲友

唐仲友　元应善利真人祠

吹笙洛阳道，邂逅浮邱公。

方瞳一莫逆，精思嵩高峰。

剑舄我何有，飞驭凌刚风。

时闻凤凰鸣，隐隐丹霞中。

唐仲友

唐仲友　元应善利真人祠

弦月何皎皎，缑山何巍巍。

上有白鹤驾，聊与时人期。

后天凋三光，何必千年归。

金阙帝有命，吾非丁令威。

唐仲友

唐仲友　元应善利真人祠

帝念下土民，山川分百灵。

命汝右弼君，秘宇开金庭。

阖陃阴阳机，五岳趋朝缨。

暇日帝汝思，时时来玉京。

唐仲友

唐仲友　元应善利真人祠

桐柏亦何有，清辉照琼台。

众泉注金石，万木罗琳瑰。

玉室静窈窕，鹤辔纷徘徊。

紫云拥飞盖，知是真仙来。

唐仲友

唐仲友　元应善利真人祠

丹符列素奏，黄水晞云浆。

吾道固谷传，世人殊可伤。

授汝紫阳周，语尔茅山杨。

食之仙人芝，引袂同飞翔。

唐仲友

唐仲友　元应善利真人祠

丹邱壤千里，水旱固所司。

吾民实可矜，有守孰不祈。

应汝捷影响，乐岁免阻饥。

万民齐叫阍，天子远亦知。

唐仲友

唐仲友　元应善利真人祠

天子锡荣号，贲我灵宫祠。

吾道岂加损，群心自瞻依。

峩峩芙蓉冠，剑佩明朱衣。

自周迄於今，千载弥光辉。

唐仲友

唐仲友　元应善利真人祠

外传炯遗迹，真诰垂微言。

子微有妙笔，罗列丹青传。

我生后诸子，倾心慕真诠。

像设俨如在，白云聊续篇。

唐仲友

唐仲友　云峰院

木杪出危阁，轩窗罗翠屏。

更须登石望，欲尽远山青。

唐子寿

唐子寿　吴下同年会诗

人生会少足睽违，尊酒相从又复稀。

我欢散材谁见数，公持华节幸相依。

题名雁塔思当日，曳屣龙门借夕晖。

会见十行来日下，禁涂高处看横飞。

唐子真

唐子真　句

卷衣更上前岩去，别有云山千万重。

六六峰从云外立，三三人出洞中来。

碧玉环中藏世界，白云影里见楼台。

陶弼

陶弼　安城即事三首

南峤风云久肃清，坏沟残垒号升平。

官曹惟识簿书字，民俗不知金鼓改朝换代。

陶弼

陶弼　安城即事三首

往岁传闻南诏檄，近时方筑伏波城。

安城太守知边计，菡萏花中阅水兵。

陶弼

陶弼　安城即事三首

金鼓声阑剑戟收，使君回上雅歌楼。

樽前一节清商曲，销尽穷边万里愁。

陶弼

陶弼　白雾驿

一曲青溪一曲山，鸟飞鱼跃白云间。

溪山岂要行人到，自是行人到此间。

陶弼

陶弼　北池

句漏城中菡萏池，池边台榭半空基。

频年太守多新额，弃代思贤有旧碑。

陶弼

陶弼　北湖

宁越佳山水，城楼枕北湖。

丘陵助形势，沟洫借膏腴。

晚景群峰会，春流众壑趋。

自知千载后，歌调有农天。

陶弼

陶弼　碧湘门

城中烟树绿波漫，几万楼台树影间。

天阔鸟行疑没草，地卑江势欲沉山。

人过鹿死寻僧去，船自新康载酒还。

闻说耕桑渐苏息，领头今岁不征蛮。

陶弼

陶弼　宾州二首

广右开炎服，思刚置县衙。

羁縻唐世及，正朔圣朝加。

乡分今贺水，邑录古琅琊。

泉脉通明镜，封邻接镆铘。

陶弼

陶弼　宾州二首

何处登临好，城楼对万山。

新青上孤垒，远黑落诸蛮。

竹引风穿壁，苔随雨上阶。

有时宁免俗，银烛间金钗。

陶弼

陶弼　宾州仙影山

月氅星冠七丈夫，远看虽有近还无。

瑶池侍女双成道，遗下群仙聚影图。

陶弼

陶弼　兵器

五代乏真主，奸雄纷僭伪。

横磨阔刀剑，白弱相篡弑。

我宋有神宜，潜德动天意。

故天意若曰，往为我之嗣。

神祖拜稽首，乃即皇帝位。

不惠兆民乐，不怒诸侯畏。

颠倒执玉帛，奔走恐后至。

天子赫斯怒，大警巡澶卫。

射杀右贤王，遂斩匈奴臂。

狼心贴然服，结好同昆弟。

自此雨河间，寂寂无戎备。

卒闲喜夜歌，将老贪春睡。

自此为太平，恍逾三十岁。

戎昊乘我间，南驰贺兰骑。

阳关久夜开，枢朽不可闭。

阵云起秦雍，杀气横泾渭。

使臣股栗奏，宰相瞋目议。

佥曰亟发兵，竖子坑甚易。

仓皇筑边垒，未战力先瘁。

遇迫开库兵，士蚀锋芒脆。

防秋采旧屯，推毂谋新寄。

旧屯老且死，少者无实艺。

良由不训练，手足迷击刺。

新寄将家子，从小生富贵。

六韬未曾读，口但知肉味。

师复从中御，进退由阍寺。

权轻号令冗，雨战无遗类。

曹公弃七军，晋人获三师。

吾兵自此丧，有诏新其制。

此器不预设，良田不训练。

手足迷击刺。新寄将家子。

从小生富贵，六韬未曾读。

口但知肉味，石复从总御。

进截会稽空，铁烹董山碎。

供亿稍后期，鞭朴异他罪。

愁氛壅太虚，霁景昼冥晦。

我闻郭汾阳，料敌多奇异。

单箠论突厥，蕃酋双膝坠。

又闻李西平，临戎有英气。

身著工锦袍，怀光肝胆碎。

是知用兵术，在人不在器。

君耳舜高听，君目舜明视。

愿采谋略长，勿倚干戈锐。

陶弼

陶弼　茶溪亭

茶溪亭上绿沿回，溪上孤城照水开。

谁趁落潮离晚渡，自寻芳草上春台。

年华有限忙中去，人事无涯暗里来。

安得病躯开病眼，碧云瞻拱帝星回。

陶弼

陶弼　潮月亭

角声吹送小单于，薄雾稀星乍有燕。

坐看月从潮上出，水晶盘里夜明珠。

陶弼

陶弼　辰州

草市人朝醉，畲田夜火明。

泷江入地泻，栈道出云行。

陶弼

陶弼　辰州

东海旧声屋，南江新塞垣。

玺书行绝域，铜柱入中原。

草暖闻鸣鹿，江清对饮猿。

何时一樽酒，重上谢公轩。

陶弼

陶弼　辰州

诏条符节古连今，王泽渐濡岂不深。

赋役未行中国法，讴歌犹带远人音。

采金户簇青莎岸，射虎兵围黄叶林。

寄语湖南滩上客，预将忠信待浮沉。

陶弼

陶弼　出岭题石灰铺

马度严关口，生归喜复嗟。

天文离卷舌，人影背含沙。

江势一雨曲，梅梢三四花。

登高休问路，云下是吾家。

陶弼

陶弼　春野亭

二纪看花瘴雾中，野园今日又东风。

人心有感时时别，春色无si处处同。

长笛一声诸曲尽，巨觥双饮百愁空。

风清水暖群鱼上，谁向荆溪占钓筒。

陶弼

陶弼　丹灶山

羽客朝元地，遣坛古寺中。

炼成丹龟在，骑去鹤巢空。

陶弼

陶弼　登潮月亭

渡头人语知潮上，下看南江东北流。

试引轻帆学归去，茶山溪浅却回舟。

陶弼

陶弼　登桂州永宁阁

五代浮屠阁，危层不易攀。

晓光诸寺塔，晴露别州山。

陶弼

陶弼　登昆仑台

落照古城隅，边风动隼旟。

久闲忘战略，多病热医书。

白发随年短，新情与世疏。

桃花春水起，还钓旧溪渔。

陶弼

陶弼　登邕州城

夜半孤成百尺台，乱虫声里一樽开。

忧边日绕南云下，恋阙心随北斗回。

陶弼

陶弼　滴露花

九天瑞露滴成芽，不是榆花即桂花。

星女月娥宫不锁，天风吹落野人家。

陶弼

陶弼　钓石

守边无一事，坐石钓东桥。

水色连山叠，泥痕上海潮。

饵经沙日暖，纶动水风飘。

客正思新绘，鱿鲸气莫骄。

陶弼

陶弼　蝶

暖翅玉罗薄，香须金钱微。

青春二三月，白日一双飞。

露重休深入，风高且暂归。

南园芳树下，燕雀最多机。

陶弼

陶弼　丁香

万枝千叶递相貌，内结花心外结身。

草木至微犹有合，悲哉你子与君臣。

陶弼

陶弼　东湖

宁越佳山水，东湖带郡城。

月天高寺影，春雨一桥声。

石上青蒲合，沙中白鸟横。

天涯睚寥落，独往若为情。

陶弼

陶弼　端研诗赠王欲

端石如池状，润疑云雨通。

粗官不识字，好去伴诗翁。

陶弼

陶弼　对花有感

得莫欣欣失莫悲，古今人事若花枝。

桃红李白蔷薇紫，问著介总不知。

陶弼

陶弼　芙蓉亭

边柝无声狱讼疏，芙蓉池上避金鸟。

民收果实充田赋，匠写空形入画图。

白鸟知机远冠盖，紫鳞贪饵落盘盂。

主人非为清香护，爱此烟波似五湖。

陶弼

陶弼　柑子堂

子厚才名甲有唐，话官分得荔支乡。

罗池水尽黄柑花，独有空碑在画堂。

陶弼

陶弼　膏泽峰

石壁含天泽，南山第一重。

旱时先出雨，阴穴又乘龙。

云影摇诸壑，雷声起半空。

何当大滂沛，尽活四方农。

陶弼

陶弼　阁皁

万仞天然皁阁形，阴阳不似众山青。

一区海上神仙宅，数曲人间水墨屏。

华表鹤归春谷响，玉京龙起夜潭腥。

可怜张葛无人继，三级高坛拂杳冥。

陶弼

陶弼　公安县

门沿大堤入，路趁浅莎行。

树短云根拔，山穷地势倾。

孤舟难泊岸，远水欲沈城。

半夜求津济，烟中荻火明。

陶弼

陶弼　广州

地穷山亦断，烟水是封圻。

外国衣装盛，中原气象非。

陶弼

陶弼　广州

石门见月随潮早，洸口闻猿上峡迟。

新酒满簄蛮妪店，古碑当道海神祠。

陶弼

陶弼　桂风亭

新亭序立郡城楼，樽酒登楼未免愁。

家住斗星天北野，路随潮水海南头。

古忧蛟蜃今思济，从说鱼虾不直钩。

民俗不知官况薄，上书重把寇君留。

陶弼

陶弼　桂林

青罗江水碧连山，城在山光水色间。

尽道宜人惟桂郡，骖鸾客至只思还。

陶弼

陶弼　桂林府沦漪阁

谈笑沦漪阁，藤花竹叶间。

易醒江上酒，难画雨中山。

陶弼

陶弼　桂州

冷逐江梅使，先春下桂林。

湖平三楚出，岭尽百蛮深。

陶弼

陶弼　桂州

乱草藏边路，寒禽下戍楼。

伏波渠水浅，难载济川舟。

陶弼

陶弼　桂州

朝夕云山满县郛，削成犀笋几千株。

游人借笔抄诗板，远客投书乞画图。

陶弼

陶弼　桂州

旧策扫开浪泊雾，新诗装就桂林春。

相离水色秋前老，独秀岚光霁后匀。

陶弼

陶弼　过苍梧

近海江声急，孤舟下杳冥。

峡泉飞暴雨，滩石走群星。

水有潇湘色，猿同巴蜀听。

令人思舜德，一望九嶷青。

陶弼

陶弼　过龙平

数家深峡里，灯火似渔村。

客梦稀星外，虫声短草根。

发疏怜枕软，意倦觉灯昏。

待晓酤蛮酒，苍梧奠舜魂。

陶弼

陶弼　过清湘

岭开蛮坏断，此地下湘川。

绿水文如染，丹枫色欲然。

瘴消还爱酒，我醉尚忧边。

故里谁相访，孤帆出晓烟。

陶弼

陶弼　过思明

几年来瘴外，此夜宿溪中。

照枕残鸡月，吹灯落叶风。

庐循犹伪国，杨仆已衰翁。

起戴寒星去，前村烧影红。

陶弼

陶弼　合浦还珠亭

合浦还珠旧有亭，使君方似古人清。

沙中蚌蛤胎满，潭底蛟龙睡不惊。

陶弼

陶弼　贺州

舍辔厉天险，身疑出鸟群。

罅开蛮俗合，脊尽瘴江分。

陶弼

陶弼　衡州三首

七十峰前敞县扉，湘云湘树满郊圻。

衡阳春暖雁飞过，儿率雨昏龙战稀。

陶弼

陶弼　衡州三首

秀邑八百里，古今题画难。

望高三楚近，影转七州寒。

北拆知蛮尽，南低见斗宽。

路尽祝融寺，江倾儿率滩。

陶弼

陶弼　衡州三首

兜率一峰旁，林开见宝幢。

鸟行高避县，山骨下连江。

陶弼

陶弼　黄陵庙

溪上龙蛇屋，萧条帝子祠。

竹痕当日泪，山色后人疑。

仙服霞留绮，新装月印眉。

楚民亡水旱，箫鼓谢神禧。

陶弼

陶弼　会仙岩

寂寂长冥洞，涓涓漱玉泉。

凤笙闻夜半，鹤双认云边。

煮茗寻安老，披莎访稚川。

于中得消息，何用买山钱。

陶弼

陶弼　鸡头

三伏池塘沸，鸡头美可烹。

香囊连锦破，玉指剥珠明。

叶皱非莲盖，根甘似竹萌。

不应从适口，炎帝亦曾名。

陶弼

陶弼　继老堂

冷酒十分无客送，轻国一雨有民攀。

将老未闻金作印，师寒犹用铁为衣。

陶弼

陶弼　寄石康县曹元道

屡与南僧谈瘴溪，独推君县好封圻。

不同合浦人民众，虽接交州寇盗稀。

陶弼

陶弼　寄苏州徐处士弁

平南无策鬓如霜，七十峰前隐旧乡。

相约祝融孤顶上，借君吟笔画潇湘。

陶弼

陶弼　寄桃源管明菩

野鹤孤云无定踪，桃花流水合相容。

夜来月满群山阁，知在秦人第几峰。

陶弼

陶弼　寄梧守

川流八桂末，地势九疑余。

不惮勤酬唱，江通丙穴鱼。

陶弼

陶弼　寄饮州洪迩侍禁

僧怜海石为棋子，客惧蛮螺作酒杯。

自笑平生喜韬略，此时何计上金台。

陶弼

陶弼　寄郁林郡守姚道源

越裳济海喜天晴，五叶戈船不度兵。

尧舜远方皆乐国，汉唐诸将本书生。

陶弼

陶弼　寄沅州新守谢麟

险尽开开溪路平，诗书新将典新城。

三千戍卒今无几，十万屯田古未耕。

属县乞除防虎槛，生蛮愿献采砂坑。

从兹预拟风尘息，尽是仁威下旆旌。

陶弼

陶弼　九龙岩

岩有真龙卧未醒，此龙于物本无情。

可能暂起为甘雨，洗我征南十万兵。

陶弼

陶弼　九日登群山楼

节逢重九日，郡占五溪间。

止水痕依岸，行云影过山。

陶弼

陶弼　菊

九月严霜杀草根，独开黄菊伴金樽。

东篱故事何重叠，醉倒花前是远孙。

陶弼

陶弼　句

落成序嘉宾，煮蟹脍溪鲈。

陶弼

陶弼　句

鹿饮沙浑水，猿饥果落云。

陶弼

陶弼　句

终约夜舟乘月去，苍梧云底望长安。

陶弼

陶弼　句

绿芳翠滴暗相失，红藕白丝空自缠。

陶弼

陶弼　句

昨夜书中得新记，梦魂飞入镆铘关。

陶弼

陶弼　句

六月三湘风日闲，偶随樵客到禅关。

陶弼

陶弼　句

柳与扬州今独在，水和隋帝不重来。

陶弼

陶弼　句

人说罗池表岁功，深为丰稔浅为凶。

陶弼

陶弼　句

人心如地少平处，天气似春无冷时。

陶弼

陶弼　句

入峡路盘深地底，出泷船下半天中。

陶弼

陶弼　句

三株已作萤煌煌。

陶弼

陶弼　句

色鲜因晓日，声脆得秋霜。

陶弼

陶弼　句

山川通益部，星斗近交州。

陶弼

陶弼　句

青山通象郡，白浪下灵渠。

陶弼

陶弼　句

枭鸣社旁树，盗发冢中金。

陶弼

陶弼　句

曾观工部集，中载赤沙湖。

陶弼

陶弼　句

远草牛羊动，暗潭虾蟹明。

陶弼

陶弼　句

玉簪峰顶共登仙，铜柱溪头再得贤。

陶弼

陶弼　句

陶弼　玉英金实碧琳枝

陶弼

陶弼　句

阴微辨樵火，霁早误僧钟。

陶弼

陶弼　句

休哉退公后，日与猿鸟共。

陶弼

陶弼　句

山险不能留霸业，水声唯解送年华。

陶弼

陶弼　句

箫鼓不分忧乐事，衣冠难辨吉凶人。

陶弼

陶弼　句

深入侬黄左右溪，溪边得此岁寒枝。

陶弼

陶弼　句

峡猿朝夕听，此地类巴黔。

陶弼

陶弼　句

五十溪州五寨城，广宣恩诏谕蛮情。

陶弼

陶弼　句

天形包旧楚，水影动全吴。

陶弼

陶弼　句

蒷兵四解降王缚，报国三登上将坛。

陶弼

陶弼　句

双鱼远客书来报，复有珠随旦暮潮。

陶弼

陶弼　句

庐根紫蟹团脐小，枫叶青鳊缩项来。

陶弼

陶弼　句

蟹螯红熟鲻鱼活，此兴重来未有时。

陶弼

陶弼　句

道近可怜驽马骏，时平不见布衣雄。

陶弼

陶弼　句

海送晨光出，天收斗柄低。

陶弼

陶弼　句

路小马蹄高复下，村深鸡唱有如无。

陶弼

陶弼　句

恩浃黄侬族，师远左右溪。

陶弼

陶弼　句

鹅山夏晓云漫郭，龙壁春阻水抹川。

陶弼

陶弼　句

转叶香随风，舒花影凌日。

陶弼

陶弼　句

紫蟹膏应满，丹枫叶未凋。

陶弼

陶弼　句

荔枝林下千金络，菡萏池中十画船。

陶弼

陶弼　句

定王此地元卑湿，义帝江山最上游。

陶弼

陶弼　句

虹头穿府署，龙角陷城门。

陶弼

陶弼　句

蠢囷发嬉笑，蟛蜞生呕洩。

陶弼

陶弼　句

不与花争世态红。

陶弼

陶弼　句

兵堪渡海将军老，史不占天处士间。

陶弼

陶弼　句

扁舟兴尽县城休去，五岭以南皆洞庭。

陶弼

陶弼　句

避秦荒径在，招屈古祠空。

陶弼

陶弼　句

北人南斗外，病过雨重阳。

陶弼

陶弼　句

独有小梅香漠漠，陆行随马水随舟。

陶弼

陶弼　句

惠雨随风至，炎凉顷刻分。

陶弼

陶弼　句

官卑逢酒强，事简作书勤。

陶弼

陶弼　句

剑待张华时已晚，榻延徐孺礼应疏。

陶弼

陶弼　句

画舫行春处，潇湘二水涯。

陶弼

陶弼　句

今日昆仑关外将，也能酣醉也能吟。

陶弼

陶弼　句

假守昭平郡，公余访沿天。

陶弼

陶弼　句

黄柑鲈鱠金膏蟹，使我秋风未拂衣。

陶弼

陶弼　句

晋兴由师让，楚败以师喧。

陶弼

陶弼　句

渴蜂衔砚水，饥蝶嗅屏花。

陶弼

陶弼　拦蛮山

西去万重山，兹峰独限蛮。

天生贼多计，民赖汝为关。

设险数州地，防危一日间。

守边须以道，绝顶可跻攀。

陶弼

陶弼　李

春昼暖风熏翠幄，暑天凉气暗朱阑。

主人肝胆无猜忌，果下游人但整冠。

陶弼

陶弼　荔支

五月南游渴，欣逢荔子丹。

壳匀仙鹤顶，肉露白晶丸。

色映离为火，甘殊木作酸。

枝繁恐相染，树重欲成团。

赤蚌遗珠颗，红犀露角端。

爽能消内热，润可濯中干。

桂岭无霜处，梅天暴雨残。

□□□□□，□□□□□。

一簇冰蚕茧，千苞火凤冠。

隔瓤银叶嫩，透膜玉浆寒。

陶弼

陶弼　连州天际岭

南来未见此高峰，下际沧溟上际空。

辛苦限蛮成底事，坐看嵩华作三公。

陶弼

陶弼　廉州石

使君合浦来，示我海滨石。

千岩秀掌上，大者不盈尺。

陶弼

陶弼　柳

杨子江头流水澌，长安陌上暖风吹。

黄金璎珞雪晴后，碧玉珑璁春尽时。

端的园林俱不及，等闲台榭便相宜。

思量也是多情物，占与人间赠另离。

陶弼

陶弼　柳州

唐室衣冠四百秋，元和台省尽名流。

谁人肯为交朋死，乞以罗池换播州。

陶弼

陶弼　柳州

黄柑无树井无泉，思柳亭中雨怆然。

蛮越至今犹画像，圣唐何事独遗贤。

陶弼

陶弼　龙壁

曾看柳侯山水记，信知龙壁好烟霞。

谁能写作新屏障，寄与长安富贵家。

陶弼

陶弼　龙州秀岭

路随云磴石梯行，限隔华夷天意明。

自与大君为外屏，何功诸将作长城。

福民可拜三公爵，寿圣能呼万岁声。

海国未疆崖石老，待谁来此勒功名。

陶弼

陶弼　罗秀山

寻山人罗秀，旋结草堂居。

花露生瓶水，松风落架书。

闻猿得句后，见月出行初。

此夕云林下，无因梦使车。

陶弼

陶弼　茉莉花二首

重译新离越裳国，一枝都掩桂林香。

养成崖谷黄蜂蜜，羞死江湖白藕房。

陶弼

陶弼　茉莉花二首

海客园林珠树木，水仙宾从玉簪裳。

锦桃每用红丝楼，蜂采须成白蜜房。

陶弼

陶弼　莫铘关

三任边州六往还，此时才入莫铘关。

访僧莫道无闲事，手指青天口说山。

陶弼

陶弼　木芙蓉

孤芳托寒木，一晓一翻新。

春色不为主，天香难动人。

丹枫见流落，黄菊坐因循。

莫讶偏相爱，衰迟似我身。

陶弼

陶弼　那霸泉

昔年观地志，此水出洋河。

断岸深无底，平流暗起波。

感恩来客少，射影短狐多。

未老诸蛮在，楼船空再过。

陶弼

陶弼　南湖

宁越佳山水，南湖水浅清。

暗泉通古庙，凉气入军城。

有禁鱼常乐，无机鸟不惊。

远蕃{左舟右同}舶至，海我有暮潮平。

陶弼

陶弼　南湖亭

山城春尽橘花开，袚褉相将上古台。

一片晚云含落照，数分残酒伴新梅。

谈高綺席终无况，诗落金牋谩有才。

多谢南亭湖与月，醉中相送画船回。

陶弼

陶弼　南宁昆仑关

关路下昆仑，蛮封迤逦分。

春光偏著草，雨意不离云。

俗异君修德，时平将用文。

临溪照绿水，老鬓雪纷纷。

陶弼

陶弼　南岳

祝融何峻极，下看白云根。

绝顶人稀，诸峰势独尊。

阔能遮日域，高不避天阍。

陶弼

陶弼　屏山

一峰高起塞天关，堪作皇家外屏山。

可惜化工安著远，半遮中国半遮蛮。

陶弼

陶弼　芡

三伏池塘沸，难头美可烹。

香囊联锦破，玉指剥珠明。

叶皱非莲盖，根甘似竹萌。

不应从适口，炎帝亦曾名。

陶弼

陶弼　秋日登南城台

江国家书少，秋台寒草生。

无人来远渡，尽日上高城。

落照悬渔布，孤烟起戍营。

东篱故园菊，又向酒中倾。

陶弼

陶弼　全州

南北东西几万峰，郡城如在画屏中。

何人截断湘妃竹，半蘸秋江作钓筒。

陶弼

陶弼　容管

一年勾漏守，寻尽洞中天。

佛记庐藏用，仙坛葛稚川。

醒心西驿水，烧眼碧池莲。

我岂无新事，诗碑与酒泉。

陶弼

陶弼　融州仙岩

溪僧过此说山公，游遍真仙洞府中。

乳石岩边得灵草，可能封裹寄衰翁。

陶弼

陶弼　入桂林

满耳洋洋分岭泉，早秋时候晚凉天。

稻花斑白初经雨，竹色青苍薄带烟。

安得孤臣能庐患，不劳明主更忧边。

东坡故老知谁在，望我车尘若望仙。

陶弼

陶弼　瑞莲池

五月红莲繁盛时，隼旟同赏郡南池。

额名旧载零陵志，碑字新子厚诗镌子厚诗。

采药衔杯愁满满，折花行令笑迟迟。

明年岁熟歌声稳，伴醉清香客是谁。

陶弼

陶弼　塞上

星落胡王死，河窍汉使归。

雪山经夏冷，天马入秋肥。

陶弼

陶弼　三公亭落成

北原乔木外，三将旧屯营。

草没金鎚蹟，山应玉管声。

路随关地迥，江背瘴天轻。

异日谁相继，来书第四名。

陶弼

陶弼　三海岩

灵邑西南古洞天，我来方信海为田。

无名不入州图载，有路空闻野老传。

此日登山人采蚌，当时饮马壳留钱。

颜公昔记麻姑说，三变柔桑事果然。

陶弼

陶弼　三山亭

红螺蟹新鲈鱠，白藕黄柑晚荔枝。

酒尽月斜潮半落，山翁不省上船时。

陶弼

陶弼　三山亭

三山亭下水悠悠，山耸潮平地欲浮。

草木秀多穷海角，栋梁高处压鳌头。

莫辞樽俎金船夜，曾驻旌旗玉帐秋。

好景眼前题不尽，恍然神鬼在瀛洲。

陶弼

陶弼　三山亭

诸峰不及此三峰，翠影多年路未通。

野老传来无地主，神仙留待与山翁。

琱弓射灭虎狼迹，长剑劈开荆棘丛。

吏引旌旗先险阻，匠营楼阁出虚空。

藤萝叶暗初无日，松桂枝新渐有风。

下濑将军微举职，安南都护远输忠。

商夸合浦珠胎贱，民乐占城稻谷丰。

火炬影沉山岸北，潮声流过郡城东。

四时收印来无定，终日开尊望不穷。

玉版淡鱼千片白，金膏监蟹一团红。

云台志节悲歌外，铜柱封疆醉眼中。

所惜溪头好崖石，只书诗句不书功。

陶弼

陶弼　山茶花二首

浅为玉茗深都胜，大曰山茶小树红。

名誉漫多朋援少，年年身在雪霜中。

陶弼

陶弼　山茶花二首

江南池馆厌深红，零落空山烟雨中。

却是北人偏爱惜，数枝和雪上屏风。

陶弼

陶弼　畲田

畲田过雨小溪浑，远近云峰互吐吞。

殊俗易昏三里雾，阳崖忽露一家村。

桂花香里寻僧寺，榕叶阴中掩县门。

井税未输兵四后，心勤抚字且休论。

陶弼

陶弼　诗一首

有唐曾宿万家兵，节制东南十一城。

此若得人无寇盗，昔之为守尽公卿。

陶弼

陶弼　食杨梅

岭北土寒无荔子，人言形味似杨梅。

翠条丹实休相学，不愿红尘一骑来。

陶弼

陶弼　使光亭

亭上三峰臂五湖，皇华人到此躇蹰。

乡民看取黄龙节，郡吏听宣赤凤书。

南下威如霜落后，抚边恩似雨来初。

离筵河用银灯烛，自有双星照使车。

陶弼

陶弼　顺应庙

白崖山下古松青，暂卷牙旗谒庙灵。

见说昆仑关北畔，曾将草木作人形。

陶弼

陶弼　司马错城

北设长城陷敌尘，更来劳力武陵民。

我疑洞里栽桃者，便是当时筑版人。

陶弼

陶弼　思柳亭

罗池刺史寡尘缘，画战墙头筑望仙。

黄鹤与谁同一去，碧桃无主又千年。

陶弼

陶弼　送临桂令戴若纳出岭

五岭生还少，无辞酒满觞。

共经边寇事，先出瘴烟乡。

楚树蝉声早，湖天日影凉。

此行休问路，宫阙斗杓旁。

陶弼

陶弼　送吕涛典狱之梧州

峡口苍梧县，城依南斗魁。

江浑海潮上，地热火山来。

草没嘉鱼穴，云封拜表台。

到应无狱讼，豆蔻酒频开。

陶弼

陶弼　送吴利见主簿之苍梧

南极苍梧郡，江山号胜游。

海天晴动水，峡月夜随舟。

陶弼

陶弼　送赵枢寺丞宰虔化县

路入虔云去，如何轻解携。

人烟五岭北，星斗大江西。

暖雪梅花树，晴雷赣石溪。

青衫欲无泪，不奈鹧鸪啼。

陶弼

陶弼　桃

树正含芳酒正醅，熙熙为尔醉春台。

一花五出尚可饮，何况重重叠叠开。

陶弼

陶弼　题鬼门关

朝过鬼门关，虎迹印玄室。

暮过鬼门关，猿声啸苍壁。

朝暮悲行人，森然增惨栗。

驻马看飞云，蛮烟不见日。

回首望江南，万里心何极。

美人天一方，双鱼莫能觅。

遥望天涯亭，相逢不相识。

令我思古人，兴怀感今昔。

陶弼

陶弼　题净因寺

歌吹深秋节，香灯古佛园。

细泉初落石，远岫正当门。

陶弼

陶弼　题廉州孟太守祠堂

昔时孟太守，忠信行海隅。

不贼蚌蛤胎，水底多还珠。

陶弼

陶弼　题武溪龙书庙壁

路到龙楼处，阴森觉有灵。

山腰过云黑，石眼出泉腥。

陶弼

陶弼　题献花铺

德裕南迁瘴海涯，路逢山女献山花。

平泉公子伤春处，唯有东风吹草芽。

陶弼

陶弼　题烟霞驿

歌声野色中，人乐岁时丰。

暑雨阻阳杂，秋田早晚同。

岭云无烈日，江树足凉风。

自指香山语，前村有路通。

陶弼

陶弼　题阳朔山

名山爱阳朔，平陆遍峰峦。

郡境尖中拆，人家缺处安。

穿青入梧峡，载影下昭滩。

陶弼

陶弼　题阳朔县舍

石壁高深绕县衙，不离床衽自烟霞。

民耕紫芋为朝食，僧煮黄精代晚茶。

瀑布声中窥案牍，女萝阴里劝桑麻。

欲知言偃弦歌化，水墨屏风数百家。

陶弼

陶弼　天涯亭

雨色丝丝风色娇，天涯亭上觉魂消。

一家生意付秋瘴，万里归心随暮潮。

兵送远人还海界，吏申迁客入津桥。

山公对此聊酣饮，怕见醒来雨鬓凋。

陶弼

陶弼　桐

老桐休斲为琴瑟，胡部新翻格调清。

试听琵琶采莲曲，一般弦上数般声。

陶弼

陶弼　铜雀研

得自铜雀台，收晚稜角摧。

四方绿琉璃，一片青玫瑰。

炼尽沙石滓，陶成金玉胚。

陶弼

陶弼　途次叶县§　千叶桃花

三月宫桃满上林，百花千萼费春心。

叶公城外襄河北，一树无人色更深。

陶弼

陶弼　望安南海口

喜逢晴日破阴霾，望极西南瘴海涯。

夷狄古今常反复，朝廷终始务绥怀。

何时良将收铜柱，不日孱王弃{上艹下膏}街。

惆怅藤桥兵死鬼，年年沙上哭坟骨。

陶弼

陶弼　望海岭

望海楼高目力宽，海潮来处是天根。

日边市舶程途远，水外亭台景象昏。

巨鳄出时防患害，大鵰当北各飞翻。

将军有意还铜柱，俯看南溟气欲吞。

陶弼

陶弼　五湖亭

七堤环绕四城隅，限隔烟波作五湖。

书吏写供都水帐，画嶴￥描入织方图。

东流满郭湖相似，塞气侵入瘴自无。

日际诸蛮尽冠带，将军何计学朱陶。

陶弼

陶弼　五溪

六月五溪边，溪深气象偏。

昼阴疑雨后，久冷觉秋先。

栈倚临崖石，竿通隔领泉。

片帆云里现，知是贡賨船。

陶弼

陶弼　武陵

曲台风月德山云，梦想中间有几春。

臣葬江鱼终爱楚，民逃花洞不思秦。

陶弼

陶弼　西湖

宁越佳山水，西湖似浙城。

桂多天竺子，潮欠海门声。

路向林梢转，天随野色横。

从兹栖泊者，无复渡江情。

陶弼

陶弼　希静堂

二江明月九峰云，云月堂中希静人。

鞭蕖池浅蛙迎雨，钴鉧潭空草送春。

陶弼

陶弼　修仁县禅定寺

民归新邑去，古寺静寥寥。

僧映水遮户，客随云过桥。

陶弼

陶弼　阳朔县

五管新多事，轻车屡往还。

勤劳成白发，故旧是青山。

树色才分楚，江声未出蛮。

自惭迎候少，无惠及孤鳏。

陶弼

陶弼　野香亭

野香亭下新开萼，半是夭桃半是梅。

旧说武陵源上去，今疑大庾岭边来。

人闲亭上醒还醉，夭暖墙头落又开。

宾客笑谈民鼓舞，不知何者号春台。

陶弼

陶弼　宜阳

孤城溪洞里，闻说已堪哀。

蛮水如鲜血，瘴天已死灰。

吏忧民置毒，巫幸鬼为灾。

风土如斯恶，吾来胡为哉。

陶弼

陶弼　吟石

守边无一事，江上得闲吟。

醉呓歌微出，狂书墨不深。

潮痕没高岸，月色透疏林。

此意无人解，宵分泪满襟。

陶弼

陶弼　饮州书事

海供地宝华中国，日助天恩暖外夷。

三石褉桥春会永，五湖吟舫夜归迟。

陶弼

陶弼　邕州

南极诸蛮傲典刑，斗门时复见飞星。

君王仁恕将军老，五十溪州六万丁。

陶弼

陶弼　邕州

绝塞多秋色，孤城易夕阳。

此间饶宠辱，还我水云乡。

陶弼

陶弼　邕州

出抚髈兜俗，亲提季子军。

随人雨关月，迎马二溪云。

陶弼

陶弼　邕州

汉节护诸蛮，徘徊瘴疠间。

少希铜马式，老厌玉门关。

陶弼

陶弼　永平寨道中

叠帐深千里，穷途令一隅。

北风家信息，南斗客程途。

岭势频开合，猿声乍有无。

过溪人语笑，隔岸戍烟孤。

陶弼

陶弼　咏藕

万顷金沙里，谁将玉节栽。

丝应鲛乞与，津是蚌分来。

盘賏冰犹结，刀侵雪易摧。

防风骨外折，混沌窍中开。

月寺僧家钵，风亭酒客杯。

胸中秋气入，牙角雨声回。

自愧尘泥贱，得蒙尊俎陪。

与君消酷暑，瓜李莫相猜。

陶弼

陶弼　游龙洞访僧不遇留诗

一锡游何处，岩端静掩扃。

独寻危石坐，闲把细泉听。

野鼠缘斋钵，山花落静瓶。

斜阳过溪去，回首乱峰青。

陶弼

陶弼　又那霸泉

路下洋河水石闲，三分才过二分山。

年光欲尽家犹远，岚气虽疏鬓已斑。

宾从谈知机独进，儿曹音信喜生还。

南风一夜吹乡梦，数刻飞过五领间。

陶弼

陶弼　郁林鼓角楼

去岁同登画角城，诸蛮未灭夜论兵。

五更将吏知人意，吹作梅花塞外声。

陶弼

陶弼　园居

篁韵松涛入耳清，诛茅欣见径初成。

更添苍柏雨非辈，相伴高枝作雨声。

陶弼

陶弼　沅州

使介直登双御阁，州符就领五蛮溪。

争雄白鹊临崖斗，忆子玄猿绕涧啼。

陶弼

陶弼　岳州

平湖七百里，四望白波围。

影触吴天阔，寒吞楚泽微。

陶弼

陶弼　再过阳朔寄人

昔日儒衫今武车，重来耆老尚奔趋。

后人相继皆清德，小吏回看半白须。

条教谩为新楷法，官资犹作旧称呼。

里门不闭田畴辟，好买丹青别画图。

陶弼

陶弼　赠章使君

善战无如新息侯，汉兵才度绿萝州。

爱君挽我陶溪粟，直到洋河水口头。

陶弼

陶弼　昭州

假守昭平郡，偷闲少送迎。

亭标梅句老，堂识敬公名。

陶弼

陶弼　昭州

假守昭平郡，当门桂水清。

海遥稀蚌迹，峡近足滩声。

陶弼

陶弼　昭州

假守昭平郡，诗情比阆仙。

蝉声风叶外，鸟影月池边。

陶弼

陶弼　昭州

峡束江盘天影随，轻船双下几危机。

初晴古木猿三叫，未晚阴崖日半规。

篁竹数家何处县，清溪一曲几篇诗。

陶弼

陶弼　直钩亭

半载持竿野水东，山翁心不类渔翁。

何须巧饵悬钩上，会使奸鳞落鼎中。

西伯道高来吕望，文宗才短失卢仝。

纵人能取鳞中意，南海波澜一夜空。

陶弼

陶弼　中湖

宁越佳山水，中湖赏称心。

环流随郡暂，倒影动禅林。

夏簟一般冷，春瓶相对深。

使君少仁智，赖得会高吟。

陶弼

陶弼　祝融峰

曾过祝融峰顶上，步随明月宿禅关。

夜深一阵打窗雨，卧听风雷在半山。

陶弼

陶弼　紫薇花

人言清禁紫薇郎，草诏紫薇花影旁。

山木不知官况别，也随红白上东廊。

陶弼

陶弼　醉石

守边无一事，载酒翠崖东。

几稳平沙上，杯流醉石中。

野蔬沿涧绿，林果映江红。

休把鼓钟动，此欢鱼亦同。

陶伯宗

陶伯宗　如归亭

吾家本住洞庭西，烟雨生涯接钓矶。

今日吴江亭上望，水光山色却如归。

陶崇

陶崇　笔山

晚来设色霞成绮，秋至回文雁作行。

借问墨池何处是，一江环绕漱琳琅。

陶崇

陶崇　访僧归云庵

閒过选佛场，归云翠如泼。

入门偶有言，启颊师便喝。

掩耳煨芋炉，但把火深拨。

呼童酌玉虹，注之旃檀钵。

嘘灰然微红，横铛水煎活。

茶酣登甲亭，双眸为之豁。

鸟啼空山幽，翔来集木末。

风月一何佳，团坘共披抹。

悠然澹忘归，于兹得解脱。

陶谷

陶谷　寄赠梦英大师

是个碑文念得全，聪明灵性自天然。

离吴别楚三千里，入洛游梁二十年。

负艺已闻喧世界，高眠长见卧云烟。

相逢与我情何厚，问佛方知宿有缘。

陶谷

陶谷　句

气与金钟病眼明。

陶谷

陶谷　句

井蛙休恃重溟险，泽马曾嘶九曲滨。

陶谷

陶谷　句

尖簷帽子卑凡厮，短靿靴儿末厥兵。

陶谷

陶谷　句

此生头已白，无路扫王门。

陶谷

陶谷　石桥

重重翠幛耸云端，玉殿金楼缥缈间。

圣境不容凡俗到，故将飞瀑隔尘寰。

陶谷

陶谷　题玉堂壁

官职有来须与做，有才用处不忧无。

堪笑翰林陶学士，一生依样画葫芦。

陶金

陶金　过全州

南北东西几万峰，郡城如在画图中。

何人裁断湘妃竹，半蘸秋江作钓筒。

陶梦桂

陶梦桂　八月十三夜月

人情何待十分圆，满目金波已浩然。

明到杜陵头上发，寒侵郑老客中毡。

中秋未必似今夕，好景其如又隔年。

多谢望舒知此意，冰轮缓碾冰加鞭。

陶梦桂

陶梦桂　酬坚大师

蜀山越峤倦跻攀，拄杖经年挂壁间。

驹隙光中惊迅速，龙泉山时占清闲。

但存宝藏明珠在，不管石头行路难。

香冷磬残经卷了，倚栏静数暮鸦远。

陶梦桂

陶梦桂　酬君山远上人送别

恋恋君山未解维，高僧来送赠行诗。

谁知归去陶元亮，又遇当年远法师。

莲社欲留听说法，菊篱那忍负归期。

临岐重约头陀会，记得江干话别时。

陶梦桂

陶梦桂　次弓天锡送胡儒文韵

不论朝市与山林，两鬓难禁白发侵。

物外休论天下事，书中要见古人心。

老来酒债浑无有，公等诗名尽可寻。

吟料从来无尽藏，江湖万里水云深。

陶梦桂

陶梦桂　次友人韵

绿竹漫山元迹玉，青苔满地又流钱。

个般也怕难消受，日炷炉薰答上天。

陶梦桂

陶梦桂　次韵粲上人

飞锡来寻避俗翁，不辞劈面受霜风。

因君发被诗催白，知我颜须借酒红。

秀谷几年千里隔，空寮今夕一灯同。

恨无日暮碧云句，编入文通杂绶中。

陶梦桂

陶梦桂　次韵德修弟

自古贤名隐魏亭，老夫底用更专城。

得闲且看云来往，不饮休论酒浊清。

险阻备尝知世味，消磨不尽是诗情。

西堂不作惠连梦，共听茅檐夜雨声。

陶梦桂

陶梦桂　次韵德修弟

一笑相逢在眼前，底须尺素付邮传。

池塘生草寻残梦，风雨连床了宿缘。

遮暮雪霜侵两鬓，倚云梨枣出丹田。

从今不原重分手，粝饭团栾满百年。

陶梦桂

陶梦桂　次韵二首

倦倚栏杜对暮霞，展君吟卷喜无涯。

圆如掌上黄金弹，清比梅梢白玉花。

试问山林无我辈，却将景物付谁家。

风檐把玩徘徊久，烟在平林月在沙。

陶梦桂

陶梦桂　次韵二首

平塘古木带余霞，清荫遧遭水四涯。

在世能消向两屐，恼人无奈四时花。

好随彩笔题诗句，笑入青帘卖酒家。

却忆当年杜陵老，有谁相伴醉长沙。

陶梦桂

陶梦桂　次韵龚子辉

身计平生尽付天，归来环堵更萧然。

君於客客怀新绂，我愧斋中只旧毡。

一见便论千古事，定教迟了十余年。

驽骀强欲追高躅，病骨摧颓怕受鞭。

陶梦桂

陶梦桂　次韵红彦谟

沧海张天子，秋来会面稀。

携诗晓相访，话旧夜忘归。

德劭吾身润，道行天下肥。

穷通都莫问，一炷篆烟微。

陶梦桂

陶梦桂　次韵坚大师

明时有分坐空山，终日心游天壤间。

无欲始安贫里乐，是人只得睡时闲。

离家便忆居家好，论事那知任事难。

自快此身天所相，干戈丛里得生还。

陶梦桂

陶梦桂　次韵良佐

回也逍遥只寓言，参乎三省道真传。

明知荣悴何由我，谁道修为亦属天。

朝市山林皆寄耳，简编灯火故依然。

穷年砽砽人休讶，山宅舑儒便是仙。

陶梦桂

陶梦桂　次韵良佐歇心歌三首

一生受用燕营窠，百岁光阴马驻坡。

晚境喜无干己事，故人远寄歇心歌。

君开经卷尘缘了，我辟山林诗料多。

得句却愁成绮语，何如一意向禅那。

陶梦桂

陶梦桂　次韵良佐歇心歌三首

随意栽培花几窠，梅坡安稳即銮坡。

土尊岂胜茅柴酒，法曲何如歡乃歌。

着意事无虚事有，快行时少坐时多。

闲身散诞休惊去，尘世光阴等刹那。

陶梦桂

陶梦桂　次韵良佐歇心歌三首

鸟窠看了看蜂窠，才上坡来又下坡。

松竹径中逢野老，芰荷香里唱渔歌。

归来不见香风改，老去何愁明月多。

况有句文供佈施，僧来也唤作檀那。

陶梦桂

陶梦桂　次韵毛幼声

人生自得即逍遥，到底声名不用高。

心地一朝收汗马，泰山万仞等秋毫。

处囊脱颖君非晚，为米折腰余惮劳。

喜得新诗当又选，何须痕饮读离骚。

陶梦桂

陶梦桂　次韵陶明甫

寸质元非紫磨金，少地徒有济时心。

中年世味谙常尽，晚节宗门趋向深。

万境皆空何所着，百年未满得长吟。

人间俯仰咸尘迹，惟有江山不古今。

陶梦桂

陶梦桂　次韵同舟诸丈

古岸留云色，晴江老日华。

捉船人上水，挝鼓客还家。

已自身如叶，何堪眼更花。

摇摇强招饮，茅店酒旗斜。

陶梦桂

陶梦桂　次韵汪山园

泉石相干兴味长，梦魂飞不到钱塘。

病来弘景难忘药，老去渊明不御觞。

旧馆溪山勤检校，新收风月懒平章。

读书事业依然在，一目犹惭不十行。

陶梦桂

陶梦桂　次韵汪山园

急雨声中夜漏长，晓来嫩水涨平塘。

试扶竹杖穿三径，知折梅花荐一觞。

我纵捻须难得句，君才开口便成间。

偃旗仆鼓退三舍，且逊元戎十乘行。

陶梦桂

陶梦桂　次韵汪子与

生来骨相不如人，那更心空似此君。

一见好书惟恐尽，每逢佳客怕言分。

自知原宪贫非病，莫问琴张达是闻。

吟罢不知身已老，莫教万里净无云。

陶梦桂

陶梦桂　次韵王衡甫

野径溪桥取次行，山青水秀眼增明。

身居尘外年年健，心到灰时事事轻。

文阵挥戈吾退舍，诗坛歃血子同盟。

直将修月拿云手，拾得人间句见成。

陶梦桂

陶梦桂　次韵友人

只将梦幻视浮生，志念俱消岂复增。

竹杖芒鞋轻胜马，布衣蔬饭淡於僧。

睡魔为祟勤呼茗，病眼羞明懒近灯。

好把金鎞轻掠削，近来知有阿谁能。

陶梦桂

陶梦桂　大儿时中堂成德修弟喜而赋之因次元韵

有谭名利者，耳若了不闻。

心乎平似水，身也懒於云。

眇眇居人世，髒髒过隙曛。

田园趣归去，风月谩平分。

有子万事足，一堂何足论。

还欣身有托，或谓寿无根。

静处安吾分，超然忘世纷。

炉薰祝万寿，持用答吾君。

陶梦桂

陶梦桂　登胡氏楼

草际露华白，天边云浪开。

好风何处起，和月入帘来。

陶梦桂

陶梦桂　登胡氏楼

水将罗带绕，山展画图开。

二十年前客，身闲又此来。

陶梦桂

陶梦桂　读传灯录

公案堆来高似山，人人沉着语言间。

水中掬月徒辛苦，衣下寻珠只等闲。

此事不从人世得，诸贤枉道法门艰。

千山万水参禅者，行到穷时只自还。

陶梦桂

陶梦桂　感怀五首

记得当年宴杏园，旁人尽道似神仙。

全家自此废耕织，枉费公家多少钱。

陶梦桂

陶梦桂　感怀五首

忆昔身章两度新，庭闱恨不拜双亲。

虽然累赠光泉壤，还是酬恩未了人。

陶梦桂

陶梦桂　感怀五首

佐岳归来得自如，仍然服色似芙渠。

儿童痴绝牵衣问，腰下如何不见鱼。

陶梦桂

陶梦桂　感怀五首

心力较衰於少日，园池差胜似前原。

畦蔬绕舍苔侵径，棘刺编篱竹打门。

陶梦桂

陶梦桂　感怀五首

每忆间关离陷阱，一年剡壁一番新。

虽无毫髦私於己，岂有涓埃及得人。

陶梦桂

陶梦桂　孤松

傲睨风霜老更舑，旁边著我未为孤。

向来无亮盘桓后，试问曾逢我辈无。

陶梦桂

陶梦桂　古樟

抱合材堪任楝梁，斧斤相引到明堂。

何如生近幽人屋，岁晚相看各老苍。

陶梦桂

陶梦桂　怀帅书黄先生余时次万安先生开阁九江檄莫底

碧落班中出镇时，红莲幕里我栖迟。

四年两地无消息，好倩西风为寄诗。

陶梦桂

陶梦桂　黄澄伯下第以诗来访次韵

平塘水外竹三亩，古木阴中屋数间。

天幸诸贤皆大用，分甘少病比长闲。

百年世事皆前定，一枕清负无后艰。

多谢新诗来慰藉，不堪溢美欲封还。

陶梦桂

陶梦桂　即事

桂花香处麝脐破，枫叶丹时锦帐开。

天遣年华随水去，山将野色入帘来。

镊残白发愁无迹，割尽黄云酒有材。

不岁小园佳景致，乘闲与客共徘徊。

陶梦桂

陶梦桂　极高明楼饮散次韵二首

有景可观无远近，新楼真是极高明。

水因雨过多新进，枫到年来独老成。

万顷烟波鱼得计，一天风月雁能鸣。

醉余客散清愁入，嘹亮渔舟笛数声。

陶梦桂

陶梦桂　极高明楼饮散次韵二首

江练紧缠山脚白，露珠密簇草头明。

一天秋意凄凉甚，几日西风醖造成。

新月光中新雁过，暮云深处暮钟鸣。

得君吟卷呼儿读，吹竹弹丝无此声。

陶梦桂

陶梦桂　记初第时赠相士诗

觅得荷衣亦偶然，三壬三甲莫虚传。

知无皂盖朱幡分，奈有清泉白石缘。

今日为贫行作吏，他时有路即归田。

头颅自断只如许，但问闲居得几年。

陶梦桂

陶梦桂　寄椿上人

颜童齿豁老书生，羽气消除道气增。

自止酒来痚酒伴，闲吟诗去寄诗僧。

不才臃腫庄周木，无尽光明摩诘灯。

解道本来无一物，未容尽逊岭南能。

陶梦桂

陶梦桂　寄王良佐

高高林木带烟霞，短短茅檐寄水涯。

尽有清风痚种竹，苦无倾家荡产地密栽花。

云停栗里渊明屋，月满剡溪安道家。

会待子猷清兴发，扁舟一叶看平沙。

陶梦桂

陶梦桂　金灯花

紫磨真金百炼成，花神妆点似灯明。

胆瓶盛取当书案，白首韩公对短檠。

陶梦桂

陶梦桂　九日登江湖伟观矩堂董先生时帅九江慰劳甚至

琵琶亭下北风狂，浩荡江天接大荒。

亟舍扁舟登伟观，旋呼官酒作重阳。

故人一见惊头白，寒菊新开满眼黄。

底用四弦如裂帛，异乡游览自悲伤。

陶梦桂

陶梦桂　拒霜

消磨不上芙蓉了，岸上难兄正木强。

遭际东坡一题品，后来只合字宜霜。

陶梦桂

陶梦桂　苦竹

住近幽人善卜邻，少陵诗句岂虚文。

平生清苦过於我，只合呼为苦节君。

陶梦桂

陶梦桂　老梅

早年锄月手亲栽，看到成阴结子来。

二十余年如一梦，归来五度见花开。

陶梦桂

陶梦桂　李

仙李栽培旧满门，归来仅有一株存。

年年碧实和烟摘，老子未尝先乞孙。

陶梦桂

陶梦桂　良佐留别诗颇凄惋次韵叙闲居之乐以释之二首

困人天气昼沉沉，饭罢茶瓯尽放深。

笑领故人游竹洞，因寻诗句到梅林。

已教儿去将诗写，又唤孙来把酒斟。

行乐既知明日少，合如吾祖惜分阴。







卷367

陶梦桂

陶梦桂　良佐留别诗颇凄惋次韵叙闲居之乐以释之二首

腾腾晓日夕还沉，浅浅秋江春又深。

消息既知由造化，忧愁那得到山林。

已吟有兴犹重和，未醉开樽任满斟。

浮利浮名都莫问，只将诗酒送光阴。

陶梦桂

陶梦桂　谩兴

吟情常得闲情助，和气多为直气侵。

易说难行天下事，未为先懒老来心。

公然排闼清风入，悄地窥窗好月寻。

风月无情肯相管，尘缘终浅道缘深。

陶梦桂

陶梦桂　谩兴

图书丛里清癯老，山水光中潇洒家。

除却栽花栽竹外，更将何事作生涯。

陶梦桂

陶梦桂　谩兴

溪山争献状，赐得小诗成。

病骨如松瘦，清愁似草生。

苦无人比饭，喜有弟分羹。

下及长须辈，人文似雇荣。

陶梦桂

陶梦桂　平塘三首次子辉韵

归来荒却旧田园，手自诛锄又一番。

江上清风终耐久，依然和月到柴门。

陶梦桂

陶梦桂　平塘三首次子辉韵

秋水清明镜不如，含羞照影独红蕖。

莫因风冷嫌衣破，容我傍边看戏鱼。

陶梦桂

陶梦桂　平塘三首次子辉韵

平筑三塘共一园，个中宜著老癯仙。

随缘妆点非难事，粗果闲花不值钱。

陶梦桂

陶梦桂　青山夹

天宇秋来淡，江流急处鸣。

小风旗脚活，晴日鼓声清。

岁晚冬归客，时危北望情。

沿江十万户，流寓若为生。

陶梦桂

陶梦桂　桑

密叶柔条绿更腴，几年培植费工夫。

牡丹剩费医治力，曾有丝毫利益无。

陶梦桂

陶梦桂　山礬

香远花繁叶耐冬，人人道与木犀同，

一般赛得木犀过，能为人间报岁丰。

陶梦桂

陶梦桂　示次儿柔中出赘

诲汝汝知乎，家贫乃赘居。

奉身须节约，接物要谦虚。

勿以清缸污，而於黄卷痚。

只须铭此语，一任命何如。

陶梦桂

陶梦桂　书怀

明时容我老山林，病骨那禁岁月侵。

破屋仅存容膝地，短檠唤起读书心。

三生羽气磨难尽，一饷荣华去莫寻。

苦学吟诗终不近，信知前辈用工深。

陶梦桂

陶梦桂　书事

有书有史聊遮眼，半瓦半茅还是家。

莫道幽人无受用，铜瓶遍插木犀花。

陶梦桂

陶梦桂　双枫

山缘何事也穷空，百里冈峦化作童。

莫道吾庐无认处，行人远远见双枫。

陶梦桂

陶梦桂　送敞上人游湖湘

分手仍携手，南昌更武昌。

细论文畅序，重忆赞公房。

衡岳云如故，曹溪水更香。

不须论远近，秋尽却还乡。

陶梦桂

陶梦桂　送范之侄谒留守别先生

不待吹嘘送上在，凌云意气自飘然。

长江秋色将征旆，半夜霜威袭客毡。

淝水功名须尔力，斜川风月了吾年。

师门念旧如相问，为道衰颓怕着鞭。

陶梦桂

陶梦桂　送胡上人游浙

大别山头访早梅，梅边邂逅笑颜开。

十年一梦看看老，万水千山得得来。

马祖话中心即佛，卢能偈里镜非台。

即今了却此公案，便是公门及第回。

陶梦桂

陶梦桂　送坚大师往云盖兼简隆老

梅月廉纤雨，麦秋清润天。

几程云盖路，一叶石山船。

瓦砾犹能说，葫芦自去缠。

到时应问我，为道只高眠。

陶梦桂

陶梦桂　送饶守万仲衡葬次山园韵

尘埃满面雪蒙头，只合沧洲把钓钓。

乡里故人今日少，山川英气一时收。

绝怜逝者成千古，谁念凄其老一邱。

野店相逢聊举酒，潸然苦泪落瓷瓯。

陶梦桂

陶梦桂　送舒用之葬有感

藕塘三亩宅，松竹荫兰荪。

有酒曾留客，无香可返魂。

亲朋惟我老，心事与谁论。

苦泪如縻绠，随风洒墓门。

陶梦桂

陶梦桂　桃

谁从王母觅来栽，等得花长结子来。

我种数株能向久，有花如锦子如杯。

陶梦桂

陶梦桂　题涂季儒愚安堂

而翁吉德怕人知，天与良孙一似之。

自分随缘栖矮室，何曾弄巧蹈危机。

人生怀抱只平易，天下道涂皆坦夷。

此语莫书堂上壁，客来徒说是和非。

陶梦桂

陶梦桂　题竹岩卿镂冰集

一片好诗如片月，半生愁杀镂冰公。

多情误心苦为乐，众体疑於异却同。

向度手抄方刻枣，数茎发在已如蓬。

江湖醉墨争驰骋，谁识冉灯夜夜红。

陶梦桂

陶梦桂　同子辉月下观梅二首

风声不和寒无力，云翳才收月有华。

清兴牵人眠不得，开门共看古梅花。

陶梦桂

陶梦桂　同子辉月下观梅二首

白发从来羞月色，弊衣那更带霜华。

三生结羽依然在，贪看寒梅几树花。

陶梦桂

陶梦桂　同子兴赋雪中折带冰梅

雪里攀梅冷不胜，归来分插几空瓶。

花间乱缀未凋玉，窗下细看元是冰。

旋觉暖回还易散，只愁冻损独先零。

诗翁贪看横斜影，未暝呼童急上灯。

陶梦桂

陶梦桂　望郡城酬舟中诸丈

归路宁迂三两程，落霞孤鹜近乡城。

水连南浦天然碧。秋入西山雨后清。

鹿梦已醒谙世事，鸥盟独在见交情。

近来一事君知否，耳畔全无鼙鼓声。

陶梦桂

陶梦桂　梧桐

妆点山居要碧梧，向来培植费工夫。

一株随风成仙去，留得孙枝乞凤雏。

陶梦桂

陶梦桂　先茔之左得生圹喜而示儿

鼓楼冈上旧坟头，又有山灵献寝邱。

万里旭来生处乐，一心甘向死前休。

尽捐世事兼家事，但把嬉游当宦游。

粝饭藜羹而办得，吾衰此外更何求。

陶梦桂

陶梦桂　小桃源

乾坤无处著舑仙，乞与桃源小洞天。

不用穷源防失路，桃花尽处便回船。

陶梦桂

陶梦桂　游水福二首

二址余年不入山，重来疑是梦魂间。

薰炉已冷灯犹在，经卷才收磬自闲。

寂寂禅头人罕到，茫茫人世事多艰。

朼来细说无生话，稳坐蒲团不忍还。

陶梦桂

陶梦桂　游水福二首

寺占吾乡好处山，半新半旧屋千间。

水中莲似尼清净，雨后云如僧退闲。

石路教人修整过，芒鞋怕我往来艰。

夜深火炬浑无用，长是天教月送还。

陶梦桂

陶梦桂　余试吏初期六十止今遂初原喜而赋之

小儿无力报明时，六十休官早自期。

今岁才遧花甲子，此身已居菊东篱。

行年如许化未化，天命而今知不知。

休问圣贤千古事，从今诗酒是吾师。

陶梦桂

陶梦桂　与弓王二尉谈诗二首

从来造物只儿嬉，用舍行藏各一时。

玉兔金乌元去速，晓猿夜鹤怪归迟。

幸然三径菊如旧，且与两梅仙说诗。

试问钓车茶具外，当时谁予伴一随。

陶梦桂

陶梦桂　与弓王二尉谈诗二首

雀罗门巷驻高车，霭霭停云满眼时。

惟有故情来得得，却搜诗句步迟迟。

北窗不放渊明卧，南涧同看子厚诗。

要识吾侪长久处，此心如月镇相随。

陶梦桂

陶梦桂　约客

家在青山绿水间，柴门虽设亦常关。

稠花浪蕊随时有，乐事赏心从古悭。

世上人多为物役，眼前谁肯掣身还。

君能不负平生约，袖有新诗慰病颜。

陶梦桂

陶梦桂　岳阳楼

朱栏独倚晚天晴，唤起江湖万里情。

风撼君山波浩荡，云归衡岳月分明。

飘飘杜老乘槎兴，杳杳轩皇奏乐声。

好把天瓢盛此水，涤除旱魃作秋成。

陶梦桂

陶梦桂　赠神眼相士

边檄烟尘日涨天，天教老病唤归田。

从君试问平塘水，更照衰容得几年。

陶梦桂

陶梦桂　赠眼科舒医士

此老年来医有灵，病眸才洗便增明。

教侬还尽读书债，头白依然对短檠。

陶梦桂

陶梦桂　柘

老矣能消几许衣。一株休论几絧丝。

垂杨舞彻莺歌歇，且看东风舞柘枝。

陶梦桂

陶梦桂　稚梅

更好轩中几报春，幽人去后化为薪。

向来花在孙枝上，一笑相看似故人。

陶梦桂

陶梦桂　种梅

矮窗元向竹边开，竹已森然只欠梅。

新种一株花尚少，暗香早逐细风来。

陶梦桂

陶梦桂　重次龚子辉平塘韵三首

梦觉归来涉旧园，共寻幽事有梅仙。

乍穿绿竹教成径，莫踏苍苔破却钱。

陶梦桂

陶梦桂　重次龚子辉平塘韵三首

白发多时精力少，绿樽痚后简编亲。

本无世上荣华分，莫作山羊懒惰人。

陶梦桂

陶梦桂　重次龚子辉平塘韵三首

家园指拟似淇园，惜笋兼存上下番。

若与此君情分簿，应无风月到吾门。

陶梦桂

陶梦桂　重九与坚大师登坟庵新阁因忆癸已岁此日同在益昌道中行役之劳遂成

茱萸笑把登高阁，菊蕊才堪荐一觞。

却忆当年关表路，无花无酒更凄凉。

陶梦桂

陶梦桂　舟次卷雪楼四首

簿书期会不相关，老眼如何不得闲。

景物无端故勾引，淮山尽处又庐山。

陶梦桂

陶梦桂　舟次卷雪楼四首

踏遍三边过剑关，故山风月几年闲。

如今著我中间住，风月无缘独占山。

陶梦桂

陶梦桂　舟次卷雪楼四首

生怕老来先告老，却於闲处不禁闲。

不将黄卷遮双眼，便卷朱帘看远山。

陶梦桂

陶梦桂　舟次卷雪楼四首

虎豹从渠守九关，不求进步只求闲。

归装幸有新时在，一字千金尽买山。

陶梦桂

陶梦桂　舟次吴城山

淮蜀荆襄老此生，归与双眼识吴志。

树依神力连云暗，水到江西彻底清。

去棹来帆南北客，孤鸿落日古今情。

枯肠尚可搜诗句，三老放船钲一声。

陶梦桂

陶梦桂　追次前韵

清泉白石故依然，俚语当时已浪传。

千里归来寻旧约，一生鞅掌任前缘。

身强只欠登山屐，老去何须负郭田。

金石旧交半沦谢，新松嫩竹是忘年。

陶梦桂

陶梦桂　自述

每与溪山对，自然怀抱开。

不愁明日事，何用即时杯。

一任头如雪，孤眠鼻有雷。

早间巾履润，池上看鱼来。

陶梦桂

陶梦桂　自题

短衣匹马遍关山，二十年来一梦间。

万里烟尘催我老，一溪风月伴人闲。

处心简淡常常足，着意经求事事艰。

亭午厨人多喜色，邻翁举纲得鱼还。

陶迁

陶迁　题清芬阁二首

卢茨源上风烟好，结架遥怜云水湄。

曾是先生亲卜篵，不妨相国细吟诗。

山开两峡云来暝，滩急一江帆到迟。

作意云孙真好事，清芬高继昔人□。

陶迁

陶迁　题清芬阁二首

平生无梦到班行，留得清名与世长。

此老风流胜此谢，诸郎佳句似池塘。

挂云出屋须临赋，卓笔名题信似狂。

小泊便思安石渚，他年容我听鸣鴹。

陶去泰

陶去泰　句

富川置治湖山中，胜气环聚乐清雄。

陶去泰

陶去泰　句

富川郡治居高闲，万顷平湖几案间。

陶彝

陶彝　句

生凉好鸡苏佛，回味宜称橄榄仙。

陶应靬

陶应靬　废宫

雨坏宫墙蔓草多，自披荒棘认铜驼。

旧家游女知亡国，不唱春风缓缓歌。

陶应靬

陶应靬　古诗二首

晨选期门士，大猎南山阳。

白日照旌旗，咫尺临清光。

之子才且武，结发在戎行。

控弮拉羆虎，馀勇殊未央。

回车宴五柞，举烽令行觞。

禾黍被中野，松柏生高冈。

借问何所思，所思在冀方。

彼美冀方士，安得同翱翔。

峨峨切云冠，奕奕夫容剑。

扬扬徒旅繁，济济驾紫燕。

行行向双阙，去上未央殿。

君明臣亦良，四海毕清晏。

斋房多灵芝，郊薮凤凰见。

群臣亦何为，称功劝封禅。

中夜整冠带，览彼明月光。

屏营不能寐，忧心独怦怦。

危坐待月发，牵牛直南荣。

盈庭树兰蕙，芬香日凋零。

客行随所适，感物怀故乡。

朝发雁门道，夕入兰台宫。

佳宾会若云，列鼎吹笙簧。

终岁极燕乐，保己有馀庆。

陶应靬

陶应靬　古诗二首

仙人降瑶席，风露清坛场。

朗咏玉书文，遥上绿云章。

阊阖启中夜，五色垂景光。

霓旌导绛节，授以长生方。

湛然守中扃，不迎亦不将。

琼浆酌天和，玉芝茹春香。

手种蟠桃花，坐待三千霜。

相从广成子，鸾鹄参翱翔。

陶羽

陶羽　古歌赠岩主喜公

喜公心眼如有灵，善择此岩来构扃。

崖根踏碎暮烟碧，洞门凿破苍苔青。

交加乱石虎狼坠，纵横怪木龙蛟形。

其间可以松萝招隐，云霞放情。

傲复傲兮何富贵，瓷复瓷兮闲利名。

况乎龙蛟勇背俟风雨，灵龟垂首思雷霆。

我今方为年少英，青山未有归去心。

他时致尧功业成，与师高卧白云深。

滕白

滕白　七绝三首

稻穗登场谷满车，家家鸡犬更桑麻。

谩栽木权成篱落，已得清阴又得花。

滕白

滕白　七绝三首

周遭圩岸缭山城，一眼圩田翠不分。

行到秋苒初熟处，翠茸锦上织黄云。

滕白

滕白　七绝三首

古来圩岸护隄坊，岸岸圩圩种绿杨。

几久树根无寸土，绿杨走入水中央。

滕白

滕白　山行

马头间觉入从客，叠嶂清秋度百重。

长见孤云能作雨，未应片水不藏龙。

花村几处连修竹，涧石谁家倚瘦松。

本若无心许明代，好寻巢许此韬踪。

滕白

滕白　题汶川村居

种茶岩接红霞坞，灌稻泉生白石根。

皤腹老翁眉似雪，海棠花下戏儿孙。

滕白

滕白　燕

短羽新来别海阳，真珠高卷语雕梁。

佳人未必全听尔，正把金针绣凤凰。

滕岑

滕岑　白紵歌

白紵舞女杨花轻，玉笙学得悲风鸣。

烂然繁星上华檠，凉苑夜宴风气清。

美人酒半妆脸明，宝钗绾髻歌欲倾。

良宵人人愿君醉，岂问遍谁得君意，

君其欢娱至万岁。

滕岑

滕岑　白紵歌

白紵舞衫记初着，月明侍宴临飞阁。

舞余香暖苒浮襟，进前持酒力不任。

君王凝笑杯未覆，不惜低徊重舞曲。

当时一身备百好，月不长圆秋易老。

白紵凄凉弃箧中，不悲见弃悲秋风。

滕岑

滕岑　次韵乐天村居

池水浮黄叶，窗扉列翠岚。

蚁历新梦破，鸥已旧盟寒。

足病喜安坐，目昏愁远看。

无人来问道，不用倒幡竿。

滕岑

滕岑　次韵乐天村居卧病

岩桂花已空，时节秋尚暮。

丛菊夹径幽，犹未金钿露。

好客唤不来，衰疾推不去。

山园何寂寥，秋声起竹树。

西郊远尘境，更在山崦住。

自应亲友绝，休问何以故。

滕岑

滕岑　次韵乐天村居卧病

平林卷宿雾，白日行黄道。

窗横四围山，门掩三径草。

老人苦夜永，褰衣起常早。

既无姬妾侍，宁有衾禂抱。

身心两清净，衰病反为好。

问我年几何，年已踰绰老。

滕岑

滕岑　次韵乐天村居卧病

瓦盏茅柴濁，砖炉榾柮红。

味如饮醽醲，暖胜燎蒿蓬。

万种皆幻事，一真惟太空。

旧毡敷故絮，小合臣衰翁。

滕岑

滕岑　次韵乐天目昏

百年今已八十五，此去光阴能几多。

足病半生为我祟，目昏今日奈渠何。

也知乱膜无方法，正为躯书被折磨。

瞽者欲行须用杖，不如安稳坐盘陀。

滕岑

滕岑　次韵乐天山居

不能蚤岁作农夫，强学为儒途路迂。

老有微官沾薄禄，钝无捷径上荣衢。

遥峰窣堵似屏展，近岸拒霜如锦铺。

莫笑吾庐大幽寂，眼前此景一村无。

滕岑

滕岑　次韵欧公残杏

春风虽高却不寒，扶杖起散腰脚顽。

昨朝阴晦忽开霁，造物变化胡可原。

休嫌出游日色薄，大胜坐听檐声潺。

百岁光阴人易老，一年时节春易阑。

但知良辰合大醉，岂羡显官乘高轩。

桃花飘零李花在，垂柳嫋娜芳草繁。

谁能有药扶我足，使我郊野穷跻攀。

山公接{上四下离}自倒着，吾发已秃久不冠。

滕岑

滕岑　短歌行

铸黄金，服白玉，

方法难成日月促。十年著书五车读，

功名未就鬓发秃。海水可尽山可平，

人心何日息营营。安期羡门果何在，

贾谊刘向终奚成。前人不悟已如此，

后人还复蹑其轨。玉东西，

金叵罗，君不肯醉当奈何。

滕岑

滕岑　鼓腹无所思朝起暮归眠湫明诗也以诗定韵为十诗

郊墟远人烟，栖迹在衡宇。

年龄迫衰谢，渐觉有病苦。

眼如隔罗轂，耳仅闻钟鼓。

手中一枝筇，藉以扶伛偻。

滕岑

滕岑　鼓腹无所思朝起暮归眠湫明诗也以诗定韵为十诗

少习举了业，不能中科目。

暮竟为尉丞，州县甘碌碌。

四任奉真祠，一家仰雨禄。

勿云腹负予，予亦负此腹。

滕岑

滕岑　鼓腹无所思朝起暮归眠湫明诗也以诗定韵为十诗

居闲阅往史，掩卷忽长吁。

儿闻翁吁声，取酒满注盂。

悠然尽三酌，杂虑散如驱。

乃知此神物，不可一日无。

滕岑

滕岑　鼓腹无所思朝起暮归眠湫明诗也以诗定韵为十诗

我居西山下，距城半里所。

门前有雀罗，户风无阿堵。

小园桃李空，数棱独苦苣。

同心相过时，小摘为烹煮。

滕岑

滕岑　鼓腹无所思朝起暮归眠湫明诗也以诗定韵为十诗

我前有万古，昨梦那无追。

我后有万世，未梦安可期。

欲知今现在，正似昨梦时。

梦中无实事，徒自劳心思。

滕岑

滕岑　鼓腹无所思朝起暮归眠湫明诗也以诗定韵为十诗

立夏少半月，谷雨是今朝。

梅子酸着齿，麦穗长半腰。

天运不暂停，又将转斗杓。

无复冬裘御，重取夏扇摇。

滕岑

滕岑　鼓腹无所思朝起暮归眠湫明诗也以诗定韵为十诗

芳菲去无迹，人家绿阴里。

有园屋西偏，足以纵步履。

酴醿香绝奇，橘花香更美。

日供香自发，不待微风起。

滕岑

滕岑　鼓腹无所思朝起暮归眠湫明诗也以诗定韵为十诗

万籁止不作，寂寂山居夜，

鼓声起神祠，磬声来佛舍。

幽人启楼窗，片月光相射。

此景不可孤，呼儿具杯斝。

滕岑

滕岑　鼓腹无所思朝起暮归眠湫明诗也以诗定韵为十诗

神龙固难豢，天马岂易韟。

渊明肯折腰，为此五斗微。

我本田野人，初不慕轻肥。

食未从人乞，隐不待赋归。

滕岑

滕岑　鼓腹无所思朝起暮归眠湫明诗也以诗定韵为十诗

我读渊明诗，或至忘食眠。

人物葛天民，度越羲黄前。

胸中抱真淳，笔下杂言诠。

妄讥闲情赋，讵识其超然。

滕岑

滕岑　官捕虎行

世无壮士力扼虎，群虎食人人莫御。

上官付之无奈何，悬赏谩令招猎户。

猎户徒肾逐麕麂，初非法中虎匠比。

心胆既怯赏又轻，谁肯向前判一死。

官遣弓兵相助佐，猎户见之气先挫。

心忧得赏为所分，眼见有虎容渠过。

弓兵散在村落中，村民鸡犬为一空。

四足之虎未可捕，两足之人与虎同。

真虎为患时一出，人虎为患朝连久。

东乡闻虎在西邻，人虎又向西乡集。

野外晡时即掩关。椎苏不复更登山。

人虎难避愈真虎，纵为虎食不闻官。

滕岑

滕岑　寒鸡

寒鸡强知晓，初鸣梦惊破。

我事不在早，援衾且复卧。

待旦枕戈寝，将朝盛服坐。

吾生无怨仇，吾责非辅佐。

况当苦寒月，北风正欣簸。

且复待午暄，徐起毕经课。

滕岑

滕岑　和方薄山居

江村宜晚景，老眼见来稀。

远岫屏六出，残霞锦一机。

月华池上好，暑气竹间微。

不羡御风列，旬余五日归。

滕岑

滕岑　和陶渊明饮酒诗

风浪渺平陆，吾行将安之。

酒中有乐国，犹是太古时。

孰云道里长，一觞自臻兹。

不知有先死，况复忧与疑。

何辞日一往，蟹螯正堪持。

滕岑

滕岑　和陶渊明饮酒诗

拿舟漾明月，把酒对青山。

月影涵山扉，妙处端难言。

回觞劝鸥鹭，吾与尔忘年。

适意只自知，讵可他人传。

滕岑

滕岑　和陶渊明饮酒诗

人性政自静，动者乃妄情。

纷纷相倾夺，富贵与功名。

形存神已亡，嗟汝难久生。

岂知旷士怀，古井波不惊。

醪酒辅吾体，不待金丹成。

滕岑

滕岑　和陶渊明饮酒诗

今我思故里，身不能奋飞。

登高眺山川，孰知予心悲。

却思大化中，万类本无依。

何者为我庐，是处皆可归。

幽忧不自释，齿发日变衰。

不如倾兹酒，杯行无固违。

滕岑

滕岑　和陶渊明饮酒诗

秋风入我室，百虫自相喧。

中夜卧不周，起视河河偏。

念我平生友，托体归青山。

游魂往何方，千载不复还。

人生共如此，但醉勿复言。

滕岑

滕岑　和陶渊明饮酒诗

古人不可见，滔滔天下是。

渊明舍之归，惜此三径毁。

樽中幸有酒，饮事付自尔。

我观饮酒诗，信矣质而绮。

滕岑

滕岑　和陶渊明饮酒诗

堂堂东坡公，文章万人英。

尝和饮酒诗，曲尽今古情。

平生不解饮，而独喜客倾。

仇池一仙去，九韶瘖不鸣。

不知几百年，斯人还复生。

滕岑

滕岑　和陶渊明饮酒诗

嵇康故人达，醉中凛英姿。

因送孤飞鸿，手抚枯桐枝。

聊将弦上意，寓此胸中奇。

才高身不容，谅非人力为。

麟伤终可叹，龙化真难羁。

滕岑

滕岑　和陶渊明饮酒诗

我游桐君山，霁色天地开。

秋水净远瞩，秋山入奇怀。

兹游有夙约，所愿喜不乖。

岩岩彼高阁，上有浮云栖。

其下插奫沦，百尺不见泥。

同来二三友，斗酒相戏和。

笑语飞鸟上，醉眼风烟迷。

醒时日已堕，明月照我回。

滕岑

滕岑　和陶渊明饮酒诗

壮士志四方，小夫守一隅。

所禀既殊科，所趣亦异涂。

毋论贤与愚，等为造物驱。

岂如饮家流，一醉不愿余。

两忘适与莫，毕世醉乡居。

滕岑

滕岑　和陶渊明饮酒诗

煌煌佳菊花，开遍溪傍道。

后时难独立，得伴秋光老。

孤芳迫霜露，采采及未槁。

浮我白玉醪，色香相媚好。

悠然尽数酌，人弃我所宝。

一榻醉曲肱，何必游人表。

滕岑

滕岑　和陶渊明饮酒诗

止酒盟诸神，覆杯未几时。

有客苦相劝，持杯前致辞。

人生足烦恼，至乐实在兹。

欲饮恐渝盟，不饮客见疑。

我性本嗜饮，强止良自欺。

为客尽一醉，惟神其听之。

滕岑

滕岑　和陶渊明饮酒诗

嗣宗初亦仕，偶爱东平境。

复求步兵尉，在职未尝醒。

当世疾如仇，妙音谁复领。

吾详竹林人，此士诚脱飅。

至今群虱喻，言与丹青炳。

滕岑

滕岑　和陶渊明饮酒诗

佳辰菊始华，白衣适尔至。

开樽且复坐，径向丛边醉。

陶死向千载，风流孰其次。

达人岂在酒，寓意乃为贵。

吾知元亮贤，嗜酒不嗜味。

滕岑

滕岑　和陶渊明饮酒诗

爱酒扬子云，家世一区宅。

校书登天禄，落拓聊寓迹。

彼视汉公卿，何啻相什百。

著书效周易，人笑玄尚白。

傥非桓谭辈，诋诮谁与惜。

滕岑

滕岑　和陶渊明饮酒诗

佛氏苦戒酒，详见所译经。

谓人诸罪业，多以酒故成。

酒岂能造罪，心为物变更。

心空罪亦空，径造金仙庭。

今我举兹酒，聊救饥肠鸣。

虽云违佛戒，初匪堕俗情。

滕岑

滕岑　和陶渊明饮酒诗

少小慕至道，壮大无所得。

岁月忽如流，行年向不惑。

尔来涉忧患，视听半昏塞。

谁能更苦辛，举战蛮触国。

但愿常醉眠，万事付一默。

滕岑

滕岑　和陶渊明饮酒诗

有客衣百衲，狂言如病风。

一饮至数斗，醉臣官道中。

我尝延之饮，问对略可通。

告我珠异雀，无轻发其弓。

滕岑

滕岑　和陶渊明饮酒诗

昔人揣才力，宁隐不愿仕。

仕者要及物，隐者止为己。

禄丰责已重，外劳中愧耻。

何如未仕时，优游安井里。

吾观隐者传，沉湎亦见纪。

而於公卿辈，小累讥不止。

布衣有真乐，势位何足恃。

滕岑

滕岑　和陶渊明饮酒诗

是非俱幻影，妄别伪与真。

世界如空华，谩公浇与淳。

古人今何在，千载一梦新。

唐虞且空虚，岂复有隋秦。

况我此之身，天地一微尘。

区区欲徇世，用力嗟徒勤。

迩来稍自悟，遂与杯酌亲。

世味如嚼蜡，说酒犹生津。

朝醉忘盥頮，暮醉忘冠巾。

世人自我异，我岂异世人。

滕岑

滕岑　记前身

广智绍兴初，有僧清首坐。

颇亦有禅学，非但严经课。

吾祖知其人，尊之如达磨。

延归羞香饭，间亦闲相过。

祖时年已老，无孙继耕播。

耿耿常在念，不敢与人言。

此僧偶闻之，使之祷佛前。

且云韶国师，道场在玉泉。

凡人求男女，如观音应缘。

祖遂相约往，此僧遽欣然。

是夕僧坐逝，有偈人共传。

祖即焚香拜，前诺师岂负。

灵魄决不昧，请与师同去。

祖如师在日，拱手侍行步。

既至即影响，幡脚转不住。

已而得吉卜，有孙生岁暮。

人云所生孙，即是师前身。

往来无处验，虚实何足论。

识者闻之笑，愚者以为真。

可怜滕氏子，一生命穷薄。

晚逃儒者佛，两缘无所觉。

若果是此僧，无乃行路错。

聊复成此诗，一任人贬駮。

滕岑

滕岑　寄友人王晋老

送君行日雪扬飞，曾几何时画箑挥。

自别空惊须发变，得书聊证梦魂非。

紫枢白简家声在，黄卷青灯生事微。

悟得随缘安乐法，不应羁旅更沾衣。

滕岑

滕岑　甲申大水二首

吾州背山面江流，一雨便有泛溢忧。

况复梅霖倒江海，白昼光若龙移湫。

眼看上流没高树，下流屋庐渺无处。

君不见甲子之岁至甲申，如此灾变已三度。

滕岑

滕岑　甲申大水二首

歙水震荡方流东，婺水南来塞其冲。

二水争雄屹不去，孤城汇为河伯宫。

经旬水落流民复，身存不用嗟无屋。

君不见去年金虏破淮壖，城郭千里无人烟。

滕岑

滕岑　江上望西兴

跨浦桥边万里风，客帆去尽暮江空。

西兴只在斜阳里，白壁青林淡染红。

滕岑

滕岑　蒋中丞庭下芙蓉三首

西风吹下一庭秋，秋自无聊花更愁。

醉脸晚来红拂掠，未妨萧瑟却风流。

滕岑

滕岑　蒋中丞庭下芙蓉三首

莫把秋芳与春比，物生各各以时行。

只今独步西风里，那得春花与抗衡。

滕岑

滕岑　蒋中丞庭下芙蓉三首

菊与为朋竹与邻，闭门谁见晓妆新。

不须多羡苏堤好，车马往来尘污人。

滕岑

滕岑　九日求米

绝粮缺酒两堪悲，宁可无杯不可饥。

谩有黄花供老眼，正无红粒续晨炊。

太官羔酒何须羡，朝士茱萸亦谩思。

聊与重阳添故事，不妨乞米赋新诗。

滕岑

滕岑　句

苔痕遗鸟爪，菊本寄蛩音。

滕岑

滕岑　句

客橹行何晚，邻机织未休。

滕岑

滕岑　句

老屋险不仆，寒袍半欲紪。

滕岑

滕岑　乐天狂歌词

忆昔少狂逸，舞酒即典衣。

痛饮至烂醉，危坐读楚词。

今我已衰老，不复如前痴。

尚要饮酒醪，聊用度岁时。

为儒不登第，为郎又乏赀。

无衣以准酒，狂歌徒尔为。

滕岑

滕岑　楼上偶成

高阁前依柳，幽窗下见池。

废书凡累日，倚槛独多时。

谷暖花开遍，山长鸟去迟。

千穷坐一拙，元自不关诗。

滕岑

滕岑　楼上偶成

陇麦已抽穟，山田未立苗。

雨声愁昨夕，晴色喜今朝。

柳絮青天雪，松风陆地潮。

山居足幽事，吾隐不须招。

滕岑

滕岑　绿柿寄开欲游钓台以诗谢

西城好在朱夫子，屈指经年隔笑谈。

忽枉尺书相劳苦，更蒙绿柿远分甘。

似闻欲访严陵濑，何惜暂辞弥勒龛。

已约桐君候舟楫，当令风月往迎参。

滕岑

滕岑　梅花

欲寻好句乞梅花，从实平章不要夸。

且道色香谁可比，只才拟议即成差。

滕岑

滕岑　梅花

论白人惟议冰雪，言香佛亦取旃檀。

旃檀冰雪固大好，只恐将渠比并难。

滕岑

滕岑　梅花

色香其实无与比，摹写百端良可嗟。

我今与下语一则，此是梅花非别花。

滕岑

滕岑　南新慈照寺

平生不踏南新路，早岁尝诵东坡诗。

青牛聋僧今不见，慈照乃有那律师。

君不见世间万事皆儿嬉，不如聋盲百不知。

双明阁上夕阳时，一笑二子闲争棋。

滕岑

滕岑　拟白马篇

白马紫游韁，意气何飘扬。

五陵富贵子，人谓天上郎。

春华动新鞭，□盖生辉光。

行经几台观，下马毬鞠场。

吹弹陈妙伎，歌舞集名倡。

欢醉未云足，挥散千金强。

朝游曛莫返，讫春以为常。

天禄扬子云，砽砽事文章。

草玄既自苦，投阁仍自伤。

平生甚爱酒，何增酣杯觞。

较彼万不如，虚名何足臧。

滕岑

滕岑　拟名都篇

名都一何绮，宇内第一洲。

富贵习奢靡，{上执下日}御乃其尤。

沈沈彼大屋，缭垣峻而修。

主人正恩幸，执事近冕旒。

金多不可计，势张渠得俦。

藻幄群艳女，雕舆盛华驺。

器用尚方亚，服食中禁侔。

园池亦何似，三岛与十洲。

称者不胜谈，观者徒眩眸。

迅雷忽下击，飞电仍穷搜。

方恃金玉坚，遽为烟雾收。

天道不可欺，崇替定难筹。

陈迹变陵谷，谁复为悲忧。

滕岑

滕岑　秋江四绝

十日江头一向风，差差寒浪白吹空。

渔舠轾小不如叶，信意低昂风浪中。

滕岑

滕岑　秋江四绝

风色萧萧日色晴，晚潮未到水波平。

系槎艇子关蓬睡，不管溪南唤渡声。

滕岑

滕岑　秋江四绝

一川晚色澹烟浮，不觉潮生水倒流。

人语津亭灯火闹，客帆椎鼓过沙洲。

滕岑

滕岑　秋江四绝

玉轮推上暮云端，金蹙波心一片澜。

隐隐渔舟横绝去，何人江岸倚楼看。

滕岑

滕岑　秋晚

槭槭霜风劲，駸駸物象彫。

屡迁怜蟋蟀，一败笑芭蕉。

林叶疏逾响，山云薄易消。

虽无远行役，对此亦何聊。

滕岑

滕岑　三月十二日晚雨因取渊明诗微雨洗高林清飚矫云翮之句定韵赋十诗翌

中年知学道，所得不造微。

老来衰拙甚，动与世俗违。

诗书束高阁，蓬藋掩坏扉。

自应车马绝，不待门墙挥。

滕岑

滕岑　三月十二日晚雨因取渊明诗微雨洗高林清飚矫云翮之句定韵赋十诗翌

蚕妇正望晴，耕夫又须雨。

蚕既恶湿叶，牛惟便润土。

我不事农桑，薄禄仰官府。

衣食有不足，何敢怨贫窭。

滕岑

滕岑　三月十二日晚雨因取渊明诗微雨洗高林清飚矫云翮之句定韵赋十诗翌

自得林下趣，穷处甘如荠。

白云为朋友，青山是昆弟。

幽池萍未生，闲来弄清泚。

照影不能悟，徒自尘缨洗。

滕岑

滕岑　三月十二日晚雨因取渊明诗微雨洗高林清飚矫云翮之句定韵赋十诗翌

风吹飞絮乱，日照游丝高。

晴景方可爱，暮雨忽潇潇。

老人蚤睡眠，梦觉鸡戒朝。

檐声鸣阶除，云气冒山椒。

滕岑

滕岑　三月十二日晚雨因取渊明诗微雨洗高林清飚矫云翮之句定韵赋十诗翌

去岁所种竹，今岁望成林。

竹萌犹未见，时节春已深。

逮茲一雨润，犊角庶可寻。

切勿轻剪馘，长养令萧森。

滕岑

滕岑　三月十二日晚雨因取渊明诗微雨洗高林清飚矫云翮之句定韵赋十诗翌

久雨爱晴色，久晴欣雨声。

下人自分别，上天了无情。

人喜春色丽，又悲秋气清。

是皆妄心耳，四序奚亏成。

滕岑

滕岑　三月十二日晚雨因取渊明诗微雨洗高林清飚矫云翮之句定韵赋十诗翌

远寺有缁徒，殷勤久见招。

是日篮舆出，轻雨飒晨飚。

稽首谒佛像，焚香坐僧寮。

岂惟饭满钵，兼有酒盈瓢。

滕岑

滕岑　三月十二日晚雨因取渊明诗微雨洗高林清飚矫云翮之句定韵赋十诗翌

静观一世人，忙多闲者少。

须发已剥除，应接亦纷扰。

何术生羽翼，物外得轻矫。

阀

阀　求九转丹，且尽一尊醥。

滕岑　三月十二日晚雨因取渊明诗微雨洗高林清飚矫云翮之句定韵赋十诗翌

老人见桃花，悟者有灵云。

我见亦有悟，花前饮玉醺。

可怜南北家，论说事纷纭。

为问参老禅，何如参面君。

滕岑

滕岑　山礬

水仙委虀　江梅老，架上酴醿雪未翻。

千斛妙香留不用，一时分付与山礬。

滕岑

滕岑　上郑广文

瓦注非真巧，昌歜非众嗜。

我诗本不工，好之弗肯置。

胡能致温饱，颇复作灾祟。

无盐不自知，刻画要妍媚。

先生六艺学，已得圣贤秘。

三绝笑郑虔，诗律乃游戏。

伊予亦何幸，苴2获巾屦侍。

岂惟怯大巫，正自惭小技。

却嗟贾长江，哦诗尹不避。

文公倘见容，愿教推敲字。

滕岑

滕岑　题钓台对严氏楼三首

扁舟江上几曾经，山崦层楼似画屏。

岂料今为倚楼客，谁能添我入丹青。

滕岑

滕岑　题钓台对严氏楼三首

秘祖高怀傲帝王，远孙依旧晦文章。

不须苦要为官去，看水看山味最长。

滕岑

滕岑　题钓台对严氏楼三首

秋江不许一尘染，只有青山倒影寒。

我欲移家来住此，烦君先为斩鱼竿。

滕岑

滕岑　题永泰显上人个中庵

葛藤遍诸方，悟老能几个。

谁知个中庵，炉火但趺坐。

斋钵幸不空。法轮常自磨。

饥餐困来眠，工夫没量大。

滕岑

滕岑　题永泰显上人个中庵

内外及中间，无处寻这个。

若舍内外中，又向鬼窟坐。

团团踏故迹，笑杀牛挽磨。

随处即个中，始显机用大。

滕岑

滕岑　酴醿

红紫从渠巧斗新，不妨自着素衣巾。

中庭今夜群仙戏，总是广寒宫里人。

滕岑

滕岑　酴醿

向人未肯吐芳心，玉困香融已不禁。

久矣禅心无色想，如何对此独沉吟。

滕岑

滕岑　酴醿

群芳谁不让天柔，笑杀金沙敢并游。

少借余妍入樽酒，真堪一斗博凉州。

滕岑

滕岑　玩松竹

萧萧园中竹，不复数萱草，

苍苍池上松，岂更问苹藻。

二物吾所爱，难为俗人道。

竹如吾之节，松似吾之老。

烟雨风月中，形声俱媚好。

滕岑

滕岑　玩松竹

马目在屋南，龙峰在屋北。

南为山所障，北半露山色。

赖有竹与松，足供予燕息。

竹乃前赠栽，种自别墅得。

松长已百年，不知谁所植。

滕岑

滕岑　惜梅

沙晴日暖雪消时，春到南枝未觉迟。

东崦人家三百树，与君扶杖试寻之。

滕岑

滕岑　惜梅

沈瘦难禁诗作魔，年年诗句为花多。

亦知习气要除尽，奈此高风胜韵何。

滕岑

滕岑　惜梅

牧孺樵童不管风，乱攀曾不比荆榛。

那知立马江南客，一萼真香泪一巾。

滕岑

滕岑　闲题

漏云残日凄欲阴，占巢归鹭纷投林。

风吹旷野暮色白，山近小窗秋意深。

已将梦事了得丧，更凭杯酒寄浮沉。

书生习气难料理，有底苦吟劳此心。

滕岑

滕岑　辛丑大水

天公哀此生人苦，潸然出涕洒下土。

五昼五夜涕不已，平陆成河山作渚。

是方为邑本霔下，今者之变顷未睹。

何止人家水半扉，或压或溺遍处所。

举家老稚几为鱼，夜乘一叶投山坞。

虽知此邦祸可免，颇念吾庐欹莫拄。

朝登山巅聊放目，流尸蔽江可胜数。

何处奔洪之所挤，一旦至斯辜非汝。

天公用是涕愈流，阳侯正自喜且舞。

我愿天公且收涕，忧之反伤亦奚补。

但令老眼开日月，苍生自然得安堵。

滕岑

滕岑　行路难

行路难，东南地倾水瀰漫。

三江五湖沧海宽，鱼龙出没肆神奸。

万斛不劳一蹴翻，江水有潮溪有滩。

钱塘潮头平越山，乘潮寄命呼吸间。

上滩篙挽寸步悭，下滩小跌沦奔湍。

我行河道差若安，亡奈众堰为阻艰。

两牛力尽费跻攀，咫尺犹如限重关。

行路难西南之险更莫言。一山至有百八盘，

猿猱欲上愁复还。汝知惮行要登船。

恐汝胆落濆淖旋。此去投北经中原，

崑崙万里倾濁澜。一吞数舟岁常然，

舟楫么麽吁难全。陆行崤函车不前，

况复羊肠万屈蟠。其余禹历诸山川，

深入无底高{左扌右致}天。行路难，

有如此，不如闭门且隐几。

门前有地平如砥，无忧那忧勃堆起。

滕岑

滕岑　杏花

君家两杏闹春色，浓淡胭脂染不齐。

试唤赵昌来貌取，若边好着白鹇栖。

滕岑

滕岑　游西湖五首

白浪吹船投跨浦，黄尘扑帽走沙河。

若无西湖一慰眼，奈此客中劳悴何。

滕岑

滕岑　游西湖五首

雪寒映湖湖水明，西子淡妆仍浅颦。

不会吴儿底心性，冒寒湖上去寻春。

滕岑

滕岑　游西湖五首

林君庐不存已久，苏公堤比旧尤佳。

绝怜夹堤柳渐暗，谁见傍庐梅正花。

滕岑

滕岑　游西湖五首

乍来乍去堤边鹭，似有似无烟里山。

何人为展古画轴，尘暗缣绡浓淡间。

滕岑

滕岑　游西湖五首

丰乐楼头沸管弦，拍床唤酒记当年。

而今寂寞空栏榡，楼下涟漪自宛然。

滕岑

滕岑　赠何应叔

一面玉泉三载前，重来云翮已翩然。

笔端何自得许妙，林下不当迍此贤。

作个分明蚁宫梦，胜渠辛苦鸟窠禅。

无盐定自废刻画，索我恶诗何处传。

滕岑

滕岑　赠徐谷三绝

解后逢君醉山县，殷勤访我到江城。

闲携箬笠无人识，狂杀痴儿问五行。

滕岑

滕岑　赠徐谷三绝

裂去儒冠今几年，颠毛萧索任垂肩。

相逢记得初相识，回首西风一泫然。

滕岑

滕岑　赠徐谷三绝

曾向林间对酒卮，不嫌俗物亦伸眉。

江湖若许同归去，能为先生理钓丝。

滕岑

滕岑　折花

清晨折新花，插向玉瓶水。

休云离本根，且复新案几。

置酒就之饮，芳片落杯里。

犹胜向中园，容易污泥滓。

滕岑

滕岑　中兴碑

字画端重无倾欹，文辞简古有刺讥。

高堂一见为却立，知是浯水中兴碑。

当时长安望浯水，相去不知几千里。

斯文自合上送官，如何鑱向千岩底。

二公用意深复深，知我罪我俱无心。

不向一时求赏音，亿代宝之如璯琳。

孽臣之事置莫说，尚喜蚕头未讹缺。

纷纷理乱堕空虚，千古断崖悬日月。

滕岑

滕岑　拄杖

久矣相随若弟昆，周全险阻可须论。

断桥测水露半影，野路擉泥留乱痕。

痴坐自怜今日嬾，颠持敢忘昔年恩。

得君分付吾何恨，休向林间打睡门。

滕岑父

滕岑父　和岑子上郑广文诗

吾侪不解事，刚欲羊枣嗜。

居然藜苋肠，厚味非天置。

甘此腐儒餐，庶几不为崇。

朼来钓濑滨，溪山相妩媚。

况复有诗人，深悟作者秘。

诸公竞推挽，其柰造物戏。

青衫晚从事，着以供燕侍。

文章可华国，谁云只小技。

堂堂陈无敌，敢不三舍避。

载酒践前盟，时当问奇字。

滕继远

滕继远　新晴可喜同吴斗南登塔院

一雨浃辰外，乍晴如酒醒。

临豩照净绿，陟巘到高青。

翠霭俯深樾，黄云迷远坰。

超然信尘表，风袂龙冷冷。

滕珂

滕珂　谒梅都官墓

百年诗老卧空山，犹忆当时语带酸。

赢得儿童唤夫子，可怜名位只都官。

手编新史唐文备，骨立残碑汉籀漫。

落日牛羊上丘陇，草埋翁仲独蛾冠。

滕珂

滕珂　谒梅都官墓

宛陵城南柏山寺，行到西厢见旧祠。

人物欲观喜佑老，铭文空有醉翁辞。

银章粉墨谁舒卷，金薤琳琅自陆离。

每见河豚起春岸，永怀风致细哦诗。

滕墂

滕墂　拜岳将军墓

大坟老树列其中，小冢旁堆树亦同。

不世孝忠惟父子，极天愤痛在英雄。

上方有剑谁能请，中国输金使不通。

相对含悲石翁仲，老衰无泪落秋风。

滕墂

滕墂　东城

东城有高楼，峨峨冠城阙。

我来属昏暮，见此初上月。

遥天罗江山，极目如霁雪。

江山秀如此，岂不生豪杰。

临风一高歌，达曙何由歇。

滕墂

滕墂　溪村

独步溪村午，时时一二家。

绿波浮锦鸭，翠草点黄花。

钓石临溪古，连山绕径斜。

幽人吟未极，西日散平沙。

滕玲

滕玲　九日登方山

知君夙昔爱登山，特地相携上峻峦。

岂但登高如杜牧，故应访旧忆未宽。

凝眸直欲小东鲁，振袂如将近广寒。

幸有酒尊供笑语，不愁归路十分难。

滕乔

滕乔　和刘颖呈张经略韵

隐然重望压边尘，号令风生玉帐兵。

诗思江山真得助，威声草木尽知名。

要令万顷窥黄宪，不把千畦付曲生。

坐使胜游还旧观，追随那得胜公荣。

滕涉

滕涉　游泰山灵岩寺

山半旧招提，扪萝蹑石梯。

佳名标四绝，胜境出三齐。

殿古烟霞窟，庭深桧柏蹊。

岳灵分地界，云险接天倪。

香篆清风褭，松廊翠巘低。

飞尘无路入，幽鸟隔岩啼。

破梦泉声急，飘凉竹韵凄。

微阳生顶上，残月落峰西。

暂到犹尘慮，长居信觉迷。

致君功业就，向此卜幽栖。

滕翔

滕翔　普照寺

海翻波浪绕危峰，无尽岩前此界空。

不是灰心求佛者，片时艰住寂寥中。

滕元发

滕元发　浮云楼

举头便是长安日，弄袖时飘梦泽风。

茂苑久抛飞鸟外，楚台遥在碧云中。

滕元发

滕元发　寄越州范希文太守

江山千里接仁风，都在东南秀气中。

为问玉皇香案吏，蓬莱何似水日宫。

滕元发

滕元发　结客

结客结英豪，休同儿女曹。

黄金装箭镞，猛兽画旗旄。

北阁芒星落，中原王气高。

终令贺兰贼，不著赭黄袍。

滕元发

滕元发　句

主人留客醉，酒美蟹螯肥。

滕元发

滕元发　句

野色更无山隔断，天光直与水相连。

滕元发

滕元发　句

万国休后外，群生奏凯中。

滕元发

滕元发　句

寒日边声断，春风塞草长。

传闻汉都护，归奉万年觞。

滕元发

滕元发　句

负鼎早为汤右相，有文今作鲁夫人。

滕元发

滕元发　句

葱岭占佳气，氊裘拜未央。

滕元发

滕元发　送程给事知越州

又领州麾过故乡，谁怜肚胆异班行。

患销南海城先具，气压胡天国自强。

造膝华褒辉黼黻，跋朝佳句敌琳琅。

圣君求治如星火，休斗新诗恨丈光。

滕元发

滕元发　送俞汝尚致仁还乡

清明冲节是身谋，御史郎官不肯留。

回首轩裳双脱屣，放怀天地一轻沤。

卞云苕月柴门静，菱雨苹风野艇秋。

仰羡冥鸿空自愧，区区图报示知休。

滕镇

滕镇　绍熙辛亥六月中伏日出郭观稼小休野石读仲权正字壁间所题诗因次韵

稻香蔼蔼暑风清，下马传觞听水笙。

父老指诗怀旧尹，为镌岩石寄心声。

滕镇

滕镇　绍熙辛亥六月中伏日出郭观稼小休野石读仲权正字壁间所题诗因次韵

身傍蓬莱近紫清，巧言一出忽职笙。

祗今家食应无恙，书傅衡阳雁寄声。

滕宗谅

滕宗谅　白云楼

白云楼危压晴霓，楼下波光数毛发。

雕甍刻桷出烟霞，万瓦参差鹏翼截。

兰汀蕙浦入平芜，天远孤帆望中灭。

屈平宋玉情不尽，千古依然在月风。

漂零坐想十年旧，岁月飞驰争列缺。

青云交友梦魂断，白首渔樵诚契阔。

安居环堵袁安老，泣抱荆珍卞和刖。

折杨虽俚亦知名，犹欲楼中赓白雪。

滕宗谅

滕宗谅　翠光亭

千古江山好树新，翠光亭上一伤春。

碧波无尽愁无尽，留与今人复后人。

滕宗谅

滕宗谅　鹤联句

上霄降灵气，钟此千年禽。

幽间靖节性，孤高伯夷心。

颉颃紫霄垠，飘飖沧浪浔。

岳湛有仙姿，多钧韶无俗音。

毛滋月华淡，顶粹霞光深。

目流泉客泪，翅垂羽人襟。

腾汉雪千丈，点溪霜半寻。

纖喙砺青铁，修胫雕碧琳。

岩栖干溪树，泽饮卑蹄岑。

鸾皇自埙篪，燕雀徒商参。

独翅耸琼枝，群舞倾瑶林。

病馀霞云段，梦回松吹吟。

静嫌鹦鹉言，高笑鸳鸯淫。

金精冷澄澈，玉格寒萧森。

洁白不我恃，腥膻非所任。

稻梁不得已，虮虱胡为侵。

天池忆鹏游，云罗伤凤沈。

风流超缟素，雅淡绝规箴。

相亲长道情，偶见销烦襟。

西汉惜冯唐，华皓欲投簪。

南朝仰卫玠，清羸疑不禁。

端如方直臣，处群良足钦。

介如廉退士，惊秋犹在阴。

几诮鹰隼鸷，羁韛俄见临。

还嗤凫鹥贪，弋缴终就擒。

乘轩乃一芥，空笼仍万金。

片云伴遥影，冥冥越烟岑。

长飚送逸响，亭亭出霜砧。

蓬瀛忽往来，桑田成古今。

愿下八佾庭，鼓舞薰风琴。

滕宗谅

滕宗谅　寄会稽范希文

江山千里接仁封，都在东南秀气中。

借问玉皇香案吏，蓬莱何似水晶宫。

滕宗谅

滕宗谅　剑联句

圣人作神兵，以定天下厄。

蚩忧发灵机，干将构雄绩。

橐籥天地开，炉治阴阳陃。

南帝输火精，古皇降金液。

炎炎昆冈荧，汹汹洪河擘。

雷霆助意气，日月沦精魄。

神气不在大，错落就三尺。

三淬灵溪泉，横磨太行石。

雄雌威并立，昼夜光相射。

提携风云生，指顾烟霞寂。

坚刚正人心，耿介志士迹。

初疑成夏鼎，魑魅世所适。

又若引吴刀，犀象谓无隔。

截波虬尾滑，脱浪鲸牙直。

顽冰挂阴靋，皓月乘孤隙。

河角起彗气，云罅露秋碧。

晓镡星斗烂，夜匣飞龙宅。

无酣霰雪回，弹俊球琳击。

鲜摇霅水光，腻刮湘山色。

青蛟渴雨瘦，素虺蟠霜瘠。

清音锵以鸣，寒姿坚且泽。

鬼类丧影响，佞党摧肝膈。

一旦会神武，四海屠凶逆。

周王奉天讨，商郊千里赤。

楚子扬军声，秦师师处白。

祥辉冠吴楚，杀气横燕易。

与君斩鳌足，八极停震虩。

与君刜鹏翼，三辰增焕赫。

英使化猿翁，辱我为纪惑。

莫使暴虎人，屈我执仇敌。

滕尊严俟冠冕，左右舞干戚。

功成不可留，延平空霹雳。

滕宗谅

滕宗谅　句

笑语隔幽丛。

滕宗谅

滕宗谅　句

弄水春溪上。

滕宗谅

滕宗谅　句

肯伴白云休。

滕宗谅

滕宗谅　句

洞户千年叫不开，白云无主自徘徊。

滕宗谅

滕宗谅　石城寺

山势如城绕楚宫，几人登赏我心同。

溪云去作人间雨，涧水来生坐上风。

滕宗谅

滕宗谅　游茅山

句曲山中古洞天，金堂玉室地相连。

方当遽子知非日，已过茅君得道年。

滕宗谅

滕宗谅　月

黄金双阙水晶宫，滟滟银潢贯碧空。

一曲霓裳羽衣舞，桂花如露湿天风。

滕宗谅

滕宗谅　赠回道士

华州回道士，来到岳阳城。

别我游何处，秋空一剑横。

滕宗谅

滕宗谅　赠妓兜娘

十载芳洲采白苹，移舟弄水赏青春。

当时自倚青春力，不信东风解误人。

天目僧

天目僧　答赞宁

山中人事违，天眼中修定。

我本无根株，只将笋为命。

田从易

田从易　寄荔枝与盛参政

樱桃真小子，龙眼是凡姿。

橄榄为下辈，枇杷作客儿。

田耕月

田耕月　春日山中

山静莺啼春事深，意行到处若为情。

休言柳絮全轻薄，半是东风不老成。

田开

田开　句

吏民相共乐，浑不记相关。

田开

田开　句

山近临轩翠，花开入座红。

田开

田开　句

我爱临封好，从来礼义乡。

田开

田开　临封杂咏

我爱临封好，人烟十里赊。

秋风三酿酒，风景四时花。

竹屋无贫子，渔村足富家。

守官真吏隐，谩放日高衙。

田开

田开　临封杂咏

我爱临封好，诗人兴味长。

岭南蕉子国，海上荔枝庄。

民有百年寿，家藏十种粮。

宦游无远近，乐处是仙乡。

田开

田开　临封杂咏

我爱临封好，江流压水滨。

东山画屏展，北阜翠虬驯。

十里长松道，三春解佩人。

乘间狂太守，屐齿往来频。

田开

田开　临封杂咏

我爱临封好，宾朋日往还。

年来甘白酒，老去益朱颜。

引鹤游西寺，携琴上北山。

君恩虽未报，公外且偷闲。

田开

田开　临封杂咏

我爱临封好，江楼四望遥。

宾朋须共赏，风月故相邀。

清兴拚成癖，诗狂不碍条。

谩劳争自洁，适意乐偏饶。

田开

田开　临封杂咏

我爱临封好，迎门水绕流。

名山称濯锦，胜境说灵洲。

嫩草青连座，奇花香入楼。

公馀无一事，携酒任遨游。

田况

田况　成都遨乐诗二十一首　八日太慈寺前区市

蜀虽云乐土，民勤过四方。

寸壤不容隙，仅能充岁粮，

间或容墮実，曷能备凶痒。

所以农桑具，市易时相望。

野氓集广鄽，众贾趋宝坊。

惇本诚急务，戒其靡愆常。

兹会良足喜，后贤勿忽忘。

田况

田况　成都遨乐诗二十一首　冬至进天庆观会太慈寺

景至履佳辰，朝祖著国令。

黄宫避潜萌，紫宇晨荫映。

阳德比君子，吾道实可庆。

矧丁皇运享，遇主尧舜圣。

坤维最远方，拙者此尸政。

雅俗旧儒文，民牒少讼争。

幸足宣上恩，愉恐眡物性。

良时不易得，行乐未为病。

高会纵嬉游，丰岁愈繁盛。

与众助戏欣，寄情于俚咏。

田况

田况　成都遨乐诗二十一首　二日出城

初岁二之日，言出东城闉。

缇骑隘重乳，淤车坌行尘。

原野信滋腴，景物争光新。

青畴隐遥壩，弱柳垂芳津。

隐卒具威械，祭墦列重茵。

俗尚各有时，孝思情则均。

归途喧鼓铙，聚观无富贫。

坤隅地力狭，百业常苦辛。

设微行乐事，何由裕斯民。

守侯其勉旃，亦足彰吾仁。

田况

田况　成都遨乐诗二十一首　二十八日竭生禄祠游净众寺

千骑出重闉，岩祠净宇邻。

映林沽酒斾，迎马献花人。

艳日披江雾，香飚起路尘。

韶华特明媚，不似远方春。

田况

田况　成都遨乐诗二十一首　二十三日圣寿寺前蚕市

龙断争趋利，仁园敞邃深。

经年储百货，有意享千金。

哭用先农事，人声混乐音。

蚕丛故神在，致祝顺民心。

田况

田况　成都遨乐诗二十一首　二十一日游海云山

春山缥翠一豩清，满路游人语笑声。

自愧非才无异绩，止随风俗顺民情。

田况

田况　成都遨乐诗二十一首　二月二日游江会宝历寺

昔年张复之，来乘寇乱馀。

三春虽宴赏，四野忧艰虞。

遂移踏青会，登舟恣游娱。

戒备渐解弛，人情悉安舒。

垂兹五十年，材哲不敢逾。

愚来再更朔，遽及仲春初。

彩舵列城隈，画船满江隅，

轻桡下奔濑，从舆临精庐。

因思贤守事，所作民乃孚。

田况

田况　成都遨乐诗二十一首　伏日会江渎池

长空赤日真可畏，三庚遇火气伏藏。

温风渓涊郁不开，流背汗浃思清凉。

江渎祠前有流水，欢注蓄洩为池塘。

沈沈隆厦压平岸，好树荫亚芙蕖香。

登舟命酒宾朋集，逃暑大饮宜满觞。

丝竹聒耳非自乐，肆望观者台堵墙。

吾侪未能免俗累，近日颇困炎景长。

今晨纵游不觉暮，形为外役暑亦忘。

田况

田况　成都遨乐诗二十一首　寒食出城

郊外融和景，浓于城市中。

歌声留客醉，花意尽春红。

游人一何乐，归驭莫恠恠。

田况

田况　成都遨乐诗二十一首　九日太慈寺蚕市

高阁长廊门四开，新晴市井绝纤埃。

老农肯信尤民意，又见笙歌入寺来。

田况

田况　成都遨乐诗二十一首　开西园

春山寒食节，夜雨书晴天。

日气薰花色，韵光遍锦川。

临流飞凿落，倚榭立秋千。

槛外游人满，林间饮帐鲜。

众音方杂沓，馀景列留连。

座客无辞醉，芳菲又一年。

田况

田况　成都遨乐诗二十一首　七月六日晚登太慈寺阁观夜市

万里银潢贯紫虚，桥边螭辔待星姝。

年年巧若从人乞，未省灵恩遍得无。

田况

田况　成都遨乐诗二十一首　七月十八日太慈寺观施盂兰盆

飞阁穹隆轶翠烟，盂兰盛会众喧阗。

且欣酷暑从兹减，渐有凉风快夕眠。

田况

田况　成都遨乐诗二十一首　乾元节

感帝开鸿绪，薰风正阜生。

亿年逢景运，万国赞丕平。

瑞蔼承龙阙，晨曦启凤城。

胪宾趋陛墄，乐舞备韶英。

译道来珍贡，醫欢洽颂声。

曼龄均庆祝，闿泽慰群情。

地有扪参远，人怀就日诚。

顾将民共乐，聊以报皇明。

田况

田况　成都遨乐诗二十一首　三月三日登学射山

丽日照芳春，良会重元已。

阳滨修祓除，华林程射技。

所尚或不同，兹俗亦足喜。

门外盛车徒，山半列鄽市。

彩堋飞镝远，醉席歌声起。

回头望城郭，烟蔼相表裹。

秀色满郊原，遥景落川涘。

目倦意犹远，思馀情未已。

登高贵能赋，感物畅幽旨。

宜哉贤大夫，由斯见材美。

田况

田况　成都遨乐诗二十一首　三月十四日太慈寺建乾元节道场

赤精流景铄，朱夏向清和。

绀宇修祠盛，华封祝庆多。

簪裳千载遇，钟梵五天歌。

远俗尤熙泰，皇猷信不颇。

田况

田况　成都遨乐诗二十一首　上元灯夕

予赏观四方，无不乐嬉游。

惟兹全蜀区，民物繁它州。

春宵宝灯然，锦里香烟浮。

连城悉奔骛，千里穷边陬。

衯裶合绣袂，辘轳驰香辀。

人声辰雷远，火树华星稠。

鼓吹匝地喧，月光斜汉流。

欢多无永漏，坐久凭高楼。

民心感上恩，释呗歌神猷。

齐音祝东北，帝寿长嵩邱。

田况

田况　成都遨乐诗二十一首　四月十九日汎浣花溪

浣花溪上春风后，节物正宜行乐时。

十里绮罗青盖密，万家歌吹绿杨垂。

画船痓鼓临芳漵，彩阁凌波汎羽卮。

霞景渐曛归櫂促，满城欢醉待旌旗。

田况

田况　成都遨乐诗二十一首　五日州南门蚕市

齐民聚百货，賟鬻贵及时。

乘此耕桑前，以助农绩资。

物品何其夥，碎璮皆不遗。

编籬列箱筥，饬木柄锑鍅。

备用诚为急，舍器工曷施。

名花蕴天艳，灵药昌寿祺。

根萌渐开发，蔂载相参差。

游人衒识赏，善贾求珍奇。

予真徇俗者，行观亦忘疲。

日暮宴觞罢，众皆云适宜。

田况

田况　成都遨乐诗二十一首　元日登安福寺塔

岁历起新元，锦里春意早。

诘旦会朋宷，群游候驺导。

像塔倚中霄，翚檐结重橑。

随俗纵危步，超若落清昊。

千里如指掌，万象可穷讨。

野阔山势回，寒馀林色老。

遨赏空闾巷，朼来喧往耄。

人物事多閒，车马拥行道。

顾此欢娱俗，良慰羁远抱。

第尤民政疏，无庸答宸造。

田况

田况　成都遨乐诗二十一首　重阳日州南门药市

岷峨旁礴天西南，灵滋秀气中潜含。

草木瓌富百药具，山民采捋知辛甘。

成都府门重阳市，远近凑集争{上齐下贝}欣。

市人谲狯亦射利，颇觉良恶相追参。

旁观有叟意气古，肌面皯黣毛{上髟下监}鬺。

卖药数种人罕识，单衣结缕和阴岚。

成都处士足传记，劝戒之外多奇谈。

盛言每岁重阳市，屡有仙踖交尘凡。

俗流闻此动非觊，不识妙理徒规贪。

惟期幸遇化金术，未肯投足栖嵓。

予于神仙无所求，一离常道非所躭。

但喜见民药货售，归助农业增耡芟。

田况

田况　寄道士张明真

澹静姿仪简旷纵，结庵深对大茅峰。

坐忘世故愁应少，道断人情语亦慷。

万里信音凭鹤到，一厨烟火倩猿供。

岁时归侍虚皇驾，七色霞衣九色龙。

田况

田况　句

曲终甚喜询前事，自言本是都知子。

当时此地最繁华，酒酣不觉恣矜夸。

若使斯人解感伤，岂能终老爱琵琶。

田况

田况　句

凤凰诏不起，白云藏更深。

田况

田况　题琴台

西汉文章世所知，相如闳丽冠当时。

游人不赏凌云赋，只说琴台是故基。

田况

田况　颖水

先生赏此傲明时，绿袖清波万古奇。

应有好名心未息，滩头洗耳欲人知。

田况

田况　赠都雍元规

醒时莫忆醉时事，今日休言昨日非。

池上风光宜共酹，劝君不要半酣归。

田霖

田霖　燕口洞

燕口龙泓气象清，钱真此处有遗灵。

仙兄去后师犹在，女弟回时户已扃。

云片尚如披白练，泉声长似诵黄庭。

碧桃花发菖蒲紫，留与人间作画屏。

田农夫

田农夫　句

桃李场中已免参，只将农辅繁头术。

田如鳌

田如鳌　无题

投晓凭高雾满天，直疑和气酿丰年。

殷勤北客还知否，不是南来有瘴烟。

田太靖

田太靖　上元

元宵灯火照楼台，车马骈骈去又来。

田郎试向楼上望，灯前好个阿孩孩。

田锡

田锡　辩惑篇

春树桃与李，美果终得尝。

莫树枳与棘，芒刺还相伤。

君子所树党，在择贤与良。

其党苟非人，为祸亦自殃。

蓄者本铅刀，用欲如干将。

豢者本款段，骋欲侔髕髗。

辨之胡不早，坚冰自履霜。

田锡

田锡　残冬书事呈宋太玄

归来何物可消忧，县寺萧条懒强游。

酒价未償重贳取，雪诗休厌且交酬。

兼怜春近如迎客，莫惜年残似急流。

天子承祧重文物，花时早约入皇州。

田锡

田锡　酬陈处士咏雪歌

颍川处士情高古，闲卧烟霞向南浦。

忘却简瓢陋巷贫，耽嗜琴书醉歌舞。

昨日西风生凛冽，江天惨惨阴云结。

云色苍黄千里同，晚来旋旋飞轻雪。

寒条黏缀生梨花，梅飘絮荡相交加。

危楼粉饰轩窗冷，横桥玉碾栏干斜。

高人啸傲吟情动，醉拾江毫呵晓冻。

狂才意度若元白，满笺灵怪如麟凤。

因遣橘僮封寄余，门者称有陈君书。

展开咏雪六十字，水晶盘中明月珠。

字字累累可编贯，句句绵绵意不断。

恨无瑛琼奉报酬，胜得美人锦绣段。

君不闻吾皇在上致太平，地不藏珍天降灵。

时闻刺吏奏河清，又报诸侯贺景星。

君心幸有经纶术，休向江湖隐声迹。

云眠雪啸意虽高，争似金銮侍赭袍。

不必虹纶十二犗，明月为钩钩巨鳌。

田锡

田锡　酬宋湜贾黄中二学士菊花之什兼呈诸厅学士

靖节先生曾赏菊，东篱遥霜花正开。

翰林主人共赏菊，北门吟咏有余才。

一唱再和才力健，兼金酬以瑛琼瑰。

善歌使人继其志，远寄淮阳知郡吏。

淮阳郡中方燕居，跪读重缄尺素书。

中有五章章八句，复有三章同一处。

五章千叶菊花词，一章副翰学士诗，

一章酬和季左司。人前再读与三复，

人从日边初到时。斂手先问诸学士，

骇目乍阯文字奇。两制别来今已久，

朝寄宛丘权太守。眼底唯嫌簿领繁，

耳冷不闻骚雅言。重阳锡宴不得与，

湛露空思奉至尊。忽捧新诗若为意，

闻诗胜得千金赐。受知益感恩顾深，

吟赏请言清丽致。清如玉树生天风，

丽若露花开锦宫。水精盘中置明月，

绛火珊瑚枝叶红。珍则难酬青玉案，

文律词锋并化工。因事喻怀堪自惜，

神化丹青与刀尺。丹青晕淡刀尺裁，

先春雪中生早梅。春饶桃李及时发，

牡丹占断芳菲来。芍药羞人娇且妒，

玫瑰倚栏笑欲语。帝里春从何处归，

巫山雨散朝云飞。遗红堕翠归天下，

不失年年三月期。天生百卉各有时，

彼何太盛此何迟。兼葭苍苍凝白露，

西风萧萧向秋暮。月华篱落有霜华，

映篱丛薄生黄花。花寒叶冷无蜂蝶，

固无宝马与香车。每因九月当重九，

暂时采撷浮樽酒。金钿浮动万岁杯，

为君庆祝南山寿。菊不能言为作歌，

金壶酒体倾绿波。重台千叶若堪赏，

栽培好近金銮坡。

田锡

田锡　酬桐庐知县刁衎歌

诏守江西新定郡，二年抚俗谁相问。

白浪青山绕郡城，卧理烟霞称嘉遯。

帝乡迢迢天一涯，子牟恋阙人不知。

慷慨情怀何企慕，宋瓃政事杜牧诗。

六县万家人辑睦，鱼鹽利人茶货足。

公家事简案牍稀，芳草疏篱映空狱。

杨柳湖边观钓鱼，芙蓉池上静看书。

优游天爵浩然性，贵如三入承明庐。

靖节先生来访我，欣然延入皇堂从。

斂襟欲坐先发言，捧出尺书双袖间。

七轴好词同跪授，儒雅礼丰情意厚。

主人识鉴非延陵，金石何烦荣固陋。

且置琼瑶未暇看，高谈如绮有余欢。

黄鹂百啭天欲暮，客去斜阳已半轩。

焚香道院无人到，风花拂几收真诰。

却取文编一一看，南朝体制多渊奥。

两轴七字五字诗，珠贯累累乐府词。

古於禅月画罗汉，丽於范蠡进西施。

议论精微穷理窟，赋咏升高能体物。

一篇序送周子通，飘飘思若翻冥鸿。

自有沧浪高尚志，因人命笔生词锋。

尝闻水国清辉殿，曾事吴王侍文宴。

田园未膀归去来，严子台边知一县。

古人穷则善一身，达则惠泽如阳春。

一邑生灵如受赐，何须兼济方为贵。

金门吏隐能安身，何必弃官为逸人。

桐庐山水幸堪赏，歌诗酬唱且相亲。

田锡

田锡　春雨

天寒云彩变春辉，霡霂来如晓雾飞。

著物先饶芳草湿，盈空旋翳碧山微。

莺村树密吹应遍，鸳瓦檐高滴尚稀。

丞相追班方入贺，沙堤柳色正依依。

田锡

田锡　促织

西风嫋嫋欲昏黄，草木萧萧绿翅凉。

暗傍远灯催络纬，独经遥夜伴啼螀。

露濡虫网丝潜断，月照澄江练有光。

几处疏砧红叶寺，谁怜弄杼不成章。

田锡

田锡　代牡丹酬答

舒元舆是赋家流，我有余妍不尽收。

今日谢君贻好句，恨无双佩略相酬。

神仙见谪情虽薄，风雨相轻恨未休。

为报悦人须以礼，不同苏小而惭羞。

田锡

田锡　代书呈苏易简学士希宠和见寄以便题之于郡斋也

金殿尝闻金口言，词臣官职是神仙。

三年偶忝西垣职，致身似得文章力。

感激思酬圣主恩，危言所以难缄默。

出入金门与玉堂，屡因狂直拜封章。

御戎救旱无上策，言词不足动君王。

改官出职归郎署，粉闱正秩惭叨据。

仍命淮阳颁诏条，元正不得与趋朝。

中书舍人捧宝策，加美微称尊帝尧。

大明殿里上寿酒，翰林学士先群寮。

独有淮阳知郡吏，为曲郡符蒙借紫。

閤门引谢正衙辞，撰日忽忽办行李。

都门柳色早春天，繁台寺中排祖筵。

离杯满劝不惜醉，醉别上马魂黯然。

客心易感须如是，回思故国三千里。

子云相如俱蜀人，我今五十君青春。

春秋鼎盛正清贵，我年渐似下坡轮。

下车犹未逾期月，官舍初经禁烟节。

残阳乍听吹角声，台榭梨花簇香雪。

独酌不难何所为，孤怀无绪怀己知。

十八学士相念否，应笑骨凡格且卑。

地仙敢言谪仙宦，海槎却有上天时。

陈州去京地不远，莫惜音书来慰勉。

若得工夫可作歌，歌中言语不厌多。

毕三情旨颇似我，向二宋四及李大。

请与副阁王舍人，呈似此歌希唱和。

田锡

田锡　登叠嶂楼

郡在江湖烟树间，谢公遗踵好跻攀。

诗中胜景堪吟啸，池上清风足往还。

疑思但怜云映水，回头不觉日衔山。

登临屡起归欤兴，看是槐花满故关。

田锡

田锡　登郡楼望严陵钓台

豨上严陵古钓台，倚楼凝望自徘徊。

先生能保孤高节，英主尝师王霸才。

日暮白云迷草莽，岸平春水浸莓苔。

登临不尽微吟兴，花落东风首重回。

田锡

田锡　冬夕书事

堪嗤栖屑客长安，风雪加添近腊寒。

冻笔呵来书字淡，孤灯挑尽向窗残。

十年苦思诗千首，一夕回肠事万端。

家住天涯归未得，岭梅江蓼自辛酸。

田锡

田锡　读翰林集

太白谪仙人，换酒鹔鹴裘。

扁舟弄云海，声动南诸侯。

诸侯尽郊迎，葆吹罗道周。

哆目若饿虎，逸翰飞灵虬。

落日青山亭，浮云黄鹤楼。

浩浩歌谣兴，滔滔江汉流。

下交魏王屋，长揖韩荆州。

千载有英气，兰君安可俦。

田锡

田锡　对酒

去年秋值罢文闱，今岁无憀自陕归。

雪月好吟还唱和，风云未至且依违。

江南梅早多红带，渭北山寒少翠微。

犹赖一樽消遣恨，不堪枨触口躁时机。

田锡

田锡　多情

多情如病苦难医，头绪多於折藕丝。

送客落花行马处，望乡残月倚楼时。

忆来几入春深梦，感极翻成酒后悲。

大抵为君言不尽，彩笺闲咏合欢诗。

田锡

田锡　风筝歌

白苹洲暖春风生，画楼槛上争筝鸣。

铿锵节奏急复慢，空中一部天乐声。

三十六宫深窈窕，绣楣藻井光相照。

十三弦上千般声，朝霭微吟暮烟啸。

夜来亲向月中闻，繁音错节何纷纭。

碎如鸾铃与珂佩，巫山队仗迎湘君。

晚来金屋愁微雨，风细筝声不全举。

依稀嫔妾怕人知，啾啾切切私相语。

洪织断续何所拘，凤凰著对飞鸾孤。

梧桐枝边泊未稳，琅玕岛上鸣相呼。

有时方奏俄中绝，宫商斗顿如刀截。

杏花露重鸳鸯寒，空见如霜满庭月。

有时半日全无风，一一暮天楼阁红。

唯闻鸟雀啄弦上，暖珠寒玉何玲珑。

清音朝朝与暮暮，误声不管周郎顾。

只嫌雅郑交奏时，宝铎丁冬暗相妒。

田锡

田锡　府解后有诏旨权停贡举因成长句寄太素兼简韩丕茂才

一名倜傥动皇州，寄应王门作解头。

将领风骚推李杜，较量英勇让曹刘。

春闱有诏俄中辍，秋赋随时亦暂休。

金殿制科思取应，远飞章句间嘉谋。

田锡

田锡　归去来

归去来。诗不云乎，

王事一埤遗我兮。终日孜孜，

心力疲劳齿发衰。尔今已年五十二，

前去七十几多时。尔性虽拙颇好学，

尔才虽短颇好诗。文学歌诗之外非乐为。

金门玉堂若无分，随分官职胡不归。

苟能遣得婚嫁累，又何基础忧伏腊资。

尔不闻仲尼曰，饭疏食饮水，

曲肱而枕之，乐亦在其中，

浮云富贵非尔宜。表圣表圣，

尔当念兹而在兹，勿使无其实而有其词。

尔若舍灵龟而观朵颐，无乃见尔痴尔痴。

田锡

田锡　和安仪凤

水国迎凉暑气消，思清吟啸语雄豪。

远如海树黄云晓，健比秋风白浪高。

酬答愧无明月佩，纵横争及解牛刀。

和诗送别昭亭路，何似金銮夺锦袍。

田锡

田锡　和宋太玄腊日

逢腊欣酬吟咏才，已知春色向人来。

口脂润逐银罌赐，面药香随钿合开。

梁苑辞臣堪赋雪，寿阳公主好妆梅。

更怜罢猎归侵夜，重对歌筵红烛台。

田锡

田锡　和太素春书

风幡轻细翠悠飏，楼阁轻寒水满塘。

柳絮微烟吟思足，梨花淡月睡魂香。

江山似画怜湘浦。魚笋尝新忆华阳。

早是春阴已无赖，可堪中酒恶情肠。

田锡

田锡　和太素早春书事忆游京国

新年吟咏喜经旬，金粟山边渭水滨。

微雪尚妨天气暖，衰林先让鸟声春。

牵情但恨梅花谢，醒酒空思桂蠹辛。

深感相将游汴水，梦中杨柳已迷人。

田锡

田锡　和朱玄进士对雪

风回玉宇拂窗栏，欲晚层城料峭寒。

含月有光吟不尽，著烟无迹画方难。

江春南国兼梅落，塞腊西山向竹残。

何处多情偏入赏，狂随舞袖绕杯盘。

田锡

田锡　花雨比下秦中

雨里飞花片片红，雨微花乱转溟蒙。

川原何处连天草，帘幕无人半日风。

寂莫刘桢新病后，凄迷庄与苦吟中。

可堪更是黄昏景，燕冷莺寒恨想同。

田锡

田锡　华清宫词

绣岭葱茏浮瑞气，云楼霭阙明珠翠。

禁城缘岭连九天，一片笙歌如鼎沸。

我恐紫麟丹凤洲，移於近甸资宸游。

东将太华为城雉，北以渭川为御沟。

又疑西王开月圃，白云仙都紫云府。

碧瑶新宫初搆成，借与明皇自为主。

开元之末天宝初，天下太平方晏如。

万几多暇频游宴，青门道上驰銮舆。

长乐岐头霸陵岸，新丰市井骊山畔。

百里烟波锦绣明，宝马香车若珠贯。

宫中汤泉瑟瑟文，潺湲长以兰麝薰。

白玉莲花蹙飞浪，珠堂绣殿温如春。

贵妃承恩貌倾国，三千宫女朝霞饰。

谢家有女名阿蛮，歌舞织柔柳无力。

频唤入宫恩宠厚，金粟臂钚颁赐得。

秋来岭上霜月明，光照组练金吾兵。

槐烟柳露咽宫漏，玉笛一轰岩壑惊。

春来岭下春波绿，夜听琵琶将理曲。

幽因轻拢慢撚声，鸾皇引雏啄珠玉。

尝记乘舆避暑时，御衣轻似红蕖丝。

翠辇将游石渠寺，探得姚崇乘小驷。

往来绿树影中行，清凉适称逍遥意。

荔支颜色燕脂红，生於南海烟瘴中。

南海地遥一万里，使臣日贡华清宫。

六宫每从鸾舆到，遗珠落翠长安道。

百司既奉玉乘归，汤宫横锁黄金扉。

门戈陛戟皆绣衣，朝钟暮鼓含清辉，

参差天上朝元阁，往往紫烟飞皓鹤。

至今碧落星宿繁，犹似当时挂珠箔。

田锡

田锡　即事

残花飞尽留芳草，索寞孤怀话未能。

天气暄寒犹未定，春衫脱着自无凭。

荔枝结子思南越，湖水宜茶忆竟陵。

看是清和时又过，林亭何处度炎蒸。

田锡

田锡　寄陈处士

柳暗江亭春正深，黄莺百啭有余音。

自惭分判颁条政，谁信常怀易俗心。

吟次落花浮砚水，静中飞絮满帘阴。

及瓜即是归丹阙，莫惜时来一访寻。

田锡

田锡　寄陈处士

簿书军吏日相随，心在諠哗旨趣卑。

明月夜吟无意绪，白云秋约笑羁縻。

宛陵古寺经游少，叠嶂名楼眺望迟。

堪重高人陈处士，不来寻访已多时。

田锡

田锡　寄樊郎中

近遣司宾小吏时，寄书兼寄十篇诗。

自惭不是阳春曲，谁敢徼求作者知。

叠嶂晚登空远望，昭停别合倍相思。

夜来远有微吟兴，风动新荷月满池。

田锡

田锡　寄韩丕进士

嵩室乱峰三十六，嵩阳今复住何峰。

已因诗好声名出，却为情高仕进慵。

白鸟白云秋色树，水南水北月明钟。

逍遥自得闲吟兴，谁识夫君是卧龙。

田锡

田锡　寄梁周翰补阙杨徽之宋白二拾遗

飘零踪迹尚堪悲，唯向三贤最受知。

少俊有名输贾谊，宦游多难比张仪。

诗中老格何人爱，酒后佯狂识者嗤。

北省郎官应见峭，明时犹尚进身迟。

田锡

田锡　寄蒲城宋白小著

春日闲销一局棋，春愁还得数篇诗。

高吟大醉何人问，英略雄图久已知。

破产虽无容足所，丈夫岂合心家为。

时来富贵终须有，懒学梁鸿赋五噫。

田锡

田锡　寄宋白拾遗

醉中别大梁，西归渭水阳。

飘然何所似，浮云辞帝乡。

归来惊岁归晏，怅然增浩叹。

景短倏云暝，夜寒难至旦。

拂酒雪花飞，早梅思南枝。

碧落周星纪，青阳换岁时。

双鱼忽得书，云已外华籍。

金骨俄轻举，玉霄仍近密。

小谏官职清，大才文翰逸。

献纳有嘉谋，英豪伸壮图。

万乘是知己，三公骇奇士。

严吾侍从臣，元白才名子。

挥毫烂彩霞，逸性飞湍水。

不日縯丝纶，鳌宫承帝旨。

伊余重交结，白日贯精诚。

黄金一诺重，鸿毛万事轻。

微尘弹余冠，清泉涤吾缨。

思佩朝天籾，相将升太清。

田锡

田锡　寄宋准学士

鸾舆西幸郊天日，洛水桥南乍识君。

投分埙篪无异曲，定我兰菊有余芬。

别来信阴年将尽，望去台高日又曛。

堪恨支离何所似，波中萍叶岭头云。

田锡

田锡　寄题象耳寺

二十年前会忆游，彭亡渡口泊孤舟。

一程林下登山路，百尺豨边汲水楼。

磬韵似烟和烛袅，松声如雨入窗流。

别来往事都成梦，誰寄篇章问恵休。

田锡

田锡　江南曲

金蝉饰绿云，细靨蕊黄新。

南浦解清佩，西豨采白苹。

密竹映深花，湖山日欲曛。

春肠知已断，脉脉两难亲。

田锡

田锡　江南曲

吴艳若芙蓉，乘舟弄湖水。

照影不知休，云鬟坠簪珥。

含笑忽回头，见人差欲死。

归去入花豨，棹溅鸳鸯起。

田锡

田锡　江南曲

金陵王气消，六朝隳霸业。

白云千古恨，空江照楼堞。

虎丘罗蔓草，姑苏委枫叶。

怀贤思伍员，灵涛浩难涉。

田锡

田锡　结交篇

为簪莫用玉，玉脆长忧折。

连环须以金，金坚永无缺。

陈余尚倜傥，张耳重交结。

事势俄参商，干戈自屠灭。

意断如玦离，情忘若弦绝。

始志何绸缪，终雠何勇决。

我愿然诺心，不得轻相悦。

田锡

田锡　进瑞雪歌

圣德昭彰动天地，岁岁丰穰为上瑞。

明年有闰节气迟，冬深有雪方及时。

三农但喜及时雪，天心帝力岂得知。

臣忝颁条居近辅，劝课农桑理舆赋。

宛丘之下为封部，宣布皇恩槐襦裦。

王泽流而有颂声，因而拜手献歌行。

歌云岁云暮兮日云暮，白云初向斜阳度。

斜阳韬掩云舒布，惨惨阴风生北户。

风来带得霏霏花，花轻片片如琼葩。

冻黏寒缀纷交加，陌上逡巡铺玉沙。

琪树瑶台相间出，落梅堕絮初堆积。

映箔横沾翡翠纹，拂窗斜度瑠璃隙。

飘飘千里度龙山，袤丈萧关与玉关。

海上银台对金阙，水精帘栊鉴明月，

万年枝上夜辉光，上林先似梨花发。

黎元有望既满望，手足舞之而蹈之。

因思去岁在京师，国家将议改元时。

时雪未呈盈尺瑞，百神奔走应祷祈。

海风吹起澄江练，织女金刀碎裁剪。

剪作天花撒翠微，茫茫六合生凶辉。

明月宫中玉臼杵，霜兔捣药云母飞。

风筛乍似琅玕宝，翔鸾飞下啄瑶墀。

金门廊庑龙尾道，贺雪造民趁朝早。

吾皇为喜表丰年，六出飞花不令扫。

枢相侍臣初奉宣，宣赴中书赐御筵。

光禄移厨供玉馔，上樽赐酒中官劝，

宣令不醉不得归，席上仍令各赋诗。

诗成封进同奏谢，御制歌行竞传写。

拜舞欢呼感圣明，千年遭遇作门生。

微臣忝幸在两制，得以歌诗乐太平。

而令出典淮阳郡，组绶辉华佩金印。

才微任重副忧勤，履薄临深守廉慎。

圣人德泽如阳春，阳春及物无不均，

微臣怀抱如葵藿，葵藿向阳堪喻身。

今因瑞雪献歌咏，西垣再愿演丝纶。

田锡

田锡　句

诸峰居蜀右，夕翠染巴东。

田锡

田锡　句

下车逢岁旱，祷庙望秋成。

火轮转曈曨，赤日弥高明。

稻苗已枯死，麦垅不堪耕。

田锡

田锡　句

自知不是明时用，烂额焦头力谩多。

田锡

田锡　句

郭璞书台古钓湾。

田锡

田锡　句

高高百里一屈盘，八十四盘青云端。

田锡

田锡　苦寒行

昨日北风高，霏霏满天雪。

千里六出花，六日飞不歇。

深山深一丈，树木冻欲折。

平地盈数尺，布肆不成列。

覆物生辉光，照人清皎洁。

紫塞群玉峰，沧溟白银阙。

篁竹为琅玕，松风蒼玉屑。

官吏来参贺，物情亦感悦。

瘴疠已消除，丰穰及时节。

长吏因疾恚，请假来一月。

病眼为寒昏，风头因冷发。

汤药厌服饵，酒肉愁罢辍。

夹幕映重帘，炉茵与衾褐。

禄粟不忧饥，帑俸无乏绝。

江海主恩深，素餐心激切。

儿童温且饱，当风泝凛冽。

朝索暖寒酒，暮须汤饼设。

不知有饥寒，灯火夜暖热。

越人轻活计，舂税供膏血。

及至风雪时，日给多空竭。

樵苏与网捕，负薪冰路滑。

口噤无言语，股{左木右栗}衣疏葛。

藜藿不充饥，冻饿多不活。

惭惶褚夸恩，彷徨空殒越。

因作苦寒行，聊与儿童说。

田锡

田锡　览韩渥郑谷诗因呈太素

风骚复古少知音，本色诗人百种心，

顺熟合依元白体，清新堪攎郑韩吟。

搜来健比孤生竹，得处精於百炼金。

唯我与君相唱和，天机自见不劳寻。

田锡

田锡　览太素新编

蜀国香笺似彩霞，装成近集入京华。

千篇诗好精灵哭，百轴文雄侠少夸。

繁富禹皇新职贡，妍明春帝晓莺花。

彤庭何处安排好，李谪仙才称草麻。

田锡

田锡　离怀

离怀如醉复如痴，脉脉无言不展眉。

秋草空牵幽意在，征轩疑有断魂随。

残星更漏门开处，斜月帘栊酒醒时。

此恨谁能解消遣，因题红叶偶成诗。

田锡

田锡　留别句中正学士

玉人欲归留不住，南山出云作朝雨。

雨中却柅使车轮，主人重得延嘉宾。

嘉宾有诗留别我，句句高奇字字新。

新若新花凝宿露，高似秋天晓星布。

奇於云起成峰峦，鲛人沾珠盈玉盘。

浪大月照如金线，金线交加珠可贵。

玦离环合间珠圆，风生玉步声珊珊。

珍奇若此为重赐，斋沐焚香然后看。

三复吟看既忘倦，命笔和来才思缓。

桃李难酬琼玖珍，野老美芹聊贽献。

与君俱是锦江人，今幸星轺来过陈。

乡情交分忍轻别，少留可待早秋辰。

秋光月华伴行色，步步随君归紫宸。

田锡

田锡　暮冬阌乡遇萧霸赴任

岭外路遥君赴任，陕西年尽我归家。

长亭际会情无限，一夕分飞恨又赊。

夜话无灯松火继，晓行乘月乱山斜。

七千时驿谁相伴，雪里寒梅正放花。

田锡

田锡　攎古

棠豨出精金，百炼无余滓。

铸得芙蓉剑，灵辉若秋水。

陸杏断兕犀，阴亦惊神鬼。

照物双影寒，中霄灵气紫。

有时风雨至，欲作龙蛇起。

海酒与陵肉，宝烛延奇士。

酣饮取传观，英图各相视。

吐气成虹蝩，将平不平事。

田锡

田锡　攎古

中山魏公子，志意邈难俦。

朝吸沆瀣精，远与冥鸿游。

风高江浪恶，云黄海树秋。

青山对独酌，明月在孤舟。

心常悬象魏，迹若参公侯。

纵横致君术，思一伸良筹。







卷368

田锡

田锡　攎古

游子中夜心，功名忽嗟暮。

黑貂空上书，甘泉方献赋。

白日惊壮齿，青云有英顾。

收采苟不时，珊瑚亦生蠹。

田锡

田锡　攎古

汉鼎鸿毛轻，诸侯争弄兵。

吴魏已先定，玄德思功名。

据鞍髀肉消，感激泪沾缨。

南阳有奇士，三顾精诚倾。

龙变得风雨，指麾霸王成。

日月若长在，永永悬英声。

田锡

田锡　攎古

碧落登真诀，太霄蕊简书。

安得松乔子，仙阶一授余。

载揽彩虹绥，去登紫云车。

飘然远氛俗，志逸如龙摅。

田锡

田锡　攎古

曲逆汉功臣，少年尝窘厄。

巷馆虽席门，轩车尽嘉客。

事魏言不从，说楚谋无获。

来归隆准公，罄伸图霸策。

绛灌竞生妬，讒非相见迫。

封金欲拂衣，将举鸾皇翮。

豁达英主心，信遇终无隔。

小节不掩名，勋庸自辉赫。

田锡

田锡　攎古

祢衡鹦鹉词，挥翰无停缀。

狂甚於接舆，才不容当世。

身居桴鼓下，心在云天际。

黄祖悁忿来，殒之如虎噬。

田锡

田锡　攎古

玉树拭不灭，柳带柔堪结。

惠然贞妇心，皎若天山雪。

罗幕生春风，珠帘鉴秋月。

沧波燕又归，尺书胡断绝。

田锡

田锡　攎古

萱花不须折，安足忘君忧。

青铜莫频揽，适令惊鬓秋。

谢安壮未仕，定远晚封侯。

功名俱磊落，时来岂自由。

田锡

田锡　攎古

直言如霜刃，卒发伤人意。

痛贯丹诚中，无与金疮理。

缄恨若瘢痕，终身难弃置。

伺隙果报时，遂陷无情地。

虽悔安可追，弗反同奔驷。

君子慎枢机，言之岂容易。

田锡

田锡　攎古

楚畹种芳兰，发生逢早春。

萌芽初蕺蕺，枝叶俄莘莘。

幽丛秋既老，芳气冬弥薰。

馨香当还风，晻蔼来袭人。

百草莫相妬，从之为尔邻。

深林莫盖藏，芬然亦自伸。

田锡

田锡　攎古

天风吹雨来，黄土为柔埴。

一经女娲手，蹶然含性识。

悲哉商子孙，不能述祖德。

愚朴变浇漓，化之尤费力。

田锡

田锡　攎古

余闻灵凤胶，可以续断弦。

又闻返魂香，招魂以其烟。

因念三季时，人为世态迁。

迁之不自觉，纯信成险艰。

中含妒与忌，外即怡温颜。

覆人如覆舟，先示其甘言。

中夜蹈虎尾，雾海生波澜。

投彼机会时，倾亡果忽然。

愿得灵凤胶，续之於仁贤。

愿得返魂香，返其淳化源。

田锡

田锡　攎古

广陵秋节半，旗鼓迓灵涛。

鱿沈云海远，风激雪山高。

壮哉水滨人，游为水中豪。

弄涛若平地，轻命如鸿毛。

古称公无渡，终渡堪悲号。

凭深良足畏，知险可先逃。

甘言毒人药，巧笑刳肠刀。

狎玩终罹祸，险甚於滔滔。

田锡

田锡　攎古

赫赫英豪士，韩侯令子孙。

千金募死士，博浪报君冤。

国耻尚未雪，骥足俄惊奔。

待搏如猛虎，未耀同朝暾。

霸略师黄石，大计当鸿门。

谈笑定安危，功业遂隆尊。

鸾皇不啄粟，麟麟不驾辕。

将从赤松游，高谢汉皇恩。

一旦君臣中，夺宗物论喧。

片词为密勿，四皓如飞翻。

田锡

田锡　攎古

峄阳生孤桐，擢干八尺高。

风雨萌枝叶，鸾皇栖羽毛。

天质自含响，众木非其曹。

斲为绿绮琴，古人贞金刀。

所制有法象，不敢差釐毫。

重详旧谱录，试抚观均调。

其声清以廉，闻者不贪饕。

其音安以乐，令人消郁陶。

弹宫听於君，君德如轩尧。

弹商听於臣，臣道如夔皋。

不觉起蹈舞，形逸同翔翱。

愿以七宝妆，薦之於天朝。

玉轸朱丝弦，辉华近赭袍。

一弹南薰曲，解愠成歌谣。

田锡

田锡　千金答漂母行

止水明沈沈，鉴貌未鉴心。

丹凤舞跄跄，知声未知音。

楚王欲图霸，不识韩淮阴。

淮阴漂母家，独得千黄金。

田锡

田锡　塞上曲

秋气生朔陲，塞草犹离离。

大漠西风急，黄榆凉叶飞。

襜褴罢南牧，林胡畏汉威。

藁街将入贡，代马就新羁。

浮云护玉关，斜日在金微。

萧索边声静，太平烽影稀。

素臣称有道，守在於四夷。

田锡

田锡　塞下曲

黄河泻白浪，到海一万里。

榆关风土恶，夜来霜入水。

河源冻彻底，冰面平如砥。

边将好邀功，夜率鏖兵起。

马度疾於风，车驰不濡轨。

尽破匈奴营，别筑汉家垒。

扩土过阴山，穷荒为北鄙。

天威震逆漠，戎心畏廉李。

所以龙马驹，长贡明天子。

边夫苟非才，怨亦从兹始。

田锡

田锡　三月二十八日书怀

惜春将尽自徘徊，巷馆残阳户半开。

芳树更无莺舌语，故巢空菜燕妲来，

音书杜绝家千里，愁愤消磨酒一杯。

地狭长沙何所适，行谣方忆摘杨梅。

田锡

田锡　圣主平戎歌

玉关秋早霜飞速，代马新羁逞南牧。

胡人背信阯汉边，刻箭为书召戎族。

渔阳烽火照甘泉，疆吏飞笺至御前。

睿谋英武何神速，銮舆自欲平三边。

百万羽林随驾出，杀气皇威先破敌。

贼臣丧胆遽奔逃，漳水波清因驻跸。

宫锦战袍花斗新，绣鞯珠络金麒麟。

天颜威武不可犯，垂鞭按辔视群臣。

金吾队仗如鳞萃，环卫旌旗径千里。

汉皇曾上单于台，壮心磊落侔风雷。

比量英武不足数，圣文神武双全才。

势可驱山塞沧海，紫气逶迤龙凤盖。

金花簇歛若星罗，宝钿乘舆翼云旆。

涂山禹帝戮防风，涿鹿{嗤去口}尤死战锋。

锋鋩俱染玄黄血，争如不阵而成功。

示暇皇欢有余意，御笔题诗饶绮思。

翰林承旨先受宣，西掖词臣及近侍。

诏命交酬继和来，君臣道合何如是。

和气感天天地宁，日融瑞景笼八紘。

风生旗旆翻龙凤，霜严鼓角喧雷霆。

海神来受军门职，太上祷兵尊帝德。

牢笼万国顿天网，天网恢恢恩信广。

胡儿溃散何比之，大明升空逃魍魉。

漳川地阔霜草平，合围会猎布天兵。

六师雄勇一百万，六班侍卫交纵横。

铁衣间耀金锁甲，鼓旗杂错枪刀鸣。

霓旌似系单于颈，猎骑如破匈奴营。

鵰鹗狰狞搦狐兔，花聪跃龙骄在御。

弓圆明月金镞飞，妖狐中镞骇天机。

兵师会合如波注，山呼万岁震边陲。

东海为樽盛美酒，斟酌酒浆掺北斗。

鸾刀割肉若邱陵，军声汹如狮子吼。

三公拜舞百辟随，鸣珂飞鞚星离离。

云舒二十有四纛，传宣罢猎整鱼丽。

胜气威声压千古，堪笑骊山称讲武。

直馆微臣乐扈随，太平盛事今亲睹。

会看金3￥封禅仪，拜章别献新歌诗。

歌诗何以容易进，为受文明天子知。

田锡

田锡　思归引

河朔受诏书，移官向湖外。

初问禁法茶，次问丁身税。

税口徵四百，茶利高十倍。

老死及充军，县籍方消退。

采摘不入官，公家定科罪。

何以升平时，遗民犹未泰。

何以在位者，兴利不除害。

我愿罢秩归，天颜请转对。

一言如沃心，恩波必滂霈。

田锡

田锡　送安仪凤

宣城相送思依依，正是红莲菡萏时。

行色迎秋清似画，别情因景化为诗。

人离湖水南边岸，蝉听槐花北向枝。

天子文明是何地，丹霄岐路莫生疑。

田锡

田锡　送韩援赴阙

逢君南浦落花时，送君南浦草离离。

离魂自与白云断，两桨去时乘夕晖。

昔时汉家称八使，登车便有澄清意。

吾皇宵旰念黎民，歌咏皇华遣使臣。

昭文馆殿选学士，巡抚使名名号新。

二人分得淮南道，人自日边来既早。

敷宣朝旨达君恩，淮阳父老私有言。

言逢太平歌且舞，利病达聪皆悉闻。

我昔南宫与西掖，后来谪宦为迁客。

庆泽量移往单州，长淮涂次泊孤舟。

昌黎工部未相识，一见怡然如旧游。

诗酒论交各相许，何如李白杜工部。

海上往来将月余，烟波寄诗兼寄书。

书里情深若江汉，诗中意重若琼琚。

今说归京忍轻别，别夜波光荡明月。

若到朝迁话鄙夫，为说子牟心恋阙。

阙下交游忆者谁，翰林苏毕韩损之。

凭君与达相思意，梦向金銮歟北扉。

田锡

田锡　送僧归天宁万年禅院

帝里来朝谒，林泉却忆归。

得诗从史阁，扫石向岩扉。

云伴离丹阙，猿窥换紫衣。

天台寿昌寺，山水有光辉。

田锡

田锡　桐豨行

东郊驿树连理枝，西庙丛篁十丈围。

堪将轻素命人画，赉为方物归京师。

公署石楠圆似盖，画楼北面当厅桧。

桐豨怪石胜太湖，贱如泥土无人爱。

天生尔材地且卑，空山老朽人不知。

人不知，睦州右史作歌词。

田锡

田锡　投杼词

孝为百行本，至性由天资。

曾参善事母，母氏贤且慈。

馨膳惟馈进，承意唯欢怡。

高堂既自乐，织室闲鸣机。

飞语忽来告，明识潜深思。

盖念事吾孝，安得杀人为。

亟闻宁不信，投杼遂生疑。

乃知君臣际，反以交朋推。

道德难结固，恩情有合离。

毁誉苟不入，谗间无以施。

景慕魏文侯，满箧留谤词。

乐羊在中山，委遇终不衰。

田锡

田锡　晚望因寄宋太素

春深水榭絮纷纷，支策临高日欲曛。

故国已迷巴徼路，断肠空似岭头云。

燕飞芳草随天远，莺啭花隔竹闻。

物景感人情不尽，因成吟咏寄於君。

田锡

田锡　晚雲曲

高唐晚峰欲生雨，空山啼猿风啸虎。

春云数片留南浦，自与鸳鸯共飞舞。

田锡

田锡　望西林寺

忆昔嘉州岁已周，西林僧舍未曾游。

可怜遥见如图画，竹箐南边露寺楼。

田锡

田锡　渭北春尽日作因思蜀洛旧游寄太素

九十日春知枉度，樽衣无赖独咨嗟。

空城北走诸陵道，古苑南连百里沙。

翠忆玉津官舍竹，繁思金马故城花。

去年方与君游洛，况味争如不在家。

田锡

田锡　渭北即事书呈太素

渭北居来似塞垣，三逢尧历度寒暄。

家贫老幼思归国，性僻交朋少及门。

天暖忆游沙苑寺，雪中会过洛河村。

流年又日重阳节，赏菊论诗酒一樽。

田锡

田锡　惜春词

春色初从江国来，湖边杨柳岭头梅。

梅花飞雪柳垂带，递次相将时节催。

春力欺寒过江北，深谷黄鹂生羽翼。

晓月轻烟禁苑啼，南园桃李已成蹊。

就中何处芳菲好，春波飞絮魏王堤。

我忆去年暮春月，京洛新妆丹凤阙。

天津水绿烟树深，万井笙歌牡丹发。

天子銮舆驾幸时，嵩峰瑞霭笼郊圻。

扈从千官与万骑，翊卫羽林兼佽飞。

六宫随驾罗珠翠，诸王从行陪七贵。

香气成霞金犊车，鸣珂中节虹龙驷。

朱桥细柳端门前，画舫横塘会节园。

朝花贵侠珊瑚席，夜烛娇娥玳瑁筵。

西楼残月深宫漏，明河半沈垂北斗。

纵饮贪欢意未阑，紫陌喧喧人已繁。

玉钩挂帘开雉尾，晓日赭袍朝至尊。

方今寓止临清渭，杜门无与天涯异。

殊忘诗酒狂荡心，但悦琴书高古意。

可惜春芳渐欲归，五陵烟草方离离。

回忆当时洛阳道，歌魂空与残花飞。

田锡

田锡　夏日即事

王师犹未下全吴，何日封章贺献俘。

正是郁蒸生瘴{上疒下虐}，可堪水潦满江湖。

威宣铁轴千艘盛，势撼金陵一垒孤。

羁客无能为筹略，闲消白日覆棋图。

田锡

田锡　哓莺

春宵已阑更点急，烟柳蒙蒙露花溼。

画堂深邃楼阁寒，碧纱窗中月华入。

早莺百啭催朝阳，簧言绮语何铿锵。

云飞雨散梦初破，闻时满枕梨花香。

声宛转，十三弦高指拨软。

宫喉徵舌多改变，圆於珠，

细於线。韵玲珑，

湘纪调瑟烟霭中。珠缨宝玦遽相触，

东风细响修篁丛。或织柔兮同彩缕，

绣得际，菊花毛衣金作袂。

一片苏张俊辩心，长与春皇巧游说。

田锡

田锡　谢晏公

吟成大雅百篇诗，首首清新鉴者谁。

草卷密封先见赠，药栏斜倚看多时。

意如虎窟难中得，字比云峰险处奇。

珍重十僧声价外，江南屈指即吾师。

田锡

田锡　忆梅花

三年不见远江梅，长到梅时把酒杯。

似共故人千里别，空思近腊数枝开。

心随晓月经乡渚，梦与春云傍钓台。

金蕊琼花风雪景，凭谁图书入关来。

田锡

田锡　吟情

风月心肠别有情，灵台珠玉气常清。

微吟暗触天机骇，雅道因随物象生。

春是主人饶荡逸，酒为欢伯伴纵横。

莫嫌宫体多淫艳，到底诗狂罪亦轻。

田锡

田锡　幽居

寂寂闲居客至稀，静中滋味意何归。

因探易象知深旨，自喜吟高得化机。

桑露乍寒蚕欲老，草烟才暖蝶交飞。

樊川物景终南翠，遂性空思杜紫微。

田锡

田锡　御沟

春半栎花水初下，一沟润绿元如砑。

夹道官城数里中，静称潺湲明月夜。

千门万户建章宫，金锁横门沟暗通。

三月花飞若零雨，水声何处咽香红。

田锡

田锡　御试二仪合德诗

圣主承祧兑泽深，乾坤玄化合尧心。

黄舆比厚施生植，白日齐明远照临。

周变至仁符积载，滂流睿渥若春霖。

游鳞在藻方谐性，犷俗乘桴自献琛。

和悦感人生瑞霭，穆清流咏在薰琴。

小臣幸与观光试，敢效祈招颂德音。

田锡

田锡　鬻冰咏

赫日生炎晖，鬻冰方及时。

邀利有得色，冰消俄若遗。

两失俱无猜，虽悔安可追。

仁惠当務远，勿使失其宜。

田锡

田锡　早秋言怀

清秋江国有余暄，谢杋遗风称雅言。

帘下水亭人吏静，窗分竹阁簿书繁。

坐来幽蝶双飞过，吟次高梧一叶翻。

自笑无能蓋公事，将何才术报君恩。

田锡

田锡　赠别琅邪评事兼寄两制旧交

醴泉少府王评事，秀气神清好奇异。

读书击剑善弹琴，仲容信是青云器。

我从蜀国来咸秦，长安久客多风尘。

因此移居清渭北，与君在彼初相识。

相识经今二十年，支离契阔长相忆。

去年罢直西掖垣，君亦醴泉方解官。

关中路遥宛丘道，不远千里来相看。

我忝淮阳知郡事，郡斋喜闻嘉客至。

槐花黄时初到来，菊花开时言欲回。

主人苦留留不住，为君采菊登高台。

高台临古道，北走邯郸道。

还京秋已老。白日远长安，

西归出关天已寒。

神仙作尉道虽在，骨肉为累心且宽。

与君俱年五十一，老去时光转堪惜。

况今秋暮冬欲残，七十唯余十八年。

未知十八年之间，悲欢得丧与险艰。

到得七十即为幸，此外浮生何足言。

明日正逢重九日，未忍与君张祖席。

樽前新菊含露滋，茱萸丹实星离离。

茱萸撷芳菊延寿，寿酒满满莫固辞。

淮阳郡吏若早替，帝乡即有相见期。

两制交朋若相问，为我勤勤多谢之。

田锡

田锡　赠朱玄进士

忆昔长安道，与君初相识。

密云满天来，不见南山色。

美酒斗十千，一醉情欢然。

胸中云梦泽，眼底高阳客。

狂呼月华人，抚弄云和瑟。

挥鞭过渭川，馆第相留连。

朝帘杏花露，暮楼杨柳烟。

流辉今六稔，交情益相審，

忽忽披君文，如截机头锦。

余本生天涯，散金常破家。

东方上书志，高欲凌丹霞。

安能常戚促，雀啄秋田粟。

海路与天遥，鸾皇好相逐。

田锡

田锡　雉媒

东风麦垄青，白日桑阴清。

一雉欲媒众，众雉无猜情。

五步一饮啄，十步一飞鸣。

暗中触骇机，镞发如流星。

洞彻羽毛质，低摧锦绣翎。

却宛若召客，子常非好兵。

谗言既交搆，祸难即随生。

齐王听游说，韩信急功名。

三军虽罢戍，一命遽遭烹。

田锡

田锡　自勉

飘泊年年颇恨身，梁园未到滞咸秦。

上楼独为青山立，揽鑑初惊白发新。

北叟何曾悲失马，宣尼犹自问迷津。

功名分有终须得，莫强忧愁耗尔神。

田锡

田锡　醉题红叶

拾笔闲题红叶时，醉容相向亦相宜。

塞垣风劲应吹尽，江国霜微想半衰。

嫌听满阶鸣夜雨，曾看临水映疏篱。

春光不许长如此，旋放寒梅嫩柳枝。

田锡

田锡　樽前吟呈宋白小著

三年多谢主人翁，杯酒相宽礼数丰。

唯惜时光如走马，懒询天道似张弓。

秋深街巷槐花雨，夜静厅堂苇箔风。

尽是无憀肠断处，都将分付醉乡中。

田瑜

田瑜　送钤辖馆使王公

阃外膺宸寄，绅维握虎兵。

真纯逾璞玉，方重敌长城。

肯构诗名著，承家将略明。

四年凝茂绩，一节促归程。

水际旌旗影，风前鼓吹声。

西州怀惠爱，北阕被恩荣，

护卫亲严近，雍容侍穆清。

分携暂锁黯，良会在神京。

田昼

田昼　杜牧

弟病兄孤失所依，当时书语最甚悲。

岂图乞得南州后，却恨寻芳去较迟。

田昼

田昼　墨子

末学纷纷自有师，能言兼爱我独疑。

定知已驾云梯后，却悔初心泣染丝。

田昼

田昼　玉盘

少皞磨成白玉盘，六丁擎出太虚宽。

青光千古复万古，留向人间此夜看。

田昼

田昼　筑长堤

筑长堤，白头荷杵随者妻。

背肋供销偻筋力微，以手置胸路旁啼。

老夫七十妪与齐，五尺就门生两儿。

夜来春雨深一犁，破晓径去耕南陂。

南邻里正豪且强，白纸大写出来呼追。

科头跣足不得稽，要与官长修长堤。

官长亦大贤，能得使者意。

正堤驾轺轩，不复问余事。

终当升诸朝。自足富妻子。

何惜桑榆年，一为官长死。

廷云

廷云　句

蛙鸟莫夜官何为，蝶慈芳菲梦不知。

通真子

通真子　文斾山

魏氏当礼何斗坛，至今遗址在人间。

苍梧已老烟霞淡，丹灶空馀岁月间。

铃铎夜深惊睡鹤，幡幢晴影上空山。

后人自魏縻婚宦，不得追随款旧关。

同闶

同闶　挽和靖先生

身占河南第一功，力行笃信守家风。

渊源漫说斯文丧，深切今知此道东。

七日梦楹终有待，三年筑室恨无从。

嵩伊千古漫淳气，收入稽山鉴影中。

童潮

童潮　劳渡

借问谁家舟，孤横劳渡水。

远携蓑笠来，满载暮烟紫。

折手唱沧浪，沙鸥惊不起。

童潮

童潮　小孤山

长江万里来，一砥中流峙。

巨浸没根深，孤峰插汉起。

倒回三峡流，独据九江水。

真是海门关，波涛险莫比。

童潮

童潮　渊明故址

先生已归来，遗此折腰地。

不见督邮人，祗闻解印事。

径花虽就荒，台月还留醉。

赋罢清流诗，西畴春已至。

童传

童传　句

古来风义遗才少，近世公卿荐士稀。

童蒙

童蒙　宿青绥铺

跋涉千千里，我行亦良勤。

戒途桂林腊，解辔盱水春。

赤石照病眼，红泉濯征尘。

麻姑顾我笑，问别何所因。

忆昨罢清江，中兴初甲寅。

去家十五年，一扫先君坟。

未及亲旧语，遽随犬羊奔。

幕燕遂如客，月鹊无安村。

得官峤南州，欲访出世人。

御虎信有命，生还聊一欣。

此事姑置之，既往安足论。

山神似相怜，静扫群峰云。

童童

童童　题王子晋

屣弃万乘追浮丘，仙成驾鹤缑山头。

碧桃千树锁金嗣，玉笙嘹亮天风秋。

回眸下笑蜉蝣辈，蜗角争战污浊世。

何当高气凌云霄，愿随环佩联云骑。

涂楷

涂楷　纪梦

拜伏庭前又一番，天书虽捧未容看。

南阳久作蟠龙卧，应为苍生起谢安。

涂槱

涂槱　题秀岩

何代神仙碧玉宫，攀缘直上与天通。

拓开四壁层梯峻，幻出千形五色融。

后拥关遮山作卫，左嘘右吸水成弓。

咨诹我欲呼猿鹤，一笑今谁此兴同。

屠季

屠季　移居甬江有感

卜宅傍江隈，幽闲绝点埃。

青山排闼入，碧水绕篱回。

孤况依归鸟，愁怀对酒杯。

百年堪一笑，未死已心灰。

屠季

屠季　移居甬江有感

车马长云寂，逍遥意亦嘉。

水田殊不恶，茅屋讵堪嗟。

故土含情远，荒村入望赊。

何由慰旅泊，耕殖毕生涯。

晚静

晚静　句

牛饮芳陂鸦立背，马过秀野蝶随蹄。

万某

万某　九日南山

南山何峨峨，群峰秀色聚。

朝晖与夕霭，无□□去住。

徘徊九折险，萦曲一川注。

悬岩置屋少，□穴亦可度。

苍然老楠木，几阅风霜斁。

孙枝长□许，老干未肯仆。

昔年重九日，来者必三顾。

题诗刻峭壁，皆欲寄□□。

念我独何人，今日追故步。

凌晨出南门，风雨怯行路。

不惮登涉难，恐失此日故。

造物亦随人，晴明送日暮。

徐行两柏间，杯盘共草具。

宾僚不鄙我，笑语露情愫。

他时傥再来，莫指桃源误。

万世延

万世延　句

莫放山亏篑，终教井及泉。

万俟绍之

万俟绍之　婢态

才入园中便折花，厨头坐语是生涯。

不时掐数遧年限，每事夸称旧主家。

迁怒故将瓯碗掷，俲{左目右宾}刚借粉脂搽。

隔屏窃听宾朋语，汲汲讹传又妄加。

万俟绍之　呈印主学

君世能城我石城，不堪两处总烽尘。

向时未快披云愿，今日同为避地人。

襟宇光风无尽藏，杯盘夜雨有余春。

唤回十载槐黄梦，欲借灵槎去问津。

万俟绍之　次郊行韵

蝶怕花残舞更忙，随风柳絮鬭轻狂。

寻芳客去马蹄倦，试酒人归衣汗香。

过雨人归衣汗香。过雨千林舒翠叶，

护田一水露针秧。留春无计空惆怅，

信手敲棋语夜长。

万俟绍之　次新竹韵

箨粉飘零干拂檐，午阴比似旧时添。

栖留薄雾生秋意，勾引清风涤夏炎。

弱质自同诗骨瘦，新竿也学舞腰纖。

丁宁养就化龙杖，休劈轻丝织绣帘。

万俟绍之　冬闺怨

塑出狮毬对画阑，笑呼女伴傍前看。

宫鞋湿透犹堪着，未抵空闺绣被寒。

万俟绍之　方水滴子

质由良冶就，心向主人倾。

外倣片金制，中藏勺水清。

兔毫芳露染，龙尾湿云生。

终令双眸炯，曾窥妙女成。

万俟绍之　访新城宰

野花香细绿阴成，风着征衫暑尚轻。

流水有声如学语，乱山无数不知我。

柘林叶尽蚕初熟，麦陇人行雉不惊。

少驻篮舆聊问俗，儿童亦说长官清。

万俟绍之　寄永兴窣兄

相阀峥嵘南渡初，万事遗绪要人抚。

从知物理终无否，棠笏于今属魏谟。

万俟绍之　寄永兴窣兄

忆昔京华聚首时，大兄常念阿连痴。

别来相望天涯远，长诵对床风雨诗。

万俟绍之　饯常熟宰

笼鹤归来到北关，玉墀春里趣朝班。

九重定问琴川事，为奏通川一渡閒。

万俟绍之　饯常熟宰

多幸三的依德字，喜无一事到公庭。

庭前柳是公遗爱，去后相看眼更青。

万俟绍之　饯友宰丹阳

昔曾觇吏事，不是小规模。

万象胸中布，全牛眼底无。

迅雷推敏速，片月对清孤。

铁瓮城边邑，今番凋瘵苏。

万俟绍之　杰阁

杰阁倚空阔，身高眇万山。

栋云飞缥缈，檐铁闹虚闲。

地步氛埃外，天威咫尺间。

好风吹笑语，余响落人寰。

万俟绍之　金陵郊行

快提金勒走郊原，拂面东风醒醉魂。

好景流连天易晚，来朝更过杏花村。

万俟绍之　陆墓寺

距城才五里，野景自萧然。

塘水清环寺，竓烟黑翳天。

市多沽酒旅，桥列卖鱼船。

欲酹宣公冢，渊陵几变迁。

万俟绍之　旅中

僦楼如斗大，不与懒相便。

杯酒常妨饭，瓶花亦费钱。

狂踪依客燕，短梦怯啼鹃。

欲去老丘壑，无谋可买田。

万俟绍之　送观书记住山

本是儒流学释流，枝藤所寓所清幽。

西山不用一钱买，北磵空为百计留。

禅向静中能妙觉，诗于闲处得冥搜。

秋风芳蒂甜如蜜，许我溪头系小舟。

万俟绍之　题扇面

起晚慵妆立小楼，杜鹃声里万红休。

侬愁未逐春酲解，飞尽杨花不举头。

万俟绍之　席上次韵

东风几度客京华，今日飘零天一涯。

无奈刚肠欺竹叶，幸因清坐对梅花。

更长不觉销银烛，寒峭从教透碧纱。

语到前朝行乐处，绿杨深院是谁家。

万俟绍之　谒曾祖提刑墓

簪缨辉映绍兴间，身后清贫陋巷颜。

犹有云仍在西浙，远思霜露拜南山。

祖风三世未应息，天道百年今好还。

欲去欲留松一路，藤花染泪路斓斑。

万俟绍之　游建康碧瑶洞

洞口筼簹几百竿，洞深襟袂易生寒。

鹿眠桃坞春常在，鹤唳松梢夜未阑。

瓦鼎香腾秋雾薄，石盘棋撒晓星残。

道人许换尘凡骨，同向坛前说炼丹。

万俟绍之　游天平山白云泉

踏开松径几层阴，一勺寒泉洗客心。

高处天风吹面泠，险边石磴警人深。

祠尊范像香烟润，碑刻唐诗藓晕侵。

鸟道更能幽绝处，恨无足力可登临。

万俟绍之　元夕

小小茅居傍野桥，青灯一点度元宵。

新诗多在景中得，宿酒都从睡里消。

绕舍菜滋春后雨，过门船趁晚来潮。

休嫌不住繁华境，最喜亲朋近可邀。

万哲

万哲　绝句

少日时时负百忧，从人络马与牵牛。

中年置此身如竹，荏苒风前得自由。

万哲

万哲　中秋寄陈碧栖

秋气清如此，秋花香奈何。

人生还健在，月色况明多。

有酒君当醉，无愁我欲歌。

楼高俯松顶，谁共酌姮娥。


忘怀老人　句

寸地不可弃，东风何处无。

危彪

危彪　挽故知容州朝请陶公

世态纷纷等触蛮，惟公打透利名关。

八州不作士衡梦，三径谩为元亮还。

苦淡平生安北巷，孤高一节照西山。

想应精爽难埋没，只在青松白石间。

危骖

危骖　挽故知容州朝请陶公章二首

今代平塘老，前身靖节翁。

直心行杲日，清德照寒空。

乐道箪瓢外，归真躯壳中。

政应高扁墓，百世使闻风。

危骖

危骖　挽故知容州朝请陶公章二首

巴陵三载掾，太半并棠阴。

仆守濂溪训，公推靖献心。

迨更深夜箦，茹纳惜时金。

引领西山路，天风泪满襟。

危拱辰

危拱辰　新月

未审初三月，嫦娥怨阿谁。

嬾开十分镜，祇画一边眉。

危固

危固　福山寺

覆船山色翠峨峨，栽石藏云不厌多。

达理禅师超彼岸，莫疑身外有风波。

危固

危固　广福院

二月杨花满路飞，莺皇清巧弄晴晖。

谁知骚雅寻芳客，寂寞东风马上归。

危固

危固　送僧归西林院

振锡西林去，清闲称所依。

高巢孤鹤返，深谷片云归。

野色供吟笔，秋光射衲衣。

长亭携别处，落日半沉晖。

危固

危固　隐居

高士隐居处，迢迢绿水湾。

数间玉川屋，七里子陵滩。

出入是非外，醉醒文字间。

千鎟天子禄，不肯换清闲。

危和

危和　稹翠楼

着我高远堂，恍若非人世。

一榻卧白云，清寒不成寐。

松竹四山秋，飕飕惊客耳。

谁在隔窗中，朱弦写流水。

危涴

危涴　书灯蛾

三生炙手权门者，此日趋炎态未除。

汝自燃脐何所恨，可怜遗臭入诗书。

危昭德

危昭德　春晚

晴天杨柳丝千绪，淡月梨花玉一庭。

又是东风去时节，数声啼鸟不堪听。

危稹

危稹　春日即事

麦风翻陇泼浓绿，花露滴枝粘老红。

小立楼头检春事，一丝暖日坠青虫。

危稹

危稹　春日有感三首

春入长安百万家，湖边无日不香车。

一株柳色吾无分，看杀庭前荠菜花。

危稹

危稹　春日有感三首

看书数叶眼花旋，推过熏炉去打眠。

五十压头衰白尽，书无灵圣事茫然。

危稹

危稹　春日有感三首

情知老却流莺了，争奈狂如蛱蝶可。

尚有紫薇红药在，佳人休唱怨春歌。

危稹

危稹　妇叹

记得萧郎登第时，谓言即日凤皇池。

而今老等闲官职，日欠人钱夜欠诗。

危稹

危稹　郭公篇

郭公郭公，闻尔失国春秋时，

何事到此犹悲啼。郭公前言亡国故，

当时只缘臣子误。百年社稷不得归，

而今家住柘冈西。满目春风都是恨，

声声说与齐侯知。国亡矣，

君勉之。

危稹

危稹　鹤

楚楚雪衣明，烟霞径里行。

不管陶令野，有节伯夷清。

一见消尘虑，相亲长道情。

秋见着梧叶，时作九皋声。

危稹

危稹　寄真西山

有美真夫子，平生心泰和。

令名香宇宙，厚德福山河。

有客湖湘至，谈公政化我。

莫侵霜鬓否，书至报如何。

危稹

危稹　接客篇

接客接客，高亦接，

低亦接，大儿稳善会传茶，

小儿踉蹡能作揖。家人不用翦髻云，

我典唐书充馔设。唐书典了犹可赎，

宾客不来门户俗。

危稹

危稹　借诗话於应祥弟有不许点抹之约作计戏这

我有读书癖，每喜以笔界。

抹黄饰句眼，施朱表事派。

此手定权衡，众理析畎浍。

历历灿可观，开卷如画绘。

和君笃友于，因从借诗话。

过和有约言，不许一笔坏。

自语落我卫，便觉意生械。

明朝试静观，议论颇澎湃。

读到会意处，时时欲犯戒。

将举手复止，火侧禁搔疥。

技养无所施，闷怀时一噫。

只可卷还君，如此读不快。

千驷空可轻，君抱亦少隘。

昨问鸡林人，尚有此编卖。

曲衣须一收，吾炙当痛嘬。

危稹

危稹　经从丰城谒于房州于令侍姬歌舞进酒二首

蛾眉对歌舞凉伊，舞身还逐歌声齐。

卷花万段忽进酒，斩高蝴蝶飞来低。

危稹

危稹　经从丰城谒于房州于令侍姬歌舞进酒二首

更有佳人在空谷，能唱春风天上曲。

何时得上金玉堂，一声飞度龙吟竹。

危稹

危稹　句

梅以白为正，菊以黄为正。

危稹

危稹　句

马嵬路险失妃子，金谷楼高堕绿珠。

危稹

危稹　藕花中未开之荷穿叶而出

风清宴瑶池，正拥万姬醉。

忽有青衫人，穿仗献封事。

危稹

危稹　牵牛花

青青柔蔓绕修篁，刷翠成花著处芳。

应是折从河鼓手，天孙斜插鬓云香。

危稹

危稹　上雷漕

破裘芒履晚山前，手抱乌桐白玉弦。

闻道知音在高处，一声弹入紫微天。

危稹

危稹　上隆兴赵帅

买宅须买千万邻，季雅喜得王僧珍。

买山百万复谁与，襄阳节度真主人。

我生兀兀鑽蠹简，不肯低头植资产。

缀名虎榜二十年，依旧酸寒广文饭。

绿鬓伴作星星华，岂堪风雨犹无家。

大鹏小鷃各自适，只有鸿雁长汀沙。

弟昆团栾虽足乐，老屋萧条不堪著。

玉堂便是无骨相，也合专侬一丘壑。

近来卜筑穷冥搜，十里而近依松楸。

骊龙塘上邓家丘，半山老人所钓游。

半山天下文章伯，邓家声名亦辉赫。

断碑犹在古墙阴，好句曾经写山色。

买邻得此天所予，独欠山资觅无处。

平生骂钱作阿堵，仓卒呼渠宁肯顾。

君侯地位高入云，笔所到处皆成春。

万间广厦芘许还，岂无一室棲贫身。

王邓故处为邻曲，更得赵侯钱买屋。

便哦诗句谢山神，饮水也胜樽酒绿。

危稹

危稹　上赵总领

一见烦公道眼明，悬知彻底五湖清。

岂期天上张公子，犹记当年刘更生。

几度夜深流水操，无人心认断肠声。

平生不面却相识，黄鹤楼前今一鸣。

危稹

危稹　送柴中行出守章贡

力为君王乞得州，补天示了石学心。

人才自俿国轻重，吾道亦关公去留。

殿角才辞槐影日，船头便转荻花秋。

竞夸祖账都门外，谁识眉攒杜甫愁。

危稹

危稹　送晃告院得南康

我是康庐旧冷官，梦魂今尚忆云端。

山将草色到天碧，泉带松声出谷寒。

仙观几年留鹤隐，古潭有日起龙蟠。

中君肯着诗料理，乞我蛮笺半幅看。

危稹

危稹　送刘帅归蜀

万水朝东弱水西，先生归去老峨居。

人闲那得楼千尺，望得峨眉山见时。

危稹

危稹　送孙行之出守衡阳

日日江头送客行，况闻君去作专城。

心存臣子无中外，士击朝廷有重轻。

谏疏满怀催上道，中原万事想关情。

戎葵到底不倾日，侧耳衡阳来雁声。

危稹

危稹　题吴淑妃真子

海静江澄玉雪腮，何年和月下瑶台。

卷中不敢端详看，曾得君王一笑来。

危稹

危稹　题杨妃牙痛图

痛入香龈是不禁，三郎心痛亦何深。

当时更有唇亡处，自是君王不动心。

危稹

危稹　挽同年胡司门

期集盟惟旧，交随契更深。

雨声春共酌，灯影夜同吟。

接武主尧蓼，招魂遽楚音。

尤怜哭君日，来纳惜时金。

危稹

危稹　挽月湖二首

天胡夺我老先生，轩冕丛中玉雪清。

英石数拳归艇重，月湖千顷世缘轻。

云山买得无馀俸，句法流将不尽名。

头白贾生非不遇，所言向已略施行。

危稹

危稹　挽月湖二首

诏书屡趣入承明，黄阁前头不肯登。

苦欲归休同野老，本来清净是禅僧。

苔生文塔今成古，影挂山房唤不应。

犹想经行泉石处，倚岩憔悴一枯藤。

危稹

危稹　王架阁夙有棋癖尝於和篇中讥其不工架阁颇讳恶其说复次韵戏之

刘伶耽於酒，渊明玩於菊。

君乃癖於文，爱棋尤更笃。

文高新掌故，棋只前秘读。

我昨却莱兵，书法谨夹谷，

不知君讳之，护名如护玉。

耻鼓赵王瑟，欲举渐离筑。

明发疾呼予，开枰数反覆。

盛气欲吞敌，厉响亦惊俗。

失利頳凑颊，得隽喜填腹。

势固健於常，手终弱於仆。

君名高天下，此特一不足。

小负毋重争，帝观有静瞩。

大明昧於小，月固不胜烛。

切勿罪刘五，此笔兢所录。

危稹

危稹　闻莺

天上金衣侣，还能贶划莱。

风流晋王谢，言语汉邹枚。

公等久安在，今从何处来。

山禽正嘈杂，慰我日徘徊。

危稹

危稹　赠书肆陈解元

巽斋幸自少人知，饭饱官闲盀　转宜。

刚被旁人去饶舌，刺桐花下客求诗。

危稹

危稹　赠书肆陈解元

兀坐书要自切磋，阅人应似阅书多。

未知买得君书去，不负君书人几何。

微禅师

微禅师　上堂偈

日暖风和柳眼青，冰消鱼跃浪花生。

当锋妙得空王印，半夜昆仑戴雪行。

韦

伐

伐　岘山

羊公民爱深，原叔复善政。

缉祠流声诗，才德交辉映。

韦居安

韦居安　悼亡安

视死如归不受污，今无彤管为伊书。

仓皇父子终天诀，菱角塘边孔氏居。

韦居安

韦居安　寄魏菊庄庆之

一庄纯种菊，此地著诗仙。

再世陶元亮，三生魏仲先。

餐英知正味，饮水得长年。

每见君吟稿，予怀亦洒然。

韦居安

韦居安　景定壬戌冬得数椽于城南慈感渡侧询之故老云距贾耘老旧址不远因作

卜居求静处，喜傍碧溪湾。

隔岸高低柳，当轩远近山。

天开图画久，人共水云閒。

闻说贾耘老，旧曾居此间。

韦昮

韦昮　和陶弼思柳亭韵

白云叆叆结相缘，半夜镆锵舞醉仙。

五百年来得书记，罗洪溪畔浴沂年。

韦奇

韦奇　句

野黑鸡声颤，林深燐火明。

韦奇

韦奇　句

山风嘘冷信，檐溜管离情。

韦奇

韦奇　句

林缺添松补，篱疏倩菊遮。

韦奇

韦奇　句

黄犊拖犁倦，青帘说酒清。

韦奇

韦奇　句

窗破入云气，林疏漏月痕。

韦奇

韦奇　句

拨灰煨芋子，带溼爇松枝。

韦奇

韦奇　句

病多谙药性，吟苦识诗情。

韦奇

韦奇　句

败壁蜗黏篆，空阶蚓结楼。

韦奇

韦奇　题倪文昌玉湖书院

齐斋老子今安在，一去人间余廿载。

白衣苍狗几千回，惟有溪山长不改。

吴兴胜概夸玉湖，鹅溪一幅玄晖图。

天光上下渺无极，寒玉倒浸清冰壶。

晴波万顷莹如洗，一卷石向波心起。

先生具眼此结庐，收拾溪山入诗里。

渔人艇子时往还，笭箵掷下前溪湾。

一声歡乃水天碧，回头却羡沙鸟闲。

楼高望极情思远，前揖衡山后苍弁。

陌头杨柳几春风，当年曾识齐斋面。

我今怀古心悠悠，古人不见今人愁。

夕阳收尽暝烟浮，扁舟载月归来休。

韦谦

韦谦　题常乐寺五云堂

吾匠慕先哲，至理皆融通。

一法果有至，五云凝在空。

讲香侵棐几，夜月锁帘栊。

弋者何须预，冥冥出塞鸿。

伟岸翁

伟岸翁　句

水声翻海底，塔影写楼心。


温革

温革　凤凰山

惯作山林客，聊游戏剧场。

栗花收作烛，柏子采为香。

且放高情适，都无俗事妨。

人间正扰扰，只得叩空王。

温革

温革　句

鸣琴拂榻此游衍，作诗何止夸厘牟。

温良玉

温良玉　赠胡侍朗致仕

送友长江上，长江水正平。

岸花萦别恨，风柳蕴离情。

子去添惆怅，人称最老成。

家乡归到日，童仆拥欢迎。

温益

温益　句

少年曾接元公论，屡话南闽佛刹奇。

温益

温益　句

竹生石上琼瑶碧，泉落檐间组带垂。

温益

温益　句

梦寐常思山水国，登临今到凤凰池。

温益

温益　句

潮回画楫三千只，春满红楼十万家。

温益

温益　诗呈同院

秋日同文馆，文编亦共携。

升沉都莫问，荣辱已能齐。

酒美何妨醉，诗成强自题。

从容约归日，访子省闱西。

文德嵩

文德嵩　句

九品朝中无势援，五层山下有耕桑。

文洪源

文洪源　齐云庵

齐云山特立，古刹悬危壁。

翠竹舞柔风，高峰耸红日。

龙井冽生寒，冰房清澈骨。

半空神气怡，恍入群仙窟。

仰盼天河明，俯濯龙潭碧。

白云任去留，好鸟时栖息。

一笑尘世空，此乐复何极。

文及翁

文及翁　次回仙韵

开山凿石天无际，钓水耕云地有余。

金鼎莫传添汞法，墨池且问太玄书。

文及翁

文及翁　次回仙韵

形栖枯槁元寂寞，迹寄榴皮特有余。

欲唤回仙谈往事，直须瘿相认天书。

文及翁

文及翁　和东坡韵二首

万寿山藏不二中，九峰峰下善财童。

敲门问竹机锋触，倚槛看花色界空。

汝坐蒲团曾有梦，我来刍牧愧无功。

吴天蜀地元来近，月照峨嵋日又东。

文及翁

文及翁　和东坡韵二首

身满华严法界中，香厨底事感天童。

那知本觉从何觉，才悟真空自不空。

若有相时元说梦，到无言处却收功。

一钩月上星三点，汝向西床我面东。

文及翁

文及翁　和太傅平章贾魏公咸淳庚午冬大雪遗安抚潜侍郎

身游廊庙意山林，六出花开一寸心。

平地尺书叨载史，瞻天班贺齿诸任。

屡丰岁事常如昔，太素风光直到今。

收敛神功放晴景，白河半夜扫层阴。

文及翁

文及翁　山中夜坐

悠悠天地间，草木献奇怪。

投老一蒲团，山中大自在。

文起傅

文起傅　澹山岩

拭目澹岩景，莺花三月时。

洞堆钟乳石，林拥梵宫基。

泉莹宜烹茗，崖穷好笔诗。

胜游情未倦，又促解舟维。

文师敬

文师敬　龙多山

我家龙多西，出门山在目。

杖履三十里，兄弟穿云宿。

山上有顷田，岩洞多重复。

石囤如内空，可容万亿斛。

奇古一仙台，清绝三梵屋。

千岁大夫松，万竿君子竹。

四时风飕飕，多寒而少燠。

天低星日近，举首心自肃。

不敢高声呼，恐帝谓予黩。

转盼四方宽，万山皆俯伏。

幽人来避世，松柏可充腹。

何劳苦煎炮，自有云蒸。

乾易暮愣严，随意伴幽独。

天下真乐在，安用名利逐。

我亦知此乐，倚门望衣速成。

入山未要深，且归问初餸。

男儿天下志，未忍同草木。

他时素志遂，人进我则缩。

来此寄余生，分此山林福。

吾心与道俱，出处应可卜。


文天祐

文天祐　别黄山

黄山别去恨绵绵，华表重寻第几巅。

马迹苔肥连碧汉，龙潭水暖涨灵泉。

断无花逐桃溪外，别有春留药圃边。

鶗鴃一声人亦老，鬓丝惊笑玉颜仙。

文天祐

文天祐　黄山听琴

岁晏抱琴入室处，榾柮烧残听风雨。

有客五弦弹太古，扫空恩怨不儿女。

污樽抔饮击土鼓，如与羲轩相对语。

又如重华坐舜皋，万物长养不苦窳。

闻君澹然太古音，感君悠悠太古心。

古心古音谁能识，应向松涛处处寻。


文喜

文喜　句

一向乱云寻不得，几番临水待归来。

文兴

文兴　寄云水禅师

百丈传衣后，栖心近沃洲。

道高归毳侣，名重达凝旒。

对话千峰雪，安禅万木秋。

仍闻有新偈，时向四方流。

文仪

文仪　诗一首

乙卯之春凤诏颁，二孙指拟上春宫。

兰宫绾却蓝袍了，犹恨麻衣泪未乾。

文有年

文有年　题澹山岩

为爱溪山来永州，黄茅白苇使人愁。

驱车遥指嵛峰去，峰在潇江最上头。

江转峰回景奇绝，澹山嵌窦真天设。

摩挲丹灶酌石泉，髣髴曾游今几劫。

徵君徵君苦避秦，一秦人又一秦人。

青山踏破无扃鐍，何地堪逃世上尘。

文有年

文有年　题元子故宅

漫郎百事皆漫尔，独有溪山认作吾。

念无一物镇泉石，生怕偃蹇羞吾徒。

灵武中兴功掩德，天地大义须人扶。

宁将善颂寓谲谏，百世闻之立懦夫。

太师劲气形於笔，二美能兼自古无。

后来衮衮下注脚，识者涪翁次石湖。

松煤狼藉楮山赭，空谷雷响工传摹。

徘徊熟玩长太息，世道日与湘流俱。

文子璋

文子璋　澹山岩

舟舣澹岩前，岩扃不记年。

台高先得月，石透可通天。

洞古依禅刹，碑残纪昔贤。

胜游回首望，林麓锁云烟。

文子璋

文子璋　浯溪

漫郎直笔老文□，太师□字尤卓荦。

天然二妙刻苍崖，墨本传来重如璞。

三年流客居萧嶷，甚欲一来观此碑。

尽被前贤刚说破，手磨苔刻难为辞。

为子从来止于孝，古以敝屣匹天下。

□□神武妖氛清，南内凄凉泪血洒。

一时大业中兴唐，万世□□□虎狼。

从今罪案休拈起，只挹□□与元郎。







卷412

闻鉴

闻鉴　洞霄纪游

从来此山中，不记几游历。

每缘困杯酌，未暇赋篇什。

屡恐为山羞，欲吟嗟思涩。

今晨始杖屦，醒眼看泉石。

草木呈幽姿，烟云舒秀色。

扪萝扣栖真，束燎穿大涤。

神工跨石梁，天巧镂岩壁。

仙人不可逢，灵箬无从得。

回观翠蛟舞，俯视云根屹。

何如出山去，飞腾霈甘泽。

闻九成

闻九成　初入洞霄

拟借寒泉洗此心，幽亭曾屡谒清音。

会须枕石伴龙睡，不尔吹箫学凤吟。

蛰地金丹闻往昔，插天琳宇盛当今。

灵芝仙草宁无分，为我山中试访寻。

闻九成

闻九成　初入洞霄

胎仙舞处叠琴心，坛月高时闻佩音。

九锁山扉元不闭，对闲诗句为谁吟。

长生可学凡成圣，陈迹休令后视今。

欲饵流膏种松子，参天会见一千寻。

闻九成

闻九成　洞霄山隐斋

馀杭之西天柱峰，下有石洞蟠苍龙。

斋居无尘山四合，仙人宴坐空翠中。

夜扪北斗罡气接，晨吸东日精光通。

醉凌高风驾白鹤，笑视黄庭驱玉童。

人间自有赤松子，方外或友洪崖公。

丹泉吹阴晓雾碧，野果变色秋山红。

献酬且尽琉璃钟，谈笑便是蓬莱宫。

肯如金粟衰病翁，散花丈室谈虚空。

闻九成

闻九成　杨先高题漱玉轩

二龙触斗一不支，化为怪石檐之垂。

神泉内溢石齿迸，漱激犹作琼瑶飞。

琴高赤鱳或在迩，借我一跨邀安期。

远来相就盥灵液，六腑共浥清凉滋。

玉泉细度玉楼去，不碍丹元中守威。

黄金隄边审依护，视之则微听则希。

俯窥溟渤正澄澹，海若仰望朱灵旗。

彼妄人子夸饮玉，死诳愚妇何所稽。

何如随我饮此水，辨玉别石俱忘机。

真忘乃是大奇事，身可如木心可灰。

闻人安寿　题招提院静照堂

名蓝小隐惬高情，雅构堂深豁眼明。

万虑平时身可外，一轩安处道初生。

花萦宝砌当春盛，香满金炉入座清。

复有高人乘兴至，为题佳句遍雕甍。

闻人偲

闻人偲　净因院建炎兵火独存纪事

湖海浮学二十年，重来春色尚依然。

杏花篱落喷红雾，杨柳林塘护绿烟。

草暖村人出游地，鸠鸣刺史劝农天。

觉场独在三灾外，试问支郎第几禅。

闻人符

闻人符　题清习阁

清晓卷书会，开帘揖远峰。

腻云留宿润，膏雨沐春容。

世味生来薄，诗愁晚更浓。

溪山看未足，还听暮楼钟。


闻人武子

闻人武子　丁角暮春

绿叶成阴春已归，茅檐相对两斜晖。

残花且插春事急，别酒欲酌歌声微。

黄鸟忽匆隔林语，杨花款款沾人衣。

人间一别春常好，过我渔舟果是非。

闻人武子　句

踪迹共徘徊。

闻人武子　墨梅

陇首人归信息稀，愁看冰楮破寒枝。

瑶姬驻立缘何事，直到霜飞月堕时。

闻人宇

闻人宇　海盐鹿苑寺

郡邑相望路半停，屹然香刹从林坰。

罢参释子忘情久，供胡伴僧入梦灵。

东去无情波缭绕，西来有意柏葱青。

定知俗驾经过少，月上松扉不用扃。

闻人滋

闻人滋　早秋游灵岩

凭栏山翠湿蒙蒙，佛阁依然水殿风。

欲采莲花何处所，年年金井落梧桐。

闻肇瑝

闻肇瑝　汉严将军庙

汉史标名氏，宕梁存慕丘。

非惟能抗节，更独抱先忧。

全蜀悲衔璧，孤身欲断头。

湍奔砥柱屹，果硕剥阳留。

片语消威猛，三军尽辑柔。

词严偏蔼若，气正一何遒。

庙貌旒垂冕，祀将春复秋。

我来虔展拜，匪敢谓遨游。


倭倭才

倭倭才　落笔峝

峭壁凌空望渺微，层层烟锁雾云衣。

深山古木高千丈，怪石青苔绕四围。

空有石衔仙骨在，想应人逐彩鸾飞。

洞中仙子今何往，欲上雕鞍不忍归。

乌允卿

乌允卿　宁国院

精舍萧然绝世尘，登临渐觉爽精神。

庭连翠岛松篁暗，沼接清流瀑布新。

高洁白云长作侣，幽间明月每为亲。

开窗更有消烦景，猿鹤无机解伴人。

巫伋

巫伋　茅山书院谒侯处士像

斋粮资讲舍，遗像拜山中。

不尚神仙术，特存儒者风。

斯文真未丧，吾道岂终穷。

为忆皋比拥，庭前古木丛。


毋丘恪

毋丘恪　次袁说友巫山十二峰二十五韵

缣素巧貌溪山姿，宝藏肯笑虎头痴。

何人夜半胠箧去，信为羽化无疑迟。

魏明不惜万夫办，凿山累土夸神奇。

景明突起芳林苑，谷城文石光参差。

叶公好龙广射虎，大方安能不笑之。

至人於物特寓目，远象过眼心弗随。

我公看山正如此，肯趁儿童脚力疲。

胸中五岳镇地轴，眼底三辰昭旂旗。

擢由汉庭龙宠分钺，来抚蜀土初褰帷。

巫山一览窥妙处，写入长歌赓竹枝。

坐令十二峰增重，已觉气压嵩华低。

太室少室敢辈行，小孤大孤何儿嬉。

岱宗日观峻徒尔，昆仑天柱高安为。

出云作雨均有是，泥金镂玉彼一时。

所谓造化一尤物，不在九华真在兹。

中山前言恐遂废，公之妙论已四驰。

半语犹存在公正，蟠胸经济看设施。

要令利济均四海，无间山岩与水湄。

只今苍生方属望，休戚在公颦伸眉。

愿公更为天下重，所养自养观诸颐。

量陂谁复能澂挠，德表居然无磷缁。

岩石巍巍具瞻在，孰不叹仰声噫嘻。

又何必东望瀛，南望嶷，

北有天后之峻岭，西有云表之峨嵋。

与公高名并不朽，配以今日巫山诗。


五迈

五迈　跋黄京甫必昌提干四书讲义

吾友黄京甫，顺资厚以浑。

自了场屋债，偏参诸老门。

四书不释手，日旰忘晨飧。

超悟到圣处，不能忘于言。

序讲凡五篇，字字比玙璠。

伊洛有心印，传受百圣源。

紫阳有心灯，瞩破万世错。

得君再细绎，提醒钩其玄。

如印一洗涤，篆籀宛然存。

如灯增膏油，光焰大且敏。

我昔从师以，是书粗计论。

老大学不进，德性焉能尊。

因君重感慨，旧闻日当温。

愿言剪枝叶，作音事本根。

五迈

五迈　跋林学士宋聊帖

朝为一旅人，暮推拾九官。

趾高气且浮，反面视孤寒。

昔闻韩魏公，义风塞人寰。

赤舄坐书锦，有客排其关。

孤身无所贲，乞公玉盥盘。

公笑授之去，感涕双汍澜。

我始得此事，谓可耸俗观。

家传书甚悉，国中载不完。

今见学士帖，烂然银钩蟠。

方其一第初，半载游长安。

持书遗乡朋，客费无虚闲。

近得奁中赀，分壮贫士颜，

宁我食无鱼，不忍渠无餐。

宁我裾无华，不忍渠衣单。

臭味何所爱，敢言囊之悭。

犹愈轻薄儿，一笑黄金拚。

我来阅遗书，据案发长欢。

纵横缠片纸，突兀已万间。

魏公为上相，庇士易为权。

林公初筮仕，为此良独难。

景仰前辈人，高节骞云山。

原下不可作，清风何时还。

泚笔哦此诗，寄名乌线栏。

五迈

五迈　白发叹

日月转四时，团团辗清昊。

人生一世间，轻尘棲弱草。

寒暑不相贷，容鬓岂常好。

嗟予涉世纷，闻道苦不早。

尘劳纵掀簸，冉冉风中葆。

行年将四士，素标已插脑。

星星缠数茎，烂熳色胜缟，

耘镊虽暂无，安能遏衰槁。

黄精何要铒，已白恐难扫。

幸有琴心文，真诀堪却老。

华池溉隐芝，青青可常保。

斯理不吾欺，从今勤探讨。

要当验他时，难为常人道。

五迈

五迈　白发叹

青铜作明鉴，皎皎铺晴昊。

照我沐初晞，几缕经霜草。

本无适俗韵。颇识林园好。

何为浪自苦，落得衰颜早。

悬知日夜改，青丝成素葆。

达人遗世累，士木视肝脑。

那於形骸间，计校玄与缟。

彼独何人哉，而我叹枯槁。

壮年不可挽，过日如霜扫。

但有岁寒心，不逐冰霜老。

誓开三径荒，种艺杂庸保。

虽无大药资，尚得恣幽讨。

此外尽悠悠，置之不复道。

五迈

五迈　白发吟

明发览青铜，寸白坠华簪。

悬知不能免，岂意遽见侵。

忆昔随群儿，总角混青衿。

纵弱不好弄，既冠知惜阴。

时开磊块胸，浇之以古今。

二十偕计书，进士路欹嵌。

迟迟十四年，一第酬苦心。

今年已六六，暮景来侵侵。

一发照我眸，众发立森森。

忽然一失笑，政要渠相寻。

有田愿种玉，有腰愿重金。

富贵岂不好，劳鹿那能禁。

何如一床书，侑之绿绮琴。

远参兰茝香，清玩山水音。

高歌月满架，醉卧斗横参。

待教头半白，挂冠老山林。

饮犊青草浦，盟鸥白沙浔。

凭虚唤张陆，听我白发吟。

五迈

五迈　别永福张景山

我友满天下，面交如斗量。

最晚得张子，群中孤凤凰。

秀气分高盖，妙年侔洛阳。

趋向颇近道，才具已老苍。

兰若参文盟，过眼五月疆。

别我求赠言，握手吐肝肠。

学贵根书茂，积贮焉可忘。

如行千里路，须具三月粮。

文亦有活法，先使意气张。

如破勍敌壘，须擒贼中王。

子家蔼文献，庭砌多琳琅。

归欤力种绩，宜亲师友良。

植本日双大，养气日双昌。

学丰敷为文，如富出民藏。

襟期要牵牵，俗物徒茫茫。

他日泉石下，候气视北方。

知有滔滔得，非予谁其当。

五迈

五迈　常惺惺室

性命一同源，万善天所赋。

五行水生智，正以虚明故。

先生原命宫，水与金夹辅。

清质自生明，冰壶澄月露。

穷理以致用，干事必正固。

与国作耆龟，应物公权度。

所以常惺惺，一室神明护。

室外中主人，寿比乔松数。

五迈

五迈　代简奉寄三山方时父遇游几叟明复

昔我游三山，稠中得二友。

初交方时父，后识游几叟。

大比献能书，厥岁在西酉。

垂钓文海中，修鳞上钩否。

蔡簿校文回，曰方其所取。

有高说夫者，姓名出其右。

同游本弟昆，紫荆偶分剖。

游虽迟再荐，楚弓楚人有。

余评时父才，进士中少耦。

词绝似秦七，诗已迫黄九。

几叟尤不凡，耿耿良自负。

英辞沮金石，真气干星斗。

等是青云人，科第争前后。

射策对天墀，会须为举首。

三年一抡魁，须服天下口。

毋为陈诚之，要作张无垢。

狂生分不才，生老未觉丑。

向坐太饶舌，相看拥从手。

六阶何惜镌，百谪亦甘受。

不爱骑鹤姿，看人作太守。

只读相牛经，教了事农亩。

乏地堪置锥，仰天频击缶。

二君最知心，一别忽许久。

作计分寄之，或赏千金帚。

并简潘庭坚，何时一樽酒。

五迈

五迈　殿廷初考圹同舍约共赋诗

绍丑夏五初，皇帝下明诏。

大廷许群英，虚心问道要。

初考凡六员，同时赴宣召。

宫讲絮斋子，典刑真克肖。

胄丞道乡孙，道心长返照。

何殊钟在簴，宛如刀出鞘。

谷口亦何人，才德俱富邵。

走也分尘埃，识见等萤爝。

亦获在选中，所得过所料。

宫烛分夜辉，御香供早烧。

群羽竞赴砫，众鳞争人钓。

意气云龙翔，精神风虎啸。

或异入柔行，或疾声大叫。

或自出机轴，或工一窃剽。

或写云和音，或鼓折杨调。

或作朝凤鸣，或吟蚯蚓竅。

好恶随品题，宁复相识诮。

上方富春秋，明齐日月耀。

涓露增沧溟，微尘填岳峤。

乙览公平章，甲科须直峭。

讽必纳祈招，箴必容庭燎。

国步赖扶持，民痍需砭疗。

诘朝已竣事，杯行可以酹。

五迈

五迈　吊何岩

可怜何岩民，何罪遭此劫。

寇攘发他邦，警报经旬浃。

官府过张皇，民居少宁贴。

昨方科箭翎，今又催甲叶。

厚敛招提金，名色何所挟。

昌言募士兵，相与守城堞。

绣衣意其欺，急下徵兵帖。

束手无一人，差官许志辄。

县官至何岩，丁半被威胁。

黔首畏墨黥，依违谋未协。

口或出怨咨，心实先震慑。

官兵胡为来，纷然肆渔猎。

室庐罗毁烧，老稚残锋铗。

山径至通逵，舆尸交积叠。

敢枭平人首，伪奏谯门捷。

杀民汝何勇，杀贼汝何怯。

此乡风俗淳，武断无豪合资。

目不识戈矛，家尽事耕馌。

岂应有叛谋，谁子为荆聂。

黄巾纵挺威，吾地足未涉。

官吏大不仁，使尔血先喋。

千家聚落蕃，几代农桑业。

一望成邱墟，独非我臣妾。

安知此怪事，不入贼间谍。

设或捣吾虚，小壘真岌页。

舟中敌国多，况望蒸徒楫。

书生忧世心，夜半不交睫。

作诗吊冤民，诗成泪盈颊。

翻恨天门高，不兴阎闾接。

丈夫贵敢言，女子乃咕嗫。

五迈

五迈　东归同年三山王簿宾之赵户立父连簿仁父典上舍偕行分道买樽酌别

我从京华来，溽暑不可迩。

蓝缕一片衣，邂逅四君子。

自大同工兰，乡井连桑梓。

王君吾兄行，派出铜川氏，

一饮吞百盃，一挥拦十纸。

此时銮坡人，非久棲鸾枳。

黄君天庠英，贵名方日起。

三年拜赐师，行雪肴函耻。

后来几英豪，愿作榜下士。

小连真枳，犀玉浮冰峙。

再喜气不衰，收科趾前美。

朋山万青衿，求识心鉴齿。

立父天族英，雅非膏粱比。

青桂近婵娟。红蕖映青泚。

名驹产天厩，一日当万里。

今夕知夕，德星偶同晷。

明月入觥船，凉飔生剑履。

相逢吴山头，相别闽江觜。

交情托管鲍，同年序许李。

明日怀美人，娟娟隔秋水。

何以慰我思，驰书寄双鲤。

五迈

五迈　东归至衢城十五里头

征衣犯火云，来自长安道。

浃背汗淋漓，遵程行数跛。

险阻已备尝，心气觉如雪。

京华纨裦儿，颜色差强好。

玉斝酌玻璃，金盘饤水果。

享此竟无端，荣枯太颠倒。

嗟余数之奇，涉世嗟枯槁。

青云志未酬，午夜心如捣。

浪蹈软红尘，有怀白云老。

决策赋欤，受此大農轲。

倚杖立觉吟，持盃浇磊砢。

生平忠愤心，皎皎通穹昊。

一身不足忧，世途深可悼。

往岁淮甸间，边吏困科琐。

金鼓声涨天，沟壑填肝脑。

一旦计之穷，首谋伏天讨。

眈眈欲无厌，百计需金宝。

今者驰使车，囊橐费贲裹。

乳臭坐庙堂，苟免及身祸。

谁知鸿春鸣，朝不相保。

旱蝗莫为灾，四望无青草。

我辈独何心，日夕忧江左。

岂不欲救之，势力顾未可。

敬持一瓣香，好为苍生祷。

何日鞭五龙，泽之以霖潦。

手提四方人，脱之於水火。

五迈

五迈　读林去华居厚主簿省题

病夫夜不眠，五鼓始交睫。

懒起比吴蚕，清梦飞庄蝶。

恭承高轩过，不及倒屣接。

惠我百篇诗，珠玑何炜烨。

五言比长城，一望皆危堞。

壮如广陵用，悲似阳关叠。

音韵最清圆，格律尤妥帖。

登坛裨将降，咒水小巫怯。

永嘉富人物，往躅足追蹑。

经术止斋陈，文章水心叶。

林君游其门，早负贤关箧。

乡校设皋比，户外纷屦屧。

科目苦无凭，取舍如渔猎。

人纲多弱翰，上钩希巨鬣。

西廊上奏篇，甲第仅书捷。

低头矮屋中，壮气不萎{上共下尔}。

研朱点周易，修此清净业。

焚香读楚词，时作真行帖。

台府岁举员，求者有挟。

孤士乏梯媒，刚肠羞妇妾。

诸公纵怜才，或被权势劫。

谁能推挽之，士论得换惬。

五迈

五迈　反艳歌曲复三山林斗南

谁作艳歌曲，律清语不尘。

杂之古乐府，意态甚迫真。

谓余欠妩媚，宜为众女嗔。

方怜长门闭，渐喜汤沐新。

此曲岂不后，所似非吾伦。

生为奇男子，无辨许国身。

有手要折槛，不炙许史门。

有头要叩墀，不拜五侯尘。

昵昵儿女语，煦煦妇人仁。

夕泣缘失宠，朝欣为承恩。

此非奴事张，定是妾效秦，

是为赤有臭，何止黄不纯。

因君词婉美，感我意酸辛。

正恐漆园女，嗤点我辈人。

五迈

五迈　父执德化陈宰叔概宁诗和之

欲作好官易，与时同俯爷。

欲作好人难，前修严砮矩。

马安为巧宦，孔光位宰辅，贻臭汗青中，

诟骂之所聚。胡威清比父，

魏謩直肖祖。世家有莫人，

百不一二数。夫君少壮时，

笔力迫韩杜。晚岁宰一同，

治最方卓鲁。中都清要官，

唾手可搏取。径挂神武冠，

去国身如羽，隐几挹青山，

称觞环彩舞。导养学熊鹤，

铅汞成龙虎。妙香参鼻观，

虚白生灵宇。兴来耸文笔，

象物蒙藻黼。客到开香醪，

鲸量少俦伍。我登清风堂，

人今道则古。敬宣与狎崇，

所择听张禹。

五迈

五迈　和赵簿题席麻林居士小隐四韵

公子有奇节，岁寒心印松。

千邱仍万壑，是中雅能容。

晚来万事懒，独有诗不慵。

诸郎富文采，笔端耸孤峰。

五迈

五迈　和赵簿题席麻林居士小隐四韵

绕园万竿竹，奇壑千丈松。

此物匹高士，坐羞桃李容。

客至谈世故，接之令人慵。

相看两不厌，晴昊倚高峰。

五迈

五迈　和赵簿题席麻林居士小隐四韵

棋声响苍石，茶灶烧枯松。

故人惠然来，风竹为先容。

野性旷而适，机心疏更慵。

生怜谢安石，携妓污名峰。

五迈

五迈　和赵簿题席麻林居士小隐四韵

笙簧岂不韵，雅景受风松。

纨绮可为裳，灵均采芙蓉。

古来旷达士，世腻亦太慵。

可望不可押，人如云外峰。

五迈

五迈　寄陈士登元龙士登书问盗且责予不贻书当路为剪除计予方以罪归有言

悠悠我之思，东里陈惊坐。

更阑梦持环，书永心摇纛。

一春苦风雨，我困南山饿。

君楼百尺高，头上天几大。

於我未忘情，更仆修夙好。

耿耿忧世怀，急於闻警报。

为怜上四州，豺虎正喧噪。

虐焰欲熏天，获人争斩剉。

将州岂不武，弃县如洟唾。

官军望而奔，所至徼宴犒。

邻境近忧惶，刁斗急巡逻。

君责我以书，何时乃高卧。

曷不出良筹，亟为当路告。

当局自能迷，看局当不蹉。

我壮君之言，义起千夫愞。

顾方谨轱缄，此戒那可破。

诸贤各有谋，何欠侬一个。

君家昔太邱，能愧梁上盗。

毋为陈君短，此语更传播。

吾家昔彦方，能正屠牛暴。

勿使王君知，叩头甘谢过。

两家具德门，今有若人麽。

前时何岩警，召乱在县左。

赖君告少仙，全活几髫髦。

但推此仁心，古人不难到。

邻里贵有恩，急难相悯悼。

裂券蠲宿逋，减此糶庄谭。

肯令州中人，指我为奇货。

盗亦有道者，仁里敢桀骜。

忠信蛮貊行，岂弟神明劳。

我持一瓣香。日为苍生祷。

吾君甚爱民，恩德侔图帱。

社稷福灵长，妖氛行民扫。

吾言非诞迂，有唱吾须和。

五迈

五迈　寄惠州陈史君真卿

千仞罗浮山，蓬莱分左股。

有诏陈太丘，剖符为地主。

皇皇太丘门，德星之所聚。

前光盛胚胎，后来纷众甫。

共惟休斋公，遗教垂邹鲁。

君侯共闻孙，风烈不忝祖。

继以诗书帅，遗爱比召杜。

君亿其英嗣，真清亦如父。

向者位于朝，穹官可拾取，

不能枉尺寻，矧肯效媚妩。

翩然乞一麾，来此开藩府。

此郡旧富饶，广中号乐土。

年来困军须，炎火无冷斧。

邻盗闯其藩，烧痕未全补。

嘘枯待仁风，醒暍仰膏雨。

迎辂两朱幡，驭呼十万户。

朝宣上德意，夕问民疾苦。

为渠作丰年，愁叹变歌舞。

得结数十辈，万物气可吐。

行奏循良功，入布承明武。

走也山林人，本无素宦谱，

妄言宗社事，屡犯君相怒。

缉缉恶樊绳。眈眈畏关虎。

归欤结茆庵，课仆理荒圃。

余子易炎凉，眼前何足数。

君侯谊薄云，寄诗倾肺腑。

五迈

五迈　寄居元职方北第呈西邻盛进士

解褐去乡里，宦游一纪余。

抱慼今来归，茫然无屋庐。

暮瞻还林鸟，朝羡趋渊鱼。

渊林各有归，曾不鱼鸟如。

元候雅好义，假我舍北居。

入门扫埃壒，闲草以次锄。

贫贱谁顾门，岂必容高车。

余杭众富家，碧瓦侵太虚。

土木虽无情，亦与儒冠疏。

所幸并舍贤，昔年同诗书。

何兹瓦砾陋，复尔邻璠玙。

乡田及同井，此义无忽诸。

五迈

五迈　寄林教授龟从

我生麋鹿群，岩穴性所乐。

寓城看病女，踪迹良踸踔。

神明倘见怜，医药须课效。

便当归旧庐，谁爱人此闹。

炎暑甚蒸炮，矮屋如笼罩。

欠伸尺蠖形，低垂木鸡貌。

清晨得君书，衔击新州教。

慈恩叙同年，转盼梦一觉。

我於端平初，蓬山叨直儤。

批鳞咈神龙，编须犯关豹。

一斥褫三官，连年绝廪稍。

我罪坐狂愚，令受人击敲。

君胡二十年，无由极比较。

今又深入南，正坐不能巧。

群儿益纷拿，疾足逞超趠。

我辈履羊肠，所历极确硗。

宦海走千帆，好风纵稿棹。

我辈航一苇，无缘出泥淖。

世道日以艰，大厦摧栋桡。

边尘日以纷，冲梯设矢砲。

逆潮陆成渊，苦旱水飞窖。

饿艿盈通途，骄儿纵烈爆。

君视此何时，有官如荷校。

犹戒我韬藏，前尤物再佼。

良玉不受焚，直木不畏挠。

命当安穷通，义当守忠孝。

久别诵吾诗，君心独无恔

五迈

五迈　寄同年新涂王宰梦弼

玉笥高嵯峨，异石光灿皠。

紫盖有佳人，出为花县宰。

佳人秀吾宗，天姿最高垲。

饮水抱丝弦，纫兰纕蕙茝。

畴昔纠郡掾，辩狱亦几殆。

人命我所争，斗粟何足爱。

上官翻相知，剡荐异寮寀。

及膺民社寄，直道肯息悔。

以柔克高明，为政尚慈恺。

农扈饱春和，荒年独不馁。

猾吏履薄霜，洗手畏纳贿。

桑间雉正驯，壁上鱼多鯘。

昔我在湘幙，相从垂两载。

书生守方拙，时妆不入队。

惟君雅知心，刮目赏奇磊。

君有桃李栽，我独芙蓉采。

无何风木悲，天乎余何罪。

归欤泣焄蒿，久矣婴病痗。

除夜接君书，乌栏墨璀璀。

访问死生余，警语鞭不逮。

为言刚近仁，直性终难改。

近乃加和平，痛自铲光彩。

万事必宗道，众流须纳海。

随时少屈伸，正直固常在。

再拜君之言，书绅戒荒怠。

时事苦间关，谁欤穆天縡。

来书尚可为，苍生久相待。

五迈

五迈　寄浙漕王子文野以思君令人老五字为韵得诗五首

长沙一倾盖，情好如埙篪。

间关十寒暑，何时不相思。

君为睢邸教，再挹冰玉姿。

升堂拜寿母，摩机识馨儿。

叙旧方恋恋，临分转依依。

自是成鸿燕，羽翼竟差池。

音问久不接，清宵梦见之。

鱼腹得尺素，羊胛经几炊。

陈雷不可作，千载同襟期。

五迈

五迈　寄浙漕王子文野以思君令人老五字为韵得诗五首

我友半湖海，知心吾子文。

君忙我已老，事事不如君。

君生通贵家，我出寒素门。

君披貂毛裘，我著犊鼻褌。

戏彩君有母，列鼎共清温。

我早失乌哺，空山怅白云。

弱冠君有子，世科将袭芬。

我子方垂髫，诗礼未有闻。

凡此皆不如，官职不必论。

五迈

五迈　寄浙漕王子文野以思君令人老五字为韵得诗五首

原明有申公，公休继文正。

后来诸名家，有子多不令。

堂堂先太史，孤峭立万仞。

身不为从官，美谥君所命。

子文为之子，壮岁名已盛。

荣华付倘来，节义传心印。

波流石不移，火炽玉宁尽。

向来牋天疏，每读必起敬，

相期辉国史，何止续家乘。

五迈

五迈　寄浙漕王子文野以思君令人老五字为韵得诗五首

西山门下士，杂袭如鱼鳞。

惟我与子文，受爱异他人。

送我长沙序，言言足书绅。

赠君樵川诗，字字示宠珍。

潜斋养正堂，两记尤諄諄。

为君说太玄，藏心养灵根。

为我演蒙颐，山立静澄神。

先生爱吾徒，不啻子弟亲。

将何报此德，相与玉其身。

五迈

五迈　寄浙漕王子文野以思君令人老五字为韵得诗五首

我本麋鹿群，官职不要讨。

儋石倘有储，山林堪佚老。

焚香旦告天，非为其私祷。

一愿屡丰年，田畴足禾稻。

二愿息兵戈，涂地无肝脑。

懈水乐在中，茹芝颜转好。

笃信而好学，守死以善道。

佩此八字符，传为子孙宝。

作诗写殷勤，示省蒙印可。

五迈

五迈　甲戌九月日有食之纪异三十韵

甲戌九月秋，朔旦风灾眚。

孛彗犯太阳，凄凄如月冷。

方其如亏时，宛然虫食皿。

食之至於既，当空悬殊黑饼。

仿佛存圈子，中陷犹枯井。

云间星书见，草木森弄影。

天地寂无声，疑似非人境。

问之道旁翁，欲语喉先哽。

翁今九十余，眼未见此景。

爰有虮虱臣，拜跪泪沾领。

天高听则卑，宜鉴愚臣请。

日者阳之宗，千古光常炳。

此日何不臧，臣心忧耿耿。

或者得天君，先事示之警。

流金为汤戒，洚水为尧儆。

虽重一时忧，何伤天历永，

吾君今尧汤，四海元元幸。

公道大开明，朝列肃而整。

祗恐万一间，左右容憸悻。

方秋阴用事，阳微阴渐逞。

不去谗慝根，惧作忠良罕。

天乃出怪异，意欲悟观省。

吾国必有人，伏蒲输骨鲠。

吾君必开纳，小心知畏谨。

阳政必日修，阴邪必痛屏。

天其终仁爱，悔过在俄顷。

大叫天上人，齐唤金乌醒。

五迈

五迈　坚固堂

五常这有信，犹士相生植。

四端有诸己，体用归於实。

先生於实地，外方而内直。

硬作铁脊梁，许知卫社稷。

神授五字符，得大坚固力。

不为声色摇，不为利害怵。

所以坚固堂，山立而玉色。

愿言爱精神，自寿以寿国。

五迈

五迈　简复斋陈寺丞子表夫知丞并呈真西山

复斋吾之师，高山俨标致。

仆尝函丈间，乞得四箴字。

及来仕京华，登门愿受记。

复斋首肯之，赠言简而杀。

杀身可成仁，舍生甘取义。

此生尚可轻，圭黍眇爵位。

仆退书之绅，隽永言有味。

充员京兆幕，万一可行志。

赧颜斥吏胥，冷眼视权贵。

婉媜孤无朋，旁观辄相忌。

朝肆缉缉谗，暮遭申申詈。

圣主初临轩，不才叨考试。

诸贤惮生语，一律爱软媚。

我喜众所惊，人取我必弃。

间有植私恩，了不恤公议。

枘鉴不相投，罟护焉得避。

补被去候潮，襁褓有幼稚。

需辰之良山，解缆辞清渭。

邂逅复斋子，入京方卸辔。

为言东湖上，英才日以萃。

穷伊洛渊源，传紫阳位置。

要使莆三邑，薰为善良地。

仆也间斯言，归心一两翅。

平生真西山，赤心爱善类。

诲我以沉潜，意同言小异。

二公负名节，可望不可企。

勇退在盛年，高卧看儿戏。

我行拜二公，颜面傥无愧。

作诗欠硬语，呈似贤昆秀。

谨勿示他人，恐为吾党累。

五迈

五迈　简林公似

穷猿不择木，祥凤宜棲竹。

高门结驷荣，陋巷一瓢足。

仕有时为贫，贫乃急於禄。

夫君何所欠，百事尽从欲。

新谐种玉婚，大敞堆金屋。

镜里颜尚朱，庭前萱正绿。

中州不徜徉，炎海甘驰遂。

遂令君子心，度以小人腹。

我贫甚去年，全家久食粥。

独醒妒人醉，议诮那免俗。

名节千载光，富贵一炊熟。

朋友严简书，敢以石玫玉。

五迈

五迈　简同年刁时中俊卿

读君老宵诗，一读三太息。

君方未第时，忧民真恳侧。

直笔诛县官，言言虹贯日。

县官怒共讪，移文加诮斥。

君笑答之书，搞辞如天直。

旁观争吐舌，此士勇无匹。

今君已得官，一饭必念国。

民为国本根，岂不思培植。

其如边事殷，赋役烦且亟。

虎营间二千，鸠工日数百。

硬土烧炽窑，高岗舆巨石。

山骨惨无青，特皮腥带赤。

羸者頳其肩，饥者菜其色。

憔悴动天愁，搬移惊地脉。

吏号鹰隼如，攫拏何顾惜。

交炭不论斤，每十必加一。

量竹不计围，每丈必赢尺。

军则新有营，谁念民无室。

吏则日饱鲜，谁悯民艰食。

州家费不赀，帑藏空储积。

间有小人儒，旁献生财策。

大帅令龚黄，岂愿闻此画。

夏潦苦不多，秋旱势如炙。

愿君在莒心，端不渝畴昔。

蔡人即吾人，一视孰反瘠。

筑事宜少宽，纾徐竢农隙。

至如浮屠宫，底用吾儒力。

彼役犹有名，何名尸此役。

君言虽怂惥，帅意竟缩瑟。

同年义弟兄，王事同休戚。

相辨色如争，相与情似暱。

余言似太戆，有君前日部。

责人斯无难，亦合受人责。

我既规君过，君盍砭我失。

五迈

五迈　简延平李公足择善

昔人重相思，千里且命驾。

我家去游洋，相望缠四舍。

偃息岂不思，吉服讵可借。

惟凭一雁翔，敢望双凫下。

日者闻琴堂，墨绶将解卸。

东阁领群英，胜游当首夏。

惠然访九仙，云物争迎迓。

拂石纳晚凉，秉烛娱清夜。

吉碑共摩挲，吉梦相矜诧。

物色故老言，赤鲤何年化。

题诗富锦囊，仙境为增价。

是地近吾庐，过从何未暇。

初传尚未疑，后信良多讶。

世态如浮云，炎凉更代谢。

高谊定不然，寄声来慰藉。

五迈

五迈　猎者

山中有猎才，设纲张四隅。

稚{上鹿下间}为所絓，性命悬庖厨。

母麞于纲外，踯躅相悲呼。

明知猎者意，於已并觊觎。

柰爱不可割，投纲与子俱。

猎者偶省悟，攒眉发长吁。

纵之与偕活，长揖谢猎徒。

焚纲毁毒矢，放鹰逐韩卢。

人物强非类，天性元不归。

爱母寝皮猿，异子乔腹鱼。

人均作此念，可废佃与渔。

猎者仁教心，洞然贯体肤。

五迈

五迈　灵白湖归憩林氏坟庵僧出能诵予旧诗设茗碗蒲食以诗赠之兼呈林六十

霜风袭客裘，朝日晒农背。

谁遗役此躯，隐痛在五内。

宿草渐重生，踨蹐处覆载。

扶衰策瘦筇，乞灵问龟蔡。

往来缠信宿，屏息过阛阾。

夙驾三十里，仆夫已告惫。

小庵阚道旁，丈室藏法界。

叩扉僧出迎，面熟不猜怪。

白发久不梳，爬痒得痛快。

荷设茗碗供，仍有蒲食配。

去此已五霜，重来发孤慨。

一饱犹可谋，三斧已逮。

退藏心甚甘，世故肯相贷。

博陵隐君子，堂萱春未艾。

悠悠我之思，此日君当爱。

五迈

五迈　亲旧问盗作诗四十韵以答之说要备野史之录

我来自京师，已丑之十月。

道之建剑间，行行遇兵卒。

问之何为行，对言声哽咽。

初只因临汀，监商时出没。

县官事张皇，星夜闻帅钺。

帅出乃捕兵，此曹辄猖獗。

加之江西寇，恃巑护巢穴。

向来误降临，贻祝今尤烈。

合党肆纷披，交锋争桀黠。

聚落西百村，室庐遭毁爇。

转徒临照阳，孤城危一发。

帅方实归装，视此苦不切。

惟漕暨庾台，协心图扑灭。

移文责十连，义激词语辣。

就檄刘权军，专城植铩盾。

又有一老尉，贾勇抗鸱鹘。

赖此所居民，犹苟旦暮活。

我闻此卒言，忧愤中肠热。

及归抵吾庐，保伍亦团结。

或恐汀邵寇，余烬尚分裂。

或疑鼠狗徒，乘间敢窃发。

吾乡号乐国，目不见雨铁。

一闻钲鼓声，缩头畏如鳖。

新岁或讹言，城居竟搬挈。

丁男肩欲頳，稚女足不袜。

相顾莫为谋，去守将安决。

汝知诲盗谁，吾能为汝说。

年来民贼多，田里困根括。

单丁火亦追，光户租尽刷。

猛虎政太苛，攘鸡手已滑。

剥床忍及肤，椎肌惨见血。

吏肥富薰天，民贫怨刻骨。

及此皆幸灾，狺险何聒聒。

古来盗贼兴，官吏去饕餮。

大者籍其家，小亦寘重罚。

人心知是非，端可以理折。

民贼尽芟夷，虽赏之不窃。

五迈

五迈　试石鼓墨得月字韵

水声响峥嵘，山势高嵂砵。

我居山水间，瞥焉五阅月。

看山宽眼界，听水清诗骨。

妙理在浊醪，淡交寄薇蕨。

翻书明月轩，沦茗清泉窟。

一雨酿黄梅，连朝来不歇。

云疏漏檐光，晴意犹鹘突。

卓午睡瞢腾，起来足不袜。

搔首独无言，书空时咄咄。

一宇未清夷，世途良舮{左臬右兀}。

丈夫志未酬，徒有冲冠发，

挽头心科举，与俗聊汩汩壮图要有待，

非久黔吾突。富贵渐逼人，

荣途轫须发。

五迈

五迈　寿方右史德顺大琮生朝

大哉天地仁，生意无尽藏。

芳春三月时，五阳正敷畅。

在卦则为夬，泽下於天上。

笃生万人英，出应苍生望。

退然处乡间，温恭加直谅。

万顷波汪汪，一团和盎盎。

凛然立朝廷，谠论动旒纩。

张胆输荩忠，頳颜斥庸妄。

宁为凤鸣阳，不作马立仗。

玉皇笑点头，谏疏堪屏障。

谗者何人斯，严科欲监谤。

纲常尽斁沦，天日忍欺诳。

白璧污苍蝇，鸣珂辞翠阆。

膏屯施未光，干蛊遂高尚。

郭外新结庐，野色耽虚旷。

积书遗儿孙，开斝延辈行。

及此绂麟旦，仙壶敞方丈。

台宿焕祥辉，矞云宾景贶。

有客前称觥，致词太豪放，

海内今何时，四面波涛涨。

督府册元戎，庙坐转用门账。

妖氛不能清，恻焉赖汝将。

都当留一老，手携灵寿杖。

颠危不能扶，又焉用彼相。

时流忌生语，相顾效哑瘴。

回首忆端平，芳菲仅一饷。

大号正扬庭，一阴敢阳搞。

治少乱日多，古今同证状。

公抱葵藿心，未忘太阳向。

天运有推移，阴阳迭摩汤。

夬进则为乾，群龙神气王。

公主善类盟，任重在力量。

周道当中兴，方叔犹必步。

松茂宜柏悦，吕鸣因律唱。

唤起矍铄翁，吾军亦可张。

壶山献宝熏，寿水足醇酿。

一瓣电吐烟，一吸鲸吞浪。

寿公乃寿国，他语徒亮长。

玉鼎愿精调，金瓯保无恙。

五迈

五迈　书怀奉简黄成甫史君

忆昔绍定元，被合生廷策。

偶过袁君房，玉墀日将夕。

案头得君文，喜跃越三百。

张烛朗诵之，相与手加额。

若人作抡魁，余子当辟易。

时有详定官，嫌君多指斥。

众默余独争，言厉面发赤。

紫宸一传胪，璧水推巨擘。

诸君始相贺，时相颇不怿。

爰有小人儒，从帝衖螫。

谏官工逢迎，霜简肆捃摭。

此事人能言，本末甚明白。

暨于端平初，天夺老奸魄。

散地起忠良，邱园纷束制。

君老登瀛洲，讲筵赐重席。

余亦试玉堂，朝有愈之迹。

啜茶熏玉蚢，投饼呼金鲫。

同校南宫文，等是西山客。

无何陈脚动，君出为方伯。

馆中失名流，我辈苦叹惜。

西山遽仙去，局面日改革。

余入对未央，苦语出肝膈。

淮南冤未消，元载家当籍，

外党分牛李，内宠怙秦虢。

臣愚怀隐忧，厚地其敢蹐。

虎须敢一编，龙鳞敢一逆。

自信填海偶，复中含沙射。

移舟返蓬莱，伏雝甘冰檗。

君正舞来衣，清香笼画戟。

年丰富红仓，风顺多琛舶。

我舍抵是州，相望缠四驿。

幽棲懒有门，一再通书尺。

起家卒漳滨，始访二千石。

居官未半期，台评又寻摘。

既罗关虎嗔，宜有猫厄。

归途抵温陵，除夜大促迫。

所亲有室庐，许我相假借。

莲灯看烂红，柏酒浮重碧。

去家差不远，朋旧来络绎。

雌堂在何许，一望弱水隔。

山鬼巧揶揄，室人交篇谪。

平生重名检，义利最知择。

冷眼舆金，宝身甚拱璧。

世途赫赫炎，众手所共炙。

谁能效李锥，作计事鑽刺。

蒲葵安可常，秋至辄抛掷。

贵贱见交情，书门何怪翟。

趋时岂不好，嗜古业成癖。

群飞任刺天，甘剪笼中翮。

丈夫身计轻，忧国愁如积。

向欲恢三京，今日蹙五百。

西蜀断咽喉，北军患肘腋。

流民满说师，戾气成疾疫。

强寇瓷咆哮，行人饱需索。

廷绅倒手版，淮帅羞巾帼。

南海下蒲轮，西人衮舄。

病剧乏良医，棋危需善弈。

君行观清光，何策轮忠益。

急须息边尘，徐可寿国脉。

任责属诸贤，舑儒老山泽。

五迈

五迈　述梦

午枕民尘嚣，梦乘银潢槎。

好风吹衣袂，堕我在这涯。

群仙赴号召，骖来香车。

一见如故旧，丝麟酌流霞。

或鞭石为羊，或握枣如瓜，

中有汗漫生，盘礴埋丹砂。

谁言仙有道，挟术相矜夸。

顾我亦可学，正坐一念差。

我笑谢之言，仙凡客有家。

悠悠御风还，聚散如团沙。

绳床一欠伸，兹游真幻耶。

咄咄置勿论，呼童煮新茶。

五迈

五迈　水口上舟呈同行傅月山苌

泝流上嵩江，江阔流益峻。

时方良月初，打关恶风信。

老翁把柂立，首叫尾必应。

大男前运稿，风激水还喷。

小男上拽縴，石行踥复奋。

后退辄丈寻，前跻不尽寸。

逼仄一堵中，危坐易慵困。

冷雨去复来，前山邈难认。

江天暮渐低，好风来一瞬。

帆饱去如飞，两程疑可并。

举杯嘱月山，凡特有定分。

壮年登王官，转盼更五闰。

星沙罗闵艰，日毂转颠顿。

方头忤时流，失脚落陷井。

巧宦疾以驰，笑我拙而钝。

如登今日舟，易退难於进。

自平无生事，百欠无一剩。

饥寒驱出山，歌笑破群闷。

独有不自欺，心可与天印。

人为固多端，天定或能胜。

愿如晚来风，先逆后乃顺。

得酒且酌斟，升沉付天运。

有穷必有通，无喜亦无愠。

五迈

五迈　四十自寿

前四十年非，追之已莫返。

后四十年是，图之良未晚。

水涸自见涘本。善者契吾机，

今复犹不远。养生先节欲，

葆粹在惩忿。圣贤人可为，

勿使善恶混。

五迈

五迈　送表弟陈一鸣尧章入京

冬目狭为途，英雄多短气。

宾至如归贤诏一颁，应举纷如蝟。

低心逐时趋，练语避忌讳，

得者固侥逾，失者徒嘘欷。

巨鳞不上钩，修翼不入羨。

乡无视为孔艰，计台片以彙。

我尝校兰省，厥岁在乙未。

时收甲乙科，多是戊己尉。

国步矧多艰，志士发长喟。

襄蜀涨氛妖，江淮方鼎沸。

毛锥无能为，长剑使人畏。

朝能立寸功，暮可攫富贵。

二子趋玉京，道远不吝费。

进身假梯媒，流品孰泾渭。

世科藉此登，亲望始宽慰。

老我谬忧时，周嫠遑恤纬。

诸公羽生语，悉力攻蒂诽。

藿食可充饥，荷裳尚堪衣。

功名付君等，山林吾有味。

五迈

五迈　送春有感

东君行趣装，桃李事如梦。

蝶懒欲息游，莺老不好弄。

残红正可怜，更禁风雨送。

榆荚羞独飞，却恼杨花共。

去年於此时，客食红尘閧。

眼看豪合儿，跃马青丝鞚。

美姝舞娉婷，吹箫来紫凤。

开樽六一亭，偃盖飞来洞。

我亦强行吟，诗成和者众。

时序易推移，人事少间空。

翻思年时乐，已如耳边哄。

汪清晓坐孤寺，晴曦照华栋。

沙平嘴带鸥，山远腰横蝬。

阅书眼倍明，拈笔手犹冻。

扫地焚甲煎，呼童开腊瓮。

汲井得甘泉，沦茗试新贡。

短章写我怀，谩遣儿曹讽。

五迈

五迈　送地栗与囊山应叟和尚

淤泥生莲花，不如生地栗。

莲花生好看，地栗却好吃。

看底只是虚，吃底却是实。

虚实总不如，般若波罗密。

五迈

五迈　送黄成甫殿讲被召

泉为闽望郡，山海来航梯。

琛贡交异域。珠贝象玳璃。

腥风易涴人，浊如雨后泥。

不屑受点污。除非辟尘犀。

南泫贤太守，前称王梅溪。

中间西山真，后有苕川倪。

近岁李竹湖，四贤玉雪齐。

他守非不贤，多以欲境迷。

一罅苟可投，趋者由旁蹊。

利心长萌蘖，公道生蒺藜。

鸮见腐鼠哧，凤甘梧桐棲。

物性殊洁秽，人品随高低。

君侯第一人，壮气干虹蝩。

一墀一长鸣，万马不敢嘶。

为州上异最，趋观下宸奎。

归装试检点，定无南物齰。

时艰方急贤，君命焉可稽。

巨舰方解维，穹车正发輗。

忆昔端平初，众正感受登陆跻。

如人堕梦境，忽听警旦鸡。

云何不常泰，一变成孤睽。

大老遽沦谢，善类谁提斯。

炙坡未起南，鹤山斥归西。

朽屋费撑拄，洪流欠障堤。

蜀道横豺虎，边城喧鼓鼙。

流民满京辅，沟壑填髫倪。

弊事非一端，言之重酸悽。

医国要大药，去膜须金篦。

君子与小人，却是一巨题。

愿为君子者，名检身自褆。

皎然不可玷，琳琅别介圭。

凛然不可犯，贞女处幽闺。

必服群小心，始去禾中梯。

义利生一念，治乱分两畦。

老我以猜故，屡为语罕挤。

朝行辞鵷鹭，野性便凫鹥。

附热耻翕翕。耐寒甘凄凄。

荷君不世情，犹念故人绨。

红絮下飞零，绿阴被长堤。

送客洛阳桥，春风逐马蹄。

相期在远大，不敢惜分携。

五迈

五迈　送要公似有这宰古田

余与林公似，生长南山南。

吾我翁乃翁，宿望俱不风。

或晚登黄甲，禄不沾斗畑。

或困顿场屋，补劳仅青衫。

执手授遗编，尚以迁继谈。

家法无诌语，妙理静中参。

丁丑俱一第，苦尽稍回甘。

蹭蹬二十年，令缠换头衔。

向来同登者，青云偏腾骖。

吾辈惯水檗，世好殊酸咸。

君去宰壮县，栽花兴方酣。

我乃赋归与。悔狂口宜缄。

棘蝇来营员。关虎卧眈眈。

颓婆从汩没，砥柱高巉岩。

五迈

五迈　送要公似有这宰古田

孤士脱选阶，如出百丈堑。

举员必及格，桂籍始一占。

宰邑非不荣，吏尘岂宜厌。

平生学爱心，小试乃可验。

今时邑大夫，不轸阎闾念。

非献策不经，所欲须属餍。

创第高画华，买姬求美艳。

骄色肆颉颃，严科行聚敛。

攫肉比饥鹰，噬肤如狞猃。

但规已丰腴，皇恤民亡阽。

吁嗟饕餮徒，信是缙忝。

中人易转移，心俗多薰染。

林君最高明，百行无一欠。

俗然君不然，白璧绝瑕玷。

狂生作此诗，未病投鎝砭。

爱助极拳拳，苦语忘其僭。

五迈

五迈　送族侄千里归漳浦

吾宗居漳滨，枌社足不到。

迫岁携琴书，迢迢以谒告。

草木同臭味，水火随湿燥。

行色念辛酸，开樽勤燕劳。

葭管阳方升，凌室冰新破。

语言颇有味，知子为跨灶。

日暮望白云。江头里归拖。

别我乞赠言，求以为宗好。

谢安自荐玄，杜字每念佐。

子真玄佐流，我誉不为过。

惟学无他逵，损益在勤惰。

我昔少年日，萤雪功自课。

哎肝缀文词，悬胆警坐卧。

甑寒心自怜，笔冻指欲堕。

牛羊事刍牧，鸿雁谋粱稻。

慈亲日待养，一第天所报。

愿子继自今，书田深种播。

定力要坚持，居安谨无躁。

青云信有梯，我已为前导。

后来当有人，衮衮如响和。

洗耳候凯音，嘉节迫吹帽。

呼童辦楮英，为子征西贺。

五迈

五迈　题弟纲举之奉仙之室日小蓬莱

吾社有方平，曾与麻姑会。

沧溟化为田，弹指五百岁。

又有仙人乔，神游八极外。

朝舄作凫飞，世缘比蝉蜕。

寥寥千载后，之子得正派。

风度亦可人，春秋况未艾。

朝般紫河车，暮结飞霞微。

严事钟与吕，信心终不退。

经营白玉坛，肖象俨相对。

四面来青山，献奇尽羽盖。

炉熏彻玉虚，剑水清尘界。

琼笈阅千孙，丹方探三昧，

谁谓三凫遥，近在吾境内。

蓬莱若云小，孰能为之大。

五迈

五迈　题洪和观静斋

蛮触当战冲，蚌鹜据争境。

相持无了期，复命终归静。

人事告纷拿，世态异炎冷。

远抱异俗观，照以清明景。

余生涉畏途，所至虞机机罕。

求富耻执鞭，图名成画饼。

道侣得洪师，唤我梦中醒。

师如辟尘犀，视观最清警。

葆粹息天倪，运斤优匠吨。

结茅规数椽，讨胜事幽屏。

楹槛疏以明，规抚肃而整。

书永篆飞烟，风来幡弄影，

开卷课黄庭，煮茶汲清井。

以静名其轩，会处心自省。

吾庐杂尘嚣，相望限一岭。

烦师缩地脉，得我便造请。

别来火云张，今见霜宇净。

寄诗当梅花，一笑师当领。

五迈

五迈　题江郎石

崒嵂天外来，生平眼不识。

道傍问行人，指此为何石。

云是江郎神，兹地显灵迹。

岳渎孕精灵。阴阳陶器质。

壁立千万仞，葱翠欲滴。

缥缈出尘寰，上与太清迫。

伏如蛟龙蟠，耸如麒麟逸。

开如旌旗扬，敛如圭绶直。

交酬如大宝，相敬见颜色。

特立如正子，斋庄不可昵。

勇如毛大夫，囊锥颖出。

烈如蔺相如，挺身卫金璧。

劲如傅介子，叱咤在三尺。

直如太史公，巉岩操史笔。

裒萃许精英。状出大奇特。

谁言造化工，於物无雕刻。

我来揖清标，倚杖立欢息。

年来天柱倾，谁是扶持力。

愿移此灵根，支拄天西北。

三光五岳气，要使合为一。

血食千万年，与国同无极。

五迈

五迈　题余君肃日严忍斋

群肃吾良朋，天资秀而颖。

以忍名其斋，求余为序引。

余闻刃制心，共字谓之忍。

一忍宽百忧，百动归一静。

人心本至明，万善集虚境。

外物一障之，天真随晦泯。

意猿肆颉颃，气马浪驰骋。

以忍作防闲，如物有绳准。

贤养心学，最切是惩忿。

愚者一不校，鲁者三自省。

行行无取才，宜为夫子哂。

师德岂懦夫，见善必操秉。

唾面令自乾，可能愧不逞。

公艺忠考人，家法肃而整。

九世有盘盂，一字其要领。

愿子继自今，去过贵乎敏。

育德必体蒙，辨义真观井。

意融妄尽消，心清事亦省。

我少梁心气，近亦痛除屏。

作诗虽警君，且俗以自警。

五迈

五迈　题元山蔡行可对青亭

终日在山中，小见山可爱。

欲识爱山趣，须在山之外。

南山不古今，悠然与意会。

西山无朝暮，佳致固长在。

蔡君金玉人，结亭避阛阾。

面面苍璧屏，坐卧与青对。

晚曦射紫翠。宿雨濯蓝黛。

能消几两屐，不赏此宁概。

芙蓉为群裳，兰茝为君佩。

今非避世时，乃学陶谢辈。

诸公富唱酬，拔戟各成队。

我出一转语，功成身始退。

君为端明胄，忠教后必大。

山灵纵有盟，一出合破戒。

苍生正有求，富贵不渠贷。

山债会一偿，相期在晚岁。

五迈

五迈　题赵别驾委斋诗

别驾来访别，徵我委斋诗。

敢问委之说，别驾自发挥。

万事悉委分，吾何容心为。

抱椠游文屋，去取委所司。

一战偶得隽，敢夸词藻奇。

随牒走仕途，荐举委所知。

一朝获通籍，敢恃妍媚姿。

不见百里奚，非黠亦非痴。

爵禄委倘来，饭牛牛自肥。

不见塞上翁，无喜亦无悲。

得丧委自然，失马马复归。

委怀在琴书，栗里真吾师。

委顺听时命，香山不吾欺。

吾以名吾斋，曰委不变宜。

王子曰不然，我言异於斯。

人性涵万善，其位配两仪。

凡天所委付，受者不得辞。

行藏道污隆，进退时安危。

委禹以治水，胼胝敢言疲。

委尹以复辟，宠利非谋私。

经制委姬旦，述作委仲尼。

今古理无二，圣贤人可希。

纲常或沦斁，委我开训彝。

杨墨路必辟，韩庄门宜麾。

宇宙或倾仆，发我力夫持。

补天出娲石，浴日升咸池。

饥者委我食，寒者委我衣。

一或负所委，是谓天职专职。

若君所言者，庄老同一岐。

梁以苦空坏，晋以清谈隳。

流弊至委弃，往事真来规。

世道真险隘，天将委之谁。

上不能使尔，夫岂地良医。

因诗重感慨，当有评是非。

五迈

五迈　携筇出尤岭岭头坐俟舆夫不至

我居南麓下，颇利郡子遯。

如何溽暑初，涉此复岭峻。

瘦藤代箂舆，路熟不待问。

拂石小盘跚，心爱木阴涧。

清风解人意，陆续松杉韵。

掬泉晏茗芽，窃赏此味俊。

我坐亦良久，我仆行何钝。

平生性麋鹿，合有幽闲分。

举足履世途，退尽进仅寸。

曾此小迟速，而足置喜愠。

继今也处同，冥心法天运。

斯游悟穷通，持与达者论。

五迈

五迈　谢说尹惠酒馔

逐客次江干，复此风雨夜。

元戎念寂寥，更仆相慰藉。

醽醲实珍肴，宠光生邸舍。

妻孥共感慼，道路或猜讶。

谓此偃蹇踪，横被弯弓射。

彼哉簧正巧，或者石犹下。

同志欲过从，避党辄惊怕。

曾谓十连尊，理烦无顷暇。

惠顾及无聊，多言莫为谢。

平生仗信义，正色叱奸诈。

此样不入时，致入人话靶。

明时方献文，安得有谤骂。

独以殿庐中，语言少假借。

遂犯螳螂怒，间坐鸱号哧。

先期入帘幕，坐是罗罟护。

公施不报恩，高义等嵩华。

一言挟纩温，所嗜非酒炙。

天日方清明，罪过宜宥赦。

白璧可洗瑕，烦公叩造化。

五迈

五迈　辛未中元记梦梦与一僧谈世事良久问答中有凡事如此汝曹勉之之语既

一念稍分明，天壤异仙凡，

诸相等归妄，天真要无庞。

凡特非我有，秋毫不可贪。

只此为上乘，其诸总虚谈。

无字经可阅，无言禅可参。

白云过前山，明月映空潭。

五迈

五迈　辛未中元记梦梦与一僧谈世事良久问答中有凡事如此汝曹勉之之语既

蘧蘧一梦中，了了三生意。

法界如许宽，此生亦特寄。

谁言玉局仙，元本是法器。

不解自磨礲，因人亦成事。

强颜游人间，聊作逢场戏。

山色溪声中，略得些滋味。

五迈

五迈　辛未中元记梦梦与一僧谈世事良久问答中有凡事如此汝曹勉之之语既

石塔本无缝，吐光万太余。

不是风火扇，又非喉管嘘。

此肖胡为来，塔亦不知渠。

解作如是观，知心长自如，

塔身俱著实，光心等是虚。

虚实归一致，无乘亦无除。

五迈

五迈　辛未中元记梦梦与一僧谈世事良久问答中有凡事如此汝曹勉之之语既

鉴空谈荒唐，我天不为此。

故知又故为，颇悟前生是。

凭谁照前因，斯言特戏耳。

既是无今古，如何分彼己。

须弥一点尘，万劫一弹指。

无失亦无忧，无得亦无喜。

五迈

五迈　辛未中元记梦梦与一僧谈世事良久问答中有凡事如此汝曹勉之之语既

禅悦既无门，仙居在何所。

与渠无半面，一见相尔汝。

霓裳制未成，翩翩欲高举。

身如一羽轻，去天才尺许。

胡为造此境，问之不吾语。

正缘崆峒中，萧然无物贮。

五迈

五迈　辛未中元记梦梦与一僧谈世事良久问答中有凡事如此汝曹勉之之语既

世人欲不死，焚香事大罗。

死后欲超生，将身靠弥陀。

个里不透彻，仙佛如子何。

我素不持戒，焉能断胆臊。

独有一寸珪，明白不可磨。

学仙与学佛，此事付儿曹。

五迈

五迈　辛未中元记梦梦与一僧谈世事良久问答中有凡事如此汝曹勉之之语既

捣齐餐铁杵，此味知者鲜。

乘车入鼠穴，闻者知其舛。

打铁作门限，鬼笑定不免。

点雪红炉中，达观理甚显。

当局自然迷，正欠拨一转。

上马奔前程，此著须自勉。

五迈

五迈　辛未中元记梦梦与一僧谈世事良久问答中有凡事如此汝曹勉之之语既

盘中有止水，历历见须眉。

能定乃能庆，人心固如斯。

至诚本如神，圣贤不吾欺。

鸣鹤方在阴，共子辄和之。

天未降时雨，山川云已知。

谁能舍我龟，而观尔朵颐。

五迈

五迈　信手阅清溪诗一首韵即事

久雨妨好春，朝暮地休息。

出门欲有行，苔滑泥余尺。

四望人烟稀，千山鸟声寂。

饕寒不肯归，青帝觉无力。

况有黄巾徒，邻郊渐相迫。

虐焰挺戈予，连车掠金帛。

王旅犹稽留，民兵半覆没。

羊狠来莫当，鼠竮去无迹。

践蹂清野尘，原草不能碧。

世运何乖张，生灵罗此厄。

丁壮抱枵肠，骈头受科率。

氛妖谁扫清，气象太窘窄。

书生忧国怀，半夜转加剧。

相倚如辅车，忍视为胡越。

富家太不仁，增价糶斗石。

但爱囊橐丰，不忧狗鼠黠。

甘为盗贮储，遑恤人饥渴。

凶渠曷日殓，若潦何时歇。

作诗愧北征，聊以志岁月。

五迈

五迈　学易斋

太极分阳阳，生生之谓易。

易有乾之元，生意露沙息。

先生易中行，日用而饮食。

全体纯是仁，本自玄中得。

克己下工夫，心台皎如日。

处则为颜曾，出则为禹稷。

所以学易斋，孜孜奉天职。

满腔皆春和，八荒开寿域。

五迈

五迈　以喜离过墨赠吾婿郑纯父玸

西蜀游方昌，赠我墨两个，

墨上署嘉名，名曰喜闻过。

过失人谁无，刚褊柔易愞。

众人巧自文，君子喜人告。

予性换之刚，所患在急躁。

未尝不佩韦，因循及老大。

不能如师德，受人对面唾。

至使巧宦徒，目为背时货。

子性失之柔，鲜有特立操。

嗜欲微萌芽，左右纷投好。

不能如乖崖，按剑警坐卧。

中心欠所主，恐似风摇纛。

乃翁匹前修，德行圭中瑁。

承家合有人，前猷宜久蹈。

贤母慈且严，熊胆亲调和。

养志最为难，家声出堂奥。

吾女正抱疴，朝夕烦拊劳。

要相警如宾，毋纵欲长傲。

女亦尝闻诗，绿衣戒颠倒。

候其疾这瘳，苹蘩能采芼。

内行傥不愆，事业当远到。

贤者后必昌，积善天所报。

持墨为子箴，进德谨勿惰。

墨卿子良师，莫被渠看破。

五迈

五迈　有客一首寄温陵史君赵侍郎涯

有客室自泉，为我出嘉话。

泉得赵史君，谁人不称快。

天生冰玉姿，系出龟琴派。

标峻埒昭回，气清融沆瀣。

方在谏省时，明绅推鲠介。

及膺承宣命，未到心解。

真李报政后，纪纲日大坏。

有坐泉山堂，不守盂水戒。

户庭交贾胡，宝货通买卖。

继者廉而慈，卧疴力衰惫。

暴吏恃饕官，诛求及菅蒯。

大姓及细民，怨仇眦睚。

我公方下车，当食辄兴谓。

寮必爱贪泉，争饮淡怪。

予将辈元结，谁肯伍樊哙。

职曹与舶属，时号大驵侩。

两疏劾四凶，人喜如爬疥。

州胥富盖藏，至则击以械。

曰此其渠魁，岂止为羒絓。

县官庇黠胥，期限稍宽解。

山判吁可惊，即日命追解。

惟仁必有勇，勇去禾中稗。

良善苦势家，至则行决决。

府史例橐奸，今仍听自败。

无欲始能刚，拔园中薤。

我起胆四方，风涛极澎湃。

砥柱设无人，沦胥靡所届。

理欲差毫芒，公私分限界。

公坚硬脊梁，浮荣等草芥。

出处民戚休，行藏道隆杀。

授公以师旄，一路息彫瘵。

位公以中书，举世警矇聩。

宇宙倘若清明，行有大除拜。

作歌者休人，江猜生迈。

五迈

五迈　与友人饮分等字韵

君诗敌曹刘，我才惭硕飂。

隐几共团坘，醉乡从酩酊。

强吟蹙眉尖，得句蒙处肯。

吟蛰声咿咿，银烛光耿耿。

相看不惜夜，自足攻逆境。

搜腹怜龟肠，朵颐傍羊鼎。

论文固非俦，义气略相等。

世情似纸轻，交道如菰泠。

愿坚松柏心，岁寒青挺挺。

五迈

五迈　远氈行

老屋子数十椽，下湿上又破。

无端野狐精，昏夜入为盗。

窃我在重氈，目之为奇货。

持以献朱门，曰此堪媚灶。

自余失此物，志意不少挫。

苦节增岁寒，羞颜薄时好。

命义守大闲，潜深仍伏澳。

客从北方来，特以吉语告。

旧物将见远，前甑元不堕。

余笑与客言，的有此说麽。

孔肖坐广堂，当局已昏耄。

余尝对天仗，正色灵渠过，

共心不能容。未免含疾媢。

石显在宫闱，威福弄幽奥。

余又疏击之，见面定渠唾。

其术主盛行，及此必图报。

客乃宽余心，少安谨勿躁。

圣主赦宿愆，仁恩等天帱。

昭相爱善类，德量如海大。

谗者害莫成，匪伊氈自到。

示几会其言，客喜相问劳。

劝客勿为喜，我且为时悼。

米石三十千，杭人死饥饿。

敌寨七百里，淮人共斩剉。

窖雪飞无留，融风扇炎燥。

潮汐来无时，民庐陷泥涝。

旱魃肆陆梁，妖禽辄鸣噪。

殒星光射人，雨雹威尤暴。

地轴疑翻腾，乾文讶颠倒。

昔余出硬语，万死一是睦。

廷臣诮云狂，相国嫌愈傲。

不幸期年间，前言多路蹈。

今居山泽中，日向穹祷。

一愿雨阳时，田畴足杭{左米右上而下大}。

二愿干弋休，边境息巡逻。

庶几老余生，农圃得自课。

保此狂生名，比方散人号。

不然瞻四方，欲往谁前导。

虽粟不得食，况有氈可卧。

人品有主卑，才气分锐惰。

嗟我甚低垂，赖君起吾愞。

五迈

五迈　赠传神庄士仪

书工亦无数，好手不可遇。

非是画事难，难得画中趣。

况写佳士照，又不比行路。

庄生颇工此，为我扫尺素。

俨然山泽舑，诗肩瘦凫鹭。

老色虽上颜，庾尘莫能污。

生画甚迫真，余子等孩孺。

得钱散酒家，无心问婚娶。

醉被风雪欺，术招鬼神妒。

长安多贵人，朱门富纨绔。

使闻生之名，当即悬金募。

我贫亦如生，正以诗穷帮。

一画博一诗，两手相分会。

五迈

五迈　赠谈星达士

列肆竞谈星，谬者十八九。

达士何各人，俦中推好手。

精步宿罗胸。纵谈鬼擘口。

技绝固招穷，鹑衣不掩肘。

朼来访舑翁，意欲相击扣。

翁命翁自知，不问子休咎。

苍生命甚危，子亦知乎否，

魏阙妖翔，吴江水兽吼。

冯夷肆陆梁。富媪难载负。

强寇噬边州，湖堧经践蹂。

五师战且弱，钺钝甲兵朽。

流民满江濆，沟劣纷骸髅。

京米贵於金，十千可一斗。

暮夜光烛天，彗星大於雪。灾重此非常，

共敢懈以酒。都人极皇皇，

如鱼惊在笱。国脉眇一丝，

病固有从受。西山薨於前，

鹤山继於后。洪蒋与李开　，

价目作修友。吴讣漫塘翁，

广哭菊坡叟。天为国生贤，

福贤理宜厚。何事数钜公，

不为国耆聇。周堪刘向亡，

老光握灵寿。元城了翁去，

贼京得皓首。贤者今余几，

其生皆不偶。或入在朝廷，

或出为牧守。或未脱丹书，

或犹耕岩薮。烦了布星躔，

为余细分剖，孰可坐庙堂，

孰竟死田亩。孰坚如松篁，

孰脆如蒲柳。天如{左衤右乍}吾宋，

存者必长久。狂生

能为，

自分安老丑。无地堪植锥，

仰空长击缶。昂藏作丈夫。

谄佞羞妾妇。宁可效熊经，

不出随狗苟。但愿世道宁，

天宇息尘垢。廷无憸壬人，

周召置左右。边无儿戏军，

廉蔺善攻取。庶几老余生，

官职乎何有。间日教子书，

不教子学走。

五迈

五迈　郑昂叔和余问盗诗末及山东事弟侄辈又问山东本末再用前韵答之

江左百年来，英雄老岁月。

空糜东南财，坐廪骄惰卒。

嘉定惩开禧，废食因一咽。

国论规便安，神州听沦没。

和戎益金缯，讳战钝斧钺。

迩者天祸之，鞑靼逞狂獗。

一举殄金人，犁庭扫其空。

金如斧中鱼，靼如火烈烈。

乘间蛮触衡，复有东黠。

长驱淮甸间，大纵山阳爇。

或屠制帅家，或髠守臣发。

鱼肉我王人，首领春葱切。

涂炭我生灵，聚落炊烟灭。

嫚书揭通衢，著语太辛辣。

供帐王翥在，左纛将军绂。

往来青齐区，健比霜天鹘。

一名娘子军，掎角同生活。

狼心肆陆梁，烽燧竞熏热。

我事南方强，谓可以恩结。

衣裳一颠倒，茅土甘疏裂。

纳侮忍包羞，容奸噤不发。

谁与生厉阶，正尔错铸铁。

彼地甚诈狙，吾谋类跛鳖。

岁幣久椿储，复为彼齰挈。

边筹乏雨长，往往如拆襪。

相顾皆狐疑，莫能抵龟决。

心知示弱非，成事付不说。

边民亦何辜，一孔心搜括。

战舰尾相衔，义丁家尽刷。

需求意无厌，许可舌太滑。

譬这护癰疽，包裹畏见血。

仅仅外留皮，侵侵齧至骨。

理势有必然。吾言非强聒。

惟愿天听回，揽权制生杀。

毋倒太阿持，毋惮强弩末。

毋贻养虎忧。毋使馋蜂孽。

废籍起忠贤。穷荒斥奇餮。

一朝出六师，声罪行天罚。

名正事必成，本强冲可折。

衔璧许来臣，雨铁谁敢窃。

五云山人　句

种瓜思夏实，分菊待秋花。

伍彬

伍彬　句

踪迹未辞鸳鹭客，梦魂先到鹧鸪村。

伍彬

伍彬　句

稚子出看莎径没，渔翁来报竹桥流。

伍彬

伍彬　题全义分水岭

前贤功及物，禹后杳难俦。

不及古今色，平分南北流。

寒冲山影岸，清绕荻花洲。

尽是朝宗去，潺湲早晚休。

伍诰

伍诰　句

扁舟何日江南岸，与子归来竹一竿。

伍乔

伍乔　冬日道中

去去天涯无定期，瘦童赢马共依依。

暮烟江口客来绝，寒叶岭头人住稀。

带雪野风吹旅思，入云山火照行衣。

钓台吟阁沧州在，应为初心未得归。

伍乔

伍乔　观华夷图

别手应难及此精，须知攒簇自心灵。

始於毫末分诸国，渐见图中列四溟。

关路欲伸通楚势，蜀山俄耸入秦青。

笔端尽现寰区事，堪把长悬在户庭。

伍乔

伍乔　观山水障子

功绩精妍世少伦，图时就倍用心神。

不知草木承何异，但见江山长带春。

云势似离岩底石，浪花如动岸边苹，

更疑独泛渔舟者，便是其中旧隐人。

伍乔

伍乔　寄落星史虚白处士

白云峰下古溪头，曾与提壶烂熳游。

登阁共看彭蠡水，围炉相忆杜陵秋。

棋玄不压通高品，句妙多容隔岁酬。

别后相思时一望，暮山空碧水空流。

伍乔

伍乔　寄史处士

长羡间居一水湄，吟情高古有谁知。

石楼待月横琴久，渔浦经风下钓迟。

僻坞落花多掩径，旧山残烧几侵篱。

松门别后无消息，早晚重应蹑蹑屐随。

伍乔

伍乔　寄张学士洎

不知何处好消忧，公退携壶即上楼。

职事久参侯伯幕，梦魂长绕帝王州。

黄山向晚盈轩翠，黟水含春绕郡流。

遥想玉堂多暇日，花时谁伴出城游。

伍乔

伍乔　九江旅夜寄山中故人

弱柳风高远漏沈，坐来难便息愁吟。

江城雪尽寒犹在，客舍灯孤凭夜正深。

尘土积年粘旅服，关山无处寄归心。

此时遥羡间眠侣，静掩云扉卧林。

伍乔

伍乔　句

积霭沈诸壑，微阳在半峰。

伍乔

伍乔　林居喜崔三博远至

几日区区在远程，晚烟林径喜相迎。

姿容虽有尘中色，巾屦犹多岳上清。

野石静排为坐榻，溪茶深煮当飞觥。

留连话与方经宿，又欲携书别我行。

伍乔

伍乔　龙潭张道者

碧洞幽岩独息心，时人何路得相寻。

养生不说凭诸药，适意惟闻在一琴。

石径扫稀山藓合，竹轩开晚野云深。

他年功就期飞去，应笑吾徒多苦吟。

伍乔

伍乔　庐山书堂送祝秀才还乡

束书辞我下重巅，相送同临楚岸边。

归思几随千里水，离情空寄一枝蝉。

园林到日酒初熟，庭户开时月正圆。

莫使跟蹉跎恋疏野，男儿酬志在当年。

伍乔

伍乔　暮冬送何秀才毘陵

匹马嘶风去思长，素琴孤剑称戎装。

路塼多是过残岁，杯酒无辞到醉乡。

云傍水村凝冷片，雪连山驿积寒光。

毘陵城下饶嘉景，回日新诗应满堂。

伍乔

伍乔　僻居酬友人

僻居惟爱近林泉，幽径闲园任藓连。

向竹掩扉随鹤息，就溪安石学僧禅。

古琴带月音声正，山果经霜气味全。

多谢故交怜朴野，隔云时复寄佳篇。

伍乔

伍乔　僻居秋思寄友人

门巷秋归更寂寥，雨科间砌委兰苗。

梦回月夜虫吟壁，病起茅斋药满瓢。

泽国旧游关远思，竹林前会负佳招。

身名未立犹辛苦，何许流年晚鬓凋。

伍乔

伍乔　僻居谢何明府见访

公退琴堂动逸怀，间披烟霭访微才。

马嘶穷巷蛙声息，辙到衡门草色开。

风引柳花当坐起，日将林影入庭来。

满斋尘土一床藓，多谢从容水饭回。

伍乔

伍乔　送江少府授延陵后寄

五老云中勤学者，遇时能不困风尘。

束书西上谒明主，捧檄南归慰老亲。

别馆友朋留醉久，去程烟月入吟新。

莫因官小慵之任，自古鸾栖有异人。

伍乔

伍乔　宿灊山

一入仙山万虑宽，夜深宁厌倚虚栏。

鹤和云影宿高木，人带月光登古坛。

芝术露浓溪坞白，薜萝风起殿廊寒。

更陪羽客论真理，不觉初钟叩晓残。

伍乔

伍乔　题西林寺水阁

竹翠苔花绕槛浓，此亭幽致讵曾逢。

水分林下清泠派，山峙云间峭峻峰。

怪石夜光寒射烛，老杉秋韵冷和钟。

不知来往留题客，谁约重寻莲社踪。

伍乔

伍乔　晚秋同何秀才溪上

间步秋光思杳然，荷藜因共过林烟。

期收野药寻幽路，欲采溪菱上小船。

云吐晚阴藏霁岫，柳含余霭咽残蝉。

倒尊尽日忘归处，山磬数声敲暝天。

伍乔

伍乔　闻杜牧赴阙

旧隐匡庐一草堂，今闻携策谒吾皇。

峡云难卷从龙势，古剑终腾出土光。

开翅定期归碧落，濯缨宁肯问沧浪。

他时得意交知仰，莫忘裁诗寄钓乡。

伍乔

伍乔　游西禅

远岫当轩列翠光，高僧一衲万缘忘。

碧松影里地长润，白藉花中水亦香。

云自雨有生净石，鹤于钟后宿长廊。

游人恋此吟终日，盛暑楼台早有凉。

伍乔

伍乔　游西山龙泉禅寺

叠巘层峰坐可观，枕门流水更潺湲。

晓钟声彻洞溪远，夏木影笼轩槛寒。

幽径乍寻衣屦润，古堂频宿梦魂安。

因嗟城郭营营事，不得长游空鬓残。

伍馀干

伍馀干　偕康子雍州季子东所游虔州通天岩

山灵不为红尘扫，仙窦玲珑自天巧。

或开或合谁主张，元气淋漓出蓬岛。

压服坡陀万象高，平铺练带三江绕。

水西接轸到斜阳，勒马回□问迟早。

不见真仙只为仙，犹嫌秃发头颅老。

三生岂必石点头，三晋何□石言好。

行先之后更几人，龙奔虎噬争云扰。

吴山但见楚山高，岂知砥柱千金宝。

山崩雨蚀不知年，各得帡幪各相□。

出门小吏惊且呼，虔州刺史心生恼。

急著归鞭信马蹄，春风犹带兰香草。

烧灯更上郁孤台，吴楚东西春未了。

武成

武成　买鞭

初买虽怜价甚微，驽骀便已化髗騛。

干长却想穿阶直，节密应知受土肥。

金{左革右登}夜寒敲月落，玉丝春袅拂花飞。

提携莫笑无他用，万里旌旗更指挥。

武克诚

武克诚　句

昔时说易希程氏，今日传经愧伏生。

武宣徽

武宣徽　句

尊前依约认三公。

武衍

武衍　哀魏方泉

每见中吴士，多称太守贤。

一毫无暴政，千里乐丰年。

心醉西楼月，身飞北阙天。

那知人事异，梦绝柳桥边。

武衍

武衍　哀魏方泉

诏下催归觐，人传便尹京。

班才联从橐，庭忽舞铭旌。

玉树悲中折，金丹圣莫生，

泽多唯乳子，天道若无情。

武衍

武衍　边烽既息穑事告登歌以五十六字用和击壤

见说边头事已宁，捷书复得寿春城。

从来方面多豪杰，均与朝廷击重轻。

枣实虽红休北雇，稻花垂白近西成。

民无饥色添欢色，气象方才似太平。

武衍

武衍　别燕

宝墨烟云邈，金风庭户秋。

有雏堪作伴，无计若为留。

谨勿沾鲸浪，应须避蜃楼。

裁诗聊寄远，烦慰玉只愁。

武衍

武衍　病目

病目医治两睫宽，迎风犹苦泪漫漫。

水边望月虽无碍，灯下观书便觉难。

索句每防愁人肾，好杯多是热归肝。

法当着意收神观，不用金篦久自安。

武衍

武衍　伯氏自吴门来辇下再宿即别

把酒论新事，移床问故山。

桑麻云已长，亲戚喜相安。

断雁江湖外，驰心梦寐间。

两年三度别，此别觉尤难。

武衍

武衍　采桑曲

粉光薄薄髻云垂，叶满湘笼独步时。

女伴未来归未得，水边閒照插花枝。

武衍

武衍　采桑曲

道是蚕忙未是忙，日长犹得事梳妆。

罗敷有语何曾解，倚树偷窥马上郎。

武衍

武衍　长桥月夕

卷来沧海黄银浪，飞出层云白玉团。

千古垂虹奇绝处，独凭三百赤阑干。

武衍

武衍　尝葡萄

压架骈枝露颗圆，水精落落照晴轩。

微酸自是江南种，尚忍因渠说太原。

武衍

武衍　春日湖上

花外垂杨阅四朝，东风依旧绿条条。

当年盛事人犹说，二殿龙舟泊画桥。

武衍

武衍　春日湖上

拆桐花上雨初乾，寒食游人尽出关。

一片湖边春富贵，断桥船簇夕阳间。

武衍

武衍　春日湖上

飞鷁鸣镳鼓吹喧，繁华应胜渡江前。

吟梅处士今还在，肯住孤山尔许年。

武衍

武衍　春日湖上

船里歌声去复还，游人乐在酒杯间。

争如策蹇长堤上，细看南山与北山。

武衍

武衍　春日舟中书所见

翠峰斜倚侧金翘，罗带萦红羒碧桃。

应是春愁禁不得，东风深院粉墙高。

武衍

武衍　春日舟中书所见

共外风来夹腻香，片云谁遣下巫阳。

不须囘首频相雇，彼此伤春易断肠。

武衍

武衍　春晓山行马上口占

山深竹暗晓风轻，几样幽禽错杂鸣。

驻马细听浑不识，就中惟识子规声。

武衍

武衍　春晓山行马上口占

路转前山复后山，宿烟收尽薄生寒。

吟鞭忽指松梢月，绝胜城中楼上看。

武衍

武衍　次平小景

一拂残烟暝不收，作成溪上十分秋。

空林落日西风急，红叶无诗水自流。

武衍

武衍　次韵答菊庄汤伯起

数弓蔬地一方池，吾爱吾庐只自知。

芦碧补交杨柳缺，柽红搀上藕花迟。

翠阴围合疑无日，涼意萧骚剩有诗。

君欲重来须更待，嫩烟浮动晚晴时。

武衍

武衍　悼戴式之

四海诗人说石屏，一时知己尽公卿。

家传衣钵生无愧，气挟江湖老更清。

重感慨时多比兴，最瑰奇处是歌行。

九原不作空遗稿，三些吟魂泪为倾。

武衍

武衍　访隐者居

藓磴披萝入，茅堂著竹遮。

绿看流去水，红惜落残花。

蜀鸟啼春静，山童厌客哗。

细观题壁者，一一是诗家。

武衍

武衍　枫桥道中

路接官河柳行斜，蹇驴冲暑憩田家。

雨余天迥云生叶，日午风轻稻放花。

襲襫已悬黄犊睡，桔槔不动绿阴遮。

老翁相见如相识，命坐藜床自析瓜。

武衍

武衍　宫词补遗

梨花风动玉阑香，春色沈沈锁建间。

唯有落红官不禁，尽教飞舞出宫墙。

武衍

武衍　宫词补遗

牡丹春御正稼华，有旨今年不赏花。

剪落金盘三百朵，内批分赐近臣家。

武衍

武衍　宫思

当时十五正娇妍，选入宫中二十年。

谁料只今三十五，舞韞示蹋玉阶前。

武衍

武衍　宫中词

睡余罗袖印眉山，行傍妆台理坠鬟。

圣主忧勤排当少，犀樵鱼拨总成閒。

武衍

武衍　恭谢庆成诗十阕

二载明禋帝意专，瓣香盍谢祖宗前。

原前盛典从头数，绍述应须亿万年。

武衍

武衍　恭谢庆成诗十阕

麝蜡笼纱粲玉阶，珠栊齐撤九门开。

一天星斗明如月，法驾徐擎出殿来。

武衍

武衍　恭谢庆成诗十阕

宫监推帘探晓星，景阳钟动已妆成。

凤舆陆续衔车马，黄道香浓尾驾行。

武衍

武衍　恭谢庆成诗十阕

礼成列圣宴群工，浩荡春风到竹宫。

传旨簪花俄侣锦，信知天子是天公。

武衍

武衍　恭谢庆成诗十阕

大官宣劝礼优宽，中殿刀嫔各尽欢。

和气满城天色好，不妨直际晚回銮。

武衍

武衍　恭谢庆成诗十阕

乐奏仙韶进寿觥，觚棱风细宝香清。

隔帘微见龙颜启，缘是优人有笑声。

武衍

武衍　恭谢庆成诗十阕

宫前仪卫尚般还，花里声传午漏残。

见说御园才放水，圣心游泳正观澜。

武衍

武衍　恭谢庆成诗十阕

染罗彫草斡天机，簇戴工夫斗出奇。

唯有近臣恩数异，尚方别赐细栾枝。

武衍

武衍　恭谢庆成诗十阕

小白长红十里春，归来天会议拥香尘。

翩翩黄屋彫霞里，辇上无花止一人。

武衍

武衍　恭谢庆成诗十阕

士庶重重间绮罗，霁光熏作小春和。

御街两行瞻天表，比似前回人更多。

武衍

武衍　孤山访梅不遇简知己

结客寻春过旧隄，雪香云冷锁双扉。

隔墙应是梅花，敝却貂裘尚未归。

武衍

武衍　贵游

钿车辘辘辗芳尘，步幢香移一片春。

花下玉盘行禁脔，御前宣劝到湖滨。

武衍

武衍　韩干照夜白

八尺{左马右昂}龙雪到蹄，阿瞒骑罢阿环骑。

绝怜千古房星魄，不风明时见乱时。

武衍

武衍　韩干照夜白

振金喷玉出天闲，几向骊宫骤月还。

脱使干生天宝后，画图那得到人閒。

武衍

武衍　湖边

日日湖边上小车，要寻红紫醉年华。

东风合与春料理，忍把轻寒瘦杏花。

武衍

武衍　湖亭席上

寒食梨花月，新晴杨柳风。

愁融山色里，兴极酒杯中。

绿发日夜变，青春今古同。

忍教行乐处，容易夕阳红。

武衍

武衍　湖亭席上赠商素

一曲春风已擅场，浅颦低啭更传觞。

令人忆杀香山老，旧日玲珑也姓商。

武衍

武衍　寄社友

秉烛西园事已非，更堪中酒落花时。

隔帘燕子偏饶舌，不管春愁卷作诗。

武衍

武衍　寄汤伯起

徙家城市去，不为故人留。

种菊应无地，观山合起楼。

别来通讯少，春至作诗不。

池上双柽绿，孤吟我正愁。

武衍

武衍　寄吴德章签判

莫转朱弦轸，知音世不悭。

吟情清似水，壮志屹於山。

自入乡关去，相思云树间。

春风吹五叶，早趁春英班。

武衍

武衍　尖送云友归行都

落落奇男子，长年走客尘。

白身无寸禄，青眼欠高人。

病为思诗苦，贫缘立行真。

片雷留不住，归醉洛阳春。

武衍

武衍　郊居纪实

既安能适复何疑，小筑重营即旧规。

狡兔反为三窟累，鹪鹩终遂一枝期。

种成水际芙蓉径，凿得亭前菡萏池。

客有可人尊有酒，四时风月总相宜。

武衍

武衍　京口策应戍将归营

老矣犹征调，新从淮上归。

尽知边境事，曾妥寿春围。

腥血封刀匣，黄沙渍铁衣。

奏功均得赏，沽酒醉斜晖。

武衍

武衍　九日

倒尽鸱珍酒更沽，西风吹兴渺江湖。

客中剩喜身强健，岁岁秋香看紫萸。

武衍

武衍　开元广寒词

桂华珠殿水精楼，柘袖笼香乙夜游。

飞下银桥人不觉，月明三十六宫秋。

武衍

武衍　客去

晋人冠子羽人衣，客去移床傍水池。

扇影不摇蕲竹净，藕花风里看唐诗。

武衍

武衍　蜡梅

磬口檀心紫晕重，繁香微泄绣帘风。

照花休用添红烛，却怕轻明暖易融。

武衍

武衍　蜡梅

赋得姿容类至中，哨枝宿叶又春风。

品题虽入江梅谱，可惜名同韵不同。

武衍

武衍　老宫人

宝髻无光玉貌昏，悲歌空感旧承恩。

君王喜问先朝事，时许车儿到殿门。

武衍

武衍　老宫人

侍辇观花上苑春，太皇宣索凤笙频。

如今犹记当时曲，对谱閒教小内人。

武衍

武衍　老将

几囘梦里到边陲，马上犹能磨战旗。

弹泪对人偏爱说，建炎随驾渡江时。

武衍

武衍　立春

蓼滴辛盘色斗鲜，已将春到酒尊前。

金幡不用吴娃祝，自唱新词插鬓边。

武衍

武衍　立秋夕

水花香弄晚风清，閒立梧桐看月生。

夜漏向深秋始觉，一天星湿露华明。

武衍

武衍　刘八窗见访一夕即别

五年苕上别，别后愧相痚。

今夕知何夕，忆渠俄见渠。

同持一杯酒，胜寄百寺书。

未及论心事，晓风囘蹇驴。

武衍

武衍　刘后村被召

衔上官虽显，吟边兴不衰。

细评南岳稿，远过后山诗。

才大人多忌，名高士素知。

瓣香吾敢后，幸见召环时。

武衍

武衍　榴花

蹙蹙生红露滴珠，薰风涼幌晓妆初。

折来戴杂频拈看，应讶罗裙色不如。

武衍

武衍　柳枝词

灵和殿里最风流，三月飞花雪御楼。

换得玉人眉样巧，一春浑不下帘钩。

武衍

武衍　芦笋

春风荻渚暗潮平，紫绿尖新嫩茁生。

带水掐来随手脆，櫂船归去满篝轻。

竹根稚子难专美，涧底香芹可配羹。

风味只应渔舍占，玉盘空厌五侯鲭。

武衍

武衍　明妃曲

中国无人虏肆轻，六宫挥泪别倾城。

当时谁议诛延寿，益重君王好色名。

武衍

武衍　明妃曲

马上风沙乱鬓蝉，膻乡同地不同天。

琵琶何用弹深怨，出降乌孙更可怜。

武衍

武衍　癖

剩欲收神省费心，三生痴癖本来深。

典衣寻访晋朝画，折简借观雷氏琴。

帖字逼真尝细搨，诗联敲稳每长吟。

镜中一笑成何事，鬓影秋丝日见侵。

武衍

武衍　七夕

金鎝插竝玉搔头，月落河倾尚倚楼。

细认双星还自感，别离同是一般愁。

武衍

武衍　清明湖上

榆火初传禁漏残，满城和气在湖山。

接天杨柳风烟里，照水桃花图画閒。

旧路人穿新路去，长桥船出断桥还。

吾皇应喜民胥乐，岁许西门入夜关。

武衍

武衍　晴丝

何处飞来缭碧空，敲吟终日费形容。

榑桑老趼抽纤纬，星殿残机剪素茸。

蓦忽带归帘外燕，等閒惹住柳边蜂。

风柔日薄楼台晚，一缕低垂力正慵。

武衍

武衍　秋夕过松陵

月冷江空夜气浓，桂行飞下广庭风。

不知何处神仙过，鹤唳数声烟霭中。

武衍

武衍　秋夕清汎

弄月吹箫过石湖，冷香摇荡碧芙蕖。

贪寻旧日鸥边宿，露湿船头数轴书。

武衍

武衍　阮客

粉靥娇春掌上轻，玉琴声里见深情。

花边临别重回首，犹恐丝弦说未明。







卷422

武衍

武衍　示舵师

不拘早晚过长桥，要泊桥边踏巨鳌。

无月色时方得睡，有梅花处必停篙。

不逢水活鱼休买，才见溪清米便淘。

到得旗亭须报我，落帆相与醉村醪。

武衍

武衍　书画扇

双成午夜约飞玉，齐驾经鸾看月明。

缥缈碧云归去晓，洞天霜冷玉箫清。

武衍

武衍　书所怀

閒拂尘中镜，犹怜壁上梭。

生平多坎壈，知己半销磨。

对酒成孤酌，横琴寓九歌。

相思江水阔，岁晚客如何。

武衍

武衍　书吴江塔院水月

叠叠沧波隔乱山，白鸥飞去复飞还。

吟边好思无多子，只在孤舟落照间。

武衍

武衍　双鹭

谁惊双鹭起苹汀，躠裂玻瓈细有声。

飞入白云浑不辨，碧山横处忽分明。

武衍

武衍　霜梧

栖凤枝头数叶轻，井边篱落正关情。

晚来纵有西风过，一片秋声作不成。

武衍

武衍　睡觉

睡觉东风忽惘然，起翻云母续炉烟。

半醒不醉宿酲思，欲雨又晴寒食天。

春草池塘诗梦里，梨花庭院酒尊前。

谁怜倦客长安市，节物惊心忆旧年。

武衍

武衍　松陵晚泊

漭漭风涛外，天随底处寻。

碧云千嶂暝，红树九秋深。

故国荒城梦，空江倦客心。

行藏那复计，篷月闯孤斟。

武衍

武衍　送蕙坡赵富阳赴高邮元幕见次

相逢客里便相叹，握手真能出肺肝。

买得酒尊曾共酌，带来诗卷每容看。

旧闻游宦多知己，今喜公朝与好官。

一片淮云千里月，觐圭何日入长安。

武衍

武衍　送客之润赴时贵约

折柳亭边未问津，江山先入梦来频。

漕渠水足新逢雨，客路风光恰是春。

莫论孙刘悲既往，原言宾主乐相亲。

曾留短绝题多景，君到应须为拂尘。

武衍

武衍　送外家通倅方澹庵

风节传清素，名多为宦游。

花封才解绶，芝检趣监州。

等上持麾节，归来觐冕旒。

江南与江北，底用说离愁。

武衍

武衍　送友人赴长沙酒官

老枫残月晓江滨，送客归来又送君。

愁滴离声三叠泪，眼穿行色万重云。

过湘应取离骚续，到邑终期课最闻。

莫为西班羞薄宦，要思先世立殊动。

武衍

武衍　宿吕城舟中

古堞遗踪何处寻，断烟残日意沈沈。

飞湍过闸风雷怒，峭岸如山草木深。

灯火邻船喧客枕，江天漂梗碎乡心。

明朝沽酒析丰市，怊怅无人伴苦吟。

武衍

武衍　岁在丁亥郊禋礼成皇帝登门肆赦获睹盛典恭成口号

阊阖煌煌辟晓云，千官鹄立望严宸。

鹤书飞下珠檐峻，雉扇分开玉座新。

山寿声中团喜气，钧天奏处隔香尘。

明王盛事民何幸，三载恩宽四海春。

武衍

武衍　闻角呈宗谕方蕙岩

晓角吹愁客梦寒，一声声落曲屏閒。

吴儿可杀无风味，老却梅花只当閒。

武衍

武衍　西陵观梅

障霜篝日夺天机，九月梅花赏玉蕤。

到了不如春意胜，水边风韵两三枝。

武衍

武衍　夏日书事

缓将琴轸卷将书，谁信閒中事有余。

约客论茶和水试，课童移菊带泥鉯。

竹栊日午犹关鹤，水槛朝来自餧鱼。

山蓟已苗瓜已蔓，适安生计未全痚。

武衍

武衍　小游仟词

天风吹上碧嶙峋，鸾鹤声清草木薰。

金阙玉楼行欲遍，却携明月出红云。

武衍

武衍　小院

小院秋声动碧梧，疯然涼思满蘧簒。

年来懒结青镫伴，却课儿曹读夜书。

武衍

武衍　谢曹东甽跋吟卷

十年湖海仰师儒，八斗衣传子建余。

袖里有诗须印证，句中无眼定趦趄。

吹香玉唾清如许，刮膜金篦病已除。

媪扇何曾求贵重，等閒中得会稽书。

武衍

武衍　新雁

塞月程程远，星河字字痚。

不眠沙外不，恐湿足间书。

倦翮支风去，悲声落枕初。

秋清人易感，政自不关渠。

武衍

武衍　杏花

柳店春风酒旆斜，紫绡团萼数枝花。

香肌元是多丰腻，错把红梅看作他。

武衍

武衍　虚皇坛月下闻笙

何人吹动玉笙攒，天阔风高桂殿寒。

聋轧五云飞不去，夜深和鹤落瑶坛。

武衍

武衍　雪中登垂虹亭

投箠江边雪满头，玉虹千尺要诗酬。

诗成上马谁同说，说似亭前两白鸥。

武衍

武衍　寻昔游

碧水青山旧路迷，刘郎怊怅阮郎悲。

仙桃一别人间去，洞里春风自四时。

武衍

武衍　雁奴

断沙残汐葑田枯，寂历寒烟卧雁奴。

飞起不知何处落，数声蓦忽隔黄芦。

武衍

武衍　燕子

燕子搀风入画楹，不知人傍绿窗行。

香泥惊落忽飞去，却向桐华顶上鸣。

武衍

武衍　阳复

一变阳爻七日初，窗閒测影弄徐徐。

不知曾未添宫线，但觉多翻数叶书。

武衍

武衍　宜永观雨

池上泠泠过雨声，绿荷风走万珠明。

天公示欲从群望，和了晚涼俄便晴。

武衍

武衍　莺

柳外飞来恰弄声，瞥然流去一梭轻。

分明啼断春愁处，风不惊花午院晴。

武衍

武衍　游吴门同乐园疥池光亭壁呈使君张都承

一城和气万家春，金碧楼台处处新。

太守不孤同乐意，木兰堂上看游人。

武衍

武衍　寓京口四首答汤菊庄兼简分司郑料院　北固亭口占

三生结得润人缘，卮酒时来暖客毡。

北固儿童虽不识，也缘巾屦过山名。

武衍

武衍　寓京口四首答汤菊庄兼简分司郑料院　甘露寺很石

二雄曾向此般还，鼎立功名各未安。

留得坐时顽石在，至今人尚说曹瞒。

武衍

武衍　寓京口四首答汤菊庄兼简分司郑料院　鹘山

屹然孤石藓痕青，千古江湍洗不平。

苍鹘飞来复飞去，不知身为此山名。

武衍

武衍　寓京口四首答汤菊庄兼简分司郑料院　月观远眺

朝宗亭下浪冥冥，何日寻观瘞其十二鹤铭。

更欲裹茶邀客去，短篷敲火瀹中泠。

武衍

武衍　赠苕上隐者

夹溪槐柳绿云堆，辙迹何尝到碧苔。

不种桃花缘底事，恐因流水悮人来。

武衍

武衍　枕边

枕边清坐散余酲，惨淡西窗月半明。

燕子梦囘帘未卷，楝花风信晓寒轻。

武衍

武衍　正元二日与菊庄汤伯起归隐陈鸿甫汎舟湖上二首

春云漠漠雨疏疏，小{左舟右定}冲烟入画图。

除却淡妆浓抹句，更将何语说西湖。

武衍

武衍　正元二日与菊庄汤伯起归隐陈鸿甫汎舟湖上二首

櫂转逋山舣落晖，春风深锁恨依依。

松间一鹤俄飞起，疑是先生出未归。

武衍

武衍　重访西湖旧游

西风吹晓凤城开，桂子香中信马来。

十载不行湖上路，知它添了几楼台。

武夷

武夷　题旅舍

去日春蚕吐雪丝，归时霜菊剥金衣。

沙鸥不入鸳鸿侣，依旧沧浪绕钓矶。

武允蹈

武允蹈　句

露萱钳宿蝶，风木撼鸣鸠。

屋头风过雁，灯背月移窗。

霜林五色锦，烟渡一萦丝。

午簟展风供睡课，夜窗扃雨办诗逋。

眼昏书字不著纸，耳重听言常问人。

奚商衡

奚商衡　簿舍四堂

粗官到眼惟朱墨，个里清虚却可人。

晓径忽闻花信早，晚窗时对月痕新。

客来但怪阶庭寂，昼永偏於枕簟亲。

莫莫只求閒里过，抗颜何苦拜车尘。

奚商衡

奚商衡　到崑山

客槎无路到天津，五斗依然不救贫。

敛版进趋惭大吏，打门呼索愧穷民。

酒边拓落寻真趣，诗里平章作好春。

自笑小才还小用，姓名安得上麒麟。

奚商衡

奚商衡　慧聚上方

小桥官树绿无英，袖手东风日正长。

料理只今谁到我，只宜煎茗坐僧房。

锡九龄

锡九龄　句

不会季鹰当日意，归来只说为鲈莼。

席汝言

席汝言　耆英会

击国安危唐上宰，功成身退汉留侯。

二公闲暇开高宴。九老雍容奉胜流。

共接雅欢恩意洽，不矜崇贵礼容优。

赏心乐事人间盛，岂谓今稀古莫俦。

席汝言

席汝言　耆英会

壮岁尘埃禄事牵，老归重到旧林泉。

曾无勋业书青史，偶向康宁养老年。

自分杜门居陋巷，敢期序齿预公筵。

更惭形秽才凉薄，不称图真接钜贤。


席羲叟　次令衿游玉壶高咏十绝

席羲叟　次令衿游玉壶高咏十绝　处处可人

陂塘五月迎秋爽，脩竹成阴一径开。

俗客自应惭到此，幽深雅称杖藜来。

席羲叟

席羲叟　次令衿游玉壶高咏十绝　独坐

几槛虚明不著埃，忘机鸥鸟自飞来。

北窗高卧羲皇世，九陌红尘安在哉。

席羲叟

席羲叟　次令衿游玉壶高咏十绝　对换

绝景频因警句夸，莫传俚耳便纷拿。

须知味道耽岩穴，志意难将富贵加。

席羲叟

席羲叟　次令衿游玉壶高咏十绝　风雷大作

坐听风雷起空谷，俄看四面野云生。

道人不作英雄气，可笑当年失箸惊。

席羲叟

席羲叟　次令衿游玉壶高咏十绝　解衣磐

林宗乌帻任欹倾，缓带荷风拂面清。

城市轮蹄闹如织，飘然从此便登瀛。

席羲叟

席羲叟　次令衿游玉壶高咏十绝　久病便觉清快

内熟先从一念收，浩然勿药更何求。

西山故自朝来爽，政不惊人语不休。

席羲叟

席羲叟　次令衿游玉壶高咏十绝　满园秋香

黄金匀揉万英开，步绕清芬过砌台。

一笑欣然超鼻观，知公曾到月中来。

席羲叟

席羲叟　次令衿游玉壶高咏十绝　凭栏看花

湖光空阔水天秋，翠盖红衣永日留。

惟有诗情磨不尽，碧云吟就喜汤休。

席羲叟

席羲叟　次令衿游玉壶高咏十绝　小雨垂帘就寝

篆香如雾细萦帘，始信壶中别有天。

客舍黄粱今熟否，邯郸无梦梦游仙。

席羲叟

席羲叟　次令衿游玉壶高咏十绝　欲归甫留

度堑昏鸦接翅稀，断霞相映雾山微。

驺车不用飞青盖，试作山翁倒载归。

席炎

席炎　留题酒家壁

山云出山无一钱，日日醉倒春风边。

采苹桥南徐孺子，白酒初熟留神仙。

袭文焕

袭文焕　山中纪咏

胜地栖迟惯，青山耐久看。

云烟五洞古，泉石九峰寒。

已化岩前虎，犹藏箬下丹。

黄花生意别，秋老不凋残。

白日幽情惬，间门到者稀。

嗜茶和月煮，采药带云归。

春树馀花落，天坛独鹤飞。

年华自来往，慵换薜萝衣。

夏噩

夏噩　句

谢守风流为腾事，杜郎吟咏属多才。

夏侯嘉正　句

两制诚堪美，青云侍玉舆。

夏侯峤

夏侯峤　送李少和还山

暂来双阙下，雅向九霞间。

遂策云中杖，言归海上山。

入林煮白石，服气驻朱颜。

自愧风尘客，琼枝窅莫攀。

夏龙五

夏龙五　题居室

用拙常存守道心，偷闲片片抵千金。

半帘梅影离离月，一涧泉声曲曲琴。

图史灯前随意检，园蔬雨后不时寻。

浮名自觉无多趣，五柳当年志已深。

夏世雄

夏世雄　奉继冯使君韵

恭览新诗清彻骨，挥毫落处耀名山。

寒踪久已知恩地，杖屦今朝得喜攀。

翳雨堙风遮远目，等闲轩豁为谁开。

天公岂是藏幽景，留待使君持节来。

夏世雄

夏世雄　奉继冯使君韵

神物坚持多圣境，新诗开僻信贤能。

磨崖永作山中景，读处留行亦好僧。

夏竦

夏竦　安抚状元内翰还朝复命再获候迎先附短章以代片幅

两朝西掖旧词臣，檗苦冰寒四十春。

霜雪满头尘满袖，自惭重见玉堂人。

夏竦

夏竦　八年正月天庆节上清宫行香锡庆院御筵日扬辉有非烟非雾之云

实籾标嘉节，需云锡惠筵。

烈晖腾爱景，瑞彩拟非烟。

焜燿璇霄外，轮囷绛阙前。

居歆方屡告，伟兆溢祥编。

夏竦

夏竦　八月梓州奏广化寺池莲五茎各开二花

梓潼名郡蜀川东，忽秀佳莲绀宇中。

褭褭修茎孤引绿，盈盈双蕊怪分红。

绛跗相倚凝新露，紫菂交垂向晚风。

爰考瑞图观美应，柳州嘉产实难同。

夏竦

夏竦　本宫投龙简中使

醮罢层霄鹤吹分，夜坛香火镂真文。

羽人月笔封瑶检，使者星驰下绛云。

蕊简荐诚川后耸，金龙传信洞天闻。

再三鹊尾添檀炷，为祝虚心佑圣君。

夏竦

夏竦　赤城

丹壁排空叠彩虹，上真应此驻灵踪。

烟沉晓日明孤顶，云破馀霞出半峰。

岩下法师曾伏虎，洞中仙客屡投龙。

他年翠盖东巡狩，玉牒终须受大封。

夏竦

夏竦　崇胜寺

山当庐阜五峰边，地占侯豨好习禅。

杳蔼峰峦云蔽日，参差楼殿瓦生烟。

僧房宿鸟栖帘外，客馆鸣泉过枕前。

但可登临间访古，西来无法与人传。

夏竦

夏竦　初夏有作

玉琯葭灰昨夜吹，日华光暖向阳枝。

东君乱点丹青笔，真宰忙挥造化椎。

红日暗长人不觉，好花偷发蝶先知。

后园无限桃兼李，留待新恩得意时。

夏竦

夏竦　春日寄陈舍人

浓淡晴霞泛夕阳，重重烟蔼护流芳。

花残远渡晓风急，路入层云春梦长。

结蕙翠光留蝶舞，含桃红实驻莺尝。

可怜得意文章客，扈跸西园月桂香。

夏竦

夏竦　春游

豾豾春风雨半收，少年疏诞称春游。

将军雪散桥边市，骑省花开县外楼。

草嫩玉堤藏堕珥，酒浓金盏滑歌喉。

谁能借取瑶池马，乱踏红尘四百州。

夏竦

夏竦　大中祥符七年七月锦州奏天庆观修圣祖殿毕五色云三朵各方丈馀见于

仙祠成秘殿，远郡在卢阳。

旭日初流景，卿云忽降祥。

三枝分玉叶，五色照琳房。

元后成真荫，钦柴报上苍。

夏竦

夏竦　代村叟

安居近幽谷，井赋籍良田。

圣代无深隐，家山不直钱。

候耕看土脉，祈穣赛豚肩。

城市知何处，疏钟隔暮烟。

夏竦

夏竦　到任后作

功兼文武帝师臣，久厌崇高乐退身。

任是东山无限好，谢公争忍负生民。

夏竦

夏竦　到任泾州寄长安府学诸先辈

半载秦川令始行，论文犹未款群英。

横戈且趁從军乐，不及期年待政成。

夏竦

夏竦　登台州城楼

楼压荒城见远村，倚阑衣袂拂苔纹。

猿啼晓树枝枝雨，僧下秋山级级云。

招客酒旗临岸挂，灌田溪水凿渠分。

洞中应有神仙窟，缭乱红霞出紫氛。

夏竦

夏竦　帝京春日

景阳钟尽唱邻鸡，十二都门报启扉，

一带楼台擎落月，万家桃李待朝辉。

宫槐烟暖莺犹睡，仙掌云寒露未晞。

算是五侯偏称意，游春车马早如飞。

夏竦

夏竦　二月昭州奏正月一日设醮上玉皇表烧钱次有鹤一双翱翔久之西北去

平乐初正月，虚晨薦号时。

瑞场燔碧币，仙骥驻霜仪。

烟顶方遥辨，星精想下阯。

天门俄翼去，杳霭瑞烟披。

夏竦

夏竦　奉观御飞白书应制

圣德天攸纵，慈闱实训崇。

飞毫迈古法，方丈夺神功。

轻素飘惊吹，长烟叠远空。

点孤时戏蝶，波偃乍腾虹。

洛画诚难并，奎躔或可同。

猥叨宸笔赐，羽翼誓输忠。

夏竦

夏竦　奉和御制砚歌

南方潜璞出寒溪，沉沉紫蔚凝坚姿。

两信肖像磨砻异，三趾承琢饰奇。

银带参华贡双阙，玉蟾分滴润圆池。

微波澄淡当晴景，旌旗半浸龙蛇影。

轻浮春絮拂犀干，微动日华明绮井。

蕊简交辉九禁深，玉枝斜照中宵永。

列璇台兮今得地，迩清光兮叶灵契。

宣丝旨兮扬圣谟，赞云章兮熙睿志。

弥彰盛德冠生民，务以文明化兆人。

夏竦

夏竦　奉和御製笔歌

製之精兮汉宫之双管，锋之妙兮赵国之修毫。

自承掌握济群用，觚与椠兮难施劳。

古今冈不达，淑慝将何逃。

深仰玉蟾均砚滴，讵惭金马制书刀。

颉皇观迹虫篆兴，纤端积润八体成。

寫图始告姬公瑞，错宝终传路扈名。

上圣惟聪炳帝文，宸章奎画冠生民。

洒翰翠珉垂睿式，珥彤丹地宠儒臣。

夏竦

夏竦　奉和御製册府元龟了毕

文德洽隆平，蓬山蠹简盈。

汉金方尽购，秦石谅难程。

稽古承先志，宣猷聚世英。

刊修百家备，紬绎十年成。

休汰当冬日，多欢奉相衡。

岂期颁睿藻，何以报兹荣。

夏竦

夏竦　奉和御製朝谢玉皇大帝致斋夜天书道场观鹤下临

紫皇斋祓感青冥，仙骥徊翔瑞气平。

百和真香凝玉羽，九枝芳焰动星精。

远辞金阙衔灵命，俯瞰瑶台郊帝祯。

矫翼乍侵龙旆影，扬音微杂凤箫声。

应须置祀昭神异，岂止登歌纪圣明。

藻卫仰观皆率舞，益知天意合三清。

夏竦

夏竦　奉和御製朝元殿朝谢玉皇大帝

三清右序储繁祉，万乘钦明答上穹。

圣化诞敷书轨混，仙游昭假地天通。

灵辉熠煜充丹禁，瑞雾霏微翳碧空。

积累有开鸿绪远，顾怀无际庆基隆。

精心展彩威颜肃，法曲迎真睿藻融。

象舞在庭功敻异，宝符先道古难同。

奉朝嘉服祗群后，赞帝鸿仪俨上公。

神爵乍临香馥郁，矞云低映树青葱。

洁粢禋薦升严陛，苍璧高蟠照晓风。

宣室受釐均大赉，洋洋春泽浃区中。

夏竦

夏竦　奉和御製崇政殿宴從臣

青绮禁门符命锡，离珠御府天琛事例。

两仪流庆会休期，二圣诒谋归盛德。

大礼修，真猷格，懿铄昭昭兮靡极。

阜民财，形物力，圣志干干兮夕惕。

金扉玉宇丽皇居，凤藻鸾踪辉乐石。

龟趺螭首建灵辰，鹊尾龙香奉至神。

日转翠华临阁道，天旋丹仗复钩陈。

缙绅茂宠兮逾三接，羽卫鸿仪兮备九宾。

琼觞传满兮均尧酒，柏殿赓飏兮洽汉臣。

奉若灵心弥翼翼，布昭醲化愈淳淳。

夏竦

夏竦　奉和御製大醫

瘗玉祠真畤，还衡格閟宫。

策动因已盛，合醵庆弥隆。

法坐临双起。清音奏六同。

羽毛秋色丽，簪绂晓光融。

宠宴均尧酒，宸章起汉风。

群生遂凫藻，何以报层穹。

夏竦

夏竦　奉和御製冬至

汉门候景嘉辰启，鲁观书云协气升。

玉琯飞灰新节应，璿霄合璧端华凝。

阳芸初动犹兼雪，柔荔将芳尚隔冰。

繁祉建元名已肇，殊庭备物礼将登。

黄龙甘露诚难拟，泰峙甘泉岂足称。

共庆帝辰延百福，巍巍千载庇黎蒸。

夏竦

夏竦　奉和御製读北齐书

段氏推忠武，论兵特造微。

历朝功并建，诸将令咸依。

重位无矜色，高门有德辉。

当时动贵族，孰不仰家肥。

夏竦

夏竦　奉和御製读北齐书

咸阳诚赳赳，倚任极维师。

贵势隆门绪，忠诚翼帝基。

享年常戒满，避宠或兴咨。

不学良无愧，嘉名已自垂。

夏竦

夏竦　奉和御製读陈书

猛奴多勇概，大矟事戎征。

新蔡凶围陷，鱼梁寇垒倾。

遡风轻古法，问道贵奇兵。

懋赏宜开府，番禺已尽平。

夏竦

夏竦　奉和御製读陈书

灵洗虽骁勇，忠规讵可轻。

石城尝力战，黟歙本连盟。

京口殊动茂，临川叛寇惊。

既能明号令，何惜雾宽玉。

夏竦

夏竦　奉和御製读后汉书诗

明帝章朝物，三雍复旧常。

籯金赏西域，雅乐奏南阳。

拜老鸿徽茂，祈农盛典彰。

珍符昭美应，献寿表隆昌。

夏竦

夏竦　奉和御製读后汉书诗

独行懲浇俗，嘉名动远荒。

至诚祈夏雨，严意励冬霜。

果行推陵险，丰规欢履方。

孤高惟大逊，寿考茂祺祥。

夏竦

夏竦　奉和御製读后汉书诗

昭公祥汉律，求比礼三千。

刻敝深文息，宽平治德全。

芳猷宣辅弼，馀庆茂忠贤。

方验来嘉瑞，仁矜理最先。

夏竦

夏竦　奉和御製读后魏书

伟哉登国世，灵武定戎兵。

拓土能图大，求才实励精。

公侯新爵重，台省旧风清。

自匪谟长世，鸿图岂易成。

夏竦

夏竦　奉和御製读后魏书

高祖宽仁高，哀矜信有馀。

严刑几尽措，黎庶获安居。

旧法躬刊定，繁文再划除。

既平财谒路，清白励簪裾。

夏竦

夏竦　奉和御製读后魏书

真君昭密命，纪号表兴隆。

瑞著洪河外，文成翠石中。

帝名传祖祢，历数感王公。

三五方兴运，明符事亦同。

夏竦

夏竦　奉和御製读后周书

思道怀廉慎，童年类老成。

郡豪尝讋服，边寇亦清平。

临难输忠节，辞荣保令名。

贤哉蹈仁义，举世可为程。

夏竦

夏竦　奉和御製读后周书

南荆推德厚，千里远從师。

奥识通三教，清声冠一时。

就招虽暂至，恋本固难移。

故老称前事，儒宗道益滋。

夏竦

夏竦　奉和御製读后周书

迁哲承华绪，深谋事战征。

艰危思大节，慷慨得群情。

惠爱均戎旅，威名震敌城。

江陵摧寇势，宵遁赖奇兵。

夏竦

夏竦　奉和御製读晋书

安石陵霞致，洁言振玉音。

鸿动济世久，厚德感人深。

朱组虽然袭，虚舟岂易沉。

东山高志在，萧洒谢尘襟。

夏竦

夏竦　奉和御製读晋书

李重推清雅，初传友爱名。

嘉言为时发，大谊傅经明。

崇德诚堪慕，修身岂易倾。

留心众才举，千载仰诠衡。

夏竦

夏竦　奉和御製读晋书

土行勤武力，机鉴信良哉。

国赖桓文业，人推葛陆才。

殊祥双鹤至，吉梦八门开。

终始全高节，诚因左翼推。

夏竦

夏竦　奉和御製读前汉书

酂侯依日月，天驻叙隆昌。

迈德大三杰，观时定九章。

过因王尉辩，功赖鄂君扬。

终以同心美，清宁赞后王。

夏竦

夏竦　奉和御製读前汉书

子房天授汉，不战道忧尊。

秘法盈编受，危机借箸论。

避封昭止足，辟穣厌尘喧。

莫讶萧规茂，從容有绪言。

夏竦

夏竦　奉和御製读前汉书

高祖宽仁主，淮阴变诈才。

设坛诚有礼，推食本无猜。

怀惠初飆若，夸功抑殆哉。

何如中正者，千载仰高裁。

夏竦

夏竦　奉和御製读三国志诗

白马当涂兆，黄家得岁兴。

金符威既重，玉版事堪凭。

汉火承前运，谁龙合旧徵。

青云开后叶，下武倍兢兢。

夏竦

夏竦　奉和御製读三国志诗

许昌功未逞，江表地初平。

汉帝居非远，吴侯志欲迎。

壮图虽未遂，嘉虑实惟精。

终阙尊崇礼，何关慎器名。

夏竦

夏竦　奉和御製读三国志诗

家乘桑盖瑞，国富卧龙才。

汉水神晖彻，灵图密命开。

横天嘉气应，继日景云来。

傥管英雄器，三分亦殆哉。

夏竦

夏竦　奉和御製读史记诗

陶唐明历象，茂气与天通。

举正分星度，归馀定岁功。

孟陬名不殄，南正道弥隆。

自此垂三代，循环协大中。

夏竦

夏竦　奉和御製读史记诗

昭昭齐鲁事，千载著良箴。

欲辨为邦体，先观布政心。

变民非远略，從简是徽音。

北面无馀意，诚因惠物深。

夏竦

夏竦　奉和御製读史记诗

汉武将從禅，须如亟释兵。

甘泉诚毖祀，乔岳纪尊名。

加礼崇休祉，修封盖号荣。

岂同承帝籾，肆觐正权衡。

夏竦

夏竦　奉和御製读宋书

汉宋开圣绪，得岁与周同。

金石终移律，山河始誓功。

飞名传秘记，嘉谶起游童。

能使奸豪讋，诚为一世雄。

夏竦

夏竦　奉和御製读宋书

镇恶才明举，英雄想冠时。

推锋平内侮，直指定西陲。

向使鸿动就，宁忧霸业衰。

如何丧文召，遗烈漫伤咨。

夏竦

夏竦　奉和御製读隋书

思仁怀远度，大雅擅嘉名。

製礼通时变，求书赞治平。

推心清选举，從俭化黎氓。

终始承恩遇，芳猷冠老成。

夏竦

夏竦　奉和御製读隋书

荣定诚嘉器，攀鳞属盛时。

赏劳恩特异，知足志惟熙。

壮节承昭感，崇基保燕诒。

但能思卫霍，自可比著龟。

夏竦

夏竦　奉和御製读隋书

子盖怀英断，南荒久驻留。

清通承眷奖，恭须望巡游。

异宠荣乡党，丹诚破寇仇。

边民思旧爱，刻石在西州。

夏竦

夏竦　奉和御製读唐书

天祚文皇德，元成雅道施。

纳忠裨阙政，偃革致昌期。

宴喜刀方解，人亡鉴遽隳。

数行遗奏在，犹可动神祗。

夏竦

夏竦　奉和御製读唐书

哲辅延清问，元和致治平。

從人成庶务，求瘼济群氓。

务远能无怠，求材可倚成。

乃知虞舜德，恭己固难名。

夏竦

夏竦　奉和御製读唐书

贤哉段忠烈，振迹自邠宁。

动必怀刚毅，何尝废典刑。

英规方贯古，乐石谅难铭。

密议初如用，艰危岂易形。

夏竦

夏竦　奉和御製读五代汉史

危邦有贤哲，力战镇州平。

革弊还疲庶，從宽悦众情。

爱人惟责己，徇节几忘生。

青史惟馨在，千年仰令名。

夏竦

夏竦　奉和御製读五代汉史

求益诚贤牧，廉平致乐康。

欢谣腾近辅，盛典茂徽章。

旧相亲褒记，黎民竞盛伤。

丰碑应不朽，千载咏惟良。

夏竦

夏竦　奉和御製读五代晋史

子文怀妙识，奥学洞天常。

恬淡游莲幕，谦虚践玉常。

至仁周僿御，大雅变词章。

慎默诚无怠，危机可尽防。

夏竦

夏竦　奉和御製读五代晋史

大雅怀忠孝，当年效战征。

询谋无败事，临敌有奇兵。

安陆妖狂殄，宗城寇难平。

察廉能侧下，何患政难成。

夏竦

夏竦　奉和御製读五代梁史

李唐危汉祚，巢寇盛黄巾。

嘉士逢多难，忠言变逆伦。

决疑归大顺，定策戮奸臣。

宜享崇高赠，千年道更新。

夏竦

夏竦　奉和御製读五代梁史

赞贞怀武鸷，转斗历炎凉。

诚感泉源异，兵严士庶康。

临危见忠愤，对敌擅威强。

终始心无改，遗言更可伤。

夏竦

夏竦　奉和御製读五代史后唐史

燕赵生奇士，仇方决志平。

十年常竭节，一剑早知名。

自取河南镇，终辞霸府兵。

飞鹰昭庆路。穷达有高情。

夏竦

夏竦　奉和御製读五代史后唐史

长兴秉钧者，子晦道攸隆。

刚介昌言远，忠清茂泽丰。

懿文常体道，妙略早從戎。

可惜亏同德，当年阻建功。

夏竦

夏竦　奉和御製读五代周史

文懿艰危际，虚心自晏宁。

依违惭问战，间淡贵无刑。

镇俗懲浮躁，尊儒镂典经。

忠诚亏美諡，良足愧幽灵。

夏竦

夏竦　奉和御製读五代周史

文伯怀明识，英规世所推。

济时陈策画，急用备论思。

隘郭爰增广，烦音亦改为。

温恭非不济，感遇志如兹。

夏竦

夏竦　奉和御製奉安圣像礼成

琳宫胥宇象清都，金阁丛楹閟宝符。

昭假仙游彰胄绪，范閒真像极规模。

精衷钦翼明威顯，近辅恭迎茂典敷。

美应薦臻书不绝，灵期先定日无渝。

徘徊瑞羽临旌旆，夭矫飞龙上舳舻。

斋幄接神珪璧异，景舆迎圣羽仪殊。

荧煌宝座安三境，妪煦鸿恩下九衢。

深庆小臣叨奉跸，翠緌华组耀微躯。

夏竦

夏竦　奉和御製奉祀礼成宴

真场荐鬯方回跸，泰畤钦柴既受禧。

璧散九行颁宠宴，翠緌三接庆昌期。

露晞朝景彰慈渥，风扇微和表圣时。

羽籥动容分广砌，旍旂交影上丹墀。

琼跗拜赐承天意，綷羽来仪识凤姿。

向晚柏梁传睿唱，帝台春箭更迟迟。

夏竦

夏竦　奉和御製奉先歌

皇家兮仙祖，上世兮圣神。

承云兮分治，驾羽兮临民。

诞昭兮馨烈，高陟兮元真。

载乘土运临三古，属象羲农振遐武。

爰炳明灵陟上苍，绵绵圣绪庆悠长。

既积仁兮累德，爰振耀兮流芳。

罄二仪兮垂佑，弥万礼兮开祥。

巍巍烈祖兮膺宸历，御瑶图兮建鳌极。

东征西怨兮振群黎，下舞上歌兮康蔗国。

优游亮直顯敦仁，锡羡休嘉符拓迹。

四貊名王尺组羁，九涯远道安车适。

圣功耆定实登三，方賮骏奔惟旅百。

赫赫神宗廓帝紘，昭广运兮洽和平。

礼适素青兮沿夏子，化归醲粹兮复胥庭。

宪法六学兮昭地纬，事七庙兮奉天经。

震叠威霆兮逾朔幕，汪洋惠露兮浃编氓。

偃节灵台兮黜武，漏鱼宽网兮蠲刑。

三叶缉熙兮隆绍继，皇穹右序兮雙繁祉。

徘徊飚歨兮授元符，焜燿樵蒸兮修茂礼。

思文成颂兮迪先谋，多黍申歌兮昭乐岁。

参侔开阖已无为，虔鞏盈成弥若厉。

惟寤兮符通，实天人兮合契。

降仟驭兮自三清，谕灵源兮逾百世。

遐锡鸿休茂本枝，永符盛德昭明类。

薦徽册，致清衷，

齐明兮顯至。款太空，

告繁禧，监观兮斯暨。

对越兮储精，聿怀兮忘寐。

鸟奕千龄播德芬，钦崇茂典协经纶。

神化有开彰密命，庆基无际等高昮。

夏竦

夏竦　奉和御製甘雨应祈

少舦九秋当季月，成汤六祷动灵心。

中宵甘澍均丰浸，尽日层云结远阴。

销去骄阳为瑞重，招来嘉应感人深。

侧身修道殊千古，仍叔焉能播德音。

夏竦

夏竦　奉和御製告玉清昭应宫太庙礼成

时巡将顺豫，吉礼协休成。

先道真文肃，徐銮瑞气平。

密都嘉薦备，太室令芳呈。

清越锵金奏，斋庄俨翠缨。

矞云朝荟蔚，花雪夜萦盈。

焕衍昭繁祉，千龄表盛表。

夏竦

夏竦　奉和御製恭谢南郊

高真降佑开鸿业，哲后祈褫福下民。

靖馆斋心成钜典，嘉坛报贶奉严禋。

时遵夏历春当孟，礼宪周郊日在辛。

图籾先登符命顯，祖宗昭配孝思伸。

侍祠卿士衣缨列，随兆星辰俎豆陈。

穆穆苍灵潜扈跸，寥寥风伯豫清尘。

再登午陛虔诚达，三烛奔精美应臻。

万寿无疆增介祉，永蠲牲玉事神明。

夏竦

夏竦　奉和御製恭谢天地礼成

元真密诲惟畴德，耀魄灵猷务降衷。

仙里肇禋尊妙道，国阳严配报层穹。

百神右序储蕃祉，群后寅威仰圣风。

声震山渊逾日际，泽流根叶遍区中。

考熙茂范登虞舜，积累遥源属帝鸿。

柔远九垠书轨混，凝休千载帝天通。

赓歌紫禁唐文盛，

颂青缃汉德融。

盛业巍巍心翼翼，古今能事集皇躬。

夏竦

夏竦　奉和御製国学太宗皇帝御书阁告成

神宗瀎哲通三变，善继文思洽万方。

高倚丛楹藏凤縜，密砻温石镂云章。

素风畅茂增鸿庆，景耀腾凌发美祥。

回据日畿分宝势，远承云路抗飞梁。

推恩宥币班中帑，式宴朝缨集上庠。

夏仰紫宸敷睿唱，夏弦春诵永游扬。

夏竦

夏竦　奉和御製皇太后恭谢太庙

圣哲因心迈古先，亲裁礼乐定牺牷。

祼成文母膺鸿佑，永指南山比寿年。

夏竦

夏竦　奉和御製会灵观甘露

岳灵飞观耸神州，上圣钦崇德日休。

嘉露霄零甘特异，贞条膏被势何稠。

昆山实器今初贮，汉苑仙盘昔未浮。

自可纪年昭瑞应，更殊添海助洪流。

堇荼变味承馀润，图牒腾芳焕大猷。

愿采朝华和美玉，仰资宸算倍千秋。

夏竦

夏竦　奉和御製会庆殿宴

禁门乘晓会，宴豆示慈伸。

激水龙腾久，仪韶凤降频。

云章流汉筑，衢酒洽尧民。

百辟皆星拱，兢兢奉北辰。

夏竦

夏竦　奉和御製藉田诗

绍休文祖盛仪陈，载耜东耕协忡春。

冕服远推逾古制，须知明主为生民。

夏竦

夏竦　奉和御製景灵宫迎牌

紫馆成功属盛时，道迎金榜耀文思。

沉沉殿翼弥增丽，矗矗圭棱尽中规。

祗薦实香清吹褭，下观飚御彩云随。

群心仰止兴谣诵，永见千龄播缉熙。

夏竦

夏竦　奉和御製九天司命降临

缉熙绵宇肃边疆，蕃祉纷纶顯阜昌。

真驭告期通梦寐，严宸精意洁坛场。

青烟漏上盈中禁，碧辇宵分下彼苍。

照地辉光蒙鹤焰，霭人嘉气杂萧芗。

峒山顺拜鸿仪展，太古灵源密命扬。

载仰金姿唯瞓穆，稍瞻云躅更辉煌。

晓霞微动觚棱峻，弦月斜明玉瑱方。

丹凤卷旗严藻卫，绿车旋轸向仙乡。

春祺涣汗均流庆，睿唱昭回纪降祥，

万国颂声皆载路，巍巍馨烈迈成康。

夏竦

夏竦　奉和御製看毛诗诗三章二章十二句一章八句

周道洽平，声动文成。

周王弃善，俗移风变。

哀乐异心，治乱殊音。

心发言從，影响攸同。

政行音类，埙篪靡异。

实教化之所由，故能经乎天而纬乎地。

夏竦

夏竦　奉和御製看毛诗诗三章二章十二句一章八句

温柔之教，政治之源。

瞽能诵兮可以谏，士不学兮无以言。

盖成衰之所系，故讽谕之攸存。

惟圣心兮垂思，永大庇兮元元。

夏竦

夏竦　奉和御製看毛诗诗三章二章十二句一章八句

生民尊祖，时迈造成。

江汉拨乱，凫鹥持盈。

四诗之道，始于和平。

五际之变，通于晦明。

宣宥密之基命，敭遹骏之休声。

或箴规于阙政，或歶咏于芳馨。

夏竦

夏竦　奉和御製龙图阁观书

切云层阁倚龙城，霜素缇油聚壁经。

严召近臣容侍從，载赓宸唱乐清宁。

神宗燕翼垂贻训，地宝昭彰顯瑞形。

芬馥芸香飘紫禁，荧煌金刻照彤庭。

龟陈洛画开瑶检，弦泛薰风出黼扃。

自庆孤生逢旦暮，愧无嘉颂赞明馨。

夏竦

夏竦　奉和御製墨歌

昔造图书兮纪方志，铅黄丹漆兮初为贵。

后世增华兮迈昔贤，松烟布色兮明且妍。

一枝均赐官仪备，九子分形吉礼全。

寫功咏德盈缃帙，体物缘情遍绮笺。

阴山潜璞兮琢金池，相须艺圃兮事攸宜。

湘川青管兮束圆锋，并列璇台兮用本同。

垂大训，述微言，

孔墨之教兮长存。腾藻翰，

赞仪形，渊云之妙兮惟精。

上圣敦仁崇俭约，厥篚珍奇诏皆却。

唯许隃糜岁贡臻，式彰文德化生民。

夏竦

夏竦　奉和御製内苑嘉穣

渊圣钦明抚庶氓，斋居励翼御彤庭。

天田播种勤农事，云稼流祥耀国经。

琼粒蕃滋争结穟，龙枝屈曲竞分形。

摇风秀色交卿霭，垂颖馀光近帝星，

茂遂岂同蕖叶异，殊尤全掩凤冠灵。

连茎五七逾成数，实表皇穹鉴德馨。

夏竦

夏竦　奉和御製七夕

紫皇宴服出瑶台，杖下凉宵水殿开。

初月上弦光泛滟，横河案户势徘徊。

扇分兰露侵衣滴，帘卷天香拂帐来。

阁道森沉飞绛节，龙敖凤吹凌霄发。

琥车缥缈际烟浔，釦砌迢遥望云阙。

百子池深列宿分，九微灯淡纤尘绝。

云屏轻箑贯双针，彩楼萦风势不任。

露挹琼苏敷碧席，明霞照地光无极。

西汉元封五叶时，猗兰云辇会真期。

何如法坐嘉蕃熟，高振薰弦播缉熙。

夏竦

夏竦　奉和御製千叶黄牡丹

千叶繁英吐异芳，中央瑞色蔼清香。

密攒莺羽参差折，细叠霓裳次第黄。

雾锁天衣临翠幄，露倾金盏沥霞浆。

圣明盛事尊长乐，亲洒宸毫奉美祥。

夏竦

夏竦　奉和御製清心殿水清木再连理

禁中迟日照南荣，瑞木联祥耀国经。

合干旧临宫槛密，交柯重接帝梧青。

华平对植行侵陛，若木相辉影满亭。

况是斋心延贶地，愈昭天意答惟馨。

夏竦

夏竦　奉和御製庆先后升袝礼成

事地有严彰至德，顯亲为重化含生。

永怀慈景心追孝，载举鸿仪月就盈。

徽册钦崇昭懿铄，太宫祇袝极诚明。

黄彝进祼精衷达，小吕登歌茂礼成。

式宴外庭均大庆，受釐恭馆洽维祯。

薰弦远播思齐颂，亿载垂鸿廓帝紘。

夏竦

夏竦　奉和御製瑞雪

朔吹凄寒序，繁英降美祥。

润将膏露接，时契圣心彰。

不夜蟾辉满，先春柳絮扬。

龙沙度北野，鷼素失南乡。

帝苑敷琼蕊，神池莹玉塘。

薰弦俄发咏，风雅迈岐昌。

夏竦

夏竦　奉和御製太清楼屏风柏连理

禁园绮合群芳茂，瑞柏屏开秀色呈。

托植久依仙杏密，附枝俄接帝梧荣。

非烟结翠和风细，滴露凝华晓日明，

况是岁寒坚节异，亭亭千载表殊祯。

夏竦

夏竦　奉和御製天书道场观神雀

斋明尊宝籾，祇肃建真场。

上帝灵心顯，中宵瑞羽彰。

入丰惭美应，上雍喜嘉祥。

彩仗留轻迹，彤霞混葆章。

乍衡香馥郁，高映缭荧煌。

云汉敷宸唱，繁禧浃万方。

夏竦

夏竦　奉和御製为政歌

黼帐夜分常监寐，凤轩端委敷文治。

肇建元封陟介丘，寝寻毖礼临汾水。

茂烈馨香久际天，精心励翼弥恭己。

体道推仁洽惠和，斩凋归厚蠲华侈。

怀柔四貊尽来庭，边围无尘似平砥。

尧德钦明惇茂族，汉条宽大措祥刑。

永观禹画同文轸，更伫虞巡审量衡。

睿政无为犹日慎，布昭谟训掩汤铭。

夏竦

夏竦　奉和御製五岳观告成

岳镇明神屡降康，圣心尊奉礼文扬。

徽名祇薦昭殊典，秘宇钦崇报美祥。

曲沼甘泉秋湛湛，浮荣嘉气晓苍苍。

金鈍衔壁流繁影，云雀踶甍耀采章。

祇祓王灵涓吉日，密砻文杏架修梁。

都人雾集鸿仪盛，帝御天临絜志彰。

宸唱茂宣昭峻极，春祺纷委顯蕃昌。

升平更属西成日，击壤欢谣遍井疆。

夏竦

夏竦　奉和御製喜春雨

太液冰销春水生，华林气暖暮烟横。

忽闻甘澍中宵降，共庆丰年上瑞呈。

拂地如丝笼北阙，映花疑雾霭南荣。

原田脉起承甘润，自此嘉生永顺成。

夏竦

夏竦　奉和御製先天节上清宫道场香合内获金龙

元真降治佑生民，紫馆空歌协吉辰。

芬馥鹊炉兰注袅，盘萦钿合翠龙臻。

阴凝珠树飞鳞密，影拂霓旌瑞角新。

月驷云螭徒骏逸，碧鸡金马谩璾彬。

会骖虬辇昭灵异，终接飚轮奉圣神。

愿复水官修豢御，纪年何足播芳尘。

夏竦

夏竦　奉和御製幸金明池

朱辂乘时兮出晓烟，飞梁承幸兮斗城边。

幔省荫堤兮杨叶闇，星旄藻岸兮物华妍。

珠网金铺兮豫章馆，风樯桂楫兮木兰船。

象潢仪汉兮澄波远，激水寻檋兮妙戏全。

伫帝晖兮凝製跸，人焕衍兮欢心逸。

嘉流景兮延迩臣，乐清明兮丽新曲。

夏竦

夏竦　奉和御製幸金明池

睿藻昭回侔列纬，时龙顺豫体苍昮。

岂同周穆临瑶水，凯乐雍容浃庶民。

夏竦

夏竦　奉和御製宣读天书

赫赫穹符迪庆基，巍巍真绪拥繁禧。

控飚灵御传天意，候日珍文告帝期。

奉诣乔丘彰锡祉，胙壤濑乡修茂礼。

宸闱薰祓款云舆，戎候耕耘櫜象弭。

纪号惟新岁历呈，三元初吉协休辰。

徽册奉天熙事蒇，丕名尊祖皇仪展。

太宫薦鬯孝思伸，阳位升烟鸿庆远。

瑞应纷纶百福同，寅威宝命雾尊崇。

布宣精意诚明顯，申饬攸司宪度隆。

将披秘蕴昭灵契，欲使万方知帝意。

肆眚端门诏毕旋，灵场顶启百枝烯。

夙陈露寝敷瑶度，躬薦真香奏瑞烟。

三辰淳辉居斋室，阶满祥蓂当望日。

大裘陟降既登歌，群后延登皆上芴。

元辅披滕圣训扬，枢臣援翰宝文彰。

有虞出洛龟休跃，唐氏衔图凤罢翔。

辞若洞章皆摘句，字如龙篆宛分行。

森沉虎旆严真卫，肃穆珠旒增洁志。

敬受丹书岂易侔，式旌玉刻诚难继。

修修羽帐降星辰，杳杳飚斿驻圣真。

庭际烟霞辉晔晔，天中鸾鹤羽兟兟。

微密妙言爰备举，庞鸿盛则已宣臻，

一一嘉猷保元后，洽神欢，

昭纪琅函为睿式。万灵潜卫极寅威，

九序相趋皆励翼。绵宇弥隆清净风，

虚晨益鉴馨香德。岂独飞英冠百王，

祇延道荫永欢康。薰弦睿发南风咏，

丕顯清衷报彼苍。

夏竦

夏竦　奉和御製雪

寒风夜傍梁园积，花雪晨临宋殿飞。

歌俪阳春争度曲，月承宵幌竞通辉。

五车洛邑延神牌，八骏黄台罢猎围。

今日云章昭美应，眇观千载事还稀。

夏竦

夏竦　奉和御製兖州景灵宫太极观牌登路

崇丘紫馆集繁祯，躬勒璿题耀笔精。

藻卫森沉登广路，彩云摇褭入层城。

高侔曲密分都号，远法阳寥纪殿名。

真祖览观鸿庆茂，寿山從此倍峥嵘。

夏竦

夏竦　奉和御製迎圣像中路获金龙送还茅山

巍巍真像范金成，瑞节棠舟远导迎。

精衷励翼符神贶，藻卫葳蕤率礼经。

兰隄晓景涟漪静，神龙报降祥云映。

双上琼干采质明，旁临旌栧灵辉盛。

台臣祇肃薦华芗，承贺凝贞拜露章。

羲氏官名高可拟，汉家年纪远难方。

凤盖分阴腾九色，蜿蜒共戏云裳侧。

御天飞跃世空闻，瑞德萦盘今始识。

髖髖矫首仰中宸，丹扆深嘉美应臻。

纾礼既能畴圣日，为霖当使福蒸人。

华阳翠壑贞灵地，星使送还彰睿志。

更播云章入管弦，昭昭亿载传金匮。

夏竦

夏竦　奉和御製与天下臣庶恭上玉皇大帝天帝圣号

皇皇至德召和平，茂烈馨香已告成。

祇报元符营紫馆，钦崇上帝薦鸿名。

夤威洁志通三境，宥密真游降九清。

淳耀先期观道秘，休成协吉顺天正。

琼干文彩云幡列，金简荧煌玉字呈。

藻卫导迎扬盛则，灵场陟降极精诚。

绵区率籲民胥悦，篆素铺观古未行。

广乐乍兼箫籟响，仙风微动佩环声。

飏烟层宙祥辉涌，称庆斋闱瑞气生。

道荫符通喜应集，中宸繁贶永充盈。

夏竦

夏竦　奉和御製玉清昭应宫成

中宸夜驻飞廉辔，东阙朝迎绿错篇。

祇建宝宫朝瞓象，载崇金阁奉真铨。

高侔紫极威神异，回据柔灵胜势宣。

矗矗端平规景叶，煌煌丰丽圣功全。

承隅阳马层云隔，鸣磬花台晓色先。

别笈籾缄龙印字，清坛香奏鹊鑪烟。

流泉灌注通河汉，列馆回环接洞天。

玉籁琅環鸾竞舞，蕊书金简鹤争传。

采梁虹指祺祥集，银榜星分庆赏延。

永镇帝居资曼寿，五城奚取汉迎年。

夏竦

夏竦　奉和御製玉清昭应宫甘露歌

祝圣清场初展礼，鸿都向晓彰繁祉。

郁郁织枝正后凋，瀼瀼瑞采俄雰委。

吉云五色比还疏，况是严冬岁律馀。

承以玉杯甘若蜜，凝于翠幄皎如珠。

薦宸居，称寿酒，宣太庆兮仰归元首。

香馥馥，旆央央，建灵坛兮茂对多祥。

天心信与人心会，诞节将临遽沾霈。

式昭真荫祚君王，永锡遐龄齐覆载。

夏竦

夏竦　奉和御製玉清昭应宫天书阁告成

飚驭告期宵寤协，紫虚畴德秘符呈。

诞膺顾諟营恭馆，仰悟威神奉太清。

密石砻磨鸠郢匠，非烟腾瑞集周祯。

上侔帝阙规模丽，远掩迎年宪度明。

将閟玉文藏绿蕴，载崇金阁对丹城。

高升彩制修梁直，永据柔灵宝势贞。

飞陛绿云弥岌页，重栾倚汉益峥嵘。

良辰涓选繁禧茂，严跸临观懿礼成。

庆赐春流均盛食，真香云涌荐明诚。

薰弦瀎发斯干咏，丕顯鸿猷洽治平。

夏竦

夏竦　奉和御製玉清昭应宫天书阁瑞应

盛德灵谋协，元符实字披。

真宫肇高阁，精意感鸿禧。

晓箭传初刻，朝阳吐半规。

祥烟五色丽，嘉气九华滋。

泛滟金光溢，扶疏玉叶垂。

尧心肤眷佑，钦翼愈孜孜。

夏竦

夏竦　奉和御製玉清昭应宫玉皇大殿告成

三圣重熙鸿业茂，百灵申锡宝符彰。

寅恭清净函无象，顾諟高明顺秉阳。

法驭省巡修废坠，真宫经始报祺祥。

栋升文杏觚棱峻，殿启真琳玉瑱方。

九帐盛仪陈宴衎，六茎清奏助欢康。

开轩瑞气凝空碧，驻跸晴辉艳赭黄。

珠树移阴從帝圃，霓旌分影自仙乡。

宸游悦豫同襄野，睿藻昭回迈柏梁。

黎庶纵观争叹咏，侍臣嘉颂极游扬。

灵休锡羡淳风振，永播声名浃四荒。

夏竦

夏竦　奉和御製真游殿成诗

宵昭灵猷顯，彤庭藻卫臻。

凤与回八景，龙旆驻三辰。

太古仙仪接，虚皇密诲伸。

天枝鸿绪远，殿翼旧规新。

实势承基壮，祥辉烛地频。

丛楹虹带绕，彩製玉霄邻。

致孝常尊祖，祈褫永庇民。

巍巍扃禁内，亿载奉元真。

夏竦

夏竦　奉和御製真游殿告成

均和玉烛成冬夕，畴圣珍符纪瑞年。

八景凤舆临紫禁，九微龙檠照祥烟。

森沉藻卫仙游接，瞓穆真仪圣诲宣。

瀎发璿源开物始，密敷鸿荫肇基先。

良金肖像閒三品，宝殿新规度九筵。

绮栋虹升初矫尔，丹楹丛倚倍森然。

高侔帝所威神备，迥据坤灵势胜全。

云雀向阳明翠羽，玉题承月爊珠躔。

元龟协吉休符茂，盛藻迎祥睿志虔。

璧散示慈恩正洽，斯干流咏降琼笺。

夏竦

夏竦　奉和御製中和节

中春遘初吉，嘉节著芳名。

习习微和扇，欣欣万物荣。

云融才化鹤，谷暖已迁莺。

朝野多欢日，风谣会颂声。

夏竦

夏竦　奉和御製滋福殿清醮圣祖天尊大帝尊像瑞应

宸闱启瑞场，祇畏感穹苍。

紫幄威神格，清宵景曜彰。

霓旌承宇列，仙骥度云翔。

脄蠁停滞不前霞辔，歆馨挹凤觞。

萝图千叶固，山寿万龄昌。

玉籥流宸唱，函蒙播美祥。

夏竦

夏竦　奉贺御製灵应瑞石

沉潜毓粹生嘉石，宥密开祥契上穹。

降圣远期真驭协，卜年遐祚宝符同。

敻殊延喜灵珪上，讵比昭华瑞琯中。

隐起玉文非篆隶，混成环状岂磨砻。

弥彰帝历休祺茂，永叶仙源统绪隆。

钦翼春怀敷睿藻，巍巍千祀仰惟聪。

夏竦

夏竦　奉祀礼毕还京

先天密命启祯期，侯日灵文降紫闱。

恭馆靖冥尊妙化，帝居斋祓拥纯禧。

勒鸿昭姓增梁甫，报本祈年款魏脽。

真御下临彰日临，嘉生诞降示天随。

丕承实绪增寅畏，惠迪灵猷雾肃祇。

国阳郊报尊天位，钦奉后祇将合祭。

仁里爰瞻严父祠，徐銮式徇黎萌意。

攸司经始兮载严，象物应斯兮绍至。

荧煌先道兮珍符，焕衍参涂兮藻卫。

真场合奏兮笙镛，灵耻钦柴兮圭币。

三气晬容兮仰觌，八景飞与兮降格。

青祺简简兮渊冲，瑞命禳兮山积。

合饮谯城洽睿慈，仁风溥畅宣和怿。

製畿睢水焕先谟，惠露汪洋敷润泽。

纳贾陈诗兮总旧章，念功继绝兮昭明德。

近甸回衡景念新，太宫归格物华春。

太和充郁层霄外，协气周流率土滨。

穆穆天章腾圣域，巍巍道荫庇生民。

体元化，叙彝伦，

须则兮穹昮。观秘奥，

守精真，谨度兮声身。

四貉兮来同，千龄兮应会。

甘实兮积中，英蕤兮发外。

皇哉曼寿保丕基，青简遐昭帝者仪。

道冠周诗心翼翼，功逾夏载日孜孜。

夏竦

夏竦　奉直园双头芍药

奉帝名园丽，翻阶淑艳鲜。

一丛芳芳绽，四朵绛跗联。

朱李应双结，兰鈍忽并烯。

异瓜缃蒂合，嘉木翠枝骈。

映叶交霞袂，迎风叠绮钱。

流祥在图素，千载冠嘉莲。

夏竦

夏竦　感兴

流年难驻且從容，莫厌多情事万重。

深院晚因留客锁，小栏春为惜花封。

家山久驻偷归梦，庭桧清含入夜钟。

更有薄游长记得，翠钿遗处绿阴浓。

夏竦

夏竦　宫词

柳带分阴接殿基，笙歌还拥翠华归。

前宫晓赭匀妆脸，别馆春红晒舞衣。

槐影对笼苔点细，桐花西倚夕阳稀。

夜来梦上檀香阁，犹映珠帘避贵妃。

夏竦

夏竦　宫词

鬓拢春烟湿翠翘，石榴裙幔袅纖腰。

绛唇不敢深深注，却怕香脂污玉箫。

夏竦

夏竦　宫词

新染罗衣窣地红，喜迎天仗宴春风。

歌词若入君王听，不惜新声教六宫。

夏竦

夏竦　躬耕籍田诗

广阼承严享，东廛错上仪。

纁裳拂黛耜，彩缫映红縻。

内宰登嘉种，馀夫列缥陂，

游场玉趾远，尽陇绀辕迟。

藨蔲训农穑，馨香供帝粢。

匪今方介祉，敢续载芟诗。

夏竦

夏竦　古意

重上青楼拂蛛网，却匀愁黛对菱波。

也知新旧争多少，敢话机头织素多。

夏竦

夏竦　观藏珠

敏手机心颇自安，遮藏有路巧千般。

主公当面无因见，只怕旁人冷眼看。

夏竦

夏竦　观唐明皇山水字流杯石应製

开元留翠刻，昭代奉宸游。

绿酒联杯泛，红泉满字流。

澄清涵玉宇，潋滟转银钩。

霄堮奎躔布，龟图洛画浮。

偃波分密坐，垂露直前旒。

若许铭天德，圜青岂易俦。

夏竦

夏竦　观夜醮

万条银烛间灵旗，一片清香匝玉墀。

羽帐星辰来不觉，仙坛冠帔立多时。

红桃裛露风初细，白鹤迎云月渐迟。

试托东皇问萧史，凤箫应许借人吹。

夏竦

夏竦　国清寺

穿松渡双涧，宫殿五峰围。

小院分寒水，高楼半落晖。

叶從金地下，云向玉京飞。

欲问西来意，谁传智者衣。

夏竦

夏竦　寒食

夹城烟淡草霏霏，晋俗相传禁火时。

御苑梨繁花盛发，帝园桐嫩蕊初披。

尘微蹴踘人将散，雨细韋韆索半垂。

游骑寻芳还斗酒，九门谣诵乐重熙。

夏竦

夏竦　和集贤相公摄事出郊

台衮承严祀，传呼出禁城。

抦坛将错事，总驷暂观耕。

盈止逾周颂，康哉叶舜赓。

满篝登大穟，首种达初萌。

行馌家为黍，要朋户捧罂。

川长应万耦，树密尽三荆。

有相神休茂，多欢国誉荣。

馀粮充近甸，遗秉富陪京，

碓罢春梁熟。机闲织素成。

休牛鸣笛起，会绩远灯明。

路有遗金在，村无吠犬惊。

熙熙难遍纪，徒仰泰阶平。

夏竦

夏竦　和太师相公秋兴十首

原上西风马力生，折胶时候正凄清。

功名未立头空白，却忆金徽万里行。

夏竦

夏竦　和太师相公秋兴十首

亭舦危叶乍经霜，过尽惊鸿落吹长。

间上层楼待初月，方壶残漏下三商。

夏竦

夏竦　和太师相公秋兴十首

萤光照水星星度，雁阵横空字字移。

何处佳人惜团扇，玉阶烟叶动轻飔。

夏竦

夏竦　和太师相公秋兴十首

苑树残蝉送远愁，懒将衰鬓照清流。

归来自扫东园叶，学灌寒蔬备晚秋。

夏竦

夏竦　和太师相公秋兴十首

水榭凉生暑气销，疏萤点点漏迢迢。

明河案户苍龙转，只有匏瓜缀碧霄。

夏竦

夏竦　和太师相公秋兴十首

沉沉池阁乍凉天，坐爱莲薰夜不眠。

却忆北门曾候对，半帘斜月玉堂前。

夏竦

夏竦　和太师相公秋兴十首

相府新秋宴席开，西湖珠履践苍苔。

白头旧吏方奔走。不得抽毫逐上才。

夏竦

夏竦　和太师相公秋兴十首

遥思汉阙雨新晴，天际微云夕吹生。

沆瀣气凉仙掌迥，满盘宵露结珠英。

夏竦

夏竦　和太师相公秋兴十首

河汉西倾火渐流，露华微冷透轻裘。

何当弄凤随惊吹，直上层城十二楼。

夏竦

夏竦　和太师相公秋兴十首

彤管少文堪约史，霜戈无艺可防边。

孟诸苍莽平台远，坐对秋光又一年。

夏竦

夏竦　和御製赏花诗

禁园清跸赏春时，水殿晴阳照翠緌。

步辇乍冲仙杏叶，御衣频拂露桃枝。

风摇蕊粉星星坠，日引芳阴寸寸移。

帝所甚欢宫漏永，宴馀仍奉柏梁诗。

夏竦

夏竦　虎丘僧舍间望

胜地访灵踪，层楼四槛风。

远阴生旷野，午影转疏桐。

涧水霞凝紫，豨烟日衬红。

可怜秋思晚，相倚馆娃宫。

夏竦

夏竦　花槛

曲槛横栏百实装，春风容冶看人狂。

孤松瘦柏无颜色，只有青青待雪霜。

夏竦

夏竦　华山

三峰森翠倚云棱，凝睇烟萝最上层。

八水乱分秦帝国，四关空锁汉皇陵。

仙羊未起眠春草，塞马初归放紫藤。

堪惜圣朝无傲吏，夜来风月属间僧。

夏竦

夏竦　话道

清净无营即自由，神仙何必待人求。

秦皇多诈死犹讳，汉武穷兵老未休。

巨费漫悲徐市药，怪书空验少翁牛。

须知方寸真元意，不在层城十二楼。

夏竦

夏竦　皇帝听讲尚书彻太清楼锡宴

洛书初罢讲，汉苑特开筵。

将许陪旒扆，先容况简编。

神宗遗札启，真祖实文宣。

密坐瞻尧日，凝心听舜弦。

赐花缃叶缀，劝酒玉户传。

恩重天难报，肌肤岂易镌。

夏竦

夏竦　皇后阁端午帖子

千门朱索迎嘉祉，九禁椒涂纳美祥。

虔奉黼帷承渥惠，庆隆禼石美祥新。

夏竦

夏竦　皇后阁端午帖子

中闰正肃鸣环节，吉日爰逢采术时。

亿载繁禧同圣寿，百男鸿庆茂仙枝。

夏竦

夏竦　皇后阁端午帖子

点画诸宫初献巧，裁缝中禁又迎祥。

周南永播河洲化，仰佐鸿明烛万方。

夏竦

夏竦　皇后阁端午帖子

璧沼水嬉飞隼渡，瑶箱命缕彩丝新。

亲蚕礼毕无馀事，夙佩珩璜奉紫宸。

夏竦

夏竦　皇后阁端午帖子

迎祥竞献双条达，续寿初缠五色丝。

共仰斋庄隆内训，永观蕃衍藏仙枝。

夏竦

夏竦　皇后阁端午帖子

千门袭吉萦朱索，九禁开晨陃紫闱。

宫漏正长天眷重，永宣芳训率三妃。

夏竦

夏竦　皇后阁端午帖子

日记采兰追楚俗，化孚流荇诵周诗。

肃恭懿德垂彤管，九御归心百福宜。

夏竦

夏竦　皇太后恭谢太庙

法宫裁旧典，长乐奉春祠。

牺象华樽设，旂常大路移。

属车朱总备，亚裸翟章垂。

瑶爵因周製，金根益汉仪。

歆馨百禄委，斋祓六宫随。

往训遵三母，何阶拟圣时。

夏竦

夏竦　黄鹤楼歌

城上危楼高缥缈，城下澄江复相绕。

有时漾影入中流，俯看鱼游仰飞鸟。

近楼多少未行舟，满江落花洒汀洲。

人同江狎不怕浪，登楼对酒弹箜篌。

大别山头白云起，金口渡边雨如洗。

半钩新月上孤城，还照高楼与江水。

晴江依旧泻浔阳，横鹤无由归故乡。

一声玉笛起何处，燕扑阑干花影长。

夏竦

夏竦　寄传法二大卿并简译席诸大士

润色金文数十函，清凉甘露洗尘凡，

修行不作伊兰计，只愿三千尽宝严。

夏竦

夏竦　寄传法二大卿并简译席诸大士

译案多年润法音，性根虽钝信根深。

无明不起冤亲等，应有龙天证此心。

夏竦

夏竦　寄张相公

台司金印护诸侯，冲气均和耐素秋。

户牖旧谋方倚重，菟裘前计合迟留。

岂同少傅轻辞汉，况有维师永佐周。

秉烛家园且行乐，即应重起济川舟。

夏竦

夏竦　鉴湖晚望

新霜脱衰叶，寒日下疏蓬。

岸细低疑尽，波平阔似空。

桥通越豨水，帆带剡川风。

何处鸣箫鼓，丛祠杳霭中。

夏竦

夏竦　槛竹

广厦长廊四面围，小栏霜雪两三枝。

帘帷壅蔽无人见，赖有中天日照知。

夏竦

夏竦　江城秋思

泽国迢迢枕海涯，眼前归思乱如麻。

清秋泉石无多地，残日楼台有几家。

两岸早霜红橘柚，半汀残雨老蒹葭。

明时不见投簪客，落尽西风紫菊花。

夏竦

夏竦　江南春日

江北游人春未回，江南春色傍人来。

茶经穣雨依稀绿，花接清明次第开。

场上斗鸡金作距，槛前妆鉴玉为台。

六朝风物今何在，莫负流年酒百杯。

夏竦

夏竦　江南怀古

六朝云物更风流，澹澹烟藏古寺楼。

敌国漫轻江似带，史臣能视橘为侯。

荒台有鹿姑苏晚，坏阁无香建业秋。

到了贤明出中土，莫夸歌舞霸南州。

夏竦

夏竦　江州琵琶亭

年光过眼如车轂，职事羁人似马衔。

若遇琵琶应大笑，何须涕泣满青衫。

夏竦

夏竦　讲彻礼记崇政殿开宴应制

幄坐尊儒术，华光御讲筵。

爰开柏梁宴，为毕曲台篇。

法從飞緌接，藩房绮组联。

赐花均彩萼，陪鼎杂冬鲜。

甘润声诗洽，芳蕤注籍传。

师臣咸拜手，归道黼帷前。

夏竦

夏竦　金陵

虎踞龙盘委薜萝，台城春雨长寒莎。

梁家不觉市朝改，萧寺祇闻钟磬多。

云树暮堤攒剑戟，风篁虚谷转笙歌。

须知王气随明主，不据金陵又若何。

夏竦

夏竦　九日登尧山书事

满头黄菊鬓毛斑，曾议皇王对尔颜。

今日临风轻霸迹，尧山应合胜牛山。

夏竦

夏竦　厩马

万里无尘塞草秋，玉轮金轭未巡游。

上林苜蓿天池水，馆食长鸣可自羞。

夏竦

夏竦　句

似法阴爻呈六穗，或符阳数效三岐。

夏竦

夏竦　句

孤馆明秋月，清砧韵霜风。

夏竦

夏竦　句

雪度维杨腊，花逢北国春。

夏竦

夏竦　句

气凌云梦吞八九，欲与溟渤争雌雄。

夏竦

夏竦　句

密叶凝华承玉{左户右巳}，附枝交影荫银塘。

夏竦

夏竦　句

灯背翠帘人欲别，月斜烟柳马频嘶。

夏竦

夏竦　句

横陈皆锦绣，器皿尽金玉。

夏竦

夏竦　句

出没鱼龙聚，飞沉日月连。

夏竦

夏竦　郡王阁端午帖子

昆山瑞玉题真篆，阆苑蟠桃刻印文。

并献春闺延美庆，亿年嘉气永氤氲。

夏竦

夏竦　郡王阁端午帖子

五色彩丝颁禁殿，千龄嘉庆集藩房。

玉堂弦诵依真馆，日日灵心降美祥。

夏竦

夏竦　郡王阁端午帖子

对日惠心时共仰，沐兰嘉节庆长丝。

仰承中绪隆天爱，永奉祥祺袭太熙。

夏竦

夏竦　郡王阁端午帖子

彤闱永奉千年庆，金策将封一字王。

伫向景风承异渥，预從佳节纳多祥。

夏竦

夏竦　狼山渡口有作

渡口人疏黯翠烟，登临犹喜夕阳天。

残云右倚江都树，远水南回建业船。

山引乱猿嗥古寺，电驱甘雨过间田。

季鹰死后无归客，江上鲈鱼不直钱。

夏竦

夏竦　灵溪

剡东溪溜合，一派贯天台。

白鸟蒙滩下，青山倚岸回。

波心晴景动，渡口晚烟开。

咫尺通沧海，千帆自去来。

夏竦

夏竦　留题友人郊居

群书架寒壁，庶事得從容。

花木移诸寺，云泉借数峰。

积阴春作雨，瘦竹老成筇。

应笑南阳士，明朝久卧龙。

夏竦

夏竦　留题友人郊居

卜筑远朝市，著书成岁功。

长云覆孤木，古道满清风。

地胜花房异，山灵雨气通。

纶巾不可恋，鹤版下关东。

夏竦

夏竦　洛中春旱祷龙门无畏塔得雨

露盘金索出危岑，风卷惊尘扑翠林。

五夜清场严佛事，一犁甘澍慰民心。

圣君旰食忧应减，守吏斋诚祷更深。

泛滟洛川皆帝力，好浮青鲤瑞烟寻。

夏竦

夏竦　马跑泉

天骥何年往，龙泓此地存。

空馀曳练色，莫辨褭蹄痕。

赴海妨苔甽，涵虚碍竹轩。

会当逢禹凿，始可见鸿源。

夏竦

夏竦　明州进芝草并图

四明开奥壤，三秀发灵芝。

舅盖殊形耸，无根瑞气滋，

晨敷台岭异，日茂下房奇。

善气方回复，充图献玉墀。

夏竦

夏竦　内阁春帖子

三星分曜辉宸汉，九禁迎春启令辰。

仰奉椒闱宣内治，湛恩鸿庆永如春。

夏竦

夏竦　内阁春帖子

银箭初传暖律延，微和渐扇物华妍。

彩幡红镂宜春字，永奉宸慈亿万年。

夏竦

夏竦　内阁春帖子

缇室葭灰飞候管，彤闱天路起和风。

六宫永被河洲化，穆穆芳猷佐圣功。

夏竦

夏竦　内阁春帖子

椒花献岁良时启，彩燕迎春淑气来。

仰奉帝慈方秀出，吹箫看筑凤凰台。

夏竦

夏竦　内阁春帖子

东郊候气回青辂，北阙迎祥陃紫闱。

大庇群生承宝绪，永敷春泽播鸿徽。

夏竦

夏竦　内阁春帖子

青阳乍整苍龙驾，紫宙初凝白鹤云。

曼寿无疆真荫远，九重嘉气日氤氲。

夏竦

夏竦　内阁春帖子

青逵布序和风扇，紫禁延禧瑞日长。

伫看亲蚕临茧馆，永观彤管播声芳。

夏竦

夏竦　偶成

燕雀纷纷出乱麻，汉江西畔使君家。

空堂自恨无金弹，任尔啾啾到日斜。

夏竦

夏竦　偶成

保庇孤根逄圣主，矜修晚节顺天机。

空门自有清凉地，不向红尘议是非。

夏竦

夏竦　偶成

非才遍历清华地，悟佛方为止足身。

浮名浮利莫相试，三千世界一微尘。

夏竦

夏竦　蔷薇

红房深浅翠条低，满架清香敌麝脐。

攀折若无花底刺，岂教桃李独成蹊。

夏竦

夏竦　青州

日上西山舞鸾鹤，波翻碧海斗蛟龙。

直钩到了成何事，消得君王四履封。

夏竦

夏竦　秋日村路

落照明残菊，村亭路欲分。

酒旗降远客，雁阵战秋云。

断陇拳鳌足，轻波起鹤纹。

田家逢乐岁，歌舞贺时君。

夏竦

夏竦　秋日江馆喜弹琴羽人至

水馆凄清天一涯，喜逢仙盖驻灵芝。

烟霞初散海中会，风雨忽来江上期。

琴轸玉寒弹宿露，酒卮金暖对朝曦。

圮桥书在如相授，不独留侯是帝师。

夏竦

夏竦　秋日送人南游

几驿苏台路，轻装转塞蓬。

夜船千櫂月，寒酒一旗风。

水闇菰蒲老，山明橘柚红。

算君回首处，晓色五湖东。

夏竦

夏竦　秋日送人西上

旅程看驿道，西去兴何如。

南国秋霖后，斜阳树影疏。

野光飞翠羽，溪艳照红蕖。

好去朝端客，人争草薦书。

夏竦

夏竦　秋晓

半庭残月在，江郡鼓声初。

秋气满南国，晓云高太虚。

负霜鸿翼健，含雾橘花疏。

此景无人共，朝阳入敝庐。

夏竦

夏竦　闰六月眉州奏禾生九穗

眉山远地蜀川西，九穗嘉禾忽效祺。

东极龙枝人莫睹，环丘玉粒世空知。

中和积粹名方异，繁蔚呈祥事更奇。

自可增封齐北里，岂将同颖比繁禧。

夏竦

夏竦　三月施州进金色小龟

清江涵德泽，嘉瑞效灵龟。

巢叶形偏小，如金色最奇。

玉灵惭异质，绎属近幽姿。

骑置遥承献，观图仰帝祺。

夏竦

夏竦　善慧师禅斋

是谁名作佛，何法谓之禅。

恍惚起无象，逍遥出自然。

有修皆障碍，欲问即攀缘。

寄语猊床客，心心不易传。

夏竦

夏竦　赏花钓鱼应製

上苑乘春启，奇花效祉新。

连房红萼并，合干绿枝匀。

翦献尊长乐，分颁宠辅臣。

從游过水殿，凝跸近龙津。

黼座临雕槛，文竿引翠纶。

波香投桂饵，萍暖漾金鳞。

湛露芳尊酒，钧天广乐陈。

多欢千载遇，何以报严宸。

夏竦

夏竦　上元应製

鱼龙曼衍六街呈，金锁通宵启玉京，

冉冉游尘生辇道，迟迟春箭入歌声。

实坊月皎龙灯淡，紫馆风微鹤焰平。

夏竦

夏竦　石梁

断涧横幽石，苍苔古木阴。

欹危接山腹，迢递过云心。

峭壁峙千仞，飞流下万寻。

秦人若驱策，蓬岛路非深。

夏竦

夏竦　寿春郡王阁春帖子

穆穆韶华生紫禁，迟迟春箭下青宫。

良辰已庆加元服，大国爰闻拜景风。

夏竦

夏竦　寿春郡王阁春帖子

异表英奇非世出，惠心通敏尽生知。

更当淑景承慈煦，永奉嘉祥茂本枝。

夏竦

夏竦　寿春郡王阁春帖子

缇室葭灰飞律管，凤闱春色动年芳。

仙源积庆诚无际，永戴宸慈袭美祥。

夏竦

夏竦　寿春郡王阁春帖子

日上苑梅凝素艳，雪晴宫柳弄青条。

已观寿土封东国，即看怀金奉内朝。

夏竦

夏竦　书怀

黄阁有贤图国计，皂囊无党害边功。

河湟饮马无难事，一点沙尘在目中。

夏竦

夏竦　淑妃阁端午帖子

宴寝奉朝鸣采玉，良辰袭庆表长丝。

仰承中壶垂芳裕，永播周南逮下诗。

夏竦

夏竦　淑妃阁端午帖子

蕤宾布序逢良月，条达延祥记令辰。

仰奉椒涂宣内治，永昭芳誉冠虞嫔。

夏竦

夏竦　淑妃阁端午帖子

芳园踏草迎嘉节，紫掖鸣环奉鞠衣。

渥惠日新鸿庆远，永隆徽序耀层闱。

夏竦

夏竦　淑妃阁端午帖子

万宇清和当圣日，千门采拾遘良辰。

上真鸿绪宜蕃衍，從此高禼美应新。

夏竦

夏竦　四月昌州奏圣祖殿下生芝草一本四茎及面有红光如悦怿之状

昌元远地凝和气，真祖仙宫发帝祺。

穆穆瞓客分喜色，煌煌实座秀灵芝。

已彰日监灵心顯，更表晨敷协气滋。

元后钦崇膺瑞命，殊庭薦号答繁禧。

夏竦

夏竦　送凤茶与记室燕学士诗

绿莊圜规异，红滕篆印新。

争先御府贡，初摘建溪春。

腻滑重苍璧，娇黄聚黮尘。

焙痕连井字，凤刻叠龙鳞。

玉座均芳旨，金华宠侍臣。

斋心分一饼，持赠辋川人。

夏竦

夏竦　送济南杜郎中

秋树参差堕叶红，剖符还过故乡东。

星分北陆龟蛇内，位应哀乌太紫中。

亭传宛如行部日，冠缨犹带触邪风。

寒泉岂是无人塞，应待君侯立事功。

夏竦

夏竦　送江宁相公

六朝台榭好山川，丞相遥分造化权。

两府规模遵故事，二南风什听新篇。

平反庶狱棠庐外，约束诸侯玉帐前。

莫讶依依恋行色，寿藩书命最多年。

夏竦

夏竦　送李殿院知防州

屈草联芳映法冠，亭亭风度耸朝端。

一麾出守秦城近，千里班春汉诏宽。

引道画旗迎马重，褰帷霜简照人寒。

都门回首多离绪，宝瑟凄风别酒阑。

夏竦

夏竦　送人

野色兼行色，长亭一送君。

束书登古路，重茧踏寒云。

山过天台小，溪临婺女分。

流光须强学，当宁正崇文。

夏竦

夏竦　送人出牧

圣主念元元，良臣选掖垣。

紫墀分使节，红旆出都门。

雪浅斜阳路，云深晚烧村。

期年如报政，应许贺新恩。

夏竦

夏竦　送人入越

广陵江口柳疏疏，自领笙歌上舳舻。

一片晓山迎越绝，数程春水背姑苏。

莲供晚果蜂房细，脍市朝餐线缕粗。

他日功成待相访，谢家烟月借人无。

夏竦

夏竦　送人游关右

朝曦轻抹柳梢长，歌彻邮亭饬去装。

鹑首右瞻秦分野，虎牢西入汉关防。

温泉雨霁离宫碧，麟峙沙惊塞日黄。

如访平戎最长策，不徒鞭马为诗忙。

夏竦

夏竦　送人之淮西

五里亭前一送君，碧油红旆驻清尘。

半轩晚日淮西路，数拍离歌江上春。

杜宇有情移别树，野共无主傍行人。

男儿多少酬恩地，不欲东风泪满巾。

夏竦

夏竦　送苏台守受代归朝

香案当衙拜凤书，使君旌节下姑苏。

宾朋唱和诗千首，耆幼扶携酒百壶。

野树遮藏过建业，乱山迎送出江都。

西风不得同归去，红藕花边望舳舻。

夏竦

夏竦　送太傅相公居留洛宅

梓泽芝田尊帝里，玉符金钥委台司。

家传旧节居连帅，史作新书赞父师。

留府櫜韐分骑引，都门圭组斗班辞。

共惊河洛初开奥，一日龙光四海知。

夏竦

夏竦　送王端公充荆湖北路转运

锦衣骢马好还家，大别山边汉水斜。

霜简位高增意气，金章恩重有光华。

几程蛮徼云藏驿，一棹荆江月照沙。

多少朝簪鬓成雪，愿君休访楚山茶。

夏竦

夏竦　送吴兴使君郎中分务归姑苏

罢郡归南国，分曹在别京。

江山适清尚，圭组谢浮名。

桂楫乡入送，云桨旧吏迎。

夕香薰径远，春溜敛池平。

累去千忧尽，中恬四体轻。

吟斋研赐墨，钓渚濯尘缨。

玉树时方盛，金钩庆已成。

何妨过轂下，万寿集公卿。

夏竦

夏竦　送新恩善济处士归玉笥

蠲疴妙剂分黄阁，驻景仙山奉紫闱。

太秀山川须长价，少微星宿已增辉。

幅巾不被尘缨缚，别笈唯封赐药归。

唳鹤鸣猿好相候，利名无染世还稀。

夏竦

夏竦　送修撰杨学士留守南京

画船樵鼓忽东浮，留幕宾從候舳舻。

宫里铜鱼勘门鑰，府中银兔合军符。

鸣驺苑路人千骑，送客河桥酒百壶。

莫为文章还自苦，鹜池龙岫且游娱。

夏竦

夏竦　送益州同理张殿丞

远指三川路，初辞六尚班。

占星度危栈，叱驭下灵关。

职亚铜符重，兵销玉帐间。

汉台谁视草，应待长卿还。

夏竦

夏竦　送张无梦归天台

玉格功成碧诏迟，御风千里款黄扉。

旋纡兰佩朝丹禁，却捧云章入翠微。

绿蕴星辰藏古篆，绛宫龙虎闭神扉。

东门日暮馀霞散，南国烟晴独鹤归。

重结茅茨临乳窦，别裁荷芰换尘衣。

鸾凤若有壶中志，從此高梧一见稀。

夏竦

夏竦　送张学士赴阙

东观尝联袂，南州各退飞。

同倾就日恋，先喜赐环归。

旧业怀铅笔，晨装振彩衣。

离弦有馀思，凄切寄南徽。

夏竦

夏竦　送张逸人二首

上公诗笔千金重，逋客归装一棹轻。

莫向青山更招隐，且留贤哲济苍生。

夏竦

夏竦　送张逸人二首

徘徊独鹤翻清景，容曳孤云下绛霄。

朝市山林本无异，前贤出处尽逍遥。

夏竦

夏竦　滕王阁

面临漳水势凌霞，却倚重城十万家。

当槛晓云生鹤岭，拂阶残雨下龙沙。

辞人高宴文皆在，帝子欢游事未赊。

好是良宵金鼓动，阑干牛斗逼檐斜。

夏竦

夏竦　题东林寺

昔帝先贤迹未消，森沉台殿锁礁巃。

新莲照水香空在，旧辇生尘翠已凋。

夹道古藤看翳日，过豨苍藓半侵桥。

远公前意无人会，空对清风望寂寥。

夏竦

夏竦　题华严经诗

黼幄思贤已再三，诏书将拆紫泥缄。

嘉言一句利天下，何必金文更彻函。

夏竦

夏竦　天台道中

驱马天台路，悠悠渐向晨。

云开忽见寺，山尽偶逢人。

细雨疏篁长，微烟古木春。

行行遥驿道，落吹起轻尘。

夏竦

夏竦　桐柏观

鸟道寒藤结，洞门苍藓深。

楼台在山畔，松桧出云心。

土暖春长在，峰高月易沉。

羽衣祠太乙，香冷石坛阴。

夏竦

夏竦　晚晴

万家充积望，千里绝纖埃。

日辗云头上，风驱雨脚回。

乱帆争古渡，疏叶下高台。

启户晴光入，卷帘秋气来。

山心馀霭散，地角乱烟堆。

宿鸟幽丛闹，残虹远色开。

脱簑人顾步，晒羽鹤徘徊。

菌绕枯林下，萍翻曲岸隈。

名园添旧笋，幽石长新苔。

绮席谁相贺，繁弦拍屡催。

夏竦

夏竦　晚望

雨霁吴城晚，豨泉四散流。

禽归半峰树，人在夕阳楼。

国望分江海，星躔次斗牛。

堪嗟兴废地，千载有间愁。

夏竦

夏竦　闻劝农二使渡江访胡丞隐居

宅临殷羡投书渚，门拥维摩问疾人。

诏使舣舟应访道，雨花交影隔西津。

夏竦

夏竦　闻莺

春光容与晓风高，花映金涂见羽毛。

莫讶绿杨留不住，内园新雨熟含桃。

夏竦

夏竦　吴中怀古

览古长江上，明时起叹嗟。

水流吴国苑，花入野人家。

夜气销龙剑，秋星见客槎。

凄凉馆娃树，西日映平沙。







卷423

夏竦

夏竦　五月同州奏牡丹一枝开三花

上圣德风驰率土，左冯嘉气袭鸿英。

疏丛一干迎春茂，繁艳三房表瑞呈。

承献珍图昭美应，考祥花品见维祯。

帝宸钦翼崇昭报，薦玉燔柴极至诚。

夏竦

夏竦　西厅

阶除尽日微风度，帘幕先秋暑气还。

莫讶使君临案久，雨晴端正见南山。

夏竦

夏竦　喜马少保致政

世机无路恼天真，心地逍遥万象新。

久戍金河归塞客，却浮鲸海到家人。

静封药灶移文火，间看花阴上舞茵。

应笑公侯方内热，六街奔走利名尘。

夏竦

夏竦　喜种隐君授正言直馆

鹤版招幽士，龙墀袭茜袍。

道因间上得，名向隐中高。

密地栖芸阁，清涂历谏曹。

终南明月夜，松桧自萧骚。

夏竦

夏竦　狎鸥亭诗

元化平分荷大钧，左符新刻玉为麟。

南湖特地栽桃李，拟伴沙鸥过十春。

夏竦

夏竦　狎鸥亭诗

海雁桥边绿水深，绝无尘土近花阴。

忘机不管人知否，自有溪鸥信此心。

夏竦

夏竦　仙姬怨

洞口垂杨拂地垂，年来期约又依违。

红桃不解留人住，白鹤何曾觅信归。

雉扇对开春寂寂，绣衣双卷雨霏霏。

无言尽日云边立，不许霓裳按羽衣。

夏竦

夏竦　宣赐翠芳亭双头并蒂牡丹仍令赋诗

华景当凝煦，芳丛忽效奇。

红房争并萼，缃叶竞骈枝。

彩凤双飞稳，霞冠对舞欹。

游蜂时共翥，零露或交垂。

胜赏回金跸，清香透黼帷。

两宫昭瑞德，天意岂难知。

夏竦

夏竦　雪后赠雪苑师

千嶂崔嵬雪里看，东风一夜卷馀寒。

岩前溜玉知多少，涨起西江十八滩。

夏竦

夏竦　雪后赠雪苑师

老去方知行露难，此心正要觅人安。

室中半偈如闻得，便作当年立雪看。

夏竦

夏竦　雪后赠雪苑师

玉界琼田万顷平，一年光景一番新。

苑中又见梅花发，信手拈来总是春。

夏竦

夏竦　雪后赠雪苑师

雪山修道六年成，云满长空雪满庭。

便向个中登觉地，何须腊月待明星。

夏竦

夏竦　延福宫双头牡丹

禁蓹阳和异，华丛造化殊。

两宫方共治，双花故联跗。

向日檀心并，承烟翠干孤。

游蜂须并翼，凝露亦骈珠。

晓槛香俱发，晴阶影对铺。

君王重天贶，临寫冠珍图。

夏竦

夏竦　延试

殿上衮衣明日月，砚中旗影动龙蛇。

纵横礼乐三千字，独对丹墀日未斜。

夏竦

夏竦　野步

顾步方塘上，西郊日渐曛。

归心临远渡，晚色在间云。

垅势蜂腰接，豨流燕尾分。

田歌知有意，丰美谢明君。

夏竦

夏竦　咏凤

千仞翱翔览德辉，成汤解网四灵归。

梧桐欲下还惊去，悄悄饥鹰掠树飞。

夏竦

夏竦　咏牡丹

云罩觚棱斗影寒，一丛香压玉栏干。

东皇用意交裁剪，留待君王驻跸看。

夏竦

夏竦　咏鹰

获自野罗知性巧，饲之鲜食已恩丰。

下鞲未便随人意，须是经春更一笼。

夏竦

夏竦　渔者

读遍龙韬事可知，一竿闲把直钩垂。

秋来江上西风急，且系扁舟卷钓丝。

夏竦

夏竦　御阁春帖子

金盘晓日融春露，黼帐鲜云荫瑞香。

圣寿永同天地久，南山何足比延长。

夏竦

夏竦　御阁春帖子

九门和气冲鱼鑰，层宙祥飚起鹤云。

王泽下流慈煦远，万方歌舞戴明君。

夏竦

夏竦　御阁春帖子

青逵布序韶晖盛，紫禁乘春乐事多。

海域晏清无夕虑，斋居宣室顺天和。

夏竦

夏竦　御阁春帖子

天人道洽真游降，禅祀功高帝业昌。

迎气东郊风乍暖，受釐中禁日初长。

夏竦

夏竦　御阁春帖子

冰消太液生春水，日上披香积瑞烟。

乔岳告成鸿庆远，垂衣无事永千年。

夏竦

夏竦　御阁春帖子

寒梅吐艳风初应，步辇宣游日渐迟。

道荫无涯真绪远，永康寰海茂春祺。

夏竦

夏竦　御阁端午帖子

太官角黍初晨启，法坐垂衣介福隆。

亿载昌期方赫奕，九天真荫永延鸿。

夏竦

夏竦　御阁端午帖子

赐羹佳事传青简，续寿长丝献紫宸。

帝祉薦彰符盛德，圣心勤恤为生民。

夏竦

夏竦　御阁端午帖子

八龙焜燿长生籾，五采葳蕤续命丝。

亿载延长资睿算，万区康乐遇昌期。

夏竦

夏竦　御阁端午帖子

五色彩丝初献寿，九重嘉气颂长生。

庇民精意方虔鞏，垂拱仁风更穆清。

夏竦

夏竦　御阁端午帖子

金缕开辰分五色，长丝献寿祝千年。

垂衣日月承嘉庆，真祖飚游正在天。

夏竦

夏竦　御阁端午帖子

彩丝祝寿芳辰启，紫禁凝旒瑞日长。

亿兆归仁天佑德，绵绵真荫水无疆。

夏竦

夏竦　御阁端午帖子

续命彩丝登茧馆，长生金籾献琳宫。

百灵拱卫天居峻，万国欢康帝业隆。

夏竦

夏竦　御阁端午帖子

浴兰袭祉良辰启，握纪无为圣道尊。

舄奕嘉祥充九禁，冲融和气遍千门。

夏竦

夏竦　御阁端午帖子

尚方绶带迎嘉节，中禁彤闱纳美祥。

畴德珍符方瑞圣，后天宸寿永无疆。

夏竦

夏竦　御阁端午帖子

太官角黍迎嘉节，上圣斋居袭美祥。

金阙鉴观真绪远，永延鸿庆庇多方。

夏竦

夏竦　御阁端午帖子

绛台丹笔书金籾，紫殿瑶箱献巧衣。

亿载延鸿资睿算，百祥重沓拥宸闱。

夏竦

夏竦　御阁端午帖子

仙园采药回彫辇，禁殿迎祥启凤闱。

四海乐康民富寿，穆清无事永垂衣。

夏竦

夏竦　元真殿烧香观太宗真宗御书仁宗飞白书并瑞穣应製

兰炷薰琳殿，雪旄映绿莎。

九青真荫远，三母睿慈多。

阁道陪銮往，唐中奉诏过。

熙陵遗札启，祢庙实文罗。

继志颁宸翰，飞毫动偃波。

史臣书绝瑞，钩盾对嘉禾。

夏竦

夏竦　再徙西都咏青雀寄张升谏院

弱羽伤弓尚未完，孤飞谁敢拟鸳鸾。

明珠自有千金价，莫为游人作弹丸。

夏竦

夏竦　赠海州使君

天衢未得便，假道海边城。

任大才胜器，官间不称名。

劝农吟少暇，忧物睡常轻。

见说行春处，和风满旆旌。

夏竦

夏竦　赠县宰

俸轻官且冷，君喜在亲民。

村路不闻犬，县城长似春。

架高书少蠹，厅静隙无尘。

考满留碑去，清风励后人。

夏竦

夏竦　赠逸人

凤鸟来为瑞，达人垂羽翰。

语因希圣古，诗为惜名难。

泰华仙标峻，江湖酒量宽。

孤琴有舜曲，留我月中弹。

夏竦

夏竦　舟行即事

微阳下江树，秋叶泛残红，

雁背寒塘雨，帆争晚渡风。

寺桥人倒影，渔径菊分丛。

正是承平日，轻艘万派通。

夏天民

夏天民　题汪水云诗卷

仰峰昨夜三尺雪，梅花吟老坐如橛。

道人吸扉来掺别，茗眃冰胶不堪啜。

袖中枝桐半皴裂，为予载拊舒郁结。

谁裁古调多曲折，拍拍胡笳中音节。

燕山孤累心石铁，神物护持笔生舌。

杜陵老翁代佛说，长歌自击唾壶缺。

万古剑铓倒流血，毛发森森照关月。

於乎嵇康东市计仍拙，广陵一散何尝绝。

夏元鼎

夏元鼎　祷正一真君

未登龙虎榜，且登龙虎山。

一见三清易，三年一第难。

剑埋光射斗，鸡鸣晓席关。

乾坤谁整顿，拟伴赤松閒。

夏元鼎

夏元鼎　题壁二首

世学金丹乱似麻，谩将心肾向人夸。

眼前有药无人识，火里栽莲长道芽。

夏元鼎

夏元鼎　题壁二首

崆峒访道屈尊乎，万卷丹书看转愚。

着破铁鞋无觅处，得师全不费功夫。

夏之中

夏之中　古离别

郎上孤舟妾上楼，阑干未倚泪先流。

片帆渐远郎回首，一种相思两处愁。

仙村人

仙村人　春日田园杂兴

芳草东郊外，疏篱野老家。

平畴一尺水，小圃百般花。

青箬闲耕雨，红裙半采茶。

村村寒食近，插柳遍檐牙。

仙上人

仙上人　句

男儿三十未有立，人世百年徒自劳。

鲜于能

鲜于能　句

金山一拳石，石髻出溟涨。

鲜于侁

鲜于侁　巴江

三川会合绕城下，巴字体势何盘盘。

却疑天工勅水帝，戏写鸟迹倾波澜。

鲜于侁

鲜于侁　宝峰亭

舟航日上下，车马不少闲。

近邑凑商贾，远峰自云烟。

鲜于侁

鲜于侁　大剑山

武侯渭水屯兵日，司马秦中闲壘时。

远业自能兴汉室，重门何事守坤维。

刘吴逆峡终摧敌，钟邓缘崖亦济师。

自古存亡关付吒，谁言双剑击安危。

鲜于侁

鲜于侁　涪江风月

涪江风月为谁清，莫向涪翁问姓名。

万古涪江流不尽，渔矶月似旧时明。

鲜于侁

鲜于侁　赋新繁周表权如诏亭

楹宇当年谁教育，榜题今日你恩章。

诗书有道传家法，纶綍无私及义方。

肯构新基人共羡，旧趍子舍自生光。

喧阗里干容千骑，尽看承颜拜寿觞。

鲜于侁

鲜于侁　和司马君实安之以诗二绝见招作真率会光以无从者不及赴依韵和呈

羹藜寂莫天随子，换酒风流贺季真。

淡水论交自忘味，道腴充实不知贫。

万钱纵侈轻谊贵，三寿优游萃燕宾。

奔走每怜饶俗状，谪官犹作会中人。

鲜于侁

鲜于侁　会景堂

金城环雉堞，云屋瞰陎贵。

双林耸江右，九陇觇天外。

鲜于侁

鲜于侁　锦屏山

分命吁咛诏旨宽，书归聊憩锦屏山。

寺门一路烟霞外，邑屋千家紫翠间。

城山鼓鼙催日暮，雨中桃李报春还。

江流此去朝宗急，远迹何时遂刚环。

鲜于侁

鲜于侁　九诵　河伯

清秋方初兮淫雨降无时，旧坊弗治兮河水泛滥而为灾

潏汩沸渭兮澎湃奔波而沛来，崩腾覆溺兮夫岂河伯不仁。

汗漫千晨兮荡然室闾，耄稚惊号兮丘冢为家。

蛟螭愤怒兮鱼鳖纵横，鼋{上日下黾}驰骛兮凫骛飞翔。

皇天无亲兮视听以民，五序参差兮咎极以滋。

圣惟唐尧兮固遭横流，臣有舜禹兮舆心所依。

御灾拯溺兮九叙可歌，四凶逐去兮二八以升。

天地平成海隅蒙福，白马玉璧兮非神之欲。



鲜于侁　九诵　箕子

伟夫子之正谅兮适遭世以离尤，悼祖宗之累积兮大命颠而逢忧。

忠良屏远兮谗谀浸昌，神龟在涂兮虺蟒升堂。

紫鸾笯置兮鸩羽飞扬，驺虞潜逐兮豺虎纵横。

江蓠鉯割兮钩吻日滋，芳荃不御兮蔓草难图。

比干剖心兮夫子佯狂，蒙难以正兮大明其伤。

灵修不察兮国以云亡，旧邦维新兮武功以成。

囚奴释辱兮作宾於王，九畴演绎兮大法以彰。

五事钦明兮君道日隆，彝伦攸叙兮庶政其凝。

朝鲜分封佤夷貊化行，传国中山兮蕃子以孙。

庙貌有严兮祀典攸存，岁时奉事兮斯千万年。

鲜于侁

鲜于侁　九诵　孔子

曲阜兮遗墟，先师兮阙里。

神仿佛兮如在，涕潺湲兮不已。

穷天地兮一人，揭日月而照临。

生无万乘之位兮三千这徒心服而四来。嗟愚陋之不明兮仍商赐之为疑，

羌纷纷其妄作兮悖道违义而弗自知。顾六艺之折衷兮取舍纵横而协于道，

后世苟轻肆于胸臆兮必遽贻于诟病。三纲立而五教明兮实治世这宏矩，

履厚地而载高天兮胡一日之可舍，宜万龄这庙貌兮春秋不乏其时祀。

合仁义以为冠兮结忠信而为佩，集道德以为裳兮服文章而为带。

列笾豆为左右兮苹藻性而洁肥，酌玉醴以为酒兮错琼瑶而为粢。

升堂而北而兮望冕旒之巍巍，惟神明之降鉴兮洞精神其来歆。

鲜于侁

鲜于侁　九诵　双庙

旄头光芒兮戎马驰，海水沸荡兮鲸鲵飞。

烟尘蔽日兮杀气昏，金鼓轰天兮岳奔。

小国不过兮大国颠倾，王侯戮辱兮蛇豕肆行。

二公仗义无反顾兮捍贼濉阳，柏骸易子兮并力小城。

势穷力殚兮外无救兵，亡身徇国兮宁屈虎狼。

仰天视日兮气以扬扬，衣缨不绝兮貌如平生。

旅游驰驱兮历此旧都，致词双庙兮涕泗不收。

惟忠与孝兮死义为尤，遭世扰攘兮适履其忧。

吁谋颠置兮边将怙功，尾大权移兮三镇握兵。

忠贤在野兮谗邪肆意，女谒内用兮戚臣外圯。

纪纲日紊兮典刑日弛，胎祸阶乱兮谁执其咎。

义土没身兮沈冤莫置，猗欤二公兮行人歔。

鲜于侁

鲜于侁　九诵　舜祠

道历山兮逶蛇，思古人兮感叹。

并储胥兮肃止，仰曾晻暖。

兽何鸣兮林中，鸟何悲兮山上。

木何为兮不剪，草何为兮茂畅。

帝之神兮在天，帝之德兮在人。

物具兮四海，心粗兮一纯。

采秀实兮山间，摘其毛兮涧底。

玉醴湛兮琼茅，肴修杂兮兰茝。

乐备兮九奏，凤舞兮仪韶。

人骏奔兮如在，君卒享兮神交。

鲜于侁

鲜于侁　九诵　微子

肇公孙之璇源兮玄鸟降而生商，并禹稷之圣贤兮实惟桓拨之王。

历妫姒之世数兮道貌岸然日跻于武汤，始伐罪於仇饷兮人怨咨而徯来。

顾宽仁之宜民兮天俾式于九围，谅除残而代虐兮犹云德之有惭。

赖燕翼於孙谋兮治克举於三宗，老成不怨於不以兮隐处不伤於厄穷。

世四十有六而下衰兮天命之将隳，寔遭家之不嗣兮顾丽色之惟微。

念社稷之颠倾兮七高压我所凭依，帝眷在於有周兮抱祭器而焉归。

虽白马之见庙兮聊血食於商丘，伟夫子一言兮诚有取於三仁。

鲜于侁

鲜于侁　九诵　尧祠

车辚辚兮庙堧，鼓坎坎兮祠下。

竽瑟兮并奏，洁时羞兮虔祠事。

瑶华为馔兮沆瀣为浆，象笾玉豆兮金鼎煇煌。

海珍蔌兮杂错而致态。神之来兮风雨萧萧，

前驱於毕兮上有摇。羽林为卫兮虹霓为旗，

凤凰左右扰伏蛟螭。神之陈兮金舆。

灵欣欣兮胖蚸。德难名兮教务长焘，

千万年兮不忘。

鲜于侁

鲜于侁　九诵　岳神

云蓊蔚兮山之巅，瞻岳灵兮望青天。

崭岩崷崒兮磅礴无垠，龙从律师勃兮宁一以为仁。

草木杂而罗生兮人不可名，鸟兽蕃而走集兮虞不能知。

因高错事兮道此跻陛，登岱勒成兮胡为而七十二君。

齐余心兮不外，高余冠兮甚伟。

撷芳杜兮为衣，掇紫芝兮作佩。

柏实兮松花，石髓兮兰英。

蕙肴陈兮玉案，明水湛兮清尊。

诚拳拳兮不解，寐接神兮恥若有言。

嵩高峻极兮生甫与申，周道将明兮宣以中兴。

水旱不常兮虫螟以灾，稼穑卒荒兮民生流离。

劳来安集兮之子功，佑此下民兮宁遗神羞。

鲜于侁

鲜于侁　九诵　周公

噫嗟兮文公，岿然兮秘宇。

怅王室兮多难，独勤劳兮左右。

四国流言兮冲人不知，东片问罪兮慆慆不归。

大电以风兮天威震惊，弁启金滕兮衮衣有光。

公之心兮大成文武，公之子兮建侯启土。

山川兮附庸，奄凫绎兮龟蒙。

万子孙兮承祀，亿兆人兮仰止。

惟夫子之叹嗟兮不复见子寤寐。何莽新之假摄兮文奸言而欺一世，

造作诡故而戕刘兮亦亟殄宗而绝嗣。公之圣而德协天兮何妄人之辄自俾其颠而不终兮天实表公衷而警后。

肃进拜於庙堂兮奉时之牲酒。鼓钟兮在宫，

琴瑟兮在堂。神之格兮乐享，

民欣欣兮不忘。

鲜于侁

鲜于侁　句

龙却难寻百潭水，地灵长对五峰山。

鲜于侁

鲜于侁　句

人寻载酒地，雨破看花期。

鲜于侁

鲜于侁　句

乡关素号贤夫子，事论今推圣长官。

鲜于侁

鲜于侁　句

感公行乐处，蚤莫得相思。

鲜于侁

鲜于侁　送確公长老住灵岩

瓶钵飘然别帝乡，法音从此振东方。

黄龙山下传心印，白鹤泉边起道场。

甘露无时皆一味，旃檀何处不清香。

烦师更唱宗门曲，兔角龟毛任展张。

鲜于侁

鲜于侁　题灵岩

马烦箠策车驰毂，终岁尘劳常碌碌。

喜闻岩寺在山中，路转清溪入幽谷。

乍行山口疑洞天，穷深一上翻平田。

千层台殿隐林木，四面石壁生云烟。

山僧迎门笔相揖，为语祖师存德迹。

屈指于今八百年，已在西来达摩前。

鹤鸣飞止黄金地，锡杖涌起清凉泉。

境称四绝名天下，天台石桥乃其亚。

千峰不改岁寒时，一水最怜秋月夜。

半生游学颇艰辛，且向空山老此身。

也知方丈安禅处，解笑东西南北人。

鲜于侁

鲜于侁　望江楼

使君分符在唐季，游刃巴西有余地。

构楼下瞰大江头，醉眼日观巴水字。

唐人诗句自名家，当年登鉴境何赊。

遗碣空存苔藓剥，高楼一望重伤嗟。

鲜于侁

鲜于侁　新堂夜坐月色皎然由连理亭信步庭中徘徊久之因为五言一首

秋风动微凉，天雨新霁后。

闲斋独隐几，明日在高柳。

振衣步庭下，颢气入襟袖。

天空云汉明，隐约辨列宿。

苍苍松桧上，零露霏欲溜。

脱叶满闲园，繁华迨衰朽。

清宵望蟾彩，宜付一杯酒。

多病谢尊罍，城头转寒漏。

鲜于侁

鲜于侁　扬州

金山一拳石，出髻如溟纱。

天外辨两潮，江南分列嶂。

鲜于侁

鲜于侁　扬州后土祠琼花

百花天下多，琼花天上稀。

结根吒灵祠，地著不可移。

八蓓冠群芳，一株攒万枝。

孤生淮海上，晚秀清百时。

携赏偶佳辰，暗香盈酒卮。

倾都走庙下，爱玩如调饥。

皦月正交光，薰风正离披。

惟应神仙人，收拾繁英归。

鲜于侁

鲜于侁　洋州三十景　北园

朝阳动湖水，春色入名园。

邑人千万户，日日望朱幡。

鲜于侁

鲜于侁　洋州三十景　冰池

东西横塘里，积叠昆岭玉。

潜鳞知几何，还待春风触。

鲜于侁

鲜于侁　洋州三十景　此君奄

结庵已忘情，植竹更端操。

迢遥月上床，习静谁能造。

鲜于侁

鲜于侁　洋州三十景　待月台

台高上宵汉，人远绝嚣纷。

秋中午夜静，万晨无织云。

鲜于侁

鲜于侁　洋州三十景　灙泉亭

泉声日琮琤，泉水深浩渺。

可爱主人心，亭中狎鸥鸟。

鲜于侁

鲜于侁　洋州三十景　二乐榭

珍跻积翠外，絺结穹隆间。

轩槛最佳处，四顾惟江山。

鲜于侁

鲜于侁　洋州三十景　过溪亭

溪桥入庭下，杖履可忘忧。

谁识钓璜翁，有时抛直钩。

鲜于侁

鲜于侁　洋州三十景　涵虚亭

危栏试睡听，空翠如何把。

悄悄忧世心，临风一倾泻。

鲜于侁

鲜于侁　洋州三十景　寒芦港

蒹葭何纷披，湖水还诘曲。

谁言江渚间，亦有双鹭宿。

鲜于侁

鲜于侁　洋州三十景　横湖

三冬修生色，六月芙蕖风。

轩窗复起处，尽人菱花中。

鲜于侁

鲜于侁　洋州三十景　湖桥

千峰起华阳，一水连天汉。

初月正沉钩，隐然飞两岸。

鲜于侁

鲜于侁　洋州三十景　获浦

凝霜压寒芦，白月铺净练。

谁起落梅声，愁人泪如霰。

鲜于侁

鲜于侁　洋州三十景　金橙径

远分稂下美，移植使君园。

何人为修贡，佳味上雕盘。

鲜于侁

鲜于侁　洋州三十景　吏隐亭

心休忘物我，道胜一轩静。

隐几度朝哺，可嗟人畏影。

鲜于侁

鲜于侁　洋州三十景　蓼屿

盈枝红欲滴，照水色更好。

朝暮几回新，何用催秋老。

鲜于侁

鲜于侁　洋州三十景　南园

城上望南园，园深知几许。

啼鸟闻间关，游人不知处。

鲜于侁

鲜于侁　洋州三十景　披锦亭

春归阆风家，功入天匠手。

能将五色云，点缀当户牖。

鲜于侁

鲜于侁　洋州三十景　书轩

朱门谢俗客，幽斋叙友人。

澄澜鉴止水，高节看丛筠。

鲜于侁

鲜于侁　洋州三十景　霜筠亭

亭出竹更密，林幽人不知。

能教三伏景，变作九秋时。

鲜于侁

鲜于侁　洋州三十景　天汉台

台外绕佳山，台中垂暇日。

龊龊绛守居，徒劳夸绍述。

鲜于侁

鲜于侁　洋州三十景　荼蘼洞

天香分外清，玉色无奈白。

谁向瑶池游，依稀太真宅。

鲜于侁

鲜于侁　洋州三十景　望云楼

云山日在眼，飞观复看云。

原似崇朝雨，飘扬静世氛。

鲜于侁

鲜于侁　洋州三十景　无言亭

叶上花露泣，轩前红日长。

游风复为谁，时送席间香。

鲜于侁

鲜于侁　洋州三十景　禊亭

流水弯还来，羽觞酬酢竞。

应有兰亭篇，邦人起歌咏。

鲜于侁

鲜于侁　洋州三十景　野人庐

深深惟使君，草草学田舍。

持此归与心，随时自潇洒。

鲜于侁

鲜于侁　洋州三十景　筼簹谷

晖晖蓝田山，山下多绿玉。

安得结茅茨，林间许容足。

鲜于侁

鲜于侁　洋州三十景　蒸萏亭

夏绿分照水，秋香仍满地。

吴宫谁教战，一一尽娇媚。

鲜于侁

鲜于侁　洋州三十景　竹坞

幽溪入流篁，翠色连远坞。

清夜天风来，不隔鸾凤语。

鲜于侁

鲜于侁　游金山

蓬莱三神山，横绝巨鳌背。

鳌倾海水动，一峰失所在。

飞来大江中，盘礴几千载。

化为金山居，龙象错朱贝。

夙昔爱山水，江湖不暂忘。

君前或剖竹，匏击古维扬。

隐然绝胜地，旦旦遥相望。

不意二君子，招携一苇航。

高蹑云梯，阔视皦溟涨。

潮来隐天地，万里掷白浪。

波清云汉净，澄流迷下上。

更深月正中，山影杳无象。

蛟龟四面穴，形势三洲壮。

融结即难穷，丹青殊莫装。

苏侯韵高远，邵子雅趋尚。

奇观极无边，幽等端未放。

浮生阅流水，清晨造方丈。

毕景趣言归，侵星摇两桨。

鲜于侁

鲜于侁　游灵岩

千峰环郡宇，二水绕城堞。

每怜山水佳，况复开岩穴。

川流数里近，放棹攀巀嵲。

灵岩骇神化，环阴数亩阔。

何人营佛祠，栋宇殆天设。

前轩瞰溪山，眺听心耳豁。

径穿巨石下，碧玉耸高节。

涓流泻石豥，玉乳基且洁。

其乐乃小岩，洞户敞深徹。

嵌岩见石柱，任重立精铁。

昔人遇真仙，相携观金阙。

川平听鸡犬，始觉人世别。

屈曲沿清溪，桃花正开发。

尘缘念乡县，归思若弦涉。

寤寐瞬息间，岩扉已严鐍，

时迁等陵谷，事胜存图牒。

独有苍江流，青霄鉴明月。

予来秋之季，气象颇凄切。

草木自变衰，山花常复活。

青晖沃赏适，异境差胜绝。

薄暮上归艎，依然望林樾。

鲜于侁

鲜于侁　杂兴三首

幽居观物变，天道固虚盈。

炎取日方炽，微阴一已生。

凉风动野草，桃李先飘零。

蜩螗集高柳，络纬响空庭。

愁心独耿耿，宵梦竟难成。

鲜于侁

鲜于侁　杂兴三首

一气斡元造，为功未尝烦。

群生自委化，天地亦何言。

凫胫不可增，楮叶不可镌。

欲益固为损，劳心非自然。

不见平阳侯，醇酒聊终年。

鲜于侁

鲜于侁　杂兴三首

三王贵养老，取重在乞言。

酒醴副佳淆，黄发斯皤然。

朝廷本忠厚，风俗亦变迁。

岂意汉道微，侍中惟少年。

耆旧无备问，李公所以难。

鲜于师中　题滴水岩

岩前山溜洒如倾，三峡都无此景清。

坐对秦宫垂箔景，静闻鲛室落盘声。

好追祓禊兰亭会，疑到神仙洞府行。

每羡渝南二千石，频来幽境驻只旌。

鲜于枢

鲜于枢　句

一官屡厄黄杨闰。

鲜于夏

鲜于夏　句

六诏漫随丹凤急，一溪聊与白云闲。

鲜于至

鲜于至　诗一首

当时未识紫微星，独□渔阳燕此亭。

今日园林为胜地，好将前事载图经。


咸淳士人

咸淳士人　刺贾平章

鼙鼓惊天动地来，九州赤子哭哀哀。

庙堂不问平戎策，多把金钱媚秀才。

咸淳士人　刺贾秋壑诗

深院无人草已荒，漆屏金字尚煇煌。

只知事去身宜去，岂料人亡国亦亡。

理考发身端自有，郑人应梦果何祥。

卧龙不肯留渠住，空使晴光满画墙。

事到穷时计亦穷，行此难倚鄂州功。

木棉庵上千年恨，秋壑堂中一梦空。

石砌苔稠猿步月，松庭叶落鸟呼风。

客来未用多惆怅，试向吴山望故宫。

咸淳士人　刺贾似道

厚我藩垣长彼贪，不然衔璧小邦男。

庙堂从谏真如转，竟用先生策第三。

咸淳士人　题贾似道养乐园

老壑曾居葛岭西，游人谁敢问苏隄。

势将覆餸不回首，事到出师方噬脐。

废圃久无人作主，败垣惟有客留题。

算来只有孤山耐，依旧梅花片月低。

襄阳妓

襄阳妓　送武补阙

弄珠滩上欲销魂，独把离怀寄酒樽。

无限烟花不留意，忍教芳草怨王孙。

向传式

向传式　寄成都蒋密学

钦闻宥密缀荣班，西顾分忧辍钜贤。

乍领蜀都新印绶，应怀越国旧风烟。

流觞雅趣人多羡，正俗佳名世永传。

圣主倚毗閒未得，重来游赏是何年。

向传式

向传式　渌波亭

我爱东南郡，恩容守会稽。

府当秦望北，园枕卧龙西。

水为流觞引，亭因正俗题。

松篁清有韵，桃李密成蹊。

一沼开方鉴，双桥亘采霓。

晓波平漾漾，春草碧萋萋。

城上兴崇构，林端露半梯。

登疑青汉近，坐与白云齐。

山色回头是，湖光照眼迷。

笙歌随分有，樽斝逐欢携。

月夜宜飞盖，花时醉似泥。

蓬莱风景异，此地好长栖。

向旙

向旙　从吴傅朋游芝山登五老亭以驾言出游分韵赋诗

兹山何巍巍，气欲等嵩华。

从公二三子，胜日饱并且档暇。

跻攀谢车舆，自办两不借。

扪萝觅幽磴，竹椒得孤榭。

侧送夕阳移，俯视高鸟下。

登临记曩昔，岁月惊代谢。

却数一周星，复命千里驾。

身从泛梗流，事与泛云化。

朼来共一尊，似为天所赦。

明发还问涂，合离足悲叱。

向旙

向旙　句

修篁万个玉生烟，芳木千名花欲语。

向旙

向旙　题吴傅朋游丝书

先生著名节，百世追延陵。

我评先生贤，不以能书称。

功成磨苍崖，盛德颂日升。

勿书凌云榜，华颠踏高层。

向滈

向滈　二月四日约同寮劝耕万安院已而不至书於彭氏酒家壁

满目风光二月时，小桃无数柳依依。

松间野寺临清浅，花底旗亭倚翠微。

人意不随春意好，此心端与赏心违。

目斜望断高阳侣，赢得惺惺骑马归。

向滈

向滈　句

人情甚似吴江冷，世路真如蜀道难。

向滈

向滈　莞尔堂春晚书怀呈同僚

三分春色二分休，是处红稀绿已稠。

芳草池塘空有思，落花亭馆不胜愁。

人情似昔犹难合，身世如今岂易谋。

若欲忘忧须是酒，醉乡安稳胜封侯。

向滈

向滈　莞尔堂和柳枢密韵

平生麋鹿性，从仕菲所娱。

要非所腰具，悠然慕潜夫。

赋归恨不蚤，空悲岁云徂。

世情固险薄，官路徒惊呼。

君看得失际，岂问戚与疏。

论心未必尔，反眼何所无。

嗟我与世忤，正坐所见殊。

强颜恋五斗，我岂不足与。

湖南有良田，亦有宅一区。

会当指衣去，俯仰聊自如。

谁能揖上官，迫促畏简书。

遂令湖海上，坐觉豪气除。

君言浪见许，众口方骂予。

不学望尘辈，甘心履危途。

所得俱可耻，山岩等豪铢。

古人惟事道，吾行端不迂。

向滈

向滈　莞尔堂夏日偶成

槐荫参差日转廓，时看野鸟下横塘。

闲窗绿映筼箉净，流水红浮菡萏香。

座有琴觞真道院，径通花木似禅房。

文楸珍簟疏帘裹，与子同消夏日长。

向郎中

向郎中　句

惟洪一都会，控带荆与瓯。

向郎中

向郎中　句

身在鸣銮帝子楼。

向郎中

向郎中　句

湖边乔木幽人宅，楼外长江帝子洲。

向敏中

向敏中　呈知鄜州何士宗

勋将钟鼓堪铭镂，业为皇王致太平。

貔虎有威开玉帐，犬戎无战卧金钲。

向敏中

向敏中　春暮

恨别春归酒满杯，残芳缭绕旧亭台。

不甘淑景随风变，刚被炎光继日催。

弱柳绿浓还易合，夭桃红尽更难开。

明年复与君相约，重遣阳和早到来。

向敏中

向敏中　春暮

落红庭院绿池塘，语燕啼莺亦可伤。

霁柳吹花春已老，暄槐成幄日初长。

向敏中

向敏中　春暮

蜂蝶如知春已归，雨余莺亦缕金衣。

东风尽把杨花翦，吹作满城轻雪飞。

向敏中

向敏中　寄寇平仲

九万鹏霄振翼时，与君同折月在枝。

细思淳化持衡者，得到于今更有谁。

向敏中

向敏中　句

四时常有烟棚合，三月犹无菜甲生。

向敏中

向敏中　偶吟遣怀

昔为宰辅居黄阁，今作元戎控夏台。

万里苍黔渐受赐，一方清晏有何才。

紫宸杳杳弥年别，红旆翩翩映日开。

将相官荣如我少，不须频献手中杯。

向敏中

向敏中　桃花

千朵稼芳倚槛斜，一枝枝缀乱云霞。

凭君莫厌临风看，占断春光是此花。

向敏中

向敏中　题义门胡氏华林书院

岑楼高架郁嵯峨，几度凭栏发浩歌。

春树鸟声当户巧，夕阳山色卷帘多。

花凝玉勒含烟露，酒泛金樽醉绮罗。

自是梁园知好客，不妨车马日相过。

向敏中

向敏中　峡山飞来寺

峡山胜地安禅处，万仞危桥压要津。

世上岂知名利路，浪中空笑往来人。

倚门怪石狂遮面，入座寒云碎绕身。

日暮西风懒回首，满林幽鸟语声频。

向敏中

向敏中　延安守岁

律管风生消暮景，塞原烟静绝妖氛。

坐移残烛光阴变，故旧年华一夜分。

向敏中

向敏中　游净居寺

四面烟岚合，吟魂到便清。

乱山供远翠，幽竹送寒声。

磬韵听时歇，云根望处生。

尘机闲摆落，潜得笑浮荣。

向雪湖

向雪湖　雨鸠

曈曨晓日上帘旌，又听林鸠逐妇声。

可笑天公无定向，只随汝辈作阴晴。

向子謓

向子謓　句

康庐山水雄，三峡又争长。

向子謓

向子謓　山斋

横侧数峰碧，逶迤一径开。

无人相就宿，时有白云来。

向子謓

向子謓　题米元晖横轴

早为山谷印可，晚陪帝所清闲。

笔力休论扛鼎，神功更解移山。

向子謓

向子謓　题米元晖横轴

向日家居道士，今朝落笔仙乡。

胸次山高水远，笔端云起风狂。

向子謓

向子謓　题王文孺舑庵

仙翁五十鬓犹青，高卧柴门昼亦扃。

茅舍已忘钟鼎梦，蒲轮休过薜萝亭。

阴森门巷先生柳，寂寞江天处士星。

晚岁田间农事了，闲钞宁戚相牛经。

向子謓

向子謓　题芗林

莫问清江与洛阳，山林总是一般香。

两家地占西南胜，可是前人例姓杨。


项传

项传　书邓先生石几

昔闻河上公，今见濠上翁。

姓名氏时易，道德经解同。

项大受

项大受　宝佑甲寅巧夕陪赵帘溪游乳洞时秋意已□俗尘顿洗西畴项大受谩赋一

三洞相连等贯珠，高秋登览兴何如。

安得□借世人□，仙境宁嫌释氏居。

□甚□宜深避□，□然剩喜共逃虚。

重游未必欢□□，石上聊得岁月书。

项大受

项大受　冷清生活与赋拙何异围棋酌酒其乐无涯再得一律

□带无遗赏，寻盟乳洞仙。

万山如玉立，三穴自珠联。

局外棋尤审，杯余酒更传。

回头笑牛女，虹气直冲天。

项容孙

项容孙　山中忆兄弟

鸿雁不成行，飘零岁月长。

一身三处梦，五夜九回肠。

积雪欺茅屋，孤灯照锦囊。

何当听夜雨，却话此凄凉。

项诜

项诜　便桥泊舟

身寄一叶舟，扰扰又行役。

不知寒袭人，但觉酒无力。

霜剥岸石裂，风激水波逆。

望眼浩无涯，远山相对碧。

逍遥子

逍遥子　白云庵四首

山居常与白云俱，小筑东轩著药炉。

消遣客魔须底物，竹间叶叶有灵符。

逍遥子

逍遥子　白云庵四首

泉流东畔是蓬莱，我爱青山为展开。

独倚瘦筇谁是伴，白云日晚自归来。

逍遥子

逍遥子　白云庵四首

洞底草蒲绿作坡，松根况有茯苓多。

自能饱饭太平日，不学式微歌浩歌。

逍遥子

逍遥子　白云庵四首

蚁窠得意从渠计，螳翳忘言息我机。

寒尽山庵无历日，野花啼鸟又春归。

逍遥子

逍遥子　茶庵

道人宴坐碧山阿，，

啄木敲门拟客过。吾境本无妖魅事，

日长翻有睡为魔。

逍遥子

逍遥子　罗浮茶

少水仍将活火煎，茶经妙处莫虚传。

陆颠所在闲题品，未试罗浮第一泉。

萧黯

萧黯　和洪容斋锁院作

文章万言抵杯水，世上虚名徒尔耳。

我常自笑一生痴，那更将痴笑群了。

大屋沈沈馀百年，到今所阅知几士。

看渠得失自偶然，其间悲喜从何起。

君闻我言亦大笑，为说万事总如此。

□□□□□□□，□□□□□□□。

急须了却公家事，门外不知春有几。

□□□□□□□，□□□□□□□。

□□□□□□□，飞雨时闻打窗纸。

他看万一复相从，未必从容今日似。

萧黯

萧黯　送容斋自福粹满归

一门伯仲知谁似，四海文章正数君。

何事与予如旧识，由来于世两相闻。

闲官各喜光阴剩，胜地空多物色分。

忽复翩然从此去，便应变化上青云。

萧黯

萧黯　送容斋自福粹满归

此地相从惊岁晚，登临况是客归时。

却将襟抱向谁可，正尔艰难唯子知。

情到中年工作恶，别于生世易为悲。

梅花尽醉清江上，黯澹西风冻雨垂。

萧豳

萧豳　题汪水云诗卷

孀娥灵药被论偷，碧海青天伴夜愁。

归郭令威空化鹤，度关老子偶乘牛。

广陵散在斜阳远，梁父吟成昨雨收。

我亦云间旧鸡犬，与君相对击茶瓯。

萧炳

萧炳　小仰山

万丈青山插碧天，真人炼药石依然。

功成自此飞升去，屈指人间八百年。

萧德藻

萧德藻　采莲曲二首

清晓去采莲，莲花带露鲜。

溪长须急桨，不是趁前船。

萧德藻

萧德藻　采莲曲二首

相随不觉远，直到暮烟中。

恐嗔归得晚，今日打头风。

萧德藻

萧德藻　次韵傅惟肖

竹根蟋蟀太多事，唤得秋来篱落间。

又过暑天如许久，未偿诗债若为颜。

肝肠与世苦相反，岩壑嗔人不早还。

八月放船飞样去，芦花丛外数青山。

萧德藻

萧德藻　登岳阳楼

不作苍茫去，真成浪荡游。

三年夜郎客，一柁洞庭秋。

得句鹭飞处，看山天尽头。

犹嫌未奇绝，更上岳阳楼。

萧德藻

萧德藻　登岳阳楼

荒村三月不肉味，并与瓜茄倚阁休。

造物於人相补报，问天赊得一山秋。

萧德藻

萧德藻　古梅二绝

湘妃危立冻蛟背，海月冷挂珊瑚枝。

丑怪惊人能妩媚，断魂只有晓寒知。

萧德藻

萧德藻　古梅二绝

百千年藓著枯树，一两点春供老枝。

绝壁备声那得到，直愁斜日冻蜂知。

萧德藻

萧德藻　句

疾走建德国，乃为渊明先。

萧德藻

萧德藻　句

著语能奇怪，呼天与倡酬。

萧德藻

萧德藻　句

盘陀石上少从容。

萧德藻

萧德藻　句

乾坤生长我，贫病怨尤谁。

萧德藻

萧德藻　句

秋浩荡中遥指点，一螺许是定王城。

萧德藻

萧德藻　句

秋阳直为田家计，饶得渔村一抹花。

萧德藻

萧德藻　句

信脚到太古。

萧德藻

萧德藻　句

眼冷寒梢明数点，知他是雪是梅花。

萧德藻

萧德藻　句

一径萧萧松影低。

萧德藻

萧德藻　句

一筇明到崔嵬上，有底勋劳得给扶。

萧德藻

萧德藻　句

直须冰雪作梯媒。

萧德藻

萧德藻　句

稚子推窗窥过雁，数峰乘隙入西轩。

萧德藻

萧德藻　句

不随桃李待春回。

萧德藻

萧德藻　立春

半夜新春入管城，平明铜雀绿苔生。

浮澌把断东风路，诉与青州借援兵。

萧德藻

萧德藻　吕公洞

复此经过三十年，唯应岩石故依然。

城南老树朽为土，檐外稚松青拂天。

枕上功名祗扰扰，指端变化又玄玄。

刀圭乞与起衰病，稽首秋空一剑仙。

萧德藻

萧德藻　樵夫

一担乾柴古渡头，盘缠一日颇优游。

归来涧底磨刀斧，又作全家明日谋。

萧德藻

萧德藻　台城

六朝旧事知多少，尽在天禧塔上层。

高处只应添泪眼，老僧语客莫来登。

萧德藻

萧德藻　咏虞美人草

鲁公死后一杯荒，谁与竿头荐一觞。

妾愿得生坟土上，日翻舞袖向君王。

萧固

萧固　句

风变尉佗国，声欢舜帝民。

萧贯

萧贯　句

十二峣关隐空绿，兽猊呼焰椒壁馥。

渴乌涓涓不相续，辘轳欲转霏红玉。

百刻香残陨莲烛，九龙吐水漫寒浆。

红绡佩鱼无左珰，两两趋走瞻扶桑。

红萍半圭山波面，回首觚棱九霞绚。

鸣鞘声從天上来，大剑高冠满前殿。

萧贯

萧贯　齐山

秋风秋浦断飞埃，路入齐山有梵台。

黄菊绽时君始至，紫微去后我重来。

萧贯

萧贯　清溪

山开明日峡，水写武陵溪。

地胜人堪隐，源深客自迷。

萧桂林

萧桂林　癸水亭次曾宏正韵

□□□古碑，神奇永符谶。

履岩俯冯夷，坐石存精寝。

拂剑逼珠光，乘槎掉柯枋。

风清明月怀，云隐高山兴。

萧桂林

萧桂林　还珠洞次曾宏正韵

标柱征南不记春，未应追感泪流痕。

岩虚生白□心地，波洑澄清肃耳根。

壮士於斯留显迹，大夫非此赋招魂。

江山今古人何在，战马嘶风忆故园。

萧国梁

萧国梁　句

名传玉陛星辰晓，泽霈金枝雨露春。

萧介父

萧介父　题载雪录

乱云连野水连空，只有沙鸥共数公。

想得句成天亦喜，雪花迎櫂入吴中。

萧敬夫

萧敬夫　句

八风卷地翻雷雨，万甲从天骤雪騣。

萧克翁

萧克翁　题汪水云诗卷

旧时彩笺结绮，晚岁铜仙渭城。

三十年来家国，吾琴无亏无成。

萧逵

萧逵　玉司山

涪翁笔下千钧重，赵尹胸中万里宽。

宝墨几年藏瑞气，新亭今日敞奇观。

翠屏远带斜阳淡，素练光涵夜月寒。

苔碧印文以事少，谩寻诗句立栏干。

萧兰皋

萧兰皋　山行宿道院

终朝穿翠微，投暮叩松扉。

童子出相语，道人犹未归。

寻香温纸被，拂石弄金徽。

明发下山去，白云随马飞。

萧璩

萧璩　题汪水云诗卷

璧月歌残铁骑围，银涛风急鷁舟飞。

海山运并随鳌尽，城郭身今化鹤归。

琴怨诗愁春一雨，江南渭北泪双霏。

与君厌听桑田语，一笑游丝羒落晖。

萧实

萧实　句

万株翠进根成后，一个闲僧手植初。

萧燧

萧燧　高宗皇帝挽词

拨乱只兴事，艰难创业同。

好生天地德，立极帝王功。

与子基图永，成尊福禄崇。

一朝违大养，凄怆栎阳宫

萧燧

萧燧　高宗皇帝挽词

画翣排仙仗，龙輴去莫攀。

衣冠藏汉庙，弓剑閟桥山。

宇宙精神惨，臣民涕泗潸。

尧阶蓂荚在，无复望慈颜。

萧泰来

萧泰来　和崔丞劝农

昨宵雨过水平平，自不归耕却劝耕。

犊卧草根黄蕴藉，鹭飞山脚白分明。

瀹茶僻寺同僧话，送酒芳园见主情。

父老欢呼官长醉，归鞭止信马蹄行。

萧泰来

萧泰来　腊祭谒告

词腊纷纷受誓忙，病夫药鼎对书床。

官卑岂原乘肥马，食俭惟知取瘦羊。

贫见客来偏快活，老逢岁尽却悲伤。

雪寒一事关心切，痴女奔波道路长。

萧泰来

萧泰来　觅竹栽谢

一日非吾不可无，当邻乞得种鱼都。

珠连呈舍排成次，玉立云台画出图。

淇奥每思文章业，渭川肯作富规模。

自锄月地分行列，准拟清风十万夫。

萧泰来

萧泰来　寿友人

休运珍符应半千，崧高维岳再生贤。

子孙已见种三秀，富贵端应擅两全。

日月休惊双转毂，甲庚从喜一周天。

不须更把庄椿祝，镇和蓬壶不老仙。

萧泰来

萧泰来　题梅坛毛庆甫云悦楼二首

楼立梅峰最上头，日随元气与浮游。

道心快活云心似，飞去飞来得自由。

萧泰来

萧泰来　题梅坛毛庆甫云悦楼二首

一收二百里间云，诗几琴窗总向君。

独乐何如同乐好，阑子欠著老夫分。

萧泰来

萧泰来　题渊明祠

地号古柴桑，荒祠驿道傍。

松含义熙节，菊带晋时香。

拂石看碑记，斟泉当酒觞。

无由归未得，稽首意皇皇。

萧泰来

萧泰来　亭坐

公余终日坐痚亭，看得梅开梅叶青。

可是近来痚酒盏，酒瓶今已作花瓶。

萧泰来

萧泰来　赠星学张月台

富与贵在天，君子不谓性。

贤不肖在人，君子不谓命。

是以张月台，可疑亦可信。

修身以俟之，人定天亦定。

萧庭直

萧庭直　句

山势低连巫峡远，水流初放蜀江平。

萧澥

萧澥　避乱山家

野人生长在高山，道路崎岖轻往还。

长是五更炊未熟，已笼鸡鸭送林间。

萧澥

萧澥　避乱山家

深村林麓冷飕飕，满眼风光总是愁。

日月羡渠双喜鹊，自跳自掷树梢头。

萧澥

萧澥　常山舟中

两岸人家峙两楼，中间一水过行舟。

倚篷碎擘桃花片，乱掷江心试急流。

萧澥

萧澥　读秦纪

筑了连云万里城，春风弦管醉中听。

凄凉六籍寒灰里，宿得咸阳火一星。

萧澥

萧澥　读史

雁门翼处不身亲，成事安知非楚人。

何事当年良史笔，啬于一传著功臣。

萧澥

萧澥　读史

何事汉庭羞哙伍，竟于钟室起疑猜。

腰间刀剑少年气，尚出淮阴跨下来。

萧澥

萧澥　读文君白头吟

不雇此身轻夜驰，晚年吟苦亦奚为。

从来簪折瓶沈事，已在双鬟暗合时。

萧澥

萧澥　度九曲岭

崎岖石迳起江滨，寸步登天苦瘦身。

行到三叉开路口，更从隔岭问樵人。

萧澥

萧澥　过东平悼曾英甫

前时来客此山居，同醉梅边酒几壶。

不道后来成死别，影堂吟落一灯孤。

萧澥

萧澥　还安舟中

乱蝉鸣咽夕阳天，杨柳阴中几客船。

岸下长江流浩浩，谁知岸小有乾田。

萧澥

萧澥　江上冬日效石湖田园杂咏体

溪落洲荒水半篙，枯杨两岸冷萧骚。

田家预办来年事，加得陂头一丈高。

萧澥

萧澥　客中月夜

茅柴白白两三杯，客里情怀旋旋开。

正喜江头风月好，却缘风月又愁来。

萧澥

萧澥　寇中逃山

三三两两伏茅茨，有事难言只自知。

心破胆寒无处著，风枝露叶亦惊疑。

萧澥

萧澥　寇中逃山

才入林峦屏迹时，此身自幸少人知。

婴孩底苦不解事，偏是怕时方始啼。

萧澥

萧澥　乱定到邑

蒙蒙野草自荣华，破屋夹茅人卖茶。

满巷门基带砖石，有时认得故人家。

萧澥

萧澥　乱后过隆教寺

纸窗破碎纲蜘蛛，古铁香炉灰半无。

吟得诗成无笔在，闲寻枯炭壁间书。

萧澥

萧澥　绍定庚寅纪事

民困饥寒为盗贼，却从乐处弄干戈。

大都郡邑初轻视，不剪柔桑烦斧柯。

萧澥

萧澥　绍定庚寅纪事

稻粱平地寇难防，到处搬为塞上粮。

路险林深多脱谷，东风绿偃满山秧。

萧澥

萧澥　绍定庚寅纪事

桑柘原头绿正肥，巢林春燕引雏飞。

前村不复炊烟起，长是清明寒食时。

萧澥

萧澥　绍定庚寅纪事

山花依旧发新丛，沟浍池塘水自通。

前日人家无间断，颓墙破灶草莱中。

萧澥

萧澥　绍定庚寅纪事

风动绿林千里乱，星垂黑气万家灾。

可怜堕在如今劫，人祸天刑先后来。

萧澥

萧澥　睡起

屋外一蝉鸣树阴，矮窗睡起静沈沈。

破衣半解斜阳里，扪得虱时多快心。

萧澥

萧澥　题东篱采菊图

倒樽醉卧菊篱边，嘴段风流亦偶然。

要识先生独醒处，平生心事在寒泉。

萧澥

萧澥　题壶

望断碧云无白衣，一春长是独醒时。

烦君卷舌东风里，休劝饥人食肉糜。

萧澥

萧澥　题或尼院壁

剪剪香云以影寒，更无红粉旧时痕。

只因曾悟桃花偈，閒却春风梦几　a。

萧澥

萧澥　无题

衣缝密密今垂老，襁褓咿咿渐趁行。

君纵无情到闺阃，那应母子亦无情。

萧澥

萧澥　戏效玉台体

薄倖抛人轻似棱，忆君还似恨君多。

此心至竟真相忆，到得恨时无奈何。

萧澥

萧澥　写乐府昭君怨后

古今题品几词人，莫怨边风两鬓尘。

不是丹青曾汝误，琵琶到老一官嫔。

萧澥

萧澥　写林和靖梅花诗后

西湖幽处卧烟霞，湖里荷花匝四涯。

何事先生得佳句，荷花却不似梅花。

萧澥

萧澥　雪晴

一雪晓来旋放晴，瓦沟余滴响中庭。

开窗已上三竿日，满岭松梢醉未醒。

萧澥

萧澥　韵口山家

茅屋一区山四围，门前蓣圃带茭池。

儿童似骇儒衣到，两两三三壁缝窥。

萧澥

萧澥　昭君词

琵琶马上去踌躇，不是丹青偶误渠。

会得吴宫西子事，汉家引策未全痚。

萧澥

萧澥　重过邓村

瘦竹挑云过此村，十年前事总销魂。

当时新庙曾题字，壁才泥枯半不存。

萧壎

萧壎　题汪水云诗卷

辽鹤归来世已殊，忽悲身晚及塘蒲。

乾坤浩浩琴三尺，岁月堂堂酒一壶。

剡曲只今书贺监，稽山在昔庾肩吾。

行吟便是江南史，它日真堪付董狐。

萧炎

萧炎　春归二绝和高希远韵

晴窗如暝树云遮，红紫成埃减陌车。

不信春归无绾击，尚存一架木香花。

萧炎

萧炎　春归二绝和高希远韵

厨供樱笋上春盘，把酒留春少住难。

只是檐花前夜雨，明朝便作酿梅看。

萧炎丑

萧炎丑　题汪水云诗卷

听说西湖事，分明在目前。

逋梅笼水月，坡柳弄风烟。

春梦须臾里，旧游三十年。

把君丙子集，读罢泪潸然。

萧彦毓

萧彦毓　梁家渡

远水环沙翠作湾，红尘飞不入青山。

凉风一枕秋宵梦，梦绕千岩万壑间。

萧彦毓

萧彦毓　清明日早出太平门

江头杨柳暗藏鸦，江上鹅儿浴浅沙。

早起一风如此恶，路旁落尽刺桐花。

萧彦毓

萧彦毓　西湖杂咏

花心亭上坐，满眼是湖光。

只为便幽趣，能来倚夕阳。

水边春寺静。柳下小舟藏。

不待清明近，莺花已自忙。

萧元之

萧元之　别赵李曹

莲幕皆佳士，如君淡素何。

圄空公事少，官满荐书多。

忧国关丰歉，筹边定战和。

艰难别知己，吾道欲沧波。

萧元之

萧元之　别赵李曹

相别日虽浅，相期意独深。

那知成远别，何以慰孤吟。

旅雁芦花浦，啼猿枫树林。

明朝应此念，把酒亦愁心。

萧元之

萧元之　还西里所居

长恐山林计未成，可能俯仰羡以卿。

鹤闲不受云拘束，梅冷惟堪雪主盟。

萧元之

萧元之　还西里所居

北阙无书休悔出，东皋有秫可归耕。

镜容渐改惊非昔，犹喜傍人唤后生。

萧元之

萧元之　立春日大雪作代简招友

山意久辞腊，林根冻未消。

清尊如有待，白发正无聊。

岁去梅花在，春初柳絮飘。

同吟二三子，折简可能招。

萧元之

萧元之　南浦泊舟

重来江阁俯沧流，一带西山万古愁。

渔叟不知来客意，径移船过北沙头。

萧元之

萧元之　偶成

抛却沧江事远游，独携弓剑上边头。

群胡忽遁阴山北，欲渡河冰不自由。

萧元之

萧元之　偶成

少年鞍马疾如飞，卖尽儒衣买战衣。

老去不知筋力减，夜阑犹梦解重围。

萧元之

萧元之　清明省扫归舟陆相半

一径险仍修，沿溪去未休。

薛萝春暗树，杨柳暮遮楼。

荡桨渔舟驶，寒钟僧寺幽。

倚篷赊濁酒，犹可洗诗愁。

萧元之

萧元之　塞马歌答杨侍郎

侍郎赠我六尺騟，矫矫龙性天骨殊。

四蹄铁立目电闪，此其壮志畏长驱。

牵来细观问厮养，何物有此权奇状。

为言此是古孙龙，往往得之沙塞上。

森张雾鬣{左石右畏}礌鬃，萧稍骏尾摇朔风。

冰河蹙裂蹄甲锐，竹批两耳双方瞳。

向时淮西屡战胜，曾驮猛士敲金镫。

帐前欲得不敢言，空悬宝珠光照乘。

我有百发落雁鈚，前年引满射赤眉。

功成万死不见赏，归骑驴子吟楚词。

浮沈不作飞腾梦，感公赠我意勤重。

旋蒙舦比作鞍鞯，更染青丝结韁鞚。

祗今中原狐兔鸣，黄沙莽莽白骨腥。

愿公急起扫欃枪，百万勋业一旦成。

我当乘此载前旌，男儿报义要轻生。

萧元之

萧元之　伤卢长史居

昔年传得文标集，每对青灯一起予。

偶访袁人寻古事，旧时居处已民居。

萧元之

萧元之　送季庸奉祠归里

昭代昌文化，无人叹陆沈。

诸公自才杰，吾道正山林。

紫盖三年绿，沧波万里心。

长安岂无路，尘起汙瑶簪。

萧元之

萧元之　送郡守张宗丞

淮汉秋风起，边声不可听。

九重选良牧，内地著郎星。

土沃桑麻长，城荒草树青。

民居多近水，一一是江亭。

萧元之

萧元之　送郡守张宗丞

泪落乡邦事，民痍久未瘳。

官收随亩券，人上运粮舟。

寇起征方急，年饥糴未休。

更闻来取楮，何以应需求。

萧元之

萧元之　送郡守张宗丞

本是诗书种，躬耕寂寞滨。

倾家市鞍马，捐命犯风尘。

幕府差功级，京华困旅贫。

不如归去好，依旧号诗人。

萧元之

萧元之　闻德音入蜀

蜀山万里外，圣主得遥闻。

归使愁无路，遗黎泣见君。

千年文物郡，百战虎狼群。

才退惭司马，无因写檄文。

萧元之

萧元之　西山道中

省得离家日，秋风吹我衣。

客吟诗句赠，儿问几时归。

独宿孤村馆，长怀旧竹扉。

羁愁不堪触，山雨暗斜晖。

萧元之

萧元之　行子

行子家何处，征帆楚岸开。

沧江还几曲，白鸟忽双来。

别酒寒冲醒，轻舟浪打回。

孤怀正牢落，更听暮猿哀。

萧元宗

萧元宗　和祖无择袁州东湖卢肇石

石是人非世所传，宜阳城郭古山川。

和光瓦砾曾无累，委质泥沙积有年。

地僻久为神物护，时来方遇使君贤。

介然作镇东湖上，德政何当向此镌。

萧曰复

萧曰复　句

民得食天全命脉，令从心地起根芽。

萧崱

萧崱　含笑花

肥样凋成玉色仙，碧瑶幢里粲婵娟。

道渠解笑何曾笑，只合更名小白莲。

萧崱

萧崱　句

得谤何须囊薏苡，工骚且自制芙蓉。

萧崱

萧崱　句

此去三千岁，应逢八字蟾。

萧崱

萧崱　句

粗花染春日晒红，细绵披夏雪辊风。

赤皇世界岭皆热，敕旨徵绵底痴绝。

萧崱

萧崱　龙眼

选荔过於选士难，味佳能有几登盘。

林家新出金钗子，合入君谟谱后刊。

萧崱

萧崱　芦

江客因贫识荻芽，一清鏖退杂鱼暇。

烧来味挟蠔边雨，掘得身离雁外沙。

春馔且供行釜菜，秋妆莫管钓舡花。

食根思到萧骚叶，痕感边声咽戍笳。

萧崱

萧崱　漆

天以晶华累尔形，千夫斂锷可曾停。

世间有器蒙鲜节，林下无辜受割刑。

斫坏孙枝难老大，摧残去榦易凋零。

退思禹贡周征日，未必如今税不征。

萧崱

萧崱　送弟赴省

河南萧氏粲文物，鹤在九皋无数鸣。

小山羽翮日绚练，胆气也作虹霓横。

挂冠亭后冷如水，旧毡半是蛛丝萦。

恩袍谩官直斋老，书院误身吟院史。

凤楼好手乃有弟，铁声铮铮亦妙器。

乡里浪传轻薄名，儿曹岂知渠大意。

惠子五车稷下困，仲连一箭聊城至。

博悬於投呼得卢，莫以蔡齐故第二。

圣朝新数中兴年，进士蜕骨秋风蝉。

梅花魁春导人去，竹叶鏖寒浇客眠。

天方坐我茅三椽，留眼送尔宜鸿前。

因行西湖叫和靖，为言诗苦剩狂颠。

萧崱

萧崱　赠陆冰

标格真清挟雪霜，母听新咏觉神伤。

茶分鸿渐经中味，菊爱龟蒙赋时香。

圃积玉多知学饱，囊装金少为贪忙。

向来笑疾难医在，老笔空钞十卷方。

萧照

萧照　游范萝山

萝翠松青护宝幢，烟波万里送飞芻。

真人旧有吹箫事，俱傍明霞照晚江。

萧之敏

萧之敏　滴翠楼

一溪流水漾残春，上有高楼碧瓦新。

溪路昼阴元不雨，却愁空翠染衣巾。

萧之敏

萧之敏　滴翠楼

我爱东坡句法乃，治平双涧昔经游。

曾吟滴翠衣裘湿，请借佳名榜画楼。

萧之敏

萧之敏　天池圣灯

俯仰区区类桔槔，访幽寻胜自忘劳。

云峰一握天还近，雪径千盘地最高。

支杖缓行真野逸，拥炉端坐或禅逃。

幽人未厌看游客，烂煮园蔬饭老饕。

萧之敏

萧之敏　天池圣灯

细如珠颗大如杯，照夜浮空去复来。

神物戏人安可料，密移星斗下岩隈。

萧仲才

萧仲才　送县宰赴召

出宰男邦过冉求，潦江木落四番秋。

主恩父母朝天去，失哺婴孩伏地留。

一片丹心深国虑，数茎白发为民愁。

邑人共绘生祠像，不戴貂蝉官未休。

萧注

萧注　题五龙庙

五龙兄弟古英名，今日拿舟过悦城。

莫向草茅久盘屈，早施霖雨活苍生。

萧灼

萧灼　题汪水云诗卷

朔风卷雨东南昏，铜仙泪洒辞吴门。

间关万里踏燕月，埃沙扑面愁人魂。

攜琴早晚随王母，不似瑶池旧歌舞。

南冠岌岌操南音，此意此心千万古。

十年归来两鬓霜，袖有诗史继草堂。

西游苍梧北太华，笔端传入古锦囊。

甫也再拜杜鹃血，颍乎冥入冰炭肠。

一朝访我茅屋下，朔风易水为余写。

黄金好铸锺子期，知君不是黄冠师。


潇湘渔父

潇湘渔父　歌一首

乾淳老人气岳岳，破冠穿履行带索。

撑肠拄肚书万卷，临风欲言牙齿落。

潇湘渔父　绝句

高枕形骸外，空江何限情。

落叶不成调，半夜起秋声。

小郗道人　书户

日转庭槐影渐移，重门复屋传呼迟。

不如拂袖穿云去，说与落花流水知。

笑掷震雷　借翠蛟亭韵

兀兀梅窗坐已顽，自怜失脚落人间。

洞霄宫里星辰近，天柱峰前日月闲。

野鹤听琴飞雪舞，湫龙喜客为澜翻。

此中不昼生云雨，珍重坡仙一扁颜。


燮元圃

燮元圃　过锦湾望岳亭

十载重来一凭栏，光阴不改旧江山。

亭高下瞰龙藏室，天远遥瞻虎拜班。

耕钓每怀生处乐，驱驰未许老来閒。

雄风入座披襟好，静看渔舟上锦湾。

燮元圃

燮元圃　杨梅洲别墅

枯桑败叶集寒鸦，篱落芙蓉晚见花。

有客归来新作主，钓鱼湾处是生涯。


新父

新父　翠蛟亭

断崖卷银涛，拍岸雪相溅。

去住本无心，曾向岷峨见。

新若通

新若通　广胜寺

吾党登临兴，亭高眼更明。

云深山断续，川阔路纵横。

突兀娲皇塿，荒芜简子城。

古来那可问，林外晚风生。

新喻宰

新喻宰　贺罗珊

刑部二品尚书郎，匹马萧然返故乡。

点检庭前新种柳，於今森列总成行。

信禅师

信禅师　贻老僧

俗胝知多少，庞眉拥毳袍。

看经嫌字小，间事爱声高。

暴日终无厌，登阶渐觉劳。

自言曾少庄，游岳两三遭。

邢凯

邢凯　上丞相平淮颂

皇矣圣宋，立国以仁。

兼爱南北，肤暨介鳞。

蠢芘逆全，假义俫臣。

给以餽餫，列之簪绅。

鹰饱别剔，浸无忌惮。

边臣戕贼，居民涂炭。

据我监城，喻口植干。

继逼海陵，恣为泮奂。

玺书飞下，皇威赫然。

声罪致讨，仇激普天。

许之节铖，副以金钱。

奋忠效命，谁不争先。

粤有世臣，虏使元帅。

罗致英才，虓将云会。

贾勇摧锋，前无坚对。

逆全授首，信阳城外。

昔淮蔡惟断成功。至平泽潞，

伐谋群雄。圣君贤相，

视昔则同。山水阳膻，

一洗而空。钜伏就不，

殊方仰德。鲸波不惊，

狼烟永息。男耕女桑，

四民安职。玉烛即调，

金穰可必。圣君贤相，

益固本根。广求民瘼，

博尽忠言。屏除贪吏，

澄浴治源。狂谋不起，

国势常尊。一介微官，

尝玷策府。颂我君相，

或占古语。於万斯年，

受天之佑。锡公纯虾，

眉寿何鲁。

邢凯

邢凯　送杨司户

德大拙於用，数奇真可怜。

民曹清到骨，鸡肋受尊拳。

谩失塞翁马，终不定子敬氈。

桂林罗隽士，安称泛红莲。

邢凯

邢凯　辛卯上是刑平寇歌

陈公筹策子房采，衣绣持斧征南方。

亲督貔貅效深入，悉孛狗鼠无留藏。

二帅宣威既电击，群校贾勇争奋扬。

束身来降三百寨，所余一二犹陆梁。

平固恃险连百丈，僭拟官号熊与张。

一朝骈首俱就缚，是谓擒贼无擒王。

捷书夜至连清书，不闻传箭赤白囊。

侵侵良民皆安堵，憧憧道路我行商。

妖氛顿发卖刀剑，祥风初扇从耕桑。

绍定四年调玉烛，薰蒸六合为金穰。

第功行封指授醒，凌青逆紫将翱翔。

元戎煌煌赐紫轴，裨将一一露龙光。

振旅归来神螺冈，笳鼓竞飞声洋洋。

橐弓载戢绿沈钥，旄头星灭汉道昌。

雅宜饮至满池觞，细柳烟笼春书长。

邢梦臣

邢梦臣　和赵阅道游海云山

使旌驱近郭，民宴列芳池。

洩洩春台上，沈沈暮海涯。

鸿惊人宛转，电激骑追随。

此会经年至，须防日似驰。

邢恕

邢恕　朝阳岩绝句

濯足临澄碧，和云卧石室。

淅沥天风生，披襟当呼吸。

邢恕

邢恕　朝阳岩绝句

岩巅风雨落泉声，岩下江流见底清。

夹岸松筠倒流影，炊烟渔父近寒城。

邢恕

邢恕　酬魏少府侍直史馆

丽藻高邓卫，专学美齐韩。

容揄难有属，笔削少能干。

邢恕

邢恕　独游偶题

颓然一睡足，岩溜尚潺湲。

面几郎山郭，寂无人世喧。

邢恕

邢恕　华严岩

一簇僧房路屈盘，不逾城郭到林峦。

何人为假丹青手，写入轻绡挂壁看。

邢恕

邢恕　将还河北留别尧夫先生

先生抱道隐墙东，心迹兼忘出处通。

圯下每惭知孺子，床前曾忆拜庞公。

已将目击存微妙，直把神交寄始终。

此日离违限南北，萧萧班马正依风。

邢恕

邢恕　句

云容山色争奇□，远水遥天共落晖。

邢恕

邢恕　句

随为楚西南，郡颇富山水。

邢恕

邢恕　句

涓水带西城，城高敞郡亭。

邢恕

邢恕　句

城隅楼榭与云平，城下溪流见底清。

邢恕

邢恕　送程给事知越州

稽山鉴水正宜秋，笑邻铜符下鷁舟。

青琐夕郎传故事，鸿都仙客足风流。

锦衣著去经乡国，茧纸翻成赋郡楼。

祗恐汉廷须雅望。寇公难得隔年留。

邢恕

邢恕　随州

荆楚西南地，清明咫尺天。

远山犹带雪，高柳已藏烟。

邢恕

邢恕　题愚溪

溪流贯清江，湍濑亘百里。

龙蛇几盘纡，雷雨忽奔驶。

石横渠状穿凿，怪力祖谁氏。

突如见头角，虎豹或蹲峙。

横杠互枝柱，小艇俄纷委。

苹藻翳泓澄，松竹荫崖涘。

两山束鸟道，侧岸数鱼尾。

缭然闭深幽，梵字叠危址。

锺呗杂滩声，亭台森水底。

凭栏几游目，杖策时临履。

酒杓间茶铛，棋枰延书晷。

放怀得天倪，清啸谢尘滓。

忽忘儿女缚，似接嬴秦子。

顾予拙谋身，霜鬓飒垂耳。

雅意在延龄，丹砂夙弃饵。

焉得兹结庐，帐念远桑梓。

邢恕

邢恕　游浯溪

归舟一夜泊浯溪，晓雨丝丝不作泥。

□石苍崖访遗刻，更磨苔藓为留题．

邢仙老

邢仙老　诗赠晚学李君

虚皇天诏下仙家，不久星横借客槎。

壁上风云三尺剑，林前龙虎一炉砂。

行乘海屿千年鹤，坐折壶中四季花。

为爱阴符问玄义，更随骊海入烟霞。

邢仙老

邢仙老　诗赠晚学李君

久掩山斋看古经，但矜猿鹤事高情。

炉中且喜丹砂死，岩下近闻朱草生。

堪鄙尘寰驰妄理，莫教流俗听希声。

清溪有路无人识，独弄沧浪一濯缨。

邢仙老

邢仙老　诗赠晚学李君

诘曲川原几里深，偶寻岩壑在前林。

长怀万古典坟乐，果称几年泉石心。

将看道经延白日，偷收岩药化黄金。

山中所访逍遥客，为报白云深处寻。

邢仙老

邢仙老　诗赠晚学李君

人稀境尽绝尘埃，野客寻源或到来。

怪石结成真洞府，乱山堆就假楼台。

久穷至理难期老，独放真机学未该。

得共山翁话虚寂，不妨岩下且徘徊。

邢仙老

邢仙老　诗赠晚学李君

翠微堆里隐云烟，石缚藤萝小洞天。

常篆丹符驱木魅，每呼山鬼汲溪泉。

养成玉座千年石。煉过河车九转铅。

记得潜虚真伴侣，出门争赠买山钱。

邢仙老

邢仙老　诗赠晚学李君

秋景澄清物象希，山家沈寂俗难齐。

常听岭瀑连云泻，时有林猿隔岫啼。

月黑笈明灵武动，夜寒囊破蹇驴嘶。

此身已脱人间世，赢得烟萝自在题。

邢仙老

邢仙老　诗赠晚学李君

丹雄初伏櫃方灵，万里蓬壶第一程。

神室下封添夜火，金砂新浴煉真形。

稚川箧里藏丹诀，鸿宝方中检药名。

既得仙人小龙虎，便寻根本到长生。

邢仙老

邢仙老　诗赠晚学李君

旋滴岩头石里泉，研朱将点洞灵篇。

祇看壁外数千卷，胜走人间三百年。

何事投心求妙友，便须穷力到真仙。

竹间松径逍遥境，雅使仙翁瓷意眠。

邢仙老

邢仙老　诗赠晚学李君

眼前龙虎实纷纭，说破丹砂世莫闻。

故脱衣冠寻旧隐，便将猿鹤入深云。

间编野录前朝事，静校仙经古篆文。

满腹分明惟是识，尘寰谁认紫阳君。

邢仙老

邢仙老　诗赠晚学李君

无言隐几闭松扃，万古襟怀独自灵，

点笔时研三郑篆，弹冠尝动一簪星。

青童去撅南山木，野客来寻北帝经。

天道不须窥牖见，满门山岳自青青。

邢仙老

邢仙老　诗赠晚学李君

山家何物是知音，也胜人间枉用心。

学就万年龟喘息，习成千岁鹤呻吟。

冲和久养灵通兽，关节常调不死禽。

独对翠微谁更问，鼎分三足伴光阴。

邢仙老

邢仙老　诗赠晚学李君

世事功名不足论，好乘年少入真门。

浑如一梦庄仙蝶，况是千年柱史文。

须向黄庭分内外，不交周易秘乾坤。

他年陵谷还迁变，家住蓬瀛我尚存。

邢仙老

邢仙老　诗赠晚学李君

日转蓬窗影渐移，罗浮旧隐到多时。

瀛州伴侣无消息，风撼岩前紫桂枝。

幸夤逊

幸夤逊　登戎州江楼闲望

满目江山四望幽，白云高卷嶂烟收。

日回禽影穿疏木，风递猿声入小楼。

远岫似屏横碧落，断帆如叶截中流。

幸夤逊

幸夤逊　句

深妆玉瓦平无垅，乱拂芦花细有声。

幸夤逊

幸夤逊　句

若教作镇居中国，争得泥金在泰山。

幸夤逊

幸夤逊　句

巧剪银花乱，轻飞玉叶狂。

幸夤逊

幸夤逊　句

片逐银蟾落醉觥。

幸夤逊

幸夤逊　句

蒙君知重惠琼实，薄起金刀钉玉深。

幸夤逊

幸夤逊　句

嚼处春冰敲齿冷，嚥时雪液沃心寒。

幸夤逊

幸夤逊　句

寒艳芳姿色尽明。

幸夤逊

幸夤逊　句

才闻暖律先偷眼，既待和风始展眉。

幸夤逊

幸夤逊　雪

片片飞来静又闲，楼头江上复山前。

飘零尽日不归去，帖破清光万里天。

幸夤逊

幸夤逊　云

因登巨石知来处，勃勃元生绿藓痕。

静即等闲藏草木，动时顷刻遍乾坤。

横天未必朋元恶，捧日还曾瑞至尊。

不独朝朝在巫峡，楚王何事谩劳魂。

幸元龙

幸元龙　游越山

上得越山半，方壶紫翠环。

山幽春溜响，花落午见闲。

梵刹依松外，仙家在竹间。

小窗借高枕，风定鸟绵蛮。

熊邦彦

熊邦彦　石{上巩下石}

万壑云霾凝不消，横空突起老龙腰。

虚皇未放拿云去，留与金仙作石桥。

熊岑

熊岑　句

溪藤频得句，雪舫夜留宾。

熊朝

熊朝　嘲贾似道

近来西北又干戈，独立斜阳感慨多。

雷为元城驱劫火，天胡丁谓活鲸波。

九源难起先生死，万世其如公论何。

道过雕峰休插竹，相逢寇老续长歌。

熊道裕

熊道裕　中宫院

我昨投文清泠渊，稍责老龙多睡眠。

铁笛穿云久寂寞，作诗唤起刘高禅。

刘高豢龙与龙语，一夜风雷共谋雨。

雨师荷锸破天河，阿香应门觅桴鼓。

不用栾远巴噀酒，那用出龙烦鲁叟。

殷勤寄语望云人，高僧自是调元手。

今朝夏抵明日秋，一夕不雨还自休。

南陌沾濡北阡渴，东邻感激西家愁。

安得黑云如漏户，处处家家田作池。

予有钵饭便可饱，雨我公田遂及私。

熊蕃

熊蕃　登金山

注海银成壑，浮空玉作堆。

鳌翻三岛出，鹫一峰来。

塔影波摇动，钟声潮拍回。

犹嗟禅伯老，虚人妙高台。

熊蕃

熊蕃　句

禹凿隋穿今古利，吴樯楚楫去来空。

熊蕃

熊蕃　句

雨珠波上掷，霞锦浪中翻。

熊蕃

熊蕃　句

僻疑昏有虎，静怪晓无鸡。

熊蕃

熊蕃　御苑采茶歌十首

云腴贡使手亲调，旋放春天采玉条。

伐鼓危亭惊晓梦，啸呼齐上苑东桥。

熊蕃

熊蕃　御苑采茶歌十首

采采东方尚未明，玉芽同护见心诚。

时歌一曲青山里，便是春风陌上声。

熊蕃

熊蕃　御苑采茶歌十首

共抽灵草报天恩，玉芽同护见心诚。

时歌一曲青山里，便是春风陌上声。

熊蕃

熊蕃　御苑采茶歌十首

纷纶争径蹂新苔，回首龙园晓色开。

一尉鸣钲三令趣，急持烟笼下山来。

熊蕃

熊蕃　御苑采茶歌十首

红日新升气转和，翠篮相逐下层坡。

茶官正要灵芽润，不管新来带露多。

熊蕃

熊蕃　御苑采茶歌十首

翠虬新范绛纱笼，看罗春生玉节风。

叶气云蒸千嶂绿，欢声雷震万山红。

熊蕃

熊蕃　御苑采茶歌十首

凤山日日滃非烟，剩得三春雨露天。

棠坼浅红酣一笑，柳垂淡绿困三眠。

熊蕃

熊蕃　御苑采茶歌十首

龙焙夕薰凝紫雾，凤池晓濯带苍烟。

水芽只自宣和有，一洗枪旗二百年。

熊蕃

熊蕃　御苑采茶歌十首

修贡年年采万株，只今胜雪与初殊。

宣和殿里春风好，喜动天颜是玉腴。

熊蕃

熊蕃　御苑采茶歌十首

外台庆历有仙官，龙凤才闻制小团。

争得似金模雨璧，春风第一荐宸餐。

熊禾

熊禾　别福清诸友

自从尧历数昌辰，已是三千六百春。

渺渺文明知几聚，悠悠盖壤定何人。

斯文一缕千钧日，我辈三纲五典身。

日迈月征各珍重，几多疏缺待弥纶。

熊禾

熊禾　别永福诸友

高哉永阳山，清哉永阳水。

不须问芝岭，不须寻桃源，

桃源芝岭近在永阳里。此山朝朝暮暮有爽气，

此水一点不受汙泥滓。黼冕峨峨尽周献，

弦诵洋洋尚周礼。员颅方趾天地间，

靖献此心固何尔。梅坡先生真绝俗，

夜月清标照寒水。年移物换耳不闻，

不挠不汙直如矢。留远先生心更苦，

风雪漫漫燕万里。腴田好爵某不顾，

攜手河梁得鱼泚。暘彼诸老皆典刑，

三叹此邦皆俗媺。嗟哉世之人，

醉中偷生梦中死。高冈千仞亦陵迟，

狂众一啜滔滔是。如此衣冠古人物，

直入画图播青史。更有一事兴我闻，

后生尚及见典刑。兵戈生长三十载，

豪杰岂必文王兴。迩来童冠入小学，

有文何啻百许人。虽然文章亦未授，

山深最喜习气淳。万方飒飒声一概，

此地未着裘马尘。甘能受和白受来，

岂有质实无其文。古云变鲁可至道，

百年正学亦失真。尼山一何高，

泗洙一何深。圣门登临别是一般起，

处处山水满我仁智心。悠悠沮泉涤我虑，

飘飘长风吹我襟。认取当年咏归意，

与我同赋暮春吟。

熊禾

熊禾　泊舟野望

树色连云色，春归物更妍。

落红飘近岸，新绿涨平川。

野鹳窥渔笱，沙鸥避客船。

斜阳江上立，搔首意茫然。

熊禾

熊禾　茶荔谣

阳春播一气，着处成芳菲。

闽地本荒落，山川亦何奇。

赢刘始为郡，望秩暨武夷。

通仕良鲜少，贡入还稀微。

晚唐得常公，文化今有遗。

国初归职方，况复兵革稀，

圣化溥涵育，生生浩无涯。

昭陵锐图治，四夷息鞭笞。

峨峨四谏官，日晏犹彤墀。

君谟起南服，感知无不为。

芹曝犹欲献，茶贡讵非宜。

草木贵多识，荔谱何伤而。

岂意成滥觞，岁献妨耕犁。

当年东坡老，作诗叹荔枝。

诗语似成谶，采茶武夷溪。

民力固甚惫，卉木且具腓。

士人作是事，兴言痛心脾。

闽溪何澍湃，闽山何嵚{上山下欹}。

彼一草木秀，不惮勤航梯。

昌黎感二鸟，世道矧益漓。

我思全盛际，贤书连髍驰。

公卿项背望，仄席须谋惟。

十家九诗书，三年下芝泥。

宣靖名节著，炎绍勋业资。

乾淳道学称，人物世有之。

大雅日以丧，迂阔有旺歇，

回斡应何迟。百卉岁发荣，

英杰生无时。风气谅有开，

久矣斯的疲。武夷大隐山，

自有百世师。来哲倘可俟，

拳拳留此诗。

熊禾

熊禾　春光叹

平生不喜桃李春，懒随年少争芳新。

堂前酌我金叵罗，春衫密缝恣其仁。

出郊相逢好朋伴，赠我殽羞荐歌管。

等闲对客难为劝，强作春妍趁游衍。

人言洛阳富春光，我来看花如醉狂。

蚩堤欲泀值连雨，着鞭跨马空自忙。

天津一声来杜宇，东君冉冉归何处。

春会有归归太早，忍见红荒在尘土。

归来山中自闭门，落花片片余空山。

今春只向风雨过，伤春怀抱将谁言。

武陵风景四时好，扁舟径问桃源叟。

春来春去总不知，赏心一付寻芳友。

熊禾

熊禾　春雨

春来一月雨，米斗钱三千。

江空尽绝市，灶冷厨无烟。

我从莆城来，四望良凄然。

滨海皆食淡，逻卒相寻挻。

累累起夫役，庶局供熬煎。

玉食宁几何，千百俱并缘。

只今二月节，何暇及种田。

使臣询民瘼，当务固有先。

近仓有陈粟，庶解朝夕悬。

州县价一平，乡闾自然宽。

欲言事何限，何当息民肩。

熊禾

熊禾　攆衣曲

北望悠悠音信少，空房念远心常早。

流萤煜煜夜稍清，寒雁嗈嗈寒已到。

细丝清水练方新，在椸半湿日中明。

隔篱翁媪寐不熟，月落尚闻砧杵声。

将军锦帐环歌舞，百战尚迟归寸土。

老农肩米肉成疮，思妇裁衣泪如雨。

熊禾

熊禾　登升真岩

仙宫郁岧峣，仰望如升天。

人生无羽翰，凡骨难神仙。

行险非所愿，攀高已无缘。

且安平易道，聊以返自然。

熊禾

熊禾　奉怀明仲旧邻舍

久客为邻忆杖藜，情亲端与弟兄齐。

一生磨螘团团走，百事枰棋着着低。

武定波寒看落月，石头秋晚吊荒蹊。

茅檐作计能成否，破壁何堪草满畦。

熊禾

熊禾　赋游高逸轩怀蓝远洞

世情弱卑近，子独志高远。

中庭敞明轩，大字书钜扁。

轩前山百丈，山下水千涧。

摩空屹苍苍，赴壑来滚滚。

神明万宇澄，清旷百虑远。

恭惟孔孟翁，古圣一关键。

勿云仰之高，万象不吾隐。

勿云道之远，千里在发轫。

卓尔固难知，博约端可勉。

一贯未易悟，忠恕力可践。

云胡千载间，架漏安蹇浅。

下者志富贵，妾妇视仪衍。

次者志功名，童子羞管晏。

知子质直资，勿惮厪考问。

五夫小洛阳，犹当有文献。

当年胡与刘，水泉得源本。

及门紫阳人，斯道益弘阐。

四海褰孤风，百世想遐韵。

未登泰华高，丘阜即层巘。

未涉海沧远，沼沚亦深沔。

志高犹恐卑，志远犹恐迩。

周公思三王，伊尹乐尧舜。

宣尼万世师，道在兼祖宪。

志大心欲小，勗子宜重慎。

作诗代座箴，我亦持自警。

熊禾

熊禾　古风寿九十

百年九十多，百里九十半。

我持千岁樽，祝公椿松算。

忆昔钓璜叟，桓桓鹰扬旦。

是时年未百，一出戡祸乱。

丹书佐太平，树立更明焕。

又思淇澳翁，盛德为世冠。

懿戒亦何年，耄境若童草。

前公十年期，丹扆隆简眷。

太公出为将，远业俟时奋。

后公更五年，进德当不倦。

武公入为相，苍生副深愿。

昭代儒老成，硕望孚众观。

百年未为多，名节千载看。

后皇启昌运，万一效裨赞。

熊禾

熊禾　观钓

暂停窗间诗，观此池上钓。

鱼尾何沉沉，竹午何嫋嫋。

一丝波面动，摇曳出深沼。

校人畜我时，活我良谓厚。

作鱠终当供，设饵诚不料。

何当两相忘，万里游浩渺。

熊禾

熊禾　观洛行

我生海南万山间，出门冈陇相回环。

平田更无十里阔，何处知有天地宽。

男儿堕地六合志，抱此一雨常悁悁。

早年曾作天府客，长歌东出穆陵关。

关头仰天坐叹息，百年事业如弹丸。

乾坤只限衣带水，何繇万里窥中原。

只今文轨一潮混，地不改辟时易然。

斯须洛京见嵩华，咫尺孔林登泰山。

圣贤往迹正在此，譬若木水有本原。

北方学道古所贵，当年楚产皆其偏。

从来一气有旺歇，况及人事多移迁。

程门立雪道南后，幸此一脉犹绵延。

武夷考亭今洙泗，文公之学行八埏。

当时亦号小洛阳，游胡刘蔡居相联。

风流不减程邵马，至今故老人能言。

起来高目视八荒，斯文一缕千钧悬。

人心不啻溺焚急，茫茫大柄伊谁颛。

但得人读周孔书，不患古道今无传。

图书龙马事阔远，荥河温洛仍当年。

畴分三三卦八八，举目法象非虚玄。

大哉伊亳一德书，此极翼翼甸幅员。

太平六典深识此，下方余意公惓惓。

不惟周官列三百，更将仪礼陈三千。

成周致治绝千古，空余轨则留残编。

尼山已叹凤不至，只有梦寐相周旋。

从兹架漏过千载，何时赤子当息肩。

汉初自是有余责，仁义经制皆蕝绵。

董公年老贾生少，至今秦法常袭沿。

娄敬一言岂通论，长雄气习争相挻。

绝爱东都一代治，犹是三代气象存。

泱泱思乐鼓钟地，冠带几万圜桥门。

尊师重傅古亦少，一变至道夫何难。

惜哉桓荣无此学，西方现出金光仙。

马来牛去事甚浅，自此正气常腥膻。

秣陵青山那得以，独有此地余衣冠。

王通元经莫轻议，太和文治诚班班。

一时礼乐盛兴学，千闾万井皆均田。

殷周而下此一治，王苏诸老重讨论。

却恨晋阳好昌运，大纲不正他何观。

此几一失又几载，高天厚地衔深冤。

虽然正气当有合，古今良会应非悭。

书生杜门三十载，邂逅三生一日缘。

愿言挟册拜曲阜，更欲促驾窥涧瀍。

河南夫子倡道地，似闻荒草凝凄烟。

圣贤事事在耳目，依然昔日佳山川。

文公之道会当北，古今此理常往还。

昭代表音自此始，九州四海须同文。

在道久分要统一，皇极一建趋荡平。

老癃扶杖何日见，深衷寓此观洛篇。

尧夫卜宅太平日，有道经世常一元。

扬帆东南必沧海，振屐西北须昆仑。

鲁侯僖伯我有望，残山剩水难为妍。

熊禾

熊禾　赫曦台四景　薄暮明霞

赫曦薄暮真奇绝，初到残阳复西没。

仙霞山外何处山，五彩云霞互明灭。

须臾群阴解剥尽，雨脚如麻渐开豁。

冥冥勃勃不可留，空有残霞半天赤。

熊禾

熊禾　赫曦台四景　鸡鸣出日

赫曦清昼真奇绝，远望海门观出日。

金戈铁骑走千峰，闪闪万旗张天赤。

神龙飞上使人惊，烁眼祥光成五色。

扶桑欲出升何难，认取真情凝太极。

熊禾

熊禾　赫曦台四景　中宵皓月

赫曦日夕真奇绝，最好中秋看明月。

竦身飞上第一峰，不觉清寒近天阙。

初离海角犹朦胧，行到天心转光洁。

今宵端正照山河，长笛一声愁欲裂。

熊禾

熊禾　赫曦台四景　中夜白云

赫曦中夜真奇绝，起视茫茫大瀛渤。

风涛雪浪无际涯，绝岸时看孤岛出。

洪炉巨甑如蒸炊，囿形宇宙非金石。

直凌倒景窥三光，俯视尘寰如超越。

熊禾

熊禾　荒城步月

出门喜清旷，兴尽唤归船。

攜手共明月，知心惟老天。

暮潮生远浦，秋色满平田。

落落男儿事，相逢岂偶然。

熊禾

熊禾　寄张廉

七闽古要荒，是为越南徼。

秦汉列职方，居民亦稀少。

文风渐褰开，李唐盛称表。

问之何因尔，风气有先兆。

桓桓观察公，切切廑告诏。

至今章掖流，诗书被余照。

伊洛道既南，考亭重继绍。

譬之中天日，万古垂炳耀。

岂但行中原，衣被弥岭峤。

云胡一气迁，变化有难料。

百年诗书地，末俗事攘矫。

岂是殷民顽，此亦关感召。

天下本无事，庸人自为扰。

庸人亦何伤，贪小祸非小。

小贪人易知，大贪一何巧。

豺狼不堪问，狐鼠何足道。

哀哀消漳民，仁者宜一吊，

何年彗旄头，燐火犹有爝。

十家九空荒，落日曛野烧。

迩来痛甫定，生意渐原草。

三年两徵兵，行人亦伤悼。

闽地本硗瘠，山海相带绕。

两耕不供餐，俭岁即有莩。

独藉煮海余，易以供岁调。

古人弛丽禁，琐琐不尔较。

但令官无亏，一任民转漕。

近年盐法密，适以长贪暴。

茫茫一溟渤，乃是大穽沼。

下不济民穷，上不资国耗。

饥狼与饿鼠，白昼敢嘷噪。

民膏宁几何，尔腹安得饱。

我思山海藏，本是天地宝。

公家卖盐引，本钱亦铢秒。

只今增倍蓰，安得不为挠。

上恩岂不厚，末弊诚不料。

官曹既犹御，何责汝为盗。

千钧发鼷鼠，桃虫集飞鸟。

我欲陈其言，哀情动深悄。

闽山秀而刚，习气本强矫。

近代姱节人，一一皆可考。

汉史言未公，反覆出篁筱。

反覆岂其性，当年久探讨。

学道皆有用，薰陶乃其妙。

抚御或失宜，反以萌不肖。

矧兹一峤地，峒险接深杳。

郡人生本微，邻寇时掠剽。

亟当保天和，玉石戒俱燎。

民生必有养，而后可施教。

云何无其具，而辄事刑勦。

海滨去天边，高高不堪叫。

使者重观风，苏息宜及早。

熊禾

熊禾　寄赵菊东山长三首

男儿贵神交，何必见颜色。

大江有佳士，梦寐不可得。

忽来幔亭间，片云不相识。

娟娟已在眼，犹此一水隔。

熊禾

熊禾　寄赵菊东山长三首

澹然幽贞姿，乃是夕英菊。

托根九秋抄，霜露凄已肃。

我疑灵均伴，只有渊明独。

采采黄金花，岂意杜陵曲。

熊禾

熊禾　寄赵菊东山长三首

胡为此不采，却采泮水芹。

圣人望鲁念，彼黍车辚辚。

余泽孟孙氏，管商何足论。

新畲有陈根，犹是丰芑春。

熊禾

熊禾　江边客舍

轻寒无赖入征裘，野水闲云总是愁。

极目远山横霭外，数声鸣橹过苹洲。

熊禾

熊禾　经理建阳县学

当年卫道大贤功，人士今知有学宫。

自叹升堂惭董子，岂无笑列议韩公。

儒风济济衣冠旧，世事茫茫尘网中。

我已结茅溪五曲，飞鸿尚许遡天风。

熊禾

熊禾　经理武夷书院

大隐东南第几峰，我思论学武夷翁。

春秋时义今如昨，文献风流已不同。

阳欲复时宜静俟，道当穷处有时通。

先生若有观梅约，好把篇诗和渚宫。

熊禾

熊禾　客里书事

西风凉信入虚檐，絺綌微单已戒严。

乡梦不随秋夜永，客愁偏向雨声添。

清高鸣雁低云海，漂泊流萤傍竹帘。

搔首寒灯楼舍悄，行藏自晓不须占。

熊禾

熊禾　客舍雨

青烟著雨傍楼横，辗转虚窗梦不成。

客里清愁无可奈，卧听檐溜泻秋声。

熊禾

熊禾　蒙泉

天池有佳水，云气护深山。

我爱泓澄好，人嫌泽润悭。

暗空呜滴滴，高壁泻潺潺。

渐近尘泥涴，何时复此还。

熊禾

熊禾　勉无咎

万古纲常六尺躯，可嗤杜老悔为儒。

林间已听鸠呼妇，竹外行看凤引雏。

倘有牛眠先卜兆，岂无盘谷早营菟。

世间忙处应多错，尽把韦弦玩座隅。

唤作三才只此躯，乾坤一日可无儒。

稍余礼义存余脉，亟把诗书教小雏。

黑窣窣时鱼是鲁，声呜呜处虎为菟。

只今时节当如此，可笑迂生独向隅。

熊禾

熊禾　平江舟中不寐

远水萧萧荻苇风，月明云外叫孤鸿。

丹枫拥被疏蓬底，梦断山深野寺锺。

熊禾

熊禾　七夕遇雨访石堂先生

今宵无月烛，鬃瓢泻银河。

谁言滂沱泪，恨此离别多。

尔会亦云数，吾感亦如何。

熊禾

熊禾　七夕遇雨访石堂先生

冀亳与歧山，一际五百年。

洙泗岂无集，未遇时运偏。

世降道愈悠，击壤呼尧天。

熊禾

熊禾　七夕遇雨访石堂先生

东都亦论道，忽梦金光身。

太和岂无治，髽发终殊伦。

夜半一炷香，命世胡邅屯。

熊禾

熊禾　七夕遇雨访石堂先生

混之再开陃，唤觉千载迷。

龙门空宝匣，明月照玉溪。

五纬集未久，又报填旅奎。

熊禾

熊禾　七夕遇雨访石堂先生

高高不可问，神光终朦胧。

云锦不成报，谩尔欺盲聋。

柱维久倾折，会有补炼功。

熊禾

熊禾　入武夷山二首

一见识君多道气，再陪杖屦此跻攀。

高山流水知公志，明月清风共我闲。

落落半生心未泯，寥寥千载事相关。

出山一步尘埃满，便好赍粮莫出山。

熊禾

熊禾　入武夷山二首

试问山中亦何好，见山便自喜居山。

不堪造物半生役，枉使男儿百岁闲。

天柱沈冥阴雨外，幔亭缥渺彩云间。

苍生辛苦何终极，控鹤仙人云不还。

熊禾

熊禾　三纲叹

三纲首夫妇，大义天地侔。

世人不见理，人欲滔天流。

卦象利牝马，诗歌美关鸠。

一阴与一阳，物物有匹逑。

引手戒援溺，发言愧中冓。

人道岂兽禽，今乃不尔犹。

明明白昼攫，岂复人间羞。

迩来六合混，不限风马牛。

燕姬与越女，妙舞还清讴。

倍蓰与什百，但欲称所求。

一屋欲火炎，燄燄焚林丘。

大则相弃捐，小亦生懲尤。

六如与五耦，倾覆卒未休。

衽席有陷阱，谈笑皆戈矛。

天性自此夷，同气或为仇。

谗言间黑白，骨肉成深仇。

每恨共世子，天分太甚柔。

事明易为泀，何至经渎沟。

不如挺之儿，处变才俱优。

孝子成父美，岂是相嫉仇。

家人继之睽，二女志不投。

一家只三亲，恩义本相缪。

乾纲一以解，涣然更莫收。

升堂道既绝，徒重薰养忧。

司徒久无官，经世乏远猷。

架漏二千载，使我心悠悠。

熊禾

熊禾　三山先贤祠落成八首

填宿久旅奎，一朝开文治。

行歌闽水春，芹藻见新意。

林亭郁环合，祠宫敞宏丽。

欲赓泮宫颂，且作乡校议。

熊禾

熊禾　三山先贤祠落成八首

平地忽突兀，敏手何神哉。

蔼然色笑中，见此通济才。

入门知我心，三岁犹初来。

祀典关百世，所贵重讨裁。

熊禾

熊禾　三山先贤祠落成八首

道原出於一，秩祀安有二。

作俑唐开元，损益端有俟。

杨马彼何人，周程列其次。

论议轻一时，典祀误来世。

熊禾

熊禾　三山先贤祠落成八首

共惟无极翁，混元再开陃。

关洛与考亭，杲杲行世日。

惟此五大贤，人极赖以立。

谓宜昭明荐，千古为令式。

熊禾

熊禾　三山先贤祠落成八首

武夷九曲水，流出三神山。

考亭得勉斋，壁立孔门颜。

信斋继其志，经礼赖以完。

六经复其一，百世功不刊。

熊禾

熊禾　三山先贤祠落成八首

忆昔文治初，观风有常公。

维时得欧阳，名籍上国通。

当年主宾美，至今蔼余风。

新祠荐泉菊，还宜列同宫。

熊禾

熊禾　三山先贤祠落成八首

州牧风化遗，乡贤典刊旧。

年代较后先，人品类贤否。

公议岂有情，祀典固非苟。

道义思无疆，功言期不朽。

熊禾

熊禾　三山先贤祠落成八首

伟哉云溪翁，兴学功百世。

岂求奂轮美，作事见典制。

迂生吐狂愚，万一裨末议。

他时勒坚珉，洋洋可无愧。

熊禾

熊禾　上刘治中

弱水流西河水东，瞻乌爰谁雌雄，

天地方闭何时通。颠倒溷室成仙宫，

我羡仙人在高空，绝粒轻举乘天风。

豢养不及真神龙，人生剪羽樊笼中，

名尤利怨方相攻。忽闻海上蓬莱翁，

却来幔亭跨长虹。愿留徜徉群仙峰，

尘寰渺渺知何穷。

熊禾

熊禾　上严廉访十首

七闽天南陬，实惟文明方。

风气一以开，文治何其昌。

我思常公化，迪我真无疆。

开端固匪易，再造伊谁当。

熊禾

熊禾　上严廉访十首

大哉伊洛传，正统接洙泗。

一源肇南来，九曲清日泚。

百年尚无有，千载那可俟。

崇台励风化，此是第一义。

熊禾

熊禾　上严廉访十首

四海文公书，行世日杲杲。

晚年制作心，三礼重探讨。

质文贵时宜，消长关世道。

焝然百圣心，来哲当有考。

熊禾

熊禾　上严廉访十首

因思传记学，本欲释经义。

春秋列三家，仪礼亦存二。

荆舒彼何人，繁碎妄讥毁。

煌煌姬孔书，坐此竟废弃。

熊禾

熊禾　上严廉访十首

春秋得忠臣，炎绍犹有述。

至今十七篇，末学或不识。

乾淳有大儒，奏请非不力。

一时欠良遇，志士重嗟惜。

熊禾

熊禾　上严廉访十首

古人重民教，礼乐用为急。

虞书有三官，周典犹二职。

太学领奉常，西都有余责。

两生既不来，何参又无术。

熊禾

熊禾　上严廉访十首

汉兴历数世，兹事竟未遑。

一绝不复续，千载重慨慷。

房魏辅贞观，汗渖空流浆。

开宝袭唐陋，仪俨负义方。

熊禾

熊禾　上严廉访十首

煌煌五星聚，瑞世启文治。

明道十事奏，横渠一方议。

有志不得行，曲学竟持世。

六经亡其一，此责竟谁诿。

熊禾

熊禾　上严廉访十首

南方尚秉礼，文风未云衰。

释奠古雅乐，乡饮旧汉仪。

表章在正学，舍鲁将安之。

愿言假良遇，制作逢昌时。

熊禾

熊禾　上严廉访十首

斯文迓续交，天意岂无拟。

猗欤恪斋翁，雅意敦典礼。

推行大经纶，宣风自兹始。

百世常公祠，罔俾独专美。

熊禾

熊禾　上张廉访三首

荒山十室九无人，行道三年两调兵。

闻得老贪今授首，老夫买犊要春耕。

熊禾

熊禾　上张廉访三首

书生久叹三纲绝，天道那无一发存。

东海不须更忧旱，迩来一妇已无冤。

熊禾

熊禾　上张廉访三首

道傍竹马彩旌旗，颂德歌辞纪政碑。

使者郊原问民瘼，也应采到老夫诗。

熊禾

熊禾　上致用院李同知论海舶

易经致民用，肇自羲农先。

耒耜既生聚，市易还懋迁。

公私不交病，本末无倒悬。

古人致主术，称物靡有偏。

厥初禹作贡，不但中邦田。

四海自锡贡，不惮来远边。

碣石来冀右，海岱青徐连。

东南并淮扬，亦自江海沿。

夫岂宝远物，有道归陶甄。

成周制国用，半在周官编。

虞衡与商贾，胡不末利捐。

艰难开国心，什一犹欲蠲。

裒益固有道，公功格皇天。

后儒不知学，说理多虚玄。

生财昧大道，民命是益杒。

管商一作俑，蠹弊贻千年。

渔盐尚抑末，奈何诱开阡。

怀清一以筑，茕独堪哀怜。

封君擅半赋，公私重熬煎。

寒机冻女手，汗粒趙农肩。

织衣不上体，舂粟不下咽。

伤哉力田家，欲说涕泪涟。

何如弃之去，逐末利百千。

矧此贾舶人，入海如登仙。

远穷象齿徼，深入骊珠渊。

大贝与南琛，错落万斛船。

取之人不伤，用之我何愆。

奈何昧轻重，屑屑穷算鞭。

锱铢较鹭股，漏网鱼吞船。

安得体国臣，为天掘玑璇。

上资国脉寿，下拯民瘼阗。

朝夕禹贡志，菲食甘胝胼。

九载不入门，千古孰与贤。

更想公旦心，待旦尤乾乾。

世俗吝与骄，曾不丝毫牵。

所以泰和治，常在虞周前。

此道久已亡，利欲充培埏。

岂曰治不及，曾是心无传。

明公中州杰，自是天分全。

问学甚充厚，愿力还精坚。

溥物功不劳，无欲心湛然。

维此一枢轴，实秉大化权。

利用六府修，制用九府圜。

古人不可作，得意皆蹄筌。

谁哉识治本，理此大化弦。

三代事寂寞，念之中心悁。

书生武夷客，偶此来海堧，

使者采风谣，诗歌寓惓惓。

熊禾

熊禾　石壁泉

一滴流浆石骨穿，于今一掬扫炎氛。

鹤仙业已成陈迹，瀑布声中隐剑痕。

熊禾

熊禾　送胡双湖归新安

城南讲太极，寒泉参近思。

古人学道志，千里焉得辞。

{上山下欹}嵚入闽录，泱漭游湘诗。

共惟紫阳翁，跬步怀亲慈。

亲在望云想，亲去庐墓悲。

往迹尚历历，流风讵应衰。

紫阳有学子，绰绰醇儒姿。

手攜图象编，来扣文公祠。

为我再月留，着意窥精微。

理象本一原，体用非殊岐。

精爽谅有迪，涣然契深期。

末流学易偏，此语慎勿疑。

今晨出别语，怆然叙心知。

家君授余学，感子为发挥。

母茔有双湖，筑室吾将依。

愿子识一语，晨昏奉无违。

闻君陈大义，临分重含悽。

顾惟双湖象，在易已具垂。

八卦各具体，惟水独两之。

两间水为月，圣贤常取斯。

坎水与兑泽，行止固有时。

说从止处得，险与行相随。

居原丽泽占，讲习相涵滋。

行观游水至，德行宜常持。

易道静自悟，动焉谨知几。

乾坤胞与同，干蛊子职宜。

悠悠大化运，勉勉前修追。

愧予望道邈，愿君锐前驰。

浩歌祝融章，远送之武夷。

更浥寒泉润，注彼双湖涯。

熊禾

熊禾　送洛阳靳都事

铜驼巷陌棘风凉，尚记东都旧帝乡。

甲马营空云气远，杜鹃声老洛园荒。

天开地陃人才出，风起云飞汗竹香。

倘得行窝容我老，春风借地种姚黄。

熊禾

熊禾　送税官仇副使诗十首

儒道未易行，挽首为禄仕。

仕而不得禄，卓哉见廉吏。

熊禾

熊禾　送税官仇副使诗十首

关征足自润，人谓恶能廉。

吾独知彦修，一叶亦不沾。

熊禾

熊禾　送税官仇副使诗十首

莆城如斗大，征额钜万积。

逭责犹未能，余润安可得。

熊禾

熊禾　送税官仇副使诗十首

市廛有宽征，僚吏无间言。

弊例亦麾却，益知彦修贤。

熊禾

熊禾　送税官仇副使诗十首

课余自哦诗，诗罢还教子。

时时视橐余，质鬻市薪米。

熊禾

熊禾　送税官仇副使诗十首

世无半山叟，叹息屏间诗。

曾参尚投杼，知己何敢期。

熊禾

熊禾　送税官仇副使诗十首

古来抱关人，玩世可无闷。

内省既不愆，得仁又何怨。

熊禾

熊禾　送税官仇副使诗十首

正直男子身，自有神与谋。

世治天理现，何必事祷求。

熊禾

熊禾　送税官仇副使诗十首

彦修但自修，逆境堪进德。

知我自有天，纯固在学力。

熊禾

熊禾　送税官仇副使诗十首

世事良可见，浩荡书生心。

先民亦会计，儒道终当行。

熊禾

熊禾　索茶

两帙诗课早已了，三杯酒债亦可休。

我去问君去无去，君留任我留不留。

门前雨深泥滑滑，道人四壁风飕飕。

且留看诗可罢酒，请烧香鼎调茶瓯。

熊禾

熊禾　探梅

我归及初夏，正值梅黄时。

曾得二三友，共赋梅仁诗。

当时梅树下，捋实攀条枝。

顾此廊庙物，弃之或涂泥。

岂不盘实供，酸涩终见遗。

古来偶不遇，物理亦可推。

凉风八九月，叶尽条枝痿。

精华虽内腴，知者良亦希。

而况腔壳中，认此一性微。

古今咏梅者，此趣谁得知。

仁者天地心，生生无穷期。

维此生之性，物物皆有之。

安得似此梅，独秉纯阳姿。

一枝一太极，静动常相随。

却於坤复间，微微见端倪。

凝阴不翕固，阳德无繇施。

所以探梅人，用意常在兹。

清霜十月旦，吟边发新题。

梅亦顾我笑，笑我世俗为。

无华亦无实，此境正自奇。

半年不我问，觌面当何辞。

见花始知树，识趣毋乃卑。

我今对梅语，此道何足疑。

自守固尔分，求知岂其宜。

伯夷合饿死，箕子当明夷。

啮雪海上郎，履霜野中儿。

今我故来意，岂伊常情窥。

入冬雨霜多，玄冥张其威。

婉娈荆棘间，正恐不自持。

探梅愿梅早，我独愿梅迟。

腊前与冬后，生意真如丝。

微阳不爱护，迓续今其谁。

忆昔少年日，看花来京师。

买舟西湖上，曾造孤山涯。

孤山不可往，葛岭高巍巍。

豺枭正嘷舞，龙鵷何处飞。

不待岁月换，已觉人民非。

逋仙唤不起，岁晏亦径归。

归来三十年，清梦常依依。

春事有代换，梅心无改移。

春光年年有，我发自早衰。

但与梅久要，处处不暂离。

所至必种梅，殷勤废培滋。

培滋不见盛，雪压还霜欺。

气候固多乖，人事亦如违。

行行去寻芳，三年海南陲。

雪霜不到地，生意当融怡。

旧来种梅处，更自荒弗治。

甚者斧为薪，令人重怀悲。

拂衣归去来，天风吹人衣。

舍南有古树，久矣阅岁期。

至刚肯受磷，至洁宁为缁。

廊庙未觉高，山林岂云卑。

但得余蕂在，一任羌管吹。

明年烟雨中，青子还累累。

更看萌蘖生，生性常不亏。

新极连旧根，不断生生机。

生机日以长，清阴渐成蹊。

从此种千树，春暗花垂垂。

东风一解冻，万卉纷芳菲。

熊禾

熊禾　题东坡诗集后

东坡真天人，再拜当敛裧。

千古岷峨英，浩气发耿耿。

用世固磊落，作诗更雄骋。

熙宁化宜更，当国惜已甚。

胡为叫怒呶，使我毛发懍。

九天忠臣心，欲发不暇忍。

雪堂何从容，人事得尽屏。

江山拓胸次，风月动佳兴。

我观此时诗，下语已清永。

晚喫惠州饭，晨夕对蔬笋。

和陶数十篇，习气脱略尽。

岷江几百阻，到海渺万顷。

公诗盖三变，每变辄近正。

少年纵横习，岂意造此境。

偶於玄寂中，佳处得深省。

学道便为真，此语吾敢信。

文固气所充，要在以理胜。

洋洋大雅音，千载叹寥泯。

言诗抑小技，所入宜重慎。

我诗难示人，特此聊自警。

熊禾

熊禾　题林氏药圃

采药来，神山在何许。

忽闻瀛海头，居然一玄圃。

天风吹轻帆，至人展良晤。

圃中药千本，历历皆手树。

我生抱奇痬，岁久不得愈。

三年蓄艾心，有此一朝聚。

惠我方匕剂，翛然脱沈痼。

吾观此圃中，来游亦无数。

夫岂独我私，一一随听取。

同游二三友，牵连亦遭遇。

餐此霞屑余，腾身即飞翥。

人生各有累，那得免患苦。

至人略形骸，一视等胞与。

过之或忘情，我独刻肺腑。

世人持狭见，一膜便尔汝。

比邻立藩墙，边幅生龃龉。

老矣多阅人，知君用心处。

斯人匪斯今，意度一何溥。

我尝读西铭，一初混中处。

茫茫大化运，上下四方宇。

当作一圃观，何物不储賏。

岂但百草性，曾入农氏谱。

奇葩与异石，海陆细分部。

金膏丹空青，亦不惮远阻。

是中富台沼，飞泳供盼顾。

有时钓弋娱，遗坠拾鳞羽。

铺陈盛筵旦，咳唾好宾侣。

歌阑车马散，溲渤遗败鼓。

我知太医生，适用随细钜。

水火各燥湿，阴阳互寒暑。

刚汞或柔砂，炎硝或寒附。

峻或蓬稜攻，平或参术补。

生材天岂靳，所恨辨者瞽。

生人倘有济，我圃足供具。

玄枢掌握间，调齐有其所。

悠悠动我思，无怀大庭古。

八荒登春台，一气调律吕。

人人无鄙夭，物物不疵窳。

胡然降大厉，使我重悽楚。

薰蒸始一气，俄顷遍九土。

缅怀有生初，恫瘝入心膂。

恭惟生物心，孰不同父母。

我欲代一笺，飞上九天诉。

冥冥天阍深，重关列蛟虎。

至人对我言，天高不堪吁。

无宁苍苍求，我圃自有趣。

圃中别有圃，妙处子未睹。

中藏六六天，玄玄岂无主。

我尝偕子游，相与诘其故。

虽然只方雨，此妙谁赋予。

包括尽六合，剖析入毫缕。

一粒蕊珠中，太极有玄姥。

但得斯心存，充拓何可御。

至人岂易逢，再拜致我语。

授药不授方，药尽力已去。

似闻海上秘，久藏龙宫府。

君今得妙诀，授我勿我拒。

珍重千金传，为君广流布。

别君怀不忍，回首重凝竚。

千山莽愁人，沧波正烟雨。

熊禾

熊禾　题山云海月楼

壶山一片云，沧海一轮月。

仁人典刑静，志士胸次阔。

我来登斯楼，抚景亦奇绝。

一天任舒卷，万古看出没。

吟情俯八极，酒兴小溟渤。

云来地脉动，云去悄无迹。

月出天光生，月落万山黑。

归来一梦觉，东窗又明发。

熊禾

熊禾　闻崇安县学立碑

出山未逾月，辄复入山去。

平生武夷志，兹游适真遇。

诛茅倘可遂，岂但山水趣。

扶摇欣夙心，踌躇动长虑。

恭惟文公学，倡道匪虚语。

向微剖析功，斯人遂聋瞽。

斋居一原叹，此叹无人悟。

晚年制作心，门人未轻许。

真实浸泬寥，枝叶谩夸诩。

漂沦未百年，剽窃立门户。

吾党固有愆，斯道自今古。

扶偏须忠臣，邪说可无距。

同志此来游，兴言激余素。

礼乐愧河汾，兴唐竟谁予。

大隐堂前水，滔滔自东注，

回薄万古心，无言对天柱。

熊禾

熊禾　闻读书有感

万叠青山锁暮阴，倚栏凝竚意深深。

趁时士女忺秦服，学语儿童解楚吟。

当日繁华逐流水，何年拱把秀穹林。

辽东俎豆铜川筮，认取斯人万古心。

熊禾

熊禾　芜湖过繁昌旅舍萧然偶书

竹窗渐白卷寒衾，上巳才过节物深。

野杏出篱明望眼，萋蒿满地蔼愁心。

已知赋分多行役，焉用诗鸣得赏音。

春在江山无限好，缓驱羸马度烟林。

熊禾

熊禾　兴程县尹

我思程伯子，试令晋城邑。

岂第父母人，一念诚恳恻。

存心民必济，正己吏自格。

虽然一邑小，允矣天下式。

槃槃古东阳，亶为礼义国。

弦歌视曲阜，岂惟文公泽。

尚想兴学功，百年未陈迹。

古来号难治，此语谅非必。

人怀学道心，功化亦俄刻。

重惟伊洛传，道南此其脉。

家传余政谱，师授存学则。

此邦有美俗，文献犹可及。

接畛皆儒黉，兴起易为力。

当今尚文化，乡校首扶植。

非无善政人，教化岂遑急。

明公下车来，声誉已洋溢。

三年田里间，公来始休息。

简静公优为，不扰知政绩。

山人重期望，亹亹慎无斁。

四海文公邦，正学自兹出。

政教岂殊途，饰吏贵儒术。

善化必因俗，吾世俱有责。

到手事必为，莫让功第一。

熊禾

熊禾　乙巳元日鳌峰书院会拜五十五人

晓日瞳瞳一岁初，乡闾盛会说吾庐。

运当尧历三千六，数协羲图五十余。

修竹岁寒欣得友，野花春色且攜书。

大篇听取艰贞训，万區¤天心定不虚。

熊禾

熊禾　乙酉端午联句

离骚读罢意沈沈，痛饮狂歌作楚吟。

鱼腹有灵应瞑目，后来犹自有孙心。

熊禾

熊禾　阴字亭

涌翠岂兰亭，唐峰非山阴，

一渠疏曲水，四野成茂林。

对此坐叹息，超然起遐心。

当年诸王集，幽情畅登临。

虚旷非远识，绝胜名利襟。

近代翁李游，至理穷高浀。

云何夸毗子，清谈且駸駸。

抗志有近远，抚事无古今。

此日复何日，有酒始酌斟。

援琴不敢发，谁欤为知音。

熊禾

熊禾　咏菊

庐峰几千仞，中有云一龛。

幽幽遯世人，诛茅绍为庵。

我尝造其间，追寻极幽探。

山中满兰蕙，谷口罗松杉。

更有药圃畦，种菊杞与甘，

疗疾还延年，未数菊水潭。

百年未云久，涧草空毵殴μ。

我居北涧北，子住南涧南。

偶然比邻并，妙处谁能参。

古来种菊人，祗言晋陶潜。

当年移南村，北地何所躭。

亦曰素心人，可与共晤谈。

云何舍之去，我怀殊未谙。

八表方停云，处处迷征骖。

何如且归来，理此荒径三。

岁晚永为伴，青松冠前岩。

唐人爱牡丹，末俗亦易酣。

保此霜下杰，毋令涧怀惭。

万古晋徵士，可使顽夫廉。

题作柴桑人，纲目书法严。

我欲质巾几，白云满虚檐。

熊禾

熊禾　咏盆梅

一声羌笛晚风斜，再问花期便觉赊。

茵幌泥沙可随分，莫将春意殢残花。

熊禾

熊禾　咏武夷怀朱晦翁

五月凉巾陟翠微，竹根香露湿人衣。

云行老树青猿过，雪落长溪白鹭飞。

仙径好花愁急雨，洞亭芳草怨斜晖。

我来只欲平林去，细叩先生玉版扉。

熊禾

熊禾　涌翠亭梅花

来者为新去为陈，阴阳如代各还香。

花开花谢亦常理，对花不必尤花神。

平生性耆不在花，两年颇与梅相亲。

何人种梅绕此屋，一见使我心清冷。

老树槎牙溪侧径，枯枝倒挂池边亭。

花开主人不复赏，我来却作花主人。

此花不必相香色，刢刢大节何峥嵘。

北海雪深臣皓首，霜寒中野儿悲吟。

荷蓧老人留植杖，沧浪孺子来濯缨。

神人妃子固有态，此花不是儿女情。

托根山谷居岁晚，自分不及芳春辰。

春前腊后挺高洁，留与桃李争妍新。

春寒桃李犹未开，莫随羌管轻飘零。

先生自是绝俗士，西湖东合当齐名。

巡檐索笑兴不浅，金樽檀板随红尘。

斯言近戏君勿讶，南山松柏终年青。

熊禾

熊禾　游南园次傍花随柳句

忧世心衰且乐天，不妨飞咏此云川。

天高地下有千载，物换人非无百年。

熊禾

熊禾　游武夷山

我来武夷山，远意起千古。

尝疑混沌开，疏凿未经禹。

峡山犹古梁，洪涛莽回互。

行舟留大壑，营巢余断树。

垠崖波涛痕，隐隐皆可睹。

陶然上古民，要服固深阻。

秦威何桓桓，薄海犹广土。

六合皆涌沸，一枝岂宁处。

尝言十三君，隐隐避秦侣。

一日厌尘寰，泠然遂高举。

上山娱宾云，下山满豺虎。

神仙可渺茫，虹桥想虚语。

桃源亦其类，好事自夸诩。

风气日已开，蛇断出真主。

遂令闽山陬，尽入职方宇。

汉志名始彰，祠堂用鱼脯。

流传世代久，琳宫粲衣羽。

至今此名山，号为神仙府。

恭惟我遯翁，辞陃厥功溥。

于焉卜精庐，溪山九曲五。

图书尽在是，斯地俨邹鲁。

我以负笈生，来兹有年数。

自惭仁智心，未睹高深趣。

斯游亦何意，会心觊真遇。

侃侃平生友，惠然肯来顾。

攜手敦夙好，抗志企遐慕。

招我山中游，兹游适予素。

巍巍大隐屏，屹屹天一柱。

前瞻晚对亭，考槃固其所。

何当同心人，相与藄榛莽。

长松期岁寒，修竹倚日莫。

我自爱此山，踌躇不忍去。

熊禾

熊禾　又游南园次傍花随柳句

柳绿花红别一天，新来人物旧山川。

若为唤起尧夫梦，再整三千六百年。

熊禾

熊禾　与徐同知

武夷山中旧学子，汗漫偶作观海游。

此观此游亦何有，炎氛瘴雨烂不收。

蓬莱绝岛固难望，何处大泽并高丘。

独闻东南倚天耸石壁，上有一轮照耀之明月，

下有一道演迤之清流。此流不求清，

此月不求明。众星冥蒙日毂远拍天，

烟浪渺渺令人愁。因思八极间，

品彙岂不稠。后皇生物至今日，

茫茫大化无停辀。群阴剥尽硕果在，

新畲再陃陈根留。我辈等是丰芑春，

盛德何止数世谋。男儿生世有不朽，

百年易迈千载悠。造物生材谅非偶，

阳春有脚先南州。八郡春已满，

忍使四海赤子寒飕飕。一时泽物亦易足，

旱须霖雨川须舟。书生却顾动遐想，

愿为来世苍生忧。斯文迓续正此时，

安得古绠千寻修。莘郊匹夫乐尧道，

朝鲜逋播叙禹畴。两生不来至今尚绵蕝房魏背汗岂但唐人羞。

礼颓乐坏二千载，欲观周道当何繇。

我闻伊洛道南后，武夷云谷今鲁邹。

孔堂金石未尽泯，淹中断简犹堪搜。

独抱遗经守迂拙，岁月兀兀春复秋。

蚊蝱负山力谩苦，精卫填海志未休。

书生迂拙公所知，此来见公亦何求。

穷通志也命当遂，天地倾缺人绸缪。

愿公借我一片五色石，要补元气混沌无疮疣。

千载在我前，万载在我后，山中事业非王侯。

熊禾

熊禾　玉融陈心我诸友萧寺读书

偶成汗漫游，邂逅得良际。

畏途日如汤，且作旬日憩。

居然二三友，读书此萧寺。

古人固有之，岂意见吾世。

人生各有营，壮岁多秽气。

纷纷陌上儿，倥偬名与利。

借曰未有知，蚩蚩事游戏。

妖艳东家桃，醲鲜西邻醉。

北山斗双陸，南园赏新荔。

谁能空山中，作此穷活计。

满架儒先书，学成欲何济。

真如嚼余甘，泊然味无味。

是中有何好，吃吃不小置。

拱手对我言，此亦各有志。

童蒙本无知，未省学何事。

珍重希贤人，为我重指示。

蔗境初未佳，渐久乃有嗜。

况兹得抠承。讵敢萌厌弃。

我闻重欣然，疑虑亦随继。

言之岂云艰，守此谅非易。

勇锐亦易能，坚苦方可畏。

河汾有礼乐，兴邦定房魏。

燕山有义方，仪俨真世瑞。

斯人未云多，斯道今岂坠。

君看春后花，腊前已根蒂。

勗哉记斯言，晨夕慎无替。

熊禾

熊禾　越州道中

野田秋溜正潺潺，新翠乔林绕舍环。

淡日凝烟横别浦，斜风吹雨过前山。

柴扉初放牛羊出，渔艇方攜蟹蛤还。

自笑平生爱游览，天教长在水云间。

熊禾

熊禾　赠笔生

东坡咏鼠须，山谷歌猩猩。

微物岂足道，斯文颇关情。

片言斧钺刢，一字华衮荣。

化工运方寸，亦自芒端生。

寄语管城子，所托甚非轻。

熊禾

熊禾　赠陈教谕

每惟斯道南，七闽小邹鲁。

考亭四书学，日月行万古。

我生亦何幸，私淑欣有遇。

南来证文献，令人动遐虑。

斯文欠统一，正学真一缕。

莆阳礼义国，敛裧殷黼冔。

绯思东湖集，复斋接前绪。

至今耆俊多，渊源此其祖。

德闳有闻孙，邂逅快披睹。

儒先教化地，师传盛称誉。

教成畀邻邦，祖训有遗矩。

岂但美彼芹，更思甘棠树。

一邑召可行，尽分皆有补。

十室有忠信，矧此万家聚。

派近源可寻，我来重瞻遡。

当年弦诵声，溪水自东注。

典刑前辈人，溪山正堪数。

安得杖屦陪，安溪溪头路。

熊禾

熊禾　赠外科医者

男儿踏地志四方，出门大路行康庄。

况为馹使期令速，千里万里瞬息将。

云胡邂逅遭一跌，颇觉平陸成羊肠。

古云一蹶得一便，又云三折医之良。

幸逢瞑眩得早瘳，莫若视地足勿伤。

生全天地父母恩，一举足兮慎勿忘。

熊禾

熊禾　赠王典史五首

百里古君侯，一邑天下积。

掾曹拟六官，典领几相职。

民亲教弥数，职要事应剧。

慎哉勿辞卑，儒术随所益。

熊禾

熊禾　赠王典史五首

愚尝闻之师，六官欠经制。

户礼与刑兵，上法天时四。

丞曹象阴阳，右左各分治。

斯言扩前闻，大小岂殊致。

熊禾

熊禾　赠王典史五首

自从大道裂，教法日益殊。

文学与政事，往往成两途。

簿书吏应俗，佔毕儒诚迂。

二者不相能，世道良可吁。

熊禾

熊禾　赠王典史五首

每爱湖学规，明经必治事。

待宾与吏师，伊川有成议。

皇极欠统一，体用非有二。

早学无专科，已仕竟何试。

熊禾

熊禾　赠王典史五首

我爱熙然翁，识畅度亦夷。

饰政必以儒，公余只吟诗。

利欲胶盆中，三叹斯人希。

安得公伯辈，万宇阳春熙。

熊禾

熊禾　赠医士詹翠峰

我观卦气先天图，更参岐伯答问书。

虽然三坟不可得，此即造化阴阳枢。

超然便可会大道，学不至此应非儒。

医亦其中一事耳，造妙直与神明俱。

后人自是识根浅，九流既裂家法殊。

儒家道家已为二，医术下视史与巫。

苍生百万命安寄，天地生物意亦辜。

日来运气颇自别，颠倒温凉与寒热。

众工庸技漫尝试，须藉良医为宣节。

翠峰直是英杰士，家世箕裘素儒业。

辞章小技我易工，要参大道融明彻。

太上好生无别事，且向医方究施设。

垂帘市肆心自闲，左右图书恣怡悦。

便是羲皇以上人，岂但当年佗扁诀。

今兹出手才小试，邦人感恩已刢烈。

长歌为作儒医行，德君之深望君切。

古称良相即良医，大化烦君更调燮。

熊禾

熊禾　赠周善长省亲

客路三千亲七十，行道无情亦沾臆。

阿娘七十更加四，阿翁七十更加八。

人生至乐那有是，君独胡为此役役。

五鼎珍羞不见多，一盂菽水堪为悦。

八方渺渺夕阳西，与君早泀归来策。

高曾规矩父弓冶，君家正印斯文脉。

我生喜读平园文，到老更看梅谷集。

此翁岂弟真可人，直把文章事游剧。

庆儿二首望不浅，城山佳谶真端的。

相边佳作渐家数，慎真不觉誉儿癖。

更想高阳寿内辞，曾是修行嚥梅实。

二老随宜也自欢，终欠斑衣儿在侧。

须知团聚第一乐，此外蝇知总无益。

名骥坠地千里心，丹凤冲霄九秋翼。

萧曹事业已千千，当年岂要从刀笔。

丈夫未遇固脱略，时人孰测调元术。

平园相谱当相传，抚卷临风三叹息。

勗哉勗哉后之人，百世诗书尚余泽。







卷430

熊禾

熊禾　赠朱仁甫

吾宗贤叔父，穷壤一全人。

欲义终取义，求仁果得仁。

夜常形梦寐，昼亦想精神。

寄语贤孙子，天知我一真。

熊禾

熊禾　赠朱仁甫

九州四海文公书，千秋万古文公祠。

文公之祠何所始，考亭云谷与武夷。

建安城中一亩地，桓桓寝广世守之。

时人拟作曲阜宅，表章何代坏者谁。

鲁余宫室已壮丽，广地何必取此为。

鲋池藏书抱祭器，间关之际亦可悲。

斯人今代不复见，为公故宅三嘘欷。

玄孙适此相邂逅，剧谈往事无休期。

别来已是二十载，城府之事了不知。

但闻祠堂旧基址，势家亭馆今巍巍。

东边自是子住处，一枝不许鸟鹊栖。

成都閟宫思丞相，通泉书室记□□。

斯文所俿岂止此，经从此地空涟洏。

百年公论会有定，文公之后人见知。

子行定有我同志，为我问讯出此诗。

熊禾

熊禾　赠琢砚

我闻铜雀瓦，只覆娇屋姝。

又闻端溪石，只近贪泉夫。

胡为得贵重，置我几案隅。

尚恐习气腻，解使简册污。

我有一雨铁，秉心与之俱。

永矢磨不磷，千载明区区。

彼哉瓦与石，飘掷付太虚。

熊克

熊克　访艮斋先生讲学之所

克斋从学艮斋地，溪友幸从诗友游。

泉响如闻读书韵，山容犹带济时忧。

呜呼道在人何在，籍甚名留迹不留。

欲揖高风宁复得。归欤□□□抔□。

熊克

熊克　葛仙山

秋风吹我衣，秋水洗我心。

乘风直上葛仙顶，仙家楼阁烟霞深。

蓬莱何曾弱水隔，兜率有天才咫尺。

等闲拍手倚阑干，惊起蛟龙移窟泽。

试剑石老苍苔封，洗药池在丹砂红。

老仙骑鹤去未还，投崖何处寻遗踪。

霏霏蒙蒙天欲霜，神州万里何茫茫。

昆明水浅劫灰冷，几见东海成田难能可贵。

深箫吹断月满堂，梦中恍惚侍玉皇。

觉来两袖携天香，是非忧乐俱两忘。

骖骐麟，翳凤凰，得与尔，高翱翔。

仙翁一笑白云上，赠我长房青竹杖。

明朝去向葛溪滨，莫遣风雷惊世人。

熊克

熊克　韩魏公读书堂

去郡五里安国寺，断蓬荒绦成丘墟。

郡人不置瓜李嫌，公亦甘与泉石居。

想憎俗事败人意，独愿打火勤三馀。

今人不出如处女，陋室屋暗百不如。

闻君读书胡乃尔，政恐心地忘芟锄。

前辈浑厚应有此，难弟难兄俱可书。

熊克

熊克　劝农十首

雪渍冰濡土脉肥，趁时举趾莫教违。

荷蓑早合冲烟去，负耒迟须带月归。

熊克

熊克　劝农十首

低田傍海仰依山，雨即横流旱即乾。

时决时潴能自力，转成沃壤不为难。

熊克

熊克　劝农十首

百昌萌动戴芒芽，小廪先储种自嘉。

天暖地腴当亟播，好蠲甲穣润田家。

熊克

熊克　劝农十首

凡农主客两相依，以富资贫政所宜。

要彼力耕吾有望，借粮借种莫迟迟。

熊克

熊克　劝农十首

己田自种乐为农，不肯勤耕奉主翁。

劝汝回心毋见错，秋成获利两家同。

熊克

熊克　劝农十首

黄岩出穣半丹邱，使指新疏万壑流。

筑堰未妨齐著力，旱天随取灌高畴。

熊克

熊克　劝农十首

午村茅舍起炊烟，夫带儿耕馁在田。

赤饭黄羹须妇馌，往来莫惮走东阡。

熊克

熊克　劝农十首

蚕月农须雨及时，三眠才起食嫌迟。

采桑风雨无辞苦，指日缫成白雪丝。

熊克

熊克　劝农十首

腊时得雪喜重重，春到而今雨又通。

麦自十分堪指拟，更当力穑顺年丰。

熊克

熊克　劝农十首

唆伊争讼真伊贼，劝你休和是你师。

纵使胜来耕已废，得便宜处失便宜。

熊克

熊克　寿芮秘书三首

帝调玉烛召春还，仙袂同时度九关。

万品饮沾何处得，东风今起道家山。

熊克

熊克　寿芮秘书三首

归来未对小延英，便向蓬莱作主人。

要督仙宫仇玉籍，却收众妙入经纶。

熊克

熊克　寿芮秘书三首

册府都无未见书，毫端万斛泻明珠。

若为池上星辰履，谩与瀛洲作画图。

熊梦渭

熊梦渭　挽徐吏部

南浦簪缨盛，西山衣钵傅。

纯忱仪后进，达德迈前贤。

静默赏闻道，安怡偶似禅。

嗟哉游汗漫，不使侍甘泉。

熊梦渭

熊梦渭　挽徐吏部

安车驾夷路，佩玉造明庭。

天定归郎位，云开出使星。

心赏思绿野，梦不鸾青冥。

千古行藏际，丰碑定有铭。

熊某

熊某　嘲时事

近来西北又干戈，独立斜阳感慨多。

雷为元城驱劫火，天胡丁谓活鲸波。

九原难起先生死，万世其如公论何。

道过雕峰休插竹，想逢宗老续长歌。

熊瑞

熊瑞　达且同知即席索芙蓉诗

忆昔梦游芙蓉城，城中仙子千娉婷。

霞舒云卷逞娇媚，朵朵汉家尹与邢。

西风吹醒黄梁梦，帐暖香红谁与共。

别来秋晚遇群仙，犹记联骖骑采凤。

太液池边悲翠楼，金屏绣褥何风流。

那知镜裹朱颜改，阿监青娥雪满头。

不必对花长太息，荣华俯仰成尘迹。

色空空色无了期，昨是今非又来日。

熊瑞

熊瑞　答王山仲作墨梅来访韵

客从罗浮来，遗我一枝琼。

仙风溢毫楮，夭矫冰雪清。

感怀畴昔夜，醉饮月中央。

青衣歌未竟，斗转参已横。

俯仰今成古，散聚若为情。

几回疏影裹，呼鹤引长鸣。

无人能悟此，空逐晓云行。

因子重欷嘘，聊以写吾生。

熊瑞

熊瑞　芙蓉

青鸾庭馆翠重重，雉扇娉娉雍万红。

把似牡丹酣富贵，洛阳今是几秋风。

熊瑞

熊瑞　赋竹居文樽

郫筒对峙玉清圆，绝胜当年碧筩莲。

倾酿尚侔春楚楚，开樽犹带雨涓涓。

昔遗溪上晋六处，今入饮中唐八仙。

一榻青奴凉更好，醉来乘月伴高眠。

熊瑞

熊瑞　古梅

风度飘飘一世豪，偃然犹自外离骚。

诸公惯作交婆熊，动说山人索价高。

熊瑞

熊瑞　和胡文友冷齐口号四首

一声暮笛穿云裂，数点昏鸦破雨飞，

惆怅满颠丝样白，倚门竚立望谁归。

熊瑞

熊瑞　和胡文友冷齐口号四首

近来触景多生感，老去浮名祗浪夸。

赖有风霜数丛菊。年年岁杪对黄花。

熊瑞

熊瑞　和胡文友冷齐口号四首

交情落落今如此，世事茫茫何所之。

安得檐花清夜酌，相同郑老话襟期。

熊瑞

熊瑞　和胡文友冷齐口号四首

户容学屦坐常满，囊有诗篇家岂贫。

笑我淡交寒似水，势无可热亦无嗔。

熊瑞

熊瑞　和五恭甫人日

缅怀阁清辉，赋诗当此日。

盛会不复闻，手种园蔬七。

何如采若人，观书夜至乙。

能如子美心，托雨纪其实。

熊瑞

熊瑞　和邹思道寄咏西湖

画桥杨柳不胜愁，万缕千条俛碧流。

问着翠华霜日事，人人只道好杭州。

熊瑞

熊瑞　句

海鹏已激三千里，天马终归十二闲。

熊瑞

熊瑞　留番城

半年在家少，万事出门宽。

酒买官酤贵。诗存俗句难。

雨余云影湿，秋杪雁声寒。

今古苍茫意，斜阳独倚阑。

熊瑞

熊瑞　送黄爱梅过西湖

紫牡丹开竞洛豪，春风吹面看栽桃。

琼琚多少非初服，却笑梅花不入骚。

朱顶千年去不回，两峰南北白云堆。

谁人得似黄公子，不爱闲花尚爱梅。

熊瑞

熊瑞　同刘子实游芸村

前溪后溪水泓泓，南山北山鸟嘤嘤。

东家{左扌右画}{左扌右画}缫丝鸣。西家扑扑打麦声。

霏霏紫萼飘红英，翘翘野菜飞晴蜓。

酒旗斜矗芳风轻。人在落花花裹行。

神仙古来多杳冥，刀圭入品羽翰生。

人生快活寿百齿，何必白日求飞升。

我今拈出芸村名，世间底无蓬书瀛。

桃源桃源晋武陵，为我把酒酹渊明。

熊瑞

熊瑞　西湖歌饯杨泽之回杭

謇余畴昔睹古杭，繁华不减开元唐。

画船日日湖山堂，珠翠围绕沸笙簧。

西湖西子斗艳妆，香车宝马桥绿杨。

少年游冶荡春光，醉眠罗绮百花芳。

当时湖上有平章，胡不早为计包桑。

一朝鼙鼓动渔阳，席卷羽毛与霓裳。

后来枉费古锦囊，感怀金铜增悲伤。

嗟尔何知涕泪滂，身不由已心难忘。

画阑桂树寂无香，土花惨淡月荒凉。

绵绵经恨天何长，道逢老翁重傍徨。

熊瑞

熊瑞　再和元夕

落梅香影放华灯，快我来寻采若盟。

花醉羽觞金谷酒，连开蜡炬锦官城。

家家珠翠成群戏，处处笙箫簇队行。

惟有天津桥上月，无人能复记新声。

熊彦诗

熊彦诗　句

湘里难为别，湘江易得秋。

熊彦诗

熊彦诗　屏山夜雪

夜深寒妥帖，前村人断绝。

何许小茅茨，开门满山雪。

熊以宁

熊以宁　寿史沧洲

梯昮一何高，其势如龙蟠。

下直湖万顷，襟抱沧洲湾。

潭居占其胜，缥缈云涛间。

海邦形势地，秀传此为尊。

诸湖如附庸，有水俱来环。

元气昔孕此，停蓄固有存。

挺生贤哲人，象服仍貂冠。

道大久乃见，景好人亦闲。

堂堂八座贵，袖手乐其天。

龙飞御宸极，廊庙须公还。

湖山虽尔佳，政恐思谢安。

下客有侯喜，素爷斗与山。

抠衣荷延纳，不弃蒯与菅。

怜我尘土姿，欲使饵金丹。

祗愧坐斤骨，蜕形良独难。

恭惟我公贤，崔嵬不可攀。

兹遇垂弧旦，竞赋崧高篇。

南极正耿耿，三台辉紫垣。

趣起对钧秉，永辅基图绵。

熊以宁

熊以宁　题朱晦庵先生古樟书院壁

杨柳阴阴一径苔，先生曾是手亲某。

几年杖屨追随乐，今日翻成梦里来。

熊以宁

熊以宁　挽伯父二首

白发儿随母，苍颜弟对兄。

四休元亦足，一笑更何营。

论事丝弦宜，存心镜面平。

德人今已矣，唯与嗣乡评。

熊以宁

熊以宁　挽伯父二首

忆昨行边别，相期到鹤州。

秋风惊过眼，落日懒回头。

华屋空遗憾，佳城足远谋。

无从扶柩哭，挥泪寄江流。

熊以宁

熊以宁　挽叔父二首

道义时推重，功名志泊如。

肯荒元亮径，坚卧孔明庐。

乐事千钟酒，生涯万卷书。

骑箕天上去，斜月照塞墟。

熊以宁

熊以宁　挽叔父二首

耄岁颜偏好，清谈眼倍明。

一经虽取效，五鼎未终荣。

伯陇承先志，兰陔惨故情。

西风吹泪眼，愁听薤歌声。

熊以宁

熊以宁　挽通议叔祖吕硕人

旅殡胡尘里，凄凉七十春。

望云长在念，对食几伤神。

乌哺追思切，鳌峰卜□□。

西风悲楚些，谁不泪沾巾。

熊应亨

熊应亨　过多福寺次王龟龄壁间韵

七尺枯藤手自摩，閒过僧寺坐横坡。

花开曲径霜前密，云压层城雨后多。

田舍竹林分鹫岭，山城芦水漾鱼波。

禅床处处堆黄叶，独乘寒松不改柯。

熊与龢

熊与龢　木平饲龙亭次韵方巨山

耳见何如得眼闻，山根磅礴极初分。

浮沤起灭自潭影，大地晴阴空岭云。

何处老人来听讲，他年少府有移文。

由来清调须吾辈。幸不山王愧五君。

熊与龢

熊与龢　唐玄宗铁像

巍冠攒叠碧雪花，坐阅山中几岁华。

莫把金丹轻点化，正愁生死困安家。

熊遹

熊遹　京口

古郡如河内，云藏铁瓮城，

禹疏渠绝岘，秦鉴堑分京。

旧井朱方塞，新桥渌水横。

熊知至

熊知至　句

岸上犹哀懼，舟中争得安。

熊知至

熊知至　句

楼台上下火照火，车马往来人看人。

熊知至

熊知至　赠王山人

闲拄瘦筇枝，衣冠半异时。

入城人不识，卖药俗长疑。

饮酒难逢醉，餐松自止饥。

华峰千嶂里，常与白云期。

熊知至

熊知至　句

岸上犹哀懼，舟中争得安。

熊知至

熊知至　句

楼台上下火照火，车马往来人看人。

熊知至

熊知至　赠王山人

闲拄瘦筇枝，衣冠半异时。

入城人不识，卖药俗长疑。

饮酒难逢醉，餐松自止饥。

华峰千嶂里，常与白云期。

熊仲允

熊仲允　题汪水云诗卷

轻轻漠漠暮云低，枯木寒枝宿鸟稀。

古殿荒凉残日照，孤城寂寞故山围。

十年波浪家何在，万里关河客未归。

惆怅西湖湖上路，梅花如旧世相违。

胥偃

胥偃　句

昔作树头花，今作冢下骨。



轩氏

轩氏　句

栗棘蓬，栗棘蓬，

一口吞却更无踪。

宣和民谣　讥王黼

三百贯，且通判；

五百索，直秘阁。


学士院

学士院　宁宗郊祀二十九首

合祀丘泽，登侑祖宗。

顾諟惟粗，灵承惟恭。

有岩皇备，有庄帝容。

监于克诚，肃肃雍雍。

学士院

学士院　宁宗郊祀二十九首

［圜钟为宫］天门荡荡，云车阴阴。

百神咸秩，在灵顾歆。

神哉来娭，神神溥临。

乡时宋德，翼翼小心。

学士院

学士院　宁宗郊祀二十九首

［黄钟为角］华盖既动，紫微洞开。

星枢周旋，日车徘徊。

灵兮顾佑，灵兮沛来。

载燕载娭，式时坛垓。

学士院

学士院　宁宗郊祀二十九首

［太簇为徵］泰尊媪釐，祖功宗德。

辰躔陪营，岳渎受职。

神哉来下，神哉来格。

乡德惟声，留虞嘉席。

学士院

学士院　宁宗郊祀二十九首

［姑洗为羽］金石宣昭，羽旄纷纶。

洁火夕照，明水夜陈。

娭哉惟灵，娭哉惟神。

凤马招摇，惟德之亲。

学士院

学士院　宁宗郊祀二十九首

皇帝剑勤，兴用陶瓦。

礼神颂祗，奠币献斝。

月鉴阴肃，醒液融治。

挹彼注兹，礼无过者。

学士院

学士院　宁宗郊祀二十九首

崇台穹窿，高灵下堕。

庆阴彷佛，从坐肉峨。

宵升于丘，时通槿火。

维天之命，百禄是荷。

学士院

学士院　宁宗郊祀二十九首

帝乡于郊，一精二纯。

紫觚陟降，嘉玉妥陈。

神方留娭，瑞贶纷纶。

申锡无疆，螽斯振振。

学士院

学士院　宁宗郊祀二十九首

肃肃礼度，鋗鋗宫奏。

天行徐谧，皇闪昭懋。

光连重壁，物介簋豆。

于皇以乡，无声无臭。

学士院

学士院　宁宗郊祀二十九首

列俎孔陈，喜笾维实。

鼎煁阳燧，玉流星液。

我牲既硕，我度既苾。

神监下昭，安坐翔吉。

学士院

学士院　宁宗郊祀二十九首

帝登初觞，礼岩再兴。

精明满昭，齐飆洞贯。

灵娭留俞，神光炳焕。

我宋受福，永寿于万。

学士院

学士院　宁宗郊祀二十九首

紫坛岳立，神光夜烛。

有俨旒采，有莺佩玉。

霄垠顾何，祖宗熙穆。

对越不忘，俾尔戬觳。

学士院

学士院　宁宗郊祀二十九首

天容澄谧，景气晏和。

瓒斝度醇，鋗璯叶歌。

帝降庭止，夜其如何。

神助不休，宜尔众多。

学士院

学士院　宁宗郊祀二十九首

甘露流英，卿云舒来。

灵俞有喜，神光晻暧。

穆穆来莅，洋洋如在。

帝用居歆，泽及四海。

学士院

学士院　宁宗郊祀二十九首

听惟乡德，监惟棐忱。

顾諟思明，灵承思钦。

永言端莅，肃对下临。

上帝是皇，毋贰尔心。

学士院

学士院　宁宗郊祀二十九首

羽籥陈容，干戚按节。

德闲而泰，功劳而决。

虞我神祗，扬我谟烈。

尽美尽善，福流有截。

学士院

学士院　宁宗郊祀二十九首

帝临中坛，神从八陛。

华玉展瑞，明声计醒。

亦有嘉德，克相盛礼。

献兹重阳，降福瀰瀰。

学士院

学士院　宁宗郊祀二十九首

敬事天地，升侑祖宗。

陈兴于三，介觞之重。

秉德翼翼，有来雍雍。

相予祀事，福嘏日落。

学士院

学士院　宁宗郊祀二十九首

孝奏展成，熙们毕牙。

光流桂俎，祥衍椒奠。

风管晨凝，云容天转。

拜贶于郊，右序诒燕。

学士院

学士院　宁宗郊祀二十九首

所乡惟清，所钦惟声。

灵喜留俞，天景窈冥。

福禄来成，福禄来宁。

皇用时敛，寿我兹庭。

学士院

学士院　宁宗郊祀二十九首

瓒斝觩{左角右翏}，觥痓氤氲。

有楝惟香，有酒惟欣。

脄张岂融，懿懿芬芬。

我龙受之，如川如云。

学士院

学士院　宁宗郊祀二十九首

天锡多祉，皇受五福。

言瞻瑶坛，迄奉瑄玉。

昭星炳燿，元气回复。

帝得载旋，有嘉穆穆。

学士院

学士院　宁宗郊祀二十九首

璇图天深，鼎文日辉。

庆流皇家，象炳紫微。

乾，回冕旒，

云焕兗衣。何千万年，

式于九围。

学士院

学士院　宁宗郊祀二十九首

兰豆既升，簋簋既登。

礼人俎实，乡贵牲{左月右焌}。

时乃告弃，哭用毕兴。

祚我皇基，介福是膺。

学士院

学士院　宁宗郊祀二十九首

神转有德，来燕来娭。

冖下熙成，三灵逆釐。

神乡有道，言旋言归。

福祉咸蒙，百世本支。

学士院

学士院　宁宗郊祀二十九首

莫神乎于，阳嘘而生。

日月星辰，皆乾之精。

肆求厥类，兴阳俱升。

眡燎于坛，展也大成。

学士院

学士院　宁宗郊祀二十九首

地载万物，阴翕而成。

山岳河渎，皆坤之灵。

克肖其象，兴阴俱凝。

眡痤于坎，思求厥成。

学士院

学士院　宁宗郊祀二十九首

福方流胙，祈方钦柴。

卤簿载肃，球架允谐。

帝祉具临，皇灵允怀。

遄御于次，降福孔皆。

学士院

学士院　宁宗郊祀二十九首

八神呵跸，千官景从。

回轸还术，祲威盛容。

妥饰芳凤，御朝云龙。

归寿兹闱，敷时民雍。

学士院

学士院　绍兴二十八年祀圜丘

帝出于震，巽惟齐明。

律日姑洗，以示洁清。

我交于神，蠲意必精。

既兴而往，祈监斯诚。

学士院

学士院　绍兴二十八年祀圜丘

阳动黄宫，日旋南极。

天门荡荡，百神受职。

爰熙紫坛，熉黄殊色。

神哉沛来，盖亲有德。

学士院

学士院　绍兴二十八年祀圜丘

帝顾明德，监于克诚。

齐牙条濯，式示洁清。

郊丘合祛，享意感通。

贶施鼎来，受福无穷。

学士院

学士院　绍兴二十八年祀圜丘

帝临崇坛，媪神其从。

稽古合祛，并侑神宗。

升陛奠玉，诚意感通。

贶施鼎来，受福无穷。

学士院

学士院　绍兴二十八年祀圜丘

上穹昊天，日星垂曜。

照临下土，王国是保。

维玉兴帛，寅恭昭报。

永左右之，钦若至道。

学士院

学士院　绍兴二十八年祀圜丘

至哉坤厚，雙然止静。

柔载动植，资始成性。

玉光币色，璨若其映。

式恭神祀，有邦之庆。

学士院

学士院　绍兴二十八年祀圜丘

明明翼祖，闰侑泰坛。

和造绵字，王业孔艰。

表正封略，上际下蟋。

躬以大报，亦止于燔。

学士院

学士院　绍兴二十八年祀圜丘

赫赫巍巍，及时纯熙。

昊天成命，后则受之。

登迈邃古，光被声诗。

有币陟配，孙谋所贻。

学士院

学士院　绍兴二十八年祀圜丘

躬展盛人，天步逡巡。

乐备礼交，嘉玉既陈。

神方安坐，牙祉纷纶。

陟降有容，皇心载勤。

学士院

学士院　绍兴二十八年祀圜丘

克昭王业，命成昊天。

泰畴禋燎，八阶惟圆。

肃然威仪，登降周旋。

是谓精享，神监吉蠲。

学士院

学士院　绍兴二十八年祀圜丘

至大惟天，云何称德。

展诚致谍，牲用博硕。

诚以牲寓，帝由诚格。

居歆降祥，时万是亿。

学士院

学士院　绍兴二十八年祀圜丘

帝出于震，巽惟洁斋。

神明其德，迺称禋柴。

惟兹吉蠲，昭事聿怀。

重兴而祀，敷锡孔皆。

学士院

学士院　绍兴二十八年祀圜丘

谒款坛陛，祗祀泰社。

丘圜自然，可格至神。

桂尊登酌，嘉计芳新。

靡福菲眇，敷佑下民。

学士院

学士院　绍兴二十八年祀圜丘

厚德光大，承元之明。

兹潜莩吹，升于昭清。

冰天桂海，咸资化成。

恭酌要醪，报本惟精。

学士院

学士院　绍兴二十八年祀圜丘

于赫皇祖，创业立极。

肃肃灵命，荡荡休德。

嘉觞精洁，雅奏金石。

丕埚神谟，惟后之则。

学士院

学士院　绍兴二十八年祀圜丘

丕铄帝皇，复受天命。

群阴独黩，一武大定。

奠引斯声，功歌在咏。

佑记后人，文轨蚤正。

学士院

学士院　绍兴二十八年祀圜丘

肆类上帝，怀柔百神。

槀秸既设，珪币既陈。

精诚潜交，已事而竣。

佑我亿载，基图日新。

学士院

学士院　绍兴二十八年祀圜丘

恭展美报，聿修上们。

礼乐和节，登降适宜。

德焉斯亲，神靡不娭。

海内承福，式固邦基。

学士院

学士院　绍兴二十八年祀圜丘

泰元尊临，富媪繁祉。

于皇祖宗，既昭格止。

奏舞象功，灵其有喜。

永言孝思，尽善尽美。

学士院

学士院　绍兴二十八年祀圜丘

阳丘其高，神祗闰位。

既奠劂玉，既奉劂醒。

亦有嘉德，克相瑟祀。

旨酒载爵，以成熙事。

学士院

学士院　绍兴二十八年祀圜丘

爰熙紫坛，天地为贶。

来燕来宁，毕限期在。

承神至尊，精意所乡。

告灵乡矣，祉福其畅。

学士院

学士院　绍兴二十八年祀圜丘

帝临崇坛，媪神其从。

祖宗闰歆，福禄攸同。

兵寐刑措，时和几岂。

其膺受之，将施无穷。

学士院

学士院　绍兴二十八年祀圜丘

八音克谐，降神也祗。

风马云车，陟降在兹。

锡我纯嘏，我应受之。

一人有庆，燕及群黎。

学士院

学士院　绍兴二十八年祀圜丘

帝出于震，孝奏上仪。

燔燎羶薵，神来燕娭。

肃若旧典，罔或不只，

既右飨之，翕受蕃釐。

学士院

学士院　绍兴二十八年祀圜丘

燎薵既升，炳膋以洁。

于豆于登，君蒿有飶。

紫幄熉黄，神其安悦。

将以庆成，薄言盍徹。

学士院

学士院　绍兴二十八年祀圜丘

九霄眇邈，神不可求。

何以降之，临德之修。

三献备成，神不可留。

何以送之，保天之休。

学士院

学士院　绍兴二十八年祀圜丘

谓天盖高，阳嘘而生。

日月列宿，皆天之神。

肆求厥类，兴阳俱升。

视燎于坛，以终其勤。

学士院

学士院　绍兴二十八年祀圜丘

谓地盖厚，阴翕而成。

社稷群望，皆地之灵。

肆求厥类，兴阴俱凝。

视痤于坎，以终其勤。

学士院

学士院　绍兴二十八年祀圜丘

舞具八佾，乐佃六成。

大矣孝熙，厉意声精。

已事而竣，回轸还术。

我应受之，以莫不增。

学士院

学士院　绍兴二十八年祀圜丘

五略鸣监，八神警跸。

天宫景从，莫不祗粟。

祲威盛容，昭哉祖述。

祚我无疆，叶气弃溢。

雪湖

雪湖　海棠

君王勤俭御经筵，闲却羊车今几年。

白发宫人无职事，海棠花下晒西氈。

雪岩

雪岩　对菊

菊花相菊一长欢，公是公非话总难。

以道义交堪傲俗，得渔樵趣不须官。

纷纷落叶山初瘦，隐隐平沙雁已寒。

天气欲晴又欲雨，百年心事满栏干。

雪岩

雪岩　渔舟

莫笑扁舟数尺长，几经烟雨浸潇湘。

红船个个高于屋，未必荷花入梦香。

薰荆楚

薰荆楚　瀛岩

岩根商舸集高桅，岩顶朱门小殿开。

未信瀛洲环弱水，始知鳌背负蓬莱。

青山到海重重小，白鸟随潮两两来。

坐久松风吹骨冷，此身浑觉在瑶台。

荀完

荀完　重兴寺

门前春挂一壶山，修竹乔松不可攀。

落尽桃花无觅处，应随流水到人间。

崖州女子　咏花扇

团扇画方新，金花照席茵。

那缘灯下见，更值月中人。

鄢玉庭

鄢玉庭　归建溪

归去寒溪觅旧盟，相逢诗酒足娱情。

閒云不碍青山好，物外风高梦自清。

严椿龄

严椿龄　乙卯祷雨梅坛

大隐清名格帝阍，真人新宠粲王言。

南昌补吏官虽小，北极通班道更尊。

谏疏不容强汉室，仙风聊复傲吴门。

我来物色朝元处，山绕星坛水绕村。

严大猷

严大猷　句

笏未到身难击泚，兵如入手易擒吴。

严敦常

严敦常　寿开府

季冬两十鸡鸣初，僚吏府造如云趋。

绣轴捧星香拥炉，共庆此日生真儒。

玉堂金印守此都，今日为城镇匈奴。

坐安天下犹覆盂，祝公之寿宜何如。

欲祝公如刀皋鹤，鹤颈虽长畏缯缴。

欲祝公如千岁龟，清江作使身亦危。

又祝公如松与柏，樵斧焉知岁寒色。

刚莫刚兮赤山铁，铁作干将有时缺。

坚莫坚兮泰山石，溜滴波穿有时泐。

不若祝公如太虚，包含千古无时无。

任驰玉兔飞金乌，暑往寒来速又徐。

发常如漆齿常固，太虚朱老君与俱。

严焕

严焕　五言戏赠吕神童行

自我诹人物，天涯实眇然。

晚观童子意，早拍病夫肩。

凛凛神锋异，琅琅腹笥传。

晴温武林道，光怪吕家船。

严焕

严焕　乡人吕正之教三子连中童子科盛哉前此无有也推原所以启其意者繇今

千秋万岁圣贤话，尽挂诸郎齿颊閒。

发纵指南知有自，昂霄耸壑定非艰。

灵椿挺挺元未老，珠树枞枞孰可攀。

过我朝阳语中曲，且停烟櫂置家山。

严嘉

严嘉　游洞霄

帝子吹箫上瑶阙，灵妃跨凤音尘绝。

行云山水迹依然，留伴九峰秋夜月。

阆苑宫前见玉真，许传消息到金庭。

琼姿一去丹霞□，紫桂蟠桃几度春。

十二栏干天一握，教人望断缑山鹤。

蜀客归槎杳未来，银汉纵香泉□□。

岩前邂逅童颜子，许我刀圭大患痊。

严嘉宾

严嘉宾　盘斋

孔明天下士，当年卧南阳。

一室傥已足，未害志四方。

盘斋诚有余，辗转意味长。

攒书以为娱，殖兰以为芳。

四友置左右，圣贤味中央。

要为陋巷回，抑作干禄张。

何当膏吾车，相从以徜徉。

严嘉谋

严嘉谋　赠医士

脉差死活悬三指，炙误风挛废四肢。

宁饵生金餐野葛，有身不可试庸医。

严嘉谋

严嘉谋　赠医者川郭

川郭颠强甚，平生挟术游。

老犹携侍女，贫不诌公俟。

用药多投病，酬钱或掉头。

金陵官酒贵，应典旧貂裘。

严陵士人　句

日月明方见，乾坤暗自收。

严陵士人　句

大柄如归手，蚊虻莫浪飞。

严日益

严日益　题汪水云诗卷

紫皇宫殿红云低，春归天上日欲西。

瑶池催花挝羯鼓，姚魏在香分雨露。

沉香亭北雉尾高，诗成先夺云锦袍。

纵横奏赋三千字，文采风流多意气。

佩声杨柳凤池头，丝纶五色烂不收。

巨鳌跳波海门黑，毡雪风砂堕阴域。

翠华鞭鸾凌紫烟，天寒月照青冢边。

黄金不啼玉不泣，桑岭流沙马飞急。

孤臣泪结冰稜稜，两宫祝发传佛灯。

梵尊说法天龙拜，四大山河金色界。

风飘仙乐去不回，香围粉阵成飞埃。

南冠楚囚血化碧，恨入胡笳十八拍。

穹庐帐暖融冷光，犹随供奉联鵷行。

子房忽伴赤松去，华表千年令威语。

商郊周甸禾黍悲，宫袍卸却披霞衣。

青藜老仙选诗哭，仿佛东都梦华录。

吴霜压捐长眉青，胸蟠耿耿何时平。

读书万卷贫难救，天若知情天亦瘦。

云翻雨覆争奈何，荣枯得失哀恨多。

相逢莫说梦中梦，琴寄南音时一弄。

世间未必无子期，至音元不求人知。

泠然七十二峰下，轩辕鼎边恨三舍。

流水行云万里心，故家乔木春阴阴。

严肃

严肃　落花

片片落花飞，随风去不归。

如何临欲别，不得傍君衣。

严希孟

严希孟　连珠池

小桥通南浦，夹道桑榆绿。

水绕若边珠，风传芰荷馥。

严有翼

严有翼　戏题河豚

蒌蒿短短荻芽肥，正是河豚欲上时。

甘美远胜西子乳，吴王当日未曾知。

严庾

严庾　题东龛院

晚西寒雨湿黄昏，爱睡山僧已闭门。

独自倚栏还独笑，男儿心事与谁论。

严中和

严中和　句

树影踏不醉，花香嗅却无。

严中和

严中和　句

寺老柳遮塔，雨多春碍船。

严中和

严中和　句

润水活不冻，山枫老自灵。

严中和

严中和　句

画扇题诗鸾背湿，铜彝煎脑鸭心香。

严中和

严中和　诗三首

山中道人不裹巾，一片石床生绿鳞。

昨夜瓦瓶冰冻破，梅花无水自精神。

严中和

严中和　诗三首

梅天雨气入帘栊，衣润频添柏火烘。

四月江南无矮树，人家都在绿阴中。

严中和

严中和　诗三首

一声杜宇三更后，向晓绿阴连碧苔。

却恨楼高春数尺，柳绵飞不上窗来。

严中和

严中和　月夜看桂

玉杵声中舞素娥，西风叶叶自婆娑。

一天清气无人管，惟有山楼树影多。

阎伯才

阎伯才　句

鱼贯羸师堪坐缚，尔时可欢蜀无人。

阎伯敏　十二峰

阎伯敏　十二峰　朝云

山头行云自朝朝，阳台莫色联云霄。

朝来莫去变云雨，送老行客无回桡。

阎伯敏

阎伯敏　十二峰　翠屏

秋山黄落春山青，不识仙家云锦屏。

六铢天衣下拂石，香风馥郁朝真亭。

阎伯敏

阎伯敏　十二峰　登龙

散而成章合为龙，回风混事游鸿濛。

舟人上下神女供，俗妆铅粉胭脂红。

阎伯敏

阎伯敏　十二峰　集仙

绿蓑鞋紧青行缠，束薪蕴火开山田。

云间仰听仙佩响，蓬鬓拂掠烧畲烟。

阎伯敏

阎伯敏　十二峰　净坛

山头枝枝竹扫坛，舟子竹枝歌上滩。

炷香上庙掷杯珓，但乞如愿舟平安。

阎伯敏

阎伯敏　十二峰　聚鹤

望夫石女春复秋，巴歌楚舞随遨游。

夜深九皇清唳响，仙禽亦替离人愁。

阎伯敏

阎伯敏　十二峰　栖凤

山头凤鸣求其凰，山前家家背凤筐。

竹花结产未忍食，刀耕火种五里香。

阎伯敏

阎伯敏　十二峰　起云

钗头嫋嫋山花枝，裙尾旧缬山麻衣。

朝随云起采薪去，莫趁女伴穿云归。

阎伯敏

阎伯敏　十二峰　上升

黄麾白马功告成，云华夫人朝玉京。

虞后夏后引音节，高低峡船摇橹声。

阎伯敏

阎伯敏　十二峰　圣泉

云源一派瑶池分，洒落掉石随东奔。

森人但忧香溪水，肖边惟有昭君村。

阎伯敏

阎伯敏　十二峰　松峦

舟船摇摇大巫前，松前丝萝望缠绵。

屏风角轩恰匝背，心在山头人倚船。

阎伯敏

阎伯敏　十二峰　望霞光

东皇君来流晓霞，莫看西北王母家。

云华夫人王母女，肯为庙食留三巴。

阎苍舒

阎苍舒　登制胜楼次韵

百牢关下几夔州，坐镇休馀只倚楼。

赤甲白盐齐意气，纶巾羽扇独风流。

夜间警柝抛金锁，春乐熙台醉玉舟。

化国舒长公事少，眼中万象固神搜。

阎苍舒

阎苍舒　第一山

极目平淮渺莽间，翠峦特地起烟鬟。

要渠天下无双手，题作东南第一山。

阎苍舒

阎苍舒　海观

云南之阴大江东，二水奔腾如海冲。

谁能具此壮观眼，南定楼中今卧龙。

阎苍舒

阎苍舒　兴元

褒城之山划天罅，中有深谷春水生。

汉家兴王启鸿业，萧相治国留英声。

阎苍舒

阎苍舒　赠郡帅郭侯

东南形胜惟扬州，介江负淮作襟喉。

有国以来几百战，吊古千载空悠悠。

哀哉荒主与荡子，钝尽铁剑崇倡优。

迷楼九曲烂如画，珠帘十里半上钩。

当年二十四桥月，曾照三十六宫秋。

平山堂上一长叹，但有衰草埋荒丘。

欧仙苏仙不可唤，江南江北无风流。

何人复诵广陵散，黯然悲恨不可收。

只今英主正用武，增五万灶屯貔貅。

金城坚筑壮营垒，绮段细错良田畴。

神谟庙算万全举，天时既至须人谋。

将军山西名将种，家声直到青海头。

男儿有死必报国，正当为上分此忧。

勉旃速办古人事，貂蝉本自出兜鍪。

阎灏

阎灏　赋新繁周表权如诏亭

承家爱以义，能诲仕之忠。

故里推全德，先生有古风。

中郎银组白，刺史锦衣红。

浩矣无穷乐，春熙醉笑中。

阎良臣

阎良臣　大涤洞天留题

慈泉地辟与天开，屈曲飞鸣声隐雷。

若使翠华临此地，飞来未必羡佳哉。

阎钦爱

阎钦爱　宿濠州高唐馆

借问襄王安在哉，山川此地胜阳台。

今朝寓宿高唐馆，神女何曾入梦来。

阎孝忠

阎孝忠　俯春亭

城上危亭可摘云，四边山色翠为邻。

下窥城郭无余蕴，草色花光尽是春。

阎孝忠

阎孝忠　黄相山

东带连山接五羊，西分郴水下三湘。

路人到此休南去，岭外千峰尽瘴乡。

阎孝忠

阎孝忠　寄郴守阮户部

郴阳古名邦，四座拱山色。

秀气钟异人，陎阾俨仙宅。

阎孝忠

阎孝忠　句

贤如赠扇扬风日，贫似开门卧雪时。

阎孝忠

阎孝忠　句

橘柚人家黄压帽，松篁僧寺翠为邻。

阎孝忠

阎孝忠　句

不辞远作潇湘客，且入三仙洞里来。

阎询

阎询　题招提院静照堂

浙右僧居盛，虚堂葺有功。

迷来随万化，净后照三空。

夜永松轩月，秋深竹岸风。

我心闲已久，梦到水乡中。

阎珣

阎珣　谢择之学士惠示吏隐宜春郡十诗因成五十六言奉答

达观终知世事劳，利名都是一鸿毛。

登瀛自有仙游乐，缓带何妨吏隐高。

深意庇民跻富寿，正辞华国耸英髦。

抟风九万期鹏翼，且傲松轩弄彩毫。

阎彦昭

阎彦昭　云穴山居

著我閒身短短篱，青山一角压书帷。

黏碑摹得古人帖，涂壁续成前日诗。

有约看花倾竹叶，欲谈挥麈折松枝。

偶然乐意相关处，忘却秋霜上鬓丝。

阎禹锡

阎禹锡　题定明大像

造化秘奇胜，洪流绕崇岗。

层楼百仞高，下□云水乡。

空嵌古秀峰，雷霓挥铦铓。

神□□□丁，金仙俨垂裳。

悬知天壤间，异事不可□。

□嘉与甯川，二像遥相望。

怒涛乔岳中，涌出大法王。

奇怪岂人力，窥测固渺茫。

□□□□□，藤萝羒幽香。

夜深龙这礼，宝炬胜霞光。

我生西南陬，薄宦游东方。

睹此两奇绝，傥恥如痴狂。

由来豪放词，不付白面郎，

矧此无尽藏。绮语未足偿，

小诗勒岩阿，相与石像长。

颜丙

颜丙　题樑

灵根不肯混凡柴，天意移将福地来。

向日亲逢霹雳手，今朝果作栋樑材。

颜得遇

颜得遇　招抚峒猺歌

率土王民乐陶陶，犬戎亦民今婆娑。

适正人天依中和，日月不老朝山河。

颜度

颜度　冬至

至节家家讲物仪，迎来送去费心机。

脚钱尽处浑闲事，原物多时却再归。

颜度

颜度　题康济泉

三年官事浑无补，一片丹心彻底真。

更有灵康是知己，新泉为我现津津。

颜度

颜度　吴左律师

前辈高标说与谁，孤峰顶上路途迷。

如今一向随流去，逐队成群步步低。

颜发

颜发　待潮顾浦宿耕者张钦舍

海近云气昏，禹迹开茫茫。

晴要列障逻，什伍屯平冈。

顷遭七年旱，骤见九秋黄。

腰镰喜复悲，泥水新圃场。

县侯初下教，官赋无丰荒。

错挥制锦刀，戏作编氓创。

身上催租瘢，短褐愁盖藏。

谭为五县最，荐飞十剡章。

逡巡掌邦计，跬步封侯王。

江淮十万师，待饲正颉吭。

禾麦今已登，妇子戒勿尝。

行俟天雨粟，饱食均四方。

颜发

颜发　和陈尉春日行山

公余春日长，亭午吏已退。

山行步晴碧，松影踏鲜翠。

杖移苔点穿，蜂抱花须坠。

酒瑆释春愁，楸枰醒昼睡。

颜发

颜发　和盖谦老游马鞍山

青鞋来踏马鞍山，小径萦纡便往还。

眺望双明穷晻霭，登临终日得余閒。

冥搜直到风埃外，逸兴徐来笔砚閒。

钱挂杖头堪一醉，归来随例带酡颜。

颜发

颜发　和山间壁上陈子忠

路转山根草木香，天容水色两茫茫。

渔人风里数声笛，飞过芦花幽兴长。

颜发

颜发　和山间壁上陈子忠

风蒲水荇度清香，两两飞凫堕渺茫。

目送征帆掠波去，碧天无际暮去长。

颜发

颜发　题灵山壁

游尘野马皛晴光，僧舍无营日正长。

看罢一枰天欲暮，不知何处起渔榔。

颜几

颜几　句

白日尊部短，青山枕上高。

颜几

颜几　狱中寄酒友

龟不灵兮祸有胎，刀从林甫笑中来。

忧惶囚系二十日，辜负醺酣三百杯。

病鹤虽甘低羽翼，罪龙尤欲望风雷。

诸豪俱是知心友，谁遣尊罍向北开。

颜克宗

颜克宗　蕉溪温泉

阴阳炭兮天地炉，隔液好景人间无。

木酸火炎两不用，清流自沸跳明珠。

何当扬波激沧溟，大块不许氛翳生。

何当翻波湔酷吏，群黎坐使心眼明。

尧舜君民均一视，匹夫匹妇皆使被。

洗除烦苛不择地，奚止一泓而已矣。

颜耆仲

颜耆仲　宽民堂

圣训昭垂本至仁，此堂取义立名新。

通商有道能徕远，计利远心盖为民。

宽赐一分皆德意，奉行两字属微臣。

年年宝货千般集，好是熙台到处春。

颜耆仲

颜耆仲　喜雨轩

六月炎炎苦旱灾，斯民何罪守非材。

炉烟未断浓云合，神物潜驱好雨来。

苗槁复苏青易见，鬓愁虽喜白难回。

也知慰我三农望，膏泽应须遍九垓。

颜师鲁

颜师鲁　第一山

闻说淮南第一山，老来方此凭栏干。

孤城不隔长安望，落日空悲汴水寒。

颜师鲁

颜师鲁　琼花

后土祠中二月暮，琼花放后有蜂来。

东君不怕春归去，留待诗人一夜开。

颜庶几

颜庶几　游碧落洞同李兟诸公

神地秘灵室，壶天锁翠微。

歌咏极今古，登临忘是非。

况有麋鹿侣，堪纫兰蕙衣。

得志此何远，岂复怀尘机。

颜太初

颜太初　东州逸党

天之有常度，躔次绝乖离。

地之有常理，沈潜无变亏。

人之有常道，高下遵轨仪。

三才各定位，万古永不移。

二仪设有变，修德可以祈。

人道或反常，其乱何由支。

昔在典午朝，国祚向陵夷。

日向中夜出，赫赫来东陲。

地向太极裂，中有苍鹅飞。

高厚灾且异，人妖亦繁滋。

始有竹林民，怪诞名不羁。

次有夷甫辈，高谈慕无为。

沈湎多越礼，阮籍兼辅之。

虚名能饰诈，光逸与王尼。

何曾有先见，不能救其衰。

张华徒竭力，无以扶其危。

至今西晋书，读之堪涕洟。

尔来历千年，炎宋运重熙。

东州有逸党，尊大自相推。

号曰方外交，荡然绝四维。

六籍被诋诃，三皇遭毁訾。

坑儒愚黔首，快哉秦李斯。

与世立宪度，迂哉鲁先师。

流宕终忘反，恶闻有民彝。

或为童牧饮，垂髽以相嬉。

或作概量歌，无非市井辞。

或作薤露唱，发声令人悲。

或称重气义，金帛不为赀。

或曰外形骸，顶踵了无丝。

麀聚复优杂，何者为尊卑。

遥闻风波民，未见如调饥。

偶逢绅带士，相对如拘縻。

不知二纪来，此风肇自谁。

都缘极顯地，多用宁馨儿。

斯人之一唱，翕然天下随。

斯人之一趋，靡然天下驰。

乡老为品状，不以逸为嗤。

宗伯主计偕，不以逸为非。

私庭训子弟，多以逸为宜。

公朝论人物，翻以逸为奇。

家国尽为逸，礼法从何施。

我常病其事，中夜起思惟。

平地三尺限，空车登无歧。

重载历百仞，所来因陵迟。

万一染成俗，虽悔何由追。

众人皆若梦，焉能分其糜。

众人皆若醉，不知啜其醨。

天下皆病痿，俾谁就鲁醫。

天下皆病狂，何暇灸其眉。

幸有名教党，可与决雄雌。

所嗟九品贱，不得立文墀。

贾谊惟恸哭，梁鸿空五噫。

终削南山竹，冒死指其疵。

愿乘九庙灵，感悟宸心知。

赫尔奋独断，去邪在勿疑。

分捕复大索，憸人无孑遗。

大者肆朝市，其徒窜海湄。

杀一以戒万，是曰政之基。

千奴共一胆，胆破众自隳。

无使永嘉风，败乱昻平时。

颜太初

颜太初　寿冯北部

五百年终遘圣朝，相门何日降英髦。

星杓影射金枢正，月魄光浮碧汉高。

三世密传张颢印，贰车新得吕虔刀。

他年善继良弓慕，金字重重有赐袍。

颜太初

颜太初　许希

京城名利涂，车马相奔驰。

其间取富贵，往往输巫醫。

前后十数辈，身没名已隳。

独有许希者，蕴蓄何瑰奇。

始自下蔡来，所处尤喧卑。

西市三十年，汩汩无人知。

一朝仗至艺，骤登文石墀。

三鎝愈上疾，神速不移时。

酬以六尚官，著藉通端闱。

旌以三品服，佩紫垂金龟。

于时称谢毕，西向复陈仪。

当宁惊且问，历历宣其辞。

臣传扁鹊术，遇主今得施。

特此一展谢，臣心不自私。

主上惜其意，击赏为嘘唏。

仍给水衡钱，国西命立祠。

复加灵应号，金额照华榱。

自此辇毂下，求祷何祁祁。

我过庆成坊，见之心且悲。

秦醫术虽妙，五腑及四肢。

所习得其人，千龄祀不亏。

鲁圣术至大，帝道与民彝。

所习非其人，一朝反相持。

小吏师荀况，窃为辨说资。

作相劝焚书，诈云愚蚩蚩。

后之为儒者，其心皆李斯。

昔在布衣日，动守先王规。

朝谈十二经，夕诵三百诗。

依凭稽古力，荣进无他歧。

及居庙堂上，长剑冠峨巍。

自谓天所赋，焉知有宣尼。

宣尼断袭封，十经寒暑移。

他姓为邑官，乡老皆惊疑。

上章寝不报，九重遭面欺。

谏官不举失，御史不言非。

尽为许希笑，得路忘先师。

颜棫

颜棫　句

一带溪山画不如。

颜棫

颜棫　句

眼明喜见晓光舒。

颜棫

颜棫　句

未厌殷勤达曙看。

颜棫

颜棫　句

衰草连天惨淡黄。

彦修

彦修　宿武夷宫

学仙独访武夷君，老树垂藤弄夕曛。

我欲幔亭拚一醉，不知何处奏宾云。

彦修

彦修　宿武夷宫

月满空山雪满溪，幽人何处吹龙笛。

醒来和月倚虚窗，鹤翻松露滴云石。

彦修

彦修　宿武夷宫

偶过群仙入武夷，苍崖瑶草白云飞。

不知何处猿啼月，岩上松花落满衣。

彦修

彦修　夜宿武夷宫

巢松老鹤鸣丹井，笼月梅花摇素影。

竹敲白露幔亭寒，吟弄紫箫山月冷。

山月箫声清且幽，幔亭不见昔人游。

我来欲此腾云雾，笑指三山十二楼。

晏殊

晏殊　安昌侯

莲勺移家近七迁，鲁儒章句世相传。

关中沃壤通泾渭，堂上繁声逐管弦。

身服儒衣同繁义，日将卮酒对彭宣。

高坟丈五阳陵外，千古朱云气凛然。

晏殊

晏殊　八日菊

瑞蓂才半折，金蕊已争妍。

幸得重阳近，贪为一日先。

登高谋宿约，泛酒试芳筵。

诘旦寻馀馥，明知赏爱偏。

晏殊

晏殊　白云庵

草庵何似清风楼，更在空中最上头。

眼界豁开无畛域，枯藤古木暮烟浮。

晏殊

晏殊　丙寅中秋咏月

玉籥秋初半，冰轮岁有期。

苦吟含翰久，清宴下楼迟。

雁怯波光动，蛩愁叶影危。

烘帘频卷押，温酎旋凝澌。

皎外蟾生滴，寒中桂有枝。

星文藏熠燿，露彩见华滋。

苑静疏萤湿，巢空惊鹤移。

渐穿鸣瑟幌，偏鉴读书帷。

濛谷徒催晓，纖阿莫放亏。

陈王收妙舞，疑待仲宣辞。

晏殊

晏殊　草

春尽江南茂草深，绕池萦树碧岑岑。

长安官舍孤根地，一寸幽芳万里心。

晏殊

晏殊　巢父井

禀生值尧年，率性在庞厚。

安巢一枝上，岂曰鹑居陋。

颍波人洗耳，曾不污牛口。

谅兹耕耒暇，凿饮隈林薮。

含饴鼓其腹，帝力予何有。

遂令千载外，此地存遗甽。

泓然逼乔木，宛若栖嵵旧。

乡人揭题榜，行旅谐瞻觏。

我来观古迹，愕立徘徊久。

凄其望清风，不获见师友。

愿言{左奭右斗}一勺，拭面洗心垢。

翘勤慕高躅，感慨陈卮酒。

思齐胡可望，庶以宽容瞀。

夙驾恨长途，凭高重回首。

晏殊

晏殊　崇因寺

卷帘山色眼前见，入夜涛声枕上闻。

苔径雨馀堆落叶，石楼风静锁寒云。

晏殊

晏殊　初秋宿直

绛河星斗夜阑干，禁署沈沈闭九关。

上帝册书群玉府，仙人宫阙巨鳌山。

凉蟾影度秋阴薄，促漏声来夜唱闲。

拥鼻吟多欲愁绝，严钟凄断树乌还。

晏殊

晏殊　春阴

十二重环閟洞房，愔愔危树俯回塘。

风迷戏蝖间无绪，露裛幽花冷自香。

绮席醉吟销桂酌，玉台愁作涩银簧。

梅青麦绿江城路，更与登高望楚乡。

晏殊

晏殊　椿

峨峨楚南树，杳杳含风韵。

何用八千秋，腾凌诧朝菌。

晏殊

晏殊　次韵和参政陈给事寒食杜门感怀

班班疏雨欲晴天，回避春风入醉眠。

新火未来丝阁静，砌苔窗树两依然。

晏殊

晏殊　次韵和参政陈给事寒食杜门感怀

谢堂新句入清歌，雨箔风帘有燕过。

未免芳辰叹心赏，始知犹患陆才多。

晏殊

晏殊　次韵和史馆吕相公九日偶成

凤阙千门製不奢，上公精意在朝家。

重阳蜜饵承班诏，西苑璯樽辍泛花。

萧相未央功已半，汉皇宣室宴非赊。

由来位极妨行乐，目断黄垆酒旆斜。

晏殊

晏殊　次韵和司空相公闰秋重九中书对菊

两掖仪台峻，珍丛应序黄。

积分回令节，伏槛赏幽芳。

昧谷重延律，仙州剩借霜。

冒寒知薏苦，逾分得荃香。

汉幄群生遂，虞迁万事康。

与人同所乐，留玩属澄觞。

晏殊

晏殊　次韵和天章范待製上元從幸会灵观

春莺欲满枝，荷橐從游时。

旭日生华盖，灵风入羽旗。

酒含雕玉浅，香度博山迟。

共识天颜近，都忘尺漏移。

晏殊

晏殊　次韵和王校勘中秋月

广寒仙署惬心期，秋半梧台木叶稀。

有客正吟星北共，何人重赋鹊南飞。

光含绮席传三雅，影逗兰房撤九微。

趋府逸才过鲍掾，不辞终夕赏清晖。

晏殊

晏殊　次韵和致仕陈相公除夜

從来岁除咏，托讽情非一。

公在维师年，久谐归政逸。

辛盘具芳郁，柏酒澄嘉栗。

犹厌贺车烦，晨门效圭荜。

晏殊

晏殊　次韵谢借观五老图

道明回诏乐清间，便向中朝脱冕冠。

百日秉枢登相府，千年青史表旌桓。

泰运正隆嫌气热，干网初整畏冰寒。

逍遥唱和多高致，仪象霜风俾后看。

晏殊

晏殊　吊苏哥

苏哥风味逼天真，恐是文君向上人。

何日九原芳草绿，大家携酒哭青春。

晏殊

晏殊　丁卯上元灯夕

九衢风静烛无烟，实马香车往复还。

三十二天应降瑞，尽移星斗照人间。

晏殊

晏殊　丁卯上元灯夕

百万人家户不扃，管弦灯烛沸重城。

游车正满章台陌，为报天鸡莫浪鸣。

晏殊

晏殊　端午词　东宫阁

扬子江心铸鉴成，俗传兹日最标灵。

宣猷祝学通文史，问膳多欢奉帝廷。

晏殊

晏殊　端午词　东宫阁

百药初收味最良，玉函仍启太清方。

扇裁葵叶风频度，漏转金胥日更长。

晏殊

晏殊　端午词　内廷

百草斗馀欣令月，五丝萦后祝遐年。

洞房风暖垂灵艾，神沼波深竞彩船。

晏殊

晏殊　端午词　内廷

披风别殿地无尘，辟恶灵符自有神。

九子粽香仙醴熟，共瞻宸极祝千春。

晏殊

晏殊　端午词　内廷

山来佳节载南荆，一浴兰汤万虑清。

仙苑此时收百药，炼丹飞石保长生。

晏殊

晏殊　端午词　内廷

一一雕盘分楚粽，重重团扇画秦娥。

宫闱百福逢嘉序，万户千门喜气多。

晏殊

晏殊　端午词

升王阁

朱邸沐兰逢令节，丹廷祝寿喜嘉辰。

两宫荣养多延庆，百福潜随命缕新。

晏殊

晏殊　端午词　升王阁

织组文缯载旧仪，晨朝丹扆奉天慈。

六斋清素来多福，岁岁今辰侍宴私。

晏殊

晏殊　端午词　御阁

沐浴兰汤在此辰，内园仙境物华新。

轻丝五彩缠金缕，共祝尧年寿万春。



晏殊　端午词　御阁

五彩丝长系臂初，万年芳树影扶疏。

岂劳方士标神篆，自有真灵卫帝居。

晏殊

晏殊　端午词　御阁

九子粽新传楚俗，赤灵符验出仙方。

汉宫尽祝如天寿，鹊尾炉烟起瑞香。

晏殊

晏殊　端午词　御阁

初垂彩艾迎新节，复结香茅致百祥。

就日望云皆善祝，圣人洪算与天长。

晏殊

晏殊　端午词　御阁

乍结香茅祈福寿，更缠金缕贡芳新。

丹台素有延生录，岁岁迎祥在此辰。

晏殊

晏殊　端午词　御阁

献寿竞为长命缕，迎祥还佩赤灵符。

端门漏永晨曦上，飒飒薰风绕帝梧。

晏殊

晏殊　端午词　御阁

雕盘角黍竞时宜，组绣风华奉紫闱。

海日乍升丹禁晓，艾人晴影照金扉。

晏殊

晏殊　端午词　御阁

仙家既有灵符术，越俗兼为竞渡游。

三十六宫迟日永，绮窗朱户彩云浮。

晏殊

晏殊　端午作

汨渚沉沉不可追，楚人犹自吊湘累。

灵均未免争琼糈，却道蛟龙畏色丝。

晏殊

晏殊　奉和圣製除夜

秘掖榡轩严万户，庆宵躔次会三辰。

丹闱肃穆犹凝夕，佳气葱珑渐报春。

调历自将穹厚永，圣辞常与岁时新。

送寒旁磔迎和令，率土群生仰昊昮。

晏殊

晏殊　奉和圣製除夜

珠躔回碧落，绛燎烛青规。

琐闼琼签度，层台玉漏移。

纳新皇泽普，顺节圣情怡。

万宇长安陌，乡傩集此时。

晏殊

晏殊　奉和圣製冬至

吉序冠三正，民时顺盛成。

岁穰千亩实，气爽六符平。

肆乐遵年律，迎长蔼颂声。

云浓燕雁度，雪霁楚兰荣。

异域梯航集，诸侯篚贡盈。

尧仁敷万有，同此一阳生。

晏殊

晏殊　奉和圣製立春日

紫宙星回后，青郊斗建时。

上林莺啭早，南亩雪消迟。

云矞千祥集，风条万类滋。

皇情同率土，黔首颂昌期。

晏殊

晏殊　奉和圣製立春日

阴阳自协璇玑运，和煦潜随缇管升。

十二紫关鱼籥启，九重晓阙绛烟凝。

芳华稍变青门柳，寒冻微消北陆冰。

宸藻下颁羲日丽，八弦民庶保年登。

晏殊

晏殊　奉和圣製上巳日

青阳三巳日，佳气九城中。

洛饮传周俗，溱诗载郑风。

停轮浮桂醑，解袂泛兰丛。

选胜开慈宴，多欢组绶同。

晏殊

晏殊　奉和圣製上元

协风阳律应，满砌荚蓂新。

绛阙罗千卫，华灯曜百轮。

悠悠未央夜，粲粲彼都人。

万宇今无外，登台共乐春。

晏殊

晏殊　奉和圣製上元

风掖千门迥，金缸四照然。

市圜通夜阙，歌肆与云连。

叠鼓迷清漏，游车际晓天。

泛膏仍洁祀，蚕麦伫登年。

晏殊

晏殊　奉和圣製上元

鹑火告中时，皇州盛若兹。

九阳同化洽，万汇得春熙。

楼月将收晚，歌云度欲迟。

布和周海域，聁蠕遂收宜。

晏殊

晏殊　奉和圣製上元夜

兰灯照夕开南阙，星弁飞楼拱北辰。

在镐正逢全盛日，祝尧皆是太平人。

流风舞妙翻成字，积雪歌长迥绕尘。

鸾鹊实函颁睿什，明良赓载想同伦。

晏殊

晏殊　奉和圣製上元夜

勾芒司节令，鹑火中星规。

广陌消尘雾，重城集宴嬉。

仙韶闻玉琯，实焰列琼枝。

万国同嘉会，胥庭即此时。

晏殊

晏殊　奉和圣製社日

天官考历占元日，浃宇祈农协盛时，

芟柞尚传周室颂，枌榆仍秩汉家祠。

三农普遂耕耘乐，万象均承雨露滋。

推策授人敷景化，穰穰喜贶亿年期。

晏殊

晏殊　奉和圣製新春

斗柄东回六合春，尧天历象与时新。

铜壶瑞气延疏漏，青辂祥风绕画轮。

云里楼台高郁郁，雨中原隰碧鳞鳞。

千枝彩萼梅英吐，百尺金丝柳带匀。

秉籾调元功有序，在璿观妙政惟醇。

仰瞻魏阙宣和会，共识皇恩子万民。

晏殊

晏殊　奉和圣製元日

夏正标吉朔，尧历载初辰。

粕叶清樽举，椒花绮颂陈。

年芳随律盛，皇泽与时均。

共有华封意，升平亿兆民。

晏殊

晏殊　奉和圣製元日

人正肇届时多祜，凤历惟新景载阳。

双阙布和云气郁，千门献寿玉声长。

东风入律三边静，北斗回春万物芳。

朝暇肃诚颁睿藻，缙绅交抃捧尧章。

晏殊

晏殊　奉和御製中和节

正元崇吉序，实历记良辰。

营室彤曦转，勾芒令祀新。

尧蓂方告朔，汉酎更宜春。

菖叶农耕候，如膏洒泽频。

晏殊

晏殊　奉和真宗御製后苑杂花海棠

太液波才绿，灵和絮未飘。

霞文光启旦，珠琲密封条。

积润涵仙露，浓英夺海绡。

九阳资造化，天意属乔繇。

晏殊

晏殊　赋得秋雨

点滴行云覆苑墙，飘萧微影度回塘。

秦声未觉朱弦润，楚梦先知韭叶凉。

野水有波增澹碧，霜林无韵湿疏黄。

萤稀燕寂高窗暮，正是西风玉漏长。

晏殊

晏殊　古瓦砚诗

邺城宫殿久荒凉，缥瓦随波出禁墙。

谁约藓文成古砚，等间裁破碧鸳鸯。

已恣玉锋磨藓骨，更持蟾泪湿云根。

欲知千载凄凉意，尚有昭阳夜雨痕。

晏殊

晏殊　癸酉岁元日中书致斋感事

一叶春王拆瑞筇，八斋西省夕香浓。

多年不宿金闺署，半夜再闻长乐钟。

却展旧编探史汉，更惭高步接夔龙。

十思三省无荒豫。千载亨辰岂易逢。







卷440

晏殊

晏殊　过华夫书屋

西齐辉赫亘山隅，嘉致清风世莫如。

乡党名流依绛帐，烟萝幽境似仙居。

趋庭子弟皆攀桂，弹铗宾朋总食鱼。

汗简传经亚邹鲁，粉牌留咏尽严徐。

杯盘互进先生馔，门巷应停长者车。

坟籍岂惟精四部，弦歌常见习三馀。

玳簪珠履延豪士，缥帙牙签刊赐书。

碧沼暮凉浮菡萏，纱窗秋静漏蟾蜍。

间庭潇洒移泉石，华表峥嵘冠里闾。

我恨羁游在芸阁，不陪诸彦曳长裾。

晏殊

晏殊　海棠

轻盈千结乱樱丛，占得年芳近碧栊。

逐处间匀高下萼，几番分破浅深红。

烟晴始觉香缨绽，日极犹疑蜡蕂融。

数夕朱栏未飘落，再三珍重石忧风。

晏殊

晏殊　海棠

杳霭何惊目，鲜妍欲荡魂。

向人无限思，当画不胜繁。

浩露晴方浥，游蜂暖更喧。

祇应春有意，留赠子山园。

晏殊

晏殊　海棠

昔闻游客话芳菲，濯锦江头几万枝。

纵使许昌诗笔健，可能终古绝妍辞。

晏殊

晏殊　海棠

濯锦江头树，移根药砌中。

只应春有意，偏与半妆红。

晏殊

晏殊　寒食东城作

王城五百车马繁，重帷黕幕纷郊原。

游人得意惜光景，恣寻复树登高轩。

平芜远水知何许，眼入迢迢空处所。

梨花澹豽柳丝长，百计撩春作烟雨。

歌哭声中半落晖，雕鞍绣轂尚迟归。

荒田野草人间事，谁向令玄泪满衣。

晏殊

晏殊　寒食游王氏城东园林因寄王虞部

谢墅林亭汴水滨，偶携佳客共寻春。

看花纵拟思君子，对竹何曾问主人。

促席正逢羲日缓，酡颜仍有郢醪醇。

朝中九列无间暇，愿作新诗赠季伦。

晏殊

晏殊　和三兄除夜

星汉回曾宇，埙篪集上都。

夜寒凝爆燎，春气入屠苏。

九陌传珂乘，千门促漏壶。

此时开棣宴，仍在碧城隅。

晏殊

晏殊　和枢密侍郎因看海棠忆禁苑此花最盛

青琐曾留眄，珍藂宛未移。

幸分霖雨润，犹见豽阳姿。

岸帻来朱槛，攀条忆绛蕤。

能令人爱树，不独召南诗。

晏殊

晏殊　和宋子京召还学士院

网索轩窗邃，銮坡羽卫重。

鷁舟还下濑，星使出飞龙。

赋待三英集，词须五吏供。

会看边燧息，横霈紫泥封。

晏殊

晏殊　和宋子京召还学士院

暮召三山峻，晨趋一节回。

乍维青雀舫，还直右银台。

陟降丹涂密，论思武帐开。

欲谈当世务，元藉轶群才。

晏殊

晏殊　和王校勘中夏东园

东园何所乐，所乐非尘事。

野竹乱无行，幽花晚多思。

间窥鱼尾赤，暗辨蜂腰细，

树影密遮林，籰梢狂羒袂。

潘蔬足登膳，陶秫径取醉。

幸获我汝交，都忘今昔世。

欢言捧瑶佩，愿以疏麻继。

晏殊

晏殊　和至日北园讌集

清晓融风肃桂堂，郡寮多暇舞筵张。

台高已验云容媚，日暖悬知刻漏长。

溪子弩寒千命中，兰英酒熟百传觞。

官曹事集神都近，预拜需函庆一阳。

晏殊

晏殊　扈從观灯

诘旦雕与下桂宫，盛时为乐与民同。

三千世界笙歌里，十二都城锦绣中。

行漏不能分昼夜，游人无复辨西东。

归来更坐嶕峣阙，万乐铮左金右從}密炬红。

晏殊

晏殊　寄远

实轂香轮不再逢，峡云巫雨杳无踪。

梨花院落溶溶月，柳絮池塘淡淡风。

几日寂寥伤酒后，一番萧索禁烟中。

鱼书欲寄无由达，水远山长处处同。

晏殊

晏殊　假中示判官张寺丞王校勘

元巳清明假未开，小园幽径独徘徊。

春寒不定斑斑雨，宿醉难禁滟滟杯。

无可奈何花落去，似曾相识燕归来。

游梁赋客多风味，莫惜青钱万选才。

晏殊

晏殊　建茶

北苑中春岫幌开，里民清晓驾肩来。

丰隆已助新芽出，更作欢声动地催。

晏殊

晏殊　金灯花

煌煌五枝灯，下有玉蟠螭。

汉宫已荆棘，此地生何为。

晏殊

晏殊　金灯花

兰香爇处光犹浅，银烛烧时焰不馨。

好向书筇一窗下种，免教辛苦更囊萤。

晏殊

晏殊　金凤花

九苞颜色春霞萃，丹穴威仪秀气殚。

题品直须名最上，昂昂骧首倚朱栏。

晏殊

晏殊　金柅园

临川楼上柅园中，十五年前此会同。

一曲清歌满樽酒，人生何处不相逢。

晏殊

晏殊　禁苑

风回玉宇箫声远，日下琼林佩影间。

待得年光遍天下，始教春色到人间。

晏殊

晏殊　九日北郡登高见寄

前日登高泛玉户，击铜赓唱胶析辞。

如何偶作销魂别，又复重吟把菊诗。

上苑盍簪延景刻，北都投辖盛官仪。

烦君见想欢言者，可奈衡门绝贡綦。

晏殊

晏殊　九日宴集和徐通判韵

散插黄花两佩萸，粉饘蓬饵酹觞初。

清歌咽后云生袂，妙舞翻时雪满裾。

上客采香逢木密，佳人投钓得王馀。

秋光屈指犹三七，莫向宾朋绮宴疏。

晏殊

晏殊　九月八日游涡

黄花夹径疑无路，红叶临流巧胜春。

前去重阳犹一日，不辞倾尽蚁醪醇。

晏殊

晏殊　句

绿树新蝉第一声。

晏殊

晏殊　句

秦声未觉朱弦润，楚梦先知菹叶凉。

晏殊

晏殊　句

巧缀雕琼绽色丝，三千宫面宿胭脂。

晏殊

晏殊　句

潜岭岧峣副祝融。

晏殊

晏殊　句

间思北海银宫畔，谁驾丹山凤凰。

晏殊

晏殊　句

频瞻太一青藜见，欲赋甘泉自凤来。

晏殊

晏殊　句

茧馆蚕初起，瑶箱燕未归。

晏殊

晏殊　句

莫凭高楼伸远目。

晏殊

晏殊　句

冷豽风中凝，浓香雪后多。

晏殊

晏殊　句

买得梧宫数亩秋，便追黄绮作朋俦。

晏殊

晏殊　句

静寻啄木藏身处，间看游丝到地时。

晏殊

晏殊　句

楼台侧畔杨花过，帘幕中间燕子飞。

晏殊

晏殊　句

篱边菊秀先生醉，桑雏娇稚子仁。

晏殊

晏殊　句

江城嘉号木芙蓉，金蕊琼萼绽蓼风。

晏殊

晏殊　句

绛英琼粒傲霜前，冷落池台亦自妍。

晏殊

晏殊　句

腊雪半含梅粉白，春风先著柳梢黄。

晏殊

晏殊　句

漫取忠臣比芳草，不知谗口起椒兰。

兰花{下缺}

晏殊

晏殊　句

万年枝上凝烟动，百子池边瑞日长。

晏殊

晏殊　句

主父仲舒容不得，未知宾阁是何人。

晏殊

晏殊　句

竹醉人还醉，蚕眠我亦眠。

晏殊

晏殊　句

争持白玉萼，共插翠云鬟。

晏殊

晏殊　句

震邸陪经席，辰阶总化钧。

晏殊

晏殊　句

玉女雕琼萼，仙禽借菊衣。

晏殊

晏殊　句

已定复摇春水色，似红如白野棠花。

晏殊

晏殊　句

衣上六花非所好，亩间盈尺是吾心。

晏殊

晏殊　句

一纸短书无寄处，数行征雁入南云。

晏殊

晏殊　句

一年为客未归去，笑杀城东桃李花。

晏殊

晏殊　句

遥想江南此时节，小梅黄熟子规啼。

晏殊

晏殊　句

琼字金扉迥倚天，南齐七志罕遗逸，

西汉九流咸粲然。

晏殊

晏殊　句

未暇南浮海，何妨夜把螯。

晏殊

晏殊　句

青帝回风初习习，黄人捧日故迟迟。

晏殊

晏殊　句

狻猊对立香烟度，鹡鷟交飞组绣明。

晏殊

晏殊　句

素奈发时俱北虏，白榆开处欲争妍。

晏殊

晏殊　句

素花皎霜雪，红艳比瑶琼。

晏殊

晏殊　句

私书一纸离怀苦，望断波中六六鳞。

晏殊

晏殊　句

山留盘瓠迹，洞有秦人书。

晏殊

晏殊　句

骚客登山知有助，秦源鸡犬更相闻。

晏殊

晏殊　句

三州鼓浪维淮浦，千社分封接帝畿。

晏殊

晏殊　句

若更花解语，却解使人愁。

晏殊

晏殊　句

若更迟开三二月，北人应作杏花看。

晏殊

晏殊　句

君王特轸推沟念，诏截危竿横赐钱。

晏殊

晏殊　句

润毫均厚薄。

晏殊

晏殊　句

蟹螯今在左，欲拍酒船浮。

晏殊

晏殊　句

春风任花落，流水放杯行。

晏殊

晏殊　句

紫结茱萸实，浓熏菡萏香。

晏殊

晏殊　句

二龙骖夏服，双鹤记尧年。

晏殊

晏殊　句

东阳诗骨瘦，南浦别魂销。

晏殊

晏殊　句

嘉名旧出新丰谷，美实今邻御宿园。

晏殊

晏殊　句

甘泉柳苑秋风急，却为流萤下诏书。

晏殊

晏殊　句

干斗气沈龙已化，置刍人去榻犹悬。

晏殊

晏殊　句

春寒欲尽复未尽，二十四番花信风。

晏殊

晏殊　句

澹澹梳妆薄薄文。

晏殊

晏殊　句

不闻幽豽接江蓠。

晏殊

晏殊　句

何用粉墙高百尺，任教墙外俗人看。

晏殊

晏殊　句

并怀涡旧玩。

晏殊

晏殊　句

白草沙场多雁户，黄榆关迥绝狼烟。

晏殊

晏殊　句

更作丹花满烟叶，欲令佳客剩迟留。

晏殊

晏殊　句

祭毕崇坛冷玉球，月斜星澹思悠悠。

晏殊

晏殊　立春祀太乙

紫毛双节引青童，一片空歌韵晓风。

太昊兹辰授春令，莺旗应在矞云中。

晏殊

晏殊　立春祀太乙

华灯明灭羽衣攒，翠柳萧森矮桧寒。

千步回廊绕金殿，水苍瑶佩响珊珊。

晏殊

晏殊　列子有力命王充论衡有命禄极言必定之致览之有感

大钧播群物，零茂归自然。

默定既有初，不为智力迁。

御冠导其流，仲任派其源。

智愚信自我，通塞当由天。

宰世曰舦伊，迷邦有颜原。

吾道诚一概，彼途锺百端。

卷之入纖毫，舒之盈八埏。

进退得其宜，夸荣非所先。

朝闻可夕陨，吾奉圣师言。

晏殊

晏殊　留题越州石氏山斋

书仙十阁壮儒宫，灵越山川实抛雄。

岫柏亚香侵几席，岩花回影入帘栊。

千秋碧锁东南竹，一水清含旦暮风。

文酒雅宜频讌集，谢家兰玉有新丛。

晏殊

晏殊　柳

河柳擅佳名，青条发红穗。

因愁百卉娇，强作芳菲意。

晏殊

晏殊　鹿葱花

宫后扇开青雉尾，羽人衣翦赤霜文。

农皇药录真无谓，不向萱丛辩纠纷。

晏殊

晏殊　麻姑山

昔年权暂领军城，静爱仙山咏过春。

天下云车曾祖驾，城中鳌海几生尘。

明知绿发升真籍，堪笑苍颜预宪臣。

我若粗成忠国事，赤松曾羡汉迁人。

晏殊

晏殊　牡丹

水晶宫殿接龙津，碧树阳春晓色新。

朱户曲房能驻日，酥盘金胜自生春。

晏殊

晏殊　七夕

百子池深涨绿苔，九光灯迥绿浮埃。

天孙实驾何年驻，阿母飚轮此夜来。

空外粉筵和露湿，静中珠幌彻明开。

秋河不断长相望，岂独人间事可哀。

晏殊

晏殊　七夕

云幕无多斗柄移，鹊慵乌慢得桥迟。

若教精卫填河汉，一水还应有尽时。

晏殊

晏殊　棋盘石

尚仙遗下石棋盘，人到壶天静处看。

十九路谁弹黑界，几千年自带云寒。

面平可步流星势，尘净元无旧藓瘢。

干雹声中闻子响，不知还许采樵观。

晏殊

晏殊　壬午岁元日雪

千门初曙彻星河，飒洒貂裘润玉珂。

向兽樽前飞絮早，景阳钟后落梅多。

无声暗重琼林彩，有意微藏璧沼波。

三殿端辰得嘉瑞，不须庭燎夜如何。

晏殊

晏殊　闰九月九日

闰秋重九再佳辰，犹见黄花裛露新。

更作登高亦何害，恨无彭泽苦吟人。

晏殊

晏殊　上巳赐宴琼林与二府诸公游水心憩于西轩

三月杨花飞似雪，内园桂树绿成阴。

何妨写尽凭高意，十步虹桥彻水心。

晏殊

晏殊　上巳赐宴琼林与二府诸公游水心憩于西轩

咽云箫鼓传声沸，临水楼台倒影多。

吟绕曲栏无限思，绪风迟日满烟波。

晏殊

晏殊　上巳琼林苑宴二府同游池上即事口占

殿后花枝白间红，楼前当道绿杨风。

横飞彩槛波光外，倒写朱阑水影中。

晏殊

晏殊　上巳琼林苑宴二府同游池上即事口占

曲榭回廊手伎喧，彩楼朱舫鼓声繁。

游人已著浓春去，不待歌长舞袖翻。

晏殊

晏殊　上巳琼林苑宴二府同游池上即事口占

春留融冶日添长，万品无涯入醉乡。

谁道人间泛仙境，水心楼殿半斜阳。

晏殊

晏殊　上元

金翠光中实焰繁，山楼高下鼓声喧。

两军伎女轻如鹘，百尺竿头电线翻。

晏殊

晏殊　上元日诣昭应宫分献凝命殿以宪职不预班独归书事

别殿香三炷，斜廊酒一杯。

官间非侍從，骑马却归来。

晏殊

晏殊　上元夕次韵答张谏议

歌吹欢娱夕，衡门可属垣。

九城寒漏彻，三市实灯繁。

酒想嵇山醉，诗惭谢乐翻。

如容陪后乘，那避八驺喧。

晏殊

晏殊　社日

山郡多暇日，社时放吏归。

坐阁独成闷，行塘阅清辉。

春风动高柳，芳园掩夕扉。

遥思里中会，心绪怅微微。

晏殊

晏殊　社日戏题呈任副枢

开樽幸有治聋酝，把叶能无送燕章。

所惜近停司饮会，不如村叟醉秋光。

晏殊

晏殊　石榴

开從百花后，占断群芳色。

更作琴轸房，轻盈琐窗侧。

晏殊

晏殊　送董信州

凤阙承丹诏，麟符得旧乡。

雨中吴岫碧，林罅楚梅黄。

使节江湖外，城楼翼轸旁。

吾知召南树，從此接维桑。

晏殊

晏殊　送瞿生还拜亲

门标杨氏阙，家有汉皇书。

射策淹前志，鸣榔省旧居。

仙山人罕到，幽境画难如。

云窦开宾馆，芝田足岁储。

修词穷五际，为学慕三馀。

努力文明代，翘翘托乘车。

晏殊

晏殊　送凌侍郎归乡

江南藩郡古宣城，碧落神仙拥使旌。

津吏戒船东下稳，悬僚负弩昼归荣。

江山谢守高吟地，风月朱公故里情。

曾预汉庭三独坐，府中谁敢伴飞觥。

晏殊

晏殊　送铅山周尉

风烟古上饶，属邑寄山椒。

仇览同栖棘，陶潜共折腰。

安与方就养，黄绶岂辞遥。

善绩青箱业，兴廉有汉条。

晏殊

晏殊　送僧归护国寺

海峤黄金刹，安禅不记秋。

来膺臣宰召，归泛越人舟。

达性融三界，随缘极四流。

还持双股锡，拂藓坐岩幽。

晏殊

晏殊　题东湖涵虚阁

水有支流树有孙，重重门巷挂朱轩。

三君雅望标人杰，千里澄波隔世喧。

西对户庭徐孺宅，北传钟梵给孤园。

欲知嗣续无穷胜，两两荣归汉使辬。

晏殊

晏殊　题鞏县西门周襄王庙

人来人去市朝变，山后山前烟雾凝。

萦带二川河洛水，寂寥千古帝王陵。

晏殊

晏殊　题太祖庙

炎宋肇英主，初九方潜鳞。

尝因蓍蔡占，来决天地屯。

庚庚大横兆，謦咳如有闻。

晏殊

晏殊　西垣榴花

山木有甘实，托根清禁中。

岁芳摇落尽，独自向炎风。

晏殊

晏殊　辛春日词　东宫阁

青幡乍帖宜春字，翠旆初迎入律风。

一有元良昭大庆，问安长在紫宸中。

晏殊

晏殊　辛春日词　东宫阁

碧燕幡长彩树新，寝门瑶佩庆初春。

邦家累善钟储贰，皎皎重晖在璧轮。

晏殊

晏殊　辛春日词　东宫阁

鲛冰千片解华池，神水香醪满爵户。

旭日九门凝瑞露，东厢朝拜奉宸慈。

晏殊

晏殊　辛春日词　内廷

朱户未闻迎彩燕，东郊先报舞云翘。

姜任盛德符青史，金屋千春奉圣朝。

晏殊

晏殊　辛春日词　内廷

柳燧青青淑气和，冰纹初解縠文波。

淑风殿里黄金屋，应候称觞万寿多。

晏殊

晏殊　辛春日词　内廷

才闻太昊行新令，更祝元君望景与。

白玉龟台资寿历，千春鸿福此春初。

晏殊

晏殊　辛春日词　内廷

双金缕胜延嘉节，五彩为幡奉紫廷。

春色渐浓人未觉，玉阶杨柳半青青。

晏殊

晏殊　辛春日词　御阁

令月归馀届早春，羲舒相望协元辰。

初阳乍逐青旂动，圣寿长随凤历新。

晏殊

晏殊　辛春日词　御阁

三素云中晓望时，上真輟盖保参差。

丹台自有长生籍，睿算方延亿万期。

晏殊

晏殊　辛春日词　御阁

青辂迎春习习来，天泉池上晓冰开。

珠幡已报三阳候，柏叶将陈万寿杯。

晏殊

晏殊　辛春日词　御阁

彩幡双燕祝春宜，献寿迎祥重此时。

腊雪未消宫树碧，早莺声在万年枝。

晏殊

晏殊　雪中

平台千里渴商霖，内史忧民望最深。

衣上六花非所好，亩间盈尺是吾心。

晏殊

晏殊　忆临川旧游

仲子幽居杳蔼间，回环十亩尽林峦。

游鱼倒泝清泉急，乳雉惊飞夕烧干。

系马短亭乘草茁，携壶芳榭值梅酸。

浮生莫道今如昨，曷月朋簪急此欢。

晏殊

晏殊　忆越州

鉴湖清澈秦望高，涵虚逗碧供吟毫。

当日醉眼倚空阔，三江七泽才容舠。

晏殊

晏殊　忆越州

湖山杳渺不可状，登览幽求无所遗。

高僧伴吟足清览，见尽白莲开落时。

晏殊

晏殊　迎春花

浅艳侔莺羽，纖条结兔丝。

偏凌早春发，应诮众芳迟。

晏殊

晏殊　咏上竿伎

百尺竿头褭褭身，足腾眼挂骇傍人。

汉阴有叟君知否，抱瓮区区亦未贫。

晏殊

晏殊　盂兰盆

红白薇英落，朱黄槿艳残。

家人愁溽暑，计日望盂兰。

晏殊

晏殊　元日词其二　东宫阁

条风发动协初辰，玄圃瑶山景象新。

千载百灵资介福，沧溟重润月重轮。

晏殊

晏殊　元日词其二　内廷

献寿椒花泛渌醪，迎祥朱户怙仙桃。

影庭玉殿炉烟起，霭霭卿云瑞日高。

晏殊

晏殊　元日词其二　御阁

屠苏醴酒盈金斝，郁垒神符卫紫关。

三境上真垂介福，绵绵洪算等南山。

晏殊

晏殊　元日词其三　内廷

池冰初解雪初消，十二重城晓日高。

飒飒和风绕珠树，千年春色在蟠桃。

晏殊

晏殊　元日词其三　御阁

南国雕胡奉紫庭，九重楼阁瑞云生。

丹毫玉策延洪算，八表欢娱四海清。

晏殊

晏殊　元日词其四　内廷

三百六旬初一日，四时嘉序太平年。

霓衣绛节倏真籾，步武祥云奉九天。

晏殊

晏殊　元日词其四　御阁

习习条风拂曙来，清香犹绽雪中梅。

屠苏酒绿炉烟动，共献宜城万寿杯。

晏殊

晏殊　元日词其一　东宫阁

铜龙楼下早春归，三朔元辰在此时。

椒柏暖风浮玉斝，两宫称庆奉皇慈。

晏殊

晏殊　元日词其一　内廷

玉殿初晨淑气和，璧池冰解水生波。

龟台圣母增年历，万寿无疆积庆多。

晏殊

晏殊　元日词其一　御阁

莺谷春风柳上归，禁闱芳树渐依依。

尧年亿万如天远，万国欢心拱太微。

晏殊

晏殊　元夕

星粲实灯连九市，水流香轂渡千门。

姮娥似有随人意，柳示花前月半昏。

晏殊

晏殊　赠会稽道士

藐姑容化三阴馆，句漏砂封六乙泥。

五练夜穷青玉枕，七明晨采碧云梯。

冠霞高把浮丘袂，握体深藏鬼谷奚。

知有山西驻龄药，何妨相赠一刀圭，

晏殊

晏殊　赠李阳孙

不忍与君别，怜君仁义人。

三年官满后，依旧一家贫。

晏殊

晏殊　张太傅生日诗

三陟槐庭二将坛，册书文武载动贤。

辞荣尚峻经邦秩，养素方临钓渭年。

清会别开金谷墅，新吟多杂蕊珠篇。

惊姜今日增华耀，海内簪绅共祝延。

晏殊

晏殊　正月十八夜

槿户茅斋雅自便，京华风味入新年。

楼台冷落收灯夜，门巷萧条扫雪天。

疾酒不闻花外漏，放朝仍得日高眠。

何妨静习间中趣，欲问林僧结净缘。

晏殊

晏殊　正月十九日京邑上元收灯日

星逐绮罗沉曙色，月随丝管下层台。

千蹄万轂无寻处，祇似华胥一梦回。

晏殊

晏殊　中秋月

三十六旬内，此时心赏并。

中分九秋夜，占断百宵明。

冷照兰闺澈，光含绮席清。

谁知沧海曲，珠蚌最盈盈。

晏殊

晏殊　中秋月

一轮霜影转庭梧，此夕羁人独向隅。

未必素娥无怅恨，玉蟾清冷桂华孤。

晏殊

晏殊　中秋月

天时与人意，龃龉旧无疑。

坐久翻遗恨，光来已后期。

行云凝黛色，见跋费金枝。

况复轮来夜，笙歌继夕曦。

晏殊

晏殊　中书即事

惨惨高槐落，凄凄馀菊寒。

粉墙多记墨，聊为拂尘看。

晏殊

晏殊　重阳夕内宿

把菊醒陶酒，扬鞭入汉闱。

聚蚊秋未息，独鸟暮先归。

世有凉暄隔，人无今昨非。

悠然倒冠佩，频梦北山薇。

晏殊

晏殊　竹醉日

苒苒渭滨族，萧萧尘外姿。

如能乐封殖，何必醉中移。

晏殊

晏殊　煮茶

稽山新茗绿如烟，静挈都蓝煮惠泉。

未向人间杀风景，更持醪醑醉花前。

晏殊

晏殊　转运度支得青州资政黄素书韩吏部伯夷颂许昌相公以诗跋尾遂为七言

首阳垂范远，吏部属辞深。

梁翰著嘉尚，系言光德音。

褒崇亘千{左礻右冀}，精妙极双金。

题咏益珍秘，用昭贤彦心。

晏殊

晏殊　紫竹花

长夏幽居景不穷，花开芳砌翠成丛。

窗南高卧追凉际，时有微香逗晚风。

晏颍

晏颍　临蜕遗诗

兄也错到底，犹夸将相才。

世缘何日了，了却早归来。

晏颍

晏颍　临蜕遗诗

江外三千里，人间十八年。

此行谁复见，一鹤上辽天。

晏知止

晏知止　送程给事知越州

遍历侯藩治绩高，瀛洲琐闼人思褒。

麟符又入千岩境，鹢舰不乘八月涛。

田赖鉴湖赏岁美，客游梅市有人豪。

从来梦锦耽佳句，应接江山岂惮劳。

燕度

燕度　句

三山排鼎足，七塔布琴弦。

燕肃

燕肃　剑阁

剑耸秋峰积霭昏，关城遥向望中分。

触新百堵连青嶂，依旧千家住白云。

松桧影随岩寺出，管弦声杂涧声闻。

燕肃

燕肃　句

王宣古楼阁，心郁旧池塘。

燕肃

燕肃　句

南昌襦裦歌将洽，西掖丝纶演未迟。

燕肃

燕肃　句

鬓边今日白，腰下几时黄。

燕肃

燕肃　僻居

茅茨城市远，草径接鱼村。

白日偶无客，青山长对门。

药炉留火暖，花坞带烟昏。

静坐搜新句，冥心傍酒樽。

燕肃

燕肃　赠惠山庆上人

陆羽泉边倚瘦筇，参差台殿映疏松。

五天讲去春骑虎，一钵擎来昼伏龙。

像阁磬敲清有韵，苏庭云过静无踪。

相逢多说游方话，知老灵山第几峰。

燕照邻

燕照邻　绝句

女矮儿痴十口余，进时无业退无庐。

一窗风雪韩城夜，火冷灯青照旧书。

扬宾言

扬宾言　挽胡季昭

湛湛长江月，高标太华清。

孤忠千古重，去国一身轻。

个事从来有，近来多怕行。

凛然公屹立，一死足平生。

扬无咎

扬无咎　句

陈迹千年在，斯人百代无。

阳伯高

阳伯高　梦宗氏子来兄舍寄生九月初七果生侄子

昔年曾梦宗家郎，受生所自言其详。

髼忪有发重覆顶，梦里恍然如发旁。

大人占之兆惟吉，惟熊惟罴男之祥。

今朝筵庆果如梦，始生三日逢重阳。

啼声已觉是英物，一门四子诚生光。

小鱼嬉戏已成队，雏雁飞腾终作行。

晓来搔首搜句喜，奋笔仓惶书弄麞。

端由乃祖积德厚，诗礼有传应异常。

新醅喜醱蒲萄绿，开樽共对篱花黄。

揿髯一笑共引满，拜贺箕裘过派长。

阳醇

阳醇　与正父叔王南运上风联句

诗见阳枋一。

阳枋

阳枋　包家园

众绿争齐敷夏荫，老红犹自驻春妆。

间红浪绿俱休问，争似岩松一色苍。

阳枋

阳枋　宝佑三年上已风雨连日成歌寄谊儒侄

风雨飘摇三月三，绮罗罢游客停骖。

满城春树烟监参，朱户绿窗愁不堪。

香芹刺泥燕争衔，杜鹃啼情正含。

舞雩儿童笑鴒{左含右鸟}，尧舜气象此中涵。

鼓瑟高人手可探，淡音非雅亦非南。

太守风期神与参，我解此意谁为谈，

但觉满怀春酣酣。花柳蒙迷不可贪，

芳菲易歇随浮岚。间闭阁门可所耽，

惟见千山万山秀色郁如蓝。

阳枋

阳枋　北高峰

上到皮高峰，京城一方册。

天边极双眸，云阔海门白。

阳枋

阳枋　避地云山全父弟诗寄梅花

入秋烽火无虚日，问谷寻岩陪隐逸。

水冷山深梅已花，忙中不觉年华易。

阳枋

阳枋　避地云山全父弟诗寄梅花

地僻人稀花自妍，世衰还丧道终传。

天机妙处人难解，一局间棋学洞仙。

阳枋

阳枋　避地云山全父弟诗寄梅花

看花岩下兴偏长，不减西湖水月光。

镇坐绝无尘一点，寿阳深知靓宫妆。

阳枋

阳枋　避地云山全父弟诗寄梅花

骨中香彻骨中清，着雨问花不作声。

一气本同形色异，人花清杰两忘情。

阳枋

阳枋　避地云山全父弟诗寄梅花

久荒诗律废陶钧，妙句佳君语意亲。

便欲支筇到岩底，不须拍赠陇头春。

阳枋

阳枋　别黔中赵尉

好风吹雪点征衣，认得东君巧转机。

北渚燕鸿从背立，前滩鸂鵣喜双飞。

梅中有味不妨隐，莲本无心何待依。

到处江山生意满，呼尊判倒是和非。

阳枋

阳枋　别王菽俨

值得个中无两重，笑棚傀儡虚牛弄。

水云佳处看回来，少听痴人多说梦。

阳枋

阳枋　别宇文丈

满耳声称蓦浣沙，萍根云叶际天涯。

襟扃喷扑芝兰气，韵味清修诗礼家。

胜把香编消岁月，点无浮叶靓春华。

西归人问簪朋得，将作东南第一夸。

阳枋

阳枋　丙辰病起示儿

采薪背夏见书云，世我相遗思转清。

识别个阴消又长，喜些真火息还生。

百年好梦黄粱短，一片间心白鹤轻。

独拥寒衾长不寐，听吹梅角动江城。

阳枋

阳枋　丙寅八月旦震兴尚早坐而假寐梦与客诵云藜羹藿啜蔬园芳黄花晚节凌

偻指寅年已半强，烦歳能几不定期凄凉。

风叶有声宵鸣廊，试拥衾紬眠藤床。

晓钲铮楼点长准，清梦了了哦诗章。

藜羹藿啜蔬园芳，黄花晚节凌秋霜。

起挑木火然心香，晴云收雨黄江流。

阳枋

阳枋　泊舟洞庭云薄天空湖光可爱恨未登岳阳楼耳

昨日兰桡逐顺流，今朝湖口泊归舟。

千山日暖雪花散，万里风高云叶收。

江影曲通西蜀还，湖光横与北溟浮。

岳阳奇眺嗟犹欠，付与他年稳上楼。

阳枋

阳枋　曹都统诗

胸中陈法久堂堂，卯岁边戎真漫狂。

伫看胜齐归一喜，未饶破魏说三当。

弓刀早落风云会，衮绣行依日月光。

已撰磨崖碑万字，为君题破碧苔苍。

阳枋

阳枋　长风峡避风和全父背弟韵

惨舒异气无异机，交朋论心不论迹。

诗书一酌饮芝兰，见雨连宵听萧瑟。

旋调诗律破愁城，间弄局棋消短日。

酒来思逸吟转高，笑罢江横颜自怿。

坐久那知风袂寒，眠酣未问霜问霜衾湿。

四时翻转无停机，一理浑融何所适。

佳山好水看已多，江谁作莼鲈忆。

天人之际妙复微，莫事空言须践实。

阳枋

阳枋　秤锤峡

秤锤盘巨石，藏重亦藏轻，

待出持衡手，一匡天下平。

阳枋

阳枋　池口下小港元遇大风

万雷貀击一江声，本是风从水上行。

断港不妨寻住计，修涂未信阻归程。

间中已会失天静，忙里依然心地平。

险阻怪岩行半百，扁舟肯学夜多惊。

阳枋

阳枋　池口下小港元遇大风

诗翁下语写心声，说破云涛阻客行。

得意快吟三两句，放怀休数八千程。

时因极冻方回暖，水若无风还自平。

一点阳和消息好，江边柳眼又眠惊。

阳枋

阳枋　池口下小港元遇大风

水本无声风作声，何民主坎止与流行。

掀天不碍翻洪浪，到海须知有去程。

可以东形暂激，不容轩轾性元平。

悬知读易如程子，舟压银涛胆不惊。

阳枋

阳枋　登六和塔

钱塘江上撑空塔，塔外遥山翠作堆。

酒罢凭栏呼落日，水云深处子陵台。

阳枋

阳枋　丁家洲

水云留住觉无坟，札菊催归知有夺。

百丈黄错牵月色，长洲湾处宿丁家。

阳枋

阳枋　读易书怀

家家住坐长安道，日问长安何草草。

春到骊山渭水深，拂石临流苦不早。

万户千门镇日开，无边风月随人好。

满城花柳断莺肠，芳菲易歇天难老。

阳枋

阳枋　端平甲午踏槐前记梦中作

莫学寒蛩窗下吟，嗤嗤不作两般声。

大千世界都闻了，管甚旖龙睡不惊。

阳枋

阳枋　端午自乐温往垫江道中作

端午人间拟醉眠，旅情茅店独萧然。

起寻诗句记佳节，万里无云月满天。

阳枋

阳枋　鄂渚大雪

横堤疏柳啸寒风，吹起黄云一色同。

鹦鹉洲边家十万，晓来都在水晶宫。

阳枋

阳枋　涪州北岩书院别王东卿归乐邑

雨前雨后山俱好，江瘦江肥水尽佳。

一见论心无久近，休言眼底各天涯。

阳枋

阳枋　赴大宁司理贽俞帅

见说三关息虎貔，风高白产卷旌旗。

擎天磔柱瞿唐险，保蜀夫模阵石奇。

誓出离山禽仲达，肯屯汉口学姜维。

枕戈心事闻鸡起，未必间眠听竹枝。

阳枋

阳枋　赴大宁司理贽俞帅

入手青衫愧壮颜，悠悠底事白云间。

有心文字几千卷，适意茅茨三两间。

可奈红尘飞白羽，不容黄叟卧青山。

欲从宁水成仙骨，趁得先生未出关。

阳枋

阳枋　赋赵守接竹引岩泉

冰丝实瑟无胶柱，事省庭空引泉注。

为有心随水色清，从教竹傍山腰去。

循除虢虢潺湲，华襟湛彻生灵根。

纵使婆深池自满，尚嫌鲤跃圆荷翻。

破除崖岸非落泊，虚室融融自出白。

通塞默知个里心，媸妍各付水中色。

自来道体如泉流，书夜不舍无春秋。

希音解人幽人听，世间俗俗耳徒箜篌。

沈沈夜永寒声出，宫商寡和鸣琮璧。

山高月冷天地空，寸地希夷无畛域。

架竹主人还记牢，山下出泉常不乾。

凡物不作名利贪，饮水曲肱心自甘。

时乞一瓯空煮茗，快读羲经井九三。

阳枋

阳枋　庚寅予自莲荡泝流金甫弟顺流赴性善之招舟行不相值有感

群意已驰涪水下，我心犹望字川归。

只差一唤逍遥地，顿失几年离别机。

阳枋

阳枋　庚子叨贽合州甘守

吴门抜蔽重夔渝，两地藩篱属钓鱼。

自昔无城当蜀屏，从今有柱壮坤舆。

军心铁石深山里，敌胆灰尘筑鉴余。

看偃天戈夜忙月，郎声读破磨崖书。

阳枋

阳枋　庚子叨贽合州甘守

欲陈礼乐字三千，起趁东风万里船。

戎马不禁文未丧，石鱼间出瑞开先。

人知制梃枘坚甲，政比黄钟缓急弦。

愿借风云乘快便，一声雷爆九重。

阳枋

阳枋　古木

古木撑空万丈青，铺排峡险与江深。

浓岚欲滴春烟暝，画出骚人一片心。

阳枋

阳枋　固城湖

掌似平芜远际空，湾湾曲曲水相通。

芦汀蓼渚新秋里，一段浓蓝一段红。

阳枋

阳枋　固城湖

有户尽开杨影底，无轩不在水光中。

浓蓝染就秋空碧，只欠斜飞几点鸿。

阳枋

阳枋　固城湖

溪平岸阔柳侵沙，泼泼游鳞弄月华。

柔橹数声深夜悄，渔人相唤隔芦葭。

阳枋

阳枋　癸守岁职儿桃源黄溪村居

贪看子舍筑溪滨，屈指除宵又及辰。

七八再逢新甲子，十三重记旧庚申。

一杯春酒红衰脸，四世斑衣悦老身。

爆竹声听桃洞晓，举家疑是避秦人。

阳枋

阳枋　癸守岁职儿桃源黄溪村居

今年爆竹楚江滨，别岁迎春仅隔辰。

小筑偏边聊尔尔，幽居心远自申申。

儿从豹变当斯世，我得鸥间着此身。

学易假年天若许，横书长作傍梅人。

阳枋

阳枋　癸未守岁

岁宜乡里守，杯共弟兄衔。

明日人相问，行年五十三。

阳枋

阳枋　过九江望风庐山雪一峰和全父弟韵

阻风桑落洲，悠然见庐山。

白雪满莲峰，皓矗九霄间。

新晴破积阴，天定豁开颜。

玩图仰斯人，怀古涕潸潸。

淮拟进扁舟，蹑屐登螺鬟。

饱谙风月归，庶几虚还。

阳枋

阳枋　过下花

迤衍鱼监地，清明花格天。

江平拖雾縠，山远带霜铅，

景好辄作画，心间连得篇。

泛舟随暮霭，明月冷浮川。

阳枋

阳枋　和陈提举喜雨

秋欢何繇达灏穹，秋成恐堕涉茫中。

五龙偃塞藏深庙，六佛慈悲会一宫。

帝勅名山诸沿闭，醮开太乙独函通。

应怜赤子车中鲋，为激西江遍处同。

阳枋

阳枋　和陈提举喜雨

周家重谷业陈王，天亦哀民求此方。

一雨如倾过众望，三登可卜见时昌。

固知福地长无歉，尤喜炎天预借凉。

耆老首为乡曲贺，唾成珠玉巧於装。

阳枋

阳枋　和陈希舜浊醪二首又次为谋深远之作一首

心地虚时来则受，德新要似汤盘又。

浊醪妙理少人知，所以伯禹恶旨酒。

阳枋

阳枋　和陈希舜浊醪二首又次为谋深远之作一首

几年龙技学勤劳，淮拟丰餐嗜炙肴。

庖刃如新惊岁晚，亦无蛙鳝荐松醪。

阳枋

阳枋　和陈希舜浊醪二首又次为谋深远之作一首

人心显者道心微，体认深时始得知。

若不沈潜梅至理，虽多言语亦奚为。

阳枋

阳枋　和存子侄长吟邓都韵

江肥石没浪壮激，水瘦石露滩无声。

丛深鹿来平都重，林槁鹿去平都轻。

消息盛衰有如此，是理见处须分明。

孟叟晚年尽心作，孔圣垂老春秋成。

当知青气命於志，不同万物殊枯荣。

好向先生间心极，万里浮舟人帝城。

阳枋

阳枋　和存子侄上风叹

家在岷峨峰六六，文章李杜追芳躅。

有诗吟破雪飞花，无酒斟来体生粟。

观光上国肩共摩，舟下长江尾相触。

行行得意湖大天，携手风凉曾点浴。

阳枋

阳枋　和郭广文喜雨

随轩好雨决渠深，生意挽回天地心。

不是一麾贤出守，何缘三日往为霖。

勤农裝襫田头影，幽鸟间关花底吟，

紫陌桑麻连菽粟，从教鼓腹曳裾衿。

阳枋

阳枋　和黄循斋送景正辅户曹之夔三首

要路倦登临，渊明径好寻。

卷收名利帜，揭示圣贤心。

明使千家满，霜从两鬓侵。

逃空三峡客，属耳听蛩音。

阳枋

阳枋　和黄循斋送景正辅户曹之夔三首

自脱攀笼役，潜心克己私。

是求从此日，非莫问前时。

郡改山元在，江流石不移，

人心日澜倒，先觉仰扶持。

阳枋

阳枋　和黄循斋送景正辅户曹之夔三首

浅见论成败，先几烛是非。

端倪还眇眇，勋绩自巍巍。

学僻门常掩，诗枯毫懒挥。

何时住岩下，质问此心微。

阳枋

阳枋　和夔州李约斋灯宵

蚕丛今岁看灯宵，可人只有峡中州。

白帝纶巾隐敌国，胜势蜀尾连吴头。

竹枝歌舞喧城市，春声泛鸥腊浮蚁。

府主山村耕稼心，挈客衔杯聊尔尔。

咿哑蛮唱杂隆冬，老者前导幼者从。

不贪嬉惰乐游治，只记时序还桑农。

村村蓑笠儿童队，桑上鸡声花底吠。

春归野烧雪初融，日上高峰寒早退。

生意著人人莫知，但见绿草生清凄。

雪戍坐敛荆江北，月华静照峨眉西。

此意洪濛不可道，张皇恐被人风恼。

酒浇象澦石无言，春不生荣冬不槁。

穿花燕曲弄繁弦，来寻故壘堂前。

呢喃似与游人语，今宵行乐宁徒然。

得贤千里只须一，大公方雨无他术。

厚地不填无底谷，万流岂涨沧溟溢。

我谈此语费形容，有似樵声个个同。

野蚕作蚕自缠缚，拈弄轻丝大巧中。

君不见邻女效颦人爱少，万目睽睽分丑好。

阳枋

阳枋　和前人韵赋昌溪洞口

洞口天容黯，灵宫暂洁斋。

中宵轻霡霂，向晚卷云霾。

岩削苍璯璧，峰攒碧玉钗。

水花纷迸峡，石乳溜垂岩。

喷浪迟归舫，穿涛急去{上竹下泊换卑}。

布飞千丈直，屏立半空排。

木任岩藤束，花从涧草埋。

高猿枝袅袅，幽鸟韵喈喈。

亭午烟光冷，深春风色飁。

便疑与世隔，直与洞仙偕。

意得诗偏好，情间乐可涯。

寄言轩冕客，名利莫装怀。

阳枋

阳枋　和全父弟九华峰

舟子偏惊拍岸风，不论蜀艇与南鄃。

片帆催落梅根渚，天际池山出九峰。

阳枋

阳枋　和全父弟立秋喜雨

造化仁民意，潇潇夜雨声。

焦原换得润，枯黍喜更生。

染出林阴密，濯余天气清。

秋河从此挽，尽洗北来兵。

阳枋

阳枋　和全父弟巫山峰韵

巫峰十二最高头，岚色烟光翠欲流。

举首半空不可到，依稀绛阙与琼楼。

阳枋

阳枋　和全母弟题暖重三丈居

眼前皆易未尝东，祗恐援弓逐过鸿。

认得义皇心上画，箪瓢何必问颜空。

阳枋

阳枋　和苏提举喜雨

瞻仰虽勤隔壤穹，此诚何自达天中。

幸凭今日皇华使，不假当年帝释宫。

人道苏天零点广大，岁逢商旱得流通。

欲知八郡生灵喜，七月兴歌我稼同。

阳枋

阳枋　和苏提举喜雨

皇上焦劳冠百王，精求肤使惠南方。

驱驰靡惮周原显，敛散尤高汉寿昌。

属邑近方忧水涝，单车不复待秋凉。

公余更有惊人句，为解尘怀倥偬装。

阳枋

阳枋　和桃源宰赵存礼韵

三时不害试鸠工，筑鉴轮舆职自攻。

利器祗因盘错见，淳风须信古今同。

野花桃三谷逢好，春草池塘待雪融。

洞口果教花似旧，支筇未肯作衰翁。

阳枋

阳枋　和王季行制干昌溪即事

异境破清愁，狂吟日点头。

前峰方极目，远岭又迎眸。

石乱屡支舫，滩高常负舟。

心亨行有尚，习坎自安流。

阳枋

阳枋　和王季行制干昌溪即事

监米溪中艇，桑麻云外村。

岩重稀鸟道，石劲少稿痕。

赤甲此微峡，温泉兹小轩。

绝怜鸡唱罢，近午日方暾。

阳枋

阳枋　和王南运八阵碛

常山蛇势少能明，治法还从阵法寻。

先正后奇严自胜，堂堂真是武侯心。

阳枋

阳枋　和峡州赵教授春后雪中惠酒

义理无穷岁月习，有言欢尽易精微。

梅花带雪春将半，龙战爻中辩是非。

阳枋

阳枋　和峡州赵教授春后雪中惠酒

多君不许利台驱，官冷瓢空日自娱。

犹有小槽春夜滴，呼僮踏雪遗红珠。

阳枋

阳枋　和杨提刑喜雨

蝼蚁何能格上穹，况於三伏蕴隆中。

瓣香载走神龙庙，法象俱来大梵宫。

出岫金身能普济，临池玉醮可幽通。

尚凭使者疏冤狱，歌舞丰年与从同。

阳枋

阳枋　和杨提刑喜雨

诏许归耕荷圣王，又夫衰病过南方。

幸亲博洽前无辈，每欢平反后必昌。

请雨赖公诚独至，回天愧疚我德多凉。

作诗志喜亲衔袖，玩把浑如七宝装。

阳枋

阳枋　和优点子侄赋雪

花飞六出瑞方春，不待翦裁开恁真。

稚子未谙天声好，漫山笑道玉成尘。

阳枋

阳枋　和赵景贤使君入昌溪即事

东出峡如筒，北行溪似线。

晨发怯春寒，午炊喜破晛。

滩高石嵌崎，浪急珠玑溅。

平生忧患心，对此倍克战。

棹夫捷如风，舞稿接飞牵。

昔观武陵图，今见武陵面。

岩丛放斧斤，挂壁发葱蒨。

半一矗乱峰，横烟锁寒练。

猿鸟生意深，诗笔写豪健。

先生岩壑姿，对此聊自厌。

险极复推奇，一鉴嗟未遍。

老眠仰贪看，花生浑欲焰。

人唤不回头，决眥强自勉。

造化藏秘奇，人生能几见。

现昔困尘埃，比来得清玩。

异境延高吟，胜览惬幽念。

直疑紫雾深，秘隐丰城剑。

便欲於此中，遯世零点无闷。

朝餐色{上髟下监}鬺，暮游光潋滟。

还恐利名牵，回首成健羡。

阳枋

阳枋　和赵使君喜雨

举头日日云如血，遍走群祠腰漫折。

恻隐存君一念间，造物於人岂终绝。

天眼豁随公道开，宵人谥此何有哉。

烦歳陡逐苛条去，甘泽端德意来。

公心与天同一宇，那是经生分别处。

佳句催成头上云，仁言散作空中雨。

开轩对雨卜香秔，铃阁无风还自凉。

新诗写出天人际，赓歌细与问苍苍。

阳枋

阳枋　和郑季南喜雪

心间地绪息纷纷，看尽山头护雪云。

何事被他风月恼，诗坛随分较功勋。

阳枋

阳枋　和郑季南喜雪

玉树玉林万壑奇，从他乌鹊踏交枝。

邵瓶无酒辜心赏，更看敲门一首诗。

阳枋

阳枋　和郑季南喜雪

避地身穷道不穷，溪山好处句尤工。

水仟会得人心意，妆点茅茨画轴中。

阳枋

阳枋　和郑季南喜雪

青女轻抛万宝妆，梨花庭院冷无香。

欲题好语觑天巧，搅尽枯儒机曲肠。

阳枋

阳枋　和郑季南喜雪

天机流转一回头，览镜何须空自羞。

雪尽草生春意好，人心不解漫间愁。

阳枋

阳枋　和郑季南喜雪

木火盈炉破夜阑，茅庵烘暖觉身安。

骄儿鼾寝僮眠却，些子天真不奈欢。

阳枋

阳枋　和知宗喜雨

灾祥何秘问圆穹，自是承流得失中。

旱魃凭谁投远裔，灵科复启仙宫。

天怜南国人民困，雨走西郊畎举通。

前日勤民均此念，尊前一笑大家同。

阳枋

阳枋　和知宗喜雨

江海人推百谷王，可无膏泽惠炎方。

五龙行水苏将槁，万顷秧田喜浸昌。

不用饮冰被祛内，急须沽酒做新凉。

却愁好雨催诗句，愧乏良材取次装。

阳枋

阳枋　贺李万州守夔

骑鲸法漫谪舑，一世龙门只汉儒。

天下文章从古有，人间勋业即今无。

鹤山往事心存蜀，象澦新功力蔽吴。

留取道宗辽外策，共为炎宋巩皇图。

阳枋

阳枋　贺李万州守夔

渊渊圣道浩津涯，万里寻师暮景斜。

滥吹从中情懒散，弹冠镜里发爬沙。

苍龟已卜林间屋，青犊还逢关上车。

未得乞符求换骨，借间读易傍梅花。

阳枋

阳枋　贺田都弦再帅夔

十乘由夔入钓鱼，飀　江无马雁安居。

瞿唐催要金城壁，即墨争迎铁里车。

八陈旌旗蛇势整，九关风月虎符虚。

白监万丈齐天石，揭日奇功大字书。

阳枋

阳枋　贺田都弦再帅夔

桃李三生黄口儿，春回桑梓放埙吹。

燕依旧主今还再，兔守空株懒未移。

暂对少陵堂下瀼，远怀靖节菊边篱。

好风借与一帆饱，归趁江空水落时。

阳枋

阳枋　湖口和全父弟韵

翻阳湖口县，山合锁人烟。

石壁排屏翠，临江障百川。

阳枋

阳枋　黄池舟中和全父弟韵

江上平堤堤上路，只轮来往舟沿泝。

林疏风叶坠轻黄，征雁声中秋暗度。

来踏东风归岁暮，佳山好水无重数。

揩摩老眠待冬深，更看霜林排雪树。

岸木稠屋作小邻，港鱼多处鸥成聚。

竿蓑拟欲个中留，却恨冬风催我去。

阳枋

阳枋　回程宣义贺生日诗

锦章卷遗书八分，独蚕抽绪浮金盆。

太羔玄酒淳风浑，秋草得暖生华门。

隔溪来往如幽村，百年时叙从君论。

直谊高情无绮言，寒陬冷宇回春温。

郑公耆英思陶园，顾我芒屐羞高轩。

感君昭昭排昏昏，心期好语饶温存。

惠然长风来孤骞，九苞后乘彤庭鵷。

肯令穉榻依陈蕃，相对怡愉弟昆。

跋红从久金炉翻，天鸡不觉鸣昆化。

清萧满腹烟霞餐，归来捧枵哦空樽。

新题壮笔流飞湲，欲持此诗排帝阍。

祈我友君同寿尊，座间谈笑知莫扪。

伊洛派脉探共源，与世无穷振振绳绳之子孙。

阳枋

阳枋　回奉节宰阳季明

只缘心地乐宽平，便把青衫付外心。

健羡春莺娇出谷，自惭宿鸟倦投林。

光阴有限嗟空度，义理无穷要极深。

七十老翁闻好语，一回吟咏一回斟。

阳枋

阳枋　回陆主簿贺生日诗

南华眇夸灵椿树，八千为秋八千春。

要是循名须责实，人生三万六千日。

世间修短皆自然，造化到底难为言。

一十二万九千岁，更加五百乾之兑。

安乐老仙穷象数，三哥笑言讥浅露。

只如三百六十五，天运从来周一度。

太羹玄酒浑浑饿，何人於中罗八珍。

八珍向里有真味，未可以天而废人。

神数自一而至十，万物生成由此出。

坤兑无首乾无终，阴阳为用常弄虚。

颜子闻一以知十，清明禀不苟麻畀。

六德六行惟俱全，只向纲常穷所止。

人能陋巷乐箪瓢，践行好是奇男子。

看尽古今为圣贤，度事有经还有权。

纷纭杂扰语不尽，匠斤扁斩惟心传。

道至无言而止矣，此外如何别有旨。

万灵昭灼会分雨，须使爱之若桐梓。

朼来城市辞山林，萧萧两鬓雪山侵。

感甚秋高华晚节，搜枯聊作寒蛩吟。

阳枋

阳枋　鸡完滩

滩边奇石象鸡冠，上下舟人侧目看。

但使此心存坦易，涉川履险亦非难。

阳枋

阳枋　寄桃源尉赵谦之

桃源洞口送春归，欲换渔蓑傍钓矶。

火着高林鸦又散，弦鸣中泽雁还飞。

萧萧空雨晨光润，耿耿笼灯夜色微。

休对痴人獃说梦，野花啼鸟恁天机。

阳枋

阳枋　见欧制干

殿西歌彻彩薇声，记室烦君为一行。

窦幕月班燕刻重，裴得愈蔡功成。

文书书静旌旗卷，筹画宵间鼓角清。

今日元戎前长史，步趋脚迹好六生。

阳枋

阳枋　见欧制干

那师万里走东南，性学精微闻两三。

风月归来深体认，箪瓢自乐细沈涵。

岩前静索龟图秘，蜀口惊呼蚁战酣。

欲觅底寮整残断，峡天分借一屏岚。

阳枋

阳枋　江干览镜

千重涌浅身曾过，万顷湖深也去来。

平地雪中萧店宿，掀天浪里片帆开。

干戈鼎沸腾还失，炎暑甑蒸师正灾。

小艇随人偷入峡，笑开菱匣亦顽哉。

阳枋

阳枋　惊雷聚雨

山头云歼杂烧畲，桃李层层山半家。

讴轧蛮歌声满峡，春生龙节烂光华。

阳枋

阳枋　惊雷聚雨

槎星烂照玉堂明，楼雪晴融白帝城。

鸥狎不知菱荡转，漫随瀼水泛春声。

阳枋

阳枋　惊雷聚雨

方公桃节笋班中，问学心旌日夜东。

时序催人烟水远，临流愿借一帆风。

阳枋

阳枋　井口镇石牛诗

巨石如牛泝绿漪，象名为物本无知。

休言神禹忘疏鉴，付与冯夷日棰笞。

阳枋

阳枋　久留黄池待弟侄不至九日独酌

将道花黄醉彭泽，又还茱紫酌平湖。

诗因得间时为赋，酒为无宾浅浅沽。

蓝天色残千岩柳，霜花催满万汀芦。

间行间坐云和水，不识天工怪我无。

阳枋

阳枋　句

五载弹冠尚觉忙。

阳枋

阳枋　句

白云无心间泫水，清风何意自开花。

阳枋

阳枋　句

饱谙风月归，庶几无虚还。

阳枋

阳枋　句

可奈红法飞白羽，不容黄叟卧青山。

阳枋

阳枋　句

霹雳一声风卷去，谁家水馆夕阳天。

阳枋

阳枋　句

文章不数向歆辈，姓字须教班马香。

阳枋

阳枋　句

岂但流王泽，应须沃朕心。

阳枋

阳枋　瞿唐峡

壁绝书昏明，猿高仿佛音。

不关天宇窄，自是峡流深。

既晓迟朝日，未西还夕阳。

扁中舟涉险，凭取有孚心。

阳枋

阳枋　瞿唐峡

曾闻滟澦屹瞿唐，雪浪摧山势独当。

我至韶融方二月，水平石出映斜阳。

阳枋

阳枋　瞿唐峡

万太危民水墨图，江流带窄映云衢。

莫怪波平澜不倒，回狂滟澦一峰孤。

阳枋

阳枋　开庆元年二儿自白水之江陵间作数语送行且劝归也

举家出三峡，去乡二千里。

卜筑罄囊资，苟全留白水。

诛茅炊赤稻，{左禾右夷}稗日嵌齿。

芥根主鼎实。屡空啜清泚。

残编发空箱，矮窗聊复尔。

书诵夜无灯，早初接晏起。

江男多雪霜，木火谢司爏。

并泎袭重茅，刮肌复侵髓。

瓶储斗升粒，食聚三百指。

子行其谓何，艰难急生理。

轻财性则然，苦节此时矣。

荆江萃交朋，酬答宁容己。

长语废百事，频游迷短晷。

接{上四下离}防倒著，拍手儿童耻。

食息在顾养，交抨击金柅。

有怀赵乙囊，勿错孟尝履。

泉竭云自中。风惊吹戍壘。

廪粟不可縻，市门亦难倚。

我老惊太衰，孙稚要提耳。

来岁属庚申，上锂逢丙了。

人事顾天时，沟壑虞近止。

梅腊早还家，浊同浅酌兕。

阳枋

阳枋　昆岳有佳人四章寿黄循斋

昆岳有佳人，婀妇苍松姿。

金石结根柯，绿叶琼瑶枝。

抱阳炉峰春，毓英巴水滋。

丝苓濯繁霜，清樾摇坤陲。

亭亭拔烟萝，渠夏谁当支。

工师胡弗来，岁寒心自知。

阳枋

阳枋　昆岳有佳人四章寿黄循斋

昆岳有佳人，猗猗凌霜竹。

丛筱列委翳，萧森散清郁。

常虚君子心，而他高人目。

嫋嫋鸾凤棲，浓浓露华沐。

玉兔投西隅，金乌出阳谷。

瑟僩不可谖，隐尔为君祝。

阳枋

阳枋　昆岳有佳人四章寿黄循斋

贩岳有佳人，神龟支其床。

问龟生何年，太素含混茫。

问龟何所餐，沆瀣凝秋阳。

问龟何所知，一理周八荒。

佳人拊龟笑，我心非汝量。

大化难浅测，缩首宜深藏。

阳枋

阳枋　昆岳有佳人四章寿黄循斋

昆岳有佳人，挺挺云中鹤。

帝乡回骛心，人寰寓其吒。

仰云引圆吭，九皋穷碧落。

瀛湘沧海身，稻梁寄情薄。

昨梦世未醒，清泪不容莫。

鸣阴子必和，天理亦昭灼。

阳枋

阳枋　腊月二十八日与知宗提举分岁郡中啜茶于北楼赏梅于忠献堂知宗即席

老病逾年卧晋江，耽诗性癖未能降。

园林牢落梅经眼，岁月峥嵘酒满缸。

堂上焚香敬勋德，楼头回首念家乡。

黄柑未拜萧嵩赐，乡味分珍漫一双。

阳枋

阳枋　沥鼻峡

双穴流流清泉，古来名有自。

至今存一息，呼吸竅万类。

山以泉为津，石以穴为鼻。

无形本圹天，有质著平地。

阳枋

阳枋　买舟过太湖口入小港

边天白水渺无涯，短涉湖湾五里赊。

个样船腰穿浪包，片来帆腹饱风斜。

日随飞鹭几程水，心逐浮鸥何处家，

日落荒溪无击缆，荻丛深处傍渔槎。

阳枋

阳枋　茅屋

情契居连屋，炊斋靋合烟，

放怀行共出，得语坐相传，

竹哀悼云深，芦窗月半穿。

桃源今得趣，堪赋拟前贤。

阳枋

阳枋　逆境风返顺和东翔侄韵

观国丹心切，横舟绿水迟。

东君如有意，风返晓江吹。

阳枋

阳枋　遣季子寿黄循斋二首

五峰高处五云新，黄石先生非避秦。

圯上未空书出袖，岩前元自易无尘。

烟霞窟冷苦留客，云雾窗虚亦可人。

好为苍生彻蒸暑，天边散与一襟春。

阳枋

阳枋　遣季子寿黄循斋二首

自得遗书学子房，拟来辟谷并山阳。

仙乡不秘眼前道，俗相惭无肘后方。

经叶再传新雨露，桃花重发旧门墙。

呼儿慕后蓬莱还，勤爇南丰不尽香。

阳枋

阳枋　桑落洲望见庐山立雪一峰和全父弟韵

春风小立爱莲时，仓卒狂吟譬上题。

岁晚归来无一事，好拚旬浃玩湓溪。

阳枋

阳枋　桑落洲望见庐山立雪一峰和全父弟韵

新晴破雨浪犹激，暂卸蒲帆泊短湾。

桑落洲前凝睇远，尖天白雪是庐山。

阳枋

阳枋　少年看花行寄示谊儒侄

少年看花日千遭，黄金买笑侠气豪。

醆斟西凉绿蒲萄，燕歌赵舞纷绮罗。

插花上马玉颜酡，鞭马如风花底过。

九天阊阖手可摩，扬眉不怕金吾诃。

杜鹃一声啼山阿，门掩绿苔愁秦娥。

春树红颜能几何，万里封侯成蹉跎。

河南布衣婆娑要，却笑因风想玉珂。

未肯岩前扪翠萝，商丘不唱采芝歌。

独深於易如邹轲，紫阳真人声相和。

莲荡归来扬其波，我傍梅花读遗书，

不知纷纷坐久落花多。

阳枋

阳枋　绍庆府教厅瑞麦

耕稼问黔巑，禾黍悭培塿。

秀实仅有之，嘉祥藐乌睹。

府主金华仙，农事躬缅缕。

暖律笑吹邹，长府肯为鲁。

节用寓封殖，宽片从字抚。

去年民病获，公把漏天补。

今趁机春耕。公有月额雨。

至和委来牟，两岐分艺圃。

双秀可奇观，三颖骇珍吐。

一如荀氏龙，头角森踽踽。

一如贾氏虎，传彪称最怒。

友于好弟兄，长岐支伛偻。

芒颖乍峥嵘，襁褓辞妪姆。

苗脉共根株，万物本乎祖。

见说西家牛，二犊同一乳。

琐碎众难并，异闻杳前古。

归功二千石，为言的有主。

忆昔辛丑间，红尘飞白羽。

陆海沈炊烟，原田没棒楛。

殿角深顾忧，宅西命山甫。

太平登九年，鱼凫蔼生聚。

长啸孤云端，汉中我疆宇。

片心天地通，助顺知已许。

畜繁田不芜，麦瑞富高庾。

万灶饱貔貅，余勇洵可贾。

坐缚长桥蛟，行却九关虎。

挈还天子地，醉言执童羖。

衮衣逐归禾，上瑞此焉取。

癯儒嘉闻言，中夜长起舞。

阳枋

阳枋　绍庆罗巡检

蕉溪烟水似罗浮，君著轩亭瞰碧流。

东馆听鸡书伴月，南边休马铎沈秋。

怜人得饱禽捐粟，送客登山岩倚舟。

种玉前村春意早，梅花带雪满枝头。

阳枋

阳枋　社日过洞庭

社风吹雨楚江晴，舟叶轻飞过洞庭。

万里湖天天外水，君山一点望中青。

阳枋

阳枋　石筒峡

槎枒怪石乱撑空，岩脚无沙到石筒。

春水溶溶迟日丽，扁舟荡桨称朝东。

阳枋

阳枋　收弟侄书中都

优优至道贵居宽，休把浮名着意看。

身在九宵牢着步，些儿下了上应难。

阳枋

阳枋　寿程彦彪签判乃翁

黄钟宫动夏秋分，夜来一雨如倾盆。

从云洗尽金天浑，老星见程家门。

老人降生叙南村，昔日闻名今黄论。

耆英侍坐聆嘉言，八窗玲珑笑语温。

千载一朝逢漆园，夹拶小涧开窗轩。

云鸡月犬闻朝错，衰情晚态常相存。

翠竹紫凤高胜骞，梧枝袅娜棲雏鵷。

琴弹碧玉箜篌蕃，炉养白砂贤弟昆。

胎仙三叠飞舞翩，玉液九转朝昆化。

沆瀣为饮为饮霞为餐，菊酒酌客香盈樽。

欲随枕石漱潺湲，只恐鼎养归天阍。

九老图中姓字尊，月倦指点诗轻扪。

莫学刘陵穷溪源。尽亲见眼前七世森仍孙。

阳枋

阳枋　寿邓了西提干与乃堂相距八日

碧梧清梦绕红萱，袖橘归来人倚门，

七日喜称王母寿，经旬还捧谪仙尊。

松知得算霜中树，梅报和羹雪外村。

拄杖金鱼消息好，殷勤拜舞劝加飧。

阳枋

阳枋　寿邓提干母

争似瑶仙捧玉觞，一堂四世聚簪裳。

间中尊俎江山久，静里襟怀日月长。

蓂紫烂连庭桂此，橘香浓引诰花香。

陵溪种得桃无限，乞与渔郎半核尝。

阳枋

阳枋　寿邓提干母

尝桃不祗似东方，三度浓熏竹院香。

眼底儿孙青琐客，镜中颜色碧琳房。

出屏绣出方壶隐，峡线托余翠水长。

醉问群仙林拍手，谁人翻得九霞觞。

阳枋

阳枋　寿邓子西知县

猗猗竹绕邓家湾，亭亭屋背围山中。

当轩水花日喷薄，覆户云叶时斓斑。

中有立士金闺客，元洞府生人间见。

捧觞天爵役人爵，戏彩前班罗后班。

不妨花县春风晚，且对萱堂白日间。

剩将千卷课儿习，博取一笑开慈颜。

和气向晚薄葱蒨，书声半夜随潺湲。

只恐天上妒人暇，催公拔宅离尘寰。

玉堂将奉承珍鼎，锵听群仙鸣佩环。

丹砂转戒独善好，刀圭分遣扶艰关。

功成麟阁归来早，笋舆随步羞桃荐菊纫兰蕳。

阳枋

阳枋　寿狄知录

熟读周官知几冬，染人袍就彩丝疑，家当永日三三夏，

数应西岷六六峰。囚放尽言公活汝，

民期无复鼠穿墉。

阳枋

阳枋　寿涪州李汉辅使君

见得州如斗大轻，间将五马击榕阴。

两江波上千家月，万卷堂中一片心。

尚笑龚黄为计浅，更寻伊洛问钩深。

莫悭仙李盘根实，可与轻红种作林。

阳枋

阳枋　寿韩司理

不因春酒驻红颜，都是心清事弗关。

草为囹空随意绿，花缘客少笑人间。

幽情倚暂随水流，爽气拄颐常看山。

共指武陵务涧地，桃花深处屋三间。

阳枋

阳枋　寿蹇从叔制干

黄钟大吕播年华，簪盍城南捧九霞。

共说贤寮心似镜，何妨幕府事如麻。

纷纷吏坌空迷目，蹇蹇王臣岂计家。

共约岁寒松竹友，好携周傍梅花陪。

阳枋

阳枋　寿蹇用叔姻翁总干

明辞海府是视仙，金水何须挂彩鞭。

喜喜欢约会游两，平平称称过三年。

红莲照水香仍旧，绯枣团味正圆美。

兰玉华晚节日好，更寻小圃菊花天。

阳枋

阳枋　寿李夔州乃

乾月生真贤，老子其犹龙。

主静以观动，万籁鸣秋虫。

片心间渊明，结社同远公。

俯仰身世浮，妍华收晴虹。

堂迥妙香凝。超然天地通。

至怀三斧外，真味一瓯中。

震长可代父，物生辰与同。

正东权发育，造化谁能穷。

长居东昆隅，生意来重重。

高枝翔凤凰，{左口中邕右隹}喈呜梧风。

尝闻乾一气，禀付人稀逢。

公全六画阳，何始复何终。

札菊不足蔬，芝苓非所供。

刚健自无自，天人知共宗。

世无飞升客，浪说吕仙翁。

世无武陵源，异境空蟠胸。

惟公秉乾德，七十元舂容。

举家秀而贤，无非乾所钟。

生生之谓易，笑言支长筇。

举杯问苍天，天高杳无从。

我欲携认篇，相随鹤山峰。

阳枋

阳枋　寿李使君宣义父子同日

黄梅雨阵歇窗纱，庚梦醒来槐月斜。

拜后拜前欢陆续，老君谪仙同一家。

蝉冠醉倒金貂客，异香飘随青犊车。

旋呼五马博一笑，酒酣逸气凌苍霞。

培椿植桂弄梧碧，生捍不断树交花。

清净何须餐沆瀣，抱素肯养琼田鸦。

伯阳参同窃造化，高风海客空乘槎。

武陵溪深自流水，天台云渺维胡麻。

神游八极亦法漫，大鹏希有争雄夸。

藤床经卷得真帝，五鼎三斧轻豪奢。

静桃宿火熏日和，间引山泉烹粟芽。

自行自坐脚力轻，瘦筇掷弃龙槎枒。

从来参苓不到口，双瞳镜碧颜春华。

我向关头伴尹喜，共乞刀圭期修遐。

阿谁疑年问甲子，纯乾一气健而息。

阳枋

阳枋　寿刘节判

昨夜天香两袖中，转头人日又桑蓬。

云龙风虎千年遇，圣主坚臣此际同。

翠竹西来方嫩绿，夭桃栽后未繁红。

人间正喜洪钧转，莫问天台有路通。

阳枋

阳枋　寿绍庆金守

神光高射斗牛墟，知是龙泉瑞气舒。

彩映北堂霜后桧，辉连东馆月中书。

江流现水描来似，峡束棠溪画得如。

为报鲸鲵休陆走，剑芒无是发硎初。

阳枋

阳枋　寿绍庆王守谨礼

燕寝凝香事自无，祝釐何用饮酴酥。

裦歌雪外暖传曲，社酒人间春满壶。

客到竞夸逢子晋，我来甚喜见夷吾。

摩围山下间摩诘，他日添归九老图。

阳枋

阳枋　寿张方叔表弟

闻说书台百世张，燕山来数窦家郎。

含容雨念侔焚券，正直生平等发藏。

丹桂香浮森驷马，碧梧翠织引双凰。

桦萝岁晚陪真喜，染得卿云烂有光。

阳枋

阳枋　寿制置夏节使

丙申蚩尤临蜀口，三十年余遭践蹂。

当时五十郡全军，兵与民财堪著手。

锋旗戊午肆长驱，江北江南分战守。

彫瘵仅存六州，鸿雁飞鸣孤夜吼。

先生受任势凌兢，仓扁视证亦惊走。

无麪餺飥难支撑，将勇兵强民力阜。

前贤用蜀当优游，先生端力排纷纠。

农炊岂暇劝加餐，春风未始一杯酒。

公心只有天地知，虽处艰关安且久。

事不辞难功不矜，节度枢垣亦廉取。

天下都统捧霞觞，先生一人更谁有。

阳枋

阳枋　送田使君都统离夔赴合州

英雄才略暂临夔，泛绿依红诧小儿。

肯同稠人认毛遂，甘从走督得神师。

鱼城人喜景星出，象澦猿惊仙仗移。

七十老肥怕趋走，峡江亭上倍临歧。

阳枋

阳枋　送文大监赴召

云门大卷声铿锵，不比寒谷号蛩螀长笑归来书满床，

着眼不用垂簪裳。夤缘仕版亦逢场，

一鼎热处元清凉。年来道心包乾刚，

鉴净水止无迎将。付物大公齐混茫，

玲珑窗牖开八荒。霁月海东悬秋霜，

照破蒙昧横津梁。不才曹资如点狂，

柱倚宝瑟心陶唐。冰轮玉井情徜徉，

祥云丽日希余光。布帛菽粟味尤长，

寻绎此乐徒激昂。颀美人天西方去，

许我立雪来其旁。欲坐春风吸余芳，

听说夜话摅中肠。又闻催归侍玉皇，

挈堤北斗斟天浆。净洗世表尘昏黄，

席此广宇归康庄。起舞掉头帆飞扬，

誓鸣急桨随乌樯，参同希传魏伯阳。

阳枋

阳枋　送谢方伯赴试

春桑催蚕日迟迟，春蚕食叶开文闱。

桃源虽好不可住，高人梦故山薇。

金鸡啁啪唤出日，轻舟短棹风吹衣。

莫问虹梁春燕入，莫吟西堂春草萋。

水光山色二千里，助君笔底龙蛇飞。

丹成九转天上去，五云胶辮黄金扉。

回首故乡烟霭暮，城郭如故人民非。

年来世事转头改，不见华表丁令威。

送君南浦祝此语，伫立江干背夕晖。

阳枋

阳枋　送云山文先生吏部赴召

云山至宝非和璧，光耀煜天难毖密。

一朝天子闸坤珍，此宝肯炎蜀人出。

宝生蜀东六十年，蜀势关吴妙陈述。

蜀为头目吴腹心，头目清明腹心佚。

蜀为藩篱吴奥堂，藩篱坚固奥堂实。

蜀若颠危忧在吴，夔峡岂能遏并溢。

自从蜀口弃三关，托里金城更崷崒。

戎马冲奔二十年，此城处处皆屹立。

虔刘俘掠技已穷，群聚宝峰频出入。

抵碍坚城不得战，转攻云诏谋虚袭。

欲践辰沅闯广南，后顾有蜀还恧尼。

留屯汉中缀秘师，计俊万全无一失。

我向嘉渝重大屯，大理垂军须缩絰。

夷陵近闻列守戍，似谓蜀险为难必。

或言东晋不用蜀，是时南北只守一。

如今敌人干腹来，不思保蜀更何术。

莫虞海道要先防，云涛涌沸蛟鼋栗。

臣宝一战振天威，

至今敌胆犹惕怵。莫忧淮堧近健康，

万柁膛师人素习。踏车横江臣世忠，

北人川，蜀事艰难今转急。

井络丘墟烟火空，荆棘漫弥虎窟室。

频年旱叹民流亡，褚无完掌瓶无粒。

兵将愿射干狼毒漫战吻，芝术参苓难愈疾。

恳切深惟保蜀方，蜀苟措安国宁谧。

阳枋

阳枋　艘人误同行钱文作诗解之

胯下当年甚可羞，身藏宝剑岂无谋。

暂时俯首依人去，赢取堂堂万户侯。

阳枋

阳枋　艘人误同行钱文作诗解之

自反仁而自反忠，芳莲开向火光中。

同君九万抟扶去，薄尽浮云出太空。

阳枋

阳枋　同存子侄造成莲荡舟中作

此行为爱荡中莲，万里清风驾客船。

两壁青山看不尽，举头天际有飞鸢。

阳枋

阳枋　挽伏德华主簿

黉堂深惜昔，六典共寻源。

合遂齐飞鹗，嘉逾竞化鹍。

红颜君早去，白发我空存。

方寸千年事，悽然谁与论。

阳枋

阳枋　挽伏德华主簿

豁达千人杰，巍峨七尺躯。

天边期阔武，意外失华途。

堕泪一人足，伤主二女孤。

西溪桥畔琢，多少为嗟呼。

阳枋

阳枋　挽垓山陈宣义

升堂曾得话从容，骨相清癯七十翁。

唧唧爱人皆语妙，迟迟留客屡杯空。

眼分青白斯文外，手作推敲雅咏中。

我忝金兰三世契，颇堪溪浒忆清风。

阳枋

阳枋　挽故人

公生百载下，学契五峰心。

崇鼎屹重器，洪钟希太音。

词源擅翻海，句律善舂金。

材古谁人识，清歌和惨吟。

阳枋

阳枋　挽故人

旧世轻财蝗，悬知种德难。

有贫皆粟制，无骼不衾棺。

红树非春早，孤松忍岁寒。

轻飔生宰木，多少鼻成酸。

阳枋

阳枋　挽何深甫

羡君低事过时见，一点间愁不以心。

笑语屡陪桃李酒，诗书曾对竹松林。

已惊别鹤江天远，何事骑鲸岁月侵。

五桂聊芳知有日，去寻萧侣碧云深。

阳枋

阳枋　挽黄循斋

桂胜炉峰月，香飘字水春。

姓名天下客，抱负洛中人。

膴仁方三纪，徂年未六旬。

循斋余售用，何必欢穷民。

阳枋

阳枋　挽黄循斋

忆昔论文友，如今舐鼎仙。

周经谈正印，易学话真传。

一乐堂中语，三生石上缘。

莲峰望昆岳，惆怅白云连。

阳枋

阳枋　挽乐应乃堂

高堂忆昨燕春风，双老怡愉生桂棹东。

蓝衲归时饶榜绿，橘香怀处少萱红，

悲缠忍舟中藏壑，德感还知月在空。

阳枋

阳枋　挽李致政

鸥间伴侣子夔边，易类宗盟计百年。

淮拟归来寻旧约，不堪相送苾新阡。

芝兰笑语龙山事，桃李樽罍象澦天。

钟作数行入老泪，为君滴向碧海渊。

阳枋

阳枋　挽南平赵化卿

昔游曾到万山峰，赵氏楼台紫翠中。

六艺近夸三世学，四贤争显一家风。

不堪顾影怜孤雁，伺喜摩天有阿鸿。

好是生香元不断，灵椿虽老桂成丛。

阳枋

阳枋　挽武龙蹇巡检

仁者寿宜得，王臣忠可嘉。

功名是有约，云月自为家。

义粟饥中粜，兹梁雨后斜。

百年回首处，溪冷欲梅花。

阳枋

阳枋　挽武龙蹇巡检

叩户忆曾识，升期再寻找。

仙游诚绝往，俗虑苦劝襟。

菡萏晚犹好，荼蘑霜不侵。

思君望阡陇，远树白云深。

阳枋

阳枋　挽心友李应之判县

书剑追随偏蜀西，归来窗月听朝鸡。

相期岁明林中约，忍见佳城石上题。

锦里人稀烟冉冉，横川路迥草萋萋。

黔南愧我催瓜戍，泪落巴山望欲迷。

阳枋

阳枋　挽心友李应之判县

妙岁麟经得兴微，名成四十壮心违。

半生于德归六驷，一节夷清在首薇。

古礼事亲轮月晓，新诗易箦片云飞。

九京他日如堪作，见说非公谁与归。

阳枋

阳枋　挽赵飞卿

万翠亭边山郁葱，书声散出五云重。

红萱色改宦情薄，绿酒杯深客话浓。

雁起秋空从整整，鸥间野水自溶溶。

谁人为作坡仙传，弟似颍滨文似邕。

阳枋

阳枋　挽郑广安

壮节从于卯，奇功岁转新。

有片皆鼓勇，无战不鏖尘。

棠国香凝月，榆阔梦熟春。

吁嗟河北地，今日尚终臣。

阳枋

阳枋　为清溪邓茂林督工筑室

欲话秋宵度两三，被人间与担来担。

鸠工夜夜思筹北，命仆时时费指南。

阳枋

阳枋　文昌灯牌

牡丹枝上先春蕊，翠可坛边未雨虹。

知有文章光万丈，钟成佳气满黔中。

阳枋

阳枋　问赵存礼分竹

南墙曾记极幽寻，午箪凉铺琐碎金。

小筑江干无限暑，西窗乞与半檐阴。

阳枋

阳枋　巫山十二峰

真灵间气巧蟠融，天下应无似此峰。

笑杀襄王凡俗骨，妄生狂梦想仙踪。

阳枋

阳枋　巫山十二峰

心与巫山异境融，危岑天际骇奇峰。

苍茫草木晴云外，有似乘鸾跨鹤踪。

阳枋

阳枋　喜雨贺黄叔厚判县

去年精祷雨随至，今日熏香雨便来。

人事只从无伪见，天心端可至诚回。

溜匙即此知翻雪，枵腹何由更隐雷。

若使边臣充此意，凶残到处岂难摧。

阳枋

阳枋　峡州程彦彪签判赋桃花读之良有佳致嗣韵敬呈觉其东涂西抹也

群芳发天机，妍媸太纷竞。

秋菊繁有从，色以黄为正。

渊明具卓越识，主一无多柄。

日锄三径荒，取友霜松劲。

后人悦纷华，逐物情其性。

不见黄居中，方隅靡从令。

绿衣尊间色，心忧切吟咏。

陶菊抱幽姿，汉文绝游泳。

红紫杂赋形，变化理难竟。

妖娆妒端庄，超乘夸捷迳。

黄花秋露中，心与晚色净。

品类富脂铅，盛服妆亦靓。

佛头诧奇装，桃花卑异姓。

殿荷呼是兄，先梅可称孟。

就中甘作君，今古有同敬，

伊其标上药，隐居重题评。

汲泉撷芬英。神功治未病。

味真乏佳色，苦坐芳筵屏。

轻身引华年，蓍龟堪鉴镜。

独立傲秋霜，高风谁景行。

嘉哉夷齐贤，不仕西周盛。

解约紫茱君，梗桧延福庆。

登高睨八荒，期活苍生命。

君家瓮头春，胚晖归酒圣。

阳枋

阳枋　下沱张西叔牡丹号奇品以诗寄花因用韵谢

天香吹落五云来，满眼浮花只浪开。

国色不关朝得酒，妆台漫饮紫金杯。

阳枋

阳枋　下沱张西叔牡丹号奇品以诗寄花因用韵谢

主人骨相花难比，折赠双花副丽辞。

为报此花香第一，何须铅粉巧妆褫。

阳枋

阳枋　晓起四山积雪

寒透重衾可折胶，雨声瑟瑟风飕飕。

安排雪句吟春晓，果见青山尽白头。

阳枋

阳枋　谢涪陵刘君举使君见委北岩常长诗

雪片冬深玩易编，正公和气理尤浑。

八分写就龙蛇走，岩藤涧树常蜒蜿。

莲荡飘裾紫阳学，归来拂拭莓苔痕。

岩前世事几兴废，道无今古终长存。

新来五马栽桃李，生平伊洛期穷源。

下车一笑抚江阁，片心飞度苍崖根。

生香动荡满幽谷，秋丛濯雨抽兰荪。

露华滴晴舞夜鹤，云叶卷霁吟朝猿。

衰翁白首野人服，不爱市井怜山村。

太守招来说好语，翠萝有路犹堪扪。

听终不敢谢疲苶，瘦筇强拄岩檐门。

遗书欲傍梅花读，祗恐使人昭昭己昏昏。

阳枋

阳枋　谢惠小鲜

得鱼怅望白云远，怜我盘鲜久乏烹。

恰喜新橙具双美，金虀催趁玉丝羹。

阳枋

阳枋　辛卯三月金沙道中

八九雨点青春老，三两莺声绿荫深。

眼界无尘归路称，丹青难画此中心。

阳枋

阳枋　徐毅斋为东翔侄改字为存子

心酬万事好深惟，来不须迎去莫随。

天理面前还他细，梦醒休似梦酣时。

阳枋

阳枋　杨居士送眼药

去来云去不干山，花落花开春又还。

世事总归明眼里，皇王帝伯恁催班。

阳枋

阳枋　谒九江赵守

浮舟湓浦春，民谣举欣欣。

问民宁底乐，州有贤使君。

帝胄擢清班，江国烦殷勤。

仪型金玉相，肝肠锦绣纹。

周南蔼忠厚，大雅旧不群。

固本屹磐石，理兵无丝棼。

城坚万里长，气壮三边军。

短吟亟搜枯，弄斧当郢斤。

聊此窥一斑，所见谐所闻。

愿公慨神州，边腹久中分。

五岳判地气，三光离天文。

倒竭五湖婆，一洗九陵氛。

钟彝勒伟晔，汗史照芳芬。

此烈丈夫耳，循常脂足云。

阳枋

阳枋　谒九江周元公祠嗣性善度先生韵

圣贤随遇即成都，仰止宗师谒故居。

面揖光风江渚还，心涵霁月海天舒。

图由自得前无画，道未守亡今有书。

共立斜阳归去晚，当年与点意何如。

阳枋

阳枋　谒夔门桂帅

阃歌整暇化清夷，笑把宗师正印提。

绣腑文章开胜馥，锦桃李烂成蹊流。

旌摇蜀水春浮峡，柝静蛮天月满溪。

衣衮归欤近宸极，殊勋嘉欢殿头西。

阳枋

阳枋　谒夔门桂帅

志欲商伊学欲颜，寻师梦绕五湖间。

不违誓至仁三月，亲炙宁辞雪万山。

流海浪浮蜗战角，排云应许豹窥斑。

还丹知换尘凡骨，趁得先生未出关。

阳枋

阳枋　谒同年许使君德开

人人属目快星凰，倚棹溪头起漫郎。

强仕惯闻纡郡绂，缀班希有擅文场。

胜栽棠荫两江艰，重著蓝袍再世光。

人物西清自华选，未应琴鹤久松岗。

阳枋

阳枋　谒同年许使君德开

欲造诗坛夺锦标，几回蹑足愧还休。

君提妙律都先手，我漫家吟浪出头。

济世自怜无绝力，叩阍刚道有嘉猷。

先生若动出关兴，便尔挑包逐去舟。

阳枋

阳枋　乙丑除夕衍少陵韵成七言寄示任儿於珍南

边隅守岁莫思家，有酒盈樽即颂花。

爱尔和鸣同野鹤，起予返哺学林鸦。

生香不断炉烟袅，绛蜡长明跋量斜。

时序推迁休问当，何思何虎乐无涯。

阳枋

阳枋　咏黄池诗

姑苏平野入黄池，烟树重重绿涨迷。

肆列门前喧坌俗，稻临屋背尽幽棲。

路长车马南还北，水远帆樯东复西。

小寺江心间击缆，周回看尽柳盈堤。

阳枋

阳枋　咏江南景物

几千进而香杭绿，百亿条溪高柳青。

簇簇人烟富鸡犬，太平原野喜初经。

阳枋

阳枋　咏江南景物

有水青阴浓覆地，无山绿稼远连天。

垂杨影里风帆乱，知有回溪曲护田。

阳枋

阳枋　咏江南景物

幽深鸟屿乱参差，溪水迢遥横复斜。

鹅鸭驯人不怕棹，间随小艇过芦花。

阳枋

阳枋　咏丝桐

地阔天宽人一般，琴心会得语言难。

高山流水知音少，月白风清时自弹。

阳枋

阳枋　用昌黎赋鸣雁韵劝蹇从叔出峡与乃兄相依

楚天空阔雁南飞，整整秋来春又归。

肠断孤鸿鸣失依，重云片影俦侣稀。

野老吟情吒兴微，樊笼休羡稻粱肥。

岷峨回首寸心违，华亭清唳昔人非。

湖北湖南秋水多，洲渚星稀无纲罗，

平沙雪浇声相和。挽仰尘世应无他。

君於此处意如何。

阳枋

阳枋　用赵教授韵谢程签判春雪

看来川沪与云飞，道著两间无隐微。

须信眼前都是易，若求高远又还非。

阳枋

阳枋　用赵教授韵谢程签判春雪

肖形可惜被形驱，浪说欢娱未足娱。

心大如天无不有，何人剖蚌出明珠。

阳枋

阳枋　游下竺飞来峰和存了侄韵

嵯峨擅北高，幽静还西竺。

虎蹲石根奇，龙蟠藤蔓曲。

面横白水湖，背列浓岚谷。

鸟碎山逾空，起予诗不俗。

阳枋

阳枋　与存子侄王南运上风聊句

舟行缓东去，波蹙疑西流。

尘扬频闭目，草偃付囘眸。

翩翩泝岸鹭，缓缓沿波鸥。

聚沱留积滓，逆浪集浮沤。

门窥雨斜入，窗望山相留。

棹苦掌痕肿，烟囘眦泪浮。

客舟上急争，我楫去悠悠。

一程分两日，半月仅三州。

仆嗔粮易竭，客怨利难谋。

柁斜横水面，人宿避沙头。

啸想开陵虎，化催西海虬。

欲寄风伯语，聊以吾诗投。

何如还借顺，咫尺登瀛洲。

阳枋

阳枋　云山避地

依山茅屋两三间，与世相遗尽日间。

背拥蓝屏半天碧，面对参差横架山。

径草蒙头云覆屋，泉甘土肥似盘谷。

剑峰林密杳无边，绵峡潭深幽莫烛。

有鲜可吃食可茹，康乐和平长自饫。

有时拂石弄泉声，有时策仗登山去。

山中日沈山月出，岩暝林晦总佳适。

平石如台倚山隈，淮拟茅间读叫易。

尚论古人得我心，商传周姜汉子陵。

好共栽桃艳长春，却恐渔父来相寻。

阳枋

阳枋　云游

走遍天涯地角来，流沙弱水接蓬莱。

风轮空坐观浮世，明镜亭亭不用台。

阳枋

阳枋　再和陈提举喜雨

了无和气格清穹，天意难回执热中。

骤雨起从南海庙，雄风到自楚王宫。

却愁水府丹瓢注，解使银河赤岸通。

急趁机好晴催刈谷，坻京相庆万家同。

阳枋

阳枋　再和陈提举喜雨

十万农租要纳王，望霓虽切雨何方。

又林敬体皇心祷，云汉终歌国祚昌。

坐使里闾消欢息，幻成境界得清凉。

欲知千里人情共，盈袖新诗已可装。

阳枋

阳枋　赠蔺道士

入水大虫出火龙，一生看守赞神工。

知行例作等间话，三尽儿童八十翁。

阳枋

阳枋　贽鄂帅张仕简

八牖玲珑主理天，复斋心印妙亲传。

化炉点处金非铁，吏盆清余否亦贤。

吠息蒹芦湖外月，炊生榆柳灶中烟。

水浮鄂渚连牛渚，公子行行天上仟。

阳枋

阳枋　贽鄂帅张仕简

不为名缰浪出山，朱门桃李恐兰珊。

师寻湖胸怀阔跨，道满乾坤耳目宽。

水驿已终三楚尾，天阍犹向五云端。

登楼便欲骑黄鹤，乞与书生换骨丹。

阳枋

阳枋　贽何总领

中兴赋用倚江淮，兼裕良筹仰隽才。

民社有歌耕足雨，伍符无腹隐枵雷。

塞边粟积汉而上，地上钱流唐以来。

相业理财余事耳，安能郁郁此居哉。

阳枋

阳枋　贽袁茶使

天隅把袖立春风，井络民情许上通。

暖到夜郎安静里，寒消白帝抚摩中。

摘山岂必溪芽尽，市骏何须冀种空。

月渚扁舟书好读，琅琅声与大江东。

阳枋

阳枋　贽赵广安

先生早矣袖薰弦，趁取南风入皛然。

燕称不妨辞阃幕，鱼枯应喜活民编。

万家吟赏知微月，千里依棲刺史天。

河汉定就历届黼黻，大宗宁许久藩宣。

阳枋

阳枋　中秋黄池舟中独酌五首

秋深客棹倚吴头，喜见江乡素月浮。

水墨画成洲渚远，神仙宅尽水云幽。

心间最与趣相会，句拙怜景莫收好。

多少楼台罗绮席，未知真是赏中秋。

阳枋

阳枋　中秋黄池舟中独酌五首

画桥杨柳击船儿，蟾魄飞来光满溪。

有水连云疑地阔，无山碍月觉天低。

鱼堪寄信应时见，雁欲横霜犹未齐。

白酒堪沽难中割，呼樽独酌画桥西。

阳枋

阳枋　中秋黄池舟中独酌五首

赏月东西两地遥，一轮千里共今宵。

心中至乐成真得，分外间愁不复摇。

江寺饶吾观白水，郡亭喜弟看洪潮。

世间欢赏由人尔，天地何曾有寂寥。

阳枋

阳枋　中秋黄池舟中独酌五首

居家赏朋天常雨，远客逢秋月倍明。

世事美时难两得，化工好处少双成，

诗如遇兴须重赋，酒若逢辰且再倾。

不是衰迟废拘检，良心随寓自忘情。

阳枋

阳枋　中秋黄池舟中独酌五首

一年十二月华圆，何事今宵到处看，

春夏暖时无底白，雪霜凝处不胜寒。

酒肠缓放金樽倒，诗兴何妨玉漏残。

莫学时人贪酩酊，清光未流已阑单。

阳枋

阳枋　中秋微月和彭水赵文卿韵

剩雨顽云乍解围，清光此夜拟依稀。

天工不许厌厌饮，月姊终悭皎皎辉。

离合随缘都是乐，阴晴任理两忘机。

谢君好语无貂续，题拙惭随赵璧归。

阳枋

阳枋　舟过碛江同存子侄论易

行行晚到碛江天，间把乾坤仔细论。

流水不知何处去，渔樵一饱两忘言。

阳枋

阳枋　舟过三游洞知遂脱兵火矣喜赋

万里扁舟归自东，干戈满地路难通。

弟兄一榻聊相对，叔侄双头未许同。

峡入三游千太险，水连西蜀百忧空。

家山桃李期堪数，共约花间酌晚风。

阳枋

阳枋　诸公招饮不赴诗送酒

又桨浮波日夜催，胥涛不到子陵台。

为怜摘菊空盈把，故遣鸱夷送酒来。

阳枋

阳枋　诸公招饮不赴诗送酒

薨薨飞蠓哦空檐，跃马官尘日上船。

故步明知常失却，剡溪兴尽不须前。

阳枋

阳枋　棕花

满株擐甲诧棕榈，叶展蒲葵冬不枯，

鬼发擘开织玉掌，蚌胎剖破细琼珠。

熟煨炉火香于笋，白饤盘银美似酥。

珍膳莫充禅客供，恐猜鱼子放江湖。

阳景春

阳景春　和伯高弟梦宗氏子寄生舍下

黑貂敝色嗟苏郎，苦茶两饼话难详。

老妪糟糠未鼎肉，漫劳戏彩啼其傍。

造物寄意知何许，慈竹生舍贻吉祥。

晚年慰见万事足，无乃宗子为小阳。

当时顾后悲不孝，今日儿女还成行。

难弟二珠奇男子，已角既鹿未角麞。

先人有后欲昌炽，绎思为善宁无常。

菊开佳色采盈手，酒浮蚁绿仍鹅黄。

喜有诗书起门户，佳兴吹入秋风长。

阳景春

阳景春　句

五十三年堕鬓魂，一朝埋玉骨方温。

阳景春

阳景春　句

诗书有味嚼逾美，编简无花开自香。

阳景春

阳景春　仲子枋试晬取墨

俚俗儿周晬，罗陈试子材。

怡愉观物色，拣择取烟煤。

志在文章富，毫挥锦绣开。

弟兄心笔砚，予岂怨贫哉。



邺雍

邺雍　题义门胡氏华林书院

大易谈余庆，胡君世聚居。

家声先孝弟，庭训守诗书。

百堵环堂宇，千箱助岁储。

荣逢平治日，天监青门闾。

怡然

怡然　翠蛟亭

萦纡九锁山，棱层几叠水。

谁令翻其源，银涛迸石髓。

怡然

怡然　翠蛟亭

擘石斗雷霆，蛟乎尔□怒。

会当卷银河，凌空泻甘澍。

怡然

怡然　隔凡柱

一柱悬通衢，可望不可进。

老仙指谓予，傍边有捷径。

怡然

怡然　石宝盖

圆顶环珠幡，久与石俱化。

我执黄庭经，跏趺坐其下。

怡轩

怡轩　寿母

又见梅妆碧玉枝，弟兄相聚著莱衣。

西方佛庆明朝诞，南极星胜寿日晖。

百岁阿{上弥下女}开九秩，两房孙子戏重闱。

年年得侍高堂醉，对坐天花散漫飞。


易祓

易祓　安灵龙潭

流水淼无际，其源偏坤舆。

压这以山麓，壅淤谁与疏。

神物夜上宅，风雷发欷嘘。

擘开苍玉峡，泻作清泠渠。

安得探其穴，扁舟武陵鱼。

吾闻覆载闲，不过一身如。

九竅互开合，血肤乃张舒。

其间或积滞，气郁成痈疽。

山泽本通气，自然厥中虚。

明河转地轴，乔岳并郊墟。

脉络无不寓，地行乃其馀。

请观千丈瀑，高出康谷庐。

易祓

易祓　读唐中兴颂

唐家基业重於山，甯许胡雏据九关。

当日人心旋□堵，异时世变却循环。

壤分旄钺谁能制，政出貂

不复还。

千古高岩销苍藓，空留遗迹蹈元颜。

易祓

易祓　和黄山谷龟壳诗韵二首

一枝自足鹪鹩巢，一居犹胜蜗牛屋。

道人身外本无求，况有龟轩可棲宿。

易祓

易祓　和黄山谷龟壳诗韵二首

支休纳息三百年，也胜刳赐贮金屋。

问子多智亦多穷。何如莲叶安巢宿。

易祓

易祓　和黄山谷琼芝诗韵

千岁蟾蜍犹得仙，百年枸杞足延命。

也须点铁自成金，未信磨砖能作镜。

易祓

易祓　和太白感秋诗韵

我无适俗韵，滥剖江成竹。

惟有南山云，对这若要掬。

秋堂风露清，岂不念羁独。

行年四十九，亦复此栖宿。

二子亦有契，兹期定前卜。

泛观穹壤间，物剥继以复。

消息固常然，天地非反覆。

姑置勿复言，新簄已清熟。

易祓

易祓　寄御史判陶岑

我醉欲眠郡罢休，谁能倚杖听江流。

蕉花当户不知午，梧叶满庭疑是秋。

吾首人来无物累，此心何处不天游。

鸿边幸有音书至，春在江南云梦洲。

易祓

易祓　示从侄茂

万事皆从忙处错，寂然不动乃能通。

君看开济规模事，却属南阳高臣翁。

易祓

易祓　题识山楼

山外如何便识山，白云出岫鸟知还。

更看面目知端的，却在先生几格闲。

易祓

易祓　浯溪中兴颂

湘江东西直浯溪，上有十丈中举碑。

谁鉴丰碑镇山曲，溪边美人美如玉，

想当歌颂大业时，胸蟠星斗光陆离。

蚕须虿尾更清劲，凛凛襟怀冰雪莹。

水部之文鲁公书，两翁寥寥千载馀。

后来更有黄太史，健笔题诗起翁死。

一派溪流彻底清，溪边镜石坚而明。

我思古人不事见，水石犹作琼瑰声。

朼来名山访遗迹，烟雨凄迷山路湿。

野叟蒙头看打碑，君其问诸水边石。

易祓

易祓　悬钟石

不今不古不朝昏，只与南山伴白云。

我既无声亦无臭，众生当以不闻闻。

易祓妻

易祓妻　对雪

纷纷瑞雪压山河，特出新奇和郢歌。

乐道幽人方闭户，高歌渔父正披蓑。

自嗟老景光阴速，谁使佳时感怆多。

更念鳏居憔卒客，映书无寐奈愁何。

易平湖

易平湖　晓岸

扁舟晓泊画桥西，风满蓬窗水拍堤。

落舟半山人未起，万蛙声里子规啼。

易谦

易谦　过梧州

城空花漫烂，楼向雨萧条。

毒草在生瘴，蛮江晚上潮。

鱼肥堪把钓，凤去不闻韵。

万里双持节，恩波赖圣朝。

易群峰

易群峰　初入洞霄

半生华发笑茫然，作意清朝到洞天。

叠嶂互□芒憍稳，飞云故傍葛巾偏。

忍思城市轮蹄梦，款结山林笋蕨缘。

我有赐馀苍玉璧，与君同试酌寒泉。

易群峰

易群峰　游洞霄

片云将雨又轻还，物外光阴本自闲。

醉里不妨游汗漫，诗成更为写谰斑。

易时敏

易时敏　顾王遗址

远树芊芊暮霭平，顾王曾此保孤城。

雷封已并田同井，烟爨犹疑灶满营。

当代貔貅谁削迹，芳春杜宇自呼名。

黍离行迈应相似，倍感诗家咏叹情。







卷462

易时敏

易时敏　阳乐故城

典午河山尚有名，兴从阳乐故城生。

夕阳门巷丘墟久，春草池塘野水平。

废堞栖乌啼夜月，闲壕留雁叫寒更。

人民非处桃花在，一度东风一度荣。

易士达

易士达　巴子台

东郊青土尚崔嵬，疑是巴王篵此台。

回首当时歌舞地，六宫今尽没黄埃。

易士达

易士达　汴水

千里通渠竟达河，万民力役怨声多。

锦帆不送龙舟返，并覆亡隋入巨波。

易士达

易士达　草屦

崎岖只惯识羁情，足下忙穿子更轻。

近世宦途如纸薄，当知险处不须行。

易士达

易士达　柴桑山

千古先生节最高，功名识破等鸿毛。

如今亦作柴桑隐，只把荷衣当绿袍。

易士达

易士达　赤土岗一层塔

山矮仙灵偏起敬，水无深浅有龙韬。

近来不数称尖者，此塔虽低反自高。

易士达

易士达　春闺

燕语莺啼触拨侬，院深懒傍绣帘栊。

一年春事半晴雨，万里云帆几夕风。

柳欠温存牵怨恨，萍无拘束自西东。

此情莫向桃花说，说与桃花也落红。

易士达

易士达　道中

梅雨丝丝未放晴，泥途賸作几程行。

客怀方此无聊赖，更着啼鹃两三声。

易士达

易士达　登拟岘台

叔子声名千古香，几多遗爱在襄阳。

后来景行瞻先哲，善政丰碑共久长。

易士达

易士达　杜鹃二首

一自连云栈道开，杜鹃啼血溅莓苔。

不如归去无人听，几个朝衣出蜀来。

易士达

易士达　杜鹃二首

西望茫茫濯锦矶，山川只似旧家时。

杜鹃苦劝人归去，望帝有宫胡不归。

易士达

易士达　杜鹃花

轻剪梢头薄薄罗，子规湔血恨难磨。

园林莫道香飞尽，嫩绿枝头不用多。

易士达

易士达　二色桃

两色桃花相映开，武陵移就小园栽。

玉环不奈蒲萄重，一半红潮玉脸来。

易士达

易士达　古繙经台

仙人何代此繙经，叠石成台掌面平。

好是松风明月夜，恍然吹下步虚声。

易士达

易士达　古石磴

石磴嵌空不计年，青青薜荔带风烟。

谢公诗句今忘恙，只有红泉变玉泉。

易士达

易士达　观傀儡

刻出形骸假像真，一丝牵动便精神。

堪嗤鼓笛收声后，依旧当时木偶人。

易士达

易士达　汉阳渡

跃马来游汉水春，一杯聊买醮诗神。

茫茫鹦鹉洲边渡，尺素谁能寄锦鳞。

易士达

易士达　和宦叔送往临川

征衣何惜染尘埃，款段搜诗亦快哉。

百里亭长与亭短，一天云合复云开。

倾茅柴酒和馀粕，弹接{上四下离}巾去薄塺。

不是剡溪清兴尽，声声杜宇劝归来。

易士达

易士达　和李润父资圣寺壁间韵

古径萦迂碧藓深，瘦藤得得叩业林。

雪浮茗枕陪僧话，风度松窗奏法音。

断壁剔虫伤古画，拂尘挥兔断清吟。

留衣尚有重来约，一笑何妨载酒寻。

易士达

易士达　和梅花韵

生爱梅兄是淡交，每相逢处更吟嘲。

暗香疏影名千古，冷艳孤光雪几梢。

东阁诗才犹腹稿，西湖人物尚衡茅。

风前有恨曾知否，不得随泥上燕巢。

易士达

易士达　和朋溪探梅韵

锦囊分付与溪奴，江路寻幽属野夫。

暖信已传春到未，暗香还动月明无。

妆因底事偏清雅，态为何人转瘠癯。

惹起诗魂禁不得，恍然飞越亦忘吾。

易士达

易士达　后坑茅舍

三两人家傍小溪，萧萧短竹插疏篱。

平生不识兴亡事，只探春来种谷时。

易士达

易士达　湖上

两岸青帘箫鼓多，闲愁到此总消磨。

湖光十里平如掌，稳泛轻舟击楫歌。

易士达

易士达　花朝燃灯

唤起园丁葺小园，喜逢社友访林泉。

莺花世界春方半，灯火楼台月正圆。

闲不待偷皆乐地，趣随所得到吟边。

丁宁莫划庭前翠，留与游人伴醉眠。

易士达

易士达　化人台

富贵功名一窖尘，白头人送黑头人。

若教总识玄玄理，劫火何曾焚法身。

易士达

易士达　黄陵庙

帝辇南游竟不还，二妃望断九疑山。

森森万古祠前竹，犹带当时粉泪斑。

易士达

易士达　江上

西风卷起五湖秋，万顷波中几白鸥。

好趁水云深处隐，短蓬蓑笠一扁舟。

易士达

易士达　阶笋

绿笋行春竞着鞭，喜添嫩行护阶前。

儿童未识清风味，锄取新苗供晚筵。

易士达

易士达　金华山

岩室嵌空古洞天，初平曾此学升仙。

至今犹有为羊石，散在苍松夹道边。

易士达

易士达　金山寺

浮图突兀起江中，镇压东南气象雄。

除却金山馀外地，苍波何处不龙宫。

易士达

易士达　景阳井

白莲阁下小方池，后主曾于此避隋。

知拥二妃何处去，至今石脉带舉脂。

易士达

易士达　句

催趱荼醾交夏景，安排芍药送春光。

可堪收拾归屏枕，颇欲浮沈赴酒杯。

易士达

易士达　兰花二首

春到兰芽分外长，不随红叶自低昂。

梅花谢后知谁继，付与幽花接续香。

易士达

易士达　兰花二首

曲水流边苔色浸，右军遗墨动清吟。

蕙风和畅人非昔，香得山阴直到今。

易士达

易士达　梨花

满院朝来白雪香，伤心遥想旧阿房。

故园弟子今何在，春雨溶溶空断肠。

易士达

易士达　柳二首

平生家住灞桥边，别恨离愁总被牵。

轻薄老来犹不减，落花时节尚飞绵。

易士达

易士达　柳二首

春工染就缘丝条，织雨缲风拂灞桥。

可是韶光难击着，暗教瘦损小蛮腰。

易士达

易士达　洛阳

季龙方始是童时，视志观声已叹奇。

啸倚上都门外者，如何夷甫却先知。

易士达

易士达　梅

月上吟窗疏影浮，暗香风动袭衣裘。

温存留索巡檐笑，遮莫高楼起笛愁。

易士达

易士达　梅碑

冷蕊谁回笔底春，不教花落更芬芬。

自从揭在吟窗里，常带催诗一片云。

易士达

易士达　梅花

搜诗索笑傍檐梅，冷蕊疏花带雪开。

莫把枯梢容易折，留看笑影上窗来。

易士达

易士达　梅花曲

老树槎芽知几年，结根更在苍崖巅。

雪深三尺冻不折，春条森森临风前。

春脚移从何处来，未到百花先到梅。

南枝初着三两蕊，北枝冱寒犹未开。

昨夜东风破寒腊，南枝北枝尽披拂。

不须羯鼓喧春雷，一点阳和香自发。

易士达

易士达　梅花吟

孤山和靖真奇士，绕屋种梅清彻底。

暗香和月透窗，压尽几多红与紫。

挨排花品果为魁，南枝向暖首先开。

当时疏影横斜句，几度吟从笔底来。

劝君莫奏城头角，吹得梢头花片落。

易士达

易士达　莫愁村

千古行人说莫愁，荒村依旧石城头。

不知艇子今何在，汉水滔滔空自流。

易士达

易士达　牛心寺

玉环妖国祸胎深，鼙鼓渔阳帝莫禁。

不怨锦绷当日事，如何归咎凿牛心。

易士达

易士达　蓬山馆

庭馆飞翚气象雄，两山峙秀傍苍穹。

我来检点多奇胜，恍在蓬莱第一宫。

易士达

易士达　琴

花间横膝兴何深，流水高山几古今。

一自杏坛声响绝，不知谁解继遗音。

易士达

易士达　青阳驿

锦绷绣袜两无成，几把唐家国祚倾。

帝宿青阳铃铎响，起来疑是鼓鼙声。

易士达

易士达　山花

山花浥露靓晨妆，着向行边自在香。

遥想艳阳三二月，多应勾引蝶蜂忙。

易士达

易士达　山家

万木回环八九家，挑藤去去路欹斜。

无端杜宇催春急，叶落山头踯躅花。

易士达

易士达　山居自道

山林清富贵，何在玉堂居。

诗积囊中锦，家多几上书。

碑文堪帐壁，薇蕨当盘蔬。

安分簟瓢乐，虽贫绰有馀。

易士达

易士达　上亭驿

霏霏风送铎悲鸣，大驾南巡宿上亭。

惊起三郎魂欲断，梨园犹唱雨淋铃。

易士达

易士达　锁江亭

锁江水下水悠悠，只锁长江不锁愁。

但存一樽浇旅思，图教沉醉泛扁舟。

易士达

易士达　苔钱

造化为炉巧冶成，儿童指似五铢轻。

买春无算空流地，润屋何心望满籯。

只恐痴人思宿债，枉教处士负贪声。

汉皇不吝铜山赐，羞杀申屠恶妒生。

易士达

易士达　滕王阁

滕王歌舞旧城楼，一度登临一度愁。

惟有西山南浦景，教人千古说洪州。

易士达

易士达　题陈巽斋寒窗听雪诗卷

彤云黯淡酿天寒，却向江头理钓船。

雪打蓬窗眠不着，声声时送到吟边。

易士达

易士达　题邓氏船斋

平生心乐水云乡，卜得书窗瞰碧塘。

自有济川勋业在，在劳两柁与风樯。

易士达

易士达　题妙智不俗轩

亭亭修竹两三竿，鼓动天风掠鬓寒。

一点红尘飞不到，满窗冰雪自相看。

易士达

易士达　题钱翁杨伯传竹浦吟稿

关西今喜有云仍，冰雪相看一样清。

最是晚来江上处，饱听叶□助诗声。

易士达

易士达　题秋江烟草诗卷

万里长江浸碧流，烟笼细草满孤洲。

吟怀到此难排遣，独立斜阳古渡头。

易士达

易士达　题石溪伟观

水共长天不尽头，石溪奇处着危楼。

我来倚徒阑干看，风撼芦花叶叶秋。

易士达

易士达　题先月阁

新篵亭台分外凉，广寒移下水云乡。

才当暝色千山合，便有檐前一点光。

易士达

易士达　题云石耕夫道院

片云块石一耕夫，耕得情田数亩馀。

不用木金为耒耜，只将纸墨当菑畬。

塞茅心撤犹芟草，翻水文成若决渠。

三岁一番供贡籍，平时不用纳王租。

易士达

易士达　田野燕巢

莫问山村与水边，何拘华屋且随缘。

不成此地无王谢，枉了春光又一年。

易士达

易士达　途间观野菊

林峦露骨草无芽，枯柳吟蝉蹟见沙。

莫道西风全肃杀，行边无处不黄花。

易士达

易士达　途间偶成

拂晓挑藤去路忙，倦投野店午炊香。

闲看昔日题诗处，依旧榴花出短墙。

易士达

易士达　温泉

当日温泉浴太真，岂知绣袜解尘生。

更于洗滑凝脂处，尚忆胡儿在锦绷。

易士达

易士达　闻杜鹃再韵

片片桃花下钓矶，声声杜宇暮春时。

迩来夔峡多游子，正好从头唤取归。

易士达

易士达　浯溪

阿瞒南幸国几危，颠倒皆由豢禄儿。

休说马嵬当日事，浯溪且细读元碑。

易士达

易士达　闲步西湖

西湖风景绝繁华，两岸荷香十万家。

除却孤山林处士，后来谁肯种梅花。

易士达

易士达　岘山亭

岘山亭是昔人非，忍读羊公堕泪碑。

回首山翁花下处，凄凄芳草晚风悲。

易士达

易士达　小园

小园名涉趣，趣不在园花。

乐水撑孤艇，爱山乘小车。

浅深随种艺，红紫任交加。

胸次藩篱剖，八荒同一家。

易士达

易士达　昩江道中

翠烟浓处着啼鹃，唤得韶光上柳绵。

父老已知农事急，一蓑烟雨辨秧田。

易士达

易士达　夜宿合塘铺借壁间韵二首

对床风雨话辛酸，客枕凄凉寐不安。

须信在家贫亦乐，征衫赢得带围宽。

易士达

易士达　夜宿合塘铺借壁间韵二首

潇潇冷雨送昏黄，伦竹吟风到客窗。

短梦欲成肠已断，明朝一岭即昩江。

易士达

易士达　游东湖

好是东湖近物华，微吟去路亦何赊。

两堤柳影澹台墓，十里荷香孺子家。

淡淡烟笼僧寺静，飘飘风飐酒旗斜。

重来徒倚阑干久，天末残阳噪暮鸦。

易士达

易士达　虞美人草

霸业将衰汉业兴，佳人玉帐醉难醒。

可怜血染原头草，直至如今舞不停。

易士达

易士达　育王塔

谁向鄞江立法门，育王钟鼓振朝昏。

阎浮八万四千塔，应合相推此塔尊。

易士达

易士达　赠写神吴子可

不数僧繇只数吴，丹青纪出活形模。

问君写尽人多少，写得人心一片无。

易士达

易士达　赠易数胡一鉴

学本先天造化中，希夷康节与磨礲。

光明照破人心事，一片灵台不是铜。

易士达

易士达　竹林伤田家

阴阴沈沈雨霏霏，农夫把秧妻抱儿。

前村后村歌相答，上亩下亩泥正肥。

新谷登场腹不饱，新丝出盎身不丝。

膏粱纨裦一笑乐，粉白黛绿千金挥。

农家升苗一寸税，里正打门星火追。

易士达

易士达　竺涧梅

疏枝冷蕊本清幽，不傍山林傍碧流。

莫遣城头吹画角，恐惊花片动情愁。

易性中

易性中　龙虎山

云气蓬莱近，山阴草树香。

御风不知远，仙骨已清凉。

易元矩

易元矩　竹

一别虞妃去未还，愁云空锁九疑山。

世间多少相思泪，洒遍修篁染不斑。

易中行

易中行　挽故知容州朝请陶公章二首

平塘古君子，出处一渊明。

诗句月般好，宦情云样轻。

从教五马贵，不博几鸥轻。

满目西山恨，遥途驻隆旌。

易中行

易中行　挽故知容州朝请陶公章二首

顾予生最后，相去又临川。

欠识先生面，幸亲令子贤。

典型端有自，衣钵岂无传。

德以君家好，清修一节坚。

奕载

奕载　大雄寺

琉璃叶下剪梧桐，缘子青枝扫地空。

俗眼如休有青白，好风安得间雌雄。

物隋尘境工荣顇，人触心兵战异同。

只可轻帆理归兴，暮云萧散大江东。

益州录事参军　句

秋光都似宦情薄，山色不如归兴浓。

殷澄

殷澄　题泖居

国破不共天，军行却扫地。

一言活万人，三泖终吾志。

殷彦卓

殷彦卓　陶庵精舍

静结罗浮屋，邻鸡远不闻。

秋到屋下田，井井皆黄云。

草堂久无梦，甘与麋鹿群。

我闻彭泽令，耻为二姓臣。

一朝任去来，柴桑漉酒巾。

披图长叹息，古今多逸民。

尹栋

尹栋　句

白苹影蘸无痕水，黄菊香催未了诗。

尹棐

尹棐　题汪水云诗卷

平生宁用拙，方凿不圆卿。

风月少知己，江山多故情。

北辰终夕仰，西雨几时晴。

水与云无定，君当保令名。

尹辅

尹辅　呈大德禅师

支遁行藏惠远才，几年嵩少避浮埃。

八行丹诏云间落，一对紫衣天上来。

诵律夜窗寒月皎，闭门秋渚白莲开。

名高自达帝王听，就降殊恩不假媒。

尹穑

尹穑　句

异日是非忧史谬，终身寒饿羡钱愚。

尹穑

尹穑　句

徒然五侍从，不办一书生。

尹穑

尹穑　句

景龙只是当时路，不见金钱打著人。

尹穑

尹穑　句

酬功不惜赏行布，送死惟堪缚一驴。

尹穑

尹穑　句

草黄眠失犊，石白动知鸥。

尹穑

尹穑　句

本来饥饱非同鼎，安得浮沈自一舟。

尹穑

尹穑　庸医行

南街医工门如市，争传和扁生后世。

膏盲可为死可起，瓦屑蓬根尽珍剂。

岁月转久术转疏，十医九死一活无。

北市医工色潜动，大字书牌要惊众。

偏收弃药与遗方，纵有神丹亦无用。

实者为虚热为寒，几因颠倒能全安。

君不见形神枵然卧一室，医方争功药无必。

左手检方石顾金，两手虽殊皆剑戟。

尹恕

尹恕　三溪

三溪溪水别原委，长日波光荡无已。

曲折有如九回肠，合卹门前清彻底。

只看秀色照眼明，溪上间游不倦情。

何年得作逋荣客，好结芳邻一濯缨。

尹应许

尹应许　挽陆君实

谁使权奸酿祸深，末流无复救危枰。

君臣霄壤难同死，杜稷丘墟可再生。

叔宝井中空大辱，鲁连海上特虚名。

一家骨肉俱鱼腹，留得丹心万古明。

尹应许

尹应许　挽陆君实

古今忠义独斯人，危在须臾见益真。

身不远亡忧丧节，君非同逝虑蒙尘。

平时谁执朝廷柄，末路方知社稷臣。

楚些欲招招不得，沧溟南望浩无津。

尹直卿

尹直卿　贺曾幼张中漕举

官样文章曾靖州，计台一鹗再横秋。

虽为竹使年殊少，要续荷囊意未休。

丹陛行寻螭陛旧，清香仍裛桂香浮。

二千石扫三千字，千载江西作话题。

尹直卿

尹直卿　贺周益公归休

六一先生薄吉州，归田去作颖昌游。

我公不向螺江住，羞杀青原白鹭洲。

尹直卿

尹直卿　寿俞尚书七十九

后皇深助顺，命世烨生贤。

临汝葱佳气，罗浮降散仙。

春兰早无圣，秋竹晚弥坚。

稳击三千水，高腾尺五天。

清癯迂叟侣，温厚醉翁然。

献纳星辰上，司存雨露边。

常情难勇退，定力竟孤骞。

此夕寻常夕，明年八十年。

金猴转空柄，璿象璨丁躔。

中令汾阳考，平章潞国權。

龙钟笑裴度，矍铄过文渊。

阴阳无尽藏，真源不老仙。

尹直卿

尹直卿　寿曾撙斋七十八

先生虽老正康强，紫绶金鱼两鬓霜。

椿干岂因更节健，松江自饮菊潭香。

方过一百官省岁，尚有八千年寿长。

徼福定从句漏令，丹砂问了却分赏。

尹直卿

尹直卿　寿侄

浙水春风第一家，只言当日长兰芽。

谁知李白三山侣，来看姚黄二月花。

金瓮荼蘼香作酒，玉瓯松子肉为茶。

满板松竹并奇物，寿似蟾宫之桂华。

尹直卿

尹直卿　送钱文季赴班

鳌头那久幕莲间，国子先生促趁班。

元自胸中有奇观，须教集里富江山。

三年再见虽成别，正月诸生亦入关。

为赋江空岁年晚，功名惟恐鬓毛斑。

尹直卿

尹直卿　问寐龙楼晓

父母人皆有，仪刑自冕旒。

问安趋燕寐，拂晓过龙楼。

鹤驾严晨卫，鸡人彻夜筹。

兹闱天语接，飞栋月华收。

万姓齐呼舞，三宫款献酬。

小儒尤国切，几白九分头。

尹洙

尹洙　过兴平哭耿傅谏议丧呈经略韩密学

去年使旆西征日，一见称君胆气豪。

始信推心待国士，能令视死如鸿毛。

从来投笔轻文吏，自此横尸贵尔曹。

槐里今朝逢輤旐，依然旧馆一长号。

尹洙

尹洙　和河东施待制二首

已成沈约难并恨，且奉陶公有限盃。

感事伤春多少意，星星渐入鬓中来。

尹洙

尹洙　和河东施待制二首

千里观风使节来，百城舒惨系行台。

威严少霁犹知幸，谁信芳罇镇日开。

尹洙

尹洙　和人过韩柱国庙一首

隋氏一宇内，三将皆勇夫。

贺公活以累，杨素死有诛。

贤哉韩柱国，身与功名俱。

庙食垂后世，祀典诚有诸。

荒忽临终言，遂此惑庸愚。

尹洙

尹洙　皇雅十首　《大卤》二章

冀州之疆，粤惟大卤。

俗忮而专，地扼而固。

协比幽都，荡摇边圉。

三垂既夷，凶威弗沮。

帝御六师，百万貔虎。

剪其附庸，至于城下。

锋镝始交，梯冲如舞。

蠢尔孱王，请附降虏。

我士奋扬，愿究吾武。

皇帝曰吁，念彼黎庶。

尹洙

尹洙　皇雅十首　《大卤》二章

晋郊既平，九区以宁。

陈功太庙，告假威灵。

在昔武王，于商观兵。

维我艺祖，亦勤于征。

匪贷晋罪，俟厥贯盈。

圣作圣继，巍巍相承。

尹洙

尹洙　皇雅十首　《帝籍》二章

帝籍于郊，典仪具陈。

务农以训，供祀以勤。

祀在于诚，匪勤于人。

训农以实，匪训以文。

帝谨二物，乃躬乃亲。

公侯卿士，暨厥庶民。

尹洙

尹洙　皇雅十首　《帝籍》二章

帝赉高年，式宴且喜。

种种黄发，族立而议。

我生艰难，暴乱以继。

耳狃金鼓，目狎戎器。

皇其我图，亲讲农事。

有子有孙，力田孝悌。

尹洙

尹洙　皇雅十首　《帝制》五章

帝制万邦，罔有弗宾。

蛮夷戎狄，羁而勿臣。

威格三方，稽颡献珍。

单于革心，愿交使人。

尹洙

尹洙　皇雅十首　《帝制》五章

帝谋公卿，列侯庶校。

咸曰彼心，暴戾阴狡。

既扰我疆，复利吾宝。

无若励兵，袭其还道。

尹洙

尹洙　皇雅十首　《帝制》五章

皇曰有众，予实念兹。

战无必胜，矧其归师。

借曰大獲，畴能尽之。

益俾馀丑，毒吾朔陲。

尹洙

尹洙　皇雅十首　《帝制》五章

在汉世宗，抗威北戎。

暴农算商，经用弗充。

中士震骚，汉南始空。

降及后世，犹称厥功。

尹洙

尹洙　皇雅十首　《帝制》五章

於穆圣考，德无与偕。

匪勤于兵，北人遂来。

逮是三纪，远俗以怀。

生民休息，呜呼仁哉。

尹洙

尹洙　皇雅十首　《皇治》三章

皇底其治，钦哉惟刑。

在疑而宥，罔察为明。

爱怒弗肆，孰为重轻。

毋一弗辜，惟典之平。

尹洙

尹洙　皇雅十首　《皇治》三章

前世理官，倚法以刻。

匪彼为仇，盖曰任职。

今之蔽狱，务正其辟。

鉴于前人，繄我仁德。

尹洙

尹洙　皇雅十首　《皇治》三章

皇德在仁，寖而成风。

公侯卿士，靡不率从。

麛卵萌生，咸保厥终。

不鄙不夭，乐哉融融。

尹洙

尹洙　皇雅十首　《耆武》三章

耆武定功，时惟二方。

淮服其乿，海南遂荒。

孰孱而眡，孰暴而猖。

自底不譵，乃终灭亡。

尹洙

尹洙　皇雅十首　《耆武》三章

帝戒二俘，同即尔诛。

予惟民无辜，休息是图。

尹洙

尹洙　皇雅十首　《耆武》三章

帝嗟汙邦，久罹于兵。

或暴下以征，或敷虐以刑。

予命中典，协于图经。

民服德音，室家以宁。

尹洙

尹洙　皇雅十首　《庶工》三章

帝咨庶工，畴其辅予。

俊乿以登，厥劳乃图。

匪忘旧勋，非贤勿俞。

巍巍衮台，盛德以居。

尹洙

尹洙　皇雅十首　《庶工》三章

任贤伊何，昌言是庸。

勉告尔猷，罔恤迺躬。

岂无狷辞，怫于予衷。

予不尔疵，尔无面从。

尹洙

尹洙　皇雅十首　《庶工》三章

始时从官，戎容扬扬。

今帝左右，儒冠煌煌。

朝廷以尊，文物典章。

得人之盛，奕世重光。

尹洙

尹洙　皇雅十首　《太平》一章

噫！太平无象兮世乌得而知，

维盛德可迹兮其封祀之仪。东岱宗兮西汾脽，

礼上帝兮宾地祇。皇有征兮吾民以嬉，

皇有祈兮吾民是私。天敷佑兮俾皇之釐，

永世亿宁兮无疆之基。

尹洙

尹洙　皇雅十首　《天监》四章

天监下民，乱靡有定。

甚武且仁，祚厥真圣。

仁实怀徕，武以执竞。

匪虔匪刘，拯我大命。

尹洙

尹洙　皇雅十首　《天监》四章

自昔外禅，曰经曰营。

令以挟制，政以阴倾。

帝初治兵，志勤于征。

奄受神器，匪谋而成。

尹洙

尹洙　皇雅十首　《天监》四章

淮潞弗虔，卒汙叛迹。

戎辂戒严，皇威有赫。

彼寇诖民，吾勇其百。

殄厥渠魁，贷其反侧。

尹洙

尹洙　皇雅十首　《天监》四章

帝朝法宫，左右宗公。

忮夫悍士，以雍以容。

尔居尔室，尔工尔农。

既息既养，惟天子功。

尹洙

尹洙　皇雅十首　《西师》六章

主用西师，岷梁弗宾。

匪曰负固，实交晋人。

予训予誓，合我将臣。

正厥有罪，无庸伤民。

尹洙

尹洙　皇雅十首　《西师》六章

矫矫虎士，载摧其壁。

于嗟孟侯，亦果其策。

迎师而降，靡抗锋镝。

岂独身谋，完是宗国。

尹洙

尹洙　皇雅十首　《西师》六章

蜀都既平，将臣失律。

此众悍骄，彼民危栗。

当涂叫呶，合万为一。

匪怀则威，帝心是恤。

尹洙

尹洙　皇雅十首　《西师》六章

帝曰将臣，予嘉乃庸。

废命毒民，尔弗有终。

邦典用疑，惟罪惟功。

靡殛而削，协于厥中。

尹洙

尹洙　皇雅十首　《西师》六章

帝曰孟侯，受封于楚。

淑旂琱戈，备物异数。

俾尔族姻，及乃文武。

服在王庭，靡不有序。

尹洙

尹洙　皇雅十首　《西师》六章

蜀民呼歌，天子威灵。

保我者封，暴我者刑。

匪功是私，匪弱是陵。

天子惠民，畴敢不承。

尹洙

尹洙　皇雅十首　《宪古》二章

帝怀永图，治古是宪。

四方守臣，惟屏惟翰。

在昔艰难，弗惠训典。

跨都连城，高牙以建。

有土有民，肆乃征缮。

以息以容，终焉叛涣。

凡今帅臣，狃厥闻见。

匪革乱原，曷清多难。

尹洙

尹洙　皇雅十首　《宪古》二章

帝告庶邦，式是典彜。

元侯顯父，戚臣宗支。

正乃封圻，予一人是毗。

凡曰附城，罔尔俾之。

畜兵厚赋，靡尔得私。

毋凶而国，作福作威。

天子有命，畴敢不祗。

子孙承承，唯万世规。

尹洙

尹洙　随州闻刘易入终南山

神骥渴死追无踪，离娄眩目迷虚空。

九衢懽游尚故处，一日忽在终南峰。

附势趋权徒扰扰，生歌死哭何匆匆。

人间万事既能了，莫教声誉过关东。

尹洙

尹洙　赠三乡浮图智聪一首

伊昔相逢日，于今二十年。

师随安乐住，我岂利名牵。

自笑真徒尔，何如养浩然。

西门女几路，未得赋归田。

尹洙

尹洙　舟次寿州寄濠州江钧少卿

雨涨滩头沙已空，一帆西上快清风。

谁知去郡迟迟意，犹逐淮波日夜东。

印首座

印首座　偈一首

不挂寸丝方免寒，何须特地袅长竿。

而今落落零零也，七佛之名甚处安。

印首座

印首座　偶书

折脚铛儿谩自煨，饭余长是坐堆堆。

一从近日生涯拙，百鸟衔华去不来。

应材

应材　题罗汉洞

石磴巍峨捉膝行，行时不觉看时惊。

纵教良匠描难就，自是天工造化成。

应节严

应节严　雁荡归兴

倚云绝巘极跻攀，力倦何能跨鹤远。

回首乘鸾千尺上，举头踞虎万寻间。

石坛胜地留仙住，玉府浮云伴客閒，

秀水名山观不尽，放吟骚客兴何悭。

应枢

应枢　游它山

登陆由来说四明，它山胜地久驰名。

龙眠巨堰两岸下，鳄吼奔流一水清。

瑶阁钟鸣群动息，金轮鼓奏百旦惊。

后来水政谁研究，肯兴云涛更主盟。

应傃

应傃　句

嘉木灌业春意好，可怜不种紫荆花。

应煟

应煟　它山堰

十里犹闻震地雷，海神惊惧勒潮回。

游人只爱山川好，一馀因谁惠得来。

应子和

应子和　句

两岸夕阳红。

应子和

应子和　句

蜡炬短烧红。

应子和

应子和　句

风过落花红。

英州司寇女　题梅岭佛祠壁

滇江今日掌刑回，上得梅山不见梅。

辍俸买栽三十树，清香留兴雪中开。

盈盈

盈盈　寄王山

枝上差差绿，林间簌簌红。

已叹芳菲尽，安能樽俎空。

君不见铜驼茂草长安东，金玉镳勒雪花骢。

二十年前是合资少，累累昨日成衰翁。

几时满饮流霞钟，共君倒载夕阳中。

盈盈

盈盈　伤春曲

芳菲时节，花太枝折。

蜂蝶撩乱，阑槛光发。

郢州太守　判幸粹求免税丁

松垣笔力破苍溟，欲援任涛免税丁。

一段风流好公案，锦江重写入图经。

颖贽

颖贽　赠英公大师

蛮牋免管少年时，几赋帘前祝寿诗。

三殿荷恩卿相看，两朝承宠帝王知。

寻穷太华高低景，念尽长安内外碑。

可惜篆文今绝笔，李阳冰后只吾师。

雍大椿

雍大椿　东岩寺

精庐隐东山，气象严竹柏。

入门佛画好，晓日明金碧。

向来岩名寺，初不觇遗迹。

隐庵中梁秀，邂逅论夙昔。

行前亟指似，云磴飞双舄。

始知翠微中，洞穴刊青壁。

莓苔暗龙象，缺瓮贮灵液。

开山记乾元，断碣余□□。

经营想耆旧，兴废今几易。

平生泉石心，逮此欣有□。

惜哉荆棘地，尚阻游人屐。

畴能发其秘，澄观今藉□。

雍明远

雍明远　句

洞庭湖裹固深根。

雍鸣

雍鸣　简州

学山云顶遍寻游，烟棹夷犹出简州。

夜雨借公三日水，秋风送我一兰舟。

雍某

雍某　广安

欲说宾城好，先夸方物妍。

金羹收稻后，红腊落梅前。

照座梨偏紫，堆盘荔更鲜。

清州如斗大，盛事数从前。

崖日神留传，山高子得仙。

何诗春梦草，张谏力回天。

人物宜旌表，虫鱼不足笺。

雍沿

雍沿　尔朱真人药灶

当日先生药已成，便将金井等闲轻。

迨今遗迹峰峦上，时有青烟灶下生。

雍沿

雍沿　太蓬景福寺

楼阁参差耸茂林，危梯{左土右毁去殳}径几重深。

周行岩麓四十里，下视井尘千万寻。

僧住不生云水兴，客游偷息利名心。

若教工部曾经此，应遍灵踪处处吟。

雍沿

雍沿　仙马洞

龙驹昔日此升仙，洞掩碑残不计年。

胜迹依然无处问，一僧重锁薜萝烟。

雍有容

雍有容　富乐山

当时四海一刘备，至此已堪悲失脚。

出语翻为乐国想，是人止可偏方看。

雍有容

雍有容　富乐山

大汉曾封隆准翁，闻道山河锦绣中。

安能郁郁久居此，睥睨三秦日欲东。

永秀

永秀　题汪水云诗卷

禾黍离离满故都，君诗读罢泪倾珠。

立朝食禄千官富，为国忘躯一事无。

兵革已将临北阙，笙歌犹自醉西湖。

黄冠氅服今谁识，前宋遗贤有此儒。

尤冰寮

尤冰寮　句

累重无歌舞，官闲省簿书。

尤冰寮

尤冰寮　句

三条椽下归空榻，百尺楼中透远峰。

尤冰寮

尤冰寮　句

蚁返愁寻穴，鸦归喜见巢。

尤棐

尤棐　湖上命酒作

长风卷急雨，萧条湖上来。

痴云低压树，雷霆助喧貀。

雨过了无迹，万物萌新莇。

化机本无滞，爽气先暗催。

披衣一延揽，中情其徘徊。

浩然观太空，薄言命尊罍。

尤概

尤概　夏日观农

行行旷野间，田家功正甫。

老农谓予言，此中情难数。

焦枯虑连旱，阴损虑积雨。

插莳复耕耘，酷日无从拒。

岂不爱四肢，望岁忘其苦。

但愿庆丰年，得给人三鬴。

尤袤

尤袤　别李德翁

长恨古人少，斯人今古人。

二难俱益友，两载觉情亲。

世态深难测，心期久益真。

相看俱半百，此别倍酸辛。

尤袤

尤袤　别林景思

二年无德及斯民，独喜从游得此君。

囊乏一钱穷到骨，胸蟠千古气凌云。

论交却恨相逢晚，别袂真成不忍分。

后夜相思眇空阔，尺书应许雁知闻。

尤袤

尤袤　次韵德翁苦雨

十年江国水如淫，怕见三秋雨作霖。

可念田家妨卒岁，须烦风伯荡层阴。

禾头昨夜忧生耳，木德何时却守心。

兀坐书窗诗作崇，寒虫鸣咽伴愁吟。

尤袤

尤袤　次韵渭叟蜡梅

快泻鹅黄若下春，要将香色斗清珍。

蜡丸暗拆东君信，栀貌宁欺我辈人。

光价未输何逊早，诗篇重见豫章新。

浑金璞玉争多少，要与江梅作近亲。

尤袤

尤袤　次韵尹朋梅花

江北江南天未春，阳和先已到孤根。

斜枝冷落溪头路，瘦影扶疏竹外村。

水部未妨时遣兴，玉妃谁复与招魂。

天寒好伴罗浮醉，明月清风许重论。

尤袤

尤袤　大暑留召伯埭

清风不肯来，烈日不肯暮。

平生山林下，散发颇箕踞。

一官走王事，三伏在道途。

我非褦襶儿，亦尔困驰骛。

居然恋俎豆，安得免羁馽。

区区竟何营，汩汩此飘寓。

渊明应笑人，有底不归去。

尤袤

尤袤　德翁有诗再用前韵三首

文章仙伯记仇池，每想横斜竹外枝。

未放柔柯攒玉雪，稍看红蒂染燕支。

别来望远凭谁寄，老去寻春只恐迟。

把酒问花花解语，定应催促要新诗。

尤袤

尤袤　德翁有诗再用前韵三首

立马黄昏绕曲池，几回踏雪问南枝。

不应春到花犹未，定恐寒侵力不支。

陇上已惊传信晚，樽前只想弄妆迟。

临风不语空归去，独立无憀自咏诗。

尤袤

尤袤　德翁有诗再用前韵三首

尝记寻芳到习池，攀条频认去年枝。

晓穿曲径千林去，晚度危桥一木支。

不避春寒来得得，只缘人望故迟迟。

无钱可办辚浮醉，报答春光只有诗。

尤袤

尤袤　浮远堂二首

杖藜同上最高峰，却力虽穷兴未穷。

领略江山归眼界，尽吞淮海入胸中。

尤袤

尤袤　浮远堂二首

我生家住浙江西，不见江山自是痴。

浮远堂前今日望，画图待我看潮时。

尤袤

尤袤　庚子岁除前一日游茅山

犯寒出行遇，值此岁云除。

刚风驾飚轮，送我游清都。

华阳第八天，仙圣之所居。

洞门劣容人，中宽如室庐。

横前大溪水，於焉限尘区。

其右万石林，错落空翠图。

茅庵著深秀，细路缘崎岖。

幽泉见客喜，颇亦类逃虚。

山深日易曛，捷径趋元符。

琳宫照金碧，天籁鸣笙竽。

侧睨白云峰，前瞻赤沙湖。

金坛耸百丈，阴沿通七途。

俯视人间世，扰扰真虫蛆。

蚤以凡陋质，忝分赤城符。

岂悟夙昔缘，复造神灵墟。

平生梦寐处，恍若登华胥。

归来拜绿章，足力尚有馀。

珍馆十六所，安能遍遨娱。

穷探恨不尽，大息仍踟躇。

尤袤

尤袤　海棠盛开

两株芳蕊傍池阴，一笑嫣然抵万金。

炎齐照林光灼灼，彤霞射水影沉沉。

晓妆无力燕支重，春醉方酣酒晕深。

定自格高难着句，不应工部总无心。

尤袤

尤袤　和渭叟梅花

不避风霜苦，自甘丘壑潜。

未禁沾额角，信好插梳尖。

春意已张本，寒威今解严。

殷勤留客意，尚许隔墙觇。

尤袤

尤袤　淮民谣

东府买舟船，西府买器械。

问侬欲何为，团结山水寨。

寨长过我庐，意气甚雄粗。

青衫两承局，暮夜连勾呼。

勾呼且未已，椎剥到鸡豕。

供应稍不如，向前受笞箠。

驱东复驱西，弃却锄与犁。

无钱买刀剑，典尽浑家衣。

去年江南荒，趁熟过江北。

江北不可往，江南归未得。

父母生我时，教我学耕桑。

不识官府严，安能事戎行。

执枪不解刺，执弓不能射。

团结我何为，徒劳定无益。

流离重流离，忍冻复忍饥。

谁谓天地宽，一身无所依。

淮南丧乱后，安集亦未久。

死者积如麻，生者能几口。

荒村日西斜，破屋两三家。

抚摩力不足，将奈此扰何。

尤袤

尤袤　己亥元日

玉历均调岁启端，东风又逐斗杓还。

萧条门巷经过少，老病腰支拜起难。

白发但能欺槁项，青春不解驻朱颜。

馀龄有几仍多幸，占得山林一味閒。

尤袤

尤袤　寄林景思

临海睽离七度春，都城相见话悲辛。

苍颜白发浑非旧，短句长篇却有神。

一第蹉跎真可叹，半生奔走坐长贫。

老怀先自难为别，相识如君更几人。

尤袤

尤袤　甲午春前得雪

寒声昨夜响萧萧，逗晓阶庭亦已消。

残腊距春无几日，一年飞雪只今朝。

微阳欲动梅惊萼，馀润才沾麦放苗。

天意未能违物意，漫留残白占山腰。

尤袤

尤袤　甲午春前得雪

飞英回旋逐风飘，爽气令人意欲消。

荏苒流年春送腊，殷勤密雪暮连朝。

冬回庾岭花无数，烟暖蓝田玉有苗。

一饱自今真可望，更看南亩麦齐腰。

尤袤

尤袤　甲午春前得雪

冻云排阵拥山椒，待伴还应不肯消。

皎月冰壶千顷夜，冷烟茅屋几家朝。

梅枝堆亚难寻萼，萱草侵凌不辨苗。

残甲败鳞随处是，被谁敲折玉龙腰。

尤袤

尤袤　节爱堂

谁怜穷山民，糠籺不自赡。

纷纷死沟壑，往往困征敛。

夫惟节与爱，是谓仁且俭。

揭兹圣人言，聊用自针砭。

尤袤

尤袤　句

饱看七宝山头月，惯听三茅观里钟。

尤袤

尤袤　句

万室欢呼忘冻馁，一犁酥润到根苗。

尤袤

尤袤　句

胸中襞积千般事，到得相逢一语无。

尤袤

尤袤　句

寒窗莫怪吟声苦，举室长悬似细腰。

尤袤

尤袤　句

前村酒美无钱换，怪底金龟不击腰。

尤袤

尤袤　句

送客渐稀城渐远，归途应减两三程。

尤袤

尤袤　句

寄语高人来问法，莫辞门外立齐腰。

尤袤

尤袤　句

归装见说浑无物，添得新诗数百篇。

尤袤

尤袤　句

剩对风花吟柳絮，更将冰水瀹芎苗。

尤袤

尤袤　句

千尺龙鳞蟠桧顶，一番蜩甲长蔬苗。

尤袤

尤袤　句

强学瞿昙金作面，只应恁怪老禅亲。

尤袤

尤袤　句

金马玉堂惭我辈，青衫白发念君迟。

尤袤

尤袤　君子堂

堂堂文简公，一世夔与皋。

君子哉若人，此言圣所褒。

遗爱在斯民，谁能荐牲牢。

独有坐啸地，清风仰弥高。

尤袤

尤袤　蜡梅

破腊惊春意，凌寒试晓妆。

应嫌脂粉白，故染曲尘黄。

缀树蜂悬室，排筝雁着行。

团酥与凝蜡，难学是生香。

尤袤

尤袤　乐山堂

草堂有遗基，榛莽岁月久。

我来始经葺，挹翠开户牖。

群山供啸傲，万象皆奔走。

所以名乐山，欲企仁者寿。

尤袤

尤袤　刘屯田墓壮节亭

西涧当年卜考槃，便於神武挂衣冠。

后生无复知前辈，故老犹能说长官。

三尺荒坟埋玉冷，百年壮节倚天寒。

表章赖有群贤力，推把生刍奠酒盘。

尤袤

尤袤　落梅

清溪西畔小桥东，落月纷纷水映红。

五夜客愁花片里，一年春事角声中。

歌残玉树人何在，舞破山香曲未终。

却忆孤山醉归路，马蹄香雪衬东风。

尤袤

尤袤　梅

不奈雪埋照，可堪风漏香。

天寒无疹粟，日暮有严妆。

桃李真肥婢，松筠共老苍。

合教居第一，独自占年芳。

尤袤

尤袤　梅花

冷艳天然白，寒香分外清。

稍惊春色早，又唤客愁生。

待索巡檐笑，嫌闻出塞声。

园林多少树，见尔眼偏明。

尤袤

尤袤　梅花二首

竹外篱边一树斜，可怜芳意自萌芽。

也知春到先舒蕊，又被寒欺不放花。

索笑几回惊岁晚，相思一夜绕天涯。

直须待得垂垂发，踏月相携过酒家。

尤袤

尤袤　梅花二首

冷蕊疏枝半不禁，眼看芳信日髒髒。

雪霜不管朝天面，风月能知匪石心。

望远可无南北使，客愁空费短长吟。

年年准拟花排恨，不道看花恨更深。

尤袤

尤袤　蒙杨廷秀送西归朝天二集赠以七言

西归累岁却朝天，添得囊中六百篇。

垂棘连城三倍价，夜光明月十分圆。

竞夸凤沼诗仙样，当有鸡林贾客传。

我似岑参与高适，姓名得入少陵编。

尤袤

尤袤　匿峰亭

山亭在山背，不见山巍巍。

但见四面风，辐凑朝宗之。

深藏固甚智，自牧甘处卑。

一谦受四益，是以能不危。

尤袤

尤袤　凝思堂

失脚坠尘网，牒诉装吾怀。

公庭了官事，时来坐幽斋。

天风肃泠泠，山鸟鸣喈喈。

我思在何许，独对苍然崖。

尤袤

尤袤　青山寺

峥嵘楼阁插天开，门外湖山翠作堆。

荡漾烟波迷泽国，空蒙云气认蓬莱。

香销龙象辉金碧，雨过麒麟剥翠苔。

二十九年三到此，一生知有几回来。

尤袤

尤袤　入春半月未有梅花

枯树扶疏水满池，攀翻未见玉团枝。

应羞无雪教谁伴。未肯先春独探枝。

几度杖藜贪看早，一年芳信恨开迟。

留连东阁空愁绝，只误何郎作那诗。

尤袤

尤袤　送晦庵南归

二年摩手抚疮痍，恩与庐山五老齐。

合侍玉皇香案侧，却持华节大江西。

鼎新白鹿诸生学，筑就长虹万丈堤。

待哺饥民偏恋德，老翁犹作小儿啼。

尤袤

尤袤　送提举杨大监解组西归

征辕已动不容攀，回首棠阴蔽芾间。

为郡不知歌舞乐，忧民赢得鬓毛斑。

澄清未展须持节，注想方深便赐环。

从此相思隔烟水，梦魂飞不到螺山。

尤袤

尤袤　送吴待制帅襄阳二首

方持紫橐侍西清，忽领雄藩向暑行。

谁谓风流贵公子，甘为辛苦一书生。

词源笔下三千牍，武库胸中十万兵。

从此君王宽北顾，山南东道得长城。

尤袤

尤袤　送吴待制帅襄阳二首

欲将盘昏试馀锋，故拥旗麾讫外庸。

南岘北津形胜地，前羊后杜昔贤踪。

不妨倒载同民乐，自有轻裘折虏冲。

努力功名归报国，莫思山月与林钟。

尤袤

尤袤　送赵子直帅蜀得须字二首

射策当年首汉儒，去登云路只斯须。

饱闻治最夸闽部，已有先声到益都。

壮略定羗元自许，宗英帅蜀旧来无。

前驱叱驭休辞远，看取东归上致涂。

尤袤

尤袤　送赵子直帅蜀得须字二首

帝念西南在一隅，简求才德应时须。

羗夷种落夸威令，秦陇关河听指呼。

自古功名多少壮，及今谈笑定规模。

玉山旧政人谁记，应扫棠阴看画图。

尤袤

尤袤　台州郡斋杂咏十二首　参云亭

昔贤已跨鹤，故迹馀参云。

旧德慨云远，干霄气仍存。

青山宿雾卷，乔木苍烟昏。

尚想来游处，笙箫中夜闻。

尤袤

尤袤　台州郡斋杂咏十二首　静镇堂

原诗已缺。

尤袤

尤袤　台州郡斋杂咏十二首　清平阁

举世溷浊中，谁当清见底。

崎岖太行道，谁贵平如坻。

安得□□美，如此一池水。

悠悠小阁□，视水知此理。

尤袤

尤袤　台州郡斋杂咏十二首　双岩堂

两岩郁青苍，中有堂突兀。

回廊外环绕，修竹布行列。

悬崖上幽径，窥壁见遗碣。

面墙谁所筑，除去碍膺物。

尤袤

尤袤　台州郡斋杂咏十二首　霞起堂

□□赤城山，霞色起夜半。

建标自古□，□□羡吟玩。

仙人□□□，□手若可唤。

彤光射胸臆，三宴骨自换。

尤袤

尤袤　台州郡斋杂咏十二首　玉霄亭

青山围郡城，东望独空远。

苍茫溟海近，相像蓬莱浅。

朝光上遗堞，云气接虚巘。

羡门与安期，鸾鹤若在眼。

尤袤

尤袤　台州四诗

三日霪霖已渺漫，未晴三日又言乾。

自来说道天难做，天到台州分外难。

尤袤

尤袤　台州四诗

百病疮痍费抚摩，官供仍愧拙催科。

自怜鞅掌成何事，赢得霜毛一倍多。

尤袤

尤袤　台州四诗

多病多愁老使君，不忧风雨不忧贫。

三年不识东湖面，枉与东湖作主人。

尤袤

尤袤　台州四诗

两载终更过七旬，今朝方始是闲身。

细看壁上题名记，六十年间只五人。

尤袤

尤袤　题米元晖潇湘图二首

万里江天杳霭，一村烟树微茫。

只欠孤篷听雨，恍如身在潇湘。

尤袤

尤袤　题米元晖潇湘图二首

淡淡晴山横雾，茫茫远水平沙。

安得绿蓑青笠，往来泛宅浮家。

尤袤

尤袤　题秋霜阁后山泉

谁把机关引石泉，穿崖一溜响溅溅。

争如庐阜香炉顶，坐看银河落九天。

尤袤

尤袤　题云海亭

亭前山色绕危栏，亭下波涛直浸山。

波上渔舟亭上客，相看浑在画图间。

尤袤

尤袤　听莺阁

春催金谷晓，一望百花齐。

不作辽西梦，从渠著意啼。

尤袤

尤袤　雪

睡觉不知雪，但惊窗户明。

飞花厚一尺，和月照三更。

草木浅深白，丘塍高下平。

饥民莫咨怨，第一念边兵。

尤袤

尤袤　易帅守

维扬五易帅，山阳四易守。

我来七八月，月月常奔走。

帑藏忧煎熬，官民困驰骤。

世态竞趋新，人情盖诣旧。

如其数移易，是使政纷糅。

彼席不得温，设施亦何有。

淮南重雕瘵，十室空八九。

况复苦将迎，不忍更回首。

尝闻古为治，必假岁月久。

安得如弈棋，易置翻覆手。

尤袤

尤袤　游合皂山

春山灵草百花香，谁识仙家日月长。

满院莓苔绿阴匝，棋声何处隔宫墙。

尤袤

尤袤　玉簪花一名鹭鸶

一种幽花迥出尘，孤高耻逐艳阳辰。

瑶枝巧插青鸾扇，玉蕊斜欹白鹭巾。

难与松筠争岁晚，也同葵藿趁时新。

西风昨夜惊庭绿，满院清香恼杀人。

尤袤

尤袤　张公洞

吾闻荆溪南，有地仙所宅。

十年劳梦想，今日着脚历。

扁舟下湖滏，水涨没砂碛。

结缆小桥傍，杖藜从所适。

平冈面坡陁，叠嶂堆襞积。

行行三两里，夹道乔木植。

其末几合抱，其高乃千尺。

风生万壑响，日照四山赤。

时摇树林抄，忽见屋宇脊。

宫门何峥嵘，南路颇修直。

长廊景噎噎，崩殿人寂寂。

寥落昔贤题，摩挲壁间墨。

扪萝上层岭，俯瞰得深窟。

危梯交枝撑，鸟道穿诘屈。

投身乍宽纵，踨步仍逼窄。

攀援愁颠跻，傲睨惊险僻。

悬崖朵颏颔，乱石拱剑戟。

白云何时横，乳溢或自滴。

中空正澒洞，了不见天隙。

冥行迷近远，伛偻犹擿埴。

巉岩岂人工，隐轸入地脉。

穷幽或篝火，俯跪仅容席。

仙坛尚故处，丹灶俨遗迹。

山虫鸣咿嚘，野鼠声啧唶。

传闻老父语，以往深莫测。

中有白玉堂，横绝巨石塞。

傍连洞庭野，欲去不可极。

潜窥目先旋，纵走膝无力。

邅回步西径，突兀出峭壁。

枞风高枝樛，藤蔓青阴幕。

芳草何芊绵，丹花亦狼籍。

踌躇古亭上，頫仰幽涧碧。

丁当下流水，磊块欲落石。

虽云培塿高，气与嵩华敌。

其南有空穴，澹{左氵右颓}殷幽黑。

阴风互吞吐，冷气森喷逼。

蛟龙久伏藏，金玉閟简册。

灵踪信茫昧，幻怪纷惨戚。

将无神物守，欲与世壤隔。

平生丘壑念，蚤岁泉石癖。

岂不思三山，所恨无六翮。

乐哉兹辰游，逸兴潜有激。

仙翁在何许，绿发尚如昔。

髣髴笙箫声，徘徊鸾鹤翼。

俗缘磨不尽，梦境坐形役。

何阶筑衡茅，幽讨穷日夕。

风云西北起，天地忽改色。

仓皇促归斾，造物岂戏剧。

良游易乖悟，真赏难再得。

寄语山中人，重来傥相识。

尤袤

尤袤　正月二十八日夜大雪

一冬无雪润田畴，渴井泉源冻不流。

昨夜忽飞三尺雪，今年须兆十分秋。

占时父老应先喜，忍冻饥民莫漫愁。

晴色已回春气候，晚风摇绿看来牟。

尤袤

尤袤　重登斗野亭二首

野色涵空阔，平芜接渺瀰。

江淮天设险，星斗地分维。

乔木千年意，沧波万古悲。

老僧尤好事，见在索题诗。

尤袤

尤袤　重登斗野亭二首

豪杰旧游处，此亭名亦俱。

凄凉谢公堰，浩荡董家湖。

陈迹成兴废，遗篇今有无。

登临何限恨，搔首独长吁。

尤袤

尤袤　驻目亭

攀梯上甓级，小憩得危亭。

一览尽寥廓，四山耸寒青。

浩若凌太虚，翩如逐遐征。

昏花拭病目，望处增双明。

尤懋

尤懋　石井泉次沈太守韵

不知开凿是何年，已有新亭更翼然。

从此云岩添胜事，合教名亚第三泉。

尤懋

尤懋　石井泉次沈太守韵

烟光滉漾映林峦，井底新泉潄齿寒。

品第试寻张陆记，却因今日又开端。

尤懋

尤懋　石井泉次沈太守韵

灵源显晦岂无时，便有高人作已知。

赏识先从石湖老，发扬更赖隐侯诗。

尤山

尤山　鸡冠花

秋雨初晴后，鸡冠早放花。

飞鸣欲何向，艳冶自堪夸。

僻地裁红锦，遥天随彩霞。

金门多绛幘，分与野人家。

尤煓

尤煓　题苏端明书乳泉赋后

万籁既寂，一气孔神。

吸彼沆瀣，沃此肺膺。

至阳之精，天一所生。

钦哉此词，展也大成。

游次公

游次公　画虎

平生射虎裴将军，马狞如龙弓百钧。

手捻白羽旁无人，注虎使虎不敢奔。

须臾丛薄烂斑出，人马不知俱辟易。

矢知蓬蒿弓减力，将军得归几败绩。

徐行爪牙元不露，眈眈垂头若微顾。

尾翦霜风林叶飞，倏忽山头日光暮。

包家画出真于菟，我尚不敢编其须。

昔人作诗矶画图，吁嗟画图今亦无。

游次公

游次公　耒阳道中

山头磴石危梯险，山下荒田野草悲。

更著秋风吹两鬓，不消几日尽成丝。

游次公

游次公　秋虫

一气动芒沕，鸣虫应清商。

天机发天籁，托彼恐与螀。

凄然起秋声，感我彻肺肠。

幽思不自识，远兴来何方。

至音有如此，始晤韶与章。

风霜入凄断，月露皆悲凉。

天地有声乐，呻吟委寒荒。

尔非丝竹奏，那得登君堂。

游次公

游次公　渔父

竹里茅茨傍小溪，粼粼白石护渔矶。

想应日日来垂钓，石上蓑衣不带归。

游次公

游次公　早起

银床露湿井华寒，自挈铜瓶汲水还。

宿雨未乾池馆静，凉蝉犹在栋梁间。

游酢

游酢　宝应寺读书堂成因怀明道先生

桥西积雪度新晴，卜筑茅堂快落成。

郁郁奇花铺野趣，关关好鸟和书声。

春浓岚色无边景，水净天光彻底清。

记得程门窗草绿，至今遐想每驰情。

游酢

游酢　春日山行有感

十里桥西别有天，青山欲断翠云连。

园林寂寂鹿为文，野服翩翩儒亦仙。

风咏无雩正此日，雪飘伊洛是何年。

追寻往事顿成梦，回首春光倍黯然。

游酢

游酢　登归宗岩

奇冠南闽此最奇，归宗千古是谁归。

至今来访谁先生，知是曹刘先我知。

游酢

游酢　感事

世事浮云薄，劳生一梦长。

散材依栎社，幽意慕濠梁。

风急鹰鹍迅，霜浅草木黄。

投閒如有约，早晚问耕桑。

游酢

游酢　归雁

天末惊风急，江湖野思长。

悲鸣愁绝塞，接翼冒风霜。

泽岸多砫弋，云间乏稻粱。

茫然栖息地，饮啄欲何乡。

游酢

游酢　韩魏公读书堂

去郡五里安国寺，断蓬荒蓧成邱墟。

郡人不置瓜李嫌，公亦甘与泉石居。

想憎俗事败人意，独愿灯火勤三余。

今人不出如处女，陋室暗屋跖不如。

闻君读书胡乃尔，政恐心地怠芟锄。

前辈浑厚应有此，难弟难兄俱可书。

游酢

游酢　诲子

三十年前宿草庐，五年三第世间无。

门前獬豸公裳在，只恐儿孙不读书。

游酢

游酢　饯贺方回分韵得归字

邀客十分饮，送君千里归。

情随绿水去，目断白鸥飞。

松菊今应在，风尘昔已非。

维舟待夜月，能不重依依。

游酢

游酢　接花

色红可使紫，叶单可使千。

花小可使大，子小可使繁。

天赋有定质，我力能使迁。

自矜接花用，可夺造化权。

众闻悉惊诧，为我屡叹吁。

用智固巧矣，天时可易欤。

我欲春采菊，我欲冬赏桃。

汝不能栽接，汝巧亦徒劳。

雨露草必生，霜雪松不死。

有本性必生，亦时雨与之。

所遭有变易，是亦时所为。

时乎不可违，何物可违时。

游酢

游酢　金陵野外废寺

寒花窈嫋蔓颓墙，古寺苍苔昼掩房。

犬吠屋头山杳杳，虫鸣阶隙草荒芒。

池塘澹月蒹葭冷，篱落西风橘柚香。

六代江山金碧地，断碑留得管兴亡。

游酢

游酢　句

青山控野双门壮，白浪排空万马来。

游酢

游酢　山中即景

翠霭光风世界，青松绿竹入家。

天外飞来野鸟，涧中流出桃花。

游酢

游酢　水亭

清溪一曲绕朱楼，荷密风稠咽断流。

夹岸垂杨烟细细，小桥流水即沧洲。

游酢

游酢　题河清县廨

小院闲亭长薜萝，鹿木穿径晚径过。

夕阳萧散簿书少，窗里南山明月多。

游酢

游酢　韦深道寄傲轩

早付閒身老故乡，青松成径菊成行。

搘颐独坐心遗念，坦腹高吟兴欲狂。

瓮下却应嗤毕卓，篱根遥想对义皇。

乘风破浪门前客，试问浮家有底忙。

游酢

游酢　韦氏独乐堂

林下徜徉得至游，高情不与世情谋。

义和叱驭日逾永，猿鹤寻盟山更幽。

踽踽凉凉还自晒，休休莫莫复何求。

应门穉子非无意，客至萧萧已百忧。

游酢

游酢　游宝应寺

崒嵂三带带白湾，谁开兰若翠微间。

竹林云懒禅心定，草径苔荒屐齿斑。

天入碧岚成玉宇，鸟飞青嶂出尘寰。

此中即是蕊珠境，遮莫閒吟一解颜。

游酢

游酢　在颍昌寄中立

绛帷燕侍每从容，一听微言万虑空。

却愧犹悬三釜乐，未能终此挹清风。

游酢

游酢　在颍昌寄中立

萧条清颍一茅庐，魂梦长怀与子居。

五里桥西杨柳路，至今车马往来疏。

游酢

游酢　赠陈仲循

即今年才五十余，脱去簪绂弊屣如。

圣时搜选动空谷，策足要路争先趋。

庙堂故人握重柄，僵者可植瘦可腴。

惓惓风义数寄语，掉头不顾甘如愚。

游古意

游古意　赠叠山先生

满腔忠孝有天知，不管人间事已非。

万里乾坤双草履，百年身世一麻衣。

行藏自信床头易，卧病惟餐陇首薇。

傥过宗周见离黍，几多新泪向残晖。

游冠卿

游冠卿　题集山桥

南桥颓废长官羞，新作川梁代济舟。

上应星文横北极，下飞虹影落中流。

惭无子产乘舆惠，谩绝襄公茀道忧。

路接蓬山仙世界，品题今为邑人留。

游何

游何　绍兴乙丑七月幕谷游何萧卿乘月独游淡岩书事兼简零陵宰君李兄秀实

渡过潇江日已曛，影和明月共天人。

名岩近郭别州少，好事更谁和我真。

绝顶有天浮碧树，凌秋无暑断红尘。

终当早弃人间事，来与山僧作并邻。

游何

游何　绍兴乙居秋仲冒雨独游阳华岩胜绝未让淡山岩恨古今诗人未有奇句潏

西风卷痴云，欲压不堕地。

化作碧孱颜，融结在空际。

是名阳华岩，造物一何异。

东山雨脚断，明月招我至。

傍窥嵌窦深，密恐鬼神閟。

细度穴寥风，旧无卑湿气。

虚阁架其中，榜以浮岚美。

下有潺湲溪，翻雪轰雷比。

阁背两桥分，岩胁双龙起。

石如缨络垂，整整翠緌委。

又如鼙鼓形，挝击声颇厉。

溪水相与喧，镗鞈乱宫徵。

岩穷天忽开，木杪风自靡。

坐久发毛寒，兴逸诗语绮。

无人共一尊，有客自千里。

山僧颇殷勤，相伴亦忘寐。

拂石要题诗，挥毫留汉隶。

游九功

游九功　答黄叔暘

冥鸿倦云飞，斂翼退遵者。

秋蟲感时至，自野来在宇。

老我久合归，溪山况延儜。

俯此沙水清，面被烟尘聚。

龙断既冲冲，澜倒亦訏訏。

岂无砥中立，而不改风雨。

忽忻远寄声，秀句盈章吐。

璨烂炯寒芒，晴空见冰柱。

颇闻词场笔，漫焉叶如土。

黄粱枕上过，得之亦不处。

独行固不移，犹在审去取。

游九功

游九功　弃官归故庐

野塘漫漫板板东，家在春风畎亩中。

阶草不芟新织翠，庭花初种小开红。

酒赏村酿馀酸味，诗乏才华有淡工。

邻里相过无杂语，但云饥后庆年丰。

游九功

游九功　松

烟翠松林碧玉湾，卷帘波影动清寒。

住山未必知山好，却是行人得细看。

游九功

游九功　送常老住疏山

师住疏山祗树园，卧看云雾起江村。

百年鼎鼎春风转，一钵垂垂老眼昏。

古殿扑空参铁凤，夜潭翻月落金盘。

何时击缆西风下，松柏阴阴独扣门。

游九功

游九功　题魏醇父菊庄

东篱采采人归来，长歌三嗔书生老。

子方青春志紫霄，种菊幽探计何早。

一枝可爱况千业，想应苦吟被花恼。

西风浩然天池秋，白露霏空下百草。

此时此花抱幽贞，宁卫世间颜色好。

日斜寒照萼明韡，霜经净彻香远到。

淡焉见谓山泽癯，渊乎我爱其似道。

荒畦野迳尤惬性，何似移根伴枯槁。

虽知晚节亦何用，为制颓龄聊自保。

游九功

游九功　浯亭望横山

峨峨岸东山，躣来势奔虬。

横约一溪水，抱邑止复流。

近郭看逾好，向望此其尤。

翠展曲屏宽，一目千里收。

此山此水水，我歌我来游。

知不市声杂，亦忘溪上幽。

方将解其缚，于焉我何求。

游九言

游九言　登巾山

环走层冈马脱韟，两峰平地玉颀颀。

南临澥岛金鳌涌，东望丛祠白鹤飞。

日出市声朝雾散，云沈海气暮潮归。

居尘却立尘埃表，徙倚天风振客衣。

游九言

游九言　冬雨不止

忽忽时节改，白日藏光辉。

重阴润九野，小雨纷微微。

苍山寒气深，高林霜叶晞。

田家秋成意，落落乖所期。

旷望独兴怀，戚戚愁寒饥。

事至当复遣，且掩荒园扉。

游九言

游九言　读道书作

岩居秉贞操，所慕在玄虚。

清夜眠斋宇，终身观道忆。

形忘气自充，性达理不余。

于道虽未庶，已超名迹拘。

至乐在襟怀，山水非所娱。

寄语狂驰子，营营竟焉如。

游九言

游九言　读法华经示巽上人

上上不须说，我法妙难思。

汝师释迦文，深欲警群痴。

有如优昙花，可玩不可持。

瑶车驾大武，火宅鸣狐狸。

中道息化城，宝坊须竟跻。

将令脱尘网，诱设华多辞。

吾事不须尔，父子相恬嬉。

常行存日用，妙处参天倪。

一性本昭彻，春台自熙熙。

汝亦有父母，弃去他人依。

免怀报何日，敬养终无时。

先灵为馁鬼，由汝身披缁。

如云识此心，有生皆秉彝。

谓升兜率天，无路谁能知。

试于清夜阑，回首诵吾诗。

游九言

游九言　访薛道士不值

三茅俯千山，杖藜山气佳。

来寻薛道士，空房锁烟霞。

微霜染红叶，晞露浥黄花。

舞逐西风去，湖水夕阳斜。

游九言

游九言　华阳洞辞

河汉澈，碧霄晴，

九华仙子到凡尘。凉夜山头吹玉笛，

纖云卷尽月分明。

游九言

游九言　华阳洞辞

香露湿，草晶荧，

起看大地尽瑶瓀。下界千门人寂寂，

空山夜静海波声。

游九言

游九言　华阳洞辞

仙子去，眇云程，

天风杳杳佩环清。回望九州烟雾白，

千山月落影纵横。

游九言

游九言　金陵野外废寺

寒花窈袅蔓颓墙，古寺苍苔昼掩房。

犬吠屋头山杳杳，虫鸣阶隙草荒荒。

池塘淡日蒹葭冷，篱落西风橘柚黄。

六代江山金碧地，断碑留得管兴亡。

游九言

游九言　句

春风未肯催桃李，留得疏篱浅淡香。

游九言

游九言　句

平生意思春风里，信手题诗不用工。

游九言

游九言　句

閒处谩忧当世事，静中方识古人心。

游九言

游九言　美人倚楼图

檐头燕子说春寒，蝴蝶悠悠午梦残。

睡起高楼多少恨，天涯小雨怯阑干。

游九言

游九言　暮春

已过清明谷雨天，燕忙莺懒蝶蜂聁。

风和日暖才三月，花落春归又一年。

得意自应谈事业，有怀谁肯卧林泉。

荷锄带月行歌处，付与孤踪百世传。

游九言

游九言　庆余思永冠

圣经陈冠义，万世示章程。

是礼最为重，无丧始许何。

三加仪特备，四行责非轻。

此意知谁会，寥寥千古情。

游九言

游九言　庆余思永冠

今日□□仲，荣加首服新。

从今弃幼志，当自勉成人。

处事与接物，从兄以事亲。

圣贤有谟训，盍亦谨书绅。

游九言

游九言　庆余思永冠

礼仪今既备，告字亦攸宜。

自昔学深造，莫非原自思。

近而仁固在，□□□堪施。

字子曰思永，饮哉保受之。

游九言

游九言　秋雨叹

戊午七月阴气寒，重云低湿天漫漫。

高檐流泻下檐溢，旅人愁绝居人冤。

市井滂沱岂足计，老农涕泣犹辛酸。

两年巨川舟楫乱，田莱风过生微澜。

会稽涌溢鉴湖水，黄岩移徙陶家山。

积骸荒沟如敝屣，余生骨立皮肤乾。

秋来黄云蔽满野，瘦妻弱稚期朝餐。

谁知造化不可料，恩加鱼鳖嬉禾田。

日光弗睹动逾月，瓦鸣昼夜愁珊珊。

安得长梯扫氛翳，云汉万里清光还。

腐儒抚事泥灾变，频搔白首空{上髟下满}{上髟下满}。

游九言

游九言　题上蓝西堂秀老壁

槎牙此老是枯松，衲破寒窗百病攻。

赢得雪霜皮骨在，几看桃李谢春风。

游九言

游九言　听郑三弹双韵子歌

寒窗积雪生虚明，玉壶风折层檐冰。

朱霞秀色妙公子，理弦灯下声亭亭。

游丝两两挂孤月，双声应手无留停。

月寒照户砌虫泣，云冻出浦边鸿征。

苍蝇扑纸窗欲透，蜾蠃穴桑儿未成。

琵琶宽详双韵切，含凄尽向弦中说。

酒酣疏绮杂娱嬉，谁道壮夫心更折。

一从敌骑下河南，学得声容难辨别。

鹧鸪金屋沸歌吹，鼠头宝陌行靴袜。

帕腰慢舞作弯弧，捉耳酹觞真折馘。

眼前犹听旧歌辞，凤韶岂独锵虞时。

罢弹三喟寝不熟，风定寒江静夜悲。

游九言

游九言　闻蝉

悄悄山郭暗，故园应掩扉。

蝉声深树起，林外夕阳稀。

游九言

游九言　乌鹊

鸦乌鸣屋山，平生不为恶。

乾鹊噪庭树，一世常牢落。

安有无妄福，凶灾或无作。

身贫乏名誉，屋漏无愧作。

春风拂茅檐，听汝相嘲谑。

祸福心悠悠，曲肱常自乐。

游九言

游九言　溪上

烟开晓日照溪头，溪上人家岸下舟。

啼鸟不知春已老，数声自喜碧岩幽。

游九言

游九言　新作盆池戏书

瓦盆片石叠青苍，兴入湖山寄小窗。

细看纖鳞无限有乐，不妨斗水学西江。

游九言

游九言　秀州道中

一春烟雨歇空蒙，高下川原杳霭中。

毕竟春光遮不得，满村花柳自青红。

游九言

游九言　秀州道中

漠漠秋原禾黍空，藤萝古木梵王宫。

孤村野水斜阳外，无数归鸦落晚风。

游九言

游九言　杨忠襄墓

山云起兮阴阴，木啸风兮萧森。

骨荒榛兮颓隧，野鸟怨兮清音。

噫丙午兮燕安，蔼荐绅兮多盘。

击苞桑兮弗戒，渝旧好兮开边。

釁生兮召戎，澒大地兮尘蒙。

粲承干兮百载，莽夷门兮庙宫。

我逾邠兮梁山，蛇洊食兮江干。

拥貔貅兮首鼠，纷雅拜兮后先。

独立兮慨陈，人自靖兮此身。

宁为鬼兮赵氏，肯涅缁兮虏庭。

肴醑饲兮苟哺，弗自知兮貌頳。

握玉麟兮拜犬豕，曾莫嗅兮膻腥。

岂曰余兮独死，汝尸坐兮偷生。

振英声兮阶下，气烈动兮清宁。

凛名义兮身世，九鼎重兮一羽轻。

翳翳兮幽藏，颓阳照兮山荒。

发毛爪齿兮一世同腐，庙貌圭衮兮千古之光。

春秋兮代谢，勿替兮焌尝。

游九言

游九言　夜色

夜色正幽悄，梦回常自悲。

悠悠节物改，冉冉心事非。

儿嬉意不足，搔首忽成丝。

炎寒扇洪罏，橐籥日煎治。

冥鸿对云路，蜗蝇蚀昏卑。

功名难力致，志勉与心期。

旦昼多营营，至此盍停思。

谁能澄夜气，一息存端倪。

五更百虑起，嘹嘹听啼鸡。

游九言

游九言　义灵庙迎享送神曲

巫觋醉兮君马嘶，风云驱兮吹灵旗。

凌浩荡兮将何之，山靡迤兮白鹤飞。

游九言

游九言　义灵庙迎享送神曲

北固山兮朝晖，鼛鼓奏兮吹篪。

盼夫君兮来止，纷老稚兮扶携。

敛芳馨兮荐豆，君弗语笑兮我怀凄。

聊相羊兮引釂慰我愿兮无违。

游九言

游九言　义灵庙迎享送神曲

青溪煽兮氛妖，汹二浙兮波涛。

花石粲兮江南驿骚，匪氓好乱兮生不聊。

歨蛮方兮同啸，纷丑类兮江皋。

愬精诚兮上天，哀万命兮孤墉。

属櫜韐兮奋厉，忽并殪兮两兇。

嗟我父子兮耕农，何以报德兮维孝与忠，

千龄万代兮子孙之从。

游九言

游九言　引镜

引镜忽自照，山野良足嗤。

定无貂蝉冠，罩此麋鹿姿。

寒饥走世路，须发羒蚕丝。

归来频自叹，久别舍前溪。

输与傍邻子，钓舸弄涟漪。

空怀万卷富，共叹三纲欹。

秋原山杳杳，脱叶风披披。

早路已相失，好取桑榆西。

游九言

游九言　遇雨

一雨摧时节，微凉暑风通。

天青云澹薄，山迥日空蒙。

听讼多余暇，韦编足细穷。

却惭为宦拙，閒处得秋风。

游九言

游九言　园鹤

掷米不盈掬，群雀下阶除。

昂昂圃中鹤，饭糗不可呼。

嬉翔白云外，饮啄春山隅。

日淡烟水乡，风晒翎羽舒。

群鸡汝自况，乘轩我何拘。

秋愿忽清唳，杳杳闻碧虚。

志士甘水菽，三四羞猿狙。

寄语飞鸣侣，悠悠差自如。

游君传

游君传　呈塘晚泊

西风吹客鬓，孤坐欲销魂。

野櫂他乡客，酒旗何处村。

稻随秋雨熟，水带晚潮浑。

寂寞吴塘路，尘沙望眼昏。

游君传

游君传　沙冈待潮

待潮舟阁浅边冈，少憩田园竹树凉。

数点弄秋疏雨过，槿花篱落带斜阳。

游开

游开　和刘叔通

昨夜刘郎叩角歌，朔云寒雪满山阿。

文章无用乃如此，富贵不来争奈何。

邴郑向尝依北海，晁张今复事东坡。

吹嘘合有飞腾便，未用溪头买钓蓑。

游开

游开　绝句

黄陵庙前湘水春，春烟愁杀渡湘人。

人随归雁去无迹，水远山长歌又新。

游清夫

游清夫　阅武喜晴和厉寺正韵

阅武堂前宿雨晴，柳营刁斗五更鸣。

风生貔虎夸身健，日射旌旗照眼明。

管领春光三月暮，雕镌诗句十分清。

折冲樽俎今余事，自有胸中十万兵。

游师雄

游师雄　过九成宫旧址二首

今古市朝已变，隋唐楼殿成空。

惟有山头明月，夜来犹照荒宫。

游师雄

游师雄　过九成宫旧址二首

不见六龙驻跸，空余五栝阴森。

当日宫前流水，潺湲直到如今。

游师雄

游师雄　贺岷州守种谊破鬼章二首

王师一举疾於雷，顷刻俄闻破敌回。

且喜将门还出将，槛车生致鬼章来。

游师雄

游师雄　贺岷州守种谊破鬼章二首

围合洮州敌未知，烟云初散见旌旗。

忽惊汉将从天下，始恨羌酋送死迟。

游师雄

游师雄　汲泉烹茶寄叶君康直

清甘一派古祠边，昨日亲烹小凤团。

却恨竟陵无品目，烦君粗鉴为尝看。

游师雄

游师雄　着棋台

石桥跨两岫，野叟尝远跖。

旁有枰棋处，云是仙人奕。

游似

游似　黄鹤楼

和江巨浪拍天浮，城郭相望万景收。

汉水北吞云梦入，蜀江西带洞庭流。

角声交送千家月，帆影中分两岸秋。

黄鹤楼高人不见，却随鹦鹉过汀洲。

游彦举

游彦举　赠画士林尧卿

古称名画顾丹青，遗迹远绍难其人。

迩来忽觛林尧卿，绘像工无殊绝伦。

解后俾尔写吾形，妙处一笔夺天真。

始知人杰间世生，何代无才充选抡。

待需飞诏来枫宸，凌烟特命书勋臣。

此时此意倍精神，宁复踷踷走路尘。

游志甫

游志甫　贺侍郎

松竹青青耐岁寒，长随初度喜相看。

操同一节冰霜劲，身直三朝柱石安。

顾问正资持从橐，佚闲坚乞领祠官。

扶危筹力知尤健，肯向风涛袖手观。

游志甫

游志甫　贺侍郎

预喜新元八秩逢，渭川曾说兆非熊。

清癯骨相今迂叟，纯雅文章昔醉翁。

乔木旧推清望重，植槐新长绿阴丰。

都将祝颂无穷意，写入金杯寿酒中。

于本大

于本大　诗一首

自从明府升仙后，出入尘寰直至今。

不是藏名混时候，卖柴沽酒贵无心。

于本大妻　诗一首

醉舞狂歌踏落花，绿罗裙带有丹砂。

往来城市买山药，那个西山是我家。

于定国

于定国　阅武喜晴和厉寺正韵

元戎笳鼓闹新晴，风柳丝丝万马鸣。

尺籍伍符亲点检，牙旗甲马喜晶明。

潢池刀剑虽安帖，紫塞烟尘欠扫清。

闻道玉皇新有诏，禁中虚席待谈兵。

于房

于房　题左溪齐云阁

篮舆游古寺，危阁倚天外。

山川混一色，云霞忽万态。

啼鸟声交呼，牧竖歌相对。

凭栏增气味，披襟绝埃壒。

飞泉出阴窅，清风来相背。

文酒欢宾朋，乐哉时祶带。

于革

于革　春晚

舍南舍北草萋萋，原上行人路欲迷。

已是春寒仍禁火，楝花风急子规啼。

于革

于革　龙王庙云平阁

枯梢突兀天风外，翠霭氤氲水石间。

□吏不容今日去，老夫赢得片时闲。

烟波艇子东西客，霜岸钟声上下山。

解后真成观物化，白鸥无数舞江湾。

于革

于革　清都观

石坛雨洗月华新，白帢青藤曳履行。

老桧不知仙驭远，屋头犹带玉箫声。

于革

于革　咏笺

七八叶芦秋水里，两三个雁夕阳边。

笔头到处浑无碍，扫破寒潭一簇烟。

于格

于格　梅林分韵得彭字

庭柯卧苍龙，阅世如聃彭。

朔风破檀蕊，零落滋玉英。

江空人响绝，影落千丈清。

今代文章籾，缙云主齐盟。

跃马觇春色，觞客江上亭。

三嗅韵胜华，霜霰饱曾经。

及时剥其实，可用佐大烹。

幸因輶轩使，锡贡充广庭。

王明傥予烛，和羹登簋铏。

于观文

于观文　省试中式记梦

东堂令史报来时，仙桂云攀第九枝。

乍听言音犹似梦，却思公道即无疑。

寒门仿佛春将到，幽径朦胧月渐移。

残漏声中鞭马去，紵袍重戴已相随。

于倞

于倞　咏海棠

和风春满园，草木皆芳薰。

君看十八叶，具与凡卉群。

于九流

于九流　和陈倅游西湖

高城连水石，对景未能还。

白日临流坐，清风伴我閒。

纵心移棹去，半醉入花间。

未必逢僧语，莲香已解颜。

于石

于石　八咏楼

八咏诗传千古名，蹇驴何在井空澄。

凄凉楼外双溪月，曾照齐梁几废兴。

于石

于石　八月十四夜对月

好风从西来，浮云忽中披。

片月耿层空，清气入诗脾。

皎皎万里光，谁言一分亏。

亏者盈之渐，乘除迭相推。

既圆终复缺，何如未圆时。

过满易招损，极盛必有衰。

人事无不然，一笑姑置之。

愿我尊有酒，何喜亦何悲，

颓然就一醉，月落吾不知。

于石

于石　白杜鹃花

蜀帝魂销恨不穷，野花开落倚东风。

吻干无复枝头血，几度啼来染不红。

于石

于石　白沙昭利庙

百战收功老故山，寒溪怒涌白沙泉。

云台不与四七将，庙食何传千万年。

香冷谁能燃汉火，水流空自溉吴田。

愚民不识前朝事，浪说神能驾铁船。

于石

于石　半山亭

万叠岚光冷滴衣，清泉白石锁烟扉。

半山落日樵相语，一迳寒松僧独归。

叶堕误惊幽鸟去，林空不碍断云飞。

层崖峭壁疑无路，忽有钟声出翠微。

于石

于石　抱膝吟

治乱古来有，英雄今岂无。

人情云聚散，世态草荣枯。

事定见天理，时艰识丈夫。

山川渺何许，烟雨暗平芜。

于石

于石　秉国池亭

曲曲阑干面面棂，红尘飞不到斯亭。

避人幽鸟入深竹，恋钓游鱼弄翠萍。

天阔倒涵秋水碧，墙低不碍远山青。

翛然独占闲中趣，一枕荷风午睡醒。

于石

于石　伯劳

呜呼有生初，蠢蠢不知几。

血气均有欲，扰扰靡穷已。

伯益烈山泽，庭氏挟弓矢。

驱除或未尽，遗类复纷靡。

岂惟枭鸟恶，亦有伯劳氏。

琐琐至微物，凶悖乃如此。

不思天壤间，万物虽异类。

子之於父母，恩爱均一理。

卵翼哺尔成，胡为遽忘义。

昔闻乌反哺，羔羊能跪乳。

蜂蚁识君臣，豺狼知父子。

寄语当世人，为此勿为彼。

于石

于石　薄薄酒

薄薄酒，可尽欢。

粗粗布，可御寒。

丑妇不与人争妍。西园公卿百万钱，

何如江湖散人秋风一钓船。万骑出塞铭燕然，

何如驴背长吟灞桥风雪天。张灯夜宴，

不如濯足早眠。高谈雄辩，

不如静坐忘言。八珍犀箸，

不如一饱苜蓿盘。高车驷马，

不如杖屦行花边。一身自适心乃安，

人生谁能满百年。富贵蚁穴一梦觉，

利名蜗角两触蛮。得之何荣失何辱，

万物飘忽风中烟。不如眼前一杯酒，

凭高舒啸天地宽。

于石

于石　曹操

心非禅代荀文若，目识奸雄许子将。

身苟未亡终篡汉，不知何德比文王。

于石

于石　蝉

斜阳挂庭树，有蝉鸣树颠。

无端聒人耳，惊我闲窗眠。

吾观动物中，至清莫如蝉。

翩然蜕污浊，饱餐风露寒。

此外一无求，何苦浪喧喧。

口给只屡憎，不如且忘言。

于石

于石　赤松宫

几人学道得成仙，兄弟俱仙世所难。

白石不随秋草烂，赤松长锁暮云寒。

月涵古井一泓碧，云护空山半粒丹。

我欲乘风蜕凡骨，愿随鸡犬事刘安。

于石

于石　春怀次韵

弄晴天气半昏明，春思不如诗思新。

芳草斜阳王谢燕，落花流水晋秦人。

百年台榭几杯酒，一片笙歌九陌尘。

可笑游蜂贪酿蜜，引渠儿辈口生津。

于石

于石　春事

白了江梅柳又青，游丝千尺网红尘。

鹁鸠夫妇孤村雨，杜宇君臣故国春。

客里易添芳草思，樽前谁是去年人。

桃花源上空流水，安得渔郎一问津。

于石

于石　春晚

夕阳门巷静无尘，茶灶烟凝碧树阴。

千尺游丝萦远思，一声幽鸟伴孤吟。

落红庭院春多少，新绿池塘水浅深。

每向静中观物态，荣枯过眼不关心。

于石

于石　春兴

春来无处不繁华，岂独公侯富贵家。

青镜照眉地上柳，碧纱映目雾中花。

贫谁知己燕相识，闲不求官蜂自卫。

惟有东风无厚薄，年年芳草满天涯。

于石

于石　春游集句

兴来无远近，吾得及春游。

江月谁人影，山光落钓舟。

树交花两色，石横水分流。

天外猿啼处，数峰生暮愁。

于石

于石　次二子韵

松边庭户竹边窗，归卧故山云半床。

蕙帐夜寒眠鹤醒，芸签日暖蠹鱼香。

读书喜汝眼如月，涉世嗟予鬓欲霜。

莫道文章真小技，今人当与古争长。

于石

于石　次韵秉国初夏

团扇初分月桂芳，单衣乍试雪罗香。

新荷只似世情薄，飞絮不如归兴忙。

梅润图书晨雨暝，棋声庭院午风凉。

日来竹报平安否，试向平泉问赞皇。

于石

于石　次韵秉国种菊

渊明令彭泽，自谓归来好。

外物一无累，刚被菊花恼。

东篱兴悠然，一醉舒怀抱。

陶没已千载，爱菊人何少。

谁能轻富贵，高蹈一世表。

种菊学渊明，此意何矫矫。

栽培春雨中，不待秋风老。

南山无古今，世事何时了。

先生笑不言，杜门方却扫。

于石

于石　次韵杜若川春日杂兴集句二首

行约青帘共一樽，牧童遥指杏花村。

如今只有花含笑，悍吏催租夜打门。

于石

于石　次韵杜若川春日杂兴集句二首

九陌净无车马尘，不须移槛损天真。

凡花俗草败人意，怅望烟云缥缈人。

于石

于石　次韵芳卿一室

一室志天下，何须山更深。

英雄四海眼，道义百年心。

蕉鹿梦中梦，松风吟处吟。

幽泉鸣绝壁，不作世间音。

于石

于石　次韵何寺薄闲咏

居喜山深人不知，凝岚空翠淡含辉。

隔林樵语惊猿去，倚石松枝碍鹤飞。

留客眠云听涧瀑，呼儿踏月扫苔矶。

冥心静坐勿轻出，门外藤萝露湿衣。

于石

于石　次韵宏父初夏

留得三分春意和，茶醾犹可入吟哦。

人情疏密庭前竹，吾道卷舒池上荷。

结友岂无今管鲍，论诗奚必古阴何。

梅霖骤涨江天阔，还有长午可钓麽。

于石

于石　次韵鉴中八咏

青山削芙蓉，上有浮云生。

窈窕俯长流，逶迤带重城。

朝光散霞彩，暮色涵空青。

鸱夷去不回，遗尔千古名。

于石

于石　次韵鉴中八咏

蓬莱失左股，负以垂天翼。

中有仙人居，珠宫灿瑶席。

凝云不飞去，化作轮囷石。

弹琴坐石上，长忆三山客。

于石

于石　次韵鉴中八咏

会稽山水国，崇山幽事多。

当时觞咏处，春净化颜酡。

磊落黄金罍，玲珑白玉珂。

行乐须及时，美人在丘阿。

于石

于石　次韵鉴中八咏

梅山如积翠，的皪手堪捧。

遥遥仙人尉，盘盘故时陇。

丹泉清可鉴，石乳甘於湩。

行将解尘缨，于焉滔高踵。

于石

于石　次韵鉴中八咏

我爱鉴湖水，明如照胆铜。

澄清若有待，浑浊那能蒙。

当时贺知章，富贵如苓通。

岂无一亩地，来筑仙人宫。

于石

于石　次韵鉴中八咏

驱车晓行迈，行行出郊郭。

断冈屹崇墉，虚籁殷灵壑。

雨深瑶草长，风定松花落。

西山有爽气，逍遥倚晴阁。

于石

于石　次韵鉴中八咏

楼居本高明，况在松竹閒。

溪流深几尺，新雨过前山。

浮云多变态，好鸟亦閒关。

偃蹇楼中人，对酒还开颜。

于石

于石　次韵鉴中八咏

视心如莲花，净明涵十虚。

出泥本无垢，露体皆真如。

大千入一息，宴坐忘百须。

陶公虽饮酒，时能到林庐。

于石

于石　次韵君会初冬

一年好景橘黄时，骤冷惟应瘦骨知。

吠犬频繁堕霜叶，栖鸦不定战风枝。

炉何必试手可热，文未能成鬓欲丝。

春逼寒梅三两点，蹇驴江路试寻诗。

于石

于石　次韵君会感思

满眼山川感旧游，依然野水自横舟。

一樽长照古今月，两鬓不禁天地秋。

有屋有田清颍尾，自蒲自柳曲江头。

虚名不落人间世，一迳松风稳跨牛。

于石

于石　次韵刘和德赋渊明

士之生斯世，身穷志弥笃。

不惟气浩然，亦是敦薄俗。

渊明晋高士，志岂在微禄。

不以进为荣，不以退为辱。

云出鸟倦还，吾亦从吾欲。

南山岂无豆，东篱亦有菊。

日与田父游，气象和而肃。

一枕北窗风，红尘任奔逐。

起视天壤间，四海空两目。

但愿樽有酒，宁顾瓶无粟。

于石

于石　次韵吕芳卿春游

春光美於酒，我得醉其淳。

春情浩於海，我得涉其滨。

人生贵适意，何须苦悲鼙。

轩轩远游志，恨不穷入垠。

流连虑忘返，岂徒玩芳新。

游子多愒日，志士惟竞辰。

二者孰得失，谁能究其因。

俯仰天壤间，何轻用此身。

骄惰由放逸，美好出艰辛。

此日何足惜，我思古之人。

于石

于石　次韵潘天英自感

处士柴桑屋，将军细柳营。

穷通观世变，离合见人情。

花不求春艳，器当思晚成。

窝中足安乐，何必传无名。

于石

于石　次韵邵佥判幽居

闭门久不出，摩挲鬓欲翁。

有杯问明月，无扇障西风。

神骏老嘶枥，纸鸢高入空。

天应怜我懒，瓜圃自泉通。

于石

于石　次韵苏巨卿

谁叩柴门寄我诗，迎门稚子候予归。

青山唤醒十年梦，明月空怀千里思。

今晋古秦天地隔，范雎张禄姓名非。

人生百岁发相见，世事悠悠未可知。

于石

于石　次韵天民有年

四海同一稔，茆檐蔼富穰。

邻灯晓炊暖，溪雨晚舂香。

有客歌良耜，何人饿首阳。

三时足勤苦，真乐在冬藏。

于石

于石　次韵吴子益

四野杳无车马喧，竹阴篱落半开门。

牛归落叶迳边迳，犬吠斜阳村外村。

老树不摇波弄影，扁舟已去岸留痕。

悠然乐意相关处，坐对青山两不言。

于石

于石　次韵徐觉风铃

锵然非金亦非玉，壹片宫商纷其触。

歘如环辔玲珑摇佩旌，铿如鸣球拍琴九奏箫韶声。

凄如孤鸿叫群嘹唳穿云去，清如幽泉滴沥飘落断崖处。

余音欲断还复鸣，咄咄胡床静中据。

乃知檐铃适与内相会，锵锵铮铮可听不可佩。

我怜其轻脆不足恃，戛则成音击而碎。

嗟哉无情之物能感人，浮华言语自古从误身。

喧然声名满天地，好声过耳俱成尘。

物情万变伏还起，人生几何安足恃。

何如物我两忘言，云在青山水在月。

于石

于石　次韵徐深之

文章何必拟卿云，笔砚无功钱有神。

明月能招山入户，幽花不与世争春。

百年亭馆几兴废，十载交游半故新。

过眼荣华何足较，青门试问种瓜人。







卷463

于石

于石　次韵徐廷珪偶成

德行谁能冠四科，将兴将废道云何。

百年诗酒晋元亮，万世功名汉伏波。

高枕林泉闲梦少，出门风雨落花多。

人生转眼荣枯易，未必金章胜绿蓑。

于石

于石　次韵徐永之秋兴

谁谓四时秋最愁，胡床谈咏晋风流。

山川长在英雄老，草木无边天地秋。

惊眼一行渔唱晚，斜阳万里客凭楼。

茫茫远水涵空碧，兴入芦花第几洲。

于石

于石　次韵徐月卿秋兴

西风渺何许，安处即家乡。

社舞邻呼饮，时思礼荐尝。

孤灯茅屋雨，落叶石桥霜。

鸡黍当年约，谁能继范张。

于石

于石　次韵徐则正山居

松间花外有虚亭，花自向阳松自阴。

水浊不污明月色，人闲方见白云心。

棋边冷眼安危著，笔底放怀长短吟。

世忌独醒还恶醉，浅斟莫使酒杯深。

于石

于石　次韵杨恂夜兴

漫漫夜气万山深，风露高寒天宇清。

檐月窥人惊白发，炉烟凝坐悟黄庭。

挑灯看剑心犹壮，欹枕听泉眼独醒。

毁誉不公随好恶，试观陸羽煮茶经。

于石

于石　次韵赵德舆

人生渺如寄，天地一蘧庐。

无酒喜留客，有钱多买书。

敲冰时煮茗，踏雨晚挑蔬。

抱道空忧世，年今四十余。

于石

于石　次韵赵德舆山家

茅檐日暖卧寒林，过午老翁鼾睡声。

扰扰红尘山下路，晓霜残月有人行。

于石

于石　次韵赵九翁

风雪骑驴穷郑五，良史武陵忝厥祖。

文章千古推贺白，余子碌碌何足数。

西风客路一相逢，笑睨平芜共怀古。

神游千载渺襟期，不学时妆竞媚妩。

翩然一鹗迅秋空，纵横健笔凌鹦鹉。

愧我栖栖一钓翁，胯下宁甘少年侮。

两鬓风霜飒短褐，把酒长歌话愁苦。

君留不住我亦归，枫林叶落津头鼓。

剑光错落耿青灯，夜半闻鸡与君舞。

几回欲寄别后书，雁飞不过衡阳浦。

树阴黯黯江东云，柳色依依渭城雨。

人生相会不可期，去住真如萍散聚。

我在金华北山北，茅屋三间云一坞。

君在瀔江西港西，种秫有田瓜有圃。

我不能往君不来，凄凄风雨谁为主。

何当共作子长游，南浮沅湘北齐鲁。

不然赤壁吊东坡，高攀栖鹘登蚢虎。

放浪形骸期汗漫，霁月一襟春万宇。

逍遥容与澹忘归，弭节江舦采芳杜。

狂吟曾点舞雩风，一笑渠侬行凉踽。

于石

于石　次韵赵羽翁秋江杂兴二首

翩翩水鸟自沉浮，红蓼黄芦两岸秋。

隔水人家一犬吠，斜阳篱落有渔舟。

于石

于石　次韵赵羽翁秋江杂兴二首

雁落芦花洲外洲，半川斜日独凭楼。

笛声何处雁惊起，点破清江一片秋。

于石

于石　次韵赵子玉书怀

鹑结为衣鹬作冠，采芝何处问商颜。

兴亡眼欲窥千古，俯仰心无愧两间。

客路西风新白发，野花啼鸟旧青山。

日高浓睡平川屋，安用鸡鸣度远关。

于石

于石　次韵郑德彝即事

瓢空饭落埃，陋巷一颜回。

月坐人醉醒，风眠户阖开。

搜奇屐穿雪，习懒砚生苔。

旧菊今存否，长歌归去来。

于石

于石　次韵郑德彝拟古集句

明月照高楼，永夜不阖扉。

盈盈楼上女，耿耿如相依。

岁月忽已晚，草木变芬菲。

扳条折其荣，风流付枕帏。

蹇修时不存，悠悠谁与归。

仰视浮云驰，俯见月在衣。

置书怀袖中，有约吾敢违。

愿寄双飞燕，为我西北飞。

于石

于石　次韵中秋对月

冰壶碾破一轮秋，极吸长鲸笔挽牛。

大地山河明色界，九天宫阙耀琼楼。

香浮蟾桂今犹古，曲按霓裳乐易愁。

四海青光无不照，何须天柱一峰游。

于石

于石　次韵子益秋怀集句

春草秋更绿，能得几时好。

人生非金石，坐愁红颜老。

振衣千仞冈，木落雁飞早。

无营地转幽，遂动自纷扰。

时哉不我与，全身以为宝。

不是傲当时，用拙存吾道。

于石

于石　次张嘉父闲居

有诗可以吟，何必拟李陵。

有酒可以酌，何必慕伯伦。

自吟复自酌，一笑睨白云。

卷舒见吾道，聚散亦世情。

老我一茅屋，萧萧山下村。

种瓜有余地，吾亦安吾贫。

兴来即杖屦，孤往无与朋。

晨出未启户，暮归或扣门。

翛然脱尘鞅，无怀与大庭。

所以轩冕贵，不移丘壑心。

此意谁独识，千载一渊明。

渊明不复作，视此壁上琴。

于石

于石　答吴子真

子居金华山之东，我居金华山之西。

东西相望二百里，半面未识心相知。

扳条采荣远莫致，梦中往往或见之。

子持一卷易，我攜一篇诗。

此诗此易世不识，与子共作千年期。

前乎千载事已矣，后乎千载谁是非。

握手论心语未了，松风万壑寒生衣。

山深梦断不可觅，落花耿耿寒梅枝。

起视金华万山顶，惟有白云来去飞。

于石

于石　答诸公游山作

金华山巅一挥手，俯视尘寰仰星斗。

闲云满地白鹤飞，积雪暗天苍兕吼。

北山周回七百里，名著洞天非不久。

世人未识山中乐，问我山中何所有。

旧传叱石化羊眠，亦有耕田驱鹿走。

大士浴缾今尚在，孝标书堂谁与守。

翩然东访赤松子，何须辟谷能延寿。

出门一笑天地宽，龊龊徒为儿女丑。

君不见东坡游赤壁，东望武昌西夏口。

江山风月两依然，谁能与客攜鱼酒。

于石

于石　答诸友

之子词场无敌手，骑麟翳凤集北斗。

藉藉人间月旦评，滔滔笔下风涛吼。

方抟扶摇九万里，可速则速久则久。

文章何止拟相如，政事亦堪修冉有。

回首落日烟尘昏，满眼风寒沙石走。

老天应未丧斯文，君子固宜知所守。

刀以銛而缺，砚以钝而寿。

名高多谤毁，女妒无妍丑。

乃知明哲可保身，安用嚅唲浪开口。

悠然一笑对南山，壁上有琴樽有酒。

于石

于石　得家书

久客秋又晚，思家梦屡惊。

空阶闻叶落，隔树见灯明。

亲老贫常健，儿痴学未成。

凄凉今夜月，照我故乡情。

于石

于石　吊古行

苍梧之南湘水头，烟波逐客增离忧。

重瞳孤坟閟白日，双娥贞佩摇清秋。

江空夜开鬼对泣，泣罢仍为鼓瑶瑟。

瑟声渐杳江声长，丹枫坠影天霜白。

临江被发招帝魂，拔剑欲断东流奔。

东流无穷帝不返，呜呼薄俗无由敦。

于石

于石　钓台

傲睨群雄百战来，独全高节老蒿莱。

三公不任云台将，物色何须及钓台。

于石

于石　钓台

抛却羊裘入汉庭，偶然偃卧两忘形。

先生无处可伸足，太史何烦奏客星。

于石

于石　丁丑岁旦

不写桃符换旧诗，辛盘竹爆付儿嬉。

山深未见新年历，只记梅花春早迟。

于石

于石　丁亥冬大雪

顽云拨不开，阴风挟严威。

大雪止复作，细民已嘘嘻。

人言丰年瑞，可乐有反悲。

频年岂无雪，雪少寒不知。

谁为御寒计，茅屋曝晴曦。

今年雪大作，始信贫无衣。

地炉燎湿薪，僵坐缩如龟。

年丰固可乐，一饱远莫期。

但忧今日寒，未虑明年饥。

岂知纨绔子，重裘拥柔肌。

绣阁蔼春风，金帐环蛾眉。

惟恨雪不多，低唱饮羔儿。

且尽一己欢，宁为尔民思。

尔民毋子苦，会有年丰时。

鸡豚燕同社，玉粒香浮炊。

一饱有余乐，八珍亦奚为。

寄语纨绔子，此意知不知。

于石

于石　兜率寺

钱唐一剑倚霜寒，万水千山蜀道难。

瓶钵生涯何处在，秋风松子落诗坛。

于石

于石　读明妃引

周求莘女终亡纣，越献西施竟灭吴。

马上琵琶徒自恨，不思强汉弱匈奴。

于石

于石　读史七首

厥初开陃浩难名，帝降而王绪可寻。

百代相因三代礼，七弦何似五弦琴。

时逢否泰有消长，道在乾坤无古今。

所以孟轲生战国，欲承三圣正人心。

于石

于石　读史七首

世以燔经咎李斯，斯文兴丧岂关渠。

楚人未烈咸阳火，秦府犹存博士书。

吾道不随灰烬冷，残烟空锁帝王居。

独嗟先入收图籍，刀笔区区计亦疏。

于石

于石　读史七首

秦亡四海角群雄，三尺胡然起沛丰。

首录酂侯忘纪信，不诛项伯戮丁公。

亲而寡助宁非叛，国尔忘身始是忠。

尝罚於斯庸未当，终然击柱或争功。

于石

于石　读史七首

汉楚兴亡事已休，至今堪叹亦堪羞。

郑君不肯更名籍，项伯胡为赐姓刘。

寡助固知亲亦叛，孤忠忍以主为雠。

人臣贵在明大义，勿为身谋为国谋。

于石

于石　读史七首

今来古往一封疆，虎斗龙争几帝王。

百二山河秦地险，八千子弟楚天亡。

朝廷有道自多助，仁义行师岂恃强。

往事废兴何处问，寒烟衰草满斜阳。

于石

于石　读史七首

莫言世事只如棋，千载是非人共知。

吾道废兴时否泰，人才进退国安危。

诗书未火秦犹在，党锢无钩汉亦衰。

覆辙相寻多不悟，抚编太息此何时。

于石

于石　读史七首

志士匡君贵善谋，古来直笔有春秋。

孔明扶汉何吞蜀，仁杰兴唐乃死周。

成败由人天不管，功名遗恨水空流。

柬之未相姜维将，二子宁无身后忧。

于石

于石　杜少陵赠卫八处士韵别秉国

昔君坐谈诗，古音振宫商。

昔我起舞剑，三尺星斗光。

我剑何慷慨，君诗何老苍。

感此一笑叹，徒成九回肠。

久别忽想见，岁月惊惶惶。

岂无平生友，对面险太行。

知心今几人，况复天一方。

安得飞霞佩，共挹天瓢浆。

道义有真乐，何必甘膏梁。

临行劝我酒，我饮不尽觞。

一饮情易阑，再饮情更长。

斜阳重回首，烟水空苍茫。

于石

于石　端午次韵和徐改之

榴花灼烁露初乾，乍试香罗怯晓寒。

自古独醒多见忌，与君一醉笑相看。

无邪安用艾悬户，徇俗聊将黍饤盘。

千载沉湘呼不起，至今遗恨楚江干。

涛头洒泪眼难乾，鱼腹沉冤骨未寒。

楚些一章招莫返，曹碑八字好难看。

水流不尽湘江恨，俗奠空陈苹藻盘。

我亦逢时增感慨，刢然忠孝孰能干。

于石

于石　对雪

顽云怙势吞烛龙，一夜老尽江上峰。

骖鸾驾鹤下瑶阙，羽衣森列飞行空。

玉蚢夭矫振鳞甲，猎猎怒战谁争锋。

银河剪刻纷弄巧，姑射缥缈来无踪。

半开半落花绕树，无根无蒂絮因风。

造物幻出不可测，万变归我一慨中。

重裘何富，负薪何穷。

烹茶何俭，饮羔何丰。

天意茫茫无问处，人事悠悠定何许。

丰年固知雪可喜，贫民不以雪为瑞。

安得见晛消凝阴，寒崖草木皆生春。

于石

于石　访叶灵渊

细路如蛇盘，山根复山巅。

振衣上千仞，顿觉天地宽。

四山朗开豁，斜阳淡平川。

溪浅不可舟，桥断衣可搴。

依依桑柘村，翳翳井里烟。

老翁古柳枢，扶杖白垂肩。

问途入深巷，蒲柳隐败垣。

忽得幽人居，一室静且安。

中有插架书，外有负郭田。

种秫可酿酒，枕书时醉眠。

自言居家好，笑我行路难。

欲分清溪尾，着我屋数椽。

踏月两相过，亦足陶情欢。

子虽爱我厚，我亦愧子言。

天涯倦游客，岂不怀故山。

抱薪煮白石，岸巾曝晴檐。

兴来或杖履，松阴弄潺湲。

如此岂不乐，胡为复盘桓。

泠然御风去，月暮孤云寒。

于石

于石　分蜂

群蜂割据作生涯，户牖新开蜜酿花。

汉世侯王自分国，秦民父子各当家。

尊卑两尽君臣义，朝夕争趋南北衙。

因感途人本兄弟，无知微物亦何嗟。

感兴二首

愚公欲移山，精卫欲填海。

嗟乎智力穷，山海元不改。

春秋更战国，仁义日荒怠。

近趋管晏功，远受仪秦诒。

杨墨骋邪说，申韩祸无罪。

孔孟生其间，迂阔谁复采。

群嚣竞纷纭，智力几百倍。

山崩海可竭，吾道固长在。

于石

于石　感兴二首

游鱼闻饵香，宁悟钩入口。

不忍一朝饥，竟落渔人手。

捕雉必以媒，相呼欣得偶。

失身罗网中，乃为媒所诱。

嗟哉二物微，智不料其后。

飞潜一失所，虽悔复何咎。

矧为物之灵，而不慎所守。

饥渴能害心，交游多卖友。

于石

于石　感兴五首

吴起为鲁将，杀妻殊不仁。

乐羊伐中山，食子太无情。

功名苟为重，骨肉无乃轻。

以此谋富贵，何如甘贱贫。

沛丰三尺剑，抵掌收楚秦。

未央玉卮寿，以功骄父兄。

惜哉一杯酒，终愧一杯羹。

于石

于石　感兴五首

晋人杀鸣犊，孔子不渡河。

河之水洋洋，临流一长歌。

岂无舟与楫，所惧蛟与鼍。

蛟鼍任险怪，不度如我何。

黄鹄一远举，奚忧婴网罗。

于石

于石　感兴五首

卫人将授甲，鹤有乘轩宠。

爱人不如禽，士固不为用。

唐人竞朝梁，怒杀孙供奉。

兽犹知有君，人胡不愧悚。

于石

于石　感兴五首

鹰犬饱梁肉，饥人厌粥糜。

墙屋被文绣，民有号寒儿。

禽兽食人食，土木衣人衣。

俗偷或过侈，民穷易为非。

君子固有守，岂若世所为。

富贵苟可得，贫贱终莫移。

于石

于石　感兴五首

群栖平沙雁，有警奴辄鸣。

鸣多谓奴妄，哀嗷堕弓砫。

甡甡中林鹿，以媒诱其群。

相呼入网罟，鹿死媒独生。

骨肉不相信，效忠况他人。

轻言托心腹，卖友终不仁。

君子能审友，四海皆弟兄。

于石

于石　高帝

吕氏强梁刘氏危，宫中枕卧复谁知。

酿成外戚中官祸，兴汉已开亡汉基。

于石

于石　姑恶

村南村北麦花老，姑恶声声啼不了。

有姑不养反怨姑，至今为尔伤风教。

噫，君虽不仁臣当忠，父虽不慈子当孝。

于石

于石　孤山

老梅半树倚枯槎，路入湖心第几家。

水月荒凉谁复问，游人多只看荷花。

于石

于石　孤雁

流落天涯偶失群，森列群仙下藐姑。

玉骨轻匀铅粉面，霜纨薄襯素罗襦。

两般谁识花开谢，一色中分香有无。

底事阳春藏不得，凝阴消尽转清癯。

于石

于石　故家有乔木

故家有乔木，众鸟巢其枝。

纷然各卵育，自啄还自飞。

谁欤恣残忍，缘木登其危。

毁室取尔子，杀戮轻如嬉。

漂摇风雨中，巢破不复支。

破者尚可完，死者终无归。

自谓翔后集，倔乃失所依。

胡不舍之去，远择高林栖。

主人不我爱，舍此复何之。

哀哀鸣向天，路远天不知。

吾闻重太息，事莫大於斯。

弱肉强之食，扰扰今何时。

人生且未保，尔死谁复悲。

寄言民父母，赤子方流离。

于石

于石　归兴

归欤高枕寄林泉，安用悲歌行路难。

君子患无真气节，世人空笑旧衣冠。

雪深处士梅花屋，月冷先生苜蓿盘。

谁谓家贫无一物，床头三尺剑光寒。

于石

于石　过北山何先生故宅

青云不在金华巅，白云孤起金华岑。

百世相传勉斋学，四书谁识晦翁心。

水流盘涧自深浅，月照北山无古今。

人问故庐何处是，门前松桂蔚成林。

于石

于石　寒梅

闭门一卷易，风定缕香凝。

落叶空阶雨，残梅阁砚冰。

鸟啼深夜语，犬吠隔篱灯。

不作红尘梦，寒窗几曲肱。

于石

于石　和渊明诗

林屋本深寂，而多禽鸟喧。

一静制群动，何必更幽偏。

西风扫脱叶，见此林杪山。

朝看孤云出，暮看孤云还。

云飞亦何心，相对两忘言。

于石

于石　呼儿

涧深飞瀑寒，云破断崖碧。

呼儿入深林，扫此松下石。

澹然忘世故，一枕聊自适。

梦断山月高，孤猨啸青壁。

于石

于石　己卯寒食

今年客路逢寒食，村落无烟春寂寂。

荒冢累累人不识，芳草凄凄吐花碧。

麦饭一盂酒一滴，哀哀儿女春衫湿。

我过其傍因太息，有坟可酹何须泣。

干戈满地边云黑，路傍多少征人骨。

于石

于石　寄题千秋观

峥嵘金碧千秋观，谁记当年贺监家。

湖水亦随人世改，秋光一半失荷花。

于石

于石　寄意

妾家有明镜，百炼方能成。

宝匣玉为台，持以奉良人。

自恃妾貌妍，懒拂镜上尘。

妾貌未及衰，妾镜先已昏。

貌衰不再少，镜昏能再明。

为君一磨拭，焝焝光如新。

徒能照妾貌，安能照妾心。

于石

于石　江山送客次韵

依依柳色黯江亭，酒味离愁孰重轻。

攜手忍着分手处，别时争似见时情。

百年离合悲欢事，一笑东西南北程。

芳草斜阳渺无际，何当重问白鸥盟。

于石

于石　净居院

峰回涧曲路萦纡，万壑中藏一画图。

雪堕枯枝龙解甲，藤缠怪石虎生须。

满楼山色自浓淡，隔竹泉声半有无。

纸帐蒲团清思足，更添梅种两三株。

于石

于石　净居院遇雪

梦回寒月吐层崖，汤响松风听煮茶。

倚树恐惊残雪堕，起来不敢嗅梅花。

于石

于石　九日次韵王寿翁

半年饮菊试仙方，安用狂歌赋玉堂。

乌帽任教今日落，紫萸不改旧年香。

人生还有几重九，世事都归一醉乡。

千古渊明呼不醒，天涯风雨暗浔阳。

于石

于石　九日同黄宏公游古城山

信步攀跻感旧游，寒烟衰草思悠悠。

西风白发空惊老，晚节黄花独耐秋。

宇宙几人欢喜饮，江山一片古今愁。

渊明三迳今犹在，自笑不如归去休。

于石

于石　孔明

居荆不肯吞刘表，入蜀胡为诈取璋。

二子孰非刘氏后，岂惟玄德可兴王。

于石

于石　浪吟

十载驱驰翰墨场，翩翩霞佩高颉颃。

赋窥贾马搜班扬，诗崇晋汉卑齐梁。

斯文未丧道未亡，欲寻坠绪何茫茫。

萧骚裿褐凄风霜，匣中蛟龙吼干将。

男儿有志行四方，安用把笔工文章。

掀髯长啸挽大荒，残烟落日尘沙黄。

纷纷蚁穴争侯王，邯郸一梦炊黄粱。

断鹤续凫谁短长，世间万事俱亡羊。

何如长歌归故乡，古松流水绕石床。

浊酒一壶琴一张，卧听孺-　歌沧浪。

于石

于石　梁父吟

建安天下如溃瓜，一榻之外非吾家。

黄屋飘飖定何许，龙为鱼兮鼠为虎。

老瞒持力敢欺天，朵颐汉鼎方垂涎。

紫髯将军一攘臂，控荆引越三千里。

慷慨山东大耳儿，南飞乌鹊栖抚枝。

草庐一语君臣契，目中久已无吴魏。

堂堂大义刢不磨，灵关剑阁争嵯峨。

昨夜西南一星落，六尺之孤竟谁托。

渭水旌旗归故都，江上空存八阵图。

抱膝长歌出师表，古柏苍苍为谁老。

于石

于石　邻叟言

客行归故乡，依依一邻叟。

把酒向我言，重叹生不偶。

大男年二十，前年方娶妇。

府帖点乡兵，井邑备攻守。

万骑声撼天，战骨今欲朽。

小男年十三，娇痴犹恋母。

所恃惟此儿，未忍辄笞殴。

垂白力耕耘，一饭仅充口。

东邻数十家，兵火十无九。

西邻破茅屋，萧然一无有。

悍吏猛索租，摧剥及鸡狗。

嗟子行四方，颇亦闻此否。

偶述邻里情，勿讶言语丑。

老妇洗瓦盆，呼儿进畦韭。

愿子姑暂留，为我进杯酒。

于石

于石　邻叟招饮

灯火隔篱落，呼儿掩柴门。

邻叟挽我衣，笑指老瓦盆。

酒尽意未已，语杂情更真。

嗟嗟行路难，劝我归与邻。

团坘一家乐，亦足娱其亲。

低头愧叟言，未语面辄頳。

父昔教我书，意在为荣亲。

十岁始知学，二十能为文。

三十将远游，海波忽扬尘。

年今几半百，亲老安可云。

岁时一杯酒，父子祖与孙。

客多在家少，暂聚还复分。

曾不如尔乐，欢然力耕耘。

父醉儿解扶，翁归妪相迎。

十日九在家，笑语蔼生春。

我无田可归，岂无山可耕。

我无秫可酿，岂无泉可烹。

幸及亲未衰，菽水或可营。

无愧邻叟言，乃不愧予心。

于石

于石　林下

结屋万松顶，悄无人往还。

饮猿摇涧月，飞鹭点秋山。

竹静风相挠，水流云自闲。

翛然忘物我，禽语两相关。

于石

于石　柳子厚

早缀朝班附叔父，晚随儿女拜双星。

半生巧宦翻成拙，何用区区更乞灵。

于石

于石　鹿田

鹿田逈在翠微巅，乘兴来寻半日闲。

径入古松行落叶，目随飞鸟破寒烟。

钟声不隔东西寺，屐齿何辞上下山。

一见老僧如旧识，相留煮茗试岩泉。

于石

于石　路傍女

路傍谁家女，踌躇不能去。

自言妾小时，家本樵川住。

十五嫁良人，长年秉机杼。

辛勤奉舅姑，足不越庭户。

去年秋枣红，边人健如虎。

移家入深林，自谓百无虑。

空山鸣剑戟，失色骇相顾。

星散各偷生，不幸适相遇。

妾身如风花，飘零委尘土。

妾命如蜉蝣，焉能保朝暮。

一死恨不蚤，空为年少误。

去去忽相失，零落在中路。

妾有乳下儿，咿哑方学语。

四海尚干戈，安知尔生死。

回首望天涯，家山在何处。

妾命负所天，顾影惟自怜。

自怜轻失节，天下何独妾。

于石

于石　旅夜

拥炉兀兀坐成睡，梦到家山人不知。

半夜酒醒还是客，一庭黄叶雨来时。

于石

于石　旅中遣怀

片云相望浙东西，回首家山路欲迷。

昨夜桐江江上梦，倒随流水上双溪。

于石

于石　美人一章寄徐秉国

有美人兮天一方，弭绛节兮撷琼芳。

瑶环瑜珥锵琳琅，修竹萧萧翠袖长。

芝宫芙馆椒为堂，青琐窗户白玉床。

一笑满酌天瓢浆，簸弄骊龙明月光。

欲往从之路茫茫，爱而不见空彷徨。

安得骑麟鞭凤凰，飞霞翩翩高颉颃。

白云缥缈遥相望，凭谁寄取双琼珰。

于石

于石　祢衡

怀中漫刺欲何之，四海交游只两儿。

不死曹瞒死黄祖，杀身何补汉兴衰。

于石

于石　母子别

客游严陵道，中路哭者谁。

哀哀母子别，云是夫弃妻。

百年结欢爱，一旦生别离。

妾去何足怜，怜此乳下儿。

哌哌未能语，弃去良可悲。

儿啼苦恋母，母闻转悲凄。

欲语别离苦，孩提尔何知。

徒能抚汝项，相顾空泪垂。

夫妇义已绝，母子恩亦亏。

尔饥谁与哺，尔寒谁与衣。

明年尔学行，谁与相提攜。

人言无母怜，有父尚可依。

尔父忍弃我，弃汝将如遗。

去去两相失，相见未有期。

娟娟秀眉目，梦寐或见之。

夜静涧声咽，犹似闻儿啼。

于石

于石　拟古

君心如柳枝，春尽絮狂飞。

妾心如古木，不受春风吹。

古木宁槁死，可伐不可移。

风絮飞不已，飘零将安归。

于石

于石　拟古

东篱有佳菊，埋没野草傍。

草蔓日以滋，菊苗日以荒。

生意几欲息，菊短草何长。

深秋严霜下，百草不复芳。

采采东篱花，澹然发幽香。

万物各有时，盛衰固其常。

荣华不足恃，穷困果何伤。

于石

于石　偶成

长剑不入英雄手，劲气摩空拂牛斗。

埋光铲采今几年，匣中忽作蛟龙吼。

古琴不入时人耳，断弦挂壁尘埃久。

桐尾半作爨下焦，高山流水今安有。

自笑长不满七尺，役役徒为牛马走。

学剑学琴两无用，肯以穷困移所守。

孔颜非厄，盗跖非寿。西子非妍，无盐非丑。

一时荣辱闲过眼，千古是非空挂口。

何如长歌归去来，万事无心一杯酒。

于石

于石　七月七日

西风扫残暑，微月澹新秋。

相传织女星，今夕嫁牵牛。

翩翩联鹊桥，亭亭拥龙辀。

多少乞巧人，笑语穿针缕。

吾尝夜观象，细与推其由。

惟有五纬星，顺逆有去留。

经星二十八，历历如缀旒。

万古俨不动，分列十二州。

其余众常星，烂然满空浮。

休咎必有证，君德修不修。

胡独牛与女，不与众星侔。

乃知尘世人，配偶相绸缪。

少陵号诗史，万象穷冥搜。

亦云年年渡，秋期何用愁。

彼哉柳河东，抱拙不自谋。

旁趋事曲折，窃效儿女求。

谁与倡邪说，诞谩不复收。

淫襝转相袭，寝使其辞浮。

仙槎倘可乘，我欲凌空游。

再拜二星灵，一洗千古羞。

天高不可问，河汉空西流。

于石

于石　七月七日

玉宇无尘淡月辉，谁传织女夜停机。

阮分南北任贫富，河度东西果是非。

扪腹有书安用晒，揆心无巧不须祈。

逢时且共樽前乐，一笑淋漓酒满衣。

于石

于石　栖真院

空翠凝寒不受埃，断崖千尺拥崔嵬。

老僧倚树惊猿去，童子扫阶知客来。

石径晴因松露湿，茶烟远趁竹风回。

禅家也办吟边料，不种闲花只种梅。

于石

于石　祈雨

六月不雨至七月，草木脆乾石欲裂。

方士画符如画鸦，呵叱风伯鞭雷车。

九天云垂海水立，骄阳化为雨三日。

万口竞夸方士灵，彼亦自谓吾符神。

谁知水旱皆天数，贪天之功天所恶。

吾心修德可弭灾，大抵雨从心上来。

桑林自责天乃雨，岂在区区用方士。

于石

于石　琴寥歌

壁乎琴兮不弹，心乎道兮忘言。

操履霜兮猗兰，忠与孝兮两全。

松风兮涧泉，琴无弦兮有弦。

青霞兮柯仙，道不传兮有传。

于石

于石　清明次韵赵登

九十春光半晦明，东郊攜手趁新晴。

飘零风絮如行客，冷暖厨烟见世情。

宿雨秋千花有泪，斜阳古冢草无名。

劝君且尽樽前兴，柳上一声何处莺。

于石

于石　清明次韵周君会

可惜韶光过眼明，一分流水二分尘。

杜鹃声感客中客，蝴蝶梦飞身外身。

一滴清明寒食酒，万家红杏绿杨春。

斗鸡走狗非吾事，新火书灯谁共亲。

墓祭非经古未闻，年来拜扫隘车尘。

谁怜原上千年冢，且醉樽前百岁身。

榆火欲燃行客晚，梨花不减故园春。

石泉浇醒浮生梦，耿耿孤怀孰与亲。

于石

于石　秋思

远水遥天起断鸿，秋光冷淡客情浓。

一川疏雨平沙牧，半树斜阳隔坞舂。

落叶轻於流俗态，寒花羞作少年容。

凭高不碍乾坤眼，兴入晴岚第几重。

草堂何必倣卢鸿，水色苍茫山色浓。

待月轩窗留客话，隔篱灯火起邻舂。

虫鸣终夕如相语，燕去知时不苟容。

一片吟情渺何许，西风吹入乱云重。

于石

于石　鹊鸦行

世以鹊为吉，人多喜其鸣。

世以鸦为凶，鸣多人辄嗔。

吉凶一以定，嗔喜此焉分。

相彼新罗鹞，于何分爱憎。

群鸦竞喧集，有耳若不闻。

一鹊不相容，搏击以为能。

不知鹊可喜，甘与鸦为群。

妒善复党恶，鸷悍徒不仁。

石显怙权宠，望之不容身。

林甫擅柄用，何有乎九龄。

宁为望之辱，不作石显荣。

宁为九龄死，不作林甫生。

邪正苟倒置，是非竟难陈。

人事无不然，何独此微禽。

于石

于石　壬辰春雪

和气胚胎斡化钧，胡然积雪拥柴门。

花梢冻压春无力，山骨晴销晓有痕。

阳壮谁令阴作梗，寒骄犹勒暖归根。

昌黎浪说丰年瑞，为瑞为灾未易言。

于石

于石　三洞

群峭摩天不染埃，凝岚滴翠郁崔嵬。

帘垂飞瀑无人卷，舟引游仙出洞来。

一竅中谁开混沌，三山外亦有蓬莱。

扪萝更间朝真路，夹迳松阴覆绿苔。

于石

于石　山居二首

结屋万山顶，柴扉昼懒开。

捣茶惊鹤醒，抛果引猿来。

笋短和泥掘，松高倚石栽。

有时寻胜去，多趁暮钟回。

于石

于石　山居二首

不谈当世事，荣辱两无闻。

诗思半山月，生涯一坞云。

砚乾分瀑润，香断借兰熏。

有客时相过，呼儿采涧芹。

于石

于石　山中二首

我家万山中，日日采樵去。

扪萝上层巅，苔滑不留履。

落日负樵归，云深失归路。

谁家犬吠声，声在云深处。

于石

于石　山中二首

偶因抱瓮出，夜汲涧底泉。

荡摇水中月，水定光复圆。

问水水不语，问月月不言。

倚树一长啸，万壑松风寒。

于石

于石　山中何所有

山中何所有，古松与清泉。

一泓涵素月，千尺摇苍烟。

我生乏世用，乐此山林闲。

临流或倚树，物我两悠然。

慎勿作梁栋，斧斤斲其天。

慎勿入江海，汹涌生波澜。

流荡易忘返，正直难自全。

我欲叩其理，水去松无言。

于石

于石　邵氏园亭

曲曲亭台日月春，人间荣辱两无闻。

梅边读易分明月，松下敲棋碎白云。

东里先生新酿酒，北山逋客旧移文。

家传应得青门趣，手种园瓜手自耘。

于石

于石　始皇

万世纲常具六经，天应未遽丧斯文。

焚书欲灭先王道，道在人心不可焚。

于石

于石　示衢子

我学三十年，巧不能胜拙。

汝年今弱冠，慎勿虚岁月。

何必千里师，而后可受业。

何必万卷书，而后称博洽。

读书贵有用，岂徒资笔舌。

立身一弗谨，万事皆瓦裂。

蔬肉同一饱，自可甘薇蕨。

布帛同一暖，何必轻裿褐。

贫贱士之常，纷华安足悦。

晴窗明几砚，夜灯耿风雪。

汝今其勉旃，经史须涉猎。

顾我何足学，当学古贤哲。

于石

于石　述怀

孔明卧隆中，世事若不闻。

草庐两三策，大义固已明。

陶潜晋处士，束带耻屈身。

浩然归去来，把酒惟长吟。

潜鱼游深渊，好鸟鸣高林。

是以古君子，出处各有心。

于石

于石　水亭小集

亭俯一泓碧，倚栏思濯缨。

游鱼惊扇影，幽鸟避歌声。

云断远山出，林疏落日明。

竹风如有意，为我扫棋枰。

于石

于石　水亭夜坐

水光涵月浸虚窗，醉倚栏干午夜凉。

蛙一两声隔篱落，萤三四点过池塘。

风摇松影蛟龙活，露泻荷盘翡翠香。

俯仰不知天地阔，悠然长啸据胡床。

于石

于石　送友人之武林

钱塘江上一帆风，为我重寻旧日踪。

十里湖山空战艦，千年宫阙咽僧钟。

潮生潮落东西浙，云去云来南北峰。

往事茫茫何处问，残烟衰草泣寒蛩。

于石

于石　送赵宰之上虞二首

百里子男邦，职任非不厚。

治民如牧羊，扰之则惊走。

眷兹上虞邑，江海环左右。

萧萧北风寒，怒涛声撼吼。

元亮已赋归，世事付杯酒。

宗子古维城，此行应不苟。

茧丝与保障，二者孰先后。

勉旃重勉旃，毋袖经纶手。

于石

于石　送赵宰之上虞二首

吾闻句践国，昔有鸱夷子。

沼吴收雋功，扁舟五湖里。

又闻越东山，安石真奇士。

一局别墅棋，失笑屐折齿。

缅怀百世风，可以肃顽鄙。

峨峨禹穴山，滔滔浙江水。

山川今犹昔，宁无安与蠡。

为我谢二公，幸为苍生起。

于石

于石　宿栖真院分韵得独字

空翠冷滴衣，石藓滑吾足。

偶随白云去，栖此林下屋。

楼影挂斜阳，钟声出深竹。

山僧老百壁，谁与伴幽独。

分我云半间，欹枕听飞瀑。

于石

于石　所怀寄何寺簿

斜日明远树，落叶走空阶。

闭门寂无事，心澹境自佳。

美人期不来，此乐谁与偕。

岂无南飞雁，可以寄所怀。

所怀不可寄，孤云渺天涯。

于石

于石　探梅分韵得香字

绝壁两屦云，荒村半桥霜。

孤往欲何之，林下幽径长。

寒梅在何许，临风几徜徉。

谁家断篱外，一枝寄林塘。

水静不摇影，竹深难护香。

无言独倚树，山空月荒凉。

于石

于石　题石壁寺

石壁名山多胜游，背环古木面清流。

一池空对旃檀塔，双港中分芳草洲。

豹隐安知兴废事，牛眠不碍往来舟。

海棠菡萏今何在，风月人间几度秋。

于石

于石　田家妇

村南村北麦欲枯，桑麻阴阴满路隅。

炊黍田头行饷夫，饼炉未熟儿呱呱。

鸭头长袜短布襦，平生未识铅与朱。

弹筝不用如罗敷，怀金不愿逢秋胡。

眼前富贵何足娱，一身饱暖自有余。

茅檐笑语寒灯孤，夜舂晓织奉舅姑。

于石

于石　庭前有松树

庭前有松树，百尺盘虬龙。

材大不适用，偃蹇霜雪中。

五陵年少儿，种花不种松。

寄言傲霜雪，何似媚春风。

松有千岁根，花无十日红。

众人逐时好，君子惟固穷。

于石

于石　同韵俲欧苏体

草庐抱膝方卧龙，狞飚撼户云埋峰。

冻鹊依依飞堕地，饥鹰侧翅低盘空。

岂知水官夜鏖战，鞭蚢笞凤驱前锋。

茫茫万里混一色，远近高下俱迷踪。

松标特立刢生气，竹腰不折凌高风。

长江一派清不泯，浩浩独行天地中。

小民祁寒易咨怨，君子守道惟固穷。

有雪无雪两不问，仁耕义耨无歉丰。

君不见闭门无人僵卧处，任渠门外深丈许。

穷则当与凡民异，达则当为国之瑞。

何当燮理司化钧，坐令寒谷回阳春。

于石

于石　晚步

径狭不容车，溪浅不容钓。

平芜淡云烟，独鸟下残照。

见山孑无言，倚树忽长啸。

徘徊澹忘归，空林明远烧。

于石

于石　晚眺

渔歌樵语隔溪村，沙上牛归小径分。

烟树参差片帆落，半川斜日九峰云。

于石

于石　我从山中游

我从山中游，归来林壑暝。

涧水冻不流，月出四山静。

柴扉不敢敲，恐惊孤鹤醒。

徘徊踏明月，倚杖看松影。

于石

于石　吾家二首

松阴六七里，茅屋两三家。

坡暖四时笋，溪寒五月花。

泉声挟风雨，云气走龙蛇。

谁谓谋生拙，门前数亩瓜。

于石

于石　吾家二首

明月成三友，青山结四邻。

家贫猿执爨，林静鸟司晨。

好竹能医俗，幽花不媚人。

盘餐何所有，春韭与秋莼。

于石

于石　戊子元夕大雪

去年逢元夕，交光灯与月。

今年逢元夕，交光灯与雪。

有月已甚奇，一雪更奇绝。

灿烂星斗光，晃耀琼瑶阙。

纷纷竞儿嬉，笙歌声不歇。

年来独衰懒，颇亦厌喧杂。

呼儿早闭门，拥炉烧落叶。

雪月两不知，孤灯任明灭。

于石

于石　西湖

西湖胜概甲东南，满眼繁华今几年。

钟鼓相闻南北寺，笙歌不断往来船。

山围花柳春风地，水浸楼台夜月天。

士女只知游赏乐，谁能轸念及三边。

于石

于石　西湖荷花有感

我昔扁舟泛湖去，四望荷花浩无数。

谁家画舫倚红妆，笑声逈入花深处。

笙歌凄咽水云寒，花色似嫌脂粉污。

夜深人静月明中，方识荷花有真趣。

水天倒浸碧琉璃，净质芳姿澹相顾。

亭亭翠盖拥群仙，轻风微颤凌波步。

酒晕潮红浅渥唇，肤如凝脂腰束素。

一捻香骨薄裁冰，半破芳心娇泣露。

湖光花气满衣襟，月落波寒浸香雾。

恍然人在蕊珠宫，便欲移家临水住。

回首落日低黄尘，十年不到湖山路。

花开花落几秋风，湖上青山自如故。

于石

于石　西岩寺

丹崖翠壁数千尺，绝顶僧房三四间。

老树倚岩岩倚屋，白云飞去又飞还。

于石

于石　潇洒亭

背依古塔面层峰，曲曲阑干峻倚空。

万屋参差江色外，片帆出没树阴中。

五更钟鼓半山月，两岸渔樵一笛风。

极目子陵台下路，滔滔惟有水流东。

于石

于石　小反岭

泉本至清谁曰盗，溪虽可染却名愚。

一夫作难随倾覆，千古青山独受污。

于石

于石　小三洞

四山回合响幽泉，古木苍藤路屈盘。

一局残棋双鹤去，石屏空倚白云寒。

于石

于石　小三洞

洞门相对是吾家，朝看烟云暮看霞。

铁笛一声山石裂，老松惊落半岩花。

于石

于石　小三洞

断崖怒涌四时雪，虚壁寒凝六月霜。

倚树老僧闲洗钵，碧桃花落涧泉香。

于石

于石　小石塘源

万山郁回合，群木尤老苍。

细路百盘折，崎岖陟羊肠。

凉阴覆峭壁，萦回涧流长。

绿萝下百尺，笑挹清泉香。

甘寒试一潄，齿颊凝冰霜。

拂石坐未去，樵叟来我傍。

云此涧中水，其源来浦阳。

浦阳婺属邑，亦我父母邦。

欲我饮此水，而不忘故乡。

叟言起予意，振衣欲飞扬。

便将随水源，径度千仞冈。

叟前挽我衣，迟留且勿忙。

吾家隔前坡，林居愧荒凉。

寒醅旋可压，为子炊黄粱。

微径行荦确，柴门隐松篁。

推户拂尘席，延我入中堂。

呼儿出长揖，阔步何蹡踉。

问我从何来，惊顾走欲僵。

屡呼不复出，自起致茶汤。

坐不分宾主，高谈到羲皇。

炊烟淡茅屋，劝我饮尽觞。

葫芦烂鹅鸭，盘饤罗芥姜。

一饱共酣寝，此乐殊未央。

摄衣起谢叟，听我歌慨慷。

风埃暗宇县，干戈几抢攘。

朽骨缠蔓草，呻吟卧残创。

荒丘奔狐兔，断礱悲蛩螀。

奔逃不相顾，流离各悽伤。

十年未返业，几人失耕桑。

而此源中民，熙然独徜徉。

数家联聚落，茅茨带林塘。

笑语声相闻，隔篱灯火光。

翁妪各垂白，童稚纷成行。

嫁女必近邻，生男不行商。

死徙无出境，耕织各有常。

地罏老瓦盆，竹几素木床。

俗淳器亦古，岂识时世妆。

瓜瓠满篱落，麻苧翳门墙。

缺窦出鸡犬，平坡散牛羊。

豚蹄一盂酒，神休答丰禳。

村讴杂社鼓，醉舞衣淋浪。

昼无悍吏恐，夜无君盗狂。

生者遂所养，死者得所藏。

其乐有如此，宜与世相忘。

叟前重致词，为子言其详。

使我居华屋，绮疏交洞房。

使我服鲜丽，翠襦绣罗裳。

食必具水陸，饮必酣琼浆。

出则盛车骑，锦鞯紫游韁。

归则拥歌吹，粉黛环姬姜。

贵封侯万户，富储粟千仓。

如此岂不乐，患至难豫防。

利者祸之的，何地非战场。

况有吏椎肃，宁免盗陸梁。

安贫即乐土，多财必遗殃。

人生守常分，世事胡可量。

我闻重叹息，临风几徬徨。

林霏掩苍翠，回首路杳茫。

远山衔落日，惨惨尘沙黄。

因思桃源中，人多寿而康。

山深事简寡，居安俗淳良。

不与外人接，别在天一方。

儿孙自生长，古今任兴亡。

世以为神仙，此说诚荒唐。

平生志远游，恨不穷八荒。

去家百里近，绝境见未尝。

邈与桃源居，异世遥相望。

安知千载下，以我非渔郎。

独恨无桃花，夹岸摇红芳。

花落春水涨，一苇或可航。

于石

于石　徐子观生輓诗

一片清虚太极心，浮云流水世情轻。

有生已作无生计，未死先求不死名。

墓必预铭唐杜牧，诗能自輓晋渊明。

岿然貌不随年老，留与斯文主夏盟。

于石

于石　许劭

四海同推月旦评，是非公论至今存。

老瞒敢肆奸雄志，未必不因公一言。

于石

于石　续金铜仙人辞汉歌

汉皇锐意求神仙，神仙之效何茫然。

蓬莱弱水不可到，且立宫中承露盘。

饿餐玉屑不堪饱，谁谓有方能却老。

人生修短数在天，多慾未必能延年。

秋风吹老茂陵树，年年空滴金茎露。

建章宫阙随烟尘，块然屹立惟铜人。

宫官西来果何意，一朝辞汉将归魏。

吁嗟铜人如有知，口不能言惟泪垂。

自从曹氏盗神器，父子相传已三世。

汉宫故物无一存，汝独犹能感旧恩。

凄然照影临渭水，一折铜人扶不起。

宁为弃物委道傍，不忍漂泊离故乡。

迢迢东望洛城路，回首长安愁日暮。

长安繁华非昔时，洛阳寥落谁复悲。

于石

于石　雪

天地混一色，楼高试卷帘。

青山新面目，老树换须髯。

夜皎月千里，晴暄雨四檐。

岂无寒馁者，僵卧在穷阎。

于石

于石　雪

谁欤变幻旧乾坤，剪水仙人手段新。

银屋万家成骤富，青山半点不藏春。

西园太尉方交贺，北海中郎岂愿臣。

把酒孤吟元不俗，何须夜访剡溪人。

于石

于石　雪竹

君子亭亭操，刚强能自持。

夷齐饿欲死，巡远守方危。

大节不可屈，真心终莫移。

人心与物理，每向岁寒枝。

于石

于石　野田黄雀行

鸣不择上林，栖不依华屋。

雄飞各呼雌，翩翩自相逐。

渴饮野田水，饥啄野田粟。

一饮一啄能几何，慎勿远飞投网罗。

君不见金笼老鹦鹉，向人空作闲言语。

于石

于石　夜烧松明火次韵黄养正

银炉炽炭麒麟红，销金帐暖熏笼烘。

爨下有蜡可代薪，笑我夜寒痴坐然枯松。

贫富贵贱何不公，安能排云叫呼天九重。

空怜尔松生抱有用材，不遇匠石梁栋施帡幪。

盘根错节屹立冻不死，刢刢劲气犹足排严冬。

颠崖峭壁人迹绝，闲云流水相冥蒙。

胡为明不能保身，丁丁斧斤山其童。

鹑衣百结缩如蝟，地炉拥膝便可闲从容。

当年榷油幸不严汝禁，余用尚及斯民穷。

阳和无声入骨髓，不知夜雪没屋霜横空。

但见蒙蒙香雾霭四壁，红辉紫焰明窗栊。

御寒何必裘蒙茸，盎然一室回春风。

何当散作一天暖，坐令四海尽在春风中。

于石

于石　夜坐读书有感

四山月落正昏蒙，留得书灯到晓红。

千古是非昭简册，百年兴废老英雄。

人因厌乱方思治，道本无穷岂有通。

植立纲常垂万世，至今周孔不言功。

于石

于石　伊昔四首

伊昔西湖柳，清阴满画楼。

午凉欺舞扇，晚雨系渔舟。

春尽花无主，风寒叶自秋。

六桥今在否，空惜旧时游。

于石

于石　伊昔四首

伊昔西湖上，孤山几树梅。

断篱深院落，流水旧亭台。

明月无今古，春风自去来。

逋仙不复作，消瘦为谁开。

于石

于石　伊昔四首

伊昔西湖里，娉婷十里莲。

香凝花上露，影落镜中天。

枕簟水亭雨，笙歌月夜船。

双鸳不解事，常傍翠阴眠。

于石

于石　伊昔四首

伊昔西湖外，清阴九里松。

天低深雨露，风怒走蛟龙。

林霭通樵径，山云隔寺钟。

何时一行乐，重到北高峰。

于石

于石　有虎行

有虎有虎山之巅，怒目炯炯当昼眠。

百兽畏伏不敢前，凭林一吼秋风寒。

昨日邻家妇，哀哀哭其子，

叩头叫天天不语。或曰枭食母、犬吠主，

含沙射影毒欲死。封豕长蛇肆侵侮，

如此纷纷何独虎。虎哉虎哉尔何知，

磨牙摇尾争奔驰。妖狐犹将假尔威，

岂知强者易弱盛必衰。北平将军怒欲飞，

弯弓远挂扶桑枝。嗟尔有力何由施，

吾见食汝肉而寝汝皮。倚剑睨天三太息，

弱肉强食今何时。麒麟驺虞亦物耳，

呜呼吾不得而一见之。

于石

于石　有客

有客叩我门，动色谈公侯。

权门热於火，富贵可力求。

我性不谐俗，素拙生计谋。

苟求未必得，徒为君子羞。

拂衣起谢客，夷然卧林丘。

于石

于石　有所思

君在南山南，水阔云漫漫。

我在北山北，木落天地宽。

所思不可见，孤峰碧巑屼。

片云遥相望，脉脉一水间。

水流渺何许，抚松独盘桓。

人生有离合，把酒欲问天。

何以寄所思，取琴倚风弹。

一弹不成调，再弹谁与言。

抱琴耿无寐，月落空山寒。

于石

于石　月夜纳凉

天地空无半点尘，翛然池馆浸虚明。

几更今古月常在，一片襟怀水共清。

风定波摇晴树影，鱼翻露泻翠荷声。

炎凉圆缺须臾事，我独於斯感世情。

于石

于石　杂兴四首

屋上青山屋下云，清泉为镜石为屏。

客来问我谋生计，一卷家传相鹤经。

于石

于石　杂兴四首

偶种阶前竹数根，引风招月伴清樽。

春来为爱临阶竹，今日翻嫌竹碍门。

于石

于石　杂兴四首

采药归来竹径凉，满身草露湿衣香。

怕惊幽鸟穿林去，不扫松花卧石床。

于石

于石　杂兴四首

四围绿树岩藏屋，一枕清风竹满轩。

醉里不知山雨过，醒来惟怪瀑声喧。

于石

于石　再和潘天英韵

人生一传舍，於世懒蝇营。

千古月知己，四时花有情。

吟怀今郑綮，家学昔玄成。

自适眼前乐，何须身后名。

于石

于石　再游石壁寺

曾为石壁游，更借僧房宿。

楼阁倚林腰，溪山醒尘目。

敲门寻旧僧，清响应林谷。

老僧不厌客，分我云半屋。

禅月岂后身，尚余诗满腹。

疑我亦荀鹤，再与赋汉牧。

汲井昼煮茶，洗钵夜分粥。

山空人语寂，邀我入深竹。

独抱无弦琴，不唱浮生曲。

月树影参差，风鸣声断续。

翛然出尘表，身世转幽独。

明朝出山去，无言笑相瞩。

江上石牛眠，秋草为谁绿。

于石

于石　赠王法官

石作人言豕人立，或啸其梁阚其室。

道人叱咤鞭雷公，驭风骑气行虚空。

赤手缚鬼如缚虎，画地为牢通鬼语。

登坛摄将如有神，问其姓字皆忠臣。

生不求生以害仁，死犹赫赫濯厥灵。

百鬼啖尽何足恤，吾独因之三太息。

关云长，张睢阳，

刢然大节死不屈，至今日月犹争光。

荆州一失不复得，江淮保障谁之力。

欲为汉唐开太平，老天胡不留斯人。

于石

于石　赠星命松坡

昌黎之生月南斗，牛奋其角箕张口。

坡翁宿直斗牛箕，自谓文似昌黎叟。

顾予命亦坐磨蝎，碌碌浪随二公后。

文章学问愧前修，有口但知能饮酒。

松坡磊落湖海人，为我掉舌谈星辰。

蛟龙蟠屈终变化，君子忧道宁忧贫。

夜半狂吟踏破瓮，结柳为车穷莫送。

掀髯一笑问松坡，文如二子今何用。

于石

于石　赠姚星士

姚生年来如我贫，澜翻口舌谈星辰。

凄风落日低黄尘，客路相逢眼为青。

草鞋生翼杖生鳞，一笑索我诗赠行。

我诗何足为重轻，历象妙处须推寻。

相国之生孕昴精，客星动摇归富春。

天不祚汉星坠营，泰阶或坼中台星。

大抵人事关天文，试算天下英雄今几人。

于石

于石　赠张君玉

闭门十日雨，萧然抱孤琴。

之子从何来，踏雨叩我门。

对床话达晓，山窗耿青灯。

挽衣不可留，何以赠子行。

问子此何时，眯目凄黄尘。

四海非不宽，可语今几人。

潇潇风雨中，奔走欲何营。

愿子重自爱，堂有白发亲。

于石

于石　张德裕盘谷隐居

盘谷四面环青山，晴岚暖翠浮云烟。

盘谷之阻多幽泉，湛然深碧蛟螭蟠。

中有华屋賏神仙，猿鸟不惊犬不喧。

竹侵行迳松碍檐，人疑无路堪攀缘。

忽闻读书声琅然，始信别是壶中天。

翩然振屐登其巅，仰林俯壑天地宽。

桑麻尽处开平川，千帆来往无时闲。

旁有一叶渔翁船，出没红蓼黄芦边。

呼之来泊岩下湾，就船买鱼归烹鲜。

煮茗有泉秫有田，问之世事笑不言。

家藏黄石书一编，安用李愿归来篇。

我欲前峰卜数椽，幅巾杖屦行其间。

目遂归鸿挥五弦，闲窗静听松风眠。

于石

于石　追和东坡次蔡郎中游湖韵

昔年著脚穷深幽，藕花十里烟波秋。

骑驴踏月杨柳市，买舟听雨菰蒲洲。

酒楼倚天沸歌管，繁华转眼如云浮。

山川悠悠尚如昨，岁月匆匆不可留。

君不见钱唐江上潮，早潮生兮晚潮落，

滔滔东去何时休。

于石

于石　子房

韩亡誓欲报秦仇，秦灭还兴伐楚谋。

一念为韩非为汉，无功何必愿封留。

于石

于石　紫薇翁歌

一掬之泉，可湘可沿。

一拳之石，可潄可眠。

其动也以天。万壑之风，

不琴而弦。两山之云，

不炉而烟。其静也以天。

前钟后鼎，左瓢右箪。

何荣何辱，孰愚孰贤，

先生笑而不言。

于石

于石　紫薇岩

灵岩旧是先生宅，拈笔新题郡守名。

月落空山人语寂，涧泉犹作读书声。

于石

于石　自述

大儿不学小儿痴，四十头颅已可知。

道胜自然贫亦乐，气充不与貌俱衰。

三杯徐邈圣贤酒，一卷渊明甲子诗。

满眼世情从厚薄，此心当与古人期。

于石

于石　自笑

归来更读十年书，自笑今吾即故吾。

栗里溪山晋处士，桐江风月汉狂奴。

种梅添得诗多少，爱菊何拘酒有无。

随分生涯聊尔耳，门前应免吏催租。

余伯皋

余伯皋　游虎邱

才出阊门望虎邱，马行冲雨上扁舟。

绿杨碧草沿溪岸，白水青苗满稻畴。

云雾黯然方润溽，山林蕞尔自清幽。

吴王邱墓分无所，英气犹依剑石留。

余俦

余俦　题韩仲止壁二首

谒入久不出，兀坐如枯莇。

苍头前致词，问我何因来。

士节久凋丧，人情易嫌猜。

本无性命忧，不去安待哉。

余俦

余俦　题韩仲止壁二首

名闻由昔者，礼进合欣然。

古有不屑教，意令加后鞭。

尚书八座贵，吏部一灯传。

惊代文章伯，曾容贾浪仙。

余淳礼

余淳礼　题遗直轩

二苏翰墨仙，同谪百蛮里。

时有田舍翁，结茅住行李。

尔来三十年，闻名辄掩耳。

天定能胜入，稍复蒙料理。

公卿寻断编，台隶藏敝屣。

败屋亦见修，变故乃如此。

开轩画遗像，刢刢有生气。

却恨封德彝，不见盛时死。

兄弟对床眠，此意孤一世。

骑鲸傥相逢，笑人真好事。

余大雅

余大雅　呈朱晦翁

三见先生道愈尊，言提切切始能安。

如今抉破本根说，不作从前料想看。

有物有常须自尽，中伦中虑觉犹难。

愿言克已功夫熟，便得周旋事仰鑽。

余迪

余迪　登翠微亭

数年乐此宦池城，每爱湖光分外清。

远浦落霞秋水阔，乱山斜日碧云横。

牧吹牛背归林晚，渔唱舟中对月明。

同览翠微重吊古，谩将诗酒逐交情。

池阳胜迹翠微峰，今古才人咏不穷。

僧寺宛如仙仗里，人家俨若画图中。

迎风杨柳依依绿，带雨桃花淡淡红。

沉醉不知归去晚，匆匆回首月升东。

余萼舒

余萼舒　杨梅

摘来鹤顶珠犹湿，点出龙睛泪未乾。

若使太真知此味，荔支应不到长安。

余凤

余凤　胡澹庵招宴

称藩割地竟何如，抗疏孤臣只索居。

万死不回三寸舌，千金空募一封书。

醉中益抱蒙尘恨，梦里犹呼和议愚。

长脚老奸今已朽，请君努力上安车。

余复

余复　报恩寺

大山奔到海之滨，中有辉光佛刹新。

前后二三皆梵侣，不知谁是报恩人。

余复

余复　和御赐登第

风虎云龙岂偶然，信知盛世士多贤。

虞庠教育蒙深泽，汉殿咨询愧首延。

释褐遽沾琼宴宠，锡诗齐听玉音宣。

爱君尤国平生志，敢负周王宴乐篇。

余复

余复　霍童山

霍童山峰凡六六，不知仙子在何山。

秋风万里一黄鹤，返照半林双白鹇。

长剑气横霄汉外，飞泉影落画图间。

自怜懒作朝阳客，访道寻真日往返。

余复

余复　金鳌桥

吾闽三山妙天下，灵鳌背上罗高峰。

山环水绕龙虎伏，人在缥渺烟霞中。

余复

余复　瑞峰

海上一峰高插天，山头眼力穷大千。

飞来鸿鹄下霄汉，掩翼缩足今三年。

余复

余复　文笔峰

一飞一飞知几时，斗酒落魂谁共知。

胸中造物饱星斗，笔下方字盘蛟螭。

余复

余复　西陂

涉海波涛险，登山足力疲。

胡为赤鉴游，海角山之涯。

崎岖乱石间，况复乘船危。

兹游固有意，访古伤今时。

荒陂存遗迹，缺处十丈馀。

父老向我言，先畴为农师。

当时大父行，相与篵此堤。

堤成百物丰，师承及见之。

稻蟹不论钱，竞敢论糠秕。

一朝坏不修，惊心作鼓鼙。

田家岁作苦，土狭何由支。

忆昔禾黍地，石水数斗泥。

前功嗟已废，继者今其谁。

曾闻部使者，询问及故基。

水利固可究，具文怨徒欺。

又闻动农吏，楚楚多奇姿。

朝游暮始还，山水穷清晖。

有念不及此，但见冠盖飞。

公家争相斂，星火惊文移。

农无地可耕，岁入何从亲。

今幸长官贤，顾言拯我饥。

作书白太守，经营得如茲。

珍重父老言，岂为儿童戏。

皇华如观风，此老诚可资。

余复

余复　仙霞岭

二十年前过此间，旅囊羞涩笔头悭。

时来山色与人好，我亦诗肠似海宽。

旧事消除身后梦，新声惭愧路旁官。

乘车衣锦浑闲事，留此功名竹帛看。

余观复

余观复　步绕

步绕苍苔自咏诗，吟情惟有涧泉知。

山猿忽地来偷果，攀断庭前乌桕枝。

余观复

余观复　次韵

榴簇殷红竹迸青，风惊檐玉一时鸣。

晚来幽趣无人解，流水声中看月行。

余观复

余观复　次韵春日

日淡风轻养物华，老天将此付诗家。

人情巧似营巢燕，春意忙於赴壑蛇。

寂寞兰亭空有感，凄凉金谷竟谁夸。

绝怜狂甚樊川杜，枉杀吟情豆蔻花。

余观复

余观复　读柴桑集

游心太古初，得句万物表。

平生一樽酒，寂寞三迳小。

有琴不张弦，正以知音少。

伊予挹残芳，道心炯相照。

北窗清梦长，山间自啼鸟。

吾欲部先生，天阔白云杳。

余观复

余观复　寄伯成

昔别青梅酸，今来黄叶堕。

叶随却归根，窗隙见驹过。

大巧亦自然，小智空琐琐。

一言取封侯，千金贾奇祸。

达人知倚伏，去就无不可。

天公亦可为，妙用正在我。

余观复

余观复　寄伯成

风雅不可复，亦乃世代然。

君看黄初语，已减河梁篇。

神思透溟涬，至宝辞雕镌。

党欲剩着语，不如寂无言。

余观复

余观复　梅花

自是孤芳集大成，红红白白漫争名。

天边差有雪堪亚，世上更无花敢清。

笔到花光空幻想，句如和靖蔼遗声。

一枝色引窗前月，冷淡相看太古情。

余观复

余观复　梅花

群卉皆舆隶，孤标直圣贤。

乾坤清不彻，风月兴无边。

生意春常在，贞心晚更坚。

骚经虽不载，已改二南篇。

余观复

余观复　梅花引

耨银云，锄璧月，

栽得寒花寄愁绝。阳和一点来天要，

春满江南谁漏泄。珊瑚作树玉为肤，

沉水熏香檀吐屑。野桥横，

寒涧洁，斜梢舞破屋角烟，

老树压残墙角雪。风流不肯王谢俦，

孤高尚笑夷齐劣。萧然与俗最无缘，

此语难明向谁说。绝爱西湖君，

暗香浮动月黄昏。亦爱东坡老，

竹外一枝斜更好。二仙去矣花寂寥，

着语压花花不倒。谁能淡笔传其真，

谁能楚语招其魂。参横月落兴未了，

三叫花神闻不闻。花影摇摇情默默，

冷透吟脾醒醉魄。问渠桃李岂知春，

西抹东涂受春役。自然香，

无色色。谯楼角动霜初飞，

萧寺钟鸣天欲白。披衣绕遍树头行，

判断人间风月国。

余观复

余观复　木犀

盘盘老桂树，金屑黄{上髟下龙}忪。

孕此无尽香，袭袭乘西风。

幽人为延伫，古意滋无穷。

王孙招不来，西郊草蒙茸。

欲以遗远者，道阻嗟难从。

□□不忍替，揽之寄房栊。

梦魂恥而清，夜午超鸿蒙。

常恐芳气歇，我恨何时终。

余观复

余观复　山居即事

密竹环茆舍，应无俗士过。

睡浓嫌日出，坐久厌尘多。

斗雀翻危叶，饥鹅唼短莎。

世涂真九曲，奔走欲如何。

余观复

余观复　咏怀

山容洗眼青，江光照肌白。

翻枝鹊查查，抱叶蝉啧啧。

蒹葭摇风声，梧桐淡秋色。

草木了无能，阴阳互相激。

人於大化中，真成逆旅客。

藏舟夜半移，不假贲育力。

尘网罩八纮，贪夫受罗织。

蹇予丘壑姿，一室颇安适。

荒寻纵奇怀，清诡吊尘迹。

风摇泛海槎，雨涩登山屐。

世远事荒唐，天高兴寥閴。

渺渺孤征鸿，一举振六翮。

此意人莫知，独啸岩扉寂。

余国宝

余国宝　祥符寺水阁

楚江空阔水阆收，葭苇萧萧两岸幽。

柔橹推残千顷浪，好风吹过一帆愁。

人归别浦云烟晚，舟泊寒沙岛屿秋。

领略风光须我辈，谩寻诗句倚江楼。

余瀚

余瀚　自题岁寒堂

书堂高构岁寒巅，水秀山明隔市廛。

两岸柳风吹道骨，一溪梧月浸心天。

余宏孙

余宏孙　和通山尹张松坡梦游庐山吟

我行匡庐鬓青青，往往大醉琵琶亭。

归来老我二十载，惟有梦寐劳神形。

有时遍历开先寺，老僧禅定齤齤睡。

有时经过五柳家，秫香酒熟邀人醉。

恍兮惚兮真若飞，高泊天地坐忘归。

晴云漠漠披絮帽，白鹤冉冉来羽衣。

方将餐霞炼颜色，觉来无失亦无得。

何当整理下泽车，共逐双凫访真迹。

余宏孙

余宏孙　和余天开见寄

春树君今吟渭北，林塘我已卜溪西。

赏心乐事优游处，花自飞飞鸟自啼。

余洪道

余洪道　句

著心计较般般错，退步思量事事宽。

余洪道

余洪道　句

须知凡卉空千万，不似寒花只两三。

余洪道

余洪道　句

世上声名无买处，人间官职有来时。

余季芳

余季芳　平园

柳暗花明自一春，青山缭绕水如襟。

偶然觅得桃源路，便欲分栖竹屋阴。

清昼平原寻小隐，夕阳归路入閒吟。

迟迟风袂烟堤上，遥望环溪鸭绿深。

余玠

余玠　句

老子也曾来候，诸公聊复忍须臾。

余靖

余靖　酬和苏梦得运使

选任逢明主，休嗟尚散郎。

远均天雨露，全抚越封疆。

早振连城价，尝陪照乘光。

宦途更险易，人事变炎凉。

遽喜輶轩至，同期远俗康。

交情重推致，民意乐舒长。

况有江山助，无怀节物伤。

罇前且欢醉，一别久相望。

余靖

余靖　酬黄都官舟次近垌见寄次韵

南州苦炎酷，薄宦淹翘隽。

怡然贤者心，五稔若一瞬。

归程江海遥，永日风波进。

屡经溪壑险，且乐帆樯顺。

忽传邮驿音，雅什浑金振。

披襟许见过，握兰欣入觐。

衡门久索居，黄陂渴馀润。

观止君子容，玉光窥千仞。

高谈尽今古，不独期廉蔺。

相逢勿惜醉，别去生蒙吝。

余靖

余靖　酬萧阁副惠末利花栽

素艳南方独出群，只应琼树是前身。

自缘香极宜晨露，勿谓开迟怨晚春。

栏槛故将宾榻近，丹青重整画图新。

移根得地无华裔，从此飞觞不厌频。

余靖

余靖　次韵酬孙明复见寄

门外车尘绝，樽前俗虑无。

轻身脱羁绊，曳尾得泥涂。

出处天真在，炎凉物性殊。

寄言钦雅意，相望隔江湖。

余靖

余靖　次韵奉和到塞下有怀青社之作

十二山河壮东夏，黄扉当日建行台。

封陲自此赭衣尽，鼁校于今绛帐开。

负海遂成安堵俗，济川元是代天才。

耆明虽乐归閒趣，睿瞔岩廊徯再来。

余靖

余靖　答伯恭招棋

谁知坐隐妙通仙，国手那能得万全。

对面机关难测度，临危一著谩争先。

余靖

余靖　答祖太博借山居要术

经济谅周当世务，收藏敢秘老农书。

相逢莫羡山居好，归去蓬山有直庐。

余靖

余靖　代赠

幽房寂寞时，香散轻裲衣。

可怜夜永不成寐，苦恨春残犹未归。

归来一见伸修眉，宝柱新声逐调移。

多少相思说不尽，泪满玉壶著自知。

余靖

余靖　冬月茹青台子有感

雪霜不到海山隅，随分园蔬助醊餵。

万物无情乘暖长，秦皇何事枉坑儒。

余靖

余靖　读车千秋传

汉武好迂诞，江充专险贼。

引对大台宫，君臣自相得。

世乱谗人胜，奸谋多造饰。

元良天下本，掘蛊遭荧惑。

春坊一动摇，前星冷无色。

恐为扶苏诛，掘节储君侧。

屈氂亡庙谋，转战同昏蚀。

臣心无以明，野死不容息。

千秋初奏疏，翩翩举其直。

一言能悟主，破怒成悽恻。

归来及望思，层台起东域。

徒步取卿相，分茅非旧德，

因思壶关老，先此陈奇策。

嘉言若时用，生归当有益。

徙薪不蒙赏，焦头为上客。

汉道用人轻，取笑羞夷狄。

余靖

余靖　端午日寄酒庶回都官

龙舟争快楚江滨，吊屈谁知特怆神。

家酿寄君须酩酊，古今嫌见独醒人。

余靖

余靖　端午日事

江上何人吊屈平，但闻风俗彩舟轻。

空斋无事同儿戏，学系朱丝辟五兵。

余靖

余靖　恩守赣上谢和叔见寄次韵

六载心闲类死灰，岂期朝奖念粗材。

凤衔君命从天降，鹊喜邮音度岭来。

恩重乍惊三采绶，使专仍咏一枝梅。

切磋甫得依贤检，疾恶刚肠愈不回。

余靖

余靖　感旧

醉吟曾共倚江楼，秾艳清香万柄秋。

荡子再归时已暮，暮鸿惊散水悠悠。

余靖

余靖　赣石

万堆顽碧耸峣嶕，壅遏江流气势骄。

铁马阵横秋战苦，水犀军乱夜声嚣。

吕梁谩记庄篇险，滟滪休夸蜀道遥。

怒激波声犹可避，中伤荣路不相饶。

余靖

余靖　观钓

趋尘寒浦波，桂子秋空月。

烟湿钓纶轻，雨溅苔矶滑。

健鲤吞香钩，锦文红鱭鱭。

将为沸鼎游，势穷犹喣沫。

搘颐闲怅望，江湖晴荡漾。

奋鬣就其深，族类能相忘。

胡为贪一饵，委身刀机上。

寄言洗耳翁，逃名真可尚。

余靖

余靖　桂源晓别秦珏河堤

回馆逢清论，长亭惨别襟。

亡羊南北路，躶马利名心。

酒市摇风帜，花村锁雾林。

行行俱得意，结绶有知音。

余靖

余靖　桂源早行

闻鸡已行迈，策马更徘徊。

月色依山尽，秋声带雨来。

自堪悲玉璞，谁复筑金台。

薄宦空羁束，西斋长绿苔。

余靖

余靖　过大孤山

有形天地分，设险山河壮。

孤山镇南服，峨峨楚之望。

中立亡所倚，屹然怪其状。

石嵾入春空，翠柱搘秋浪。

片时起雪痕，万顷排霜杖。

噫气专呼吸，横流以溟涨。

行人多躁进，那解明得丧。

不顾风涛险，半就江鱼葬。

挂席经其旁，往往乞灵贶。

遂因孤独名，塑立轻盈像。

绰约姑射姿，梦魂巫峡想。

如何方面祠，终古承其妄。

五岳视三公，降杀不过两。

不然为子男，何以通祀享。

四气均分风，条融各有掌。

避其狂怒势，亦可利攸往。

亭育天地心，凭险恣荡漾。

正直鬼神德，非名奚独飨。

不使悔吝侵，庶几忠信仗。

在人不在神，勿为虚稽颡。

余靖

余靖　寒山

空翠纷纷冷不流，风云常是护灵湫。

山神鞭起龙行雨，散作炎州六月秋。

余靖

余靖　和伯恭殿丞登武江门楼怀杨叔武太保

徙倚江边槛，旌旗望处遥。

交情深慕蔺，风韵渴闻韶。

寄远缄灵药，迎归舣画桡。

伏波新荡寇，气入岭云飘。

余靖

余靖　和伯恭殿丞游西蓉山寺

休澣约过从，宁论隘与恭。

溪光染醽渌，山色秀芙蓉。

乍霁千丝雨，齐张万盖松。

岫孤如欲遁，迳曲似相逢。

共怏云霞志，更寻麋鹿踪。

氅披吴国紵，杖拄蜀郊筇。

奕布东西刹，鳞差远近峰。

禽喧五色聚，钟迥六时樁。

兴废虽留目，荣枯莫荡胸。

忽惊雷出地，未省雪经冬。

阴谷鸣归鹤，灵湫起应龙。

跳梁窥果狖，缥缈入花蜂。

磴滑并萝蹑，岩幽半藓葑。

竹间泉缭绕，烟外草蒙茸。

民乐讴谣洽，春和气象浓。

吟多资雅兴，望极动离悰。

有语嫌双燕，无虞羡大槦。

归来却回睇，暮雾已重重。

余靖

余靖　和伯恭自造新茶

郡庭无事即仙家，野圃栽成紫箂茶。

疏雨半晴回暖气，轻雷初过得新芽。

烘褫精谨松斋静，采撷萦迂涧路斜。

江水对煎萍彷佛，越瓯新试雪交加。

一枪试焙春尤早，三盏搜肠句更加。

多谢彩笺贻雅贶，想资诗笔思无涯。

余靖

余靖　和董职方见贺诞子诗

天幸依仁守列藩，佳篇为贶荷谦尊。

固憀彝鼎无勋阀，且喜桑弧有子孙。

岂比芳兰庭下秀，预知苦李道傍繁。

日临庶狱虞阴谴，敢望高开纳驷门。

余靖

余靖　和董职方见示初到番禺诗

五方殊俗古难并，千载犹存古越城。

客听潮鸡迷早夜，人瞻飓母识阴晴。

波涛汹涌天边阔，犀象斓斒徼外生。

太守不才当远寄，惟忧南亩废农耕。

余靖

余靖　和胡学士馆中庭树

仙材封植九重深，苒苒何年别故林。

晓色半笼青琐闼，春光长在玉山岑。

静临高阁飜清吹，坐见羁禽息密阴。

休羡井梧能待凤，凌霜坚守岁寒心。

余靖

余靖　和钱学士见谢新栽竹

碧池深院斸莓苔，鼓吹山前共得来。

高节最宜和雪看，虚心莫把夹桃栽。

肤清似玉休移石，骨瘦成龙不待雷。

若使菁莪逢此地，也应同喜育良材。

余靖

余靖　和邃卿张学士暑夕

危坐空斋暝色低，三金才伏火将西。

烟蒙细草流萤度，月上疏林倦鹊栖。

荃葛野裳交羽扇，桔槔邻圃响蔬畦。

中宵爽气夺炎热，却笑班姬谩惨悽。

余靖

余靖　和王子元过大庾岭

秦皇戍五岭，兹为楚越隘。

尉佗去黄屋，舟车通海外。

峭巘倚云汉，推轮日倾害。

贤哉张令君，镌凿济行迈。

地失千仞险，途开九野泰。

安得时人心，尽夷阴险阂。

余靖

余靖　和王子元同归曲江有感

年少登科今白头，不才多病分归休。

深恩未报云天施，弱质易惊蒲柳秋。

进退无机常蹭蹬，穷通知命自夷犹。

相逢莫问市朝事，绿水青山是胜游。

余靖

余靖　和王子元中秋会饮

混元鼓橐四气平，西商之气爽且轻。

望舒按辔出东海，孤轮斲冰碾太清。

碧落坦夷轮不停，银河浩荡波无声。

千家万家调管弦，唯恐游氛翳至明。

秋深夜永景澄霁，老兔不死穴青冥。

世间荣谢易反掌，得意难与良辰并。

我谪闲官归故里，君承新渥来江城。

相逢并座叙离阔，把酒共见圆蟾生。

嫦娥耐閒不肯嫁。破鉴再合光荧荧。

白露乍零群动息，浮云一开万目倾。

但知吟处罇前乐，勿问区区时世情。

高人洗耳让天下，下土絞臂争杯羹。

贤愚相远九牛毛，宠辱去就何足惊。

醉乡无关好游处，劳生万虑徒营营。

余靖

余靖　和王子元重阳日千善寺会饮

人生聚散苦难期，且喜清游酒满卮。

秋径却逢黄菊日，春风休惜落花时。

仙翁有识应须避，楚客多悲亦强为。

好景莫教容易过，醉吟何必绕疏篱。

余靖

余靖　和运使张学士惠诗

澄清数路拥轻轩，列郡钦瞻已历年。

谈剧乍欣倾盖日，酒深因惜落花天。

偶回风鉴怜孤拙，能聚星文愧昔贤。

明旦吏迎山驿去，不须容易到罇前。

余靖

余靖　贺孙抗员外春昼端居

万事皆从适意休，何须快马骋长楸。

高人鼓吹鸣蛙地，当世神仙笑躭楼。

燕到捲簾如旧分，花开逢雨最闲愁。

僧来更学尝茶诀，白乳枪旗带露收。

余靖

余靖　贺运使学士分散傜人

狂傜数载扰湘东，多谢招降息战攻。

千里山川还汉界，万人戈甲卷秋风。

牛羊野放狼心伏，鹰犬閒眠兔穴空。

不独事宁论爵赏，须知全活有阴功。

余靖

余靖　胡语诗

夜宴设逻臣拜洗，两朝厥荷情感勤。

微臣雅鲁祝若统，圣寿铁摆俱可忒。

余靖

余靖　湖乡检旱回入南路夜宿江寺对望郛郭

高城锁夕霭，远水浮秋空。

此时行役心，展转如飞蓬。

路入浅沙断，堪恸车辙穷。

岂无舟楫利，枉道非所从。

虽有泉石趣，暂到徒匆匆。

儿啼不入门，敢辞身猣公。

梦归身未归，薄宦真池龙。

披衣复起坐，惊鸿鸣西风。

余靖

余靖　回雁

暗随春力起冥冥，微物宁知造化情。

律变惭逢冰雪解，风和应助羽毛轻。

塞云空阔归犹远，鱼纲稀疏意尚惊。

不学鹰鹯因肉饱，背人飏去恣飞鸣。

余靖

余靖　慧照大师

已向南宗悟，尤於外学精。

士林传字法，僧国主诗盟。

初地形容古，弥天语论清。

因君支遁辈，徒擅养鹰名。

余靖

余靖　寄邓秀才求桃枝接头

自惭闲索居，岂贪颜色盛。

爱渠真不言，可以通三径。

余靖

余靖　寄韶石长老求柏栽

森然桃李阴，当春皆手植。

更求青青枝，要见岁寒色。

余靖

余靖　寄题宝峰山玩云亭

指月犹为幻，玩云应强名。

遥思一雨润，能使六尘清。

望岫幽人兴，观空达士情。

何当扣禅闼，高论俯轩楹。

余靖

余靖　寄题广州田谏议颐堂

退食公堂暇，应无俗虑侵。

帘开双燕外，吏散百花阴。

海域逍遥境，荣途淡泊心。

政成先养正，惠爱及民深。

余靖

余靖　寄题宋职方翠楼

层楼幽趣称登临，望远凭高豁素襟。

棋酒等閒忘世虑，溪山最乐是家林。

松声带雨千峰外，潭影涵虚落照深。

此景为君珍赏甚，起余归兴欲抽簪。

余靖

余靖　寄题田待制广州西园

善政遍修举，增完池馆清。

地含春气早，月映暮潮生。

石有群星象，花多外国名。

与民同雉兔，邀客醉蓬瀛。

翰墨资吟兴，云泉适野情。

镇应持左蟹，快欲鱠长鲸。

积霭藏楼阁，驯鸥识旆旌。

甘棠留美荫，高倚越王城。

余靖

余靖　寄袭长老

三径荆榛尽力开，千株桃李手新栽。

殷勤莫怪寻嘉树，又喜春风过岭来。

余靖

余靖　谨吟五十六字攀送仲求殿丞之任赣川窃惟严君国博挂冠归闲而仲求兄

一门三组序四雝，又见双旌并训农。

三釜亲庭交禄养，夹河子舍接邻封。

酒阑风雪催行色，吟际江山助笔锋。

我亦思亲求郡绂，东湖南浦好过从。

余靖

余靖　靖启伏蒙观文相公以靖忝承善政特寄嘉篇谨依严韵和郀

幸奉前规尽所怀，閒身吏隐裕春台。

山回翠幌凭栏见，花簇红房绕郭开。

爱树细民思美化，续貂孤迹愧非才。

南河旧事依然在，禊饮杯盘耻尽罍。

余靖

余靖　静台

江城吏隐敞朱扉，旋筑高台望翠微。

景对云山诗笔健，政移风俗讼筩稀。

那将尘虑干方寸，但觉仙踪在四围。

花木阴森鱼鸟乐，暂来犹拟便忘机。

余靖

余靖　九　￥赏池会上酬王职方

雅集高谈思豁然，齐山依约对疏烟。

江城泛菊逢佳节，禁苑闻韶忆去年。

久厌风波惊世路，且同樽酒醉凉天。

今来古往情何异，弄水亭边舣画船。

余靖

余靖　句

暂离人世界，且至佛家乡。

余靖

余靖　句

时人花卉眼，谁共岁寒看。

余靖

余靖　句

要知当日循良

，留得松南堕泪碑。

余靖

余靖　哭王子野待制

赤墀趋步近相陪，邸吏俄传远讣来。

方冀君心辨忠义，岂知天意夺贤材。

堪伤棣萼同时葬，空想铭旌此日回。

谪宦无缘亲渍酒，江边长恸独徘徊。

余靖

余靖　荔香亭

虚亭何所赏，为爱果中奇。

气禀南方秀，生当火王时。

渡淮嫌橘变，经庾笑梅衰。

不共花争艳，残莺莫傍枝。

余靖

余靖　灵泉山上晚望

野旷树还乱，林深烟更微。

天随残日尽，云掣断山飞。

玉垒风烟阔，秦城草木腓。

凭高无限事，今夜客沾衣。

余靖

余靖　灵树喜长老属疾见寄次韵酬之

鸣韶山下客，多病似吾身。

每想弥天辩，谁为问疾人。

泉清偏照月，松瘦不知春。

未遂寻高论，相遥一水滨。

余靖

余靖　留题澄虚亭

湖光湛寒碧，簾影拂莓苔。

鱼戏应同乐，鸥闲亦自来。

雨馀轻霭合，竹外杂花开。

久欲留诗去，惭无绮靡才。

余靖

余靖　留题龙光禅刹呈周长老

寻幽逢胜地，方外趣无垠。

双涧流寒月，千峰锁暮云。

路盘尘境断，世系祖灯分。

却丑留题处，犹须说见闻。

余靖

余靖　留题许国博申申堂

宴居潇洒一斋宽，每到高谈暮忍还。

境胜自容巢燕托，时清谁顾卧龙闲。

桥前水石纷华外，窗下琴书寂寞间。

兼济未成归有地，羡君因此转思山。







卷464

余靖

余靖　落花

小园斜日照残芳，千里伤春意未忘。

金谷已空新步障，马嵬徒见旧香囊。

莺来似结啼鸾怨，蝶散应知梦雨狂。

清赏又成经岁别，却歌团扇寄回肠。

余靖

余靖　马当呼鸦不至偶成呈同行诸官

昔年曾泛马当湾，团饭唤鸦篙楫间。

今日江头飞不下，应知人世足机关。

余靖

余靖　暮春

草带全铺翠，花房半坠红。

农家榆荚雨，江国鲤鱼风。

堤柳绵争扑，山樱火共烘。

长安少年客，不信有衰翁。

余靖

余靖　南斋新植牡丹初冬忽开数朵爱玩不已因而感咏呈知郡中舍

峤南足暄候，秋叶不凋霜。

孤根自北来，绣蘥忽葩张。

嗟尔本国艳，秀色含天香。

淑气入春萼，园苑生辉光。

豪家走钿车，珠翠妍新妆。

贵门陈广宴，金碧开华堂。

惟恐风雨至，不羞歌舞狂。

意态占韶景，众媚曷能妨。

今兹植荒圃，空斋围短墙。

节物寒蝉后，林木野梅傍。

胡为吐奇卉，特此昧温凉。

祇知逢日暖，岂测非春阳。

蜂蝶不尔采，坏栏啼夜螀。

伊予久杜门，荆榛三径荒。

独酌难成醉，徙倚徒徬徨。

怜尔守常性，幽丛不改芳。

余靖

余靖　曲江津亭谒华严长老见所赐御书因成二韵

数年不侍御炉傍，梦断千山隔帝乡。

今日见师堪下泪，御书开卷带天香。

余靖

余靖　仁化锦石岩

巉岩绚烂倚云隈，万玉无香结作堆。

不是虬龙眠铁树，原来假石作根莇。

余靖

余靖　仁宗皇帝挽诗二首

丕承三后绩，盛烈古难陪。

纳谏书囊集，谈经殿阁开。

御弧圆月满，宸翰舞鸾回。

冠剑虽归葬，英风万祀恢。

余靖

余靖　仁宗皇帝挽诗二首

四十载居尊，勤劳涤化源。

精禋敦舜孝，至治布尧言。

武尚包戈节，刑宽解纲恩。

遗弓初奉讳，雨泪遍乾坤。

余靖

余靖　塞上

汉使重颁朔，胡臣旧乞盟。

烽烟虚昼望，刁斗绝宵惊。

虎落云空锁，龙堆月自明。

祁连山更北，新筑受降城。

余靖

余靖　山馆

野馆萧条晚，凭轩对竹扉。

树藏秋色老，禽带夕阳归。

远岫穿云翠，畬田得雨肥。

渊明谁送酒，残菊绕墙飞。

余靖

余靖　山寺独宿

柴车走县封，穷途秋耿耿。

急雨带溪声，残灯背窗影。

驱驰下士身，凄凉旅人景。

山寒梦不成，愁多知夜永。

余靖

余靖　双松

自古咏连理，多为艳阳吟。

谁知抱高节，生处亦同心。

风至应交响，禽栖得并阴。

岁寒当共守，霜雪莫相侵。

余靖

余靖　思寿阳寓居高氏园亭

尝借芳园石友家，幽栖无复羡纷华。

敞扉气爽云生栋，卷箔香微露泫花。

桂向淮山分月魄，桃从秦洞得仙葩。

别来追想清闲境，悔褫方中走栈车。

余靖

余靖　松门守风

彭蠡古来险，汤汤贯侯卫。

源长云共浮，望极天无际。

传闻五月交，兹时一阴至。

飓风生海隅，馀力千里曀。

万竅争怒号，惊涛得狂势。

涌恐楚山拔，声疑夏鼎沸。

妖蜃吐浓烟，层台夸壮丽。

奔雷鸣大车，连鼓声粗厉。

岂诚阴阳争，长忧天地闭。

孤舟一叶轻，飘如斿在缀。

所以泝沿人，未尝贪既济。

逆犹上坂丸，顺比飞鸿翅。

直待浮云收，乾坤廓然霁。

湖光百里平，波色连天翠。

然后榜兰桡，以避蛟龙害。

进退甘迟留，克保无祇悔。

我愿修身者，体此操舟态。

动静惟时几，畏慎存织芥。

跬足虽平易，尽心防暧昧。

长如履险时，终身不危殆。

余靖

余靖　送陈京廷评

曲江居岭阨，楚越封疆间。

异时置冶官，岁入不盈万。

将漕择材能，招徕委成算。

扇橐大野烘，凿矿重崖断。

闽吴荆广人，奔走通昏旦。

千夫即山铸，毕给未酬半。

三监居江湄，僦辇日充羡。

地官奏计最，遂为天下冠。

尝闻卜大夫，名声传史汉。

素履骋修程，逸足何由绊。

余靖

余靖　送邓秘丞知德安县

里闬俊游心久降，越台成政俗敦庞。

香炉山下重为县，阊阖风高还渡江。

且喜恩威长及物，莫嫌功业未经邦。

公斋更近渊明宅，寄傲情应卧北窗。

余靖

余靖　送盖太博通判定州

墨诏殷勤擢俊贤，精求毗佐四方翰。

封疆谨守卢奴塞，旌旆仍亲上将坛。

衰草带霜秋马健，黄云遮日暮城寒。

燕南赵北边之要，旅拒凭君一策安。

余靖

余靖　送海琳游南海

触目尽尘累，如师真不群。

圆明水中月，去住岭头云。

意为乘风快，名应过海闻。

翛然此高迹，世纲慢纷纷。

余靖

余靖　送黄秘校南剑州司法

早年援笔气飘飘，尚屈区区补郡寮。

苦掾去平三尺法，急贤期赴一封轺。

舟冲柳市吟春昼，帆卷江风宿暮潮。

及著莱衣过乡梓，循陔多羡撷兰苕。

余靖

余靖　送江秀才归庐陵

感君千里远相过，晤语经旬接粹和。

上客杯盘祗炊黍，主人门巷正张罗。

海山雾暗红尘少，岭路梅黄细雨多。

日暮津亭送归恨，唯知极目望烟波。

余靖

余靖　送李廷评知福清县

世阀茂儒绅，瓯闽宠命新。

县图遥尽海，乡树密藏春。

供帐莺将老，登车雉已驯。

行闻趋召节，旧美政如神。

余靖

余靖　送林秀才归南海

红尘倦客游，緕衣归故山。

凛凛朔风劲，携手江之干。

江声万雷震，帆影孤鸿翻。

修途南尽海，冰雪凄人肝。

不但川陆险，所思在承颜。

亲膳足甘滑，家居富林泉。

怀安实败名，无为乐丘园。

好爵縻英贤，早奋冲天翰。

余靖

余靖　送灵谷山人

万树秋风一路蝉，渡头重舣木兰船。

自惭蹙頾非奇骨，拟问清朝躶马年。

余靖

余靖　送凌屯田知和州

粉署仙郎守一麾，都门别岸柳依依。

定知春雨随车至，且喜秋风破浪归。

仁政便当闻虎渡，治声犹在隔牛矶。

侬今亦懇怀章请，假道尚应鲈正肥。

余靖

余靖　送刘学士知衡州

朱辬新命汉诸侯，地扼荆湘占上游。

醽渌水声侵古堞，祝融峰色入晴楼。

昼垂三组乡枌过，春拥双旌岳寺游。

番直星垣归缓步，谪仙通籍著瀛洲。

余靖

余靖　送栾驾部

赋政古循良，恩威著一方。

疲民恋冬日，黠吏畏秋霜。

直道经摧折，公心愈激昂。

米盐躬细务，绳墨谨周防。

度岭囊装简，攀辕父老忙。

采诗如有诏，持此续甘棠。

余靖

余靖　送曲江知县赵节推

命将久征蛮，骚然数载间。

一言巢穴破，千里鼓旗闲。

刀盾无私蓄，耕桑有复还。

余靖

余靖　送任秘丞知长兴县

懿文通籍气飘飘，二十年来困下僚。

吾道本将忠许国，世途休叹老登朝。

囊装冷落堆青简，衙署幽深枕画桥。

预想吴人蒙美化，海鸥桑雉共逍遥。

余靖

余靖　送容州杜秘丞

官满一舟归，高怀俗背驰。

家藏唯翰墨，民政在声诗。

气劲秋霜并，吟多夜月知。

知贤无路荐，何以报明时。

余靖

余靖　送僧惠勤归乡

旧国起归兴，三江一棹轻。

夜吟逢月白，晓渡趁潮平。

楚岸云藏寺，吴宫水绕城。

羡师尘外去，何日濯吾缨。

余靖

余靖　送施屯田知太平州

天阁汉郎居，新荣刻兔符。

趋曹兰在握，到境弩先驱。

地望遥分楚，州封半入吴。

仙科存俊望，归路约蓬壶。

余靖

余靖　送舒太博通判眉州

通守方忻再命新，东风疏雨拂行尘。

封疆远入鱼凫国，岐路正逢蚕市春。

彭岫晓岚迎画隼，锦江晴绿照朱轮。

归期不待更书至，旧有清名在缙绅。

余靖

余靖　送苏祠部通判洪州

天家顿纲极详延，果见鸿风颂得贤。

庭拜外官聊试治，史分新策入编年。

江淹赋笔虽伤别，郭泰归舟只恐仙。

南国勿思终计最，蓬丘番直即和铅。

余靖

余靖　送温陵庄君崇班赴长乐都尉

新命升鹓序，办严辞浚都。

去乘关吏传，归握戍兵符。

云阔逢乡树，风和见海桴。

南枝羡君乐，遣我忆蒪鲈。

余靖

余靖　送希昱上人永嘉觐亲

阊阖西风高，振锡吴门去。

三江碧浸天，惟持一杯渡。

败叶梧桐秋，云中永嘉树。

借问何言归，亲齿桑榆暮。

再怀生育仁，聊为馨洁具。

聆师金石词，郑重加钦慕。

陆梁原上兽，群居先识母。

嗷嗷林中乌，敛翼受子哺。

云何蚩蚩辈，胜衣复能语。

口腹徒自丰，骨肉如行路。

师本谈空人，浮云无去住。

未出轮回身，归心应有悟。

临岐索赠言，愧乏雕章句。

愿达采诗官，当令不孝懼。

余靖

余靖　送峡州推官

决科雠汉策，佐郡得荆关。

地胜诗锋锐，兵销檄笔闲。

路岐高鸟外，城郭白云间。

婉画应馀刃，何人荐祢还。

余靖

余靖　送薛秀才归乡

半岁接高论，一朝归故关。

道存憀设醴，别易忍登山。

进即龟龙瑞，退当江海闲。

无为牵俗趣，碌碌利名间。

余靖

余靖　送杨学士益州路转运

芝函新命直仙蓬，又见岷山叱驭忠。

玉佩晓班辞日下，水牛秋粟转褒中。

花时井邑蚕丛富，徼外人家栈道通。

奇技刺文频诏约，此行应更变民风。

余靖

余靖　送岳师归赣川

千里起归思，翛然物外身。

海山经处雾，梅岭到时春。

药更开新楮，庭应长旧筠。

年衰重方术，聊此送行人。

余靖

余靖　送张如京知安肃军

赐戟衔恩出斗城，塞门迢递草初青。

新提司马临戎节，旧应衣乌近极星。

叔子戍吴长缓带，单于归汉已空庭。

圯桥自得家传策，不问人间太白经。

余靖

余靖　送张屯田通判益州

数载关中闻美名，可怜随调却西征。

天台晚帐含香别，栈阁秋霜叱驭行。

杜曲尚逢樽酒乐，回溪应望白去生。

相期勉力宣新政，侧耳民谣起少城。

余靖

余靖　宿山观

孤枕秋宵永，山寒梦不成。

残灯背窗影，急雨带溪声。

未分山中老，空思日下名。

区区如逆旅，此际若为情。

余靖

余靖　题刘太博栖心亭

宏搆小侯第，避权长掩关。

地分金穴贵，人共白云闲。

野色春墙外，池香暮雨间。

燕申忘万虑，吏隐敌箕山。

余靖

余靖　题庾岭三亭诗　叱驭楼

山巅层构与云平，贤者新题叱驭名。

为要澄清归治道，不辞艰险表忠诚。

南枝初见梅林秀，九折遥思剑栈横。

若使当时嫌远宦，海隅何得有欢声。

余靖

余靖　题庾岭三亭诗　来雁亭

南方旧说无燕雁，岁序严凝亦暂来。

天外每随寒雨过，春前先逐暖风回。

人稀弋射砫休避，俗厌鱼餐纲莫猜。

况是弟兄封境接，登临因此几徘徊。

余靖

余靖　题庾岭三亭诗　通越亭

行尽章江庾水滨，南踰梅馆陟嶙峋。

城中绍祚千年圣，海外占风九译人。

峤岭古来称绝徼，梯山从此识通津。

舆琛辇赆无虚岁，徒说周朝白雉驯。

余靖

余靖　同黄宰游宝林精舍书佑长老壁

浮生万虑日营营，同访禅居耳目醒。

寻胜已穷烟霭外，谈空应有鬼神听。

松筠不变春长在，风雨无时地本灵。

便拟构庵来结社，莫嫌频此扣岩扃。

余靖

余靖　同李秘校谭员外宿月华上方

上方逢夏夕，月色遍千山。

但觉星河近，偶同江海闲。

事抛兴废外，谈极有无间。

却笑明朝俗，红尘随马还。

余靖

余靖　同李秘校谭员外月华长老谒慈济禅师会宿宝林道场

祖堂留胜迹，再宿此登临。

云月自明暗，山川无古今。

谷声猿啸远，泉脉虎跑深。

共到忘言处，休论佛与心。

余靖

余靖　晚至松门僧舍怀寄李太祝

日暮倦行役，解鞍初息肩。

雾昏临水寺，风劲欲霜天。

蓼浦初闻雁，人家半在船。

思君正怊怅，黄叶正翩翩。

余靖

余靖　微凉

鲛绡蝉翅薄，湘簟水纹流。

雨送三金伏，风生一叶秋。

檀栾疏影乱，菡萏远香浮。

飞盖宜清夜，天高挂玉钩。

余靖

余靖　闻栾驾部度岭见寄

久接贤规见準绳，还朝犹听颂声腾。

安民虑还疆封静，富国材高帑藏增。

野老赓歌除横敛，侍臣交表荐殊能。

岭头若著关官籍，可察孤清节似冰。

余靖

余靖　五色雀

五方纯色俨衣冠，应是山灵寄羽翰。

多谢相逢殊俗眼，谪官犹作贵人看。

余靖

余靖　西山

万壑千岩斗物华，搘筇閒访道生涯。

一坛星斗修真馆，数里云烟斸药家。

鱼戏竹溪寒影碎，路穿松坞翠阴斜。

桃源自有神仙宅，未信明河八月槎。

余靖

余靖　夏日江行

解组趋宸阙，扁舟泛江练。

健舻雁齐鸣，轻帆云一片。

水阔烟难收，雨昏风易转。

曲浦逗留多，修程梦魂倦。

舟子怯风波，终朝股交战。

预忧雷电惊，先喜虹蝩断。

安知农夫望，只顾行人便。

愚儒有所思，自愧心如面。

追惟亡异才，承恩得为县，

盘错非所长，耕桑当勉劝。

十日衍一雨，灾恐延农畔。

靡爱弊与牲，群望走之遍。

山川未应诚，兼晨不敢饭。

霈然得嘉澍，荷天如免谴。

何以迅流间，遽逐庸夫变。

江淮民荐饥，糟糠未充膳。

粢盛苟无害，岂将风雨怨。

玉烛长均调，寸进真君愿。

余靖

余靖　先赏牡丹寄提刑考功

花期何事早追陪，莺未迁乔燕未来。

曲槛为逢春日暖，香苞先逐晓风开。

旋邀歌舞同侪乐，却叹光阴急景催。

可惜韶妍莫虚掷，馀芳留待使车回。

余靖

余靖　湘中送人

离讴方揭耳，别绪已凄然。

草蔚湘累浦，花残蜀魄天。

嶷山晴拂汉，啼竹冷澄烟。

后夜思君意，空歌皓月篇。

余靖

余靖　享庙诗

裸献遵彜典，时思展圣谟。

猗那百世祀，孝爱万邦孚。

礼盛郊丘配，感因霜露濡。

承祧光德劭，进册报仁劬。

想见先猷远，恢弘介福俱。

明灵钦至治，纯嘏被欢呼。

余靖

余靖　谢伯恭重阳惠酒

早霜新菊谩葳蕤，寇过人家空酒卮。

多谢使君怜病废，免教寂寞倚东篱。

余靖

余靖　谢伯恭篆屏蟾砚

古砚蟾蜍滴，文屏薤叶书。

世间多倚伏，休叹橐中虚。

余靖

余靖　谢连州沈殿丞惠石

遗我岩岩石，拜嘉贤使君。

何当天共补，应免玉偕焚。

想自乘槎得，知从饮羽分。

试将簷畔累，尚带故山云。

余靖

余靖　谢送篆文屏风因次来韵

一局聊将万境祛，非同得兔守枯株。

北窗枕畔添奇物，却想渊明旧日无。

余靖

余靖　谢孙抗员外惠酒

白衣远远到江楼，报道携壶助胜游。

醉眼便堪终日富，离肠先破一春愁。

梅梢背岭开犹晚，雪片当风舞未休。

此景满觞方得意，不须千酿敌封侯。

余靖

余靖　谢邕倅王寺丞惠韩柳碑文

南方异产足珠珍，薏苡兴谗不忍闻。

一见知君清白节，箧中惟贮色丝文。

余靖

余靖　谢祖太博见访西园

初闻结驷访幽斋，拂曙呼童扫绿苔。

方愧蓬蒿开径晚，已惊驺驭过江来。

林间载酒情偏厚，门外回舟事可咍。

交态于今易离合，感君敦旧重徘徊。

余靖

余靖　新息道中遇雪

寒深雪压春，去去祗伤神。

巢穴有归鸟，路岐无住人。

远光天共白，夜色月相亲。

独酌不成醉，自嫌名利身。

余靖

余靖　许申工部招九华许亮山人因有和赠

闻说方平镇往来，碧衣曾见立徘徊。

中真久待茅君会，密信频教鹤使催。

玉斧祖风应共继，琼酥宾讌更谁陪。

西山五色从兹得，脱略浮名薄似埃。

余靖

余靖　禋郊诗

函夏恢文治，禋燔讲礼隆。

物兼明德荐，天以至诚通。

制度亲祠盛，威仪陟配崇。

戎容俨仙仗，霁色照郊宫。

国典书昭事，神禧报屡丰。

端闱宣大号，王泽浸无穷。

余靖

余靖　咏史

王氏席世宠，垂组驰朱轮。

五侯同日拜，四塞黄雾昏。

妖气徒勃勃，爵王各终身。

富贵若在天，祸淫真谬云。

余靖

余靖　游临江寺

古寺远尘笼，乘閒访此中。

客心千里静，僧语万缘空。

门暗松溪雾，楼间竹坞风。

吟馀懒复去，山照夕阳红。

余靖

余靖　游山五题　留题龙潭

峭岭盘远郊，幽泉生石罅。

沮洳成深潭，神龙隐其下。

气昏云雾朝，光寒风雨夜。

绝境邻梵宫，馀波沃农稼。

秋态月色澄，晴蛟虹影射。

势非蛟室卑，名将凤池亚。

存身此蟠蛰，得时扶造化。

何当岁大旱，移湫救函夏。

余靖

余靖　游山五题　题白莲庵

掩室昔宴居，冥心遗万化。

菡萏本无染，纷华共高谢。

夜禅杉月落，晨斋庭鸟下。

栋间云气浮，地面秋香诧。

演法辞故栖，幽踪贲寒野。

蜡屐此同游，愿结宗雷社。

余靖

余靖　游山五题　题憩贤亭

虚亭迟嘉客，登临日相继。

松篁夏吹寒，烟霞暮江霁。

高兴山光远，急影波声细。

区区荣利途，扁舟暂时憩。

余靖

余靖　游山五题　游大峒山

十里松桧风，万仞斗峭壁。

阳崖雷自奔，阴壑雪犹积。

势争衡霍雄，地控楚越扼。

胡为千载间，名未光图籍。

物乃因人彰，闻人於在昔。

不逢巢许高，箕山亦顽碧。

我今共游览，逍遥非俗格。

剧论穷古今，玄谈叩虚寂。

攀萝蹑孤峰，和云坐幽石。

濯缨清泠泉，留为不朽迹。

余靖

余靖　游山五题　赠青林庵主

佛性深如海，中边见各异。

道在有无间，语论皆儿戏。

几多名利僧，妄习诸家气。

贪嗔尚缠牵，生灭何由离。

三世古今佛，岂离根本智。

捨此觅菩提，谁譪菩提位。

吾师识自心，有为皆委弃。

冥坐不知年，了了忘言意。

余靖

余靖　游韶石

世务常喧嚣，物外有真赏。

结友探胜概，放情谐素想。

韶山南国镇，灵踪传自曩。

双阙倚天秀，一径寻云上。

长江远萦带，众峦疑负襁。

千里眇平视，万形罗怪象。

日影避昆仑，鳌头冠方丈。

青螺佛髻高，群玉仙都敞。

霞城晴煜爚，桃溪春浩荡。

仰攀霄汉近，俯瞰神魂恥。

涧深溜如织，岩虚动成响。

造化与真质，妙画胡能倣。

贱子生海隅，逢辰辱朝奖。

靡成彝鼎勋，甘从丘壑往。

惊禽恋故林，困骥畏羁鞅。

兹游得幽深，同怀乐清旷。

世言帝有虞，朔南声教广。

丹冥卜巡幸，翠华临苍莽。

箫韶曾此奏，钟石无遗像。

但觉薰风存，翛然天籁爽。

姬公著治典，历代所遵仗。

九野奠山川，万灵通脄蠁。

医闾与吴岳，半列戎夷壤。

四时迎气祠，犹烦礼官掌。

况乃祝融区，群物资含养。

来仪威凤居，乐育菁莪长。

肤寸起成霖，崇高一方仰。

跻之佐衡霍，无憀公侯享。

余靖

余靖　游水南寺

双刹耸浮云，层轩绝世尘。

松溪千盖雨，茶圃一旗春。

夜梵龛灯暗，朝香篆火新。

暂来犹永日，堪羡白莲人。

余靖

余靖　游应圣宫

驱羸远远出严闉，云构祠宫绝世尘。

伴鹤不知龟甲子，斸山多见药君臣。

雨昏仙穴丹砂井，云映楼居玉洞人。

只待策勋书竹帛，抽簪来此卜比邻。

余靖

余靖　又和寄提刑太保

常记临岐把酒杯，芳心应得见归来。

不从去日丁宁约，已向东风取次开。

清燕固难停烛待，雕鞍须是著鞭催。

栏边残艳犹堪赏，莫使韶光过了回。

余靖

余靖　再简伯恭

十载京华九日期，帝家园苑醉金卮。

今朝郭外寻僧话，坐听寒泉绕行篱。

余靖

余靖　斋中芍药与千叶御米花对发招伯恭饮

岭南卉木少珍奇，且喜逢春具数枝。

百禄大来唯酒美，一年全盛是花时。

芳心未吐蜂先到，秀色如凝露暗滋。

犹倚栏干忍虚过，可能垂顾习家池。

余靖

余靖　重游英州碧落峒

幽景前贤恨到难，泉声清浅出岩间。

区区宦路重来此，尘世难逢特地闲。

余靖

余靖　子规

一叫一声残，声声万古冤。

疏烟明月树，微雨落花村。

易堕将乾泪，能伤欲断魂。

名缰憀自束，为尔忆家园。

余力斋

余力斋　谢石守留度岁

岁近归程梦里忙，可怜一日九回肠。

雪中饮酒难为醉，梅下吟诗易得香。

无愧我心何毁辱，休将世事论行藏。

相逢柳已开青眼，共对东风舞一场。

余良弼

余良弼　教子诗

白发无凭吾老矣，青春不再汝知乎。

年将弱冠非童子，学不成名岂丈夫。

幸有明窗并净几，何劳凿壁与编蒲。

功成欲自殊头角，记取韩公训阿符

余良肱

余良肱　和蒋颍叔泾溪

画舸夷犹紫翠间，暮云如扫月如环。

三山六刺须臾过，恰似严陵七里滩。

余某

余某　句

此生待足何时足，未老得闲方是闲。

余芑舒

余芑舒　九月二十四日

蝶翅平沉疑坠叶，蝉声孤起在高枝。

空庭秋意无人会，月转西楼淡淡时。

余芑舒

余芑舒　南轩独坐

往来都是由天造，妙处何须更我为。

但向物初看老子，恍然身外有婴儿。

余芑舒

余芑舒　岁寒山

岁寒老石尚干霄，松柏摧残只艾萧。

岣嵝字昏烟漠漠，空同人去夜寥寥。

凉蝉高挂千寻壁，断涧闲浮五石瓢。

不信渠侬呼不醒，倘逢归鹤试招邀。

余芑舒

余芑舒　天门山

谁将嘉号标奇观，山鸟山花第一重。

天阙常时瞻北极，县图此处数西峰。

景云百战犹遗址，当日诸公几瘦筇。

定有英灵来访旧，夜闻嘶马晓无踪。

余芑舒

余芑舒　悟道

何人解管身中事，今我才知学有源。

养得心源身事毕，春花秋月共忘言。

余芑舒

余芑舒　正月五日漫兴

雪檐晴作雨，道空日如年。

燕坐无馀事，床头易一编。

余谦一

余谦一　城山国清塘

湖光山色酒杯中，此会那知一笑同。

风暖空岩落松子，雨晴新涨没凫翁。

隔林村落微茫见，一径禅房曲折通。

老艾当年题品处，斜阳无语想高风。

余谦一

余谦一　次韵胡攵城元夕

佳人月下翠成行，糰铺高张碗舞忙。

想见风情杜书记，暗中挥泪忆钱塘。

一老东家唤不应，当年膴仕正承平。

何人诵得科灯判，莫向膏脂上取明。

余谦一

余谦一　三友堂

岁晚惟松竹，于梅伯仲间。

藉溪并白水，着个老屏山。

余谦一

余谦一　送陈竹所帅越

留侯羽翼计危成，谁遣鸿飞避杳冥。

一女倚楹犹有识，不知柱后立何人。

余谦一

余谦一　送陈竹所帅越

供帐荣归一日同，故乡增重汉朝空。

二疏事莫徵图画，西陌东阡看两翁。

余谦一

余谦一　送陈竹所帅越

便使丝絧离禁闼，还教牙纛傍天京。

邺侯浪说君王宠，避谤江西几许程。

余谦一

余谦一　挽陈郡倅用虎妻朱安人

阖郡无男子，夫人可奈何。

平生羞蔡琰，一死伴湘娥。

门盍来旌表，邻应辍杵歌。

潘郎家国恨，怪得鬓丝多。

余谦一

余谦一　挽陈郡倅用虎妻朱安人

太息睢阳事，重围保障孤。

兄公能死节，女子亦捐躯。

半被金闺婿，孤灯自发姑。

百年遗恨处，风雨暗环湖。

余谦一

余谦一　温陵吴氏瓠斋

试问高斋底许，瓠瓜星舍明边。

椰大能容千古，壶中别有洞天。

余谦一

余谦一　温陵吴氏瓠斋

大樗大椿等类，率是内篇寓言。

我谓惠王瓠种，合种庄家漆园。

余谦一

余谦一　温陵吴氏瓠斋

诗记断壶秋半，易占硕果春先。

粒许中间种子，乾坤生意无边。

余谦一

余谦一　温陵吴氏瓠斋

提壶足供杯勺，吹匏可入弦歌。

一瓢瀋落无用，无奈夫君拙何。

余湜

余湜　句

西母已回金殿冷，绿珠一坠玉楼空。

余湜

余湜　送龙池廖先生开讲沙场诗

沙场诸子弟，少小尽晞颜。

迎我五经笥，归来七岛山。

朝游松子洞，暮宿惠人湾。

讲罢西风里，扁舟早送还。

余叔英

余叔英　句

野市人来郢，毗邻水接襄。

余壹

余壹　重修朝宗门楼集句呈王宰

兹城实佳丽，上与浮云齐。

加望川之阴，津途去不迷。

一旦起楼高百尺，城高跨楼满金碧。

朱门峨临九衢，一片彩霞迎晓日。

好奇赏俊实难逢，看此宁避雨与风。

仍夸县尹风骚客，与人一心成大功。

应喜中原正无事，出为苍生作仙吏。

大贤为政即多闻，不独文章推国器。

立驱巘崿压波澜，千古烟霞一望间。

江上晚来堪画处，丹青画出是君山。

况乃烹鲜会嘉客，楼上重重歌吹发。

艳歌一曲酒一杯，华筵有戏呈初彻。

楼中美人夺神仙，轻身起舞红烛前。

须臾宴罢日将夕，断烬遗香袅翠烟。

四座少年君听取，太平时节难身遇。

先生中业不可量，此中岂是久留处。

且饮美酒登高楼，高视乾坤又何愁。

早晚北门下徵诏，佩声归去凤池头。

余翼

余翼　诗二首

偶閒如到女娲天，深入何殊葛稚川。

何必东山随谢守，尽游终日恣陶然。

余翼

余翼　诗二首

□几□□□□□，□□依旧向阳开。

神仙究竟归何处，驻马多时望不回。

余愚

余愚　游洞霄宫

琳宫胜处绝尘嚣，千古佳名号洞霄。

地锁九峰形屈曲，擎天一柱势岧峣。

凤鸣怪石仙岩邃，蛟舞流泉涧壑遥。

幸有飞升遗迹在，便须骑鹤快扶摇。

余越

余越　题白云院

松花蔌蔌糁苍苔，墙角梧桐取次开。

倚遍阑干人未去，一双白鹭破山来。

余知阁

余知阁　绝句三首

几年魂绕浙城西，十里荷花漾锦陂。

踏遍两峰三竺路，又随青嶂入云栖。

余知阁

余知阁　绝句三首

洛邑名园歌舞沈，乱鸦啼破几深林。

何人学得香山老，千载精庐有梵音。

余知阁

余知阁　绝句三首

千里旌旗拥六飞，投簪欲上钓鱼饥。

无端忽被闲云引，回耀峰前掩竹扉。

余子侯

余子侯　游虎丘岩偶题壁韵叶因分字联句

一室函沧海，群公半列侯。

放怀追许谢，洗耳笑巢由。

花暖蜂相趁，泥香燕自求。

杖藜穷胜境，染笔记春游。

余子畏

余子畏　句

我合焚香夜深坐，等君头白柳州来。

余子畏

余子畏　句

世多畏路嗟予怯，天有危机奈子何。

余子畏

余子畏　句

若知瓦砾乐成道，便觉珠玑不属君。

鱼潜

鱼潜　古意

青青陵上柏，落落劲不摧。

人生百年内，朝夕变所怀。

斗酒命同好，万里不顾回。

闻有昌国君，谈笑黄金台。

柔言更长跪，信是富贵媒。

但恐气习移，古今不同才。

寄言去国者，岁晚有馀哀。

权衡岂公平，天驷但伏枥。

东井不救渴，仓库何时实。

元工青白假，名器甚可惜。

如何万万古，不行督责术。

鱼潜

鱼潜　送郑秘书南归

垂老乃如此，凭高俱惘然。

空能正几字，好去作千年。

童子歌鸲鹆，幽人拜杜鹃。

江花独烂熳，春去得谁怜。

鱼潜

鱼潜　闻歌

流云行水出名姝，酒尽花前双玉壶。

此曲江南都忘却，春风转调小单于。

鱼潜

鱼潜　杨白花

杨白花，谁教度帘幕。

摇荡春风能几何，不比无情自漂泊。

人生只合作支离，长秋鸦啼江水落。

鱼肉和尚　题秦昌龄写真

动著万丈悬崖，不动当处沉埋。

弥勒八万楼阁，击著处处门开。

会得紫罗帐里事，不妨行处作徘徊。

俞本

俞本　游妙行寺

中峰苍翠里，微径入禅关。

石座香尘积，莲池苔藓班。

鹤盘云在树，龙过雨侵山。

会得规中意，怡然一解颜。

俞朝士

俞朝士　游春黄胖

两脚捎空欲弄春，一头上又安人。

不知终入儿童手，筋骨翻为陌上尘。

俞成

俞成　题钓台

千古英风想子陵，钓台缘此几人登。

谁知避讳更严氏，滩与州名总误称。

俞畴

俞畴　跋山谷书范滂传帖

貂珰群雏擅天纲，手驱名流入钩党。

屯云蔽日日光无，卯金神器春冰上。

汝南节士居危邦，志划萧艾扶兰芳。

致君生不逮尧舜，死合夷齐俱首阳。

千年兴坏真暮旦，殷鉴讵应如许远。

安知后人哀后人，又起诸贤落南叹。

宜州老子笔有神，蝉蜕颜扬端逼真。

少模龙爪已名世，晚用鸡毛亦绝人。

平生孟博吾尚友，时事髒髒建宁旧。

胸蟠万卷老蛮乡，独感斯文聊运肘。

老子书名横九州，一纸千金不当酬。

此书岂但翰墨设，心事悢悢关百忧。

人言老子味禅悦，疾恶视滂宁尔切。

须知许国本精忠，不幸为滂甘伏节。

九原莫作令人悲，遗墨败素皆吾师。

从君乞取宜州字，要对崇宁党籍碑。

俞处俊

俞处俊　句

叫月子规喉舌冷，宿花蝴蝶梦魂香。

俞处俊

俞处俊　伤春

黏天芳草绿蒙茸，久客伤心望不穷。

山色自随人远近，莺声只在水西东。

俞处俊

俞处俊　搜春

千林欲暗稻秧雨，三月尚寒花信风。

九节老筇应不惜，步随流水看残红。

俞纯父

俞纯父　流花亭

山溪穷洞府，江岸绕楼闉。

晓艳尝迷客，飞香尚袭人。

凭高能赋远，祖别重伤春。

莫惜离歌醉，曾闻上玉津。

俞丰

俞丰　凤山

老树萧萧吹古风，满阶落叶鸣寒蛩。

插天殿阁云不锁，挺柱石箂擎太空。

凤去台空秋寂寂，瑶草离离自青碧。

玉箫吹彻渺遗音，十二阑干空月色。

俞桂

俞桂　半塘

因访云岩过半塘，清明时候野花香。

小舟趁雨冲风去，不及寻僧到上方。

俞桂

俞桂　丙午七夕后一日晚抵松江塔下

到得垂虹迫暮烟，前村雨暗莫行船。

幸然得与僧人熟，借得终宵客位眠。

俞桂

俞桂　丙午七夕后一日晚抵松江塔下

客中情况少人知，正值钟声约束时。

清坐更无人共话，挑灯来看菊潭诗。

俞桂

俞桂　采莲曲

画艇将归笑语频，鸳鸯对对起还沉。

妾心先自怀郎苦，怕嚼莲心苦转深。

俞桂

俞桂　采莲曲

朝露湿妾衣，暮霞耀妾瞩。

一叶小如瓜，去住无拘束。

兀棹歌采菱，袭袭薰风足。

芦叶映港清，捉对鸳鸯浴。

莲中有苦心，欲折手还曲。

折莲恐伤藕，藕断丝难续。

俞桂

俞桂　采莲曲

平湖淼淼莲风清，花开映日红妆明。

一双鸂鶒忽飞去，为惊花底兰桡鸣。

兰桡荡漾谁家女，云妥髻鬟黛眉妩。

采采荷花满袖香，荷深忘却归时路。

俞桂

俞桂　采莲曲

西湖西畔荷花多，扣舷女儿娇歌。

道旁骏马金叵罗，欲住不住横秋。

放船却入花深处，临流照妆噤不语。

南山起云山山雨，折得荷花不归去。

弄波惊起鸳鸯双，水珠溅湿芙蓉裳。

恨无飞羽致汝旁，朔洄从之云路长。

俞桂

俞桂　采莲曲

西风引袂涼云起，鸳浆扶船浮渌水。

露沁花脂茜粉香，满柄锋芒刺葱指。

红绡半妥金钏明，堤上六郎阯唱声。

湘中暮雨欢期失，各自东西空目成。

船荡波心烟漠漠，归路花从唱边落。

绿艳红妖江水深，水底灵均庆不觉。

俞桂

俞桂　采莲曲

女伴歌采莲，汪声度流水。

无意惊鸳鸯，鸳鸯自飞起。

俞桂

俞桂　采莲曲

荷叶笼头学道情，花妆那似妆清。

双双头白犹交颈，翻笑鸳鸯不老成。

俞桂

俞桂　采莲曲

拗落圆房响钏金，昔人细数子藏深。

不嫌到手多尖刺，只怕伤人有苦心。

俞桂

俞桂　初秋

火老金柔暑告残，乘凉正好望西山。

秋声来处无寻觅，只作窗前竹叶间。

俞桂

俞桂　初夏

蔷薇花已谢，芍药拟下坡。

午阴有嘉树，景序犹清和。

日得诗篇咏，门无俗客过。

笋胎今岁少，荷叶小池多。

春去余旬日，夏云已嵯峨。

吾去年嗟矣，身事笑蹉跎。

但欲卧白石，幽岩扪青萝。

已与心料理，不必问如何。

俞桂

俞桂　垂虹

松江一景是虹桥，欲约骚人钓巨鳌。

吴越封疆知几梦，只今人物壮三高。

雪天斫脍莎烟冷，秋月渔歌剑气豪。

收拾琉璃千万顷，尽为醽醲汲波涛。

俞桂

俞桂　春归

青青结子在梅梢，方见春来夏已交。

认得主人双燕子，香泥衔去理新巢。

俞桂

俞桂　春归

晴天气淑浓如酒，引得狂蜂路亦迷。

独立栏干凝望处，卖花人在画桥西。

俞桂

俞桂　春暮寄友人

日暖梨花雪，风吹杨柳绵。

春逾三月半，梦忆十年前。

诗借莺声和，书无雁字传。

东君还似旧，吾鬓叹皤然。

俞桂

俞桂　春日即事

羲驭舒徐日正迟，园林已觉杏花稀。

半晴半雨春无准，燕怯轻寒不耐飞。

俞桂

俞桂　春日即事

春入侯家春事深，日长庭院又沉沉。

客中不耐如丝雨，搅起思家寸寸心。

俞桂

俞桂　春日即事

春光满目是吴头，水碧琉璃拍岸流。

忆着去年桃叶渡，相思无限使人愁。

俞桂

俞桂　春晚湖上

花事已成休，都人懒出游。

水添烟浪阔，山带夕阳愁。

柳树鸣黄鸟，沙堤卧白鸥。

不辞归路远，何必买扁舟。

俞桂

俞桂　春咏

尽日看诗只掩扉，出门细雨怕沾衣。

杏花已露胭脂色。燕子如何却未归。

俞桂

俞桂　次坦庵兄韵

便中蒙赐墨，得句胜如书。

暂尔两年别，俄然春暮余。

梦驰情不间，心迩迹何痚。

自省吾今老，湖山缚屋居。

俞桂

俞桂　次吴秋潭韵

相逢款话傍檐西，坎止流行事不齐。

君到白苹秋正好，饱吟风月棹前溪。

俞桂

俞桂　次下竺僧韵

朝市软红尘，山林气味深。

放怀随野鹤，过耳任春禽。

石涧鸣泉玉，松钗坠日阴。

隐居无个事，存养读书心。

俞桂

俞桂　钓台

不爱三公汉禄荣，一丝风月许多清。

只将节义高千古，岂钓人间利共名。

俞桂

俞桂　东山

东山随分作生涯，即是清高隐者家。

粗有小园供日涉，不愁无地种梅花。

俞桂

俞桂　枫桥寺

湖水相连月照天，雁声嘹呖搅人眠。

昔年曾到枫桥宿，石岸傍边系小船。

俞桂

俞桂　甘露寺

占断淮南势，西风入鬓毛。

一江流不尽，多景最为高。

斜日迷烟树，孤帆送客舠。

兴怀人物少，今古等秋毫。

俞桂

俞桂　赓宋雪岩韵

诗与梅花一样清，江湖久矣熟知名。

未容便理趋朝计，行见相留入幕深。

照座精神澄玉宇，当官才刃压金城。

星郎况是曾知己，刮目英游藻鉴明。

俞桂

俞桂　古意

无言情脉脉，美人久相隔。

道阻修且长，春草几番碧。

凤钗冷鬓云，鸾镜轻云羃。

昔为比翼鸟，今作孤飞翮。

愁绝寄郎衣，腰瘦裁宜窄。

俞桂

俞桂　闺怨

凤帏晓起鬓{上髟下龙}松，枕肉初生酒晕红。

一把柳丝挪在手，沉吟无语对春风。

俞桂

俞桂　闺怨

谁怜人去锁朱楼，终日凭栏只带愁。

燕子也知人薄倖，飞来略不傍帘钩。

俞桂

俞桂　过湖

舟移别岸水纹开，日暖风香正落梅。

山色蒙蒙横画轴，白鸥飞处带诗来。

俞桂

俞桂　海棠

海棠袅袅弄胭脂，雨入枝头睡正宜。

最是高人有遗恨，杜陵因甚却无诗。

俞桂

俞桂　和乐天初夏韵

雨脚来山岫，溪痕涨岸沙。

插旗多酒户，挂纲尽渔家。

地出绷儿笋，园收菜子花。

春归莺啭嬾，风急燕飞斜。

杯泻青荷叶，瓯煎白玉茶。

孤村流水晚，数点有归鸦。

俞桂

俞桂　和叶广文韵

入得春来物物饶，翻思湖上短长桥。

去年寒食闲游处，曾把扁舟系柳条。

俞桂

俞桂　湖上闲步

一番雨过一番春，芒竹闲行踏软尘。

城里不知春色早，湖边杨柳已撩人。

俞桂

俞桂　虎丘

两寺今寺一，因秦虎占丘。

鹤飞王剑化，鸟宿古坟愁。

石与泉流接，池通海水浮。

十奇多胜概，不及尽追游。

俞桂

俞桂　虎丘

突兀浮图插翠微，吴王事迹总成非。

寺僧未晚山门闭，不放闲云一片飞。

俞桂

俞桂　惠山

径入松关古，秋云带树烟。

只疑山有雨，恰是涧流泉。

骚客诗留壁，游人岸系船。

凭谁招陆羽，瀹茗古栏边。

俞桂

俞桂　即事

东君无处不繁华，一雨才晴意便佳。

客舍山梅开遍了，从今懒飞檐头花。

俞桂

俞桂　即事

薄薄轻轻寒露雨，微微飒飒早秋风。

小舟办了松江去，占取三高作钓翁。

俞桂

俞桂　即事

阴云酿雨勒花迟，梅已飘残到杏枝。

好是池塘清梦处，勾吟春草入新诗。

俞桂

俞桂　即事

暑赫练襟汗浴流，倩谁唤得一天秋。

无人共订吟边句，独有蝉声叫树头。

俞桂

俞桂　即事

吹落杨花春事了，小池新绿雨添痕。

育蚕时节寒犹在，村落人家半掩门。

俞桂

俞桂　纪愁

可笑无诗纪四愁，强将欢伯解吾忧。

夜长明月纱窗冷，分得寒蛩一半秋。

俞桂

俞桂　寄陈芸居

生长京华地，衣冠东晋人。

书中尘不到，笔下句通神。

江海知名日，池塘几梦春。

精神长似旧，芸藁愈清新。

俞桂

俞桂　寄怀

一番旧事总成空，莫使相思梦里逢。

惆怅阳台云共雨，阳台今隔几千重。

俞桂

俞桂　寄书

岁月逡巡笑故吾，人生南北隔江湖。

楼头约取衡阳雁，寄得一行书信无。

俞桂

俞桂　家园

眺望西山在目中，更须宽展竹篱通。

残梅尚守清帘节，不嫁东君昨夜风。

俞桂

俞桂　江上

小雨才收日渐斜，酒旗插处两三家。

江头妆点秋来景，半是芦花半蓼花。

俞桂

俞桂　江上

江头云阁雨，柳色与春深。

船发春风阻，谁知客子心。

俞桂

俞桂　江头

渔浦山边白鹭飞，西兴渡口夕阳微。

等闲更上层楼望，贪看江潮不肯归。

俞桂

俞桂　久雨

逾月留京国，春光总不知。

可伤连夜雨，好似暮秋时。

有客来无酒，逢人只说诗。

官中闻闭籴，应是细民饥。

俞桂

俞桂　居官

幸喜居官事不多，庭空吏散雀堪罗。

近来转觉诗朋少，谁肯高轩为我过。

俞桂

俞桂　居闲

富贵人所原，贫贱不堪忧。

自有兰蕙清，非比萧艾羞。

功名如露草，飘瓦若虚舟。

千载傥相遇，皋夔及伊周。

苟使穷未达，一壑营一丘。

出处谨吾节，斯心已细筹。

俞桂

俞桂　军中请衣

诸营今日请春衣，积沓如山竞捧归。

曾念雪中兵堕指，戍边铁甲正防围。

俞桂

俞桂　看先叔祖青松居士仓使诗

儒冠每笑拙身谋，春日因何桂玉留。

南浦未思芳草恨，西湖正为落梅愁。

四灵去矣今如在，诸老萧然事已休。

衣钵青松谁继续，家鸡还复可搜求。

俞桂

俞桂　口占

园林绿暗又红稀，蜀鸟啼山笋蕨肥。

春夏一番交篆早，绵衣脱了着单衣。

俞桂

俞桂　腊八前四日

天气晴和又作阴，老来畏冷自难禁。

余霙待伴留痕在，殊动骚人访戴心。

俞桂

俞桂　冷泉亭

步入侵云岭，亭高路恰平。

池边幽树占，水底细沙明。

无友诗难咏，逢僧话转清。

此中真胜地，林寂鸟无声。

俞桂

俞桂　冷泉亭

欲访飞来景，湖头赁小船。

白云侵岭下，翠树傍泉边。

入寺人须到，深林影自圆。

山居相去近，夜坐学参禅。

俞桂

俞桂　灵隐

回首得两年，曾入灵隐去。

一路看不足，衣沾松上露。

白云来相迎，涧泉飞瀑素。

此景天下无，远胜庐山路。

俞桂

俞桂　论诗

大道本无体，何在文字间。

昴从先天画，诗自圣人删。

流风传益远，后作莫可攀。

推敲谁氏子，一字不可闲。

俞桂

俞桂　买鱼

芦花荷叶晚秋天，雁影横斜远水连。

频唤买鱼人不譯，偷忙撑入怕官船。

俞桂

俞桂　南跄踚上人之平江

青浦相逢恰二年，今宵再会亦前缘。

诗囊和月横挑去，稳泛枫桥夜半船。

俞桂

俞桂　农事

东作农家处处忙，金珠非是疗饥方。

京华只识笙歌乐，岂识男耕与女桑。

俞桂

俞桂　偶成

吹来一圳报秋知，玉露金风正及时。

戴了凉巾披野服，桂花香里看唐诗。

俞桂

俞桂　偶成

短发萧萧满镜秋，家居但觉岁时流。

两年不见西湖面，笑我寒盟是白鸥。

俞桂

俞桂　偶吟

降伏吾心法，无如去外魔。

苦吟诗愈拙，着意字犹讹。

荏苒青衫旧，消磨白发多。

不才为世弃，徒自咏卷阿。

俞桂

俞桂　裴坟

买船穿僻径，坟古最幽深。

山近风常冷，松蟠昼亦阴。

来时无整骑，骑路有鸣禽。

寄语城居者，何人肯访寻。

俞桂

俞桂　平湖

平湖一景堪图画，舟子烟波去复归。

旧日玄真无觅处，西山长见鹭鸾飞。

俞桂

俞桂　七夕有怀

擘钗情绪思悠悠，月下穿针嬾傍楼。

非独双星苦离别，人间天上一般愁。

俞桂

俞桂　清明

朝来阁雨喜新晴，枝上绵蛮调好声。

佳节莫将虚过了，人生赢得几清明。

俞桂

俞桂　秋怀

晚醒归舟是早秋，水光云影两悠悠。

西风不管梧桐怨，一叶吹来一叶愁。

俞桂

俞桂　秋千

吾今两鬓已成丝，每每逢春独自悲。

最恨秋千无力上，风流不比少年时。

俞桂

俞桂　秋日

芙蓉未拆桂香浮，落日西风雁过楼。

一雨空阶深夜滴，十分秋是十分愁。

俞桂

俞桂　秋日即事

宿有骚人兴，休教世俗知。

郊墟聊晚眺，风月入秋宜。

愁极惟凭酒，囊空却剩诗。

更长人不睡，灯火可亲时。

俞桂

俞桂　秋行吟

西风紧兮叶脱枝，寒露瀼兮菊绕篱。

芦花白兮蓼满湄，雁声急兮蛩转悲。

乐吾渏兮殊兴思，况东淮兮落远陲。

朝气肃兮夜漏迟，暮云黯兮山色衰。

纷纷眯目黄埃吹，艰关千进而徒驱驰。

穷猿投林任所之，膏粱诸公那得知。

从今休被微官缚，示若琴歌诗酒乐。

岂无手足怀我情，当念行人多寂寞。

俞桂

俞桂　秋夜

月华如水净无尘，千里相思总一心。

络纬篱边吟不彻，做成秋意十分深。

俞桂

俞桂　秋夜

秋夜多愁思，虚堂风露凉。

观书灯可近，欲睡漏初长。

蛩响频催织，萤飞烁有光。

雨梢窗外过，散入稻花香。

俞桂

俞桂　秋咏

吟轴卷还开，行歌兴尽回。

买花浇换叶，开么扫苍苔。

巾学凉纱样，衣从薄苧裁。

潘郎羞鬓白，多是为秋来。

俞桂

俞桂　山中

剖竹相通涧下泉，更邀山色在樽前。

一钩明月轩窗上，欹枕藤床独自眠。

俞桂

俞桂　赏月

天净无一云，地净无一尘。

十六月圆满，皎皎白玉轮。

古今同此月，照破世间人。

夜久方浴出，露坐风满襟。

清影入窗户，聊足尉我心。

所欠一樽酒，所乏一张琴。

如此好月色，惜乎在海滨。

痴儿官事了，空自疲精神。

不得赏新月，酬酢相与频。

今宵诗兴动，狂吟渔溪民。

独对犹复尔，况逢亲共宾。

俞桂

俞桂　社日

今朝社日寒犹力，燕子还寻五柳家。

宰肉不沾吾分薄，强斟聋酒度年华。

俞桂

俞桂　石笋峰

异种休参玉板禅，崭然一角立层巅。

远尖自抱云根壮，叠藓谁疑雨箨缠。

梦里三生空过眼，胸中千亩漫流涎。

此龙难入宁僧谱，出土摩霄是几年。

俞桂

俞桂　首夏

槐幄阴阴蔽绿扉，池抽荷叶落蔷薇。

梁间紫燕新雏弱，来傍檐前旋学飞。

俞桂

俞桂　书怀

僻性止耽书，村中谩寓居。

心惟求事省，身合与名痚。

木叶秋风起，蛩吟夜雨初。

吾生今晚矣，不必间何如。

俞桂

俞桂　书斋

野草沿庭砌，清闲日掩扉。

晚凉痚雨过，落叶觉蝉稀。

天籁自鸣竹，砧声谁捣衣。

僧寮不过此，何必扣玄机。

俞桂

俞桂　述己

落落功名鬓久斑，重游京国又何颜。

早知寸禄荣家晚，悔不当初便入山。

俞桂

俞桂　松江

香飘菡萏短篷中，水色山光一样同。

行止又非人所料，今年两度上垂虹。

俞桂

俞桂　松江

荷叶翻风暑气微，看山露冷湿征衣。

垂虹夜静三高月，只照渔溪一舸归。

俞桂

俞桂　送春

作恶情怀是别离，老夫懒作送春诗。

东君归去无踪迹，试问垂杨便可知。

俞桂

俞桂　送人到松江

西风萧瑟入船窗，送客离愁酒满缸。

要记此时分袂处，暮烟细雨过松江。

俞桂

俞桂　苔钱

庭砌方圆出化钧，何须抵死论钱神。

贫家阿堵新添富，买断西湖风月春。

俞桂

俞桂　提干渔溪

不涉惊涛心自稳，柳阴阴处著孤舟。

的知世路多机穽，一线閒名付直钩。

俞桂

俞桂　惜春

春事三分过二分，桃花水上觅红云。

游人浪说春归去，柳外黄鹂尚自吟。

俞桂

俞桂　溪流

云脚才行又复开，一声隐隐只空雷。

家僮忽报溪流涨，知是前村落雨来。

俞桂

俞桂　喜雨上别大参

爰立为霖仰望深，今朝一雨慰苍生。

经纶久柬君心在，变理还同天道亭。

爱国虑勤宽玉带，筹边谋远捍金城。

我公动业难模写，但见皇家庆太平。

俞桂

俞桂　夏晨偶作

蚕事行将了，农家刈麦初。

雨悭林少笋，水涩港无鱼。

因病尝惩酒，偷闲懒答书。

今年身愈老，事事觉全痚。

俞桂

俞桂　夏日遣怀

老大今无用，吟诗了白头。

百年如电景，万事付沙鸥。

性淡偏宜静，居贫动是愁。

人情难似旧，门外水长流。

俞桂

俞桂　夏中即事

青青梅子已添肥，犊角新抽晚笋迟。

茶罢日长消睡处，案头一卷乐天诗。

俞桂

俞桂　夏中即事

重梅过了犹悭雨，幸有南薰在以槐。

燕子亦於贫者薄，今年全不见飞来。

俞桂

俞桂　夏昼

轻摇羽扇着轻纱，闲汲清泉自煮茶。

缘是夏来无甚雨，小池犹未有荷花。

俞桂

俞桂　闲中

花飞春减燕雏飞，西兴渡口夕阳微。

等闲更上层楼望，贪看江潮不肯归。

俞桂

俞桂　香林洞

月月岩头古翠埋，绵云深隔洞门开。

苍藤随石无根活，灵杞何年有种栽。

气凝野烟疑麝过，暖熏山雨误蜂来。

空庭谁领幽芳坐，雪鹤同行损绿苔。

俞桂

俞桂　心事

落落功名鬓早斑，蹉跎心事十年间。

看来只合归湖上，渔钓丛中尽日闲。

俞桂

俞桂　新竹

傍墙穿过邻家竹，爱护新篁数十竿。

剪伐莫令童仆辈，老夫日日要来看。

俞桂

俞桂　性拙

性拙难为巧，年来阴屡经。

身闲诗谩赋，心静梦能灵。

富贵如朝露，英雄几晓星。

寻思世间事，日影过中庭。

俞桂

俞桂　烟霞石壁

山深入翠微，寺僻掩幽扉。

景别金仙地，人忘尘世机。

石滋崖雨滴，龙出洞云飞。

结屋同僧处，何须赋式微。

俞桂

俞桂　延祥观

御园犹自有

梅，约束游人莫肯开。

听得老兵谈旧事，几年不见翠以来。

俞桂

俞桂　吟诗

渔溪僻好只吟诗，此意还须识者知。

自古岛郊贫彻骨，诗逢穷处始为奇。

俞桂

俞桂　羽气

羽气於诗却未除，尽教人笑治生痚。

功夫若到[穷吟地，虽是居贫富不如。

俞桂

俞桂　雨后

雨后新晴日转西，桑间犹更　拙鸠啼。

十分愁意无人管，红蓼黄芦水满溪。

俞桂

俞桂　雨吟

轻轻烟雾失楼台，雨暗吴山锁山开。

试与渔翁闲访问，落花几许泛溪来。

俞桂

俞桂　雨中遣愁

花已开时人正愁，花簪头上使人羞。

一春可厌无晴日，下却珠帘懒凭楼。

俞桂

俞桂　寓归

水激长江浪，风传远寺钟。

宦情秋意薄，归兴客愁浓。

卷箔迎新雁，喧篱厌旧蛩。

何时旋故里，载酒插芙蓉。

俞桂

俞桂　寓京二首

一官瀋落笑如初，只合空山去读书。

不稼不渔无活计，谩将名氏玷公车。

俞桂

俞桂　寓京二首

车马滔滔厌软红，湖边秋意属西风。

木犀初放荷花老，买个船儿学钓翁。

俞桂

俞桂　豫章滕阁

滕阁昔曾游，今无槛外楼。

远山连树合，尽日对江流。

古石空存记，骚人易感愁。

夜深歌酒处，灯火灿渔舟。

俞桂

俞桂　月夜

江南又见雁初飞，枫叶萧痚旋觉稀。

边塞戍夫天气冷，谁家月夜扫征衣。

俞桂

俞桂　阅名胜诗集

买得山房数册诗，倚篷细读已移进。

只贪眼底看冰玉，月上荷花更不知。

俞桂

俞桂　杂兴

漫山花发草萋萋，杨柳飞绵水拍堤。

况是客怀禁不得，那堪杜宇耳边啼。

俞桂

俞桂　早春

客里匆匆二月春，梅花开后柳争新。

西湖不待清明到，早有寻芳拾翠人。

俞桂

俞桂　赠云间陆琴士

地僻居闲绝可人，殷勤过我抱桐君。

声中知有辽天鹤，弹散华亭一片云。

俞桂

俞桂　种竹

门前槐已长，庭内草自生。

所欠园中竹，多种渠几茎。

此君真可爱，非独王猷情。

有时吟咏暇，入园得闲行。

所幸笋萌出，次第阴可成。

□使神宇爽，渐觉眼界清。

最是秋雨夜，风来□□□。

俞桂山

俞桂山　海棠

向晚鸾笺擘砑红，相烦归燕简东风。

酬春未得偷间力，迟放海棠花几业。

俞桂英

俞桂英　句

一点梅香到，三分酒力消。

俞桂英

俞桂英　句

俞桂英　母念子行远，儿云爷未归，

俞桂英

俞桂英　句

百无一事身为客，十有九分心在家。

俞桂英

俞桂英　句

白云一树鹤孤宿，明月满楼钟声。

俞桂英

俞桂英　人影

身外复添汝，无言随去留。

自从生便有，直到死方休。

步月常相逐，临溪元不流。

静中明道眼，总是一虚浮。

俞国宝

俞国宝　山茶花

花近东溪居士家，好携樽酒款携茶。

玉皇收拾还天上，便恐筠阳无此花。

俞国宝

俞国宝　山茶花

玉洁冰寒自一家，地偏惊此对山花。

归来不负西游眼，曾识人间未见花。

俞灏

俞灏　病眼

三分春色二分过，检校花程已下坡。

近日顿然行乐少，今掉分外负春多。

闲身自在宋须禄，俗客相看只是魔。

四百病中偏病眼，禁烟酒禁却如何。

俞灏

俞灏　湖堤晚行

暝色才从草色生，管弦罗绮尽归城。

不应闲却孤山路，我自扶藜月下行。

俞灏

俞灏　句

不知雨后理精神。

俞灏

俞灏　偶成

白发黄尘一梦中，又将愁眼对春风。

不知夜雨能多少，染得桃花到处红。

俞灏

俞灏　鹹鹆

守黑元知分，能言亦任真。

人知不可食，我得自全身。

牛背烟村画，乌群野水春。

从教鹦鹉贵，笼终媚宫嫔。

俞灏

俞灏　三高堂

东华车马日滔滔，始觉三高分外高。

吴越衣冠几春梦，古今身世一秋毫。

临流久立迷烟艇，驾月归来认雪涛。

琢句不成风又起，寒蒲霜鬓两萧骚。

俞灏

俞灏　武康道中

竹窗听雨自安眠，不道惊湍近屋前。

省得去年桃弃渡，水痕只到树傍边。

俞灏

俞灏　云海亭

恋恋栏干云复留，恍然天地与身浮。

水涵空界光无际，山在地州翠欲流。

点破琉璃云表雁，足成图画柳边舟。

岁阑却自忘归兴，更欲同为雪后游。

俞瑊

俞瑊　句

壁山僻陋户口少，两衙之外惟高眠。

俞瑊

俞瑊　孙氏池亭

壁介山水间，幽棲愧尸禄。

眠食行坐处，山光水声足。

嗟我心未厌，出郊搜胜躅。

尝闻隐者居，未为人所目。

素商适丁序，一空老林簏。

飞鞭走崇冈，惟恐到不速。

扪萝出孤险，果得烟霞谷。

神仙何玄怪，刻划乾坤腹。

囊括幽绝景，所谓天下独。

门前白石溪，丁当潄寒玉。

山泉落云头，漫漫泛余绿。

静听宿乌吟，间看浮鸥浴。

万古分池穴，何日此镌筑。

欲探龙颔珠，潭深怯狞毒。

瀑布想匡庐，香山葺茅屋。

松窗风浪摇，石径苔藓覆。

楼藏未见书，园挺耐寒木。

清风谁共延，墙头万个竹。

造化曲尽情，远引空江束。

阴寂窟蛟蜃，雨雹生晴燠。

孙氏何代贤，据此傲此浮俗。

岩留五君诗，尘埋不可读。

殷勤补讹缺，磨写笔屡秃。

开亭追古踪，仙游一朝复。

自惭缚冠冕，暂到不得熟。

何时酬素心，归来免荣辱。

俞瑊

俞瑊　中山别墅

村居何所乐，我爱读书堂。

阶划侵窗润，瓶花落砚香。

凭栏看水活，出岫笑云忙。

野客时相过，聊吟坐夕阳。

俞君锡

俞君锡　句

野猿偷果去，村仆借书还。

俞君锡

俞君锡　句

洗瓢鱼隐石，扫叶蚁移家。

俞君锡

俞君锡　句

蛩声依坏砌，树影倒寒池。

俞君锡

俞君锡　句

教仆扫枯叶，留僧煎早茶。

俞君锡

俞君锡　句

荒店难寻酒，长途半趁船。

俞君锡

俞君锡　句

半身长在旅，何日定还家。

俞君宣

俞君宣　采莲曲

小姨学采莲，两腕白于雪。

花色妬缃裙，瓣瓣红如血。

西邻小姑亦采莲，隔岸徒闻语笑喧。

从来不相识，相呼好并船。

停桡花下勤把手，他年何处投箕帚。

苦乐参差不可言，此日花开得来否。

难割藕丝肠，怕逢游冶郎。

归去风吹小簟凉，时闻花外香。

俞君选

俞君选　送砚与整套元真广文

插天万仞芙蓉峰，茫茫积翠连青空。

中有千年苍玉骨，山奇水怪秀所钟。

汤崖绝壁不可到，虎豹守护烟萝封。

一朝良工夺天造，云斤月斧磨玲珑。

踏天下割碧云髓，往往霹雳惊蛇龙。

冰蚕吐丝织新就，罗文光莹浮青铜。

人间何处用此物，造化欲付文章公。

先生早晚运椽笔，判花视草蓬莱宫。

手挥五色补天漏，放开白日消阴虹。

坐令万物无羌疠，尽从笔底生春风。

此时浓墨书大字，正须巨石相追从。

愿公收拾此至宝，相伴他年参化工。

俞可

俞可　句

拂座好风来橘社，隔汀长笛过松江。

俞可

俞可　吴江太湖笠泽虹桥

范蠡避名湖上去，季鹰乘兴日边归。

洲连笠泽春游远，路入松陵夜钓稀。

俞烈

俞烈　题东山

文会得吾党，净居清书长。

平生爱山僻，暇日聊徜徉。

风流谢康乐，肥遯计亦良。

钟鼎成淹留，江湖晚相望。

山色青未改，山名久愈彰。

松风度晚曲，岩花弄晨妆。

尚疑缥缈人，髻鬟下鸣当。

凄凉怀古恨，野水涵方塘。

功名不作难，出处何可忘。

人自草木腐，看渠日争光。

香消酒力微，缘阴听圆吭。

悠然发遐想，莞尔还成章。

归管有清泚，濯缨咏沧浪。

俞烈

俞烈　题净梵院清虚堂

天清蚕麦余，绿结桃李实。

老僧诗衔袖，过我语言质。

怀山意先行，如病梦芝术。

去□才一舍，鞭策不终日。

堂筵新结束，空洞无长物。

风来舞翠杉，土暖荣病橘。

欲行意先清，舌评骥不及。

可由解鞍卧，夜枕雨潇瑟。

泉清韵磬远，要樾琅玕密。

杯寒续飞斟，烟继香绕室。

谈玄契参同，酒旨妙真一。

怀新辜雅趣，意懒□健笔。

亦如罢参僧，野禅缚枯律。

俞茂实

俞茂实　游大涤

未了烟霞痼，来从大涤游。

一区藏世界，九锁閟林丘。

寒翠霏霏起，春波慢慢流。

人间空岱岳，海上谩瀛洲。

隐迹悲猿鹤，祥光射斗牛。

有人相领略，何地不夷犹。

好景行行得，遗踪细细搜。

山根云欲滃，石罅凤仍留。

琴瑟听泉奏，珠玑看瀑流。

山灵应有识，鄙句含包羞。

逸兴那能已，奇观谩此酬。

会须寻石室，相继篵菟裘。

俞某

俞某　贺陈随隐以布衣除东宫掌书

万人海里辟幽扉，欲学深居只布衣。

不道内前车马闹，又催父子入宫阙。

俞鼐

俞鼐　疏山

路入千岩紫翠深，溪山好向梦中寻。

松风洗净笙歌耳，泉石挽回花柳心。

曲水流觞追禊事，茂林修竹是出阴。

兰亭旧墨空磨灭。俛仰人间成古今。

俞如山

俞如山　句

鸟随牛后窥秧过，蝶趁蜂来慈菜花。

俞汝尚

俞汝尚　东山招复古

闻道广文客，东来欲载书。

志勤甘淡薄，情旧免生疏。

野饭多无菜，溪羹或有鱼。

小心新买得，且遂带经锄。

俞汝尚

俞汝尚　过淮阴侯庙

当时谋战不谋安，将众多多是祸端。

万垒在前攻掠易，四方无事保全难。

晓堂锺鼓修淮祀，古壁旌旗拥汉官。

天下息肩兵革定，一瞻祀宇一长叹。

俞汝尚

俞汝尚　戒香院

崎岖穷谷翠屏围，却讶游人到此稀。

修竹带云当户耸，暗泉鸣玉绕亭飞。

春风欲老茶含旆，暑雨初收水带矶。

扰扰红尘何处好，令人回首重忘归。

俞汝尚

俞汝尚　久客

久客西城里，人家似旧邻。

众知趋事懒，僧厌打门频。

倦枕费窗竹，开书破砚尘。

阴晴消白日，门巷忽青春。

俞汝尚

俞汝尚　汝尚将归吴兴齐州记室苏子由辱诗送因逐韵谢之

释履从军蚤滥官，已衰能复尚盘桓。

迩来齿发羞相问，乞有衡茅觅自安。

使我襟怀遗内热，诵君诗句袭人寒。

知谁便是知音者，且作岩溪雪景看。

俞汝尚

俞汝尚　题蒙泉

幽人{左屬右斤}寒泉，井甽金曰蒙。

井贵德不改，蒙以养为功。

非徒玩清冷，润液幽芳丛。

说筑傅岩下，伊耕莘野中。

静守一夫事，勤政王道隆。

孔孟不得志，日月经高穹。

休哉圣贤心，养私而用公。

宇宙间生民，草木与昆虫。

仁渐而穠郁，义惨而庞洪。

泓泓此中泉，与物资天功。

勿谓短绠浅，海底渊源通。

勿谓一勺轻，洗涤人心空。

近林郁青苍，远涧与冲融。

往往中间云，滂霈起天风。

汲引即所利，孰遣榛莽丰。

有道无得丧，孰患番险蒙。

君子修诸业，虑初而图终。

为君赋此诗，勿厌吾道穷。

俞汝尚

俞汝尚　题三角亭

奇哉山中人，搆此池上宇。

蕙径斜映带，林烟尽吞吐。

春无四面花，夜欠一帘雨。

寄傲足有余，何须循广庑。

俞汝尚

俞汝尚　夏日闲居

无人到穷巷，长日守闲居。

宿火惟烘药，新晴还晒书。

邻翁伴村酒，稚子课园蔬。

门外蒿莱地，泥深不用锄。

俞汝尚

俞汝尚　赠张伯玉倅古睦

新定烟霞外，溪山清可依。

夜风泉溜响，春雨药苗肥。

野鹤眠花圃，晴岚溼案衣。

预知公暇日，垂钓子陵矶。

俞似

俞似　题英州金山寺壁

莫遣鞲鹰饱一呼，将军谁志灭匈奴。

年来万事灰人意，只有看山眼不枯。

俞似

俞似　题英州金山寺壁

转食胶胶扰扰间，林泉高步未容攀。

兴来尚有平生履，管领东南到处山。

俞文豹

俞文豹　句

脚根须管虚中实，眼界当於窄处宽。

俞文豹

俞文豹　徐进斋得古铜香炉具象鼻眼博古图谓之象鬲属余赋之虽不足言诗聊记

在象数前钟鼻眼，出嚣尘外铸形模。

传香到手亲曾见，全胜人看博古图。

俞文豹

俞文豹　余有三恨一无子二无助三无成抱北苦心娱以文字既绝笔於斯录复长吟

可笑春蚕有许痴，年年辛苦为他谁。

恰如贫女飞梭了，挂估何曾有一丝。

俞文豹

俞文豹　余有三恨一无子二无助三无成抱北苦心娱以文字既绝笔於斯录复长吟

天下奈何无可问，世皆如此有谁听。

为侬指点春知处，惟有垂扬眼独青。

俞献可

俞献可　万杉寺

栽培万杉树，延纳五峰云。

莲社松门接，陶居柳径分。

俞昕

俞昕　袭菊岩房清境堂即事

物外神仙窟，巾车为小停。

一泓寒玉境，四面翠微屏。

清境诗无尽，红尘眼顿醒。

我来谋此住，把酒问山灵。

俞秀才

俞秀才　句

在高日远云雾阔，黄金白璧孤虞卿。

汉廷无人荐司马，故山有客呼孔宾。

俞洵直

俞洵直　游洞霄

九折山围五洞天，中间玉殿倚祥烟。

隔云鸡犬闻清晓，锁径松篁认永年。

野鹿献花来石室，寒猿掷果饮溪泉。

玉皇弄笑飞金电，太上红颜雪满颠。

俞演

俞演　句

残灯吟夜雨，破榻卧秋山。

俞掞

俞掞　白华岩

风剪飞丝雨脚残，半山虚旷九秋寒。

洗开万里乾坤眼，更上苍岩顶上看。

俞掞

俞掞　六石峰

劚石云边着着高，几经吟笔写风骚。

山翁莫袖经纶手，好趁春风钓门鳌。

俞掞

俞掞　三岩

三岩之下有贤良，暮史朝经万卷长。

树老山空人已尽，炯然千古姓名香。

俞掞

俞掞　浯溪

大唐有颂到浯溪，翠藓苍崖古画垂。

西望函关今万里，淡烟斜日几荒碑。

俞掞

俞掞　浯溪

宋朝一统旧江山，南北中分已百年。

壮士不须夸此颂，健提椽笔上燕然。

俞野处

俞野处　句

郎罢耕归呼囝牧，阿翁眠起间姑簪。

俞应符

俞应符　漳河疑冢

生前欺天绝汉统，死后欺人设疑冢。

人生用智死即休，何有馀机至丘垄。

人言疑冢我不疑，我有一法君未知。

直须尽发疑冢七十二，必有一冢藏君尸。

俞应佥

俞应佥　秦皇石

祖龙盛气役神鞭，壁立无移只屹然。

定见先朝陈宝化，阴灵寂寂笑求仙。

俞跃龙

俞跃龙　忆匡山

匡庐一掬里，雪眼嗽天根。

时落冻僧影，不逢飞鸟痕。

梦中石门路，月照柴桑村。

春水自兹远，幽期空复存。

俞肇

俞肇　句

石根行步转，耳畔水声移。

俞徵

俞徵　庆元三年以职事至零陵访澹岩

传闻此地稀，来为细搜奇。

眩眼珠泉滴，抬头玉乳垂。

虚明天广大，重叠石参差。

坐久衣襟润，声翻语笑随。

幽深多怪巧，高下复逶迤。

历览仙君迹，难酬太史诗。

自然千古意，形咏愧芜词。

俞鼒

俞鼒　龙岩寺

虬须公子真奇物，曾把英灵寄此山。

鼓鬣掀髯天上去，空留遗迹在人间。

俞自得

俞自得　春日田园杂兴

暄和春景好供诗，日暖风轻上胍肥。

白鹭时窥秧剌剌，黄莺频说柳依依。

几回野水闻姑恶，数树春英叫妇归。

物态满前看不足，等闲吟诗对斜晖。

馀杭令

馀杭令　游洞霄

野服萧萧款翠微，虚亭高敞射晴晖。

仙归洞府云烟静，春入名山笋蕨肥。

缓饮壶觞聊自适，暂指朱墨便忘归。

何时罢脱利名去，始悟人间万事非。

湡禅师

湡禅师　偈

优游实际妙明家，转步移身指落霞。

无限白云犹不见，夜乘明月出芦花。


虞大博

虞大博　水帘

疏水成帘造化功，冷光千丈半岩风。

层霄蟚蝬正铺地，苍海珠玑初堕空。

天下奇观更何处，骚人幽咏未全工。

要知出壑争流意，不向三巴直向东。

虞大熙

虞大熙　送程给事知越州

标置才谋孰尚公，拜恩新领浙江东。

黄扉玉殿官仪贵，皂盖朱幡使节雄。

耕织富饶青嶂里，楼台缥缈翠云中。

到时湖上看秋月，安得清樽侍下风。

虞德观

虞德观　句

我因国破家何在，君为唇亡齿亦寒。

虞刚简

虞刚简　句

天上人间元一气，如何倾刻烂樵柯。

虞刚简

虞刚简　三池丁祭宿斋所赋

洙泗微言日夜行，天高地下昨犹今。

□□□□六经意，识得皇皇万古心。

宗庙百官谁不见，朱弦疏越有知音。

同人得似三池盛，属目冠裳俨若林。

虞刚简

虞刚简　送子就试帖

儿有掌中杯但把，归期苦苦催奕世。

衣冠仍上第公台，元自诗书裹面来。

秋色为渠开先我，梁世马首回猿鹤。

莫轻窥蕙帐惊猜，苔步归休亦乐哉。

虞刚简

虞刚简　游灵岩寺

八年前识兹山面，今日幽盟许重寻。

乱石悬崖僧易少，疏林浅薄寺难深。

流泉药得何人病，绝壁灵通古佛心。

老我泊然元会得，俯空一笑晚风临。

虞刚简

虞刚简　游灵岩寺

摩挲石刻拜方兴，误国从初恨老秦。

十六州归仍遗虑，百馀年事语谁人。

出师表在今如昔，坠泪碑存旧似新。

江水江花岂终极，风光一任转青春。

虞荐发

虞荐发　忆梅

不见疏花久，恓然恨满襟。

相逢当岁晚，一别又春深。

冷落山中约，凄凉月下心。

期君须待雪，把酒候前林。

虞祺

虞祺　句

留得甘泉作霖雨，白云来往自无心。

虞兟

虞兟　鹿鸣宴

儒雅从来说雉山，抱琴何幸预荣观。

六人同榜昔犹有，一邑三魁今所难。

方喜棘闱连鹗荐，又欣碧海起鹏搏。

联科甲第应余事，须把声名久远看。

虞氏

虞氏　句

田舍辘轳出短墙，村落秋千挂高树。

虞似良

虞似良　横溪堂春晓二首

一把新秧趁手青，轻烟漠漠雨冥冥。

东风染尽三千顷，白鹭飞来无处停。

虞似良

虞似良　横溪堂春晓二首

田塍常满雨常余，绿遍溪南我独无。

珍重天公不遗物，也分余润到昌蒲。

虞似良

虞似良　诗一首

一杯山茗雪花白，数片甘瓜碧玉香。

但得心閒无个事，人生何地不清凉。

虞似良

虞似良　消湖

野草闲花洞口春，碧潭如鉴净无尘。

江山好景携不得，漾入酒杯和月吞。

虞亿

虞亿　晚对亭

落日下青嶂，归云独未安。

倚杖无言久，夕阴生翠寒。

虞亿

虞亿　中秋同诸子九曲泛月

名山阅万古，明月来几时。

顾游属中秋，万里云雾披。

心间境亦静，月满山不移。

况兹九曲溪，正漾清涟漪。

呼舟星村来，十客琴觞随。

此客俱不心，洒落同襟期。

居然命钓艇，造席不复疑。

陶兀入醉乡，伴我老不羁。

临流振衣袂，飒飒刚风吹。

银盘

岩阿，两川光渺瀰。

崚嶒大王峰，嵌窦渺可窥。

云輟与凤钗，来往谁可知。

但闻山桂香，缤纷落残户。

酒酣各言志，抗论不少卑。

诸君爱轩冕，许身皋与夔。

矫首青云衢，尘鞅甘羁縻。

那知涉幻境，百岁黍一炊。

风波世上险，日月壶中迟。

何如归此山，相乐从希夷。

虞展

虞展　宝唐帖

□□□□未满看，虚庭小饮胜凭阑。

浮云尽卷堂堂见，清影将圆处处欢。

一点神光千里在，三秋佳景四并难。

人生几度逢今夕，更觉閒中天地宽。

虞展

虞展　释奠诗

正学昭昭责力行，湖湘一派到于今。

好翻愚岛词锋手，密察濂溪理窟心。

二水秋清严奠礼，九疑云近想韶音。

咏归也觉西风好，须信诗□在泮林。

虞诏

虞诏　荷花

晚来一棹鉴湖东，队队峰峦入短篷。

一色藉花三十里，淡妆浓抹锦青o￠。

虞诏

虞诏　柳花

短长亭外柳依依，念我心归未得归。

粉蝶不知行客恨，也随飞絮点征衣。

虞子万

虞子万　晚对亭

落日下青嶂，归云犹未安。

倚杖无言久，夕阴生翠寒。

宇文绍节　句

过口此舟方属汝，行人何用较锥刀。

宇文绍庄　踏碛

八阵图前凛古风，武侯英烈岂忽忽。

江流千载长呜咽，山插孤云亦蒨葱。

陡觉新春忘病思，喜陪高论自情钟。

曲刑前辈今能几，岁晚相期华发同。

宇文师献　梅林分韵得酒字

平生慕英游，望公真山斗。

一见开心诚，已落诸人后。

龙门岂甄择，大小俱容受。

联辔寻胜践，春风倚尊酒。

惟公对江梅，端若同志友。

玉色洗尘沙，幽姿出藜莠。

命客花下坐，相与沃醇酎。

非公无此客，譬诸草木臭。

向晚入深巷，苍根倚畒牖。

始知水西头，卧梅胜卧柳。

有客三叹息，此树警老丑。

一笑客诚痴，万法要经久。

奇卉如尤物，过眼不必有。

惠我终日香，重来香在否。

但从此理悟，那复长搔首。

念公捧召节，修名当不朽。

舣舟未忍去，拓寻访林薮。

中心甚虚明，外慕厌纷纠。

杖屦循古岸，细话犹开诱。

再拜诵公诗，一洗刍豢口。

宇文孝叔　题回山人画像

仙踪久矣闭禅关，忽遇高人唤得还。

创就琳宫依岌页，移来真像带斓斑。

路通远浦重重水，楼倚长松面面山。

酌我一杯如有意，坐令衰脸变朱颜。

庾卜礼

庾卜礼　题云锦园

我观大瀛海，山与水相伴。

维兹山水丽，邈在西南畔。

公如出岫云，顷刻固已漫。

倏尔转晴空，化为五色斓。

三径他山缉，万里归心断。

要从父老归，不作儿女观。

苏公金石心，坐阅岁时换。

来赴林泉期，更觉云锦焕。

五采弄珠玑，八章诵云汉。

向来古使星，久未视龟篆。

心贪汗漫游，行无麋鹿乱。

快哉天下乐，岂以寸心玩。

玉壶洞客　题玉壶洞

洞前流水碧于苔，洞口桃花扑面开。

转头望断意不断，长啸一声须再来。

玉遞

玉遞　富沙

忽惊羁旅身，已落富沙湾。

江海旧茅屋，遥岑带潺湲。

玉盘居士　题樟林寺

千岩壁立任苍苔，今日玉盘居士来。

洗斸云根堪宴坐，不教独秀在天台。

育王寺僧　阻史弥远占寺偈

寺前一块地，常有天子气。

丞相要作坟，不知主何意。

喻良弼

喻良弼　经理西山同二客兄弟侄辈侍太孺人游观联句

诗见香山集卷九。


喻汝楫

喻汝楫　征夫

白骨茫茫散不收，朔风吹雪度瓜州。

残阳欲落未落处，照尽行人今古愁。

喻峙

喻峙　山中

我是山中万户侯，明知骑马胜骑牛。

晚来马上看山色，不似骑牛得自由。

喻仲文

喻仲文　经理西山同二客兄弟侄辈侍太孺人游观联句

诗见香山集卷九。

遇僧

遇僧　题来安县兴国寺

三千里地孤寒客，七十年前富贵家。

泛海玉龙驾雪浪，权藏头角混泥沙。

愈上人

愈上人　句

闲伴孤云自在飞。

冤亭卞

冤亭卞　留题灵岩古诗十韵

屈指数四绝，四绝中最优。

此景冠天下，不独奇东州。

夜月透岩白，乱云和雨收。

甘泉泻山腹，圣日穿崖头。

大暑不知夏，爽气常如秋。

风高松子落，天外钟声浮。

祖师生朗石，古殿名般舟。

人巧不可至，天意何所留。

老僧笑相语，此事常穷求。

移出蓬莱岛，侍吾仙子游。

元绛

元绛　爱亭

朱辬何事独来频，不为溪山只为民。

最爱年年禾稻熟，时丰自有壤歌人。

元绛

元绛　次韵和君贶会赵叔平少师

黄发逍遥并旧臣，燕间加意占先春。

成龙天外惟三友，积雪筵中止数人。

昔日荐才闻最课，当年诵赋得魁伦。

会须共作游河侣，五老星飞事更新。

元绛

元绛　凤池山

州人未识凤池山，朱毂时来此往还。

四坐杯盘在天上，满轩云雨落人间。

千围老木排旌盖，百尺飞泉响佩环。

谁为霜绡图景象，翠微高处一开颜。

元绛

元绛　过牛光禄故居

白头重到故人家，境是人非起叹嗟。

三径未荒陶令菊，四时长放庾郎花。

林风光动藏莺叶，溪涨痕生宿鹭沙。

肯构有材移病久，会凭诗酒傲烟霞。

元绛

元绛　和

晼晚年垂尽，阴沈气始凝。

云霄方一色，霰雪忽相仍。

何处兹辰好，吾州自古称。

稽山呈刻画，铿水弄鲜澄。

佛土横银界，天文露玉绳。

缏珠压帘翠，砻璧累台层。

昆露朝垂木，郇盐夕满塍。

浓梅明庾岭，乱蝶闹青陵。

舞缓来还转，惊多下忽腾。

藏崖未见睍，著靋即垂冰。

密处清何极，狂时力不胜。

夺鲜迷野鹤，汙白绝藩蝇。

孙幌方开卷，焦庐正曲肱。

悲鸣栓老骥，怒系下豪鹰。

顾我虽迟暮，当欢亦疆能。

醉怀思日富，病眼喜晨兴。

贺帐催休吏，宾筵幸得朋。

周诗诵昌满，邺酌对刘应。

赏为良辰乐，高宜善赋登。

鹴裘欣未至，青简使先蒸。

富岁还相庆，阳春各自矜。

酏颜均玉气，此墨出圭稜。

句待呼胡续，舟期访戴乘。

长谣辱君赠，珍感服吾膺。

元绛

元绛　和梅龙图游西湖见寄

湖上喜明霁，寻春偶啸俦。

花多红夹马，山远翠藏楼。

水气烟中合，风光草际流。

都人待千骑，快作谢公游。

元绛

元绛　和人

笔下云霞落彩牋，诸君清思尽佳篇。

谁人读得郊居字，流水汤汤正满弦。

元绛

元绛　和上巳西湖胜游

清明风日战方酣，朱毂雍容旆鬺。

火令正严绵上俗，禊游仍胜会稽岩。

马盘金埒连乾湿，人映氊车帽角搀。

湖水绿烟浮醉席，杏花红雨拂春衫。

公如庾老情非浅，客似渊君调不凡。

只恐颍川飞召节，便随五凤降绨函。

元绛

元绛　和圣徒洛中九老会

五日佳辰郡政闲，延宾谈笑豁幽关。

阊门歌舞尊罍上，林屋烟霞指顾间。

德应华星临颍尾，年拘皓发下商颜。

名花美酒疏钟永，坐见斜晖隐半山。

元绛

元绛　贺王禹玉

前殿听宣中禁制，南宫看集外朝班。

星辰影落三阶下，桃李阴成四海间。

元绛

元绛　怀荆南旧游

去年曾醉海棠丛，闻说新枝发旧红。

昨夜梦回花下饮，不知身在玉堂中。

元绛

元绛　将去郡席上呈同僚

在官七百二十日，只为台州不为身。

民事勤劳心力尽，世涂忧畏鬓华新。

离筵欲醉樽前月，美景难留洞口春。

他日相逢应更好，诸君皆是眼中人。

元绛

元绛　句

笙歌车马东方晓，风月山川北固凉。

元绛

元绛　句

英翰五五出南闽。

元绛

元绛　句

小雨疏疏向晚晴。

元绛

元绛　句

仙骥籬云穿仗下，佛花吹雨匝天流。

元绛

元绛　句

五日看花怜并叶，今朝斗草得宜男。

元绛

元绛　句

五蓂开端荚，百草斗香苕。

元绛

元绛　句

丝竹渐高桡鼓急，瑶津亭下竞凫车。

元绛

元绛　句

使君麾盖傲烟霞。

元绛

元绛　句

九重侍从三明生，四纪乾坤一老臣。

元绛

元绛　句

神石溪头好明月，夜来谁此凭兰桡。

元绛

元绛　句

玉露精神山合沓，溪成文字水横斜。

元绛

元绛　句

黄阁势连东凤阙，紫枢光直右银台。

元绛

元绛　句

联名适以三株树，传玩惊看五朵云。

元绛

元绛　句

花阴转午清风细，玉燕钗头艾虎轻。

元绛

元绛　句

陈前舆服同桓傅，拜后金珠有鲁公。

元绛

元绛　句

可惜闽州风物好，一生魂梦到三山。

元绛

元绛　句

何人更得通天带，谋合君心只晋公。

元绛

元绛　句

菖酒朝觞满，兰汤晓浴温。

元绛

元绛　句

过庐都失眼前人。

元绛

元绛　流觞亭诗

春风流水出岩扉，载酒轻舟飏彩旗。

把得玉杯还自笑，老翁真令似童儿。

元绛

元绛　诗一首

闽山过尽见吴山，天载天涯五马还。

旧列未归青琐闼，余生方入玉门关。

林蛮迤逦平无数，星斗阑干近可攀。

回首冶城何处所，只应烟雨渺茫间。

元绛

元绛　石伞峰书堂

奇峰如繖见遥青，玉笥山头地有灵。

三径荒凉丞相隐，一篇清绝放夫铭。

孤标竦处天门近，直影圆时日御停。

谁蹑严梯访遗迹，远孙高谢在鸿冥。

元绛

元绛　泗洲岭

万里一朱幡，崎岖度岭关。

路盘云雨际，人在斗牛间。

元绛

元绛　送程给事知越州

四十年来出处同，交情偏见岁寒中。

相先各上青云路，斗在俱为白发翁。

万里厌劳方稍稍，一麾乘兴又恠恠。

清风冠剑辞仙殿，流水旌旗下越宫。

山半楼台迎日动，帐前铙鼓入秋雄。

因君更忆蓬莱雪，不觉吟魂过剡东。

元绛

元绛　送梵才大师归天台

责垂忧多两鬓斑，十年长梦赤城山。

何时得似净名子，潄石眠云恣意閒。

元绛

元绛　题鼓山元公亭

谁书吾姓揭亭颜，栋宇飞腾气象完。

谷口秋风吹鬓发，海东朝日上兰干。

地高顿觉群山小，天近须知六合宽。

三到岩扉殊不厌，异时长向画图看。

元绛

元绛　题溪口广慈寺

云外轩窗切斗牛，翛然三伏亦生秋。

青山屈曲无重数，俱束溪光款款流。

元绛

元绛　题秀野亭

亭占青山口，郊原四望平，

遥林连崦黑，白水隔田明。

翠麦波涛动，飞泉剑佩轻。

长年便野趣，攎欲解塵缨。

元绛

元绛　桐庐晚景

向晚西风急，扁舟下濑轻。

帆樯挂山影，鼓吹压潮声。

白鸟烟中没，斜阳雨外明。

油然五湖意，浑欲薄功名。

元绛

元绛　挽赠太常少卿封川曹使君观

仓卒蛮鼙上水滨，使君忠愤独亡身。

平明戈剑摧城阖，俄顷衣冠落路尘。

志士一门能许国，老夫当　￥亦知人。

朝廷赠秞哀荣极，青骨千金合有神。

元绛

元绛　戊戌清明在吴去春阅武于河朔今被召参贰大农悦然有感

前载赏花乡国中，三行粉面绮罗红。

去上持斧边城下，十万国声鼓吹雄。

每岁春辉长忽忽，此时朝骑又恠恠。

却将半暗尘沙眼，去看东都御柳风。

元绛

元绛　谢京师故人

丹荔黄甘北苑茶，劳君诱我向天涯。

争如太液楼边看，池北池南总是春。

元绛

元绛　巡按睦州过乌龙山

群山衮衮卷波涛，举手天门尺五高。

尘土多年昏病眼，犹能千里见秋毫。

元绛

元绛　因览状元节推和诗再和一首

缇龠惊年杪，铃齐戒夙兴。

连空集霙霰，撇席命宾朋。

菌阁盘虚出，箯舆选胜登。

山川方晻蔼，缟素竞飞腾。

密著珠帘重，低沈粉水澄。

迷藏秦洞穴，刻镂禹沟塍。

蓬岛三番扑，瑶峰四彻绳。

风传天外簌，湖写鑑中冰。

银色三千界，琳台十二层。

折梅思陆凯，咏絮对王凝。

妒舞轻飘燕，临书细字蝇。

光凌射的鹤，气压沃州鹰。

櫂月豩翁共，歌兰楚客能。

琼辀走油壁，练马顿鉤膺。

泽渗阳膏动，和薰气烛蒸。

冬权时已正，尺瑞岁将应。

鄙也同民乐，油然弗自胜。

平时陪法从，长忆奉昭陵。

拂旦开金殿，鸣鞘下玉乘。

六花朝服满，万岁寿觞称。

就望尧云日，赓歌舜股肱。

冰醪霑饫赐，竹唱听哀矜。

尔后孤从远，频年老病仍。

两朝还观魏，何日见觚稜。

元绛

元绛　隐几萩诗

分得藩符近海滨，溪山清处养天真。

幅巾隐几春萩静，直是义皇已上人。

元绛

元绛　永新县春风亭

三年到此百无功，种得桃花满县红。

此日不能收拾去，一时分付与东风。

元绛

元绛　早梅

照夜直为明月侣，倚风先作艳阳煤。

多情欲著红妆面，故上含章白玉台。

元绛

元绛　诏修两朝国史开局日赐筵史院和首相吴公席上韵

殿帷昕对罢，省户两阴馀。

诏赐尧尊酒，人探禹穴书。

夔龙方客右，班马盖徒欤。

径醉俄归弁，云西见日车。

元绛

元绛　赵潜叔殉节诗

转战谯门日再晡，空拳由自冒戈殳。

身垂虎口方安坐，命弃鸿毛更疾呼。

柱下杲卿存断节，裦间杵臼得遗孤。

可怜三尺英雄气，不愧西山士大夫。

元居中

元居中　风水洞

二洞标奇石，连岩葺宇新。

凉生清桂晓，暖涨青桃春。

闲拥东方骑，来寻北陇人。

破云拖蜡屐，琢句写霜筠。

谭剧频飞屑，歌长益落尘。

为探琼巘胜，不记玉觞巡。

下客惭长颖，高筵饮德醇。

追随到峰顶，疑化九霄身。

元居中

元居中　临安石

人久众所僧，物久众所惜。

为负磊落姿，不随寒暑易。

元居中

元居中　上祖无择

洞蔽深云远俗尘，山中曾未识朱轮。

自从白傅来游后，三百年间又一人。

元溥

元溥　送黄公择还故山

惜解鸥边缆，愁分柳下襟。

柴荆方永昼，草树复连阴。

煮茗泉须沽，烧香火放深。

是中真富贵，莫受二毛侵。

元溥

元溥　岁后书怀

他乡故乡老若此，新岁旧岁穷依然，

烹茶但有二升水，沽酒初无三百钱。

元掔

元掔　题胶山寺壁

岗头鹁鸠鸣，定欲唤晴雨。

驱车指东山，山下寺亦古。

道人双眼青，雪齿起柔语。

松回万壑风，落絮趁轻舞。

日薄咏归欤，扁舟在烟渚。

元勋

元勋　和朱利宾题妙智院

放怀对客初寻笑，满目开花未放愁。

望远此情天不尽，名山何得逐穷幽。

元勋

元勋　灵岩

诸仙深窟宅，石门限尘寰。

空洞初不碍，风扉敞云关。

高广几何许，百夫可回环。

谁托遗迹在，溟蒙烟雾间。

羽驾此来往，朝贡想清班。

西风翠屏近，藤萝莫容攀。

因循再阅岁，建见亦以艰。

旧闻剑门好，形势摧夷蛮。

今兹固殊特，独冠江南山。

少陵惜未到，我语凭谁删。

元勋

元勋　题白帝庙诗并序

楚山中到三峡开，长江浩浩从西来。

奫沦巨浸吞万派，淫预杰立高崔嵬。

鲸波回薄山角，征鼙掺叠鸣春雷。

蹴石岩壁势益狠，怒涛骇浪争鸣貀。

舟师绝叫不容瞬，风满孰敢施樯桅。

龙骧蒙冲量万斛，梢濆撇漩如枯莇。

昔闻有神司正直，江潭祠宇留山隈。

羞牢酾斝荐诚奶，幽鉴冀蒙神所哀。

跋柁鼓楫驶东鹜，忽忽已过巫阳台。

巴徼炎瘴昼如雾，汤燖赫日昏风霾。

歨然晴皎射峭壁，翠光冶滟无织埃。

联娟岚光落衣袂，飞云容与风{外风内委}{外风内委}。

祝融之祥古亦有，神之报与良丰哉，

嗟余陷阱岂无谓，九死宁知祸有胎。

触机直前靡顾后，壬人资从或嫌猜。

燎原之势既炎烈，垂涎膏血如狼豺。

盻刀阴顾肆舞勇。肋肩谄笑如诙俳。

违道奸径踖禁橐，尽纲异议为梯媒。

旋踵已为鬼矙室，俄惊白骨到苍苔。

人胜有时天亦定，脄蠁疏纲常恢恢。

险夷百折坚一节，君恩浩荡天昭回。

元勋

元勋　题灵岩各景　碧云洞

踏流逆风寒，危径仅可伛。

中空遂闳深，翠润欲垂雨。

人间知何时，石乳观万古。

元勋

元勋　题灵岩各景　朝阳岩

烟磴入风路，欹危转深冥。

通明忽到眼，石自太古青。

仙人故台在，何处乘云骈。

元勋

元勋　题灵岩各景　涟漪洞

畏心恐灵居，空渺不可际。

奇石坠惊云，凉坐得少憩。

何曾落花流，自隔人间世。

元勋

元勋　题灵岩各景　明心洞

僧房尚闻声，云扃已通步。

观身空翠间，宿霭避市屦。

不须蹑回踪，径自通仙路。

元勋

元勋　题灵岩各景　夕阳洞

东风送花归，曳杖云可倚。

泉石符宿缘，相见作欢喜。

西瞻少迟留，天末霞成绮。

元勋

元勋　题灵岩各景　紫云岩

历翠扪苍坚，不犯尘衣涴。

暗香何处花，松下微风过。

当有道人来，霏烟承宝坐。

元在庵主人　石堂歌

吾斲石堂无变怪，土缶瓦鼓闲游戏。

一钁相随万事空，十二时中空捉击。

牢捉击，不在三閒前后际。

拍将两手笑呵呵，这个消息不容易。

不容易，拈起石头拈不住，

放下石头放不去。去与住，

认取石堂门前路。不开窗，

不闭户，塞破世界无觅处。

暖则乘风凉则眠，烟霞云外朝还暮。

朝还暮，不贫荣，

不贫富，不恋妻帑及儿女。

随缘自在度时光，看著古今都错误。

皇天后土莫相瞒，翻来覆去能几许。

前贤后圣说多般，千经万论从头注。

渠不省，渠不悟，

一任从渠失故步。我自知，

我自顾，富贵浑如草头露。

人与我，爱与妒，

对境不生无喜愁。清凉世界乃吾台，

是非海裹终不觑。不向君王殿下行，

不入豪豪问尊贵。红妆艳粉任安排，

夸逞从斗能会。英雄强弱只一般，

喽啰巧拙说甚彩。少年才子漫风流，

绝代佳人臭囊袋。一息不来何所寻，

万两黄金不容带。都是空，

必意败。唇锵舌刘递相欺，

从使金印如斗大。尽数收拾满仓箱，

不知前面能几岁。一著错分明，

轮却无赢落。聚散还同浮水沤，

顷刻之閒难捉摸。不向根基上乘寻，

个个急后抱佛脚。早悟解，

早悟解，不如石堂一大块。

石堂坏时从他坏，这一大块元自在。

坚且耐风霜，雪雨催不碎。

祁寒隆暑没遮栏，春去秋来任推载。

四方八面透玲珑，石堂裹面快活睡。

觉后还将凭麽时，撒手便行无布摆。

员安舆

员安舆　诗一首

国初吾乡民，万户一逢掖。

盖自咸平后，俊髦始接迹。

员兴宗

员兴宗　别眉山源上人

我生喜际招提客，欲宜沤幻子尘色。

偶然挥斥仍六极，无相光中岂南北。

上人得我慰寂寞，相与含笑了一默。

生死夺机无瞬息，禅谈鹘落霜后翼。

中间鹄鹄露白黑，我欲角角急不得。

终朝为子写胸臆，回首江山忘乡国。

相看一梦非空质，山风吹衣马去枥。

君不见九华虽堕名利场，逢人也解吞荆棘。

员兴宗

员兴宗　菜食

员子一寒世无有，爱簇生盘如爱酒。

菠韮铁甲几戟唇，老苋绯裳公染口。

骈头攒玉春试笋，掐指探金暮翻韮。

达官堂馔化沟坑，我诵菜君人解否。

员兴宗

员兴宗　酬新安仁孝主簿

汴水奔流天子都，海涵百谷来群儒。

黑笠白袍纷盈衢，清才落笔各有徒。

人人怀矛戈戟殳，文阵未战磨以须。

我方整旅备不虞，坐惊絷微党援孤。

闻君烈烈真丈夫，外视宫室呈廉隅。

於时委身愿投壶，亦既见止心则愉。

联翩折趐同嗟吁，奈何西归不得俱。

地远天高成异区，尺书相问药困痡。

繼之诗句非常模，字妙羲献堪仆奴。

幽怀感深长郁纡，鱼目安可酬骊珠。

古今穷达犹摴蒱，慎无致意荣且枯。

六经且务评精粗，一朝良媒聘闾娵，

神房山馆魁众姝。

员兴宗

员兴宗　春日过僧舍

青春了无事，挈客上伽蓝。

遥指翠微树，来寻尊者庵。

不须谈九九，何必论三三。

且坐吃茶去，留禅明日参。

员兴宗

员兴宗　春游分韵得雨字

疏疏来往舟，续续后前雨。

湖光不自持，春色遽如许。

日车忍停轮，塔铃幸无语。

冲怀宇宙宽，空蒙我当取。

员兴宗

员兴宗　歌两淮

君不见北风吹淮风浪黑，铁马千群凝一色。

当时庙论孰经济，将相无言潜动魄。

或云南纪当何忧，今代诸葛身姓刘。

陆下唤取守淮甸，彼有胜算逾干矛。

登时诏语从天坠，汜为先锋制置。

并遣健士付阿权，等是两淮兵马地。

岂期将溃兵川流，翻手忽忽无十州。

前时冠剑错准抉拟，此事吐口贻人羞。

幸哉天祸不终极，至尊避殿忧思集。

枢臣督战侍臣谋，上则倚公参赞职。

征鞍此日去皇皇，所过骑士多羸伤。

不见何人出声鼓意气，但见十十五五坐路傍。

公趣下马询众语，众共来前致辞苦。

平时节使驱为奴，逐逐无聊战无主。

而今侧身堕两失，官骑已亡难再得。

诚令军政日月悬，我有微躯人不惜。

公闻瑟缩涕潸然，汝曹寄命真可怜。

朝今清明万乘圣，权已殛死家南迁。

若等是行能奋死，朝建勋名暮朱紫。

官今付我诰如山，节使察使皆在此。

军家闻此逐蹄轮，喜气酣酣如遇春。

当时战死身昧昧，今日分付当其人。

兵官来见同听命，适有时张王戴盛。

分麾列伍摆布毕，仿佛平戎万全阵。

斯须望敌来何多，千里断岸皆遮逻。

天低野旷笳鼓咽，众寡不敌将奈何。

是时仲冬日建丑，群雄争先莫肯后。

濯缨刑马震天地，焰焰兵威古无有。

旋见飞台天样齐，黄盖团团傍赤旗。

指挥渡河在顷刻，我默战义人安知。

公呼时俊腾口说，汝每四方闻胆决。

只今战态作儿女，便恐汝名从此歇。

长啸激俊挥戈回，万斧并下声如雷。

十舟先粉百舟败，连艟接舰成飞埃。

嗟敌初来何草草，一夕崩摧如电扫。

命逾破竹青离离，血溃江流红杲杲。

明朝北阵更奔波，坐料强敌成蹉跎。

堤防更藉盛新力，为我往护杨林河。

运去一朝同覆水，敌再渡江终送死。

射人射将数不彻，何况更问舟中向。

移时巉天送哭喧，弃舟而挝舟自焚。

公命火攻列火伞，船焦楫烂无逃门。

敌愁惊心疑鹤唳，十步回头九堕泪。

又疑官军尾其众，清野数州无食地。

众残北顾心悠悠，金亮更欲抵死留。

放言京口少备者，曷若举兵由润州。

大将显忠来是日，执杖升阶光照席。

公先劳苦甚生平，遂借百舟如过鹢。

迤逦仲冬日十二，旅食无烟寝无寐。

公来督府见相公，便及瓜洲防拓事。

督视推公胆有馀，此事岂忍他人徂。

昨来兵试威万万，别遣诸将无乃迂。

公仍禀命侵星过，或传铁骑金山破。

淮西万姓舍惟烟，淮东居民泪潜堕。

公摆吴艟异水嬉，势压海浸倾天维。

一见使敌无可奈，再见使敌心骨悲。

敌亡傲兀犹不悟，尚呼达官招万户。

岁云暮矣无北归，我所思兮决南渡。

达官再拜乞徐徐，波浪驾天千丈馀。

比前采石三倍恶，主其急我吾其鱼。

金亮尚嫉忠言丑，快剑垂垂拟其首。

只今速渡汝得活，不尔爱身身在否。

万户相顾归相言，慻悍难容血面论。

北人项领不易保，如此郎主何足存。

此夜疏星江泪湿，敌将一一弯弓入。

御寨三重侍卫郎，对面公然如不识。

帐中方嬖花不如，帐外忽飞金仆姑。

投哀赊死身困苦，软语不类平时粗。

骨肉披离头万里，魂飞却作他乡鬼。

杀气漫天烟草迷，不归州绝风尘起。

君不见昔日秦魏之兵扼上流，阿坚阿瞒皆老谋。

淝水血腥赤壁溃，两豪一蹶泯默至死休。

况我中都徃颓促，千古丧师无此酷。

沉冤万众衔已久，合沓天心宜下烛。

三十年飞战马尘，支吾多用豪杰人。

但传凶势时未减，不见度外加经纶。

须信更生无尽福，高价属公勋誉逐。

不费两淮千斛水，一洗万古乾坤辱。

近来分陕从天阙，悬解西民愁百结。

三军鼎鼎礼意浓，七兵堂堂恩数绝。

行并咸秦脉络通，更遣诸将图山东。

为君再赋洗兵马，下客敢繼唐诗翁。

员兴宗

员兴宗　管宁

幼安湖海士，气香秋空云。

远目隘九州，谁识中领军。

真命寒柏独，逸气崇兰熏。

超遥首阳山，夫子犹二君。

员兴宗

员兴宗　海波

上妙空王殿，灵神不敢窥。

乾坤捧兜率，日月绕须弥。

八柱真如宰，三山自不奇。

海鲸吞巨浪，只要十分诗。

员兴宗

员兴宗　和王丞绝胜亭

时序一转毂，乾坤双旅亭。

此日即昨日，春过秋峥嵘。

如何万象间，寓我七尺形。

忽忆县以西，远览目屡经。

前峰一鳌伏，遥巘千螺青。

是穷天外胜，谁托世上名。

翩翩佳公子，语秀含馀清。

来此集宾客，溪山两锺情。

亭如栖烟树，客乃委浪萍。

共此一时胜，遐哉万古城。

长歌白云遏，落日金杯倾。

我至将无时，庶以娱瞻听。

三嵎此其一，松柏争敷荣。

地灵莹骨秀，不受红尘撄。

今朝动清兴，有人踏皇扃。

胜绝定何如，同起为苍生。

员兴宗

员兴宗　贺雨

岁若大旱作霖雨，祷而雨兮旱不苦。

诚之一字与天参，往古圣贤珍此语。

岁星在蜀二十年，触处丰登多黍稌。

世不少惜蹂践之，枉使宝稼叶如土。

况复纵恣相凭凌，气焰熏天遽如许。

三纲五常沦且斁，以故伤和逢瘅怒。

旱魃为灾炽袢暑，扑鹿阳乌乘九数。

火云釜甑蒸肉山，不奈炎官云我所。

公方忧民心瘉瘉，扫除热瘴还清楚。

却忆曾侍玉帝旁，授以金科行按部。

办狱更过颜鲁公，一路传呼御史雨。

不闻匹妇且衔冤，西蜀向安谁敢侮。

和以致祥应止止，喜见太平旧官府。

萧时若是号休徵。甘泽沾霈来以叙。

石燕漫飞商羊舞，穴处那能问狐鼠。

巫觋罢散鼓笛闲，龙德欲归江海去。

为言西成祀田祖，饱食不骄民乐聚。

昔何戚嗟今怡悦，力回造化公为主。

濯濯厥灵玉不焚，伊格皇天归宰辅。

焰焰无若雨反风，燮理阴阳且封鲁。

御灾捍患世亦希，可但明时繼前古。

愿言霖雨思贤佐，镌入坚珉作诗谱。

员兴宗

员兴宗　即事

我本不即世，世网以维之。

维之意何伤，俯仰百念衰。

清真寓天壤，诚尽复谁欺。

情忘物自遣，深虞未忘时。

平生寄笔墨，幽解{上四下各}自兹。

员兴宗

员兴宗　哭待制许先生

平生一灵台，机智得深屏。

出使星移天，归朝月生岭。

上书肺肝露，不事颊舌逞。

事状严历历，九原忽苏醒。

员兴宗

员兴宗　哭友人故校书王君夷仲

天台插天天一色，先生乃在山之侧。

拥书万卷日逍遥，户外绝无尘土客。

自踖诗书分战场，垂垂六甲皆科郎。

治言说尽万物理，亦有苦语原天荒。

保宁之军愤苛取，大夫回回军吏苦。

公来约束仗忠信，健儿三千胆如鼠。

倦游俯仰栖瀛洲，吏非散仙矧肯留。

金门间作林下语。对之使我销百忧。

人皆病心公病膝，归卧轻舟江月夕。

君不见书剑只今谁访君，灵鹫萧萧墓三尺。

员兴宗

员兴宗　李巽岩四望楼

青青十二楼，万瓦浮云棱。

居者谁氏子，酒肉堆丘陵。

一一闲峨眉，舍此不为登。

清梦几时回，何曾舍虚凝。

本欲了万境，竟为景所绳。

我友子真子，士以古谊徵。

载书来上都，结朿车不胜。

插架备小篵，且以觞宾朋。

或人指之笑，谓此不能宏。

有如短尾航，又如朿翅鹰。

团疑恋壳龟，局类遭寒蝇。

卑卑形覆缶，短短射依堋。

行行频壁碍，倚倚难轩凭。

风立苦打头，月坐伤横肱。

寒足笼拥掩，炎躯甑炊蒸。

俯首忽见地，闭目可数层。

何当揽星辰，惟堪挂用缯。

君子促改办，不尔陋可憎。

我兴听是说，诸友无乃称。

交从二十年，我能识其膺。

彼腹椰子大，千卷贮亦曾。

体作黄冠朴，言乃水云僧。

岂其八尺高，而能碍晨兴。

瞻想西南北，众万皆环緪。

奈此归思何，犹然间骞腾。

世好巍粉饰，是态恶可惩。

元规尘可谢，肝胆醒春冰。

但使居者乐，勿使疑者升。

诸公敛戏语，俄然迭嗟矜。

携酒共过之，窗虚纳清澄。

员子眼力到，数来数归鹏。

拟乎天上人，天门杳不应。

为君出登赋，归来伴龛灯。

三年京国梦，一柱立不能。

我数无何乡，神尻以为乘。

员兴宗

员兴宗　梦邴徵君

我梦穷跻攀，滑滑泥掩胯。

我自摩天岭，而转风木榭。

有客冠甚峨，见之惊已乍。

邴姓原其名，风流蔑曹谢。

宾我复坐我，丰草殊可藉。

英言有深吐，微论亦高驾。

与原阔千祀，待我仍管华。

斯人竟天游，神尻不暂卸。

愿言赴汗漫，同予观物化。

员兴宗

员兴宗　平等寺

万籁久已息，幽鸣竟天和。

川灵如有知，野鸟时惊柯。

明月照我衣，我起聊自歌。

无酒今可觞，如此良夜何。

员兴宗

员兴宗　阮籍

我爱阮嗣宗，天怀达而放。

理觞堕沉冥，出语辄清旷。

驾言穷所之，途穷涕亦浪。

伊人已真契，谁谓失之荡。

夷庚得神超，世以多岐丧。

员兴宗

员兴宗　瑞芝

君不见翳嘶路转重行行，玉几有洞含馀清。

跨鳌栖魂正尔所，合沓万古遗忠名。

洞口云腾紫羃羃，洞外草茁未英英。

从来精爽自难没，地不爱宝天敷荣。

嘉祥一书世则瑞，而况君家二者并。

请原昨日杯酒事，公子沃客金杯倾。

有童有童跪再拜，云得异本由天成。

主人于于众客笑，春入四座欢纵横。

夜如何其不忍去，翦烛细看枝琼琼。

有同魏县玉三干，大似汉宫金九茎。

岩间义气埋不得，宛转再露乾坤情。

公子世猷亦有相，他山之石何由生。

愿言勿隐东郭几，稳出卧护南阳城。

天边瑞盖两旌节，我相公子非癯卿。

员兴宗

员兴宗　述古

道浑语不枯，意尽文自止。

思成茧抽绪，涣若风行水。

恭惟古先民，吾今亦如此。

谁欤章句绘，碌碌寄馀子。

员兴宗

员兴宗　送崔子渊登第西归

少日家邻社，生年说二崔。

诸孙接高第，吾子更长才。

意逐归鸿急，身疑社燕回。

再逢却持酒，同上望乡台。

员兴宗

员兴宗　送关国录守简州

生世事忧喜，扰扰合与分。

合即海上鸥，分乃风中云。

分合悬有定，谁能预戚忻。

心空等行脚，得酒且策勋。

念昔求见子，相看每相群。

夤缘再值遇，天南话乡枌。

朝声并屋喧，夜饮竟面醺。

我遇不易振，但知祖皇坟。

君言时作我，神机谢耡耘。

如何日蹙唧，蹙唧向我云。

自来越上吟，五别西山芹。

缅然动中怀，羁心为之焚。

辞殚起后虑，徃勇稽前闻。

归思溢浩浩，江流泛泇泇。

君鞭先我着，我其敢后君。

蜀远谁肯顾，万里乘华勋。

国恩自丘山，彼此当勤勤。

况复坐红日，椒桂来奇芬。

人生行乐尔，妙寄穷天垠。

却写分外虑，太空鼓蝇蚊。

君行不作痴，我将理吾军。

渐营卓锥地，遗书收放纷。

故家通社腊，与子同朝曛。

斯言不自领，请移北山文。

员兴宗

员兴宗　送李省元周辅

舟亦不肯驻，人亦不肯息。

君有浩荡志，我带憔悴色。

欣然别我去，吾宁旅终极。

念昔始知子，气度流辈百。

元祐明公孙，对面想宿昔。

冯翁口吃吃，遇子亦宾客。

悼徃怀今兹，俯见江汉窄。

一官家万里，怅恍冻饥逼。

员兴宗

员兴宗　送校理梁同年子辅守彭门

众万欣有旗，我兴渺无依。

轲雄去则久，道论何其衰。

味薄成抱恶，时趋化心低。

岂谓杳莽中，有子相嬉嬉。

君乃柏下铃，我乃松间丝。

河关两值遇，绸缪竟天姿。

直我我即敬，晓我我自思。

如何万里舟，忽去不可维。

频变觉情易，人远中自移。

持杯动孤影，秋风又凄其。

去日悬几许，重来傍衰迟。

浑浑皓首交，愿言固来兹。

员兴宗

员兴宗　题山月水月二亭

山月照我形，水月澡我神。

对月泪已波，尚想亭之人。

高怀寓玄照，清晤逃时纷。

老我竟谁怜，岁月空峥嵘。

寒光注夜夜，琼树舒冥冥。

而子於是间，逸抱回天真。

我时走浩荡，乾坤渺虚营。

文字挂众陋，一纵不可循。

子起笑谓言，世念违红尘。

忘言亦忘默，第饮千杯醇。

藉我月下草，枕我亭边云。

游将蹑天去，寸步逶迤亲。

故人今何许，白日仍西倾。

悼徃迹已迈，趋交意弥屯。

尚尔一径迷。烟草空亭亭。

何当三千秋，归鹤惊四邻。

员兴宗

员兴宗　挽二叔通直

知公经术富，少小足奇尚。

堂堂兰茁芽，愿言契新赏。

萧条度风霜，汴西鞍马上。

暂行几羊肠，世路蛛自网。

绿衣一秋荷，而能脱尘鞅。

圣言得微奥，理明词亦畅。

有文不带酸，馀味甚熊掌。

其中殆天全，识解自超旷。

事佛当晚年，精神著内朗。

禅谈水月澄，逸韵天风爽。

我昔尚童子，门戟过双敞。

而公见之喜，单辞幸相广。

励我多苦心，寒庖对珍享。

山花草然然，胡为岁月往。

瑞兰期远插，庶以慰黄壤。

员兴宗

员兴宗　挽喻夫人

太丘落日东郊昏，兰风桂露啼幽痕。

年周九十笑语温，冲头雪矣花仍存。

仙裾拂拂始倚门，扶挟何必烦诸孙。

二鷕前起慰心魂，喻宗老人五院尊。

众口咽矣遍地恩，柔则之馀六四坤。

员兴宗

员兴宗　宜宾别杨同年

江行骇湍涛，文字无暇寻。

满听舟人歌，胸中垢秽侵。

宜宾夷獠乡，系缆日欲沉。

仓卒拜年契，外堂闻韶音。

鸡肥为予烹，酒美亦共斟。

语笑不知夕，蟾蜍满衣襟。

首陈兵战谋，西北敌可擒。

次论月蚀诗，独采仝愈心。

未憎轻簿走，窍誉希山林。

儒学规矩奇，约绳固所钦。

誓将革愚鲁，庶异柴与参。

会浅别又长，情重愁愈深。

愿终保壮节，勿作涧松吟。

天子思太平，此非久滞淫。

员兴宗

员兴宗　遗任子渊省元六首

山花乱纷葩，崇兰度轻馥。

谓言抱正身，何以堪众目。

离披委丛萃，万物困幽独。

美人寻当来，纫之佩空谷。

员兴宗

员兴宗　遗任子渊省元六首

平生数任李，异质苦同调。

饥作一饱营，词欲四裔照。

虫鱼慎勿笺，皇坟可敷奥。

我亦玩世者，畸言期久要。

斯人竟天游，出语仍奇妙。

员兴宗

员兴宗　遗任子渊省元六首

何劳话前三，俱共入不二。

耕耕我村田，自免荆棘累。

因兹等用舍，已作舟不系。

枯风掩我情，零露泫我泪。

员兴宗

员兴宗　遗任子渊省元六首

妙想语不周，中夜兴抱膝。

忆昨亲蛟蜃，风浪身恻恻。

天意增吴涛，沧江渺何极。

君舟且勿理，南首快所历。

何如西楼观，蕉花红正滴。

员兴宗

员兴宗　遗任子渊省元六首

我有二三子，文字粲彪炳。

一说为波臣，或传近华省。

岂徒异荣寂，又堕生灭境。

悬知群物摄，大类任毛颖。

不如洗故习，长笑天地永。

员兴宗

员兴宗　遗任子渊省元六首

我兴一枯卉，空此岁月度。

公干仍多难，病亦沉绵屡。

象犀竟谁揽，漫冲江海雾。

谁说官异人，我才止堪簿。

员兴宗

员兴宗　永嘉水

郑侯兴言水于温，厥灾茫昧数莫源。

于时顽秋后中元，淫虹曳曳妖晕喷。

夜星不呈墨微垣，郁律撼怒排天根。

摆磨杂岳涛飞轩，豁惊瞥悚势荡浑。

凶飓埽宽震虚垠，瀿倾渎裂轴转坤。

腷膊万马来声喧，众鼓骇骇阗篪埙。

湠漫沏送无回泇，阴旄威纛空飞骞。

婴鲐漂沛趋冥门，带不不属隳巾裻。

啾呶直上声天冤，元驱鬼绁俱奔奔。

肉不拥掩张髀臀，母识子死翁号孙。

凌耶厉耶千山髠，而况下数鸡鼠豚。

泞淖飞溅疑翻盆，岸津水溽沸鵰猿。

目材耳井其能存，我知其端义可援。

无乃水伯真少恩，翘翘抉抉凶凌屯。

手擘三山巨灵翻，大沤幕岛丛旗{怨心换巾}。

天吴不仁闪双湲，主张龙孽龟鱼鼋。

牙眼怖鳄翼厉鲲，唅呀摆掉齿腭反。

禹手不胼息两跟，四载难乘驻厥辬。

汉家循河昔垫昏，侧身以蔽太守尊。

渏东之东孰於藩，赤子鱼头浸莫言。

帝阶修修辟重阍，媕娿欺天树幽怨。

沉家十万忍不论，谁欤广骚些其魂。

幸哉皇明煦朝暾，罗金走帛恩丘园。

我咨温人为周爰，河魁之应颠昆仑。

嗟嗟奚自理不烦，常盘喜鲜口吐吞。

剜元剔鬣命蜿蜿，毫发不备唏空飧。

以是眩客诏后昆，帝敕海若浇愁痕。

自今起仁略炮燔，纵彼川泳鳞鳍掀。

物不暴殄帝所敦，永嘉于于福以蕃。

呜呼愈也惟戒焚，我则解摘哀穷樊，

其亦灭愧心可扪。

员兴宗

员兴宗　咏蛤蜊

君起西南思，为予叠前篇。

我兴乐东西，珍烹口同然。

佳哉有蛤氏，商略依舜泉。

马刀形则古，瓦屋虫能天。

入手意便韵，况余谢荤膻。

何必逢麴车，为君口流涎。

员兴宗

员兴宗　咏鸡头

桃李妍众目，取次红绿插。

练练湖中姿，佳菓须作铁。

名字胜且高，意亦倣鸡舌。

黧面君莫侮，满腹珠玑列。

昔者灵沼会，赋就苏子辙。

只今风味远，是说非密说。

员兴宗

员兴宗　咏江鳐

鲜鲜眼中瑶，玉柱出珍抱。

吾家天万里，识君恨不早。

携来定雪儿，中膏非外槁。

不知何物尤，醉脸兹一扫。

平生珠为邻，冰盘仗幽讨。

或言比丹荔，同传韩非老。

员兴宗

员兴宗　游城西李氏园李仁甫谢伯坚同会席中得当字

吾生会如寄，俯仰岁月荒。

安得无尽境，寓乐穷时觞。

劫来古城隅，露坐荫石床。

皎皎月在野，山光映低昂。

诸公饮文字，歌黛何由将。

环客者谁欤，青青在吾傍。

此君有令质，简洁韵自长。

一扫尘土想，化作冰雪肠。

岁寒知几何，众木谁能霜。

独此抱身正，有耻逾平当。

高度竟凛凛，不以外物攘。

此会定清真，此怀为君忘。

员兴宗

员兴宗　游汉嘉明月湖次宇文子重韵

君不见天台贺季真，监湖一曲光泠泠。

又不见钱塘林处士，西湖千载成高名。

千顷菰蒲抹岸白，几树寒梅疏影横。

呼吸湖光映湖绿，两公便谓得此生。

吾僚胸次本丘壑，中有林贺之高情。

银盘夜色清镜动，便欲邀汝成三人。

旋喜叵罗金在眼，肯议仙桂来无根。

前时六浊皆运出，招此不夜归重城。

未蒙濡沫到恶客，先苦诗句来缤纷。

思君对洗同一静，大胜狂歌归四明。

员兴宗

员兴宗　游九顶清音亭次宇文子重韵

君不见昔贤声名渺云边，追慕茫茫千百载。

东山遗墨不尘埃，南海碑辞尚光彩。

是公胸怀冰镜清，当时玉署厌残更。

惟馀清梦到古寺，因为亭宇加修名。

亭边古洞可治易，何必竹溪师六逸。

清音不断山不磨，人间衮衮成今昔。

徃日中都朋党兴，贤者皆思御李膺。

元祐谏纸今最重，此亭返不蒙知音。

我闻胶西黄楼宾主列，赋就价喧君弟辙。

彼楼虽已陷幽都，名号犹为人记别。

员兴宗

员兴宗　赠吕德璋道人

世纲连天天地窄，君乃对人眼青白。

口占道论馀五千，身徃仙山寻八百。

赵侯精灵足诗态，员子惭愧今词伯。

不须对月人自三，他年共作沧浪客。

员兴宗

员兴宗　赠云上人

君不见昔日中岩印无发，声名宇县何煌煌。

层冰莹骨语秀静，松风入齿诗清狂。

有时健笔赋岩石，天地万象随低昂。

儒流稽首颂舌相，徃徃谓带花木香。

自从别我无消息，江鳄无情江浪黑。

至今夹岸枫林青，岁老迷魂招不得。

古来英才多薄命，杳杳湘潭丝五色。

世间妙质便恐无，使我哀吟缠八极。

岂料嘉川馀旧游，云来云来开我愁。

时吐芳鲜恣吞嚼，软语仿佛从汤休。

劳生乾坤我已倦，饮半一啸沧浪舟。

三峨联子憩寂寞，下视华屋皆山丘。

员兴宗

员兴宗　州以隆名诚盛事也父老欢喜一仆亦感且慰因赋诗以志其盛

青峰高隆隆，赤县垂世世。

俯仰或百年，兴衰寄一字。

有人纪国勋，今日起天意。

父老欢不彻，衢歌传盛事。

员兴宗

员兴宗　诸公饮海棠下因赋韦陶体二首

相与饮花下，饮极人自歌。

有酒不共尽，奈此春光何。

翻愁白日短，勿厌红树多。

树多尚云可，红落无停柯。

万象悬悲端，归卧山之阿。

员兴宗

员兴宗　诸公饮海棠下因赋韦陶体二首

雨露下泽泽，众卉含新滋。

彼美海外棠，嫣然自繁枝。

枝繁不忍折，与春作容姿。

春容无定好，纷落青门道。

故山菖蒲花，九节石上老。

员兴宗

员兴宗　紫云洞

君不见茂州长史文章翁，生平姓字悬天东，

英言撼帝帝不从，建隆以来无此忠。

今焉栖神寓玄躬，道在翳嘶峰外之高峰。

是间真趣排天胸，指顾可了荆岱嵩，

迩年秋练春光融，离离渡汉舒溟蒙。

状殊宋车非越龙，亦非石壁浮青红。

望之云远讨其踪，类风飘烟欺雾浓，

直排阊阖贯紫宫。父老语我昭我聋，

疑是先生不掩之精雄。自尔支拄琼崖中，

要把英爽飞摩空。有如韩王结襦腾腾化异气，

亦如卫生食昂叠叠欺长虹。诚於斯民有愿力，

此段奇特将无同。先生英名无有尽，

乃云无心洞无穷。或云砻凿发天秘，

不知的的胜事符阿戎。劝君不必昆阆通，

五云之祥由李宗。君家种义昭玄穹，

可隶黄字驱青童。扫洒愿勿俗子容，

斗酒为嗔王无功。

员兴宗

员兴宗　自荆入沌至鄂凡十日沌中

长芦冲短芦，挽船如挽车。

一缕江摇天，萦带千里馀。

时焉忽断岸，依依见幽居。

试问居者谁，此地家焉如。

居十顾我笑，官何问之愚。

一生宅莽苍，岂觉城市娱。

出户舟为步，入户羹为鱼。

田牧我有时，牛羊与之俱。

但愿秔稻丰，俯仰无所须。

山河总白日，城市仍丘墟。

我兴愧其言，劳生叹囚拘。

因笑永民鼠，人大长狙狙。

袁藏云

袁藏云　魏侯故城

独向条阳翠霭行，杖藜徐步怆吟情。

长河漫有怀山迹，故国空传让畔名。

远树半遮干木庙，断云犹锁魏侯城。

可怜列土繁华地，只是寥寥作钓耕。

袁点

袁点　呈东坡

青盖美人回凤带，绣衣男子返云车。

上天一笑浑无事，从此人间乐有余。

袁凤

袁凤　句

坐观天下本无事，何必昌阳作引年。

袁甫

袁甫　褒三汤孝行

谁道田家不读收，一门孝行与人殊。

直将自己通天地，岂是无心惜体肤。

人愿生儿皆似此，神如佑善肯忘吾。

勉哉一念勤推广，已辨嘉名里巷呼。

袁甫

袁甫　朝阳三章

日之出矣，于彼扶桑。

凤之鸣矣，于彼高冈。

匪高刚鸣，朝阳之光。

君子如凤，爱此朝阳。

纯德孔明，闻于四方。

袁甫

袁甫　朝阳三章

日之出矣，其光融融。

凤之鸣矣，其声雝雝。

鸣于何所，于彼梧桐。

凤兮凤兮，和乐冲冲。

匪凤匪桐，在君子躬。

袁甫

袁甫　朝阳三章

日之出矣，万象光明。

凤之仪矣，箫韶之音。

观彼仪凤，以观我生。

生生不息，匪亏匪盈。

面此朝阳，默养和平。

袁甫

袁甫　崇圣寺瀑布泉二首

古来翠瀑仅涓涓，戛玉新亭却沛然。

世事废兴皆若此，醉眠何用问青天。

袁甫

袁甫　崇圣寺瀑布泉二首

半山飞瀑元如雪，况是今朝雪里来。

界破青山休谩诧，神光妙用亦奇哉。

袁甫

袁甫　钓台

逆风吹我到严滩，拥被掀篷一破须。

寒色侵凌欺白发，雪花撩乱失青山。

未消据案千尘积，且爱哦诗一饷间。

惭愧钓台风韵在，他年归隐许跻攀。

袁甫

袁甫　东松庵

六月山泉定易枯，枕流洗耳事何如。

幽人高卧浑无恼，好把录源日日疏。

袁甫

袁甫　读朱冠之诗有作三首

孔孟宗师心中的，回由评品手持衡。

至刚大勇本来有，由义居仁熟处行。

说到孤忠推自孝，辄拚一死肯偷生。

此篇此语令人醒，夜半青灯看到明。

袁甫

袁甫　读朱冠之诗有作三首

浮云擘破月华明，怎得浮云不再生。

几度月明云机擘，全无云翳月全清。

后生欲解凭谁问，先觉虽知肯尽明。

苦硬工夫须彻底，秋云漠漠一轮横。

袁甫

袁甫　读朱冠之诗有作三首

多言外好中何有，有德之言意一融。

惟一性天真洞彻，许多事理尽流通。

句新悦耳源先个，思苦雕肝味易穷。

自古才人皆患此，就中崛强是扬雄。

袁甫

袁甫　番阳喜晴赠幕僚

大江以乐，岁屡弗康。

民病未苏，正兹忧惶。

一雨六旬。巨浸汤汤。

我告上帝，是祈是禳。

我来宿斋，室名朝阳。

顾瞻斯名，与我心当。

天告我兆，劂应果彰。

朝阳一升，阴沴伏藏。

众不归壑，殃转为祥。

民奠攸居，岁保金穰。

耄倪载咏，喜气洋洋。

匪我颛蒙，能动上苍。

赖我诸友，冈或怠荒。

斋事孔明，纯诚是将。

上帝昭桥，随此瓣香。

我勉诸友，秉德日疆。

朝阳在我，自然发光。

阳复之始，养而勿伤。

常如对帝，中正斋庄。

乃保终吉，以活吾氓。

稍或安肆，冈念作狂。

政刑弗谨，号令弗臧。

天非可恃，祥覆为殃。

敬之敬之，斯须勿忘。

既以告友，抑以自防。

袁甫

袁甫　分题得莫氏荷池

我老贫无居，借宅横水北。

轩窗五月凉，四面绕修竹。

方塘贮清泉，绿净荫湖目。

初疑青钱小，稍展圆盖绿。

红妆出菡萏，敛萼似羞缩。

清晨露华滋，掩苒耀容服。

风来香十里，雨过珠百斛。

全家在清凉，衾枕有余馥。

吾师老瞿昙，六入渐驱逐。

尘嚣化五浊，热恼变三伏。

食实餐其根，对案何用肉。

袁甫

袁甫　耕乐诗四首

优游无事只耕田，顾我归耕子已先。

可但千仓良足乐，不收一粒亦欣然。

袁甫

袁甫　耕乐诗四首

一犁春雨趁农耕，歌咏康衢了此生。

若有可忧方有乐，本无亏处亦无成。

袁甫

袁甫　耕乐诗四首

一片灵明自有田，当仁那肯逊儒先。

归来不说溪山好，只说癯仙气浩然。

袁甫

袁甫　耕乐诗四首

少时操笔代躬耕，老鹤如今太瘦生。

已识个中真乐地，谁云骨相费生成。

袁甫

袁甫　赓周纯甫法语归三首

秋风一夜簸清波，我自思亲奈客何。

远地少书消息好，书多愁闷转添多。

袁甫

袁甫　赓周纯甫法语归三首

苦过重阳赋式微，黄花賸插两三枝。

对花酬酒坚盟红，依旧黄山唱和诗。

袁甫

袁甫　赓周纯甫法语归三首

人生何处是知半，契合端由一片心。

瞥见先生清苦貌，吾儿且喜埋沈。

袁甫

袁甫　和高应朝

明越两相望，别久忘岁月。

今秋对标榘，喜见冰玉洁。

实材信有用，至刚元不折。

青青岁寒松，不畏霜与雪。

世道有夷险，人心难泯灭。

烦公作津梁，勿使微言绝。

袁甫

袁甫　和韩履善韵

雨雪霏霏，青山华巅。

能令山老，曷不老泉。

雪高高山，雪深深渊。

山自寂寂，泉自涓涓。

我爱嶙峋，亦爱漪涟。

雪兮入水，我观其澜。

雪也在山，我取而餐。

入水不见，依旧灵源。

在山见雪，不见苍然。

苍然虽改，岿然则存。

见与不见，神光浑全。

悟此雪词，龟龙参前。

一止一流，谁合谁分。

忘言为赘，言本无言。

袁甫

袁甫　和韩履善韵

谈经说史谩支离，大道宁容小智窥。

山峙川流俱是妙，鸢飞鱼跃两忘机。

识天乃乐天之乐，非我安知我不知。

细读新诗消息好，桃花见后更无疑。

袁甫

袁甫　和惠宰修县学韵

人爵非贵，天爵惟尊。

贤哉惠侯，兴学祁门。

祁门之士，夙号有文。

兑心久废，索居离群。

自侯来思，锐志兴复。

士脱旧穴，迁于乔木。

人性本善，混混源泉。

四端素具，若火始然。

谁其启之，君子德风。

即修学宫，藏修其中，

内养克充，外养亦备。

尔不吾负，吾宁尔弃。

坛名舞雩，乐道无欲。

梁跨幽涧，潺潺潄玉。

面此清致，皆学之助。

本心融明明，庶几寡过。

滔滔世途，人而匪天。

儿童之戏，殆类纸鸢。

袁甫

袁甫　和晋斋兄韵

斟酌元气，斗为帝车。

四时迭运，其信也且。

天道不言，莫非教欤。

日之升矣，云翳扫除。

本无体质，湛然太虚。

历山舜耕，雷泽舜渔。

天德首出，芘焉权与。

晋斋作诗，诲语勤劬。

我处山攀，饮水饭蔬。

一雨苏旱，民气欢如。

东邻杀牛，西邻刲猪。

市贾不售，始到吾庐。

买来烹之，每食无余。

凉哉枕簟，凄其葛練。

忽念世涂，滔滔沦胥。

自昔兴亡，具载诗书。

蛊弊极矣，谁与爬梳。

已而谛思，惊饵如针。

谁谓王门，可轻曳裾。

观诗水章，荷兄警予。

老冉冉至，虚度望舒。

学贵密察，勿事恢疏。

一念微差，恶草必锄。

真刚大勇，那可踌躇。

未济濡尾，既济濡裮。

元自昭晰，无惑可怯。

拜兄忠告，其敢忘诸，

且此养疴，谁毁谁誉。

袁甫

袁甫　和晋斋兄韵三首

不爱金章紫绶纡，欣然玉局自安居。

近来作计谁云拙，六六之年创一庐。

袁甫

袁甫　和晋斋兄韵三首

不羡勋名逐日新，课孙种绩及青春。

试将圆镜当空照，始识庐山面目真。

袁甫

袁甫　和晋斋兄韵三首

家塾提纲属晋斋，絜斋气脉远乎哉。

何时升讲开聋聩，衿佩跄跄济济来。

袁甫

袁甫　和令君岁寒亭韵

老干森森当翠屏，壁间诗句有留名。

昔逢利口挤之死，今伴苍髯凛若生。

雪压枝擎犹有力，月高林静更双清。

无松似共黄门语，况听萧萧枕上声。

袁甫

袁甫　和陆伯微韵

皇都喜见天宇晴，好风拂掠条不鸣。

幽人领袖二三子，适意涌金门外行。

云岫重重仍翼翼，举头不愧林间翮。

赏心乐事浩无涯，独念黎元生理窄。

胸中宿昔富兵机，气压贲育走且疲。

卯年会见佛狸死，天数一定端可推。

九重求士忘食息，三聘躬耕在昕夕。

愿君努力应时须，宇宙垂名长的皪。

袁甫

袁甫　和履善游三洞天韵

长空万里普光明，此地缘何独著灵。

不是天晴窥白日，爱他月黑满疏星。

石松有子能呈巧，金囤无沙似遁形。

蓦地回头千万点，谛观顿使我心醒。

袁甫

袁甫　和毛中书劝宵韵三首

曲奏梅花促晓更，更声方断又鸣钲。

篮舆咿轧亲巡野，枥马喧填看勉耕。

酒酌田翁添醉色，泽均牧叟助欢声。

天公也欲催佳句，特放晴光分外明。

袁甫

袁甫　和毛中书劝宵韵三首

历遍田畴问我农，都言杼柚久虚空。

吏胥祗是工椎剥，仓廪何曾识腐红。

愿得家家歌乐岁，直须日日扇和风。

如今拙手徒餐粟，惭见天民四者穷。

袁甫

袁甫　和毛中书劝宵韵三首

劳农因得步河桥，仰视前贤隔九霄。

凡骨鸡仙安素履，腐儒学吏守邦条。

荷公美意鞭驽质，惠我名篇胜翠翘。

痛饮春醪那可强，胸中磊声把诗浇。

袁甫

袁甫　和南康守韵

结亭故事重牛出，领略匡庐高更高。

身在山中学面目，心游局外见分毫。

平湖雪意天急，古木风声卷地号。

此地徐笔鼛鼓节，知公一念在民劳。

袁甫

袁甫　和王伯友韵

三春强半麦青青，是处田家只望晴。

雪压霜欺愁正极，日融云净眼增明。

纷纷民瘼关吾念，得得天公相此得。

更问老农官与吏，几人贪浊几人清。

袁甫

袁甫　和魏都大牡丹二首

初放姚黄一两枝，旋看魏紫格尤奇。

天公似欲留连住，伴我酴醾满架时。

袁甫

袁甫　和魏都大牡丹二首

费尽工夫始盛闲，一时赏玩四时培。

东君摧折飘零后，犹带天香溪上来。

’

袁甫

袁甫　和扬秀甫韵

天下大物山与泉，山泉为蒙义皎然。

坐对岩岩听潺潺，以兹名斋日周旋。

杨君作诗老更妍，解把山尔写天全。

山谷松梅咏坡仙，到今笔语带芳鲜。

松梅双清固堪怜，熟似山尔浩无边。

顾我蒙养铣弥坚，要参圣处力加鞭。

杨君一见出佳篇，古淡端如朱丝弦。

弦中传雅奏，难共俗人言。

我欲和君一两聊，山尔入梦且高眠。

袁甫

袁甫　和越帅汪仲宗韵

稽山窟宅尽神仙，多少棠阴属钜贤。

万壑千岩长似旧，一翁二季美无前。

风流自昔遗芳在，衣钵于今盛事传。

行见直声追轨躅，岂徒庆礼侈宾筵。

袁甫

袁甫　和赵克家三洞二首

洞外老天非不大，洞中天小却奇哉。

此奇端的由天造，不枉携朋得得来。

袁甫

袁甫　和赵克家三洞二首

自昔尧汤水旱年，祗缘先备国无捐。

我今皭火区区甚，惭见容光照洞天。

袁甫

袁甫　晦庵文公祠堂和令君韵

当年独抱伯牙名，身后祠堂列佩衾。

官职平生安义命，诗书终老惜光阴。

一椽古歙溪山窟，千古长松风月林。

彭令经营真有趣，个中应契老师心。

袁甫

袁甫　寄题材夏时甫晓山亭诗

夏君人中英，讷斋天下士。

襟期修篁友，节操孤松比。

大书晓山扁，山色来棐几。

爱此朝气爽，未明搅衣起。

讷斋我妇翁，颇曾窥涯涘。

结交折辈行，逢人说夏子。

因读晓山吟，令我慨生死。

人世亦何为，仕宦聊尔尔。

熟知死不朽，香比名垂祀。

此人不复得，此诗谁能似。

时甫盍刻石，方山可对峙。

袁甫

袁甫　尖月赠朱几仲

天上月，三月盈兮三五缺。

湖中月，无缺无圆无生灭。

天上月，虾蟱妖精敢作孽。

湖中月，能使痴蟱踪影没，

岂是蟾兔不如龙，不知龙有何秘诀。

甓社湖中看明月，湖中天上双皎洁。

湛卢令我书大字，老来百事懒且拙。

惟有作字气如虹，写罢森森清彻骨。

神龙见之应骧首，共伴寒光千古揭。

夜夜明月照我字，我字照湖两相埒。

更得湛卢著佳句，便与盂城成三绝。

袁甫

袁甫　见梅

半月山行不识梅，近城缠见一枝开。

呼童截竹敲冰水，盛取数枝随轿来。

袁甫

袁甫　见牡丹呈诸友

从来洛花天下最，姚黄魏紫尤奇异。

坐令百花失颜色，唤作国香谁是对。

十年之前来新安，阅尽妖娆兴欲兰。

晚得一枝睡露蝉，分明好似画中看。

人世匆匆驹过隙，重游正值春三月。

园丁折得数盘来，旋买畁谩成列。

殷红照日更嫣然。轻素含风玉色鲜。

中有杨妃曾一捻，咄哉尤物累天全。

我今褰惧问疾苦，皇华那受妖花污。

掷置道旁何足惜，亦如佞人吾所恶。

顿使心胸和且平，况闻麦陇香气腾。

处处一犁春雨足，家家合掌庆丰登。

袁甫

袁甫　江东巡部纪行

春过三之一，轻车走阡陌。

平坂抹池阳，迤逦山路埆。

凤颠吹人面，雪滑皲人足。

忽然铜钲挂，九华醒两目。

自经千万劫，寒翠光堪摘。

半霄非人间，大江横其侧。

行行逼宣州，麻姑正面矗。

且上敬亭山，感慨怀李白。

听说三洞天，渴见恨无翮。

岩幽鬼神哭，罅开星月烛。

金沙烂吾前，祖师灯未没。

赓酬二三子，不觉诗笔秃。

歙州我旧游，迎笑儿童簇。

本无棠荫芾，漫云恩波沐。

黄山怅无缘，不得搜仙窟。

祁门山何如，险与石埭埒。

山花溪边明，时有新凫浴。

古木龙吟啸，巨石虎蹲伏。

伟哉岳鄂王，提兵旧盘礴。

像设俨遗祠，光芒射斗宿。

凌晨拜祠下，忧思心恻恻。

无心惜落花，惟愁民捐瘠。

浮梁与乐安，五十笔步百。

幸瞻慈湖祠，风声尚堪忆。

钟君我所敬，能续兹湖脉。

乍合又倏离，人事渺无极。

别友情无奈，看山意无足。

山围如城郭，渐逼鸣山麓。

父老阑道叫，一路藉神福。

问尔所欲何，作庙新奕奕。

我来为尔民，尔欲我筹度。

越宿至芗溪，三山森在列。

顾我一瓣香，端为象翁设。

象翁百世师，此道揭日月。

书堂卜筑成，屋与人俱杰。

深夜济济容，学子纷四集。

前廊问伊谁，同门旧知识。

新知有二郑，操行端矩获。

此学其兴乎，欲去令人惜。

大字书磨崖，字径二三尺。

匆匆过安仁，交友相追逐。

汤董最可人，吉德侔金玉，

干越今称贤，闾阎声籍籍。

此声买无价，民彝知未灭。

我行三千里，六十零四日。

明当抵番江，秉烛写胸臆。

若夫谘熟事，多赖诸贤力。

云何略不书，此是使者职。

袁甫

袁甫　九芙蓉峰

眼底山光半有无，芙蓉面目定何如。

忽然皓月当空挂，始信山灵不负予。

袁甫

袁甫　九华山

天河秀出九芙蓉，白也诗词信是工。

我欲依然名九子，人情山意两融融。

袁甫

袁甫　留无邪字

此骏产渥洼，神奇莫浪夸。

相期千里志，赠子字无邪。

袁甫

袁甫　龙女泉

录泉何事迸幽岩，龙女分从万丈潭。

一勺之多龙在否，烦君试向此中参。

袁甫

袁甫　蒙程伯寓知府给事以仆生祠妙唱见寄辄次韵奉酬

闻道邦人尚去思，栽松植竹绕丛祠。

要知独立无言处，正似危邦援绝时。

平世功名付图画，暮年活计在钩丝。

谢公旌旆巡山后，千里殷勤寄好词。

袁甫

袁甫　莫能名庵二首

说道空室元不空，太空何物不能否。

世人枉被虚名幻，到底还须识正宗。

袁甫

袁甫　莫能名庵二首

青山突兀倚长空，不作人间儿女容。

几载无名茅处士，一朝识破有林宗。

袁甫

袁甫　蟠梅二首

篱外横斜只任真，无端束缚损花神。

孤标自是为人妒，一笑春风不用嗔。

袁甫

袁甫　蟠梅二首

幸自尘埃不许侵，千盘万结戏相寻。

只缘漏汇春消息，惹动旁人机巧心。

袁甫

袁甫　憩折山市

折山山下簇人烟，一似吴儿笑语喧。

始信烟脂溪水媚，木瓜分得也嫣然。

袁甫

袁甫　衢学讲堂更名时心和贰车韵车韵五首

道心无坏变无成，只怕微云点太清。

重坎之亨人不识，一轮素月本来明。

袁甫

袁甫　衢学讲堂更名时心和贰车韵车韵五首

意味澄然未动初，纲常大道本同趋。

直须丽泽工夫熟，便是当年咏舞雩。

袁甫

袁甫　衢学讲堂更名时心和贰车韵车韵五首

终身不察是凡人，一日三回省此身。

参也亲传端的处，品题宜亚不违仁。

袁甫

袁甫　衢学讲堂更名时心和贰车韵车韵五首

缅怀周道意悠长，事业姬公念不忘。

宗庙百官谁识者，仲由也只许升堂。

袁甫

袁甫　衢学讲堂更名时心和贰车韵车韵五首

莫道今人不古如，分明气象鲁之洙。

坤爻六二知何义，试叩胶庠学易徒。

袁甫

袁甫　趣诸友观牡丹

天工不管国香奇，流落民家识者希。

特地邀宾宾不至，国香也是少人知。

袁甫

袁甫　三衢效周雅作鹿鸣宴诗三章

鹿鸣鹿鸣，呦呦之声。

我有嘉宾，柯山之英。

来燕公堂，天府是升。

同我乡老，遹观劂成。

袁甫

袁甫　三衢效周雅作鹿鸣宴诗三章

鹿鸣鹿鸣，食苹与蒿。

我有嘉宾，柯山之翘。

岁逢丑矣，喜见斗杓。

我有旨酒，嘉宾是邀。

袁甫

袁甫　三衢效周雅作鹿鸣宴诗三章

鹿鸣鹿鸣，惠我好音。

我有嘉宾，言献其琛。

虽则轩裳，不改山林。

我有十箴，以淑我心。

袁甫

袁甫　石松子

壳坚于石，色白于雪。

仁在其中，香味清绝。

况之松子，格韵度越。

庭前柏树，视此亦劣。

松柏著土，其子乃结。

此仁无根，更何所著。

松柏有种，有枯有活。

此仁无种，生生不灭。

天不能灾，人不能伐。

吾欲令此仁普偏博，吾欲令此仁取不竭。

家家且足，可采可撷。

人人圆成，可咀可嚼。

初无奥旨，亦无秘诀。

不假思量，何劳论说。

个中浑全，了无分别。

仰见高山兮，石洞之穴。

俯此清泉兮，万古不个。

袁甫

袁甫　时心堂记言五典也载赓前韵以歌之

事亲尽教自天成，鉴本无尘水本清。

相彼禽兮犹学习，灵乌反哺更分明。

袁甫

袁甫　时心堂记言五典也载赓前韵以歌之

习容斋戒适朝初，佩玉锵鸣谨进趋。

大分凛然冠履判，一诚不散若郊雩。

袁甫

袁甫　时心堂记言五典也载赓前韵以歌之

齐家断勿责他人，须信仪型只在身。

习习谷风讥义薄，交相爱也是为仁。

袁甫

袁甫　时心堂记言五典也载赓前韵以歌之

徐行后长味深长，此道谁能笃不忘。

我欲讲行乡饮酒，大明上齿习斯堂。

袁甫

袁甫　时心堂记言五典也载赓前韵以歌之

切偲取义思怡如，兑心工夫忆泗洙。

泮水朋来方衮衮，三千攀附圣门徒。

袁甫

袁甫　寿冯德厚三首

人生汩汩逐风波，祝子长年要若何。

一日洞然无障碍，元来佛法也无多。

袁甫

袁甫　寿冯德厚三首

麟经咀嚼造深微，攀取秋风第一枝。

便把斯言为子寿，崧高不用更吟诗。

袁甫

袁甫　寿冯德厚三首

朱弦疏越澹徽音，身在尘中只古心。

祝子长年仍健饭，好书读到夜沈沈。

袁甫

袁甫　寿张享之祖国统一母夫人

为问蟠桃熟几番，见儿发白著衣斑。

孙枝又作红蕖客，更愿云礽捧寿山。

袁甫

袁甫　寿赵处仁母夫人

有子见如真西山，有孙又把桂枝攀。

堂前萱草年年绿，庆事天公定不悭。

袁甫

袁甫　述易述雅二与赵清臣制帅

六十四卦，惟谦纯吉。

九四大臣，居位以德。

满则易敧，盈兮斯食。

惟谦下人，不违天则。

此则伊何，元无损益。

澄然太空，秉心惟一。

明哲保身，神所辅翊。

持此伪谦，与宋无极。

袁甫

袁甫　述易述雅二与赵清臣制帅

大雅不作，吁谟音希。

公既奏功，衮衣盍归。

归矢尔谟，琅琅劂辞。

用清帝聪，烛于几微。

天位孔艰，夙夜弼违。

逆耳为忠，隐情乃欺。

择乎二者，上帝监兹。

煌煌祖业，忠臣念之。

袁甫

袁甫　送别同志有前韵

歙江归艇棹晴波，同去同来日几何。

不怕黄花负人纪，只愁人意负花多。

袁甫

袁甫　送别同志有前韵

凤凰翔集肯卑微，独向梧桐拣一枝。

乍别故棲知未忍，临行更赋白圭诗。

袁甫

袁甫　送别同志有前韵

殷勤害信胜邮音，合把君心印我心。

老老及人仁者事，祝君毋得任浮枕。

袁甫

袁甫　送池阳张倅奉祠归清江二首

题舆名满大江东，忽忆家山合皂中。

孤棹赋归犹带雪，深衣养浩直摩空。

从教风月分多少，独抱春秋究始终。

籍堤近来知叛否，只君不负紫阳翁。

袁甫

袁甫　送池阳张倅奉祠归清江二首

自怜凡骨未能仙，每对仙都辄爽然。

序齿十年兄弟行，论交一日友朋缘。

干戈满地心忧国，事业弥天世急贤。

已把封章排紫闼，未容问舍与求田。

袁甫

袁甫　送番阳程令出乡行古问百年礼

黄柏冈前百岁翁，婆娑终日酒杯中。

此得得行烦君问，荒政如今惬老农。

袁甫

袁甫　索新进诗

君传秘诀解观人，瞥见双眸识破真。

收拾后生知几许，为予唤取傥相亲。

袁甫

袁甫　螳螂捕蝉诗

鸣蜩善择木，木美叶敷腴。

国于美荫中，自庆无他虞。

螳螂伺其便，欲进复趦趄。

怒臂俄一施，捕取如囚拘。

委身膏利吻，性命缠须臾。

均之细微物，一何强弱殊。

蜩科汝无识，自知其过欤。

物在宇宙间，谨默酒安居。

今汝独聒聒，书夜长喧呼。

汝闹力不足，彼静智有余。

胜负此决，谁谓汝非辜。

螳螂即得意，自谓零点良图。

那知仅一饱，

鹊已窥觎。

出尔反乎尔，胡能独全躯。

乃知祸与福，不系巧与愚。

晓晓固不免，默默复何如。

置之不足道，燕坐观厥初。

袁甫

袁甫　题半霄亭

今朝带月上山头，面面晴岚翠谷流。

此处青霄缠是半，半霄以上许登不。

袁甫

袁甫　题陈和仲观聚堂

习庵筑室，偏曰观聚。

堂前何有，万象可睹。

山如郛郭，烟云吞吐。

草木2

草木2　若，春光媚妩。

修篁漫山，不知隆暑。

何况秋宛，呼日入户。

朔风吹雪，松声如怒，

上天下地，四言曰宇。

物生其间，何可胜数。

我于是观，乐哉斯土。

随意作室，不华不窳。

买山旋添，稍葺园圃。

得趣幽闲，不入城府，

良朋偶来，倾倒肺腑。

不及时事，惟谈邹鲁。

朋去何为，周易一部。

消息盈虚，穷今亘古。

观乃自观，寂无一语。

袁甫

袁甫　题陈和仲尊明亭

非德不尊，非道不明。

爰取斯义，以句吾亭。

亭在山巅，气象巍然。

山从何来，蜿蜿蜒蜒。

我坐亭上，极目一望。

群峰毕朝，尊无与搞。

我抚亭下，万状难写。

一一分明，入我盏斝。

有时携筇，偕二三朋。

莫知我心，独抚孤松。

袁甫

袁甫　题慈云阁

不见慈湖二十年，忧心如醉复如颠。

我来忽见慈云阁，恍若慈湖现我前。

袁甫

袁甫　题梅四首

占断春光，水边横枝。

欲识生意，未著花时。

袁甫

袁甫　题梅四首

雪欺梅耶，抑梅欺雪。

孤高之操，凛凛清绝。

袁甫

袁甫　题梅四首

花勿尽开，尽开香歇。

勿待月圆，缠圆即缺。

袁甫

袁甫　题梅四首

竹外一枝，啸傲东风。

许多真趣，在月无中。

袁甫

袁甫　题象山先生帖

谊重舅聊语甚真，典型满纸墨犹新。

中间多少箴规意，须信亲亲即是仁。

袁甫

袁甫　题英烈庙

二难千载牛山事，压尽当年虎帐功。

始屈终伸天赫赫，皇家特地侈真封。

袁甫

袁甫　题赵氏连理木图

连理呈祥炳寸丹，异斋高致佛云端。

须知念念通冥漠，不见声声说急难。

义概莫如生死际，家风要使子孙看。

城南我祖嘉名似，从此心期共不刊。

袁甫

袁甫　魏鸿禧叙别二首

世间万事尽筌蹄，尘外工夫好者希。

大道精通元自在，旁门浅陋谩多岐。

六年铁治劳经画，九转金丹默受持。

归去小溪溪上坐，要求消息在婴儿。

袁甫

袁甫　魏鸿禧叙别二首

别有金丹简且真，不烦火候不劳神。

自知自信融融乐，无虑无营盎盎春。

天地游心元广大，风云入句更精神。

我将归去偿兹愿，溪上相逢只幅巾。

袁甫

袁甫　辛亥寒食清明之交社陵先生暂归省谒与诸生食罢游后园独坐萧然戏作

克风吹花次第芳。桃红李白蔷薇黄。

榆钱柳絮飞欲狂，酴醾引蔓草木香。

老人燕坐窥虞唐，日览千载游八荒。

群儿奔趋如群羊，走过东阡复西厢。

归来汗喘无可将，何如明窗治墨庄。

读诵经史声琅琅，首节间美非笙簧。

有如农夫勤理秧，秋来乃有千斯仓。

先生即至心不忙，背念衮衮倾三湘。

一语蹇吃涕泗滂，老大空得徒悲伤。

圣明天子坐未央，收拾俊杰罗文章。

褎然举首弃贤良，仲舒轼辙俱轩昂。

吾家有子雏凤凰，声价一日坏驰乡。

随群逐队恣颉颃，终抱粪壤如蜣螂。

袁甫

袁甫　新安乡会

紫阳处百神仙窟，谁泛仙槎竞问津。

二妙先传聊璧喜，九人齐著赐袍新。

自怜十载龙门客，来领三科燕席宾。

酌颂年家无浪语，黄山高节两嶙峋。

袁甫

袁甫　映山红

山花无数笑春风，临水精视迥不同。

唤作映山风味短，看来恰惟映溪红。

袁甫

袁甫　咏丹桂赠周纯甫冯德厚

一种自然色，如吾方寸丹。

天教传信到，人莫作花看。

骨气超凡俗，声名彻广寒。

留君良为此，忆别鼻休酸。

袁甫

袁甫　咏丹桂赠周纯甫冯德厚

孤却团圆月，今朝桂子丹。

莫教疏雨打，留向晚秋看。

色借幽岩秀，香通古壑寒。

痴儿被花笑，世味只辛酸。

袁甫

袁甫　咏东松庵

作意东松访旧闻，山岩窟里梵宫存。

矮楼蛙井身如蛰，峭壁鱼鳞手可扪。

草草反成多景致，悭悭别是一乾坤。

输他饱饭安眠处，朝菲暮烟霞吐吞。

袁甫

袁甫　咏裴休舍宅为寺

我怜裴相爱参禅，石上莲花几刻镌。

舍宅何如休起宅，赞侯师俭是名言。

袁甫

袁甫　游敬亭山用谪仙韵二首

黄檗道场古，裴公心事间。

白诗三绝并，那似敬亭山。

袁甫

袁甫　游敬亭山用谪仙韵二首

事从尘世去，心共白云间。

不作游山计，朝朝饱看山。

袁甫

袁甫　元夕留城外

三市香尘隘绮罗，游人无奈月明何。

吾侬分得宽间外，地阔天高得月多。

袁甫

袁甫　岳忠弄祠三首

当年老桧肆欺谩，忠武哀哉抱寸丹。

赖有皇天为吐气，岂无青名更诊治奸。

字留陈迹何年泯，烟锁空山尽日间。

世事关心眠不得，今朝下涕为潸潸。

袁甫

袁甫　岳忠弄祠三首

儿时曾住练江头，长老频频说岳侯。

手握天戈能决胜，心轻人爵祗寻幽。

堪嗟爝火当时灭，谁信长川万古流。

机会莫言今到手，却愁无饭饱貔貅。

袁甫

袁甫　岳忠弄祠三首

背嵬军马战无俦，压尽当年几列侯。

先辈有闻多散轶，后生谁识发潜幽。

伤心咄咄权臣事，满眼滔滔债帅流。

槌剥到今浑似鬼，向人休说是貔貅。

袁甫

袁甫　再和时习五章取礼记一句　射义习射于泽

蓬矢桑弧男子初，泽宫试事翼如趋。

采蘩盈耳皆音节，盛乐何消待大雩。

袁甫

袁甫　再和时习五章取礼记一句　王制习乡上齿

复礼工夫本易成，此心对越只寅清。

居乡上齿家常饭，此道于今晦不明。

袁甫

袁甫　再和时习五章取礼记一句　玉藻习容观玉声

佩玉之声清越长，此身无故讵容忘。

挈渠方屦圜冠士，登我光风霁月堂。

袁甫

袁甫　再和时习五章取礼记一句　月令上丁习舞释菜

圣道洋洋沧海如，不流天下只流洙。

上丁释菜今非古，唤起遗凤属我徒。

袁甫

袁甫　再和时习五章取礼记一句　月令鹰乃学习

鹰犹知学况於人，羽翮冲霄具此身。

须信数飞方解熟，熟之取熟即为仁。

袁甫

袁甫　再用前韵

瑚琏区区只小成，休言果艺与忠清。

圣师忘食兼忘老，地久天长日月明。

袁甫

袁甫　再用前韵

山未烟云水未波，试参妙处定如何。

黄花未见庆难地，见了黄花会意多。

袁甫

袁甫　再用前韵

逾年政化一无成，敢道民和狱论清。

不以旁人评得失，个别一点自知明。

袁甫

袁甫　再用前韵

本是尘中诗兴微，秋风偶折最高枝。

诗坛方筑那言去，为我留连百首诗。

袁甫

袁甫　再用前韵

修匿之余德复初，更须辨白舍并趋。

善哉三语当年问，直到于今相从雩。

袁甫

袁甫　再用前韵

心事如何忍负初，官居每忆过庭趋。

勤勤抚字今微验，雨足春畴不待雩。

袁甫

袁甫　再用前韵

百首诗成遇赏音，云何容易动归心。

少陵不具为轻薄，笑杀王杨井底沈。

袁甫

袁甫　再用前韵

两地参天命曰人，灵龟端合取诸身。

笑渠到处间寻觉，直信人言井有仁。

袁甫

袁甫　再用前韵

诚心谕俗淑斯人，莫宝金珠宝此身。

昨日偶牛乡记看，几家教养渐兴仁。

袁甫

袁甫　再用前韵

吾儒政事话头长，步步诗书可暂忘。

齐相未知真不扰，无端逊与盖公堂。

袁甫

袁甫　再用前韵

逝者如斯书夜长，会心能使百忧忘。

生前身后浑如此，丝竹之音孔子堂。

袁甫

袁甫　再用前韵

蒲卢喻政意何如，此语源流亦自洙。

若愿小民皆类我，须知类我始生徒。

袁甫

袁甫　再用前韵

小时所学老何如，自诧西河不记洙。

曾子斯言讥背本，祗今犹足警吾徒。

袁甫

袁甫　赠单判官秩满言归

达士如弦直，直乃根性天。

平易无他事，大道本自然。

吁嗟机巧人，屈曲而拘挛。

不求心境静，但取世俗妍。

我来官柯山，同僚单君贤。

赞画得佽助，直道无盘旋。

廉介味已熟，恬退性所便。

两载且追随，使我无大愆。

临行重惜别，赠君可忘言。

所愿松柏操，岁寒毋变迁。

袁甫

袁甫　赠韩拙堂

世所谓巧，请为翁说。

巧于利口，佞辞河决。

何如吉人，其言呐呐。

巧于附势，炙手可热。

何如节士，刚肠若铁。

巧于营生，百计渔夺。

何如儒家，冷淡生活。

拙反为巧，巧乃大拙。

蓦然猛省，比论示彻。

本无巧拙，奚较优劣。

大道融融，旷兮太空。

恶不待攻，善与人同。

客访拙翁，携酒相从。

客去西东，翁数飞鸿。

春日烘烘，适兴携筇。

兴呼童年，燕坐堂中。

一门雍雍，兰玉玲珑。

客贺拙翁，笑倚长松。

袁甫

袁甫　忠孝诗

曾子立言诏后世，战陈无勇非孝也。

战死犹留千古名，大夫赤心为宗社。

而况判死乃得生，父母贵体非轻舍。

忠孝从来只一原，此道於今识者寡。

兹湖老师遗墨在，光焰万太追风雅。

发挥天经与地义，为怜世人多聋哑。

跋语流传壮矣哉，忠由孝出非外假。

厥今边庭尚绎骚，其势飙炊陵诸夏。

孤忠步步踏实地，纸上陈言付土苴。

报国即是报新恩，忠孝断断非二得。

两阃对峙贵通情，胸怀如水常善下。

不见天高并地阔，要令物物归化治。

雍容课笑净边尘，直把兵氛都汛洒。

名垂竹帛增亲荣，入观至尊金斝。

到此纯孝通神明，冥冥之中锡纯虾。

病夫山中何所能，功成请将椽笔写。

袁复一

袁复一　昨暮侍玉霄亭坐新月初上凉风叠至配以丹荔白醑景物且美赋诗呈知府

夜凉时到此亭中，舞袂掀髯几许同。

竹叶旧曾浮大白，终囊新喜擘轻红。

若为遽舍风千叠，未苦能留月一弓。

只尺玉峰应好在，欲招鸾驭下空濛。

袁瓘

袁瓘　鸿门行

少年买意气，百金不辞费。

学剑西入秦，结交北游魏。

秦魏多畸人，结交亦殊伦。

由来不相识，皆是暗相亲。

宝马金丝辔，狐裘貂鼠服。

晨过剧孟游，暮投咸阳宿。

然诺本云云，诸侯莫不闻。

犹思百战术，更逐李将军。

始从灞陵下，遥遥度朔野。

北风闻楚歌，南庭见胡马。

胡马秋正肥，相游夜合围。

战酣烽火灭，路断救兵稀。

白刃纵横逼，黄昏战不息。

虏骑血洒衣，单于泪沾臆。

献凯云台中，自言塞上雄。

将军行失职，部曲遂无功。

新人不如旧，旧人不相救。

万里长飘飘，十年计不就。

弃置难重论，驱马度鸿门。

行看楚汉事，不觉风尘昏。

宝剑中夜抚，悲歌聊自舞。

此曲不可终，曲终泪如雨。

袁瓘

袁瓘　句

芳草不复绿，王孙今又归。

青州熟铁不足数，卫公结邻差可方。

袁宏德

袁宏德　留别贵州父老

鄱笑行藏不自由，邮亭杯酒又淹留。

罢官却喜身还健，报最空惭政未优。

截镫只今难击马，卖刀自昔已牵牛。

蛮烟岭树斜阳路，两地离怀一样秋。

袁豢龙

袁豢龙　题曹娥庙

不是沉渊效楚平，爱亲念重受身轻。

一抔残土今如昨，千载英魂死亦生。

辞诧外孙堪称德，书传列女永扬名。

哀哀衔痛无时极，犹听江猨似哭声。

袁瑨

袁瑨　卜居

宦海茫茫阔，幽栖洵远图。

折腰原为米，搔首却思鲈。

笳鼓深秋动，田园旧梦无。

干戈方满地，吾辈尚穷途。

袁瑨

袁瑨　游白云山

策杖白云岑，云深不知处。

恍见云中君，白云乡里住。

举手弄竹云，招我登云路。

漫漫云路长，愿乘黄鹤驭。

黄鹤不复回，白云自来去。

袁坰

袁坰　句

虽云误失风霜操，不替调羹为子贤。

袁君儒

袁君儒　大涤洞天留题

断鳌立极天不崩，谁着天柱东南方。

浑沌无窍不斧凿，谁开九锁如回肠。

栖真其人今在吾，天坛千载空苍茫。

我来泉上一抚掌，龙洞激烈而腾骧。

翠蛟亭前无六月，天为洗涤心清涼。

雅欲削去仙隐迹，驱此山过云水乡。

袁抗

袁抗　句

压江揖翠镇庚方，一带蓝光属豫章。

袁抗

袁抗　句

许乡松老神仙远，葛井丹成日月长。

袁立儒

袁立儒　题驸马都尉王晋卿所作梦游瀛山图卷

珍木文禽玉佩环，清都绛阙色阑玕。

香山居士蓬莱院，借与王郎梦里看。

袁聘儒

袁聘儒　三高祠

功成但可将身去，逃难安贫适所遭。

三子有灵应共笑，一时何意故为高。

袁韶

袁韶　句

宴堂联族子，讲席后诸生。

袁韶

袁韶　水仙王庙辞

桂水阔兮仙宫，今何为兮山之中。

羌时俗兮改错，寄嘉名兮土龙。

卜中洲兮芷闾，仙归兮故居。

旂夫容兮兰枻，诏冯夷兮先驱。

杜蘅纷兮旅庭，酌寒泉兮秋英。

福帝郊兮尘清，终万古兮所灵。

袁韶

袁韶　题林和靖像

避影林壑，清畏缩侨。

尔梅多事，漏吾天机。

长风孤骞，秋鹤与飞。

山高水深，无成无亏。

袁枢

袁枢　高宗皇帝挽词二首

云集燕城扰，龙翔汉业兴。

风燃燎衣火，雪拥渡河水。

险验成戡定，忧劳付纂承。

百年余父老，呜咽望原陵。

袁枢

袁枢　高宗皇帝挽词二首

历数钦尧命，讴歌乐舜归。

玑衡新日月，黼黻旧裳衣。

姑射游神远，崆峒探道微。

龙髯攀莫及，空怅白云飞。

袁枢

袁枢　寄朱晦翁山中丹砂

丹砂九转世莫传，羽衣婀娜飞朝天。

凄然风露洗尘世，星斗一天随转旋。

空余丹鼎在岩际，夜夜虹光腾霁烟。

天遗紫阳弭绛阳，点石成玉公须专。

朝来金锁开洞府，丹火已灰当复然。

离龙坎虎玄又玄，不须人间询谪仙。

黄熊跑号青兕舞，争欲舐鼎严笞鞭。

岩头风高卷衣袂，嘶断玉龙云满川。

怡然上池漱琼液，鼓枻下濯丹溪泉。

云间双鹤傥未下，招隐为我歌长篇。

袁枢

袁枢　句

温黄前后并，殿下不须行。

袁枢

袁枢　题建宁南乡桥

玉龙倒影卧寒潭，人在云霄天地宽。

借问是谁题此柱，茂陵词客到长安。

袁枢

袁枢　题屏风

泰山一毫轻，沧海一滴水。

我观天地间，何啻犹一指。

袁枢

袁枢　武夷精舍十咏　茶灶

摘茗蜕仙岩，汲水潜虬穴。

旋然石上灶，轻汎瓯中雪。

清风已生腋，芳味犹在舌。

何时棹孤舟，来此分余啜。

袁枢

袁枢　武夷精舍十咏　钓矶

投辖出东溟，持竿归九曲。

溪翁来问讯，笑失双鬓绿。

潭边旧钓石，莹滑磨青玉。

竟日谩垂纶，忘机看鸥浴。

袁枢

袁枢　武夷精舍十咏　观善斋

出处绍前哲，典型资后生。

虚堂悬青镜，视者心自明。

古人不难到，功用在力行。

缅怀朋簪盍，耿耿中夜情。

袁枢

袁枢　武夷精舍十咏　寒栖馆

岩前风入松，谷口泉漱石。

写之五弦琴，身在函丈席。

竹间有余地，营馆招羽客。

静夜緪高弦，待月寒林隙。

袁枢

袁枢　武夷精舍十咏　仁智堂

此身本无累，动静随所寓。

结庐在岩谷，自适山水趣。

朝来挹云气，日夕沐风露。

坐观天地心，讵忘仁智虑。

袁枢

袁枢　武夷精舍十咏　铁笛亭

当年跨鹤翁，想在云深处。

铁笛忽龙吟，万壑披霾雾。

遥知发天秘，踏破苍苔路。

吹与众仙闻，来看晚题句。

袁枢

袁枢　武夷精舍十咏　晚对亭

落日郁苍烟，空山转寒碧。

石屏倚天立，端峭一千尺。

无言独与对，足以永朝夕。

何用向时流，抵掌恣谈剧。

袁枢

袁枢　武夷精舍十咏　隐屏精舍

先生出云谷，看尽东南山。

吴越几往来，衡庐屡跻攀。

恨无瓀瑶英，驻此冰雪颜。

有怀武夷仙，相期苍翠间。

袁枢

袁枢　武夷精舍十咏　隐求室

本是山中人，归来山中友。

岂同荷蓧老，永结躬耕耦。

浮云忽出岫，肤寸弥九有。

此志未可量，见之千载后。

袁枢

袁枢　武夷精舍十咏　渔艇

溪回山路断，月白沙汀冷。

有人掀短篷，击櫂歌声永。

闻之三叹息，涣然发深省。

归去万石滩，理我钓鱼艇。


袁思永

袁思永　诗一首

万叠云山拥郡楼，凭栏下瞰卧龙湫。

二年吏役何曾到，孤负清风月白秋。

袁太初

袁太初　金陵怀古

晋委东都帝秣陵，岂无机会可争衡。

诸公坐视敌来往，一水反为国重轻。

北伐上章空有语，中流击楫竟何成。

登临不是多伤感，老却胸中十万兵。

袁祹

袁祹　句

金瓶芍药三千朵，玉轴琵琶四百弦。

袁燮

袁燮　安边

安边在良将，至矣晁生语。

边疆无良臣，胡能固吾圉。

孰为国之良，四德贵兼取。

智能制勍敌，仁能抚军旅。

勇足任爪牙，忠足寄心膂。

信哉人中杰，勋名在王府。

斯人世不乏，感会待明主。

艺祖英睿资，一剑定区宇。

愤彼敌人骄，求我万虎侣。

三边十四将，人人奋材武。

威名被草木，折冲自樽俎。

当年宠遇隆，咐等莫为伍。

关市擅征榷，金帛丰赐予。

机要时面陈，延见虚当宁。

天颜对咫尺，殿坐得容与。

等级忘尊卑，亲爱均肺腑。

久戍二十载，近亦十寒暑。

汉超守关南，贩鬻如巨贾。

法令安有此，优诏特听许。

进也治居第，{左同右瓦}瓦覆其宇。

有司每坠执，视进等儿女。

府库有余蓄，捐弃如粪土。

犒赏饫牛酒，骁雄率鼓舞。

贪夫冒绝险，敌情毕亲睹。

阴谋数侵犯，先事严备御。

师徒虽不多，勇悍莫予侮。

攻伐虽不闻，感德自周普。

乃知安疆策，保境功最钜。

汉高岂不伟，平城亦良苦。

卑词结和亲，金缯奉骄虏。

何如我宋兴，主圣群龙辅。

北人先屈膝，兹事掩前古。

方今虽治平，彻桑未阴雨。

和好宁可恃，人材要多贮。

古来蕞尔国，拔十且得五。

蜀有关及张，吴用周与鲁。

多士今如林，错薪刈其楚。

勿由权要门，要以公论举。

会当略细苛，毋使畏网罟。

深宏植本根，周密固牖户。

恩荣有感激，施设无龃龉。

闻昔淳化中，有臣曰承矩。

方田遏敌骑，塘泺深险阻。

当其建策初，群议亦交沮。

皇心断不惑，边城迄按堵。

往事可为则，明时岂无处。

规横要经久，废阙要纫补。

器械要习熟，人民要生聚。

委任果不疑，谗言敢轻吐。

守卫果得人，成功要有叙。

孰为当今时，视我开基祖。

袁燮

袁燮　白髭

人生恶白髭，镊去恨不速。

欲留少年容，藻饰欺盲俗。

欺人实自欺，举世迷不复。

黄叶陨秋风，明年会重绿。

髭白不再黑，白白长相续。

光阴驹过隙，转盼黄粱熟。

青春挽不住，暮景暗相促。

古人少壮时，耳目万夫瞩。

今我忽已老，事业未丝粟。

蒲柳不禁秋，抚已堪恸哭。

成功固有分，进德岂不足。

忽将六尺躯，终身甘退缩。

白髭谨勿摘，留以警录录。

勇奋千里骥，懈怠辕不踨。

人生百种病，厥根在多欲。

芟夷蕴崇之，庶使茂嘉谷。

每怀风木感，悲痛缠心曲。

立身扬令名，此罪傥可赎。

旦旦鉴白髭，进进毋身辱。

袁燮

袁燮　百步尖

一山屹立万山朝，壮观棱棱倚碧霄。

惆怅故交埋玉处，高名千古共岧峣。

袁燮

袁燮　病目

年年苦目眚，过午眊不明。

冶之昏转甚，不治无由平。

何如闭目坐，湛然万虑清。

非治非不治，无思亦无营。

不劳薰与沐，神全明自生。

勿忘勿助长，此理真至精。

袁燮

袁燮　病起见梅花有感四首

不费春工巧剪裁，自然精彩粲琼瑰。

也知受命如松柏，故向隆冬取次开。

袁燮

袁燮　病起见梅花有感四首

霜月交辉色愈明，风标高节圣之清。

谤观毫发无遗恨，始信名花集大成。

袁燮

袁燮　病起见梅花有感四首

古涧荒郊人迹少，几枝摘索为谁芳。

因思陋巷甘岑寂，为已工夫味更长。

袁燮

袁燮　病起见梅花有感四首

病余百念不关心，偶见幽芳只自惊。

世故纷纷易湮没，会须借此涤尘襟。

袁燮

袁燮　大雪与俞少卿二首

由来腊雪兆年丰，新岁还应与腊同。

可喜三阳才应律，便看六出骤温空。

缄藏挚兽安林下，约束遗蝗入地中。

积至尺余犹未已，始知嘉政与天通。

袁燮

袁燮　大雪与俞少卿二首

歉岁隆冬水不冰，铃斋谁与破愁城。

缤纷忽作纤腰舞，照曜俄添老眼明。

玉不坚牢终可贵，花非剪刻自然成，

大田来岁应多稼，看取仓箱处处盈。

袁燮

袁燮　登塔二首

尘俗区区咫尺间，著身高处眇人寰。

平生望塔今登塔，聊向风前一解颜。

袁燮

袁燮　登塔二首

远望巍峨耸百寻，今朝特达快登临。

最高未是真高处，无尽应须更尽心。

袁燮

袁燮　丁未之冬营房告成有亭翼然名之曰劝功且为歌训迪有众

维此江壖，控扼之所。

居安思危，可无备御。

维彼强狡，巧於乘隙。

萌蘖弗除，其欲罔极。

孰堪制之，维汝弓兵。

猛虎在山，百兽震惊。

勇无坚敌，谋无遗虑。

如彼猎师，靡逸狐兔。

亦如农夫，稂莠是芟。

寇盗斯戢，善良斯安。

吾民膏备，为汝衣食。

可不念此，为民除慝。

国用方窘，于汝常给。

可不念此，竭诚报国。

无或徇私，贪求肆虐。

无或荒嬉，酣饱蒱博。

强汝志气，精汝武艺。

习汝行陈，照汝果毅。

我闻在昔，元勋茂烈。

发迹弧矢，登寺授钺。

反观此身，均一丈夫。

彼既能然，我岂不如。

黽勉从事，不辞险阻。

风餐露宿，含辛茹苦。

汝身则劳，民获安堵。

肝胆忠义，神其福汝。

我作营房，亦既劳止。

用集尔众，缓急有备。

营房之居，义均弟兄。

务在和睦，毋或纷争。

营房之居，法如军旅，

什伍相第，其传自古。

以大总小，先正其身。

以小承大，期於率循。

我筑斯亭，句曰劝功。

尔有勤劳，是奖是崇。

尔或有罪，吾不汝贷。

鞭扑斥逐，其耻为大。

凡尔有众，各敬尔德。

飞此歌诗，持循罔失。

袁燮

袁燮　冬日

茅檐穷腊负朝暾，不羡红炉盖炭温。

始信太阳和气别，拟将此味献金门。

袁燮

袁燮　冬至二首

朝来云物效嘉祥，和气初萌日渭长。

相庆纷纷缘底事，由来人道贵阳刚。

袁燮

袁燮　冬至二首

阳刚初得一何微，万彙亨嘉肇此时。

只此胚胎须护惜，要教宇宙总熙熙。

袁燮

袁燮　渡江

浮天传自昔，万古一澄清。

月耿光犹烂，风号势欲倾。

滔滔原不竭，漠漠却无声。

便欲乘槎去，临风试濯缨。

袁燮

袁燮　凤仙花

凤仙窈窕姿，阶前为谁容。

浅深十八本，形貌纷不同。

或饶鲜明色，巧笑双颊丰。

或作掩抑态，抬举差且慵。

忧彼积雨摧，爱此晴日烘。

施粉聊自喜，夺朱巧争雄。

荧荧似得意，惨惨如无悰。

妍媸孰与分，我欲为青铜。

西子信姝丽，无盐敢希踪。

并育亦已难，我欲为老农。

美者倍丰殖，恶者加蕴崇。

花神夜见梦，君可太匆匆。

正复容颜殊，等是紫与红。

何贵复何贱，有淡还有浓。

气类岂相绝，涂泽间不工。

胡为妄憎爱，襟度殊未洪。

君看宇宙间，物象无终穷。

化工大炉鞴，一一归陶溶。

而君独褊心，不少垂帡幪。

强分青白眼，力辨雌雄风。

物情固参差，宇宙要扩充。

一笑谓花神，差尔何颛蒙。

品彙岂无别，

畛域固有封。有生分美恶，

异路生西东。如何暗且劣，

并彼昌而丰。剪伐咸自取，

裁培本无功。形声及影响，

天然巧相从。人才有邪正，

用舍归至公。不闻堪与猛，

下比显与宫。包含贵周遍，

能否难混融。花神闻是语，

竦听鞠尔躬。再拜谢诲言，

坚垒不敢攻。

袁燮

袁燮　芙蓉

浅深红穗绕汀洲，笑舞西风体力柔。

雅意陂塘非玩物，令人却忆蓼花游。

袁燮

袁燮　观鱼

波清日暖足优游，去去来来总自由。

只为贪心除未得，竟随香饵上金钩。







卷473

袁燮

袁燮　桂花上侯使君

秋雨洗残暑，秋空渺寥廓。

秋清入花骨，风致殊洒落。

何人剪瑠璃，被以宝璎络。

英英妙点缀，细细疑纷错。

谁知一粟中，十里香喷礴。

自便金气爽，不赴东皇约。

黄裳得中正，无心羡丹镬。

我欲纵幽赏，村醪不堪酌。

攀折不辞劳，相对空索寞。

负流贤使君，襟怀富丘壑。

敬为使君寿，芳菲两相若。

袁燮

袁燮　含清亭

累石为层峰，而以水环之。

所贵超俗累，潇洒含幽姿。

却虞穷腊中，四顾阴云垂。

飞霙冷彻骨，智巧无所施。

督彼执役者，努力无迟迟。

果然霰先集，六出争郊奇。

缤纷一昼夜，翦刻非人为。

丰登自此兆，疫疠宁复滋。

明朝便晴朗，工作无愆期。

二事古难全，今也都不亏。

天公念下土，所欲皆相随。

我山既是嵚岑，我沼仍涟漪。

频游不知倦，清坐堪忘饥。

追怀舞雩风，童冠俱怡怡。

岂徒耳目玩，要是无瑕疵。

此乐未易得，天意扶吾衰。

宿恙不再作，康宁当自兹。

袁燮

袁燮　和东林湛堂禅师喜雪韵五首

去岁寒云久积阴，四郊雪片腊中深。

今年一稔民安业，老守区区慰此心。

袁燮

袁燮　和东林湛堂禅师喜雪韵五首

祈祷精诚凯上通，培祥未与去年同。

老怀日夜忧无奈，安得寒花屡舞风。

袁燮

袁燮　和东林湛堂禅师喜雪韵五首

恨无佳政布民间，赋敛犹繁狱未宽。

来岁若非禾稼熟，穷檐何以免饥寒。

袁燮

袁燮　和东林湛堂禅师喜雪韵五首

皇皇有若救头然，为计无聊只籲天。

歼厥遗蝗须尺瑞，由来积玉兆丰年。

袁燮

袁燮　和东林湛堂禅师喜雪韵五首

寂寞东林一老禅，殷勤念我惠佳篇。

敢烦见在慈悲佛，为我投诚过去仟。

袁燮

袁燮　和傅大卿喜雪

人情谁不爱飞雪，腊中再见尤奇绝。

对雪吟哦色即空，仙翁洞照无生灭。

既积既消还复飞，且飞且积俄又非。

了然不是坚牢玉，缅怀有感苏公诗。

谁知润泽工夫远，须索诗家为明辨。

香风天上亦飞花，较之穷腊功犹浅。

绿窗怯寒颦翠娥，穷儒忍冻不能歌。

何如制閫贤师师，賸喜嘉祥重婆娑。

鄮山妆点千岩白，全胜轻花飘细麦。

气和之庆非偶然，善政端由老邦伯。

袁燮

袁燮　和姜子谦游晁景迂祠

百年风节仰英游，喜见新诗为点头。

微底大贤虽可恨，不妨千载略同流。

袁燮

袁燮　和李左藏荔支

姑射山中冰雪姿，凛然标格欺寒威。

一经蒙庄品题后，使人起敬如宾尸。

仙风道骨今何有，韶颜丰颊夸绝奇。

闽中有美信姝丽，衣被五色光参差。

荧粕已讶色夺目，柔滑更喜香浮肌。

天工著意破炎毒，故遣佳实生繁滋。

旨哉悦口众所嗜，岂闻来去分招麾。

其他所产亦有取，游女敢自同宫妃。

我家甬东萃闽舶。胜事屡入骚人辞。

有时根拔信宿至，负枝露叶殊未衰。

杂然红绿间陈紫，图牒所在生致之。

始知河豚与江柱，诗人取譬聊滑稽。

宾朋恣食水晶颗，残膏賸馥沾群儿。

年来吏役困奔走，此志不展常低垂。

轻红酽白不易得，西风每起莼鲈思。

忽蒙杰句警偷懦，一先尘虑忘渴饥。

此中滋味甚不薄，吾曹哜嚅当及时。

挥毫咏物聊复尔，相待莫负平生期。

袁燮

袁燮　和吕子约霜月感二首

寒松饱霜雪，冉冉翠光湿。

万物困波流，磔柱独中立。

比德有君子，逸气难拘絷。

平生忧世心，如彼救焚急。

朼来席未湿，冥鸿去何适。

劝君且淹留，斯民待安辑。

小试活国手，腠理犹可及。

袁燮

袁燮　和吕子约霜月感二首

顽夫禅作窟，狂士醉为乡。

谁知名教中，悠悠滋味长。

嗟余学无穷，勺水浅可扬。

讲习得益友，丽泽期交相。

风月古犹今，时序燠与凉。

一笑聊复尔，片心到羲皇。

乾坤入吾怀，始信居中央。

袁燮

袁燮　和孙吉父登第二首

几载英名表一乡，今年仙籍始浮香。

恩隆云汉颁宸翰，燕赐韶钧出教坊。

父子同登尤炜煜，诗骚为贶转铿锵。

愿言努力酬天造，勉使吾君冠百王。

袁燮

袁燮　和孙吉父登第二首

生平心事涉无涯，老去情悰岂复嘉。

便合扁舟归故隐，却寻小圃种幽花。

痴儿侥幸居前列，朴学流传本故家。

第一不宜贪显宦，更烦师友护兰芽。

袁燮

袁燮　和圆通禅老韵二首

浮世营营只自私，谁参落叶与枯枝。

西来面壁原无语，却费圆通几首诗。

袁燮

袁燮　和圆通禅老韵二首

新诗的皪缀明玑，道行清通照碧溪。

尘绊无因到兰若，聊将两绝当留题。

袁燮

袁燮　和治中雪后

名利那须较有无，登临乐处即吾庐。

兴浓不觉朔风劲，景好贪看晴雪余。

竟日送青娱座客，先春解冻跃潜鱼。

与君不但分风月，水色山光总一如。

袁燮

袁燮　黄叶

黄叶纷纷舞劲风，反膏收液岁成功。

明年满眼春容好，却在今时萦寞中。

袁燮

袁燮　寄陈伯耕二首

风梳雨沐厌驰驱，我马虺聩我仆痡。

惟有风流髯主簿，才高不肯混泥涂。

袁燮

袁燮　寄陈伯耕二首

阡陌周旋约已成，妓围才合更渝盟。

宴安有毒君休峦，亟为苍生决此行。

袁燮

袁燮　寄武冈使君表兄

符竹剖千里，休戚系一方。

田里息愁叹，民安由吏良。

方今重兹选，俾近天子光。

临遣重丁宁，考察何精详。

吾兄富才业，敏锐锋莫当。

论事切时务，玉音屡褒扬。

都梁虽远郡，于今为边防。

帝曰惟汝谐，专城赖纪纲。

吾兄勤布宣，德意达穷乡。

朝夕念此民，启处几不遑。

世方急催科，下令严秋霜。

罢癃因鞭笞，男女失耕桑。

财货岂不足，众弊实蠹伤。

但能澄其源，府库有余藏。

无告深可悯，盻盻将流亡。

根本不护惜，忍以斤斧戕。

吾兄独反是，属邑赖小康。

愿言坚此志，益使仁风翔。

此邦介荆蛮，其俗气禀刚。

宜以宽治之，驯扰狡与强。

用法人固畏，中心要易忘。

十步有茂草，多士咏思皇。

况有贤师儒，德年侔珪璋。

薰陶亦既亦既久，济济观趋跄。

儒风果大振，邹鲁相颉颃。

为政有先务，本固末乃昌。

规模欲传后，计虑宜深长。

天下久无事，武备弛不张。

干戈朽且钝，卒伍骄而狂。

教飞不可缓，常若赴敌场。

军阵日修明，奸宄敢陆梁。

塞下忧空虚，积粟乃金汤。

郡事无不宜，休誉寝以彰。

吾君不忘远，大明烛无疆。

承宣有如此，促召归周行。

嗟予寡所合，幽居空激昂。

每怀济川志，自愧非艅艎。

吾兄舍我去，矫首遥相望。

我怀不能已，作诗述肺肠。

微尘裨高山，可笑不自量。

相期配古人，岂徒出寻常。

努力进此道，千古垂芬芳。

罔俾循吏传，专美龚与黄。

袁燮

袁燮　郊外即事七首

春风簸雨湿郊原，春水泇泇复旧痕。

寂寞道傍堪叹处，柴门茅屋数家村。

袁燮

袁燮　郊外即事七首

舟中无事阅陈编，千古高风挹圣贤。

奔走徒劳竟何补，兴怀旧隐思凄然。

袁燮

袁燮　郊外即事七首

雨声初断暮云横，天意欲晴犹未晴。

好向长空施巨手，扫除氛翳见清明。

袁燮

袁燮　郊外即事七首

清香忽向暗中来。应为梅花取次开。

爱汝风标真绝俗，何当环绕百千回。

袁燮

袁燮　郊外即事七首

几处汪汪成巨浸，传闻昔日尽良田。

兴除利害宁无策，忍把膏腴久弃捐。

袁燮

袁燮　郊外即事七首

阴云解駮晴光好，藜杖逍遥足自怡。

月争渐迟风力细，初春便是浴沂时。

袁燮

袁燮　郊外即事七首

乍从尘土俯澄泓，莹彻心神眼倍明。

天下渊泉有如此，流清端的自源清。

袁燮

袁燮　久不见竹堂篇辄以湘窣索之两诗继至因用其韵

壶中老子兴不浅，丰颊樽前胜玉梅。

肯为莼羹下犀箸，聊凭催促好诗来。

袁燮

袁燮　久不见竹堂篇辄以湘窣索之两诗继至因用其韵

往时{賸月换贝}喜亲标格，今日无因款话言。

兀坐书斋饱蔬食，想公饮客厌熊蹯。

袁燮

袁燮　桔槔

谁作机关巧且便，十寻绕指汲清泉。

往来济物非无用，俯仰由人亦可怜。

袁燮

袁燮　拒霜花

谁将名字强称扬，弱质区区敢傲霜。

霜陨叶枯红粉落，元来枨也未为刚。

袁燮

袁燮　蜡梅

金相玉质旧同科，暗里清香万斛多。

绝俗风流宁不似，调羹功用竟如何。

袁燮

袁燮　览镜二首

朝来览镜一何衰，好秃容枯半白髭。

老态侵寻光景促，著鞭从此勿迟迟。

袁燮

袁燮　览镜二首

工夫一日不专精，面目尘埃已可憎。

何必鉴人明得失，青铜相对即良朋。

袁燮

袁燮　林寺丞许惠桂花

羡君仙隐占龙山，爱君风度超人寰。

手移仙葩第一品，布列竹篱松径间。

秋来月色转清好，秋半花蕊方斓斑。

对花如在月宫里，谁道人境非天关。

彻骨深薰真酷烈，可人佳态原幽閒。

虽复施朱未嫌赤，定知邻女难同班。

闻说名园富奇丽，芬芳次第如循环。

丹心自与君子合，琼枝更许诸郎攀。

我亦生来有花痴，每逢绝艳一解颜。

知君百金重然诺，和根遣送应不悭。

袁燮

袁燮　梅花四首

百卉芳菲二月时，先春梅萼著痚枝。

只缘姑射风姿别，不怕寒威损玉肌。

袁燮

袁燮　梅花四首

清香妙质总宜人，老干青枝更绝尘。

彻骨风流真我友，竹篱茅屋故相亲。

袁燮

袁燮　梅花四首

寒花得水或成仙，体素含香亦可怜。

韶嫩有余清不足，此花独步信无前。

袁燮

袁燮　梅花四首

其间妙处不容评，玉洁冰清亦强名。

要识此花高绝处，解成佳实作和羹。

袁燮

袁燮　梅雨

江乡梅熟雨如倾，茅屋低头困郁蒸。

小小闷人人莫厌，解教禾稼勃然兴。

袁燮

袁燮　秋霁

怪底中秋尚郁蒸，滂沱三日势如倾。

今朝雨霁新凉入，始信清秋本自清。

袁燮

袁燮　山居二首

舍北巑屼万叠青，门前列岫巧相迎。

天公有意怜寒士，锡与公侯百雉城。

袁燮

袁燮　山居二首

城居未免嚣尘役，野处閒观德性初。

究竟孰为清与浊，此心巡处即吾庐。

袁燮

袁燮　山月

好风吹雨到山前，月与山翁故有缘。

静夜相看两寥寂，水流岩下泻潺潺。

袁燮

袁燮　山中

古松奇石水潺潺，小小茅庵一两间。

野性自知难适俗，山林僻处且偷閒。

袁燮

袁燮　上中书陈舍人三首

鸣玉青琐闼，挥毫紫微垣。

仰参鸾鹄翔，俯视燕雀喧。

巽时忧世士，才学穷根源。

亦有济时策，无因通帝阍。

公居清切班，日对龙颜温。

嘉会千一遇，论思毋惮烦。

袁燮

袁燮　上中书陈舍人三首

士方负材业，高价敌璠玙。

一朝声称减，碌碌盆盎如。

贵名岂不欲，名盛复难居。

所以古君子，谨终如厥初。

自公到京国，闻望倾万夫。

愿言益进德，名与天壤俱。

袁燮

袁燮　上中书陈舍人三首

重明丽宸极，万国熙王春。

翘首望德政，从今斯一新。

当年羽翼客，休戚一体均。

致主欲尧舜，规模戒因循。

古来王佐才，宇宙归经纶。

期公继前作，百世称伟人。

袁燮

袁燮　书先茔二首

我卜山冈亩百金，家贫自叹力难任。

杉松尽是亲栽植，寄与樵人念此心。

袁燮

袁燮　书先茔二首

杖藜数数款松关，岂为多情酷爱山。

痛念慈颜隔泉壤，此心那得片时閒。

袁燮

袁燮　蜀海棠

海棠自是花中杰，西蜀此花尤胜绝。

濯锦江边艳欲然，浣花溪上每於缬。

畴昔闻名未识面，对之顿解忧心结。

东皇著意欲开时，不许芳心轻漏洩。

风前醉态真嫣媚，雨过啼妆更鲜洁。

格高不受尘点污，韵胜须那香酷烈。

东南颜色岂不佳，甲乙品题终少劣。

我公胸次秋水莹，海内人人颂清节。

世间珍玩一物无，独此妖娆费提挈。

墀间堂下不胜春，頳颊丹唇从严成列。

嫣然尤物不多人，未害广平心似铁。

几年隔绝剑阁外，拔擢孤忠自明哲。

愿公持此坐庙堂，天下妍媸要区别。

袁燮

袁燮　霜

肃严威不可干，剑铓莫作等閒看。

丈夫砥砺平生节，到此孤忠激肺肝。

袁燮

袁燮　霜月

霜气横空月色明，寒侵肌骨不胜清。

支筇忍冻游山径，胸次都无世俗情。

袁燮

袁燮　送黄畴若尚书

轩裳本外物，轻得非所关。

俗子不识真，贪荣强跻攀。

苟求既得志，巧计仍朋奸。

谁知国士胸，取舍超人寰。

不忧节不高，任重忧力孱。

公家太史氏，阅世多险艰。

无心羡尊显，名塞穹壤间。

尚书续正脉，清泉泻潺潺。

操修不敢怠，粹美无可删。

垂垂蹑政途，念念思江山。

上欲登绝顶，下欲临碧湾。

勇退得所愿，喜见冰雪颜。

是中有真趣，景贶天所悭。

一朝归领略，拔萃玉笋班。

岂若嗜进徒，终身堕荒菅。

家声遂复振，旧观欣重还。

平生万事足，只欠素与蛮。

美官非我愿，宁复怜绿鬟。

却须富篇什，丽锦争斓斑。

九重念耆德，讵许长清閒。

强敌未殄灭，罢甿正恫瘝。

譬如建大厦，运斧无输般。

愿公勉加餐，暂归随赐环。

袁燮

袁燮　送姜子谦丞於潜

磻溪有君子，玉壶贮寒冰。

一朝辞旧隐，去为畿邑丞。

畿邑天下剧，赞府须贤能。

才刃肯尝试，心源先自澄。

古来人中杰，进德如川增。

规模百年后，感慨中夜兴。

终焉不碌碌，泰华高崚嶒。

君侯资敏达，而以古自绳。

嗜书殆成痴，几载鸡窗灯。

词场贾余勇，先取蝥弧登。

成功不自伐，得善勤服膺。

筌蹄宁复顾，堂奥从今升。

时哉佐裁决，行矣蜚声称。

吾民久憔悴，德政先哀矜。

宁书考下下，莫忘心兢兢。

俯仰无愧怍，正直神所凭。

相期志远大，可但观飞腾。

久要忽语别，惨戚不自胜。

我无锦绣段，何以赠良朋。

一言布心腹，旧贯古所仍。

袁燮

袁燮　送李鸣凤使君

道山群玉府，密迩日月光。

夐与尘世隔，恍如白云乡。

李侯好古士，来自天一方。

峨冠英俊林，掉鞅翰墨场。

著庭秉直笔，省户推望郎。

高情遽勇退，远业真难量。

黎庶多困穷，抚摩仗循良。

鹰鹍岂不鸷，凤鸟乃嘉祥。

生财固有道，视同当如伤。

宁乏强敏称，毋令本根戕。

仁圣子万姓，迩遐如一堂。

贤牧著声织，玺书随褒扬。

我归伏茅荆，翘首观高翔。

袁燮

袁燮　送李左藏三首

中都衣完地，振羽良独难。

美材副时须，步武随鵷鸾。

平生根柢学，万卷胸中蟠。

清规照冰玉，健笔翻波澜。

宦游聊复尔，荣利不可干。

去去展壮图，士友拭目看。

袁燮

袁燮　送李左藏三首

忆昔议和日，权门机穽深。

平居自好者，亦或丧其心。

伟哉人中杰，独立山万寻。

佐时岂不欲，枉已非所钦。

蔚然岁寒姿，肯受霜雪侵。

愿言继前作，冠冕英俊林。

袁燮

袁燮　送李左藏三首

人生贵得友，胜已我所求。

牛奶寻穷怪珍，逢此荆山璯虚怀略辈行，

倾盖均交游。许赓清绝句，

每叹风雅俦。中年畏作别，

握手如隐忧。尺素烦警策，

慰我思悠悠。

袁燮

袁燮　送楼尚书赴诏

听履辞荣反旧庐，高堂燕坐每申如。

肯随流俗趋邪径，要使吾身宅广居。

告老未能三阅月，趣归已奉十行书。

愿公努力扶皇极，展尽胸中万卷余。

袁燮

袁燮　送楼叔韶尉东阳三首

吾乡多贤士，我友更伟奇。

见之立衰懦，不见令人思。

暂别已作恶，况乃三岁暌。

踌躇西郊外，此意谁能知。

刚强不可恃，柔弱难自恃。

愿君日进德，古人以为期。

袁燮

袁燮　送楼叔韶尉东阳三首

古人重世家，非为世其禄。

世禄非不朽，风流要相续。

君家富才杰，海内仰名族。

岂徒衣冠盛，要使操履笃。

迩来益光华，君其继高躅。

袁燮

袁燮　送楼叔韶尉东阳三首

尉职最亲民，亦足行所学。

吾民苟安枕，微官有余乐。

尝闻长老言，人性原不恶。

迷涂偶忘返，见善宁不怍。

君能春其初，治行乃超卓。

袁燮

袁燮　送路德章芾三首

穷途分愚贤，是非少复真。

圭璧委道侧，轮囷为国珍。

由来磊落士，处世多邅迍。

对越我无歉，幽居志常伸。

丰城有利剑，紫气干星辰。

终然不埋没，龙化延平津。

袁燮

袁燮　送路德章芾三首

后学寡师承，私知妄穿凿。

缅怀东莱公，天才负超卓。

英词粲星斗，伟量包海岳。

宽平复谨严，精密更恢廓。

哀哉梁木摧，谁欤继前作。

幸有二三友，潜心味博约。

相期在不朽，与道为郛郭。

袁燮

袁燮　送路德章芾三首

贤哉子路子，德性兼刚柔。

险难极变态，志苑凛高秋。

访我大江滨亟别挽莫留。问子将何之，

长淮理扁舟。主人得仁贤，

欲为经远谋。男儿处斯世，

器业追前修。努力建硕画，

勿贻师门羞。

袁燮

袁燮　送赵冶晦之

谢公中年后，畏与亲友别。

岁月苦不长，交情固难辍。

况於桑榆景，抚事心欲折。

一朝舍我去，遂恐成永诀。

感君遇我厚，肝胆每倾竭。

惓惓仿斯时，言论多激烈。

忆君哦松日，志操已超越。

庾台欲推荐，风之使来谒。

耻於呈其身，保此端以洁。

君今宰壮县，便道理舟楫。

不骑京国鲸，不改岁寒节。

升沈分自定，义理我所说。

黎甿久困穷，恩惠思周浃。

奸欺巧蒙蔽，精神要昭彻。

邻境犹绎骚，武备不可阙。

弓兵暨保甲，阅习贵严切。

悬赏劝之射，人人艺精绝。

莫言一邑小，振作在贤杰。

士气苟奋扬，威声必震叠。

自怜老县病，羡君健而决。

老病保余生，健决广贤业。

自期素不浅，有志终炜烨。

日诵论孟书，端如明鉴揭。

圣贤以为法，今古同一辙。

便邮频寄音，解我寸心结。

他年再卖希，伟论起衰怯。

袁燮

袁燮　送治杨司直

岷蜀古多士，声名争颉颃。

近代推三苏，奋发眉之阳。

君侯亦眉人，源委故深长。

少日随游宦，中年擅词场。

笑谈掇高科，步武联周行。

蟠胸富筹策，振羽方翱翔。

一朝遽勇退，万里还故乡。

名邦赞佳政，海沂还复康。

无计留君行，临分徒自伤。

我亦归旧隐，后会殊渺茫。

小儿获同升，此好固难忘。

流俗久颓敝，枨也焉得刚。

期君懋远业，志气常坚强。

袁燮

袁燮　他山之石

他山之石能攻玉，诗人此意宜三复。

莫嫌山骨太坚峭，足使国珍充韫匮。

磨砻砥砺功日新，圭璧琮璜光可烛。

人生行已良独难，昼夜营营昏利慾。

欲为全德古君子，莫弃忠规甘诌曲。

忠规未必皆我友，言是人非亦可录。

彼虽蒙蔽不自知，察人过差穷隐伏。

圣人閫域未易到，责我谓我追遐躅。

观渠待我最深厚，我听其言当佩服。

端知良药苦难堪，已我沈疴功甚速。

古人闻过每欣喜，要令忠告来相续。

今我昏怠不自强，逆耳阔痚亲软熟。

嗟予示免世俗病，每读古书知不足。

今朝偶诵攻玉诗，从此闻善三薰沐。

袁燮

袁燮　题朝鲤图

鱼品不胜多，而鲤为之宗。

曷为此独贵，无乃能为龙。

一跃浪千级，一嘘云万重。

变化须臾间，神妙无终穷。

其他点额辈，不敢攀高踪。

维人亦如是，拔萃斯为雄。

圣师名其子，勉以德业崇。

我作朝鲤图，一鲤居其中。

众鲤竞趋之，若效臣子恭。

巨鳜独不朝，悍然欲争锋。

可怜汝无识，不揆资凡庸。

一生只为鱼，鲤岂汝可同。

我亦不如鲁年老无成功。时时展此卷，

著鞭期变通。

袁燮

袁燮　题豢龙图

良马苦羁馽，巨鱼畏网罟。

神龙独超轶，威焰莫能御。

距为寒空云，散作无边雨。

能幽复能明，可敬不可侮。

如何豢龙氏，狎玩等儿女。

巍然受其朝，劲气金石沮。

龙兮丧其魄，听命无敢拒。

矧复察秋毫，尚见龙肺腑。

饮食不强致，嗜好随所取。

日日饱甘滋，驯伏固其所。

谁谓有余知，拘牵乃如许。

人生天地间，良心实为主。

利慾汩其真，甘与俗子伍。

胡为鉴此图，保养虚明府。

道义有真乐，不羡圭与组。

於我如浮云，服膺圣师语。

吾家素风在，辛苦立门户。

勇决早抽身，从我涉幽圃。

袁燮

袁燮　题景范堂

曾子才高呈事能，就中一事最堪黎明。

前贤拯救苍生，赖有斯人解服膺。

袁燮

袁燮　题吴参议达观斋

朱公胸次清绝尘，吴公当日心相亲。

风流蕴藉接前辈，寥寥斯世能几人。

达观名斋深有意，欲把前修相警厉。

只今吴公德弥劭，始信磨砻成伟器。

古人心广体亦胖，纷纷世俗争豪端。

已私未克欲求道，窥见一二皆童观。

达人大观观底事，天地为物原不贰。

痒疴疾痛皆吾身，彼我胡为分贱贵。

达观主人心地明，分符赞幕无亏成。

每言此身非我有，年来直欲非死生。

白发红颜难老态，福禄方隆殊未艾。

愿君善保千金躯，归觐紫宸锵剑佩。

袁燮

袁燮　题习斋

寓形宇宙间，所至习乃成。

事以习故熟，艺以习故精。

婴儿始匍匐，习之能自行。

南人初学没，习惯如履平。

承蜩有余巧，解牛新发硎。

是皆习孰故，见者为之惊。

矧惟君子学，吾道深而宏。

欲穷圣贤域，精微故难明。

圣贤与遇鄙，何啻莛与楹。

愚夫堕恶习，自蹈谷与坑。

善恶分舜跖，毫釐当细评。

莫将朱夺紫，无使渭浊泾。

要源见端的，履践严度程。

容貌必齐庄，坐立无倚倾。

视听一於礼，言语纯于诚。

百行季为本，战战如奉盈。

操行洁冰玉，宇量涵沧溟。

经德岂干禄，为善非近名。

方其学习初，是非交战争。

见义勇必为，有过时自挟。

造次必致察，思虑防始萌。

恶念痛扫除，用力如用兵。

善端谨护持，保已如保城。

新功生者熟，旧飞熟处生。

一心湛不挠，四体明且清。

平居寡悔尤，处困心亦亨。

谁知人寰中，有此天爵荣。

嗟予资浅薄，役于蕞尔形。

主宰未纯一，气血时纵横。

岁月不我与，循省敢遑宁。

以习名其斋，为我座右铭。

袁燮

袁燮　题庸斋

人生一世间，当为一世杰。

琐琐混常流，有愧古明哲。

努力求至道，毫发无差别。

伟哉平常心，光明配日月。

袁燮

袁燮　天童道上二首

巌岌崭岩太白峰，高名千古独称雄。

放怀拟向山头立，宇宙都归一望中。

袁燮

袁燮　天童道上二首

太白峰前三十里，古松夹道奏竽笙。

清辉秀色交相映，未羡山阴道上行。

袁燮

袁燮　挽丞相忠定公

孝皇龙飞策多士，宗英第一天颜喜。

力言万事实为原，要与邦家立基址。

堂堂硕望耸中外，耿耿丹心贯终始。

绍熙之未天步艰，忠臣义士肝胆寒。

元枢扶日上黄道，指顾宗社磐石安。

亿万生灵疑虑秋，转移愁叹为欣懽。

帝谓忠劳无与并，爰立作相专魁柄。

大开公道延时髦，相与同心究民病。

区分玉石殊薰莸，贤人得志憸人忧。

不堪狂云巧妒月，何意积羽能沈舟。

衡阳道上霜松劲，日色惨澹风飕飕。

行路咨嗟泪相续，兴怀安靖恩难酬。

皇情怆然思旧德，辨诬雪谤分白黑。

诛锄元恶氛翳扫，昭揭殊勋鼎彝勒。

由来物理屈必伸，况此柱石真伟人。

莱公获谴死海上，至今勋绩摩苍昮。

中兴赵李二人杰，亦复身后褒忠纯。

嗟尔谗夫太无识，徒把巧言污硕德。

正人摧折不妨荣，尔辈羞愧宁有极。

蚤知此事难追，当年讵敢怀奸欺。

我作此诗慰忠烈，因为人间息邪说。

袁燮

袁燮　望东湖五首

澄泓万顷浸冰轮，千尺惊看玉塔新。

满目辉光相照耀，乾坤何处不精神。

袁燮

袁燮　望东湖五首

天上金波印水心，心中波浪亦成金。

小舟荡漾金波里，陡觉广寒宫殿深。

袁燮

袁燮　望东湖五首

世故纷纷赚白头，何如良夜一扁舟。

霜风拂面心神肃，尘虑宁容一发留。

袁燮

袁燮　望东湖五首

五十颓然一秃翁，湖山清兴渺无穷。

扁舟欲学鸱夷字，未有平吴霸越功。

袁燮

袁燮　望东湖五首

世上功名姑置之，微茫心事要深思。

水光月色精神好，长使襟怀似此时。

袁燮

袁燮　闻莺

春晓园禽百族鸣，未知黄鸟可人心。

閒中静听绵蛮语，绝胜歌喉要眇音。

袁燮

袁燮　喜雪谢东林

去冬雪意悭，稍稍腊三白。

飞霙才到地，转盼已消释。

缅怀大有年，兆见琼玉积。

今兹杳难期，春信亦已迫。

天公岂不仁，拙政难感格。

何时惬人意，四顾苦无策。

东林惠佳句，似庆平地尺。

见戏唯何甚，余方自刻责。

东林达余心，精祷凯有获。

沈水烟未收，冰花已如席。

皓皓埋群山，霏霏连数夕。

郊原迷畔岸，径畛失分画。

儿童见未曾，耆老记畴昔。

几年无此瑞，惊喜欲折屐。

皆云穷腊中，得此夜光璧。

莫言不坚牢，究竟多利益。

端能殄遗蝗，亦复滋宿麦。

欢声沸闾里，和气蠲疠疫。

老宋差自慰，足寄孤危迹。

小已不足道，吾民幸安宅。

作诗谢东林，至诚动金石。

袁燮

袁燮　峡水

峡石险而怪，峡水清且湍。

伊谁剪蒙密，发此奇伟观。

两龙会为一，激烈不可士。

蜿蜒潄鸣玉，千古甘以寒。

谁云岩扉窄，亦复气象宽。

我生嚣尘中，区区缚微官。

一见爽心目，古井生波澜。

同游二三子，清赏有余欢。

虽非暮春日，便作舞雩看。

袁燮

袁燮　夏日早起

举世惮炎赫，当暑思高秋。

秋高岂不好，萧瑟令人愁。

何发三伏中，五夜风飕飕。

遥空淡月落，将旦群阴收。

却嫌絺綌薄，转觉林塘幽。

出门任所适，清与耳目谋。

借问尘埃人，知此佳致人。

袁燮

袁燮　小松二首

琐琐新松杂穉杉，青青数寸倚崭岩。

牛冈自有神呵护，未怕林间走鹿馋。

袁燮

袁燮　小松二首

初栽准拟雨如膏，无奈晴暄思郁陶。

造物见怜甘泽霈，倚天会见百寻高。

袁燮

袁燮　谢毗陵使君惠画

都尉风流贵公子，结交海内知名士。

磨砻禁脔骄侈习，雅意登山与临水。

十幅烟江叠嶂图，当时展玩忘朝晡。

老仙一顾叹奇绝，落笔妙语春华敷。

此诗千载传不朽，此画如今宁复有，

我来薄宦大江滨，无价之珍俄入手。

一山雄特倚天立，下视群峰如拱揖。

断崖飞出玉虬龙，元气淋淳鬼神泣。

山中乔木堪栋梁，山外烟波凝翠光。

数间野让傍林樾，一叶扁舟浮淼茫。

往时只诵苏公句，想像都尉图中趣。

岂期今日见逼真，端与前辈同机杼。

自怜老大无他求

尘劳羁绊空悠悠。

安得千岩万壑里，寻幽择胜逍有所游。

我心欲往足无力，纵观此画如亲历。

毗陵使君真可人，嘉惠不啻千金直。

平生辞爱关钥严，兹焉讵敢伤於廉。

毗陵万口皆归重，道义相与吾何嫌。

袁燮

袁燮　谢王恭父惠石岩花二首

岩畔移来漫一丛，鲜鲜忽发十分红。

细看颇与鬷明类，言善方知美在中。

袁燮

袁燮　谢王恭父惠石2　花二首

生平悃愊了无华，投老胡为也爱花。

家酿朋壶助清兴，会看落笔吐天葩。

袁燮

袁燮　谢吴察院惠建茶

佳茗世所珍，声名竞驰逐。

建溪拔其萃，余品皆臣仆。

先春撷灵芽，妙手截玄玉。

形模正而方，气韵清不俗。

故将比君子，可敬不可辱。

御史万夫特，刚肠憎软熟。

味此道之腴，清冷肺肝沃。

精新味多得，烹啜不忍独。

磊落分贡包，殷勤寄心曲。

斯时属徂暑，低头困烦溽。

一瓯瀹花乳，精神惊满腹。

此物雪昏滞，敏妙如破竹。

谁知霜台杰，功用更神速。

莫辞风采凛，要使班列肃。

一朝奋孤忠，万代仰高躅。

袁燮

袁燮　新月二首

昨夜璇霄素魄沦，一痕初复便精神。

辉光万里从兹始，今夕端倪即是真。

袁燮

袁燮　新月二首

至精那得久沈沦，造化回环自有神。

满意只须三五夜，十分全体见天真。

袁燮

袁燮　以鉴赠赵制置

吁嗟此鉴，惟铜之精。

磨之治之，莹乎其明。

其明维何，洞烛毫发。

非由外至，实自中发。

我有良友，天支之英。

雄镇江淮，为时长城。

我宝此鉴，持以赠之。

此鉴此心，昭晰无疑。

鉴揭於斯，中涵万象。

物自不逃，初非鉴往。

人心至神，无体无方。

有如斯鉴，应而不藏。

鉴以尘昏，心以欲翳。

欲全其明，盍去其累。

经武折冲，厥任匪轻。

勿贪小利，勿徇虚名。

律身惟谨，上功必实。

欺心不萌，精忠贯日。

选择僚佐，为已强助。

众明翼之，厥光弥著。

昔者武侯，发教群下。

孜孜求益，不自满假。

陆抗摧敌，东还乐乡。

貌无矜色，谦冲如常。

两贤之心，惟其罔蔽。

千载凛然，犹有生气。

惟君天资，无歉古人。

愿如斯鉴，光景常新。

袁燮

袁燮　倚天阁

西川剑阁伟冈峦，虽得峥嵘苦未宽。

岂意危栏临楚望，获瞻乔岳峙江干。

雌雄并立排锋刃，紫翠相萦绣帨韖。

珍重主人贪好景，邀后揽秀俯林端。

袁燮

袁燮　咏橘

风劲霜清木落时，金丸粲粲压枝重。

贫家不作千奴计，一树庭前也自奇。

袁燮

袁燮　咏凌霄花

松柏扳援有女萝，红英亦复蔓高柯。

侵寻纵上云霄去，究竟依凭未足多。

袁燮

袁燮　咏竹

此君林下静无尘，苗裔生来便逸群。

头角崭然圆玉峙，养成直节要凌云。

袁燮

袁燮　咏竹二首

去年种苍玉，今岁抽华簪。

初萌节已具，欲奋力未任。

雷风驱急雨，滂沱三日霖。

箨龙不许蛰，倏起腾深林。

绕径初戢戢，空篱俄森森。

吾观植物性，惭长岁月深。

此君独超轶，生来气髒髒。

伟哉岁寒种，有此特达心。

大通久不作，进尺退复寻。

对此发幽兴，作诗因自箴。

袁燮

袁燮　咏竹二首

野性与俗违，澹然都无营。

窗前水苍玉，未能独忘情。

对之三伏中，爽气高秋横。

数竿亦已好，况此繁阴成。

中虚洞无物，节劲老更清。

霜雪自凌厉，柯叶长敷荣。

物意有相合，人心原自明。

僻居寡朋侪，命汝为友生。

虽无切磋语，而有清越声。

入耳久亦佳，此意不可名。

袁燮

袁燮　游宝方山

幽岩如高人，气骨天所赋。

凛然超尘寰，不受俗气污。

湖湘饶峰峦，往往穷僻处。

城郭去之远，谁能蹑芒屨。

安知古都梁，爽垲有真趣。

徜徉东郊外，青山在指顾。

山中八洞列，天巧於此觑。

蜿蜒老螭蟋，崭岩怒虎踞。

如屏亦如龛，一起复一仆。

卷阿坐良稳，狭径足难措。

帝观若险隘，中道本宏裕。

叠翠常回环，寒泉日倾注。

石乳一何粲，和气知有聚。

所见皆可人，十步目九寓。

造物不能秘，奇诡遂呈露。

奎画贲精舍，鬼神昔呵护。

古称小有天，仇池乃其附。

甬东有胜境，豁然四窗具。

玲珑皆自然，匪以雕镌故。

谁谓宝方小，是亦洞天数。

谁谓此邦陋，有景即可慕。

我本烟波徒，雅性厌驰鹜。

搜寻得所欲，心境顿明悟。

赏玩有余味，跻攀了不怖。

得意或忘归，苍然迫曛暮。

兹山虽可乐，用之乃成路。

有径不能用，茅塞大可惧。

对此发深省，岁月勿虚度。

俗态易湮没，清游莫辞屡。

援笔述鄙怀，愧乏惊人句。

袁燮

袁燮　游灵山二首

何人题作一灵山，千古佳名不可刊。

欲识此声非浪得，试于高处一凭栏。

袁燮

袁燮　游灵山二首

湖山秀美冠东南，况此山椒枕碧潭。

眼界宽平无限景，个中好处不容参。

袁燮

袁燮　又二首

得峦叠嶂巧萦纡，中有汪汪万顷湖。

山色水光相映发，清辉含处妙难摹。

袁燮

袁燮　又二首

平生酷爱水浮天，每到东湖决豁然。

要识此湖功利溥，旱时无阴荫民田。

袁燮

袁燮　与范总干

贤士未达时，怀宝混尘境。

得志行所为，泽民效伊尹。

常深纳沟念，疾苦勤访问。

所期培殖丰，肯诧裁决敏。

所以龚黄辈，仁声达幽隐。

是时民气乐，鱼跃快於牣。

高躅欲追攀，是心先戒谨。

日怜老钝资，不敢污兰省。

朼来楚江边，宣布宽大令。

牧养乃其职，此事无穷尽。

孳孳抚凋瘵，凛凛忧饥馑。

今岁雨意悭，斋心罄三请。

甘泽幸滂沱，良田稍膏润。

杂种亦复熟，穷闾庶安枕。

亭平富词学，春华灼下品。

贻我喜雨篇，仁心极矜轸。

源流自介庵，句法深以稳。

扰扰淫哇中，闻此古歌咏。

我无为霖手，丹阙何由觐。

兀坐哦君诗，字字堪企敬。

袁燮

袁燮　与韩抚干大伦八首

故国由来重世臣，芬芳累叶镇如新。

中兴第一功臣裔，卓荦如君信有人。

袁燮

袁燮　与韩抚干大伦八首

肯随流俗慕纷华，闭户观书遍五车。

器业要为当世用，直须渟蓄渺无涯。

袁燮

袁燮　与韩抚干大伦八首

等閒援笔赋新篇，句法新奇思涌泉。

绝胜唐人作诗苦，推敲一字强雕镌。

袁燮

袁燮　与韩抚干大伦八首

几年惯踏软红尘，终日眉攒气不伸。

每到山斋闻好语，令人胸臆便生春。

袁燮

袁燮　与韩抚干大伦八首

剧谈时事言皆验，筹略知非小丈夫。

独恨人微言不效，未能推挽上亨衢。

袁燮

袁燮　与韩抚干大伦八首

思君风度心如结，何日从容迭献酬。

凉入郊墟能过错，奉陪童育两山游。

袁燮

袁燮　与韩抚干大伦八首

年几五十无知已，乘兴将为剑阁行。

从此与君尤隔绝，兴怀畴昔若为情。

袁燮

袁燮　与韩抚干大伦八首

作诗真欲挽君留，蜀道平宁倚运筹。

他日功名成遂后，犹能枉顾洁翁不。

袁燮

袁燮　雨中度东湖

宿霁埋山未肯收，晚风吹雨湿衣裘。

渔舠一叶烟波里，添我胸中万斛愁。

袁燮

袁燮　玉簪

琉璃为叶玉为葩，妙质天然不汝瑕。

精彩照人香绝俗，遗簪端的自仙家。

袁燮

袁燮　园蔬六首

携锄抱翁不辞劳，要使霜根足土膏。

我去艰难生理窄，却疑学圃属吾曹。

袁燮

袁燮　园蔬六首

白菘肥脃真佳品，紫芥蒙茸亦可人。

环舍满畦多且旨，寒儒专享未为贫。

袁燮

袁燮　园蔬六首

深林十月饱清霜，寒气侵凌味转长。

世上甘腴有如此，拟排闾阖献君王。

袁燮

袁燮　园蔬六首

良朋过我食无鱼，茅屋相寻只茹蔬。

莫道藜羹滋味薄，要知瓜祭必齐如。

袁燮

袁燮　园蔬六首

朱门终日饫甘肥，绮绣盘筵鱠缕飞。

宁识山林枯槁士，清风千古首阳薇。

袁燮

袁燮　园蔬六首

荤羶屏去忽三年，筋力扶持老尚堂。

所养固知先大体，人生何若嗜肥鲜。

袁燮

袁燮　再用前韵二首

乞取刀圭救病身，韩公于此枉天真。

何如夜坐忘躯壳，但有纤毫俱是尘。

袁燮

袁燮　再用前韵二首

无味之中味最长，东湖居士独先尝。

乃知此药真良药，何必求他肘后方。

袁燮

袁燮　赠卜道人二首

道人遍阅世间人，休咎先知若有神。

多少媸妍归藻鉴，只缘唐许是前身。

袁燮

袁燮　赠卜道人二首

道人怪我年如许，宿债胡为未尽偿。

宁识吾心烈於火，得归要下便清凉。

袁燮

袁燮　赠蒋德言昆仲三首

平生无所嗜，耽玩惟古今。

以我浅陋质，期於江海深。

万事不挂胸，须臾惜光阴。

五夜常自起，简牍勤披寻。

清风递晨钟，铿然感予心。

年来因多事，力弱不自任。

业书未暇读，尘埃积中襟。

何当脱鞅绊，归欤松竹林。

袁燮

袁燮　赠蒋德言昆仲三首

平生寡所谐，痚拙以自守。

天钟凿枘性，人弃我独取。

世道方荆榛，营利不绝口。

我欲拘衰俗，每每制其肘。

仁版谓假途，何用医国手。

再拜谢诲言，古人贵不苟。

乘田与委吏，勤勤鲁中叟。

吾心不可昧，岂问人知否。

此意当与谁，寄我二三友。

袁燮

袁燮　赠蒋德言昆仲三首

我生亦何幸，佳友在邻墙。

道义共讲贯，心亲形迹忘。

迩来忽问阔，千里遥相望。

为别似未久，炎赫变飞霜。

岁月易因循，志士宜自强。

良心虞放逸，古人严范防。

及此閒暇日，书林撷其芳。

他年恢远业，云路观腾骧。

袁燮

袁燮　赠京尹八首

妙年志气已超然，不肯随群苟目前。

才闰骤为当世用，青云直上蹑天躔。

袁燮

袁燮　赠京尹八首

弹压工夫妙入神，能令晋盗总奔秦。

盘根错节游余刃，奏课当为第一人。

袁燮

袁燮　赠京尹八首

儒学当年究指归，服劳王事不言疲。

遥知今日张京尹，不瑕闺房画妇眉。

袁燮

袁燮　赠京尹八首

年才六十已为卿，际会明时蚤显荣。

禄厚恩深何以报，惟当努力罄忠诚。

袁燮

袁燮　赠京尹八首

吾徒切已无他事，万善根源一片心。

外若峥嵘中有愧，何殊麋鹿强冠襟。

袁燮

袁燮　赠京尹八首

美名畴昔蔼循良，重任今兹典浩穰。

挚若苍鹰非不健，何如鸾凤郊嘉祥。

袁燮

袁燮　赠京尹八首

前古哲人端可法，遗编遐躅尚堪寻。

公余莫砂频繙阅，要使胸中广且深。

袁燮

袁燮　赠京尹八首

上医医国岂无方，谠论扶持弱必强。

屹若中流为砥柱，男儿如此是真刚。

袁燮

袁燮　赠陆伯微三首

胜士由来挽不前，肯临高兴复翩然。

浮云可签真天马，应笑驽骀走市廛。

袁燮

袁燮　赠陆伯微三首

斗大书斋以洁名，冰壶表里要清明。

如今尘土填胸臆，幸挽沧浪为濯缨。

袁燮

袁燮　赠陆伯微三首

自古真才多命薄，欣闻同志不长贫，

堪嗟世道今如许，愿为吾君致此身。

袁燮

袁燮　赠毛希元二首

浮世尘劳堕渺茫，真儒器业要韬藏。

谁知寂寞空山里，修省工夫未易量。

袁燮

袁燮　赠毛希元二首

当年骂贼真忠激，今日藏身似隐沦。

抱负如君岂无用，会看膏泽润斯民。

袁燮

袁燮　赠史坑冶二首

吾儒根本在修身，恬淡无为乐性真。

此性本无尘可去，去尘犹是未离尘。

袁燮

袁燮　赠史坑冶二首

公子词锋莫敢当，更兼世故饱更尝。

区区残寇犹侵侮，愿试胸中却敌方。

袁燮

袁燮　赠天童监寺

平生朴拙本无奇，珍重高人不我遗。

自顾原无一滴水，何能复有两篇诗。

袁燮

袁燮　赠吴氏甥二首

男儿何所急，为学要立志。

此志苟坚强，天下无难事。

超然贵於物，万善无不备。

厥初本高明，有过则昏蔽。

但能改其过，辉光照无际。

厥初本笃实，有过则虚伪。

但能改其过，金玉等精粹。

改过贵乎勇，不勇真自弃。

有过如坑穽，改过如平地。

平地可安行，坑穽宜急避。

事亲贵乎孝，呈长贵笠弟。

是为立身本，奉承无失坠。

门户久衰颓，盍作兴起计。

是心通神明，勿使形骸累。

持之久而纯，百福如川至。

袁燮

袁燮　赠吴氏甥二首

农夫力耕耘，岁功必倍疏。

吾儒用心苦，学业亦有秋。

圣贤有遗训，好古敏以求。

韦编至三绝，发愤穷深幽。

寝食俱相忘，此志何时休。

矧今后生辈，未脱童草俦，

刻苦犹不足，讵可思悠悠。

而母早孀居，其穷未易瘳。

殷勤抚二子，不暇为身谋。

杂然万马群，望尔为骅骝。

翕如众乐奏，望尔为天球。

勿云年尚幼，岁月如川流。

及今不加鞭，壮大徒包羞。

轻璧惜寸阴，前哲勤进修。

勉尔务谨重，戒尔无轻浮。

人百已千之，庶解而母忧。

袁燮

袁燮　赠游宣教

连日雨滂沱，闾阎应甚苦。

慨念乐隐翁，萧然坐环堵。

术业岂不精，一寒乃如许。

请君姑置之，对妇酌芳醑。

袁燮

袁燮　昭君祠

昭君天赋倾城色，何事君王未曾识。

徘徊顾影无计留，一朝远嫁匈奴国。

匈奴国日暗飞尘，昭君君绝艳惊国人。

单于骇叹昔未睹，甘心保塞为藩臣。

从来败德由女美，褒妲骊姬及西子。

玉环飞燕更绝佳，遗臭千载堪咨嗟。

毛生善画古无有，强把丹青倒妍丑。

却教尤物摈绝哉，能为君王罄忠益。

闻说昭君出塞初，朔风萧飒吹衣裾。

聊将琵琶寄离恨，痛绝玉颜嫔老胡。

老胡死矣义当返，慷慨怀归曾上书。

君王有诏从胡俗，恸哭薄命终穹庐。

自古佳人多命薄，亦如才士多流落。

人才有益尚疏外，佳无补何可怼。

君不见萧生堪猛岂不忠，君五疑信相半终不容。

袁燮

袁燮　枕上有感呈吕子约

俗学浅无源，涧谷才咫尺。

志士务广深，沧溟渺难测。

俗子一作吏，书几尘土积。

志士虽涖官，群书玩无斁。

废书固俗子，既俗又奚责。

嗜书苟不已，无乃旷厥职。

臧谷均亡羊，孰为失与得。

古人有大端，后学宜取则。

有余不可尽，不足在所益。

努力求至当，毋蹈一偏失。

袁燮

袁燮　织妇

列屋閒居曳绮罗，霜刀裁剪竞新磨。

那知红女经营苦，轧轧寒机几万梭。

袁燮

袁燮　竹几

深林碧琅玕，直节空其中。

截为小曲几，贯以青丝总。

自然光莹质，不费髹漆工。

偃仰隐背稳，提挈才指从。

儿曹莫轻毁，此物便老翁。

袁燮

袁燮　紫薇花二首

蒙茸曲径紫薇花，几载藤萝巧蔽遮。

暂借斧斤还旧观，依前万蕊吐新葩。

袁燮

袁燮　紫薇花二首

紫微花对紫薇郎，何事斋前一树芳。

造物似教人努力，他年准拟待君王。

袁彦安

袁彦安　三学山

万松櫂秀五弟柏，千劫栖贤三学山。

佛定光生玉玺润，僧衣细结藕丝斑。

归来鹦鹉扫白塔，声在翠微烟霭间。

袁倚

袁倚　句

江头晓放日月出，九顶三峨相吐吞。

袁倚

袁倚　象耳山

昔闻神龙蟠九渊，今睹大象夫诸天。

何年幻此一佛国，两耳不动山苍然。

上乘菩萨踞其上，妙千手眼人大千。

众生颠倒梦始觉，热闰得汗诸魔踚。

两客游山饮崖泉，拍手唤醒书台仙。

一邱一壑傥如愿，同竟大悲香火缘。

袁玧

袁玧　伤乱二首

龙蛇风浪起空潭，苍莽山河泣坠簪。

乱向十年余史笔，贫无一字到诗函。

心惊塞马过淮北，梦逐关鸿度岭南。

肉食何人司重鼎，等閒挥麈事清谭。

袁玧

袁玧　伤乱二首

轰轰烈烈一乾坤，北马南船日夜奔。

野老有怀悲故国，孤臣无泪哭中原。

浮生似我仍留寓，季世何人不闭门。

独惜两湖归隐后，枕戈谁是晋刘琨。

袁镇

袁镇　游澹岩偶得二绝

谁道灵仙擘不开，天然琼室与瑶台。

涪翁句重曾相识，料想烟霞许我来。

袁镇

袁镇　游澹岩偶得二绝

石门定与玉京连，曾著方壶不老仙。

犹有当年丹灶在，空岩寂寂锁寒烟。

袁正

袁正　{内了外凵}山晓云歌

大坤湿气蒸嵷巃，油然勃然连苍穹。

曙窗注望东{外了内凵}峰，须臾不见青芙蓉。

初疑博山喷出紫烟缕，又疑蜃精海底推起龙王宫。

东西模糊总一色，上下变纪知几重，

既非芒砀山中隐刘季，又非阳台神女遥相通。

养文玄豹隐丹壑，失巢老鹤迷青松。

忽见千株万株老枯桧，化作千丈万丈苍精龙。

断崖滴翠时洒洒，落花细雨春蒙蒙。

金乌欲上海水赤，神光汤射生青红。

狂飚卷地忽吹散，依然绣出金屏风。

奇奇怪怪渺无际，且将浩兴收拾填心胸。

袁正规

袁正规　白云亭和韵二首

幽奇山水卒难图，亭插白云景象余。

共乐灵踪还旧址，好编名字入新书。

面前沧海迷三岛，林下谁人继二疏。

洞里苍龙头角老，埋茂岁月意如何。

袁正规

袁正规　白云亭和韵二首

碧桃溪会创幽亭，岂是从前浪得名。

静对好山閒日月，却疑尘贡有蓬瀛。

檐间自在烟云合，砌下长流风雨声。

林坞下遮沧海阔，暂来还得眼双明。

袁正规

袁正规　见江亭

地产灵芝古道场，危亭陡起负重岗。

江心远叠通潮浪，海外遥分异域疆。

缭绕人家依县市，寂寥烟景认吴航。

倚栏望断暮云碧，不见长安见夕阳。

袁正规

袁正规　九日亭

峥嵘栋宇压巍峨，九日游人自在过。

凤翅冈高围海国，龙鳞松古蘸烟萝。

齐山景色知难比，鼓泽风光几倍多。

每上醉来开口笑，幽香无奈菊花何。

袁正规

袁正规　九日亭

不愧嘉名取次题，寓情彷佛古人齐。

菊添细蕊金英重，松覆清幽盖影低。

上戴星辰全咫尺，傍躔日月自东西。

宜将斗酒频相属，靖节从来到处迷。

袁正规

袁正规　临江馆

巍然水贡见楼台，人指安昌邑壮哉。

般若山头当户外，吴航渡口瞰江回。

湖平文鷁浮空远，月满星槎泛海来。

投辖不因勤粤主，为怜烟霭共徘徊。

袁正规

袁正规　望海亭

沆瀣亭前景最豪，委输江汉任滔滔。

荡云处处千层浪，沃日重重万里涛。

析木有津连地下，蓬莱堆玉插天高。

飘然直欲乘槎去，世累须凭割爱刀。

袁正淑

袁正淑　送水云归吴

抱琴归去海东滨，莫逐成连觅子春。

十里西湖明月在，孤山寻访种梅人。

袁陟

袁陟　百丈山

复岭逾崷崒，层崖遍屈盘。

寺当幽谷面，路指白云端。

树老苍天骨，蓝凝上帝冠。

右屏秋已冻，板屋夜多寒。

三宿孤不恋，千山远梦残。

惟悉钟动晓，西下见征鞍。

袁陟

袁陟　奉和

客意正索寞，诗筒江际来。

一闻清玉韵，如见翠屏开。

磅礴云霄外，腾凌鸾凤回。

仙源朝路蔽，乳宝夜风貀。

九月已冰霰，三时无沴灾。

徒均南亩泽，应老邓林材。

岌岌耸天柱，岩岩尊国台。

高名皆祸尔，真赏岂然哉。

紫盖欹松蔓，青钱点石苔。

神虬潜夭矫，皓鹤舞毰毸。

释子安生计，幽人足隐媒。

云窅窅，苍壁古嵬嵬。

绝顶飞泉落，平崖枯柏摧。

势堪卑蒋霍，名不假刘雷。

释子安生计，幽人足隐媒。

云中认幡刹，汉上醉我觥{上三山下缶}。

荜户方穷厄，篮轩阻奉陪。

耳愁尘事入，心怯岁华催。

已作五噫咏，元非三杰才。

先将丘壑意，模写寄春台。

袁陟

袁陟　浮云宫

为余传语岭头云，君自无心笑我勤。

我亦暂来称使者，眼看官职似看君。

袁陟

袁陟　过金陵谒吴大帝庙

人苦曹瞒虐，天悲驻禄终。

山河分鼎峙，气象发江东。

一旦墟京洛，弥年豢幼冲。

炎精竟灰烬，紫盖出艨艟。

长策资公瑾，雄才得吕蒙。

招延师友义，继述父兄忠。

旧府峨双阙，惊涛涌半空。

风云龙虎势，日月帝王功。

地力因时险，神谋与意通。

屈伸思所济，逆顺审于衷。

骏足嗤交货，灵牙耀即戎。

同盟界函谷，独断保蚕丛。

定霸葵丘劣，推心建武同。

长沙兆生识，典午赖余风。

战守遗踪在，登临四望中。

陵迁成万古，世异想群雄。

歌舞居民祀，干戈逐虏功。

征帆来浦外，久客怆途穷。

精锐销孤剑，飘零若断蓬。

徘徊灵庑下，暮叶乱江枫。

袁陟

袁陟　句

琼田收{左禾右巴}稏，玉溜注琅玕。

袁陟

袁陟　临终作

青霭千峰暝，悲风万古呼。

其谁挂宝剑，应有奠生刍。

皎月东方陨，长松半壑枯。

山泉吾所爱，声到夜台无。

袁陟

袁陟　宿简寂观

名山崇秘祠，终夜得清赏。

真气溢空浮，流泉随砌响。

林峦片月散，殿阁高风行。

天际斗杓直，庭中盘石横。

逸人今何之，故岭不改秀。

白鹤唳松梢，青灯覢岩窦。

恥追汗漫驾，深悟逍遥言。

四顾群动寂，冥心归灏元。

袁陟

袁陟　题刘仁瞻画像

阵前仙瑅生无愧，鼓下蛮奴死合羞。

三尺吴缣暗尘土，凛然苍鹘欲横秋。

袁陟

袁陟　再游云居

风吹岭头树，似欲招行客。

缘云过绝顶，复见紫霄宅。

平观三百里，下视八千尺。

隼击九秋严，鹏展万城翮。

五老镇相望，西岫天与敌。

可笑碚塿群，亦自矜寸碧。

氛埃卷宇宙，雁鹜下川泽。

既谐慧智心，若蹈圣贤域。

危亭据中峰，回抑竦天壁。

沈沈古帝坐，左右列夔稷。

举头河汉通，直欲攀南极。

合奏天地籁，雨耳清厉厉。

吁嗟万类微，胡为竞朝夕。

安知太清上，我方适所适。

尚思西巘路，去冬蹑双屐。

高兴挹洪崖，大句鼓天力。

到今岩壑间，浩浩起金石。

安得少陵翁，物外讲新格。

重来羁绁在，欲隐世累迫。

多谢受命松，长存岁寒色。

袁陟

袁陟　赠功甫

方山忆共泛金船，屈指于今五六年。

风送梨花吹醉面，月和溪水上归鞯。

浮生聚散应难产，末路穷通尽偶然。

欲问故人牢落事，鹿裘深入白云眠。

袁陟

袁陟　赠郭功甫二绝

从来多病王僧佑，自小能文谢惠连。

各厌尘劳思物外，莫辞携手访林泉。

袁陟

袁陟　赠郭功甫二绝

雪后姑溪水更深，冥冥寒雨作连阴。

旅怀未可顿消遣，思与洛生溪上吟。

袁仲素

袁仲素　句

一松五凤雏。

岳飞

岳飞　池州翠微亭

经年尘土满征衣，特特寻芳上翠微。

好山好水看不足，马蹄催趁月明归。

岳飞

岳飞　从驾游内苑应制

敕报游西内，春光霭上林。

花围千朵锦，柳捻万株金。

燕绕龙旗舞，莺随凤辇吟。

君王多雨露，化育一人心。

岳飞

岳飞　归赴行在过上竺寺偶题

强胡犯金阙，驻跸大江南。

一帝双魂杳，孤臣百战酣。

兵威空朔漠，法力仗瞿昙。

恢复山河日，捐躯分亦甘。

岳飞

岳飞　过张溪赠张完

无心买酒谒青春，对镜空嗟白发新。

花下少年应笑我，垂垂羸马访高人。

岳飞

岳飞　寄浮图慧海

湓浦庐山几度秋，长江万折向东流。

男儿立志扶王室，圣主专师灭虏酋。

功业要刊燕石上，归休终伴赤松游。

丁宁寄语东林老，莲社从此著力修。

岳飞

岳飞　送轸上人之庐山

何处高人云路迷，相逢忽荐目前机。

偶看菜叶随流水，知有茅茨在翠微。

琐细夜谈皆可听，烟霏秋雨欲同归。

翛然又向诸方去，无数山供玉尘挥。

岳飞

岳飞　送紫岩张先生北伐

号令风霆迅，天声动北陬。

长驱渡河洛，直捣向燕幽。

马蹀阏氏血，旗枭克汗头。

归来报明主，恢复旧神州。

岳飞

岳飞　题池州翠光寺

爱此倚栏干，谁同寓目閒。

轻阴弄晴日，秀色隐空山。

岛树萧疏外，征帆杳霭间。

予虽江上老，心羡白云还。

岳飞

岳飞　题翠岩寺

秋风江上驻王师，暂向云山蹑翠微。

忠义必期清塞水，功名直欲镇边圻。

山林啸聚何劳取，沙漠群凶定破机。

行复三关迎三圣，金酋席卷尽擒归。

岳飞

岳飞　题青泥市萧寺壁

雄气堂堂贯斗牛，誓将直节报君仇。

斩除顽恶还车贺，不问登坛万户修。

岳飞

岳飞　题雩都华严寺

手持竹节访黄龙，旧穴空遗虎子踪。

云锁断崖觅处，半山松竹撼秋风。

岳飞

岳飞　题骤马冈

立马林冈豁战眸，阵云开处一溪流。

机舂水沚犹传晋，黍秀宫庭孰悯周。

南服只今{薤去艹}小丑，北辕何日返神州。

誓将七尺酬明圣，怒指天涯泪不收。

岳飞

岳飞　游嵬石山寺

嵬石山前寺，林泉胜景幽。

紫金诸佛相，白雪老僧头。

潭水寒生月，松风夜带秋。

我来属龙语，为雨济民忧。

岳甫

岳甫　巾山晓望

角逐东来几巨鳌，化为奠位两山高。

江枫作意红千叠，野水何心绿一遭。

露洗松巅沈晓籁，霜明天际察秋毫。

会须竹院求余地，岁晚安閒读楚骚。

岳甫

岳甫　凌丹亭

石门莎径绿回环，月挂虚檐滴露寒。

自有松风时度曲，我琴高挂不须弹。


岳霖

岳霖　过灵山述怀

折腰为米本忧贫，流落天南瘴海滨。

千里云山空别恨，十年萍梗可伤神。

拊膺但觉丹心壮，览镜那堪白发新。

归去恩深知感激，只惭无德愧斯民。

云峰德师　别众

澹然无累水云僧，去住分明叶样轻。

十字街头休作梦，五湖依旧一枝藤。



云盘山人

云盘山人　绍兴丁丑题乌石山

乌□□怪石，撑突倚山巅。

□□群羊伏，昂昂万马联。

何年现蓬岛，终古颂桑田。

相揖闽王宅，东隅有九仙。

云盘山人　晚宿灵岩

风雨旃檀阁，烟霞钟鼓声。

定僧今不作，空谷尚传灯。

云水

云水　句

晴雨花时游子意，寒暄秧信老农心。

云隐

云隐　句

刺分玉蛹堆盘脆，嚼破冰蚕饶齿凉。

绿宫袍里素中单，全身却作如来色。

云章真人　题明福法堂壁

一望罗洱耸万山，画图曾进悦天颜。

金炉飞篆乘鸾去，玉笈翻经引鹤还。

棋洞落花春寂寂，药槽流水夜潺潺。

人来共道修仙易，谁肯安心学坐圜。

臧丙

臧丙　寄赠终南英公上人

是个人言好性灵，镐京碑记念千厅。

五言出格为诗匠，百盏长杯应酒星。

曾把篆求身上紫，几将金买面前青。

多闻国士相寻访，莫把松门昼夜扃。







卷476

臧奎

臧奎　三门与魏野联句题东楼

二陕三门境，江城想未胜。

早衙连庙鼓，夜市杂船灯。

乞任多朝市，忘归有海僧。

东楼仍更好，欲去又同登。

臧奎

臧奎　夏夜与魏野陈越会宿河亭联句三十韵

雨破畏日沉，月出酷暑歇。

衙中河亭上，静与山不别。

良朋俱远来，文会一何悦。

箕踞巾舄闲，玩好琴樽列。

繁礼厌拘挛，陈言誓摆脱。

挥尘影参差，饭果香馥烈。

酒令时解严，谈锋久不缺。

乐天无荒淫，饱德异饕餮。

高谈闻谑浪，正义排诡谲。

抗俗绝依违，评文无诋诘。

舆论鄙譸张，奴学贱剽窃。

徵引角产竞出，联唱更相发。

较善合权衡，驰义同轨辙。

万物情难逃，千古疑皆决。

圣道约扶持，淫辞谋劓刖。

风鉴定妍媸，天机藏巧拙。

是物有废兴，唯道无本末。

义路自坦夷，世途终兀臬。

烈士死光辉，常徒生汨没。

逸气小风云，直笔轻斧钺。

孟轲心不动，陶潜腰耻折。

疲倦仆屡更，辉映烛频跋。

浩歌不成调，狂舞宁赴节。

气候随斗占，分野为星别。

蛩韵时断续，渔灯乍明灭。

河声疑地震，电影若天裂。

飘风夺轻纨，零露透疏葛。

酒海倾屡空，诗源浩不竭。

咸平已亥岁，二年时六月。

此会是何人，其名野奎越。

臧诜

臧诜　东峰亭

水西庭榭枕东峰，终日秋阴一径松。

月到滩心来白鹭，云浮潭面起苍龙。

最宜翠敛前山雨，长是声闻近寺钟。

报捷功名今共闻，时携樽酒访遗踪。

臧辛伯

臧辛伯　澹岩

元柳搜奇□□□，□□□□□诗传。

眼看岩□□□□，□□□明却有天。

溜□□□□□□，□藤穿壁鏁晴□。

□□□□□□古，望断飞鸿飞照边。

臧辛伯

臧辛伯　浯溪

四山凝碧一江横，读书唐碑万感生。

却想老仙明月夜，度香桥下听溪声。

臧子常

臧子常　鹫峰院

望穷山下疑无路，行入壶中别有天。

花落春岩朝带雨，月涵秋谷夜闻泉。


翟杰

翟杰　癸水

癸水绕东城，刀兵不用忧。

须勤疏道力，常使达潮头。

翟龛

翟龛　崔清献公祠堂落成

象笏犹存旧典型，魏谟亦此振家声。

矧今故第堂堂复，不日新祠恰恰成。

嘉定间关全蜀险，端平仓卒护乡城。

此功此德垂千古，自有人人香火情。

翟龛

翟龛　寄王祥季昆

右军孙子总奇才，一别俄惊秋又来。

冠佩正宜朝凤阙，钓竿未许老鳌台。

云昏野寺疏钟断，潮落寒汀野鹤回。

咫尺相思不相见，渴心吟望欲生灰。

翟龛

翟龛　挽赵秋晓

早向南宫掇一筹，英声藉藉出南州。

襟怀雪月五更晓，器宇江天万顷秋。

方羡庐山高筑室，奚虞夜壑遽藏舟。

天朝弗为期文地，才羡如公不久留。

翟耆年

翟耆年　题米元晖山水

善画无根树，能抽朦{左月或董}山。

如今身贵也，不肯与人间。

翟天翼

翟天翼　磨崖碑

元公具述鲁公书，文象相参翼轸区。

语气一时扬盛德，词锋千古挫凶徒。

翟澥

翟澥　捣衣曲

寒蛩何处栖，栖傍砧石月。

停砧问蛩鸣，砧动蛩复歇。

似鸣辛苦心，欲替征人说。

去年旧衣寄谁去，今年新衣织到曙。

却移砧石来支机，蛩鸣复在支机处。

翟佐

翟佐　挽赵秋晓

当年汗漫期，蟾窟折危枝。

四海习凿齿，三生杜牧之。

凄其一声笛，已矣八哀诗。

忍看亭前柳，青青似旧时。

翟佐

翟佐　挽赵秋晓

畴昔追随日，团头笑语同。

酒船浮大白，荔圃擘轻红。

入社惭招亮，忘年肯友戎。

向来觞咏地，古木起悲风。

詹本

詹本　閒中

万事问不知，山中一樽酒。

扫石坐松风，绿阴满巾袖。

詹本

詹本　宿天台

风泉隔西屋，独夜寒自生。

开窗失山色，白云压前楹。

累尽得潇洒，去住俱不惊。

鼻息答僧钟，霜露人残更。

詹初

詹初　出心原

行行涉南原，遥望北山岑。

上有千尺崖，下有高树林。

高林转幽雝，戛然啼双禽。

流水自迅逝，白云澹无心。

策杖者谁子，閒来坐春阴。

相逢择林下，携手豩水滨。

对之两无言，悠然鸣素琴。

素琴清且越，畅以披冲襟。

詹初

詹初　窗树

雨过窗前树，天然生意新。

枝条枯昨日，萌蘖长今晨。

根本原无改，濡滋自有神。

静看微物理，应识养心真。

詹初

詹初　春归

生意无端绿满枝，闭门高卧日迟迟。

一编周易年年把，门外春归总不知。

詹初

詹初　春日

白云冉冉度南园，绿柳明花处处然。

云物无心心自适，优游无我我忘年。

詹初

詹初　登圣山

抠衣上圣山，徘徊四望通。

下视小区邑，上视高苍穹。

小者吾诚高，高者吾何从。

浑浑道无极，求之不可穷。

而欲穷其际，亦曰执一中。

一中苟在斯，卑高大小同。

詹初

詹初　读李敬业傅

閒笑唐明主，深怜李勣忠。

如何一谄献，便使百年恫。

武后兴唐乱，英公奋义戎。

那知成祸者，祸惨亦归躬。

詹初

詹初　读易

先天本无言，有言即后天。

欲知先天易，须在无言前。

詹初

詹初　奉寄体仁宗叔一首

一从示至教，日觉旧行非。

但恨范模远，终为物欲欺。

有知无取正，积惑总成疑。

独有依归念，端然未改移。

詹初

詹初　感叹

岁月蹉跎六十乘，嗟予德业竟何能。

善无一得过恒有，力尽千般志尚弘。

学易一编终法孔，反身三省死如曾。

漫嘲吾老成衰朽，定举全仁重任胜。

詹初

詹初　观春

万木春来花满枝，忽来忽去迭无时。

此中还有此中意，说向傍人人不知。

詹初

詹初　归田

归田漫云苦，田野乐有余。

忙去一犂黍，閒来万卷书。

食赡忘帝力，现见识心虚。

随地平生意，从今可自如。

詹初

詹初　寒松草阁

数椽草阁构新成，四面苍松入户清。

霜雪须教长不改，后凋端与尔为盟。

詹初

詹初　寄黄直卿

忆昔年犹壮，庐山侍读书。

叨为三友末，相隔廿年余。

君道多朋合，余非独索居。

缘兹君日益，余味愈成愚。

詹初

詹初　寄柳塘汪叔畊三首

不闻尔言久，因觉我言非。

欲得尔之善，真期尔指归。

詹初

詹初　寄柳塘汪叔畊三首

久未从君行，出门无可去。

思尔行之善，秉烛坐至曙。

詹初

詹初　寄柳塘汪叔畊三首

数月未论心，此心觉还真。

矢以惺惺法，始终奉此身。

詹初

詹初　理气

理本无象，气为有形。

气为理载，理以气乘。

匪理气粗，匪气理冥。

气以理神，理以气弘。

二者相须，其道分明。

詹初

詹初　漫兴

秋风独坐野塘前，水上游鱼自有天。

真意更须何处觅，知音从古在无弦。

詹初

詹初　梅

万木枯岁晚，寒梅独不移。

幽香对白雪，清景月明时。

詹初

詹初　沐浴

暮春河水暖春晖，浴罢悠悠自坐矶。

弄柳乘风兴未尽，高歌一曲日西归。

詹初

詹初　沐浴

閒浴豩头静自居，此身已濯心何如。

此心欲濯静中去，静定由来物自除。

詹初

詹初　偶成

何须身外更求荣，荣在吾身尔自轻。

但得仁荣真尊爵，荣华世上总虚名。

詹初

詹初　秋至

方趁夏日永，不知秋已清。

秋清岁即晚，吾道终何成。

詹初

詹初　求心斋

生生天地心，吾人秉其真。

虚灵无一物，纯然惟元仁。

如何彼放失，物欲共沉沦。

客感乃为主，本主翳埃尘。

鉴此去物欲，而求我真纯。

求之真即见，端然还在身。

只恐吓物与欲，乘间复来侵。

念兹心益奋，日夜终惟寅。

戒惧与谨独，式用存吾神。

于焉生生意，始与天地伦。

詹初

詹初　书白乐天琵琶行后

浔阳夜泊送客船，船上谁人白乐天。

坐闻一曲琵琶奏，青衫何用涕泗涟。

岂知通穷良有命，君子当之无怨焉，

虚使歌行世上传。

詹初

詹初　书怀

小豩流水自悠悠，策杖南林入早秋。

随地人生俱可乐，浮云富贵复何求。

詹初

詹初　书怀

独坐终日闭寒庐，回首生年五十初。

岁月不知垂老至，惟从愤乐自如如。

詹初

詹初　松竹

青翠春来未见奇，丽红正是夭夭时。

霜寒十月花开尽，只有松筠秀旧枝。

詹初

詹初　桃花

桃花灼灼斗春芳，一见如云满目光。

不识冬来霜雪遍，芳意争似竹松长。

詹初

詹初　题程栖竹居士卷

此翁日日对修竹，竹上风清心亦清。

高节有常原自劲，中虚无物本来成。

美淇君子诗为咏，贯岁圣人礼作盟。

林里七贤真浪迹，怜君不慕七贤名。

詹初

詹初　题岱山水云幽居

幽居避俗氛，世事那复闻。

閒浴池塘水，静看山岭云。

云自无心出，水从有本分。

水云真自得，吾与尔为群。

詹初

詹初　田居

南开数亩田，妻子共锄耕。

比岁颇丰稔，仰天歌治弘。

忧贫本匪念，忘物自怡情。

遥忆执舆者，问津来上平。

詹初

詹初　闻杵

静夜无人语，何处送杵声。

米以杵而出，杵以多而精。

小事尚如此，况於吾性成。

所以古圣贤，寝食不遑宁。

詹初

詹初　闻胡人入寇

老来不忍闻征战，征战偏从老岁闻。

静里追思生乱者，令人无语对斜曛。

詹初

詹初　闻莺

忽尔闻莺语，语巧真如簧。

呼童逐之去，不使鸣我傍。

语巧是非乱，语拙道吾常。

守道由拙得，不仁为巧亡。

吾宁道吾拙，翻为巧者伤。

詹初

詹初　惜日

吾闻古君子，发愤竞分阴。

漫以一朝逸，终辜百岁心。

嫌秋昼短人，爱夏刻长临。

三省吾身过，专诚学子参。

詹初

詹初　心如谷种

人心如谷种，生生本无时。

虽然有生意，培养贵自知。

不耘诚为昧，揠苗良可悲。

戒病复有事，苗秀实可期。

詹初

詹初　新春

岁月新更又一春，迎春还是旧年人。

愿除旧妄生新意，端与新年日日新。

詹初

詹初　新荷

青荷小小初凌水，梗直中虚不着尘。

为道人心本然处，直虚原与物为同。

詹初

詹初　训子

呼尔群儿，示尔儿知。

俭则本立，学则智资。

时逐勿逐，古圣是规。

守道安贫，我所慕思。

竞势趋豪，我心实悲。

毋谓放巧，毋谓谨痴。

毋谓恶小，乃以自欺。

毋谓善小，弃而不为。

为善去恶，奋志乘时。

少壮不力，老大何追。

尔父虽昧，所言则宜。

永以为训，无为我遗。

詹初

詹初　有感

世道已趋末，人心觉更殊。

逐逐在势利，权势竞吹嘘。

忠言翻为怨，成风在谄谀。

谄谀势立至，势去还踌躇。

小人夸得志，君子思归欤。

不忍同世濁，深山高结庐。

闭门守吾拙，势利安可居。

势利一时荣，时过祸反予。

不如守贫贱，履道常坦如。

所以介然志，三公不易诸。

詹初

詹初　有怀

閒居忽有怀，怅然令心恫。

世人尚浮沉，君子难苟同。

是以盖世贤，飘然返山中。

栖迟竹林下，明道善其躬。

如何彼之子，居常起波风。

屈原泣泽畔，仲尼悲道穷。

贤圣尚如此，吾身那可容。

詹初

詹初　月

天上一轮影万轮，一轮方是月明真。

只寻天上一轮月，水里万千何足论。

詹初

詹初　月

水中月影还是影，天上一真影万川。

水里月影人共识，一真谁复见先天。

詹初

詹初　云掩月

游云纷扰混太清，苍茫万里晦月明。

岂是贞明能为改，却缘外面纵且横。

纵横云霭尽能拨，一轮即见当天发。

当天皎皎月照人，今古何曾人照月。

千江万江月尽圆，千人万人谁知焉。

李白江头捉月死，尽笑李白醉而颠。

江中那有月可捉，举首独立空茫然。

空茫然，月在天，古来只有一心传。

休教心外便便言，当时李白醉江边。

詹初

詹初　云掩月

心如明月物如云，心放应为物所分。

欲反此心须去物，原来还自在天君。

詹初

詹初　凿流塘二首

门前凿三塘，流水常不息。

逝者诚如斯，间断伊谁忒。

詹初

詹初　凿流塘二首

旧为沙泥场，今为流水域。

混混固有源，开导吾为德。

似凝与物欲，已有犹当克。

已去心源澄，活泼自无塞。

万彙当其前，水鉴真明极。

徘徊此塘滨，永为立心则。

詹初

詹初　中道

圣贤自古执其中，允执此中万理通。

万理由来心自得，心同方是理大同。

詹复

詹复　小桃源

远寻瑶草到仙家，冲破云间一片霞。

道士不知兴废事，又来溪上种桃花。

詹迥

詹迥　吏隐山

五云古色邑，维东有崇山。

群峰几罗列，一水相回环。

李侯筑崇台，吏隐于其间。

斯人不可见，篆蚀苔文斑。

我来访遗迹，临风发长叹。

洗尊挹醽醲，落日犹忘还。

詹君履

詹君履　乙酉端午联句

离骚读罢意沈沈，痛饮狂歌作楚吟。

鱼腹有灵应瞑目，后来犹自有孙心。

詹珂

詹珂　游仙

弱龄秉永向，撰念游蓬瀛。

腾盖玄圃台，投辔赤霞城。

紫府五香馥，丹丘四照萦。

班龙何夭矫，青凤来相迎。

道逢王子乔，手曳芙蓉旌。

灵风袭霓裳，邀我谒瑶京。

天帝坐丛霄，群仙列两楹。

羽节自飘扬，众乐锵然鸣。

授我金龟秘，锡我玉室名。

渴漱沆瀣浆，饥饵橘树英。

忘形思入玄，道在岂求赢。

流觉神驱尽，逍遥云翮轻。

枣花千岁结，桃核万年成。

海水扬尘竭，天衣拂石平。

祈年本无分，望仙徒自营。

寄谢樊笼士，那知遗世情。

詹髖

詹髖　游云门

轻裘肥马春三月，到此经游花正红。

欲觅上方幽隐处，老僧笑指白云中。

詹茂光妻　寄远

锦江江上探春回，销尽寒冰落尽梅。

争得儿夫似春色，一年一度一归来。

詹梦璧

詹梦璧　夏令爏生侧衔

共称生佛戴恩波，一饱欢腾鼓腹歌。

家有佛衔收拾去，人心有佛可收么。

詹师文

詹师文　泛舟

九曲烟霞景若何，移舟曲曲泛清波。

丹峰绝顶笼花木，碧洞当门挂薜萝。

仙迳鹤翻松露下，古潭龙蛰水云多。

紫阳去后閒风月，独向平林倚櫂歌。

詹体仁

詹体仁　登岳阳楼

洞岳之东江水西，帘旌不动夕阳迟。

登临吴蜀横分地，徒倚湖山欲暮时。

万时来游还望远，三年多难更凭危。

白头吊古霜风里，老木苍波无限悲。

詹体仁

詹体仁　姑苏台同年会次袁说友韵

秋鸿社燕巧相违，从古交游会合稀。

海内弟兄今有几，吴中贤士得相依。

已不消桃李争春，且向桑榆共夕晖。

回首慈恩旧题处，年华心事逐云飞。

詹体仁

詹体仁　过广陵驿

秋风江上芙蓉老，阶下数株黄菊鲜。

落叶正飞扬子渡，行人又上广陵船。

寒砧万户月如水，老雁一声霜满天。

自笑栖迟淮海客，十年心事一灯前。

詹体仁

詹体仁　江夏寓兴

风与樯乌便，侬先塞雁来。

山经七泽断，潮自九江回。

渔父犹知隐，骚人枉炫才。

朋从正相远，梅信为谁开。

詹体仁

詹体仁　解组自乐

去日春蚕吐素丝，归来黄麦看金衣。

沙鸥不入鸳鸿侣，依旧沧浪绕钓矶。

詹体仁

詹体仁　宿兰溪水驿前

合眼波吹枕，开篷月入船。

奇哉一江水，写此二更天。

剩欲酣清赏，翻愁败醉眠。

今宵怀昨夕，雨卧万峰前。

詹体仁

詹体仁　昔游诗

洞庭八百里，玉盘盛水银。

长虹忽照影，大哉五色轮。

我舟渡其中，晃晃惊我神。

朝发黄陵祠，暮至赤沙曲。

借问此何处，沧湾三十六。

青芦望不尽，明月耿如烛。

湾湾无人家，只就芦花宿。

詹体仁

詹体仁　湘中

天寒楚云净，木落湘山幽。

空江夜来雨，水满芦花洲。

西风何渺渺，沧波日悠悠。

有怀谁与言，注目孤鸿秋。

詹体仁

詹体仁　幽居

投老安闲世味疏，深深水竹葺幽居。

床头昨夜风吹落，多是经年未报书。

詹体仁

詹体仁　游南台闽粤王庙

海角钓龙人杳杳，云间待雁路迢迢。

若为借得山头石，每到商秋坐看潮。

詹文

詹文　登科后解嘲

读尽诗书五六担，老来方得一青衫。

佳人问我年多少，五十年前二十三。

詹羲

詹羲　击舟

石廪岩前击小舟，娟娟明月照清秋。

仙人一夜吹长笛，三十六峰云尽收。

詹先野

詹先野　廪江

武夷溪九曲，曲曲可垂钩。

自得溪山乐，何须公与侯。

詹琰夫

詹琰夫　句

可怜戴工部，独树不成林。

詹琰夫

詹琰夫　喜定太学生　湖州士子

湖州士子，姓外不详，

宁宗嘉定间有戏和杨长孺诗。整风了《鹤林玉露》乙编卷一。

詹琰夫

詹琰夫　喜定太学生　送袁侍郎

天眷频年惜挂冠，谁令今日远长安。

举幡莫遂诸生愿，祖账应多行路难。

去草岂知因害稼，弹乌何事却惊鸾。

詹琰夫

詹琰夫　喜定太学生　题三贤堂

和靖东坡白乐天，几年秋菊荐寒泉。

如今往事都休问，且为官司趁酒钱。

詹琰夫

詹琰夫　止止庵即事

小结茅庵倚薜萝，主人心事定如何，

春风枕上邯郸梦，夜雨灯前云水歌。

岁月不堪频把玩，山林偏称小婆娑。

年来欲问长生诀，止止庵中养太和。

詹羽

詹羽　西陂

野渡扁舟自在浮，惯来江上不惊鸥。

一竿钓破沧浪月，唤入芦花不点头。

詹憊

詹憊　春怀示邻里

断墙着雨蜗成字，老屋无僧燕作家。

剩欲出门追语笑，却嫌归髩着尘沙。

风翻蛛网开三面，雷动蜂窠趁两衙。

屡失南邻春事约，只今容有未开花。

詹憊

詹憊　道中寒食

斗粟淹吾驾，浮云笑此生。

有时酬岁月，无梦到功名。

客裹逢归雁，愁边有乱莺。

杨花不解事，更作倚风轻。

詹憊

詹憊　渡湘江吊严子陵

光武亲征血战回，举朝谁识渭川才。

熊罴果有周王卜，未必先生恋钓台。

詹憊

詹憊　寄胡籍溪

雨过溪头鸟篆沙，溪山深处野人家。

门前桃李都飞尽，又见春光到楝花。

詹憊

詹憊　客谈荆渚武昌怪然有作

去岁出蜀初东游，峨舸大艑下荆州。

便风转头五百里，吟啸已在黄鹤楼。

戏拈铁笛吹出塞，水涌月落鱼龙愁。

明朝喧传古仙过，碧玉带来黄絡裘。

岂知一官自桎梏，簿书期会无时休。

丰城宝剑已化久，我自吐气冲斗牛。

洞庭四万八千顷，蟹合正对芦花洲。

速脱衣冠挂神武，散发烂醉垂虹秋。

詹憊

詹憊　南浦

南浦随花去，回舟路已迷。

暗香无处觅，日落板桥西。

詹憊

詹憊　上巳后一日登快哉亭

上巳信嘉辰，流觞传旧俗，

良游怅不遂，吏局方有属。

东风吹晓雨，万窍嗥林麓。

疑有泊舟人，狂歌河女曲。

逾朝始澄霁，物色如新沐。

城角趋危亭，登临慰幽独。

纷华埽不见，蝴蝶飞平绿。

伫倚穷夕曛，悠哉此心目。

詹憊

詹憊　桐江吊子陵

光武亲从血战回，举朝谁误用渭才。

罴熊果有周王卜，未必先生恋钓台。

詹憊

詹憊　月夜

平生最好月，况此秋夜阑。

长风送荡漾，浩露况团团。

仰头视虚空，光彩如可餐。

星辰敛芒角，河汉收波澜。

更无微云翳，挂此白玉盘。

六合静皎皎，万木凉珊珊。

为尔废昏卧，裴回更漏残。

更登高处坐，历历见湖山。

爽气集冰雪，清心生羽翰。

便欲御泠然，因之游广寒。

一临天池水，沐浴随飞仙。

詹憊

詹憊　早行

村鸡已报晨，晓月渐无色。

行人马上去，残灯照空驿。

詹憊

詹憊　舟行遣兴

合稽尚隔三千里，临贺初盘一百滩。

殊俗问津言语异，长年为客岐路难。

背人山岑重重去，照鷁梅花树树残。

酌酒杔楼今日意，题诗船壁后来看。

詹中正

詹中正　句

吟馀妓散杯中酒，归去蝶随头上花。

詹中正

詹中正　山居苦

未达且穷栖，寂寥难可为。

雪窗灯焰短，茅屋雨声低。

幽砌苔金锁，闲庭草半迷。

江山无限意，时得入新题。

詹中正

詹中正　退居

宦情文思竞阑珊，利户名枢莫我关。

无可奈何新白发，不如归去旧青山。

须知百岁都为梦，未信千金买得间。

珍重樽中贤圣酒，非因风月亦开颜。

詹中正

詹中正　香山

浪兀孤舟一叶轻，香山登步觉神清。

几多怪石全胜画，大半奇花不识名。

猿狖尽当吟里见，烟霞祗向眼前生。

官身未约重来此，酒满螺杯月正明。

湛道山

湛道山　海棠

深院无人春日长，游蜂来往燕飞忙。

海棠娇甚成羞涩，凭仗东风催晓妆。

湛道山

湛道山　荷花

涌金门外凉生早，无数荷花斗娇好。

自怜贫病不出门，无奈心情被花恼。

夜来一雨愁思浓，晚看玉露垂庭草。

便须扶杖买兰舟，莫待红妆被霜老。

湛道山

湛道山　句

一奁碧玉烟开晓，十里红云风作秋。

想得东篱黄已遍，到家及取未凋零。

含雨数峰分水墨，著霜千树半丹青。

湛道山

湛道山　荼醾

雨后溪流半没沙，粉墙卖酒是谁家。

客中不觉春深浅，开了荼醾一架花。

一春多雨少晴光，眼底青春去意忙。

已恨点衣红作阵，才怜满架雪生香。


章炳炎

章炳炎　合溪新亭

每到双溪兴自招，新亭况是隔丹嚣。

水中山色都如画，风里湍声却似潮。

欹枕几回眠尽夜，凭栏不厌立终朝。

人生何用千钟酒，万古间愁向此消。

章才邵

章才邵　过清远大家峡

岩头风急树欹斜，溪畔渔樵十数家。

老尽往来名利客，年年秋水映芦花。

章才邵

章才邵　进月堂

不将帘幕碍虚空，为爱清光入室中。

满目尽成金色界，胜游宁羡水晶宫。

世缘淡泊尤相称，心镜圆明总一同。

长照金樽歌酒乐，争如此境乐无穷。

章才邵

章才邵　题严子陵钓台

短櫂夷犹七里滩，人亡依旧水光寒。

汉家名节君知否，尽在君家一钓竿。

章采

章采　别鄂倅赵有孚

芙蓉花下把离觞，江汉秋生夕涨凉。

騕褭神驹行地急，迢遥仙鹤去天长。

蜀兵未解星辰赤，淮哨将来日月黄。

近世平戎无好手，请陈上策献君王。

章采

章采　发兴

主静观心妙，耽奇发兴长。

兰边招翡翠，梧下待鸾凰。

天地东风绿，江湖西日黄。

灵修犹浩荡，谁与玩琼芳。

章采

章采　花树

风吹花树昨朝红，今日看花树已空。

可惜天高花薄命，年年开落只由风。

章采

章采　九江庾楼作

去晋千年后，风流尚庾郎。

地收三楚大，天过两淮长。

北望惊尘暗，西归短发苍。

空留江上月，夜夜照兴邙。

结架思梁日，登临忆汉年。

佳游惊我老，孤思为谁牵。

春水江湖大，夕阳天地偏。

萋萋青草外，何处是秦川。







卷506

章采

章采　秋日过清江傅聘君石溪隐居

有美人如玉，招寻故意长。

山衣犹芰制，野饭只菰粱。

秋入遥空白，霜飞一叶黄。

年年三径里，来往有求羊。

章采

章采　滕王阁

佩玉鸣銮一笑空，至今华观叠青穹。

西山残雨虹腰白，南浦骄阳雁背红。

几度登临添感慨，半生漂泊老英雄。

槛前犹是唐年水，曾见王郎泛短篷。

章采

章采　武昌江汉亭忆南轩

亭下双来绿玉虬，岷嶓万里会吴头。

江穿南北天心过，汉接东西地脉流。

水上龙争方一梦，山中鹊起已千秋。

张刘精爽知何在，安得同来赋远游。

章采

章采　武昌南楼怀古

青虬修士去遒遒，黄鹤飞仙苒苒游。

北望日边秦树远，西来雪外蜀江浮。

吴时宫殿千年梦，晋国风尘万里愁。

今古茫茫无限事，月明倚遍庾公楼。

章采

章采　摇摇花行

摇摇花，长安城南道。

小草欣欣造物匀，三月来来野田好。

女郎厌踏王孙园，出郊更觉春嫣然。

五家蹙成锦绣谷，双鬟妙舞玳瑁筵。

合欢扇裁七宝月，荫步盖簇空青天。

分司自讼狂惊坐，拾遗劝我莫近前。

此时摇摇绝低小，媚紫得映车閒钿。

幸承踏歌罗袜暖，偶荷细摘春心怜。

岂如黄土冈头古楠树，花开花落无人觑。

一枝折顿固弗班，五陵隽赏初何预。

呜呼世无赏音兮竟大奇，古楠苍苍云雨垂。

章傪

章傪　如归亭

吴上江上客亭幽，地占姑苏最上游。

万顷重湖朝夕浪，几声残橹往来舟。

凉生领袖苹风晚。冷射杯盘桂魄秋。

东道正闲时倒屣，笙歌谁惜一迟留。

章粲

章粲　别杨尊

远游同是客，执别两情牵。

天地愁眉破，山林归梦圆。

西行迷蜀道，北望黯淮边。

马上封侯事，相期在少年。

章粲

章粲　春日效韦体

新绿灎晴池，涓涓泉脉动。

东风度花梢，春音入禽唘。

而我理群书，朋俦罕迎送。

翛然惬心期，此乐谁能共。

章粲

章粲　春日忆平阳郡博士大云心兄

东风归林园，云日叆春事。

静观化道伸，良感幽贞利。

烟芳生暮愁，晴思起新思。

有酒谁见同，恻恻夜亡寐。

章粲

章粲　湖上游瞩寄家兄

花雾压晴埃，柳风荡暄浊。

钱塘佳丽地，春华大堤曲。

幽禽粲林白，野水明湖绿。

清赏远难期，怀哉美如玉。

章粲

章粲　敬赋大人竹林真隐之图

野草閒花竞赏音，萧然坐阅岁年深。

当贞固日知高节，只静虚中见本心。

何处乾坤无凤集，他时风雨有龙吟。

向来七子皆充隐，不止山王累晋林。

章粲

章粲　秋日怀松溪赵宰经父

晴窗静繙书，凝尘掩行迹。

花影昼帘閒，苔痕秋径寂。

凭高招远风，缘流弄寒碧。

缄情寄天涯，杳杳江闽隔。

章粲

章粲　题杨总卿鹿冈庵

客行鹿冈暮，四顾秋满目。

涧碧烟草滋，林黄霜橘熟。

归鸟各东西，啼螀相断续。

愁心浩难留，故山正幽独。

章粲

章粲　絜矩书院示学子

四时配四德，元亨利与贞。

天德元最重，方春木主生。

夏火物畅茂，是为德之亨。

金利秋向实，水贞冬日成。

既贞又为元，循环未尝停。

天高而地下，阴降复阳升。

气理本同运，天人特异名。

性情即理气，其义明且精。

元亨利贞理，因时有足徵。

生长敛藏气，依理常偕行。

仁礼义知性，一初同圣氓。

恻隐至羞恶，辞让是非情。

天人二而一，如射中鹄正。

奈何天无心，人欲易缠萦。

无心自无妄，通复皆一诚。

吁嗟其有欲，天理随榛荆。

残忍仁斧斤，贪冒义蝗螟。

礼失之绵蕞，知止于絜瓶。

天人一而二，如水分渭泾。

大载古圣人，一念天是承。

仰观俯以察，天降地上腾。

夭桃华灼灼，好鸟鸣嘤嘤。

木德自此盛，我心惟和平。

恢炱行炽景，是月阴阳争。

天明一畅达，朱光布八纮。

动极必生静，慎哉柔道乘。

金行兆新凉，宇宙日清泠。

万宝就凝实，群葩委芳菁。

三阴行肃物，戒哉色与声。

冬至甲子夜，一叶开尧蓂。

凝阴虽已剥，初阳才有萌。

观天于闭塞，掩身身欲宁。

诸君子其来，我诗尔其聆。

子能悟此理，见义自珑玲。

子或昧此理，见义等聋盲。

善根有由蘖，端绪微微呈。

触物动恻怛，致爱先雏婴。

在天元之时，春意方勃兴。

声身贯律度，动作锵璜珩。

三千三百仪，皦皦朝阳升。

在天亨之时，夏气方敷荣。

利物合于义，秋揫味金腥。

贞固守以知，冬藏令玄冥。

一心一太极，彼此无损增。

至哉子朱子，讲道于考亭。

若明通公溥，万古破说铃。

仁元明可配，礼亨通可称。

义利公所在，知贞溥所能。

若东南西北，随方有依凭。

春元东甲乙，夏亨南丙丁。

北贞壬及癸，西利辛及庚。

若震离兑坎，随用无变更。

火则离玄黄，木则震主青。

秋则兑金说，冬则坎水盈。

四者诚昭昭，请细与君评。

真精妙凝合，我得气之英。

所学背斯理，南辕驰幽并。

当其泉达时，浩浩江河倾。

当其火然时，炎炎已煌荧。

萌蘖得所养，拱把可霄峥。

富贵真浮云，无为羡金籯。

荣华忽飘风，无为宠辱惊。

鸩妖用之媒，钱神事之兄。

四者苟能充，于利必无营。

厚酒促亡家，冶容擅倾城。

四者苟能充，于欲必先懲。

晓起敞吾门，参前倚舆衡。

晦息安其身，主敬常惺惺。

勿谓暗室暗，冏如对日星。

勿谓閒居閒，凛如警雷霆。

仁暴判舜桀，义利别轲{径彳换牛}。

存心不以敬，焦火寒凝冰。

事惟非与是，一閒谷为陵。

慎勿思鸿鹄，常期肖螟蛉。

复坐吾语汝，而学发新硎。

造道有标的，求己见准绳。

竭力事父母，夔夔谨鸡鸣。

同气曰兄弟，急难念脊鴒。

妇道顺为正，子职孝蒸蒸。

友义切以偲，诗歌木丁丁。

何莫非此德，拳拳服诸膺。

何愧百年身，何慊万物灵。

四者诚存存，心乎镂为铭。

然而仁与义，又对立门庭。

知者义所藏，礼者仁所形。

犹之四时运，阴阳为之经。

春夏阳日长，秋冬阴日凝。

又若仁义中，仁尤莫与京。

元犹五常仁，吾因作川程。

益信春犹仁，通贯如建瓴。

惟仁为器重，惟知亦不轻。

守之不以知，惟仁莫能胜。

须知守之固，尤在见之明。

若夫信犹土，是犹纲之宏。

圣门戒去信，重于食与兵。

四端斯无违，一心斯有恒。

天行以不息，异乎有欲枨。

日进以无疆，同乎一贯曾。

此为义理源，源洁流乃清。

精体兮实践，见汝颜之瞠。

章粲

章粲　学易斋

天目鉴孤明，地籁奠众响。

虑淡世欲轻，性复道心长。

敛襟步前庭，手执周易往。

得知三画初，真契贯穹坏。

图书诣其微，精实超惚恍。

启蒙析其义，端倪见俯仰。

九京如可作，舍此吾安放。

章粲

章粲　咏二疏

人生白驹过，世态苍狗变。

纷纷慕跖躥，寥寥志务卞。

赫赫王侯居，翕翕富贵恋。

翠盖拥游云，朱鞍曜惊电。

金张财力豪，许史名声炫。

滔滔利欲波，卓卓见所见。

长揖万乘君，玄发谢朝弁。

行人相叹咨，群公遥祖饯。

高风振朝野，流光照史传。

嗟嗟绅緌士，来者宜知劝。

章粲

章粲　豫章寄家兄

雨时山色深，雨余山意醒。

千山万山閒，秋风雁声冷。

澄江净秋思，明霞炯秋影。

遥想大云心，华觞谁与领。

章粲

章粲　豫章宋都官声父楼上

结架郁峠峣，登眺齐近远。

江湖万顷秋，风烟四山晚。

心赏地曾妍，目行天不尽。

振衣聊消摇，閒看云舒卷。

章粲

章粲　重阳后送谨常兄之符离

岭外分携处，离觞话远途。

黄花看不足，寒雁去何孤。

农圃非吾业，衣冠本世儒。

应当重行止，无使世氛污。

章承道

章承道　设醮洞霄因以古诗记其事

鹤鸣在野声闻天，灵坛夜醮朝群仙。

群仙乘风驾云輟，一一来自虚皇前。

玉鑪不散香凝烟，火中金缕光相连。

仙官谓我帝所怜，百拜向帝臣有言，

愿乞臣母千斯年。

章崇简

章崇简　步同乡张君垓壁韵

当年杜老最风流，来往清江逸兴幽。

西蜀好山宣入画，南龛佳景远舒眸。

民安暂得琴书乐，岁宴间为麋鹿游。

记得鄱阳张子韵，白云红日共悠悠。

章得象

章得象　放钵石

石上曾经转钵盂，石边南北路崎岖。

行人见石空嗟欢，还识西来意也无。

章得象

章得象　国清寺

松韵萧骚十里清，入门毛骨冷如冰。

题诗已有丹青笔，悟法应多黑白僧。

风雨祇疑双涧瀑，星辰长认上方灯。

来游不是忘机客，谁到云峰第一层。

章得象

章得象　句

唯有梅花报春早，雪中传信过江干。

章得象

章得象　句

万顷波心露一拳，不知星落是何年。

章得象

章得象　句

天面长虹一鉴痕，直通南北两山春。

章得象

章得象　句

青草瘴深卢橘熟，黄梅雨歇荔枝红。

章得象

章得象　句

一麾远在百蛮中。千寻练挂双流瀑。

章得象

章得象　留题实相寺

天台四面翠如屏，洞穴幽奇地最灵。

百尺岩中真像在，千年涧畔古松青。

路傍断石留神迹，壁上遗文缺旧铭。

我是丹丘仙郡守，暂来犹似觉魂醒。

章得象

章得象　媚涟亭

祇见万山连瘴海，不知何处是长安。

百蛮梯尽来重译，千古轮摧恨七盘。

章得象

章得象　送梵才大师归天台

京寺栖禅久，霞城去路长。

江波收积潦，风信促归航。

坐榻新蒲稳，齐盂早稻香。

遥知掩扉处，森斗万峰傍。

章得象

章得象　送僧归护国寺

京尘拂尽一囊轻，归思飘然入杳冥。

五两风高飞榜急，八重山秀倚天青。

供花林鸟窥禅熟，闻呪潭龙起蛰醒。

他日可容攀社侣，篮与终待叩松扃。

章得象

章得象　送张无梦归天台

琼台东畔倚岧峣，缥缈烟霞切绛霄。

门外杉松尽颠怪，云中鸡犬自逍遥。

水流玉洞桃花出，风过星坛桂子飘。

蕙帐已空三径在，可怜猿鹤共无憀。

章得象

章得象　题东掖山承天院

闻说新庵号白莲，五峰环绕布金田。

虎溪社共何人继，佛翕灯從几代传。

岚色排空长似画，松枝偃盖不知年。

劳生已作归休计，愿解尘缨结净缘。

章得象

章得象　题灵康庙

白鹤何年入紫氛，空馀灵迹庙犹存。

岩崖暗锁云根老，堂殿阴连海气昏。

潮上神乌鸣祭鼓，夜深鬼火照祠门。

辽天归欢桑田事，应与麻姑子细论。

章得象

章得象　题明庆塔院

步步云梯彻上层，回头自觉欲飞腾。

频来不是尘中客，久住偏宜物外僧。

下寺钟声沈地底，前峰塔影落阶稜。

凭阑未尽吟诗兴，却拟乘间更一登。

章得象

章得象　题山宫法安院

路入青青数里松，上方楼阁一重重。

千寻练挂双流瀑，六曲屏开四面峰。

幽鹭独翘藏翠竹，啼猿相对答疏钟。

留连不忍催归骑，回首斜阳烟雾浓。

山家门径锁寒松，更向烟萝第几重。

幽鸟啼花归旧谷，应龙飞雨过前峰。

分持皂盖歌千骑。入冠黄扉禄万钟。

一见高吟重兴感，清名长在木阴浓。

章得象

章得象　题延庆院

碧涧连龙穴，层峦倚括苍。

无时似风雨，绕院尽松篁。

路僻人难到，僧间日自长。

胜游应不负，三度届云房。

章得象

章得象　桐柏崇道观

万仞攀萝上翠岑，豁然平地九峰心。

参差珠树和云出，咫尺丹霄有路寻。

洞口碧畦长种玉，坛边古篆欲生金。

桑田未变桃先熟，唯见蓬莱水浅深。

章得象

章得象　峡山飞来寺

澄江诘曲峡中天，远使归时驻画船。

久别忽经星一纪，暂来才见月三弦。

劳生草草真徒尔，陈迹依依亦怆然。

回首越城何处是，山南渺莽祇云烟。

章得象

章得象　玉光亭

千层怀玉对轩窗，池上新亭号玉光。

祇此便堪为吏隐，神仙官职水云乡。

章得象

章得象　植萱亭

凌江清浅绕城流，庾岭南边第一州。

惟有梅花传远信，祇凭萱草缓离忧。

章甫

章甫　白露

岁旱今如此，天高岂不闻。

家家望秋谷，日日有閒云。

圣主焦劳甚，群公献纳勤。

老农愁欲死，祈祷漫纷纭。

章甫

章甫　白露

烈日照平野，狂风吹槁苗。

皇天无一雨，白露只明朝。

世路多艰险，人心恐动摇。

愁来唯有酒，聊以永今宵。

章甫

章甫　白露行

今岁淮南雨仍缺，官府祈求已踰月。

城中又复闭南门，移市向北人纷纷。

州前结坛聚巫觋，头冠神衣竞跳掷。

缚草为龙置坛侧，童子绕坛呼蜥蜴。

箫鼓迎神来不来，旱风终日吹黄埃。

宁知白露只数日，稻苗焦枯恐不及。

章甫

章甫　别陆务观

江南江北虽一水，欲济无由若千里。

那知奔走避边尘，邂逅西津见君子。

一饭山间同野僧，花前把酒看张灯。

醉吟落纸笔不停，留客夜阑双眼青。

才气如公端有几，半刺江城聊复尔。

新年华省用名郎，彙征公合联翩起。

人生相知贵知心，道同何必问升沉。

客袂此时成暂别，诗盟他日会重寻。

章甫

章甫　卜焕之求双竹

结屋清江上，怜君雅趣深。

自移双竹种，分得半檐阴。

特立夷齐节，相看管鲍心。

只应风雨夜，听此两龙吟。

章甫

章甫　卜宅

卜宅定何好，庐山泉石奇。

夜梦五老人，问我归何时。

山中有蕨薇，可以疗子饥。

束书早归来，长歌歌紫芝。

章甫

章甫　不寐

不眠知夜永，危坐起忧端。

木叶纷犹落，篝灯炯未残。

年华今晼晚，边堠且平安。

以我衣裳冷，遥怜弟妹寒。

章甫

章甫　采石

江行十日风打头，采江石边还小留。

龙宫煌煌俯湍流，抠衣再拜忻神庥。

出门迳作萧寺游，危亭缥缈临金牛。

江南江北苍烟收，日落未落双蛾愁。

尚书丽句世罕俦，惜哉度曲无歌喉。

折梅置酒斋堂幽，黄冠不饮空夷犹。

野僧举觞横青眸，更得大斗偿香羞。

兴阑山下却登舟，使君爱客方绸缪。

夜深杖藜吊荒丘，列炬照野经塍沟。

居人窃视声吚嚘，好事从来无与侔。

促坐款语相答酬，伤今怀古风飕飗。

泊渚高吟聊写忧，然犀照怪知何求。

醉狂夜披紫绮裘，骑鲸入海穷冥搜。

圣贤寂寞江悠悠，人在天地真蜉蝣。

况我此身如赘疣，从公行善臭味投。

有酒如川容拍浮，但愿早登黄鹤楼。

痛饮浩歌更劝酬，一吊祢衡鹦鹉洲。

章甫

章甫　呈胡德器

相逢纵酒又连旬，醉倒谁知主与宾。

舌在莫谈当世事，眼明仍是故乡人。

不愁春与花俱减，但恨君如我更贫。

淮上风烟随分好，他年准拟作比邻。

章甫

章甫　呈谢仲连

一苇江头风雨寒，邂逅三日同清髈。

诸尘不染眼自碧，万事随缘心已安。

雨晴归路马蹄疾，问君呼船定何日。

杖藜过我城南偏，游戏世间文字禅。

章甫

章甫　愁坐

俗物满前无好怀，可堪时序苦相催。

飞蚊扫迹夜方静，过雁传声寒已来。

多病不胜杯潋滟，远游只恐马虺雙。

书窗愁坐令人瘦，独上江楼日几回。

章甫

章甫　除草

恶草溷嘉蔬，凉风独荷锄。

薅耘非敢后，滋蔓恐难除。

女大知艰食，儿痴亦废书。

归来一长叹，不是厌山居。

章甫

章甫　春尽

昼永花阴直，风轻麦浪匀。

僧归还逼夏，莺语欲留春。

须发垂垂老，亲朋往往贫。

地偏人事少，聊以寄吾真。

章甫

章甫　春日呈韩文

阳乌阴兔争驰骋，人世光阴刹那顷。

玉盘生菜乱青丝，三岁公家喫春饼。

前年班春池阳城，民物熙熙箫鼓声。

去年转粟巡边徼，圣朝初下和戎诏。

只今塞下不传烽，野梅官柳竞春风。

相从且作无事饮，莫辞节物来匆匆。

明年上国春应早，棠棣阴中诗更好。

诗成但遣阿买书，邮筒寄我江南道。

章甫

章甫　春日村居

筑圃未成趣，栽桃才试花。

年饥儿强饭，春困妇煎茶。

为客空迟暮，逢人只叹嗟。

上天新号令，雷雨起龙蛇。

章甫

章甫　春日村居

村迥客来少，山寒春到迟。

修塘留野水，插槿补疏篱。

旁舍閒相过，幽人旧有期。

出门看远烧，拄杖立多时。

章甫

章甫　春日村居

冬暖惟忧麦，春寒却勒花。

地偏宜鸟雀，江远少鱼虾。

惊犬时时吠，归鸿字字斜。

故园芳草色，游子亦思家。

章甫

章甫　春日村居

浦树微微改，溪流稍稍深。

春来差少病，岁后苦多阴。

陇亩三年梦，亲朋万里心。

感时仍念旧，老泪欲沾襟。

章甫

章甫　春日村居

土室宜冬夏，柴门玩岁时。

不嫌贫作祟，直恐老相欺。

草茁牛羊壮，山空虎豹饥。

天晴好挑菜，吾亦伴儿嬉。

章甫

章甫　春日山居

流转情何限，艰难老见侵。

儿啼妨午睡，花落搅春心。

得句从谁说，开尊只自斟。

移家近城市，湖水几时深。

章甫

章甫　春日山居

客舍逢迎少，村居道路迷。

雨晴知虎过，烟暝有雅啼。

轻薄看诸子，辛勤愧老妻。

人生真寄耳，巢燕亦添泥。

章甫

章甫　春日山居

村陋浑成俗，云山要可人。

短篱难唱午，芳树鸟啼春。

地僻愁仍少，身閒懒更真。

扁舟因送客，重到大江滨。

章甫

章甫　春晚寺居即事

晚晴鸟雀喜窥檐，客舍余寒怕卷帘。

多病新来知本草，安心老去读楞严。

发稀帽侧头慵栉，火冷香消手自添。

百念不生惟饱饭，春山蔬笋十分甜。

章甫

章甫　春望

东风吹水岂容平，小雨催花却易晴。

旅燕欲来春社近，故人何处晚山横。

不才媿忝诸侯客，苦思难攻五字城。

芳草满庭无一事，竹间幽鸟变新声。

章甫

章甫　慈湖矶

峭壁激湍流，湍流作洄洑。

初无一饷风，饱我蒲帆腹。

长笪寄怪石，招呼争挽牵。

艰难仅寸进，何翅如登天。

及矶日犹高，过矶日曛黑。

依约见渔村，灯火照初夕。

舟师告疲劳，夜泊投人家。

警犬吠篱落，寒生芦荻花。

章甫

章甫　次高若虚韵

时事口慵说，性灵诗可陶。

客中三日阴，江头风浪高。

六年寄此邦，鸥鹭皆心交。

烟波迥自如，应笑吾生劳。

世路转偪仄，旅鬓空萧骚。

既往若电梦，所得真毫毛。

岁月解欺人，木落江之舦。

勿谓吾甚衰，得酒犹能豪。

旧游固可恋，归盟那得逃。

负暄依茆檐，儿辈供爬搔。

章甫

章甫　次郭遐龄所携张安国诗韵

早作诸公客，过门竞挽留。

忧时心尚壮，怀旧涕难收。

富贵来何晚，文章老更优。

尊前身健在，不必问封侯。

章甫

章甫　次韩无咎途中寄陆务观

风高微退鷁，云好合从龙。

萧艾长贪雨，松筠却耐冬。

禁途今不远，归兴未应浓。

莫羡朱双毂，相期禄万钟。

章甫

章甫　次韩无咎途中寄陆务观

戎马驰驱日，江湖邂逅间。

笑谈无逆旅，翰墨落名山。

画省春风入，渔舟夜月还。

唱酬能见记，书札忍令悭。

章甫

章甫　次韩无咎途中寄陆务观

寒梅欺雪白，腊酒爱鹅黄。

花下觥筹乱，灯前锦绣香。

醉吟挥字大，愁别听更长。

近报蛾眉好，何时奉一觞。

章甫

章甫　次韩无咎途中寄陆务观

昼永浑无事，昏归只掩门。

甘贫同陋巷，多病似文园。

对月人千里，论文酒一尊。

远怀霄汉路，愁绝虎狼村。

章甫

章甫　次韩无咎途中寄陆务观

园笋看成竹，庭榴已着花。

老来犹是客，归去亦无家。

万事大槐国，一身焦谷芽。

心閒聊默坐，红日下天涯。

章甫

章甫　次韩无咎盱眙道中韵

人家过午绝炊烟，陇上羸牛挽不前。

冠退皇恩方掩骼，民饥客饭只烹鲜。

观风到处春随马，楗水归时月满川。

王事独贤无倦色，鸡鸣起坐屋三椽。

章甫

章甫　次韩中父送行韵

素琴横床巾漉酒，千载斯人吾尚友。

只今与世已相违，再见喜君真耐久。

笑我生缘良易足，畲田新烧屋新筑。

饭牛政自不须歌，失马焉知未为福。

百里未容君疾驱，朝廷用才当不拘。

他年得意辇毂下，莫忘诗篇寄田舍。

章甫

章甫　次郝泽民韵

归雁冲云去，栖乌向日啼。

山明初过雨，沙静不多泥。

江上梅花细，村中酒价低。

无人可同出，课仆理荒畦。

章甫

章甫　次惠老见诒

别去忽三纪，余生能几年。

相看双眼碧，且喜一灯传。

禅病君无恼，诗狂我欲仙。

剧谈成绝倒，还似蜜中边。

章甫

章甫　次吕伯恭见寄韵

鲁钝不如锥处囊，嗜好凿圆投枘方。

镜中须发今苍浪，多病年来疏酒觞。

山林旧约都茫茫，局促何由心胆张。

半生恍堕水中央，疾呼四顾无舟航。

客舍雨余梅杏黄，忆君著书看屋梁。

缄题到手伸读忙，亦知别后遥相望。

我犹驽马遭绊韁，君若鹰鹍之老苍。

见义勇往柔而刚，君不求名名自彰。

行须正色肃鵷行，不容燕雀高飞翔。

辱诗敢忘什袭藏，报章勉率聊寄将。

广厦他时客几房，种成桃李满江乡，

忍使故人趋道旁。

章甫

章甫　次沈商卿见怀韵

歌喉宛转变鸣禽，载酒曾同花下吟。

寒潮不应宿渔浦，挑灯还忆夜深语。

十载故人谁似君，便拟卜邻桑柘村。

青钱未办归期远，满目青山空秀婉。

有酒何须身后名，高轩未必如徒行。

朝看桃杏发红萼，晚来风雨嗟零落。

寻幽选胜不应迟，百岁光阴能几时。

问君何日憩奔走，忍令春色成乌有。

章甫

章甫　次通一见诒韵

酒力添春意，诗魔恼夜眠。

老来尤惜日，客里又逢年。

送雁寒云外，寻梅野水边。

无钱供剧饮，空枉故人篇。

章甫

章甫　次王勉夫见招

浪迹踰三纪，知音只数公。

拙非今日用，愚与古人同。

宾客虽常满，箪瓢或屡空。

躬耕逢岁旱，拄杖立西风。

章甫

章甫　次王勉夫见招

风月分公宇，图书静客堂。

交情知烂熳，暇日想徜徉。

我老嗟筋力，诗成损肾肠。

报章惭不敏，秋至足悲伤。

章甫

章甫　次张子仪韵

半生江海惯浮游，邂逅今成客此州。

忧国幸逢年谷熟，望乡长恨晚山稠。

连天烟雨双鸿雁，满地风波一白鸥。

独把酒杯悲节物，何时弟劝与兄酬。

章甫

章甫　次仲韩韵兼简若晦

世途时事两艰难，上水船行八节滩。

旅雁唤愁秋已尽，邻鸡惊梦夜将阑。

醉狂终是心情懒，老瘦非关骨相寒。

閒忆能诗俞与赵，久无妙语发毫端。

章甫

章甫　从贾倅乞猫

渚宫茅屋住经年，墙壁苦遭群鼠穿。

旋乞狸奴名去恶，中宵客枕得安眠。

携之俱东泛江水，餍饫鱼腥二千酀　。

半途忽作楚人弓，儿女怜渠今未已。

昨宵闻说二车家，花墩五子俱可夸。

此诗虽拙胜盐茶，不问白黑灰狸花。

章甫

章甫　骢马

门前骢马无人骑，北风落日长声嘶。

细看毛骨独殊众，或言来自流沙西。

伏枥忍遭奴隶辱，立仗难贪五品粟。

将军边塞敢横行，愿同生死俱驰逐。

章甫

章甫　答权干用命字韵见惠

峩峩儒衣冠，昕贵知义命。

大道若坦途

狂夫蹈邪径。

惟君异流俗，学古师往圣。

穷居饮一瓢，轻视车千乘。

粹然白玉温，卓尔青松劲。

风流入莲幕，忠恕自天性。

爱贤易好色，避利如深穽。

时邀野人语，亦说禅家病。

不辞王事劳，益知仁者静。

兼旬当阔别，强饭遵时令。

边城霜露寒，淮乡道里夐。

事物多感怀，篇章应寓兴。

章甫

章甫　答仲韩醉中见和

外事添蛇足，余生嚼{左虫右越}螯。

床头新酒熟，江上远山高。

纪咏能偷暇，登临莫惮劳。

独醒诚可笑，辛苦赋离骚。

章甫

章甫　代呼延信夫以笋乞猫於韩子云

官居城一隅，屋漏如野处。

辛勤补绿萝，仅可待风雨。

移家幸亡恙，所苦多硕鼠。

齧衣费纫缝，盗肉恣含咀。

引子动成群，啾啾疑尔汝。

昼曾无靦颜，入暮谁能御。

窥灯殚膏油，惊梦斗俦侣。

主人非昔人，为态尚如许。

饱食讵可常，潜踪岂无所。

灌穴恶尽杀，具磔难悉举。

墙东吏部家，两猫将十子。

往往感仁惠，相乳忘彼此。

花墩夜不眠，卫寝如驯虎。

愿分俊逸姿，庶以镇衡宇。

穿鱼聘衔蝉，於君谅无取。

丁宁玉板师，委曲臻斯语。

妻孥仍有言，乞猫宜乞女。

他时遂生育，邻里转相予。

章甫

章甫　得蔡深源信

左右图书一小轩，闭门谢客蔡深源。

别来三岁喜无恙，老去百怀谁与言。

神鱼不肯贪香铒，天马难令驾短辕。

苦忆当年常款曲，茆檐软语负朝暄。

章甫

章甫　灯夕韩使君惠谷帘泉

忆昨嬉游不忍閒，只今但欲掩柴关。

短檠无恙客多病，明月有情天若悭。

落日哦诗方袖手，故人忆我未还山。

归家且酌康庐水，恍堕千岩紫翠间。

章甫

章甫　灯夕戏简胥直夫

小雨催耕苦未匀，东风吹水起鱼鳞。

兵戈关塞今年定，灯火江城此夜新。

万点飞花愁客子，一天明月属游人。

旧时面壁胥居士，何处笙歌作好春。

章甫

章甫　登楼

空室才容膝，楼高适与邻。

清秋宜眺远，瘦策故来频。

鸟雀宁知我，江山不厌人。

哦诗兼把酒，地主未尝嗔。

章甫

章甫　登谯楼

老大心虽懒，登临眼尚明。

水流春后暖，楼迥晚来晴。

翔集鸠无数，归飞雁一鸣。

阑干成独倚，愁绝莫云平。

章甫

章甫　督祖显和章

孙侯二尺短檠前，何啻颂诗三百篇。

金銮玉堂未归去，聊结江湖山水缘。

官闲不复弄朱墨，胜日过门无恶客。

春风快马紫游韁，花底黄鹂尽相识。

酒酬谈辩翻波澜，得句全胜得好官。

我亦从来有诗癖，撚髭一字吟难安。

不知辛苦竟何益，闻道何妨死今夕。

他年傥使无知音，盈编不作一钱直。

日来颇怪诗筒迟，恐君豫办磨崖诗。

中原窟穴尚狐兔，未应便草閒居赋。

章甫

章甫　独登南楼兼怀严圣几俞若晦

瓜茗难逃暑，蚊蝇正作秋。

劳生一念错，晚境万缘休。

笔老无新语，囊空有敝裘。

閒携瘦藤杖，独上郡南楼。

章甫

章甫　独登南楼兼怀严圣几俞若晦

城外江山好，楼前市井喧。

登高明远目，直北望中原。

济世原无策，伤心不忍言。

唯余忧国泪，还共水潺湲。

章甫

章甫　独登南楼兼怀严圣几俞若晦

昼景微微敛，阴云稍稍低。

炎凉催旅燕，风雨听鸣鸡。

独立江楼上，想思浙水西。

诗情兼酒伴，何日手重携。

章甫

章甫　多日不收家信再和呈丁合州

邮亭盘礴已六日，清坐了无尘事随。

书寄弟兄犹未到，梦游京浙不胜驰。

江边短艇雨千点，竹里痚烟梅一枝。

儿女未知为客恨，但争柑橘绕庭墀。

章甫

章甫　法刚化士干蒋山藏经乞语

钟山夜半发奇怪，火光炽然脱三昧，

法筵龙象不须惊，宝公留得眉毛在。

食轮才转法轮随，楼台金碧还相辉。

大千经卷何处觅，刚禅藏在僧伽叶。

如来言语皆真实，别有真经名第一。

琅函宝藏不能收，若遇知音请拈出。

章甫

章甫　放歌招孙祖训俞国宝饮

儿时望春春不来，春衣隔年催翦裁。

平明出游薄暮回，惟恐云气兴风雷。

岂知乐极还悲哀，十年黄尘涴青鞋。

管领莺花已无意，感时念旧时伤怀。

去年寒食丹徒县，家寄毗陵不相见。

今年寒食江陵府，妻子相看泪如雨。

迂儒忧国更忧家，枉杀清明不见花。

无端柳絮搅愁思，一径漫漫春日斜。

主人知我坐憔悴，故遣斗酒来相慰。

呼妻安稳置床头，个是贫家一祥瑞。

床头三日未开尝，秋秋忧心自如醉。

朝来忽觉体中佳，吻角流涎已难制。

细君平日但濡唇，瓦盆对酌可无人。

招朋一饮舒清兴，要须脱畧任天真。

高邮孙夫子，相逢不作鬲上语。

临川俞先生，客里伤春作诗苦。

二公问学该今古，胸吞云梦轻阿堵。

我酒虽不多，酒行诗可歌。

杖藜乘兴速来过，不来吟醉奈春何。

章甫

章甫　分蝗食

田园政尔无多子，连岁旱荒饥欲死。

今年何幸风雨时，岂意蝗虫乃如此。

麦秋飞从淮北过，遗子满野何其多。

扑灭焚瘗能几何，羽翼已长如飞蛾。

天公生尔为民害，尔如不食焉逃罪。

老夫寒饿悲恼缠，分而食之天或怜。

章甫

章甫　分题得草果饮子

神农书本草，有美生南州。

春华穗端垂，仿佛芙蓉秋。

青囊賏嘉宾，璀璨安石榴。

香味极辛烈，果中第一流。

磊落入盘钉，和羹充肴修。

温中与下气，功用亦罕俦。

苞苴走四海，药笼必见收。

吾老苦病暍，淡味空频投。

作饮近得此，选择知独优。

碧井沈银瓶，斟酌得自由。

蔗浆已觉俗，茗粥良可羞。

乃知古圣人，收拾靡不周。

日遇七十毒，纵死夫何忧。

但吾赤子多，疾苦庶有瘳。

大或仁者心，当与天地俟。

章甫

章甫　古洗

古人不可见，古物亦无几。

今朝双眼明，乃识汉时洗。

规模简而质，仿佛古君子。

年深土销蚀，薄处仅如纸。

篆名可意逆，依衡辨双鲤。

传宝今几代，是阅人多矣。

我生颇好古，摩挲不能已。

悠然起遐思，俗物一何鄙。

章甫

章甫　归自真州道中用前韵简诸故人

閒愁生旅怀，薄酒安能陶。

篮舆赴归期，历历山路高。

风雨道旁憩，倏然思故交。

官闲相聚首，怀我登顿劳。

辩论杂嘲谑，诗词兼雅骚。

人生几何时，容易生二毛。

方今天子圣，登用皆夔舦。

愿君各努力，去矣道群豪。

我生苦畏事，屏处如逋逃。

纵复技痒存，敢念麻姑搔。

章甫

章甫　过家留一夕曹丈复和韵再作

贤圣何曾时一中，扁舟但困打头风。

按田外叹裹粮乏，还舍内嗟瓶粟空。

论事时遭瞋目视，催科隔绝满堂烘。

匆匆结束又西迈，望眼却随黄鹄东。

章甫

章甫　过清宇新居再用开字韵

市远嚣尘息，窗明老眼开。

句从天外得，书自日边来。

久住当成趣，相看不忍回。

凉生初却扇，月出好衔杯。

章甫

章甫　过清宇新居再用开字韵

书帙儿能整，柴扉手自开。

梦残江月上，酒醒竹风来。

旧集秋重校，微吟日几回。

初无俗客饭，当有故人杯。

章甫

章甫　海门残照图

斜日淡笼吴楚，暮烟欲闭金焦。

未暇乘桴浮海，那船曾趁春潮。

章甫

章甫　韩使君分送芍药索诗因忆旧游

忆向西津櫂酒船，维扬去结看花缘。

杖藜到处花辄好，夭红艳紫相留连。

散尽黄金携酒友，夜深明月还京口。

中流击楫来悲风，天阔参横移北斗。

俯仰光阴恰十春，二十四桥经战尘。

眼明忽见扬州种，衰病无因贾余勇。

章甫

章甫　和韩无咎使君吊李谪仙

力士能令妃子嗔，长安无复谪仙人。

宫袍却换江东酒，野乳终为帝外臣。

孤冢道旁空怨结，两峰烟际自愁颦。

骑鲸捉月知何在，太白光芒夜夜新。

章甫

章甫　和韩丈寄崖簿大雅并见简韵

故乡未可归，异县难久留。

海深蛟鱷怒，安得乘桴游。

贫贱岂天意，自不曲如钩。

吾道未全穷，三岁依贤侯。

小鸡随孔鸾，顾影良可羞。

所喜臭味同，洁已从清修。

迩来苦多病，颇厌淮南州。

援琴操土风，大类南冠囚。

今辰天气佳，和气吹敝裘。

桃李竞颜色，谁能分劣优。

空搅游予心，浩荡生春愁。

新诗忽到手，盛意知难酬。

材生天地间，小大固不侔。

词锋未易当，如以楚伐邹。

玉季更多文，情义还相投。

他年内集时，尚记野人不。

章甫

章甫　和韩丈雪晴

天公逞巧逐时新，戏把乾坤作烂银。

净压边尘无战马，寒持使节有诗人。

夜长霜月争催晓，年近江山逼放春。

归寿高堂先一醉，称觞汉殿及嘉辰。

章甫

章甫　和刘岩隐道士

青眼难逢阮步兵，白须新识老弥明。

清谈畧洗尘埃书，妙句仍看欬唾成。

休说有身真是患，但知得酒不须名。

焦桐更倩挥毫手，要听秋崖夜鹤鸣。

章甫

章甫　和沈商卿次前韵

故人边上去，春到未还家。

奔走因王事，艰难感岁华。

诗坛推俊逸，醉帽想欹斜。

莫怪书题少，新年眼更花。

章甫

章甫　和沈商卿次前韵

逢人问行李，几日至东园。

别去将三月，书来得五言。

淮山分限域，风土异寒暄。

四大知安稳，根尘要反源。

章甫

章甫　和俞若晦晚步

日落帆归疾，天寒潮应迟。

老蟾还照客，宿鸟未安枝。

怀抱难忘酒，工夫不到诗。

徘徊江上路，此意有谁知。

章甫

章甫　和仲韩见简韵

野人不爱名，中岁益安命。

辛苦营一区，婆娑只三径。

那知钱有神，但喜酒能圣。

翩翩赵公子，时时枉轩乘。

诗词既清婉，笔力亦端劲。

传家坚素守，从仕伤直性。

语言生风波，道路足机阱。

君犹沉下僚，我亦抱多病。

时偷半日閒，乐此一室静。

赏月已失期，登高况当令。

风物渐凄紧，江山更幽夐。

何时城南楼，曳杖可乘兴。

章甫

章甫　和周师禹所寄

九载光阴俯仰间，百年人世几悲懽。

竹楼梦断伤春晚，云壑书来喜岁寒。

别久更怜诗笔健，愁多须和酒杯宽。

相望江北江南路，柳絮随风又作团。

章甫

章甫　和朱少翁除夕

破晓东风又磔鸡，人心物态两推移。

建瓴岁月今将老，漂梗江湖少不羁。

独坐旧谙为客味，长愁新赋悼亡诗。

多憀府主莺花约，归去西畴恐后期。

章甫

章甫　湖上吟

谁家短笛吹杨柳，何处扁舟唱采菱。

湖水欲平风作恶，秋云太薄雨无凭。

近人白鹭麾方去，隔岸青山唤不譯。

好景满前难著语，夜归茅屋望疏灯。

章甫

章甫　即日

苦忆花吹尽，生嫌草长齐。

莺啼春已暮，客散日还西。

孺子抛书卷，童奴理菜畦。

怒雷将急雨，一夜水平堤。

章甫

章甫　即日

吟苦知音少，棋低敌手多。

故人无恙不，薄酒奈愁何。

未暇兔三窟，聊同鸥一波。

传闻江北路，人应力田科。

章甫

章甫　即日

醉里三春了，山中五载留。

日长知已夏，雨冷忽如秋。

书贷监河粟，箱存季子裘。

曲肱朝睡美，身外付悠悠。

章甫

章甫　即事

平边活国不关侬，昼永新添炙背功。

鸠妇仳离天欲雨，鹊巢低稳岁多风。

一弹指顷韶光半，微破颜时梦事空。

但得余生无病恼，从渠南北与西东。

章甫

章甫　即事

暑雨何时了，江云不肯开。

穷途惟有死，薄俗动相猜。

怪事供诗卷，閒愁付酒杯。

欲从湖海去，安得小舟来。

章甫

章甫　即事

俯仰怜身世，飘零玩岁时。

道途多异说，客子有新诗。

日落乾坤惨，风生草木悲。

高楼空北望，清泪不胜垂。

章甫

章甫　即事

天意诚难测，人言果有不。

便令江海竭，未厌虎狼求。

独下伤时泪，谁陈活国谋。

君王自神武，况乃富貔貅。

章甫

章甫　即事

门静悠悠日，春愁淡淡天。

风尘殊未已，形影自相怜。

有客还诗债，无人与酒钱。

感时歌慷慨，忧国泪潺湲。

章甫

章甫　即事

风急收残雨，花轻点客衣。

江山争秀发，燕雁不同飞。

异县交游少，中原信息稀。

王师战甚苦，方解蔡州围。

章甫

章甫　即事

弟妹今安在，飘零各贱贫。

诗成难寄远，目断更伤神。

风俗殊方异，交情白首新。

辛勤营一饱，媿此百年身。

章甫

章甫　即事

探报无虚日，淮东有捷音。

周王方北伐，蠢动敢南侵。

四海当多事，群公在一心。

祖宗功业盛，德泽结民深。

章甫

章甫　即事

两淮仍蜀道，群寇再侵寻。

不戒兵犹火，唯夸旅若林。

皇图终复古，天意亦难谌。

咨尔无猖獗，须思后患深。

章甫

章甫　即事

群寇仍猖獗，城边即弃捐。

休兵虽上策，讲信竟虚传。

人事今如此，天心恐未然。

忍令唇齿地，重此染腥羶。

章甫

章甫　即事

初失清河口，駸駸遂逼人。

余生偷岁月，无处避风尘。

精锐看诸将，谋谟仰大臣。

愞夫忧国泪，欲忍已沾巾。

章甫

章甫　寄棻萩主

问讯棻萩主，萩中事若何。

得诗堪供佛，学道想无魔。

关塞兵戈定，江湖岁月多。

他年白莲社，藜杖饱经过。

章甫

章甫　寄韩漕子云

诏书淮上遂休兵，玉帛相随下帝京。

且喜王师还禁卫，独烦使节在边城。

转输积雪河冰合，离别春风塞草生。

细札催归应不晚，到家犹及趁清明。

章甫

章甫　寄淮东总领许叔庸

太平寺里留诗别，江北江南几秋月。

那知未著侍臣冠，坐总军储持使节。

平生一饭不忘君，蟠胸万卷皆经纶。

闻说别来头更白，忧国只今能几人。

忆昨同倾京口酒，笑我凋零已蒲柳。

晓驱黄犊破荒烟，留眼看公印如斗。

短篇自昔蒙品题，老矣无复能新奇。

乐府流传妙天下，小胥妙寄定何时。

章甫

章甫　寄金山良书记

浮玉山头屋数椽，同龛弥勒忆当年。

只今输与良书记，睡起晴窗看钓船。

章甫

章甫　寄金山良书记

不向金山作主人，春江鸥鸟定相亲。

凭君与问寒岩树，今见桃花几度新。

章甫

章甫　寄荆南友人

余生自拚一虚舟，未害寻请慰客愁。

梅欲飘零犹醖藉，柳才依约已风流。

关心弟妹无黄犬，入梦江湖有白鸥。

别后故人相念否，东风应倚仲宣楼。

章甫

章甫　寄上曾仲恭侍郎借净香寮诗韵

官酒味甚薄，客怀愁正浓。

节物苦催人，水叶鸣西风。

觅句了无得，寂寞谁与同。

凭高望京口，佳气何葱葱。

中有贤府主，莹然冰雪容。

家学传正派，政声摩秋空。

閒哦燕寝诗，香篆萦房栊。

别来未兼旬，频夜梦见公。

白沙距西津，片帆可即通。

会当涤场圃，还奉杖履从。

只恐趋召还，接武夔与龙。

章甫

章甫　寄题郭侯至喜堂

岷江西来会众水，峡束奔湍吁可畏。

年长三老更相贺，舟到夷陵若平地。

宁知市朝车马尘，仕路风波尤畏人。

急流往往捷有神，滟澦瞿唐何足云。

只今四海滔滔是，未省几人知此理。

君侯不与世沉浮，家有新堂名至喜。

武昌重镇居上游，云屯禁施用谐貔貅。

君侯智略谁与俦，天子久宽西顾忧。

令严将士无骄色，玉帐昼閒人语寂。

中斋一榻净无尘，自炷炉香读周易。

有时领客尊酒同，雅歌投壶双颊红。

门前官柳摇春风，想应目送天边鸿。

狐兔中原须尽扫，功成身退天之道。

角巾归路颺轻舟，童仆懽迎人未老。

章甫

章甫　寄题极星亭

杜陵白首尚书郎，一见瀼西春草长。

忽思苍梧叫虞舜，翩然短棹下瞿塘。

晚泊江亭生暝色，野服出船乌帽侧。

南极一星落江湖，战尘蔽天兵未息。

闾阎恶少印累累，不梦周孔嗟吾衰。

机心去尽鱼鸟狎，在处诗篇神护持。

四百年间一弹指，当时松竹今余几。

南望冰魂不可招，波翻落日愁云起。

章甫

章甫　寄赵鄂州

田家禾黍方登场，枯桑索索天雨霜。

黄花篱落尚可醉，今我不乐思武昌。

武昌使君半年别，前日书来慰愁绝。

想思为我作西亭，徙倚阑干只明月。

大材开府何优游，政声日随江水流。

赐金增秩未为宠，咫尺丹诏催归辀。

灯前春雨同挥翰，南风吹船着淮岸。

云间过雁唤愁生，短褐饭牛歌夜半。

章甫

章甫　简查仲明

佛法若大海，我生犹蚊虻。

饮少腹已满，鼓翅作微鸣。

查侯饱禅学，如说且能行。

有如辽天鹤，岂受网罟婴。

有身未免俗，时时还入城。

篮舆过茅屋，无异同条生。

相见非何事，说法俱纵横。

妙处固不二，其实无所争。

愿君更方便，除我疑惑情。

要如两圆镜，相照交光明。

章甫

章甫　简李牧之

落日还家聊面壁，剥啄谁来破幽寂。

语音相似桑梓同，风骨轩然双颊红。

亹亹清谈霏玉屑，多说东湖与霜杰。

江西故老已凋零，听君论诗犹典型。

君今久占宣城籍，我是江湖未归客。

客愁时事两苍茫，一醉邀君君莫惜。

章甫

章甫　简唐先生谷

藩篱落日鸟雀闹，江湖西风鸿雁高。

病躯已厌秋夜永，农事更伤终岁劳。

穷愁满眼未容遣，俗物败意时相遭。

隐芝庵中有高士，拄杖请来同出邀。

章甫

章甫　简王漕左司

人生天壤中，孰不有所求。

小大虽不齐，逐物常同忧。

士子文字间，亦各从所爱。

取舍未必同，於道均无害。

我生才甚下，志与俗子殊。

思贤惄如饥，觅句聊自娱。

惟公盛德人，君今乃行古。

富贵等云烟，词翰敏风雨。

荆湖十五州，玉节何煌煌。

门庭无杂宾，读书清昼长。

抠衣愿从游，自视亦何有。

未知函丈地，能着野人否。

公诚一顾之，足以为我荣。

淮南有石田，归趁春雨耕。

章甫

章甫　简熊帅景瞻

槐柳阴中数间屋，粗饭濁醪羹杞菊。

过门问字欠无人，只有图书伴幽独。

剥啄是谁来叩扃，手持札翰趋吾庭。

风采九州安抚使，得得遣骑相招迎。

我愿识公从宿昔，贵贱殊途那易得，

亲染云笺贲草庐，惊喜盈怀仍叹息。

折节下士古所稀，岂意於公今见之。

况公位貌已崇重，英声凛凛威羌夷。

满堂宾客皆豪杰，从容何止谈风月。

野人自视殊缺然，或可为诗纪勋业。

章甫

章甫　简张安国

南北东西厌问津，西海忘形今几人。

惟公名誉一世重，虽不吾与吾当亲。

气吞云梦并余子，深厚文章六经似。

昂霄耸壑正当时，发策决科余事耳。

上方忧顾大江东，虎踞龙盘气象雄。

却袖玉堂挥翰手，来成方面保厘功。

西风澹日边云碧，岁晚军情犹未得。

不应矫首送飞鸿，想得攒眉正忧国。

雅闻一诺值千金，推挽尤多乐善心。

坐上能容野人否，试听客里短长吟。

章甫

章甫　荐饥

陇亩还枯旱，鉯犂谩苦辛。

饥寒知不免，盗贼恐相因。

忧国书生志，安民圣主仁。

丰凶端有数，天本爱斯民。

章甫

章甫　荐饥

久客身长健，频年谷不登。

天时有差忒，人事亦因仍。

鹏运溟南北，鱼呼水斗升。

世途惟论报，谁饭在家僧。

章甫

章甫　閒吟

春风略不欺贫贱，美酒真堪托死生。

芳草又依穷巷绿，残尊重与故人倾。

雨余入馔添蔬笋，昼永欹眠忆弟兄。

但得一廛供送老，更将诗颂纪升平。

章甫

章甫　閒吟

梅花白尽柳初黄，春未平分日已长。

老眼明边湖水绿，閒愁来处楚山苍。

高吟且喜诗无病，痛饮方知酒有肠。

南北故人强健否，谁知旅鬓欲秋霜。

章甫

章甫　江北

江北多戎马，江南有战船。

艰难吾欲老，辗转夜无眠。

归去须三迳，飘零又一年。

邻舟听客语，愁绝晚来天。

章甫

章甫　九日

登高长是易销魂，多病新来目更昏。

强引儿童追节物，久拚身世任乾坤。

江风冷拂乌纱帽，篱菊香浮老瓦盆。

回首西湖如昨日，交游凋谢不堪论。

章甫

章甫　九日寿之见过

老去犹耽酒，归来自拨醅。

绝怜黄菊好，仍有故人来。

怀古空三叹，挼香更一杯。

横山无十里，骑马未须回。

章甫

章甫　九日忆俞若晦

出处殊途会面难，君留湖上我江干。

黄花三度不同醉，白发数茎尤寡欢。

鹗立寥寥天地大，鸿飞漠漠水云寒。

登高时节还相忆，朝露谁怜坠林兰。

章甫

章甫　句

只欠蛾眉把屈卮。

章甫

章甫　句

藉糟行万里，醉死甘为戮。

章甫

章甫　句

今朝忽至前，郭索当炎伏。

也知楚人馋，不待秋霜熟。

章甫

章甫　郡圃残雪

半依篱脚半依城，多傍梅边水际亭。

最是晚晴斜照里，黄金日射万银星。

章甫

章甫　郡圃残雪

南风融雪北风凝，晚日城头已可登。

莫道雪融便无迹，雪融成水水成冰。

章甫

章甫　郡圃残雪

城外城中雪半开，远峰依旧玉崔嵬。

池冰绽处才如线，便有鸳鸯浮过来。

章甫

章甫　苦旱

巫歌瓦鼓自村村，下鬼安能谒帝阍。

尽室每愁风卷屋，何时得见雨翻贫。

久无蚯蚓来堂上，颇说飞蝗集谷根。

投老躬耕营一饱，客怀岁晚不堪论。

章甫

章甫　雷

三伏久不雨，今辰忽闻雷。

殷殷地中出，轰轰空际来。

电光倏先驰，掩耳恐不及。

阴云势相交，销铄畏毒日。

上天行号令，君子敬天威。

端坐每深省，整冠仍敛衣。

苍生苦炎热，喘汗不可过。

寄声谢丰隆，为起神龙卧。

章甫

章甫　连屋

十年诵公诗，正自识孙楚。

一日从公游，如入图书府。

登门迹已熟，入室心相予。

及观连屋处，益知用意苦。

岩岩中书君，正色元佑年。

文章照今古，神物护简编。

盛德宜有后，诸孙如彼贤。

韡韡常棣华，相戒南陔篇。

章甫

章甫　临江何氏结亭松间名曰弹秋因王通一来乞诗

万籁从风俱发声，唯松得之尤善鸣。

五声水乱无亏成，膝横三尺秋月明。

君家江南一茆屋，直干森森伴幽独。

人言丝竹不如肉，曲肱听度无弦曲。

故山偃盖未十围，猿惊鹤怨吾当归。

聊凭东风寄君诗，风鸣松鸣吾不知。

章甫

章甫　刘裸卿送笋

俗子贪钱如食蜜，幽人爱竹如种玉。

君家大隐城一隅，万个深围数间屋。

阳春不住长儿孙，犊角猫头还满目。

却恐繁阴碍风月，童奴时取供肴蔌。

朝来想挂北窗坐，应念先生食无肉。

故遣此君来起予，斓斑嫩箨森盈束。

先生饥肠非雷吼，米糁盐醯羹杞菊。

急呼瀹釜然枯薪，殷勤留客晨炊熟。

不羡侯家五鼎烹，得此一饱万事足。

客去关门听雨眠，枕上诗成翻水速。

章甫

章甫　六言

刺绣何如倚市，力耕须要逢年。

留醉堂中老子，日长沽酒无钱。

章甫

章甫　六言

饥肠有句欲吐，陋巷无人肯来。

薄晚飘风骤雨，终年枯木寒灰。

章甫

章甫　六言

从来钟鼎无梦，是处林泉可家。

料事颇知风雨，逢人且说桑麻。

章甫

章甫　六言

一丘一壑粗足，老圃老农可师。

鸡唱不踰风雨，蛙鸣何择官私。

章甫

章甫　六言

旧书终日懒读，小斧有时独携。

取醉旋簄白酒，护生不杀黄鸡。

章甫

章甫　六言

儿女逼人咄咄，交朋笑我悠悠。

幸逢边塞无事，但愿山田有秋。

章甫

章甫　鹿角

呦呦鸣鹿群，适意在林薮。

泉甘草丰茂，多力故能走。

一朝触祸机，竟死谁人手。

割鲜登鼎俎，刺血置杯酒。

犄角未易弃，煮胶方术有。

汲江为浸渍，七日去粗垢。

大候三伏时，煎熬必畓缶。

色作琥珀红，坚重如琼玖。

补阳遂强骨，轻健还湛久。

杀身虽可怜，仁实存身后。

功能利生人，死且垂不朽。

悠悠肉食辈，亦愧此鹿否。

章甫

章甫　履方携姜坦道诗卷相过为书其后

姜侯同乡井，忆昨初见时。

春风头陀萩，快作六字主寺。

一别十五年，漂流各萍转。

君携此轴来，如觌故人面。

淤泥青莲花，本自不受尘。

得钱付酒保，往往遭谤嗔。

眷言方遐思，相从问消息。

清狂犹曩时，须发幸未白。

我贫过孟郊，何敢以诗鸣。

拟办黄篾舫，去寻白鸥盟。

怀人暮云碧，忧国寸心折。

安得癯仙来，共醉望沙月。

章甫

章甫　落叶

青青池边树，岁久独婆娑。

鸣蜩炎暑时，爱此清阴多。

西风一披拂，颜色已非故。

朝看一叶飞，暮落浑无数。

叶落毕归根，明年发阳春。

人生岂长好，日月如飞轮。

章甫

章甫　谩成

时事何年定，吾生半时休。

僧居才解夏，边壘又防秋。

远水朝沧海，斜阳傍小楼。

西风吹画角，归思满扁舟。

章甫

章甫　悯农

前村后村水车声，咿咿轧轧终夜鸣。

皇天不雨四十日，高田何止龟兆出。

田家眼穿望早禾，早禾不熟奈饥何。

今年神祠祷不应，沽酒买牛空费多。

天公高居民父母，有耳应闻下民语。

乞我滂沱半朝雨，免遭县吏鞭笞苦。

章甫

章甫　纳凉

大热金石流，日色赤可畏。

鄙夫先多病，喘息仅存气。

饮冰不救渴，肤汗那容睡。

秋风几时来，不问黑貂敝。

林梢堕斜阳，凉颸飒然至。

呼童汲井泉，洒扫庭中地。

胡床得露坐，始觉有生意。

老妻破甘瓜，儿女膝下戏。

鸣蝉虽强聒，亦足代鼓吹。

坐久月照人，金波正澄霁。

惜哉疲薾甚，杯酒未敢置。

浮生能几何，荏苒忽中岁。

四时更代谢，寒暑不可避。

幻身岂长存，中有不迁义。

且享今夕凉，百年安用计。

章甫

章甫　陪韩子云吊张安国舍人墓

顷从武昌守，来哭清果墓。

老泪湿征衫，伤心不忍去。

焉知五载后，重到山崔嵬。

松柏倏已拱，宿草缠余哀。

公乘使者车，忠厚神所赉。

远怀平生亲，斗酒相沃酹。

曩以门下故，获登君子堂。

招呼连屋居，此意讵可忘。

青春闭佳城，荣华竟消歇。

空余千古名，不随世磨灭。

蓬莱定何处，神仙知有无。

徘徊重徘徊，悲风生坐隅。

章甫

章甫　陪王漕右司游东园

籍甚皇华使，诗清思不群。

建台多暇日，领客总能文。

花好杯重劝，茶香手自分。

礼宽情烂熳，小雨夜深闻。

章甫

章甫　陪王漕右司游东园

不到东园久，从公喜再游。

名花移别岛，新筑俯长流。

荡漾扁舟稳，回还一径幽。

胸中擅邱壑，此地得冥搜。

章甫

章甫　陪王漕右司游东园

昼永花红困，烟轻草绿齐。

缓行金琐细，烂醉玉东西。

棋局观成败，河鱼入品题。

门阑老宾客，胜处谢招携。

章甫

章甫　葡萄

马乳酸甜自旧知，眼寒久不见生枝。

中原有路人难到，北客思乡泪欲垂。

章甫

章甫　葡萄

磊落堆盘亦快哉，无人能寄一枝来。

平生不识凉州酒，汉水遥怜似泼醅。

章甫

章甫　清明病中遣酒问讯史授夫

一榻萧然唯坐卧，风雨欺人打窗破。

数片飞花何处来，寒食清明病中过。

疏狂閒忆少年时，问柳寻花夜不归。

春衣一任酒狼籍，玉山自有人扶持。

日月变迁衰相现，世途迫隘令人倦。

耳冷那闻白雪歌，眼寒不识春风面。

怀君著书坐僧房，呼儿兴拨浮蛆香。

往浇万卷文字肠，莫学病夫多感伤。

章甫

章甫　清宇移居

怀抱俱牢落，相逢得暂开。

有时逃酒去，排日送诗来。

抚事空三叹，移家又一回。

秋凉安稳住，莫负菊花杯。

章甫

章甫　秋日

奔走伤形役，艰难感物华。

澹烟笼远树，小雨湿寒沙。

唤客尊无酒，撩人菊有华。

弟兄书不至，过尽雁行斜。

章甫

章甫　秋日

故人多鬼录，久客又惊秋。

为计无三窟，怀归在一丘。

鸡鸣风雨晦，雁急稻粱谋。

忆我山中友，天寒夜饭牛。

章甫

章甫　秋晓五首

窗间耿残灯，屋角照落月。

披衣启柴关，呼帚扫黄叶。

章甫

章甫　秋晓五首

晓色殊未分，江风飘然起。

开窗看芭蕉，露重叶如洗。

章甫

章甫　秋晓五首

不雨已三月，草木无光辉。

篱边旧菊丛，生意良亦微。

章甫

章甫　秋晓五首

鸿雁何时来，肃肃楚天晓。

非鸣向江南，江北稻粱少。

章甫

章甫　秋晓五首

扰扰世间事，悠悠眼中人。

幽怀与谁语，独立望秋昮。

章甫

章甫　秋兴

宿昔驱蝇手，今还把蟹螯。

家愁难止酒，天气近登高。

岁月形容改，乡关梦寐劳。

小窗无晤对，风叶暮萧骚。

章甫

章甫　秋雨未已客怀不佳夜诵少陵遣兴诗至生涯能几何常在羁旅中三复增感

日月无停轮，岁律今峥嵘。

夜长客无睡，打窗秋雨鸣。

早寒逼衾裯，儿女声吚嘤。

令人愧老庞，团栾话平生。

章甫

章甫　秋雨未已客怀不佳夜诵少陵遣兴诗至生涯能几何常在羁旅中三复增感

借屋与僧邻，局促仅如蜗。

悲秋怀抱恶，头绪如乱麻。

老来怕读书，隙风灯影斜。

感时思弟妹，衰泪落天涯。

章甫

章甫　秋雨未已客怀不佳夜诵少陵遣兴诗至生涯能几何常在羁旅中三复增感

饥寒傍入门，面目自可憎。

为善得长贫，天理疑难凭。

狂谈取富贵，易若阶而升。

吾实畏鬼神，勿谓吾无能。

章甫

章甫　秋雨未已客怀不佳夜诵少陵遣兴诗至生涯能几何常在羁旅中三复增感

愁阴错昏晓，北风振葭苇。

关塞来悲鸿，战场多哭鬼。

人生真幻戏，归尽同蝼螘。

贪夫患得失，违者今无几。

章甫

章甫　秋雨未已客怀不佳夜诵少陵遣兴诗至生涯能几何常在羁旅中三复增感

逆旅故人少，今秋风雨多。

禾头欲生耳，农夫空悲歌。

饥肠望一饱，嗷嗷同雁鹅。

临风不把酒，奈此菊花何。

章甫

章甫　秋雨未已客怀不佳夜诵少陵遣兴诗至生涯能几何常在羁旅中三复增感

门庭久沮洳，蚯蚓升吾堂。

夜寒人閴寥，蟋蟀鸣吾床。

屋头两株树，叶落满僧廊。

骚人不须悲，荣悴理之常。

章甫

章甫　秋雨未已客怀不佳夜诵少陵遣兴诗至生涯能几何常在羁旅中三复增感

诗吟不必工，酒实性所爱。

少年少拘束，日与尊罍对。

沉酣相呼和，亦有嵇阮辈。

会合不可常，故人今好在。

章甫

章甫　秋雨未已客怀不佳夜诵少陵遣兴诗至生涯能几何常在羁旅中三复增感

贫穷束缚人，智慧无所施。

文藉纷满前，不救寒与饥。

佳哉江上山，归隐宁无时。

青山若有言，尘土君自羁。

章甫

章甫　秋雨未已客怀不佳夜诵少陵遣兴诗至生涯能几何常在羁旅中三复增感

忆买京口船，飘飘适荆楚。

览古吊兴亡，亦有会心侣。

岁月能几何，已作幽明阻。

筋骸幸无恙，未害且逆旅。

章甫

章甫　秋雨未已客怀不佳夜诵少陵遣兴诗至生涯能几何常在羁旅中三复增感

今晨气候佳，万里来西风。

举头看浮云，已归天汉东。

野人还负暄。帝泽流无穷。

心随鸿雁飞，不离霄壤中。

章甫

章甫　濡须道中

今年淮西旱，城市无米糶。

所至萧条童仆饥，手持楮币无人要。

行不择日粮不齰，恨身不生太平时。

还家从头语儿辈，山中寂寞犹可耐。

章甫

章甫　闰月二日清坐

淮海秋风日，柴荆老病夫。

诗因穷处得，悉到酒边无。

俗物妨青眼，浮生喜白须。

绳床供午寝，清梦落江湖。

章甫

章甫　闰月二日清坐

秋闰迟收穫，年衰惜友朋。

每怀人似玉，安得酒如渑。

鹊语何多诞，蝉声故可憎。

茶香新落磨，亦足洗炎蒸。

章甫

章甫　山行

江行风浪恶，石路仆夫劳。

一水几回度，乱山无数高。

村醪清似镜，早稻细如毛。

愁听田家语，令人首屡搔。

章甫

章甫　上黄漕

汉初曲逆未侯日，穷巷席门谁见收。

固是知人甚难事，悬知同类合相求。

客怀夜雨打破壁，世事春江横钓舟。

为报能文韩吏部，吹嘘籍湜预名流。

章甫

章甫　芍药呈韩文

妖氛深蔽洛阳县，我生不识姚花面。

扬州风物旧曾游，佳种年深亦多变。

去冬淮上起边尘，不谓见花当此辰。

眼明忽忆往时事，世间尤物能移人。

公诗寄兴多高远，早悟色空香不染。

饱闻尝醉洛阳春，试比姚花定褒贬。

章甫

章甫　十二月朔巢县道中

瘦马从摇兀，行装更寂寥。

老来宁浪出，此去有佳招。

岁暮风霜苦，山长馆舍遥。

儿曹应念我，今日是生朝。

章甫

章甫　守倅元日唱酬次韵

别驾篇章敏，黄堂句法新。

宜民多受福，把笔竞题春。

拖玉丹墀晓，鸣珂紫陌尘。

退朝如有作，应亦念茲辰。

章甫

章甫　寿王真州

阳春耀桃李，松柏不动心。

岁暮霜霰寒，松柏犹翠阴。

物生天地间，均此一气尔。

小大有不齐，乘除亦常理。

使君盛德后，清白由家传。

平生功名心，不作世态妍。

公为人所难，天念公所独。

黄屋结深知，青毡行可复。

致远要自近，试公先一州。

生朝喜载临，颂声满江头。

仁者寿固宜，富贵公自有。

作诗祝东风，为勤尊中酒。

章甫

章甫　书壁

禽声春后变，柳色夜来深。

老子关门坐，无人识此心。

章甫

章甫　书黄叔虎传神卷

鹤骨何清癯，腹空惟賏书。

山林日月长，掉头赋归欤。

松竹岁寒金石友，身后虚名眼前酒。

与世相违岂尽然，江湖犹有丹青手。

章甫

章甫　书祖显墨梅枕屏

我曾醉臣勇萩床，酒渴依然梦吸江。

晚角吹回灯尚在，眼花错认月横窗。

章甫

章甫　睡起

日长睡足傍帘栊，庭院初收落絮风。

叶底樱桃浑可摘，黄莺不离绿阴中。

章甫

章甫　寺居

池水平铺碧玉，灵山侧布黄金。

未就日边清梦，夜窗风雨惊心。

章甫

章甫　松滋县作

月近中秋白，云随落日横。

途穷暗客来，岁晚见交情。

念旧伤存没，忧时尚战争。

西风催起柁，鸥鹭莫寒盟。

章甫

章甫　送彬禅客

越王楼畔彬禅客，为法南游蚤出关。

曾驾铁船冲巨浪，又携锡杖过他山。

梦回故国非无侣，身比孤云只独閒。

君到诸方如问我，年来多病鬓毛斑。

章甫

章甫　送茶与人

云气昏昏酿秋雨，岁月惊心遽如许。

潮生晚浦足风波，颇忆青灯夜深语。

赠君江南春露芽，恐君诵诗眼生花。

一杯静对沉烟斜，世事从渠如乱麻。

章甫

章甫　送陈弥高

忆昨岁云徂，舣舟岳阳楼。

获见故人面，使我明双眸。

今年风露凉，君亦来荆州。

笑语倍畴昔，举杯相劝酬。

词锋一当百，鵰鹗横高秋。

春风待变化，勇往不可留。

看花得意时，岂独为身谋。

伊予坐懒慢，行矣归林丘。

世故百念冷，潜鱼畏吞钩。

出处虽异途，十载契分投。

肉食与藜羹，未用分劣优。

出门天地宽，鹏鷃逍遥游。

章甫

章甫　送冯圆仲入蜀

我本山中人，早信云无心。

卷舒随清风，或作三日霖。

十年江湖游，复识水之性。

东西因地形，圆折初无定。

却来阅世人，惟公多古风。

用舍不系怀，略与云水同。

还乘明月舟，西泝弄云水。

云水远送迎，鸥鹭皆知己。

我今与公别，亦若云水然。

相望渺江湖，万里同青天。

章甫

章甫　送李清宇

行李过门复小留，剧谭同此小窗幽。

三杯酒力客愁破，一夜雨声春事休。

旧燕寻巢元未毁，新莺出谷自相求。

槐牙准拟供汤饼，初夏重来定到不。

章甫

章甫　送李文授还越上

旧岁见君殊草草，怀抱今来各倾倒。

新来正好数相寻，束之却向山阴道。

千岩万壑秋更奇，候门儿女望君归。

扁舟此去来何时，莫待梅花开北枝。

故人问我凭君说，满目穷愁生事拙。

秋禾未得补饥疮，万一飞蝗作檀越。

章甫

章甫　送刘道士之山阴阅藏书四首

破屋频来叩户，残尊俄惜离群。

挥翰他时说我，围棋暇日思君。

章甫

章甫　送刘道士之山阴阅藏书四首

世事云烟变灭，人生鱼鸟飞沈。

古锦空多妙句，朱弦谁是知音。

章甫

章甫　送刘道士之山阴阅藏书四首

拄杖横肩自如，醯鸡无瓮从渠。

著脚千岩万壑，专心琳札青书。

章甫

章甫　送刘道士之山阴阅藏书四首

羡子孤云野鹤，笑侬枯木寒灰。

呵手自题诗送，逢人早寄书来。

章甫

章甫　送孟希道

异县交游少，邻墙岁月深。

肴蔬长共醉，风雨亦相寻。

去路逾千里，离筵惜寸阴。

功名君努力，衰病我何心。

章甫

章甫　送潘致虚之湖南

久客儿童狎，穷居草木长。

蛙声犹鼓吹，燕子亦炎凉。

度日工诗律，伤时洒泪行。

输君戴明月，先我过潇湘。

章甫

章甫　送任政道

萧寺同时客，交情子更深。

有时长共说，无事即相寻。

临水初分袂，因风数寄音。

青云如得路，珍重岁寒心。

章甫

章甫　送十八兄

故园别去踰三纪，男子生来志四方。

千里劳君双足趼，百穷笑我两眉长。

雪深客舍衣裘冷，春晚家山杖履香。

归省松楸终有日，临分老泪亦沾裳。

章甫

章甫　送孙文辅尉新城

我来淮上居，忽忽岁月过。

定交谁最久，有唱君必和。

棋枰角胜负，文字工切磋。

云山结伴游，风雨对床卧。

那知世途隘，但喜客愁破。

出处方乃殊，离别情无那。

江城失益友，山县得良佐。

平生爱图史，晚岁职警逻。

枹鼓常不惊，鸡犬亦相贺。

强饭君勉旃，功名看老大。







卷507

章甫

章甫　送王纯仲

客里因依三日语，爽气津津见眉宇。

自云纵酒少年场，抛掷黄金如粪土。

倏焉四十发斑斑，手板青衫才一官。

江湖陈迹不复梦，食贫月俸仍酸寒。

别去不劳重叹息，富贵有时君努力。

青春难再却堪怜，恨不相逢十载前。

章甫

章甫　送王道士

华阳洞天昔曾游，华阳道士今相访。

江头倦客老更拙，山中故人喜仁恙。

晴沙唤渡何匆匆，鸿飞冥冥天北风。

他日希虚如话我，凭君一一谢诸公。

章甫

章甫　送乡人宗旨上坐

久客不忘归，相逢喜乡曲。

杖藜时过门，软语伴幽独。

翩翩别我去，芒鞋踏清秋。

二浙富山水，令人怀昔游。

我今齿发衰，闻道不加进。

羡君方妙龄，六翮宜自振。

末法日颓弊，丛林魔说多。

愿君择师友，金玉须琢磨。

他时重逢迎，洗耳听高论。

岂惟慰相思，亦以警老钝。

章甫

章甫　送谢王梦得监税借示诗卷兼简王佥

人入江西社，诗参活句禅。

盘珠无滞迹，溪月有余妍。

不采庞公药，宜先祖逖鞭。

淹留茆屋底，愁坐算商船。

章甫

章甫　送谢王梦得监税借示诗卷兼简王佥

岁月易飘忽，文章空怪奇。

宦游君未达，耕种我长饥。

事往休三叹，春来又几时。

官閒宜把酒，莲幕最相知。

章甫

章甫　送杨德隽赴漕司试

木食草衣吾计决，三釜养亲君不阙。

胡为亦趁槐花忙，不共中秋醉明月。

君言时世眩虚名，才见头衔分重轻。

一笫如君当俯拾，卜邻他日莫寒盟。

章甫

章甫　送野堂禅师赴蔡公宝文之招

早岁识诸公，双眸四海空。

丛林今日异，风月往时同。

晚境无茆屋，秋江又钓篷。

毗耶大居士，游戏有神通。

章甫

章甫　送张安国

前日见公如桂林，梅黄风雨天多阴。

今年见公长沙去，草绿江湖春水深。

借问长沙多少路，尽暗前年曾到处。

如公正合在朝廷，胸中素蕴经纶具。

吾君一视而同仁，且欲烦公苏远人。

亲朋漫作别离恶，王事敢辞行役频。

嗟予潦倒百无用，客食淮南两相送。

青山可买坐无钱，日长只作还乡梦。

九重早晚催赐环，了却功名归故山。

屋头乞我茆三间，布袜青鞋相伴閒。

章甫

章甫　送张安国

万里烟霄早致身，一麾到处作阳春。

随时用舍知无愠，落笔纵横信有神。

江国云山愁送远，桂林风土独宜人。

笑谈坐慑群偷化，便合归来据要津。

章甫

章甫　送张寺丞

知己不易得，相知贵知心。

我行遍四方，公独知我深。

公如千丈松，凛凛有直气。

我如松下草，亦有傲霜意。

公分刺史符，朼来淮上州。

而我倦游者，振衣从公游。

花月醉管弦，江山随杖履。

激水湔穷愁，逢人赏佳句。

政成公入觐，酒尽客语离。

叠鼓催发船，不顾邦人悲。

邦人勿深悲，宣室定前席。

公必念尔民，还陈治安策。

吾君自神圣，事君公不欺。

祝公但加餐，慰此邦人思。

章甫

章甫　送张扬子

堂上弦歌吏早休，三年官舍冷於秋。

诸公极力争推挽，野老何知欲借留。

去矣青云皆坦路，归欤明月只扁舟。

都城故旧如相问，草满空山自牧牛。

章甫

章甫　送张玉叔

春风端的解相期，吹尽桃花作雨飞。

政苦无钱供剧饮，可堪临水送将归。

穷愁度日添诗卷，老病忧时减带围。

后夜思君望银汉，双星会处有光辉。

章甫

章甫　苏训直方夷吾相挽同饭招隐

登临筋力犹如昨，兴废循环自有时。

青石独存超士传，粉牌新得省郎诗。

云山改色风生座，野鹿无踪水满池。

胜处只宜文字饮，不须红袖苦追随。

章甫

章甫　宿灵岩

异县经年客，灵岩一夕留。

凉风吹薄暮，明月照中秋。

阅世身将老，寻山兴未休。

还驱羸马去，访古大江头。

章甫

章甫　蒜山夜归

双双鸥鸟落苍湾，点点征帆返照间。

多病久无钟鼎梦，忘机长伴水云閒。

江心古寺入图画，烟际好山如髻鬟。

踏月归时闻短笛，津头知有钓舟还。

章甫

章甫　太湖秋晚

处处橙黄橘绿，家家莼菜鲈鱼。

昨夜秋风又起，扁舟谁赋归欤。

章甫

章甫　太湖秋晚

黄鹤楼中月白，鹦鹉洲前水流。

更有何人吹笛，空余春草关愁。

章甫

章甫　题长芦方丈

笑别灵岩日当午，篮舆辄辄转江浦。

眼明初入菩提场，一灯传自西来祖。

老禅留客苦殷勤，汲泉煮茗添炉薰。

空江向晚无人度，明月满天秋正分。

章甫

章甫　题画

一水鸣东西寺，春雨洗南北山。

脚力未穷苍翠，梦魂曾听潺湲。

章甫

章甫　题惠老松竹图

江湖上懒行脚，松竹边聊卜邻。

妙处即三即一，画图非幻非真。

章甫

章甫　题惠老松竹图

风细声音互答，月明体用全彰。

二士为君提唱，老僧无法商量。

章甫

章甫　题九歌图

大夫放逐沅湘滨，尝作九歌祠鬼神。

鬼神幽远不可见，肴酒芬芳犹福人。

餐菊佩兰君不识，从彼谗人为鬼蜮。

楚江呜咽楚云愁，坐对此图三叹息。

章甫

章甫　题两画轴

绿树无多雨过，青山一半云遮。

断岸野桥春水，闭门茆屋谁家。

章甫

章甫　题两画轴

晞发松风萧爽，濯缨溪水清寒。

著我舂容石上，凭谁游戏毫端。

章甫

章甫　题玲珑

江月不受尘，风竹俨相倚。

窗间读书人，日用亦如是。

泾渭岂同流，天地果一指。

客来问如何，南山有云起。

章甫

章甫　题天开图画

使君新筑北城隈，举酒标名绣斧来。

一览江山因胜地，四时图画自天开。

坐令宋史空盘礴，岂有并刀解翦裁。

暇日莫辞频领客，年丰无事好衔杯。

章甫

章甫　题王朝英歇驴图

天寒山路长，年荒蹇驴瘦。

风松适相遭，金石方互奏。

是中有佳趣，舍鞍聊杖藜。

童奴难与言，得句忘吾饥。

怀远空暮云，忧时当肉食。

市朝尘涴人，归欤北山北。

章甫

章甫　题王履方画渔樵扇

山深多虎狼，腰斧老无力。

岂惟身上衣，浑家口中食。

水阔蛟龙怒，鱼鳖不易求。

虽无租赋迫，长有风波忧。

偶来苍江头，落日相劳苦。

斗米今几钱，粗免寒饿否。

形役乃如此，人生真可怜。

五陵美少年，宝马珊瑚鞭。

章甫

章甫　题王无邪九华图

云锦仙翁人不识，多生九华茹芝客。

少年登览妙形容，三十七峰俱改色。

手捉高士淡墨图，烟云到处随卷舒。

珠玑衮衮入题咏，缣素往往争临摹。

雪潭四时溅飞雪，叹我幻躯方病渴。

何由得共山中人，脚踏寒流弄明月。

章甫

章甫　题张季子妄萩

世间种种无非妄，云何以妄为庵榜。

君欲舍妄却求真，展转思维增妄想。

即妄即真君勿疑，真妄俱忘也大奇。

笑我猖狂今老矣，因君聊复妄言之。

章甫

章甫　题张希颖筠坡图

缘坡种竹自成趣，篮舆造门今有谁。

张侯好事果绝俗，因人隔江来觅诗。

披图识面恨不早，更爱诸公妙词藻。

繁霜密雪得天全，明月清风为君好。

易足堂前方欲栽，摩挲短轴心眼开。

忽思江南读书处，碧玉如椽归去来。

章甫

章甫　题赵纯甫渭川千亩图

君家天姥山前居，未办种竹先作图。

不惟要与千户等，亦念岂可一日无。

劲节虚心听霜露，细香静色宜风雨。

玉版禅师得饱参，翠袖佳人定何许。

津津喜气见眉间，准拟他年如此闲。

可无嵇阮相往还，俗客傥来君掩关。

章甫

章甫　田家苦

何处行商因问路，歇肩听说田家苦。

今年麦熟胜去年，贱价还人如粪土。

五月将次尽，早秧都未移。

雨师懒病藏不出，家家灼火钻乌龟。

前朝夏至还上庙，着衫奠酒乞杯珓。

许我曾为五日期，待得秋成敢忘报。

阴阳水旱由天工，忧雨忧风愁杀侬。

农商苦乐元不同，淮南不熟贩江东。

章甫

章甫　同汤叔度兄弟赋秋声

古木斜阳暮，寒江澹月秋。

萧骚初满耳，蟋蟀最关愁。

茅屋疑鸣雨，云溪想枕流。

几回连别恨，为我过西州。

章甫

章甫　同杨德骏任致道登北观留题壁间

年来多病发幽寻，眼底风光亦倦吟。

岁暮情怀伤老大，雪晴筋力试登临。

一江烟水分南北，千里云山自古今。

杖屦频来端不恶，只愁东望起归心。

章甫

章甫　同张伯子威子季子雉闻子陆及之时子政家弟辅小子槃过马清叟摘樱桃

南城有隐居，静退我所与。

两穷成邂逅，一笑同出处。

翛然五亩园，耕种了寒暑。

朱樱前日栽，茂密已如许。

今岁风雨时，高枝垫艰举。

喜我领客来，柴关不我拒。

倒衣出逢迎，扫地客燕醑。

童怒罢守卫，徒驭先含咀。

肴核既杂陈，少长咸以序。

堆盘火齐红，磊落照尊俎。

眼明爱匀圆，酒兴莫能御。

吾俦既属餍，亦欲相就语。

西邻老禅伯，携茗复来煮。

放怀谁主宾，剧论忘尔汝。

题名污墙壁，分韵索毫楮。

月出未忍还，不记城闉阻。

懽呼重攀折，璀璨满筐筥。

行歌惊路人，归遗诧儿女。

明年更强健，载酒宁无侣。

但恐座上客，相望各吴楚。

章甫

章甫　同张季子游琅邪

枯藤久靠壁，双脚殊蜷踨。

日长无往还，午醉睡初熟。

谁与来剥啄，一马挟两仆。

翩翩张公子，得得访茅屋。

别来今十年，高谊惊绝俗。

功名付兄弟，冠裳畏羁束。

多君殊不凡，爱我常易足。

呼儿取酒斟，草草具肴蔌。

剧谈连昼夜，何止伴幽独。

结为山水游，策蹇相追逐。

滁阳三日程，山路颇诘曲。

好风吹雨霁，发轫自幽谷。

至乐闻金声，非丝亦非竹。

沉沉柏子潭，神龙所栖宿。

旱乾祷辄应，云雨手翻覆。

路转醉翁亭，酿泉漱寒玉。

堂堂四公像，再拜敢不肃。

虽云斗大州，盛德继来辱。

凛然生气在，遗泽被草木。

梵宫最高处，俯视山矗矗。

境圣人乃凡，野僧才五六。

碑崖烂文字，骊珠混鱼目。

老眼眩生花，往往难尽读。

吾能领其要，正自非匆促。

回途遂南首，夜就汤泉浴。

清旷旧书房，怀人今鬼录。

人生贵适意，百岁风中烛。

所恨多别离，安能似麋鹿。

茲游讵难再，后会尚可卜。

纪行因赠行，归装慰羞缩。

章甫

章甫　王漕舟行邵伯枯河之间一花独秀有诗次韵

志在冥鸿上，舟行白鹭群。

水花明晚色，诗态蔼春云。

独立兴三叹，孤斟为十分。

锦囊曾不惜，还遣野人闻。

章甫

章甫　王梦得捕蝗二首

相逢每叹俱飘流，尊酒作意同新秋。

蝗虫日来复满野，府帖夜下还呼舟。

江天尚黑客骑马，草露未晞人牧牛。

路长遥想兀残梦，家在风烟兰杜洲。

章甫

章甫　王梦得捕蝗二首

江头晓日方曈曈，仆夫喘汗天无风。

茅檐汲井洗尘土，野寺煮饼烧油葱。

平生忧国寸心赤，在处哦诗双鬓蓬。

村民喜识长官面，树阴可坐毋匆匆。

章甫

章甫　王梦得意久出远归惠诗次韵

手栽桃李已成花，久客归心急莫鸦。

别后新诗圆似弹，依前瘦马钝如蛙。

路长人困煎茶店，春去莺啼卖酒家。

三径未荒还寄傲，只应清梦到京华。

章甫

章甫　闻鹁鸪

阴云欲暗江头树，屋角先闻鹁鸪语。

潇潇渐作打窗声，谁道巢居不知雨。

雨晴唤妇却同飞，须知此物心无机。

岂比人间情义变，衔冤誓死不相见。

章甫

章甫　闻下亲征诏志喜

闻下亲征诏，军民喜溢颜。

天威方一怒，国步久多艰。

思古伤心处，平戎反掌间。

书生苦衰懦，空使鬓毛斑。

章甫

章甫　闻鸦

柳暗啼春处，庭空反哺时。

鸣声元自乐，世俗亦多疑。

凶吉何须问，雌雄未易知。

宁栖丈人屋，莫借上林枝。

章甫

章甫　问祖显疾

念子何多病，逢人问好音。

可无安乐法，未　¨短长吟。

陋巷邻南北，春风酒浅深。

杯蛇弓落影，应已断疑心。

章甫

章甫　问祖显疾

隐几维摩诘，伤春杜拾遗。

观身如聚沫，忧国正攒眉。

药裹添新说，腰围减旧时。

朝来强饭不，问讯一凭诗。

章甫

章甫　无题

碁局机心在，诗篇习气余。

去来旋磨螘，生死蠹书鱼。

阅世双蓬鬓，还山一草庐。

苦无食衣计，不是故踌躇。

章

西湖游上人相访於白沙翌日如金山求诗

剥啄惊春睡，萧然湖上僧。

篝灯夜深语，多说鉴巴陵。

章甫

章甫　西湖游上人相访於白沙翌日如金山求诗

宗师贪寂灭，祖道益衰迟。

只有青山色，相逢似旧时。

章甫

章甫　西湖游上人相访於白沙翌日如金山求诗

江草随春远，沙鸥伴我閒。

殷勤东去水，送子过金山。


章甫　惜花

前朝西风不肯住，红雨毵毵落深树。

昨日东风更放颠，香雪纷纷飘满园。

四时催人头发白，薄相春风亦欺客。

渐觉繁枝过眼空，历历黄花乱疏麦。

野店沽酒酸如虀，先生不饮春将归。

屋头向晚雨声急，自炷炉香坐盘膝。

章甫

章甫　喜凉

暑气今全减，人心始少苏。

客愁生海燕，秋意入庭梧。

岁月真虚掷，诗书只自娱。

荆山谁献玉，齐国正吹竽。

章甫

章甫　喜凉

老去孤黄嬭，愁来赖麴生。

客居宜落寞，寒事费经营。

岁稔锻声急，夜长灯影明。

深怀不成寐，四壁候虫鸣。

章甫

章甫　喜晴

连山春雨来，径滑不容足。

行人相攀援，泥泞及马腹。

欲往不得前，野店可投宿。

朝来天宇佳，笑语闻童仆。

宣城半程耳，山路听诘曲。

自别贤主人，三岁如转烛。

应烦倒屣迎，喜气见眉目。

新堂几日成，春酒此时熟。

珠玑倾锦囊，尘埃拂楸局。

上饶千里远，策蹇许追逐。

北归预可料，诗作牛腰束。

章甫

章甫　戏答王通一

底事重来淮上村，九关难上阻司阍。

短衣他日欲射虎，堂印何时看倒盆。

花著襟裾无定力，雪侵须鬓有愁根。

天河且挽洗疮疥，若问甲兵君莫论。

章甫

章甫　戏简乐长卿

长卿谈兵气飘扬，半生漫趁槐花忙。

尘埃绿绮谁拂拭，鸡群野鹤空昂藏。

何必明经取青紫，请君囊书献天子。

中原犹未息兵戈，万里横行丈夫事。

愞夫株守衡门里，初无长须给薪水。

故旧经年绝尺书，乌鹊玩人频送喜。

欲行万里囊无钱，移床且对薰风眠。

儿啼妻怒了不问，诵诗过午声琅然。

章甫

章甫　戏简李清宇

四十九年真大谬，三百六旬长鲜髈。

人生一梦何足较，田谷荐饥良独难。

酒边志气漫豪放，眼中骨相殊酸寒。

输与能诗李供奉，水旱不忧吾有官。

章甫

章甫　贤府主祷雪而应喜极有诗

湖海双鱼久不传，幽人门巷转萧然。

寒威直与酒为地，雪片忽共梅争妍。

自拨小炉犹有火，拟留佳客苦无钱。

金篦刮眼何时得，咫尺春风欲换年。

章甫

章甫　谢韩无咎寄新茶

武夷仙翁冰雪颜，建甯府中春昼閒。

挥毫醉写乌丝栏，新茗续煎扶玉山。

应念穷愁坐空谷，头白眼眵书懒读。

殷勤题裹寄春风，浇我从来藜苋腹。

别公宛陵今五春，渴心何啻生埃尘。

平生不识七闽路，梦魂欲往山无数。

章甫

章甫　谢张倅惠茶

病躯倦甚不举酒，便腹枵然尤爱茶。

淮乡久住已成俗，客至亦复研芝麻。

称重缃卾还入手，知公与我诗情厚。

静无俗驾叩柴关，急遣僧房借茶臼。

易足堂中昼倍长，一杯凉饼补饥肠。

世间万事不挂口，齿颊尽日留甘香。

青奴可怜姑少却，睡魔退舍诗魔作。

诗成吟罢来清风，秋意拂拂生梧桐。

章甫

章甫　新凉

白帝扬镳后，炎官退舍初。

江山惊客恨，风月到吾庐。

黄嬭宜相就，青奴稍见疏。

寄声莲社友，秋兴复何如。

章甫

章甫　绣观音

蜀人多巧思，组绣用功深。

生绡三尺余，成此观世音。

慈悲欢喜容，如出旃檀林。

莲花随步武，缨络缦衣襟。

手中杨柳枝，时布慈云阴。

誓度诸有情，能以音声寻。

由茲善幻力，使我生恭钦。

仰瞻大自在，本以一寸针。

众生与诸佛，其实同此心。

愿学闻思修，苦海脱浮沉。

章甫

章甫　盱眙馆中题云山图

北风三日吹黄土，长淮浪高少人渡。

客愁正坐小窗间，眼明见此江南山。

好山连娟螺髻鬟，白云无心终日閒。

野桥溪水流弯环，旁有幽人昼掩关。

道路只今多险艰，林泉有约吾当还。

黄精可驻冰雪颜，时时令人双鬓斑。

章甫

章甫　雪中张仲庠惠十诗老懒不能追逐戏答古风兼简陈伯茂

爱君诗好韵倔奇，快如天马不容羁。

惜君有钱不沽酒，尽日苦吟难疗饥。

我生真成错料事，陈子生涯畧相似。

敢持短兵与君接，笑我老来长退怯。

空山一夜雪盈阶，轩窗晃耀如瑶台。

尊中尚喜有余绿，红潮两颊心悠哉。

安得万里江，变作葡萄醅。

笑呼姮娥共起舞，夜阑更酌北斗杯。

一醉三千年，从教海水扬尘埃。

妻孥笑我言，此乐恐未谐，

典衣且复沽茅柴。淮南有薄田，

与汝归去来。愿身长健眉长开，

好插梅花醉几回。

章甫

章甫　颺稻行

屋头场地如镜光，未是攻相呼来破场。

今年惭愧好天色，颺稻得风尤省力。

分时往往只论{上竹下差}，主客四六无偏颇。

高低十分早晚禾，就中谁家收最多。

妻儿舂糯试新麴，邻舍茅柴相接续。

醉来起舞自顿足，官无差科即为福。

章甫

章甫　野步

天宽地大我何忧，白首行歌得自由。

穷既有神安可送，富如非义岂容求。

四时无出三春好，万事都拚一醉休。

茅屋酒旗遥唤客，余寒未许脱驼裘。

章甫

章甫　叶子逸以惠山泉瀹日铸新茶饷予与常郑卿

惠山甘泉苦不冷，日铸茶香方是真。

广文唤客作妙供，石铫风炉皆手亲。

神清便欲排阊阖，且了吾人淡生活。

瓶芽分送已无余，杯水尚容消午渴。

章甫

章甫　夜坐

枕簟迟迟睡，轩窗一一开。

市收人语寂，江迥水风来。

熠耀明衣袂，婵娟到酒杯。

新凉儿女健，促织已相催。

章甫

章甫　移家谢赵再可

病眼不禁黄土眯，尘缨屡费沧浪水。

晓窗笑语镜中人，但可置之岩穴里。

县官有田容我耕，收身已是太迟生。

醉眠牛背自安稳，山鸟惯听哦诗声。

经营小筑幽深处，借车欢喜移家去。

非公谁寄草堂赀，知我旧谙茆屋趣。

此心此地俱宽閒，从渠旷野多风寒。

灯前儿女话团栾，广厦期公千万间。

章甫

章甫　以王通一所画小舟横截春江图为韩无咎寿

江上春风花满树，春水才平旧痕处。

何人笑傲一扁舟，横截千波万波去。

王郎有句藏毫端，写出生绡半幅间。

明窗供我时展玩，仿佛罗带萦烟鬟。

缄题请寿黄华使，如公福禄川方至。

吾君愿治正思贤，舟楫期公济大川。

章甫

章甫　忆弟妹

新年思弟妹，何处有田园。

见面宁无日，伤心不忍言。

飘零空岁晚，契阔又春暄。

肠断东来水，滔滔共一源。

章甫

章甫　忆王履方

江头今日少风埃，时有閒云出断崖。

入网河豚来近市，争巢野鹊堕容阶。

偶行芳草得佳句，不见故人无好怀。

愁送客帆西去尽，日随潮水到秦淮。

章甫

章甫　益睡

主人欣然腰十围，一官会计同游嬉。

开轩环坐只图史，锦囊富有惊人诗。

迩来万事不挂口，世情尽付鼻中吼。

便腹无妨弟子嘲，着鞭未落少陵后。

纷纷逐臭皆君儿，我正黑甜曾未知。

鸡虫得失何足较，是身且卧黄琉璃。

博山生云香断续，当午清风度修竹。

门前吏立雁鹜行，童奴摇手眠方熟。

梦中了了欲何乡，宁复蘧蘧栩栩忙。

寒泉洗耳石砺齿，主人家住庐山傍。

他时但取青毡旧，归作春秋同社友。

北窗槃礴上羲皇，秫田多种酿壶酒。

奉太夫人千百年，兄弟对床听雨眠。

章甫

章甫　隐静分题得静字

平生苦爱閒，多病复便静。

每为林下游，忽若醉而醒。

茲山昔曾登，当暑毛骨冷。

碧霄环佩声，古木旌幢影。

五峰如高人，一一各秀颖。

俗驾难久留，佇立但俄顷。

别来三十载，往往梦清境。

从公得再来，共此春日永。

凭高惬幽思，即事发深省。

然灯战枯棋，临水瀹新茗。

兴阑下山去，妙处心已领。

晓雨湿篮舆，冲泥度前岭。

章甫

章甫　用前韵赠高持一

全身当作冥飞鸿，无心要似云行空。

逢人未用青白眼，与世不妨牛马风。

暇日出门聊散步，雪晴爱此山无数。

骨寒那得使鬼钱，肠枯漫索惊人句。

迩来笔研欲生埃，旧雨来人今不来。

百岁光阴能几许，一春怀抱未曾开。

古人元不贵多技，大道由来常简易。

随呵之义复何忧，知我者希方足贵。

华阳道士亦能诗，不觉餐霞坐忍饥。

高山流水琴三弄，明月清风酒一卮。

相思不见频搔首，几欲招呼无斗酒。

从今与子遂忘年，有怀欲语子来前。

章甫

章甫　忧旱

贫贱甘羁旅，淹留赖薄田。

悠悠将送老，比比不逢年。

旱魃工为虐，雷公岂易鞭。

醉能忘万事，安得酒如川。

章甫

章甫　予归自都梁魏子深来自滁州坐间酌酒

道路长年笑此身，绝怜尘土涴衣巾。

飞花数点已愁客，归雁一声如唤人。

州县驱驰君欲老，江湖流落我常贫。

相逢却恨成匆遽，不醉沙头烂熳春。

章甫

章甫　俞广文以诗定交次韵奉答

懒慢易招咎，贫贱难相知。

客归二十年，破屋临江湄。

遣闷岂无酒，寄怀徒有诗。

慷慨思古人，恨不生同时。

去秋君始来，云雾容一披。

别去冒朔雪，归来迎南颸。

载登君子堂，爽气生芝眉。

剧谈两无碍，并驾行通逵。

省闱冠多士，泮宫聊养颐。

霄汉自茲始，羽翮随所之。

门阑谢俗子，游戏惟毛锥。

高吟起我病，意欲相箴规。

琢句要须工，一字亦有师。

逢迎君忽倦，追逐吾敢辞。

人生俱寄耳，况乃多别离。

章甫

章甫　与北山长老

数间破屋城南街，坐卧一榻心如灰。

现身幻化本无住，疾病问渠何自来。

剥喙谁欤破幽寂，道人定起北山北。

齿冰骨玉两高寒，禅病诗魔俱辟易。

我倦欲眠君且归，篮舆入郭知何时。

贫家客来无准拟，为君时供难苏水。

章甫

章甫　与常不轻弈棋输松枝笔一篇

南山苍须翁，阅世几千秋。

终以明自煎，晚为松滋侯。

孙枝后来秀，劲直余风流。

亦学管城子，来从毛颖游。

故人使江南，江北停归辀。

持赠比岁寒，厚意岂暗投。

形貌若黄槁，风度犹清修。

轻健殊可人，不作绕指柔。

我贫得长閒，造物因冥搜。

诗成呼使前，脱帽明窗幽。

旁无赏音人，赖尔能点头。

无论及钱神，政恐为尔羞。

章甫

章甫　雨后十小绝以一雨洗残暑万家生早凉为韵

閒居何所宜，把酒策第一。

石田今有秋，痛饮事可必。

章甫

章甫　雨后十小绝以一雨洗残暑万家生早凉为韵

去秋旱太甚，百神无不举。

今岁感天公，时有容易雨。

章甫

章甫　雨后十小绝以一雨洗残暑万家生早凉为韵

暄濁气未收，夜雨聊一洗。

心清不受尘，眼净岂容眯。

章甫

章甫　雨后十小绝以一雨洗残暑万家生早凉为韵

哦诗思远人，欲往无羽翰。

焚香闭门睡，睡起香未残。

章甫

章甫　雨后十小绝以一雨洗残暑万家生早凉为韵

百岁已逾半，知复几寒暑。

此事当究观，勿共俗子语。

章甫

章甫　雨后十小绝以一雨洗残暑万家生早凉为韵

长安卿相家，一食费几万。

有功享固宜，我辈且蔬饭。

章甫

章甫　雨后十小绝以一雨洗残暑万家生早凉为韵

新凉可穿衣，出门造谁家。

城头有高楼，散我两脚座。

章甫

章甫　雨后十小绝以一雨洗残暑万家生早凉为韵

梦作吴淞去，脍鲈攆香橙。

道逢湖海人，欢宴如平生。

章甫

章甫　雨后十小绝以一雨洗残暑万家生早凉为韵

却扇情未忍，补衣计当早。

骚人爱悲秋，秋色政自好。

章甫

章甫　雨后十小绝以一雨洗残暑万家生早凉为韵

交情易翻覆，世态多炎凉。

倦游将何之，可乐唯醉乡。

章甫

章甫　雨凉成诗一首简子逸

坦率每愁遭怒嗔，闭门直欲全吾直。

美人娟娟不可见，薄俗往往难相亲。

梦断风扉自开阖，还喜晚凉生意活。

未能冲雨过苏端，且乞新诗慰饥渴。

章甫

章甫　雨中简李牧之

提壶戏饮方多病，布谷催耕未有田。

老去情怀非宿昔，日长图史得周旋。

客愁正是连山雨，时事浑如上水船。

问主导诗翁无恙否，遥怜裿褐耸双肩。

章甫

章甫　雨中简孙文辅

多病愁阴晦，长贫惯寂寥。

一江云漠漠，十日雨潇潇。

蛙黾夸秋水，鱼虾趁晚潮。

新来疏酒盏，颇觉负清宵。

章甫

章甫　雨中简孙文辅

马瘦凭谁相，龟灵故自焦。

世途何偪仄，物性各逍遥。

君老嗟黄绶，吾衰感黑貂。

雨寒无病恼，酒熟即招邀。

章甫

章甫　雨中简孙文辅

寂寂诸缘省，绵绵一气存。

心情亲药裹，口味减盘飱。

庞蕴无生话，维摩不二门。

秋声摇万壑，落叶会归根。

章甫

章甫　雨中舟出潮牐

官吏急星火，驱民疏漕河。

城中三尺泥，岁晚风雨多。

雨声来未已，清满幽人耳。

曲肱逢底眠，船随夜潮起。

章甫

章甫　元用见过诵诗剧谈因成古风以成戏恼兼简若晦唐卿

有口只可饮醇酒，世事令人三日呕。

有耳只可对诗翁，俗语令人三日聋。

平生嗜酒耽佳句，此外自知无用处。

东风吹我堕江边，岁晚知音罕相遇。

诛茅盖头无少閒，数日不到诸君间。

尘土眯眼须鬓斑，谁赋淮南大小山。

怪底晴檐灵鹊噪，篮舆相寻谈绝倒。

恨君无乃酒量窄，爱君岂独诗格老。

开尊唤客知何时，坐上可无俞与直。

更长不怕杯行迟，愿见春风杨柳枝。

章甫

章甫　再用前韵

公合麒麟画，吾今麋鹿群。

别离频换岁，梦寐昔论文。

寒尽春生后，泾清渭濁分。

喜还亲几席，语妙得时闻。

章甫

章甫　再用前韵

黄闼青华选，湖山烂熳游。

秋筠同节操，春柳似风流。

须鬓茎茎白，园林事事幽。

天然诗句好，初不待穷搜。

章甫

章甫　再用前韵

红紫今无几，寒暄尚未齐。

春愁人更瘦，午醉日还西。

课仆除新草，呼儿检旧题。

空庭可徐步，藜杖故相携。

章甫

章甫　早凉

江头雨过凉风早，落叶纷纷费人扫。

钩帘日暮无所为，把酒悠然送归鸟。

佳人可望不可亲，草根唧唧秋虫吟。

家本江南客江北，须发新添数茎白。

章甫

章甫　早雪

贱夫流落来淮海，两纪悠然忘冻馁。

乌薪白粲不论钱，近岁山林禁樵采。

去年差官打炭窑，淮民畏事谁敢烧。

官军巡出得心力，草木欣欣有颜色。

九月未霜云漫漫，雪花争先飞作团。

冻坐孤吟还自宽。边头牵挽人夫寒。

章甫

章甫　曾仲恭侍郎惠酒以偶有名酒无夕不饮为韵谢之

穷居少人事，落落仍寡偶。

晨曦入茆檐，和气生户牖。

拥褐还负暄，看云更搔首。

閒哦陶令诗，饥肠作雷吼。

章甫

章甫　曾仲恭侍郎惠酒以偶有名酒无夕不饮为韵谢之

力耕不逢年，岁暮百无有。

小雨肥麦根，何时得餬口。

百年倏已半，辛勤为升斗。

赖古多若人，千载可尚友。

章甫

章甫　曾仲恭侍郎惠酒以偶有名酒无夕不饮为韵谢之

古来称达人，不愿身后名。

岂其未忘世，雙然聊遣情。

我生本衰愞，於时淡无营。

但得秫可酿，何劳诗有声。

章甫

章甫　曾仲恭侍郎惠酒以偶有名酒无夕不饮为韵谢之

烹鱼多素书，问字谁载酒。

寂寞淮乡居，岁月亦已久。

敢希陋巷乐，但觉贫士丑。

知音幸有人，此事可不朽。

章甫

章甫　曾仲恭侍郎惠酒以偶有名酒无夕不饮为韵谢之

丹阳贤使君，高谊今所无。

铃斋有余閒，遥忆耕田夫。

满船送美酒，盛事惊道途。

客来即留醉，不用倩行酤。

章甫

章甫　曾仲恭侍郎惠酒以偶有名酒无夕不饮为韵谢之

一杯复一杯，今夕知何夕。

蔀屋发光怪，尊罍盈四壁。

老盆还旧观，寒灯起佳色。

既醉使君酒，亦饱使君德。

章甫

章甫　曾仲恭侍郎惠酒以偶有名酒无夕不饮为韵谢之

逢人说项斯，此道今则不。

使君如古人，荐善惟恐后。

愿君登廊庙，搜罗到岩薮。

使我击坏歌，投老安陇亩。

章甫

章甫　曾仲恭侍郎惠酒以偶有名酒无夕不饮为韵谢之

使君开府来，京口酒可饮。

公才真麴糵，留滞已再稔。

江山助诗兴，草木入题品。

冰霜寒正严，为国护饔寝。

章甫

章甫　赠李君玉

奔走空尘土，归来日暝时。

喜迎莲社客，细说锦囊诗。

短世相逢晚，高楼欲下迟。

坐中无贺监，谁与解金龟。

章甫

章甫　赠李君玉

老大何堪客，穷愁畧不醒。

发因閒事白，眼为好山青。

月下南飞鹊，风前自照萤。

倚君如玉树，蒲柳愧雕零。

章甫

章甫　赠叶伯永

忆昨辛巳秋，张帆过仪真。

别君适荆楚，寤寐怀故人。

狂寇初败盟，道路多纷纭。

思君不可见，疑君堕边尘。

寄书无处所，消息何时闻。

去年我东来，泊船旧江津。

始遣访生死，戎马乃駸駸。

仓皇径南渡，忧畏损精神。

仲冬丹阳馆，惊喜忽见君。

执手两无语，才泪欲沾巾。

嗟予漫奔走，万里长酸辛。

念君两鬓白，依然生理贫。

开口论兵势，直气摩青云。

长揖动卿相，囊封登帝阍。

当路颇知己，拟活西江鳞。

鲸波泛大海，去结山东民。

誓将三寸舌，成此百世勋。

艰难得生还，和议已复伸。

智略无所施，裿褐还逡巡。

藏名酒肆中，悲歌阅芳辰。

兴阑却顾我，相对南风薰。

宛宛昔别地，倏然今四春。

江山不改旧，世事凡几新。

是非既未定，泾渭何当分。

余生各加餐，此外不须云。

章甫

章甫　张德恭以诗当谒次韵

新诗俄拜辱，午醉未全醒。

如入图画府，宜游著作庭。

文章先体制，耆旧有仪刑。

愧我空迟莫，穷居昼掩扃。

章甫

章甫　张德恭以诗当谒次韵

故里犹牵梦，他乡且定居。

老於经卷熟，病与酒杯疏。

耕稼少丰岁，交朋多素书。

飘零常自笑，潦倒更如谁。

章甫

章甫　张君明昆仲袖唱和诗见过

村东主客群飞鸿，月明霜重声摩空。

村西老人如瘦马，伏枥倦嘶天北风。

村东村西无百步，杖履相寻还有数。

儿啼妻病不出门，羞见梅花无好句。

雪晴日出天无埃，故人蹑屣联翩来。

明珠白璧满怀袖，使我一见双眸开。

文章虽云一小技，妙处非难亦非易。

染丝织锦未足工，点铁成金始为贵。

我穷半世坐吟诗，诗成不救寒与饥。

亦知造物厌嘲弄，有手只堪持酒卮。

愿君少吟诗几首，请君多办百壶酒。

但得新诗胜旧年，为君醉倒春风前。

章甫

章甫　张使君以画屏求题

西湖景物天与奇，岁晚春风常探支。

水边竹外更幽绝，一夜花开南北枝。

何处飞来两鸂鶒，影碎晴波荡春碧。

荷盖凋零荇带寒，徘徊如与花相识。

短屏画手岂无心，待公归赴西湖春。

年年春色花照席，应念挥毫老宾客。

章甫

章甫　张王臣自湖南官满趋朝舟过白沙和惠资福二诗末章见及次韵

别来身世转乖违，老病交攻若有期。

目力半昏难结字，心情全懒罢吟诗。

鱼沉湖海无书日，犬吠柴荆有客时。

三迳莫嫌犹寂寞，地偏花木得春迟。

章甫

章甫　张王臣自湖南官满趋朝舟过白沙和惠资福二诗末章见及次韵

丛桂书斋念昔游，红莲幕府喜归休。

秋风起舵蒹葭渚，春月停桡杜若洲。

未用把诗轻万户，直须呼酒散千忧。

赞公亦是江湖旧，更问君能少住不。

章甫

章甫　赵再可以通一所作梅雀求题

老去诗情在，逢春只欲狂。

飞来枝上雀，似亦爱幽香。

章甫

章甫　浙江观潮

万仞银山铁壁，三军貔虎熊罴。

不怕蛟龙作横，输他解事吴儿。

章甫

章甫　中秋次韵

秋浦堂前有清集，久客思家泪痕湿。

连年客里作中秋，今岁还家又无及。

山中茅屋冷如水，应念征尘何日洗。

边鸿也解寄归音，旅燕亦能辞故垒。

滔滔四海知音谁，公家公子岁寒期。

殷勤为我拨新酿，暖热向我哦好诗。

我生志愿良自足，肯向天涯长碌碌。

愿君腰金佩鸣玉，从我羹藜饭脱粟。

秋风舟子两相催，侧帽长吟归去来。

开帆转柁清溪口，还山要趁重阳酒。

章甫

章甫　种基祖蔡仲逸孙祖显一时宦游荆州官閒无事五日一宴集使仆持钵其间

君不闻蓟孝廉，日饭二十家。

一朝拂袖去京国，追之不可空咨嗟。

又不闻宾头卢，应供四天下。

神通妙用固非难，中有巍然不动者。

今年有客来荆州，半世生涯一敝裘。

仙凤道骨媿二士，诸公亦许相追游。

迩来传食初无问，醉饱无劳主人劝。

绝胜诗人杜拾遗，所历诸家才一饭。

章甫

章甫　重九前一日示弟侄

人生百岁未易满，我已五十仍加三。

异县长怜九月九，故园远在南山南。

绿尊青眼旧相得，黄菊白头还好簪。

明晨汝辈早同出，脚力跻攀吾尚堪。

章甫

章甫　舟中简祖显

计拙生无益，时危老可伤。

江山双敝屣，诗酒一空囊。

夜雨茆庐破，秋风菊迳荒。

閒随枕流和，蓑笠钓沧浪。

章甫

章甫　舟中简祖显

散发扁舟上，秋江一段清。

鱼肥新入馔，鸥狎旧同盟。

浦树参差出，云山远近迎。

君诗妙图写，不减谢宣城。

章甫

章甫　诸公过易足为红梅一醉醉后率成数语

一冬雪与寒具少，膏泽春来颇倾倒。

畏寒病懒不出门，未觉心情被春恼。

花木今春种种迟，眼明始见红梅枝。

容颜颇称俗子意，风骨独有诗人知。

人生百年谁满百，去日渐多来日窄。

衰颜已减旧年红，短发明年应更白。

瓮头有酒不用沽，肴蔌得随家有无。

主人颓然客亦走，明朝无事重来否。

章甫

章甫　紫苏

吾家大江南，生长惯卑湿。

早衰坐辛勤，寒气得相袭。

每愁春夏交，两脚难行立。

贫穷医药少，未易办芝杧。

人言常食饮，蔬茹不可忽。

紫苏品之中，功具神农述。

为汤益广庭，调度宜同橘。

结子最甘香，要待秋霜实。

作腐罂粟然，加点须姜蜜。

由茲颇知殊，每就畦丁乞。

飘流无定居，借屋少容膝。

何当广种艺，岁晚愈吾疾。

章公权

章公权　长江问对篇

问长江，以汝卫南邦，

北人遥想心已降。方今大势全倚汝，

不知汝亦许不许。国人皆悠悠，

我心良独忧。长城已坦道，

黄河已安流。淮边日夜风飕飕，

汝今孤矣非昔比。问汝若何真可倚。

长江对，壮尔南邦以吾在，

今来古往只东流，人世兴亡自更改。

句践临齐晋，刘裕入长安，

项王北渡黄河西破关，北方或可取，

吾不为君阻。赤壁中流曾丧兵。

广陵望见波涛惊，瓜步欲渡说虚声。

南方长可守，吾独为君有。

吾之势何但抵长城，长城今已平。

吾之力可以当百万，百万昔尝散。

吾能限南北，不能输事力。

吾能鼓风涛，不能用英豪。

君不见吴之末，陈之季，

岂必斯时吾独异。朝无政事国无人，

乌有长江专可倚。辱君有问答君知，

正恐知之亦忽之。烦君奉此献之国，

索勿俟大寒时。

章桂发

章桂发　游栖真洞归舟带月泊市桥

携手清苕去，高枫丹叶森。

渔樵九锁外，风雨一窗深。

索酒贪山月，添衣怯洞阴。

凤归天柱晓，楼阁有鸣琴。

章桂发

章桂发　游栖真洞归舟带月泊市桥

山岚来夹案，泉急自穿渠。

密记东阳诀，高题上帝居。

牙儿藏宝箧，山子走篮与。

曲折玑衡转，溪坳可结庐。

章鉴

章鉴　过毛竹山

一重关复一重关，一步难于一步难。

地僻林深晴亦湿，山高风猛夏犹寒。

断崖云影挂枯树，劈涧雷声走怒湍。

不信世间陵欲变，野樵偏识旧衣冠。

章鉴

章鉴　杭山

买得渔矶系钓船，鱼龙吹浪骇鸥眠。

从来白石清泉地，胜似青山小洞天。

浪对客吟思却虏，偶观人弈悟筹边。

夜来风雨秋声早，一段新愁雪满颠。

章鉴

章鉴　杭山八景

万个长松覆短墙，碧流深处读书房。

香生石觐春云湿，影落篝灯夜雨凉。

亘代陶鎔周礼乐，百年嘉会宋文章。

天机悟到忘言表，又喜涛声送夕阳。

章鉴

章鉴　杭山八景

古洞春泉一脉遥，骤施雷雨过清宵。

飞湍直下三千丈，急溜横穿十二桥。

雪洒石砿琼练碎，翠分柳树玉花飘。

晓来醉倚高楼望，疑是银河堕碧霄。

章鉴

章鉴　杭山八景

泠泠双涧泻秋音，万齿溪头奏一琴。

雨后更添猿鹤操，夜寒真是水龙吟。

年光送尽从朝暮，律调含来自古今。

借得许由当日耳，听频谁不为清心。

章鉴

章鉴　杭山八景

达邦大道两迢迢，金辔玲珑匹马骄。

腰褭嘶风蹄蹀躞，骧腾掣电尾萧骚。

雄声已骋才人德，猛气尤思大将骁。

凤臆龙髯谁可并，郭家狮子著先朝。

章鉴

章鉴　杭山八景

内史名题古钓台，高风凛凛势崔嵬。

晚烟杨柳垂青缕，春雨桃花点绿苔。

百尺丝纶波荡漾，一宗诗派水潆洄。

何时来借閒灯览，涤尽尘襟万斛埃。

章鉴

章鉴　杭山八景

一邦佳景萃峰头，宇宙钟灵自有由。

银竹霏霏山气盛，火轮颗颗水光浮。

年逢旱涝他方苦，世际丰穰此处优。

瞻望巍峨殊不远，登临仿佛帝王州。

章鉴

章鉴　杭山八景

昔贤曾此著名香，地位双清四座凉。

吹送几多攀桂客，照来无数探花郎。

光浮盏面龙鳞动，声透琴心兔魄扬。

爽我襟期明我德，步蟾拟驾大鹏翔。

章鉴

章鉴　杭山八景

同云收尽日曈曈，晓霁分明见九宫。

百里远排银笔架，半峰高叠玉屏风。

螺鬟矗矗深藏翠，石剑棱棱欲露锋。

纵使丹青施妙手，难将写入画图中。

章鉴

章鉴　送道士归得日观

风月诗几卷，江湖屐一双。

断蛟怀剑石，跨鹤叩禅窗。

土润岩生雨，林幽寺隔江。

归当访仙隐，相对酒盈缸。

章劼

章劼　咏马当山宁江庙

惊涛汹涌江势恶，一山屹立真环奇。

正如匹马勇赴敌，万夫辟易莫敢支。

氤氲山腋云气聚，焜燿庙貌神灵棲。

风帆浪舶香火盛，旱魃雨厉牛羊刲。

三元水府各雄据，此实上元开府处。

阴兵擐甲扬灵旗，绍兴勤王宽北顾。

涂金大扁于湖书，八法森森鬼神护。

通犀宝带酾龙珠，罗献渠严掌故好。

我曹一拜王之庭，坎坎击鼓牲酒陈。

萧骚古木云四合，路左怪石蹲麒麟。

人心倾止形势壮，葡萄酒马迹何庸神。

秋风愿借一帆便，笠潭正好羹鲈莼。

章杰

章杰　防风庙

弭楫山水县，驱马东南隅。

侯当溽暑至，乘凉出郊墟。

晓月醒魂梦，轻颸动襟裾。

气爽体自轻，纵意驰坦途。

俄然远嚣尘，平野酾清渠。

突兀见广殿，解鞍试入趋。

厥祝唯防风，庙貌侔王居。

槃杅残椒糈，惆怅走鼪鼯。

像设匪丰硕，胡能骨专车。

媲以二小君，宥坐五丈夫。

壮者黝而武，少者美且都。

所被皆甲胄，所执皆矛殳。

列侍立众鬼，昂头竞睢盱。

我欲诹本因，遗民孰与呼。

祛服立庑下，亟询乃淫巫。

指数为我陈，其辞诞以迂。

吾闻夏后氏，经启良勤劬。

泽水戢大患，巡狩遍中区。

稽山考制度，轨物示宏图。

冕弁拱黼座，玉帛罗庭除。

群臣并奔奏，臣职当罄输。

如波朝沧溟，混混川流俱。

於时独此侯，后至行趦趄。

天王赫震怒，萧斧命显诛。

其后越千秚，吴越相吞屠。

山隳出巨骨，睹眎咸惊呼。

使轺聘上国，彻俎咨真儒。

先圣与辩说，门人著於书。

愚生邈三季，复历千载余。

管窥偶致疑，鄙抱思略摅。

王制重述职，期会诚难逾。

川途或淹阻，驰骤有疾徐。

推诚不逆诈，大度宜纳洿。

尉佗怠朝贡，汉庭方剖符。

刘濞称内病，几杖赐勾吴。

矧在先王时，宪令期简孚。

贬爵与削地，轻重分差殊。

迨至三不朝，六师始诛鉯。

薄乎后期罪，何至绝头颅。

文命敷四海，祗德垂典谟。

班师远格苗，下车亲泣辠。

奚独汪芒氏，遽忍加金鈇。

吾观此邑壤，如环尽崎岖。

左方小类玦，众流复萦纡。

意彼漆姓君，继世居封禺。

负固资险阻，勇悍由魁梧。

虎视远京邑，狼贪生觊觎。

清跸来海峤，神兵卫龙舆。

势穷力已屈，席藁往自拘。

士师有常刑，明罚讵可逋。

异哉雄伟姿，恃以丧厥躯。

羿{戛戈换乔丿}不得死，斯人殆其徒。

犀角裹象万，终然被醢葅。

长狄正俗类，伯也为侨如。

舂喉逢富父，埋首当子驹。

诸国近剿灭，鄋瞒无遗孥。

斯事足可证，斯理谅非虚。

夫子作春秋，近详远则疏。

隐威事已略，况兹姓氏初。

繁简据旧史，疑信戒厚诬。

或讥陷刑戮，尸祝真谄谀。

答云无轻议，在礼存楷模。

黄能遭亟死，祀典其舍诸。

侯虽犯天宪，私惠曾霑濡。

束手赴棘水，靡烦动戈戵。

一国实被赐，重恩谁敢孤。

春秋荐苹藻，迎送嘈笙竽。

血食庇此方，永世终无渝。

章康

章康　迁居亲戚携酒见过

老吾元住雪边崖，万事无堪两鬓华。

顷岁西河方借宅，今年东野又般家。

巷深政恐难邀客，地空何妨学种花。

多谢所亲相暖热，新生涯即旧生涯。

章康

章康　秋兴

有客凋双鬓，吟秋费几诗。

天高鸟去疾，云薄雨来迟。

日落山川迥，风回草木悲。

追寻十年事，伫立独多时。

章康

章康　诗一首

掩关作夏计，长日独清坐。

戎葵竞自花，安榴粲成朵。

时芳讵容歇，幽赏无不可。

微风忽吹来，谅亦深知我。

章康

章康　游龙山

名山久相望，今日为著屐。

到寺第一义，古松互蟠屈。

一一龙蛇形，风雷气萧瑟。

缨络桧两株，皆数百年物。

灯耿青荧荧，像设暗金碧。

空廊极徘徊，老屋共崒兀。

僧房小槃礴，西原访泉石。

于其最幽绝，似可便筑室。

因而思古人，多有爱山癖。

要之亦何为，一赏事已毕。

上方不及登，尚或俟他日。

无非会心处，妙同箭锋直。

山灵谓何如，移文兹不必。

作诗留山中，并可告来辙。

章良能

章良能　题李伯时飞骑习射图

禁营貔虎天廻龙，技痒不奈刍粟丰。

闻道宝津尝护驾，前朝踊跃矜戏雄。

红绡低击柳枝碧，满满弯弓斫鬃射。

偶然穿叶未为奇，截下红绡方破的。

彩绳子长曳彩轻，闪烁眩转如奔星。

弦头辟雳起马脚，回看一箭落欃枪。

乌纱帽稳春衫薄，交鞯焕烂青丝络。

千步场深隔九关，毕景驰驱有馀乐。

李侯应奉随春官，日晏归穿卫士班。

平生抵死怜神骏，绝艺那能不细看。

不学阎公伏池侧，仓皇丹粉供宣索。

他年乘兴试追寻，妙处只须凭子墨。

十六蹄翻意态真，罄控应节顾眄视。

当时骑士尽应尔，尚想元丰兵制新。

慨今多事困供亿，养兵殆且殚民力。

未闻士歌马腾槽，安得从容观戏剧。

章良能

章良能　题玲珑山

短锸长鑱出万峰，鉴开混沌作玲珑。

市朝可是无巘敛，更向山林巧用工。

章纶

章纶　庚子冬夜宿郡馆怀白从古

高馆天寒霜露浓，思君深隐翠微重。

月华绕树无飞鹊，云飞蟠泥有蛰龙。

石鼎赋诗犹脱略，银灯看剑每从容。

孤怀展转不成寐，为发城头半夜钟。

章妙懿

章妙懿　送水云归吴

一从骑马逐铃銮，过了千山又万山。

君已归装向南去，不堪肠断唱阳关。

章岷

章岷　春日独登蓬莱阁

郡阁高檐半纳云，危栏徙倚惜芳辰。

澄潮叠嶂新经雨，啼鸟开花各为春。

案有笺毫难赋景，席无歌管懒邀宾。

自怜莫厌登临数，即是葵丘代戍人。

章岷

章岷　钓台

乘兴访遗基，扁舟宿烟渚。

水净写天形，山空答人语。

风篁自成韵，霜叶纷如雨。

寒亭暮响清，饥猿夜啼苦。

疑将洞府接，似与人寰阻。

不羡重城中，喧喧听笳鼓。

章岷

章岷　留题新建五云亭

卧龙东岭冠云霞，亭面豨流对若耶。

秋霁独先初夜月，春阴见尽满城花。

疏篁遶槛栖寒雀，乔木依檐泊暮鸦。

红烛未残宾已醉，倚风歌管到人家。

章岷

章岷　陪范公登承天寺竹阁

古寺依山起，幽轩对竹开。

翠阴当昼合，凉气逼人来。

夜影疏排月，秋鞭瘦竹苔。

双旌容托乘，此地举茶杯。

章岷

章岷　如归亭

邑境人歌令尹贤，构亭裁址俯清涟。

风高送目帆侵日，秋霁凭阑水接天。

越茗似云邀客试，吴蒪如線佐庖鲜。

政馀授馆多投辖，费尽公田种秫钱。

章岷

章岷　送梵才大师归天台

故山萝蔓锁云扉，几夕扁舟已梦归。

莲社招贤移岁月，芝岩编句满珠玑。

金刀拥雪新彫鬓，香祴欺兰旧赐衣。

后夜吴门对霜月，怀师馀意在琴徽。

章敏德

章敏德　湖州题颜鲁公祠堂

挂帆一纵疾于鸟，长兴夜发吴兴晓。

杖黎上访鲁公祠，一见目明心皦皦。

未说邦人怀使君，且为前古惜忠臣。

德宗更用卢杞相，出当斯位诚艰辛。

生逆龙鳞死虎口，要与乃兄同不朽。

狂童希烈何足罪，奸邪嫉忠假渠手。

乃知成仁或杀身，保身不必皆哲人。

此公安得世复有，洗空凡马须麒麟。

章某

章某　寄子

九十衰翁七十儿，此时那可两分离。

客乡已是三年别，人世应无百岁期。

春雁北飞频送目，夕阳西下几颦眉。

何如及早成归计，莫待山榴开满枝。

章谦亨

章谦亨　净惠院

净惠荒涼寺，平林浅阜閒。

殿存碧支佛，门对赭亭山。

绕屋竹阴翠，沿阶苔晕斑。

雨中来托宿，却羡白鸥闲。

章谦亨

章谦亨　西湖观梅三首

梅在西湖上，精神别一般。

喜供诗客赏，怕与俗人看。

映水林文瘦，依山范叔寒。

生平逢此友，更觉酒肠宽。

章谦亨

章谦亨　西湖观梅三首

不费东君力，常先草木荣。

魏徵元斌媚，夷甫太鲜明。

有色谁同洁，无香可比清。

飘零惟不恶，羌笛任渠横。

章谦亨

章谦亨　西湖观梅三首

腊寒彻骨越精神，吐尽清香不待春。

华屋芳筵犹恶俗，竹篱茅舍只安贫。

湖烟笼处难藏艳，窗月飞来为写真。

自得孤山题品后，至今偏解恼诗人。

章谦亨

章谦亨　云岩

造化雕镌巧，真成一洞天。

曾将修蟒逐，却许蛰龙眠。

石现金刚足，泉流仙客田。

炷香吾道者，色体尚依然。

章谦亨

章谦亨　章岩

杰石何空洞，中藏一寺幽。

不须补天漏，时觉有云浮。

蟾吐半轮日，鲸吞万斛舟。

兹岩本同姓，欲去且迟留。

章谦亨

章谦亨　祖教寺

出郭寻芳作野行，岩高墅旷水流声。

草亭日午鹦啼巧，竹院更深月色明。

宝殿鳞鳞章佛界，珠帘卷卷向山清。

悠然一榻浑无梦，时有溪声枕外生。

章谦亨

章谦亨　祖教寺

飞鸟遗音入翠林，转教柳外和莺吟。

岩留云雨过朝暮，寺枕溪流亘古今。

客过端阳欣采艾，僧嫌破衲懒缝针。

杯中蒲酒休辞醉，目断青山骨远心。

章潜

章潜　栲栳山

秀色团团如栲栳，孤高端可压群山。

藏云蓄雨无踪迹，怨鹤啼猿自往还。

章樵

章樵　白獭湖

屈曲连汀隐复明，西湖奇观到南屏。

萍花巧缀玉钿碧，山色净涵螺髻青。

隋女啼妆羞缺月，秦娥望幸对明星。

主人约束当尊俎，未放骚翁眼独醒。

章樵

章樵　伽溪

试将生计问农家，儿大扶犁女沤麻。

烧笋煮葵供午饷，山中乐事自无涯。

章森

章森　句

渝舞气豪传汉俗，丙鱼味美敌吴乡。

章少隐

章少隐　句

片片梅花随雨脱，浑疑春雪堕林梢。

章侁

章侁　句

官中逐月催租税，不徵穣帛只徵银。

章侁

章侁　如归亭

倚岸凌虚若冠鳌，湖光山色两相高。

惊波杂沓闻千骑，远树微茫见一毫。

娃馆已空人世隔，帝乡何许客心劳。

吴门曳彩那曾睹，早觉霜华入髩毛。

章师古

章师古　留题石堂院

何处足清凉，山南古石堂。

溪沙留虎迹，水影上僧房。

万景因深僻，无人为发扬。

侵苦写涩句，笔冻不成行。

章天与

章天与　醴泉

和平德化醴泉通，千古濠梁武旧踪。

光闪雪花微动月，影浮瓀夜净涵空。

迢迢脉路流无尽，混混源泉出不穷。

满引一瓢更清彻，万年仁寿祝重瞳。

章望之

章望之　和陈述古仙居岩老堂诗

岩前未老客，期在老樵渔。

抚俗多閒暇，开轩适起居。

读诗明治乱，学易体盈虚。

频许相从否，吾将当故庐。

章望之

章望之　句

是水为佳境，中城枕碧湖。

楼台万室近，物象几州无。

章望之

章望之　明智寺

重複青山里，双峰锁寺门。

楼耸排云阁，松盘过路根。

章望之

章望之　夏昼

一日常百刻，转若车轮忙。

千日十万刻，百年能几长。

达人齐古今，一生甚微茫。

夏日岂为永，而足以较量。

人世不足惜，行善乃自彰。

无及闲暇时，般乐为淫荒。

夷齐饿人者，颜闵非公王。

其人品孰亚，周氏与虞唐。

亦用仁义积，岂今身未亡。

富贵无可恃，莫与公道强。

夜思昼以力，四序皆流光。

示君夏昼诵，惕惕其自伤。

章望之

章望之　一人泉

一人泉在此山颠，万人可饮闻旧言。

顾我无人试此水，盛夏独饮南风前。

章仙岩

章仙岩　寄刘易隐

着身尘世易遭魔，是是非非可奈何。

心地一生如日月，人情千变自风波。

但从正直天须见，到底关防事转多。

所以古来真隐者，貂蝉不肯换渔蓑。

章仙岩

章仙岩　六和塔

六和塔上一登临，当景江山入兴深。

云出云归天自在，潮来潮去水无心。

东南船{左舟右览}风方顺，西北楼台日向阴。

壮矣帝居吴越旧，未甘河洛久湮沉。

章岘

章岘　丁未上巳重游龙隐岩

溪干舣棹访岩扉，危磴攀缘不欲归。

垂乳滴声当佛座，宿云留润在僧衣。

聊开禊席临流水，闲掷文竿到落晖。

旅宦天涯甘寂寞，送春无意惜芳菲。

章岘

章岘　和李昻之夜游漓江上

自笑无钱对菊花，天寒欲冷慢令赊。

桄榔叶暗临江圃，茉莉香来酿酒家。

月雾空蒙萤照水，霜风萧瑟鹭眠沙。

归寻独秀山前路，城角参横斗柄斜。

章岘

章岘　留题伏波岩

江澜洄洑啮山根，山裂岩开石室存。

溺鬼夜呼千嶂黑，蛰龙晨起一川浑。

金沙试决通泉脉，翠壁闲题破藓痕。

三伏几人逃畏暑，岂惟河朔有清尊。

章岘

章岘　留题龙隐岩

碧崖石室俯清涟，蟠蛰灵虬不记年。

委蜕去为天下雨，抱珠归作洞中眠。

照开雾脚澄溪月，滴破云根暗穴泉。

负郭胜游虽信美，桑间留爱我无缘。

章岘

章岘　治平丙午仲冬中澣游释迦寺登环翠阁

吏局区区得暇难，倚崖高阁暂登攀。

群峰半出重林外，小艇横浮一水间。

霜叶信风随鸟逝，晚云沉石伴僧闲。

夕阳欲下犹回恋，更鼓清琴数弄还。

章岘

章岘　雉山

营邱水墨师，不识桂林山。

半世阅渠画，今始陋坚顽。

岭边千奇峰，浓绀梳云鬓。

肩舆兀醉梦，所窥才一斑。

偶投雉岩宿，洞穴穷孱颜。

旁通赤明天，南极地所寰。

更登云外顶，下视江湾湾。

群仙无我笑，畏汝碧玉环。

我久堕尘纲，岁晚嗟良难。

往来等幻化，南北俱乡关。

却怜雪花儿，三生此山閒。

愿力不汝无，永悟无所还。

章岘

章岘　自龙隐岩泛舟至雉山

晴溪几曲度澄湾，朝涉龙岩晚雉山。

林叟野僧休笑我，平生所得是官闲。

章孝参

章孝参　题弥勒院

桥通流水绿溶溶，殿阁穹然镇象龙。

半壁石桥通雪窦，一龛丽室占雷峰。

挂岩屋似六和塔，入路门如九里松。

遥想空庭明月夜，浮屠桂树影重重。

章澥

章澥　句

度险聊凭九节杖，凌虚来谒三花岩。

章澥

章澥　吴下同年会诗

咫尺天颜只暂违，两台联桂世诚稀。

共观鹏运垂云举，还幸鱼寒密藻依。

赋政将明仲山甫，登楼吟咏谢玄晖。

要津自足升英俊，六鹢毋令恨退飞。

章询

章询　接宣抚偕道正访九龙岩主喜师率成二十八字

閒携羽客访灵岩，岩透山光秀泼蓝。

星使未来邨馆近，为师终日绊征骖。

章琰

章琰　送韩时斋赴京湖幕

凄其秋已晚，塞草青欲黄。

出门褰君衣，问君何遑遑。

捷书来古岘，谈笑复古疆。

功名有斯会，宁计道路长。

思昔君之祖，尺箠笞西羌。

当时军中谣，岂在甲兵强。

慷慨怀前烈，膏秣趣晨装。

掀髯作远役，匪为官爵忙。

泪碑吊叔子，草庐访南阳。

世岂无若人，君岂问老庞。

吾能送君去，不能共君航。

章翊

章翊　首夏静观堂书怀

杖策下层岭，来憩云外庄。

檐低绕颓垣，澹泊在一堂。

山高户牖虚，风清长夏凉。

翳翳动林影，潋潋浮溪光。

心远与世隔，独有文史香。

汲井资嚥漱，莳药助体强。

园中橘为奴，沼内芰堪裳。

苍官青不老，篱下明秋芳。

陶情在庶物，养性归琴觞。

矫首起遐观，是中有濠梁。

章颍

章颍　句

两州南北护梅关，尽日人行石壁间。

章颍

章颍　送长子琳连州史入觐

冲雪登长道，吾儿更勉旃。

人常谈作郡，汝且去朝天。

身历穷闾久，条陈正宁前。

故人如问我，为说病弥年。

章颍

章颍　桃源观

绕馆参天万树松，倚栏时见翠重重。

一坰晓雾浮天外，半夜秋涛落沈中。

莫雨断猿愁羃历，夕阳飞鸟度屏风。

采苓欲问长生诀，只恐云迷路不能。

章颍

章颍　萧尚书纵目楼

深居无事即神仙，况阅丹经第几篇。

桂树花开临旧国，榴皮书字彻新砖。

琼书玉篆行将见，铁画银钩粲可镌。

他日功成升举去，愿分余庇及姻联。

章友直

章友直　和祖择之咏震山岩彭徵君钓台

岩因更号震山居，台上犹存旧钓矶。

一派沧浪真隐处，澄清尚可濯尘衣。

章槱

章槱　千顷山

琼叶半开童女颊，蕨芽初长小儿拳。

山中云雨虽无味，何似山河走幕烟。

章槱

章槱　千顷山

一池春水应江潮，中起沙鸥数尺高。

谁谓风云远朝市，乱山深处亦波涛。

章槱

章槱　千顷山

欲为龙池游，束装戒蓐食。

鸡鸣天未曙，呼儿重蜡屐。

潆洄溯寒溪，砍荦疲乱石。

迢迢万丈岭，宛转苍龙脊。

山高吐朝气，恍不辨咫尺。

俯听雷雨声，仰逐猿猱迹。

委蛇度花坞，绿净草可席。

喜如出笼槛，身轻飞鸟掷。

不辞双足茧，远探蛟龙窟。

传闻此山巅，旧有沧海色。

迩来三十年，潭湫亦枯荻。

至今应江潮，尚浮鸥鹭集。

至理竟未解，对之空太息。

不如西湖游，挥篙泛瑶碧。

章元振

章元振　会诸官韩亭

我爱韩亭好，文公像逼真。

音容虽已往，英概恍如新。

章元振

章元振　会诸官韩亭

我爱韩亭好，天遥眼界宽。

引觞延胜友，笑语出云端。

章元振

章元振　会诸官韩亭

我爱韩亭好，霜空宿蔼收。

望中江入海，应有济川舟。

章云心

章云心　古意十四首

龙马图犹在，麒麟使亦传。

羲皇心不死，孔子梦难圆。

章云心

章云心　古意十四首

折柳击离船，船行柳条短。

赖有枝上花，飘泊随君远。

章云心

章云心　古意十四首

采莲莫采花，采花损空房。

留房结青子，种作明年香。

章云心

章云心　古意十四首

匆匆采桑女，花雨湿襜袖。

春风十二弦，生世未触手。

章云心

章云心　古意十四首

浣衣轻浣布，布缕不如丝。

□坚犹易穿，布弱从可知。

章云心

章云心　古意十四首

佳人买明镜，意重轻千金。

结以双罗带，欲照荡子心。

荡子渺不归，镜影春云深。

章云心

章云心　古意十四首

贱妾燕子身，衔泥巢君屋。

游子黄鹄志，辞家独南翔。

采花为谁容，袭兰为谁香。

安得小心风，寄子双明珰。

章云心

章云心　古意十四首

难与时流道，忧心常悄悄。

古道贵平阳，今人□机巧。

好古而居今，每饭不能饱。

来往无嫌猜，□知爱沙鸟。

章云心

章云心　古意十四首

百川毕东注，两丸尽西颓。

二物常汲汲，未尝少徘徊。

短生亦如斯，逝者良可哀。

自昔青云士，皆为黄土堆。

何如大觉仙，无去亦无来。

章云心

章云心　古意十四首

吉凶本由人，往事皆可覆。

祸人还自祸，福人还自福。

于公果传世，李斯竟夷族。

豺狼不知寤，纷纷方择肉。

达者识几微，为之先痛哭。

章云心

章云心　古意十四首

福祸递隐伏，荣辱相因依。

贤达素如此，不肯如脂韦。

青门工种瓜，首阳甘采薇。

清风弥万世，斯人谅堪晞。

章云心

章云心　古意十四首

谷风扇春和，卉木皆敷芬。

贞松但如故，高标在烟云。

君子守常性，时荣非所欣。

亦有孤凤皇，不与众鸟群。

章云心

章云心　古意十四首

逝川常东流，白日易西没。

悠悠天地间，二物何飘忽。

促迫于生人，绿鬓成华发。

昧者不自知，终朝常汩汩。

利欲沈厥身，其本已先躡。

孰若缮真性，以自固灵骨。

章云心

章云心　古意十四首

老梅何偃蹇，雪时方始花。

自守岁寒性，不肯随春花。

隐人适然见，移植溪水涯。

瘦影无阳艳，清香绝淫邪。

间静如隐人，隐人心所嘉。

樵牧无见侵，以诒隐人嗟。

章云心

章云心　庐山

晚眺青牛谷，晨游白鹿山。

乾坤何日老，今古几人闲。

卉木烟华紫，江湖雨气斑。

聘君犹在否，怅望隔云关。

章云心

章云心　武昌江汉亭

江汉亭前江汉浮，岷嶓万里会吴头。

江穿南北天心落，汉接东西地脉流。

水上龙争方一梦，山中鹊起已千秋。

张刘精爽知何在，安得同来赋远游。

章云心

章云心　竹

万朵奇云绕屋飞，云心修竹绿猗猗。

孤高不为风霜折，正直只应天地知。

四海久无龙化处，千年几具雁来时。

晋林充隐皆尘土，瞻彼西山我所思。

章縡

章縡　句

船尾淮山青未了，马头隋柳绿相迎。

章藻之

章藻之　明水寺

环山清浅一溪水，夹迳高低十里松。

烟锁石门疑路断，斜阳影里忽闻钟。

章造

章造　西楼怀感

高花古柳傍城闉，游目江城次第新。

百感中来倚惆怅，满城烟雨满城春。

章至谦

章至谦　九日和杜子美韵

九日登高眼界宽，羽衣云集尽清欢。

黄花满泛渊明酒，白发仍簪子夏冠。

庭下流泉趋涧急，座间清气逼人寒。

不须更问明年健，但向眉头鬓角看。

掌禹锡

掌禹锡　句

晓莺林外千声啭，芳草阶前一尺长。

掌禹锡

掌禹锡　句

风定落花深一寸，日高啼鸟度千声。


折彦质

折彦质　跋浯溪造极图

浯溪未到已登临，笔力能穷造化心。

我是零陵新逐客，披图一一可追寻。

折彦质

折彦质　跋湘西清绝图

与山分浅正伤神，蜡屐明朝陌上尘。

谁写湘西清绝景，巧移林壑慰行人。

折彦质

折彦质　北归渡海

去日惊涛远拍天，飞廉几覆逐臣船。

归舟陡顿能安稳，便觉君恩更焕然。

折彦质

折彦质　超然亭

超然亭上鬓毛斑，浩荡秋风小立閒。

岂为诗情堪过海，只缘脚力要寻山。

峭峰断续天容缺，高壘萦纡地势悭。

回首不堪东北望，桂林万里是秦关。

折彦质

折彦质　渡海

朝宗于海固愿也，一苇杭之如勇何。

著浅惊呼过又喜，此生是等事尝多。

折彦质

折彦质　法轮寺

路转崎岖岭，水藏委曲田。

茂林深似海，古刹湛如渊。

岣嵝未可到，禹碑真谩传。

西林归恐暮，欲去又茫然。

折彦质

折彦质　观汪丞相所藏崔白画罗汉

山堂漠漠开晓烟，何许大士当四筵。

坐忘默识形骸外，持钵植杖风露前。

老龙欲奋屡回首，於菟甚驯非畏鞭。

小儿已解辨人我，抱头怖走成痴颠。

岂知畏爱果何物，手里舍利空烛天。

嗟余耳目更浅陋，喜欢获遇希有缘。

神明泰定始一笑，摩挲粉墨心茫然。

平生崔白画常见，邂逅入眼多弃捐。

莫言人物斗奇崛，醉里落笔神助焉。

汪公昔入魏帅幕，叹息钜壁围神仙。

归寻十胥好东绢，恰有名手能摹传。

提携万里到岭表，尤物自得高人怜。

迩来劫火坏诸有，陪都正苦纷戈鋋。

无力挽河为吹洗，披图感极泪如泉。

折彦质

折彦质　过太平州拜李端叔遗像

东来已数月，弛担已渺茫。

犹喜灾患身，获登先生堂。

肃衣拜遗像，依然双颊光。

宛若侍坐侧，妙语发天藏。

厄穷出天意，人理难度量。

所幸言不朽，与世为文章。

齰此复何恨，私淑良不忘。

小郎出见我，问知雏凤凰。

他年起门户，尘滓濯秋阳。

世事几变灭，人生真黄粱。

置之不足道，感慨涕泪滂。

我行方有程，坟山空相望。

折彦质

折彦质　句

炼丹垂老心犹健，怀橘当年事已非。

折彦质

折彦质　句

待公辅佐中兴了，乞取袈裟送暮身。

折彦质

折彦质　句

石桥步月公居后，橘井烹茶我在先。

折彦质

折彦质　寇莱公庙

莱公英特姿，谭笑安社稷。

流离死穷荒，志士气益塞。

死谪怜忠愍，生还喜子由。

荒祠连旧宅，几见海云秋。

折彦质

折彦质　雷州苏公楼

二苏翰墨仙，谪坠百蛮里。

弟兄对床眠，此意孤一世。

折彦质

折彦质　留别王六公

六公八十尚占星，授法东坡今大成。

此岁得归言不食，几时当雨信如盟。

误人功业忍更问，老我林泉如可营。

他日疑谋谁为决，无由重到访君平。

折彦质

折彦质　留别许廷惠

架空作屋才容膝，中有道人能湛然。

门外红尘虽扰扰，枕边清梦自翩翩。

君如海燕时须到，我似江鸥日又迁。

回首石桥桥上月，与谁同赏第三年。

折彦质

折彦质　全州尹氏观

当门悬泉一线白，绕屋稻田千亩青。

未论茯苓能解垢，且教月色满空庭。

折彦质

折彦质　胜业寺

故宫余禹迹，胜地属僧家。

古庙松阴合，幽亭竹影斜。

岭云吟外澹，山鸟定中哗。

谴逐成轻别，空怀客路赊。

折彦质

折彦质　湘山留别

寓久浑忘客，临行似别家。

途穷身更怯，秋老鬓先华。

生计黄茅合，归期碧海赊。

湘山今夜雨，留我意无涯。

折彦质

折彦质　谢许君瑶

东坡遗物来归我，两手摩挲思不穷。

举取吾家阿堵物，愧无青玉案酬公。

折彦质

折彦质　濯缨亭

澄练正萦槛，高屏近拥门。

偏宜云惨澹，更好月黄昏。

真德秀

真德秀　跋蔡节斋为题张生所画文公像

张生父子称紫阳，於容人物非寻常。

能传遗像数百本，粹然千载存无忘。

言学工夫日星皎，无言气象真难晓。

后学深明未发时，始信张生功不少。

真德秀

真德秀　别汤升伯

二十年前忝旧游，论交今日始从头。

我如潦尽寒潭水，君似天空明月秋。

夜雨几时重话旧，故人闻早共归休。

临岐赠别无他祝，莫忘邹陈为国忧。

真德秀

真德秀　长沙劝耕

是州皆有劝农文，父老听来似不闻。

只为空言难感动，须将实意写殷勤。

真德秀

真德秀　长沙劝耕

使君元起自锄犂，田野辛勤事总知。

要为尔民除十害，肯容苛政夺三时。

真德秀

真德秀　长沙劝耕

已看三白兆年丰，更喜春来雨泽通。

从昔楚邦农事早，好将人力副天工。

真德秀

真德秀　长沙劝耕

田里工夫著得勤，翻锄须熟粪须均。

插秧更要当时节，趁取阳和三月春。

真德秀

真德秀　长沙劝耕

闻说陂塘处处多，并工修筑莫蹉跎。

十分积取盈堤水，六月骄阳柰汝何。

真德秀

真德秀　长沙劝耕

田家拚取一春忙，男力菑畲女课桑。

陇上黄云机上雪，暂时辛苦乐时长。

真德秀

真德秀　长沙劝耕

鞠育当知父母恩，弟兄更合识卑尊。

孝心尽处通天地，善行多时福子孙。

真德秀

真德秀　长沙劝耕

千金难买是乡邻，恩意相欢即至亲。

年若少时宜敬老，家才足后合怜贫。

真德秀

真德秀　长沙劝耕

健讼翻成产祸胎，带刀却是杀身媒。

争先好胜灾偏速，退步饶人福自来。

真德秀

真德秀　长沙劝耕

不教言语太艰深，为要人人可讽吟。

把向田间歌几遍，儿童亦识使君心。

真德秀

真德秀　长沙新第呈诸学士

莫清彼潇江，莫峻彼衡岳。

澄光挟秀气，日夜相回薄。

月吸珠含胎，虹贯玉生璞。

子方有苗裔，温然粹而悫。

一童与三何，双凤两鹡鷟。

奋身辞草莱，正论吐谔谔。

彤庭拜恩归，天香尚盈握。

良才国之宝，一见我心乐。

平生功名会，万里初著脚。

永肩致主念，更勉经世学。

锱铢分义利，毫缕辨纯驳。

相期激清风，与俗洗氛浊。

谁欤指其南，是邦有先觉。

真德秀

真德秀　长沙赠高年陈氏母子

陈氏春秋一百一，儿女年皆过七十。

一门慈孝更雍愉，四老真堪入画图。

长官申闻太守喜，召至阶庭加盛礼。

老莱彩服作儿啼，今视古人更过之。

老莱一身娱戏耳，况有三儿奉甘旨。

人言潭俗不古如，君看此事天下无。

一门高寿何由得，慈孝之人天所惜。

我原湘民胥俲之，从此九州皆寿域。

真德秀

真德秀　春贴子　东宫五首

薄薄觚棱融融甲观风。晴光挟和气，

先到少阳宫。

真德秀

真德秀　春贴子　东宫五首

市千门与月，花时万井春。

朝来资善议，犹自问穷民。

真德秀

真德秀　春贴子　东宫五首

堂金榜揭居里仁，万物知关念虑深。

一点阳和从震出，助成天地发生心。

真德秀

真德秀　春贴子　东宫五首

驾通宵入问安另，龙墀清晚押朝班。

天颜喜见重轮月，春色先回万岁山。

真德秀

真德秀　春贴子　东宫五首

济儒冠萃讲宫庭，韦编竟日共研精。

还将泰象参人事，要使群阳更汇征。

真德秀

真德秀　春贴子　皇帝阁六首

嘉定无疆历，才开弟五春。

金穰端有兆，太岁恰居申。

真德秀

真德秀　春贴子　皇帝阁六首

岁朝元朝使，龙荒万里来。

至仁天广大，朔漠亦春台。

真德秀

真德秀　春贴子　皇帝阁六首

扇开金峦殿，云韶奏紫庭。

天颜知有喜，班首是前星。

真德秀

真德秀　春贴子　皇帝阁六首

万宇新歌大有年，又看瑞雪粲琼田。

太平和气随春转，斗米从今三四钱。

真德秀

真德秀　春贴子　皇帝阁六首

风昨夜入梦帘帷，便觉深宫漏影迟。

一曲凉州花尽放，不须先作报春诗。

真德秀

真德秀　春贴子　皇帝阁六首

进阴消属此一时，凝旒南面盍深思。

微臣自愧无规谏，原献元朝学士诗。

真德秀

真德秀　春贴子　皇后阁五首

宝胜千春字，琼樽九醖香。

六宫齐上寿，地久配天长。

真德秀

真德秀　春贴子　皇后阁五首

屋春容早早，铜楼晓色分。

奉觞天一笑，圣子似周文。

真德秀

真德秀　春贴子　皇后阁五首

眼窥春暖欲工眠，梅妆点雪斗新妍。

一年好处如今是，远滕清明寒食天。

真德秀

真德秀　春贴子　皇后阁五首

赞东皇转化军钧，宫中尧舜亦深仁。

祗将一点阳和意，散作乾坤浩荡春。

真德秀

真德秀　春贴子　皇后阁五首

花万匝绕坤按宁，独把牙签手不停。

为要八荒皆寿域，彩毫亲跋度人经。

真德秀

真德秀　登南岳山

烟霞本成癖，况复游名山。

举手招白云，欲纳怀袖间。

咄哉亦痴绝，有著即名贪。

振衣遇长风，浩浩天地宽。

真德秀

真德秀　登南岳上封寺

好风一夜扫阴霖，涌山群山紫翠深。

眼界豁然因有觉，六尘空后见真心。

真德秀

真德秀　端午贴子词　皇帝阁六首

庾午仍重午，离明正继明。

炎图千万岁，从此愈光亨。

真德秀

真德秀　端午贴子词　皇帝阁六首

玉帛交邻后，清阴满塞榆。

苞桑存至戒，犹佩辟兵符。

真德秀

真德秀　端午贴子词　皇帝阁六首

有意甦民瘼，无心玩物华。

祗求三岁艾，休进五时花。

真德秀

真德秀　端午贴子词　皇帝阁六首

当宁求贤轸虑长，每因佳节忆沉湘。

不须五色纫成线，自有忠言补舜裳。

真德秀

真德秀　端午贴子词　皇帝阁六首

英昼永汗沾衣，正是君王访问时。

应笑开元瓷骄乐，粉团争射学儿嬉。

真德秀

真德秀　端午贴子词　皇帝阁六首

心日日望丰年，清晓炉熏彻九天。

二麦登场蚕着纎，平畴新绿又连阡。

真德秀

真德秀　端午贴子词　皇后阁五首

仙木浮玉醴，香菰蔟宝盘。

汉宫三十六，争奉圣人欢。

真德秀

真德秀　端午贴子词　皇后阁五首

影绿成围，腰舆纎馆归。

我躬惟服澣，先织衮龙衣。

真德秀

真德秀　端午贴子词　皇后阁五首

香殿里绣筵开蕾，九节菖蒲七宝杯。

应念臣劳如卷耳，欲将厚意酌金罍。

真德秀

真德秀　端午贴子词　皇后阁五首

民一念浑彻渊泉，内府时时出禁钱。

只此自添无量寿，何须彩索颂长年。

真德秀

真德秀　端午贴子词　皇后阁五首

轻明暑气微，静披图史监前徽。

堪嗤唐室耽游燕，谩借裙褚作妓衣。

真德秀

真德秀　端午贴子词　皇太子宫五首

彩索金为缕，香粳玉作团。

从今逢午节，岁岁奉亲欢。

真德秀

真德秀　端午贴子词　皇太子宫五首

榜青宫阕里，天风五月秋。

应怜耦耕者，曝背向农畴。

真德秀

真德秀　端午贴子词　皇太子宫五首

漏迟迟滴玉壶，清阴羃羃布庭除。

只将底事销长日，大学中庸两卷书。

真德秀

真德秀　端午贴子词　皇太子宫五首

仁堂上薰风满楼，閒把骚章子细看。

令节岂徒供黍楝，巧言端欲戒椒兰。

真德秀

真德秀　端午贴子词　皇太子宫五首

左火右昆}煌八字彩毫书，铁画银钩照坐隅。

心正自能祛百历，辟邪安用道家符。

真德秀

真德秀　和侍读秘临饥行严韵

帝里参陪意最亲，联镳忽此为交邻。

徐行得接双飞凤，骤别难留一角麟。

归奏已趋天尺五，宠光仍待月重轮。

应怜留滞穷边客，晏岁严霜夜夜申。

真德秀

真德秀　和赵章泉

天教一老立堂堂，步武媻姗尽未妨。

元始故家典刑在，北方正学派流长。

新恩已焕青藜照，旧德行询黄发良。

多谢寄诗勤问讯，自怜疏懒似嵇康。

真德秀

真德秀　贺外舅转官

黄山桃李闹春风，曾见先生化育中。

轻界力行师孟子，井田有意复周公。

几年凋俗成佳邑，一旦新纶赏旧功。

明主已知材智美，渭川行起钓璜翁。

真德秀

真德秀　后后阁端午贴子词五首

翠浪两岐麦，冰丝八纎蚕。

今年收倍好，歌颂满周南。

真德秀

真德秀　后后阁端午贴子词五首

永坤宫宁殿，时将万卷看。

从容聊洒翰，宝扇舞龙鸾。

真德秀

真德秀　后后阁端午贴子词五首

榴紫槿映池一台，玳席还当水殿开。

借问天颜何大喜，皇储亲奉万年杯。

真德秀

真德秀　后后阁端午贴子词五首

晶帘卷午风另轻，万壑清寒凌室冰。

閒奏薰弦思解愠，肯教人世独炎蒸。

真德秀

真德秀　后后阁端午贴子词五首

过端辰又是诞辰，天家风物镇长新。

六宫竞献长生缕，一缕应期一万春。

真德秀

真德秀　皇后阁春帖子祠五首

宝扇彩云开，宫妆衬玉梅。

共持千岁柏，争献万年杯。

真德秀

真德秀　皇后阁春帖子祠五首

字彩泥金帖，工夫剪刻纯。

四时俱百顺，可但庆宜春。

真德秀

真德秀　皇后阁春帖子祠五首

来宽大诏初颁，物物咸沾雨露恩。

共仰生成归帝力，谁知辅佐属坤元。

真德秀

真德秀　皇后阁春帖子祠五首

好歌北院连南院，景物新年胜旧年。

梅柳也知天意好，十分妆点斗春妍。

真德秀

真德秀　皇后阁春帖子祠五首

沼泽春融冰半澌，偶观流荇已参差。

因时有感关雎咏，寤寐难忘窈窕思。

真德秀

真德秀　皇后阁端午贴子词五首

梦月佳辰近，端阳令节新。

何须缠彩缕，金母自千春。

真德秀

真德秀　皇后阁端午贴子词五首

玉佩响琼楼，天风五月秋。

人间正炎热，犹轸圣情忧。

真德秀

真德秀　皇后阁端午贴子词五首

虎垂朱万户，槐龙舞玉墀。

昼长无一事，祗诵二南诗。

真德秀

真德秀　皇后阁端午贴子词五首

读罢怀沙赋，重哦卷耳篇。

殷勤劝明主，属意在求贤。

真德秀

真德秀　皇后阁端午贴子词五首

记得当年梦月符，浴兰节后恰旬余。

欲知天锡无疆寿，认取仙蜍颔下书。

真德秀

真德秀　皇后阁端午贴子词五首

盆纎已缲冰丝缕，五色丝新织海鲛。

不但彩缯华节物，要成龙衮待亲郊。

真德秀

真德秀　皇后阁端午贴子词五首

贝叶新传宝藏经，圣心端为福群生。

从今物自无疵疠，安用桐君纪药名。

真德秀

真德秀　皇后阁端午贴子词五首

来金殿沐淤兰汤，因感骚人兴寄长。

重动君王勤采善，由来香划比忠良。

真德秀

真德秀　皇后阁端午贴子词五首

瑶池十丈藕花香，清赏尤便水殿凉。

闻说内家多乐事，前星亲自捧霞觞。

真德秀

真德秀　皇后阁端午贴子词五首

武玄门前罗百戏，昆明池上斗千艘。

圣人不事游观乐，翻笑前朝侈燕敖。

真德秀

真德秀　会长沙十二县宰

从来守令与斯民，都是同胞一样亲。

岂有脂膏供尔禄，不思痛痒切吾身。

此邦祗似唐时古，我辈当如汉吏循。

今夕湘春一卮酒，直烦散作十分春。

真德秀

真德秀　会三山十二县宰

皇皇造化钧，橐答籥生万汇。

林林满穹壤，异体实同气。

痛痒本相关，彼已当一视。

矧惟守令职，休戚我焉寄。

盍推若保心，瞔焉抚孩稚。

横目事征求，往往学顽痹。

床剥肤已侵，鹰击毛尽挚。

但期已丰腴，皇恤彼憔悴。

近来二十年，贪风日滋炽。

蒲萄得凉州，西园閧成市。

环詹郡邑间，太半皆污吏。

民穷盗乃起，原野厌枯胔。

哀哉罹祸徒，念这辄挥涕。

天地忽开张，清飙扫氛{左日右台}。

我乃於此时，拥旄忝为帅。

雇惭老儒生，蹇拙乏长技。

同官为僚友，努力图共济。

惟闽古大都，星罗邑十二。

岂无良大夫，与我同阙志。

要如羔羊直，委蛇自无愧，

勿为硕鼠贪，踯躅乃多畏。

上方明黜陟，我亦公举刺。

民言即丰碑，令问疾邮置。

黄堂一卮酒，殷勤抒至意。

慎勿多酌余，忧心正如醉。

真德秀

真德秀　嘉定六年皇后阁春贴子词五首

圣德天同大，熙然万物春。

谁知□载厚，发育辅深仁。

真德秀

真德秀　嘉定六年皇后阁春贴子词五首

殿称觞早包，仙班拥翠翘。

春来多乐事，人日是明朝。

真德秀

真德秀　嘉定六年皇后阁春贴子词五首

辇回从五福宫庭，管弦声里万花红。

熙熙和气皇州满，都在乾坤橐籥中。

真德秀

真德秀　嘉定六年皇后阁春贴子词五首

不梭织就衮龙衣，已奉君王泰畴祠。

准拟腰舆临纎馆，清明前后浴蚕时。

真德秀

真德秀　嘉定六年皇后阁春贴子词五首

一夜东风到集芳，满园红紫已低昂。

寻花问柳非吾事，燕坐坤宁春昼长。

真德秀

真德秀　金国报登位使人到阙集英殿宴致语口号

时平朝野寂无哗，南北欢盟共一家。

不遣纤尘惊塞上，要将和气匝天涯。

星驰琛币来邻境，云拥衣冠会正衙。

圣泽汪洋天广大，侍臣何惜醉流霞。

真德秀

真德秀　金国贺正旦使人到阙宸殿宴致语口号

榆关玉塞静无尘，嘉定如今第四春。

两国交驰通好使，八荒同作太平人。

翠鼍鼓奏娱嘉客，白兽樽浮赏谏臣。

圣历从兹共过错，年年玉帛会枫宸。

真德秀

真德秀　金国贺正旦使人到阙宸殿宴致语口号

六龙扶辇下云间，紫殿风微响佩环。

朔漠远驰邻国信，前星亲押外朝班。

九宾重译瞻宸极，万岁三声绕寿山。

大史预占年大有，列添喜色上天颜。

真德秀

真德秀　净豁持钵求度为说偈言

一真不昧人中佛，五戒俱全俗里僧。

必待方袍与圆顶，维摩庞老又何曾。

真德秀

真德秀　浦城劝糶

阳和二月春，草木皆生意。

那知田野间，斯人极憔悴。

殷勤问由来，父老各长喟。

富室不怜贫，千仓尽封闭。

只图价日高，弗念民已弊。

去年值饥荒，自分无噍类。

幸哉活至今，且复遇丰岁。

庶几一饷乐，养育谢天地。

岂期新春来，米谷更翔贵。

况又绝市无，纵有湿且碎。

何由充饥肠，何由饱孥累。

恨不死荒年，免复见忧畏。

我闻父老言，痛切贯心肺。

行行至平洲，景象顿殊异。

白粲玉不如，一升才十四。

问谁长者家，作此利益事。

父老合掌言，子文姓陈氏。

起家本儒生，畴昔乐赈施。

忆昨艰食时，巨室争谋利。

米斗三日余，独收七十二。

三都数千口，受彼更生惠。

开库质敝衣，假此趒贫匮。

取本不取息，所活岂胜计。

我曹非此翁，久作沟中胔。

吁嗟薄俗中，乃有此高义。

吾邦贤使君，爱民均幼稚。

一闻平糶家，褒赏无不至。

或与旌门闾，或与锡金币。

独有颍川翁，宠光未之被。

故作行路谣，庶彻铃斋邃。

且俾殖利徒，闻风默知愧。

并生穹壤间，与我皆同气。

富者盍怜贫，有如兄恤弟。

恻隐仁之端，人人均有是。

顽然铁石心，何异患风痹。

不仁而多财，聚易散亦易。

似有种德家，福禄可长世。

不闻眉山苏，盛美光传记。

卖田救年荒，生子为国器。

不见南浦毛，一惟利是嗜。

积谷幸年荒，生子遭黥隶。

天道极昭明，勿什　幽远视。

谁欤为斯谣，西山真隐吏。

真德秀

真德秀　七峰行为外舅寿

有崇南岳之五峰，倚天壁立云蒙鸿。

我尝振衣峰顶立，颇似吾乡好峰七。

七峰五峰小大虽不齐，气象峷兀实似之。

牛首峨峨峙双阙，蕉岭杨梅两奇绝。

南台林磵佛世界，百丈烟霞龙洞穴。

仙人冠剑端且凝，仙源万叠秋空横。

索青缭白望不断，好似衡山下看。

曏来秀孚两宗工，文章节操为世雄。

百年山川久寂历，人物今有仙游翁。

翁才古干将，翁目岩下电。

千牛解剥刃有余，万象妍媸镜中现。

可持龙虎节，可运玉帐筹。

才高惊众世弗售，祗令遗爱留丹丘。

丹丘遗爱人人夸，经界宽租惠最多。

后皇嘉之锡异梦，使汝有子登巍科。

翁寿当万千，翁年才八十。

视昔殷大夫，仅乃十之一。

渭川出处付何心，独探玄关深更深。

舞鹤山前春色好，静对七峰长不老。

真德秀

真德秀　泉州贡闱庆成

维南有州古佛国，选佛场开自畴昔。

谁欤经始梅溪翁，万桂森森皆手植。

文风日盛贤材多，粉袍立鹄肩相摩。

万间庇士岂不欲，环视柰无余地何。

那知吉壤在咫尺，鬼神撝呵天所惜。

一朝幻出青瑶宫，山灵献卜龙避席。

昔虞局促今恢舒，乘黄骋足腾康衢。

辟新葺旧两辉映，美哉轮奂雄规橅。

岁直金虬大魁出，剩喜庆成逢此日。

来春甲子又一周，天相吾泉真可必。

蝉联四坐皆豪英，一樽敬为诸君倾。

浮云富贵靡定态，要看名节留芬馨。

我今归作渔樵侣，清梦犹驰笋江浒。

凤鸣侧耳听朝阳，把酒空山为起舞。

真德秀

真德秀　泉州贡院举梁八咏

明年丹诏下枫宸，定有英材起海濒。

勉取梁公旧衣钵，从今人说两庚辰。

真德秀

真德秀　泉州贡院举梁八咏

棘闱曾辟大江东，唤起秦淮两蛰龙。

况是此邦饶俊彦，何愁盛事不重重。

真德秀

真德秀　泉州贡院举梁八咏

万间贡宇旧巍巍，更辟新楹广旧规。

岂为儒生决科计，要培宗社太平基。

真德秀

真德秀　泉州贡院举梁八咏

云斤初运日逢甲，虹影乍横星值奎。

天相斯文光光见，不须佳谶指金鸡。

真德秀

真德秀　泉州贡院举梁八咏

梁脊伊谁姓氏题，梅溪去后有苕溪。

自惭拙守何为者，强策驽骀继鴂騠。

真德秀

真德秀　泉州贡院举梁八咏

忆昔文闱创造初，挥毫纪实有鸿枢。

乃今盛观重辉赫，试问他邦有此无。

真德秀

真德秀　泉州贡院举梁八咏

簪橐联辉三大老，节旄相映四贤侯。

和成后进须先进，引领时流作胜流。

真德秀

真德秀　泉州贡院举梁八咏

策足巍科亦漫然，当知致远识为先。

丁宁莫负梅溪祝，名节岧巃共勉旃。

真德秀

真德秀　壬午春社之明日请尊老会于西山之精舍庞眉皓首奕奕相照真吾邦希阔

耆年自是国之珍，何间衣冠与隐沦。

华发共成千一岁，清樽相对十三人。

休谈洛社遗风旧，且颂仙游庆事新。

三径未荒宜早退，要将寿栎伴庄椿。

真德秀

真德秀　瑞庆节集英殿宴致语口号

皇家卜世过周唐，天启真人应运翔。

抱日预占恭邸梦，飞龙曾报皖山祥。

翠云影外来金母，红雾香中拥玉皇。

乐府贱工无以祝，原将金鉴代珠囊。

真德秀

真德秀　诗寄淮西王路分

壮哉貔虎三千士，静扫鲸鲵百万余。

若使人人似淮右，笑谈真可灭狂胡。

真德秀

真德秀　使都梁次韵

第一山前路半芜，凭栏小立捻吟须。

云横紫塞无来雁，冰断黄流不渡狐。

此日都梁聊共醉，向来夷甫可长吁。

淮山那管人间事，依旧青青出画图。

真德秀

真德秀　寿陈宰

花种河阳未十旬，和薰四境蚤如春。

试看条教频频下，字字无非育物仁。

真德秀

真德秀　寿陈宰

为民一念彻渊泉，蔬茹余旬始籲天。

岁事丰登邻寇熄，乃知感应鼓桴然。

真德秀

真德秀　寿外舅杨开国

大中大夫汉千户，子男一位周诸侯。

人生到此不易得，况复宝带悬精鏱。

虽然三者皆外物，达人睨视如云浮。

天公最培是眉寿，七十从来已稀有。

堂堂玉立仙游翁，岁比幡溪未华首。

碧瞳射人双镜悬，晓窗贝叶声琅然。

问渠那得许强健，阴功久在朱陵编。

原翁遨嬉更千岁，做尽人间方便事。

却乘白鹤御丹鸾，直上紫清朝玉帝。

真德秀

真德秀　寿杨龢父

诞日娱亲始是荣，如君庆事世难并。

名园春满三三径，眉寿天开九九龄。

帝渥频沾新诰紫，文阶重焕旧毡青。

玉杯从此年年把，笑劝樽前两福星。

真德秀

真德秀　寿杨龢父

寿日将何劝寿卮，不妨拈出去年诗。

大生皆自微阳起，百善端从一念基。

身欲宁时须主静，几才动处要先知。

老来自笑无新句，那得仙翁一解颐。

真德秀

真德秀　寿杨讑父

迅雷地中藏，当此泎寒日。

积阴排层空，初阳露微茁。

而日天地心，於此见机括。

良犹势方升，犹木吐牙卉。

培壅勿使伤，怒长焉可遏。

此理之在人，善端实初发。

荧荧火针燃，涓涓泉欲达。

吁嗟道心微，物欲易攻夺。

差之一毫芒，相去舜与桀。

要须二者间，明辨与精察。

见义勇必为，歨如夭之决。

去恶凛勿疑，剨如刃之割。

坐令人伪消，但觉天机活。

四时无非春，八荒皆在闼。

喜君生兹辰，聊为演此法。

原祝君寿长，勿嫌吾诗拙。

真德秀

真德秀　司理弟之官岳阳相别于定王台凄然有感为赋五诗以饯其行

定王百尺台，长安万里目。

昔人思亲心，山川讵能局。

於焉共登临，使我增感触。

微霜陨陔兰，悲风撼庭木。

银山在何许，白云但空谷。

搔首重徘徊，冥冥江树绿。

真德秀

真德秀　司理弟之官岳阳相别于定王台凄然有感为赋五诗以饯其行

念昔戏彩时，欢娱共晨夕。

天风吹惊鸿，一散不并翼。

相逢重湖南，感叹复凄恻。

王事不可留，去指重湖北。

层楼时怅望，茫茫楚天碧。

数寄平安书，老怀庶宽释。

真德秀

真德秀　司理弟之官岳阳相别于定王台凄然有感为赋五诗以饯其行

忆我将漕年，适如子今日。

於焉四闰余，过眼风雨疾。

壮强岂足恃，进德当汲汲。

永怀古之人，闻道在四十。

我惭已过之，因循悼前失。

子盍猛自鞭，圣门本无柅。

真德秀

真德秀　司理弟之官岳阳相别于定王台凄然有感为赋五诗以饯其行

心源本澄静，皎月悬晴空。

利欲一汩之，晶明变尘矇。

扰扰千晓晟，攒攒万铦锋。

昏冥弗自觉，乃与禽犊同。

一朝发深省，妙理仍昭融。

要须大敌勇，钩援临崇墉。

不见箪瓢人，四勿收殊功。

真德秀

真德秀　司理弟之官岳阳相别于定王台凄然有感为赋五诗以饯其行

先民不可见，怀哉金玉音。

士虽一命微，爱物宜存心。

矧兹圜扉内，白日变重阴。

求情箠楚下，冤哉讵能禁。

謼嗥漫弗省，鬼神为悲吟。

子往莅其职，朝夕惟钦钦。

谨刑勿留狱，斯语真良箴。

真德秀

真德秀　送曹晋伯令尹之官

须江壮哉县，谁遣莽成墟。

旧观嗟难复，罢民苦未纾。

手摩应切切，鞭自盍徐徐。

赖有贤邦伯，当令子志摅。

真德秀

真德秀　送曹晋伯令尹之官

此邑吾邻境，尝闻叹恨深。

有田尽增税，无楮可为衾。

原布中和政，毋怀忿疾心。

归田当有日，好听宓生琴。

真德秀

真德秀　送呈定夫西归

吾衰倦对客，晤语惟青山。

修竹引清风，时为掩柴关。

今晨何人来，踏破莓苔斑。

惊雇复自喜，不妨伴虚闲。

真德秀

真德秀　送呈定夫西归

世情重声利，荣途足趋走。

夫君独何为，轻年闯林薮。

东寻金坛翁，南访玉峰叟。

借问两舑仙，来时轻健否。

真德秀

真德秀　送呈定夫西归

慈湖老仙伯，乘云宾帝乡。

念之每汍澜，风味不可忘。

其门多英特，清文照缣缃。

为我勖诸贤，佐道当自强。

真德秀

真德秀　送呈定夫西归

麻源在何许，茫茫白云端。

凄其一布裘，何以御风寒。

归来有余师，兴尽当知还。

便好斸空谷，剩种青琅玕。

真德秀

真德秀　送林自知自幕中归常亭

始吾与林子，周旋大江东。

子方清且贫，简瓢屡云空。

劲气凛不折，耿耿如长虹。

明年擢高科，对策大明宫。

一尉迟五年，出入无奴僮。

再见湘水滨，凛凛复昔同。

招徕元戎幕，泛绿依芙蓉。

小生敢相吏，故人傥相从。

云胡岁未竟，决去如霜鸿。

挽之不可留，聊复少从容。

老我慵且钝，栽培欠深功。

子进未可量，德业方崇崇。

永怀昔君子，和气填心胸。

濂溪霁月明朗，伊水春风融。

至今想其人，犹为起敬恭。

天资贵强矫，学力无终穷。

我如石之顽，迟子相磨礲。

子质虽玉莹，可废它山攻。

雁峰毋久留，来思灵麓峰。

真德秀

真德秀　送裘司直得请西归

轻舸龙山头，木兰作双橹。

飘然裘司直，乘向南昌去。

问君鵷鸾中，脱身遽如许。

栖迟三十年，始得官掌故。

小须上上考，岂不登省户。

自言野心性，眯目九衢雾。

修材岁云晚，萱草秋亦暮。

嗷嗷投林鸟，犹得反其哺，

江西父母邦，非复昔饶裕。

蛮烟一腥秽，乐岁且狼雇。

遗黎空杼轴，行旅窘刀布。

天门窈万里，可望不可籲。

君今佐无帅，精采系一路。

疮痍俟涤濯，画诺归佽助。

先声中答喜，高节懦夫慕。

遄当再前席，一正天子度。

白鸥没浩荡，苍鹘在指呼。

我亦南陔人，扁舟从此具。

真德秀

真德秀　送汤伯纪归安仁

交情世岂乏，道合古所难。

自我得此友，清芬龚芝兰。

苦语时见箴，微言犹同参。

相从仁义林，超出名利关。

此乐未渠央，忽告整征骖。

索居可柰何，使史喟且叹。

至危者人心，易汩惟善端。

苟无直谅友，若谨空杅盘。

重来勿愆期，同盟有青山。

圣经如杲日，群目仰辉耀。

利欲滑其中，云雾隔清照。

正须澄心源，乃许窥道妙。

周程千载学，敬静两言要。

几微察毫芒，根本在奥窍。

持此当弦韦，迂矣君莫诮。

真德秀

真德秀　送王子文宰昭武

樵川古砾国，谁遣生榛菅。

往事忍复言，念之辄长吸。

子往字其人，寄任良亦艰。

伤哉周余民，十室九孤鳏。

深心察苛痒，摩手苏痍瘢。

原加百倍功，勿作常时观。

真德秀

真德秀　送王子文宰昭武

荧荧匣中龙，烂烂岩下电。

纷纶挥霍间，坐子百千变。

虽然事几微，易瞩亦易眩。

误从快处生，理向静中现。

健决要安徐，聪明贵韬斂。

潜斋有愚言，或可代箴砭。

真德秀

真德秀　送王子文宰昭武

百谏或绕指，粹白俄成缁。

有初谅非难，其难在终之。

道心眇丝粟，易为群物移。

不有精一功，谁能胜惟危。

子今如玉雪，莹洁亡少疵。

原言保令德，岁晏以为期。

真德秀

真德秀　送王子文宰昭武

堂堂先太史，一节贯初终。

况有寿母贤，切切唯教忠。

承家谅匪易，负任丘山崇。

可不日汲汲，仰希前哲踪。

敬义两夹持，师友交磨礲。

余事作诗人，毋颛锼句工。

真德秀

真德秀　送王子文宰昭武

平时州县间，上下意苦异。

善书肘或掣，有志奚由遂。

子今得所从，展布有余地。

两贤更勠，万物应吐气。

相期召杜功，奕奕照采世。

不须岘首碑，自有樵川志。

真德秀

真德秀　送永嘉陈有辉

深山读易如康节，白首谈玄似子云。

肯学时流夸未技，却於圣处策奇动。

真德秀

真德秀　送张曜之

风烟千里走淮漘，寄语青油幕里人。

麟阁功名须有意，乃心王室勿谋身。

真德秀

真德秀　送张曜之

谭天之外更谭兵，风角孤虚分外精。

玉帐不妨收拾取，绝胜下客著鸡鸣。

真德秀

真德秀　题八君子图后

刘子出西江，访我江之东。

何人与偕来，衔袖八钜公。

韩欧开济姿，如晴月生空。

潞公山岳重，文正霜桧同。

玉立者坡仙，天游匪涪翁。

一朝参我前，毛发生清风。

凄其赵韩王，小异凌烟中。

半山执拗面，亦得传无穷。

真德秀

真德秀　题湖山清隐

西湖南山和靖庐，西山东湖清隐居。

皇天从来具老眼，胜地不肯栖凡夫。

眼中西时风月景，胸次万古皇王书。

夫君岂是终隐者，要学川云时卷舒。

真德秀

真德秀　题黄君贫乐斋

饭疏饮水复何求，道在胸中百不忧。

参取章泉克斋句，底须楼上更安楼。

真德秀

真德秀　题黄氏贫乐斋

濂洛相传无别法，孔颜乐处要精求。

须凭实学士夫到，莫作闲谈想像休。

真德秀

真德秀　题黄氏贫乐斋

道乡曾举龙门话，认作玄关透悟机。

儒佛差殊真眇忽，请君参取是耶非。

真德秀

真德秀　题金山

江来朱方注之东，海潮怒飞相撞舂。

天将古来义士骨，化作中央屹立之。

孤根直下二千尺，动影袅窕冲融中。

黄金侧布兰若地，凿翠面面开窗栊。

双桡伊轧破浪屋，恍忽置我高巃嵷。

是时千山雪新霁，水面月出天清空。

涛声四起人籁寂，毛发萧爽琉璃宫。

披衣明发蹑烟霭，决眦俯入归飞鸿。

襟前渤澥斂暝色，袖里岷峨吹晓风。

越南燕北但一气，尘埃野马何时穷。

苍梧虞舜不可叫，王事更恨归匆匆。

真德秀

真德秀　题来青馆

客梦成时夜向阑，幽泉挟雨响潺潺。

清魂便觉超尘世，何况真栖岩石间。

真德秀

真德秀　题李立父高远楼

君家百尺楼，近在环堵室。

室处岂不佳，暑溽厌烦郁。

著脚蹑层梯，心眼便超轶。

好风天外来，佳月云端出。

清明湛空阔，洞视了孅悉。

岂徒快登临，抑可验学术。

大哉天地心，昭然本如日。

世人庳且隘，动以私见窒。

未能脱尘凡，底处识微密。

羡君有斯楼，发以静春笔。

知崇与礼卑，二义贯于一。

独理要高明，履道贵平实。

庶几足目俱，不但窥彷佛。

工夫妙方寸，岂假身外物。

此境未昭融，此屋空突兀。

君看希圣徒，陋巷暗蓬荜。

真德秀

真德秀　题南岳

百年五岳隔华戎，屏蔽皇家独祝融。

剩喜岳灵今有伴，岱宗今入版图中。

真德秀

真德秀　题全氏三桂堂

唐人重科甲，拟以折桂荣。

一登群仙籍，不羡千佛经。

终全岁寒姿，乃比秋香清。

咄彼牛李辈，伊优至公卿。

迨今齿其人，名字犹臊腥。

卓哉刘户曹，直气霜棱棱。

一朝脱淡墨，千古扬芬馨。

鸡峰有名家，奕叶彯儒缨。

庭中三嘉树，屹立长宁宁。

西风正摇落，翠葆黄金英。

劲节松可友，孤芳梅谓兄。

丁宁命诸郎，我岂贪浮名。

爱此臭味同，故以书吾楹。

尔曹方茂学，志取宫袍青。

要须勉植立，毋但希腾凌。

己大外物小，道充人爵轻。

当如燕山窦，义方垂世评。

勿效东堂诜，射策矜虚声。

懿哉君斯言，可折末俗醒。

刻诗堂之楣，室观全氏兴。

真德秀

真德秀　题隐者苏翁事迹

魏公孤忠如孔明，赤手能支天柱倾。

苏公高节如子陵，寸胶解使黄河清。

等是世间少不得，问津耦耕各其适。

后人未可轻雌黄，两翁之心秋月白。

真德秀

真德秀　挽竹斋

忆昔抠衣造竹斋，竹声琴韵两相谐。

重来琴锁红尘满，寒雨萧萧滴藓苔。

真德秀

真德秀　挽竹斋

无奈斯文坠不兴，茕茕吾党又凋零。

白云寒锁洪崖顶，一度翘瞻一怆情。

真德秀

真德秀　卫生歌

天地之间人为贵，头象天兮足象地。

父母遗体宜宝之，箕畴五福寿为最。

卫生切要知三戒，大怒大慾并大醉。

三者若还有一焉，须防损失真元气。

欲求长先生戒性，火不出兮神自定。

木还去火不成灰，人能戒性还延命。

贪慾无穷忘却精，用心不已走元神。

劳形散尽中和气，更仗何能保此身。

心若太费费则竭，形若太劳劳则歇。

神若太伤伤则虚，气若太损损则绝。

世人欲识卫生道，喜乐有常瞋怒少。

心诚意正思虑除，顺理修身去烦恼。

春嘘明目夏呵心，秋呬冬吹肺肾宁。

四季长呼脾化食，三焦嘻却热难停。

发宜多梳气宜炼，齿宜数叩津宜咽。

子欲不死修昆仑，双手揩摩常在面。

春月少酸宜食甘，冬月宜苦不宜咸。

夏要增辛聊减苦，秋辛可省但加酸。

季月少咸甘略戒，逢然五臓保平安。

若能全减身康健，滋味偏多无病难。

春寒莫放绵衣薄，夏月汗多须换著。

秋冬衣冷惭加添，莫待病生才服药，

惟有夏月难调理，内有伏阴忌冰水。

瓜桃生冷宜少餐，免至秋来成虐痢。

心旺肾衰切宜记，君子之人守斋戒。

常令充实勿空虚，日食须当去油腻。

太饱伤神饥伤胃，太渴伤血多伤气。

饥渴饮莫太过，免致膨脝损心肺。

醉后强饮饱强食，未有此身不生疾。

人资饮食以养生，去其甚者将安适。

食后徐行百步多，手摩脐腹食消磨。

夜半灵根濯清水，丹田浊气切须呵。

饮酒可以陶情性，大饮过多防有病。

肺为华盖倘受伤，咳嗽劳神能损命。

慎勿将盐去点茶，分明引贼入其家。

下焦虚冷令人瘦，伤肾伤脾防病加。

坐卧切防风入脑，脑内入风人不寿。

更兼醉饱卧风中，风才一入成灾咎。

枞有序兮犬有义，黑鲤朝北知臣礼。

人无礼义反食之，天地神明俱不喜。

养体须当节五辛，五辛不节养伤身。

莫教引动虚阳发，精竭容枯疾病萦。

不问在家并在外，若遇迅雷风雨至。

急须端肃敬天威，静室收心须少避。

恩爱牵缠不自由，利名索绊几时休。

放宽些子自家福，免致中年早白头。

顶天立地非容易，饱食暖衣宁不愧。

思量无以报洪恩，晨夕焚香谢天地。

身安寿永是如何，胸次平夷积善多。

惜命惜身兼惜气，请君熟玩卫生歌。

真德秀

真德秀　舞鹤亭歌

舞鹤亭空亭，无鹤胡为名。

亦如西山赋招鹤，无鹤可招也不恶。

何必玄裳缟袖二八真娉婷，想像标致便足使人毛骨清。

仙翁好鹤非徒尔，鹤德从来比君子。

坡仙自谓吾不如，今翁与坡岂其殊。

苍苔白石有余乐，一似箪瓢甘澹泊。

笑杀飞鸢太不灵，贪腥嗜腐哗然争。

九皋一唳醒人耳，又如片言之善应千里。

更笑荒林老木终日号皆逋，说吉说凶谁听渠。

仙翁爱鹤爱其德，我读翁诗三叹息。

便好从翁痛饮醉倒斯亭边，振袂起舞学胎仙。

真德秀

真德秀　闲吟

闲中意趣定何如，静把陈编自卷舒。

希圣希贤真事业，潜天潜地细工夫。

林泉有分吾生足，钟鼎无心世味疏。

政使一贫真到骨，不妨陋巷乐颜癯。

真德秀

真德秀　新桥行

去年寿君时，清溪无梁涉者危。

今年寿君时，长虹卧波指可期。

珍材远林天发隐，文石象玉神效奇。

蛟龟为桥顷刻就，又似仙伯工娱嬉。

官自忧民民自乐，此事更属无穷思。

要须移此济川手，栋我王国无倾欹。

真德秀

真德秀　以青毡与志道

冲寒暂行役，遗汝以青毡。

要识夜眠处，当如亲膝前。

凊温供子职，清白保家传。

小令多堪法，毋颛字画妍。

真德秀

真德秀　挹仙亭

汉宫苇箧儿呱呱，济南梓柱阴扶疏。

富平家人正愉乐，安昌帝师工献谀。

子真东南一尉耳，黄绶凄凉百僚底。

手持短疏叩天阍，义激丹衷泪横眦。

翩然一朝径拂衣，爱君无路空依依。

人传九江已仙去，吴门再见是邪非。

神仙茫茫那可恻，上帝从来赏忠直。

天上果有骖鸾人，合领群真朝北极。

自从举手谢世间，千年白鹤保时还。

玉箫声断杉桧冷，只余丹灶留空山。

谷口之孙古肤使，亭斸青冥挹仙袂。

耿耿应怀贯日忠，飘飘岂羡凌云气。

我来快读华星篇，清彻毛骨风泠然。

何当结茅最高顶，一榻容我分云烟。

真德秀

真德秀　咏仁

程子精微谈谷种，谢公近似喻桃仁。

要须精别性情异，方识其言亲未亲。

真德秀

真德秀　游鼓山

严宸有追诏，趣上太守符。

疲民未苏醒，还雇空踌躇。

来寻灵源盟，喜与佳客俱。

始酌清泠泉，一浣丹墨洿。

超然烦溽中，著身在冰壶。

迟明陟危亭，云涛渺空虚。

烟霏倏一阖，峰峦时有无。

伟哉此绝观，雄压东南隅。

苍崖万仞立，四面环琼琚。

翠木巧蔽亏，亭午清阴敷。

令人澹忘归，似到真华胥。

忆昨泛莲日，选胜邀朋徒。

摩挲岩上刻，慨仰赵与朱。

举觞酹且盟，一节期终初。

重来三址年，恍如隔朝晡。

并游四五人，存者独老癯。

有怀子陈子，感叹为欷嘘。

子抱明月终，我方长涂趋。

颠踣惧不免，儆省当何如。

原言祝同社，著力相携扶。

禅伯亦可人，新结峰顶庐。

老我故倦游，轩冕非所娱。

会须脱尘韟，来依懒瓒居。

真德秀

真德秀　游上天竺

事事不可了，还须入此山。

遥寻黄叶路，迥出白云间。

沦茗止烦渴，谈空得笑閒。

飘飘有余兴，归去掩柴关。

真德秀

真德秀　赠陈子长

粉省郎官出把麾，故人何以赠箴规。

孔门仁恕真心法，汉吏循良乃吏师。

听讼莫刀嫌似笔，爱民终见□成碑。

玉麟夜语如相问，为说如今两鬓丝。

真德秀

真德秀　赠邵邦杰

五寸管能摹造化，七弦琴解写人心。

平生不作麒麟梦，且听高山流水音。

真德秀

真德秀　赠吴景云

锟鋙切玉烂成泥，妙手镌铜亦似之。

若会此机来学道，石盘木鑽有通时。

真德秀

真德秀　赠吴景云

腰间争佩印累累，真印从来少得知。

不向圣传中有省，黄金斗大亦何为。

真德秀

真德秀　赠夏宗禹

虎头自合取侯封，好为明时立隽功。

做了玉关班定远，却陪芝岭夏黄公。

真德秀

真德秀　赠夏宗禹

丹经千卷浩如林，妙诀无多底处寻。

但要灵台常似水，自然元海会生金。

真德秀

真德秀　赠小铁面王相士

君以铁面名，自谓相人软语。

我亦铁心人，不把穷通来问汝。

独有一事欲扣君，学海无底难穷寻。

几时铁拳透铁壁，直窥千年贤圣心。

真德秀

真德秀　赠昩江张平仲

去圣既云远，至理日以冥。

言道指虚玄，语性杂精灵。

正传久芜没，异学得魁横。

卓哉周程张，磊隗三代英。

妙蕴发天地，微言昭日星。

后来紫阳翁，抑又集大成。

煌煌八书训。凛凛万世程。

学者生此时，坦然有规绳。

但患舍康庄，自趋柴与荆。

张君江西来，颇尝得师承。

敝衣虽悬鹑，猛志欲掣鲸。

袖出文一编，其辞峻而清。

此士不易有，归欤更研精。

勿受俗学变，而为宠辱惊。

贫者士之常，未合宁躬耕。

高门谨勿谒，养此气峥嵘。

不见商歌人，洋洋金石声。

真德秀

真德秀　赠徐碧鉴

人言得罪为狂疏，若论狂疏罪不无。

亦既自呵还自笑，只缘内相合崎岖。

真德秀

真德秀　赠徐碧鉴

论命岂能修造化，相形那解脱头颅。

知君藻鉴真超绝，试问穷通改得无。

真德秀

真德秀　赠叶子仁

易象推占妙入神，劝人忠孝更谆谆。

只今谁似君平术，唯有南阳卖卜人。

真德秀

真德秀　赠叶子仁

花正纷红俄骇绿，月才挂壁又沈铭。

世间万事都如此，莫遣双眉浪自愁。

真德秀

真德秀　赠叶子仁

知天焉用尤臧氏，有命何须主瘠环。

若向此中能照破，许君已透利名关。

真德秀

真德秀　赠岳相师

平生惯读横渠铭，不读许负天纲书。

穷通欢戚若有二，天之玉女元非殊。

但应内省无所疚，所必从君问休咎。

北窗燕坐寂无言，时听幽禽唘晴昼。

真德秀

真德秀　赠张童子

虎头燕颔及鸢肩，自笑都无一事全。

惟有数条瓜样骨，尚堪山泽作舑仙。

真德秀

真德秀　赠张童子

闻君早号张童子，雇我初非韩退之。

可惜浪抛洙江业，只看风鉴学希夷。

真德秀

真德秀　赠梓潼袁君西归

君辞万时蜀，东游海之壖。

所挟大易数，自谓探幽玄。

纵横布筹算，妙若蓍之圆。

殷勤扣其说，得数须得全。

人生穹壤间，其孰司陶甄。

短长辨凫鹤，百一分夔蚿。

造物初何必，赋受自尔偏。

数有饶与乏，定命谁能迁。

理则无夸盈，一性各浑然。

颜跖偶寿夭，尧桀非愚贤。

缅怀乐正子，圣门得真传。

全生必个归，此语星日悬。

予生故多奇，荣枯听诸天。

独有任道心，未死须乾乾。

君提空囊至，又复垂橐旋。

岂尝卜而来，所遇非昔泉。

术工用乃拙，为子笑且怜。

矢诗苦不多，聊压瞿唐船。

真德秀

真德秀　志道生日为诗勉之

我闻洙泗言，惟仁静而寿。

汝欲绵修龄，斯义盍深究。

越从开辟来，新故更禅受。

巍巍独山岳，屹立镇宇宙。

其体固而安，其形博而厚。

嘘呵可云兴，涵煦草木茂。

皆由一静功，变化生万有。

千古无动摇，两仪等悠久。

吁嗟人心危，六凿互攻斗。

眇焉方寸微，怵彼群物诱。

扰扰无宁期，得不易衰朽。

汝今志于学，一念贵操守。

天真浚其源，人伪窒其窦。

冶容命之斧，妖声性之寇。

腊毒由厚味，乱德本醇酎。

当如御雠敌，岂但恶恶臭。

斂然肃襟灵，神物森左右。

融融湛虚明，役役息纷揉。

还吾性之仁，万善此其首。

但存达德三，可卜与龄九。

不胜玉女心，持用荐杯酒。

真山民

真山民　百舌

花间报晓晴，巧弄百般声。

未可嫌饶舌，犹胜雁不鸣。

真山民

真山民　兵后刘秀宽见过

冉冉岁云暮，閒居安所之。

途穷身是累，痛定语犹悲。

衰鬓数茎雪，空囊一卷诗。

儒衣例如此，惜也不逢时。

真山民

真山民　兵后寓舍送春

触景多怀旧，凭栏易怆神。

飞花游荡子，古木老成人。

世换山如醉，田荒草自新。

乡关渺何处，回首暗风尘。

真山民

真山民　泊白沙渡

日暮片帆落，渡头生暝烟。

与鸥分渚泊，邀月共船眠。

灯影渔舟外，湍声客枕边。

离怀正无奈，况复听啼鹃。

真山民

真山民　泊舟严滩

天色微茫入暝钟，严陵滩上系孤篷。

水禽与我共明月，芦叶同谁吟晚风。

隔浦人家渔火外，满江愁思笛声中。

云开休望飞鸿影，身即天涯一断鸿。

真山民

真山民　草

草枯根不死，春到又敷荣。

独有愁根在，非春亦自生。

真山民

真山民　陈云岫爱骑驴

君不学少陵骑驴金华春，一生旅食长悲辛。

又不学浪仙骑驴长安市，凄凉落叶秋风里。

却学雪中骑驴孟浩然，冷湿银镫敲吟鞭。

梅花溪上日来往，身迹懒散人中仙。

有时清霜松下路，松风萧萧驴耳竖。

据鞍傲兀四无人，牧子骑牛相尔汝。

劝君但骑驴，行路稳，

姑徐徐。九折畏途鞭快马，

年来曾覆几人车。

真山民

真山民　初冬

林叶新经数夜霜，地炉独拥一山房。

尘书邀我共高阁，浊酒劝人归醉乡。

费省家贫还似富，身閒日短亦如长。

梅花苦欲催吟兴，又破梢头半点香。

真山民

真山民　初夏

一叶薰风带暑回，雨添浓翠暗庭槐。

不随春去莺犹在，好竞时妆榴又开。

剪尺旋栽新白苧，杯盘聊荐旧青梅。

箧中敝扇投閒久，依旧团团入手来。

真山民

真山民　初夏访刘道士

白云随杖履，伴我到山房。

暑薄疑天别，林深见路长。

{术八换儿}芝皆道味，花竹亦诗香。

更待荷花后，来分半榻凉。

真山民

真山民　除夜约张梅境饮

今日又除夕，君能为我来。

烛光红照席，酒浪绿摇杯。

腊带愁吟去，春随笑脸回。

相看俱健在，莫管几华催。

真山民

真山民　春感

春光元自好，我却为春愁。

但见柳青眼，不知人白头。

一身浮似寄，百岁去如流。

赖有芒樽在，花前日醉游。

真山民

真山民　春闺词

愁锁眉尖未肯消，何心更待两蛾娇。

一春螺黛浑无用，付与东风染柳条。

真山民

真山民　春日

韶光今几许，我欲问流莺。

花影扫不去，草根锄又生。

心空诸妄息，身老万缘轻。

正是春风好，幽兰不肯争。

真山民

真山民　春晓山行

风扫连阴作快晴，瘦筇伴我出山扃。

路从初日红边过，人在野花香里行。

古木殊无趋世态，幽禽懒作弄春声。

棕鞋踏遍山南北，只与白云相送迎。

真山民

真山民　春晓雨

破晓檐花未放乾，披衣和梦倚阑干。

酿成苔晕地犹湿，老尽莺声风正寒。

无客醉敲金镫响，有人睡怯翠衾单。

牡丹一夜成消瘦，下却珠帘不忍看。

真山民

真山民　春晓园中

绿阴留我立，清晓小阑东。

林外一鸠雨，柳边双燕风。

吟怀愁渺渺，春事去匆匆。

莫恨芳菲尽，葵榴花又红。

真山民

真山民　春行

东风物物新，花外步清晨。

蕉叶卷舒雨，鸠声问答春。

园林三月景，诗酒百年身，

试数交游侣，如今有几人。

真山民

真山民　春行

短帽轻衫步履迟，微暄天怕乍晴时。

池融嫩碧消残冻，春剪新红缀旧纭。

岚翠滴衣堪入画，禽声到耳足供诗。

东风苦欲招人醉，频掉桥西卖酒旗。

真山民

真山民　春游和胡叔芳韵

春光泼眼明，占胜得新亭。

棠醉风扶起，柳眠莺唤醒。

非无杯泛绿，安得鬓皆青。

且事日为乐，歌声莫暂停。

真山民

真山民　春游阻雨次韵

田里熈熈便是春，追游何必艳阳辰。

打门吏少花村静，听雨高眠亦可人。

真山民

真山民　次李林居春晓游园

灭没晨曦弄淡晴，追随杖履行间亭。

花逢酒侣容先醉，柳见诗人眼乘青。

三月光阴半流水，百年身世一浮萍。

啼鹃只管催春去，不道衰翁已怕听。

真山民

真山民　次韵潘恕堂见寄

抱瓮区区老汉阴，空斋拥鼻日长吟。

青山隔截市朝面，白发消磨豪杰心。

书即无成休学剑，贵无可买耻言金。

情知不入鸳鸾侣，赖有鸥盟尚可寻。

真山民

真山民　次韵章剑溪山居

想无书赴陇，林鹤莫惊猜。

曳杖云同出，开檐山自来。

池堪供洗砚，篱不碍观梅。

静倚长松立，藤花点翠苔。

真山民

真山民　丹山书堂

作室悬知要肯堂，而翁家学颇增光。

一朝衿佩儒簪合，千古诗书屋壁香。

临曲烟霞归羽馆，钟山风月落僧房。

如何只揭精庐扁，解续斯文气焰长。

真山民

真山民　道逢过军投宿山寺

穷途欲焉往，薄暮此相投。

蟋蟀数声雨，芭蕉一寺秋。

乡关来枕畔，时事上眉头。

长叹为僧好，今逢更说愁。

真山民

真山民　东粤庙

颓阑斜照纲昧丝，陈迹凄凉万古悲。

柘水尚鸣亡国怨，山松曾见受封时。

碑因苔蚀无完字，城为田侵失旧基。

当日东瓯知几战，如今赢得一荒祠。

真山民

真山民　冬暮小斋

布袜青鞋敝絮袍，松扉柴几小衡茅。

云酣才酿腊三月，梅吐又横春一梢。

炭为骤寒偏索价，酒因不饮懒论文。

穷年兀兀从人笑，未用多方作解嘲。

真山民

真山民　冬雪

雪冻飞禽少，林深落叶多。

寒塘倒山影，空欲答樵歌。

不有梅花在，其如诗思何。

霜风吹落帽，应叹鬓丝皤。

真山民

真山民　读刘元城言行录

一扫权奸九十章，七州不惮历炎荒。

黄粱富贵百年短，青史是非千载长。

丞相虽存心已死，先生既葬骨犹香。

向令铁汉常留在，天下何缘有靖康。

真山民

真山民　独坐

寒斋淡无味，孤坐思悠悠。

时事三缄口，年光一转头。

有书遮老眼，无药疗閒愁。

假使丹心在，衰迟也合休。

真山民

真山民　杜鹃花得红字

愁锁色云往事空，只将遗恨寄芳丛。

归心千古终难白，啼血万山多是红。

枝带翠烟深夜月，魂飞锦水旧东风。

至今染出怀乡恨，长挂长人望眼中。

真山民

真山民　渡江之越宿萧山县

昨夜大江舟，今宵小驿楼。

只身千里客，孤枕一灯秋。

市酒难成醉，乡书莫寄愁。

胸中无史记，浪作会稽游。

真山民

真山民　访李延不值

白云满空山，山空不未归。

拄杖莫敲门，恐惊白云飞。

真山民

真山民　奉和颇动游兴呈云耕叔祖

节遇中和景渐暄，自摩倦眼望前村。

雕锼花柳春无迹，沐浴山川雨有恩。

忆昔踏青终日醉，如今垂白几人存。

未应便作衰翁看，藉草犹堪倒一樽。

真山民

真山民　高帝

未央前殿养亲时，想记当年俎上危。

借问杯羹何等语，如今安用玉卮为。

真山民

真山民　孤标上人留宿

山僧留我宿，我亦似山僧。

香茗半瓯雪，寒虀一筹冰。

廊风响黄叶，壁雨暗青灯。

参透诗三昧，何须契一乘。

真山民

真山民　观书自叹

皓首抱遗经，堪怜误一生。

空共蠹虫饱，自作忍饥声。

真山民

真山民　光霁阁晚望

一阁纳万象，危阑俯渺茫。

白沙难认月，黄叶易为霜。

宿鸟投烟屿，归樵趁野航。

孤吟谁是伴，渔笛起沧浪。

真山民

真山民　吉水夜泊

入夜始维舟，黄芦古渡头。

眠鸥知让客，飞过蓼花洲。

真山民

真山民　寄郭月篷

烟波秋草外，活计一渔篷。

淡月明寒苇，新霜醉晓枫。

身虽殊出处，道岂有穷通。

俯仰看人面，何如数过鸿。

真山民

真山民　閒居

虚明两竹窗，济楚一书房。

风动鸟移树，花香蝶过墙。

身安知病少，昼静觉春长。

未必全无事，终焉也胜忙。

真山民

真山民　閒居漫赋

纷纷裘马走红尘，赖得閒边可著身。

商岭定无屠狗客，云台岂有钓鱼人。

溪山萧散青芒履，风月夷犹乌角巾。

万事如棋君看取，一番局面一番新。

真山民

真山民　閒吟初冬

一架琴书一笔床，杜门荏苒送年光。

囊空儘可偿诗债，脚倦犹能入醉乡。

即老菊花偏耐久，未开梅蕊已先香。

眼边管领閒风景，不识人间更有忙。

真山民

真山民　閒中

敢咎章缝解误人，甘於閒处著閒身。

腹中书在温仍熟，梦里诗成记不真。

引鹤徐行三迳晓，约梅同醉一壶春。

今朝有喜谁知得，新换衔头号散民。

真山民

真山民　江楼秋夕

楼高古城绕，无奈漏声催。

幽梦风吹断，新吟月送来。

江长渔唱远，云冷雁声哀。

明日重阳酒，黄花开未开。

真山民

真山民　江头春日

风暖旗亭煮酒香，醉醒始悟是他乡。

驾言行迈路千里，岂不怀归天一方。

春事渐消莺语老，离愁偏胜柳丝长。

无聊莫向城南宿，淡月梨花正断肠。

真山民

真山民　九日

懒把黄花插满头，正缘老大见花羞。

年来颇恨儒冠误，好倩西风吹去休。

真山民

真山民　客中临归仍送游教谕

建括相望天一涯，快哉此地话襟期。

芹边春暖几杯酒，门外月高千首诗。

去去先生此休矣，栖栖游子暮何之。

送行折了邮亭柳，归卧白云歌紫芝。

真山民

真山民　客中遇乡友季芳远归省亲

河梁邂逅话襟期，猎猎西风透褀衣。

酒脸未随红叶醉，乡心先逐白云飞。

客中送客难为别，山上安山胡不归。

借使家书君可寄，此间无复问庭帏。

真山民

真山民　兰溪舟中

一舸下中流。西风两岸秋。

橹声摇客梦，帆影挂离愁。

落日鱼蝦市，第烟芦荻洲。

篙人夜相语，明发又严州。

真山民

真山民　李修伯山居

俗子自不到，幽扉何必扃。

苔衣和月卧，山雨杂泉听。

有发徒斑白，无名入汗青。

未应閒此事，尚可扫玄经。

真山民

真山民　李修伯山居

寒灯几拨尽，借问夜何其。

旧梦青灯在，新愁白发知。

昔为三绕鹊，今作五藏龟。

多谢梅梢月，留人得睡迟。

真山民

真山民　连城春夜留别张建溪

飞絮游丝客子心，连城那忍遽分襟。

青灯应见诗情苦，浊酒不如交味深。

一榻暖风栖竹屋，半阑淡月立花阴。

离怀今夜先收拾，尽付明朝马上吟。

真山民

真山民　临江晓行

茅舍乱鸡声，疏林淡见星。

霜轻留草绿，雾暗失山青。

踪迹去来燕，交游聚散萍。

浮生原是客，不必恨飘零。

真山民

真山民　刘伯山寄隐

寄隐幽踪何处寻，春风十里薜萝深。

青山不说是非呈，黄鸟自赓长短吟。

百折畏途休著脚，十分明月是知心。

不就误放桃花出，惹得渔翁话古今。

真山民

真山民　留槎阁寓感

俯爷乾坤为一嗟，西风原上夕阳斜。

石麟已换延陵冢，银汉今无博望槎。

前古英雄俱寂寞，黄昏灯火自諠哗。

不惟人事年年改，近日灵洲水没沙。

真山民

真山民　楼居

携书来过此，便觉少尘埃。

檐冷留云宿，窗明报月来。

閒愁山隔断，幽梦鸟呼回。

湖海元龙气，从渠俗子猜。

真山民

真山民　梅仙山

西都不知寿，安用独长年。

纵有丹炉在，难吹汉火燃。

真山民

真山民　蜜蜂

酿成百花脾，聊尔了口腹。

人知口中甘，谁料腹中毒。

真山民

真山民　妙因寺次施敬所韵

松萝一径阴，踏破白云深。

约客分茶供，逢僧倚竹吟。

鼠留香篆迹，禽和阁铃音。

话久不知晚，新萤照出林。

真山民

真山民　年少春游

锦袍朱带玉花骢，著意追欢紫陌东。

只道春风属杨柳，不知杨柳有秋风。

真山民

真山民　平章命

万甲蟠胸老气雄，将星光照海云东。

声名宣尉裴中立，地步平章韩魏公。

大纛高牙山水县，褒衣博带藻芹宫。

书生端为斯文喜，俎豆先行军旅中。

真山民

真山民　七夕

世上痴儿女，争趋乞巧筵。

妇鸠甘抱拙，不诌鹊桥仙。

真山民

真山民　清明

清明今日是，原上一经过。

新葬冢无数，未来人更多。

此生曾悟否，不乐复如何。

莫待浇坟土，樽前且醉歌。

真山民

真山民　秋扇

人心有炎凉，我心无欢悲。

箧中重自珍，会有薰风时。

真山民

真山民　秋晚

暮色入江郊，霜风两鬓毛。

笛声吹月落，诗兴挟秋高。

谢约南柯蚁，留连左手螯。

孤灯竹窗底，危坐一歌骚。

真山民

真山民　秋夜次叶一山韵

自笑秋来似转蓬，偶然飞落过山中。

一灯幽馆菊花雨，孤枕小楼梧叶风。

涉世悠悠旋磨蚁，怀人杳杳寄书鸿。

浮生何予光阴事，抵死相催作老翁。

真山民

真山民　三峰寺

寂寞烟林噪乱鸦，青鞋步入野僧家。

云深不碍钟声邮，日转还移塔影斜。

廊下蜗黏沿砌藓，佛前蜂恋插瓶花。

竹床纸帐清如水，一枕松风听煮茶。

真山民

真山民　三山旅夜

独坐本无况，凄凉更旅中。

槛低檐碍月，窗破纸吟风。

邻馆笛三弄，谯楼鼓二通。

半觞聊自适，新荔擘轻红。

真山民

真山民　三月晦日

九十风光能有几，东风遽作远行人。

樽前莫惜今朝醉，明日莺声不是春。

真山民

真山民　三月晦日与邵石诸友閒游东园分得空字

韶光收拾太匆匆，眼底浮花一扫空。

留得数枝红药在，五更分付与东风。

真山民

真山民　山春秋夜

夜色秋光共一阑，饱收风露入脾肝。

虚檐立尽梧桐影，络纬数声山月寒。

真山民

真山民　山间次季芳韵

好山多在眼，尘事少关心。

风竹有声画，石泉无操琴。

许猿分野果。留鹤衬云林。

真山民

真山民　山间早春

小桃枝上认年华，随分红开一两花。

将谓春风只城市，也吹春色到山家。

真山民

真山民　山人家

片云隔断嶂西峰，三两山花屋角红。

几亩桑麻春社后，数家鸡犬夕阳中。

拾薪涧底青裙妇，倚杖檐间白发翁。

我亦愿来同隐者，种桃早晚趁东风。

真山民

真山民　山亭避暑

怕碍清风入，丁宁莫下帘。

地皆宜避暑，人自要趋炎。

竹色水千顷，松声风四檐。

此中有幽致，多取未伤廉。

真山民

真山民　山行

林梢初日弄阴晴，露浥溪花笑欲迎。

涧暗只闻泉滴沥，山青剩见鹭分明。

远峰忽转还如绕，险迳徐行亦似平。

莫谓诗成无与和，风篁也解作吟声。

真山民

真山民　圣果院访忠上人不值

管领东风入杖藜，落梅香里已招提。

苔痕一径白云湿，花影半窗红日低。

欲见高僧聊尔耳，便乘余兴去来兮。

葛藤有话无人共，付与隔林幽鸟啼。

真山民

真山民　述怀

不敢尤人敢怨天，愁来觅酒醉来眠。

五穷有鬼遍相虐，九转无丹别自全。

游食惧违新下令，力耕苦乏旧存田。

灵台坐受忧兵触，荏苒霜华剥鬓玄。

真山民

真山民　水墨海棠

不将翠袖卷纱红，怪得陈玄夺化工。

想是太真春睡足，梦魂正在黑甜中。

真山民

真山民　宋道士同游白云关

扶携方外友，来入白云关。

八九峰如画，两三人倚栏。

棋声敲竹外，帘影落花间。

一曲瑶琴罢，翠阴生昼寒。

真山民

真山民　送云泉入山

薜萝丛里郁青青，别是幽栖一段清。

水色山光皆画本，蝉声禽语亦吟情。

人今不改衣冠古，道重方知富贵轻。

为语俗交休见问，已从麋鹿订新盟。

真山民

真山民　宿宝胜寺

苦吟吟未了，只向两廊行。

月去塔无影，风来铎有声。

禅心随水净，佛眼共灯明。

安得云边住，与僧分此情。

真山民

真山民　宿南峰寺

禅房花木锁深幽，借与诗人信宿留。

幡影分来半廊月，磬声敲破一林秋。

僧偏好事能青眼，佛本无心亦白头。

试问青松峰外鹤，閒边曾见几人游。

真山民

真山民　岁朝

画角声中旧岁除，新年喜气满屠苏。

阳和忽转冰霜后，元气更如天地初。

晚色催诗归草梦，春光随笔上桃符。

闭门贺客相过少，静对梅花自看书。

真山民

真山民　岁除寄王中斋

徂岁已匆匆，何人似此翁。

事虽随世异，道不与冬穷。

身老心犹壮，髯斑脸自红。

椒花一杯酒，明日又春风。

真山民

真山民　岁暮

颜不常朱鬓易斑，流光难驻两跳丸。

一年又是等閒过，百岁只消如此看。

把酒何曾长在手，种桃能得几凭栏。

痴人醉梦不知醒，日夜双鼎抵死攒。

真山民

真山民　题济川桥

十二阑干百尽台，登临洗尽眼中埃。

沙痕长与水吞吐，桥影不妨船往来。

两岸楼台随世换，四山图画自天开。

槎边今古无穷思，都付西风酒一杯。

真山民

真山民　题永嘉梦草堂

留得斯堂万古名，江山不敢闭英灵。

池光曾染吟边墨，草色犹如梦里骨。

南浦诗香流未歇，东家魂冷唤难醒。

当进园柳俱尘迹，惟有鸣禽尚可听。

真山民

真山民　晚步

未暝先啼草际蛩，石桥暗度晚花风。

归鸦不带残阳老，留得林梢一抹红。

真山民

真山民　晚春

有恨青春老，无营白昼长。

叶新林换绿，花落地生香。

雨意一番足，人家百事忙。

为儒竟成误，悔不早农桑。

真山民

真山民　王廉使

鼻祖名高三谏官，耳孙玉立又台端。

气增浙左霜威动，面带终南山色寒。

揽辔肯教狼卧地，归班便合豸峨冠。

公余诗兴清於雪，细嚼梅花入肺肝。

真山民

真山民　吴王夜宴图

银漏迢迢夜未晨光，管弦声里绮罗春。

饮阑方拥名娃醉，岂料稽山正卧薪。

真山民

真山民　西湖图

两袖春风一杖藜，等閒踏破柳桥西。

云开远嶂碧千叠，雨过落花红半溪。

青旆有情邀我醉，黄莺无恨为谁啼。

东城正在桃林外，多少游人逐马蹄。

真山民

真山民　溪行

春暖溪西路，行吟又几回。

水清明白鹭，花落失青苔。

云过日吞吐，树摇金往来。

渔歌听未了，欲去以徘徊。

真山民

真山民　夏日

虚窗暑亦谅，境静昼偏长。

树色烟明灭，蝉声风抑扬。

家贫书是业，身老睡为乡。

赤日黄埃客，纷纷为底忙。

真山民

真山民　夏晚江行

行尽山头路，江空带夕晖。

风蝉声不定，水鸟影同飞。

萧散乌藤杖，轻鬺白荣衣。

试呼垂钓者，分我半苔矶。

真山民

真山民　晓行山间

出门谁是伴，只约瘦藤行。

一二里山径，两三声晓莺。

乱峰相出没，初日乍阴晴。

僧舍在何许，隔林钟声清。

真山民

真山民　新春

余冻雪初乾，初晴日骤暄。

人心新岁月，春意旧乾坤。

烟碧柳生色，烧青草返魂。

东风无厚薄，随例到衡门。

真山民

真山民　新凉

烟多人幽处，田园秋暮时。

深村人到少，闰月稻黄迟。

旋决渠分水，新编竹补篱。

地炉煨芋栗，莫遣贵人知。

真山民

真山民　新年

妆点春光到眼边，冻消残雪暖生烟。

杏桃催换新颜色，惟有寒梅花一年。

真山民

真山民　兴福寺

为厌市喧杂，携诗来此吟。

鸟声山路静，花影寺门深。

楼阁庄严界，池塘清净心。

松风亦好事，送客出前林。

真山民

真山民　修真院访崔道士

竹扉苍藓墙，林下小丹房。

风定香烟直，月斜帘影长。

瀹茶泉味别，点易露痕香。

安得栖尘外，求师却老方。

真山民

真山民　杨妃

三郎掩面马嵬坡，生死恩深可奈何。

瘞土驿傍何足恨，潼关战处骨埋多。

真山民

真山民　夜话无上人房

蒲团一榻上，坐到夜将分。

窗月灯昏见，岩泉雨歇闻。

茶葡胜饮酒，禅语当论文。

只恐红尘迹，涴师松下云。

真山民

真山民　夜饮赵园次徐君实韵

银台绛蜡泪成堆，四面轩窗尽放开。

花影忽生知月到，竹梢微响觉风来。

豪挥彩笔诗千首，醉倚红妆酒百杯。

游玩未阑归未得，高城漏箭几相催。

真山民

真山民　夜坐

匹马闰生汗漫游，如今寂寞老林楸。

涉窗半夜青灯雨，幽树下庭黄叶秋。

懒看世情宁睡去，怕伤时事莫吟休。

寒蛩可是知人意，未到莎根只说愁。

真山民

真山民　隐怀

样不趋时合便休，都将往事付东流。

眼看浮世自今古，迹与孤云同去留。

泉石定非骑马路，功名不上钓鱼舟。

有时但得句无问，只与渔歌互唱酬。

真山民

真山民　萤火

微踪一腐草，霜重不禁秋。

想悟浮生短，常为秉烛游。

真山民

真山民　永嘉秋夕

风战枯桐敲纸窗，拥裘无寐夜偏长。

樵楼三鼓夜将午，云雁数声天正霜。

寓世此身惊逆旅，宽怀何处不吾乡。

江头风景日堪醉，酒美蟹肥橙橘香。

真山民

真山民　幽居杂兴

松桂小菟裘，山扉幽更幽。

蜂王衙早晚，燕子社春秋。

鬓秃难庶老，心宽不贮愁。

年来把锄手，无复揖公侯。

真山民

真山民　幽栖

鹤护松扉久不开，蒲团端坐思悠哉。

故交只向梦中见，閒事不经心上来。

双屐蹑云春采药，一筇拄月夜观梅。

东风似见山童懒，自与幽人扫径苔。

真山民

真山民　幽兴

不赋千钟赋不箪，天公有意养痴顽。

书犹能看未曾老，诗亦莫吟方是閒。

宽著庭除贫贮月，少栽竹树要观山。

空阶两日无行迹，又上苔花几点斑。

真山民

真山民　游凤栖寺

十载重游古凤栖，莲宫新绕绿杨堤。

欲谈世事佛无语，不管客愁禽自啼。

苔滑空廊妨散步，尘错老壁失留题。

僧家田地邻家种，菜甲春风绿满畦。

真山民

真山民　渔浦晚秋旅怀

西风吹梦越中游，剪剪轻寒入短裘。

雁字不将乡信写，蛩声空和旅吟愁。

邮亭冷雨孤灯夜，渔市斜阳一笛秋。

是处山川即吾士，仲宣何用怯登楼。

真山民

真山民　枕上偶成

长夜更难晓，天寒吟思清。

梦魂山馆枕，灯影雪窗檠。

守拙疏生理，安贫识世情。

凄风响檐竹，岂是不平声。

真山民

真山民　舟中峡口

乱山如碧玉，处处见鹃花。

水涨傍分港，舟行倒走沙。

宿依沽酒市，饭过钓鱼家。

喜脱风波险，推篷数暝鸦。

真山民

真山民　朱溪涧

路转峰回又一村，天寒大半俺柴门。

云融山脊岚生翠，水嚼沙洲树出根。

任拥重裘风亦冷，未投荒店月先昏。

今宵只傍梅花宿，赢得清芬入梦魂。

真山民

真山民　自适

年来心迹两悠悠，若比孤云儘自由。

既不贪荣安得辱，纵饶无乐亦何忧。

一丝风月严陵钓，千里关山季子裘。

到底行藏定谁是，试将心事问沙鸥。

真山民

真山民　醉题斋壁

此是閒中安乐窝，从渠忙处为奔波。

人心少似秋胡妇，世事多参春梦婆。

但把功名齐蚁蛭，定无荣辱到渔蓑。

醉乡境界偏宽阔，天地都归一浩歌。

真山民

真山民　醉余再赋

堪叹诗翁酒兴豪，醉余犹复一登高。

西风抵死相摇撼，争奈儒冠裹得牢。

真宗

真宗　常祀五享三首

奕奕清斋，昭穆定位。

霜露增感，粢盛洁祭。

神灵来格，福祉攸暨。

追孝奉先，本支百世。

真宗

真宗　常祀五享三首

有秩时祀，匪怠匪渎。

有本宗工，载祗载肃。

厥作裸将，流黄瓒玉。

是享是宜，永绥多福。

真宗

真宗　常祀五享三首

皇祖皇考，配帝配天。

骏奔叶相，神保言旋。

祝以孝告，嘏以兹宣。

去来永慕，宗事惟虔。

真宗

真宗　朝谒太清宫九首

上昮降监，介祉实繁。

邦家修报，妙道归尊。

增名霄极，奉册灵轩。

茂宣圣典，永祐黎元。

真宗

真宗　朝谒太清宫九首

图书昭锡，典礼绍成。

孙民何幸，教父储灵。

钦承景贶，祗奉崇名。

致虔寮册，垂祐黎扃。

真宗

真宗　朝谒太清宫九首

独龙之圣，降生万乡。

教流清净，道符混茫。

大君肃谒，盛公允藏。

森罗羽术，躬牙萧乡。

簪绂济济，钟石洋洋。

高真至止，介福诞祥。

真

朝谒太清宫九首

琳官奕奕，黼坐煌煌。

玉帛成礼，飚骚延祥。

鸿个有则，景福无疆。

嘉应归协，丕独诞扬。

真宗

真宗　朝谒太清宫九首

金奏以谐，飚游斯格。

灵监章明，皇心劢翼。

肃奉雕俎，来升彩席。

享德有孚，凝禧无数。

真宗

真宗　朝谒太清宫九首

钦崇至道，肃谒珠庭。

顺风而拜，明德惟声。

飚驭来格，尊酒斯盈。

是酌是献，心通杳冥。

真宗

真宗　朝谒太清宫九首

彼涡之壤，指李之区。

千乘万骑，来朝密都。

躬陈芳荐，款接仙兴。

饮酒受福，永耀鸿图。

真宗

真宗　朝谒太清宫九首

邈矣道祖，冥机惚恍。

常德不离，至真无象。

引位清穹，降祥神壤。

酌楝荐诚，控飚来享。

真宗

真宗　朝谒太清宫九首

要栈在户，金奉在庭。

笾豆有践，黍稷非声。

平尽蠲洁，诚通杳兴￥。

言旋风驷，祚我修龄。

真宗

真宗　崇恩太后升袝十四首

伣天生德，作配无符。

位刑台则，辅佐帝图。

登崇庙祐，勒号璠欤。

孙赏亿载，皇极之扶。

真宗

真宗　崇恩太后升袝十四首

日帚于京，天作之配。

进贤审官，克勤其志。

于穆清庙，本仁祖闰。

亿万斯年，神灵攸暨。

真宗

真宗　崇恩太后升袝十四首

[黄钟宫二奏]閟宫有侐，堂筵屹崇。

灵徽匪遐，精诚感通。

苾芬维时，登兹明祀。

冷然云车，有来其驭。

真宗

真宗　崇恩太后升袝十四首

［大吕角二奏］羽旌风翔，翠薤飘举。

俨其音徽，登兹位处。

笙镛始奏，合止柷敔。

是享是宜，永求伊祜。

真宗

真宗　崇恩太后升袝十四首

［太簇徽二奏］枚枚閟宫，鼎俎肆陈。

耿畏明灵，登其嘉新。

鼓钟既武，旨酒既醇。

攸介攸止，纯禧荐臻。

真宗

真宗　崇恩太后升袝十四首

［应钟羽二奏］旨酒嘉肴，于登于豆。

是享是宜，乐既合奏。

秆我懿德，执事温恭。

灵兮允格，有翼其从。

真宗

真宗　崇恩太后升袝十四首

列爵陈俎，芬芳和羹。

摐金声石，洋洋和声。

礼行伊始，我德惟明。

既兴而往，于昭期诚。

真宗

真宗　崇恩太后升袝十四首

笙肃纷如，陟彼庙庭。

锵锵佩玉，怀兹先灵。

神保聿止，音容杳冥。

繁禧是介，万年惟宁。

真宗

真宗　崇恩太后升袝十四首

雝雝玉佩，清酤惟良。

粢盛具列，有飶其香。

怀其徽范，德洽无疆。

于兹燕止，降福穰穰。

真宗

真宗　崇恩太后升袝十四首

巡于潜邸，爰正坤人。

闰雎化被，思齐名垂。

柔德益茂，家邦以熙。

皇心追崇，永羞牲粢。

真宗

真宗　崇恩太后升袝十四首

翩然干戚，扬庭陈阶。

文经以绅，武以威怀。

其张其驰，节兴音谐。

迄兹献享，妥灵绥来。

真宗

真宗　崇恩太后升袝十四首

珩璜之贵，社褕之尊。

天作之合，内治慈温。

元良钟庆，祉福乾坤。

以享以祀，事亡如存。

真宗

真宗　崇恩太后升袝十四首

锵洋纯绎，于论鼓钟。

周旋陟降，斋庄肃容。

维痓毁旨，维笾伊岂。

歌入以雍，介福来崇。

真宗

真宗　崇恩太后升袝十四首

黍稷维声，虚业弃庭。

既钦既武，灵心是承。

顾予耿赏，言从之迈。

申锡无疆，是用大介。

真宗

真宗　淳熙十五年上高宗徽号三首

于穆高皇，功德兼隆。

称天以诔，初谥未崇。

载稽礼典，扬徽垂鸿。

涓日之食，登进庙宫。

真宗

真宗　淳熙十五年上高宗徽号三首

有瑑期实，有编斯册。

导以麾仗，奏以金石。

祲威盛容，煌煌赫赫。

巨工奉之，高灵来格。

真宗

真宗　淳熙十五年上高宗徽号三首

中兴之烈，高掩商宗。

揖逊之美，放动比隆。

字十有六，拟诸形容。

威灵在天，裕后无穷。

真宗

真宗　大观三年朝献景宫二首

威灵洋洋，靡有常{上乡下同}。

于惟钦承，来假来乡。

博硕芬香，是孙是享。

奉器有虔，载德无爽。

真宗

真宗　大观三年朝献景宫二首

尔牲既弃，是烹是肆。

尔肴既具。是羞是馈。

非物之重，惟德之备。

神之格思，歆我精意。

真宗

真宗　大中祥符封禅十首

严严泰山，配德于天。

奉符展采，翼翼乾乾。

条濯静嘉，罔有弗蠲。

上帝顾諟，冷风肃然。

真宗

真宗　大中祥符封禅十首

皇天上帝，阴惊下民。

道崇广覆，化洽鸿钧。

灵文诞锡，实命惟新。

增高钦事，式奉严社。

真宗

真宗　大中祥符封禅十首

于穆圣祖，笔开鸿业。

我武惟扬，皇威有晔。

四雝混同，百灵震痓。

陟配高穹，明灵是接。

真宗

真宗　大中祥符封禅十首

祗若封祀，神宗配天。

礼乐明备，奠献精虔。

景灵来格，休祥蔼然。

于昭垂庆，亿万斯年。

真宗

真宗　大中祥符封禅十首

因高定位，礼修物备。

荐鬯卜牲，虔恭寅畏。

八音克谐，天神咸暨。

降福穰穰，永锡尔类。

真宗

真宗　大中祥符封禅十首

浩浩元精，无臭无声。

临下有赫，得一以清。

备物致享，荐兹至诚。

泰尊奠献，夙夜齐明。

真宗

真宗　大中祥符封禅十首

真宗　至

真宗

真宗　大中祥符封禅十首

坤德直方，博厚无疆。

秉险得一，静而有常。

实藏以发，乃育百昌。

肃祗禅祭，锡祉穰穰。

真宗

真宗　大中祥符封禅十首

皇矣圣祖，丕赫神武。

秉运宅中，威加九土。

德厚功崇，颂声载路。

陟配方祗，对天之佑。

真宗

真宗　大中祥符封禅十首

毖祀柔祗，报功厚载。

思文太宗，侑神严配。

钟石斯和，笾豆咸在。

永锡坤珍，资生为大。

真宗

真宗　汾阴十首

茫茫坤载，奥惟太宁。

资生光大，品物流形。

瞻言汾曲，允宅神灵。

圣皇躬享，明德惟声。

真宗

真宗　汾阴十首

至诚旁过，柔祗格思。

奉以琮币，致诚在兹。

真宗

真宗　汾阴十首

博硕者牲，载纯其色。

骨荐登俎，聿崇坤德。

真宗

真宗　汾阴十首

秉险成德，敏树宣功。

应变审谪，神力无穷。

沈潜刚克，流谦示中。

洁兹奠献，妙物玄通。

真宗

真宗　汾阴十首

坤元茂育，植物成形。

于穆圣祖，功齐三灵。

严恭配侑，厚德攸宁。

永怀锡义，歆此惟声。

真宗

真宗　汾阴十首

报功厚载，祀事惟明。

思文烈考，道济群生。

侑神定位，协德安平。

声洁并荐，享于克诚。

真宗

真宗　汾阴十首

寅威实命，明祀惟虔。

协神备物，罔不吉蠲。

后祗格思，灵飚肃然。

诞受景福，遐哉亿年。

真宗

真宗　汾阴十首

至哉柔祗，滋生蕃锡。

条濯静嘉，寅恭夕惕。

金奏线如，万舞有奕。

立我孙民，莫匪尔极。

真宗

真宗　汾阴十首

博厚流形，秉险成德。

柔顺利正，直方维则。

明祗格思，素汾之侧。

祗载吉蠲，宸心翼翼。

真宗

真宗　汾阴十首

至哉物祖，设象隆脽。

动静之德，翕陃攸宜。

嘉粟以荐，精祷洪釐。

茂宣阴贶，五觳蕃滋。

真宗

真宗　高宗郊前朝献景灵宫二十一首

维皇齐居，承神其初。

飆飆昂昂，龙步去赵。

景钟铿如，肃观清都。

脄蚸之交，神人用孚。

真宗

真宗　高宗郊前朝献景灵宫二十一首

帝既临飨，声兹精意。

对越在天，爰升紫陛。

孔容翼翼，保承丕绪。

孝奉天们，永锡尔类。

真宗

真宗　高宗郊前朝献景灵宫二十一首

惟德声香，升闻八方。

奥神临之，来从帝乡。

万灵景术，有烨其光。

监我精纯，降福穰穰。

真宗

真宗　高宗郊前朝献景灵宫二十一首

齐居皇皇，琼琚锵锵。

承祭之初，其如在旁。

挹彼注兹，储禧迎祥。

神之听之，欣欣乐康。

真宗

真宗　高宗郊前朝献景灵宫二十一首

涓选休辰，有事嘉荐。

琅琅琼佩，陟降严殿。

其陟伊何，币玉斯奠。

周旋中礼，千亿储义。

真宗

真宗　高宗郊前朝献景灵宫二十一首

上灵始祖，云景元尊。

严祀夙展，六乐朱轩。

明玉之洁，岂帛之温。

畅乃继序，承德不愆。

真宗

真宗　高宗郊前朝献景灵宫二十一首

我后临灵，奠币攸毕。

式旋其赵，榘度有式。

礼容齐庄，孝思纯实。

天休滋至，时万时亿。

真宗

真宗　高宗郊前朝献景灵宫二十一首

百职骏奔，来相于庭。

奉盛以告，登兹芳声。

际天蟠地，默运三灵。

神兮来歆，祚我休平。

真宗

真宗　高宗郊前朝献景灵宫二十一首

有严大礼，对时休时。

情文则粲，蠲洁必清。

再临观兴，以专以精。

真游来格，永观厥成。

真宗

真宗　高宗郊前朝献景灵宫二十一首

于赫炎荣，十叶华耀。

屡兹郊报，陟降在庙。

其降伊何，椒浆桂酒。

再拜斟酌，永御九有。

真宗

真宗　高宗郊前朝献景灵宫二十一首

瑶源诞民，玉牒笔荣。

覆育群有，监观圆清。

酒一既洽，登荐惟诚。

无有后艰，骏惠云仍。

真宗

真宗　高宗郊前朝献景灵宫二十一首

奠鬯告成，式旋厥位。

天步雍容，神人燕喜。

九庙观德，百灵荐补。

子孙其昌，垂千万祀。

真宗

真宗　高宗郊前朝献景灵宫二十一首

于皇乐舞，进旅退旅。

一弛一张，笙声具举。

岂惟玩声，象德是似。

神鉴孔昭，福禄来予。

真宗

真宗　高宗郊前朝献景灵宫二十一首

五音饬奏，神既亿康。

澹其容兴，荐此嘉觞。

有来量相，琸锵锵。

奉承若宥，罔不齐庄。

真宗

真宗　高宗郊前朝献景灵宫二十一首

嘉荐既终，神贶其复。

麦我思成，灵光下烛。

孝孙承之，载祗载肃。

敷锡庶民，函蒙祉福。

真宗

真宗　高宗郊前朝献景灵宫二十一首

帝临閟庭，逆釐上灵。

神磁安坐，肃若有承。

嘉觞既申，行闻惟声。

灵光留俞，祚我亿龄。

真宗

真宗　高宗郊前朝献景灵宫二十一首

普淖既荐，苾芬孔时。

神嗜而顾，有来燕娭。

飨矣将入，载钦载祗。

展诗以侑，益臻厥熙。

真宗

真宗　高宗郊前朝献景灵宫二十一首

雍歌既入，熙事人成。

神夕奄虞，忽乘青冥。

灵心回瞔，监我精守。

诞降嘉祉，休德昭清。

真宗

真宗　高宗郊前朝献景灵宫二十一首

我秩元祀，上推灵源。

展事有侐，祲威肃然。

丹墄既降，秉心益虔。

荷天之化，于千万年。

真宗

真宗　高宗郊前朝献景灵宫二十一首

奕奕灵宫，有严毖祀。

燔燎具扬，礼位既偾。

帝心肃祗，天步旋止。

对越在天，永膺蕃祉。

真宗

真宗　高宗郊前朝献景灵宫二十一首

帝将于郊，昭事上祀。

爰兹毕觞，复即于此。

飚载旋，容旌沓骑。

维皇嘉承，锡祚昌炽。

真宗

真宗　高宗郊祀前庙朝享太庙三十首

于皇我后，只戒专精，

假于有庙，祖考是承。

邹进唯肃，僾思唯诚。

神之听之，来燕来宁。

真宗

真宗　高宗郊祀前庙朝享太庙三十首

皇皇大宫，丕吉于穆。

休德昭清，元气回复。

芝叶蔓茂，桂华凭翼。

孝孙假斯，受兹介福。

真宗

真宗　高宗郊祀前庙朝享太庙三十首

维皇齐精，翮假于庙。

观兴之初，惟以洁告。

行承祖宗，恤祀昭孝。

诚心有孚，介福斯报。

真宗

真宗　高宗郊祀前庙朝享太庙三十首

秬鬯既将，黄钟具奏。

肃我祖考，祇栗以俟。

于皇列圣，在帝左右。

监观于兹，云车来下。

真宗

真宗　高宗郊祀前庙朝享太庙三十首

有硕其性，登于大房。

肃展以享，庶几迪赏。

匪腯是告，我民其康。

保艾尔后，垂休无疆。

真宗

真宗　高宗郊祀前庙朝享太庙三十首

盥至于再，洁诚愈孚。

帝用祗处，发咸嘉虞。

胜歌舊叹，会于轩朱。

观厥飆若，受福之符。

真宗

真宗　高宗郊祀前庙朝享太庙三十首

思文僖祖，基德之元。

皇武大之，受命于天。

积厚流光，不已其傅。

曾孙笃之，于万斯年。

真宗

真宗　高宗郊祀前庙朝享太庙三十首

天命有开，维仁是依。

迺瞔冀邦，于以顾之。

其顾伊何，发祥笔基。

施于孙子，虔奉孝思。

真宗

真宗　高宗郊祀前庙朝享太庙三十首

昭哉皇祖，源深流长。

雕戈圭瓒，休有烈光。

天祐潜德，继世其昌。

永怀积累，嘉讶令芳。

真宗

真宗　高宗郊祀前庙朝享太庙三十首

为民请命，皇祖赫临。

天地痞贶，亿万同心。

造邦以德，介福宜深。

挹彼惟旨，真游居歆。

真宗

真宗　高宗郊祀前庙朝享太庙三十首

皇矣太宗，嗣服平成。

益夺神旅，再征不庭。

文武秉德，仁孝克明。

以圣傅圣，对越紫清。

真宗

真宗　高宗郊祀前庙朝享太庙三十首

思文真宗，骨道之宗。

憺威赫灵，遵制扬功。

真符鼎来，告成登封。

盛德百世，于昭无穷。

真宗

真宗　高宗郊祀前庙朝享太庙三十首

仁行如天，篇覆无偏。

功济九有，恩济八埏。

齐民受康，朝野晏然。

声壤歌谣，四十二年。

真宗

真宗　高宗郊祀前庙朝享太庙三十首

穆穆英宗，持盈守城。

世德作求，是纉是承。

齐家睦族，偃武恢文。

于牙清酤，酌之欣欣。

真宗

真宗　高宗郊祀前庙朝享太庙三十首

焌哉维后，继明骨神。

稽古行道，文物一新。

润色鸿来，垂裕后人。

灵施沛然，来燕来宁。

真宗

真宗　高宗郊祀前庙朝享太庙三十首

明哲煌煌，照临无疆。

绍述先志，寔宣重光。

诒谋燕翼，率由旧章。

苾芬孝祀，降福穰穰。

真宗

真宗　高宗郊祀前庙朝享太庙三十首

于皇烈考，道化圣神。

尧聪舜孝，文恬武忻。

命子出震，遗骏上实。

罔极之衰，有古莫论。

真宗

真宗　高宗郊祀前庙朝享太庙三十首

明德惟声，进止回复。

汤袭安恭，严若惟谷。

诚意昭融，群工袂属。

成此祲容，生乎齐肃。

真宗

真宗　高宗郊祀前庙朝享太庙三十首

于皇我后，祗武声精。

躬制声诗，文思聪明。

雍容戾止，玉立端诚。

神听如在，福禄来宁。

真宗

真宗　高宗郊祀前庙朝享太庙三十首

八音谐律，缀兆弃庭。

进旅退旅，肃然和平。

盛蜀祖宗，灵监昭升。

象功崇德，遹观厥成。

真宗

真宗　高宗郊祀前庙朝享太庙三十首

威神在天，享于克诚。

申以贰觞，式昭德声。

笾豆孔嘉，乐舞具陈。

庶几是听，福禄来成。

真宗

真宗　高宗郊祀前庙朝享太庙三十首

疏幂三举，诚意一纯。

孰陪予祀，公族振振。

神具醉止，燕娭窈冥。

于万斯年，绥我思成。

真宗

真宗　高宗郊祀前庙朝享太庙三十首

夙武告备，礼节俯成。

妥侑惟乾，氛氲夜澄。

有严有翼，列圣灵承。

于穆清閟，肃肃无声。

真宗

真宗　高宗郊祀前庙朝享太庙三十首

维皇新享，至再至三。

礼备乐奏，憎陛森严。

粢盛芳洁，酒贩旨甘。

云车风马，从术观瞻。

真宗

真宗　高宗郊祀前庙朝享太庙三十首

赫赫明明，维祖维宗。

鉴于文孙，维德之同。

日靖四方，亦同其功。

亿万斯年，以承家邦。

真宗

真宗　高宗郊祀前庙朝享太庙三十首

帝既临享，步武鸣莺。

陟降规矩，飆昂周旋。

登歌一再，典礼莫愆。

神之听之，祉福绵绵。

真宗

真宗　高宗郊祀前庙朝享太庙三十首

熙事既成，嘉笾告严。

洋洋来临，蔼蔼布列。

配帝其功，在天对越。

允集丛釐，万邦和悦。

真宗

真宗　高宗郊祀前庙朝享太庙三十首

神之来游，风马云车。

淹留彷佛，顾瞻唏嘘。

神之还归，钧天帝居。

监观于下，何福不除。

真宗

真宗　高宗郊祀前庙朝享太庙三十首

于皇上天，钦哉成命。

集于冲人，丕承列圣。

爰熙紫坛，于庙告庆。

脄乡潜通，休祥荐应。

真宗

真宗　高宗郊祀前庙朝享太庙三十首

盛德岂功，一祖六宗。

钦翼燕诒，社享是崇。

万意齐精，假斋惟恭。

率礼周旋，福禄来同。

真宗

真宗　高宗明堂前朝献景灵宫十首

德惟声香，升联八方。

奥神之从，璨然有光。

骖飞乘苍，啾啾跄跄。

消摇从容，顾予不忘。

真宗

真宗　高宗明堂前朝献景灵宫十首

帝既临亭，龙驭华耀。

孝孙承之，陟降在庙。

诚意上交，庆阴下冒。

天休骈至，千亿克绍。

真宗

真宗　高宗明堂前朝献景灵宫十首

玉气如虹，岂缯弃笥。

既奉既将，亦奠在位。

有永群后，实相祀事。

何以临下，心意不贰。

真宗

真宗　高宗明堂前朝献景灵宫十首

琼琚锵锵，玄衣绣裳。

荐嘉升香，粢盛芬芳。

礼你莫愆，鼓钟喤喤。

曾孙之常，绥福无疆。

真宗

真宗　高宗明堂前朝献景灵宫十首

裴回若留，灵其有喜。

荐我声香，挹兹酒本。

我祖在天，执道之纪。

申佑无疆，奏神称礼。

真宗

真宗　高宗明堂前朝献景灵宫十首

进旅退旅，载执干戚。

不愆于会，容服有赫。

式妥式侑，神保存是格。

发鉴孔昭，孝思维则。

真宗

真宗　高宗明堂前朝献景灵宫十首

于赫大神，总司元化。

监我纯精，威光来下。

延昌之贶，千亿凭藉。

曾孙保之，丕平是迓。

真宗

真宗　高宗明堂前朝献景灵宫十首

洋洋降临，肃肃布列。

熙事既成，嘉笾告弃。

九天下储庆，垂祐无缺。

寐明寐昌，绵绵瓜{左瓜右失}。

真宗

真宗　高宗明堂前朝献景灵宫十首

高飞安翔，持御阴阳。

幽赞圆穹，监观四方。

元精回复，奄虞也良。

毕觞降嘏，偃蹇于骧。

真宗

真宗　高宗明堂前朝献景灵宫十首

奕奕高祠，有严毖祀。

礼和孔宣，燔燎斯暨。

帝心肃祗，天步旋止。

熙事既成，永膺蕃吐。

真宗

真宗　高宗祀明堂前朝享太庙二十一首

于皇我后，祗廿专精。

斋肃有容，祖考是承。

造次匪懈，孝思纯诚。

神听有格，福禄来宁。

真宗

真宗　高宗祀明堂前朝享太庙二十一首

肃哉清宫，熉珠照幄。

神之来思，八音振作。

赤鸟龙章，奉玉惟恪。

匪今斯今，先民时若。

真宗

真宗　高宗祀明堂前朝享太庙二十一首

于皇维后，观兴之初。

精意昭著，既顺既愉。

圭鬯承祀，卿士咸赵。

目视心化，四方其孚。

真宗

真宗　高宗祀明堂前朝享太庙二十一首

涓选休成，祖考是享。

夙夜专精，求诸惚恍。

洋洋在上，惟神之仰。

鬯矣清明，应之如乡。

真宗

真宗　高宗祀明堂前朝享太庙二十一首

来相于庭，鸣鋗锵锵。

奉牲而告，登彼雕房。

非牲之备，民庶是康。

神依民听，上帝斯皇。

真宗

真宗　高宗祀明堂前朝享太庙二十一首

何庆之长，实兆于商。

由商太茂，子孙其昌。

皇其成命，宋道用光。

诒厥孙谋，膺受四方。

真宗

真宗　高宗祀明堂前朝享太庙二十一首

上帝监观，维二是依。

继世修德，皇心顾之。

其顾伊何，在彼冀方。

施于子孙，降福穰穰。

真宗

真宗　高宗祀明堂前朝享太庙二十一首

昭哉皇祖，骏发其祥。

雕戈圭瓒，盛烈载扬。

天锡寮符，分炽而昌。

神圣应期，赫然垂光。

真宗

真宗　高宗祀明堂前朝享太庙二十一首

猗欤皇祖，下民攸归。

膺帝之命，龙翔太微。

武车雷动，天地清夷。

峨峨奉璋，万世无达。

真宗

真宗　高宗祀明堂前朝享太庙二十一首

煌煌神武，再御开轩。

时惠南土，旋定太原。

车书混同，声教布宣。

维天佑之，亿万斯年。

真宗

真宗　高宗祀明堂前朝享太庙二十一首

于皇真宗，内道之崇。

游心物外，应迹环中。

四方既同，化民以躬。

清净无为，盛德之容。

真宗

真宗　高宗祀明堂前朝享太庙二十一首

噫我大君，嗣世修文。

维文维武，諟继虞动。

天锡丕祚，施于后昆。

于虎清点，酌之欣欣。

真宗

真宗　高宗祀明堂前朝享太庙二十一首

孙哉维后，继明的神。

定章文武，宜民宜人。

经世之道，功格于天。

子孙严祀，无穷之傅。

真宗

真宗　高宗祀明堂前朝享太庙二十一首

明哲煌煌，照临无疆。

丕承先志，嘉靖多方。

朝延尊荣，民庶乐康。

珍符来应，锡兹重光。

真宗

真宗　高宗祀明堂前朝享太庙二十一首

圣考巍巍，光绍丕基。

礼隆乐备，时维纯熙。

天仁兼覆，皇化无为。

功成弗处，心潜希夷。

真宗

真宗　高宗祀明堂前朝享太庙二十一首

作乐合祖，笋簴在庭。

众奏具举，肃雝和鸣。

神灵来格，庶几是听。

皦绎以终，永观厥成。

真宗

真宗　高宗祀明堂前朝享太庙二十一首

威神在天，来格于诚。

既载清酤，有闻无声。

相予熙事，时赖宗英。

肃肃雝雝，允协思成。

真宗

真宗　高宗祀明堂前朝享太庙二十一首

疏幂三举，诚意一纯。

孰陪予祀，公族振振。

明灵来娭，乐舞具陈。

奉神所佑，昭孝息民。

真宗

真宗　高宗祀明堂前朝享太庙二十一首

赫赫明明，德兴天通。

施子孙子，福禄攸同。

日靖四方，民和年丰。

有秩斯祜，申锡无穷。

真宗

真宗　高宗祀明堂前朝享太庙二十一首

歆我斋明，威行如存。

牲牲是享，圭玉其温。

群公执事，变既骏奔。

礼成告入，咸福黎元。

真宗

真宗　高宗祀明堂前朝享太庙二十一首

神明既交，恍若有承。

钦翼斋庄，福禄具膺。

王业是兴，祖武是绳。

佑我亿年，以莫不增。

真宗

真宗　皇后庙十五首

閟宫翼翼，雅乐洋洋。

牲哭肃设，几筵用张。

饰以明备，秩其令芳。

神兮来格，风动云翔。

真宗

真宗　皇后庙十五首

服章观象，山龙是则。

容止跄跄，威备翼翼。

真宗

真宗　皇后庙十五首

恪恭奉祀，祗的行牲。

九成爰奏，有俎斯盈。

真宗

真宗　皇后庙十五首

祀事孔明，庙室惟肃。

铏登笾豆，金石丝竹。

既灌既下，允恭允穆。

奉神如在，以介景福。

真宗

真宗　皇后庙十五首

初阳作配，内助惟贤。

柔顺中积，英徽外宣。

神宫有侐，明祀惟虔。

歆诚降祐，永奉粲盛。

真宗

真宗　皇后庙十五首

猗那淑圣，象应资生。

配天作合，兴日齐明。

椒宫垂范，彤史扬名。

聿修毖祀，永奉粢盛。

真宗

真宗　皇后庙十五首

王门禀庆，帝族惟贤。

功存内治，德协静专。

流芳图名，垂范弦綖。

新庙有侐，祀灵昭然。

真宗

真宗　皇后庙十五首

明明英媛，德备椒庭。

笾豆有践，黍稷匪声。

静嘉致牙，容兴昭灵。

精意以达，顾享来宁。

真宗

真宗　皇后庙十五首

曾孙袭庆，柔祗育德。

正位居见，其备不忒。

教被宫台，化行邦国。

祝史正辞，垂裕无极。

真宗

真宗　皇后庙十五首

淑德昭著，至乐和平。

登豆在列，蓉香处诚。

六变合礼，八音谐声。

穰穰景福，佑我休明。

真宗

真宗　皇后庙十五首

为太宗后，为天下母。

诞圣继明，膺乾作主。

玉振金相，兰芬桂芳。

于万斯年，永奉孙赏。

真宗

真宗　皇后庙十五首

彝尊鬯酒，庆佑遂行。

介以纯嘏，允答明诚。

真宗

真宗　皇后庙十五首

宗臣率礼，步玉锵锵。

吉蠲斯献，百禄是将。

真宗

真宗　皇后庙十五首

牙献有终，礼容斯穆。

以奉嘉觞，以膺多福。

真宗

真宗　皇后庙十五首

明守告毕，灵略难留。

长云杳邈，整骚优游。

诚深嘉粟，礼声钦修。

岂融垂佑，以永洪休。

真宗

真宗　祭九鼎十二首

日号丙丁，方号中内。

德惟其时，蠲吉是将。

夫何饮之，黄流玉瓒。

夫何食之，有陈伊馔。

真宗

真宗　祭九鼎十二首

粢盛既岂，牲牢既弃。

展兹熙事，温温其恭。

惟明欣欣，燔炙芬芳。

保乎天子，繁祉荐臻。

真宗

真宗　祭九鼎十二首

工祝致辞，黄流协鬯。

爰登清歌，载期神享。

噫予诚心，精社是虔。

嘉予陈祀，岂盈豆笾。

真宗

真宗　祭九鼎十二首

法乾刚兮，铸鼎奠方。

涓嘉旦兮，齐明迎祥。

胡为持币，维箱及筥。

胡为和羹，有鍂维金。

真宗

真宗　祭九鼎十二首

我方东南，我日朱明。

爰因其时，鼎以刚名。

粢盛既声，牲牲既盈。

佑我皇家，巽令风行。

真宗

真宗　祭九鼎十二首

黄流在中，惟声香祀。

于荐于神，爰祗厥事。

礼从多备，以进为文。

尊斝三献，昭示孔勤。

真宗

真宗　祭九鼎十二首

牧尊将将，徂基自堂。

牲牲肥腯，鼓钟喤喤。

肆予醒齐，椒声飶香。

聿来歆顾，天祚永昌。

真宗

真宗　祭九鼎十二首

明备崇享，声筦锵锵。

铿兮佩举，峨冠齐庄。

肆陈有序，承箱是将。

其牲伊何，笾豆大房。

真宗

真宗　祭九鼎十二首

神宫巍巍，庭燎有辉。

声谐备乐，物陈岂作。

清酤既载，酌言献之。

惟神醉止，聿来蕃釐。

真宗

真宗　祭九鼎十二首

时运而冬，乃神玄冥。

阴阳相推，丰年以成。

越陈嘉肃，牲牢粢盛。

来享来依，监于明诚。

真宗

真宗　祭九鼎十二首

痓之初登，其产昭陈。

痓之既裸，其香升闻。

神心嘉止，于焉欣欣。

贻我有年，穰穰其仁。

真宗

真宗　祭九鼎十二首

秉心齐明，奉牲博硕。

匏丝铿陈，冠佩俨饰。

其肆其将，明神来格。

执奠维何，猗欤币帛。

真宗

真宗　袷享八首

［黄钟宫］时维孟冬，霜露既零。

合仞盛礼，以时以行。

孝心翼翼，惟神来宁。

肃倡斯举，神具是听。

真宗

真宗　袷享八首

［大吕角］于穆孝思，嘉主维时。

诚通兹格，咸来燕娭。

神之听之，申锡蕃釐。

于万斯年，永保丕基。

真宗

真宗　袷享八首

［太簇徽］于昭孝治，通乎神明。

寒暑不忒，熙事备成。

牲牲孔硕，黍稷惟声。

以享以祀，来燕来宁。

真宗

真宗　袷享八首

［应钟羽］苾芬孝祀，下灌肃雍。

致力于神，明信咸通。

灵之妥留，惠我庞鸿。

文被万宇，福禄攸同。

真宗

真宗　袷享八首

于赫皇祖，瀎发其祥。

德盛流远，奕世弥昌。

孝孙有庆，嘉下令芳。

神保是享，锡义无疆。

真宗

真宗　袷享八首

上天眷命，佑我丕基。

翼翼皇祖，不耀其辉。

积厚流长，福禄攸宜。

祀事孔时，曾孙笃之。

真宗

真宗　袷享八首

于皇光宗，握符御极。

昭哉嗣服，惟仁兴德。

勤施于民，靡有暇逸。

万年之思，永奠宗祐。

真宗

真宗　袷享八首

合祭大事，因时发天。

翼翼孝思，三献礼虔。

神兮乐康，飚骚言旋。

永福后人，于千万年。

真宗

真宗　嘉祐袷享二首

躬兹孝享，礼备乐成。

神登于俎，神寻于祊。

展牲肥腯，奏格和平。

灵其昭格，肃优凝情。

真宗

真宗　嘉祐袷享二首

发神归止，光景肃然。

福祥裕世，明威在天。

孝孙有庆，骏烈推先。

佑兹基绪，弥万斯年。

真宗

真宗　景灵宫奉册实一首

穆穆真宗，锡义蕃昌。

飚轮临贶，谆诲洞彰。

虔崇懿号，祗答景祥。

至诚致享，降福无疆。

真宗

真宗　景祐亲享太庙二首

追养奉先，纳孝練主。

金奏凤鸣，开雎乐舞。

奠眼恭神，肥腯展俎。

积庆聪明，降景环宇。

真宗

真宗　景祐亲享太庙二首

于穆真皇，宅心道粹。

和武偃革，焕乎文治。

操操拜图，封天祀地。

盛德为示，函赏万世。

真宗

真宗　景祐以后乐章六首

肃肃閟宫，顺时就事。

要鬯声香，如见于位。

真宗

真宗　景祐以后乐章六首

祥祥曾麓，德合方血。

万邦展养，九御蒙慈。

孝恭祊祏，美播声诗。

淑灵顾享，申锡维棋。

真宗

真宗　景祐以后乐章六首

青金玉瓒，裸将于京。

永怀罔极，夙夜斋明。

真宗

真宗　景祐以后乐章六首

翊佐先朝，章明台教。

淑顺谦勤，徽音在劭。

树风不止，劬劳匪报。

黍稷令芳，嘏兹乃告。

真宗

真宗　景祐以后乐章六首

裸圭既衬，酌鬯斯醇。

音容仿佛，奠献唯寅。

真宗

真宗　景祐以后乐章六首

内辅先献，夙昭去列。

保祐之劳，兹惠其德。

荣养有终，芳风无极。

享献閟宫，载怀凄恻。

真宗

真宗　景祐元年亲享景灵宫二首

真馆奉币，洁齐致声。

灵因斯格，社稷庆宁。

真宗

真宗　景祐元年亲享景灵宫二首

椒浆尊享，珍馔精祈。

瞓容杳邈，瑶略霞飞。

真宗

真宗　开禧三睥成肃皇后袝庙一首

天合重华，内治昭融。

承承继继，保估恩隆。

时从阜陵，登袝太宫。

燕我后人，福禄来崇。

真宗

真宗　理宗朝享三首

于皇祖宗，清庙奕奕。

威灵在天，不顾惟德。

垂裕鸿延，诒谋燕翼，

孝孙格斯，受祉罔极。

真宗

真宗　理宗朝享三首

秬鬯既将，黄钟具奏。

瞻望真游，优若有慕。

于皇列圣，在帝左右。

云车具业，以妥以侑。

真宗

真宗　理宗朝享三首

帝德之休，恭敛渊懿。

三十一年，谨终如始。

升袝在宫，祖功平美。

民怀有仁，何千万世。

真宗

真宗　理宗明堂前朝献景灵宫二首

我享我将，声兹精意。

陟降左右，维天兴契。

齐明乃心，祗肃在位。

于万斯年，百福来备。

真宗

真宗　理宗明堂前朝献景灵宫二首

庆云克克，鸣璯琅琅。

澹基容兴，申荐贰觞。

奉承若寡，神其乐康。

锡以多祉，源深流长。

真宗

真宗　理宗明堂前朝享二首

皇矣昭考，圣灵在天。

称秩宗祀，有严恭先。

奉币以讶，见之僾然。

仁深泽厚，厥光以延。

真宗

真宗　理宗明堂前朝享二首

假哉皇考，必世后仁。

嘉靖我邦，兴物皆春。

之纯之德，克配穹昮。

馀庆渊如，佑我后人。

真宗

真宗　宁宗朝享三十五首

王假有庙，四极骏奔。

鼎俎宵严，虚筷云屯。

积厚流广，德隆庆蕃。

是则是绳，保我子孙。

真宗

真宗　宁宗朝享三十五首

于穆清宫，奕奕孔硕。

芝茎蔓秀，桂华凭翼。

八簋登列，六瑚贲室。

皇代拥庆，避佑千亿。

真宗

真宗　宁宗朝享三十五首

天一以清，地一以宁。

维皇精专，承神明灵。

娥御随津，渎祗扬溟。

兴事允严，先祖是听。

真宗

真宗　宁宗朝享三十五首

凡楹云深，芳勺宵奠。

乐华淳鬯，礼文炳绚。

有容有备，载肃载见。

维时缉熙，世世以燕。

真宗

真宗　宁宗朝享三十五首

旅楹有闲，人神允叶。

福以德昭，乡以诚接。

六乐宜扬，百礼类烨。

对越在天，流祚万叶。

真宗

真宗　宁宗朝享三十五首

［黄钟为宫］咸英备乐，簋度列斝。

诗歌安世，声叶皇雅。

翠旗羽盖，云车风马。

神其来兮，以燕以下。

真宗

真宗　宁宗朝享三十五首

[大吕为角]勾陈旦开，瘟阖夜分。

轸风挟月，车驷凌云。

瑞景晻霭，神光耀熳。

神其来兮，以留以忻。

真宗

真宗　宁宗朝享三十五首

[太簇为徽]穆穆紫幄，璜璜清宫。

旱麓流咏，岛翳叶工。

道闳诒燕，业绵垂鸿。

神其来兮，以康以崇。

真宗

真宗　宁宗朝享三十五首

[应钟为羽]文以谟吉，武以烈承。

圣训人保，祖国统一武之绳。

有肃孝假，式严秆孙。

神其来兮，以宜以宁。

真宗

真宗　宁宗朝享三十五首

簋豆蘑牲，铏笾实馈。

其俎孔庶，吉蠲为饎。

惟德过声，以忱以贵。

神既估享，祉贶来暨。

真宗

真宗　宁宗朝享三十五首

精粹象天，跻时升月。

再御兹兴，益致其洁。

齐容飆若，诚意洞防。

百礼允洽，率礼不越。

真宗

真宗　宁宗朝享三十五首

天地熙泰，跻时升平。

阐符建坛，声这文明。

君臣赓载，夷夏肃清。

本支百世，持盈守城。

真宗

真宗　宁宗朝享三十五首

在宋四世，天子圣神。

用贤致治，约已裕民。

海内富庶，裔夷肃实。

四十二年，尧舜之仁。

真宗

真宗　宁宗朝享三十五首

明明英后，仁孝敛恭。

丕喃丕承，增光祖宗。

继志述事，遵制扬功。

万邦作孚，盛德形容。

真宗

真宗　宁宗朝享三十五首

万精基治，大哉乾刚。

信赏必罚，内修外攘。

礼乐法理，号令文章。

作新之功，度越百王。

真宗

真宗　宁宗朝享三十五首

于皇我宋，世有哲明。

元祐用人，遹骏有声。

绍述先志，思监于成。

受天之祜，王配于凉。

真宗

真宗　宁宗朝享三十五首

帝抚熙运，晏粲协期。

礼明乐备，文恬武嬉。

道光授授，谋深燕诒。

骏命不易，子孙保之。

真宗

真宗　宁宗朝享三十五首

吉示令王，辉光日新。

奉观以孝，绥下以仁。

竞竞业业，诞保庶民。

于穆不已，之德之纯。

真宗

真宗　宁宗朝享三十五首

昊天有命，中兴复古。

治定工成，修文偃武。

德隆商宗，来闳汉祖。

付吒得人，系尧之绪。

真宗

真宗　宁宗朝享三十五首

艺祖有孙，聪睿神武。

绍兴受禅，归尊于父。

行导袭爵，百度修举。

圣德日孝，光于千古。

真宗

真宗　宁宗朝享三十五首

维宋洽熙，帝继于理。

万姓厚生，三辰顺轨。

对时天休，以燕翼子。

肃唱和声，神其有喜。

真宗

真宗　宁宗朝享三十五首

在周之庭，设业设虚。

酒内惟醹，尔肴伊脯。

帝觞华勺，天步旋举。

丕叶丕承，念兹皇祖。

真宗

真宗　宁宗朝享三十五首

黼幄蝉蜎，飚斿宁燕。

尊嫌献裸，瑚簋陈处。

眎俐天旋，淳音韶变。

遹求厥宁，福禄汉义。

真宗

真宗　宁宗朝享三十五首

皇容肃祗，天步舒迟。

对越惟恭，敬事不遗。

陟隆莅止，水言孝思。

上帝临女，日监于兹。

真宗

真宗　宁宗朝享三十五首

明庭承神，鞉声祝敔。

玉梢饰歌，佾缀维旅。

既肖厥文，复象乃武。

祖德宗功，惟帝时举。

真宗

真宗　宁宗朝享三十五首

尊斝星陈，痓幂云舒。

来贰莺觞，玉俩琼琚。

相予严祀，秉德有功。

对扬王休，何福不除。

真宗

真宗　宁宗朝享三十五首

秉德翼翼，赤相肃雝。

疏幂三举，诚意益恭。

光蠲黼绣，和流笙镛。

子孙众多，福禄来从。

真宗

真宗　宁宗朝享三十五首

斋楹邃严，夜憬藻清。

文物炳彪，礼备熙成。

帷宫载敞，佩珩有声。

帝复对越，将受厥明。

真宗

真宗　宁宗朝享三十五首

明明维后，诒厥孙谋。

系隆我汉，陈锡哉周。

以孝以养，世德作求。

介以繁祉，万邦咸休。

真宗

真宗　宁宗朝享三十五首

玉瓒黄流，有飶其香。

来假来享，降福穰穰。

我应受之，汤孙之将。

有百斯男，福禄无疆。

真宗

真宗　宁宗朝享三十五首

圣图广大，宗祊光辉。

假于有斋，帝命不过。

僾苦有慕，夙夜畏威。

嘉乐君子，福禄祁祁。

真宗

真宗　宁宗朝享三十五首

升馔有章，卒食攸序。

庭锵金奏，凯收铏稆。

其献惟成，其馂维旅。

礼洽庆流，皇祖之祜。

真宗

真宗　宁宗朝享三十五首

珠幄熉黄，神既燕娭。

监观于下，福禄来宜。

云车风马，神保聿归。

避佑我后，福禄来为。

真宗

真宗　宁宗朝享三十五首

圣有谟训，诒谋燕翼。

奉天酌祖，万世维则。

维皇孝熙，乾乾夕阳。

礼既式旋，惟福之锡。

真宗

真宗　宁宗朝享三十五首

王假有庙，对越在天。

帷宫旋御，率礼不愆。

泰畴展祠，云阳奉瑄。

斋居精明，益用告虔。

真宗

真宗　宁宗郊前朝献景灵宫二十四首

閟幄邃深，云景杳冥。

天清日瞓，展容玉庭。

缔基发祥，希夷降灵。

神其来燕，是乡是听。

真宗

真宗　宁宗郊前朝献景灵宫二十四首

帝居瑶图，璇题玉京。

日月经振，列宿上荧。

桂簋飶芬，瑚哭华晶。

{上夕下寅}承军祀，用武昭明。

真宗

真宗　宁宗郊前朝献景灵宫二十四首

[圜钟为宫]四灵晨耀，五结夕明。

风云晏和，天地焠清。

灵兮来迎，灵兮来宁。

避我子孙，乡于纯精。

真宗

真宗　宁宗郊前朝献景灵宫二十四首

[黄钟为角]芬枝扬烈，熉珠叶陶。

阦珍阐符，展诗舞筲。

神哉来下，神哉来知。

肃若有承灵心招摇。

真宗

真宗　宁宗郊前朝献景灵宫二十四首

[太簇为徽]龙车既奏，凤驭既奏，

凤驭载翔。帝幄儜灵，

天术胜芳。神来留俞，

神来蹇骧。礼鬯乐明，

奏假孔将。

真宗

真宗　宁宗郊前朝献景灵宫二十四首

[姑洗为羽]虹旌蝩旄，莺旗羽盖。

星枢扶轮，月御叶术。

灵至阴阴，灵般裔裔。

来格来乡，福流万世。

真宗

真宗　宁宗郊前朝献景灵宫二十四首

礼文有俶，祀事孔明。

将以洁告，允惟齐精。

自兴而往，聿观厥成。

灵监下临，天德其清。

真宗

真宗　宁宗郊前朝献景灵宫二十四首

维宋肖德，钦天顾右。

于皇道祖，丕釐灵祐。

葛藟殖繁，瓜{左瓜右失}孕茂。

克昌厥后，世世孝奏。

真宗

真宗　宁宗郊前朝献景灵宫二十四首

桂宫耽耽，藻们穆穆。

天回兗彩，风韶璜玉。

咸英皦亮，容典炳煜。

假我上灵，景命有仆。

真宗

真宗　宁宗郊前朝献景灵宫二十四首

我簋期盈，我簠斯实。

或剥或烹，或燔或炙。

有肴既将，为俎孔硕。

礼信卒度，永锡尔极。

真宗

真宗　宁宗郊前朝献景灵宫二十四首

觞澹初勺，礼武重兴。

假庙以萃，取象于观。

清明外畅，精肃中贯。

我们图之，三灵攸赞。

真宗

真宗　宁宗郊前朝献景灵宫二十四首

笔基骏命，蛩右鸿业。

鼎玉龟将，垂固万叶。

灵贶具臻，神光烨烨。

晖祚无疆，规重矩痓。

真宗

真宗　宁宗郊前朝献景灵宫二十四首

持翟成象，秉朱就列。

旄乘整溢，凤位诸节。

挥舒皇文，歌蹈无烈。

合好效避，福流有截。

真宗

真宗　宁宗郊前朝献景灵宫二十四首

光熉紫幄，神流玉房。

秉文侑务，嘉虞贰觞。

震澹醉喜，彷佛迪赏。

璇源之休，地久天长。

真宗

真宗　宁宗郊前朝献景灵宫二十四首

灵兴蹇骧，毕觞泰筵。

贰乡允穆，裸将克竣。

垂恩储止，锡义永年。

将以庆成，燕及皇天。

真宗

真宗　宁宗郊前朝献景灵宫二十四首

若木露英，清云流霞。

蔓蔓芝秀，凭凭桂华。

绵瑞无疆，产嘏孔奢。

皇则受之，蛩我帝家。

真宗

真宗　宁宗郊前朝献景灵宫二十四首

旨酒惟兰，勺浆惟椒。

福流瓒斝，光烛琨瑶。

拜贶清宫，凝辉庆霄。

神其如在，徘徊招摇。

真宗

真宗　宁宗郊前朝献景灵宫二十四首

焌哉我皇，继天毓圣。

逆釐玄都，对越灵庆。

如天斯久，如日斯盛。

瑶图瀎邈，永隆骏命。

真宗

真宗　宁宗郊前朝献景灵宫二十四首

房铏陈列，室簋登奉。

告乡具歆，展入惟拱。

祥光奕奕，嘉气懵懵。

受嘏不諐，燕天之宠。

真宗

真宗　宁宗郊前朝献景灵宫二十四首

支车风马，灵其来游。

天门轶荡，神其莫留。

遗庆阴阴，祉发祥流。

康我有宋，兴天匹休。

真宗

真宗　宁宗郊前朝献景灵宫二十四首

璇庭烂景，紫殿流光。

礼洽乾回，福应日昌。

圣系庞鸿，景命溥将。

德茂功成，率祀无疆。

真宗

真宗　宁宗郊前朝献景灵宫二十四首

厥初生民，渊瀎唯祖。

芳荐既辍，明燎具举。

德声升闻，灵贶蕃诩。

怀濡上灵，佑周之祜。

真宗

真宗　宁宗郊前朝献景灵宫二十四首

帝假于宫，纱承清祀。

天晖临幄，宸术森峙。

行繇大室，旋赵紫畴。

率礼不过，式旉灵祉。

真宗

真宗　乾道别庙乐歌三首

涓选休辰，于秋之杪。

既齐既武，爰假祖庙。

有侐们坤，旧章是俲。

享祀奚为，天子纯孝。

真宗

真宗　乾道别庙乐歌三首

宗祀九筵，先直閟宫。

陟自东阶，煌煌兗龙。

于穆圣善，监玄礼容。

是享是宜，介福无穷。

真宗

真宗　乾道别庙乐歌三首

丕时文母，厚德维绅。

仙驭虽邈，徽音固存。

瑟彼玉瓒，酌此本尊。

简简穰穰，裕我后昆。

真宗

真宗　庆元三年奉上孝宗徽号三首

巍巍孝庙，圣德天通。

同符艺祖，克绍高宗。

有和有册，载推载崇。

镂玉绳金，登奉祏宫。

真宗

真宗　庆元三年奉上孝宗徽号三首

文金昌荧，册玉辉润。

统绍乎尧，德全于舜。

勤崇推高，子孝孙顺。

冠德百王，万年垂训。

真宗

真宗　庆元三年奉上孝宗徽号三首

金石弃庭，珩璜在列。

绘画乾坤，形容日月。

巍巍功德，赤赤谟烈。

垂亿万年，鸿徽昭揭。

真宗

真宗　上册宝十三首

威们皇止，庶尹在庭。

爰举徽章，遹观厥成。

勒崇扬休，写之琼瑛。

迄于万祀，发闻惟声。

真宗

真宗　上册宝十三首

有独有言，顺承天则。

聿崇号名，再扬典册。

朱英赏函，左右翼翼。

千秋万岁，保兹无极。

真宗

真宗　上册宝十三首

［黄钟宫］笾豆大房，牲尊将将。

声香既登，明灵迪赏。

其乐伊何，吹笙鼓簧。

灵来燕娭，降福无疆。

真宗

真宗　上册宝十三首

［大吕角二奏］吉蠲惟时，礼备既备。

奉璋峨峨，群公在位。

神之格思，永锡尔类。

展彼令德，于焉来暨。

真宗

真宗　上册宝十三首

［太簇徽二奏］雍纩在宫，翼翼在庭。

灯相休嘉，肃雍和鸣。

神嗜饮食，明德惟声。

绥我思马，式燕以宁。

真宗

真宗　上册宝十三首

［应钟羽二奏］牲既成，笾豆有楚。

摐金声石，式歌且舞台。

追怀懿德，令闻令德。

灵兮来格，是享是宜。

真宗

真宗　上册宝十三首

嘉肴旨酒，洁粢岂盛。

既兴而往，以我斋明。

有孚飆若，黍稷非声。

神之格思，享于克诚。

真宗

真宗　上册宝十三首

佩玉锵锵，其来雝雝。

陟降孔时，步武有容。

恪兹祀事，神罔时恫。

绥我邦家，福禄来崇。

真宗

真宗　上册宝十三首

旨酒嘉粟，有飶其香。

行我淑灵，歆此令芳。

德贻彤管，号正椒房。

神具醉止，降福穰穰。

真宗

真宗　上册宝十三首

籥翟既陈，干戚斯扬。

进旅退旅，一驰一张。

其备不忒，容服有光。

以宴以娭，德音不忘。

真宗

真宗　上册宝十三首

望高六宫，位应四星。

辅佐君子，警武相成。

刘衣褒崇，琛册追荣。

于以奠之，有椒其声。

真宗

真宗　上册宝十三首

濯濯其英，殖殖其庭。

有来群工，麦我思成。

嘉肴既将，旨酒既清。

雍和不迟，福禄来宁。

真宗

真宗　上册宝十三首

礼备既备，神保聿归。

洋洋在上，不可度思。

神不来兮，脄乡之随。

神不去兮，休嘉是贻。

真宗

真宗　上明达皇后册宝五首

恭敛宜家，柔顺承天。

德昭彤管，尤在进贤。

寮册社翟，追荣寿原。

四时裸享，何千万年。

真宗

真宗　上明达皇后册宝五首

清官有严，广乐在庭。

钟鼓筦声，九变既成。

缩茅以献，洁秬惟声。

灵游可想，来燕来宁。

真宗

真宗　上明达皇后册宝五首

秉翟竣事，万舞摐金。

总干挥戚，节以鼓音。

礼容有娄，脄乡来歆。

淑灵是听，雅奏愔愔。

真宗

真宗　上明达皇后册宝五首

登献罔愆，俎豆斯入。

神具醉止，礼终乐赊。

御事既退，珊珊俩玦。

介我繁祉，歆此蠲洁。

真宗

真宗　上明达皇后册宝五首

何成熙事，虚徐翠楹。

神保聿归，云车夙正。

鉴我休德，神交惚恍。

留祉降祥，千秋是享。

真宗

真宗　上钦成皇后册宝六首

上帝锡义，寔生婉淑。

辅佐神皇，宠膺天禄。

诞育泰陵，劬劳顾复。

于昭徽音，久而弥都。

真宗

真宗　上钦成皇后册宝六首

于蜈惟德，徽柔懿明。

嫔于初载，有闻唯馨。

肆我鼓钟，万舞在庭。

神保是格，来止来宁。

真宗

真宗　上钦成皇后册宝六首

有炜柔仪，率屐不越。

惠于初终，既明且达。

我将我享，相兴乃登。

胡臭禀时，攸介攸宁。

真宗

真宗　上钦成皇后册宝六首

苾苾其芳，肴核维旅。

陟降孔时，有秩斯所。

雍容内化，维神化明。

明则之渝，绥我思成。

真宗

真宗　上钦成皇后册宝六首

天维兴思，有要于内。

右贤去邪，夙夜儆牙。

猗欤追册，重翟社衣。

既右享之，百世是主。

真宗

真宗　上钦成皇后册宝六首

酌彼玉瓒，有椒其声。

融假无言，雍容在庭。

生莫兴崇，于赫厥声。

祀事孔明，神格是听。

真宗

真宗　上仁宗英徽号一首

于穆仁祖，宠绥万方。

执竞英孝，迄用成康。

图徽寮册，有烈其光。

庶几亿载，兴天无疆。

真宗

真宗　上英宗尊号一首

在宋五世，天子神明。

群公奉册，酡扬鸿名。

金笔煌煌，遹昭厥成。

思皇多祜，兴天同声。

真宗

真宗　绍熙别庙二首

祥发伣天，符彰梦日。

有怀慈容，孝享庙室。

泰尊是酌，旨酒嘉粟。

灵其格思，祚以元吉。

真宗

真宗　绍熙别庙二首

美咏河洲，德巡嬀沬。

徽音如存，笔修祀事。

缩以包茅，酌以醒齐。

灵来顾歆，降福攸检。

真宗

真宗　绍兴别庙乐歌五首

新庙肃肃，茂事以时。

陟降阶城，雍容有侠。

鞠躬周旋，罔敢不祗。

祝史正辞，灵其格思。

真宗

真宗　绍兴别庙乐歌五首

笔严庙祀，爰图遗芳。

物必称德，或陈或将。

有缛其德，有苾其香。

灵兮来下，割烹是赏。

真宗

真宗　绍兴别庙乐歌五首

曾沙表庆，正位椒庭。

徽音杳邈，宫台科刑。

虔修祀事，清酌惟声。

缩以包芳，昭格明灵。

真宗

真宗　绍兴别庙乐歌五首

霄汉月堕，郊原露晞。

徽音如在，延儜来归。

有酒既清，累觞载祗。

神具醉止，燕秆怡怡。

真宗

真宗　绍兴别庙乐歌五首

仙驭弗返，眇邈清都。

肆此嘉肴，既丰既腴。

奠享有成，鼓乐愉愉。

入我豆笾，率礼无逾。

真宗

真宗　绍兴二十九年关仁皇后袝庙一首

恭惟圣母，跻袝孔时。

陈羞宗祏，徼福坤务。

钟鼓惟序，牲玉载祗。

于皇来格，永介丕基。

真宗

真宗　绍兴十四年奉上徽宗册实三首

于铄徽考，如天莫名。

迨兹丕扬，拟纯粹精。

温玉镂文，来至于祊。

有严奕奕，礼备乐成。

真宗

真宗　绍兴十四年奉上徽宗册实三首

金字煌煌，瑶光璨璨。

群工奉之，登此实殿。

对越祖宗，式遵成宣。

威灵在天，来止来燕。

真宗

真宗　绍兴十四年奉上徽宗册实三首

惟精惟一，乃照乃神。

鸿我克扬，茂寮新宣。

如禹之功，如尧之仁。

孝思永慕，用诏无垠。

真宗

真宗　绍兴以后时享二十五首

［黄钟为宫］奉先严祀，率礼大经。

思致享，肃肃芳香。

竭诚备物，乐奏和声。

真骚来止，熙事克成。

真宗

真宗　绍兴以后时享二十五首

[大吕为角]圣灵在天，九严崇深。

风马云车，纷其顾临。

真宗

真宗　绍兴以后时享二十五首

[太簇为徽]嘉承和平，秩祀为先。

乃練休辰，祝吏告虔。

内心齐明，祀真吉蠲。

交际恍惚，如在后前。

真宗

真宗　绍兴以后时享二十五首

[膺钟为羽]道信于神，神灵燕娭。

酒有嘉德，物惟其时。

缓节安歌，乐奏具宜。

欣欣乐康，福禄绥之。

真宗

真宗　绍兴以后时享二十五首

王假有斋，子孙保光。

奉牲以告，玉俎膏香。

专精万意，神其迪赏。

休承灵意，申锡无疆。

真宗

真宗　绍兴以后时享二十五首

恪恭祀典，涓选休成。

设洗致洁，直于东荣。

嘉觞祗牙，明德惟声。

祖考来格，享兹孝诚。

真宗

真宗　绍兴以后时享二十五首

冠佩雍容，时惟上公。

享于清斋，陟降弥恭。

笾豆静嘉，粢盛洁岂。

孝孙有庆，万福来同。

真宗

真宗　绍兴以后时享二十五首

于穆文献，自天发祥。

笔基明命，锡义无疆。

子孙千亿，宗社灵长。

神之格思，如在洋洋。

真宗

真宗　绍兴以后时享二十五首

天启炎历，集我天命。

长发其祥，笃生上圣。

夷乱芟荒，乾坤以定。

时祀聿修，孝孙有庆。

真宗

真宗　绍兴以后时享二十五首

赫赫艺祖，受天明命。

威加八弦，德垂累圣。

祀事孔明，有严笙声。

对越地天，延休锡庆。

真宗

真宗　绍兴以后时享二十五首

明明在上，时维太宗。

允武允文，丕基绍隆。

于肃清朝，昭报是岂。

皇灵格思，福禄来同。

真宗

真宗　绍兴以后时享二十五首

于穆真皇，维烈有光。

丕承二后，奄奠万方。

威加武狄，道路穹苍。

歆时社祀，降福无疆。

真宗

真宗　绍兴以后时享二十五首

至哉帝德，乃圣乃神。

恭已南面，天下归仁。

历年长久，垂裕后人。

祀修旧典，实命维新。

真宗

真宗　绍兴以后时享二十五首

炎基克蛩，赫赫英宗。

绍休前烈，仁化弥隆。

笃生圣子，尧汤比从。

孙赏万世，福禄来崇。

真宗

真宗　绍兴以后时享二十五首

于昭神祖，运抚明昌。

笔新百度，克配三王。

遐荒底绩，圣武维扬。

永言执竞，上帝是皇。

真宗

真宗　绍兴以后时享二十五首

于皇瀎哲，遹骏有声。

率时归考，丕在位刑。

功光大业，道协三灵。

永绥厥后，来燕来宁。

真宗

真宗　绍兴以后时享二十五首

天锡神圣，徽柔懿恭。

垂衣拱手，导制扬功。

配天立极，内道民中。

佑我烈考，万福攸同。

真宗

真宗　绍兴以后时享二十五首

于皇钦宗，道备德宏。

允恭允备，克类克胆。

孝遵前烈，仁翊函生。

歆兹肆祀，永燕宗祊。

真宗

真宗　绍兴以后时享二十五首

于后时宋，自天保定。

高宗受之，再仆景命。

绍开中兴，翼善傅圣。

何千万年，永绥厥庆。

真宗

真宗　绍兴以后时享二十五首

圣人之德，无加于孝。

思皇孝宗，屡行立教。

始终纯诚，非日笑貌。

于万斯年，是则是俲。

真宗

真宗　绍兴以后时享二十五首

维宋洽熙，帝继于理。

万姓厚生，三辰顺轨。

对时天休，以燕翼子。

肃唱和声，神其有喜。

真宗

真宗　绍兴以后时享二十五首

肃肃清庙，于未维德。

我祀孔时，我奏有翼。

秉翟载骏，有来干戚。

神之燕娭，休祥允格。

真宗

真宗　绍兴以后时享二十五首

观德宗祏，奕世烈光。

有严祀典，奥循旧章。

乐谐乐变，献举重阳。

燕娭如在，戬彀穰穰。

真宗

真宗　绍兴以后时享二十五首

礼备乐成，物称诚竭。

相维辟公，神人以说。

歌雍一章，诸宰斯入。

天子万年，无竞维烈。

真宗

真宗　绍兴以后时享二十五首

霜露既降，时思展社。

在天之御，瞔然顾歆。

乐成礼备，言归靡停。

既安既乐，福禄来成。

真宗

真宗　太极观奉册实一首

荐号穹冥，登名祖尔。

陟配阳郊，协宣典礼。

感电灵区，诞圣鸿懿。

册实斯陈，福禄来暨。

真宗

真宗　熙宁以后享斋五首

在宋五世，天子嗣昌。

躬发英断，若乾之刚。

声容泇泇，被于八荒。

垂千万年，永烈有光。

真宗

真宗　熙宁以后享斋五首

钟鼓惟旅，笾豆孔时。

行我祖宗，既右享之。

神亟来止，孝孙之喜。

神保聿归，孝孙之思。

真宗

真宗　熙宁以后享斋五首

进退有容，服章有备。

匪亟匪迟，降登孔时。

真宗

真宗　熙宁以后享斋五首

于穆仁庙，圣泽滂流。

华夷用我，动植蒙休。

徽名冠名，奕世垂谋。

帝躬裸献，盛典昭修。

真宗

真宗　熙宁以后享斋五首

赫赫英皇，总提邦纪。

瀎发神功，恢张圣望。

仙驭虽遥，鸿徽不弭。

永言孝思，竭诚躬祀。

真宗

真宗　孝宗明堂前朝献景灵宫八首

合宫之乡，庆基无穷。

祗率百辟，仰瞻瞓容。

鼓钟斯和，黍稷期岂。

灵其居歆，福禄来崇。

真宗

真宗　孝宗明堂前朝献景灵宫八首

真宗　骏命

真宗

真宗　孝宗明堂前朝献景灵宫八首

嘉玉既设，量币既陈。

彷佛灵游，来顾来宁。

对越伊何，厥惟一纯。

佑我熙事，以迄于成。

真宗

真宗　孝宗明堂前朝献景灵宫八首

发祥仙源，汉泽万世。

曷其报之，样乡三几。

相维列卿，洁粢是馈。

匪物之尚，诚之为至。

真宗

真宗　孝宗明堂前朝献景灵宫八首

华灯荧煌，瑞烟氤氲。

威神如在，蠲洁必亲。

再兴于痓，再帨于巾。

皇心肃祗，其敢惮勤。

真宗

真宗　孝宗明堂前朝献景灵宫八首

岁逢有年，月旅无射。

我将我乡，如几如式。

肃尔臣工，谐尔金石。

本原休功，垂裕罔极。

真宗

真宗　孝宗明堂前朝献景灵宫八首

旨酒思柔，神具醉止。

工祝既告，孝孙旋位。

何以酢之，纯嘏来全。

燕及云来，蕃衍无已。

真宗

真宗　孝宗明堂前朝献景灵宫八首

象德之成，有奕有舞。

一驰一张，进旅退旅。

嚖以管箫，和以镛鼓。

神其乐康，永锡多祜。

真宗

真宗　孝宗明堂前享太庙三首

明明徽祖，抚世升平。

制礼作乐，发政施仁。

圣灵在天，德泽在民。

亿万斯年，保佑后人。

真宗

真宗　孝宗明堂前享太庙三首

于皇时宋，自天保定。

高宗受之，再仆景命。

绍开中兴，翼善傅圣。

何千万年，永绥厥庆。

真宗

真宗　孝宗明堂前享太庙三首

礼既行矣，乐既成矣。

维祖约妣，安且宁矣。

皇举玉趾，佩锵鸣矣。

拜贶总章，于厥明矣。

真宗

真宗　迎奉圣像四首

玉虚上帝，金像瞓容。

宅真云构，練日龟从。

维皇对越，率礼寅恭。

灵心丕应，福禄来崇。

真宗

真宗　迎奉圣像四首

总化在天，保昌厥绪。

降格皇闱，琼轮载御。

藻仗星陈，瞓容金铸。

佑我庆基，宅兹灵宇。

真宗

真宗　迎奉圣像四首

录哉大君，聿怀帝祖。

鎔范真和，奉尊灵宇。

至感祥开，洪辉物睹。

瞻谒尽恭，飞英率士。

真宗

真宗　迎奉圣像四首

于显神宗，德洽区中。

祥金烁冶，范兹瞓容。

殊庭肴琮，任物致恭。

明威有赫，降福来同。

真宗

真宗　玉清昭应宫上尊号三首

登隆妙号，钦翼渊宗。

茂宣德礼，有恪其容。

奉璋升荐，垂佩弥恭。

扬林咏美，以间笙镛。

真宗

真宗　玉清昭应宫上尊号三首

皇灵垂祐，洪福弥隆。

祗率绵宇，洁祀真容。

严恭奉册，对越清躬。

瞓容肃穆，懿号尊荣。

礼成乐举，福禄来同。

真宗

真宗　玉清昭应宫上尊号三首

赫赫列圣，盛德巍然。

彤彤灵宇，瞓信在焉。

奉以龙兗，被之象天。

重庆宗稷，亿万斯年。

真宗

真宗　元德皇后升袝一首

协矣皇妣，德侔柔祗。

升袝太室，协同之宜。

耀彼寮册，列之尊线。

惟诚是厚，永佑庆基。

真宗

真宗　增上神宗徽号一首

于惟尔庙，乃圣乃神。

秉文之士，作起惟新。

建宫稽古，一视同仁。

庶几备号，以享天人。

真宗

真宗　真宗汾阴礼毕亲谢元德皇后室三首

閟宫奕奕，韶乐洋洋。

牲币虔布几筵肃张，本泉淳美，

嘉肴洁香。俟神来格，

降彼帝乡。

真宗

真宗　真宗汾阴礼毕亲谢元德皇后室三首

乐铿金石，俎奉徨牲。

九成斯秦，五教爰行。

真宗

真宗　真宗汾阴礼毕亲谢元德皇后室三首

莺骖复整，鹤驾难留。

白云缥缈，紫府深幽。

庙虽载止，神无不游。

垂佑皇宋，以永鸿休。

真宗

真宗　真宗奉圣祖玉清昭应宫十一首

巍巍真宇，奕诙殊庭。

规模太紫，炳焕丹青。

元命祗答，大献是经。

多平有践，丕应无形。

肆设金石，声闻杳冥。

儜回飚骚，永祐基扃。

真宗

真宗　真宗奉圣祖玉清昭应宫十一首

芳气上浃，飚驭下临。

绍承丕绪，永劢精明。

氤氲成雾，葱在垂阴。

虔恭对越，介祉攸钦。

真宗

真宗　真宗奉圣祖玉清昭应宫十一首

发祥自有，介福无疆。

纷纶丕应，保佑下方。

嘉下斯备，雅奏具扬。

寅威洞达，监眄昭章。

真宗

真宗　真宗奉圣祖玉清昭应宫十一首

无骨之内，强名之名。

监观万宇，统治九清。

真期保祐，瑞命昭明。

乾乾翼翼，祗答财成。

真宗

真宗　真宗奉圣祖玉清昭应宫十一首

于昭灵贶，诞避鸿源。

功济庶彙，庆流后昆。

兰肴登俎，桂酒盈尊。

俯回飚驾，永庇云孙。

真宗

真宗　真宗奉圣祖玉清昭应宫十一首

赫赫艺祖，受命高穹。

威加海外，化浃区中。

发祥宗祐，锡祐眇中。

钦承积德，动翼精衷。

真宗

真宗　真宗奉圣祖玉清昭应宫十一首

明明文考，储精上苍。

礼乐明作，溥率实王。

功德累治，历数会昌。

孝思罔极，丕祐无疆。

真宗

真宗　真宗奉圣祖玉清昭应宫十一首

太初非有祈，至道本无声。

降迹临下土，成功陟上清。

至仁孰动值，丕绪吵宗祊。

紫禁承来格，鸿基保永宁。

发祥垂诞告，致孝庆崇名。

广乐伸钦奉，诸休固太平。

真宗

真宗　真宗奉圣祖玉清昭应宫十一首

明明始祖，诞避庆基。

翼翼后嗣，虔奉孝思。

精洁斯过，祉福咸宜。

于以报贶，于以受釐。

真宗

真宗　真宗奉圣祖玉清昭应宫十一首

雕俎在御，飚驾闻声。

真游斯降，旨酒斯盈。

大乐云阕，大礼云成。

徹彼常荐，罄此明诚。

真宗

真宗　真宗奉圣祖玉清昭应宫十一首

精心既过，真游允臻。

礼容斯举，福应惟醇。

将整佃骚，言还上昮。

永存嘉贶，用泰屡民。

真宗

真宗　真宗告乡六首

实命自天，鸿禧锡祚。

昭晰绿文，氤氲黄系。

玄感古彰，灵休诞布。

寅奉珍符，聿怀永慕。

真宗

真宗　真宗告乡六首

报贶陟封，聿昭典礼。

镶德穹厚，归功祖弥。

丕埚尊称，尽善尽美。

寅威孝忠，以介蕃祉。

真宗

真宗　真宗告乡六首

奕奕清庙，锡义诒谋。

升中神岳，蝻允皇献。

归格艺祖，昭报灵休。

奉选追远，盛德益修。

真宗

真宗　真宗告乡六首

于昭列圣，休德清明。

威灵如在，享于克诚。

报劲厚载，声芒惟精。

归格饮至，礼备乐成。

真宗

真宗　真宗告乡六首

于赫圣祖，景灵在天。

神游来暨，瞓容穆然。

诲言昭示，帝胃开先。

齐明钦若，延鸿亿年。

真宗

真宗　真宗告乡六首

钦崇太霄，肃奉徽册。

大礼克诚，鸿献有赫。

令芳爰牙，明灵斯格。

照谢垂祥，永怀何极。

真宗

真宗　真宗御制二首

鸿源瀎发，睿图诞彰。

高明锡义，累洽延祥。

巍巍艺祖，溥率实生。

煌煌文考，区宇大康。

珍符昭类，实历绵长。

物性茂遂，民欲阜昌。

甫田多稼，禾黍穰穰。

含生嘉育，鸟财跄跄。

八绂统域，九服要荒。

沐浴惠泽，祗畏典常。

隔谷分坏，望斗产方。

闰袭冠带，来奉生璋。

峨峨双阙，济济明堂。

诸侯执帛，天后当阳。

何以产等，兗衣乡裳。

何以褒德，略车乘黄。

声明焕赫，雅颂汪洋。

启兹丕绪，祐我无疆。

大统斯集，大乐斯掦。

俯隆宗祏，仰继穹苍。

真宗

真宗　真宗御制二首

五代衰替，六合摧离。

封疆穷据，兵甲竞驰。

天顾黎献，涂炭可悲。

帝避灵命，瀎哲应斯。

皇祖丕变，金钺俄麾。

率土执贽，犷俗来备。

瞻彼大卤，空此馀基。

独迷文告，莫畏天威。

神宗继统，璿图有辉。

尚安蠢尔，罔怀格思。

六飞夙驾，万旅奉徉。

徯来发咏，不陈行师。

云旗先路，台浆塞岐。

天临日照，宸虏通微。

前歌后舞，人心悦随。

要领自得，智力何施。

风移僭冒，政治淳熙。

书文混一，盛德咸宜。

干戈倒载，振振言归。

诞昭七德，永定九围。

真宗

真宗　祗奉天书六首

妙道非常，神变无方。

惟天辅德，灵贶诞章。

玄文昭锡，实历弥昌。

礼崇明祀，式荐声香。

真宗

真宗　祗奉天书六首

运格熙盛，将封介丘。

礼神之墟，瑞命殊尤。

灵文荐降，丕右皇献。

圣心肃奉，永洽鸿休。

真宗

真宗　祗奉天书六首

玄穹眷怀，实符申锡。

垂露胜文，粲然灵迹。

发祥吉图，纯熙实栾。

登荐钦崇，式昭天历。

真宗

真宗　祗奉天书六首

谓天盖高，惟皇合德。

倬彼灵章，图书是锡。

眷命谆谆，被以遐历。

膺录告成，虔恭钦翼。

真宗

真宗　祗奉天书六首

地屈兴王，祥开图录。

典礼昭成，祺祥交屡。

大略逶迤，卿云纷构。

祐我含灵，锡兹介福。

真宗

真宗　祗奉天书六首

昮穹无声，惟德是辅。

降监锡符，垂文篆素。

孝瑞纪封，英声载路。

既寿而昌，笃天之祐。

真宗

真宗　至和袷享三首

濡露降霜，永怀孝思。

袷食谤斜，再闰之期。

歌德咏功，八音播之。

歆神惟始，灵其格兹。

真宗

真宗　至和袷享三首

昭穆亲祖，自室徂堂。

礼备乐成，肃然裸将。

瑟瓒黄流，条此芬芳。

气达渊泉，神孚来享。

真宗

真宗　至和袷享三首

四祖基庆，三后在天。

芳侑备成，灵娭其旋。

孝孙应嘏，受福永年。

送之怀之，明发恻然。

甄圭

甄圭　闲居

深坞人稀到，重门昼亦关。

白云秋舍静，明月夜窗闲。

径掩花开落，帘通燕往还。

穷居聊自适，却忆谢东山。

甄龙友

甄龙友　临安北山大佛头颂

色如黄金，面如满月。

尽大地人，只见一橛。







卷529

甄龙友

甄龙友　挽薛艮斋三首

骥不由穷巷，龙曾演瑞图。

衣传袁道洁，梦接邵尧夫。

四年十全未，三千行岂无。

飘然何太速，愁杀奠生刍。

甄龙友

甄龙友　挽薛艮斋三首

赠别文章妙，分携六见秋。

真书藏相府，循吏说湖州。

不作三公入，同谁八极游。

朔风吹壮泪，应满藕池头。

甄龙友

甄龙友　挽薛艮斋三首

有子才而美，知君死不亡。

刀圭徒有验，兵法岂无妨。

玉树新埋没，金丹旧渺茫。

魂兮来止些，极乐在西方。

甄龙友

甄龙友　望君山

大洞黄庭太乙家，君山一叶泛莲花。

南征客认湘灵瑟，北上人疑汉使槎。

尚想飞仙游白鹤，偶於怀袖落青蛇。

玉皇香案真如此，我欲晨奔到广霞。

甄龙友

甄龙友　谢康侍郎送来

折腰乡里愧陶潜，五斗黄陈饭莫嫌。

一介古来难取与，先生伤惠我伤廉。

甄龙友

甄龙友　薛氏镜山

我生不是先，偶与前辈隔，

古人犹爱水，况此千丈碧。

孤圆本然明，万象纷如绎。

行吟鬼破胆，坐钓风生腋。

疏梅逞晨妆，漏月印金璧。

奇峰列云影，平桥涨春泽。

四时如劈剪，一照成虚射。

缅想亭中人，屡憩泉上石。

心空见了了，起觅已他适。

吾诗复何言，镜镜如痕迹。

甄龙友

甄龙友　岳阳楼望洞庭

风定空澄气浑然，恍如太极未分前。

只因有浪知为水，若遇无云总是天。

旧说君山嶷帝乐，新同老木识飞仙。

而今大洞黄庭客，又着题诗记岁年。

振禅师

振禅师　山居颂

呵呵呵，瘦松寒竹锁清波。

有时独坐磐陀上，无人共唱太平歌。

朝看白云生洞口，暮观明月照娑婆。

有人问我居山事，三尺杖子搅黄河。


止翁

止翁　无弦琴

月作金微风作弦，清音不在指端传。

有时弹罢无生曲，露滴松梢鹤未眠。

钟伯澹

钟伯澹　句

百丈平湖一点山，碧琉璃涌小蒲团。

钟季玉

钟季玉　宴建昌耋老

大老如游更老鼓，迎来公宇共称觥。

问年齐说生乾道，有日重新见太平。

八九十翁同胜会，一千余岁侈羀　英。

燕毛序齿关风化，观感油然孝敬生。

钟浚

钟浚　送程给事知越州

过乡昼锦剖符雄，海上蓬莱第一宫。

自古胜游矜物外，于今藩阃压江东。

湖同清赏绝尘境，风月高吟虚讼诵。

促诏归来如汉典，出分千里入三公。

钟克俊

钟克俊　句

自许有身埋汉土，终怜无泪哭秦廷。

钟离景伯　咏地藏殿牡丹一茎五花

春风荣万木，此卉异常葩。

海角逢三月，僧房见五花。

馨香惊俗眼，灿烂照高牙。

公子休追赏，如来会上夸。

钟明

钟明　书义倡传后

洞庭之南潇湘浦，佳人娟娟隔秋渚。

门前冠盖但如云，玉貌当年谁为主。

风流学士淮海英，解作多情断肠句。

流传往往过湖岭，未见谁知心已赴。

举者却在天一方，直北中原数千里。

自怜容华能几时，相见河清不可俟。

北来迁客古藤州，度湘独吊长沙傅。

天涯流落行路难，暂解征鞍聊一顾。

横波不作常人看，邂逅乃慰平生慕。

兰堂置酒罗馐珍，明烛烧膏为延伫。

清歌宛转绕梁尘，博山空蒙散烟雾。

雕床斗帐芙蓉褥，上有鸳鸯合欢被。

红颜深夜承燕娱，玉笋清晨奉巾屦。

匆匆不尽新知乐，惟有此身为君许。

但说恩情有重来，何期一别岁将暮。

午枕孤眠魂梦惊，梦君来别如平生。

与君已别复何知，此别无乃非吉徵。

万里海风掀雪浪，魂招不归竟长往。

效死君前君不知，向来宿约无期爽。

君不见二妃追舜，恨染湘竹终不枯。

无情湘水自东注，至今斑笋盈江隅。

屈原九歌岂不好，煎胶续弦千古无。

我今试作义倡传，尚使风期后来见。

钟宿

钟宿　蜕龙洞

苍岩磊落任龙蟠，绵亘千年露未乾。

一自为霖破壁去，至今风雨逼山寒。

钟宿

钟宿　状元峰

马蹄一日遍长安，萤火鸡窗千载寒。

从此锦衣归故里，文峰高并彩云端。

钟唐杰

钟唐杰　送僧还日本

上人海东艉，才华众推优。

学道慕中国，於焉一来游。

武林忽相遇，鎝芥意颇投。

儒道虽云异，诗酒喜共酬。

况兹古名郡，佳罕与俦。

湖山快吟览，胜迹恒追求。

合并惜未久，又理东归舟。

扬帆渡鲸浪，帖帖如安流。

殷勤不忍别，缱绻难为留。

临风极遐睇，目断扶桑陬。

他时托芳字，还能寄余不。

钟孝国

钟孝国　谨次功成短项翁佳篇之韵

君不见中山毛颖生，纂录百氏编群经。

又不见革华祖都尉，殿上承恩举足耳。

二物名誉由韩公，无乃衮褒俱中理。

君家酒罍依图书，短项独喜觞吾儒。

我加翁名乃率尔，诸公过听欢有馀。

翁名称意仰来前，再拜不愿封酒泉。

倾怀解贾吟笔勇，注想只愁客杯乾。

主人冥心通与穷，从渠自引琉璃钟。

醉中琢句千古废，醒后逢人四海空。

林间日日吹春风，孛窣愿卜重相逢。

长江小艇新雨后，一杯相属会稽翁。

钟孝国

钟孝国　千里丈蓄酒尊形状孛窣某酒后以短项翁目之不谓误中遂成佳号彦平功

少陵先生时不偶，老瓦盆中醉林莽。

江湖散人名益穷，鱼壳倾尊不论斗。

孤风异行同襟期，食鲑未必富三九。

凌烟功名举世事，不直两公一杯酒。

会稽夫子有古心，嗜好眇追千载友。

陶尊中产同苍筠，短项不肯钟罍群。

章绶黄篾差缁尘，肺肠桑落心崑崙。

始知其中殊陋貌，一点不受泥沙浑。

时从往古穷玄微，坐隅兀侧长相随。

送余醉乡谢胶扰，回头转觉人间小。

钟颖

钟颖　游九锁

大涤通华阳，仙家碧云上。

飞泉舞苍蛟，绝壁浮翠浪。

泉石有声诗，云烟无尽藏。

落日青山多，临风一长望。

钟詉

钟詉　题梅山云悦楼

我匪悦云云悦我，云兮与我一无心。

知君只爱云中隐，不肯出山无处寻。

钟詉

钟詉　题梅坛

万松护岭与天齐，中有真人旧隐栖。

井冷尚留丹汞暖，坛高近拜斗星低。

回思汉室成惆怅，浪费今人为品题。

我欲从之无路去，同升不似许仙鸡。

钟炤之

钟炤之　句

霖作商岩雨，薰来舜殿风。

锺离松

锺离松　感秋

破壁乱蛩吟，愁添鬓雪侵。

凉生孤馆梦，秋入旅人心。

排遣难凭酒，凄清不在琴。

中原戎马躏，白露寝园深。

锺兴嗣

锺兴嗣　浯溪

羯奴祸唐室，宗社已倾危。

翠华幸西蜀，大物孰主持。

储君起灵武，事亦从权宜。

人望既有属，奸孽就诛夷。

次山忧国切，闻此喜可知。

归美颂君父，隐恶义当为。

涪翁仗正论，凛然寓刺规。

指适心中过，并及宫闱微。

兹用春秋法，肃宗其何词。

曾无一半语，追咎元子非。

后来好事辈，往往互诋讥。

或立党同意，或费解嘲诗。

识者具眼力，理解夫奚疑。

盍观我宋朝，崖上中兴碑。

光尧再造绩，炳若日星垂。

功成体天道，退处志莫移。

神器亲付授，嗣皇犹恳辞。

数四不获命，黾勉祗受之。

饬躬备敬养，朝夕益孳孳。

君不见帝典书之盛，端由揖逊基。

二圣尽兹孝，尧舜并驱驰。

俯视於李唐，德业有醇疵。

惟余{兡百换寸}复愿，天每靳其机。

孙支继述责，未有易今时。

出兵吊遗黎，孰不迎王师。

免使读颂者，怀愤徒伤悲。

锺震

锺震　翠蛟峰

九琐峰尖不隔霄，翠蛟飞舞挟持摇。

气涵秦岭千秋雪，声撼钱塘八月潮。

顿使形魂生羽翼，安知人世有尘嚣。

此行似了仙槎梦，惟恨来贤不可招。

锺震

锺震　句

君今如鸿鹄，万里去勇决。

锺震

锺震　题翠蛟亭

双柱苍寒倚碧天，六鳌驾海涌层巅。

东风吹瀑成飞雨，知是潜蛟起昼眠。

锺震

锺震　戏题洞霄

之径萦纡略彴横，松风和作步虚声。

泉流珠玉千年润，山作灵丹九转成。

琼馆向曾迎帝辇，冰衔今尚带朝缨。

若非悯世天留与，那得华胥梦也清。

种道人

种道人　赠李用之

道用元未是，再至却须成。

但看西行日，归来一饷荣。

种放

种放　酬陈齐民见奇

竹扉常昼掩，幽僻置身安。

自委渔樵分，因思出处难。

周庭方设燎，汉将尚封坛。

莫问渔樵意，人寰事万端。

种放

种放　寄二华隐者

我本厌虚名，致身天子庭。

不终高尚事，有愧少微星。

北阙空追悔，西山羡独醒。

秋风旧期约，何日去冥冥。

种放

种放　寄怀

予生背时性孤僻，自信已道轻浮名。

中途失计被簪绂，目睹荣辱心潜惊。

虽从鵷鸾共班序，常恐青蝇微有声。

清风满壑石田在，终谢吾君甘退耕。

种放

种放　句

虽有明时约。

种放

种放　句

绿萼红葩晚态新，风流如阵战愁人。

种放

种放　句

胡雏负恩信，圣主耻干戈。

种放

种放　句

东君若要分流品。

种放

种放　酴醾

生成从火令，颜色占中央。

绿叶排圜翠，青苞蓄异香。

丛阴周曲幹，纤刺比锋芒。

种放

种放　无题

楼台缥缈路岐傍，共说祈真白玉堂。

株树风高低绛节，灵台香冷醮虚皇。

名传六合何昭晰，事隔三清限渺茫。

欲识当年汉家意，竹宫梧殿更凄凉。

种放

种放　夏日山居

阴阴林木静，寂寂无人境。

红绽紫葳香，岚沈玉膏冷。

看云时独坐，慎事常中省。

何客驭风来，新篁动疏影。

种放

种放　潇湘感事

离离江草与江花，往事洲边叹复嗟。

汉传有才终去国，楚臣无罪亦沈沙。

凄凉野浦寒飞雁，牢落汀祠晚聚鸦。

无限清忠沉浪底，滔滔千顷属渔家。

种放

种放　咏桃

習習香薰薄薄烟，杏迟梅早不同妍。

山斋尽日无鸾□，只与幽人伴醉眠。

种放

种放　谕蒙

大盈卑百渎，自成浮天浔。

崇丘下累块，意为蔽日深。

王者在谦小，夙惟尧禹心。

拜言尊贤仁，慎德弃珠金。

自满九族散，匪骄百善寻。

炳兹夏商鉴，灭国因夸淫。

种古

种古　双桧联句

古宇列双桧，森郁欹檐角。

高干若偃盖，低枝罗翠幄。

叶硬攒猬毛，子圆如雀壳。

盘根虽轮囷，呈才终卓牵。

枯冬傲霜雪，炎夏宜雨雹。

苍皮绕龙蛇，危巅巢鹡鷟。

岁寒知后凋，清风到先觉。

月涵烟影孤，雨溜苔藓驳。

愿逢繁辂用，勿使为榱桷。

春姿笔工偷，风韵溪虎学。

松筠比节操，虫鸟敢蠹啄。

黛色晚山分，清香朝露濯。

桃李耻妖饶，椅梧羞龌龊。

俗名强雌雄，奇胜重古朴。

气势已千寻，栽培从一握。

五松惭忝位，秦封受殊渥。

种诊

种诊　双桧联句

古宇列双桧，森郁欹檐角。

高干若偃盖，低枝罗翠幄。

叶硬攒猬毛，子圆如雀壳。

盘根虽轮囷，呈才终卓牵。

枯冬傲霜雪，炎夏宜雨雹。

苍皮绕龙蛇，危巅巢鹡鷟。

岁寒知后凋，清风到先觉。

月涵烟影孤，雨溜苔藓驳。

愿逢繁辂用，勿使为榱桷。

春姿笔工偷，风韵溪虎学。

松筠比节操，虫鸟敢蠹啄。

黛色晚山分，清香朝露濯。

桃李耻妖饶，椅梧羞龌龊。

俗名强雌雄，奇胜重古朴。

气势已千寻，栽培从一握。

五松惭忝位，秦封受殊渥。

仲昂

仲昂　句

平生不识巴南路，梦到孤云两角西。

仲昂

仲昂　句

虑澹常高枕。

仲昂

仲昂　题西门外筰桥下观音院

雨砌风亭长绿苔，壁间题字半尘埃。

城南萧寺无人迹，几度曾因送客来。

仲并

仲并　白氏夫人生日二首

相门苗裔正诜诜，长庆风流几百春。

吉梦忽随秋日晓，祥光常对月华新。

翰林大笔高前古，玉树诸郎霭后尘。

何假捧觞勤颂祝，由来寿考属仁人。

仲并

仲并　白氏夫人生日二首

断机久已传家训，采藻端然继国风。

庭院炉烟春蔼蔼，门阑瑞气晓葱葱。

遐龄愿效三桃实，拜寿何辞百盏空。

自幸晚为门下士，余波应许丐奇穷。

仲并

仲并　避暑报恩观

万家九陌车尘中，丹甍碧瓦真人宫。

回廓小院略具体，清风爽气无能同。

殿檐密有杉松护，炎蒸纵酷来无从。

偶因谒客凌晨入，归迳往往侵昏钟。

道人坐稳知乐否，我生半世犹飘蓬。

茅檐与此异寒暑，分毫不透东南风。

仲并

仲并　薄暮游潘登仕园园有堂三间榜曰一枝盖湖公枢密两取庄周郄诜之语既

斜窗短屋傍残晖，宴坐萧然老布衣。

枯淡生涯一枝足，世间惊鹊误南飞。

仲并

仲并　薄暮游潘登仕园园有堂三间榜曰一枝盖湖公枢密两取庄周郄诜之语既

玉树郎君两白眉，照人英爽自儿时。

乃翁可笑太多事，绕舍春风千万枝。

仲并

仲并　陈漕生辰代杨文作

六管阳初复，前宵月尚圆。

长庚俄梦李，崧岳故兴宣。

国使新恩数，忠臣夙眷偏。

节龙开远目，衣绣耸华年。

日月声名起，风雷号令传。

自应威动岳，曾是力回天。

相国关中粟，尚书地上钱。

委藏淹府库，飞挽乱车船。

南獠元归地，西方正拓边。

定知新将饱，尤赖我公贤。

赫赫兰台旧，飘飘凤沼仙。

终焉还魏阙，聊尔驻荆川。

曲学联珠履，非才污彩笺。

千秋期鹤寿，万里附鹏骞。

仲并

仲并　陈行之得之因震泽旧居避小阁面列洞庭山客有名以尊经者江都仲某为

洞庭之野排千岩，陈子卷帘非爱山。

震泽之流清没底，陈子凭栏不观水。

杰阁横空一事无，终年传习唯父书。

乃翁平时束五传，绝人伟论惊诸儒。

至宝不受久埋没，近者私记刊吴都。

缙绅骈肩快先睹，一言价重百车渠。

正派源流要有自，二难秀发名家驹。

少小辛勤门户计，皇天有知子不孤。

於今三十五经立，亹亹雄辨来起予。

不但家法传群纪，经学当与心法俱。

溪山相对无浪语，宝此一编时卷舒。

自怜早岁已漂泊，乃翁邀我来僧庐。

於今壎箎弦诵地，当时从容谈笑余。

契阔死生三十载，萍浮蓬转常崎岖。

子能箕裘万事足，其他得丧争锱铢。

凛凛清氛端可想，神游仿佛归来欤。

仲并

仲并　呈彦平

诗人老去倍伤秋，我亦秋来尚黑头。

世事可怜催晚景，皇天未许减羇愁。

不堪败菊愁彭泽，又见寒云饯蓐收。

旋解鹴裘沽一醉，纷纷谈话任封侯。

仲并

仲并　次韵病起二首

不妨佳句太频频，还得愁中眼渐明。

好是维摩病初醒，又将口业起纷争。

仲并

仲并　次韵病起二首

闻道车书未一家，平时苦苦念京华。

新来忽得幽居味，竹屋茅屋政自嘉。

仲并

仲并　次韵答友人四首

颇忆高人相与閒，扁舟谁与趣公还。

杯行歡乃歌声底，客坐参差帆影间。

多病扶携新几杖，平生契好旧湖山。

未容月转各分手，醉语狂吟下碧湾。

仲并

仲并　次韵答友人四首

久矣忘情岂用閒，已看要起示无还。

自怀白发苍颜客，不堕黄花翠竹间，

顾我分为方外友，如公合上道家山。

暇时及此频相过，城北城南浔几湾。

仲并

仲并　次韵答友人四首

晚矣吾身未乞閒，如公尺一合徽还。

高标迥立风尘表，秀句喧传字宙间。

谁和阳春仍白雪，我知流水与高山。

归欤已熟他时路，直北龙溪一二湾。

仲并

仲并　次韵答友人四首

百年未见一人閒，曾是兴嗟唐已还。

遗躅有谁高往古，清风元自振中间。

我惭官薄当投绂，公比吾家已买山。

待得有田归已暮，何当分我一沧湾。

仲并

仲并　次韵耿荐可催菊三首

黄花应自惜离披，欲放清香故故迟。

病客高眠防不肯，剩裁好语报花知。

仲并

仲并　次韵耿荐可催菊三首

衔杯采菊久寻医，白发苍颜渐可期。

准拟新来强作意，又从愁裹过花时。

仲并

仲并　次韵耿荐可催菊三首

年来花意亦难猜，陶令东篱独未开。

伴赋落英吾岂敢，狂言聊复为君催。

仲并

仲并　代人上师垣生辰

盛世还生瑞世人，东风屈指岁华新。

祥烟不断千山晓，爱日无边万国春。

鸣玉珥貂扶紫极，櫜弓偃革转洪钧。

我民非敢私为寿，永作堂堂社稷臣。

仲并

仲并　代人上师垣生辰

直把孤忠动帝聪，平生房杜不言功。

冲霄鸾凤谋谟合，遮道豺狼党与空。

韬略暇时谈笑裹，勋名他日画图中。

中书未数汾阳考，万有千年似鲁公。

仲并

仲并　代人上师垣生辰

清风孤映紫宸班，平立伊周伯仲间。

几岁苦心扶国步，今年喜色到天颜。

羽书已静淮西报，翟辂初从塞北还。

式廓中原断无事，从容廓庙有余閒。

仲并

仲并　代人上师垣生辰

已闻鼙鼓静边陲，初见丝纶宠帝师。

寰宇一新周礼乐，广庭重用汉威仪。

江南江北无他事，春后春前更此时。

举盏上公千岁寿，赓歌永赞舜无为。

仲并

仲并　代人上师垣生辰

日日衣冠金马门，有谁出力正乾坤。

来归季子国人喜，终藉叔孙皇帝尊。

凤沼真成逢旦暮，龙楼今得问晨昏。

欲知余庆来何似，带砺山河永永存。

仲并

仲并　代人上师垣生辰

冠豸英风传至今，於时早已望商霖。

挂帆鲸浪朝天日，借箸龙墀许国心。

帝渥洊颁廉陛远，边声初断塞垣深。

不须更诵蒸民句，处处儿童尽好音。

仲并

仲并　代人上师垣生辰

不用天河洗甲兵，只凭直道致升平。

三王事业贤臣主，一代师儒难弟兄。

屡薄赋徭民鼓舞，尽除氛翳国清明。

休将前古论今日，万古无人敢抗衡。

仲并

仲并　代人上师垣生辰三首

玉带金鱼衮绣光，维垣一旦侍君王。

垂绅庙堂调玉烛，能便天公时雨昫。

畴昔干戈岁屡歉，於今万室盈仓箱。

天心人意若相语，问公何以回穹苍。

天恶人心二三德，公惟一德妙赞襄。

夜半熟视璿霄象，紫微列宿相荧煌。

甘露醴泉不足瑞，但欲岁岁占农祥。

物阜人嬉了无事，斯民击壤君垂裳。

时时公亦憩杰阁，万物欣欣春昼长。

当时尹躬似今日，但欠昭回云汉章。

仲并

仲并　代人上师垣生辰三首

天寒岁律今峥嵘，御街钟鼓天初明。

近臣日报君颜喜，问寝慈宁圣主情。

万年泄泄融融乐，此事无与凡公卿。

父老问某何臻此，天子用孝公用诚。

向来瞻云一万里，雁书不到江南城。

初决和戎盖公策，来归驺驭人欢迎。

九重日奉天下养，禁苑蟠桃春自生。

当时若用他人说，至今未见风尘清。

前代功臣岂不有，未有仿佛公勋名。

封人考叔陋筹策，区区但舍君之羹。

仲并

仲并　代人上师垣生辰三首

化工作意办春来，斗柄明朝后日回。

东风先到江南岸，江山濯濯无尘埃。

灵光葱葱随处有，夜半两两明三台。

天遣异人为时出，要作霖雨泽九垓。

明堂藉此一柱庄，他山之林皆凡材。

如今国势盘泰华，向来天步屯云雷。

岁岁年年竞是日，人人争欲扫寿杯。

天知调羹付公手，江梅不为他人开。

长生唯在一清净，别无方丈并蓬莱。

仲并

仲并　代人上叔母张氏生辰三首

云汉良辰近，秋风一叶初。

祥光连户牖，喜色动门闾。

苹藻仪无间，芝兰庆有余。

仁人宜上寿，不必问瀛居。

仲并

仲并　代人上叔母张氏生辰三首

仙阀流芳远，吾门袭庆长。

萱堂今寿考，枢府昔辉光。

玉树诸郎秀，金花宠命昌。

欲知椿算久，辟谷有家方。

仲并

仲并　代人上叔母张氏生辰三首

忆昔观光际，温颜获屡亲。

奖提烦叔父，驽蹇负前人。

幸会逢今日，飘飘愧此身。

捧觞陪子侄，深觉仲容贫。

仲并

仲并　代同舍上黄相生辰三首

列宿东南夜有辉，门弧此际诞英奇。

晏婴俭德人皆仰，召虎中兴日可斯。

名誉雅为天下望，孤忠自结圣君知。

大椿会见千年算，应许惊乌吒一枝。

仲并

仲并　代同舍上黄相生辰三首

籍甚声华振九州，龙名未许颍川优。

两年鈇钺扶黄屋，一品星躔尚黑头。

烜赫朝班棣萼，张皇军势拥貔貅。

自惭东阖叨甄录，愿向清时与国谋。

仲并

仲并　代同舍上黄相生辰三首

五月天恩解网罗，四方举首愿时和。

我公寰海甘霖望，今日门阑瑞气多。

已幸羇穷蒙疵赖，竚看谈笑却干戈。

汾阳二十中书考，他日遥知数倍过。

仲并

仲并　对雪用曾丈韵呈徐丈

鹤{上敝下毛}偏宜鹤发翁，戏挼杖与儿同。

梅梢弄影半窗玉，柳径吹绵三月几。

拥户且眠窗未晚，泛舟何向水如空。

阳春便逐新诗到，不待葭灰落巓筒。

仲并

仲并　对竹

嵚岑何处峰，来伴萧疏竹。

悠然方丈间，寄此千里目。

仲并

仲并　奉和陈德召游惠山见寄三十韵

飞埃喜污人，余事忌挂眼。

酒浪绿可亲，山光翠相挽。

折腰素非愿，被面有余赧。

从来万事空，此去百念满。

恰忆兹山游，判作经年款。

驾言随所如，歌笑为君莞。

洗耳听潺湲，缓步踏{左山右蹇}{左山右产}。

褰裳跨风磴，扪萝度云栈。

禾黍岂离离，枣下初纂纂。

川原供遐瞩，笋蕨中去苋。

桃李倾城姿，松杉万金产。

雪浪逗冰泉，乳苍浮玉碗。

相望一牛鸣，不惮四牡痯。

层阁神所宅，败檐我将馆。

心求千佛印，手罢七年板。

胜概何时无，羁怀自悲潸。

小院昔徜徉，东风未暄暖。

夜语联僧榻，晨炊共华馔。

羊肠一分襟，雁背几折简。

於今怀举桉，过公倦开瑆。

早知玉树摧，不如春思短。

尘容久难赎，乐事贫益罕。

佳篇分锦绣，和气回弦管。

差肩招隐些，下视广陵散。

指踪去路迷，加鞭客情懒。

诛茅行可卜，鼓棹过几返。

避喧谐良图，结邻得佳伴。

萍蓬岂愿余，斗筲未须算。

荒凉石迳深，蹭蹬云色晚。

霜鬓侵韦诞。

仲并

仲并　奉陪舅丈祠书彦平主簿兄游慧聚终日小饮上方待月再历妙峰诸胜处用

凭高情不浅，尽日倚胡床。

云散他山雨，风来古殿香。

一川横晚照，重阁枕秋光。

欲写无穷意，诗凡不擅场。

仲并

仲并　奉陪舅丈祠书彦平主簿兄游慧聚终日小饮上方待月再历妙峰诸胜处用

迎宵山吐月，不受寸云吞。

看影筛林杪，移尊藉石根。

参差明梵刹，一二数烟村。

高处僧眠示，携筇试打门。

仲并

仲并　感时

伤春那得易为情，世味年来一一更。

驰马弯弓今日事。儒冠深觉误平生。

仲并

仲并　感时

忽传群盗下淮濒，又逐黄州韩使君。

却望长安在天上，愁看天际有孤云。

仲并

仲并　耿宪生辰

象续祥光动，门弧瑞气缠。

秋来孤鹤健，霜近古松坚。

邻境兵戈尽，新恩雨露偏。

轺车犹问俗，宝带独优贤。

投笔男儿志，封侯烈士年。

老成端可恃，终冀勒燕然。

仲并

仲并　官满趋朝留滞吴门即事书怀十首

十载钱塘云汉间，江声梦裹听潺湲。

他山纵染千寻碧，不似西湖一带山。

仲并

仲并　官满趋朝留滞吴门即事书怀十首

水边梅柳倍精神，总趁晴天作好春。

多谢东君惜花意，不教风雨废芳辰。

仲并

仲并　官满趋朝留滞吴门即事书怀十首

小楼巀巐乱山横，独倚朱栏度晚晴。

忽听如簧语音好，祗缘高处最宜莺。

仲并

仲并　官满趋朝留滞吴门即事书怀十首

枉费花工着意催，漫山桃李总非材。

要令千古芬香在，能作和羹自有梅。

仲并

仲并　官满趋朝留滞吴门即事书怀十首

花径风来百样香，卷帘春水绿池塘。

如今万事销磨尽，四卷楞伽味最长。

仲并

仲并　官满趋朝留滞吴门即事书怀十首

春服何当咏舞雩，凤池今是鲁真儒。

向令未解边城戍，能对东风一笑无。

仲并

仲并　官满趋朝留滞吴门即事书怀十首

锦带吴钩轻薄儿，三三五五竞花时。

太平乐事从谁得，费尽经纶尔不知。

仲并

仲并　官满趋朝留滞吴门即事书怀十首

门外烟花看不厌，东风故为客开帘。

如今乐极思畴昔，长是春深未解严。

仲并

仲并　官满趋朝留滞吴门即事书怀十首

燕羽差池何处归，衔恩春傍主人飞。

定须借与一巢稳，十载飘零事事非。

仲并

仲并　官满趋朝留滞吴门即事书怀十首

裁翦群英荷化工，閒中无计答春风。

自锄花径平如掌，要便荆榛一扫空。

仲并

仲并　归自江阴寄蒋知郡汪签判

维舟江口未栖鸦，急趁飞觞一笑哗。

旋喜使君倾皂盖，尽从醉客堕乌纱。

高城不记人分袂，短棹空随月到家。

尚欲趋陪连夜饮，东篱容有后开花。

仲并

仲并　寒食日归吴兴寄鲁山

风云虽不定，日雨亦易乾。

残春犹凛凛，助我朝食寒。

想见芳野田，士女游班班。

去者日以疏，更为来者欢。

青红间车马，日暮醉墦间。

仲并

仲并　韩侍郎

带砺元勋后，熊罴吉梦初，

祥烟辉户牖，喜色动门闾，

丙魏功行致，韦平庆有余。

愿言椿算远，二十考中书。

仲并

仲并　韩侍郎

社稷中兴际，朝廷忆老成。

我公传祖烈。美誉冠时评。

相业光三世，官联且贰卿。

宸心方眷倚，行庆秉钧衡。

仲并

仲并　和耿时举梅雪二首

百花看尽不如梅，故作凌寒殿后开。

照水怜生匀粉处，隔帘抵死透香来。

未令寄陇音尘断，能觅巡檐句法回。

羞杀漫山桃李树，枉教春力费镌裁。

仲并

仲并　和耿时举梅雪二首

点酥娇面试初芳，琢句真须琢玉郎。

聊与一枝论雅素，未须千叶间轻黄。

斜簪髻畔随人好，满覆樽前借客香。

谁引角声人未寝，落梅声裹看晨妆。

仲并

仲并　和何枢密题楚颂亭韵

山林与钟鼎，各了一世缘。

千年眉山翁，生气犹凛然。

菟裘视阳羡，卖剑将老焉。

此志空泉扃，禾黍荒故园。

尚余种橘帖，会有异世贤。

西清广川公，文翰郁双全。

新篇来西枢，句句清可弦。

廓庙须公归，宁容一壑专。

九重最深眷，每转从谏圜。

绝唱今寡和，惜哉坡已仙。

回视楚臣些，并驰争孰先。

况复黄绢碑，光耀荆溪边。

此亭会不磨，名与两公传。

几株罗潇湘，便觉饶风烟。

不比濯锦江，桤木须三年。

行矣凉飚起，霜满千崖巅。

香雾喷四坐，满引杯垂莲。

仲并

仲并　和马丈游刘园

槐柳参差覆地阴，薰风院落日沉沉。

酒余不觉愁何在，花底直疑春可寻。

江水无情犹北渡，淮岑相对漫南音。

凭高最动归与念，卧听疏蝉出晚林。

仲并

仲并　和孟峤之诸公游虎邱一首

凭高休惜举觞频，聊结华严数面亲。

筇杖止堪扶倦客，蒲团仍得憩閒身。

雪霜侵鬓叵禁老，梅柳迎人俱欲春。

后日重来应更好，南山排立画檐新。

仲并

仲并　和沈正卿诸公西湖赏梅

一笑相逢水一涯，近檐犹记旧相知。

似矜冰玉非凡骨，终倚雪霜开好枝。

新绿成阴无几日，微酸著子亦同时。

诸公忍袖和羹手，空赋西湖处士诗。

仲并

仲并　和忧陆二祠书

年来疏见惊人句，入手遽回如许春。

几日异科收异士，百年吾道付吾人。

执鞭少也尝求富，击柝老来非为贫。

寄语子云当自贵，儒风元不系周秦。

仲并

仲并　后数年登旷远亭用前韵再赋

坐客一时人物换，此山海内旧知名。

华筵为我歌金缕，深院有人来石城。

酒浪满浮春浪碧，眉峰浅画晚峰平。

日斜柁转各回首，松竹绕溪知此情。

仲并

仲并　胡枢密生辰

秋山淡墨写千峰，辉映门阑气象中。

瑞霭亦知人意喜，华觞宁惜醉颜红。

庄椿此去几千岁，汉阁他时第一功。

试问溪头閒草木，公来无日不春风。

仲并

仲并　胡枢密生辰

借箸从容汉子房，平生书奏几封囊。

少辞天上风云会，便觉壶中岁月长。

调鼎望公非一日，草玄与我见诸郎。

云何整顿乾坤手，漫隔三年鵷鹭行。

仲并

仲并　胡枢密生辰

往岁声驰淮海滨，曾歌紫绶照青春。

光华万里千古无辈，献纳三朝国有人。

剩约横山供胜事，细凭芳醑寿斯辰。

百年黄阖身犹健，重看归来一幅巾。

仲并

仲并　花前有感兼呈崔相公刘郎中

落花如雪鬓如霜，醉把花看益自伤。

少日为名多检束，长年无兴可颠狂。

四时轮转春常少，百刻支分夜苦长。

何事同生壬子岁，老於崔丈及刘郎。

仲并

仲并　画枯木

乞与空斋伴我閒，风霜谙尽各苍颜。

不妨黛色凌云干，蟠屈生绡寻尺间。

仲并

仲并　怀沈文伯

春服初成属暮春，舞雩那似霅溪滨。

绕溪箫鼓谁家子，并塞风烟吾故人。

好去定无为客恨，临分犹复念予贫。

驱车跃马平安否，雁断无因消息真。

仲并

仲并　黄兵部生辰

中朝人物竞推先，富贵前涂看永年。

九万里程飞正远，八千春干久弥坚。

仲并

仲并　黄兵部生辰

南国初持使节回，斑衣仍把锦新裁。

大椿更向萱堂祝，长到春来共寿杯。

仲并

仲并　黄兵部生辰

早岁蜚声应宿郎，至今鸡舌尚含香。

未应驷马夸流俗，只为慈亲乐故乡。

仲并

仲并　黄兵部生辰

地上泉流府库充，艰难天与岁时丰。

他时若论关中漕，合数萧何第一功。

仲并

仲并　继韵耿时举寄示往岁梅雪

旧诗新读更精神，雪裹招回未到春。

俗眼骤惊银可粉，天心忍用玉如尘。

漫空柳絮千家到，转眼梅花一夜新。

物象区区劳比拟，申严诗令负前人。

仲并

仲并　假山

峰间碧琅玕，清风五月寒。

欲题无好语，支枕卷帘看。

仲并

仲并　建昌守杨吉老得居湖州山间作亭於上名曰弁辉为长句以记之

白首苕溪几我乡，青眼弁山如故友。

诛茅晚岁合岩栖，漂梗一生嗟浪走。

往往每来每太息，去去一步一回首。

檐楹之雄谁氏室，基堂宜为后人有。

荣华谬作长久计，荡盈要以仁谊守。

室空无人人不问，天固遗公公信否。

轮奂雅宜凤池人，权舆本自凤池手。

付之勋阀可无憾，会与令名俱不朽。

雅怀卜邻非卜居，嚣尘可暂不可久。

新亭巀{上山下臬}城之巅，佳致回环天所就。

与山似有他年约，相向每为长者寿。

碧鲜苍润被草木，暖翠晴光排户牖。

时复一觞浇磊磈，下视群峰皆培塿。

乃知韫玉山有辉，更觉看山公不负。

向来曾试西垣策，只今聊绾南丰绶。

胸中水鉴极泾渭，笔下瑰辞粲琼玖。

倾盖视我平生交，曳裾陪公众客后。

喜见成都宅一区，恨无负郭田数亩。

去住还当惭二老，穷独已复成一叟，

门前剥啄非他人，我来问字不载酒。

仲并

仲并　句

政恐崖州如有北，却应未肯受谗夫。

仲并

仲并　觉华山居三首

竟日人声断，空山一二家。

犹怜中夜雨，不碍晓来花。

健饭蔬如肉，冲寒酒当茶。

飞潜各有性，贫乐付天涯。

仲并

仲并　觉华山居三首

旧雨无人到，非缘今不来。

蔬盘春后足，经卷粥前开。

燕语缘人去，禽声逐梦回。

勤披频得句，随量日持杯。

仲并

仲并　觉华山居三首

倏起郊扉念，亟回朝市辕。

君恩如父母，山迥亦乾坤。

援笔醉醒语，携筇前后村。

是非襟度外，客至总休论。

仲并

仲并　李孝叔赵有翼赵存中黄子登沈正卿曾同季有观梅道场之约仆偶过西山

公皆车马城南去，我向西效漾小舟。

人事好乖各回首，吾年如此喜乘流。

金兰六客稀时见，珠玉一篇无句酬。

却数竹林犹少在，不妨著我仍伦刘。

仲并

仲并　李彦平寄题静海吏隐堂二诗甚佳因赋一篇

黄绸被底衙声罢，永日庭閒讼不哗。

案上琴书延好客，江头风月杂渔家。

尚看叶令余波在，正索骚人秀句夸。

闻道芙蕖红万杂，遥知不减浣溪花。

仲并

仲并　廖成伯奉议生辰

曾听尊前世采歌，喜闻烟袖舞婆娑。

名驹汗血得夷路，老柏凌霜只旧柯。

桃李盛时随地有，芝兰生处近人多。

春风二月年年事，莫问灵椿岁几何。

仲并

仲并　刘乾耀绍原昔同里巷以贫见过愧无以副其意辄成四韵为别

旧时阡陌荆榛底，十载纵横豺虎群。

绛帐并游那更得，乌衣群从断相闻。

尚传是是非非语，翻坐奇奇怪怪文。

谀墓平生吾岂敢，了无一物寿刘君。

仲并

仲并　陪王枢密饭坐间示新诗因次其韵

相业兵韬材总堪，君王喜与阿戎谈。

枢机旋转斗垂北，殿阁邃清风自南。

主圣端如乾用九，公归当待汉登三。

史家莫比唐房杜，大似商宗旧学甘。

仲并

仲并　平江守祷晴即应时近元夕矣寄呈五绝句

丹邱雨裹看春回，密雾浓云拨不开。

怪底寒窗烘晓日，朱辬亲祷梵宫来。

仲并

仲并　平江守祷晴即应时近元夕矣寄呈五绝句

投晓家家笑语声，夜来风促雨如倾。

都缘默祷胸中久，一瓣香焚唤得晴。

仲并

仲并　平江守祷晴即应时近元夕矣寄呈五绝句

梅经多雨玉飘零，就有残枝因未醒。

安得吴侬不歌舞，满畦扶起麦青青。

仲并

仲并　平江守祷晴即应时近元夕矣寄呈五绝句

东风吹断雨如绳，一夜仍开曲沼冰。

便试元宵强半月，孰知天意欲催灯。

仲并

仲并　平江守祷晴即应时近元夕矣寄呈五绝句

安排灯火作鳌头，人乐公来再有秋。

转雨作晴谈笑事，他州谁得似吾州。

仲并

仲并　平江太守生辰二首

画戟从来瑞霭浮，顿回春意到南州。

占熊馈鲤呈祥日，拖玉腰金得志秋。

十载声名天下最，满怀韬略古人求。

寿觞频举公休惜，明月催归侍邃旒。

仲并

仲并　平江太守生辰二首

玉笋初辞鵷鹭群，一麾来此振余芬。

三槐事业他年看，五裤歌谣随处闻。

方丈可量閒日月，泰阶还赴旧风云。

年年东注松江绿，浑欲朝来寿使君。

仲并

仲并　七月二十日过王村几到岸遇和中袭明舟回相拉宿於陈氏庵中蚊甚盛达

畏暑肩暂息，初凉戒我行。

王村去城市，捷帆片时程。

到岸才咫尺，两君笑相迎。

加棹不自由，剧谈底裹倾。

却泊红莲渚，支筇叩禅扃。

陎阾未有此，一见心眼清。

日暮山萧然，风来竹有声。

危亭仍解衣，坐久太清生。

携枕共席地，醉言强作醒。

蚊声喧不寐，谈余已窗明。

他乡各蓬转，易散难合并。

共居虽一溪，相望南北城。

胜处偶同践，轻去宁无情。

殷勤拂素壁，留诗当题名。

仲并

仲并　钱检法及代期以诗告别因次其韵

昔年两岸柳，逢春正依依。

扁舟转河曲，风光随处宜。

弹指岁云何，秋风橘柚垂。

折腰得斗粟，未救臣朔饥。

儒宫一何有，惜哉壮观隳。

采采池中芹，乱葑迷涟漪。

萧条住槐市，庭空蔓草滋。

丹雘堕煨烬，草木含疮痍。

永怀千古人，杂佩思报之。

我乃但便腹，未免儿辈嗤。

斯辰况多艰，每怀废晨炊。

畴昔请长缨，唾手平龟兹。

西略收咸京，北伐空鲜卑。

坐令王室尊，国风无黍离。

力微不办此，千愁锁修眉。

承惠谢微官，一室投荒陂。

吴山险可攀，吴水清可窥。

胜概苦邀予，投绂今去迟。

王孙定伟器，尺璧无纤疵。

顶枯棋屡贾勇，佳篇仍致师。

一日不会面，悠悠勤我思。

大轴插牙签，细字攻毛锥。

朝廷罗群公，如君沧海遗。

勿学贫贱交，自比山林姿。

誓将友麋鹿，终焉寄锄犁。

况君秀眉宇，异世元紫芝。

新诗落我前，醉眼眩珠玑。

言多意无他，恋恋新相和。

男儿各行役，盍簪宁无时。

期君在岁寒，素心无自违。

君看千年柏，岂惮霜雪欺。

慎勿倚市门，美货当自怡。

怀璧忌暗投，按剑古所悲。

吴门三年淹，冲天在一飞。

征涂加餐饭，秋晚多寒晖。

求仙岂浪语，渺茫那可期。

行行快著鞭，献纳黄金扉。

勿作儿女别，泪下如绠縻。

我方戒多语，念念知昨非。

恨无锦绣段，酬君黄绢辞。

仲并

仲并　日暮系舟

新晴不受短篷遮，系缆持觞一太嗟。

柳岸萧条难驻客，茅檐安稳不如家。

百年有几欲华发，今日无多已暮鸦。

五世乡关泽未斩，欲归心折雁行斜。

仲并

仲并　上孟郡王生辰三首

霜余晴日照堤沙，早晚天墀下白麻。

有吏当筵歌湛露，须公满斚泛流霞。

篇章况是万人敌，阀阅相仍百乘家。

落帽何须定重九，探先三日醉黄花。

仲并

仲并　上孟郡王生辰三首

先门勋业画图中，又见麒麟第一功。

吹帽龙山前日事，还珠合蒲昔人风。

满籯何有简编足，荐牍无心天地公。

谁说维熊契占梦，君王卜处本非熊。

仲并

仲并　上孟郡王生辰三首

月挂微弦天未霜，初筵遽作十分凉。

饱参平日安心法，自是长年却老方。

诏下龙墀思旧德，名标雁塔看诸郎。

殷勤为采瀼潭菊，满泛西风岁岁觞。

仲并

仲并　上平江李侍郎生辰

持橐朝端誉有光，垂弧门左昼初长。

功名唾手囊中物，药石关心肘后方。

公念承流当振廪，人歌难老竞持觞。

寿筵一举松江渌，便趁追锋侍帝旁。

仲并

仲并　上平江李侍郎生辰

昔襦今裤雄藩守，佩玉峨冠近侍臣。

十万人家等蒙润，三千风月政当仁。

仙姿照坐桃如许，冷艳当檐梅一新。

愿比秦淮与锺阜，郁葱佳气自长春。

仲并

仲并　上枢密生辰

家住东南最上游，一从束发侍宸旒。

文兼锺阜古今秀，庆与秦淮日夜流。

盛业行刊千琬琰，余威坐折万貔貅。

竚看拜后因荣异，槐鼎相联鲁与周。

仲并

仲并　上枢密生辰

谤焰谗波岂易然，功成方验古无前。

十年险阻忠偿国，万口纷纭诚格天。

已遣烽消边障火，行看贯配大农钱。

如今闻道持盈业，旦旦开陈黼扆边。

仲并

仲并　上枢密生辰

儿童犹解仰芬芳，合缀韩门弟子行。

久矣飘蓬疏望履，幸哉拥篲即升堂。

夔龙会合时千载，鸥鹭留连天一方。

遥愿衮衣仍鹤发，年年今日侍君王。

仲并

仲并　深正卿得男以诗庆之

乃翁壁立千仞余，乃翁摛章锦不如。

英风雅韵来无尽，川媚还复生明珠。

华堂宁无侍巾栉，娉婷试问谁空姝。

婵娟深锁人不见，忽惊清晓悬门弧。

闻是高秋生骥子，充闾喜气相萦纡。

大父大母顾之笑，乃翁再拜为亲娱。

公家余庆得英物，渥洼自有名家驹。

摩顶尚记前生误，堕地举手一笑俱。

夙习如斯定夙寤，少小便应传父书。

公卿衮衮自今始，行矣家庆端可图。

佳辰清樽来宾友，母爱子抱集坐隅。

臭味芝兰席上客，为公赞喜容歌呼。

我衰我倦毋多酌，老矣醉倒须人扶。

留取明年会汤饼，要看徐卿第二雏。

仲并

仲并　沈国录席上用赵监丞韵

晚来无计障风饕，美酒十千价未高。

成败两奁供夜战，醉醒一斗付春醪。

流杯指日重修禊，琢句如公可命骚。

多谢故人乐宾客，清欢十倍胜绨袍。

仲并

仲并　沈国录席上用赵监丞韵

杯觞尽醉老仍饕，似觉胡床步步高。

深院清香非柏子，公家重醖胜松醪。

不须捧斚歌吴曲，看即挥毫继楚骚。

未尽余春早归去，谈经当复慰青袍。

仲并

仲并　四老堂诗

好是清班冠紫宸，抽身便作最閒身。

疏梅茂竹几多目，曲槛方池随处春。

两两脊令听自好，重重华萼见长新。

灵椿一树婆娑甚，稳覆家庭四老人。

仲并

仲并　四老堂诗

便胜从来三戟门，良金如友玉如昆。

天边鸿雁空千里，堂上壎箎共一樽。

自昔披榛扶社稷，几人衣锦向邱园。

商山曾为留侯起，来作侯家异世孙。

仲并

仲并　送大理金少卿赴阙以老成耆德重于典刑为韵兼寄呈刑曹徐侍郎

霜余日初杲，遮留人拥道。

公来春向阑，公去秋垂老。

公当侍丹墀，正人国之宝。

行行那得留，仍视玉堂草。

仲并

仲并　送大理金少卿赴阙以老成耆德重于典刑为韵兼寄呈刑曹徐侍郎

忆昔游成均，千言谈笑成。

杰立群隽上，少日腾英声。

大当持荷橐，小当登蓬瀛。

戢翼久不振，一旦朝阳鸣。

仲并

仲并　送大理金少卿赴阙以老成耆德重于典刑为韵兼寄呈刑曹徐侍郎

全璧公之归，有识为嗟咨。

外祠三拜命，历岁艾且耆。

乘流与遇坎，道在他何知。

汪汪波万顷，未许儿辈窥。

仲并

仲并　送大理金少卿赴阙以老成耆德重于典刑为韵兼寄呈刑曹徐侍郎

高山列松柏，岁寒宁动色。

颜色一箪瓢，掩关养吾直。

纷纷声利场，时胜时奔北。

袖手了不关，昂然见全德。

仲并

仲并　送大理金少卿赴阙以老成耆德重于典刑为韵兼寄呈刑曹徐侍郎

九重圣端拱，慨念人材重。

澄清鸳鹭行，拔尤锄猥茸。

辅郡与畿甸，连岁拜殊宠。

付君天下平，民冤自无壅。

仲并

仲并　送大理金少卿赴阙以老成耆德重于典刑为韵兼寄呈刑曹徐侍郎

畴昔公何如，尽读天下书。

公今复何似，未如张与于。

皋陶当日语，一一皆世模。

但令犴狱空，安用高吾闾。

仲并

仲并　送大理金少卿赴阙以老成耆德重于典刑为韵兼寄呈刑曹徐侍郎

浇风昔未殄，向隅或不免。

上心天地心，哀矜用中典。

卿联慎所付，遂极天下选。

讥谳聊小试，经论期一展。

仲并

仲并　送大理金少卿赴阙以老成耆德重于典刑为韵兼寄呈刑曹徐侍郎

指日公旋登，政席仍枢庭。

坐令贫病士，少慰身飘零。

问读徐夫子，起岁秋安宁。

两翁庙堂具，那得长司刑。

仲并

仲并　送高提干暂过行在

老兼贫病怯离群，细雨邮亭晓送君。

俗韵有谁歌白雪，高标真合致青云。

官居尽日勤篇翰，相业平时饱见闻。

早晚薰风生茂苑，肯来樽酒细论文。

仲并

仲并　送刘大谏赴漳州四首兼寄建州太守赵左司

海内声名满，溪头且寓居。

曾来非俗客，亦爱是吾庐。

远道勤为问，平时懒作书。

郡楼閒极目，细看北来鱼。

仲并

仲并　送刘大谏赴漳州四首兼寄建州太守赵左司

南国逾千里，西风几十程。

凌寒初引道，投老试专城。

贫贱荷公意，分携如此情。

书来何处问，南蒲寄深耕。

仲并

仲并　送刘大谏赴漳州四首兼寄建州太守赵左司

胄甲汉中垒，声高昔谏垣。

几年清议在，万事此心存。

临遣再三意，褒嘉数十言。

疾驱公未可，半路趣回辕。

仲并

仲并　送刘大谏赴漳州四首兼寄建州太守赵左司

安稳瓯闽路，介居天一方。

双旌谁出守，八郡莫如漳。

日月中天近，风霜去路长。

相知惟白首，端冕拜清光。







卷535

仲并

仲并　送平江守蒋宣卿奉祠归宜兴

二年环堵赖余波，相和儿童襦裤歌。

还复攀辕逢此日，敢忘推毂意如何。

十行行矣重徵霸，三径归欤暂景坡。

旦晚陪公画桥路，共看天远夕阳多。

仲并

仲并　送泉州周尚书

闾里推耆德，门庭只故居。

绮罗看富室，丹碧炫新庐。

润屋宝非璧，满车家有书。

功名宜岁晚，带玉缀金鱼。

仲并

仲并　送泉州周尚书

常若侍君侧，宁论去几程。

政须怀宿望，宁得殿名城。

执手欲何语，谀公恐不情。

斯民艰食甚，第一劝春耕。

仲并

仲并　送泉州周尚书

得誉今铨莞，飞声自谏垣。

久和蒙帝可，不敢丧吾存。

切切道涂喜，勤勤指顾言。

我公今气貌，犹是旧攀辕。

仲并

仲并　送泉州周尚书

别公今夜月，恰可一庭方。

勇往先过建，徐行不到漳。

同时三郡乐，指日四时康。

胜地岂云远，吾当騱乘黄。

仲并

仲并　送泉州周尚书

身外从纷若，胸中固卓然。

险夷唯故步，舒卷只遗编。

锦绣文千段，珠玑诗几联。

我公今逾健，笔力敌中年。

仲并

仲并　送阎少隐同其弟伯子宣子赴试淮南为一月之别某以病起不及饯送为三

二难晚出材无敌，老将从来勇冠军。

一月望公三捷至，秋风不惜暂离群。

仲并

仲并　送阎少隐同其弟伯子宣子赴试淮南为一月之别某以病起不及饯送为三

街头日夜催槐黄，去去归帆如许忙。

我病公行欠卮酒，少迟饮至共传觞。

仲并

仲并　送阎少隐同其弟伯子宣子赴试淮南为一月之别某以病起不及饯送为三

扛鼎拔山谁长雄，八千号数夸江东。

公家子弟又可用，要与父兄成大功。

仲并

仲并　送张持国省干归山阴三首

臭味张公子，生涯类我贫。

又为两乡梦，看即一朝绅。

洗眼千岩秀，抽身肥马尘。

他年乘夜雪，从子剡溪滨。

仲并

仲并　送张持国省干归山阴三首

稠众相从地，无言意已倾。

余方厌藜藿，子肯扣柴荆。

短棹起归暮，长亭如别情。

回头听羌管，拍拍唤愁生。

仲并

仲并　送张持国省干归山阴三首

埋轮贤使者，重席老先生。

一别遽多岁，相望无几程。

到家乘暇日，为我话深情。

欲写相思语，昏花字不成。

仲并

仲并　送郑公老少卿赴吉州三首

千里能来两郑公，百年英烈尚遗风。

笙歌少让他时胜，犴狱应从到日空。

画戟行程春色裹，邮亭离恨雨声中，

不辞远为宗见去，一瓣香缘六一翁。

仲并

仲并　送郑公老少卿赴吉州三首

静掩岩扉定几年，兰陵谣诵似新传。

文如此老仍千骑，恩与州人作二天。

一室萧然余棐几，平生用处只蒲鞭。

琵琶休抹三千指，公到家家自管弦。

仲并

仲并　送郑公老少卿赴吉州三首

不记江城分袂初，几年东北望门闾。

寒温一纸无非便，忧病千端自作疏。

莫忘折梅寻胜事，悬知视草报初除。

及兹郡舍多閒日，早著山中未了书。

仲并

仲并　送致政节推朱子发归无锡二首

白发倦场屋，一官初自娱。

幡然挂章绂，遽作卧江湖。

耆旧添佳传，都门续故国。

会当垂不朽，名与惠山俱。

仲并

仲并　送致政节推朱子发归无锡二首

鸡栖朱伯厚，来叶尚多贤。

吏案尽纷若，心田正坦然。

林泉谁共乐，衣钵子能传。

会有蒲轮到，朝烟夕霭边。

仲并

仲并　送智道者

胸中历历几山川，竹杖芒鞋四十年。

赤手旋为新活计，白头犹作旧因缘。

如如炒境无多事，了了真心不碍禅。

安坐高峰重点检，未须枕石伴云眠。

仲并

仲并　送周元特侍郎守宣城

西风迎公来，东风送公去。

尚欲留朱辬，公行不可住。

无酒对公倾，有怀为公赋。

夫子文武资，亦复廓庙具。

刚方仰术业，坦夷见襟度。

青衫试州县，机锋微已露。

吾意有不可，万夫挽不顾。

翱翔诸公间，籍甚当时誉。

峨冠上乌台，直谏汲长孺。

风云千载合，冕旒一言寤。

凛凛议论余，可使淮南惧。

天威瞻咫尺，政涂去跬步。

兴逸顿言归，解佩苕溪路。

湖山聊寄怀，诗书尚温故。

中外岂不殊，进退自余裕。

宣城唇齿邦，望公来何暮。

我饥我颦呻，公饭公覆护。

举首望旌戟，指期咏襦裤。

平生触邪手，不难锄弊蠹。

双溪叠嶂间，按堵百我虑。

坐席岂容温，当馈意久注。

献纳念伏蒲，谋谟怀借箸。

行矣股肱良，归作腹心助。

要观今周公，声名三吐哺。

便当侣夔龙，何止冠鵷鹭。

自念接门墙，连岁忘羇寓。

鷁首明当飞，骥尾何由附。

几日复升堂，青天披宿雾。

过雁与来鱼，犹当奉尺素。

西去无多程，不诵阳关句。

仲并

仲并　岁晚泊姑苏用吕居仁舍人韵二首寄孟信安

断岸留孤棹，层台耸近城。

雁传他邑信，鸥背去年盟。

岁片雪多思，一枝梅有情。

何人在楼上，吹笛暮寒生。

仲并

仲并　岁晚泊姑苏用吕居仁舍人韵二首寄孟信安

睡稳窗迟晓，愁多鬓易秋。

祗堪浮小艇，不拟上西楼。

无尽江山景，须陪杖屦游。

一区何日办，孰为我公留。

仲并

仲并　泰兴道本上人少时颇留意诗律已而遍历诸方卒无终岁之宁今垂五十矣

芒鞋亦良苦，歧路不曾休。

句律可青眼，宗风已白头。

舌端频自味，心外更何求。

欲寄明年信，温州定越州。

仲并

仲并　唐大夫生辰

气围初寒候，祥开既望辰。

应时来鹡鷟，占梦获麒麟。

盛德圭无玷，高才竹有筠。

胸襟藏巨壑，人物妙洪钧。

使者光华远，朝廷宠数新。

鹏程九万里，椿干八千春。

鼎鼐虚前席，风云即要津。

黑头纡衮绣，天意在斯民。

仲并

仲并　提举生辰

东井遥观盾日升，南风犹入舜弦鸣。

鹏程九万岂终息，椿岁八千方再荣。

平世功名期凤鸟，一时文采应长庚。

浮瓜沉李年年事，稽首弧南一点明。

仲并

仲并　题大明寺

招提隐松桂，远在城一隅。

我来岁云暮，天寒气象殊。

寓目得佳趣，百念如涤除。

及此斋时钟，箪瓢慰吾舑。

丈室曦未来，香篆沈熏炉。

聊施济胜具，未暇学跏趺。

缓步大明寺，山光佳有余。

郊原自春色，物意如相娱。

习公四海士，豪气编虎须。

邂逅偶倾盖，清游邀我俱。

相从得二谢，笑语寄歌呼。

仲并

仲并　题李德邵蘖庵

绮繻不复尚骄奢，经始菟裘谢物华。

户外韦衣真隐者，屏间孔雀尚豪家。

几年汗简编檮杌，晚岁薰炉负辟邪。

谁谓吾庐还有幸，卜邻归路不相赊。

仲并

仲并　题李德邵蘖庵

怀抱如公政自嘉，衡门那复念京华。

壮年底事已将老，作戏逢场新有家。

此去车书应万里，似闻廓庙屏群邪。

时平尤赖安戎策，未合幽栖去国赊。

仲并

仲并　题吴氏旷远亭

高人心迹喜双清，旷远幽亭谁与名。

檐外落花仍落絮，坐中倾国与倾城。

松声传壑风初急，帆影飘空浪未平。

不尽樽中今日醉，匆匆轻去得无情。

仲并

仲并　题章伯深舑怪图

竹户茅檐一迳斜，清樽黄卷定生涯。

溪山胜处春长在，却放朱藤一半花。

仲并

仲并　题章伯深舑怪图

杖策山隈亦水滨，閒中未害饱经纶。

何曾寂寞嵌岩裹，惯着风流廓庙人。

仲并

仲并　题赵有翼丛桂小山

剩引桂枝丛小山，鹜行姑去自余閒。

人怀昆玉未当价，花与莱衣相映斑。

佳树非烟晓葱郁，幽泉不雨夜潺湲。

顿移岩壑山阴道，竞秀争流一席间。

仲并

仲并　同祝子权游虎邱

出门迎朝暾，入门饯夕阳。

岂愿从吾驷，声名跨楚梁。

明日聊与君，褰裳陟危冈。

方舟转河曲，薰风度微凉。

细看槐柳暗，稍觉檐萄香。

天调节用霞绮，云净呈天光。

梵宫占地胜，古木参天长。

禽鸟亦自得，呜呼声激昂。

缓步信携筇，清流足飞觞。

乃知声利役，脱去非无方。

所怜雄丽地，千年陇树荒。

石顽尚莓苔，剑逝宁光芒。

自今一瞬息，江山几兴亡。

我衰渐落寞，乐极泪淋浪。

寄谢同心人，无惊鬓毛黄。

仲并

仲并　外舅庄子尚生辰

荆溪之山环千峰，摩空巉绝相争雄。

与公万仞俱壁立，祗有爽气蟠胸中。

荆溪之流碧满野，寒光秀色兼天泻。

与公雅量相对清，更觉波澜来笔下。

高门悬弧此日生，少年挥毫敌两京。

当时紫宸初射策，玉色临轩知姓名。

一旦横经向儒苑，凤掖銮坡去非远。

如今高卧尚琳宫，主父严徐见何晚。

向来皂盖先一州，龚黄已往无此流。

旰食我皇收士急，未容独乐林泉幽。

华堂宴笑春风裹，水绿山青助公喜。

三槐功就却归来，寿如此山如此水。

仲并

仲并　外舅庄子尚生辰

祥光昨夜拥冰轮，南国初生瑞世人。

倚马高文追异代，憩棠余爱在斯民。

吟毫剩借江山助，诏墨行颁雨露新。

要识漆园非浪语，传家重看八千春。

仲并

仲并　外舅庄子尚生辰

家声久矣冠淮东，自喜升堂获拜公。

每看云烟生笔下，故应邱壑满胸中。

祠公此日家山乐，明府他时社稷功。

早晚锋车下吴会，西来犹想及春风。

仲并

仲并　外舅庄子尚生辰

两州佳誉亚龚黄，琳馆归来道益光。

凛凛松筠非俗韵，诜诜兰玉见余芳。

梅催寒萼春初破，月满冰轮夜未央。

景物渐新人不老，年年於此醉华觞。

仲并

坐和韵

急雪逢春易作晴，穷阎犹复断人行。

公家何在欲乘月，夜半扁舟不隔城。

仲并

仲并　晚坐和韵

好月侵阶已十分，太清不受一尘昏。

今霄定自梅花发，疏影横斜何处村。

仲并

仲并　晚坐和韵

篇篇振玉妙玲珑，字字春风和气中。

安得居家无一事，搜吟日日与君同。

仲并

仲并　晚坐和韵

醉眠全醒病亦醒，虚斋危坐听无声。

锦囊欲报清攀°句，自笑常谈只老生。

仲并

仲并　晚坐和韵

城东韩李城南赵，欲往从之道阻长。

与我诗盟烦借问，角弓永好愿无忘。

仲并

仲并　芜城

莺歌燕语戏晴晖，日暮行人缓缓归。

十里芜城春色晚，回头往事已全非。

仲并

仲并　戏李彦平李德邵

人生贵适意，自苦良亦痴。

百年同梦幻，富贵安所施。

我生世缘薄，疲弱不可支。

纷华岂不佳，自觉心已辞。

归来时自笑，抚手长嗟咨。

人生行乐耳，勋业知何时。

两李近豪放，高怀不少卑。

谪仙已云殁，流风苑在兹。

平子韵绝俗，豪逸真吾师。

万事一粲然，不复论成亏。

邵公蘖庵下，操心常苦危。

易象鲁春秋，忧乐常相随。

端居谈利害，羌夷可鞭笞。

近亦能稍稍，笑语随儿嬉。

平居如二子，廓庙真所宜。

人岂不自省，何必求蓍龟。

漫游恐未免，慎勿差毫厘。

世事足所覆，纷纷尽如斯。

错固不足道，谊也亦为之。

请复铭座右，政可为吾规。

前言戏之耳，未来容可追。

仲并

仲并　夜抵德清县偶题

溪山夺目壮哉县，风露侵肌老矣身。

断岸横舟偏得月，小桥曳杖不逢人。

仲并

仲并　翌日早起再用昨夕韵二丈

柳州老去腹宁饕，但喜衡阳纸价高。

乍暖风光如扑絮，相欢人意似投醪。

家留溪上久漂泊，信断淮南非驿骚。

风浴舞雩那可缓，春衣替尽秗寒袍。

仲并

仲并　咏竹

自结高人伴，雅无俗士缘。

驱之傍城市，劲节非所便。

示论傲霜雪，试欲藏风烟。

愿留旧青眼，岁晚相周旋。

仲并

仲并　用方叔韵寄蘖庵老人

三径萧角欲就荒，已将身世两兼忘。

纷纭勿用论荣辱。出处真须自驰张。

忆昔少年亲翰墨，与公长日付杯觞。

如今事事俱无用，学道徒能笑子房。

仲并

仲并　用前韵别寄耿时举二首

树犹如此我何堪，赖有随斋可剧谈。

少日声称满中外，几年词采秀东南。

诗坛欲借背城一，材馆均蒙吐哺三。

每见匆匆又分去，与公交谈不须甘。

仲并

仲并　用前韵别寄耿时举二首

方兄於我一无堪，闭户休休口不谈。

忆昔茅檐差傍北，望公花坞恰平南。

高歌频举巨觥一，佳唱如闻小雅三。

投分素深贫酷似，相期同苦亦同甘。

仲并

仲并　用孙仲益尚书韵二首呈孟信安

士仰韩门重，身高谢傅班。

文看辉北斗，人望起东山。

绛灌庸奴尔，皋夔仍仲间。

自天芝检下，指日衮衣还。

片语鸣丹凤，群争息左蛮。

时虽容下容，胜处一窥斑。

仲并

仲并　用孙仲益尚书韵二首呈孟信安

慷慨安周鼎，从容却郢兵。

驰心子牟阙，袖手阖闾城。

前箸陈天陛，先声震敌营。

寰区望弥切，枢莞寄非轻。

行有丝论诏，宁终鸥鹭盟。

一舒经世策，遐迩颂升平。

仲并

仲并　用汪彦章内翰诸公韵二首呈信字

勋业皋夔前后身，门从罗雀厌蹄轮。

旌麾亟解江城守，邱壑苦留廓庙人。

禅观起侵千嶂晓，篇章分与万家春。

要将姓字夸今古，史笔何人似获麟。

仲并

仲并　用汪彦章内翰诸公韵二首呈信字

王门一岁几经过，客裹承颜未厌多。

诗卷心胸倾锦绣，珍庖盘釜荐麟驼。

自惭淮海可怜客，每费江湖无尽波。

玉树芝兰为公喜，庭空千丈影婆娑。

仲并

仲并　用韵奉寄孟峤之

剩喜今年琢句频，仍闻灯火夜相亲。

悬知耸壑昂霄日，不负腰金托玉身。

攻苦诗书如白屋，加鞭辞藻正青春。

古来孟氏好兄弟，余韵未忘今转新。

仲并

仲并　游灵岩诗

古寺青枫外，平湖暮霭西。

乱花经雨薄，冷蝶趁人低。

俯槛留连语，听禽自在啼。

风光兼客恨，樽榼故须携。

仲并

仲并　游灵岩诗

移舟晨鼓闹，泊渚暮鸦盘。

夹岸柳浑暗，横轩梅半残。

最怜春日薄，犹动客衣寒。

楼外西风急，云湖看涌澜。

仲并

仲并　有客来从阳羡闻元绩离家已月余由昆山过临安桐庐计今合归矣元绩当

风露侵人曷往哉，白云飞处棹徘徊。

平时识面尽经过，莫为茅檐偏不来。

仲并

仲并　俞宪生辰代庞几先作

北固楼前万顷秋，月明风定大江流。

从来此地多英杰，果有奇才副简求。

秀气一天开夜色，威名千里驾潮头。

山川长在人难老，应抱文章入相周。

仲并

仲并　俞宪生辰代庞几先作

淮南持斧功成后，瓯粤乘轺喜暂临。

使者英标衣蹙绣，近臣新渥带横金。

三山气入中秋好，八郡香焚晓雾深。

已为黎元开寿域，可无椿岁慰人心。

仲并

仲并　元宵微雨十六夜雨止见月

灯火千门竞是日，出户黄昏云抹漆。

夜光乘暗何处投，冷淡行人怅如失。

明朝风清天动色，云阴初若龟兆坼。

须臾白盘升天东，相如归来更全璧。

仲并

仲并　再呈德邵

草草茅檐俭异奢，坐观物态尽空华。

放怀近欲轻千户，排难何当念两家。

壮岁我今成传癖，清时君勿病官邪。

他年政恐从名宦，回首菟裘恨太赊。

仲并

仲并　再过宜兴舟中见芍药数枝忆淮乡花之盛为之怅然辄成三绝

故眼相看未作疏，平生风味是吾庐。

娉娉袅袅谁家子，浪说倾城总不如。

仲并

仲并　再过宜兴舟中见芍药数枝忆淮乡花之盛为之怅然辄成三绝

少时暮暮复朝朝，一水相望恨未消。

岸曲横舟试回首，隔帘斜立数妖娆。

仲并

仲并　再过宜兴舟中见芍药数枝忆淮乡花之盛为之怅然辄成三绝

却是溪头消息真，故园十载漫风尘。

如今不问黄楼子，浅白轻红自可人。

仲并

仲并　再和高提干见寄

昂昂犹想立鸡群，三夜寒窗叠梦君。

人物芝兰晋王谢，篇章黼黻汉卿云。

飘蓬贱迹谁能记，推毂高风今创闻。

不敢驰书丞相府，何当收拾与斯文。

仲并

仲并　再用前韵呈陈得之诸公

勋业毋庸揽镜频，空余白发向人亲。

未论骨相无三甲，细数年华有六身。

泉石相看应笑我，萍蓬不定几经春。

尚须勇往趁晴日，竹外疏梅应斩新。

仲并

仲并　再用前韵答徐圣可

乃翁儒学似文翁，韵句天然无异同。

社稷堂堂推故相，家庭挺挺见遗风。

词场已擅千军敌，诗律仍惊万马空。

愿报琼瑶无好语，朝来浑欲达空筒。

仲并

仲并　再用前韵答徐圣可

公方绿发我成翁，犹喜芝兰臭味同。

雅奏黄钟仍大吕，旷怀明月与清风。

共高卞璧连城价，肯使衡茅四壁空。

所望苕溪分一曲，邮签日日溯归筒。

仲并

仲并　早起偶成

晨光起天末，微风动林杪。

披衣初梦回，卷书卷清晓。

隐几欲无寐，百念自忧悄。

箪瓢旧独乐，乐意今亦少。

岂但感时节，政欲避烦扰。

我非斯人徒，区区务自了。

仲并

仲并　郑漕生辰

象纬祥光动，门弧瑞气盈。

小阳春在序，几望月偏明。

他日三千牍，清时九万程。

名因使粤重，功自备吴成。

伟量溟波阔，奇词锦段呈。

褒扬看唾玉，轻重倚提衡。

松柏真难老，芝兰足后生。

笋班行趣召，金带已先横。

内史言何美，尚书心自清。

祗应南北相，重振旧家声。

仲并

仲并　郑漕生辰代几先作

至公无辙迹，万变归诸正。

谁云学则然，要在成以性。

我公锺间气，异禀刚且劲。

一毫不容私，心境自澄映。

超然是非表，烛物眼常净。

还将溟渤量，一了百川竞。

由来仁者寿，兹理天所命。

欲知椿龄永，视此宽平政。

桂华弄小春，晚香适再盛。

年年几望月，影泛杯中圣。

尚书心如水，远裔有余庆。

何以继清风，家声南北郑。

仲并

仲并　郑粹德兴平江官满有诗见寄次韵以叙老怀惜别之意

不奈飞埃点素衣，惊霜须鬓落全稀。

隔帘初听黄鹂语，举盏那催画鷁归。

就使渊明频日醉，能争伯玉几年非。

持竿欲老长城去，分我临流半坐矶。

仲并

仲并　志师自通州访我於仪真因携之至长芦留语数日及其归也作诗以送之

通州瞿昙师，多於雁鹜行。

吾常爱志僧，谓之一凤凰。

不见十五载，访我大江傍。

留之固未遣，载以荆州航。

相从三日游，山晚松风长。

尔我岂其梦，嗒然尧桀忘。

凌晨洗一钵，束衣还故乡。

为子植梧桐，何时复来翔。

仲并

仲并　中秋不见月

照人明月故应圆，露冷风清八月天。

且看惊鸾呈妙舞，却愁落雁怯虚弦，

裙裾老去真聊尔，色笑公当一粲然。

小院不妨今夜雨，人间那有两婵娟。

仲并

仲并　舟过仁王寺因口占一首

平野绿远近，晴山翠纵横。

西风今日凉，天意济此行。

居士十日病，快意身已轻。

逢寺聊少憩，山僧苦相迎。

岂为余事来，泉石锺吾情。

风生本何意，松篁得之清。

向来城市口，无此笙竽声。

坐久百念歇，一雨秋意生。

所恨二三子，无怀可风倾。

少日戒客气，四十犹未平。

一事一错误，百年几折肱，

不如谢公等，穷山掩柴扃。

仲并

仲并　舟过吴江谒舑庵翁少留为赋二诗

住家却学浮家样，横截江湖叠浪中。

漫说三高无起日，孰知千古可同风。

长林蒙雾行平远，层榭攀云语半空。

堤上系舟何限意，匆匆著句未全工。

仲并

仲并　舟过吴江谒舑庵翁少留为赋二诗

明明窗色极知晚，隔岸喧阗祗掩关。

上下亭台烟雨外，参差花竹水云间。

从多萌剪东南柳，胜绝新增西北山。

客路十年辛苦裹，也容一日及公閒。

仲并

仲并　舟行用前韵怀祝子权

杨枝巧作腰支弱，不分小桃红入萼。

风光向人但妩媚，客子那知行路恶。

短篷荡漾晴波裹，取次茶深酒薄薄。

所思故人殊未来，悲风为我生绝壑。

尘沙隔年不相见，结邻空记他时约。

相看一字不寄将，剩有新知岂云乐。

眼前俗士败意耳，忆君岁岁空牢落。

炯炯眉目端可思，月照西廓暮云廓。

仲并

仲并　舟行再用前韵

一棹苕溪去，千门榆火新。

老来犹是客，病起怯逢春。

儒馆妙人物，吟毫泣鬼社。

平生经济业，勉矣正逢辰。

仲并

仲并　舟行再用前韵

行藏那用卜，皱面不重红。

又作都城别，长怀国士风。

折巾从有道，斗酒对无功。

一梦何时续，南窗笑语中。

仲并

仲并　祝子权见寄时欲卜居合溪飞云寺

环堤风涨雨溪深，半岭云飞一院阴。

三径定回俗士驾，百年今见故人心。

时危天地烽尘满，岁晚江湖客病侵。

他日青云各回首，向来黄阁子知音。

仲并

仲并　祝子权以诗见招勉继其韵

总角嗜学问，於心期可收。

岁月如逝水，倏忽十十秋。

纷纷何所得，俗士难与谋。

夫子四海士，不数韩荆州。

抠衣一尝会，颇轻万户侯。

祝子晚倾盖，缓急仍同舟。

伟哉廓庙器，价高自难酬。

相从半周星，会别嗟何稠。

班荆此话旧，落落志益修。

嗟我闻道晚，仅脱儿女忧。

一斑幸时窥，稍知辨薰莸。

执经滥同席，得子真良俦。

安得身为云，相陪汗漫注，

百川皆乱流。驽骀饱束刍，

市者常易售。借问诸夫子，

为功忌中休。此语期同践，

此外复何求。

仲讷

仲讷　负暄闲眠

茅簷晴日暖於春，一枕钧天乐事新。

满眼繁花皆得意，午眠安稳却无人。

仲讷

仲讷　送唐御史

力犯雷霆众共危，远投魑魅独为宜。

忠州学业真无负，高庙神灵固有知。

自倚圣明容直道，未甘憔悴死荒陲。

满朝卿相多公议，莫把文章作楚辞。


洙泗钧翁　句

巍巍颜鲁公，笔正心亦正。

凛凛元道州，高节抱幽贞。

诸臣撰

诸臣撰　咸平亲郊八首

圜丘何方，在国之阳。

祀神合祭，运避无疆。

祖考来格，笾豆成行。

其人肃肃，降福穰穰。

诸臣撰

诸臣撰　咸平亲郊八首

礼偿乐成，乾健天行。

帝容有穆，佩玉锵鸣。

诸臣撰

诸臣撰　咸平亲郊八首

定位毖祀，告于神明。

嘉玉量币，享于克诚。

诸臣撰

诸臣撰　咸平亲郊八首

有牲斯纯，有俎斯陈。

进于上帝，昭报深仁。

诸臣撰

诸臣撰　咸平亲郊八首

大报于帝，盛熏升闻。

视齐良洁，粢盛苾芬。

诸臣撰

诸臣撰　咸平亲郊八首

祀帝圜丘，九州献力。

礼行于郊，百神受职。

灵祗格思，享我明德。

天鉴孔章，玄祉昭锡。

诸臣撰

诸臣撰　咸平亲郊八首

羽籥云罢，干戚载扬。

接神有格，锡义无疆。

诸臣撰

诸臣撰　咸平亲郊八首

神驾来思，凤举云飞。

神驭归止，天空露晞。

诸葛赓

诸葛赓　归休亭

小筑危亭聚石淙，清溪环绕不通江。

栽成傲骨梅千树，呼出栖云鹤一双。

垂钓艇乘新涨水，摊书光借夕阳窗。

动名事事皆堪避，祇有诗情未肯降。

诸葛赓

诸葛赓　归休亭

日影初升竹半高，一天晴色读离骚。

凭栏对客浮樽斝，隔水听人正桔槔。

拂去梁尘饯乳燕，扫归松栗煮秋涛。

柴门正对青青柳，浪说新诗欲拟陶。

诸葛赓

诸葛赓　归休亭

水国微茫境不凡，箨冠萝带芰荷衫。

云归洞口鹿常卧，叶落巢门鸟自衔。

采药道人过峭壁，汲泉童子下层岩。

名山书卷封题处，多少烟霞护玉函。

诸葛赓

诸葛赓　偈

上天下地极高深，纪化无踪何处寻。

山静白云归洞口，水清明月落波心。

诸葛赓

诸葛赓　乞休得旨谢恩

三疏陈情始放归，萧萧白发解朝衣。

未营别业王官谷，先驾扁舟严子矶。

视草龙螭犹眷恋，还家鸥鹭自光辉。

老臣恩遇知何极，梦到天门觐紫薇。

诸葛赓

诸葛赓　秋日得王介甫书

数亩池塘一小亭，從容书札户常扃。

间开松菊花三径，时贮葠苓酒一瓶。

望去春痕青到水，飞来凫羽白边汀。

是谁日落吹长啸，犹有行人不忍听。

诸葛梦宇　海边僧寺绝笔

孤臣垂死愈心伤，卷土重来岂望还。

万里海涛鸣战鼓，千年灵气结浮山。

鱼龙亦解齐殊类，犬马谁教到此间。

留得御风魂不散，直须号哭叩天关。

诸葛舜臣　华阳山堂落成

小筑菟裘石磴间，登临极望意苍然。

三更栗叶中峰雨，四月桃花一洞天。

时听茅君归碧落，恍闻玉女炼丹铅。

江湖万里尘埃远，留得深山一道泉。



诸葛兴　会稽颂

诸葛兴　会稽颂　曹娥祠

悄丛祠兮江这湄，懔予心兮肃祗。

表卓行兮尚之祀，垂妙辞兮淳之碑。

嗟窈窕兮践天性，一念烈兮万古镜。

山眉兮苍苍，江练兮茫茫。

诸葛兴

诸葛兴　会稽颂　城隍庞王

虬髯起兮龙翔，耀兵威兮八方。

法羽林兮严禁卫，握钩陈兮扫欃枪。

视诸将兮哙等伍，咨旧臣兮忠且武。

耸万目兮矩劐，卫九重兮心膂。

维东南兮都会，辱吾王兮镇抚。

畅威惠兮千载，雙福祥兮兹土。

瞻衮服兮煌煌，荐蕙肴兮葵觞。

菲震慑兮罗池，亶爱思兮桐乡。

王之泽兮流后裔，更累叶兮奋忠义。

孰旌表兮陪庙祀，显一门厉斯世。

诸葛兴

诸葛兴　会稽颂　大禹陵

瞻越山兮镜之东，郁得木兮丛。

倚青霞兮窆石，枕碧流兮宝宫。

端黻冕兮穆穆，列俎豆兮雍雍。

梅为梁兮挟风雨，倏而来兮忽而去。

芝产殿兮间见，橘垂庭兮犹古。

壁腾辉兮桂荐瑞，书金简兮缄石蒉朝万玉兮可想，

探灵文兮何秘。嗟洚水兮潢流，

民昏垫兮隐隐忧。运大智兮无事，

锡洪范兮攸畴。身劳兮五岳，

迹书兮九州。亶王心兮不矜，

迄四海兮歌讴。猗圣宋兮中兴，

驻翠跸兮稽城。独怀勤兮旷代，

粲奎文兮日星。扬舲兮拊鼓，

吴歲兮郑舞。奠桂酒兮兰肴，

庶几仿佛兮菲食卑宫之遗矩。

诸葛兴

诸葛兴　会稽颂　二相

披竹简兮典谟，圣手断兮唐虞。

登群龙兮辅翌，萃一堂兮都俞。

知人兮帝之哲，动天兮帝之德。

画象兮民不犯，舞干兮苗已格。

迨一旅兮中兴，严庙貌兮稽陵。

感会遇兮风云，崇像饰兮股肱。

愤夷楚兮陵上国，忽庭坚兮祀俄息。

泚麟笔兮特书，喟夷吾兮有力。

何汲汲兮诡诞，谓明良兮相贼。

奸雄托兮自文，慨齐东兮毋惑。

仰而察兮草木殖。功之远兮难名，

民之思兮无斁。

诸葛兴

诸葛兴　会稽颂　贺监祠

山簇簇兮环湖，水淼淼兮萦纡。

人何游兮明镜，鸟何飞兮画图。

怀贺老兮今昔，想逸致兮林庐。

老之襟兮天阔，老之神兮秋月，

飞翰兮龙鸾，吐词兮冰雪。

际熙运兮开元，司缛典兮春官。

凌玉霄兮倚华盖，骖骖驭兮升四昆。

俄清梦兮绵绵，恍乘云兮登仙。

觐紫皇兮玉宸，聆九奏兮钧天。

笺天公兮遂志，鼓予枻兮锦里。

吾朋兮鸥鹭，吾宾兮烟水。

野服兮蹁跹，斑衣兮娭戏。

缅高贤兮非苟於去就，其庶几兮东门之傅鸱夷之子。

诸葛兴

诸葛兴　会稽颂　马太守庙

书畀姒兮力沟洫，民奠居兮勤稼穑。

降嬴刘兮言水利，嘉邺渠兮夸郑国。

慨元光兮瓠子决，彼鄃封兮河之北。

悼一言兮贻时害，诿天事兮非人力。

昔越守兮得贤侯，虑远久兮为民谋。

镜一湖兮陂万顷，备潴泄兮岁有秋。

宁杀身兮利人，抑洙泗兮称仁。

嗟后来兮私己，田吾湖兮寝湮。

湖之复兮畴继，侯之心兮万世。

酌甭流兮撷兰芷，奉明荐兮非昵祀。

诸葛兴

诸葛兴　会稽颂　嗣王

肇三圣兮传一中，建人极兮参洪蒙。

元圭锡兮汝绩，昭华归兮汝躬。

大道公兮均嬗继，家天下兮繇姒氏。

嵩石兮发祥，讴歌兮与子。

誓甘野兮服叛，养国老兮贵齿。

席不重兮味不贰，琴瑟屏兮钟鼓置。

思皇训兮克俭，心敬承兮敢坠。

祀四百兮绵景祚，兆大横兮垂异世。

越山兮蜿蜒，镜水兮漪。

焕祠宫兮屹峙，肃庑祀兮愉然。

端冕兮龙章，执圭兮琳琅。

想规重兮短叠，恍韶奏兮铿锵。

诸葛兴

诸葛兴　会稽颂　王右军祠

典午西兮金谷辈，渡而东兮蔼多士。

嘉内史兮屏浮华，淡物累兮颐天粹。

升冶城兮遐想，友东山兮雅志。

修禊事兮兰亭，觞曲水兮群英。

追雩风兮涵泳，渺万化兮均平。

纪清游兮感慨，剡形忘兮神诣。

蔚翔凤兮一杞，宝连城兮千祀。

太传起兮为苍生，扶晋鼎兮蹙苻秦。

内史归兮乐山水，师万石兮饬子孙。

出与处兮两贤，意易地兮皆然。

诸葛兴

诸葛兴　会稽颂　越王

睇禹陵兮岿然，邃珍馆兮蟺蜎。

敞别室兮遗象，崇英霸兮千年。

谂越民兮非黩祀，推世家兮自迁史。

肇无余兮开国，传后裔兮奋起。

痛夫椒兮深衄，崭人兮劳佚。

采蕺兮食何味，尝胆兮志密笃。

封以内兮兮睨东海，矩天门兮模地户。

惜规图兮不弘，几弓藏兮犬烹。

蹇七术兮遗恨，怅五湖兮遐征。

尚蝉嫣兮复续，终与享於鼻祖之庭。

竹林吟叟　百家岩

明月池边酌玉罍，玉罍未倒玉山颓。

秋风吹断华胥梦，卧看飞云过岭来。

竹衰笠翁　句

簪一二眠催出伏，秧三四叶尚尤风。

竺大本

竺大本　题毛巅岭

凿破岩崖砥样平，要令民旅得通行。

为君题作毛巅岭，留取毛巅千古名。

住山僧

住山僧　诗一首

方丈前头挂草鞋，流行坎止任安排。

老僧脚底从来阔，未必枯髅就此理。

祝从龙

祝从龙　题汪水云诗卷

竹杖芒鞋短后衣，抱琴何处觅锺期。

百年烂醉乌程酒，千首新吟晋宋诗。

京洛风尘如昨日，湖山水月此何时。

近来见说人心别，不看南枝看北枝。

祝廉夫

祝廉夫　句

会当归去来。

祝穆

祝穆　句

黄花自与渊明别，不见闲人直到今。

细花穿弱缕，盘向绿云鬟。

祝穆

祝穆　山礬花

玲珑叶底雪花寒，清昼香薰草木间。

移植小轩供宴坐，恍疑身在普陀山。

祝穆

祝穆　豫章

豫章偃蹇两苍龙，雪干宁须匠石逢。

借重岁寒双大字，绝胜松拜大夫封。

祝庆夫

祝庆夫　池鱼

方池如鉴碧溶溶，锦鲤游扬逐浪中。

竚看三春烟水暖，好观一跃化神龙。

祝庆夫

祝庆夫　句

冰雪凝难解，风云庆有时。

祝庆夫

祝庆夫　庭竹

庭前修竹长琅玕，任是隆冬不畏寒。

戛玉筛金承雨露，亭亭青翠拂云端。

祝文

祝文　句

季鹰满眼杯倾渙，鲁望长吟鬓欲斑。

祝勋

祝勋　题高城雪堂

筑室烟霞窟，门开紫翠堆。

真成云挽住，不为景催回。

山月窥檐入，溪风掠坐来。

炉薰兼茗饮，净拂绿琴埃。

祝乿

祝乿　垂虹亭

冷浸三江碧，青围四面山。

帆归烟浪杪，人住水云间。

风飐波声碎，虹垂雨意间。

无端动归兴，一棹喜轻还。

祝禹圭

祝禹圭　题栖真院栖隐阁

督邮一见未为辱，不暇税冕为膰肉。

栖隐阁上字犹新，堪叹五湖去不速。

祝铸

祝铸　妙庭观

石磴飞桥转古坛，钟声敲断水云寒。

道人不复夸盘鼎，自得心传养内丹。

风雨连山松竹鸣，宦途牢落若为情。

中宵嘹亮惊残梦，疑是云和重度声。

庄崇节

庄崇节　浯溪

元翁作颂鲁公书，峭壁云烟万古垂。

三绝堂前月浸碧，两峰亭下草生悲。

英风义概有存者，流水高山谁会之。

便使中原归赵璧，磨崖再勒中兴碑。

庄绰

庄绰　和吴正仲观李廷珪墨

赖召陈玄典籍传，肯教边腹擅便便。

竟夸削木真余事，却笑磨人得永年。

三友不居毛颖后，五车仍在褚生前。

祗愁公子从医说，火煅生分不直钱。

庄绰

庄绰　建炎丞相成国吕忠穆公退老堂

力辞富贵回天上，不事楼台起宅中。

问道但怀重舍盖，对优甯兴独延崇。

精神宛似初平蔡，信突那应久在东。

帝念中兴思旧德，未容高枕北窗风。

庄绰

庄绰　题长洲张氏舍壁

昔年随牒佐边侯，愁望长安向戍楼。

今日衰颓来泽国，又看烽火照长洲。

庄革

庄革　题凌歳台

姑孰溪边霜叶飞，凌歳台上暮云归。

谪仙一去不复返，怅望青山空翠微。

庄珙

庄珙　鉴轩

凿地一鉴小，清照无山眉。

不起奔雷浪，微生濯月漪。

林深来属玉，萍碎引伊尼。

缅想人中镜，披云睹更奇。

庄珙

庄珙　深静堂

卜筑愔愔不记年，蒲团布衲夙因缘。

一灯明灭照秋雨，残炷有无萦暮烟。

空谷风篁自无韵，虚窗霜叶警安禅。

昔游尚记春强半，幽鸟相呼细柳眠。

庄珙

庄珙　深静堂

林泉适意可忘年，静境寥寥断俗缘。

满户清风翻贝叶，半公安处晴日袅炉烟。

无尘虚室百生白，隐几安心即是禅。

杖策每来乘逸兴，偷闲聊借北窗眠。

庄梦说

庄梦说　次许宰普惠院祈雨韵

华鲸呼客响修廊，杖履来游檐葡堂。

窣堵擎天光缭绕，远山排闼翠昂藏。

高僧宴坐须古，县尹新题诗句香。

庄师熊

庄师熊　金鳌桥

白鹤峰前放衙晚，金鳌背上驾楼成。

舟移远浦随潮落，帷卷轻风看月生。

他日怀人如在岘，今朝饮客且登瀛。

幸陪宴笑栏干曲，醉后不知杯几行。

庄元戍

庄元戍　寒亭

亭当六月犹冰□，谷到三冬似焰吹。

会得漫郎题品意，爱它冷暖不随时。

卓田

卓田　和姚监丞斫脍

冰盘飞缕落芳馨，雪色微红糁玉霙。

唤起笭箵十年梦，诗肠手截鹭波清。

卓田

卓田　和姚监丞斫脍

旋捣金虀捣玉葱，半盂膏酒洗冬烘。

吴中风物今犹尔，说与厨人宁舍熊。

卓田

卓田　贺人生女

德积于门庆必延，果然瓜瓞自绵绵。

方钦瑶春膺繁祉，又喜仙娥降九天。

和气欣欣盈三果，祥烟蔼蔼满犀钱。

已知喜事占今日，伫听熊罴好梦传。

卓田

卓田　贺人生孙

兰荪秀茁谢庭初，善积五教庆有余。

此子异时□跨灶，乃翁今日验弃闾。

怀中玉燕梦符说，天上石麟祥应徐。

未得踵门索啼看，先投林甫弄麞书。

卓田

卓田　贺人生孙

德积千门后必昌，孙枝此日果储祥。

休夸注水生麒骥，自度丹山产凤凰。

蓬矢桑弧今已举，犀钱玉果孰能忘。

寒莇久荷沾濡赐，更藉春风为发扬。

卓田

卓田　麻姑山七古寿主簿母

麻姑之山高接天，世言中有麻姑仙。

朱颜玉扑镇长在，不知阅世经几年。

问此仙今在何许，当初果是谁家女。

似因一念天人寰，已作人间夫妇缘。

初说道人亦仙客，帝遣人间司翰墨。

后来生得宁馨儿，意其得此仙为妻。

祗今源源产仙裔，芝兰玉树生庭砌。

翩翩已作鸾凤飞，看看又是麒麟瑞。

麻姑本是神仙妻，祗今又产神仙儿。

阿儿举酒为母寿，问母出世当何时。

母言不记年与代，但知景物依然在。

于时天宇重清霜，更经浃日生新阳。

祥烟蔼蔼瑞气拥，后张宝盖前旌{旌生换童}。

乐声隐隐钧天长，满空鸾鹤交飞翔。

月娥神女更导送，琼琚玉佩声丁当。

明星一点光满室，此是仙妃诞生日。

霜标雪操冰玉姿，生与梅花共时节。

定知不比百卉凡，结子如羹味应别。

君不见君家鼻祖唐兴初，日与房杜为朋徒。

阿母见之惊且呼，亟将馔肴供欢娱。

后来夹辅龙姿主，果作凌烟名宰辅。

至今孙子又复然，史君开府知其贤。

一朝罗致来幕下，鲜鲜绿水同红莲。

我闻吉星聚会民之福，它年事业于今卜。

萱堂戏彩雅意足，日月临长醉醽醲。

更将何物比遐龄，麻姑山色年年青。

卓田

卓田　送人赴上庠解试

南浦从来管别离，可伤此地判东西。

恨无短羽追鹏翮，一任狂风送马蹄。

明月层楼双旅思，青天万里一云梯。

到头千佛名经上，年弟年兄取次题。

卓田

卓田　送人廷对

古来几段奇功名，不付寻常龌龊人。

将军本是度外事，登坛四顾今人惊。

夹道莺花三月暮，浊酒离亭送君去。

临岐执手无他言，更向前头加两步。

卓田

卓田　送山药与友人

阳公得种自蓝田，种在深山不计年。

雅爱茯神为伴侣，更邀枸杞作比联。

俗名谩自呼山羊，佳口由来号玉延。

啜尽羊羹殊可厌，藉渠风味涤腥膻。

卓田

卓田　谢惠白鹭

红船鸂鶒已惊飞，何幸今朝得雪衣。

烟雨风标元自贵，云霄气格那须肥。

闲花数畎聊供步，净水三泓足可依。

昔忆凤凰池上路，个中步步是花机。

卓田

卓田　谢人贺生子

古云锦被无儿息，此语从来太没情。

熊梦方惭徒吉叶，弧门尚冀或成功。

拙躯增累何须庆，寒舍添丁未是荣。

不意谦光如此厚，彩笺一幅瑞华盈。

卓田

卓田　赠星命严叔遇

聪明要是读书人，占艺名家事事精。

试问五星严叔遇，更无三个蜀君平。

的言尽中尤其中，真术如生不是生。

有伎不须人借重，伎高翻觉我言轻。

卓田

卓田　赠易卦者

自恨今秋赋不工，功名分付酒杯中。

已知得失关乎数，始把荣枯问此翁。

未必一夫司予夺，由来六画管穷通。

果然许我真端的，从此君行易已东。

卓祐之

卓祐之　句

山色列屏分左右，水声鸣玉绕西东。

谘

谘　闲居

兀兀浮生水上萍，百年那得眼长青。

醉中但爱杯呼月，镜里惊看髩易星。

瓶胆插花时过蝶，石拳栽草也留萤。

瑶音到手知音少，默诵南华一卷经。

子间

子间　句

驱欲馀寒碎土牛，田园生计又从头。

子言庵主　石庵成日偈

一击石庵全，纵然得自然。

清凉无暑气，涓洁有甘泉。

宽廓含沙界，寂寥绝众缘。

个中无限义，风月一床眠。

紫衣师

紫衣师　蒸豚

嘴长毛短浅含膘，久同山中食药苗。

蒸处已将蕉叶裹，熟时兼用杏浆浇。

红鲜雅称金盘饤，熟软真堪玉箸挑。

若把膻根来比并，膻根自合吃藤条。

自强

自强　益清堂偶作

大洞仙宫古有名，要观主宰立平生。

挂琴堂上心尤逸，种菊池边景益清。

巳喜襟期同我得，旋将契谊与君盟。

丹泉肯入丹田去，愿受丹□学大成。

宗必经

宗必经　句

睡晓方知前是梦，落花难上旧来枝。

宗必经

宗必经　句

不觉授书冬再易，我思黄霸欲消魂。

宗必经

宗必经　南浦

江到南关古渡头，旁分一曲入溪流。

垂杨夹道三千户，绕郭连樯数万舟。

春水绿波芳草渡，秋风明月白苹洲。

滔滔出舍红尘派，一棹中流万顷秋。

宗必经

宗必经　孺子亭

连天大厦莫容身，小向湖边一问津。

心事说知林下郭，姓名误入府中陈。

半篙绿水三间屋，一榻清风百世人。

只有青青堤上柳，至今犹是汉时春。

宗必经

宗必经　滕王阁

高阁连城十二栏，西风领客共跻攀。

半帘烟雨长江外，千里湖山咫尺间。

雁带秋声归别浦，莺分春色过巴山。

当年蛱蝶知谁画，一梦庄周去不还。

宗室某

宗室某　题客邸

蹇卫冲风怯晓寒，也随举子到长安。

路人莫作亲王看，姓赵如今不似韩。

宗提刑

宗提刑　句

龙田亦有耕痕在。

宗莹

宗莹　天衣故寺

园庙深关春寂寂，雨杉风桧翠萧萧。

山中旧事无人说，碎叠唐碑补石桥。

宗泽

宗泽　道逢散遣之卒云讲和退师无所用之矣辄以二十六句道胸臆

翁拥麾幢我为儿，剩闻窃睹皆兵机。

其中袭击不容瞬，飙行电制犹逶迤。

戎人长驱越大河，天下震惊观阙危。

肉食之谋殊未臧，我愤切骨其谁知。

慨然奏疏金马门，力陈盟赂损国威。

严尤下策尤可笑，晃错上书亦奚为，

道路荆棘初剪除，花如步障吾东之。

八年闭户尺蠖屈，一旦渡关匹马驰。

行行侧身听戎捷，忽闻募士诏遣归。

浓书大墨榜教诏，曰敌悔过今退师。

羽檄向来召貔虎，乃咏出车歌杕杜。

橐兵销刃兵犹怒，却把鉯犁农歌舞。

君王神武今艺祖，尔如不归污我斧。

宗泽

宗泽　道逢乡人笑仆驺马之瘦

生笑长裾曳，仍羞下泽奔。

据鞍非马援，叱驭岂王尊。

汗血能观国，的卢终感恩。

莫欺驺马瘦，挥策诸金门。

宗泽

宗泽　东上辞松楸一首

八年坐亲党，泯伏长安城。

甘心傍松楸，申我儿子情。

闭户慨岩廊，读书笑金籯。

力田固为政，课童乃司兵。

深病骨相寒，不蒙轩冕荣。

维天临万邦，搜罗世豪英。

我友挽出之，大人今继胆。

古无忠孝全，泣涕去丘茔。

为翁大门闾，翻然以东征。

宗泽

宗泽　佛说偈

后学要说禅，教人学团谜。

佛祖意分明，但为传衣偈。

宗泽

宗泽　感时

卿士辱多垒，天王愤蒙尘。

御戎要虓将，谋国须隽臣。

百战取封侯，未必亡其身。

怀奸废忠义，胡颜以为人。

吁嗟世道衰，大戮加缙绅。

平居事奔竞，梁汴分云屯。

一旦国步艰，四迸如星繁。

辅相已择栖，守令仍逾藩。

冠盖陆西竮，舳舻水南奔。

鄙夫用慨然，策马趋修门。

勤王羞尺柄，悟主期片言。

时来倘云龙，峨冠拜临轩。

逶迤上玉除，造膝伸元元。

措世于泰宁，归来守丘樊。

宗泽

宗泽　过潼关

一雨崤函底，风少放我过。

岳神犹假借，官吏莫谁何。

堑断思航渡，城坚戒石摩。

一夫工墨守，宁怯万夫多。

宗泽

宗泽　华下

千岩层出乱云飞，失我平生洞府期。

夜据征鞍不交睫，举头弹指睡希夷。

宗泽

宗泽　华阴道中三首

烟遮晃白初疑雪，日映斓斑却是花。

马渡急流行小崦，柳丝如织映人家。

宗泽

宗泽　华阴道中三首

菅茆作屋细家居，云碓风帘路不纡。

坡侧杏花溪畔柳，分明摩诘纲川图。

宗泽

宗泽　华阴道中三首

宁王画作金盆鸽，韩愈诗夸玉井莲。

瓦缶泥泓村落小，乱茅群雀不堪传。

宗泽

宗泽　旧作感怀

关中黄壤黑壤，大是邦家利源。

古者亩收十一，谁兴岁取十千。

不用府无虚月，藏之斯民裕然。

宗泽

宗泽　览镜偈

览镜影还在，掩镜影还去。

试问镜中人，却归什么处。

宗泽

宗泽　卢行者偈

休问东西南北，莫说之乎者也。

直饶神秀文□，不似老卢行者。

宗泽

宗泽　马上口占

龙兴虎视诧周秦，王气东游作汴京。

阴祝巨灵移此阴，大河为堑岳为城。

宗泽

宗泽　盘豆铺南李翁园

李翁卧亭午，春深掩柴荆。

忽闻风雨响，疑是勤王兵。

宗泽

宗泽　憩全节铺爱其称为驻马久之

回车胜母避柏人，不饮贪泉恶其名。

道逢一铺榜全节，击马呼奖臣子情。

宗泽

宗泽　千手眼大悲偈

千手一手用，千眼一眼观。

用观无差殊，何必许多般。

宗泽

宗泽　述怀二首

忧国心如奔马，勤王毛有奇兵。

一旦立诛祸乱，千载坐视太平。

宗泽

宗泽　述怀二首

黄屋肇新巍巍。四方豪杰云来。

片言之悮天也，一见而决时哉。

宗泽

宗泽　题独乐园

范公之乐后天下，维师温公乃独乐。

二老致意出处间，殊涂同归两不恶。

鄙夫杖藜访公隐，步无石砌登无阁。

堂卑不受有美夺，地僻宁遭景华拓。

始知前辈稽古力，晏子萧何非妄作。

细读隶碑增慷慨，端正似之甘再拜。

种药作畦医国手，浇花成林膏泽大。

见山台上飞嵩高，高山仰止如公在。

宗泽

宗泽　题珣师休牧轩

青居曾露一丝头，谩示人能解牧牛。

究竟本来无一物，未知能使阿谁休。

宗泽

宗泽　题珣师休牧轩

一乘休去已忘机，恰似当初未牧时。

云起云消本无迹。有为全体是无为。

宗泽

宗泽　题珣师休牧轩

空余短笠与轻衰，道着休时事早多。

更向中间问消息，夜深无奈月明何。

宗泽

宗泽　题赵园

瑶瑛夹侍梅台，琴瑟自鸣松岛。

山中野服相羊，足以亡忧遣老。

宗泽

宗泽　题赵园

凿池智有泉源，种木胸无芥蒂。

螭头吐水涓涓，端是银潢一派。

宗泽

宗泽　渭南道中逢二蜀兵出印本手诏司马温公范文正公赠太师外祖丞相赠太

我君肇当阳，憸佞毕退听。

示民以好恶，观此第一政。

薛惟司马范，二老文且正。

堂堂外王父，九牧称无尽。

宸章粲褒贲，倬彼云汉盛。

昭回天下来，光生万象俊。

小臣行抱忧，中路得此庆。

慨然夷望归，欣闻比干赠。

伤心外王父，三黜坐谏争。

未为召公保，亟上丞相印。

群邪肆欺诬，不死仗元圣。

阉童裂茅土，儇子执魁柄。

十载卧江湖，赍志目不瞑。

谁言堕黄壤，庙象饰绣衮。

石槨安用营，金滕渠不信。

因知日月星，虽晦终不泯。

一旦遇雷风，浮云岂能病。

宗泽

宗泽　晓渡

小雨疏风转薄寒，驼裘貂帽过秦关。

道逢一涧兵徒涉，赤胫相扶独厚颜。

宗泽

宗泽　谒华岳

杨赐岳所挺，严武金天晶。

二子为时出，雇我非炳灵。

维岳镇四方，气秀天骨青。

巀巐立千仞，力能产公卿。

降神咏崧高，谶纬仍反经。

取象到执珪，谲怪如洞冥。

平生笑穷奇，立语心自惊。

我质培塿耳，胸中固峥嵘。

谁言华岳高，我山摩玉京。

是中所包藏，丹碧参瑰琼。

平居蛰云雷，飞雨溢四溟。

此岂真有之，落笔纷纵横。

发我文物秘，象渠膏泽倾。

太华屹不摇，我山身载行。

宗泽

宗泽　又赋一律

罢兵洵上策，试问可诚然。

竟弃三军力，空抛半壁天。

上林无旅雁，绝哉有啼鹃。

羞见龙泉剑，飞光牛斗前。

宗泽

宗泽　雨晴渡关二首

燕北静胡尘，河南濯我兵。

风云朝会合，天地昼清明。

泣涕收横溃，焦枯赖发生。

不辞关路远，辛苦向都城。

宗泽

宗泽　雨晴渡关二首

荡涤真成快，氛霾不敢阴。

万花恩泽了，二麦宠光深。

地势胆仙掌，河源识帝心。

马头迎霁色，诗句日边寻。

宗泽

宗泽　葬妻京岘山结庐龙目湖上

一对龙湖青眼开，乾坤倚剑独徘徊。

白云是处堪埋骨，京岘山头梦未回。

宗泽

宗泽　早发

繖幄垂垂马踏沙，水长山远路多花。

眼中形势胸中策，缓步徐行静不哗。

宗泽

宗泽　赠鸡山陈七四秀才

渥洼生骏驹，丹山生凤雏，

家有宋馨子，庆自积善余。

粹然秀眉宇，莹彻真璠玙。

高声诵论语，健腕学大书。

头头欲第一，气已凌空虚。

想其雇复意，何止掌上珠。

更期速腾达，尔祖立以须。

宗泽

宗泽　至洛

都人士女各纷华，列肆飞楼事事嘉。

政恐皇都无此致，万家流水一城花。

邹斌

邹斌　华子冈

风流晋人物，康乐性乐山。

文选数十诗，大半皆林泉。

未知富时士，多少肥遁贤。

投书犯世纲，何如康乐阡。

小隐华子冈，世事成云烟。

高风辋川期，师法甪里传。

倘悟神仙诀，千载如眼前。

邹补之

邹补之　句

曲江丞相言不售，范阳烽火连京畿。

邹补之

邹补之　题古城岩

依然雉堞古城基，开创由来自汉隋。

南北两门余旧日，黔黎百岁话当时。

循山{左浮右虎}{左浮右虎}陈公堨，凿石岩岩葛令碑。

万丈悬崖如削玉，也应容我恣题诗。

邹登龙

邹登龙　步出城东门

步出城东门，与子各执手。

遥望农累累，悲风发陇首。

长松自青青，枯根带骨朽。

人生如朝露，嘉命那可久。

世无王子乔，何诀以固寿。

感慨徒悲伤，欢言且饮酒。

邹登龙

邹登龙　采莲曲

平湖淼淼莲风清，花开映日红妆明。

一双鸂鶒忽飞去，为惊花底兰桡鸣。

兰桡荡漾谁家女，云妥髻鬟黛眉妩。

采采荷花满袖香，花深忘却来时路。

邹登龙

邹登龙　长门怨

怨杀宫门不忍开，无情孤月暗苍苔。

而今痛惜珊瑚枕，曾是君王赐御来。

邹登龙

邹登龙　从军行

年少良家子，投身事西行

金鸣斗马嘶，萧萧短兵发。

夜战祁连山，断甲溅腥血。

番部带箭降，番酋连阵没。

勒功纪燕然，椎鼓归汉阙。

邹登龙

邹登龙　戴式之来访惠石屏小集

诗翁香价满江湖，肯访西郊隐者居。

瘦似杜陵常戴笠，狂如贾岛少骑驴。

但存一路征行藁，安用诸公介绍书。

篇易百金宁不售，全编遗我定交初。

邹登龙

邹登龙　宫词

内人倚遍玉楼东，晓色开云腊雪融。

羯鼓一声花尽拆，三郎自唤作天公。

邹登龙

邹登龙　关山月

行人十年归不得，夜上戍楼看明月。

楼中星斗连太白，楼外关山雁飞绝。

雁飞绝，归不得，

镜时青蛾怨离别。前年出幽燕，

明月何团圆。去年上祁连，

明月复婵娟。月明照我长枕戈，

胡儿未灭将柰何。凭谁寄书问常娥，

征衲不来霜霰多。

邹登龙

邹登龙　和竹里苏材叔见梅怀友韵

徘徊江路侧，何以慰相思。

阳彩来寒树，贞姿倚暮篱。

飘零怀远道，辽索负芳时。

伫立幽吟苦，余怀将诉谁。

邹登龙

邹登龙　寄苍山曾子实

东湖从此别，嘉会邈无期。

望远音书阻，思君岁月乳。

春云山隔断，秋雨雁归迟。

欲见崆峒使，梅花寄一枝。

邹登龙

邹登龙　寄呈后村刘编修

众和纷纷等噪蝉，先生中律更钩玄。

如开元可二三子，自晚唐来数百年。

人竞宝藏南岳藁，商留金易后村编。

傥令舐鼎随鸡犬，凡骨从今或可仙。

邹登龙

邹登龙　寄云林杨少云自衡之桂

问讯杨夫子，经年客异乡。

南浮湘水远，西望楚天长。

五岭梅花发，孤城草色荒。

白云遥满目，曷久住炎方。

邹登龙

邹登龙　江居

独和幽居计，江边屋数间。

水流天自在，心远地宽闲。

鉯月栽梅树，移云叠石山。

白鸥盟欲结，倚杖看潺湲。

邹登龙

邹登龙　江南春

玲珑楼阁江城晚，杨柳丝丝凝碧烟。

飞燕不归春满地，百花香里听啼鹃。

邹登龙

邹登龙　结客少年场

并儿任气侠，年少肝胆雄。

锦臂金弹丸，银鞍玉花骢。

腰插三尺剑，手开二石弓。

轻生重大义，一战朔庭空。

斩取戎王头，捷奏甘泉宫。

邹登龙

邹登龙　梅花

约臂金寒拓绮疏，搔头玉重压香酥。

含章檐下新妆额，试启菱花得似无。

邹登龙

邹登龙　青楼曲

青楼女儿十五六，翠掠云鬟妙装束。

千金学舞拜部头，新来教得凉州曲。

锦鞯少年被花恼，醉把金钗换香草。

西风楼前秋雁飞，舞衣狼籍花颠倒。

邹登龙

邹登龙　秋夜长曲

碧帘挂雨秋容老，寂寞江城暝烟草。

流苏帐冷屏山低，蜜炬香销睡常早。

梦惊离绪牵愁入，翠被寒侵泪花湿。

思美人兮天一方，乌啼月落西风急。

邹登龙

邹登龙　秋夜怀菊山沈庄可

凉风动金昮，奄忽寒节至。

百卉俱萎垂，梧桐亦飘坠。

明月入我牖，展转不能寐。

雇影重伤心，思君长下泪。

邹登龙

邹登龙　入投龙洞

行入投龙洞，青青见竹竿。

暮云生道树，夜月满仙坛。

枯藓洞崖古，长松绕涧寒。

三生清净福，独此愧黄冠。

邹登龙

邹登龙　山上有白云

山上有白云，浮阴翳阳光。

亭亭飒缤纷，出岫高飞翔。

飞翔长在望，远匪千里隔。

莫以秋风来，吹散无踪迹。

邹登龙

邹登龙　上慧力寺

今代空王宅，前朝处士家。

牛车回象藏，鹿苑发龙华。

松密风生树，江空月在沙。

阇黎饭钟后，邀我试新茶。

邹登龙

邹登龙　水亭

阑槛玲珑直又横，半临池水着新亭。

拟招鹭宿栽添苇，怕碍鱼行掠去萍。

五月藕花千样锦，四时山色一般青。

有闲来此寻幽赏，莫看人间淡墨屏。

邹登龙

邹登龙　送表兄赵奏院赴南外知宗

御屏往往题名字，朝路彬彬蔼荐书。

天许留中监邸奏，日求补外得堂除。

暂烦龙种司瑶籍，行立鸳班侍玉舆。

丙枕或思前夜席，庾邮宁肯后锋车。

邹登龙

邹登龙　送云巢曾校勘召

高卧云巢久，云生处士衣。

忽闻颁诏札，催入侍经帏。

朝野名虽盛，山林志莫违。

好归清涧隐，富贵有危机。

邹登龙

邹登龙　岁晚怀愚斋赵叔愚壶山宋谦父

忽忽岁将暮，烈烈北风凉。

霏霏雨素雪，皎皎南枝芳。

懆懆念良友，茕茕在他乡。

盈盈一水隔，迢迢道咱长。

悠悠无信音，戚戚重感伤。

翩翩化双鹤，去去与同翔。

邹登龙

邹登龙　滕阁怀古

凭高独展眺，风叶乱鸣秋。

銮舞自空阁，渔歌尚晚舟。

卷帘山历历，倚槛水悠悠。

月出江城暮，凄凉万古愁。

邹登龙

邹登龙　题杜少陵草堂图

背郭好林塘，诛茅作草堂。

因吟白鸦谷，为卜碧鸡坊。

笼竹和烟净，江梅带雪香。

四松经丧乱，阅世几风霜。

邹登龙

邹登龙　王氏山居

闻道山居好，林深远俗情。

茶烟熏壁暗，萝月射窗明。

学稼修禾谱，栽花识药名。

无人觉幽隐，为有读书声。

邹登龙

邹登龙　巫山高

巫山龙嵷巫峡曲，一十二峰浅凝绿。

老猿化石悬巅崖，矗矗陵云扫坛竹。

九灵少女列仙从，佩玉鸣銮乘彩凤。

飞魂走魄归瑶宫，紫箫吹断荆王梦。

邹登龙

邹登龙　西郊梅开怀吟轩周献父

仲冬寒气盛，玄云停故且。

嘉树厉清节，孤芳洁素心。

幽幽荧岁落，皎皎隔尘侵。

折寄无来使，山川迥且深。

邹登龙

邹登龙　溪村

兀兀小桥西，人家住绕溪。

云山当户入，竹树出檐齐。

风急花初尽，春深莺乱啼。

稻畦新雨足，穉子亦鉯犁。

邹登龙

邹登龙　雪霁梅月曲

羌玄圃兮玉英，蹇冰轮兮太清。

猗缟袂兮谁子，粲一笑兮倾城。

倚横吹兮寄哀思，攇幽香兮补骚情。

邹登龙

邹登龙　咏怀

洪河相绵缠，嘉宅良可卜。

苍松荫长蹊，丛梅馥四屋。

过庭白水流，飞鸣漱寒玉。

游目俯灵景，抱杖委繁俗。

长吟畅幽怀，理琴展清曲。

岂不个渞厉，而乃伤局促。

吉士抗遐踪，幽幽聚灵族。

邹登龙

邹登龙　幽事

闲携小斧删梅树，自缚枯藤补菊篱。

烧柏子香读周易，滴荷花露写唐诗。

邹登龙

邹登龙　游仙

人命如朝露，寿非金石坚。

安得傅六翮，飘飘凌紫烟。

夕梦一道士，羽衣何翩跹。

邀我与之去，同上扶桑巅。

道遇青童君，授以东华篇。

读之三百遍，忽右骨已仙。

道士复谓我，玄诀未可传。

赐我以琼浆。饮之享遐年。

明发寂无睹，孤鹤翔九天。

邹登龙

邹登龙　游仰山寺

施地开金刹，神因结佛缘。

怪松盘獭径，古木护龙渊。

云裹春山乱，禽啼夜月圆。

路遥归不得，好借上方眠。

邹登龙

邹登龙　游玉笥山

玉笥凌空后，玄都诏吏仙。

荒坛深覆草，峭壁响流泉。

石洞随龙蛰，金丹许鹤传。

夜深捣药鸟，啼破翠微烟。

邹登龙

邹登龙　月洲李贾友山捧檄来淦访我梅下示教禁休物语咏梅佳句今岁梅开月洲

庭前有奇树，幽艳发寒柯。

寂寂众芳歇，绵绵生意多。

孤根依岭表，高节委岩阿。

清友今何在，悠悠空逝波。

邹登龙

邹登龙　赵承远云扃

闻道幽居好，栖云结数椽。

庭深关竹雨，衣润染茶烟。

岚气生朝壁，湍声入夜弦。

半生飞动意，未得痼林泉。

邹定

邹定　过杜工部祠

畴昔哦诗已耒阳，兹因捧檄过祠堂。

一生忠义孤吟裹，千载凄凉古道旁。

自是风霜侵病骨，非干牛酒涴诗肠。

明朝解缆秋江上，问讯先生一瓣香。

邹惇礼

邹惇礼　句

疏直拙依附，清高无匹俦。

邹浩

邹浩　跋漳浦李大忠微叔所藏书画尾

岭表归来饭不足，负郭有田金未赎。

何当卖剑成此谋，耕遍雨余春雨绿。

邹浩

邹浩　白龙洞

洞门寂寂昼常阴，谁识行天济物心。

金翅影沉超永劫，玉毫光现契圆音。

滂沱普润三千界，叆叇浓兴一万寻。

天子六龙方在御，不应头角閟幽深。

邹浩

邹浩　班超

功名从古病难成，况作天西绝域行。

纵有平陵同落落，其如卫候尚营营。

杀妻吴起终遭逐，上疏鸿卿不免刑。

定远独能逢圣主，千年万岁蔼嘉声。

邹浩

邹浩　磅大受赴选天官

元佑真人初御天，四门穆穆来忠言。

阆风学士望朝野，即日赐环司谏垣。

当时同列继登用，独先朝露归九原。

位不酬身在孙子，嶷嶷诸子声名喧。

叔也纵横五经内，娱目未始窥家园。

苟闻某所有贤者，弊车趼仆从之奔。

甘陵南北正分党，攘臂其间无怨恩。

未见其止见其进，会须一反映收乾坤。

素冠俛首琴复御，鹏飞九万方化鲲。

于今怙恃只明主，肯与世俗均寒暄。

旦年妙笔三千牍，矧已恸哭论元元。

邹浩

邹浩　别零陵

零陵讵中邦，道阻五千里。

我以放逐来，本非心乐只。

身止高山巅，忽忽弥半祀。

人情久自亲。况复多可喜。

坐使故乡念，如火沃之水。

罪大不得留，今兹动行李。

昭州虽岭南，流寓盖均耳。

倘未还庭闱，在彼犹在此。

胡然当作离，耿耿殊不已。

物我要兼忘，咄哉从此始。

邹浩

邹浩　别由正

许汝相望无百里，政声文誉益惊人。

岂知今日俱长路，重慰平生仰后尘。

云澹京黄书鹄举，风回汉水白鸥驯。

归来有约天从否，准拟冥行细问津。

邹浩

邹浩　别昭平

江山本无情，别去亦何语。

向来爽气中，食息三月许。

平非吾所求，去非吾所御。

回首谢江山，吾今若轻举。

邹浩

邹浩　冰韵端夫闻江北水磨

万事根本安装难明，声之所发由声声。

不有智者抉其□，直如宝剑埋丰城。

风生风济孰嘘吸，制作解成琴与筝。

矧兹江汉泻荆楚，含桃初熟飞流莺。

波涛暗逐岁月长，激激滩际春雷豠。

白沙湖边更湍急，五磨因缘资养生。

城中鞭驴喘欲死，亦或人劳僵自横。

借令麦破面浮玉，青蝇遽集争营营。

乃知此策最长利，朱墨岂复嗤南荣。

天轮地轴骇夜，彷佛飓扇吹苍瀛。

游江夫人俨然坐，蛟龙不动如石鲸。

只应神物亦持护，我辈何妨双耳清。

邹浩

邹浩　柄生日

南极星中见老人，禅光垂照喜生春。

身如龟鹤心如石，进德功夫常日新。

邹浩

邹浩　病卧读书

山为屏障草为裵，黄犊群中早奋身。

骨立诗书亦何有，不如参取坐忘人。

邹浩

邹浩　伯和见过

参军跋马瘴江滨，一笑相逢意转亲。

偶复面论前日事，恍疑身是隔生人。

风随玉尘倾新盖，暑避冰姿返旧轮。

八桂森森照归路，为君留饮判经旬。

邹浩

邹浩　参寥示简元规诗用其韵寄之

千岩万壑久青天，一钵新从淮上旋。

昨日浮云今止水，谁知庵内更无边。

邹浩

邹浩　参寥示简元规诗用其韵寄之

人间何向不盐梅，江海元从蚁穴开。

列戟门庭扫踪迹，只应飞矢亦潜来。

邹浩

邹浩　岑老书云远老法堂上草深一丈矣

建隆无复旧行踪，石塔开堂得远公。

衣挂六铢收法界，草深一丈见家见。

也知是汝远狮子，不分饶他岑大虫。

何日扬州船子去，木兰花里问真空。

邹浩

邹浩　嘲垄彦和

衣领从教虱子缘，夜深拜得蓆儿穿。

道乡活计君知否，饥即须餐困即眠。

邹浩

邹浩　嘲仲益

低帘廽茅竹，陋如野人居。

夫子莞尔笑，曰此真吾庐。

庭前郁乔木，庭后犹榛芜。

芟削随手净，春兰殖扶疏。

光影动窗几，馨香袭文书。

皎然纫佩心，邂逅同三闾。

尔来基构新，百事凌往初。

突兀焕华屋，茅竹扫莫余。

双楠庭之珍，斩伐殊荣枯。

要知碧油幢，特立当阶除。

念念人勋业，不与蓬荜俱。

兰虽不生门，安能逭诛锄。

剖琴如剖薪，烹鹤如烹鱼。

珠玉抵飞鸟，閐钟委洪炉。

逝矣覆辙存，来车犹此涂。

尚欲取修竹，永以娱朝晡。

问竹竹无言，冷风一虚徐。

邹浩

邹浩　陈满堂

满堂当日亦飞升，金笋无根不复生。

惟有明皇留辇处，至今云雾半山横。

邹浩

邹浩　陈莹中画像赞

凤阁鸾台何许，天涯地角周游。

此老老而益壮，超然一段风流。

邹浩

邹浩　陈莹中画像赞

了了了陧非了，非非非处何非。

要识此翁端的，试看笔下形仪。

邹梦遇

邹梦遇　临终歌

嘉木扶疏兮，鸟鸣关关。

暑风舒徐兮，庭中閒閒。

起视天宇兮，浩乎虚澄。

邹輗

邹輗　道谒朱晦庵先生

武夷洞前皎月生，归人近得坦途行。

阴霾涤尽无纤翳，远彻乾坤一样明。

邹輗

邹輗　道谒朱晦庵先生

野意凄凉远俗情，出门一笑乱山青。

痴儿白昼犹鼾睡，查是无人会唤醒。

邹輗

邹輗　山居寓兴

花阴不正月将西，欲到溪边步懒移。

坐对前山无一语，此心惟有古人知。

邹輗

邹輗　题读书林

诸君著意读书林，好去鸢鱼个里寻。

不必浪浮空记诵，且须识取各人心。

邹輗

邹輗　谒毛竹间先生

不辱其身不辱亲，要明圣学尽人伦。

岂为媚世文章上，养就中和万古春。

邹杞

邹杞　游洞霄宫

天柱古名山，形势友利狱。

神人巢其巅，咳唾半天落。

日昼见云旗，清夜闻笙鹤。

花源或流红，仙禽犹捣药。

长歌不可见，清风洒寥廓。

邹恕

邹恕　甘露岩

兰若兰空中，云山第几重。

瀑流千丈练，鹤宿五株松。

晓雨禅房黑，霜林木叶红。

悬崖回首望，归思过前峰。

邹希衍

邹希衍　辞世

戌亥重逢日，干坤透迥时。

幻身今已脱，明日有丹梯。

邹野夫

邹野夫　全州尹氏观

不嫁当年自薄情，一朝跨鹤上青冥。

人间有女能如此，羞杀天边织女星。

邹毅

邹毅　曹山

白云深处到林丘，曹洞根深地更幽。

圣隐岩前山杳杳，回龙亭下水悠悠。

凉侵客枕秋风活，光抱禅关桂景秋。

尘足未堪康乐屐，得间聊伴省郎游。

邹应龙

邹应龙　游宝盖岩

夙有斯岩约，今朝喜践盟。

路从支涧入，人在半空行。

六月如霜候，四时长雨声。

愿求容膝地，著我过浮生。

邹应龙

邹应龙　游宝林寺

乳燕啼鸠三月暮，淡云疏雨午时天。

金雀花落无人管，断送韶光又一年。

邹宗谟

邹宗谟　句

远继杜参谋，近追苏玉局。

祖逢清

祖逢清　谢詹环仲

在学得益友，结庐得宝邻。

自惭蒹葭质，长倚玉嶙峋。

祖士衡

祖士衡　送僧归护国志

雪中问法传宗印，日暮裁诗变楚骚。

香积诸天修净供，蒲茸三殿赐新袍。

夜禅锡驻青鸳刹，晓渡杯陵白露涛。

参罢虚堂惟宴坐，风松露桂海蟾高。

祖世英

祖世英　三学院

洞庭之山天下奇，冈峦百转盘青螭。

金堂玉室白云锁，中有仙客来栖迟。

方睛秀骨郭文举，孤剑青鞋出岩户。

朼来此地访禅翁，共扫松花谈太古。

拿云忽驾升天行，西归只履埋岩坰。

声流影散遽如许，故山惟有梅风清。

道师怀古兴不浅，堂宇横陈迎翠巘。

悠悠遐想山阿人，水带云衣犹在眼。

凉飙五月吹浮埃，蕉旗竹篲摇空阶。

我来箕踞发长啸，月光飞射云楼开。

寸心浩荡逸天外，欲去复住聊徘徊。

永怀西山五色药，服之羽化登蓬莱。

祖惟和

祖惟和　题汪水云诗卷

北去南来策蹇驴，偶然过我古玄都。

虽无千树桃花赋，却有三秋桂子图。

贺老挂冠方赐剡，张翰命驾已归吴。

酒边说尽兴亡事，空羡陶朱据五湖。

祖无择

祖无择　汴水即事

波狂波如箭如丝，泛泛扁舟瞥鸟飞。

睡起讴鸦乍鸣橹，却思村舍听邻机。

祖无择

祖无择　曹六四歌同游灵岩因寄尊府判院

石湖浮动灵岩月，天静碧云低白烟。

此夜山川宜断取，为予携到若翁前。

祖无择

祖无择　澄清阁

范滂雅志在澄清，今日廉车命阁名。

华榜高标虽具美，奈何长是困苍生。

祖无择

祖无择　酬江西运使齐工部见寄

龙坂弥年别，长兹仰道风。

梦曾瞻使节，喜所得诗筒。

词藻春林秀，恩私地镇崇。

因将示知者，传诵满江东。

祖无择

祖无择　春郊即事

东方驱晓骑，南亩劝春耕。

试与牧童语，因知林鸟名。

雨前茶正小，社后酒犹清。

可笑豚蹄祝，篝车望岂轻。

祖无择

祖无择　慈严院

恩德传名久，慈严赐号新。

楼台□半□，风水忆长春。

客有披襟者，时无洗耳人。

清音发钟磬，翠色混松筠。

住合登仙籍，来宜出俗尘。

经年嗟倥偬，半日喜逡巡。

席上诗情逸，樽中酒味醇。

恠恠又归去，自愧使君身。

祖无择

祖无择　次韵酬陈判官见贻

一篇为惠枉瑶封，疑是仙文自蕊宫。

始信夫君才力大，居然天地入形笼。

祖无择

祖无择　次韵和

前日西行别翰林，为我开尊饮之酒。

高冠满坐皆贤豪，谈笑喧呼时各有。

自惭流落疏游陪，十载江湖成浪走。

主人名重闻四夷，典册高文推大手。

发挥六艺无遗精，考黜百家如拉朽。

顾我昏冥闻道晚，代谢春秋四十九。

当年击节傚金注，此日强颜同木偶。

事功未省成尺寸，廪禄惟思校升斗。

会须归去老东陂，鼓腹含饴逐尧叟。

祖无择

祖无择　次韵和酬张兟秀才见寄

倾盖相知分不同，远冯邮置枉缄封。

题评祗益烦更品，刻画何曾补陋容。

彩服侍行君得意，朱辬假守我劳悰。

论文未遂西斋约，早晚重亲太华锋。

祖无择

祖无择　登泰山简周行

日日尘中眼不开，暂登苍翠喜游陪。

莫辞辛苦经难险，大有人生不到来。

祖无择

祖无择　读王元之后集题于卷末

提笔几回书诰命，剖符长是守方州。

未能抗表分司去，终老为郎谪宦休。

歌舞懒呼寒食节，醉吟孤会月波楼。

文章独步成何事，空有离骚寄隐忧。

祖无择

祖无择　赴任南康将经九江游二林先寄交代关屯田

平生山不有心期，今得军麾慰所思。

我欲因行访莲社，君应未讶过瓜时。

若逢胜概终朝住，兼领闲僧到外随。

莫遗迎新吏人生，云间泉畔不相宜。

祖无择

祖无择　感事

东家木鑙德音远，西竺金人像教来。

礼乐不兴王道绝，吾民何日遂康哉。

祖无择

祖无择　歌者李苏苏

歌妙累累若贯珠，历城惟祗数苏苏。

何当更唱阳春曲，为尔今宵倒玉壶。

祖无择

祖无择　庚辰清明州衙不送新火

禁烟故事存遗俗，改火平时有旧章。

纵道齐民皆按堵，堪惊烜氏昧修方。

晨炊已绝供宾馔，春酒何来独酌觞。

不似前年为客日，富邻犹许借余光。

祖无择

祖无择　官况

物态无端固尽谙，自为俗吏欠清谈。

岂忧官况全萧索，祗畏人言足二三。

玉勒已辜寻晓陌，锦鳞犹忆钓秋潭。

公余自遂疏慵性，从道嵇康七不堪。

祖无择

祖无择　过涡河

扬鞭策羸马，桥上一徘徊。

欲攎临涡赋，惭无八斗才。

祖无择

祖无择　和

九十日春今日尽，送春何况我偏知。

后期应在经残腊，重探梅开雪里枝。

祖无择

祖无择　和

忆时相逢甲午年，与君同赋送春篇。

等闲又见春风老，更捧新吟一惘然。

祖无择

祖无择　和

万树红芳落渐稀，浮荣能得几多时。

孤根未识阳和力，春去春来两不知。

祖无择

祖无择　和题东湖

晴烟羃{上罒下歴}澹湖光，势胜居然占一方。

拂水万丝杨柳弱，倚风千盖芰荷香。

纵游闲泛兰舟稳，半醉狂眠石席凉。

公退每来须度日，却疑身出利名乡。

祖无择

祖无择　和阎运使以诗见奖吏隐宜春郡诗

狂吟何足话风骚，和寡甘降郢唱高。

敢望与言同子夏，竞推多可似山涛。

九成岂后虞韶美，一字终虚鲁史褒。

自笑潢汙不盈尺，犹将学海去滔滔。

祖无择

祖无择　和御制赏花钓鱼

禁御春深御幄开，鸣鞘晓出五云来。

花含瑞色三危露，酒湛晴光万寿杯。

香饵得鱼波晃漾，仙音仪凤日徘徊。

微臣叨窃逢辰幸，行橐甘泉此从陪。

祖无择

祖无择　后池新柳

客来莫怪寡心情，俗吏喧曄不喜听。

多感后池杨柳眼，一回相对一回青。

祖无择

祖无择　记万载风俗三绝

居民覆其屋，大半施白瓦。

山际两三家，如经新雪下。

祖无择

祖无择　记万载风俗三绝

官酤米为{左麦右匊}，釀出成红酒。

里社醉丰年，便是宣城酎。

祖无择

祖无择　记万载风俗三绝

田中多峭石，苍玉乱欹斜。

怪似湘中见，封域近长沙。

祖无择

祖无择　济上夜泊寄杜秘教

十幅薄帆一竹篙，随流逐良我心劳。

几程烟水秋光远，半夜星河天气高。

正想黄陂何淼淼，可怜禹渎更滔滔。

犹欣明发谐相见，愿奉清言散欝陶。

祖无择

祖无择　寄成都诗入谢希涛

常闻游蜀客，来说谢希涛。

气禀江山秀，名因翰墨高。

新诗来自远，密意念空劳，

拙句聊相赠，应烦报错刀。

祖无择

祖无择　寄千乘刘殿丞求字人编

千乘刘夫子，高名继谪仙。

从居庇身邑，已著字人编。

才入锺嵘口，文期郑氏笺。

何当求副本，长愿播匏弦。

祖无择

祖无择　寄泰山孙复

先生心与白云闲，五十秋风髩不斑。

自有清名满天下，更无尘迹到人间。

朱铅乐外非攸好，贪懦闻风合厚颜。

不待高吟见招隐，见收馀俸买青山。

祖无择

祖无择　寄题汉州西湖兼简知郡马屯田

房相留遗爱，清风湖水长。

人思浴池凤，谁识济川航。

白雪徽音远，洪钧道化光。

还闻继高躅，新有召公棠。

祖无择

祖无择　寄献阙下一二知已

公道当朝绝比伦，因冯暖笔变孤根。

才冲霰雪游梁苑，便逐风雷化禹门。

南郡已甘抛绛帐，东州何幸佐朱旛。

心怀象魏身江海，两地悠悠欲断魂。

祖无择

祖无择　寄信安判官张秘校

莲幕从军客，蓬仙典校人。

才章过鲍谢，交契敌雷陈。

婉婉谋画暇，翩翩书问频。

徒知感高义，犹阻奉清尘。

祖无择

祖无择　寄颍州兄

川陆一千里，炎凉六十旬。

意通书信少，思入梦魂频。

身外宦情薄，眼前人事新。

祝兄无见念，忧道不忧贫。

祖无择

祖无择　寄澶州孙司理

明道二年同夏课，四人两举尽登科。

孤寒惟子辛勤甚，虚薄伊余忝窃多。

宦路驱驰今各自，名场出处旧相过。

感今怀旧无憀赖，不觉临风发浩歌。

祖无择

祖无择　监丞萧君见贻嘉句仍惠芳醪强率鄙词辄继高韵聊资逌尔深媿斐然

迟日和风婉娩春，感时情思浩无津。

烦君远寄中山酒，顾我方为洛社人。

濡笔便思题素扇，当尊难借叶芳茵。

已钦才妙兼怀惠，想遇文场愿捧轮。

祖无择

祖无择　简寂观

顺风曾出帝王尊，身后高名与观存。

石室深居广成子，布囊薄葬杨王孙。

流尘冪冪凝丹灶，清吹徐徐触绛旛。

牢落空山门昼掩，羽人亦说绝嚣烦。

祖无择

祖无择　将至南康道中

湓江辍棹整骖騱，松路杨鞭入翠微。

好是近郊人候望，纷纷羽服与田衣。

祖无择

祖无择　交代屯田惠书问纸尾批示若就江州至军兼可腹背游览庐阜因成拙句且

庐山在境好行春，犹恨奇峰半属邻。

腹背遍游烦示谕，即当先谒乐天真。

祖无择

祖无择　经剑池

巧冶何年百炼金，刜钟芒刃此湮沉。

气冲牛斗虽难掩，鉴遇张雷始见寻。

恍惚莫穷神物远，波澜空在曲池深。

铅刀也强思磨试，怅望西山与华阴。

祖无择

祖无择　景臣同年郏兄作亭於公居之池予登而名之曰梦草且赋诗以志焉

新构俯涟漪，名标谢客诗。

窗明溪雨过，槛静竹风吹。

贺厦应容燕，巢莲亦许龟。

何人倦漂泊，此地好追随。

兀兀乘篮舆，厌厌倒接离。

秋芳正堪赏，樽酒莫过时。

祖无择

祖无择　九日登袁州宜春台

落帽佳辰又到来，黄花烂熳为谁开。

已经多岁衰容改，更被无情急景催。

取次杯盘须尽醉，随宜歌管任频陪。

却惭未报君恩厚，空向山城养不才。

祖无择

祖无择　九日陪旧参政蔡侍郎宴颍州西湖

秋晚西湖胜概多，台轩来此驻鸣珂。

沙鸥散去惊丝竹，烟柳低垂间绮罗。

乱掷金钱和露菊，狂摇钿扇倚风荷。

下僚幸接曹尊末，率尔翻成击箸歌。

祖无择

祖无择　聚为九老自咏

科名高厌玉阶前，历任公卿四十年。

休道老夫无事业，两扶红日上青天。

祖无择

祖无择　哭郓州孔给事

出入多年侍紫宸，封章频上触龙鳞。

杼投几见疑慈母，槛折终闻记直臣。

阙里忽惊歌曳杖，洛阳那复见埋轮。

师门一恸盈襟泪，痛为明时惜正人。

祖无择

祖无择　哭郓州孔给事

圣孙家世嗣衣缨，夫子当朝有令名。

许国志坚存亮直，致君心切赞隆平。

明庭抗疏忠言在，列郡班条惠化行。

不享永年兼大用，终天遗恨负苍生。

祖无择

祖无择　历城春日对酒

数尺游丝拂面来，数枝红杏向人开。

眼前信美非吾土，且劝春风酒一杯。

祖无择

祖无择　历城郡治凝波亭

耽耽层构俯清涟，山色波光晓共鲜。

形胜增雄齐十二，风流素盛客三千。

铺舒柳影眠鸥渚，欺压莲香载妓船。

公退每来须度日，尘缨未濯媿潺湲。

祖无择

祖无择　吏隐宜春郡诗十首

吏隐宜春郡，年丰狱讼稀。

馀粮委南亩，茂草满圜扉。

天意怜艰难，民心耻画衣。

万家行乐处，车马有光辉。

祖无择

祖无择　吏隐宜春郡诗十首

吏隐宜春郡，溪山若画图。

纤鳞时自跃，幽鸟静相呼。

晓浪喷寒雨，晴岚锁绿芜。

渔樵本吾事，搔首重踟蹰。







卷545

祖无择

祖无择　吏隐宜春郡诗十首

吏隐宜春郡，追惟二相贤。

节明天宝日，业茂会昌年。

友善曾何累，朋诬亦自煎。

不才非不幸，异代若差肩。

祖无择

祖无择　吏隐宜春郡诗十首

吏隐宜春郡，闲思应举时，

端居苦贫贱，徒步入京师。

误宠乘轩鹤，均忧入庙牺。

功名在何许，双鬓已垂丝。

祖无择

祖无择　吏隐宜春郡诗十首

吏隐宜春郡，乡园去路赊。

间关成客宦，荏苒度年华。

出水鱼吞饵，辞山凤在笯。

谁言千里隔，夜夜梦吾家。

祖无择

祖无择　吏隐宜春郡诗十首

吏隐宜春郡，同僚得俊髦。

纯音等疏越，余刃剧豪曹。

器识青云远，歌词白雪高。

遂令迁客意，不复赋离骚。

祖无择

祖无择　吏隐宜春郡诗十首

吏隐宜春郡，山城少客过，

静中窥物理，闲外养天和。

春暖寻花坞，宵凉玩月波。

将迎者谁子，劳逸两如何。

祖无择

祖无择　吏隐宜春郡诗十首

吏隐宜春郡，放怀诗酒间。

未能憀下俚，几欲郊中山。

杜甫籵篱窄，刘伶幕帟悭。

高吟与沈醉，荣辱讵相关。

祖无择

祖无择　吏隐宜春郡诗十首

吏隐宜春郡，穷通嬾更占。

矜名遭巧谮，晦迹喜深潜。

昔慕狂为圣，今师智养恬。

优游无一事，不觉岁时淹。

祖无择

祖无择　吏隐宜春郡诗十首

吏隐宜春郡，素飱诚有余。

政声憀遂霸，文藻谢严徐。

使节分铜虎，仙庐秘石渠。

君恩殊未报，不敢赋归欤。

祖无择

祖无择　刘仙石

神仙不死石长存，万古千秋表洞门。

人欲求真好修炼，莫徒将杖叩苔痕。

祖无择

祖无择　刘仙石

支机莫问君平肆，取履谁收黄石祠。

深洞自开人不见，何须惆怅忆当时。

祖无择

祖无择　留题女郎台

女郎台上寺，寺影蘸湖光。

夜梵星辰近，晨斋鸟雀忙。

烟滋杨柳绿，风逞芰荷香。

欲下还慵去，冯阑到夕阳。

祖无择

祖无择　留题泰山孙复先生新居

筑室新成日观前，乱云重叠称高眠。

人逢扪虱惊旁若，众望乘驹咏贲然。

名理静谈谁捉尘，古书閒校自磨铅。

行闻天子东巡狩，羽葆亲临此礼贤。

祖无择

祖无择　龙图范给事以秜服向除修治茔域就山筑室因尔书怀俾无择继和谨次用

采采陔兰负养亲，几思定省泣晨昏。

三年已毕先王制，画日将承圣主恩。

名遂自同周柱史，谏违谁记鲁臧孙。

考槃在涧虽云乐，祗恐泥书到远村。

祖无择

祖无择　落星寺

金碧共玲珑，楼台浩渺中。

雨化僧讲盛，星石寺其雄。

岩岫庐峰对，波澜蠡泽通。

微红看海日，远绿认江枫。

鸥鸟机心息，潮音梵唱同。

人间群玉府，物外广寒宫。

云衲焌多坏，尘襟到自空。

扁舟五湖客，长此伴支公。

祖无择

祖无择　马上读韩吏部集

驱羸{左卷右力}远征，尺箠亦慵擎。

却得开编看，仍教纵辔行，

儒推文畅行，诗许孟郊鸣。

尽日耽遗味，浑如挹大羹。

祖无择

祖无择　马上口占

前年蹑屩念归与，今日乘轩类使乎。

千里班春忧寄重，自惭翻属个非夫。

祖无择

祖无择　明水镇水陆祥院

谁卜精蓝若画屏，四边山色与泉声。

野僧惯见心应乐，俗客偷来骨亦清。

晚吹乍回香篆破，晓云才散蜡灯明。

吏人莫怪徘徊久，自得闲情减宦情。

祖无择

祖无择　暮秋江上逢端州朱使君诗以申饯

奕叶清棻远，夫君素履恢。

人皆推世德，我亦爱卿材。

新命一麾守，长途万城来。

画船江雨暗，红旆海风开。

服岭先声浃，编甿美化该。

此行真邂逅，几日共沿洄。

去矣瞻仙棹，依然对酒杯。

前程如见忆，为寄早春梅。

祖无择

祖无择　南康春日

憀愧东风破腊来，一尊清圣为君开。

无方可使朱颜驻，有客相逢白眼回。

老大渐能知世态，疏慵那复计身媒。

遥怜伊洛冰应泮，芳草还荒旧钓台。

祖无择

祖无择　琵琶亭

晚泊湓江半客舟，琵琶亭下动闲愁。

霓裳绿腰杳何许，枫叶荻花空自秋。

贾傅有才悲鵩鸟，楚骚终古怨灵修。

莫言司马青衫湿，今日行人亦涕流。

祖无择

祖无择　瀑布

绝巘千寻势，飞泉万叠痕。

寒光涵玉岫，灵派析璇源。

峭壁河流立，苍崖井浪翻。

猿悲经树急，龙骇落潭浑。

气爽诸峰秀，声和众簌喧。

功成身退日，期此灌中园。

祖无择

祖无择　羌先生庙

先生高世迹，旧隐白云深。

结宇如何代，遗祠直至今。

地分坛杏影，门接社莲阴。

我亦希风者，终朝托玉岑。

祖无择

祖无择　诮王安石乞分司西京避谗而去因以述怀

割断攀缘宰相权，忧危争似我身全。

试观竿上抛生体，且攎波中戏钓船。

名利不求还独乐，是非莫辩祗高眠。

何当对景幽堂坐，更得闲吟度百年。

祖无择

祖无择　清明日与二三宾客赏花陈判官为推勘他州事不预是会以诗抵予因次其

寒食春光正好夸，小筵应免负芳华。

清谈且喜交挥尘，赌酒何须要画蛇，

泼火雨余微绿润，落花风急乱红斜。

幕中有客应惆怅，今日全输太守家。

祖无择

祖无择　秋日感怀

多病多愁客，新秋百感生。

异乡违土性，孤宦见人情。

案厌留灯读，田思带雨耕。

不堪临晓镜，潘鬓二毛成。

祖无择

祖无择　秋日天平驿书事

孤馆无人慰寂寥，感时情抱楚旌摇，

纵横著的秋声起，早晚连空杀气消。

衰鬓已同潘骑省，壮心犹羡霍嫖姚。

誓江义勇吾家事，不得提戈静虏妖。

祖无择

祖无择　秋晓寓目

梧桐冷坠秦宫井，沆瀣光浮汉苑槃。

倚杵远天垂六幕，照梁初日上三竿。

祖无择

祖无择　沈康赴江西掾

高誉冠时英，人皆倒屣迎。

决科材尚屈，掌狱职仍轻。

滕阁吟登健，吴山醉望清。

公余如访古，一为问丰城。

祖无择

祖无择　升州保宁寺凤皇亭

凤台虽旧址，亭榭斩新开。

荆棘榛芜去，江山气象来。

明君虞氏化，贤守次公才。

迟尔离丹穴，飞飞止此台。

祖无择

祖无择　石伞峰书堂

伊人高步接夔龙，旧隐荒凉石伞峰。

莘野躬耕闻往事，传岩代筑见遗踪。

草茅岂合掩崇业，竹帛终能纪茂庸。

朝暮油云肤寸合，何妨霖雨遍三农。

祖无择

祖无择　试笔

济南通守欲几年，最课无成媿古贤。

却为簿书抛笔砚，每思樵钓负林泉。

浮名自信虽徒尔，薄俸相拘且勉旃。

已共妻孥约生计，会须搔首赋归田。

祖无择

祖无择　眡役于清偶书四韵寄示幕中宾客

经旬一水湄，风土花缁衣。

岂敢嗟于役，何当赋式微。

云中晴特秀，花木暖相辉。

期子同携手，春游事勿违。

祖无择

祖无择　书高辛氏庙

平昔叙星辰，元功祀事分。

因人列官纪，行道亚皇坟。

高躅追颛顼，徽声压放勋。

淳风今不竞，帝典世无闻。

陵古森乔木，祠新际远氛。

樵苏当季运，血食属明君。

旧壤资庥{上广下陰}，遗黎荐苾芬。

春秋奏箫鼓，疑是六英文。

祖无择

祖无择　书怀寄呈莱州张学士

从作东齐吏，经年寡往来。

朱颜随日减，青眼为山开。

学政惭能政，论材信不材。

何人慰孤寂，知已在蓬莱。

祖无择

祖无择　寺有四绝一曰灵岩予以赴官获此税鞅赋拙句用志其行

常想灵踪得到难，因回征辔此盘桓。

松风逗磬僧斋冷，石水环堂客梦寒。

圣作自同尧典布，古碑犹是魏朝刊。

最怜山色当楼好，欲去重来一凭阑。

祖无择

祖无择　泗水

纪地复涵虚，清疑颢气俱。

东家遗教远，夏后建功殊。

冷色平吞鲁，长波向胜吴。

如斯无少息，体道悟真儒。

祖无择

祖无择　宋嘉言雅善飞白一日书八字贶予因成长句谢之

轻如浮雾重如云，学到精微妙入神。

奇迹昔年传垩帚，高名他日压乌布。

夸呈朋友防求副，留教儿孙恐失真。

天子清閒好挥翰，似君须合侍严宸。

祖无择

祖无择　送承泽上人归宁富沙

五老峰前见，过从一岁余。

还将随客棹，归去侍亲舆。

乞食江云际，牵吟腊雪初。

祗应清夜梦，时复到荒庐。

祖无择

祖无择　送春长句呈李泰伯

尽日临风把酒巵，宜春台上送春归。

已看绿树阴阴静，犹有残花帖帖飞。

岁月任从随手过，功名未必与心违。

我缘客宦无常处，后会知今亦恐稀。

祖无择

祖无择　送韩尉员外

几年献赋向公车，四十方为冉冉趋。

昔竞寸阴终蹭蹬，今贪斗粟尚踟蹰。

潘郎毛鬓看将白，陶令田园说已芜。

官满还归省门下，预应搔首重长吁。

祖无择

祖无择　送交代关屯田赴阙

谢公雅尚廉侯政，兼得如君不可加。

自有裦襦歌道路，长驱旌旆访国霞。

林僧解诵松窗句，厅吏能封竹槛花。

今日北辕堪健羡，清风留与后人夸。

祖无择

祖无择　送李承知京兆司录

才从知已荐，又应辟书行。

廷尉官联重，军谋职任清。

会严东野秀，紫阁晚峰横。

尽是供吟处，归应新筑成。

祖无择

祖无择　送莲房与马屯田

问遗不必贵，要之资阙如。

莲房三百枚，采掇亦云初。

持以侑尊酒，甘香即有馀。

野老献芹意，今予其有诸。

祖无择

祖无择　送刘进士游边

朔风动地雪花明，去去从知指戍城。

场藿未縻千里骥，食鱼翻嗜五侯鲭。

征途望断河冰合，旅馆吟残海月生。

且共淹留话离索，一尊浊酒为君倾。

祖无择

祖无择　送孟湘虞部赴阙

科名拾芥职三虞，落落雄才与众殊。

为政人惊今遂霸，论兵自比古孙吴。

倚庐已见因心著，结绶还陪辩色趋。

不似冯唐空白首，汉皇今正渴嘉谟。

祖无择

祖无择　送潘华阳

河阳苗裔有英翘，年少声名动帝明。

月桂我欣同赐第，涧松人借此沈僚。

金牛开道秦川险，笮马来宾汉使遥。

想到刀州遇知已，便从平地上烟霄。

祖无择

祖无择　送人作尉临潼

年少文能老，新曾射策来。

从横传古学，慷慨济时才。

黄绶官徒尔，青云志在哉。

他年归会课，迟子出尘埃。

祖无择

祖无择　送宋寺丞通判邛州

半刺侯藩重，临邛驿路赊。

将经灞陵树，先看洛阳花。

土物张骞竹，民封卓氏家。

为君伤远目，日日断褒斜。

祖无择

祖无择　送新州陈式虞部

大庾岭南郡，新兴事若何。

还珠合浦近，辟恶密香多。

主圣天如履，时平海不波。

更逢贤太守，应有裦襦歌。

祖无择

祖无择　题安成刘伯玉日新亭

积善家馀庆，日新亭可云。

诗书盈几有，道艺喜时闻。

儿侄既登学，晨昏在克勤。

欲知荣地力，此便是青云。

祖无择

祖无择　题蔡州东湖

夕阳水底霞铺锦，清夜波心月涌金。

此是东湖最佳处，无人来伴水仙吟。

祖无择

祖无择　题蔡州壶仙观

莺老花残过禁烟，杖藜閒步到壶仙。

仙家本是无尘地，别有风光一洞天。

祖无择

祖无择　题纪信庙

汉祖临危日，将军独夺功。

一身虽是诈，万古尽言忠。

树老风声涩，天寒景色空。

我来观庙貌，无语对村翁。

祖无择

祖无择　题三教圆通堂

师本佛之徒。潜心老与儒。

一堂何所像，三教此焉俱。

香火长相续，丹青久不渝。

高贤旌好事，二记耸龟趺。

祖无择

祖无择　题尚书余襄公西园

台阁清风正凛然，归休车骑曲江边。

及亲已具三牲养，负郭新添二顷田。

莱子长年荣彩服，卫公雅意乐平泉。

官闲道在心无闷，惟惜光阴事简编。

祖无择

祖无择　题魏野园

晓日东郊扣隐扉，瞳瞳初日弄朱旗。

黄稍风舞先生柳，紫颊霜殷大谷梨。

粉艳清歌穿邃阁，碧溪寒韵落幽池。

我来载酒山翁醉，且喜秋香菊满篱。

祖无择

祖无择　题仰山二十韵

维南斗牛下，万仞耸崔嵬。

日上光先占，江盘势却回。

一方蒙雨露，几处对楼台。

不逐秦鞭去，曾经禹载来。

云生峰惨澹，冰泮谷喧貀。

险外烟岚变，深中洞府开。

岩花春灼烁，溪鸟暖毰毸。

飞瀑含清籁，乖龙走疾雷。

平川萧庙閟，半腹邓坛摧。

精蕴瑶瑰宝，灵钟杞梓材。

僧轩宜薜荔，樵径怯莓苔。

旁睨龙州橘，前瞻庾岭梅。

仙经饶地肺，赋笔让天台。

神物多灵贶，农田少旱灾。

隐君须独行，吟咏亦难才。

何客能依止，伊予语敢哉。

一麾成系滞，四友阻游陪。

未脱红尘累，徒嗟白发催。

梦频生枕席，赏每倒尊罍。

预恐瓜时代，图归作醉媒。

祖无择

祖无择　题余尚书山居要术

张衡已作归田赋，氾胜仍修种树书。

愿借山居精要术，欲将嵩洛葺吾庐。

祖无择

祖无择　题袁州东湖卢肇石

袁山之阳秀水侧，草覆遗基谁氏宅。

皆云子发其姓卢，往往文章名籍籍。

宅中旧物何所存，惟有嶙峋一区石。

阔才三尺高倍寻，久卧尘沙群瓦砾，

余心好异因独往，下马环观聊拂拭。

地表可见十二三，已足怪骇动魂魄。

呼工运锸壍其旁，挽以长絙百夫力。

杂然鼓讁登大车，恍尔如蒙巨灵擘。

选置东湖最佳处，四面澄波映天碧。

倚空突兀无与邻，顿觉亭台增气色。

弯环幽窦莫敢撢，恐有乖龙飞霹雳。

余尝南游到阳朔，众峰矗矗春箂植。

扪萝踏藓穷之遍，若此奇卓曾未识。

郡人奔走来如云，故老惊视复唧唧。

乃言此石遇真赏，屈指于今年二百。

沈埋旷代谁尔珍，一日光价逾荆璧。

嗟余束发大夫后，区区志尚惟孤直。

十年再谪非不穷，犹慕坚纯无改易。

如何故老不我愚，感物再三形叹息。

石不能言人有言，勿使他时重湮阨。

祖无择

祖无择　题招提院静照堂

院静远嚣尘，虚堂缔构新。

几招台岭客，共话沃州春，

想像山中乐，优游物外身。

公卿诗满壁，雅正日相亲。

祖无择

祖无择　田四秘丞通判镇戎军

身纡茜缓朝章贵，手把芝函帝命新。

方朔上书曾自荐，祁奚外举果知人。

运筹暂逐征西将，持橐看归拱北辰。

我亦潜心秗戎策，羡君抗旆拥朱轮。

祖无择

祖无择　同年杨兄作尉僰道兼领勾稽之任赋七言四韵诗以送之

县城荒僻民居少，吏事全稀似隐沦。

且喜桑郊接乡树，莫嗟蓝绶染京尘。

鸾姿岂合淹仇览，仙骨应难滞子真。

好在公余频寄问，我方江上学垂纶。

祖无择

祖无择　途次金陵逢同年沈五判官

数载天涯别，年来不定居。

扁舟忽相值，孤抱信何如。

公斡犹多病，孝先仍懒书。

人生从坎壈，客意且踌躇。

淡薄市桥酒，鲜肥江岸鱼。

可来同饮食，勿笑此萧疏。

祖无择

祖无择　万太博知惠州

惠州君未到，听我送君吟。

去路九韶石，邻封八桂林。

下车秋色老，望阙海云深。

善政多馀暇，无忘惠好音。

祖无择

祖无择　微子庙

亿兆夷人因独夫，惟君先见得良图。

为仁始欲扶商祚，去国终能启宋都，

鈇锧岂甘因谏死，髠钳仍免作官奴。

千年庙食应无愧，知退知亡即圣徒。

祖无择

祖无择　戏别申申堂

翠柳和烟笼碧沼，红芳如火照诸邻。

主公欲去宁无恋，倚翠隈红属后人。

祖无择

祖无择　夏州叛

羌虏奸诛轸圣忧，出师十万拥貔貅。

朝迁命将诗书府，廊庙论兵帷幄筹。

舜后舞干期振旅，汉臣投笔待封侯。

宣王六月存周雅，愿继徽声颂国猷。

祖无择

祖无择　萧五监丞新作堂成名曰知雄且赋彫章题之屋壁勉率芜恶以继高韵

况堂佳号尘游外，题壁新吟藻思春。

朴素自持师老氏，清醒常戒鉴灵均，

穷通一致由知命，恬智相须合入神。

因览君诗我颜厚，不能假日乐天真。

祖无择

祖无择　依韵和登州推官张同年之梁山

峻极乾苍苍，班移自混茫。

势临坤轴断，根入海涛僵。

屹立踰千仞，孤标冠四荒。

兴云山近泰，出日谷连暘。

绝坟于斯胜，烦襟到此凉。

山经终寂寂，祀典谩煌煌。

岩黑骊龙睡，烟清来凤翔。

藏书陋群玉，中瑟小空桑。

禹载无遗迹，秦碑有旧章。

乘舆曾直上，鞭石宛居傍。

在昔初迁鼎，当时异省方。

纵心师诞妄，恃力逞强梁。

儒学微言绝，神仙怪说彰。

锡符尊德水，留识著吾浆。

岂念思王度，惟期至帝乡。

斋男何杳杳，秋祝自琅琅。

讵得三山药，翻同一国狂。

八神宁尔福，二世果斯亡。

始祸闻陈涉，遗书见子长。

龙兴成大定，虎噬免交攘。

往事真涂炭，寒心剧刺芒。

自从兹灭国，谁复此祠阳。

冤毒疑沦髓，凋残竞沐疮。

鉴宜观夏后，道合慕陶唐。

圣世逾三代，明君掩百王。

朝廷隆盛礼，简册耀休光。

运契千龄统，歌喧六达庄。

古今称治理，夷夏共瞻望。

洪化周无外，群生洽太康。

东民休望幸，端拱德芬芳。

祖无择

祖无择　咏茧儿

千丝万缕自经营，本为藏身却误身。

待得巧成归鼎镬，不知轻煖属他人。

祖无择

祖无择　咏震山岩彭徵君钓台

闲作山城吏隐居，敬君真逸寓渔矶。

台前岩畔清风在，尚想烟波映芰衣。

祖无择

祖无择　游栖贤

偷得沈迷簿领身，暂来林下访幽人。

云泉满眼慵归去，便攎抛官学隐沦。

祖无择

祖无择　游韶石

纯音何寂寞，秀色自崔嵬。

岩草遗箫在，溪禽学凤来。

余希探禹穴，人似畏轩台。

登眺秋风里，烦襟尽日开。

祖无择

祖无择　游真阳石室

昔读到难篇，乃闻真阳室，

亦尝惟斯人，称道或浮实。

邈在数千里，莫觌烟霞质。

青山有独往，吾志久已必。

如何骖俗驾，尚此纡朝绂。

谬分南顾忧，惟刑在钦卹。

孤宦虽云无，胜践其敢失。

行行访云岩，草树披蒙密。

呀然一穴开，势欲吞朝日。

岚光屏障展，乳溜龙蛇屈。

溪流自清泚，松韵何萧瑟。

酌酒饮游客，谓言此可述。

周生诚不诬，所纪穷纤悉。

惜哉非吾土，无由寄蓬荜。

平生丘壑心，与道共湮欝。

难进而易退，终当守儒术。

祖无择

祖无择　又和题宜春台

异乡何处散幽怀，赖得城中百尺台。

还向天涯经岁住，那知春色为谁来。

雪消江上看梅发，风暖衡阳有雁回。

强攎登高聊赋咏，再三媿乏楚人才。

祖无择

祖无择　又游灵岩

红尘满马三回到，青嶂迎人万叠开。

却被野僧相顾笑，区区还是旧时来。

祖无择

祖无择　右军墨池

羌庐峰下归宗寺，曾是当年内史居。

茧纸世传遗蹟后，墨池人记作书初。

秋毫几老崇山兔，旧法空观得水鱼。

珍重僧家能好事，朱栏碧甽壮庭除。

祖无择

祖无择　郁林观三言诗刻

犯惊涛，航溟渤。

披宿莽，屐崛{山勿}。

愒磐石，解簪韨。

挹飞泉，醒心骨。

挥高论，谢俗物。

思古人，忽终日。

足饮酣，清思逸。

即绝壁，试奇笔。

千万言，苍藓没。

后有人，为吾拂。

祖无择

祖无择　鸳鸯

水宿云飞无定期，雄雌两两镇相随。

到头不会天何意，却使人生有别离。

祖无择

祖无择　袁州庆丰堂十闲咏

吏散铃斋掩，闲眠到日斜。

无端是春梦，容易绕京华。

祖无择

祖无择　袁州庆丰堂十闲咏

郑声良可厌，闲抱七丝琴。

欲识调弦意，理人先理心。

祖无择

祖无择　袁州庆丰堂十闲咏

年长身多病，闲钞已试方。

未甘先犬马，毕命报恩光。

祖无择

祖无择　袁州庆丰堂十闲咏

青山日相对，闲看白云生。

谁谓无心出，中含济物情。

祖无择

祖无择　袁州庆丰堂十闲咏

晓桉三杯后，闲烹北苑茶。

色香俱绝品，雪泛满瓯花。

祖无择

祖无择　袁州庆丰堂十闲咏

扁舟宾客少，闲作道家装。

迹静心还静，逍遥觉日长。

祖无择

祖无择　袁州庆丰堂十闲咏

雨霁轻埃息，闲吟面曲池。

游鳞时对掷，双破碧涟漪。

祖无择

祖无择　袁州庆丰堂十闲咏

朝来因试笔，闲答故交书。

莫怪音尘绝，吾心与世疏。

祖无择

祖无择　袁州庆丰堂十闲咏

渐老无功业，闲思惜壮年。

桑榆如有得，犹可勒燕然。

祖无择

祖无择　袁州庆丰堂十闲咏

晴轩足清趣，闲与鹤开笼。

寄语北山侣，无惊蕙帐空。

祖无择

祖无择　赠江州李虚一司户

官况萧条三语掾，地居卑湿九江城。

曾闻午夜开宣室，早晚君王召贾生。

祖无择

祖无择　赠庐山崇胜珂长老

珂也僧中秀，曹溪得祖衣。

云泉聊适性，缾锡遂忘归。

九月秋风老，千山暮雨霏。

我来陪静话，相对两无机。

祖无择

祖无择　赠牛仲容

吾君旰食念边陲，天下英雄待聘时。

仁义未行真处士，功名不立岂田儿。

卧友谁识南阳隐，失马何劳北叟悲。

莫向林泉赋长往，秋风吹子鬓毛衰。

祖无择

祖无择　赠商水连尉同年

场屋相知最有情，去年同试便同荣。

神仙名籍轮梅福，典册文章滞马卿。

泣玉泪收休积恨，掷金词在蔼新声。

公卿好致归台阁，莫遣徒劳浩叹生。

祖无择

祖无择　斋中即书南事

军垒无多事，朝晡且放衙。

吏人如野鹿，公署似僧家。

京信因求药，宾懽为斗茶。

忘怀尘俗外，枕籍祗南华。

祖无择

祖无择　张寺丞鸣玉亭书事

为怜潇洒近城闉，来往何曾问主人。

列岫晓昏云郁郁，流泉秋净石粼粼。

陆机诗就伏招隐，班固文成正答宾。

愁见西峰日将暮，却驱羸马入埃尘。

祖无择

祖无择　张唐民下第东归

学古功非浅，干时命尚迍。

拾青辜壮志，垂白念慈亲。

归路天同远，生涯世自贫。

吾知君道大，驰逐老风尘。

祖无择

祖无择　招二三僚友游庐阜

雨馀庐阜连天碧，公退铃斋尽日闲。

为报二三佳客道，速须蜡屐共登山。

祖无择

祖无择　至齐五月两院狱空喜则成咏

厌预铃斋议，欣闻狱犴空。

三章用旧制，五月绍遗风。

止系垂衣治，非干别驾功。

惟期四海内，刑厝与周同。

祖无择

祖无择　舟次张泽阻风

舟揖虽佳兴，风波即畏途。

我心何所惧，世路此无殊。

衔尾千艘泊，争头万怪趋。

飘然不终日，挥手谢淳洿。

祖无择

祖无择　周成职方笑台

贾生太息唐衢哭，感事伤时可奈何。

争似君当尧舜日，台头大笑乐天和。

祖无择

祖无择　自咏二首

松下门开入翠微，草香花气袭春衣。

山中深僻无人到，自有閒云共鹤飞。

祖无择

祖无择　自咏二首

形胜山前感物华，却乘清兴过僧家。

楼台消废无人问，今古传闻只自嗟。

云拥断崖埋石笋，泉冲凉雨落金沙。

凭君识得寻幽趣，只管高谭至日斜。

祖秀实

祖秀实　寄吴晞远

官路声名二十年，江乡旧仰贰车贤。

推将事业归尘外，收得功夫到酒边。

解榻几闻招隐士，炷香终日对韦编。

公朝况是登耆哲，早晚蒲轮稳著鞭。

醉道人

醉道人　吴太守

暂别蓬莱海上游，偶逢太守问缘由。

身居北斗星杓下，剑挂南宫月角头。

道我醉来真个醉，不知愁是怎生愁。

相逢何事不相认，却驾白云归去休。

醉客

醉客　诗一首

行尽蓬莱弱水源，今朝忍渴过昆仑。

兴来莫问酒中圣，且把金杯和月吞。

左次魏

左次魏　和杨伯子

銮坡蓬监两封书，道院东西各付渠。

乾道圣人无固必，是非付与直哉鱼。

左谟

左谟　跋刘敏叔画杨诚斋先生探梅图

冲寒踏雪行溪路，对月看梅太瘦生。

莫道亲曾陪杖屦，只今见画也心清。

左瀛

左瀛　妾薄命

妾貌微微改，君恩渐渐疏。

本期为匹鸟，深恐作前鱼。

却月无心画，香云信手梳。

佳人多薄命，不必重欷嘘。

左璵

左璵　题马世功豁野堂

欢言赴幽期，作意理烟艇。

曳缆松篁阴，未觉心地迥。

舍舟登爽垲，微步水云净。

扶舆登斯堂，遐眺方一骋。

开轩纳野色，秋思浩千顷。

心随片云远，目送孤鸿影。

坐久襟宇宽，万事讵容省。

永愿陪清游，栖身白鸥境。

左知微

左知微　题北山松轩

堂堂第龙根，挺秀依窗壁。

风烟岁月深，滴翠润幽石。

时引琴瑟清，泠然动吟臆，

明堂如度材，岂惜破浓碧。




