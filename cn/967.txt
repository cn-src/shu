全宋诗：李
　李艾　句
　李安期
　　李安期　赋白鹭
　　李安期　诗一首
　李褒　郢州堂唱和
　李抱一　题神霄宫壁
　李北之　玉山观
　李弼　七星山
　李壁
　　李壁　北园酌酒观鹤
　　李壁　赤壁
　　李壁　酬曾景建
　　李壁　慈姥岩
　　李壁　次韵张季长红梅七言三首
　　李壁　登拟岘台诗
　　李壁　东山精舍
　　李壁　东帅少才兄宠贶七言一首口占八句以谢
　　李壁　东帅张传之遣人来相致将以七言次韵答之三首
　　李壁　二十九日游桃李村分韵得春字
　　李壁　赋黄香梅绝句八首正月二十三作时筑楼居将就
　　李壁　格斋
　　李壁　观雁湖经行留题
　　李壁　过汉州留房公湖一日戏和少陵韵二首
　　李壁　过昭君村赋诗
　　李壁　黄陵题咏二首
　　李壁　季允用韵各赋两章予亦再赋四首
　　李壁　金石山林宣参山房
　　李壁　句
　　李壁　距建德县十里绝一小湖滨湖小山多可爱作诗记作见三首
　　李壁　蜡梅数枝托悟上人持供南囿
　　李壁　临川节中寄季和弟
　　李壁　凌丹亭
　　李壁　刘子澄约游汉阳郎官湖子澄风雨中绝江先去余泊舟黄鹤楼下风大不可
　　李壁　留题东屯诗四首
　　李壁　六月十八日作
　　李壁　六月十四日二首
　　李壁　笼鹄山房
　　李壁　买花
　　李壁　钱史君见赠元夕新什次韵答之
　　李壁　青神道中
　　李壁　青云亭
　　李壁　诗一首
　　李壁　石中二首
　　李壁　使金诗
　　李壁　四月十八日送连帅母丘厚卿三圣院即事
　　李壁　送梁漕帅夔二首
　　李壁　题跋黄鲁直读书岩字二十言
　　李壁　题清虚庵皇甫真人坦之隐居
　　李壁　投壶
　　李壁　为刘漫翁老人赋云月高斋诗
　　李壁　戏题
　　李壁　下岩
　　李壁　邢台
　　李壁　严泰伯出示诚斋五诗属予继声奉呈一首
　　李壁　雁湖二首
　　李壁　游灵岩和韵三首
　　李壁　游西湖分韵得栖字
　　李壁　又口占小诗五首
　　李壁　予赋雁湖诗蒙友社诸文继声不一辄复自和四首
　　李壁　予赋雁湖诗蒙友社诸文继￡°不一辄复自和四首
　　李壁　予赋雁湖诗蒙友社诸文继声不一辄复自和四首
　　李壁　余十岁时从亡兄仲氏侍先父摄帅江陵郡圃蜡梅数百株一昔盛开予为记
　　李壁　再和雁湖十首
　　李壁　在唐安郡圃作
　　李壁　湛庵出示宪使陈益之近作且蒙记忆再次韵一首适王令君国正携酒相过
　　李壁　真州元夕和韵二首
　　李壁　知府李大谏特枉新诗存问甚厚以谢
　　李壁　知府丈袖赐新篇愈叹精奇勉缀俚辞干览采
　　李壁　中岩
　　李壁　庄敬日强斋二首
　　李壁　子金舅出示雁湖和章走笔为谢三首
　李宾　句
　李丙
　　李丙　白紵辞
　　李丙　夜夜曲
　李邴
　　李邴　白莲庵
　　李邴　宝林寺
　　李邴　藏六庵
　　李邴　访庆老不值
　　李邴　宫词四首
　　李邴　寄泉州孝忠光禅师
　　李邴　建炎丞相成国吕忠穆公退老堂诗
　　李邴　戒珠寺雪轩
　　李邴　九日
　　李邴　句
　　李邴　梅
　　李邴　琴泉轩次韵
　　李邴　庆老石帆庵
　　李邴　书台州上方不出院僧壁
　　李邴　铜雀砚
　　李邴　行田同安题康店铺
　　李邴　谒迪上人
　李炳
　　李炳　吊危一
　　李炳　句
　　李炳　题康店铺
　李伯圭
　　李伯圭　送胡季昭谪象州
　　李伯圭　挽胡季昭二首
　李伯敏　闻象山论学语有得
　李伯先　句
　李伯祥　句
　李伯玉
　　李伯玉　淳佑七年丁未十一月朔蔡久轩自江东提刑归抵家时三馆诸公以风霜随
　　李伯玉　碇斋
　　李伯玉　怀激发尚书伯纪
　　李伯玉　吏隐堂
　　李伯玉　送萧晋卿西行
　　李伯玉　天游斋
　　李伯玉　挽徐衡
　　李伯玉　雪后
　李昌辰　挽赵秋晓
　李长庚
　　李长庚　长庚绍兴十九年七月十九日尝游阳华后十有二年复以是月是日从乡曲
　　李长庚　陈士淳主簿举似与严庆曾主簿邓伯允仙尉同到阳华佳句且有岩下弄琴
　　李长庚　次韵江府判游阳华江丈□春间携家再来
　　李长庚　丁卯清明约邓致道游阳华
　　李长庚　绍熙癸丑二月二十六日蒋助教言正招游阳华婆娑岩下薄暮乃归得诗五
　　李长庚　绍熙甲寅五月十七日从令尹张济之早饭狮子岩夜阑乘月泛舟而归
　　李长庚　乙丑仲冬自甯远来游阳华
　　李长庚　已巳七月游阳华
　　李长庚　与致道约游阳华寻以雨阻追和山欲集中岑公涧二绝名韵
　李长吉
　　李长吉　方公祠堂迎送神曲
　　李长吉　见旧题壁
　　李长吉　句
　　李长吉　陌上桑
　　李长吉　晚望
　李长民
　　李长民　城南蒋庄四首
　　李长民　海监道中
　　李长民　句
　　李长民　廉堂
　　李长民　鹿苑寺一击轩二首
　　李长民　送张师言知台州二首
　李长沙　赠谈命严叔寓
　李詇
　　李詇　荷花
　　李詇　九日登屏山
　　李詇　句
　　李詇　控巴台次韵
　　李詇　题平亭
　　李詇　酴醾
　　李詇　谒丞相祠观八阵图
　　李詇　咏松
　李承之　句
　李诚之　咏松
　李冲元
　　李冲元　过姑孰作
　　李冲元　句
　　李冲元　仰山
　李俦　张叔挽诗二首
　李处端　深静堂
　李处励　题萃清阁
　李处全
　　李处全　深静堂
　　李处全　蜕龙洞
　　李处全　挽崔舍人
　李处权
　　李处权　北禅
　　李处权　表臣检校东皋雨中有怀诗以促归
　　李处权　才臣设席彦修来过仍陪表臣终日之乐岂易得也因赋
　　李处权　草饮招表臣才臣彦文道夫
　　李处权　长桥
　　李处权　车水
　　李处权　闯山亭
　　李处权　呈九兄
　　李处权　呈似表
　　李处权　池上书所见留别益谦
　　李处权　酬辩老见遗怀旧之什
　　李处权　初至毗陵简巽老时有所怀也
　　李处权　春晚简德孺
　　李处权　次陈叔易太湖二十韵
　　李处权　次怀英韵
　　李处权　次士特韵寄德久牧之
　　李处权　次韵表臣见遗喜归
　　李处权　次韵陈叔易三首
　　李处权　次韵呈德基兼呈王侍郎
　　李处权　次韵德基效欧阳体作雪诗禁体物之字兼送表臣才臣友直勉诸郎力学之
　　李处权　次韵德孺感怀
　　李处权　次韵德孺晚菊
　　李处权　次韵端礼见寄
　　李处权　次韵端礼谢郭宰载酒相访之什
　　李处权　次韵刘端礼兼简王民瞻郭进道
　　李处权　次韵刘彦冲醉歌
　　李处权　次韵民瞻端礼二首
　　李处权　次韵明孺见遗之什
　　李处权　次韵朴侄见寄
　　李处权　次韵叔羽听琴诗
　　李处权　次韵四首寄德基兼呈侍郎公
　　李处权　次韵翁子秀移竹
　　李处权　次韵巽老
　　李处权　次韵元章黄冈春雪督二侄诗课
　　李处权　次韵约之秋怀
　　李处权　次韵张匡山使君郡斋对雨效韦苏州体
　　李处权　促梦弼酿
　　李处权　翠微堂
　　李处权　大人生日
　　李处权　澹轩
　　李处权　道夫惠诗为和五首
　　李处权　道中口占呈翁养源
　　李处权　道中题梅
　　李处权　吊彦深
　　李处权　钓台
　　李处权　东亭
　　李处权　读书
　　李处权　短歌送范彦行
　　李处权　发永丰道中
　　李处权　放步登游回谢表臣遗酒
　　李处权　奉怀养源士特似表
　　李处权　芙蓉
　　李处权　抚松堂
　　李处权　复次韵呈诸友
　　李处权　赴端礼之招道中
　　李处权　赴端礼之招道中偶成
　　李处权　赋樊氏园双花
　　李处权　赋郭令南轩梅
　　李处权　感春
　　李处权　观潮二首
　　李处权　观渔
　　李处权　过德孺池上二首
　　李处权　寒食日同赏卿步江头
　　李处权　和表臣遗诗招归仙隐
　　李处权　和怀英雪诗
　　李处权　和九兄贺二十六兄除大谏
　　李处权　和刘逸老题罗汉壁间韵
　　李处权　和如祖弟二首
　　李处权　和赏卿席上之韵
　　李处权　和翁子秀夜过溪桥韵
　　李处权　和彦冲同原仲过交溪桥头
　　李处权　和与可见惠之诗
　　李处权　贺雨
　　李处权　亨仲家兄擢居谏省诗以贺之
　　李处权　后乐堂
　　李处权　怀陆仲仁
　　李处权　怀清叙
　　李处权　环照阁口占呈德良
　　李处权　纪鹤
　　李处权　寄八十五侄
　　李处权　寄德器二首
　　李处权　寄吕季升
　　李处权　寄昙晦二首
　　李处权　寄题向伯恭芗林
　　李处权　寄希真
　　李处权　寄萧国器
　　李处权　寄益谦
　　李处权　寄朱希真
　　李处权　家君为张丈明叔段丈处厚作诗集序小子赞之
　　李处权　简辨老
　　李处权　简柴端叟
　　李处权　简潮公
　　李处权　简郭令
　　李处权　简江二十丈
　　李处权　简立之
　　李处权　简刘致中兄弟
　　李处权　简仁山海老用山谷赠灵源老人韵
　　李处权　简申甫求画
　　李处权　简士特
　　李处权　简苏二丈
　　李处权　简王夏卿侍郎
　　李处权　简巽老
　　李处权　简彦冲兄弟
　　李处权　简彦庸兄弟
　　李处权　简叶丞
　　李处权　简友生促酒
　　李处权　简知章
　　李处权　简致中温其
　　李处权　见怀
　　李处权　江郎峰
　　李处权　江上望灵石
　　李处权　将游西池偶书
　　李处权　将至兰陵道中以远岫重叠出寒花散漫开为韵
　　李处权　景荀筑室伟甚诗以赞之
　　李处权　哭驾部舅
　　李处权　临川道中寄汪守
　　李处权　留别范元长二十八韵
　　李处权　梅二首
　　李处权　梦江彦文
　　李处权　面山堂
　　李处权　妙空出示诸公诗卷次元韵
　　李处权　偶书
　　李处权　偶书讥武团练
　　李处权　偶书三首
　　李处权　偶至溪岸时当寒食书节物呈同行
　　李处权　偶坐西斋陪介卿赏卿嘉话久之成诗
　　李处权　陪陈叔易汪彦章登浮翠亭
　　李处权　陪德久出郊
　　李处权　陪德孺游徐氏园池
　　李处权　陪林茂南游上清宫分韵得落字
　　李处权　陪约之宿东禅
　　李处权　陪曾宏父登冷泉亭望飞来峰
　　李处权　陪张巨山谒清献公祠
　　李处权　陪诸友赴城南妙智上人晚集
　　李处权　陪诸友野步
　　李处权　仆入月山介卿有诗见怀次韵答之
　　李处权　普月新寮
　　李处权　潜心斋
　　李处权　强立许酒不至因以趣之
　　李处权　桥院
　　李处权　清明日席上呈诸友
　　李处权　失题
　　李处权　十月十日陪张丈奉高雅臣德器凌波亭小酌
　　李处权　食鱠
　　李处权　食石鳞
　　李处权　士贵要予赋水轮因广之幸率介卿同作兼呈郭宰
　　李处权　士特倒用韵作元日复和
　　李处权　守岁用少陵阿戎家韵寄怀萧国器
　　李处权　叔父作寿藏
　　李处权　叔易席上
　　李处权　双松堂
　　李处权　双溪堂晚集
　　李处权　水阁雨中
　　李处权　水栀
　　李处权　送表之
　　李处权　送蔡伸道
　　李处权　送岑婿归许昌
　　李处权　送禅客入高峰
　　李处权　送程思永
　　李处权　送粹伯弟亲迎兼简宣卿龙图
　　李处权　送二十兄还镇江
　　李处权　送范才元
　　李处权　送范彦覃
　　李处权　送杲兄
　　李处权　送公卷赴金陵
　　李处权　送豠父
　　李处权　送嘉仲兄赴永康宰
　　李处权　送景荀
　　李处权　送李巨源
　　李处权　送李全甫
　　李处权　送密老
　　李处权　送荣茂世
　　李处权　送森侄赴官
　　李处权　送石与德孺
　　李处权　送翁子秀归泉
　　李处权　送希真入洛
　　李处权　送徐漕
　　李处权　送杨充老
　　李处权　送庾侄亲迎延平李先生家
　　李处权　送张巨山
　　李处权　岁晚诸君送酒赋长歌以谢之
　　李处权　桃花
　　李处权　题次真东轩
　　李处权　题东坡枯木
　　李处权　题画卷
　　李处权　题九江徐使君眄柯亭
　　李处权　题兰陵税官清辉亭
　　李处权　题吕季升谷隐堂兼寄居仁
　　李处权　题南浦楼
　　李处权　题钱德载双清堂
　　李处权　题瑞松亭
　　李处权　题无疵庵
　　李处权　题湘园
　　李处权　题严公祠
　　李处权　题隐居
　　李处权　题月山寺壁三首
　　李处权　题周氏棣华堂
　　李处权　题祖道篮舆亭
　　李处权　听弹广陵
　　李处权　听照旷尘外琴
　　李处权　同二三子步溪上
　　李处权　同吕倅小饮
　　李处权　同士特似表过中峰饯似宗
　　李处权　桐庐道中九日逢子公
　　李处权　投建阳王宰
　　李处权　退老堂
　　李处权　挽许主簿
　　李处权　望灵石
　　李处权　伟观堂
　　李处权　温其示梅诗用韵为谢兼简士特
　　李处权　文度以大笏见遗奇伟特甚非鄙人所称拟柏梁体廿句以谢然他日出处断
　　李处权　闻梅
　　李处权　翁士特借韵见及复答之
　　李处权　翁士特李似表相过小酌分题得踯躅
　　李处权　武林偶作
　　李处权　戊申春登平山谷林二堂时茂世应时同行追录之
　　李处权　西亭
　　李处权　溪桥
　　李处权　溪晴独钓
　　李处权　席上次表臣韵以遗明之仍督其和章
　　李处权　席上赋梅
　　李处权　喜闻三十弟消息
　　李处权　喜雪
　　李处权　喜贼退
　　李处权　戏辨老
　　李处权　戏简秦处度
　　李处权　戏赠巽老
　　李处权　先仲微仲纯仲三兄过普明寺赏雪分韵得饮字
　　李处权　孝感堂
　　李处权　谢士特饷樱桃
　　李处权　谢王敦玉惠双兔
　　李处权　谢翁士特惠笋
　　李处权　谢翁养源惠醋
　　李处权　谢徐献可送款识刻
　　李处权　谢养源惠茶兼陪士特清啜
　　李处权　新岁偶书呈诸友
　　李处权　行之金部既获奉祠之请归赴大阮之约诗以高之
　　李处权　雪后赴徐氏燕集
　　李处权　雪后赴徐氏招呈德孺
　　李处权　雪中赴德孺燕集
　　李处权　雪中过伊南
　　李处权　迓辨老
　　李处权　彦修席上命赋何处难忘酒
　　李处权　夜雪偶书
　　李处权　谒王夏卿同过曼卿西轩留题
　　李处权　谒翁丈四十韵
　　李处权　游罗汉院途中口占
　　李处权　游罗汉院因会张良辅大夫遂留於壁
　　李处权　游石桥
　　李处权　游岘山观颜鲁公竏樽呈豠父
　　李处权　右司公致书显上人并遗楮衾诗以赞之併简都公
　　李处权　雨后凝秀阁口占呈子方
　　李处权　雨望
　　李处权　雨止奉送制置侍郎王公
　　李处权　雨止送王侍郎
　　李处权　玉簪花
　　李处权　浴罢
　　李处权　元长生辰
　　李处权　元日闻养源丈少醉诗以简之
　　李处权　元夕陪张使君燕集
　　李处权　月夜鼓琴
　　李处权　再次士特韵
　　李处权　再到值雨
　　李处权　再和
　　李处权　赠宝胜主僧
　　李处权　赠高老
　　李处权　赠刘至道
　　李处权　赠彭表臣才臣
　　李处权　赠术士
　　李处权　赠王师古
　　李处权　赠彦先
　　李处权　赠叶生
　　李处权　张元览追和东坡咏梅要予同赋
　　李处权　招士特似表
　　李处权　召伯祠
　　李处权　止戈堂
　　李处权　中秋对月
　　李处权　舟中偶书
　　李处权　自龙云归复次前韵
　　李处权　自宜兴归谒邹德久不遇
　　李处权　阻雨
　　李处权　醉后赠道夫
　李传正　通山
　李垂　观德堂
　李春伯
　　李春伯　鹭
　　李春伯　木芙蓉
　李春叟
　　李春叟　登粤秀山
　　李春叟　钓鳌台
　　李春叟　哭张元吉
　　李春叟　送熊飞将军赴丞相麾下
　　李春叟　题云溪寺
　　李春叟　挽赵秋晓
　　李春叟　文丞相兵挫循州诗以迓之
　李次渊
　　李次渊　分水铺
　　李次渊　乾溪铺
　李从善　蔷薇诗一首十八韵呈东海侍郎徐铉
　李从训　五马山
　李琮
　　李琮　赋新繁周表权如诏亭
　　李琮　感泉山
　　李琮　和冯允南见寄
　　李琮　句
　李存贤　和林东乔东禅院
　李达可　题章诩静观堂
　李大光　嘉泰癸亥夏陪县尹双湖唐仲谋饮寒亭
　李大力
　　李大力　改之下第赋赠
　　李大力　句
　李大临
　　李大临　送张职方出守高安
　　李大临　题招提院静照堂
　　李大临　西园辩兰亭和韵
　　李大临　谒濂溪周虞部
　李大同
　　李大同　白泽荷花
　　李大同　蔡谟公归田赠别
　　李大同　句
　　李大同　开兄茂钦靖节蕲州报
　李大异
　　李大异　跋游本兰亭序
　　李大异　欣欣亭
　　李大异　曾兄惠然见临笃叙世契示以先哲遗墨稽首敬观因题其后
　李当遇　信美台
　李焘
　　李焘　岑公洞
　　李焘　长生观
　　李焘　成都施氏园海棠方盛时觅酒径醉二月九日
　　李焘　从何使君父子游墨池分韵得名字
　　李焘　登金山
　　李焘　鼎建金釜仙山灵泉古观碑
　　李焘　洞庭
　　李焘　观施氏芍药呈同游者
　　李焘　句
　　李焘　客怀
　　李焘　灵云岩
　　李焘　龙鹄山
　　李焘　三月二十日出郊泛舟西津得予字
　　李焘　升元寺
　　李焘　十月过昭觉庭梅萧然已动人意因作二十八字
　　李焘　题龙鹄山房
　　李焘　望川亭
　　李焘　信相院水月亭
　　李焘　拥翠楼
　　李焘　游蔡山
　　李焘　制胜楼
　李道
　　李道　堠
　　李道　月桂
　李道传　谒和靖先生虎丘祠堂
　李得之　题九龙岩
　李德馨　题九仙宫
　李德真
　　李德真　寄南岳故人
　　李德真　客崇安寄萧小山
　　李德真　武林春游即事
　李迪
　　李迪　句
　　李迪　灵岩
　　李迪　萍
　　李迪　题河阳后城平嵩阁
　　李迪　挽文朝奉
　　李迪　自题爱梅
　李鼎　句
　李侗
　　李侗　藏春峡
　　李侗　静庵山居
　　李侗　梅林春信
　　李侗　舍上辞归罗豫章先生
　　李侗　柘轩
　李斗南　题翠蛟亭
　李渎　句
　李度　句
　李兑　句
　李萼　春日田园杂兴
　李燔　题竹斋指南诗
　李繁昌　褒禅山有于湖所题宝塔二字
　李蘩　西湖社成集来鹊楼诗
　李方敬　秋蝶
　李方子　樵用郊行
　李防　送陈瞻知永州
　李昿
　　李昿　宝相花上秘阁侍郎并献恶诗一首
　　李昿　齿疾未平灸疮正作新诗又至奇韵难当暗忍呻吟强思酬和别披小简盖念
　　李昿　吊邓洵美
　　李昿　冬至后作呈秘阁侍郎
　　李昿　独赏牡丹因而成咏
　　李昿　对海红花怀吏部侍郎
　　李昿　对雨闲吟呈吏部侍郎
　　李昿　昿启昿世虽积善身匪怀才川岳粹灵固非禀受朝廷华显靡不践扬爰及孟
　　李昿　昿著灸数朝废吟累日继披佳会莫菲睚声亦贡七章补为十首学颦诮诚所
　　李昿　昿著灸数朝废吟累日继披佳什莫菲匪正声亦贡七章补为十首学颦诮诚
　　李昿　伏蒙侍郎见示蓬阁多余暇诗十首调高情逸无以咏歌篇篇实为绝伦一一
　　李昿　更述荒芜自咏闲适
　　李昿　更依前韵上献恶诗搜吟虽罄於短才歌於宁穷於盛美
　　李昿　和暑夜偶作这什
　　李昿　和喜雨
　　李昿　和夏日直秘阁之什
　　李昿　祜公荣归
　　李昿　寄孟宾于
　　李昿　寄秘阁侍郎
　　李昿　将就十章更献三首词虽愈拙诚即可矜或歌执事之风猷或导鄙人之情志
　　李昿　禁林春直
　　李昿　句
　　李昿　老病相攻偶成长句寄秘阁侍郎
　　李昿　牡丹盛开对之感叹寄秘阁侍郎
　　李昿　偶书口号寄秘阁侍郎
　　李昿　偶述所怀寄秘阁侍郎
　　李昿　攀和嘉篇
　　李昿　侍郎见贻佳什愈见高怀因次来章辄歌盛美
　　李昿　侍郎吟思愈清逸才无敌唱弥高而和弥寡我已竭而彼转盈欲罢不能盖彰
　　李昿　暑雨初晴炎风称解更逢连假甚适闲情竹轩正於高眠蓬阁忽贻於佳句一
　　李昿　数日来顿疏酬唱若无牵宁度郁蒸辄贡狂吟用惊昼寝
　　李昿　宿雨初晴介风顿至小园独步方多索寞之怀嘉句忽来骤引吟哦之兴仰攀
　　李昿　泰陵忌辰
　　李昿　题岱宗无字碑
　　李昿　题义门胡氏华林书院
　　李昿　桐柏观
　　李昿　退官诗
　　李昿　闻馆中宣赐赏雪赋诗之会书五十六字呈秘阁侍郎
　　李昿　仙客
　　李昿　小园独坐偶赋所怀寄秘阁侍郎
　　李昿　谢侍郎三弟朝盖相过
　　李昿　新桐庐知县员外端修节行富有才名九霄未展於奋飞百里暂劳於绥抚言
　　李昿　修竹百竿才欣种植佳篇五首旋辱咏歌若无还答之言是阙唱酬之礼恭依
　　李昿　依韵奉和见贻之什且以答来章而歌盛美也
　　李昿　依韵奉和千叶玫瑰之什
　　李昿　依韵和残春有感二首
　　李昿　永昌陵拘词
　　李昿　又捧新诗见褒陋止睹五章之绮丽如九奏之凄清其末章末句云谁比天人
　　李昿　御书飞白玉堂之署四字颁赐禁苑今悬挂已毕辄述恶诗一章用歌盛事
　　李昿　赠邓洵美
　　李昿　赠贾黄中
　　李昿　赠襄阳妓
　　李昿　辄歌盛美寄秘阁侍郎
　　李昿　辄歌盛美献秘阁侍郎
　　李昿　自过节辰又逢连假既闭关而不出但欹枕以闲眠交朋顿少见过杯酒又难
　　李昿　自思忝幸因动咏吟
　李芬　送吴将军元瑜
　李敷　双林院
　李孚　句
　李芾　浯溪读中兴颂
　李抚辰　瑞岩寺灵芝阁
　李辅　真空寺
　李复
　　李复　哀秦金部
　　李复　按视沙苑
　　李复　八月十六日后池上
　　李复　白日
　　李复　白沙驿
　　李复　抱瓮轩
　　李复　别鹤曲
　　李复　别夔州众官
　　李复　兵餽行
　　李复　秉文荐对报罢赴任有诗示予遂和
　　李复　病目
　　李复　病起
　　李复　蔡元度话其子能言前世事江晦叔有诗次韵
　　李复　残编
　　李复　曹参庙
　　李复　陈元常醉眠庵
　　李复　陈再有诗诮梅开晚对酬
　　李复　晨起东轩
　　李复　酬汾守郑大夫
　　李复　酬晋倅徐发承议
　　李复　酬李公寅留别
　　李复　酬愍长老退院作
　　李复　酬乔世材推官
　　李复　酬邢先生叠前韵
　　李复　酬张法掾翼求侍养归
　　李复　出承天院候客
　　李复　出城
　　李复　出村
　　李复　出门
　　李复　初至郑州
　　李复　垂拱殿赐对蒙恩入省
　　李复　春日北园早起
　　李复　慈恩寺枸杞
　　李复　次马承议韵
　　李复　次韵君俞三诗时在山下
　　李复　次韵李忱承议所惠诗
　　李复　次韵李信叔
　　李复　次韵吕元多给事嘉川驿来诗
　　李复　次韵钱穆父内翰题刘掾诗集
　　李复　次韵鲜于之武游南谷
　　李复　崔珙推官话王园再如昔年为梅下之会并示绝句和来韵
　　李复　催发诸邑民兵至朝邑县官未至遂宿其驿
　　李复　翠碧
　　李复　村步
　　李复　答安阳叔两绝
　　李复　答董天隐推官
　　李复　答范轲
　　李复　答分守魏大夫
　　李复　答公孙及
　　李复　答晦步求饮
　　李复　答夔州旧僚被召见寄
　　李复　答郎涣
　　李复　答李成季
　　李复　答李成季贺授直秘阁
　　李复　答李公蕴
　　李复　答李师载
　　李复　答李昼宣德示诗卷
　　李复　答刘君俞
　　李复　答潞城令谷大同
　　李复　答彭同年劝应贤科
　　李复　答屈爽
　　李复　答人见赠
　　李复　答推官李珪
　　李复　答吴与几二首
　　李复　答徐耘朝散
　　李复　答严隐之
　　李复　大江
　　李复　大学试驾幸后苑观谷
　　李复　捣药岩世传昔人炼丹得道今隐于此山下土中时得丹粒服之愈疾
　　李复　道士李得柔行太乙法曾传御容
　　李复　登北原望京城有作
　　李复　登蚕
　　李复　登高丘望无海
　　李复　登后峡寨北山
　　李复　登夔州城楼
　　李复　登美原县楼
　　李复　登青龙寺
　　李复　登上党郡楼
　　李复　棣华斋
　　李复　吊朱给事
　　李复　调李教授
　　李复　定昆池
　　李复　东斋独坐
　　李复　冬日
　　李复　督粮宿盐州东
　　李复　督运宿明堂川
　　李复　读陶渊明诗
　　李复　杜城陈文惠公园
　　李复　二月五日柳溪过风
　　李复　泛舟潏水君俞用韩泛南溪韵作诗三首遂和
　　李复　放鱼
　　李复　飞泉
　　李复　分按洛西诸邑登山出永宁西望晚宿韶山寺
　　李复　负暄
　　李复　赋杜子美刘梦得遗事
　　李复　甘罗庙
　　李复　感春
　　李复　孤鹜
　　李复　观梅
　　李复　观梅次豫章公饮润甫家韵
　　李复　观山郊阅武
　　李复　观西华摧
　　李复　鲧庙
　　李复　过弹筝峡
　　李复　过方山驿
　　李复　过高平县
　　李复　过黄牛峡
　　李复　过李氏园
　　李复　过临晋县适调发
　　李复　过沔池驿
　　李复　过平泉铺
　　李复　过天门关
　　李复　过万泉县
　　李复　过香积寺
　　李复　过襄阳
　　李复　过兴德寺
　　李复　过叶县
　　李复　过澶州感事
　　李复　寒泉亭
　　李复　韩退之旧业
　　李复　和成李
　　李复　和楚倅怀归
　　李复　和崔珙望子岭观梅
　　李复　和郭户部中秋月
　　李复　和韩丞相玉汝登见山阁
　　李复　和胡漕斗茶分药
　　李复　和胡吏部醇夫
　　李复　和江晦叔喜雨
　　李复　和进樱桃上宜谕近臣洛中今年进樱桃甚大当是分赐
　　李复　和李教授摅游溪阻风
　　李复　和李献甫守岁
　　李复　和李夷行游西溪醉归
　　李复　和林次中秘阁题五龙庙
　　李复　和林次中五鬣松
　　李复　和刘君俞游华严寺谒文禅师
　　李复　和刘丈招与康集同游韦杜
　　李复　和吕吏部观延庆院李唐画山水
　　李复　和人伏日
　　李复　和人观木戏
　　李复　和人笋诗
　　李复　和人汰竹
　　李复　和人游千金公主园池
　　李复　和人子夜四时歌
　　李复　和沈潜诚崔氏园九尾龟
　　李复　和石苍舒喜雨
　　李复　和苏内翰赵伯坚大卿清池诗
　　李复　和孙俣朝奉立春
　　李复　和题屈氏园
　　李复　和夏日园中即事
　　李复　和徐发承议怀归
　　李复　和尹宗闵书记四月二日候客溪上潞守李献甫具饭有诗
　　李复　和游赵韩王国
　　李复　和张裁推官游湖
　　李复　和张总管菊
　　李复　和周湜雪
　　李复　和朱给事上元早雪
　　李复　和朱公掞祷雨五龙庙
　　李复　和朱公掞给事喜雨
　　李复　侯书记二子席上乞诗遂赠
　　李复　后园双松
　　李复　后园小池
　　李复　胡义修推官再招彦桓与予同游龙泉寺
　　李复　还王天倪诗卷
　　李复　会圣宫朝谒
　　李复　寄旧同游
　　李复　寄吏部王侍郎
　　李复　寄延帅赵龙图卨
　　李复　寄朱约之
　　李复　江公著举棋无偶忽败于予有诗戏用其韵
　　李复　江晦叔邀游吴氏园约月余始能一往吴生某求留题遂书石上
　　李复　江行至内牛庙山特奇秀晚舟檥庙下留诗于壁
　　李复　郊居
　　李复　郊居五首
　　李复　晋州会上送卫伯绍休官南归
　　李复　京西初归作
　　李复　荆门军蒙泉
　　李复　静坐
　　李复　九日过介之推庙
　　李复　九月十三日夜偶书
　　李复　居山
　　李复　夔州旱
　　李复　夔州制胜楼
　　李复　乐章五曲
　　李复　梨
　　李复　李花
　　李复　李氏园
　　李复　李无玷自左正言出守永州召为吏曹外郎尚阻叙旧先贻此诗
　　李复　李毅师载出塞归熟食日邀客湖上有诗求和遂用其韵
　　李复　梁山
　　李复　梁元彬招池上府会辞之以诗
　　李复　流泉引
　　李复　留客
　　李复　留题北禅院
　　李复　陇州神泉铺后池
　　李复　陆浑王秀才园
　　李复　潞守欧阳叔弼召登鼎轩暑饮
　　李复　吕司空寿
　　李复　吕子固置会有诗张芸叟邀予席上依韵和
　　李复　栾游原
　　李复　论交
　　李复　美原县北轩
　　李复　孟嘉
　　李复　憃禅师
　　李复　明月入我牖
　　李复　牧童曲
　　李复　女几山女仙庙
　　李复　平阳民杜裕民因买薪得紫石于薪中石有黝理自然成观音像相好端具观
　　李复　蒲城道中
　　李复　七夕和韵
　　李复　乞罢未报承延晋秦庆皆惠书
　　李复　青布道人
　　李复　清明渠
　　李复　清明日北园亭作
　　李复　秋庭夜閒步
　　李复　秋晚北园
　　李复　秋晚谒秉文有诗遂有其韵
　　李复　秋夜曲
　　李复　曲江
　　李复　屈原庙
　　李复　三月二十八日园中作
　　李复　山寺禅者
　　李复　山中有桂树
　　李复　上巳成季召会于西溪会上赋诗须多韵仍用故事或旧诗十事已上未终席
　　李复　上延帅沈内翰
　　李复　省中寓直次刘巨济职方韵兼示祠部张台卿
　　李复　圣容寺
　　李复　十一月二十二日朝辞
　　李复　守郑易陈方及境改信都过大名书呈吕太尉
　　李复　首夏端居
　　李复　书饮客言
　　李复　暑退病起沐罢倦卧得芸叟诗招为草堂紫阁之游酬以来韵
　　李复　暑中即事
　　李复　松明
　　李复　送董亿朝奉
　　李复　送解敞
　　李复　送客至黎城
　　李复　送客至西湖
　　李复　送吕思道
　　李复　送人从辟
　　李复　送人赴雅州任
　　李复　送人之郑城
　　李复　送僧惠本
　　李复　送孙甥
　　李复　送卫奕之西河任
　　李复　送阳孝章户曹
　　李复　送张景纯
　　李复　送章发运榩
　　李复　送赵侗承议致仁归
　　李复　宿兴德寺
　　李复　唐秘书省书目石刻
　　李复　陶渊明
　　李复　题步生所居
　　李复　题大圆庵
　　李复　题甘茂祠
　　李复　题画马图
　　李复　题解梁驿舍
　　李复　题武侯庙
　　李复　题谢子高易义
　　李复　题严贤良东山集
　　李复　题载记
　　李复　题朱老壁
　　李复　藄草
　　李复　天辅归休再用前韵并其弟属子勉所和诗见寄再酬之
　　李复　天竺僧金总持
　　李复　庭下牡丹
　　李复　同君俞自牛头寺至兴教院又会文师
　　李复　同刘君俞城西寺避暑
　　李复　托人求田
　　李复　晚出西郊
　　李复　晚客狎至应接不一或有疑者作此诗示谢敞教授
　　李复　王导
　　李复　王夫人挽词
　　李复　王谷节推画草虫花竹求诗
　　李复　王翦
　　李复　王氏园置烛观梅
　　李复　卫奕其兄被劾得雪惠书及诗
　　李复　温泉行
　　李复　卧龙院
　　李复　吴安老罢制举赴安吉任
　　李复　梧桐
　　李复　物我
　　李复　西湖寺
　　李复　西溪酬孙倚李珪二同年依韵
　　李复　西洨晚归
　　李复　西崦人家
　　李复　惜花谣
　　李复　熙州再乞罢
　　李复　戏酬杨次公
　　李复　戏答山人赵颍忆山居
　　李复　戏书德公轩后桃花
　　李复　戏谢漕食豆粥
　　李复　虾蟆碚水
　　李复　峡山遇雨
　　李复　峡山阻风
　　李复　峡州渡江入寺
　　李复　下铁礓岭望秦川晚宿九谷
　　李复　下元日朝谒回与李秉文冒雪过承天寺因题二诗于僧壁
　　李复　夏旱
　　李复　襄州大悲像
　　李复　项城主簿赵赋求书惹云亭为系二绝
　　李复　晓至西郊
　　李复　辛顺忠唐得道之士真身今在河州寺
　　李复　新蝉
　　李复　新罗寺唐有新罗僧咒草愈疾卵塔今在閒来因题
　　李复　兴慈寺观君俞旧题
　　李复　兴德寺逢张居士
　　李复　玄都观
　　李复　雪中观梅花
　　李复　雪中早期
　　李复　阎先后朝议园牡丹一本四月始开予与李成季同往观阎求诗遂书绝句于
　　李复　彦桓奉檄将行同饭素于龙泉寺
　　李复　阳华夫人词
　　李复　野蚕
　　李复　夜意
　　李复　谒冷朝奉路逢王才元舍人同在
　　李复　谒诗僧慧益不遇
　　李复　谒隐士段庭
　　李复　伊川道中
　　李复　依来韵答谢教授尚还鄙藁语
　　李复　依韵酬蔡阳叔赴永倅留别
　　李复　依韵酬沈仍长官惠葡萄
　　李复　依韵酬张公燮
　　李复　依韵酬赵令之
　　李复　依韵酬朱公掞给事
　　李复　依韵答胡直孺
　　李复　依韵答俞承议
　　李复　依韵和南子强
　　李复　依韵和秦倅陈无逸观梅
　　李复　依韵戏答胡沙汲
　　李复　移官庆阳过定平县
　　李复　乙卯七月十六日忽报罢任
　　李复　因何常德招游西塔有诗遂和
　　李复　咏蝉
　　李复　咏槐
　　李复　用周作韵送范忱举归
　　李复　游柏谷寺寄范君武
　　李复　游宝雨寺
　　李复　游观音院
　　李复　游山寺
　　李复　有客山中来
　　李复　予往来秦熙沠陇间不啻十数年时闻下里之歌远近相继和高下掩抑所谓
　　李复　予昔为河东漕属吏部郎中吕得和出总漕计与予情均兄弟后开府荆渚惠
　　李复　予细侍先人作邑夏阳元丰五年来摄是邑过瀵泉题其亭壁
　　李复　与任鲲同按沙苑
　　李复　雨中观池荷
　　李复　玉泉寺
　　李复　浴蚕
　　李复　元日
　　李复　园中独坐
　　李复　原蚕
　　李复　源水叹
　　李复　月
　　李复　云岩
　　李复　芸叟召杜城晚饮遂宿于东轩欲同游台寺有诗因和其韵
　　李复　杂诗
　　李复　再边方山驿
　　李复　再和叔弼暑饮
　　李复　再任提点云台观
　　李复　再授云台观过华阴题此
　　李复　早起
　　李复　赠楷长老
　　李复　赠吴德秀隐士用来韵
　　李复　赠张万户征闽凯还
　　李复　赵{左山右蒙}惠二诗酬以来韵
　　李复　正月五日游曲江
　　李复　中秋客至不赴郡会次范君武韵
　　李复　种菜
　　李复　种说山居
　　李复　种松
　　李复　种桃
　　李复　种罂粟
　　李复　重阳日独居洨水君俞出游杜曲惠诗酬以来韵
　　李复　重游宝雨寺
　　李复　舟行出峡先寄峡州太守荣子邕同年
　　李复　周巨寺
　　李复　昼坐东轩忽十三蝴蝶颜色鲜碧飞舞近人移时方去纪之以诗
　　李复　竹
　　李复　自暴
　　李复　自京之楚州
　　李复　自省
　　李复　自寿安之长水
　　李复　自讼
　　李复　自吴岳归
　李复圭
　　李复圭　句
　　李复圭　石桥
　　李复圭　先照亭
　　李复圭　行至龙门先寄尧夫先生
　　李复圭　秀峰上方
　李傅　题玉岩
　李庚
　　李庚　题画扇
　　李庚　题尤使君郡圃十二诗　参云亭
　　李庚　题尤使君郡圃十二诗　节爱堂
　　李庚　题尤使君郡圃十二诗　静镇堂
　　李庚　题尤使君郡圃十二诗　君子堂
　　李庚　题尤使君郡圃十二诗　乐山堂
　　李庚　题尤使君郡圃十二诗　匿峰亭
　　李庚　题尤使君郡圃十二诗　凝思斋
　　李庚　题尤使君郡圃十二诗　清平阁
　　李庚　题尤使君郡圃十二诗　双岩堂
　　李庚　题尤使君郡圃十二诗　霞起堂
　　李庚　题尤使君郡圃十二诗　玉霄亭
　　李庚　题尤使君郡圃十二诗　驻目亭
　　李庚　同丁致远司户游东掖山二首
　李耕　题蔡润画
　李公晦　樵川江行
　李公明
　　李公明　大安人至
　　李公明　灯夕
　　李公明　芙蓉
　　李公明　过修诚馆
　　李公明　漫作
　　李公明　木芙蓉
　　李公明　偶作
　　李公明　宿郑山铺
　　李公明　题曹坑铺
　　李公明　晚行青村
　　李公明　晓烟
　　李公明　遇故人
　　李公明　早梅
　　李公明　中庸
　李公平　题武夷
　李公异
　　李公异　北固楼
　　李公异　花山魏公园
　　李公异　句
　　李公异　万岁楼
　李公寅　句
　李功父　赋江西立上人中岩
　李恭　合江亭
　李拱　句
　李觤
　　李觤　哀老妇
　　李觤　避暑
　　李觤　璧月
　　李觤　冰
　　李觤　丙子冬至夜酒醒
　　李觤　不寐
　　李觤　残叶
　　李觤　蝉
　　李觤　嘲汉武
　　李觤　池亭小酌
　　李觤　春社词
　　李觤　次韵陈殿丞除夜感怀
　　李觤　次韵陈屯田途中所寄
　　李觤　次韵酬屯田陈丈见寄
　　李觤　次韵答陈殿丞
　　李觤　次韵答陈殿丞见寄
　　李觤　次韵答陈殿丞南塘观鱼见寄
　　李觤　次韵答史太博
　　李觤　次韵答提刑孙都官二首
　　李觤　次韵阎判官除夜
　　李觤　村行
　　李觤　答丘寺丞示月蚀诗
　　李觤　答缘概师见示草书千字文并名公所赠诗序
　　李觤　答张鬷嘏
　　李觤　代书答陈次公
　　李觤　登越山
　　李觤　东湖
　　李觤　东岩精舍
　　李觤　读长恨辞二首
　　李觤　读韩文公驽骥篇因广其说
　　李觤　读皮袭美病中书事诗有可怜真宰意偏解困吾曹之句偶代答之
　　李觤　读史
　　李觤　读赵氏淳化诗集
　　李觤　独居
　　李觤　鹅
　　李觤　方平
　　李觤　访周道士
　　李觤　傅翼甘圃
　　李觤　丐僧
　　李觤　甘露亭诗
　　李觤　感怀寄择之
　　李觤　感秋
　　李觤　感事
　　李觤　感叹二首
　　李觤　感义
　　李觤　戈阳县学北堂见夹竹桃花有感而书
　　李觤　葛陂逢何道士
　　李觤　葛陂怀古
　　李觤　孤怀
　　李觤　关徐
　　李觤　关阎判官
　　李觤　龟峰精舍
　　李觤　海棠
　　李觤　韩偓集有自抚州往南城县舟行见拂水蔷薇之诗南城吾乡也因题八句
　　李觤　汉宫
　　李觤　诃孟子
　　李觤　和陈屯田送县徐殿丞次韵
　　李觤　和君锡题尧辅斋壁
　　李觤　和慎使君出城见梅花
　　李觤　和苏著作麻姑十咏　碧莲池
　　李觤　和苏著作麻姑十咏　玳瑁石
　　李觤　和苏著作麻姑十咏　丹霞洞
　　李觤　和苏著作麻姑十咏　葛仙坛
　　李觤　和苏著作麻姑十咏　虎跑泉
　　李觤　和苏著作麻姑十咏　炼丹井
　　李觤　和苏著作麻姑十咏　流杯池
　　李觤　和苏著作麻姑十咏　鲁公碑
　　李觤　和苏著作麻姑十咏　七星杉
　　李觤　和苏著作麻姑十咏　秦人峰
　　李觤　和天庆观瑞香花
　　李觤　和屯田陈丈寄唐休次韵
　　李觤　和王刑部游仙都观
　　李觤　和游丹霞有怀归之意
　　李觤　和育王十二题　八角殿
　　李觤　和育王十二题　佛迹峰
　　李觤　和育王十二题　供奉泉
　　李觤　和育王十二题　袈裟石
　　李觤　和育王十二题　金沙池
　　李觤　和育王十二题　晋年松
　　李觤　和育王十二题　灵鳗井
　　李觤　和育王十二题　明月台
　　李觤　和育王十二题　七佛石
　　李觤　和育王十二题　石屏风
　　李觤　和育王十二题　育王塔
　　李觤　和育王十二题　重台莲
　　李觤　回胡舜元赋稿
　　李觤　回黄通诗篇
　　李觤　回廖解元所业
　　李觤　回明上人诗卷
　　李觤　获稻
　　李觤　鸡
　　李觤　季夏雨中宛有秋色四望之际百感生焉因题於纸
　　李觤　寄傅代言
　　李觤　寄怀三首
　　李觤　寄黄晞
　　李觤　寄介夫
　　李觤　寄邻父
　　李觤　寄史屯田
　　李觤　寄题陈适追养亭
　　李觤　寄题廖说蒙亭
　　李觤　寄题钱塘毛氏西湖园
　　李觤　寄题邹氏延寿亭
　　李觤　寄小儿
　　李觤　寄赠福山长老
　　李觤　寄章友直
　　李觤　寄周寺丞
　　李觤　寄祖祕丞
　　李觤　鉴湖夜泛
　　李觤　江亭醉后
　　李觤　堦基
　　李觤　解汤延祖字
　　李觤　景阳宫井
　　李觤　君锡以新诗相示因成四十字答之
　　李觤　君锡宰寿春
　　李觤　客有话故祕监京师旧宅因而伤之
　　李觤　孔光
　　李觤　哭女二首
　　李觤　哭十侄
　　李觤　苦热夜
　　李觤　苦雨初霁
　　李觤　览余尧辅诗因成七言四韵
　　李觤　李郭
　　李觤　梁帝
　　李觤　林屯田思轩
　　李觤　灵源洞
　　李觤　留题归安尉凝碧堂
　　李觤　柳枝答
　　李觤　论文二首
　　李觤　麻源题壁
　　李觤　马嵬驿
　　李觤　美女篇
　　李觤　闷书
　　李觤　闵俗
　　李觤　闵雨诗
　　李觤　闽中岁春
　　李觤　名男曰参鲁以时喻之
　　李觤　鸣蜩
　　李觤　暮春始游城西
　　李觤　南斋咏风
　　李觤　女色无定美赠卿材
　　李觤　偶题饶秀才豩光亭
　　李觤　蓬屋
　　李觤　萍
　　李觤　七夕
　　李觤　七夕二首
　　李觤　戚夫人
　　李觤　齐世家
　　李觤　千福寺昧轩
　　李觤　钱寺丞知白州
　　李觤　乾元节群臣祝寿小人无位以诗继之
　　李觤　遣兴
　　李觤　清话堂诗
　　李觤　清晖亭
　　李觤　清明日作
　　李觤　秋怀
　　李觤　秋千二首
　　李觤　秋热
　　李觤　秋晚悲怀
　　李觤　秋阴
　　李觤　屈原
　　李觤　日出吟
　　李觤　儒行
　　李觤　闰正月三日偶书二首
　　李觤　三贤咏
　　李觤　僧志月碧云轩改为景云轩因书二首
　　李觤　山舍寓止
　　李觤　芍药
　　李觤　少年
　　李觤　书怀寄介夫
　　李觤　书景云轩壁
　　李觤　书楼夏晚
　　李觤　书麻姑庙
　　李觤　书松陵唱和
　　李觤　霜
　　李觤　睡起
　　李觤　睡思
　　李觤　宋玉
　　李觤　送郴县吴主簿
　　李觤　送陈次公茂材
　　李觤　送陈司理
　　李觤　送春
　　李觤　送春寄呈现祖袁州二首
　　李觤　送春寄呈祖袁州二首
　　李觤　送丁正臣
　　李觤　送杜奉职
　　李觤　送杜寺丞和永城
　　李觤　送杜万
　　李觤　送分司吴太博还乡
　　李觤　送傅野
　　李觤　送古山人
　　李觤　送何祕丞
　　李觤　送侯殿直之官吉州
　　李觤　送黄承伯
　　李觤　送黄介夫
　　李觤　送黄祕丞
　　李觤　送黄铣应举
　　李觤　送剑州张掾
　　李觤　送江茂才
　　李觤　送觉师西游乞御书
　　李觤　送君俞
　　李觤　送李侍禁
　　李觤　送李著作知柳州
　　李觤　送流人
　　李觤　送路拯北游
　　李觤　送彭昱应举
　　李觤　送毗师西游
　　李觤　送丘寺丞
　　李觤　送任大中
　　李觤　送僧游庐山
　　李觤　送山甫
　　李觤　送上官直
　　李觤　送沈郎中
　　李觤　送沈秘校
　　李觤　送酸枣邓主簿
　　李觤　送王都曹
　　李觤　送王尉
　　李觤　送危太博
　　李觤　送吴伯华
　　李觤　送吴著
　　李觤　送武陵令
　　李觤　送夏旦赴举
　　李觤　送仙游知县许延评
　　李觤　送薛经
　　李觤　送演教大师东游
　　李觤　送阳曲蔡尉
　　李觤　送宜黄柳尉
　　李觤　送张宏下第南归
　　李觤　送张评事
　　李觤　送张寺丞
　　李觤　送张鬷{左古右叚}
　　李觤　送赵拊
　　李觤　送知军曹比部移虔州
　　李觤　送知县苏祕丞移英州
　　李觤　送周山人
　　李觤　索酒
　　李觤　太平州十咏亭
　　李觤　堂西夜坐
　　李觤　题净居院
　　李觤　题灵阳宫
　　李觤　题虞侍禁山亭
　　李觤　题昱师房天笑图
　　李觤　听周大师琴
　　李觤　庭树
　　李觤　同徐殿丞游麻姑山陈屯田闻之以诗见寄次韵第二首
　　李觤　同徐殿丞游麻姑山陈屯田闻之以诗见寄次韵第一首
　　李觤　晚思
　　李觤　晚闻角
　　李觤　往山舍道中作
　　李觤　闻女子瘧疾偶书二十四韵寄示
　　李觤　闻喜鹊
　　李觤　闻训狐
　　李觤　闻莺
　　李觤　乌鹊
　　李觤　五龙塘
　　李觤　雾
　　李觤　惜才
　　李觤　惜鸡诗
　　李觤　喜雨
　　李觤　戏题荷花
　　李觤　戏题玉台集
　　李觤　戏赠月
　　李觤　蝦蟆
　　李觤　夏日郊园
　　李觤　夏日雨中
　　李觤　闲居
　　李觤　闲夜
　　李觤　乡思
　　李觤　小女
　　李觤　小杉
　　李觤　小雨
　　李觤　晓角
　　李觤　谢蔡十八丈相示诗卷
　　李觤　谢传神平上人
　　李觤　谢宋屯田见示永平录海南编
　　李觤　谢知县徐殿丞示及新诗
　　李觤　匈奴传
　　李觤　学北堂有海棠一株颜色至佳凋落稍速忆而为诗
　　李觤　雪中见梅花二首
　　李觤　雪中赠柳枝
　　李觤　鸭
　　李觤　晏起
　　李觤　燕雀二首
　　李觤　养疾
　　李觤　野人
　　李觤　野意亭
　　李觤　宜春台
　　李觤　怡山长庆寺
　　李觤　忆钱塘江
　　李觤　羿妻
　　李觤　因游华子岗题麻源壁
　　李觤　咏桃
　　李觤　咏竹
　　李觤　游寺醉归却寄同坐
　　李觤　有感三首
　　李觤　又寄龙学
　　李觤　俞秀才山风亭小饮
　　李觤　雨中作
　　李觤　玉胡蝶花
　　李觤　元纪二首
　　李觤　远山
　　李觤　早归
　　李觤　早起有怀
　　李觤　早夏偶作
　　李觤　赠端上人
　　李觤　赠端师
　　李觤　赠韩侍禁
　　李觤　赠黄秀才别
　　李觤　赠日者邹生
　　李觤　张禹
　　李觤　震山岩
　　李觤　正月二十日俗号天穿日以煎饼置屋上谓之补天感而为诗
　　李觤　中春苦雨书怀
　　李觤　忠武侯
　　李觤　竹斋题事
　　李觤　自解
　　李觤　自勉
　　李觤　自遣
　　李觤　自咏
　　李觤　宗人宅仁在阁
　　李觤　宗人宅折桂堂
　李冠
　　李冠　寄王樵
　　李冠　宿灵岩寺
　李贯　吴江县
　李瓘　挂冠
　李洸　题清芬阁二首
　李龟朋
　　李龟朋　贺熊克进九朝要略转一首
　　李龟朋　同谢子肃诸公饮贴山岊上人房
　李含章
　　李含章　出典宣城三首
　　李含章　河北行
　　李含章　寄内翰王同年
　　李含章　寄题元长老林亭
　　李含章　僧家
　　李含章　石盆寺
　　李含章　题庐山上化成寺
　　李含章　题武陵护戎林亭
　　李含章　相国寺晚钟
　　李含章　游桃源观
　　李含章　渔家
　李沆
　　李沆　伏睹禁林新成盛事辄思歌咏不避荒芜上李学士
　　李沆　题六和塔
　李浩
　　李浩　出疏山
　　李浩　东西船行
　　李浩　寄同参严康朝偈
　　李浩　述陂
　　李浩　赠鬻胭脂者偈
　李衡
　　李衡　短项翁
　　李衡　功成亦赋短项翁诗复次其韵
　　李衡　偈
　　李衡　乐庵初成二首
　　李衡　乐庵所茂柳影及松梅二画因作二绝摹作砑花笺至今盛行於吴门
　　李衡　与仲弥性同次唐人二诗韵
　　李衡　赠学者
　李宏　登江楼
　李闳祖　挽蔡西山先生
　李洪
　　李洪　安国寺
　　李洪　八月十八夜月有怀伯封
　　李洪　比至武原省侍叔父二兄因成二诗
　　李洪　别吴兴从游
　　李洪　别姚江
　　李洪　丙寅元日
　　李洪　伯封书中叙去岁七夕之乐因寄
　　李洪　伯封同游霅上事毕遽索别次韵
　　李洪　泊石壁值雨
　　李洪　卜居飞英坊
　　李洪　步过仙霞岭
　　李洪　残春偶作
　　李洪　残春雨夜读陈子高诗用其韵
　　李洪　残腊喜雪
　　李洪　朝拜罗源天庆即洞宫福地也
　　李洪　陈伯和和经字韵复以为报
　　李洪　陈丞相诞日
　　李洪　池水久涸雨后生莲偶作
　　李洪　池中双鸭甚驯笼赠古灵陈仲
　　李洪　赤目
　　李洪　初冬见雪
　　李洪　初陪扈从
　　李洪　除日立春雪
　　李洪　垂虹亭
　　李洪　春晴
　　李洪　春晚疾后临眺
　　李洪　春雪呈通判叔
　　李洪　次王仲信食粥
　　李洪　次韵德孚咏梅
　　李洪　次韵林子长岩桂
　　李洪　次韵陆元量见寄
　　李洪　次韵陆子望欲假家集
　　李洪　次韵马驹父大阅
　　李洪　次韵秋日遣兴
　　李洪　次韵施少路春日
　　李洪　次韵寺丞叔都城喜雪
　　李洪　次韵王龟龄贡院
　　李洪　次韵薛士昭琴室
　　李洪　次韵元量春游
　　李洪　次韵曾仲躬初入雁荡
　　李洪　次韵仲信留别
　　李洪　次韵仲信雪中见简
　　李洪　次韵仲信雨中见简
　　李洪　次韵子都寄示和大监叔西湖早春
　　李洪　次韵子都兄鲍庵芍药
　　李洪　次韵子都兄大暑
　　李洪　次韵子都兄寄伯封论书
　　李洪　次韵子都兄见寄
　　李洪　次韵子济兄送行
　　李洪　次韵子永雨中排閟
　　李洪　次韵子咏弟见寄
　　李洪　次子都兄借杨凝式帖韵
　　李洪　次子清贫居十韵因以述志
　　李洪　丹桂尽开因思去岁从驾宴赏之盛
　　李洪　道中闻啼鸟
　　李洪　得家书
　　李洪　登潇洒亭
　　李洪　钓台
　　李洪　东嘉倦雨遣兴有怀浙右兄弟二十韵
　　李洪　冬至前
　　李洪　泛舟之龙坞
　　李洪　范至能游灵石录示诗仙留题云
　　李洪　飞霞洞谢公岩呈元量
　　李洪　奉寄子济兄
　　李洪　奉简潘师原澄江使君
　　李洪　富沙城外李花盛开
　　李洪　赋丞厅连理木
　　李洪　赋雪
　　李洪　共乐台
　　李洪　国一禅师塔
　　李洪　过东里
　　李洪　过分水岭
　　李洪　过瑞林院
　　李洪　过婺港
　　李洪　过张司空庙
　　李洪　含晖亭
　　李洪　寒食怀西湖去岁游从
　　李洪　寒食日从驾聚景园
　　李洪　喝石岩
　　李洪　和家叔察院巨鱼诗
　　李洪　和柯山先生读中兴碑
　　李洪　和林尚善读子云传梦得诗韵
　　李洪　和人
　　李洪　和人松江
　　李洪　和尚善西禅寺冲虚宫诗
　　李洪　和尚善韵
　　李洪　和叔赐对榴花
　　李洪　和寺丞叔赐对亲奉玉音叙及家世韵
　　李洪　和王侍郎中春即事
　　李洪　和玉泉达老饷笋
　　李洪　和赵德孚春日
　　李洪　和郑康道春日三首
　　李洪　和郑康道探梅十绝句
　　李洪　和仲信留别韵
　　李洪　和子都兄修佩鱼
　　李洪　和子永韵
　　李洪　和子召见寄
　　李洪　红蕉
　　李洪　扈跸玉津园
　　李洪　淮上乱后寄子都兄五诗
　　李洪　黄碧
　　李洪　黄大声见和再用韵
　　李洪　回文
　　李洪　会稽偶作二首
　　李洪　鸡菜岭
　　李洪　即事
　　李洪　己巳正月十八九间雪复大作不止
　　李洪　纪行杂诗
　　李洪　寂寞
　　李洪　寄沈时仲
　　李洪　寄子都兄兼呈上饶使君赵有翼
　　李洪　监试院秋夕无聊得日华寄诗
　　李洪　简崇德葛令
　　李洪　简月阇黎
　　李洪　简章叔缜
　　李洪　剑池
　　李洪　芥庵自述
　　李洪　锦溪坦上人出示浩然斋诗
　　李洪　菁山观梅歌
　　李洪　九日奉怀子济兄
　　李洪　九日效少陵体
　　李洪　九日咏怀简仁实
　　李洪　九日与客登凤凰山酌涌金泉泛舟西归
　　李洪　橘
　　李洪　倦雨
　　李洪　哭药寮先生
　　李洪　哭幼子二首
　　李洪　竨木诗
　　李洪　腊夕直宿枕上偶成
　　李洪　腊雪
　　李洪　老人亭
　　李洪　立春前一日再雪因用韵
　　李洪　刘子履见怀小桥竹篱入梦寐因寄
　　李洪　六龙驻跸温州先公职列西掖扈从至此手泽具载一时之事三十三年嗣子
　　李洪　龙井
　　李洪　龙爪瑞花
　　李洪　隆兴改元初余为永嘉监仓时登忠义堂睹颜鲁公像知其裔家是邦今阅一
　　李洪　漫成
　　李洪　梅
　　李洪　庙舍乃潘阆巷而俗讹为潘堂其地亦俞氏青士园也作诗记之
　　李洪　莫春过吴松垂虹用闻人伯封韵
　　李洪　南塔
　　李洪　南台点集海艦
　　李洪　拟和御制郊祀诗
　　李洪　偶成律句十四韵
　　李洪　偶书
　　李洪　偶作
　　李洪　陪史志道侍郎遍览南园北第之胜即席赋诗
　　李洪　陪朱德应泛丹
　　李洪　普照庵小憩
　　李洪　骑骡
　　李洪　前行路难冯公岭作
　　李洪　钱史开府奉祠归四明
　　李洪　钱塘遇沈时仲匆匆索别
　　李洪　清晖亭
　　李洪　清明遣兴呈郭次张
　　李洪　清明自释
　　李洪　清明鑽火烹茶
　　李洪　庆陵季文尚书休致会者三十一人各赋诗
　　李洪　秋日遣兴二首
　　李洪　秋祀上丁斋宿中夜雨凉因思去岁气候颇同书壁
　　李洪　秋晚閒咏
　　李洪　秋夜舣舟骆驼桥对月
　　李洪　秋雨叹
　　李洪　舑庵
　　李洪　人日
　　李洪　仁实分柑仲躬饷碧泉各赋一绝
　　李洪　僧惠白莲
　　李洪　尚善喜雨用元夕韵
　　李洪　尚善再用韵访梅
　　李洪　赦后分祀禹庙有感
　　李洪　沈氏小玲珑二首
　　李洪　十六夜待月海上
　　李洪　十六夜待月溪滨风露浩然宵中不寐
　　李洪　十七夜玩月
　　李洪　十一月十九日瑞雪应时百寮入贺仆以病告翌日从驾朝德寿宫马上口占
　　李洪　寿老饷笋
　　李洪　书寓舍壁
　　李洪　叔赐迎侍以诗饯之且趣其来
　　李洪　双梛
　　李洪　水口泛舟
　　李洪　松皮香鼎
　　李洪　送范至能帅桂林
　　李洪　送家叔通守光山二首
　　李洪　送荐福恩老
　　李洪　送江叔源除太府丞柯山需次
　　李洪　送客乘骡足跋口占示同行
　　李洪　送莫子齐知温州十韵
　　李洪　送钱进思粹吴郡
　　李洪　送史志道帅建康
　　李洪　送随公
　　李洪　送滕彦道除太府寺簿归吴门需次
　　李洪　送滕彦道赴浙东参议
　　李洪　送武广叔游浙东二首
　　李洪　送徐致州交代赐第归亲庭
　　李洪　送许季韶粹桂林
　　李洪　送野上人游西山
　　李洪　送赵德庄右司江东漕二首
　　李洪　送仲弥性赴蕲水
　　李洪　送子都兄赴建康粮料三首
　　李洪　送子南兄参选
　　李洪　宿宝宁寺
　　李洪　宿临平寺
　　李洪　宿龙泉院有外氏陈户曹坟阴德记
　　李洪　宿鲈风亭
　　李洪　宿瑞岩示刘子厚
　　李洪　宿汤泉驿
　　李洪　宿天宁示{左忄右度}老
　　李洪　宿盐田驿用黄大声韵
　　李洪　岁除
　　李洪　坦庵僧名崇彼
　　李洪　探梅
　　李洪　探梅次韵章庭倚
　　李洪　桃花菊
　　李洪　题安头陀石室
　　李洪　题朝阳亭
　　李洪　题崇福院壁
　　李洪　题慈感寺极目轩
　　李洪　题华亭尉厅梅馆
　　李洪　题李提刑事实
　　李洪　题罗源尉廨壁
　　李洪　题罗源驿用马驹甫韵
　　李洪　题潘岳掷果图
　　李洪　题戚仲骡纲图
　　李洪　题水墨罗汉
　　李洪　题外舅坟庵
　　李洪　题雪峰
　　李洪　题雁荡图寄二兄
　　李洪　题云间尉厅吏隐
　　李洪　题谪仙回舟卧据锦袍图
　　李洪　听雨轩四首
　　李洪　同子永和贝元复春日韵
　　李洪　涂中书怀
　　李洪　涂中杂兴
　　李洪　挽刘刑部诗二首
　　李洪　万寿观重萼梅
　　李洪　望孤屿
　　李洪　闻季叔被子召小诗为迓
　　李洪　午日寓圆果院苦河鱼以诗纪节
　　李洪　喜雨
　　李洪　喜雨呈二兄
　　李洪　喜雨用知宗韵呈陈丞相
　　李洪　戏题
　　李洪　仙岩登览
　　李洪　新交行
　　李洪　雪
　　李洪　雪中偶成呈周明远
　　李洪　雪中问梅
　　李洪　夜泊第四桥
　　李洪　夜宿护国寺
　　李洪　夜坐
　　李洪　谒曹娥祠
　　李洪　谒皇甫清虚
　　李洪　医僧慧昌小轩
　　李洪　移居
　　李洪　移竹诗伯封垂和且闻兄弟皆欲作因用元韵奉寄
　　李洪　以雪梨遗韩子文
　　李洪　忆雪歌
　　李洪　饮桂香茶简翁及甫
　　李洪　隐岩吴体
　　李洪　迎送神辞
　　李洪　用东坡回文韵
　　李洪　用前韵简日华
　　李洪　游华盖山容成洞天
　　李洪　游石门洞
　　李洪　游武夷二绝
　　李洪　余寓王园适当春残尚有小桃临水追想昔时繁丽无复存者借仲信桃花韵
　　李洪　雨寒
　　李洪　雨中过幽居寺
　　李洪　雨中兹感寺泛舟
　　李洪　欲探梅西山简元量
　　李洪　元日
　　李洪　元夕书怀
　　李洪　元宵雨十六日晴二首
　　李洪　再赋简李尉
　　李洪　再用韵
　　李洪　再至义泉院苏才翁题曰凤翅泉
　　李洪　赠法传
　　李洪　赠李守
　　李洪　赠妙源
　　李洪　赠史康时二首
　　李洪　赠思溪觉悟寺净因师
　　李洪　赠支提德最
　　李洪　至东林谒回仙人像
　　李洪　至后二日至东禅
　　李洪　至日宿蓝田驿感旧
　　李洪　智仲可化盗图
　　李洪　中春二十七日车驾躬请太上皇帝出郊获观盛事次大监叔韵
　　李洪　仲躬示侍郎丈筩字韵咏雪次韵
　　李洪　周尧夫示秋怀诗然公方为贵恙所挠因以箴之
　　李洪　朱叔赐来自都城云梅已放因思每岁饮赏之乐
　　李洪　追和下若大雄寺汪内相陈朝桧诗
　　李洪　子都录示近作成白体一首奉寄
　　李洪　子都兄寄子济兄诗借韵奉寄
　　李洪　子清弟赴丹阳赋古调饯之
　　李洪　子清弟冒暑见过
　　李洪　子永弟寄都下大雪律诗
　李华
　　李华　鸱夷子皮赞
　　李华　句
　　李华　戊寅入岭丁亥上元游碧落洞
　李璜
　　李璜　句
　　李璜　以二猫送张子贤
　李徽卿　书磨崖碑
　李回
　　李回　戍山晚行
　　李回　题妓帕
　李会　句
　李诲言
　　李诲言　送永嘉张德载归
　　李诲言　赠周书记
　李彙　游洞霄
　李及
　　李及　句
　　李及　送僧归护国寺
　李檝
　　李檝　落花
　　李檝　山家
　　李檝　晚春曲
　　李檝　有约
　李季可　临江太守生日
　李浃　题妙庭观
　李嘉龙　题汪水云诗卷
　李嘉谋　次袁尚书巫山十二峰二十五韵
　李甲
　　李甲　超果教院见远亭
　　李甲　题画
　　李甲　题竹和东坡韵
　李贾　题式之诗卷后
　李坚
　　李坚　冲寂观
　　李坚　句
　　李坚　离群村
　　李坚　通真观
　　李坚　余皮
　李兼
　　李兼　次韵周与能
　　李兼　发于湖
　　李兼　芳洲
　　李兼　奉陪撄宁侍郎游柏山寺谒梅公墓小憩行轩勉酌
　　李兼　回次采石
　　李兼　寄白云轩周道正
　　李兼　寄题愚斋
　　李兼　蒹葭
　　李兼　简丘粹即次韵
　　李兼　江上
　　李兼　戒事魔十诗
　　李兼　兰亭题咏
　　李兼　离家
　　李兼　秋扇行
　　李兼　莎鸡
　　李兼　山居苦
　　李兼　石子涧
　　李兼　食兔诗
　　李兼　水阳道中
　　李兼　送交代高丞
　　李兼　送桑泽卿归天台
　　李兼　题冀缺图
　　李兼　田里
　　李兼　晚春
　　李兼　晓出
　　李兼　谢当涂陈舍人馈姑孰春
　　李兼　谢张世显诗卷
　　李兼　依韵和吴起季见寄
　　李兼　游道宫
　　李兼　钟山
　　李兼　舟中
　李柬之
　　李柬之　句
　　李柬之　送程给事知越州
　李简
　　李简　伯时番王礼佛图卷
　　李简　句
　李建中
　　李建中　白鹤山
　　李建中　春尽偶书七言四韵奉承采览
　　李建中　澹山岩
　　李建中　奉酬杨少监见寄退居遣兴之什
　　李建中　福圣观
　　李建中　杭州望湖楼
　　李建中　怀湘南旧游寄起居刘学士
　　李建中　寄英公大师
　　李建中　句
　　李建中　郡斋偶书寄同院彭城学士兼简兵部同年采览
　　李建中　开垣曲山路成
　　李建中　送张无梦归天台
　　李建中　题洛阳观音院牡丹
　　李建中　题洛阳寺壁
　　李建中　题菩提寺
　　李建中　题仙都山
　　李建中　题义门胡氏华林书院
　　李建中　早朝
　　李建中　直宿
　李涧　净居寺
　李介山
　　李介山　梅雨潭
　　李介山　小溪
　李谨思
　　李谨思　补疏斋题鹅湖
　　李谨思　楮衾
　　李谨思　红梅
　　李谨思　怀古
　　李谨思　寄进士熊退斋
　　李谨思　题文丞相吟啸集
　　李谨思　王以道三丧未举
　　李谨思　赠李节妇
　李经　题延庆院
　李景和　石钟山
　李景雷　和宋伯仁韵
　李景文
　　李景文　病后感兴寄车玉峰先生二首
　　李景文　庐墓有感
　　李景文　游委羽山
　李景遹　跃马泉
　李靓　雾
　李静独
　　李静独　回舟即事
　　李静独　柳
　李九龄
　　李九龄　春行遇雨
　　李九龄　代边将
　　李九龄　登楼寄远
　　李九龄　登昭福寺楼
　　李九龄　读三国志
　　李九龄　过相思谷
　　李九龄　寒梅词
　　李九龄　鹤
　　李九龄　荆溪夜泊
　　李九龄　旅舍卧病
　　李九龄　山舍南溪小桃花
　　李九龄　山舍偶题
　　李九龄　山中寄友人
　　李九龄　上清辞五首
　　李九龄　宿张正字别业
　　李九龄　题灵泉寺
　　李九龄　透明岩
　　李九龄　望思台
　　李九龄　写庄子
　　李九龄　夜与张舒话别
　　李九龄　赠马道士
　　李九龄　赠谭先生
　李君式　题梅山云悦楼
　李堪
　　李堪　慧聚寺
　　李堪　极乐寺
　　李堪　句
　　李堪　宿慧聚寺
　　李堪　乌目山五题　净居院
　　李堪　乌目山五题　龙院
　　李堪　乌目山五题　兴福寺
　　李堪　乌目山五题　延福院
　　李堪　乌目山五题　永庆寺
　　李堪　舞雩台
　　李堪　仙楼道院
　　李堪　玉田八景　翠屏朝雨
　　李堪　玉田八景　华顶秋容
　　李堪　玉田八景　剑溪渔唱
　　李堪　玉田八景　蓝洞归云
　　李堪　玉田八景　文笔夕照
　　李堪　玉田八景　西山晴雪
　　李堪　玉田八景　仙岭樵歌
　　李堪　玉田八景　玉滩夜月
　李康伯　襄州太守王候复岘山羊公祠
　李闶先　大涤洞天留题
　李匡
　　李匡　北园酌酒观鹤
　　李匡　黄香橙
　李奎　拜婺源文公祠
　李揆
　　李揆　登县楼
　　李揆　寒食出郊三首
　　李揆　吉祥寺
　　李揆　行乡
　　李揆　元夕雨
　李夔　题墓石
　李坤臣　因痔痛彻心膂为诗
　李廉访　赠僧道光
　李琏　题金陵杂兴诗后十八首
　李良臣　句
　李刘
　　李刘　笔阵
　　李刘　蝉
　　李刘　代贺皇太子生日诗二首
　　李刘　读刘梦得集
　　李刘　贺参政二首
　　李刘　贺舍弟新得子
　　李刘　贺生次子又喜邻荐
　　李刘　贺晚生子
　　李刘　麾蚊
　　李刘　记梦
　　李刘　柳耳
　　李刘　柳花
　　李刘　龙眼
　　李刘　庆桂帅经略二首
　　李刘　庆沪帅魏侍郎二首
　　李刘　庆刘教授
　　李刘　庆尚书八十
　　李刘　寿漕使
　　李刘　寿成都黄副帅二首
　　李刘　寿沪帅杨尚书
　　李刘　寿教授
　　李刘　寿刘宰
　　李刘　寿牛都大
　　李刘　寿帅阃
　　李刘　寿太守
　　李刘　寿提管
　　李刘　寿翁权县
　　李刘　寿县尉
　　李刘　寿友人
　　李刘　寿友人林仲乔
　　李刘　送甥回崇仁
　　李刘　闻笛
　　李刘　又代贺皇太子生日诗二首
　　李刘　羽扇
　　李刘　赠刻图书处士二首
　　李刘　自寿
　李流谦
　　李流谦　安居道中
　　李流谦　白云先生鲁叶殿丞交之父有隐节其居徽考秘则镑为魏高士守一庵高士
　　李流谦　拜嵩次山塔
　　李流谦　比观仲结诸公课会皆勍敌也行就举南宫作此赠之
　　李流谦　别费检正二首
　　李流谦　别临邛知县李允成
　　李流谦　别元质
　　李流谦　别赵惟直
　　李流谦　病中
　　李流谦　病中作此
　　李流谦　泊采石二首
　　李流谦　草堂
　　李流谦　长芦次德茂韵
　　李流谦　长滩
　　李流谦　陈彦博擢第后归拜先墓作此送之
　　李流谦　呈德茂
　　李流谦　池上
　　李流谦　出郊
　　李流谦　慈云壁间有杨皓明叔崇宁甲申所题诗和者甚众
　　李流谦　次大人韵二首
　　李流谦　次德茂湖中韵
　　李流谦　次德茂菱花韵
　　李流谦　次怀安骨肉自简池来会
　　李流谦　次黄仲甄峡中韵
　　李流谦　次黄仲甄峡中韵二绝
　　李流谦　次乐碛
　　李流谦　次元尉伯言韵
　　李流谦　次韵嘲落梅代梅答二绝
　　李流谦　次韵陈彦博梅饮之什
　　李流谦　次韵程进孺书怀
　　李流谦　次韵大人江上秋兴
　　李流谦　次韵大人书怀
　　李流谦　次韵德茂待仲甄巨卿未至
　　李流谦　次韵勾龙元应
　　李流谦　次韵何子闻安静观
　　李流谦　次韵立春后余寒二首
　曀　流谦　次韵秋日书怀
　李流谦
　　李流谦　次韵秋日书怀
　　李流谦　次韵枢相雪中之什
　　李流谦　次韵宋才夫
　　李流谦　次韵宋德器春晚即事五首
　　李流谦　次韵彦博游无为马豩并呈孙隆州
　　李流谦　次韵彦博中秋不见月
　　李流谦　次韵杨题仁见赠
　　李流谦　次韵杨文甫监茶名山新建学桥二首
　　李流谦　次韵姚宣孺见寄
　　李流谦　次韵张通甫见贻
　　李流谦　次韵仲秉见寄二首
　　李流谦　次韵仲甄见贻
　　李流谦　次韵朱饰之中秋玩月因以送之
　　李流谦　次赵惟直韵
　　李流谦　次仲甄韵二首
　　李流谦　次子友竿字韵
　　李流谦　从冯黎州饮梅林以山谷旧时爱酒陶彭泽今日梅花树下僧分韵赋诗得时
　　李流谦　从人借马钝甚戏作
　　李流谦　答何积中
　　李流谦　答李仲明仍用锄字韵
　　李流谦　代人上李制参生辰
　　李流谦　代上阆中章使君
　　李流谦　代送陈都大赴召
　　李流谦　道中逢牧童跨牛者
　　李流谦　得小麑因戏作
　　李流谦　德广至中途再示诗次其韵
　　李流谦　登宝公塔
　　李流谦　登无为冠鳌亭分韵得山字
　　李流谦　抵家
　　李流谦　抵简池呈元质进孺二首
　　李流谦　吊李允成知县
　　李流谦　吊无为照老三首
　　李流谦　东岩施头陀所隐也头陀唐人初居郡之奉对寺太守独孤见之头陀不加敬
　　李流谦　东州行上费检正
　　李流谦　独步
　　李流谦　杜少陵祠
　　李流谦　对月戏简坐客
　　李流谦　鄂渚大风
　　李流谦　二月十七日同子友过宇文氏庄观海棠二绝
　　李流谦　泛舟呈元制照老
　　李流谦　饭客镇驿见壁间书火池事异甚
　　李流谦　访杨少虞得小诗并呈才夫
　　李流谦　放鱼
　　李流谦　飞乌道中
　　李流谦　飞乌与正老相值盖十月初见之梦兆云
　　李流谦　费文达除夔漕作此贺之三首
　　李流谦　丰都驿呈任子厚诗二首
　　李流谦　富池祠
　　李流谦　富池罗汉院有钱希中白大科赴信州别驾时所题诗有陈朝柏二绝句
　　李流谦　赋寿康海棠
　　李流谦　公归行送王显谟
　　李流谦　勾龙元应以诗送王子友从诊断绵竹之招语多见及次韵奉酬
　　李流谦　瓜步两绝
　　李流谦　关王祠
　　李流谦　观画文氏园小酌而归
　　李流谦　观小儿瓮戏
　　李流谦　观渔舟
　　李流谦　郭及之佥判招饮雅安同僚也
　　李流谦　过长桥予醉卧不及观用仲甄韵
　　李流谦　过大信口忆西归录载大江渺渺忽二石山如钛猊引出水面东西对峙江形
　　李流谦　过东州境见耕
　　李流谦　过弥牟有携鱼过者买而放之因志以诗
　　李流谦　过新津游修觉山
　　李流谦　海棠
　　李流谦　海棠未开对酒作此
　　李流谦　涵翠亭
　　李流谦　和林夫读老泉先生上欧阳公书韵
　　李流谦　和钱大虚清映亭韵
　　李流谦　和叶六舅
　　李流谦　贺王制置敷学之除
　　李流谦　怀李仲明
　　李流谦　还家
　　李流谦　黄思忠病起作此寄之
　　李流谦　鸡冠
　　李流谦　即事
　　李流谦　济源庙海子内有二鼋人以将军目之投饼耳则至
　　李流谦　寄李仲明
　　李流谦　寄刘德父
　　李流谦　寄送梁子辅赴召
　　李流谦　寄送石钧父二首
　　李流谦　寄送张雅州二首
　　李流谦　寄题天台临海白鹤庙康济泉为颜鲁子少卿作
　　李流谦　寄彦博二首
　　李流谦　寄张珍甫殿院五首
　　李流谦　见蛛丝戏作
　　李流谦　江上晚眺书所见
　　李流谦　江月二首
　　李流谦　郊行至天王院
　　李流谦　焦山汉末焦光隐於此是日乃其生日士人会者甚众
　　李流谦　金陵二首
　　李流谦　井上即事
　　李流谦　久留芜湖待巨卿仲甄不至
　　李流谦　绝句
　　李流谦　客中二绝
　　李流谦　口占
　　李流谦　苦热
　　李流谦　夔子岸下水作颓沙裂岸转舟避之
　　李流谦　累年中秋无月今年凡数夕有之十五日尤佳
　　李流谦　离合州驿晚宿茆城驿
　　李流谦　李花
　　李流谦　李允成次彦博韵见示仍用韵答之三首
　　李流谦　立春日有感用彦博韵
　　李流谦　连日阴雨未及一到金焦二山病中得梁文佳句枕上吟哦不能自己复次韵
　　李流谦　林夫体中不佳而能不废翰墨且蒙以文轴见教其天性所嗜如此敬叹不已
　　李流谦　林夫有诗趣归期次其韵答之
　　李流谦　刘林夫以诸公送行诗轴见示作此
　　李流谦　刘蜕唐大中时人文冢在兜率寺予尝读孙樵自序其作云大中竽帝尝有诏
　　李流谦　留黄思忠
　　李流谦　六月十四日大雨少顷月如昼
　　李流谦　陆使君祠二首
　　李流谦　旅中
　　李流谦　马德骏微恙既平作此劳之
　　李流谦　梅花
　　李流谦　悯农
　　李流谦　明月篇
　　李流谦　木芙蓉
　　李流谦　偶成
　　李流谦　偶连日食鸡夜梦有截一支者颇怜之有谓予言鸡之被烹酷过於是惊觉作
　　李流谦　偶失一丹瓢戏书
　　李流谦　偶题
　　李流谦　平都山二首
　　李流谦　仆尽半月之力仅得五诗而和仲落笔成十章俊哉予所甚畏也勉作二章答
　　李流谦　七曲祠
　　李流谦　七夕
　　李流谦　七夕马逸已而获之
　　李流谦　七月十六日离鄂渚
　　李流谦　七月十七日游浮山值夜未快所观急归作诗
　　李流谦　蕲步四绝句
　　李流谦　钱氏隐居三首
　　李流谦　钱元质饮客月岩前小亭酒半月上移席坐岩下四顾林塘暗气清绝眉山程
　　李流谦　遣兴
　　李流谦　遣兴七首
　　李流谦　遣兴示彦博
　　李流谦　谯令以眎堰绝色见示次其韵
　　李流谦　谯允蹈知县和邓所作二诗复用韵答之
　　李流谦　谯丈复见贻仍次韵答之二首
　　李流谦　青楼行
　　李流谦　清明日同宋才夫王子友游秦氏园分韵得一字
　　李流谦　秋怀
　　李流谦　秋怀次黄仲甄韵
　　李流谦　人日同诸公自马豩登道宿无为
　　李流谦　任德广通判拉游长松以诗见贻次其韵
　　李流谦　入峡闻滩声
　　李流谦　闰重阳有感次宋景文公韵
　　李流谦　山口阻风
　　李流谦　山中遣兴五首
　　李流谦　上费邛州
　　李流谦　上牛头山
　　李流谦　射洪道中二首
　　李流谦　失题
　　李流谦　师仁再用韵复作一首
　　李流谦　虱叹
　　李流谦　十八日同少虞才夫子友子西泛舟
　　李流谦　十月十五日失舟
　　李流谦　十月十五日同黄大博出城
　　李流谦　石洞二首
　　李流谦　石钧父之官火井乞诗赠行
　　李流谦　食藕
　　李流谦　寿仲秉侍郎
　　李流谦　书怀
　　李流谦　书事
　　李流谦　书薛公肃山斋
　　李流谦　枢相游吴园再用前韵
　　李流谦　数醉
　　李流谦　水后过淮安金堂皆非旧路
　　李流谦　宋才夫解官作此送之
　　李流谦　宋才夫作诗自言作县之况以冷官为可乐戏用韵答之
　　李流谦　宋文约有谒於邡江不遂而归复用韵见贻以此答之
　　李流谦　送才夫之成都
　　李流谦　送查总卿三首
　　李流谦　送晁子西提刑赴召
　　李流谦　送程步虞监税
　　李流谦　送崔子渊秘丞出守小益二首
　　李流谦　送丁子昭左司湖南运副
　　李流谦　送樊漕移帅泸南
　　李流谦　送樊眉州
　　李流谦　送冯夏卿
　　李流谦　送勾龙伯秋出幕守三荣得出字
　　李流谦　送何子闻使君之行在
　　李流谦　送何子应少卿赴召
　　李流谦　送黄仲秉侍郎出守镇江
　　李流谦　送黄仲武尉青城
　　李流谦　送计祖仁雒县丞
　　李流谦　送家连父解绵竹丞
　　李流谦　送觉华岩归中岩
　　李流谦　送夔路费漕
　　李流谦　送乐季和
　　李流谦　送李德明解绵竹尉
　　李流谦　送李阆州二首
　　李流谦　送李仁甫运判赴召三首
　　李流谦　送李司户之官临邛
　　李流谦　送李仲信
　　李流谦　送刘文潜司业江西漕二首
　　李流谦　送刘元圭
　　李流谦　送吕义甫
　　李流谦　送罗制参
　　李流谦　送牟孔锡之官叙南二首
　　李流谦　送钱太虚同年
　　李流谦　送任漕赴召
　　李流谦　送史唐英二首
　　李流谦　送苏给事出知太平州
　　李流谦　送孙宾老守三池二首
　　李流谦　送孙宾老宰丹棱
　　李流谦　送孙隆州
　　李流谦　送孙远仲知录解官归洪雅
　　李流谦　送台石甫出关
　　李流谦　送王伯董入总幕
　　李流谦　送王和叟赴果州
　　李流谦　送王景文
　　李流谦　送王景文入制幕二首
　　李流谦　送王君弼寺丞出守临邛
　　李流谦　送王总卿
　　李流谦　送魏德源倅永康
　　李流谦　送魏德源守普慈二首
　　李流谦　送无害弟之官并呈使君蹇丈一笑
　　李流谦　送吴志行监税
　　李流谦　送五八侄归二江
　　李流谦　送谢天奇止淮上之招
　　李流谦　送兄长赴蓬州职官
　　李流谦　送宣孺摄邑古郫
　　李流谦　送薛司直赴行在所供职
　　李流谦　送杨道父二首
　　李流谦　送杨嗣清国录出倅广汉
　　李流谦　送杨文起尉温江
　　李流谦　送杨元功
　　李流谦　送阴次公赴荣州学官
　　李流谦　送尹仲求临邛户掾
　　李流谦　送虞提宫
　　李流谦　送宇文德济解绵竹丞
　　李流谦　送张汉州赴召
　　李流谦　送张时择从杨茂州之招
　　李流谦　送张仲山守唐安二首
　　李流谦　送张子勤九陇尉
　　李流谦　送仲明赴举
　　李流谦　宿白羊二绝
　　李流谦　宿船家小舟中凡三日夜作此
　　李流谦　宿高桥怀仲明
　　李流谦　宿离相院
　　李流谦　宿魏城驿用罗江东韵怀李仲明
　　李流谦　岁庚午予过来凤驿观壁间碑刻火池事尝赋诗今岁甲午再过用前韵
　　李流谦　遂宁登舟
　　李流谦　太平宫
　　李流谦　桃花
　　李流谦　题富池罗汉院
　　李流谦　题觉庵
　　李流谦　题宇文叔昭阅斋名予所榜也有王正卿画四时小景
　　李流谦　题重兴寺
　　李流谦　同常和仲谒照老和仲有诗次其韵
　　李流谦　同冯缙云游无为以吾独胡为在泥滓分韵赋诗得泥字
　　李流谦　同邑寮饮望锦亭
　　李流谦　同游公玉伯氏季氏游水陆院濯缨阁以清斯濯缨分韵赋诗得斯字
　　李流谦　投晁子止制置三首
　　李流谦　突永年镇僧居
　　李流谦　挽安岳李令
　　李流谦　挽程子山侍讲
　　李流谦　挽费检正三首
　　李流谦　挽郭敦复
　　李流谦　挽黄思忠
　　李流谦　挽家夫人
　　李流谦　挽李子和知县
　　李流谦　挽秦国夫人
　　李流谦　挽沈夫人
　　李流谦　挽王夫
　　李流谦　挽王隐君
　　李流谦　挽杨彦序
　　李流谦　挽张雅州
　　李流谦　挽张主簿
　　李流谦　晚泊
　　李流谦　晚步江浒有得鼋大如箕赎放之邻叟言此家前数日已尝得一煮之通夕旦
　　李流谦　晚春有感答才夫上巳之作二首
　　李流谦　晚归
　　李流谦　晚饮赵惟直以果荐知所从来酌以一大杯
　　李流谦　万安道上逢牧者
　　李流谦　王正卿何道夫和嘉字韵诗至数十道夫赠予数篇晋卿亦赠一篇因次其韵
　　李流谦　王正卿为作山水小轴作此促之
　　李流谦　王子友示诗次其韵
　　李流谦　文南朱使君葬其故人钤兵李侯士大夫高其风义作诗美之亦赋一首
　　李流谦　文约既行复作此送之
　　李流谦　文约用韵请别作此留之并柬签判李丈
　　李流谦　巫山一何高七绝
　　李流谦　无害弟之官梓林伯氏无亏序送之极兄诏之义予言赘矣姑以其意而申言
　　李流谦　吴波亭相对数峰极可爱
　　李流谦　吾友黄仲秉读枚乘七发至所谓洞房清宫命曰寒热之媒皓齿蛾眉命曰伐
　　李流谦　芜湖即事三首
　　李流谦　芜湖晚步
　　李流谦　五百罗汉洞
　　李流谦　午饭高桥院
　　李流谦　喜晴
　　李流谦　喜仲明西归
　　李流谦　戏贻秋泉子
　　李流谦　戏赠智渊师二偈
　　李流谦　峡中赋百韵
　　李流谦　峡中重九以菊有黄华分韵得菊字
　　李流谦　下岩
　　李流谦　先公三池祠室学官相传占为公署同年李南才毅然欲复其旧贻以四绝句
　　李流谦　献万佛图为张雅州寿
　　李流谦　小孤二绝句
　　李流谦　小息
　　李流谦　谢宇文正甫惠砚
　　李流谦　新滩三首
　　李流谦　信口十绝
　　李流谦　宣孺斫庭前芦苇见山有藆蕁入坐中示诗次其韵
　　李流谦　薛公肃访山中偶出不值公肃留诗次其韵
　　李流谦　学中曝御书次光虞韵
　　李流谦　岩桂堂
　　李流谦　彦博归自剑阳其家梅已半落作诗见示因次其韵
　　李流谦　彦博见和暑中之作殊有新功复用韵谢
　　李流谦　彦博为偷儿妄意作诗见贻次韵奉呈
　　李流谦　姚和中母夫人年八十二殊增独无之叹因遗小罂使归为寿副以一绝
　　李流谦　邺守以石刻屈平昭君像见惠因思大夫之忠贯白日而凌秋霜在所不论而
　　李流谦　夜兴
　　李流谦　夜饮彦博家归而作此
　　李流谦　夜坐呈王子友
　　李流谦　谒无尽墓
　　李流谦　一春无日不饮遂作肺嗽效乐天体
　　李流谦　贻白绵州
　　李流谦　贻长松寺慈禅师
　　李流谦　以春草碧色分韵送朱师古知雒县得色字
　　李流谦　以双笔赠照老用前韵
　　李流谦　忆乐季和
　　李流谦　益昌道中次兄长韵二首
　　李流谦　饮文氏园是日鹊噪于庭坐上烛花无数就试者凡五人
　　李流谦　用黎州梅字韵作诗送之
　　李流谦　用前韵呈照老
　　李流谦　用山谷上东坡韵与冯黎州
　　李流谦　用宇文龙图韵赠龙华印老
　　李流谦　用韵答王子苍
　　李流谦　用仲秉韵贻照老
　　李流谦　游安乐次句龙元应韵
　　李流谦　游安乐道院
　　李流谦　游长芦
　　李流谦　游长松闻捷音
　　李流谦　游东山
　　李流谦　游虎丘次仲甄韵
　　李流谦　游护圣寺分韵得共字
　　李流谦　游灵鹫院
　　李流谦　游龙角山福志院
　　李流谦　游秦园分单独是东字
　　李流谦　游水东院二首
　　李流谦　游水陆院
　　李流谦　游温汤
　　李流谦　游无为寺
　　李流谦　游野航次元应韵三首
　　李流谦　有感
　　李流谦　有以状元红牡丹见遗戏作一绝
　　李流谦　又次大人韵
　　李流谦　又次韵彦博游无为寺二首
　　李流谦　予旧服术迂其效弃去比过临邛蒙李丈分惠并副以诗次其韵以自警
　　李流谦　予客三池王正卿以四绝见寄姿其韵
　　李流谦　予游潼川将访魏城令君李仲明而不果作此寄之
　　李流谦　宇文德济约游财富庆值客不果从德济有诗次韵二首
　　李流谦　宇文氏庄观海棠时海棠未甚开而余旦夕归矣赋此
　　李流谦　雨后有月江上作
　　李流谦　浴罢
　　李流谦　元日泛舟分韵得大字
　　李流谦　元质苦留过重阳且约泛舟观泉二首
　　李流谦　元质偶招客饮为赋此篇
　　李流谦　元质携客渡江饮於村居
　　李流谦　袁季海别驾以所藏灵壁石诗轴见示为此篇
　　李流谦　月夜泛舟
　　李流谦　月夜江上作
　　李流谦　云月篇
　　李流谦　云庄耕者
　　李流谦　允成载酒见过作此示之
　　李流谦　杂言二首
　　李流谦　再次才夫韵二绝
　　李流谦　再赓佳什已致牵羊之请又辱不鄙垂教盖不巫困小巫欲眎其颠踣为戏耳
　　李流谦　再用魏城驿韵贻白绵州
　　李流谦　再用韵送印老
　　李流谦　再游蒋山
　　李流谦　早饭白崖铺净果院
　　李流谦　赠白道人
　　李流谦　赠别
　　李流谦　赠蓝元一道人
　　李流谦　赠听声上官术士
　　李流谦　赠照老
　　李流谦　张周倚下第作此唁之
　　李流谦　招黄太博饮
　　李流谦　照老用韵谢复作
　　李流谦　枕上
　　李流谦　枕上闻橹声
　　李流谦　中秋玩月分韵得一字
　　李流谦　中秋玩月以东坡诗不择茅檐与市楼况我官居似蓬岛为韵得似字
　　李流谦　中秋月色甚佳病不及观
　　李流谦　忠州
　　李流谦　仲明留少城未还予将归矣留诗别之
　　李流谦　仲明兄弟访别郊居
　　李流谦　仲甄见和复用韵
　　李流谦　重阳偶成
　　李流谦　重阳前一日仲明见过留之以州会辞作此示之
　　李流谦　舟中
　　李流谦　舟中夜读蟠舟诗
　　李流谦　舟着浅
　　李流谦　紫薇花
　　李流谦　自登道来马豩作
　　李流谦　自离芜湖多阻风是日早次雁汊风顺亟驾帆以行既而稍驶落帆之半晚次
　　李流谦　自抛渡未尝惊恐次公安舟为疾风倒吹几不能返自江行未尝阻风将次沙
　　李流谦　自三池一日过灵池十五里头宿山险尽矣
　　李流谦　自少城解职事还邑二首
　　李流谦　醉时谣
　李龙高
　　李龙高　八出梅
　　李龙高　半开梅
　　李龙高　半落梅
　　李龙高　成都
　　李龙高　催梅
　　李龙高　村梅
　　李龙高　道山堂
　　李龙高　东阁
　　李龙高　读范谱
　　李龙高　二月梅
　　李龙高　风梅
　　李龙高　艮岳
　　李龙高　宫梅
　　李龙高　寒梅
　　李龙高　和任比部忆梅
　　李龙高　红罗亭
　　李龙高　黄香梅
　　李龙高　寄梅
　　李龙高　江梅
　　李龙高　接梅
　　李龙高　九英梅
　　李龙高　菊梅
　　李龙高　看梅
　　李龙高　枯梅
　　李龙高　蜡梅
　　李龙高　老梅
　　李龙高　岭梅
　　李龙高　绿萼梅
　　李龙高　绿珠楼
　　李龙高　罗浮
　　李龙高　买梅
　　李龙高　茅舍
　　李龙高　梅初落
　　李龙高　梅窗
　　李龙高　梅关
　　李龙高　梅角
　　李龙高　梅篱
　　李龙高　梅屏
　　李龙高　梅蕊
　　李龙高　梅实
　　李龙高　梅台
　　李龙高　梅亭
　　李龙高　梅香
　　李龙高　梅兄
　　李龙高　梅影
　　李龙高　梅友
　　李龙高　品梅
　　李龙高　清江
　　李龙高　赏梅
　　李龙高　射梅
　　李龙高　十月梅
　　李龙高　瘦梅
　　李龙高　疏梅
　　李龙高　霜梅
　　李龙高　松梅
　　李龙高　宋赋
　　李龙高　苏词
　　李龙高　苔梅
　　李龙高　探梅
　　李龙高　桃梅
　　李龙高　陶诗
　　李龙高　瓦瓶
　　李龙高　卧梅
　　李龙高　乌梅
　　李龙高　溪梅
　　李龙高　消梅
　　李龙高　小梅
　　李龙高　杏梅
　　李龙高　雪梅
　　李龙高　胭脂梅
　　李龙高　盐梅
　　李龙高　扬州
　　李龙高　仰山祠
　　李龙高　野梅
　　李龙高　忆梅
　　李龙高　驿梅
　　李龙高　吟梅
　　李龙高　硬梅
　　李龙高　禹庙
　　李龙高　玉堂
　　李龙高　鸳鸯梅
　　李龙高　月梅
　　李龙高　早梅
　　李龙高　折梅
　　李龙高　真州
　　李龙高　郑笺
　　李龙高　纸帐
　　李龙高　种梅
　　李龙高　重叶梅
　　李龙高　竹梅
　　李龙高　紫蕂梅
　李吕
　　李吕　跋晦翁游大隐屏诗
　　李吕　抱膝庵
　　李吕　辨义丰老人师傅闻疑大乾事迹
　　李吕　丙辰夏和周宰
　　李吕　病中遣兴
　　李吕　泊雷公步涉豫章境江流淼漫烟村夹岸景色横出顾挹不暇舟中偶获古风
　　李吕　沧海行
　　李吕　茶灶
　　李吕　禅友
　　李吕　巢云
　　李吕　承德功仙尉出示直翁感兴之作辄次其韵
　　李吕　酬令裕见寄之什
　　李吕　椿迳
　　李吕　次涪陵游北岩寺伊川谪居尝传易於此有钩深堂鲁直名且书之故寺有四
　　李吕　次黄象之韵
　　李吕　次芜徽明诸公韵三首
　　李吕　次韵令裕言诗
　　李吕　答官仲儒
　　李吕　代怀祖上舅氏
　　李吕　代人次韵
　　李吕　代人上建守四首
　　李吕　代人挽妻父号道者
　　李吕　澹轩
　　李吕　登赋堂
　　李吕　登徐孺子亭
　　李吕　登一鉴亭有怀亡弟老成下世
　　李吕　吊霍光
　　李吕　丁巳三月送周宰行
　　李吕　读太白集
　　李吕　对竹次韵
　　李吕　多病
　　李吕　伏承伯丈人待制侍郎九重涣号三聘鼎来促装戒道即膺爰立谨吟成送行
　　李吕　复次韵二首
　　李吕　复闻杜鹃
　　李吕　复斋学者
　　李吕　改过
　　李吕　感兴
　　李吕　庚戍仲春携小子访别晦翁过亲友江清卿之门其嗣子尚幼不果见次早道
　　李吕　古意
　　李吕　观荷
　　李吕　观善斋
　　李吕　归自南康寄怀朱使君
　　李吕　癸丑季春上洲颓岸出败冢冢中有砖云元嘉二十十年七月二十六日余功
　　李吕　癸丑七月十九日以老病分任诸子以家务因为诗以示戒
　　李吕　过孝义亭作诗寄归代书
　　李吕　和感怀韵
　　李吕　和韩羲仲主簿古岩韵
　　李吕　和吴微明疏影横斜水清浅七咏韵
　　李吕　和吴微明疏影横斜水清浅七咏　μ
　　李吕　和吴微明疏影横斜水清浅七咏韵
　　李吕　和许尉仙瓴°舍野老有可邻之态壁间之什
　　李吕　和邑宰张元若酹月亭诗四首
　　李吕　贺吴守被召
　　李吕　胡程寺二首
　　李吕　怀黄令裕二首
　　李吕　怀乌山柏许僧宗文
　　李吕　吉祥寺旧名永寿初李昪为徐温养子徐知训不能容置酒欲杀之行酒吏刁
　　李吕　寄题余氏桂亭
　　李吕　寄题张道士招真阁
　　李吕　寄赠天台石桥京行人
　　李吕　家有含笑花开因成三首
　　李吕　简龚令望
　　李吕　见菊
　　李吕　见诸公古风有感而和
　　李吕　戒蝇
　　李吕　借用邓彦高韵
　　李吕　近世饮者尊尚苦味有感成诗
　　李吕　井泉
　　李吕　橘香亭二首
　　李吕　绝尘轩
　　李吕　老圃拙者
　　李吕　勉诸子
　　李吕　某伏蒙丈人佥判出示尝与侍郎郑公浅沙泉唱酬诗轴率尔次韵
　　李吕　南康道上
　　李吕　陪晦翁游玉涧
　　李吕　七夕次韵
　　李吕　棋友
　　李吕　千四一侄见赠筇竹杖以诗谢之
　　李吕　遣兴
　　李吕　琴友
　　李吕　清友堂为吕宾峰题
　　李吕　秋旱
　　李吕　山台
　　李吕　上黄端明寿诗以竚期三入后一品见玄孙为韵
　　李吕　上元漫兴
　　李吕　上元应制次韵
　　李吕　师正堂二首
　　李吕　诗勉粹夫进学兼示诸子
　　李吕　适见诸公咏梅之什因用其韵率作者同赋
　　李吕　耸玉亭
　　李吕　送陈尉别二首
　　李吕　送高丞别
　　李吕　送郭之赴廷试
　　李吕　送黄元董赴廷试
　　李吕　送黄仲甄赴廷试
　　李吕　送江宰别
　　李吕　送千二十侄五首
　　李吕　送双峰圣僧遗像还山
　　李吕　送王晋卿赴廷试
　　李吕　送吴晦叔赴廷试
　　李吕　送许尉子云二首
　　李吕　送杨道父赴廷试
　　李吕　送杨文赴廷试
　　李吕　送赵胜仲赴廷试
　　李吕　送赵彦修
　　李吕　送仲秉赴廷试五首
　　李吕　宿洪氏南轩
　　李吕　宿游伯均裕斋夜无蚊蚋熟寐达旦
　　李吕　潭溪钓者
　　李吕　题伯丈人黄待制归来堂
　　李吕　题长滩铺
　　李吕　题丛碧亭
　　李吕　题东寮
　　李吕　题焦山寺
　　李吕　题君山爱松轩
　　李吕　题君山观招真阁六首
　　李吕　题破石铺
　　李吕　题七者寮
　　李吕　题少室故居
　　李吕　题宋德器致爽轩
　　李吕　题吴微仲常斋
　　李吕　题吴仲微常斋
　　李吕　题游少张逸老轩
　　李吕　天台石桥高茶供
　　李吕　天章阁成应制次韵
　　李吕　铁笛亭
　　李吕　投赠钱侍郎端礼三篇
　　李吕　挽上官文季直二首
　　李吕　挽昭怀皇后诗二首
　　李吕　晚步
　　李吕　温泉
　　李吕　文友
　　李吕　卧云樵者
　　李吕　喜入杉岭
　　李吕　喜雪应制次韵
　　李吕　象之晚坐有感次韵
　　李吕　宣和殿新竹应制次韵
　　李吕　乙巳四月比屋多疹痘虐痢间作五月尽犹未已病者延绵在寝治疗不获其
　　李吕　已亥出南康宫伯称以诗赠行次韵三首
　　李吕　以油烟赠许尉因赋长篇
　　李吕　莹心泉
　　李吕　忧旱
　　李吕　游铅山石井
　　李吕　游青玉峡
　　李吕　游希夷观
　　李吕　有感
　　李吕　予一病七十日心呈牢落作诗自解
　　李吕　渔艇
　　李吕　寓斋
　　李吕　云际岭
　　李吕　云庄耕者
　　李吕　赠画师郭叔詹
　　李吕　赠上官法师
　　李吕　赠朱少南别二首
　　李吕　贞妇
　　李吕　止宿寮
　　李吕　追换刘平父二首
　　李吕　追挽游大夫
　　李吕　自警三首
　　李吕　自临州还题杉岭舖
　　李吕　自题安乐行
　李略　句
　李昴英
　　李昴英　八月骤寒
　　李昴英　白云登阁
　　李昴英　白云山见五色雀
　　李昴英　白云狮子峰望罗浮
　　李昴英　北山证果寺
　　李昴英　碧霄
　　李昴英　别陈霆
　　李昴英　采阳轩
　　李昴英　池州溪桥
　　李昴英　代送丘漕迪嚞
　　李昴英　悼花首湛长老二首
　　李昴英　登峡山疾风甚雨
　　李昴英　赣学乡饮礼成二首
　　李昴英　古成之仙箕
　　李昴英　观定堂
　　李昴英　观获
　　李昴英　观入试者
　　李昴英　广州天庆观众妙堂东坡井泉铭
　　李昴英　过严子陵钓台
　　李昴英　和广帅宋自牧劝驾韵
　　李昴英　和心字韵送林尉公琰校文
　　李昴英　和徐意一韵赠宝积中空山
　　李昴英　河南扫松访古胜寺不遇主僧
　　李昴英　后峒月溪寺
　　李昴英　黄士奇沿檄送其双亲归闽以诗送之
　　李昴英　即席和人韵送荃翁
　　李昴英　纪事何林尉韵
　　李昴英　寄赠竹隐李聘君
　　李昴英　建宁解妲寄雪峰因人梦
　　李昴英　建他解归诗复徐意一二首
　　李昴英　鉴空阁
　　李昴英　景泰寺
　　李昴英　净慈释刺血写经赞
　　李昴英　久住白云呈镇长老
　　李昴英　看僧披剃
　　李昴英　哭清远权宰楼海司法二首
　　李昴英　苦秋暑引
　　李昴英　灵洲
　　李昴英　吕洞宾赞
　　李昴英　罗浮峒长宝谷王宁素送药瓢
　　李昴英　罗浮飞云顶
　　李昴英　罗浮国醮
　　李昴英　罗浮何君佑夫相访惠诗又出所作水墨鱼戏题卷末
　　李昴英　罗浮梁弥仟游烂柯山赠以曲筇方笠
　　李昴英　罗浮桃源峒
　　李昴英　美广帅赵平斋拓贡院
　　李昴英　南华寺五首
　　李昴英　蒲涧山行宿景泰呈诸友人
　　李昴英　蒲润滴水岩观瀑
　　李昴英　蒲润和东坡韵
　　李昴英　樵者
　　李昴英　青释应端住与化寺惟其说而勉之二首
　　李昴英　秋试已近用韵勉儿辈
　　李昴英　劝梁青霞归罗浮旧隐
　　李昴英　三山亭
　　李昴英　三十五代张天师赞
　　李昴英　山寺夜起看月
　　李昴英　山行
　　李昴英　示儿用许广文韵
　　李昴英　是日至马祖岩和前韵
　　李昴英　寿张新班
　　李昴英　书龙头义约簿二首
　　李昴英　司法曾子美新第荣归欲得余诗不敢效世俗谀语二首
　　李昴英　四月十五游僧寺
　　李昴英　送舶使孙叔谐东归
　　李昴英　送舶使周申
　　李昴英　送陈大雷试太学
　　李昴英　送次儿解试
　　李昴英　送都运陈炜以烦言去
　　李昴英　送恩平潜使君还里二首
　　李昴英　送高礼部不妄知严州
　　李昴英　送广东宪陈均二首
　　李昴英　送广帅赵平斋当选暨解印趋朝
　　李昴英　送黄提干赴班
　　李昴英　送鉴师住灵洲寺
　　李昴英　送荆门王广文之官
　　李昴英　送魁星与李子先
　　李昴英　送李路钤万入京
　　李昴英　送李尉兴龙之海丰任
　　李昴英　送连推黄端简赴班
　　李昴英　送梁伯隆归丹谷旧隐
　　李昴英　送梁上舍必得大学解试
　　李昴英　送荃翁张端义之惠阳
　　李昴英　送三举人
　　李昴英　送循倅黄必昌之官
　　李昴英　送演侄三首
　　李昴英　送叶耆卿试太学
　　李昴英　送湛师回罗浮花首山
　　李昴英　送张子元班见
　　李昴英　送郑雪屋归里
　　李昴英　送子先贤归南海
　　李昴英　送族子春叟游西广
　　李昴英　题东坡竹
　　李昴英　题罗浮冲虚观化缘疏
　　李昴英　题石室木
　　李昴英　题雪峰因大梦顶相
　　李昴英　同刘朔斋游白云寺二首
　　李昴英　同刘朔斋洲蒲涧谒菊坡祠
　　李昴英　挽钝斋先生许象州三首
　　李昴英　挽如老归真
　　李昴英　挽右史方铁庵诗三首
　　李昴英　维摩赞
　　李昴英　闻祶阁职免机关报任之报二首
　　李昴英　武夷观
　　李昴英　西樵岩
　　李昴英　戏题罗浮梁弥仙写真
　　李昴英　峡山飞来殿
　　李昴英　峡山全清阁
　　李昴英　峡山诗
　　李昴英　行者了宽等题钱买度牒疏四章
　　李昴英　雪封寺二首
　　李昴英　宴鸣佩亭和赵漕韵
　　李昴英　夜梦渔父求诗觉能记其全书赠梁弥仙
　　李昴英　弋阳郑氏麓亭
　　李昴英　饮赴解试士友二首
　　李昴英　迎广帅徐意一大参五首
　　李昴英　用前韵送潘上舍
　　李昴英　用人韵达梅纠梁现
　　李昴英　游峡山和东坡韵
　　李昴英　雨行梅关二首
　　李昴英　云关观月
　　李昴英　云泉亭
　　李昴英　再用观入试韵
　　李昴英　赠海珠湛老
　　李昴英　赠始兴顺首座
　　李昴英　赠宋省元巍荐经义
　　李昴英　赠云峰演庵主
　　李昴英　赠曾士倬用许广文韵
　　李昴英　肇庆府倅王庚应平反广府帅司冤狱诗以纪其事
　　李昴英　中秋无月
　　李昴英　钟离仙赞
　　李昴英　众建莲社堂求疏语
　　李昴英　重九日游南山峡觉海寺
　　李昴英　重九游郁孤台和座客韵
　　李昴英　酌别张子元二首
　　李昴英　子先宗友试兰省送以小诗
　　李昴英　自赞
　李茂之　侍家君诣洞霄宫道出天竺山纪兴
　李楙　寄赠华阳洞隐者
　李梅磵　题蒋山
　李美　铁袈裟
　李孟博　藤州道上
　李梦吕　凤凰谷
　李弥素　白水寺
　李弥逊
　　李弥逊　案上梅
　　李弥逊　白水寺
　　李弥逊　宝学连公挽诗二首
　　李弥逊　杯渡塔
　　李弥逊　碧霄泉
　　李弥逊　病后戏呈谟老禅师
　　李弥逊　病卧一春无复少况蹈元顾为寻山之行以诗简之
　　李弥逊　病中初见梅花驰送季申枢密并以二绝
　　李弥逊　才彦置酒筠溪明甫诗次期韵
　　李弥逊　采苹亭分韵得花字
　　李弥逊　蔡子应郎中挽诗二首
　　李弥逊　曹溪道中呈何公显
　　李弥逊　陈氏太君挽诗二首
　　李弥逊　丞厅后圃双梅一枝发和似表弟韵
　　李弥逊　丞相张公筑室湘江之上若欲远人间事尽心於山水之乐以奉寿母而末章
　　李弥逊　成父成士於普光明堂之东别建大阁榜日妙严将家焉阁成李子过而赋之
　　李弥逊　承天寺
　　李弥逊　池上对月
　　李弥逊　池亭待月二首
　　李弥逊　池亭独坐
　　李弥逊　崇安寺谒归云老大不遇
　　李弥逊　出汴过淮有作
　　李弥逊　出山
　　李弥逊　初到连江和林公晔先辈
　　李弥逊　初归筠庄苏粹之以诗见贻次韵答之二首
　　李弥逊　春近风日渐佳与似表弟开小户维修不后庭
　　李弥逊　春日奉陪子安诸公游石门
　　李弥逊　春日书斋偶成五首
　　李弥逊　春日同伯氏游问政山门意似表弟旧题用其韵先是尝持书招这篇末并以
　　李弥逊　春日同游梅花坡韵赋诗坡字
　　李弥逊　春日杂咏九首
　　李弥逊　春日种菊东离顾丛半衰谢欲充之因取以植墙下
　　李弥逊　春送杨彦侯赴试建阳用曾南丰湖水碧韵
　　李弥逊　春晚舟行三首
　　李弥逊　春雪
　　李弥逊　春阳遣兴
　　李弥逊　春夜信笔书
　　李弥逊　春雨
　　李弥逊　春雨不止复用前韵书怀呈诸友
　　李弥逊　春雨久不止戏呈诸公
　　李弥逊　此见帅宪祷十甚虔枕上闻檐声为之不寐因成
　　李弥逊　次韵邦直通判少尹题普现堂见简之什
　　李弥逊　次韵贲远归田四首
　　李弥逊　次韵毕裕之喜雨
　　李弥逊　次韵才子曹溪道中
　　李弥逊　次韵陈蹈元见和之作
　　李弥逊　次韵陈蹈元种竹池上之什
　　李弥逊　次韵陈君实先生二首
　　李弥逊　次韵陈泰定见赠二首
　　李弥逊　次韵陈颖仲晚步见山
　　李弥逊　次韵春日即事
　　李弥逊　次韵粹之通判九日之作
　　李弥逊　次韵待制兄题孔园芍药二首
　　李弥逊　次韵道夫待制万象亭
　　李弥逊　次韵甫西山之咏
　　李弥逊　次韵富季甲枢密
　　李弥逊　次韵公立承事见贶佳什
　　李弥逊　次韵公显宫教实见天都峰
　　李弥逊　次韵公显夜闻风作
　　李弥逊　次韵公晔见招
　　李弥逊　次韵公晔席上见赠即席和之
　　李弥逊　次韵国村送游黄山之作二首
　　李弥逊　次韵和韩知刚见始之什
　　李弥逊　次韵嵇仲春日二首
　　李弥逊　次韵季申枢宇万象亭
　　李弥逊　次韵见独知宗朝议见贻之什
　　李弥逊　次韵康平仲侍郎丛丞相张公登倚云停二首
　　李弥逊　次韵郎中弟见寄
　　李弥逊　次韵李伯纪丞相游贤沙凤池之作二首
　　李弥逊　次韵李丞相送行二首
　　李弥逊　次韵连江陈丞闵雨
　　李弥逊　次韵林公晔见赠
　　李弥逊　次韵林明甫言志
　　李弥逊　次韵林褎然知县留题筠庄因寄之二首
　　李弥逊　次韵林仲和筠庄
　　李弥逊　次韵刘宽夫
　　李弥逊　次韵刘宽夫春日有作
　　李弥逊　次韵刘宽夫题学士进此庵
　　李弥逊　次韵陆虞仲学士涂中咏雪二首
　　李弥逊　次韵罗伟正寺丞见遗之什
　　李弥逊　次韵明甫西园这什
　　李弥逊　次韵平仲侍郎移居见简
　　李弥逊　次韵钱申伯山堂之咏
　　李弥逊　次韵尚书兄同游青原
　　李弥逊　次韵邵昫叔秋日怀归
　　李弥逊　次韵舍弟野望
　　李弥逊　次韵舍弟游本觉寺
　　李弥逊　次韵拾青轩咏竹
　　李弥逊　次韵叔孝郎中送游黄山见一老之作二首
　　李弥逊　次韵舜选大夫客舍中秋
　　李弥逊　次韵硕夫池亭赏莲
　　李弥逊　次韵司业兄方池咏莲
　　李弥逊　次韵似表弟卜居惠山
　　李弥逊　次韵似表弟春雨漫成
　　李弥逊　次韵似表弟题朝爽亭呈公晔公和二友
　　李弥逊　次韵苏粹之发干见赠二首
　　李弥逊　次韵谭彦成学士早春五首
　　李弥逊　次韵天宁通老见贻
　　李弥逊　次韵王才少师杂花五首
　　李弥逊　次韵王才元陪季申枢密诸公游东山之作
　　李弥逊　次韵王才元少地少师招游东山客有不至得遂已促其寻盟
　　李弥逊　次韵王才元少师见赠
　　李弥逊　次韵王才元少师借园
　　李弥逊　次韵王才元少师酴醿
　　李弥逊　次韵王得之礼部夜直有作
　　李弥逊　次韵王彦声题梅氏草堂
　　李弥逊　次韵王彦声赠梅公择
　　李弥逊　次韵翁士特题行闲轩
　　李弥逊　次韵向伯薛侍郎
　　李弥逊　次韵信表弟喭梅之作
　　李弥逊　次韵行父舍人有感
　　李弥逊　次韵徐持志见寄
　　李弥逊　次韵薛万象亭
　　李弥逊　次韵学士史秋初四首
　　李弥逊　次韵学士兄春日谩成
　　李弥逊　次韵学士兄发毗陵之作
　　李弥逊　次韵学士兄富阳道中
　　李弥逊　次韵学士兄偶成
　　李弥逊　次韵学士兄桐庐道中
　　李弥逊　次韵岩起绿萼梅
　　李弥逊　次韵岩起晓晴
　　李弥逊　次韵昫叔见示伽陀
　　李弥逊　次韵叶成甫有怀见寄
　　李弥逊　次韵叶观文东禅开堂
　　李弥逊　次韵叶观文送杏花
　　李弥逊　次韵叶观文游鼓山
　　李弥逊　次韵叶观文游贤沙凤池安国之作
　　李弥逊　次韵叶观文再赋游灵源桃花二洞之作
　　李弥逊　次韵叶硕夫南归见贻二首
　　李弥逊　次韵隐者陈无隅二首
　　李弥逊　次韵颖仲兰室这什
　　李弥逊　次韵瑀老空间
　　李弥逊　次韵曾德明司理留题西山兼简苏宰二首
　　李弥逊　次韵曾微言见赠二首
　　李弥逊　次韵张嵇仲侍郎
　　李弥逊　次韵赵表之道中见梅之作二首
　　李弥逊　次韵赵表之久别相会於福唐见贻这什
　　李弥逊　次韵赵道夫待制放鱼之作
　　李弥逊　次韵赵青之水口道中
　　李弥逊　次韵仲辅山中之作
　　李弥逊　次韵子才汤泉出浴
　　李弥逊　粹之载酒南山仆与子媚辈乘小舟烟雨中绝江而来饭罢复过东阁道旧论
　　李弥逊　大宁寺
　　李弥逊　大宁以雨复留借榻老僧禅室
　　李弥逊　大暑久不请谒登南楼望成父西庵慨然奉思因成小诗
　　李弥逊　待月久不至须臾破星露溪光发众实欢呼席上次德甫韵
　　李弥逊　蹈元作诗谓仆不当以莲为妩媚而有偶有现空相之语复次韵以效齐物之
　　李弥逊　道游武夷遇雨既渡复回明日竟敢游九曲而行因留二首
　　李弥逊　得宿照亭山寺
　　李弥逊　得仙亭
　　李弥逊　德甫知丞大夫惠诗见招次韵
　　李弥逊　德甫知丞过筠庄溪亭为待月之会戏呈席上诸友
　　李弥逊　登楼
　　李弥逊　东峰亭
　　李弥逊　东岗晚步
　　李弥逊　冬雪呈太守张嵇仲三首
　　李弥逊　渡横溪
　　李弥逊　渡江二首
　　李弥逊　发光林寺
　　李弥逊　发桐庐
　　李弥逊　法王东庵
　　李弥逊　翻阳四望亭观雪
　　李弥逊　范参议宜人高氏挽诗二首
　　李弥逊　方池独步
　　李弥逊　访雪峰真歇禅师
　　李弥逊　风雁行
　　李弥逊　奉酬龙兴益老伽陀
　　李弥逊　奉怀粹戏成
　　李弥逊　奉怀罗仲共叔共二友
　　李弥逊　奉陪赵颜术登叠嶂还饮陵峰梅竹间
　　李弥逊　复用前韵
　　李弥逊　复用前韵简叔共文伯公序三友
　　李弥逊　复用前韵约蹈无顾
　　李弥逊　富沙道中
　　李弥逊　庚申季科立春日还乡公晔置酒孟园从容道旧有诗次韵
　　李弥逊　公晔以北山荔子见寄因念昔游慨然怀归戏成
　　李弥逊　宫使待制舍人赵公挽诗三首
　　李弥逊　故相少师李公挽诗
　　李弥逊　瓜步阻风作
　　李弥逊　观傩
　　李弥逊　观月扬千寺门
　　李弥逊　广陵道中
　　李弥逊　归自筠庄得似表弟步高字韵继和
　　李弥逊　郭君建挽诗
　　李弥逊　过佛教子岭
　　李弥逊　过来贤阁有感
　　李弥逊　过留侯庙
　　李弥逊　过鲁公观牡丹戏成小诗呈席上诸公
　　李弥逊　过南泉长桥
　　李弥逊　过铅山鹅湖登妙峰寺
　　李弥逊　过铅山石井
　　李弥逊　过吴江次韵行父之作
　　李弥逊　过岳冠山二首
　　李弥逊　和表之清阴亭作
　　李弥逊　和陈颖仲题刘鞠祠
　　李弥逊　和董端明大野渔父图
　　李弥逊　和何斯举戒食牛
　　李弥逊　和近思二首
　　李弥逊　和李相园亭二首
　　李弥逊　和刘待制
　　李弥逊　和明甫南山用粹之韵
　　李弥逊　和判宗展钵之作
　　李弥逊　和平仲侍郎财用移居韵
　　李弥逊　和尚书兄留题兴福
　　李弥逊　和少章喜晴
　　李弥逊　和少章罂粟汤
　　李弥逊　和舍弟简公序
　　李弥逊　和士特韵程进道舍人
　　李弥逊　和似表弟次吴江
　　李弥逊　和小君游灵隐寺
　　李弥逊　和学士秋怀一十五首
　　李弥逊　和夷仲弟喜学士兄归
　　李弥逊　和颖仲山行即事
　　李弥逊　和渊老妙现之什
　　李弥逊　和韵钱申伯游东山圣泉
　　李弥逊　和韵仲宗天宁见怀月馀卧病横山得其诗颇动念所以末句见意
　　李弥逊　和张嵇仲秋日病中见示
　　李弥逊　和仲宗判监
　　李弥逊　胡文恭倅宛陵距今将百年其后来官是邦者三人至士曹公下车始访遗迹
　　李弥逊　淮阴遇风雨
　　李弥逊　黄蘖归途以碧潭清皎洁为韵分得碧字真歇泛舟先归
　　李弥逊　黄山在歙郡之北雄丽杰出可与嵩少争衡世传黄帝与浮丘容成公炼丹其
　　李弥逊　会饮得助这分韵得千字
　　李弥逊　季申枢密设醴具素以待诸客表这有诗次其韵
　　李弥逊　偈
　　李弥逊　寄枢密富丈
　　李弥逊　寄题陈氏尚遐亭
　　李弥逊　寄题翠樊亭
　　李弥逊　寄题福州程进道止戈堂二首
　　李弥逊　寄题泾川刘子先逸轩
　　李弥逊　寄题陶氏一经堂
　　李弥逊　寄题芜湖深道所居二首　独乐堂
　　李弥逊　寄题芜湖深道所居二首　寄傲轩
　　李弥逊　寄题向伯恭侍郎企疏堂
　　李弥逊　驾还观灯
　　李弥逊　将到金陵投宿乌江寺
　　李弥逊　将至黄山寺细雨微云戏作绝句呈一老禅师
　　李弥逊　将至徽川道中花
　　李弥逊　将至水西登漠山林庵少憩遂过白云
　　李弥逊　将至泽溪
　　李弥逊　降虎峰慧兹塔
　　李弥逊　交韵叶成父尚书见留之什
　　李弥逊　交韵漳州邓教授二首
　　李弥逊　角楼锡宴
　　李弥逊　节使少师王公挽诗二首
　　李弥逊　近报陕右在捷继闻五师遂平建寇用高字韵
　　李弥逊　近闻诸山例关堂石门老偶煮黄精以诗为寄次韵以戏之
　　李弥逊　晋康郡侯面人曾氏挽诗二首
　　李弥逊　久阴闻督邮至县奉简蹈元
　　李弥逊　久雨二首
　　李弥逊　久雨似有晴意继而复阴作望晴
　　李弥逊　久雨阻游昭亭有作
　　李弥逊　君用承事载酒筠溪上分韵得竹字
　　李弥逊　筠矶待月
　　李弥逊　筠庄李花正开雨不得往似表弟有诗次韵
　　李弥逊　筠庄落成分韵得意字
　　李弥逊　筠庄亭轩皆以筠名学士兄有诗次韵
　　李弥逊　可帅止庵
　　李弥逊　客诵故人刘道梅花诗有怀用其韵以寄之
　　李弥逊　苦早
　　李弥逊　葵藿倾太阳
　　李弥逊　黎道人自长沙入闽解后见这论蝗颇有所得自言居醴陵山中有田庐养鱼
　　李弥逊　李德修提举挽诗
　　李弥逊　令尹王次虞许开小户通县圃仍增植花木以诗促之
　　李弥逊　刘根道院
　　李弥逊　留别傅才儒
　　李弥逊　留题材曾丞道堂
　　李弥逊　留题鉴远楼三首
　　李弥逊　留题新安幕府聚秀轩
　　李弥逊　留题叶成父尚书山庵普光明堂
　　李弥逊　留赠无诤堂涌泉利老
　　李弥逊　六六轩
　　李弥逊　六月四日饭石六风雷大作而雨不成滴戏以诗趣之
　　李弥逊　龙学许公挽诗二首
　　李弥逊　卢橘
　　李弥逊　绿竹阁
　　李弥逊　门下大资颜公挽诗三首
　　李弥逊　面壁庵
　　李弥逊　南楼
　　李弥逊　南楼晚望
　　李弥逊　南山送客席上次明甫韵
　　李弥逊　凝碧晚望
　　李弥逊　偶成
　　李弥逊　陪大慈老登古院
　　李弥逊　陪馆中同舍游方池分韵得香字
　　李弥逊　陪五马诸公游西山泛舟待月而归偶作
　　李弥逊　彭府君夫人罗氏挽诗二首
　　李弥逊　仆和蹈元莲竹之什意在誉竹於莲有投鼠之嫌明复知县有作姑两可之它
　　李弥逊　仆与公采户曹奉议有先世之契又旧从其伯仲游今复相遇於此前日偶过
　　李弥逊　朴上人访筠翁於溪草堂袖诗赠雨中告别将有雁荡之行屡挽不肯留索诗
　　李弥逊　琴溪
　　李弥逊　青原台与兄弟同赋
　　李弥逊　秋居杂咏十首
　　李弥逊　秋日同刘方明游石师岩
　　李弥逊　秋霜阁
　　李弥逊　秋晚即事三首
　　李弥逊　秋晚十咏　不寐
　　李弥逊　秋晚十咏　多病
　　李弥逊　秋晚十咏　怀远
　　李弥逊　秋晚十咏　客至
　　李弥逊　秋晚十咏　临海观望
　　李弥逊　秋晚十咏　暝坐
　　李弥逊　秋晚十咏　散策
　　李弥逊　秋晚十咏　晚望
　　李弥逊　秋晚十咏　倚杖
　　李弥逊　秋晚十咏　饮酒
　　李弥逊　秋夜枕上偶成
　　李弥逊　秋月回文
　　李弥逊　群玉五咏　百花洲
　　李弥逊　群玉五咏　赤松庵
　　李弥逊　群玉五咏　浮金峰
　　李弥逊　群玉五咏　梅坞
　　李弥逊　群玉五咏　樵谷
　　李弥逊　日出德甫席上作次韵二首
　　李弥逊　山居寄友人
　　李弥逊　山路见梅
　　李弥逊　山门晚归
　　李弥逊　山行遇雨
　　李弥逊　山游遇雨
　　李弥逊　山中遇雨
　　李弥逊　上已日陪徽守游白水寺继登西山继白堂晚饮
　　李弥逊　邵文伯得玉兰於昭亭持以见遗因求诗为作长句
　　李弥逊　邵昫叔用寒字韵作诗见贻复次韵答之
　　李弥逊　绍兴已未发临安偶成
　　李弥逊　舍弟以诗贷粟如叔昫次其韵
　　李弥逊　申伯坐上屡成佳语句独未见和德久贻信中之作次韵
　　李弥逊　石盎寺竹轩
　　李弥逊　石草蒲
　　李弥逊　石门寺前溪上有亭余榜以通幽陈丞有诗次韵三首
　　李弥逊　石门竹生岩下拳曲无取众方笑之蹈元乃独讽咏嘉叹吒物兴怀有古人之
　　李弥逊　史德夫作渚云亭苏养直有诗余初未识苏次共韵以寄之二首
　　李弥逊　守风瓜步戏成
　　李弥逊　硕人赵氏挽诗二首
　　李弥逊　似表弟始归寇退之后置酒会亲族坐客即席诗次其韵
　　李弥逊　似表弟之钱塘约岁前归愆期不至以诗寄之
　　李弥逊　嗣知客远访筠溪留旬馀将归以偈送之
　　李弥逊　送陈颖仲赴省闱
　　李弥逊　送李仲和之泉南其子官所
　　李弥逊　送面夫赴试礼部
　　李弥逊　送庆侍者之净众
　　李弥逊　送玿公长老赴南剑光孝之请
　　李弥逊　送邵文伯归溧阳
　　李弥逊　送似表弟还乡
　　李弥逊　送王三十六机宜召赴行在
　　李弥逊　送王彦声归苕溪二首
　　李弥逊　送萧德洪赴试建安
　　李弥逊　送昭亭李道士归闽
　　李弥逊　送赵二十一观罕独中迎亲
　　李弥逊　送仲宗之建安
　　李弥逊　送舟过南山用琴韵二首
　　李弥逊　送邹德久还乡在福唐作
　　李弥逊　送族甥游学临安
　　李弥逊　宿光林怀少章
　　李弥逊　宿扬州城外
　　李弥逊　宿云轩
　　李弥逊　岁后三日与罗权共二邵似表弟席上分梅花年后我韵得多韵得多字刻烛
　　李弥逊　题大儒寮小阁
　　李弥逊　题范才元湘江诗画
　　李弥逊　题福唐郡园清必亭
　　李弥逊　题福州与春亭
　　李弥逊　题明叔郎中海月吹笛图
　　李弥逊　题汪祖义桂林堂
　　李弥逊　题兴教寺
　　李弥逊　题薛直老府园万象亭
　　李弥逊　题叶择甫绣壁轩
　　李弥逊　题叶子宁林巢
　　李弥逊　题张仲宗鸥盟轩
　　李弥逊　题赵干江行初雪图
　　李弥逊　题子阳监丞见一庵
　　李弥逊　天封观
　　李弥逊　天庆道士何丹林作亭竹间方成予名之以秀野因留小诗
　　李弥逊　同苏阮二公晚春游西溪二首
　　李弥逊　同天隐少章游嵩少怀元明
　　李弥逊　同坐客赋席牡丹酴醿海棠三首
　　李弥逊　晚泊江口令小舟汲江心水烹叶璵云谷碎冰散步岸浒顾望踌躇飘肴物外
　　李弥逊　晚步独至西三首
　　李弥逊　晚登斋云阁
　　李弥逊　晚登昭真亭云雾不见黄山因以述怀
　　李弥逊　晚投大云峰二首
　　李弥逊　晚饮东湖亭用硕夫韵
　　李弥逊　王岩起乐斋
　　李弥逊　望夜德新弟邀池上酒阑浩歌潮落人散粹之即席成诗次韵和之
　　李弥逊　伟长和县奉议年兄作别十年邂逅于此复有数百里之隔以诗见寄辄次韵
　　李弥逊　未明确出东门将入圣泉戏呈住山蒙庵老人
　　李弥逊　闻子规
　　李弥逊　翁尉以诗送莲并酒
　　李弥逊　五峰寺
　　李弥逊　五石　碧涧
　　李弥逊　五石　群玉峰
　　李弥逊　五石　水月岩
　　李弥逊　五石　遥岑
　　李弥逊　五石　阴壑
　　李弥逊　五松寺
　　李弥逊　西山冈得步奉怀蹈元
　　李弥逊　西山林尉韵
　　李弥逊　西山雨中独宿寄粹之
　　李弥逊　晞阳轩
　　李弥逊　席上次邵文伯颜
　　李弥逊　席上分韵赋梅花得知字
　　李弥逊　席上偶成二首
　　李弥逊　席上信笔六首
　　李弥逊　喜晴再用闲字韵
　　李弥逊　暇日游石门用前韵
　　李弥逊　暇日约诸友生饭於石泉以讲居贫这策枢密富丈欣然肯顾宾至者七人次
　　李弥逊　夏日登台晚云层叠若众山状伯氏令赋计因成长韵
　　李弥逊　夏日宿广教寺风月清甚思李白敬亭诗有怀有似表弟韵
　　李弥逊　夏日同伯氏毕裕之守一程国材游天宁登西山国材有诗次其韵
　　李弥逊　夏日小集池上韵明甫之作
　　李弥逊　夏日邀客饮月下偶作
　　李弥逊　夏日游连江石门坐林下有虫咂肤视之仅可分有无疑蚋也以诗嘲之
　　李弥逊　夏日与妙现老堂二公晚步江皋露坐月下夜分乃归老堂有诗次其韵二首
　　李弥逊　小云堂
　　李弥逊　新成茅庐独宿西山
　　李弥逊　新晴再用似表弟高字韵
　　李弥逊　行父和篇颇有过情这语次韵自叙以谢
　　李弥逊　行路难
　　李弥逊　许子儒寺丞挽诗二首
　　李弥逊　学士兄还乡之始会宾亲石门寺以开门见山不能往公华颖伸有诗次韵
　　李弥逊　雪夜詹伯尹周少隐见过置酒次伯尹韵
　　李弥逊　岩巃寺
　　李弥逊　岩起录示次韵张干佳什辄和寄之以道山居之况
　　李弥逊　彦定知县府判池有双莲置酒其上坐客有诗姑三塞责
　　李弥逊　彦节判宗观察挽诗二首
　　李弥逊　彦秫权郡大夫相邀昭亭以病酒不果往得所示佳句辄次韵呈
　　李弥逊　杨贯之提举挽诗二首
　　李弥逊　夜宿昭亭寺舍弟以公事书城中与梅公泽邵公序昆仲待月山亭取酒共饮
　　李弥逊　谒奉承天超公法师作二首
　　李弥逊　仪真道中三首
　　李弥逊　已亥季秋至净居思大智者场院因瞻二士相三日会天大雨不得险绝而以
　　李弥逊　翊善余公挽诗二首
　　李弥逊　迎仙道中二首
　　李弥逊　用陆元觐韵
　　李弥逊　用硕夫韵述怀二首
　　李弥逊　游龙潭
　　李弥逊　游梅坡席上杂酬
　　李弥逊　游石门用前韵促陈丞
　　李弥逊　游雪峰将至大目溪
　　李弥逊　游玉华洞
　　李弥逊　又和少章别
　　李弥逊　虞仲通判以溪声名轩约同赋
　　李弥逊　与粹之游支提九日仲宗以诗酒见寄次韵答之
　　李弥逊　与德洪明甫伯与暮春六日同登乌饮於浴鸦池琴侍以石上坐忘归分韵得
　　李弥逊　与公序避暑石盎方昼欲寝闻林间鸟乐因得小诗云
　　李弥逊　与公晔饮西山坐上再和前韵
　　李弥逊　与何西仲秉烛饮梅下
　　李弥逊　与老禅诸上人同游鼓山灵源洞
　　李弥逊　与罗邵诸公同游陈氏园分江头千树人欲暗得树字
　　李弥逊　与似表弟游石门怀蹈元时中用高字韵
　　李弥逊　与同馆昼会王公衡家分韵得瓜字
　　李弥逊　雨中登北楼
　　李弥逊　玉山道中有感二首
　　李弥逊　月夜携家筠庄露半池上分韵得谁字
　　李弥逊　岳公来住涌泉愿为出化者十八人原上座因行袖诗谒筠溪老人风致清远
　　李弥逊　云门道中晚步
　　李弥逊　再次前韵
　　李弥逊　再和见示绝句
　　李弥逊　再和久旱望雨韵
　　李弥逊　再和明复蹈元之什
　　李弥逊　再用粹中韵各赋牡丹梅花二首
　　李弥逊　再用前韵
　　李弥逊　再用硕夫韵二首
　　李弥逊　再用王才元少师韵
　　李弥逊　再游龙潭
　　李弥逊　早入昭亭与同游散步山中自樵至水滨路穷还僧舍饭
　　李弥逊　早行
　　李弥逊　赠别竹西王彦升居士
　　李弥逊　赠浮光王教授
　　李弥逊　赠硕夫
　　李弥逊　赠朱少章
　　李弥逊　张从之许玉友辄用其七夕赋韵以简之
　　李弥逊　张柔直知郡挽诗二首
　　李弥逊　赵彦秫於姑熟倅厅作寄傲请予为诗寄之
　　李弥逊　正月十五日与兄弟清坐灯下不饮取黄精荔子甘实食这童稚绕膝嬉笑喧
　　李弥逊　郑尚明学士挽诗二首
　　李弥逊　知郡韩公挽诗二首
　　李弥逊　知郡郑公挽诗
　　李弥逊　至花士自宣城归蒋陵求颂书比以赠
　　李弥逊　至华子岭初见黄山天都峰
　　李弥逊　至玉山谒尚书兄以九日复告别途中寄之
　　李弥逊　智道者入闽作大缘事一住数年将归以偈送之
　　李弥逊　忠显刘公挽诗二首
　　李弥逊　仲宗访我筠溪出陪富丈粹之游天宫诗见索属和次韵
　　李弥逊　仲宗过筠庄作诗见招且有借庵之意次其韵
　　李弥逊　仲宗许过我甚久一见便有去意戏用春字韵留之
　　李弥逊　舟师谒祠回天风已霁信基有感姑以二绝首宽余事
　　李弥逊　舟中对月
　　李弥逊　舟中风雨梅公择有不悦这色因用其韵与解之
　　李弥逊　诸公送行分韵得驱字
　　李弥逊　子美士曹送示梅花似表弟有诗因次其韵
　　李弥逊　自边江赴守鄱阳黄原道中作
　　李弥逊　自大宁泛舟还泾川
　　李弥逊　自毗陵与兄弟避地南来约为连江之归中涂各以事留遂成独往念兹离乱
　李弥正　和祝镒韵
　李明　游樵岚
　李牧　次韵曾端伯晚过青山
　李鼐
　　李鼐　句
　　李鼐　山行见菊
　　李鼐　送修书记游天台
　　李鼐　送燕明仲归常热
　李南金
　　李南金　茶声
　　李南金　登第后画师以冠裳写真戏题
　　李南金　江头吟
　李南寿　句
　李南阳　句
　李蟠
　　李蟠　辰光门
　　李蟠　送德基
　李彭老　贾秋壑故居
　李彭老　元夕
　李朴　端砚
　李祁
　　李祁　句
　　李祁　郎官湖春日四首
　　李祁　题朱泽民山水
　李琪　赋荒到天台有作二首
　李谦　秋怀五首
　李潜
　　李潜　挽刘南溪
　　李潜　挽罗斯立
　李潜真　游麻姑山
　李乔　虎跑泉
　李乔木
　　李乔木　平黎锡宴
　　李乔木　舟次南华寺
　李清叟　金庭观
　李庆孙　句
　李全之　句
　李仁本　题桂殿秋辞
　李荣　句
　李如箎　句
　李儒用　登中梁山
　李芮　直钓岩
　李若川
　　李若川　蚕妇词
　　李若川　村社歌
　　李若川　独酌
　　李若川　理舟
　　李若川　三韵杂咏七首
　　李若川　途中阻雨
　　李若川　夜泊富阳
　李若谷
　　李若谷　寄嵩岳吉上人
　　李若谷　题方干旧隐
　李若水
　　李若水　百井寨次高子文留题原韵
　　李若水　别向德深
　　李若水　博士举陈东秀才雪诗云已成堆积势应费扫除功句甚佳惜不见其全数日
　　李若水　捕盗偶成
　　李若水　春日郊外
　　李若水　春日途中
　　李若水　次颜博士游紫罗洞五首
　　李若水　次友人韵题墨梅
　　李若水　次韵高子文
　　李若水　次韵高子文村居
　　李若水　次韵高子文留别
　　李若水　次韵高子文秋尽怀归
　　李若水　次韵高子文途中见寄
　　李若水　次韵公实兄途中
　　李若水　次韵和友人竹石
　　李若水　次韵李嗣表夜坐
　　李若水　次韵李元量见赠
　　李若水　次韵李子建春雨
　　李若水　次韵李子建怀归
　　李若水　次韵李子建苦热
　　李若水　次韵马循道春怀
　　李若水　次韵马循道游长安东池诗
　　李若水　次韵倪巨济春怀
　　李若水　次韵倪巨济诗换怪石
　　李若水　次韵舒伯源雪晴偶书四首
　　李若水　次韵宋周臣留别
　　李若水　次韵唐彦英留题学舍
　　李若水　次韵王深之二首
　　李若水　次韵雍节夫留别
　　李若水　次韵张济川二首
　　李若水　次韵张济川雪
　　李若水　次韵张济川夜雪二首
　　李若水　从赵彦特求茶
　　李若水　村妇谣
　　李若水　村家引
　　李若水　村落
　　李若水　登敛翠亭
　　李若水　伐桑叹
　　李若水　奉命太原途中呈王坦翁副使
　　李若水　归家
　　李若水　何德休设冰茶
　　李若水　红梅
　　李若水　寄敦夫弟
　　李若水　寄宋周臣
　　李若水　寄题艾惠夫容膝轩诗
　　李若水　江行值暴风雨
　　李若水　句
　　李若水　开德天王台诗
　　李若水　离家
　　李若水　绿漪轩遇雨与任才仲定韵赋
　　李若水　农夫叹
　　李若水　偶成
　　李若水　偶书
　　李若水　蓬莱行
　　李若水　平川道中
　　李若水　秦会之题绝尘亭
　　李若水　秋风
　　李若水　秋怀
　　李若水　秋日书斋
　　李若水　上巳
　　李若水　受誓戒
　　李若水　书怀
　　李若水　睡觉
　　李若水　送公实兄赴省试
　　李若水　送何文植趋京
　　李若水　送李无陂还乡
　　李若水　送李志全还乡
　　李若水　送宋周臣赴殿诗
　　李若水　送唐彦英
　　李若水　送行
　　李若水　太行道中
　　李若水　题观城驿壁
　　李若水　题画
　　李若水　题画扇
　　李若水　题赵进夫胜轩诗
　　李若水　铁冠道士寄书
　　李若水　途中
　　李若水　闻卞氏旧有怪石藏宅中问其遗孙指一废井云尽在是矣井在室中床下不
　　李若水　西游
　　李若水　喜雪
　　李若水　谢刘德谦惠叠翠峰诗
　　李若水　谢人惠鱼兔蟹
　　李若水　徐大宰生日
　　李若水　雪后二首
　　李若水　言志
　　李若水　夜坐
　　李若水　夜坐瓶忽成韵作诗记之
　　李若水　夜坐与高子文分韵得月字
　　李若水　谒束先生庙
　　李若水　迎亲途中
　　李若水　用张济川所举诗韵漫作
　　李若水　又次韵司空彦修送行
　　李若水　与沈信翁对饮忆雍节夫高子文
　　李若水　与诸公游葆真宫
　　李若水　狱平堂
　　李若水　御笔免房钱一旬
　　李若水　杂诗六首
　　李若水　赠陈承务
　　李若水　赠桑山老匠
　　李若水　赠张墨卿
　　李若水　赠捉杀官马谨
　　李若水　震山岩
　　李若水　中秋不见月二首
　　李若水　种荔枝核有感
　　李若水　诸刹紧水激磑磨殊可观为赋此诗
　　李若水　竹宫长句
　　李若水　醉中偶题
　李若虚　过浯溪观中兴磨崖因成一绝
　李若拙
　　李若拙　奉赠宣义大师英公
　　李若拙　句
　李山甫
　　李山甫　禅窟寺
　　李山甫　和五漕使逵游麻姑山
　　李山甫　慧光寺二首
　　李山甫　句
　　李山甫　牡丹二首
　　李山甫　题瑞相寺
　　李山甫　同知县陈公颜游章山寺
　李山节　咏杨妃菊
　李善　句
　李善美
　　李善美　大堤曲
　　李善美　句
　李商　记化蝶异闻
　李商叟
　　李商叟　句
　　李商叟　寿陈左相
　　李商叟　寿傅宪
　　李商叟　寿韩尚书
　　李商叟　寿时相
　　李商叟　寿吴宰
　　李商叟　孀　吴宰
　　李商叟　寿辛太尉
　　李商叟　寿周少保
　　李商叟　寿周益公
　　李商叟　疏山
　李韶
　　李韶　题司空山观
　　李韶　游虎丘
　　李韶　游司空山
　李少和　自咏
　李邵　双桧联句
　李申之
　　李申之　句
　　李申之　献帅府经历二首
　李申子
　　李申子　句
　　李申子　[缺]深城红尘，怎得侵[缺]骨云岩桧老险惊[缺]兴废一掬清泉酌古[
　　李申子　君子泉
　李深
　　李深　送程给事知越州
　　李深　题范文正公祠堂
　李慎修　赋新繁周表权如诏亭
　李慎言　抛球曲
　李昻之　夜游漓江上
　李师圣　游台感兴古风
　李师中
　　李师中　递中得先之兄书取邕钦宜柳归约十二月到此年节已近未闻来朝寄奉
　　李师中　过严关有感
　　李师中　韩魏公席上为官妓贾爱卿作
　　李师中　和李明叔理定道中
　　李师中　嘉佑三年九月受命来岭外七年十一月得请知济州感恩顾已喜不自胜留
　　李师中　句
　　李师中　客有写真者见予因以三诗赠之
　　李师中　留题龙隐岩
　　李师中　留题龙隐岩□□
　　李师中　留题龙隐岩寺
　　李师中　龙隐岩
　　李师中　麦积山
　　李师中　偶题
　　李师中　诗一首
　　李师中　送桂州安抚余靖侍郎还京
　　李师中　送唐介
　　李师中　唐州太守
　　李师中　题太空子隐居
　　李师中　天目山
　　李师中　颍国庞公挽词
　　李师中　咏松
　　李师中　云
　　李师中　赠韩逈
　　李师中　昭陵挽词
　　李师中　中隐岩
　　李师中　子陵二首
　　李师中　自和
　李石
　　李石　白鹿得萱花
　　李石　拌毫笔
　　李石　北田梅
　　李石　边州警报
　　李石　别金颜老
　　李石　病中谢三山问讯
　　李石　采桑
　　李石　长松奉寄郑察院
　　李石　沉黎四首
　　李石　叱驭桥
　　李石　出舫
　　李石　除夕
　　李石　春水
　　李石　次范宰韵
　　李石　次牟朝佐见赠韵
　　李石　次蒲尉韵
　　李石　次韵冯涪州见府
　　李石　次韵何景山爱山亭
　　李石　次韵何思召求中江县学额
　　李石　次韵季真留别
　　李石　次韵贾文学见赠
　　李石　次韵李判官见赠
　　李石　次韵孙翊尉
　　李石　次韵唐立夫永川五柳堂堂李齐年所建十年间三易名立夫作令为复之
　　李石　次韵喜雨
　　李石　次韵谊夫九日忆去岁共游东林
　　李石　次韵宇文守携酒相访
　　李石　次韵张当进题神君庙
　　李石　次韵赵荣州题芦雁画
　　李石　次韵赵彦肤柏梁体送张道录
　　李石　次张益州芝草十二韵
　　李石　大渡河鱼甚美皆巨口细鳞鳜也本草以鳜为石桂鱼
　　李石　大水寓武信二首
　　李石　大雨水忧三堰决坏且念吾挺之在病无与共此忧者四走笔为问四首
　　李石　祷雪堋口庙
　　李石　祷雨
　　李石　到沉黎举家瞶气上如聋者逾月乃愈医人云此瘴气也
　　李石　到夔门呈王待制
　　李石　道卫甥送酒
　　李石　德辉郎君名嘉橘其小字也书来云修嘉辰故事并蒙惠二尊怅然有感二首
　　李石　邓通城
　　李石　殿柱记
　　李石　钓车道人远来再以前韵赠之
　　李石　东湖感事二首
　　李石　东湖探梅
　　李石　东山行
　　李石　方舟二首
　　李石　访范师山房
　　李石　放鱼
　　李石　蜂蚁
　　李石　冯震野航
　　李石　盖公堂
　　李石　感怀
　　李石　感事
　　李石　公实公衍伯仲相访云木犀再花香橘新摘也并以为惠且将以佳篇因次韵
　　李石　公寿送蒲萄以酒答之二首
　　李石　古柏二首
　　李石　郭补生朝
　　李石　过永寿县
　　李石　海山堂
　　李石　寒食
　　李石　何司法惠示乐善新编赋诗为谢
　　李石　和杨子土牛之什
　　李石　荷花
　　李石　红梅阁二首
　　李石　湖屿
　　李石　唤鱼亭
　　李石　黄筌画屏
　　李石　鸡鸣关
　　李石　寄贾元镇并问杨似贤谭德称
　　李石　寄题用之太丞真意阁
　　李石　寄知来弟
　　李石　坚老师相访诵法华经如流
　　李石　閒居二首
　　李石　金山驿
　　李石　九里松
　　李石　九日类试院雨中制司送酒关子二首
　　李石　九日四首
　　李石　九日同胡子远携三子以重阳能插菊花无分韵
　　李石　九日游天竺
　　李石　九日与一飞诸友饮菊
　　李石　句
　　李石　瞿唐峡
　　李石　犒蛮给衣
　　李石　苦胃不出二首
　　李石　蜡梅
　　李石　蜡梅二首
　　李石　黎墨
　　李石　黎厅相并栽柏生意可喜
　　李石　黎州鹿鸣宴
　　李石　礼殿
　　李石　礼殿圣贤图
　　李石　李漕和诗次韵
　　李石　李新仲圭同游醮坛归以诗告别次韵
　　李石　立春
　　李石　留别何十五
　　李石　罗真人祠诗二首
　　李石　蛮王妻俗呼县君来黎州锦领乌氈自跨马而至
　　李石　眉州郡圃种稚柏三千
　　李石　眉州鹿鸣宴
　　李石　梅花
　　李石　梦西曹夜直
　　李石　觅德醇菊花
　　李石　墨池
　　李石　木芙蓉
　　李石　木兰
　　李石　陪韩守刘村看牡丹
　　李石　彭门春日
　　李石　彭州上元二首
　　李石　彭州送花
　　李石　彭州行邑道中
　　李石　齐人画礼　¨
　　李石　千叶梅
　　李石　秦城二绝
　　李石　秋晓
　　李石　秋夜待月
　　李石　秋月
　　李石　秋月二首
　　李石　人日集蟆颐视堰
　　李石　软条蜡梅
　　李石　三藏梨
　　李石　三游洞
　　李石　山亭三首
　　李石　山图
　　李石　扇子诗
　　李石　石过青渠壁间有何人者诗欲梓潼神君戒杀以从佛神君初以孝廉举岂自
　　李石　石经堂
　　李石　石蒙恩召还以病留滞度岁赋此诗道别呈诸同官
　　李石　石室
　　李石　食枸杞猫头箂
　　李石　史宰北湫祷雨
　　李石　市进马寒甚
　　李石　示郡南二孙
　　李石　试严志行笔
　　李石　漱玉轩为邑之佳处顷春祝寺僧少葺之重来则眼界增明矣因拉王和叟刘
　　李石　双鹤
　　李石　水仙花二首
　　李石　送程荣州被召二首
　　李石　送澄师还昭觉
　　李石　送处道
　　李石　送范颖胄
　　李石　送范至能制置
　　李石　送勾龙教授
　　李石　送浩侄成都学官
　　李石　送黄安国同年
　　李石　送客
　　李石　送陆务观
　　李石　送牟尧文
　　李石　送僧南游
　　李石　送叔规
　　李石　送苏汉杰
　　李石　送王应祥
　　李石　送王郁教授
　　李石　送王瞻叔总领
　　李石　送吴道明推官并问赵庄叔何公礼兄弟
　　李石　送新赵宰
　　李石　送杨德源
　　李石　送虞枢密还朝
　　李石　送张道士游西山至道观
　　李石　送周行可
　　李石　颂古塔祖胜二首
　　李石　宿钟阳僧寺
　　李石　题白塔古迹二首
　　李石　题草堂
　　李石　题海棠二首
　　李石　题环碧亭
　　李石　题黄筌牡丹花下猫
　　李石　题金马碧鸡神祠
　　李石　题李都画枯木
　　李石　题罗汉院画像
　　李石　题马仲友画花下猫二首
　　李石　题扪参亭
　　李石　题三昧泉
　　李石　题升仙桥
　　李石　题师永锡知县画老竹枯木二首
　　李石　题苏氏巽风阁
　　李石　题王氏歟竹亭
　　李石　题薛公肃问梅图
　　李石　题阴山七骑图
　　李石　天彭得解
　　李石　天彭受代迁静正堂以代者未到漫兴二首
　　李石　天彭行县
　　李石　听水琴
　　李石　同邓使君赏双头牡丹
　　李石　同韩子东赏牡丹
　　李石　同王夔州探梅
　　李石　挽船
　　李石　挽何与时
　　李石　挽沈提刑
　　李石　王晦叔许惠歙砚作诗迫之
　　李石　王家亭池
　　李石　王显之求名其二子日忠厚日忠恕
　　李石　王真画桃花玉颊儿扇
　　李石　问赵有方乞琴
　　李石　五更一点月照窗几以为晓也披衣视之雪厚至尺许喜甚赋诗
　　李石　武侯祠
　　李石　悟仙庵
　　李石　西堂前老松状如偃盖或云即摩顶松也松产茯苓为人窃去松今不存因栽
　　李石　喜雨谣
　　李石　虾蟆碚
　　李石　峡中
　　李石　夏旱
　　李石　仙巢
　　李石　香橘二首
　　李石　小孤庙
　　李石　小桃
　　李石　携子孙到四明洞节叙有感
　　李石　谢处道贶墨用与德醇韵
　　李石　谢冯济远惠端砚
　　李石　谢浩然尝为余作异梦余再被召浩然有诗次韵复之二首
　　李石　谢浩然以梦告且赋诗见赠次韵复之二首
　　李石　谢刘韶美送酒
　　李石　谢彭守送花
　　李石　谢人惠新火
　　李石　谢胜老惠胡桃
　　李石　谢王公才惠资阳梨二首
　　李石　谢夏彦博知县惠落雁木并紫箂茶绿菜二首
　　李石　谢杨寿卿惠香木拄杖
　　李石　谢杨寿卿送双鸭用香木拄杖韵
　　李石　徐童子弹琴极聪慧诗勉其学
　　李石　雪
　　李石　雪二首
　　李石　严一飞惠余一唯图书赞其上甚佳石更名忠恕图置之座右以为居官奉母
　　李石　杨德彝立春日携诗远访次韵
　　李石　杨尉三和篇补其二以为答不敢虚盛意
　　李石　夜读韩子苍文二首
　　李石　谒武侯庙
　　李石　一飞居忧题扇赠之
　　李石　一笑
　　李石　伊川祠呈程咏之
　　李石　永兄作灵照寺墨梅雨纸殊佳仍书二绝其上以为饷次韵谢之
　　李石　用之相访忽忆汉孙不得一脉以死用前韵
　　李石　忧旱
　　李石　游黄州东坡
　　李石　游铜梁县云岩
　　李石　又送马氏兄弟归彭门
　　李石　余所藏李文才画鹤甚奇伟岁久缣烂各缺一趾偶有善工为补之
　　李石　鱼相忘
　　李石　与程端卿相另峡中共系船瀼东留一日
　　李石　宇文子友以诗来觅酒
　　李石　羽扇亭
　　李石　远去亲侧浩然归心再用韵
　　李石　栽橘
　　李石　再次韵计教授
　　李石　再以韵谢吴美仲和篇茶樽之贶
　　李石　再用九日韵答何邵卿二首
　　李石　赠钓车道人
　　李石　赠开元观李法师
　　李石　赠墨手道人寄晁子止即用子止韵
　　李石　赠庞玠术者
　　李石　赠杨教授
　　李石　赠杨尉送湫水
　　李石　赠张听声
　　李石　展峰亭
　　李石　张绍贤以诗索佩刀次韵复还之
　　李石　赵权可许惠筇竹山峰佳者用前韵戏之
　　李石　芝草
　　李石　直方大
　　李石　至喜亭
　　李石　重阳
　　李石　舟次湖口追忆任明府
　　李石　舟中示开并寄圆
　　李石　周参政惠书唁及亡儿开二首
　　李石　周公礼殿
　　李石　周公帽
　　李石　骤雨
　　李石　诸葛菜
　　李石　诸友惜别夜坐德行堂饮茶
　　李石　竹间读书
　　李石　资圣看画
　　李石　子夜春歌二绝
　　李石　左右生题名
　李时可
　　李时可　别余司法
　　李时可　杜鹃花
　　李时可　六朝旧迹
　　李时可　题方漕水阁
　　李时可　雪行
　　李时可　野寺
　　李时可　舟中夜闻读书
　李时英　游洞霄
　李识
　　李识　淳化五年秋八月二十四日钜鹿魏野江东僧用晦赵郡李识登解城瑯琊王
　　李识　解城条山联句
　　李识　解城条山联句。诗见本书魏野一○
　李寔　陕府芮城县群贤凉轩诗
　李士会
　　李士会　长乐旧县
　　李士会　薛家塘
　　李士会　银城旧县
　李士美
　　李士美　句
　　李士美　游百岩
　李氏
　　李氏　汲水诗
　　李氏　句
　　李氏　诗三首
　　李氏　书红帕
　　李氏　书怀
　　李氏　挽公择兄
　　李氏　西湖
　李氏女
　　李氏女　弹琴
　　李氏女　拾得破钱
　李氏子　题沈鸟盆户股
　李寿朋　句
　李受　题太平兴国宫
　李叔达　舟中闻木犀
　李淑
　　李淑　春集东园诗
　　李淑　句
　　李淑　诗一首
　　李淑　题滑州廨
　　李淑　题周恭帝陵
　　李淑　岘山诗
　李塾　题清虚庵皇甫真人坦之隐居
　李思聪
　　李思聪　金城山
　　李思聪　云山
　　李思聪　朱陵洞
　李思衍
　　李思衍　安南观棋
　　李思衍　拜许鲁齐像
　　李思衍　汴京怀古
　　李思衍　次韵单徙提举
　　李思衍　吊李肯齐
　　李思衍　华盖楼
　　李思衍　会同馆
　　李思衍　寄江西魏按察
　　李思衍　见王参政
　　李思衍　见维扬崔左丞
　　李思衍　隆山塔院
　　李思衍　妙高台
　　李思衍　彭城
　　李思衍　漂母墓
　　李思衍　上雷御史
　　李思衍　石牛行
　　李思衍　世子和前韵有自顾不才惭锡士只缘多病欠朝天之句即席次韵
　　李思衍　世子燕席索诗
　　李思衍　思明州摩云岭
　　李思衍　天太宫
　　李思衍　万斛山
　　李思衍　行赆有礼辞之世子举陆贾事亹亹见爱谢绝以诗
　　李思衍　鬻孙谣
　　李思衍　元日
　　李思衍　志古溪堂
　李斯立　句
　李似權　记梦
　李颂　赠英公大师
　李太澄　游金庭观
　李镗　椒溪滩
　李涛
　　李涛　处事
　　李涛　春社日寄李学士
　　李涛　春昼回文一首
　　李涛　次韵平埜王子厚登相山不及相过
　　李涛　登高丘而望远海
　　李涛　读阮籍咏怀十七首
　　李涛　访林龙发
　　李涛　寄范税院倚衡
　　李涛　句
　　李涛　兰坡过省
　　李涛　南山
　　李涛　琴书
　　李涛　三月十六日西湖闻杜鹃
　　李涛　僧本均乞蒙泉稿
　　李涛　诗社中有赴补者
　　李涛　诗友作涉江采夫容触拨鄙思亦成一首
　　李涛　题处士林亭
　　李涛　题泥水关不动尊院
　　李涛　题昩江王章甫梅境
　　李涛　题袁恭父神心精舍
　　李涛　为广寿长老文杰说嵩溪偈
　　李涛　为能仁长老本端说无学偈
　　李涛　新年开义馆教族属子侄作诗勉之
　　李涛　杂诗十首
　　李涛　杂诗四首
　　李涛　赠染花徐仲湘
　　李涛　赠山翁
　李総　句
　李倜　次朱文公廓然亭韵
　李天子
　　李天子　题句容酒肆壁
　　李天子　题天竺寺壁
　李畋
　　李畋　句
　　李畋　送钤辖馆使王公
　李廷忠　游大涤
　李庭
　　李庭　贺罗将仕拜命
　　李庭　贺萧致政庆恩拜命
　　李庭　送裴子法北行
　　李庭　溪行
　　李庭　咸阳怀古
　　李庭　游广胜寺东岩
　李庭芝　挽胡季昭
　李韦之　桃源
　李惟德　老人岩
　李维
　　李维　句
　　李维　霜月
　　李维　送僧归护国寺
　　李维　送舒殿丞
　　李维　送张无梦归天台
　　李维　王左丞新菊
　　李维　休沐端居有怀希圣
　李希周　九日
　李熙辅　题真空阁
　李熙载
　　李熙载　九里
　　李熙载　句
　李先
　　李先　句
　　李先　与杜秀才
　李咸　游均庆寺
　李献可　赋宫人午睡
　李详　惠山斋中听雨
　李祥
　　李祥　高宗皇帝挽词
　　李祥　挽崔舍人
　　李祥　挽郭知府
　　李祥　挽韩尚书
　　李祥　孝宗皇帝挽词
　李翔
　　李翔　沧浪烟雨
　　李翔　朝天堤
　　李翔　鉴湖亭
　李孝先
　　李孝先　春日有感
　　李孝先　登江渎水心亭
　　李孝先　题余干县干越亭
　李肖龙
　　李肖龙　便民诗上颜正叔宣慰广东
　　李肖龙　题潭然公旧址
　李啸軀　登姑苏台
　李啸轩　梅
　李新
　　李新　安居濒江小蓝留三小诗
　　李新　安溪
　　李新　八月十五日过蓬豩书净戒寺
　　李新　巴山
　　李新　白塔院
　　李新　半方壶诗
　　李新　宝岩寺
　　李新　抱璞吟
　　李新　北窗偶成呈遗逸
　　李新　别莫倩赴茂林
　　李新　病中二首
　　李新　不寐
　　李新　禅房
　　李新　陈蜀州
　　李新　陈丈挽诗
　　李新　呈恩主户部郎中
　　李新　乘兴可以访戴
　　李新　程公明驾部墨竹
　　李新　崇宁寺晚归
　　李新　筹笔驿
　　李新　出茂州
　　李新　出塞
　　李新　除草
　　李新　春閒戏书三首
　　李新　春日杂言
　　李新　春日自锦封归宁过玉岩寺
　　李新　春深过黄亭
　　李新　春效行
　　李新　春游
　　李新　春昼歌
　　李新　磁钓翁
　　李新　次韵
　　李新　次韵崔同年马上口占二首
　　李新　次韵答西城王尉二十韵
　　李新　次韵解君接感怀
　　李新　次韵任使君咏梅二首
　　李新　次韵宋都运庆豳学成
　　李新　次韵苏必强见寄
　　李新　次韵员子春游马溪二首
　　李新　次韵张永锡等制留题通泉聚古堂
　　李新　次韵重阳二首
　　李新　次韵子温检覆书事
　　李新　次韵子温早梅
　　李新　次赵继公得未开牡丹之什
　　李新　从辟沪南道中晓征三首
　　李新　催李祖申赏莲会
　　李新　答李丞用其韵
　　李新　打剥牡丹
　　李新　大佛寺留题
　　李新　大雪不宜干人
　　李新　代张元老上许漕
　　李新　登城望江边
　　李新　登牛溪岭
　　李新　登天台
　　李新　登西楼呈桑彦周
　　李新　东陂
　　李新　东海曲
　　李新　东津净行院
　　李新　东平县君挽词
　　李新　冬
　　李新　冬夜有感
　　李新　冬至夜宿飆口市
　　李新　读五代史
　　李新　杜鹃
　　李新　泛松溪
　　李新　访幽人
　　李新　飞将
　　李新　飞练歌呈宋豳州宏文
　　李新　飞仙道中
　　李新　分蒲萄遗苏必强
　　李新　汾阴曲
　　李新　冯秀才宅晚饮
　　李新　浮春斋
　　李新　妇嘲
　　李新　赋邓士载祠
　　李新　感歌行
　　李新　感贫女
　　李新　感事
　　李新　感俗
　　李新　高宜试剑石
　　李新　高祖试剑石
　　李新　隔墙吹箫悲深有作
　　李新　古塞
　　李新　古兴
　　李新　古意
　　李新　观澜堂
　　李新　观梁辅之晓阅
　　李新　观前古美人图
　　李新　官归
　　李新　官居偶书
　　李新　广都道中作
　　李新　归美堂
　　李新　过邠郊归蜀
　　李新　过长滩
　　李新　过垂云亭
　　李新　过东界
　　李新　过冯十夜饮见烛花有作
　　李新　过何权道幽居不遇
　　李新　过贾浪仙崔秀才故祠
　　李新　过江游灵泉寺
　　李新　过金牛自劳
　　李新　过净慧院
　　李新　过廉水渡二首
　　李新　过卧龙先生幽居
　　李新　过永安院
　　李新　汉江
　　李新　汉源馆
　　李新　和李卿新轩
　　李新　和李少卿
　　李新　和李少卿见贻之什
　　李新　和李少卿游北湖六首
　　李新　和任普州冬至日作
　　李新　和许表民湔江驿四题
　　李新　鹤雏引
　　李新　黑水馆
　　李新　湖上招故人
　　李新　怀酒
　　李新　还三嵎先寄舍弟
　　李新　还书室
　　李新　即席次必强六绝句
　　李新　寂照院
　　李新　寄舍弟二首
　　李新　寄郑明举香
　　李新　祭先农
　　李新　甲辰正月二十三日夕壬申梦坐一江楼上见雪月辉映汀洲高下澄流金碧
　　李新　甲午九月十七日留题太平寺
　　李新　甲子春趋太学过华山赋仙掌峰
　　李新　简任安中
　　李新　鉴亭
　　李新　江边行贻赵彦成
　　李新　江道中
　　李新　江提仓生日二首
　　李新　将进酒
　　李新　金匮道中
　　李新　金牛道中
　　李新　锦江思
　　李新　经甘相庙
　　李新　静邻寺
　　李新　九日林守同饮因思昔年朱侍讲跨鹤之集
　　李新　九日罗江旅情呈文孺
　　李新　九日无菊
　　李新　九支池二首
　　李新　居中馈薏苡青头鸡小诗代简
　　李新　句
　　李新　苦寒歌
　　李新　乐园假寐
　　李新　梨花
　　李新　立春前密雪应祈呈范内翰
　　李新　立化童子
　　李新　两寅四月乙丑夜漏未尽五鼓三嵎程平起问安堂上灯烂然有圆相事异耳
　　李新　凌云
　　李新　令狐秀才书堂
　　李新　刘小漕
　　李新　刘子常约赏海棠
　　李新　留别寄元裕
　　李新　留题华严壁
　　李新　龙笛
　　李新　龙洞
　　李新　龙水板桥院
　　李新　龙兴客旅效子美寓居同谷七歌
　　李新　龙兴行香游宝莲寺
　　李新　龙游寺南屏轩和宋宠父韵
　　李新　陋夷
　　李新　卢舍那僧舍留别
　　李新　绿阴亭
　　李新　落解西归长安道中书所怀
　　李新　麻姑
　　李新　墨竹
　　李新　某夏夜酣寝飘然身若凌云其觉也作梦游仙以原其所自与状其所以归献
　　李新　暮春泛舟涪江
　　李新　暮还官寺
　　李新　南至日过盐壩官亭
　　李新　蓬莱别岛
　　李新　蓬溪道中所见
　　李新　蒲静安挽词
　　李新　普通院
　　李新　普州铁山福济庙祀神曲　送神
　　李新　普州铁山福济庙祀神曲　迎神
　　李新　七夕日宿长江
　　李新　绮阁吟嘉州李使君命官妓段倩乞诗席上为赋
　　李新　羌俗
　　李新　荞麦
　　李新　青锉山寺
　　李新　青石阻雨
　　李新　清泉馆
　　李新　秋日登楼
　　李新　劝公乐
　　李新　劝饮
　　李新　日出东南隅
　　李新　日击
　　李新　荣德夫人挽词
　　李新　闰重阳
　　李新　山间女
　　李新　山居
　　李新　山中秋意
　　李新　上亭书事
　　李新　上张幕
　　李新　神泉道中寄李道明
　　李新　石鼓寺晚归
　　李新　时雨试步寄员子春
　　李新　寿安夫人挽词
　　李新　寿王提举二首
　　李新　书垂柳铺壁
　　李新　书韩生壁
　　李新　书孔伯绍题壁后
　　李新　书懒抟寺壁
　　李新　书梁山杨氏亭壁
　　李新　霜月吟
　　李新　宋隐君挽词
　　李新　送菜徐安叟
　　李新　送菜徐秀才
　　李新　送程公明
　　李新　送春曲
　　李新　送崔生
　　李新　送犊鼻褌与任敦夫
　　李新　送杜丞
　　李新　送范秉彝
　　李新　送冯梦授试礼部
　　李新　送高执中赴文州楒林
　　李新　送胡运使
　　李新　送鞠彭山
　　李新　送李才儒
　　李新　送李能
　　李新　送刘祠部
　　李新　送刘汉特兼简邵子文
　　李新　送刘金部三首
　　李新　送刘前豩
　　李新　送刘尉
　　李新　送柳慎徽赴道州教授
　　李新　送吕兴元
　　李新　送牡丹与赵元思
　　李新　送钱使者三首
　　李新　送权守解印趋阙
　　李新　送邵马勾二首
　　李新　送邵子文
　　李新　送时仲西归
　　李新　送万俟持正三首
　　李新　送吴使君
　　李新　送许东传
　　李新　送姚深之
　　李新　送元播
　　李新　送元景参辟痈
　　李新　送远曲
　　李新　送张德翁推官赴阙歌
　　李新　送张君实赴制举
　　李新　送张少卿赴召十首
　　李新　送赵伯高
　　李新　送知府王大夫
　　李新　送周晋叔
　　李新　宿青城板桥寺
　　李新　宿西谷院六首
　　李新　岁尽行县归示时雨
　　李新　笋竹
　　李新　所见
　　李新　坦溪亭
　　李新　桃花
　　李新　桃花菊
　　李新　题北岩定林院方丈戊戍正月二十四日携诸童稚来游藉草而饮既醉书方
　　李新　题筹笔驿
　　李新　题纯益壁记
　　李新　题东高堂壁
　　李新　题冯园三首
　　李新　题贵閒轩
　　李新　题韩溪
　　李新　题旧新明县孝义驿
　　李新　题绝胜亭
　　李新　题赖盘市法云院二首
　　李新　题明远轩
　　李新　题南寺吟轩
　　李新　题普州东溪
　　李新　题石子溪亭
　　李新　题遂宁冯迁居夫隐士画像
　　李新　题望喜驿黄夷仲诗后
　　李新　题小瀛洲
　　李新　题啸竹轩
　　李新　题兴化小阁
　　李新　题延宾亭
　　李新　题永康县山光阁
　　李新　题月山亭
　　李新　题质龟轩
　　李新　题朱令德祠
　　李新　天池读书寄元明
　　李新　天王院
　　李新　铁山祠成二首
　　李新　听王子定吹箫
　　李新　同宋长江登江店唐氏山阁
　　李新　铜鼓道中所见诗
　　李新　挽崇宁王雅桥杨公善宣教词
　　李新　挽江源张宽儒承事词
　　李新　挽史太君词
　　李新　挽张承事词
　　李新　晚过银山
　　李新　晚宿江涨桥
　　李新　晚饮冯秀才宅
　　李新　王明美招饮有能窥狗窦之语因作诗贻之
　　李新　王中玉生辰
　　李新　往银山深道亡寺观暮投宿民居
　　李新　问俗
　　李新　问田尉公俞丐菊栽
　　李新　问张兴州觅酒
　　李新　武功驿留题
　　李新　西岗重九
　　李新　西轩
　　李新　西轩杂言
　　李新　西斋睡起
　　李新　洗竹十八韵
　　李新　喜孙伯远王周彦远访
　　李新　喜王子温教子
　　李新　戏书元明厅壁
　　李新　戏子常携妓见访
　　李新　下鹿头坂偶成
　　李新　相鹤轩
　　李新　项羽庙
　　李新　晓起
　　李新　晓雾行
　　李新　谢王司户惠纸被
　　李新　谢杨秀才惠文编
　　李新　辛苦行
　　李新　新春道中口占
　　李新　兴利山居
　　李新　行路难
　　李新　秀野亭二首
　　李新　虚明斋
　　李新　徐安叟郊居
　　李新　雪树
　　李新　盐井
　　李新　彦升索春晖亭诗予昔登亭上见凡赋诗率比兴於雨草如东野初语予疑命
　　李新　燕走马少卿口号
　　李新　杨村四十韵
　　李新　药水岩
　　李新　夜坐有感并简与讷教授
　　李新　一晓发射洪循江而行书二诗州堆馆
　　李新　贻高执中
　　李新　贻家弟
　　李新　忆故园
　　李新　阴伯庸悼词
　　李新　尹公湖晚归
　　李新　饮田家洞
　　李新　隐居
　　李新　永吉院阻雨
　　李新　咏晴
　　李新　用刘子默韵题瘼亭
　　李新　幽意
　　李新　游法济寺
　　李新　游化城寺
　　李新　游寂照院
　　李新　游罗园
　　李新　游南水陆院
　　李新　游石鼓寺
　　李新　游雍熙寺
　　李新　游云门山寺
　　李新　有怀高执中
　　李新　有酒歌
　　李新　有酒作
　　李新　又出差还茂州
　　李新　又三绝戏老友
　　李新　予宿承德日夜苦霪雨拟金筌赋六韵呈陈居中
　　李新　渔父曲
　　李新　元次山作友丐予乃谚之
　　李新　月下
　　李新　月下口占戏子温
　　李新　悦耳老堂
　　李新　杂兴
　　李新　杂言二章送柳慎徽赴道州教授
　　李新　再和
　　李新　再书
　　李新　再游云门山寺
　　李新　早梅
　　李新　赠术士罗公弼
　　李新　赠翟提刑
　　李新　张安化重阳日置酒挽同官游灵泉寺登高时适有客占牧之诗一联因缉成
　　李新　赵壹读书台
　　李新　折杨柳
　　李新　正月晦书事
　　李新　正月末再来渡石桥见桃花盛开有感而赋
　　李新　芝溪院
　　李新　中江道中
　　李新　中秋夜宿穆陵关
　　李新　中秋夜玄云蔽月行
　　李新　种莲
　　李新　重九
　　李新　重阳
　　李新　重阳后有作
　　李新　重阳近有作
　　李新　重阳已后折菊泛酒
　　李新　重阳酝未熟无菊绝句
　　李新　重阳舟次高邮
　　李新　舟中漫兴
　　李新　资州邓园
　　李新　梓潼张孝女
　　李新　自西悬趋南郑道中杂咏三首
　　李新　醉乡
　　李新　醉中歌
　李兴宗
　　李兴宗　观八陈图有感
　　李兴宗　游青城山
　李行中
　　李行中　读颜鲁公碑
　　李行中　赋佳人嗅梅图
　　李行中　寄韩宪仲廷评
　　李行中　赵明叔太博未识醉眠亭先贶佳篇
　　李行中　醉眠亭
　李虚己
　　李虚己　次韵和内翰杨大年见寄
　　李虚己　和汝南秀才游净土见寄
　　李虚己　寄化城寺
　　李虚己　建茶呈使君学士
　　李虚己　送何水部蒙出牧宜阳
　　李虚己　题义门胡氏华林书院三首
　李绚
　　李绚　句
　　李绚　送天柱冯先生
　李薰
　　李薰　丙寅岁秋再抵长松奉等慈师入城作诗记一时事
　　李薰　从薛元法会食保福意轩得径字
　　李薰　二月四日游大云寺分韵得三字佛龛多题名韦独抗段文昌李景让郑四愚
　　李薰　过净名院触目都似曾到问讯乃非也戏题绝句
　　李薰　十五日同登大慈寺楼得远字
　李珣　句
　李巽
　　李巽　登第遗乡人
　　李巽　题义门胡氏华林书院
　李延永　登岳阳楼
　李巘　高宗皇帝挽词五首
　李彦方　题万年宫
　李暘夫　大涤洞天留题
　李鐊　金紫岩
　李尧俞　句
　李一鳌　句
　李夷庚　句
　李夷行　见山台
　李亿　柳
　李益能　景伯正字按行外邑平遣系囚既还出道中诗一编蔡丈有诗次韵
　李益谦
　　李益谦　景伯录示太守湖上唱酬舍弟既赋二章辄亦次韵
　　李益谦　景伯正字招东郊观梅晚集花院秀远堂举之舍弟有诗景伯和章见简同赋
　李谊
　　李谊　钓台
　　李谊　题钓台
　李吟山　赠汪水云
　李寅仲
　　李寅仲　题节庵
　　李寅仲　游行神童读书岩
　李应春　句
　李膺仲　题自画芦雁
　李迎
　　李迎　句
　　李迎　自赞
　李飆
　　李飆　句
　　李飆　舟泊太湖
　李泳
　　李泳　华发
　　李泳　拟古
　　李泳　秋江打鱼
　　李泳　题甘将军庙卷雪楼
　　李泳　西兴
　　李泳　新昌逢故人
　李用　题画
　　李用　题画　春景
　　李用　题画　冬景
　　李用　题画　秋景
　　李用　题画　夏景
　李猷卿　南楼
　李祐孙　题浯溪
　李虞卿　句
　李与　玉笥山
　李育　飞骑桥
　李遇
　　李遇　题濮村
　　李遇　咏西湖江湖伟观楼
　李元实
　　李元实　送胡季昭谪象州次王卢溪送澹庵眨新州韵
　　李元实　再作十绝寄胡伯负兵侍仲方尚书
　李远
　　李远　句
　　李远　仆久客钱塘有吹笛月下者同旅闻之凄然皆有归思属令赋之
　　李远　失鹤
　　李远　咏壁鱼
　　李远　赠写御真李长史
　李軏
　　李軏　画杨妃扇
　　李軏　赠尽梅竹刘信可
　　李軏　赠写神者
　李云岩　瓶花
　李运使　郁林州
　李则　临漳台
　李曾伯
　　李曾伯　八窗叔用前韵相寄时留村舍和以谢之
　　李曾伯　八公山忆廉颇
　　李曾伯　跋衡山曾尉持示秀溪翰墨
　　李曾伯　跋曾玉堂训子十诗
　　李曾伯　别权沪帅朱杞材太社
　　李曾伯　丙午冬徐衍道见访於可斋
　　李曾伯　丙午九日将过阳羡偶成
　　李曾伯　丙戌春过梓潼即事
　　李曾伯　丙子登岘山
　　李曾伯　长沙郡斋中夜闻雨不寐
　　李曾伯　陈次贾归以二诗言别和韵送之
　　李曾伯　池阳清泉旧名鲍公泉又名赵水泉真西山易为清泉坦斋作记
　　李曾伯　出郊劭农口占
　　李曾伯　初到善权香火院
　　李曾伯　初夏即事简昞仲
　　李曾伯　春日领僚属游龙隐岩
　　李曾伯　次蒋志父韵
　　李曾伯　从制垣观阅和韵
　　李曾伯　代饯蜀阃赴召乐语口号
　　李曾伯　代蜀总过沔宴制帅
　　李曾伯　代蜀总直召宴制帅乐语口号
　　李曾伯　代为其亲寿
　　李曾伯　代襄阃宴新除史制卿乐语口号
　　李曾伯　代益昌宪运两司宴制帅乐语口号
　　李曾伯　淡沧陈校勘以稿求答之
　　李曾伯　道间怀益昌总所海棠
　　李曾伯　道间即事亦有间而感慨
　　李曾伯　道间纪事
　　李曾伯　道间见梅
　　李曾伯　道间苦热
　　李曾伯　道音梅花可爱风无复存者
　　李曾伯　登尘表
　　李曾伯　登定王台
　　李曾伯　登独秀台和徐意一韵
　　李曾伯　登桂林宜楼和李帅柱间韵
　　李曾伯　登果州金泉山和韵
　　李曾伯　登河山万里楼
　　李曾伯　登江陵沙市楚楼
　　李曾伯　登阆州锦屏
　　李曾伯　登妙高台
　　李曾伯　登寿沙和抑斋韵
　　李曾伯　登寿沙楼和抑斋韵
　　李曾伯　登四望亭观雪
　　李曾伯　登西楼题柱
　　李曾伯　登岘山用刘清步韵
　　李曾伯　登湘南楼和方孚若韵
　　李曾伯　登逍遥楼和方孚若韵
　　李曾伯　登郢州白雪楼
　　李曾伯　登郢州四望亭
　　李曾伯　登岳寺悦亭
　　李曾伯　丁亥纪蜀百韵
　　李曾伯　丁亥沔阳春时即事简吴叔永
　　李曾伯　丁未效八窗叔赋黄郎
　　李曾伯　丁已到宜兴坟庵
　　李曾伯　丁已闰月六日登岳阳楼
　　李曾伯　定花阻风五首
　　李曾伯　东西正阳献捷和傅山父凯歌韵
　　李曾伯　洞庭口占
　　李曾伯　对应致语口号
　　李曾伯　访阆州读书岩
　　李曾伯　伏读靖康宸札有感
　　李曾伯　福岩再过公安赠行
　　李曾伯　傅山父携示曾玉堂和余韵答之
　　李曾伯　赋家山夕秀
　　李曾伯　赋庐山
　　李曾伯　赋新茶
　　李曾伯　庚申病中作
　　李曾伯　庚申七月自桂归资寿作
　　李曾伯　庚戌赴荆阃舟过湘江
　　李曾伯　庚戌过浯溪读中兴碑
　　李曾伯　庚戌题雪观用方孚若韵
　　李曾伯　庚子祈雨蒋山赠月老
　　李曾伯　管顺甫以湘竹为青奴儿贶为名湘夫人赋以谢之
　　李曾伯　归善权谢福岩
　　李曾伯　癸卯制参黎用之为八仙领客和韵
　　李曾伯　桂林即事
　　李曾伯　桂林鹿鸣宴乐语口号
　　李曾伯　桂林宴交代董侍郎乐语口号
　　李曾伯　桂林宴提刑乐语口号
　　李曾伯　过鄂渚登南楼
　　李曾伯　过樊城用刘清叔韵
　　李曾伯　过涪州怀伊川涪翁两先生
　　李曾伯　过衡阳晚宿
　　李曾伯　过衡州值雨人遇赋
　　李曾伯　过黄州和共山高寒韵
　　李曾伯　过江陵和黄虚舟韵四首
　　李曾伯　过江陵寄陈次贾
　　李曾伯　过京山
　　李曾伯　过邻水道间
　　李曾伯　过灵川县
　　李曾伯　过庐山
　　李曾伯　过清汀洮阳驿和方孚若韵
　　李曾伯　过三衢道士郑云谷出示谢叔达诗因和韵
　　李曾伯　过西海隘即事
　　李曾伯　过小孤
　　李曾伯　过新滩作出峡行
　　李曾伯　过兴安塔寺僧以先世诗来偶赋
　　李曾伯　过宜兴舟中见霅川诸山
　　李曾伯　过永州道间
　　李曾伯　过愚溪
　　李曾伯　过忠州访酆都观二首
　　李曾伯　和八窗叔雪中登楼韵
　　李曾伯　和别制垣金陵劝驾韵
　　李曾伯　和褚肥丞韵二首
　　李曾伯　和褚县丞韵
　　李曾伯　和邓巽坡见寄元夕韵
　　李曾伯　和傅山父红梅韵二首
　　李曾伯　和傅山父喜雨韵二首
　　李曾伯　和傅山父小园十咏
　　李曾伯　和晦庵先生定王台韵
　　李曾伯　和江陵阙干风雨问讯虚舟韵二首
　　李曾伯　和将志父春风亭韵
　　李曾伯　和夔门开济堂韵
　　李曾伯　和刘清叔檀溪韵
　　李曾伯　和刘清叔襄阳草庐韵二首
　　李曾伯　和刘舍人夏雨喜霁
　　李曾伯　和刘舍人咏雪
　　李曾伯　和刘疏轩雪堂韵
　　李曾伯　和刘制遗梅
　　李曾伯　和罗季能上已羽池送客
　　李曾伯　和幕府税巽父吊陈任二谏议韵
　　李曾伯　和清汀蒋省干酒色财气韵
　　李曾伯　和清湘驿颐斋韵
　　李曾伯　和阙干雪中韵
　　李曾伯　和士友傅勉之喜雨韵
　　李曾伯　和疏轩琵琶亭韵
　　李曾伯　和水竹梅烛韵
　　李曾伯　和王潜斋韵送闻人松庵二首
　　李曾伯　和吴居父江陵雄楚楼韵
　　李曾伯　和吴叔永见寄韵
　　李曾伯　和萧石城袖示壬午李漕革夫劝驾诗
　　李曾伯　和萧应父赠黄子芸韵
　　李曾伯　和尤帅长赠郑通庵韵二首
　　李曾伯　和袁提刑咏雪
　　李曾伯　和郑巽坡咏菊并见寄韵二首
　　李曾伯　和郑巽坡韵
　　李曾伯　和制干陈循道惠鹤韵
　　李曾伯　和周昞仲过踏洞滩
　　李曾伯　和总幕刘景文题杜立斋遗翰诗韵
　　李曾伯　衡阳道间
　　李曾伯　衡阳道间即事
　　李曾伯　洪云岩有和谢之
　　李曾伯　淮淝忆幼度
　　李曾伯　淮西幕自皂口入颍道间作
　　李曾伯　黄州上已和王子方雪堂韵
　　李曾伯　己亥题茅山玉晨观
　　李曾伯　己未元日寄子
　　李曾伯　己酉八桂劝驾
　　李曾伯　己酉赴桂初宿会江驿用徐意一韵
　　李曾伯　己酉赴桂过抚州樟原得雨
　　李曾伯　己酉六月阻水於宜春道间枫树
　　李曾伯　己酉庆周子将寿八十
　　李曾伯　己酉夏咏月岩
　　李曾伯　记十五日夜星犯月
　　李曾伯　霁后登水云阁凭栏偶成
　　李曾伯　甲辰送淮东黎漕趋朝二首
　　李曾伯　甲申宁庙挽词
　　李曾伯　甲午淮幕和萧应父赠郑允蹈韵
　　李曾伯　甲午七夕在京和朱子木韵
　　李曾伯　甲午中秋在魏塘值风雨
　　李曾伯　简项仲宗游亭皋
　　李曾伯　饯管制干
　　李曾伯　饯章漕乐语口号
　　李曾伯　江陵和费察推九蕊瑞莲韵
　　李曾伯　将到永州宿村舍
　　李曾伯　将至桂林戒弗作诗饮酒
　　李曾伯　蒋志父
　　李曾伯　轿中假寐
　　李曾伯　轿中午困啜茶偶成
　　李曾伯　禁烟前一日招幕属小集林提干有诗和韵
　　李曾伯　禁烟日登嵯峨阁和方孚若韵
　　李曾伯　荆阃偶成
　　李曾伯　荆阃宴交代贾尚书乐语口号
　　李曾伯　荆阃宴吕马帅乐语口号
　　李曾伯　九日登寿沙城楼
　　李曾伯　久雨之余隔窗闻雪简书院诸丈二首
　　李曾伯　句
　　李曾伯　郡圃木樨开第二花
　　李曾伯　凯还又宴王宣使乐语口号
　　李曾伯　累日脾疾自歌
　　李曾伯　离颍州道间
　　李曾伯　离永州宿愚溪十里村
　　李曾伯　礼湘山佛和别驾叔韵
　　李曾伯　立春后登裴公亭时已解郡组
　　李曾伯　立春日雪
　　李曾伯　利州登栈道
　　李曾伯　连日过滩
　　李曾伯　邻水寺有竹数百竿中有孤梅可爱
　　李曾伯　茅山玉晨观和壁间韵
　　李曾伯　勉时思王和尚留
　　李曾伯　宁国道间即事
　　李曾伯　宁国道间喜晴
　　李曾伯　宁寿寺劭农登慈氏阁和李诚之柱间韵
　　李曾伯　偶得希真岩壑旧隐正在小圃因赋
　　李曾伯　琼筦雇守示和愚溪诗用韵饯之
　　李曾伯　秋霖喜霁适睹庙堂酬唱相去数千里而阴晴同之因用韵
　　李曾伯　秋日登楼眺望
　　李曾伯　全州道间
　　李曾伯　劝驾桂林乡举
　　李曾伯　壬辰过鄂渚简张子直总干二首
　　李曾伯　壬午昌化道间
　　李曾伯　壬子江陵寄闻人松庵
　　李曾伯　壬子劝驾
　　李曾伯　壬子夏偶成
　　李曾伯　入祁阳县界即事
　　李曾伯　入清湘界
　　李曾伯　入蜀垫江道间二首
　　李曾伯　入兴安界
　　李曾伯　入郢访张学宾因睹旧句有感
　　李曾伯　阮梅峰举似题高沙郡圃醉醒亭绝句因继元韵并简萧使君三首
　　李曾伯　山中即事
　　李曾伯　善权奇观
　　李曾伯　劭农归游白龙洞
　　李曾伯　食河豚鲈鱼席间口占
　　李曾伯　侍亲劳监游雪峰
　　李曾伯　首夏而有秋意
　　李曾伯　寿陈制垣
　　李曾伯　寿城凯还宴将帅乐语口号
　　李曾伯　寿城围解制参向君玉贶以凯歌和韵二首
　　李曾伯　寿利州赵漕
　　李曾伯　寿蜀帅
　　李曾伯　寿遂宁李漕
　　李曾伯　寿襄阃
　　李曾伯　寿应茶马
　　李曾伯　寿岳漕
　　李曾伯　书院诸客登仲宣楼以诗寄之
　　李曾伯　蜀江和周昞仲百丈韵
　　李曾伯　术士余云谷求诗和永国韵
　　李曾伯　思归偶成
　　李曾伯　送八窗叔归
　　李曾伯　送戴书记
　　李曾伯　送管季衡赴省
　　李曾伯　送郭靖父还金陵二首
　　李曾伯　送胡季辙制参赴堂召
　　李曾伯　送交代董矩堂赴召三首
　　李曾伯　送焦吏部造朝二首
　　李曾伯　送李琴士据梧
　　李曾伯　送了守衡州
　　李曾伯　送罗季能赴江陵幕
　　李曾伯　送清湘蒋尉
　　李曾伯　送石首傅宰
　　李曾伯　送书记雷宜叔造朝
　　李曾伯　送扬州胡倅赴堂召
　　李曾伯　送糟蟹遗制幕
　　李曾伯　送翟简卿制参赴南安二首
　　李曾伯　送赵鼎臣赴召二首
　　李曾伯　送制机丰德馨赴堂召二首
　　李曾伯　送周昞仲大卿归江西
　　李曾伯　送子倅当涂
　　李曾伯　送子倅宜春
　　李曾伯　宿江州药王寺
　　李曾伯　宿柳池松风亭
　　李曾伯　宿梅下
　　李曾伯　宿祁阳题县驿
　　李曾伯　宿千坵市晓行
　　李曾伯　宿深桥驿
　　李曾伯　宿新政县登鱿于氏离堆拜颜鲁公遗像公曾赴蓬州作鲜于碑
　　李曾伯　宿宜兴禅房
　　李曾伯　宿岳市
　　李曾伯　宿中洞
　　李曾伯　太府寺梅花盛开和曾玉堂韵二首
　　李曾伯　题二水光华驿
　　李曾伯　题范蠡五湖图
　　李曾伯　题冯司法水月书堂
　　李曾伯　题汉中嶓冢观高祖庙试剑石
　　李曾伯　题衡山县驿
　　李曾伯　题衡阳临湘驿
　　李曾伯　题怀达楼
　　李曾伯　题剑门寺贺费伯矩韵
　　李曾伯　题荆门蒙泉
　　李曾伯　题孔明白帝二祠
　　李曾伯　题黎榷院诗轴
　　李曾伯　题醴泉驿二首
　　李曾伯　题利州道上江月轩
　　李曾伯　题林路钤诗轴
　　李曾伯　题千山观
　　李曾伯　题双庙镇峡楼
　　李曾伯　题覃怀吕充隐和隐诗卷
　　李曾伯　题推篷梅轴
　　李曾伯　题宣公祠
　　李曾伯　题宜兴庵壁
　　李曾伯　题越观和方孚若韵
　　李曾伯　题张医谕活庵
　　李曾伯　同罗季能章成父张子直登樊城制胜楼
　　李曾伯　挽别大参二首
　　李曾伯　挽陈勉斋文昌二首
　　李曾伯　挽大资节使史国公三首
　　李曾伯　挽龚致政二首
　　李曾伯　挽观登使郑尚书
　　李曾伯　挽何司令二首
　　李曾伯　挽蹇都官
　　李曾伯　挽李楼山观文三首
　　李曾伯　挽史鲁公
　　李曾伯　挽蜀帅赵侍郎二首
　　李曾伯　挽吴鹤林尚书三首
　　李曾伯　挽吴门昌母夫人二首
　　李曾伯　挽吴准斋二首
　　李曾伯　挽吴总干二首
　　李曾伯　挽尤端明四首
　　李曾伯　挽虞沧江提刑三首
　　李曾伯　挽曾侍郎二首
　　李曾伯　挽赵无垢二首
　　李曾伯　挽肇庆胡守二首
　　李曾伯　晚宿大塘市
　　李曾伯　王母致语口号
　　李曾伯　望富池卷雪楼作
　　李曾伯　望九华
　　李曾伯　维扬再赠林相士用前韵
　　李曾伯　五月闻蛩有感
　　李曾伯　午行即事
　　李曾伯　戊申春偶成
　　李曾伯　戊申和嘉兴守瑞麦行
　　李曾伯　戊戌冬护军援庐濡自栅江入今日过之恍然如昨梦因成
　　李曾伯　湘南楼落成和林书记韵
　　李曾伯　湘潭道间农家
　　李曾伯　襄捷和书院韵
　　李曾伯　襄州道间骤寒
　　李曾伯　小亭闲止
　　李曾伯　晓行梧桐岭
　　李曾伯　晓行颍上县
　　李曾伯　偕张总干章帅机同游檀溪登极目和韵
　　李曾伯　辛丑都司公廨与陈景清诸友小集作
　　李曾伯　辛亥元夕坐间和刘景文韵
　　李曾伯　辛酉首夏余云谷自四明来访且录示丙辰年所和永国韵恍然唤起昨梦嗟
　　李曾伯　行铜陵道
　　李曾伯　行湘潭道
　　李曾伯　徐介卿赴召经筵二诗送之
　　李曾伯　宣公祠
　　李曾伯　雪夜不寐偶成
　　李曾伯　宴广西丰宪乐语口号
　　李曾伯　宴湖南洪漕乐语口号
　　李曾伯　宴湖南章漕乐语口号
　　李曾伯　宴嘉兴谢守乐语口号
　　李曾伯　宴四川余制置乐语口号
　　李曾伯　杨州宴交代丘总领乐语口号
　　李曾伯　夜分和郑小山韵二首
　　李曾伯　夜雨复晴
　　李曾伯　夜坐用韵简刘朔斋洪云岩
　　李曾伯　谒南岳
　　李曾伯　一基节静江祝圣乐语口号
　　李曾伯　宜城道间
　　李曾伯　宜兴山房十首
　　李曾伯　乙未渡淮点军登寿春南楼
　　李曾伯　乙已题制参萧应父袭芳亭
　　李曾伯　以劝分出伏龙因谒武侯庙
　　李曾伯　忆幼子
　　李曾伯　益昌官舍简昞仲
　　李曾伯　因赋风筝与黄郎偶
　　李曾伯　阴风黄盆口
　　李曾伯　永州城南一士夫家可爱
　　李曾伯　永州四十里头偶赋题郡驿
　　李曾伯　咏衡岳禹柏
　　李曾伯　咏荆州瑞莲
　　李曾伯　咏丫头岩
　　李曾伯　用从军古云乐为韵贺杨觉甫干
　　李曾伯　用谈笑青油幕为韵贺吴叔永制机
　　李曾伯　用韵答纸衾简云岩
　　李曾伯　尤木石荐术士松庵求书以诗送之
　　李曾伯　游千山观
　　李曾伯　游张公祠二首
　　李曾伯　又和八窗叔见寄
　　李曾伯　又和答云岩
　　李曾伯　又和梅韵
　　李曾伯　又用韵
　　李曾伯　又用韵简朔斋
　　李曾伯　右司周昞仲亦用韵并和以谢之
　　李曾伯　禹柏
　　李曾伯　月峡城楼偶作
　　李曾伯　月峡重九感怀
　　李曾伯　岳阳送管顺甫还清湘
　　李曾伯　曾总干以乃尊侍郎二诗见示和韵
　　李曾伯　赠富春子
　　李曾伯　赠黄虚舟
　　李曾伯　赠柯山道士郑云谷来住沣之洞辰二首
　　李曾伯　赠李尉归霅川
　　李曾伯　赠林相士
　　李曾伯　赠闻人松庵
　　李曾伯　赠相士陈林过金陵
　　李曾伯　赠相士钱嫰溪
　　李曾伯　赠杨户曹
　　李曾伯　赠郑通庵
　　李曾伯　招里巷友和韵
　　李曾伯　昭君溪
　　李曾伯　枕上偶成
　　李曾伯　知刘舍人咏秋千
　　李曾伯　蜘蛛和韵
　　李曾伯　至金泉登聚鹤楼
　　李曾伯　至清湘驿和己酉壁间韵
　　李曾伯　至颍州访故老
　　李曾伯　仲宣楼落成和吴深源制参韵
　　李曾伯　重过岳阳
　　李曾伯　重庆阃治十咏　横舟
　　李曾伯　重庆阃治十咏　华明堂
　　李曾伯　重庆阃治十咏　集思堂
　　李曾伯　重庆阃治十咏　六角亭
　　李曾伯　重庆阃治十咏　龙虎屏
　　李曾伯　重庆阃治十咏　生意堂
　　李曾伯　重庆阃治十咏　一廉堂
　　李曾伯　重庆阃治十咏　吟啸
　　李曾伯　重庆阃治十咏　友石
　　李曾伯　重庆阃治十咏　尊安堂
　　李曾伯　重阳登益昌锦屏山
　　李曾伯　舟过霅川二首
　　李曾伯　诸友迟留待雪再用韵
　　李曾伯　自和
　　李曾伯　自和山房十咏
　　李曾伯　自湘赴广道间杂咏　飞燕
　　李曾伯　自湘赴广道间杂咏　古木
　　李曾伯　自湘赴广道间杂咏　兰花
　　李曾伯　自湘赴广道间杂咏　李花
　　李曾伯　自湘赴广道间杂咏　蟠松
　　李曾伯　自湘赴广道间杂咏　山樊
　　李曾伯　自湘赴广道间杂咏　桃李
　　李曾伯　自湘赴广道间杂咏　湘竹
　　李曾伯　自湘赴广道间杂咏　永州晓行
　　李曾伯　阻风池州界
　　李曾伯　阻风固城湖
　李缯　晓步
　李占　贾司仓祠
　李昭述
　　李昭述　书用师庵
　　李昭述　送张待制知越
　柘
　　柘　分水岭
　　柘　题敬荣堂
　李渏
　　李渏　普熏院
　　李渏　普照院
　李缜　句
　李振祖　饮城楼
　李之才
　　李之才　奉答勤师山中见寄
　　李之才　行次凤州
　李之纯
　　李之纯　驾幸太学
　　李之纯　西园辩兰亭和韵
　　李之纯　雪后
　　李之纯　真味堂
　李知退
　　李知退　洞霄宫二首
　　李知退　昊天道院
　　李知退　景灵旧钟
　李知孝　句
　李知已　题灵岩洞
　李埴
　　李埴　白马湖
　　李埴　句
　　李埴　离巫山晚泊棹石滩下
　　李埴　上巳从史巫山超过{左衤右弗}饮江皋
　　李埴　四恩岩
　　李埴　竹斋题事
　李植　句
　李至
　　李至　残春有感
　　李至　春色渐浓物华相恼又依前韵更得恶诗既导鄙怀且嘲芳景自犹窃哂何况
　　李至　奉和独赏牡丹
　　李至　奉和对海红花见寄之什
　　李至　奉和对雨闲吟之什
　　李至　奉和牡丹盛开之什
　　李至　奉和小园独坐偶赋所怀
　　李至　伏奉佳句猥寄鄙夫辄写丹诚仰依高韵
　　李至　伏蒙承旨学士特赠宠招惭非喜客陪列仙于丹地观盛事於玉堂御题禁署
　　李至　寄献仆射相公
　　李至　节假之中风气又作仅将伏枕固难登门更献五章代伸一谒疲兵再战已取
　　李至　那日获诣芳园窃见新栽丛竹萧然可爱不能无诗辄献五章望垂台顾
　　李至　偶述鄙怀奉呈仆射相公
　　李至　仆射相公思缛春荣词含古雅忽成绝唱以导高情仍率短才俾次前韵安敢
　　李至　仆射相公心鹤算渐高鸿恩未答形於章句冠彼诗流蒙见寄之荣感爱忘之
　　李至　仆射相公以望重位高识分知足因书台抱遽成雅章清若振琼烂如裁锦猥
　　李至　尚欠四章别成十首强抽思更续残篇篇既一而意重气已衰而词困愿容衔
　　李至　暑夜偶作
　　李至　所苦之中无以遣闷更堤题新竹别献五章幸赐披览
　　李至　所苦之中无以遣闷更题新竹别献五章幸赐披览
　　李至　桃花犬歌呈修史钱侍郎
　　李至　题义门胡氏华林书院
　　李至　庭中千叶玫瑰今春盛发烂然可爱因赋一章寄上仆射相公
　　李至　喜雨
　　李至　夏日直秘阁
　　李至　小子只自夜来风气又作腫连颐颔热发心脾无以豁其烦襟秆自乐於酣咏
　　李至　小子只自夜来风气又作腫连颐颔热发心脾无以豁其烦襟徒自乐於酣咏
　　李至　依韵奉和来篇
　　李至　再献五章奉资一笑
　　李至　再献一章聊歌盛美亦次前韵庶达下情盖采群情独谀说
　　李至　早春寄献仆射相公
　　李至　至伏以时雪普沾天颜兑悦特就图书之府广延儒墨之流颁内库之醇醪给
　　李至　至启伏蒙宠惠宝相花数朵烂然可观发钿合之中才惊绝艳睹彩笺之上又
　　李至　至启伏蒙仆射相公独垂青眼忽枉朱轮仍贻郢客之咏歌过为无鹽之刻画
　　李至　至启伏蒙仆射相公以小子近司芸阁罕扣芜音忽徵庸陋之词盖示记怜之
　　李至　至启伏蒙台慈以南至之后见寄佳篇岂曰奉酬辄次高韵
　　李至　至启伏以仆身相公丁一贤之运钟四输之才黄金照社以炳灵素练升天而
　　李至　至启伏以摇落九秋正怜残菊凄清四韵忽及弊庐仆射相公閒世宏才九流
　　李至　至启三伏之中苦热尤甚连假之内度日且长忽辱佳篇若谐高会虽勉为赓
　　李至　至启休沐之中静专一室病不复饮无心慰怀性且寡合若何为乐但窗閒弄
　　李至　至启至比婴风热殆过浃旬近方稍康未果上谒辄呈短什聊抒下情
　　李至　至启至数日前久疏投刺略遂登门方媿非才过叨奇遇岂谓爱忘之眷遽贻
　　李至　至启至学惭半古才不逮人虽酷好风骚而不成文字一联一咏或偶得於斐
　　李至　至性灵迂僻学术空虚幸逢好古之君获在藏书之府惟无功而禄重招髦彦
　　李至　昨日奉谒还家马上偶成长句亦次前韵用述鄙怀
　　李至　昨晚又捧五章尽含六义意转新而韵皆紧才益赡而调弥高始知元白之前
　李志甫　一线泉
　李志全　游济渎
　李秩　寿兴国守
　李智远　今朝
　李廳
　　李廳　哀都官王申
　　李廳　白马寺诗
　　李廳　百叶梅
　　李廳　宝干山茶
　　李廳　笔溪
　　李廳　壁间所挂山水图
　　李廳　边城四时曲送盛玮东玉之官平凉
　　李廳　表高氏石公之墓
　　李廳　丙子岁三月十有二日游嵩山宿峻极中院时天气清朗山月甚明因以阴壑
　　李廳　蔡泽庙
　　李廳　曹华国之子赠诗次韵答之
　　李廳　岑使君牧襄阳受代还朝某同赵德麟谢公定潘仲宝皆饯於八叠驿酒中以
　　李廳　程高承议赴夔路转运判官求诗
　　李廳　蚩蚩
　　李廳　崇福宫
　　李廳　出城
　　李廳　春日即事九首
　　李廳　春日遇题寄友人
　　李廳　次和答张誾寄灵寿杖
　　李廳　次韵答张誾张阁见寄
　　李廳　次韵东坡还自岭南
　　李廳　次韵刘厚之久阴未雨
　　李廳　次韵秦少章蜡梅
　　李廳　从德邻至邓城访魏道辅故屋怀道符
　　李廳　从德麟自中卢游灵记事
　　李廳　崔先生所守甚高其为人表里澹泊然其文晔如有自然之美可喜也因还其
　　李廳　答孔榘处度见赠
　　李廳　答周行己相赠行己端慎太学诸生忌之
　　李廳　大木山
　　李廳　大雨中游岳寺
　　李廳　捣帛石
　　李廳　道中即事呈岑使君吏部次和德麟韵三首
　　李廳　德麟以书相招云已与潘仲宝在中庐可自醓来同游灵溪石门双池等胜处
　　李廳　德麟约游西山某自醓来会行李阻修成此诗
　　李廳　德麟自南邑至醓相会作诗次其韵
　　李廳　登楚山绝顶
　　李廳　登嵩顶
　　李廳　邓城道中怀旧时德麟相拉至江北三县
　　李廳　钓台
　　李廳　钓渚诗
　　李廳　鼎足桧
　　李廳　东湖诗
　　李廳　东津夜饮送岑穰彦休赴阙
　　李廳　杜元凯庙
　　李廳　对春二首
　　李廳　厄台
　　李廳　二士避雨岩
　　李廳　二士石榻在中院之北巨石如榻有自然石枕可卧二士和大受韵
　　李廳　范蜀公得请再致仕蜀公作谋命某次韵
　　李廳　范蜀公挽诗
　　李廳　方竹杖和功远
　　李廳　飞阁
　　李廳　分题得古香炉
　　李廳　封禅碑
　　李廳　凤凰台
　　李廳　夫人城
　　李廳　谷隐寺
　　李廳　谷隐寺书事诗
　　李廳　谷隐饮中以采菱渡头风起策杖村西日斜为韵探得采头二字
　　李廳　故谏议大夫鲜于公欲作新堂以传世谱名曰卓绝内相先生题其名曰蜀鲜
　　李廳　关侯庙
　　李廳　观出日
　　李廳　观文恪王公乐道院巽亭在城上下临潩水
　　李廳　观吴正献真
　　李廳　观音亭
　　李廳　光化霁景楼
　　李廳　光禄朱卿挽词十首
　　李廳　过具茨诸山始达嵩少
　　李廳　过昆阳城
　　李廳　过阎氏桥亭
　　李廳　寒食
　　李廳　和陈恬思其叔子思有书斋在山中二首
　　李廳　和次仲砚诗
　　李廳　和二兄书事三首
　　李廳　和李端叔大夫从参寥子游许昌西湖十绝
　　李廳　和钱之道
　　李廳　和钱之道游虎丘二首
　　李廳　和人寄寇昌朝韵
　　李廳　和人九日诗
　　李廳　和人游嵩韵
　　李廳　和杨元忠主簿观鱼
　　李廳　和郑十三东斋言事二首
　　李廳　贺兰先生诗同陈恬叔易和节度使王汉忠韵
　　李廳　贺小苏先生
　　李廳　胡为乎行赠丘公美
　　李廳　华严庵
　　李廳　黄河
　　李廳　黄杨林诗
　　李廳　回心岭
　　李廳　会居易斋分韵
　　李廳　己卯春许昌湖上酬王实仲弓作
　　李廳　寂历古关道二首
　　李廳　寄杨十三虞卿
　　李廳　见山冈诗
　　李廳　将至嵩山远观瀑布
　　李廳　将至醓城和德麟韵
　　李廳　嗟美人词
　　李廳　经史阁
　　李廳　精思观崔道士授剑柏中剑常吼若雷
　　李廳　静斋诗题盛君明之室也
　　李廳　镜屏诗二首
　　李廳　樛枝桧
　　李廳　句
　　李廳　孔北海堂
　　李廳　老叹
　　李廳　骊山歌
　　李廳　李良相清德碑良相百药四世孙也天宝中为尉氏令邑人立此碑
　　李廳　冽泉亭诗
　　李廳　临溪桧
　　李廳　临颍县
　　李廳　刘表庙
　　李廳　卢泉之水次韵晁克民赠隐人
　　李廳　卢岩
　　李廳　鹿门寺
　　李廳　吕朝散挽诗二首
　　李廳　吕颜野饮醉中寄五绝句次其韵
　　李廳　绿鸭亭
　　李廳　渼陂
　　李廳　孟浩然故居
　　李廳　鸣琴泉
　　李廳　墨池
　　李廳　某顷元佑三年春礼部不第蒙东坡先生送之以诗黄鲁直诸公皆有和诗今
　　李廳　某与鲜于绰元勋共约同习制科
　　李廳　木文真人章圣朝合州进到其事甚怪至京其木中人呼万岁者三韶赐崇福
　　李廳　拟楚词
　　李廳　庞德公宅诗
　　李廳　霹雳琴
　　李廳　七夕
　　李廳　启母庙
　　李廳　千龄桧
　　李廳　秦觏少章寄寂斋
　　李廳　琴台
　　李廳　青泥雪中和德麟韵
　　李廳　秋蝶
　　李廳　秋风
　　李廳　秋郊
　　李廳　秋菊
　　李廳　秋日杂兴
　　李廳　秋山
　　李廳　秋扇和之道
　　李廳　秋溪
　　李廳　秋晓
　　李廳　秋莺诗
　　李廳　求茶戏丘公美
　　李廳　求志书院诗四首陈师道履常之所居也
　　李廳　汝华岩
　　李廳　汝州王学士射弓行
　　李廳　阮步兵庙
　　李廳　三冈亭在邑西南三十里秦昭王使谒者王稽使魏夜与范雎言先生待我於
　　李廳　三月三日
　　李廳　三醉石诗
　　李廳　商高宗陵庙诗
　　李廳　上姑丈闾丘通牧少卿
　　李廳　上翰林眉山先生苏公
　　李廳　上林道
　　李廳　上山
　　李廳　少华山
　　李廳　少林寺诗
　　李廳　舍身崖
　　李廳　社日书怀
　　李廳　神松岭即岳神为珪禅师一夕自北岭移者
　　李廳　失题
　　李廳　诗一首
　　李廳　施柏花
　　李廳　石经殿
　　李廳　石栈河在洪闸
　　李廳　史次仲钱子武与余在报恩寺纳凉分题各以姓为韵
　　李廳　四逸台
　　李廳　嵩顶六月芍药初发
　　李廳　嵩阳书院诗
　　李廳　宋英宝宣德自杞至邑将复东还见遗途中诗次韵和之以见惜别
　　李廳　送杭州使君苏内相先生某用先生旧诗方丈仙人出渺茫高情犹爱水云乡
　　李廳　送黄集虚赴任知州
　　李廳　送霍子侔还都
　　李廳　送李德载公辅之宣城王子敏遹之宁陵秦少章之仁和
　　李廳　送秦少章
　　李廳　送苏伯达之官西安七首
　　李廳　送王仲求
　　李廳　送元圣庾县丞之官泉南
　　李廳　送元勋不伐侍亲之官泉南八首
　　李廳　宿大贾村僧寮
　　李廳　宿峻极中院
　　李廳　宿路北
　　李廳　邃经堂
　　李廳　笋箨笔诗
　　李廳　太华
　　李廳　题蔡君谟墨迹後
　　李廳　题郭功甫诗卷
　　李廳　题峻极下院列岫亭诗
　　李廳　题孔氏东园三首
　　李廳　题庙
　　李廳　题唐洲东寺访友人不值诗
　　李廳　题王摩诘曲江春游图
　　李廳　藄草
　　李廳　天封观将军柏
　　李廳　天门泉诗
　　李廳　田舍女
　　李廳　同德麟仲宝过谢公定酌酒赏菊以悲哉秋之为气萧瑟八字探韵各赋二诗
　　李廳　同德麟诸公观秋风阁自赋诗台乘月泛江
　　李廳　同张公硕梅耕道访董畸老郊居
　　李廳　同仲宝风雨中过德麟留宿以夜未央为韵分得未字并和二公夜央字韵
　　李廳　同诸公饯望元因宿谷隐以何当风雨夜复此对床眠为韵分得对此二字
　　李廳　荼醾洞
　　李廳　瓦庙
　　李廳　晚晴
　　李廳　王实洗儿歌
　　李廳　王彦温多恕许惠叶县石方尊将以贮酒作诗取之
　　李廳　王子立寄三绝句云常诣夏颐吉卜云宜见君子子立作诗廳次韵
　　李廳　未晓出双池小雪作
　　李廳　文选楼
　　李廳　闻角叹
　　李廳　无渡河
　　李廳　伍子胥庙
　　李廳　舞阳令祝乐天再任
　　李廳　西郊
　　李廳　西丘
　　李廳　习池诗
　　李廳　习家池诗
　　李廳　习凿齿宅
　　李廳　戏赠史次仲
　　李廳　下第留别陈至
　　李廳　下第留别舍弟弼
　　李廳　相逢行
　　李廳　小苏先生九三丈自司谏拜起居郎权中书舍人廳作诗以贺
　　李廳　晓发邓城和德麟韵
　　李廳　晓行闻莺
　　李廳　晓至长湖戏赠德麟
　　李廳　啸台
　　李廳　谢公定所宝蕃客入朝图贞观中阎立本所作笔墨奇古许赠赵德麟而未予
　　李廳　谢王生赠弓矢
　　李廳　兴安道中雪晴见群山偶成
　　李廳　续题郭功甫诗卷
　　李廳　雪
　　李廳　雪晴
　　李廳　雪中泛汉江呈德麟
　　李廳　颜鲁公祠堂诗
　　李廳　偃柏
　　李廳　羊叔子庙
　　李廳　杨花词三首
　　李廳　杨十三虞卿在希颜上人房纳凉余时在村舍归和诸公韵
　　李廳　杨元忠和叶秘校腊茶诗相率偕赋
　　李廳　夜坐
　　李廳　谒中岳祠
　　李廳　以古画观音易眉子石砚歌
　　李廳　忆吾庐
　　李廳　饮襄阳沈氏家醉题侍儿小莹裙带
　　李廳　咏斋诗
　　李廳　游宝应寺
　　李廳　游超化寺
　　李廳　友人董耘馈长沙猫笋廳以享太史公太史公辄作诗为贶因笋寓意且以为
　　李廳　有怀都下寒食
　　李廳　又过陈叔易隐居相拉同游超化寺诗
　　李廳　又九月十四日登秋风阁以余霞散成绮澄江静如练为韵分得余静二字
　　李廳　与邹浩志完会於王希圣家因话毗陵事是夕辄梦还松陵因述梦呈志完
　　李廳　雨中宿超化寺
　　李廳　雨中游法王寺诗
　　李廳　元佑六年夏自阳翟之睢阳迓翰林苏公自杞放舟至宋
　　李廳　月岩斋诗
　　李廳　再上闾丘通牧少卿
　　李廳　赠卜者张生歌张历阳人也
　　李廳　赠钱之道子武昆仲
　　李廳　张居士歌
　　李廳　张康节家西轩竹张福夷兄弟求诗
　　李廳　赵德麟中秋生日
　　李廳　赵令畤德麟作襄阳从事丁丑季冬出行南山三邑某同谢公定曾仲成潘仲
　　李廳　赵玿赴成都府广都县尉以送君南浦伤如之何为韵送之作八首
　　李廳　真君观
　　李廳　廳葺介堂元聿作诗某次韵
　　李廳　廳寓龙兴仁王佛舍德麟公定道辅仲宝携酒希纳凉联句十六韵
　　李廳　中春
　　李廳　中隐庵和赵孺韵
　　李廳　锺山钟
　　李廳　诸葛菜
　　李廳　竹亭诗
　　李廳　啄木鸟
　　李廳　自山中归至登封遂讽高宰令取峻极中院厨前石钟板盖唐人寺记字甚奇
　　李廳　自陕州渡黄河歌
　　李廳　足亭张康节南亭也台数尺亭在其上
　　李廳　作塞上射猎行
　李稙　许南山许真人故居
　李中立　凌云台
　李中师
　　李中师　奉别尧夫先生承见留数刻渍梅酒磨沈水饮别聊书代谢
　　李中师　送程给事知越州
　李仲光
　　李仲光　仙蜕
　　李仲光　仙学堂
　　李仲光　赠弈棋蓝氏子
　李仲殊　玉乳泉
　李仲骧　桐君山
　李仲偃　桐柏崇道观
　李周
　　李周　华清怀古
　　李周　双桧联句
　李铸　赠英公大师
　李谘
　　李谘　句
　　李谘　送僧归护国寺
　李子迁　句
　李子西　送白鱼
　李自中
　　李自中　初夏旅况
　　李自中　春晓
　　李自中　麻姑山作
　　李自中　南昌楼赠符子威
　　李自中　送曾景建道州听读
　　李自中　题南康县山寺
　　李自中　筼箉万个黄雀每栖息其上一昔风雨飒至忽闻有杀声呼童视之乃鼩啮也
　李宗道　万春洞
　李宗谔
　　李宗谔　代意
　　李宗谔　灯夕寄献内翰虢略公
　　李宗谔　馆中新蝉
　　李宗谔　汉武
　　李宗谔　句
　　李宗谔　绝句
　　李宗谔　南朝
　　李宗谔　清风十韵
　　李宗谔　劝石集贤饮
　　李宗谔　送何水部蒙出牧袁州
　　李宗谔　送僧归天宁万年禅院
　　李宗谔　送诗士龙腹兄
　　李宗谔　咏华林书院
　李宗孟　句
　李宗勉　题秀江亭
　李宗易
　　李宗易　静居
　　李宗易　闲居有感
　　李宗易　重建羊太傅祠和王原叔句
　李遵勗　送僧归护国寺
　李左史
　　李左史　大隐屏
　　李左史　句
　　李左史　幔亭峰
　　李左史　三姑石
　　李左史　天柱峰
　　李左史　仙迹岩













ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　







全宋诗：李







李艾

李艾　句

江声卷出风雷去，山色携将图画来。

李安期

李安期　赋白鹭

渔父家风不设罾，锦鳞为饭水为羹。

银袍只当蓑衣著，自在江湖过一生。

李安期

李安期　诗一首

江左君臣笔力雄，一为宫体便移风。

始知姬旦无才思，只把豳诗咏女功。

李褒

李褒　郢州堂唱和

不离雉堞似山家，消得诗翁著意夸。

水界葱芊成畎浍，天将平远入烟霞。

沙禽暂落分明见，村径相通取次斜。

且莫向南舒望眼，尘埃陎阾事如麻。

李抱一

李抱一　题神霄宫壁

一粒金丹续命基，算来由我更由谁。

神龟移入云端去，彩凤抟归地母骑。

溟涬浪中求白雪，崑崙山里采琼枝。

只消千日工夫足，养个长棱八角儿。

李北之

李北之　玉山观

峦冈经亘翠环中，中有山形如覆镛。

晋仙王郭曾登眺，名形婺女金华同。

悬崖积铁数百尺，轮囷老木参天碧。

时有金鸡击膊鸣，铿鍧响通石屋石。

石屋去山三里馀，潭潭若有神龙居。

渔人爬{左瓜右少}入深处，闻得山椒奏步虚。

山趾有观名玉山，黄冠分得葛仙班。

家无担石四壁立，披风切月陪往还。

我师率庵庞眉老，故园跨鹤迷仙岛。

道号艮斋曾品题，椽笔特书为摛藻。

千载一遇邑大夫，来问胜境形何模。

片言拟作诗中句，羞献人家水墨图。

倚风太息来何暮，入境发挥方得路。

愿言葺理芰荷衣，青天白日披云雾。

李弼

李弼　七星山

乘兴上东山，天风拂壮颜。

七星连地脉，一窍透天关。

玄鹤何年去，丹炉尽日閒。

我因厌尘俗，到此不知还。

李壁

李壁　北园酌酒观鹤

仰看翔翮俯游鳞，物意落落各自春。

遥想沧浪五君子，长身玉立伴闲人。

李壁

李壁　赤壁

赤壁危矶几度过，沙头江上郁嵯峨。

今人误信黄州是，犹赖水经能正讹。

李壁

李壁　酬曾景建

新有千丝明晓镜，旧无一画赞宵衣。

閒吟此外惟须饮，老觉人间万事非。

李壁

李壁　慈姥岩

洗尽一春歌酒尘，苍江吹破碧粼粼。

繁华过眼都如梦，只有三峰是故人。

李壁

李壁　次韵张季长红梅七言三首

江路悠悠无驿使，道南特寄惬公心。

似嫌大洁惊凡卉，故染轻红伴醉吟。

绝艳偷春来雪径，绛葩翻露出琼淋。

病余不得陪真赏，只玩新章抵碎金。

李壁

李壁　次韵张季长红梅七言三首

琳馆清閒异马曹，红梅折得助挥毫。

眼明北客初疑杏，笑倚东风亦类桃。

露浥檀心滋鼎实，春生玉面散宫醪。

从今约略施丹粉，未害从来品格高。

李壁

李壁　次韵张季长红梅七言三首

雪里横枝冻不禁，故将浓丽变轻盈。

色分鹤顶真如醉，影借蟾辉也自清。

晚觉郑公殊妩媚，生憎夷甫太鲜明。

上林依旧群芳首，翻笑唐昌浪得声。

李壁

李壁　登拟岘台诗

羊公洙泗人，易地即颜子。

功名真余弃，邂逅照图史。

况复权利间，何啻鼠肝似。

武库偶并称，相去不知几。

台倾属新葺，天远暮山紫。

佳月唤我来，抛却乌皮几。

莫言风景非，世本无真是。

有酒即宜城，有鱼斯汉水。

殷勤一樽共，清唱切云起。

羁旅聊自纾，高兴未渠已。

银河帘旌接，斗柄屋山指。

侧闻急才秋，便坐引奇士。

但遣君意陈，流落非予耻。

李壁

李壁　东山精舍

木落天清远岭多，水平烟尽镜新磨。

周公谢傅皆尘土，病鹤闲来借一柯。

李壁

李壁　东帅少才兄宠贶七言一首口占八句以谢

辛苦灯窗少日同，未应岁晚马牛风。

匡山何敢杜陵敌，子贡还怜颜巷空。

红旆碧油虽贵重，清泉白石也英雄。

长哦缺月长江句，总是霜须六十贫。

李壁

李壁　东帅张传之遣人来相致将以七言次韵答之三首

质非高古谢罍樽，漫向陈编挹圣言。

久判余生甘扫墓，尚怀先友欲登门。

功名自昔归羊傅，丘壑从来着谢鲲。

何日扁舟渑若去，眼看荔子奈枝繁。

李壁

李壁　东帅张传之遣人来相致将以七言次韵答之三首

阆风当日奉清樽，犹记银钩酒七言。

别去凄凉浑一梦，只今痚懒且衡门。

已非绝足那希骥，自比游尘或佐鲲。

珍重曲江劳仰止，人间岁晚雪霜繁。

李壁

李壁　东帅张传之遣人来相致将以七言次韵答之三首

愧无庭论发奇樽，闲放骚人大小言。

徐孺真能下蕃榻，孔公尚记出膺门。

亦霄览德聊追凤，沧海寻仙更踏鲲。

华发萧萧公健在，一将金奏洗哇繁。

李壁

李壁　二十九日游桃李村分韵得春字

东风吹我出城闉，邂逅相逢得可人。

踏雨先从沙路稳，怯寒更觉酒壶亲。

江山有意如违俗，桃李无心亦处春。

便可名为锦绣谷，匡庐东望隔烟尘。

李壁

李壁　赋黄香梅绝句八首正月二十三作时筑楼居将就

树绕高花兀老苍，风流旧日汉黄香。

虽非有意争妍暖，岂是无心避雪霜。

李壁

李壁　赋黄香梅绝句八首正月二十三作时筑楼居将就

春风一树斩新开，尽日花边转几回。

怪底玉颜含瘴色，谪仙曾住夜郎来。

李壁

李壁　赋黄香梅绝句八首正月二十三作时筑楼居将就

剪蜡霜前色太深，何如万萼占春阴。

今朝懒不行花径，插遍铜彝供石林。

李壁

李壁　赋黄香梅绝句八首正月二十三作时筑楼居将就

满园春物正关情，忽到梅边肯倍明。

别有醉余霞脸在，大都风格尽飞琼。

李壁

李壁　赋黄香梅绝句八首正月二十三作时筑楼居将就

天留孤艳照青春，横目何人解识真。

蒸栗琢成渠不爱，内间栀貌几番新。

李壁

李壁　赋黄香梅绝句八首正月二十三作时筑楼居将就

姑射仙人尔匹侪，若为涂额效宫娃。

从来定价须平子，速剪繁枝送郡斋。

李壁

李壁　赋黄香梅绝句八首正月二十三作时筑楼居将就

方琮分润作幽姿，一点檀心说向谁。

正使持来供鼎事，输他雪外两三枝。

李壁

李壁　赋黄香梅绝句八首正月二十三作时筑楼居将就

一种清香属当家，将黄对白本非羞。

胡床十日花前坐，看得楼成管物华。

李壁

李壁　格斋

一物具一理，皆有极则处。

索焉而不精，於德何所据。

李壁

李壁　观雁湖经行留题

溪作玉膏色，洞如天琢成。

倩谁呼白鹿，将我上瑶京。

李壁

李壁　过汉州留房公湖一日戏和少陵韵二首

西湖天下胜，贤相古来稀。

汛扫邀明月，徜徉逗落晖。

蒲深鸂鶒响，林静鹧鸪飞。

脚力应难遍，雕栏幸可依。

李壁

李壁　过汉州留房公湖一日戏和少陵韵二首

子美来湖上，篇篇只爱鹅。

昔年惟有此，佳处总无多。

竹径萦新筑，荷池引旧波。

不应悭五字，共和有阴何。

李壁

李壁　过昭君村赋诗

王嫱南郡良家子，靓饰丰容照江水。

何人引入光明宫，绿鬓云鬟朝暮理。

增成亦拟备充依，反向阴山嫁胡儿。

阴山一去归无期，塞雁南翥马北嘶。

当时送往穹庐底，安得属车藏豹尾。

何如滩头媲东家，石上持竿钓游鲤。

李壁

李壁　黄陵题咏二首

南云哭重华，水死悲二女。

天边九点黛，白骨迷处所。

朦胧波上瑟，清夜降北渚。

万古一双魂，飘飘在烟雨。

李壁

李壁　黄陵题咏二首

小哀洲北渚云边，二女明装共俨然。

野庙向江空寂寂，古碑无字草芊芊。

东风近墓吹芳芷，落日深山哭杜鹃。

犹似含颦望巡狩，九疑凝黛隔湘川。

李壁

李壁　季允用韵各赋两章予亦再赋四首

新阡泪叶记霜余，早见春风万壑俱。

姱节当时谁鹗立，故人今日半鹏图。

清谈我不如平子，下策君元笑阿奴。

此地对床先有约，莫教风雨隔重湖。

李壁

李壁　季允用韵各赋两章予亦再赋四首

碧瓦城中一万间，溜渠无处不潺潺。

凫眠落日沙留篆，鱼蹙轻冰玉破环。

细草争春空满路，孤云未雨莫归山。

寓言聊以忘忧耳，进德渠教一刻閒。

李壁

李壁　季允用韵各赋两章予亦再赋四首

囊空那复冀赢余，但有巍楼百尺俱。

匣镜频开聊自玩，庭芜不扫欲何图。

少缘多病辞欢伯，长更贪眠谢酪奴。

生世所资能几许，一竿好在石鱼湖。

李壁

李壁　季允用韵各赋两章予亦再赋四首

春至题诗满竹间，晚风窗影漾潺潺。

水花未放红千叶，岸柳先教绿四环。

陶令当年惟北牖，谢公早日便东山。

古来豪杰非无意，尽把功名付等閒。

李壁

李壁　金石山林宣参山房

高处浑无一点尘，平川极目净於茵。

松声满院日亭午，世味着人谁识真。

倘乞半岩容卜筑，仍留别浦待垂纶。

寒灰岂复重然望，独爱新诗语不陈。

李壁

李壁　句

一杯谩道愁能遣，几度醒来错唤君。

李壁

李壁　句

忧时铁石孤忠在，阅世风花老眼空。

李壁

李壁　句

鸦健触翻红蔌蔌，鸥閒占断碧粼粼。

李壁

李壁　句

向来交态云翻手，静里无言石点头。

李壁

李壁　句

三十六峰今入手，若无公事且留连。

李壁

李壁　句

日射红鸾扇，风清白兽樽。

李壁

李壁　句

平生阅世朦胧眼，偏向白鸥飞处明。

李壁

李壁　句

莫令归往地，翻作杀胡林。

李壁

李壁　距建德县十里绝一小湖滨湖小山多可爱作诗记作见三首

肩舆触热汗沾衣，晚渡呼舟去若飞。

两腋飕飕清镜里，分明列子御风归。

李壁

李壁　距建德县十里绝一小湖滨湖小山多可爱作诗记作见三首

小山低映碧璾珣，十顷平湖蹙簟纹。

可惜地偏人到少，西风白乌自成群。

李壁

李壁　距建德县十里绝一小湖滨湖小山多可爱作诗记作见三首

苍崖古木插奫沦，薄暮丛祠亦恐人。

波面时闻声仆碌，只应神物是游鳞。

李壁

李壁　蜡梅数枝托悟上人持供南囿

色染蔷薇水麝薰，静中时有暗香闻。

上人生怕花料理，未信真能恼石君。

李壁

李壁　临川节中寄季和弟

敕使传宣泛食时，去年今日侍龙墀。

江城牢落追前事，一寸丹心只自知。

李壁

李壁　临川节中寄季和弟

平生旷达慕庄周，老觉悲来不自由。

节里忆君频梦见，遥传掬泪过江州。

李壁

李壁　凌丹亭

犹忆儿时共酒杯，今看灵骨琐苍苔。

只应解化元非死，万一排空为我来。

李壁

李壁　刘子澄约游汉阳郎官湖子澄风雨中绝江先去余泊舟黄鹤楼下风大不可

沔水悠悠下武昌，向来风物未凄凉。

江楼还对辽天月，湖草犹分汉署香。

信笔题诗输李白，开樽一笑后刘郎。

蹇余终日凭高望，吊古怀人几度伤。

李壁

李壁　留题东屯诗四首

千载风流表出师，帅龙山寺已题诗。

两贤心迹元无异，更谒东屯老拾遗。

李壁

李壁　留题东屯诗四首

连峰叠嶂拥峥嵘，个里谁知掌样平。

还有人家留客醉，石榴花下听啼莺。

李壁

李壁　留题东屯诗四首

作意元非谷口耕，后来更说以诗鸣。

殷勤只有香溪在，曾照先生白发茎。

李壁

李壁　留题东屯诗四首

早日舦夔许致身，最怜一饭不忘君。

飘零岂意穷山里，目断长安隔戍云。

李壁

李壁　六月十八日作

三伏已过，九夏欲宾秋。

月林疏梧响，露圃幽花稠。

故人有晁子，高諠今前修。

胜地能馆我，衰疾於焉瘳。

山寂便午憩，井冽共晨滫。

坟素共偃蹇，几杖亦夷犹。

嗟哉作田苦，斛水车轮抽。

暮歌宛如笑，达旦不肯休。

新谷幸稍登，惧贻晚禾忧。

安得眜尘壒，倒卷天河流。

生意浃万物，仁风扇九州。

老余亦苏醒，翛然脱笼囚。

眷言南山曲，仙袂追浮丘。

李壁

李壁　六月十四日二首

山色朝尤爽，溪声夏亦寒。

蹇予资固陋，所得是平宽。

庭日荒苔藓，林风老蕙兰。

石床聊可借，白月在松端。

李壁

李壁　六月十四日二首

为问微园绮，何如唤孔宾。

好山时步屧，幽涧或垂纶。

尘远知仙近，人痚觉道亲。

晚来微雨过，翠色媚松筠。

李壁

李壁　笼鹄山房

萧条白石闭严扃，留作游人万古情。

犹有山中旧麋鹿，举头如听读书声。

李壁

李壁　买花

风格孤高却后时，夜来律管已灰吹。

无端红紫偷先发，未见琼瑶第一枝。

李壁

李壁　钱史君见赠元夕新什次韵答之

元夕风光付湿薪，更堪门外雨如尘。

千枝宝炬知何处，一寸清愁苦傍人。

落纸惊蛇空妙墨，中庭独鹤漫閒身。

青藜不照蓬莱阁，云断苍梧怆百神。

李壁

李壁　青神道中

沧江掩映桤树林，宝塔崷崒孤云岑。

田家春时相劳苦，结社分朋宴箫鼓。

道边儿女齐唱词，钗梁复挂一钩丝。

相携却踏溪桥路，荠麦连云住何处。

李壁

李壁　青云亭

谁人此地着危栏，城郭江山表里看。

时节不知春已半，天围稍觉目前宽。

李壁

李壁　青云亭

青云歧路休回首，扁榜看来也自惊。

何日深山更深处，只留黄犊伴春耕。

李壁

李壁　青云亭

平林野水带孤城，倦客登临太瘦生。

过眼千花竞红紫，可怜霜鬓转分明。

李壁

李壁　诗一首

沙上翩翩两白鸥，西风想见芰荷秋。

晚来十幅冰纨净，断取潇湘一片愁。

李壁

李壁　石中二首

云影沈沈玉一方，倚栏人意似濠梁。

独怜雪里山茶树，也向春风伴海棠。

李壁

李壁　石中二首

梅阴渐密雨晴时，静看花砖日影稀。

向晚啼鸦来又去，上林知占那边枝。

李壁

李壁　使金诗

天连海岱压中州，暖翠浮岚夜不收。

如此山河落人手，西风残照懒回头。

李壁

李壁　四月十八日送连帅母丘厚卿三圣院即事

送客来山寺，客去独凭栏。

新篁已解箨，莹眼青琅玕。

玉台居上头，连峰郁巑岏。

清泉动古甽，凉颸发轻纨。

黄云刮欲空，子规鸣声酸。

秋种亦已布，豆菽行漫漫。

诚知藩寄忝，但愿农亩安。

归路转沙碛，广川浩澄澜。

物色固自好，我忧何当宽。

李壁

李壁　送梁漕帅夔二首

天涯留滞几星霜，两见飞来诏版黄。

止水无私陶静冶，干将不露起颓网。

拭看远服恩波被，转觉朝家德意长。

持此便应归法从，色丝先补舜衣裳。

李壁

李壁　送梁漕帅夔二首

先声凛凛慑乌蛮，舟引旌旗略万山。

白帝城头风日好，永安门外水云閒。

功名可致身为重，富贵相寻发未班。

千古江濆卧龙在，请公携酒数开颜。

李壁

李壁　题跋黄鲁直读书岩字二十言

笔法推黄子，钟王共一机。

试摹三大字，归榜旧岩扉。

李壁

李壁　题清虚庵皇甫真人坦之隐居

翠麓依然似梦中，拨云轩槛正春风。

安知松外双飞鹤，不是桃椎与吕翁。

李壁

李壁　投壶

弯弧力不任，棋局思虑费。

不如习投壶，闲暇可观礼。

心精手斯应，古谓射之细。

无宁真巧得，近取直如矢。

瀛洲远尘雾，永日但书几。

相携千步廊，百发皆贯耳。

兢兢图克终，一瞬有成毁。

昔贤著新裕，取正斥奇诡。

造次垂令仪，高山劳仰止。

李壁

李壁　为刘漫翁老人赋云月高斋诗

嵇康遇王烈，幽愤竟莫摅。

我今识漫翁，转欲与世疏。

况闻高斋胜，云月随卷舒。

息深固以踵，道集其惟虚。

一朝破生死，直到心地初。

嗟我觉既晚，尚收废弃余。

疑翁乃真契，百里纡柴车。

谓我骨本好，误落尘寰居。

已障不自解，顾遣他人除。

稽首谢至言，田荒始知畲。

虽微跪履敬，脱粟荐霜蔬。

翁早涉文史，雅意追严徐。

中睹世路恶，纷纷臭如帤。

回光述鸿宾，妙解超堪舆。

启钥借我读，恥梦犹华胥。

匪惟见异人，乃复得异书。

穷途有良遇，喜极还欷嘘。

居然困韁锁，阻造焦生庐。

后会岂无日，碧霄揽霞裾。

不见垂天翼，变化本鲲鱼。

李壁

李壁　戏题

深院锁蛾眉，黄花一两枝。

晚来天气好，浑似早春时。

李壁

李壁　下岩

破晓樯竿插钓矶，一生几度扣禅扉。

心如尊者岩中定，身比涪翁僰道归。

阅世云藤那解老，近人空翠欲成围。

只怜岁晚龙方卧，不放银涛百尺飞。

李壁

李壁　邢台

北地霜浓九月寒，驼裘破晓上征鞍。

也知骨相非麟凤，惭愧州人向掌看。

李壁

李壁　严泰伯出示诚斋五诗属予继声奉呈一首

为爱比邻好，诛茅试结庐。

地临平楚回，堂枕一峰孤。

乞予青霞佩，斟吾白玉腴。

行行对金马，谨莫戏侏儒。

李壁

李壁　雁湖二首

藻荇连延十亩余，从来佳致与人俱。

水禽扑碌时惊枕，城月朦胧当画图。

莫去渚兰留作佩，剩栽洲橘遣为奴。

从今杖屦频来往，乞与嘉名唤雁湖。

李壁

李壁　雁湖二首

新结方桥跨两间，更渠清溜作潺潺。

春来得句因池草，病起无端减带环。

楼迥却愁多见月，城高元不碍看山。

销忧况有诗书在，赢得湖边日日閒。

李壁

李壁　游灵岩和韵三首

觚棱木杪梵王宫，路转峰回翠扫空。

胸次净无尘一点，乱云堆里听松风。

李壁

李壁　游灵岩和韵三首

选胜宁辞屐齿尖，摩挲墨妙半儒先。

八年两到人争问，香火灵山似有缘。

李壁

李壁　游灵岩和韵三首

萧然陈迹寄林坰，千古谁分伪与真。

惟有离宫歌舞地，遗簪坠珥付耕人。

李壁

李壁　游西湖分韵得栖字

深居独痴坐，愁听鹎鴂啼。

起寻尘外游，绿阴已连畦。

撑舟泛湖去，万顷青玻瓈。

天风振云杪，飞步凌丹梯。

同游金玉人，旷荡追阮嵇。

更摛江鲍思，杰句竞吐霓。

刘侯冥鸿侣，松菊思故栖。

岂为稻粱谋，如彼凫与鷖。

维之永今夕，胜游共攀跻。

行将著清班，奇字从君稽。

李壁

李壁　又口占小诗五首

归传匆匆一过家，驿亭回首见梅花。

绝知天汉朝宗近，去去方乘犯斗槎。

李壁

李壁　又口占小诗五首

蝉连夜语不胜清，欹枕僧窗蜡炬明。

早是宋公怀抱恶，更禁庭树作离声。

李壁

李壁　又口占小诗五首

岁月翩翩比掷梭，从公能几别离多。

梁州此去千山阻，病鹤无因借一柯。

李壁

李壁　又口占小诗五首

四海同心阎贰卿，两公相对眼长青。

从今太史灵台夜，定奏梁州聚德星。

李壁

李壁　又口占小诗五首

少年缪许忧时策，万里空怀报主心。

毕竟穷通吾有命，鸥盟未{左冫右今}且重寻。

李壁

李壁　予赋雁湖诗蒙友社诸文继声不一辄复自和四首

少年努力在三余，暇日那无水石俱。

自昔空传盘谷引，只今何似辋川图。

伴人寂寞为鹇客，登俎横斜有蟹奴。

便学天随君信否，夜来春涨欲平湖。

李壁

李壁　予赋雁湖诗蒙友社诸文继声不一辄复自和四首

比屋弦歌说此间，诗来清似玉潺潺。

论交有道须簪盍，经世无才敢辄环。

剡上最怜分一曲，海边空自说三山。

谁能伴我湖亭宿，夜静遥占斗柄閒。

李壁

李壁　予赋雁湖诗蒙友社诸文继￡°不一辄复自和四首

闲来日日理荒余，剩引涟漪一派俱。

试把渔竿临断岸，从教画手貌成图。

啼春不到莺无友，警夜谁知雁有奴。

出处须将时运

，莫分廊庙与江湖。

李壁

李壁　予赋雁湖诗蒙友社诸文继声不一辄复自和四首

栏榡相望咫尺间，翻沟送水助潺潺。

王家传里乌衣巷，梦得诗中碧玉环。

好看画船来泛月，何须蜡屐去寻山。

时人不解开湖意，便道渠侬苦爱閒。

李壁

李壁　余十岁时从亡兄仲氏侍先父摄帅江陵郡圃蜡梅数百株一昔盛开予为记

病眼清晨欲泫霜，谁将幻色对山房。

十年犹记湖阴梦，几度愁闻汉苑香。

腊雪近春才一白，好花得地更深黄。

只应无复当时意，草木何知我自伤。

李壁

李壁　再和雁湖十首

观物年来等腐余，已甘事与众人俱。

园林得地须频赏，冕绂关天莫浪图。

好事难陪金谷友，穷居只辨玉川奴。

亲逢圣世生非晚，不比当年孺子湖。

李壁

李壁　再和雁湖十首

畦迳生痴笔墨间，洗心聊欲近潺潺。

干时辄莫谈商鞅，枉道渠宁主瘠环。

无事捲帘消白日，有时支枕梦青山。

湖光莫笑无多子，印却中天象纬閒。

李壁

李壁　再和雁湖十首

翠华南度几千余，始见中原与闰俱。

千载一时周历数，两河百郡汉舆图。

平南上策归诸葛，伐北奇功属寄奴。

安得忠良负雄略，一清关洛到江湖。







卷150

李壁

李壁　再和雁湖十首

梦回檐溜响潺潺，断送群芳一夕间。

静见蜂须拈笔架，细看蛛网度窗环。

数行古篆留科斗，一穗沉烟起博山。

终岁掩关非避俗，自缘多病爱清閒。

李壁

李壁　再和雁湖十首

总角趋庭得绪余，诗书元自与生俱。

词林教诵鹪鹩赋，画苑嗔传蛱蝶图。

千古凌烟思郑国，一时偃月怨哥奴。

情和颜蹠均为寄，忍絜新樽上镜湖。

李壁

李壁　再和雁湖十首

流光匆匆泪潺潺，又报清明瞬息间。

暖日陂塘空荇带，薰风时节近瓜环。

谋非为食宁忘世，懒不从人但爱山。

想见长安五陵道，少年袍成逐宽閒。

李壁

李壁　再和雁湖十首

作诗真是学文余，余力犹将鲍谢俱。

流俗是非何足算，古人出处要衣图。

闲来籍草须寻侣，自起浇花不倩奴。

着却纶巾披鹤氅，中郎元住曲阿湖。

李壁

李壁　再和雁湖十首

绕城流水碧潺潺，好是芳菲一月间。

诗阵不收疑破竹，谈围未解递连环。

健如俊鹘秋翻野，壮似惊龙夜擘山。

传后化今当有待，百年距几可今閒。

李壁

李壁　再和雁湖十首

梦镜纷纭扰弃余，尚连许国守心俱。

投鞭绝笑保边策，聚米重寻破陇图。

天外悠悠回雁使，眼前扰扰牧猪奴。

移床试向春风坐，面旋飞霙卷一湖。

李壁

李壁　再和雁湖十首

景色随生指顾间，踏翻香雪弄潺潺。

奏编谁上三千牍，宝带争拖十二环。

有底穷愁惟畑石，无多远意但盆山。

何时万顷沧波去，乞我扁舟自在閒。

李壁

李壁　在唐安郡圃作

当年张李国长城，翻向天涯问大钧。

争似圣朝公道在，庙堂端要读书人。

李壁

李壁　湛庵出示宪使陈益之近作且蒙记忆再次韵一首适王令君国正携酒相过

重将倦翼羾天关，流浪深惭佛眼看。

名宿青灯仍燕坐，故人白雪自幽弹。

西江一吸还居士，寒涕双垂任懒残。

应笑区区话陈迹，秋风吹老碧芦滩。

李壁

李壁　真州元夕和韵二首

璧月舒金波，流光入窗蓬。

江水碧杳杳，淮山直丛丛。

牢落亦清甘，繁华儿辈事。

一褐拥春寒，倦拨青编睡。

绛纱眩纨绮，箫鼓沸隔船。

龛灯独耿耿，静对花双悬。

更深共语笑，为客何时了。

纷兮总濁恶，文字有潜照。

李壁

李壁　真州元夕和韵二首

通宵风撼天，清晓雪压蓬。

苍茫烟海涯，寂寞葭苇丛。

龙骧水犀手，有亦安所事。

洪波绛鼍翻，阴穴翠螭睡。

孰能乘此险，惟应汉戈船。

焝焝眸电闪，摇摇心旆悬。

排烟把醆笑，铁翁高了了。

阴云欣解剥，丽日廓清照。

李壁

李壁　知府李大谏特枉新诗存问甚厚以谢

盖代今推骨鲠臣，朝来有使到漳滨。

稍谙逆境宁非梦，不隔寒莇始是春。

菜甲旋锄聊诳口，茅堂新葺且怡神。

故应犹喜斯文在，风雨鸣鸡夜向晨。

李壁

李壁　知府丈袖赐新篇愈叹精奇勉缀俚辞干览采

书边惯度短檠宵，心和南山扣角谣。

霡霂几随风入夜，荧煌行见日升朝。

自怜镜里吴霜满，难敌毫端海蜃摇。

好是濉阳桃李树，春风新照玉麟腰。

李壁

李壁　中岩

尘土污人绝可怜，宝坊聊共炷炉烟。

高怀已属三峰上，旧事重寻千载前。

暖吹静翻花漠漠，晚云深护竹娟娟。

只应难见惟神物，留取新诗结旧缘。

李壁

李壁　庄敬日强斋二首

人情乐安肆，昼夜物欲婴。

惟敬以直之，山立而川行。

李壁

李壁　庄敬日强斋二首

居人晏犹眠，行子夕未宿。

此心从何生，却道力不足。

李壁

李壁　子金舅出示雁湖和章走笔为谢三首

运数从来略相似，人人总道疾堪忧。

岂知不死还相对，更把新诗互唱酬。

李壁

李壁　子金舅出示雁湖和章走笔为谢三首

词源病起不全枯，一滴犹堪涨雁湖。

只我少强宜末减，老人笔力更敷腴。

李壁

李壁　子金舅出示雁湖和章走笔为谢三首

龙山仙去参谋死，纵有奇文欲似谁。

前辈风流只公在，不才我定愧牢之。

李宾

李宾　句

自笑资中穷太守，每逢水竹便相亲。

李丙

李丙　白紵辞

娇如花，美如玉，

越溪女儿十五六。光风入帘睡初足，

起画修眉远山绿。飞香走红三月心，

一声白紵千黄金。高堂客散灯火深，

醉鬓斜钗夜沈沈。

李丙

李丙　夜夜曲

玉窗结怨歌幽独，弦绝鸾胶几时续。

铜龙漏促春夜长，冷雨酸风乱心曲。

閒熏翠被郁金香，拂拭绣枕屏山绿。

飞飞乳燕归不归，寂寞流萝帐前烛。

李邴

李邴　白莲庵

宴坐鹊巢肩，观花柳生肘。

幽人夜半至，古月明户牖。

李邴

李邴　宝林寺

青灯映独宿，世事忽如遗。

一榻寒无梦，高斋静见诗。

长空消海气，远壑淡幽姿。

欲问无生意，高人不可期。

李邴

李邴　藏六庵

莫言藏六便忘筌，一六俱非是本然。

枯木有人能采菌，白牛无地可施牵。

李邴

李邴　访庆老不值

惠远过溪应送陆，玉川入寺不逢曦。

夕阳半岭鸦栖树，拄杖寻山步步迟。

李邴

李邴　宫词四首

绿树莺蹄春梦觉，楼外鸡人唱清晓。

深红浅白竞东风，为怜满眼枝枝好。

李邴

李邴　宫词四首

舞袖何年络臂韝，蛛丝网断玉搔头。

羊车一去空馀竹，纨扇相看不到秋。

李邴

李邴　宫词四首

鲛绡泪滴鸳鸯冷，月上栏杆照孤影。

踯躅开花过粉墙，辘轳汲水敲金井。

李邴

李邴　宫词四首

妄意长如凤管寒，君恩不学缕衣宽。

汉家公主歌黄鹄，犹有琵琶马上弹。

李邴

李邴　寄泉州孝忠光禅师

曩岁曾经度厄津，深将法力荷云门。

如今稍觉神明复，拟欲酬师不报恩。

李邴

李邴　建炎丞相成国吕忠穆公退老堂诗

晋公伐叛致太平，归来绿野勤经营。

沈沦不复经济意，晚节更为人所评。

文饶佐武取河朔，平泉草木罗清英。

功成未尝一寓目，閗石作记空传名。

何如堂堂渭川老，崛起自与天扶倾。

岁在作噩骇机发，忠臣愤叱思殒生。

氛埃不为紫霄蔽，日月却向黄道行。

壮年铁衣勤汗马，白首金鼎调和羹。

张皇国威起穨压，约敕吏蠹归章程。

羌戎破胆思寻盟，盗贼脱甲来输诚。

辕门诸将指呼耳，公有胸中十万兵。

锐然请老樊小圃，爨席却与渔樵争。

烟霞放目傲轩冕，水石步屧遗机衡。

虽然四海望不置，搴旒下瞩熙皇明。

宣王于今事北伐，周公不日歌东征。

迎还两宫天地庆，埽洒六合风尘清。

是时公归乃可耳，岂得遽适羲皇情。

祝公寿考如卫武，百岁箴儆谋群卿。

祝公功名如郭令，身与庙社同安荣。

忠诚向来金石贯，勋烈遂将天壤并。

他年升堂奉杖屦，愿留隙地诛柴荆。

但令公孙肯开合，不用野王来抚筝。

李邴

李邴　戒珠寺雪轩

四山环绕翠岧峣，想见凌晨雪未消。

八万四千修月手，不知何处琢琼瑶。

李邴

李邴　九日

木落霜洲溪水清，登临满目是飘零。

黄花有意怜幽独，白酒无聊漫醉醒。

牢愁错倚西风立，楚些巴渝不可听。

李邴

李邴　句

江上云亭霁景鲜。

李邴

李邴　句

闲知白日长。

李邴

李邴　句

为君醉倒烛花前。

李邴

李邴　句

深居绝送迎。

李邴

李邴　句

柳老抛绵后，梅酸著骨时。

李邴

李邴　句

姜坟馀马鬣，傅钓但龙泓。

李邴

李邴　句

长廊风度磬，深院雨留香。

李邴

李邴　句

故斸云根带藓移。

李邴

李邴　句

古来重九皆如此，无复龙山剧孟嘉。

李邴

李邴　句

东湖同住水云家。

李邴

李邴　句

涨海声中万国商。

李邴

李邴　句

等闲莫遣俗人看。

李邴

李邴　句

北窗人物羲皇上。

李邴

李邴　梅

绵霜历雪忿开迟，风笛无情抵死吹。

鼎实未成心尚苦，不甘桃李傍疏篱。

李邴

李邴　琴泉轩次韵

但怪朱丝韵枯木，那知古润坠寒泉。

鸟啼静夜应传谱，风入寒松拟续弦。

妙体难寻斤斲处，高吟宁堕膝横边。

饮光到此如欣舞，笑倒云门逸格禅。

李邴

李邴　庆老石帆庵

鹑作衣裳铁作肝，老将身事付寒岩。

诸天香积犹多供，百鸟山花已罢衔。

定起水沉和月冷，诗成冰彩敌云缄。

山头画舸谁安楫，我欲看公使石帆。

李邴

李邴　书台州上方不出院僧壁

不下山来十四年，区区笑我走尘寰。

只应后夜经声寂，明月清风自往还。

李邴

李邴　铜雀砚

魏宫歌舞已成尘，重见陶家几世孙。

铜雀不鸣唯解渴，管城何罪遽遭髠。

李邴

李邴　行田同安题康店铺

短衣自猎南山虎，正好渔樵不乱群。

妄以宿嫌诛醉尉，令人翻恨李将军。

李邴

李邴　谒迪上人

数脊招提四面山，羡师终日掩禅关。

凭阑人语风烟上，乞食僧来紫翠间。

万木深藏云泱莽，一溪空锁月弯环。

十年不踏门前路，只遣松风送我还。

李炳

李炳　吊危一

南乡老人危翁一，岁晏雨晴扶杖出。

惊闻二圣尘再蒙，归阖柴门哭三日。

眼空愁绝声遂止，里人唁翁翁死矣。

凛然生气申包胥，万古千秋葬忠义。

李炳

李炳　句

柳老抛绵后，梅酸着骨时。

李炳

李炳　题康店铺

短衣自猎南山虎，正好渔樵不乱群。

妄以宿嫌诛醉尉，令人翻恨李将军。

李伯圭

李伯圭　送胡季昭谪象州

伏马总为刍豆谋，孤忠嫠纬胜忧。

事当言路官无小，理示安时心肯休。

千古纲常增砥柱，一身去就等虚舟。

恶鸱尽任陵鸾凤，赢得汪朐雪外州。

李伯圭

李伯圭　挽胡季昭二首

危言不畏触干戈，瘴雨蛮烟换玉珂。

今古庐陵两胡老，是非儋耳一东坡。

拳拳搞志甘三已，恻恻招魂听九歌。

信得平生稽古力，初心不为履朝靴。

李伯圭

李伯圭　挽胡季昭二首

圣朝宽诏下龙墀，尽放累臣脱患羁。

痛失长沙贾谊舍，空存潮海退这祠。

孤忠元自轻生死，白骨宁知问去归。

万里江山丹旐返，悲风一掬波动沾衣。

李伯敏

李伯敏　闻象山论学语有得

纷纷枝叶漫推寻，到底根株只在心。

莫笑无弦陶靖节，个中三叹有遗音。

李伯先

李伯先　句

一门萃忠孝，竹锦写家声。

李伯祥

李伯祥　句

夜过修竹院，醉打老僧门。

李伯玉

李伯玉　淳佑七年丁未十一月朔蔡久轩自江东提刑归抵家时三馆诸公以风霜随

清时屏臣奸，琴瑟大更化。

四佞斥昕朝，一札颁丙夜。

明庭集孔鸾，清庙荐琼斚。

堂堂西山孙，藉藉少室价。

给札承晨庐，紬书群玉舍。

功名渠自来，迫逐不容赦。

君心政事本，治化朝廷下。

纪纲始宫闱，国本关宗社。

累章沥忠赤，万口齐脍炙。

迩来忠佞杂，异论淆王霸。

吴天且不容，膴仕骈姻娅。

回遹何日沮，好官从唾骂。

人方酣势利，君独辩奸诈。

同僚俱愧赧，灶婢亦惊讶。

官职一涕唾，名声穷泰华。

列之绍符间，允矣陈邹亚。

江东天一方，使者星言驾。

我亦腾氓廛，何幸寇君借。

国步正艰危，人心实凭藉。

良民困盗贼，螟蟊损禾稼。

豪姓侵细民，荆榛害桑枯。

污官混廉吏，鲍秽熏兰麝。

少烦六辔濡，行见四辈迓。

君诚梁栋材，好与支大厦。

李伯玉

李伯玉　碇斋

先生产地起风波，皆竟中流定得么。

放取断头船子去，醉眠烟雨一渔蓑。

李伯玉

李伯玉　怀激发尚书伯纪

一曲清歌一弄琴，十千美酒十分斟。

江流不动潮初上，斗柄将垂夜向深。

沙觜露溥孤鹤警，潭心月冷老龙吟。

此时最是怀乡国，云里征鸿閒远砧。

李伯玉

李伯玉　吏隐堂

吏隐先寻一着高，尽输酒圣与诗豪。

君方无事同犀首，我纵有官如马曹。

把似啜茶看孟子，何如痛饮读离骚。

胸中磊落浇三碗，倩得麻姑痒处搔。

李伯玉

李伯玉　送萧晋卿西行

上马能击贼，下马能草檄。

萧郎负此文武之全才，当卧元龙楼百尺。

屏山阅尽眼中人，磊落深沉只识君。

冷官不受人料理，拄笏时看西山云。

与君尝谈秘书阁，百二秦城锦相错。

第恐羌儿或弄兵，今日始知先一着。

自有龙图十万兵，请乘一障终权轻。

初闻召至青油幕，袖中已草从军行。

相国谋深古来少，想见智囊谈未了。

贺兰鼠子不足平，底用西征出师表。

凉州久苦寒烟埋，今年定见玉关开。

凯旋只在春风后，趁取闲闲登吹台。

李伯玉

李伯玉　天游斋

丈人未始出吾宗，草靡波流尽太冲。

七窍凿开无混沌，六根消落尽圆通。

法身兔角声闻外，法事牛毛梦幻中。

谁会天游更端的，瘦梅痚竹一窗风。

李伯玉

李伯玉　挽徐衡

胸次恢恢百万兵，文才武略冠群英。

挽弓破筿状元锐，擒寇功封使者荣。

两尚皇姬升帝眷，一颁皂纛出神京。

追思八字君恩重，銮驾虽无如朕行。

李伯玉

李伯玉　雪后

玉环晕月蟠长虹，飞沙卷土号阴风。

黄云羃羃翳晴空，屋头唧唧鸣寒虫。

天符夜下扶桑宫，玄冥震怒鞭鱼龙。

钱垅飞出沧海底，咄嗟如律愁神公。

急{左奭右斗}北斗卷云汉，凌澌卷入天瓢中。

椎璋碎六华，剪出寒珑璁。

翩翩作穗大如手，千奇万巧难形容。

恍如堕我银沙界，清光搞夜寒杝胧。

肝肠作崇耿无寐，试把往事閒追穷。

男儿生须衔枚卷甲臂琱弓，径投虎穴策奇功。

不然羊羔酒帐玻瓈钟，侍儿醉脸潮春红。

谁能蹇驴驼著灞陵东，骨相酸寒秋愁煞侬。

屏山正吐黄虀气，笑倒坐閒亡是公。

李昌辰

李昌辰　挽赵秋晓

诸老之中骨相奇，天胡遽使哲人萎。

每怀钓月池边乐，尚忆编茅亭下诗。

隔面树云劳我梦，伤心薤露为君悲。

典型已矣嗟何及，肠断天寒日暮时。

李长庚

李长庚　长庚绍兴十九年七月十九日尝游阳华后十有二年复以是月是日从乡曲

阳华近七里，不到余十年。

乃知声名锁，能障山水缘。

今日与邻曲，胜游追斜川。

瘦藤穿荦确，一叶弄潺湲。

岩扃隐翠竹，梵宇净青莲。

一笑蹑飞虹，毛骨清欲仙。

婆娑宝璎珞，放浪玉壶天。

曲肱卧盘石，涤耳听流泉。

片云飞雨来，更觉秋凛然。

酒尽与归去，千林昏暝烟。

李长庚

李长庚　陈士淳主簿举似与严庆曾主簿邓伯允仙尉同到阳华佳句且有岩下弄琴

说着幽岩意已清，那堪地近一牛鸣。

尘萦俗累不容到，若见山灵烦寄声。

李长庚

李长庚　陈士淳主簿举似与严庆曾主簿邓伯允仙尉同到阳华佳句且有岩下弄琴

阳华山水自双清，况弄朱弦金石鸣。

我是行人那敢听，恐翻别调作离声。

李长庚

李长庚　陈士淳主簿举似与严庆曾主簿邓伯允仙尉同到阳华佳句且有岩下弄琴

云水光中语更清，从他山寺晚钟鸣。

满船载月归来好，一笛穿云裂石声。

李长庚

李长庚　次韵江府判游阳华江丈□春间携家再来

尘外非无境，壶中自有天。

从来招别驾，於此漱寒泉。

铭已得元结，记须烦子年。

重游知更好，出谷趁莺迁。

李长庚

李长庚　丁卯清明约邓致道游阳华

我来挈挈倦尘沙，下马无心更忆家。

不怨客中逢熟食，只知玉里是生涯。

花边顿觉春光老，柳外还惊日脚斜。

甚欲与君寻胜去，何妨着脚到阳华。

李长庚

李长庚　绍熙癸丑二月二十六日蒋助教言正招游阳华婆娑岩下薄暮乃归得诗五

春风今日扇微和，触目江山发兴多。

如画幽岩无十里，轻衫短帽得婆娑。

李长庚

李长庚　绍熙癸丑二月二十六日蒋助教言正招游阳华婆娑岩下薄暮乃归得诗五

偶寻三迳到阳华，碧玉珍珑真可家。

追想旧游如梦寐，摩挲石刻但咨嗟。

李长庚

李长庚　绍熙癸丑二月二十六日蒋助教言正招游阳华婆娑岩下薄暮乃归得诗五

岩下留连且尽欢，不知红日半衔山。

归时林壑风烟暝，赖有昏雅相伴还。

李长庚

李长庚　绍熙癸丑二月二十六日蒋助教言正招游阳华婆娑岩下薄暮乃归得诗五

我老思为漫浪翁，暂来却恨去匆匆。

山头日色赤如血，照映川原草木红。

李长庚

李长庚　绍熙癸丑二月二十六日蒋助教言正招游阳华婆娑岩下薄暮乃归得诗五

我识阳华六十年，当时面目故依然。

清泉白石都无恙，华发苍颜只自怜。

李长庚

李长庚　绍熙甲寅五月十七日从令尹张济之早饭狮子岩夜阑乘月泛舟而归

朝游狮子晚阳华，玩水看山乐可涯。

野鹤沙鸥惯看客，一双对立流头沙。

李长庚

李长庚　绍熙甲寅五月十七日从令尹张济之早饭狮子岩夜阑乘月泛舟而归

到此令人忆漫郎，笔端妙语发天藏。

泉声潄玉生秋思，不减湖中五月凉。

李长庚

李长庚　绍熙甲寅五月十七日从令尹张济之早饭狮子岩夜阑乘月泛舟而归

雨余山色媚晴晖，无呈孤云自在飞。

坐到黄昏尤不恶，载将明月满船归。

李长庚

李长庚　乙丑仲冬自甯远来游阳华

沿崖渡水六七里，划见幽岩画屏倚。

却蹑长虹信步行，下瞰浅清皆脚底。

漫郎泉石之董狐，妙语品题良不诬。

千岩万壑果何似，吾家九疑真不如。

李长庚

李长庚　已巳七月游阳华

遥指断崖如削瓜，碧云一朵是阳华。

莫言空洞中无物，须信崭巉不可家。

已听泉声响环佩，更看山色媚烟霞。

一邱一壑平生事，不觉归鞍带暝鸦。

李长庚

李长庚　与致道约游阳华寻以雨阻追和山欲集中岑公涧二绝名韵

垂垂雨脚几时晴，便拟扁舟乘兴行。

想得斜川今更好，胜游恨不继渊明。

李长庚

李长庚　与致道约游阳华寻以雨阻追和山欲集中岑公涧二绝名韵

阳华妙处吾能说，泉响风摇环佩声。

定是山灵嫌俗驾，电光制过雨如倾。

李长吉

李长吉　方公祠堂迎送神曲

思公不见兮我心愁，渺八荒兮远游。

严祀事兮岁修，几来下兮淹留，

勤恤祈天兮惠泽同。如父母兮子孙谋，

非公休我兮我何以休，谁知公心兮不独桂人是尤。

蘅杜兮荐羞，桂醑兮芬浮。

临飨兮谁酢酬，胥乐兮和气流。

是感是慕兮无昭幽，惠我桂人兮百千秋。

菲荐毕陈兮歆斯鉴斯，歌鼓方洽兮送歌继之。

拥翠云兮祥风驰，乘雾毂兮扬桂旗。

秀峙兮莹澌，可游兮可嬉。

来何从兮去莫追，怅望不及兮天一涯。

化灾沴兮景贶绥，愿倏尔兮祀事孔时。

李长吉

李长吉　见旧题壁

小迟点笔醉还嗔，画断萧梁古佛尘。

今日重来应抵掌，十年分付未逢人。

李长吉

李长吉　句

龙首山头桑苧翁。

李长吉

李长吉　陌上桑

朝采陌上桑，暮采陌上桑。

一桑十日采，不见薄情郎。

正是吴头桑叶绿，行人莫唱江南曲。

李长吉

李长吉　晚望

无数寒鸦来过钟，物华心迹偶然同。

不知海北江南路，更有愁人立晚风。

李长民

李长民　城南蒋庄四首

愁卧愁亭上，兰时忽过中。

幽人倦赏物，青帝谩施功。

柳眼依依碧，档梢冉冉红。

真须家酿酒，一醉百花丛。

李长民

李长民　城南蒋庄四首

郊居人事绝，倦暑每晨兴。

莲□池中佛，笋供林下僧。

吟馀厌蝉噪，望远喜禾登。

朝市忘怀久，何劳羡赐冰。

李长民

李长民　城南蒋庄四首

今旦商飚起，萧然云气秋。

稚蛩工促织。老蔓拟牵牛。

莫赋潘安阁，聊登王粲楼。

家园归未得，孤梦绕松楸。

李长民

李长民　城南蒋庄四首

守来惟喜睡，忽忽又朝暾。

地迥霜逾白，庭空鹊自喧。

甑头烟半吐，盏面酒微温。

莫问乌银价，晴檐好负暄。

李长民

李长民　海监道中

一舸凌风去，萦纡度几村。

水清鱼视子，地美稻生孙。

山近尘埃远，秋晴枕席温。

悠悠向何所，歡乃武陵源。

李长民

李长民　句

地迥七杉成斗野，雨馀双练泻晴川。

李长民

李长民　廉堂

政拙惭无善最闻，但失青嶂对谁门。

公馀静室聊观易，客到廉堂谩吉樽。

李长民

李长民　鹿苑寺一击轩二首

我听风篁是梵音，如何俗耳等闲闻。

自来击处无人会，千古知心只此君。

李长民

李长民　鹿苑寺一击轩二首

密密堂堂悟有时，躁求那便契精微。

凭谁举似圆居士，好助香岩证上机。

李长民

李长民　送张师言知台州二首

岧峣台岳镇东陬，地近行都委寄优。

就付金庭老宫使，曾持虎节古扬州。

行春想见勤宣布，访古无因预唱酬。

我诵甘棠增感妈。愿公封殖表前修。

李长民

李长民　送张师言知台州二首

皖岭潜溪已厌观，此行更赏浙东山。

云开天姥极清旷，雾暗石桥穷险难。

年德俱高真召杜，风情未减眷樊蛮。

侧闻侍从多虚位，宁许耆英便赐闲。

李长沙

李长沙　赠谈命严叔寓

平时已秉班扬笔，暇处不妨甘石经。

吾里忻传日边信，君言频中斗杓星。

会稽夫子馀诗礼，巴蜀君平旧典型。

历历周天三百度，更参璿玉到虞廷。

李詇

李詇　荷花

奇奇水上花，湛湛花下水。

花得水扶持，水因花富贵。

当中既植藉，四畔还种苇。

自然秋风生，便有江湖意。

李詇

李詇　九日登屏山

有约携壶九日游，扶筇选胜豁双眸。

天空晴送群峰翠，野旷寒生落木愁。

浊酒故饶狂士态，黄花羞插老人头。

凭高不管风吹帽，坐破屏山一色秋。

李詇

李詇　句

半夜鬼神朝水府，五更鼓角动扬州。

李詇

李詇　控巴台次韵

翠岸红灯寄语，要自江南看来。

多景齐云楼下，当年使鷁招回。

李詇

李詇　控巴台次韵

谁道地拘偪窄，须知天閟幽妍。

一段丹青台阁，何人淡扫松烟。

李詇

李詇　题平亭

锹公有记记蛮平，蛮不难平将贵精。

勉矣诸君修将业，请将平安作亭名。

李詇

李詇　酴醾

下腾赤蛟身，上抽碧龙头。

千枝蟠一盖，一盖簪万扑。

花要带月看，香要和露收。

一点落衣袂，经月气未休。

一点入酿翁，经岁味尚留。

李詇

李詇　谒丞相祠观八阵图

人言忠孝不磨灭，神物护持存水浒。

千家陵谷几变迁，此石不移自章武。

本由黄帝古兵法，六十四以八为伍。

髯孙且惧促达走，贼操游魂何敢拒。

刻铭沙石水底碑，教战石存山下鼓。

一片丹心天地间，万世闻风犹御侮。

我来起敬凛如生，再拜一言公必取。

瀼流东截阵图前，寝隳城壁颓民宇。

能安拳石止波流，愿回瀼患思民抚。

常使夔人知感公，踏碛年年吊千古。

李詇

李詇　咏松

半依岩岫倚云端，独立亭亭耐岁寒。

一事颇为清节累，秦时曾作大夫官。

李承之

李承之　句

珠鞍昔御恩犹在，玉辇亲扶事已非。

李诚之

李诚之　咏松

半依岩岫倚云端，得立亭亭耐岁寒。

一事颇为清节累，秦时曾作大夫官。

李冲元

李冲元　过姑孰作

琉璃万顷碧如堆，画栋连云户牖开。

晴嶂势吞三楚尽，暮潮声带九江来。

六朝寂寞惟流水，孤垒荒凉史旧台。

惆怅骑鲸人已老，夜船空棹月明回。

李冲元

李冲元　句

窄迳随溪转，悬崖带藓斑。

李冲元

李冲元　仰山

孤云欲作人间雨，流水空传物外声。

老柏倚岩高转瘦，寒花著雨坠还生。

李俦

李俦　张叔挽诗二首

声名凛凛动寰区，忠义存心老不渝。

奋不顾生惟尽节，虞无遗策悉嘉谟。

独提南服三千旅，首冒重围万死涂。

时事已更身已逝，惟将阴德付鵷雏。

李俦

李俦　张叔挽诗二首

命世文章伯，鸿枢柱石臣。

殒身因卫社，嗣德岂无人。

丹旐西原路，輀车万里春。

一门蒙待遇，徒有泪沾巾。

李处端

李处端　深静堂

渡水穿云特地来，虚堂深静绝尘埃。

泉流舍下蒲萄色，山作人间翡翠堆。

解箨娟娟新竹长，弄香细细杂花开。

重惟胜饯难为咏，况我初无锦绣才。

李处励

李处励　题萃清阁

南柯一梦还，不待黄粱熟。

脱身解印绶，矫迹回林麓。

珂声绕危磴，旆影照飞瀑。

殷殷倚岩峰，艳艳穿篱菊。

佛宫古藏胜，释子出迎肃。

轩盈架碧崖，钟磬响虚谷。

好鸟献晴语，幽兰吐寒馥。

少焉耻奔竞，老矣厌羁束。

游宦非养高，勇归乃知足。

啸里藏至音，琴中隐真曲。

注目久无言，呼童取醴醲。

李处全

李处全　深静堂

鼎来朱墨苦难逃，两夕山中暂释劳。

野岫拥檐青巀嵲，回塘足雨绿遧遭。

繙经深院心宜静，远迹红尘意自高。

漫把新篇供写物，么麽好敢说诗豪。

李处全

李处全　深静堂

连筒接水下横塘，漫祓尘襟引兴长。

喜有一枝安静境，閒看九曲泛流觞。

凉生客枕秋将老，月上纱窗夜未央。

满眼诗材皆可赋，惜哉无计脱官忙。

李处全

李处全　蜕龙洞

龙化当年去不回，空余古洞出崔巍。

苍苍野色连天远，脉脉泉音穴地来。

壁上梭飞三尺雨，匣中剑跃一声雷。

红云六月炎蒸处，庆作商霖泽九垓。

李处全

李处全　挽崔舍人

雅望高簪履，昌言动冕旈。

五花方判事，万户合封侯。

未换黄金带，俄成白玉楼。

匆匆大槐国，起灭等浮沤。

李处全

李处全　挽崔舍人

桂籍联升望舜裳，香飘折槛馥天光。

我心但愧蒹葭倚，众目争观鸿雁翔。

策足华涂欣衮衮，致身台路失堂堂。

并看双璧埋黄壤，一层风前泪数行。

李处权

李处权　北禅

老屋不知春，余花纷委雪。

中有忘言人，截断天下舌。

我久执情见，终日在谈说。

一笑示全机，春云满城关。

李处权

李处权　表臣检校东皋雨中有怀诗以促归

旅泊愁春雨，春寒更北风。

云山方秀发，烟树却冥濛。

念我攜家客，逢君足谷翁。

胡为在穷谷，正渴一尊同。

李处权

李处权　才臣设席彦修来过仍陪表臣终日之乐岂易得也因赋

顾我非仙李，知君实老彭。

承家罗玉树，润屋起金籯。

世路嗟多事，人生戒不情。

岁华将暮矣，切勿诉深觥。

李处权

李处权　草饮招表臣才臣彦文道夫

愧匪屠门嚼，且无金屈卮。

人生难得醉，我辈不须辞。

山迥云生谷，林空鸟并枝。

前溪天欲雪，为报戴逵知。

李处权

李处权　长桥

徙倚长桥上，时难得此游。

水光迎目动，帆影上天浮。

不见鸱夷子，须烦顾虎头。

今年闰八月，好好醉中秋。

李处权

李处权　车水

挽尽溪流沮洳浑，幽人昼卧懒开门。

诸邻鹅鸭顿亡赖，一夕鱼虾无半存。

及此焦枯方有祷，从而暴殄岂堪论。

清漪绿竹城南路，回首吾庐正断魂。

李处权

李处权　闯山亭

亭皋树林五月寒，坐揖秀爽披孱颜。

使君清雅颇好事。妙墨风流名闯山。

云归雨罢作佳色，山在杳霭空濛间。

烟中合遝展屏障，鸟外纡余堆髻鬟。

疏帘捲尽一搔首，决眦荡胸如可攀。

江头好山不知数，供给骚人犹等閒。

李处权

李处权　呈九兄

我兄少有谪仙才，襟抱於今得好开。

珠玉尽从谈次落，溪山浑入句中来。

弦歌小邑徒劳尔，松菊故园安在哉。

有客漂流无税驾，愿将高义挽春回。

李处权

李处权　呈似表

闻说烟尘近，惊奔道路长。

人生何草草，天意竟茫茫。

山鸟寒亡路，溪花湿更香。

飘零值君子，老眼慰悲凉。

李处权

李处权　池上书所见留别益谦

池上风烟故可人，倦游老眼厌纷纷。

晴云出岫似知我，野鹤鸣皋疑是君。

可恨音书长契阔，尚从杯酒见殷勤。

新诗准拟频相寄，独学方当病寡闻。

李处权

李处权　酬辩老见遗怀旧之什

老去何堪行路难，冰霜几晚见苍官。

鲈鱼南国无张翰，妓女东山有谢安。

秉烛夜阑真是梦，传杯秋际若为欢。

吾徒恰似丰城剑，光气须从斗下看。

李处权

李处权　初至毗陵简巽老时有所怀也

从来语默有千钧，乱后相逢气益振。

好鸟开窗如应客，清风挽竹故留人。

更贫岂顾墦间祭，已老犹堪席上珍。

说到苍梧泪横臆，皇天万一照醉辛。

李处权

李处权　春晚简德孺

人生有酒即佳辰，忽忽园林已暮暮。

雨后落花浑帖砌，风前飞絮欲沾人。

我如放浪陶彭泽，公是风流贺季真。

伊水崧雪在何处，旧衣犹有洛阳尘。

李处权

李处权　次陈叔易太湖二十韵

北客何来此，浮生真偶然。

风飚从禹穴，日脚近虞渊。

渔唱谁能问，鸥盟我不捐。

燃犀怪可睹，击树讯空传。

钓石温徐坐，樯竿稳近联。

波明疑练妥，山净学眉连。

客上三千履，军呼十万鋋。

可思江柳下，只欠舞衣前。

鼓舵知无及，乘查帐未缘。

远中微隐树，阔外莽横天。

缥缈湘灵瑟，夷犹范蠡船。

健帆风作驭，骇浪雪盈颠。

行鹭纷群起，孤鸿杳独鷑。

断崖方怒吸，浅濑或劳牵。

夜泊星辰逼，晴占日月偏。

幽姿閟蛟室，神物护龙泉。

世乱甘沦隐，涂穷枉乞怜。

渚花迎日笑，岸草信人沿。

颇欲追双桨，无因共两舷。

时来如谢杋，三复有余妍。

李处权

李处权　次怀英韵

乱来身世羡沙鸥，雪后溪山粲两眸。

不用东床呼外舅，当年雅契在仙舟。

李处权

李处权　次士特韵寄德久牧之

家山凿龙似修眉，中有伊川寒更绿。

吾庐亦复远城市，舍下清流环几曲。

四时幽人共吟醉，饮若长鲸杯要覆。

三年芳草怨王孙，定有金钱无处卜。

南征际会竹林阮，兵厨况有酒百斛。

夫君笔力抵万钧，所当穿彻如强镞。

义形抗论及朝政，正容刢若冰霜肃。

因君远忆邹与张，畴昔之言皆可复。

二士揭揭庙堂器，用之艰难一夔足。

空令两行壮夫泪，回首尽向燕云哭。

我心之忧正谓是，夜中兴叹仰看屋。

相思岁尽书不来，念我衣单体生粟。

李处权

李处权　次韵表臣见遗喜归

溪南浑似辋川居，不啻当年卧草庐。

从昔金声蒙酱瓿，至今汗血困盐车。

端知将相真无种，更喜才华甚有余。

及此知机同免祝，季鹰初不为鲈鱼。

李处权

李处权　次韵陈叔易三首

草碧波复绿，南浦愁送君。

君行将何之，怆指南北云。

相思无早晚，生离无近远。

悠悠关塞阻，杳杳音信断。

青灯挑已尽，夜长方展转。

李处权

李处权　次韵陈叔易三首

东邻有艳妇，倾城室家索。

西邻有贞妻，空闺守葵藿。

良人万里去，岂为铅华落。

君心谅不移，妾命由来薄。

天地终无情，人生复何托。

李处权

李处权　次韵陈叔易三首

马鸣旌旆摇，雪满关山道。

白草连云中，羊肠复萦绕。

别离工损神，宿昔已枯槁。

却望南飞鸿，惊弦亦虚憍。

只应马上曲，偏能写怀抱。

李处权

李处权　次韵呈德基兼呈王侍郎

书生卧病久无衣，不意临衰厌鼓鼙。

乡信略无鸿雁到，客愁惟有杜鹃啼。

谁怜弹铗长依孟，自不工竽漫说齐。

我亦漂流费耘业，看君文字照浯溪。

李处权

李处权　次韵德基效欧阳体作雪诗禁体物之字兼送表臣才臣友直勉诸郎力学之

朝来冻坐如缩龟，不闻打窗那得知。

江南地暖亦有此，惊心远自龙沙吹。

六一居士最能赋，东坡先生追撚髭。

腐儒得句亦起舞，砚寒沃笔浮轻澌。

征尘暗天铁马健，衣冠南奔身世危。

兄弟相望音信绝，梳头纷纷满面丝。

裿褐袖手如怀冰，车马不来奚所为。

前年毗陵雪盈尺，蟹螯犹记左手持。

归来浩歌仰看屋，夜深刢刢粟满肌。

室中老妇几兴叹，膝下奈此号寒儿。

今年造物颇垂顾，税驾仁里欢此时。

杀鸡为黍朝夕事，苦节诸郎方下帏。

起看松竹有特操，坐对溪山无俗姿。

刘子唱高和弥寡，要当独醒歠其醨。

已呼稚子来候门，更戒黄童无扫墀。

十千不向楼头贳，一蓑正忆江上披。

五陵之客夸轻肥，呼鹰逐兽广莫驰。

五侯之第事豪侈，珊瑚照耀金屈卮。

岂如高举纵清赏，钩帘一目万景随。

亦有末至居客右，其言不让故哂之。

李处权

李处权　次韵德基效欧阳体作雪诗禁体物之字兼送表臣才臣友直勉诸郎力学之

枯肠服气如寿龟，穷冬却扫百不知。

开门忽见雪满地，纵横浩荡春正飞。

入隙时欣点万卷，仰檐不见霑吟髭。

松林冥冥起薄雾，涧水活活生微澌。

清可洗心明洗目，卑且不污高不危，

残妆如见寿阳面，不食可怜姑射肌。

书生长年营口腹，颇似蜘蛛空吐丝。

身将老矣厄离乱，我生之初尚无为。

百篇落落或能赋，一杯炯炯须重持。

崆峒漫倚防身剑，枉负平生作男儿。

回首农桑三万里，无复贞观开元时。

恭惟天子尚勤俭，早集书囊为殿帷。

一朝随仗过沙漠，落日风尘龙凤姿。

此时燕山士如虎，寒多史乃秫酒醨。

肉食岂堪茹毛苦，应念靴鸣集赤墀。

尘沙错落赭黄暗，貂狐独向寒风披。

关山寂寞草树死，指点射猎方奔驰。

心益不忘尝胆事，望云遥祝万寿卮。

向来窃取名器者，扈圣曾无一夫随。

忠臣义士愤切骨，皇天后士傥鉴之。

李处权

李处权　次韵德孺感怀

敝屣浮云世所难，谁堪走俗抗尘颜。

海鹏已激三千里，天马终归十二闲。

醉发杖藜云逐逐，香凝宴寝雨斑斑。

林泉久假皆吾有，何必捐金更买山。

李处权

李处权　次韵德孺晚菊

屈原作离骚，採菊餐其英。

渊明赋归来，径荒菊犹荣。

此物有至性，名因君子成。

岂知时节过，不顾霜露凝。

岁华易晼晚，芳物随凋零。

艳色始独秀，馨香自孤清。

花似时美女，俗恶空娉婷。

由来品次定，横议那得争。

公如醉翁贤，雅好违世情。

三嗅复三绕，莫逆如友生。

泛之黄金杯，愿言制颓龄。

更呼门下士，哦诗同倒倾。

李处权

李处权　次韵端礼见寄

自昔孤芳难寄林，乳离漂泊却须禁。

春风不解回双鬓，夜雨何堪搅寸心。

薄日花光怀杜曲，清流竹色梦山阴。

从来玉石崑山火，臭味多君肯嗣音。

李处权

李处权　次韵端礼谢郭宰载酒相访之什

贤哉令尹出名胄，百里歌谣不容口。

岂弟父母今信之，视民恐伤如足手，

讼庭端可置雀罗，若网在纲无杂糅。

万顷之陂黄叔度，云梦何止吞八九。

潘岳无事只种花，陶潜有巾惟漉酒。

三公九卿唾不取，金印从渠大如斗。

刘君语默端可人，固知十室忠信有。

五经腹笥贯今古，决疑索隐如瓜剖。

小圃风烟似洛阳，翠微不减绿野堂。

会闻激烈歌时康，不负抵掌工雌黄。

何时赠扇乃有语，向来仁风已奉扬。

李处权

李处权　次韵刘端礼兼简王民瞻郭进道

从来膏粱鄙世胄，岂知牛后与鸡口。

况乃末俗交道衰，时态纷纷翻覆手。

刘君门多长者辙，俗子驱车未容蹂。

斯文博约有王郎，正如白二得元九，

子猷无事只种竹，渊明有巾惟漉酒。

万钟五斗唾不顾，冷笑累累印如斗。

我今已无田园归，身外宁论婚嫁有。

卞和三献已两刖，被褐会当逢一剖。

今君家世自汾阳，汉相人物何堂堂。

坐使斯民歌乐康，岂弟之化如龚黄。

趣君移具过吟窗，羽虫得时已飞扬。

李处权

李处权　次韵刘彦冲醉歌

家山回首三千里，世乱身危今老矣。

由来客子斗身强，敢弗加餐慎行李。

闽中此地称多贤，招我作邻密且迩。

二子人物夙所慕，倾盖忘形到汝尔。

刘郎能事出世家，胜韵那知集於此。

人生多计才狙公，朝暮不离三四中。

我今一食日还併，士也乃有如此穷。

爱酒犹能至山简，清谈兼喜对王戎。

异时掉臂王侯门，解纷堪作滑稽雄。

如今流落百无用，夜起捋须问苍穹。

白发萧萧不胜理，客舍灯花虚作喜。

怜君咳唾是珠玑，照眼陆离光棐几。

惜不当年夺绣袍，枉著词锋夸孟劳。

遣我黎明拥吟鼻，寒蝉抱叶空哀号。

李处权

李处权　次韵民瞻端礼二首

枉报新诗锦不如，句中风竹韵萧疏。

颇分泾渭甘从子，不较穷通岂病予。

避地拟求千日酒，误身何用五车书。

谁人与作任公钓，要使东人厌若鱼。

李处权

李处权　次韵民瞻端礼二首

春雨既过云未归，春寒屋下人无衣。

林如膏沐勃鸠语，草已怒生胡蝶飞。

中原格斗几时定，北叟飘零何所归。

我今始悟蘧伯玉，明明四十九年非。

李处权

李处权　次韵明孺见遗之什

世家传子又传孙，岂较前身与后身。

知足已如仓庾民，忘怀真是葛天民。

骑鲸又见诗无敌，射虎何须武绝伦。

白屋朱门果非是，万钱日食是何人。

李处权

李处权　次韵朴侄见寄

鼙鼓声中老战尘，故山归梦月三更。

交情咄咄浑无寐，学古悠悠浪得名。

鳌禁未容追世职，熊辬何足语官荣。

阿咸自是吾家秀，始觉前人畏后生。

李处权

李处权　次韵叔羽听琴诗

峄桐斲孙枝，所取非老大。

比其爨之焦，孰谓邕也过。

拂拭见太古，断腹宛蛇卧。

持来长安市，万口莫能破。

爱公胸次广，云梦吞几个。

夜堂发孤弹，风月清入座。

高山不易赏，白雪久无和。

且乐舜弦薰，毋事楚臣些。

李处权

李处权　次韵四首寄德基兼呈侍郎公

溪流暴雨涨江同，咫尺西邻信不通。

衰朽怕看青镜里，笑谈犹近翠屏中。

侍郎客到无苛礼，教授诗来有古风。

五载皇皇无税驾，我途正似阮生穷。

李处权

李处权　次韵四首寄德基兼呈侍郎公

蒙尘天子尚戎衣，南国旌旗正伐鼙。

国士伤时多刺怨，王官失路有悲啼。

似闻叔向方图晋，亦报夷吾未去齐。

易地皆然心寸折，钓竿吾欲老磻溪。

李处权

李处权　次韵四首寄德基兼呈侍郎公

书文车轨几时同，诸道惟闻羽檄通。

岂较北南聊暂寓，若论贤圣且时中。

门前杨柳方垂雨，溪上桃花尚舞风。

谁见东山谢安石，命宾攜妓兴何穷。

李处权

李处权　次韵四首寄德基兼呈侍郎公

紫凤天吴在短衣，乱来无日不鸣鼙。

情随野鹤云间舞，梦绕城乌月下啼。

但得交情如水淡，何须妇馔与眉齐。

抱琴载酒明朝去，相送无劳过虎溪。

李处权

李处权　次韵翁子秀移竹

尝读东坡诗，不可居无竹。

况此真琅玕，一一温如玉。

得非瑶池种，阿母所爱育。

一日三封植，近之谁敢触。

山僧不知贵，遣送如薪束。

坐成阮家林，色映丘厨醲。

主人何必问，抱琴来就宿。

此君不须多，潇洒数竿足。

却笑陶元亮，但採东篱菊。

李处权

李处权　次韵巽老

风前竹干须料理，雨后蜗涎费扫除。

北客经过无好语，南州骚悄少安居。

雄称百万空扛鼎，功盖三分漫顾庐。

识字信为忧患始，邺侯何必万签书。

李处权

李处权　次韵元章黄冈春雪督二侄诗课

夜雪驳群峰，春寒僵万木。

山斋无所为，高卧仰看屋。

冻云飞不去，就我檐下宿。

平生柴夫子，能事立於独。

蚤直渭水钩，晚怀荆山玉。

陆地讵能沉，世侯终必复。

不见林中兰，无人亦芬馥。

暮年一丘壑，避地歌同谷。

散诞水石间，清凉日三沐。

笑人强解事，闭门作龟缩。

一世竟何成，万事蛇著足。

二侄瑞家庭，贯穿经史厁。

才如射虎将，中石犹饮镞。

诗成出连璧，墨妙粲笺幅。

乃知作者心，求益不求速。

我年及学易，方究大小畜。

翛然对此君，苦节更森束。

嗟今但洋洋，悼往宁逐逐。

愿借邺侯书，尽阅三万轴。

无因访煨烬，叹惜邯郸目。

李处权

李处权　次韵约之秋怀

野人不入俗，裿褐分田舍。

由来黄犊车，不受尘中驾。

空床蟋蟀边，阴牖蒲萄下。

适然契幽怀，推枕起中夜。

李处权

李处权　次韵约之秋怀

粲粲东篱花，如为时节好。

冥冥花上蝶，婉娈死亦抱。

神仙那可求，姑欲学不老。

去去人世间，高步撷瑶草。

李处权

李处权　次韵张匡山使君郡斋对雨效韦苏州体

坐啸凝香雾，卷帘松竹青。

新霜戒微寒，远日朝霞頳。

过午时云族，其濛见初零。

萧萧打叶响，沥沥依檐声。

幽鸟故格磔，寒蜂自竛竮。

棕君曲江裔，句含万古情。

端知意有在，复契心所冥。

至哉蒙庄言，为善无近名。

天弢久已解，世网讵可撄。

寄谢夸毗子，胡然事蝇营。

李处权

李处权　促梦弼酿

客舍犹寻未见书，邺侯可止万签余。

君家酿玉推能事，得及重阳把盏无。

李处权

李处权　翠微堂

我读醉翁文，想当笔如椽。

东坡独知翁，谓今为飞仙。

伟明后来秀，文亦星斗悬。

一旦辞世纷，归巢月轮边。

大雅久不作，刘子艺且贤。

笔墨所溃，折冲遂无前。

向来坐位书，一日万口传。

不惭颜鲁公，易地则皆然。

身閒无事日，日涉五亩园。

图书破百金，花石费万钱。

子真隐谷口，摩诘居辋川。

渊明道上醉，知章井底眠。

风味有数子，较量谁后先。

君乃於其间，并得四子全。

高堂纳日月，竹树森以联。

览彼不尽景，乐此无穷牛。

前山若飞来，倚断西南天。

灏气濯苍玉，晴阳生紫烟。

固疑融结异。真恐造化偏。

想像山中人，因之招隐篇。

我家居洛阳，门巷伊水连。

吾庐荫清竹，不受车马喧。

一来升君堂，抚事情悁悁。

交浅言已深，胜处相磨镌。

却来从杖履，已办几屐穿。

折简王夫子，载醪攜向泉。

李处权

李处权　大人生日

天欲斯文起，时将此道隆。

昭明应熊梦，爽拔降神崧。

业则真王佐，猷当沃帝聪。

尊经独韦氏，识字必扬雄。

制作超前辈，篇章萃古风。

不忧时易失，却怕俗多聋。

日月胸襟里，江湖度量中。

谗深遭璧玷，施博尽金空。

指日风云会，来时雨露蒙。

经纶观世业，润色付宗工。

炯炯丹心壮，氲氲浩气充，

桧坛休跨鹿，丹鼎且蟠龙。

载诞佳辰及，高门喜气融。

捧觞欣有祝，陈颂愧无功。

舞鹤窥筵净，偷桃照座红。

孔庭诗礼集，请访吸川虹。

李处权

李处权　澹轩

野鹤元同性，晴山正满门。

那知有城市，初不异丘樊。

水静嫌风挠，花开畏蝶喧。

应当如是观，客至亦忘言。

李处权

李处权　道夫惠诗为和五首

饭已抄云子，杯仍致麴生。

青梅方弄色，黄鸟已无声。

世态穷尤见，吾心老更明。

从来文字饮，意不在倾城。

李处权

李处权　道夫惠诗为和五首

独醒非我事，多难亦吾生。

将相知无种，文章怕有声。

且当乘款段，无复谒承明。

使我忘羇旅，弦歌近武城。

李处权

李处权　道夫惠诗为和五首

山云谈次改，溪水坐来生。

白鸟饥逾静，苍蝇饱不声。

令君真子产，墨客陋弥明。

回首人间世，尘埃望赤城。

李处权

李处权　道夫惠诗为和五首

不恨青春去，唯愁白发生。

日长宜燕乳，水满自蛙声。

念我心方逝，逢君眼渐明。

刚肠三尺剑，光彩动丰城。

李处权

李处权　道夫惠诗为和五首

水陆劳千里，诗书误半生。

山开南国翠，鸟已故园声。

会是豺狼静，方瞻日月明。

牵羊今古恨，洒血望占城。

李处权

李处权　道中口占呈翁养源

山行密雨来纷纷，过午人家犹掩门。

水寒鸥鸟亦亡赖，烟湿梅花如欲言。

顿忘客子怀抱恶，可喜丈人颜色温。

而今何计百年事，乞与清诗当绿樽。

李处权

李处权　道中题梅

山家梅树出疏篱，好客殷勤折一枝。

直是老来风味薄，而今相遇可无诗。

李处权

李处权　吊彦深

已秀不成实，长怀事可吁。

宁论日下鹤，遽失掌中珠。

扰扰遭斯厄，冥冥丧厥躯。

高堂亲白发，泪眼尚青枯。

李处权

李处权　钓台

先生志丘壑，溪山助幽兴。

持竿聊尔尔，至乐在游泳。

故人已龙飞，旌车远来聘。

掉头藐不顾，长揖辞万乘。

人生各有愿，可不安吾分。

是在易之乾，曰遁世无闷。

至今堂前竹，苍翠有余润。

我行出祠下，敬谒仰胜韵。

愧负营口腹，驰驱违本性。

言归不敢迟，卖剑买鱼艇。

李处权

李处权　东亭

檐屋排空阔，薰风眺晚晴。

閒云连树碧，白鸟破烟明。

世乱思君子，身危仗友生。

只应今夜月，解识故乡情。

李处权

李处权　读书

西风吹雨来，濯此青琅玕。

黄华媚幽独，秀色如可餐。

我居适在野，门庭已荒寒。

老屋四壁立，生涯堪鼻酸。

向来颇好饮，无日无杯盘。

而今废升斗，百忧何以宽。

惟取架上书，拭几支颐观。

伟哉圣贤旨，妙处言莫殚。

如渴遇新汲，醒然开肺肝。

因不求甚解，会心亦解颜。

茫茫百年中，毁誉非一端。

要知仁与义，多出贫贱间。

相逢勉为善，世路良独难。

谁能逐狂痴，凌兢趋险艰。

何以易此乐，此乐居之安。

李处权

李处权　短歌送范彦行

海上芳敷有瑶草，採而食之颜不老。

海中翕趘有骊珠，探而得之形木枯。

赤乌玄兔未同宿，姹女婴儿自相逐。

深存踵息通三关，升降出入无时閒。

九转七返成大还，功高行满起人寰，

凌虚一举三神山。

李处权

李处权　发永丰道中

云断山如拭，秋明水剧虚。

湿烟蒙翠竹，瞑雨濯红蕖。

茅舍真淳俗，瓷畓窈窕沽。

何须访摩诘，便是辋川图。

李处权

李处权　放步登游回谢表臣遗酒

每爱前山似画图，兴来萧散岂能无。

幽人著屐全忘懒，野老关门不可呼。

夕照晖晖明远水，春风莽莽著平芜。

晴来已喜儿能赋，软脚仍烦送一壶。

李处权

李处权　奉怀养源士特似表

一坐关山百念灰，德邻诗社许徘徊。

静看林鸟衔花去，寒觉溪风送雨来。

小阮有怀应种竹，步兵无事且传杯。

东床坦腹真佳婿，俗客多惭数月陪。

李处权

李处权　芙蓉

佳哉木芙蓉，秋晚芳意足。

偶植华堂下，似续渊时菊。

眷此好颜色，可玩不可触。

始见开二三，旋已放五六。

濯濯晨风吹。鲜鲜宵露浴。

非关竞时节，庶用慰幽独。

我老百念空，扫迹坐林谷。

犹作烟霞想，久绝脂粉欲。

三径阻幽事，吟苦颠毛秃。

河洛未休兵，愧负杯中绿。

李处权

李处权　抚松堂

丈人居水南，未省价高索。

平生丘壑事，长啸天宇窄。

舍榜五株柳，宛是陶家宅。

舍南数亩园，似与人境隔。

方须漉酒巾，渐喜扶老策。

以兹不愿仕，偶然似彭泽。

青松手所种，抚之无愧色。

都忘岁月徂，不受霜霰迫。

是身等浮云，术也可不择。

持此百年间，常恐中道画。

旷哉遗世情，遇我眼不白。

问我来何时，胡为久於客。

我官亦易抛，行矣勿多责。

方从倦飞鸟，望林整归翮。

李处权

李处权　复次韵呈诸友

梅树飘香酒满杯，时危风景亦佳哉。

横筇有客挑钱去，重担谁家送米来。

云色可怜谈次改，年华不奈鬓边催。

萧郎及我亲书尺，珍赠霜纨费煎裁。

李处权

李处权　赴端礼之招道中

高人折简苦相催，要及春风把一杯。

花柳溪山寒食后，云中何似雨中来。

李处权

李处权　赴端礼之招道中偶成

月离于毕俾滂沱，兆及丰年喜欲歌。

任有泥涂甘曳尾，更无波浪敢凭河。

老来酒量难酬酢，閒里诗情好琢磨。

晏子方观久而敬，人间炙手又张罗。

李处权

李处权　赋樊氏园双花

天地有至和，薰蒸效兹祥。

异哉桃李蹊，葩萼俱作双。

纷纷承朝露，一一含春阳。

飞来两珍禽，文采粲成章。

鸣集芳树间，其音美如簧。

近君白玉堂，奉君黄金觞。

君家伯仲贤，人物伟相望。

衣冠作嘉话，何止跨一乡。

永言棣华好，歌乐殊未央。

我赋角弓诗，封植讵可忘。

李处权

李处权　赋郭令南轩梅

世乱何堪岁月摧，高斋始见数枝梅。

想他疏影横溪过，撩我清香入坐来。

老眼相看浑几许，幽人独折未多开。

情种正属吾曹事，湔祓风霜破百杯。

李处权

李处权　感春

春风欲裂石，春云如鼓涛。

况复横来雨，檐溜声连宵。

畸人早盥帻，散目临亭皋。

挽折户外柳，吹残竹间桃。

慨然念芳物，摧抑适所遭。

因之感时节，幽愤空忉忉。

少年亦弃置，自引瓶中醪。

醉后眼生缬，孤坐清吟高。

李处权

李处权　观潮二首

雪屋银山满上头，年年伟观近中秋。

只言沧海无回浪，岂信长江有逆流。

一一樯帆如过鸟，时时烟雨要沉牛。

青衫白鬓功名晚，何日翩然范蠡舟。

李处权

李处权　观潮二首

海舶忽惊风打头，观澜又破一年秋。

若为尽作杯中物，安得飞来枕下流。

岂计双凫兼乘雁，谁分去马与来牛。

君王大业追神禹，前日黄龙已负舟。

李处权

李处权　观渔

老渔取鱼倍知津，设网提纲疑有神。

船头兀坐如鸱蹲，忽然一举千百鳞。

涎沫盈筥趋早市，掌握铜腥俱是利。

陂湖漠漠水连天，尽欲留为子孙计。

书生白首困嚅嗫，世乱身危舟一叶。

君不见孟尝门下客三千，此日冯讙正弹

。

李处权

李处权　过德孺池上二首

树色溪光五月寒，幅巾藜杖接清欢。

吞声鸟自屏中过，倒影山从镜里看。

佳处唯堪著胸次，平生久已付毫端。

向来未筑沙堤路，岂信东山有谢安。

李处权

李处权　过德孺池上二首

谁堪秋热与春寒，北客南州有底欢。

酒熟但招吾辈饮，诗成莫与俗人看。

眼明白鸟清溪上，心折黄鹂碧树端。

口诵离骚手遮日，梦魂不敢到长安。

李处权

李处权　寒食日同赏卿步江头

树舍新绿花事稀，友生要我宁重违。

信脚一百五日出，扪心四十九年非。

饧粥盘空家立壁，松楸地远涕沾衣。

弟兄不见音书绝，植杖临流赋式微。

李处权

李处权　和表臣遗诗招归仙隐

客里栖栖叹食艰，桃源也复念人间。

九重鵷鹭思金屋，万里烟尘痛玉关。

节物可怜梅竞出，浪萍长羡鸟知还。

明朝跋马归仙隐，健笔清樽尽傲閒。

李处权

李处权　和怀英雪诗

路迷应有误随车，望眼楼高莫可涯。

鹤驾鹭涛来浩渺，瑶林琼树出交加。

广寒玉兔翻羞缩，上蔡苍鹰正怒拏。

得句幽人方起舞，夜寒明月在梨花。

李处权

李处权　和怀英雪诗

纵赏钩帘面远山，蟹螯谁复问尖团。

飞花空自嫌春晚，折竹应当念岁寒。

句法一如冰柱险，书斋坐怪玉壶宽。

固知柳絮因风起，何事青天亦受漫。

李处权

李处权　和九兄贺二十六兄除大谏

祖德当年吐握勤，谏垣人物典刑存。

在阴鸣鹤和有子，产峄孤桐枝见孙。

王室艰难欣得士，世家矜伐敢援恩。

清明謇谔平生事，况乃中兴陃四门。

李处权

李处权　和刘逸老题罗汉壁间韵

僧房元寂寂，客意遂陶陶。

诗笔翻云锦，茶瓯捲露涛。

鸦归寒日下，雪尽远峰高。

尚喜王乔近，吹笙坐碧桃。

李处权

李处权　和如祖弟二首

老来风味淡於秋，愧负平生马少游。

但得山云供晚眺，何须花雨乍春愁。

新诗未省曾多见，情话端知肯独留。

政渴一杯浇磊磈，书生何用玉为舟。

李处权

李处权　和如祖弟二首

绿树黄鹂阴复晴，春风何处不堪行。

野烟著草锦锦色，江日浮花滟滟明。

故国音书添梦想，异乡节物减心情。

逢人尽说兵戈事，始觉如今去就轻。

李处权

李处权　和赏卿席上之韵

翠竹丹枫共一村，诗家得句转清新。

已怜楚地梅知腊，更想隋河柳欲春。

须信成名皆志士，故应行乐属吾人。

请君淬砺斑斑刃，始验儒冠不误身。

李处权

李处权　和翁子秀夜过溪桥韵

千里无云湛九霄，月明花露滴春桥。

何时心绪如杨柳，笑倚春风万丈条。

李处权

李处权　和彦冲同原仲过交溪桥头

不识交溪路，诗来锦绣重。

閒云时出岫，落日更明松。

叔夜常为锻，渊明亦近农。

喜君机事息，鱼鸟故相容。

李处权

李处权　和与可见惠之诗

倚马万言才一挥，问年於我亦肩随。

才华早擅乡评在，人物行看国士知。

黄卷沉酣端有志，青云腾踏岂无时。

小人薄宦犹三黜，方驾聊同柳士师。

李处权

李处权　贺雨

太岁治水十二龙，春夏用事秋罔功。

半年不雨人作恶，禾苗枯槁井泉涸。

使君勤政首勤农，忧国如家愿年丰。

斋居意祷天已通，四山升云野返风。

雨脚如麻未断绝，檐溜连宵声不歇。

竞报兼并发仓廩，千里欢呼舞童耋。

上帝犹怒敕雨师，群龙鞭后不敢迟。

帝力於民民岂知，始我公田毕及私。

槁苗复起井泉涌，更闻击鼓歌鱼梦。

庙堂行拜富民侯，归作商家霖雨用。

李处权

李处权　亨仲家兄擢居谏省诗以贺之

除书喜动荐绅颜，稳上天池刷羽翰。

诗似少陵多教化，文从太史有波澜。

王庭看折朱云槛，儒巷闻弹贡禹冠。

兄弟相知夫岂敢，会怜流落久江干。

李处权

李处权　后乐堂

去尽水鸥水照空，群山濯玉有无中。

乱来更觉心情减，佳处犹欣臭味同。

喜有清樽对雌霓，惭无健笔继雄风。

此行会见承平否，岁晚飘零已秃翁。

李处权

李处权　怀陆仲仁

陆郎好古心不俗，雅似王郎爱修竹。

绿阴清昼坐焚香，想见人琴两如玉。

尺书招我我未暇，兴发从君醉醽醲。

秋风满院木樨繁，明月飞来花底宿。

李处权

李处权　怀清叙

梦想平生始此回，扁舟坐稳兴悠哉。

阴阴树底莺声切，漠漠田中雨气来。

乱世等閒凋鬓发，故园何处问池台。

临风不见高公子，正渴论文共一杯。

李处权

李处权　环照阁口占呈德良

高情接巾屦，雅志在丘壑。

林疏见鸟下，池静闻鱼跃。

岁月已屡改，风烟只如昨。

我知造物心，遗子良不薄。

畏途有豺虎，骇浪有鲛鱷。

何如远忧患，共此吟啸乐。

李处权

李处权　纪鹤

青松百尺余，宛彼山之陲。

白鹤巢其高，皂鹤巢其卑。

红鹤不敢来，下巢枫树枝。

阳春一动荡，百鸟俱蕃孳。

绸缪各尽力，草草成藩篱。

卵翼与哺育，不愧乌鸟慈。

清晨求食去，鼓翼远奋飞。

斯须复来还，亦有蛇鱣随。

引颈鸣相呼，所忧非渴饥。

不日毛羽成，颉颃下陂池。

浴之以清泠，弄影相娱嬉。

既久遂不来，远举将何之。

高山与深林，浩荡信所归。

明年又当至，复作今所为。

我为唐虞世，鸟巢何所窥。

乱来缠兵火，杀气满四维。

人群失安居，恨无羽翰施。

偶此共偷生，偪仄何可辞。

忧患亦所同，去就可弗思。

网罗非尔事，弹射不尔私。

近辞燕雀喧，远与鸿鹄期。

相望在寥廓，大翮如云垂。

时来松树间，听我哦此诗。

李处权

李处权　寄八十五侄

把玩新诗病眼开，家风端有谪仙才。

只应鱼蟹留人住，肯为溪山唤我来。

客舍更堪秋乍入，鬓毛无奈老相催。

重阳共醉滕王阁，此观人间亦伟哉。

李处权

李处权　寄德器二首

清耽七碗爱卢仝，富贵千金鄙邓通。

新岁烟尘悲塞北，旧时花鸟忆回中。

可能春雨如秋雨，合是东风却北风。

尚喜张仪惟舌在，百年从古没终穷。

李处权

李处权　寄德器二首

客舍春寒数挽衣，云重雨湿不闻鼙。

老妻未免负薪叹，稚子何为索饭啼。

南地好山青不断，故园芳草绿应齐。

胸中磈磊但尘土，惭愧锦囊兼玉溪。

李处权

李处权　寄吕季升

家世中朝第一流，郡符那得久淹留。

诗情更入山水国，醉眼独高烟雨楼。

文举定非余子辈，元龙须向古人求。

磻溪莫讶功名晚，今代何人有直钩。

李处权

李处权　寄昙晦二首

道无南北本同流，远赴丛林非所求。

到底此生俱扰扰，从前何事不悠悠。

撞钟击鼓千人饭，戴角披毛万劫休。

蚤晚相从岩下寺，对床清话雨飕飕。

李处权

李处权　寄昙晦二首

高僧陃馆坐诸生，夜久亦闻弦诵声。

物外喜君能笔砚，尘中愧我漫簪缨。

钵餐尚返慈乌哺，囊句时为老凤鸣。

他日篮舆莲社约，只应惠远识渊明。

李处权

李处权　寄题向伯恭芗林

芗林近知名，怅望江干路。

无因从之游，梦魂几飞去。

侍郎天下士，器识廊庙具。

诗似王右丞，文如韩吏部。

勇退不待年，苍生思谢傅。

幽栖新卜筑，日涉已成趣。

人物在篮舆，风流称棕屦。

身閒鱼鸟近，心远烟霞聚。

净几展图书，疏帘约风露。

时倾清濁酒，唤客坐飞絮。

江鳞白可脍，野雀黄堪茹。

欢言忘宾主，脱帽方箕踞。

手挥玉麈尾，故自有佳处。

拄颊欲招隐，撚髯知得句。

快当走尺书，径拉王文度。

李处权

李处权　寄希真

岁晚沉沉双鲤鱼，交情可是白头疏。

含香不见为郎后，吐屑频闻赐对余。

内廹给乘千里马，大官供饵万钱厨。

丝纶润色须公等，莫负平生载腹书。

李处权

李处权　寄萧国器

路贫不在扊扅炊，调苦谁闻食菜时。

枉道故於寻尺见，求人曷以斗升为。

夷吾不去齐何患，叔向方来晋可知。

得士则兴今亦古，可能只直五羊皮。

李处权

李处权　寄益谦

青鬓追随到白头，中间忧患两悠悠。

异时果有臧仓沮，他日宁无雍齿侯。

旧隐重过三径菊，昔贤何在五湖舟。

一杯坐阻论文酒，老懒闭门春事休。

李处权

李处权　寄朱希真

故人俱白发，念子始青袍。

仆色新生敬，诗名旧仰高。

天寒西日瘦，岁晚北风号。

望望滕王阁，何时共濁醪。

李处权

李处权　家君为张丈明叔段丈处厚作诗集序小子赞之

二老学而穷，超然以诗鸣。

雍容三百篇，一一韶与韺。

挺特汜水诗，强梁与古争。

寂寥会隐篇，澹荡遗心营。

珠玑沦瓦砾，有时应夜明。

过者剧千万，岂无一不盲。

我父实久要，早以文会并。

兹来唱无和，樽酒怀平生。

遗篇乃见属，悼往泯厥声。

歨然奋长笔，摭实无过情。

而今且谁托，两族俱凋零。

从古作者意，所务非近程。

徐观百年内，污世曷足名。

李处权

李处权　简辨老

晚风吹叶满溪流，落日孤云万里秋。

径欲五湖寻范蠡，醉攜西子上扁舟。

李处权

李处权　简辨老

松杉高下韵笙箫，谷口钟声梵海潮。

秋气作阴连蟋蟀，夜寒随雨上芭蕉。

身危甚幸依贤庇，吏隐何须觅句招。

直待它年见凫舄，始传仙叶有王乔。

李处权

李处权　简柴端叟

笔端落落曳十牛，老气飘飘横九州。

河伯未睹北海若，鲁人未识东家丘。

豪户但余酒肉臭，要涂只益衣冠羞。

旦评公议百年后，此士斯文班马俦。

李处权

李处权　简潮公

茗碗纹楸昼不哗，心如出水妙莲华。

喜君活计唯三事，遇我人情似一家。

夜久竹声闻雨过，晓来山色看云遮。

此身去国已千里，回首中原犹暮笳。

李处权

李处权　简郭令

煌煌世谱未应微，直道高怀古所稀。

义往谁能单骑见，幽寻坐想垫巾归。

公庭此日棠堪憩，仙路他年舄解飞。

顾我登门勤倒屣，题诗愧匪谢玄晖。

李处权

李处权　简江二十丈

旅泊桐庐郡，溪山过所传。

稍宽游子恨，知有丈人贤。

水落鱼虾聚，林疏橘柚悬。

淹留拚宿醉，卧扣月中船。

李处权

李处权　简立之

税驾居邻古寺中，高堂永日笑言同。

山云浓淡未成雨，溪竹飘萧先得风。

短发只从今岁白，衰颜无复少时红。

君家酿熟能分我，一醉端令万事空。

李处权

李处权　简刘致中兄弟

祖笔摩空有赋声，长杨羽猎旧齐名。

颇推门第多人物，故作楼居远世情。

我辈一生悲短褐，君家五字倚长城。

武陵欲借渔舟便，春水桃花不计程。

李处权

李处权　简仁山海老用山谷赠灵源老人韵

禅关无复老莱衣，陟屺心摧怨夕晖。

泣血可怜犹不死，望乡无处欲何归。

仁山老子方传法，枯木堂中久息机。

不见桃花并柏树，焉知四十九年非。

李处权

李处权　简申甫求画

平生金石友，参商几暌阻。

二年更丧乱，流落随处所。

夫君丘壑姿，鸿鹄杳鷑举。

超然有能事，妙绝见心苦。

苍茫尺余松，黛色起烟雨。

兴来洒风竹，六月无袢暑。

又尝作平远，近代未可数。

奈何於吾侪，一笔独不与。

我有敲冰练，度越世俗楮。

烦君作横卷，放意写湘楚。

李处权

李处权　简士特

春来雨鸣屋，夜静雷破山。

客子叹身世，曷以舒心颜。

高人不事事，结屋苍翠间。

松竹不改操，鸿鹄何由攀。

想知於此时，斋扉犹未关。

短檠书史倦，危坐听潺潺。

李处权

李处权　简苏二丈

丈人清德冠儒林，三世文章照古今。

节比松筠元自直，气含海岳故能深。

箧中尚有为郎被，堂上宁无化俗琴。

贱子飘零无死所，可怜羇旅费黄金。

李处权

李处权　简王夏卿侍郎

下村正与辋川同，只恐桃源有路通。

山色直侵书幌里，花香尽泛酒杯中。

使君已致随车雨，丞相方来拔木风。

照席侍郎真玉树，慨然怜我坐诗穷。

李处权

李处权　简巽老

雨后绿阴无处著，风前黄鸟为谁歌。

天为世乱相逢少，子以诗鸣不遇多。

行在故人能健否，瘴江逐客奈愁何。

典衣尚可供汤饼，蚤作清凉肯重过。

李处权

李处权　简彦冲兄弟

过午时云簇，豪春暝雨篵。

石苔先受色，桃叶复含滋。

客舍居难稳，家书到每迟。

二公俱强饭，宗社要扶持。

李处权

李处权　简彦庸兄弟

五年踪迹似浮萍，岂料全家入画屏。

春去水田方漫漫，晓来山雾却冥冥。

可怜北客鬓毛白，尚啼主人眸子青。

准拟丰年多酿酒，正宜长醉不宜醒。

李处权

李处权　简叶丞

倾盖鄱阳彦，孤芳且寄林。

一官方似水，五字可兼金。

与世不求合，开筵犹见寻。

何当铸农器，归望故人岑。

李处权

李处权　简友生促酒

闭门倾濁醪，胜接俗子语。

蟹螯得橙齰，风味正如许。

缅怀冰雪姿，何由对谈麈。

夫君腹为笥，万卷方撑拄。

哦诗送归鸿，平生无漫与。

十年就閒旷，一日看轩翥。

老夫衰病余，颓然守环堵。

无因少年事，插花更椎鼓。

岁晚场圃休，黄落溪上雨。

溪边双白鹭，见影忽惊举。

水天渺无际，暝霭下前浦。

此时亦愁绝，拥鼻吟正苦。

安得百斛舟，载取君家醑。

李处权

李处权　简知章

野老元同社，柴门不上关。

喜君捐俗事，令我破愁颜。

宿雨生流水，春云媚远山。

何当事鸡黍，把酒坐忘还。

李处权

李处权　简致中温其

世情何怪白头新，岂料穷途复友仁。

一室他乡春笑客，半年行路雨欺人。

辋川诗说王摩诘，谷口名闻郑子真。

想是书机似图画，云峰矗矗水粼粼。

李处权

李处权　见怀

飘零吾老矣，诗酒得斯人。

邂逅干戈际，殷勤骨肉亲。

锦囊元纸俗，琼树旧无尘。

归棹荷花里，从谁问玉津。

李处权

李处权　江郎峰

壮此江郎峰，何年俨而峙。

融结自太古，造化钟一气。

屹然居独尊，群峰俱不至。

如冠剑大卧，廷诤而出位。

大哉天地间，覆载不敢议。

此峰有四面，面面各异势。

撑空方突兀，傲世不妩媚。

我昨玉山来，雪罢烟收霁。

川平如涌出，荡漾浮苍翠。

已远更回头，眼老犹决眦。

眷言须水阳，税驾得岩寺。

黄童与白叟，追逐两阅岁。

胜践在咫尺，心赏通寤寐。

尘劳不鞭后，俯仰徒自愧。

会待秋风高，杖履穷幽邃。

云深月满山，傥与神仙侍。

李处权

李处权　江上望灵石

似闻环佩杂箫笙，鼎立争雄刢太清。

不与古今争变化，可能舒惨属阴晴。

花开玉井难求种，月下瑶台但有名。

我亦生来未尝屈，敢持方寸并峥嵘。

李处权

李处权　将游西池偶书

去年客中愁，忽忽意未伸。

归来媚儿曹，行乐犹及辰。

融怡帝乡日，浩荡天街春。

物色岂不好，所思难重陈。

婉娈有能事，朱弦妙通神。

从容兰臭言，事事皆可人。

关河一乖隔，梦想清洛滨。

况乃行止间，愧负匏瓜身。

情随节物改，事逐风景新。

踌躇不自释，渌酒徒芳辛。

明朝更牵强，接踵肥马尘。

凌波固可慕，解佩良无因。

青翼不复来，怅望瑶池津。

李处权

李处权　将至兰陵道中以远岫重叠出寒花散漫开为韵

我如萍不根，有往而无返。

天涯与地角，孰能量近远。

故乡无巢归，流落岁时晚。

辜负平生心，何由见嵇阮。

李处权

李处权　将至兰陵道中以远岫重叠出寒花散漫开为韵

故家洛阳隅，烟林接云岫。

社酒无俗期，柴门有清叩。

传闻俱丘墟，凄凉兵火后。

只应秋夜月，松竹影如昼。

李处权

李处权　将至兰陵道中以远岫重叠出寒花散漫开为韵

惊飙起群雁，落日明孤松。

溪驶石齿齿，树断山重重。

功名贵及时，丈夫不可慵。

初不系贤愚，只系其所逢。

李处权

李处权　将至兰陵道中以远岫重叠出寒花散漫开为韵

故人限南北，昨日梦寐接。

朝来得素书，开缄意稠叠。

别时赠吴钩，璀粲犹在箧。

因循愧迟暮，欲见煌煌业。

李处权

李处权　将至兰陵道中以远岫重叠出寒花散漫开为韵

王民坠涂炭，志士怀愤郁。

岂无卧龙人，想待三顾出。

从容命世豪，肯为庸主屈。

英名如白日，千岁常不殁。

李处权

李处权　将至兰陵道中以远岫重叠出寒花散漫开为韵

舟子厌牵挽，峻濑凌风湍。

烟霏丽初日，水气生早寒。

鹾物直六伯，始叹生理难。

一月不食肉，凄然对盘餐。

李处权

李处权　将至兰陵道中以远岫重叠出寒花散漫开为韵

客程言浩渺，念此道里赊。

秋林伤客情，霜叶色胜花。

溪鱼不论钱，我饥岂无涯。

何当见升平，四海如一家。

李处权

李处权　将至兰陵道中以远岫重叠出寒花散漫开为韵

溪行日有趣，便欲老绝涧。

复怀少陵作，亭午气始散。

客子斗身强，尚得加餐饭。

弟兄杳何许，不及沙头雁。

李处权

李处权　将至兰陵道中以远岫重叠出寒花散漫开为韵

早希马少游，下泽而款段。

一官聊尔尔，此志亦复漫。

束薪与斗米，未足了晨爨。

人生固可怜，况复更忧患。

李处权

李处权　将至兰陵道中以远岫重叠出寒花散漫开为韵

小黠而大痴，耄耋均童孩。

当其有酒时，且共笑口开。

渊明真可人，吾庐归去来。

我今无吾庐，念之寸心摧。

李处权

李处权　景荀筑室伟甚诗以赞之

将老从君得所图，交情及我岁寒余。

适闻蒋诩开三迳，且喜扬雄就一区。

尽取风烟多种竹，雅为窗室便看书。

无钱可买墙西地，决眦云峰正起予。

李处权

李处权　哭驾部舅

外门推望郎，天启眉干白。

揭揭廊庙器，仕道无枉尺。

仁义允蹈之，言行可法则。

优为君子儒，彬彬见文质。

伊川有夫子，四海尊学术。

燕申乡里化，语默世不识。

公时列高弟，见独蚤入室。

从容为邦问，领略济时策。

海涵而地负，光辉日充实。

向来坐省中，能事已籍籍。

出入群公间，持论颇正色。

皦皦活国心，周召可辈伯。

朝廷公议丧，牛李计方得。

道大固不容，青蝇工点璧。

知难襩被去，回首帝阍隔。

嗟嗟已衰俗，弗俾蒙其泽。

出把使者节，顾未远亲侧。

荣耀老莱衣，孝心惟惕惕。

温寻故时学，委蛇山水国。

澄清足暇裕，荐延颇推择。

宛彼南阳族，食指居数百。

衣冠日零替，贫有未葬骨。

慨然斥余赀，黄壤即安宅。

于公已高门，叔敖有阴德。

敌马祸中原，南迁例奔迫。

故林无巢归，瓦砾漫阡陌。

艰难更道路，扶病亲药石。

肩舆岂久堪，命数奄兹厄。

铭旌瘴烟里，过者为悽恻。

无儿但有孙，尚可付窀穸。

坟墓五千里，河洛兵未息。

招魂动楚些，路远迷南北。

鲰生愧无似，忘年樽俎客。

提攜在斯文，恨不借羽翮。

去春失所恃，钜痛摧豺膈。

衔哀赴丧所，寸步且如棘。

犹期见渭阳，慰我孤苦极。

伤心舍我去，泪落满裵席。

遥知刢生气，千古犹不没。

夜中梦见之，话言及畴昔。

谓公犹在世，眼明失心疾。

山风忽惊起，月郎清露滴。

李处权

李处权　临川道中寄汪守

渐远闽中地更平，土风疏爽语言轻。

山浓不减嵩高翠，溪涨浑如洛浦声。

忽见槐花思举子，欲求萤火遗书生。

使君元是丈人行，回首铃斋空复情。

李处权

李处权　留别范元长二十八韵

博治人为史，循良吏得师。

谋谟当启沃，出处系安危。

鹗立通丹地，龙章近赤墀。

咨询唐典故，笔削汉官仪。

结客多青眼，承家最白眉。

浩然无害气，汪若有容陂。

慎独仍三省，操危任百罹。

谁嘲玄尚白，自信涅非缁。

俯仰俱无作，幽明两偿欺。

爱君心匪石，忧国鬓成丝。

券外真毫末，樊中足坦夷。

闭门因拂袖，展卷代支颐。

远览迷千古，高怀自一时。

海非蠡可测，豹岂管能窥。

能事推天禄，威名到月支。

孔融徵已晚，安石起何迟。

不待南飞雁，贪悬左顾龟。

向来鹦鹉赋，此去凤凰池。

揭揭英灵气，巍巍柱石姿。

衮衣须我补，霖雨更谁为。

贱子端何者，先生颇识之。

几年当顾盼，今日倒炉锤。

解榻徐生入，弹冠贡子知。

青蝇休点污，白璧漫瑕疵。

炼句终乖律，看书正阙疑。

地偏如有避，交淡欲无私。

瘦马终千里，寒灰待一吹。

西江如可激，皆命守轩帷。







卷151

李处权

李处权　梅二首

岁晚匆匆日复夜，老禅相对口慵开。

梦归千里几时到，香度一枝可处来。

世乱飘零少代给，地寒潦倒无梯媒。

可怜七尺髯如戟，愧负妻孥空拨灰。

李处权

李处权　梅二首

可怜映竹深深见，似为催诗特特开。

湖上林逋今老矣，扬州何逊未归来。

前村欲雨鸠呼妇，断垅收晴雉应媒。

幻境应当如是观，道人深悟劫池灰。

李处权

李处权　梦江彦文

春寒苹末风尤劲，过雨山林都眼净。

西江天来泻明镜，劈箭孤帆飞小艇。

中有丈人若冰壶，冰为眸子玉作肤。

黄河逆流沧海枯，仿佛羡门丹丘徒。

仙风道骨何敷腴，烟霞之姿远见揖。

弭棹芳洲招我急，野人竭躡抠衣入。

酌之瑶丹饫琼汁，荐以金桃露犹湿。

御寇衣袂方泠然，岸巾笑拍洪崖肩。

交梨火枣开心田，木钻石盘今已穿。

青鞋布袜白行缠，游戏人间五百年。

李处权

李处权　面山堂

青山不远人，人自与山远。

好事或致之，来赴不待挽。

夫君有丘壑，於此兴不浅。

昔为谷口郑，今是竹林阮。

雌黄不挂口，青白常在眼。

官居真吏隐，衙鼓自早晚。

常令远趋走，俗冗尽除剗。

朝夕面苍翠，无事日把醆。

填门气象豪，入户云烟满。

诗成足风味，醉墨自舒卷。

我获一日雅，甚爱王戎简。

傥无绝交书，定过嵇中散。

李处权

李处权　妙空出示诸公诗卷次元韵

已著芭蕉喻此身，木人花鸟岂知春。

他家定自无生灭，此物何尝有故新。

美玉不羞论瓦砾，明珠终解照泥尘。

相逢一笑空归去，无语堪酬彼上人。

李处权

李处权　偶书

春事有底忙，清和风已扇。

小雨出花竹，微寒生几砚。

直道每多违，修门难自厌。

栖迟无与言，袖手看归燕。

李处权

李处权　偶书讥武团练

干禄谋何拙，求人计又疏。

祝鮠焉用佞，甯武岂真愚。

自乏千箱积，谁令万卷余。

艾肥兰蕙瘦，饥馑竟何如。

李处权

李处权　偶书三首

柴门如画映山隈，窈窕轩窗向水开。

想见幽人清彻骨，松阴翠竹竹阴梅。

李处权

李处权　偶书三首

碧涧溅溅绕竹林，欲从源水阻幽深。

春风想有桃花树，更有渔舟可访寻。

李处权

李处权　偶书三首

朝云漠漠雨丝匀，山路清无一点尘。

桃李著花溪水满，断肠何处故园深。

李处权

李处权　偶至溪岸时当寒食书节物呈同行

风作山云断复飘，沙平竹日影萧萧。

柔桑始叶蚕争出，浅水无鱼鹭独翘。

白发寻春悲去国，朱门赐火望行朝。

游从此地多君子，乘兴来过不待招。

李处权

李处权　偶坐西斋陪介卿赏卿嘉话久之成诗

静闻檐际雨，密障坐隅风。

竹晚叶时堕，梅疏香欲空。

芝兰室自好，文字饮谁同。

它日功名事，应从笔砚中。

李处权

李处权　陪陈叔易汪彦章登浮翠亭

群峰如高马，飞云若为驭。

苍翠来无际，摆脱欲仙去。

我时登兹亭，物色生四顾。

同行有君子，粲笑随杖屦。

樵苏自生理，孤烟横匹素。

归鸟枫树林，天高西日暮。

不见髯将军，长桥斩蛟处。

安得起斯人，扶危正天步。

平生江湖想，齿发凋行路。

倘有百斛舟，载酒经烟雾。

李处权

李处权　陪德久出郊

北客南征岁欲阴，经行始满爱山心。

霜溪见石如清洛，烟树参云似故林。

昨日喜传黄屋信，余生怕听白头吟。

公归问讯庵中老，只履西来意浅深。

李处权

李处权　陪德孺游徐氏园池

禽鱼花竹静相参，溪雪融春青出篮。

月下辞归休秉烛，要将清梦过江南。

李处权

李处权　陪德孺游徐氏园池

十载吾庐信不通，偶来仁里一尊同。

心惊人物如江左，眼净林塘似洛中。

著日晶明松下雪，弄波萧瑟竹间风。

浇花酿酒勤料理，作记东园有醉翁。

李处权

李处权　陪林茂南游上清宫分韵得落字

百年梦一觉，无事且行乐。

何必寻方外，而求不死药。

我里足嘉处，胜践两芒屩。

有来问名利，掉头告莫莫。

夫君永嘉彦，载酒情不薄。

凌晨马首北，共赴云霞约。

珠宇敞天中，非烟动寥廓。

黄庭拜吾祖，素发炯然灼。

堂前系牛木，柯叶宛如昨。

少陵诗之史，余光贲伊洛。

虽烦鬼神护，九原不可作。

我辄吟其傍，窘涩愧穿凿。

是时天已霜，山川向摇落。

南登驻跸亭，北上朝元阁。

俯仰尽形胜，觞咏得盘礴。

惜无羽客琴，一洗尘土恶。

李处权

李处权　陪约之宿东禅

倦游得兹行，颇惬丘壑性。

俗虑与秋澄，禅心随夜静。

灯前见修竹，月下闻清磬。

未作故山归，空吟长卿咏。

李处权

李处权　陪曾宏父登冷泉亭望飞来峰

何年此峰独飞来，群山让秀中崔嵬。

神刓天画不可状，仰视孤高摩斗魁。

蕴灵产此万珍木，隆霜几度森不摧。

异僧一见乃能识，击洞果有猿声哀。

灵隐之南天竺北，筑亭结屋初谁媒。

直疑朱夏落冰雪，亦恐白昼藏风雷。

槛泉清可数毛发，白石齿齿如琼瑰。

参差透影微日下，淅沥生籁长颸回。

恍然若欲学蝉蜕，洗眼绿净无纤埃。

已将缨尘付流水，更以屐齿留苍苔。

南丰家世有人物，幅巾藜杖同徘徊。

剧谈抵掌共相对，惜无玉酒倾金罍。

李处权

李处权　陪张巨山谒清献公祠

惟昔清献公，二年蜀中归。

归载无长物，一琴而一龟。

龟属烟霞想，琴寓山水思。

婆娑二物间，德容俨怡怡。

元龙岂时辈，康乐匪俗期。

书斋质不陋，覆之以茆茨。

手植参天松，亭亭岁寒姿。

公去几霜露，高风犹在兹。

可使贪夫廉，至今仰伯夷。

使君挺孤洁，后身盖亡疑。

治体简而肃，民俗醇不疵。

竭虔拜公像，雅有宾僚随。

置酒延公孙，诚意公所知。

表表孝弟里，人物固未衰。

德厚者流光，此言良不欺。

春阴澹物华，蔼蔼原隰滋。

远山出云气，近水余风漪。

时禽屋上语，野蝶筵中飞。

此堂历千载，盛事传一时。

刢如公在傍，冠弁不敢欹。

庶几饱公德，满酌其可辞。

聊以永今朝，昼景方舒迟。

李处权

李处权　陪诸友赴城南妙智上人晚集

晚烟林际泊，夕阳波上明。

天寒少佳色，树老无柔声。

支郎颇好事，我辈适同行。

剧论不知醉，感时空复情。

李处权

李处权　陪诸友野步

北客身将老，东风又岁华。

山情添气象，水暖莫津涯。

贫觉他乡苦，慵嫌去路斜。

升平吾会见，时事不须嗟。

李处权

李处权　陪诸友野步

淹留伤老眼，放旷适閒心。

石浅出佳色，鸟幽传好音。

课诗空自切，馈酒莫辞深。

更说溪西寺，明朝款款寻。

李处权

李处权　仆入月山介卿有诗见怀次韵答之

鼠辈欺人可奈何，我今行橐已无多。

醉魂尚爱黄华谷，归梦长迷白石坡。

壮士陆沉无籍在，道人香积有经过。

行朝近报仍安稳，想见沙堤蹀玉珂。

李处权

李处权　普月新寮

百年均梦幻，俯仰在一室。

况乃物外人，身闲有余力。

朝来忽改作，轩牖开虚寂。

匡床竹火炉，棐几贝叶帙。

清风常入座，飞尘不霑席。

煮茗焚香净扫除，賸种松杉障西日。

李处权

李处权　潜心斋

古之学为己，今之学为人。

始乎芒芴间，扩充遂无垠。

克己而复礼，天下皆归仁。

尼父百世师，道妙圣且神。

天将为木铎，故未丧斯文。

贤哉颜氏子，至乐忘其贫。

语之而不惰，好学无与伦。

孟子养浩然，卓尔踵后尘。

万钟与千乘，不肯易其身。

茫茫自圣哲，六籍经几秦。

末学更多岐，学海无问津。

伊川二先生，身修道愈振。

当年从之游，不减洙泗滨。

至今士气盛，亦复民风淳。

柴子柯山秀，言厉即之温。

由来思无邪，果见德有邻。

潜心坐一室，淡泊遗嚣纷。

收视而返听，自得于见闻。

先生虽云亡，书在传日新。

得味极钻仰，恍如入室亲。

而我先君子，实预绛帐宾。

我亦闻绪余，往往书诸绅。

多言反成蔽，目击道乃存。

藜杖一幅巾，骚晚来叩门。

李处权

李处权　强立许酒不至因以趣之

北里溪山翠满门，似闻小阮瓮浮春。

怜渠世乱益风味，念我途穷多苦辛。

旷士可无千日醉，浮生何事百年身。

临风日日香穿鼻，被缚甘为瓮下人。

李处权

李处权　桥院

淹留岁云暮，旅泊似幽栖。

鸥鹭如相识，牛羊自不迷。

已烦陶令顾，何必谢公攜。

始觉吴侬健，天寒更涉溪。

李处权

李处权　清明日席上呈诸友

佳节年年好，新春处处宜。

莺花从自得，蒲柳顿先衰。

事过如惊梦，愁来剧乱丝。

神仙端可学，吾愿问安期。

李处权

李处权　清明日席上呈诸友

飘零何足怪，丧乱故应宜。

炙手宁为盛，张罗未必衰。

篇章怀杜牧，游说鄙袁丝。

钟鼎山林事，胸中自有期。

李处权

李处权　失题

天上石麟堕，人间琼树芳。

叔孙知典礼，曹植有文章。

桃李蹊方盛，芝兰室更香。

榻先徐孺下，书异邺侯藏。

载世推能事，当年亦宠光。

颇怀追润色，奚惜吐琳瑯。

末俗元多忌，冲怀竟两忘。

由来高士驾，不肯少年场。

鼎鼎文方古，鱼鱼道必昌。

仲山终补衮，虞舜正垂裳。

贱子虚蒙顾，仁风实奉扬。

弹冠从入仕，执戟且为郎。

欲作蝉遗蜕，差同鼠耗仓。

穷途遭白眼，永夜付黄粱。

尚齿三千客，容窥数仞墙。

受知心有激，欲报意何长。

皓鹤宜风露，青松饱雪霜。

倾身挹东海，再拜酌公觞。

李处权

李处权　十月十日陪张丈奉高雅臣德器凌波亭小酌

漂流剧东南，所历过所闻。

始及庐陵郡，俯仰尤不尘。

朼来未敢忘，事贤友其仁。

翘翘萧与李，拔萃而多文。

萧君辞盖寡，空林兰自薰。

扬鞭舍我去，意欲树殊勋。

李君舌尚在，真气凌秋昮。

扫门与我俱，软语回阳春。

客舍甲子雨，八荒同一云。

倾盖有彭子，微言时解纷。

爱我忘其陋，肯顾罗雀门。

从容香积饭，可口谢八珍。

张公丈人行，气宇老而淳。

舒吴无俗姿，信是德有邻。

篮舆复联翩，去指江之津。

坐中皆我辈，肴蔌来逡巡。

把盏属形胜，领略难具陈。

山寒更宜远，江流复泇泇。

大哉开陃功，孰测造化源。

挂席者谁子，其来自无垠。

耽耽载万斛，徵取何其勤。

落帆占近岸，过逢庆欣欣。

方矜猗顿富，谁信管鲍贫。

鸣雁何处来，冥冥初不言。

亦知个中好，呜呼下其群。

商羊不觉舞，渔父收微缗。

烟树仅可识，归鸦喧水村。

我昔观画图，对此犹心存。

恥若梦中事，有怀攜酒樽。

客子斗身强，身外安足论。

无事颇相见，斯言吾所敦。

李处权

李处权　食鱠

设网机关密，磨刀意气麄。

令人思洛鲤，愧客问江鲈。

豆麴偏相与，橙虀未可无。

相从频莫厌，乘兴不烦呼。

李处权

李处权　食石鳞

异时柳柳州，谪居食虾蟆。

人情尚随俗，此道谁疵瑕。

穷工见文字，制作排淫哇。

作诗报昌黎，想当剧雄夸。

集中此篇亡，恨不穷天葩。

人生一饱止，何事须鱼虾。

我乡实西北，柯山偶藏家。

土人重石鳞，充馔蔑有加。

商论及品次，众口时纷拏。

朝来有分甘，珍味到齿牙。

笼粒坐剥雪，壶浆荐流霞。

此物亦易致，我饥其有涯。

儿童还可笑，远岸去攜叉。

李处权

李处权　士贵要予赋水轮因广之幸率介卿同作兼呈郭宰

吴侬踏车茧盈足，用力多而见功少。

江南水轮不假人，智者创物真大巧。

一轮十筒挹且注，循环下上无时了。

四山开陃中沃壤，万顷秧齐绿云绕。

绿云看即变黄云，一岁丰穰百家饱。

今年小荒人菜色，斗易衾稠逮昏晓。

古来善政抑兼并，贫富相通俗淳好。

闭糶待价良忍哉，客主遑遑不相保。

令尹贤於郑子产，视民恐伤心皎皎。

朝来戒谕甚丁宁，令下翕然风偃草。

我今亦有在陈厄，回首田园迹如扫。

他年归计一廛氓，抱瓮甘同汉阴老。

李处权

李处权　士特倒用韵作元日复和

觅醉无千日，浮家又一春。

閒门久罗雀，贫甑自生尘。

我欲论秦过，君须赋洛神。

穷途依三阮，遂欲老於闽。

李处权

李处权　守岁用少陵阿戎家韵寄怀萧国器

节物赖邻家，南风竞剪花。

门无迎客犬，地有噪人鸦。

病眼愁中暗，题诗醉里斜。

乳离俱老大，今夕意何涯。

李处权

李处权　叔父作寿藏

昔闻刘伯伦，荷锸常自随。

又闻陶元亮，自作挽歌辞。

人生一大梦，未了黄粱炊。

有初必有终，此理夫何疑。

大阮吾宗杰，德事见所施。

后凋难老质，寿考当期颐。

开阡营兆域，预卜青乌期。

无乃大蚤计，究竟良不痴。

一旦与世辞，於焉乃真归。

庶几达者观，永谢高人嗤。

山川蕴嘉气，雨露竹柏滋，

于公更高门，驷马来不迟。

李处权

李处权　叔易席上

何处春光最可怜，仙山亭上碧岩前。

穷来更觉诗堪画，老去谁知酒可仙。

云色弄晴花蘸水，风光纵好柳拖烟。

左思近有三都赋，谁与吹嘘送上天。

李处权

李处权　双松堂

对植是何年，岩岩挺寥廓。

风雷已屡起，霜雪终不著。

先生立其中，偃蹇相参错。

高标与秀气，鼎足冠伊洛。

想此堂成初，来贺纷燕雀。

醉我渊明句，众鸟欣有托。

伟哉拔俗姿，闻见穷浩博。

钟鼎列珍玩，图史谐至乐。

小人辱忘年，高义见啸诺。

讵敢窥藩篱，庶遂饫糟粕。

南池俯空旷，倒影如衡霜。

乘月抱琴过，坐石幽弄作。

李处权

李处权　双溪堂晚集

北风呼云生夕阴，小松稚竹俱萧森。

双溪主人不孤斟，好文尚类肯见寻。

坐中少监乐登临，清谈亹亹知古今。

有句不吐藏之深，而令下士寒蟩吟。

李处权

李处权　水阁雨中

南国寒多雨，溪山昼更晴。

风帆随鸟上，樵迳入云行。

已苦无饘粥，犹欣见耦耕。

故园归未得，豺虎正纵横。

李处权

李处权　水栀

阴泉隐岩壑，长夏发幽植。

深处但闻香，往往樵苏得。

幸不杂薪槱，论价亦何直。

适从支郎舍，远致居士室。

婆娑复偃蹇，其高不盈尺。

铅华了不御，绚此冰雪质。

我有古鱼洗，岁久莓苔蚀。

注之清泠水，藉以璀错石。

静态自愔愔，孤芳何的的。

初疑云生礱，复讶月过隙。

膏沐露穰穰，动摇风激激。

忽然参鼻观，似欲破禅寂。

俗物多丰肥，仙姿乃癯瘠。

已输白玉英，更作黄金实。

昌阳讵足数，藆蕁诚可匹。

老来无所好，一见心辄溺。

坐卧与之俱，於焉遂成癖。

异时张紫微，饮客尽一石。

放怀歌舞筵，折赠无所惜。

蝉蜕倏仙去，楼居藐姑射。

三嗅哦公诗，俯仰成今昔。

问花花如嚬，对之长太意。

李处权

李处权　送表之

平生佳处在离骚，怪我年来得此家。

不信胸中横太华，试从笔下看惊涛。

门连止水心无竞，地接名山眼更高。

要是一时廊庙器，莫将刘向比王褒。

李处权

李处权　送蔡伸道

当年倾盖便情亲，老去那知更贱贫。

松竹故园秋未老，溪山南国雨能新。

可怜作客身如梦，尚喜传家笔有神。

咫尺重阳归务速，吹花落帽要吾人。

李处权

李处权　送岑婿归许昌

恨我生不早，不拜苏范岑。

伥伥斯文中，永叹一何深。

世家颍川上，万卷修竹林。

相望群玉府，清风犹至今。

合好一大事，遗训敢弗钦。

求之且弥年，齐大肯见临。

侍郎著清德，温厚如球琳。

吐而为文章，中有太古音。

嗣孙固多贤，玉立俱及寻。

近坦东床腹，执礼不免簪。

留连岁将晏，离索秋正阴。

往崇丘索志，用壮爵禄心。

一杯须重持，为子商声吟。

当复记衰懦，病懒何可箴。

李处权

李处权　送禅客入高峰

茫茫人间世，佛法最长久。

山林坐九年，面壁不挂口。

须是丈夫儿，悬崖能撒手。

为语学道人，何须天下走。

夜寒云去尽，横参挂南斗。

我已办青鞋，要闻狮子吼。

李处权

李处权　送程思永

恭惟文简公，雅意在人物。

一时推鉴裁，似秉袁许术。

莘莘材馆盛，多自东床出。

昌黎宰相器，气宇吞溟渤。

门阑最前席，褒借难具述。

爱贤前辈事，此道今谁恤。

我生独何后，叹不及湔祓。

声驰翰墨场，兴尽云霞窟。

古来豪杰士，可杀不可屈。

涂穷暂时尔，被褐未宜忽。

之子乃名裔，秀爽开风骨。

尚勉激颓波，典刑庶不没。

李处权

李处权　送粹伯弟亲迎兼简宣卿龙图

悲秋宋玉已销魂，忽听阳关共十分。

黄叶萧萧下寒日，碧山逐逐过晴云。

面如濯玉想无对，气已食牛知不群。

问讯冰清怀大雅，世家王谢属斯文。

李处权

李处权　送二十兄还镇江

此行检校幽栖事，佳处知公故未忘。

新笋定应过母大，旧松想亦及人长。

老来对客须灵照，贫后持家藉孟光。

世乱身危何处是，二年孤负北窗凉。

李处权

李处权　送范才元

古云七尺驱，不及一尺面。

纷纷阅人久，过眼今乃见。

吾弟外门杰，籍甚东周彦。

澜翻倒三峡，浩博横万卷。

不减王夷甫，似是曹子建。

抱负三十年，始遇相君荐。

声名彻当宁，赐对金銮殿。

乃不留石渠，颇动荐绅叹。

大藩须按察，此事君亦漫。

遥知闭斋阁，幽讨在几案。

岁月局上消，山水琴中玩。

官池本不浑，慎勿惊鱼乱。

明年麦秋残，荔子承清宴。

即席酒椽笔，可酢风味献。

归来佐中兴，密勿膺帝眷。

不忍话艰难，江淮尚酣战。

乃翁月旦评，饱学富文翰。

当年蒙赏音，好我置华馔。

侑觞出歌舞，色温微笑粲。

回头隔生死，拊事脸必泫。

而今百无堪，老大足忧患。

读书只自误，株愚不知变。

平生一丘壑，竞此岂其慢。

正可卷而怀，安於素贫贱。

故乡无巢归，客子斗身健。

功名要晚就，婚嫁须早办。

浮萍偶相值，怅此临岐饯。

更待南雁回，书来警衰愞。

李处权

李处权　送范彦覃

春风恼百物，物物不禁渠。

水为盎盎绿，柳亦毵毵舒。

芳菲遽如许，流光亦须臾。

谁令更别离，此恨当何如。

外门有人物，照映冰玉壶。

茹古髯似戟，说兵胆过躯。

中外已践更，能事乃绪余。

主馈孟光贤，郎君千里驹。

人生得此乐，底事犹区区。

兹行谒贤相，袖有时政书。

世家治剧手，陶冶宁舍诸。

我老不适用，饥寒出无驴。

论亲无党近，分义何敢疏。

吾儿似我拙，久已分龙豬。

一闻词赋功，决科良起予。

山林与钟鼎，愿言今则殊。

岁寒苟在兹，勿忘双鲤鱼。

李处权

李处权　送杲兄

衲子谁为盖代豪，生憎污俗紫方袍。

何须鉴水能知止，未必归云可拟高。

虎穴等閒休探手，龙泉取次莫吹毛。

君知五祖堂中老，妙处何曾挂一毫。

李处权

李处权　送公卷赴金陵

惟曾家世颇堪论，文采南丰实浚源。

德必有言人望重，义形於色主威尊。

随珠未可轻弹雀，腐鼠从教竞吓鵷。

固是相门终出相，鲁公泉下有英魂。

李处权

李处权　送豠父

一见琼林病眼开，东南秀爽方能回。

须知载腹五千卷，受我浇肠三百杯。

可但世官从凤沼，要看人物上云台。

歌呼枉费谈天口，宜及中兴国论陪。

李处权

李处权　送嘉仲兄赴永康宰

我兄如琼林，皎皎尘滓外。

不从门地初，便许人物最。

裁诗陶谢流，射策晁董辈。

欬唾落人间，一一珠无飇。

群居款名理，澡雪赖箴诲。

坐我琅玕林，清风长十倍。

谁令困小官，寸进而迟退。

前年宰荥泽，与古能吏配。

兹入山水国，牛刀钦益淬。

稳借一帆风，开涛上鲸背。

独怜藐然孤，厌逐儿童队。

梦想在东南，浮云寄心会。

定不俟瓜及，归奉明光对。

犹当念奇穷，寂寞将把耒。

李处权

李处权　送景荀

丈人能事见斯文，世业家风尽属君。

自许旦评方藉藉，岂同时辈漫纷纷。

清於须水真堪挹，秀自郎峰故不群。

五马双旌何足道，便看平步到青云。

李处权

李处权　送李巨源

我世君家居里同，异时德邻饱过从。

论文高摘屈宋艳，结交远蹑管鲍踪。

嗟我不识丈人行，喜君雅有前辈风。

靖康三月虎狼去，长安城中一再逢。

笑谈未了已吹断，五年千里一转蓬。

只知兵戈事奔窜，岂料樽酒陪从容。

清溪照人山入座，莺声已老春事空。

人生一世太草草，客舍百事尤匆匆。

和文已远典型在，芝兰玉树庭砌中。

况君屡持使者节，至今能声满河东。

丞相方须幕中画，国士之顾必所蒙。

开元贞观望公等，天子不在咸阳宫。

李处权

李处权　送李全甫

已斲长篇饯女生，君犹从我觅诗行。

穷途白眼何须怪，乱世苍颜不足惊。

南国旌旗犹灭没，中原豺虎正纵横。

苏湖亦产人头豆，为问扁舟底还征。

李处权

李处权　送密老

岁寒纡锡辱西归，一笑忘言意自深。

怪石奇松那有价，片云孤鹤本无心。

上人已了洞山偈，倦客方为梁父吟。

枯木堂中无孔笛，侍郎今日是知音。

李处权

李处权　送荣茂世

戎冯绝黄流，飞尘暗京畿。

竟成王室祸，痛定不忍思。

衣冠半陷没，逃难皆散之。

有如水衡君，将命弗顾危。

跃马赤手出，扼隘河之湄。

中途被冲突，星夜西南驰。

回头望城阙，夐隔母与妻。

半年无家书，欲言涕先挥。

微身亦曷爱，所忧国步隳。

仓黄偶不死，定省陈苦辞。

汴水六七月，横泛被两堤。

河渠忽中乾，漕挽功莫施。

不劾辄加罪，散秩总厥司。

相次下维扬，庀职从六飞。

众人之所畏，远害夫何疑。

春来仪真火，鼠辈轻王师。

伟哉马氏妹，贞节不可欺。

终焉兵在颈，视死端如归。

何惭古烈妇，事与日月垂。

君性根孝友，而不求人知。

方其闻孽初，对客神若痴。

茹悲不敢哭，上念亲老悲。

岂惟识者悼，行路犹歔欷。

兹畴魏楼功，叙君官甚卑。

几年始见录，孰为公是非。

君怀有直气，不为宠辱移。

朝来又骇闻，白简停官资。

索马亟往唁，我心有不怡。

君乃笑迎我，喜色见睫眉。

曰此造物意，巧以从其私。

舟楫密已办，生具亦甚微。

税驾不可必，苟全其庶几。

我贫君不厌，交契管鲍期。

去意尚勇决，升斗不足縻。

春风鼓河水，立岸看解维。

四郊鼙鼓声，问君此何时。

李处权

李处权　送森侄赴官

郴江带郴山，逶迤入平楚。

伟观甲潇湘，信美非吾土。

阿咸方试吏，家风住仪矩。

此时奉亲舆，行李慎袢暑。

别离同姓重，况我老尔许。

勉力事勾稽，远臣观所主。

李处权

李处权　送石与德孺

坡老仇池安在哉，佛家鹫岭解飞来。

但令气象侔冲霍，可要孤高切斗魁。

涡处正堪承雨露，浪中莫使长莓苔。

明窗净几无尘入，想对诗翁墨沼开。

李处权

李处权　送翁子秀归泉

昔从大小阮，日为林下游。

酒熟无孤斟，诗好不易酬。

形影一参商，书问缺置邮。

渴闻盛德事，仰止东家丘。

大阮令养高，誉望老更收。

小阮遂长往，岁月已载周。

人生一世间，所重惟交游。

而我忧患余，身事良悠悠。

阿戎远来过，整整仪矩修。

话言极敦笃，道旧何绸缪。

萧寺夜寒深，风雨鸣飕飕。

秉烛如梦寐，惝恍一夕留。

明发又告别，行色不堪忧。

赠言加餐饭，心折涕泗流。

李处权

李处权　送希真入洛

一踏红尘又五年，倦游翻作送行篇。

春花秋月谁无分，伊水崧雪自有缘。

我比嵇康犹更懒，子追元亮故应贤。

因归望讯忘机老，买个鱼舟费几钱。

李处权

李处权　送徐漕

都门雪罢看杨柳，濯濯风流已不群。

千里澄清方有道，十年出处不忘君。

新诗旧自开锦段，醉面向人生缬纹。

我欲从公借余地，与传名姓上青云。

李处权

李处权　送杨充老

蚤接君家伯仲贤，笑谈吹断各风烟。

人生俱是梦中事，归计却须沙上田。

悔有论心三尺喙，恨无糊口一囊钱。

他时局罢樵柯烂，小道谁知亦有仙。

李处权

李处权　送庾侄亲迎延平李先生家

庾郎吾家千里驹，朝暮勤苦读父书。

少年绰有老成态，月旦考订评乡闾。

明当别我择贤妃，结束琴剑谁挽裾。

春空吹晴惠风畅，烟草弄色和气舒。

野桥融洩柳絮合，石岸惨怆鸣鶢鶋。

乘龙有期弗获饯，数椽政葺渊明庐。

旅愁冥思莫排遣，离恨挂臆难扫除。

况当春晚气暄淑，著体欲醉甘体如。

修程所嘱盖养摄，礼毕早办双飞舆。

妇翁传道世大儒，习俗再使淳古初。

稔知贤舅继家学，子如从之师有余。

归来阿叔待审订，义路礼门从广居。

李处权

李处权　送张巨山

士为知己用，亦为知己死。

嘉哉孔文举，特达惟荐祢。

寥寥千载后，此事今已矣。

俯仰常有怀，邂逅过愿始。

襄阳紫微公，操行见所履。

字如入草蛇，诗继余霞绮。

家声凤凰池，盍在金门里。

三年民父母，政事粲可纪。

倦游丐閒归，解绂如脱屣。

东山宁久卧，行为苍生起。

要观补衮功，左右圣天子。

小人不更事，岂解令公喜。

平生万卷书，不直一杯水。

颓然衰病余，所存今复几。

与世竟悠悠，逢人但唯唯。

从公文字饮，德言方在耳。

胡为舍我去，衣袖不可褫。

离合亦偶然，世事皆如此。

声出已复吞，相顾泪如洗。

李处权

李处权　岁晚诸君送酒赋长歌以谢之

我有经纶天下之大志，陶冶万物之雄心。

上书几欲自藏达，君门无籍不可寻。

归来抚剑星斗近，老去援琴山水深。

混迹渔樵友麋鹿，兴发时为梁父吟。

雾雨方寒蔽林薮，黄狐跳梁苍兕吼。

岁云暮矣人白头，纳履踵决衣见肘。

茫茫大块宁终久，青史功名谁不朽。

昔贤达观有至言，破除万事无过酒。

朝来叩关闻剥啄，长须致简喜且愕。

满壶倾写清若空，一酹衰颜返丹渥。

此物难从俗士论，古今与世收奇勋。

寒谷可以回阳春，浇风亦使还其淳。

书生分量当饮温，圣清贤濁何用分。

濁醪有妙理，引人著胜地。

乘坠且不知，焉知物为贵。

扬雄嗜饮而家贫，玄嘲尚白费解纷。

屈原独醒良自苦，湘累空有些招魂。

一石亦醉淳于髡，五斗解酲刘伯伦。

卧舆当道陶渊明，骑马似船贺季真。

吏部有时甘盗瓮，丞相他年容吐茵。

古人已往不复见，忽然举觞如对面。

穷通得丧寓於此，旦暮方齐生死变。

拍浮池中固不恶，麴壘糟丘仍不薄。

一杯一杯复一杯，身世兼忘乃真乐。

不可一日无此君，今吾於酒而亦云。

安得四海尽种秫，春台寿域长醺醺。

李处权

李处权　桃花

照水桃花树，春风灼灼开。

虽非天上种，何异观中栽。

帝子吹笙罢，渔人信棹回。

故园何处是，目尽望乡台。

李处权

李处权　题次真东轩

乱来身世任浮沉，宴豆南州几盍簪。

十顷菰蒲秋向晚，一池烟雨夜来深。

诗成颇复蒙嘉赏，酒熟时须共满斟。

唤取陆郎攜绿绮，小凉同听越江吟。

李处权

李处权　题东坡枯木

先生万卷读，命世文之豪。

矫矫鸾凤姿，仰止人物高。

坐石翳白佛，古茧磨衲袍。

玉堂押翰手，不数乘与褒。

前身老画师，寓兴时抽毫。

要在胸中奇，醉笔随秉操。

柘原沙错错，独树风骚骚。

天荒鸟不入，路绝人告劳。

一旦辞世纷，御风归泬寥。

遥知紫玉府，冠佩方游遨。

不然跨汗漫，骑鲸弄云涛。

夜中梦见之，酌公以蒲萄。

觉来空把卷，我心增郁陶。

李处权

李处权　题画卷

平生丘壑几欲颠，谁使老来逢郑虔。

苍须对我三千尺，黑头听渠十八年。

已有霜雪入晏座，宁无风雷浮屋椽。

个中得句不敢吐，可人何许心悠然。

李处权

李处权　题九江徐使君眄柯亭

庭植何夭矫，苍皮余雨溜。

本非寻常材，岁月方成就。

伟此萧散姿，眄睐揖孤秀。

慕陶筑斯亭，千载可同臭。

引杖步嘉荫，攜书席永昼。

舒啸一徜徉，清风满怀袖。

更想五老峰，杰卓立癯瘦。

何因借羽翮，接踵宾裾后。

李处权

李处权　题兰陵税官清辉亭

不谓人间世，官居有此清。

山横犹倒影，鸟过忽遗声。

倦客方躭句，高人不治名。

夜寒云去书，对面月华生。

李处权

李处权　题吕季升谷隐堂兼寄居仁

莘野隐於耕，傅岩隐於筑。

叔夜隐於锻，君平隐於卜。

四子隐不同，抗志俱超俗。

夫君无所事，扫迹隐於谷。

优游以卒岁，燕居常慎独。

方寸湛若水，颜状温比玉。

白璧无瑕玷，幽兰自芬馥。

插架万签书，拥檐千挺竹。

时乘昃月过，自伴微云宿。

萧然伏腊余，尚不愧此屋。

岂曰不愿仕，可以速则速。

富贵草头露，荣华风中烛。

止止理固明，知止乃不辱。

小人无藉在，放浪谢羁束。

衰年迫饥冻，强颜隐於禄。

晚食且徐行，分量初易足。

婆娑一丘壑，雅趣在松菊。

平生喜文字，终恨窘边幅。

顾闻多种秫，迎寒酿已熟。

更约阮仲容，清谈夜更仆。

李处权

李处权　题南浦楼

此生何处是真归，俯仰人间念念非。

雨后溪山无限好，烟中鸥鹭自由飞。

只轮双桨成何事，白酒黄鸡可息机。

北客上来千万恨，故乡回首夕阳微。

李处权

李处权　题钱德载双清堂

谁识堂堂忠懿孙，至今人物典刑存。

颇同陶令辞莲社，但学庞公隐鹿门。

醉枕泉香分石脉，吟窗树老出云根。

喜攜自有东山妓，好事宁无北海樽。

服食方依炼丹井，跻攀莫近洗头盆。

秋风百本篱边菊，夜月三号涧下猿。

未怪频穿康乐屐，可须多羡辟疆园。

题诗我愧词源涸，作记渠能学海翻。

乱后烟霞真得计，静中丘壑要重论。

十年杀气缠伊洛，回首吾庐正断魂。

李处权

李处权　题瑞松亭

德积固有源，吉卜可无地。

要知青囊术，讵尽黄壤计。

翁族鼎七闽，籍甚月旦议。

五车闻善训，三迁见深意。

父屯兄弟间，接武广寒桂。

世方慕朱紫，此道非我贵。

而今二阮贤，风雅果未坠。

婆娑竹林下，颇用文章戏。

诸郎赤凤麟，唾手可高位。

惟松岁寒质，似抱君子器。

伟此无情物，胡然效斯瑞。

天人理则悬，声闻在交际。

我行几千里，岁晚飘零至。

升亭整素冠，敬仰动长喟。

冢木助芊芊，前山益佳气。

李处权

李处权　题无疵庵

身无累则佚，心无营故乐。

舍外而取内，此味初不薄。

使君蚤闻道，观妙契独觉。

不即仍不离，无止亦无作。

庵如大圆镜，万象含虚廓。

檐空看云归，窗静闻雨落。

惟良二千石，分忧得此托。

蕴真惬所寓，俯仰成今昨。

李处权

李处权　题湘园

当年此地勤花竹，景物方成姓又移。

尽爱芙蓉照秋水，倚风怀往亦多时。

李处权

李处权　题严公祠

挂席上桐庐，溪山似画图。

斯人不复见，吾道一何孤。

谁入非熊梦，真成失马从。

清风端未泯，犹可激贪夫。

李处权

李处权　题隐居

淡泊幽人趣，萧条隐者居。

疏帘隔花竹，净几展图书。

自向交游密。何拘礼法疏。

为言陶靖节，吾亦爱吾庐。

李处权

李处权　题月山寺壁三首

故国三千里，行藏岂问天。

雪峰明的的，水溜响涓涓。

指冻无完甲，琴寒有折弦。

老僧如木石，性静不须禅。

李处权

李处权　题月山寺壁三首

罢雪仍回雨，僧房物物宜。

豨明霜落后，山

月来时。

泯默穷愁志，艰难食菜时。

弟兄千里隔，书断鬓成丝。

李处权

李处权　题月山寺壁三首

不遇彭夫子，

因到此间。

无穷霜后木，不断雨中山。

只恐高僧占，多惭倦鸟还。

孤云在寥廓，容望不容攀。

李处权　题周氏棣华堂

管蔡既失道，周公遂相残。

召公乃赋诗，棠棣良可观。

圣贤尚如此，末世讵得安。

斗粟与尺布，至今兴永叹。

汝南贤伯仲，乡评蔼芝兰。

冰清而玉洁，友于甚相欢。

鸿雁识先后，鹡鴒知急难。

同衣且共爨，怡怡生理宽。

壎箎翕和乐，学海阯波澜。

好爵岂终靳，未用咏考槃。

他年表门闾，紫荆出檐端。

李处权

李处权　题祖道篮舆亭

渊明佳致在篮舆，子以名亭德不孤。

异代颇能同臭味，休年犹得见规模。

挂檐明月聊堪问，入坐清风不待呼。

我欲典衣供一斗，兴来能赋百篇无。

李处权

李处权　听弹广陵

时风正薰弹广陵，乱世掩抑咿嚘声。

孰谓嵇康敢不臣，此心炯炯难自明。

荒楸古墓鬼神啸，大泽深山龙凤惊。

我来听此可无语，天乎孰谓得其平。

李处权

李处权　听照旷尘外琴

老全冰玉姿，不受一滓尘。

弹琴看飞鸿，自是千载人。

幽兰写国香，白雪回阳春。

邈视嵇阮流，不肯加冠巾。

丝桐得心法，二子入室亲。

高山与流水，领略难具陈。

前年出关意，浩荡谁能驯。

跌足兵火围，所遇多苦辛。

却来湖上寺，翳拂坐石门。

颇有名胜士，宛然交道存。

寄书亦及我，匪但通寒温。

问我能来无，愧负匏瓜身。

翩然如野鹤，接羽凌秋昮。

过我晋陵郡，促轸风露新。

谐和下鸾凤，幽怨出鬼神。

老全殆不没，千古名知津。

漂流更丧乱，我生乃不辰。

见子颜色开，慰我羁旅魂。

我心亦清苦，久愿丘壑邻。

何时舟载月，一弄秋江滨。

李处权

李处权　同二三子步溪上

已恨春风过，犹欣夏日长。

莺喧桑已葚，燕乳麦初芒。

白发悲如许，青鞋乐未央。

归来安客舍，更有北窗凉。

李处权

李处权　同吕倅小饮

一日不作诗，已觉神不王。

一日不饮酒，更苦舌本强。

梁王自堕马，贾傅恨无状。

寥寥千载后，有怀意谁谅。

夫君出世家，伟一魁三相。

人物方辈出，事业雅相尚。

笑我守丘壑，踪迹更漫浪。

尚余杯中物，足以助豪放。

相逢倾五斗，老子未多让。

李处权

李处权　同士特似表过中峰饯似宗

旧好崔亭伯，新交阮仲容。

招攜来白水，祖饯过中峰。

谷暖芊芊树，云深杳杳钟。

兵戈一分袂，惆怅几时逢。

李处权

李处权　桐庐道中九日逢子公

三年客里重阳节，故典征衣共一杯。

雁下紫萸能自好，霜前黄菊为谁开。

中原豺虎定何许，故国池台安在哉。

山水中逢张学士，慢扶双桨不须催。

李处权

李处权　投建阳王宰

异时丞相柄文盟，一顾曾空冀北群。

铅椠无功方笑我，箕裘不坠蚤知君。

诗家只说王摩诘，官况谁怜郑广文。

散尽黄金犹作客，还来把酒对孤云。

李处权

李处权　退老堂

我公自言老，能事如少年。

我公自言退，人材望陶甄。

公功在本朝，本朝方赖焉。

公德在斯民，斯民宁舍旃。

中年倦政机，去若浮云旋。

名山占形胜，筑堂苍翠巅。

竏樽为壶觞，虚籁为管弦。

招攜足宾客，啸傲穷云烟。

胸中万卷书，三峡倾词源。

兴来不停缀，摛华笔如椽。

登临出妙语，珠玑落清圆。

不数刘白辈，一斗真百篇。

裴傅堂绿野，赞皇墅平泉。

东山谢安妓，五湖范蠡船，

四子之於公，器业微差肩。

公之於四子，趣尚并其全。

公术可活国，公力可回天，

苍生望公起，天子忘公艰。

伫瞻丹凤诏，衮衣来陛前。

三入知眷殊，一夔见任专。

发挥中兴业，开陃造化权。

拯焚而救溺，持危而扶颠。

雍容复密勿，造膝陈一言。

长驱卷沙漠，攆穴空腥羶。

谈笑九州复，欢呼两宫还。

四海各安堵，六军同晏眠。

跻民入仁寿，致主登光宣。

图像冠云台，勒功照燕然。

功成了不居，高谢区中缘。

拂衣赤松游，辟谷求神仙。

去去蓬莱路，云螭不受鞭。

李处权

李处权　挽许主簿

攘攘谁逃死，黄泉不独君。

官书载考，五举擅多文。

异日辽东鹤，当年冀北群。

承家知有子，翮就看摩云。

李处权

李处权　望灵石

杖藜出望江郎峰，清辉秀气在眼中。

当年何人运神斧，劖削碧玉成芙蓉。

平地崛起五千仞，浮云落日当秋空。

东西南北千里间，他山莫敢来争雄。

英灵往往在人物，异时杰出闻数公。

伟哉高厚职覆载，储精毓粹良未穷。

畸予家世本伊洛，四时行乐都忘慵。

楼台面面得形胜，锦屏女几鸣皋嵩。

十年戎马断归路，流落江湖今一翁。

平生所得在黄卷，昔贤今圣独见容。

青衫憔悴百寮底，犹欣收此笔砚功。

声名突兀不磨灭，要与此峰相始终。

李处权

李处权　伟观堂

孤烟落日对衔杯，此观人间亦伟哉。

树色远从江浦合，潮声低咽海门回。

衣冠喜有承平气，宾客惭无赋咏才。

城阙郁葱人望幸，五云将拥翠华来。

李处权

李处权　温其示梅诗用韵为谢兼简士特

可喜刘郎鬓未霜，能容宋玉近东墙。

自知老眼无春事，谁意穷途得放光。

前日桃园真有路，何时兰室可无香。

便须一醉经千日，免和人间寸寸肠。

李处权

李处权　温其示梅诗用韵为谢兼简士特

潦倒谁怜五十霜，登门可愧及肩墙。

银钩已作惊人势，玉唾何悭照眼光。

春醉灯前犹纵博，夜阑帐底更添香。

阮生正作穷途哭，漫道江南刺史肠。

李处权

李处权　文度以大笏见遗奇伟特甚非鄙人所称拟柏梁体廿句以谢然他日出处断

南越巨象何壮哉，齿牙脱落岁几枚。

削木混真易以埋，玩视常恐生怒猜。

良工到手能剪裁，成此大笏莫与偕。

远随舶贾凌涛雷，论贾奚啻百琼瑰。

异贶忽自王孙来，珍藏十袭敢遽开。

莹如截玉无纤埃，照人冰彩满袖怀。

惟君许我王佐才，我亦自负刚不摧。

他年致主登中台，垂绅峨弁直斗魁。

正色刢刢天可回，帝傍奸佞须击排。

恢复洪业平泰阶，写之丹青上云台。

李处权

李处权　闻梅

岩寺报梅开，可是知时节。

映竹已萧疏，临流复清绝。

正须幽士赏，莫纵狂僧折。

山寒云雾深，日暮更飞雪。

李处权

李处权　翁士特借韵见及复答之

许国以身身反辱，十日呼天鬓凋绿。

蛮貊直倚忠信行，我心不疑顾何卜。

生喜柴愚恶鮠佞，封侯岂谓能钩曲。

可怜论交道大丧，云雨纷纷手翻覆。

望郎胸中横万卷，日破千篇酹一斛。

雅好上取唐虞器，多闻远识肃慎镞。

桃李不言自成蹊，家法整如官府肃。

四海人高悬犊鼻，定知不作穷途哭。

郎君天池渥洼种，堕地惊人千里足。

夜光联璧乃暗投，刮膜金篦快三复。

草玄正忆扬雄宅，我今皇皇未有屋。

余波岂止九里润，周也意在监河粟。

李处权

李处权　翁士特李似表相过小酌分题得踯躅

我无锦绣肠，而居锦绣谷。

春风二三月，山花名踯躅。

芳鲜照寒涧，窈窕映修竹。

化工亦耐事，造物能委曲。

不知几猩唇，贷此色可足。

看久直欲燃，况乃手未触。

杖藜两幅巾，人物俱惊俗。

方观笔端妙，更对杯中醲。

念昔嵩少步，千层上云麓。

政似徐熙图，写生开百幅。

怀归阻兵火，梦想如在目。

会当返升平，柴车驾黄犊。

李处权

李处权　武林偶作

江山天下胜，北客兴悠哉。

月上千峰雪，潮生万壑雷。

酒狂怜老大，吟苦觉衰颓。

始满平生愿，征帆未忆开。

李处权

李处权　戊申春登平山谷林二堂时茂世应时同行追录之

已过平山又谷林，登高能赋兴何深。

群峰雪后皆浮玉，万竹风前亦碎金。

尚喜日闻黄屋信，可堪时动白头吟。

载游不为壶觞事，攜取君家绿绮琴。

李处权

李处权　西亭

江南形胜地，列坐肆遐观。

气象天围大，溪山眼界宽。

远风来绿野，返照上朱栏。

更待秋澄澈，重寻落帽欢。

李处权

李处权　溪桥

昔人爱仙掌，归时倒骑驴。

风味顾不浅，岂以俗士拘。

我来过溪桥，效颦返肩舆。

异世颇同怀，往者不可呼。

是时秋冬交，霜后木落疏。

人家在窈窕，溪山如画图。

我老尚羁束，愧尔鹜与凫。

川光媚烟景，沿戏得自如。

人生一世间，过眼皆空虚。

偶然及胜践，临览复起予。

尚当风月夕，藉地倒一壶。

意亦不在酒，得句聊自书。

谁能五侯门，长铗归来乎。

李处权

李处权　溪晴独钓

霁景如发蒙，幽人事临眺。

山明乍开屏，水净新拭照。

百年能几醉，万事付一笑。

纶巾称芒屩，持竿坐窈窕。

勿谓吾钩直，我意不在钓。

独鹤何处来，寒云发清叫。

乃以闻天声，和此登皋啸。

我亦遗世人，与尔岂殊调。

李处权

李处权　席上次表臣韵以遗明之仍督其和章

一日须倾三百杯，新年物色兴悠哉。

应怜远客此流落，故有幽人常往来。

楮刻三年殊未就，诗成七步可须催。

平生信笔多狂简，从此方知所以裁。

李处权

李处权　席上赋梅

桃李何须续后开，芝兰胜韵许相陪。

先春莫道无深意，调鼎方知有大才。

南国正宜溪上路，故园长梦竹间台。

骚人不为寻诗句，自爱幽芳特特来。

李处权

李处权　喜闻三十弟消息

喜得真消息，仍安岭表居。

深知道路远，不在信音疏。

荔子应怜汝，槟榔敢笑渠。

一年看又尽，兄弟意何如。

李处权

李处权　喜雪

剪水适从天上手，缀条不作世间花。

柴门有客方高枕，石鼎无人共试茶。

清借远山迎马出，润含修竹倚窗斜。

令人却忆前年盛，辇毂欢声百万家。

李处权

李处权　喜贼退

父母之邦岂复雠，人情至此乃可忧。

刺史县令方坐视，久矣肉食无远谋。

崇墉可当天设险，烟火惊奔无一点。

可怜缩手俱就毙，不见一夫来袭掩。

清晨诸家好音至，说贼回戈马回辔。

玉帛子女既充{左牛右刃}，捆载而归乃真退。

妻孥向来便伸眉，将军凯旋亦班师。

身长八尺剑三尺，缓带轻裘有设施。

李处权

李处权　戏辨老

不独京尘解化衣，秋阳流火树阴稀。

折腰为米初何有，亲见渊明负弩归。

李处权

李处权　戏简秦处度

淮海秦夫子，相逢又十年。

好诗无漫与，爱酒不虚传。

夜寺云连榻，秋江月满船。

不知嵇叔夜，何得绝交篇。

李处权

李处权　戏赠巽老

学诗如学佛，教外别有传。

室中要自悟，心地方廓然。

悟了更须坐，壁下三十年。

他时一瓣香，未可孤老禅。

李处权

李处权　先仲微仲纯仲三兄过普明寺赏雪分韵得饮字

涉春徂冬祷雨雪，皇天靳此云何甚。

儿童晓报六花飞，失喜钩窗犹屡审。

荒渠断溜冰已合，度雁停号口应噤。

望中玉树散枝柯，二室峰峦张素锦。

我家西邻有胜概，杖履清攜冒凝刢。

平生不作儿女欢，此地适谐文字饮。

濁醪冰蔬荐重味，燃鼎当炉肆烹饪。

诗豪遽发要分吟，赖此放过新弛禁。

归来老匠已先成，定笑才悭弗胜任。

惜哉初无田二顷，徒偕雀鼠贺登稔。

堂堂大尹燮理才，嘉瑞应祈当奠枕。

书生醉饱何为者，鼻息如雷但酣寝。

明朝更约提石瓶，来试壑源最高品。

李处权

李处权　孝感堂

孝为百行本，儒训存六经。

未有仁而遗，礼宜权重轻。

哀严以事死，敬乐以事生。

岂徒天性得，乃见人道成。

显显三彭子，德事肃且馨。

好仁无以尚，尊誉乡有评。

当年彩衣戏，此日羊枣诚。

春秋荐霜露，洒扫供粢盛。

新亭洁轮奂，拱木连高甍。

霜松无鹿犯，风树有乌鸣。

不惭王谢家，芝兰秀阶庭。

他年看崛起，阔步跻公卿。

可为风俗劝，以代门闾旌。

埋蛇功亦微，获报犹尔荣。

岂念不忘本，罔极通无形。

天人固相悬，昭然无臭声。

请观妙莲华，嘉瑞非其微。

李处权

李处权　谢士特饷樱桃

今年客闽中，春山亦花鸟。

时果次第熟，风露枝袅袅。

含桃品居最，朱实若自表。

高人肯见分，厚味未觉少。

绛囊敢斗荔，木蜜虚名枣。

多食颜自驻，此语闻本草。

翩翩出谷莺，啄取定先饱。

故园当此时，行树映池沼。

散火耀隅隈，灼目看未了。

翳叶色逾深，累颗核更小。

园人挈筠笼，银甲摘清晓。

匀圆入彫俎，拟借麻姑爪。

择佳间留玩，引杖日数绕。

烟尘坐流落，魂断首空矫。

李处权

李处权　谢王敦玉惠双兔

惟兹衣褐徒，功用莫与大。

驰骋文字间，下上无不载。

卓哉昌黎公，毫端跨百代。

传纪何新奇，不泯良有赖。

先生胸次广，万窍号一噫。

学成身益穷，动辄与时背。

兴怜不肖子，磨砻去瑕飇。

辛勤三十年，所得才稊稗。

遗我虽八蹄，高义意有在。

想当避鹘拳，冈垄如历块。

束缚谅何施，拙情甘自退。

笔砚行且焚，重垂儿子戒。

方当事口腹，坐与巨觥对。

闭门拥红炉，大爵资一快。

李处权

李处权　谢翁士特惠笋

北客未识猫头笋，此来逢君欣得之。

出土好色已胜玉，下箸珍味端如饴。

口涎馋嚼笑早计，食指蠕动能前知。

小炉谁见亲煨熟，醉眼瞢腾岸接篱。

李处权

李处权　谢翁养源惠醋

已著莲花酿，仍兼竹叶醅。

橙和致上味，蚋聚见良材。

政想攒眉漉，须烦掩鼻开。

先生元自立，不是乞邻来。

李处权

李处权　谢徐献可送款识刻

九江使君何殷勤，千里遗我款识文。

夏協商钟迄周鼎，良工模刻锱铢分。

先秦述作知渊源，相斯不绍嗟无传。

历载数千如昨日，人与宝器名俱镌。

使君雅尚心绝俗，考古稽疑如不足。

搜罗遐迩极闻见，附益之功思更续。

曾奉宣和乙夜观，万丈光芒牛斗寒。

兵戈散落人间世，神护往往投衣冠。

时去事非空叹息，玉轴牙签蛛网织。

载行何啻数橐驼，变故纷纷岂人力。

烟尘翳没咸阳道，尺璧寸珠没野草。

秋风吹梦入长安，白发苍颜日枯槁。

李处权

李处权　谢养源惠茶兼陪士特清啜

仰止先生道不穷，爱茶直似玉川翁。

灵芽动是连城价，妙手才争一水功。

贱子诗书元未饱，愁肠藜苋岂宜蒙。

高斋罢酒陪清啜，归御泠然两腋风。

李处权

李处权　新岁偶书呈诸友

已见王正月，陈人百不知。

红颜岂长好，白发已多时。

腊雪微霑土，春风小动帷。

丘之祷之矣，何意问祥祺。

李处权

李处权　行之金部既获奉祠之请归赴大阮之约诗以高之

阮籍颇推咸，谢安已举玄。

盛事如昨日，风流想当年。

嶷嶷次对公，人物艺且贤。

文忠命世豪，植本浚其源。

世家不乏人。名德见所传。

郎官后来秀，骨相尤卓然。

庭中生玉树，池下出龙泉。

向来宅大忧，未了粥与饘。

吉服事朝请，高名动陶甄。

青云要平步，一岁期九迁。

人事喜倒置，正直成党偏。

一笑就閒散，拂衣遽言旋。

及门听传呼，和气欢相延。

共止一区宅，分食二倾田。

远从物外游，高谢区中缘。

方须康乐屐，岂问祖逖鞭。

人生规远大，跬步何足言。

风雨听朝鸡，结束无安眠。

何如一丘壑，耳目清不烦。

嘉禾荫沼沚，可濯亦可沿。

有酒自献酬，醉操云峤篇。

慕此冥冥鸿，念彼跕跕鸢。

贱子不适用，受性愚且颛。

晚忝登门游，缪称嫫母妍。

眷言林下期，雅尚寄所便。

野服袖漫刺，乘凉过东阡。

李处权

李处权　雪后赴徐氏燕集

已雪犹阴更逆风，斜川略彴断行踪。

瑶台贝阙三千丈，玉树琼林一万重。

学子经时无载酒，邻僧过午未鸣钟。

华筵此地成宾主，孔翠屏深琥珀浓。

李处权

李处权　雪后赴徐氏招呈德孺

梅林楼阁上嵯峨，浅渌浮澌亦自波。

庄叟梦中非一蝶，右军书次失群鹅。

句从冰柱思能苦，人在玉壶寒更多。

宴寝凝香归入夜，流苏帐小奈公何。

李处权

李处权　雪中赴德孺燕集

北风夜号呼，逗晓云已罩。

腊雪及春来，佳瑞故难料。

舞空只低徊，投隙乍颠倒。

山川若为容，松竹不改操。

断陇失坡陀，连峰增峻峭。

琼堆与玉立，南北净相照。

独鹤无处寻，田中发清叫。

疏梅有时见，水际含微笑。

晏裘昔所慕，王氅可同调。

江练好催诗，公乎今谢杋。

李处权

李处权　雪中过伊南

低阴漠漠水漫漫，杨柳如丝不忍看。

见说山前风更恶，杏花无处避春寒。

李处权

李处权　迓辨老

琳宫尚记昔年游，扑面杨花晚不收。

自倚钓鱼终悟主，谁知射虎不封侯。

江湖已恨长为客，风雨何须横作秋。

未见故人心已醉，更拚十日为君留。

李处权

李处权　彦修席上命赋何处难忘酒

何处难忘酒，南州盗贼多。

黄巾方裂眦，白日敢持戈。

不见韩擒虎，宁闻马伏波。

此时无一盏，其奈客愁何。

李处权

李处权　夜雪偶书

岁晚山云合，窗鸣霰雪飞。

方欣樽有酒，未叹箧无衣。

谷杳青松健，林空绿萼肥。

月明溪上醉，应是夜深归。

李处权

李处权　谒王夏卿同过曼卿西轩留题

烟云坐久湿人衣，未觉城中有鼓鼙。

春到好花随意折，日长幽鸟尽情啼。

贵公行色心方壮，旷士閒居物已齐。

客子不知今夕梦，故乡何处是潜溪。

李处权

李处权　谒翁丈四十韵

之子儒林杰，斯文国士称。

词章曹植擅，典故叔孙能。

秉哲中逾旷，撝谦外匪矜。

世家非冠玉，人物是壶冰。

海内休方驾，朝端且服膺。

五车俱可复，万顷不劳澄。

活国嘉猷告，匡君重任胜。

侧闻金作砺，意在木从绳。

昔旅西雝鹭，方观南海鹏。

青冥翻蹭蹬，凌厉失飞腾。

制礼初烦订，为郎顷见徵。

祢生宜独荐，文子要同升。

浪有羶供饵，虚传被襩绫。

可嗟怀白璧，竟与污青蝇。

直作悠悠去，从他衮衮登。

时情尚驰突，吾道岂凭陵。

善舞须长袖，良医必折肱。

宁为栖枳凤，不作下韝鹰。

郑谷成真隐，萧斋占上层。

华胥久无梦，款段适堪乘。

种柳追彭泽，栽桃学武陵。

池凉蛙阁合，径暖羽{甍瓦换羽}{甍瓦换羽}。

得句长须送，敲门稚子应。

扫庭延墨客，过寺折谈僧。

贱子孤怀切，穷途百虑焌。

待沽希善贾，投分得良朋。

戎马来何速，烽烟见未曾。

神伤瞻雉尾，愁绝望觚棱。

漠漠虽难问，苍苍尚可凭。

人心舞右袒，天意有中兴。

厌世思蝉蜕，伤时泣土崩。

渔樵甘混杂，贫病苦因仍。

更短犹为簿，从聋也作丞。

依仁剧山仰，饱德正川增。

旧事将谁语，前非只自懲。

缘危时过栈，扶老渐攜藤。

笃义几虚辱，温颜岂谬承。

醇醲须手漉，拨刺赖观罾。

笑语朝曛隔，尘埃肺腑凝。

尚期文字饮，相对夜深灯。

李处权

李处权　游罗汉院途中口占

休论至后日相催，乘兴篮舆到岭隈。

风竹尽摇花玉玦，云山浑作烂银堆。

须知此日逢僧话，不减当年访戴回。

更喜彭君真我辈，溪流渡马肯相陪。

李处权

李处权　游罗汉院因会张良辅大夫遂留於壁

寺古天寒杖屦清，閒身合得此閒行。

破烟独鸟惊人去，积雪群峰照眼明。

坐久泉声醒客耳，谈余茗味发诗情。

张公语壮髯如戟，蚤晚掀涛看斩鲸。

李处权

李处权　游石桥

御风缥缈云霞衣，骖龙翳凤相追随。

三秀为粮桂为醑，玉笛送酒双童吹。

樵歌已换人间世，未了岩前一局棋。

桃源归路咫尺迷，醉眼疑在扶桑西。

仙人授我长生诀，俄而梦觉鸣天鸡。

李处权

李处权　游岘山观颜鲁公竏樽呈豠父

人物如公亦伟哉，竏樽寂寞岘山隈。

似闻著履凌风出，不见拿舟弄月回。

往事只应君可记，幽期孰谓我能开。

留诗更约荷花语，莫惜障泥走马来。

李处权

李处权　右司公致书显上人并遗楮衾诗以赞之併简都公

缁徒中有人，籍甚初与显。

是非不挂口，好恶不入眼。

终日但怡怡，言行无可拣。

外相示枯槁，风味殊不浅。

初公如鹤长，昂藏谁得管。

今秋忽坐脱，山立不少偃。

显公方晏如，随缘自舒卷。

平生三事衲，夏燠冬不暖。

大雅右司公，国器乃瑚琏。

颇敦方外契，渊明亦亲远。

道术久相忘，书来叙缱绻。

一被直千金，溪帘净冰茧。

邀我置香茗，抚玩不忍展。

而我在家僧，业习尽鉯剗。

琴书不疗饥，拙生良可莞。

未识韩荆州，不敏怀愧赧。

向来袖漫刺，到门不及款。

音问复后时，当蒙贷疏懒。

公如骥腾骧，我类鳖跛蹇。

出处固不同，投合怅已晚。

明年壑源春，驱车望云巘。

载醪问奇字，从公定忘返。

李处权

李处权　雨后凝秀阁口占呈子方

凿石为渠水有声，四垣惟欠竹青青。

壁含霁月光千丈，黛拂云峰画一屏。

香异定应来绝岛，茶甘初不藉中泠。

主人莫惜千金费，更作飞楼拟摘星。

李处权

李处权　雨后凝秀阁口占呈子方

春云向晚留，夜雨凌晓濯。

花明娇欲语，柳绿净可握。

化工了无尽，芳意殊未觉。

烧笋荐清尊，此味初不恶。

君知忘忧物，便是却老药。

百年终一炊，无事且行乐。

李处权

李处权　雨望

寒望暮雨来，隐见田中路。

纷纷黄雀起，冉冉行人度。

长林相蔽亏，连冈莽回互。

莫作异乡悲，百年均暂寓。

李处权

李处权　雨止奉送制置侍郎王公

已晴云气却濛濛，坐见前山没半峰。

报道名卿谒丞相，不须行雨借蛟龙。

李处权

李处权　雨止送王侍郎

南州春老雨如丝，刺眼青秧水满陂。

树湿黄莺看更好，溪浑白鹭立多时。

寸心折尽人千里，霜鬓凋残酒一卮。

我恐前身是匡鼎，幸公不厌解颐诗。

李处权

李处权　玉簪花

秋露日以繁，秋气日以清。

爱此堂下花，色好香满庭。

藉之青玉叶，表以白玉英。

微风过披拂，小雨来滋荣。

我老味更薄，与世无复情。

颓然衰病余，见花犹眼明。

俗客不到门，取琴花前横。

小童为席地，取酒花前倾。

昔人工比物，言簪岂虚名。

愿登君子首，雅与冠弁并。

李处权

李处权　浴罢

泉汤瀹肤垢如失，振衣坐觉神充实。

挹其寒冽事清盥，三嚥逾甘过饴蜜。

华清之池故有名，玉莲出水香雾生。

可怜妇子汗犹湿，已闻伐鼓渔阳声。

我思行吟泽畔者，梦想沧浪归濯缨。

李处权

李处权　元长生辰

力扶吾道与斯文，世职家声蚤出群。

欲致升平宁舍我，从来出处不忘君。

龙吟虎啸弥千日，兔髓乌肝恰一斤。

已格皇天方俾寿，未须骑鹿上青云。

李处权

李处权　元日闻养源丈少醉诗以简之

南州新岁换，北客长年悲。

吾日且三省，我生仍百罹。

谷深云不起，树暖蝶先知。

闻道山翁醉，何如卧雪池。

李处权

李处权　元夕陪张使君燕集

老大於节物，真成风马牛。

出山赴嘉招，敝袍厕英游。

箫鼓市井隘，绮罗人物稠。

嫦娥亦飞来，余光上帘钩。

使君民父母，谣颂布政优。

牙旗错彩绣，康衢看遨头。

夜气烛光满，春寒香雾浮。

中兴太平象，郡国皆鲁邹。

丰年入醉乡，颁白卧道周。

遥知苍龙阙，宴敞华萼楼。

惟公班马手，斯文擅风流。

行归侍严宸，玉堂听更筹。

独怜衰病客，鬓毛蚤惊秋。

颓然宾裾后，报德惭应刘。

李处权

李处权　月夜鼓琴

清风泛寒露，夜久气转凉。

恍然幽梦觉，明月及我床。

披衣起独坐，爱此数尺光。

兴来御桐君，正始其可忘。

山高既峨峨，水流亦汤汤。

方当志获麟，故宜鄙求凰。

永怀嵇叔夜，复思蔡中郎。

妙处与心会，乐哉殊未央。

李处权

李处权　再次士特韵

爱君直似朱丝绳，遇物可折不可曲。

三仕无喜已无愠，肯学时人走巫下。

平生不作吠尧事，乘矢犹闻去其镞。

至今莫可奸以私，尊视正冠何太肃。

归来田园不改旧，岁寒见此猗猗绿。

绝交未怪孔方兄，有酒盈樽书满屋。

小人倾盖已蒙润，遗我珠玑不论斛。

使我意夕搜枯肠，鱼目非珍何敢复。

我今已似云无心，江湖不说虚舟覆。

言乘下泽与款段，早莫少游良易足。

惯看赤脚老婢悲，亦任索饭痴儿哭。

皇天其忍杀善类，支离亦受三钟粟。

李处权

李处权　再到值雨

无复清池照病颜，尚余诗思发天悭。

西风似水初鸣叶，细雨如尘不隔山。

岁熟自然民意乐，时平更觉鸟声閒。

江梅会见花敷雪，剧饮须期倒卧还。

李处权

李处权　再和

鬓丝殊觉老，泪血更伤春。

阅世元如梦，除天总是尘。

有心躭传癖，无意媚钱神。

坐怪三衢守，书来不到闽。

李处权

李处权　再和

已着诗招隐，何须酒引陶。

胸中有泾渭，笔下足波涛。

世乱闭门早，身閒倚枕高。

何惭少陵老，鹦鹉啄金桃。

李处权

李处权　赠宝胜主僧

木落山重重，溪长雨霏霏。

云惨伤客容，风饕裂征衣。

我行已千里，恨无羽翰飞。

倒帆近古寺，烟钟深翠微。

明轩快远目，俛仰涵清辉。

上人惠休辈，道眼与世遗。

匡床竹火炉，翛然自忘机。

余生尚奔迫，所遇非所依。

天地兵革满，乡关音信稀。

拊膺坐长啸，岁晚将安归。

李处权

李处权　赠高老

野寺何所有，梅花如玉盆。

客愁浩如许，我声已载吞。

大士坐丈室，燠若阳谷温。

从来第一义，入耳简不烦。

不谓兵火余，见此只树园。

仰沐方外契，蔼然风味存。

我诗如废井，已涸宁有源。

又如既老马，力尽不复奔。

空余浩然气，踵见常焞焞。

熊经非我事，讵以胎息论。

蒙庄岂达者，区区说鹏鲲。

何如柳下惠，坐令薄夫敦。

殊方对节物，凄断游子魂。

山晚云欲雪，阴风树雅翻。

不见柴桑翁，此意无语言。

李处权

李处权　赠刘至道

性静乃可琴，德常乃可医。

二事人所难，而子能兼之。

好古身则润，活人功不赀。

未愧孙思邈，何惭钟子期。

俗眼多重轻，世态工瑕疵。

自视无所嫌，安行复何疑。

子有贤舅氏，闻名四方驰。

勉矣归问津，沛然有余师。

李处权

李处权　赠彭表臣才臣

我交半天下，颇接金石友。

相逢便论心，已别更回首。

三年厄兵火，水陆东南走。

风餐近波浪，露宿薄林薮。

庐陵信名邦，昔贤犹见取。

水南遇彭子，门巷似无帚。

胸中有泾渭，如镜不受垢。

呼儿具杯盘，物物皆可口。

新青撷嘉蔬，大白酾旨酒。

使我忘身世，不复问升斗。

茫茫四海内，二子可与久。

我昔当少年，摆落谢纷纠。

老来龃龉事，在十常八九。

尚倚笔锋劲，恃此或不朽。

飘零欲何归，故国生藜莠。

无乃造物意，穷途一假手。

丹枫作初寒，客袂不掩肘。

冥冥甲子雨，山远似无有。

试问夜归舟，网中得鱼否。

李处权

李处权　赠术士

君平隐於卜，百钱非少多。

术妙语更简，数精心匪他。

群书了在口，诵解如县河。

驰声日籍籍，问肆肩相摩。

小人恶切直，先生无诡阿。

有时隘穷巷，轩冕纷巍峨。

朋来竞徼福，习吉理则那。

从而再三別，不告反嘲诃。

少焉一鬨散，帘前可张罗。

要知安分者，鲁叟正波波。

李处权

李处权　赠王师古

安城西有庆云乡，山秀溪明出孟尝。

每见朱门拔恺悌，遂令贫士有辉光。

君家太尉威名远，世谱观文德泽长。

苍狗白衣何足道，古今兴废两茫茫。

李处权

李处权　赠彦先

此地堪营屋，何山更採薇。

怪松拏石出，好鸟傍人飞。

衰相年来见，幽寻乱后稀。

郎君似冰玉，令我亦忘归。

李处权

李处权　赠叶生

带如当风衣出水，曹吴丹青古莫比。

一时更有刘与杨，妙手斫泥端及此。

叶生心匠何瑰奇，异代同声人所推。

颇甘蔬饭绝肉想，神物自应来护持。

花鬾珠冠宝月相，补陀宝山移海上。

净瓶杨柳翠鹦鹉，突兀惊人焕寻丈。

十六尊者初不同，俨然肖貌清而雄。

或伏猛虎制毒龙，或飞锡杖凌虚空。

伟哉功刮造化窟，刢发天风肃毛骨。

来观堵立万口传，坐看声名从此出。

李处权

李处权　张元览追和东坡咏梅要予同赋

江空月挂疏梅村，生香湔祓何郎魂。

亭亭自是尘表物，玉质敢有烟埃昏。

西州风土似南国，高树缭台丞相园。

居然志士节独若，炯若德人颜更温。

至今往往入幽梦，梦去折花迎朝暾。

寇来一炬半月红，伤心无处求朱门。

君知行乐不可缓，中圣友贤余勿言。

侍郎堂西腊前破，唤取我辈斟竏樽。

李处权

李处权　招士特似表

山云向晚留，山雨凌晓濯。

花明红欲坠，松净翠可握。

未觉人意宽，独喜乌声乐。

平生麋鹿性，避地谐丘壑。

复接翁季友，诗文賸酬酢。

萝门邃宜步，竏樽深可酌。

不闻杖屦过，无乃厌硗确。

愿承名理谈，煮茗破昏濁。

李处权

李处权　召伯祠

我行出陕右，来升召公堂。

叹公不可作，祗令吾道伤。

优哉听讼日，斯民歌乐康。

善教被南国，美荫余甘棠。

惟公与周公，左右相成王。

孰知二公心，千载惟苍苍。

人不学二南，其蔽犹面墙。

先圣垂此言，下士其可忘。

太史述世家，源深者流长。

公泽亦至今，风烈殊未央。

再拜仰公像，冠佩犹煌煌。

徘徊不能去，泪落征衣裳。

李处权

李处权　止戈堂

坐见妖氛犯斗魁，使君谋略信雄哉。

寇如狐兔草间出，兵似貔貅天上来。

门馆无私千里静，宾朋多暇百壶开。

他年入数中书考，始识汾阳济世才。

李处权

李处权　中秋对月

露洗风吹未遽央，登山临水总心降。

明年此夕知何处，自古中秋不可双。

尚倚人琴温似玉，更能诗酒浩如江。

披襟拄颊浑无寐，斗转参移莫下窗。

李处权

李处权　舟中偶书

两山相对似香山，滩响浑如八节滩。

安得高风从此去，载醪犹是菊花残。

李处权

李处权　自龙云归复次前韵

野寺经旬客寓居，水声山色是吾庐。

喜君能道碧云句，招我更烦黄犊车。

世路从来多险阻，人生何必问赢余。

况闻一诺千金重，为激西江救涸鱼。

李处权

李处权　自宜兴归谒邹德久不遇

客里仍惊奔，南走荆溪上。

系船楼前树，偶接丈人行。

兹惟天下士，抱负不可状。

而今年七十，面瞓背益盎。

论文复把酒，十日共清访。

归家照眸子，炯炯觉神王。

朼来情所亲，邹子颇直谅。

斯文有能事，笔挟风雨壮。

今晨叩其门，不见动惆怅。

我希嵇叔夜，子慕陶元亮。

念子如清风，执热欲何往。

寇退子当返，子去我曷望。

何时芝兰室，重见玉色酿。

快意倾百杯，浇我舌本强。

李处权

李处权　阻雨

小雨妨幽事，徜徉所得多。

前期操野艇，亭午出烟萝。

选胜才如许，偷閒肯重过。

自怜诗酒涸，无句敌阴何。

李处权

李处权　醉后赠道夫

冰柱雪车元有声，五言早已号长城。

仙源迷路及春浅，盗骑解围空月明。

君岂似龟将曳尾，我端如雁不能鸣。

何人肯作千金贷，卖药江湖隐姓名。

李传正

李传正　通山

我爱通羊好，居民山作城。

眼前无俗事，枕畔有滩声。

李传正

李传正　通山

我爱通羊好，回环云水间。

重峦与叠嶂，真是翠屏山。

李传正

李传正　通山

我爱爱羊好，清无一点尘。

峭山多洞户，樵牧识仙人。

李垂

李垂　观德堂

园池气象明，池沼春波平。

东汇有朝势，北源无滞声。

临流好鼓瑟，待月堪浮觥。

濯足思馀绿，洗心思云清。

篆沟合远派，布窦垂高城。

我愿化飞雨，使君将劝耕。

李春伯

李春伯　鹭

春暗汀洲杜若香，风飘公子白霓裳。

碧天片片忽飞去，何处人家水满塘。

李春伯

李春伯　木芙蓉

甚疑牡丹业，但病皮骨老。

不宜入水看，只可隔水眺。

李春叟

李春叟　登粤秀山

宇宙皇图远，山川霸气收。

唯余汉时月，犹照越台秋。

天迥明城树，云空敛海楼。

清光对尊酒，莫作古今愁。

李春叟

李春叟　钓鳌台

谁把渔竿老渭滨，拨开尘鞅对清薰。

乾坤洗荡台非旧，湖海凄凉我接君。

有客携家来上冢，无人载酒共论文。

山阴兴尽空归去，何处天风落五云。

李春叟

李春叟　哭张元吉

时平持论易，世否见才难。

孤柱支颠厦，危船上急滩。

李春叟

李春叟　送熊飞将军赴丞相麾下

龙泉出匣鬼神惊，猎猎霜风送客程。

白发垂堂千里别，丹心报国一身轻。

划开云路冲牛斗，挽落天河洗甲兵。

马革裹屍真壮士，阳关莫作断肠声。

李春叟

李春叟　题云溪寺

杖屦前溪踏晓霜，僧茶那定搅饥肠。

不如乘此清风去，觅取留侯辟谷方。

李春叟

李春叟　挽赵秋晓

秀出天潢一派来，广寒早折桂枝回。

生前笑破春风面，尽把浮名付酒杯。

李春叟

李春叟　挽赵秋晓

蓦地刚风折羽翰，懒将动业镜中看。

时危羞佩黄金印，乍可无毡作冷官。

李春叟

李春叟　挽赵秋晓

百尺楼中眼孔高，气吞余子等儿曹。

才名赫赫天公妒，罚作人间诗酒豪。

李春叟

李春叟　挽赵秋晓

箧中遗藁墨犹新，门外池塘草自春。

邻笛一声肠欲断，骚坛失地倚楼人。

李春叟

李春叟　挽赵秋晓

世上纷纷白首翁，老天何独死英雄。

想应仙魄乘风去，犹在蓬莱第一峰。

李春叟

李春叟　挽赵秋晓

五十年间富贵中，生来玉树饱春风。

买臣晚贵成何事，那得全归似此翁。

李春叟

李春叟　挽赵秋晓

森森兰玉出庭闱，突过燕山桂五枝。

六逸风流谁得似，君家个个是麟儿。

李春叟

李春叟　文丞相兵挫循州诗以迓之

手持兵甲挽天河，铁石心肝尚枕戈。

宾客三千毛遂少，将军百万李陵多。

风波如此子焉往，天道不然人奈何。

岭海书生今已老，天涯无石为君磨。

李次渊

李次渊　分水铺

青山北去连天会，绿水东流到八闽。

何必此中分界限，普天率土尽王臣。

李次渊

李次渊　乾溪铺

芦芽抽尽柳花黄，水满田头未插秧。

客里不知春事晚，举头惊见楝花香。

李从善

李从善　蔷薇诗一首十八韵呈东海侍郎徐铉

绿影覆幽池，芳菲四月时。

管弦朝夕兴，组绣百千枝。

盛引墙看遍，高烦架屡移。

露轻濡彩笔，蜂误拂吟髭。

日照玲珑幔，风摇悲翠帷。

早红飘藓地，狂蔓持蛛丝。

嫩刺牵衣细，新条窣草垂。

晚香难暂舍，娇态自相窥。

深浅分前后，荣华互盛衰。

尊前留客久，月下欲归迟。

何处繁临砌，谁家密映篱。

绛罗房灿烂，碧玉叶参差。

分得殷勤种，开来远近知。

晶荧歌袖袂，柔弱舞腰支。

膏麝谁将比，庭萱自合嗤。

匀妆低水鑑，泣泪滴烟{上雨下斯}。

画攎凭梁广，名宜亚楚姬。

寄君十八韵，思拙媿新奇。

李从训

李从训　五马山

北山从何来，崑岷而鼻祖。

并包河与江，考历不能谱。

近推连括苍，继乃至天姥。

既而南入台，盘桓遂东下。

嵯峨起东峁，沃洲兀墙堵。

孟塘五山顶，乐祖旧游处。

时髦集松下，抵掌道今古。

秀分为五龙，骈首饮平楚。

环县如负扆，为县护生聚。

隐岳耸其南，西隅列旗鼓。

其间诸名流，晋宋最旁午。

我惭貂尾续，於汝竟何补。

登楼览清秋，黄菊满樽俎。

持螯送新酒，醉为山起舞。

人生行乐耳，无徒与羊祜。

李琮

李琮　赋新繁周表权如诏亭

家爱儿孙国爱臣，无邪慈教本来均。

非因积善能传庆，安见天心语合人。

席拥诗书才是乐，门多车马别成春。

榜亭岂独荣樽俎，意欲推余劝里民。

李琮

李琮　感泉山

才到林峦契赏心，萧然便欲卸朝簪。

两三里路穿田水，四五人家倚树阴。

渔叟投竿惊鹭宿，牧童停留学禽音。

清丝洞裹泉声音，流出空山换古今。

李琮

李琮　和冯允南见寄

半生才命苦嗟殊，肯更诗穷效圣俞。

清识岂期回顾盼，嘉篇聊用借虚无。

乡心岁月疑如梦，官况尘埃直未奴。

闻道南充风物好，未能归去且狂图。

李琮

李琮　句

腥味鱼中墨，衣成木上绵。

李存贤

李存贤　和林东乔东禅院

野云闲带雨，林木静无风。

村落一溪外，民田四望中。

李达可

李达可　题章诩静观堂

君不见通都荡荡开九逵，肩摩毂击人争驰。

危楼百尺独高卧，下看胶扰无休时。

又不见沧江茫茫与天远，轻舟出没风涛险。

此时著身平地人，遥怜櫂夫惊破胆。

静中有味知者希，红尘拔脚与世违。

世人颠倒堕醉梦，我独坐照全天机。

荣名弗羡计非拙，浮利勿争痴更绝。

聘巧不若拙有馀，役智何如痴且愚。

高堂悬镜收赴影，对此令人发深省。

李大光

李大光　嘉泰癸亥夏陪县尹双湖唐仲谋饮寒亭

栈阁横空杳霭间，登临酒罢怯凭阑。

露零万瓦交光渥，月挂千峰倒影寒。

谷煦如春居亦易，亭凉宜夏到乎难。

垂檐星斗方争席，好向天门刷羽翰。

李大力

李大力　改之下第赋赠

刘郎气豪酒豪诗更豪，乃肯折节作赋遗恨无纤毫。

诗雄赋老不入世俗眼，仰空大叫索酒歌离骚。

刘郎新诗今莫敌，挑战梅社无遗力。

果然桃杏一山开，龙马行天晓无迹。

锦标重夺更一年，却来走马春风前。

撑肠文字五千卷，吟哦得意扬休鞭。

世间荣辱俱游戏，莫为功名销壮志。

我辈胡颜自古然，刘蕡况是公家事。

银杯锦被髕髗裘。呼童唤酒鏖穷愁。

自怜却被微官缚，不及相从上酒楼。

李大力

李大力　句

三百年来今几秋，天地自老江自流。

李大力

李大力　句

可怜一代经纶业，不抵钟山几首诗。

李大力

李大力　句

后院落花人不到，黄鹂飞下石榴阴。

李大力

李大力　句

笛声吹起白玉槃，正照御前杨柳碧。

李大临

李大临　送张职方出守高安

白首为郎舍，清朝剖使符。

一麾荣父子，千里接江湖。

李大临

李大临　题招提院静照堂

地胜堂新构，僧闲昼杜门。

山林谁乐静，城市亦非喧。

客到空弹指，风来不动幡。

祗应常宴坐，对镜一无言。

李大临

李大临　西园辩兰亭和韵

沙石香丛叶叶青，却因声误得蝉名。

骚人佩处唯荆渚，识者知来遍蜀城。

消得作亭滋九畹，便当入室异群英。

非逢至鉴分明说，汩没人间过此生。

李大临

李大临　谒濂溪周虞部

帘前翠霭逼庐山，门掩寒流尽日闲。

我亦忘机澹荣利，喜君高躅到松关。

李大同

李大同　白泽荷花

故老相傅白泽湖，旌阳一濯洁难污。

只今尚见荷花在，未识神仙更有无。

李大同

李大同　蔡谟公归田赠别

法持三尺弼皇尧，盛德英风满市朝。

千里关山思召伯，十年海内生皋陶。

遨游上界星辰近，出入中天雨露饶。

何用烧灯歌法活，只须洗耳听鸣韶。

李大同

李大同　句

曾上蓬莱第一峰，夕阳留住且从容。

鹿脚花去泣关山，回首沉香一梦闲。

李大同

李大同　开兄茂钦靖节蕲州报

狼烽迁驿浩茫茫，遂以孤城为国亡。

骨肉空教撑远目，貔貅何自□岩疆。

飞缨惨绝羁南越，宝剑谁能借上方。

挥泪汨罗招不得，恼人风雨旧池塘。

李大异

李大异　跋游本兰亭序

真伪纷纷甚得知，风流千古一羲之。

山阴胜概今何在，却有人传定武碑。

李大异

李大异　欣欣亭

门外青山收暮雨，林间归路出行人。

鹧鸪劝我早归去，拟斫钓筒收紫筠。

李大异

李大异　欣欣亭

雨露汪洋四海春，岭南岭北多归人。

朝中贤士罕过此，莫惜青钱呼白鳞。

李大异

李大异　曾兄惠然见临笃叙世契示以先哲遗墨稽首敬观因题其后

家传文献六经香，袖有骊珠日月光。

乔木阴阴人已远，只应故笏是甘棠。

李当遇

李当遇　信美台

零陵郡北云帆落，信美台前江月明。

石浅风高滩濑急，孤舟一夜听寒声。

李焘

李焘　岑公洞

隋邦危乱谁得免，虚鉴真人愿独行。

道骨仙风今可想，幽栖岩洞及高明。

李焘

李焘　长生观

成家得将军，如越大夫蠡。

功成拂衣去，智囊未叩底。

李焘

李焘　成都施氏园海棠方盛时觅酒径醉二月九日

染根著色谢天公，破睡犹禁一再风。

为此径须浮大白，老夫元自爱深红。

李焘

李焘　从何使君父子游墨池分韵得名字

蜀学擅天下，马王先得名。

簧如巧言语，於道盖小成。

子云最后出，振策思遐征。

斯文大一统，歨使圣域清。

富贵尽在我，绂冕非所荣。

旁皇天禄阁，聊亦观我在。

怀哉不能归，旧宅荒榛荆。

寂寞竟谁顾，正路今莫行。

使君蓬莱仙，弭节归赤城。

门无俗宾客，家有贤父兄。

慨念此耆老，不登汉公卿。

临池一樽酒，尚友千载英。

并呼严与李，月旦共细评。

区区可无憾，彼重适我轻。

曷来成都市，尘土污冠缨。

古人不可见，见此眼自明。

请为怀古诗，玉振而金声。

李焘

李焘　登金山

金山何处好，四顾不相连。

窗迥前无地，波澄下有天。

堂留三楚客，门泊五湖船。

暝色关诗思，江笼两岸烟。

李焘

李焘　鼎建金釜仙山灵泉古观碑

臣堙独步转淦浪，□□□□□□阳。

风生□□□□□，紫气缤纷赛锦堂。

欲频了了载诗酒，总为超□□□阴。

幽胜若天香境万，□舍兴乐招掌爱。

李焘

李焘　洞庭

镜面千顷阔，修眉一带横。

湖深有龙蛰，山静少人行。

似与真仙约，都无世俗情。

鸟啼猿叫歇，轩乐有余声。

李焘

李焘　观施氏芍药呈同游者

怪底吹残万点红，余妍都在此花中。

攀枝未许风流尽，振袂还知结习空。

杳杳人谁赠南园，菲菲身恐堕仙宫。

乞将新雨酬佳丽，始信青春不负公。

李焘

李焘　句

行亦自劾去。

李焘

李焘　句

平盖神仙院，武阳山水乡。

李焘

李焘　句

山绕一城藏几寺，江连二水送孤舟。

李焘

李焘　句

试上层楼高处望，十洲三岛似蓬莱。

李焘

李焘　句

断碑唐日寺，遗像晋时僧。

李焘

李焘　句

瓦堂如案平，金仙閟光景。

李焘

李焘　客怀

寂寞三秋节，凄凉万里风。

关河尽形胜，人物几英雄。

秦叶随流水，周禾满故宫。

此心悬象阙，梦绕浙西东。

李焘

李焘　客怀

久客厌尘土，幽居怀翠微。

只余清夜梦，长作故山归。

菊已开三迳，松应长十围。

晨钟忽惊觉，犹有露沾衣。

李焘

李焘　客怀

壮矣府中县，索如城外村。

墨池今扫迹，石笋旧余根。

风急汉弦断，雨多秦镜昏。

新秋一怀古，情绪若为论。

李焘

李焘　客怀

雨意忽如此，客愁将奈何。

出门谁可诣，掩卷独高歌。

尘世兔三穴，古人蓬一窠。

区区奚足道，默默幸无它。

李焘

李焘　客怀

长忆在家好，已知从仕难。

纷纷犹哧鼠，悄悄政栖鸾。

忘意蹑高位，敢言卑小官。

世途真甚隘，怀抱要须宽。

李焘

李焘　灵云岩

路转层冈十里余，武陵传者亦难如。

昔年炼药仙人室，今日餐霞道士居。

洞外蟠花开锦绣，岩前石溜漱琼琚。

猗欤灵气为时雨，可惜图经阙不书。

李焘

李焘　龙鹄山

西山有佳人，惯踏山下路。

晨吟泽畔风，午睡岩前雨。

莫使儿辈觉，损我岩壑趣。

李焘

李焘　三月二十日出郊泛舟西津得予字

春日行郊坰，南风初唱予。

相携出城郭，著意买江湖。

句好从儿觅，杯乾任客呼。

长年足诗酒，此外复何须。

李焘

李焘　升元寺

看尽庵前手种松，草堂聊复少从容。

令人却忆骑驴老，悔不终身作卧龙。

李焘

李焘　升元寺

升元古寺宝灵珠，照影东西与众殊。

本为仁皇贲潜府，岂知今日镇留都。

李焘

李焘　十月过昭觉庭梅萧然已动人意因作二十八字

厌逐游人药市行，暂来心迹喜双清。

疏风细雨荒庭菊，便觉梅花暗有情。

李焘

李焘　题龙鹄山房

已作清时鸟倦飞，杜鹃更劝阿谁归。

似嫌住处犹城郭，不解推家隐翠微。

李焘

李焘　望川亭

潼川绕郭多名寺，都在少陵诗句中。

西上飞亭更奇绝，水光山色两无穷。

李焘

李焘　信相院水月亭

水中之月不可取，收揽结成湖上亭。

天光沉沉射虚白，夜色耿耿含空青。

曷来穷冬所见异，但有破块黏枯萍。

吾心皎洁竟何似，本自无物谁当铭。

李焘

李焘　拥翠楼

淳熙元年九月尾，菊未落英梅破蕊。

从来两美难必合，今忽得此一笑喜。

人言地瘴物失时，进忌太蚤退苦迟。

老夫亦岂不自觉，姑与饮酒仍赋诗。

忍令芳草直为艾，封植嘉树宁少待。

夕餐九华可无死，却期老岁於吾子。

李焘

李焘　游蔡山

岩峦最高顶，云气时蔚荟。

仿佛群仙宅，宫阙曜珠贝。

李焘

李焘　制胜楼

画省容台记并游，相思相望几登楼。

路长久叹音尘绝，事变迁惊岁月流。

合侍钧天终雅奏，却穿巴峡看横舟。

欲酬嘉惠须新语，老觉枯肠不奈搜。

李道

李道　堠

过客烦瞻视，当途独有名。

几人行大道，用尔算前程。

土石仪形久，山河里数明。

从兹知正路，捷径谩纵横。

李道

李道　月桂

月窟孀娥不惜栽，和风分付天下来。

欲知仙艳无穷处，不隔人间朔望开。







卷152

李道传

李道传　谒和靖先生虎丘祠堂

涵养当用敬，进学在致知。

如车去只轮，跬步不可之。

夫子受师说，惟敬实所持。

升堂逮易箦，参倚日在斯。

遗言落人间，取论极研几。

是心要收敛，中不容毫厘。

大学著明法，格物乃阶梯。

放心苟不收，{上穴下射}格将安为。

古人贵为己，末习多外驰。

岂无实践者，兹焉当孰归。

晚生拜遗像，敷衽跪陈词。

愿言予服膺，没齿终不渝。

李得之

李得之　题九龙岩

霭霭云□烂，岑岑洞穴幽。

黄衣无□士，陈迹□千秋。

本为征途憩，还因爽气留。

尘缘吾未断，归路晚飕飗。

李德馨

李德馨　题九仙宫

倚天峭壁屹崔巍，触石飞湍怒震雷。

一镜澄清涵宇宙，四围空翠映楼台。

炼丹道士老无寐，跨鲤仙人去不来。

扫却平生尘土梦，此身便是小蓬莱。

李德真

李德真　寄南岳故人

只自章江别，吴枫又几霜。

天遥人在岳，月冷梦浮湘。

红树猿狐啸，黄云雁一行。

楼高添远恨，不敢望斜阳。

李德真

李德真　客崇安寄萧小山

宦清只有著书忙，六馆归时客满堂。

芍药待吟班已峻，梅花曾赋笔犹香。

夜瞻北斗星河近，晴倚冬梅岭树长。

别日未深情不浅，雪风吹老孟襄阳。

李德真

李德真　武林春游即事

风光如此莫伤春，云树烟花一色新。

杜宇不啼真解事，帝乡谁是肯归人。

李迪

李迪　句

日烘丽萼红萦火，雨过菖条绿喷烟。

李迪

李迪　灵岩

灵岩山势异，金地景难穷。

塔影遮层汉，钟声落半空。

千峰罗雉堞，万仞耸屏风。

飞鹤来清窦，刳鱼挂古桐。

名曾参四绝，封合亚三公。

势彻河壖远，形差岳镇雄。

仙闾邻峻极，日观伴穹崇。

邃洞连蓬岛，重峦凿梵宫。

望应销俗虑，登喜出尘笼。

献寿嵩衡竝，分茅海岱同。

艮方标出震，午位对升中。

岚滴晴烟碧，崖铺夕照红。

巍峨齐太华，奇胜敌崆峒。

炼句共诗客，模真怯画工。

天孙分怪状，神化结全功。

吟赏慵回首，云泉兴愈隆。

李迪

李迪　萍

泥滓根萌浅，风波性质轻。

晚来堆岸曲，犹得护蛙鸣。

李迪

李迪　题河阳后城平嵩阁

南指嵩高北太行，大河中出贯灵长。

君王不恃金汤险，自有仁恩结万方。

李迪

李迪　挽文朝奉

散尽黄金为买书，时人笑我太痴愚。

一朝有子如尧叟，何处无人说老苏。

可谓死而无憾者，孰云文不在兹乎。

渊明地下闻君葬，也散黄花作泪珠。

李迪

李迪　自题爱梅

我被梅花恼几年，梅花才发便诗颠。

月明绕却梅花树，直入梅花影里眠。

李鼎

李鼎　句

南流底处所，绛帐居尊严。

李侗

李侗　藏春峡

咏归堂里静怡神，更步芳亭识趣新。

爱竹心虚初长笋，观梅香散渐含仁。

云将膏雨过桐岭，水泛桃花出剑津。

生意峡中藏得否，自家收拾满腔春。

李侗

李侗　静庵山居

胜如城外宅，花木拥檐前。

一雨晚时过，群峰翠色鲜。

採荆烹白石，接竹引清泉。

车马长无到，逍遥乐葛天。

李侗

李侗　梅林春信

积雪千林冻欲摧，倚栏日日望春回。

天公为我传消息，故遣梅花特地开。

李侗

李侗　舍上辞归罗豫章先生

学首求师久剑潭，岂缘枯朽预儒涵。

致知事业同归理，克己工夫判立谈。

未借老商颜笑一，已偕韩氏俗重三。

过庭若问论诗礼，应问从谁学指南。

李侗

李侗　柘轩

耕桑本是吾儒事，不免饥寒智者非。

出处自然皆有据，不应感念泣牛衣。

李侗

李侗　柘轩

五亩之宫植以桑，孟轲举此助谈王。

轩前蒙密知何意，要见经纶滋味长。

李侗

李侗　柘轩

三春采采为蚕供，衣被生灵独有功。

野外谩多閒草木，可惭无计谢东风。

李斗南

李斗南　题翠蛟亭

壮士传观山石间，腰头宝剑祥光吐。

摩挲醉眼叱海神，嫌杀蛟龙作妖舞。

李渎

李渎　句

行到水穷处，未知天尽时。

李度

李度　句

醉轻浮世事，老重故乡人。

李度

李度　句

全家离锦水，五月下瞿塘。

绣服青蛾女，雕鞍白面郎。

累累辎重远，杳杳路歧长。

李兑

李兑　句

烟浮平野碧。

李兑

李兑　句

未敢欢途穷。

李兑

李兑　句

万壑初收雨。

李兑

李兑　句

日抹平山红。

李兑

李兑　句

何处不迟留。

李兑

李兑　句

高鸟翔云外。

李萼

李萼　春日田园杂兴

村居只是旧衣冠，北墅南园熟往还。

雨外泥深牛过觫，花边风暖鸟开半。

躬耕自得莘郊乐

日涉谁知陶迳闲。

只说桑庥元自好，不须释丰叹时艰。

李燔

李燔　题竹斋指南诗

元量清标酷似僧，诗情书意两相承。

於今自有高人处，不尚空窗尚巽升。

李繁昌

李繁昌　褒禅山有于湖所题宝塔二字

路入1云堆，僧房四面开。

龟泉半泥滓，龙洞已尘埃。

潄竹浑忘醉，穿花浪费才。

何人题宝塔，千载仰崔嵬。

李蘩

李蘩　西湖社成集来鹊楼诗

西湖清且浅，中有兰与蕙。

烟德变晦明，鳞虫潜水裔。

飞构冒层阜，仙筵敞平{左氵右上竹下巫}。

野馔何芳鲜，烹调列甘脆。

翩跹麟凤集，适遇风云际。

簪佩耀林皋，觞酌宣文艺。

社以白莲申，盟用青松誓。

莫谓倾盖新，山林结遗契。

李方敬

李方敬　秋蝶

粉蝶尔何知，秋深尚戏飞。

怜渠迷节物，犹若弄春晖。

露叶今非昔，霜业畴可依。

篱边菊无几，簿命寄馀菲。

李方子

李方子　樵用郊行

避忘井水邑，耽静步郊原。

落叶风能扫，寒花霜更繁。

山空樵响答，涌浅榜声喧。

愿结山阳伴，长年此灌园。

李防

李防　送陈瞻知永州

昔年同醉杏园春，别后花枝几度新。

彼此宦游疏翰墨，等闲交面起丝纶。

荣亲未必须莱子，昼锦何尝只买臣。

布政莫为三载计，清朝台阁整搜人。

李昿

李昿　宝相花上秘阁侍郎并献恶诗一首

宝相为嘉号，移根自蜀都。

远来还可重，他处更应无。

嫩叶细裁绿，芳英匀抹朱。

风流别花客，知道此花殊。

李昿

李昿　齿疾未平灸疮正作新诗又至奇韵难当暗忍呻吟强思酬和别披小简盖念

苍翠一丛湘岸色，问僧求得不嫌多。

重移砌畔新栽石，旋斸庭中旧种莎。

诱引吟情终不尽，装添野景更无过。

明年新笋成林后，袅袅长竿拂树柯。

李昿

李昿　齿疾未平灸疮正作新诗又至奇韵难当暗忍呻吟强思酬和别披小简盖念

春早移来渐渐芳，童儿盗笋最须防。

清阴羃羃低笼槛，翠影森森半出墙。

今对小窗殊不厌，长侵幽迳亦何妨。

十篇嘉句形褒咏，多谢高才秘阁郎。

李昿

李昿　齿疾未平灸疮正作新诗又至奇韵难当暗忍呻吟强思酬和别披小简盖念

北就墙阴创小栏，小栏非窄亦非宽。

何须渭水夸千亩，且对萧斋种百竿。

春笋屈盘穿砌出，夜枝交戛入窗寒。

谁能携妓东山去，垂老区区学谢安。

李昿

李昿　齿疾未平灸疮正作新诗又至奇韵难当暗忍呻吟强思酬和别披小简盖念

等闲无客访闲门，时访闲门只有君。

最喜举觞吟绿簊，谁能骑马咏红裙。

遮窗密影朝朝见，聒枕幽声夜夜闻，

更待明年渐滋盛，投林宿鸟定成群。

李昿

李昿　齿疾未平灸疮正作新诗又至奇韵难当暗忍呻吟强思酬和别披小简盖念

一簇檀栾爱者多，朝昏赏耫意如何。

北轩小槛方栽植，东观新诗已咏歌。

啼鸟恋枝长懒去，邻僧为尔数来过。

丛边若有东流水，堪看清阴照绿波。

李昿

李昿　吊邓洵美

十年衣染帝乡尘，踪迹仍传活计贫。

高掇桂枝曾遂志，假拖蓝绶至终身。

侯门寂寞非知己，泽国

悽惶似旅人。今已向公坟畔过，

不胜怀抱暗酸辛。

李昿

李昿　冬至后作呈秘阁侍郎

节辰才过一阳生，草树依依已有情。

杨柳莫嫌凋旧叶，牡丹还喜动新萌。

潜惊绿竹微添翠，暗觉幽离渐变声。

从此日长天又暖，时时独入小园行。

李昿

李昿　独赏牡丹因而成咏

绕东丛了绕西丛，为爱丛丛紫间红。

怨望乍疑啼晓雾，妖饶浑欲殢春风。

香苞半绽丹砂吐，细朵齐开烈焰焰。

病老情怀慢相对，满栏应笑白发翁。

李昿

李昿　对海红花怀吏部侍郎

烂熳海红花，花中信殊异。

万朵压栏干，一堆红锦被。

颜色烧人眼，馨香扑人鼻。

宜哉富豪家，长近歌钟地。

对花花不语，忆君君不至。

尽日惜穠芳，情怀有如醉。

李昿

李昿　对雨闲吟呈吏部侍郎

羃羃浓云势未收，森森凉气忽如秋。

密笼芳树飘何急，高卷疏帘看不休。

咫尺莫闻人对语，逡巡已见水平流。

此时遥忆诸君子，堪命棋枰与酒瓯。

李昿

李昿　昿启昿世虽积善身匪怀才川岳粹灵固非禀受朝廷华显靡不践扬爰及孟

九重天子搆明堂，凡木那堪作栋梁。

生世固非贤者出，佐时空遇帝图昌。

略无声望朝廷重，宁有功名史册芳。

罗列儿孙共为寿，老年难诉满金觞。

李昿

李昿　昿著灸数朝废吟累日继披佳会莫菲睚声亦贡七章补为十首学颦诮诚所

行年已老攎何如，手植园林十亩余。

婢仆尽能修药饵，儿孙亲教读经书。

趋时徇俗诚为拙，守道安身未必疏。

惟望多情蓬岛客，偷闲时访野人居。

李昿

李昿　昿著灸数朝废吟累日继披佳会莫菲睚声亦贡七章补为十首学颦诮诚所

交朋相问兴何如，不愿家财有羡余。

一卷佛经心谙诵，七篇真诰手亲书。

荣名厚禄都来足，酒兴诗情积渐疏。

多谢营巢旧时燕，又依时节到贫居。

李昿

李昿　昿著灸数朝废吟累日继披佳会莫菲睚声亦贡七章补为十首学颦诮诚所

历官从宦复何如，冒宠叨荣最有余。

五载滥批黄纸勑，半生曾典紫泥书。

安民济物才无取，报国酬恩志未疏。

圣主忧边心正切，若为端坐自安居。

李昿

李昿　昿著灸数朝废吟累日继披佳会莫菲睚声亦贡七章补为十首学颦诮诚所

平生荣遇更谁如，窃位妨贤四纪余。

昔冠北门诸学士，今先南省六尚书。

演纶岂有文章称，调鼎仍惭绩效疏。

弭役销兵恨无策，退朝长是闭门居。

李昿

李昿　昿著灸数朝废吟累日继披佳会莫菲睚声亦贡七章补为十首学颦诮诚所

息念忘怀心晏如，随宜生计不求余。

汲泉自溉新栽竹，借本重添旧欠书。

唯仰酒杯相慰暖，敢嗟容鬓渐凋疏。

澄波桥北多嫌远，少有交朋到我居。

李昿

李昿　昿著灸数朝废吟累日继披佳会莫菲睚声亦贡七章补为十首学颦诮诚所

清静僧家亦未如，绿葵红稻饱餐余。

逢人不喜谈时事，养性惟便读道书。

来往自行三迳熟，过从每共四邻疏。

洛安郡里东城下，一簇芳林是我居。

李昿

李昿　昿著灸数朝废吟累日继披佳什莫菲匪正声亦贡七章补为十首学颦诮诚

心情休问近何如，冉冉浮生六十余，

抱病久无欢笑兴，信缘慵答往还书。

容颜也道随年改，牙齿谁教斗顿疏。

何处此身堪养老，万安山下有村居。

李昿

李昿　伏蒙侍郎见示蓬阁多余暇诗十首调高情逸无以咏歌篇篇实为绝伦一一

秘阁清虚地，深居好养贤。

不闻尘外事，如在洞中天。

日转迟迟影，炉焚袅袅烟。

应同白少传，时复枕书眠。

李昿

李昿　伏蒙侍郎见示蓬阁多余暇诗十首调高情逸无以咏歌篇篇实为绝伦一一

秘阁清虚地，仙材称此居。

心轻万钟录，性乐百王书。

枕上漏声近，窗前竹影疏。

迟来稀见面，高兴复何如。

李昿

李昿　伏蒙侍郎见示蓬阁多余暇诗十首调高情逸无以咏歌篇篇实为绝伦一一

秘阁清虚地，更无闲客过。

身虽纡组绶，心若在烟萝。

架上群书满，阶前败叶多。

知君自得意，其奈万灵何。

李昿

李昿　伏蒙侍郎见示蓬阁多余暇诗十首调高情逸无以咏歌篇篇实为绝伦一一

秘阁清虚地，安然养道心。

无人接高论，遇兴恣闲吟。

笔阁珊瑚架，冠欺玳瑁簪。

苍生待康济，未用忆云林。

李昿

李昿　伏蒙侍郎见示蓬阁多余暇诗十首调高情逸无以咏歌篇篇实为绝伦一一

秘阁清虚地，优贤最得宜。

自持儒者行，偏受圣君知。

道比朱弦直，心无暗室欺。

宗兄虽暮齿，待盾致雍熙。

李昿

李昿　更述荒芜自咏闲适

满架诗书满炷香，琴碁为乐是寻常。

诚知老去唯宜静，自笑闲中亦有忙。

腰下转嫌金印重，眉间渐长白毫长。

手栽园树皆成实，引著儿孙旋摘尝。

李昿

李昿　更依前韵上献恶诗搜吟虽罄於短才歌於宁穷於盛美

茂陵词客马相如，賏蓄胸中万卷余。

闲坐小斋惟看画，旋分清俸只抄书。

槛花灼灼韶光盛，庭竹森森翠影疏。

晨入蓬山暮归去，到归多是闭门居。

李昿

李昿　和暑夜偶作这什

新搆华居近禁城，旋栽松桧满中庭。

顺风子细闻清漏，隔竹依稀见落星。

万乘异恩无路报，千年昌运此时丁。

一轩明月谁为伴，应共金昆醉复醒。

李昿

李昿　和喜雨

溟蒙烟景似江舦，静赏何须郭外遨。

点点暗滋花气色，祁祁尽作麦指膏。

洗开玳瑁湘妃竹，裛损烟脂阿母桃。

昨日君王倚栏看，东风吹湿赭黄袍。

李昿

李昿　和夏日直秘阁之什

静卧蓬山养道情，百司繁冗尽堪轻。

窗前竹撼森疏影，树杪蟑吟断续声。

闲蹋绿莎芒作履，旋烹芳茗石为铛。

料君难恋神仙境，重篵沙堤走马行。

李昿

李昿　祜公荣归

南望乡闾隔楚云，归心迢递更纷纭。

何因得共飞帆上，细看长江濯锦文。

李昿

李昿　寄孟宾于

幼携书俞别湘潭，金榜标名第十三。

昔日声尘喧洛下，近年诗价满江南。

长为邑令情终屈，纵处曹郎志未甘。

莫学冯唐便休去，明君晚事未为惭。

李昿

李昿　寄秘阁侍郎

楮冠仍用竹为簪，随分林亭自称心。

病里变难全断酒，老来无柰更躭吟。

闲行策杖青苔迳，静坐移床绿树阴。

时有新诗寄何处。蓬丘仙客是知音。

李昿

李昿　将就十章更献三首词虽愈拙诚即可矜或歌执事之风猷或导鄙人之情志

曾逢禅客话真如，福逐缘生信有余。

谢传儿孙皆斡虫，郑家姬歉意尽知书。

稳辞高位身心泰，中立明庭势利疏。

只恐欲闲闲不得，绛驺重引入宸居。

李昿

李昿　将就十章更献三首词虽愈拙诚即可矜或歌执事之风猷或导鄙人之情志

流年流矢亦争如，不觉春秋四十余。

凤阙有恩殊未报，麟台无德岂堪书。

眼前侥倖将何称，身外贪求本自疏。

唯拟从今作闲计，白云深处买山居。

李昿

李昿　将就十章更献三首词虽愈拙诚即可矜或歌执事之风猷或导鄙人之情志

野性从严只澹如，奉身求足不求余。

清风明月三间屋，赤轴黄籤一架书。

午睡爱茶鱼眼细，春餐费笋锦皮疏。

比惭多病仍多告，犹拟分司洛下居。

李昿

李昿　禁林春直

疏帘摇曳日辉辉，直阁深严半掩扉。

一院有花春昼永，八方无事诏书稀。

树头百啭莺莺语，梁上新来燕燕飞。

岂合此身居此地，妨贤尸禄自知非。

李昿

李昿　句

伤禽再展凌云翼，枯木重为犯斗槎。

李昿

李昿　句

三载经纶栖凤阁，五年提笔直鳌宫。

李昿

李昿　句

微臣自愧头如雪，也向钧天侍玉皇。

李昿

李昿　句

水光先见月，露气早知秋。

李昿

李昿　老病相攻偶成长句寄秘阁侍郎

衰病增加我斗谙，头风目眩一般般。

纵逢杯酒都无味，任听笙歌亦寡欢。

朝退便思亲枕簟，客来多倦著衣冠。

行行渐近悬车岁，转恐君恩报答难。

李昿

李昿　牡丹盛开对之感叹寄秘阁侍郎

白公曾咏牡丹芳，一种鲜妍独异常。

眼氏见伊真国色，算头闻者是天香。

朝含宿雨低垂泪，晚背残阳暗断肠。

多病老翁争奈向，寄诗遥问少年郎。

李昿

李昿　偶书口号寄秘阁侍郎

朝退归来只在家，诗书满架是生涯。

吟成拙句何人和，按得新声没处夸。

夜景最怜蟾影洁，秋空昔见雁行斜。

望君偷暇来相访，犹有东篱残菊花。

李昿

李昿　偶述所怀寄秘阁侍郎

何事情怀郁不开，为思蓬阁谪仙才。

通宵空有梦魂去，隔月更无篇咏来。

夜室已闻啼蟋蟀，秋庭惟见长莓苔。

清晨懒把菱花照，两鬓如丝堪自咍。

李昿

李昿　攀和嘉篇

小亭愁坐对残阳，梧直翻阶片片黄。

老去只添新怅望，病余无复旧欢狂。

四时奔速都如电，两鬓凋疏总作霜。

看取衰容今若此，有何情绪听宫商。

李昿

李昿　侍郎见贻佳什愈见高怀因次来章辄歌盛美

望高官重两难俦，遇兴裁诗许唱酬。

鸾凤羽翰归碧落，神仙行止在丹丘。

空庭引鹤闲临水，远树惊蝉又报秋。

唯说近来都不饮，梦魂无复醉乡游。

李昿

李昿　侍郎见贻佳什愈见高怀因次来章辄歌盛美

一簇林亭景象幽，葛巾芒屦恣优游。

未饶荣启歌三乐，不学张衡咏四愁。

二品位高犹是忝，九天恩重若为酬。

儒生所得谁如我，岂复咨嗟雪满头。

李昿

李昿　侍郎吟思愈清逸才无敌唱弥高而和弥寡我已竭而彼转盈欲罢不能盖彰

地僻尘埃少，幽居一院清。

自题花色号，暗记树根茎。

竹撼萧疏影，松摇淅沥声。

也知园辅和，随分适闲情。

李昿

李昿　侍郎吟思愈清逸才无敌唱弥高而和弥寡我已竭而彼转盈欲罢不能盖彰

地僻尘埃少，豪家莫笑贫。

林亭长在目，杖屦不离身。

阅古书盈架，防讥粟满囷。

朝中及我者，能有几何人。

李昿

李昿　侍郎吟思愈清逸才无敌唱弥高而和弥寡我已竭而彼转盈欲罢不能盖彰

地僻尘埃少，於身颇自安。

望山秋阁迥，占月夜庭宽。

四野霜才殒，千林叶尽乾。

凌晨入朝去，拂面晓风寒。

李昿

李昿　侍郎吟思愈清逸才无敌唱弥高而和弥寡我已竭而彼转盈欲罢不能盖彰

地僻尘埃少，闲门掩绿苔。

长因五字至，暂得两眉开。

信步寻三迳，祛寒饮一杯。

何曾问家计，散庭自堪咍。

李昿

李昿　侍郎吟思愈清逸才无敌唱弥高而和弥寡我已竭而彼转盈欲罢不能盖彰

地僻尘埃少，家贫显静南，

门前多野景，墙外是精蓝。

美食身非稼，丰衣妇不蚕。

因思寒食者，饱暖自须惭。

李昿

李昿　暑雨初晴炎风称解更逢连假甚适闲情竹轩正於高眠蓬阁忽贻於佳句一

一朝才退掩衡门，如此争能答圣恩。

病质尚惭纡组绶，闲心惟拟泥琴樽。

行虽策杖身无力，卧亦看书眼渐昏。

蓬阁神仙转疏我，近来曾不访西园。

李昿

李昿　数日来顿疏酬唱若无牵宁度郁蒸辄贡狂吟用惊昼寝

日照清空火欲燃，须将酬唱强相牵。

若无啸月吟风侣，争度流金铄石天。

帘卷小亭终少到，簟铺深室亦难眠。

如何偷得清凉乐，除却冥心学坐禅。

李昿

李昿　宿雨初晴介风顿至小园独步方多索寞之怀嘉句忽来骤引吟哦之兴仰攀

融融和气满亭台，寂绝无人访来。

忽喜贰卿篇咏至，如闻三岛信音回。

偷闲旋要償诗债，减俸惟将买树栽。

春旦两壶宣赐酒，一壶留著待君开。

李昿

李昿　泰陵忌辰

秘殿深严圣语温，十年前是一乾坤。

孤臣林壑杀生在，帝里金汤旧业存。

舜殿南风难解愠，汉陵西望欲销魂。

年年此日无穷恨，风雨潇潇独闭门。

李昿

李昿　题岱宗无字碑

巨石来从十八盘，离宫复道满千山。

不因封禅穷民力，汉祖何缘便入关。

李昿

李昿　题义门胡氏华林书院

孝义冠乡闾，门多长者车。

岁收千顷稻，家賏一楼书。

待客开新酒，留僧煮嫩蔬。

三公老且病，无暇访山居。

李昿

李昿　桐柏观

子晋栖霞境，高高出世埃。

直疑天上去，归认下云来。

银汉星辰近，金庭洞府开。

迟明欲回首，更上降真台。

李昿

李昿　退官诗

布裘藜杖鹿胎冠，散率身如不在官。

昼枕静欹地远梦，秋窗闲坐有微寒。

李昿

李昿　闻馆中宣赐赏雪赋诗之会书五十六字呈秘阁侍郎

圣主怜才古所稀，转知吾道有光辉。

特宣秘府群仙会，教看遥空六出飞。

痛饮不容停盏斝。冥搜各要斗珠玑。

仍闻中使传中旨，须尽欢娱酩酊归。

李昿

李昿　仙客

胎化仙禽性本殊，何人携尔到京都。

因加美号为仙客，称向闲庭伴野夫。

警露秋声云外影，翘沙晴影月中孤。

青田万里终归去，暂处鸡群莫叹吁。

李昿

李昿　小园独坐偶赋所怀寄秘阁侍郎

烟光澹澹思悠悠，朝退还家懒出游。

静坐最怜红日永，新晴更助小园幽。

砌苔点点青钱小。窗竹森森绿玉稠。

宾友不来春又晚，眼看辜负一年休。

李昿

李昿　谢侍郎三弟朝盖相过

喜得君来慰我心，清欢何假酒频斟。

共窥鹤迹行苔迳，同听莺声坐柳阴。

蝴蝶绕栏飞又歇，蔷薇厌架浅兼深。

相留不用忙忙去，直待林梢夕照沈。

李昿

李昿　新桐庐知县员外端修节行富有才名九霄未展於奋飞百里暂劳於绥抚言

词笔凌云正后生，安贫守道住神京。

昔年南国无虚誉，今日终朝有令名。

杨柳岸边挥袂去，木兰舟里载书行。

琴堂莫作多时计，碧落方开万里程。

李昿

李昿　修竹百竿才欣种植佳篇五首旋辱咏歌若无还答之言是阙唱酬之礼恭依

谩栽花卉满朱栏，争似疏篁种百竿。

长爱枕前闻淅沥，乍欣窗外见檀乐，

春来莫重和烟翠，岁晚应须带雪看。

我得此君添一友，时时相对列杯盘。

李昿

李昿　修竹百竿才欣种植佳篇五首旋辱咏歌若无还答之言是阙唱酬之礼恭依

北轩留得无多地，不种闲花种此君。

寒桧老松堪接影，绿杨械杏莫同群。

要添迂叟窗前景，特就山僧院里分。

更侍明年新笋出，亭亭必见势凌云。

李昿

李昿　修竹百竿才欣种植佳篇五首旋辱咏歌若无还答之言是阙唱酬之礼恭依

久闻山僧寄书觅，今来□下白云边，

不教凡草生丛畔，长喜清阴在眼前。

忍把翠筠裁作簟，争将迸笋截为鞭。

行吟坐对情无尽，只欠潺潺一道泉。

李昿

李昿　修竹百竿才欣种植佳篇五首旋辱咏歌若无还答之言是阙唱酬之礼恭依

青青郁郁影疏疏，碧嶂移根到我居。

为爱绿阴时遗扫，恐伤新笋不教锄。

勾牵好鸟啼幽槛，摇摆清风上碧虚。

栽得此群右有幸，入他仙客咏吟余。

李昿

李昿　修竹百竿才欣种植佳篇五首旋辱咏歌若无还答之言是阙唱酬之礼恭依

移得修篁带嫩苔，欲教相夹小桃开。

何须一一依行种，但要疏疏满槛栽。

枝上挂衣闲就枕，影中铺簟好持杯。

蓬丘仙客偏怜尔，应为幽丛数数来。

李昿

李昿　依韵奉和见贻之什且以答来章而歌盛美也

逢丘深静养疏慵，角枕斜欹数过鸿。

万事不关思想内，一心长在咏歌中。

昂藏鹤貌无凡态，冷淡琴声有古风。

共说圣君偏注意，朝昏须作黑头公。

李昿

李昿　依韵奉和千叶玫瑰之什

满槛妖饶甚，皆因暖律催。

好凭莺说意，不假蝶为媒。

带露羞容敛，随风笑脸回。

去年观始种，今日见齐开。

熠熠灯千炷，荧荧火一堆。

浓香盖天与，碎叶是谁裁。

旋为除芳草，惟愁落绿苔。

最宜含细雨，肯使扑轻埃。

易赋诗盈轴，难辞酒满杯。

汲泉频灌溉，买土更封培。

销得邀宾赏，堪教选地栽。

醉吟翻怅望，行绕重徘徊。

谩对鲜研色，惭无绮丽才，

自怜垂白叟，扶病看花来。

李昿

李昿　依韵和残春有感二首

暮春三月思依依，又到年年惜别时。

暖逼流莺藏密树，香迷舞蝶恋空枝。

海棠残艳红铺地，蜀柳长条翠拂池。

便是林亭微暑至，葛衣重喜趁凉披。

李昿

李昿　依韵和残春有感二首

夜来微雨晓来风，春色都归怅望中，

杨柳带烟嚬细绿，牡丹和露泣残红。

娇莺绕树声初老，野草连门路近通。

韶景欲留留不住，西园闷杀雪髯翁。

李昿

李昿　永昌陵拘词

丹青史笔敢虚张，功德巍然轶汉唐。

奠玉五回朝上帝，御楼三度纳降王。

李昿

李昿　又捧新诗见褒陋止睹五章之绮丽如九奏之凄清其末章末句云谁比天人

老去心何用，题诗满粉墙。

空庭夜待月，静室昼焚香。

策杖闲寻水，移床卧向阳。

自怜衰病者，雅称住闲坊。

李昿

李昿　又捧新诗见褒陋止睹五章之绮丽如九奏之凄清其末章末句云谁比天人

老去心何用，幽居似故林。

移花初得地，种柳已成阴。

减食餧饥犬，汲泉防渴禽。

除营闲事外，兀兀任浮沈。

李昿

李昿　又捧新诗见褒陋止睹五章之绮丽如九奏之凄清其末章末句云谁比天人

老去心何用，虚窗夏景凉。

麦光铺作簟，雪粉煮为浆。

竹径时教扫，蔬畦不使荒。

子孙何所遗，经史在南堂。

李昿

李昿　又捧新诗见褒陋止睹五章之绮丽如九奏之凄清其末章末句云谁比天人

老去心何用，闲吟月正中。

细香红菡萏，疏影碧梧桐。

鹤立莓苔迳，犬眠兰菊丛。

吾宗不我雇，幽兴与谁同。

李昿

李昿　又捧新诗见褒陋止睹五章之绮丽如九奏之凄清其末章末句云谁比天人

老去心何用，恬然守寂寥。

有时思绿蚁，几度换金貂。

岁稔人情乐，天寒马力骄。

望君频访我，不必待书招。

李昿

李昿　御书飞白玉堂之署四字颁赐禁苑今悬挂已毕辄述恶诗一章用歌盛事

玉堂四字重千金，宸翰亲挥赐禁林。

地望转从今日贵，君恩无似此时深。

宴回上苑花初发，麻就中宵月未沈。

衣惹御香拖瑞锦，笔宣皇泽洒春霖。

院门不许闲人入，仙境宁教外事侵。

我直承明逾二纪，临川实动羡鱼心。

李昿

李昿　赠邓洵美

忆昔词场共着鞭，当时莺谷喜同迁。

关河契三千里，音信稀疏二十年。

君遇已知依玉帐，我无才藻步花砖。

时情人事堪惆怅，天外相逢一泫然。

李昿

李昿　赠贾黄中

七岁神童古所难，贾家门户有衣冠。

十人科第排头上，五部经书诵舌端。

见榜不知名字贵，登筵未识管弦欢。

从今稳上青云去，万里谁能测羽翰。

李昿

李昿　赠襄阳妓

岘山亭畔红妆女，小笔香笺善赋诗。

颜貌共推倾国色，篇章皆是断肠辞。

便牵魂梦从今日，得见婵娟在几时。

千里关河万重意，夜深无睡暗寻思。

李昿

李昿　辄歌盛美寄秘阁侍郎

满朝清望更谁知，才略文章尽有余。

避宠怕闻调鼎鼐，爱闲专喜掌图书。

歌诗唱和心偏乐，势利奔趋迹自疏。

恰与宗兄性相近，好来城外卜邻居。

李昿

李昿　辄歌盛美献秘阁侍郎

济地才略本纵横，翻向文章振大名。

政事堂中辞重位，图书阁下养闲情。

高高节行将谁比。的的襟怀向我倾。

吟得新诗只相寄，心看轩冕一铢轻。

李昿

李昿　自过节辰又逢连假既闭关而不出但欹枕以闲眠交朋顿少见过杯酒又难

自喜身无事，闲吟适性情。

欲依芳树歇，更傍小栏行。

地僻疏还往，年高倦送迎。

临轩瞑目坐，神思当时清。

李昿

李昿　自过节辰又逢连假既闭关而不出但欹枕以闲眠交朋顿少见过杯酒又难

自喜身无事，因行过寺墙。

闲题僧舍壁，静爇佛家香。

竹户蜘蛛挂，莎阶蟋蟀藏。

唱酬聊取乐，不觉又盈箱。

李昿

李昿　自过节辰又逢连假既闭关而不出但欹枕以闲眠交朋顿少见过杯酒又难

自喜身无事，论才拙复疏。

五年陪稷禼，二纪接严徐。

本是渔樵客，终惭邹鲁儒。

温衣饱食外，何必待盈余。

李昿

李昿　自过节辰又逢连假既闭关而不出但欹枕以闲眠交朋顿少见过杯酒又难

自喜身无事，门庭草色连。

前轩满床月，后院一林烟。

策杖困还歇，枕书慵更眠。

称家随分过，何用苦忙然。

李昿

李昿　自过节辰又逢连假既闭关而不出但欹枕以闲眠交朋顿少见过杯酒又难

自喜身无事，乘春但种花。

时时游野墅，往往宿僧家。

入竹新寻笋，燃铛旋煮茶。

趋朝十里路，来往不嫌赊。

李昿

李昿　自思忝幸因动咏吟

如蓬短发不胜簪，筋力衰赢分所甘。

清职美官皆遍历，物情时态尽深谙。

乘轩服冕身可用，啸月吟风意尚躭。

安得故人频会面，一罇相对共醺酣。

李芬

李芬　送吴将军元瑜

秦皇寤寐茅盈语，锐意长生欲轻举。

徐福药就仙骨成，云海茫茫但延伫。

东西日月秋复春，海变桑田更几人。

忽思重看旧寰宇，骖鸾直下江淮滨。

布衣野叟不耕艺，自向琳宫操祓篲。

秘语亲书悟世人，一坐忽惊古十岁。

淮南奉道闻真迹，命使扁舟访消息。

画手从来独擅长，一见仙风心自得。

归来目断苍烟垠，三尺生绡醉墨翻。

轴上神翁不解语，仿佛白鹤乘孤云。

海陵相望一千里，嗟我尘劳未云已。

授书圯上会有期，诚心愿取黄公履。

李敷

李敷　双林院

双林高寺秀峰环，我欲题为小径山。

炎月一游神骨爽，天风相送出楹关。

李孚

李孚　句

宫柳不知兴废事，春来还是绿纤纤。

李芾

李芾　浯溪读中兴颂

羯鼓梨园迹已荒，斯文犹在日星光。

我来细拂青苔石，不忆三郎忆漫郎。

李抚辰

李抚辰　瑞岩寺灵芝阁

高阁玲珑倚半空，秋来净扫白云踪。

无人写此天然景，十二兰阑干十二峰。

李辅

李辅　真空寺

括苍山上云，山好云亦好。

可怜山下僧，看云不知老。

李复

李复　哀秦金部

少年书卷是生涯，白屋清朝自起家。

数上对章思有补，一生悃愊静无华。

初瞻玉节星轺下，俄见铭旌粉篆斜。

天理冥冥谁可度，但伤零落掩淮沙。

李复

李复　按视沙苑

南濒清渭北洛水，寒沙东西横百里。

中条太华塞秦关，众川无归皆潴此。

地维忽断两山高，帝罚罔功五丁死。

波飞波激走东溟，积雪回汀拥都鄙。

坡陀起伏接城门，荐草甘泉国马屯。

云昏雾暗天驷下，星宫夜失房宿尊。

骅骝骐骥种各有，一一六印官字存。

开元籍马七十万，监苑旧政宜讨论。

过都历块汗流血，朝刷幽并暮楚越。

天边不从銮辂行，岁久空老狐猙窟。

去年驹生风雨腥，戴角肉鬣自有鳞。

厩人见怪弃于野，腾入渭水方知神。

李复

李复　八月十六日后池上

竹户深扃满迳苔，芙蓉落尽晓地开。

数番雨势随风去，一片秋光入座来。

已老林蝉余韵断，将归檐燕强飞回。

沙鸥时下知人意，近岸相亲眼不猜。

李复

李复　白日

白日悬虚空，春秋变寒暄。

但流地上影，不照地下魂。

惨惨暗陋巷，炎炎曜荜门。

浮生荡无根，万古悲黄昏。

李复

李复　白沙驿

转侧下层巅，江流出断壖。

寒云生古戍，野店引山泉。

雨暗疏茅湿，堂危倒石悬。

去程无限险，心落渭城边。

李复

李复　抱瓮轩

扰扰谁知巧丧生，惟君智巧不关心。

为能悬解如庄叟，会识真风在汉阴。

閒笑重轻争俯仰，静忘身世任浮沉。

堪嗟混沌亡来久，今独怜君踵息深。

李复

李复　别鹤曲

碧海漫漫烟雾低，三山风惊别鹤飞。

千年华表会能归，不有双乌乘夜栖。

乌来相喜哑哑啼，寒月影移庭树枝。

枝上营巢庭下食，追随应笑尘中客。

人生聚散羡双乌，乌若别离头已白。

光阴百岁共有几，空有相思泪如水。

因君试写别鹤吟，拂弦欲动悲风起。

李复

李复　别夔州众官

半年渔浦巴城守，两任云台太华宫。

岂欲背时聊免俗，但能省事略成风。

玉泉古刹须留客，峡水安流好向东。

祖帐联翩催棹急，临溪洒泪落丹枫。

李复

李复　兵餽行

调丁团甲差民兵，一路一十五万人。

鸣金伐鼓别旗帜，持刀带甲如官军。

儿妻牵衣父抱哭，泪出流泉血满身。

前去不知路远近，刻日要渡黄河津。

人负六斗兼蓑笠，米供两兵更自食。

高卑日概给二升，六半才可供十日。

大军夜泊须择地，地非安行有程驿。

更远不过三埂里，或有攻围或鏖击。

十日未便行十程，所负一空无可索。

丁夫南运军北行，相去愈远不接迹。

敌闻兵侵退散隐，狡筭极深不可测。

师老冻饿无斗心，精锐方出来战敌。

古师远行不裹粮，因粮于敌吾必得。

不知何人画此计，徒困生灵甚非策。

但愿身在得还家，死生向前须努力。

征人白骨浸河水，水声鸣咽伤人耳。

来时一十五万人，凋没经时存者几。

运粮惧恐乏军兴，再符差点催餽军。

比户追索丁口绝，县官不敢言无人。

尽将妇妻作男子，数少更及羸老身。

尫残病疾不堪役，室中长女将问亲。

暴吏入门便驱去，脱尔恐为官怒嗔。

纽麻缠腰袍印字，两胫束布头裹巾。

冥冥东西不能辨，被驱不异犬豕群。

到官未定已催发，哭声不出心酸辛。

负米出门时相语，妻求见夫女见父。

在家孤苦恨竛竮，军前死生或同处。

冰雪皲瘃遍两脚，县泪寻亲望沙漠。

将军帐下鼓无声，妇人在军军气弱。

星使奔问来几时，下令仓黄皆遗归。

闻归南欲奔汉界，中途又为西贼窥。

凄恻自叹生意促，不见父夫不得哭。

一身去住两茫然，欲向南归却望北。

李复

李复　秉文荐对报罢赴任有诗示予遂和

广文予所知，京国十年旧。

出背锦囊归，人嘲饭山瘦。

去岁近臣荐，三接期在昼。

孤鸿铩翮久，高举或可就。

惨淡辞都门，颠顿不可救。

荡荡万斛舟，失在一孔漏。

相见嗟塌翼，谁与格困兽。

危根逐轻流，蹇走难远骤。

予庭有疏松，风声响泉溜。

墙阴多杂花，晴日渐妍秀。

都城帝子家，碧香寄新酎。

期君一来过，猎猎直飞袖。

李复

李复　病目

昔年勤细书，广博求多益。

谓经手一抄，可胜读数百。

砽砽三十年，尝废寝与食。

磨墨见砚穿，败笔如丘积。

高编连大轴，不知几万亿。

当时气血盛，未觉损目力。

今年四十六，百病乘其隙。

双瞳旧劳甚，凝血聚成脉。

虚炎更上攻，常若包芒棘。

远视但靃靃，浮空乱花黑。

少功跂前修，鑽仰极窥测。

志欲继绝学，九万希鹏翼。

求于形器外，脱然有所得。

上友千古魂，神遇展良觌。

年来老且病，筋骸当少息。

六物已熬成，昏气须清涤。

李复

李复　病起

病起秋将晚，高林弃半黄。

梳惊残发少，瘦觉旧衣长。

尚怯扶藜杖，犹勤检药囊。

喜抛乌帽去，曝背卧朝阳。

李复

李复　蔡元度话其子能言前世事江晦叔有诗次韵

应感随缘各有因，一源真寂自无尘。

须知此物非他物，能悟前身是后身。

叔子探环乔木在，房公发石旧书新。

区中谁是王文度，订印曾逢竺上人。

李复

李复　蔡元度话其子能言前世事江晦叔有诗次韵

往来积习几生身，石上精魂世共闻。

北涧水通南涧水，南山云绕北山云。

光含众色珠常静，影入千溪月不分。

试向道人谈实相，神奇座臭但纷纷。

李复

李复　残编

残编断简事寥寥，购辑成书匪一朝。

韦述投山藏旧史，肩吾去国失宫谣。

须知孔壁遗文在，岂逐秦燔烈焰销。

博学多闻予所仰，喜君携笈过衡茅。

李复

李复　曹参庙

百战皆收第一功，几回旁叹泣良弓。

白头始识人间事，归向东州问盖公。

李复

李复　陈元常醉眠庵

渊明喜閒放，自号葛天民。

我眠君且去，人谓此语真。

无机物莫猜，鸥鸟犹狎驯。

欲眠何遣客，一念已生尘。

岂如庞德公，相对忘主宾。

陈生性嗜酒，大白举浮身。

众中时酣卧，常贮满腹春。

澒洞更何物，知容几辈人。

李复

李复　陈再有诗诮梅开晚对酬

漠漠飞香散不收，无言对客似含羞。

虽非雪里孤根暖，却免黄时细雨愁。

争意竞先多浅俗，高情持重自风流。

一株又见垂垂发，肯学江边取次休。

李复

李复　晨起东轩

影暗才分竹，烟低正满檐。

雨斜侵药裹，风过乱书签。

篆灭香犹在，尘昏砚未添。

静中时有兴，著论不为潜。

李复

李复　酬汾守郑大夫

郑公赋政鬓如丝，符竹新分晋水湄。

招客远郊常置驿，论文古训旧笺诗。

汉庭行曳尚书履，泾谷曾刊隐士碑。

今日湖亭共游汎，追怀子美昔同时。

李复

李复　酬晋倅徐发承议

默默穷年逐众行，杯坳浮芥竟何成。

交游似梦逢还去，世事如尘扫更生。

未访故溪舟一叶，空嗟短发雪千茎。

病衰易感伤摇落，一夜西风枕上惊。

李复

李复　酬李公寅留别

归风何急动征车，几夕相逢意有余。

绿暗河桥冰泮后，云藏山径雪晴初。

登门曾上千重峻，游刃将惊万竨虚。

他日再来宁可约，北鸿时付一行书。

李复

李复　酬愍长老退院作

制电机锋不容拟，已逐惊飚落千里。

人生万事孰为大，世上百年能有几。

余蔬残肉岂能饱，包束乾坤归一指。

今朝斋钵挂空墙，山前山后松风起。

李复

李复　酬乔世材推官

地僻人来少，公庭吏散时。

乱蝉号晚日，凉叶下高枝。

仰羡知归鸟，先书寄远诗。

只应今夜月，偏解照相思。

李复

李复　酬邢先生叠前韵

道人海南游五管，野服褷褵鹤羽短。

飞符分药济炎州，阴功早约三千满。

细葺柔蔓作重茵，密缀圆荷为翠繖。

丹回七返已成珠，宝养三田如抱卵。

一身天畔若云浮，万事世间皆刃断。

行山书篆虎逃穴，临水呼风龙救旱。

弄琴得趣或忘弦，遇酒无辞任倾碗。

试持旧说啊真诠，深笑浮言多诡诞。

须知至道甚无烦，岂若俗书务集纂。

向走天下四十年，利口妄谈何可筭。

引枝逐叶尽无根，神与形离不相伴。

超然自得方自知，天下一新如澡浣。

生平闻风已默契，今者相从敢纵懒。

事来酬酢外须应，心不将迎意自散。

喜予双眼烂荧荧，知予灵台常坦坦。

宝身好事求虽多，诚言出口识还罕。

赤水遗珠若为求，五云瑶阙何时款。

凌空未便御风行，跨马先觉双镫暖。

轮扁运斤弃绳墨，庖丁解牛游綮竨。

太清吾祖遗真风，欲逐青牛愧驽缓。

李复

李复　酬张法掾翼求侍养归

少轻纨绮袭箕裘，力学从容与我谋。

择友卜商能胜赐，舞风曾点自殊由。

去乘汴水春舟疾，行过龟山楚客留。

千里有声如寄我，须寻临潏旧林丘。

李复

李复　出承天院候客

晓动人语喧，门开探骑发。

冠盖相后先，烟尘互明灭。

出城寒寺静，苍松带余雪。

驱马傍前庑，投鞭坐僧榻。

畏风依蒲团，拥裘学趺结。

曈曨晓日升，逶迤旆成列。

到官今年五，踽踽几持谒。

执板手有痕，脱冠顶无发。

将迎迹愈多，应接面常热。

野性素旷荡，人事苦羁绁。

久愿整归驾，渡汾寻旧辙。

躬耕望云岑，筑室俯清潏。

李复

李复　出城

今日何日我心伤，出门下马走东冈。

东冈路高人迹断，独立矫首望八荒。

长空澹澹地莽莽，停云黯淡山凄苍。

回薄浩劫何渺茫，冥默销沉寂无光。

矜雄挟诈争强梁，百年在世如风狂。

变化俯仰旋销亡，一丘已有万骨殭。

旧骨未朽新骨藏，丘垅累累争相望。

万事意欲一概量，齰志愤死世更长。

九月穷秋天欲霜，悲风烈烈吹我裳。

哀鸿求群鸣且翔，原野具腓草木黄。

百川东驰但汤汤，安得曦车挂扶桑。

高持北斗{左奭右斗}洒浆，美人对坐举瑶觞，

与我笑歌忧弭忘。

李复

李复　出村

风露已凄凄，郊原百草腓。

负樵山木下，转粟戍人归。

野旷羊牛远，场荒鸟雀稀。

南山经月雨，犹有乱云飞。

李复

李复　出门

出门复入门，所向常默默。

凄阴久未开，凄风起空谷。

孤鸿铩翮悲，黄鹄飞亦独。

旧耕半荒芜，自叹力不足。

李复

李复　出门

静僻懒慢久，烦喧厌入耳。

过客吐新谈，意况殊不美。

火炎几车薪，难救一杯水。

但坐问邻醅，余事莫挂齿。

李复

李复　出门

种禾满东坡，薿薿尺许长。

初苦夏日暴，今为秋雨伤。

耘耔不能施，丛杂众草荒。

农夫荷锄归，无语空徊徨。

李复

李复　出门

夹径梧十寻，隐映柴舍深。

日期凤鸟至，柯叶交繁阴。

昏鸦接翅归，不闻凤鸟音。

秋风黄叶落，感叹伤我心。

李复

李复　初至郑州

二年青海困征鞍，归望天威咫尺间。

雨露忽颁西辅印，鸳鸾阻缀紫宸班。

往来扰扰无虚日，应接纷纷只强颜。

吏责无穷人事拙，梦魂时到旧家山。

李复

李复　垂拱殿赐对蒙恩入省

黼座亲瞻咫尺威，恭承天语慰衰迟。

锦书殿陛初传赐，白发郎潜且漫为。

九日重分番直夜，六参便赴早期时。

自知麋鹿难驯习，深愧鵷鸾接羽仪。

李复

李复　春日北园早起

雨断云犹在，风回气已明。

林花含宿润，露沼散余清。

喜静心常澹，居閒意寡营。

流光随转盼，所向达吾生。

李复

李复　慈恩寺枸杞

枸杞始甚微，短枝如棘生。

今兹七十年，巨干何忻荣。

偶以遗樵薪，遂有嘉树名。

雨露养秋实，错落丹乳明。

细蔓如牵牛，半枯犹络索。

晚叶已老硬，不堪芼吾羹。

根大多灵异，岁久精气成。

为取入刀圭，颓颠扫霜茎。

李复

李复　次马承议韵

浮云飘忽竟多姿，苍狗须臾化白衣。

对客莫思扪虱语，乘风且共跨鲸归。

岩岩清壁三千仞，郁郁寒松四十围。

君看时光易流转，新霜高叶又朝稀。

李复

李复　次韵君俞三诗时在山下

西陵大火流，南融已颓征。

凉风拂庭树，槭槭起秋声。

遥夜抱膝坐，耿耿河汉明。

岂无尊中酒，非君谁与倾。

李复

李复　次韵君俞三诗时在山下

流水会大壑，层岑出遥林。

结茅穷窈竔，细路下嵚崟。

风露浩满野，默坐掩孤衾。

孤衾无与写，秋色日向深。

李复

李复　次韵君俞三诗时在山下

朝采南山薇，暮采南山蕨。

零霜百草腓，薇蕨行亦绝。

清溪有白石，欲煮朱可热。

故人在东山，幽桂安得结。

李复

李复　次韵李忱承议所惠诗

人生飘荡若浮云，邂逅乘风忽聚群。

嗟我淹留今倦宦，喜君倾倒细论文。

扬舲觉海宗提印，授钺诗坛勇冠军。

荒学漫劳无所得，鼻端聊假一挥斤。

李复

李复　次韵李信叔

不见吟翁近十年，驿亭相遇两欣然。

旋临野岸烹河鲤，剩向邻家送酒钱。

对雨张灯留夜榻，傍篱系柳泊归船。

此生自断君休问，早晚须芸杜曲田。

李复

李复　次韵吕元多给事嘉川驿来诗

相逢莫厌重留连，邂逅浮云只偶然。

前日一樽穷乐事，今朝千里感流年。

尘侵遗迹留漳水，风入高吟动蜀鞭。

锦鲤往来出江浦，应传秀句满嘉川。

李复

李复　次韵钱穆父内翰题刘掾诗集

朱弦曾闻三叹曲，青松自长千岁枝。

意来是有我辈语，佳处只应能者知。

旧心洗尽万斛水，新愁谁争半额眉。

清兴飘飘仙奕奕，欲游天外戏云螭。

李复

李复　次韵鲜于之武游南谷

山光娱客古城东，云散春阴望处空。

畏影戏鱼依藻绿，避人飞鸟动岩红。

林间野坐分溪石，岸曲晴行喜水风。

旧事共高文字饮，新游尽寄语言中。

李复

李复　崔珙推官话王园再如昔年为梅下之会并示绝句和来韵

王家梅树春常早，露坐曾侵月影来。

闻道去年还得意，新花还似旧时开。

李复

李复　催发诸邑民兵至朝邑县官未至遂宿其驿

羸马趋程晚，冲风雪满衣。

城荒更鼓暗，市冷吏民稀。

乌垒兵初起，河桥客未归。

北行殊未已，拜檄寸心违。

李复

李复　翠碧

翠碧曳长啼，翩然上庭树。

花枝摇未定，惊顾却飞去。

岂不爱芳阴，自怜好毛羽。

苦为艳妆求，刻镂点金素。

五陵游侠儿，挟弹驰长路。

华狨毛垂金，丰豹文濯雾。

怀珠蚌必剖，戴角犀多忤。

志士无怀璧，怀璧出逢怒。

李复

李复　村步

东阡南陌常经过，腊破已觉春气和。

出门仰视天宇静，暄暖自闻人语多。

青青短麦遍原隰，耿耿残雪明陵阿。

身閒心适欲追酒，惜无佳客来当歌。

李复

李复　答安阳叔两绝

春风吹园杂花开，渐老逢春能几回。

不嫌野外无供给，一杯一杯复一杯。

李复

李复　答安阳叔两绝

两人对酌山花开，青天露坐始此回。

嗟我与君皆老矣，且尽尊前有限杯。

李复

李复　答董天隐推官

日月泇泇不可追，神奇腐臭略无遗。

一丘一壑能谁过，相煦相濡莫我知。

强聒睢盱何所补，雄夸凌厉亦奚为。

秋来春去寻常事，安得乾坤独尔私。

李复

李复　答范轲

绥城古语刻兜韐，何事求犀近水燃。

乡里后生轻宿学，朝廷新诏急遗贤。

风回夜月开重晕，骊睡神珠出九渊。

今日秋皋闻鹤唳，茂先方议斸龙泉。

李复

李复　答分守魏大夫

坐忆金台别，于今十四年。

新恩乘五马，北首渡三川。

县急均鹾户，边停助饷钱。

晋民衣食薄，移柱听调弦。

李复

李复　答公孙及

辗转卧不周，遥夜何漫漫。

娟娟竹间月，照我影零乱。

繁虫哀阴壁，轻风泛帏幔。

节物自感人，寤言兴永叹。

颓坐易销沉，去甚春冰泮。

万事随俯仰，飘忽浮云散。

芳槿曜朱华，荣好常在旦。

百年无期度，白日岁已晏。

余生能几何，可进投忧患。

驾矣追欢好，东方明星烂。

李复

李复　答晦步求饮

墨客高吟动碧云，蒉桴轻笑鼓雷阍。

千寻自分遗樗散，百和何堪借枣昏。

按剑夜光惊暗掷，挥弦流水喜新论。

久闻逸兴须酣发，愿看长虹出渌尊。

李复

李复　答夔州旧僚被召见寄

圣恩优厚得西还，又向云台作地仙。

顾我全生如苦李，喜君频酌似甘泉。

一篙已占南溪水，二顷初无负郭田。

他日题诗如欲寄，为寻茅屋白云边。

李复

李复　答郎涣

萧生陆沉自信笃，白首抱关羞碌碌。

尔期速售恥干时，行为徒涉惭濡足。

鸿飞冥冥凌高秋，南来亦有稻梁谋。

无言尽恋江湖乐，未肯相随腐鼠求。

李复

李复　答李成季

出川错莫不逢春，京洛空多满马尘。

李渤请归聊见志，鲁褒著论久知神。

怀沙曾愧垂纶客，击磬兴嗟荷蒉人。

向老愈怜筋力弱，空伤涸辙泣穷鳞。

李复

李复　答李成季贺授直秘阁

绝域经秋自乞还，粉闱春得缀星班。

诏趋龙幄登文陛，恩拜芝函入道山。

曲学岂知新说美，苍颜难伴后生閒，

闻君此地淹徊久，怅望当年未及攀。

李复

李复　答李公蕴

腊前曾约走新春，春到无端绝塞行。

戍卒催完灯下甲，急烽连人雪中城。

万夫扰扰争分饷，一饭匆匆岂暇羹。

自叹东西求斗禄，兵戈已过十年生。

李复

李复　答李师载

早岁贤关初闯首，五色长虹出君手。

孤坐傲兀苦老罴，满场输伏甘居后。

巨榜清晓揭宫墙，名姓喧传天下口。

天子未见已先知，云路风生看驰骤。

一官才得坠惊波，颠顿冲风嗟莫救。

冥冥阴祸鬼发机，罗网恢恢疏不漏。

幽囚束缚落空山，蝉腹龟肠锇荒薮。

黄雏乳鷇飞刺天，病翼伤垂自看丑。

男儿性命绝可怜，万事填臆难出口。

天高地远无消息，日月回环岁闰九。

情之所钟正在我，几度寄音藏客袖。

辟书抆拭召从军，寒出绨袍怜范叟。

孤童匹马渡盟津，白发青衫亦何有。

相逢握手话契阔，怀昔感今嗟叹久。

巨干坚姿老不衰，霜雪苍松性依旧。

骐骥不何驾鼓车，镆铘郁郁犹冲斗。

惟君与我同襟期，为君扫榻开东牖。

相对惆怅怀抱恶，聊且拨置共尊酒。

天地氤氲何事无，白云须臾变苍狗。

冥心委顺观我生，任有垂杨生左肘。

李复

李复　答李昼宣德示诗卷

志学长年患小成，五言今喜继家声。

因君笔墨多新语，满路云山得美名。

才业未堪高卧显，篇章自欲以文鸣。

归时正是春风好，拥辔应教取次行。

李复

李复　答刘君俞

悠悠东武云，来抱南山岑。

南山有寒泉，云影落泉心。

泉古湛不流，云静閒不飞。

相与待明月，千载发光辉。

李复

李复　答潞城令谷大同

萧条寒邑古风深，应叹光阴恨陆沉。

莫厌荒山轻廪粟，须思美政慰民心。

门连露草常封印，吏散秋堂静试琴。

欲约仙凫终未得，东城何日听车音。

李复

李复　答彭同年劝应贤科

早岁逢予叹陆沉，东风还更枉华音。

五蹄一角必殊相，八跪二螯多躁心。

众惜伏辕伤骏骨，自惭跃冶匪祥金。

抟风敢效垂天翼，但乐孤巢寄旧林。

李复

李复　答屈爽

至人喜旷达，所遇无形迹。

非乐重其放，中心本纯一。

东晋尚书令，简文用王述。

论事匪卓越，动意皆真率。

以此能过人，谢安亦降挹。

微物器褊浅，举趣半出匿。

静坐本无事，城府强扃鐍。

终日如寒虫，啾啾复唧唧。

计校不满毫，血尽死犹泣。

疾趋赴冥嚣，但如水就湿。

竟老何能为，纷然众恶集。

古先有至言，小人长戚戚。

李复

李复　答人见赠

形影何尝问主宾，真风满户养颓龄。

不从田父迷回驾，但有渔人笑独醒。

闲摄高云游沆瀣，静收浮气借光灵。

出门无事谁相喜，只对秋山满眼青。

李复

李复　答推官李珪

吾族柯条茂，人称孝子贤。

新游思我共，旧学欲谁传。

每爱鸾鸿志，徒嗟犬马年。

青云如得路，骧首看扬鞭。

李复

李复　答吴与几二首

人心如惊飚，飘忽无定时。

默与身为雠，昼夜万里驰。

兀兀形未凋，茫茫神先疲。

所丧甚丘山，所得微稗稊。

日月不相饶，矧可自伤夷。

志憯剧镘锄，欲问孰能知。

种苗须善本，本善苗必滋。

养生须养心，心怡气不衰。

学问自可求，予言岂汝欺。

李复

李复　答吴与几二首

旧庐邻通衢，先畴接近郊。

居无风雨忧，岁免粒食劳。

生理亦已愉，胸中胡郁陶。

楹桷思丹刻，久厌处衡茅。

服味喜鲜甘，每羞视锄薅。

德业倦时修，凭虚事华豪。

郑真耕岩石，张蔚隐蓬蒿。

内省重千钧，外物轻一毛。

当时笑寂寞，清节后世高。

原思贫非病，赐也气徒骄。

尔视季子金，何如颜氏瓢。

李复

李复　答徐耘朝散

昔年汾水上，曾遇海南翁。

欲问三山路，先知一溉功。

万纷销寂默。一气抱冲融。

更约丹砂诀，他时访葛洪。

李复

李复　答严隐之

美树多来巢，确士无报耕。

不问彼如何，但责已所营。

闻昔荆有鸮，荆人恶其声。

自荆将迁吴，鸤鸠止其行。

尔欲人不恶，无若革尔鸣。

鸣声尚犹尔，荆吴无异情。

晋子父母邦，乡闾皆弟兄。

踽踽异嗜好，遽云居齐城。

齐虽山川殊，是非如晋明。

已私不自胜，齐人安肯平。

子行求吾诗，吾诗岂妄成。

赠子当发药，期子沉疴轻。

李复

李复　大江

西南水会大江出，万里奔激瞿塘开。

神宫龙府云雾暗，涡转峡盘天地回。

岷山发源四渎长，庐峰白浪九道来。

刳舟济涉万世赖，积金覆舟吁可哀。

李复

李复　大学试驾幸后苑观谷

禁御开清晓，宸心喜豫游。

鸣鸾迎霁日，嘉谷茂高秋。

秀颍晴光烂，雕舆睿鉴留。

晨光照金粟，喜色动珠旒。

绿野勤农力，青编蔼帝猷。

周人豳颂在，王业起耕畴。

李复

李复　捣药岩世传昔人炼丹得道今隐于此山下土中时得丹粒服之愈疾

超世犹存救世心，深山相遇不知名。

岩前时得丹砂粒，云里尝闻玉杵声。

汩汩流光愁易促，冥冥浊劫苦难清。

如何为我开灵鼎，遍使苍生病骨轻。

李复

李复　道士李得柔行太乙法曾传御容

处世能求出世心，石坛深夜礼星辰。

遍游五岳求真诀，独向三清有主人。

妙笔曾开天日晓，悬壶常锁洞山春。

不知何事飞符动，又见荒林聚鬼神。

李复

李复　登北原望京城有作

五季兵销帝业新，霏烟双阙照夷门。

地盘王气千龄会，势据中天万国尊。

剑佩辉光新日月，风雷鼓舞双寒温。

开先神发随人意，轳轴于今转海垠。

李复

李复　登蚕

林间叶半空，腹中丝欲生。

已老意更急，食如风雨声。

纬萧外周防，条枝中交索。

鼠雀尔无来，共愿十日晴。

李复

李复　登蚕

细细玄蚁浮，蠕蠕寸蠖伸。

抱叶食嗫嗫，负彩斑彬彬。

假息方委蜕，吐芬非谋身。

万生尔甚微，趋死成其仁。

李复

李复　登高丘望无海

登高望远海，冥冥湿天际。

百川趋东南，奔腾卷厚地。

自从开辟来，溶停不可计。

浩浩无增亏，周流在一气。

怒风驾高浪，雪山寒趂屭。

飞火掣电光，神怪时出戏。

却疑蓬莱峰，只是鲛人髻。

会当见清浅，乘月弄兰枻。

去问蟠桃花，结根几千岁。

李复

李复　登后峡寨北山

薄落山前菊未开，郁孤水畔独登台。

明朝匹马冲霜去，直到鸣沙北始回。

李复

李复　登夔州城楼

夔州城高楼崔嵬，浮空绕槛云徘徊。

百川东会大江出，群山中断三峡开。

关塞最与荆楚近，舟帆远自吴越来。

雄心乘险争割据，功业俯仰归尘埃。

李复

李复　登美原县楼

三月春光入眼稀，试寻高处看芳菲。

影行平野孤云过，点破青山白鸟飞。

秦甸气回惊绿满，渭川势稳竞东归。

凭虚便欲乘凌去，清吹飘飘已拂衣。

李复

李复　登青龙寺

疏爽岩边寺，秋登更晚晴。

连冈横野断，远水隔林明。

废井余荒甽，残碑有旧名。

几经兵火劫，禾黍徧新耕。

李复

李复　登上党郡楼

群山合沓来，回抱东林缺。

紫翠不可解，环城如玉玦。

龙飞晋水清，天转旄头灭。

萧萧古战场，春耕拥残雪。

李复

李复　棣华斋

真长世誉贤兄弟，棠棣名斋为学诗。

华厦何妨因旧址，春风不老是仙枝。

攀条渐见传芳远，和气先从近本知。

顾我凋零长吊影，感今徒益鬓如丝。

李复

李复　吊朱给事

筮仕西州佐邑时，高才不厌簿书卑。

清修与众初难合，真节当朝晚始知。

谏苑尘埃多旧藁，佛宫粉绘有生祠。

与君家世重重契，祖奠灵车涕满颐。

李复

李复　调李教授

君不见屈平放逐南辞楚，憔悴行吟并江浦。

一闻鼓枻笑独醒，搔首低回愧渔父。

又不见渊明鼓泽投簪缨，退隐衡门依五柳。

凝尘满匣不鸣弦，头上接{上四下离}亲漉酒。

尔后寥寥几百年，醉乡途路隔云烟。

空看青鉴悲毛发，不向芳尊问圣贤。

天边酒星叹寂寞，太白相逢发嘲谑。

悲风苦雾动星愁，欲恼寒蟾对杯酌。

舞袖低回双鶂退，曾忆婆娑拂仙桂。

云间月下两茫然，牢落江山无胜气。

星星今古梦中身，巧力争求身后名。

卫鹤莫矜轩冕贵，鲁鶋曾见鼓钟惊。

园林昨夜春风满，待得花开春已半。

流莺才怨晓红飞，布谷已催秋种晚。

藻间养子碧鱼肥，石上拳牙紫蕨齐。

柳下惊逢金騕褭，花深闻唱白铜韑。

须知向眼光阴好，忍困饥肠守枯槁。

明年虽见旧花开，却恐花枝笑人老。

终南紫翠倚天高，涀-水东流入海潮。

水去不回山不改，茫茫曾历几昏朝。

君看旷达是刘伶，宠辱冥心过一生。

枕黮潄醪方自得，任从耳畔发雷霆。

李复　定昆池

风烟当日竞豪华，故里犹传贵主家。

何处可寻楼下水，平南不见面前花。

阴机鬼伏天沉海，匴祸波翻骨委沙。

游客乘秋兴永叹，高林不觉见栖鸦。

李复

李复　东斋独坐

飞雨日萧萧，秋购收晚暑。

掩关兀然坐，默与玄相遇。

坐久忽相忘，玄我无宾主。

神游出八紘，鸿蒙见气母。

李复

李复　冬日

日出东南隅，转侧下西陆。

不经中天行，但惊六龙速。

愁寒余月阴，云重欲压屋。

霰雪飞不断，凝冰介万木。

怒风中夜起，呼号鬼神哭。

鼓荡溟渤倾，势欲翻坤轴。

十日未肯回，冻埋蛟龙缩。

城市百买闭，衾裯换斗粟。

萧条触事艰，更觉生意促。

安得青帝回，爱景变邹谷。

气温筋骸舒，负暄一饭足。

岂愿北邻富，甲第厌梁肉。

李复

李复　督粮宿盐州东

怒风吹雪急鞭马，匪兕匪虎率旷野。

护粮将军夜不来，敦然独宿在车下。

夏人骄狃敢予侮，王师问罪在一举。

半岁力尽竟无功，哀哀生人命如土。

李复

李复　督运宿明堂川

督运晚宿明堂川，凿冰饮马沙冈窟。

风沙正面立不得，骁骑轻兵忽驰突。

密雪拥渡无定河，河带血流侵人骨。

帐中令下星骑来，半夜促行更仓猝。

李复

李复　读陶渊明诗

渊明才力高，诗语最萧散。

矫首捐末事，阔步探幽远。

初若不相属，再味意方见。

旷然闲寂中，奇趣高蹇{左山右产}。

众辞肆滂葩，奸怪露舒惨。

凋刻虽云工，真风在平澹。

距今几百年，有作皆愧赧。

予尝跂清尘，忽忽气相感。

安得起从游，绝顶与同览。

李复

李复　杜城陈文惠公园

杜曲西游访物华，门前潏水渌涵沙。

南城天近无双誉，北斗魁前第一家。

当日不知龙卧久，今朝空羡桂交花。

高文遗墨皆漫灭，林下祠堂春日斜。

李复

李复　二月五日柳溪过风

狂风摆撼未肯休，直须枯卉生新柔。

老松倚云不关意，开落曾阅几春秋。

李复

李复　泛舟潏水君俞用韩泛南溪韵作诗三首遂和

出城泛南溪，朝暮可往返。

东西韦杜间，尺五天不远。

舟转皇陂曲，岸带青龙坂。

夷犹一篙足，不待双絙挽。

回临市桥舣，走就僧居饭。

面山高阁重，入门苍松偃。

黯黯雨意来，苍苍野色晚。

更欲穷上方，理屦惭尚蹇。

李复

李复　泛舟潏水君俞用韩泛南溪韵作诗三首遂和

溪水秋更清，天晴好行舟。

叩舷发吴歌，荡漾无时休。

朝戏朱坡下，暮宿青岭头。

胜事或有得，随意终日留。

往年思此乐，屡叹来无由。

今我方求田，意欲营东畴。

兹计傥能就，遂免卒岁忧。

身随鸥泛泛，心逐鱼悠悠。

南舍与北邻，杖策步可投。

更祈昫雨时，禾稌常有秋。

李复

李复　泛舟潏水君俞用韩泛南溪韵作诗三首遂和

山亏一篑功，泉废九仞迹。

精神去不回，虚牝黄金掷。

沂舟望南麓，近岸多巨石。

溪流曲折多，波喧奔湍激。

野竹拥杂树，纷纷两参列。

古松气不群，苍然数百尺。

晚花发幽丛，浮云动遥壁。

优游可忘年，去此皆妄役。

李复

李复　放鱼

有客持巨鱼，造门前自陈。

敢致子产馈，可待姜侯宾。

野人不知薄，但愧心美芹。

横盘五尺余，飞光生目轮。

高鬣丹砂尾，长须黄金鳞。

倔强忽起立，意气如有神。

口颊虽噞喁，哀诉何能伸。

嗟哉自潜泳，胡遘网罟屯。

使居江湖间，藏器养其身。

得时感灵变，呼吸乘风云。

奋迅弥宇宙，洗涤万物新，

胡忍事一饭，遽使刀俎亲。

无罪就死地，恻然伤吾仁。

解之谢来客，放尔归通津。

不期明珠报，相忘乃吾真。

此去戒前祸，芳饵为祸因。

送尔吾自往，世有郑校人。

李复

李复　飞泉

银河一道下天来，苍壁冲云万仞开。

白浪驾风千石转，四时不断响惊雷。

李复

李复　分按洛西诸邑登山出永宁西望晚宿韶山寺

双旌明灭转委蛇，行遍秋山意若何。

暗谷路穷平野阔，回峦石断乱泉多。

崤陵东尽开周邑，熊耳中分放洛河。

欲举因缘寻只履，夜深随雨到岩阿。

李复

李复　负暄

朝坐前庑西，晚坐前庑东。

日当正午时，置榻两楹中。

予生本多羸，忧患百箭攻。

三十已白发，岁常苦严冬。

凝阴昼墐户，拥火裘蒙茸。

寒气深刺骨，有如婴利锋。

晨曦忽入牖，心喜旧疹空。

荆门曝晴暖，暄酣春意融。

温温百骸舒，渐发两颊红。

乃知万物生，阳德有全功。

天轮浩无际，冥冥转洪蒙。

卢敖游八极，妄欲求初终。

卒然至蒙谷，见呵鸢肩翁。

阳乌出扶桑，振辔驰六龙。

转盼亿万里，夸父走追踪。

遗策化邓林，狂奔如捕风。

我今观天运，四序周无穷。

东西逐日车，不出环堵宫。

上古有至人，御风登璇穹。

手挈日月行，返景回高舂。

阴阳在掌握，默坐与天通。

固知二子愚，可叹如衛虫。

李复

李复　赋杜子美刘梦得遗事

壁间石刻图经在，瀼外祠堂绘像真。

秋去书怀传北客，归时遗曲祠蛮神。

十年口语投荒谪，千里兵戈下峡身。

嗟我南来心迹似，临风把酒寄情亲。







卷153

李复

李复　甘罗庙

纵横争擅势，之子独尊秦。

弱齿能专国，奇谋不借人。

拳峰凌九仞，勺粒动千钧。

过客瞻遗构，临溪野草春。

李复

李复　感春

新槐未成阴，藤花如紫云。

蒙羃出高杪，花叶不可分。

双鸠接翼飞，摇荡花纷纷。

曦车不肯留，感叹愁夕曛。

李复

李复　感春

三月无余旬，此日足可惜。

桃李不自由，相期偶相失。

黄黄芜菁花，青青陵陂麦。

林间晚蝶飞，翩翩竟何益。

前晨游百花，夭艳斗颜色。

柳枝弱而细，闲垂亦自得。

今日偶再来，群枝空寂寂。

李复

李复　感春

桐花开最晚，香泛已羃羃。

高榆散枯钱，狼藉走荒陌。

闻歌情亦倦，对酒意不怿。

非伤春遽回，第觉老相逼。

愿诉东皇君，抚辔留归迹。

百年虽无多，亦稍缓偪侧。

李复

李复　孤鹜

孤鹜何时失旧群，空郊迥立如长人。

疾风拂地忽惊顾，欲起不起低昂频。

辽东八月霜气早，万里旅飞来南宾。

云间翩翩羽相接，沙上雝雝情更亲。

空江误骇虚弦响，飘乱哀惊争爱身。

仓皇离散意奔翥，形迹漂零心苦辛。

拳曲悲鸣求遗穗，稻梁收尽原野贫。

暮天萧条侣影过，侧头仰望空伤神。

想能高骞投别伴，思故未忍重求新。

会向北归却相见，当看刷翮向前春。

李复

李复　观梅

轥藉霜威欲断肌，傲霜挺挺发南枝。

微风披拂香来去，皎月勾添光陆离。

已入鸾台弄妆手，犹存谷口出尘姿。

苦无疏影横斜句，深愧林逋处士诗。

李复

李复　观梅次豫章公饮润甫家韵

江梅犯晨霜，喷薄弄晴景。

坐遣塞葅胸，化作陂万顷。

论交贵皓首，枯澹味方永。

戏控茱萸水，饱食云门饼。

日下烟渚寒，长歌敲柳瘿。

李复

李复　观山郊阅武

叠锦联貂帽，飞光散羽旗。

虎文双箙重，金粟小秋垂。

望鹘翻云没，呼鹰驻马迟。

更闻传令去，先促羽林儿。

李复

李复　观山郊阅武

榆落山连垒，川平水带城。

张兵图野旷，吹角怨秋清。

移帐高云动，开镡碧海惊。

归风回胜气，西北埽欃枪。

李复

李复　观西华摧

高山何时摧，豦豣作空谷。

拥土起重冈，断石大如屋。

洑泉尽涌发，散漫流新渌。

南渊势最广，百亩亭澳曲。

龙威俨睢盱，神灵不敢触。

兹旧多园囿，修篁带乔木。

今忽掀阜乱，高下眩人目。

惟羡势雄尊，作镇屹西服。

严威物所仰，宜滋万生福。

胡不静归根，震荡屡翻覆。

天地域中大，奔驰犹未足。

世事百年间，反衍如转毂。

开辟浩劫来，揽之不盈掬。

纷纷只如此，于予幸乞独。

归来拂虚榻，孤坐但冥默。

李复

李复　鲧庙

治水弗绩鲧当殛，逃入羽渊为黄能。

韩山东北有荒庙，豕象冕服吁怪哉。

乡社养牲禁畜豕，恐触神怒风雷灾。

秦汉以来不读礼，祝尸鼎俎如优俳。

魂魄久与魑魅杂，野妖阴怪恁草莱。

高山南北二千里，豦豁凿断龙门开。

昆仑长河走出海，神禹功大不可携。

后王书称嗣天子，永为万世严祠斋。

为崇王像备冠舄，寝庑敞侈完倾摧。

明饬有司正礼典，春秋致祭吾自来。

李复

李复　过弹筝峡

悠悠薄洛水，东出弹筝峡。

昔人感秋声，舞跃中音节。

我来跨官马，屡渡随曲折。

水寒石齿涩，鸣调苦悲咽。

应有征人泪，泠然洒清血。

含恨变旧音，冷照关山月。

衮衮东入海，余情流未歇。

掩耳不能听，挥鞭急超越。

穿云望前垒，晚路山雨滑。

去远犹自闻，回肠危欲绝。

李复

李复　过方山驿

惊尘拂面三千里，走马东西不识春。

忽见长堤新柳色，一时聊慰倦行人。

李复

李复　过高平县

蚩尤食昴乘鬼车，韩国为窟秦为蛇。

韩人畏蛇渡河走，杀气吹断邯山斜。

秦鼓一击赵括死，四十万人坑黄沙。

白日忽落天地黑，鸮衔碧火来人家。

至今野土尽血色，古镞渍血生铜花。

髑髅衔恨骨不朽，千岁开口生齿牙。

秦怒垂涎急饥腹，孱赵轻搏婴其毒。

折戟沉枪铁半消，洗磨赤璺曾封肉。

冤气不绝起凄风，满眼山川无草木。

昼阴夜惨少行人，愁雨荒烟闻鬼哭。

秦兵扫荡六国尘，兵祸弗戢须焚身。

博浪金椎击不死，亡秦终是韩国人。

李复

李复　过黄牛峡

转首黄牛百里西，便风不断满归旗。

青山随客岂辞远，白浪催船常恐迟。

多米渐闻荆渚近，故宫欲问楚人知。

今朝共话平安喜，更得长鱼伴晚炊。

李复

李复　过李氏园

伊川北首始知春，问路停骖仆候门。

垂柳万颦梅一笑，苍松四出石双蹲。

高人旧隐家风远，祥兆开先国邑尊。

昔岁往来曾驻跸，从臣遗刻在云根。

李复

李复　过临晋县适调发

半夜惊呼府有府，河壖荒邑应军须。

冰生垂血辞乡泪，风涨飞尘出塞车。

千里馈粮人未返，百丁团甲户无余。

天边旁午流星使，更见河桥急羽书。

李复

李复　过沔池驿

崤陵皋墓几摧轮，秋暮重过白发新。

小雨廉纤能滑径，乱山回互欲迷人。

客心苦厌孤程晚，驿舍频来旧吏亲。

明日问途知更远，又须呼仆待初晨。

李复

李复　过平泉铺

去家十日九有雨，林间怒鸠犹逐妇。

村店泥深昼闭门，系马临河自炊黍。

生桑烟重不供爨，粗粝如沙聊把筋。

推盘急起却问程，黄昏更望山颠戍。

李复

李复　过天门关

龙钟双袖马髒髒，来往榆关日向深。

多病出门愁远道，早寒平野苦层阴。

泉流危栈新冰滑，风入长林暮叶吟。

触目凄然何所补，高枝巢稳感归禽。

李复

李复　过万泉县

邑屋连山麓，萧条去路斜。

卤田无美井，旱港足飞沙。

逃室多欹栋，残林有断槎。

荒墟人不见，墙角自开花。

李复

李复　过香积寺

迂辙来寻昔岁题，恍然前世意犹迷。

荒庭老树半空腹，坏塔野禽争暮栖。

晚学尽惊新使节，残僧时忍旧沙弥。

松房自出成何事，二十余年东复西。

李复

李复　过襄阳

表里山川旧楚畿，筑关乘险事皆非。

槎头鱼尽无新语，岘首人亡失隐扉。

云外煮茶僧室静，江边酤酒客帆归。

我来驻节无言久，为有春流可梁衣。

李复

李复　过兴德寺

行雨忽过渐细微，冉冉傍马残云飞。

乱溪争流经屡渡，近水短畦菘叶肥。

跻欹到寺石灯滑，红叶拥门人迹稀。

升堂坐定闻鱼鼓，亦传斋钵慰我饥。

久阴忽开日色薄，初见竹影摇窗扉。

开山宝塔真相在，瞻拜入炉香霏霏。

塔前苍松尽手植，到今百心森相围。

登览未尽夜气冷，拂榻置枕舒寝衣。

明星耿耿东方白，仆夫结束马已韟。

老僧送客有勤意，静境幸到何遽归。

李复

李复　过叶县

南对黄山百里峰，双溪夹路碧溶深。

难追旧事飞仙舄，但有余风喜画龙。

柳际秋晴分{左禾右罢}稏，亭阴晚色见芙蓉。

襄城已远方城近，图志分疆入楚封。

李复

李复　过澶州感事

孙村黄河决北流，北使年年过澶州。

澶州两城战格尽，七十余年废不修。

昔岁契丹倾国起，欲投马箠渡河水。

烽火夜夜照前殿，殿前群臣色如死。

心忧社稷输至忠，殿上只有寇相公。

默使敌计堕吾计，独屈黄屋亲临戎。

敌惊溃奔虎北门，从此愿讲兄弟亲。

平时危冠尽肉食，一旦仓猝方见人。

李复

李复　寒泉亭

孤亭结架开岩扃，山深气偏冬常侵。

惊浪一溪喷飞雪，阴檐五月垂坚冰。

长风不断响空峡，崩石欲落缠巨藤。

三伏火云愁病暍，投鞭知有几人登。

李复

李复　韩退之旧业

城南旧业访韩符，门掩荒榛老木疏。

阴洞尚寒难驻客，短茅初葺未成居。

崩崖乱竹从欹倒，糁迳飞花不扫除。

旧集远年今散逸，苍碑但刻马鸣书。

李复

李复　和成李

芸阁磨铅勘旧经，昔闻同舍此同升。

九楹置榻从颓偃，百尺浮空远湿蒸。

玉鱠堆盘鱼胜雪，绿荷倾饮酒凝冰。

家风牢落承推奖，深愧龙门昔有膺。

李复

李复　和楚倅怀归

雨断他乡梦，风沉故国音。

山城黄叶落，兰畹白云深。

寄食衣裘敝，凭鞍岁月侵。

流尘昏斗剑，万里愧初心。

李复

李复　和崔珙望子岭观梅

高枝疏淡小花头，开向残春破客愁。

点墨空山尉寒晚，却如何逊在扬州。

和范君武出郊

九月天高客喜晴，篮舆因兴度溪行。

身逢乐岁留漳浦，心逐秋风入渭京。

日暖登声多稼熟，桑阴具饷野盘盈。

丰年社后多余酒，处处神林箫鼓声。

李复

李复　和郭户部中秋月

重云宿霭风收尽，千丈银毫吐海涯。

露气洗开青玉阙，龙宫浮出白莲华。

寒惊栖鹊翻庭树，阴引灵珠耀浦沙。

我是补巾修月手，玉皇应许上仙槎。

李复

李复　和韩丞相玉汝登见山阁

丹青岌业冠鳌丘，地辟天开洗百忧。

万窍倚空号一噫，八川盘野会千流。

浮云晚日悲余翠，废苑荒陵怨暮秋。

自昔登临思善赋，高吟岂向世间求。

李复

李复　和胡漕斗茶分药

万里飞香入晋山，高真秘录露谈端。

春雷发地岩惊绿，夜鹤飞坛鼎转丹。

仙桂清风生两腋，玉壶五色抱神丸。

虚谈论罢无尘事，林外娟娟月半残。

李复

李复　和胡吏部醇夫

妙语飘飘慰旅穷，自怜饥味得甘丰。

朱弦恨废高山久，明月惊投按剑中。

垂翅为逢勍敌勇，倾囊但愧鄙夫空。

相从知便忘形迹，一鹗先曾玷至公。

李复

李复　和江晦叔喜雨

千里人怀闵旱心，轻将岁事叩天阍。

骤倾江海繁声合，尽涤山川沴气昏。

官责时丰聊共喜，归休汪动欲谁论。

更思田父相邀乐，步屧春风倒社尊。

李复

李复　和进樱桃上宜谕近臣洛中今年进樱桃甚大当是分赐

四月樱桃始烂红，拜章驰驿岁常同。

留都旧事修邦贡，荐庙清朝广孝风。

翠笼摘从西后宛，彩奁进入大明宫。

近臣曾见天颜喜，清晓分颁到省中。

李复

李复　和李教授摅游溪阻风

去年春尽送春归，溪边曾与春风期。

共期今岁春风到，却话去年相别时。

二月天回斗杓转，沙际春风犹未知。

咄咄向空但书怪，常有孤愁来两眉。

南巷佳人佩兰客，去年把叶同题诗。

能传芳信慰枯槁，问我溪边来何迟。

明发招邀出城去，欲傍垂杨举卮酒。

盲飚东来忽作恶，掀簸地轴摇天维。

坐客隔手不相见，缩颈尽如藏壳龟。

昏沙欲定日更黑，浩浩崩奔阴云垂。

苍茫催人雨势急，促辔竞路争先驰。

归途邂逅过萧寺，投鞭思弈云房棋。

道人呼童拂广榻，笑我尘土两目眵。

漫展纹楸第袖手，瞑依团蒲神意疲。

朝来共寻一饷乐，龃龉似为神物欺。

况乎人生百年间，世事万里多巑巇。

纷纷智巧日夜斗，一身浪苦宁非痴。

试向道人问实相，指我自求无言师。

李复

李复　和李献甫守岁

枯虾乾栗排野盘，拥炉酌酒儿女筵。

却愁诘朝只明日，便数今宵为去年。

瞻星惟恐斗柄落，续膏更愿灯花燃。

小痴老怯坐自笑，无补漫废通夕眠。

李复

李复　和李夷行游西溪醉归

轻舆共登大堤路，左手持螯不问数。

风回惊怨落红飞，把酒临溪倚花树。

杯中神物换凡骨，直欲呼云上天去。

茂陵刘郎老更痴，夜守铜盘饮寒露。

李复

李复　和林次中秘阁题五龙庙

头角蟠潜岁月沉，腥风不散古祠深。

曾闻惊电开岩壁，常见屯云宿殿阴。

苍蜴吐冰藏暗穴，彩虹收雨出长林。

荒碑磨灭无遗事，犹冠龟跗压翠岑。

李复

李复　和林次中五鬣松

仟人五色鼎中丹，丹养松根叶不添。

云散细风梳碧缕，龙离远峤奋苍髯。

雨衣铁涩封霜甲，露点珠明滴翠纤，

采酿春醪能愈疾，欲求方法检书签。

李复

李复　和刘君俞游华严寺谒文禅师

华严法界出诸天，帝网重重绝世缘。

昔有高僧开宝刹，今留飞阁耸琼田。

身游色相无穷境，心悟虚空不住禅。

碧眼胡人香一炷，分来今欲对师燃。

李复

李复　和刘君俞游华严寺谒文禅师

灵山胜致古今同，下种开花一线通。

岘首道安酬凿齿，江西马祖对庞翁。

圆珠迥耀千渊黑，滴乳微倾六斛空。

我有宿缘香火念，閒来相与论幡风。

李复

李复　和刘丈招与康集同游韦杜

潏水桥边纵客车，去天尺五访寻初。

按图韦杜风烟在，遗址隋唐锦绣余。

雨后晚花寒寂历，霜前老树半凋疏。

松间有酒来招我，远约相依造隐庐。

李复

李复　和吕吏部观延庆院李唐画山水

道人曾去礼清凉，幻出台出翠壁光。

闻说幻师能幻幻，烟云草树摄他方。

李复

李复　和吕吏部观延庆院李唐画山水

游戏仙人出道声，宝山珠树发神光。

坐间举手分天界，移入毗耶一室方。

李复

李复　和吕吏部观延庆院李唐画山水

深蒨云岚远意苍，宝伽犹带海波光。

须知应感神通力，举步相随遍十方。

李复

李复　和人伏日

太极剖元气，五行均四时。

代谢密循环，母子相挈维。

土散无定位，金德乘火驰。

天刑发杀机，闭藏不敢施。

胚胎势力弱，炽赫畏炎离。

圣人御阴阳，恐侵西极亏。

遇庚防畏祸，用晦将待时。

旷然达生理，燕息潜深思。

马迁纪秦事，德公初置祠。

后世著令典，赐告休百司。

曲学虽拘忌，消长自可推。

岁星东方出，隐迹游天墀。

诙谐动汉帝，割肉蒙酒卮。

李复

李复　和人观木戏

百尺高竿巧捷身，竿头立定斗尖新。

更呈失脚翻身样，平地旁观亦损神。

李复

李复　和人笋诗

葛陂龙去已千年，每见遗孙出是间。

未遇严霜怀节久，因生平地立身难。

长崖气润云藏角，暗谷丛深雾养斑。

春晚向空重箨尽，却惊高意不能攀。

李复

李复　和人汰竹

与世论交独厌数，此君多冗岂无烦。

欲期虚静延清影，莫懒芟除去恶根。

渐见远山开晻霭，更无繁鸟乱黄昏。

直须放手留閒地，别待春雷见子孙。

李复

李复　和人游千金公主园池

溪流古堞带林高，林下行通小水桥。

但有春风催载酒，更无仙凤伴吹箫。

花间鸟散惊藜杖，沼际波回转桂舠。

尘迹寻余思一吊，楚魂飞尽不能招。

李复

李复　和人子夜四时歌

井上梧桐树，花黄落点衣。

夜深花里鸟，相并不相离。

美人朝汲水，惊起却双飞。

李复

李复　和人子夜四时歌

缲丝丝缕长，当窗纤流黄。

纤纤弄龙杼，不作舞衣裳。

裁缝付边使，岂待见秋霜。

李复

李复　和人子夜四时歌

萧萧庭下柳，曾学舞腰支。

秋风吹暮夜，半落小蛾眉。

人生自无定，空歶叶辞枝。

李复

李复　和人子夜四时歌

窈窕月华来，对月理瑶筝。

将心托弦语，几弄未成声。

非关霜气涩，不忍苦分明。

李复

李复　和沈潜诚崔氏园九尾龟

天生神物非偶然，此龟不知今几年。

世传一尾直百岁，计应生在晋魏前。

长江不挂豫且网，得来佳处游林泉。

穹然苍甲大如屋，欲负三山翔群仙。

奇宫偶卦天地立，爻昼夐出大易先。

惟昔宁王重为宝。閟藏欲永万世传。

今兹此宝世莫识，但爱金字毛绿鲜。

仰视朝阳俯引气，一闭千息常绵绵。

默然无言观物化，寿比彭钱犹更贤。

阴阳灵变固莫测，时或轻举来巢莲。

李复

李复　和石苍舒喜雨

元佑丁卯春，旱日透地赤。

三农失岁事，嗷嗷嗟艰食。

宸心动恻怛，祠祷驰星驿。

张图绘玄龟，探穴求苍蜴。

荒潭几挈瓶，方坛徒舞觋。

神龙忽应求，飞洒自前夕。

荡涤六合清，万物湔蒸疫。

阴阳有沴气，备御须多术。

圣人不罪岁，能助天地力。

风流仍叔诗，宣王中兴日。

李复

李复　和苏内翰赵伯坚大卿清池诗

清池有华光，深夜闇不发。

繁星虽灿烂，含光待明月。

荧荧孤萤飞，来助明月辉。

明月出东屋，萤向故林归。

李复

李复　和孙俣朝奉立春

闰余随腊报迎春，便觉勾芒令有神。

流转光阴频著物，峥嵘岁序苦惊人。

花装宝蜡余枝弱，菜点凋盘小绿匀。

从此试听枝上鸟，渐传芳信语言新。

李复

李复　和题屈氏园

密树烟深绿映门，入门清绝隔嚣尘。

须知泽畔行吟客，便是林问散发人。

山色满楼何处尽，花香过酒逐番新。

东风时引閒云到，留作轻阴欲驻春。

李复

李复　和夏日园中即事

雨过深园暑气清，拂云松竹映重阍。

预期节物移承露，自验方书采合昏。

片影有缘聊暂寄，寸心无事得閒论。

风光未信随流转，犹见飞花落酒尊。

李复

李复　和徐发承议怀归

髒髒长路倦羸骖，搔首飞尘苦战酣。

猿过故山惊晓帐，苔生旧钓暗秋潭。

土风膏润田耕熟，物意清幽井汲甘。

一别几年劳客梦，会携藜杖破晴岚。

李复

李复　和尹宗闵书记四月二日候客溪上潞守李献甫具饭有诗

溪园经岁不曾开，逸兴何妨候客回。

春色堂堂辞我去，暑风咄咄逼人来。

追凉故绕池边树，分坐时侵石上苔。

皂盖归城鱼鸟乐，更延虚静独徘徊。

李复

李复　和游赵韩王国

剥剥啄啄初叩扃，主人立门双眼青。

篮舆遽下屏徒御，脱帽解带风泠泠。

倦思经时一日纵，乍离涸辙游沧溟。

靓深曲折任吾向，度桥绕径足不停。

芍药晚花犹泫露，樱桃满树垂繁星。

万竹森严拥幢盖，苍松夭矫呼风霆。

空叹春时不得到，枯香落蒂今飘零。

徒倚历览意稍满，自具野饭追渌醽。

却呼主人坐对酌，脯醢间错鱼虾腥。

共叹羁韁鲜休暇，一饷聊尔消沉冥。

病余量隘不禁醉，骑马归舍犹未醒。

解衣拂榻欲假寐，传呼有客来造庭。

李复

李复　和张裁推官游湖

閒弄香兰楫，斜开紫绮襟。

回风收雨脚，静月到湖心。

高柳留疏翠，前山动夕阴。

兴来行处惬，乐罢感还深。

李复

李复　和张总管菊

云里霓裳闲俨雅，霜前黄鹄独轩昂。

不从春意装褫巧，却被秋风漏泄香。

李复

李复　和张总管菊

闻落纷纷不自知，春秋莫较后先期。

清霜满地凋零急，正是黄花得意时。

李复

李复　和周湜雪

云表争飞镂玉花，冲烟照水弄光华。

遍妆庭树能多巧，乱入风帘不奈斜。

漠漠杨花迷客径，纷纷蝴蝶满人家。

寒檐向晚凝清滴，乳洞春硝长马牙。

李复

李复　和周湜雪

六合天人竞散花，坐惊门地亦清华。

川原霁后龙鳞出，岛屿平时鸟篆斜。

秀发园林春万里，寒生楼观月千家。

待看阳律还暄早，破润乘凌见翠牙。

李复

李复　和周湜雪

暮飚作气动长林，渴意经时恨未深。

乱学飞花穿竹户，散摇清影落地心。

生憎拂面轻难改，更觉冲风薄未任。

狡兔但从开几穴，韩卢会逐晓踪寻。

李复

李复　和周湜雪

毰毸乱舞出烟林，落久临阶试浅深。

平尽高低宽眼界，放开虚白见天心。

狂倾月窟愁将竭，厚压坤舆恐未任。

润泽功成本无迹，便回春意欲同寻。

李复

李复　和朱给事上元早雪

玉花清晓作余寒，云暗重城晻霭间。

初逐细风飞寂寂，旋随小雨润斑斑。

万家灯火方行乐，九陌轮蹄肯放閒。

向晚霁开斜照在，门前柳色未藏山。

李复

李复　和朱公掞祷雨五龙庙

太师占岁验律管，气来姑洗声犹短。

野欠告病三月余，公堂严斋五日满。

相招祷雨陟南山，出城鞭马追飞繖。

林鸠怒鸣竞逐妇，穴蚁移居自衔卵。

迎路商羊舞若飞，随车少女风不断。

阴升阳交兆已见，神意感通知悯旱。

焚香沥酒洒枯地，草根清流忽盈碗。

兹事旧传或未信，诚祷灵答知非诞。

祠亭丰碑高突兀，岁纪神{上鹿下加}魏所篡。

道武开国始南征，矫首据鞍思胜筭。

云间仰见黑龙来，翔戏下山五为伴。

考卜推为受命符，将拜帝休先沐澣。

前瞻雷电塞空山，筑宫岧峣敢辞懒。

鬼神填委焕丹青，草木森严无冗散。

登山层级绕岩峦，趣门一径极平坦。

箫鼓于今几百年，昫雨无愆雩葃罕。

今朝霡霂千里苏，太守忧民罄诚款。

四郊宿麦远青青，土膏脉润天已暖。

明朝牲币躬脩报，岂惮陟降步巘竨。

鲁无禾麦书春秋，须知民事不可缓。

李复

李复　和朱公掞给事喜雨

喜雨高吟夜不眠，飘飘秀句选青钱。

已推覆斗占穰岁，谁事操豚祝下田。

满泽新身初放溜，连云高树欲生烟。

未知美价堪多少，洗尽人间苦暍天。

李复

李复　侯书记二子席上乞诗遂赠

植蒿不为栋，豢豚不成虎。

本非英特姿，虽长何足数。

男儿生堕地，便要立门户。

谢凤炳有毛，羊豹兆于乳。

探根咀其芽，已足知甘苦。

吾党有侯生，高门映东鲁。

翘然出二子，发祥自其祖。

小儿肌骨明，珠光照合浦。

大儿神宇深，崇鼎气象古。

学作四韵诗，已无近俗语。

燃灯夜读书，义颇识其{物勿换角}。

来客见尽倾，喜欢立如堵。

积庆固有获，力穑刈黣稌。

人知须有成，青云张步武。

惜吾已老矣，异日众必睹。

李复

李复　后园双松

群木喜春妍，凋落寒霜苦。

昂藏两大夫，森然须鬣古。

坚姿不可回，正色少媚妩。

清风发好音，和气琴中语。

李复

李复　后园小池

凿地开方断石根，润通草树亦欣欣。

筑基偏傍孤亭阔，引水初从曲径分。

风约落花回近岸，露垂欹竹滴圆纹。

春晴山鸟常来浴，浅处喧喧故作群。

李复

李复　后园小池

城陬荒僻自开锄，野性难忘水竹居。

岸侧崖机搘锦石，波心仙仗立红蕖。

閒中有客唯来鹤，静去无竿不钓鱼。

八卦神灵今可问，玄夫时出御辎车。

李复

李复　胡义修推官再招彦桓与予同游龙泉寺

江曲花开恼醉翁，经旬出饮独床空。

芳羹间筋溪毛碧，异果堆盘海药红。

尽晚莫辞千日酒，余春已怨几番风。

主人清韵家声在，伯始源流到眼中。

李复

李复　还王天倪诗卷

素尚跻遐旷，平生厌浅浮。

锦囊刀尺古，江渚蕙荃幽。

翘首孤云远，疏林暮叶秋。

十年人不问，寂默老荒丘。

李复

李复　会圣宫朝谒

七叶丹成不可攀，蕊珠宫殿翠微间。

千年空怨龙髯断，亿世曾闻宝筴还。

宫女祠归朝路静，岳神綦退晓风閒。

五云高宴蟠桃罢，鹤驭时应会此山。

李复

李复　寄旧同游

去乡甲子四十二，归路山川九百三。

长河无鲤来东北，远梦随月转西南。

檐花雨落春独酌，窗竹灯寒夜对谈。

石上精魂能阅世，欲寻前事兴方酣。

李复

李复　寄吏部王侍郎

国门一别四经秋，新命恭承自冕旒。

碧落神仙来禁闼，青天云雾隔皇州。

孔鸾笔下骞光翠，泾渭胸中有品流。

闻说丝纶推世誉，佩声好听上鳌头。

李复

李复　寄延帅赵龙图卨

瘴岭有毒雾，鸣沙无美田。

乾坤滋孕毓，山海限腥羶。

干舞旄星落，弓橐译舌传。

但能思上策，何必勒燕然。

李复

李复　寄朱约之

子墨文章不自珍，连编大轴弃如尘。

久收幽履安岩谷，但见高名出缙绅。

欲寄远书寻素舸，今逢佳士得朱轮。

放谈可讲平生学，新传行观尽获麟。

李复

李复　江公著举棋无偶忽败于予有诗戏用其韵

忘暑怜楸局，含风爱竹窗。

料兵闻旧怯，筑垒纳新降。

舟渡焚秦水，兵分泣楚江。

君知猿臂将，国誉世无双。

李复

李复　江晦叔邀游吴氏园约月余始能一往吴生某求留题遂书石上

竹屋横虚舫，松屏展翠帆。

柳条晴后弱，花态晓来严。

乐意难逢暇，清游久叹淹。

主人求客语，乘醉写云岩。

李复

李复　江行至内牛庙山特奇秀晚舟檥庙下留诗于壁

层峰浮支空，亭亭出众峤。

芬敷如青莲，飞光乱寒照。

霜风杂丹碧，瀑布垂窈窕。

秀色纷异状，争奇动奔峭。

歨失畏巑心，颇惬赏幽好。

舟行不暇徐，粗得领其要。

随风转隈曲，晚泊黄牛庙。

杖策登东岑，周睇万山奥。

临岸理晚饷，问客卖早稻。

明朝走夷陵，便入襄阳道。

从此步平陆，归程已可料。

李复

李复　郊居

閒原渺渺散疏襟，风舞渊潜自乐生。

春到云山惟杖履，日长天地独柴荆。

百年虽健犹亲药，一饭无多懶问耕。

常羡子乔仙驭远，笑悲沧海世人情。

李复

李复　郊居五首

牛羊归近篱，鸟雀喧前林。

天旷白露下，皓月吐东岑。

呼儿掩柴门，孤灯茅屋深。

欲寐问故裘，中夜霜气侵。

李复

李复　郊居五首

禾黍已登声，垅菽叶亦稀。

天晴日气暖，稚子负薪归。

妇姑具饷出，饭豆菜叶肥。

白发不自闲。但怅筋力微。

李复

李复　郊居五首

楸花不结实，花落绿蕂肥。

凋零先众木，叶落蕂亦稀。

枝直鸟不巢，野藤相缠依。

藤蔓日更长，楸觉生意微。

李复

李复　郊居五首

岁回秋向闰，九日菊未华。

青青东篱下，强起折还家。

岂无樽中酒，对这空叹嗟。

后日开已晚，弃置今如何。

李复

李复　郊居五首

称稻满南泽，露下稻已黄。

雨足暗泉满，秷穉各自长。

侵晓负镰去，日暮积我场。

从今有晨炊，璨璨珠玉光。

李复

李复　晋州会上送卫伯绍休官南归

叔宝风流喜高简，非意相干以理遣。

胜日一言能造微，众许冲情去人远。

斑斑气韵见诸孙，秋水神清惊俗眼。

追风逸骥自龙来，照夜灵珠须海产。

结发读书弃人事，南上衡庐宿云巘。

穷源欲探昆仑深，导河犹恨积石浅。

十年业白出石壁，错落青钱宜万选。

长衢骧首向云嘶，千里霜蹄思一展。

辛勤久未脱羁衔，蹀足蚁封嗟踠踠。

去冬怀绶到并州，投鞭三月春风满。

溪边行听踏踏歌，草露忽惊人世短。

地下枯骨不沽名，便弃华簪独恨晚。

寻山高顶白纶巾，寄食但乞青精饭。

醮坛龙虎夜星寒，海峤云霞春洞暖。

忆昔相逢洛水桥，偶来促坐襄陵宴。

半生契阔一日逢，互叹参差不相见。

新鬓早惊蒲柳衰，旧事重论风雨散。

我今渐叹暮髒髒，长卿多病嵇康懒。

肯强尘沙立暝途，逆流理檝厌牵挽。

待君植杖武夷山，南去寻君任双趼。

李复

李复　京西初归作

少年轻喜欲凭虚，误落尘中二纪余。

生事萧条寒叶散，故人寥落晓星疏。

残骸已脱风波晚，清枕方回醉梦初。

却觅渔蓑寻旧钓，一溪烟雨伴春锄。

李复

李复　荆门军蒙泉

远山分脉发岩陬，六月虚堂客意秋。

无限寒云喷不去，有多鸣玉碎无休。

清涵锦石斑斑丽，秀吐金莲熠熠幽。

美润散分周下泽，余波还入楚江流。

李复

李复　静坐

一室萧然不受尘，帘垂疏竹映深门。

拥衾调气烦呼吸，据案翻书费讨论。

南郭子綦初丧我，毗耶摩诘已忘言。

尽传息虑何须息，穷凿无伤混沌存。

李复

李复　九日过介之推庙

荒祠久零落，秋日故山阿。

椒菊持新奠，龙蛇忆旧歌。

论功嗟晋粟，流怨动汾波。

千岁遗灵在，乡民禁火多。

李复

李复　九月十三日夜偶书

林叶纷纷已半凋，阴云不放眼周遭。

稍知风逐青娥动，更觉天腾北海高。

万里无心思假翼，百年多事喜持螯。

山前沙井通幽圃，待得春深弄桔槔。

李复

李复　居山

居山不出山，日饭鲜盐酪。

野菜芼山来，欢若屠门嚼。

苍苍百岁翁，常如一日乐。

人劝出山住，掉头终弗诺。

子孙入市门，卖薪食羹舋。

归来举糜杯，持匕意自恶。

市门负薪飧，滋味固甚薄。

甘脆前方丈，入腹毒于药。

山翁意甚长，慎无厌澹泊。

李复

李复　夔州旱

夔人耕山灰作土，散火满山龟卜雨。

春日不知秋有饥，下种计粒手中数。

七月八月旱天红，日脚散血龙似鼠。

汙邪瓯窭高下荒，草根木皮何甘苦。

蛮商奸利乘人急，缘江转米贸儿女，

已身死重别离轻。归州州南神有灵，

归人刲羊求山神。驱风洒润应香火，

飞点不到巫山村。巫山县南也伐鼓，

不告归神告神女。江心黑气卷江流，

雷车载鬼云中语。太守身作劝农官，

子粒今朝多贷汝。春种须作三年计，

上满隆原下水浒。他时更勉后来人，

老去子孙无莽卤。

李复

李复　夔州制胜楼

野蜑荒獠南北群，西接庸蜀东荆门。

高城独控江山险，胜算争先日月昏。

散火烧畲连近岸，归云带雨过孤村。

二仪开辟虽重阻，须引流波及后昆。

李复

李复　乐章五曲

南山深，云冥冥。

苍松长，寒枫阴。

紫檀椒堂白玉庭，千年桂树落子青。

吉日矣辰良，浴兰兮佩芳。

穆将愉兮神君，沛荃旗而来翔。

青霓叩额通绿章，鸿龙开门宫中香。

望君御兮前渚，再拜兮起舞。

时不可兮再得，聊徜徉而容与。

李复

李复　乐章五曲

海日上天破苦雾，散香酾酒巫进舞，

神在琵琶弦上语。载鸾旂，

伐鼍鼓，驱丰隆，

笑玉女，小雨班班点飞土。

驾文螭兮张翠羽，兰为旌兮桂为斧。

神车出兮青山空，留应龙兮守山宫。

古烟苍苍封寒松，流水溅溅山重重。

促前导兮走轻雷，驻清驭兮云低回。

石坛漠漠风帏开，乡人奠拜神君来。

李复

李复　乐章五曲

雾光散兮曈曈，蘪芜青兮椒红。

石上菖蒲生紫茸，曲屿苹长丝影重。

雉鷕鷕兮鹿伎伎，圆鳞金光出寒水。

碧鼎收香养云子，三脊白茅断为委。

平壶玉酒清于空，开壶芳新破晓风。

罍前洗爵奠当中，海南沉水烟蒙蒙。

人有诚，神有灵，幽明通，荐芳馨。

李复

李复　乐章五曲

刻花圆楹青玉趺，高堂{左车右献}{左车右献}云锦舒。

两阶纳陛先登巫，近前神喜巫歌呼。

扬桴兮拊鼓，金鸣兮竹语。

长丝哀怨雁移步，堂上声歌堂下舞，

工祝濯柳洒庭户，神君功多人有主。

风清气微散时雨，上无螟蛉下无鼠。

川满秔兮陆满黍，少妇窗间弄机杼。

乡人相劝醉场圃，敬拜神君芘吾土。

李复

李复　乐章五曲

鼓急兮收舞影，火销兮膏烬冷。

乡人出门女巫醉，日下西山起阴暝。

荇叶光，青幡长。

坛前旗影动回风，飞电忽转雷隆隆。

玉剑莲花碧珠佩，喜云低来有酒气。

浮空皓从归辔，千骑无声去如水。

龙车兽鬼不踏尘，迅霆一击开山门。

神兮神兮爱吾人，千年置社乐神君。

李复

李复　梨

柿垂黄尚微，枣熟赤可剥。

新梨接亦成，实大何磊落。

累累如碧罂，器宇极恢廊。

悬枝细恐折，植竹仰撑托。

露下色渐变，逼霜味不酢。

采摘置中筵，气压百果弱。

忆昔壮少时，酒酣病痟作。

取食不论数，某寒胜发药。

今嗟老且病，滋味意凋索。

对之未能忘，欲探引复却。

晴檐午景暄，尚或思咀嚼。

齿朽啮亦难，把玩时自噱。

李复

李复　李花

桃花争红色空深，李花浅白开自好。

立日含青意涩缩，今晨碎玉乱高杪。

暖风借助开更多，余阴郁芘花还少。

天晴不愁不烂漫，后花开时先已老。

李复

李复　李氏园

城近斜临南郭路，地宽分得奉诚园。

垂竿引水穿回径，种竹成阴补坏垣。

晓露不收荷已败，新霜将落柿初繁。

天晴野旷秋风厉，借榻虚堂负午暄。

李复

李复　李无玷自左正言出守永州召为吏曹外郎尚阻叙旧先贻此诗

初伏青蒲拜皂囊，忽驱五马下潇湘。

入承上合尚书牒，分掌中铨吏部郎。

焚藁旧垣犹寂寞，拱枢列宿顿辉光。

闻归未便能倾倒，五日朝班得缀行。

李复

李复　李毅师载出塞归熟食日邀客湖上有诗求和遂用其韵

新知剑外朱兼阮，旧侣江边白与张。

去国杜翁为客久，传诗韩老遇春忙。

一年喜竞清明日，千里归从战伐场。

山寺雪消云已暖，湖亭冰尽水生光。

半生几见逢三雅，此举无辞略百觞。

莫负高名兴苦叹，静中阅尽喜难忘。

李复

李复　梁山

梁山苍苍寒日低，武皇昔年留羽旂。

层宫突兀天上出，举手欲引仙人衣。

仙人不来怨空老，索莫时从东海归。

铜盘千里渡漳水，茂陵草荒秋萤飞。

李复

李复　梁元彬招池上府会辞之以诗

东郊日日唤春催，得意晴天浩荡来。

病客强因寒食起，新花不为老人开。

尘埃边叟抛书卧，鼓吹山翁倒载回。

欲问湖光几时净，试容扶杖独徘徊。

李复

李复　流泉引

泉涓涓兮出重出，回抱山麓兮入于苍渊。

流来孔多兮自溢于林间，出始一勺兮下合成川。

塍有稻兮垅有黍，聚以时兮令以鼓。

削高增卑兮酾渠络缕，人不爱力兮挥锸如雨。

川流瀎兮来无穷，泥五斗兮水一钟。

旱暵则引兮淫潦则通，自今以往兮乐我良农。

礼有经兮岁有蜡，羊豕勇牢兮农舞于社。

椒香桂绿兮云车满野，敬谢有功兮宜奠于泉下。

吾之将归兮星律回秋，告邦人兮导畎浍之常流。

欲泉利之专兮先耘耨之不偷，无忘吾语兮若吾岁之来游。

李复

李复　留客

秋堂留晓客，密雨拥柴门。

石鼎燃松叶，山樽捧竹根。

买鱼催网急，尝栗破皱繁。

村黑归泥滑，移床醉夜轩。

李复

李复　留题北禅院

偶到丛林访可休，南山依旧满晴楼。

垂钩漫有深潭兴，遍满乾坤是即收。

李复

李复　陇州神泉铺后池

山腰绿映女郎祠，祠下泉通竹下池。

时有游鯈自来去，只应曾见理钩丝。

李复

李复　陆浑王秀才园

两岁伊川拥传行，往来屡喜访云扃。

四时溪水喧岩石，六月山阴满户庭。

每到似开双眼翳，久居应涤百骸醒。

露香浮座供宾饷，凉叶生风野草青。

李复

李复　潞守欧阳叔弼召登鼎轩暑饮

崇轩写物体模分，爽拔风携颢气升。

玉粲消忧思眺听，本初持饮涤烦蒸。

金乌不转铜壶箭，碧碗时分玉井冰。

每见喜公如玉雪，更因执热服吾膺。

李复

李复　吕司空寿

飘飘仙驭出蓬莱，时节新阳动琯灰。

庆阀拱魁三象近，祥源引派九天回。

磻溪龙虎家璜在，申国风云旧岳开。

闻说清台占异事，弧南星步入中台。

李复

李复　吕子固置会有诗张芸叟邀予席上依韵和

故国归来晚，相逢共老年。

聊从浮白饮，莫拟畔牢篇。

花近红侵坐，槐新绿媚天。

还丹消息断，无惜放杯传。

李复

李复　栾游原

重冈带南山，起伏波涛惊。

古原枕隻洲，森爽东西横。

阴宿忽自开，秦川一半明。

莫动兴废悲，惟喜禾黍晴。

李复

李复　论交

市井苟喜毫{嫠女换百}亲，节义动以肝胆许。

余耳兆乱在交初，管鲍论财偶多与。

情伪安能尽一言，是非必欲期千古。

尼父已远不得复，梦寐恍惚与神遇。

李复

李复　美原县北轩

渊明昔遯世，北窗朝脱巾。

清风一披拂，自谓义皇人。

冥冥孤鸿姿，真与浮云亲。

寂寞千载后，遐躅空遗尘。

嗟予敢言勇，斗禄徒为贫。

形骸强包束，种种秋毛新。

朼来渭水阴，讼简民风淳。

因喜纵懒僻，凿牖开星辰。

吏散鸟下阶，清谈可娱宾。

归去终亦赋，聊此蟠穷鳞。

李复

李复　孟嘉

不将得失供谈笑，此语宜为盛德人。

千里同风皆默契，褚衰故识坐中身。

李复

李复　憃禅师

湘南衡缶水，分得一支来。

宴坐秋峰静，澄心夜月开。

清风生虎锡，惊电护龙杯。

昨夜飞香动，山神礼宝台。

李复

李复　明月入我牖

明月入我牖，娟娟满衣裳。

惊风飘疏竹，凌乱舞清光。

静坐不能眠，稍知秋夜长。

却思古人书，探编开缥囊。

一读三四反，人远心茫茫。

投编出庭宇，回步影徜徉。

长空散白露，暗落点青黄。

肃肃晨气动，满地自为霜。

李复

李复　牧童曲

牧童喜晴卧溪曲，群牛互斗残我竹。

惊起旁行不肯来，闻呼却走如生鹿。

园夫奋詈辱其翁，老翁操箠自驱逐。

牛奔冲狂乱坏篱，补篱更剪溪边木。

李复

李复　女几山女仙庙

绛节高翔不可攀，尚留遗几在空山。

月明曾有芳箫过，松老时看旧鹤不。

岩下春归花寂寂，壁间云暗藓斑斑。

开元已远霓裳绝，野草青青辇路閒。

李复

李复　平阳民杜裕民因买薪得紫石于薪中石有黝理自然成观音像相好端具观

至心不可求，虚明旷无迹。

应物乃现形，遗影留兹石。

若以色见我，洋海尘三尺。

诸像皆非相，于兹何所得。

李复

李复　蒲城道中

群虎锁颈鸡连群，弓刀后先路暗尘。

劫钱杀人弃尸去，近山白昼无行人。

格捕死斗血狼藉，解衣黄金犹在身。

傍云纵恶坏官法，自来赴愬官中嗔。

李复

李复　七夕和韵

东方牵牛西织女，饮犊弄机隔河渚。

西风忽起怨夜长，相望盈盈不得语。

走投上帝贷金钱，五云飞来结香輟。

曳裾指露天榆冷。照影回身桂叶偏。

银潢七月秋浪高，黄昏欲渡未成桥。

却向人间借乌鹊，衔石欲半河已落。

碧雾为帐霞为裳，绛节欲尽两旂张。

灿然一星中耀芒，前瞻汉曲喜色长。

飚轮俨雅灵龙翔，相迎交赠双明珰。

临席举袖开雕扇，故人有似新相见。

共持深愿祝天工，海底乌沉参不转。

世间共传牛女喜，绮楼百尺排空起。

垂绥插竹动云阴，玉豆珠盘罗餈饵。

壶开绿酒净于空，秋满虚庭气如水。

儿童不眠看星会，白光奕奕摇飞旆。

整衣低首祝深心，未祝焚香先再拜。

曈曨晓动斗车移，小雨班班怨别离。

天上还应分凤轸，人间又喜见蛛丝。

空堂野老头如雪，不解祈巧但祈拙。

李复

李复　乞罢未报承延晋秦庆皆惠书

东西南北阅光阴，边意萧条老境侵。

四府飞书惭过誉，数畴废壤愧初心。

倾怀敢望时情合，论事须思后计深。

髀肉久消筋力倦，但能操笔谢知音。

李复

李复　青布道人

逸意閒云野鹤孤，药苗山叶缀衣裾。

新蒸石卵将留饭，戏酌铜盘便得鱼。

疗疾但分庵畔草，吐言不出世间书。

五年密密求真诀，始露三元御气车。

李复

李复　清明渠

清明三十里，疏凿高下通。

西南引潏水，北入太极宫。

居民昔为利，旧迹今可穷。

时见断石甽，龙盘戏云风。

李复

李复　清明日北园亭作

锦乱筠遗箨，青浮水结衣。

乳鸠呼却逐，斗雀堕还飞。

客过残樽在，年侵冷食稀。

去年今日意，渡峡雨霏霏。

李复

李复　秋庭夜閒步

高秋夜气声惊竹，寒月徘徊影趁人。

此境静观如啖蔗，后来细嚼味尤真。

李复

李复　秋晚北园

野兴乘俄顷，扶行锦竹长。

碎蔬残宿圃，乱叶散寒塘。

地僻柴门静，人稀草迳荒。

晓霜今几见，犹有菊花黄。

李复

李复　秋晚谒秉文有诗遂有其韵

庭木叶萧萧，广文官舍冷。

闭门过客稀，读书秋夜永。

病起絮帽额，闻风挈裘领。

一堂东西横，乍若登虚艇。

相对两无言，孤灯吊形影。

云翼未骞翥，光阴惜俄顷。

双璧君羡虞，三龙吾与邴。

世异泣伤麟，意激轼怒黾。

万事非偶然，屈伸难可并。

无逐颓波流，自觉嚣尘静。

丹台有珠宫，眺听极疏迥。

君能喜清游，登览见殊景。

李复

李复　秋夜曲

玉刻麒麟烟缕直，生色屏风龟甲碧。

青娥无声满空白，兔影西流转斜隙。

仙人莲花殷叶开，当心吐光照愁魄，

缦缨短后易水客，气动燕山骄子泣。

挽下天河倚渴倾，昆仑流断无五色。

铜匣新开北斗高，电光惊飞走空壁。

鲸鱼斗死海水红，欃枪西出屯云黑。

酒酣挥舞七星寒，金精圯下留素策。

李复

李复　曲江

唐址莽荆榛，安知秦宫殿。

常因秋雨多，时有微泉泫。

菰蒲春自生，凫鹜秋犹恋。

千古蔽一言，物极理必变。

李复

李复　屈原庙

古庙荒山暗水云，岁时歌舞感乡民。

几伤谗口方离国，欲悟君心岂爱身。

惨惨飞魂号帝阙，冥冥齰志托江神。

千年自有遗文在，光焰长如日月新。

李复

李复　三月二十八日园中作

决决清溪漱绕堂，兴来随意转藜床。

畏人野鸟疑花动，收蜜山蜂误酒香。

杏子带须红半抱，药苗退甲绿新长。

风光须是閒时见，身世今欣已两忘。

李复

李复　山寺禅者

败屋数间丛万筩，虎豹到庭门下鏁。

自种石田一饭足，与语略能言璨可。

天昏霏霏小雪堕，拾薪吹炉劝亲火。

叶藏巨栗大如拳，拨灰炮栗来馈我。

李复

李复　山中有桂树

山中有桂树，樛虬散岩曲。

高枝动秋风，霜凝不改绿。

美人与世远，啸歌乐幽独。

挥手弄浮云，寒光满空谷。

忽忽自搔首，神驰逐清躅。

何时山下泉，一濯飞尘足。

李复

李复　上巳成季召会于西溪会上赋诗须多韵仍用故事或旧诗十事已上未终席

华林园中千金堤，铜龙吐水天泉池。

八公山下刘安台，城郭周围杂花开。

流金宝剑为秦出，彩鷁羽觞浮洛来。

著处祓除务是日，西关千人万人出。

脩脩美竹带林高，激湍远照崇山碧。

主人济南旧词伯，芸阁铅丹事书册。

载酒展席俯长流，一饭未尝留俗客。

拂地低回舞袖翻，萧管哀吟动魂魄。

天晴初暖云自娇，风柔徐动花无力。

气酣倾倒不自惜，屡顾空尊有愁色。

岂学飞蚊一饷乐，论文清心听鸣镝。

诗坛誓众军令严，立表不漏不容刻。

神意惨淡諠谑寂，叠简摇毫辞举白。

欲徵故事入新语，挚虞追叹惭束晰。

山阴衣冠交履舄，千载风流传不息。

茧纸墨妙龙凤飞，远近家鸡皆敛翼。

明年此会恐难得，俯仰之间已陈迹。

来者兴叹感斯文，后之视今今视昔。

李复

李复　上延帅沈内翰

昔年图史守岩幽，每仰高文动斗牛。

千里来登徐孺榻。一时如上李膺舟。

激昂囊颍思先出，慰藉泥涂欲晚收。

曾笑王筠无事业，但题草木作风流。

李复

李复　上延帅沈内翰

荣路回翔简帝衷，坐烦谈笑静西戎。

金銮学士承新诏，乌垒将军有古风。

关塞星烽葱岭远，尘沙毳幕贺兰空。

平时未便知颇牧，今日亲逢出禁中。

李复

李复　省中寓直次刘巨济职方韵兼示祠部张台卿

锒铛司钥禁门重，寓直高秋此夜同。

楼外归云迎霁月，宫中传漏带疏风。

衰迂岂合参新论，俊就算何堪接野翁。

华省分曹占列宿，经时饱食愧无功。

李复

李复　圣容寺

应感虽无地，栖真自有缘。

宝坊开泗水，香露散秦川。

草乱遗庵废，珠明旧相圆。

丰碑传异事，细字刻诚悬。

李复

李复　十一月二十二日朝辞

朝辞承明殿，暮下金马门。

伏读明诏意，仰思圣主恩。

蠢彼獯鬻氏，礼数乃弟昆。

帝初为息民，缯帛代更屯。

嗣皇谨遵业，使传交塞垣。

下臣非知古，有舌讵得论。

恭承丁宁命，敢不夙夜奔。

李复

李复　守郑易陈方及境改信都过大名书呈吕太尉

淮阳闭合欲偷閒，新捧除书墨未乾。

五日御风方假翼，两河试郡别移官。

生缘有定随流易，世事无端用力难。

今日得陪门下客，一枝容息便心安。

李复

李复　首夏端居

美木交柔柯，薿薿众叶光。

余春归未尽，叶间有遗芳。

空庭午阴寂，黄鸟转新吭。

微风从何来，穆然和且凉。

虚堂面清池，文簟舒藜床。

憩偃神意适，形骸亦相忘。

萧然无杂尘，始觉日稍长。

寒暑迭往返，物生安有常。

百年只瞬息，忍使生理伤。

起坐理素琴，曲罢取酒尝。

既饮复又酌，仰看闲云翔。

得为太古民，优游见义皇。

李复

李复　书饮客言

御史在前执法后，先生饮酒不濡口。

脱巾露顶两脚赤，先生饮酒不论石。

试问先生饮何如，举手指腹此谁测。

东家闭门强偪仄，刻骨胶筋束形迹。

一生寂寞养声光，谁肯回头顾枯魄。

南邻矜夸尚驰鹜，平明跨马朝天去。

车从导骑如云屯，谤辱丘山盈后路。

赐铜铸钱终饿死，深居巷内还逢虎。

高天苍苍地茫茫，与君举首望八荒。

人生优游本无事，自置冰炭毒肺肠。

鹏飞鷃跃何高卑，菌短椿寿何彭殇。

百年倏忽不再得，争夺纷纷世界仄。

浑沌不凿人不死，但知饮酒志愿毕。

东方明星高，西山江水流。

明星却回江不断，与君常醉消白头。

李复

李复　暑退病起沐罢倦卧得芸叟诗招为草堂紫阁之游酬以来韵

八月秋高肺病苏，深居吾亦爱吾庐。

晚风剡剡初衣褀，白发萧萧不满梳。

困著藜床眠北牖，远飞蝶梦访清都。

觉来闻有云山兴，亲写新诗欲起予。

李复

李复　暑中即事

挂壁清羸金粟像，映窗性相净名经。

门前野水流绕舍，雨后绿槐阴满庭。

凉簟醒心须稍健，好风吹鬓欲重青。

此间真境谁宜到，更有珍茶一种录。

李复

李复　松明

亢龙泄流津，津融身自化。

苍鳞困摧剥，古鬣渐凋谢。

无地逃斧斤，岂愿耀深夜。

万牛空回首，踌躇叹广厦。

李复

李复　送董亿朝奉

北游汗漫遗玄珠，烟愁雾泣啼芙蕖。

兴来便脱上方屐，归去重修繁露书。

一梦百年依幻宅，五湖千里御风舆。

家山芋栗应常熟，坐看朝三戏众狙。

李复

李复　送解敞

昔惜结懽浅，今嗟伤别促。

离怀动秋云，清霜落群木。

穷山行路难，岁晚自驱毂。

飞魂不可关，昨夜先到蜀。

李复

李复　送客至黎城

二年三送客，空复往来情。

野色浩无主，秋风暮独行。

山连长狄国，水过邺王城。

试问式微咏，犹歌怨卫声。

李复

李复　送客至西湖

湖亭独往客初归，春去春来尽不知。

新竹出梢才放箨，断蒲经雨别生枝。

山寒藏雪生云湿，风送飞鸥过水迟。

却笑偷閒得忙事，自寻邻叟问钩丝。

李复　送吕思道

东平贵公子，意气区中窄。

手捻金仆姑，青丝飞赭白。

欲系单于颈，封侯取鼎食。

四十心未展，垂翅渭川侧。

前日来坐

，天庭见黄色。

今朝报恩书，戎幕进新职。

崆峒古用武，高旌出锋镝。

君当谐素期，洗剑秋泉碧。

嗟予病摧颓，对别还凄恻。

待君载旆归，我作山中客。

李复

李复　送人从辟

秋风萧索塞云黄，白发青衫应辟章。

曾说穰侯常畏客，今观毛遂欲投囊。

雁门旧障云松尽，离石新城垅谷荒。

想有高谈开玉帐，尊前妍论洒珠光。

李复

李复　送人赴雅州任

去年送君走边州，今年送君入蜀道。

上官南北不自知，风卷孤云离海峤。

场屋争飞二十年，垂翼空归叹潦倒。

绿衣晚出外家来，一命初忻慰枯槁。

忆昨当途数论荐，谓君逸足须腾趠。

故为羁絷尚淹蟠，区区课额量登耗。

辞尊有义不辞卑，屈身斗禄贫亲老。

蒙峰正在岷山西，新月残时行始到。

连江地暖春无雪，天际春来气常早。

君今此去春已尽，江山绿满花枝少。

人生离别难为情，莫恋异乡风景好。

杜鹃忽傍耳边啼，回首秦川泪斑草。

李复

李复　送人之郑城

哀弄发危絣，苦调出促管。

伤别骨欲销，坐失重纩暖。

仙鹄顾徘徊，千里襄江潼。

此去衮衮情，江水流不断。

李复

李复　送僧惠本

山僧青芒屩，厌踏城中土。

水风寒萧萧，片影过沙渡。

晚云迎归锡，低飞暗石路。

暮钟落前峰，去冲后山雨。

李复

李复　送孙甥

瘦马髒髒渡洛行，东风莫著褐衣轻。

为嫌愁梦能催老，故懒题封去问程。

千仞会游悬水急，五浆须信客心惊。

明朝我向壶关路，待约归缨共濯清。

李复

李复　送卫奕之西河任

蔼蔼长空春已归，东风犹在绿杨枝。

故人错莫送处处，流水苍茫无住时。

汾上先生能理曲，河滨退老喜论诗。

闻君此去追高躅，应忘青衫簿领卑。

李复

李复　送阳孝章户曹

前生问学仰前修，亲发星星禄始谋。

千里束书来北阙，一朝怀牒走南州。

荷衣未改斑衣戏，斗米聊宽负火求。

想见江神能世熊，开帆风满送归舟。

李复

李复　送张景纯

我居杜陵君淮东，平生南北马牛风。

云山一日邂逅见，草木千里臭味同。

今朝归心逐社燕，他日付书随春鸿。

不堪立马向日暮，索莫酒散秋堂空。

李复

李复　送章发运榩

乡农不寓兵，经费半非古。

天下虽无事，禁虣必备武。

浚郊开王畿，屹然根本固。

钩陈拥帝居，百万环貔虎。

军声潮海惊，牙帐屯云聚。

临难责死力，温饱当有素。

投身占尺籍，张口坐待哺。

梁野川渎交，掘泉不见土。

种沙禾穟短，官租阁王府。

国用取东南，舳舻引吴楚。

浩浩九十州，连樯输太庾。

秋风满汴渠，栉比不可数。

登陛献岁额，供亿足赢数。

储偫如丘山，司农视新腐。

老幼无馁腹，谁复问昫雨。

天子念大计，置官忧败蛊。

苟非简帝衷，未肯轻付与。

诏书忽西下，秦台更使斧。

精忠感帝聪，异宠褒圣语。

实资经济术，尽委浩剧务。

狼荒极海壖，蜀江出荆渚。

提封半禹迹，综错均周赋。

际天耸风威，列城归刺举。

西北敌骑飞，今犹急宸顾。

百姓疮未平，何处易星驭。

国事有重轻，先后存渊宁。

本根势有重，暂辍营调度。

大庭访众议，舍公孰可去。

惟公德宇深，完养无惊惧。

砉刀发新硎，音中桑林舞。

远画垂后世，耻为目前虑。

冰雪净聪明，泾渭包肺腑。

纵横富万术，一一廊庙具。

出入示尽展，舆论嗟龃龉。

岧峣云间阙，晓曦媚金羽。

双旌过对扬，当契君臣遇。

拜赐亲天光，高议愿一吐。

从容动凝旒，必叹相见暮。

庶几慰美俗，丹衢翔阔步。

萧条耕岩客，窃食惭无补。

蹒跚世揶揄，拳曲逃规矩。

旧学谩屠龙，巧伎羞刻楮。

芘赖托商阴，瀋落容魏瓠。

附骥仰后尘，荐鹗玷过誉。

宴坐接乌九，妙谭奉犀麈。

重借鹩枝栖，不责马曹误。

摧颓已半生，踊跃临晚路。

今朝对行色，悲风激林莽。

乱山雨报秋，荒野阴多雾。

孤禽失侣鸣，回飞气如缕。

李复

李复　送赵侗承议致仁归

聊为五斗陶元亮，却爱三龙邴曼容。

蕙帐晓空惊怨鹤，客衣夜薄感寒蛩。

江边朝露半红叶，天际晚晴多碧峰。

漠漠长空何处尽，双凫飞去晓云重。

李复

李复　宿兴德寺

东峰霁月出，林丛寒露明。

夜久风渐息，深院无人声。

李复

李复　唐秘书省书目石刻

蓬莱高阁凌浮云，天上图书奎壁明。

荣河温洛龟龙呈，鲁壁汲冢科半行。

森罗万目分纬经，大官供烹集群英。

鲁鱼亥豕校雠精，垂签甲乙刻坚珉。

怀素无量元崇名，唐兴百年人文成。

大盗一炬甚秦坑，碑落人间如碎星，

埋没草莽荆棘平。刊刻欲传千万龄，

毁灭今与粪壤并。牧童敲击看火生，

铿然清圆犹磬声。

李复

李复　陶渊明

接舆歌凤溺沮耕，独往何堪与世亲。

投绂归来眠北牖，高风自是葛天民。

李复

李复　题步生所居

君今移居涧水东，涧水暴涨侵近路。

尽取涧石成垣墙，生凿岸柳作桥柱。

结茅构屋十数间，取次面势分几处。

看山看水督耕耨，随意自在不计步。

到处或坐或偃息，尽有室庐庇风雨。

土床竹簟虽草草，已足自适奉寒暑。

窗下瓦榼漆生光，贳酒提携老无数。

客来安更问谁何，洒鱼拾蟹共烹煮。

青黄错杂出木盘，野蔌山蔬四时具。

久厌轻动踏市尘，未尝开口论世故。

究竟得意此最多，向老尤要知其趣。

一生遇事皆任真，仰首高风继巢许。

李复

李复　题大圆庵

星郎步履在清禅，雅结新庵赋大圆。

譬喻河沙终未尽，含弘法界外无边。

浑成独转离诸相，不立中间绝两偏。

闻说毗耶在方丈，众人欲问却茫然。

李复

李复　题大圆庵

焚香置榻拂氍毹，困倚蒲团坐结趺。

丈室曾瞻一居士，台山岂有两文殊。

信心自得超三界，明眼何尝滞四隅。

伯雪相逢能目击，电机已笑涉泥涂。

李复

李复　题甘茂祠

奋身孤旅相秦王，欲去忧谗伦乐羊。

不有私金助心赏，可能明日拔宜阳。

李复

李复　题画马图

龙种天驹产渥洼，五云毛色散成花。

瑶池一去无消息，只许丹青纸上夸。

李复

李复　题解梁驿舍

三年去国苦飘零，满面风沙漫度春。

白日驱车无住客，青山当路亦为尘。

东经卤泽初迎雪，西出蒲关欲问津。

何日投鞭寻旧隐，云间深访牧牛人。

李复

李复　题武侯庙

梁甫高吟一幅巾，联翩众盗肯同群。

久蟠丘壑虽龙卧，默计江山已鼎分。

庸蜀欲开来日月，隆中先见会风云。

杂耕初动明星落，千古英雄泣渭滨。

李复

李复　题武侯庙

天厌炎灵暗不开，欲吹余烬发寒灰。

强因徐庶南阳起，能枉周瑜赤壁来。

常见英风吹草木，尚存精魄动云雷。

西南遗爱无时歇，不逐长江去不回。

李复

李复　题谢子高易义

束风吹园未曾出，隐几潜心读大易。

低头不知客人门，但见开编时点笔。

天开地辟日月明，四时变化万物成。

伏义画卦混沌死，纷纷智巧凋元精。

李复

李复　题严贤良东山集

谢公高志渺浮云，对弈从容静世纷。

坐客偶然谈小草，无言徒愧郝参军。

李复

李复　题载记

河鱼出龙门，云雷走平地。

飞腾不上天，临流夜生子。

生子子有神，怒风翻海水。

长爪探阳乌，中原苦腥气。

钳奴不耕作，扬鞭断其尾。

黄犊养成斑，奔登邺城址。

豹来抱虎儿，新棘多钩刺。

洛阳金凤凰，飞入漳河底。

东南寒日短，满地边尘起。

李复

李复　题朱老壁

居无百亩田，廪有三年粟。

舍北几株桑，晚蚕食亦足。

近水理蔬畦，面山结茅屋。

夏风苇簟凉，冬烟土床燠。

堂前蒲萄架，新实初垂绿。

清净语不烦，事任鞅掌仆。

邻里通有无，泉甘草无毒。

谁知庚桑子，今此居南麓。

予非市朝人，受性本幽独。

愿就谋一廛，余外百无欲。

李复

李复　藄草

众草费藄锄，回首已芒翳。

随处竞茀冗，苟生无远意。

时亦吐柔蔓，牵引强附离。

端居叹力寡，门庭愧芜秽。

李复

李复　天辅归休再用前韵并其弟属子勉所和诗见寄再酬之

西北秋风动碧云，经年忽忽惨离群。

去辞北阙投新绶，归老东山缀旧文。

诗遇惠连须长价，书从阿买可张军。

平生胜理思悬解，糟粕徒观愧运斤。

李复

李复　天竺僧金总持

金输风火转无涯，震旦观光渡海沙。

八万言诠归贝叶，三千世界聚莲花。

有缘禽鸟来波第，随喜天人尽木叉。

今古少林风月在，闭门常御白牛车。

李复

李复　庭下牡丹

春晚午景迟，气暄困妍姿。

乘酣意纵放，霞裾半纷披。

晨起露风清，肃肃争自持。

相对默无语，含羞畏人知。

李复

李复　同君俞自牛头寺至兴教院又会文师

杜曲樊川旧化城，东西相峙两牛鸣。

岩前宝塔藏遗烬，殿里长灯续旧明。

万法分流皆有相，一心息妄自无生。

丛林是处经行遍，会向东山记姓名。

李复

李复　同刘君俞城西寺避暑

节欲春秋交，寒暑争愈悍。

故知阴阳气，盛极暑方变。

七月庚伏末，困弱但流汗。

天地一大炉，造物虐相玩。

早衰虚实反，举动多颠眩。

安得甘露浆，凿顶沃清灌。

招提占浮图，岿壮压西甸。

烈风无时休，寂阴却炎暵。

几有篮舆兴，客来发我愿。

共游不暇徐，到寺日未旦。

童儿青芒屩，洁洒花雨散。

斌駮溪石枕，凝滑水纹簟。

张置相对卧，境闲心不乱。

有时闻妙香，忽来传静饭。

饱起摩腹行，看尽长廊遍。

却呼竹窗僧，汲泉具茗碗。

道在语嘿间，浅深随所见。

同将烦恼蠲，尽洗清凉观。

兹游岂无益，欲继慎莫缓。

李复

李复　托人求田

绿绕随城潏水流，百年那免问菟裘。

泉甘易汲能蠲疾，土沃翻耕每报秋。

欲托高人论地券，共期他日老渔舟。

归身未到心先到，得此余无一事求。

李复

李复　晚出西郊

晚日登西原，劲风飘我衣。

萧萧班马鸣，野旷行人稀。

抚辔无与语，目送新鸿飞。

俗尘叹久艰，故山多蕨薇。

李复

李复　晚客狎至应接不一或有疑者作此诗示谢敞教授

岸帻扶藜杖，移床傍晚林。

形骸犹是累，语默更何心。

望外浮云薄，凉生古汲深。

自怜多懒僻，尘色闷孤琴。

李复

李复　王导

邹人羞比管夷吾，可复中原尽羯胡。

郊垒连云困衣食，纵高练布得充无。

李复

李复　王夫人挽词

家声昔冠秦中望，妇学今传颍上风。

百岁流光方过半，新春逝水忽驰东。

丹山凤泣归巢冷，寒月乌啼反哺空。

他日拂弦悲旧曲，应将哀恨寄孤桐。

李复

李复　王夫人挽词

郁郁佳城颍水涯，素旌今见出重扉，

不逢玉鼎仙丹转，忍见春风画翣归。

马鬣起封占鹤表，锦书赐邑得乌衣。

须知千古芳魂在，漠漠孤云岭上飞。

李复

李复　王谷节推画草虫花竹求诗

细羽争飞翠蔓长，窗间留影点绡光。

宁知臂朽专蜩翼，但见心精妙楮芒。

诗学虫鱼增旧谱，药图草木验仙方。

请君放笔开高臆，纵意云龙五色章。

李复

李复　王翦

少李轻兵去不回，荆人胜气鼓如雷。

将军料敌元非怯，能使君王促驾来。

李复

李复　王氏园置烛观梅

堂前梅树花初遍，露坐看花对夕风。

苦恨夜收春色去，故移灯入素光中。

乱争短发愁边白，清映衰颜酒后红。

醉眼却来寻不见，只疑林月碎玲珑。

李复

李复　卫奕其兄被劾得雪惠书及诗

去岁书传叹鹡鴒，新诗甚喜字纵横。

龟虽有智犹罹网，雁为能鸣得免烹。

须信箧中多谤语，莫矜堂上有奇兵。

滔滔天下常如此，无慕功名取次行。

李复

李复　温泉行

骊山鸿蒙凝白烟，山根阴火煮玉泉。

阴灵炎炎燃祅石，石焰不灭何千年。

珠阁缥缈飞凤来，素衣仙人坐高台。

台前香引流水出，白玉莲花九叶开。

泓渟分去浮轻碧，中有纯阳无限力。

四时独不放春归，散向人间消百疾。

琼树他年日月新，霓裳舞动蜀山尘。

寒云怨锁遗宫冷，林叶岩花秋复春。

灵泉有灵天降福，山神严呵不可触。

祖龙心秽慢神天，毛发流腥身被毒。

李复

李复　卧龙院

杲日珠光照旧都，试从鸡足嗫莲趺。

横身何用论明暗，果是能挥宝剑无。

李复

李复　吴安老罢制举赴安吉任

南北飞鸿迹影孤，青衫相见十年余。

中铨简士归绳墨，小邑沉才谨簿书。

游刃屠龙传世学，飞章荐鹗待公车。

太平藻绘须文彩，今日何人诵子虚。

李复

李复　梧桐

猗猗梧桐树，前日繁花馥。

西风不相饶，影疏不可暴。

坐看一叶落，余怀念群木。

漫有千岁忧，流光如急毂。

李复

李复　物我

万物生芸芸，与我本同气。

氤氲随所感，形体偶然异。

丘岳孰为高，尘粒孰为细。

忘物亦忘我，优游河所觊。

李复

李复　西湖寺

旧闻宣律师，戒行极精苦。

眉毫出宝珠，锡杖解斗虎。

登坛三十年，布萨度缁侣。

故物今余何，石像暴风雨。

李复

李复　西溪酬孙倚李珪二同年依韵

水部张员外，中书白舍人。

曾闻三绝句，同赏曲江春。

且逐追随旧，休悲老大身。

花今千树发，有底不来因。

李复

李复　西洨晚归

今日雨晴云出溪，疏林荒僻色愀凄。

杖藜出步洨水曲，白沙细草净无泥。

渔人截流张巨网，击水惊鱼鱼更迷。

儿童喜见鱼网重，得鱼贯柳毕提携。

林竹翛翛信不到，夏笋迸篱生不齐。

或蓑或笠荷尺箠，牛羊群过乔木西。

野旷衣润露已下，回寻归径登故畦。

吾茅遥见隐暝霭，到门邻舍鸡亦栖。

李复

李复　西崦人家

处阴体和痾，居高地多风。

结庐西崦间，温情适炎冬。

长杨带疏篱，绿畦分西东。

门前涧水流，系柳横桥通。

汲浅泉更甘，种沃年长丰。

生理左右足，家有百岁翁。

乃知淳朴全，能完造化功。

何必济渌河，晏寝玄华宫。

李复

李复　惜花谣

摇摇墙头花，浅深争灼灼。

容冶不自持，飘扬成轻薄。

只知朝为春风开，不知暮为春风落。

人心爱春花喜，看花却嫌花结子。

别愁常乱空中絮，年光付与东流水。

今朝还是见花开，明日清阴满绿苔。

寂寞流莺归去后，忍看落日上高台。

李复

李复　熙州再乞罢

末途潦倒愧知音，幕府重来岁月侵。

狂见请缨憎往策，礼容著帽感虚襟。

白头久厌戎衣窄，黧面空嗟寒色深。

东望故山今有约，清秋应得访云林。

李复

李复　戏酬杨次公

法云说法元非法，六月洪炉舞飞雪。

宝香一瓣下天来，须弥座上金光发。

三界风雨动雷音，八部人天归象设。

昔年关西旧夫子，今日淮南大檀越。

扬眉师利倾千偈，隐几维摩无一说。

试开门户立家风，顿超初地无生灭。

百川万折必朝宗，东南到海无分别。

紫陌红尘拂面来，铁壁不容通水泄。

众形毕现明镜静，浮云飞盖秋空澈。

眼见亿万归弹指，境落毫釐差永劫。

野犴不是师子儿，磨了觜头三尺铁。

全湖巨浸一浮沤，结果开花今几叶。

昔人卷帘仰天笑，得道固应由慧业。

一言可尽千语迷，不如静看水中月。

李复

李复　戏答山人赵颍忆山居

绿发年来改，相看忆去频。

青山不厌客，黄屦自迷尘。

耳冷泉声淡，松残药灶贫。

白云他日见，应问世间春。

李复

李复　戏书德公轩后桃花

百叶仙桃倚故台，刘郎去后几时栽。

红尘拂面人来看，只有灵云放眼开。

李复

李复　戏书德公轩后桃花

花发双林七宝台，出门是草不须栽。

东风一夜都收去，为问仙桃甚处开。

李复

李复　戏谢漕食豆粥

石泉清甘出山麓，瓦釜贮泉烹豆粥。

太行苦雾朝塞门，相与持杯煖寒腹。

集仙学士著绣衣，瑞节前驱光照玉。

入境风生三十州，高廪临边溢红粟。

公台深静兵卫严，部吏趋承冠履肃。

剪毛胡羊小耳肥，列瓮酿香浮螘绿。

尽嫌豪侈彻丰俎，坐刻黳煤温冻足。

拥炉招客学僧禅，争听敲鱼醒睡目。

太师论诗歌蟋蟀，千载遗音流晋曲。

何曾方丈裂饼多，武子琉璃蒸乳熟。

只知齿颊快芳羶，岂料年龄愁嗜欲。

但能举钵压饥肠，便觉古风亲土俗。

君不见锦帐咋地石季伦，又不见冰澌渡河刘文叔。

灶间燎湿困滹沱，席上争先出金谷。

岂惟暂饱济艰难，犹贵速成胜珠玉。

昔人不愿五侯鲭，今我何知九鼎肉。

杜陵春晚把锄归，常喜朝盘堆苜蓿。

莫嗟粗粝百年飧，且免祸盈鬼瞰屋。

李复

李复　虾蟆碚水

泉出虾蟆碚，名高陆羽经。

细分寒乳白，散落晓岩青。

归客停松檝，临江贮藓瓶。

神仙云母液，烹饮养颓龄。

李复

李复　峡山遇雨

侵晓登楚山，山峻苦艰陟。

半山忽阴晦，举手不可识。

跻攀穿云过，赫然见日出。

俯视云气中，汹涌浩无极。

滉瀥雪海翻，兀硉寒冰立。

蛟龙见或没，鬵鬣火旆赤。

风雷恣訇磕，万车无辙迹。

神君互麾诃，众怪争跳踯。

变异从何来，万熊不可测。

峰顶日晴明，下方惊雨急。

倏尔寂无声，昏翳豁开释。

返照光景新，岩岫翠欲滴。

瀑泉缟带垂，稻塍清流溢。

高路静无泥，牵挽望前驿。

世俗信耳目，天地度以臆。

安知视听外，奇骇可穷索。

孰知沧溟宽，但见蹄涔窄。

兹事非传闻，吾行所自觌。







卷154

李复

李复　峡山阻风

黄牛白马渡惊滩，两目盲飚更险艰。

天地容身惟一榻，江湖骇浪动千山。

豪商竞利能争捷，阴鬼多么故作悭。

叹息邻家田舍稳，柴门深掩日高閒。

李复

李复　峡州渡江入寺

雪暗离秦地，春归入楚邦。

平生怜匹马，将老渡长江。

解缆辞亭树，中流见寺窗。

舟人喜风色，略得寸心降。

李复

李复　峡州渡江入寺

江上招提古，萧疏对郡城。

延宾竹榻静，过雨石堂清。

斋接荆州供，题多蜀士名。

老僧飞锡倦，归坐听江声。

李复

李复　下铁礓岭望秦川晚宿九谷

六月登垅如登天，腾夷铁礓须判年。

过险欲涉渭水渡，快眼喜见秦州川。

溪塍青身下白鹭，驿亭秀木含疏烟。

投鞭清盥且展簟，明日去酌北流泉。

李复

李复　下元日朝谒回与李秉文冒雪过承天寺因题二诗于僧壁

北风吹空天欲破，急雪如簁塞空堕。

焚香初自蕊宫归，投鞭来就僧庐坐。

乾坤一色飞鸟绝，市井无声百买饿。

贫粟未给贫民啼，空屋漏穿不可过。

李复

李复　下元日朝谒回与李秉文冒雪过承天寺因题二诗于僧壁

僧炉有令禁触火，袖手指直冻欲堕。

缸暖微闻蝗蚓鸣，客寒对作橐驼坐。

叩钟击鱼呼众起，持钵分糜救晨饿。

一参木佛古因缘，试举丹霞有何过。

李复

李复　夏旱

浮云蔽空旱日炽，日酷烧云云散裂。

云怒漏穿未肯去，日光迸射千道血。

蔽天顽狠斗不歇，天工默默无与决。

乘时争胜更苦热，鱼龙戢戢愁海竭。

李复

李复　襄州大悲像

宝伽如来出海山，隐身自画如来像。

三日开门孤鹤飞，满壁晬容现殊相。

一首千臂眼在手，一一手执各异状。

日月山岳星宿明，钟鼓磬铎琴筑响。

予戟戈剑利兵锋，瓶钵螺巾宝锡杖。

左右上下满大千，应机妙用不可量。

金光宛转遍沙界，亿万人天尽回向。

昔闻如来发洪誓，慧目无边破诸妄。

我今祝愿果初心，销灭含生多劫障。

李复

李复　项城主簿赵赋求书惹云亭为系二绝

东西飘忽本无心，留碍危檐便不禁。

向晚前山风力薄，等閒相引作轻阴。

李复

李复　项城主簿赵赋求书惹云亭为系二绝

白云曾与閒人约，为怪贪忙久不来。

飞过孤亭访消息，也还遮莫未能回。

李复

李复　晓至西郊

墟落隋城外，西郊路可寻。

带霜残黍短，过雨旧溪深。

近港来迎犬，荒篱散宿禽。

邻翁邀具饷，烟火动疏林。

李复

李复　辛顺忠唐得道之士真身今在河州寺

少年游嵩丘，登高吾独见。

西游渡陇坂，脱屣古河县。

削发俗网裂，绝味诸漏断。

卧胁三十年，凝尘满羌簟。

六月大地燋，炉中结冰霰。

牛头实枬檀，降出九重殿。

正就寂灭时，泉竭悲禽散。

直从开元初，到今色不变。

破屋闭真相，野鼠嗅香篆。

时有碧眼人，酌乳供新献。

李复

李复　新蝉

病耳不堪听，仍悉露下时。

才能升木杪，便解入云吹。

漫有真仙契，犹多风树悲。

美阴如可托，后患亦须知。

李复

李复　新罗寺唐有新罗僧咒草愈疾卵塔今在閒来因题

断石传遗事，唐年刻永徽。

庭荒灵草尽，塔坏礼僧稀。

古殿含凉气，空堂照夕晖。

独来人不问，行听暮钟归。

李复

李复　兴慈寺观君俞旧题

松院前年到，同君共五人。

今来观旧迹，君已是前身。

遽掩千秋夜，空伤两岁春。

向风无可语，泪洒壁间尘。

李复

李复　兴德寺逢张居士

扫叶开新径，携瓶汲晓泉。

偶逢岩下客，来问室中禅。

鸟去空还寂，薪穷火自传。

四方行已徧，归老旧林边。

李复

李复　玄都观

龟刻露藓暗，石坛霜草黄。

断瓦出耕土，犹月金碧光。

甘泉分远脉，来自惠山长。

桃花久不开，空余葵麦荒。

李复

李复　雪中观梅花

破萼江梅争初吐，汉宫妙香闻百步。

耐寒蛱蝶何自来，绕花翩翩那忍去。

幽芳不载蔚宗谱，绝俗韵高吾最许。

直疑滕王百幅图，淡墨濡毫添老树。

冷蕊疏枝整复斜，倚杖时时暗香度。

惜无璧月悬中天，令渠交光映当户。

莫作醒伊一笛风，要看冰姿娇挟曙。

李复

李复　雪中早期

正衙冠剑拱星齐，清晓天花舞御墀。

玉殿影深分扇早，金炉烟湿散香迟。

云低含润侵珠络，风乱飞花拂羽旗。

班退便疑凡骨变，自惊身得到瑶池。

李复

李复　阎先后朝议园牡丹一本四月始开予与李成季同往观阎求诗遂书绝句于

浅蕊丹葩不自持，纷纷竞斗早春时。

高情独负无人识，落尽群花晚始知。

李复

李复　彦桓奉檄将行同饭素于龙泉寺

西江吸水试庞翁，再访只园问色空。

古殿香寒消宿篆，晴林叶暗退残红。

衰年再乞千家饭，逸驭初乘五日风。

晓去清明边檄急，前旌高下乱山中。

李复

李复　阳华夫人词

阳华少人人，飞香度青冥。

轻明弄余妍，疏云含晓星。

粲然启玉齿，流电交回荧。

立久忽飘去，暮山风泠泠。

李复

李复　野蚕

野蚕缘桑自成茧，群儿采茧残桑枝。

明年家蚕黑蚁出，四中桑死蚕忍饥。

野茧更彩不满筥，家蚁岁生无尽时。

翁乎驱儿无残桑，叶长蚕成长有丝。

李复

李复　夜意

山雾连城白，虚庭待月生。

雨余秋叶润，露重葛衣轻。

阴壁鸣虫涩，风枝宿鸟惊。

淹留禾黍兴，怅望故园情。

李复

李复　谒冷朝奉路逢王才元舍人同在

晓路髯翁已我先，清时有味独君偏。

柳深门掩径未扫，花落鸟啼人尚眠。

颠倒著衣惊应客，咄嗟解榻遽张筵。

云开日影斜阊阖，怅望归程急马鞭。

李复

李复　谒诗僧慧益不遇

昼公昔在云门寺，曾笑陈丘久不归。

草坐麻衣今不见，独来林下钓寒矶。

李复

李复　谒隐士段庭

人生何多谋，常甘饥寒侵。

裘完甑有炊，于世澹无心。

筑室清涧曲，窈窕幽径深。

闭门长松下，岁无车马音。

古书束高阁，兀然遗屦簪。

悠悠不记年，日月徒光阴。

儿童城市还，得酒或自斟。

隐几望南山，閒云起孤岑。

李复

李复　伊川道中

溪流水尽摇日光，夹岸弱柳千缕长。

野鸟深藏但闻语，山花半开初有香。

今朝伊川首西路，昔年潏水过南塘。

安得春风生两腋，从敦吹到故山傍。

李复

李复　依来韵答谢教授尚还鄙藁语

老便收气自暖腹，厌见先浆动人目。

乘间索思似秋虫，终日牵丝不成幅。

广文嗜好背时利，妙律开云发孤竹。

已惊垂蚓鲸归，更愧并貂持持狗续。

可嗟按剑夜投珠，何异剖岩朝泣玉。

昨宵月暗风凄凄，灯阴神物来听读。

李复

李复　依韵酬蔡阳叔赴永倅留别

朱绂翩翩别乘行，候人楚语喜秋晴。

君山木落洞庭阔，帝子魂归湘水清。

曾叹选官称一字，旧闻世誉重三明。

饀醨若访垂纶客，苇岸夷犹鼓枻声。

李复

李复　依韵酬沈仍长官惠葡萄

异果乘秋熟，分来道路长。

缄封湘箧重，题咏剡藤光。

气蓄西河润，山围大谷凉。

龙须初引水，马乳晚经霜。

衣薄轻铅粉，包圆小紫囊。

膏腴凝绀液，甘酢溢云浆。

蔗浥含余润，醅浮带旧香。

药经难仿佛，画笔漫形相。

泾洛宜秦土，汾岚利晋乡。

鳞差分万叶，珠实缀千房。

楚瑞惭萍实，江奴笑橘黄。

破酲生静爽，涤热慰新尝。

契阔初心在，提携远意将。

茂陵遗客老，痟病证仙方。

李复

李复　依韵酬张公燮

城下清溪照病客，溪边开席豆笾丰。

故应举酒殷勤处，欲慰疏花索莫中。

短发萧萧羞帽侧，强颜咄咄学书空。

青山行卜他年乐，深结茅庐访德公。

李复

李复　依韵酬赵令之

相逢三十载，少耻事骁雄。

封植思嘉枝，交游叹谷风。

云山轮迹少，葵藿岁时充。

冉冉秋还暮，霜寒泣候虫。

李复

李复　依韵酬朱公掞给事

沧溟酌蠡天窥管，龟兆何长筮何短。

什百倍蓰情不齐，斛龠釜钟难概满。

东西地缺如断玦，西北天倾犹倚繖。

山{左羊右历}何由蔚豹班，荆鸡岂解伏鹄卵。

虽许驽骀可累驰，所贵镆铘能立断。

东陵瓜地久已荒，南山豆苗岁常旱。

日随群影尘满衣，愧窃太仓米盈碗。

默嗟世事意难明，却怪古书语多诞。

往来迅景急川流，怅惘无闻归鬼纂。

今年短发飒惊秋，余日髒髒岂容筭。

逸骥空勤足未舒，寒灯静吊影为伴。

数朝忽喜挹高风，烦心执热逢清浣。

仰观眉睫意可见，已许交臂心无嬾。

飘零铩翮感鸾悲，绳墨呈材愧樗散。

须思汲古得修绠，却步归愚识夷坦。

惟君早岁叹淹回，白雪调高和宜罕。

谏垣密疏藁常焚，琐闼旧风笔不款。

云间遽与鸳鹭分，邑里新歌襦裦暖。

与我晤语若合契，锄去陵谷无隙竨。

因君相见慰蹉跎，再激平生嗟已缓。

李复

李复　依韵答胡直孺

东蒙野老工何拙，刻楮三年不成叶。

迂途独往自名愚，举足常嫌投险捷。

忽然开口向时人，机士笑惊多脱颊。

半生长饿首慵回，厌见糟醨能腐胁。

惟与孤云静往还，胎仙戏舞琴三叠。

江南墨客貌虽癯，战胜当前轻勇侠。

润身不贮世间珍，别有骊珠光满箧。

北游一见潜魄动，双目烂烂岩光晔。

新诗几幅起秋风，使我静观但嚅嗫。

相逢便欲苦死留，恐跨飞鲸动归鬣。

李复

李复　依韵答俞承议

南北相望已十年，白头相见喜留连。

风埃异国君多感，朱墨劳心我自怜。

事可寸心能有几，生无百岁漫忧千。

一闻新赋思归去，韦杜溪边访旧田。

李复

李复　依韵和南子强

云路天门白日开，岂无松桂出蒿莱。

于斯未信诚可矣，如或知尔何以哉。

铿然舍瑟有异撰，岂必读书无取裁。

业广惟勤今汝画，覆篑不止须崔嵬。

李复

李复　依韵和秦倅陈无逸观梅

渭水冰消意始回，肌肤玉雪本仙材。

江南气暖常先见，陇坻山寒不易开。

二月莫伤春色晚，一枝岂待岭边来。

风光切莫轻流转，未放悲云画角哀。

李复

李复　依韵戏答胡沙汲

去年闻君到漳浦，庭树鹊鸣帘燕舞。

今年闻君入战声，眉间黄气如蒸雾。

风霜往回太行道，空解寄声托飞鸟。

南城百里不著鞭，轻逐归云高缥缈。

知君苦吟尚如旧，他日相逢更惊瘦。

明年射策对明光，曾听人歌{肩月换炎}扅否。

李复

李复　移官庆阳过定平县

春郊二月浴蚕时，傍岸溪流可染衣。

谷转城深惊柳暗，地寒春早见花稀。

三年厌应西烽争，千里重随北鸟飞。

若问前筹惭潦倒，欲辞虎帐访渔矶。

李复

李复　乙卯七月十六日忽报罢任

掩关忽报被刑书，自笑无堪涉世疏。

白昼曾闻惊市虎，残灰今见祸池鱼。

莫嗟静影逢沙矢，犹恐余猜及鼠蔬。

逆境自观还自喜，片心无碍一舟虚。

李复

李复　因何常德招游西塔有诗遂和

支提压西城，境绝天香集。

招邀乘逸兴，步驶追随急。

到门病眼明，晓逐秋云入。

浮屠喜跻攀，万象在拱揖。

古洞积阴霭，暗澹龛像湿。

登兹翻百忧，履危非我飞。

南山西出秦，迤逦序等级。

北渭东赴海，汹涌动都邑。

林梢见新月，整归尚依郁。

兴来莫重辞，时节不可及。

李复

李复　咏蝉

委蜕疏竹根，舒翼高梧枝。

攀缘择阴翳，意求物弗知。

清晓喜零露，晴昼弄凉腮。

长吟不能休，自喜方得时。

李复

李复　咏蝉

转丸能升高，藏丸必穴深。

么形感气变，默得幽憩心。

遇冬潜厚地，应暑登高林。

仙术尔何知，动静役阳阴。

李复

李复　咏蝉

地僻小园静，群木阴交浮。

蝉声忽入耳，物意飒惊秋。

噂噂促徂暑，西风动萧飕。

满林青青叶，渐有摇落愁。

李复

李复　咏槐

当年夹路绿参差，曾拥金舆拂羽旗。

得地偶逃斤斧幸，闻风非与雪霜期。

犹残腊火燔空腹，时有惊雷起蠹枝。

想见妖灵占上象，龟山猎罢旧都移。

李复

李复　咏槐

古槐疏惨倚颓墙，病叶先秋已半黄。

封植不知何岁月，凋零今困几风霜。

老根傍出人供爨，蠹腹多穿马系韁。

叹惜他年承爱赏，清阴曾借暑天凉。

李复

李复　用周作韵送范忱举归

白日高悬照九垓，天门欲上却飞回。

虽闻西蜀题桥去，未放东都走马来。

丰剑有神须会合，荆珉蕴璞且徘徊。

明年八翮乘风起，一振鹏程九万开。

李复

李复　游柏谷寺寄范君武

绝塞初归喜浣休，东城送客偶成游。

山前欲访青兰若，林下初闻黄鷅鹠。

双屦高穷溪水出，一身轻共野云浮。

寄声德操还能否，炊黍吾过为少留。

李复

李复　游宝雨寺

信步出江{左舟右龙}，庭松立两龙。

晨僧自汲水，高阁忽鸣钟。

净饭多山蜜，新羹供野葑。

传闻初祖锡，犹挂最西峰。

李复

李复　游观音院

秋林晴簇簇，野竹静娟娟。

台殿横高绝，山河满大千。

莫论金屑贵，且契布毛缘。

试问庭前柏，干戈动几年。

李复

李复　游山寺

山后山前绀宇开，閒携藜杖结青鞋。

霜欺泉涩群流浅，风劲林凋万壑哀。

到处每逢清众出，有时偶伴野人来。

裴公看尽因缘在，百塔龛前首重回。

李复

李复　有客山中来

有客山中来，遗我双支松。

身虽咫尺长，势有百丈容。

空庭土花碧，不种夭桃红。

春悲香魄尽，秋怨绿枝空。

喜见石上根，移从最高峰。

爱植朝暮勤，待看凌霜风。

何时旧山云，出随渊中龙。

沛然洒好雨，助我栽培功。

李复

李复　予往来秦熙沠陇间不啻十数年时闻下里之歌远近相继和高下掩抑所谓

予桑叶菀暗东冈，山下乱石如群羊。

旧沙渐高行路断，马蹄踏散飞星光。

李复

李复　予往来秦熙沠陇间不啻十数年时闻下里之歌远近相继和高下掩抑所谓

缲丝宛转听东声，东声忽断心暗惊。

旧机虚张未满幅，新丝更短织不成。

李复

李复　予往来秦熙沠陇间不啻十数年时闻下里之歌远近相继和高下掩抑所谓

东来健儿身手长，不随伍籍习弓鎗。

何须官廪请租税，白昼衣食出道傍。

李复

李复　予往来秦熙沠陇间不啻十数年时闻下里之歌远近相继和高下掩抑所谓

短衫窄袖上马轻，空手常喜烟尘行。

论功何须问弓剑，自有主将知姓名。

李复

李复　予往来秦熙沠陇间不啻十数年时闻下里之歌远近相继和高下掩抑所谓

牛车欲住更催行，官要刻日到新城。

军有严期各努力，秋田无种何须耕。

李复

李复　予往来秦熙沠陇间不啻十数年时闻下里之歌远近相继和高下掩抑所谓

蕃兵入市争卖田，汉人要田蕃无钱。

有田卖尽走蕃去，却引生羌来寇边。

李复

李复　予往来秦熙沠陇间不啻十数年时闻下里之歌远近相继和高下掩抑所谓

白羌纷纷急攻城，羌酋却走杀汉民。

汉民当前死不惜，瓯脱更有杀有人。

李复

李复　予往来秦熙沠陇间不啻十数年时闻下里之歌远近相继和高下掩抑所谓

陇山连峰入无际，天画封疆限华裔。

如何豦豣忽中裂，西通风来动边气。

李复

李复　予往来秦熙沠陇间不啻十数年时闻下里之歌远近相继和高下掩抑所谓

鸣凤山西五里坂，未渡沠河山渐浅。

东来行人渐长叹，已觉秦川不在眼。

李复

李复　予往来秦熙沠陇间不啻十数年时闻下里之歌远近相继和高下掩抑所谓

垂白东西几田父，林间偶坐忘巾履。

共说乾餱付远人，六月长丁犹筑戍。

李复

李复　予昔为河东漕属吏部郎中吕得和出总漕计与予情均兄弟后开府荆渚惠

三年发箧墨犹新，踪迹虽疏意更亲。

云雾渚宫迷远梦，兵戈青海困飞尘。

飘零剑外参谋客，怆恻山阳感旧人。

今古交情如覆水，为君涕泪洒新春。

李复

李复　予细侍先人作邑夏阳元丰五年来摄是邑过瀵泉题其亭壁

井邑依然旧物华，行穿溪树踏溪沙。

路傍故老遥惊认，十七年前县令家。

李复

李复　与任鲲同按沙苑

寒空暗澹风满衣，索回林薄相追随。

野花班班隐乱草，暮叶翩翩辞高枝。

渭水无烟但闻哭，延州筑城犹出师。

四顾乾坤莽回互，溅溅洛水东南驰。

李复

李复　雨中观池荷

急雨过池荷，飞酒来纵横。

光圆走青盘。的皪寒珠明。

炫转势不定，积多忽自倾。

浩然江湖思，蓬窗听秋声。

李复

李复　玉泉寺

道人东立海上山，锡飞西落大江北。

双屦还乘海去起，西过当阳驻山曲。

倚岩引锡神泉涌，一道明虹出幽谷。

兀然孤冥踞盘石，清夜鬼神礼白足。

化城自化非人谋，七日焕然一何速。

雄楼杰阁郁相望，拥路十里长松绿。

鸣钟击鼓四百年，法席巍巍倾楚蜀。

堂上提印云门孙，闻我足音下山麓。

门衔大路久惯入，客馆萧萧荫寒竹。

春茶自造始开尝，色味甘新气芬馥。

更穷上方纵登览，峰嶂四环森万木。

投老经过得少留，明发飞尘暗征毂。

李复

李复　浴蚕

柳暖柔可结，川晴流放光。

系柳浴晴川，簇簇古渡傍。

春阳涵余润，斓斑色青苍。

衣被天壤周，卵化初微芒。

李复

李复　元日

元日拥户如盘蜗，门前轳辘多行车。

拥门喧呼客投刺，惊风舞雪翻飞沙。

幽室置火引就坐，持杯暖腹客气华。

三杯油然众客去，庭树瑟缩蹲山鸦。

李复

李复　园中独坐

高树风轻叶影齐，新荷破卷绿犹低。

日长松下少人到，坐久竹间闻鸟啼。

万里惊波逢宝筏，百年病膜快金篦。

虽知赤水遗珠在，问路襄城举世迷。

李复

李复　原蚕

蚕马巨细殊，异物同精气。

物生不两大，此衰彼所致。

周人礼有禁，蚕为马之祟。

织女天上明，多蚕今为利。

李复

李复　源水叹

岷山中断洮水来，分入西湖浸城址。

一落城阴不复回，余波日转舦兰尾。

阴风凄冽寒气早，愁雾惨澹边思起。

谁辩秋水澹无情，默观意亦有悲喜。

天轩地辟沧溟开，百川东奔如激矢。

龟龙受职日夜趋，万折必东效臣子。

发源本愿盈科进，筑防岂期因坎止。

日升不及浴云龙，泥润空能养萑苇。

停波寂寞虽无语，物情得失应如此。

淮阴野外乞余食，留侯圯下收堕履。

当年或失龙准翁，冷落功名千古耻。

我欲鸠工聚长锸，齐平决堤如决纸。

直看惊湍万里潮，免嗟穷涸千山底。

李复

李复　月

玉露漳川月，相看几上弦。

气横秋浦白，轮带女城偏。

半魄蟾犹隐，分枝桂未圆。

云衢谁可到，柅辙驻流年。

李复

李复　云岩

径转随高下，欹危乱石中。

寒岩朝起雾。空谷夜生风。

疏竹连残屋，惊麏逐断蓬。

求栖问茅舍，非浅爱田翁。

李复

李复　芸叟召杜城晚饮遂宿于东轩欲同游台寺有诗因和其韵

第五桥东潏水滨，山红漫漫绿纷纷。

溪边童子风雩舞，林外先生植杖耘。

高论但谈双树法，胜游将步五峰云。

东轩夜久清无寐，山雨初后叶上闻。

李复

李复　杂诗

猗兰生幽林，秀叶凝绿滋。

含芬静不发，默与清风期。

美人闲婉娈，遗世从云螭。

袖中双珠明，照人冰玉姿。

群动溺忧患，閟光无同嘻。

寂寥岁将晚，独往歌紫芝。

李复

李复　杂诗

应龙出重渊，矫矫升天行。

奋迅弥宇宙，雨施品物形。

收藏入无间。脗合元气冥。

神变不可测，乃知至阳精。

圣人链阴魄，调御元功成。

乘时万类睹，廓然日月明。

体用符龙变，潜跃惟时亨。

颜伏德方求，舜见位已升。

李复

李复　杂诗

霜叶下高枝，纷纷拥寒根。

惊风度虚庭，槭槭愁飞翻。

草木虽无知，养本亦足论。

人生感元化，道贵穷性原。

滋口芬羶乱，悦耳声音繁。

众攻日外战，目暗天地昏。

不问昆仑清，但爱长波浑。

神驰正气溃，白日鬼瞰门。

李复

李复　杂诗

春鸠啄晴屋，露蝉吟高枝。

群物感气动，飞鸣不自知。

冥心观物化，浩劫密推移。

欲从扶桑翁，云间玩阳曦。

李复

李复　杂诗

珍图出荣河，八卦开奥秘。

圣人重因袭，已极露隐细。

大衍四十九，周流通一气。

阴阳穷必变，往反无终始。

元化密推移，消长先默契。

鬼神无遁情，垂诏亿万世。

如何扬子云，求名夸谲诡。

藻绘太初历，设画随启闭。

盈缩无常运，踦赢谩拟议。

安得宇宙间，别更有天地。

文字但艰苦，白首困心志。

侯芭何所知，枝指徒为赘。

李复

李复　杂诗

阳刚形发辉，阴凝体受照。

金魄逆火乌，进退见杊杋。

气引潮海壮，象推介虫小。

南北应坎离，东西正昏晓。

李复

李复　杂诗

万物忘我虽，圣人出同忧。

女娲断鳌足，轩辕殛蚩尢。

禹命洪水父，稷播百谷修。

元德与天通，珍符告帝休。

起皆不得已，本非功业谋。

应龙潜深渊，睢盱寒水秋。

乘时御风雷，雨施化形流。

体异灵气同，默契神变求。

李复

李复　杂诗

阴阳体合气，氛氲极无际。

卦气交孕毓，旁滋六爻备。

圣人系爻辞，钩赜推母子。

观应以知来，随方推象类。

灵龟通火志，黄牛革得地。

复应乾龙潜，兑乘履虎尾。

周流纷参错，往来精妙义。

懵懵妄穿凿，执一千百废。

孰能访太极，与游两仪外。

李复

李复　杂诗

众辐共一毂，利用本在无。

制法应世变，欲返民心愚。

巧智起颓波，但逐末流趋。

鸟乱毕弋多，真风日更疏。

李复

李复　杂诗

一气偶暂聚，灵府含虚明。

至人遗世氛，妙静无将迎。

索珠迷罔象，鼓琴有亏成。

淼淼千海波，全潮浮沤轻。

李复

李复　杂诗

杯水入沧溟，浩浩通无际。

原心方寸间，混合周天地。

后稷勤稼穑，颜渊甘箪食。

行己在一时，流芳播万世。

至道不远人，安行近且易。

李复

李复　杂诗

高松怀正气，挺特入空碧。

短棘无直枝，千钩未成尺。

松生倚云冈，棘散傍道侧。

道侧侵行人，牵衣去不得。

丝蔓乱附托，狐狸喜偃息。

美恶类相感，庸讵分知识。

秋风叶落时，碍眼如矛戟。

斤斧不得施，怅然空歶息。

李复

李复　杂诗

翩翩云间鸟，翠羽光葳蕤。

结巢占远林，意与深静期。

盲飚忽号怒，万木无停枝。

欹摇不容息，簸荡孤巢危。

遐睇昆内冈，玉树蔚仙姿。

溟海皆震荡，秀立影不移。

空怀高举心，感歶鼓翼迟。

李复

李复　杂诗

晨炊未登盘，饥肠已戚戚。

欲问堂上人，先闻发歶息。

苟念一饷饥，况艰终岁食。

茫茫九州间，几人悲罄室。

吾欲呼天工，驱雷驾云龙。

十日一风雨，五谷千常丰。

佩刀化为农，孙哺百岁翁。

完助阴阳功，不顾吾盘空。

李复

李复　杂诗

沙虚路傍泉，江通石上井。

泉挹浅沙黄，井汲深江冷。

六月火云生，旱乌炎午影。

烦心欲清涤，呼儿问修绠。

李复

李复　杂诗

黄河走东溟，不知几万里。

奔腾鼓风雷，势欲卷厚地。

百川随呼吸，浑浑失气类。

正德不可乱，横绝见清济。

诡士富纵横，机辩回天地。

观其投说时，揣摩探人意。

高论未能窥，茫然何所试。

仿佛一隙开，汹涌惊涛起。

阴阖拒其恶，阳开示其喜。

危冠揖时君，担簦擅国势。

六印黄金多，双璧连城贵。

岁晚客子来，倾变心若死。

李复

李复　杂诗

权利为祸根，苟合非纯士。

嗟哉凭轼生，行见烹齐市。

晴鸠不逐妇，猛虎不食子。

魏国将乐羊，齐人疑吴起，

凶险甚鸟兽，妻子自烹死。

鸣呼天壤间，亲无骨肉比。

残毒就功名，于君安可恃。

中山昔置相，尝取放麑翁。

异类犹有恩，事君必致忠。

李复

李复　杂诗

经界废已久，王者无尺土。

强力喜饕吞，含血不肯吐。

孱弱困道傍，性命轻毫缕。

为政须务本，析薪何匪斧。

李复

李复　杂诗

浚泉少汲水，汲多泉水汙。

力穑莫揠苗，揠苗苗必枯。

必清事自简，气和体必舒。

古人有至言，治民如烹鱼。

李复

李复　杂诗

先王急民事，分吏察垅亩。

田荒宅无毛，置法责粟布。

壤壤一岁勤，暴暴三年聚。

农政久不修，几家有禾黍。

李复

李复　杂诗

当路莫张机，张机不可行。

潜深巢高杪，鱼鸟知爱生。

立义禁为非，意欲求无刑。

刻核苟太至，视死心亦轻。

李复

李复　杂诗

善学必探本，知本贵善养。

种木既得地，柯叶日滋长。

纷纷绮语工，汩汩良心丧。

多闻竟无益，不如鸡犬放。

李复

李复　杂诗

姬旦相孺子，不为召公知。

洛阳买年少，岂免绛灌疑。

论远必为迂，举高遂有危。

更无反禾风，但起吊湘悲。

李复

李复　再边方山驿

春过方山驿，依然柳色新。

昔游尝弭节，旧记已埋尘。

往岁雠书客，新恩守土臣。

南来心不竞，时羡北归人。

李复

李复　再和叔弼暑饮

古制虽存事一新，奇峰时作火云升。

凭风高栋能虚爽，欲雨炎天故郁蒸。

适意浮沉多野果，热中咀嚼喜清冰。

别裁伪体亲风雅，若比阴铿岂敢膺。

李复

李复　再任提点云台观

天光垂碧抱琼台，蕊殿珠宫岳开。

峡口巴猿初别去，海东辽鹤又飞来。

三生难转灵源静，六岁空惊迅景催。

欲挹莲花峰顶水，普将甘冽净浮埃。

李复

李复　再授云台观过华阴题此

脱身西去度函关，踏雪重过阿对泉。

又作莲花峰上谷，祥飚高御紫虚天。

李复

李复　早起

群鸠啄屋鸣，乱雀翻檐噪。

喜呼怒争逐，往来竞酣闹。

阳气动飞潜，得意相陵暴。

晓枕不能眠，开门适情好。

酌泉供清盥，短发巾野帽。

中心旷无事，焚香诵真诰。

人生袭元精，含和百神抱。

失足落阴界，久困群邪耗。

漂溺孰能回，浩劫沉波潦。

玉镜动悲云，慈航引清棹。

惟予久冥寞，区区谢初少。

三叠舞胎仟，八景驻霞聄。

稽首蹑祖风，中天延义照。

李复

李复　赠楷长老

灵源独耀脱根尘，岂论空身与色身。

若论有无宁见法，须知开悟不因人。

病瘖得味难形语，走饿还家忽忘贫。

薪火相交多少险，烦师与众指迷津。

李复

李复　赠吴德秀隐士用来韵

不计无成与有成，但能偿足百年心。

喜营美酿多栽秫，广蓄奇书尽散金。

三代遗文钟鼎古，五湖秋意画图深。

超然真趣谁能识，目送孤鸿抚素琴。

李复

李复　赠张万户征闽凯还

瘴雨蛮烟远蔽空，只将谈笑荡群凶。

旌旗夜卷妖星殒，鼓角秋高杀气雄。

已喜张良还灞上，更须龚逐守闽中。

凯歌声动天颜喜，金虎三珠拟报功。

李复

李复　赵{左山右蒙}惠二诗酬以来韵

广汉诸孙用心苦，亹亹妍谭殊可数。

江南春意满芳洲，长袭幽香佩兰杜。

世缘嚼蜡久无情，喜闻叔起有新声。

著书半百悬罄久，蹑屩一日双璧明。

顾予画脂已心朽，看君著鞭方力生。

他时负云纵六翮，上抟扶摇游太清。

李复

李复　正月五日游曲江

今日意何适，出游曲江湄。

野晴天澄穆，风柔物閒熙。

浅岸冰已尽，长原麦含滋。

跃鳞缶日光，浴羽侵水嬉。

悠悠南山云，浮空久不移。

斓斑垅东雉，鸣呼声喔咿。

春序兹方交，春物已若斯。

眷予同来者，酌酒衣淋漓。

莫学少陵翁，泪点吞声垂。

且效陶渊明，为题斜川诗。

李复

李复　中秋客至不赴郡会次范君武韵

经岁相期尽赏心，虚堂有客阻趋尘。

登楼君似庾老子，挟策我为臧丈人。

清据胡床兴不浅，来寻奇字夜相亲。

莫言糟粕无佳味，未许桓公愧斲轮。

李复

李复　种菜

同墙茅屋来，有地十亩余。

蒿蓬杂毒草，壅闇恶木俱。

岁久人迹绝，乱穴狐虺居。

今晨杖藜出，顾步良踌躇。

默嗟咫尺间，荒秽侵吾庐。

散米饭群仆，操具亟剪锄。

攘剔先丛棘，斩伐多高樗。

乘湿束故急，积供爨我厨。

耕土如蒸面，治畦将种蔬。

时雨近沾洽，膏脉涵如酥。

问邻地所宜，嘉种愿乞诸。

异有出戎夷，远或传蜀吴。

根移甘或辛，色剖玄或朱。

芜菁饭之半，布艺广数区。

牙甲助芬味，琐细不可无。

霜降百物肃，御冬必此须。

居贫寡营办，亲宾间招呼。

盘飧多造次，粗粝鲜毳腴。

收藏资举筋，率野真腐儒。

澹薄味可久，万钱非我图。

樊迟请学圃，予今老为模。

但愧公义休，拔葵谢园夫。

李复

李复　种说山居

隐君栾叶为清门，诛茅卜筑岁已深。

池影青苍山堕地，松枝夭矫龙出林。

六月取冰自凿谷，百壶进酒不论金。

阮生熟醉无臧否，今爱遗风杜曲阴。

李复

李复　种说山居

客来稚子出应门，洁洒虚庭屡汲深。

西泽千塍连别岸，南山一带是家林。

泉清野果浮苍玉，灯散灵峰见紫金。

晚日已收凉气动，客归相送步松阴。

李复

李复　种松

移松自南山，昔种十三株。

连岁苦久旱，十一已凋枯。

两株偶得生，逾年未自如。

近觉稍得地，翠柯渐扶疏。

乘春抽芳心，岁长二尺余。

渐有干云势，轩昂出楸梧。

对立耸奇姿，秀发动吾庐。

纷纷视众木，雀鷇望凤雏。

清风为我来，飘爽洒我裾。

足为送老资，日待偃盖舒。

予今亦已老，顾步良踌躇。

想当千载后，黛色凌天衢。

李复

李复　种桃

西郊移桃园散植，东风一吹高数尺。

开花满树乱蔫绵，结实压枝杂红碧。

初年采摘不知几，三年花稀实少得。

阴虫食根胶自流，今岁春余悉寂历。

须知花多必易朽，人间颜色安能久。

寒松森严少媚妩，回视众木尔何有。

不作群花十日红，欲献主人千岁寿。

李复

李复　种罂粟

前年阳亢骄，旱日赤如血。

万里随羽书，挥鞭无留辙。

炎毒乘我虚，两岁苦病蝎。

遇夏火气高，烦蒸不可活。

饱闻食罂粟，能涤胃中热。

问邻乞嘉种，欲往愧屑屑。

适蒙故人惠，筠箧裹山叶。

堂下开新畦，布艺自区别。

经春甲未坼，边冷伤晚雪。

清和气忽动，地面龟兆裂。

含滋竞出土，新绿如短发。

常虑蒿莠生，锄藄不敢阙。

时雨近沾足，乘凌争秀发。

开花如芙蕖，红白两妍洁。

纷纷金蕊落，稍稍青莲结。

玉粒渐满房，露下期采折。

攻疾虽未知，适愿已自悦。

呼童问山鼎，芳乳将可设。

李复

李复　重阳日独居洨水君俞出游杜曲惠诗酬以来韵

众人有钱竞沽酒，嗟我独醒坐搔首。

荒径蓬蒿深映门，茅舍三间傍疏柳。

南山奔腾呼欲来，云散山容一笑开。

何似齐山江上客，菊花须插满头回。

李复

李复　重游宝雨寺

题墨暗颓垣，峥嵘岁序迁。

旧僧霜发满，老柏瘦根穿。

客少庭多草，村饥供乏钱。

重来犹晚暑，清盥挹寒泉。

李复

李复　舟行出峡先寄峡州太守荣子邕同年

几日方离峡，舟浮任所之，

江开平岸阔，天远去云迟。

心折襟分后，身存痛定时。

晚亭登至喜，归信半年期。

李复

李复　周巨寺

长杨夹通津，修竹带北冈。

寻行不知远，时闻芝术香。

渡溪陟翠巘，松柏高苍苍。

木杪见栌檐，塔庙居上方。

盘步曲折峻，入门庭宇荒。

道人貌清羸，趺坐临朝阳。

手持天竺书，贝叶翻金光。

炉残柏子烧，龛续明灯长。

见我默不语，举杖鸣匡床。

以示清静观，妙出转徒乡。

我从绝塞来，尘侵两鬓霜。

形骸久颠顿，思逐归鸟藏。

偶来叩禅扃，夐与人世忘。

金篦刮病膜，清冰沃烦肠。

铁牛耕石田，海底种扶桑。

超然越初地，青莲泥中芳。

李复

李复　昼坐东轩忽十三蝴蝶颜色鲜碧飞舞近人移时方去纪之以诗

天上宝玉琴，星徽点瑟瑟。

仙人手摩拂，变化通灵术。

忽随琴声起，委蜕如蝉质。

飞翔下绿云，风翅含寒碧。

人间清昼长，游览喜自得。

见我瓶中花，群游过帘额。

高戏乱疏幌，低舞侵堕帻。

却疑午梦酣，身是濠梁客。

栩栩出虚庭，兴阑有归色。

应闻调絣声，惊去无歨迹

李复

李复　竹

园竹三年种，今春绿始稠。

未知能却暑，但爱不悲秋。

影补颓垣缺，枝多暮翼留。

近因开小径，时有客相投。

李复

李复　自暴

交际知其心，莫良占辞气。

声音施施然，已拒弗肯至。

忿戾无少容，安能喻美意。

人惧有失言，恝尔绝于世。

李复

李复　自京之楚州

隋柳桥边一问津，便将行止付舟人。

土风入眼乡闾异，客路关心童仆亲。

淮水烟开渔市晓，龟山云动佛香春。

共传米价年来贱，取次东游不畏贫。

李复

李复　自省

理容本求妍，造次遽成丑。

兢兢早夜思，犹或失于偶。

放而不知察，美种杂稂莠。

吾居日三省，参也吾所友。

李复

李复　自寿安之长水

夜宿锦屏下，晓行伊水长。

露寒荷叶紫，秋晚稻花香。

女几仙风断，连昌辇路荒。

二年浑作客，山驿过重阳。

李复

李复　自讼

前善后随非，失于任私意。

短长莫可欺，明者未免蔽。

改过心每惮，责人夫何易。

芸苗舍己田，无获亦蹈厉。

李复

李复　自吴岳归

鸣凤冈边路，秋风动夕岚。

閒云依绝壁，独鸟下空潭。

畴昔经行惯

重来委曲谙。

试寻遗墨在，投策访僧龛。

李复圭

李复圭　句

老凤池边蹲不去，饥乌台上噤无声。

李复圭

李复圭　石桥

石梁嵲屼据山流，异迹尝闻记道猷。

五百真如谁化灭，三千色界妄探求。

灯龛焰古长年在，茗盏花浓继日浮。

静境少留尘虑息，松风萧飒又惊秋。

李复圭

李复圭　先照亭

危梁上下庆云端，禅刹翚飞插翠峦。

华藏贝多缄秘典，香厨莆塞供珍餐。

回廊跨壑千重峻，悬溜当空六月寒。

盘礴迥知灵秀境，极高方见地形宽。

李复圭

李复圭　行至龙门先寄尧夫先生

碧洛青嵩刮眼明，马头次第似相迎。

天街高士还知否，好约南轩醉一觥。

李复圭

李复圭　秀峰上方

吴王昔日馆娃宫，殿阁鳞差轶碧空。

寂寂香魂招不得，惟馀松柏韵天风。

李傅

李傅　题玉岩

雨馀山色一番新，物态民情若遇春。

正好凭高飘逸兴，便教避世出红尘。

再登云外通天路，就见岩中慕道人。

俯仰熙和都得意，心难手舞喜逢辰。

李傅

李傅　题玉岩

良时渐近一归新，人物熙熙乐此春。

石磴屈盘登绝顶，岩高虚寂断纤尘。

登临疑是壶中景，谈笑真同物外人。

可是英灵招隐逸，芳名千载起兹辰。

李庚

李庚　题画扇

睡起小楼春又残，半垂云袖傍栏干。

杨花飞过韋鞑索，一阵东风作晓寒。

李庚

李庚　题尤使君郡圃十二诗　参云亭

元公来把麾，与发脱水戹。

当时游息地，危亭冠州宅。

梁栋宿寒云，去天才一握。

尚余手种木，甘棠思邵伯。

李庚

李庚　题尤使君郡圃十二诗　节爱堂

吾爱巴扬州，夜不然官烛。

吾爱阳道州，日炊米二斛。

使君美无度，力蹈前贤躅。

宜尔海云边，十万户蒙福。

李庚

李庚　题尤使君郡圃十二诗　静镇堂

海邦本淳古，山民亦颛蒙。

汝不探赤丸，我无为缿筩。

熙熙樵与牧，蔼蔼春风中。

何必师齐相，虚堂舍盖公。

李庚

李庚　题尤使君郡圃十二诗　君子堂

文简为州时，不求赫赫誉。

温恭君子儒，岂弟民父母。

黄堂能几年，清风霭千古。

愿公踵前修，特此相明主。

李庚

李庚　题尤使君郡圃十二诗　乐山堂

青山如避世，讵肯诣公府。

仁人如好贤，招邀入庭户。

拄笏对朝气，卷帘当暮雨。

是中有佳趣，莫与儿辈语。

李庚

李庚　题尤使君郡圃十二诗　匿峰亭

新亭方半丈，众山之所宗。

悭容半窗月，劣受一帘风。

傍人笑老子，游戏如儿童。

乱峰徒颉颃，不与汝争雄。

李庚

李庚　题尤使君郡圃十二诗　凝思斋

孙绰赋天台，平人以图至。

公今身见之，情亲心更醉。

坐想复行吟，商颂得十二。

寄语范荣期，金声重掷地。

李庚

李庚　题尤使君郡圃十二诗　清平阁

彼美东堂下，方池谁凿成。

萧侯慨不见，亦足窥典刑。

湛湛鱼可数，恎恎鸥不惊。

此心有如水，通国号神明。

李庚

李庚　题尤使君郡圃十二诗　双岩堂

吾州山水窟，城郭拥寒绿。

戢戢群峰间，峙此一双玉。

相对如佳宾，可敬不可渎。

空翠扑衣裳，夜来雨新沐。

李庚

李庚　题尤使君郡圃十二诗　霞起堂

赤城古洞天，彤霞照山谷。

烂烂九光垂，余辉借草木。

伊予有个疾，企望常不足。

待与马练师，耘芝灌松竹。

李庚

李庚　题尤使君郡圃十二诗　玉霄亭

亭亭玉霄峰，列仙皆羽化。

把酒碧桃间，吹箫明月下。

嗟我落尘凡，鹤背应难跨。

夫子真癯儒，好上班麟驾。

李庚

李庚　题尤使君郡圃十二诗　驻目亭

吏散长郭静，杖藜巾一幅。

只图宽眼界，不管穷脚力。

野水露微湾，寒山出寸碧。

待拍洪崖肩，蓬莱真咫尺。

李庚

李庚　同丁致远司户游东掖山二首

不见诗人老郑虔，谁知衣钵此中传。

尚余杰阁惊我句，更结今秋未了缘。

李庚

李庚　同丁致远司户游东掖山二首

与君共饱桑门饭，愧我曾非莲社人。

若问生公讲堂事，青山门外自横陈。

李耕

李耕　题蔡润画

雨过天如沐，回山浓翠侵。

平桥带野水，涓涓绕竹林。

茅屋闃无人，案上横素琴。

白鹭正熟睡，杳无羡鱼心。

维舟欲渡谁，柳岸烟沉沉。

长啸在何处，惆怅隔云岑。

李公晦

李公晦　樵川江行

避人忘井邑，耽静步郊原。

落叶风能扫，寒花霜更繁。

山空樵响答，滩浅楫声喧。

愿结山阳伴，长年共灌园。

李公明

李公明　大安人至

冻雨杂零雪，柴门不敢开。

持来一片纸，谁自大安来。

元帅方归沔，边书又报阶。

忍寒再三问，老弟几时回。

李公明

李公明　灯夕

江风淡淡放宽妆晴，灯火明时月色明。

谁信姮娥要行乐，随他女伴绕街行。

李公明

李公明　芙蓉

野花能白又能红，也在天工长育中。

长对秋烟颜色好，岂知人世有春风。

李公明

李公明　过修诚馆

败馆冷如许，修诚志已非。

风光不曾改，人事故相违。

寸碧雪山出，争喧风叶飞。

伤心旧时月，长是送人归。

李公明

李公明　漫作

测测日西去，去来无尽时。

百年无半在，一事更何为。

草屋倚寒木，疏梅横短篱。

直能捐世虑，何处不忘归。

烟冷风寒处，芙蓉三两枝，

愁怀方换酒，秋意更催诗。

不遇元白友，宁寻沈宋师。

谁知苦吟处，发落一丝丝。

李公明

李公明　木芙蓉

孤芳照寒水，婉娩自幽闲。

万木碧无色，一花红独殷。

秋莲多绿子，晚槿亦朱颜。

却笑渊明宅，于今五柳残。

李公明

李公明　偶作

石光火中寄此身，谁论北富与南贫。

眼前正爱溪梅瘦，冰雪亭亭笑伴人。

李公明

李公明　偶作

天涯地角古来传，今在天涯地角边。

日日江头望江水，蛮风瘴雨又凄然。

李公明

李公明　宿郑山铺

行役苦行役，凄凉应奈何。

自从多事后，应恨一身多。

草店张灯宿，石桥乘月过。

曳裾悲我计，回首一烟簑。

李公明

李公明　题曹坑铺

明星落深水，晚电起孤云。

去去风前棹，迢迢竹外村。

山回依草驿，岸落出芦根。

亲月照人冷，今宵清梦魂。

李公明

李公明　晚行青村

关关新鸟逐声啼，群鹭冲寒帖水飞。

最恨山云去如织，不教春色着征衣。

李公明

李公明　晓烟

晓出倚溪亭，溪烟四面生。

昏时山绿浅，浓处日红轻。

簇簇树尤好，依依人未行。

玄晖信萧放，澄练有佳名。

李公明

李公明　遇故人

虚窗桂子打风声，夜酌沉沉夜气清。

三十年间不须说，可堪相照发星星。

李公明

李公明　早梅

东风才了又西风，群木山中叶叶空。

只有梅花吹不尽，依然新白抱新红。

李公明

李公明　中庸

要识中庸义，中庸乃是庸。

不须求胜解，只此是奇功。

卓卓孤峰上，明明百草中。

若将声色舍，声色却盲聋。

李公平

李公平　题武夷

溪头借得钓鱼船，又向山中觅洞天。

闻道岩前有遗蜕，神仙飞去二千年。

李公异

李公异　北固楼

北固横江尽，东南第一州。

六朝都在望，回首倦登楼。

李公异

李公异　花山魏公园

当年花草径，满目旧林亭。

无复东山妓，空门苔藓青。

李公异

李公异　句

海门碍日山双耸，江北迎人树几行。

李公异

李公异　万岁楼

万岁名虚得，兴亡已屡移。

楼头秋夜月，当只似当时。

李公寅

李公寅　句

岭分东粤封疆阔，天限中原气象雄。

李功父

李功父　赋江西立上人中岩

一室在山心，君栖背俗深。

四傍通古道，八面见平林。

禅有藏云穴，吟无碍月岑。

时情任偏党，谁可浼幽襟。

李恭

李恭　合江亭

一丝风下碧云天，亭上窗开霁色鲜。

严子钓台青树里，桐君丹灶白云边。

千家画栋前朝屋，百里清江过客船。

潇洒桐庐几兴废，野花山鸟自年年。

李拱

李拱　句

雨后有人耕绿野，月明无犬吠花村。

李拱

李拱　句

犬眠花影地，牛牧雨声坡。

李拱

李拱　句

琴弹终日得古调，印锁经秋带藓痕。

李觤

李觤　哀老妇

里中一老妇，行行啼路隅。

自悼未亡人，暮年从二夫。

寡时十八九，嫁时六十余。

昔日遗腹儿，今兹垂白鬓。

子岂不欲养，母岂不怀居。

繇役及下户，财尽无所输。

异籍幸可免，嫁母乃良图。

牵车送出门，急若盗贼驱。

儿孙孙有妇，小大攀且呼。

回头与永诀，欲死无刑诛。

我时闻此言，为之长叹呜。

天民固有穷，鳏寡宝其徒。

仁政先四者，著在孟轲书。

吾君务复古，旦旦师黄虞。

赦书求节妇，许与旌门闾。

繄尔愚妇人，岂曰礼所拘。

蓬茨四十年，不知形影孤。

州县莫能察，诏旨成徒虚。

而况赋役间，群小所同趋。

奸欺至骨髓，公利未锱铢。

良田岁岁卖，存者唯莱汙。

兄弟欲离散，母子因变渝。

天地岂非大，曾不容尔躯。

嗟嗟孝治王，早晚能闻诸。

吾言又无位，反袂空涟如。

李觤

李觤　避暑

富贵责且重，惭耻心如何。

贫贱事易了，饱煖幸已多。

大热火天下，虚堂枕山阿。

拔欲嫌人影，考古分贤科。

潄冷齿双噤，饮香颜半酡。

一跣或移日，遇狂还自歌。

去就各有志，彼此无相诃。

原宪岂尝病，赐也徒来遇。

李觤

李觤　璧月

璧月迢迢出暮山，素娥心事问应难。

世间最解悲圆缺，祗有方诸泪不乾。

李觤

李觤　冰

水性本来弱，渐寒成此坚。

东风有时到，几日是残年。

李觤

李觤　丙子冬至夜酒醒

尽道一阳初复时，不期风雨更凄凄。

凌晨出去逢人饮，沉醉归来满马泥。

多恨恐成干斗气，欲言那得上天梯。

灯青火冷睡半醒，残叶打窗乌夜啼。

李觤

李觤　不寐

四壁空空绝语声，困来终是睡难成。

孤灯要与人相背，寒漏苦教天不明。

累月故园无信息，几般闲事恼心情。

别愁若解生华发，一夕应添一万茎。

李觤

李觤　残叶

一树摧残几片存，栏边为汝最伤神。

休翻雨滴寒鸣夜，曾抱花枝暖过春。

与影有情唯日月，遇红无礼是泥尘。

上阳宫女多诗思，莫寄人间取次人。

李觤

李觤　蝉

一蜕嚣尘向此生，柳枯槐老正伤情。

高吟尽日知谁听，零露充肠且独清。

螳斧不劳阴致害，貂冠犹可共传名。

骚人若有遗魂在，应放冤声伴尔鸣。

李觤

李觤　嘲汉武

甲帐居神本妄言，露盘犹在国东迁。

欲知千载金人泪，为耻君王不得仙。

李觤

李觤　池亭小酌

客思都无著，临池一醉歌。

唤春呈物象，移性入天和。

月影碎荆玉，波纹纬蜀罗。

相看尽仙骨，俗态已无多。

李觤

李觤　春社词

吴台耫春锁春色，雨刷花光入龙国。

田边大树啼老鸦，野去痴醉寒查牙。

年华欲往风雷恶，兰脸知秋泪先落。

时荣时谢无了时，扶起混沌须神医。

李觤

李觤　次韵陈殿丞除夜感怀

浮世因循过。流年次第新，

回思旧来事，都似梦中人。

不饮偏嫌雪，多愁却怕春。

星魁欲寅位，五鼓莫频频。

李觤

李觤　次韵陈屯田途中所寄

封豕长蛇战岭南，何人肉食不怀憀。

只今唯有高眠好，风弄松声水溅庵。

李觤

李觤　次韵酬屯田陈丈见寄

老年才到病还催，老病成丛拨不开。

腹冷有时如咽雪，耳虚终日独闻雷。

半生辛苦归三径，万恨销磨向一梘。

赖得竹窗无事处，清风频共故人来。

李觤

李觤　次韵答陈殿丞

不能随薄俗，非是向深山。

自喜道无屈，所嗟心未闲。

酒乡贫更入，诗债病犹还。

一字成虚美，通宵只厚颜。

李觤

李觤　次韵答陈殿丞见寄

颠倒江湖二十春，干时的是妄庸人。

先容不肯收蟠木，高足无从得要津。

众与善名酬苦志，莫将吟味养闲身。

食田饮井知谁力，下有骄儿上有亲。

李觤

李觤　次韵答陈殿丞南塘观鱼见寄

鳞魆摧残几许年，水平风静得潜渊。

喜无美味登君俎，且学骊龙尽日眠。

李觤

李觤　次韵答史太博

驿使将诗访远山，发函宁暇正衣冠。

秦城未割难论价，燕谷才吹已不寒。

佔毕有心忘老至，惰农无罚贺恩宽。

一枝数粒唯知分，岂是明时学考槃。

李觤

李觤　次韵答提刑孙都官二首

病树难随万木荣，闭门终日自愁萦。

绣衣使者知何取，肯向民间问死生。

李觤

李觤　次韵答提刑孙都官二首

真赏由来世上稀，几人相见不相知。

如今一字成华袞，岂识龙章与凤姿。

李觤

李觤　次韵阎判官除夜

密雪穿窗入，孤灯向壁光。

老来人不觉，梦继酒犹香。

世事休思虑，年华任短长。

朽株难长育，空此见春阳。

李觤

李觤　村行

产业家家坏，诛求岁岁新。

平时不为备，执事彼何人。

朱户仍奢侈，柴门转窭贫。

若非衢室畔，无用说悲辛。

李觤

李觤　答丘寺丞示月蚀诗

一夜吟公月蚀诗，睡魔惊走醉魂飞。

如将混沌重区别，要使君臣有等威。

天道至高全指掌，古人虽死合知非。

相思无计能相见，何日轩车向北归。

李觤

李觤　答缘概师见示草书千字文并名公所赠诗序

佛繇西域渐中土，欲使群心皆鼓舞。

若颛梵语及胡书，昧者虽从明孰与。

其徒往往多材能，暗结时贤为外助。

远公自昔来庐山，夸逞莲花邀社侣。

吁嗟君子遭乱邦，舍此未知何处去。

迩来一行善记览，齧破乾坤录历数。

或攻文苑掠芬香，辞则贯休笔怀素。

其馀曲艺与小诗，布在人间难悉数。

贤豪大抵多怜才，引致门墙无龃龉。

其人既重法亦尊，羽翼大成根本固。

我缘山谷见不远，缁褐憧憧尽愚鲁。

坐量此去有党衰，纤缟焉能拒强驽。

去年有使自番阳，手籍一函来我所。

发函乃是缘概书，千字满前云缕缕。

众人饱食已用心，欲噍伯英肥美处。

当时名士嘉其能，长序短篇联绣组。

因思幅员千万里，如师之能更几许。

以儒辅释日益多，何恤区区一韩愈。

李觤

李觤　答张鬷嘏

几年江外恣荒唐，偶脱荷衣觇国光。

自是狂言无可择，敢嗟贤路有相妨。

谩将文史为生业，已约渔樵共醉乡。

多谢故人贻绝唱，爰居宁解听铿锵。

李觤

李觤　代书答陈次公

咄咄休休一世闲，百年都是浪悲欢。

高谈不待傍人笑，立事须知自古难。

时见老颜来鉴里，已将生计托云端。

六鳌未可挥刀斫，肯便临豩把钓竿。

李觤

李觤　登越山

腊后梅花破碎香，望中情地转凄凉。

游山只道寻高处，高处何曾见故乡。

李觤

李觤　东湖

古郡城池已瞰江，重湖更在郡东方。

水仙坐下鱼鳞赤，龙女门前橘树香。

路绝尘埃非洒扫，地无风雨亦清凉。

使君待客多娱乐，只有醒时觉异乡。

李觤

李觤　东岩精舍

像设彼何时，高僧白衲衣。

水寒吞日气，树老惯霜威。

幡影捎天近，钟声落谷微。

可怜成道易，无事即无机。

李觤

李觤　读长恨辞二首

玉辇迢迢别紫台，系环衣畔忽兴哀。

临邛谩道蓬山好，争奈人间有马嵬。

李觤

李觤　读长恨辞二首

蜀道如天夜雨淫，乱铃声里倍沾襟。

当时更有军中死，自是君王不动心。

李觤

李觤　读韩文公驽骥篇因广其说

主人渴良马，仆夫念驽骀。

行迟追易及，力少牵易来。

时闻千里足，百箭攒其怀。

主人虽欲买，众口大悠哉。

李觤

李觤　读皮袭美病中书事诗有可怜真宰意偏解困吾曹之句偶代答之

刺虎屠龙古有名，事於难处迭相矜。

要知真宰争功意，困得英雄始是能。

李觤

李觤　读史

子长汉良史，笔锋颇雄刚。

惜哉闻道寡，气志苦不常。

心如虫丝轻，随风东西扬。

一事若可喜，不顾道所长。

公言绌原宪，侠贼乃为良。

仁义谓足羞，货殖比君王。

黄老生六经，斯言固猖狂。

吁嗟夫子没，两观无刑章。

予怀班孟坚，驳议何洋洋。

传与后世人，慎思其否臧。

李觤

李觤　读赵氏淳化诗集

少年曾诵习，误认古人诗。

风雅世不重，姓名谁得知。

高情如隐者，薄宦过明时。

地下寻才鬼，应逢陆与皮。

李觤

李觤　独居

苔根跨阶发，白雨满四帘。

春眠懒下枕，日午谁开帘。

浮尘裹酒榼，馁虫镂书籤。

荣荣岂不欲，非义固所嫌。

李觤

李觤　鹅

逸少曾留玩，人因唤右军。

鸟名加爵号，不虽羽毛群。

李觤

李觤　方平

五百馀年别恨多，东征重得见青娥。

擗麟始攎穷欢乐，不奈闲人背痒何。

李觤

李觤　访周道士

岂无饮食奉欢乐，亦有宾客相追游。

宿酲在枕或时起，俗话入耳令人羞。

偶随贤友访仙子，一临花槛斟瓷瓯。

尘埃何处是浮世，松竹此地长清秋。

古来扰扰富且贵，天下茫茫公与侯。

盖棺事了何足数，乘兴啸傲真良筹。

李觤

李觤　傅翼甘圃

老圃君何学，中心切养亲。

从来啜菽处，便作采兰人。

百行当无愧，三牲未足珍。

孝廉方察举，勉勉讵长贫。

李觤

李觤　丐僧

靡靡步康衢，喋喋问流俗。

谁将今日财，愿易来世福。

休论身善恶，佛眼重金玉。

李觤

李觤　甘露亭诗

乾坤父母莫匪慈，胚胎亿兆成角覊。

其间哺乳不及处，有时泣杀呱呱儿。

南川上游号沃野，景佑丙子尝凶饥。

新田始苗旧谷罄，十室八九无晨炊。

伏阴何者不仁甚，釀作水灾来助之。

烟煤刷天雨汁黑，呕山泄谷争奔驰。

横流一夜打城郭，万驽窃发穿毛皮。

东隅有洲尸揖揖，如蚁欲走遭水围。

屋根无力树腰折，蛟蜃食人犹择肥。

涛波一望万山阻，六亲不得相扶持。

国子刘公好仁者，惟时假守兹军麾。

民生在我不在命，告舟往救无敢违。

童儿赤立妇女困，载之刳木何累累，

泥沙外冷内饥渴，口噤不语如狂痴。

牵挛坐卧满府舍，赋以酒饮加饘糜。

随流往往亦不死，远在百里无人知。

损金购得问氏姓，召使亲族携之归。

司农仓廪尽发出，不待奏报先施为。

有馀况可补不足，大贾蓄家如响随。

来瞻去察夜继昼，赤热不忍荫华榱。

由斯一郡十万户，饿肤日月生膏脂。

存者相保没者葬，唐虞仁寿重敲跻。

圣主养贤贤养物，气和郁郁通高卑。

城西老宫古松径，一朝坠露甘如饴。

千柯万叶结不解，玉阶琼树光离离。

甿俗奔走竞观者，手攀口吮同齰咨。

学老之人周氏子，好善不类黄冠师。

欲令事迹绚久远，筑亭其他高巍巍。

公之归朝不可借，松树至今犹未衰。

我作此诗揭亭上，他年坠泪如羊碑。

李觤

李觤　感怀寄择之

众人皆锐进，唯我复幽居。

虑远梦多乱，身闲气不舒。

干求非禄位，好尚岂诗书。

日夜又日夜，霜寒鬓发痚。

李觤

李觤　感秋

徙倚重咨嗟，非缘惜岁华。

关山异乡客，砧杵别人家。

天冷云含日，豩清水献沙。

屈魂终不返，悲思更无涯。

李觤

李觤　感事

太平无武备，一动未能安。

庙算何时胜，人生到处难。

役频农力耗，赋重女工寒。

祗有昩江守，怜民不爱官。

李觤

李觤　感叹二首

世常羞贫贱，贫贱非我羞。

道成不见取，贫贱谁之由。

阶榡拥尧舜，廊庙居伊周。

面对岂无说，咫尺路阴脩。

浮云关太虚，白日光逆流。

嗟尔临人者，蔽贤天所仇。

李觤

李觤　感叹二首

得志万罪消，失志百丑生。

谁云王路宽，枯槁不敢行。

出言到口角，缩舌悔恨并。

自省由苦此，况乃{上山下虫}{上山下虫}氓。

故知当今贤，未有非簪缨。

李觤

李觤　感义

懊恼常人只好儒，古来忠义出屠沽，

试将朱亥相伦攎，几个衣冠是丈夫。

李觤

李觤　戈阳县学北堂见夹竹桃花有感而书

暖碧覆晴殷，依依近朱栏。

异类偶相合，劲节何能安。

同地尽妖艳，无地容檀栾。

移根既不可，洁心诚为难。

外貌任春色，中心期岁寒。

正声尚可听，谁是怜伦官。

李觤

李觤　葛陂逢何道士

十数年前别我行，相逢犹是旧颜形。

琴声渐古听来淡，药味虽凡试最灵。

出有酒钱天下富，住无家地浪头萍。

神仙可学应须学，万里蓬莱一点青。

李觤

李觤　葛陂怀古

长房化去已千年，鬼魅纷纷不畏天。

老鳖若来为太守，何人杀向葛陂边。

李觤

李觤　孤怀

智者不在惑，君子贵知几。

彼昏有耳目，无能辩是非。

蜀犬尽鸣吠，义轮自光辉。

古人不可作，垂涕沾吾衣。

李觤

李觤　关徐

云长不绝旧君情，元直终随老母行。

立效报公何感慨，指心辞主更分明。

三方本以兵攻战，一士能为国重轻。

多谢曹刘存大度，任教忠孝得成名。

李觤

李觤　关阎判官

乡树江淮接，军筹岁月深。

从公虽尽力，当路少知音。

赋命休重问，离觞且满斟。

君言鹏与鷃，何者是飞沈。

李觤

李觤　龟峰精舍

去县二十里，路平时正春。

四山唯有石，一寺更无尘。

融结疑天意，经劳忆古人。

但知安乐处，何必是金身。

李觤

李觤　海棠

戢戢虽聚头，脉脉俱俯地。

既言是姊妹，又却相妒忌。

面痕赤未没，尽是伤爪指。

不然睡未醒，被人沃井水。

李觤

李觤　韩偓集有自抚州往南城县舟行见拂水蔷薇之诗南城吾乡也因题八句

韩偓当年赴七闽，舟行过此倍凝神。

江边石上知谁处，绿战红酣别是春。

往事几多书不记，仙源依旧地无尘。

花光柳色今何限，更有才人胜古人。

李觤

李觤　汉宫

哀平外立国权分，只为当时乏嗣君。

试问莽新谁佐命，最应飞燕是元勋。

李觤

李觤　诃孟子

完廪损阶未可知，孟轲深信亦远疑。

岳翁方助为天子，女婿如何弟杀之。

李觤

李觤　和陈屯田送县徐殿丞次韵

近年双阙暂鸣珂，出宰南城户数多。

古道存心公道显，恶人钳口善人歌。

登高赋处英辞在，垂橐归时旧物鈋。

当比瑞金嚣讼后，要移风俗攎如何。

李觤

李觤　和君锡题尧辅斋壁

书林老仙头欲斑，近日卜居吴楚间。

麻姑世界尽赢得，羲皇兴味选追还。

川流切对夏无暑，山月出来门未关。

笑杀区芪躁求者，不因贫病不曾闲。

李觤

李觤　和慎使君出城见梅花

化工呈巧异寻常，镂月栽云费刃芒。

莫怪使君曾立马，染衣浑似有天香。

李觤

李觤　和苏著作麻姑十咏　碧莲池

碧莲何岁开，我时不得见。

于今到池上，只有红莲绽。

红莲非丑恶，物以多为贱。

阿蛮加解舞，不见真妃面。

李觤

李觤　和苏著作麻姑十咏　玳瑁石

前有县大夫，取此石为器。

嚣然夸谓予，材与工俱美。

如何尔乡人，器用曾莫备。

无乃居荒陬，俗鄙不喜事。

答云此石坚，攻磨动时岁。

官用钱出民，民用钱出已。

出民官不知，喜事诚可贵。

出已乃伤财，谁能不惜费。

大夫闻此言，如有所忿戾。

今君倡是诗，敢以报嘉惠。

李觤

李觤　和苏著作麻姑十咏　丹霞洞

山西十数里，乃是丹霞洞。

直上穷云霓。中宽入罂畒。

红尘生不识，明月手可捧。

人家千里庭，泉源六月冻。

风雨气势恶，草木精神竦。

灵物少形见，仙官何职贡。

欲缘易厌倦，世事足愁痛。

寄语松上鹤，他年期一控。

李觤

李觤　和苏著作麻姑十咏　葛仙坛

仙翁犹山时，坛上何设施。

仙翁一去后，梦草空离离。

下士固大笑，言者多不知。

嗟嗟天壤内，共是枯鱼池。

李觤

李觤　和苏著作麻姑十咏　虎跑泉

虎跑本何为，彼将对以臆。

有如大丈夫，卓尔抱刚直。

盗泉既不饮，譸人亦不食。

山中小禽兽，何足劳捉搦。

勇气无气泄，爪地成遗迹。

地神嘉乃诚，水源如开陃。

寻常窃六畜，夜傍人墙壁。

是与豺狼同，闻此宜惭色。

李觤

李觤　和苏著作麻姑十咏　炼丹井

丹灶久已毁，井泉空独存。

此地非常地，今人非昔人。

我愿刀圭药，轻举朝月宸。

一言洗天日，万物归阳春。

群仙谁嫉妬，使我身漂沦。

俯视废井水，欲饮碍荆榛。

徘徊片云下，泣涕沾衣巾。

少壮几何时，且醉樽中醇。

李觤

李觤　和苏著作麻姑十咏　流杯池

幽居久不乐，心死如湿灰。

闻言山有池，仙客曾流杯。

披衫向西坐，欲望无崇台。

何当命游宴，尽聚不羁才。

顾恐狭隘地，未足开吾怀。

仰手斸河汉，决向天南来。

移舟复转岳，壅遏成环回。

横持北斗柄，量尽酒星醅。

箕踞接下流，一歃空千罍。

八风助吟倡，万怪供嘲谐。

醉来散发卧，蝇声视霆雷。

冷笑势利子，茫茫尘土堆。

李觤

李觤　和苏著作麻姑十咏　鲁公碑

他人工字书，美好若妇女。

猗嗟颜太师，赳赳丈夫武。

麻姑有遗碑，岁月亦已古。

硬笔可破石，镌者疑虚语。

惊龙索雷斗，口唾天下雨。

怒虎突围出，不畏千强弩。

有海珠易求，有山玉易取。

唯恐此碑坏，此书难再觛。

安得同宝镇，收藏在天府。

自非大祭时，莫教凡眼觑。

李觤

李觤　和苏著作麻姑十咏　七星杉

五行与万类，有象皆在天。

如何彼杉树，反更侔星躔。

予思古昔意，欲媚兹山巅。

草木尚有斗，人物谁非仙。

栽培自何代，衰老今多年。

大旱不減翠，涉春无益鲜。

生当好世界，过尽闲云烟。

房心欲布政，柱石安可捐。

李觤

李觤　和苏著作麻姑十咏　秦人峰

秦法虽甚苛，秦吏若犹拙。

山林不数里，俾尔逃得脱。

予观后世事，政役火烈烈。

苟非为鬼神，何计避羁绁。

圣皇今在御，百事咸均节。

常披诏书意，苦念生财竭。

谁能将顺者，所望在贤哲。

无使峰中人，笑我民屠裂。

李觤

李觤　和天庆观瑞香花

闻说仙花玉染红，别留春色在壶中。

瑶台若见飞琼面，不与人间梦寐同。

李觤

李觤　和屯田陈丈寄唐休次韵

白屋从来未有官，一名须作佛名看。

彦伦北谷重归去，安石东山足旧欢。

常调几时趋凤阙，湛恩唯待立鸡竿。

胸中况是多奇蕴，自比阳春退苦寒。

李觤

李觤　和王刑部游仙都观

寻幽西去路非赊，回首红尘事可嗟。

不待鸾骖并鹤驾，便分人世与仙家。

几函道藏金壶墨，一片秋容玉井花。

还似武夷高会日，骨凡犹幸醉流霞。

李觤

李觤　和游丹霞有怀归之意

暂时来访道家流，肯伴烟萝滞一丘。

为忆长安瞻日下，欲寻蓬岛向鳖头。

陶潜醉后虽眠石，王粲忧多更上楼。

宣室岁馀虚席在，青山何路更重游。

李觤

李觤　和育王十二题　八角殿

晋后千百年，兹殿俨如昔。

梵宇若皆然，应须省民力。

李觤

李觤　和育王十二题　佛迹峰

佛迹空中兹，佛心无处所。

寻迹以求之，似学邯郸步。

李觤

李觤　和育王十二题　供奉泉

璾师凿此泉，晨夕奉亲老。

因知达者心，岂尝离孝道。

李觤

李觤　和育王十二题　袈裟石

梵教一来东，群心日归向。

土石至无情，也作披缁状。

李觤

李觤　和育王十二题　金沙池

遥闻金在沙，知是虚名号。

世人方竞奢，何兹有遗宝。

李觤

李觤　和育王十二题　晋年松

典午既陵夷，群材共沦谢。

唯有青青松，于今被王化。

李觤

李觤　和育王十二题　灵鳗井

田苗自枯槁，井鳗人所祷。

若教龙有灵，此鱼何足道。

李觤

李觤　和育王十二题　明月台

月色固无改，台基亦不坏。

嗟哉耫月人，古来谁更在。

李觤

李觤　和育王十二题　七佛石

万物虽散殊，孰非道之体。

何必石岩岩，方疑金色臂。

李觤

李觤　和育王十二题　石屏风

形模皆自然，树立岂人力。

松影与秋光，扫成真水墨。

李觤

李觤　和育王十二题　育王塔

尝闻有为法，佛说如梦幻。

胡然座堵波，香花耀凡眼。

李觤

李觤　和育王十二题　重台莲

长疑佛界中，天女来行乐。

为怕山风寒，仙衣尽重著。

李觤

李觤　回胡舜元赋稿

一把长篇读，惊嗟即过旬。

谁知后来者，还似老成人。

古训但时習，英辞当日新。

惭无称薦力，空此见天麟。

李觤

李觤　回黄通诗篇

老杜没已久，嗟哉吾子心。

时人任诟病，独自革浮淫。

美玉宁须琢，朱絣岂在音。

钟期如未见，慎勿待闲吟。

李觤

李觤　回廖解元所业

昔者闻乡举，良田恐甚芜。

于今观日益，珍树已垂珠。

众恶吾虽察，谦卑孰敢逾。

圣贤明训在，只此是亨衢。

李觤

李觤　回明上人诗卷

学佛有馀力，吟诗过一生。

情闲气燄少，句好琢磨成。

柏竹门庭古，冰霜笔砚清。

轮他饱食者，终日自无营。







卷155

李觤

李觤　获稻

朝阳过山来，下田犹露湿。

饷妇念儿啼，逢人不敢立。

青黄先后收，断折伛搂拾。

鸟鼠满官仓，于今又租人。

李觤

李觤　鸡

嗟尔羽虫类，昂然冠距麄。

徒为识昏晓，犹未免庖厨。

年少苦令斗，主人频见呼。

宁思避弋者，天外去鸿孤。

李觤

李觤　季夏雨中宛有秋色四望之际百感生焉因题於纸

粟花时节雨脩脩，莫道如秋即是秋。

客路几千成大梦，年华一半落东流。

眼存将圣生前笔，心得骚人格外愁。

微物若教无所失，尘埃犹愿补嵩丘。

李觤

李觤　寄傅代言

交游散尽客来稀，门掩城隅昼漏迟。

春地更无嫌草处，雨天还有诈睛时。

轻量世事世不罪，冷笑人言人岂知。

犹喜道途收拾早，将闲对病最相宜。

李觤

李觤　寄怀三首

鸟兽死有用，羽角筋革齿。

辇輓入工师，饰作军国器。

玉食白如瓠，瞑目已腐秽。

生者不敢留，埋藏与蝼蚁。

百年富贵身，孰若鸟兽类。

唯有令名人，终古如不死。

李觤

李觤　寄怀三首

根生但为松，翼飞但为凤。

王侯尚可轻，道义本来重。

皏儿似婢妾，寸步矜恩宠。

傍人忍笑时，佯把衣祛弄。

李觤

李觤　寄怀三首

龊龊复龊龊，浅谋同燕雀。

不思明日忧，但敢今日乐。

欲儒抱书卷，未去眼中瞙。

谁将古人泪，更为今人落。

李觤

李觤　寄黄晞

长忆黄夫子，才高行亦淳。

世情轻近事，见惯即常人。

何力康时务，将身役路尘。

七闽山水国，是处好安贫。

李觤

李觤　寄介夫

天恨吾侪各一方，夕阳千度到西窗。

因循流俗今皆是，磊落如君信少双。

书未隔年难得报，心从薄宦始应降。

可怜汉水无拘系，长与昩江会九江。

李觤

李觤　寄邻父

离山阙归期，滞踪如在狱，

他门一脔炙，贱子万端辱。

吟忆圃花尽，梦知原麦熟。

公道富贵迟。何似耕获速。

李觤

李觤　寄史屯田

秀汝清昩数舍中，系匏名谒竟难通。

只知俗吏隆官业，不意高文有古风。

朝请待趋天屏北，家园归省浙江东。

远民利害闻应热，早晚嘉谋沃舜聪。

李觤

李觤　寄题陈适追养亭

筑室先茔下，哀心有所归。

每来开户牖，浑似恋庭闱。

丘木成风树，衰裳换彩衣。

吾生与君类，东望涕交挥。

李觤

李觤　寄题廖说蒙亭

圣人虽在上，君子有穷时。

自得山居乐，何须世俗知。

夜多松月分，凉与水风期。

只恐亨通去，清闲却付谁。

李觤

李觤　寄题钱塘毛氏西湖园

昔年曾泛西湖流，君今更住西湖头。

人生多是未得往，地上有天何处求。

朱楼照影钟声晓，书船落手芙蓉秋。

鲤鱼赤鳞应不少，待与水仙相伴游。

李觤

李觤　寄题邹氏延寿亭

一世跻仁寿，君今更欲延。

山中想无事，分外得长年。

松老多经雪，云闲不到天。

区区殉名者，回道倍凄然。

李觤

李觤　寄小儿

两世茕茕各一人，生来且喜事精神。

欲教龆龀从师学，祗恐文章误尔身。

但有犁锄终得饱，莫看纨绮便嫌贫。

不知别后啼多少，苦问家僮说未真。

李觤

李觤　寄赠福山长老

时世重因循，师何独苦辛。

洁斋徒众散，刚直里闾嗔。

游艺能济物，旧交多雅人。

云山虽好住，住久转劳神。

李觤

李觤　寄章友直

人生何中贵，贵在天资秀。

譬如沙石间，金玉岂常有。

有才不善用，多为淫邪诱。

嗟哉栋梁材，往往厄樵手。

章子吾不识，美在众人口。

如何材艺多，四十无所守。

所守者何为，非贵亦非富。

古今圣与贤，历历垂星斗。

景行苟有成，进退无一缪。

不能功夫下，尚可名身后。

百年随飘风，白发勇未斗。

良时且不反，饮恨唯尸柩。

无谓学已足，大海难掬潄。

无谓过可文，希珍尚磨垢。

智者当自知，既往诚何咎。

西子蒙不洁，见者掩鼻走。

恶人幸斋戒，上帝必孚佑。

相如窃妻逃。犊鼻从沽酒。

一朝赋上林，在汉为称首。

努力念前哲，吾方非子诟。

李觤

李觤　寄周寺丞

我爱南丰宰，天资举措奇。

上官如不怒，善政有谁知。

赋役贫中减，鞭笞恶处施。

邑人多未悟，去后始应思。

李觤

李觤　寄祖祕丞

我本山田人，好尚与众异，

平生重交游，所得国无几。

昨者应茂才，西行觑朝美。

时当庆历初，选举宝多士。

茫茫帝王州，栖栖远行子。

携钱赁破屋，乞火蒸陈米。

鞍马到即卖，僮仆痴难使。

有时造公卿，努力向廛市。

数步则一歇，长吁乃能起。

衣冠信质野，言语欠婉媚。

阍人顾之笑，将命见而避。

往往得所请，跄跄向前跪。

何能剖怀抱，浪自慕尊贵。

贵人如天神，喘自生云气。

野夫等麋鹿，刍豢非所冀。

归来坐空窗。惆账夕不睡。

尘埃满须鬓，臭恶入口臭。

业已矢吾亲，中道岂可废。

僶俛待报闻，愁忧遂经岁。

二年正月晦，闲房适假寐。

有奴来啄门，手披择之刺。

承命惊下床，赤脚误穿履。

从来未识面，只是闻高第。

名显宦且达，见我当何为。

再拜请就席，熟视知可畏。

昂昂貌甚古，崖石掀氛翳。

浑浑气甚和，璞玉无芒锐。

高谈贯先哲，雅意在兹世。

昔人相遇间，一言犹合契。

今吾於择之，宁假再三计。

自此习往还，中心蔑疑贰。

如热息广厦，如饥享盛馈。

君授南康守，舟维蔡河涘。

我馆汴之阴，前去路则迩。

时时结帽带，踽踽寻英轨。

众人娇绮罗，相对纫兰芷。

朱絣自三叹，笑杀彼郑卫。

王命有期日，都门一反袂。

君行剧鸿轩，我处近匏系。

旷日及孟秋，皇慈始收试。

崇崇九门开，窈窈三馆秘。

主司隔帘帷，欲望不可跂。

中贵当枨阤，蒷索遍靴底。

呼名授之坐，败席铺冷地。

健儿直我前，武怒足防备。

少小学贤能，谓可当宾礼。

一朝在槛阱，两目但{左目右咢}眙。

捉笔析所问，移时数千字。

读书取大者，纤悉或靡记。

炙背虽自奇，宁当至尊意。

龙马腾天衢，驽骀合羞死。

量才与揣命，坦荡更何事。

振衣托归舟，河流迅弧矢。

淮清江且平，踰月在枕几。

及过庐山南，闻君初布治。

船樯既入岸，马首已来暨。

迎我到府署，相见共欣喜，

嫩橘摘千苞，肥鱼斫千尾。

萧晨彻骨清，佳境邀人醉。

高会虽暂欢，故园当速至。

草草成别愁，悠悠渡湖水，

是时东方曙，俄然北风厉。

阳乌畏威逃，江神以儒戏。

气象斗不同，波涛大可悸。

长帆张欲裂，孤舟荡无倚。

或从玉井出，或自银山坠。

篙工敛手立，脉脉无穷泪。

从者闭目坐，嗟嗟不敢视。

我时抚床歌，分作长江鬼。

所恨生劬劳，不孝而已矣。

祸福果无妄，险难行可弥。

脱身得平康，引领望乡里。

厥后过浃日，幸得见维梓。

入门何怡怡，{左饣右巽}具有甘旨。

稚女能纫针，骄儿偏生齿。

芟除闲草莱，疏通旧沼沚。

吾庐可终焉，生计由此始。

郡守方仁贤，学宫盛脩理。

踵门致勤恪，命我论经艺。

麻衣何纷纷，乡人子若弟。

不唯务章句，所欲兴礼义。

施为有本末，动静有纲纪。

蚤与鸡同觉，夜与月相值。

孳孳忘饮食，仓仓{左龠右斤}{左龠右斤}在文史。

时附南康书，或逢北来使。

尺素虽满前，话言难到耳。

殆及三年冬，闻君受朝寄。

名称按弄狱，势可平冤滞。

故人渐大任，贱子差自慰。

轩车日已远，翰墨益难致。

薄命良可伤，降灾浑未已。

是年之季冬，举家缠疫疠。

老母尚委顿，微躯盖蝼蚁。

形骸非我有，魂魄兴心离。

权柄在鬼物，功力非服饵。

晓突谁能炊，午关犹未启。

荏苒再周月，幸会天不弃。

春风动枯槁，甘雨浇根柢。

行行夏交秋，吉微凶不替。

高堂何戚戚，疾病日攒萃。

一夕脾舓间，发泄不复止。

诘朝问无言，日瞑口齿闭。

号呶诸儿孙，亲沓大鼎沸。

嗟哉当彼时，诚恐弗可讳。

医师相急热，巫覡雨经纬。

药草极酸辛，法术殚怪诡。

薄暮乃复苏，踰旬仅知味。

方兹恋庭闱，旋已对狱吏。

试言其所由，内省亦无媿。

有人同州闾，发迹自徒隸。

窃被儒衣裳，曾亡小材技。

突如游京邑，欲以干明叡。

朝家焉可欺，羁旅谋自济。

乃造黄纸书，便取青袍衣。

乘船归南方，敛板谒当位。

自言章奏奇，因藉宦官势。

诏文降自中，宰府不预议。

既云能占天，且曰善兴利。

江淮一经过，郡府十不啻，

到处争逢迎，莫能思处置。

转运苦爱奇，得之如国器。

故使按坑冶，庶可展才智。

小人靡忖度，假宠愈放肆。

行符索吏卒，圈印发传递。

阎闾望尘拜，州县从风靡。

遮道对缯彩，铺筵塞珠翠。

车骑前后呵，给使数百指。

何者为典刑，独自夸爪嘴。

在昔秦无人，绕朝赠之箠。

繄我非聋瞽，碌碌宁不耻。

作书贻谏官，奸诈患不细，

有诏令逮捕，按验取真伪。

是夫知计穷，诬我以罪戾。

上官犹眩惑，准例皆拘俿。

幽幽圄犴中，愤愤争竞里。

周旋二十日，乃克见巧敝。

画地尚不入，丛棘曷可寘。

惟兹谢吾母，几不全发体。

教道亦难行，凡庸岂同志。

吁哉养英才，徒以钓积毁。

箧书归敝庐，庠门任芜秽。

去年仲夏后，盛暑若火炽。

郊园有余爽，蔬果聊可嗜。

时复观田畴，毕力奉耘耔。

人生但饱暖，此外皆淫侈。

思君非一日，欲去无双翅。

俄闻迁黄州，又说丁丧制。

古来圣与贤，谁不遭丑诋。

蜀日骇狗犬，夏鼎愁魑魅。

人寿有短长，孝子谩忧思。

灭性经所贬，节哀礼为是，

矧夫王佐才，简在唐虞际。

扬名以显亲，报德岂不{左是右韦}。

加饭句如愿，苍生犹有恃。

适时匪我长，不朽乃所攎。

道义果弗充，富贵反为累。

回宪本无官，桀纣焉得此。

俗子但相非，吾民已居易。

近者游葛陂，念君在衰枲。

作诗布幽怀，读之勿嗤鄙。

李觤

李觤　鉴湖夜泛

明月到樽前，拿舟古岸边。

乱山斜入雾，远水倒垂天。

酒气薰龙戏，歌声弄鹤眠。

回头嗤李郭，此外更无仙。

李觤

李觤　江亭醉后

平生尚倜傥，壮大苦摧折。

主人能结纳，佳境为铺设。

涉{左氵右皛}东江来，豦豣暮云裂。

倡女稍多艺，市酒且供啜。

侠气复何聊，心朋幸相悦。

解冠从放荡，大呼谁輓掣。

咄哉千里足，嗟呼三寸舌。

海物唤龙取，天葩令鬼折。

艳唱声非雅，戏谈理当谲。

帷房笑私昵，闾巷嘲琐屑。

更鼓莫催睡，夜风才去热。

欲士鲜大志，于今重小节。

内行豕在泥，外貌犬伏绁。

吾侪古豪傑，方寸浴日月。

被谤肯自疑，为欢顾犹拙。

放饭彼不惭，使我无齿决。

李觤

李觤　堦基

堂前一级似堦墀，无石无畊只旧基。

泥饰顷因年节近，蹋崩唯是客行时。

谁曾罗袜双来上，多谢苍苔久不离。

从此便成贫景致，竹帘垂处最相宜。

李觤

李觤　解汤延祖字

仲尼作经授曾子，明稽至孝之终始。

始於事亲终立身，以是扬名於后世。

大雅有言念尔祖，述脩其德乃为美。

圣训昭昭十八章，写之琬琰千馀岁。

汤生本由义方教，石磨沙眜求成器。

其名延祖有意哉，吾以子立为之字。

立身之道将何如，非曰凡人富与贵。

不贤而位何能为，蝇虫岂不披红紫。

周公亦人舜亦人，口衔日月坐天际。

勗哉见善勿迟疑，往往后生诚可畏。

李觤

李觤　景阳宫井

以色从人自古然，幸逢圣主得称贤。

太王姜女来岐下，应不相将坠井泉。

李觤

李觤　君锡以新诗相示因成四十字答之

君诗三十首，一一敌琅玕。

语近终非俗，情闲不似官。

姑山蟠郡碧，昩水蘸天寒。

景物将才思，相期李杜坛。

李觤

李觤　君锡宰寿春

沦落多愁笑不成，水边还是送君行。

官为令长前程好，地近乡关喜气生。

百里有人观惠术，三年唯我见交情。

山中后夜思贤处，风月犹应似旧清。

李觤

李觤　客有话故祕监京师旧宅因而伤之

等闲荣谢已愁闻，况话三公极宠身。

青史尚为今世事，朱门不是旧时人。

文章散入诸蕃口，花药留添上国春。

生死交情浑易见，有谁过此为沾巾。

李觤

李觤　孔光

王莽欲为先与草，董贤将过自迎门。

省中树木何闲事，却对妻孥不肯言。

李觤

李觤　哭女二首

妻死女已病，踰年成二丧。

此生谁骨肉，末识好衣裳。

看面虽犹小，闻言尽可伤。

最知怜祖母，句句刮人肠。

李觤

李觤　哭女二首

老树枝叶薄，先秋风雨过。

人间不善事，身外想无多。

理遣诚如幻，悲为岂奈何。

从前短鬓发，为尔渐双皤。

李觤

李觤　哭十侄

到官六月寄书回，未病封题死后开。

一命至卑人尽得，九泉何事独相催。

唯忧旅榇还乡远，况是亲丧继踵来。

数世学文终若此，可怜门户转隳颓。

李觤

李觤　苦热夜

荧荧背明灯，黯黯垂疏帷。

阶庭岂不好，蚊虫苦相期。

坏扇无清风，暗树多斜枝。

屈指山泉侣，寂寥空所思。

李觤

李觤　苦雨初霁

积阴为患恐沈绵，革去方惊造化权。

天放旧光还日月，地将浓秀与山川。

泥途渐少车声活，林薄初乾果味全。

寄语残云好知足，莫依河汉更油然。

李觤

李觤　览余尧辅诗因成七言四韵

少年心苦向毛锥，老大生涯只有诗。

哀乐万端成画绘，江山大半入鑪鎚。

格如平易人多爱，意到幽深鬼未知。

白发尚新才不尽，几时吟兴是衰时。

李觤

李觤　李郭

元礼祸成鉤党后，林宗身免闭门时。

死非不智生非怯，同室乡邻各有宜。

李觤

李觤　梁帝

凝旒南面总虚名，庙祀何曾暂割牲。

但学禅心能忍辱，莫羞侯景陷台城。

李觤

李觤　林屯田思轩

虑远无如静，兹轩得地幽。

一官虽智效，万仞更心游。

风月趋吟笔，乾坤入坐筹。

延英期上对，岂是为身谋。

李觤

李觤　灵源洞

才出尘来尚未知，渐攀藤竹渐临危。

伏流似是龙藏处，古树应无春到时。

谁把石崖齐划削，直教云气当帘帷。

良工画得犹宜秘，莫与凡夫肉眼窥。

李觤

李觤　留题归安尉凝碧堂

骚人得助是江山。千里幽怀一凭栏。

野色岂唯春晚秀，天风长似月边寒。

身闲暂觉尘埃远，境胜才知宇宙宽。

祗恐仙壶提挈去，不教凡眼醉中看。

李觤

李觤　柳枝答

春早寒馀岂足哀，平生多难愧非材。

去年二月都城里，曾共花房带雪来。

李觤

李觤　论文二首

今人往往号能文，意熟辞陈未足云。

若见江鱼须恸哭，腹中曾有屈原坟。

李觤

李觤　论文二首

天宝年中事事新，长安还有谪仙人。

骑鲸去后无寻处，输与勾芒自管春。

李觤

李觤　麻源题壁

一到麻源日又曛，几回欲起却逡巡。

世间岂是无山水，不奈闲人好聒人。

李觤

李觤　马嵬驿

六军刚要非杨妃，空使君王血泪垂。

何事国忠诛死后，不将林甫更鞭尸。

李觤

李觤　美女篇

繁霜毒春木，花开苦不早。

愚夫择利婚，美女贫中老。

曷不冶颜色，门前车为道。

闺房有礼文，自衒谁言好。

俗态竞朱粉，古心慕苹藻。

所期君子恩，卒以慰枯槁。

李觤

李觤　闷书

行行四月晦，絺綌未能裁。

天气疑我定，春寒恐再来。

袭衣从汗浃，交扇取风回。

野秀深成黑，炉薰冷作媒。

年高情已淡，俗薄意多猜。

李杜今何在，芳樽谁与开。

李觤

李觤　闵俗

君门若无禄，陈编熟能读。

公庭若无法，秽德谁不足。

煦煦儒者言，沈沈小人腹。

伤心勿复道，拂絣寄清曲。

李觤

李觤　闵雨诗

吴江之南，是曰丰国。

五种之生天下食，一岁不登，

吾民菜色。如何天不仁，

纵彼旱孽称其神。矫矫赤龙推火轩，

来自东南山。咸池愞水不敢沃，

阳侯失色愁烹煎。况兹畎亩流涓涓，

何足吸之唇齿间。但见禾与黍，

蓬勃红尘起。土伯敕其属，

扫路迎饥鬼。哀哉氓{上山下虫}{上山下虫}，

托身釜鬲惟蒸炊。小人怨咨君子知，

天生天杀今其时。我闻皇穹大德在生育，

爱养万物同婴儿。产民之身赋民食，

中道绝之何所为。当时冥冥间，

委任非其宜。山川之神各守土，

群龙受位司天池。上帝当轩亲戒敕，

十日一雨无愆期。帝心仁且信，

临下固不疑。谓言庶事有分职，

屏去视听思无为。安知愚下鬼，

负德孤恩难制指。弄天之权侮人命，

贪嗜牛羊邀祭祀。忽焉一物不称情，

因教此旱灾生灵。雷霆之官畏罪莫敢谏，

头枕天鼓眠不醒。帝在紫微垣，

下隔千里云。徒劳衔血向空哭，

帝心虽圣安得闻。北斗侍帝侧，

翰运气母均四时。五星暨众宿，

照曜亡偏私。夫何容此鬼，

恣行胸臆轻天威。定是机务繁，

耳目有所遗。小臣亦何者，

草莽负奇节。欲系神颈无长绳，

欲斩龙头剑锋缺。皇穹如未察凶邪，

空使小臣心郁结。

李觤

李觤　闽中岁春

休道南人暖过冬，苦寒今与北方同。

霜严欲裂地到底，日短不行天正中。

谁使智愚相伴老，便将荣辱断还空。

乡愁莫更欺闲客，薄酒从来亦有功。

李觤

李觤　名男曰参鲁以时喻之

孔门有高弟，曾子以孝著。

求诸圣人言，尚曰参也鲁。

才敏谁不愿，顾恐难荷负。

苟无德将之，何益於父母。

昔如吴起者，善兵亚孙武。

齿臂游诸侯，亲丧哀不举。

杨彪有子脩，器能颇可取。

一旦以罪诛，舐犊秆虚语。

吾生本薄祜，略无兄弟助。

及汝又一身，不绝如线缕。

祖母唯汝爱，无异所生乳。

宁止吒祭祀，亦欲兴门户。

伎俩勿求名，适时乃有补。

计虑勿尚巧，合义乃可处。

持重尚寡过，摧刚庶无惧。

内以保家族，外以扬名誉，

高山在所仰，今人岂殊古。

参鲁为汝名，其字曰孝孺。

李觤

李觤　鸣蜩

雨馀云漏日，虫思已喧喧。

时节惊初夏，声音似故园。

为谁吟绿野，相共送黄昏。

便是秋来信，霜髯更几根。

李觤

李觤　暮春始游城西

病多无力逐纷华，三月衡门未见花。

长恐后期成索寞，果逢残景独咨嗟。

栏干倚望山空在，杯酒迟留日易斜。

谩说明年更春色，不知园囿属谁家。

李觤

李觤　南斋咏风

懊恼南窗一道风，只应天配与贫穷。

不归罗绮飘飖处，故入松篁冷淡中。

久座披襟尘榻稳，半醒吹面月帷空。

城边菡萏今多少，偷得清香是尔功。

李觤

李觤　女色无定美赠卿材

女色无定美，宠至美则多。

士才无定称，用显称已过。

长字小家子，粲粲秋池荷。

性慧不觉耻，母怜不加诃。

出户一囊麝，见人双眼波。

情动笑难止，语娇音屡讹。

都人口如沸，观者踵相摩。

因缘幸充选，恩泽成偏颇。

少费万金珠，一呼千绮罗。

佯愁惨白日，猛唾倾天河。

东邻有贤女，春绿涵脩蛾。

花艳不裁翦，玉光无切磋。

自小固闻礼，藏头岂知他。

亲戚尚未见，媒官当奈何。

过时谁访问，生世就蹉跎。

岂不有配偶，市里或山阿。

岂不有奉养，春{左食右喜}与机梭。

列女不得传，乐府无人歌。

容华日衰落，涕泣坐滂沱。

富贵易脩饰，贫贱多笑呵。

柳下无仲尼，小官终灭磨。

进退在勇决，迟疑两皆蹉。

退当事奇伟，夙驾追雄轲。

进当取势位，健笔为干戈。

胡然守一节，独自埋随和。

李觤

李觤　偶题饶秀才豩光亭

北出城来驻马蹄，君家别馆幸临豩。

雄虹见雨遏不断，潦水到秋痕渐低。

万中热心成浩叹，一樽撩眼怕长迷。

俗人谁会儒生意，是处醉吟还日西。

李觤

李觤　蓬屋

长簷数尺庇堂东，疏漏从来只有蓬。

日影碎如秋树下，雨声初似夜般中。

竹经蠹了多垂地，箬到乾时半捲空。

此处想非人所竞，众言千万莫相攻。

李觤

李觤　萍

尽日看流萍，谁原造化情。

可怜无用物，偏解及时生。

泥滓根萌浅，风波性质轻。

晚来堆岸风，犹得护蛙鸣。

李觤

李觤　七夕

天孙何许是来时，月意愔愔露气微。

可道星河难得过，自缘乌鹊合高飞。

秋宵已胜春宵短，今会还如古会稀。

早晚望夫能化石，尽分人世作支机。

李觤

李觤　七夕二首

无奈家家乞巧何，岂知天上拙人多。

唤他乌鹊辛勤杀，才得扶舁渡浅河。

李觤

李觤　七夕二首

一年一度暂和谐。幽闭生心亦可猜。

莫道乘槎无径路，支机曾属客星来。

李觤

李觤　戚夫人

百子池头一曲春，君恩和泪落埃尘。

当时应恨秦皇帝，不杀南山皓首人。

李觤

李觤　齐世家

莫以荒淫便责君，大都危乱为无臣。

若教管仲身长在，何患夫人更六人。

李觤

李觤　千福寺昧轩

何人指蒙昧，题作此轩名。

天理自昼夜，道心无晦明。

用当群物化，舍去一毛轻。

磊磊山前寺，时闻钟声声。

李觤

李觤　钱寺丞知白州

大邑歌谣日尚新，忽惊千骑拥行尘。

宦游莫叹登长道，天意先教福远人。

城在海隅门少客，地钟阳气景常春。

政成不患无知已，按察当今正直臣。

李觤

李觤　乾元节群臣祝寿小人无位以诗继之

帝命当敷佑，民生有厥初。

千秋唐节日，万国禹朝车。

韶美笙镛外，需亨饮食馀。

神仙似姑射，梦想即华胥。

嘉会诚难得，愚忠敢自痚。

古人谁最寿，无逸在周书。

李觤

李觤　遣兴

境入东南处处清，不因辞客不传名。

屈平岂要江山助，却是江山遇屈平。

李觤

李觤　清话堂诗

释子相延暂解冠，一宵清话到更兰。

漆盘香烬死蚯蚓，纸瓦雨声鸣弹丸。

往事莫将闲口笑，劳生谁在定中看。

明朝飄面还归去，衣旧涂泥溅马鞍。

李觤

李觤　清晖亭

池亭何处占清晖，只有晖江更向西。

山上白云如有雪，水中明月似无泥。

郊原不改春来秀，径路终忧客到迷。

沈约东阳曾入咏，使君才调好留题。

李觤

李觤　清明日作

迟迟日景坐成曛，闻说清明在此晨。

花卉不宜愁眼看，勾芒能为几人春。

销磨志气多因老，点检交游半作尘。

欲向醉乡聊自适，病来还厌举杯频。

李觤

李觤　秋怀

褚冠斜顶对清秋，病骨支撑懒上楼。

辅世功夫何日是，少年滋味此生休。

山含红树随时老，天带黄昏一例愁。

自笑酒肠空半在，前村无处典鷞裘。

李觤

李觤　秋千二首

华郭春光欲暮时，采绳争蹴夜忘归。

佳人不道罗纨重，攎共杨花苦斗飞。

李觤

李觤　秋千二首

风静高标埋暗雾，月明孤影落澄波。

狂心攎逐游童上，无奈春醪足困何。

李觤

李觤　秋热

江湖限南鄙，秋令到还稀。

节换空看历，人闲未趁衣。

齐纨方得意，厦燕莫言归。

祗有松筠径，风高暑气微。

李觤

李觤　秋晚悲怀

渐老多忧百事忙，天寒日短更心伤。

数分红色上黄叶，一瞬曙光成夕阳。

春水别来应到海，小松生命合禁霜。

壶中若逐仙翁去，待看年华几许长。

李觤

李觤　秋阴

一夜风声晓更狂，起来庭户顿凄凉。

不知红日在何处，时见黑云微有光。

天落不中兼雁影，露啼林罅带枫香。

愁人莫苦登高阁，说著江山已断肠。

李觤

李觤　屈原

秋来张翰偶思鱸，满筯鲜红食有馀。

何事灵均不知退，却将闲肉付江鱼。

李觤

李觤　日出吟

日出百鸟喜，覊人懒举眸。

长恨年光缓，禄养未可求。

若至年光过，高堂又白头。

义和君有知，奈我心悠悠。

李觤

李觤　儒行

一死相从患难时，何人能与古人齐。

郦生泉下还知否，卖友而今价转低。

李觤

李觤　闰正月三日偶书二首

一步寒郊一惨眉，望春春色苦来迟。

东君未必私桃李，只恐梅花谢有时。

李觤

李觤　闰正月三日偶书二首

无赖年年逐酒徒，今年不饮兴何如。

醉乡若有人名籍，但愿春风点检疏。

李觤

李觤　三贤咏

鲁连誓蹈海，夷齐甘采薇。

秦王不得帝，周武终见非。

轻死议万乘，强哉三布衣。

凡人欺贫贱，贫贱岂易欺。

李觤

李觤　僧志月碧云轩改为景云轩因书二首

长见江淹杂体诗，碧云非是惠林词。

试言日莫佳人怨，何事高僧却得知。

李觤

李觤　僧志月碧云轩改为景云轩因书二首

景云持律冠当年，遗迹虽沉古寺存。

释子若能精进去，便应题作景云轩。

李觤

李觤　山舍寓止

无计奈疏拙，走逃云水隈。

鹤饥虽厌夜，龙睡却嫌雷。

师友关千古，穷通付一杯。

商岩版筑者，底处有梯媒。

李觤

李觤　芍药

斜月正当楼，香雾压城重。

起傍小兰行，花亦方大梦。

李觤

李觤　少年

新翻曲调恐人传，不许高声唱玳筵。

金兽也嫌春态浅，向风喷作绿杨烟。

李觤

李觤　书怀寄介夫

弃材幸免杂舆薪，收拾缁衣出洛尘。

渐老得闲才是性，谩言成谑且随人。

能传身后须文字，要识胸中只鬼神。

俗子不劳轻毁誉，问天长乞醉乡春。

李觤

李觤　书景云轩壁

二江斜入似娥眉，尽日凭高把酒巵。

贫贱别应无好处，猛忙中是我闲时。

李觤

李觤　书楼夏晚

地僻无他管，楼危有剩凉。

远流通越派，残日共秦光。

鸟道顽云黑，人家病叶黄。

高情梦箕颍，头景画潇湘。

山药香多桂，渔歌浊少商。

太平知可喜，何者是簪裳。

李觤

李觤　书麻姑庙

流俗好仙方学道，至人乐道自成仙。

飞升若也由贪欲，紫府还应用诈权。

尘里笙歌千古梦，洞中星斗几家天。

无心便是归真日，姹女河车总谩传。

李觤

李觤　书松陵唱和

天命相逢陆与皮，当年才调两权奇。

朝端未有输忠处，诗外应无用力时。

意古直摩轩昊顶，言微都洩鬼神私。

近来此道中兴也，泉下英魂知不知。

李觤

李觤　霜

夜落无人见，朝看到外新。

非君有分别，力不奈松筠。

李觤

李觤　睡起

簟卷鳞纹帐系纱，六龙西降树阴斜。

祗应梦里成蝴蝶，犹记南园数种花。

李觤

李觤　睡思

睡魔气势重千钧，压倒心闲食饱人。

莫笑坐问常似醉，当年满腹是精神。

李觤

李觤　睡思

俗语不入耳，旅愁还到心。

坐多浑易厌，梦好欲重寻。

暴雨撩蓬响，残阳过岭阴。

回看奔竞苦，此兴贵南金。

李觤

李觤　宋玉

世间佳丽每专房，一顾多应万事荒。

梦里若无真宝处，不妨频为赋高唐。

李觤

李觤　送郴县吴主簿

数十年来预荐书，当时文行耸群儒。

青衫近始沾王泽，白道从新入宦途。

四壁生涯虽寂寞，一官趋进转崎岖。

楚南若是江山好，闲日犹应味道腴。

李觤

李觤　送陈次公茂材

俗人无心胸，贵伪不贵诚。

口吻当文学，奔走成名声。

之子出蒿莱，行洁业且精。

中美未外发，朴质亡华英。

持此向文众，讵免笑与憎。

况复觅薦举，路险岂易行。

所愿天命泰，因之主者明。

牙絣一鼓时，钟子耳必倾。

李觤

李觤　送陈司理

平生直道耻求人，下位沈英久未伸。

齐吹古来偏有滥，叶龙今更不宜真。

天边奕世三台贵，江上先庐一亩贫。

大抵穷通相倚伏，这回寒谷解逢春。

李觤

李觤　送春

送尔归天去，天应解祸淫。

物生谁得所，我见独伤心。

好景吟来偏，芳樽醉不禁。

东风别无用，百草已成林。

李觤

李觤　送春

宜春台上送春归，泪滴金怀不自知。

懊恼黄莺解言语，飞来唯见落花枝。

李觤

李觤　送春寄呈现祖袁州二首

东君此去和时来，雪里梅根待暖回。

莫似仙家寥落甚，蟠桃千岁始重开。

李觤

李觤　送春寄呈祖袁州二首

去年春尽在宜春，醉送东风泪满巾。

今日春归倍惆怅，相逢不是去年人。

李觤

李觤　送丁正臣

铅椠辛勤四十年，抟风不上鬓霜寒，

朱门何处是知已，短褐空瓢行路难。

李觤

李觤　送杜奉职

青紫皆同道，稀曾到薜萝。

感君非我辈，无事每来过。

此别当贫病，何年共醉歌。

人生有后会，争奈鬓双皤。

李觤

李觤　送杜寺丞和永城

薦表同时入，天衢自此通。

弦歌新邑宰，清白旧家风。

官舍隋河北，离觞华谷东。

勖哉松柏操，咫尺是尧聪。

李觤

李觤　送杜万

谷口生涯已是贫，素衣还攎冒京尘。

因风早寄登科信，装点江南几日春。

李觤

李觤　送分司吴太博还乡

休官众夫许，分政且归闽。

名俿金闺彦，身为惠帐人。

林泉新得主，冠履渐无尘。

知足应常足，安能更问津。

李觤

李觤　送傅野

国学先生石与孙，金铃木舌士林间，

欲将天下观诸掌，之子从今上泰山

李觤

李觤　送古山人

喜闻吉事怕闻凶，天下人心处处同。

乍出山来言语拙，莫将刺字谒王公。

李觤

李觤　送何祕丞

吴人作蜀官，万里泝惊湍。

地俗虽云异，民情想一般。

智明终戒察，政惠不须宽。

前史多循吏，乘闲更熟看。

李觤

李觤　送侯殿直之官吉州

待诏何年别玉堂，笔端浑欲继钟王。

官资未出风尘外，踪迹曾亲日月光。

扶老只今非远道，荐能从此有封章。

庐陵若要高文写，争得滁州在故乡。

李觤

李觤　送黄承伯

君来别我向番阳，时节初春晓尚霜。

茶褐园林新柳色，鹿胎田地落梅香。

此行砚席多知已，是处楼台可举觞。

只恐诏书非久下，槐花又在眼前黄。

李觤

李觤　送黄介夫

短亭车马地，送子一盘恒。

不畏离群久，所嗟行路难。

晒衣云日薄，扑面水风酸。

圣有中庸训，时时著意看。

李觤

李觤　送黄祕丞

天下为人子，何人似庆门。

二亲皆白首，同日拜皇恩。

就养兰生畹，娱宾酒满樽。

自嗟偏待早，相送只销魂。

李觤

李觤　送黄铣应举

先世宦不达，少年才已雄。

何人为父执，独自振家风。

物色营求广，宾兴礼数隆。

孤寒今有望，太守汉吴公。

李觤

李觤　送剑州张掾

名在乡书久，恩由父任优。

从今绍清白，即此是箕裘。

交结多良士，经过半旧游。

举知应有望，鸿翼佇横秋。

李觤

李觤　送江茂才

少小尚英奇，高谈与众违。

久穷才信命，远客合思归。

箪食非无乐，京尘误入衣。

云山仍旧好，况是观庭闱。

李觤

李觤　送觉师西游乞御书

累圣多材艺，留神翰墨间，

皇坟非小道，玉版遍藏山。

上士持三学，西行谒九关。

奎华如可捧，归伴白云閒。

李觤

李觤　送君俞

之子来相同，吾言岂不诚。

文章难得理，声律易求名。

贫甚须清节，亲安莫远行。

异时如有立，宗族亦如荣。

李觤

李觤　送李侍禁

三载昩江上，军和盗亦歼。

事烦终不惓，贫极始知廉。

别袖挥寒日，归舟载夜蟾。

懋功宜有赏，天意在官占。

李觤

李觤　送李著作知柳州

到官十五月，太半在他邦。

惠术示施一，公心无与双。

剖符新使粤，尽室始浮江。

地理将分岭，行程即下泷。

旅愁侵酒座，秋色漏船窗。

属吏谁非慑，群蛮不易降。

人稀财岂厚，俗异性多惷。

自此观贤业，洪钟且试撞。

李觤

李觤　送流人

人情自古怕迁移，更去南方路险巘。

从此异乡谁是侣，只应明月解相随。

李觤

李觤　送路拯北游

六月地欲赤，驱车河朔行。

王师备戎羯，游子念功名。

尽识山川险，深穷彼我情。

归来具对奏，直上请长缨。

李觤

李觤　送彭昱应举

计偕千百数，太半是虚名。

近日逢吾子，心中叹笔精。

众人皆禄位，所贵在诚明。

努力唐虞际，期於大有成。

李觤

李觤　送毗师西游

望望王城十二门，青山行尽入红尘。

近来富贵皆天与，到处应多问命人。

李觤

李觤　送丘寺丞

嗟予兀兀何施为，学无异意唯传师。

尝言先圣所述作，人事而已亡他岐。

安知步步有天道，繄我丘师能识之。

春秋下应三千岁，雅颂周流十二支。

阐幽大传与隐旨，图写转匝成圆规。

劳兄示我复教我，一字不晓如痴儿。

文侯听乐唯恐卧，今我幸免指目皮。

丘明子夏言不及，我兄所得何神奇。

直疑前身是颜子，独受师说无不知。

又疑梦寐感灵怪，常与周孔相追随。

不然悠悠千载后，何传何習遽如斯。

穷愁著书古有例，昨官闽中今海涯。

海涯路远学者少，斯道未有施行时。

圣皇诛赏甚明白，归来奏牍无迟迟。

江南腊雪片如掌，酒花上面寒力衰。

是非得失从此止，马头一别东西驰。

李觤

李觤　送任大中

真伪少分别，吁嗟此世情。

西施作老婢，南郭逞新声。

命合生来困，诗应没后名。

旅游何所得，赤日又徒行。

李觤

李觤　送僧游庐山

行非为客住非家，此去庐山况不遐。

要见南朝旧人物，池中唯有白莲花。

李觤

李觤　送山甫

喜尔年将壮，为儒志可嘉。

乡闾知行实，场屋见辞华。

公道方无{上雍下土}，君门况不遐。

直应千里足，世世出吾家。

李觤

李觤　送上官直

失意多怨尤，有谁能自知。

游人务乞丐，之子唯求师。

成名在积善，干禄先阙疑。

根本苟深固，春风谅无私。

李觤

李觤　送沈郎中

伪饰久终变，真诚老益纯。

官为郎位贵，家似旧时贫。

去作吾民福，归寻楚水滨。

他年名粗立，林下愿相亲。

李觤

李觤　送沈秘校

君家龙虎弟兄贤，斗酒相逢楚水边。

雨露自今荣一命，尘埃未免困三年。

高谈欲出稠人右，敏政当居欲吏前。

异日能来见逋客，麻姑碧洞古时天。

李觤

李觤　送酸枣邓主簿

畿县官虽小，京华日可亲。

文章成薄俗，交结最难人。

典学应无废，存诚况已纯。

邦工寻尺用，杞梓讵深沦。

李觤

李觤　送王都曹

古木亭边夜向晨，饯壶重叠拥双轮。

高文健笔科场手，白发青衫宦路人。

十月霜风还劈面，六街尘土会欺贫。

麻源碧润神仙地，早晚归来伴隐沦。

李觤

李觤　送王尉

义激中心不再思，宦途从此抱瑕疵。

谁怜君子笃亲意，况是明王孝治时。

靖节田园应久发，尚平婚嫁岂宜迟。

一官尘土休回顾，海上群鸥旧有期。

李觤

李觤　送危太博

一片灵台众共知，宦途宁肯避危机。

至诚似有神明助，尽室初从瘴海归。

烈火岂能伤美宝，覆盆终是见炎晖。

人生未出功名外，多少京尘待染衣。

李觤

李觤　送吴伯华

典学淡无味，畏涂来几程。

举家应好事，努力为求名。

声膳南陔远，连环昨梦惊。

寿觞何以薦，经术抵金籯。

李觤

李觤　送吴著

好学诚虽笃，事亲心不忘。

秋风满黄叶，归路正重阳。

力行宜无改，脩辞况有方。

起家知可望，兰秀自闻香。

李觤

李觤　送武陵令

之子当为邑，吾朝信择人。

位卑虽立事，任重合忧民。

槃瓠多遗种，桃源即近邻。

登临如有见，才思日应新。

李觤

李觤　送夏旦赴举

岭梅初尽草初生，马上春风酒易醒。

好共大鹏双奋击，此行有路到南溟。

李觤

李觤　送仙游知县许延评

策名曾未几，夺迅出埃尘。

陋巷潜心久，亨衢得意新。

君恩方责报，民业近多贫。

莫学悠悠者，谋身不为人。

李觤

李觤　送薛经

多能未必有相知，况是东南义士稀。

京洛路长何日到，风尘依书化人衣。

李觤

李觤　送演教大师东游

野客相知久，年来发渐华。

衣冠从异教，言行似儒家。

通塞随天命。遨游遍海涯。

武夷应有会，好去醉流霞。

李觤

李觤　送阳曲蔡尉

凤皇贵在德，孔翠岂无文。

诗礼多承训，贤能逈出群。

谈清蜕尘滓，志大蹑烟云。

更喜并州牧，豪英天下闻。

李觤

李觤　送宜黄柳尉

荒郊人事绝，欢喜见时髦。

旧业椽为笔，新官草染袍。

幽明终考绩，州县岂徒劳。

竞有松筠性，凌寒节更高。

李觤

李觤　送张宏下第南归

世家元是武夷孙，四上观光预国宝。

地底岂无干斗气，天边争奈饮牛人。

田宜秫稻应多酒，路入溪山渐少尘。

身计未谐归计好，一樽犹可醉乡邻。

李觤

李觤　送张评事

江上楚花鲜，君行一黯然。

居官无藉手，选部岂知贤。

廉善虽由已，亨通亦在天。

都人如问我，疏懒甚当年。

李觤

李觤　送张寺丞

三载居邻县，得闻金玉音。

路遥相见少，道合受知深。

已矣瓜时戍，悠哉魏阙心。

归舟望不及，白日隐寒林。

李觤

李觤　送张鬷{左古右叚}

人意皆怀土，嗟君无故园。

欲行须尽室，此去又他门。

静里文章好，贫来节行存。

振淹知有日，倚伏岂虚言。

李觤

李觤　送赵拊

先朝名士有遗孙，狼藉麻衣化洛尘。

笔下每求千古意，醉中曾过几回春。

劳生只见年年老，客路相逢事事新。

满座狂歌时莫笑，眼看燕市若无人。

李觤

李觤　送知军曹比部移虔州

要知贤者善居官，法自严明性自宽。

黠吏欲欺难作计，愚民初惧久方安。

狱辞大小情皆见，市物公私价一般。

农力不闻供土木，穷阎犹得免饥寒。

星为二使来巡抚，考未三年悉可观。

剧郡使当烦镇守，君恩宁许更盘恒。

两幡赣水行非远，五夸昩江日渐单。

从此天衢龙跃去，野人怀德谩悲酸。

李觤

李觤　送知县苏祕丞移英州

大邑曰南城，唯君治道行。

何曾设鉤距，到底是聪明。

鼎在神奸伏，鹰来鸟雀惊。

诈穷多自笑，刑重亦知平。

府史知廉士，农桑学颂声。

在官嗟不久，丕绩已垂成。

岭路当过庾，州图喜得英。

还人天与幸，弊俗日将清。

游刃非无地，抟风别有程。

上心应寤寐，彝器待书名。

李觤

李觤　送周山人

鬼事无形尚可疑，人伦有验从皆知。

武夷山路几百里，归去西风落叶时。

李觤

李觤　索酒

不醉多愁醉多病，几回爱酒又停杯。

死生若是有天命，莫放愁来任病来。

李觤

李觤　太平州十咏亭

客游无日暂开颜，姑孰溪边偶得闲。

风景直疑图画出，古今都似梦魂间。

恒温罪逆休重问，谢传英灵已不远。

深美谪仙遗世务，酒般椎鼓浪如山。

李觤

李觤　堂西夜坐

炎蒸得避处，铺席对西墙。

有月树阴黑，无风山气凉。

聚蚊妨袒裼，饮井当壶觞。

妻子讵知我，笑言皆在傍。

李觤

李觤　题净居院

寺门幽独停江城，江水清含地气清。

司岸楼台人醉死，绕阶松竹夏寒生。

路经桥远尘难过，僧占闲多俗不争。

唯有行吟憔悴客，这回须去濯长缨。

李觤

李觤　题灵阳宫

费君投杖处，行客过彷徨。

水面风雷散，沙头草木荒。

一壶谁世界，千古共凄凉。

大块偏劳我，烧丹未有方。

李觤

李觤　题虞侍禁山亭

岭上簷楹缔构新，我来登望倍凝神。

可怜韬略真名将，犹与豩山作主人。

会把松心欺过雪，更冯花萼占留春。

江南风物虽佳丽，争奈燕然有虏尘。

李觤

李觤　题昱师房天笑图

高僧不出院，屏画天笑图。

客子倦游者，欲去复踟蹰。

古人骨朽不可追，今人相见如古时。

人间触事入吾笑，何必门前有虎谷。

李觤

李觤　听周大师琴

已解琴中意，更加絣上声。

他人郑卫杂，此手鬼神惊。

深夜众籁息，寒天孤月明。

四邻应得睡，濁酒且同倾。

李觤

李觤　庭树

不是栽培力，谁容此处生。

细声饶客睡，斜影与邻清。

地窄根犹迸，秋迟叶未惊。

虞人虽欲伐，却怕损簷楹。

李觤

李觤　同徐殿丞游麻姑山陈屯田闻之以诗见寄次韵第二首

尘寰渐远渐凄清，似向昆仑采玉英。

此地已知邻华子，几人犹道识方平。

步高那复肌肤重，心逸都疑羽翼生。

苦恨俗缘无了处，归来依旧马蹄声。

李觤

李觤　同徐殿丞游麻姑山陈屯田闻之以诗见寄次韵第一首

良友嗟尘网，相斯物外游。

求珠非赤水，不死是丹丘。

几上麟交擗，樽中蚊乱浮。

仙家一度醉，人世几千秋。

药气多留鼎，茶香细出瓯。

尧人方旷荡，容易学巢由。

李觤

李觤　晚思

一槛东风小箔开，乱山明暗水萦回。

流年渐共春华去，暴热还随霁色来。

天气浊多人欲睡，地形卑甚物先梅。

因知楚客迷魂处，不是江东不足哀。

李觤

李觤　晚闻角

倾耳斜阳里，无聊拭泪频。

平生惯闻处，今日自愁人。

夜近歇不久，风来听得真。

胡笳更何物，只此已伤神。

李觤

李觤　往山舍道中作

截竹成舆不用轮，东行尽日稳宜身。

前看叠嶂如无路，每到平田始见人。

下户半曾差作役，朽株多已祀为神。

生涯一撮诚何有，且免庸儿共拜尘。

李觤

李觤　闻女子瘧疾偶书二十四韵寄示

昨日家人来，言汝苦寒热。

想由卑湿地，颇失饮食节。

脾官骄不治，气马痴如絰。

乃致四体烦，故当双日发。

江南此疾多，理不忧颠越。

顾汝仅毁齿，何力禁喘噎。

寄书诘医师，有药且嚼啜。

方经固灵应，病根终翦灭。

但恐崇所为，尝闻里中说。

兹地有罔两，乘时相羒结。

嗟哉鬼无知，何於我为孽。

我本重脩饰，胸中掬冰雪。

祸淫虽甚苛。无所可挑抉。

疑是饕餮魂，私求盘碗设。

尽室唯琴书，何路致荤血。

无钱顾越巫，刀剑百斩决。

徒瓷彼昏邪，公然敢抄撮。

理闻上帝灵，网目匪疏缺。

行当悉追捕，汝苦旦夕歇。

慈爱早有加，忆念今逾切。

尘劳差可畏，归计又云辍。

所生能够劳，祖母矧聪哲。

羸卧纵未苏，抚视谅非拙。

勉勉多自安，风来信勿绝。

李觤

李觤　闻喜鹊

翩翩者鹊何品流，羽毛白黑林之幽。

生平智力可料度，有巢往往输鸣鸠。

天然却会报人喜，愚儿幼女唯尔求。

万声千噪几曾验，闻者终是轩眉头。

从来鸟鸟爱反哺，孝慈情性谁可俦。

其间於事最先见，告人凶祸令人忧。

忧时不肯自脩饰。祷请神鬼争啾啾。

告之愈验愈见恶，共云灾患鸦之由。

弹丸瓦石相驱逐，名园佳树难依投。

忠言逆耳世罕用，属镂曾割伍员喉。

莫笑后来司马公，事事称好真良谋。

李觤

李觤　闻训狐

昔年因读昌黎文，知有训狐犹未真。

客堂昨夜灭烛后，一声窃发诚惊人。

慈母入席匪虚语，据此麄暴谁敢闻。

杀人之子养尔子，天地不管胡为仁。

岂无鹰隼善搏击，去路昏黑难相亲。

亦有弓矢可弹射，欲恐误中东西邻。

我今独处虽无惧，聒不得睡宁不嗔。

尝闻凤凰百鸟君，丹穴万里谁能言。

行尝整顿九韶乐，奉迎綷羽掀重云，

直前再拜列尔罪，尔躯何足为灰尘。

李觤

李觤　闻莺

才转歌喉碧树枝，惊飞还避巧丸儿。

可怜蜂蝶无言语，入遍花房人未知。

李觤

李觤　乌鹊

乌鹊翩翩竞羽毛，南飞无树过良宵。

就中管得他人事，祗与天孙倩作桥。

李觤

李觤　五龙塘

世传鳞物有蟠时，分得寒泉住翠微。

天命虽教为润泽，神心终是索虔祈。

一围石岸刓无迹，几族阴云禁不飞。

风脚斗回波面黑，向人浑似逞严威。

李觤

李觤　雾

光明人所好，幽暗此何为。

树在豩无影，禽来鹘未知。

爱花留润与，避日卷阴移。

底事偏相恼，天涯欲望时。

李觤

李觤　惜才

丑妇易为洁，愚儿多守纯。

天将恶文采，万物恐无春。

李觤

李觤　惜才

子云辞赋似相如，自说雕虫异壮夫。

何事犬羊說质素，患他人爱著貂狐。

李觤

李觤　惜鸡诗

吾家有鸡母，乘春数子生。

生来逾六旬，互觉羽翼成。

其母且再卵，逐之使离散。

众雏既不来，一子独恋恋。

恋恋不肯离，逐之终不移。

母行无险易，唧唧相追随。

卵生亦云足，母伏窠中宿。

厥子苦无依，攀背如悲哭。

窠中母所安，忍渴复忘餐。

子於背上卧，不舍须臾间。

我时见之喜，异类能如此。

因欲观其终，其终谅何似。

一朝大长成，乃知牝牡情。

膨脝娠有腹，渐见东西行。

行行求饮食，欲以助生息。

卵出子还多，养子何劳役。

朝啄荆草林，暮爪汙泥深。

昔时随母意，今作爱雏心。

雏生诚可爱，母老宁忍背。

物性乃不常，使人心叹慨。

物类本无知，无知孰责之。

斯鸡与从异，酷似有天资。

天资以仁孝，变更何太早。

况彼本无知，血毛安足道。

万物灵者有，孰不念其亲。

少艾与妻子，所以夺吾真。

五十慕父母，虞舜称稽古。

埋子得黄金，迩来唯郭巨。

古人往莫追，言之泪沾衣。

斯言足自警，题作惜鸡诗。

李觤

李觤　喜雨

人皆喜膏泽，我独忧丰年。

岁凶已贱糶，年丰安得钱。

赋役忽惊骇，仓廪甘弃损。

铢铜苟可换，富贵宁构怜。

归来官事了，相吊柴门边。

农夫未尽死，谷价应常然。

王心幸仁圣，分职当忠贤。

谓谷贱为美，咄咄无欺天。

李觤

李觤　戏题荷花

昔人诗笔说莲花，人嫁春风早可嗟。

今日倚栏添懊恼，池台多是属僧家。

李觤

李觤　戏题玉台集

江右君臣笔力雄，一言宫体便移风。

始知姬旦无才思，祗把豳诗咏女功。

李觤

李觤　戏赠月

梦中识路亦何为，恰要逢人已自迷。

一月解行天一匝，嫦娥犹未免单栖。

李觤

李觤　蝦蟆

蝦蟆尔奚为，閤閤搅入耳。

在官不为官，在私无私事。

徒将一寸口，日夜相鸣吠。

岂能劖语言，且欲讁梦寐。

何者孔稚珪，爱之如鼓吹。

谁论正与淫，各自有知已。

李觤

李觤　夏日郊园

三径是生涯，朋游日已赊。

野情饶皓鹤，寒气入甘瓜。

移竹调风韵，疏泉浴月华。

尘埃应附势，不肯到贫家。

李觤

李觤　夏日雨中

一雨遂不止，我行当此穷。

蜀东天亦漏，尧后水犹洪。

大点有片重，密蒙无寸空。

晓唯壶箭觉，暖似炭炉通。

书笔提梅洗，征衣擘润烘。

帘间稀去燕，枕下即鸣虫。

竹粉千腰白，桃皮半颊红。

物华娇自衒，天意猛相攻。

酒退愁城外，吟兴愤涌中。

遣谁咨毕宿，留作旱时功。

李觤

李觤　闲居

无物可劳情，空郊日闭扃。

雨吟春破碎，贫饮客凋零。

世事重江险，才名一梦醒。

同心祗松柏，见我尚青青。

李觤

李觤　闲夜

披衣坐小亭，夜气拂人清。

月暗先成晕，虫吟不识名。

举杯斯混沌，开卷赏茎英。

此兴知谁会，松风鹤睡惊。

李觤

李觤　乡思

人言落日是天涯，望极天涯不见家。

已恨碧山相阻隔，碧山还被暮云遮。

李觤

李觤　小女

惜汝今何恃，言来泪满襟。

死生虽分定，襁褓累人心。

饥买邻家乳，寒劳祖母针。

岂知泉路隔，时发繐帷寻。

李觤

李觤　小杉

小杉高丈馀，体直立还孤。

任过千年雪，应无一节枯。

鬼狂从发解，龙长怕鳞麄。

怪状春宁笑，清声月所娱。

地终存古气，景合在仙图。

不作明堂用，良工莫厚诬。

李觤

李觤　小雨

已是蛟龙未肯忙，谁教蟚蝬更相妨。

来时槁叶疏疏响，过后浮云片片光。

径草微滋垂粉汗，砌沙圆滴簇蜂房。

嗟予不及高飞鸟，先得天边几点凉。

李觤

李觤　晓角

肠断城头画角声，灯青月黑酒微醒。

浓香梦里谁曾管，只有离人夜夜听。

李觤

李觤　谢蔡十八丈相示诗卷

昔年多幸枉高轩，示我新诗累百篇。

使君即时还赵璧，梦魂今尚忆钧天。

据鞍马援谁云老，陋巷颜回始是贤。

桂树寒山风景好，近来应更有长编。

李觤

李觤　谢传神平上人

蕞陋徒烦妙笔传，呼儿看了独凄然。

丹青不解随人老，相似都来得几年。

李觤

李觤　谢宋屯田见示永平录海南编

多少儒衣只假涂，贵来谁肯更观书。

其间或以文争胜，未见如君识有馀。

长把六经为准的，最应三代是权舆。

可怜后世名空在，直钓而今岂得鱼。

李觤

李觤　谢知县徐殿丞示及新诗

当时子贱好援琴，千载谁传治世音。

珍重南城多暇日，尽将风化入清吟。

李觤

李觤　匈奴传

汉家经武意如何，也信狼心欲偃戈。

岂是虏庭佳丽少，自缘婚礼货财多。

女从宗室方抡择，赋出齐民更刮摩。

若向大臣求侄媵，当时谁肯议通和。

李觤

李觤　学北堂有海棠一株颜色至佳凋落稍速忆而为诗

来时初见满枝红，璧碎珠沉几日中。

宋玉有邻诚耐事，三年犹在短墙东。

李觤

李觤　雪中见梅花二首

品物由来貌取难，共言花卉易凋残。

宁知姑射冰肌侣，也学松筠耐岁寒。

李觤

李觤　雪中见梅花二首

数枝斜出短墙阴，密雪无端苦见侵。

天意似怜群木妒，尽教枯朽作瑶林。

李觤

李觤　雪中赠柳枝

暖气来时柳眼新，一场冰雪更愁人。

要知真宰无诚信，取次东风未是春。

李觤

李觤　鸭

庶人常用贽，贵在不飞迁。

饱食待庖宰，虚教两翅全。

李觤

李觤　晏起

贫士无所务，闲眠常起迟。

谩劳鸡口唤，不奈睡魔欺。

宿酒犹薰脑，朝饥未到脾。

谁能空汲汲，肉食自谋惟。

李觤

李觤　燕雀二首

燕子从来巧语声，主人相爱是常情。

黄头老雀何能解，饱食官仓过一生。

李觤

李觤　燕雀二首

绣户珠帘见最频，暖来寒去但安身。

翟公门下时飞入，全胜交情斗顿人。

李觤

李觤　养疾

少小唯贫酒，病来才信医。

问方逋客许，寻药野人疑。

夜捣全听惯。寒煎觉沸迟。

古贤曾爱死，此意亦谁知。

李觤

李觤　野人

村落苍茫半草茅，路无车辙水无桥。

婚姻取足唯春茧，盐酪归来待晚樵。

一样宽衣疑效古，几人华发未经徭。

相逢不会寒温语，借问官家合是尧。

李觤

李觤　野意亭

福唐城郭掌中窥，旭日登临到落晖。

谁在画帘沽酒处，几多鸣橹趁潮归。

晴来海色依稀辩，醉后乡愁积渐微。

山鸟不知红粉好，才闻歌板便惊飞。

李觤

李觤　宜春台

谪官谁住小蓬莱，唯有宜春有古台。

千里待看毫末去，万家攒作画图来。

云中罗绮香风落，月底笙歌醉梦回。

莫怪江山苦相助，骚人没后得真才。

李觤

李觤　怡山长庆寺

行行金碧里，气象恥如春。

不记来时路，自嫌衣上尘。

院香知有佛，僧静似无人。

十载京华梦，相逢一欠申。

李觤

李觤　忆钱塘江

昔年乘醉举归帆，隐隐前山日半衔。

好是满江涵返照，水仙齐著淡红衫。

李觤

李觤　羿妻

有穷兵死为游畋，惆怅佳人独上仙。

试问单楼与同穴，可能云汉胜重泉。

李觤

李觤　因游华子岗题麻源壁

平生犹未识红泉，今日才游石磴边。

宿雨地睛秋草湿，困来无处可闲眠。

李觤

李觤　咏桃

方朔相逢阿母家，别来几度换年华。

春风合是教伊笑，开尽无名草木花。

李觤

李觤　咏竹

外边虽节目，内里却空虚。

从来汗流浃，只为写经书。

李觤

李觤　游寺醉归却寄同坐

江村古寺偶闲行，一饮全疑酒有灵。

水底屈原应大笑，我今独醉众人醒。

李觤

李觤　有感三首

官家的的要宽征。古时什一今更轻。

州县酷嫌民渐富，几多率敛是无名。

李觤

李觤　有感三首

白刃劫君君勿言，人生祸难俱由天。

君家岁计能多少，未了官军一饭钱。

李觤

李觤　有感三首

庭下缧囚何忿争，刀笔少年初醉醒。

黄金满把未回眼，笑杀迂儒欲措刑。

李觤

李觤　又寄龙学

三十年交旧，相逢各白头。

海壖曾共饭，洛社又同游。

脱屣风波地，开怀松桂秋。

两眉从此后，应不著闲愁。

李觤

李觤　俞秀才山风亭小饮

炎炎千室热如烘，亭压山头独有风。

雨意生狞云彩黑，秋容细碎树枝红。

半天斜日归心动，一面平川醉眼空。

地是梦魂无所得，人间岂少翠微宫。

李觤

李觤　雨中作

群阴侮阴德，雨阵春嘈嘈。

白晓惨成夜，瓦口生飞涛。

凝云列{左韦右肖}，冷气攒衣刀。

径闹有松竹，庭卧唯蓬蒿，

花淫得罪陨，莺辩知时逃。

隰苗出水短，木菌随日高。

微吟雅於乐，快饮甘如膏。

朱{左日右羲}待未见，天盖空牢牢。

李觤

李觤　玉胡蝶花

胡蝶生来只爱花，春工描样作奇葩。

庄周有梦何曾觉，冰雪肌肤落几家。

李觤

李觤　元纪二首

孝宣应是不知书，便谓先王似竖儒。

若使周家纯任德，亲如管蔡忍行诛。

李觤

李觤　元纪二首

君道乾刚岂易柔，谬牵文义致优游。

高皇马上辛勤得，总被儒生断送休。

李觤

李觤　远山

最能牵病眼，天际一山横。

尽日是秋色，无人知地名。

暗时云自合，缺处路应平。

才子沾衣泪，千秋共此情。

李觤

李觤　早归

病马不妨骑，出门常便归。

见人无事说，是物与心违。

通塞元关命，驱驰转觉非。

莫教尘里汗，坏却箧中衣。

李觤

李觤　早起有怀

草草西风动葛衣，呼僮前启竹间扉。

山僧好睡钟声晏，社户多贫酒气微。

岂是客愁浑较可，祗因书卷解忘归。

昩江百里清无滓，枉属闲人坐钓矶。

李觤

李觤　早夏偶作

闲愁不觉过年光，强半精神似醉乡。

几度雨来成恶热，有时云断见斜阳。

古人事业尘空满，故国园林草自长。

赖得南华怜我病，一篇齐物胜医方。

李觤

李觤　赠端上人

佛法本无二，谁论律与禅。

水行到处入，月出有时圆。

事去可尝念，忙中不废眠。

松堂白日永，幡影自飘然。

李觤

李觤　赠端师

十载寓都城，人传善相名。

一言知祸福，相识尽公卿。

洪井旧乡路，紫衣归计荣。

尘缘应渐了，何日悟无生。

李觤

李觤　赠韩侍禁

阀阅山西旧将家，一官沦落向天涯。

目皮相处应难识，髀肉生来只自嗟。

野囿几年饥虎豹，旱雷何日起龙蛇。

吴歌楚舞时相慰，剑铗梅乾铁有花。

李觤

李觤　赠黄秀才别

朝闺入有籍，疏远虽见君。

世眼不识道，贫贱无高文。

兰惠生同草，鸿鹄心在云。

赠子喜别离，儿女安得闻。

李觤

李觤　赠日者邹生

贤不必通愚不穷，悠悠无处问苍穹。

可怜富贵君之柄，断在山人指掌中。

李觤

李觤　张禹

汉室尊儒未得真，只求学艺不知人。

君王幸已疑王氏，苦把春秋助贼臣。

李觤

李觤　震山岩

鲜日媚晴霭，泉石闽融融。

酒未醴於春，揖翠迎春风。

坐映珪璧秀，六合开情悰。

昔人袖全璞，傲睨追冥鸿。

里闾味前尘，慨慕滋无穷。

蓄蕴非一身，出处固异同。

李觤

李觤　正月二十日俗号天穿日以煎饼置屋上谓之补天感而为诗

娲皇没后几多年，夏伏冬愆任自然。

只有人间闲妇女，一枚煎饼补天穿。

李觤

李觤　中春苦雨书怀

春秋书大雨，三日已为霖。

如何方春时，终月常积阴。

淙空若泉泻，眜地成渊深。

曾无书夜别，顾恐山岳沈。

疑是天上河，底漏不可禁。

傍无女娲石，欲补难为针。

又疑坎宫水，阳曜所不临。

何等大鬼物，戏把北斗斟，

谁笼三足乌，冷卧空桑林。

勾芒失权柄，羞耻啼盈襟。

枉杀几树花，恣许泥土浸。

或云天有意，欲使诛荒淫。

田谷彼何罪，芽颖当森森。

一粒且漂溺，不啻千黄金。

路绝吊客行，馁我忧巢禽。

风声怒打屋，寒气狞穿衾。

况我出山远，久次兹江浔。

嗟嗟岁月晚，悠悠金玉音。

无聊但诙笑，有得还歌吟。

莫怪旅愁甚，旅人千万心。

李觤

李觤　忠武侯

齐霸燕强旧有基，当年管乐易为奇。

何如新野羁栖后，正值曹公挟帝时。

指画二州收汉烬，安排八阵与天期。

才高命短虽无奈，犹胜隆中世不知。

李觤

李觤　竹斋题事

低斋结空野，小竹移孤林。

斋闲竹净好，日媚幽人心。

南方夏厌暑，独此留残阴。

戛雨挫促梦，穿风搜凉襟。

长茵展丽鲜，乱歌奏欢禽。

侍奴里村服，语客抛尘簪。

志高成利讐，思爽生诗淫。

值圣喜盈卷，感古悲入琴。

山迎稳履远，月劝澄杯深。

荣名虽未染，幸亦非堙沈。

李觤

李觤　自解

人生何苦要多才，百虑攒心摘不开。

夜月几曾无梦处，春风只管送愁来。

秃毫强会悠悠事，浮世无过满满杯。

看取秦坑烟焰里，是非同作一抔灰。

李觤

李觤　自勉

月欲东生日又西，莫随儿女醉明时。

黄泉一向埋愚鬼，不与人间史笔知。

李觤

李觤　自遣

富贵浮去毕竟空，大都仁义最无穷。

一千八百周时国，谁及颜回陋巷中。

李觤

李觤　自咏

俗态共纷纷，吾心谁与论。

几因清夜梦，还见古人魂。

圣域宁无乐，文家别有尊。

此身聊自足，独恐累儿孙。

李觤

李觤　宗人宅仁在阁

江南尽是山水地，君子固求仁知名。

可怜尘土不到眼，只有云泉相伴清。

人间扰扰知何在，日暮悠悠空斗行。

明月一栏风一枕，醉乡犹可过浮生。

李觤

李觤　宗人宅折桂堂

从来皎月印长空，桂树遥看影在中。

好问素娥多折取，莫教闲占水晶宫。

李冠

李冠　寄王樵

霜台御史新为郡，棘手廷评继下车。

首谒梓桐王处士，教风从此重诗书。

李冠

李冠　宿灵岩寺

叠翠围僧国，幽栖孰有才。

名高仍可隐，骨俗岂宜来。

花发松香没，云销石色回。

何年脱身去，心委像前灰。

李贯

李贯　吴江县

四面渔家绕县城，古今名手谩丹青。

菰蒲水浅连江寺，橘柚烟深隔洞庭。

幽鹭下时分野色，远帆归处印天形。

谁知张翰思鲈意，犹胜灵均醉独醒。

李瓘

李瓘　挂冠

古云学古斯入官，我见学易而官难。

平生透破梦觉关，本来面目只儒酸。

吾亲不侍若为欢，不如归去卧林间。

殿前三策沥忠肝，多谢皇恩天地宽。

戏衫卸下白衣还，扁舟飞过子陵滩。

前修亦有逋与抟，圣世与之俱空闲。

何物种放太厚颜，山鬼移文伐其奸。

此行无复出闽山，休音息影谷之盘。

今朝酾酒酹雩坛，便向钱塘门挂冠。

有手须搴龙衮衣，有头须叩九阶墀。

有口须读离骚词，有腹须饱商山芝。

有身不愿挂绿皮，笑问此身到何之。

石室山之颠，重湖水之湄，

陶公云乐夫天命复奚疑。

李洸

李洸　题清芬阁二首

诗亡向千载，礼义谁维持。

唐人得名者，沈宋称绮词。

卓哉先生才，邈视数子皋。

抗怀信高洁，出事皆清奇。

不矜险绝句，意远窥无涯。

春归鉴湖绿，水落严子矶。

往来寄渔钓，遁世心独知。

松月绕云山，尽入骚人思。

白雪雅调高，俗耳听不宜。

群儿谩嘲毁，百岁名愈驰。

裔孙有清风，宛若先生诗。

搔头试一吟，古意犹能追。

李洸

李洸　题清芬阁二首

备员何奉再依仁，仰慕亨衢速若神。

万里云龙遭圣世，三年苫块报慈亲。

卢茨山水风骚国，獬豸衣冠法令臣。

谁谓趋朝虚几席，长兄歌酒更延宾。

李龟朋

李龟朋　贺熊克进九朝要略转一首

翰苑前资汉硕儒，苦心何翅十年馀。

修成当代将来法，读尽生平未见书。

黄{左贴右巴}奏篇登御府，紫纶加秩下宸除。

近臣已是闻天语，莺鹊催归定不虚。

李龟朋

李龟朋　同谢子肃诸公饮贴山岊上人房

石磴行崎曲，缘云入翠微。

山寒惊岁晚，渚绿认春归。

绝境为谁设，清欢如此稀。

轩窗生夜气，檐角有星飞。

李含章

李含章　出典宣城三首

戛云秋翼健磨天，九万修程孰可肩。

五马幸归乡国路，百城初认钓鱼船。

余霞绮阁方池上，宿霭人家叠嶂前。

多感圣君垂异宠，力思报效向衰年。

李含章

李含章　出典宣城三首

芦花未白蓼初红，绿水澄蓝是处通。

景色不须今日别，烟光仍与昔时同。

马嘶晓月思闲厩，帆挂秋光足便风。

寄语路人休借问，锦衣归去一衰翁。

李含章

李含章　出典宣城三首

分符惭寡术，荣抃出京畿。

况值新伙节，重经旧钓矶。

江村初雨歇，水国淡烟微。

一路风光好，还同衣锦归。

李含章

李含章　河北行

为儒还解著征衣，远戍沙连白草齐。

雁阵不冲羌笛怨，狼烟微认塞云底。

荞花露湿堆空堑，蓼水泓澄截古堤。

渐近界何分内外，野禽噀戛路东西。

李含章

李含章　寄内翰王同年

回翔青琐已多时，四海归荣更是谁。

通籍禁中参凤阁，司言天上焕龙墀。

修文礼乐源何大，振笔云雷泽益滋。

若把王褒颂勋业，未如际会遇昌期。

李含章

李含章　寄题元长老林亭

闻说幽亭气象宽，何须基构入云端。

平瞻一郡连山翠，远瞩千门枕水寒。

风拂石床松子坠，雨笼莎径栗花乾。

遥知出定牵吟夜，只欠清猿啸碧湍。

李含章

李含章　僧家

不愁白日斜，唯只是僧家。

远径接芳草，閒庭掩落花。

木栏栖翡翠，盆水种蒹葭。

到此常留意，深窗自煮茶。

李含章

李含章　石盆寺

巨石保年琢，为盆势莫裁。

圆疑通泽国，深可并天台。

法水长时满，青莲向日开。

无人知此喻，寂寞首空回。

李含章

李含章　题庐山上化成寺

楼台高耸入中天，压破寒山数亩烟。

永日松栏幽鸟语，半空岩石老僧禅。

窗临樛木排深涧，簷拂长萝下翠颠。

野客每来何所得，一声秋磬似相便。

李含章

李含章　题武陵护戎林亭

修篁簇径出林椒，可与游人避俗嚣。

曲槛隔花安笔砚，小窗延月伴箪瓢。

红藤引蔓移山豆，绿叶分葩植水蕉。

到此每怜清气别，可堪寒夜雨潇潇。

李含章

李含章　相国寺晚钟

高韵出重城，林梢鹤梦清。

九衢方月晓，四野复霜晴。

会有神仙听，能无魍魉惊。

寒山深洞口，依约片云横。

李含章

李含章　游桃源观

碧草芊绵十洞春，青苍寒叠五溪云。

山萦乳窦层层秀，路隔桃花处处分。

苔径竹深迷鹤迹，石坛松古漏星文。

通宵回想尘寰事，好结茅茨向水滨。

李含章

李含章　渔家

数家茅屋枕鱼矶，岁岁生涯在渺瀰。

鸡犬怪人奔竹径，儿孙逢客倚柴篱。

壁悬簑笠残烟雨，门对溪山阅盛衰。

一曲新歌一船月，夜深来往碧涟漪。

李沆

李沆　伏睹禁林新成盛事辄思歌咏不避荒芜上李学士

禁庭多士列华簪，严乐辉光冠古今。

御笔腾骧题玉署，宸章照耀咏辞林。

虚堂挂后传千载，翠琰刊成直万金。

振复文明知对作，尊崇儒术见天心。

增修一院烟霞丽，曲宴群英雨露深。

自我昌朝为盛事，鳌山清峻重难寻。

贡院销宿闻吕员外使高丽赠徐骑省圣化今无外，

征途莫惮赊。扬帆箕子国，

驻节管宁家。去伴千年鹤，

归逢八月槎。离情恨华省，

持此待疏麻。

李沆

李沆　题六和塔

经从塔下几春秋，每恨无因到上头。

今日始知高处险，不如归卧旧林丘。

李浩

李浩　出疏山

忙中安得此身闲，杖策西风自往还。

今日已偿云水债，篮舆带雨下疏山。

李浩

李浩　东西船行

东船得风帆席高，千里瞬息轻鸿毛。

西船见笑苦迟钝，汗流撑折百张篙。

明日风翻波浪异，西笑东船却如此。

东西相笑无已时，我但行藏任天理。

李浩

李浩　寄同参严康朝偈

门有孙膑铺，家存甘贽妻。

夜眠还早起，谁悟复谁迷。

李浩

李浩　述陂

数椽临苍波，我目得以寓。

长溪山根来，澄潭一回互。

万象森可掬，翛翛澹清素。

草短牛羊饥，沙暖凫鹜聚。

枯槎出断岸，孤艇横野渡。

荒寒何代城，隐沦尚门户。

昔时歌舞地，今日采樵路。

回薄万古心，斜阳在烟树。

李浩

李浩　赠鬻胭脂者偈

不涂红粉自风流，往往禅徒到此休。

透过古今圈{左衤右贵}后，却来这裹吃拳头。

李衡

李衡　短项翁

我生懒放世无偶，身即嚣尘志林莽。

寒饥未免困啼号，束带深惭为升斗。

先生闭户傲羲皇，云梦胸中吞八九。

抟风暂尔抑雄飞，万事纷纷付卮酒。

年来得此短项翁，落落虚怀真胜友。

烟蓑称体翦疏筠，老态婆娑固不群。

每笑鸱夷托后尘，臭味仍复羞昆仑。

何曾为致常持满，来此与尔谈胚浑。

异时先生登紫微，定自与尔相追随。

相应赖尔排纷扰，坐觉秋毫泰山小。

李衡

李衡　功成亦赋短项翁诗复次其韵

君不见仲淹居河汾，目营四海心六经。

又不见子幼反田里，拊缶乌乌徒快耳。

续经愤世虽自喜，岂识浊醪函妙理。

皤然短项滑稽徒，却笑两翁非通儒。

可人风味敌冰壶，惟酒是务焉知余。

不学羽衣李集贤，斗酒过量项飞泉。

复怜胡子名空传，缓急由人人肠中乾。

高情陶彼勋华风，放怀那惜倾千钟。

鄙哉成德真小器，一击堕地羞空空。

嗟余磊磈填心胸，安得与尔长相逢。

会当乞尔扁舟去，烟雨空蒙伴钓翁。

李衡

李衡　偈

竿木随身得自由，应缘已毕复何求。

悠然来往等孤雁，影落寒潭迹不留。

李衡

李衡　乐庵初成二首

老子平生百不足，庵成那管食无肉。

终朝闭户只读书，四面开宅都见竹。

李衡

李衡　乐庵初成二首

投老庵居百事宜，早眠晏起不论时。

更长睡足披衣坐，倾耳林间竹画眉。

李衡

李衡　乐庵所茂柳影及松梅二画因作二绝摹作砑花笺至今盛行於吴门

三月江南花满枝，风轻帘幕燕争飞。

游人休惜夜秉烛，杨柳阴浓春欲归。

李衡

李衡　乐庵所茂柳影及松梅二画因作二绝摹作砑花笺至今盛行於吴门

崔嵬霜干欲凌云，俯映寒梢数尺春。

须信苍髯净明老，坐中容有散花人。

李衡

李衡　与仲弥性同次唐人二诗韵

尽日困登陟，跏趺聊对床。

岩空眩层碧，草细函幽香。

吊古谩秋思，开尊延月光。

随身不竿木，作戏且逢场。

天面无纤霭，平川灏气吞。

搘筇临阁道，拂石憩云根。

柳映山前路，烟摇水北村。

醉归风满袖，斜月在蓬门。

李衡

李衡　赠学者

学诗如参禅，初不在言句。

伛偻巧承蜩，梓庆工削锯。

借问孰师承，妙处应自悟。

向来大江西，洪徐暨韩吕。

山谷擅其宗，诸子为之辅。

短句与长篇，一一皆奇语。

卓尔自名家，无愧城南杜。

君诗亦可人，羞作女工蠹。

正临百尺竿，到此方进步。

我性文字空，志在学农圃。

老矣甘摧颓，肯复事雕组。

少读三百篇，每自叹无补。

一念绝邪思，得处忘我所。

学诗如参禅，无舍亦无取。

立雪谩齐要，断臂徒自苦。

君欲问活法，活法无觅处。

李宏

李宏　登江楼

三江会合水交流，拥抱岚光送客舟。

只与寄诗身不到，老人可是负江楼。

李闳祖

李闳祖　挽蔡西山先生

有名天所靳，无位世仍挤。

不得西山卧，还同濂水栖。

元精抽秘钥，众妙贯圆机。

友尽人间士，岿然季子题。

李洪

李洪　安国寺

塔上犀牛谁捉得，人中龙种偶相逢。

寂寥千载传心印，雁塔光明閟旧踪。

李洪

李洪　八月十八夜月有怀伯封

秋半青要未降霜，溪边独对露华凉。

风清月白兴不浅，斗转参横夜未央。

每望庾尘频障扇，莫逢伊笛据胡床。

扬晖千里谁同赏，心折刀头快理航。

李洪

李洪　比至武原省侍叔父二兄因成二诗

竝海风烟古，重来岁月侵。

竹林追胜具，棠棣接清阴。

酒圣连宵醉，诗魔镇日吟。

凤雏欣竞爽，家学岂粂金。

李洪

李洪　比至武原省侍叔父二兄因成二诗

越角倦游客，贫婆行脚僧。

畏寒便白氎，寻壑倚乌藤。

是处记游钓，老来无友朋。

求田兼问舍，岂复愧陈登。

李洪

李洪　别吴兴从游

五亭四水盛游从，閒客閒行兴每同。

暂舍玄真渔隐计，却寻康乐旧诗中。

振衣濯足沧浪水，快意迎人舶{飓具换卓}风。

傥有任公投巨犗，割鲜共饱渏河东。







卷156

李洪

李洪　别姚江

古埭潮迎楫，苍山翠募耕。

人烟半渔钓，方物杂蛮荆。

宿雨迷梅坞，过云望四明。

匆匆理归柂，未暇脍长鲸。

李洪

李洪　丙寅元日

年年元日雨，常是一春愁。

客子诗多感，梅花信已休。

春风吹柳眼，海雾暗沙头。

聊举椒觞酒，萱苏岂释忧。

李洪

李洪　伯封书中叙去岁七夕之乐因寄

去年此夜对芳樽，今日栖栖叹失群。

茅屋只馀灯伴我，酒炉应有月寻君。

愁将从事青州去，风共禅师白足分。

料想紫梅溪上客，也应回首一看云。

李洪

李洪　伯封同游霅上事毕遽索别次韵

同来我复似邹游，新咏君应胜杜秋。

已饫蒸葫汝南馔，盍为粗粝浣花留。

残樽且醉菖蒲酒，去棹聊停杜若洲。

不厌村居能少驻，兰香万斛顿销愁。

李洪

李洪　泊石壁值雨

江头骤雨壮滩声，汹涌琮琤乱石鸣。

咫尺烟林展图画，三三村落隔阴晴。

方贪暍暑逡巡退，坐觉风霜指顾生。

试倚篷窗临石壁，哦诗心迹得双清。

李洪

李洪　卜居飞英坊

束书辞都门，整棹还苕川。

羁游二十春，寓农安一廛。

家无卓锥地，三挈囊衣迁。

移居古城隅，开门枕漪涟。

容膝居易安，环堵地自偏。

水竹惭履道，风物异平泉。

扫轨谢奔竞，面壁参枯禅。

仰愧此坊名，飞英驰日边。

吾方师老圃，樊须无间然。

何当毕婚嫁，四十在明年。

李洪

李洪　步过仙霞岭

迢递南询过百城，五浆先馈不须惊。

侵寻老境凋双鬓，耿介孤忠有寸诚。

入眼越寀多秀色，背人闽水大无情。

扶筇趼步仙霞岭，自笑媻跚勃窣行。

李洪

李洪　残春偶作

溪边

种刺史柳，园里未栽怀县花。

若有故人来问字，浮图西畔绿阴斜。

李洪

李洪　残春偶作

閒里光阴趣渐长，下帘深护一炉香。

游心华藏众香国，绝胜争名翰墨场。

李洪

李洪　残春雨夜读陈子高诗用其韵

春事忽已阑，年华何驶急。

客子困穷年，卧若蛇蚓蛰。

泥深没屐齿，市桥灯熠熠。

残缸玉虫缀，檐雨泫如泣。

归期傥有徵，缓我百忧集。

余生本畸人，三年楚囚絷。

经商逐毫末，索米慁畿邑。

君门深九重，无籍岂敢入。

涸辙望斗升，然桂炊玉粒。

妻孥寄田庐，诛茆冬未葺。

朼来几弦晦，漏屋想沾湿。

但喜一犁足，犉犊起{楫木换角}{楫木换角}。

耕耨贵及时，归欤具笞笠。

李洪

李洪　残腊喜雪

散乱明玑溅竹窗，不闻檐靋响铮从。

剪成阆苑瑶英六，绝胜连城白璧双。

独觉璎鬾弥宝所，岂无蓑笠钓寒江。

饥肠雷吼呵吟笔，睥睨诗坛未坚降。

李洪

李洪　朝拜罗源天庆即洞宫福地也

徐仙何代何飞升，洞府空留福地名。

我到朝真效三祝，步虚声杳俗缘轻。

李洪

李洪　陈伯和和经字韵复以为报

说诗夜对老弥明，韦氏传家自一经。

盛德於今推鼎甲，闻孙何事亦飘零。

囊贫桂玉人逾瘦，袖有珠玑耳暂醒。

桃李春残归未得，愁看烟草五门青。

李洪

李洪　陈丞相诞日

凤纪千龄遇圣君，扶持宗社不无人。

欣闻东鲁真儒相，本是中兴旧学臣。

玉燕投怀文冠世，天麟呈瑞寿嘉辰。

中书更倍汾阳考，宰枋重归转大钧。

李洪

李洪　陈丞相诞日

壶山和气俪神崧，间世钟贤应尹躬。

小试经纶安鼎鼐，更恢韬略靖华戎。

力陈致主千秋鉴，梦协遐年八十公。

不用安期觅瓜枣，蓬莱清浅照方瞳。

李洪

李洪　陈丞相诞日

蝉冕金貂侍帝廷，格天勋业不谭兵。

曾闻杨绾无荣利，果见周公致太平。

昼锦归来安绿野，宣麻重起击苍生。

民歌有衮岩瞻切，要使舆图复两京。

李洪

李洪　陈丞相诞日

两两台符逼斗魁，就盈弥月早春回。

细斟静治曹参酒，重放和羹傅说梅。

山立时行锡难老，鸾停鹄峙喜多才。

千钟未足为公寿，尽挹沧江入寿杯。

李洪

李洪　陈丞相诞日

衮绣于蕃镇九仙，香凝森戟霭非烟。

愿同吉甫倾申伯，请继东坡寿乐全。

铜锹摩挲五百岁，蟠桃花实一千年。

蚤窥东阁观奇士，再入陶鎔岂偶然。

李洪

李洪　池水久涸雨后生莲偶作

绕郭荷花泛画船，枯池忽见叶田田。

艰生颇似石间柏，罕喻真成陆地莲。

要看露香明菡萏，不辞汲水弄漪涟。

况逢小雨临清晓，已见琼珠碎又圆。

李洪

李洪　池中双鸭甚驯笼赠古灵陈仲

双凫荡漾小池幽，荷叶田田两见秋。

却恨主人官满去，荒陂野水狎轻鸥。

李洪

李洪　池中双鸭甚驯笼赠古灵陈仲

饭馀临槛数龟鱼，蛙黾跳浪亦任渠。

笼寄双凫古灵去，不因羽客换鹅书。

李洪

李洪　赤目

元晏先生病久妨，经旬未省下禅床。

瞿昙善说空华喻，张湛新传损读方。

对客不须分眼白，爱官宁复羡腰黄。

会逢妙解金篦术，渐恐封疆限醉乡。

李洪

李洪　初冬见雪

颇怪寒威一倍添，天花回旋落层檐。

慵赓险韵偏工絮，自哂微官独带盐。

问讯梅梢半封萼，争看蝶舞不钩帘。

小儿学诵封胡句，羔袖烘炉任附炎。

李洪

李洪　初陪扈从

紫禁晨曦拂晓开，南山秀色郁崔嵬。

立班驰道苍龙阙，逼耳嵩呼绕殿雷。

清跸一声黄繖动，屯云万骑景舆回。

端门缓辔哦诗罢，误入钩陈豹尾来。

李洪

李洪　除日立春雪

献日春回一日先，勾芒清晓试花权。

要看腊雪连春雪，独占新年与旧年。

梅绽香唇才半树，柳苏睡眼待三眠。

东皇次第开桃李，谁顾寒松润雪边。

李洪

李洪　垂虹亭

十年沧海惯骑{左马右京}，秋入垂虹豁眼明。

云气蓬莱底难到，洞天林屋没多程。

渔歌三唱客愁破，雁字一行秋影横。

他日若能追鲁望，钓车鱼具送馀生。

李洪

李洪　春晴

佳晴游侣赏秾华，免使纶巾雨垫纱。

苒苒芳塘遍春草，溶溶流水蘸桃花。

閒官尚许亲黄卷，学道安能佩紫霞。

多病无心与春竞，窗前静听晚蜂衙。

李洪

李洪　春晚疾后临眺

游丝横路网春晖，落絮飘扬未肯归。

绿满郊园梅子熟，昼长庭院燕雏飞。

登临供赋山分绣，扶病经时带减围。

更向江天买鱼具，轻蓑绝胜芰荷衣。

李洪

李洪　春雪呈通判叔

无奈春来节物催，东君更遣玉花开。

寒轻才湿新池草，势密重飘静院梅。

麦陇润滋丰饼饵，秫田膏泽足醪醅。

疲民尽说丰年瑞，独恨千山阻雁回。

李洪

李洪　次王仲信食粥

太白狂歌力士铛，未如食粥鲁公清。

从教过午饥肠转，政坐哦诗青眼横。

奇怪争观出月胁，诙谐犹足助言鲭。

卧听古寺华鲸吼，饭颗谁怜太瘦生。

李洪

李洪　次韵德孚咏梅

徙倚名园锁绿苔，亭亭冰艳为谁开。

乍疑奔月常娥去，忽见寻梅僧孺来。

浅笑故应窥水镜，片飞看复落深杯。

王孙家有雪儿唱，莫待霜天晓角催。

李洪

李洪　次韵林子长岩桂

凉入千岩趣更幽，广寒月府恍神游。

断崖流水韵清古，冷雨凄风声凛秋。

要补离骚衙宋玉，岂期仙袂挹浮邱。

却思胜集湖边寺，搴取芳枝镇日留。

李洪

李洪　次韵陆元量见寄

醉别壶中太乙天，寥寥云海已经年。

倦游复索长安米，壮志宁求负郭田。

一岁九迁看布武，千岩万壑莫留连。

同时僚旧重相遇，幸有蓬瀛列二仙。

李洪

李洪　次韵陆子望欲假家集

先子词科蚤擅场，中兴首擢紫微郎。

涌泉制册留纶阁，砭世膏肓有皂囊。

北斗仰之千古事，泰山所集一毫芒。

楹书拂拭增悲恸，追诵龙蛇感卒章。

李洪

李洪　次韵马驹父大阅

谭笑诗成马槊横，偏师何敢犯长城。

纵观儒帅临戎幕，想像天山破敌营。

麾帜精明严武备，山川弹压飏威声。

老来壮志浑消尽，射虎南山愧北平。

李洪

李洪　次韵秋日遣兴

西风暑退喜清秋，倦客漂流沧海头。

用舍行藏知有命，山林钟鼎岂能谋。

汗青漫志三馀乐，养素宁忘一溉收。

鹏鷃}逍遥天壤内，何劳八极赋神游。

李洪

李洪　次韵施少路春日

拂面和风喜及辰，宫幡未赐岸乌巾。

冰消水泺箫韶韵，雪过湖漘茝若春。

诗律自怜心尚在，宦情难与世趋新。

从兹排比寻芳计，况是湖山旧主人。

李洪

李洪　次韵寺丞叔都城喜雪

东郊初未布阳和，湖上祥霙点渌波。

重璧台遥黄竹作，孤山园近落梅多。

表仪共仰丰年玉，赋咏宜陪赓载歌。

谁忆渔舟向西塞，千山径绝独披蓑。

李洪

李洪　次韵王龟龄贡院

浩渺春波暖白苹，溪头广厦旅楹新。

佩衿无复歌游阙，糟粕空惭老斲轮。

门外縵袍人立鹄，榜间淡墨笔如神。

使君道德魁天下，膏馥分沾尽澡身。

李洪

李洪　次韵薛士昭琴室

抗志青霞上，高情复见今。

五言冠诗眼，三叠玩琴心。

世业含香地，传衣翰墨林。

朝端方籲俊，正始有遗音。

李洪

李洪　次韵元量春游

恰恰莺簧百啭齐，提壶仍劝醉芳蹊。

曲尘弄日腰肢弱，翠黛凝颦眉妩低。

泉石似寻天竺寺，渔舟引入武陵溪。

少年簇马观游女，勒住金衔不放嘶。

李洪

李洪　次韵曾仲躬初入雁荡

阡陌经行早布春，承明天语耳亲闻。

诗情本自凌康乐，墨妙何劳法右军。

雪后西岑山竞秀，潮来孤屿浪中分。

萱堂扁榜名仁寿，雁序娱亲羡使君。

李洪

李洪　次韵仲信留别

倦游再闰入都门，喜见隆兴诏令新。

功业讵堪铭日观，龙钟空叹倚天津。

题诗竹阁逢寒食，修禊兰亭及暮春。

我欲扁舟成泛宅，五湖烟月伴渔人。

李洪

李洪　次韵仲信雪中见简

夜窗初映月如霜，凌晓瑶霙势渺茫。

清室乍欣文解祟，浅斟应惬醉为乡。

幽兰俪曲三豪集，黄竹兴谣八骏骧。

闻道子猷思泛剡，两溪绝境较优长。

李洪

李洪　次韵仲信雨中见简

蛙黾几争席，霪霖苦未乾。

烟花三月暮，风柳万丝寒。

缸面醅初拨，床头易懒看。

客愁无处著，何地觅心安。

李洪

李洪　次韵子都寄示和大监叔西湖早春

白莲寻净社，紫气觇幽关。

吏隐无公事，鸥盟俯碧湾。

泉声杂鸟唘，云卧爱僧閒。

更欲支筇去，过溪多好山。

李洪

李洪　次韵子都兄鲍庵芍药

春归莺老禁无音，天数红芳著意深。

姝色自应倾一国，多情向惜费千金。

如迎如舞缘风拆，不淡不深愁雨侵。

宜与花王为辅佐，欲传彩笔继高吟。

李洪

李洪　次韵子都兄鲍庵芍药

国香沦落在天涯，常畏人知使护遮。

雅韵曾翻西掖砌，佳名宜亚子亭花。

野僧好事勤栽植，北客思乡倍叹嗟。

安得花前还醉倒，可怜不属五侯家。

李洪

李洪　次韵子都兄大暑

绕屋扶疏树，吾庐粗胜陶。

去来梁燕语，旦夕女婵号。

蕙槁兰将败，萧锄艾亦薅。

侵檐添绿竹，映日缱红桃。

得友人皆面，哦诗语未高。

饮泉荫松柏，直欲广风骚。

李洪

李洪　次韵子都兄寄伯封论书

绝艺当如郢匠斤，家鸡野鹜漫分群。

山阴妙法羲传献，江左名声薄继欣。

竞作墨猪无健骨，谁知笔髓贵丰筋。

斯言举似秦豨后，三折君须子细分。

李洪

李洪　次韵子都兄见寄

栖栖异县叹飘蓬，暂释牢愁颂酒功。

失马忽悲居塞上，卧龙有待起隆中。

匪躬直道宁忧辱，巧舌如簧固易穷。

况有知音居鼎铉，岂随笠泽著书丛。

李洪

李洪　次韵子都兄见寄

五色徒夸补衮工，百年痴作蠹书虫。

尘缨黧貌惭衰相，竨木号风逼岁穷。

酌酒漫为蛇画足，覆蕉今悟鹿成空。

江村且索梅花笑，独有幽人影伴红。

李洪

李洪　次韵子济兄送行

春草年年愁望匀，鸰原鼎足叹离分。

恶诗恨别江南社，驽马惭辞冀北群。

细雨催行将食冷，片帆归省待风薰。

赠言况得珠玑句，笔陈翩翩妙五云。

李洪

李洪　次韵子永雨中排閟

社燕已成乳，吴蚕一再眠。

哦诗聊度日，无客倦谈天。

夜雨短檠梦，春愁锦瑟弦。

萧然似僧榻，香雾散沉烟。

李洪

李洪　次韵子咏弟见寄

春残逆旅赋归欤，桂玉囊空欲趁虚。

懒效梁鸿五噫曲，未逢黄石一编书。

刺漫屡簉门行马，志拙宁堪鼎拄车。

数亩荒田临霅水，好披龙具去携锄。

李洪

李洪　次子都兄借杨凝式帖韵

空传狸骨与鹅群，惟有关西笔可珍。

閗刻所存犹劲健，欧虞信是捧心人。

李洪

李洪　次子都兄借杨凝式帖韵

前朝惟有杨虚白，心画心声独擅功。

身絷南冠怀洛寺，恨无北客话高嵩。

李洪

李洪　次子都兄借杨凝式帖韵

杨李书名五季间，江南劲笔俭而寒。

临摹更陋唐人笔，不脱兰亭旧界阑。

李洪

李洪　次子清贫居十韵因以述志

贫病同原宪，轻肥诮子华。

耽书只糟粕，学海淼津涯。

孤屿亭何远，葵丘戌复赊。

捄穷无髻宝，绝粒饵胡麻。

壮岁徒干禄，儿时不称家。

已谙蕉覆鹿，何预鸟衔花。

世态多谗疾，心安免怨嗟。

幕巢同社燕，雉堞接昏鸦。

当食思颇牧，遗忠想尚奢。

安能效狡狯，掷米变丹砂。

李洪

李洪　丹桂尽开因思去岁从驾宴赏之盛

清跸当年从紫皇，绛霄丹桂进霞觞。

梦回犹记钧天奏，一族红云绕赭黄。

李洪

李洪　道中闻啼鸟

翠阴丛竹转山腰，忽听一声婆饼焦。

想见故园春社近，杏花消息雨连朝。

李洪

李洪　得家书

伤春渺渺独凝眸，黄耳归时暂放愁。

跪得双鱼开尺素，别来一日抵三秋。

花前块处怜秦赘，泽畔行吟类楚囚。

预约鲤庭归省处，清微风送木兰舟。

李洪

李洪　登潇洒亭

文正风流尚典刑，桐江画戟见诗人。

丹青难写真潇洒，圆峤方壶此逼真。

李洪

李洪　钓台

故人泽畔被羊裘，高挹中天会冕旒。

不使客星侵帝座，谩夸拜衮与封侯。

李洪

李洪　钓台

古木阴森蔽钓台，苍崖石壁倚天开。

当年童稚曾游处，十八年间复此来。

李洪

李洪　东嘉倦雨遣兴有怀浙右兄弟二十韵

南国地卑湿，兼旬雨不停。

气昏江练白，云蔽石崖青。

倦听涔涔靋，全遮渺渺汀。

柳低齐户牖，竹密亚窗棂。

坏壁蜗成字，衡门犬守扃。

莓苔侵座榻，鸟雀聚寒厅，

欹卧淮南枕，淋漓座右铭。

向空书咄咄，搔首叹星星。

乳燕穿帘入，子规和恨听。

消忧须酒圣，破睡问茶经。

异俗徒鸡卜，乡书赖鹊灵。

蒪羹怀笠泽，鹤唳忆华亭。

旅梦惊蝴蝶，原情念鹡鸰。

弹冠即台阁，通籍在朝廷。

徼福成虚诞，忘机契杳冥。

蛙喧私鼓吹，蚊斗幻雷霆。

药裹开空笼，山泉汲小瓶。

研蜍临古蠒，香篆读黄庭。

林屋连苍弁，松恨长茯苓。

江湖长在眼，何日遂在眼，

何日遂扬舲。

李洪

李洪　冬至前

隐居慵出人嫌癖，乐静安閒只自怜。

窗眼白驹催短晷，案头黄卷遣长年。

南枝春信应先透，北陆寒凝势更坚。

地下一阳何日复，千林枯木已欣然。

李洪

李洪　泛舟之龙坞

苕花如雪忽秋残，翠花溪头几曲山。

心逐浮云朝独出，家临清霅暮能还。

世情大似醉翁醉，景物偏偷閒客閒。

早晚诛茆继三径，招呼明月弄潺湲。

李洪

李洪　范至能游灵石录示诗仙留题云

南坞数回泉石，西风几叠烟云。

登携孰与为侣，颜禹李甲萧筠。

李洪

李洪　范至能游灵石录示诗仙留题云

鼎峙傲睨绝景，挥毫想见凌云。

落落真筌玉子，步虚宁作吴筠。

李洪

李洪　范至能游灵石录示诗仙留题云

胜概风生步武，山灵景从归云。

尘世欲寻飚驭，藤阴万个苍筠。

李洪

李洪　范至能游灵石录示诗仙留题云

雨后泉淙水乐，诗成目送孤云。

寄兴西湖南北，忘年丘壑松筠。

李洪

李洪　飞霞洞谢公岩呈元量

谢公遗躅閟苍苔，乘兴飞霞得得来。

洞锁暮云松偃蹇，江涵白月影徘徊。

吾曹趣了痴儿计，苏径难留俗驾回。

安得麻姑能送酒，他时藉草共传杯。

李洪

李洪　奉寄子济兄

一纸平安附驿筒，打门三印启斜封。

谗言勿辩萋兮菲，旧隐犹存菊与松。

岂有文章传李汉，当今人物少南容。

扁舟远践龙池约，共听潺湲绕碧峰。

李洪

李洪　奉简潘师原澄江使君

话别都门岁再除，归田犹复带经锄。

春朝结佩同迎驾，夜雪寒窗并直庐。

东阁何堪薛宣吏，长安久绝子公书。

故人江上新开府，一笑樽前气少舒。

李洪

李洪　富沙城外李花盛开

万石滩头数十家，溪流衮衮麦畦斜。

三分春色今馀几，开尽桃花见李花。

李洪

李洪　赋丞厅连理木

老槐钜竹俨墙阴，斯立诗情冠古今。

连理并柯真创见，澡身浴德信同心。

蝉吟永夜传清韵，鹤唳中宵和好音。

不日除书下丹禁，瑞图频展锦窠深。

李洪

李洪　赋雪

阊阖风势饕，朔雪夜方积。

窗隙散明玑，瓦沟露微白。

讙譁竞儿曹，踨蹐愁病客。

汉淮铁衣冷，勦敌要长策。

安得郭代公，英气压质勒。

又思李常侍，衔枚擒蔡贼。

仰宽黄屋忧，稍塞素餐责。

四郊正多垒，万室况艰食。

岂暇歌幽兰，但愿丰穱麦。

早晚休王师，奏凯献酋馘。

李洪

李洪　共乐台

鳞差万瓦拱层台，暇日登临亦乐哉。

桃李成蹊春未到，江山如画国多才。

倦游难效登楼赋，胜概常遭俗驾回。

好是清宵携客醉，云间两两近三台。

李洪

李洪　国一禅师塔

蓬径安禅五百年，六时钟呗震诸天。

我来不问安心法，露柱风林说炽然。

李洪

李洪　过东里

林迥苍烟古，篱疏橘柚黄。

天高风落木，岁晏稻登场。

无复老盆饮，空馀邻笛伤。

征鸿摩晓月，铩翮犯严霜。

李洪

李洪　过分水岭

江南山尽处，两山如石门。

溪流湍激雪，残日雨犹存。

李洪

李洪　过分水岭

江南山尽处，开辟如石门。

下有琴筑声，哀湍激箭奔。

残雪护峰顶，篁竹如四垣。

老翁仅百岁，曝背抱儿孙。

问之不我应，嗒然而忘言。

疑尔秦人徒，此类桃花源。

寒日欲西颓，不容驻短辕。

驱车下山去，逼耳闻清猿。

回顾但烟霭，路绝无攀援。

他年傥再逢，共醉老瓦盆。

李洪

李洪　过瑞林院

薄暮丹洋宿，嵌岩下百层。

饥鸢鸣独木，鼯鼠抱寒藤。

坏屋惟馀佛，空廊不见僧。

古人经世志，客寝每宵兴。

李洪

李洪　过婺港

已辞悍石严滩险，稍快平波婺港行。

夜宿喜逢渔酒市，南风拂面月胧明。

李洪

李洪　过张司空庙

昔人博物岂虚传，自斸龙泉古狱边。

今代司空应见惯，斗间何用气冲天。

李洪

李洪　含晖亭

宝相山前住，山中乐可涯。

莺啼答春谷，犬吠隔山家。

丽句题云叶，幽情醉润花。

林香与岩气，日夕此亭佳。

李洪

李洪　含晖亭

渺渺曦车昫谷升，东封日观未容登。

山僧更约中宵看，列炬煌煌现圣灯。

李洪

李洪　寒食怀西湖去岁游从

去年寒食醉西湖，山色空蒙暮有无。

风急落花随步积，雨昏垂柳要人扶。

偶携胜友寻泉石，俱有新诗入画图。

越绝故人应念我，明年春好会皇都。

李洪

李洪　寒食日从驾聚景园

宫殿千门敞禁闱，西湖彩仗小迟徊。

竞瞻黄屋宁亲乐，更喜重离捧寿杯。

万骑戎装花底散，一声清跸日边来。

天街向晚珠帘卷，十里春风待驾回。

李洪

李洪　喝石岩

信脚来游喝石岩，老来到处少同参。

出家本是丈夫事，岁晚终期卜一庵。

李洪

李洪　和家叔察院巨鱼诗

沧溟浩淼浮寰区，八纮九野水所储。

介虫族类信众夥，穷极诡怪堪嗟吁。

巨鳌屭趐冠灵岛，应龙连蜷颔骊珠。

异哉斯鱼盈百尺，失水安得波涛俱。

妖蜃疑遭旌阳絷，长蛟端被周处诛。

井蛙不识东海若，鹢斯宁信北溟鱼。

聚观堵墙骇莫辨，妄意其名能自呼。

鬵鬣坚顽侔铁角，肌肉硕大争翦除。

真成潜虬厄水{左氵右裔}，谁谓王鲔惟山居。

矧过屠门快大嚼，况鼓庖刀砉投虚。

罔能深藏类谷鲋，忽从变化同隙驹。

独蠒岂羡詹何巧，巨犗还笑任公疏。

滩涘寄命在顷刻，神龙鱼服丧厥躯。

嗣宗诗成出月胁，博考传记蒷秘图。

饿氓殍腹属厌幸，脔取凌晨俄过晡。

老饕染指饫鼋鼎，里闾载酒行以车。

阿咸得句不敢出，身同惠子方据梧。

暴殄天物古所戒，志怪泚笔将特书。

李洪

李洪　和柯山先生读中兴碑

曲江罢相迹如扫，满朝媕娿无谏草。

动地渔阳鼙鼓惊，旧将半死哥舒老。

蜀道乘骡万里来，不识平原济世才。

仓皇灵武送玉册，岂顾九庙蒙尘埃。

天开地辟扶皇纪，李郭功成安史死。

一日三朝有深意，臣结胸中老文字。

麻韕诗老脱贼来，北征自足配磨崖。

我思潇湘不易到，谁持墨本心眼开。

鉴古评诗增感慨，无逸图亡山水在。

君不见阿忠少日历艰贫，汤饼曾持半臂卖。

李洪

李洪　和林尚善读子云传梦得诗韵

尚白宁堪众楚咻，井湄瓶碎愈增愁。

后人归罪美新作，莫污萧郎文选楼。

李洪

李洪　和林尚善读子云传梦得诗韵

君子惟宜以懿文，后生轻进附佥人。

竹枝空有蛮歌怨，争似当年略转钧。

李洪

李洪　和人

杨柳疏疏已报秋，月华如水浸阶头。

惜无画手王摩诘，貌取一宵一段愁。

李洪

李洪　和人

池面粼粼已送凉，小窗危坐听风篁。

不应尚厌秋来热，已减炎天五刻长。

李洪

李洪　和人

庭前槐树绿阴阴，静听玄蝉尽日吟。

枕簟虚凉清梦境，了无俗物动禅心。

李洪

李洪　和人

夕阳返照树头明，天外虹收放晚晴。

洗尽尘埃初雨过，一蝉飞入绿槐鸣。

李洪

李洪　和人松江

来往吴松二十春，五湖烟月旧知津。

高秋枫落哦佳句，斜日江边脍细鳞。

谁解扁舟载西子，独怜茶灶老诗人。

自惭遮日长安道，深愧渔蓑浪漫身。

李洪

李洪　和人松江

尘缨快濯四桥水，曳履却上三高堂。

欲按新图买渔具，短蓑簅笠混行藏。

李洪

李洪　和人松江

去年春尽西湖上，把酒看山听涧泉。

今日松江烟浪里，平分诗思入渔船。

李洪

李洪　和尚善西禅寺冲虚宫诗

学道尤须惜寸阴，漫劳饭袋走丛林。

沩山自昔提宗印，闽峤于今绝赏音。

香髓得皮无著相，非心非佛见机深。

丰干未免成饶舌，月在碧潭空指心。

李洪

李洪　和尚善西禅寺冲虚宫诗

飚驭临风香霭间，支筇款步访星坛。

羽人莫问升真事，古像空瞻玉佩寒。

井冽不逢龟曳尾，鼎存犹想汞新乾。

徘徊遐想来仙骥，皂荚成阴荔子丹。

李洪

李洪　和尚善韵

出郭寻幽兴自长，丛林梅子未全黄。

问禅欲契风幡话，宴坐聊参知见香。

触念未通成击橛，安心无法是还乡。

却怜石岊送迎处，潮落潮生有底忙。

李洪

李洪　和叔赐对榴花

安石榴开夏已深，动人绛萼绿成阴。

色空喻火宜知戒，伐性如斤莫浪侵。

半吐蹙巾传丽曲，同寻双叶寓欢心。

老来体物辜诗兴，种种霜颠愧玳簪。

李洪

李洪　和寺丞叔赐对亲奉玉音叙及家世韵

心存魏阙江湖远，归觐重瞳日月明。

遥忆五伦思一见，岂询宣室鬼神情。

李洪

李洪　和寺丞叔赐对亲奉玉音叙及家世韵

乌台凤沼承亲擢，尚有孤忠简圣明。

大雅一门时鲜俪，急难尤切在原情。

李洪

李洪　和王侍郎中春即事

溪头飞絮白毡铺，五马班春计不疏。

泛宅浮家行乐胜，浪花云叶赋诗馀。

竞传画戟凝香什，莫望高轩织翠裾。

碧落承明公厌直，水晶宫阙更谁如。

李洪

李洪　和玉泉达老饷笋

箨龙孤介亦骈阗，不比花蔫与柳眠。

雪里顿超千佛地，风来应上四禅天。

饱参玉版头头是，秀出芗林个个圆。

知我远庖薇蕨少，倒笼登俎共便娟。

李洪

李洪　和赵德孚春日

南国春回早，梅残已换年。

郊原青入眼，老境雪侵颠。

欲和归田赋，仍吟止酒篇。

苦无游宦乐，此兴奇林泉。

李洪

李洪　和郑康道春日三首

寄兴沧洲上，平芜绿又春。

忘机时傲睨，燕坐默存真。

铁砚心逾壮，金楼铸自新。

年来孤节物，懒惰复谁伦。

李洪

李洪　和郑康道春日三首

内乐同颜子，高楼慕隐居。

紫苔沿砌合，红糁缀条疏。

谩听平戎操，閒寻种树书。

吾曹清净业，所好在三馀。

李洪

李洪　和郑康道春日三首

弱柳低垂户，小桃初著花。

春风无管束，贫巷亦矜夸。

老觉桑榆迫，悲伤堂棣华。

劳生皆有役，常苦思无涯。

李洪

李洪　和郑康道探梅十绝句

国艳冰姿非世妆，忍教腊雪苦韬藏。

昔年曾醉万松岭，尚友诗人苏与黄。

李洪

李洪　和郑康道探梅十绝句

学诗少日赋梅花，诗老忘言借齿牙。

媟语淫言漫元白，单传衣钵勿矜夸。

李洪

李洪　和郑康道探梅十绝句

雪后苍茫立水滨，香肤不粟自生温。

南枝钟美知春早，未使蛮烟蜑雨昏。

李洪

李洪　和郑康道探梅十绝句

独秀娟然寄一枝，江南岁岁腊前开。

缀椒未见封条雪，应误插花晴昊来。

李洪

李洪　和郑康道探梅十绝句

夜寒池面结冰花，谁识吴姬张丽华。

待到黄昏斜月吐，暗香疏影属林家。

李洪

李洪　和郑康道探梅十绝句

石肠底事斗清新，赋就摛华万象春。

谁知袖手苦吟客，中有筑岩和鼎人。

李洪

李洪　和郑康道探梅十绝句

多病年来嬾作诗，燃萁何敢衒才奇。

探梅技痒撩幽梦，只有清香是己知。

李洪

李洪　和郑康道探梅十绝句

万木凋枯一笑春，未应兰芷伴骚人。

东风桃李皆奴仆，我辈论文未厌频。

李洪

李洪　和郑康道探梅十绝句

瑟瑟清波溪涧寒，属联诗笔不当悭。

请君更舣菁山棹，万斛愁侵山复山。

李洪

李洪　和郑康道探梅十绝句

吟到梅开醉不休，十诗刻烛写蝇头。

须知老匠能雕句，月仄金盆独倚楼。

李洪

李洪　和仲信留别韵

岁首相逢四序迁，风饕雪虐忽凋年。

少而慕蔺心何壮，老矣依刘谁复怜。

邂逅难陪十日饮，分携却上五湖船。

雪梅可折还相送，目断离云思黯然。

李洪

李洪　和子都兄修佩鱼

恩假银鱼阅四年，新元瓜戌尚悠然。

滞袍自昔多屯蹇，英衮当时误轸怜。

司马青衫佐湓浦，参谋朱绂向西川。

玉堂伴直如相念，安敢沉酣不上船。

李洪

李洪　和子永韵

林樾交阴闹雨鸠，滞留已敝黑貂裘。

却思把钓江湖上，万仞苍崖插碧流。

李洪

李洪　和子召见寄

独泛沧浪一钓舟，未偿寻壑与经邱。

霜清叵怯吴江冷，酒贱难从越女留。

游鹿台荒人既往，采香迳远宿须投。

客游空羡齐云胜，辜负韦黄诗酒州。

李洪

李洪　红蕉

旧馆彤云谁解赋，朱光绿润感遗芳。

词人自古伤流落，安得移根贡玉堂。

李洪

李洪　扈跸玉津园

丽日祥云覆苑墙，柳丝驰道曲尘黄。

山呼万岁迎春仗，花覆千官献玉觞。

騤駬籬云天步远，驺虞节射乐声长。

微臣奉引陪鹓鹭，许听箫韶入建章。

李洪

李洪　淮上乱后寄子都兄五诗

黄耳东来喜可知，鸰原书札慰愁思。

艰难莫话平时事，愁绝长吟别后诗。

再到空存旧城郭，遗黎重睹汉官仪。

故乡{左木右份}梓凋零甚，梦寐芜城只益悲。

李洪

李洪　淮上乱后寄子都兄五诗

忆昨王师北渡江，山东豪杰已争降。

衔枚夜雪俄平蔡，斫树明书果死庞。

志士裹尸须马革，旧官祭灶熟羊腔。

老奸牖下终何幸，远愧睢阳庙食双。

李洪

李洪　淮上乱后寄子都兄五诗

两淮黔首苦飘零，庙算成功再底宁。

头斫新都摅宿愤，脐燃郿坞赫王灵。

羌人半已投戈拜，父老从观扶杖听。

欲勒燕然继隆碣，大书谁纪史编青。

李洪

李洪　淮上乱后寄子都兄五诗

残腊仓皇间道奔，相逢悲喜语还吞。

巡檐惨淡梅花月，寿酒淋漓柏叶樽。

御敌孤城存即墨，还家聚首似羌村。

见几在莒思深戒，只恐黄金注自昏。

李洪

李洪　淮上乱后寄子都兄五诗

多病新年白发生，愧无筹策赞亲征。

弯弧空作饿鸱叫，逐兔休嗟走狗烹。

凤阁鸾台少知己，天台雁荡恣经行。

可怜未遂求田计，空负江湖浪漫名。

李洪

李洪　黄碧

轩台铸鼎已飞升，留与仙祠万古名。

羽驾霓旌锁深翠，无因暂听步虚声。

李洪

李洪　黄大声见和再用韵

楼船欣集事，筹画见优长。

倦雨休征旆，披襟纳晚凉。

輶轩同谕蜀，昼锦暂还乡。

何幸贻珠玉，流传过乐浪。

李洪

李洪　回文

病卧愁花落，春深怨夜长。

镜明羞短发，窗净惜残香。

李洪

李洪　会稽偶作二首

去年行遍浙东山，越绝重来岂偶然。

秦望云深萦客恨，镜湖月白结诗缘。

鹧鸪处处啼篁竹，舴艋家家泛钓船。

行役自应多感慨，故山如许好风烟。

李洪

李洪　会稽偶作二首

西陵渡口望吴山，独策羸骖兴惘然。

竹树幽深皆可老，江山信美只随缘。

知章得请千秋观，太白狂歌一酒船。

更拟迟留探禹穴，梅梁风雨暗云烟。

李洪

李洪　鸡菜岭

烟雨蒙蒙不湿衣，春风欺客逞寒威。

篮舆无著新愁处，小酌村醪款竹扉。

李洪

李洪　即事

宝策欢传万岁声，涂山执玉萃华缨。

独怜太史周南滞，不预尧阶贺太平。

李洪

李洪　即事

苒苒残年白发新，可怜蹭蹬老修鳞。

坐观沟渎寻常困，未使扬鬵化若神。

李洪

李洪　己巳正月十八九间雪复大作不止

早衰常畏雪，况复在江干。

三日不能出，数年无此寒。

卷帘惊滉漾，下榻觉蹒跚。

稚子应怜我，孤吟兴未阑。

李洪

李洪　纪行杂诗

鸬鹚源畔数人家，匼匝青罗布障遮。

胥口山前沽酒市，钓船相逐买鱼虾。

李洪

李洪　纪行杂诗

水宿荒村夕照间，奔流怪石斗潺潺。

白醪似密聊供醉，过尽严陵大浪滩。

李洪

李洪　纪行杂诗

蒲颿风驶送行舟，篷底哦诗相棹讴。

三老相呼兴不浅，溪回山拥近严州。

李洪

李洪　纪行杂诗

支流二水绕山城，潇洒桐庐旧得名。

好在鸟笼山霭里，眼生诗句易诗成。

李洪

李洪　纪行杂诗

高桅一一上滩船，流汗頳肩尽日牵。

笑忆太湖波上宿，云涛无际欲粘天。

李洪

李洪　纪行杂诗

石罅飞泉鸣佩玉，滩头怒石响惊雷。

故人相见应相笑，爱底微官触暑来。

李洪

李洪　寂寞

寂寞伤吾道，宁为梁甫吟。

霜威凌客鬓，雪意动梅心。

酒尽兵无备。愁牢病不禁。

简编联寓目，未觉岁时侵。

李洪

李洪　寄沈时仲

故人为别又经年，几度临风思黯然。

赤县暂陪珠履客，青衫空负小山篇。

壮时之武无能用，老矣扬雄只守玄。

何日西湖追旧约。淡烟疏雨泛湖船。

李洪

李洪　寄沈时仲

论交肺腑独深知，手札勤渠慰我思。

郭泰垫巾频念旧，休文减带最能诗。

常怀胜集无三友，坐想高谈彼一时。

明月扁舟过苕霅，苹汀重理钓鱼丝。

李洪

李洪　寄子都兄兼呈上饶使君赵有翼

十驿征涂雪塞川，玉溪乍到意醒然。

家声盍继舍人样，台治遥分刺史天。

感慨壮游词绚锦，笑谈登最地流钱。

邦侯傥记论交旧，应有新诗寄日边。

李洪

李洪　监试院秋夕无聊得日华寄诗

杰屋青灯夜不眠，诵君佳句喜跫然。

别来已觉三秋远，书到难凭一雁传。

浓淡西湖真在眼，钧枢东阁况蒷贤。

徒劳屡起江乡兴，归钓槎头缩颈鳊。

李洪

李洪　简崇德葛令

十载交期晚益亲，弦歌尤喜政声新。

倦游偶是临邛客，索价惭非少室人。

旅舍谁惊五浆馈，官梅初见一枝春。

挂帆明日归苕霅，从此诗筒莫厌频。

李洪

李洪　简月阇黎

吏隐他年并海漘，倦游悔现宰官身。

谁知西子湖边寺，重见东林社里人。

堆案楞伽三昧胜，谈经优钵一花新。

老来无复论诗乐，政欲相从寂寞滨。

李洪

李洪　简章叔缜

海昌一别十三秋，僚旧相逢雪满头。

公负才能犹掌庾，我须疏散尚监州。

樽前强健应须喜，身外无名勿用忧。

昔日长官今绣斧，吹嘘应念蒯为缑。

李洪

李洪　剑池

削成峭壁碧孱颜，石罅高临毛发寒。

我有胸中一寸铁，湛然如水绝波澜。

李洪

李洪　芥庵自述

不厌城隅僻，新成芥子庵。

负暄真化国，空想极毗岚。

日月须弥顶，风云钴鉧潭。

冬穷数九九，玄旨扣三三。

何假维摩榻，偶同弥勒龛。

氎巾方纵解，骊颔或深探。

处遁心无闷，居贫实不贪。

微尘无尽藏，安住我伽蓝。

李洪

李洪　锦溪坦上人出示浩然斋诗

一室才方丈，容安亦晏然。

雨花飞燕几，缪篆散沉烟。

软语欣投芥，安心不离禅。

老夫惭凿齿，谈麈对弥天。

李洪

李洪　菁山观梅歌

菁茅山底梅花村，无人惜花与招魂。

西子犹疑逐范蠡，玉儿宁肯负东昏。

数枝含愁月边吐，似隔鲛绡向人语。

欲诉江南万斛愁，一笑嫣然绝媚妩。

道人买山今几年，山高春早花争先。

开门幻出香世界，坐觉孤山落案前。

东皇万里开疆域，掌中庵摩妙喜国。

唤取维摩方丈人，问我本来何所得。

李洪

李洪　九日奉怀子济兄

霜天寥落雁行孤，九日还能行乐无。

料想山风吹醉帽，也应溪女解携壶。

赏心乐事今难偶，弟劝兄酬叹莫俱。

篱下黄花应笑我，独哦短韵看茱萸。

李洪

李洪　九日效少陵体

异县黄花节，愁边白发生。

茱萸朝士赐，粔妆楚乡情。

鸿雁何时到，霪霖未肯晴。

今朝一杯酒，独酌似渊明。

李洪

李洪　九日咏怀简仁实

登临胜践负幽期，山色溪光日益奇。

那得赐茱来北阙，漫从采菊向东篱。

升虚楚望犹能赋，振履商讴只自悲。

可是閒居爱重九，尉仙落笔有新诗。

李洪

李洪　九日与客登凤凰山酌涌金泉泛舟西归

西山爽气压城闉，携客登高日未晡。

稚子已谙撑舴艋，老夫羞更插茱萸。

文章不进空黄你，生计无多问木奴。

贫病偏愁秋欲雨，异乡白尽遂良须。

李洪

李洪　橘

皇树擅芳传楚颂，厥包锡贡纪荆扬。

逾淮易质从为枳，书尾重题未降霜。

四老何须隐商岭，千奴谁为种龙阳。

遥怜陆绩怀嘉实，归奉慈颜满袖香。

李洪

李洪　倦雨

留滞都城日欲归，江昏雨脚又霏微。

祗愁陇上麦蛾化，岂要枝间梅子肥。

李洪

李洪　哭药寮先生

先友凋零风义衰，绣衣躧履荷深知。

未乾荐墨俄闻谪，欲寄邮书忽报危。

赋就徒能感知己，樽前犹忆细论诗。

白珪一玷身难赎，痛哭须陈吊屈辞。

李洪

李洪　哭幼子二首

兼旬哭子鬓成丝，老眼眵昏泪绠縻。

玉雪可怜凋并砌，金环无复探邻枝。

何堪投杖逢曾子，谁解推天继退之。

沧海逝波无返日，觉城南去有逢时。

李洪

李洪　哭幼子二首

苗而不秀实天年，亭近千秋瘗祖阡。

季札於嬴称达礼，乐天学佛尚成篇。

情钟我辈诚难遣，古有东门岂信然。

恩重讵堪耘爱草，拟将苦谛问南泉。

李洪

李洪　竨木诗

竨木饕风耐岁寒，轮囷入用固知难。

不才果得全樗散，用伴幽人涧谷盘。

李洪

李洪　腊夕直宿枕上偶成

北风洶洶应嘉平，点滴檐间雨未晴。

病骨可堪寒栗烈，老怀仍怯岁峥嵘。

汤婆漫许登禅榻，黄你无因伴短檠。

清绝夜阑愁不寐，拥衾龟息待窗明。

李洪

李洪　腊雪

寂寞江村客，弥漫大雪天。

愁云纷密幕，虚籁极饕颠。

坐听天窗落，时将书幌褰。

胎禽羞洁白，閒客失明鲜。

势急鹅毛堕，寒欺雁翅翩。

鼠形方诮璞，蜡貌遽摧鞭。

鲛室绡盈轴，阳公玉种田。

蝶衣匀腻粉，蚕茧剥吴绵。

近柳横飞絮，穿榆并坠钱。

后庭迷玉树，清禁覆花砖。

帝子剪湘水，铜仙泣泪铅。

银床漫辱井，粉水媚房川。

繁丽真难比，萦盈似乞怜。

玉京楼十二，金界地三千。

秦国占乌白，辽东献豕豜。

尺围飘洛浦，席大记幽燕。

忆昨逢残腊，呈祥庆有年。

冷侵东郭履，寒逼广文毡。

喜极埙箎和，吟馀盐絮联。

长城归大阮，巨轴属群贤。

思跨蓝关马，将乘剡曲船。

恨拘崇让里，思逸灞桥边。

斟酒觞慵举，烹茶鼎旋煎。

寻盟淡生活，冻笔尚如椽。

李洪

李洪　老人亭

梦中已识雪髯翁，线去丝来信不通。

觌面相呈了无得，岩前万窍自号风。

李洪

李洪　立春前一日再雪因用韵

重雪催诗夜映窗，杉枯竹折恣撑摐。

交飞梅径妆才半，舞对鸾台影自双。

面壁谁参少陵室，羊裘试问富春江。

丰穰可卜卯年瑞，展拓边城筑受降。

李洪

李洪　刘子履见怀小桥竹篱入梦寐因寄

寂寞荒郊野水滨，竹篱茅舍旧比邻。

谁知绣斧文章伯，尚念渔蓑潦倒人。

采菊佩萸思共赏，落霞孤鹜兴尤新。

关中小试酂磬侯绩，却掌丝纶侍帝宸。

李洪

李洪　六龙驻跸温州先公职列西掖扈从至此手泽具载一时之事三十三年嗣子

从龙浴日仰光辉，万里鲸涛扈六飞。

晋国曾闻四蛇宇，周家亲睹一戎衣。

东巡王气随天仗，西狩麟经在紫微。

江海孤臣孝忠志，大恩未报重嘘欷。

李洪

李洪　龙井

无热龙宫北道场，人天瞻礼玉毫光。

玺书重叠两朝赐，更助吾皇节雨昫。

李洪

李洪　龙爪瑞花

嵚崎石壁倚长松，古谶今观龙爪红。

何事偏私閒草木，状元家住岭西东。

李洪

李洪　隆兴改元初余为永嘉监仓时登忠义堂睹颜鲁公像知其裔家是邦今阅一

明皇不识颜平原，我观旧史心慨然。

天宝末年事大昏，边将骋兵相盗权。

忽闻渔阳鼓鼙震，二十四郡城无坚。

霓裳惊破西行蜀，妃子仓皇死马前。

常山平原乃昆弟，屹立砥柱摧腥膻，

土门既失陷河朔，天津羠贼须发拳。

嗣皇灵武实草创，独坐鹗立中兴年。

尚书累月家食粥，诸将列屋罗妖妍。

鸣呼千载慕廉蔺，曹蜍李志如九泉。

蒲阳幕府东嘉客，饱闻裔孙家好贤。

锦囊重睹忠义像，再拜恨不为执鞭。

轻绡盈幅凛生面，髣髴冠剑跻凌烟。

况藏二诰墨色古，吾宗赞皇相业传。

怜君为米走尘土，七十青衫雪满颠。

乃祖精爽跨箕尾，寄书入洛逢飞仙。

李洪

李洪　漫成

能安寂寞兴何长，自觉无机称坐忘。

一溉成功心尚在，五禽为戏学无方。

病来乍怯衣裳褀，秋至新尝橘柚香。

欲识道人真静处，南华一卷是医王。

李洪

李洪　梅

寂寞吹香野水滨，霜蜚月坠倍精神。

横陈故作临窗影，妙韵谁云画逼真。

李洪

李洪　庙舍乃潘阆巷而俗讹为潘堂其地亦俞氏青士园也作诗记之

寓屋诗人巷，携锄青士园。

琴书能自足，车马绝无喧。

松顶凌云秀，蕉心听雨繁。

幸无官长羠，穉子且应门。

李洪

李洪　莫春过吴松垂虹用闻人伯封韵

具区吴松同一水，季鹰英灵呼不起。

波平风静落日明，一碧青铜三万里。

幻成水墨思范宽，点缀卧虹排雕栏。

曜晻枫林带烟雨，白鹤飞去何时还。

老子登临屡春晚，胸吞云梦极荒远。

鞭笞鸾凤恣遨游，几日蓬莱又清浅。

何时脍鲈平波秋，湘娥鼓瑟纖指柔。

却跨玉虹朝汗漫，谁能直钓无垂钩。

李洪

李洪　南塔

别峰相见路非遥，指点钱塘一线潮。

安得南山退之句，赋成直使意飘飘。

李洪

李洪　南台点集海艦

粤国无诸故垒催，吐吞江海亦雄哉。

峰峦叠叠青螺髻，翠幄重重锦绣堆。

破浪乘风浮战艦，荒烟落日傍龙台。

倦游已喜瓜期近，立马沙边更几回。

李洪

李洪　拟和御制郊祀诗

郊禋飨帝就圜丘，诚格苍穹灵既留。

夜陟紫坛飚驭下，天临黄道矞云浮。

槐林双阙恩方涣，禾黍三登岁有秋。

幸睹赓歌千载遇，惭无银笔赞洪猷。

李洪

李洪　拟和御制郊祀诗

圣代弥文考九丘，寅威郊见故迟留。

黄琮苍玉神娭燕，月璧星珠瑞应浮。

礼洽汉山呼万岁，事殊唐鉴献千秋。

侍臣谁荐扬雄赋，岂使甘泉播令猷。

李洪

李洪　偶成律句十四韵

白雪人谁和，朱弦世所轻。

薄才惭吐凤，豪气欲骑鲸。

岂有江山助，应无风雨惊。

雕龙宁可学，刻鹄叹无成。

韵险元非絮，词新敢效颦。

何如一杯水，难比五言城。

七步才空敏，千言敌必勍。

固羞鹤膝病，莫继凤雏清。

徒溢牛腰轴，谁题雁塔名。

清新希庾信，巧律漫阴铿。

鸟过言难补，鱼劳尾自頳。

只忧生白发，有志抚青萍。

伯乐方知骏，钟期善听声。

敢将呕心作，试就屑谈评。

李洪

李洪　偶书

世事悠悠莫问天，一觞且醉酒中贤。

阶前落叶无人扫，满院芭蕉听雨眠。

李洪

李洪　偶作

不种松陵二顷田，却来江浦按戈船。

乘风破浪非吾事，暂借僧窗永日眠。

李洪

李洪　偶作

十日王程未许归，登山临水此心违。

夜阑佛屋龛灯暗，时有飞萤点客衣。

李洪

李洪　偶作

小雨纖纖未肯晴，归程犹趁欲宵征。

潮来江浦绿如染，云抹山腰练许横。

李洪

李洪　陪史志道侍郎遍览南园北第之胜即席赋诗

我公胸次妙陶甄，幻出壶中小有天。

地近沧浪占风月，目吞笠泽饱云烟。

国杯金眃开新第，燠馆凉台继昔贤。

闻说傅岩通帝梦，遄归黄阁卧貂蝉。

李洪

李洪　陪朱德应泛丹

乘兴扬舲意未穷，俊游真有古人风。

朱陈亲契当年少，李郭仙舟此日同。

山色远看空翠里，笑声高彻水云中。

贤关求士方虚席，得隽行闻冀北空。

李洪

李洪　普照庵小憩

昔日牧童聚沙戏，若个阿师来卓庵。

千圣路头都把断，不须辛苦误同参。

李洪

李洪　骑骡

留城北去去分骡，冷笑亲朋驷马多。

赖得劲蹄无可碍，一鞭安稳过沙河。

李洪

李洪　前行路难冯公岭作

君不见冯公之岭摩苍天，危梁峻坂相属联。

樵夫跬步不得上，仰视悬石势欲颠。

下有飞泉泻鸣瀑，舂撞嵓窦汇山麓。

飞流溅沫冰雪寒，萝茑荒林猿狖伏。

傍穿鸟道人踪绝，怪石虎踞苍崖裂。

扪参历井路屈盘，九折羊肠车轴折。

如何年少远游子，担簦蹑屩来过此。

或欲挟策干君王，亦有辞家远从仕。

马痡仆倦栖茅屋，夜汲岩泉燃楚竹。

赐璧封侯事渺茫，涂穷未免阮生哭。

遐想太古开辟初，地隔东瓯擅一隅。

山腰凿石自何代，要令海宇同车书。

不知冯公亦何者，姓名宛与兹山俱。

我行适当三伏间，霪霖积潦行路难。

家住太湖三万顷，烟波回想洞庭山。

李洪

李洪　钱史开府奉祠归四明

千载风云佐命期，黑头先冠凤凰池。

赤明龙汉升平运，河目龟文柱石姿。

谭笑功成调鼎鼐。燮和元化请华夷。

拂衣袖手林泉乐，咸仰不兴帝者师。

李洪

李洪　钱史开府奉祠归四明

衮绣貂蝉侍太清，致身将相极儒生。

三槐正位岩瞻峻，两镇交兵节制荣。

昼锦蚤传留鉴水，召棠重喜蔽龙城。

愿将闾里新谣咏，长和滔滔西峡声。

李洪

李洪　钱史开府奉祠归四明

千里全闽按八州，曾闻三相衮衣游。

谁知今代甘盘学，宽尽吾皇南顾忧。

家给乞浆皆得酒，年丰卖劒有耕牛。

诗歌绿竹为公寿，父子应须并相周。

李洪

李洪　钱史开府奉祠归四明

主眷方隆便乞身，共钦勇退解枢钧。

湖山胜概神仙宅，文武崇勋社稷臣。

未许赤松陪杖屦，却须黄阁再经纶。

苍生指日为霖雨，仄耳宣麻宠数新。

李洪

李洪　钱塘遇沈时仲匆匆索别

三年啄腐共吞腥，乍解南冠觐舜廷。

新贵论交头漫白，吾曹相遇眼终青。

休嗔轻薄纷纷雨，还恨分携落落星。

岁晚江湖未归客，蒯缑弹铗不堪听。

李洪

李洪　清晖亭

溪山佳处称题诗，终日篮舆绕翠微。

夹路苍官管迎送，客情那得澹忘归。

李洪

李洪　清明遣兴呈郭次张

倦游佳节负清明，禁粃芳菲未遍经。

杨柳堆烟犹冉弱，杏花著雨半飘零。

街头车马来还去，客里壶觞醉复醒。

賸喜祥林洗尘土，吴山相对眼偏青。

李洪

李洪　清明自释

异乡节物又清明，懒复追游年少行。

愁惨松楸十年泪，雨昏花絮数声莺。

高红远绿俱无那，客恨春风两不平。

强课新诗作寒食，不堪重忆故园饧。

李洪

李洪　清明鑽火烹茶

客舍垂杨依旧青，自鑽新火应清明。

故山紫笋谁能摘，倒箧云龙手自烹。

李洪

李洪　庆陵季文尚书休致会者三十一人各赋诗

尚书妙德望，曳履闻直声。

献纳雨露边，斯文有统盟。

重席侍经幄，藻銮持铨衡。

不惮推毂士，规摹汉西京。

五色深补衮，三入厌承明。

歨起莼鲈思，径作吴松行。

名位九牧耸，富贵一毫轻。

徜徉霅溪上，结庐依化城。

摆落轩冕累，白屋倒屣迎。

实际契禅宗，虚静合仙经。

圣朝亟图旧，世臣重典刑。

苍生望东山，盐梅待调羹。

引年章屡却，勇决非矫情。

雍容进退间，夷惠和且清。

出纶冠奎文，安车示尊荣。

乐天宅池台，翁仲金馀籯。

公贵无留资，韩宣有卿名。

时方需大老，复当佐升平。

它年秉旌地，堂上有奇兵。

恢复还旧都，翠华驾云亭。

贱子荷英盼，炼句愧阴铿。

请歌公归兮，盍使季札听。

李洪

李洪　秋日遣兴二首

时序循环速，还惊一叶飞。

草衰山自瘦，雨罢水增肥。

芡嚼鲛人泪，荷凋楚客衣。

鲈鱼不易得，张翰正思归。

李洪

李洪　秋日遣兴二首

倦憎秋暑炽，閒喜雨馀清。

个个萤相照，娟娟月独明。

湿蜗粘壁死，寒草上阶生。

吟咏徒愁思，呜咽不得平。

李洪

李洪　秋祀上丁斋宿中夜雨凉因思去岁气候颇同书壁

秋云黯黯结层阴，頶水人稀夜漏沉。

独有芭蕉如道侣，二年相伴宿斋心。

李洪

李洪　秋晚閒咏

六年门外送苕溪，绕舍黄花独杖藜。

安有鹤觞逢白堕，新成螭盏得朱提。

流匙乍饱丰年玉，病齿全疏钉座梨。

欲问福城南去路，江山犹得助难题。

李洪

李洪　秋夜舣舟骆驼桥对月

新秋清夜月当空，弭楫驼桥意象雄。

销恨难求贤士酒，扬尘厌共庶人风。

市声暂息更筹永，渔唱频惊客梦中，

绀碧琉璃千顷净，顽仙常占水晶宫。

李洪

李洪　秋雨叹

西风猎猎暮秋天，昏雾淫霖海气连。

雨脚如麻云泼墨，禾头生耳稻漂田。

庭前槐树惟增叹，阶下决明空可怜。

愁绝寒儒思广厦，床床漏屋夜无眠。

李洪

李洪　舑庵

独擅东南胜，能全山泽舑。

旧传缠锦襻，兼写辋川图。

心逐江天远，胸吞云梦无。

夫君有丘壑，宁复慕陶朱。

李洪

李洪　人日

开岁逢人日，今朝又复阴。

昏霾疑是瘴，淫雨欲成霖。

客里年华改，愁边疾病侵。

遣怀诗与酒，小醉且长吟。

李洪

李洪　仁实分柑仲躬饷碧泉各赋一绝

一别温江九换年，赏柑篱落缀青圆。

罗浮贡篚无因遇，林下先尝愧谪仙。

李洪

李洪　仁实分柑仲躬饷碧泉各赋一绝

寂寞东篱嗅落英，渊明止酒任天真。

江州无复王弘惠，一斛葡萄赖故人。

李洪

李洪　僧惠白莲

逃暑追凉荫碧萝，清池咫尺阻经过。

眼前喜见芬陀利，鼻观重参乾闼婆。

绰约汉宫黄傅额，依稀洛浦袜凌波。

远公自结庐山社，一笑拈花意若何。

李洪

李洪　僧惠白莲

拄颊看山暑顿空，修眉横嶂障晴空。

太真姊妹温泉浴，窦氏儿郎丹桂风。

古驿荒凉征骑还，里居好事古人同。

明年更有秋风便，淡墨联名冠法宫。

李洪

李洪　尚善喜雨用元夕韵

软红尘土没东华，未若为农乐叵涯。

耕陇一犁欣已足，生春六夜喜非赊。

顿回茧馆柔桑绿，渐落峒山细麦花。

惟觉空阶听更爽，斋居无睡转河车。

李洪

李洪　尚善再用韵访梅

不惮诗催白发生，年年梅绽酷留情。

寒枝幻出横斜影，旧曲犹堪一再行。

越峤云霾春最早，西湖烟水梦尤清。

他年相望千山阻，公在銮坡我退耕。

李洪

李洪　赦后分祀禹庙有感

禹庙依山麓，江涛日到门。

黎甿半樵牧，祝史洁罍樽。

菲食虽王意，斋祠致主恩。

人谁思帝德，空感习之言。

李洪

李洪　沈氏小玲珑二首

试蹑登山屐，来寻云外峰。

题诗喜修竹，长啸倚孤松。

怪石疑蹲虎，深湫有蛰龙。

惭无济胜具，樽酒且从容。

李洪

李洪　沈氏小玲珑二首

十载经行旧，松扉静不关。

岩空觑天巧，心达觉身閒。

古洞无扃锁，飞泉杂佩环。

何须采芝去，此地似商颜。

李洪

李洪　十六夜待月海上

月到中秋已壮观，更看飞出海边滩。

光连贝阙鲸鲵骇，冷射蓬壶屭趐寒。

万顷银涛俱皎洁，一轮金魄尚团栾。

当年太白曾观此，宁肯呼为白玉盘。

李洪

李洪　十六夜待月溪滨风露浩然宵中不寐

昨夜中秋月，高唐妒素娥。

凭谁修玉户，未觉减金波。

练净前溪水，银侵左界河。

浩然风露爽，通夕祗长哦。

李洪

李洪　十七夜玩月

宿昔妖蟆磔，仍圆顾兔灵。

桂华滋白露，轮玉碾青冥。

倦翼翻乌鹊，愁肠念鷚鸰。

独谣成短韵，酸楚不堪听。

李洪

李洪　十一月十九日瑞雪应时百寮入贺仆以病告翌日从驾朝德寿宫马上口占

拂晓开阊阖，来朝万玉妃。

遥知花六出，争瑞日重晖。

入贺鹓鸿缀，迎銮锦绣围。

巩梅春最早，香透赭黄衣。

李洪

李洪　寿老饷笋

陋巷晨炊乐一箪，慕膻逐臭两知难。

自甘香积伊蒲馔，宁叹栏干苜蓿盘。

禅老竹萌资净供，诗人菜把诮园官。

喜参玉版宗风在，何待丛林一击看。

李洪

李洪　书寓舍壁

且卧元龙百尺楼，难忘江海一扁舟。

西山爽气助诗兴，忽有碧云生暮愁。

李洪

李洪　书寓舍壁

沉阴未解雨蒙蒙，倚槛看山怯晓风。

睡起卖花声过尽，不知春色在壶中。

李洪

李洪　叔赐迎侍以诗饯之且趣其来

折槛云孙擅后声，暂栖莲幕不谈兵。

论诗更俗压竞病，痛饮何须分浊清。

东阁梅残萦旅梦，北堂萱茂动归情。

重来肯放韶光晚，叱驭加鞭莫计程。

李洪

李洪　双梛

古杉翠梛几千章，势压穹岩九暑凉。

匠石它年选隆栋，万牛回首立明堂。

李洪

李洪　水口泛舟

染棹摇澂碧，推蓬拥翠岚。

夜涛喧枕席，朝雨暗梅柟。

客里将迎倦，田家兴味甘。

秋风开病翼，归梦大江南。



李洪　松皮香鼎

南山长鬣五大夫，峨冠织翠华襟裾。

老藏山泽骨相舑，捐躯鼎鼐计不疏。

偶向寒窗伴腐儒，圴|腹耸身止坐隅。

鼻观如与芝兰俱，非烟非雾时有无。

愧尔不及清庙瑚，窃蒙顾盼承吹嘘。

弥明不解世俗书，哑然尚能赋此乎。

我惭刘侯敢诋渠，明窗昼永勤三馀。

三生结习痛扫除，尚馀闻熏六凿俱。

篆烟起灭凌太虚，嗒然隐几兼忘吾。

李洪

李洪　送范至能帅桂林

口伐奇谋讋可汗，归来犹著侍臣冠。

燧林草色供诗思，凤沼春波滟笔端。

谁谓玉堂真学士，暂临桂管小长安。

元戎十乘无遄迈，上阁宣麻句已团。

李洪

李洪　送家叔通守光山二首

籍甚贤通守，吾家叔父尊。

暂淹纡旧绶，久合拥朱辬。

楚甸重分刺，边城已息屯。

前驱须少伫，天子有恩言。

李洪

李洪　送家叔通守光山二首

彼美光山郡，风流楚相城。

寝丘闻汉志，潘国尚侯名。

泥轼疏荣渥，枫宸眷老成。

侧闻颁一札，持橐奉承明。

李洪

李洪　送荐福恩老

二老相从寂寞滨，往来藜杖特情亲。

白头庐阜閒司马，杜口毗耶彼上人。

知见普薰金斗域，伽陀语别霅溪濒。

红梅已露西来意，要看全提祖令新。

李洪

李洪　送江叔源除太府丞柯山需次

威凤翔千仞，览辉以来仪。

天骥渥洼种，籬云不受羁。

江侯南国珍，劒佩光陆离。

三道对清问，万言敷箴规。

云霄跬步蹑，分教小差池。

中都冠盖躔，屈处金穣司。

奏课应迁格，腾达当在兹。

元枢国士赏，天子前席咨。

一言寤凝旒，致主跻轩羲。

抱负经济才，凛然谏诤姿。

朝阳庆凤鸣，冀北空騧骊。

士为知己用，素蕴得尽施。

丞贰须要剧，台阁未应迟。

需次指柯山，买船泛钓矶。

暑行戒接淅，江边远风披。

病夫困尘土，倚玉惭葭枝。

分携莫能送，别酒何堪持。

傥经子陵濑，扫壁寻题诗。

前途得好句，慰我别后思。

李洪

李洪　送客乘骡足跋口占示同行

欲趁江头送客风，蹇骡难强逐骄骢。

漫夸历块过燕市，自笑乘船似越侬。

从此上车惭著作，肯令折臂老新丰。

钓车鱼具平生乐，得失真宜付塞翁。

李洪

李洪　送莫子齐知温州十韵

左省涂归地，崭然德望优。

夕辞清禁月，高挂白苹洲，

丹扆深求旧，东嘉庆选侯。

玉堂曾视草，沧海岂乘桴。

奕叶甘棠在，中州雪浪浮。

讙谣五马贵，题赏大龙湫。

颜谢宜方驾，龚黄以上求。

侧聆宣室召，宁效贾胡留。

贱子尝羁宦，名山悔梦游。

黄柑仁寿酒，犹足助觥筹。

李洪

李洪　送钱进思粹吴郡

繁雄茂苑侔汉辅，森戟凝香古佳处。

鹓鹭行除半刺贤，万井提封赖摩拊。

公家名德世有人，伯仲于今见伊吕。

妙龄籍甚驰日边，粉闱握兰将振羽。

故为补外便亲养，知已家庭真内举。

画鹢鸣饶催去程，垂虹松江对烟雨。

西北高楼插暮霞，荷芰池光破炎暑。

平分风月助诗兴，一诺无事留公府。

却寻馆娃歌舞地，麋鹿台荒尽禾黍。

剑池古色湛寒泉，响屧采香迷岛屿。

仙鬼遗踪杳茫昧，临赋馀情时访古。

治中别驾称展骥，末俗媕娿讥越俎。

简书狱市抵胡粤，末界马牛视齐楚。

欲了官事儿辈痴，钳柅吏欺租赋簿。

退食萧然绝点埃，亦有佳客酬谈麈。

想席未暖诏已颁，稳上丹墀看布武。

故人贫病寄江湖，一衲蒙头参马祖。

时凭尺素问沉绵，临别索诗愧吴语。

李洪

李洪　送史志道帅建康

簪橐明光备武文，玉麟暂剖别尧云。

朝中礼乐谋元帅，天下英雄有使君。

陋矣齐丘当十万，鄙哉诸葛眎三分。

公归岂作东征远，彝鼎将书第一勋。

李洪

李洪　送随公

莲社谈经阅几年，住山活计尽随缘。

衔花百鸟未忘物，露地白牛谁着鞭。

得计深居餐老柏，勿疑古润与寒泉。

他时要伴芸庵隐，竿木逢场不离禅。

李洪

李洪　送滕彦道除太府寺簿归吴门需次

论交先友接枢廷，末路为寮喜典刑。

桃李春风同扈跸，衡茅夜雪并寒厅。

暂从簿领陪卿月，行握兰荃应列星。

临别遥思五湖乐，望中林屋已青青。

李洪

李洪　送滕彦道赴浙东参议

辍自鹓行第一流，笑谭幕府卧青油，

兰亭陈迹犹堪赋，禹穴奇书尚可求。

丞相开藩多暇日，省郎为介借前筹。

独怜无用沟中断，深羡千岩万壑游。

李洪

李洪　送武广叔游浙东二首

六载交情笃，安贫见子难。

学穷栒邑鼎，篆逼峄山刊。

歧路伤轻别，金兰义肯寒。

浙东仍岁俭，持底劝加餐。

李洪

李洪　送武广叔游浙东二首

嬴相去千载，规摹笔势难。

空兴黄绢语，谁把翠珉刊。

并海岁云暮，耶溪春更寒。

知君四方志，无璧荐盘餐。

李洪

李洪　送徐致州交代赐第归亲庭

九五飞龙阐文化，明光亲策穿杨射。

重瞳左右列皋夔，鹄立胪传玉阶下。

乙科首冠持橐门，衣钵家声传子舍。

扶阳一经世青毡，天语褒嘉增宠假。

衣冠盛事耀儒绅，马走牛医皆衒咤。

君才端合连八科，丽藻明玑美无价。

他年落笔中书堂，更分跋烛金銮夜。

诏成速招赞普朝，感动宁须奉天赦。

乃翁东山倾士望，内集风流继诸谢。

买船径度子陵滩，不待琼林沾玉斝。

谓言归心驰寝门，戏彩趋庭及槐夏。

顾我惭称李耳孙，冗散时遭官长羠。

效颦累月漫笞儿，行矣归田老耕稼。

李洪

李洪　送许季韶粹桂林

尺五天边看颉颃，参辰出处九星霜。

未令掌诰吟红药，屡喜嘉言贡皂囊。

怀绂寓居欣会弁，监州岁晚客殊方。

柱林赖有诗书帅，好共骖鸾上玉堂。

李洪

李洪　送许季韶粹桂林

二年鞭弭侍君轩，立仗从来愧不言。

乞得閒官九仙隐，身谋优稳荷明恩。

李洪

李洪　送许季韶粹桂林

高枕秋风病骨轻，随銮无复起侵星。

铜瓶潄井锁尘虑，舌本犹堪读道经。

李洪

李洪　送许季韶粹桂林

除墨犹新湿诏黄，题舆不称愧龙光。

且观百粤蛟鳄徙，勿羡九霄鸾鹄翔。

李洪

李洪　送许季韶粹桂林

文登犹记旧青毡，敢恨瓜期尚六年。

办取扁舟五湖上，吴松鱼蟹不论钱。

李洪

李洪　送野上人游西山

诗名翰墨独兼全，海上从游十许年。

进退两忘中有德，律禅不碍任随缘。

岫云又作无心出，桃坞何劳一笑妍。

好把经行写新咏，他时寄我小山篇。

李洪

李洪　送赵德庄右司江东漕二首

帝胄英英秀本支，名驹千里众难睎。

驰声小选衣冠地，振职中台政事机。

礼乐光华持节宠，纶恩献纳赐环归。

朝廷俊杰如公少，准拟重来伴紫微。

李洪

李洪　送赵德庄右司江东漕二首

宰士雍容望最优，便期簪笔侍凝旒。

暂劳省户弥纶手，稍缓关中馈饷忧。

寓直文谟高内阁，褰帷仁政被南州。

龙蟠虎踞登临胜，天险防边得细筹。

李洪

李洪　送仲弥性赴蕲水

中兴岳牧任词人，分虎初班楚泽春。

四纪才名文价重，一麾江海玺书新。

眷深丹扆虚前席，祖意黄梅试问津。

报政宁需外庸讫，遄归清禁掌丝纶。

李洪

李洪　送子都兄赴建康粮料三首

三年待次喜瓜期，别酒春风劝一卮。

欲试发硎稽古力，稍从连茹中兴时。

徒劳人耳犹州县，可识荆兮复别离。

深念对床听夜雨，情怀作恶不成诗。

李洪

李洪　送子都兄赴建康粮料三首

留都万雉最繁雄，人物风流古所同。

玉树玉笙亡国恨，桃根桃叶劫灰空。

重新观阙青冥外，依旧山川王气中。

好把清吟追太白，龙蟠虎踞美江东。

李洪

李洪　送子都兄赴建康粮料三首

霸业衣冠事莫论，秦淮潮汐自潺湲。

新诗必有江山助，故国应无乔木存。

宅施鸡园钟阜远，塔藏鸟爪道林尊。

登临怀古情何限，想对三茅忆弟昆。

李洪

李洪　送子南兄参选

我李柯条世有人，如兄器业自超伦。

岂容被褐常怀宝，好上烟霄早致身。

天气未佳欲寒食，朝廷有道政青春。

观光勿作迟迟去，桂玉何劳叹楚薪。

李洪

李洪　宿宝宁寺

畏暑征涂倦，僧窗借榻眠。

聚蚊雷隐隐，梦蝶昼翩翩。

喜断梅黄雨，慵参柏树禅。

潮生富春渚，重泛谢公船。

李洪

李洪　宿临平寺

客里疲奔走，禅关暂舣舟。

颠毛成种种，身世信悠悠。

天路辞鸿鹄，江湖狎鸟鸥。

依然庭下柏，立雪伴冥搜。

李洪

李洪　宿龙泉院有外氏陈户曹坟阴德记

外家多积床，绝叹户曹贤。

阴德神能告，潜光世更绵。

龙泉依古寺，马鬣近封阡。

欲篆苍崖古，惭无笔似椽。

李洪

李洪　宿鲈风亭

暂解尘缨锁与韁，鲈风秋色似鲈乡。

从今第四桥南去，蟹簖渔矶属漫郎。

李洪

李洪　宿瑞岩示刘子厚

肩舆转绿畴，跨浦蹑石梁。

暮投瑞峰宿，野色杂莽仓。

鱼盐海市隘，松竹山径凉。

解衣借僧庐，煮茗涤枯肠。

顿忘庚火争，秋色已侵床。

古戌此何夕，冠盖来徜徉。

一杯偶相属，荔丹咀冰霜。

哦诗兴清绝，天池看鹏翔。

李洪

李洪　宿汤泉驿

炎方到处水如汤，地脉深疑有臭黄。

犹胜骊山污艳质，渔阳簇马鉴兴亡。

李洪

李洪　宿天宁示{左忄右度}老

又扶残醉渡溪桥，饮散南园夜寂寥。

炬火照山疑犯斗，松风动地欲平潮。

观河自叹尘容老，就日那能鬓雪消。

煨芋拥炉谈妙道，阶梯佛祖直须超。

李洪

李洪　宿盐田驿用黄大声韵

使节经行地，南讹夏日长，

盾威知畏仰，暑雨助清凉。

叱驭登闽峤，鸣珂入帝乡。

拂尘来者敬，妙墨尚淋浪。

李洪

李洪　岁除

客里光阴又一年，人情真复似怜蚿。

家贫尚有春名酒，才拙安能雪命篇。

弱柳经霜半凋落，修篁沐雨更便娟。

亲交岁晚无书劄，常闭柴扉稳昼眠。

李洪

李洪　坦庵僧名崇彼

万象森罗具一尘，小庵花木四时春。

客来相对默无语，亲见毗耶彼上人。

李洪

李洪　探梅

帝所春先到，西湖梅自开。

横斜窥水鉴，想像下瑶台。

青女严霜侍，嫦娥借月来。

景阳钟漏晚，翠羽勿须催。

李洪

李洪　探梅

瓯粤千山外，清愁只个般。

澹烟增态度，飞霰斗高寒。

郑圃乘风驭，孤山傍水看。

少陵诗兴动，题品信知难。

李洪

李洪　探梅

幽姿矜冷淡，别占一家春。

摩诘闻禅女，登伽善幻人。

解愁空索笑，能赋更疑神。

乞与水仙品，谁持上玉宸。

李洪

李洪　探梅次韵章庭倚

江园试觅去年梅，花下遨游得暂陪。

脉脉早迎南日至，垂垂先放北枝开。

江边墙角添诗兴，月落参横唤梦回。

一见清香心已醉，何须更待曲生来。

李洪

李洪　桃花菊

秋声振竨木，槁叶随飞蓬。

起视篱下华，灼灼夭桃容。

天公等儿戏，小草发纖秾。

乍疑武陵源，秦人傥再逢。

又如灵云老，禅机投劒锋。

畴昔粪土广，靖节吾所宗。

不然荐坠露，三闾挹遐踪。

吕令载黄花，鞠裳表其衷。

浊醪乱眼缬，衰颜暂时红。

肯效玄都吟，葵麦摇春风。

李洪

李洪　题安头陀石室

头陀灵迹閟岩隈，寻胜何人肯暂来。

野鸟衔花无觅处，绿苔封迳看空回。

李洪

李洪　题朝阳亭

新亭危冠别峰西，万壑千岩势总低。

要使登临高著眼，梧桐应有凤凰栖。

李洪

李洪　题崇福院壁

十邑驱驰阅四旬，尽空囹圄报吾君。

僧窗渐觉猿吟远，城市嚣尘自此分。

李洪

李洪　题慈感寺极目轩

红芰敷腴献笑，青山偃蹇横陈。

身在水晶宫里，须信羲皇上人。

李洪

李洪　题慈感寺极目轩

寺枕苕溪一曲，僧依城郭千家。

客至未尝芡觜，我来恰及荷花。

李洪

李洪　题慈感寺极目轩

尘眼登临清旷，水憬楼阁峥嵘。

欲见普门大士，菰蒲影里钟声。

李洪

李洪　题华亭尉厅梅馆

古梅瘦竹助萧疏，剪藄蒿蓬亦甚都。

报政未容须五月，却寻疏影向西湖。

李洪

李洪　题华亭尉厅梅馆

扫径开窗事事新，主人解组似行人。

浮香弄影无因得，试促花神作小春。

李洪

李洪　题李提刑事实

百雉安危欬唾中，三平狂寇不言功。

鲁连解难高千古，回纥投戈见此公。

欲上史官传逸事，要观著令独称忠。

傥能配食乡人社，宗衮宣城伟绩同。

李洪

李洪　题罗源尉廨壁

坐来山气结层阴，解橐迎凉濯暑襟。

赖有新诗成独讽，惜无喜客伴孤斟。

绿荷翻雨倾珠碎，翠竹摇风引凤吟。

习射更思矍相圃，丽龟试看仆姑金。

李洪

李洪　题罗源驿用马驹甫韵

今年小稔遍山村，白叟黄童笑倚门。

老瓦为樽赛田祖，石田多稼庆曾孙。

李洪

李洪　题罗源驿用马驹甫韵

日斜投宿古禅扉，老宿过同东院西。

到处葛藤无用处，试寻梅萼亚疏篱。

李洪

李洪　题潘岳掷果图

锦绣文才貌甚都，冶容乱掷果盈车。

披图宜鉴登徒子，折齿犹胜谢幼舆。

李洪

李洪　题戚仲骡纲图

北风吹雪飞千山，雪深山径难往还。

长林乔木敛秀色，层崖叠嶂雕苍颜。

山腹痴云结寒润，山巅去天不盈寸。

溪湍岩瀑争喧貀，兽蹄鸟迹皆逃遁。

中有驿使输皇纲，群骡任重人束装。

旌旗不展岚气湿，鞍辔稳驭銮声銁。

危桥当道不可过，怒挥鞭箠躯慵惰。

栈阁萦纡铁勒寒，荆榛暗刺毡衣破。

骡行迢遰风萧颾，倦来谁复鸣鞭梢。

忽逢大渡凛毛骨，深沉时若潜虬蛟。

作急呼舟渡斯水，寻得舟人来数里。

一舟已去一舟行，掉入深潭浪花起。

舟移岸曲人争先，牵骡束货行挥鞭。

芦深峡束积雪滑，十步九止愁其颠。

骡行雙败人枵腹，民家借爨黄粱熟。

人餐骡饲幸平恬，其奈门前去程促。

山前山后开梅花，卧溪枯树寒槎牙。

关情一片青烟下，深闭柴门三四家。

行行渐出平川路，回首千山暝云雾。

自知驿舍更一程，指点山坳深处住。

解鞍摘货驿舍宽，地炉榾柮烟辛酸。

群骡入厩人饱睡，明朝一驿可输官。

绢落并刀悭数尺，衡从笔墨开胸臆。

尽将此景作此图，轻描浓抹无凝积。

古来摩诘传天真，此手那知复入神。

好将一本献天子，能信邦家本兆民。

李洪

李洪　题水墨罗汉

大士神通超一切，果成道备栖觉地。

庞眉山立孰写真，水墨良因作游戏。

明窗棐几氎巾净，竹炉柏子香云细。

条绳乍解目增明，短幅溪藤联数纸。

当年意匠寄高远，惨澹风云生眼底。

穹岩怪石随步奇，岳鬼蛮奴凛生意。

僧繇未貌锦幪像，道子曾罢长安市。

手携贝多口忘言，瓶莹琉璃瞻舍利。

或嘿或语或慈威，亦蹑芒鞋将渡水。

天女献供颜如莲，结习自空花堕袂。

神閒态逸赞莫穷，墨妙笔精足珍秘。

萧然着我岩壑中，雁荡经行恍能识。

诗成倒挽两龙湫。不用韩公为画记。

李洪

李洪　题外舅坟庵

昔年把酒共看山，犹冀相从物外閒。

零落山邱遽如许，膏肓泉石许谁攀。

形神孰与论三住，梦幻全真悟八还。

拱柏乔松助萧瑟，独乘明月弄潺湲。

李洪

李洪　题雪峰

象骨峰前古道场，简庵再到愈芬芳。

地平双径崇宫殿，名压三山有雪霜。

栗棘金圈提祖令，奎文宝墨閟宸章。

海昌曾礼光明相，重荐炉中知见香。

李洪

李洪　题雁荡图寄二兄

谁知归雁亭中客，鼓翼来游雁荡山。

更寄雁图凭雁足，秋风孤雁苦思还。







卷157

李洪

李洪　题云间尉厅吏隐

东南一尉笑卑栖，小试崑邱并海涯。

千里僧包海雁荡，九霄鹏翼跃天池。

南昌隐吏真相称，西蜀参谋更好诗。

官舍从来同传舍，清规留与后人师。

李洪

李洪　题谪仙回舟卧据锦袍图

太白狂歌一酒船，锦袍夜醉楚江边。

此时应向剡中宿，逼耳清猿月满川。

李洪

李洪　听雨轩四首

春到池塘草自青，飞花时度破窗棂。

恨无好句追颜谢，赖有鸣蛙鼓吹听。

李洪

李洪　听雨轩四首

脱帽风檐迎晚吹，催诗急雨唤轻雷。

祗应荷气薰人醉，不用轮囷象鼻杯。

李洪

李洪　听雨轩四首

听风听雨江湖上，一叶轻舟檥钓沙。

暂却鹜行容退食，秋声先已到枯葭。

李洪

李洪　听雨轩四首

天寒病鸭守冰池，折苇枯荷霰雪飞。

不觉哦诗成独立，南枝的皪露春机。

李洪

李洪　同子永和贝元复春日韵

平生前计拙如鸠，更向周南怨滞留。

无奈春风欺客病，蕙兰狼籍伴牢愁。

李洪

李洪　同子永和贝元复春日韵

偶访东瓯谢守家，池塘春草柳阴斜。

遥思上下登山屐，不为溪头桃李花。

李洪

李洪　同子永和贝元复春日韵

村村春到野花开，蛮榼红醪尽醉回。

客子哦诗惊节物，林端杜宇不须催。

李洪

李洪　同子永和贝元复春日韵

杏雨桃鬟一饷红，楞伽三昧旧家风。

江南江北松楸远，泪眼昏花瘴雾中。

李洪

李洪　涂中书怀

载驰十驿倦骖騱，已讶缁尘染素衣。

历历征人数行店，翩翩越鸟恋南飞。

贪看树向城头绿，不觉春从海际归。

客鬓渐凋孤壮志，岂缘微禄恋轻肥。

李洪

李洪　涂中杂兴

畏日炎炎火伞张，扁舟挂席泛沧浪。

飞流溅沫倾三峡，过崄方知有底忙。

李洪

李洪　涂中杂兴

草间蟋蟀动秋吟，偏感羁栖旅念深。

功业岂关双鬓事，年来白处已通心。

李洪

李洪　涂中杂兴

很石惊涛枕席喧，长江蛟鳄屡垂涎。

早知行路难如此，何似修涂稳著鞭。

李洪

李洪　涂中杂兴

荔子如丹橄榄青，红蕉叶落古榕清。

温汤浴罢晚风快，老酒倾盆醉月明。

李洪

李洪　涂中杂兴

山颠怪石如蹲兽，波底危矶似化羊。

却忆鉴湖明月里，绿荷红芰暑风凉。

李洪

李洪　挽刘刑部诗二首

宪部为郎久，琳宫解组归。

赐章三品贵，眉寿八旬稀。

橘向前洲种，金难故里挥。

凄凉薤露曲，泪湿老莱衣。

李洪

李洪　挽刘刑部诗二首

东海于公老，当年大里门。

身为二千石，恩及四儿孙。

富寿悬车日，悲伤易箦言。

佳城今日启，松柏閟高原。

李洪

李洪　万寿观重萼梅

天街倦踏软红尘，喜见宫梅漏泄春。

千叶剪琼多态度，九英照日倍精神。

香清暗馥维摩榻，韵胜全疑姑射人。

好是孤山临水看，广平能与赋清新。

李洪

李洪　望孤屿

缥缈风烟岛屿孤，朱楼丹阁欲凌虚。

浩然逸兴成陈迹，康乐清吟足起予。

鳌顶蓬莱无雁塔，龙宫蠖瀋拥宸居。

平生李杜空遐想，我欲投竿学钓鱼。

李洪

李洪　闻季叔被子召小诗为迓

郢人比屋庆循良，忽捧丝纶雨露香。

骑竹方迎使君马，赐环已趣舍人装。

好刊棠杕追嘉颂，应有阳春播乐章。

归侍玉皇香案侧，愿将五色补垂裳。

李洪

李洪　午日寓圆果院苦河鱼以诗纪节

老来百事与心违，节物殊非少壮时。

细葛宫中曾被赐，杨梅粽里未容窥。

浪求医国三年艾，空吊沉湘五色丝。

萧寺更同摩诘病，玉堂帖子要新诗。

李洪

李洪　喜雨

京尘睬目厌黄埃，萧飒风棂听雨来。

心似芭蕉半憔悴，喜闻蛰户一声雷。

李洪

李洪　喜雨呈二兄

北风吹急雨，洗尽旱埃氛。

河伯惊秋水，山君借雨云。

苗心应免揠，禾把尚能分。

及此民无殍，忧勤实圣君。

李洪

李洪　喜雨呈二兄

冻雨排银竹，垂檐一万条。

新凉生枕簟，馀润到枯焦。

静听欣倾注，应心快洗浇。

长河从此足，不用借咸潮。

李洪

李洪　喜雨用知宗韵呈陈丞相

旱意初忧病圃场，霈然甘泽起羸尪。

穹苍既格由孚信，德教从来本抑强。

再熟言观竞藨衮，千仓千见咏丰穰。

帝虚左揆思良弼，霖雨重期泽万方。

李洪

李洪　戏题

世事悠悠岂尽，人生汲汲多端。

陶令欲歌归去，贡公何事弹冠。

李洪

李洪　戏题

多病闭门懒出，避喧终日高眠。

惟可以君命竹，安能以兄事钱。

李洪

李洪　仙岩登览

造物蕴神巧，轩豁露真趣。

嵌空划仙掌，罅拆喷石乳。

半壁垂鲛绡，晴天洒飞雨。

扪萝不知疲，酷爱岩石古。

彼姝逝杳绝，灵虬孰能睹。

玉册閟篆籀，三坟阙难补。

徘徊挹翠浪，洗涤面尘土。

回舆带夕岚，哦诗愧吴语。

李洪

李洪　新交行

君不见洛阳拜尘友，欲取金印击肘后。

又不见长安轻薄儿，谁道青云不可梯。

雨露翻覆岂无意，炙手新交旧交弃。

华轩丹毂照青春，列屋娥眉妒宠新。

若非大夫尝便客，亦是丞相拂须人。

车如鸡栖马如狗，疾恶今无朱伯厚。

甘向青陵老种瓜，肯效南山歌落豆。

直如弦，死道边。

杵臼论交世谁数，翟公勒门吁可怜。

李洪

李洪　雪

朔风动地似奔雷，瑞雪飞飞偏九垓。

玉局尽疑从地涌，银台空讶倚天开。

西经佛国千峰外，北过天山万里来。

夸赋兔园非我事，直须兴尽棹船回。

李洪

李洪　雪

六幕同云岁又残，忽惊腊雪满群山。

谁知曳履涂中去，端有披蓑江上还。

三白吉祥千里内，六花飞舞两楹间。

诗成自怪无奇语，欲压刘叉思觉悭。

李洪

李洪　雪中偶成呈周明远

巽二初分北帝权，忽飘瑞叶表丰年。

随车逐马难为比，入隙开帘绝可怜。

冻锁官梅枝袅娜，寒欺塞雁影联翩。

袁安门闭惟高卧，遥忆溪头访戴船。

李洪

李洪　雪中问梅

雪拥前村路，梅花次第芳。

月边谁索笑，溪断忽吹香。

老眼经年别，醒魂异昔狂。

何时真载酒，翠羽伴飞觞。

李洪

李洪　夜泊第四桥

月淡波寒夜向分，断行孤雁不堪闻。

扁舟第四桥南泊，无限清愁寄梦云。

李洪

李洪　夜宿护国寺

积雨长涂淖，禅房卧枕书。

松风醒耳目，梅雨上衣裾。

误着谢公屐，宁宜仲举舆。

前出聊细数，何事拥犀渠。

李洪

李洪　夜坐

驱蚊无术但{左扌右瓜}肤，灯火无因暂映书。

半夜西风吹急雨，芭蕉声响竹萧疏。

李洪

李洪　谒曹娥祠

贞魂纯孝瘗江湄，满目江山故园祠。

海贾时来楫迎汝，山君欲下桂为旗。

九歌合继湘妃些，千古尘昏幼妇碑。

月午湖平波似练，萧萧风竹陇猿悲。

李洪

李洪　谒皇甫清虚

五湖四海仰仪形，道貌天真孰可名。

偶泛仙舟来泽国，回先生后见先生。

李洪

李洪　医僧慧昌小轩

小池绿净数游鱼，高柳蝉嘶暑气虚。

露脸清真双菡萏，风标闲雅一舂锄。

囊中时晒君臣药，肘后新抄和扁书。

只此便为安稳处，何须林下与山居。

李洪

李洪　移居

僦屋东瓯城，爽气挹西山。

飓风忽作恶，柴荆不容关。

再徙得陋巷，藩拔井亦眢。

稍毕涂塱功，已觉容膝安。

庭前木亦嘉，修竹才数竿。

幽艳海榴红，翠幄霜苞丹。

明窗置棐几，荒畦整药栏。

儿曹颇解事，扫径见秋兰。

邻里来相贺，知我非热官。

使令勿狙诈。办此良独难。

未祭孙宝灶，且乐陶令閒。

今日我重九，一酌还酡颜。

李洪

李洪　移竹诗伯封垂和且闻兄弟皆欲作因用元韵奉寄

海甸寻盟肯遽寒，叵嗔久未竖樯竿。

张仪尚有口中舌，贡禹未弹头上冠。

处处句奇有神护，行行墨妙似龙盘。

阿连知有惊人语，鹤膝因君举似看。

李洪

李洪　移竹诗伯封垂和且闻兄弟皆欲作因用元韵奉寄

密密修篁入槛寒，君来移取出檐竿。

结根久近幽人屋，解箨宜为壮士冠。

曾共马兰同请客，不忧苜蓿但堆盘。

从今莫羡萧郎画，风月良宵仔细看。

李洪

李洪　以雪梨遗韩子文

婺女新梨玉雪如，姑山绰约想肌肤。

使君应唤纖纖手，饤座风流近酒壶。

李洪

李洪　忆雪歌

前年吴兴雪三尺，街头十日无行迹。

南山千峰蟠玉虬，太湖万顷鎔银色。

腐儒冻死但长哦，男呻女吟空四壁。

去年强邻窥淮淝，铁马成群来塞北，

将军授钺横雕戈，雪满弓韬对勍敌。

捷书夜到甘泉宫，玉靶角弓自天锡。

已观积甲熊耳齐，坐觉洗兵天河窄。

今年腊尽寓东瓯，地接炎方少三白。

梅梢柳眼漏泄春，笋茁兰芽遽堪摘。

冬深未省见冰霜，挟纩无旗了况狐腋。

朝来北风吹石裂，海气岚烟乱山碧。

遐想瑞叶舞层霄，剪裁不费造化力。

丰年一饱戴君恩，比屋千家消疠疫。

长江远近要舒发，深恐阳骄无宿麦。

徒披鹤氅怀兔园，速成遣祥霙慰北客。

李洪

李洪　饮桂香茶简翁及甫

午睡初醒缓注汤，一瓯清露沃诗肠。

疑君昔日探蟾窟，犹带天边桂子香。

李洪

李洪　隐岩吴体

屋头日日闯云山，簿领沉迷肯放閒。

一行作吏遽如许，三径就荒那得还。

绿阴留与后人憩，丛桂时招好客攀。

邂逅清泉与白石，岸巾时得洗衰颜。

李洪

李洪　迎送神辞

惟龙湫兮其源莫穷，利万物兮精神可通。

岁大旱兮我民之恫，酌彼泉兮神听孔聪。

击鼓坎坎兮于神之宫，薄采溪毛兮馈进两公。

神欣欣兮鉴我民衷，神之来兮雨其蒙。

念我稼穑兮涤去烛烛。瓶罂甚小兮膏泽其丰。

骄阳摧威兮奔走丰靚，民之讴歌兮千古英风。

旱既太甚神是籲兮，一勺之水为甘霔兮。

伊神正直歆诚愫兮，三日为霖弥旬注兮。

我稼既兴舟在步兮，微我两公余曷愬兮。

击鼓其镗山之下兮，桂酒椒浆饯神去兮。

功成惠孚去不顾兮，携幼扶鲐民塞路兮。

卒相有年多黍稌兮，泽惠无忘永终古兮。

李洪

李洪　用东坡回文韵

春晚落花馀碧草，日长舞蝶妒红蔫。

新荷卷翠簪池面，弱柳垂丝织暝烟。

李洪

李洪　用前韵简日华

迟迟欲去恋双溪，独乐箪瓢不糁藜。

岂称昔贤为半刺，只堪老宿话全提。

家贫未办千头橘，世习犹堪两颗梨。

速丐雄篇重行橐，三山佳境易为题。

李洪

李洪　游华盖山容成洞天

小雨廉纖早酿寒，清晨来访道家山。

寂寥玉座缨香覆，点缀碧岩枫叶丹。

地胜七山星有斗，人疑千岁鹤飞还。

閒繙洞简寻真诀，脉望难求发似环。

李洪

李洪　游石门洞

溪壑萦纡碍去舟，石门雄峭未曾游。

云深飞瀑自成雨，洞辟双扉最上头。

紫府丹台疑有路，碧岩红树饱经秋。

追怀颜谢当年兴，坐听猿吟和四愁。

李洪

李洪　游武夷二绝

平湖高柳绿千堆，莫为寻芳取次回。

欲访同参德云老，别峰霁色夕阳开。

李洪

李洪　游武夷二绝

野水溶溶易满堤，十分强半麦成畦。

我来宴坐久无语，日蟆昃深莺乱啼。

李洪

李洪　余寓王园适当春残尚有小桃临水追想昔时繁丽无复存者借仲信桃花韵

兔葵摇曳雨蒙蒙，尚有夭桃出旧丛。

轻簿不禁三月浪，飘零常恨五更风。

燕泥乱啄粘香蕊，渔艇犹疑趁落红。

惆怅眼前兴废事，灵云今已悟真空。

李洪

李洪　雨寒

昏昏海气助朝寒，风雨萧萧尽日间。

室似陈蕃尘不扫，门如陶令昼常关。

惟凭茗眃消磨睡，更把诗筒断送閒。

悄悄绝无车马至，方知颜巷似深山。

李洪

李洪　雨中过幽居寺

柳眼青葱桃萼红，东皇试手放春功。

峰峦矗矗孤云耸，润壑涓涓细水通。

出谷抗尘身已去，登高能赋思无穷。

驱车更过幽居寺，暂听猿吟杳霭中。

李洪

李洪　雨中兹感寺泛舟

渺渺江舟雨满川，楼台烟霭幕愁边。

春风邀勒梅都谢，夜雨淋浪柳尚妍。

僧钵偶分蒲塞供，佛香时送水沉烟。

佳时更拟携筇出，拾翠人归唤渡船。

李洪

李洪　欲探梅西山简元量

寻梅试欲向江津，冷蕊商量效小颦。

洗雨梳风无那瘦，巡檐索笑为谁春。

西湖苦忆微吟老，庾岭偏愁折寄人。

知有清诗似何逊，可能嚼蜡对横陈。

李洪

李洪　元日

元日欢情客里稀，追陪人事强开眉。

不知爆竹催年去，但怪屠苏到我迟。

梅蘥欲撩东阁兴，宦情终愧北山移。

未甘直道犹萧索，詹尹何辞为拂龟。

李洪

李洪　元夕书怀

好在东君管物华，倦游归思渺天涯。

春冰夜市心空壮，听镜探官事更赊。

尚怯馀寒破桃萼，坐看细雨落檐花。

家僮应照田蚕{上竹中彗下火}，频晒渔蓑理钓车。

李洪

李洪　元宵雨十六日晴二首

每恨元宵雨，收灯遽喜晴。

喧阗虽倦逐，勃窣漫徒行。

入夜寒无赖，随人月有情。

旅怀忘晤赏，拥鼻有诗成。

李洪

李洪　元宵雨十六日晴二首

衢路人骈叠，春来乐未曾。

初圆新岁月，竞赏上元灯。

秉烛游还懒，敲门唤不应。

沃愁须底物，况有酒如渑。

李洪

李洪　再赋简李尉

满院秋英独傲霜，恨无醇酒变春江。

门前催取麻姑榼，席上惊倾道士缸。

学蹈丘轲难合俗，诗如曹郐不成邦。

埋藏自比丰城劒，射斗难占紫气双。

李洪

李洪　再用韵

风羒游丝百尺长，蜂房酿蜜露微黄。

翠榕一半委陈叶，紫柰十分留暗香。

卢橘带酸归老圃，侧生未熟去闽乡。

浮云出岫初无恋，静看卷舒何太忙。

李洪

李洪　再至义泉院苏才翁题曰凤翅泉

不令辛苦登螺岭，再挹泓渟嗽凤泉。

客鬓自怜尘土满，岭松崖竹饱风烟。

李洪

李洪　赠法传

栴檀林下老支郎，偶泛溪边般若航。

斋钵分抟香积饭，午窗对卧净名床。

云山宴坐千春木，尘境难留三宿桑。

欲结他年莲社友，空门气味觉优长。

李洪

李洪　赠李守

宗衮英名历搢绅，传家济美不无人。

采诗于蒵承亲擢，乐职中和著牧民。

凤入颍川宜卜相，梅开东阁趁班春。

九重侧席求奇士，尺一行颁觐紫宸。

李洪

李洪　赠妙源

上人辍讲卧禅庵，万论千经思尽覃。

未与释迦分半座，只应弥勒且同龛。

兔瓯泼乳清尘虑，麈柄挥犀发妙谈。

我亦乘閒聊问道，安能遗世学瞿昙。

李洪

李洪　赠史康时二首

史侯眉山英，壮岁陪戎旃。

胸蟠九云梦，笔倒三峡泉。

封侯直易尔，唾手平幽燕。

相国昔分陕，幕府罗隽贤。

公於二三子，肮脏孰差肩。

纶巾白羽扇，谈笑清渭沠。

功名晚蹉跎，肯著祖逖鞭。

南游上会稽，却泛洞庭船。

九嶷多隐逸，千里跨马鞯。

邂逅阖闾城，倾盖欣忘年。

诵我阮籍诗，三叹涕泗涟。

客怀已趣装，握手临道边。

归欤指衡麓，未办买山钱。

他年遇回雁，寄我湘中篇。

李洪

李洪　赠史康时二首

霜飚何凄冽，岁晏同漂泊。

男儿志四方，宁久怨落魄。

怀忠思报国，结义重然诺。

死生贫贱间，交情今寂寞。

差观世态浇，未遇所立卓。

英衮卧东山，南极仰衡霍。

复期宇县清，重使混沌凿。

会见官仪修，再卜东邑洛。

否运行当倾，宇宙胜开拓。

他年功名逼，岂但持禁橐。

堂堂苍须眉，形貌画麟阁。

如何决此行，径欲就邱壑。

五十非无闻，斯文犹木铎。

愿保千金躯，百鸟见一鹗。

李洪

李洪　赠思溪觉悟寺净因师

思溪渺渺泛兰舟，檥棹临津得自留。

莲社不知三伏热，竹林独占一庭秋。

蒲葵喜接高人语，茗眃能消旅客愁。

所恨尘缘驱逐去，漫留名姓记曾游。

李洪

李洪　赠支提德最

我昔观华严，心熟毗卢境。

东南有支提，千圣会岩岭。

欲从善财问，怅此路悠永。

朼来縻王事，胜处每参请。

弹指开重楼，结愿发深省。

寄谢德云师，相见在别顶。

禅翁游江湖，传衣自双径。

向来梅子熟，一衲伴千圣。

十年此趺坐，楼阁方鼎盛。

夜阑拨炉灰，衲也吾所敬。

我如老摩诘，到处扣禅病。

接淅复过云，林端隔清磬。

李洪

李洪　至东林谒回仙人像

罨画溪山杳霭中，为寻遗事访禅宫。

回嵓故迹依然在，渭水非熊恍似空。

绿薜侵衣馀手泽，遗榴辉壁想仙风。

溪边东老家何处，尚有孙礽话乃翁。

李洪

李洪　至后二日至东禅

至后阳和已发生，野梅官柳动诗情。

偶为寻壑经邱计，故作穿云渡水行。

近郭好山皆可隐，隔林疏磬有馀清。

他时粗免微官缚，归去深谋谷口耕。

李洪

李洪　至日宿蓝田驿感旧

至日天涯感慨同，曾陪鸳鹭大明宫。

催班别殿春雷绕，驻辇蓬莱晓日红。

耸听鸣鞘驰魏阙，欢传放仗醉新丰。

谁知独木荒村里，扇影炉烟入梦中。

李洪

李洪　智仲可化盗图

有德由来必有邻，得齐潜德感人深。

不劳渠听甘棠讼，解使偷儿自革心。

李洪

李洪　中春二十七日车驾躬请太上皇帝出郊获观盛事次大监叔韵

禁粃芳菲岁又新，两宫行乐及良辰。

双瞻黄繖天回笑，并御花骢雨洒尘。

汉殿捧卮称万寿，葛天张乐和千人。

欢声试采康衢咏，帝力熙熙物自春。

李洪

李洪　仲躬示侍郎丈筩字韵咏雪次韵

溪汀渺渺跃凫翁，织浪雕云讶许同。

散漫六霙疑剪水，连娟万舞趁回风。

瞻山遐想崑邱胜，宴坐方观色界空。

绣斧谢庭联内集，刑清宁用缿为筩。

李洪

李洪　周尧夫示秋怀诗然公方为贵恙所挠因以箴之

伐性蛾眉贾祸长，何如铅鼎养中央。

应怜刺刺出门语，苦怨寥寥秋夕凉。

李洪

李洪　朱叔赐来自都城云梅已放因思每岁饮赏之乐

曾酌孤山园里梅，至今魂梦忆花开。

纖腰冷逼江烟瘦，素脸全疑晓雪催。

南国相逢心恅愺，西湖遥想月徘徊。

惜无妙语酬佳丽，赖有诗仙凤阙来。

李洪

李洪　追和下若大雄寺汪内相陈朝桧诗

斮骨刳心操凛然，盘根厚地老逾坚。

八千椿木应同寿，十五尧蓂莫纪年。

辱井已荒伤故国，琼枝无复盗春权。

六朝陈迹空馀此，阅世真成叹逝川。

李洪

李洪　子都录示近作成白体一首奉寄

别日江梅半透春。梨花开后独愁人。

欲将芳草萋萋恨，寄向沧江六六鳞。

两处吟当看雪夜，数篇抄值落花晨。

未输谢客池塘梦，六里赓酬句要新。

李洪

李洪　子都兄寄子济兄诗借韵奉寄

缄题千里候寒暄，怅恨郊荆独我班。

目断樯乌五两远，书凭河鲤一双还。

金陵风月供吟啸，钟阜烟萝想纵攀。

尽把锦囊新咏句，小胥妙寄勿令悭。

李洪

李洪　子清弟赴丹阳赋古调饯之

酌君以乌程若下之酒，赠君以鲁山于蒵之声。

酒以惜在原兄弟之别，歌以见爱民父母之情。

大江襟喉城铁畒，万旅连营地势重。

天弧北射扫欃枪，云阳健令时方用。

从官四十腰铜章，莱衣弄孙娱高堂。

未妨朿湿先驭吏，立去败群如牧羊。

茧丝保障优租赋，瓯窭污邪饱禾黍。

冠盖使客应荐贤，不日姓名彻当宁。

索别作恶殊匆匆，呻吟病卧号秋蛩。

松竹读书得新句，缄题数寄北来鸿。

李洪

李洪　子清弟冒暑见过

瓢饮今希陋巷颜，忽闻佳客款柴关。

风生荷芰青苹末，诗寄烟波叠翠间。

伏枥常怀千里志，在原相望几人閒。

新簄红友明朝熟，肯放扁舟取次还。

李洪

李洪　子永弟寄都下大雪律诗

快雪频占瑞，饕风并助豪。

白银天上阙，组练浙江涛。

拓地龙沙远，瞻山群玉高。

齐宫延孟叟，楚些诵离骚。

绝塞绵应折，深闺蠒独缫。

半穿东郭履，尽落汉臣旄。

光射埋丰劒，铦藏切玉刀。

月楂迷犯斗，嵌洞漫寻嶆。

禅几巾翻氎，书帷册散条。

诗盟频败北，酒醵屡逋逃。

客去毡铺坐，梅颦萼尚雕。

圆坛足珪邸，夜猎满弓韬。

阿阁来仪凤，沧溟复断鳌。

三英陪兔苑，五骑聚神皋。

蠖屈深拳踨，龟肠更郁陶。

乌饥声嚄嚄，狐听响溞溞。

渔父拥蓑笠，园公扶桔槔。

翩聁振鹭集，排拶孔鸾翱。

内集诗联谢，回风舞逐曹。

鹄鲜形诮鹜，狐白袖垂羔。

素发瞻商皓，粉袍踵弁髦。

蓝关无去马，剡曲有回舠。

佛刹璎鬾坠，仙庭鹳鹤号。

寂寥閒自适，澹泊喜相遭。

目眩花空委，头童手独搔。

观空翻贝叶，瀹茗侍方袍。

家窭羹忧絮，宾稀釜肯辧。

投入真拱璧，属和秃纖毫。

梦到湖边寺，重寻观里桃。

东郊宜择胜，联骑许追遨。

李华

李华　鸱夷子皮赞

龙蟠幽谷，非时则伏。

蝉蜕高枝，饮露而飞。

进如风行，退若云归。

冥冥其几，赫赫其居。

于越霸兴，强吴荡荑。

功成不居，先生得之。

李华

李华　句

后夜郁孤台上月，更从何处照诗人。

李华

李华　戊寅入岭丁亥上元游碧落洞

乳床奇诡鉴清涟，碧落真人古洞天。

十载南游才一到，不访重补到难篇。

李璜

李璜　句

分明便是庞居士，欲恨无人卖罩篱。

李璜

李璜　以二猫送张子贤

家家入雪白於霜，更有欹鞍似闹装。

便请炉边叉手坐，从他鼠子自跳梁。

李璜

李璜　以二猫送张子贤

衔蝉毛色白胜酥，搦絮堆绵亦不如。

老病毗耶须减口，从今休叹食无鱼。

李徽卿

李徽卿　书磨崖碑

臣奸虽杜前朝失，国体终轻二子闲。

不使忠嘉传后世，只将词翰许元颜。

李回

李回　戍山晚行

羸马鞭不行，落日下孤戍。

旅店隔前村，欲往未能住。

少年事咿唔，老为微录误。

匡济谢菲才，驰驱失故步。

一笑拥八驺，不疗烟霞痼。

猿鹤惊且恐，吟断北山树。

李回

李回　题妓帕

蜀国佳人号细腰，东台御史惜妖娆。

从今唤作杨台柳，舞尽春风万万条。

李会

李会　句

金沙滩上双鸂鶒，肯为分司御史来。

李诲言

李诲言　送永嘉张德载归

一书催客棹，兴已落天涯。

诗卷愁中景，人归梦里家。

山田耕过雨，豨水钓残霞。

茆屋容身老，文章不足夸。

李诲言

李诲言　赠周书记

早悟功名岁月空，衲衣何处不从容。

几回渡水自寻鹤，岂但买山方种松。

麾玉固尝闻咳唾，掷金未尽写心胸。

与君能隔几多地，薄暮一声湖上钟。

李彙

李彙　游洞霄

至真方域古今传，琳馆兴从汉武年。

石作双门何突兀，山为九锁自回环。

仙人隐迹留中路，处士灵坛閟远巅。

甘洁三泉齐涌地，峥嵘一柱独擎天。

群峰缭绕更相挹，五洞萦迂暗接连。

当日高崖曾虎伏，于今深穴有龙眠。

茂林葱郁曾鸣凤，邃宇清虚每聚仙。

地賏金丹藏箬下，芝翻白鼠走岩前。

宫随劫火虽灰矣，境异尘寰尚俨然。

稍待升平名遂后，便来居此结良缘。

李及

李及　句

夕霁巴城月，秋光峡树春。

李及

李及　送僧归护国寺

高迹宁留得，禅心万法空。

来从丹阙下，去返赤城中。

入舫袈裟月，穿林锡杖风。

何时结香社，宴寂与师同。

李檝

李檝　落花

拾得红英不忍残，殷勤更觅旧枝安。

情知不似开时好，犹胜溪头水面看。

李檝

李檝　山家

日长无客到山家，藓晕封苔一迳斜。

睡美不知中夜雨，起来惊落半岩花。

李檝

李檝　晚春曲

春欲归何处，流莺也不知。

只应江上水，暗与落花期。

李檝

李檝　有约

杨柳垂堤水绕门，可人清景近黄昏。

明朝有约谁先到，手掐花梢记月痕。

李季可

李季可　临江太守生日

道路尽歌贤太守，祈颂万人同一口。

只应悯及黄衣儿，亦使衔环致君寿。

李浃

李浃　题妙庭观

风驭云车去几年，空余故迹锁苍烟。

古来信有神仙事，莫漫诗成谢自然。

李嘉龙

李嘉龙　题汪水云诗卷

江湖牢落叹蘧年，说着乾淳泪泫然。

折桂昔为天上客，餐松今作洞中仙。

南窗寄傲陶元亮，东海归来鲁仲连。

紫凤天吴颠倒褐，抱琴又泛楚江船。

李嘉谋

李嘉谋　次袁尚书巫山十二峰二十五韵

道人爱山出天姿，自谓计黠人嫌痴。

独游名山看不足，每得胜处行为迟。

谁人能知物外赏，世上自有灵中奇。

一行作吏困汩没，便与好境相参差。

脱兔投林今适愿，穷猿得木吾何之。

芒鞋竹杖恣如往，烟蓑雨笠长相随。

青山愈好足力尽，此意未止驽骀疲。

路逢行人说大尹，正见谕蜀扬舲旗。

好贤招邀每虚席，问俗疾苦时褰帷。

才华落落清庙器，诗笔粲粲珊瑚枝。

胸吞楚泽八九尽，气压巫峡群山低。

大峰联娟争媚妩，苍壁徒倚供游嬉。

巴东巴峡古所重，作云作雨今胡为。

有情飞鸢送迎客，无数棹歌来去时。

昔日画图曾见者，何意忽此今逢兹。

迩来丰碑在人口，已与流水争东驰。

政用中和得大体，智出毫末非全施。

不与英声流上国，已有诗卷传江湄。

狼烽长閒士鼓腹，耕陇不见愁生眉。

都门髣髴记分袂，蜀道修阻常支颐。

持谒见公敢论旧，抚髀顾我清无缁。

樽俎频开闲共话，歌讴聊与民同嘻。

忽然晨旦往东壁，但见山月来峨嵋。

行吟何独壮三峡，在处山林来乞诗。

李甲

李甲　超果教院见远亭

高僧俗纵目，桥上建横亭。

野水茫茫白，群山点点青。

客帆风送叶，渔火夜遗星，

看尽朝昏景。天涯一画屏。

李甲

李甲　题画

谁泼烟云六尺绡，寒山秋树晚萧萧。

十年来往吴淞口，错认溪南旧板桥。

李甲

李甲　题竹和东坡韵

翠叶彤竿已占先，湘云千叠势争翻。

野夫不识天人面，知是虞皇第几元。

李贾

李贾　题式之诗卷后

矫首天地间，凄其望终古。

前辈久零落，斯文日榛莽。

戴君天台秀，忽向南方来。

老气横九州，胸次何崔嵬。

藻□晚更奇，崩腾豁高趣。

疑是赤城霞，飘飖堕章句。

白首一孤剑，谁人荐子虚。

有时杯酒间，高论倾淮湖。

既有四海名，何惭万钟乐。

君看荣与贱，千载俱冥漠。

李坚

李坚　冲寂观

玉兔朝天去不回，空馀露井荐晨杯。

屋铃不语湖如掌，无复凌空逸士来。

李坚

李坚　句

勿讶韦郎夸酷似，情知苏子赋归来。

李坚

李坚　离群村

好风吹句落烟村，便作棠阴记使君。

渠有平生绝尘想，群居那得似离群。

李坚

李坚　通真观

璇璿非复旧宫坛，独向徐碑识二难。

井底丹灵勿轻汲，昔年曾寿两苍官。

李坚

李坚　余皮

小试屠龙技已成，遗踪千载讋英灵。

舳舻不骇风波恶，烟雨时闻草木腥。

李兼

李兼　次韵周与能

坠绪今如线，遗书尚满床。

功名两蜗角，世路几羊肠。

癖有登山屐，贫无在笥裳。

故人应见念，莫遣字稀行。

李兼

李兼　发于湖

断岸收潢潦，苍烟出翠微。

众帆争鹁港，孤塔认枭矶。

万事皆前定，重来悟昨非。

此身縻薄爵，何处避危机。

李兼

李兼　芳洲

芳洲日云夕，薄言撷兰荃。

悠悠无与赠，脉脉空自怜。

美人洵且都，为加一笑嫣。

知己古所重，欲报甘縻捐。

未省晼晚姿，可复成春妍。

彼哉爨下桐，犹为朱丝弦。

李兼

李兼　奉陪撄宁侍郎游柏山寺谒梅公墓小憩行轩勉酌

萧寺倚岩郭，昔游几何年。

兹辰惬幽赏，杖屦从懦先。

稍穿苍藓径，旋入青萝烟。

山色若倒屣，松风自鸣弦。

目力眩奇观，步屧信所便。

俄登旃檀林，金碧耀修缘。

道旁老木拱，诗翁久飞仙。

蝉蜕万物表，蝶梦三生前。

至今二百载，相望箕斗悬。

缅怀文忠公，丰碑泯遗镌。

乐善如缁衣，后世两称贤。

山僧矜好事，华表新题璇。

向来委榛棘，时情任渠迁。

先生笑抚掌，此事从古然。

相逢一樽酒，劝君小流连。

江梅欲浮动，春光向妖妍。

同游二三子，舂容有佳篇。

归欤不知夜，霜雪净寒天。

李兼

李兼　回次采石

千帆东下势连樯，控带河山自一方。

塞角凄风营戌远，野花湿雨墓田荒。

落霞孤鹜江干阔，去马来牛岁月长。

老我声名无一遂，征衫蓝缕鬓苍苍。

李兼

李兼　寄白云轩周道正

自往丹丘去，因循过一年。

孤云无定止，明月又重圆。

书尾间相问，琴声淡悄然。

何时当会面，吟醉海涛边。

李兼

李兼　寄题愚斋

巧鬻非善贾，利获非良农。

君子不自智，甘与庸人同。

天君见独者，进退有新功。

忽敛艺文手，反著怀袖中。

客问以臆对，此说非易穷。

吾非宁武子，今学北山翁。

李兼

李兼　蒹葭

蒹葭漫漫秋风多，陂池水落枯苇柯。

青山断处落日下，歡乃一声渔子歌。

高秋鲈肥贱如土，换酒村场醉迷路。

夜深艇子舣前湾，依稀月照芦花浦。

李兼

李兼　简丘粹即次韵

先生志尚直明庐，庀职毋嫌外且疏。

聊向江城纡骥足，行趋禁闼侍鸾舆。

河阳花树曾亲植，鲁相葵根欲尽锄。

从此把君诗过目，绝胜厚禄故人书。

李兼

李兼　江上

晚来舣棹濒江侧，汀草苹花间红碧。

无声画里更斜阳，匹练光中正秋色。

云间落帆击高树，烟外牧牛横短策。

黄昏渔火乱前村，犹有孤吟未归客。

李兼

李兼　戒事魔十诗

劝尔编氓莫事魔，魔成划地祸殃多。

家财破荡身狼籍，看取胡忠季子和。

李兼

李兼　戒事魔十诗

白衣夜会说无根。到晓奔逃客出门。

此是邪魔名外道，自投刑辟害儿孙。

李兼

李兼　戒事魔十诗

金针引透白莲池，此语欺人亦自欺。

何似田桑家五亩，鸡豚狗彘勿违时。

李兼

李兼　戒事魔十诗

莫念双宗二会经，官员条令至分明。

罪流更溢三千里，白佛安能救尔生。

李兼

李兼　戒事魔十诗

生儿只遣事犁锄，有智宜令早读书。

莫被胡辉相引诱，此人决脊尚囚拘。

李兼

李兼　戒事魔十诗

蚩蚩女妇太无知，吃菜何须自苦为。

料想阿童鞭背后，心中虽悔可能追。

李兼

李兼　戒事魔十诗

仙居旧有祖师堂，坐落当初白塔乡。

眼见菜头头落地，今人讳说吕师囊。

李兼

李兼　戒事魔十诗

贵贱家家必有尊，如何舍祖事魔神。

细思父母恩难报，早转头来孝尔亲。

李兼

李兼　戒事魔十诗

肉味鱼腥吃不妨，随宜茶饭守家常。

朝昏但莫为诸恶，底用金垆爇乳香。

李兼

李兼　戒事魔十诗

官家为是爱斯民，临遣知州诲尔谆。

愿尔进知庠序教，怕嫌尔做事魔人。

李兼

李兼　兰亭题咏

书法光芒晋永和，后来摹写不胜多。

考论又得桑夫子，兰渚风流转不磨。

李兼

李兼　兰亭题咏

自从茧纸殉昭陵，定武流传賸得名。

总辑旧闻为博议，即今真赝不难凭。

李兼

李兼　离家

送者临门庑，征人暮路歧。

翻思津遣后，可奈独归时。

岁旱田畴薄，家贫母子离。

能忘手中绵，密密缀衣湿。

李兼

李兼　秋扇行

忆当九夏初，恒御君王手。

西风飒然至，持用焉能久。

人情易变如三秋，君恩覆水不可收。

藉使凉飚夺炎热，感陨此身终不绝。

李兼

李兼　莎鸡

悲思亦何苦，繁声咽未休。

家庭残日曙，衰草故园秋。

物化终归尽，年华迅若流。

要当期子夜，相与和商讴。

李兼

李兼　山居苦

地僻尘心远，台高纵目赊。

鹭明烟际渚，鸟篆雨馀沙。

橡栗骈秋实，鸡冠媚晚花。

断无车马客，来问野人家。

李兼

李兼　石子涧

去郭无多地，肩舆又独来。

青山随路转，老树挟溪回。

映水深宜竹，皑林早见梅。

颇思倾白酒，适意卧青苔。

李兼

李兼　食兔诗

弱质司明视，虚名直望舒。

轶群辞上蔡，能事到中书。

狡计空多窟，珍盘竟付厨。

独将毫末效，曾纪汗青馀。

李兼

李兼　水阳道中

落日河西岸，春风水北桥。

地迂帆影转，石出涨痕销。

浊酿淋茅滓，頳鳞贯柳条。

几年安稳处，才幸适今朝。

李兼

李兼　送交代高丞

天涯客里送人归，恨绝青青杨柳枝。

细雨杏园摩诘画，春风花岸少陵诗。

九天抡抉堪先卜，万里功名莫后时。

江上岂无西到雁，平安数遣故人知。

李兼

李兼　送桑泽卿归天台

野鹤昂然不可羁，伴行双屐一筇枝。

屈公萧寺三旬客，益我空囊几卷诗。

乱帙检残烧烛夜，浅杯流向落花时。

春光只恋西湖好，不念台山老桂枝。

李兼

李兼　题冀缺图

耕夫自立苗且耘，饷妇相敬礼如宾。

画工貌出态闲暇，不是如今愚野人。

古之农者盖如此，馌彼公田同妇子。

山林自信有真乐，隐逸传中无姓字。

吾不能走马章台街，画眉狼籍贻讥谐。

又不能卖酒临邛市，奔妻万古不灭耻。

遗风后世岂无存，半在东阡烟雨村。

不见杵臼梁家妇，犹能亲举案前餐。

李兼

李兼　田里

百谷盈成后，三秋假乐时。

难豚开社畒，箫鼓赛神祠。

野茹青盈{上竹下吕}，香炊雪满匙。

欲知田里趣，细诵老翁诗。

李兼

李兼　晚春

筠窗幽独静亡邻，坐睡从吾一欠伸。

绿树清圆宜静昼，孤花寂寞照馀春。

时拈柏子烧铜鼎，旋碾茶团瀹玉尘。

在昔刍尧犹足采，独惭无用养闲身。

李兼

李兼　晓出

凌晨躬藏事，未晓出城关。

路暗鸡三唱，天青月一弯。

华香衣笥外，岚翠竹舆间。

欲尽清游兴，官程索遽还。

李兼

李兼　谢当涂陈舍人馈姑孰春

门巷春风翳草来，笔耕无艺甑生埃。

空成洛下书生咏，敢望青州从事来。

洗盏首供堂上寿，留尊更待月中开。

陶然竟堕难名境，疑是凌歳百尺台。

李兼

李兼　谢张世显诗卷

珍重张公子，交情不我遗。

肯迂林下步，来贽袖中诗。

江树烟中色，丛梅雪外枝。

吟哦清绝句，一一可同时。

李兼

李兼　依韵和吴起季见寄

骐骥瘦，驽骀肥，不如占我

石矶。

出无车，食无肉，宁复羡渠黄金屋。

叔孙礼乐何纷纶，两生不行岂徒云。

丈夫结交半天下，几人沮溺同耕云。

捷径趋荣速如鬼，龌龊岂堪豪右齿。

虞卿著书托穷愁，仲蔚绕宅蓬蒿秋。

朼来话旧重携手，往事纷纷集樽酒。

胸中奇气耿独在，匣剑时作蛟龙吼。

穷亦乐，贫非痡，

且复安步行坦途。从人潮笑我非夫，

乘流则逝宁须扶。亦知落落固难合，

焉能郁郁屈此乎。朝驱车于阆风之颠，

夕济舟于丹水之渊。放身的外岂不好，

局蹐人间真可怜。追若亡，汗漫游，

笑宁子，商声讴。岂曰无衣，与子同裘。

天地一马，日月双輈。噫，流光胡可以淹留。

李兼

李兼　游道宫

路去丛祠修竹林，插天松桧卧龙吟。

翚飞朱阁阑干外，人在白云岩窦深。

落花半逐流水逝，黄鹤一去莫烟沉。

安得金丹蜕凡骨，一视往昔与来今。

李兼

李兼　钟山

白鸟江天阔，青山佛阁重。

影孤寒日塔，声殷暮烟钟。

异世文中选，当时镜里容。

犹传遗蜕骨，只在此高峰。

李兼

李兼　舟中

昔向画图见，今行莽苍间。

天连疑有路，湖阔更无山。

地入番君国，星潜左蠡湾。

江神相行客，未觉畏途艰。

李柬之

李柬之　句

莫教独欠赤松游。

李柬之

李柬之　句

下客抛官独自回。

李柬之

李柬之　送程给事知越州

文行学曾颜，才名孰可攀。

仁风清郡国，和气满江山。

暂抑提雄漕，行当簉近班。

须知揽辔暇，大智养闲闲。

李简

李简　伯时番王礼佛图卷

佛身充满大千界，莲座玄谈海水翻。

融摄群修证圆宽，灵通虚彻卓然存。

李简

李简　句

挹香不盈怀，餐英淡无味。

李简

李简　句

向来红与紫，随流去如云。

虽有故枝在，花落何纷纷。

李简

李简　句

山绕一城藏古寺，江连二水送孤舟。

李建中

李建中　白鹤山

玉箫峰下仙君宅，一树岩花几百春。

当日会稽王内史，如何不见竹间人。

李建中

李建中　春尽偶书七言四韵奉承采览

粉闱丹地白头深，书殿分廊寓直人。

不怕花枝惊老眼，可无诗句送残春。

因嗟红影随风去，犹为青丛绕槛频。

更把华灯照深夜，一年情味隔音尘。

李建中

李建中　澹山岩

常思羽衣人，宅此岩崖傍。

□□通大道，玄关掩中黄。

古朴宫殿□，偃亚松桂香。

洞户漏夕月，木罅生□阳。

叠齿上层巅，露井连曲房。

断壁横广幕，矗石排吟□。

蛰痕燕穴空，乳溜虬鳞张。

清泉弄春□，灵草经冬芳。

自笑老倒容，谁□刀圭霜。

金版佩上籍，玉音歌洞章。

□□夜森立，绛节朝飞扬。

咫尺仙路高，喧嚣机世忙。

浮埃走车马，奔迸多事场。

真地拥烟霞，根本无为乡。

不到久叹息，一来徒悲伤。

但听铿华钟，所得心耳凉。

李建中

李建中　奉酬杨少监见寄退居遣兴之什

贤哲道相扶，经纶本近侍。

风云如有会，霄汉宁无志。

月窟桂抱林，粉闱丹漆地。

一何华组束，而谓浮名遂。

堆积图史书，朝昏铅椠事。

登瀛才力劣，对问神魂愧。

步骤古人踪，含虚君子器。

献言既无状，出守连移次。

持宪怀真刚，退藏生寤寐。

欲邀丘壑老，静坐椎鱼师。

颢气留丹田，尺宅分品位。

寥寥洞府境，落落烟霞意。

金简题上青，与兹尘土异。

李建中

李建中　福圣观

永怀间访道，斗上上仙居。

瀑水磬声外，桂花林影疏。

山名孙绰赋，观额葛玄书。

已负秋来约，诛茅兴有余。

李建中

李建中　杭州望湖楼

小艇闲撑处，湖天景物微。

春波无限绿，白鸟自由飞。

落日孤汀远，轻烟古寺稀。

时携一壶酒，恋到晚凉归。

李建中

李建中　怀湘南旧游寄起居刘学士

老情诗思关何处，浑是湘南水岸头。

残白晚云归岳麓，浓香敉菊满汀州。

静寻绿径煎茶寺，遍上红墙卖酒楼。

西洛分台素拘检，绣衣不得等闲游。

李建中

李建中　寄英公大师

往岁潇湘一相见，诗成野逸笔狂颠。

近闻归住长安寺，松老书窗又几年。

李建中

李建中　句

涨烟春气重，賏月夜痕深。

李建中

李建中　句

按部先春凤林野，写怀空望鹿门山。

李建中

李建中　句

故宫芳草在，往事暮江流。

李建中

李建中　句

频年水国饫鲑鱼。

李建中

李建中　句

晴山云罨画，孤屿水含稜。

李建中

李建中　句

山程授馆闻鸿夜，水国还家欲雪天。

李建中

李建中　郡斋偶书寄同院彭城学士兼简兵部同年采览

閒情閒憶事如空，静读离骚向郡中。

冠剑老年伤远别，关诃夜月许相同。

晚花天气孤庄雨，流水人间小阁风。

行乐及时聊强饮，不须嫌作白头翁。

李建中

李建中　开垣曲山路成

为郡同卧理，民情识我情。

三秋得公事，一月绕山行。

砥柱全抛险，黄河日接平。

周遭到垣曲，尊大近神京。

借助林盐润，增饶国计成。

虞州访遗迹，吴坂念长鸣。

董泽蒲侵绿，巫咸水傍清。

人怀绛县老，地叹夏台倾。

下马听泉发，登原待月生。

盘醒读碑版，扶持立刀兵。

晚霭闻钟断，微阳喜雨晴。

峭空崖背落，斗截岭西横。

仙恐临王屋，高疑见析城。

去车知轨辙，连亩有农耕。

彩错翻朝旆，铮鐆击夜钲。

凿开青石壁，填贮白云坑。

旧幕怜才俊，嘉言许道亨。

何当议险阻，始信说分明。

不倦共廉使，常存济物诚。

计时聊就笔，千古愧题名。

李建中

李建中　送张无梦归天台

紫殿谒宸极，赤城归旧山。

气清玄鹤下，语淡白云间。

路入翠微外，岩栖瀑布间。

何当一携手，相与语灵关。

李建中

李建中　题洛阳观音院牡丹

微动风枝生丽态，半开檀口露浓香。

秦时避世宫娥老，旧日颜容旧日妆。

李建中

李建中　题洛阳观音院牡丹

花谱名将第一论，洛中最是此花繁。

不当更道木芍药，枝上恐伤妃子魂。

李建中

李建中　题洛阳寺壁

杉松倒涧雪霜乾，屋壁麝煤风雨寒。

我亦平生有书癖，一回入寺一回看。

李建中

李建中　题菩提寺

龙门双阙涌云烟，云未飞花雁下前。

彻底清澈照车马，分台御史过伊川。

李建中

李建中　题仙都山

岩岩仙都山，肃肃黄帝宫。

巨石临广泽，千仞凌高穹。

肇当融结初，全得造化功。

深可蟠厚壤，峭疑接冥鸿。

云輟去路存，丹鼎遗迹空。

抽润草心碧，敷香莲叶红。

升龙扳矫矫，飞凤鸣噰噰。

而我集仙署，尝比瀛洲雄。

星移婺女间，凤驾析木东。

到觉毛骨爽，坐如羽翼冲。

万事皆气埃，一气归鸿蒙。

遐哉上圣道，邈与元化同。

金简奠至诚，玉书铭代工。

功成解冠剑，栖息期此中。

李建中

李建中　题义门胡氏华林书院

山绕华林气象和，此心犹恨未相过。

门闾世表曾颜德，榜帖人登晃董科。

春暖花开飘几砚，晚归云影在松萝。

公卿无限新诗什，雅咏悠然地益□。

李建中

李建中　早朝

著衣香重海棠风，人在瀛洲御苑东。

将对赤墀班未定，井干楼角且先红。

李建中

李建中　直宿

春风夜急铜龙漏，淡月半斜金井阑。

已觉亚枝花露重，宿莺犹睡层余寒。

李涧

李涧　净居寺

金地无尘俯碧湾，苍藤古木获幽闲。

老僧袖手垂杨里，静阅渡头人往还。

李介山

李介山　梅雨潭

灵源分左界，千仞落飞泉。

散作一空雨，长如四月天。

挂崖寒练直，溅席水珠圆。

湫石龙应在，岩扉浮翠烟。

李介山

李介山　小溪

东风满眼柳花飞，信步扶藜过小溪。

淮甸凄凉春事少，楚天空阔暮云低。

江山有意怜孤客，桃李无心恋故蹊。

纵使有家归未得，数声蜀魄为谁啼。

李谨思

李谨思　补疏斋题鹅湖

客来谁与期，微钟度山椒。

松风如起予，间以笙与箫。

逸响谅斯存，幽踪莽难招。

极目不知还，新诗坐泬寥。

李谨思

李谨思　楮衾

相亲赖有楮先生，雪与阳春指顾成。

狐白温温疑伯仲，龟纹隐隐见纵横。

夜阑更作封章梦，晨起犹闻展卷声。

垂老未忘鑽故纸，三生习气太分明。

李谨思

李谨思　红梅

月香水影眩锦画，冰魂雪骨酣华春。

神仙狡狯本玩世，处士游侠聊惊人。

怒艴不顾杀气横，忠赤自与晴曦亲。

山林著汝吾未许，绛衣襮鏖缁尘。

李谨思

李谨思　怀古

昔我从耆英，图史娱朝昏。

咄嗟陵与谷，永谢西州门。

梦中亦识路，欲往先销魂。

往还无须臾，失声强复吞。

西山照公槛，南山亘公垣。

平生五亩池，东海遥崩奔。

公门山海并，遂斡造化元。

招公有薇菊，酬公有佳尊。

行吟闻地籁，飞奏劘天阍。

公来月星县，公归江汉翻。

六籍未渠央，百圣谅斯存。

翩翩媚学子，风节当谁敦。

我发日以变，洮面留心源。

庶无髐汗流，独此清泪痕。

英英出灵变，杳杳通绪言。

因风荐商参，秋思随孤骞。

李谨思

李谨思　寄进士熊退斋

犹存火后书，罕识卷中字。

无笔补玄经，有金酬载记。

漫漫岁月驰，忽忽春秋閟。

欲辨已忘言，涕泪空垂泗。

殉义若殉财，避名如避箭。

况当喜惧交，肯与宠辱战。

百年元亮心，一日宣明面。

朱门辙迹多，山路微如线。

李谨思

李谨思　题文丞相吟啸集

南人不识两膝贵，曲折百态卑且劳。

斯人护膝不护头，故以颈血沾君刀。

蟠胸孤愤擘不碎，杀气千丈缠旌旄。

援桴亲鼓尽南海，背水更用蜑丁鏖。

俘来吮血语神语，咄咄尚与天争豪。

须臾赤日减颜色，玄云莽莽风飕飕。

或言巨灵收拾付真宰，读罢拊臆生长号。

又言丰隆列缺对愁绝，疾指玉鞭鞭六鳌。

雨瓢倒翻水怪舞，斗枢横轧天籁号。

怜伊肝胆苦复苦，亦见曩昔真离骚。

劫灰满地莫挂眼，蓬莱虽远容轻舠。

长驱疠鬼尚堪战，尽闲未许飞仙遨。

乃言兴废在尔不吾与，吾死吾主吾焉逃。

鲁叟闻言拍手笑，斯人六经为骨为皮毛。

斯人卷取六经去，空将赝本传儿曹。

李谨思

李谨思　王以道三丧未举

岂无一弓地，载子三世碑。

碑端语云云，碑下冢累累。

白杨秋气深，碧草春露滋。

翻怜会稽山，禹穴不得窥。

李谨思

李谨思　赠李节妇

猝猝多羝屈，幽幽独雉经。

借渠施粉黛，聊与照丹青。

孤槥何年寄，重泉底处扃。

有人能缩地，不隔短长亭。

李经

李经　题延庆院

桐柏分奇对郡楼，括苍真隐翠何尤。

幽人选胜近龙穴，野客忽来忘虎丘。

溪户便将尘事隔，云房曾遣宦情收。

灰心到此方高尚，好学遗民结社游。

李景和

李景和　石钟山

楚地有石鼓，吾地有石钟。

鼓不假制作，钟不费陶鎔。

朕兆不可测，良田造化工。

安得置太庙，同声叶时雍。

李景雷

李景雷　和宋伯仁韵

自笑冯唐老示侯，短衣匹马异乡游。

卧闻破屋萧萧雨，坐听西风叶叶秋。

邺下已非公干在，周南徒叹子长留。

丈夫盖世英雄气，肯学世间儿女愁。

李景文

李景文　病后感兴寄车玉峰先生二首

北风何飕飕，木叶下未已。

闭门读古书，世念书中起。

酒馔倾南邻，笙歌喧北里。

欢娱极寒夜，不知漏下几。

忽闻南来雁，起坐频抚几。

树蘴未有期，食芹空叹美。

李景文

李景文　病后感兴寄车玉峰先生二首

折梅寄故人，故人青云间。

青云杳无路，梦里相往还。

我爱梅花娟，彼惜桃李颜。

相逢不相契，何事劳追攀。

守此岁寒心，持以遗所欢。

李景文

李景文　庐墓有感

流水绕门去，愁云压径斜。

无人烧柏子，有客问梅花。

橘熟猿窥树，池空鸟啄沙。

自伤寒谷日，不及照昏鸦。

李景文

李景文　游委羽山

王国风尘暗，仙山景物新。

龙宫逾紫禁，鹤寓远朱轮。

冰融溪上日，花发洞门春。

一似桃源路，从今学避秦。

李景遹

李景遹　跃马泉

南山突兀横青空，鹿豕禽鱼得所宫。

修鳞于此亦养德，光怪夜发山川红。

风云变化化事已矣，独有崖峤留馀雄。

至今山泉脉四溢，喷薄声撼枯枬枫。

填然下与石壁会，万斛一窃投云中。

跳珠散玉虎须怒，烈日不照霜雪融。

前贤作亭久已废，后俗为弊词相蒙。

匡庐老禅来立锡，摄衣思见前贤风。

乃将炉峰三峡眼，坎井聊视海若同。

搜奇剔怪勇兴创，我为一洗学古胸。

叱开万状伏草兽，飞出百尺经天虹。

桃花乱流春态度，明日净写秋形容。

岂无白蛟尚蟠蛰，灵犀不爏无由通。

平生赤手揽鲸鳄，长铗自笑遗崆峒。

迩来但馀观水志，每到胜处难藏锋。

欲借天瓢添半水，醉骑赤鰖访龙公。

李靓

李靓　雾

树在溪无影，禽来鹘未知。

爱花留润与，避日卷阴移。

李静独

李静独　回舟即事

差将尘土鬓，重上钓鱼舟。

闲对湖山晓，静观天地秋。

鼓钟云外寺，歌舞水边楼。

兴尽归心急，荷花劝少留。

李静独

李静独　柳

颜色鲜明能几时，未辞黄叶已辞枝。

都缘爱管闲离别，多恨多愁故早衰。

李九龄

李九龄　春行遇雨

夹路轻风撼柳条，雨侵春态动无憀。

采香陌上谁家女，湿损钗头翡翠翘。

李九龄

李九龄　代边将

雪冻阴河半夜风，战回狂寇血漂红。

据鞍遥指长安路，须刻麟台第一功。

李九龄

李九龄　登楼寄远

满城春色花如雪，极目烟光月似钩。

总是动人乡思处，更堪容易上高楼。

李九龄

李九龄　登昭福寺楼

旅怀秋兴正无涯，独倚危楼四望赊。

谷变陵迁何处问，满川空有旧烟霞。

李九龄

李九龄　读三国志

有国由来在得贤，莫言兴废是循环。

武侯星落周瑜死，平蜀降吴似等闲。

李九龄

李九龄　过相思谷

悠悠信马春山曲，芳草和烟铺嫩绿。

正被离愁着莫人，那堪更过相思谷。

李九龄

李九龄　寒梅词

霜梅先拆岭头枝，万卉千花冻不知。

留得和羹滋味在，任他风雪苦相欺。

李九龄

李九龄　鹤

天上瑶池覆五云，玉麟金凤好为群。

不须更饮人间水，直是清流也汙君。

李九龄

李九龄　荆溪夜泊

点点渔灯照浪清，水烟疏碧月胧明。

小滩惊起鸳鸯处，一双采莲船过声。

李九龄

李九龄　旅舍卧病

家隔西秦无远信，身随东洛度流年。

病来旅馆谁相问，牢落间庭一树蝉。

李九龄

李九龄　山舍南溪小桃花

一树繁英夺眼红，开时先合占东风。

可怜地僻无人赏，抛掷深山乱木中。

李九龄

李九龄　山舍偶题

门掩松萝一迳深，偶携藜杖出前林。

谁知尽日看出坐，万古兴亡总在心。

李九龄

李九龄　山中寄友人

乱云堆里结茅庐，已共红尘迹渐疏。

莫问野人生计事，窗前流水枕前书。

李九龄

李九龄　上清辞五首

入海浮生汗漫秋，紫皇高宴五云楼。

霓裳曲罢天风起，吹散仙香满十洲。

李九龄

李九龄　上清辞五首

楼锁彤霞地绝尘，碧桃花发九天春。

东皇近日慵游宴，间煞瑶池五色麟。

李九龄

李九龄　上清辞五首

上清仙路有丹梯，影响行人到即迷。

不会无端个渔父，阿谁教入武陵溪。

李九龄

李九龄　上清辞五首

本来方朔是真仙，偶别丹台未得还。

何事玉皇消息晚，忍教憔翠向人间。

李九龄

李九龄　上清辞五首

新拜天官上玉都，紫皇亲授五灵符。

群仙个个来相问，人世风光似此无。

李九龄

李九龄　宿张正字别业

茅屋萧寥烟暗后，松窗寂历月明初。

此时谁念孤吟客，唯有黄公一帙书。

李九龄

李九龄　题灵泉寺

入谷先生一阵香，异花奇木簇禅堂。

可怜门外高低路，万毂千蹄日日忙。

李九龄

李九龄　透明岩

乍脱尘埃梦寐安，透明岩上一开颜。

晚霞双处似闻雁，远目尽时犹有山。

仙迹不随岩桂老，禅心长共岭云闲。

李九龄

李九龄　望思台

汉武年高慢帝图，任人曾不问贤愚。

直饶四老依前出，消得江充宠佞无。

李九龄

李九龄　写庄子

圣泽安排当散地，贤侯优贷借新居。

闲中亦有闲生计，写得南华一部书。

李九龄

李九龄　夜与张舒话别

愁听南楼角又吹，晓鸡啼后更分离。

如何销得凄凉思，更劝灯前酒一巵。

李九龄

李九龄　赠马道士

水共逍遥云共孤，混时言笑只佯愚。

经年但醉宜城酒，千里惟担华岳图。

寻野鹤来空碧洞，觅琴僧去渡重湖。

人间再见知何日，乞取先生石辘轳。

李九龄

李九龄　赠谭先生

古观重重绕翠微，杉松深处掩双扉。

云生万壑投龙去，海隔三山放鹤归。

花洞宴游春日永，石坛朝礼曙星稀。

每听高论长生理，攎向寰中便拂衣。

李君式

李君式　题梅山云悦楼

无心出岫道人闲，身在虚无缥渺间。

可惜云霓人在望，卷将云雨入梅山。

李堪

李堪　慧聚寺

古寺有远名，欲游先梦生。

飞猿涧底啸，灵鸟云间鸣。

影密楼台众，香繁草树荣。

何年照佛火，灿灿长光明。

李堪

李堪　极乐寺

空门出白云，梵宇依苍岫。

天色湛瑶光，春花结野秀。

簷间绮罗被，池底星珠漏。

香沉烟篆馀，文兼雨碑旧。

恬智静可养，寂寞谁复扣。

逍遥隐叶猿，盘薄穿花溜。

团团草露晞，瑟瑟空香逗。

层台太虚半，双壑瀑泉透。

苔空绿钱死，松老清阴瘦。

独鹤倏飞骞，清萝苦纷构。

归涔待沃洲，芥子观灵鹫。

净土人不来，尘寰廊然昼。

李堪

李堪　句

雨密丝桐润，潮平钓石沈。

李堪

李堪　句

桐乡留语葬，铭路在生悲。

李堪

李堪　句

雷风有约春蚢起，霜露无情紫蕙枯。

李堪

李堪　句

海月随帆落，溪花绕驿流。

李堪

李堪　句

海月随帆落，溪花绕驿流。

李堪

李堪　宿慧聚寺

石林高月生，藓阁疏磬鸣。

宿鸟梦难就，定僧魂更清。

香风动花影，岩瀑飞玉声。

遥夜坐来短，但馀天外情。

李堪

李堪　乌目山五题　净居院

入门松桂深，清气生人心。

霞影迷窗绮，花光照地金。

微风起层阁，初月升高林。

终夜魂自健，满堂钟磬音。

李堪

李堪　乌目山五题　龙院

林下金仙地，苔门搑夕阳。

花飞殿塔顶，地照云霞光。

松老鹤仍在，洞闲龙已翔。

中宵动清众，清磬发虚堂。

李堪

李堪　乌目山五题　兴福寺

云门十里长，殿塔明朝阳。

半夜风雨至，满山松桂香。

清猿啸远壑，好鸟鸣虚廊。

尘土斯可濯，胡为语沧浪。

李堪

李堪　乌目山五题　延福院

兰桂绕禅关，半春香满山。

风移金磬远，云伴玉龙闲。

树暗猿吟外，花开僧定间。

尘心自然洗，流水日潺潺。

李堪

李堪　乌目山五题　永庆寺

岩扉开早凉，谷鸟纷远翔。

花气湿幽径，磬声清上方。

云生松涧底，泉落藓池傍。

我有遗荣意，移时坐石床。

李堪

李堪　舞雩台

舞雩台上春风起，鲁国先生讲始开。

欲解陶潜印归去，心思吾道重徘徊。

李堪

李堪　仙楼道院

寻源探云霞，中有金仙家。

绮疏晃飞耬，雕栏灿朱华。

珍禽栖不去，灵液流无涯。

晴旭起风篁，空香送天花。

春雷会社鼓，寒烟聚海茶。

奇峰媚如削，芳树一何嘉。

且将翠阁齐，绝与红尘赊。

终然谢朝绂，此地营丹砂。

李堪

李堪　玉田八景　翠屏朝雨

翠屏山下雨霏霏，云掩冈峦草树微。

一段丹青谁解写，画家惟有米元晖。

李堪

李堪　玉田八景　华顶秋容

何处栖真远世纷，五华高顶绝人氛。

仙翁自有餐霞法，谩使人间望彩云。

李堪

李堪　玉田八景　剑溪渔唱

水过云津势渐平，双溪滙作剑溪清。

渔舟往来无人见，隔竹时闻歡乃声。

李堪

李堪　玉田八景　蓝洞归云

洞门不闭日空虚，云去云来何定居。

看到虚中生白处，恰如混沌未分初。

李堪

李堪　玉田八景　文笔夕照

玉邑东南第一峰，铦锥颖脱乱山中。

夕阳影里分明见，五色文章耀笔锋。

李堪

李堪　玉田八景　西山晴雪

西山岌岌倚层霄，爽气恒多瘴气消。

谁道闽中无雨雪，年年绝顶见琼瑶。

李堪

李堪　玉田八景　仙岭樵歌

金仙洞头樵子多，负薪出山行且歌。

仙家棋局无心看，只恐归时烂斧柯。

李堪

李堪　玉田八景　玉滩夜月

鸣玉滩头片月生，波光掩映钓舟横。

何人隔岸吹长笛，一曲凉州恰二更。

李康伯

李康伯　襄州太守王候复岘山羊公祠

贤哉西晋钜平侯，刻碑立祠在荆州。

州民万家见之者，搑面汍澜双渋下。

逮今绵历岁百祀，岘首巍然临汉水。

碑鈋祠废榛莽中，萧萧只有悲风起。

内阁深沈侍从臣，赤帷皁盖来行春。

殷勤拂碑复祠貌，一朝旧迹重如新。

山光葱蒨水清洌，天长地久无时别。

古人今人空茫茫，惟是功名不能灭。

李闶先

李闶先　大涤洞天留题

福地弯环古洞霄，古坛云冷宝□飘。

无蛟可断泉犹怒，有虎难驯雾未消。

一柱孤擎天妥帖，重峦九掩路迢遥。

自怜骨相多奇蹇，只合山中种药苗。

李匡

李匡　北园酌酒观鹤

静看瀺灂几游鳞，争似玄裳缟袂春。

几度有书招不至，应惭侧翅傍他人。

李匡

李匡　黄香橙

黄云冉冉晓苍苍，闲倚平湖只自香。

较似寒梅虽未至，依然风韵挟风霜。

李奎

李奎　拜婺源文公祠

天肇文明赞治平，万年宗主赖先生。

经穷六籍开来学，道继诸儒集大成。

祠枕星源青嶂合，亭临虹井彩云横。

乘骢远谒逢秋祀，瞻拜偏兴景仰情。

李揆

李揆　登县楼

一水中分南北市，插天蒙末有佳山。

太平官府原无事，聊放衰翁半日閒。

李揆

李揆　登县楼

见说南楼秋气多，夜凉槐荫影婆娑。

满怀风月成辜负，奈此青州从事何。

李揆

李揆　寒食出郊三首

寒食深山路，桃花雨里开。

可怜传檄出，不为踏青来。

泥滑竹冈下，鸡鸣田舍隈。

邱园二十里，松槚有余哀。

李揆

李揆　寒食出郊三首

春事遽如许，劳人浑不知。

柳垂山阙处，花发雨来时。

薄宦祗憔悴，故园成别离。

多情睇啼鸟，独与寸心违。

李揆

李揆　寒食出郊三首

往岁逢寒食，青鞋踏落花。

题诗山寺壁，沽酒野人家。

草长春无际，身閒意自遐。

时时县亭畔，画遍水边沙。

李揆

李揆　吉祥寺

带雨溪云重，依山石路斜。

聊乘阮孚屐，径入梵王家。

接竹引流水，栽篱护野花。

簿书有期会，无地老烟霞。

李揆

李揆　行乡

园林二月春才半，朝日曈曨天气暖。

东风放尽柳梢青，已有黄鹂娇睍睆。

波翻嫩麦绿连坡，露入夭桃红满眼。

箂舆乘兴入招提，苾蒭留我炊香饭。

山泉煮茗味更长，又得禅林半朝款。

突兀丰碑三百年，古人事迹今苔藓。

临风抖擞簿书尘，倚杖须臾归已晚。

耕夫夹道看长官，百钱赠汝聊旌劝。

李揆

李揆　元夕雨

山县逢元夕，东风雨溅灯。

渔篝临远浦，鬼火附寒藤。

酒市可罗雀，官僚皆曲肱。

狂歌吾老矣，犹记旧时能。

李夔

李夔　题墓石

日日思量到此间，先知巽穴下南山。

生来自秀培来秀，到底恩深有分攀。

世人晓得斯言者，去会蓬莱宝洞闲。

李坤臣

李坤臣　因痔痛彻心膂为诗

吾道由来贯古今，纖毫不假外推寻。

只因疾病呻吟切，识得平生第一心。

李廉访

李廉访　赠僧道光

蒙泉崇福僧道光，只有诗肠无酒肠。

野鹤性情猿伴侣，啸吟风月独昂藏。

李琏

李琏　题金陵杂兴诗后十八首

梁家天子抱琵琶，泪洒华林御苑花。

今日闻韶无处所，雁烟蛩雨属他家。

李琏

李琏　题金陵杂兴诗后十八首

滟滟江波绿更肥，苍烟中有狎鸥飞。

当年神武今何在，老却遗民更不归。

李琏

李琏　题金陵杂兴诗后十八首

阴山侧畔月如霜，不为吟猿断杀肠。

折得橙花无处赏，带枝分与棹船郎。

李琏

李琏　题金陵杂兴诗后十八首

花开似污天衣血，雨过重闻御案香。

最恨寺奴隳太极，预先夺我画梅梁。

李琏

李琏　题金陵杂兴诗后十八首

长干小妇学吹箫，楼外闲风弄翠条。

近得广陵消息未，暮潮已过赤栏桥。

李琏

李琏　题金陵杂兴诗后十八首

暮雨潇潇郎不归，樽前谁忆旧歌词。

望夫乌臼浓于染，叶叶惊秋恨欲飞。

李琏

李琏　题金陵杂兴诗后十八首

愁看幕府夕阳边，那更鸡笼在目前。

跋扈飞扬只如此，登高安得不酸然。

李琏

李琏　题金陵杂兴诗后十八首

细竹千竿殿影斜，龙颜曾此著袈裟。

寺楼杳杳钟声过，疑有宫娥出晚花。

李琏

李琏　题金陵杂兴诗后十八首

池边石是南朝石，绿梁苔花亦可怜。

今日波平人事变，白鱼犹自跃天泉。

李琏

李琏　题金陵杂兴诗后十八首

离离禾黍已难言，空觅枫林与菜园。

瓦屋半间非辱井，经幢两个即升元。

李琏

李琏　题金陵杂兴诗后十八首

江水无情碧草春，北朝留住老词臣。

子规啼上青枫树，为尔离乡去国人。

李琏

李琏　题金陵杂兴诗后十八首

相君息女小乘僧，身向西天佛律行。

三尺戒坛秋色紧，个中蝼蚁亦长生。

李琏

李琏　题金陵杂兴诗后十八首

夜过江左从鸾旗，从此灵君著汉衣。

春到阴山花似雪，望乡台上鹧鸪飞。

李琏

李琏　题金陵杂兴诗后十八首

南门点检旧行踪，最苦人人认得侬。

羞涩面皮无处著，横拖山屐过青松。

李琏

李琏　题金陵杂兴诗后十八首

司马家儿持酒杯，天星下吸亦佳哉。

恨渠不便傚牛饮，那得孟津师旅来。

李琏

李琏　题金陵杂兴诗后十八首

孙帝陵傍水最悲，蒋侯庙下月下迟。

夜深客子心惊恐，猿挂南朝枫树枝。

李琏

李琏　题金陵杂兴诗后十八首

云杪荧荧一塔灯，觉皇舍利宝烟凝。

山门推上三更月，似照前朝礼拜僧。

李琏

李琏　题金陵杂兴诗后十八首

南轩隐约夜声微，独咏齐梁绮靡诗。

鬼火对山青焰短，依稀忆得独眠时。

李良臣

李良臣　句

勿贻麟楦笑，千古愧公卿。

李良臣

李良臣　句

似是兄弟姓则殊。

李良臣

李良臣　句

士耻无名字，吾儿早振声。

李良臣

李良臣　句

简州何处景最佳，东溪清绝人最夸。

李良臣

李良臣　句

侯家荣经山水县，胜致绝出西南州。

李刘

李刘　笔阵

鼓舞先声自管城，细听鏖战了无声。

看来亦异常蛇势，扫退词场万马兵。

李刘

李刘　蝉

露满枯肠蜕顿轻，山林那有不平鸣。

薰弦寂寞无人续，故揖清风作颂声。

李刘

李刘　代贺皇太子生日诗二首

宝月重轮丽虎闱，祥烟葱郁绕黄麾。

九秋沆磝平分日，万国元良初度时。

礼乐诗书俱羽惯，圣贤仁孝况生知。

八荒寿域从今启，请为丰年上玉卮。

李刘

李刘　代贺皇太子生日诗二首

朱芾皇皇问寝门，青宫喜气满乾坤。

江清淮晏干戈息，渊默雷声匕鬯尊。

端冕常年亲举礼，远庖此日剩明恩。

直将三代齐长久，愿听长沙贾谊言。

李刘

李刘　读刘梦得集

一咏桃花谪九年，何如兵卫日高眠。

苦嫌不得文章力，得力教君更可怜。

李刘

李刘　贺参政二首

海山俯视百川东，中有明堂一柱隆。

两社直从平地到，寸心原共老天通。

管乐功烈非轲志，尧舜君民在尹躬。

寿国端须寿君子，原将箕翼等延洪。

李刘

李刘　贺参政二首

东府西枢纪诞辰，非烟郁郁更纷纷。

共知崧岳生申伯，竞把旃檀寿卯君。

燮理已成六月雨，经纶更作八荒云。

齐安即是安天下，敢为先生诵所闻。

李刘

李刘　贺舍弟新得子

早来乾鹊鸣檐楹，报我庭阶玉树生。

告白祖宗知积善，喧传奴婢总欢声。

远增阿大中郎喜，足想殊常散骑情。

点校六经留汝读，吾家元不蓄金籯。

李刘

李刘　贺生次子又喜邻荐

君家兰玉满庭除，尤喜徐卿第二雏。

方遂鹏程收鹗荐，又符熊梦{左犭右劐去刂}骊珠。

史山孕秀头颅别，秋水为神骨骼殊。

况有义方严训在，早看腾踏上云衢。

李刘

李刘　贺晚生子

兰玉森森天下奇，灵椿犹自长新枝。

从来老蚌珠生晚，岂是长庚梦到迟。

标格银蟾光皎洁，精神秋水碧涟漪。

玉皇案吏家声近，伫看追踪入凤池。

李刘

李刘　贺晚生子

商瞿五十子何迟，佳气充闾庆可知。

喜溢麟生天上日，梦回虎堕月中时。

犀钱{左月右卷下换贝}送沾佳客，麝颗轻涂付侍儿。

英物从来声自别，试啼容我一听之。

李刘

李刘　麾蚊

烟驱扇系手频挝，奈尔传呼又满衙。

我醉不眠君不去，下帷高枕任喧哗。

李刘

李刘　记梦

壮志已违黄鹄下，老身合占白鸥前。

夜来耿耿江湖梦，秋水长天一钓船。

李刘

李刘　柳耳

风絮起时无纩塞，雨丝添处有珠垂。

黄莺说尽千般语，舞困三眠总不知。

李刘

李刘　柳花

蝶扑蜂粘发出狂，飘然欲上白云乡。

无端却被游蜂搅，绾住东风舞几场。

李刘

李刘　龙眼

绛衣摇曳绽冰肌，依约华清出浴时。

何物鸦儿驱不去，前身恐是食酥儿。

李刘

李刘　庆桂帅经略二首

江汉浮浮炳地灵，参旗井钺寿星明。

庚寅初度周而始，戊己连营静不惊。

山上印成龟左顾，月中桂共兔长生。

公堂遥想称觞后，便报天阶取履声。

李刘

李刘　庆桂帅经略二首

煌煌昴宿正开冬，日驭高躔龙尾宫。

贲说须知应天策，留萧暂委守关中。

赤云决胜三边壮，白日褰晴五谷丰。

六十州人开寿域，碧幢一笑与民同。

李刘

李刘　庆沪帅魏侍郎二首

中庸日用脚根实，动静天机眼力亲。

未月凤筩钟地统，戌年麟跋纪生辰。

身名宿世陈忠肃，眉寿他年范景仁。

福禄近来贤否共，欲将斯道觉斯民。

李刘

李刘　庆沪帅魏侍郎二首

碧油满眼诗书帅，紫橐骈肩献纳臣。

有客皆能歌保鲁，如公方合美生申。

庄椿坐阅人间世，巓竹早吹天上春。

士曰时哉起君实，只今犹可却辽人。

李刘

李刘　庆刘教授

万里秋风生桂枝，麒麟堕地有谁知。

摩空早奏甘泉赋，取势犹歌{左氵右半}水诗。

好是桑蓬浮喜气，正栽桃李助清诗。

银袍争原公衣钵，应指湘山无量师。

李刘

李刘　庆尚书八十

宝唐佳气夜充闾，八十尚书古所无。

勘破赵州行脚案，展开老子出关图。

五房孙各了官事，千户侯封食税租。

若问蹯溪钓渔叟，先生应道没工夫。

李刘

李刘　寿漕使

金床玉兔岁重逢，初度占星尚剑东。

铁马未穷耕渭上，木牛且合漕关中。

云屯营垒樵苏饱，雨足郊原菽粟丰。

更与坤垠开寿域，皇华一笑与民同。

李刘

李刘　寿成都黄副帅二首

王正初生七叶蓂，斗牛间气出延平。

次公恰恰九年最，叔度汪汪千顷清。

济北一编烦展究，剑西半壁赖生成。

且倾江汉朝宗水，济彼公堂荐寿觥。

李刘

李刘　寿成都黄副帅二首

玉帐公弓应六蓬，瓣香遥遗贺南丰。

扪参以手谁怜汝，居井之眉我倚公。

寿域八荒随气转，醉乡五福与民同。

老蟆不是青冥脚，也原追随龟鹤东。

李刘

李刘　寿沪帅杨尚书

八年黄伯颍川政，十载武侯沪水功。

还向碧幢揆初度，但愁绿诏启元戎。

生从峻极崧高降，寿在慈祥岂弟中。

今岁添杯添福禄，膝前文度伴仙翁。

李刘

李刘　寿沪帅杨尚书

尚书清禀秋天杳，吉梦元占玉燕飞。

南定三军须北定，西归九羘合东归。

寿星出丙光丹极，华盖丞辰近紫薇。

要减汾阳声乐半，直须扬濯入黄扉。

李刘

李刘　寿教授

襟怀锦绣富多文，人物冰壶绝点尘。

太华昨宵方诞吕，姑苏今日恰生申。

堂萱呈瑞年年绿，坛杏逢春日日新。

更为南丰添一瓣，即看趣诏侍严宸。

李刘

李刘　寿刘宰

制锦新城衣锦归，种桃遗爱满桃蹊。

恩波淮水流不尽，福力螺山高与齐。

天上已催班玉笋，日边行见月璇题。

欢声都是长生曲，薰作香云覆宝猊。

李刘

李刘　寿牛都大

律中黄钟九日前，长淮巨海降真贤。

鹏程九万快搏系，騫牝三千表塞渊。

夜看牛星贯南极，早携鹤驭出西川。

梅花岁岁横参影，长伴罗浮不老仙。

李刘

李刘　寿帅阃

盛德元勋绝等伦，麟符虎节冠宗臣。

大椿上古身千岁，一柱明堂力万钧。

坐镇罴熊瞻绣衮，燕居松鹤伴纶巾。

只应便是神仙事，万丈蓬莱却未真。

李刘

李刘　寿太守

蓂飞两叶正深春，是日人间岳降神。

自昔词章推大手，即今风采见埋轮。

书传黄石由来远，名压青钱孰与伦。

寿禄祈公如万福，未应江海羡鲈{薄去氵}。

李刘

李刘　寿提管

满廊香雾弄霏霏，欲去还留燕子飞。

酒盏自便秋思早，花枝未怯鬓毛非。

脱巾骂灌从狂醉，剪烛留髠好缓归。

我欲寄君无杰语，安期大枣荐青玑。

李刘

李刘　寿翁权县

昴宿腾辉落建溪，鸳鸿兄弟步云梯。

暂收鸾翼来栖棘，聊鼓牛刀为割鸡。

三月鸣琴初布政，万家磨石拟镌题。

情知百里难淹骥，行看天书下紫泥。

李刘

李刘　寿县尉

华阳传与纯阳诀，竹隐中间悟养生。

止心情澄不挠浊，浮云富贵澹无营。

龙铅虎录交离坎，鹤算龟龄几甲庚。

唤起吟坛称寿句，夜来一点寿星明。

李刘

李刘　寿友人

探胜东风一领先，燕堂丝管沸华筵。

鱼轩并寿欢何极，凤穴添雏庆愈绵。

独乐园中闲日月，香山图里永神仙。

磻溪自有安车到，屈指佳期只六年。

李刘

李刘　寿友人林仲乔

十分国艳贪春暖，一簇芳心衬晓霞。

送与生朝添寿斝，洛阳年少洛阳花。

李刘

李刘　送甥回崇仁

万里七年艰险同，我车西去子舟东。

教儿强学先循理，嫁女随宜莫讳穷。

注就欧诗勤琢削，续成汉纪更磨礲。

乡人借问碧鸡使，万卷书中一老翁。

李刘

李刘　闻笛

何处桓伊酒力雄，分明嚼徵更含官。

倚楼三弄西风急，不觉梅花大半空。

李刘

李刘　又代贺皇太子生日诗二首

银盘浴兔方二日，宝册蟠龙甫半旬。

甲观诞弥佳气郁，春宫衍庆{左纟右辱}仪新。

前星色正光芒远，少海波清润泽均。

鹤驾归来传密语，更将仁义域斯民。

李刘

李刘　又代贺皇太子生日诗二首

粲粲祥烟绕虎闱，欢声催捧未央卮。

干戈东序承平日，衮冕南郊负见时。

行中鸾和真合礼，宴陪鱼藻旧闻诗。

宫僚惭愧非周召，三善惟当效祝规。

李刘

李刘　羽扇

奋迹冲霄驾鹤游，霜毛鞭落在扬州。

仁人收拾才挥动，风被黎元六月秋。

李刘

李刘　赠刻图书处士二首

明善堂前香矗云，诸生再拜祝庄椿。

芹香藻绿涵和气，枫老梅疏健小春。

有道可为明主佐，无毡休叹广文贫。

烹羔压酒称千寿，会看仙桃着子新。

李刘

李刘　赠刻图书处士二首

信手挥斤出古文，商盘秦鼎失精神。

烦君惜取铸金手，留待人间周伯仁。

李刘

李刘　赠刻图书处士二首

今年生日胜常年，一佛中间万佛缘。

善念才兴方寸地，恩光便下九重天。

花香作供围方丈，粟粒成功福大千。

长寿如来更多宝，饱参住世小乘禅。

李刘

李刘　赠刻图书处士二首

我乏君家玉印材，强寻厄木倩君开。

无盐恐有遭逢处，也道曾将刻画来。

李刘

李刘　自寿

光景不相待，流年剧箭过。

酸辛前诏左，科甲后生多。

命蹇穷为祟，愁多睡作魔。

盖棺方事定，有酒且高歌。

李流谦

李流谦　安居道中

上如跻云下临渊，乱石当道如防贤。

遥看一鸟转绝壑，鸟已烟沉吾木末。

晚风吹雪作云飞，山中更添一尺泥。

岁华如此犹浪走，梅花思人越消瘦。

李流谦

李流谦　白云先生鲁叶殿丞交之父有隐节其居徽考秘则镑为魏高士守一庵高士

白云先生去何从，烟霞高人继其踪。

两朝恩光照岩穴，映墙竹柏清阴同。

高人已注丹台籍，白云子孙食不给。

人生有累岂妻孥，生羡金门羽衣客。

李流谦

李流谦　拜嵩次山塔

向来契分胶投漆，一日不见真若失。

那知遂作死生分，屈指五年飞鸟疾。

诗人犹诵碧云句，老衲来寻金锁骨。

亭亭孤塔蔽榛莽，下马焚香涕横集。

烟林雾草不供愁，坐对青山搔短发。

亦知电露难把玩，但听沤泡自生灭。

归来闭阁睡方美，杜宇一声山月白。

李流谦

李流谦　比观仲结诸公课会皆勍敌也行就举南宫作此赠之

文章末流乃科举，剽东掠西何等语。

得者矜夸失者羞，其中往往分贤否。

一官生涎偿不勉，譬之北辕求适楚。

诸君堂堂万骑将，折箠自足笞狂虏。

收拾波澜着盆盎，却恐蛟龙愁窘步。

信手拈来即三昧，安用区区备先具。

朝窗暮几不停缀，宝玉牵联斗奇富。

论如过秦有古意，赋拟两都多杰句。

朝来次第出示我，两耳卓槊惊咸护。

华歆便可置龙头，牧之岂肯居第五。

我骇虚弦痛方定，未暇相从执旗鼓。

请君勿见小敌怯，一虞而霸在此举。

归来净洗科场业，别与斯文立门户。

李流谦

李流谦　别费检正二首

香案前头自乞归，归心选逐雁西飞。

岂关松菊吾身重，偶托莼鲈此意微。

行乐不妨千骑拥，照人何必万钉围。

儿曹怅惜先生笑，付与醇醪定是非。

李流谦

李流谦　别费检正二首

主人爱客客留连，敢比荆州遇仲宣。

亲奉绮谈逾十日，空莲清梦隔三年。

未能轻去田园乐，那得长居几杖前。

真约赏音无几个，故庆感激易潸然。

李流谦

李流谦　别临邛知县李允成

周公山前倾盖时，再岁通家同骨肉。

紫岩楼畔又从容，四方上下如相逐。

另来每恨无见日，要见夙缘偿未足。

公来临邛弄鸣琴，一官季氏仍寮末。

移将远期为近期，天遣从公恐不速。

尺书日夜苦相换，何止已多如笋束。

淹留自春意徂冬，出门如物系两脚。

一朝决去水赴壑，梦魂先到鹤山侧。

下车一见开两眼，喜色分时破愁颊。

约我不来公即来，一日不见公不乐。

将閒文书猛拨置，唤好朋友细款曲。

疾邪愤世时抵掌，怅往悲今忽嚬蹙。

狂吞壮饮无空樽，长句短章几满轴。

尊贤下士公盛德，忘义忘年吾敢辱。

百年四海知已，为公悲歌起衰俗。

明朝翩翩随社燕，欲云暂留情最恶。

黄花满头约重来，闻说床头酒方熟。

李流谦

李流谦　别元质

鸥轻家泛泛，梗短路悠悠。

妙句能留客，澄江可散愁。

长年资浩叹，秋色动商讴。

故有先畴在，归为雁鹜谋。

李流谦

李流谦　别元质

远梦灯频照，覉怀酒重倾。

啼乌翻夕露，归雁占秋晴。

此地丰鱼稻，如君好弟兄。

语离亦怊怅，松槚独关情。

李流谦

李流谦　别赵惟直

邂逅都城一笑休，却来万里共羁游。

关河地迥仍分首，桃李春深已放舟。

诗卷长留开倦目，酒杯尽嚼豁离居。

追风健笔兼豪气，期子逢山更上头。

李流谦

李流谦　病中

禀生拙以痚，俯仰人事劳。

烦疾乘秋至，幽忧安能逃。

闭合无余欣，西风晚萧骚。

乃司扬子居，未曾损一毛。

流光背人驰，岁暮不自聊。

安得七发贤，相从观海涛。

李流谦

李流谦　病中作此

苦热日念秋，秋至转多病。

枯藤不得力，小室同械禁。

形骸老翁然，但未雪绕鬓。

秋山叠翠嶂，秋月挂冰镜。

进跻闲屐齿，夜语阁尘柄。

妻孥生怅望，煮药劝屡进。

故人尚记存，折简时一问。

年来识真妄，水月空万境。

斗蚁非实响，杯蛇亦幻影。

谁于炯炯中，屑金作尘眚。

酒盏行欲谢，云窗岂复近。

唯有妙莲华，胜味方隽永。

谁来炷炉熏，佩子法王印。

李流谦

李流谦　泊采石二首

何时便有此山川，真宰悬知恐偶然。

唳鹤惊风前日事，落沤斜照晚来天。

爏犀无用撩幽怪，洗盏先应酹谪仟。

暝角吹残吾欲老，五陵佳气隔痚烟。

李流谦

李流谦　泊采石二首

江头杨柳浅於金，泽国余寒春未深。

才见桃花能慰眼，便同踯躅母伤心。

琼枝璧月自惆怅，山色潮声无古今。

閒访阇黎倒戈地，正应汉德有讴吟。

李流谦

李流谦　草堂

浣花溪上得閒来，石刻摩挲病眼开。

短策多时临水立，红尘半咱与风回。

乞灵伎薄裳为带，惊世名言海纳杯。

相对只今真梦寐，数椽茅屋老苍苔。







卷158

李流谦

李流谦　长芦次德茂韵

卷雪奇观千丈澜，诗情撩动未应悭。

却收浙右三年梦，仍对淮南数尺山。

靴板随人元自漫，田园觅去正须閒。

风樯独立看飞燕，家在孤云落照间。

李流谦

李流谦　长滩

乍脱惊涛恐，犹为曲木看。

昔人憎胜母，吾亦畏长滩。

李流谦

李流谦　陈彦博擢第后归拜先墓作此送之

霜风著林不停吹，天涯有客衣征衣。

问客今归有何得，一株老桂和根移。

读书作文四十载，浪走不啻萍在池。

束书随身乃封户，睥睨一甑蒙蛛丝。

倾囊千金劝少贬，掉头一笑吾宁饥。

学如木水有源本，朝贩夕售颜忸怩。

市倡青红衒廛陌，窈窕深闭无由窥。

清诗学自禀绳律，如嚼冰雪寒肝脾。

平生交游半豪俊，如此人物见者稀。

每项拈佳句对客诵，谓是古作非今为。

吾先君子坛级尊，子来谈笑容攀跻。

我从弱岁同砚几，如今揽镜斑鬓髭。

笑渠常遭俗眼白，短力不得相扶持。

前日提笔试外省，我亦薄宦初来归。

口占程文问中否，强弩破叶剑截泥。

十月十日夜漏尽，小奚惊梦来打扉。

云有吉报可速起，倒穿衣裳喘而也。

贺者已满坐无处，拍手怪我来何迟。

淋淳一纸见名字，仓卒未省来其谁。

喜欢不记语杂乱，但说老眼天不眵。

明朝再拜酌酒贺，屋角一丈飞虹蝩。

书生一第蜕骨耳，排风轶电方自兹。

阿兄地下唤不应，门户藉子扶寒衰。

乡闾朋旧夸地产，洗眼昼绣增叹嘻。

孤童疋马颜色异，关吏偷语惊且疑。

到家羊肥酒亦熟，山头松槚生光辉。

坟前百拜谢教育，持身愿报父母慈。

盘谷亭前白雪枝，春意稍稍回芳蕤。

尊前不可无此客，花虽不言意惨凄。

迟君急旋共一醉，青衫入手无閒时。

李流谦

李流谦　呈德茂

秋入羁怀劳我思，愁兼归梦到家迟。

有人来得平安字，无事纺成酬唱诗。

相伴几经江月照，同行更赏峡山奇。

祗应便把州麾去，还有三年不见时。

李流谦

李流谦　池上

雨涨秋池三尺水，亦有秋风到池里。

荷花颜色不如故，零乱寒芦并折苇。

鸂鶒飞来依晚红，荡桨徐徐莫惊起。

擘蓬截藕尚堪餐，一醉何辞碧筩美。

李流谦

李流谦　出郊

颇爱晚凉出，适当秋霁初。

丰年田父语，乔木野人庐。

畦稻根根直，池荷叶叶痚。

冷官无事业，归舍了残书。

李流谦

李流谦　慈云壁间有杨皓明叔崇宁甲申所题诗和者甚众

浮花眩眼朱成碧，关渠何事愁寂寂。

依旧渔竿入手来，老我江湖倦游客。

径须一醉抛青春，校量细故非高人。

茂弘雅量本不尔，几箑能障西风尘。

李流谦

李流谦　次大人韵二首

盘祌谁知画史真，向来唯有宋元君。

试除学道有底事，为问决冬何等文。

棋罢玉枰收碎雹，香残金鸭转微云。

独骑一马悠悠去，閒访江头白鹭群。

李流谦

李流谦　次大人韵二首

六品官资叵厌卑，高怀自不入时宜。

却寻清渭归垂钓，犹向钧天忆射麋。

长日只凭诗遣闷，暮年全藉酒扶衰。

早将鵩赋胸中了，贾谊何忧绛灌疑。

李流谦

李流谦　次德茂湖中韵

秋风早已来吹人，朝数暮数唯归程。

白湖粘天行未了，单舸夜泊令人惊。

更阑剪烛共愁语，酒醒弹铗为商声。

篙儿饭饱便熟睡，那识怀家去国情。

李流谦

李流谦　次德茂菱花韵

菱叶寒陂收晓镜，萧萧独伴黄芦暝。

自同香草入骚吟，不羡玉台春压鬓。

三四凫雏傍母眠，尽付与秋秋亦领。

更看细雨出鱼儿，江上老翁渔未觉。

李流谦

李流谦　次怀安骨肉自简池来会

来往金涧道，寻常不隔年。

异方何契阔，浑舍此团圆。

老子风埃甚，孙儿玉雪娟。

妻孥劳行役，争劝吸长川。

李流谦

李流谦　次黄仲甄峡中韵

九江度尽恶风波，峡口窥天一握多。

亦爱吾庐觉归好，数乘此险奈观何。

响迎涛濑将愁上，青惜峰峦等梦过。

不管行人听不得，暝猿和雨啸云萝。

李流谦

李流谦　次黄仲甄峡中韵

峡水清一线，峡山赭千层。

禹力不到处，蜀灵用功深。

蛟龙改窟穴，日暮闻微吟。

遥想风雨夕，扁舟系枫林。

李流谦

李流谦　次黄仲甄峡中韵二绝

众流自作一门去，老子閒为三峡游。

弭棹初逢云雨馆，转帆便是帝王州。

李流谦

李流谦　次黄仲甄峡中韵二绝

连日舟横拍岸风，祗应身世在痚篷。

旅床独茧毕愁绪，青镜明朝即老翁。

李流谦

李流谦　次乐碛

客里何曾得展眉，遇逢一笑莫相违。

酒浓烛暗真宜醉，风色萧萧愁欲归。

李流谦

李流谦　次元尉伯言韵

烛影红余仆屡更，不知飞霰集前荣。

终年客有刀头恨，半夜春从酒面生。

华发风埃羞漫仕，废畴烟雨负深耕。

诵君好句迎新岁，更醉屠酥最后觥。

李流谦

李流谦　次韵嘲落梅代梅答二绝

不是春秋减素肌，从来鹤骨可能肥。

便将梦里一般看，恐是幽人作蝶飞。

李流谦

李流谦　次韵嘲落梅代梅答二绝

吹开吹落本无心，万物自秋还自春。

若把穠花校枯寂，本无诸妄亦无真。

李流谦

李流谦　次韵陈彦博梅饮之什

又向痚梅检校春，乾坤浩荡日趋新。

一樽树下唤深酌，数岁天涯思远人。

正倚交情论晚暮，直因臭味作痚亲。

渊明嗜酒嵇康懒，只觉年来此是真。

李流谦

李流谦　次韵程进孺书怀

寸梗悠悠寄一城，主人留客亦多情。

目穷断雁投空影，耳著清江彻晓声。

浊酒半樽心易醉，远书一字眼偏明。

无家更甚无鱼苦，付与先生好细评。

李流谦

李流谦　次韵大人江上秋兴

织水轻烟擘不开，晚峰浓翠积成堆。

吹残黄叶风犹舞，飞尽青天鸟却回。

万古关河空拊髀，半天风雨独持杯。

欲将直道干侯印，政恐舟从陆地推。

李流谦

李流谦　次韵大人书怀

万钧笔力等閒扛，占断溪山福已庞。

扑鼻寒梅香树树，照人新酿绿缸缸。

大严净社谁投足，小怒诗坛肯纳降。

莫为不亿空叹息，将军才气自无双。

李流谦

李流谦　次韵大人书怀

云翻雨覆不须论，扪虱何妨坐对温。

政恐移文邀俗驾，可能垂箔走高门。

寒松卧雪不知老，脱叶经霜无几存。

醉着锦袍堪一笑，翰林风月我诸孙。

李流谦

李流谦　次韵大人书怀

何如莫莫与休休，分付烟波一钓裘。

心向青山贪未了，梦随白鸟去无由。

閒云犹阁为霖润，野水空横济物舟。

安得杜陵诗老在，从渠每日醉江头。

李流谦

李流谦　次韵德茂待仲甄巨卿未至

飘零一月住，日望北来船。

眼冷传书鲤，肠空吸露蝉。

梦魂孤枕侧，行李畏途边。

坚宋蒲人信，嗟予苦未贤。

李流谦

李流谦　次韵勾龙元应

春归知何时，庭草一尺长。

风软不起尘，薄日如秋阳。

裘葛固异宜，单衣已痚凉。

妍红色事人，揽镜无余妆。

青山只苍然，久要自不忘。

枯藤引我去，栗留啭幽篁。

濯足江无波，照眼竹有光。

展旗三伐鼓，骚坛起榛荒。

垂髫伏窗几，抵掌谈皇王。

持之欲何施，海禽眩铿锵。

风摇薜荔屋，尘集芙蓉堂。

升斗尚何言，正比钩饵香。

投老迟问道，欲觅闲中忙。

社成莲亦花，歃血记此草。

李流谦

李流谦　次韵何子闻安静观

翩然逸想九霞间，仍是霓衣与鹿冠。

尘劫三山元自近，神官一字固应难。

云烟万瓦虹榱壮，冰雪千幢鹄辇寒。

堪笑木强韩吏部，如何容易撮灵丹。

李流谦

李流谦　次韵何子闻安静观

日压茅檐醉拥蓑，静听寒溜奏云和。

深藏本自身全路，瞪眎元知语不多。

紫府地严须一到，苍崖文古要重磨。

新宫固是丛霄样，应有胎禽忆旧柯。

李流谦

李流谦　次韵立春后余寒二首

挟冷朝阳未吐光，小池犹有夜来霜。

东君自识沈潜意，谁道阴柔解变刚。

李流谦

李流谦　次韵立春后余寒二首

绛帐何时得罢开，为君叹息首空回。

亦知弹铗无人听，收拾清诗分付梅。

曀

曀　流谦　次韵秋日书怀

官共冰雪冷，身如鸥鹭閒。

更无人问字，只有分看山。

莫厌萧条里，全胜汹涌间。

秋来笋成束，匕筹未须悭。

李流谦

李流谦　次韵秋日书怀

微风吹叶脱，落日卷帘初。

蛮榼行提酒，胡床卧读书。

友朋元总好，气味不应疏。

有暇须乘兴，溪中足鲤鱼。

李流谦

李流谦　次韵枢相雪中之什

空明无际了寒天，戍堠消锋弩绝拳。

平白万方包险秽，清冷一片起沉绵。

山登姑射欣逢岁，贼破淮西欲问年。

更长嘉陵千尺浪，春风稳送五湖船。

李流谦

李流谦　次韵宋才夫

麒麟丹青了无梦，香火因缘已成癖。

一堂风冷自分明，谁撮虚空强摹画。

蔬食眠烹均一茹，笑取菅麻视缯帛。

风幡自作此分别，蛛挂一丝犹可惜。

大千元不一毫隔，何处往来劳辔策。

冥鸿远矣方控弦，一筹银丝好看客。

李流谦

李流谦　次韵宋德器春晚即事五首

室空超从止，理妙契无同。

帘卷半规日，香吹一线风。

草晴唯欲碧，花晚尚能红。

老我閒居兴，清应到小童。

李流谦

李流谦　次韵宋德器春晚即事五首

久习成衰怯，何方疗阔痚。

柴车穷巷客，贝叶长年书。

每愧沾沾喜，宁甘郁郁居。

蓍神吾未暇，坚意听盈虚。

李流谦

李流谦　次韵宋德器春晚即事五首

灵明观自己，纠错漫殊途。

睨柱夸完璧，探怀失系珠。

封侯真不愿，作佛尚堪图。

解我无还语，根尘法本粗。

李流谦

李流谦　次韵宋德器春晚即事五首

楼迥去筇久，庭閒转榻频。

松衰无直干，竹好但新筠。

漫仁惭逋客，躬耕羡野人。

可能千里意，端的为吴莼。

李流谦

李流谦　次韵宋德器春晚即事五首

柳老阴阴密，榴繁灼灼明。

持杯了醒醉，拊槛置枯荣。

谷旷箫笙杂，江空镜像呈。

澄心着老眼，物物见真情。

李流谦

李流谦　次韵彦博游无为马豩并呈孙隆州

声处无人语合头，出门猝猝又还休。

缚茅晚岁欣同社，并辔名峰得胜游。

松下一筇真可老，山中五月已如秋。

未应斗粟全关念，更为先生几日留。

李流谦

李流谦　次韵彦博中秋不见月

露华浸竹冷娟娟，想象嫦娥能少年。

万事只堪搔短发，一杯不拟问高天。

髒髒夜色投书幌，的的心期在钓船。

可笑薄云工料理，何曾遮却一分圆。

李流谦

李流谦　次韵杨题仁见赠

鸿雁行中接俊游，不将千户比荆州。

自于种种推先手，可但区区放一头。

扬马不妨生绝低，雏枚未肯老诸侯。

天寒翠袖愁如织，应念法侵季子裘。

李流谦

李流谦　次韵杨文甫监茶名山新建学桥二首

高栋浮空插万甍，来游谁是鲁诸生。

规模要识鸣弦意，土苴犹水击柱争。

驯垅雉骄佳气象，集林鸮恶好音声。

白头老令能知此，莞尔相撩意未平。

李流谦

李流谦　次韵杨文甫监茶名山新建学桥二首

赤栏画柱水光中，更爱丰碑笔吐虹。

雾市溟蒙螯闯首，雪花错落马行空。

关门近接俱天险，溪水平流亦海通。

执朴笑渠忧诅者，不知说豫坐收功。

李流谦

李流谦　次韵姚宣孺见寄

作吏无好怀，宁食三年艾。

甚陋吾安之，所隶乃都会。

文书如骂奴，吞噫不敢对。

两眉或小伸，独有公等在。

交臂露肝胆，不复事容态。

月沼分賸馥，风轩共晴快。

家餐听相挽，盘筹及笋菜。

但苦王事迫，数离每增慨。

岂非造物意，物莫能两大。

况自掺裾别，至今胸愦愦。

归来未黔突，日月倏逾迈。

书往得奇报，已恐责留债。

丈夫志远者，遑卹吠所怪。

醉眼天不入，一饱真细碎。

插貂与扶耒，此理本相代。

持以敦薄夫，是事付我辈。

李流谦

李流谦　次韵张通甫见贻

插架茫茫纷四部，莫向离骚泥蘅杜。

文章何处如有神，心手相随鹰搦兔。

长卿醉死文君垆，渠辈但可折简呼。

浅惭入俚深入僻，纤丽恶淫寒则枯。

欲张吾军子可恃，楚璞呈前燕石耻。

擘波飞云定神龙，汗血牵来真骥子。

人物有此未易求，颇将撷英泛其流。

朝来车从照人熟，乃肯访我投林丘。

词华薄技无多道，少作吾今知悔早。

相期圣处下工夫，一念超然蠲热恼。

李流谦

李流谦　次韵仲秉见寄二首

别后年仍换，诗来语更工。

音书恨不数，魂梦却相通。

草木春风后，关河夕照中。

飞鸿不可倩，此意付筠筒。

李流谦

李流谦　次韵仲秉见寄二首

读书空有痴，学道苦无工。

散策群峰近，穿溪小迳通。

此身犹客里，野性合山中。

春水添新浪，烦君理钓筒。

李流谦

李流谦　次韵仲甄见贻

向来出处有心期，未厌云霄戢翼飞。

留滞兼旬空怅望，逡巡半路偶同归。

却欣夜语仍连榻，尚忆朝回日典衣。

里闬齐年班又接，世间如我与君希。

李流谦

李流谦　次韵朱饰之中秋玩月因以送之

君理朝宗楫，吾乘上峡船。

此杯同此地，明月又明年。

怕作凌晨别，贪看彻晓圆。

眉间有黄气，知近冕旒边。

李流谦

李流谦　次赵惟直韵

山合失空旷，江奔成溯洄。

阳台鏁云雨，楚泽贮风雨。

白鸟背人去，青帘明眼来。

旧醅宁得厌，聊共客中杯。

李流谦

李流谦　次仲甄韵二首

大用不坚壁，等閒忧患侵。

平生知学道，万事付无心。

露苋锄晨甲，烟篁步夕阴。

陶然宇宙内，鱼鸟听浮沈。

李流谦

李流谦　次仲甄韵二首

恻剥风枝恨，若为开我颜。

索居诗社废，多病酒杯悭。

本自便三迳，何曾梦九关。

临溪问鱼乐，知我是青山。

李流谦

李流谦　次子友竿字韵

百战残兵但揭竿，每闻风鹤意先阑。

怀中鼠腊元非璞，味外盐梅不止酸。

细读知君应掩口，苦吟笑我已刳肝。

中天赫日临无际，一点萤飞宿草寒。

李流谦

李流谦　从冯黎州饮梅林以山谷旧时爱酒陶彭泽今日梅花树下僧分韵赋诗得时

巾冠堕城府，桔槔无休时。

胸脾贮黄埃，非复林壑姿。

涎流方外胜，秦人望轩羲。

万金买闲日，驾言一纾眉。

冒踏众俟场，更从百代师。

食鱼得河鲂，熊蹯佐其滋。

叆叆烟雨村，霜条出冰蕤。

乌鹊噪寒暝，玉立山差差。

置樽扶痚下，寿干虬蛟驰。

落蕊不动尘，初无犀骇鸡。

公选择对宣温，云雾生攀跻。

能来玩墟落，匹马却盖麾。

蟠胸万蟚蝬，区寰眇毫丝。

以兹接群动，白羽坐指挥。

笑彼豢外者，组绂为之韟。

他年驷马还，梅花当十围。

记此黄公垆，下车挽客衣。

未觉邈山河，一醉固大奇。

李流谦

李流谦　从人借马钝甚戏作

一马如坎蛙，爬沙钝无比。

长绳制欲断，大箠折三四。

邮亭只数尺，对面不能至。

我闻穆天子，八骏日千里。

邀汝托后车，笑云勿相戏。

李流谦

李流谦　答何积中

先生古心寄玄漠，老松矫矫石凿凿。

已欣净社得胜友，更枉高轩出奇作。

山林轩冕无间然，造物从公意所便。

决科纵未吞余子，著书亦足垂千年。

李流谦

李流谦　答李仲明仍用锄字韵

月白星稀后，歌残雅奏初。

剽闻先破胆，欲见疾开书。

孔翠仙毛烂，珊瑚海树痚。

好诗如好画，黑瘦未容锄。

李流谦

李流谦　代人上李制参生辰

乾坤不许一尘隔，谁倒天河濯秋色。

鹄鹭心性冰雪魂，造物着意不仓卒。

星斗并焕仰斯文，准绳不愆宗绝德。

法年只作充闾喜，不知此人系邦国。

锦囊名章小游戏，上公启齿叹孤出。

太白要是天上人，少陵屡作诸侯客。

朝来日照黄金卮，诸生登堂作生日。

观麟媲德公厌闻，丹砂续年笑无益。

试问公家白发翁，五千微言不老术。

李流谦

李流谦　代上阆中章使君

九区混轨文，正宁垂衣裳。

公家转洪钧，一气斡混茫。

蛮夷奉琛贡，月窟东扶桑。

至今有遗黎，盛德登乐章。

溢庆久愈衍，丹穴俱鸾凤。

祖烈肖挺挺，德音续琅琅。

尊彛琢璠玙，荐庙流中黄。

铜符专城居，健翼翕不张。

黼座录故家，云路登方将。

省寺窥步武，禁闼觇翱翔。

相门出鼎槐，八叶有前芳。

一樗无所村，拥肿蔽道傍。

门户岌重大，挽首惭肯堂。

得邑万山间，昼夜鞭跛{左牛右羊}。

斗升赖急养，山海祈深藏。

古人重已知，漆炭固未偿。

靴板庭趋初，躔宿望煌煌。

委身大炉冶，正惧呵不祥。

丹鼎偿可舐，鸡犬同飞扬。

李流谦

李流谦　代送陈都大赴召

庭前梧叶西风起，三峡秋光净如洗。

仙帆一舸此入觐，灵鼍击鼓冯夷喜。

七闽山水天下奇，摧秀搴英瑞斯世。

要知旷代乃一见，凤巢阿闾麟游畦。

彤庭紫闼足夷步，万里西来将使指。

西南榷牧古所重，阴削盗资宽国计。

台家选任皆伟人，远极陇秦包越巕。

我公经略出咳唾，凛凛霜威肃颓靡。

飞声一日到冕旒，四辇促远不留辔。

从来大材须大用，岂有如公才一使。

东夷盟血犹未乾，豺豹固应防啮噬。

公归为国须无视革，平跻两禁躐三事。

飘零孤翮得广厦，晨啄暮栖方窃庇。

骊驹清唱不忍闻，东望慨然增叹喟。

他时黄阁未遐遗，犹原登堂拜簪履。

李流谦

李流谦　道中逢牧童跨牛者

田空已不耕，草瘦尚可齕。

搰搰一岁劳，昨此休顷刻。

阿童拍腹卧，短箠听驱策。

早晚穑事动，努力进刍粒。

李流谦

李流谦　得小麑因戏作

倾江酿斗秫，未啻俗之醨。

向来故痚慵，重此百忧罹。

杜门不复出，出亦将从谁。

山氓过予言，刈樵得雏麑。

适我薮泽念，亟买不论赀。

断乳无几日，痚毳未傅皮。

槛牢异林壑，恐作南冠累。

解缚非予靳，弱质叵自持。

羓罗竹节稠，失脚悔可追。

冷冷溪流甘，蔚蔚庭草肥。

人生一饱耳，八荒吾庭帏。

我自不乱群，尔能忘土思。

驯狎不违性，长大傥有期。

充庖断勿忧，巾车薄劳之。

南山与北涧，伴我歌紫芝。

张陈慨中画，管鲍谬已知。

新交不更添，岁寒端自兹。

李流谦

李流谦　德广至中途再示诗次其韵

肩舆又作带星还，骑气遥瞻晚度关。

已觉胜游同梦里，不知秀色尚眉间。

鞭鲸浪欲浮沧海，卖鹤犹堪买好山。

几日褰衣扣黄阁，云腴重试鹧鸪斑。

李流谦

李流谦　登宝公塔

树老巢翻鹰亦化，锡飞近地鹤犹惊。

太平寺主今安在，潮打山围建业城。

李流谦

李流谦　登宝公塔

三尺杖头閒一把，兴亡随分百余年。

我来但爱松风好，觅得僧窗一觉眠。

李流谦

李流谦　登无为冠鳌亭分韵得山字

岱嵩拆裂沧溟翻，惊魂去干呼复还。

故人劝我勉自宽，圣贵扬名懲毁残。

十生导师超物先，誓言一拜蠲冤烦。

晓暾破霁山云搴，匹马弄袖风翩翩。

解鞍投寺日几砖，苋蔬宜我诗肠酸。

危亭飞出峰之巅，阇黎殷勤劝跻攀。

我饱闻之意欣然，两脚酸涩怯不前。

清景一失矢纵弦，藜杖到手勿作难。

万杉夹迳穿蜿蜒，坦如康庄驾轻輟。

山鬼作章发天悭，似求清诗藻幽妍。

凭樽寸目摄大千，万里碧玉围青天。

远树如发山如拳，孤鸿灭没昏苍烟。

九关上羾须臾还，以气为马不用鞭。

冠鳌榜亭固寓言，亦恐蓬峤神作迁。

云旗往往来飞仙，切勿投饵忧崩骞。

壮哉古邑雄两川，眇然下瞰乃尔孱。

可怜居人蚁纷阗，扰扰膏火日夜煎。

强弱角斗触与蛮，岂知共住一指端。

凭谁与此旷荡观，定当泚颡頳厥颜。

向来学道窥微玄，妙谤与世殊越燕。

空生大觉海一涓，而况此境空所缘。

摩尼流光照八埏，试将此理攻坚顽。

客言有句子未参，一杯满酌浇青山。

李流谦

李流谦　抵家

何地非吾土，故乡情未忘。

掀眉对兄弟，酌酒话行藏。

拜墓色不愧，逢人语更狂。

梅花相待发，好在细思量。

李流谦

李流谦　抵简池呈元质进孺二首

持此迂愚漫浪身，忍惭一出竟何营。

枕边客意兼寒意，门外溪声似雨声。

易办蓬蒿三亩宅，可无藜苋一杯羹。

青衫岂是官人样，白鸟私居说败盟。

李流谦

李流谦　抵简池呈元质进孺二首

竹生稚子鹤生雏，重到君家旧隐居。

病后苦无多酌酒，别来唯有自钞书。

身方逐食从飘荡，学久师心恐阔痚。

惭愧故人想念意，欲行为我少踌躇。

李流谦

李流谦　吊李允成知县

百年造化无遗力，霜雪十围岂易得。

盲工操斤选朴樕，铜柯石根弃如掷。

呜呼斯人何不淑，天畀之我人则啬。

白眼千百碌碌子，老虎可缚蛟可馘。

神锋屡染鸡鹜血，绕匣龙蛇夜悲泣。

项灵不合世间首，蚁宫历游无半席。

不如收拾还山川，化为球琳尚华国。

意气偶合肝肠倾，手栽檀栾食予实。

至今敛翼蓬蒿中，不与燕雀同感激。

霜风吹愁愁更浓，屈折长虹玉三尺。

晨兴揽衣发深省，古来精诚可裂石。

玄堂文成许见不，鱼与熊掌当取一。

李流谦

李流谦　吊无为照老三首

弹指超然一念初，从儒从佛两遽庐。

十年向走半天下，万卷不称行秘书。

故自高怀嫌入俗，不妨儿辈共憎渠。

临行半偈如何道，裂转虚空最起予。

李流谦

李流谦　吊无为照老三首

记得三溪溪上春，瘦筇容我夜敲门。

一生几见此人物，十日九从师笑言。

閒得得来非有意，冷湫湫去若为论。

古山第一烟云窟，好驻高人雪月魂。

李流谦

李流谦　吊无为照老三首

六尺岩岩铁石姿，可怜一病不支持。

荒榛半垅独归处，暝霭数峰无见时。

未割尘缘聊洒涕，欲寻陈迹但哦诗。

萧萧秋雨山中夜，负他他年对榻期。

李流谦

李流谦　东岩施头陀所隐也头陀唐人初居郡之奉对寺太守独孤见之头陀不加敬

胜地忆屡到，变革非昔年。

律居扫积陋，禅房侈旧观。

老衲不可见，遗事故老传。

使君擅一壑，凭愚妄自贤。

定心初不摇，蚊虻卒飞前。

赫然涨蛙腹，欲以火燎天。

一笠渡清波，绝壁守两斑。

游戏出小异褫骇飞残魂。慢敬汝则劳，

道力屹如山。一笑置勿问，

炉薰袅轻烟。洗盏酌石溜，

吻颊冰雪寒。却忆飞泉句，

泫然思老仙。

李流谦

李流谦　东州行上费检正

东州十刹如西州，东州幽爽西喧湫。

登临在在有佳处，我来无事得纵游。

望川致爽两奇特，云烟流通东与北。

一为清淑一旷远，清者发兴远快目。

城西三刹跨一牛，五百云堂老比丘。

捐金乐施到樵牧，不知愿力何年修。

邓家名笔难再得，苦爱雍熙之两壁。

贵人摸搨不曾休，真是化身千百亿。

府公玉皇香案吏，帆薄三山风辄止。

来苏疲瘵十万家，卷缩灵河一杯里。

野人冠服裹狙猿，曳裾更欲之何门。

惭无仁老惊人句，空负陈蕃解榻恩。

李流谦

李流谦　独步

冻壳藏龟太窘生，惊心已觉岁峥嵘。

倦慵把易床头看，独自寻梅树下行。

溪面冰花寒更结，屋颠雪意晚将成。

一生与物无深分，竹叶相看全有情。

李流谦

李流谦　杜少陵祠

赤绂银章玉骨寒，焚香再拜泪汍澜。

黄花鄓县仍羞见，好月鄜州只独看。

可是一生长客路，故应千古恨儒官。

蚤知涉世元如此，悔不霜林斫钓竿。

李流谦

李流谦　对月戏简坐客

夜凉溪月等閒斜，半折寒芦委雪花。

一叶与君从此逝，松江烟雨著浮家。

李流谦

李流谦　鄂渚大风

万艘相衔系江渚，夜半疾风来莫御。

舟轻力孱费支拄，大声舂撞如臼杵。

千金应有觅壶人，冤呼仓黄那忍闻。

吾颜死灰鱼鳖喜，公无渡河公不止。

李流谦

李流谦　二月十七日同子友过宇文氏庄观海棠二绝

渐老花羞人不羞，枉因风雨结春愁。

意行忽欲江东去，锦帐三分半未收。

李流谦

李流谦　二月十七日同子友过宇文氏庄观海棠二绝

长桥纳纳袅东风，倒射斜阳千丈红。

晚色自佳人不见，青山翠雾碧波中。

李流谦

李流谦　泛舟呈元制照老

扁舟载我去，身世两悠然。

暝霭无穷树，春江不尽天。

阮嵇真酒伴，李郭即神仙。

孤唱君须和，风流汉晋前。

李流谦

李流谦　泛舟呈元制照老

落日清江阔，临流一慨然。

断鸿烟际渚，雌霓雨余天。

照海珠成市，骑鲸客是仙。

轻风借帆力，送我玉妃前。

李流谦

李流谦　饭客镇驿见壁间书火池事异甚

荒亭旧刻书火池，火从水出如燎脂。

五行生克谬常理，异事傥恍令人疑。

居人只言数里近，驱车欲前仆夫愠。

谁能博学辨痴龙，寄我此诗聊一问。

李流谦

李流谦　访杨少虞得小诗并呈才夫

坐遭飞埃眯双目，不应更到琅玕腹。

青山为人作御侮，对面亭亭削苍玉。

公子翩翩故自佳，我来空叹驹局促。

抱冰嚼雪岂能清，火里芙蕖初出浴。

李流谦

李流谦　放鱼

溪媪双鱼入手中，鬵鬣不摇犹眼红。

咫尺波涛即胡越，不忍觳{觳殳换束}人心同。

小舟自放清江侧，为龙何以报我德。

只须旱岁活焦枯，不用明珠光的皪。

李流谦

李流谦　飞乌道中

朝发江亭暮山驿，面颜尘埃手鼋拆。

弟兄相逐两浮萍，一盏村醪慰愁寂。

高堂老人念儿寒，儿念老人不得眠。

殷勤祝付送书雁，为传片字报平安。

李流谦

李流谦　飞乌与正老相值盖十月初见之梦兆云

忆得初冬忘甲子，夜梦与师游破寺。

明朝东望欲寄声，我在紫岩师锦水。

空山行役偶相逢，物色看来与梦同。

当时梦觉疑非梦，今日翻疑是梦中。

李流谦

李流谦　费文达除夔漕作此贺之三首

分明余润彻眉间，道德根源固晔然。

宝篆印泥初不着，神机贯札自无前。

丝纶新渥荣三昼，鼎铉深知眇一涓。

两禁只今谁妙手，岷峨人物半吴天。

李流谦

李流谦　费文达除夔漕作此贺之三首

吉音一纸疾邮传，白帝城头劝着鞭。

楚树已沾新雨露，蜀江行换好风烟。

政须急拯沟中瘠，不用多流地上钱。

一节故应关象纬，向来两使动星躔。

李流谦

李流谦　费文达除夔漕作此贺之三首

刻鹄工夫愧不量，弓裘遗绪可能忘。

一廛未遂耕桑计，半世空磨翰墨场。

桐烬偶收非有意，璧瑕误指亦何伤。

霜松不学閒桃李，报答东君日月长。

李流谦

李流谦　丰都驿呈任子厚诗二首

三家笑荒陋，十日寄萧条，

破户无人掩，寒炉折竹烧。

青灯不废卷，白酒未空瓢。

伴我能於此，他年定久要。

李流谦

李流谦　丰都驿呈任子厚诗二首

书坏无全牍，衣濡有裂缯。

倦梳晨起发，祗曲昼眠肱。

客路行将了，家山唤得譯。

焚香谢仟佛，宵梦已先凭。

李流谦

李流谦　富池祠

卷雪楼高首重回，江东那得许人材。

只应汉鼎三分后，便有英雄一聚来。

李流谦

李流谦　富池祠

萧何识信在逡巡，此事从来妙若神。

不是将军难着眼，正应黄祖是凡人。

李流谦

李流谦　富池罗汉院有钱希中白大科赴信州别驾时所题诗有陈朝柏二绝句

圣世能收晁董策，孤舟来唱鄂君歌。

一看献纳元台表，可特修名在异科。

李流谦

李流谦　富池罗汉院有钱希中白大科赴信州别驾时所题诗有陈朝柏二绝句

皮肤脱落余真实，须鬣苍浪阅岁华。

突兀一根丛棘里，不知几见后庭花。

李流谦

李流谦　赋寿康海棠

何许园林春最酽，海棠万万千千点。

不应惟是锦织成，正恐更将猩血染。

未开半豆已欲滴，烂吐一庭尤潋滟。

窥月洗雨俱可玩，抹雾横烟猝难掩。

梓泽步障烘晓霞，温泉粉玉临秋鉴。

相逢但欲酣且歌，目送谁言美而艳。

桃花何处容面皮，欲笑春风无乃僭。

光翻牖户翠堆幄，浓逼须眉缬生脸。

裹头朝出常苦晚，烧烛夜看终未厌。

见不数数梦来往，百斛可倾心独欠。

老来世味薄如纸，斩断情根须一敛。

随身鼓笛本游戏，过目埃氛亦俄暂。

明朝风雨未可期，委地泥沙混真滥。

凭君但向雪落时，个里直须勤点检。

李流谦

李流谦　公归行送王显谟

我从职方究区域，江汉滔滔纪南国。

厥田上上盖名壤，其人落落亦代出。

卧龙伟列雄鼎峙，雏凤英称冠簪盍。

岘山风流亘千祀，鹿门隐概轻九牧。

地灵不与人存亡，王脉依然钟杰特。

先生后出掩前哲，天公着手自斲削。

如入宗庙识彝鼎，如开武库见矛戟。

早以命士战群士，不怯小敌勇大敌。

三年博士嗟洄沉，一等巍科登岌页。

铜符千里涉游戏，瑞节三川遍扬历。

欲歌德业愧蜩聒，妄觇设施叹蠡测。

爱民如儿吏不扰，以身为律人自服。

恩波春醲波瘵苏，美最飚驰冕旒彻。

赐环成命从听耸，总计优除群论咽。

公止一方为福星，公归天下作膏泽。

一方天下有大小，公则不校我所惜。

周公居东逾岁月，东人愿留惜不发。

西人衮舄待公归，鸿飞遵渚歌九羘。

君子所至民父母，在此无恶彼无斁。

我虽东人愿公归，不敢自私笑其狭。

援毫为赋公归行，明日羽旄风猎猎。

李流谦

李流谦　勾龙元应以诗送王子友从诊断绵竹之招语多见及次韵奉酬

取友须四方，不去谁汝系。

君惭栈豆恋，自了非骏骨。

王郎惠然来，车从暖寒寂。

鸾鹄照清泚，余子可厮役。

手把一纸书，髯兄我重客。

白虹贯襟袖，新诗玉剖石。

女须翁绝怜，茂苑兰所宅。

殷勤记君意，倚赖耕寸笔。

一朝存没异，怅恨头欲白。

慰眼君自足，有儿况英物。

盘谷宗斯文，向来指正脉。

遗藁敬相授，补亡缀离析。

此翁不可见，此婿未易得。

李流谦

李流谦　瓜步两绝

颠风恶浪雨喧貀，往事愁中一笑咍。

江上有人来吃酒，故庆虎子是琼杯。

李流谦

李流谦　瓜步两绝

阿坚狼狈伏狸奔，岂是长江解有神。

犹忆当年南伐语，会知正朔不归人。

李流谦

李流谦　关王祠

诸葛张陈已上，将军未数黥韩。

暝夜险途风雨，令人悬相辛酸。

李流谦

李流谦　关王祠

万人杰谁可敌，千载名终不磨。

此地晚钟晨梵，生前铁马金弋。

李流谦

李流谦　观画文氏园小酌而归

冲暑去何之，城南水竹园。

发箧得秘画，笔老不见痕。

作者非俗士，噞喁不能名。

王郎眼如月，指点见本根。

解衣而盘礴，主人固可人。

虚斋坐修竹，一面当暑烦。

斜阳送暮色，无数乌鸟喧。

漠漠芳树暗，涓涓流水浑。

星斗挂檐端，余影到清樽。

行觞令不虐，捉尘语不繁。

不知聊尔耳，佳处正难言。

李流谦

李流谦　观小儿瓮戏

五岁小儿初学涉，绝艺亦知天所赋。

想见九牛可倒曳，已堪赤手擒猛虎。

向来瓮戏真伟观，傥非目击嗤浪语。

器小犹须百斤重，兵以壮夫端恐仆。

笑谈牛取两足上，电转风旋疾如许。

便令百试百不失，父兄从傍亦矜诩。

市人骇叹俱失声，我自平生未曾睹。

武阳盛气盖全燕，寄区狡谋踣二虏。

论年固已一倍长，此儿谁肯哙等伍。

虎变鹰扬看异时，经营一饱常细事。

世人禀赋有特异，常理未可求其故。

相秦童子才毁齿，说项郎君方断乳。

拜归怀中笑橘堕，群戏道傍知李苦。

登门已解叙通家，对客颇能嗔字父。

劾鼠狱词老吏服，汗简清规乃翁沮。

卓识有此更惊人，彼以力称吾未与。

行行三十成何事，但耗太仓如雀鼠。

怃然自笔仍自怜，强说功名在迟暮。

人言速成当不久，如我定应千万寿。

李流谦

李流谦　观渔舟

晚晴吏退漫凭栏，注目溪光巧映山。

忽见渔郎轻眜桨，宛如相见在花间。

李流谦

李流谦　郭及之佥判招饮雅安同僚也

江来从此合，我上尔东行。

节物惊心地，主人留客情。

雾花摇老眼，雾花滟深觥。

醉恐清歌断，应须更数声。

李流谦

李流谦　过长桥予醉卧不及观用仲甄韵

长桥万古入骚吟，跕跕轻帆卷夕阳。

醉卧不知清景失，老{左夋右兔}电制笑秋鹰。

李流谦

李流谦　过大信口忆西归录载大江渺渺忽二石山如钛猊引出水面东西对峙江形

两山如伏猊，波面忽引首。

江形若瓢然，此山乃其口。

往读西归志，一一未深剖。

及兹亲见之，语巧极雕偻。

妙哉写物功，万像不藏覆。

当时偶然书，信在三纪后。

临流重吁叹，有涕泫襟袖。

君看连城璞，岂但今不售。

李流谦

李流谦　过东州境见耕

驱牛耕侧坡，牛困人柰何。

我念田家苦，东州苦理多。

李流谦

李流谦　过弥牟有携鱼过者买而放之因志以诗

行役道荒戍，马行何徐徐。

市人捉筠篮，偃然数尾鱼。

始疑失清波，残息惫不苏。

俄掉尾与鬵，示之尚可图。

杀工时宿所持，坚盟敢渝初。

尔命如丘山，我金若锱铢。

敢靳百钱惠，坐视甘醢葅。

空篮俱置之，涟漪纵缧俘。

旋收褫骇魄，亟反清冷居。

仆夫亦欣然，毋疑校人诬。

为龙未可知，风雷跃云衢。

田文出函关，子卿反荒区。

骨肉一笑粲，乐哉定何如。

人心如面然，贤鄙异所趋。

放者尚反顾，捕者已纵羓。

为德懲不竟，护以西竺书。

世事岂易料，聊欲明区区。

人羊互吞啄，佛语深切肤。

闻声戒肉食，孟轲远庖厨。

孔释喜交戈，好生理则符。

浪言物与人，贵贱越与胡。

人贵当食物，物因供人须。

此语实魔语，地狱正为渠。

炯炯一灵光，彼此亡欠余。

一念偶负堕，流转乃尔殊。

目前怙强雄，屠脔弃束刍。

此身宁石人，竟免为物欤。

悬想刀几毒，响庆疾鼓桴。

天骥警鞭影，蹇驽烦箠驱可致力，

诗宜勒盘盂。

李流谦

李流谦　过新津游修觉山

旧闻修觉寺，苇岸却维舟。

句法雄千古，山形尽数州。

野宽仍据会，江合却分流。

畏暑犹如此，吾方事远游。

李流谦

李流谦　海棠

十二仙人玉琢栏，带晴带雨总宜看。

东君不许寻常见，可忍狂风满地残。

李流谦

李流谦　海棠未开对酒作此

春以花故妍，花好不辱春。

漫山烂桃李，由求盖具臣。

国艳朝众芳，此花当不名。

芳园丽韶景，点检能几根。

东风未披拂，万红藏杳冥。

过客白眼看，遂与凡木雘。

一朝吐华艳，天日为之醺。

绿樽有醇酌，及兹托殷勤。

君看淮阴市，岂有国元勋。

俗情傲未然，花笑当不嗔。

李流谦

李流谦　涵翠亭

太华峰头花十丈，十八韩翁语豪壮。

法华会上如车轮，跨猊仙人妄与真。

九州芒芒置勿问，万柄秋塘插寒镜。

楚人列裳缉为衣，一尘涴之色不怡。

孽童万死剑斩马，何物奴言似之者。

触花花恐怒且嗔，悲风猎猎吹白蘯。

我来拊槛笑仍喟，欲挽清冷濯斯秽。

主人冁然客罢休，一醉能销千古愁。

李流谦

李流谦　和林夫读老泉先生上欧阳公书韵

倚门抹青红，过者必反顾。

风雨不足凭，零落污黄土。

斯文有正色，神指亦难数。

两汉仅自支，崔蔡已衰暮。

老龙破风雷，一跃空万古。

贾胡贫失真，而况逢其富。

坚车行大逵，往往初必忤。

要知论贤愚，岂在遇不遇。

李流谦

李流谦　和钱大虚清映亭韵

西风振槁如发蒙，危亭创见心眼工。

融成水月一合相，有似猛火烹铅铜。

是时素节属重九，唤客一醉萸菊同。

夜深跳鱼乱珂璧，起舞大叫骑鲸公。

令君心澜了不起，摩尼返照万事通。

拄颐但觉朝气爽，绕腰未羡黄金重。

高情偶与幽赏会，妙语倒泻琼瑰胸。

谁将玉笛吹晓月，透袂冰浓禁不彻。

归来梦想通明观，一片湖光眼中见。

李流谦

李流谦　和叶六舅

李杜主盟诗有声，文推韩柳着章程。

二三子者皆人杰，五百年来并世生。

但见词源倒三峡，岂知武库足千兵。

勉君须把分阴惜，莫问红尘雨共晴。

李流谦

李流谦　贺王制置敷学之除

太霄杰观凌空起，非雾非烟护珠蕊。

万灵操戟夹危栋，中有丹书并绿字。

走云飞雨泽地产，合璧联珠焕宸纬。

尧图羲坟共彪炳，禹训汤铭角雄伟。

冈陵松柏老如铁，华榜丹青新若洗。

论思欲侍圣天子，寓直正须真学士。

一时盛选孰睥睨，百代耆儒属宸倚。

惟有我公瑞河岳，早与灵鳌争趂屭。

丝纶飞藻倾两禁，弓鉿专方雄万绮。

从容裘带净岷陇，零落旗矛清筰巕。

畴庸王府侈三昼，告喜邮音传一纸。

升华秘宇阶召拜，正位台符慰瞻徯。

妄论斯文本神物，轻发其藏触天恚。

开物成务非翰墨，贲饰乾坤乃能事。

周书九诰削邪叛，一品会昌夷僭诡。

愿公亟从衮舄归，早就典谟垂万世。

迂愚把笔自龆龀，裂纸悲鸣蛩蚓比。

酸寒一尉不可说，尺璧光阴分马箠。

待公勋业映彝鼎，勉葺巴芜歌俊伟。

丝麻虽美收蒯菅，尚冀风人采舆隶。

李流谦

李流谦　怀李仲明

地旷空凝结，江清悦见闻。

娟娟初上月，漠漠未归云。

鱼乐能忘钓，鸥閒故念群。

桂旗风不度，却立咏湘君。

李流谦

李流谦　怀李仲明

斜晖放船好，晚好得凉多。

星斗窥深酌，鱼龙答浩歌。

乾坤身半老，湖海意如何。

夙昔纫兰约，迟君肯重过。

李流谦

李流谦　还家

吾家在何许，水泉修竹林。

鸥鹤失闲伴，跂予有遐心。

窗前小梅花，耐霜笑吟吟。

小待新酒熟，冷蕊劝清斟。

李流谦

李流谦　黄思忠病起作此寄之

岩岩千丈松，大厦不收拾。

已作涧壑卧，更困蝼蚁穴。

天果无意哉，问龟龟不食。

悲歌气填膺，白虹为贯日。

向来亡公子，后日九州伯。

奈何蕞尔曹，乃敢观裸浴。

士穷有如此，於君更心恻。

平生治国手，仅脱在陈厄。

三彭捃细故，二竖每明德。

闻之投袂起，此士岂易得。

可无不赀药，粉珠屑白玉。

奋髯呵不祥，有神嘿操戟。

歨然蛙腹裂，还我苍玉璧。

一尊欲寿君，怅念风雨隔。

平吴固奇烈，更谨盘水执。

君身则千金，斯文但一发，

勉矣加餐饭，吾道俿损益。

李流谦

李流谦　鸡冠

雄鸡斗不解，血溅头上冠。

强颜配二妙，并树栖枭鸾。

绛侯资少文，礼乐责所难。

物生宇宙内，故自安其安。

李流谦

李流谦　即事

清江与我共天涯，若到沧溟始是家。

晓渡换舟惊宿雁，暮林系马散栖鸦。

山童老木才余骨，潮落寒汀半露沙，

只恐行人不著眼，一川秋色在芦花。

李流谦

李流谦　即事

寒食已过风日好，城郭稍背郊原幽。

双扉昼闭亦何事，一杖携春仍浪游。

但觉桃花成老大，不知杨柳尚风流。

霜螯腊蚁君须醉，细雨痚帘罢遣愁。

李流谦

李流谦　即事

山路仍多雨，秋天最易阴。

呼舟乱滩响，倚杖俯溪浔。

风力凭江横，云容隐树深。

一寒遽如许，料理欲归心。

李流谦

李流谦　即事

畏热客不来，习懒我倦出。

爱闲闲不彻，一日如两日。

晚风生微凉，佳月挂西壁。

谁为无事人，共此可怜夕。

李流谦

李流谦　即事

懒步东阡与北溪，一春心赏苦多违。

堕红藉藉痴蜂醉，稚绿阴阴乳燕飞。

去国三年应自笑，封侯万里不如归。

门前车马能来否，午睡醒来独掩扉。

李流谦

李流谦　即事

爱春未得一钱酬，独倚东风搔白头。

花影入帘情苒苒，竹风挨枕梦悠悠。

黄鹂欲下无谁语，碧草相看始欲愁。

老大别无新伎俩，只凭诗句写风流。

李流谦

李流谦　即事

雪巘云林共莽然，世间那有此江天。

晓樯搀日何时到，夜柁鸣风几夕眠。

閒卜家书灯似粟，略开旅抱酒如泉。

轻鸥飞下仍飞去，汝在江湖是散仙。

李流谦

李流谦　济源庙海子内有二鼋人以将军目之投饼耳则至

我欲燃犀起蛰雷，漫夸海蘸氏钱灰。

将军不是池中物，也是区区饼饵来。

李流谦

李流谦　寄李仲明

夜床风雨忆相过，节物惊人奈老何。

只有孤鸿知我意，每因明月为君歌。

千山梦去无由到，一字书来已觉多。

余耳向来真义合，不知底处便容戈。

李流谦

李流谦　寄刘德父

解携仍是一年余，本自情亲听迹痚。

子去合登青琐闼，人言方驾短辕车。

向来花月空余梦，近日诗文定起予。

塞雁若知怀远意，寄收聊为问何如。

李流谦

李流谦　寄送梁子辅赴召

山岳自高百谷下，向来无物使之者。

骅骝合奉鸾和车，岂与黔蹄同一驾。

英奇绝代难小了，泥滓投之辄悲咤。

一朝拔去不可扼，震地风雷怯凌跨。

泮宫先生自超特，鼎甲声称低董贾。

眼明奎画照琬琰，万喙夸呼海倾泻。

胡为不即天上去，识者怪吁狂者骂。

或传凤篆来日边，流水为车龙即马。

只应故是霄汉人，腐鼠示足鵷雏吓。

九江水暖桃花肥，风色不惊神所借。

只今岷峨抗湖海，贯玉编珠炯相射。

台家议和不议战，太平有象须藻藉。

小却犹当白玉堂，纵步黄扉方食蔗。

嗟予肮脏每自哂，蚤年谩想牛心炙。

一官漫浪不可说，可能更索山人价。

五年投閒食不饱，揽镜颠毛辄生怕。

道涂众鬼同揶揄，口不能酬面空赭。

人生升沉亦何恨，但喜龙虎新变化。

异时击壤为幸民，一犁亦原从耕稼。

金华夫子吾胜友，接武风云共閒暇。

未应厚禄绝来书，寄声纸尾烦多谢。

李流谦

李流谦　寄送石钧父二首

凤麟元德产，部世自深根。

士岂无公论，人宜有达尊。

三山聊袖手，九折未惊魂。

瓦砾看珠贝，先声到塞垣。

李流谦

李流谦　寄送石钧父二首

再见非无分，相逢自昔缘。

牛峰留满岁，鹤峤别经年。

师友今尤惜，书题远尚传。

蔡山连越巕，细认落鸿边。

李流谦

李流谦　寄送张雅州二首

融和盎盎上双鼎，旷度真成万顷陂。

岱华自高元地势，球琳不琢本天姿。

地方千里我无事，春满万家人不知。

预作去思无限意，攀辕送处似迎时。

李流谦

李流谦　寄送张雅州二首

二年学舍冷如冰，岌页龙门许屡登。

可但不遭官长骂，只应独愧小人乘。

身留紫塞天一角，目断朱轮山几层。

为问何时到墙仞，清宵远梦故堪凭。

李流谦

李流谦　寄题天台临海白鹤庙康济泉为颜鲁子少卿作

将军射虎不射石，石作於菟能没镝。

翻然再探弓不力，俊鹘豪鹰眼前失。

两泉后先今抗行，何物使之令人惊。

泉出在山流在地，却似只从方寸生。

沉沉玉甽碧双峙，旱为甘霖渴为醴。

白鹤千年归不归，半夜空山泣神鬼。

令君为政无近名，天以斯泉印其清。

泉边有树仍蔽芾，他日思君於此地。

李流谦

李流谦　寄彦博二首

闻道陈夫子，年来学更工。

几人曾着眼，圣处已收功。

老骥思长路，潜鲲待疾风。

何当问奇字，载酒过扬雄。

李流谦

李流谦　寄彦博二首

世途今若此，吾道竟何如。

学古疑无用，谋身忌太痚。

引杯空慷慨，看镜独踌躇。

千万胸中语，因人略寄书。

李流谦

李流谦　寄张珍甫殿院五首

自是清华选，尝怀宿昔期。

高名推不去，异产买无赀。

一日风云遇，千年简牍随。

岷峨添岌页，袖里着安危。

李流谦

李流谦　寄张珍甫殿院五首

江湖淹远使，昆阆侣飞仙。

豸首承恩渥，龙墀接迩联。

豺狼莫当道，鵰鹗不空拳。

黯惷犹冠见，骄王易缩肩。

李流谦

李流谦　寄张珍甫殿院五首

已赡经时策，仍轻许国身。

攘戎先政事，强本即精神。

禹贡山川阔，尧天日月新。

至诚驯暴逆，玉笏动严宸。

李流谦

李流谦　寄张珍甫殿院五首

只有肝尝露，初无舌悔扪。

法行功罪竦，令重阙庭尊。

尽变媮谀俗，仍关佞倖门。

书生在蓬荜，此事付能言。

李流谦

李流谦　寄张珍甫殿院五首

定胜端相属，飞骞已后时。

阅人盘谷老，具眼石麟儿。

连茹才非匹，弹冠想自痴。

读书头半白，万一故人知。

李流谦

李流谦　见蛛丝戏作

一丝架空居，巧若出杼机。

弥纶不知劳，终日周遭驰。

相彼造为艰，中有鸱鸮诗。

岂独考其室，为羋陷群飞。

口腹共此累，坐叹宁以疵。

微我畋渔意，其端讵庖牺。

雨过助浮妄，大小出琲玑。

疾风轻群脆，觑隙防藩篱。

摩挲一寸腹，吾庐正于兹。

李流谦

李流谦　江上晚眺书所见

云鎔金错落，月挂玉盘盂。

水退岸全缺，烟陈山欲无。

沙晴鸥并集，林暝鸟争呼。

不必求摩诘，分明是画图。

李流谦

李流谦　江月二首

秋江与秋月，谁遣恰相和。

借我蓑衣着，三人亦未多。

李流谦

李流谦　江月二首

皎皎映澄漪，千寻没到时。

篙师轻转橹，可惜碧琉璃。

李流谦

李流谦　郊行至天王院

郊行不欲经城市，厌见尘沙漠漠黄。

响树蜩螗凭晚吹，绕陂凫鹜占残阳。

青山与世久相绝，修竹於人未易忘。

下马招提揖僧话，始如尘境有仙乡。

李流谦

李流谦　焦山汉末焦光隐於此是日乃其生日士人会者甚众

桂树兰丛蔼宿薰，楚辞一曲送迎神。

岂闻钩党能留汉，故有桃源可避秦。

欲记曾来终草草，多惭浪走只踷踷。

却寻扬子江头路，依旧杨花愁杀人。

李流谦

李流谦　金陵二首

龙蟠虎踞帝王州，屡叹降旗出石头。

不惜家居撞怀了，可因歌舞破除休。

露桃滴滴啼宫井，风柳条条绊客舟。

春水一江流未尽，不禁更问几多愁。

李流谦

李流谦　金陵二首

江城叠鼓晚停挝，游子翩翩念岁华。

水底乾坤浮日夜，沙边鸥鹭老烟霞。

渔人能说陈隋事，燕子犹寻王谢家。

南北自分仍自合，不应全殢后庭花。

李流谦

李流谦　井上即事

九陌黄尘涴客裾，随人亦恐到茅庐。

朝朝山色供凭槛，夜夜溪声伴读书。

可要功名惊宇宙，分知骨相合樵渔。

晚来小艇总烟出，江上有人争卖鱼。

李流谦

李流谦　久留芜湖待巨卿仲甄不至

吴波晴浸夕阳红，一语丁宁北去鸿。

颇觉淹留添发白，不妨羞涩剩囊空。

枕头靠睡禁长日，舸背占旗惜便风。

想得家山俱在梦，亦应烦闷略相同。

李流谦

李流谦　绝句

围炉独扔夜深红，已是摧颓一老翁。

断简半披还半掩，如今不作蠹书虫。

李流谦

李流谦　绝句

霜乾木脱气坚明，病骨惊寒亦强行。

折得梅花全未吐，不庆於我尚含情。

李流谦

李流谦　客中二绝

客中有梦自难成，未了风声又雨声。

二十五声秋夜点，谁人数得甚分明。

李流谦

李流谦　客中二绝

角声定自与谁语，月色不应无为明。

已作杨花着泥久，无多心事惹愁生。

李流谦

李流谦　口占

午照当窗树影痚，静听{左浖右虎}{左浖右虎}水鸣除。

便将一日平分了，半用酣眠半读书。

李流谦

李流谦　苦热

祝融职司南，凭宠不遗力。

呀呀三足禽，败羽悬枯腊。

釜鬵糜碎鳞，无地此身着。

楚炬方烘秦，湯征未自毫。

梦想千丈冰，快踏赤两脚。

少憩修竹林，泉水鸣{左浖右虎}{左浖右虎}。

岸巾对飒爽，污垢亦小濯。

蒯通据鼎耳，反唇乃幸脱。

叩头祝西风，驾言马可秣。

危喘已强支，旦夕恐不续。

俗情傲寒灰，赴热犬争骨。

灼肌岂暇顾，甘作蛾殒烛。

君看孟尝客，乃笑翟公雀。

呼儿进胡床，佳月可人白。

一醉无渭泾，举盏新酒滑。

李流谦

李流谦　夔子岸下水作颓沙裂岸转舟避之

狂流作平地，别渚转轻桡。

岸断石出没，云虚山动摇。

奔湍长澒洞，杯酒且逍遥。

可待然犀照，潜鳞意自骄。

李流谦

李流谦　累年中秋无月今年凡数夕有之十五日尤佳

境浊常鲜惬，事难获易欣。

皎月当中秋，觇候每倦勤。

扁舟泊水岸，是夕无纤云。

冷侵碧琉璃，又如烂鎔银。

十年五年无，千里万里明。

对此欲不饮，恐触蟾兔嗔。

尊空更重看，徐步长江滨。

大鱼时拨剌，宿鹭联拳惊。

可无横吹者，或有琵琶人。

领览此奇绝，但怕添愁新。

颇欲从冰娥，暂陪白玉轮。

载我到广寒，一醉罗袜尘。

归来闭阁卧，耿耿鸡未晨。

顾瞻篷窗间，尚余半金盆。

李流谦

李流谦　离合州驿晚宿茆城驿

稍喜川原豁，遥看草树明。

恶滩犹梦怖，平地始身轻。

场圃收遗秉，沟塍劝早耕。

得归万事好，漂泊岂人情。

李流谦

李流谦　李花

春寒怪底一分加。元是东君雪作花。

已后残梅矜夜魄，强随飞絮舞朝霞。

霜葩荐斚何人共，碧实堆盘尽客夸。

为汝玄然庆有意，骚人端是感年华。

李流谦

李流谦　李允成次彦博韵见示仍用韵答之三首

花气浓熏坞，藤稍密荫桥。

但须樽有酒，未问印垂腰。

芳草晚尤碧，好山晴更遥。

太阿真宝剑，不必夜干宵。

李流谦

李流谦　李允成次彦博韵见示仍用韵答之三首

吾家老仙伯，白璧半钱酬。

杖屨穷幽地，禽鱼替客愁。

可能百世出，閒却一生休。

念旧须公等，年来叹俗浮。

李流谦

李流谦　李允成次彦博韵见示仍用韵答之三首

挽眉聊卓鲁，高步故夔龙。

倦翮閒霜鹗，苍棱老涧松。

只应安小试，正自耻先容。

泚笔书三异，他山玉可攻。

李流谦

李流谦　立春日有感用彦博韵

双毂行天不停辔，世间那得西流水。

麻姑昨夜呼我饮，笑说海尘飞几几。

百年半见韶华浓，不妨老子颊仍红。

人生万事有起伏，缓听高歌酌春醲。

李流谦

李流谦　连日阴雨未及一到金焦二山病中得梁文佳句枕上吟哦不能自己复次韵

云满长空雨涨沙，金焦一望去非赊。

拟抛尘网寻僧舍，更着烟蓑访钓家。

北固江山仍壮丽，南徐风物尚繁华。

只愁病客难登槛，且待金乌出海涯。

李流谦

李流谦　林夫体中不佳而能不废翰墨且蒙以文轴见教其天性所嗜如此敬叹不已

瓠肥不必缘糠覈，倒床鼾睡掀四壁。

饭山诗好自应瘦，骑省赋成发先白。

公子翩翩钟鼎家，宜有骚人歌锦瑟。

数从癯儒弄文字，会令二竖喜投隙。

药裹关心始置之，往往呻吟出圭璧。

由来物理论根种，虎生则斑鹰则击。

浣肠濯胃固佳手，愈风却痾非此力。

东风吹园花正开，新禽向人语磔磔。

疾来相就破除之，万事可拚春可惜。

李流谦

李流谦　林夫有诗趣归期次其韵答之

乾坤大逆旅，日月两行客。

江头垂杨树，折尽供马策。

学舍如冰壑，远与簿书隔。

天风吹我去，自哂殊役役。

英英君子僚，妙响协竽瑟。

诗来促还期，珠琲莹巾帙。

久枵渴嘉馔，积阴跂白日。

谈为无底囊，剪烛期竟夕。

但恐又西东，搥车叹寂寂。

盍不歌归来，已痼烟霞疾。

李流谦

李流谦　刘林夫以诸公送行诗轴见示作此

我思在何许，却立望高丘。

手持金错刀，美人不可求。

此意恐蹉跎，怅然生百忧。

嘉思乐循渚，泼泼不受钩。

燥湿各天性，万生难其做。

乔木怀故家，日星藻皇猷。

吾欲徵文献，庶以充淹留。

鼓钟侑大烹，其乐有此不。

江黄预坛坫，斋明盛阳秋。

义合在一朝，如新嗤白头。

李流谦

李流谦　刘蜕唐大中时人文冢在兜率寺予尝读孙樵自序其作云大中竽帝尝有诏

诏书尝下大中朝，不闻称蜕但称樵。

牺樽弃沟俱害性，此理要以达观超。

封文为冢嬉笑怒，恚不人知妨鬼妒。

高岸为谷谷为陵，磨灭可无千载虑。

向来述作待俳谐，传与不传何有哉。

六经排孔讳服郑，未胜咸阳一炬灰。

虚名误人箕斗尔，引调狙公嗔与喜。

已嗤地下有修文，更笑楼成能作记。

李流谦

李流谦　留黄思忠

可人如君不易致，惠然而来此天意。

往往文字杂啸歌，儿辈倚墙吾敢诃。

向来邂逅无此款，曲水风流嗟未远。

爱君欲留君不留，一闻说归我先愁。

亦知主人无德恋，多情合觑青山面。

况闻涨江浪翻雷，毂生四角若为推。

留君信自非人力，君虽欲去不可得。

李流谦

李流谦　六月十四日大雨少顷月如昼

火云忽改色，大雨卷地来。

淝水万貔貅，一战山岳摧。

须臾天宇霁，刮扫无纤埃。

佳月流清辉，琼瑶碎六街。

薄泥阻微步，庭除重徘徊。

清坐对石友，晤语修竹斋。

惜无名酒耳，孤咏畅冲怀。

李流谦

李流谦　陆使君祠二首

山为一案峙，水恰面前流。

自是神灵宅，非从槁壳谋。

风声分井络，云气接瀛邱。

炯炯谁相领，焚香发半秋。

李流谦

李流谦　陆使君祠二首

梁初奄巴蜀，仍有渡沪人。

汲直余蒸简，萧翁亦聚尘。

杰魂犹念沛，远梦不归秦。

幻化元超忽，何劳问大钧。

李流谦

李流谦　旅中

客舍供朝餵，旅食不知旨。

取酒浇饿肠，乞火伸冻指。

萍根托江流，江自不能止。

传舍贪阅人，风雨亦阅尔。

李流谦

李流谦　马德骏微恙既平作此劳之

内寇非阴阳，穷愁因缘之。

坚垒自却走，不药亦不龟。

夫子乐唐虞，短褐荫茅莰。

尘不上几闼，何物作伺窥。

或丐愈风檄，岂邀遣虐诗。

朝来就清爽，梳发修竹墀。

买酒约相过，胜地相扶携。

人生逾四十，浸与衰苶期。

君壮尚俘劫，我怯重嗟咨。

问丹勾漏迂，访道弱水疲。

绵绵抱谷神，闭门有余师。

鹤病无死骨，松瘦有老枝。

李流谦

李流谦　梅花

昨夜临溪一树开，人言应与雁俱回。

霜葩只在寒梢上，却是春风自去来。

李流谦

李流谦　梅花

殷勤蝶障与蜂遮，一点幽香不许赊。

岁岁相逢只如此，问花羞我我羞花。

李流谦

李流谦　梅花

照影月斜寒濑浅，吹香风细夜帘痚。

萼绿华来谁得见，借君云佩与霞裾。

李流谦

李流谦　梅花

似嫌洁白太清寒，故着微红略破颜。

俯仰聊同閒草木，不妨游戏住人间。

李流谦

李流谦　梅花

道人一味着幽禅，谁遣天花到眼边。

乱插铜瓶看尽日，向人终是好因缘。

李流谦

李流谦　悯农

秋苗扫地尽，春苗破土出。

尚当积陈陈，那得有菜色。

不知终年耕，未了一日食。

守令民父母，贱士但挽嘿。

李流谦

李流谦　明月篇

人言明月好，明月无私照。

海水深不测，明月照无极。

九州浩茫茫，明月无遗光。

谁家高楼三百尺，上有浮云翳突兀。

浮云翳月月不知，楼头美人空叹息。

空叹息，何当赤手披云师，

放出清光如白日。

李流谦

李流谦　木芙蓉

秋光冷如冰，秋花淡无色。

偶见此粲者，浓艳照孤寂。

天寒翠袖薄，那得在空谷。

东风嬖桃李，倚树三叹息。

李流谦

李流谦　偶成

早年种竹作渔竿，笠泽烟波梦未阑。

已向尘根消缚脱，犹将文字校甘酸。

风松自有閒宫徵，溪鹭初无俗肺肝。

最爱少游平日语，随鸢中跕跕遣心寒。

李流谦

李流谦　偶成

骄阳前日拟鎔金，积雨逢秋却厌淫。

本自乘除无德怨，枉劳嗔旱复嗔霖。

李流谦

李流谦　偶成

人生偶尔竟何须，点检閒身一事无。

可笑战蜗犹曳甲，不妨梦蚁却分符。

夜凉白月谁相过，酒尽清樽可更沽。

作个生涯若个是，步抹不拟哭穷途。

李流谦

李流谦　偶成

小溪浅涸如焦釜，一雨朝来万马奔。

举手栏边夸海苦，已无余沥到瓶盆。

李流谦

李流谦　偶成

离家记得腊前时，吹尽飞花了不知。

傍枕厌听连晓雨，援毫愁赋送春诗。

百年直好平章看，万事仍须烂熟思。

臣朔不堪当世用，唯应索米救朝饥。

李流谦

李流谦　偶成

黄流衮衮蹴天来，截岸夷洲不可栽。

凫鹜疆封遽如许，莫贪浩渺径须回。

李流谦

李流谦　偶成

独行饮饭腹屡扪，欲出未出星纵横。

梅花於人远近好，月色随我东西明。

香来适与鼻观会，夜久忽遣毛骨惊。

急须唤取陈夫子，欲与平章此段清。

李流谦

李流谦　偶成

畏日得凉才涉惬，因秋感岁却成悲。

君看八万四千劫，只在炉熏起灭时。

李流谦

李流谦　偶成

爷娘把笔祝功名，四十衣衫半是尘。

倦去引杯成独啸，儿阁失学未须嗔。

李流谦

李流谦　偶成

未老形骸足自支，唯忧多病醉成衰。

诗书犹作发丘将，稽首竺乾真我师。

李流谦

李流谦　偶成

乐天已贵杯常把，元亭虽贫饮亦豪。

等是逍遥吾自择，不能为白但为陶。

李流谦

李流谦　偶成

有弟书来唤我归，客情偏觉雨声知。

恰当浊浪粘空际，正是青山到梦时。

李流谦

李流谦　偶成

眼入平芜隔暝霞，有史官满未归家。

三人兄弟仍三处，指点飞鸿一叹嗟。

李流谦

李流谦　偶成

仲明我友一肝肠，爱子殷勤出妙方。

病后药囊朝壁垒，老来贝叶是资粮。

李流谦

李流谦　偶连日食鸡夜梦有截一支者颇怜之有谓予言鸡之被烹酷过於是惊觉作

平生不喜杀，杀戒宿所钦。

累此多病身，蔬食惭未能。

连日管庖供，只难荐肴蒸。

异林发农惊，截支血霪霪。

旁立为咨嗟，或人惠嘉音。

见牛未见羊，盍不推此心。

万生均一爱，岂较人与禽。

君看鸡遭烹，楚痛甚斧砧。

抚枕矍然悟，此岂神所箴。

惊魂欲违干，骇汗屡洒膺。

内惧仍自欣，小差辄相懲。

白璧护微疵，宁非忧之深。

长平四十万，一扫轻蚁蝇。

暴殄置不问，天邪匪聋喑。

稔恶侈后罚，幽诛毒炮燖。

冥冥思昔愆，栗栗厉素襟。

赎鱼有前章，并以警侈淫。

李流谦

李流谦　偶失一丹瓢戏书

谁取一瓢去，虚劳九转功。

徵杯惊羽化，开画叹幮空。

已堕宁论甑，虽亡未失弓。

人间閒得丧，尽付绿樽中。

李流谦

李流谦　偶题

小沟溶漾可涉，彩舫夷犹不惊。

晚酌忽逢名酒，当时打破愁城。

李流谦

李流谦　偶题

遥岑数寸斜日，杨柳一江晚烟。

追恨风拘雨阻，那知雁后花前。

李流谦

李流谦　平都山二首

殷勤雪色鹿，报我上空蒙。

老鹤三山客，苍松百岁翁。

洞云浮地出，池水与江通。

仙榼无多酌，逡巡两颊红。

李流谦

李流谦　平都山二首

福地何萧爽，真祠自杳冥。

栋梁传曩昔，草木带仙灵。

雾市朝仍合，云扉夜不扃。

天风吹玉磬，应是诵黄庭。

李流谦

李流谦　仆尽半月之力仅得五诗而和仲落笔成十章俊哉予所甚畏也勉作二章答

向来得秘藏，着意国风初。

一字呕心出，十篇随手书。

天成新句熟，月煅古人痚。

长铩非君敌，区区恃棘锄。

李流谦

李流谦　仆尽半月之力仅得五诗而和仲落笔成十章俊哉予所甚畏也勉作二章答

慷慨挥放际，仓黄展卷初。

少宽诛寇檄，已草纳降书。

恃胜妨君失，输筹笑我痚。

班龙落谁手，芝草费人锄。

李流谦

李流谦　七曲祠

天生绝代英，梦想见仪形。

桂殿风凝绿，苔宫雨护青。

云雷通翕忽，洞穴閟阴灵。

只有丹心苦，聊将托杳冥。

李流谦

李流谦　七夕

火金鏖攻电雷击，风从西来火折北。

向来胜负吾已分，物极而颠势其必。

露盘清濯房栊秋，冰壶冷浸乾坤骨。

明河指点三星横，天上灵期有幽约。

寒机轧轧终年思，危桥纳纳万山隔。

不知今夕果何夕，洞房幽欢寸阴疾。

仙人与世当异驰，一念萧然证无极。

情之所钟岂其然，婉娈合匹此疑亵。

巫娥神力浩化通，抚摩神禹授秘策。

百灵后先相开凿，脱我蛟鳄骨再肉。

楚大夫玉何人哉，枕茵诬之神所殛。

姑置是事勿复问，一扇微凉万金直。

有景如此可小了，况复我友一世杰。

其文如玉雅过之，共作清诗洗污蔑。

儿曹瓜果罗庭除，拜，

牢天孙巧可乞。何如侑我花前樽，

得巧未必如得拙。君看鸣鸠安鹊巢，

大胜狡兔营三窟。

李流谦

李流谦　七夕马逸已而获之

门外喧呼惊失马，天边未暇问牵牛。

报恩不作雀衔玉，快意遂为鹰脱韛。

他日疬帷吾已许，暮年绳勒汝应羞。

故知多忆横门道，定厌青丝久络头。

李流谦

李流谦　七月十六日离鄂渚

一萍泛泛几进休，昨日黄州又鄂州。

醉语醒来都不记，小湾才转失南楼。

李流谦

李流谦　七月十七日游浮山值夜未快所观急归作诗

田畴渺渺平一望，侧岭横峰环四向。

那知中有此巉岩，倚天削铁三千丈。

坤灵涌出荐地宝，方峤飞来憩灵仗。

我来暑湿未解围，薄日烘烘云盎盎。

投鞭濯手趋深殿，稽首虚皇注遐想。

黄昏食罢亟就枕，殷地鼻雷翻叠幛。

夜深风雨来万骑，势欲拔山投莽苍。

明朝幽径一丈泥，浅犹没屨深没杖。

仙游咫尺邈霄汉，但倚危栏嘿惆怅。

琳宫危绝何由上，秘洞幽深倦探访。

独寻荒碣考岁月，更觅遗民问畴曩。

云舄朝飞溪涨深，玄猿夜答空山响。

过门初欲快雄嚼，染指谁能当大飨。

会求灵药插羽翮，未分风帆隔昆阆。

诗作监盟神所临，后约有期吾敢爽。

李流谦

李流谦　蕲步四绝句

去岁南乘下峡舟，西归仍此听巴讴。

题桥亦浅丈夫事，未赎当年犊鼻羞。

李流谦

李流谦　蕲步四绝句

数峰遥指峡中山，渐喜岷峨气象还。

万里虎头华发将，只求生入玉门关。

李流谦

李流谦　蕲步四绝句

一樽相属慰蹉跎，酒债街头苦不多。

饶舌小僧休口藐，年来何事不消磨。

李流谦

李流谦　蕲步四绝句

烧纸船头祭水神，杯盘灯火夜青荧。

老巫得珓舟人喜，想象灵君醉未醒。

李流谦

李流谦　钱氏隐居三首

高栖挽氛秽，华屋照沧浪。

列岫带修竹，小池环海棠。

晚杯鱼蟹富，春筹蕨薇香。

涉世真无意，吾今号漫郎。

李流谦

李流谦　钱氏隐居三首

野水莹心碧，春山入骨清。

去穿云际屐，来卧竹间亭。

鸟语风嘲哲，花枝日杳冥。

晚来江上笛，客里不须听。

李流谦

李流谦　钱氏隐居三首

远树高低见，清溪曲折流。

草眠耕后犊，波泛狎余鸥。

醒醉无人管，登临各自愁。

扁舟大如叶，烂漫作春游。

李流谦

李流谦　钱元质饮客月岩前小亭酒半月上移席坐岩下四顾林塘暗气清绝眉山程

两山齐起屹双阙，一岩突出刳寒月。

成行松桂自昭穆，入耳流泉闻宫角。

向来妙思发天蕴，突兀小亭着能稳。

渔郎撑舟更何之，不信武陵眉睫近。

殷勤置酒临清夜，主人不凡客殊野。

酒酣烛暗月初上，却徙胡床坐岩下。

痚痚林阳光半轮悬，破碎寒塘万珪璧。

恐有仙人海上来，仿佛天风响环玦。

蟆颐先生有矜色，索我题诗纪清绝。

才薄将奈此景何，唤起吾家跨鲸白。

李流谦

李流谦　遣兴

不於蜗角更称兵，放下诸缘即太平。

但有千篇足传世，不须二顷可谋生。

盘餐粗粝圣贤事，门巷萧条千古情。

缓炷炉熏引轻吹，道人心念一丝横。

李流谦

李流谦　遣兴

邂逅成功一世惊，不知元逐众人耕。

结茅容我庇风雨，识字教儿记姓名。

閒辄吟诗真苦相，醉能遣客即真情。

晚来溪月延微步，浴鹭浮鸥俱眼明。

李流谦

李流谦　遣兴

翛翛杨柳倚门斜，客至遥疑靖节家。

半世功名閒日月，百年生理仰桑麻。

只知上将元屠狗，不信通侯亦种瓜。

静想升沉堪一笑，清樽且趁未残花。

李流谦

李流谦　遣兴

向来穴纸笑阁蝇，犹觉文章是小乘。

四壁图书聊隐几，半窗风雨屡挑灯。

卑枝早厌鸣冈凤，尺水难留跨海鹏。

未试屠龙一分手，可能问舍愧陈登。

李流谦

李流谦　遣兴

痚痚帘色映苍苔，屋角诸峰晓翠开。

蝶护残花痴不去，鸟争余食惯仍来。

向来栖遁初无意，从古经纶别有才。

抱杖风前一长啸，破愁安得即时杯。

李流谦

李流谦　遣兴

小窗日影转悠悠，卷尽残书却到头。

香茗半瓯轻列鼎，好诗千首胜封侯。

朱弦无复人三叹，白璧空惭我屡投。

酒好但宜供客醉，痴儿可忍挽凉州。

李流谦

李流谦　遣兴

楚客近添兰九畹，渭川新长竹千寻。

叵堪多病侵豪气，犹喜长閒契宿心。

满眼图书吾事定，杜门香火佛缘深。

海波倒立风霆峻，未省鱣鲸竟陆沉。

李流谦

李流谦　遣兴七首

僻处便身懒，閒居喜岁丰。

虫丝转窗日，鸟语度溪风。

痚竹斩新绿，晚花随分红。

高人莫相访，不比卧隆中。

李流谦

李流谦　遣兴七首

柳老渊明宅，蓬深仲蔚居。

病身须药石，閒日足图书。

世念焚香了，禅心隐几余。

空钩本无意，谁为语游鱼。

李流谦

李流谦　遣兴七首

怀抱向谁尽，穷交苦不多。

相期慰岑寂，未厌数经过。

浊酒随斟酌，新诗听讲磨。

吾今已三十，不拟问如何。

李流谦

李流谦　遣兴七首

倦倚枯株坐，起寻微迳行。

鱼为凿坏遁，蝉作采薇清。

弹指四时足，闭关群动平。

尽言殊未可，日用本分明。

李流谦

李流谦　遣兴七首

水竹扶痚地，前人卜筑劳。

草荒烦仆竖，果熟戒儿曹。

穴蚁生涯陋，冥鸿境界高。

洗心观万物，至理寓秋毫。

李流谦

李流谦　遣兴七首

舞空三尺雪，笑指玉如泥。

早日羞屠狗，穷途悔射鼷。

挂心无妄念，省分有幽栖。

舌在何须问，端忧愧老妻。

李流谦

李流谦　遣兴七首

一饱便满意，百年才转头。

何怜不空合，为问亦何求。

黄卷仍舍卷，清樽自劝酬。

吊湘儿辈事，何地着閒愁。

李流谦

李流谦　遣兴示彦博

信脚随藤杖，穿林复过桥。

聊休读书眼，小纵坐禅腰。

老木成阴遍，枯泉赴汲遥。

龙孙吾手种，先我到云霄。

李流谦

李流谦　遣兴示彦博

尊酒谁相劝，诗篇子可酬。

临汉惊老大，倚杖笑穷愁。

雨足鸠初歇，风狂蝶未休。

化工专一气，挽首听沉浮。

李流谦

李流谦　遣兴示彦博

可人子陈子，乃祖定元龙。

一寸悠悠梗，千章落落松。

暗投初未择，狂吠竟谁容。

坚垒自衔璧，饥师不足攻。

李流谦

李流谦　谯令以眎堰绝色见示次其韵

疲氓糠覈自能肥，一个何曾吏扣扉。

凤指翠梧求友集，蝗无绿野蔽天飞。

李流谦

李流谦　谯令以眎堰绝色见示次其韵

我瘠不妨天下肥，期公他日到黄扉。

悯农一念通精祲，定遣惊雷飞。

李流谦

李流谦　谯允蹈知县和邓所作二诗复用韵答之

向来沮洳懒扶竿，独有诗情久未阑。

把菊风流元旷荡，纫兰气骨自辛酸。

赏音定许推夔足，知味宁论食马肝。

胜日从公窥秘藏，珠星璧月照人寒。

李流谦

李流谦　谯允蹈知县和邓所作二诗复用韵答之

穷年斗粟亦时须，清坐那能论月无。

洗我破樽倾竹叶，觅君佳句写桃符。

种瓜晚计应先定，画饼空名不拟沽。

办取芒鞋山里去，羊肠纵险是夷途。

李流谦

李流谦　谯丈复见贻仍次韵答之二首

笔阵旗开豹绕竿，敢持一镞傍门阑。

朼来戏作凫飞舄，老去嫌为蚋聚酸。

尘土簿书慵挂眼，琼瑶文字喜彫肝。

寄牋阊阖谁相问，九虎近人毛骨寒。

李流谦

李流谦　谯丈复见贻仍次韵答之二首

只得公诗百不须，万金人有此应无。

可容轻易秦庭璧，已戒牢藏晋鄙符。

惯客凫鸥迎野步，衣时菘韮荐村沽。

幽栖为问能来否，朝市山林自两途。

李流谦

李流谦　青楼行

踏空骄马足铁踣，万里一鞭惊灭没。

青楼美人颜如花，笑揭珠帘邀客入。

小槽珠溜红滴滴，左持琼觞右瑶瑟。

得君一笑妾愿足，不用趄珠量斗斛。

歌声未阙杯未掷，城上归鸦带寒日。

苍头进马莫留连，别院笙歌拥门立。

李流谦

李流谦　清明日同宋才夫王子友游秦氏园分韵得一字

谁浇无边春，酿成此天色。

文章只引睡，茗碗不着力。

虽无田父邀，欲到野人宅。

日萼斗深妍，风条舞柔碧。

数峰极蕴藉，未到辄目逆。

人心有同然，一样寄岑寂。

茅茨契不补，吾意嘿有适。

置樽小轩户，云气手阖辟。

苍苍万檀栾，晚吹自萧瑟。

穿荒取微迳，便旷从短策。

忽与幽兴会，照我两尺璧。

白虹润山木，取友固多益。

谈深近迂怪，理奥烦探索。

鲸杯不足吞，马肝无用食。

玉虬蟠蜿蜒，万鳞寒缩涩。

饯春春未阑，尚及三之一。

李流谦

李流谦　秋怀

悠悠感秋运，肃肃励素节。

蟾华度痚棂，兰吹出丛薄。

幽虫泣烟莎，微萤映露叶。

百哀攻予衷，感此重忉怛。

庭闱余斑衣，荒垅已白骨。

敬生尚何聊，从死恐亡益。

鞠凶天未悔，风急雁序拆。

女须冰玉质，眼看没荒域。

山换不足邻，何年反尔魄。

危肠尽一哭，六月霜凛烈。

自从压所怙，残魂慨零落。

虚弦已折翮，况此百中镝。

人生寄一世，常苦不满百。

血气如微流，岂禁沸鼎涸。

隐忧谁复诉，任理宽万一。

贝叶了诸妄，一真无悦戚。

香火有昔缘，从兹事朝夕。

李流谦

李流谦　秋怀次黄仲甄韵

畏日全无客到门，一溪閒与白鸥分。

绕楼山色时时见，抱叶蝉声处处闻。

战罢碁枰无宿恨，梦回茗碗有殊勋。

力田尚可持门户，我欲归耕谷口云。

李流谦

李流谦　秋怀次黄仲甄韵

破晓庭皋一叶风，年华苒苒覉穷。

独携拄杖行溪曲，恐有挐音出苇丛。

世界大千尘偶集，人生三十日方中。

只须饱饭随比过，砫缴何曾到塞鸿。







卷159

李流谦

李流谦　人日同诸公自马豩登道宿无为

尘埃眯目浸填胸，日日青山在梦中。

改岁人家无一事，并游文社有诸公。

招提夜语惊山鬼，野店春沽醉病翁。

绿坞红村谁境界，自凭好句占东风。

李流谦

李流谦　任德广通判拉游长松以诗见贻次其韵

稽首头陀问八还，扬眉应已破玄关。

苦无骨相侯千户，薄有生涯屋数间。

笑读道书蒙疑帕，喜浇茗碗酌青山。

从公一瓣薰知见，谷雾无心泽豹斑。

李流谦

李流谦　任德广通判拉游长松以诗见贻次其韵

鹭行鸳列几时还，虎豹何曾限九关。

杂沓群公半天上，婆娑老子但尘间。

平戎正倚二三策，招隐休论大小山。

浯水断崖磨俗尽，凭君染笔续彪斑。

李流谦

李流谦　任德广通判拉游长松以诗见贻次其韵

已成倦鸟不知还，碌碌无奇合抱关。

五斗未供鸡鹜饱，一身长占簿书间。

何妨使我留东阁，久自从公仰泰山。

佳句传来浑舍喜，亟将病目洗斓斑。

李流谦

李流谦　入峡闻滩声

山稠和峡近，今夜听滩声。

灯映舟人语，江空宿鸟惊。

不眠共展转，独语记平生。

自觉无多愧，微堪答父兄。

李流谦

李流谦　闰重阳有感次宋景文公韵

蒙蒙烟雨湿閒愁，往燕来鸿共远游。

引满白醪欣再熟，尽开黄菊耐深秋。

眼前节物重凭槛，醉里商歌缓击瓯。

苦爱佳名叹尘爵，渊明高兴转悠悠。

李流谦

李流谦　山口阻风

舟行常有性命忧，江风一动令人愁。

盘涡倒帆日方午，又作贾胡终日留。

淮山隔江看细小，淡扫修收晚尤好。

岷峨行尺此江来，可是爱山心未了。

李流谦

李流谦　山中遣兴五首

数月携家住，幽栖引兴长。

客中容懒散，梦里过炎凉。

收网觉鱼贱，酌泉知酒香。

主人真好事，诗债数能偿。

李流谦

李流谦　山中遣兴五首

烂饮无贤圣，高歌有鬼神。

梵书常味首，药裹自心亲。

朋友居山少，知闻到市新。

孤舟怯风浪，不出又经旬。

李流谦

李流谦　山中遣兴五首

游宦初聊尔，归来亦畅然。

低回簿领缚，惭愧斗升牵。

元亮八十日，哥奴十九年。

人生重名节，富贵疾云烟。

李流谦

李流谦　山中遣兴五首

日薄愔愔热，江浑漫漫流。

蝉为合尖响，燕作掺裾愁。

枣熟成群打，禾登扫地收。

展眉欣一饱，八月又防秋。

李流谦

李流谦　山中遣兴五首

嗣圣承尧禹，图书未见之。

兵威轻破竹，天意决占龟。

燕雀甘藜莠，蛟龙或沼池。

但令无战伐，贫贱亦何辞。

李流谦

李流谦　上费邛州

疏茅裂万户，百战未易得。

一识荆州面，不作半钱直。

朝曦明生东，夜斗光炯北。

皎皎群目用，余影到盆隙。

共在一世间，能无一世杰。

要渠两眼青，洞此寸心赤。

使君绝不凡，白璧生径尺。

龚黄汉循吏，阮谢晋人物。

稍稽一节趋，戯从五府辟。

端知付两辬，乃用倡九牧。

春风长桑柘，豚犊饱栅枥。

遗秉利寡妇，负戴无斑白。

灵河贯中国，寸地沾滴沥。

三公乃故事，企踵荣昼接。

慕用吾已夙，愿见忧不亟。

聊欲写我心，敢幸康而色。

宾庖月照俎，谈阁风满席。

秋霜湿征衣，行李惊遽迫。

恋轩寄悲啸，孤恨绕华戟。

权舆置身地，大冶天地窄。

相马不相肉，剖玉莫剖石。

狗盗何足言，囊锥请奇客。

李流谦

李流谦　上牛头山

马首多经历，牛头到未尝。

平川成岌页，诸刹寄微茫。

像设尊千古，香灯走四方。

来陪僧粥饭，此愿几时偿。

李流谦

李流谦　射洪道中二首

晓色仍过雨，残钩不挂天。

空霏漫野迥，净绿浸江鲜。

何自有灵鹊，谁言无杜鹃。

倚风搔首意，窈窕若为传。

李流谦

李流谦　射洪道中二首

远墟行蔼蔼，滞绪豁欣欣。

挟翠山能润，矜晴草自薰。

堕鸢那及吸，飞鹭可堪九。

欲共江流说，滔滔故不闻。

李流谦

李流谦　失题

学者一大事，最重出与处。

用行舍之藏，孔颜独相许。

参赐地位高，窥牖不得睹。

而况未见圣，一曲株守兔。

入林恐不密，狷者或拒户。

如蜗护一壳，槁死竟何补。

营营夸毗子，意常在腐鼠。

钟鸣尚迟回，颠沛惭末路。

细评谁失得，未易较吴楚。

圣贤具成体，以道为钲鼓。

适时不俟驾，枉已一揖去。

而我本来心，湛如太空故。

先生平生学，此理超圣处，

浮沉四十年，夷险随其遇。

初无周南恨，内乐侈圭组。

名高天不掩，舜聪彻幽阻。

门前裹轮车，急急戒徒御。

企首洙泗上，进退绰有裕。

富贵调儿童，嗔喜狙赋芧。

此同伐国问，何乃至君子。

愿出有用学，不朽在斯举。

李流谦

李流谦　失题

身长七尺面一尺，眼若电光鬓若棘。

腰间大羽不妄发，长空弦落鸟随踣。

汉家夫子方少年，东平月窟西酒泉。

不须武阳兵十万，不用都尉卒五千。

愿得君王一寸铁，断取楼兰献北阙。

笑提金印归去来，五湖茫茫波浸月。

李流谦

李流谦　师仁再用韵复作一首

室中元自有天游，海内如何止九州。

送老只凭书万卷，传家不用橘千头。

便当野服从逋客，未暇巍冠伴沐猴。

一动天文儿戏耳，苦烦天子访羊裘。

李流谦

李流谦　虱叹

得生固么陋，宅体仍秽卑。

巢穴我襟裾，食饮吾肤肌。

毒比蚤蚊炽，类兼蚋蚁微。

阴幽巧相传，不知来何时。

殄馘示掩戈，遗妖复蕃滋。

观处初若无，掇之或如遗。

捷走欲违祸，深藏殆知几。

窜壁尤恶啄，潜沙更危机。

处头与物化，遂使白变缁。

称臣托疵贱，名官惭素尸。

扪摸傲逆温，梳爬厌懒嵇。

吉凶聘巫占，彼岂能先知。

殊快勇夫射，宁辱达士讥。

蚩儿厌膏粱，兀坐如瓠肥。

屠门饫雄餐，亦足饱汝饥。

我身如枯株，但有骨附皮。

嘬啮竟保得，馋吻亦及之。

夜眠辍佳梦，昼坐伤沉思。

往往暴丑形，或为洁者嗤。

抑搔两甲析，掩捕双目疲。

期我犯不校，责人所难为。

汤沐犹宽恩，磔裂乃所宜。

吏贪摩其牙，巨力犹足支。

舐糠及小家，此岂禁鞭笞。

愿作秋禽猘，毋使蔓草滋。

虱去息疴痒，贪懲消怨咨。

仁者恶害人，勿谓伤吾慈。

李流谦

李流谦　十八日同少虞才夫子友子西泛舟

清江不知日夜长，前日平流吹作浪。

得得来寻白鸟盟，仍唤津人操两桨。

残红渐稀绿渐多，苦留不住如春何。

细看恰有三十日，我醉起舞君当歌。

紫微玉堂九天上，人非仙骨何由往。

舟中俱是斩蛟人，洗眼待观龙虎榜。

夜归氏落北斗横，转枕喔喔埘鸡鸣。

一春常嗟睡不足，幸无官事莫相惊。

李流谦

李流谦　十月十五日失舟

船头饱钣看扬舲，忽作翻浆不反瓶。

万死一生真是幸，九江三峡未尝经。

尚收弃物乾坤大，薄恃阴功祖考灵。

忧患偶来须理遣，可能为汝更星星。

李流谦

李流谦　十月十五日同黄大博出城

休沐来寻九里松，故因晴日觉晴容。

寒余浅水红衣尽，淡抹轻烟紫翠重。

倦向山僧谈白叶，归从逋客醉黄封。

尘埃眯目成深省，何处招提鸣昨钟。

李流谦

李流谦　石洞二首

春梦断不记，春游谁与同。

竹斜过午日，池皱晚来风。

柳已都齐绿，桃犹约略红。

流莺啼未了，又过短墙东。

李流谦

李流谦　石洞二首

香雾团成盖，茶花白胜酥。

对书閒境界，觅句静工夫。

客信因鱼得，归程约雁俱。

庭前海棠树，尚及一看无。

李流谦

李流谦　石钧父之官火井乞诗赠行

君家嶙峋两冰柱，黄尘涨天不敢污。

阿云醉卧呼不譯，断碑零落荒阡雨。

君今去作火井县，山中婴儿待慈母。

前日一旱不堪说，危喘仅存无半缕。

祝君到官百不问，置酒先须酌田父。

从来和气致丰年，一笑能令粟盈庾。

我方投犁学为吏，人言未可纸上语。

今人古人岂相远，力行所知心自许。

惟君可闻我可言，明日一尊黄鹄举。

李流谦

李流谦　食藕

芙渠固佳产，其末亦奇绝。

此土乃物宜，厥包比柚橘。

蔓引茎自遂，泥蟠体仍洁。

一丝戏傀儡，众窍殒鯈忽。

七月陂塘秋，千盖偃寒碧。

俚语名带花，脆嫩若无骨。

如船近诳诞，似玉孰追削。

瞿昙况真理，秽净本同出。

花实根相连，因果非两法。

君看入口处，一片疑嚼雪。

溽暑肌如熏，毒梧肺欲裂。

只应萧爽时，便清凉国。

李流谦

李流谦　寿仲秉侍郎

今朝云裾下星汉，明日冰轮十分满。

今朝海实荐蟠桃，明日潮头千丈高。

君才与月争澄爽，君气如潮同浩放。

如何不着廊庙中，不是考槃岩壑样。

十年立朝儿辈惊，前日欲去亲留行。

我虽流落未足恨，世间那有此友生。

跻堂奉觞祝耆聈，仙骨应须饮仙酒。

潮声不断月长圆，岁岁来为主人寿。

李流谦

李流谦　书怀

静阅胶胶扰扰身，细从物理究亏成。

一人誉复一人毁，五鼎食乃五鼎烹。

怪木莫题居士字，修篁合著此君名。

西风又起尘千斛，望拜生憎白羽横。

李流谦

李流谦　书怀

衫似荷枯嫌绊缚，屋如斗大费支撑。

寒蔬日日同僧饭，拄杖时时伴鹤行。

聊托莼鲈非厚味，漫言松菊本真情。

山中亦有閒田地，可惜离家久不耕。

李流谦

李流谦　书事

五十光阴两岁过，头颅閒处自摩挲。

隔篱山影谁招去，满树梅花独占多。

物色年华同我老，蜂情蝶思柰渠何。

少时一剑明秋水，放在尘中久不磨。

李流谦

李流谦　书事

饱饭将何适，携筇登翠微。

江长仍曲折，树远欲依稀。

煮井未休汲，田家初掩扉。

惊心崖路险，隔岸唤船归。

李流谦

李流谦　书事

唯有江郊发，能消畏日长。

晚杯荷露重，竿枕竹风凉。

溪鹭閒无敌，庭萱恨易忘。

翩翩孤蝶意，只是托幽香。

李流谦

李流谦　书事

能閒无健羡，可饱即珍烹。

成我耕桑计，欣儿谭诵声。

横戈真不武，敛袂亦难平。

苦欲劳工宰，此生无我生。

李流谦

李流谦　书事

塞色旌旗薄，边声鼓角喧。

三军正悲愤，中国固雄尊。

障戍争襟险，朝廷护本根。

古来挟策者，谈笑整乾坤。

李流谦

李流谦　书薛公肃山斋

爱山仍以山名斋，问山何许檐周回。

午窗睡足一笑起，风吹市声不到耳。

插貂鸣玉主人事，山不撩君君自戏。

细思却合幽人居，分我半几来读书。

李流谦

李流谦　枢相游吴园再用前韵

等閒驱雪作晴天，夹道从公立万弮。

白甚自矜梅淡竚，青加稍觉麦芊绵。

不知今夕真何夕，共说明年是好年。

舐鼎恐无鸡犬分，一江还我捕鱼船。

李流谦

李流谦　数醉

清秋无所为，遇酒量地醉。

醉则遗形骸，兀然外天地。

尘世多得失，古事有兴废。

更复不快饮，徒为乱人意。

屈原贵独醒，贾谊每流涕。

二子竟中夭，惜哉且自弃。

苍苔晚雨湿，红叶北风厉。

乐乡聊可谋，悲秋岂吾志。

李流谦

李流谦　水后过淮安金堂皆非旧路

向来茅屋半惊湍，叹息流亡久未还。

已觉重行非故道，只应无恙是青山。

旋蓝偃岳元常事，深谷为陵亦等閒。

衲被蒙头都莫问，未当居士一分顽。

李流谦

李流谦　宋才夫解官作此送之

与君异姓如兄弟，雁塔相携有名字。

西来山城始倾盖，北云塞垣仍握臂。

渥洼来者天马驹，八鸾六辔供皇舆。

朝觞瑶池夕玄圃，岂愿地下粒与刍。

三年妙旨发徽轸，饱听村村人说尹。

政成通籍天上去，绿发斑衣归侍省。

茜袍頳萼春怡融，堂上老人双颊红。

浑家拜舞上翁寿，尽卷春风入樽酒。

李流谦

李流谦　宋才夫作诗自言作县之况以冷官为可乐戏用韵答之

云霄自许当比肩，岂料坎壈逢针毡。

求鱼乃欲从沮洳，吞舟见之定冁然。

诸生但解笑便腹，好事谁肯与酒钱。

吹寒固自乏暖律，使物又恨无神鞭。

君方踏筵观艳舞，我正闭户甘草玄。

閒忙亦复分苦乐，温醲淡泊无非缘。

李流谦

李流谦　宋文约有谒於邡江不遂而归复用韵见贻以此答之

中山老颖初得君，姬姓之毛遂无闻。

疏封新赐管城爵，待诏尝趋金马门。

胡为得此色为动，引赴幽人春草梦。

新诗更许窥豹管，浅识当凭发醯罋。

生平雅怀吞八溟，赤脚欲踏河汉津。

自惭不是虎头相，未能迳取龙庭焚。

谈今说古吾所易，况值圣明初不讳。

快书礼乐三千言，白兽先赢一樽醉。

李流谦

李流谦　送才夫之成都

客有可人期不来，昔人抱恨长悠哉。

可得宦游同一处，家有如愿令人猜。

郊东郊西踏春色，醉舞淋浪花插额。

门前紫骝嘶东风，却折垂杨供马策。

如君岂久居尘泥，好处人知天亦知。

我非夔才识宫羽，此方欲验须他时。

长桥离愁湿烟雨，去日更将归日数。

从今把盏与题诗，故应半是思君语。

李流谦

李流谦　送查总卿三首

事业参亭毒，人才兆废兴。

百年争凤睹，一遇慨河澄。

手到无盘错，旁观有级层。

夜来春梦好，先已上觚棱。

李流谦

李流谦　送查总卿三首

御炉薰隔夜，清跸响凌晨。

对动天颜喜，朝回赐服新。

自期宜栋干，小却尚丝纶。

此论由来久，周行万缙绅。

李流谦

李流谦　送查总卿三首

腊雪千江浪，春风万里船。

相依身健在，远送意茫然。

公近此三接，吾惊失一天。

相君如辱问，顾报已归田。

李流谦

李流谦　送晁子西提刑赴召

君家如河出昆仑，横贯中国浮乾坤。

鼎彛勋绩烂星斗，编简文字垂瑶琨。

到海喧貀势愈壮，约束蛟蜃驱鼍龟。

略分涓流溉下土，草木蕃润资其恩。

先生绣衣吹霜风，一道生齿关寝飧。

人家春园满桃李，随处秋社肥鸡豚。

智效一官可能尔，尚於胜处非所论。

胸中人物自着眼，伥伥待相嗤彼昏。

古人过人本如此，事业自是为根元。

我知先生在廊庙，定不碌碌为澄浑。

颇恨未误元鲁山，一纸藻藉无媒援。

只今相送九天去，风在下矣何轩轩。

青云托附可无意，欲儿女语吐复吞。

浩歌一曲豁清思，援笔江海蛟龙奔。

李流谦

李流谦　送程步虞监税

吾来真漫尔，识面喜周旋。

两月连墙住，孤帆别袂牵。

人生同宇宙，官学各风烟。

把酒知何日，临流一惘然。

李流谦

李流谦　送崔子渊秘丞出守小益二首

宝峰山下识君初，岂但声华在石渠。

少引三山元咫尺，人生五马不踌躇。

鼎钟事业那能免，丘壑情怀自觉痚。

安得一帆相逐去，故园春雨长新蔬。

李流谦

李流谦　送崔子渊秘丞出守小益二首

晋安幕府总豪英，末至非才愧长卿。

已去化炉金尚跃，更分客袂涕空横。

早催剑栈迎千骑，更借湖山劝一觥。

水自嘉陵流到海，尺书应有故人情。

李流谦

李流谦　送丁子昭左司湖南运副

昔年九转金精荧，鸾幢鹄节飞青冥。

偶同鸡犬舐残粒，至今未脱尘中尘。

平生不识紫芝面，邂逅天涯忻一见。

安有斯人可弃捐，置身只合金銮殿。

急流涌退人所叹，上书屡请色不难。

浩然笑涉重湖去，一节映照清湘寒。

人生分愿各有赋，鸠鹏何必劳相慕。

期君廊庙我岩壑，他日冰霜同晚暮。

李流谦

李流谦　送樊漕移帅泸南

金龙直岁当玄冥，忆公剖竹江阳城。

碧鸡坊中驻千骑。裁诗饯送双旌行。

逢人到处说项斯，岂贱子故唯先盟。

一官泮水谢推挽，挟策仍许从诸生。

只词华衮岂易得，再以荐墨光姓名。

一朝去我生怊怅，呱呱欲作啼雏婴。

向来宦海四十年，白首一节无斜倾。

只今耆旧直可数，曷不往矣司机衡。

诏书连年到西蜀，归田秦上群儿惊。

西财夷蜑惟稽颡，男耕女织鼓不鸣。

庙堂彻桑戒无事，下友臣护烦老成。

犬羊腥膻亦人耳，悦安恶扰皆其情。

不须谈兵但饮酒，帅非尔帅仍父兄。

秋光如水浸行色，牙纛猎猎风有声。

毡褐迎道沸群獠。弓刀绕帐森千兵。

丈夫未遂调燮事，华皓得此亦足荣。

观公畜德有余地，如海既酌随复盈。

晚福衮衮盖未艾，善颂何以歌箫笙。

更须书考二十四，永与松鹤同坚清。

李流谦

李流谦　送樊眉州

我先君子官于涪，一时贤僚今在不。

唯公直节贯华皓，千尺寿桧横霜秋。

丈人静听请具陈，平生契义嘣肉侔。

简池解组过乡县，剧饮不云公遮留。

似是兄弟姓则殊，诗藁半破犹勤收。

合行使符蔡山下，先后召杜腾民讴。

吾家万松荫黄土，公方千骑驱华辀。

十年不见此邂逅，穷冬雨雪寒飕飗。

未明投刺候门下，老阍窃语来何求。

柳州先友一一数，山阳邻笛令人愁。

岷峨气象搞湖海，近日人物几穷搜。

如公当寘文石陛，一麾乃付近古州。

苏家名称震戎夏，如崧降甫尼生丘。

文献可徵况美俗，黄堂坐啸万事休。

公余兵卫绕画戟，妙香一缕铃斋幽。

神交千载尚谁可，子韩子文著床头。

李流谦

李流谦　送冯夏卿

再见三池已旧游，向来交臂锦江头。

味融实际冰河泮，心印微言水月秋。

虽作燕鸿犹邂逅，故应蓬梗合漂浮。

相思别后才余梦，身在刀州望梓州。

李流谦

李流谦　送勾龙伯秋出幕守三荣得出字

雅故非今朝，两门自金石。

山头堕泪碑，宰木共萧瑟。

幕府盖宝府，球琳琅玕璧。

一一不可拣，於君况夙昔。

常愧砾与瓦，照映乏颜色。

於菟生则斑，窥牛乳尚湿。

其传祗斯文，余事博悬掷。

尝觇赋千字，诵之当缙笏。

戎索赞斗枢，钉气掩剑戟。

舂容凝香地，功用阒无迹。

忽驱两辬去，惊鸿眇南北。

专城岂不乐，所乐在母侧。

扶舆度春风，霜毛未上帻。

更著摩挲手，一起穷山瘠。

中年每患别，连日足怅惜。

方酌江上杯，送君又郊陌。

熟思令人老，只有加餐令。

尚余黄发期，好语为再出。

李流谦

李流谦　送何子闻使君之行在

系舟邻近渚，索酒共清斟。

契阔十年事，飘零万里心。

大门元赫赫，要路正髒髒。

去国吾何恨，看君上禁林。

李流谦

李流谦　送何子应少卿赴召

持竿野叟踏帝腹，太史占星惊变色。

白衣山人侍黄衣，军中指点相叹息。

云龙契遇固畴曩，千载一合非人力。

羊裘卢沙竟何补，坐视生民自肥瘠。

功成乞身香案前，归侣松乔未为失。

我公学传无尽翁，束发英名撼区域。

杲日潜光众未睹，公独扶轮上霄极。

此时际会如二子，鼎铉钧衡本公物。

若为流落四十年，岂厌蓬壶薄瀛渤。

龙飞天子第一载，收召耆俊城汲汲。

遥知问膳大明宫，论士到公先指屈。

追锋一日来剑外，破浪帆开矢离括。

朝廷未漆月支首，抱戈上虎旅衣生虱。

嫠不卹续忧宗周，宁有裾襦能念国。

堂堂甲兵满胸臆，可无奇谋宽旰食。

我故人子得深知，平生一镞未破镝。

欲随公去貌楚越，恨不身边插双翮。

叔孙区区进大猾，谬谓书生用奚益。

古来万里知戎情，何必缦胡半缝掖。

愿公入对明光宫，西南豪俊手推出。

我非其人敢觖望，市骏千金先市骨。

李流谦

李流谦　送黄仲秉侍郎出守镇江

十年朝露厌鸣珂，华发萧萧奈倦何。

鸾翮九霄空日月，龙骧万斛饱风波。

古人不见吾犹梦，直道能行恨亦多。

驷马锦衣儿辈事，只须持此答岷峨。

李流谦

李流谦　送黄仲秉侍郎出守镇江

遥看北固海门秋，千骑东方占上头，

去国尚多忧国泪，送君那免别君愁。

风迟宴阁清香凝，月满兜零晚穟收。

北府名樽天下说，亦知能到故人不。

李流谦

李流谦　送黄仲武尉青城

书生一第如登天，如君何啻坂走圆。

要知笔头有河汉，向来元未窥微澜。

得官莫厌百僚底，水激三千众此始。

白藤肩舆照路光，小慰当年择邻意。

岷山势压西南坤，霞裾风袂潜仙灵。

公余有暇纵幽讨，为我一吊张白云。

李流谦

李流谦　送计祖仁雒县丞

青青杨柳灞桥斜，满酌清樽莫叹嗟。

可是因循成别绪，只应咫尺便天涯。

未论流水千竿竹，且看春风一县花。

渺渺故园情最苦，不知归梦属谁家。

李流谦

李流谦　送家连父解绵竹丞

猿臂将军数自奇，白头州县竟何为。

斲墁未尽成风巧，测管才窥泽雾姿。

流水绕除空日日，西山拄笏谩时时。

一杯相送贫无力，剩有新诗说去思。

李流谦

李流谦　送觉华岩归中岩

世路翻巨浪，是身如孤舟。

黑风半夜来，掀簸卒未休。

谁能汹涌间，轻飞逐浮鸥。

稽首大导师，觉海名善泅。

请下一转语，为度历劫忧。

师笑了无言，此问难尔酬。

未可楫迎汝，子归当内求。

坚忍作难缆，巨防截横流。

中有不动者，东西听漂浮。

师今念故山，翩然去难留。

相送城东隅，黄叶堆别愁。

归来闭阁坐，念念期自修。

精进傥不懈，针芥或有投。

西风白莲开，束包随胜游。

李流谦

李流谦　送夔路费漕

晚风酣酣吹柳花，长这送客日欲斜。

春草春波两愁极，云驰千骑谁能遮。

先生要是世所宝，大贝白璧金丹砂。

生当龙墀侍黄繖，不尔凤阁挥白麻。

州麾再把亦何事，但见桃李春家家。

后皇顾远食每旰，一节又付夔与巴。

荒山如石不可凿，要看雨露滋槁芽。

黄金作瓯覆名字，软蒲作输驾轻车。

调和元气须此手，典谟勋列非庭夸。

小夫朽质谢镌削，尺寸不能供负叉。

马群一顾觉差异，便遣万里奔风沙。

阿房变色人未信，勉之霄汉参飞霞。

仆夫在门辄休驾，揆力不足惭蟾蛙。

虽然此意万钧重，自矢报称其未邪。

眼看帆楫不得去，缚以微官成叹嗟。

他时黄闼簪舄，犹幸姓氏尘颊牙。

李流谦

李流谦　送乐季和

袖有礼神璧，横夭射蟚蝬。

携持易羊皮，贤士衔隐痛。

短檠风雪窗，鼎钟入宵梦。

出门雀适羿，挽弓不再中。

九折生庭除，欹轮失严鞚，

事固不可知，浅者发嘲閧。

磨以百艰虞，吾觉此意宠。

蝇棘芟根株，织文彻机综。

如簧只嚣烦，战胜属阴拱。

诘朝乌帽斜，瘦马霜鬣耸。

行世心愈老，转物身自重。

解鞍浇客垢，先拨床头瓮。

君归我送之，我归欲谁送。

李流谦

李流谦　送李德明解绵竹尉

严生起寒濑，至今渔钓尊，

董贤尉三公，冕黻蒙垢尘。

荣瘁视所挟，谁以通塞论。

吾宗老笔墨，健力河汉翻。

蛟蜃著瓮盎，郁律气屡吞。

显名在操践，一尉衡宰轻。

幽求在朝邑，碌碌群儿奔。

一朝定大策，谈笑搴翳氛。

书生喜高论。我言布帛温。

别语不多吐，春波销客魂。

李流谦

李流谦　送李阆州二首

耳熟才名四十年，忧民忧国两华颠。

不妨铜竹仍三剖，要是金门竟九迁。

连岁炉锤专造化，诸生岐路托飞骞。

余丹乞与閒鸡犬，亦许身随绛阙仟。

李流谦

李流谦　送李阆州二首

少陵曾赋阆州诗，苦说城南天下稀。

铃合讼閒帘半卷，胡床客好尘频挥。

著鞭尚及春耕劝，促诏应随晓仗归。

他日遗簪犹在念，端容杖策扣黄扉。

李流谦

李流谦　送李仁甫运判赴召三首

嵩贷国之镇，凤麟天所生。

有人占宝气，无耳着修名。

斯道自神圣，尔曹聊重轻。

晋书定一付，一代听权衡。

李流谦

李流谦　送李仁甫运判赴召三首

累岁徵贤诏，于今始一业。

已令人意满，更着驿书催。

白璧有成价，蛾眉无巧媒。

经纶夙昔事，吾驾不须回。

李流谦

李流谦　送李仁甫运判赴召三首

瞿塘六月浪，如马亦安流。

舟楫鱼龙喜，藜蒿虎豹忧。

低回嗟薄宦，慷慨动商讴。

门户今如线，非为粱稻谋。

李流谦

李流谦　送李司户之官临邛

威凤翔九霄，千百但一遇。

苍蝇何所来，满盘挥不去。

吾人一肝肠，未可舍跬步。

掺裾辄经年，把臂速炊黍。

譬如枝上花，负里得暂聚。

天果何意哉，未易测其故。

安得三间茅，藜苋同旦暮。

秋色如行色，别语不得吐。

鹤峰得佳句，尚足慰延伫。

从今夜夜月，伴我照庭户。

李流谦

李流谦　送李仲信

凤巢无鸺鹠，虎穴不生狸。

巽岩四十年，名声儿童知。

黄流出昆仑，笔力子似之。

严兵鏖残敌，往往辄偃麾。

廉颇用赵人，战胜地有宜。

一吸空湖江，兹行定英奇。

事功出邂逅，道德为根基。

傥践钟鼎盟，毋爽藜藿期。

请因问安际，订我言是非。

李流谦

李流谦　送刘文潜司业江西漕二首

百为自丛拿，至理在绵眇。

刀硎閟新颖，镜像蓄遗照。

吾心又不然，一士欲矫矫。

目送云端禽，举觞可以了。

李流谦

李流谦　送刘文潜司业江西漕二首

始作想澄清，歳暑不敢毒。

以兹寿慈母，吾鼎愧半菽。

恨我如宛童，失此百围木。

豁然心光动，千里尚相烛。

李流谦

李流谦　送刘元圭

犯寒过我喜仍惊，节物峥嵘更远程。

剧饮投车轻十日，细谈剪烛易三更。

故人高义千钧重，久客归心一认竹。

为语溪翁好相念，时将蓑笠晒春晴。

李流谦

李流谦　送吕义甫

河伯矜秋浸，望洋始一叹。

是以太史公，身行天下半。

可怜据坎者，寸尺尽霄汉。

我友故英发，骧首轻皂机。

结束万里游，是行吾所赞。

荣途听其遇，丈人教不倦。

向来开说易，一语无疏传。

曰为可用者，此本同世患。

停舟佳山水，心目有奇观。

更接摇尘谈，中夜光赫焕。

我方堕吏羋，沮洳杂鳅蚬。

眼看飞鸿翔，别樽恨不满。

李流谦

李流谦　送罗制参

平生愿识韩，一见屣履迎。

自揣何所持，徒有汗背惊。

下士公盛德，事贤我真情。

西南大幕府，控制七十城。

自公归奏功，泰阶夜光明。

上前论宾客，岂但丞冰衡。

况公天人学，根本敬与诚。

么麽见事功，万物待生成。

三月涨桃花，镜面江流平。

若为化樯乌，亲送帆楫行。

临风嘿凄然，一纸聊寄声。

上有字加餐，意重千金轻。

勿言暂暌阔，四海如弟兄。

李流谦

李流谦　送牟孔锡之官叙南二首

凌云高鹄峙，掷地响金浑。

蟾窟声名早，鳌峰气象尊。

十年才一试，万里正孤骞。

勿说居夷陋，吾师有格言。

李流谦

李流谦　送牟孔锡之官叙南二首

得朋宦游乐，不觉在山中。

惯住家乡似，频过骨肉同。

凭栏但烟树，振袂忽霜风。

远别无穷意，君归我已东。

李流谦

李流谦　送钱太虚同年

不隔同年面，真情本弟兄。

人能纯白备，交自始终成。

测管才窥豹，倾江试吸鲸。

吾言蓍蔡验，决矣看飞鸣。

李流谦

李流谦　送任漕赴召

宋十一叶圣天子，有臣伊皋佐其理。

鏖兵孽雏褫天戮，手把降幡屡摇尾。

周宣功大心愈小，盈而持之甚持水。

龙墀端笏拜疏言，有室大竞唯多士。

苍蛟渊潜百鳞骇，乳兕林蹲樵牧止。

臣举所知匪臣私，取之乡国大瑰伟。

后皇曰嘻毋留行，奔雷将车电摇帜。

先生捧诏色不动，在泰拔茅以其汇。

向来输写万渎海，人笑一蠡测涯涘。

古人成人责礼乐，房杜頳颜诸葛死。

屠龙觅肝荐雕俎，不如河鲂甘且旨。

卑之试为目睫论，欲识强羸占国势。

议和当有守和策，偃兵适恐造兵耳。

焦头常居曲突上，有言复吞胸磊磗。

先生领略首屡肯，悬知不作三窟计。

欣然拔剑为公舞，舞罢飒飒回风起。

孤生飘零逾岁月，感慨鳅虾共泥滓。

石田蝗蟊仍数叹，抱耒空山欲何俟。

叔孙大猾诚谬妄，狗监文章亦巴鄙。

黄金傥筑燕人台，为问何如从隗始。

李流谦

李流谦　送史唐英二首

藉甚闻名久，惠然从我游。

敢云国士遇，每向古人求。

一第娱亲尔，高怀可意不。

咸韶乱蛙吹，期子继苏欧。

李流谦

李流谦　送史唐英二首

阴岸陨天末，朝日上团团。

稍觉岷峨近，绝知湖海宽。

舜门元自辟，蜀道未应难。

富贵风花耳，相看在岁寒。

李流谦

李流谦　送苏给事出知太平州

一代文章有图录，天赐之履征九服。

奉牲乞盟走珠玉，呈狂楚僭非此族。

至今人望坛坫尊，风流文采被诸孙。

丈人似是更酷似，大河一派来昆仑。

华途不须移步到，忧国忧君心日老。

匹马朝行人避骢，短奏宵归自焚藁。

一朝倦拜青锁门，分符端欲宣上恩。

再拜愿回批敕手，却与疲瘵丰鸡豚。

青丝络头甘半菽，丈夫出处不碌碌。

我亦昨夜梦山灵，苦唤西归理松菊。

李流谦

李流谦　送孙宾老守三池二首

自艺心田岁月收，天翁两眼月临秋。

近臣荐鹗方成表，吉梦逢刀遂得州。

吏术无多非问马，机心已尽不惊鸥。

三溪便是桃源路，更欲武陵何处求。

李流谦

李流谦　送孙宾老守三池二首

百万貔貅尚枕戈，将军未复旧山河。

非干使者徵求急，正柰穷边饷挽何。

颇愿有言先牧养，不妨自署拙催科。

公余傥暇寻遗事，尘锁荒祠望刮摩。

李流谦

李流谦　送孙宾老宰丹棱

回也真贤哉，陋巷一箪食。

卒然问为邦，所告王者事。

轲亦印微言，曰可禹稷配。

学道则爱人，偃昔尝有志。

他时武城弦，嘿与圣意会。

聊寄莞尔笑，汲深孰知底。

欲令诵所闻，姑以割鸡戏。

圣贤存心处，万类宅生地。

先生为已功，及物乃糠秕。

十室有忠信，百里吾敢鄙。

六经作县谱，赵张不到此。

春风七条丝，可以驯桑雉。

尧舜治天下，乃与治射比。

一朝坐廓庙，用有大小尔。

我昔从公游，顽璞不受砥。

经时去函丈，榛棘撑肾胃。

朼闻卫返鲁，倦马始休辔。

欲申趋隅问，已作横策起。

人生楦宇宙，孰为不配计。

著书有存亡，德业亘千祀。

李流谦

李流谦　送孙隆州

万里对明光，真实一字字。

九陛元不隔，是亦父子尔。

我读公车牍，再拜甚欢喜。

玉色近昕夕，王度日冠粹。

再析山中符，可以觇胸次。

道行国无小，意甘食则旨。

平生熟窥觇，步步圣贤地。

造物宝其人，华皓表斯世。

从军落穷塞，愁破觌清峙。

蜗庐仅缠躯，鼓钟日在耳。

何以充淹留，白日不可系。

长年慕道德，师友别匪易。

踯躅南城隅，竚立渺无涘。

不见两朱轮，但见嘉陵水。

李流谦

李流谦　送孙远仲知录解官归洪雅

锦官碌碌牛马走，邂逅僧庐欣握手。

尝忆观灯夜相过，一时胜辈同樽酒。

孤云岑绝西南陬，牢落重来说旧游。

不知宦情薄如纸，掉头忽作商声讴。

蚤年提笑战多士，晚岁功名梦相似。

底事人生真足夸，华发犹能彩衣戏。

霜空木脱秋山明，高风驾帆秋浪轻。

细雨重阳好天气，红萸紫菊正思君。

李流谦

李流谦　送台石甫出关

台君少年时，盛气不可盖。

冀北驹堕地，过都如历块。

未说两石弓，谈诗亦坚对。

十年忧患绕，玄螭伏浅濑。

宝剑夜韬光，苍鹰秋折翅。

飘风讵终朝，否极理则泰。

秋高气益肃，匹马指绝塞。

酒阑奋袂起，晓色风雨晦。

关头飞将军，久矣侧度待。

解鞍握手语，意合琥珀芥。

去去未可知，建侯万里外。

两耳熟高名，迩方揖英概。

颇知倜傥士，别意殊愦愦。

赠行敢他言，忠义福所介。

李流谦

李流谦　送王伯董入总幕

几窗缠结习，翰墨绿殊勋。

未入三山直，当空万马群。

挽眉聊绿水，展脚是青云。

五十头如漆，功名不放君。

李流谦

李流谦　送王伯董入总幕

昔为万里别，归送北征鸿。

近接何曾数，深期本自同。

远眸眵雾嶂，短箠滑霜风。

更说无穷乐，怀中双橘红。

李流谦

李流谦　送王和叟赴果州

芝兰只合在阶庭，公子翩翩更老城。

白日朱门三列戟，黑头华毂再专城。

一樽别酌心先醉，万里归桡梦易惊。

欲问楼高高几许，跨渠仟鹤到瑶京。

李流谦

李流谦　送王景文

相送复相送，生憎风景殊。

还家疑是梦，涉世误为儒。

爱惜千金璧，迟回一束刍。

亦思江海去，书札寄潜夫。

李流谦

李流谦　送王景文入制幕二首

著眼分明见，论心委曲知。

负排阊阖气，有泣鬼神诗。

世故从料理，人材属盛衰。

浮云多变化，宁忆路傍时。

李流谦

李流谦　送王景文入制幕二首

缱绻联名第，飘零共塞垣。

自知此事胜，更觉期文尊。

欲别言万苦，相期意略存。

成都万事好，只合近清樽。

李流谦

李流谦　送王君弼寺丞出守临邛

昔人帝城愿一入，君今翩翩去何亟。

向来一念君亲同，夜梦倚门人发白。

人生适意富贵齐，况是求归真得归。

江风饱帆不可挽，恰恰春好花浓时。

君於文字识源委，笔势逼人殊亹亹。

每来握臂相与言，我屡点头兴叹喟。

三年厌踏东华尘，听鸡走马常踷踷。

黑头使君岂不贵，腰间见绶我亦惊。

蜀吴相望八千里，到家遥想慈颜喜。

上堂跪觞下堂拜，应有辉光照庭戹。

白鹤胜峰记昔游，醉墨淋漓在上头，

君行有暇试寻觅，不知已扫黄泥不。

李流谦

李流谦　送王总卿

北风号霜脱群木，送客东门车万轴。

城中人家作儿啼，若为四角生华毂。

公今未上九天上，身虽去此犹在蜀。

边头张颐万虎兕，一食不饱吼振谷。

况闻天骄屡窥瞰，往往危机生隐伏。

欲宽九重宵旰念，分付若人一夔足。

钱如流水粟如雨，指顾之间叹神速。

公方揽辔使一道，百吏毛寒颈仍缩。

隳者振职污者澄，如临鬼神不敢渎。

峨冠置之一堂上，不劳折箠西夷服。

天生此材必此用，榝楠本为渠渠屋。

孤生蒙庇逾岁月，况复鴒原辱甄录。

明年春风二三月，更看枯根回寸绿。

李流谦

李流谦　送魏德源倅永康

晚岁从谁觅赏音，浪将孤兴托瑶琴。

聊为风月平分客，莫起山林独往心。

碧草但能供别恨，黄花却解劝清斟。

我犹未制思亲泪，更听离歌定不禁。

李流谦

李流谦　送魏德源守普慈二首

一毫不露见全身，德觇徵符捷若神。

高岱自高元地势，球琳非琢本天真。

出山聊作无心润，著物应名有脚春。

唤作使君犹未解，岂知游戏两朱轮。

李流谦

李流谦　送魏德源守普慈二首

东梓名州最普州，蟆颐相望气横秋。

青衿胄子迎高朕，竹马儿童识细侯。

只有爱民心尚在，可能忧国泪空流。

摩挲疲瘵无多事，绿野家家剑换牛。

李流谦

李流谦　送无害弟之官并呈使君蹇丈一笑

人生一饮啄，大似有夙缘。

蔡蒙穷坤陬，宦游自吾先。

哦松千尺下，剖竹羌水边。

泮宫撷芹藻，我归才一年。

子又卢奴去，妙指按五弦。

识人旧鱼鸟，入眼昔山川。

子才如干将，当屠横海鱣。

纤鳞拾沮洳，人怪我辗然。

火宿用弥壮，鸷伏飞无前。

弟兄立分拆，门户同仔肩。

老仟泉下责，岂但冕与蝉。

别离不须悲，使君直二天。

不敢祝翁归，冰镜自高悬。

梦想五贤堂，囊贮白雪篇。

何时见华筑，琬琰行当镌。

李流谦

李流谦　送吴志行监税

乃翁儒林大宗匠，造化为炉铸卿相。

坐与文皇致太平，玉骨如尘汾水上。

斯文未丧不须嗟，仍喜郎君书起家。

等閒一第唾手得，以此报翁其未邪。

判北门事首峨豸，历阶而升姑少待。

斗米迫人成远征，云梦胸襟何足芥。

霜风猎猎吹征衣，登山临水伤别离。

丈夫富贵恐不免，万里扶摇方自兹。

李流谦

李流谦　送五八侄归二江

清霜入短褐，送汝酌深杯。

万事不如学，千金难买才。

关心门户重，过眼岁时催。

莫待收灯后，驱车望早来。

李流谦

李流谦　送谢天奇止淮上之招

今日论形胜，全淮正上流。

老成资毕召，俊异集枚邹。

共说从军乐，休歌出塞愁。

乡邦饶杞梓，君已拔其尤。

李流谦

李流谦　送兄长赴蓬州职官

人家栽花为春忙，我家种柏求苍苍。

柏生如盖荫百亩，痴红騣紫无残香。

常言直道我家物，箧椟于今藏手泽。

拈来洒涕不忍看，分付伯兄金玉质。

去天一尺古蓬州，线路云端客自愁。

年来在处熬膏火，翻爱此地真瀛洲。

同居患贫别则恶，苦心害性空凄恻。

不及林中反哺乌，日暮归来却同集。

李流谦

李流谦　送宣孺摄邑古郫

已作来迟迟，又为去猝猝。

夺我佳友生，怅念鬓毛白。

投闲如我宜，君则任繁剧。

台府有闻知，使子固选择。

子男古所尊，而此万家邑。

邮筒即诗筒，簿书有闲日。

迎门烂桃李，画饼不可食。

况欲分其余，岂捄馋吻湿。

留为别后哂，聊用破孤寂。

数期还鲁疆，指日返赵璧。

李流谦

李流谦　送薛司直赴行在所供职

公家枢近公，名在太史氏。

天方瀎其源，沃日势未止。

郎君万金产，落笔粲珠琲。

尚当战韦布，未可议纨绮。

朝家录世旧，往往收琐尾。

而况用才升，进擢不止此。

邦刑托平反，哀矜盖天意。

持此博亲欢，五鼎但口体。

富贵君勿疑，信手着囊底。

别君行十年，再见颓发齿。

眼看上云天，归耕慰憔悴。

猝猝万里别，念当一把臂。

风雪隔异县，跛马不就辔。

安得凌风翰，空斋坐嘘欷。

短章说殷勤，聊用笃友义。

李流谦

李流谦　送杨道父二首

骨清殊矫矫，气老自沉沉。

门户托君重，江湖入梦深。

功名须少壮，岁月惜侵寻。

万里相随去，庭闱一寸心。

李流谦

李流谦　送杨道父二首

遂决乘桴计，初无判袂愁。

清樽聊把手，弱缆已开头。

懿戚今元老，乡邦子俊流。

等閒垂一臂，谈笑上瀛洲。

李流谦

李流谦　送杨嗣清国录出倅广汉

岱宗峥嵘乃为岳，丈夫可不志特达。

平生论人每如此，杨子入眼吁为愕。

清班突见颀而长，开口四坐薄晓霜。

自言磈磊不可茹，正须一吐空肝肠。

太学黄虀了残业，又携束书去挈挈。

偃戟韬戈吾已衰，快刀斫案子甚决。

古人作事令人惊，今人岂不如古人。

折枝要是不为尔，长剑在手无蛟鲸。

杨子杨子吾所许，举杯酌君肝胆露。

期君直到黄发时，无使英名一尘污。

李流谦

李流谦　送杨文起尉温江

学海不可穷，一苇子利涉。

宦海海更深，破浪初鼓楫。

波涛恶气势，鼍蜃毒吻颊。

帆樯托忠信，维缆倚定力。

晏然裧席坐，扣舷歌傲兀。

是中有神仙，楼凤琢白璧。

群仙谒帝罢，霞佩粲成列。

行矣从之游，赠子两黄鹄。

李流谦

李流谦　送杨元功

判司碌碌尘埃间，可能老盯横海鱣，

一朝雷雨插两翰。九江风高浪如屋，

万里扁舟帆一幅，梦魂先绕湖山绿。

玉除有地容首身，且为岷峨起斯文，

莫来憔悴随鸡群。

李流谦

李流谦　送阴次公赴荣州学官

撑肠万卷不救饥，书生何苦攻书为。

如烹太牢饮醇酒，无此肝肺无由知。

阴侯把笔耕六籍，短檠荧荧照头白。

又携束书作官去，此生此债宁终极。

大州小州疲征输，文书急急如骂奴。

家无二顷归未可，泮宫水冷乐有余。

使君喜士比金玉，知子姓名吾所属。

定当屣履迎王符，勿忧广文饭不足。

李流谦

李流谦　送尹仲求临邛户掾

何秘昆峰远，天球自粹温。

掾曹甘蠖屈，僚侣总鲸吞。

子去成三友，公余寄一樽。

沧溟有余沥，犹幸及鴒原。

李流谦

李流谦　送虞提宫

桃花未落春水生，百川合流如镜平。

江神约束蛟与鳄，东阁郎君将母行。

一帆万里无荆越，非雾非烟锁双阙。

只今手持天下柄，相公身是稷与卨。

潭潭大府琳琅都，翻翻戟带缠金铺。

朝回坐对彩衣舞，天上应有人间无。

相门出相古来有，周公在前鲁公后。

看君父子名一时，野人甘作扶犁手。

李流谦

李流谦　送宇文德济解绵竹丞

陋哉纨绮习，染人甚脂膏。

倾五湖三江，未易濯秽臊。

冰霜竹林游，粪土戎与涛。

富贵比贫贱，所去宁一毛。

公家全盛时，束带辖百寮。

朱轮照华欀，龟紫映翠貂。

绿帻走童奴，清弹沸娥媌。

连床不同梦，君乎吾愿交。

一觇鸾鹤姿，颇疑出衡茅。

神驹足万里，威凤心九皋。

夜窗四壁空，抱卷灯屡挑。

往往出妙语，遗音叶咸韶。

於此定不凡，举步即扶摇。

朼来暑纸尾，丞哉叹徒劳。

官事竟何如，亦似是马曹。

置之勿复问，朝攀西山高。

北风送征骖，扰我心郁陶。

判此别袂难，愧彼漆与胶。

君去千仞冈，我归一枝巢。

升沉何必恨，书来慰萧条。

李流谦

李流谦　送张汉州赴召

诏书挥翰日边来，蜀有巨儒星杓魁。

胸中深博布河汉，舌底霹雳降霆留。

先天溯流得绝派，大物不敢藏胚胎。

回薄一气在笼络，奇神怪魃生愁哀。

十年缚屋苍崖隈，脱帻掷去一笑咍。

刺史惊呼失匕筹，遮道自挽封章回。

先生闭门壁愈坚，高风一日兴浇颓。

矫然轻世岂我事，此学施用真难哉。

行止在天不在我，风动水涌如挽推。

嗣皇继圣登高禹稷，岂有此士遗蒿莱。

二年劳公湖上行，看鹅酌酒春风台。

手摩婴雏斧贪猾，蛟鳄未束角与顋。

古人读易元用易，羲文秘妙今寒灰。

汉儒娇异陷芒阔，但与瞽史相喧貀。

子云晚出造根极，后生蜉撼轻嘲诙。

安乐老翁独稽首，玄钥直付先生开。

向来绪言编简，去去勋业看崔嵬。

弥纶乃是第一手，下者乃取支崩摧。

宾阁顾予若嗟异，赠语愧乏珠琼瑰。

眼看飞帆不得去，天涯逐食嗟徘徊。

李流谦

李流谦　送张时择从杨茂州之招

州闾我知君，楚璞未剖初。

家无两钱锥。腹有万卷书。

闭门饱葵苋，抚几咏唐虞。

儿乳腥未濯，才能辨之乎。

巍科似拾遗，却走我不如。

流俗校成败，往往遭揶揄。

岂知磻溪叟，空钓宁在鱼。

穷途有知已，一笑肝胆输。

羔雁朝在门，挽我不得徐。

鲸鲲依洪波，凤凰集修梧。

士贵得所托，往矣膏子车。

忠信行蛮貊，九夷圣肯居。

使君况儒将，奥学窥盘谟。

小诗乃余澜，已足吞五湖。

老羌弛弓刀，玉帐一事无。

举杯哦新篇，主宾兴不孤。

明日思君处，一千里平芜。

李流谦

李流谦　送张仲山守唐安二首

六十专城发未斑，更於何地觅三山。

不妨谈笑催科里，正赖清凉热恼间。

到日红梅留腊在，公余翠榴酌春悭。

胡床有月垀a乘兴，客到南楼不下关。

李流谦

李流谦　送张仲山守唐安二首

南浦波轻草色微，蹇驴遥路独依依。

暖风旌旆春随去，细　¨犁锄麦正肥。

驿骑蚤闻催迅召，边屯犹未解重围。

谢家父子名江左，折屐行看破贼归。

李流谦

李流谦　送张子勤九陇尉

老凤高栖雏凤飞，山林钟鼎各相宜。

出门马首亭亭去，敛板胸中落落奇。

颇忆浊醪过我夜，正愁碧草送君时。

如何数日中年味，恰是今朝闻子规。

李流谦

李流谦　送仲明赴举

进退士所重，视天为鼓钲。

采薇北山曲，濯足南涧滨。

高风岂不伟，奈何万苍黔。

道可济天下，不必丘园尊。

先生一世士，抱宝三家村。

蚤日湖海兴，搅须见霜根。

我尝叹洄洑，再拜愿有言。

钓鱼须远去，沮洳无鲸鲲。

北风折群木，严驾夙在门。

万里著掌间，一舸气已吞。

岷峨赖君重，努力答山灵。

造物饱阅骏，眼未见此人。

小却犹玉堂，尚堪托斯文。

贱子惜此别，赠送惭空樽。

唯有清夜梦，相逐东南奔。

李流谦

李流谦　宿白羊二绝

入得瞿塘始敛愁，峡山行尽放眉头。

澄江一道元如许，自在身心自在舟。

李流谦

李流谦　宿白羊二绝

古柳维舟带暝阴，夜寒剪剪到衣棱。

客中不觉年华换，小市人家已试灯。

李流谦

李流谦　宿船家小舟中凡三日夜作此

自昔说离乱，经时足叹吁。

何为来旷野，端是辱泥涂。

相国跛男子，封侯裸丈夫。

未须多感慨，事业出艰虞。

李流谦

李流谦　宿高桥怀仲明

阑干投晚俯烟霏，全不支梧酒力微。

沙鸟犯寒犹独立，林乌趁暝已先归。

缭愁亦笑溪为带，障远端疑树合围。

岁晏客天无好梦，最怜清露渍人衣。

李流谦

李流谦　宿离相院

客到苍苔寺，僧鸣暝色钟。

古檠挑焰涩，痚屋透霜浓。

吾道元迂阔，中年雅倦慵。

谁令背猿鹤，自酌不须攻。

李流谦

李流谦　宿魏城驿用罗江东韵怀李仲明

昔年漂泊记曾游，碧树蝉声又带秋。

滑滑泥行青嶂路，翩翩风倚夕阳楼。

人夸驯雉碑犹在，书托文鳞水漫流。

天遣此来相近傍，伴君牢落向边州。

李流谦

李流谦　岁庚午予过来凤驿观壁间碑刻火池事尝赋诗今岁甲午再过用前韵

东西燕鸿长差池，二十五年车载脂。

观河性在故应尔，化鹤人归空自疑。

年来於道觉差近，此心颇已忘欣愠。

吾儿亦复能此诗，镊白老人休更问。

李流谦

李流谦　遂宁登舟

江流不知几曲折，但见远树合复分。

上滩下滩橹声急，眠沙白鸥如不闻。

山行畏迟舟欲速，试较里程翻诘曲。

都缘归计失平章，端恐青山笑人俗。

李流谦

李流谦　太平宫

一马腾腾上翠微，松风瑟瑟解吹衣。

故宫乱后仍华壮，使者年来果是非。

何日身能繙蕊笈，只今心自托金徽。

两林不到犹遗恨，落照衔山劝客归。

李流谦

李流谦　桃花

自然穠脸与深唇，一味繁红也绝伦。

沧海浪传千岁种，武陵庆有四时春。

去年崔护诗仍在，前度刘郎意独亲。

亦要清樽相料理，可能但倚笔如神。

李流谦

李流谦　题富池罗汉院

竹深树老小禅关，关对江淮千古山。

万舶堆中江上乐，时时箫鼓寺前还。

李流谦

李流谦　题觉庵

疾痛呻呼痒搔抑，人言是觉岂真觉。

问君非痛非痒时，觉何所之了不识。

要知真觉无不觉，如日出海照万国。

虽然亦莫如是解，政恐双睛翳金屑。

扣庵欲觅住庵人，此人此庵何地著。

蒲团纸帐睡未足，百虫薨薨残月白。

六窗玲珑境超廓，个中自有真消息。

兔走君前君不知，俊鹘豪鹰差一发。

李流谦

李流谦　题宇文叔昭阅斋名予所榜也有王正卿画四时小景

乾坤萍在江，日月蚁旋磨。

吾生与化俱，反照若观火。

蛮触鏖两斗臼圈听一簸。射钩仍相国，

嬖者死於饿。种瓜乃故侯，

蹶张终上佐。支离竟能贤，

青黄未足贺。炷香阅兹理，

万事一笑同。城南有豪士，

岂但雄于货。麒麟梦不到，

林沼计未左。便斋惬清閟，

凭几了众伙。胸中大水镜，

月皎云破堕。世故自起伏，

一瞬奔马过。金石波空流，

桧杉老不挫。他年观河性，

依然等髫鬱。我友王郎子，

笔墨出笑唾。酒酣洒素壁，

埃壒不敢涴。春梢有余妍，

秋林气磊砢。弹指四时具，

转物子亦颇。此机与我同，

妙出一关锁。予生拙行世，

泥涂笑鳖跋。但存阅世眼，

空花已成果。从今识沉冥，

甘作枯株坐。要知无所阅，

到岸乃旋花。

李流谦

李流谦　题重兴寺

陌上横流浸作泥，行人步陶方一移。

春云将雨绕山去，社燕营巢贴地飞。

憩仆且须投古寺，閒怀犹喜论禅机。

中宵瞥起胡床念，回首家山几日归。

李流谦

李流谦　同常和仲谒照老和仲有诗次其韵

杏花一标凌晓寒，刮眼创见春风远。

天涯作客归未得，主人好事客痚顽。

鸣鸠唤雨绿野净，游丝挂空白日閒。

只园有僧坐隐几，柱杖与子来扣关。

薰炉午篆转轻缕，净瓶晓汲翻微澜。

禅僧不摇月照水，雄辩猝起雷破山。

痴儿浪说三组贵，向我不博一笑欢。

归来妙语出顷刻，照坐绮縠纷斓斑。

火争为续永和帖，清景一失情易阑。

李流谦

李流谦　同冯缙云游无为以吾独胡为在泥滓分韵赋诗得泥字

人言跃马妨杖藜，世士不可污丹梯。

人言解牛非割鸡，岂信截玉如截泥。

山林朝士弧矢睽，一物异用鹄之栖，

妄生涛澜分畛畦。我自局狭谁排挤，

先生大千一手提。使握鼎铉如扶犁，

岂於喧寂心生翳。朝驱两轮鹿护麛，

暮阅千纸发变黳。痛者手摩挛者携，

蚁虻肤挠夕梦迷。馁蛟仄目初生羝，

血牙未浇遭燖刲。天公付公为旱霓，

作三日雨徵可稽。诘朝栈路尚涧溪，

篮舆轧轧劳攀跻。束缚绣斧挥金鼙，

吏奉杖屨从小奚。指点山水穷坤倪，

夜谈隐具窥缃绨。旷然冥蒙彻瓮醯，

转变前境尘却犀。我自叹骇失径蹊，

公如大像头小低。嗟乎太仓此一稊，

不从公来噬其脐。是山冠冕川东西，

二大老丈光璇题。公不一语意惨凄，

是以稽首拜马蹄。欣然倾倒珠玻璃，

飞天宝焰照栱枅。梦中櫂唱惊凫鹥，

挽衣不留恨空斋。悲愿苦切哀黔黎，

早缚浑厥臣羌氐。快读大颂崖天齐，

把茅归谢黄金闺。收拾伊傅从阮嵇，

为公再歌归来兮。

李流谦

李流谦　同邑寮饮望锦亭

小亭挈榼共登临，濯锦城高隔暝阴。

元有乾坤堪著眼，却因身世苦惊心。

碧山已尽天犹阔，黄叶欲残秋更深。

已把安危属王谢，酒阑不必泪沾襟。

李流谦

李流谦　同游公玉伯氏季氏游水陆院濯缨阁以清斯濯缨分韵赋诗得斯字

积雨泥断道，扶筇将何之。

愁蹲寡情味，窜壁如蝇痴。

朝暾惠新晴，仟风起衰萎。

振衣欲有诣，扣扉适相期。

百步得精庐，一丈清冷池。

老木围萧森，回风影差差。

向来赫然者，挟冰诵昔非。

晤言意能消，真适神不疲。

鳞游鸟空翔，趣舍各不知。

我闲若枵馁，吏夺君嗟咨。

拙巧自殊用，静躁亦异宜。

能来共幽旷，合处或在斯。

夜光栖重囦，草木生光辉。

抵鹊者谁子，而况弹病鸱。

我有飞霞裾，云旗驾灵螭。

举头叫阊阖，九万风反低。

敬以赠美人，嘉惠无时衰。

李流谦

李流谦　投晁子止制置三首

读书万卷破，转物一机神。

道德欣为御，文章妙斲轮。

圣贤同一处，天地要弥纶。

汗简窥千古，从来只数人。

李流谦

李流谦　投晁子止制置三首

吴甸七千里，坤垠六十州。

宸心宽北阙，老子在西楼。

召伯出分陕，卫公归相周。

衮衣人惬意，重为雪山愁。

李流谦

李流谦　投晁子止制置三首

西南雄节制，人物妙炉锤。

舐鼎非无意，登门独恨迟，

正期云独石，会见菌成芝。

不信酬恩事，君看左顾时。

李流谦

李流谦　突永年镇僧居

风惨云低月欲堕，路上荒村愁僻左。

萧条横道屋三间，伛偻迎门僧一个。

夜深山换声砉然，恐来吹灯不敢眠。

明朝踏雪又西去，千叠万重山屈盘。

李流谦

李流谦　挽安岳李令

司马家儿何等儿，家居令人撞坏之。

长啸羯奴一绳縻，校三十里嗟已迟。

新亭收涕仅自支，下者朽栋当积危。

君看黄发掩面时，此殆天意非人为。

一时埃壒埋精奇，褐衣怀珍去而违。

老樵携畚动岳只，委体毡庐玉投泥。

向来扪虱气吐霓，元子眼无金篦。

纵狼山林血黔黎，惨澹万古关河悲。

先生异代论盛衰，使当若时未可知。

指挥王谢驱群鸡，狂童岂劳折箠笞。

中兴天子周宣齐，炳燿常武焌民诗。

囊封未报九地归，恨无伟烈光钟彝。

我思若人涕沾衣，太阿不如两钱锥。

鱼复阵石存遗基，故智犹为竖子窥。

斯文未泯神所持，复有英雄发嘘欷。

李流谦

李流谦　挽程子山侍讲

我昔先君子，为公义林此。

论儒摘寡要，太史固坐井。

期公非敬知，力行福黎蠢。

螭坳千载逢，凤池一跬近。

独妍当众媸，隐忧触群愠。

颇觉游梁倦，终成吊湘恨。

声名出寒饿，圭组憎薄命。

纶言表厄陈，衮札囊束笋。

传家侈荣渥，尚足破孤愤。

肠折八哀诗，涕堕五君咏。

长歌饯公归，木脱西风劲。

李流谦

李流谦　挽费检正三首

钩深三古学，遇合百年机。

垂上青云去，仍完白璧归。

功名身易老，豪杰意多违。

鼎脔留余啖，蒸青有发挥。

李流谦

李流谦　挽费检正三首

瑶墀雘近侍，华戟老方州。

闭合人无论，凝香岁自秋。

凶衰乘鵩集，涕泪感麟休。

古佛知公恨，涪江不尽流。

李流谦

李流谦　挽费检正三首

忆作荆州客，多惭鲍叔知。

苍黄悬榻地，恸绝盖棺时。

映睫余残泪，新肤有近期。

空山那得去，倚杖鬓如丝。

李流谦

李流谦　挽郭敦复

太少城中敛板初，识公鸾鹄自清癯。

持心要是忠厚者，遇事决非章句儒。

豺豹俗前终落爪，参辰无地可弯弧。

他年白鹤同归否，犹有髯龙老未枯。

李流谦

李流谦　挽黄思忠

千章择一木，工竟不善斲。

不如路傍棘，藩圃盗可却。

故友心破碎，真宰竟错莫。

门生有侯芭，洒涕传绝学。

李流谦

李流谦　挽家夫人

雷风画羲文，藻蘯冠周篇。

房帷预何事，圣贤论本原。

婉彼涉静姿，濯濯出水莲。

择归令德配，映世高名恋。

已子与他子，义在亦乳然。

箪食或见色，千乘尘泥捐。

裙裾具此见，生子岂不贤。

鬼神发潜光，慈母令问传。

当留千斛米，买酒浇青山。

李流谦

李流谦　挽李子和知县

盘谷先生坛级尊，万夫操槊辄敛魂。

黄堂昼严绕华戟，往往群来客打门。

高谈错起风袭尘，醉眼相视月照樽。

归来拊掌此快士，外无圭角中甚浑。

吾家宰树已拱把，君亦荒殡生棘榛。

小阮弟兄吾所敬，雾谷养就虎豹文。

衔君至恩深到骨，手书盛德表九原。

遣奴持送急开读，字字璀烂光瑶琨。

兼金馈鱼客何陋，宝玉围腰吾敢嗔。

九牛未可一毛数，大壑才以半缶论。

崭然二雏亦奇俊，造物两眼如许明。

由来孝弟动鬼神，宦学所自为根源。

向来施设本此耳，欲著吾说听者惊。

春风相送绿草野，为君一恸河汉翻。

李流谦

李流谦　挽秦国夫人

鸾衿荣翠栝，璇魄媚方流。

庆袭高华出，贤供窈窕求。

灵光分婺照，静质肖坤柔。

闺闼关何事，风人美造周。

李流谦

李流谦　挽秦国夫人

赍说端由帝，生申未许崧。

神功资鍊石，吉梦托占熊。

赫赫扶天业，堂堂浴日忠。

芝麟昭圣瑞，何力赞元工。

李流谦

李流谦　挽秦国夫人

华笄谐淑配，绿发负平生。

桃李春如寄，鸥鷳梦不惊。

周婺惭绝识，蜀寡让孤情。

口授天人学，寒窗伴短檠。

李流谦

李流谦　挽秦国夫人

伴涣方兴日，忧危未决前。

伪书知莽诈，新历断周延。

冰作群疑泮，风从一语传。

龟灵无此识，上智炳机先。

李流谦

李流谦　挽秦国夫人

露莲秋沼莹，霜月晓潭空。

褕翟翻经外，尘泡隐几中。

禅心安瘴峤，结习谢云栊。

五颂分明说，痴人耳自聋。

李流谦

李流谦　挽秦国夫人

久矣鸿飞渚，翩然雁字峰。

九重疏异渥，万里合幽封。

引柩乌衔壤，驯阡鹿护松。

他时人下马，有子是夔龙。

李流谦

李流谦　挽沈夫人

人道孝为大，斯言俗之砭。

簪緌颡犹泚，乃能出闺帘。

逶迤竟潜通，姑慈霁霜严。

老禅入宵梦，薄云为之歼。

净心正觉成，妙解脱妄粘。

宝莲托净质，此理遥已占。

君看数珠轮，此句吾为拈。

李流谦

李流谦　挽王夫

维古女士都可见，过眼绝无一佳传。

客来授我一编书，疾读不知双滋泫。

夫人有子鸣斯文，吾从昆仓识河汉。

胸中能贮百卷书，此岂只用裙襦看。

前朝大老尊夫人，鬼蜮不量作儿玩。

寒心仰屋窃叹语，志士如今刀斫案。

唐安治中禄不薄，十亩东湖红烂漫。

轻车在门忽折轴，恨如秋江盛不满。

史笔在手吾宗英，宁爱一词没彤管。

人生八十善可书，好梦作长不为短。

李流谦

李流谦　挽王隐君

仁田义锄德其种，晚岁坐看苗幪幪。

先生一去不可识，但喜郎君实麟凤。

一线微言惊道丧，九鼎斯文赖君重。

圣门涛澜无畔岸，我尝操舟怯奔涌。

中流夺魄不敢进，乱流而济渠甚勇。

射鼷强弩勿妄发，弹誉明珠戒轻用。

峨冠进之白玉堂，天高会借长风送。

细寻耒耨竟谁力，銍艾犹传挂丘垅。

朝来示我幽宫刻，再拜整冠辄成诵。

乃知先生一世士，学如荀扬文屈宋。

四边海宴中国尊，已叹铜驼没荒茸。

转头饮马长城下，共指先几世争竦。

竟不一官止韦布，大泽深丘老梁栋。

岷江滥觞固未快，末流与海争澒洞。

我闻天穷不再世，卜以郎君言必中。

九京幽幽复何憾，一杯径往浇余痛。

薤歌呜咽不成声，但觉风乾云亦冻。

李流谦

李流谦　挽杨彦序

长忆君家得隽多，庭前桂树想婆娑。

岱云触石才肤寸，溟浸稽天但一波。

颇欲弛韛观纵击，可堪伏枥起悲歌。

人生泡粉都难据，惟有丰碑屹不磨。

李流谦

李流谦　挽张雅州

酣饱风烟德有芽，从来三戟是张家。

翩翩群从同时贵，落落高门一世华。

人自不欺华用忍，身如可赎但空嗟。

路人泣指飞丹旐，犹忆双旌卷暝霞。

李流谦

李流谦　挽张雅州

三年流落塞垣春，雪屋冰庐乐藻芹。

司业颇知怜郑老，薛宣能不吏朱云。

鹗牋重剡新如昨，蚁壤高眠唤不闻。

一掬垅头知已泪，霜风吹堕白杨坟。

李流谦

李流谦　挽张主簿

尝闻种德如种木，百年培壅犹不足。

君看牛羊践履行，岂有寸椽撑破屋。

我方撮发访耆旧，已妆定国多阴德。

昆峰荐璧渊出珠，天敕百灵介多福。

后来源委谁导之，刊木瀎川君有力。

一官缚死不须说，天定胜人理则必。

鵷鷕览辉下其庭，一举万里群鸟伏。

我耕我获我其食，夸者流涎疑者夺。

桃李荫繁春不留，琼瑰梦断月空白。

煌煌貂冕侈殊渥，尚冀他时贲幽宅。

死而不忘谁者是，呜呼公乎妥沈魄。

李流谦

李流谦　挽张主簿

百里桑麻地，春风鼓舞中，

随轩一犁润，折狱片言功。

小试已无敌，晚成应不同。

他年循吏传，亦足慰途穷。

李流谦

李流谦　挽张主簿

楚楚桐孙秀，愿交惭不量。

新诗吾退舍，前辈子堂堂。

刮目鲸掀海，经年骥伏箱。

斯言傥不验，我欲罪穹苍。

李流谦

李流谦　晚泊

薄雾初迷岸，微风早系舟。

山青只欲远，江阔不胜流。

取酒深深酌，将诗缓缓讴。

去家万余里，聊此散千忧。

李流谦

李流谦　晚步江浒有得鼋大如箕赎放之邻叟言此家前数日已尝得一煮之通夕旦

卷帆江皋日西斜，散步聊纵腰脚麻。

有鼋如箕谁所得，绳贯四足尚喘呀。

偶然相值不忍去，倚杖却立空咨嗟。

客囊虽云甚羞涩，数金何惜死可赊。

破筐解缚置池上，初犹不动如磔蛙。

舟人共观各呼舞，稍稍有力能爬沙。

须臾一跃不复睹，去侣蛟鳄朋鱼虾。

雘翁又传可愕事，宜志简牍懲凶邪。

近尝得一付汤鼎，通夕烂煮劳薪葭。

黎明发盎欲下箸，以水喷面摇其牙。

此言听者惊自倒，小人不戒愚何加。

我今赎放岂为德，逡巡得脱汝幸耶。

不须叩门问长史，无用染指嗔子家。

祝鼋好去勿浪出，水有网罟陆有羋。

作诗快读不能寐，展转屡见灯生花。

李流谦

李流谦　晚春有感答才夫上巳之作二首

牡丹犹欲扳春住，开到荼醾春遂去。

黄蜂白蝶太痴生，抵死嗔风复嗔雨。

少年世味如蜜甜，迩来唯觉食无盐。

只应余习扫未尽，一春病酒常厌厌。

李流谦

李流谦　晚春有感答才夫上巳之作二首

刘郎爱花被花恼，玄考取同埯诗应好，

骚人从古多閒愁，仍是清樽破除了，

禁诗如禁秋虫鸣，止酒如止长淮倾。

人生贵在适意尔，孰知蜾蠃与螟蛉。

李流谦

李流谦　晚归

渔子舣舟待，山童负笈窥。

数峰衔日尽，百丈逆滩迟。

去住初随意，夷犹独育诗。

不妨归更晚，正见月生进。

李流谦

李流谦　晚饮赵惟直以果荐知所从来酌以一大杯

犹带枝头淡淡黄，饱经十月洞庭霜。

且倾蜀客千杯酒，颇记吴姬三日香。

可得一餐逢玉屑，故应百感为琼浆。

此江幸自东流去，何不和根移取将。

李流谦

李流谦　万安道上逢牧者

暖日平岗牛数尾，短蓑破笠三四子。

牛饥吃草渴饮水，牧儿仰卧不摇箠。

人牛意閒俱不知，笑我驻车独移时。

薄暮骑牛却归去，晚烟遥见隔林炊。

李流谦

李流谦　王正卿何道夫和嘉字韵诗至数十道夫赠予数篇晋卿亦赠一篇因次其韵

从君未省涉津涯，白璧明珠屡拜嘉。

一吸湖江真大国，仅除风雨亦寒家。

簿书笑我忙官事，笔砚饶君管物华。

世味可能争腊毒，馁蛟馋兕漫摇牙。

李流谦

李流谦　王正卿何道夫和嘉字韵诗至数十道夫赠予数篇晋卿亦赠一篇因次其韵

放浪山颠与水涯，藜羹有味荐珍嘉。

根尘要识元非我，言语悬知未到家。

霜渚澄波空涨潦，风林脱木净浮华。

公明领取休论价，处事何须更作牙。

李流谦

李流谦　王正卿何道夫和嘉字韵诗至数十道夫赠予数篇晋卿亦赠一篇因次其韵

清言元论极边涯，南渡风流继永嘉。

中散一生慵作吏，渊明无日不思家。

悠悠官路降胸臆，苒苒年光侮鬓华。

人说乱蛙胜鼓吹，欲将藜杖比高牙。

李流谦

李流谦　王正卿何道夫和嘉字韵诗至数十道夫赠予数篇晋卿亦赠一篇因次其韵

戏论无涯与有涯，委心冲漠固清嘉。

衣裳草木元非织，窟宅云霞岂是家。

瞪眎恐同高长史，神交宜伴老南华。

只应一念超尘劫，安用神浆夜绕牙。

李流谦

李流谦　王正卿何道夫和嘉字韵诗至数十道夫赠予数篇晋卿亦赠一篇因次其韵

越王飞观插天涯，小异何人识孟嘉。

别后文章尤造理，向来学术自成家。

诸生荐士皆时论，此道逢辰固国华。

行脱覉衔谢拘迫，云窗归理万签牙。

李流谦

李流谦　王正卿何道夫和嘉字韵诗至数十道夫赠予数篇晋卿亦赠一篇因次其韵

洗甲倾河渐可涯，北征犹记宋元嘉。

石刘姓字非图录，轩喾乾坤自我家。

原上鼓旗寒朔吹，日边诏令掞春华。

舞干元是吾皇事，不必将军号虎牙。

李流谦

李流谦　王正卿为作山水小轴作此促之

王郎妙墨石剖璧，正尔不从著意得。

十日一水五日石，犹笑前人风雨疾。

溪藤小幅白雪光，向来数笔衣不裳。

浊河未清子未忙，但恐竟轴海变桑。

李流谦

李流谦　王子友示诗次其韵

先生不忧穷到骨，唯惜修名易埃灭。

平生窗几辛勤功，语及云程辄呜咽。

冷曹晨炊有不续，远道相从笑回曲。

微言不足温饱人，羡渠着斗量珠玉。

风霜岁晚念慈母，黄叶翩翩积行路。

熟鸡奉餐蔬自煮，繄我独无悲此语。

大厦千间要封植，期君当作垂天翼。

朋友之乐可乐不，昔人愿封万户侯。

李流谦

李流谦　文南朱使君葬其故人钤兵李侯士大夫高其风义作诗美之亦赋一首

翻手为云覆手雨，自昔尝闻不陵语。

年来雅道更萧飒，反眼朋游成越楚。

便当贯草绝交论，谁与重寻怀旧赋。

一洗衰风振颓败，我为使君高此举。

故人流落死未葬，藁殡萧萧泣行路。

破棺露骨沙草秋，纸钱号风白日暮。

伤心重念百年交，洒涕亲营一抔土。

送霄不烦司渌传，择地当邻烈士墓。

龟趺大字日星焕，马鬣新封鬼神护。

恩流枯胔河海深，气激顽夫金石沮。

渍绵高义古所尚，挂剑初心吾敢负。

张陈未死已相贼，笑彼安能保身后。

九原可作定慨然，想见沾衿泪如注。

清沟突起惊创见，绣被吹来自何许。

区区论报未足道，此段徒能戏儿女。

沧溟可涸山可磨，我诗自可传千古。

李流谦

李流谦　文约既行复作此送之

登山临水远送君，征鸿掠天不堪闻。

临岐握手惜此别，车已载脂仆在门。

骊歌未残心欲动，剪烛夜谈如昨梦。

茂林已扫山阴迹，地黄犹注床头瓮。

明朝咫尺隔沧溟，烟波渺渺迷羌津。

我亦归来念杂索，孤坐手取柏子焚。

君绝畛畦我平易，肝胆相倾无复讳。

春风万斛撒金莲，迟君理作连宵醉。

李流谦

李流谦　文约用韵请别作此留之并柬签判李丈

平生心知我与君，余子碌碌耳未闻。

相思辄命嵇吕驾，醉饮仍开孟公门。

山城牢落情易动，翻郄便作思家梦。

笑言伏腊未一有，归办黄虀三百瓮。

君才何止吞四溟，新诗育过牙生津。

猗那清庙复在眼，此作未许秦火焚。

吾家丈人似居易，落笔成章了无讳。

相从更作百篇诗，且尽中山千日醉。

李流谦

李流谦　巫山一何高七绝

巫山一何高，片片朝云飞。

灵雨满旗神女去，夜月吹笙神女归。

李流谦

李流谦　巫山一何高七绝

巫山一何高，积翠拥阳台。

俗赂楚卧诛绮语，莫问襄王来不来。

李流谦

李流谦　巫山一何高七绝

巫山一何高，鸾停鹄飞舞。

上头有路通紫霄，正恐朝元从此去。

李流谦

李流谦　巫山一何高七绝

巫山一何高，山空夜寥寥。

我有不餐烟火句，黄冠留作步虚谣。

李流谦

李流谦　巫山一何高七绝

巫山一何高，羽衣飘婀娜。

归宁金媪到瑶池，烂熟蟠桃求一颗。

李流谦

李流谦　巫山一何高七绝

巫山一何高，骀荡壶中春。

玄猿莫遣上山去，偷饮仙浆醉搅人。

李流谦

李流谦　巫山一何高七绝

巫山一何高，晓雨发黛青。

痴儿休作髻鬟看，浪起矛戟生心兵。

李流谦

李流谦　无害弟之官梓林伯氏无亏序送之极兄诏之义予言赘矣姑以其意而申言

吾家老仙一世师，挺特风概老不衰。

平生行已有本末，世人不知其天和。

急流勇退人恨早，纤尘恐污白玉姿。

精神强健腰脚轻。鬺鬺白发明鬓髭。

盘谷亭前一幅巾，子掖孙携翁笑歖。

无官一品钱满屋，汝辈持氏逃寒饥。

指心一点物非物，向来所贮惟不欺。

殷勤宝此徵后福，如印券契火灼龟。

我勤朴斲尔涂垩，障护风雨期勿隳。

庭前百拜领翁语，有毫发愧非翁儿。

季也才力百倍予，天之报翁或在兹。

得其一体敏且强，遇事雹落雷雷驰。

莫兼掾尉官职卑，正欲小试观异时。

弟兄赠言出寸丹，岂但趣和同儿嬉。

伯氏有德君子哉，发言不妄如发机，

叙文千字炯星日，是病苦者之神医。

愿子铭几铭盘盂，骅骝万里未易期。

悲莫悲於生别离，雁邓可忍霜风吹。

丈夫远怀在门户，正使蚁聚终奚为。

酒阑上马飞鸟疾，我亦安能空郁郁。

李流谦

李流谦　吴波亭相对数峰极可爱

吴波波上亭，一面列山屏。

雨雨晴晴好，朝朝暮暮青。

倦身无处著，醉眼为渠醒。

便欲携归去，全胜腰万钉。

李流谦

李流谦　吾友黄仲秉读枚乘七发至所谓洞房清宫命曰寒热之媒皓齿蛾眉命曰伐

读书必知书，枯卉不足斧。

只词诣微隐，连轴绋剩语。

枚生老宾客，笔力散雹雨。

吴梁两骄王，横甚鬫哮虎。

编须笑直前，调度岂儿女。

刈萧培芳荪，远郑进韶舞。

斯文岂徒然，丹石起病窳。

操瑟走齐门，托身恐非所。

老濞竟斧砧，埋骨无块土。

梁亦殒牛祸，庙社几夺主。

至今存遗编，快读气屡鼓。

长卿素佞人，清芬愧兰杜。

长门赋淫僻，主心侈莫御。

百年校贤鄙，何啻跖与禹。

黄郎眼如月，妙义窥肺腑。

牛出标雅箴，霏屑纷落锯。

枚生其伯仲，犬子但牧圉。

李流谦

李流谦　芜湖即事三首

烧痕吹尽荻芽生，江南二月春禽鸣。

閒倚柁楼看远水，依依杨柳故园情。

李流谦

李流谦　芜湖即事三首

南人重鱼长食鲜，小鱼弃掷不论钱。

老翁操网儿弄桨，一家生理在渔船。

李流谦

李流谦　芜湖即事三首

社风连日舟行迟，社公有马谁能骑。

不妨酌我盎中绿，依旧离骚醉读时。

李流谦

李流谦　芜湖晚步

迥陂积水长蒲蒋，散步郊原借夕凉。

尘袖风巾嗟久旅，稻畦柘迳似吾乡。

蛙声月色当空旷，爨火人家在莽苍。

望合碧云人未至，滞留愧客问行藏。

李流谦

李流谦　五百罗汉洞

五百云霞侣，同胞生佛家。

不贪三昧酒，共驾一乘车。

猿馈霜余果，僧烹粥后茶。

我来无供养，唯读妙莲华。

李流谦

李流谦　午饭高桥院

招提下马憩逡巡，野饭亲烹涧底芹。

二月韶华听啼鸟，百年心事信行云。

不禁烈日花光薄，更抹微烟草色薰。

老衲未知风不恨，向人犹说故将军。

李流谦

李流谦　喜晴

一秋今日是新晴，晚稻悬知有几分。

抱湿庭芜犹靡靡，傍暄溪卉俗欣欣。

颠风料理丹枫树，返照留连白鹭群。

摇落只供骚客恨，故庆怅倚醉醺醺。

李流谦

李流谦　喜仲明西归

半勒迢迢住利州，嘉陵江水日夜流。

安得却流关下去，哉我唯须一叶舟。

我归未远君随至，燕鸿相避知何意。

月岩四见月上弦，日日江头望行李。

庭柯一鹊鸣朝阳，人言君归过石岗。

明日拿舟入城去，剧喜重上君子堂。

瘦骨棱棱衣表见，我亦鬓毛斑太平。

谈新说旧两留连，红烛烧残无一寸。

人生大抵如流萍，忽然相值飘然分。

西风吹我又将去，预作一场离恨新。

李流谦

李流谦　戏贻秋泉子

桂椒发芳辛，水泉佐澄洁。

风味可人哉，醖藉固佳客。

清非伯夷隘，和异柳惠亵。

壶子与俱来，表里清彻骰。

素魄吸沆瀣，枯肠濯埃壒。

东家欲毋我，漆园强齐物。

物我傥未融，平生森剑戟。

非秦亦非越，有国名建德。

恬流不须航，坦迳无辙迹。

笑渠秉周礼，况复用萧律。

聚粮适千里，叱驭履九折。

劝君反尔辕，神尻徐而疾。

伯伦驾予车，元亮脂我辖。

胚浑未兆前，羲轩乃叔末。

李流谦

李流谦　戏赠智渊师二偈

芙蕖元不植高原，插向红炉色更鲜。

拖取门前担粪汉，满堂金玉富熏天。

李流谦

李流谦　戏赠智渊师二偈

江北江南喧世界，陪了草鞋多少钱。

吓得小儿成底事，何如参我竹匕禅。

李流谦

李流谦　峡中赋百韵

振奇欲何夸，颇疑造物者。

两山擘其间，放此江东泻。

不知太古前，宇宙孰坏冶。

疏凿著夏书，固自人力假。

巨崖切汉起，入眼惊见乍。

影临数州迥，根插九地隘。

积铁老风雹，巨焰莫鎔化。

面恶骇夔{魈肖换虚}，姿妍悦美奼。

城郭巧刻划，屏障工组画。

髻鬟直高绾，剑槊寒可□。

抗立拟分庭，孤撑独称霸。

骈罗纷儿孙，拱揖俨宾介。

盘空矫鸾鹄，饮溪走牛马。

裂绞贯钩鏁，翠项披疑帕。

碎砾星宿稠，乱石豹熊跨。

钱叠藓晕重，鳞坼树皮撦。

万甓累如甽，一桉平若砑。

宽博敞坛墠，斜倾覆檐庌。

悬空疑崩欹，丛密苦蒙絓。

中断路已说，合处天无罅。

周遭窘汉围，赤露经秦赭。

怒觜忽横出，狂湍助喧骂。

突展壮士臂，交锋报睚眦。

飞瀑練垂素，响溜钟调哑。

嵌窟谁剜刳，窍窦饱冲射。

阳光昼隐见，云气晓包藉。

烧余通鸟耘，微缺有蜗舍。

妇肩頳背筐，樵指虚枯槎。

岩葩浅深杂，山木高低亚。

月黑吼饥虎，竹深见眠麝。

猿捷菓垂接，禽轻枝倒挂。

往者国柄分，群雄用狙诈。

阻兵割方域，狂心各侈哆。

一夫比剑阁，百万戈甲卸。

负固不一姓，强嬴殒函华。

王灵今一家，女织男耕稼。

溪鱼肥入罾，村醪贱可贳。

舳舻日下上，何曾舍昼夜。

儒绅企荣途，行有不俟驾。

估客聚百货，乘时沽善价。

载考江发源。其微酌杯斚。

坤轴听回斡，阴机默操舍。

瀰漫众流会，灌注一门下。

旁束状殊窘，屡曲意不暇。

腾涌山合沓，飘溅雪飞洒。

峻迅出暂顷，澄渟或时且。

积油黯覆盎，征鼙浩飞瓦。

日月在吐纳，雷电生叱咤。

蛟龟护老湫，鸥凫狎浅汊。

涸涩苦穷冬，漩洑怖炎夏。

逆溯魄自褫，顺涉心犹怕。

茫茫苍溟浸，落落洞庭野。

万折期必至，愤屈当一写。

微官能我诱，里落腐鼠吓。

三年客中都，唯了湖山债。

万里徒往来，百艰每吁唶。

一滩一危恐，奔湍剧旋輠。

颠反常不疾，持风闪荷盖。

百丈偶绝牵，刃交俄失靶。

山行避涛濑，竟日劳髀胯。

假寐易成魇，惊呼亦多嗄。

瘦骨烦拄支，垢容招嗤怪。

忠信固凭倚，内省辄摧谢。

贝叶与慈护，牲牢乞神嘏。

深惬唯壮凤，此殆天所借。

曩贤近交臂，佳境倒啖蔗。

夷陵忆文宗，小却宁芥慸。

孟韩有正传，圣道褒根派。

黄牛功配姒，法当祭之社。

辇石肆威怒，斯言吾久讶。

秭归傍云岑，地恶记人鮳。

重吊湘波魂，忠言弃土苴。

江蓠续遗些，异代称屈贾。

宁胡悯国艳，可忍千金卖。

却笑效颦女，炙面不肯嫁。

巴东仅三户，突兀著大夏。

一掷叹老张，岂但震盲聩。

峨峨神女峰，索漠古台榭。

纤辞秽高仙，宜诛未应赦。

行行到巫山，风烟郁桑柘。

瞿唐送残险，性命脱罟获。

关头跃马帝，炷香重再拜。

乡音近嶓岷，归梦绕松槚。

韩公喜见蝎，正比怒嗔蠏。

人情有夺移，适意固暂快。

妻孥知我还，欢呼及姻娅。

僮奴洁衣褠，争洁壶觞迓。

灵鹊占吉噪，金虫缀寒灺。

扫我钓鱼石，整我插书架。

栈羊拨香糈，蔬畦剪霜芥。

万事置勿问，但办供客炙。

人生寻尺地，蚁宫共世界。

一斑仅豹窥，大庖姑蚋嘬。

就令十年读，未胜行天下。

耳目异闻见，襟灵豁陋寡。

杜陵半九州，诗史入嘉话。

马迁多经践，有文资博雅。

吾惭笔墨斐，丝麻视菅蒯。

未能朋俦矜，粗足儿童托。

尚及日南杯，呼春送腊蜡。

李流谦

李流谦　峡中重九以菊有黄华分韵得菊字

江湖浪走嗟碌碌，往往佳时忘记录。

今朝峡里作重阳，节物虽同感殊俗。

终日悬忧湍濑间，何人为唱黄花曲。

尚喜樽罍余旧醅，不然何以慰萧索。

每思在家天气好，一瓮床头拨寒绿。

俗熟未熟唤客饮，妇骂儿嘲醉不答。

只今那能问甜涩，况是名樽难重得。

晚行江干见篱落，小雨霏霏冒丛菊。

若从主人觅数枝，金英未吐心亦足。

归插铜瓶对清酌，营度肴蔬选橙栗。

茱萸在手花在头，起舞狂歌忘为客。

人情一种无贵贱，余沥犹能到僮仆。

渊明固是羲皇人，腰不可折带难束。

白衣大自胜督邮，千古因渠重斯节。

我行四方亦何事，此腹能须几圭撮。

并头鸡鹜不自厌，爷首高飞愧鸿鹄。

酒阑独诵归来章，醉面如頳背如沃。

李流谦

李流谦　下岩

扫云跻绝磴，倚竹破苍苔。

冻涩冰帘卷，尘侵佛阁摧。

僧残无给侍，墨妙杂舆台。

就使匆匆去，犹胜不一来。

李流谦

李流谦　先公三池祠室学官相传占为公署同年李南才毅然欲复其旧贻以四绝句

老仟有力在斯文，廪士余粮但一尘。

列屋诵弦知所自，杏坛今秀几株春。

李流谦

李流谦　先公三池祠室学官相传占为公署同年李南才毅然欲复其旧贻以四绝句

末俗何由到古人，伤心祠室漫史存。

风榱雨栋那堪说，石刻污漫像设昏。

李流谦

李流谦　先公三池祠室学官相传占为公署同年李南才毅然欲复其旧贻以四绝句

一椽不得留遗爱，百世宁能保奉尝。

豚犊无称益先美，碎碑伐树亦寻常。

李流谦

李流谦　先公三池祠室学官相传占为公署同年李南才毅然欲复其旧贻以四绝句

一念爱亲无彼此，向来情义笃年家。

稍伸九地幽幽恨，此事期君可咄嗟。

李流谦

李流谦　献万佛图为张雅州寿

博大真人哉，妙谛形而上。

林林总雏婴，万生同负襁。

赴者不可数，百川纳溟涨。

随取即随给，孰识无尽藏。

胜报如所证，岂特妙好相。

龙天至幽严，窥觇辄稽颡。

开图万名字，只作一佛想。

风影可捕耶，变现自惚恍。

挽应区中缘，兹愿固深广。

君看朱两辬，非真亦非妄。

化身元宰官，台符更两两。

秘言出宝笈，其品名寿量。

一丝起炉薰，洗耳钟磬响。

缙笏为公读，万劫一俯仰。

李流谦

李流谦　小孤二绝句

蜀犀无用苦奔忙，百尺江心如许长。

无数鸬鹚巢彻顶，只将险绝作寻常。

李流谦

李流谦　小孤二绝句

瑶池缥缈是吾家，尝忆清觞覆九霞。

雾鬓风鬓天下饰，可须人世俗铅华。

李流谦

李流谦　小息

倦征当日午，小息散腰顽。

索酒初随意，题诗自破颜。

不须通姓字。聊欲赏江山。

放荡郊园乐，于兹稍稍还。

李流谦

李流谦　谢宇文正甫惠砚

一砚能令一生足，感君投赠重金玉。

人言当为文字祥，夜夜灯花寒吐粟，

提携不到白玉除，安能细碎笺虫鱼。

为君试草大鹏赋，九万里风生须臾。

李流谦

李流谦　新滩三首

丛祠风俗尊淫祀，滩户生涯利客船。

儵忽未兴酬德意，不知曾有此山川。

李流谦

李流谦　新滩三首

渔父长歌招屈子，女儿高髻学昭君。

虽存九辨欲谁继，便有琵琶那忍闻。

李流谦

李流谦　新滩三首

蜀船南来去未休，吴船西上到沙头。

人生能著几两屐，三峡风烟替往愁。

李流谦

李流谦　信口十绝

细雨萧萧懒出门，炉薰消尽有余温。

案头不著閒文字，时把楞严信手翻。

李流谦

李流谦　信口十绝

缚虎断蛟空有意，毁车杀马且偷閒。

凭君呼我为居士，一味临流与看山。

李流谦

李流谦　信口十绝

温说昭君第一人，毡车万里托羌浑。

君王下诏求倾国，不为琵琶略断魂。

李流谦

李流谦　信口十绝

只貊终日醉腾腾，冷看荣枯本不曾。

蚁子侧坡逢白雨，娄啰与钝两无凭。

李流谦

李流谦　信口十绝

山僧十十尚童乌，危坐相看一语无。

沸鼎可怜鱼欲烂，不知眼底着冰壶。

李流谦

李流谦　信口十绝

园林换叶日初长，竹阁莲塘意思凉。

除却种花并醉酒，更无一事可思量。

李流谦

李流谦　信口十绝

庭前幽草何人种，又是缘阶数尺长。

主管风光元要此，可怜魏紫与姚黄。

李流谦

李流谦　信口十绝

早眠晏起从痚懒，醉舞狂歌任性灵。

丈八蛇矛胸次著，人言屈子愧刘伶。

李流谦

李流谦　信口十绝

慕陶徵君吾本意，我亦能耕妻肯锄。

赢得少年腰脚健，芒鞋却自胜肩舆。

李流谦

李流谦　信口十绝

献玉遭刖我自笑，因黥得封人未量。

百年相劝但饱饭，从渠蚁穴处侯王。







卷160

李流谦

李流谦　宣孺斫庭前芦苇见山有藆蕁入坐中示诗次其韵

扶摇何啻九万里，盍不往作蛟螭腾。

笑我真为折腰尉，如君雅称哦诗丞。

辄班下寮愧连璧，屡爱新诗工琢冰。

斫林与山出眉目，欲唤逋客招野僧。

晚香入帘恨悒悒，坐恐瘦骨成棱棱。

赏幽岂足废官事，净社久冷从公兴。

芙渠藆蕁一家耳，相看未易分级层。

李流谦

李流谦　薛公肃访山中偶出不值公肃留诗次其韵

一舸初从帝所还，彩衣照日眩斓斑。

今君已出云天近，我尚无钱可买山。

李流谦

李流谦　薛公肃访山中偶出不值公肃留诗次其韵

紫极朝归谢往还，新篇落笔烂彪斑。

乌藤拈起都閒事，且看西湖处处山。

李流谦

李流谦　学中曝御书次光虞韵

晴暾煜煜眩晨光，洗眼来窥云汉章。

身拜玉阶元夕学，手披金笈有天香。

风翔凤翼尤妍媚，云卷奎躔不覆藏。

尚想承平閒气象，从臣鹄立侍君王。

李流谦

李流谦　岩桂堂

湘峰峨峨湘水碧，万古鱼龙护冰魄。

荷衣芷佩凝秋霜，欲诵遗章发先白。

天生草木预何事，乃与骚人同一骨。

今人古人共磨灭，惟有芬香埋不得。

主人手植双桂树，宁为嬖玩娱燕席。

亦知兰鲍随所化，勉进修名比馨洁。

绕除霏霏风袭予，欲参灵螭驾寥阒。

陈辞重华吊屈贾，酌以芳辛起烟郁。

日暮美人期未来，雾湿烟低花蔌蔌。

李流谦

李流谦　彦博归自剑阳其家梅已半落作诗见示因次其韵

为问春从何处归，晚村灯雨细丝丝。

从来漏泄冤许柳，点检分明是此枝。

李流谦

李流谦　彦博归自剑阳其家梅已半落作诗见示因次其韵

溪水冷冷欲雪天，风鬟雾鬓不胜寒。

定同子美鄜州月，应恨闺中只独看。

李流谦

李流谦　彦博归自剑阳其家梅已半落作诗见示因次其韵

爱惜浓香恐过时，刘郎何事苦归迟。

只应昨夜幽窗梦，飞到君边未可知。

李流谦

李流谦　彦博见和暑中之作殊有新功复用韵谢

风雅有正宗，太山视丘垤。

识者了珉玉，不尔远尧桀。

咸韶久不作，日月遭薄蚀。

空谷闭窈窕，市倡矜半额。

谁知三百篇，学仙要仙骨。

二南俱贤圣，展卷神已接。

孝子或失爱，淑妇有不答。

微言出宛转，幽愤破蕴结。

侧耳无弦音，策策风振叶。

少陵乃冢嫡，岂止论瓜葛。

涪翁异代友，俱作蝉蜕壳。

鼓旗付后山，掌股戯获。

眼明见贤宗，我欲焚破箧。

明珠不易得，收功在勤苶。

一洗蛙与黾，骚坛许授职。

李流谦

李流谦　彦博为偷儿妄意作诗见贻次韵奉呈

士穷百不谐，所向辄墙壁。

堂堂百代师，往往遭削迹。

闾阎侮出胯，逆旅或争席。

虽然炯炯心，未易屈此膝。

闭门师唐虞，清风入吾堂。

各古阅顷暂，八荒在几榻。

从教厌藜苋，笔端有冰雪。

出处云行天，得丧驹过隙。

元龙吾畏友，万卷破丘索。

抱耒耕莽苍，天民所先觉。

平生湖海气，脊梁硬如铁。

方其抵掌时，南山虎可缚。

向来三年淹，聊以六月息。

自予得此士，不作肝胆隔。

隐然当一面，坚垒雄屹屹。

偷儿妄窥瞰，不用苦笞掠。

与之法生甑，定自惊失色。

不知破衣中，照人一尺玉。

开门恭执贽，政恐子不欲。

因成一笑粲，莫放百忧集。

子敬爱毡青，何如我酒绿。

李流谦

李流谦　姚和中母夫人年八十二殊增独无之叹因遗小罂使归为寿副以一绝

舍肉增长叹，分甘僵浅斟。

赠君椒柏酒，慰我蓼莪心。

李流谦

李流谦　邺守以石刻屈平昭君像见惠因思大夫之忠贯白日而凌秋霜在所不论而

璇题朝曦丽，椒殿春风香。

带日羡寒鸦，洒盐引痴羊。

那知韶葩妍，有此秋节刚。

千金非我爱，所重在行藏。

奋然斩画史，低头笑君王。

呈身由谄壬，百态恐不当。

照影见冠佩，岂不羞帷房。

自从到北庭，岂阅紫塞霜。

年年鸿雁归，不寄一字将。

却悲降将军，高台望故乡。

至今青冢上，沙草不肯黄。

吾观娇色儿，睥睨此滥觞。

孽阉擅国辟，天地为低昂。

眼前杀师傅，但有涕淋浪。

区区一女子，去留系毫芒。

我行桃李村，吭髻余旧妆。

负薪行汲泉，不愿同康庄。

为计盍不尔，乃以美自戕。

初心岂其然，薄命遭彼狂。

离骚照白日，至今祖文章。

婉娈古称士，后先出寒乡。

遗刻共想像，再歌重慨慷。

李流谦

李流谦　夜兴

疲筋弱骨畏歳蒸，颇欲清言濯肺膺。

风乱飞萤光细碎，露团幽簊醉懵腾。

只应爱月痴犹在，更觉憎蚊忿未懲。

竹屋纸窗风雨夜，几时书册近青灯。

李流谦

李流谦　夜饮彦博家归而作此

故人留饮归夜深，铜瓶唧唧虫微吟。

一灯犹照读书眼，半纸忽生怀古心。

亦知所贵何必用，鱼目骊珠自轻重。

人间蚁穴小差珠，等是一场閒睡梦。

李流谦

李流谦　夜坐呈王子友

无毡殊未觉，有兴亦难忘。

小雨寒微就，孤灯话尽长。

痚凉汤煮豉，淡泊菜含霜。

为问王夫子，如何共肺肠。

李流谦

李流谦　夜坐呈王子友

晴山见历历，远水听飕飕。

宇宙不知大，关河空复愁。

孤云游子梦，滞穗野翁讴。

我与鸦俱息，烟林晚共投。

李流谦

李流谦　谒无尽墓

飞动少年意，如今推达尊。

何人窥畛域，投老见根源。

草没碑无字，林深木有孙。

吸须说廉蔺，犹足褫谀魂。

李流谦

李流谦　一春无日不饮遂作肺嗽效乐天体

生与酒俱生，长与酒俱长。

行时酒在樽，坐时酒在盎。

一日不举酒，一日收不放。

春来身无事，结客鏖胜赏。

南山叔新堤，西湖撑彩舫。

或飞名园盖，或祖都门帐。

大酌须淋淳，小酌犹酣畅。

家山忽入梦，江头问两桨。

友社惜我去，共和骊驹唱。

剧饮边昼夜，大似灌鼠壤。

不往愠眉须，好意难弃忘。

平生无肺病，因兹作微恙。

终夕劳喘呀，如吹竹筒样。

积痰动盈缶，嚥吐不停吭。

音奴更谒谏，浸恐伤府藏。

万里寄一身，节宣岂宜爽。

蒭荛不可遗，予心默云当。

饮食著圣经，观颐识爻象。

惯习未易夺，刚制乃所尚。

安装如键弩牙，又类遏溪涨。

稍稍撤觞斝，久之绝怅望。

肠枯与吻燥，但当吸瀣沆。

宵枕遂小康，其效疾影响。

遽言终止之，未敢保其往。

酒颂我文章，酒徒我钩党。

有时倚危楼，搔首独惆怅。

大药不可求，此物足凭仗。

阔谢匪沈酗，遗意觇佛彷。

下士闻道笑，识者眉睫上。

更欲买黄金，归铸杜康像。

李流谦

李流谦　贻白绵州

赠陪芍药醉春风，转乎三年似梦中。

谁使冲泥千里去，又欣剪烛一樽同。

名章越好供妍唱，旧学全痚愧近功。

莫怪分符少留滞，此邦曾客少陵翁。

李流谦

李流谦　贻长松寺慈禅师

一年山色好相看，欲去仍来倍黯然。

大士初无留客意，幽人更结住山缘。

梨花村落清明后，梅子园林五月前。

我已到家春亦老，酒杯犹足趁流年。

李流谦

李流谦　以春草碧色分韵送朱师古知雒县得色字

二年客殊方，送君我乡邑。

岂不念家山，对此好风月。

何以慰覉旅，眼空离鸿翼。

寄声贺父老，壶浆迓郊陌。

令君台阁人，九霄帝不隔。

新书严入县，驱骥就辕轭。

手持朱丝弦，欲奏南风律。

此意宁不佳，此事未易得。

姑置驯桑雉，先办绕床物。

相顾一大笑，浮我当举白。

长鱼随鳅鰕，枯泽未容尺。

惊雷忽破地，起视已无迹。

春湖波如天，酒作鹅儿色。

映君眉间黄，领此醉勿惜。

明朝出门看，扁舟大江侧。

李流谦

李流谦　以双笔赠照老用前韵

三窟驱除后，千毫束缚初。

得封才五等，进位合中书。

炯炯银钩粲，翩翩薤叶痚。

恶诗同遣赠，荒类要君锄。

李流谦

李流谦　忆乐季和

理邃不可商，造极会其天。

因黥乃南面，挟璧顾屡叹。

安有鬼一车，蕴疑在目前。

划然解积冻，澌泮千丈渊。

吾尝赏淮阴，能录恶少年。

大胜答溪媪，奇勋此舆权。

水激可沃焦，醙毒怀与安。

夫君珍所封，射市吞烦冤。

束袂甘冥冥，一穴栖鳅鱣。

真宰技痒，驾以风无边。

背水得众无，失驹约群还。

三月春已深，稳下三峡船。

夔门有巨舰，谈嬉障百川。

金华客五侯，气力足由缘。

为君诵伐木，三扣临江舷。

李流谦

李流谦　益昌道中次兄长韵二首

聚头閒日月，逐日信东西。

夜泊惊逢虎，晨餐倦乞醯。

为青千嶂梦，月白五更鸡。

耐老前山路，长年送马蹄。

李流谦

李流谦　益昌道中次兄长韵二首

木杪着邮亭，山行未饱经。

已成身挈挈，恐失鬓青青。

老树霞烘幄，阴岸雪糁屏。

冰霜先训先，敢负旧趋庭。

李流谦

李流谦　饮文氏园是日鹊噪于庭坐上烛花无数就试者凡五人

虎变龙腾各有心，诸公高宴盍朋簪。

烂开数对迎祥烛，合噪仍来报喜禽。

人似月娥元自近，酒名天禄莫辞深。

坐中五客联登去，他日华堂榜桂林。

李流谦

李流谦　用黎州梅字韵作诗送之

西风举扇挥浮埃，十年水曲并山隈。

一朝尺一天上来，台家择才搜伟瑰。

豫樟连云谁手栽，梁千尺观峥嵘哉。

收拾虹蝩小低徊，如取万海纳一杯。

济时策略招讥诙，翳氛卷尽青天开。

还如调鼎须盐梅，众星错落环杓魁。

欲谈近事树颊颏，旗矛委尘枪卧苔。

祸生冥冥戒其胎，如公气象天可回。

高论疾如破山雷，毋使瓶罄空耻罍。

笑渠佩玉救焚煨，往矣急挽波之颓。

李流谦

李流谦　用前韵呈照老

吏部称文畅，愚溪进浩初。

深惭诋佛奏，更著广交书。

情契远犹合，义乘雘亦痚。

诧予无騣习，固自起犁锄。

李流谦

李流谦　用山谷上东坡韵与冯黎州

赐履圣贤地，专征翰墨场。

藜然本非照，昏幽自蒙光。

醍醐有真液，檐蕁无别香。

座当百尺楼，余子但庑廊。

誉毁不可劫，造物能雌黄。

简编熟古人，见公盖未尝。

彭黥非韩敌，或可噪其旁。

公有八绂羋，就猎庸何伤。

李流谦

李流谦　用山谷上东坡韵与冯黎州

鼓镛作宫庭，缶盎不能声。

仟圆起濒死，乃欲进豨苓。

淫书有痼疾，展卷自弱龄。

俗学或攘之，正忧荆棘生。

孔颜共一世，余事不芥蕂。

跪求直指处，遂了不朽计。

李流谦

李流谦　用宇文龙图韵赠龙华印老

少年一口吸西江，圣处端能走季咸。

净观清冷横一水，远怀孤秀揖千岩。

溪云卧久看频度，山日谈余讶半衔。

便欲瘦筇来问讯，上方应恐隔仟凡。

李流谦

李流谦　用韵答王子苍

圣道灰秦燎，残编出汉初。

混茫千古意，破碎百家书。

中镝无多语，操戈亦太痚。

升堂得玄解，伴子带经锄。

李流谦

李流谦　用仲秉韵贻照老

来问维摩疾，幽人有宿盟。

浮沤非实性，斗蛟是虚声。

庙冷香谁爇，城空贼自平。

老师家里呈，无坏亦无成。

李流谦

李流谦　游安乐次句龙元应韵

得友何妨并辔行，眼明木末数峰横。

真游与世寥寥隔，滞念逢僧稍稍平。

不复定身怀故宅，空余遗像閟荒坑。

莫教学道伤迟暮，世路低回已半生。

李流谦

李流谦　游安乐道院

美璞出丛阜，径寸藏尺水。

堂堂大导师，钟灵此其地。

荒坑名老君，故老说遗事。

仙佛势不敌，北面昔所试。

烟云龙蛇窟，风雨鬼神会。

珍重住山人，净观惬幽邃。

半偈起冥晦，径欲裂冠袂。

同行一微囅，落日姑整辔。

在家固出家，象服何必异。

君看童其颠，已落第二义。

李流谦

李流谦　游长芦

他年天眼识褕袆，千柱如今鏁夕晖。

笑说老禅操一苇。戏呼灵媪授三归。

波涛啮岸蛟龙恶，荻竹抽萌鱠缕肥。

曲水流觞记今日，晚风直欲透人衣。

李流谦

李流谦　游长松闻捷音

十里登山访定身，衣边犹带簿书尘。

僧厨笋蕨随斋钵，禅窟香灯话宿因。

便可扶犁老岷蜀，已闻传檄定咸秦。

家家钗钏何须惜，难买尧眉一笑春。

李流谦

李流谦　游东山

轩自岧峣称，栏因杳霭横。

客魂摇鸟影，醉耳入江声。

失喜过门屐，沾衿越席筝。

东山怀谢傅，忧乐总关情。

李流谦

李流谦　游东山

今日如人意，全家在翠微。

叶齐才蔽树，云近欲生衣。

樽酒蒲桃绿，盘蔬赤苋肥。

不须闻杜宇，作客自思归。

李流谦

李流谦　游虎丘次仲甄韵

逢山到处为迟留，行到东南第几州。

终古香灯凭像教，可人轩户称山丘。

苔封铁色千寻壁，日丽云章百尺楼。

脚底全吴何足小，待将八极恣浮游。

李流谦

李流谦　游护圣寺分韵得共字

散员绳检宽，暇日得放纵。

天明风发屋，飞盖怯掀弄。

朋簪诺已宿，驾言盍不勇。

幽禅远城郭，伉壮塔庙涌。

华鲸三向罢，僧众肃如拱。

香秔撩鼻观，馋沫出流湩。

三生石上歌，浩劫几丘冢。

失脚今悔深，弹指昔缘重。

联裾玉连环，谈端豁烦壅。

草木自臭味，雨露元一垅。

摩挲老瓦盆，此酌宜数共。

已无系日绳，但有思家梦。

李流谦

李流谦　游灵鹫院

人说招提好，来游称所闻。

云烟四山合，草树一溪分。

瘦马催归晚，阇黎馆客勤。

荒坟有郎宿，夜夜粲天文。

李流谦

李流谦　游龙角山福志院

招提未到只闻名，乘兴来游意最真。

出郭都无三十里，同行恰有两三人。

入门竹迳能明眼，随处禅房可着身。

莫怪山僧拙言语，十年已不踏红尘。

李流谦

李流谦　游秦园分单独是东字

爱春春浅如稚童，家晴连日无雨风。

闭门不出春笑侬，百年容易成老翁。

山茶经霜尚能红，小梅吹雪香正浓。

盍不亟倒琉璃钟，主人好意客亦同。

粉牋乞句酬天公，笔端有气如白虹。

少年射虎南山中，于今尘土蒙琱弓。

安得雷雨鞭蛰龙，拊髀浩气亦欲东。

李流谦

李流谦　游水东院二首

暝角传风远，昏帆到浦迟。

草犹矜晚翠，麦正及春饥。

客雁无留意，残云有去思。

浊醪不禁醉，聊藉晚风吹。

李流谦

李流谦　游水东院二首

虚槛横空阔，平郊入望赊。

楼台万家邑，桃李一川花。

鸡犬非人世，樵渔亦相家。

閒思十年事，倚杖独咨嗟。

李流谦

李流谦　游水陆院

深央毒歳烦，沸鼎游群鱼。

金凉念何许，颇欲膏吾车。

行行有佳处，舍南得精庐。

方塘水冷冷，嘉树阴痚痚。

寒光四围之，气象豁以舒。

清浊本相形，暑去不待除。

赤脚踏潺湲，褫带凌空虚。

杯盘固草草，言归且徐徐。

山僧擅幽胜，意轻南面孤。

久矣不复贵，厌弃同污渠。

贵人便宴安，大第如清都。

华堂贮窈窕，高门列车徒。

往往慕閒旷，偶此乐有余。

蛇蚿漫相怜，鹏鷃端异趋。

不如听鸣禽，劝我提胡卢。

李流谦

李流谦　游温汤

丹雏振翰栖佛屋，蛟吻吐泉供客浴。

东华梦破软红飞，不肯随人到岩谷。

扣栏投饵鱼群喜，一鳞圉圉独去之。

万里归来狎鸥鸟，青波如镜鬓如丝。

李流谦

李流谦　游无为寺

导师生何年，人犹记此日。

香火缁俗会，风雨神鬼集。

我来恰秋深，迥迥原野阔。

群山势愈壮，老木气不折。

拄筇踏危磴，小憩马与仆。

屡休才及门，到寺已曛黑。

车从如沸羹，无地可插脚。

阇黎揖客坐，意象颇猝猝。

{拖扌换弓}担得禅房，持钵叩香积。

倒床不复醒，梦与仙梵接。

明朝没阶趋，燎香望玉色。

丐福吾未能，修敬敢不肃。

是身如芭蕉，危脆不坚实。

绿发俄素丝，赭颜倏枯腊。

百年已长久，大抵俱化易。

稽首不动尊，向来何证得。

衲衣坐蒙头，万古一交睫。

傥非定慧力，枯骨已瓦砾。

物物具兹妙，抱宝诉空乏。

伐柯则不远，内照无别法。

一钵寄空岩，定当掷此帻。

李流谦

李流谦　游野航次元应韵三首

平地坐我帆樯中，翠峰出没工为容。

轻鸥舞晴水照影，苍蛟吼浪雪薄胸。

渔舠系月江一曲，樵斧斫雪山几重。

诗翁忽来吐佳句，物色才情元一宗。

李流谦

李流谦　游野航次元应韵三首

日落未落空明中，琉璃夜色开天容。

一江不浣清净目，百榼能平磗磊胸，

神山在前若可到，江妃去不无数重。

锦袍酌酒醉起舞，跨鲸仟人乃吾宗。

李流谦

李流谦　游野航次元应韵三首

挂起西窗横笛中，白鹭亦有佳客容。

江风脱帻吹短发，明月入户窥愁肷。

只段茅茨补痚滴　，安用楼观相复重。

人生趣尚各天性，古人愿识韩朝宗。

李流谦

李流谦　有感

眼看燕雀闹云间，塌翼蓬榛笑孔鸾。

未暇持竿钓渭水，却因采菊见南山。

床头有酒三冬足，案上无书一日閒。

世路只今难着脚，定当何地置痚顽。

李流谦

李流谦　有以状元红牡丹见遗戏作一绝

含笑娅然灿晓霞，龙头一种绝诸家。

东风有意怜枯卉，乞与佳名不乞花。

李流谦

李流谦　又次大人韵

卜筑城南几岁华，满川烟雨富桑麻。

武陵未用逃秦俗，盘谷从来属李家。

横拓小溪通画楫，剩栽痚竹间梅花。

更饶一斗诗千首，不信閒居乐可涯。

李流谦

李流谦　又次韵彦博游无为寺二首

灵蜕岿然谢垢埃，焚香却立叹奇哉。

自从新岁门常掩，不见青山眼懒开。

飞观千楹孤鸟堕，斋盂万指晓鲸催。

亦知空劫已前事，浪说十生曾去来。

李流谦

李流谦　又次韵彦博游无为寺二首

东风力弱未扬埃，密泛丛兰有意哉。

可是伸眉须酒满，只应弹指又花开。

吹毛句妙无人领，击钵诗工着底催。

照水只愁羞冕绂，勋名盖世亦时来。

李流谦

李流谦　予旧服术迂其效弃去比过临邛蒙李丈分惠并副以诗次其韵以自警

是身如芭蕉，敢保金石固。

得生况尪陋，愧彼硕且武。

百万护一喘，人自疑窃斧。

灵根著异效，尝资一溉助。

若邀旦夕验，弃去悔昔误。

那知百破衣，岂易一线补。

沧溟称微溜，九仞亦拳土。

见弹思炙美，拊手鸮未许。

九州作秦鼎，万生入燖煮。

赫然一炊顷，众忿久已贮。

碑方峄山夸，骨作骊山腐。

初心欲速耳，竟不守门户。

吾宗活人手，一诺轻季布。

缄诗遣分送，爱我骨肉似。

恐为石髓凝，亦防山换妒。

汲汲事服饵，长谣记所自。

愿求必世仁，借秦谕其故。

解牛得养生，持问子庄子。

李流谦

李流谦　予客三池王正卿以四绝见寄姿其韵

山房鏁刘涩生尘，独鹤沙边久念群。

我有好诗谁画得，一江残照数峰云。

李流谦

李流谦　予客三池王正卿以四绝见寄姿其韵

梦中行尽好山川，照水征鸿影自寒。

若向紫岩楼上过，为传片纸报平安。

李流谦

李流谦　予客三池王正卿以四绝见寄姿其韵

佳人望断日平西，可意相逢眼底稀。

漫说携家终是客，开愁唯有醉淋衣。

李流谦

李流谦　予客三池王正卿以四绝见寄姿其韵

我来在处说君名，小轴人争睹凤星。

放却他时能致此，定知阮眼为君青。

李流谦

李流谦　予游潼川将访魏城令君李仲明而不果作此寄之

骨肉缠恩爱，友朋缀情义。

於君若兼之，何生结此契。

朼来东川游，咫尺桃李县。

引车意甚决，牵衣事辄挽。

我如空中意，随风出岩岫。

又如波上舟，东西听水手。

有心不能酬，富贵那可必。

富贵吾不愿，此见未宜失。

栽诗说相思，过雁或堪托。

雁能见君子，嗟予雁不若。

李流谦

李流谦　宇文德济约游财富庆值客不果从德济有诗次韵二首

跨海仙人安在哉，幽寻款款不须催。

云萝有约遽相失，杖屨几时能独来。

半日清谈容易废，百年幽抱若为开。

新诗小慰参差恨，快读聊将劝一杯。

李流谦

李流谦　宇文德济约游财富庆值客不果从德济有诗次韵二首

午枕风轻睡足时，起来閒掩竹间扉。

登山剧欲君联臂，出户那堪客挽衣。

失脚半生沈世网，掀髯一笑见天机。

青山好去应须去，蘧瑗于今已觉非。

李流谦

李流谦　宇文氏庄观海棠时海棠未甚开而余旦夕归矣赋此

雨猛几终夕，风狂遂彻朝。

眼缘春色醉，魂为客愁消。

泽国空留滞，山房恐寂寥。

平芜烟一望，乡梦太迢遥。

李流谦

李流谦　雨后有月江上作

雨止夜色静，涨生江浪浮。

碧云度星汉，明月照汀洲。

倏忽阴晴异，苍茫意绪秋。

微吟不须苦，下有未眠鸥。

李流谦

李流谦　浴罢

性懒如岙康，不沐已三岁。

虮虱擅封域，污垢为之地。

譬之大诸侯，父死辄子继。

纳污固云久，用鉿岂得已。

朝来汤沐具，缟素雪危滋。

决河卷尘泥，崩风刮氛翳。

{拖扌换弓}担坐茂树，未足当快意。

晚日沥余润，寸栉导积气。

蓬根入风露，浮爽到肝肺。

却忧见斑毛，引镜不敢对。

弹冠一趺坐，茹连岂吾事。

置之勿复道，我醉欲眠尔。

李流谦

李流谦　元日泛舟分韵得大字

春从水际生，白石映浅濑。

一舟何自横，玄寄倏与会。

今日是何朝，亦恐鱼鸟怪。

晓暾破宿雨，换岁无此快。

柁工貌闲暇，一篙有三昧。

夷犹我无心，上下听汝辈。

断崖舂涛波。千古意不改。

中流浸玻璃，绿净吾苦爱。

林深故痚密，山远自明晦。

隔江见人家，短篱护畦菜。

蓑笠弄晚色，真乐在牛背。

稍能薄输征，武陵岂天外。

吾曹二三子，勿作碌碌待。

涛戎叹山何，尘凡累缨佩。

人生富贵哉，固有一事大。

李流谦

李流谦　元质苦留过重阳且约泛舟观泉二首

舟行十里远，山出一泉清。

为景寻几遍，将诗赌欲赢。

江清浑玩著，酒好易支撑。

半世无功业，狂歌任性情。

李流谦

李流谦　元质苦留过重阳且约泛舟观泉二首

久客相看好，思归得去不。

深惭楚醴设，更作贾胡留。

岁闰菊花早，霜清竹叶秋。

尊前闻见在，不拟说閒愁。

李流谦

李流谦　元质偶招客饮为赋此篇

晓风吹花枝，晓雨濯花色。

裁缀为好春，天公不遗力。

啼禽强领解，对花语移日。

世事岂易料，搔首鬓毛白。

名园适幽爽，韶序属芳淑。

主人雅好客，力能管风物。

酒如泻江波，紫翠映华席。

我友不可拣，一一如珪璧。

远者渺云海，近者接肘腋。

能来共一醉，我亦有行役。

李流谦

李流谦　元质携客渡江饮於村居

一篙寒碧碎鳞鳞，数尺孤舟仅著身。

江水煮鱼还地脉，瓦盆盛酒见天真。

颇容老子赊閒日，聊与青山作主人。

不用樽前蜀粉黛，远峰元解作眉颦。

李流谦

李流谦　袁季海别驾以所藏灵壁石诗轴见示为此篇

诸天享备福，宫殿常随之。

骄王擅雄富，钟鼓具不移。

巨细无实相，一种生幻师。

君家数尺峰，央处供娱嬉。

衡嵩接几闼，岷峨入提携。

只作如是解，天地绋目璫。

君言勿作剧，丐我琼琚词。

援毫不能奇，永愧崭绝姿。

烹茶炷炉薰，崷崒缭轻丝。

如云出涧壑，顷暂万国滋。

请以小喻大，人才亦如斯。

我无适俗韵，梦想怀崯崎。

借渠琳琅响，和我兰荃诗。

明朝谢冠服，云根有茅莰。

李流谦

李流谦　月夜泛舟

苦雨边日夜，佳月遭薄蚀。

晚风散积霭，水天忽改碧。

江皋放幽步，露下襟袂湿。

划然湖海兴，如骥不受勒。

扁舟系枯柳，渔子虑已熟。

哕起勿作难，解缆破秋色。

移我坐空旷，四顾竦毛骨。

山空木叶脱，岸断石脚出。

舍舟访邻叟，醉卧不纳客。

何必见安道，意行无适莫。

书生亦底事，忍冻犯蛟窟。

可怜空事业，坐恐清景失。

归来定何得，索酒更深酌。

上士不言喻，下士笑局局。

太白下羌江，苏仙游赤壁。

风流共一时，作诗记今夕。

李流谦

李流谦　月夜江上作

月与清湍一样流，不妨夜色尚淹留。

已将船作青天坐，安得江为大白浮。

恐有幽人钓寒渚，正须横吹起危楼。

年来身世无拘管，便是波间一叶舟。

李流谦

李流谦　云月篇

云在山，月在水，合和二物谁遣使。

云收但有千巑屼，月落惟余一清泚。

向来为同复为异，欲说谁钳三尺喙。

与君临流共一笑，影堕澄泓实相似。

故应拄杖偶然来，那得泉中觅居士。

人间八月秋更老，桂树无风波不滓。

碧筩为樽酌清醥，琼瑶嗽肠雪冰齿。

江妃为予舞凌波，老鹤不眠亦孤唳。

酒醒忽忆三峰游，目光已在鲸鱼背。

李流谦

李流谦　云庄耕者

莘野乐尧舜，谷口岂真卿。

自是不可掩，区区非近名。

李流谦

李流谦　允成载酒见过作此示之

乘兴初非约，相过不作难。

酒宽随量饮，花好尽情看。

春已无多子，人谁有此欢。

明朝各行身，尘土上征鞍。

李流谦

李流谦　杂言二首

春来无处无芳草，但觉故园春更好。

海棠前日梦见之，今日看来浑未老。

樱桃红杏相因依，梅阴吐芽青满枝。

世间亦有如意事，酒熟正好花开时。

李流谦

李流谦　杂言二首

一萍无根托瀰渺，分头常多聚常少。

天涯碧草又伤心，况是一分春已了。

啼禽飞来窥酒樽，樽中绿波吹鳞鳞。

东君可只令人瘦，更在花边冷笑人。

李流谦

李流谦　再次才夫韵二绝

灯窗仍有卷披黄，此地重来似故乡。

安得清江都是酒，胜金满屋笏堆床。

李流谦

李流谦　再次才夫韵二绝

木生殊不愿青黄，雨露根深无有乡。

台省从渠登衮衮，未妨老子卧胡床。

李流谦

李流谦　再赓佳什已致牵羊之请又辱不鄙垂教盖不巫困小巫欲眎其颠踣为戏耳

鳞鳞新绿涨篙竿，飞雁声中岁已阑。

梅蕊尚能供冷淡，酒杯那复问甜酸。

徵招不入幽人梦，节物空惊壮士肝。

趁取芳菲行乐去，丽词妍唱暖春寒。

李流谦

李流谦　再赓佳什已致牵羊之请又辱不鄙垂教盖不巫困小巫欲眎其颠踣为戏耳

讲摩师友我尤须，此道今人已绝无。

颇欲相从问奇字，故应未暇注阴符。

竹嫌影薄乘春种，酒怕樽空带雪沽。

杖屨往来忧不数，恐公早晚蹑华途。

李流谦

李流谦　再用魏城驿韵贻白绵州

多病相如故倦游，归逢清润麦天秋。

回头渐远将军幕，飞梦先登帝子楼。

磊落声称元古郡，醉吟家世自诗流。

此身只拟春中老，莫问君平住益州。

李流谦

李流谦　再用韵送印老

抖擞孤怀十日谈，不将幽愤托巫咸。

别来断雁虚秋信，梦破惊猿忆晓岩。

脱叶趁风声互答，归鸦赴日影相衔。

临分斗偈无多惜，浊骨凭师为点凡。

李流谦

李流谦　再游蒋山

寒山寺里立斜晖，只有垂杨自在垂。

不待新亭成洒涕，向来已识宁馨儿。

李流谦

李流谦　再游蒋山

系马松门竟日留，一灯深殿炯清幽。

杖头犹识齐梁谶，屐齿曾经王谢游。

瑟瑟新毛吃老树，娟娟眯目破红榴。

风铃塔上知何语，应使行人估客愁。

李流谦

李流谦　再游蒋山

江南春晚见芳菲，雪白梨花照客衣。

步步求来诸佛记，尘尘全现祖师机。

不禁战作山河老，犹说经纶俎豆非。

共饮名园那惜醉，落红故故傍愁飞。

李流谦

李流谦　再游蒋山

六经岂解亡人国，万卷平生最苦辛。

只作卧龙嗟晚悟，当年人畏近前嗔。

李流谦

李流谦　早饭白崖铺净果院

久客谙人事，身能到处安。

炉深红一聚，竹瘦碧千竿。

祗作临深恐，何辞行路难。

几成晚来雪，唯有不胜寒。

李流谦

李流谦　赠白道人

天涯只影随，百结身上衣。

有术没人买，无家何处归。

自言穷亦好，未与道相违。

酌汝一杯酒，醒来万事非。

李流谦

李流谦　赠别

水火气类感，草木臭味亲。

君看金石交，分笃均天伦。

朼来东川游，结友轻雷陈。

诸君尽豪俊，著我漫浪身。

酒斟约无算，诗妙各有神。

人事不可知，变态生逡巡。

一代韩荆州，大木卧龙鳞。

客禽失危巢，翩翩傍丛榛。

斗升何细碎，朱丝恐生尘。

知已泪再滴，离群恨方新。

去兹胜社难，胸腹伤人神。

临岐俗何语，一味唯酸辛。

岁晚念裘褐，幸勿忘骚人。

李流谦

李流谦　赠蓝元一道人

我闻方外士，见面照人明。

笔幻岁寒友，琴弹太古声。

侯门知遇重，真馆笑谈清。

茗碗聊相对，清风两腋生。

李流谦

李流谦　赠听声上官术士

造化秘密藏，凝然大狙宅。

操纵掌握间，殆似不容测。

惟人号最灵，研穷深探赜。

支干究生旺，更以形骸索。

摸骨与听声，个中更奇特。

无烦觌面知，祸福悉已白。

至理非口传，妙处从心得。

官君持此术，行尽山水国。

所历多巧中，一醉天地窄。

只今天下士，何啻累千百。

纷纷肉食鄙，正须囊锥客。

仆仆尘埃中，岂无凤毛翮。

勿以朝野殊，穷通理不隔。

上方劳梦想，胡弗为指摘。

致君尧舜上，尔术光史册。

若共俗人言，怀抱真可惜。

李流谦

李流谦　赠照老

旧矣闻名熟，欣然识面初。

只求一转语，不用五车书。

出屋茶烟密，临溪树影痚。

地偏吾所爱，庭草不须锄。

李流谦

李流谦　张周倚下第作此唁之

将军百占摧骄虏，向来射石如射虎。

分封不得一丸土，晚岁功名成梦语。

古来志士穷者多，星壶击碎奈命何。

平生道力轻群魔，巨舰岂肯摇微波。

大千与我俱幻尔，是中无处容悲喜。

西方仙人不可诋，破除忧患正须此。

李流谦

李流谦　招黄太博饮

从来官职惯如冰，便是青衫行脚僧。

去岁离家今日是，故人招隐几时能。

早衰须鬓逢人问，太拙形模引世憎。

均在客中谁作伴，如何不共醉腾腾。

李流谦

李流谦　照老用韵谢复作

了了三生事，寥寥一念初。

未忘牛背约，端忆笼中书。

尘劫空相隔，交情本不痚，

焚香咨胜义，骄色已先锄。

李流谦

李流谦　枕上

欲问更长短，江村无鼓鼙。

客怀如酒病，秋夜与年齐。

被冷失孤蝶，霜清闻远鸡。

终年为荡子，尺纸愧山妻。

李流谦

李流谦　枕上闻橹声

劝君不须下瞿唐，顺流从此道路长。

劝君早上瞿唐去，溯流虽艰近家乡。

我今出蜀几寒暑，催归苦念家人语。

更烦舟子策全功，疾趁鸣鸡起摇橹。

李流谦

李流谦　中秋玩月分韵得一字

向来高楼月，人境居第一。

天福不得再，天意亦叵测。

浊河幸一澄，威凤乃屡出。

过日惜清玩，草具成胜集。

共咏昔年诗，仍是昔年客。

酒阑感存没，悲约会异今昔。

怀我盘谷翁，蕊宫此何夕。

仰瞻云汉章，正恐翁手缉。

蹑云侍琅舆，颇恨无此骨。

拭泪罢清酌，览镜有华发。

李流谦

李流谦　中秋玩月以东坡诗不择茅檐与市楼况我官居似蓬岛为韵得似字

十年中秋不见月，譬之去国唯喜似。

朝来氛翳崩厥角，天公粲然一启齿。

夕月可占此其祥，枯龟未必知许事。

黄昏天宇开琉璃，出云微觇抟空势。

要人故自作迟迟，怅望岂知空岁岁。

玉峰一掌开乔岳，银海千寻涌平地。

光吞箕斗不自持，影薄鱼龙无处避。

烟林差差鸟未定，露草涓涓萤暗坠。

唯我心源实不动，炯炯摩尼照浊水。

四门友开从阴伏，六艺高悬百家废。

余辉切勿丐老蚌，尤物溺人非所贵。

何如美酒入诗肠，化作锦囊珠字字。

南楼万丈高切云，弹压山川据要会。

当年老子兴不浅，閒据胡床想风味。

今人未必输古人，况复我友半杰士。

凌晨尺纸飞羽檄，一约而来膻集蚁。

夜如何其不须问，酌尽沧溟放君起。

酒酣起舞踏寒影，满地琼瑶惊破碎。

仙娥手拊丹桂树，裛裛天香落襟袂。

洞天六六我所家，摩拍洪崖肩绮季。

霞云不著著青衫，生恐群仙笑憔悴。

旁人劝我聊尔耳，仙娥好意君勿阻。

海鲸背稳风力强，看我转头三万里。

李流谦

李流谦　中秋月色甚佳病不及观

斲月如冰轮，不知几玉斧。

寒光十万里，余影到牖户。

我病欲强出，瘦骨怯风露。

技痒时不禁，窗隙窥皓素。

年年到中秋，此夕日夜数。

酒熟客不至，景胜人或负。

燕鸿初何心，亦作不相遇。

拊几但悲啸，看剑欲狂舞。

幽虫不相干，空阶自言语。

李流谦

李流谦　忠州

井邑云恨一聚村，寻诗来扫壁间尘。

此州惟有断头将，圣世初无弃梗人。

枫叶晚林终日醉，梅花腊峤几时春。

不愁过客当年泪，尊酒黄堂是旧雘。

李流谦

李流谦　仲明留少城未还予将归矣留诗别之

判袂四十日，望君君不来。

过门先问讯，立马屡徘徊。

正坐牵归梦，无缘把别杯。

鹤山果西去，会面更悠哉。

李流谦

李流谦　仲明兄弟访别郊居

眼远孤帆没，临流一怅然。

分携惜此日，作恶验中年。

惟有加餐祝，仍期得句传。

相看俱四十，香火好因缘。

李流谦

李流谦　仲甄见和复用韵

坎止流行亦漫然，斯文朱丧本关天。

冥鸿云外知谁报，怨鹤山中不得眠。

连榻故人非楚越，杖藜幽约在林泉。

盛词终日供吟讽，骨换元知久学仙。

李流谦

李流谦　重阳偶成

百尺危楼倚瘦藤，轻阴小令正秋深。

山云洗刷供晴眺，杯酒飘浮笑浅斟。

漠北烽烟空抵掌，水南松竹每经心。

红萸紫菊夸强健，醉帽无人独自簪。

李流谦

李流谦　重阳前一日仲明见过留之以州会辞作此示之

黄菊金钱小，红萸锦纽香。

滞留成久客，邂逅作重阳。

胜友几相值，清尊聊共尝。

吾宗惯城府，幽兴负沧浪。

李流谦

李流谦　舟中

贩盐贾客夜吹笛，卖菱女儿朝刺船。

沽酒得鱼能不醉，几钱堪买此江天。

李流谦

李流谦　舟中

欲买一江碧，不知须几钱。

舟轻故款款，酒好但涓涓。

云脚他州寸，波光别岸天。

渔讴与樵唱，同和小山篇。

李流谦

李流谦　舟中

一舸乘凉载夕晖，晚来白汗稍停挥。

近人初月当头照，趁宿轻鸥直下飞。

江国有天须恣买，岫云无雨莫空归。

新秋渐到滩头树，先遣蓑童问钓矶。

李流谦

李流谦　舟中

大小孤山专绝险，上中水府柄幽权。

行人投栗船头拜，小艇横江来觅钱。

李流谦

李流谦　舟中

帆风不饱橹声迟，正是波平月上时。

今夜不知何处泊，买鱼枯酒犒舟师。

李流谦

李流谦　舟中夜读蟠舟诗

夜读蟠舟诗，如共蟠舟语。

五年别泪隔烽风，万里孤舟泊寒渚。

行尽诸方勘尽禅，此句逢人未曾举。

东坡老人喜流涎，荔丹元似江瑶柱。

李流谦

李流谦　舟着浅

御风起帆如彍矢，不能万里犹千里。

中流浪头屋高起，误入浅洲舟阁底。

愚公不量欲移山，篙人伎穷客长叹。

世言卒好好步难，何好一棹夷犹间。

李流谦

李流谦　紫薇花

庭前紫薇初作花，容华婉婉明朝霞。

何人得閒不耐事，听取蜂蝶来喧哗。

丝纶阁下文书静，能与微郎破孤闷。

一般草木有穷通，冷笑黄花伴陶令。

李流谦

李流谦　自登道来马豩作

朝暾拔山红一丈，露草烟林气萧爽。

出门华构照新绿，并辔宝珂喧碎响。

僮奴尚语林薄间，马蹄势已青云上。

琳宫百年傲风雨，气象雄深挟千嶂。

青山固是耐久交，老桧真成丈人行。

山童候门惊马嘶，道士叠爻知客访。

情亲肯自摘嘉蔬，兴发更遣沽村酿。

未妨意行穷胜践，不用心违叹仙赏。

双峰唤我却西去，穿迳萦纡转修蟒。

荒桥下马久并立，孤塔怀人嘿惆怅。

多谢山僧供汤饼，腹犹果然虚雅饷。

只应探讨尽老释，坐觉仙凡绝天壤。

碎砾谁参水底禅，飞蝩空阁云间仗。

凌霄固有飞霞佩，尘蒙浊骨何由往。

归来闭户省初念，一炷炉香薰宿障。

题诗聊复纪胜游，永与名山镇龙藏。

李流谦

李流谦　自离芜湖多阻风是日早次雁汊风顺亟驾帆以行既而稍驶落帆之半晚次

九牛可倒曳，兼旬逆风里。

老来砚笔衰，文思每如此。

篙儿疲晚牵，赤日汗流趾。

峻阪有疾圆，秃羽无纵矢。

朝来日初亮，旗脚忽西指。

竖帆沸群呼，劈浪轻一苇。

路经百家村，鸡豚不敢市。

有客访江浒，疾谈幸其起。

过目不留瞬，倏忽洲渚异。

一日三日程，长年抃而喜。

敏者贵乘便，拙者拱以竢。

齐人诮轲迂，秦亦毒鞅驶。

吾尝为此论，谁肯味无味。

使帆勿尽风，如食勿尽美。

君看赤手人，重负亦俱至。

李流谦

李流谦　自抛渡未尝惊恐次公安舟为疾风倒吹几不能返自江行未尝阻风将次沙

常时抛渡如不知，公安浪高船倒吹。

数月江程绝无阻，一舍沙头风泊之。

历行逢触发深省，无事安平人不领。

要知忧乐自相形，天马抬头见鞭影。

李流谦

李流谦　自三池一日过灵池十五里头宿山险尽矣

垅头停辔望龟城，元有夷途似掌平。

厌把五更供客梦，猛将一日了山程。

树连新绿千林暗，日转斜红半野明。

稚子另来应念我，候门深喜马蹄声。

李流谦

李流谦　自少城解职事还邑二首

尘埃一出竟何为，白竹依然昼掩扉。

只应为客重为客，便欲得归宁得归。

独鹤静临寒沼立，游蜂閒趁落花飞。

东君老大人消瘦，凭仗清樽一解围。

李流谦

李流谦　自少城解职事还邑二首

胡床卯饮带余酲，身世如天行白云。

竹简读残聊一叹，水觉烧尽更三薰。

痴心久绝临渊羡，老手唯便植杖芸。

自有此生须自断，岂能曲折问灵氛。

李流谦

李流谦　醉时谣

晴辄不閒閒辄雨，少神造物恶相阻。

我自意行无雨晴，翻倒沧溟尽从汝。

青年一去不可招，紫烟漠漠三山暮。

朝云破峡忽归来，从君欲觅高唐赋。

向来似梦此非梦，转盼仍从梦中去。

夜深泥滑欲归时，瘦马迟迟堤上路。

李龙高

李龙高　八出梅

宣城妙品世无双，不肯随时一样妆。

党锢诸贤销铄尽，至今千载骨犹香。

李龙高

李龙高　半开梅

雪弄新晴月带霜，风窗暗送几分香。

翠禽飞过偷相语，不是徐妃也半妆。

李龙高

李龙高　半落梅

飘零大半委山坡，雨雪无情尚折磨。

纵有风流前辈在，贞元朝士想无多。

李龙高

李龙高　成都

峡江西去锦官城，闻说梅龙绝可人。

不识年来无恙否，武侯祠柏已成薪。

李龙高

李龙高　催梅

笛声未了鼓轰雷，尽道梅寒苦要催。

抵死争春如许急，有花毕竟待时来。

李龙高

李龙高　村梅

不入时妆辈行羞，一生槁淡乏风流。

任君约遍宫黄额，莫管村姑守白头。

李龙高

李龙高　道山堂

疏花斜映玉玲珑，曾见诚翁与放翁。

犹有旧时相识在，几回搔首立春风。

李龙高

李龙高　东阁

杜老花边惯撚须，却怜花傍驿亭居。

德公便使游城府，肯受红尘半点无。

李龙高

李龙高　读范谱

刘叟空将芍药夸，欧公浪谱牡丹花。

如君更把丹花品，俗了吴门一范家。

李龙高

李龙高　二月梅

明知身是雪霜姿，瘦骨棱棱不入时。

但得春风盈宇宙，老翁也要逐儿嬉。

李龙高

李龙高　风梅

一番摇曳一番空，香在山蹊野径中。

不是老枝藏处密，如何禁得许霜风。

李龙高

李龙高　艮岳

鹿衔花去彩云气，万岁山前梦已迷。

萼绿仙人何许觅，断崖枯树夜乌啼。

李龙高

李龙高　宫梅

冰肤绰约活神仙，天上吹香几许年。

见说额妆人去后，低头无语懒春妍。

李龙高

李龙高　寒梅

绵衣早觉汙陈子，冬服何能薄顾郎。

不是生平夸强项，众芳无奈怯风霜。

李龙高

李龙高　和任比部忆梅

痛忆梅开易得残，既残憔悴不堪看。

年年长被清香误，争似闲栽竹数竿。

李龙高

李龙高　红罗亭

红云绛雪镂繁华，侍宴流连彻暮鸦。

车马不来歌吹断，春风一半属谁家。

李龙高

李龙高　黄香梅

云叶重重护雪花，玉人隐隐隔窗纱。

虽然不带微酸味，免与时人置齿牙。

李龙高

李龙高　黄香梅

云叶重重护雪花，玉人隐隐隔窗纱。

虽然不带微酸味，免与时人置齿牙。

李龙高

李龙高　寄梅

范子经年别陆郎，陆郎远致一枝香。

料伊正作关山梦，望见梅花也断肠。

李龙高

李龙高　江梅

素衣缟袂影蹁跹，不是天仙是水仙。

老杜吟魂香禾歇，至今犹绕耒阳边。

李龙高

李龙高　接梅

中条隐士裂唐麻，角里先生就汉车。

一种寒酸真本色，羞将槁淡博繁华。

李龙高

李龙高　九英梅

才子随班下斑墀，精光九出射晴曦。

看来不是文章瑞，似是梅花恨杀伊。

李龙高

李龙高　菊梅

千林摇落梅新蓓，万卉披猖菊未莎。

岁晚幽人空谷里，渊明和靖不争多。

李龙高

李龙高　看梅

蹋雪迢迢过水涯，翠禽见客却咨嗟。

此翁只识孤山路，不识玄都观里花。

李龙高

李龙高　枯梅

肠刳馀得龟皮在，意懒羞将粉面开。

莫笑老身柴立骨，年时几费抹涂来。

李龙高

李龙高　蜡梅

枝枝六出试新妆，色界何曾识许香。

只道单传餐玉诀，不知还解服硫黄。

李龙高

李龙高　老梅

雪里孤根久屈蟠，岩前古貌太高寒。

老来想不为故广，免被人将粪土看。

李龙高

李龙高　岭梅

雪立孤标不受霾，世间浪蕊等浮埃。

清高已是无俦伍，更向群山顶上开。

李龙高

李龙高　绿萼梅

懒将冰萼试红妆，也不随宜传{左虫右葛}黄。

当日琼林消息断，绿衣犹带旧时香。

李龙高

李龙高　绿珠楼

危甍连绮百千株，人去莺飞半朵无。

太白莫嗟金谷树，绛霄楼外亦平芜。

李龙高

李龙高　罗浮

谩说师雄醉月边，稚川曾隐此山巅。

料伊不是丹砂力，只服梅花换得仙。

李龙高

李龙高　买梅

担头挑得几枝斜，过我西湖处士家。

莫向侯门高索价，贵人多爱牡丹花。

李龙高

李龙高　茅舍

深村古木路三叉，路外溪流溪外沙。

背水短篱花似雪，遥知不是四娘家。

李龙高

李龙高　梅初落

身后传芳自古难，回头一笑旅空山。

飞时莫过妆台去，只可诗人笔砚间。

李龙高

李龙高　梅窗

月射云绡印玉腮，风穿罅隙度香埃。

莫将易向花边读，惹得周公入梦来。

李龙高

李龙高　梅关

南窥海岭北江津，截断青山客路尘。

千载子真应冷笑，吾侬不是守门人。

李龙高

李龙高　梅角

朝暮相催鬓易星，酸风无奈送悲声。

丁宁莫过黄芦塞，月落霜寒客半醒。

李龙高

李龙高　梅篱

庑下浮沈老伯鸾，树间寂寞隐申蟠。

主翁倘解怜芳洁，莫作藤萝枳棘看。

李龙高

李龙高　梅屏

含冰茹铁似枯槎，淡月蒙蒙四五花。

多少人家夸富贵，数枝和雪写山茶。

李龙高

李龙高　梅蕊

红蕊盈盈费刻镂，芳心未露似含羞。

俗儿鼻孔难凭据，只道无香划恁休。

李龙高

李龙高　梅实

青子累累荐几何，眉颦齿软怎消磨。

可怜只识闲滋味，不道酸心事尚多。

李龙高

李龙高　梅台

弹压群芳不敢开，清高地位隔尘埃。

抬头一见风霜面，莫是花中御史来。

李龙高

李龙高　梅亭

飞甍面面枕冰霜，云抵轻纱月抵窗。

莫怪能寒吟彻夕，一生无梦到沈香。

李龙高

李龙高　梅香

忍饥抱冻老穷崖，一点檀心未肯灰。

夷甫彦回空似玉，却曾遗臭汗青来。

李龙高

李龙高　梅兄

花萼相辉暗递香，岂无难弟伴元方。

水仙只可供奴隶，合得诗人作雁行。

李龙高

李龙高　梅影

月地云阶是画图，溪腰水面更工夫。

平生一片心如雪，为问姮娥貌得无。

李龙高

李龙高　梅友

老子平生怕热瞒，论心只可话馀酸。

刘郎枉了夸豪杰，甘向伾文托岁寒。

李龙高

李龙高　品梅

疏花鼎立睨霜风，二季居然侍一翁。

生愿素丝无点汙，黑衣人自作三公。

李龙高

李龙高　清江

玉雪缤纷数丈花，石湖老子极称夸。

渠侬不是琴台女，那得生来傍酒家。

李龙高

李龙高　赏梅

我爱溪桥半树开，几回觅句当衔杯。

江南不欠花如雪，自是游人不看来。

李龙高

李龙高　射梅

由基去后挥瞻来，不惯穿杨惯射梅。

寄语东居莫涂抹，牺樽自是木之灾。

李龙高

李龙高　十月梅

风撼千林木叶摧，冰霜国里早春回。

一枝参透乾坤縵，生意都从小雪来。

李龙高

李龙高　瘦梅

丰标病后维摩相，骨骼穷来贾岛诗。

我亦清舑花莫笑，相逢休要话轻肥。

李龙高

李龙高　疏梅

瘦削丰姿淡伫妆，三三两两立冰霜。

春风只爱私红紫，可是梅花欠主张。

李龙高

李龙高　霜梅

青女欺花战未分，花神直诉与东君。

冰山回首知何许，依旧山人住白云。

李龙高

李龙高　松梅

梅夸清节忒高寒，松受微封合骏弹。

毕竟两君俱强项，大夫未必爱秦官。

李龙高

李龙高　宋赋

姚子编文去取难，将渠例与白歌删。

后人要识心如铁，却向桃花赋里看。

李龙高

李龙高　苏词

翩翩彩笔赋梅花，只忆朝云不忆家。

为说坡仙休怅恨，昭君犹自弄琵琶。

李龙高

李龙高　苔梅

一夜蟠龙裂翠鳞，土花深护玉精神。

苍寒满树黄昏月，碧老孤根太古春。

姑射香薰荷制好，逋仙青入草衣新。

料应不为天风冷，自恐冰肌受点尘。

铁骨槎牙花四五，虬皮封裹晕烂斑。

极知不似君芳洁，也要相依度岁寒。

李龙高

李龙高　探梅

问讯南枝开未开，花禅许我日徘徊。

桐江一缕清风在，莫误刘郎物色来。

李龙高

李龙高　桃梅

素面何曾学艳妆，子肥刚带苦心肠。

谁知划被虚名误，汙却莲花是六郎。

李龙高

李龙高　陶诗

靖节当年不赋渠，僪题一字果何如。

分明诗是梅花样，剩说梅花诗更癯。

李龙高

李龙高　瓦瓶

虚窗净几坐劬书，姑射仙人伴我癯。

谁笑月明家四壁，案头犹自有珊瑚。

李龙高

李龙高　卧梅

月横鹤膝影阑干，枕石眠云几岁寒。

宇宙一身今老矣，潇潇风雪拥袁安。

李龙高

李龙高　乌梅

妇舌安能困董宣，曹郎那解汙张翰。

任君百计相薰炙，本性依然带点酸。

李龙高

李龙高　溪梅

村北村南眩玉田，孤芳岁晚转幽妍。

老天恐被缁尘染，著在残山剩水边。

李龙高

李龙高　消梅

冰融雪化一须臾，清脆圆鬆压塞酥。

我有牢愁三万斛，问君消得几分无。

李龙高

李龙高　小梅

小杜文章小李歌，诗名还有小东坡。

莫欺一点丰姿瘦，著得清香尽自多。

李龙高

李龙高　杏梅

淡把猩猩血染成，涴他玉雪一生身。

相形倘在骊黄外，未必张良似妇人。

李龙高

李龙高　雪梅

雪飞不到越王台，万树千枝满意开。

花太清高天也妬，转教滕六御风来。

李龙高

李龙高　胭脂梅

御却云衣明月珰，轻朱傅脸锦为裳。

古来美艳多招妬，不似临风且淡妆。

李龙高

李龙高　盐梅

世味明知可口难，到头终不换寒酸。

直须袖却和羹手，何必贪居鼎鼐间。

李龙高

李龙高　扬州

水曹江左一诗家，几度哦梅到月斜。

二十四桥春色里，相逢只是说琼花。

李龙高

李龙高　仰山祠

补之声价塞江湖，似此村梅笔甚都。

近代残缣零落尽，山灵犹解宝藏无。

李龙高

李龙高　野梅

千山木落涧风豪，十里瑶林月邑高。

醉尉不来村墅冷，三更绕树读离骚。

李龙高

李龙高　忆梅

飘蓬万里隔风沙，梦到江南未到家。

料得夜深霜月苦，几人挥泪说梅花。

李龙高

李龙高　驿梅

亭边老树影{毯炎换监}毵，阅尽犀珠压去骖。

岁晚行人风雪里，也须障面过江南。

李龙高

李龙高　吟梅

耸尽肩楼鹤样癯，断桥横路撚冰须。

梅花却笑君何事，锻得诗来瘦似吾。

李龙高

李龙高　硬梅

风棱玉面耿无尘，铁脊今成老大身。

莫怪一身多崛强，渠侬元是石心人。

李龙高

李龙高　禹庙

古庙峨峨拥衮裳，苍龙千载锁飞梁。

向来更有稽山穴，谁把梅花荐一觞。

李龙高

李龙高　玉堂

斗柄参旗插屋头，巡檐绕树尽风流。

谁知终带山林味，不涴些儿富贵羞。

李龙高

李龙高　鸳鸯梅

莫是夷齐纪出身，又疑洛下见机云。

世人苦被风情累，也把妖名涴却君。

李龙高

李龙高　月梅

仙姝拥佩出云堆，光射瑶林万蚌胎。

只可范家村里照，不须移影过苏台。

李龙高

李龙高　早梅

贾少难逃赋鵩灾，终童不载使缨回。

只须浪作争春态，留取孤芳殿后开。

李龙高

李龙高　折梅

诗老流离蜀剑关，放臣憔悴楚江干。

争如留取微酸味，莫逐浮花一笑残。

李龙高

李龙高　真州

仪真谁种满林梅，兵后危枝半草莱。

便使萧条君莫欢，也曾惯见太平来。

李龙高

李龙高　郑笺

老郑东都一钜儒，未知柟树与梅殊。

平生博识犹如此，何况儿曹不读书。

李龙高

李龙高　纸帐

毿巾几幅蹙鳞鳞，四面清香拥幻身。

夜半梦回花也笑，想君不是饮美人。

李龙高

李龙高　种梅

别岭移根置小园，半锄明月半锄云。

世间下是无花卉，若个清高得似君。

李龙高

李龙高　重叶梅

雪片层层簇玉林，寒窗光炯照人心。

春风著物须平等，那得工夫有浅深。

李龙高

李龙高　竹梅

落落丰标霁月怀，棱棱寒碧隔风埃。

耿恭也有孤高节，岂但苏郎齿雪来。

李龙高

李龙高　紫蕂梅

外面看来本色非，香袍隐映省垣薇。

谁知傲睨风霜底，不改平生一布衣。

李吕

李吕　跋晦翁游大隐屏诗

晦公词翰妙天下，可见元无一点尘。

为问争珠谁得者，须还真心趯倒净瓶人。

李吕

李吕　抱膝庵

青山不世情，终日独我顾。

修竹岁寒姿，不受纤尘污。

开窗寄数椽，良以二者故。

出门欲求益，擿埴未识路。

屠酤难与语，余子安足数。

岂无王侯家，摇尾觊一遇。

自分疏懒性，初非俳优具。

由来势利交，朝且不保暮。

何如翳环堵，静对古人语。

从渠不我与，聊复吟梁甫。

李吕

李吕　辨义丰老人师傅闻疑大乾事迹

义宁欲末隋鼎迁，解符西激心悠然。

沉舟甘作夷齐鬼，不与宇文同戴天。

李吕

李吕　丙辰夏和周宰

爱公北堂幽，背郭出尘外。

登临揽万象，气宇自怡泰。

目寄孤归鸿，道存不下带。

山水含清晖，况复总其会。

隔岸列乔松，亭亭若车盖。

云过矫虬龙，凤来听竽籁。

於此省借留，饥民斯有赖。

李吕

李吕　病中遣兴

多难从来气不舒，老而多病背挛如。

足疡所赖非心害，目眚犹欣见旧书。

白昼欲眠神思倦，青春閒度物情疏。

生涯淡薄随时过，他是他非莫问渠。

李吕

李吕　泊雷公步涉豫章境江流淼漫烟村夹岸景色横出顾挹不暇舟中偶获古风

我昔阅画图，酷暑江天景。

是行不作难，巨舰寄萍梗。

柁楼一放目，合付诗管领。

烟雨山出没，浦溆林逾静。

水行三四家，蓑蓬事畦町。

闲牛负乌鹊，散牧无人境。

淼淼万顷波，撇掠小渔艇。

南风吹霁月，碧玉兼天净。

清绝乃如许，独恨句非警。

强作捧心颦，语出輙肯綮。

共载多骚人，解颐埒匡鼎。

模写入新诗，敢惮再三请。

李吕

李吕　沧海行

沧海有船不可流，痴人求仙死不悟。

儿郎断乳能几时，忍令万里投蛟螭。

儿牵母衣抱父泣，文书催行星火急。

楼船一去更不归，至今思家朝夜啼。

人生不禁别离苦，但得生存犹一处。

君不见咸阳百万家，长城白骨埋泥沙。

李吕

李吕　茶灶

中坻出盘陀，曲突非刻画。

仙翁碾玉尘，盈瓯试春色。

李吕

李吕　禅友

寄语同参人，切忌随他转。

若向句中寻，相逢不识面。

李吕

李吕　巢云

幽栖寄山隈，欣赏亦何有。

时许巢白云，纷然入窗牖。

李吕

李吕　承德功仙尉出示直翁感兴之作辄次其韵

蝇头蜗角使人愁，贪先务胜如争舟。

隐心空逐市朝乐，着眼未省林泉幽。

尘埃平时正汩没，出处与世相沉浮。

由径反诮澹台子，拔葵仍笑公仪休。

怀哉古道久寂寞，凤鸟不至三千秋。

孰知名教真乐地，徒以得失为已忧。

骑马四驰失其驭，放豚一去何当求。

羡君渊源得所自，结交道义相追游。

个中有路傥深造，直与古人为辈流。

李吕

李吕　酬令裕见寄之什

伯才不鼓琴，良为知音撤。

渊明琴无弦，荆扉昼常闭。

吾道传沧洲，初不待识别。

叔孙志谐俗，礼乐用绵蕝。

子陵持正论，阿庚腰领绝。

宁可负凿方，枉尺未应屑。

郊居本寂寞，况乃生计拙。

食指日益敏，资用时告竭。

客至坐无毡，窃与郑公埒。

天随拾杞菊，焉能餍餵饀。

平生所厚人，过门或电制，

尝闻贵易交，一命已变节。

包苴既无鱼，裿褐倦造谒。

阔远故人书，谁复访衰苶。

有焰手可炙，其如火不热。

闻酸蚋必聚，其如醯不冽。

向来出肺肝，生死语虚设。

醇风恣浇漓，仁义从荡灭。

江湖足相忘，何苦怨离别。

黄君忘年友，岁寒我辈列。

抗志忌诡随，讲究亦可悦。

高堂甘旨奉，敢以贫故阙。

姑从敩学半，俯首栖林樾。

近枉寄赠篇，用意尤清切。

似闻於易道，琅诵口不辍。

顾惭泽畔癯，韦编老披阅。

未达言外意，搔首漫卼舮。

三圣日星垂，墙仞靡容瞥。

动静本自然，发明赖前哲。

屈伸相感触，至理甚昭晰。

泰反复于隍，而顺出自穴。

机缄默循环，勿用腾口说。

寒泉终可食，但贵井常渫。

正乏双南金，报称愧灭裂。

见许惠然来，谅不出良月。

莫学王子猷，兴尽江天雪。

李吕

李吕　椿迳

栽培护灵根，夹道若车盖。

坐待八千岁，俨立风雨外。

李吕

李吕　次涪陵游北岩寺伊川谪居尝传易於此有钩深堂鲁直名且书之故寺有四

隔江定佳处，放艇得幽寻。

直上云根径，尽行霜叶林。

昔人非避世，此地可钩深。

何物能熏染，幽禽亦好音。

李吕

李吕　次黄象之韵

疏山元是读书山，相望麻姑旧醮坛。

梵刹雄夸今日胜，隐居谁作故人看。

閒随米运川涂迥，喜入林亭境界宽。

我已经营谢公屐，竚君好去九迁官。

李吕

李吕　次芜徽明诸公韵三首

镜中已失旧时容，懒问春来白与红。

君为花愁成独醉，余醅何惜命邻翁。

李吕

李吕　次芜徽明诸公韵三首

未许酴醾浪得香，殿春时出一枝芳。

从他百卉随风舞，独立晴天试艳妆。

李吕

李吕　次芜徽明诸公韵三首

黄云看即变成秋，春事余寒得少留。

此去浣花犹远在，谁人能为作遨头。

李吕

李吕　次韵令裕言诗

寓形宇宙有感发，无一不可供诗眸。

风花浩荡百变态，草木荣悴皆穷搜。

浑成功括造化窟，未辞斧凿孰为优。

要当险易随地出，或平或激如水流。

不才正自困讥骂，白璧为赠非所求。

自怜不具正法眼，解颐安足论赓酬。

李吕

李吕　答官仲儒

风俗去古远，人伪日败常。

故知取士法，时焉立纪纲。

设科发自汉，糊名始於唐。

前辈务实学，倡道赖欧阳。

当世所得盛，登用多俊良。

倒指几百年，讲求屡更张。

迩来取进士，轻快好文章。

唾手鑱雁塔，转身簉鸳行。

莫论稽古力，所贵时学长。

自顾本迂拙，下语愁肺肠。

虽云事场屋，浪逐槐花忙。

竟如卞和璧，三献足已伤。

既然违好尚，敢不知括囊。

酿渚溪之泉，可以供酒浆。

拾东园之果，可以资餱粮。

耦语古圣贤，曝背傲羲黄。

义命要不愧，胡为乎皇皇。

故人弗予弃，妙句深激昂。

清逸庾谢迫，风骚屈宋旁。

报言乏琼琚，微吟频寒螀。

李吕

李吕　代怀祖上舅氏

天上玉麒麟，横秋爽气新。

书痴心笃好，彩戏日长春。

直去攀丹桂，须为近紫宸。

外家多庆事，接武有名人。

李吕

李吕　代人次韵

当时选胜入经营，杖履宁论阴与晴。

丘壑只应胸次有，溪山故着面前横。

可怜永隔笑谈乐，何况从来兄弟情。

岘首人登休堕泪，搅林风雨作秋声。

李吕

李吕　代人上建守四首

潜藩雄镇七闽头，亲睹贤侯利泽周。

不借寇恂留颍尾，却教郭伋再并州。

李吕

李吕　代人上建守四首

可怪乡风最不情，生儿不举世相仍。

自从节省归新历，添得王民几万丁。

李吕

李吕　代人上建守四首

鄂渚才来便救焚，富沙拯溺济饥同。

从容妙得调元手，好转洪钧拱帝宸。

李吕

李吕　代人上建守四首

怅怀往事我何知，作兴重来触绪非。

无地可畦家十口，萧然相对欲谁归。

李吕

李吕　代人挽妻父号道者

里闬推高足善良，不才何幸玷东床。

修容方喜超宾馆，奠雁翻成举酹觞。

晚铎飘声空有恨，酸风吹泪不成行。

诸郎头角多余庆，褒赠行看为显扬。

李吕

李吕　澹轩

穷耽世味不期骄，安得羹墙暂见尧。

未到闻韶饮三月，且求陋巷乐箪瓢。

李吕

李吕　登赋堂

紫云之山几千丈，势压岷峨欲争长。

茫茫巨浸擘山开，万穴鱼龙寄深广。

眼明遥见使君家，华堂夜魄栖檐牙。

手钓峡流揖峰翠，裾佩缥缈凌云霞。

仲宣登楼炫能赋，字字悲啼叹飘寓。

他人有心予忖之，魏夺刘倾渠不顾。

使君胸著万卷书，向来游戏从鱼符。

拂衣归卧唤不出，但有忧国心郁纡。

日落未落飞鸟灭，却立阑干思横发。

一川樵牧歌太平，万古关河感亡国。

丽词落纸焕黼裳，细研物变穷天藏。

凭谁荐之九天上，我无羽翮不得将。

公乎岂久榛棘下，狗监犹能援司马。

子虚大人何足云，顾赋蒸民追大雅。

李吕

李吕　登徐孺子亭

昔贤久矣埋黄土，独有清风翳环堵。

曾将一束奠生刍，今与游人闹歌舞。

李吕

李吕　登一鉴亭有怀亡弟老成下世

半年懒向此经行，上巳重来雨乍晴。

三径就荒春草合，一亭依旧暮山横。

怅怀丘壑空陈迹，极目园林不胜情。

老境何堪风断雁，倚栏挥泪咽溪声。

李吕

李吕　吊霍光

官安胥饮贵仍骄，父子同诛韪孝昭。

博陆时方专国柄，济阴早已被弓弨。

老妻安得谋灵妪，劣女刚将冠内貂。

白云副封奇祸作，后车倾覆更萧条。

李吕

李吕　丁巳三月送周宰行

中郎宜有后，余庆在孙枝，

学术堪时用，公卿半已知。

五行人鲜俪，四字格尤奇。

自此官清要，毋忘老布衣。

李吕

李吕　读太白集

吾宗老太白，俊逸自幼年。

学成喜任侠，长剑辞三川。

无心驯鸟雀，急义散金钱。

曳裾半天下，所至惊四筵。

竺阵扫强敌，诗情快涌泉。

一朝见贺监。荐鹗君王前。

金马得供奉，酒徒同醉眠。

从驾方连召，扶头得十篇。

奴视高力士，风期鲁仲连。

青蝇工点玉，锦袍棹回船。

自谓天地臣，浪称平地仙。

志大虽难搑，身危幸保全。

江陵欲难作，彭泽见几先。

仍喜宫祠句，浑如讽谏篇。

至今读青史，终始无间然。

李吕

李吕　对竹次韵

举世称三友，无心是此君。

美花何足并，俗客未应论。

不忍疏添月，须教劲拂云。

晚凉欣对罢，借色入清尊。

李吕

李吕　多病

守静偏多病，争先素不能。

材非经世具，分合出家僧。

利路防深穽，穷居任曲肱。

息交休扰扰，藏拙要儚儚。

李吕

李吕　伏承伯丈人待制侍郎九重涣号三聘鼎来促装戒道即膺爰立谨吟成送行

汉庭得谢久县车，松竹萧疏护葺庐。

争奈苍生待霖雨，未容安石爱幽居。

李吕

李吕　伏承伯丈人待制侍郎九重涣号三聘鼎来促装戒道即膺爰立谨吟成送行

嘉谟岂但国著龟，旧学端为帝者师。

圣世欲收仁义效，行看平步凤凰池。

李吕

李吕　伏承伯丈人待制侍郎九重涣号三聘鼎来促装戒道即膺爰立谨吟成送行

孟子正心邪说息，昌黎首唱六经明。

可怜后学多趋末，重振斯文藉主盟。

李吕

李吕　伏承伯丈人待制侍郎九重涣号三聘鼎来促装戒道即膺爰立谨吟成送行

膴膴周原二百州，欲图恢复岂难求。

既烦元老为时出，但愿宣王益内修。

李吕

李吕　伏承伯丈人待制侍郎九重涣号三聘鼎来促装戒道即膺爰立谨吟成送行

梅花映雪送征鞍，要伴先生耐岁寒。

收拾收归调鼎用，春来枝上已含酸。

李吕

李吕　复次韵二首

首出万物表，翠芳谁与角。

正色淡无邪，天香清不薄。

旧时对花饮，宁恨霜月落。

老作花下僧，瀹茗当杯酌。

李吕

李吕　复次韵二首

元是第一花，何用争头角。

桃李待春风，妖娆恣轻薄。

幽人似归鸿，浩气胸磊落。

感此岁寒枝，悠然成独酌。

李吕

李吕　复闻杜鹃

忆到昩江闻子规，五更自在劝人归。

而今俄起莼鲈念，不为山禽说是非。

李吕

李吕　复斋学者

孟氏求放心，羲易戒迷复。

可叹声利场，纷纷竞驰逐。

李吕

李吕　改过

颜子趣高远，改过不待形。

子路虽未及，有闻思欲行。

庸人过莫知，心目任盲腾。

纵复觉其然，如醉不愿醒。

幽显孰可欺，徒自蔽聪明。

直待形迹著，巧饰漫经营。

辞屈既无益，敛翼如冻蝇。

豫贵介于石，安取冥豫成，

论要免终凶，谋始那用争。

颐养知节慎，损疾在窒懲。

下交傥不別，恶习难薰范。

师诲当佩服，胜已求友朋。

过言与过行，点检莫暂停。

粗能遵此戒，无忝尔所生。

海鸥识机深，良马认鞭声。

尔过勿惮改，岂知禽兽情。

善恶审取舍，勿用苦叮咛。

李吕

李吕　感兴

感兴聚灭元同水上沤，

痴人贪着不知休。生便当路栽荆棘，

死代群雏作马牛。上陇计全谋蜀道，

长城功半废少丘。古来大手犹如此，

只合将心向内求。

李吕

李吕　庚戍仲春携小子访别晦翁过亲友江清卿之门其嗣子尚幼不果见次早道

肩舆兀兀度山付，细雨凄风日易昏。

问店旧曾来托宿，支颐今觉顿销魂。

故人委蜕荒春草，倦客空怀合暮云。

古木阴连藏小隐，招呼无复笑迎门。

李吕

李吕　古意

鸱鸮嘲凤凰，飞鸣竞啾啾。

凤兮问彼鸮，见憎何因由。

我居在丹穴，下瑞暂来游。

梧桐与竹实，食息无外求。

尔来挟妖怪，隐身向阴幽。

所至兴祸事，觜爪藏戈矛。

昼伏作鼠态，白日照可羞。

臭腐适其愿，恶类自与俦。

志尚素不同，何残风马牛。

嗟予月旦评，岂论汝劣优。

汝道自取薄，安得妄怨尤。

自古盗憎主，何异鸱辈流。

有如夫子圣，武叔非宿仇。

臧仓沮孟氏，岂为鲁君谋。

但当砺风节，汝自曲如钩。

李吕

李吕　观荷

适当寒沼上，更在月明中。

露重鲛珠湿，天高奁镜空。

参差千盖绿，淡竚数枝红。

华发秋风里，持杯属老翁。

李吕

李吕　观善斋

群居有深益，相视无余事。

此道存诸中，瞭然见眸子。

李吕

李吕　归自南康寄怀朱使君

过尽重湖复过山，阴凝忽变雪花团。

路迷曲折易成远，风助横斜巧送寒。

忆昨片帆离渡口，特烦千骑驻江干。

如今想在芙蓉观，独据胡床烂漫看。

李吕

李吕　癸丑季春上洲颓岸出败冢冢中有砖云元嘉二十十年七月二十六日余功

八百年前窆，功曹身姓余。

元嘉两行字，败甓八字书。

富贵念犹在，子孙今已无。

痴人不修省，视此意何如。

李吕

李吕　癸丑七月十九日以老病分任诸子以家务因为诗以示戒

子舍分劳非获已，息肩养疾乐閒居。

家传道义频加意，俗爱便宜莫计渠。

要是人人躬孝悌，更令世世饱诗书。

从今光大成吾志，可免时称贱丈夫。

李吕

李吕　过孝义亭作诗寄归代书

经夕离家行百里，山椒一上一回头。

此来颇快疑阴相，寄语妻儿勿过忧。

李吕

李吕　和感怀韵

四时迭运春复冬，莫把穷愁蹙两峰。

牢掣鼻绳休放却，镜中已失旧时容。

李吕

李吕　和韩羲仲主簿古岩韵

君不见版筑当年胥靡徒，貌象忽与帝梦符。

卧龙抱膝吟梁哺，霸主不惮三顾庐。

又不见形模苦遭妇女笑，袖手不解世俗书。

碧山幽栖载典籍，银鱼焚弃甘林居。

出处虽云兰菊异，道则一贯无二途。

要之穷通有定分，所学岂以世俗拘。

一旦风云合际会，坐令四海如唐虞。

不用山林并容尔，胸中经济常自如。

世间余子真碌碌，得失交病言嗫嚅。

生前雅志一饱足，趋时妩媚忘远图。

夫君承平相家子，典刑自与今人殊。

青春已负老成器，白日兀坐圣贤俱。

腹笥兼收线五色，准拟补衮膺时须。

豹变要是有毛质，鹏飞九万看抟扶。

古岩风月镇长好，请著斯名鑱座隅。

李吕

李吕　和吴微明疏影横斜水清浅七咏韵

深丛茉莉香有余，浓李争春俗不除。

借箸推排风味胜，尖新莫向小梅疏。

李吕

李吕　和吴微明疏影横斜水清浅七咏韵

避俗渊明心会景，只咏孤松秀冬岭。

争识槎牙竹外枝，月上空阶间金影。

李吕

李吕　和吴微明疏影横斜水清浅七咏韵

倚竹风神不胜情，裁云刻月斗轻明。

澄鲜只合骚人惜，懒对红尘肉眼横。

李吕

李吕　和吴微明疏影横斜水清浅七咏韵

岭上休将贝阙夸，江头聊比玉川家。

个中真趣谁能会，独对回风雪阵斜。

李吕

李吕　和吴微明疏影横斜水清浅七咏韵

碧涧潺潺暮山紫，闭关危坐心如水。

窗间微见一枝横，鼻观得香尤可喜。

李吕

李吕　和吴微明疏影横斜水清浅七咏　μ

胜赏须倾竹叶青，此花元自圣之清。

翻思杜老尤躯玩，野水横吹当酒行。

李吕

李吕　和吴微明疏影横斜水清浅七咏韵

斜入茅檐如有恨，高情每赖吟题遣。

要知调鼎会有时，且占寒溪照清浅。

李吕

李吕　和许尉仙瓴°舍野老有可邻之态壁间之什

乞糴民宵征，出糶官夙驾。

艰食间填壑，灾星未退舍。

七闽况多山，厥田惟中下。

年登谷粟贱，逐末贪白话。

一逢岁不稔，大半为饥者。

公私久匮乏，谁欤可资藉。

哀哉南亩农，长年服耕稼。

倾囷了租赋，仅逃吏胥骂。

东作已无粮，贪赇宁论价。

负逋罄产傥，求售忘早夜。

逡巡生计尽，失所安足讶。

尉仙明达人，出语补风化。

咄彼兼并家，敛衽当愧谢。

李吕

李吕　和邑宰张元若酹月亭诗四首

太白邀月饮，只许老坡会。

汗漫赤壁游，浩歌邈相对。

李吕

李吕　和邑宰张元若酹月亭诗四首

周郎佳少年，定堪在一战。

勉哉志士心，分阴疾如电。

李吕

李吕　和邑宰张元若酹月亭诗四首

古人有大志，闻鸡非恶声。

信知酹月意，与此同条生。

李吕

李吕　和邑宰张元若酹月亭诗四首

明府命世才，宇量特闳远。

为名江上亭，拈出句中眼。

李吕

李吕　贺吴守被召

吴公骨秀如天人，胸襟落落旨经纶。

少年固已富家学，筮仕聊称梅子真。

挽弓骣马特余事，智勇未减飞将军。

向者长汀初拥节，寇攘聚集惊乡付。

谁知抚定有长策，不戮一夫令自新。

稚耋讙呼弛兵七，至今妥巾无叛民。

移帅赣川尤镇静，宿奸褫魄胥崩奔。

往年群盗号渊薮，一旦荒垄安锄耘。

钱流地上非横索，铃斋坐啸生阳春。

践更盘错威望著，素秉公谦政有神。

贪吏望风争解去，冤民在处皆获伸。

还家坐席曾示暖，迅召连崔已在门。

或人未免巧求誉，我公特立天下闻。

厥今器识兼文武，倒反映谁欤当此举。

江淮百万屯边兵，转输馈饷倾吴楚。

中原荆棘今几年，师老不试漫貔虎。

陛下翻然采舆论，天意可见公宜处。

裴度指日平蔡州，充国先零岂难取。

唾手燕云会有时，伫看大将建旗鼓。

勒功异域鄙班超，归佐熙朝作申甫。

李吕

李吕　胡程寺二首

上天一何惨，盛夏忽霜飞。

竟夺慈母去，焉用此身为。

空余白云念，无复彩戏时。

一恨一洒血，何以报春晖。

李吕

李吕　胡程寺二首

忽逢劬劳旦，儿女拜我前。

低头勿颂寿，乃翁实不天。

东南西北去，日月时序迁。

目断乌江麓，高坟锁暝烟。

李吕

李吕　怀黄令裕二首

小斋开卷罢，尚友忆黄君。

语孟能精熟，图书正讨论。

梅黄风送雨，江涨野连云。

何日相寻去，书灯共一尊。

李吕

李吕　怀黄令裕二首

今时求此道，笃志孰如君。

经训多成诵，疑难喜细论。

利交甘若醴，世态薄於云。

须秉岁寒节，深推孔孟尊。

李吕

李吕　怀乌山柏许僧宗文

清风明月休论景，翠竹黄花不离禅。

好个赵州关捩子，陶潜欲辩已忘言。

李吕

李吕　吉祥寺旧名永寿初李昪为徐温养子徐知训不能容置酒欲杀之行酒吏刁

招提一径入垂杨，翠竹千竿粉箨香。

正要银丝好看客，不须雪乳苦搜肠。

兴亡徐李一弹指，文字晃黄两擅场。

八十老僧无个事，犹将经卷佞空王。

李吕

李吕　寄题余氏桂亭

主人开杰槛，懒种洛中魏。

诸郎请嘉名，笑指亭下桂。

根分月晕寒，花染天香细。

珍重青云梯，籯金未为贵。

李吕

李吕　寄题张道士招真阁

君成道，去何许，

寂寂空山号行府。自从汉末人相值，

因循今莫睹。凄凉古庙落嵓隈，

水绕閒庭萦嫩苔。敕令立观奉香火，

屈指古十年中来。道士张君见奇古，

精力强明奈寒暑。从前观心力勤苦，

经画一新旧堂庑。尝闻仙者好楼居，

杰阁晕飞接云衢。往来世外隐君子，

万一鹤驭停须臾。我劝张君更磨练，

莫遣光阴随物转。一朝平步玉皇前，

何虑群仙不相面。多少纷纷尘世人，

梦中说梦元非真。妙处工夫如会了，

千百世界现全身。

李吕

李吕　寄赠天台石桥京行人

无心曾看石桥去，有耳曾听石桥水。

俗尘未尽难重留，饭麻才竟归心起。

自从一别五春风，梦绕桥庵古复东。

雀噪亭前听茶鼓，蛇蟠砌外护瓜丛。

更忆依人两乌鹊，朝朝飞下映真阁。

树鹅土菌恣登盘，林麓素无虫兽恶。

江湖迢递皆畏途，谁知世上有华胥。

五百开士去虽久，犹余一老能清癯。

几年肋背不着席，栋宇增新间金碧。

风月忽寄盈尺书，约我重来共晨夕。

恨不速驾鸺鹠皮，屈伸臂项款山扉。

相逢定作解垢衣，水边石上同茹芝。

李吕

李吕　家有含笑花开因成三首

山花弄春妍，紫雾巧映带。

凝羞香乍吐，颦蹙有余态。

芍药畏阳艳，愁红争敛黛。

幽姿小嫣然，已复倾下蔡。

李吕

李吕　家有含笑花开因成三首

正色巧遮藏，天香清可带。

若为忍一噱，耻效{左女右睘}薄态。

奴红春事退，绝意矜粉黛。

质素本任真，藻棁鄙居蔡。

李吕

李吕　家有含笑花开因成三首

花开哂群芳，叶密相映带。

根移下岩谷，本无尘俗态。

紫萼斗含羞，翻嫌污香黛。

我俗谱此花，法书今乏蔡。

李吕

李吕　简龚令望

乘兴来寻老树村，接谈才只叙寒温。

翻然掉臂凌风去，何似王猷不及门。

李吕

李吕　见菊

病夫省睡起凌晨，迟菊朦胧破萼新。

雨细正应添润泽，烟轻尤觉长精神。

近来霜重伤禾死，几见民忧洒涕频。

却是东篱賸黄菊，不堪易粟当金银。

李吕

李吕　见诸公古风有感而和

吾慕严子陵，躬耕寄事外。

弗听有道举，安得从郭泰。

耻因粟五斗，陶令腰束带。

三贤甘寂寞，举世惜机会。

是心本通明，忍把客尘盖。

洗耳颍阳水，要使闻清籁。

纷纷难与言，简篇犹可赖。

李吕

李吕　戒蝇

我夙造恶业，半生苦疮皒。

蝇喙利如针，秉箑倦挥灭。

彼蝇业更深，曾不慕香洁。

乘间恣飞舞，嗜此秽脓血。

我虽以慈受，汝愧宁可雪。

狂念傥不悛，善计有一说。

海上逐臭夫，正是汝俦埒。

速往从这游，从容度岁月。

贪痴志原足，人害永除绝。

相汝下劣躯，不过藉炎热。

徼倖岂可常，肃霜妨凛冽。

李吕

李吕　借用邓彦高韵

性学丝毫未易通，醇疵何敢议轲雄。

文章事业须年少，朴钝情怀属老翁。

閒把笑谈穷物外，漫裒今古着胸中。

触来方寸有余地，喜到小斋缘素风。

李吕

李吕　近世饮者尊尚苦味有感成诗

悠悠古先酒，麴蘖化为醴。

适口固匪他，诗人咏其旨。

岐黄作本草，甘辛味所纪。

惟清香滑辣，四事世云尔。

孟诜注为苦，自不烛厥理。

至今蔑公论，遂以诜为是。

乖僻随躯嗜，不尔遽遭诋。

气禀炎上作，无与诸胆比。

人情素弗食，尝者为雪耻。

柳家集众药，意在勗诸子。

未闻无其故，反以彼为美。

一呷三掉头，强嚥身耸起。

从来好欢伯，可畏非可喜。

孤负太和名，翻作搅肠水。

因思俗颠倒，类此盖多矣。

大路指为迂，曲径偏践履。

郑声既可恶，满市更盈耳。

憔悴间姬姜，一莸杂兰芷贪浊和者众，

独清竞萋菲。善恶久相淆，

何特酒而已。至当终难掩，

岂必随风靡。革弊会有时，

周道本如砥。

李吕

李吕　井泉

山溜碧泓澄，清甘归色味。

傥逢张又新，应不落第二。

李吕

李吕　橘香亭二首

满林饱风霜，千奴列亭睛。

未许吴姬手，藉此长声价。

李吕

李吕　橘香亭二首

花落飘碎琼，果熟染黄蜡。

张君鼻观间，莫著阑麝杂。

李吕

李吕　绝尘轩

昔年陪仲父，杖屨集幽轩。

门占蹄轮道，交无市井言。

池边对棋酒，胸次有丘园。

蝉蜕寒云断，径荒春草蕃。

增新窗户改，尚喜典刑存。

结客登临去，茶瓜勿惮烦。

李吕

李吕　绝尘轩

生平雅不乐城市，背郭开轩喜再来。

烟淡山屏青未了，晴曛荷盖翠相挨。

倚风柔弱休栽柳，照水横斜乘种梅。

乘兴只应清坐好，此怀难向俗人开。

李吕

李吕　老圃拙者

春蔬含绿滋，荒畦自锄芟。

万事付一默，维摩许同参。

李吕

李吕　勉诸子

孔子昔当戹，良以桓{魑离换隹}故。

韩信伏胯下，将坛起徒步。

圣贤昔未遇，未免失常度。

固知天地宽，出门多龃龉。

贫贱势易陵，动息要衡虑。

绨袍恋故人，进食哀漂母。

小人不及夕，焉知鸿鹄举。

桃花倚春风，零落随夜雨。

流萤曳残光，未省羲和驭。

君子并松柏，挺干傲寒暑。

昭然揭日星，进与众瞻睹。

群儿勤修读，文行师邃古。

莫学小儿辈，啾啾燕雀语。

颜渊犯不校，万世共尊许。

孟子善养气，策功不下禹。

潢潦无根源，勿用遽歆慕。

吾言可书绅，审思宜在汝。

李吕

李吕　某伏蒙丈人佥判出示尝与侍郎郑公浅沙泉唱酬诗轴率尔次韵

在昔绍圣初，郡英萃朝绅。

道乡鼓谏舌，劲气排天阍。

雷霆固难犯，鵷鹭皆丧神。

独一黄右辖，从容为奏陈。

主圣臣则直，攀槛古所闻。

龙颜为稍霁，投荒贷斧斤。

公亦坐此去，剖符漫朱轮。

斯人下世久，蔼然播清芬。

袁盎当汉代，引却慎夫人。

用舍虽异致，万世嫡庶分。

向使李勣辈，将顺恨无门。

但谓此家事，一言陷其君。

陆贽得罪唐，不测几陨身。

阳需以死争，久之理颇伸。

不如汉汲黯，同朝有公孙。

约议寻即背，巧辞间其臣。

於惟我圣宋，涵养士气振。

世代有忠鲠，汉唐何足云。

且如唐子方，指摘椒房亲。

继论灯笼锦，将贬岭外春。

君谟立殿坳，开救蒙宽恩。

宛陵风雅手，长编纪咏存。

嗟嗟此邹黄，袁阳略同群。

近则唐与蔡，辈出有弟昆。

赤心要无负，肯爱富贵吞。

鄙哉贱丈夫，肉食苟朝昏。

倾危不遑恤，是非谁与论。

前史岂不载，开卷徒沾巾。

伏读珠玉书，飘飘若凌云。

遐追古作者，宁让圣俞文。

顾我亦何人，濡毫来效颦。

二贤迹益显，余波激后尘。

李吕

李吕　南康道上

穿山深径如行巷，拱道乔枝欲化龙。

开辟从来年代远，不知过尽几人踪。

李吕

李吕　陪晦翁游玉涧

夜琴响空山，临流水方折。

老仙何处来，欣赏共清绝。

不知卢仝家，还有许风月。

李吕

李吕　七夕次韵

天上佳期岁一来，人间急管莫相催。

鹊桥成后天孙度，雨泣悬知飚驭回。

儿女欢呼争乞巧，楼台罗列賸传杯。

欲搜好句陪年少，病士惭无工部才。

李吕

李吕　棋友

閒寻十九路，坐断千万心。

运甓何为者，当知惜寸阴。

李吕

李吕　千四一侄见赠筇竹杖以诗谢之

常瞻南极画图中，寿相偏宜九节筇。

珍重阿戎来寄我，惭无林下老仙风。

李吕

李吕　遣兴

一身欲着身无处，万事不疑心始閒。

仆仆红尘皆苦相，何时挟策过东山。

李吕

李吕　遣兴

生人无喜怒，喜怒由外触。

平地有风波，安居多鸩毒。

缅怀先哲士，每用此理烛。

颜子不贰迁，所乐一瓢足。

李吕

李吕　遣兴

天净鸟飞远，路幽花自香。

春风吹草木，野水满池塘。

事去青山在，人閒白日长。

兴来搔白发，微意久难忘。

李吕

李吕　遣兴

丈夫各自有立志，或出或处非一途。

主父直须食五鼎，渊明元只爱吾庐。

佚居自大同蛙井，巧进贪前乃盗窬。

顾我蹉跎未忘学，肯将身世较盈虚。

李吕

李吕　琴友

金玉声清圆，鸾凤势翔舞。

重是古人风，勿效儿女语。

李吕

李吕　清友堂为吕宾峰题

恶草不可近，恶虫不可逢。

草有有钩吻，入口裂其胸。

虫中有细腰，虿尾犹铦锋。

人生涉世故，得不戒游从。

澡心三峡浪，对面九疑峰。

相须济吾事，醖酿如酒醲。

一朝临利害，暗捷同机舂。

个中本无物，薄俗谁我容。

眷彼冰雪姿，气格天所钟。

蟠根便水石，作配宜竹松。

相看世味薄，清坐真意浓。

今时无胶漆，安得如駏蛩。

永结岁寒伴，馨香满蒙茸。

愿为管鲍友，莫继耳余踪。

可能辟三径，吾亦欲推筇。

李吕

李吕　秋旱

天公作意雨垂垂，风伯颠狂散万丝。

执法若能诛首恶，更将京观筑鲸鲵。

李吕

李吕　山台

蜡屐恣幽寻，未能得其要。

登临一放目，千峰供俎豆。

李吕

李吕　上黄端明寿诗以竚期三入后一品见玄孙为韵

英声久飞扬，寰海共倾竚。

学者仰泰山，苍生待霖雨。

李吕

李吕　上黄端明寿诗以竚期三入后一品见玄孙为韵

器识谁能及，功名自有期。

一朝闻正论，亲切在彤墀。

李吕

李吕　上黄端明寿诗以竚期三入后一品见玄孙为韵

献替先其大，从容接每三。

但知言謇謇，肯顾府潭潭。

李吕

李吕　上黄端明寿诗以竚期三入后一品见玄孙为韵

仗节朔庭回，建议光明入。

尽得强敌情，何人敢轻袭。

李吕

李吕　上黄端明寿诗以竚期三入后一品见玄孙为韵

僸升时许同，孟马宁处后。

人特诵谦光，我独知德厚。

李吕

李吕　上黄端明寿诗以竚期三入后一品见玄孙为韵

姓安本无双，山林今见一。

动必合礼经，心焉在王室。

李吕

李吕　上黄端明寿诗以竚期三入后一品见玄孙为韵

温旨再褒荣，王人就咨諗。

早晚诏公归，余波润群品。

李吕

李吕　上黄端明寿诗以竚期三入后一品见玄孙为韵

骨秀类天人，神清若岩电。

寿与山岳齐，造物兹可见。

李吕

李吕　上黄端明寿诗以竚期三入后一品见玄孙为韵

贱子甘藏拙，无心学草玄。

自然多坎壈，不是乐盘旋。

李吕

李吕　上黄端明寿诗以竚期三入后一品见玄孙为韵

阻陪称寿席，想见醉芳樽。

嘉庆宜图画，簪绅遍子孙。

李吕

李吕　上元漫兴

天上元宵放月明，张灯何苦浪经营。

一毬积日方呈巧，千片轻绡仅凑成。

里巷禽呼倾坐去。街衢蚁聚侧身行。

谁人能向循良道，何不留心劝耦耕。

李吕

李吕　上元应制次韵

华灯不夜照青春，鳌背背缯山迥绝尘。

已遣烛龙啣火炬，更开璧月驻飚轮。

长疑化国烟霄近，未觉壶天晚日宾。

知是奎文临海外，赐章今夕宠光频。

李吕

李吕　师正堂二首

物我虽殊理本同，算来身教易为功。

表端岂但日间影，德盛应如草上风。

作字心君生笔下，照人眸子验胸中。

平生得力今牛出，尤见操存合至公。

李吕

李吕　师正堂二首

颓垣荒蔓几经霜，今喜崇成背郭堂。

雅欲援琴追宓子，时从退食咏羔羊。

溪流碧绕如平篆，山木阴连不断行。

只恐诏公台省去，空教南国爱甘棠。

李吕

李吕　诗勉粹夫进学兼示诸子

閒忆当年闯孔门，未能无意觉斯民。

浮名浮利虽关命，多病多愁故恼人。

九十春光浑易老，二三子者莫因循。

老夫耄矣诚堪笑，何惜同来试问津。

李吕

李吕　适见诸公咏梅之什因用其韵率作者同赋

影落林塘凹，斜入茅檐角。

月黑缟袂逢，天寒翠袖薄。

世无杜陵人，清吟久零落。

诗魂不可招，远水谁当酌。

李吕

李吕　耸玉亭

昔我隐居东，有圃废不入。

平生爱竹心，要与共晨夕。

种之三二年，小笋生{楫木换角}{楫木换角}。

历岁既云久，盘根日以辟。

环植数丰挺，大者欲盈尺。

直节势昂霄，莹润如玉立。

迩来苦炎蒸，小亭漫营葺。

东山旧蒲葵，从此可挥掷。

为顾清阴多，更期广封殖。

本固待时来，春风易为力。

李吕

李吕　送陈尉别二首

奕世雄题雁塔名，于今父子自师生。

词场鱼贯真无敌，庆事蝉联尽有声。

雅兴莫追吴市隐，横飞端继紫微明。

从来患盗惊邻里，且喜三年鼓不鸣。

李吕

李吕　送陈尉别二首

试吏谁云百寮底，长材元是万夫雄。

锥刀垄断焉能较，泾渭区分独至公。

顾我每惭天下拙，辱君见许古人风。

明年还忆蓬蒿径，身在瀛洲雨露中。

李吕

李吕　送高丞别

君侯七闽英，学问早有余。

年时犹未冠，鼓箧游上都。

文成笔五色，四海仰名誉。

调丞尉江邑，有实不愿图。

朼来对二松，清襟映冰壶。

粹然眉睫间，未变庠序儒。

胸中浩然气，固已雄万夫。

我穷卧洲渚，江鸥以为徒。

屡枉高轩过，峨冠讲唐虞。

驰骋文史乐，时得陪卷舒。

瓜代遽及期，此情将焉如。

耻作儿女态，挥洒小衣裾。

虎溪岂限我，足创方趑趄。

怅望不远送，搔首空踌躇。

所觊善行李，早达三山隅。

安居未容久，快作朝省趋。

用贤世所急，君才应时需。

愿补仲山衮，再矢皋陶谟。

勿以得失虑，行当翱天衢。

愧乏折箠赠，短篇见区区。

他时旧交念，阔{外门内扁}寄樵渔。

李吕

李吕　送郭之赴廷试

半生铁砚不偿劳，揽镜惊心已二毛。

缚虎正须还老手，插貂未肯付儿曹。

九天日月披晨翳，三峡鱼龙息夜涛。

闻说西湖冠天下，水光山色动挥毫。

李吕

李吕　送黄元董赴廷试

江夏无双最擅名，君家群从总能文。

丹枝只为一门种，黄卷仍收再世勋。

天上鸳鸿方接武，眼前驽蹇漫成群。

蜀军自昔锋尤选，一战凭君静楚氛。

李吕

李吕　送黄仲甄赴廷试

我昔尝为东南行，烦君载酒送城阈。

酒阑上马意恻怆，似叹飞沉异鳞翮。

我言君岂哙等伍，霜蹄偶蹶未为失。

整衔易辔便千里，宁比驽骀才寸尺。

转头日月曾几何，君已声名满蟾窟。

笑呼扁舟下吴会，去意猛作秋鹰制。

君家艺德知何年，弟兄头角俱突兀。

仙枝万丈不供折，人家生子叹豚犊。

春归洲渚波面肥，江神为君好风日。

君王正御紫宸朝，蜀士半居青琐闼。

牵联即日九天上，判司卑尺等厮役。

向来於我作鱼羡，吾今洗眼看鹏击。

人生行止特未定，遇坎乘流听造物。

唯有名节不可污，与君相期保黄发。

李吕

李吕　送江宰别

行李在门外，驾言归帝都。

三年宰杭州，警敏材有余。

检身不容玷，清冰莹玉壶。

遇事有所立，风雨信不渝。

吐哺出延客，悬榻时待儒。

雅量不遗物，狙诈嗤庸奴。

胸中水鉴明，黑白分两途。

慈良恤民瘼，严惮戢黠胥。

去夏忽大饥，米粒贵比珠。

农民既无蓄，官廪素乏储。

君以身任责，询谋及樵苏。

声威耸邻寇。日赡几万夫。

一一劳措画，晨饭常至晡。

惜哉当路者，访问亦已疏。

此功肩古人，反与泛泛俱。

要当公论定，会有闻天衢。

我衰耕谷口，屹然如枯株。

他人不着眼，屡辱顾草庐。

脱略时辈礼，待以国士徒。

临别难为怀，欲赠将焉如。

但愿益磨砺，器宇恢远图。

贵富皆分内，青毡君岂无。

力疾出送别，酸风生道隅。

征旆不容驻，搔首空踌躇。

李吕

李吕　送千二十侄五首

江头片片玉梅飞，岭路迢遥雪正迷。

乘兴为谁骑马去，不辞迎冻散双蹄。

李吕

李吕　送千二十侄五首

贤哉东道世崇儒，爱子尤专择楷模。

责望要须精举业，未应道义略唐虞。

李吕

李吕　送千二十侄五首

纷纷世态利为言，此道谁人识正传。

为已为人宜两尽，莫教渠笑舍其田。

李吕

李吕　送千二十侄五首

江左风流久擅名，成章掷地作金声。

清新俟逸俱难及，若比前贤更老成。

李吕

李吕　送千二十侄五首

却喜君知取友端，诗情游戏志睎颜。

更烦为说开三迳，安得斯人数往还。

李吕

李吕　送双峰圣僧遗像还山

枯林形模酷肖之，只应铎落自秦时。

定光炉韛收亲子，圆宽门风出自枝。

韬晦无因观大用，感通犹得见全提。

要知取次为霖去，便是元初利物机。

李吕

李吕　送王晋卿赴廷试

怪底先生思涌泉，少年笔势已翩翩。

马嘶长道空骧首，龙擘沧波竟上天。

分付风云身九万，更看礼乐字三千。

期君未可班行去，细听胪音黼座前。

李吕

李吕　送吴晦叔赴廷试

我昔游白鹤，山川气雄深。

邂逅识吾子，戛然唳孤音。

日日望飞鸣，洄洑乃至今。

玉美出坚璞，木老生乔林。

书生未足道，聊用慰苦心。

始驾百斛船，挂帆发江浔。

破浪当自兹，意象殊髒髒。

天方拓王度，清问虚宸襟。

调毫写胸臆，气力戈鋋森。

荷衣缚异时，恐为寒蝉瘖。

江城惜此别，风雪作昼阴。

何以托远怀，酌酒拊剑镡。

湖海气摇薄，激烈愁端侵。

唯应白云梦，夜夜飞遥岑。

李吕

李吕　送许尉子云二首

秦望排空插鉴湖，先生气禀旧东吴。

胸中今古几千载，笔下波澜雄万夫。

彩棒垂门奸自肃，土神应梦昔何殊。

荣归快作朝天计，台阁欢传得巨儒。

李吕

李吕　送许尉子云二首

济人曾现斩蛟手，慢学吴门作陆仙。

雪月精神资句法，经纶器识得天全。

评君全在羲皇上，许我难堪叔度贤。

出处相悬同臭味，寄怀犹望捧来篇。

李吕

李吕　送杨道父赴廷试

每念先游尝慨叹，於君先世最周旋。

神驹堕地真千里，老木蟠空已百年。

此去汉庭应籍甚，向来蜀产久萧然。

锦衣归日烘晴昼，应与莱衣巧斗鲜。

李吕

李吕　送杨文赴廷试

只今冠盖盛诸杨，连岁科名属雁行。

笔下戈矛吾退舍，胸中珠琲海倾藏。

鸡群有鹤人谁识，熊掌兼鱼子厌尝。

一振斯文千古事，凭君更为引天潢。

李吕

李吕　送赵胜仲赴廷试

过眼纷纷乱髕髗，谁知龙种不寻常。

更生学苦藜分照，长吉诗多锦作囊。

已作怒鹏横绝汉，更随鸣凤集高岗。

天将一第酬寒士，分付宗枝亦有光。

李吕

李吕　送赵彦修

六月红尘如火烈，朝来一雨炎威歇。

渐看蘯末起凉颸，推上冰轮作清绝。

王孙叱驭欲何之，直向铨曹射佳阙。

天生良才必有用，岂应付与咐等埒。

几载低头丐祠禄，岁寒颇获固穷节。

傥逢佳士重荐论，平视朝绅可颃颉。

顾我幽居苦羞缩，却扫柴门学藏拙。

每向水边狎鸥鸟，未遑郊外习绵蕝。

君能脱略时从游，尝鼎一脔端可别。

临行尚作半日留，满泛青瓷话离别。

秋风若遇南飞鸿，好寄一声慰骚屑。

李吕

李吕　送仲秉赴廷试五首

乱石搜琮璧，修梧待凤凰。

地灵真间阔，世眼但寻常。

我友更谁子，平生唯此郎。

连城不当价，容易莫商量。

李吕

李吕　送仲秉赴廷试五首

雾豹文章异，渊鲸爪角雄。

荒陂寒泣露，空谷暮号风。

突起能无意，平沉未分穷。

不知貂冕地，冷砚破窗中。

李吕

李吕　送仲秉赴廷试五首

欲献琅玕腹，君诗有宿盟。

云天宸极邃，日月衮衣明。

太守荐何武，诸公倾贾生。

三山移步到，寄语问玄卿。

李吕

李吕　送仲秉赴廷试五首

一元谁破碎，河洛漏微分。

星斗昭乾纬，葩华粲地文。

班扬浑细事，伊傅有殊勋。

补履非神剑，相期敬所闻。

李吕

李吕　送仲秉赴廷试五首

元龙湖海士，可但着茅庐。

诗老经从地，禹功疏凿余。

蜀峰帆影隔，郢树鸟行痚。

太史行天下，归来好著书。

李吕

李吕　宿洪氏南轩

马乳龙须方压架，玉簪蜀盖渐平堤。

朼来颇释尘劳念，况有清风入枕帏。

李吕

李吕　宿游伯均裕斋夜无蚊蚋熟寐达旦

处处如雷针在舌，咂肤成群难扑灭。

主人作官重膏血，未劳挥拂蚊自绝。

荆棘不产茅山帝，天台有菌皆可尝。

期君守此化民术，异类尽令回善良。

李吕

李吕　潭溪钓者

踞坐鱼矶上，无心同狎鸥。

敲针漫劳力，故尔投直鉤。

李吕

李吕　题伯丈人黄待制归来堂

君子重进退，大节贵能全。

厥志在冥鸿，耳非闻杜鹃。

县车示优宠，挥金乐耆年。

高风激贪懦，千载要齐肩。

李吕

李吕　题长滩铺

一丘一壑吾臭味，真是真非孰有无。

月笛烟蓑秋正好，急须归钓渚溪鱼。

李吕

李吕　题丛碧亭

主人厌尘俗，不使居无竹。

诗翁爱诗史，咏歌长不足。

箨龙遍山园，嘉名榜华屋。

何当乘逸兴，倚栏听戛玉。

李吕

李吕　题东寮

羲和鞭日驭，发轫自晹谷。

道人耕寸田，开窗纳余燠。

李吕

李吕　题焦山寺

水轮依风负坤舆，百川东充同灌输。

掀巾之陂莽吞受，沃焦之册初不濡。

云根终古插江湖，狂澜滔天随卷舒。

空神回飚避突兀，海门排霄岌相扶。

僧居蠔山迷向背，佛宇蜃气成吹嘘。

昔游玄冬崖壑枯，洪涛溅雨名优裳裾。

风来驾潮愁海若，溟涨跋浪翻鲸鱼。

羽渊咸池相荡潏，月阿日窟漂方隅。

此身浮沤一缘聚，四大湿相瀰空虚。

鎝锋悬持妙善住，蚊睫坐睨焦螟居。

山中老禅眼於菟，香饭遣化分雕胡。

重渊重涎舞蛟首，方丈冥寝凝薰炉。

夜寒黑月照浊水，乞取坏衲摩居珠。

李吕

李吕　题君山爱松轩

青青窗外松，高下如羽盖。

不论霜雪晨，屹立风雨外。

深根养茯苓，千岁坐可待。

世情苦炎凉，一日几变态。

此物独坚贞，雅志在久耐。

清声万壑传，时奏庄生籁。

李吕

李吕　题君山爱松轩

尝爱山间老乔松，栖烟宿雨盘虬龙。

道人所爱偶相似，许我来此听松风。

李吕

李吕　题君山观招真阁六首

蜡屐发兴屡，几为春泥阻。

此行不作难，霁色随步武。

李吕

李吕　题君山观招真阁六首

数峰碧巑屼，乌君成道山。

仙游杳难问，空锁白云閒。

李吕

李吕　题君山观招真阁六首

双蔓正排空，云是玉真府。

采芝何许入，忽此驾修羽。

李吕

李吕　题君山观招真阁六首

观宇藏山崦，昔居火宅僧。

因缘有时节，羽服奉香灯。

李吕

李吕　题君山观招真阁六首

晕飞新楼台，像设旧金碧。

焚修人已老，倚杖对山石。

李吕

李吕　题君山观招真阁六首

彩侍过丘林，星行忽一周。

春晖今已矣，涕泪不能收。

李吕

李吕　题破石铺

往返数百里，上下几重山。

仆仆利名客，不知行路难。

李吕

李吕　题七者寮

莹心冽寒泉，砥节介如石。

本无市朝念，自与红尘隔。







卷161

李吕

李吕　题少室故居

拾遗旧隐居，一亩长蓬蒿。

在昔考槃初，择胜得无劳，

羊肠罕人迹，丘壑方自豪。

凤凰景星睹，奔走纷儿曹。

屈伸固相感，舒卷随所遭。

莫言从此去，索价遽能高。

李吕

李吕　题宋德器致爽轩

将军啸咤风雷生，一诺之宠千金轻。

仰头看山默不应，此段王郎真绝人。

人言爽气定何物，面目俨然君不识。

非氛非祲非烟云，可以意了难口说。

子猷拄笏人笑痴，先生作斋人愈疑。

但知谈河不救渴，岂信秀色能充饥。

千峰横青朝过雨，折简招归入诗句。

傥有俗客来叩门，为道我眠卿且去。

李吕

李吕　题吴微仲常斋

人心非无常，自为外物禁。

喜怒烈火炽，宠辱铦锋森。

从兹失本然，至理而浮沉。

达人解其会，魔军讵能侵。

盘石可转移，明月犹晴阴。

卓然有所立，此道古与今。

颜渊无终食，隈子不动心。

充君名斋志，前修端可寻。

李吕

李吕　题吴仲微常斋

达石情忘倦，移山志必通。

朝朝勤甓运，井井策新功。

李吕

李吕　题游少张逸老轩

劳生著意在荣观，炊熟黄粱万虑宽。

溢目琴书聊自乐，半窗风月不吾悭。

从谁更觅安心法，回首几经行路难。

料想已成同水镜，任他胸次九疑山。

李吕

李吕　天台石桥高茶供

闻说天台髻未髽，中年方遂此煎茶。

不行四边十九盘岭，那见二千余盏花。

架壑横空瘦龙脊，崩云裂石怒雷车。

他时乞我三椽地，莫郊昙猷滴两洼。

李吕

李吕　天章阁成应制次韵

宝构云屯珍木才，璇题金榜倚天开。

高连色界非非境，光动星躔两两台。

上帝图书开玉府，从臣冠佩继麟台。

诏音亦许赓宸唱，荣胜邹枚后乘陪。

李吕

李吕　铁笛亭

孤吹人已远，横笛处犹在。

清史欣有托，奔云放天籁。

李吕

李吕　投赠钱侍郎端礼三篇

人间富贵岂须论，三百年来积庆门。

名纪太常高大父，气钟仁祖外曾孙。

心存忠孝源流远，义薄云天色笑温。

屈指前时功德辈，悠悠谁似典型存。

李吕

李吕　投赠钱侍郎端礼三篇

仙风道骨本飘飘，万卷诗书乐一瓢。

落笔云烟盘绵绣，满腔星斗绝尘嚣。

悬知可使邦风美，岂但能令国计饶。

四海徯公归致主，方今天子舜承尧。

李吕

李吕　投赠钱侍郎端礼三篇

天地生成无用躯，青箱世业一愚儒。

几同海上屠龙术，空守岩前待兔株。

自信平生非木石，谁怜半世混泥涂。

幸逢点铁为金手，乞与投身造化炉。

李吕

李吕　挽上官文季直二首

踪迹半天下，声名落士林。

缙绅争汲引，岁月漫侵寻。

后辈尊时尚，斯人竟陆沉。

只言余庆在，子舍日髒髒。

李吕

李吕　挽上官文季直二首

仿昔刃强际，频趋几杖前。

交游推上行，礼遇辱忘年。

木落鸡笼坂，风酸薤露篇。

空余两行泪，飘洒对新阡。

李吕

李吕　挽昭怀皇后诗二首

{左巾右荒}御还龟洛，祎衣閟鲋隅。

光华随渭水，巡狩隔苍梧。

已卜先朝袝，旋闻反寝虞。

昭怀千载諡，不朽在椒涂。

李吕

李吕　挽昭怀皇后诗二首

愍册哀荣绝，鲜原卜兆安。

世家金穴旧，大坠玉衣寒。

何意簪花柰，空遗刈畹兰。

神游泰陵庙，永护月衣冠。

李吕

李吕　晚步

薄晚憩高林，好风吹我襟。

斜红翻鹭翅，空碧湛波心。

云坞牛羊下，烟汀竹簊深。

一声渔笛罢，袅袅送余音。

李吕

李吕　温泉

阴阳分二气，钧播立万物。

泉脉或寒温，初非择地出。

李吕

李吕　温泉

太朴一已散，人伪日滋彰。

持彼炎凉态，指目为温汤。

李吕

李吕　温泉

匡庐发源初，绝景乃如许。

尤幸远市朝，不遭豪右取。

李吕

李吕　温泉

怀哉经始心，与世共游赏。

为语往来人，莫起骊山想。

李吕

李吕　文友

摛辞气为主，盛气理或差。

大音等韶护，小巧同春葩。

李吕

李吕　卧云樵者

山深成独往，伐木声丁丁。

莫作烂柯客，长年玩一枰。

李吕

李吕　喜入杉岭

行尽山岭头，欢喜入乡关。

忆昨冒雨去，寒涩亦多端。

处登粮纲船，出入狗窦宽。

水涨泊无岸，水落浅凑滩。

直待负水顺，摇舻离江湾。

虺蜴微细物，托龙逞神奸。

篙工精祷罢，顷刻过千山。

脱或涉不契，风波生坐间。

窜身輙拘滞，伍咐仍比顽。

疑虑狐小润滑，进退羊独藩。

仅得黄义叟，可与话岁寒。

论文消永日，长歌当夜阑。

传闻白水发，川途阻瀰漫。

余益动归心，掉首辞弯踚。

怅怀陶靖节，不肯效一官。

况为太仓鼠，蚕食殊未安。

肩舆走泥涂，仆夫愁险艰。

附舟计已左，且复行路难。

见向恨不早，兴尽而知还。

明朝得善达，那假生羽翰。

稚子争候门，细君卷帘看。

真乐未渠央，茅檐共团坘。

尚论数千岁，窥管才一斑。

稍定理残编，补缀令可观。

尚友天下士，博约加雕鑽。

游谈若无味，素手空厚颜。

度事通神明，至理吾岂悭。

设有无父国，而后不可干。

李吕

李吕　喜雪应制次韵

嘉平瑞雪映芬华，寒冻河源万里沙。

贝阙珠宫眩云海，琼林玉树散空花。

先春知为家祥应，泽物深随德意遐。

不隔宠光回寸草，何妨梅柳自萌芽。

李吕

李吕　象之晚坐有感次韵

丈夫不作宋玉悲，珍重陶潜菊一枝。

寄傲北窗缘底事，只应真趣少人知。

李吕

李吕　宣和殿新竹应制次韵

千竿倏忽散层云，疑有风雷为骏奔。

峻擢湛应烦地媪，巧裁作复借天孙。

已惊虎豹留皮处，更看龙蛇起陆痕。

圣主工夫同造物，坐令温诏发霜根。

李吕

李吕　乙巳四月比屋多疹痘虐痢间作五月尽犹未已病者延绵在寝治疗不获其

去年秋冬交，白昼雷虺虺。

隆冬忽暝燠，青红开百卉。

雨泽不时下，快雪倾复霁。

井泉傍射鲋，涧水通一遂。

春风二月前，行人汗流背。

倏来夏初中，遽变素商气。

稻谷已三布，进过未鎝水。

复衣日犹寒，重衾夜增被。

燮理失其节，老弱生疵疠。

疹痘无间然，否则得痎痢。

十室闻九病，颜色非人类。

明晨温风届，风候尚云尔。

只愁淫雨歇，炎威火争炽。

烁石更流金，暴烈摧万汇。

皇天本至仁，长怀好生意。

恢网疏不漏，盖高卑听视。

夫谁执其柄，悖谬仍倒置。

感召厥有由，下民亦何罪。

我欲借扶摇，剖心叩玉陛。

九关群虎守，未许凡骨诣。

愿天回光鉴，肃正天之纪。

甲庚先后三，寒暑无骤至。

春荣不妄施，秋敛仍合义。

四序蔑侵陵，功成顺常理。

三垣拱帝座，百辟森列位。

星辰各授职，钧播岂私遗。

巽风司号令，罔或轻行止。

雷霆秉鈇鉿，歼殛必奸宄。

膏润到焦枯，阳和不择地。

幅员几万里，一一防壅蔽。

日月黄道明，泰阶平如砥。

丰穰被率土，寿域包遐迩。

闾阎礼逊兴，鼠偷自不起。

吾皇免焦劳，邻敌望风靡。

圣世作幸民，请从今日始。

李吕

李吕　已亥出南康宫伯称以诗赠行次韵三首

谁怜甲子混泥涂，老钝何能展壮图。

方恨此行垂橐去，辱君赠句当骈珠。

李吕

李吕　已亥出南康宫伯称以诗赠行次韵三首

丹枫摄摄挂晨霜，笑指匡庐路许长。

且喜眼中无逐臭，自然心地发清香。

李吕

李吕　已亥出南康宫伯称以诗赠行次韵三首

君才端可用於时，努力行将彻主知。

出处到头皆分定，相期於道不须离。

李吕

李吕　以油烟赠许尉因赋长篇

我有坚玉黝而泽，尝从十八公处得。

兰胶麝篆积甚劳，佛账书灯扫何益。

江南务官骨已朽，潘仙久矣寻李白。

谁欤获此古胶法，持赠茅斋轻尺璧。

我非其人弗忍磨，缄藏夜光侵几格。

换鹅右军肯轻示，五日京兆无人识。

临池学书水为黑，不救晋家清谈厄。

风流解物远山长，才轻未免遭刻责。

神仙中人许玉斧，手持补天笔五色。

效官一尉聊复尔，祒磈胸襟尽珠瓅。

张颠落笔谩如云，曹植波澜翻逼窄。

逢时腾踔不作难，定冠蓬山文字职。

是物胡为送乞君，要与铦锋势相敌。

诛奸发潜盖余事，吾道岂容邪学塞。

李吕

李吕　莹心泉

修绠何妨汲，羸瓶不自任。

从渠清彻底，伴我岁寒心。

李吕

李吕　忧旱

田圃如燔木叶黄，火轮从早出扶桑。

伫观罪已侔汤德，更愿求言举汉章。

冤死岂能无孝妇，当烹应复有弘羊。

可怜野老吞声哭，此意何由达上苍。

李吕

李吕　游铅山石井

碧玉罅中仙洞府，玻瓈无底涵烟雨。

好将润泽天下施，沾溉宁论数千亩。

李吕

李吕　游青玉峡

双剑插银潢，飞下作惊瀑。

奔流两山间，峡石峙青玉。

大声殷其雷，余响乱琴筑。

澄泓神龙居，秽浊不敢触。

派别入危亭，湍激如转毂。

亭前石磴斜，快泻皱明縠。

我来濯尘缨，一览骇心目。

雾罩香炉峰，龟鹤舞见腹。

山尖应更好，恨不骑黄鹄。

老坡五字句，敛裧三敬读。

是翁久已仟，鲲鲸随绝足。

犹有出尘语，与世作轨躅。

援笔记姓名，良惭学貂续。

李吕

李吕　游希夷观

秘馆白云边，来游记昔年。

黄冠姿槁甚，败屋意萧然。

访古知仟裔，看碑识汉镌。

危栏聊徙倚，风袂欲翩翩。

李吕

李吕　游希夷观

枫老丹成叶，芦轻雪作花。

晚风何处备，疏柳欲栖鸦。

绝壁生虚霭，晴天点片霞。

莫教残酒醒，客里易思家。

李吕

李吕　有感

入务市朝念，在家云水僧。

善薰妻法喜，敬远态摩登。

心里且寻静，热中须放生。

时时发深省，结来莫教增。

李吕

李吕　予一病七十日心呈牢落作诗自解

抱病懒巾栉，自度作黄冠。

披褐襟便短，拖鞋步稍安。

忘机任俗薄，遮眼把书看。

未必不为福，善乎能自宽。

李吕

李吕　渔艇

撇烈非为鱼，流行本处山。

白鸥自得意，相农过前湾。

李吕

李吕　寓斋

萍梗天地间，初不异万物。

可能发深省，惟有一事实。

李吕

李吕　云际岭

凌空石磴三千丈，匝地瑶林百万花。

自有眼来方见此，直疑身山到仙家。

李吕

李吕　云庄耕者

莘野乐尧舜，谷口岂其乡。

自是不可掩，区区非近名。

李吕

李吕　赠画师郭叔詹

蚤觉儒冠多误身，聊工传写养偏亲。

丹青游戏臻能事，造休生成羡逼真。

笔下岂皆行路辈，眼中谁是筑岩人。

会当诏作云台像，画手惟君妙入神。

李吕

李吕　赠上官法师

法官道家流，修奉有年所。

灵验感人多。时贤赠诗句。

一日来访予，三揖进宾庑。

函袖出异书，雷文加释注。

涤手遍披阅，因果皆有据。

纷纷奏汉后，死者略可睹。

权量巧心计，悖道忘君父。

贪淫蔑仁义，往往涴斤斧。

质经吾圣人，有理无其故。

迨乎震夷伯，隐慝才显露。

嗟乎三代前，朴实犹近古。

后者业中炽，日甚造罪苦。

不然子之书，何乃遽有许。

自居田野间，兹事闻亦屡。

又知今视者，已复不胜数。

蠢彼无知辈，徒诵孝悌语。

人貌犬彘心，埋头入秽污。

俯仰多厚颜，劬劳忍深负。

目前恣为乐，遑恤盈墨簿。

愿子持此书，鑱石置通衢。

比屋得大诫，毋致烦天诛。

下愚终不移，自取任从渠。

有能用斯言，任籍登不诬。

脱或秘费示，与道终悬殊。

述此赠行色，子其信否乎。

李吕

李吕　赠朱少南别二首

外貌休寻饾座梨，应知石里蕴环奇。

从来善相书前史，为识英雄未遇时。

李吕

李吕　赠朱少南别二首

朱君精到古人趣，踏遍东南称独步。

只今应诏非乏材，预烦拈出横梁具。

李吕

李吕　贞妇

婉彼邹氏女，其父尝籍兵。

嫁作耕夫妻，妇道以勤称。

厥夫惰农业，居肆寄郊坰。

薪爨不时给，贮粟未满瓶。

行年三十余，脸白两鬓青。

谁家马上郎，一见愿目成。

留连不忍去，斜红挂日钲。

携篮夫偶出，次第陈私情。

示以箧中金，持赠固不轻。

正色叱走之，郎马不及乘。

未几老狂生，补被问宿程。

百计稍与语，酌酒欲同倾。

窗前理残麻，不顾空丁宁。

复出绮香囊，藉以五花缯。

擎来通郑重，虽受心不平。

收之置敝箧，生意正经营。

托言姑少待，反把柴门扃。

长声呼四邻，悲切不忍听。

逡巡夫亦归，系缚诉县庭。

县官颇嫉恶，慰遣壮其能。

无几三叹息，恨今无肉刑。

吾闻秋胡妻，死有不朽名。

又闻昔罗敷，语直理甚明。

人生各有偶，勿用行兼并，

奈何世混浊，强暴相侵陵。

邹本微贱人，姆傅初不经。

何况抱贫苦，宋身屹长城。

后世迹其事，足媲古烈贞。

谁秉董狐笔，大书播余馨。

李吕

李吕　止宿寮

所重一言契，宁悬千里期。

他年风雨夜，还意剧谈诗。

李吕

李吕　追换刘平父二首

奕世旗常记姓名，屏山道学蔼余馨。

流风与世为标的，好义於君见典型。

琴韵祗求追古意，吟怀偏喜帝林扃。

相逢恨晚情犹厚，怅望音容隔杳冥。

李吕

李吕　追换刘平父二首

高才入用合求闻，却向丘园号隐君。

驰骋古人真我事，泥涂轩冕付时人。

黄粱未熟惊尘世，白璧空埋惨暮云。

赖得相门余庆在，诸郎峙玉正诜诜。

李吕

李吕　追挽游大夫

大夫古君子，不可今人求。

蝇营鄙世态，贪吟只不休。

一朝膺事任，卓尔茂勋猷。

此道今已远，天乎公首丘。

李吕

李吕　自警三首

爱之能勿劳，忠焉能勿诲。

彼有不受者，善意翻成累。

李吕

李吕　自警三首

当仁贵不让，见义忌无勇。

今人无魏颗，勿望渠形梦。

李吕

李吕　自警三首

劈人排孟子，通国诮匡章。

内省倘不疚，青蝇徒自忙。

李吕

李吕　自临州还题杉岭舖

自西徂东三百里，还闽入浙半月期。

人生奔走遽如许，世路险夷当自知。

造化密移真戏尔，富贵时来则为之。

盱盱睢睢亦何益，磊磊落落真大奇。

李吕

李吕　自题安乐行

老於世事尽忘机，古庙寒灰阅四时。

禀赋旧为天地贵，遮阑那许鬼神窥。

无弦绿绮陶彭泽，露地白牛僧大沩。

只此瞿昙安乐行，从何处觅是和非。

李略

李略　句

此身若得西归去，犹胜开笼放雀儿。

李昴英

李昴英　八月骤寒

秋欲中分暑更袢，金风崛起成寒动。

桃笙夜展犹嫌执，狐向朝披便怯单。

翻手炎凉真可笑，循环造化果无端。

老来一任添霜缕，寒暑难磨只士丹。

李昴英

李昴英　白云登阁

白云捧拥到危巅，杰阁翚飞倚半天。

谷响颇疑吟木客，潮囘坐见变桑田。

几重山隔几重海，一日身闲一日仟。

真乐无如会心处，林花野鸟亦欣然。

李昴英

李昴英　白云山见五色雀

罗浮禽五色，创见此山椒。

锦羽嬉同坠，铁冠迁最乔。

疑随仙双过，喜趁白云招。

贵客非关我，劳渠千里遥。

李昴英

李昴英　白云狮子峰望罗浮

不到罗浮瞥六年，后期几误铁桥仙。

远云不隔山真面，西麓原同第七天。

李昴英

李昴英　北山证果寺

久闻北寺最清幽，因看花田遂一游。

近国好山半烟雨，参天乔木几春秋。

香凝永昼添柄都，风送长松爽茗瓯。

此境今才逢我辈，不留诗去鹤猿羞。

李昴英

李昴英　碧霄

未到白云先碧霄，瘦藤支我上山腰。

烟横远树醉眸豁，竹引清泉尘虑浇。

酒滴松根和露饮，茶烹石鼎抱茅烧。

平生不被利名锁，半掩柴扉听晚樵。

李昴英

李昴英　别陈霆

政喜论文子遽归，扶胥之口访韩碑。

吟篇佳处南游得，行李轻如始至时。

石友秉心终可托，铁翁具眼远相期。

勉旃办取兰闱捷，四六供官且放迟。

李昴英

李昴英　采阳轩

看尽西园十里梅，黄昏寒月趁人回。

要圆一段清游事，更访仙宫索茗杯。

李昴英

李昴英　池州溪桥

万里长江汰一杯，等档袖剑九华来。

溪桥独坐无人识，又驾长风跨鹤回。

李昴英

李昴英　代送丘漕迪嚞

假帅如公自古无，邦人久矣望锋车。

政声难掩诸公说，明主周知万里余。

豹尾鸡翘那欠此，莼羹鲈鱠且归欤。

江头鼓动江船去，喜气欢声动里闾。

李昴英

李昴英　悼花首湛长老二首

碧眸泓铁面，跣足衲悬鹑。

数日蒲团定，一如泥塑人。

施钱随散掷，忍辱已忘嗔。

丁字何曾识，拈提话转新。

李昴英

李昴英　悼花首湛长老二首

别我笑吟吟，罗浮原力深。

空拳糊众口，平地起丛林。

山迥孤云没，溪寒片月沉。

人今奇坐蜕，在日孰知音。

李昴英

李昴英　登峡山疾风甚雨

长风吹裂碧云堆，卷取银河泻下来。

雨搅犀潭千尺浪，烟遮龙窟一声雷。

松翁偃盖岩隈立，猿女穿萝洞里囘。

旧事兰亭好拈出，婆娑溪曲共流杯。

李昴英

李昴英　赣学乡饮礼成二首

风化之原出泮芹，饮循豆笾陈。

国中推择爵齿德，堂上献酬介僸宾。

主一敬存容自肃，歌三乐备意相亲。

粲然应接非观美，所望今人样古人。

李昴英

李昴英　赣学乡饮礼成二首

无哗观者也深衣，古典如迂效颇奇。

放出曦轮行事日，飞来捷帜序宾时。

俎阳便觉春流畅，拜爵潜教俗转移。

此礼重行应易易，邦人耳目熟威仪。

李昴英

李昴英　古成之仙箕

翁来灵笔舞龙蛇，翁去瑶坛锁暮霞。

旧事欲谈三百载，五云阁上望仙槎。

李昴英

李昴英　观定堂

梵宫凭水建，蓬荻费芟除。

岸破群鱼出，枝危独鹤居。

定钟僧睡早，挥尘客谈虚。

月满龛灯小，风停幡影痚。

供盘多佛菓，僧饭饱园蔬。

惟有开山老，清高闭草庐。

李昴英

李昴英　观获

负郭平田阔，秋深获勤。

短鎌行缺月，多稼剪黄云。

旧腊占三白，今年稔十分。

太平村舍里，坠穗饱鸡群。

李昴英

李昴英　观入试者

钟撼鸡鸣万家起，月下纷纷白袍子。

提壶挈榼春游闹，擎箱擐箧谁家徙。

通衢隘塞行人绝，露坐欠伸奴跛倚。

远闻雷轰应答，近亦洶洶殊聒耳。

轧然棘其八户破晓色，阵脚忽移去如蚁。

壮夫先入护几案，儒雅雍容行且止。

垂髫趁哄未知苦，戴白相持叹衰矣。

自从明诏到郡国，士出深山集城市。

但能操笔不曳白，秋榜人人都准拟。

分明结社战所兵，投合主司谁得髓。

昨科人令或亡，三年场屋能消几。

功名信分置勿言，身健频来已堪喜。

槐黄早脱吾侥幸，因送儿曹得观视。

傍人休笑李秀才，三十年前亦如此。

李昴英

李昴英　广州天庆观众妙堂东坡井泉铭

老经云，坡记成。

名非古，堂遂轻。

两翁像，久晦冥。

伟方公，旧贯仍。

取彼栏，护此泓。

新作盖，环以铭。

遗千年，饮清泠。

续坡谁，李昴英。

李昴英

李昴英　过严子陵钓台

船重只因将利去，船轻又恐为名来。

如今羞见先生面，夜半撑船过钓台。

李昴英

李昴英　和广帅宋自牧劝驾韵

天将造榜放秋晴，南国新逢运会亨。

障碍洞开来试者，计偕稳送上华京。

主人况是梅花宋，寓客渐非日色程。

面见河南已分晓，伫聆魁捷响仙城。

李昴英

李昴英　和心字韵送林尉公琰校文

鹄袍忙立老槐阴，争望文星早照临。

称物衡无高下手，别形鉴有是非心。

品题岂逐朱衣转，沙汰何妨苦海沉。

将见贤书协舆论，真才到此遇知音。

李昴英

李昴英　和徐意一韵赠宝积中空山

道是空山却有渠，原来有有亦无无。

若能空到真空处，万斛尘埃着碓夫。

李昴英

李昴英　河南扫松访古胜寺不遇主僧

主僧走城磨驴儿，廊僧闭门缩头龟。

长发行者披鹑衣，沦我苦茗行相随。

禅床破簟客自展，急呼苍头挥大扇。

卧到夕阳暑力软，归趁潮平柁流转。

李昴英

李昴英　后峒月溪寺

寺巧蟠山背，池圆印寺前。

连筒泉落罋，如镜地无砖。

茗苦苛留客，僧淳懒说禅。

使君期不至，一宿笑无比缘。

李昴英

李昴英　后峒月溪寺

森森杉桧郁相缪，散策何妨逐胜游。

梵宇庄严传浙样，碧池荡漾纳泉流。

将军赢得山林在，衲子多因粥饭留。

眼界虽云欠轩豁，晚凉宜酒且夷犹。

李昴英

李昴英　黄士奇沿檄送其双亲归闽以诗送之

佳哉茂士颇圆机，频到萧斋对尘挥。

官长见知因职业，人生最乐有庭闱。

东山至宝身当惜，伯玉中年力去非。

一事说来真可敬，来装罄矣货金归。

李昴英

李昴英　即席和人韵送荃翁

诗似油翁背注油，知音世有几荆州。

乍寒乍暖方榆火，无米无钱只叶舟。

客况可堪今老大，人生何必尽封侯。

津亭且莫匆匆去，万斛春醪任拍浮。

李昴英

李昴英　纪事何林尉韵

清晨风日辟群阴，一纸三熏上帝临。

或者贪功频滑手，毅然奋笔特诛心。

冤辞赖有由言折，圣世难施汉法沉。

此举岂谋身祸福，祗怜无罪挚南音。

李昴英

李昴英　寄赠竹隐李聘君

圆沙有此隐君子，短褐枯筇自一丘。

安乐窝中宽宇宙，逍遥游处眇公侯。

逢人皆喜一无忤，於世何求百不忧。

种德已深天必报，大儿玉立最清修。

李昴英

李昴英　建宁解妲寄雪峰因人梦

行脚今朝又起单，欣然归去得安闲。

从前大梦难忘处，上白云山望雪山。

李昴英

李昴英　建他解归诗复徐意一二首

恨未澄清尽，孤踪已不安。

缪悠臣罪大，感激上恩宽。

乡国三千里，人心百八盘。

梦归今始验，为我谢言官。

李昴英

李昴英　建他解归诗复徐意一二首

吏擎双印出，便觉此身轻。

物我忘恩怨，渔樵寄姓名。

笛声黄犊背，诗兴白鸥盟。

故旧休相讶，无书到帝城。

李昴英

李昴英　鉴空阁

鉴空阁上赏僧轩，只树深开不二门。

一水横流界平野，数峰突起补前村。

舟来舟去人多事，潮落潮生岸有痕。

镇日长閒输老衲，倚筇独坐古榕根。

李昴英

李昴英　景泰寺

树合疑山尽，攀缘有路通。

远鸦追夕照，低雁压西风。

瀑势雷虚壑，松声浪半空。

凭栏僧指似，涨雾是城中。

李昴英

李昴英　净慈释刺血写经赞

此经如筏，写之着相。

而刺血写，妄中之妄。

经诸佛阔，血父母生。

何净何垢，等为前尘。

末法阇梨，沉酣入骨。

一毫且靳，而况於血。

血犹可舍，是知身幻。

大痛一囘，直须臂断。

李昴英

李昴英　久住白云呈镇长老

桑下戒三宿，我此尚留恋。

曹溪悟一宿，我复无知见。

镇公房逊客，所须如执券。

园丁蓝供茹，行者时灌砚。

饭奴更蒭马，纸帐费香篆。

主人真好事，应答色无倦。

欲归兴示阑，欲住面有靦。

飞锡肯三迳，亦有伊蒲馔。

李昴英

李昴英　看僧披剃

尔教言无相，谁教蜕发毛。

虚名犹度牒，多事更方袍。

父认师传的，年推戒腊高。

冠巾何不可，只要断尘劳。

李昴英

李昴英　哭清远权宰楼海司法二首

谕贼散私财，冥顽不可囘。

愤然瞋目骂，吾已戴头来。

一死当凶刃，千家免劫灰。

遗孤元未有，行路为悲哀。

李昴英

李昴英　哭清远权宰楼海司法二首

百里称廉吏，谁欤起釁端。

州符需赋急，军饷及期难。

节义扶浇俗，朝廷赠大官。

邑人崇庙像，犹似发冲冠。

李昴英

李昴英　苦秋暑引

商金久得柄，老火未退舍。

甑中着寰宇，赫酷甚於夏。

池汤颇殃鱼，田龟应害稼。

桃笙亦桨汗，水国无凉榭。

扇挥腕欲脱，忍渴畏杯斝。

树间寂秋声，矩　¤何时下。

四序本循环，寒暑相代谢。

炎炎推不去，谁与诘造化。

人思濯清泠，风露原一借。

再拜祈蓐收，西陆早命驾。

李昴英　灵洲

眼前无限往来舟，射利干名不肯休。

少见人心如此寺，屹然砥柱在中流。

李昴英　吕洞宾赞

碧其风巾，皓其云袍。

六合飞遨，仙中之豪。



李昴英　罗浮峒长宝谷王宁素送药瓢

久矣深山炼鹤形，闻呼峒长又逃名。

断崖怪木人稀迹，乱石奔泉润有声。

剑定通神收古匣，棋聊供玩戏纹枰。

药瓢解赠宁无意，重到孤庵论养生。

李昴英

李昴英　罗浮飞云顶

山行颇觉思悠然，游遍仙家几洞天。

登见日亭风刮面，立飞云顶月齐肩。

稚川翁有烧丹灶，影泰师留卓锡泉。

我得真人金石诀，无求自可享长年。

李昴英

李昴英　罗浮国醮

霓氅蹁跹拜玉宸，发挥道德五千文。

步虚夜半千山月，朝斗空中五色云。

风雨若时昌国运，乾坤齐寿祝吾君。

贤侯方寸精诚积，散作丰湖叶气薰。

李昴英

李昴英　罗浮何君佑夫相访惠诗又出所作水墨鱼戏题卷末

山头钓引千钧鱼，铁桥曾逢稚川奴。

风波平地误点额，戏取墨汗翻模糊。

纵观濠上契妙趣，浩浩胸次涵江湖。

墨云忽从砚池起，拨剌跳出形模殊。

大鱼腾骧撼风雨，小鱼琐碎游荇蒲。

技如元放几许奇，金盘一个松江鲈。

试张亭前涨波影，舂锄飞下傍睢盱。

世间画史少活笔，描写终类鲋肆枯。

文溪一湾浮钓徒，欠得龙眠为严濑羊裘图。

李昴英

李昴英　罗浮梁弥仟游烂柯山赠以曲筇方笠

葛坡龙竹东坡笠，合伴山人到洞天。

柯烂想应留斧在，凭君试问石桥仙。

李昴英

李昴英　罗浮桃源峒

灵符锁尽穴中蛇，深入千岩处士家。

峒户隔云呼不应，时时流水出桃花。

李昴英

李昴英　美广帅赵平斋拓贡院

闱棘千间手拓开，帅幢元是个中来。

前峰卓卓尖如笔，正路堂堂稳踏槐。

自此鹄袍容万士，浑然龙化出伦魁。

南州尽说明年好，依旧科名得上台。

李昴英

李昴英　南华寺五首

诵经听得入从门，壁上偷他四偈言。

毕竟单传端的处，卖新供母是心源。

李昴英

李昴英　南华寺五首

西方骨董南方宝，留镇曹溪几百年。

自是后人当不得，有如翁者亦单传。

李昴英

李昴英　南华寺五首

从前梵说堕虚空，独有坛经说不同。

体用圆明皆宝相，一丁不识却心通。

李昴英

李昴英　南华寺五首

未参五祖已开山，全下全身此地安。

不是香烟忘故里，衣留孔道要人看。

李昴英

李昴英　南华寺五首

清者何曾饮盗泉，僧盂底饭逆巢田。

此疑欲问师无语，风撼长松啸半天。

李昴英

李昴英　蒲涧山行宿景泰呈诸友人

蒲根采得汎金船，滴水岩前且地仟。

造物添支闲岁月，上恩不与好山川。

意行芳草迷丹灶，旋摘新芽拨涧泉。

欲雨还晴便登览，更消一宿白云巅。

李昴英

李昴英　蒲润滴水岩观瀑

与可人游五四并，快风吹面洗炎蒸。

鹿巡夹道千章木，猿挂垂崖百尺藤。

石室横琴清振玉，壶瓢酌水冷调冰。

瀑帘雨后笼山阔，不许尘埃俗耳听。

李昴英

李昴英　蒲润和东坡韵

四时冰柱湿风前，绝顶飞一来派泉。

瘦蔓相牵根太古，苍崖特立探长天。

灶荒孤鹤寻遗迹，寺老幽禽闯坐禅。

闲日频游归复梦，结庐曾许蹑坡仟。

李昴英

李昴英　樵者

近道其樵者，劳哉食束薪。

运斤碎裂盘，荷担下嶙峋。

恐是仙王质，何须贵买臣。

路傍迎一笑，笑我绊簪绅。

李昴英

李昴英　青释应端住与化寺惟其说而勉之二首

钵中滴水也难消，切莫贪他寺富饶。

留取大皮缠大树，腹围紧紧篾三条。

李昴英

李昴英　青释应端住与化寺惟其说而勉之二首

一般奇怪弄精魂，猪蚬皆餐针戏吞。

未到空通渠地位，只当斋戒作沙门。

李昴英

李昴英　秋试已近用韵勉儿辈

邺轴轮囷数世藏，乃翁曾读被龙光。

诗书有种芥拾紫，科举催人槐落黄。

学到自然名盛大，文工更要理深长。

岁当酉戌吾家旺，月府先教窦桂香。

李昴英

李昴英　劝梁青霞归罗浮旧隐

逍遥八极片云浮，所过名山不久留。

依旧片去归石峒，从今休更下山游。

李昴英

李昴英　三山亭

山中招提鼎足踞，路如丁字分头入。

还看港汉纷长绳，俯见阜丘才小笠。

班荆坐仆纵之息，争解绿荷撮红粒。

群然饮润忽喧噪，石兀深丛疑虎立。

我起胡床划孤啸，前峰响答松风急。

举头云端尚天半，搘竹扳萝进千级。

李昴英

李昴英　三十五代张天师赞

冷面皎霜凝，电光双目峥。

生来元自别，不但父书灵。

李昴英

李昴英　山寺夜起看月

丙夜忽窗白，披衣起凭栏。

山川如昼见，松桧照人寒。

孤鹤欬屋脊，群僧鼾纸单。

灯前呼老佛，妙境许同观。

李昴英

李昴英　山行

尘中事日生，拨剔且山行。

补被欣然出，登车趣便清。

奴收携蜡屐，客主带棋枰。

才过城闉外，耳要命无市声。

李昴英

李昴英　示儿用许广文韵

斐然狂简不知非，席帽何时免诮议。

官样词章惟典雅，心腔理义要深几。

各随鹏鷃高低适，一笑鸡虫得失微。

偶未成名儿勿恨，我方追悔蹈文闱。

李昴英

李昴英　是日至马祖岩和前韵

九秋天地香，赣产饶木犀。

登高诣其巅，风健戏马嘶。

偷得一日闲，古锦奚奴携。

秋阳阁霏雨，飞盖换障泥。

举扬马祖禅，拂摩老坡题。

菊萸劝人饮，猛吞玉东西。

凭阑视九州，莽苍烟水低。

如何昌黎翁，华岭须缚梯。

野性淡无嗜，所乐惟山溪。

每羞名利区，得失争虫鸡。

意行契真趣，荒苔踏成蹊。

嘉辰且尽欢，聚散或不齐。

李昴英

李昴英　寿张新班

喜气棱棱肖紫岩，向来石燕毓奇男。

九十入相今才半，七日为人恰后三。

李昴英

李昴英　寿张新班

籍湿金兰穹地步，椒香玉斝盎春酣。

赤松须待功名遂，蒲润清泉墨菊潭。

李昴英

李昴英　书龙头义约簿二首

桂菊风香造榜天，门标捷帜地流钱。

笔端快便行年顺，骑鹤缠腰身两全。

李昴英

李昴英　书龙头义约簿二首

鵰鹗联翻二十名，看看金榜是同盟。

河南人面分明见，心说龙头谶已成。

李昴英

李昴英　司法曾子美新第荣归欲得余诗不敢效世俗谀语二首

里同清献久闻风，耿耿胸中便不同。

一疏叫云韦布日，大廷对策想输忠。

李昴英

李昴英　司法曾子美新第荣归欲得余诗不敢效世俗谀语二首

舌似河悬笔水翻，春官首疏见风肝。

士须卓尔名当世，好取前修节行看。

李昴英

李昴英　四月十五游僧寺

今日快逢僧结夏，不刀乘兴扣禅扉。

非垂远瀑溪声急，风卷痴云雨脚稀。

囊锦诗成僧借看，纹楸棋落鸟惊飞。

此来莫讶凭栏久，杰阁新成拂翠微。

李昴英

李昴英　送舶使孙叔谐东归

莼鲈高兴趁新秋，帆腹吞风涌去舟。

万宝集登天子库，诸蛮遮润海山楼。

世间颠倒是非梦，达者逍遥得失侯。

归到家林定重九，团栾杯酒菊花浮。

李昴英

李昴英　送舶使周申

堂堂山立旧朝簪，久屈清流督献琛。

风赴连艘出狮国，浪吹残句到鸡林。

平生不隔同年面，中岁难禁惜别心。

归见耆英定相问，只言闭户万山深。

李昴英

李昴英　送陈大雷试太学

裹粮数千里，买勇万人场。

庚岭琴书去，桥门姓字香。

有司应眼具，喜气已眉黄。

践履宜天相，时文况所长。

李昴英

李昴英　送次儿解试

四度笺名达帝聪，布衣便有此遭逢。

吾家积庆为心印，一战收功在笔锋。

举子头场关荐鹗，时文手段要屠龙。

庭前手植森桂花，飞捷今秋好事重。

李昴英

李昴英　送都运陈炜以烦言去

铁汉从来去就轻，当年乌府树风声。

福星临分人安乐，浊世如泥志洁清。

祠命忽传奸吏贺，归装绝少担夫惊。

退庵本惬家林兴，父老攀辕却有情。

李昴英

李昴英　送恩平潜使君还里二首

风流太守作春游，到处恩波浩荡流。

怀绶故乡需上日，移舟别浦趁中秋。

声歌洋溢行人口，书翰纵横健笔头。

识面虽新心颇熟，殷勤话别送归舟。

李昴英

李昴英　送恩平潜使君还里二首

五载南州屈重名，活人一段是归程。

两州曾唤两苏起，孤节要师孤竹清。

合有峰车催赴阙，不应画戟又专城。

闲身已决深山底，千里犹能共月明。

李昴英

李昴英　送高礼部不妄知严州

从来直气劲摩空，又吐忠嘉忤九重。

指斥分明人所忌，去留谆複上能容。

清风慨慕桐江钓，异渥新疏竹使筒。

熊轼一行聊复尔，羽仪禁路夔龙。

李昴英

李昴英　送广东宪陈均二首

十五年间再绣衣，幡然一出浩然归。

囹空但欲全人命，纲打谁能避祸避。

壬巧交攻邪害正，丁铁奏免是成非。

离亭父老遮如堵，莫驻春江去棹飞。

李昴英

李昴英　送广东宪陈均二首

我如越雪致狺狺，此事牵连亦到君。

久矣浮名等蛮触，付之公论定犹薰。

四知谁不推杨震，三已何曾损子文。

甚欲一行陪祖帐，万山遥隔几重云。

李昴英

李昴英　送广帅赵平斋当选暨解印趋朝

海濒老同年，五载依宇下。

春风舞蓑笠，爱日曝田舍。

喜无撞热衷吏，追逐款段马。

剧谈许絛褐，得趁公余暇。

达官来三迳，小队邻翁诧。

明公杰俊人，麟族称大雅。

典刑样诸老，胸次郁醖藉。

西派溯其源，境物入陶写。

才高事无难，只手擘太华。

乘轺始逾岭，风采贤使者。

堂堂开大阃，部属肃韞帕。

台端有老蜮，闯影含沙射。

孤忠冕旒知，还许河内借。

铃斋安独处，冷淡闲僧夏。

例钱推不受，金贝视土苴。

首祠酌泉翁，坐使饕俗化。

葭萌细摩拊，生意被原野。

循良渤海遂，平理颍川霸。

威风戢偷窃，德意销诡诈。

能令飓母伏，默祷雨师洒。

开仓散穷闾，俭岁低粒价。

贡场宏敞拓，芘士千间厦。

历观古贤牧，美政公其亚。

谗夫真枉了，有识共唾骂。

君子竟何伤，徽誉愈脍炙。

诏还九棘班，明发不俟驾。

倾城送津亭，牵缆不忍舍。

老夫前致辞，再拜进离斝。

立朝要敢言，切勿效喑哑。

此行众所望，磐石鞏宗社。

李昴英

李昴英　送黄提干赴班

不枉金兰贮一贤，唱名重见冕旒前。

省闱见说第三赋，选调犹迟十八年。

据实语人南峤事，无多行李浙江船。

壶山群彦官今紧，直谅如今合茹连。

李昴英

李昴英　送鉴师住灵洲寺

少年芹泮也儒冠，底事缁袍染异端。

孤岛一灯开佛屋，长身七尺占僧单。

钟鸣鱼叩随缘过，棹舞鸥飞取次看。

亭下听经鼋在否，石栏摇影碧波寒。

李昴英

李昴英　送荆门王广文之官

京都士如云，一见知好修。

未尝文文饭，已替肉食谋。

炎门耻曳裾，漫郎肯从游。

惊座吐倔奇，奇尘觉我羞。

穷边人惮之，长笑驱行舟。

远烽乱夕烟，戎马骄高秋。

清野空子衿，丛棘荒半流。

此去欲何之，幕府应拔尤。

吾道岂空谈，取胜在一筹。

献馘早归来，平步班瀛洲。

李昴英

李昴英　送魁星与李子先

金斗高跳鬼状狞，世传此像是魁星。

祥光闪烁开先光，助子秋闱笔砚灵。

李昴英

李昴英　送李路钤万入京

运厄南州暴吏专，鹖冠却有好官员。

捕猺怕损平人命，制锦尽除常例钱。

枘凿一言辞辟郡，胸襟三略合筹边。

景文匹马长相过，我愧才非玉局仙。

李昴英

李昴英　送李尉兴龙之海丰任

书味无穷得属厌，待瓜六载不辞淹。

乃心雅欲亲诸老，初筮惟知守一帘。

毋纵弯弓猎鸡犬，谨防暴客起鱼盐。

同乡同姓钟情处，酌别中秋吸玉蟾。

李昴英

李昴英　送连推黄端简赴班

别我谷之盘，今谁似二难。

西江诗种好，南斗剑光寒。

千里依莲重，三年食薜安。

头班人品称，春意暖征鞍。

李昴英

李昴英　送梁伯隆归丹谷旧隐

昔人入山访隐君，每恨见山不见人。

子持画图走踷踷，人虽可即山非真。

自言谷中万修筠，泉鸣琮琤石嶙峋。

谁甘混迹麋鹿群，雅意远游阔见闻。

飞筇遂过南海濒，翻海一洗征衣尘。

东望绝域天无垠，药洲风月蒲润云。

间出奇语颇自珍，奚囊十袭而三熏。

槿花猩血荔锦纹，何如故圃桃李春。

江湖社友杯十分，何如族聚情话亲。

行路之难多酸辛，还家火急埋车轮。

拂拭矶苔开径榛，畹兰篱菊庭古椿。

赠篇满箧不疗贫，几人炼药能轻身。

李昴英

李昴英　送梁上舍必得大学解试

南国去天远，行程勿滞留，

试期催负笈，战决胜焚舟。

澹墨题金榜，英声起璧流。

旦评期望久，着力在毫头。

李昴英

李昴英　送荃翁张端义之惠阳

吹面东风竖绿蓑，诗翁七十醉婆娑。

放怀自号天随子，知我无如春梦婆。

吟有小奚磨破砚，卧看赤脚踏行窝。

太湖争似黄湾阔，高浪粘天独笑过。

李昴英

李昴英　送三举人

铜蟾滴砚不曾晴，命到通时文乃亭。

善射定知杨破的，力耕必获稼如京。

锦旗门巷夸联荐，椽笔春闱又中程。

擢第古代如下问，定将四字语元城。

李昴英

李昴英　送循倅黄必昌之官

好风佳月说龙川，人喜新来别乘贤。

才尽优为千里式，学今有用四书全。

黄门祠下挥吟笔，丞相岭头先着鞭。

莫但挽眉衔纸尾，忍教田里苦颠连。

李昴英

李昴英　送演侄三首

少年政要识艰难，受国恩深早一官。

着力莫孤先世望，从头细把四书看。

金兰益友真同志，菽水慈亲曲尽欢。

学取老夫穷意思，免教人指夸繻纨。

李昴英

李昴英　送演侄三首

五常百行异其名，腔子源头一个诚。

数马似愚宁过谨，悬鱼虽矫却真清。

宽和爱众众同爱，骄倨轻人人所轻。

诗好何如动业好，旂常元不载诗声。

李昴英

李昴英　送演侄三首

一同休戚尉相关，肉食那容职旷瘝。

验视难真防木刻，追擒易误戒弓弯。

千寻树看萌芽始，万里行从跬步间。

大抵穷通皆定分，炎门邪径莫跻攀。

李昴英

李昴英　送叶耆卿试太学

背城赢一战，璧水是儒林。

词赋八叉手，功名寸铁心。

程兼驰数驿，学苦惜分阴。

清献起庚戌，长风送捷音。

李昴英

李昴英　送湛师回罗浮花首山

翩然拂袖忽然囘，带得罗浮面目来。

乞食又还双足趼，坐禅岂是寸心灰。

故依花首从三靖，旋摘茶芽供一杯。

兰若苦空君不厌，可能为我扫苍苔。

李昴英

李昴英　送张子元班见

笑掇巍科是管君，等闲马上换京官。

扶摇九万从今易，植立千年自古难。

多办衣裘御风雪，紧操维柁过泷滩。

中朝知旧如相问，试把吟篇举似看。

李昴英

李昴英　送郑雪屋归里

征衣点落红，君去与春同。

贫到归时见，吟多醉后工。

不应冠尚鹖，自许气如虹。

忽着看山眼，飞帆吸快风。

李昴英

李昴英　送子先贤归南海

束书相伴到江西，我尚濡留子遽归。

轮角难生催别斝，刀头欲折为斑衣。

功名有分须如意，学问无穷更造微。

若到家林遇奴辈，先教拂拭钓鱼矶。

李昴英

李昴英　送族子春叟游西广

凤出丹出定九苞，桂林要拣一枝巢。

久闻岩窦须幽讨，不是豪人莫汎交。

鹤发频将安问寄，萤窗勤把旧书抄。

功名到底还坚志，崛起新丰一草茅。

李昴英

李昴英　题东坡竹

叶叶枝枝各标致，密密痚痚总风味。

笔为化工壁为地。顷刻种成此君子。

虽然月影水影写真似，安得千年尚生意。

李昴英

李昴英　题罗浮冲虚观化缘疏

仙去千年重此山，不禁风雨屋摧残。

金能点化空谈易，钱欠通神着力难。

支厦终非一木了，成裘未免众毛攒。

洞天有分人人到，轮奂峨嵯起笔端。

李昴英

李昴英　题石室木

似屈才伸蛇解蛰，似断还连龙蜕骨。

天河失却古槎橜，落在人间撑突兀。

若非胸中磊块洒浇出，老死画工无此笔。

李昴英

李昴英　题雪峰因大梦顶相

终朝咬菜根，那得许精神。

自笑形为赘，从渠画不真。

闲云留片影，活佛化千身。

大梦何时觉，痴人问木人。

李昴英

李昴英　同刘朔斋游白云寺二首

冲暑登高人所惮，云韩龙孟乐相从。

眼穷溟海九万里，身在蓬莱第一峰。

潮长屿低帆势急，山回路曲树阴重。

日斜移席临池饮，戏掬清泉解酒容。

李昴英

李昴英　同刘朔斋游白云寺二首

勘破禅家最上关，掀髯朗笑响千山。

海门下涌冰轮出，昏鼓先催玉节还。

独上层巅风浩荡，归沿小涧石孱颜。

寻幽本是闲人事，聊复君半日闲。

李昴英

李昴英　同刘朔斋洲蒲涧谒菊坡祠

晓随丝辔饭僧坊，丞相祠堂一瓣香。

试问神仙蒲九节，何如名德菊孤芳。

高山仰止堪模楷，百世闻之尚激昂。

我辈此来深有意，岂专泉石癖膏肓。

李昴英

李昴英　挽钝斋先生许象州三首

家学存斋授，渊源自晦庵。

魁文行海内，师道重天南。

衔未冰条一，州才刀梦三。

芳名却千载，俎豆拜祠龛。

李昴英

李昴英　挽钝斋先生许象州三首

义重人谁及，高风有古人。

己田分友子，黎事保羁臣。

抱负耕莘志，依稀陋巷仁。

丹青遗像在，难写道心真。

李昴英

李昴英　挽钝斋先生许象州三首

丈席即之温，终身佩一言。

栋樑失安定，山斗惨韩门。

恸矣心丧重，凄然手泽存。

江声助悲些，莫返大夫魂。

李昴英

李昴英　挽如老归真

不见才三日，喧传已坐亡。

平生功生到，垂绝偈言香。

缘分无高刹，禅名却四方。

开包残藁在，切勿放毫光。

李昴英

李昴英　挽右史方铁庵诗三首

一疏纲常重，端平起直声。

难磨石宋瓃，不动铁元城。

前辈风流在，南州个信诚。

精神兼学力，倾倒为遐氓。

李昴英

李昴英　挽右史方铁庵诗三首

喜怒皆和气，天全一片春。

眼高多识士，心直不疑人。

称得深衣古，争传判笔神。

恙微谈笑去，忽失玉璾珣。

李昴英

李昴英　挽右史方铁庵诗三首

纸钱森插竹，遗像在方桥。

月暗甘棠密，风嘶韩木乔。

所悲缘瘁国，於谊况同朝。

凄断黄湾路，丹旌些莫招。

李昴英

李昴英　维摩赞

丈室着不得文殊，众香国里薰教臭。

无端诈病却成喑，只为从前多业口。

李昴英

李昴英　闻祶阁职免机关报任之报二首

远民冤甚草菅芟，抗论公庭出至謕。

且喜一谇一性命，何妨三字减头衔。

机关平地藏深穽，仕宦伶人视戏衫。

五逊州符今免矣，幅巾藜仗可松杉。

李昴英

李昴英　闻祶阁职免机关报任之报二首

狂妄孤臣罪有余，三年三度挂丹书。

群儿过计愁郎罢，外物浮名总子虚。

只是儒酸真面目，不题道号混樵渔。

亲朋欲语浇教醉，休与时人事毁誉。

李昴英

李昴英　武夷观

闲乘石罅船，又到浙江边。

回向初心地，皈依古洞天。

成丹呼鹤舞，喷酒起龙眠。

雨意偏留客，杯茶定宿缘。

李昴英

李昴英　西樵岩

巨石卷阿驾半天，樵山风景岂虚传。

水帘不卷四时雨，丹灶空凝万古烟。

印石尚存乌利迹，问谁曾识紫姑仙。

我来游遍登云谷，更借山僧半榻眠。

李昴英

李昴英　戏题罗浮梁弥仙写真

八十童颜双眼明，浪游湖海一身轻。

莫将啖肉先生比，个是罗浮老树精。

李昴英

李昴英　峡山飞来殿

龙门凿破碧天池，呈佛高峰插翠微。

对岸钟声犹隐耳，御风檐角尚如翚。

二神择地非着相，双锡腾空向上机。

此境世间如更有，安知古殿不重飞。

李昴英

李昴英　峡山全清阁

无尘明镜太玲珑，匣向周遭紫翠中。

地有仙家云母石，天然上界水晶宫。

通宵如昼溪头月，盛夏回秋竹罅风。

万斛客愁都眜尽，一杯圣画栏东。

李昴英

李昴英　峡山诗

山通一水迳皇者，多少英豪出此途。

传我飞来元羽翼，好风吹送过天衢。

李昴英

李昴英　行者了宽等题钱买度牒疏四章

已办僧心，未圆僧相。

才得方句，便成和尚。

李昴英

李昴英　行者了宽等题钱买度牒疏四章

作佛何曾要裹缠，顶门尚欠世间钱。

舍身者与舍佛者，选佛场中化有缘。

李昴英

李昴英　行者了宽等题钱买度牒疏四章

作佛本无相，为僧却要钱。

岂无人割舍，为结恶因缘。

李昴英

李昴英　行者了宽等题钱买度牒疏四章

即心是佛，见性成僧。

无奈世缘，要二尺绫。

李昴英

李昴英　雪封寺二首

凿通危石张文献，勘破禅关卢祖师。

奇事已堪夸北客，梅花先暖亦南枝。

李昴英

李昴英　雪封寺二首

征舆六月度梅关，大地清凉树影班。

行客不须梅止渴，流泉到耳冷潺潺。

李昴英

李昴英　宴鸣佩亭和赵漕韵

数尺飞泉漏隔城，寒岩坳处落琮琤。

悬知胜境无尘到，却讶晴天作雨声。

一歃不容贪者饮，两峰宜着醉翁行。

此泉千载因人重，曾识光风霁月清。

李昴英

李昴英　夜梦渔父求诗觉能记其全书赠梁弥仙

酒湖无尽春无限，一叶江湖万里天。

明月满篷风荻响，醉眠正在白鸥边。

李昴英

李昴英　弋阳郑氏麓亭

管邻寒溪揖怪峰，径穿钜竹绿阴浓。

幽人去后无猿鹤，冷落亭台湿藓封。

李昴英

李昴英　饮赴解试士友二首

座满挺时髦，经明亦富豪。

几年勤用志，三日健挥毫。

笑取刀牛角，相逢酒蟹鳌。

有名还有分，秋鹗碧云高。

李昴英

李昴英　饮赴解试士友二首

少日谙场屋，斯文为细论。

艰深成札阔，卑弱又西昆。

与客为佳识，当年是解元。

贺诗多办取，盛事属于门。

李昴英

李昴英　迎广帅徐意一大参五首

桂林旧首绣衣来，久矣余波拍越台。

自古直臣多牧广，广平曾赋岭头梅。

李昴英

李昴英　迎广帅徐意一大参五首

晓来竹马跃儿曹，次第牙幢压近郊。

五老跨羊持色穗，也庆欢喜侯前茅。

李昴英

李昴英　迎广帅徐意一大参五首

别去凡山划七春，一廛今日是滕民。

拟撑钓舸迎前路，猿鹤从傍冷笑人。

李昴英

李昴英　迎广帅徐意一大参五首

鱼稻之乡雁鹜骄，鲸鲵喷沬撼江潮。

明公自是威风手，南土应无莠害苗。

李昴英

李昴英　迎广帅徐意一大参五首

杜刘二子颍川居，出处虽同语嘿殊。

勿谓寒蝉吾原学，闭门自办静工夫。

李昴英

李昴英　用前韵送潘上舍

谦为贤业址，取履卜封留。

笔下千钧弩，胸中万斛舟。

椿庭闻诲语，米廪友名流。

连捷归蓝绶，邻翁好话头。

李昴英

李昴英　用人韵达梅纠梁现

征鞍风软踏香尘，又送斯人南海濒。

纠郡正资宾画重，洗冤须放笔头春。

勉期圣处功夫到，肯学世间儿女颦。

五瘴由心今一洗，笑渠辟瘴嚼人频。

李昴英

李昴英　游峡山和东坡韵

双虬挟泓玉，奥入百转湾。

向无长公诗，草木今何颜。

此山二百年，偃蹇客往还。

长风驾余舟，老人急开关。

逢迎欠高僧，喜有识面山。

平生癖幽壑，便合茅三间。

君命何敢留，归棹随赐还。

惭愧和光翁，笑指青童鬟。

李昴英

李昴英　雨行梅关二首

浓岚西合冻云痴，水墨连屏斗崛奇。

冲雨此行风景别，满山翠滴水帘垂。

李昴英

李昴英　雨行梅关二首

通宵雨滴急催梅，枝北枝南晓尽开。

多谢花神好看客，随车十里雪香来。

李昴英

李昴英　云关观月

山间未晚先得月，料想城中见较迟。

海吐银蟾渐呈露，林垂翠影早参差。

孤轮涵涧安禅处，明镜当空沉籁时。

夜半衰翁犹独坐，清光吸尽入诗脾。

李昴英

李昴英　云泉亭

绝顶郁其前，寒崖喷玉泉。

亭成山补阙，境胜我搀先。

树杪江天接，榕根石磴悬。

赏心遂连日，合为智仙传。

李昴英

李昴英　再用观入试韵

涵育累朝士兴起，薄海弦歌争教子。

籯金世守韦一经，俎豆少成孟三徙。

尽从科举梯进取，鹤发望深门日倚。

艺先驱德后已非古，心术乖违徒口耳。

天门仿佛冯为马，阴德却关桥度蚁。

时来乳臭亦观光，潦倒英雄频坎止。

棘闱投卷姑应之，桂籍题名先定矣。

可怜数千困眊氉，仅二十人夸利市。

近岁词场尚剽拾，文体腐陈难古拟。

倩人者幸耘人贪，气羽陋汙沦骨髓。

主司头脑易冬烘，日色不迷世能几。

所忧程文{左忄右整套}后学，岂但升沉系悲喜。

他人爱子亦如我，何敢庸心秦越视。

原言通榜皆实才，如己得之无彼此。

李昴英

李昴英　赠海珠湛老

也曾勘破到风幡，坐得形枯鬓早斑。

衲子指为真铁汉，江神幻出小金山。

华亭浪急翻船入，葱岭云深挈履还。

香烬未寒行道处，萧森竹护禅关。

李昴英

李昴英　赠始兴顺首座

江湖三十载，败笠破袈裟。

老面阿罗汉，全身小释迦。

定无牛犯稼，不见鸟衔花。

一笑西湖上，相逢且吃茶。

李昴英

李昴英　赠宋省元巍荐经义

义和传来见一班，少年笔力老孱颜。

根源有学皆堪味，首尾无瑕孰敢删。

工要前篇人易取，说须两段意相关。

森森天骨晶光缥，去必轩腾十二闲。

李昴英

李昴英　赠云峰演庵主

一庵移向白云堆，桧柏参天少日栽。

颇怪发如金线样，想曾眼见铁桥来。

佛粘土壁煎茶供，客对蒲团取芋煨。

却笑老卢怀钵走，只因说出镜非台。

李昴英

李昴英　赠曾士倬用许广文韵

里闬如君苦绩文，几年良玉困炎昆。

鹗书快甚催随计，鹤发忻然慰倚门。

袍绿光华应分有，汗青久远要名存。

江头目送西行棹，惊起骊龙渴睡昏。

李昴英

李昴英　肇庆府倅王庚应平反广府帅司冤狱诗以纪其事

人生与地间，本是同胞出。

贵贱与贤愚，分殊而理一。

上帝立君师，朝廷设官职。

凡百有司存，各欲尽其责。

一或无人心，何以顺天则。

广南十四州，官吏几满百。

公道孰扶持，田野多菜色。

大桀作威福，小桀肆蝥贼。

周兴而爪牙，郄超而宾客。

君禄郡忍欺，天民天弗恤。

贪饕事篚苞，残忍尚徽纆。

可怜田舍翁，骈首膏斧锧。

可怜富家儿，鞭背遭黥墨。

怒气剧炎火，谗言易转石。

恩门甘仰面，墦间争屈膝。

喑哑一世人，天高云雾黑。

岂无贤大夫，留此一线脉。

堂堂西蜀翁，愤气填胸臆。

尚友周濂溪，拙矣谋身策。

念我同胞人，罹此操戈厄。

苦语为平反，片言天可质。

细阅拙录篇，事事皆阴骘。

孟子谓非人，由其无隐恻。

此翁仁者勇，奸谀诛以笔。

天道本昭昭，彼巧竟何益。

吾皇本好生，桁杨西列棘。

安得百于公，落落参邦国。

李昴英

李昴英　中秋无月

已孤前度一中秋，满望今宵月下游。

药杵放闲灵兔懒，镜奁掩却素娥愁。

知谁有术擎梯取，枉费当年弄斧修。

天靳清明每如此，樽前休恨翳云浮。

李昴英

李昴英　钟离仙赞

衣兮木叶，髯戟面铁。

所执何书，原闻其说。

李昴英

李昴英　众建莲社堂求疏语

过错鼻孔着莲香，引得喃喃哄几场。

供佛建庵人更错，参机元不在西方。

李昴英

李昴英　重九日游南山峡觉海寺

恰重阳日到南山，小摘黄花供绿樽。

钟叩一声萧寺晚，移舟载月过前湾。

李昴英

李昴英　重九游郁孤台和座客韵

座上多俊人，奇掘角拔犀。

追风飙馆游，鼍鸣玉龙嘶。

夕阳催归鞭，更酌樽重携。

怀开钩钩帘，语合印印泥。

似与花神期，拈出糕字题。

壮哉千尺台，虎踞谯之西。

枰中十万家，一目城市低。

乘负巾可桥，取月箸可梯。

豪气压崆峒，双月照虹溪。

响山慨怀古，妙句吾家鸡。

邦人趁遨头，壶榼山之蹊。

最喜秋事成，千亩黄云齐。

李昴英

李昴英　酌别张子元二首

去冬初去国，逆旅等顺境。

祸机众危之，沙蜮伺人影。

拂衣肯同归，荒驿灯夜永。

幸脱妖蟆口，黑月重磨镜。

勤君再行役，我愧心耿耿。

陛下皇明穹，贤聚纤邪屏。

石渠盛此士，岂复松厅冷。

胸中贮奇策，可以靖边警。

平生羞辕驹，看取囊露颖。

堂堂曲江翁，芳躅在梅岭。

李昴英

李昴英　酌别张子元二首

南士如君几，妙处方寸境。

撑肠五千卷，落笔擅三影。

喜谈狂朱云，耻作谀谷永。

忧时点髭雪，未肯痚镊镜。

摩挲匣中龙，起视斗牛耿。

每同画灰语，寒夜僮仆屏。

吾侪期岁晏，世俗任炎冷。

江亭挥别酒，谑笑斗机警。

景文兄弟情，亩异禾同颖。

日边多便驿，频书来越岭。

李昴英

李昴英　子先宗友试兰省送以小诗

毫端五色织成章，皎皎清标月照梁。

再战文场推定霸，一经书法首尊王。

鞭扬瘐岭梅花早，梯上寒宫桂籍香。

师道自居吾岂敢，所期竹帛远流行。

李昴英

李昴英　自赞

竛竮山癯，搭疯野服。

煮茗松根，煨芋岩曲。

且农且渔，非仙非俗。

淇傍何有，秋鹤霜竹。

李茂之

李茂之　侍家君诣洞霄宫道出天竺山纪兴

九里松队路，三天竺国山。

日蒸岩雾紫，花点石苔斑。

溪尽寺方到，云深僧独还。

吟行随仗履，踪迹出人间。

李楙

李楙　寄赠华阳洞隐者

句容郭里望三峰，绿翠芙蓉杳霭中。

安得与君骑两鹿，碧岩深处听松风。

李楙

李楙　寄赠华阳洞隐者

天上神仙白玉扉，春云谁绣六铢衣。

人间传得新诗句，为有高僧到紫微。

李梅磵

李梅磵　题蒋山

登临要说六朝遗，一个乾坤几合离。

豪杰已随流水去，兴亡只有此山知。

古松隔道招游客，丹对斜阳话旧时。

寄语老僧珍此壁，百年后有古人诗。

李美

李美　铁袈裟

十载松关隔世尘，俯襟云石骨毛清。

他时脱得浮名利，好作清凉境里人。

李孟博

李孟博　藤州道上

道上何尝识故侯，解鞍聊发小迟留。

莫向漳江更南望，四十八驿是藤州。

李梦吕

李梦吕　凤凰谷

罗浮绝顶凌苍穹，五云飞绕蓬莱宫。

金乌玉兔出西东，铁桥万丈横霁虹。

卧虎踞石龙蟠松，异香不动烟腾空。

餐霞饮露凡圣同，水帘碎玉声玲珑。

桃花流出片片红，碧梧翠竹环三峰。

天边凤鸟来雝雝，仙凤吹入石洞中。

我欲呼之仪九重，歌舞圣化同天功。

李弥素

李弥素　白水寺

白水水逾白，疏山山不疏。

林迷钟递响，路久衲分裾。

寤寐念丘壑，征行怀简书。

西来有意否，试与问何如。

李弥逊

李弥逊　案上梅

横枝当案雪未融，夜窗印月影若空。

人怜太瘦不奈冷，自抱纲独无愁容。

春风杂花岂不好，一知难与孤芳同。

宁来作伴管城子，静炷沉水听号松。

李弥逊

李弥逊　白水寺

飞鸣屋上乌，入我梦中听。

迟明月未昃，平晓风更静。

游云四山幕，止水万象镜。

身如走空虚，南北了不定。

李弥逊

李弥逊　宝学连公挽诗二首

男儿死尔未应悲，可惜胸中尚有奇。

绝域英声喧早岁，楚庭高议补明时。

壮怀自感中流楫，旧受今存岘首碑。

天独不能遗上老，盖棺两鬓未全丝。

李弥逊

李弥逊　宝学连公挽诗二首

弱冠论交老更坚，平生风义想前贤。

银峰告政一千里，雁塔联名四十年。

漫许赤心酬雨露，终成白发傲林泉。

酸风送子寒山暮，鸣壑摇松亦泫然。

李弥逊

李弥逊　杯渡塔

青松转路头，白塔枕山肋。

锡飞归上方，杯渡空法迹。

真源不可取，香火供晨夕。

客至变忘言，荒庭秋草积。

李弥逊

李弥逊　碧霄泉

山根山清泉，云自九天落。

风潮带江腥，天黑鱼龙泊。

何当寸云敷，一洒偏寥廓。

沧浪勿复歌，吾缨久已濯。

李弥逊

李弥逊　病后戏呈谟老禅师

霜髭病起叵相侵，销尽平生未了心。

一事关身俱是梦，万缘弹指已非今。

月林清影元无定，山路幽香不可寻。

唤取汤休共清夜，静听帘雨写鸣琴。

李弥逊

李弥逊　病卧一春无复少况蹈元顾为寻山之行以诗简之

病与老期推复来，十分春事苦相催。

干戈四海少闲地，寒暑一生能几回。

止酒尊罍成说食，空华风景乱真梅。

晴明强理寻山屐，笑口逢君傥暂开。

李弥逊

李弥逊　病中初见梅花驰送季申枢密并以二绝

老干疏枝不耐冬，喜闻芳信扰青红。

应缘技痒争春力，不待铅华破晚风。

李弥逊

李弥逊　病中初见梅花驰送季申枢密并以二绝

病眼逢药不忍窥，飞奴走送已嫌迟。

定知着意怜纤瘦，不放春心落别枝。

李弥逊

李弥逊　才彦置酒筠溪明甫诗次期韵

曳杖循清池，浩歌理忧端。

忧端不可解，遇酒即暂欢。

联绵九嶷高。置我胸中蟠。

一浇岂易得，橡栗无朝餐。

赤鲤信久绝，白鸥盟亦寒。

何人过子云，慰此风月闲。

杯行不停手，共惜良夜阑。

陶然竹根卧，衾枕天地间。

李弥逊

李弥逊　采苹亭分韵得花字

楼头钟鼓晓催衙，吏散庭空日已斜。

烽火望中常作客，簿书丛里偶成家。

阴阴密叶榴重实，剪剪新荷藕结花。

小立方塘一杯酒，又传归恨到天涯。

李弥逊

李弥逊　蔡子应郎中挽诗二首

独秀声名楚水东，妙年腾达俊游中。

文昌寓直风云近，神武归来猿鹤同。

居士人非禅板寂，少微星暗宝函空。

知心不必悲生死，欲向何方觅是翁。

李弥逊

李弥逊　蔡子应郎中挽诗二首

三生曾结在家因，半世相从渐老身。

曲几团蒲分夜静，斜风细字寄情亲。

伯牛命矣元非病，桑户嗟来已反真。

我亦无心趁哀乐，每怀前事一伤神。

李弥逊

李弥逊　曹溪道中呈何公显

笋舆访古出秋原，山网重重护石田。

水接桃花源上路，人行巫女峡中天。

要令陶冶夸盘谷，何必丹青貌辋川。

寄语能诗何不部，笔端应许见云烟。

李弥逊

李弥逊　陈氏太君挽诗二首

淑德嫔贤裔，宜家有令人。

苹蘩寒更洁，茧织老犹亲。

月馆虚陶客，云阡失孟邻。

悲风猎丹旐，行路亦沾巾。

李弥逊

李弥逊　陈氏太君挽诗二首

之子荣亲志，长缨万里归。

如何昼锦地，不见老莱衣。

谁谓松难老，俄成露易晞。

平生三斧乐，空使雨心违。

李弥逊

李弥逊　丞厅后圃双梅一枝发和似表弟韵

漫游踪迹成浮家，一身四海惊年华。

不禁草木竞时节，忽见霜干排新花。

晓云生寒日未透，南枝半肥北枝瘦。

就中一枝最先发，浪蕊浮花敢居右。

山翁涉世如狼胡，功名日远凌霜须。

与花同是江南客，一笑为解东阳舑。

吟哦绕树正百匝，未放零落空残株。

春风杂花尽明媚，此君风味悬知无。

雨中着子尚不恶，可堪老叶繙虫书。

李弥逊

李弥逊　丞相张公筑室湘江之上若欲远人间事尽心於山水之乐以奉寿母而末章

蕙櫋兰橑湿青红，衡岳湘江一望通。

晓日云烟随几杖，春风花草近房栊。

赤松未结忘机伴，绿野聊从避俗翁。

更欲将心何处尽，山河全露妙明中。

李弥逊

李弥逊　丞相张公筑室湘江之上若欲远人间事尽心於山水之乐以奉寿母而末章

庭前兰玉走斑衣，堂上埚篪乐寿卮。

永昼牙签纷简帙，深庭豹尾卧旌旗。

笑谈自有江山助，勋业从来草木知。

许国尚馀忠鲠在，此心还与岁寒期。

李弥逊

李弥逊　成父成士於普光明堂之东别建大阁榜日妙严将家焉阁成李子过而赋之

新成高屋碍云岚，下视诸方落二三。

妙喜不从他界断，德云今向别峰参。

按家便可超尘染，唤客何妨到酒酣。

居士饱知名阁意，为言童子不须南。

李弥逊

李弥逊　承天寺

宿雨洗苍骨，峰峦发新秀。

寻幽蹑奇踪，腾踏众山囿。

层林销岩隈，空兀见危构。

空高望浮黎，静圣带灵鹫。

我来风雨秋，白雾欲昏昼。

但闻百川赴，鸣玉写寒窦。

岳示必页峨，路绝不得簉。

攀缘仰胁息，坐右俯长溜。

带露摘山芎，披榛觅仙酎。

山光晚逾清，云壑若相授。

终期烂漫游，阳乌欲回哹。

更约十日留，曾子缓蹄辏。

李弥逊

李弥逊　池上对月

卷芦吹散一空云，天面明金挂侧盆。

竹柏疏阴浮藻荇，山河清影落乾坤。

习家池上酒初漉，越女溪边花正繁。

我醉欲眠归未得，纷纷身外不须论。

李弥逊

李弥逊　池亭待月二首

轻雷不成雨，风砌旋搘床。

山乱云行曲，楼高月路长。

柴门非故国，戎马尚它乡。

笳鼓悲清暝，关河思不忘。

李弥逊

李弥逊　池亭待月二首

不寐池塘夜，萧萧夏木重。

亭虚风趁客，水净月随侬。

蛙喜鸣如吹，蝉饥语似蛩。

一区真自足，何地肯相容。

李弥逊

李弥逊　池亭独坐

物华苒苒竞芳新，六月红蕖自作春。

走马看花传好句，长梯摘实赖幽人。

雨馀门巷无留客，月上池台绝过尘。

为约龟鱼共清赏，酒香花气两相亲。

李弥逊

李弥逊　崇安寺谒归云老大不遇

入寺又逢曦未来，草荒庭院几生埃。

黄华翠竹无人问，只得僧房一梦回。

李弥逊

李弥逊　出汴过淮有作

十年犹愧饱侏儒，却到淮山识旧途。

一櫂轻於堂上芥，此身闲似不中凫。

受风帆影随南北，弄日云容自有无。

不用乘桴泛沧海，半生全欲老江湖。

李弥逊

李弥逊　出山

白雾花烟昼不分，竹风梢雨乱纷纷。

杖藜来往成何事，添我胸中一壑云。

李弥逊

李弥逊　初到连江和林公晔先辈

投老身名信陆沉，欲将白发寄遥岑。

赋诗未敢师彭泽。抱瓮真堪友汉阴。

江面飞桥夸壮丽，山腰卧石必幽深。

公才清绝参奇观，慰我和年去国心。

李弥逊

李弥逊　初归筠庄苏粹之以诗见贻次韵答之二首

八尺茅茨老竹林，细偿南北故园心。

一溪止水清涵月，三日行云薄酿霖。

归计欲成犹恨晚，醉愁无赖正伤今。

唤回柏子香中梦，屋角秋声乱翠阴。

李弥逊

李弥逊　初归筠庄苏粹之以诗见贻次韵答之二首

它年同上楚江楼，花绕春城小谢州。

翻手雨云人事改，跳丸日月岁光流。

霜空暮落能鸣雁，秋水风移不击舟。

偶筑一丘邻胜隐，杖筇冲雨亦来游。

李弥逊

李弥逊　春近风日渐佳与似表弟开小户维修不后庭

围炉人散长寒煤，暖日还催墐户开。

春近郊原思梦蝶，雪残池馆见真梅。

客愁宛转凌双鬓，岁律侵寻寄一杯。

试绕小栏寻翠甲，履痕犹占旧苍苔。

李弥逊

李弥逊　春日奉陪子安诸公游石门

提壶唤新春，病客春思搅。

茶瓯曲肱罢。联屐事幽讨。

叩门探繁香，翠蔓花尚少。

却携二三子，深行出飞鸟。

羊肠走鸣泉，凤尾摇寒簊。

俯窥万蟛烟，筇声响林杪。

汤休真解事，煮饼禅坊悄。

杯盘坐晚涧，落业风自扫。

眼明玉华阴，桃枝露红小。

更倾樽中馀，邀月下云表。

澄江静可鉴，合嶂青未了。

石梁接楼居，屋解挂参昂。

谁知人间世，仿佛见三岛。

烟尘暗中原，怀抱镇煎焰。

一行瘴海头，岁月不知老。

金兰有佳士，相见独不早。

于蒿得长松，颇亦慰枯杭，

春风正颠狂，日日被花恼。

欢来即相觅，真处在草草。

身名两姑置，有酒为君倒。

李弥逊

李弥逊　春日书斋偶成五首

底急流光过眼频，斩新花蕊已成陈。

手移红药东风里，着意流连背我春。

李弥逊

李弥逊　春日书斋偶成五首

渐老追芳苦厌劳，团蒲欹坐首慵搔。

解将一笑醒人眼，多谢红稠屋角桃。

李弥逊

李弥逊　春日书斋偶成五首

柳花才落未成绵，海蕊初分半尚攀。

鸭甲不鸣深院昼，一床真梦不论钱。

李弥逊

李弥逊　春日书斋偶成五首

桃红半老杏红衰，乱委苍苔况是梅。

不恨狂风取花去，一樽寒食为谁开。

李弥逊

李弥逊　春日书斋偶成五首

清氛远俗推兰友，直节过人见竹君。

慰我山城长寂寞，相期高卧敬亭云。

李弥逊

李弥逊　春日同伯氏游问政山门意似表弟旧题用其韵先是尝持书招这篇末并以

晴妍入遐瞻，佳处要林樾。

归云纷卷舒，列岫互明灭。

偶从青都行，遂与凡境绝。

舆肩俯清阴，屐齿破苔滑。

坡陀度崇冈，窈窕必真阙。

烬馀见颓基，纸上得遗碣。

红白抹花脸，嘲哳掉禽舌。

伤列起孤愤，感物动深悦。

稍罗肴核丰，共吊泉石咽。

云冠俨臧获，霓骑想飞越。

灵踪尚储休，爽气亦时发。

散花步危坛，引蔓探幽穴。

胎田倘可丹，石髓未成铁。

却思棠棣篇，已换桃李节。

雁书当解封，鹿驾定因辙。

兹游约重寻，晚笋政堪撷。

李弥逊

李弥逊　春日同游梅花坡韵赋诗坡字

春江晓鼓收更鼍，笋舆催上西城坡。

嵩阳散人蓝田吏，紫髯参军三语罗。

机云兄弟更奇绝，杖藜杂沓行逶迤。

孤芳冷蕊正明媚，却笑桃李空繁多。

卑枝横路霭香阵，远树山林扬素波。

石肠冷淡老眼暗，对此不忍空樽牺。

四宾衮衮饮翻河，攀花覆盏自起歌。

语剧嗔眉动轻皱，酒薰笑脸生微涡。

跳丸背我何太急，谁为返旆追羲和。

商量嫩蕊暂留住，后来载酒无蹉跎。

李弥逊

李弥逊　春日杂咏九首

春到陵阳市，人家泊翠微。

南烹甘入筹，北户暖生衣。

花暗昭亭寺，鱼肥句水矶。

乐游须结社，倒著接{上罒下离}归。

李弥逊

李弥逊　春日杂咏九首

幽棲足春事，晴日苦相催。

屐齿穿沙隐，筇须碍竹回。

风光初转蕙，残雪欲欺梅。

自是经过少，柴门日日开。

李弥逊

李弥逊　春日杂咏九首

渐欲抛书卷，行藏任转蓬。

负暄携稚子，抱良觅邻翁。

接叶犹妨径，拳芽未着丛。

主林真好事，为我结新红。

李弥逊

李弥逊　春日杂咏九首

役役炎凉态，悠悠道路赊。

情怀知老大，梦幻阅纷华。

搅思云边树，供愁雨外花。

生涯书一束，到处即为家。

李弥逊

李弥逊　春日杂咏九首

忆昨金门侍，晨参玉佩声。

解缨青琐闼，束载锦官城。

日与长安远，春随上苑生。

执鞭非所好，独抱峦轩情。

李弥逊

李弥逊　春日杂咏九首

不作觚棱梦，长闲地角身。

南冠欲从楚，西笑取怀秦。

鸿雁犹千里，牛羊绝四邻。

门罗今可设，更恐白头新。

李弥逊

李弥逊　春日杂咏九首

懒慢嵇中散，宽闲得自怡。

抱衾长恨晚，倒屐不嫌迟。

网日蛛丝挂，梳烟柳发垂。

朝来被花恼，浪走习家池。

李弥逊

李弥逊　春日杂咏九首

二月忽已破，一春强半过。

提壶工唤客，布谷巧当歌。

得酒先愁尽，惜花翻恨多。

逢辰不为乐，明日复如何。

李弥逊

李弥逊　春日杂咏九首

轩冕真成寄，江山早见招。

懒从春后觉，意别枕边消。

竹色侵书静，松声落耳遥。

妄心朝雾薄，乌鹊莫相撩。







卷162

李弥逊

李弥逊　春日种菊东离顾丛半衰谢欲充之因取以植墙下

天公善转物，剪爪不停轸。

春工未削迹，秋事已张本。

檀栾嘉菊丛，戢戢露奇蕴。

枝分要及时，手植须着贤。

清晨东篱下，畚插自畦轸。

土膏入新萌，秀色来衮衮。

归休顾衰兰，面目呈可悯。

儿童互撏拿，奴仆恣嘲哂。

敢望群萧艾，叶置等朝菌。

即这粹而温，忍死子不愠。

山翁饱经事，遇物辄思忖。

理得心亦欣，为发一笑囅。

向来芳深林，孤洁玉在韫。

知音苦不多，况此香色陨。

纫佩傥未遂，焚膏真可忍。

爬梳墙角阴，树之罗九畹。

好风动融恰，新雨洗寒窘。

未甘五柳独，聊释三闾愤。

炎凉循若环。荣谢平可准。

春风行复来，万汇发幽隐。

李弥逊

李弥逊　春送杨彦侯赴试建阳用曾南丰湖水碧韵

人生不合留飞黄，骊驹夜发生悲凉。

马足着沙去莫挽，一日万里风云翔。

月明霜枝挂秋香，桂宫高架辛夷梁。

长梯摘日岂惮远，世上不数琼瑶光。

我今官闲赋江海，老骥识路何由骧。

昂霄气概看公等，金印入手真毫茫。

更谋浊酒尽清夜，晓鼓径欲催行装。

李弥逊

李弥逊　春晚舟行三首

桑椹初生柳叶农，薰风咄咄逼春工。

物华过眼真堪恨，缘发今成一老翁。

李弥逊

李弥逊　春晚舟行三首

病眼看花似梦中，可堪红紫半成空。

一年三月春馀几，枕上那闻昨夜风。

李弥逊

李弥逊　春晚舟行三首

融融春日觉身闲，急水浮舟下石湾。

此去知心唯杜宇，与君结伴老家山。

李弥逊

李弥逊　春雪

繁云初弄日，累霭渐韬霞。

夜色连空迥，春英入望赊。

白霓分羽卫，青女乱簪珈。

栩栩思轻蝶，飞飞欲尽花。

琼瑰才琐屑，龙凤忽交加。

骋岁邀难驻，便轻去莫遮。

似因风伯力，偏助水官夸。

阔布漫天阵，低成匝地洼。

升阶方浸润，投隙任欹斜。

杂逻争排拶，纵横类攫拿。

怙阴方汹汹，畏日尚哗哗。

遇坎宁辞险，投荒忽匿瑕。

谁能问轸域，何处辨隆窊。

眺远眸增眩，惊深吻尽呀。

势包夸海若，功盖补天娲。

赋象随开巧，嘘枯与物华。

黏枝拳宿鹭，折笔响翻鸦。

迳没虫书藓，滩平鸟篆沙。

冻池静凫鹜，衰草伏麋麚。

弱柳封腰束，停莎老髻丫。

圆方杂圭璧，牝牡失骊騧。

砌走冯夷蚌，檐垂白帝蛇。

趋明惊吏愕，唱晓误鸡哑。

表沴愁交积，占丰信有涯。

平施入穮蓘。馀润到蓬葭。

获早车应稇，稌多垄看秅。

沽帘迎路矗，赛鼓集祠挝。

梁苑曾延客，蓝桥正忆家。

剑歌悲杂缶，陶饮乐胜吁。

更觅刘及伴，相从咏雪车。

李弥逊

李弥逊　春阳遣兴

老去逢时祗自惊，春风三过小长汀。

壮心更事已全白，短发耐愁犹半青。

酿雨山云昏败屋，唤晴风竹响寒厅。

干戈南北归无路，付与身随水上萍。

李弥逊

李弥逊　春夜信笔书

枝上红残遍地香，沈郎瘦骨叹更长。

东邻唤客竹歌闹，琥珀杯空夜未央。

李弥逊

李弥逊　春雨

濛濛烟雨网春晖，南陌清明二月时。

细草藏泥供燕子，好花藏蜜待蜂儿。

李弥逊

李弥逊　春雨不止复用前韵书怀呈诸友

时序惊人翻手云，不禁风雨破除春。

岸容故故留花使，夜色明明助稼神。

异县逢人思故旧，长年作客见疏亲。

穷途自喜多闲日，虚费公家十束薪。

李弥逊

李弥逊　春雨久不止戏呈诸公

蕉上雨声无尽来，龙疲应困阿香催。

竹萌出土囊锥见，燕觜得泥风鷁回。

料峭侵衣犹带腊，廉纤昏昼已如梅。

愁边酒盏都无力，更着浓阴拨不开。

李弥逊

李弥逊　此见帅宪祷十甚虔枕上闻檐声为之不寐因成

两公精意与神交，平地能令水满篙。

云气远收明嶂合，雨声偏傍夜床高。

辘轳未暇分甘井，舴艋应知避怒涛。

愿受一廛须及早，秋成犹得饱儿曹。

李弥逊

李弥逊　次韵邦直通判少尹题普现堂见简之什

饱知世路厌陈人，分得僧窗寄此身。

戴月笋舆成独往，缘云藜杖与谁亲。

足间优钵藏千界，掌上庵摩等一尘。

赖得诗翁来着语，五松从此有知津。

李弥逊

李弥逊　次韵贲远归田四首

归去田园好，春随人意和。

竹根晴日卧，牛角晚风欹。

漂梗空三迳，虚舟信一波。

故人怜寂寞，千里问如何。

李弥逊

李弥逊　次韵贲远归田四首

归去田园好，饥餐抵万钱。

愁从身外散，乐向酒中全。

蚕出柔桑绿，秧齐小麦鲜。

一廛何所寄，华发绕江天。

李弥逊

李弥逊　次韵贲远归田四首

归去田园好，门罗树外峰。

地偏群燕雀，江静隐鱼龙。

愁觅邻家酒，眠憎近寺钟。

一春强半雨，谁与问凶丰。

李弥逊

李弥逊　次韵毕裕之喜雨

急雨翻盆破郁蒸，疏檐冰簟正关情。

维摩示疾元非病，庚信裁诗老更清。

游戏云生春浪势，吉祥风动夜潮声。

麦秋未饱千畦润，更遣丰隆为一行。

李弥逊

李弥逊　次韵才子曹溪道中

偶脱尘缨百虑宽，更穷目力快遐观。

旋谋浊酒招强伴，行拾落英供晚餐。

树拥山根张密幄，云随雨脚走惊湍。

试追健笔以何似，倒策驽骀上石峦。

李弥逊

李弥逊　次韵陈蹈元见和之作

漫逐江鱼吊楚臣，风骚今见出吾闽。

遗音思远冰霜淡，味语功深脍炙珍。

一壑我曹方税驾，九霄公等政推轮。

屏除堆案痴儿事，肯着青鞋伴散人。

李弥逊

李弥逊　次韵陈蹈元种竹池上之什

冶容多妩媚，劲节自高尚。

绝知尤物美，宁似此君放。

疏渠望修竹，凛凛丈人行。

虽然合九奏，未必遗一唱。

移根拂云姿，作伴满月相。

客来与周旋，一洗眼中瘴。

丞哉太丘徒，风味晋人上。

五言落凡目，失喜狂欲恙。

渭川植千亩，玉井开十丈。

并吞罗心胸，出语还自状。

我穷海滨卧，局促隐雾瘴。

远公有佳招，子猷得真养。

风庭散凫鹜，傥许共清旷。

茗碗烦屡移，早秫行可酿。

李弥逊

李弥逊　次韵陈君实先生二首

阅世端如木偶人，不须离妄始逢真。

功深夜鼎三时火，候转秋河万里银。

可笑侏儒空饱粟，犹怜痽偻解凝神。

它时应见鞭鸾凤，老去浮藜不夜辰。

李弥逊

李弥逊　次韵陈君实先生二首

骑马长安漫踽凉，几番桃李艳晨妆。

目官厌阅是非海，心地不闻知见香。

九转未能超北陆，一廛终待老南塘。

会令坚白消同异，世事秋棋玉石忙。

李弥逊

李弥逊　次韵陈泰定见赠二首

月魄哉生望已几，豪华未厌老相随。

放疏世故开黄卷，销心尘心对紫芝，

急雨知寒催叶落，断云乘晚截山低。

小槽早作酬春计，又是梅花结蕊时。

李弥逊

李弥逊　次韵陈泰定见赠二首

偶语无人且复吞，昼晴饶睡憩榕根。

鸟鸣幽谷何妨静，花发深林只有繁。

逸思共怜居有竹，清阴谁伴酒盈尊。

非关兴心回船急，剥啄那知客至门。

李弥逊

李弥逊　次韵陈颖仲晚步见山

青鞋布袜绕江湄，矫首山房送日西。

小榼留人灯下觅，短筇邀我醉中携。

峰峦过雨新涂泽，草木逢春自品题。

投老归来同逆旅，好於此地斸愚溪。

李弥逊

李弥逊　次韵春日即事

小雨丝丝欲网　￥，落花狼藉近黄昏。

车尘不到张罗地，宿鸟声中自掩门。

李弥逊

李弥逊　次韵粹之通判九日之作

枴　子香中闭净坊，为君着屐弄秋阳。

老来见事如无事，节里随乡且入乡。

但可炊糜倾免褐，何妨撚菊泛鹅黄。

九仙坐想群贤集，不数龙山事渺茫。

李弥逊

李弥逊　次韵待制兄题孔园芍药二首

红药开时人可怜，烂云明锦破晴烟。

雍容近待千花右，绰约翻阶四户前，

不分柳条开白眼，直愁榆叶散青钱，

我来偶落东风后，只有鲛绡处处传。

李弥逊

李弥逊　次韵待制兄题孔园芍药二首

绝胜河阳满县香，淡妆浓抹巧相望。

七言远逼能诗谢。万朵今闻好事黄。

绣幕罗帏云冉冉，风裳水佩日央央。

紫薇花底根株在，寂寞山城亦自芳。

李弥逊

李弥逊　次韵道夫待制万象亭

不见三秋若望霓，寒亭今得共攀跻。

眼中远树两行直，脚底孤烟百尺低。

幻出璜台辉旧观，旋安银榜快新题。

细听屋角风云聚，谁谓天高不可梯。

李弥逊

李弥逊　次韵甫西山之咏

秋畦霭黄云，神用报力穑。

腰镰谁家子，喜见眼中碧。

我车返山阿，木落山更寂。

年登妻啼饥，掩户坐太息。

不知金田翁，安用作弦直。

已矣复何言，兹理断可析。

浩歌出长林，披榛携子侄。

李弥逊

李弥逊　次韵富季甲枢密

半生类猿狙，裹以周公服。

炙手安敢近，唾面未为辱。

天公亦解事，纵这走林谷。

长年饱烟霞，形影自相逐。

晚从我公游，在侧愧珠玉。

公居廊庙间，排难不枚卜。

挺然国蓍龟，盛事纪湘竹。

爱闲能几时，天道七日复。

吾侪三折肱，顾步敢求速。

愿公膏泽流，长保薪十束。

负暄抚稚子，一饭傥能续。

胡椒纵可营，安用八百斛。

李弥逊

李弥逊　次韵公立承事见贶佳什

竹外孤亭思渺然，与君持酒傲壶天。

不须五斛称焦遂，一酌高谈骇四筵。

李弥逊

李弥逊　次韵公显宫教实见天都峰

孤峰突兀现青虚，喜若羁人望故都。

神马已驰身尚远，却疑真有二文殊。

李弥逊

李弥逊　次韵公显夜闻风作

午梦肩舆转断冈，日烘残暑气扬汤。

舌端时得冰霜句，绝胜狂风作暮凉。

李弥逊

李弥逊　次韵公晔见招

浪走长年百念灰，不知春信海边来。

新诗唤起逃愁梦，病眼花前得暂开。

李弥逊

李弥逊　次韵公晔席上见赠即席和之

酒边着语见真情，收拾应须遣六丁。

戢戢瓮头堪一醉，栖栖泽畔忍长醒。

汤孟茗碗香不泛，药圃蔬畦烛下经。

漏尽却随江月去，舞鸥迎我过寒汀。

李弥逊

李弥逊　次韵国村送游黄山之作二首

雨足郊原长稻孙，竹舆去路踏秋芬。

近村篱落低临水，直面峰峦半山云。

晚径无人重着履，夜堂有酒更论文。

兹游清绝羲皇上，少借风烟为沐薰。

李弥逊

李弥逊　次韵国村送游黄山之作二首

雅道於今久寂寥，规橅君肯到祈如。

鲸牙浪阔倾三峡，鹏背云高负九霄。

但觅图书供闭户，不忧勋业误题桥。

七言起我黄山兴，若第诗功不愧萧。

李弥逊

李弥逊　次韵和韩知刚见始之什

半生宦牒绊闲身，老惜跳丸过眼频。

独笑真成当去客，相逢同是异乡人。

静中着语已多事，孰处忘情久自亲。

它日君来序盘谷，岩花溪竹是知津。

李弥逊

李弥逊　次韵嵇仲春日二首

欲挽馀芳近酒卮，丁宁红紫莫相违。

纵无风雨飘零去，已是愁蜂燕子归。

李弥逊

李弥逊　次韵嵇仲春日二首

花残爱日惟愁尽，病渴逢觞却厌多。

不分闲中觉春老，强搜诗句逐阴何。

李弥逊

李弥逊　次韵季申枢宇万象亭

丈人手笔与仟通，点化虚无若转蓬。

妙寄七言千嶂外，全收万象一檐中。

深堂细篆观澄水，落日危栏数去鸿。

更压小槽囊古锦，共临高处待春风。

李弥逊

李弥逊　次韵见独知宗朝议见贻之什

遥遥幽人居，宛在苍林间。

霜华驻秋清，风叶喧昼闲。

舑仙厌山寂，按竹俯人寰。

面会良独少，语酣遂忘还。

岂无纷华地，心事了不关。

诗成若鸣琴，志在水与山。

郡看陌上尘，工作颔下班。

何如对茗碗，泉罂煮潺潺。

李弥逊

李弥逊　次韵康平仲侍郎丛丞相张公登倚云停二首

皂盖凌虚岂易陪，扪参那复欢高哉。

云关□处尘踪断，松盖阴中宝地开。

戎幕寇平高卧鼓，宾筵诗罢细衔杯。

笑谈疑在青冥上，坐近中天两两台。

李弥逊

李弥逊　次韵康平仲侍郎丛丞相张公登倚云停二首

相君题品到林泉，大榜新书亦烂然。

云护山根藏小鲁，风携人语动诸天。

放怀对客忘青白，随意传觞任圣贤。

谁谓瓯闽甘远俗，他时物物待陶甄。

李弥逊

李弥逊　次韵郎中弟见寄

筠溪岸上千竿竹，梦想犹疑玉笋班。

只欠吾家小居士，杖藜风雨亦来还。

李弥逊

李弥逊　次韵郎中弟见寄

病着先地首丘地，林松已约野僧栽。

它年地下从诸老，何必人间咏八哀。

李弥逊

李弥逊　次韵郎中弟见寄

凝云飞雪暗乡城，遥想鴒原老弟兄。

解道因风吹格絮，诗成吟咏许谁听。

李弥逊

李弥逊　次韵郎中弟见寄

十年不踏横山路，日望白云午里思。

宰木可围人更老，长閗犹记共栽时。

李弥逊

李弥逊　次韵郎中弟见寄

骥子摛词苦未工，粉袍勍敌气如虹。

欲收一战追诸父，政恐神锥未易同。

李弥逊

李弥逊　次韵郎中弟见寄

青春不与老相期，归雁声中数别离。

折柳西城真旦暮，镜中白发已如斯。

李弥逊

李弥逊　次韵郎中弟见寄

穷秋璧月才圆后，犹忆桑弧初挂年。

千里一尊欢稚子，祝君从我傲壶天。

李弥逊

李弥逊　次韵郎中弟见寄

西林叶幄已藏鸦，若比蜗牛信可夸。

更约此君成莫逆，北窗高卧看纷华。

李弥逊

李弥逊　次韵郎中弟见寄

浮木随流谁见招，春江无尽水云遥。

只今瘴海投闲地，魑魅为邻资正骄。

李弥逊

李弥逊　次韵郎中弟见寄

季子论才到履絧，十年不调可怜渠。

自闻马祖今非佛，不似潜夫但著书。

李弥逊

李弥逊　次韵李伯纪丞相游贤沙凤池之作二首

骑鲸破晓上崔嵬，人识仙翁第一回。

杖屦不应尘外去，旌麾早自日边来。

墨头半为忧时改，青眼唯逢胜地开。

怪底尺书频寄雁，向来交味经陈雷。

李弥逊

李弥逊　次韵李伯纪丞相游贤沙凤池之作二首

几日公来浴凤池，蹇驴陪乘偶参差。

羁棲自笑卧盘谷，健句争无诵渼陂。

世路吹虀无念到，山游啖蔗不言知。

袖书倘遂云根长，肯与酸寒郑老期。

李弥逊

李弥逊　次韵李丞相送行二首

三年袖手卧江滨，着眼科成出世人。

笔下风云作时雨，胸中丘壑作阳春。

买山尘外曾相见，漉酒愁边情更亲。

惜取风骚等闲句，他时密膝咏臣邻。

李弥逊

李弥逊　次韵李丞相送行二首

山畔孤亭一水滨，归来华发已欺人。

脱身异县干戈地，得意吾庐笋蕨春。

早着青衫成底事，惯遭白眼欲谁亲。

此君真有高人节，肯与山翁作近邻。

李弥逊

李弥逊　次韵连江陈丞闵雨

春雨两甲子，夏雨知复多。

黣麦已受弊，波及术与禾。

禾秫尚有望，霖霪人告瘥。

云师挟风伯，斥去烦撝诃。

后土不得乾，浸欲乖时和。

山翁食病粟，一饱宁忧佗。

军储涸邻国，柰此黔赤何。

谁为四达聪，黜陟分两科。

陈谟坐皋夔，御侮用牧颇。

上当天公心，立致击壤歌。

李弥逊

李弥逊　次韵林公晔见赠

思君一日可当期，敢意琼瑶手自贻。

华发乍回千里梦，白眉重见十年知。

惊人句好供行乐，遣客怀宽欲坐驰。

肯斸云根同我老，賸留觞咏醉花时。

李弥逊

李弥逊　次韵林明甫言志

老竹抽萌便出林，焉知来者不如今。

但看杞梓终成栋，不信潢污解作霖。

久客谩撩苏子恨，中流应动祖生心。

乘桴从我君休叹，政恐功名苦见侵。

李弥逊

李弥逊　次韵林褎然知县留题筠庄因寄之二首

何人着脚傍岩幽，好事无过竹务猷。

妙语径追盘谷序，轻舟独信剡溪流。

牛刀小试知多暇，鹤板迟来坐不谋。

欲寄一行安否问，朔风羁雁正淹留。

李弥逊

李弥逊　次韵林褎然知县留题筠庄因寄之二首

世路人心比太行，此君真可共徜徉。

霜凝劲节明朝坞，月落寒梢散夜堂。

可但七人供笑咏，要令千亩作阴凉。

只愁卷地西风里，幽梦圆时与子妨。

李弥逊

李弥逊　次韵林仲和筠庄

交情金石半途分，霜后孤芳独见君。

尽倒浓漓浇磊磈，胸中着我半山云。

李弥逊

李弥逊　次韵林仲和筠庄

莫解忘忧不数萱，长閗斸雨护云根。

采薇劲节於今在，知是夷齐几世孙。

李弥逊

李弥逊　次韵林仲和筠庄

青青谷口自披榛，断取它方宝界新。

弥勒同龛把茅下，客来不识住庵人。

李弥逊

李弥逊　次韵林仲和筠庄

借屋何如退结庐，箨龙环水小方壶。

孤高不贵封千户，独笑轮囷秩大夫。

李弥逊

李弥逊　次韵林仲和筠庄

攀枝结叶蔽朝寒，病鹤摧颓老骨山。

安得虎头痴绝手，蘧庐置我水云间。

李弥逊

李弥逊　次韵林仲和筠庄

琐碎金中踏薜萝，出云苔壁手摩挲。

飞鸿送尽不知暝，乌鹊窥林日下坡。

李弥逊

李弥逊　次韵林仲和筠庄

叠叠重重两岸山，钩连秀色上琅玕。

孤亭四壁面烟雨，人与白鸥分暮寒。

李弥逊

李弥逊　次韵林仲和筠庄

爱笋从嗔不出山，看成修影泛微澜。

此君臭味唯风月，底事须除数百竿。

李弥逊

李弥逊　次韵林仲和筠庄

镜中白发负长缨，一钓连鳌我不能。

賸种长竿绕溪绿，得鱼君看积如陵。

李弥逊

李弥逊　次韵林仲和筠庄

平攀天面一弯月，下视山腹三重茅。

更欲移居入霄汉，却憎棲鸟占林梢。

李弥逊

李弥逊　次韵刘宽夫

向来志功名，唯恐着鞭后。

老来倦轩冕，待兔但知守。

晨昏课朱墨，岁朋计升斗。

微官成底事，坐费白驹昼。

晚从松生游，忘言到心友。

十年成莫逆，百念付乌有。

谁念头愚溪，未种柳州柳。

有如压糠覈，责以出醇酎。

苍官与青士，赖尔对卮酒。

不知我形秽，浪处珠玉右。

刘侯妙雕琢，真是运斤手，

鹏风若有待，豹雾恐难入。

清池环小翠，一室仅十肘。

胸中着云梦，不数渭川亩。

嗟予远世心，大似与君偶。

拟歌于蔿于，击节和鸣玖。

觅句了不工，青灯坐搔首。

李弥逊

李弥逊　次韵刘宽夫春日有作

时序惊人翻手云，一樽聊共驻青春。

惜花栏槛围缯绮，留客杯肋煮荇苹。

愁外觅欢终淡薄，吟边得酒更清新。

休论二十年前事，目断长安陌上尘。

李弥逊

李弥逊　次韵刘宽夫题学士进此庵

道人清净观，梦幻阅诸有。

成心自得师，率世方结友。

默如彼上人，语合亡是叟。

问焉一得三，疑者十居九。

人情置冰炭，赋性甚杞柳。

一波失源流，六鉴开户牖。

客尘不暂住，习气既悠久。

闻言虽转头，遇事还掣肘。

志目或中眉，画虎终类狗。

我持测海心，来听谈天口。

尚迷指端月，那辨日中斗。

如抽一茧丝，欲缚千牛首。

勉赓进此歌，代斩巩伤手。

李弥逊

李弥逊　次韵陆虞仲学士涂中咏雪二首

可笑无毡老郑虔，甘寒忍喜咏丰年。

飞花穿树春疑早，秀麦分岐瑞有先。

白玉楼成迷万井，青云路绕认双川。

轻缣窘幅终难状，却借骚人好句传。

李弥逊

李弥逊　次韵陆虞仲学士涂中咏雪二首

岁行去似客程兼，诗债新随雪阵添。

唱绝郢人夸洁白，舞低赵女斩轻纤。

寒威莹骨胜三沐，爽气薰心解六黏，

险语赓酬难自勉，旋乾吟笔尽更签。

李弥逊

李弥逊　次韵罗伟正寺丞见遗之什

雕鹗逢秋已恨迟，公才如此尚谁羁。

江城樽俎未三月，世路干戈方百为。

去马便如千里别，断葭已作十分披。

它年若下襄城路，鞭影应能指具茨。

李弥逊

李弥逊　次韵明甫西园这什

莫作园上红，宁为径中绿。

多花必早雕，依依不如竹。

一枝寄他林，悠然傲华屋。

填饥饭秋英，借健膏石斛。

坐断百懒身，无心问难足。

李弥逊

李弥逊　次韵明甫西园这什

轻飚糗何来，破我池面绿。

龙牙方可床，清梦绕修竹。

苦遭鸟将雏，咿喔丈人屋。

两家饷浊醪，谁能问斗斛。

妙问不要名，杯深睡初足。

李弥逊

李弥逊　次韵平仲侍郎移居见简

不寄斜封岁已馀，那闻异县更移居。

羁怀易动野马也，归梦自成胡蝶与。

有宅一区如子少，受薪十束见予疏。

遥知富有千头橘，奉乞当年种树书。

李弥逊

李弥逊　次韵钱申伯山堂之咏

净坊秋色老苍官，檐额飞云细可攀。

客梦偶随疏雨断，僧游长带暮钟还。

似闻遗锡藏银地，亲见高人住骨山。

愁绝寒江归去路，乱峰青处望双鬟。

李弥逊

李弥逊　次韵尚书兄同游青原

暑风无力上襟裾，雁序冲烟入翠虚。

小憩净莲开梵境，偶闻密竹话真如。

倦游政似知还翼，便静聊同得计鱼。

不为寻思问心法，是翁心外已无馀。

李弥逊

李弥逊　次韵邵昫叔秋日怀归

天将物色助诗鸣，秋入吟肩句倍清。

欲为鲈专修故事，喜闻鸿雁寄先声。

脱身鞅掌谋须早，过眼纷华梦已成。

它日柴桑许同社，为君漉酒具南烹。

李弥逊

李弥逊　次韵舍弟野望

苍崖望不极，林际起孤烟。

渔笛蒹葭岸，农歌{左禾右罢}桠田。

青涵濠上水，碧锁峡中天。

客鬓愁边改，秋风又一年。

李弥逊

李弥逊　次韵舍弟游本觉寺

招提俯秋水，画手借王维。

霜磬递风韵，晓林翻露姿。

茶烟邀客竚，帆影唤舟移。

它日成归梦，来兴楚子悲。

李弥逊

李弥逊　次韵拾青轩咏竹

论诗远到二南风，句里波涛得意浓。

我亦赓酬还自笑，真成鱼目眩骊龙。

李弥逊

李弥逊　次韵叔孝郎中送游黄山见一老之作二首

居士逢场了世终，却寻机语凋天然。

我来不问三三句，乘觅康壶炷暖泉。

李弥逊

李弥逊　次韵叔孝郎中送游黄山见一老之作二首

路断人稀山正深，隔林钟鼓报新音。

已穷渡水沿崖力，更尽眠云坐石心。

李弥逊

李弥逊　次韵舜选大夫客舍中秋

命驾星郎独感时，兴随孤月到云涯。

当天飞镜空撩恨，永夜明楼谩搅诗。

后阁深藏桃叶女，前驱须趁菊花期。

与君更卜东邻醉，放盏车轮又北驰。

李弥逊

李弥逊　次韵硕夫池亭赏莲

胡床尘尾挥长柄，风和入坐花容靓。

乍开还合晚照中，修竹佳人倚春暝。

此间此景乐最深，世路好恶君酌斟。

下车何必笑冯妇，投杼未免疑曾参。

江山信美来者稀，渊明独与田父违。

谁云宁食艾三斗，不如杯行莫停手。

李弥逊

李弥逊　次韵司业兄方池咏莲

秋水芙蓉四槛凉，净临明镜试晨妆。

露凝月面浓施粉，日照□□□□□。

预觅籧簒□□地，卧看池头日脚忙。

李弥逊

李弥逊　次韵似表弟卜居惠山

梁溪旧隐吾家绅，石苔犹销松间门。

向来兄弟寄觞咏，日月转毂相朝昏。

自君之别各千里，万金谁与通寒温。

棣华春迟风雨昼，雁字月冷蒹葭村，

似闻径作买山计，归梦已泊松江垠，

吾衰久矣尚能饭，荷插岂惮终岁勤。

独无顷田占负郭，坐食病粟惭君恩。

平生一壑志愿毕，不求华屋装泉石。

僧窗到处即为家，柏子烟中听鼻息。

子今折发头尚希，未至阌乡老王室。

背山筑室不必多，待我来鸣去前□。

野蚕成茧真自缠，黄蜂作脾为谁力。

肱尝三折饱更事，肯信谋身有长策。

君不见子猷借居种竹聊自娱，有屋大奇无亦得。

李弥逊

李弥逊　次韵似表弟春雨漫成

百念关身起蝟毛。雨声偏近夜床高。

正愁春事趁奔鹿，更觉归心折大刀。

拥鼻吟边聊且遣，枕肱佳处亦时遭。

麴生怀抱肯倾倒，一酌忘忧赖尔曹。

李弥逊

李弥逊　次韵似表弟题朝爽亭呈公晔公和二友

原诗各本皆缺以上。《竹溪先生文集》卷一一。

李弥逊

李弥逊　次韵苏粹之发干见赠二首

颓龄知有几，谁复问行藏。

散策苍林静，抛书白昼长。

相呼山鸟聚，自浇涧花香。

此地无车马，真成物我忘。

李弥逊

李弥逊　次韵苏粹之发干见赠二首

漂泊音书断，艰难会合迟。

那知休老地，却数别君时。

岁晚商山寂，天寒梦水悲。

无言一杯酒，怀抱各相知。

李弥逊

李弥逊　次韵谭彦成学士早春五首

花蕾催红欲转莺，新愁偏傍鬓毛生。

犹怜信子能赊酒，烂醉春盘碧涧羹。

李弥逊

李弥逊　次韵谭彦成学士早春五首

幽棲不寄绝交书，车马从喧卖酒垆。

卧转午阴春睡足，却寻峰树数花须。

李弥逊

李弥逊　次韵谭彦成学士早春五首

十二楼台白玉成，云车翻日上觚棱。

太平何许同民乐，天阙双龙护一灯。

李弥逊

李弥逊　次韵谭彦成学士早春五首

渺渺家山水四涯，秋风僧忆醉黄华。

马头不识南塘路，又看感阳二月花。

李弥逊

李弥逊　次韵谭彦成学士早春五首

风絮萦寒昼拥炉，枝头犹得暗香馀。

折来不拟供尊俎，静对悠然一榻书。

李弥逊

李弥逊　次韵天宁通老见贻

病馀真是独醒人，还我僧窗自在身。

竹杖芒鞋寻胜趣，斋盂禅板悟前因。

江山臭味如相觅，猿鹤家风愿卜邻。

更有高人来着语，交游不怕白头新。

李弥逊

李弥逊　次韵王才少师杂花五首

春同著物本无殊，姑射偏成玉雪肤。

独笑浮花媚凡目，水边疏影不生孤。

李弥逊

李弥逊　次韵王才少师杂花五首

酒染凝腊密染香，一枝聊发次公狂。

小楼准拟来仟驭，明日红云绕树芳。

李弥逊

李弥逊　次韵王才少师杂花五首

嫩蕊商量渐满枝，刘郎对境久忘机。

折来不拟供樽俎，要与游蜂作伴归。

李弥逊

李弥逊　次韵王才少师杂花五首

桃红深浅漫成堆，犹喜霜葩缀旧枝。

唤取张卢来共醉，莫随风雨便分披。

李弥逊

李弥逊　次韵王才少师杂花五首

不禁花恼曲江头，欲对清尊舞沐猴。

留得春红撩客恨，争如庭草解忘忧。

李弥逊

李弥逊　次韵王才元陪季申枢密诸公游东山之作

游云本无心，时为晴山留。

我曹等云闲，变作寻山游。

驾言出城阙，古寺聊相投。

摩挲铸金像，不知几春秋。

行行及佳境，真成上扬州。

追随况当人，华胄皆通侯。

高名迈姚宋，馀事卑曹刘。

向来金銮御，一一亲垂旒。

如何丘壑中，乃与猿鹤俦。

寒威靳山秀，幽处不可求。

清溪访鹿迹，古涧窥龙头。

枯藤路断磴，未上愁吴牛。

人言昔仙去，疑是竹务猷。

云昏看山眼，欲展还复收。

伊予岸穴走，南北万里遒。

烟霞入膏肓，瞑眩不可瘳。

群公上界侣，解后天南陬。

敢言同心臭，长抱躐等羞。

心知造物戏，驽骀间骅骝。

鹤书偶未下，爱日尚可偷。

花风起群萌，枝上春欲流。

更催小槽红，一笑非人谋。

李弥逊

李弥逊　次韵王才元少地少师招游东山客有不至得遂已促其寻盟

我从西山居，不作东山梦。

联绵翠光浮，远目不暇送。

飘飘贵公子，万卷辄成诵。

高怀到林丘，杖愀邀我从。

褰裳欲从之，未发神已动。

何人折柬客，不结莲社供。

胜游遂中休，一篑真可痛。

诗成美六逸，叙事一一中。

但惭猿狙杙，乃与杞梓共。

闽山寒更青，森木必阴洞。

鹿涧清自流，醴井浅可弄。

寻幽当及辰，为乐要与众。

兹游傥再卜，勇往不待风。

径须理百屣，日日听鞭凤。

李弥逊

李弥逊　次韵王才元少师见赠

清昼高轩过，岩高得共攀。

虾须深梵阁，豹尾静尘军，

词吐三江水，胸开九梦山。

杯行不知夜，留月伴公还。

李弥逊

李弥逊　次韵王才元少师借园

春风朱雀桥边路，只许游蜂独往来。

□□园花兼巷柳，却寻芳事到酴醿。

李弥逊

李弥逊　次韵王才元少师酴醿

繁英雪作堆，新叶帷尚隘。

一薰有馀清，三臭讵可废。

淡然不争妍，晚乃入鉴裁。

风流卮酒间，颖脱众香内。

缑仙厌繁华，醉卧日炙背。

经锂被花恼，妙语击环佩。

晓来雨翻盆，春事逐破块，

谁怜静铜钱，相期世纷外。

李弥逊

李弥逊　次韵王得之礼部夜直有作

缑仙勇於诗，若醉得全者。

百川供微吟，不复事杯斝。

五车载胸中，万卷生笑下。

一一成丹青，遇物辄图写。

昨朝紫宸班，裳佩杂鱼雅。

捷书来九天，为遣雨师洒。

公时青绫卧，逸思动秋野。

霜风助凄清，露月供容冶。

坐令续貂人，得语若乖寡。

犹如策疲驽，倒步逐风马。

未旋历块功，相望倚天社。

李弥逊

李弥逊　次韵王彦声题梅氏草堂

丘壑胸中自广居，数椽茅屋小蜗庐。

门罗莫谩惊乌鹊，户外曾来长者车。

李弥逊

李弥逊　次韵王彦声赠梅公择

诗梅例世独深成，气与孤云共卷舒。

客辙每逢樽有酒，剑歌休叹食无鱼。

鲸波坐隔三山外，鹏翼终腾万里馀。

冠玉围金真戏事，醉髯聊复一轩渠。

李弥逊

李弥逊　次韵翁士特题行闲轩

寒音珊珊落回溪，修竹似与长风期。

虚声帆影住来地，幽绝自有闲人知。

李弥逊

李弥逊　次韵向伯薛侍郎

世外营居绝点埃，到身无地展全才。

行藏曾许当年，翰墨能从异县来。

海上梅花迎岁落，江头桂子得秋开。

一樽负月何时对，白发思君首重回。

李弥逊

李弥逊　次韵信表弟喭梅之作

万点随风更是愁，从教停雪破除休。

蓬莱花使漫青眼，姑射神人新白头。

待价琼瑰聊可拟，闻风桃李亦增羞。

看残红紫冰霜后，一笑春前解百忧。

李弥逊

李弥逊　次韵行父舍人有感

飘飘文采照螭头，袖手功名未肯要。

易水渡愁随一骑，春风只泪着又眸。

向来但遣淮阴将，异日宁论雍齿侯。

应笑江南夸仲父，规模才可限升州。

李弥逊

李弥逊　次韵徐持志见寄

绣衣归卧水云乡，湛辈犹怀岘首羊。

似我鹄乌忘白黑，知君牝牡失骊黄。

静中禅缚应超脱。别后祠锋底激昂。

投老穷途各千里，不须留颖见锥囊。

李弥逊

李弥逊　次韵薛万象亭

山上非烟霭四隅，山前梗稻绿成区。

留云有计低檐额，得月从多彻户枢。

直是春台熙远俗，聊为丰屋诗宏图。

公来日出千林迥，却笑新亭咏小湖。

李弥逊

李弥逊　次韵学士史秋初四首

冲融日脚未全心，一叶飞黄满眼秋。

谩向登临追宋玉，苦吟谁广畔牢愁。

李弥逊

李弥逊　次韵学士史秋初四首

树冷饥蝉犹乱吟，风檐琴瑟露寒侵。

妻孥工作无衣态，却恨清砧动好音。

李弥逊

李弥逊　次韵学士史秋初四首

叶叶雕梧阵阵风，疏云全放月华浓。

故人不寄江头信，看尽飞鸿断复纵。

李弥逊

李弥逊　次韵学士史秋初四首

何日刀头水石间，婆娑犹得一官闲。

杖藜早晚寻幽处，望断秋空不见山。

李弥逊

李弥逊　次韵学士兄春日谩成

飘泊悲生事，人情翻手云，

习闲真似懒，补拙谩知勤。

老作渔樵计，梦观钟鼎动。

成亏皆一戏，不复问斯文。

李弥逊

李弥逊　次韵学士兄发毗陵之作

频年走离乱，忙若落落景。

浮家去复还，生理纷不整。

有身著无处，遇事到辄屏。

冥然如醉心，阅岁良未醒。

披衣坐愁夜，月露共清永。

缅怀颜段流，抱义心炯炯。

临危快先登，疾甚涉夷境。

全生岂不乐，五事有纲领。

嗟吟肉食谋，捕贼如捕影。

王师苦摧伤。胡骑困驰骋。

朝廷信多贤，一死谁敢请。

不知覆辙改，安敢倾夏拯。

归休及秋风，墓檟痛瞻省。

念兹家国遥，有泪涨清颍。

黄巾蔽行路，关户昼犹警。

何当收戈鋋，禁暴但制梃。

林泉傥可卜，名字忌丹柄。

李弥逊

李弥逊　次韵学士兄富阳道中

长江送客静波澜，路入回溪第一湾。

石濑横陈潮力减，风樯陡转橹声闲。

驱除方寸无穷事，领略平生未识山。

自笑疏慵似中散，政宜托落水云间。

李弥逊

李弥逊　次韵学士兄偶成

炎凉岂天意，四序自乘除。

畏暑渐退舍，雄风时引裾。

据鞍惭类马，下榻喜迎徐。

吏退青灯里，犹能辨蠹鱼。

李弥逊

李弥逊　次韵学士兄桐庐道中

溪水抱山曲，轻舟趁落霞。

烟尘多战壘，冠盖半浮家。

紫塞空归翼，黄河绝去槎。

从谁论此事，心折莫云赊。

李弥逊

李弥逊　次韵岩起绿萼梅

平生始识真梅，不数朱唇皓齿。

小立寒梢注目，幽香已着人衣。

李弥逊

李弥逊　次韵岩起绿萼梅

村上未闻睍睆，杯中初荐屠酥。

谁遣云英萼绿，临风摇曳轻裾。

李弥逊

李弥逊　次韵岩起绿萼梅

太清不着微云，冰雪精神占春。

诗老自知风格，浅红未可骄人。

李弥逊

李弥逊　次韵岩起晓晴

白衣苍狗暗还明，造物何心听改更。

雨足龟鱼方得计，日高蛙黾自消声。

浮溪荇带罗初展，粘壁虫书字不成。

正喜太清无点缀，惨舒谁复较阴晴。

李弥逊

李弥逊　次韵昫叔见示伽陀

无形何用强安名，只麽腾腾信脚行。

一事到头犹是幻，万缘何处可留情。

云归夜壑空难状，月落秋江影自生。

唯有庞家老居士。不将尘境碍虚明。

李弥逊

李弥逊　次韵叶成甫有怀见寄

来辕去棹亦劳劳，晚岁丘园避俗陶。

问事不知三语掾，阅人无意九方皋。

交论金石穷犹见，诗得江山老更豪。

清梦纵能追蜡屐，雨声偏傍夜床高。

李弥逊

李弥逊　次韵叶观文东禅开堂

闽山多用地，列屋栖高禅。

妙代积香苾，宝华散金莲。

往时入廛手，来见住世缘。

辽辽百年后，慧炬无复然。

我公具正眼，为续旃檀烟。

诸方坐老视，具卟世法船。

少开迷云昏，氛埃遂澄鲜。

我来偶相值，杖屦参高輟。

牛花起一笑，归去跨林泉。

从北竹阴下，饱饭纵横眠。

李弥逊

李弥逊　次韵叶观文送杏花

春风不与寒威争，轻雷自转惊群萌。

纷纷桃李厌开谢，杏萼一吐增双明。

吾侪小人不敢触，瞳送夜合浮香倾。

平明七字为题品，蛮触不战收降兵。

哦诗正喜涵清冰，攀条已恨飞红英。

爱花不惟爱诗苦，世上馀物俱无情。

史君唤客有高致，半道未许杯盘成。

异篮日月走台皁，不用二子邀门生。

长檠照席语倾座，一笑转我苍颜頳。

更穷山水访禅寂，欲去政恐讥兼并。

李弥逊

李弥逊　次韵叶观文游鼓山

谢公忧民馀，妙语继两禅。

兹游瞰沧溟，宛在一叶莲。

木密虚可步，石立高莫缘。

从来看山眼，一洗俱茫然。

蓬莱如有无，空翠蒙云烟。

却疑浩荡中，天津渺归船。

崎岖访幽胜，众象争相鲜。

凌高寓远目，孤云共轩輟。

归来拥寒衾，耳底酒鸣泉。

觅句了不工，青灯暗孤眠。

李弥逊

李弥逊　次韵叶观文游贤沙凤池安国之作

春云覆老屋，孤僧正安禅。

缤纷雨天花，云是千岁莲。

谁知天上相，来结林下缘。

徜徉爱亭阴，灌木苍虬然。

古意吊凤穴，祖风契渔船。

丰隆亦解事，一扫千林烟。

光风尚骀荡，芳物俱蕃鲜。

诗成史阿买，平处凌羲輟。

登临赖陶写，可但思平泉。

郊原问农事，柔桑起蚕眠。

李弥逊

李弥逊　次韵叶观文再赋游灵源桃花二洞之作

双旌耀林丘，小队喧笳鼓。

鞭鸾相招携，拂石共容与。

爱山晋羊祜，好士汉保武。

胸中补天石，笔下修月斧。

追游愧后乘，遇景咤先睹。

扪参或三叹，控穴聊一俯。

会意时目成，忘言但心许。

徐行讵敢留，有语不得吐。

真游未易再，外物可足数。

酒尽傥可继，君歌为君舞。

李弥逊

李弥逊　次韵叶观文再赋游灵源桃花二洞之作

山行有底急，路转乃尔长。

肩舆憩清荫，屐齿寻幽芳。

突兀见古殿，委蛇度飞梁。

馀红点涧色，新绿浮岩光。

人径出鸟道，僧居俨蜂房。

前山去未了，后骑低可望。

逢人贵同气，偶地忘殊方。

径催文字饮，稍近花草香。

语味写素隐，诗工发深藏。

湛辈欣有得，折杨愧成章。

李弥逊

李弥逊　次韵叶硕夫南归见贻二首

未挂丹题雁塔中，重来溪上觅筠翁。

相期老眼横遥碧，莫着征衫走软红。

得失漫嗟蝉翼重，才名合见马群空。

三年小度惊人手，未信朱衣也不公。

李弥逊

李弥逊　次韵叶硕夫南归见贻二首

飞花无数上衣裾，孤闷须凭酒破除。

翻手作云伤往事，转头如梦欲捐书。

但知甘苦同薇蕨，不问辛勤有屋庐。

后日锦衣行昼里，肯来盘谷溪鱼。

李弥逊

李弥逊　次韵隐者陈无隅二首

柴门寂寂闭山光，客至供糜有二方。

谁存唐衢归魏阙，肯令五适老阌乡。

藕塘待晚对幽壑，竹院消闲近宝坊。

用舍由时姑袖手，岂无真乐在濠梁。

李弥逊

李弥逊　次韵隐者陈无隅二首

历井扪参蹋藓苔，山腰海角偶徘徊。

身从飘泊似浮水，眼见纷华等湿灰。

共煮松风占乳信，试寻香雪探芳媒。

笑谈疑在蓬瀛上，下视云中两两台。

李弥逊

李弥逊　次韵颖仲兰室这什

黄卷青灯寄佛场，孤高如在远林芳。

下帷谁识传经董，载酒时过尚白扬。

华发同心犹有臭，青衿入室自知香。

公卿本是阶庭物，莫遣行藏异素王。

李弥逊

李弥逊　次韵瑀老空间

晴窗汲水养菖蒲，谁识前身是佛图。

竟日不知园外事，耳明钟鼓唤斋盂。

李弥逊

李弥逊　次韵曾德明司理留题西山兼简苏宰二首

层轩无碍石，支径曲穿林。

竹密催山暮，松摇乱客吟。

琴书虚室冷，钟鼓净坊深。

谁谓溪坡远，能来杜与岑。

李弥逊

李弥逊　次韵曾德明司理留题西山兼简苏宰二首

手程南阶竹，关情一纪中。

倦游憎眼白，便静脱尘红。

放浪渊明洒，浮游御寇风。

吴霜鬓如许，何处觅还童。

李弥逊

李弥逊　次韵曾微言见赠二首

是邦谁及大夫贤，无地容才试十全。

侧席賸闻求德支，深居那得隐舑仙。

张罗永日无过辙，解榻何人许对眠。

莫为时危闲矍铄，要看走马勒燕然。

李弥逊

李弥逊　次韵曾微言见赠二首

自分人非日九迁，一官民社敢妨贤。

脱尘未踏邻虚地，通籍犹分有小天。

餐玉近传曾试法，买山取足不论钱。

疏慵未似嵇中散，会有斜封落从前。

李弥逊

李弥逊　次韵张嵇仲侍郎

燕公提在笔，万象入陶冶。

公今真心之，信是渥洼马。

当年劝天眷，愕睨肉食者。

珥貂汉廷臣，往往富平下，

朼来楚江城，百事聊复且。

传闻九门开，裳佩翼如也。

岩廓正需公，料理及闲暇。

不然坐玉堂，堵立看挥洒。

胡为尚居东，一麾凡屡假。

忆昔从公游，端门正槐夏。

午骑联轻肥，晨班从鱼雅。

频年江淮卧，只影未为寡。

谁云若遗□，殆甚履中苴。

相逢屡解榻，得句即邀社。

重追一笑欢，百忧罢牵惹。

况陪赋文机，不数分金贾。

青蒿倚长松，怀抱肯舒写。

残枝到春归，负灯不留灺。

世人重虚名，自视轻共把。

独醒竟何事，空负月中斝。

及兹春尚馀，得酒勿复舍。

李弥逊

李弥逊　次韵赵表之道中见梅之作二首

近水疏篱竹半侵，枝南枝北弄晴阴。

不因老眼分明见，辜负凌寒一寸心。

李弥逊

李弥逊　次韵赵表之道中见梅之作二首

不是先争特特开，只缘沙际欲春回。

赞颂浪起空华想，一夜归心着梦催。

李弥逊

李弥逊　次韵赵表之久别相会於福唐见贻这什

十年海南州，世味尝欲偏。

昔为担板痴，今作绕指转。

谁能濯我缨，人欲唾其面。

故人千里来，高义动兴眷。

问答不及已。惊我神发变。

功名眼中花，日月弦上箭。

公今已超然，富贵非所愿。

南游访知识，气习要自炼。

授我不死术，老骨傥可健。

是身走空雷，当作如是见。

李弥逊

李弥逊　次韵赵道夫待制放鱼之作

出门忽见腥城市，脱尔宁捐一粒赀。

就使烹鲜真可口，谁能结网更临池。

斜风逆浪回頳尾，浅水平沙走素鳍。

勿谓寰中底么麽，三生恩怨不能欺。

李弥逊

李弥逊　次韵赵青之水口道中

我从楚江来，不见闽江大。

云山路巑巘，水石势澎湃。

舟行曲屈间，溪面浮百怪。

蒿师力推拿，如下吾侬拜。

丈人入吾闽，险阻尝一带。

风霜经几时，须发乃尔奈。

人生驹隙中，网以千世界。

纵横斜见林，未改此心在。

营营复何求，赫赫祗自卖。

如何遗诸缘，直养以无害。

秋风着蒲柳，物态亦荣惫。

终当从公游，万法等成坏。

杖藜款禅房，还尽三生债。

李弥逊

李弥逊　次韵仲辅山中之作

岩阴坐清暝，目为山兴注。

妙意不可名，悠然与心晤。

疏泉石中鸣，落叶衣上住。

冷风起虚籁，还向无中去。

三生听钟鱼，偶失来时步。

佛屋估秋风，团团两桂树。

却疑此境中，曾是经行处。

李弥逊

李弥逊　次韵子才汤泉出浴

泉出灵沙气可蒸，涤除那复数水清。

九阳晞发尘缨净，七日炼形仟羽轻。

暖沃丹田催进火，阴消神谷助长生。

云龙傥借凌空便，径谒南台季伟兄。

李弥逊

李弥逊　粹之载酒南山仆与子媚辈乘小舟烟雨中绝江而来饭罢复过东阁道旧论

海神游戏千林昏，近山枫栎丹黄分，

船头着处翠阳重，屐齿一过留苔痕。

邻翁酌我苦短昼，卜夜为尊起为寿。

公荣可饮次在狂，不假朱丝转长袖。

灯前白发怀抱开，与子臭味今陈雷。

隙居勿起故时念，一笑沙际邀春回。

密云不障霜月明，枯树欲没江潮平。

归来卧听墙壁语，万壑松风泻檐声。

李弥逊

李弥逊　大宁寺

三山覆苍鼎，一涧走青蛇。

檀峦众好树，密护如来家。

当年契禅人，虎脚穿云霞。

真踪不久昧，殿阁峨金沙。

我来风雨秋，脚踏缤纷华。

松窗历高下，石磴缘欹斜。

境静心自远，山穷兴徒赊。

归辔不可留。哀猿响清笳。

李弥逊

李弥逊　大宁以雨复留借榻老僧禅室

乞得禅房半日留，卧看岩雨泻清沟。

浮云岂是尘中物，又逐秋风天外游。

李弥逊

李弥逊　大暑久不请谒登南楼望成父西庵慨然奉思因成小诗

南郭子綦隐，西郊杜老居。

风流如异代，臭味本吾庐。

高阁深繙贝，虚堂静散书。

经旬想颜色，着雨问何如。

李弥逊

李弥逊　待月久不至须臾破星露溪光发众实欢呼席上次德甫韵

待月新亭与已慵，眼花空乱烛花红。

溪山路隔烟尘外，觞咏身疑梦瘕中。

却暑已烦瞋恚雨，扫云须赖吉祥风。

水光已报冰办信，一笑难令万斛空。

李弥逊

李弥逊　蹈元作诗谓仆不当以莲为妩媚而有偶有现空相之语复次韵以效齐物之

登天不登山，观海不观水。

认苗须认根，论士须论世。

君以空说莲，无乃涉瓜李。

我以莲喻色，亦随绮语戏。

二罪一状领，政坐各有以。

一以清净观，一以富艳弃。

不知真色中，即是大空耳。

物生天地间，各以形自媚。

若云皆实相，斯理恐无谓。

君诗如乌有，我诗类亡是。

得失付之塞上翁，对花大嚼金壶空。

李弥逊

李弥逊　道游武夷遇雨既渡复回明日竟敢游九曲而行因留二首

人间何地寄衰翁，偶到视山一苇中。

可是仙君谢逋客，船头无处避刚风。

李弥逊

李弥逊　道游武夷遇雨既渡复回明日竟敢游九曲而行因留二首

渡口回舟未忍移，净坊听雨坐题诗。

馀龄倘有寻真路，试与披云问凤儿。

李弥逊

李弥逊　得宿照亭山寺

山寒六月飞霜雪，楼殿夜深钟鼓歇。

琅玕无风万戟闲，屋角明河挂天阙。

龙牙七尺玉壶冰，炯炯神清梦不成。

可怜幽绝无人共，卧看云头璧月生。

李弥逊

李弥逊　得仙亭

隔水楼台耸佛宫，缘云扪石得搘筇。

布金地主空遗像，折桂仙翁失旧踪。

人去远山留夕照，僧归晚径带残钟，

眼中有句无人道，欲寄丹青恐未工。

李弥逊

李弥逊　德甫知丞大夫惠诗见招次韵

地胜官肖人更幽，公田政足辨糟丘。

吏情厌问可不可，世事但从浮自浮。

绿盖红妆供客笑，黄鸡白酒为君留。

惯倾老瓦陪田父，高会端如饫五侯。

李弥逊

李弥逊　德甫知丞过筠庄溪亭为待月之会戏呈席上诸友

载酒何人过子云，传呼鸡犬亦惊奔。

门无车马苔侵径，坐近池台竹覆尊。

好月邀人留晚照，疾雷催雨过前村。

独醒楚子真多事，共醉愚溪百尺浑。

李弥逊

李弥逊　登楼

繙经兴尽卷书帷，独上江楼送落晖。

人迹已随云影断，傍檐嘉月冷侵衣。

李弥逊

李弥逊　东峰亭

芒鞋着层丘，甘若卧华屋。

了然非梦觉，似是前境熟。

行行上青冥。下视八荒促。

回溪绾文练，叠障环群玉，

厨烟起城隅，远借晴林绿。

恍疑坐虚堂，淡墨写缣幅。

缅怀季与刘，静躁等臧谷。

身名千载后，岩影空贵躅。

霜林木叶下，悲籁喧寒谷。

我如凌风翰，不受世网束。

团浦白毡帐，清夜倘可卜。

更随孤月来，一洗昏衢目。

李弥逊

李弥逊　东岗晚步

饭饱东岗晚杖藜，石染横渡绿秧畦。

深行径险从牛后，小立台高出鸟棲。

问舍谁人村远近，唤船别浦水东西。

自怜头白江山里，回首中原正鼓鼙。

李弥逊

李弥逊　冬雪呈太守张嵇仲三首

夜气凝空作暮寒，平时积雪欲藏山。

定知连腊连三白，已喜先春见一斑。

神力巧将人意改，物华阴逐岁功还。

忧民太守铃斋暇，想对壶觞正解颜。

李弥逊

李弥逊　冬雪呈太守张嵇仲三首

控鹤缘云上广寒，四看明玉镂群山。

铺檐漠漠鱼鳞合，入垄离离虎脊斑。

整驭炎官方退听，将妃白帝肯言还。

丰年预作田家喜，不独三钟慰病颜。

李弥逊

李弥逊　冬雪呈太守张嵇仲三首

插檐冰筹长新寒。薄日欺云到屋山。

见晛半消梅额粉。因风犹染鬓毛斑。

书生闭户眠仍稳，游子扁舟兴欲还。

客里情怀逢岁晚，麴生邀我一开颜。

李弥逊

李弥逊　渡横溪

百尺沧浪两岸沙，肩舆徒涉步欹斜。

溪声犹带夜来雨，山色渐分云外霞。

岸半断林开鸟道，水边疏生近人家。

尘埃何处寻真境，试农寒流认落花。

李弥逊

李弥逊　渡江二首

沿江山断水如天，横绝奔流一叶船。

身世自知同幻梦，不应对此重茫然。

李弥逊

李弥逊　渡江二首

山形虎脊高低去，帆影鱼鳞远近来。

已到江南望江北，更留青眼为谁开。

李弥逊

李弥逊　发光林寺

朝发光林寺，崎岖渡复攀。

抠衣缘翠湿，侧足下苍顽。

急雨欲平涧，断云时见山。

祗应超胜地，行路未尝难。

李弥逊

李弥逊　发桐庐

江尽溪流合，行舟落照催。

櫂歌来月浦，帆影上风桅。

路转山容改，潮平水色回。

兵戈满天下，飘泊壮心摧。

李弥逊

李弥逊　法王东庵

吾宗丘壑资，耿耿抱幽独。

结构祗洹家，萦回转岩腹。

前川布黄金，合嶂来苍玉。

步出觉华天，乘凌眩生目。

云间起层林，林际悬高屋。

断砌滴疏泉，微踪隐深麓。

堂空贝叶昏，苔封半阶绿，

朱幡久不来，遂意猿响秋谷。

李弥逊

李弥逊　翻阳四望亭观雪

瘴海三年雨不冰，喜看万木变琼英，

眼中何处分银界，脚底从兹上玉京。

岁序已於芒尾见，春风先向柳梢明。

饥馋病守存馀习，欲和田家击壤声。

李弥逊

李弥逊　范参议宜人高氏挽诗二首

毓秀勋庸后，来嫔诗礼家。

浮云轻富贵，朽木视铅华。

晚日俄晞露，春风自笑花。

平生偕老志，愁绝五云车。

李弥逊

李弥逊　范参议宜人高氏挽诗二首

兰玉无偏爱，衾绸不忍欺。

甘辛同逆旋。生死独先知。

马鬣苔封合，鱼矶宝帐遗。

酸风入松槚，空作暮山悲。

李弥逊

李弥逊　方池独步

度柳穿莎一径通，曲堤初咏舞雩风。

我来似与春期约，南陌东畦到处红。

李弥逊

李弥逊　访雪峰真歇禅师

红尘白发不相投，来就僧房借板头。

大士法中龙象贵，老翁心外水云浮。

长芦江静千山月，枯木岩寒一叶秋。

别后相逢重着语，牧童横笛倒骑牛。

李弥逊

李弥逊　风雁行

闽山苍苍江水长，鸿雁北去随春阳。

天寒野暗烟树湿，雨急风高惊断行。

前飞一雁鸣且顾，后飞一雁悲独翔。

伤心极目暮云碧，兄弟南北俱相望。

李弥逊

李弥逊　奉酬龙兴益老伽陀

居士心如出岫云，逢场作戏不求真。

桃花自落非关雨，梅子半黄知是春。

此外更无身外事，闲中那得个中人。

箭锋相拄君休部，千里同风始见亲。

李弥逊

李弥逊　奉怀粹戏成

期人至不伤秋晚，觅句无工愁夜长。

谁与寒窗催好林，几重白氎一盂香。

李弥逊

李弥逊　奉怀罗仲共叔共二友

征衫一着字溪东，结友何人继两龚。

寸步相期偶胡越，尺书不断见心胸。

吟边快睹推三语，吏退冥搜想二松。

别后并吞几云梦，锦囊收拾付宾鸿。

李弥逊

李弥逊　奉陪赵颜术登叠嶂还饮陵峰梅竹间

春晓飞花一尺围，旋看风力悄琼瑰。

广寒宫殿千门启，群玉峰峦四面开。

直节自强深笑竹，清姿堪并绝知梅。

史君賸有延枝意，收拾寒光上酒杯。

李弥逊

李弥逊　复用前韵

来辕去櫂自惊频，七十无多半在陈。

寸步家山不归去，空留猿鹤占青春。

李弥逊

李弥逊　复用前韵

唤起春眠恨伯劳，一簪华发不禁搔。

缓寻亲绿偏疑竹，细数轻红错认桃。

李弥逊

李弥逊　复用前韵

急雨残红绝可怜，花如鸡肋雨如拳。

千金傥赎花枝怨，不为囊空惜一钱。

李弥逊

李弥逊　复用前韵

春半寒威不柰衰，一番细雨长青梅。

惜花院落从风扫，待燕帘栊彻晓开。

李弥逊

李弥逊　复用前韵

青精饭熟思留客，碧涧芹香可厌君。

睡起茶瓯风两腋，功名何啻等池云。

李弥逊

李弥逊　复用前韵简叔共文伯公序三友

老觉身名雨后云，静看人事腊前春。

愁边痛饮真长策，诗罢高歌觉有神。

远想两生如可作，晚从三了更相亲。

北山乖欲招逋客，未用插插叹积新。

李弥逊

李弥逊　复用前韵约蹈无顾

时序惊人咄咄来，荣枯毕竟为谁催。

风将满地飞红去，日拥半天高绿回。

顾我似尝当道李，渴君如望隔林梅。

一年春事无多子，唤取提壶触处开。

李弥逊

李弥逊　富沙道中

征衣犹带去年尘，入眼溪山似故人。

社燕秋鸿应共笑，是翁如我往来频。

李弥逊

李弥逊　庚申季科立春日还乡公晔置酒孟园从容道旧有诗次韵

孟轩花色璨琼瑰，倦客随春此地回。

静院茶瓯浮积支，深堂香鸭乱真梅。

得闲苦厌纷纭事，畏病难禁潋滟杯。

但扫晴窗铺大字，更将老眼为君来。

李弥逊

李弥逊　公晔以北山荔子见寄因念昔游慨然怀归戏成

筠笼百里故人情，多病文园眼倍醒。

未放茶瓯三百颗，梦魂先过小长汀。

李弥逊

李弥逊　宫使待制舍人赵公挽诗三首

秀出青徐野，风移邹鲁乡。

家声齐丙魏，人物到轩黄。

漫仕从三已，危机付两忘。

并游无此老，谁与共行藏。

李弥逊

李弥逊　宫使待制舍人赵公挽诗三首

曲突深时虑，长裾鄙世流。

无书来北阙，有意在东周。

旷远嵇中散，疏慵马少游。

长松相风表，千古必山丘。

李弥逊

李弥逊　宫使待制舍人赵公挽诗三首

忆昨司青琐，公时对此薇。

午轩评陈草，晓殿缀朝衣。

金石平生契，人琴此日非。

白头情易感，无泪与君挥。

李弥逊

李弥逊　故相少师李公挽诗

天意康时难，贤生盖世雄。

风流晋人上，事业舜歌中。

许国回天力，怀君贯日忠。

平生英爽气，凛凛未成空。

李弥逊

李弥逊　故相少师李公挽诗

国步乘阳九，胡尘暗上京。

支倾隆大厦，却敌隐长城。

草木知春泽，狐狸绝夜鸣。

云台瞻衮绣，千古继哀荣。

李弥逊

李弥逊　故相少师李公挽诗

去国头方黑，伤时鬓易丝。

徙薪谋独验，击楫志空悲。

尚想嘉猷告，曾闻大政谘。

两楹歌昨梦，忍诵憗遗诗。

李弥逊

李弥逊　故相少师李公挽诗

白发陈雷旧，交情贵不渝。

诗笺留晓炬，书雁聚春芦。

忧国言犹在，知心道子孤。

江皋一襟泪，不复见夷吾。

李弥逊

李弥逊　瓜步阻风作

西风趣秋去，何日放船回。

不见澄江练，唯闻卷地雷。

宦游双鬓改，飘泊寸心灰。

落日乾坤里，微吟酒一杯。

李弥逊

李弥逊　瓜步阻风作

牢落穷途暮，扁舟水四涯。

十年长作客，万里得还家。

云散山排仗，潮生浪趁衙。

殷勤谢风马，为挂一帆斜。

李弥逊

李弥逊　观傩

宝历迎新露荚残，水日宫殿晓光寒。

日陪仟仗温风转，云护神驱瑞霭盘。

苇戟载颁均帝祉，桃弧一射致民安。

威容曾许云中见，又对彤墀得细看。

李弥逊

李弥逊　观月扬千寺门

背山灵刹两松间，待月松前觌面山。

云去月低松影落，倚天唯有碧回环。

李弥逊

李弥逊　广陵道中

禁路追随又两年，长午那句使鱼缘。

壮心未展伤迟暮，捷径无工较后先。

软饱三杯当去客，横蒲十幅得风船。

眼中有句无人道，谁与收归古锦编。

李弥逊

李弥逊　归自筠庄得似表弟步高字韵继和

一行作吏苦吹毛，小隐非关索价高。

懒傍月边持玉斧，静看花上试霜刀。

近人鱼鸟曾相识，入眼溪山昔未遭。

谁与着鞭春色里，雁行风急正求曹。

李弥逊

李弥逊　郭君建挽诗

蔼蔼声华万耳闻，可凭诗礼大於门。

浮云终负三馀学，流水难追九逝魂。

朝有青衿怀旧德，室惟黄卷富诸昆。

生平不对论文酒，空使清铅比泪痕。

李弥逊

李弥逊　过佛教子岭

冈回岭转翠相重，觅语酬山未了工。

却恐前一是摩诘，此身今落花图中。

李弥逊

李弥逊　过来贤阁有感

面熟前山小髻螺，彩衣竹马旧经过。

回头四十年中事，清泪空如白发多。

李弥逊

李弥逊　过留侯庙

倚剑悬弓默运筹，终令敌国初戈矛。

八年楚业守归汉，三万齐封不愧留。

壮岁早从黄石计，功成却伴赤松游。

当时不与人间充，应有文风静九州。

李弥逊

李弥逊　过鲁公观牡丹戏成小诗呈席上诸公

昨日花间风送雨，泪眼凝愁暗无语。

今日花间天色明，向人艳冶百媚生。

雨中多思晴亦好，日日看花被药恼。

人间绝色比者谁，汉宫飞燕开元妃。

轻颦浅笑各有态，淡妆浓抹俱相宜。

传闻姚魏多黄紫，醉红不似当筵枝。

移樽洗盏苦不早，明日春光暗中老。

西斋居士心已灰，也向花前狂欲倒。

李弥逊

李弥逊　过南泉长桥

矫矫长虹枕海腰，波臣守护敢倾摇，

东西地尽惟逢水，早晚人归不碍潮。

静夜鱼龙出宫阙，清江牛女上云霄。

诗人谩诧鲸鲵句，功比吴松百倍乔。

李弥逊

李弥逊　过铅山鹅湖登妙峰寺

松盖筠幢护石门，净居尘间此间分。

不须更觅南行路，已向高峰见德云。

李弥逊

李弥逊　过铅山石井

抱石寒泉涌帝青，净涵窟宅驻鲵鲸。

谁知润物功无尽，只见岩腰鉴样平。

李弥逊

李弥逊　过吴江次韵行父之作

重来□□又成空，旧榜今无卧彩虹。

故国平嗟□瓦砾，新亭犹见湿青红。

雁随山远情无□，□与天穷势自通。

尽道鲈鱼寒不食，□□祗合在江东。

李弥逊

李弥逊　过岳冠山二首

岳冠山下月黄昏，石立波蚕势莫分。

回首风前魂欲断，东西南北水边云。

李弥逊

李弥逊　过岳冠山二首

驾潮风急浪翻矶，舟子操舟不自持。

若使畏涂知勇退，世间何处更乘危。

李弥逊

李弥逊　和表之清阴亭作

西山朝来多爽气，露沐风梳发新翠。

泄云无力占山腰，初日分光上山背。

远山苍茫近山紫，四面钟鱼谈佛事，

人间那得山为城，玉京联绵互相似。

先生结庐待三顾，道合宁论入宫妒。

肯为闽山得得来，蜡屐深寻九霄路。

诗成逸兴横太清，平明更作支提行。

会须佳处吞八九，归去与君增眼明。

李弥逊

李弥逊　和陈颖仲题刘鞠祠

山绕平湖绿四边，两翁遗泽到今传。

苹风引钓鱼随艇，谷雨催耕水拍田。

败壁丹青悲落日，荒庭绅笏想流年。

桐乡不废春秋祀，箫鼓鸡豚久更虔。

李弥逊

李弥逊　和董端明大野渔父图

一叶扁舟羡广津，无心鸥鸟远亲人。

苹蓼岸，静投纶。危坐初无一点尘。

李弥逊

李弥逊　和董端明大野渔父图

钓艇夷犹一苇横，烟波万顷寄馀生。

春雨歇，暮霞明。零乱溪花堕玉英。

李弥逊

李弥逊　和董端明大野渔父图

撇棹归来起暮凉，乐哉谁复慕轩裳。

横短笛，罢鸣榔。红藕花繁作阵香。

李弥逊

李弥逊　和董端明大野渔父图

木落渔村载酒过，绿波萍藻鳜鱼多。

弃醉饮，尽颜酡。不负平生笠与簑。

李弥逊

李弥逊　和董端明大野渔父图

玉树琼田莹骨清，短篷飘洒动吟情。

针换酒，乐升平。闻道群王日圣明。

李弥逊

李弥逊　和董端明大野渔父图

卧月眠风乐有馀，蒹葭处处钓重湖。

斟鲁酒，脍鲈鱼。一片家风入画图。

李弥逊

李弥逊　和何斯举戒食牛

饥肠慕膻腥，如渴待拾法。

虽穷爪掌劳，不助唇吻湿。

属厌能几何。忍复贵难得。

三牺良可哀，一割傥未急，

贪夫恣糜烂，粱稻委鹅鸭。

鸾刀久纷纶，馀胾犹在幕。

宁思百亩间，功大等黔赤。

翻令杂杂豚，就死不见白。

置食为三叹，起坐或忘帻。

若人妙箴规，隐恻鬼神泣。

由仪见古风。　a使斯文缺。

药石知良医，乐饵止过客。

仁言可绅书，善应知响集。

李弥逊

李弥逊　和近思二首

风帆十日转长山，为送闲身到广寒。

明月峰峦人境外，溪声一夜响前滩。

李弥逊

李弥逊　和近思二首

岩排绿树石相重，纱水交流朱旧豥。

细觅向来行历地，十上尘迹转头空。

李弥逊

李弥逊　和李相园亭二首

轩户新成紫翠边，花光竹色借厨烟。

诗人莫浪夸盘谷，画手无工貌辋川。

何必吾庐在丘壑，要令是处有林泉。

此心正恐无人会，把酒南山一笛前。

李弥逊

李弥逊　和李相园亭二首

肯将戏事扰虚怀，草木知名一样裁，

不放寸阴随手过，自开十亩待春来。

花边未许楚狂醉，江上应怜野老哀。

賸欲着鞭陪胜赏，扶颠正急万牛材。

李弥逊

李弥逊　和刘待制

宦游踪迹信舆台，白首知非愧鲁开。

诗卷云烟舒复卷，吏行凫鹜去还来。

雨多风伯漫不省，春半花神小有才。

谁为痴儿无乐事，眼中秀句绝纤埃。

李弥逊

李弥逊　和明甫南山用粹之韵

寻源探穴上林丘，宛似愚溪柳柳州。

树拥千头争地出，江分一股抱山流。

阴堂阁雨云生屋，晚浦收潮草泛舟。

幽兴未穷留眼力，将雏结友更深游。

李弥逊

李弥逊　和判宗展钵之作

公子曾修净饭因，斋鱼声里司前身。

累觞肯缓持螯手，一钵不劳行炙人。

对镜禅心秋涧月，放怀俗虑晓江尘。

渺茫漫笑神仙事，何用金盘荐擗麟。

李弥逊

李弥逊　和平仲侍郎财用移居韵

云屋潭潭百尺馀，入帘燕雀贺新居。

人皆役役何为者，君独欣欣而乐与。

卮酒觅欢那得再，筒诗传恨未全疏。

绝交定笑嵇中散，雁中来时肯击书。

李弥逊

李弥逊　和尚书兄留题兴福

殿阁群峰合，山根一水长。

桅楹接云树，钟磬杂风篁。

客枕愁花雨，斋鱼搅梦梁。

篮舆隔溪路，目断佛龛香。

李弥逊

李弥逊　和少章喜晴

日暮马行疾，峰峦过眼频。

雨阶长苦夜，晴谷似逢春。

风月起归恨，江天思故人。

机心常已尽，唯有白头新。

李弥逊

李弥逊　和少章罂粟汤

旋烹雪粒胜琼浆，扑鼻香浮绕夜窗。

甘比玉莲开太液，色分秋练净澄红。

魔军战睡犹坚壁，笔阵催诗欲坚降。

已听铿锵惊俚耳，强颜犹把寸莛撞。

李弥逊

李弥逊　和舍弟简公序

百计疏慵一味闲，杖藜无日不寻山。

着鞭每到羲皇上，杖履欣同季孟间。

雨步思君劳远梦，七言惊我动衰颜。

定无戛玉酬人句，拙速应胜隔岁还。

李弥逊

李弥逊　和士特韵程进道舍人

旌旆光华瞳皁舆，斑衣星使奉安车。

尊罍方荐龟莲寿，雨路交驰鹤板书。

三斧及亲真可乐，一经教子未全疏。

马蹄又踏春风去，勋业君看纵壑鱼。

李弥逊

李弥逊　和似表弟次吴江

路入吴江眼倍明，长豥雨立万□□。

仙翁曾下辽在鹤，诗老犹传跨海鲸。

夜榜风蒲嗟去国，秋山云履趁寻盟。

凭谁剪取半江水，要听寒潮枕底鸣。

李弥逊

李弥逊　和小君游灵隐寺

俗子丛中暂拨忙，团蒲中夜款禅房。

澜头岩穴仙都邃，石上轩楹佛土香。

宿雨生秋醒客梦，霁云回日借山光。

归涂芳物酬佳兴，白菊丹枫试晚妆。

李弥逊

李弥逊　和学士秋怀一十五首

却暑回飚入暮林，衰蝉无力尚微吟。

不须更问秋多少，着蕊黄花已可簪。

李弥逊

李弥逊　和学士秋怀一十五首

雨滋时物各欣荣，小立方塘看水生。

无数游鱼随去住，不容濠上有馀清。

李弥逊

李弥逊　和学士秋怀一十五首

旋落檐花夜正喧，参横斗转有更传。

了无人迹妨真梦，枕簟同参一味禅。

李弥逊

李弥逊　和学士秋怀一十五首

厚颜衰暑未甘衰，秋事于人却有期。

怯雨垂蕉全披靡，受风疏苇强扶持。

李弥逊

李弥逊　和学士秋怀一十五首

十年行地一虚舟，过眼风烟几度秋。

华发半从身外老，故山时得梦中游，

李弥逊

李弥逊　和学士秋怀一十五首

生涯自有餐霞法，归计新传种树书。

人境不应容拓落，五松山脚是吾庐。

李弥逊

李弥逊　和学士秋怀一十五首

秋净霜空露晓姿，水光山气总供诗。

笔端幻出沧洲趣，赖有骚人慰所思。

李弥逊

李弥逊　和学士秋怀一十五首

身世浮云任去留，老来於此更悠悠。

却因削迹风波地，耳底风云得暂休。

李弥逊

李弥逊　和学士秋怀一十五首

灵均投老寄潇湘，身后声名日月光。

被谤早知缘薏苡，引年谁复念菖阳。

李弥逊

李弥逊　和学士秋怀一十五首

便面南台缭绕山，晚云归尽远空闲。

晴岚遍染参差玉，若比蒿阳季孟间。

李弥逊

李弥逊　和学士秋怀一十五首

饱饭茶瓯到手空，缓寻芳事夕阳风。

旋移丝竹深藏笋，漫长秋花远避丛。

李弥逊

李弥逊　和学士秋怀一十五首

信手繙书老更便，卷书觅酒便颓然。

一生百斛无馀事，只有残编未忍捐。

李弥逊

李弥逊　和学士秋怀一十五首

执手群歌田舍儿，年丰米价不嫌低。

饱舂白雪已归市，晚割黄云犹枕畦。

李弥逊

李弥逊　和学士秋怀一十五首

官居城郭枕山根，嬉语儿童亦带村。

老子痴顽甘避俗，欲从社叟学方言。

李弥逊

李弥逊　和学士秋怀一十五首

漫漫长山去不分，欲於何处望阊门。

寄声莲社还相忆，几日归鸿下故园。

李弥逊

李弥逊　和夷仲弟喜学士兄归

烽火耸中虽弟兄，独看乡月几亏盈。

万金信断秋山寂，千里人归春草荣。

雨涨波纹催过艗，风翻叶幄避行旌。

机云入洛悲辛后，谁似张华倒屣迎。

李弥逊

李弥逊　和颖仲山行即事

平芜新绿占封圻，横路游丝网落晖。

同径人稀藏窈窕，禅扉春尽老芳菲。

缓行照水知鱼乐，随意穿花见蝶飞。

二了舁篮今夜月，龙钟犹胜杖藜归。

李弥逊

李弥逊　和渊老妙现之什

乾坤渺渺一浮尊，万象分明水四濆。

虎脊横熔山作队，鱼鳞倒影海成纹。

老僧诗罢闲欹竹，幽士馀斋正卧云。

妙现镜中无一事，世间从此罢挥斤。

李弥逊

李弥逊　和韵钱申伯游东山圣泉

偶脱尘中一梦阑，欲穷幽事遍寻山，

静怜人境鸡虫扰，老惬僧窗枕簟闲。

十里秋香随屐齿，四更山月上帘颜。

登临物色催诗兴，未信天於我辈悭。

李弥逊

李弥逊　和韵仲宗天宁见怀月馀卧病横山得其诗颇动念所以末句见意

病逢木上坐，携我曲栏行。

远水兼潮阔，层山带角横。

秋随北雁到，愁向暮蛩生。

正怯骚人句，诗坛莫浪盟。

李弥逊

李弥逊　和张嵇仲秋日病中见示

浮生一虚舟，流景半修夜。

尘劳互牵挽，荏苒柏间麝。

晚从农辅游，径欲老闲暇。

二年古陵阳，解后颍川霸。

薰然君子风，卧致此邦化。

公庭散凫鹜，文字杂休假。

江山助悽惋，句法妙曹谢。

客来饮以醇，味语兼脍炙。

长风起百围，微日下三舍。

高秋搅羁怀，游了念归驾。

身名两将隐，马俟连城价。

譬之草木姿，荣枯信科夏。

公材可支颠，乃复用苴罅。

天其遗鲸鲵，慰我波涛下。

忠良人乐推，正直神所迓。

会看击南溟，风云生叱咤。

李弥逊

李弥逊　和仲宗判监

与世浮沉半醉醒，结庐人境昼常扃。

微吟松竹风无定，着色峰峦雨乍经。

方簟北窗身是梦，瘦藤斜照影随形。

岂无曳尾泥中计，政恐肠刳不自灵。

李弥逊

李弥逊　胡文恭倅宛陵距今将百年其后来官是邦者三人至士曹公下车始访遗迹

前贤不复梦逢迎，晚岁於公识典刑。

肯子规橅夸锦绣，传家翰墨炳丹青。

碑存岘首长怀惠，学富韦门总带经。

会见卿材从楚往，芝半不独秀阶庭。

李弥逊

李弥逊　淮阴遇风雨

吾庐岂不好，白日苦易夕，

如何芳岁阑，尚此千里役。

乾坤一虚舟，浩荡楚天碧。

江山已在眼，道路修且隔。

风雨怕不休，波浪蹴天掷。

船头困九牛，屡挽不进尺。

人生造化间，有似风中翮。

偶去还复来，胡为事形迹。

杜陵诛云师，韩子诅风伯。

我已两忘言，引觞聊自适。

李弥逊

李弥逊　黄蘖归途以碧潭清皎洁为韵分得碧字真歇泛舟先归

苦为扪萝行，正坐爱山癖。

振衣云中树，洗耳泉上石。

稍寻优钵林，偶旁瞿昙宅。

溪横走羊肠，山转回龙脊。

两难伴搘筇，二老共飞锡。

望迷落叶秋，坐断蒲团夕。

云归绕窗明，香尽出檐碧。

希声发岩窦，妙观生墙壁。

尘缘苦椎板，胜事成今昔。

离家月垂钩，归路月挂璧。

师今一帆轻，我向百里役。

船了罢持桡，赵州行蓦直。

李弥逊

李弥逊　黄山在歙郡之北雄丽杰出可与嵩少争衡世传黄帝与浮丘容成公炼丹其

髯龙飞空去云急，雨翁蹋云挽龙入。

猩啼鹤怨凝春愁，三十六峰黛鬟湿。

紫阳照空天夜明，棲烟采玉唐宣平。

碧桃自熟人自远，千秋月露含凄清。

璜台十成架兰芷，花风吹楼蔓香起。

青霓叩阍帝下游，挹头攀箕荐琼醴。

南山北山朝暮青，云关岫幌开鳞鳞，

众真胡为驾凌冥。寄言流星盍归只，

宰官自是骑鲸李。

李弥逊

李弥逊　会饮得助这分韵得千字

长松下荫八尺椽，四壁不碍万里天。

水边笙簧成两部，月里山河收大千。

山中宰相尘中仟，杯如流星酒如泉。

饥蝉暝鸟莫浪语，净扫绿苔共醉眠。

李弥逊

李弥逊　季申枢密设醴具素以待诸客表这有诗次其韵

击鲜举白不厌深，高烧银烛花成阴。

不如伊蒲杂梨栗，数翁共话千古心。

夜阑相对如梦寐，静听墙壁生潮音。

我方逃禅君莫斟，归来星稀月初沉。

李弥逊

李弥逊　偈

谩说从来牧护，今日分明呈露。

虚空拶倒须弥，说甚向上一路。

李弥逊

李弥逊　寄枢密富丈

误入众香国，山深人境移。

松筠秋色老，楼殿午云低。

东阁传书密，西郊去路迟。

须烦造化手，为展菊花期。

李弥逊

李弥逊　寄题陈氏尚遐亭

结屋秋荷上，尘心想坐忘。

露凝公子荦，风曳野人章。

浪蕊终无实，多花根不长。

知君有情尚，千柄竚幽香。

李弥逊

李弥逊　寄题翠樊亭

何郎爱山知贵目，不着芒鞋踏空谷。

诛茅结竹函丈间，坐揖崔嵬绕江绿。

我亦寻幽不惮远，半世一身随转毂。

峰峦过眼已成梦，南北空嗟髀消肉。

羡公登亭如历块，睥睨乾坤轻一芥。

春繁妩媚发奇姿，秋净孤高见真态。

固知静者自超诣，世上憧憧良足隘。

知愚何止三十里，咫尺须论百千界。

四时秀色仍盘礴，笔下云烟醉中落。

雕搜苦欲觑天巧，造物有灵应作恶。

蓬莱方壶或上下，纷纷陵谷今非昨。

傥令夸子与宵遁，胸中赖有藏山壑。

李弥逊

李弥逊　寄题福州程进道止戈堂二首

不识威名擅汉廷，云仍今复见材卿。

万家桃李栽培盛，千里妖氛却扫清。

羽扇纶巾聊自适，风声鹤唳已魂惊。

向来雪锷橐藏地，賸筑诗坛按酒兵。

李弥逊

李弥逊　寄题福州程进道止戈堂二首

一麾局促楚江东，时喜邻藩好信通。

坐厌文书朱墨里，静思谈笑圣贤中。

浮瓯小试茶膏白，照眼分尝荔子红。

想见高堂分凫鹜，竞追乐事赏年丰。

李弥逊

李弥逊　寄题泾川刘子先逸轩

古县溪山里，深轩城郭馀。

地清从近市，朋好亦多车。

云隐寻山屐，风繙插架书。

会看迎鹤版，不独爱吾庐。

李弥逊

李弥逊　寄题陶氏一经堂

金牛胜气未全无，朝挹江山近结庐。

避席青衿家有塾，下帷皓首腹多书。

阶庭早见芝兰秀，门巷於今燕雀疏。

傍舍不应我种柳，后来驷马要回画。

李弥逊

李弥逊　寄题芜湖深道所居二首　独乐堂

韦郎江海士，心与凡子各。

折腰卑小官，不事干禄学。

观身一牛毛，阅世两蜗角。

纷华岂不好，名教自有乐。

虚堂卷书罢，觅酒供自酌。

谁云苦幽独，秋风响猿鹤。

李弥逊

李弥逊　寄题芜湖深道所居二首　寄傲轩

男儿鹜功名，浪起四方志。

辙环百年间，正足消两髀。

达人坐进此，妙处不容喙。

卷舒周古今，俯仰小天地。

南窗有馀清，松菊爽朝气。

岂独傲世怀，吾生真可寄。

李弥逊

李弥逊　寄题向伯恭侍郎企疏堂

太冲扶策招隐士，德璋移文谢逋客。

欲分胜地高世流，未辨贤愚相什百。

芗林居士人中珍，胸中不点元规尘。

平生绝口向阿堵，能使地上流钱神。

紫荷晓直动天语，昼日骈蕃不如雨。

急流乃作尺蠖盘，唾手功名何足取。

归来结屋清江干，十十五五窗岩峦。

北窗岸帻夏日静，夜雨对客春杯寒。

汉廷宫传计不早，笃老辞荣身已槁。

那知黑发践亨衢，脱身纷纭事幽讨。

华堂未用标新目，两翁政自睎高躅，

更从碧眼问入廛，却访赤松求辟谷。

李弥逊

李弥逊　驾还观灯

琳宇风微宝辂还，春随人意却馀寒。

金堤花拥华芝盖，角汉云扶白玉盘。

宴及臣邻三事协，欢均区宇九夷安。

年年端阙龙灯试，万岁声中拜舞看。

李弥逊

李弥逊　将到金陵投宿乌江寺

阅世真成一梦阑，尘埃谁复共开颜。

辛壬癸甲常为客，南北东西只问山。

萦树远云高作盖，护田流水曲於环。

秋风送我江边寺，准拟如今到处闲。

李弥逊

李弥逊　将至黄山寺细雨微云戏作绝句呈一老禅师

试将千里看山眼，来访山中佛祖家。

已识黄山真面目，主山犹放白云遮。

李弥逊

李弥逊　将至徽川道中花

平生爱山老山间，行山怕尽去复还。

兹游深入众山囿，一日看尽平生山。

颇闻黄山最奇秀，紫翠六六堆孱颜。

端如啖蔗及佳境，快意不复嘲天悭。

我生目力固有限，应接不暇愁跻攀。

要令你次洞表里，扫尽祑块罗烟鬟。

李弥逊

李弥逊　将至水西登漠山林庵少憩遂过白云

偶到灵山最上头，山檐高竹不知秋。

杖藜欲趁西溪月，未放闲身尽日留。

李弥逊

李弥逊　将至泽溪

护溪叠嶂隐长城，直下寒流泯泯情。

背水人家认鸡犬，隔林佛屋听钟鲸。

山根合处客帆过，日脚断边渔火明，

投老一身无地着，欲凭双桨寄浮生。

李弥逊

李弥逊　降虎峰慧兹塔

唤起田公趁晓耕，香云已带泻檐声。

如何乞取摩空手，为挽天河洗甲兵。

李弥逊

李弥逊　交韵叶成父尚书见留之什

山外孤云出寸岑，营巢其下一权深。

久从泛宅浮家伴，未遂穿云渡水心。

百里跻攀方着屐，十年交旧欲分襟。

西风落日非无恨，归卧桑榆惜雨阴。

李弥逊

李弥逊　交韵漳州邓教授二首

绛账初开识马融，尊罍聊共落新宫。

三千避席方怀古，四十无毡独见公。

尺璧未磨终可荐，兼金久炼要加功。

男儿事业真堪戏，莫把行藏问塞翁。

李弥逊

李弥逊　交韵漳州邓教授二首

十年猿鹤共萧萧，世事驱人肯见饶。

老态岭云风更急，壮心炉篆日还销。

催科政拙民犹病，御侮才疏盗正骄。

强拾陈言续清唱，却惭横槊按戎昭。

李弥逊

李弥逊　角楼锡宴

春风楼阙燕需颁，歌近云霄桂魄寒。

翠羽钗光辉蜡炬，紫霞杯影动雕盘。

天心首庆三时乐，国步知同九鼎安。

午夜烛龙明别观，传呼犹许万民看。

李弥逊

李弥逊　节使少师王公挽诗二首

家声许史旧，弱冠近天墀。

权出诸公右，官嫌二品卑。

多知缘好古，得句旧能诗。

自怪文开后，风流有此儿。

李弥逊

李弥逊　节使少师王公挽诗二首

晚岁闽江上，来从竹下贤。

肯为文字饮，时访祖师禅。

念旧藏遗墨，忘形出近编。

忍颂一卮酒，挥泪对新阡。







卷163

李弥逊

李弥逊　近报陕右在捷继闻五师遂平建寇用高字韵

南北军书走羽毛，城头喜见赤云高。

颇闻关陇尽归马，不独瓯闽行卖刀。

壕吏捉人那复有，田翁泥饮不辞遭。

会看四海收鼙鼓，郡邑官闲得坐曹。

李弥逊

李弥逊　近闻诸山例关堂石门老偶煮黄精以诗为寄次韵以戏之

束缚斋鱼书掩关，长閗斸雪草泥间。

竹炉石鼎甘香賸，分与衰翁地病颜。

李弥逊

李弥逊　晋康郡侯面人曾氏挽诗二首

阀阅荣夸俗，闺房秀出群。

得贤推淑女，有子赖严君。

台柏忧时誉，庭兰奕世闻。

高名写彤管，异代仰清氛。

李弥逊

李弥逊　晋康郡侯面人曾氏挽诗二首

身备难半福，心明最上宗。

夜台亡宿恨，旦宅漫遗踪。

尘暗鱼机帐，云低马鬣封。

酸风一襟泪，哀人暮山松。

李弥逊

李弥逊　久阴闻督邮至县奉简蹈元

惊呼鸡犬督邮来，想见文书手自催。

鼓枻黄头罢田去，倾囊黔首入苗回。

春阴半月倾盆盎，夜雹前时落李梅。

已向芒头望笼饼，阳乌几日放天开。

李弥逊

李弥逊　久雨二首

夜雨翻盆晓未停，看山两眼几时青。

不知溪面添多少，水满方池涨绿萍。

李弥逊

李弥逊　久雨二首

诗肩不柰晓风酸，后土何时得暂乾。

石鼎饭馀茶乳细，竹炉经罢柏烟残。

龙游未歇千山暗，豹隐方深一坞寒。

白发飘零江海上，朔云收根赴长安。

李弥逊

李弥逊　久雨二首

榕根败屋两三椽，客径无人老更便。

地近东南多泽国，雨逢甲子少丰年。

径须酣饮六十日，安用取禾三百廛。

待得枝头风力□，梅花如雪月初圆。

李弥逊

李弥逊　久雨二首

带雨山云不肯明，草泥封径断人行。

竹林纵有鸟飞路，十日不闻鶗鴃声。

李弥逊

李弥逊　久雨似有晴意继而复阴作望晴

一夜翻河浇丽沟，平明山霭欲全收。

正疑礱润云生足，直怕天明日探头。

倏忽去来观聚蚁，现前起灭悟浮沤。

占晴不问黄衣使，已向鸟乌声际求。

李弥逊

李弥逊　久雨阻游昭亭有作

浪迹随方寄，穷途触事谙。

雨逢春甲子，江满地东南。

客鬓霜前落，诗情酒外酣。

上方愁独往，藜杖许同参。

李弥逊

李弥逊　君用承事载酒筠溪上分韵得竹字

高荷盖水临风曲，美人却扇耀红玉。

溪翁爱这看不卟，密竹阴中坐幽独。

南邻新醅手自洒，贮以鸱夷转山腹。

折松扫云谢羁束，近水亭台晚香馥。

峰峦中央帖寒玉，影落杯心卧山绿。

长瓶纵横盏未覆，更遣长须隔帘赎。

酒酣歌罢睡已熟，觉来星稀斗插屋。

人间此景眼未触，只欠桓伊弄霜竹。

李弥逊

李弥逊　筠矶待月

偶坐松根送落晖，竹风零露湿人衣。

乱萤点水只自照，宿鸟赴林犹并飞。

玉塔微澜秋月吐，澄江净练夜潮归。

好山不负平生约，故傍吾庐翠作围。

李弥逊

李弥逊　筠庄李花正开雨不得往似表弟有诗次韵

经旬长雨暗春山，小白枝头正可攀。

賸却叩舷浮绿净，未容着屐上苍顽。

题诗过我工排闷，载酒留人肯破悭，

要及花时酬老大，笋舆从引不须闲。

李弥逊

李弥逊　筠庄落成分韵得意字

离离颔下髭，短白不可藄。

焉能老行路，结屋聊自芘。

溪横众山绕，左右松竹翳。

山华如幽人，得秀不取媚。

客来饮以漓，累觞亦复醉。

欲眠子姑去，自占十亩翠。

不为沟壑忧，不作子孙计。

旁观在笑之，不解个中意。

李弥逊

李弥逊　筠庄亭轩皆以筠名学士兄有诗次韵

种竹营巢老自如，渭川端不羡商於。

松行外护遮凡木，莲叶平铺覆断渠。

我辈方宜置丘壑，此君可共乐琴书。

轩亭处处成清必，足了一生宁愿馀。

李弥逊

李弥逊　可帅止庵

踏尽东西散胜岩，却提只履过江南。

远人若争真常位，不碍携庵到处参。

李弥逊

李弥逊　客诵故人刘道梅花诗有怀用其韵以寄之

桑柘如钱柳如雪，南村北村欲蚕月。

老翁饭饱摩腹行，白瓯自随闲唤铁。

攀花正恨颜色乾，哦公七言毛骨寒。

惜花不似爱诗苦，即遣愁海回狂澜。

哦公今为郎尚发，仕路不应嗟歇灭。

江头官闲来雁多，莫使故人书断绝。

春风步马芳兰皋，思如哀鸿独求曹。

几时怀抱相对尽，桂浆酌斗供诗豪。

李弥逊

李弥逊　苦早

单練直似御重袍，碧碗冰浆饮尚豪。

满载骊珠思薏苡，堆盘马乳说蒲萄。

轻雷破远喧鼍鼓，小雨庶空簇蝟毛。

谁挽天河洗炎酷，冷云凉月助风骚。

李弥逊

李弥逊　葵藿倾太阳

葵藿比君子，卑棲亦自荣。

叶随朱夏盛，心逐太阳倾。

大象无私照，孤黄不并生。

风稍轻转影，云日澹留明。

连茹怀君志，同根念旧情。

拾遗千古恨，难夺峦轩英。

李弥逊

李弥逊　黎道人自长沙入闽解后见这论蝗颇有所得自言居醴陵山中有田庐养鱼

两脚不踏咸阳尘，两眼不逐潇湘春。

胸中乾坤照万古，奇偶纵横保足数。

闭门有竹食有鱼，遗子有田家有书。

一生可了心自足，世上纷纷谩荣辱。

李弥逊

李弥逊　李德修提举挽诗

仟李盘根远更芳，妙龄双桂看翱翔。

绣衣俗美澄清效，墨绶民安恺悌方。

东合挥金欢上客，春田种玉燕诸郎。

年高七十通朝贵，賸馥犹令毕万昌。

李弥逊

李弥逊　令尹王次虞许开小户通县圃仍增植花木以诗促之

连墙请谒敢辞频，鉴壁开扉肯见亲。

闻说好花栽满县，杖藜早晚共寻春。

李弥逊

李弥逊　刘根道院

仙去久不返，遗宫仍倚嵩。

终疑白云屋，犹隐绿毛翁。

山晓水聚树，秋深霜影空。

它年结庐地，千古想真风。

李弥逊

李弥逊　留别傅才儒

壮岁追随鬓已苍，谁将勋业问行藏。

怜公错莫鸡群鹤，顾我凌兢虎质羊。

败柳变工喧暮雨，寒花直欲腻秋霜。

更谋浊酒穷清夜，明日山深木叶黄。

李弥逊

李弥逊　留题材曾丞道堂

阴阴翠竹销虚堂，竹外青山半出墙。

七尺龙牙消白昼，便应题作小秋霜。

李弥逊

李弥逊　留题鉴远楼三首

表里江山面面来，秋风此日偶徘徊。

尘埃阅心心如鉴，一到江楼眼为开。

李弥逊

李弥逊　留题鉴远楼三首

凭虚瞰碧与云浮，只有闲身尽日留。

更拟梦回还独上，来看残夜水明楼。

李弥逊

李弥逊　留题鉴远楼三首

霜天晓日鉴中新，眼力由来未见真。

万古茫茫一尘迹，天山无际天无垠。

李弥逊

李弥逊　留题新安幕府聚秀轩

星聚群贤上幕宾，层轩高敞枕溪漘。

一时卢骆五杨辈，万里东西南北人。

句里江山端有助，学馀民社政须亲。

青冥接迹他年事，晋地卿材半楚臣。

李弥逊

李弥逊　留题叶成父尚书山庵普光明堂

三生调御潮音会，楼阁随方涌化城。

鸟树有声皆念法，云山多态总忘情。

禅翁自得逃禅乐，俗客犹沾避俗名。

但了心源秋月净。刹尘何地不光明。

李弥逊

李弥逊　留赠无诤堂涌泉利老

户外双峰碧碍天，定回香灺已收烟。

苦将峭语撩痴客，借枕重能一味禅。

李弥逊

李弥逊　六六轩

秋雨已分千壑间，午天初放一轩晴。

拨开三十六峰翠，为洗老人双眼明。

李弥逊

李弥逊　六月四日饭石六风雷大作而雨不成滴戏以诗趣之

疾风卷落叶，六月秋欲变。

云生涧底松，雷走岩下电。

雨花如芬丝，熟视乃不见。

借令军轴飞，未救龟兆偏。

常昫起民瘼，吻噪不得咽。

寄言行空龙，若药须瞑眩。

李弥逊

李弥逊　龙学许公挽诗二首

粹德山藏玉，高标木秀林。

三朝侍枫禁，列郡憩棠阴。

文翰家声在，规模国计深。

盖棺头正黑，空负济时心。

李弥逊

李弥逊　龙学许公挽诗二首

晚起故园兴，此车归鹿门。

营家无立壁，爱客不空樽。

丧乱长缨绝，悲凉旧剑存。

不堪听楚些，无处可招魂。

李弥逊

李弥逊　卢橘

皮似稗柿松而剥，核如龙眼味甘鲜。

满盘的皪如金弹，业子分尝忆去年。

李弥逊

李弥逊　绿竹阁

草木尽改色，孤标绿正繁。

泄云扶劲节，欹石护盘根。

静者宜投迹，高人时避喧。

岁寒松柏共，何必在梁园。

李弥逊

李弥逊　门下大资颜公挽诗三首

洙泗流风远，仪形世有人。

人经窥圣域，三返得贤臣。

勋业艰难际，声名寂寞滨。

赤松归有伴，此道独知津。

李弥逊

李弥逊　门下大资颜公挽诗三首

不作鸾台梦，来寻凤沼春。

劬劳知永慕，寿考见深仁。

示疾元非病，离人已反真。

生绡写遗恨，犹露衮衣身。

李弥逊

李弥逊　门下大资颜公挽诗三首

东郡连墙日，行藏二纪馀。

空留冢上剑，不见枕中书。

山黑佳城必，堂阴旦宅虚。

悲心寄松槚，哀韵拥輀车。

李弥逊

李弥逊　面壁庵

败壁纵横销翠烟，岩花犹落旧庵前。

从来说法无人会，寂寂空山谩九年。

李弥逊

李弥逊　南楼

百尺危楼枕水滨，风烟入眼乱纷纷。

趁虚渔唱来成市，入垅田歌去作群。

阁雨云深山着帽，驾潮风急浪翻云。

寄言残夜明楼月，莫负胡床老使君。

李弥逊

李弥逊　南楼晚望

海角长安望尔赊，日边云影更横斜。

身闲梦觉俱成蝶，眼病朝昏只见花。

可但陶潜能避俗，不应范蠡便浮家。

君恩未报惊华发，目断飞鸿水四涯。

李弥逊

李弥逊　南山送客席上次明甫韵

江北不贰可避喧，已甘丘壑寄馀年。

筠梢松盖一区宅，莲叶菱花二顷田。

秋到登山更临水，夜归骑马似乘船。

醉中不必分乘坠，世事从头一梦然。

李弥逊

李弥逊　凝碧晚望

秋来何必送将归，落日高台意自悲。

一壑未容追法漫，三钟犹得饱支离。

黄花对客如相笑，白发寻人似有期。

时序不堪翻覆手，每逢佳处亦开眉。

李弥逊

李弥逊　偶成

蘧然真梦午钟回，独倚风轩数落梅。

鼻观得香无处觅，僧空寂寂定初开。

李弥逊

李弥逊　偶成

野水旁边不击舟，偶随波浪信沉浮。

如今却向来时路，预买闲塘着狎鸥。

李弥逊

李弥逊　陪大慈老登古院

林影横搘折脚床，禅翁唤我坐斜阳。

诸天共说无生话，万壑同薰不尽香。

茗碗泛云醒远目，藜羹煮玉闹枯肠。

逢人若问峰头事，翠竹阴中菊正黄。

李弥逊

李弥逊　陪馆中同舍游方池分韵得香字

红蕖碧水如曲江，醉恼诸人欲断肠。

波光花气来无旁，人面生春酒面凉，

男儿莫遣两须霜，何妨骑马似知章。

银钩未落片云黑，定有六丁呼阿香。

李弥逊

李弥逊　陪五马诸公游西山泛舟待月而归偶作

鸟乌声乐报新晴，起觅邻翁作队行。

爱日葵心倾烂漫，寻春蝶梦去纵横。

人归高屋山逾碧，船到平滩月已生。

客里不谙风景好，欲将此夕并登瀛。

李弥逊

李弥逊　彭府君夫人罗氏挽诗二首

擢秀芝兰畹，来嫔诗礼庭。

好羞贫更洁，寿发短犹青。

秦虢封方宠，蓬瀛驾不停。

天风助哀怨，吹雨湿丹铭。

李弥逊

李弥逊　彭府君夫人罗氏挽诗二首

始讶生儿异，那知有母贤。

客无三至感，家独一经传。

恨锁鱼机帐，悲缠马鬣阡。

他年陈五鼎，清昼下云輟。

李弥逊

李弥逊　仆和蹈元莲竹之什意在誉竹於莲有投鼠之嫌明复知县有作姑两可之它

蓝田官舍碧山里，南北红蕖照明水。

公馀唤客坐晚凉，不独桃源真避世。

举杯欲酌还自愁，退之惭花不御李。

却持卮酒起谢花，我亦前言聊一戏。

就令妩媚正不恶，更向郑公观所以。

世情好恶苦不常，富贵相亲贫贱弃。

与花俱是天涯人，万事要同风过耳。

花闻我语为解颜，一笑凝然作川媚。

主人有酒君但倾，对花不饮竟何谓。

宰官况有弄丸手，坐解两家归两是。

花神莫浪疑山翁，翁心璧月当寒空。

李弥逊

李弥逊　仆与公采户曹奉议有先世之契又旧从其伯仲游今复相遇於此前日偶过

缚此窄窄昼常关，剥啄髯参兴尽还。

不听高谭如屑玉，强酬好句似登山。

论交此地逢三益，识面它时孰两难。

更忆金兰家世旧，公馀能复共开颜。

李弥逊

李弥逊　朴上人访筠翁於溪草堂袖诗赠雨中告别将有雁荡之行屡挽不肯留索诗

一壑悠然听雨眠，君来着语破云烟。

肯随鸥狎清江上，欲趁鸿飞白日边。

童子不应我一指，学人正自少三拳。

急行啖蔗逢佳境，春笋出林啼杜鹃。

李弥逊

李弥逊　琴溪

竹色千钟静，溪光一鉴开。

岩隈宿风雨，人迹老莓苔。

控鲤定何在，骑鲸今不来。

空馀泉上月，与我共徘徊。

李弥逊

李弥逊　青原台与兄弟同赋

高台瞰层碧，岫幌森筠幢。

恍如青原人，觌面呼老庞。

胡为未免俗，儒冠学为邦。

曾无白雨手，但补百碎腔。

平生爱山癖，至老成膏肓。

穷探偶会意，夜半力欲扛。

一存短豆恋，心境不得双。

坐旷燕剿幕，鉴胜猿窥窗。

故山如故人，示见心已降。

脂车蜡两屐，烟云恣冲撞。

竹根扫三径，荷插悬酒缸。

外物□可必，斯言有如江。

李弥逊

李弥逊　秋居杂咏十首

久怀简书畏，幸解绅笏束。

忘年效儿女，适意挥僮仆。

植杖理新蕉，埋盆养寒菊。

前除驯鹊乌，近槛游麋鹿。

遐观时倚楹，瞑坐或忘烛。

门阑迹如扫，我亦甘幽独。

李弥逊

李弥逊　秋居杂咏十首

薿薿庭前林，离离夹中道。

灵柯结繁阴，颜色四时好。

岂无霜雪侵，不改凌云操。

缅怀壮士心，雅契幽人抱。

如何方寸摇，悬若风中纛。

吾庐偶与邻，聊拟七松号。

李弥逊

李弥逊　秋居杂咏十首

青春背我去，白日不吾谋。

霜飚惊草木，寒威戒衣裘。

寓形复几时，四序忽一周。

世路伏剑戟，中怀孕螟蟊。

营营事长久，颓龄如置邮。

丘园倘未卜，悟悦心自休。

李弥逊

李弥逊　秋居杂咏十首

穷秋杂花远，眷此霜下杰。

明金委珞璎，宝璐缀环玦。

依依风递兰，皓皓日穿雪。

若无夭冶姿，不受众目悦。

共杯泛其英，揽之肠为结。

谁能踵高门，持以浣中热。

李弥逊

李弥逊　秋居杂咏十首

出门泥活活，不闻车马喧。

一身谢羁绊，百事从弃捐。

坐旷非息虑，逃空遂忘言。

青灯有馀烬，妙香无续烟。

涓涓檐间靋，猎猎窗上鸢。

夫物具成礼，胡为尚求筌。

李弥逊

李弥逊　秋居杂咏十首

顒顒集癯仙，娟娟罗静女。

孤标与秀色，悠然出不堵。

我来三二月，离立仅成伍。

及秋新梢敷，接叶庇风雨。

一日不可无，幸兹共寒暑。

高枝有垂实，鸣凤在何许。

李弥逊

李弥逊　秋居杂咏十首

驾言出城阙，行行陟崇山。

舍怀到昭旷，未觉天地宽。

鴥彼离群雁，嘹嘹浮云端。

嗟我远兄弟，千里同岁寒，

举头不见日，况复远长安。

归飞胡不早，听此雕朱颜。

李弥逊

李弥逊　秋居杂咏十首

茅茨入作椽，中有插架轴。

琅函与贝叶，落落皆在目。

闲依净几繙，缓绕疏篁读。

困即抱这眠，拥鼻宁厌熟。

不知老将至，一时肯载腹。

此乐殊未央，吾生亦云足。

李弥逊

李弥逊　秋居杂咏十首

公园十亩馀，日陟亦成趣，

浮阴未全收，晴沙已胜步。

杖藜相与行，童稚离冠屦。

枯鱼泳微漾，悴菊饮晞露。

换物各有时，抚怀偶轩虑。

安得三迳馀，诛茅种瓜芋。

李弥逊

李弥逊　秋居杂咏十首

凝云吐秋曦，翳目眩晴昼。

扶行憩高堂，悄若历辰宿。

清涵城负池，碧丛林端岫。

微茫纵遐瞻，佳处时一靓。

冷风生襟裾，俯仰小宇宙。

何必如云翮，超然追御寇。

李弥逊

李弥逊　秋日同刘方明游石师岩

翠合峰峦万叶稠，云擎佛屋出岩幽。

秋光不到庭阴树，晓日先明竹外楼。

户牖高低分世界，川原远近失汀洲。

阳休示我真消息，更在灵山最上头。

李弥逊

李弥逊　秋霜阁

十月水西寺，兴穷还为留。

净坊深闭雨，虚阁暗藏秋。

妄尽霜中叶，身闲水上鸥。

知几伤太白，五月念貂裘。

李弥逊

李弥逊　秋晚即事三首

一水萦回两岸鸥，翩翩无数近行舟。

十年不见浑如旧，有意随人天际浮。

李弥逊

李弥逊　秋晚即事三首

华发鬅鬿一榻书，舟移斜日到籧簒。

似闻载酒江边寺，更倒青钱留白鱼。

李弥逊

李弥逊　秋晚即事三首

霜树今无一叶留，日边云暗使人愁。

独怜扬子湾头岸，犹有黄花恋晚秋。

李弥逊

李弥逊　秋晚十咏　不寐

不寐苦长放，起看天未明。

疏星微占晓，宿雾冷遮晴。

人逐秋风老，事随朝日生。

南飞多过雁，早寄破胡声。

李弥逊

李弥逊　秋晚十咏　多病

茗枕醒昼寝，粥盂供晚餐。

支离惭受粟，拓落笑为官。

幡影伽蓝古，铃声窣堵寒。

病多闲步屐，犹可据征鞍。

李弥逊

李弥逊　秋晚十咏　怀远

去年别怀玉，山净觉秋高。

岁月频思梦，江湖多怨涛。

无书寄风翼，有鬓有霜毛。

独立寒汀暮，忘言正郁陶。

李弥逊

李弥逊　秋晚十咏　客至

客至旋盥栉，出门惊两翁，

山川十年隔，风雨一轩同。

人事等飘瓦，生涯各转蓬。

时危命如羽，忧乐酒杯中。

李弥逊

李弥逊　秋晚十咏　临海观望

指极分南北，观澜混浊清。

荡胸金饼上，觌面玉绳横。

洲渚千沤发，风云一噫生。

神山端可往，九万作宽程。

李弥逊

李弥逊　秋晚十咏　暝坐

隐几北窗静，柏烟生鼎迟。

雨蕉寒入座，风竹暗侵篱。

贝叶谈无相，桃花现不疑。

叩床呼椎子，怜到暮钟时。

李弥逊

李弥逊　秋晚十咏　散策

散枣经岗路，牛羊归径深。

水穷人小立，山静客微吟。

点点稻花雨，团团榕叶阴。

田翁罢争席，明日共幽寻。

李弥逊

李弥逊　秋晚十咏　晚望

寒日倚江阁，晚云低可攀。

溪翁随水上，田妇赴虚还。

幻境梦占梦，畏涂山复山。

乾坤有馀地，闲处着衰颜。

李弥逊

李弥逊　秋晚十咏　倚杖

倚杖看修竹，晚林疏雨秋。

砧声村远近，风力鸟觉浮。

愁鬓老前白，闲心物外休。

出门无伴侣，小立看汀鸥。

李弥逊

李弥逊　秋晚十咏　饮酒

渊明不止酒，屈原长独醒。

一樽有妙理，二字未忘形。

车上无垂坠，眼中谁白青，

陶然醒醉外，物外两冥冥。

李弥逊

李弥逊　秋夜枕上偶成

七月西风卷残暑，砌外蕉梢响寒雨。

青蝇敛翼蜩收声，楼上逢逢夜将午。

徽弦信手酒自倾。一杯一杯宫羽成。

醉头着枕百事置，梦残睡足天未明。

李弥逊

李弥逊　秋月回文

霜盘玉隐倒团金，迥水秋天碧夜侵。

光掩半扉寒夜永，影分疏竹翠轩深。

长空远岫归云卷，古木高风浥露沉。

凉袂客愁应梦楚，荒城晓角夜悲吟。

李弥逊

李弥逊　群玉五咏　百花洲

芳洲面林薄，山响疏泉落。

小绿缀肥梅，疏青陨惊箨。

周遭不盈丈，思与江湖廓。

幽人百虚空，得立听鸣壑。

物我偶俱忘，何必知鱼乐。

李弥逊

李弥逊　群玉五咏　赤松庵

留侯帷幄勋，平勃未足数。

晚从赤松君，雅志在轻举。

公今卜真游，百蕴未一吐。

古来贤达人，不必同出处。

那知夫心云，解作及时雨。

李弥逊

李弥逊　群玉五咏　浮金峰

浮金峰佳气，不挂凡子目。

高人有馀清，别墅广新筑。

有怀鸿雁行，风月伴幽独。

还为稻粱谋，去傍蒹葭宿。

归飞会有时，分我一窗绿。

李弥逊

李弥逊　群玉五咏　梅坞

嘉木开繁阴，叠障围空翠。

蟠极得疏梅，凛凛有高致。

馀芳敢追扳，薰莸不同器。

相期忘机友，共结棲真计。

清姿固可人，所乐在臭味。

李弥逊

李弥逊　群玉五咏　樵谷

蜗牛负空躯，能避外物触。

微生寄寰宇，一地空粒粟。

岩棲小天下，俯仰心自足。

采薪百不忧，高视贤版筑。

岂无潭潭居，违己讵所欲。

李弥逊

李弥逊　日出德甫席上作次韵二首

万境全归一瞬中，山河日月尽含容。

若将明暗分迷悟，公案从今又一重。

李弥逊

李弥逊　日出德甫席上作次韵二首

世界重重一网中，澄溪上下见天容。

不知万丈寒光底，却到青冥是几重。

李弥逊

李弥逊　山居寄友人

结庐人境经过少，晚起长遭稚子催。

闲处赤心忧国尽，病中白发爱山回。

林泉可使居无竹，风雨空嗟摽有梅。

不遣悄奴频过我，欲将怀抱向谁开。

李弥逊

李弥逊　山路见梅

笋舆行处及春回，石里横斜亦见梅。

路细山长愁欲绝，可怜一笑向人开。

李弥逊

李弥逊　山门晚归

毗耶香饭壑源春，午枕聊分百亿身。

旋落涧泉高下语，自鸣山鸟送迎人。

云山往岁真成癖，觞咏一时俱绝尘。

已辨归途踏山暝，试扪高壁上星津。

李弥逊

李弥逊　山行遇雨

沧溟四乾青虬立，碧云摩霄高页岌。

六丁夜挽天河倾，石骨无尘露苍湿。

长风吹雨不成丝，飞鞚冲山带烟入。

羲和回驭还青冥，布谷催耕唤春急。

李弥逊

李弥逊　山游遇雨

杖藜寻胜复中休，不比红尘走燕骝。

幽趣未穷随雨断，高情无尽与云浮。

冥冥深树秋犹暗，猎猎新蒲暖更柔。

老去行藏甘一壑，不须重广畔牢愁。

李弥逊

李弥逊　山中遇雨

卯酒催归梦，僧房借枕头。

客愁三日雨，山意十分秋。

鸣涧涨还落，凝云去复留。

阳乌肯回翼，高处卜深游。

李弥逊

李弥逊　上已日陪徽守游白水寺继登西山继白堂晚饮

晓衢初日动游人，叠嶂回溪绿黛新，

自偃松篁如唤客，后开桃李尚留春。

笑谈怀远西山上，觞咏追时白水滨。

五马行春从此始，更驱风伯净车尘。

李弥逊

李弥逊　邵文伯得玉兰於昭亭持以见遗因求诗为作长句

羲和呼龙晓耕烟，斗挹沆瀣膏琼田。

青女剪刻了不睡，瑶草竞秀争春妍。

凝冰作肤露作胸，蕙花兰干香蘅荃。

仙人掌中太华小，上有玉井开丛莲。

云環舞凤醉妃子，遗簪乱插春风前。

萿荚花含月皎皎，琪树弄影霜鲜鲜。

清氛皓态难比称，世上草木谁能肩。

虞师老圃眼未识，名字不着三坟编。

山翁何从午此种，一日万口人争传。

我惭形秽敢居侧，熟视眩转心茫然。

遥闻啬夫访奇秀，忍使抱恨蓬蒿边。

天衢五城白银阙，複道小苑通知缠，

何人移植备采拨，珊瑚碧树根株连。

重瞳一顾雨露偏，薰为叶气被八埏。

家家击壤歌丰年，不但洗我沉疴痊。

李弥逊

李弥逊　邵昫叔用寒字韵作诗见贻复次韵答之

世德兰金久未寒，交怀倾盖有如山。

天衢尚敛抟风翼，泽国难留隐雾斑。

夜棹月溪成莫逆，春舆莲社访无还。

逢场戏事多应暇，诗酒频过陋巷颜。

李弥逊

李弥逊　绍兴已未发临安偶成

君休更问小行年，浮水虚舟已信缘。

拂袖家山须及早，着鞭春色已输先。

吾庐竹暗闽山月，别墅花迷浙步船。

欲学少陵闲事业，晴窗点检白云编。

李弥逊

李弥逊　舍弟以诗贷粟如叔昫次其韵

於陵三咽不待糁，重义轻身诚果敢。

首阳一死甘如饴，未觉此身真壇坎。

丈夫有志穷益坚，肯为猩唇贱昌歜。

高门下筹罗甘珍，大脔觜拦不供啖。

吾侪朝饭不谋夕，惟有生刍缘我斩。

富当学礼贫忌测，莫遗羁愁到颜色。

两公虽杭道则腴，每食空我信阿益。

纵令日兴费万钱，大似鵷雏见鸱哧。

我今藜藿还苦并，尚喜刚肠柰烧炙。

自营半饱固已劳，忍取畿人重三尺。

去年避贼奔如流，百区不易金一钩。

县官布德速置邮，奉行一律亡劣优。

但知叟粟逃身尢，吁嗟富民思故侯。

李弥逊

李弥逊　申伯坐上屡成佳语句独未见和德久贻信中之作次韵

旬句情怀胜好官，敢穷笔力谩追攀。

清新气味经三沐，煅炼工夫到九还。

自是吟边有丘壑，不因行处在江山。

凭君倚马移东道，为促金钗理鬓鬟。

李弥逊

李弥逊　石盎寺竹轩

蛇行曲折度平冈，乱竹疏松荫佛场，

乞得曲肱方席地，秋风送我上羲皇。

李弥逊

李弥逊　石草蒲

石根九节细相萦，叶比龟毛照眼青。

邱壑生涯虽傲世，引年终是笑豨令。

李弥逊

李弥逊　石门寺前溪上有亭余榜以通幽陈丞有诗次韵三首

欲将老眼饱烟云，深处更有藤萝扪。

故人声迹应自绝，不寄一行山巨源。

李弥逊

李弥逊　石门寺前溪上有亭余榜以通幽陈丞有诗次韵三首

榜亭居上太饶舌，不放老禅藏老山。

君来重说七言偈，幽事与我长相关。

李弥逊

李弥逊　石门寺前溪上有亭余榜以通幽陈丞有诗次韵三首

茶瓯放手送归客，屋上鸣禽犹唤人。

山僧别我月中去，不过虎溪君莫嗔。

李弥逊

李弥逊　石门竹生岩下拳曲无取众方笑之蹈元乃独讽咏嘉叹吒物兴怀有古人之

农丞免官归，门第冷於铁。

属国埋胡尘，旁观为心折。

一朝百僚上，众目仰光洁。

贤愚杂平居，高士见错节。

君看岩下竹，九曲困岩穴。

风雷头角露，炊蔽夏日烈。

男儿未盖棺，不用伤歇灭。

感物思故人，长吟赖诗杰。

李弥逊

李弥逊　史德夫作渚云亭苏养直有诗余初未识苏次共韵以寄之二首

逢人但说逃禅晋，句里风烟带九秋。

七字铿锵快先睹，梦魂竟下荻花洲。

李弥逊

李弥逊　史德夫作渚云亭苏养直有诗余初未识苏次共韵以寄之二首

新亭花木低几杖，叶幄已成藏远山。

小渚云生夜深月，十分秋思五湖间。

李弥逊

李弥逊　守风瓜步戏成

古语行船遇打头，此言端可作予羞。

平生漫起江山兴，胜处偶为波浪留。

败肉腐鱼三日醉，断芦衰柳十分秋。

蒋队秀色应凋尽，造物还能借便休。

李弥逊

李弥逊　硕人赵氏挽诗二首

毓秀名臣裔，来宾上相家。

浮沤轻富贵，朽木视铅华。

晓日俄晞露，春风自笑花。

仙踪今不返，望断五云车。

李弥逊

李弥逊　硕人赵氏挽诗二首

命服从夫贵，遗经易子成。

苹蘩无失职，琴瑟自和鸣。

已叹归同穴，犹悲梦两楹。

旁观洒清泪，双旐出寒城。

李弥逊

李弥逊　似表弟始归寇退之后置酒会亲族坐客即席诗次其韵

蓬转生涯四十年，归来华发旧山川，

惊魂仅免走三穴，情话喜同倾四筵。

醉客毛吞怜海窄，诗翁刀奏失牛全。

锦城不似还家乐，姑置行藏莫问天。

李弥逊

李弥逊　似表弟之钱塘约岁前归愆期不至以诗寄之

雪泥断路屋生云，暗坐陵阳一月春。

黄犬有知空寄恨，青毡无梦独伤神。

急行已负梅花约，渐老长思棣萼亲。

尽吸西湖来着语，莫弃风月付劳新。

李弥逊

李弥逊　嗣知客远访筠溪留旬馀将归以偈送之

剥啄君来破郁陶，解包相对煮溪毛。

一坡修竹无穷意，可但灵云只见桃。

李弥逊

李弥逊　送陈颖仲赴省闱

木末挥斤玉未镌，清姿直节已飘然。

诗书插架嗤三万，文字撑肠富五千，

笔下行看吐黄绢，选中应喜探青钱。

管城自有封侯相，得路功名且着鞭。

李弥逊

李弥逊　送李仲和之泉南其子官所

吾宗达士人所嗤，官居自视如鸡棲。

十年借屋作僧梦，鱼鼓声中长抱饥。

撑肠但有黄卷语，壘磈尽发胸中奇。

一朝起就彩衣养，喜气已觉生须眉。

陈龙官清酷似父，五斗未足供朝糜。

芝兰正喜在阶砌，诗礼自可如庭闱。

愿言早试餐玉法，富贵似与长年期。

我今衰白心更老，结习尚馀伤别离。

董风南浦欲分手，菡萏未折凌波姿。

经须痛饮破愁本，酒盏旋折长荷丝。

李弥逊

李弥逊　送面夫赴试礼部

词壘新收汗马劳，冲寒意气九嶷高。

上书北阙真馀事。拄颊西山须汝曹。

世虑薰心工制锦，时名唾手看连鳌。

哦君賸欲传衣句，为解千牛绿绮袍。

李弥逊

李弥逊　送庆侍者之净众

风摇顶笠晓山隈，觅法心如未熟梅。

去路两肩担不起，会看撒手得空回。

李弥逊

李弥逊　送玿公长老赴南剑光孝之请

好手逢场了不同，五家宗外立家风。

玿师一句当机语，不道杨岐栗棘蓬。

李弥逊

李弥逊　送邵文伯归溧阳

盍簪异县亦三年，浮木逢龟信偶然。

忙里计筒长遗客，静中酒户不妨禅。

酸寒溧导君今似，枯槁湘原我自怜。

别后弹冠应不免，着鞭莫遣祖生先。

李弥逊

李弥逊　送似表弟还乡

话别几年一月留，离歌还起楚江楼。

往来笑了蚁旋磨，得失顾予鱼中钩。

雍具且侯真戏事，冯唐已老盍归休。

凭君为扫筠庄榻，要着南来新白头。

李弥逊

李弥逊　送王三十六机宜召赴行在

烟昏海树春，草木有秋色。

登临翻百忧，念子将远适。

子如揪柏桑，那有十围杙。

长年百僚底，许国心自赤。

光明一朝去，枥骥得暂释。

胡尘暗江水，此事未闻昔。

咨询勤衮衣，谋议困肉食。

将军纵失伍，战士轻笑百，

腥风郁义气，备污土花碧。

机牙不先坏，百发恐未息。

近闻管夷吾，御敌富长策。

能持一钩金，力转万钧石。

子行勿俟驾，当宁方侧席。

时危急良筹，如救火下积。

致身傥有地，肤发讵足惜。

王网有关纽，着处在一拍。

言大终少成。图多易生惑。

向来宣对间，未必有可绩。

徐行要好步，遇险各努力。

明年取金印，快我歌壤击。

李弥逊

李弥逊　送王彦声归苕溪二首

盛世英才偶未逢，寄身无地转如蓬。

诗亲东野穷尤壮，赋拟相如老更工。

雕鹗不飞行奋迅，璠玙未献要磨礲。

会须自要唐衢荐，谁与吹嘘借更风。

李弥逊

李弥逊　送王彦声归苕溪二首

相逢华发两星星，旧事邯郸一梦惊。

舌底雌黄谙世味，眼中青白见交情。

馀杯更觅论文具，好树休啼唤客声。

后夜扁舟苕霅路，增输寒月一溪横。

李弥逊

李弥逊　送萧德洪赴试建安

鸿鹄不作三年飞，乘秋逸兴高九嶷。

去寻岩桂香中路，趁得御柳风前期。

青钱立登天上选，黄绢共赏人间辞。

汉庭第一公家事，平步凌云要及时。

李弥逊

李弥逊　送昭亭李道士归闽

昭亭高隐倦淹留，归驭飘然下士洲。

我亦半生随泛宅，故园空忆洞庭秋。

李弥逊

李弥逊　送赵二十一观罕独中迎亲

得意那知行路难，板舆行处蜀江边。

慈颜未拜心先往，乐事乍闻人共传。

新制衣裳文锦缎，重颁雨露间花笺。

回思三十年中恨，长愿儿生有母怜。

李弥逊

李弥逊　送仲宗之建安

老翁更事几河沙，苦爱溪头管物华。

种竹成林心未足，买船载月思无涯。

黄莺唤友非多事，白鹭窥鱼更可嗟。

念子蓝舁晚山里，可能来共拾馀霞。

李弥逊

李弥逊　送舟过南山用琴韵二首

唤起骑鲸玉树理，江边琢语变佳哉。

眼看云起山容改，坐觉春随花信来。

隔水村深寻径入，击船门窄待僧开。

个中别有句坎道，便遣丰隆着雨催。

李弥逊

李弥逊　送舟过南山用琴韵二首

云涛一苇意雄夸，惯与滩头雁聚沙。

年后腊前梅唤客，山南水北竹为家。

蓬蒿影里开三径，笳鼓声中听两衙。

去住了无忻厌赏，暮年心迹晚林鸦。

李弥逊

李弥逊　送邹德久还乡在福唐作

长松瑟瑟摇悲风，方床冷枕鸣秋蛩。

短衾客子起孤决，平明归思如春鸿。

我家君家各阳羡，梦寐不听闽山钟。

自从胡马饮江水，去住彼此随飞蓬。

那知万里一樽酒，天云落日聊春容。

野林秋净山更远，楼殿突兀藏丹枫。

银钩玉筹光照座，高歌大笑声摩空。

长亭著鞭莫太早，愁色正在登临中。

一身四海会面少，况我与子俱成翁。

径须留作千日醉，坐看春风舒小红。

李弥逊

李弥逊　送族甥游学临安

薰风未放槐花黄，举子技痒撩枯肠。

短衾不眠中夜起，鸡鸣刷羽摩参商。

山行未尽趁落日，夜榜欲去惊鸣榔。

男儿胸中小天下，大笑鉴室分馀光。

君今怀璧自荐达，笔端娓娓陈虞唐。

朝时三面网英俊，平地一日看腾骧。

青钱淡墨何足慕，阔步真入鸳雏行。

归悬金印大如斗，里官负弩驱旗枪。

向来弦歌久未效，即遣土气俱轩昂。

吾衰不能效荦确，尚能杖履携壶浆。

李弥逊

李弥逊　宿光林怀少章

烟断伽蓝欲报昏，竹梢风雨乱纷纷。

悬知借枕山腰舍，魂梦已随超化云。

李弥逊

李弥逊　宿扬州城外

舟横城郭绕，缺月疏林杪。

窈窕一溪深，微茫众星小。

忘言对诗书，适意要鱼鸟。

幸此绝纷华，行歌阅昏晓。

李弥逊

李弥逊　宿云轩

平生念丘壑，着我胸中云。

偶为山樊居，白云乱衣巾。

物类感湿燥，人情异莸薰。

奇峰霭朱夏，擘絮浮阳春。

兴来揽之游，要观尘外身。

李弥逊

李弥逊　岁后三日与罗权共二邵似表弟席上分梅花年后我韵得多韵得多字刻烛

春风一夜如鸣鼍，残香暗粉惊辞柯。

新春三日驹隙过，花前百罚宁辞多。

男儿莫遣两鬓皤，举觞不饮理则那。

酒酣不用吴姬歌，短须尚卟供吟哦。

坐中鲍谢偕阴何，语如韶瀋参鸣珂。

铿锵入耳痊沉疴，岂独使我衰颜酡。

我今官闲得婆沙，迟明更上梅花坡。

李弥逊

李弥逊　题大儒寮小阁

青鞋踏尽剑鋩山，借枕僧房落照间。

高屋凭虚听泉语，岭云应似我身闲。

李弥逊

李弥逊　题范才元湘江诗画

诗才妙入江南画，画手工传渭北诗。

一段澄心卷湘水，吟轩长对唤船时。

李弥逊

李弥逊　题福唐郡园清必亭

公馀自种南阶竹，好事风流今未闻。

但得七人来结友，何须千亩比封君。

风梢不定微藏日，雨叶初乾薄带云。

自是甘棠人爱惜，不居寒谷遇樵斤。

李弥逊

李弥逊　题福州与春亭

史君同乐在人亭，吏退心田水样清。

恰似春风吹百卉，白红无数不知名。

李弥逊

李弥逊　题明叔郎中海月吹笛图

天上星郎骑省孙，兴随孤月到无垠。

浮槎夜入鱼龙宅，横竹秋生海岳云。

控鲤丹成终独往，骑鲸仙去杳难群。

纷纷世上知君少，画笔犹能续异闻。

李弥逊

李弥逊　题汪祖义桂林堂

彼苍曾不与人期，胜事由来德所基，

闭户一经真有子，传家三世定逢时。

摛词自得江山助，种学宁求燕雀知。

寄与诸郎饱黄卷，桂林还见长孙枝。

李弥逊

李弥逊　题兴教寺

云开岫幌隐禅扉，高屋凭虚面翠微。

午枕有香清蝶梦，晚林无路

鸿飞。

一丘一壑真吾事，三沐三薰悟昨非。

山意有情留倦客，树头谁道不如归。

李弥逊

李弥逊　题薛直老府园万象亭

断取方壶将郡壕，钩连野色上亭皋。

星移日转天容丽，江净山明地轴高。

下榻筵宾供啸咏，凝香罢寝助风骚。

史君八九吞云梦，小展风烟遗我曹。

李弥逊

李弥逊　题叶择甫绣壁轩

闽山固多奇，会意一峰足。

岂徒快登临，政欲伴幽独。

丈人隐禅关，窗户闭秋绿。

檐间绝壁起，秀色走可掬。

丹黄与白红。枫栎间花木。

微云一过之，绣抽初脱轴。

是翁贫不忧，朝饭罄储粟。

只鸡呼近社，笑傲杯中玉，

酒酣自起舞，身外置荣辱。

君家大儿手，千嶂入缣幅。

何妨写颠崖，老树傍高屋。

他年明光归，展玩长在目。

李弥逊

李弥逊　题叶子宁林巢

谁穿空翠开峰房，尽栏寸径一肘墙。

主人官闲苦避俗，北窗高卧追羲皇。

客来初骑果下马，侧身却转花边廊。

新成桃李碍倚杖，旋彻户牖留飞觞。

欲眠姑去甘昼寂，不醉无归拚夜长。

史君早有冲天志，略展风翰无地试。

已知齐物观世间，小卜一权聊自戏。

坐中香穗乱云影，睡起茶甘搅禅味。

鸡虫得朱何足论，鹏鷃升沉了无意。

昔人掩鼻恐不免，天与公才那可置。

清霜万里看横秋，莫作南柯始封计。

李弥逊

李弥逊　题张仲宗鸥盟轩

寄语沙头不下鸥，诗翁新葺面江楼。

早知世事翻覆手，更觉人生起灭沤，

念尽不应书咄咄，身闲何用榜休休。

径须来结忘机伴，春水浮天不击舟。

李弥逊

李弥逊　题赵干江行初雪图

瓜步西头水拍天，白鸥波上寄长年。

个中认得江南手，十里黄芦雪打船。

李弥逊

李弥逊　题子阳监丞见一庵

云间幽好许谁参，十亩林园拥舍南。

隐几献花真不二，举杯邀月但成三。

着鞭有路非吾乐，弹铗无求只自甘。

吾亦营巢老深竹，肯分华榜共名庵。

李弥逊

李弥逊　天封观

摇落秋山路，烟留宝构昏。

曾回翠华步，不到此虚门。

可鉴丰碑壮，无知老柏尊。

勒功当日事，寂寞更谁论。

李弥逊

李弥逊　天庆道士何丹林作亭竹间方成予名之以秀野因留小诗

斫竹通圭窦，开垣列画图。

乾坤藏小有，日月近方壶。

村色云边断，山形地外孤。

时来骋游目，更为剪繁芜。

李弥逊

李弥逊　同苏阮二公晚春游西溪二首

力破愁城觅醉乡，苏凫阮屐共行藏。

解吟疏影思和靖，忍见夭红似洛阳。

禅客缓催梅子熟，骚人正咏牡丹芳。

酬花但促传杯手，冰炭君休置我肠。

李弥逊

李弥逊　同苏阮二公晚春游西溪二首

唤客班荆杂乱言，雀罗成日罢张门，

自缘贫病无过辙，可是疏慵不出村。

阮子何人对青白，韦郎几日寄寒温。

北枝留得瑶香在，更约文尊此地论。

李弥逊

李弥逊　同天隐少章游嵩少怀元明

秦公我辈士，早踏翰墨场。

万言若投石，十年犹枯囊。

苦欲泛江海，有亲在高堂。

牢落京华春，门无一壶浆。

长鞭策瘦马，送我古道旁。

怜我值险艰，赤心写摧伤。

铿锵五字句，势雕鹗翔。

感此坐矫首，星星鬓成苍。

西风小摇落，雨洗烟岚光。

嶂晓露孤秀，野阴棲暗芳。

更携鲍谢流，履尽千岩霜。

搜奇得幽深，访古到渺茫。

月落潭影空，清吟殊未央。

缅怀此芝宇，百忧绕回肠。

三叹已哺食，十起中夜床。

云埋长安日，魂梦不敢骧。

茂苑富山水，结庐予所尝。

我欲放船下，卜邻俯沧浪。

耦耕种秫田，共扫三径荒。

头白青山里，长歌乐岁觞。

李弥逊

李弥逊　同坐客赋席牡丹酴醿海棠三首

品题芳事有春工，姚魏风流胜浅红。

莫傍沉香亭北看，只宜卮酒对山翁。

李弥逊

李弥逊　同坐客赋席牡丹酴醿海棠三首

珊瑚碧树小明月，散凭借间无尽香。

伏雨阑风常不惜，为君高处踞胡床。

李弥逊

李弥逊　同坐客赋席牡丹酴醿海棠三首

胭脂着雨弄馀妍，力挽人晖上舞筵。

谁道卷纱红映内，杜陵正欲补遗篇。

李弥逊

李弥逊　晚泊江口令小舟汲江心水烹叶璵云谷碎冰散步岸浒顾望踌躇飘肴物外

不到钟山二十上，江边独立思茫然。

故园如梦南归客，明日好风东去船。

白鹭一双轻照水，青鸦万点远漫天。

何须痛饮排孤闷，一酌清甘胜酒泉。

李弥逊

李弥逊　晚步独至西三首

睡起方床日未斜，旋移屐齿破晴沙。

石栏独立数归鸟，高树无风落柿花。

李弥逊

李弥逊　晚步独至西三首

十日不一见此君，春笋满林深闭门。

杖藜特特穿苔径，问讯南阶添几根。

李弥逊

李弥逊　晚步独至西三首

我来点检春踪迹，山北山南绿暗丛。

留与骚人做秋本，花根一点著泥红。

李弥逊

李弥逊　晚登斋云阁

窈窕僧窗十肘长，解分眼界入他方。

尘襟偶脱公家事，鼻观重参佛土香。

寒日半收山着色，晚风无力水磨光。

幽寻已觉沧洲近，身外营营付一觞。

李弥逊

李弥逊　晚登昭真亭云雾不见黄山因以述怀

莫放微云点太清，欲将游目泫孤亭。

十年去国心长赤，一月看山眼未青。

多病情怀千日酒，穷途生事五侯鲭。

谩游踪迹随方寄，更觉轻於水上萍。

李弥逊

李弥逊　晚投大云峰二首

山根篱落枕溪流，岸竹欹斜击小舟。

一段黄云杭稻熟，牧儿腰笛倒骑牛。

李弥逊

李弥逊　晚投大云峰二首

高树风生晚径秋，平沙无日下凫鸥。

野航邀月渡溪北，古寺僧归钟殷楼。

李弥逊

李弥逊　晚饮东湖亭用硕夫韵

秋后高荷与砌平，暂回眼白为君表。

哦诗太瘦真成癖，对酒清狂不碍醒。

健笔纵横那可继，醉歌悲壮亦堪听。

如何借得南烹手，更捣香枨为荐腥。

李弥逊

李弥逊　王岩起乐斋

漫浪行地一舟虚，神手逢场乐有馀。

客里纵令怀旧国，公家何必爱吾庐。

饱知世事同分鹿，肯为时名更羡鱼，

吏退晴窗春睡足，牙签狼籍满床书。

李弥逊

李弥逊　望夜德新弟邀池上酒阑浩歌潮落人散粹之即席成诗次韵和之

平生七不堪，造物不能令。

从人较痴黠，百负未一胜。

一丘收桑榆，外物听衰盛。

解缨清泠上，稍觉尘土净。

孤飞团团月，似我灵府莹。

偶逢一坳水，即现大圆镜。

杯中见山绿，夜午觉已正。

喧呼众宾欢，嗑嗒四谷应。

新诗带潮湍，浩唱起人定。

褰衣踏清影，藻荇耿深径。

江山有精色，远目不知暝。

欲去还复留，苹梢惹归艇。

李弥逊

李弥逊　伟长和县奉议年兄作别十年邂逅于此复有数百里之隔以诗见寄辄次韵

对着青衫下帝宕，十年不与并为仁。

怜君卧因千金骨，笑我行摧四角轮。

老眼相逢俱作客，新诗远寄低惊人。

书来更数无多语，賸欲招携折水滨。

李弥逊

李弥逊　未明确出东门将入圣泉戏呈住山蒙庵老人

觌面峰峦碧障天，东方精色破昏烟。

草头露下元无雨，衣角风生径欲仙。

行树排霄高展画，孤云挂壑薄披绵。

雨田暂喜损尘虑，不着蒙庵一缕禅。

李弥逊

李弥逊　闻子规

客时春秋过半生，子规枝上最关情。

南来故国一万里，却笑子规犹乱鸣。

李弥逊

李弥逊　翁尉以诗送莲并酒

不复西河吹踽凉，真成仙吏隐襄阳。

一生可了酒供座，千顷平铺花绕塘。

皓腕折香庶老眼，长须洗杓荐新尝。

肯分臭味同衰朽，好语犹惊得夜光。

李弥逊

李弥逊　五峰寺

五峰如五城，草树皆秀发。

人间白玉京，此土黄金刹。

长松菜步武，目改心已雪。

税鞅罢言归，前山写薇蕨。

李弥逊

李弥逊　五石　碧涧

苍岩高郁盘，下有千仞倾。

当时捐佩侣，寄此琤琮声。

坐石风露晚，心与秋月明。

沧浪若可濯，勿负冠上缨。

李弥逊

李弥逊　五石　群玉峰

五城十二楼，高下耸寒玉，

天空开翠微，不爱尘士触。

半生嗟环辕，万事惊转毂。

寄语山中人，为占一峰绿。

李弥逊

李弥逊　五石　水月岩

明泉落岩隈，满月挂山额。

疏星淡月汉，下与水光白。

了然心境空，炯炯照琼宅。

鸿鸣夜更清，欲卧已终夕。

李弥逊

李弥逊　五石　遥岑

宿雨洗空阔，出此方寸岑。

联绵翠光浮，妙巧不可寻。

飞云去未返，慰我千里心。

谁为具徽弦，有酒聊自斟。

李弥逊

李弥逊　五石　阴壑

春山秋亦佳，霜树风更落。

阴晴卷复舒，气象今非昨。

功名等浮云，文字悬高阁。

胜扫胸中奇，还将贮丘壑。

李弥逊

李弥逊　五松寺

秋风吹客衣，去路倚天碧。

跻攀一何苦，政坐受山癖。

人言五松下，曾是瞿昙宅。

至今梧竹阴，列屋棲禅寂。

尘缨得暂解，俗驾聊可息。

怡颜岩间树，洗耳泉上石。

孤云共还往，窈窕去无迹。

道人粲可流，独步少林席。

客来了不言，碧眼照庭柏。

希声出钟梵，妙意生墙壁。

寒灰暗青灯，偶坐遂终夕。

归来人境空，缺月挂山额。

李弥逊

李弥逊　西山冈得步奉怀蹈元

摆脱微官万里来，非阙枝上子规催。

镜中苍鬓摘还满，花上青春唤不回。

我筑一溪愚似柳，君工五字老於梅。

哦诗肯傍水旁径，賸买长瓶为子开。

李弥逊

李弥逊　西山林尉韵

凯之半痴黠，我来痴更深。

手除一抔土，坐待千亩阴。

三年客东都，高山但鸣琴。

归来见此君，挺挺环苍琛。

居然觉影秽，鬓白况已森。

浮生关朝市，渠用多赢金。

无烦北山移，自濯尘土襟。

藏树独箕踞，清流恣窥临。

蝶游入窈窕，蛇捕寻崎嵌。

鞭鸾叩门谁，乱我风竹音。

能回折腰态，来和支颐吟。

妙香□壑源，慰子千古心。

霜天丽初日，石壁乾馀霖。

相携步林杪，烟中见孤岑。

李弥逊

李弥逊　西山雨中独宿寄粹之

窈窕山房水样清，定回灯影暗还明。

对床不见逃禅晋，竹雨声中梦不成。

李弥逊

李弥逊　晞阳轩

山高竹柏阴，得之近亭午。

兹轩揖朝暾，精色快先睹。

濛濛勒花春，十月九风雨。

羲和为反旆，照我衣上缕。

眩然九阳游，谁云在环堵。

李弥逊

李弥逊　席上次邵文伯颜

月色羡明玉，化光扬素波。

醉吟吾岂敢，能赋属阴何。

李弥逊

李弥逊　席上分韵赋梅花得知字

寒梅独笑野人扉，只有春风许自知。

蜡屐追芳输我辈，着鞭持酒记安时。

白霓行处玉妃从，明月光中宝璐垂。

更与丁宁后来秀，醉中来拍最高枝。

李弥逊

李弥逊　席上偶成二首

群玉装成宝璐垂，月扶疏影上馀杯。

莫言一醉驱愁得，载酒须来一百回。

李弥逊

李弥逊　席上偶成二首

伤春早觉鬓丝垂，谁遣飞花近酒杯。

青翼若能传客恨，莫教红紫放春回。

李弥逊

李弥逊　席上信笔六首

春眠不觉夜来风，桃萼犹沾未尽红。

愁绝小湖山畔路，同云疏雨晚濛濛。

李弥逊

李弥逊　席上信笔六首

春云无绪不禁风，小立中庭数落红。

到得杯行愁不饭，独红隐隐睡濛濛。

李弥逊

李弥逊　席上信笔六首

春衫更怯晚来风，准拟衰颜借酒红。

到得杯行愁不饮，烛红隐隐睡濛濛。

李弥逊

李弥逊　席上信笔六首

游丝无力击春风，水面从飘点点红。

晚渡舟横人独立，厨烟著柳细濛濛。

李弥逊

李弥逊　席上信笔六首

花神不管勒花风，开尽深红到浅红。

未放游人偷眼看，已惊红雨乱濛濛。

李弥逊

李弥逊　席上信笔六首

花来万事耳边风，惭愧灯花为结红。

欲把一尊聊自解，空花入眼暗濛濛。

李弥逊

李弥逊　喜晴再用闲字韵

风掠游云露远山，长藤竟欲与君攀。

花神争作琼瑶报，野老心如铁如顽。

千树暗春难比富，一枝照眼未应悭。

不须更作含羞态，唤取张卢来共闲。

李弥逊

李弥逊　暇日游石门用前韵

晓御欲随风脚来，报晴乌鹊入桅催。

松幢竹盖宝坊近，石壁云关尘境回。

山气得春浓胜酒，花光带月冷过梅。

却收眼力寻归路，惜取馀青莫浪开。

李弥逊

李弥逊　暇日约诸友生饭於石泉以讲居贫这策枢密富丈欣然肯顾宾至者七人次

崔嵬孔晚柏，结阴众所依。

移根天衢上，曾抚日月晖。

如何去大厦，却绕乌鹊飞。

终当烦万牛，挽取廓庙归。

郑公泽既远，何以慰调饥。

公其踵前修，一洗贫士悲。

李弥逊

李弥逊　暇日约诸友生饭於石泉以讲居贫这策枢密富丈欣然肯顾宾至者七人次

夕郎富文采，早岁从君轩。

承明久厌直，著书效文罗。

十年坐兰若，鼻观参晨烟。

撑肠正患多，教外多穷研。

岂惟寄绝交，对客今忘言。

肯违莲社友，来从竹林贤。

李弥逊

李弥逊　暇日约诸友生饭於石泉以讲居贫这策枢密富丈欣然肯顾宾至者七人次

甯生但叩角，马卿亦能琴。

托物写孤愤，举世谁知音。

敲门唤良友，舍木森十寻。

茶瓯存甘荠，索酒那得斟。

非无膏粱子，此药圣所钦。

谁知半刺史，而有尊尧心。

李弥逊

李弥逊　暇日约诸友生饭於石泉以讲居贫这策枢密富丈欣然肯顾宾至者七人次

一言悟汉祖，千户遂封娄。

士穷必有遇。荣悴交相酬。

堂堂张公子，谢事岁几周。

不作折腰态，每怀糊口忧。

才华贾马上，风味陶谢俦。

舌在吾不患，已矣勿浪求。

李弥逊

李弥逊　暇日约诸友生饭於石泉以讲居贫这策枢密富丈欣然肯顾宾至者七人次

广文负才名，闭户从莫干。

长安不肯近，讵肯卑小官。

爨无欲清人，日昃未及餐。

借书纷满席，不顾坐客寒。

欺人抱长饥，我辈亦厚颜。

可当置君侧，用表贤士关。

李弥逊

李弥逊　暇日约诸友生饭於石泉以讲居贫这策枢密富丈欣然肯顾宾至者七人次

方子困江海，长松隐蒿蓬。

多能隐所长，最喜五字工。

好古远可绍，结友久益恭。

寒饥了不愠，清坐与我同。

纵今四壁立，朱效一钱通。

长閗斸山云，君去吾变从。

李弥逊

李弥逊　暇日约诸友生饭於石泉以讲居贫这策枢密富丈欣然肯顾宾至者七人次

枢君有美子，酷爱柳柳州。

作诗陋元白，欲拟晋魏俦。

情知鸾凤穴，不宿燕雀流。

简编正在目，冠冕奚足忧。

传家一经力，造物行见酬。

江蓠珉中芷，终当荐灵修。

李弥逊

李弥逊　夏日登台晚云层叠若众山状伯氏令赋计因成长韵

阳光泼血汗交颐，晚日政与长空宜。

海神游戏出湛对，风伯退听停嘘吁。

初如炎官火伞动，渐若寒露冰壶欹。

九乌堕翼天地暗，六鳌矫首山川随。

飞来一峰横突兀，竞秀万壑排参差。

岱宗坡陀太华小，少室破碎终南低。

深谷婉丽发春态，高岩磊落呈秋姿。

峰青盘螺绾新髻，水碧分晕浮修眉。

鸾翔凤翥露纤巧，虎跨龙蟠惊崛奇。

观台仿佛隐仙圣，楼阁缥缈生蛟暾。

谁於天宇弄显晦，力与地险论高卑。

汤胸棱棱各腾踏，翻手冉冉争奔驰。

平生脚底识南北，此日眼界迷东西。

身舆欲上白银阙，风驭不假青云梯。

三薰三沐谢世事，一丘一壑真吾栖。

扪参历井不惮远，直恐夜半潜推移。

李弥逊

李弥逊　夏日宿广教寺风月清甚思李白敬亭诗有怀有似表弟韵

众鸟高飞云去闲，相看只有敬亭山。

孤标尚想风尘外，佳句长留天地间。

影落金牛撩客恨，手摩玉兔练仙颜。

故山风月非人世，何事骑鲸去不还。

李弥逊

李弥逊　夏日同伯氏毕裕之守一程国材游天宁登西山国材有诗次其韵

游轮走朱盖飞碧，路如羊肠山虎脊。

奇观多似九牛毛，尘服轻於一狐腋。

禅房借枕空函丈，野磴搘筇座盈尺。

阴崖日淡春杲杲，老树风悲秋索索。

丈人适意屡倾盖，舍者忘形或净席。

已浇茗碗揽文字，不捉冰纨冻絺绤。

饮中得仙思季真，方外分曹笑无奕。

棋锋未接已争遁，笔阵将收犹请益。

一生苦心太多事，半日闲身要投隙。

急呼隔水破烟艇，更着穿云蹑山屐。

晴峦阴障浅深尽，断渚连洲耦奇画。

愚公百念久灰冷，妄境多岐自冰释。

闭门终欲老石经，煮鼎无心转金液。

舁篮二子已能步，对影三人不邀客。

蝇头比富五顷田，蜗角犹宽一区宅。

饱谙世态轻速冠，脱略尘缘等遗舄。

已甘流落卧深林，肯作纷纭踏长陌。

紫阳峨峨百步近，白水粼粼一溪隔。

床头吟蛩已催候，枝上鸣蜩行削迹。

相期日日晓脂车，去待山头霜月白。

李弥逊

李弥逊　夏日小集池上韵明甫之作

生怕微云点太清，箨龙莫作断肠声。

馀霞到晚铢衣薄，满月当空玉斧成。

已结松筠为老伴，不缘蛙黾唤愁生。

但令有酒邀田父，矍铄何须更一行。

李弥逊

李弥逊　夏日邀客饮月下偶作

晴空倒挂秋江平，仙人携盘上青冥。

珊瑚无根倚霄汉，影落夜水鱼龙惊。

流金焦土天六月，腹欲生菌头生蝇。

恍然坐我风露下，濯以三峡吞层冰。

稍收反李入饤饾，冻酎照碗玻璃明。

吴歲始作蛙黾闹，巴管一洗鸾凤清。

孤光当天万象山，斥去不御悲长檠。

人生动如参与商，短须数挽惊飞霜。

但愿月明酒如江，与君急管催羽觞。

酒酣拔剑起为寿，剑光梭梭入牛斗，

不放浮云变苍狗。

李弥逊

李弥逊　夏日游连江石门坐林下有虫咂肤视之仅可分有无疑蚋也以诗嘲之

么麽何从到上方，敢将唇吻犯堂堂。

但知射影求阴中，可笑当车不自量。

鱟目苦遭蚊喙聒，象蹄犹畏鼠牙伤。

须臾怀命随翻手，蛮触应难望故乡。

李弥逊

李弥逊　夏日与妙现老堂二公晚步江皋露坐月下夜分乃归老堂有诗次其韵二首

步屧榕根晚，明河九面横。

两禅方外得，一笑坐中成。

云去天逾碧，星垂月自明。

寒江正留客，倚杖看潮生。

李弥逊

李弥逊　夏日与妙现老堂二公晚步江皋露坐月下夜分乃归老堂有诗次其韵二首

胡床兴不浅，未肯庾公贤。

山意知为近，江声到寺前。

夜凉新病后，月色正愁边。

可惜江南梦，青灯照不眠。

李弥逊

李弥逊　小云堂

老子何因一念差，肯将簪绂换袈裟。

同参尚有满兄在，异世犹将孙老夸。

结习未忘能作舞，因缘那得见牛花。

却修净业寻来路，澹泊如今居士家。

李弥逊

李弥逊　新成茅庐独宿西山

暮上宁容燕作巢，土阶竹屋近诛茅。

深行乐地思招队，早悟危机欲绝交。

溪响隔溪来枕面，月光先月到林梢。

为官拓落真吾事，何用纷纷更解嘲。

李弥逊

李弥逊　新晴再用似表弟高字韵

疏林远野见秋毫，破晓阳乌羽翼高。

湖面平於开匣镜，出棱光并发硎刀。

闭门听雨宁论日，散策寻冈莫数遭。

世上几人能壁俗，簿书堆案想官曹。

李弥逊

李弥逊　行父和篇颇有过情这语次韵自叙以谢

家在闽山最上头，大书高屋榜休休。

按行松竹曾施屐，应接江山不运眸。

漫道鹤书朝赴陇，真成蚁穴梦封侯。

紫薇落笔非吾事，抚字犹堪老一州。

李弥逊

李弥逊　行路难

江心蟠石苍虬立，山激江流浪头急。

风昏月暗鱼龙愁，电掣云奔鬼神入。

船头星斗天为低，夜潮生寒洲渚移。

鸣舷鼓枻惊楚子，危樯远缆号吴儿。

稿师咄咄自相语，明发扁舟击何许。

半月行江十日风，寸步家山隔秦楚。

黄衫年少金雕鞍，日高华屋春梦残。

插花走马咸阳道，世上空嗟行路难。

李弥逊

李弥逊　许子儒寺丞挽诗二首

阴德仙官裔，殊勋辅相家。

山川钟秀丽，人物见雄夸。

小试丞卿月，卑棲属使华。

盖棺何太早，行路亦兴嗟。

李弥逊

李弥逊　许子儒寺丞挽诗二首

壮岁天衢上，舂容伯仲间。

握兰同省户，持橐缀朝班。

投老归乡县，从君卧故山。

并游零落盖，回首一潸潸。

李弥逊

李弥逊　学士兄还乡之始会宾亲石门寺以开门见山不能往公华颖伸有诗次韵

群贤嘉会走舆臣，乍喜郎星照七闽。

寺近南塘钟秀责，筵开晚水荐甘珍。

放怀想尽百川饮，留客应生四负轮。

我独沉疴方面壁，愈风赖有两骚人。

李弥逊

李弥逊　雪夜詹伯尹周少隐见过置酒次伯尹韵

春雪不禁风，散作六花堕，

方庭截明玉，纯白不可唾。

枯肠索悭句，喁噞空白过。

同襟得二妙，敌我悉城破。

试酌扶龙钟，重觞念頴鬱。

西斋尚有毡，庶足供云卧。

壁间见三闾，推枕为赓些。

李弥逊

李弥逊　岩巃寺

披榛得深径，漾楫过阴壑。

岩开双牖户，石立四壁落。

斓斑旁累丸，空洞中悬橐。

谁於昆仑腹，施此混沌鉴。

潜称蛟鼋宫，炊搆佛祖阁，

世无探穴公，造化终冥漠。

李弥逊

李弥逊　岩起录示次韵张干佳什辄和寄之以道山居之况

前山立玉水萦罗，迳竹当门一里过，

管子与予成莫逆，麴生邀我到无何，

老来鹤骨寒犹健，病起霜髭短更多。

金印累累看公等，已甘一壑寄蹉跎。

李弥逊

李弥逊　彦定知县府判池有双莲置酒其上坐客有诗姑三塞责

剪剪高荷舞翠阴，并游缃女驻波心。

谁知罗袜无虚步，来听薰风百里琴。

李弥逊

李弥逊　彦定知县府判池有双莲置酒其上坐客有诗姑三塞责

倾国从来少并芳，人间那得两巫阳。

丹青不解传真态，恐是菱花对晚妆。

李弥逊

李弥逊　彦定知县府判池有双莲置酒其上坐客有诗姑三塞责

蕙兰同气犹争长，姚魏齐名各一家。

不似优昙照寒水，一茎能现四边花。

李弥逊

李弥逊　彦节判宗观察挽诗二首

国步增磐石，维城协梦熊。

风神龙种异，才格马群空。

家训惟知白，官箴祗自公。

拊棺伤有德，天意或难穷。

李弥逊

李弥逊　彦节判宗观察挽诗二首

俭素师寒隽，谦冲识老成。

养亲公族化，取友士林倾。

贺屦填门近，灵輀赴垅轻。

悲欢反覆手，挥泪湿铭旌。

李弥逊

李弥逊　彦秫权郡大夫相邀昭亭以病酒不果往得所示佳句辄次韵呈

五马行春路，松行旧不斜。

醉眠方梦草，游骑想穿花。

访古千秋暗，逃禅百虑赊。

归来传丽句，字字敌春华。

李弥逊

李弥逊　杨贯之提举挽诗二首

当年接翼上天池，旧事空存雁塔题。

岂有新诗来渭北，谩令后学仰关西。

李弥逊

李弥逊　杨贯之提举挽诗二首

锦衣人逐惊沤散，丹旐歌随落照低。

它日扁舟江上路，酸风吹泪过姑溪。

李弥逊

李弥逊　夜宿昭亭寺舍弟以公事书城中与梅公泽邵公序昆仲待月山亭取酒共饮

解衣夜汪灵山颠，胡床待月松风前。

已令圆顶具白毡，更促方屦收青编。

茶瓯过眼见樽俎，蔬筹放手罗甘膻。

清游逸兴在一举，骑鹤大胜扬州仙。

吾家小弟困簿领，到处凫鹜长摩肩。

归途遇酒成叹咏，飞奴持送空联翩。

绝知胜境外尘躅，谁可浪得麻姑鞭。

诗梅易邵真二妙，手牛群书类蜗涎。

拉枯拾芥真戏事，不待万选知青钱。

賸倾醇酎浇舌本，要取金印累累县。

李弥逊

李弥逊　谒奉承天超公法师作二首

赤云叶叶挂林丘，道士黄尘没马头。

隔水净坊人不到，抱崖竹柏暗藏秋。

李弥逊

李弥逊　谒奉承天超公法师作二首

杯水能令重百钧，阿师心法妙通神。

维摩正苦众生病，为洗无边热恼尘。

李弥逊

李弥逊　仪真道中三首

过尽长淮未见山，倦寻残梦独凭栏。

风烟渐欲回春眼，不似蒋陵江上看。

李弥逊

李弥逊　仪真道中三首

长天漠漠水边空，云淡风微两两鸿。

南北不知缘底事，一生半落往来中。

李弥逊

李弥逊　仪真道中三首

旋捣香杭炊玉粒，饱肥鲜鲫脍银丝。

它年虚费太官粟，到得江头已恨迟。

李弥逊

李弥逊　已亥季秋至净居思大智者场院因瞻二士相三日会天大雨不得险绝而以

三苏岩壑连云秀，二士门庭匝地新。

带雨山光无限思，一时分付镜中人。

李弥逊

李弥逊　已亥季秋至净居思大智者场院因瞻二士相三日会天大雨不得险绝而以

香断寒炉古庙空，金毛一去了无踪。

分明曾得真消息，犹有参天十万松。

李弥逊

李弥逊　已亥季秋至净居思大智者场院因瞻二士相三日会天大雨不得险绝而以

雨华随步到天关，远目才分缭绕山。

风马不驰前景断，更於何地觅无远。

李弥逊

李弥逊　已亥季秋至净居思大智者场院因瞻二士相三日会天大雨不得险绝而以

白雾苍烟暗九秋，殷床金吼抱山楼。

为霖未必浑三日，似有闲云伴我留。

李弥逊

李弥逊　翊善余公挽诗二首

弱冠声名翰墨场，一官小试活人方。

二王宾客推清介，半刺规横与善良。

可但仁风薰晋鄙，犹怜奇节老阌乡。

康宁寿考犹馀事，兰玉阶亭久更芳。

李弥逊

李弥逊　翊善余公挽诗二首

白发归来一笑同，旧游长忆鲁山东。

松楸地接螺江上，兄弟名联雁塔中。

问舍蜗牛聊老□，□书虿尾不忧穷。

清芬千古无遗恨，空使馀哀入暮风。

李弥逊

李弥逊　迎仙道中二首

枫林惨淡远山微，全是江南欲雪诗。

极目诸天云一色，只无六出上寒枝。

李弥逊

李弥逊　迎仙道中二首

壶山孤秀似西山，道上归人洗眼看。

到我西山山有伴，不知谁伴此山闲。

李弥逊

李弥逊　用陆元觐韵

自笑愚翁老一溪，鬓丝庭草共萋萋。

愁边日永人思睡，花上春浓莺乱啼。

十事未陈身已远，三钟无补首空低。

年来灰冷人间念，惟有藓心日日西。

李弥逊

李弥逊　用硕夫韵述怀二首

少年正堕尘网中，晚岁臭味商山翁。

辟喧苦厌俗眼白，得酒经借衰颜红。

半生事业一经足，是处生涯四壁空。

故人白发音书断，倾盖交情独见公。

李弥逊

李弥逊　用硕夫韵述怀二首

黄尘工染寒士裾，造物不与相乘除，

君愁尽写杜陵句，我老欲作嵇康书。

何门真是万人敌，近事不闻三顾庐。

端知驽马峦栈豆，水激自有溟南鱼。

李弥逊

李弥逊　游龙潭

秦山破碎天上来，女娲仙去空崔嵬。

中悬鸣玉二千尺，下有百尺青铜开。

居龙变化出嘘吸，雨暗云昏鬼神入。

我来坐石秋水闲，云影扶疏落空湿。

浮丘容成不可俟，摩挲青壁著名字。

两翁下游会有时，访我钟陵五松寺。

李弥逊

李弥逊　游龙潭

百念轻冰已着汤，解缨何必濯沧浪。

欲收一滴寒潭水，散作人间无尽凉。

李弥逊

李弥逊　游梅坡席上杂酬

知章不怕酒如泉，莫遣花催蜡炬烟。

明日宿云生晓雾，一番风雨暗梅川。

李弥逊

李弥逊　游梅坡席上杂酬

风红疏梅蘸石泉，山涵弱构借厨烟。

竹篱茅屋倾樽酒，坐看银钩上晚川。

李弥逊

李弥逊　游梅坡席上杂酬

酒面风生缬，纱巾日共斜。

醉乡知路隐，不复问吾家。

李弥逊

李弥逊　游梅坡席上杂酬

醉帽迎风落，春衣日径斜。

花梢密藏路，隐约见山家。

李弥逊

李弥逊　游梅坡席上杂酬

白玉千株暗，青云一径斜。

从来少车马，恐是阿环家。

李弥逊

李弥逊　游梅坡席上杂酬

花拥山头白，云翻日脚斜。

银蟾已照路，游客莫思家。

李弥逊

李弥逊　游梅坡席上杂酬

夜饮宁辞醉，春酲莫厌投。

有人重载酒，后会不须谋。

李弥逊

李弥逊　游梅坡席上杂酬

得路山方尽，如归馆暂投。

春风供笑傲，一醉岂人谋。

李弥逊

李弥逊　游石门用前韵促陈丞

昨夜浓阴泼墨来，比邻折简小奚催。

印窗寒月晓前白，寻壑春舆天际回。

盏面绿浮新展叶，杖头黄碍半肥梅。

知君自扫松间径，古锦何妨此地开。

李弥逊

李弥逊　游雪峰将至大目溪

选物随人意，轻帆百里间。

舟痕风力健，客枕橹声闲。

山合尘踪断，秋高爽气还。

望州相见处，蓦直透三关。

李弥逊

李弥逊　游玉华洞

步出山门日已西，昏鸦寒并隔巢枝。

更寻陈迹穿阴洞，藓壁关真屈径奇。

李弥逊

李弥逊　又和少章别

非无山林意，去住亦随缘。

落日有归翼，乱山犹着鞭。

风檐依路湿，烟树著行圆。

沮绝归时思，新诗句句传。

李弥逊

李弥逊　虞仲通判以溪声名轩约同赋

山根出泉泻鸣玉，上有苍崖擎佛屋。

无风水石自撞触，不尽潮音发寒谷。

宰官不是云间陆，旧识南泉生处熟。

当轩大榜与名目，平地重翻偃溪曲。

曲中时转三妙语，一一声音谈佛祖。

喧貀噫视十方鼓，万壑风雷送烟雨。

此声不属闻中取，六鉴相攘竟谁主。

后来纷纷何足数，五乳峰头曾赚举。

山翁有耳百不闻，团蒲曲几穷朝昏。

何时沿溪掬寒绿，扫叶煎茶睡初足。

李弥逊

李弥逊　与粹之游支提九日仲宗以诗酒见寄次韵答之

蛇径回环织女机，足间欹石碍云飞。

西风短发期乌帽，落日清尊走白衣。

病眼逢山寒水净，妄心更事远烟微。

扫除磊磈装怀地，为载千岩万壑归。

李弥逊

李弥逊　与德洪明甫伯与暮春六日同登乌饮於浴鸦池琴侍以石上坐忘归分韵得

老怀不知春，但爱远峰碧。

乘高恣遐观，未快双目击。

稍为松根坐，遂与参井逼。

女娲补天馀，坠此百炼石。

摩挲苍藓痕，上有雅沿迹。

引觞起自斟，盏面不容滴。

举头挽飞云，颇觉天半窄。

追随二三子，顾我独衰白。

向来无雩春，胜践同今昔。

偶忘千岁忧，共此一笑适。

李弥逊

李弥逊　与公序避暑石盎方昼欲寝闻林间鸟乐因得小诗云

一林啼鸟不知名，应怪山翁此地行。

化蝶与周俱是梦，游鱼知我久忘情。

胸中丘壑真馀事，世上功名畏后生。

但得盈樽供自酌，何妨人境卧渊明。

李弥逊

李弥逊　与公晔饮西山坐上再和前韵

了无一物可当情，休数行年问丙丁。

世事于今浑似梦，醉魂从此不须醒。

江流带月分清浊，星汉无云见纬经。

酒尽更谋须稚子，坐听潮落响霜汀。

李弥逊

李弥逊　与何西仲秉烛饮梅下

山茶著包大如茧，初见寒梢一花展。

强将老眼趁年华，日日芒鞋踏苔藓。

花神似苦山翁催，不问春风有深浅，

树头纷纷弄月明，冰雪琼瑶乱裁剪。

痴□公事无了时，与花拚作十日期。

阑风伏雨恐相逼，夜傍花阴烧烛随。

攀条嚼蕊兴不尽，满把自摘香传衣。

星星霜鬓簪不得，小撚疏英翻酒卮。

儿童莫作吴歲声，山翁正与花神盟。

生愁一片风飘零，留取北枝宽作程。

李弥逊

李弥逊　与老禅诸上人同游鼓山灵源洞

茶瓯唤起清昼眠，涧松岩竹谈幽禅。

秋曦忽随壮士臂，暮景已入诗人肩。

尘缘咄咄鱼吞饵，胜呈堂堂驹着鞭。

屐齿欲回还小立，隔溪明灭见江船。

李弥逊

李弥逊　与罗邵诸公同游陈氏园分江头千树人欲暗得树字

春风谱世情，去我若驰鹜。

北枝未破粉，断萼已飘素。

殷勤南郭綦，邀我速冠屦。

著鞭向晴原，盘传咄嗟具。

移樽晚色间，醉入众香聚。

花浮承露盘，座绕临风树。

停杯忆昨游，香色尚深驻。

重来未旬浃，顿觉心腹露。

后会虽可期，稍稍迫迟暮。

酬花了无计，一醉其殆庶。

如何竞剪烛，雕绘觅奇句。

愿当百罚深，肯效黄金注。

李弥逊

李弥逊　与似表弟游石门怀蹈元时中用高字韵

逼人尘事等牛毛，袖手端须着眼高。

策蹇倦追千里马，荷锄安用百金刀。

病来避酒连三月，春半寻山第一遭。

不见鞭鸾两仙吏，祗应上界变分曹。

李弥逊

李弥逊　与同馆昼会王公衡家分韵得瓜字

秋曦上观阙，晨驺散蜂衙。

追随我辈人，偶到蓬莱家。

主人心远尘，门无车马哗。

峰峦生几棐，图书乱签牙。

午簟琅玕清，专瓯荐流霞。

会令秋风思，悠悠起在涯。

微官浪自缚，相蔓萦寒瓜。

爱子庭宇静，同官谢纷华。

寓意语成剧，忘机虑乃赊。

得酒且复尽，昏林欲藏鸦。

李弥逊

李弥逊　雨中登北楼

白首登临海一隅，晚风吹雨上髭须。

日边不邮平安使，云影满川山有无。

李弥逊

李弥逊　玉山道中有感二首

溪绕长山屋绕溪，隔林楼阁暮钟迟。

青灯一枕家山梦，镜里平明满面丝。

李弥逊

李弥逊　玉山道中有感二首

寂寞新阡草未长，一身千里路茫茫。

秋风解染愁人泪，枫叶能红菊亦黄。

李弥逊

李弥逊　月夜携家筠庄露半池上分韵得谁字

累石骊泉十丈围，周遭种柳未成丝。

溪童掬水得明月，山客扫花安屈卮。

一榼团栾儿女辣，四更历落斗牛垂。

拦街白叟笑相问，倒着接{上四下离}歌者谁。

李弥逊

李弥逊　岳公来住涌泉愿为出化者十八人原上座因行袖诗谒筠溪老人风致清远

屐声何土遣瞿昙，示病溪翁为扫庵。

檐葡香中一盂饭，不妨归去饱同参。

李弥逊

李弥逊　云门道中晚步

层要叠巘暗东西，山转岗回路更迷。

望与游云奔落日，步随充水赴前溪。

樵归野烧孤烟尽，牛卧春犁小麦低。

独绕辋川图画里，醉扶白叟杖青藜。

李弥逊

李弥逊　再次前韵

玉井花开十丈柄，天真不比铅华靓。

长梯摘实埋金沙，碧甽吹香彻朝暝。

风篁为我清夜吟，拍浮酒泉不用斟。

酒酣喝月下寒绿，玻璃影底罗辰参。

江妃水仙尚依稀，凌波挽客变重违。

得钱何须问升斗，为君更试持螯手。

李弥逊

李弥逊　再和见示绝句

一阶春雨两檐风，冷枕青灯睡未浓。

欲断新篇无好语，喜君消息到黄龙。

李弥逊

李弥逊　再和久旱望雨韵

高田黄欲枯，下田青欲变。

三更轳辘声，挈水急於电。

污池鱼不游，坎井蛙自见。

助苗更辞劳，人力讵能偏。

那忧日一食，正惧李三咽。

微云不成雨，但作眼中眩。

李弥逊

李弥逊　再和明复蹈元之什

湓江散吏来万里，借屋僧房冷如水。

支颐一束傥会心，容膝数椽真傲世。

大而无用涧底松，过者不顾道傍李。

卖刀买犊愧老农，汲水埋盆作儿戏。

画墁求饱人共嗤，怀璧虽珍吾不以。

宰公政明一善收，丞公声同从瑕弃。

着酒时浇磊块胸，传歌为洗淫哇耳。

坐中冰雪回冬舑，句里云烟发春媚。

我惭匪报正羞缩，君肯包荒过称谓。

葛藤更与话短长，菽麦安能辨非是。

但闻古来说庞公，搬柴运水不谈空。

李弥逊

李弥逊　再用粹中韵各赋牡丹梅花二首

曾倚沉香作好妆，竹篱茅屋肯深藏。

天寒翠袖留空谷，岁晚长眉闭上阳。

投辖尚能来好事，着鞭应恐并馀芳。

广平赋罢诗肩瘦，不为梅花恼石肠。

李弥逊

李弥逊　再用粹中韵各赋牡丹梅花二首

寒花入眼乱纷纷，高卧袁安雪塞门。

春透交枝才照座，风摇断萼已飘村。

返魂香细宁辞折，自暖杯深不待温。

为约竹君同我老，交情此外更谁论。

李弥逊

李弥逊　再用前韵

半生来去隔年巢，垂老朝昏一把茅。

白酒黄鸡时唤客，碧梧翠竹旧论交。

身闲野雁无行迹，妄尽霜林只战梢，

賸欲细谈真子喻，谁难戏作少上嘲。

李弥逊

李弥逊　再用前韵

詹下飞云若可呼，树头岩影暗浮图。

不知人世路多少，只见前山似覆盂。

李弥逊

李弥逊　再用前韵

长檠当昼知无用，团扇经秋叹已陈。

我独不才端有似，五年泽国又逢春。

李弥逊

李弥逊　再用前韵

薄宦驱人不亦劳，久纡章服碍爬搔。

何时归卧钟山石，荷插长随手种桃。

李弥逊

李弥逊　再用前韵

努力避喧遭掣村，强颜追好得嗔拳。

交情只有春风厚，千里随人不用钱。

李弥逊

李弥逊　再用前韵

今年春早未全衰，社酒盘中不风梅。

快把霜刀倩天女，燕忙时节有花开。

李弥逊

李弥逊　再用前韵

逢逢伐鼓水边村，狼藉盘盘祝社君。

但愿官曹皆鱼旧，不须南北稼如云。







卷164

李弥逊

李弥逊　再用硕夫韵二首

一丘一壑半生中，旁舍小儿见老翁。

归来赋就晚迳绿，醉时歌罢春灯红。

壮心欲尽孤云薄，昨梦不留寒月空。

茗碗粥盂能事毕，四三朝暮付狙公。

李弥逊

李弥逊　再用硕夫韵二首

北窗欹卧风引裾，静看燕雀沿阶除。

攀缘已断蚁旋磨，结习尚存鱼蠹书。

一区未辨扬雄宅，驷马不过渊明庐。

苍松翠竹湖边趣，至乐岂在真知鱼。

李弥逊

李弥逊　再用王才元少师韵

十年趁飞蓬，来作海边梦。

曾无竹马迎，长辨柳车送。

长须乞米炊，骥子学诗诵。

自公弭节归，许我势鞭从。

听诗鬼神泣，看剑星辰动。

欢留文字饮，静憩苾蒭供。

辨疑每及争，攻短不惮痛。

搜奇至帝求，探赜或奇中。

谁知烟霞姿，肯与尘土共。

长风起青冥，逸思搅空洞。

岂无酒百船，可待角三弄。

不劳行炙人，一见散花众。

敢违江山招，宁受儿女风。

可但东城佳，西池有仪凤。

李弥逊

李弥逊　再游龙潭

密雾开深径，幽奇得重行。

水光沉树色，人语乱泉声。

仙去山容寂，龙游雨阵轻。

谁能筑云室，千古共凄清。

李弥逊

李弥逊　早入昭亭与同游散步山中自樵至水滨路穷还僧舍饭

散策春岗晓，樵苏一径长。

钩衣藤挂石，断路水浮塘。

山静竹生韵，池清兰自香。

禅房得深憩，鱼鼓正鸣廊。

李弥逊

李弥逊　早行

飞鸣屋上鸟，入我梦中听。

迟明月方昃，平晓风更静。

游云四山幕，止水万象镜。

身如走空尘，南北了不定。

李弥逊

李弥逊　赠别竹西王彦升居士

参军四壁生秋草，鬓毛不似心先老。

终随烟霞学巢由，一室安能事除扫。

竹西旧说青云客，诗思长留意无极。

尘埃不见癌阳山，赖有斯人道消息。

赤心照日青眼明，与君一见输生平。

君去摩大学孤凤，我今饮海盘长鲸。

云车{乾乙换也}兮风马休，呼儿乞取千金裘。

明朝有句道不得，黄叶满庭无限秋。

李弥逊

李弥逊　赠浮光王教授

剥啄谁氏子，清晨过寒院。

瞭然双瞳光，偶坐肆雄辨。

自言同川裔，世列金闺彦。

声名重青钱，文字妙黄绢。

插架三万轴，撑肠一千卷。

八十照明光，好语动天眷。

遗芳落诸孙，往往嗜经传。

我独基悲辛，敢负籯金彦。

藏刀十九年，收霸在一战。

犹纡从事衫，局促类秋燕。

翻思访梅福，不待买阳羡。

铿锵七言赠，字字经锻炼。

爱这忍去手，喁噞日千转。

黄钟未雷鸣，羞比斧与甗。

璠玙入磨琢，会作清庙献。

待价古或然，毁椟圣所唁。

明良罗隽英，不命速邦传。

胡为有遐心，胜起林壑恋。

青冥阊阖开，駃足谢毁援。

愿持北阙书，自效唐衢荐。

李弥逊

李弥逊　赠硕夫

此君风致似吾侬，来伴筠翁晚径筇。

世味每於谈际断，诗情尤向饮边浓。

溪山寄语能相觅，猿鹤论交肯见从。

共斸云根结茅屋，自锄菜甲为君供。

李弥逊

李弥逊　赠朱少章

堂堂如叟云梦胸，笔端日夜生云风。

地临嵩少萃奇秀，雕搜仿佛穷天功。

捷如接猱健博虎，妩媚清切归深雄。

六丁不取四天黑，阴山直恐喧雷公。

李弥逊

李弥逊　张从之许玉友辄用其七夕赋韵以简之

四壁萧萧一味愁，了无从事到青州。

殷勤独有张公子，为遣玉人宽鬓秋。

李弥逊

李弥逊　张柔直知郡挽诗二首

世路狐狸正急贤，并游长恐着鞭先。

龚黄政术江湖上，贾马声名雨露边。

白发空违三斧养，青衿独抱一经传。

伤心才大难为用，不为酸风说泫然。

李弥逊

李弥逊　张柔直知郡挽诗二首

金兰臭味百年期，生死那知歨两岐。

路断束刍难寄恨，封成挂剑谩传悲。

向来不诵凌云赋，此日休歌薤露诗。

自愧千秋负良友，剩留清泪与君垂。

李弥逊

李弥逊　赵彦秫於姑熟倅厅作寄傲请予为诗寄之

王孙是古豪而迂，五鼎不换一束书。

江城别驾辕下驹，升斗未足回清舑。

晓衙吏退谁与俱，傍砌燕誉来将雏。

室中尘凝生白虚，竹色照座花连株。

南窗曲肱净籧簒，轩窗勇往羲皇初。

渊明虽远几类拘，轻去彭泽思吾庐。

人生泛如风中桴，况复蜕视千金躯。

公家舍屋为补苴，政成讼简日有馀。

斗酒近局聊相娱，三年官满鹊弃居。

后来好事犹今吾，至哉此乐陶不如。

李弥逊

李弥逊　正月十五日与兄弟清坐灯下不饮取黄精荔子甘实食这童稚绕膝嬉笑喧

满床缃帙照清灯，碧眼相看老弟兄。

不见柳枝罗酒脯，旋烧榾柮煮黄精。

李弥逊

李弥逊　正月十五日与兄弟清坐灯下不饮取黄精荔子甘实食这童稚绕膝嬉笑喧

江城无地可开颜，学剪星裘闭户看。

手擘方红调儿女，漫将一笑当追欢。

李弥逊

李弥逊　正月十五日与兄弟清坐灯下不饮取黄精荔子甘实食这童稚绕膝嬉笑喧

龙楼曾侍赭黄衣，内竖传柑拜舞时。

空嗅清香愁永夜，梦魂何处觅丹墀。

李弥逊

李弥逊　郑尚明学士挽诗二首

人物羲皇上，尘中无此流。

高谈卑管晏，老手命曹刘。

室有芝兰弃，家馀钟鼎收。

平生断金约，堕泪盖棺休。

李弥逊

李弥逊　郑尚明学士挽诗二首

四十才名重，归来白发侵。

一官驹在谷，有子鹤鸣阴。

胜著潜夫论，今亡子敬琴。

送车知几两，松壑助哀音。

李弥逊

李弥逊　知郡韩公挽诗二首

夫君抱清节，独秀不求知。

晋鄙多薰德，阌乡早出奇。

功名天靳惜，正直自扶持。

赖有仁风在，朱辬两郡遗。

李弥逊

李弥逊　知郡韩公挽诗二首

雁塔联名旧，监车得路先。

凌云曾诵赋，纵壑愿推贤。

继剖龙溪竹，同归象骨田。

伤心老盘谷，谁与序山川。

李弥逊

李弥逊　知郡郑公挽诗

合芥声名早岁驰，白头有蕴未全施。

向来茂草无留讼，是处甘棠有去思。

才术旧闻优少赣，交游賸欲赖当时。

谁知沱水歌来暮，翻作西城薤露诗。

李弥逊

李弥逊　至花士自宣城归蒋陵求颂书比以赠

具足城中了胜缘，毗耶座上供无边。

却收心变归空洞，莫着俱胝一指禅。

李弥逊

李弥逊　至华子岭初见黄山天都峰

华子岭头云荡胸，秋高木落万山重，

巨灵擘石分南北，扶出天都第一峰。

李弥逊

李弥逊　至玉山谒尚书兄以九日复告别途中寄之

小隐精庐占一丘，趁行羁雁远相求。

豺狼当道谁青眼，兄弟它方俱白头。

问舍终同茅屋老，搘车聊共菊花秋。

碧云落日又分手，路细山长人更愁。

李弥逊

李弥逊　智道者入闽作大缘事一住数年将归以偈送之

道者南行作胜缘，下穷有际上诸天。

却来踏着铜峰路，可惜虚抛买屐钱。

李弥逊

李弥逊　忠显刘公挽诗二首

活人忧国见平生，晚节临危志益明。

汉仗尘深远宫阙，胡裘风急半公卿。

千人致招竟不起，万户封侯却似烹。

暮晋朝梁真可忍，纷纷蝼蚁尚偷生。

李弥逊

李弥逊　忠显刘公挽诗二首

祸基媒蘖自燕云，搞议如公有几人。

军旋未闻焉用试，豺狼不噬岂宜亲。

求鱼缘木谩蠹国，曲突徙薪翻殒身。

才大言深古难用，忠良千载恨常新。

李弥逊

李弥逊　仲宗访我筠溪出陪富丈粹之游天宫诗见索属和次韵

作伴仟翁觅转春。净坊俱现宰官身。

兰亭梦想如三月，莲社追游少一人。

雨磴劳君鸣屐齿，风轩为我扫衣尘。

应怜野老闻韶后，旋束蔬肠学练津。

李弥逊

李弥逊　仲宗过筠庄作诗见招且有借庵之意次其韵

横山留我正青眼，不是归心久更微。

病后团蒲随地隐，望中落木故园稀。

一区已辨云为盖，四壁但从山作围。

不厌是中无一物，径来相就老禅扉。

李弥逊

李弥逊　仲宗许过我甚久一见便有去意戏用春字韵留之

麦秋数尽稻花春，六尺茅茨百懒身。

散策崎岖聊永日，击舟剥啄定幽人。

关心有念真形役，过眼无根俱客尘。

肯着青鞋从我老，队香径遣断归轮。

李弥逊

李弥逊　舟师谒祠回天风已霁信基有感姑以二绝首宽余事

长芦山下隐龙宫，沥酒船回落照中。

已有龟纹为传卜，不劳乌尾更占风。

李弥逊

李弥逊　舟师谒祠回天风已霁信基有感姑以二绝首宽余事

水底明河碧浸星，琉璃不动一江平。

横铺十幅指东去，坐看晓帆千里轻。

李弥逊

李弥逊　舟中对月

悠悠乘坠寄舟车，与世真成一梦蘧。

苦忆晓更鼍报鼓，喜逢秋远雁横书。

江山似与诗人助，水月应知静者如。

投老得归随处乐，独醒尤笑楚三闾。

李弥逊

李弥逊　舟中风雨梅公择有不悦这色因用其韵与解之

清於明鉴绿於蓝，水色山容总一般。

游子正怀羁旅恨，聊将目力解眉攒。

李弥逊

李弥逊　诸公送行分韵得驱字

儒生自信一束书，持以游世触事迂。

十步倒行一步立，公家不辨私家舑。

壮无早计老更拙，宜去不去饥所驱。

春风力回俗士驾，政恐猿鹤讥逃逋。

灯前酌酒赖公等，一笔未彻还送予。

飞接双翼送好语，似欲挽我联冠裾。

那知物理有不可，欲置万里笞黔驴。

人言此云无此雨，安用吻舌劳分疏。

筠山如盘溪如愚，区有反芋水有鱼。

颉羹赤脚踏长须，醉步密竹交相扶。

绝知君家一事无，肯为老翁聊巾车。

古人命驾成斯须，已催小槽压真珠。

李弥逊

李弥逊　子美士曹送示梅花似表弟有诗因次其韵

春花先到诗翁家，融和入木生妍华。

攀条不减陇头赠，与我病眼增空花。

轻绡衬雪香未透，月中妃子新来瘦。

意态轻盈总不如，孤芳雅合群花右。

速令解盎倾雕胡，叩门换酒呼长须，

对花剧饮百不问，此身如视秦人舑。

一枝相恼已如许，况及秀发连根株。

春工日夜正剪刻，东邻□好公知无。

会须空腹贮好语，醉中要看云烟书。

李弥逊

李弥逊　自边江赴守鄱阳黄原道中作

海南三年一梦成，北来重听偃溪声。

凝云带雨留愁住，茂树随山送客行。

秔稻沿崖畦上下，茅茨枕谷路纵横。

莫从马腹消双髀，此地真堪老此生。

李弥逊

李弥逊　自大宁泛舟还泾川

岩梢浓染一溪青，山影归舟落叶轻。

欲学渔郎颺纶手，雨蓑月笛了平生。

李弥逊

李弥逊　自毗陵与兄弟避地南来约为连江之归中涂各以事留遂成独往念兹离乱

胡尘暗中原，大驾巡江都。

春风遂南渡，百避咸奔趋。

衣冠困陵暴，川陆纷舟舆。

微生本萍奇，宁复安吾庐。

褰裳犯深险，颠仆妻与即。

怀恩痛未报，无路先貔貙。

岩穴多遗贤，天网固亦疏。

骅骝惧捐充，未数十驾驽。

衔悲望君门，忍作永诀图。

扁舟兄及弟，去指东海隅。

夜榜亚修舳，晓帆趁横蒲，

如何忽参商，行止分半途。

怡怡风月夕，来若同队鱼。

惨遭霜露秋，去如独翔凫。

岁晏道路长，只影谁与俱。

但忧赤眉间，能致黄耳无。

于灯搅寒梦，起坐中肠枯。

载歌鹡鴒诗，引泪零襟裾。

闽山我旧国，下隐同姓居。

潮田岁再获，海错日丙渔。

荔子擘张索，江瑶截冰圾。

家家泼春酿，取醉不待沽。

木落终粪本，兹言绅可书。

悲心久更微，正坐簪绂拘。

归休傥永诀，愿言当前驱。

茅茨卜幽胜，荷锸手自锄。

松竹植门巷，兰菊罗庭除。

杖屡发老椎，杯盘接响闾。

共追一笑欢，可解千日舑。

着鞭须及辰，暮景速过驹。

李弥正

李弥正　和祝镒韵

劳车发危坂，倦艘失飞湍。

滔滔褦襶子，疾走殊未阑。

鹤仙摆名宦，结庐松江干。

笑拍萍风浮，瞬视草露溥。

图川不愧辋，序谷宁先盘。

门岂俗驾拒，室无哀筝弹。

按行松菊间，澹然有馀观。

莲巢众香聚，浮天百忧宽。

秋光敛洲渚，暮翠笼峰峦。

我来挟良朋，道故盟未寒。

练颜仰孤标，耐久同苍官。

终当役薪水，刀圭却衰残。

李明

李明　游樵岚

禅林昼静宝坊新，花木阴深别样看。

不是红尘飞不到，只因无处着红尘。

李牧

李牧　次韵曾端伯晚过青山

怪底尘劳破，青山在眼中。

竹桥低跨水，林磬小鸣风。

半岭暮云碧，一村霜叶红。

禅枝栖众鸟，回首意无穷。

李鼐

李鼐　句

南流底处所，绛帐居尊严。

李鼐

李鼐　山行见菊

野色芬敷洗露香，篱边不减御衣黄。

繁英自翦无人插，应笑铁潜两鬓霜。

李鼐

李鼐　送修书记游天台

尘事日改人，筋力随以劳。

三年梁溪上，俯仰如桔槔。

穷巷躬水菽，杜门匪禅逃。

修公岩壑人，臭味合我曹。

閒从茗碗集，有往不待招。

清芬落净几，宴坐挥霜毫。

脱略畦畛外，寂寞期久要。

春风草离离，飞花照方袍。

朝来遽别我，明月挂一瓢。

笑指天台云，意气东南高。

去去不可挽，独鹤鸣九皋。

会看精进力，觉性一宿超。

全提法王法，众说障奔涛。

大千廓沙界，体现无丝毫。

异时药山偈，问道惭非翱。

李鼐

李鼐　送燕明仲归常热

东南江海郡，瘴雾腥蛟螭。

土俗异乡县，客子怀归思。

归思何从返，远道伤百危。

干戈久未定，一水分华夷。

壮士争挽强，觅爵唾手期。

而我痴绝甚，尚复事毛锥。

三年行在所，短褐风霜欺。

生理寄茅栋，不饱藿与藜。

苦辛攻积忧，欲语听者谁。

赖有燕公子，好事颇见奇。

邻墙肯相过，情话肝胆披。

君才駃騠骏，不受尘埃羁。

骧首志千里，蹲踏风云垂。

乃翁名世将，先朝补邦基。

殊勋鼎彝在，劲节不少亏。

后昆德泽盛，衮衮固未衰。

李南金

李南金　茶声

砌虫唧唧万蝉催，忽有千车捆载来。

听得松风并涧水，急呼缥色绿瓷杯。

李南金

李南金　登第后画师以冠裳写真戏题

落魄江湖十二年，布衫阔袖裹风烟。

如今各样新装束，典却清狂卖却颠。

李南金

李南金　江头吟

儿时盛气高於山，不信壮士有饥寒。

如今一杯零落酒，风雨蚀尽征袍单。

侧立崑奴面铁色，楚客不言未吹笛。

关山有月无人声，自是江头渚花发。

渚花春少未得妍，凝立青山围水天。

杜鹃故态不解事，尽情叫入青枫烟。

壮士未握边头槊，旄头如月几时落。

如今世界不爱贤，看取青峰白云角。

呜呼一歌兮歌已怨，壶中无酒可续嚥。

李南寿

李南寿　句

我以铜符吏营浦，闻古刺史元最贤。

李南阳

李南阳　句

朝冯玉几言犹在，夜启金縢事已非。

李蟠

李蟠　辰光门

北林苍翠拱岩闉，中起红楼迥照人。

四面山河千古在，百年城市一朝新。

夜深灯火明沙路，秋冷笙歌拥画轮。

莫讶使君频宴乐，欲令盍郡物皆春。

李蟠

李蟠　送德基

单閼多余庆，清时得伟人。

德隆荀氏操，学慕孟轲醇。

久媿沟中断，常规席上珍。

征帆忽西去，怅望宛溪滨。

李彭老

李彭老　贾秋壑故居

瑶房锦榭曲相通，能几番春事已空。

惆怅旧旱吹笛处，隔窗风雨剥青红。



李彭老　元夕

斜阳尽处荡轻烟，辇路东风入管弦。

五夜好春随步暖，一年明月批头圆。

香尘掠粉翻罗带，蜜炬笼绡斗玉钿。

人影渐稀花露冷，踏歌声度晓云边。

李朴

李朴　端砚

岩石凝清粹，端然绝世珍。

清世轻楚玉，色润胜燕珉。

李祁

李祁　句

诗应是游戏。

李祁

李祁　句

归家勿忧御史雨，明月正满郎官湖。

李祁

李祁　郎官湖春日四首

两山收雨暗平沙，遮断溪梅隔水花。

留得烟林作图画，依稀松磴有人家。

李祁

李祁　郎官湖春日四首

空山玉蕊照琼瑰，到处寻花共往回。

欲识春风最奇处，试来同看雨中梅。

李祁

李祁　郎官湖春日四首

朦胧花影月黄昏，著意春风入酒痕。

知是江梅喜佳客，倒垂花蕊照清樽。

李祁

李祁　郎官湖春日四首

十日春阴到水亭，水边杨柳一时青。

梅花过尽桃花恶，乞取山礬入净瓶。

李祁

李祁　题朱泽民山水

洞庭之南湘水东，青山奕奕蟠苍龙。

云阳峰高七十一，欲与衡岳争为雄。

我家近在云阳下，来往看山如看画。

十年尘土走西风，每忆云阳动悲咤。

吴中胜士朱隐居，笔精默妙天下闻。

画图画出湘江水，青山上有云阳云。

云阳山高湘水绿，十年不见劳心目。

只今看画如看山，万里归情寄鸿鹄。

李琪

李琪　赋荒到天台有作二首

我亦田夫偶得官，深知茅屋有饥寒。

纷然遮道呻吟状，一作同胞疾痛观。

水际山陬多隐瘼，风餐雨宿敢图安。

破襦裹灬皆王□，粒粒当知帝泽宽。

李琪

李琪　赋荒到天台有作二首

驰驱徒步问民饥，似我寒儒负笈时。

偪仄荒村随户到，萧疏几屋有烟炊。

平林带暝投山驿，苍鬓卫寒湿雨丝。

野老不知巡历至，相逢尔汝话家私。

李谦

李谦　秋怀五首

西风入商管，众木夜有声。

候虫竟何为，聒聒终夕鸣。

彼亦有所思，感此岁月征。

人生岂异适，长啸一拊楹。

李谦

李谦　秋怀五首

离离牵牛花，萦蔓绕业棘。

秋风一披拂，苒苒弄寒色。

物芳时辄改，百岁几食息。

长忧髀肉生，悲歌涕沾臆。

李谦

李谦　秋怀五首

败壁鸣莎鸡，凉月照虚堂。

南邻机杼声，烨烨灯火光。

遥闻谁家砧，已趣公子裳。

佳人在何许，叶落山中霜。

李谦

李谦　秋怀五首

英英庭前兰，密密园中桂。

凉飚驾远馥，素景饶清丽。

我居无俗物，二子时独诣。

愿言永为好，千载成幽契。

李谦

李谦　秋怀五首

东篱数业菊，已著金粟蕊。

重阳能几时，使我日屈指。

向来陶渊明，勿谓今已矣。

我欲置樽酒，采之杂浮蚁。

李潜

李潜　挽刘南溪

今年人苦旱蝗饥，正需平糶无南溪。

今年江南梅不开，正恨南溪诗不来。

李悝不作虽堪伤，不过饥民雷转肠。

少陵不作世懔懔，乾坤万象无题品。

苍天苍天能令南溪迹成古，不信收得诗名和迹去。

吁嗟笏笔千丈强，风淡淡兮烟苍苍。

李潜

李潜　挽罗斯立

金玉不论富，癯然学孟轲。

两番新贡士，半世老监河。

发粟岁无歉，横桥春不波。

阴功写难尽，留与邑人歌。

李潜真

李潜真　游麻姑山

凌晨特跨赤龙车，御气乘风下九衢。

金阙殿前朝玉帝，丹霞洞口谒麻姑。

朱弦未达钟期耳，青鸟空传汉殿书。

铁笛一声谁会得，独飞踪迹到仙都。

李乔

李乔　虎跑泉

虎丘岩畔识泉根，股引琼腴此处分。

品绝未应容易得，地灵难使等闲闻。

声寒夜杂林间籁，气润朝随谷口云。

十和清篇盈丽轴，强牵己句不成文。

李乔木

李乔木　平黎锡宴

圣主当年重武文，柳营韬略孰同群。

名播中外扬三殿，威遏鲸鲵震六军。

宴锡九重恩浩荡，醉酣三爵坐氤氲。

何人缓带当樽俎，彝鼎重看勒巨勋。

李乔木

李乔木　舟次南华寺

衣钵相传旧，菩提漫尔裁。

好山僧独占，冒暑我初来。

野鸟迎人语，溪塘傍竹开。

登临问因果，老衲笑相陪。

李清叟

李清叟　金庭观

山属蓬壶第几重，奇峰翠岫绕灵宫。

雪藏毛竹深深洞，烟起香米袅袅风。

放鹤已归天汉上，养鹅无复小池中。

羽人尽得飞章法，神兴寥阳路暗通。

李庆孙

李庆孙　句

轴装曲谱金书字，树记花名玉篆牌。

李庆孙

李庆孙　句

四夷妙赋无人诵，三酌酸文举世传。

李全之

李全之　句

还山终戴鹿皮巾。

李仁本

李仁本　题桂殿秋辞

飞翠盖，走篮与，

乱山千叠为先驱。洞天迎目深且窈，

满耳天风吹步虚。巑兽石，

错虬松，黛岚终日下天风。

杖藜携我恣遥望，缥缈霓裳飞碧空。

金带重，紫袍宽，

到头不似羽衣间。君王若许供香火，

神武门前早挂冠。

李荣

李荣　句

国人久倚东园望，拟篵沙堤到广陵。

李如箎

李如箎　句

缫车篱落桑阴尽，土鼓乡亭稻叶青。

李儒用

李儒用　登中梁山

浩荡秋风使节归，南山重与北山违。

自来人物瞻乌帽，更共宾僚款绿衣。

秦地关河才咫尺，汉都风景尚依稀。

壶浆迎处多遗老，绝叹登坛往事非。

李儒用

李儒用　登中梁山

路入梁州如砥平，登高远目更增明。

霜清木落千山瘦，潦尽江空一水横。

岁稳未宽忧国志，时危转切望乡情。

英雄千载与王地，孺子堪怜此曳兵。

李芮

李芮　直钓岩

无械仙翁去，岩垂直钓名。

重开茅苇塞，仰见斗山明。

便觉天光近，从教俗眼惊。

登临试一览，心目得双清。

李若川

李若川　蚕妇词

舍前舍后桑成林，锄垦不放青草侵。

东风满条新叶大，村家爱此轻黄金。

日暖春蚕大眠起，戢戢盈箱齐若指。

看蚕新妇夜不眠，蚕老登山满家喜。

阿姑嗔办缲车迟，小姑已催修织机。

杀鸡沽酒赛神福，今岁不怕寒无衣。

李若川

李若川　村社歌

清晓冬冬鸣杜鼓，前村后村走儿女。

田家醵钱共赛神，谢神时晴复时雨。

案有肴酒炉有香，老巫祷祝躬案傍。

愿得年年被神福，秋宜稻谷春宜桑。

人淳礼简酒无数，歌笑喧阗日将暮。

田翁敧侧醉归来，山头明月山前路。

李若川

李若川　独酌

兀坐起往念，新愁忽来侵。

郁郁不自恰，开尊独盈斟。

举杯对孤影，浩荡生幽襟。

百虑遂消散，无复索我心。

修篁尔何情，风中来清音。

不觉日已晏，四面山沈沈。

超遥醉中适，颓然忘古今。

染翰记所寓，音属自成吟。

李若川

李若川　理舟

为客始逾月，迢迢若经年。

昼永空馆寂，古木参云烟。

我生闻道浅，未能超世缘。

念此方寸地，忧来相萦缠。

今晨动幽兴，沙岸泊归船。

岸远望不远，归思随长川。

李若川

李若川　三韵杂咏七首

础润湿欲雨，月晕知有风。

大哉天地理，机熟潜可通。

念彼在世人，心隐无由穷。

李若川

李若川　三韵杂咏七首

斯人异好恶，是非汩真情。

鹅有翅莫飞，蛇无足能行。

世事亦如此，未可一概评。

李若川

李若川　三韵杂咏七首

足随意以行，目惟心所视。

若必待使之，动行即相戾。

是故造自然，斯为理之至。

李若川

李若川　三韵杂咏七首

鹭白固匪珍，邪墨亦非贵。

使其色相反，人皆竞称瑞。

世情惟尚奇，在理则为蔽。

李若川

李若川　三韵杂咏七首

足安咫尺地，临险生忧危。

世故日纷扰，逐物心难持。

心定境亦定，祸福安能移。

李若川

李若川　三韵杂咏七首

一气有清浊，二仪成覆载。

鱼鸟各飞潜，草木异荣败。

不齐乃至齐，造化所以大。

李若川

李若川　三韵杂咏七首

瞽者不视色，聋者不听声。

观其动作间，视听由心生。

一心苟有蔽，耳目绝聪明。

李若川

李若川　途中阻雨

高云无急雨，飞洒如丝轻。

幽人动羁思，冒雨登归程。

风来晓烟乱，云破春山明。

眷言憩荒馆，我怀有余情。

壶中载浊酒，饮罢还自倾。

酒尽兴不尽，关关山鸟鸣。

李若川

李若川　夜泊富阳

弭节富春岸，江潮侵夜生。

扁舟人未寐，风动菰蒲声。

群物渐以息，客怀有余情。

开篷坐深夜，月在云间明。

远眺江水阔，仰视天河横。

念此复何极，旷然千古情。

恨阻心中侣，浊醪相与倾。

李若谷

李若谷　寄嵩岳吉上人

结庵嵩少深，高道恐难偏。

苦海好求宝，天花莫著身。

一心俱已了，五字更应新。

谁谓孤云迹，名曾达紫宸。

李若谷

李若谷　题方干旧隐

世占桐江籍，君真处士家。

风骚传旨趣，林{左木右餬}是生涯。

垂钓严滩近，求名帝里赊。

扁舟我相访，远岸日初斜。

李若谷

李若谷　题方干旧隐

奇峰重复叠，宅在翠屏间。

僧到偏怜静，云留自共闲。

岩前樵径接，门外钓舟还。

老约为邻并，须求一亩山。

李若水

李若水　百井寨次高子文留题原韵

破篱残屋是谁家，一片斜阳万点鸦。

驻马冈头无处问，漙漙清露湿黄花。

李若水

李若水　别向德深

岁晚霜风劲，束装千里行。

别离交义重，老大宦情轻。

歧路共人远，关山空月明。

旗亭有濁酒，挥泪与君倾。

李若水

李若水　博士举陈东秀才雪诗云已成堆积势应费扫除功句甚佳惜不见其全数日

寒意连朝进，祥霙万里通。

洁身原的道，润物又成功。

余霭犹吞日，狂飙漫走空。

田公钩膝语，贫里幸年丰。

李若水

李若水　捕盗偶成

去年宋江起山东，白昼横戈犯城郭。

杀人纷纷翦草如，九重闻之惨不乐。

大书黄纸飞敕来，三十六人同拜爵。

狞卒肥骖意气骄，士女骈观犹骇愕。

今年杨江起河北，战阵规绳视前作。

嗷嗷赤子阴有言，又愿官家早招却。

我闻官职要与贤，辄啗此曹无乃错。

招降况亦非上策，政诱潜凶嗣为虐。

不如下诏省科繇，彼自归来守条约。

小臣无路扪高天，安得狂词裨庙路。

李若水

李若水　春日郊外

毵毵官柳绿藏鸦，傍郭人烟三五家。

见说今年寒食好，踏青归路看梨花。

李若水

李若水　春日郊外

谁家临水亚朱扉，楼外风闲柳线垂。

昨夜濛濛春雨小，杏花开到背阴枝。

李若水

李若水　春日途中

诗书学郎风骚客，奚奴控马黄尘陌。

颓阳半岭促归鸦，断云无意横山碧。

树头白塔孤城小，东风几度行人老。

夹路桃花春雨余，落红万点无人扫。

李若水

李若水　春日途中

一川晴日破春容，柳絮桃红赴望中。

莫喜芳辰又来到，少年能耐几东风。

李若水

李若水　次颜博士游紫罗洞五首

爱君秀句轻封侯，恨不捧杖从君游。

高人岂合世间著，紫罗洞边能少留。

我今痴坐数椽底，饱阅炎凉只如此。

何当一叶弄云涛，鸥鸟请盟波影里。

颜郎才思天下无，亦与我辈同朝晡。

故乡萧疏不堪说，秋风落日号群狐。

百年駸駸行且乐，不必华堂围绣幕。

烂醉出门霜月孤，荷锸休随任填壑。

李若水

李若水　次颜博士游紫罗洞五首

长藤呵路多公侯，我辈不应来宦游。

平生游涎向云水，此心已往形独留。

黄沙霏霏乌帽底，三载长安饱尝此。

何如闲把一茎丝，坐钓澄江月明里。

採芝仙人今岂无，踏遍山腰日已晡。

白云可衣兰可佩，御寒不必思丰狐。

人生此段差可乐，风御径须游六幕。

夜深何处凤箫声，留得余音传万壑。

李若水

李若水　次颜博士游紫罗洞五首

休著青衫谒五侯，径觅拄杖山中游。

故山别来鬓毛秃，一饱累人成久留。

碧嶂巉巉云影底，傥得破茅甘老此。

孤猿野鹤旧时声，却到主人清梦里。

囊中试检一钱无，但吟秀句忘朝晡。

子夜沈沈瓮无蚁，秋风策策裘非狐。

得遂清闲贫亦乐，矫首飞鸿度天幕。

隔溪应复有幽人，踏月相从啸林壑。

李若水

李若水　次颜博士游紫罗洞五首

自怜无骨可封侯，漫来学省陪英游。

逸兴未忘河朔饮，羁踪已分周南留。

久负云山竟缘底，百指饥寒良坐此。

鬓毛苍苍已难拣，何时却到云山里。

休问归囊金有无，采芝酌水延朝晡。

未要学仙跨威凤，况有作诗嘲训狐。

藜杖芒鞋乐复乐，老藤悬花当罗幕。

月明须上最高峰，横竹一声秋万壑。

李若水

李若水　次颜博士游紫罗洞五首

金印如斗封王侯，何如烂漫江南游。

山能不老阅今古，云自无心忘去留。

我似孤松蟠涧底，斤斧之余流落此。

轻便却羡无根蓬，随风直上青霄里。

壶中变态何所无，色色略同朝与晡。

千里飞蝇政缘骥，百兽畏虎元非狐。

置是休论且行乐，明月张灯天展幕。

更持北斗{左奭右斗}酒泉，浇我胸中万邱壑。

李若水

李若水　次友人韵题墨梅

南枝春色弄微温，记得清香扑酒樽。

今日相逢隔烟雾，扬州残梦足销魂。

李若水

李若水　次友人韵题墨梅

长爱孤标似君子，不禁横竹巧挤排。

短幅离离乃遗像，至今寒蝶误飞来。

李若水

李若水　次韵高子文

归计茫然殊未涯，倦游日久似无家。

十年灯火有何效，赢得眼前生眩花。

李若水

李若水　次韵高子文村居

幽人厌城市，结屋近松萝。

一笛秋风急，千岩晚照多。

竹根邻叟醉，牛背牧儿歌。

笑杀青云友，朝绅换短蓑。

李若水

李若水　次韵高子文留别

之子欲西笑，我怀难具陈。

从来妙风雅，此去脱埃尘。

拟倩杯中物，暂留灯下人。

可堪分手处，月色半林新。

李若水

李若水　次韵高子文秋尽怀归

把酒送秋去，此怀难具陈。

十年江海梦，一几簿书尘。

自叹栖栖者，谁怜落落人。

渊明归思切，篱菊带霜新。

李若水

李若水　次韵高子文途中见寄

人生半在客途中，休著狂踪比断蓬。

别后梦烦庄叟蝶，迩来书误子卿鸿。

月同千里水云隔，天各一涯谈笑空。

趁取重阳复诗杜，要看红叶醉西风。

李若水

李若水　次韵公实兄途中

断云横碧暗平野，落照曳红明远村。

回首半天云破处，一眉新月报黄昏。

李若水

李若水　次韵和友人竹石

厚德镇嚣浮，才高谢羁束。

所赋虽不均，而皆堪比玉。

此君非俗姿，终朝看不足。

客至亦忘归，袅袅茶烟绿。

李若水

李若水　次韵李嗣表夜坐

霜梧一叶落，尘鬓几茎秋。

夜久灯仍暗，人閒室自幽。

文书遮眼具，仕宦活身谋。

此话有谁领，寸心横百忧。

李若水

李若水　次韵李元量见赠

先生学业自无双，当代闻人共叹降。

文采羡君高楚梦，诗声笑我类吴江。

槐花过雨金堆砌，山色经秋碧满窗。

一幅珠玑照尘眼，龙文端信笔能扛。

李若水

李若水　次韵李子建春雨

玄云驾雨来，垂垂势未已。

双袖賏疏凉，六幕净余滓。

锦飘风撼花，玉逗水循轨。

窗峰碧巑巑，陇麦青靡靡。

诗人笔欲髠，行子步难跬。

虀盐老青衫，文字乱乌几。

咄咄怪书空，呜呜热浮耳。

不肯卧南阳，刚学蛰龙起。

李若水

李若水　次韵李子建怀归

寸心已老自宜休，误别云山岁几周。

疏远骤依双凤阙，清贫仅剩一貂裘。

与人不偶缘方凿，於世无求类直钩。

何日张帆旋故国，坐呼明月醉江头。

李若水

李若水　次韵李子建苦热

金鎔日影活，絮擘云态痴。

石肤然欲碎，禾末焦自萎。

丝脆蛛停网，花枯蜜守脾。

竹粉欠新润，溪毛收故滋。

瓠尊资酒酽，蕲席便躯肥。

土膏龟坼裂，雨势泪涟洏。

革履委弗御，葛巾欹不持。

松阴良可就，逭暑旋题诗。

李若水

李若水　次韵马循道春怀

何郎风味梅花瘦，楚客孤高蕙草芳。

二子寥寥去人远，一编青竹姓名香。

李若水

李若水　次韵马循道游长安东池诗

诗老逢人细细夸，一溪春色定能佳。

东风无意秀芳草，野鸟不言衔落花。

拍拍浓愁浑似酒，悠悠短梦不禁茶。

接罗倒著归来晚，千古风流继习家。

李若水

李若水　次韵倪巨济春怀

青衫一领缚闲身，饱识官街肥马尘。

昨日友生双鲤至，怪人不忆故溪春。

李若水

李若水　次韵倪巨济春怀

近郭一廛殊未涯，不堪眼底又春华。

宦游趁食负惭色，大似田头拾粒鸦。

李若水

李若水　次韵倪巨济诗换怪石

纷纷儿辈只轻肥，不爱笼烟小黛眉。

唯有幽人负高韵，为怜奇物直新诗。

尘埃不染溪山梦，冠盖政妨麋鹿姿。

何日茅檐列千嶂，倚藜细看碧参差。

李若水

李若水　次韵舒伯源雪晴偶书四首

朝阳飞影战余寒，楼上高人久屈蟠。

想见倚栏三盏后，醉横诗眼与天宽。

李若水

李若水　次韵舒伯源雪晴偶书四首

化工错玉满京都，尚有痴云似积酥。

马上官人冻颜赤，拥炉还羡老生无。

李若水

李若水　次韵舒伯源雪晴偶书四首

雪意融融旋作泥，故山应是费攀跻。

而今把笏谢樵子，马踏御街闻晓鸡。

李若水

李若水　次韵舒伯源雪晴偶书四首

银涛万顷涨烟村，寂历茅檐上晓暾。

春傲余寒邀不住，夜来偷入杏花园。

李若水

李若水　次韵宋周臣留别

行旌此去隔关山，顿觉幽斋笑语阑。

后夜月明空似水，孤桐横膝向谁弹。

李若水

李若水　次韵唐彦英留题学舍

篆壁蜗涎细，织檐蛛网圆。

小轩幽梦破，竹露湿茶因。

李若水

李若水　次韵王深之二首

事纵未涯心已老，山虽许远梦能归。

团蒲稳坐亦不恶，扪虱工夫趁早晖。

李若水

李若水　次韵王深之二首

酒薄仅能浮颊赤，灯寒故意学山青。

新来鼻观无遮碍，觉得功名一味腥。

李若水

李若水　次韵雍节夫留别

东风政摇荡，百鸟争春鸣。

长亭杨柳弱，广陌芳草平。

游子动行色，辛勤奔皇京。

利名悲末路，合散笑浮生。

望望陟前陂，陨涕空含情。

勉哉振长策，扶摇云翼轻。

李若水

李若水　次韵张济川二首

涧底战骸霜雪枯，笼烟万瓦半荒墟。

流离赤子马前位，争问九重知也无。

李若水

李若水　次韵张济川二首

父老霑襟讼不平，千岩鬼哭乱泉声。

乌鸢误饱忠义肉，点检战功谁眼明。

李若水

李若水　次韵张济川雪

云将剪水戏微茫，草木非春也自芳。

坐上落来千片急，鬓间添得数丝长。

气凌诗骨笺毫健，味借茶瓯齿颊香。

久客天涯衣缝断，梦魂合眼到亲旁。

李若水

李若水　次韵张济川夜雪二首

雪彩鳞鳞照夜徂，化工游戏翦轻酥。

竹声摇破梦千里，蓬迹转来天一隅。

寒压短檠花自落，风惊别浦雁相呼。

平明携杖前溪去，误入仙人白玉壶。

李若水

李若水　次韵张济川夜雪二首

天公应恐点琼葩，先遣飞廉卷恶沙。

才短谬将身许国，岁寒还是客成家。

故乡亲友驰清梦，老境文书眩碧花。

须信玉妃仪卫肃，砌蛩庭鹊静无哗。

李若水

李若水　从赵彦特求茶

饭余日影转修廊，欹枕桐花堕小窗。

为觅春风洗残梦，要令诗思敌澄江。

李若水

李若水　村妇谣

村妇相将入城去，呵之不止问其故。

我闻官中新糶米，比似民间较钱数。

常平常平法甚良，先帝惠泽隆陶唐。

愿尔官吏且勤守，无使斯民流异方。

李若水

李若水　村家引

村翁七十倚柴扉，手障夕阳望牧儿。

牧儿归来问牛饱，屋东几亩田未犁。

邻老相邀趁秋社，神巫箫鼓欢连夜。

明年还似今年熟，更拚醉倒篱根下。

李若水

李若水　村落

一笛秋风急，千岸晚照多。

竹根邻叟醉，牛背牧儿歌。

李若水

李若水　登敛翠亭

伫立危亭醉眼宽，无边秋色夕阳间。

牧儿腰笛挽牛去，却放半川云水闲。

李若水

李若水　伐桑叹

村家爱桑如爱儿，问尔伐此将何为。

几年年荒欠官债，卖薪输赋免鞭笞。

来春叶子应不恶，邻家宜蚕有衣著。

我独冻坐还歔欷，长官打人血流地。

李若水

李若水　奉命太原途中呈王坦翁副使

中山忠义定何人，数月相从笑语真。

未信功名孤壮志，不妨诗酒寄闲身。

此来饱看千岩秀，归去遥知两鬓新。

就使牧羊吾不恨，汉旄零落落花春。

李若水

李若水　奉命太原途中呈王坦翁副使

旧持汉节愧前人，闻许传来若不真。

五鼓促回千里梦，一官妨尽百年身。

关山吐月和和远，诗景含秋句句新。

孤馆可能忘客情，脱巾聊进一杯春。

李若水

李若水　归家

半载长安客意寒，一鞭归兴旧家山。

妻孥问我成何事，买得虚名满世间。

李若水

李若水　归家

陇头一片白云飞，仆手束装吾欲归。

故人故人莫强挽，箧中流尘昏彩衣。

彩衣虽昏尚堪著，庭前儿戏慈颜乐。

官高如天印如斗，问君此乐应还有。

李若水

李若水　何德休设冰茶

火云扑不灭，余炽欲烧天。

江山散白日，草木含苍烟。

瑠璃八尺净，邀我北窗眠。

但问风雌雄，姑谢酒圣贤。

明冰沃新茗，妙饮夸四筵。

休论水第一，凛然香味全。

凉飚生两腋，坐上径欲仙。

尘襟快洗涤，诗情拍天渊。

凭君杯勺许，置我崑阆前。

搜搅玉雪肠，醖酿云锦篇。

李若水

李若水　红梅

东风一戏剧，会使红绿争。

粲粲墙角花，朝霞翦芳英。

自怜冰雪志，猥与桃杏并。

未应素节改，但觉羞颜頳。

孤标翳尘土，疏香掩蓬荆。

游蜂颇知己，飞绕千回轻。

其奈逐臭夫，对之白眼横。

主人情不薄，爱君成瘦生。

今来摄从事，吏课殊少程。

何时把杯酒，一洗千枯荣。

李若水

李若水　寄敦夫弟

秋风秀庭槐，举子勤朝课。

丹诏日边下，收揽不赀货。

小陆富才藻，振笔追楚些。

朱丝有知音，白雪定寡和。

锐气压同流，龙泉不容剉。

芥视青紫荣，未语手先唾。

我昔游词场，一飞脱農轲。

咫尺看青霄，三年困巡逻。

虚名损富贵，此生分寒饿。

输他阿买辈，官高金印大。

造物端戏人，益知吾道左。

愿尔早著勋，替我云山卧。

李若水

李若水　寄宋周臣

盍簪当日话殷勤，便著金兰较此心。

相去不堪千里远，别来何况一年深。

江山有路通幽梦，鱼雁无情断好音。

管鲍贫交君记否，少陵曾为发悲吟。

李若水

李若水　寄题艾惠夫容膝轩诗

乡人极口夸吾友，夸道新来葺妙居。

东晋风流千载后，南窗潇洒数椽余。

无肠可著犹贪酒，有眼能看肯废书。

记取鲁人学柳下，不须辞米赋归欤。

李若水

李若水　江行值暴风雨

风狂雨暗舟人惧，自委神明志不邪。

投得苇湾波浪息，岸头烟火近人家。

李若水

李若水　句

远雁入空碧，孤舟浮浅清。

李若水

李若水　句

蛩声千里暮，雁影一天秋。

李若水

李若水　句

东风无迹秀芳草，野鸟不言衔落花。

李若水

李若水　句

夜静竹藏风。

李若水

李若水　句

功名今晚矣。

李若水

李若水　句

一庭鸟迹天书怪，八尺簟纹人字寒。

李若水

李若水　句

半轩开万象，一水断双峰。

李若水

李若水　开德天王台诗

还家十日坐井底，北风吹我上高台。

亭亭寒日光彩薄，幕空云影低徘徊。

半折老木卧崖腹，衔枯野鹊时到来。

沙飞客眼展不尽，雉楼向我争崔嵬。

故人天涯云水隔，童背酒壶聊自开。

胸中叠厅浇不下，旁人已潮红满腮。

西湖百步水作界，北城万瓦烟成堆。

十年黄土涴双足，把筇今日踏霜苔。

登高能赋我辈事，莫惜淡墨留墙隈。

后日重来拂石坐，山阴陈迹空自哀。

李若水

李若水　离家

曙风入修檐，宿霭度遥岭。

游子恋庭闱，延此须臾景。

临行懒加衣，上马晨烟冷。

歧路白日忙，气候清夜永。

前途寡亲友，所晤唯瘦影。

长风傥或借，逸翰当少骋。

不然早旋归，柴门保孤静。

李若水

李若水　绿漪轩遇雨与任才仲定韵赋

才到绿漪轩，逸兴小寰宇。

岸斜水自环，树缺山为补。

眼界万象入，佳处难悉数。

天公厌人闲，恼以催诗雨。

凉飙拍窗户，残炽敢予侮。

云脚漏夕阳，反学新月吐。

麈尾散银毫，茶面喷雪乳。

兹游神所靳，而我已多取。

何时理扁舟，归作云山主。

李若水

李若水　农夫叹

伤哉野老村下居，瘠田几亩聊自鉯。

卒岁辛勤输税外，倒囷试量无斗储。

牵衣索饭儿啼苦，妇姑相将挑叶煮。

携家趁食奔四方，拚却饿死官路旁。

李若水

李若水　偶成

自怜畴昔抱痴顽，不惯黄埃日跨鞍。

荒径露霑旗尾润，幽窗尘锁笔头乾。

半林残照人烟晚，一笛秋风雁影寒。

还有田园得归去，谁能俯首缚微官。

李若水

李若水　偶书

太原城角小军营，兀坐何人肯见临。

半阴半晴天气杂，一去一住客思深。

功名未信终相负，岁月无端早见侵。

好在床头满壶酒，劝君休约十分斟。

李若水

李若水　蓬莱行

君是神仙人，应识蓬莱路。

愿将尘土客，共向蓬莱去。

蓬莱高高东海东，烟波渺渺鞭飞龙。

窗间棋罢一笑许，扶桑倒影千度红。

刀圭绛雪从君得，天风泠泠吹两腋。

窃桃小儿意安在，乘骏天人何处觅。

尚闻金母呼众灵，瑶池夜晏千云輟。

金檛玉斧散光景，凤歌鸾舞流芳馨。

低头再拜谢君力，谢君洗我尘土腥。

千岁还家作鹤语，朝市不知人姓丁。

李若水

李若水　平川道中

客子结征衣，伺明鞭瘦马。

时平路无虞，年丰村有社。

归雁嘶层云，饥乌啄平野。

墙花初压枝，桥柳已盈把。

春岸坐渔人，晓陇来耕者。

风埃政无聊，怀抱何由写。

李若水

李若水　秦会之题绝尘亭

脱迹尘嚣外，悠然寄北亭。

池平一鉴净。山远数螺青。

身世惊残梦，行藏忌独醒。

惟闲即近道，不必玩丹经。

李若水

李若水　秋风

疏风舞天际，坐觉秋容开。

新凉万金直，竟从何许来。

修梧脱老叶，槭槭投空阶。

故人渺云水，音徽谅难谐。

政恐岁华晚，便与人意乖。

脱巾漉初熟，聊以洗此怀。

李若水

李若水　秋怀

满眼羇愁不可裁，西风楼阁独持杯。

一檠短梦寻家去，万瓦新霜逐雁来。

富贵未涯身半老，云山何处首空回。

呼儿涤砚酬佳句，试我胸中隐隐雷。

李若水

李若水　秋怀

西风响窗扉，炎火烦一扫。

天清露华滋，妍碧谢庭草。

旅怀良独难。缺月窥檐间。

呼儿漉新酒，强俗朱衰颜。

李若水

李若水　秋怀

鸥鸟恋江湖，麋鹿恋林薮。

十年异乡客，临风一搔首。

田园幸好在，三径荒稂莠。

何当惬归兴，短鉯还入手。

李若水

李若水　秋怀

破扇委高壁，病骨苏微凉。

罗阶竹千挺，秀质颀而长。

呼奴约疏箔，窗几延翠光。

欠伸睡稍足，夕影上东墙。

李若水

李若水　秋怀

疏筠易秋威，冉冉受风雨。

芙蕖抱枯香，頳颜羞不遇。

草木自衰荣，岁月谁寒暑。

老人岸乌纱，清坐阅今古。

李若水

李若水　秋怀

风高天宇寒，朝来几鸿过。

长铗诉新怀，短檠续旧课。

霜梧触阶棱，铿然警痴坐。

吾发半已白，功名况么麽。

李若水

李若水　秋怀

风细云动鳞，雨余山弄姿。

渊明短篱下，渐觉秋芳萎。

岁华任自老，酒杯亦须持。

种种愧古人，此段差可期。

李若水

李若水　秋怀

楚客赋秋风，表表千载师。

衙官生恶谤，此语将谁欺。

我欲践逸轨，每苦抽思迟。

譬彼款段足，焉能驰险巇。

李若水

李若水　秋怀

今古等朝暮，宇宙同咫尺。

安得坐忘人，相从游八极。

神仙六鳌背，富贵一蝉翼。

君其傥悟此，在在获所适。

李若水

李若水　秋日书斋

书闲人静睡相寻，幽鸟时时荐好音。

唤起新秋一襟恨，南窗摇膝费孤吟。

李若水

李若水　上巳

小桃脱萼柳梢柔，春色无边破客愁。

好与永和修故事，一时人物尽风流。

李若水

李若水　受誓戒

秋月净如璧，影著乌帽寒。

残梦未辞睫，疲驽兀难安。

龙津桥下路。灯火半斓斑。

中台门已敞，风细帘幕乾。

有司谨苛礼，高人窘微官。

李若水

李若水　书怀

戎马南来久不归，山河残破一身微。

功名误我等云过，岁月惊人还云飞。

每事恐贻千古笑，此生甘与众人违。

艰难重击君亲念，血泪斑斑满客衣。

李若水

李若水　书怀

客里百无营，一室等方丈。

行藏沙漠边，志节烟霄上，

归思入新吟，闲愁付佳酿。

何当把瘦藤，江山乐清放。

李若水

李若水　睡觉

布衾纸帐饯残冬，老眼俄惊晓日红。

好梦追寻忘首尾，但闻窗外竹摇风。

李若水

李若水　送公实兄赴省试

吾君迈周王，於今盛文化。

学郎纷万辈，战艺双阙下。

公乎笔如椽，风雨供飞洒。

燕楚何足吞，此行定应霸。

三世守墨庄，一朝腾纸价。

况值求贤秋，宣室政延贾。

轻云飞陇头，车轮去如马。

快哉上林春，杯酒须勤把。

李若水

李若水　送何文植趋京

问君何日赴神京，明日扬鞭数去程。

风雪一天行客恨，关山千里故人情。

铜台曾见三都赋，金阙行传二陆名。

自许孤高谢凡客，从今有酒对谁倾。

李若水

李若水　送李无陂还乡

休辞十驿犯埃尘，花柳无边政可人。

我坐宦囚归未得，仗君说与古溪春。

李若水

李若水　送李志全还乡

半竿晓日明柳梢，飞沙眯眼东风豪。

之子北归颜色好，黄纸写敕蓝染袍。

只轮轧轧鸣长路，回首高风隔烟雾。

自怜不及路旁草，却解送君君到处。

李若水

李若水　送宋周臣赴殿诗

近侍传呼到集英，参差宫殿晓霞明。

丹墀日对三千字，云翼风高九万程。

天子临轩应动色，诸生阁笔总销声。

胪传指日承新渥，千佛名经第姓名。

李若水

李若水　送唐彦英

一鞭行色黄榆路，望断遥天垂地处。

呜呜流水如有情，泻我离愁向东去。

李若水

李若水　送行

去意浮长汴，离怀咏晓灯。

明时非不遇。幽黜坐无能。

岁月惊双鬓，林泉许曲肱。

从今藏羽翼，敢复觊飞腾。

李若水

李若水　太行道中

千山倚奇峭，十日寄登临。

宇宙蜂房小，功名虎穴深。

诗多马上得，家只梦中寻。

头白双亲健，飘零寸草心。

李若水

李若水　题观城驿壁

半篙寒碧秋垂钓，一笛疏风夜倚楼。

多少巫山旧家事，老来分付与东流。

李若水

李若水　题画

羃羃护云衣，巉巉露山骨。

老木依苍岩，密布荫清樾。

乞我片席地，脱巾露华发。

横竹呼秋风，修藤步明月。

兹焉甘终老，梦断帝京阙。

何必学王郎，昂首但拄笏。

李若水

李若水　题画扇

坡头霜木秋半老，沙际水禽时一双。

乞我短篷归去好，醉听夜雨卧荒江。

李若水

李若水　题赵进夫胜轩诗

山色堆蓝重，水光拖练寒。

主人看不足，终日凭栏干。

李若水

李若水　铁冠道士寄书

金甲将军传好梦，铁冠道士寄新书。

我与云长隔异代，翻疑此事太荒虚。

李若水

李若水　途中

马足疲长路，林端霁色开。

客程经十驿，村酒只三杯。

病叶迎秋落，疏云送雨回。

何当旋故里，趁日坐墙隈。

李若水

李若水　闻卞氏旧有怪石藏宅中问其遗孙指一废井云尽在是矣井在室中床下不

昔人游宦久江湖，怪石嵌空骇里闾。

一井深藏缘底事，百年不出待潜夫。

弃捐泥土性仍在，睥睨林亭气渐苏。

微物废兴犹有定，此生穷达漫长呈。

李若水

李若水　西游

绿暗红疏春事休，此身孑孑又西游。

不堪回首斜阳外，一片黄云万古愁。

李若水

李若水　喜雪

皇家有道岁不恶，雪花如絮千里飞。

老农夸杀麦本绿，一杯汤饼令汝肥。

李若水

李若水　谢刘德谦惠叠翠峰诗

我闻刘纲古仙子，此郎无乃渠耳孙。

平生丘壑有真趣，脱口误与儿辈论。

杖藜乘兴绕山腹，拨碎松影寻云根。

一拳疏翠万峦足，见之惊喜双颊温。

挈来珍护等完璧，浸以清泚供金盆。

窗前细看坐忘食，冷碧尚带烟岚痕。

斗量明珠问君买，刮我十年尘眼昏。

莫学卫公作痴计，苛戒直欲传后昆。

高怀脱落万事细，一笑付余无吝言。

手扪心玩挽归兴，夜来清梦惊哀猿。

李若水

李若水　谢人惠鱼兔蟹

昔时藜苋田陇头，近时虀盐学舍里。

腹不成瘿肠有雷，何郎万钱其敢企。

当年守株披褐衣，亦尝临渊羡趚尾。

余力种黍延霜螯，计拙谋粗何足纪。

罢官三月突无烟，两亲白头欠甘旨。

此身分为饥所驱，旋秣羸骖诉知己。

蓬莱高人爱诗客，邀坐绿斋尝玉蚁。

敢嫌雨禄消息迟，数品珍羞供一喜。

秦丞相追上蔡游，张步兵对秋风起。

盗邻吏部手持杯，三子风流未当鄙。

还家扫甑洗刀砧，大饫老饕沾婢使。

迩来送米邻无僧，长是覆羹穷有鬼。

区区一饱岂易得，何时槟榔澡吾耻。

君不见鲁公从人乞鹿脯，留得银钩照千祀。

犹胜金马避世人，九尺长身饥欲死。

李若水

李若水　徐大宰生日

潭潭相府开日边，瑞光错落胜非烟。

珊鞭皂帽千骑联，袖中各有崧高篇。

惟公妙年少比肩，笔底词藻争春妍。

千佛经上名高悬，层霄未许孤鸿鷑。

牛刀稍奏惊九天，召对紫殿席为前。

舌本治道如涌泉，重瞳屡瞩眷予偏。

駸駸台省难淹延，径跻政府持论坚。

彼奸不容外蕃宣，寺人炎炎国柄专。

力尝抗之甘下迁，吾道不行乃命邅。

岂能俯首学阿谝，青云斜飞二十年。

皇家累圣宝籾传，太平推在商周先。

金人穹帐邻幽燕，觇我弛备纷振鞭。

长驱近甸罗戈鋋，赤子枕藉吁可怜。

肉食者鄙议拘挛，金帛宝玩平山巅。

併割三镇充垂涎，县官聪明新位乾。

搜举真相穷八埏，公镇北门惠化沿。

左右国人皆曰贤，赐环归来胡不遄。

父老泣把衣裙牵，白麻疏诏光台躔。

挈提宇宙归陶甄，西北两路尚控弦。

虽有盟好数弃捐，民贫到骨瘼未痊。

宿弊如毛费除蠲，仁祖良规人所便。

熙丰法误今判然，斡旋鸿钧须至权。

规规小手徒自缠，昔欲裕民反招愆。

兹其时矣盍勉旃，无使治行专颍川。

上天有意扶危颠，俾公之寿自绵绵，

不须辟谷学神仙。

李若水

李若水　雪后二首

黄沙苦染鬓毛斑，乞得琼瑰一寸悭。

径欲南楼试鹤氅，拍天清气月如环。

李若水

李若水　雪后二首

玉霙著砌晓斑斑，天惜丰年特地悭。

爽气一屏山倚碧，冷光千叠水回环。

李若水

李若水　言志

我拙畏吏事，观书度晨夕。

过眼辄成诵，掩卷不再历。

荒怪探禹穴，幽邈窥孔壁。

俯首滞铜印，朋侪屡贻责。

皇朝采疏逖，庞洪流庆泽。

英俊蔼云趋，参隶金门籍。

而我老红尘，弃置谁复惜。

径欲赋归欤，吴门晦声迹。

李若水

李若水　夜坐

暮凉浮座暑光微，竹底风来暗举衣。

假寐不知清夜久，挂檐星斗向人稀。

李若水

李若水　夜坐瓶忽成韵作诗记之

虚堂夜坐灯微明，家无婢子谁学笙。

徐而有之笑绝倒，数杴炉火围短罂。

君势炎炎方得计，缘底不平为此鸣。

诗人耳冷教坊乐，虫歌蛙吹聊娱情。

天公有意慰酸冷，勺水便成鸾凤声。

抽牵狂绪挽不断，呼儿漉酒飞银觥。

须臾火尽竟何有，枕书酣卧衰颜頳。

尚疑魂梦带余想，齤齤鼻息旁人惊。

李若水

李若水　夜坐与高子文分韵得月字

笑问空中云，乞我今夕月。

我是方外人，得此清兴发。

翩然驾黄鹄，飞入白银阙。

李若水

李若水　谒束先生庙

吊古怀骚人，接辔黄榆路。

疏风吹广原，马首飞埃度。

荒祠止道旁，古人寒鸦聚。

入门烟素横，虚壁丹青污。

再拜休庑下，追诵补亡句。

兴余归袖翻，低云挂秋暮。

李若水

李若水　迎亲途中

久伫白云下，兹晨慰所思。

一鞭游宦处，三釜及亲时。

宿雨开蔬甲，薰风卧麦旗。

马头浮喜色，已被鹊先知。

李若水

李若水　用张济川所举诗韵漫作

经霜落叶金堆地，遇雨奇峰碧满门。

要识丰年在何处，牧儿横笛下烟村。

李若水

李若水　又次韵司空彦修送行

仆夫已饭车已巾，再拜别君愁始新。

一事未成双鬓秃，百年能几半生贫。

云山不断駸駸暮，花柳无边在在春。

它日还家稍安稳，杖藜相过莫嫌频。

李若水

李若水　与沈信翁对饮忆雍节夫高子文

北门昔日吾三友，今日樽前得一人。

雍老滑稽垂白首，高郎文雅最青春。

一飞小篆追秦相，两吐新诗近楚臣。

落落星辰各千里，请君休说恐伤神。

李若水

李若水　与诸公游葆真宫

晏坐芸堂情太幽，仙家有地供闲游。

冷官经月未尝醉，好景向人那得愁。

宫殿风清鹤翅冷，池塘水白荷花秋。

尊前不乐定痴煞，明日簿书堆案头。

李若水

李若水　狱平堂

掌狱贵持平，万议不能破。

夫子乃名堂，无愧横案坐。

皇家美化醲，小人亦寡过。

朱墨傥余暇，不妨歌楚些。

李若水

李若水　御笔免房钱一旬

风摇庭树云拍天，雪花乱抛如翦绵。

举头三日不见日，屋檐已欹街已填。

富儿围炉笑浮颊，坐绕笙歌飞酒船。

儒生屈膝冻欲死，犹呵秃笔书长笺。

诗成吟哦不知了，儿饥索饭厨无烟。

太平君子万民父，身居天上心民边。

重怀长安桂玉费，急飞宸翰蠲屋钱。

门前卖报走如水，家家顶祝神霄仙。

小人犹有负暄见，轻繇薄税今当先。

楚人得弓未为人，愿将此施均八埏。

李若水

李若水　杂诗六首

风流李东山，磊落孔北海。

身逐烟云飞，名与日月在。

彼哉世上见，平生抱惭悔。

虽云官爵高，当以羊豕待。

李若水

李若水　杂诗六首

门前谁剥啄，云有故人至。

殷勤具鸡黍，莫辞今日醉。

人生若飙驰，世事等鳞次。

区区百无益，杯酒差可贵。

故人首肯之，爱吾言有味。

李若水

李若水　杂诗六首

一饱百念休，挈席坐朝阳。

陶然四肢春，兴与饮酒长。

梦蝶鼻声小，扪虱衣缝光。

虽非北窗下，亦足傲羲皇。

李若水

李若水　杂诗六首

相如贫立壁，渊明老经邱。

文字照千祀，何人与之俦。

我生造休间，一萍寄洪流。

收心短檠底，要陪古人游。

李若水

李若水　杂诗六首

明月如幽人，邈有出世姿。

吾欲从之游，开门曳藤枝。

得酒袖自举，赏此一段奇。

人生要行乐，戚戚竟何为。

君看李太白，高风谢尘羁。

李若水

李若水　杂诗六首

御戎如御寇，爱民如爱子。

岂不有公卿，脆弱非所倚。

吾君傥择贤，何病不可理。

李若水

李若水　赠陈承务

白马津北千里疆，郡县交错旗布方。

广平僻峙黄流旁，蓄兵万指红满仓。

守将恃才政弗臧，公掊私取贪如狼。

扼兵之喉夺其粮，掊克帑藏资晏荒。

群凶叫呶计则狂，敢以寸草骄太阳。

送拥鸷猛为主张，遂严统押分队行。

遂排武库择刃芒，绛巾绣裳马龙骧。

縻执守将如驱羊，面疏隐恶众踣伤。

传呼戒关戍城隍，枚计豪户恣劫攘。

金珠之余重弗将，老稚践蹂纷惊惶。

潜挂巨索投壕墙，小斯流血大仆僵。

或坐暗室遮屏床，或走曲巷杂病尪。

九重闻之骇非常，急诏将士趋衡漳。

鲸奔虎吼未就韁，择肉而食谁敢当。

陈侯半世耽文章，再随计吏观国光。

才则有余命不傥，时吐愤气干穹苍。

古人一言靖猾强，笺简万世名飞扬。

谁能幽窗勘铅黄，俯与群蚁争毫芒。

乃袖空手赴贼场，吾有寸舌充剑枪。

剖析祸福声琅琅，傥昏不从死亦昌。

辇钱五万倡厥乡，少顷倚叠平山冈。

徽长钩大饵鲜香，彼其喁喁果争尝。

戢牙伏爪威弭藏，再拜称谢君策良。

径取渠帅众共戕，氛霾卷剥清风颺。

万室相贺欢声长，微斯人兮吾俱亡。

姓名进夕奏未央，帝虫太守乏惠康。

几使赤子罹祸殃，予嘉汝节敌秋霜。

锡之京秩厉勤王，图厥后效吾所望。

忠义之风久微茫，君今与古争煌煌。

我作此诗备遗忘，会有史笔流芬芳。

李若水

李若水　赠桑山老匠

山公七十头如雪，胸中泰华巧盘折。

平生两手展不尽，临老更欲矜奇绝。

吾家有堂面危壁，衮衮黄埃眼界窄。

呼来抟沙浅拂黛，倏惊突出千峰碧。

倚藜矫首一长吟，萧然径与人寰隔。

何当讳姓吴门去，踏遍东南万山春。

李若水

李若水　赠张墨卿

张侯自是风骚将，画月裁云三百编。

玉堂未许代王綍，聊作漫尉黄河边。

绿林豪客玩国宪，探丸境上如鹰鹍。

遣奴识天得秘策，一旦就戮逃无缘。

霞旌霜刃鼓雷发，凯旋夹路人骈肩。

元老闻之喜折屐，径入奏章丹扆前。

伫□黄纸飞敕来，金印如斗官九迁。

莫笑书生太疲软，时来亦许参凌烟。

李若水

李若水　赠捉杀官马谨

伏波将种材无敌，高谈指日期凌烟。

团花战袍随万乘，胡为落此荒塞边。

宪台郎中忠报国，径奏姓名丹扆前。

闻道偷儿敢恣睢，怒髯森森张两肩。

三石强弓如屈肘，丈五长戈如弄鞭。

指挥健儿誓死战，酒酣一呼声动天。

霸陵醉尉苦短弱，大似燕雀逐鹰鹍。

何当遇贼拭尘眼，看尔跃马残贼咽。

李若水

李若水　震山岩

翠石黏云湿，寒岩带藓深。

树函怀古意，水印读书心。

经济神犹在，幽栖迳可寻。

青毡吾旧物，税驾卧山阴。

李若水

李若水　中秋不见月二首

明月如君子，隐见自有时。

顽云巧障之，光耀不得施。

赏心无复乐，对酒翻成悲。

树头号秋风，日夜无停期。

胡不驱顽云，放出玉一规。

而乃窗几间，空将乱帙吹。

李若水

李若水　中秋不见月二首

明月自不老，古今同一时。

寻常赏心薄，万里清光施。

兹夕反云翳，庭乌亦长悲。

人生得意处，每每乖所期。

神仙不可学，富贵不可规。

此心恐未了，付与秋风吹。

李若水

李若水　种荔枝核有感

荔子欲传种，他年养老饕。

试将千颗植，已喜寸萌高。

岂耐雪霜苦，空惭浇灌劳。

何殊茂陵客，藏核种蟠桃。

李若水

李若水　诸刹紧水激磑磨殊可观为赋此诗

叠石壅寒派，满流泻回溪。

谁将方便智，成此圆妙机。

轮辐互高下，波涛郁翻飞。

磨牙递旋斡，磑杵纷昂低。

玉粒已粲粲，琼花亦霏霏。

术存机械巧，利泽成博施。

试语汉阴老，使知浑沌非。

惟当善用心，功与天地齐。

李若水

李若水　竹宫长句

断云托月天南东，梦魂初下蓬莱峰。

绕街敲金戒天晓，乌帽遡凉奔竹宫。

神明之囿严且邃，踵门已觉尘凡空。

温温妙友隔窗语，徐徐好日常庭红。

案头书帙万卷富，门外帘影三秋风。

东家所慎盖先此，小人曷敢不精衷。

绯衣赞者趣行事，升降拜起庄微躬。

丁东环佩众泉咽，荧煌星斗千炬烘。

瘦羊端笑古人细，肥马暂逐儿曹雄。

指日欃枪落天外，告庙还看礼更丰。

李若水

李若水　醉中偶题

小人拙直颇近真，放论动取儿曹嗔。

何似饮醇浇舌本，醉来卧唱江南春。

李若虚

李若虚　过浯溪观中兴磨崖因成一绝

元颜文字照浯溪，神物於今长护持。

崖边尚有堪磨处，留刻中兴第二碑。

李若拙

李若拙　奉赠宣义大师英公

昔岁高名动九重，衡山别后碧云空。

紫袍亲受龙墀上，白足频登虎殿中。

小篆每轻秦相法，隸书犹鄙晋臣功。

多才多艺如师少，当世群贤尽嚮风。

李若拙

李若拙　句

家寄碧湘滨。

李山甫

李山甫　禅窟寺

迟日浓花午，闲云小阴天。

半岩春洞水，万片晚林烟。

惭愧华巅客，来分紫府仙。

倚窗山竹夜，风溜响朱絣。

李山甫

李山甫　和五漕使逵游麻姑山

铃阁清虚刺史闲，廉车因得访仙山。

旌旂飘缈烟霞外，冠盖追随水石间。

丹井寂寥终古在，鸾骖怅望几时还。

人来谢史留诗笔，今日遗风尚可攀。

李山甫

李山甫　慧光寺二首

梦游山寺有余清，邂逅来游却自惊。

珍重秋风知客意，又吹好梦到江亭。

李山甫

李山甫　慧光寺二首

僧堂拂拭旧时尘，莺老花残五换人。

四海干戈如鼎沸，山中犹有太平人。

李山甫

李山甫　句

多谢灞陵阳上柳，与人头上拂尘埃。

李山甫

李山甫　牡丹二首

邀勒春风不早开，众芳飘后上楼台。

数苞仙艳火中出，一片异午天上来。

晓露精神妖欲动，暮烟情态恨成堆。

知君已解相轻薄，斜倚栏杆首重回。

李山甫

李山甫　牡丹二首

嫚黄妖紫间轻红，谷雨初晴早景中。

静女不言还爱日，彩云无定只随风。

炉烟坐觉沈檀薄，妆面行看晓黛空。

此别又须经岁月，酒阑把烛绕芳丛。

李山甫

李山甫　题瑞相寺

路入禅关僻，僧迎取衲披。

自怜重到此，还忆旧游时。

泉石清虚境，松筠古老姿。

问师从此别，鹤驾几回知。

李山甫

李山甫　同知县陈公颜游章山寺

想见寻幽到此山，诗成珠玉笑谈间。

莲花社里千年约，柏了香中半日闲。

寂历松窗连远籁，萦纡竹径断荒湾。

琴堂吏散帘垂书，舁徇何妨数往还。

李山节

李山节　咏杨妃菊

命委马嵬坡畔泥，惊魂飞上傲霜枝。

西风落日东篱下，薄倖三郎知不知。

李善

李善　句

无穷基有无穷问，第一人为第一官。

李善美

李善美　大堤曲

酒旗相望大堤头，堤下连樯堤下楼。

日暮行人争渡急，桨声幽轧满中流。

李善美

李善美　句

岘首何人碑，行客独垂泪。

李商

李商　记化蝶异闻

碧梧翠竹名家儿，今作栩栩蝴蝶飞。

山川阻深网罗密，君从何处化飞归。

李商叟

李商叟　句

初日放晨光。

李商叟

李商叟　寿陈左相

龟蹲印势接灵峰，杰出真贤盛代中。

玉燕昔符仙梦异，金瓯果覆相名雄。

两京政拟汾阳复，六计应论户牖功。

世合中兴多喜色，边头时有捷书通。

李商叟

李商叟　寿陈左相

祥风吹晓动帘旌，香袅狻猊几缕青。

佳气远浮黄阁满，老人高拱紫微明。

月将圆影来华席，梅放新香入宝觥。

千岁定知仁者寿，喜看无汗玉枝横。

李商叟

李商叟　寿陈左相

愚生自幼感磨镌，才拙惭非宅相贤。

甘遁山村承素萼，滥随轩冕厕官联。

困鱼止箔今谁念，倦鹊依巢只自怜。

拜寿不辞千里远，欲陪珠履侍陶甄。

李商叟

李商叟　寿陈左相

万方名教赖薰陶，相国由来德业高。

固有才华亚韩柳，岂惟功业并萧曹。

恩逢图像登麟阁，采戏文鸣列凤毛。

可是平生耐官职，不容车马闹庭皋。

李商叟

李商叟　寿傅宪

籍甚何阳地，江山秀色连。

家声自岩野，帝梦协台躔。

彝鼎功镌勒，衣冠喜接联。

相门当出相，贤父又生贤。

岁必为霖雨，舟宜济大川。

渥洼龙种异，丹穴凤毛鲜。

击瓮知奇略，惜阴起妙年。

五车胸磊磊，万卷腹便便。

韩柳堪同步，班扬可并肩。

千言看落纸，一扫快飞烟。

未说才如锦，端知□似椽。

斯文当振耀，吾道不沉绵。

挥麈谈喷麝，书麟思涌泉。

鴒原真孝友，雁塔压儒先。

声价机云上，风流王谢边。

两科能俯拾，百和地更兼全。

当代江都相，今时司马迁。

紬书蓬馆盛，主爵粉闱专。

致主心公正，经邦力勉旃。

嘉谋辰必告，宣席夜应前。

遽向急流退，犹为郡绂牵。

道州迎竹马，漳浦示蒲鞭。

一节方持远，十行俄促还。

云霄知有路，雨露正无偏。

复喜升华省，重闻拥使权。

望尘将负弩，夹道看帷褰。

善化能均被，仁风自广宣。

片云时作雨，长夏水盈田。

赋已无三窟，民今戴二天。

江湖欣有岁，鱼稻不论钱。

爵未称德耳，天家厚报焉。

宣劳更内外，清禁召腾骞。

岂但狨遮坐，仍须锦护韉。

华才方烨烨，王道正平平。

草诏金门手，调羹凤阁仙。

勋华联竹帛，仪表称貂蝉。

馈鲤嘉辰应，垂弧异气躔。

中元明日是，皓月隔宵圆。

南圃开奇卉，东湖泛瑞莲。

屈卮浮蚁绿，曲篆引香旋。

善颂诗三百，深祈岁八千。

再摩金狄久，不许玉枝坚。

鸿雁昂霄远，芝兰满砌妍。

定知仁者寿，宁羡老而传。

自愧微生迹，尝蒙先正怜。

顾方纡墨绶，应念忝青毡。

剩喜逢初度，将何见意虔。

祺维遥献祝，敢继颂申篇。

李商叟

李商叟　寿韩尚书

一时冠冕竞加鞭，谁似先生晚节贤。

鬓雪自因忧国选，颜丹端为省尘缘。

山林喜近生申日，海宇争期致主年。

闻道相看起安石，宁容高卧乐诗禅。

李商叟

李商叟　寿韩尚书

灵峰高映玉溪光，花草时薰知见香。

未用胡麻金椀饭，且浮昌歜碧霞觞。

松棂照北尘埃无，涧水流南气象长。

舞鹤独知千岁永，风云犹欲会明良。

李商叟

李商叟　寿时相

龙盘虎踞王金陵，杰出天人致太平。

千载精神真会聚，一朝文物益彰明。

扶持直使乾坤正，指顾能令海岱清。

二纪同□□□□，□□□□□肥民。

农家鼓舞总安田，亿兆欣逢大有年。

道路渔樵争击壤，江乡薪米不论钱。

含淳咏德声盈耳，易俗移风事格天。

守郡深渐无报称，但陪民社感陶甄。

李商叟

李商叟　寿吴宰

神仙风骨本巍峨，日角珠庭气更和。

绛丝丹颜长不老，灞城铜狄会重磨。

风高鹤算三千远，天阔鹏程九万多。

弱水蓬莱归未晚，道山瀛馆看先过。

李商叟

李商叟　寿吴宰

清规三尺信持平，何独声华百里称。

易俗移风乃余事，抑强扶弱见真能。

翩翩气岸真冲斗。湛湛心台清映冰。

为问回资封寿母，不知今昔几人曾。

李商叟

李商叟　孀　吴宰

向晓亲闱共举觞，老人星出翠岩傍。

狻猊奁暖沉香袅，孔雀屏开纱蜡光。

霜月正当圆此夕，江梅先已发奇祥。

定知与国长无极

寿考祺维颂鲁章。

李商叟

李商叟　寿辛太尉

昭代群龙用，名家奕世昌。

储精生辅佐，挺秀诞忠良。

郁郁充闾瑞，荧荧照室祥。

莲花雄址峻，竹箭庆源长。

硕德宜廊庙，英材命栋梁。

公清凌灏气，严肃厉秋霜。

宝运符千载，威名赡八荒。

量陂吞玉海，言派泻银潢。

功业彝章显，谋猷棣萼芳。

检身金井洁，落节翠螭骧。

列郡依仁牧，千英服智囊。

精忠禆主圣，膏泽致时康。

邓禹重兴汉，汾阳再造唐。

公心平国是，勠力振朝纲。

斧钺安南服，威棱振北疆。

温恭谦节著，仁惠德风扬。

鹡鷟金昆盛，貔貅虎旅强。

望风辞印绶，当路悚豺狼。

电扫除妖孽，雷驱息叛亡。

一心仁以厚，五福寿而臧。

论议留青简，勋庸纪太常。

鸿恩非易报，盛德固难忘。

便合持枢极，那容着海乡。

庄椿祈不老，辽鹤竚来翔。

愿向中书府，年年荐寿觞。

李商叟

李商叟　寿周少保

皎皎银河夜气开，众星重喜见三台。

白麻诏自日边下，紫府人从春际来。

身被玉阶新衮绣，手调金鼎旧盐梅。

鲰生颂德无他望，顾与菁莪乐育材。

李商叟

李商叟　寿周益公

百年能几见英豪，主圣臣贤未易遭。

□□□□新制度，宗臣当国大勋劳。

三师告老恩荣备，□□藏书日月高。

犹有治安贻百世，天教仙子见蟠桃。

李商叟

李商叟　寿周益公

天佑熙朝世产贤，承平旧业至今传。

莱公少避中元日，潞国同生丙午年。

翰墨独传千古秘，声名崛在二公先。

功成野服平园去，要伴灵龟巢碧莲。

李商叟

李商叟　寿周益公

昨夜微云概太清，银河映带寿星明。

祥开碧落中元节，人颂升平上相生。

天上异恩尊帝傅，洛阳好事写耆英。

长身独乐园中老，疑是平园旧弟兄。

李商叟

李商叟　寿周益公

袖中勋业拂云烟，笔底文章响涧泉。

已是贵为天下宰，不妨长作地行仙。

蚁浮玉友秋初熟，鹊报银河月正圆。

满引寿觞今夜看，相星重入太微垣。

李商叟

李商叟　疏山

忙中安得此身閒，杖策西风自往还。

今日已偿云水债，篮舆带雨下疏山。

李韶

李韶　题司空山观

梁代真人上紫微，水盘山脚五云飞。

杉松老尽无消息，犹得千一年度归。

李韶

李韶　游虎丘

望中平坦独崔嵬，根跨沧溟浪打回。

不是巨灵潜擘与，祗应蓬岛暗飞来。

经坛烟染千株石，丹井云封万古苔。

翠色高通苏郡内，满城清雅绝尘埃。

李韶

李韶　游司空山

鹤驭凌云入紫微，水盘山绕五云飞。

松杉老尽无消息，犹得千年一度归。

李少和

李少和　自咏

宝珠探妙得真宗，五色分明焕太空。

解下连环竟超越，郁罗深处宴鸿蒙。

李邵

李邵　双桧联句

古宇列双桧，森郁欹檐角。

高干若偃盖，低枝罗翠幄。

叶硬攒猬毛，子圆如雀壳。

盘根虽轮囷，呈才终卓牵。

枯冬傲霜雪，炎夏宜雨雹。

苍皮绕龙蛇，危巅巢鹡鷟。

岁寒知后凋，清风到先觉。

月涵烟影孤，雨溜苔藓驳。

愿逢繁辂用，勿使为榱桷。

春姿笔工偷，风韵溪虎学。

松筠比节操，虫鸟敢蠹啄。

黛色晚山分，清香朝露濯。

桃李耻妖饶，椅梧羞龌龊。

俗名强雌雄，奇胜重古朴。

气势已千寻，栽培从一握。

五松惭忝位，秦封受殊渥。

李申之

李申之　句

区区已上和亲策，安得元戎一点头。

李申之

李申之　献帅府经历二首

一饭感恩无地报，此心许国已天知。

胸中千古蟠锺阜，一死鸿毛断不移。

李申之

李申之　献帅府经历二首

拟把孤忠报主知，主知未报已身疲。

明朝定作长淮鬼，马革应烦为裹尸。

李申子

李申子　句

李申子　[缺]深城红尘，怎得侵[缺]骨云岩桧老险惊[缺]兴废一掬清泉酌古[

李申子

李申子　君子泉

□岩峭□色斓斑，云叶烟萝□□□鬟。

疑有仙琚时会集，唾珠霏屑落人间。

李深

李深　送程给事知越州

从横才业耸青冥，出处三朝重老成。

南就金城几万里，东归戎节拥千兵。

书从禹穴探应古，诗想鸡林购得名。

莫醉故园风月久，壶浆父老已来迎。

李深

李深　送程给事知越州

白首雍容侍从中，高怀常寄五湖东。

游文仙殿才终别，作牧稽山地更雄。

去国旌旗迎晓日，过家鲈橘正秋风。

异时治行如登用，故事西京有弱翁。

李深

李深　题范文正公祠堂

一章奏免鸟衔茶，惠及饶民几万家。

遗老至今怀德政，为余谈此屡咨嗟。

李深

李深　题范文正公祠堂

危言迁谪向江湖，放意云山道岂孤。

忠信平生心自许，吉凶何恤赋灵鸟。

李慎修

李慎修　赋新繁周表权如诏亭

昔年曾见鲤趋庭，缔构开基敞燕楹。

教子义方居可法，褒贤恩诏榜为名。

人知一玉能成器，家鄙千金任满粂。

从此里闾为盛事，握兰华省有才英。

李慎言

李慎言　抛球曲

侍宴黄昏未肯休，玉阶夜色月如流。

朝来自觉承恩最，笑倩傍人认绣球。

李慎言

李慎言　抛球曲

隋家宫殿锁清秋，曾见婵娟飏绣球。

金钥玉箫俱寂寂，一天明月照高楼。

李慎言

李慎言　抛球曲

堪恨隋家几帝王，舞腰缓尽绣鸳鸯。

如今重到抛球处，不见熏炉旧日香。

李昻之

李昻之　夜游漓江上

漓江开遍四时花，游览都忘屐齿赊。

风景虽宜秋向老，关山无奈客思家。

漏传楼上三通鼓，水落滩头几尺沙。

京国未归乡信断，阵鸿何处贴云斜。

李师圣

李师圣　游台感兴古风

梵书五顶清凉府，冬冰夏雪风炎暑。

我来七月秋正寒，何况萧萧岩谷雨。

偶尔云开煦气生，溶溶满目烟光聚。

真容古基鹫峰寺，高山之麓雄今古。

西方楼观缥缈间，粲然金碧莲华宇。

悬崖峻领架大木，神物所持凭险阻。

金珰垂空殿檐响，森森铁凤相交舞。

忆昔文殊出火宅，金刚宝窟通真土。

牵牛老人饮玉泉，二子一犬随贫女。

变化无方利有情，知是西天七佛祖。

重闻清凉境界真，无穷陈迹书妙语。

我有诚心颇出群，瑞应神奇目亲觛。

须臾光相现咫尺，玉洞金灯明可数。

松影摇空山谷中，夜寂太阴隐龙虎。

丹楼碧阁香案前，敬畏生心谁敢侮。

从来昏迷如梦回，前三后三慎莫取。

我今不作前后想，香烟稽首清凉主。

李师中

李师中　递中得先之兄书取邕钦宜柳归约十二月到此年节已近未闻来朝寄奉

我在灕江上，君行瘴海浔。

因劳南去梦，暂望北归心。

别后年华改，新来雨露深。

凭栏望书信，一字抵千金。

李师中

李师中　递中得先之兄书取邕钦宜柳归约十二月到此年节已近未闻来朝寄奉

远宦良多感，新来更可悲。

春随斗柄动，人自海边归。

仆马疲劳甚，郊原雨水时。

经旬不得信，凭槛又吟诗。

李师中

李师中　过严关有感

大抵孤忠报国难，古今共是一长叹。

玉关还路春无绿，定远归来鬓已斑。

李师中

李师中　过严关有感

四年岭外得生还，自顾无功但愧颜。

欲识群恩至深处，严关便是玉门关。

李师中

李师中　韩魏公席上为官妓贾爱卿作

愿得貔貅十万兵，犬戎巢穴一时平。

归来不用封侯印，只问君王乞爱卿。

李师中

李师中　和李明叔理定道中

幽居日日数归程，已写华严两帙经。

门外初寒江气白，岭头多雨晓痕青。

曾逢饭颗潮山笠，应载鸱夷笑井瓶。

客土相思空引望，天涯风景似新亭。

李师中

李师中　嘉佑三年九月受命来岭外七年十一月得请知济州感恩顾已喜不自胜留

镇抚四夷吾道在，可怜壮志日因循。

四年尽瘁今归去，不负斯民只负身。

李师中

李师中　嘉佑三年九月受命来岭外七年十一月得请知济州感恩顾已喜不自胜留

侵地还来开境远，贡琛上去革音初。

但无俘馘充归献，辜负君恩死有余。

李师中

李师中　嘉佑三年九月受命来岭外七年十一月得请知济州感恩顾已喜不自胜留

乞得衰身出瘴烟，一麾仍许视于蕃。

家园在望松楸近，自问如何报上恩。

李师中

李师中　嘉佑三年九月受命来岭外七年十一月得请知济州感恩顾已喜不自胜留

出岫白云犹缭绕，离群飞鸟尚呜悲。

四年人去宁无憾，况是梅花满树时。

李师中

李师中　句

门掩苍苔柳半遮，春深庭院日初斜。

李师中

李师中　句

夜如何其斗欲落，岁云莫矣天无晴。

李师中

李师中　句

无意亦无求。

李师中

李师中　句

山如仁者静，风似圣之清。

李师中

李师中　句

好斩佞人头上血，来弃行客酒中杯。

李师中

李师中　句

坐据白云岩下地，仰看青镜匣中天。

李师中

李师中　句

门无车马地无尘，只有青山是四邻。

李师中

李师中　句

当年殿柱题名处。

李师中

李师中　句

兜鍪不胜任，犹可冠貂蝉。

李师中

李师中　句

对面好峰横翠幕，绕城垂柳拂清涟。

李师中

李师中　句

山响催茶候，梅蒸熟荔天。

李师中

李师中　客有写真者见予因以三诗赠之

嗟予少也贱，到老尚无功。

方寸浮名外，流外两鬓中。

对镜犹惭愧，图写若为容。

李师中

李师中　客有写真者见予因以三诗赠之

文命力能平水土，阿衡功亦格皇天。

形容不上麒麟阁，当日君臣任自然。

李师中

李师中　客有写真者见予因以三诗赠之

难逢古鉴明忠腹，长似骚人带病容。

几向清溪曾照见，万寻岩壑一青松。

李师中

李师中　留题龙隐岩

过江缘磴寻溪垠，隐然绝壁天开门。

传云此处昔龙隐，险岩凛凛犹疑存。

风云已与时变会，苔藓尚迹初潜痕。

嗟余出处不自重，过事轻发难为神。

李师中

李师中　留题龙隐岩□□

乱峰凝碧□□□，曾有神龙此□□。

□□已兴甘泽去，高岩□葛□云端。

李师中

李师中　留题龙隐岩寺

绝顶神灵宅，危空宝榻开。

层□□□□，□德出氛埃。

□□□□□，岩光□□来。

□□□一息，鸣鸟共徘徊。

李师中

李师中　龙隐岩

春波饱微绿，斗柄涵虚明。

方舟贯岩腹，鹅鹳相酬鸣。

仰窥穹窿顶，宛转百怪呈。

仅余鳞甲碎，不见头角狞。

下闯清冷渊，演迤万顷澄。

但同鱼鸟参，勿遣蛟龙惊。

抉苔抚奇篆，倚棹看题名。

三将标殊勋，自与山不倾。

谁与赘小筑，政恐山灵嗔。

南洞更幽绝，仙佛令峥嵘。

太虚可为室，岂复资栾楹。

乳泉助茗眃，中有冰雪清。

何须骖鸾去，此即白玉京。

鼎来不速客，抱琴忽逢迎。

爱此无弦曲。岩溜同一声。

为君洗尘耳，唤我诗魂醒。

祗恐白衣至，好句亡由成。

李师中

李师中　龙隐岩

轩冕傥来仍假借，功名难立更因循。

非才不系苍生望，收取林泉自在身。

李师中

李师中　麦积山

路入青松翠霭间，斜阳倒影入溪湾。

此中猿鹤休相笑，谢傅东归自有山。

李师中

李师中　偶题

燕子知时节，还寻旧宇归。

新人方按曲，不许傍帘飞。

李师中

李师中　诗一首

鉴中双鬓已蹉跎，无计重挥却日戈。

已是园林春欲暮，那堪风雨夜来多。

诗成白也知无敌，花落虞兮可奈何。

李师中

李师中　送桂州安抚余靖侍郎还京

诏从东海付南麾，戎乘前驱上将威。

异俗已传吾父至，期文更咏我公归。

岁时职贡还朱绂，昼日恩光赐衮衣。

昔往今来亦何速，长亭杨柳尚依依。

李师中

李师中　送桂州安抚余靖侍郎还京

拜命南来得老臣，肃将庙略制妖氛。

淮西将吏尊儒帅，并土儿童认使君。

新赐锦衣光照日，旧行棠树茂如云。

应怜孤宦潮阳守，憔悴无人与上闻。

李师中

李师中　送唐介

孤忠自许众不与，独立敢言人所难。

去国一舟轻似叶，高名千古重於山。

并游英俊颜何厚，未死奸谀骨已寒。

天为吾君扶社稷，肯教夫子不生还。







卷165

李师中

李师中　唐州太守

时属艰危应有系，天於名教岂无心。

大都狂贼终须灭，未杀忠臣祸不深。

太尉有灵朱泚败，中丞传旨禄山擒。

曾谁鼓舞康州事，儿女常情泪满襟。

李师中

李师中　题太空子隐居

可道非常道，真空本不空。

荒郊自生草，閒地又栽松。

无欲更何虑，有为终必穷。

风云上天去，老子信犹龙。

李师中

李师中　天目山

坏壁摩娑少旧题，高情应怪赏音稀。

烟霞正自无今古，云水从教远是非。

丹井金龙藏洞府，杞丛花犬荡霞扉。

登临未学神仙事，老树閒看独鸟归。

李师中

李师中　颍国庞公挽词

独立无朋但任真，不持身势掩君亲。

若将坤体论臣道，公是朝廷第一人。

李师中

李师中　咏松

半依岩岫倚云端，独上亭亭耐岁寒。

一事颇为情节累，秦时曾作大夫官。

李师中

李师中　云

归来不觉山川小，出去岂知天地宽。

大抵无心自无累，亦如君子所居安。

李师中

李师中　赠韩逈

未衰前已得悬车，骨立清风八十余。

松竹最宜贫宅舍，江山遍照白髭须。

李师中

李师中　昭陵挽词

尧民丧考无生意，杞国忧天有坏时。

闻道宗祧归圣嗣，一时收泪贺重熙。

李师中

李师中　中隐岩

访隐寻幽缓着鞭，梅花初试小春天。

孤峰上下分三洞，一水萦纡溉万田。

好向忙中抛俗事，却来闲处觅神仙。

清虚不似人间世，野鹤飞雪绕槛前。

李师中

李师中　中隐岩

坎止流行但信缘，峤南风景异山川。

偶因乘兴穿山腹，始悟壶中别有天。

李师中

李师中　子陵二首

阿谀顺旨为深戒，远比夷齐气更豪。

半夜光芒侵帝座，有谁曾似客星高。

李师中

李师中　子陵二首

社稷功名出隐沦，天高听远亦应闻。

庞眉一去无人间，七里商山但白云。

李师中

李师中　自和

翠壁凌云耸，禅□面水开。

岩高□□□，地胜隔尘埃。

□□帘前□，江□□□来。

□□无限景，得意几徘徊。

李石

李石　白鹿得萱花

白鹿山头一望平，归来衣袂作风馨。

庭萱岩桂方争秀，总入观音净水瓶。

李石

李石　拌毫笔

管城无别派，毛族竞分支。

公子兔三穴，大夫羊五皮。

端能开句眼，未肯画愁眉。

若问结绳祖，先从六画推。

李石

李石　北田梅

乱插繁花霁影中，忍教雪片扫狂风。

从今准拟青梅子，雨点梅尖醉颊红。

李石

李石　边州警报

翠围矗直乱山稠，蜑雨蛮烟冻不收。

赤白囊来逢此岁，青黄谷熟又深秋。

一官忍耻随人后，数口全生敢自谋。

蚁虱有心空地上，苍生难答两宫忧。

李石

李石　别金颜老

涪州一别十年强，君自游行几退藏。

好是金颜无佛处，却来铁面坐禅床。

李石

李石　别金颜老

笑傲丛林落托仙，閒心不缚十方禅。

野狐岂是藏身处，水牯真成豁鼻穿。

李石

李石　病中谢三山问讯

我昔择师友，所至多朋俦。

道义自然合，如以胶漆投。

一官既已得，势利寻戈矛。

向者市道交，日亲成日讎。

仅余山林士，共结方外游。

一语不及俗，自是无悔尤。

况乃生死事，同参无异谋。

何暇及汝曹，惴惴性命忧。

此间地步窄，椰子包山丘。

三山妙僧杰，道眼宽处求。

怜我本逐客，饥冻妻孥羞。

有如呼云鹤，拍拍青泥沟。

傥非香火缘，讵肯相恤收。

阿璋栴檀林，手挽银河流。

便欲洗俗辈，欢喜解我愁。

阿兴两随我，五湖盟白鸥。

对师思亡友，中忆烂银钩。

阿鉴殊可人，出世依大侯。

禅学瑄演辈，圭峰家法优。

人人蹴龙象，一笑风马牛。

死鼠岂凤食，徒然赫鸺鹠。

行藏汝自用，吾生去来休。

李石

李石　采桑

笼钩在手茜裙襦，蚕老风暄日欲晡。

我是采桑菩萨女，不烦下担捋髭须。

李石

李石　长松奉寄郑察院

汉使西来雪瘴深，龙蛇窟宅费披寻。

只知筇竹通中国，何似长似种上林。

槐省衔杯蒙旧识，枫庭蹑履听归音。

昔人九折回东地，笑我何由慰母心。

李石

李石　沉黎四首

民俗濒蛮诏，边城异土宜。

竹筒连水脉，板屋怯风吹。

药叟鸦随噪，樵童虎不窥。

爱山来九折，人笑此翁痴。

李石

李石　沉黎四首

蜀相披荒垒，唐人拓密林。

四川襟带重，六诏雾云深。

盐米成民业，珠犀作吏箴。

官閒无一事，闭合念亲心。

李石

李石　沉黎四首

古屋云栖洞，深湖水拍桥。

吏閒知学稼，民乐自歌樵。

官监频添牧，蕃商不费招。

老夫便午睡，风恶任飘摇。

李石

李石　沉黎四首

九折山围市，双溪水浸田。

号风吹客袖，落雪舞蛮氈。

塞上寻归马，波间畏跕鸢。

此生随所适，老去合乘边。

李石

李石　叱驭桥

鸾凤飞缘壁，虹蝩下饮溪。

一家蛮瘴里，九折夕阳西。

李石

李石　出舫

君家屋中作山舫，开窗看山篷背上。

两峰高并玉玲珑，大孤小孤无此样。

主人酿酒书满船，读书饮酒酣且眠。

应笑周郎赤壁下，龙骧万斛风动天。

李石

李石　除夕

又是投閒岁欲除，閒中因得著工夫。

园林香雪梅先透，庭院清风竹自呼。

未厌夜寒烧榾柮，已贪晓色进屠苏。

巧名尚喜新年在，碌碌人应笑阿奴。

李石

李石　春水

倚杖河边记水痕，眼明喜见白鸥群。

雨声夜向九峰泻，江势朝来三堰分。

窟宅蛟龙元自擅，邻家鸡犬要相闻。

我师一饱关天意，收拾晴风放密云。

李石

李石　次范宰韵

在仙白云乡，地与人境异。

金卮老翁泉，玉盘秋水芰。

谁欤肯下食，三仙入梦寐。

一笑谓我言，随处类投畀。

蟆颐霜雪山，危步踏森翠。

山间多君子，一饭岂易致。

诗书宽褐姿，曾何问名位。

家传元佑学，口语自妩媚。

颇识李夫子，一官若无意。

善恶政亦殊，天心各缘类。

大哉圣人经，春秋不书瑞。

但得好麦禾，风雨烦笔记。

屡书不一书，金玉文彩被。

物物胡为来，根莇异形气。

便欲献天子，明时乞宣示。

斯文傥有作，士子歌既醉。

我亦采民言，请付图牒吏。

李石

李石　次牟朝佐见赠韵

郡斋冷秋菰，饭客比僧供。

如何虀盐厨，便谓酒肉梦。

此间百战场，肥瘠较轻重。

霜花气未暖，水澌砚含冻。

窗梅眩书灯，厌听晓角弄。

乡心竞节物，椒盘已可颂。

一堂元佑师，翠竹忍留凤。

取材有成约，浮海谁与从。

翻然著鞭先，逸足未易鞚。

他日仇池书，为记小有洞。

李石

李石　次蒲尉韵

斯言诚虚筌，遮眼漫盈纸。

冷暖当自知，此味如饮水。

谁肯落骄荣，还来共枯悴。

待渠转船头，著力与风值。

最怜气炎炎，可上不可下。

青天与白日，信有覆杯夜。

空林鸟雀喧，村巷牛羊窄。

童子候檐楹，喜此扣门客。

客来踏青苔，曳杖入林薄。

只许老梅官，谓我门无杂。

我贫无娱客，相视笑不止。

向来诸阮间，容我亦与此。

陶然见天真。客亦怜我醉。

罢休明复来，酒贱肯勤置。

李石

李石　次韵冯涪州见府

寄语巴中客，频频镊鬓霜。

峡云春梦远，江月夜珍藏。

才刃应多暇，词锋恨太刚。

僧邻雨花地，何日再长堂。

李石

李石　次韵何景山爱山亭

好山在楼头，行人在楼下。

爱山乃贵名，过者岂易假。

而况主与客，君漫我亦且。

九峰紫阁间，可玩不可把。

岚光接云气，溜溜溢杯斚。

兹山于吾人，傥有一日雅。

从今两舍地，时复枉车马。

何必沧洲图，醉语剩挥写。

李石

李石　次韵何思召求中江县学额

九州多士各有贡，大小之物随土宜。

养材学校此其本，背本逐末宁不悲。

偏将土木奉释老，尽室奔走愚无知。

君子居乡有宓贱，小人愿学如樊迟。

圣门二者今战胜，文星不用天盘推。

一朝化出孔子庙，唾手如有神明司。

文翁以来节度府，羽翼此邑天西维。

春秋俎豆列二祀，昼夜几砚严十师。

荀卿许从异户入，子贡只得肩墙窥。

我生一官五讲席，所至冻誉栖寒枝。

自从上庠吏外学，行德自谓心无欺。

眼看旄头拂紫彗，左文右武今何时。

涂侯居乡足领袖，金橐相与倾其私。

自闻盛事喜欲舞，出力敢后吾人期。

黄庭细书不足道，笼鹅尚可寻羲之。

澹台斩龙由搏虎，书成有似二子为。

高山仰止不无意，鹏翼九万云天垂。

李石

李石　次韵季真留别

即物那知身是客，黄花空自委篱东。

泪痕已逐西风尽，只有悲秋写未穷。

李石

李石　次韵贾文学见赠

方舟不似逆风船，船上烧香稳坐禅。

五鼓紞如随鸟动，一春老矣学蚕眠。

黄梅半熟雨不止，白发也应天见怜。

赖有比雘贾诗老，醉中相对耸诗肩。

李石

李石　次韵李判官见赠

须髯残雪兀陈编，炀者何由更避烟。

荣宦君方收晚岁，论交我亦得忘年。

佐州相与营杯水，有路从今出瓮天。

一日尚能千里驾，此间老骥不须鞭。

李石

李石　次韵孙翊尉

口头截断不须工，谁信春秋是国风。

笔下均调成一气，东屯唤起杜陵翁。

李石

李石　次韵孙翊尉

刍狗分明迹已陈，凿开七窍是天真。

低枝斥鷃从渠笑，深水蛟龙得自神。

李石

李石　次韵孙翊尉

子佩青青得玉工，先生老矣舞雩风。

仙官便拟轻藜藿，我欲求为田舍翁。

李石

李石　次韵唐立夫永川五柳堂堂李齐年所建十年间三易名立夫作令为复之

我与李侯初不熟，但闻弦歌政声速。

永川鸡犬数山外，迄今语言犹可录。

向来官舍卜清疏，把酒横琴仅容足。

眼前可无起予者，故作斜川著行录。

不妨奄有靖节名，此堂岌岌柳英英。

易名伐树公则去，名尚可复柳易生。

唐侯初来理前事，收拾神名还旧地。

坐令轩冕争夺心，各有田园萧散意。

古人陈迹那复论，丈夫志气高入云。

因知特地豪杰士，不待西伯还明君。

李石

李石　次韵喜雨

云色垂轩泼墨深，夜闻萧瑟振枯林。

自怜一榻清凉意，想见千畦餍饫心。

共道苏天私此泽，后来商旱更谁霖。

公归还记田田业，坐看荷珠自劝斟。

李石

李石　次韵谊夫九日忆去岁共游东林

菜饮无期岁已侵，高谈何处著幽深。

二年旅寄不堪说，九日盟寒那复寻。

此地有时容醉玉，寒花无数吐秋金。

与君成是无诗句，闻道西山似竹林。

李石

李石　次韵宇文守携酒相访

天雷裂山崖，骤雨翻盆盎。

田亩怀政最，草木知治状。

使君富经术，暂屈乘一障。

黄堂燕清香，比屋醉春酿。

文章出指授，学校均幼壮。

独我困樊笼，老矣神不王。

寻医诗未免，勉力追绝唱。

滔滔原夫辈，感此舍人样。

旌旗出幽扉，俎豆忽迂访。

小摘情益亲，村舂未忍相。

蜀叟初不识，汉墨拜奇贶。

从今门张罗，一任台无饷。

李石

李石　次韵张当进题神君庙

桂楫方东泛，荷衣已出尘。

曲江寻相业，犹是姓张人。

李石

李石　次韵赵荣州题芦雁画

毕弋横前路，江湖寄此身。

平沙下双雁，不见问津人。

李石

李石　次韵赵彦肤柏梁体送张道录

烊铜作梁剑栈编，峡江百丈青云缘。

峡山鸟道飞翩翩，蜀仙自得壶中天。

丈人口诀谁与传，青城一炷心香烟。

萦藤络蔓紫翠牵，清河链师天上仙。

玉华楼高瞰平川，白日下界黑鬼缠。

帝曰汝往予详延，鼎转九丹书八篇。

清风来翔明月前，夏日不暍冬不绵。

青骡白鹤忘岁年，是家仙种张祖先。

椒子红熟丹浴泉，酿成白酒斗十千。

先生日日贪醉眠，为我寄语来日边。

李石

李石　次张益州芝草十二韵

绍兴己卯武成庙，庙殿之栋三秀芝。

学官奔走暨多士，日绕百匝不暂离。

欲奏九重望恩幸，寒饿水火如切肌。

先期到堂白宰相，宰相曰可甚易为。

乐工伶伦饰金玉，拟荐清庙裁歌诗。

石时官忝博士职，岂敢立论超等夷。

曰此五行金沴木，木不曲直尝闻之。

将军鹰扬兆异气，弄兵往往忧潢池。

矧今裕民民未裕，圣虑日轸天下饥。

斯言一出自拭目，再召再逐弥岁时。

山东山西将与相，一天雨露均无私。

喜闻谋帅用乡士，乖崖以来无此奇。

目之所睹世有异，口不敢言人更知。

顷年喋血岷峨下，启此厉阶端自谁。

种芋从今我田喜，沤麻却得吾水滋。

中和薰蒸感瑞物，雪山增重阴云披。

昔人佳政喜传授，便谓子产胜子皮。

江南诸子识我语，帐下未忍骄群儿。

商山一曲似可作，出处恐笑山翁痴。

不如去学赤松子，掉舌三寸为帝师。

李石

李石　大渡河鱼甚美皆巨口细鳞鳜也本草以鳜为石桂鱼

小跃水泉玉不如，细生仍得芼春蔬。

莫将北海金虀脍，轻比西江石桂鱼。

李石

李石　大水寓武信二首

前时布谷鸣，早种不入土。

翻然变阴沴，两旬作淫雨。

半夜水囓堤，一决不及御。

贫民无灯火，下应酬已没股。

晓登树杪呼，出没见屋膂。

舟车或幸灾，桂玉岂易煮。

天数苟有定，民患谁适与。

我穷一席地，此忧岂暇汝。

为汝愁天公，闭户不欲语。

李石

李石　大水寓武信二首

民无穴居智，不知彼狐狸。

奔流决户入，尚怀囊橐资。

仓卒老稚计，共此高树栖。

茫茫无舟筏，渺渺失陵陂。

号呼性命急，千钧悬一丝。

引手幸免鱼，十五为流尸。

古今民父母，唯有恺悌诗。

吾诗本不作，聊以箴厥堤。

李石

李石　大雨水忧三堰决坏且念吾挺之在病无与共此忧者四走笔为问四首

秋夏之交天雨水，水来不少热更多。

火光焰焰毒人肺，不惜一湿倾天河。

李石

李石　大雨水忧三堰决坏且念吾挺之在病无与共此忧者四走笔为问四首

淫雨不止已及月，扊扅供釁无宿烟。

池蛙齐声振鼓吹，苔藓一色堆金钱。

李石

李石　大雨水忧三堰决坏且念吾挺之在病无与共此忧者四走笔为问四首

人道西山有龙穴，雷霆动江二水深。

龙仙且莫坏我堰，我堰一决人陆沉。

李石

李石　大雨水忧三堰决坏且念吾挺之在病无与共此忧者四走笔为问四首

君今已作十日病，我去颇觉三秋迟。

俸钱不来水破灶，君自不饱我忍饥。

李石

李石　祷雪堋口庙

岷峨皎皎玉千峰，只欠平川一尺融。

土雾不成云外霰，江沙半杂夜来风。

针头可惜丘中麦，堋口来祈应上公。

饱死侏儒果何意，连年调年战声中。

李石

李石　祷雨

吾家何必自耕耘，淮上新添战马群。

圣水洑流天汉永，颠风扇雪地炉焚。

但教东海无冤气，便可西郊放密云。

浪遣蛇医与龙鬭，邈然天听若无闻。

李石

李石　到沉黎举家瞶气上如聋者逾月乃愈医人云此瘴气也

儋史之孙病耳翁，人佯谓我与真同。

蚊飞鬓外年时事，鹊噪愁边晚更空。

老去鹿皮终可隐，听如龙鼻反能聪。

昭文不鼓非无意，勉为慈亲奏凯风。

李石

李石　到夔门呈王待制

手挈东风上水关，凤书迎日看新班。

五湖家世乌衣巷，三峡楼台赤甲山。

画戟门开春尽永，卧龙帐稳海波閒。

安危大计须公等，天定应知即赐环。

李石

李石　道卫甥送酒

亲旁未敢酌贪泉，白发风灯喜惧年。

渠辈相夸玉蕊佩，我贫正欠杖头钱。

李石

李石　德辉郎君名嘉橘其小字也书来云修嘉辰故事并蒙惠二尊怅然有感二首

风高准拟整乌巾，簪菊难逢酒主人。

为语闭门投辖子，一般曲糵万家春。

李石

李石　德辉郎君名嘉橘其小字也书来云修嘉辰故事并蒙惠二尊怅然有感二首

逐客佳晨省醉眠，出门未办杖头钱。

却因厨酿分双榼，添入诗图作九仙。

李石

李石　邓通城

相公旧筑与云平，千载毡裘尚震惊。

多少金钱满天下，不知更有邓通城。

李石

李石　殿柱记

苍龙甲戌岁，修筑周公殿。

文翁至高君，学校已再变。

顺考兴平年，寔纪汉之献。

或云钟会书，入木字隐见。

自献而至会，朔历斗杓转。

会初入蜀时，意不止弱禅。

有如猿猱系，百巧欲伺便。

杀女不作难，机锋剧刀箭。

会书固出繇，家法素所善。

至学艾笔迹，暮夜走邮传。

老昭岂易欺，真伪猝难辨。

欺昭尔尚可，蜀士多秀彦。

当其下笔时，宁不愧颜面。

虽蒙黼藻文，不搑粪土贱。

李石

李石　钓车道人远来再以前韵赠之

泥行草屩自扶轮，来上平冈问谷神。

要识方舟老博士，卢敖元是避秦人。

李石

李石　东湖感事二首

桃李洲中别一春，雪山肯为障红尘。

鬼神半夜应怜我，魑魅今朝不喜人。

烟雨晦明窗外眼，风霜来去树边身。

细思只合归耕好，并舍何由笑我贫。

李石

李石　东湖感事二首

一官职檄冷秋水，尽日量书接夜灯。

老去髭须无可染，秋来面目自生憎。

湖通堰尾听泉激，日出山尖见雪层。

结习未除江海客，不忘回首梦觚棱。

李石

李石　东湖探梅

短短青蒲浅浅沙，春风不隔水仙家。

一枝未报江南信，旋琢湖水看雪花。

李石

李石　东山行

龙池山头唤龙起，见说花开龙亦喜。

喜将一雨洗山光，晓涨初分两豨水。

东山渡桥烟霞簇，山半亭台艳桃李。

入门一径海棠花，红玉为枝霞作蕊。

仙花自有龙麝气，拂拂晴风香十里。

木兰高下色不同，青紫朱绿黄白红。

游人隐映锦绣谷，山鸟动摇霜雪丛。

我来酌泉弄花树，花光正在水影中。

君不见三碉城边百草热，渡泸将军不得歇。

何似两仙樵斧郎，一局坐忘春昼长。

李石

李石　方舟二首

颇笑方舟拙，聊因拙自夸。

家无三日谷，园有四时花。

池静鱼吞墨，松高鹤护砂。

著书逢好处，快痒得仙爬。

李石

李石　方舟二首

物我相轩轾，乘除只自知。

儿临池上字，母养镜中丝。

竹静泉生乳，花深地产芝。

旧时双燕子，来往亦仪仪。

李石

李石　访范师山房

野不山围合，春生物自欣。

溪声如听雨，松色欲摩云。

谢客推门入，支郎半坐分。

林间携小队，不敢散鸦群。

李石

李石　放鱼

三的计日作放生，薄俸时分及鱼鸟。

别来湖山幽绝处，下者遨游上轻矫。

西归短棹送春波，忍见长鱼困莺绕。

修鳞戢锦纷半破，健尾舒红时一掉。

不惟咫尺迷藻苹，正恐须臾觜葱蓼。

吾曹仁术随所用，圉圉洋洋谁不晓。

耻与鸡虫较得失，况乃牛羊分大小。

只今命脱猛火燃，不用口衔明月皎。

临流祝鱼从此去，弹指冤亲一时了。

要将头角动风雷，未厌藏身且深渺。

李石

李石　蜂蚁

乳蜂十蚁围，小蜂两翼弱。

三蚁制蜂首，四蚁曳蜂脚。

三蚁相后前，捍圉行且却。

蜂母正凭怒，有虿无敢作。

相视母子心，如被蛇豕虐。

蚁行蜂母随，众力岂易拨。

彼嫌大树小，且幸神龙涸。

自谓无谁何，利吻得所嚼。

蝇虎伺其便，儇然才一跃。

中道取蜂去，意外可遥度。

蚁群不自量，出力互相搏。

蝇虎跳掷高，细碎纷迸落。

余党尚未解，尺寸归路邈。

三帅本伐戴，反为郑所掠。

孟明意取郑，二{左肴右竖}遭晋薄。

世路蜂蚁群，巇险逞攘攫。

向来驺虞仁，未似蚁虎恶。

吾诗傥可佩，捧腹聊一噱。

李石

李石　冯震野航

蓬莱弱水三万里，片帆风便一日耳。

世间众水集枯沟，{上圭下黾}黾自夸河伯秋。

况于平地凿户牖，此岂有水仍推舟。

先生弹铗太不恶，昔人野航今改作。

明知此意不为鱼，船头船尾千卷书。

笭箵活计大如斗，欲驾雷电凌空虚。

白波涨天须少待，小动未迟苍鬓改。

安排去作踏浪儿，几度桑田变成海。

李石

李石　盖公堂

林静有集鸟，水瀗多潜鱼。

未能急期会，乃更谈清虚。

吾家柱下史，不读城旦书。

偶挟一语契，到官十日初。

仙人水雪容，访我云霞居。

扫地荫修竹，引水浇芙蕖。

吏最果不足，丞负良有余。

深文到穴鼠，百巧呈山狙。

从今结绳内，只可禁网疏。

虽非胶西室，有此指南车。

李石

李石　感怀

五日转一候，百年能几春。

雨苔堆碧色，风蕊委红尘。

神晤又何说，交疏莫强亲。

杜门谁是伴，杯酒圣贤人。

李石

李石　感事

轻衫轻骑雪边州，不是书生战不侯。

卧枕太阿龙夜吼，梦随水冻截河流。

李石

李石　感事

一水遮金骑，诸州办甲衣。

书生投笔砚，随口说兵机。

李石

李石　感事

老大年光迫，纖花又一春。

鹊占风外岁，鸡唱雨中晨。

李石

李石　感事

指谓名场结净缘，修行随处扩龙天。

只今挽下银河水，已污缁尘四十年。

李石

李石　感事

一径清如扫，柴门霁影多。

苔莓因鹤啄，非是客经过。

李石

李石　感事

三起复三眠，吹花涨雨烟。

浮萍增采色，轻压绿池莲。

李石

李石　感事

苔扫弥旬雨，花开数日晴。

蝶轻矜鬼翅，莺巧学僮声。

李石

李石　感事

缀缀复翘翘，金丝并玉条。

酴醾与杨柳，结托上青霄。

李石

李石　感事

踏碓村舂急，缲车并舍忙。

雀桃红缀吻，莺粟碧成囊。

李石

李石　感事

茶寇征商急，偷生蔽绿林。

江湖自有备，盗贼岂初心。

李石

李石　感事

近日江西将，常兵已骇闻。

不知蜂虿陈，敢抗虎貔军。

李石

李石　感事

请借三分势，仍分七路兵。

是儿虽乳臭，莫近吕蒙营。

李石

李石　公实公衍伯仲相访云木犀再花香橘新摘也并以为惠且将以佳篇因次韵

桂屏立壁杳难攀，画舫层层碧玉栏。

未觉香风披蕊晚，向来白雪避花繁。

秋深犀子仍奔殿，夜迥珠星得走盘。

二妙沓来成伯仲，恨无琼玖出毫端。

李石

李石　公寿送蒲萄以酒答之二首

老眼黄昏眩著花，鼻头白昼梦南华。

一杯世味蒲萄熟，薄薄分明胜煮茶。

李石

李石　公寿送蒲萄以酒答之二首

一宿逡巡为酒忙，暗泉倾乳听糟床。

南雘无物酬佳伴，依旧岩花酿蜜香。

李石

李石　古柏二首

骄荣落尽雪霜浮，偃蹇空贻社栎羞。

濡染东家虽借润，风烟西爽亦宜秋。

皮灾已觉神明露，心在犹怀剪伐忧。

铁鏁何当绊龙脚，夜深雷风卷潭湫。

李石

李石　古柏二首

思人谁复念婆娑，窟室崖阴未易磨。

四十围间看溜雨，三千年后数恒河。

不堪与世供狙杙，尚许遗民占鸟窠。

从此便名夫子树，匡人斤斧奈予何。

李石

李石　郭补生朝

汾阳家世郎官星，百里隐隐闻雷声。

德人所至有别样，不向尺箠求能名。

上官嗔骂吏束湿，日下廪庾堆如京。

此时桃李出谈笑，溪邑井井山风清。

东林香火远公社，长官得暇来寻盟。

云间春茗试新瀹，月里禅心须细评。

今朝还有寿者相，松椿龟鹤纷喧争。

高人著意供一默，富贵浮云双眼明。

李石

李石　过永寿县

驱马上危坂，暮鞭摇客愁。

峰峦惊满目，咫尺拟回头。

红树映野店，白云藏县楼。

须知此北下，地底风豳州。

李石

李石　海山堂

海水际天水，海山蔚空青。

万里供远目，随处来户庭。

庭中森紫翠，户内含虚明。

澄波汲引入，螺黛叠甽成。

空光集云气，岑碧延日星。

逍遥等一物，大小随所经。

高霞渺三韩，众水涵四溟。

仙驭来何迟，上天跨鲲鲸。

用意敢自隘，万虑凝秋清。

夙缘有悟契，矫首鸿鹄征。

李石

李石　寒食

街头春柳弄疏柔，闭户何曾一醉谋。

只道将家对寒食，三千风雨隔松楸。

李石

李石　寒食

夜泊依渔市，天寒问酒家。

烬余缸吐粟，澌合砚生花。

月浸江妃冷，波喧海若夸。

漂摇随水宿，凫雁寄生涯。

李石

李石　何司法惠示乐善新编赋诗为谢

不读非相篇，人以谓如面。

阴机蜮窥影，巧攫狙伺便。

谁于牛毛端，万念回一善。

此间有堂奥，次第躬履践。

自言不为恶，凛凛三语掾。

世涂多疾人，奇药得瞑眩。

贻我南阳书，补作东平传。

鲁国焉取斯，为语宓子贱。

李石

李石　和杨子土牛之什

陌上花开又一春，起来酒伴觅南邻。

烟霞笑我虽成疾，霜雪于君恐不仁。

柏叶殊思金马旧，柳枝偏向土牛新。

相忘已约形骸外，老守先能堕醉巾。

李石

李石　荷花

优昙宝树作香林，佛面辉光紫磨金。

峰顶莲花高十丈，便敷妙座出花心。

李石

李石　红梅阁二首

天上佳上云缕衣，暗传春恨入新诗。

楼头玉笛关情绪，不念残香结子时。

李石

李石　红梅阁二首

试来红阁觅飞仙，花落花开不记年。

未问庭前几枯树，已将身世等桑田。

李石

李石　湖屿

我昔泛洞庭，白波大如屋。

水天两相际，渺渺浸坤轴。

小舟掀簸中，呕眩篷底伏。

忽然得岛屿，便欲缒船宿。

西归收惊魂，且濯泥土足。

东湖一席地，江脉自渟蓄。

烟雨相吐吞，几席染湖渌。

汀洲红白花，游泳杂凫鹜。

横流溢四海，未暇较吴蜀。

骇我时世情，风波戒平陆。

李石

李石　唤鱼亭

佛顶分明火焰高，黑璫何事助焦熬。

只销一酌梅花雪，我已官曹似水曹。

李石

李石　黄筌画屏

阿筌千顷本胸中，学道分明画手同。

笔削来追麟获后，丹青为洗马群空。

登堂欲与修遗履，空户何由返大弓。

尚有沧溟垂素壁，且防蝇误污屏风。

李石

李石　鸡鸣关

关路入云平，泥涂自送迎。

书生无马癖，客子效鸡鸣。

李石

李石　寄贾元镇并问杨似贤谭德称

客子推移地，闻鸡敢晏眠。

酒楼春夜雨，柳岸早行天。

龙卧风雷宅，蚕丛绵绣川。

谭杨两州教，记我别时年。

李石

李石　寄题用之太丞真意阁

真医曾活水中龙，三卷奇书玉笈中。

酒熟定应登杰阁，与龙对酌海螺红。

李石

李石　寄知来弟

霏霏寒日陨清霜，勃勃阴风出土囊。

尺木未阶龙久蛰，衔芦不稳雁斜行。

仕涂田舍成三已，世态江湖合两忘。

无术忧民缘底瘦，一杯豆粥爇心香。

李石

李石　坚老师相访诵法华经如流

八十童颠抹霜雪，琉璃碧眼莲华舌。

不将象步蹴驴骡，坐与如来过小劫。

李石

李石　閒居二首

七岁投閒日，浑如未第初。

牛衣困褴缕，鹤饭愧粗疏。

圣有杯中露，朝无别后书。

温寻皆旧学，风雨岁时余。

李石

李石　閒居二首

吠亩三番聘，林泉一客通。

君方借唇吻，我自惜头颅。

日月松偕老，江湖橘可奴。

昭文虽未鼓，洗耳即良图。

李石

李石　金山驿

晚泊金山驿，风生玉宇秋。

荒苔蚀佳句，乔木惜名流。

鼠穴飞泉入，蛛丝积雨收。

何须叹人物，华屋与山丘。

李石

李石　九里松

荷花湖上船，松影沙外渡。

松行又九里，凉藓引深步。

石桥枕溪斜，中有入山路。

意行忘屈曲，拄杖扣层户。

入门已欣然，但恐所见阻。

更须上高楼，霁影蒙薄雾。

急风层巅起，雾破山缺处。

青林一点明，炯炯白鸟度。

独坐不须禅，山水得妙悟。

李石

李石　九日类试院雨中制司送酒关子二首

学省三年别，文闱九日同。

登高迟曲糵，避湿到芎藭。

田舍飘零后，江湖震荡中。

忍将忧国泪，滴向菊花丛。

李石

李石　九日类试院雨中制司送酒关子二首

老去轻时节，忧来稔岁年。

黄花关上戍，青草渡头船。

望眼知谁属，归心只自怜。

仅沾微禄在，未敢计良田。

李石

李石　九日四首

从来醒醉不关渠，肯为篱边问所须。

冷笑渊明痴望眼，只堪把菊佩茱萸。

李石

李石　九日四首

痴儿索钱要沽酒，吾岂绐儿囊已羞。

乃翁作诗须汝和，觅句共登西北楼。

李石

李石　九日四首

昔人卧听门前酒，我亦坐看篱下花。

不是雨多门自掩，情知岁恶酒难赊。

李石

李石　九日四首

典裘贸布得杯觞，俗认虚名作醉乡。

溪雨山风妒酒色，疏篱冷蕊逐人忙。

李石

李石　九日同胡子远携三子以重阳能插菊花无分韵

去年万里客，仰看秋云孤。

今年返南亩，颇复怀西湖。

今日果何日，淑气天四隅。

凭高送无目，风景未觉殊。

试问先生菊，何如朝士萸。

莫作去来想，渺渺同一区。

久客负雘里，置酒烦招呼。

起登舍畔山，山色定有无。

澹烟与晴日，醉眼相模糊。

我老腰脚顽，健倒须儿扶。

李石

李石　九日游天竺

霞影塔觜红，岚光佛头绿。

沙明疏柳外，寻路绕湖曲。

远客谁与俱，斯游未为独。

佳处心自领，未易语童仆。

应接敢惮烦，山水相追逐。

此间有鱼鸟，怪我来不速。

都城无閒官，旬谒废休沐。

幸兹九日临，及此秋气淑。

醺酣岂无分，登眺宁免俗。

起行九里松，试插一枝菊。

西风莫欺客，破帽双鬓秃。

未敢醉向人，藕泉漱新馥。

李石

李石　九日与一飞诸友饮菊

五年去国若为欢，九日逢秋强自宽。

树搅冰霜惊岁晚，山围雾雨试朝寒。

不关鸟帽随风落，只把红萸对俗看。

惟有东湖无可遣，一杯香泛落英餐。

李石

李石　句

便令巴水浓如酒，巴邑巴村醉花柳。

李石

李石　句

留船买鱼作寒节。

李石

李石　瞿唐峡

花开归去客在船，人道云安有杜鹃。

峡山无路续百丈，胡猕上树拊联天。

李石

李石　瞿唐峡

我行江南上峡来，系舟夜泊云雨台。

行到西川一万里，杜鹃声急桃花开。

李石

李石　犒蛮给衣

毡裘重译裹风腥，改袭衣冠拜舞轻。

不是两阶蒙圣化，应将五饵笑书生。

李石

李石　苦胃不出二首

眇小酲醲总见欺，颠狂苦诉有谁知。

五音莺自调歌舌，百药蜂能酿蜜脾。

世态只堪春睡美，鬓丝偏与落花宜。

欲因耆旧寻乡路，投劾翻然恐未迟。

李石

李石　苦胃不出二首

鸣禽百啭柳三眠，窗户阴晴任雨烟。

芍药樱桃春殿后，芎藭麦曲病争先。

奉亲满眼欠一饱，去国忧心今五年。

南北风尘江两岸，不妨明月钓鱼船。

李石

李石　蜡梅

霜林作缬菊成长，只道花多缘叶稀。

辛苦为他成蜜后，蜡蜂犹是趁花飞。

李石

李石　蜡梅

一株坐断宝花台，水雪光中眼倦开。

无事暗香浮鼻观，思量也自识花来。

李石

李石　蜡梅二首

黄昏澹烟晴，风健香骨透。

炼金呈赤心，山月惜孤瘦。

李石

李石　蜡梅二首

莫学卧鬓花，娇黄媚粉额。

仙官道家妆，静处立标格。

李石

李石　黎墨

少休大夫封，应梦上公禄。

向来岩壑姿，高节媲青竹。

低徊文绣地，自谓迁进速。

迩者为客卿，翰苑文史足。

炎炎虽可鄙，炳炳有足录。

一朝污浊流，钱券满吾蜀。

童山要进取，万石压车轴。

通侯宠富民，都慰侈搜粟。

虽蒙须臾荣，不盖平生辱。

社栎乃天全，不及不才木。

春秋戒求名，吾诗纪山麓。

李石

李石　黎厅相并栽柏生意可喜

一级寒阶不尽登，齐腰立雪我何能。

庭前柏树君知否，便是西来两代僧。

李石

李石　黎州鹿鸣宴

圣化如时雨，吾门自教风。

文翁来蜀郡，常衮在闽中。

夔足无多用，鳌头只独雄。

诸君携手上，名姓广寒宫。

李石

李石　礼殿

雨老苔荒墨色昏，汉人两序姓名存。

六经丝竹升堂后，千古衣冠此地尊。

但使高文无废祀，只今扬马未招魂。

寥寥蜀学谁为倡，东去江流注海门。

李石

李石　礼殿圣贤图

成都名画窟，所至妙宫墙。

风流五代余，轨躅参隋唐。

其间礼殿晋画为鼻祖，未数后来鸿雁行。

画者果谁欤，或云名收人姓张。

右军问蜀守，墨帖求缣缃。

乃知前辈人，不受时世妆。

范琼杜措李怀衮，仙荒佛怪驱喝雷电笔意窥渺茫。

不若收所画，上自皮羽之服下至垂衣裳。

盘古众支派，帝霸皇与王。

君臣分圣贤，有如虎豹龙凤殊文章。

视之若有见，日月星象空中垂耿光。

听之如有闻，衔牙玉佩鸣以锵。

三古以降历今世，视听所感犹一堂。

乃知此画自神品，碌碌余子非所望。

吾道久已屈，二氏争颉颃。

岂唯牧也见绌余子下，而有公议老我双鬓苍。

李石

李石　李漕和诗次韵

斯文百官富，未易众目窥。

共此一鸟过，谁其补三遗。

粗能述前辈，抗说不敢卑。

一朝得印可，宠若华衮辞。

神仙点金手，为脱瓦砾姿。

微吟水雪镂，落墨星虹垂。

老成今几人，縻以岁月迟。

未用五字工，护此两鬓丝。

圣贤无尽藏，一一生物滋。

丐公且藏舌，尚结他时知。

李石

李石　李新仲圭同游醮坛归以诗告别次韵

别去名场叹滞留，肯来空谷话清幽。

知君有约趋金马，笑我无心对白鸥。

千顷量陂能却老，一编家学莫他求。

相将杖履题诗处，跨麂山头记旧游。

李石

李石　立春

群儿彩胜竞芳菲，我向新年补旧衣。

五十九的蘧伯玉，不知谁是更谁非。

李石

李石　立春

青菜青丝白玉盘，西湖回首忆临安。

竹篱茅舍逢春日，乐得梅花带雪看。

李石

李石　留别何十五

修程云水绕苍茫，马上春风薜荔香。

此去鸡豚思旧社，且凭鱼雁到他乡。

穷途逼仄风波恶，客路消磨岁月长。

别后空阶闻夜雨，令人还忆水曹郎。

李石

李石　罗真人祠诗二首

老木深龛阅岁年，我来何处觅飞仙。

叶边蝉翳此其地，根底龙蟠合上天。

李石

李石　罗真人祠诗二首

龙舟万骑入川来，天上鲛绡水府开。

便与真妃充土物，凌波香袜不须裁。

李石

李石　蛮王妻俗呼县君来黎州锦领乌氈自跨马而至

一自昭君向北迁，花魂千载却南旋。

歌声不动先含笑，粉面无施任自然。

羞整云鬟多戴笠，欲呈锦袖漫开氈。

夜来大渡河边过，青盖金羁稳上船。

李石

李石　眉州郡圃种稚柏三千

三千稚翠绕池亭，他日摩挲考岁星。

为语邦人须耐久，春红何必似冬青。

李石

李石　眉州鹿鸣宴

大比周三岁，登名蜀一涯。

圣贤元佑学，父子老苏家。

类省登槐市，清秋艳桂华。

生平晁董业，亲策对褒嘉。

李石

李石　眉州鹿鸣宴

六六成鳞吹，呦呦赋鹿鸣。

三仙随劝驾，千佛要题名。

俎豆初筵秩，衣冠习俗荣。

便须烦举送，我亦鲁诸生。

李石

李石　梅花

零落孤根玉雪团，天孙剪月试天寒。

凡间讳白骄红紫，却把梅花作杏看。

李石

李石　梦西曹夜直

再任虽祠禄，多年本为亲。

青缣犹梦寐，彩服困风尘。

老境人情变，韶华物色新。

只堪携茗碗，禅观对幽人。

李石

李石　觅德醇菊花

春秋书不雨，十日九日乾。

向来陈菊根，半扫黄叶残。

施施苍松独，耿耿秋竹单。

仙官转物手，半亩不作难。

芟篱扶弱干，团翠蒙朱栏。

一株万宝钉，风露鸣珊珊。

儿辈凡眼窄，诧作举首看。

折君清霜枝，照我秋水寒。

年饥学辟谷，准拟充朝餐。

李石

李石　墨池

寂寞遗风草玄客，载酒重来寻旧宅。

千年公议闃无人，往往更嘲池水白。

李石

李石　木芙蓉

荣枯一气内，造化本自公。

春花与秋蕂，孰云有不同。

试看木芙蕖，雨露滋芳丛。

嫣然生百巧，秀色倾房栊。

婢子有不惬，偃蹇霜枝红。

溪柳疏其西，池荷亚其东。

等作一物看，曾是烦春工。

开阖寓至理，岁事号秋风。

惟有桃李场，感叹无言中。

李石

李石　木兰

大渡河边瘴雾浓，邛崃关下木兰红。

得州自昔连江雨，此地仍多出窍风，

一笑萱花亲念远，三生藜杖子心同，

莫缘险阻欺方寸，忠信元来处处能。

李石

李石　陪韩守刘村看牡丹

洛阳旧谱隔芳园，姚魏寻香作返魂。

端为名花肯迂路，定知春色落深村。

日中半醉如含恨，雨后幽姿未忍言。

上怨分明有余地，野芹何独溯金门。

李石

李石　彭门春日

不似閒人立道傍，岂将老眼眩韶光。

沟塍绿涨春容润，篱落红披晓吹狂。

薄有生涯随处是，苦无心绪逐人忙。

西归官路成迁次，回指江湖似故乡。

李石

李石　彭州上元二首

蜀川东抱战声流，元夕来监舍畔州。

莫把华灯照人泪，只堪掩面替民愁。

李石

李石　彭州上元二首

河汉无尘碧玉倾，万枝灯里仰天庭。

吾皇慈俭如尧舜，应有天边退舍星。

李石

李石　彭州送花

市上芳菲小洛阳，谁家细马走红妆。

名花未恨东风老，只恨先生两鬓霜。

李石

李石　彭州行邑道中

四月少雨百草热，山中小麦皆乾枯。

溪水下流牛缺饮，连耞未动妻典襦。

而谷催耕鸠妇怨，早得一雨淋汝面。

老夫枕书卧晚凉，农自忍饥官饱饭。

李石

李石　齐人画礼　¨

漆器侈初俗，长袖喧都城。

如何古邃殿，天开垂日星。

奇奇与怪怪，惝恥不识名。

我尝阅此画，肇自齐永明。

人间务备物，未易

丹青。

忆昨因郊丘，盛礼严天庭。

器服各异数，如此系大成。

仰瞻万乘圣，远想三代英。

虮虱容著足，鸳鹭参结緋。

西归访江梅，钧天梦初醒。

心焉感此画，眼角泫欲零。

所见恐未夥，蜀都问君平。

李石

李石　千叶梅

茶醾薰肌屑沉水，郁李注脸匀丹砂。

子真吴市变名姓，仙种自是成一家。

李石

李石　千叶梅

一株女仙琼玉蕊，千叶化佛冰雪团。

且袖今时宰相手，领取前辈儒生酸。

李石

李石　千叶梅

接花莫接南北枝，姑射仙人冰雪肌。

一尘不食自然瘦，红红紫紫糠籺肥。

李石

李石　千叶梅

野芋接花一日事，刻玉作楮三年工。

此家妙有转物手。老圃宽褐藏春风。

李石

李石　秦城二绝

泮林堂后面峥嵘，不道诗书恨未平。

瓜蔓深坑余鬼哭，此间学校倚秦城。

李石

李石　秦城二绝

堑成雉堞绕蚕丛，汉栈分明蜀徼通。

只说金牛能诳客，已输巴粟到关中。

李石

李石　秋晓

床头窗眼白，秋曙溜以光。

暗蛩亦念晓，唧唧话夜长。

披衣看天东，谁与搴扶桑。

急风吹云翳，高树摇青苍。

疏疏泎寒蕊，散作菊雨凉。

此景岂虚属，老火候已藏。

一室清净缘，竹阴覆缣缃。

手拊霜雪枝，隐几待众芳。

李石

李石　秋夜待月

白毫光里玉魂飞，留看常娥醉魄迷。

一任檐牙沸蝙蝠，忍将明镜照狐狸。

李石

李石　秋月

望崖相送欲凌虚，未拟边州作陋居。

法令牛毛纷可笑，使君马尾自能书。

白云度岭愁方寸，黄瘴埋沙费扫除。

列戟横琴果何择，一窗秋月竹疏疏。

李石

李石　秋月二首

夜榻近虚檐，独葭玉蟾冷。

梧桐气先夺，端不碍清影。

李石

李石　秋月二首

江草半黄落，江雨催授衣。

衣中有断线，客子秋念归。

李石

李石　人日集蟆颐视堰

大江拆两股，小江分一支。

秋水七八月，老蟆喜持颐。

往往自夸大，未觉海若嗤。

灌溉虽小惠，湮溺已可危。

父老指水迹，栖苴挂林枝。

高田混坑谷，漠漠沙风吹。

城堞不数步，长堤漫委蛇。

我非河洛想，颇为梁益悲。

神禹岂不到，吾蜀几为池。

人日有故事，敢后壶浆期。

野叟馈鱼兔，鼓舞亦致词。

一笑谢父老，何由救民饥。

但得麦早熟，眼底无疮痍。

老守为尔醉，灯火江之湄。

老蟆亦放光，跳月天南垂。

李石

李石　软条蜡梅

南衙柔软北萦纡，霜碧霜青各立株。

但得东皇均一笑，黄梅吹蜡白软酥。

李石

李石　三藏梨

沉黎厅前三藏梨，老虎须牙龙甲皮。

我来与国惜乔木，尚幸出屋繁孙枝。

春风千花玉叶碎，秋日万子金圆垂。

问禅谁是柏树子，听讼漫逐棠阴移。

李石

李石　三游洞

危磴俯寒水，阴崖擘苍烟。

上开水雪窟，下垂珠玉渊。

何时雷斧手，拓此壶中天。

自然浑沌窍，不受百巧镌。

地胜集灵气，木石含清坚。

三子果谁欤，流辈孰后先。

我来叩玉扃，欲访云雨仙。

呼龙龙未醒，日高贪睡眠。

李石

李石　山亭三首

春日山亭饭，青枝古树阴。

亲朋知老病，田舍岂初心。

月白水泉莹，花多烟雾深。

酒边防恶俗，醉语费披寻。

李石

李石　山亭三首

人谁怜老子，我自类痴儿。

爱草留荒径，疏泉入小池。

春风随处是，晴日与花宜。

好客能相贷，携锄出短篱。

李石

李石　山亭三首

小圃依山入，危亭隐磴斜。

林塘扫寒雨，篱落卧疏花。

处士七松宅，先生五柳家。

柴门何所待，倚杖数昏鸦。

李石

李石　山图

丹砂山中期，交梨海上约。

崎岖九折坂，准拟一丸药。

至今山仙翁，已跨紫霄鹤。

鹤去当归来，尘世忆如昨。

天使自天降，招去游五岳。

洞府日月长，流水花片落。

我来似天意，一官不足缚。

道气迄未充，何以痊瘴恶。

云霞閟灵蕊，雾雨罩仙萼。

臭稗杂菁英，凡草混荃若。

未免七十毒，谁敢试口嚼。

上焉忧国病，下者念民瘼。

安得如昔人，一举翔寥落。

李石

李石　扇子诗

节节荷风驿置，疏疏竹雨龙悭。

欹枕几声鼓吹，卷帘数笔湖山。

李石

李石　扇子诗

无适无莫羲皇人，不忧不惧击壤民。

只有太平容易事，事于何处费精神。

李石

李石　扇子诗

雨挹春红浅，风酣晚蕊稠。

看花不著意，何事亦关愁。

李石

李石　扇子诗

月树吾人倾盖，风蝉老子闻韶。

唤起江湖春梦，几番鼓角秋潮。

李石

李石　扇子诗

斯文悔少作，自谓老更工。

不是舍人样，合住此山中。

李石

李石　扇子诗

鼻端栩栩师南华，脚步落落邱东家。

一春多病守窗户，仰看蛛网粘杨花。

李石

李石　扇子诗

芳草递春风，三山立桂丛。

柳条随驾绿，花蕊上林红。

李石

李石　扇子诗

吐火生热风生凉，自家富贵他人忙。

不为求蛇熏老鼠，翻成打鸭惊鸳鸯。

李石

李石　扇子诗

眠界琉璃鸟度，腹中沉瀣蝉清。

猗兰羲献父子，瘦竹夷齐弟兄。

李石

李石　扇子诗

钏动香飘麝，簪低鬓拂鸦。

休遮笑里用，用此庭前花。

李石

李石　扇子诗

冷著松声似雨，冻教井水成冰。

猛火烧天烧地，清凉谷里閒僧。

李石

李石　扇子诗

杨柳飞时春睡浓，老夫无力看春红。

一杯径尽卧禅榻，高下任意吹花风。

李石

李石　扇子诗

晴日浅深著柳，暖风高下吹花。

醉里蝴蝶作梦，醒后狂蜂报衙。

李石

李石　扇子诗

梅里寻酸却得香，舌根未举鼻先尝。

算来大似输他眼，老去犹堪玩雪霜。

李石

李石　扇子诗

火老不知秋，萤飞风露下。

和月立梧桐，幽人宜独夜。

李石

李石　扇子诗

竹影月来去，荷香风送迎。

南窗枕书卧，醉眼看山横。

李石

李石　扇子诗

今古一声梦呓，乾坤六博呼卢。

醉里猩禽著屐，醒后骊龙忆珠。

李石

李石　扇子诗

春江拍拍浴鹅儿，一夜潮生水渐肥。

画舫正将桃叶渡，彩桥随处柳花飞。

李石

李石　扇子诗

修竿其钓莫钓，短艇似渔非渔。

歡乃一声山水，杏林夫子琴书。

李石

李石　扇子诗

水浸菩提坐，风传戒定香。

藕根金锁骨，花面玉毫光。

李石

李石　扇子诗

柳间坐锻嵇叔夜，过眼余子何人哉。

卿亦安用识我辈，所见所闻无去来。

李石

李石　扇子诗

月下九九仙，云间七七泉。

唤起吹箫子，跨鹤飞上天。

李石

李石　扇子诗

蜂蜜新房日课，燕泥旧垒年劳。

睡起香炉圆觉，醉中山芋离骚。

李石

李石　扇子诗

也不悲噫也不歌，只将恬淡养天和。

团蒲徒倚谁呼觉，梦里分明被佛呵。

李石

李石　扇子诗

积雨莓苔色，秋风松桂林。

莫随蓬鬓改，黄落见真心。

李石

李石　扇子诗

黄叶鸣林卷地风，一天秋色雁横空。

风狂吹作欹斜字，似我遥书咄咄中。

李石

李石　扇子诗

蕲竹皮肤事业，齐统手腕工夫。

跳出二乘火宅，直饶一段水壶。

李石

李石　扇子诗

机锋相拄不争多，父舞三台子唱歌。

若问一时同啐啄，菩提般若六波罗。

李石

李石　扇子诗

海瀗千江辏，风翻大浪随。

六鳌元未足，不是下钩迟。

李石

李石　扇子诗

猛火横秋如烁，银河冷浸月脚。

三更独立梧桐，不恨夜凉衫薄。

李石

李石　扇子诗

东海夜潮舂枕，西湖晓雪窥窗。

香佩幽兰开国，褐衣明月迷邦。

李石

李石　扇子诗

一卷赤松桥上老，三杯玉案瓮中仙。

骑驴出去知何日，跨鹤归来得几年。

李石

李石　扇子诗

薰蒸香积厨，精凿午斋饭。

饭后且放参，林下香一瓣。

李石

李石　扇子诗

鸡虫日得日失，鹏鷃风高风低。

天道先看阴隲，人心何忍自欺。

李石

李石　扇子诗

拈花示病元来怕，遇酒逃禅却未真。

三古绝编徒自圣，二王书法恐非臣。

李石

李石　扇子诗

黑风吹海立，云水渺三韩。

蓑笠渔舟里，无心下钓竿。

李石

李石　扇子诗

世态一日添一病，好书百过消百忧。

羲皇已上自可乐，季孟之间何足求。

李石

李石　扇子诗

江海翱翔地，舟行岸自移。

无心波浪里，鸥鸟不须疑。

李石

李石　扇子诗

月波半浸杨柳，谷雨初匀牡丹。

夜酒只堪允酌，春罗不耐轻寒。

李石

李石　扇子诗

师资为学之规，朋友为学之劝。

说与润屋千金，何似传家万卷。

李石

李石　扇子诗

引手折纖枝，月边簪玉儿。

好与一杯酒，酒香知是谁。

李石

李石　扇子诗

清凉谷里苾蒭僧，猛火丛中续佛灯。

车马鹿羊随大小，不知何处是三乘。

李石

李石　扇子诗

众水秋风劲，群鸥白雪和。

只宜閒坐钓，湖海老烟蓑。

李石

李石　扇子诗

蝶儿也解宿香丛，蜂子尤能醉蜜红。

幻景扫除余结习，自携茗碗漱花风。

李石

李石　扇子诗

锦暖海棠欲睡，絮浓杨柳初眠。

蝶老鬭高屡舞，莺雏学语如弦。

李石

李石　扇子诗

无心已作不鸣雁，恃气多惭反走鸡。

大道三杯仙落托，随斋一钵佛菩提。

李石

李石　扇子诗

冷热衰盾之日，清和夷惠之风。

天运自有常度，世态人情不同。

李石

李石　扇子诗

风雨楼上笛，烧春宽作程。

眉峰须小蹙，梅子弹九青。

李石

李石　扇子诗

颜子见善则迁，子路有过则改。

懒则鲇鱼上竿，勤则大鹏跨海。

李石

李石　扇子诗

露冷蕊珠佩，五湖云水深。

一枝春好在，先寄月边心。

李石

李石　扇子诗

鼻中出入一毫端，不论春温与夏寒。

十二时间无别法，只将心事转天盘。

李石

李石　扇子诗

茶郊君子之淡，酒饮圣人之清。

醉为天下大老，睡则吾辈神兵。

李石

李石　扇子诗

香积盂中玉粒圆，自然肥佛胜癯仙。

万金有药元非病，一笑拈花却是禅。

李石

李石　扇子诗

桃花流水神仙地，枯木寒岩自在春。

错上磨成白玉质，矿中仍现紫金身。

李石

李石　扇子诗

负笈无他奇货，笔端有力躬耕。

僰道颇思山谷，兰陵一变荀卿。

李石

李石　扇子诗

叶叶深云湛碧，花花晴日摇红。

当是身薰成种，不干秋水香风。

李石

李石　扇子诗

君子军中万户侯，文章经史总兼收。

却将我辈毛锥子，夺取将军丈二矛。

李石

李石　扇子诗

春来谁不看花忙，裓上仙风散佛香。

人面何如花面好，赠君一点下禅床。

李石

李石　扇子诗

柏树庭前度夏，荷花池上经秋。

若问西来拄杖，何如南去轻舟。

李石

李石　扇子诗

夜凉红藕六铢衣，露滴银床树影稀。

醉把玉箫风鬓乱，乘鸾初自月归来。

李石

李石　扇子诗

风轻匝破世界，山僧如如自在。

个中纯白团圆，洞然汉香水海。

李石

李石　扇子诗

白团扇子合欢裁，出水菱花镜面开。

好是缑山明月夜，大家骑凤上天来。

李石

李石　扇子诗

隐几今昔两个，卧床左右一边。

正要脚根著地，莫教火焰烧天。

李石

李石　扇子诗

涪上拾遗今日，泉声一炷青云。

会道伤春作别，世间惟有司勋。

李石

李石　扇子诗

神农医王七十毒，金粟如来四百病。

未如一卷混沌书，淡饭粗羹学清净。

李石

李石　扇子诗

芒鞋踏破江头路，日渴檀心犹未吐。

浑教开尽不成梅，定应化作相思树。

李石

李石　扇子诗

春暖锦棠覆径，夏凉红藕盈池。

九蕊东篱绽菊，一花南岸梅枝。

李石

李石　扇子诗

功德海中游戏，菩提树下清凉。

只有登山一醉，啸声分会孙郎。

李石

李石　扇子诗

小小愚民岂易欺，士夫妄论似相知。

业书若上天盘秤，当用崑崙作秤锤。

李石

李石　扇子诗

竹影千林一族，此中孝子门家。

释老曾经抱送，诗书便是生涯。

李石

李石　扇子诗

众妙香中出佛身，小儿造化不能嗔。

要知白塔降魔手，黑鬼元来怕黑神。

李石

李石　扇子诗

三召三逐去之，老眼已不识路。

偶然得个渔家，此是桃溪西渡。

李石

李石　扇子诗

战叶初收两点稀，入帘花影碎晴晖。

莫留一物遮人眼，展出青天放鹤飞。

李石

李石　扇子诗

先睡也须先觉，多文也须多学。

如此没量大人，不知可畏可藐。

李石

李石　扇子诗

山阴五月雪芬芳，猛火丛中雪放光。

比似瑞花成六出，夜深更与佛烧香。

李石

李石　扇子诗

子美来投蜀锦坊，蜀人满口说文章。

卿云已后成机杼，不是无才赋海棠。

李石

李石　扇子诗

达摩一字无法，惠子五车著书。

透关九重见虎，离钩三寸示鱼。

李石

李石　扇子诗

八尺藤床六月天，林间风露饱鸣蝉。

手挥如意葛巾堕，谁诵黄庭惊昼眠。

李石

李石　扇子诗

海鸟已飞空自苦，池鱼虽美可长欺。

白君须发知多少，是我山斋睡熟时。

李石

李石　扇子诗

白团扇子白纱衣，怕见萤光作火吹。

屈指西风明日是，会将束縜乞怜时。

李石

李石　扇子诗

一叶梧桐一片云，秋风江上日纷纷。

鸦来鸦去吾何预，不向声尘著意闻。

李石

李石　扇子诗

峡围碧玉裹青天，栈道凌虚迸出泉。

只有好山须强勉，为渠开眼冒风烟。

李石

李石　扇子诗

止息未论山水音，有弦无弦只此琴。

一杯山芋午茶罢，膝上南风慈母心。

李石

李石　扇子诗

蚤来晚去海波生，蛮触封疆不足争。

袖手更须饶一著，也知竖子要横行。

李石

李石　扇子诗

硬黄细字不足橅，积习水墨閒工夫。

膝上无心学李卫，腕头有诀付善奴。

李石

李石　扇子诗

十日五日愁良工，白团扇子月面同。

一螺黛墨洞房手，为君小笔开眉峰。

李石

李石　扇子诗

野色桥边绿划新，小园胜绝可寻春。

花间蜡屐蜂随步，竹外题诗月傍人。

李石

李石　扇子诗

露叶涓涓泣素秋，旗亭樽酒解忘忧。

别来频寄加餐字，莫遣新诗学四愁。

李石

李石　扇子诗

畜樊利口莺成母，张艾虚心雉作媒。

耐冷强书秋后扇，余醒更罚醉中杯。

李石

李石　扇子诗

六月三伏猛火燃，卧龙无雨口生烟。

蜩蝉何事得美荫，聒聒不上高树颠。

李石

李石　扇子诗

秋扇秋风不怕寒，喜攀明月傲霜团。

自知夺{左火右胥}无他过，造命何如活命丹。

李石

李石　扇子诗

寒藤霜露又经秋，梦入江湖戏白鸥。

二十年来行脚地，耆婆天上看河流。

李石

李石　扇子诗

手栽杨柳唤春归，唤得黄鹂语碧枝。

惊起南窗一觉睡，满庭花影日高时。

李石

李石　扇子诗

灵枢先生出三指，看尽世间人作鬼。

我有一把黄昏根，出君五臓为君洗。

李石

李石　扇子诗

春事曾看满眼花，楼高不见玉人家。

峡云梦断无消息，想像红裙踏雁沙。

李石

李石　扇子诗

行脚归来马簸箕，重龙山上有驹儿。

锹锄底下无人问，要见江湖船子师。

李石

李石　扇子诗

薰弦早已迓秋鸿，岁事先生逆料中。

前密后疏随处改，枉教杨柳怨西风。

李石

李石　扇子诗

三丈为树八尺行，花艳桃李叶柘桑。

元龙自是湖海客，师德去寻田舍郎。

李石

李石　扇子诗

一介吾儒孰重轻，青天蜀道少人行。

芋魁豆饭吾儒事，不若归来谷口耕。

李石

李石　扇子诗

崭然头角翁家儿，儿会读书儿不痴。

桂树团栾五百丈，月边引手攀高枝。

李石

李石　扇子诗

三秋桂子玉舒花，天上楼台出帝家。

只许阿兔操杵臼，不知更有玉虾蟆。

李石

李石　扇子诗

饤饾蛛丝织网罗，坐看牛女夜斜河。

只今颇怪人间巧，见说天孙巧更多。

李石

李石　扇子诗

一叶浮莲不动尘，湖风吹水碧生鳞。

舟中唤鹤归来晚，手展黄庭卧白苹。

李石

李石　扇子诗

缺月空云弄晚晴，读书灯影度微明。

梧桐未肯收残雨，犹作窗间打叶声。

李石

李石　扇子诗

对使破琴良未达，解衣挝鼓亦非真。

从来我辈岂同俗，更遣阿戎来问津。

李石

李石　扇子诗

数竿修竹荫庭宇，上有真禽百般语。

避人飞去却匆匆，惊落枝头夜来雨。

李石

李石　扇子诗

秋蕊深红胜菊黄，拒霜却是最宜霜。

仲谋有子来江表，先与乔娘醉晚妆。

李石

李石　扇子诗

洞中龙老不知年，荣隐先生稳著鞭。

大袖长歌出天汉，信乎平地有神仙。

李石

李石　扇子诗

白白红红不直钱，吹风吹雨逼残年。

种桃自是非君子，指李渠能著老仙。

李石

李石　扇子诗

拙眼扪星绝汉津，只知仙迹混风尘。

天衣自是非针线，此巧如何说向人。

李石

李石　扇子诗

烟雨青丝百尺楼，江南树树拂人头。

此间岂是藏樽处，醉里一声黄鷅鹠。

李石

李石　扇子诗

危冠广袖楚宫妆，独步閒庭伴夜郎。

自把玉簪敲砌竹，清歌一曲月如霜。

李石

李石　扇子诗

弹指花前一念差，东风未老鬓先华。

看花只得心随眼，心倦何由眼见花。

李石

李石　扇子诗

春去春来岁岁同，花开花落任东风。

只堪美酒酬佳景，莫把閒愁料化工。

李石

李石　扇子诗

乱红乱紫满林塘，旋扫苔莓一迳香。

寒食年年新火令，落花何必恨风狂。

李石

李石　扇子诗

四月四日夏令新，余花更饶三日春。

榴红裙子凌被袜，一曲南风花笑人。

李石

李石　扇子诗

亲风庐山面目来，翻经台上月轮开。

山间长物浑无用，多斫云根入蜀栽。

李石

李石　扇子诗

素缣咫尺十分圆，淡墨浓阴画手传。

惟恐动摇天地窄，只应掌上握山川。

李石

李石　扇子诗

{左舟右同}艚市中渔者渔，茅屋岸上居人居。

阳坡细草马随鹿，烟水静花鸥趁鱼。

李石

李石　扇子诗

袅袅腰枝翠拂眉，河东柳家娇女儿。

江南烟雨楼百尺，楼上何人题好诗。

李石

李石　扇子诗

黄金坐拥佛衣红，风动荷花香动风。

鼻观浮香谁领会，嫦娥夜泊水晶宫。

李石

李石　扇子诗

芙蓉香泛白苹洲，杨柳吹花玉雪浮。

且喜两边无一事，五更鼓角月当楼。

李石

李石　扇子诗

花自为王橘自奴，便应次第问东湖。

芳菲未碍沧浪色，照水吟诗镊白须。

李石

李石　扇子诗

上头圆盖下方盘，中夹痴憨白肉圆。

九窍八骸浑不识，更来底处觅心安。

李石

李石　扇子诗

谁将弱水隔蓬莱，对酒思君眼倦开。

醉梦只堪逢故旧，五更酒醒却归来。

李石

李石　扇子诗

爱他国色艳倾城，老衲心城百万兵。

便使有情何足动，幻花况是本无情。

李石

李石　扇子诗

未容谷雨泪胭脂，且趁晴风小小吹。

镜里日高酣睡起，也须瘦了一分肌。

李石

李石　扇子诗

先生种柳懒低头，肮脏门前也可羞。

莫向东风弄霜雪，且随风势衮成毬。

李石

李石　扇子诗

本来骑鹤上扬州，不学老君夸白头。

丈夫要活三百岁，独在中书二十秋。

李石

李石　扇子诗

只教人喜莫教嗔，此是天公最至仁。

吹落吹开俱有意，閒花野草漫争春。

李石

李石　扇子诗

变将冬暖作春寒，叶上霜痕苦未乾。

菜甲麦苗须少待，扶轮何日上长安。

李石

李石　扇子诗

洞庭波浪五湖秋，缥缈云霄帝子楼。

楼上故人穷骨相，箫韶声裡认仙舟。

李石

李石　扇子诗

碧海鲸鱼掣约纶，后生立意要求新。

求新未必胜如旧，苏李元来是古人。

李石

李石　扇子诗

蜡面吹香细细斟，青梅不厌绿杯深。

莺儿燕子能饶舌，要问先生学醉吟。

李石

李石　扇子诗

栩栩齤齤睡足仙，华山浓睡一千年。

龟儿不食龙儿蛰，睡里人间变海田。

李石

李石　石过青渠壁间有何人者诗欲梓潼神君戒杀以从佛神君初以孝廉举岂自

香茗粗蔬肯破悭，相公日食万羊山。

夫君何厚神何薄，自取悬鹑一水间。

李石

李石　石经堂

我来一登石经堂，从以诸生行两庑。

诸生读经半白头，问以始终箝不语。

我闻此经昔中都郎中所隶乃其祖。迩来离乱已亡失，

楷本仅能传蜀土。蜀王闰位供扫除，

独此仍为盛时取。为将严鐍守重扃，

护以缭垣崇邃宇。列之学官岂无意，

不但阙文存夏五。大开明镜别妍媸，

时扣洪钟谐律吕。后生不复事丹铅，

抵死唯知守藤楮。字音随口妄蝩霓，

点画分毫谬鱼鲁。日月当天空委照，

盲俗相欺纷莫睹。石经虽古奈尔何，

人竞传今不传古。行行矧肯捩眼觑，

藓剥苔封费撑拄。坚鑱仅免饱蟫鱼，

隘道争来宅狐鼠。此间邹人傥借问，

为问石经谁是主。忆昨敲门肆诃斥，

几度循墙夸伛偻。登登阁阁隐金槌，

耳聒散空垂雹雨。蜡薰煤染连作卷，

玉轴锦装如束杵。岂无一物媚权豪，

几纸才堪博圭组。尔之所得固么麽，

我则何由宽击拊。一槌只作一字讹，

讹至万千那复数。石经之害此其大，

给有鬼神谁可御。忆昔尝为博士官，

首善堂中容接武。心知不是世间书，

云汉森然城百堵。恢恢帝所有余地，

忍使石经留外府。便当连舸下瞿塘，

飞上三山如插羽。缣缃舛谬钟鼎暗，

天罅岂容无一补。巍巍玉帝殿中央，

河洛东西翼龙虎。虽然斯文属兴废，

帝既有心天亦许。作诗未用拟韩公，

考篆庶几追石鼓。

李石

李石　石蒙恩召还以病留滞度岁赋此诗道别呈诸同官

三驰旌聘合翻然，万里君恩荷记怜。

肯许老饕同守岁，且因春酒介新年。

风传鹢首五湖浪，雪涨蟆颐一脉泉。

他日堂中元佑脚，只堪诵说学苏仙。

李石

李石　石室

来为人所爱，去为人所思。

君看文与高，慈惠蜀之师。

至今窟中像，凛凛建立时。

知非伯有室，定是桐乡祠。

蜀人爱二公，远与千载期。

其间几灰劫，付与一炬吹。

保此岁峥嵘，不动山四维。

东家好邻里，岂任恶少窥。

祠前二古柏，外乾中不萎。

勿作剪伐想，恐是神明遗。

可怜墙壁间，峨冠剑拄颐。

烈士不平气，好在淮西碑。

李石

李石　食枸杞猫头箂

一毛沼泪未宜轻，甘脆提携慰客情。

仙狗吠林堪小摘，乳猫蹲竹得春萌。

齿牙风露虽云美，口腹朝昏只旋营。

尚献一芹裨玉食，天庖回首隔重城。

李石

李石　史宰北湫祷雨

龙卧西山护密阴，肯来北洞礼观音。

便分杨柳军持水，与作商岩旱岁霖。

李石

李石　市进马寒甚

边云寒色与愁浓，酒味何由入颊红。

眼看飞鸢来堕水，心随去骑欲追风。

亲朋立望千山外，笑语殊思一饷同。

问舍求田吾已决，不于湖海较穷通。

李石

李石　示郡南二孙

虞初秘府六百本，老子柱下五千言。

吾家道学天生种，端有斯文示子孙。

李石

李石　试严志行笔

龙跳虎卧王右军，蚕头隼尾始逼真。

不恨臣无二人法，但恨二人不似臣。

李石

李石　漱玉轩为邑之佳处顷春祝寺僧少葺之重来则眼界增明矣因拉王和叟刘

毒露炎炎海瘴浮，一轩谁与聒清秋。

雨花天上清凉手，挽取银河作玉流。

李石

李石　漱玉轩为邑之佳处顷春祝寺僧少葺之重来则眼界增明矣因拉王和叟刘

泉上观音驾海潮，白芙蕖里碧云飘。

便当踏月随天步，环佩无风自动摇。

李石

李石　漱玉轩为邑之佳处顷春祝寺僧少葺之重来则眼界增明矣因拉王和叟刘

知是禅师琢玉工，玉声犹作水玲珑。

琢成大士笑无语，只在声闻一悟中。

李石

李石　双鹤

积雨催寒早，江湖渺障川。

黄花到十月，白发已三年。

酒尽迟村饷，诗成得昼眠。

低回看双鹤，铩翮欲摩天。

李石

李石　水仙花二首

碧云玉搔头，对景山月皎。

霜静在更深，风香我先晓。

李石

李石　水仙花二首

肌肤剪秋水，垂云出龙宫。

我意得子佩，笑许无言中。

李石

李石　送程荣州被召二首

客向江南去，人言冀北空。

贾生前席念，严助荐贤衷。

画舫摇澄绿，飞车近软红。

旧游应未改，尺纸问归鸿。

李石

李石　送程荣州被召二首

出处人情异，寒暄节物殊。

脚轻贪远路，眼转隔重湖。

近例占郎宿，频年已守符。

盛时人与地，尺一费招呼。

李石

李石　送澄师还昭觉

远出蒙霜雪，重来历岁时。

赠师拄杖子，似我簸箕儿。

芳草随西度，岩花向北垂。

莫忘香一瓣，沧海白鸥期。

李石

李石　送处道

上马挑书束破裘，宦情薄处不宜秋。

二年拄笏山虽好，十舍浣花江合流。

此处移文寻旧社，尚因奇字忆方舟。

西川傥有东来雁，莫道曾无截镫留。

李石

李石　送范颖胄

君之家为夔龙氏，龙之威神爪牙利。

岂肯因人下求食，拿攫风雷随所嗜。

问君世学今几传，翰墨诸仙侈名位。

后来诸孙颖与路，元佑衣冠相整治。

春秋大易蜀有师，我获升堂时问义。

江边乔木殊未改，重来忍唾成都地。

感君遗文远相访，凛凛高风今不坠。

梅花道路宽作程，瓠叶杯盘同此味。

少年赤手弄霜雪，想见倚门迟岁馈。

还家莫道囊橐空，客子夜寒仍少睡。

李石

李石　送范至能制置

孔子不到秦，右军念西岷。

剑关铁岭江，与世隔红尘。

天变惜秘境，我岂世间人。

天上紫微郎，笔端演丝纶。

跨象桂林郡，骑鲸芙蓉津。

五岭与三峡，缘云蹑星辰。

忆公玉帐初，草木生华春。

豢龙赤城家，长生定前身。

扁舟载西子，五湖浮海滨。

莫作去来想，雪山轻重均。

况从尺一招，甘泉问鬼神。

庙谟蓍龟旧，鼎味桃李新。

虞衡备编载，我亦愿卜邻。

李石

李石　送勾龙教授

广汉川原迥，重江秋水多。

桥边金作雁，湖上烟如鹅。

岂有雒书出，转添巴字讹。

泥涂滞行客，之子惜经过。

李石

李石　送浩侄成都学官

忆昔官博士，所得英俊多。

斥去典蜀学，蜀士烦搜罗。

二井转辘轳，犹能挹余波。

袍子白纷纷，有如镜重磨。

爱汝似二父，此地曾经过。

分职有十师，圣门严四科。

傥非一万卷，难取三百禾。

我有十咏诗，考古烦吟哦。

鼓钟乐高文，羽翼崇雄轲。

似闻礼殿柏，久矣寻斧柯。

古物天为惜，蒸薪鬼所呵。

堂堂公议地，岁月穷羲娥。

忍此恣横说，后来敢谁何。

我集四库书，琬琰藏洛河。

此外有石经，参酌正舛讹。

熟读懋汝学，师友相切嗟。

汝有屋三间，竹墅连松坡。

日夜望汝成，门户高嵯峨。

我贫自有道，一竿钓渔蓑。

后生问老子，守死山之阿。

李石

李石　送黄安国同年

沙水夜仍白，江月晓未收。

联船共一岸，撼枕闻开头。

五湖翻然归，凫雁芦花秋。

低徊弄水雪，笑面会有由。

有如此江波，大小同一浮。

纖花不自惜，风卷随轻鸥。

谁能徇残啄，五羖肥几牛。

我欲知行津，上峡询耡耰。

李石

李石　送客

送客川原路，怜渠田舍秋。

沙晴分野径，林断出溪流。

马瘦诸公后，鸱夷一醉谋。

泮林无酒伴，颇为老兵留。

李石

李石　送陆务观

近别已不易，远别良更难。

莫作远近想，便觉宇宙宽。

聚散与出处，等以道眼看。

君去便乡国，我留为亲欢。

吴蜀视旅亭，随处寓以安。

谁能诧凡见，鷃翮齐鹏抟。

是家限门地，羽仪耀朝端。

竹西丞相客，冀北幕府官。

清庙瑚琏器，仙人承露盘。

谈笑翰墨香，芳佩杂茝兰。

雪山笏拄颐，碧玉高巑岏。

锋车促收召，买舟系江干。

瞿塘浪粘天，怒涛驾风湍。

西湖软红路，塔级层旃檀。

还来捧御床，剖腹呈琅玕。

前修席玉铉，旧事追金銮。

潦倒困灾患，名节空雕残。

不假子夏盖，敢弹贡禹冠。

隔瀗如昨梦，道义期岁寒。

日边一纸书，时烦问加餐。

李石

李石　送牟尧文

别久无辞道路难，沿海裘依旧据征鞍。

五湖我已遭风逆，三迳君能犯雪寒。

下榻莫嫌烹瓠叶，倚门正及颂椒盘。

一杯少味仍相送，折得梅花带笑看。

李石

李石　送僧南游

天下香火如东林，雷刘胜迹犹可寻。

阿师跳出矮屋下，万里抱被云水深。

汝家老演旧行处，江梅树树前时吟。

可怜此老今已矣，门户久冷怀语音。

去年送圭今送汝，演子两虎不易擒。

吾诗最悭亦何用，且为向来衣钵重。

逢圭问我强健时，犹抱黄经恋虀瓮。

李石

李石　送叔规

凤台却望桑麻川，残僧孤客同一年。

我穷自取君更苦，只有布袜青行缠。

松楠阴阴水边寺，一饷歟寻香火缘。

笔端落尽蔬笋气，胸次不留荆棘田。

穷冬衣褐露黑肘，半夜风雪寒诗肩。

时于连床乞被卧，睡到日午钟鱼传。

今朝别我眉色好，得得西谒骑鲸仙。

自云老矣世涂熟，独有此老无人怜。

更须南去共舟楫，竹火江茶谭夜禅。

李石

李石　送苏汉杰

万里来归道路长，两年身寄水云乡。

仅余文字缣缃富，犹带湖山草木香。

从此定应悬箔去，卑之且说踏槐忙。

逢君客地成乖隔，相送江干问草堂。

李石

李石　送王应祥

进取虽狂我不狂，跨鳌今日郑公乡。

未偕西蜀三年计，来访东湖九月霜。

桃李山城漫红白，橘橙峡路看青黄。

修门万里逢严助，剩剖琅玕出锦囊。

李石

李石　送王郁教授

阴山多风埃，白日下雨雹。

君子何必陋，士气见淳朴。

巴江亦能骚，兰陵善为学。

斯文随所化，后辈仰先觉。

褐衣怀美质，隐隐含山璞。

先生来何迟，绚秀待追琢。

板舆行不难，双雁度云邈。

未嫌一箪蔬，颇胜五鼎渥。

教人此其本，何异垫巾角。

我昔困虀盐，为子得妙斲。

王明躬孝治，正要夔典乐。

小试台阁资，还来侍经幄。

李石

李石　送王瞻叔总领

吴山浮海青，蜀山粘雪白。

两山相西东，渺渺万里隔。

一官谁卑高，博士省中客。

岁月成后先，去住作分拆。

先生何时来，六经尚遗泽。

衣钵肯付我，颇任弟子责。

须髯襄阳翁，龙凤出窟宅。

典刑耆旧内，卿月耀词伯。

归路入西湖，官梅已堪摘。

好将软红书，博此千顷窄。

夷吾王郎孙，江左书竹帛。

临风失惊呼，看刷九霄翮。

李石

李石　送吴道明推官并问赵庄叔何公礼兄弟

送客涪水上，我家珠水湄。

我适归未得，此别那不思。

高才府从事，芙蕖映清池。

堂堂万卷书，乐此簿领卑。

公退得绕膝，戏彩笑脱颐。

山路宿雨乾，篱落黄橘垂。

归鞍三百里，处处吟酒旗。

赵子与南阳，衡门各栖迟。

下马恐问及，说与黄梅期。

尚念鸿雁行，冷落秋风吹。

李石

李石　送新赵宰

身作涪江未归客，更送行人出南陌。

行人磊落高皇孙，桃李賨城看朱白。

高才触事无不尔，百里莫嫌民社窄。

鲁恭卓茂意何者，岂有居官名赫赫。

不须打鸭惊鸳鸯，抵几疾书呼五百。

阿奴公退在眼底，可以弹琴把书册。

此时尚及诗筒来，谈笑千山万山隔。

李石

李石　送杨德源

葛楠合翠盖，上有菩提坊。

大江仅一线，风动云气祥。

地灵生俊杰，酝酿成文章。

墨池子云家，在蜀无他杨。

君家好兄弟，接武游名场。

我昔梦见之，青衫水仙郎。

修廉贯白日，孝义感雨暘。

官满喜可贺，彩衣得升堂。

迟君台阁归，侍立香案傍。

寄书问衰疾，老矣慰苍浪。

李石

李石　送虞枢密还朝

一官齿发老侵寻，金马当年博陆沉。

樽俎笑谈人不见，玑衡造化我无心。

曾瞻玉鼎三嵎近，便觉朱门百仞深。

忍使王阳行九折，囚山未敢废南音。

李石

李石　送张道士游西山至道观

雪打窗外竹，共卧窗间床。

起来忍饥冻，对坐唯炉香。

写之三尺琴，绕屋声琅琅。

相从无此好，要俶西山装。

西山接飞鸿，路入云水乡。

六月余积雪，冬木今春芳。

群仙竞来往，御风骑凤凰。

我昔曾见之，瞳子瞭且光。

张子长鬣师，沆瀣入肺肠。

为取桥下履，仍传枕中方。

此时觅刀圭，念我双鬓苍。

李石

李石　送周行可

国风惆怅黍离离，只有周郎五字诗。

得见大巫今索矣，可怜小子孰裁之。

心如废井凭谁汲，语到修门未可期。

此别更须留好句，梅花窗外见相思。

李石

李石　颂古塔祖胜二首

芦花岸下蓼滩头，上得钩时便上钩。

一曲渔歌川掉拨，五湖烟水月轮秋。

李石

李石　颂古塔祖胜二首

天津桥上弄猢狲，女子从来不出门。

却被罔明穿鼻孔，鬓边香撼玉梅魂。

李石

李石　宿钟阳僧寺

远客来投宿，高人已闭门。

白沙分远水，红树带烟村。

僻径逢僧觅，登山见佛尊。

清风惜秋稼，积雨扫云屯。

李石

李石　题白塔古迹二首

境物三禅胜，丛林十里村。

寺僧晨扫地，樵客夜过门。

瑞像西山映，乾文北斗翻。

名场薰灶突，怅望塔中尊。

李石

李石　题白塔古迹二首

塔倒峰峦影，钟埋涧谷音，

二贤苔像古，四虎竹泉深。

炬火推归路，经台唤隔林。

人头连地脉，古迹备幽寻。

李石

李石　题草堂

百花潭上转疏权，金碧雕残古寺空。

只有草堂人不见，淡烟暗日马嘶风。

李石

李石　题海棠二首

百鸟啼春树树红，轻舟掠岸往来风。

江南江北花多少，都在先生酒盏中。

李石

李石　题海棠二首

林光皎皎弄青枝，颇怪东风解冻迟。

一夜前溪流雪汁，余花别岸不须吹。

李石

李石　题环碧亭

十里涟漪陆瑁湖，一亭幽绝重先居。

云根数朵排青闼，泉沫双流溅绿裾。

竹锁断桥飞雁鹜，荷侵凉槛荫龟鱼。

洛园还许人同乐，时向林间望小车。

李石

李石　题黄筌牡丹花下猫

红英艳云霞，绿叶足风雨。

牡丹花未开，生意妙谁主。

丹青强摸索，闭目想未睹。

天巧非人工，神凝志良苦。

竦然花下猫，蜂喧聒如鼓。

醉眼不成睡，花气日亭午。

黄生与我意，盘礴一转语。

我老花无情，铅粉付儿女。

李石

李石　题金马碧鸡神祠

持节使者来自天，玉皇遣问金碧仙。

蜀山嵯峨九折外，琼楼绛阙迷风烟。

騱騱蹴踏长楸道，喔喔下鸣芝草田。

汉家一瑞恐难致，杀人自要身长年。

麒麟凤凰不知爱，仙物未忍随拘牵。

至今滇昆水含怒，怒迸海脉浮平川。

资中男子文章伯，执笔金銮殿中客。

碧鸡飞去却飞来，此地遂为金马宅。

李石

李石　题李都画枯木

毫端看运斤，笔老木亦老。

莫尽春风枝，秋来厌枯槁。

李石

李石　题罗汉院画像

一任猜嫌极口憎，布衫裹铁面生棱。

何如乞与袈裟著，画作西山十七僧。

李石

李石　题马仲友画花下猫二首

花相春归画锦仙，轻云羃羃护花天。

莫烧高烛三更月，自有真香一炷烟。

李石

李石　题马仲友画花下猫二首

黄鷅鷙鸣处处闻，花开时候度重门。

啄花莫啄枝头锦，留与东皇覆酒樽。

李石

李石　题扪参亭

林盘谷转走萦纡，两腋乘风上太虚。

尘世似将玄圃隔，仙宫元在赤城居。

著鞭欲跨鸾凰去，舐鼎曾嫌鸡犬余。

尺帚何当上霄汉，夜扪星斗步庭除。

李石

李石　题三昧泉

乳崖霜雪根，金地白莲蕊。

泉上碧眼师，秋月照清泚。

玉籢开明镜，肝胆两冤鬼。

若为人面创，如以佛手洗。

遂解七国仇，化为三昧水。

我来愧尘缨，与世无愧喜。

平生一瓢心，属餍岂为己。

定知蜀山龙，云雨高卧里。

微丝出游戏，僧饭冰入齿。

灌溉丹穴深，窈窕沧海底。

人怨旱火焦，雷公费鞭箠。

请师拄杖头，搅山唤龙起。

李石

李石　题升仙桥

茂陵读赋喜虚无，不是题桥便丈夫。

漫说归乡夸驷马，了曾涤器对当垆。

李石

李石　题师永锡知县画老竹枯木二首

霜雪倚岩树，雾云秋水槎。

且须高著眼，上有昙钵花。

李石

李石　题师永锡知县画老竹枯木二首

水墨三十年，一枝更一节。

工夫不争多，尽立庭下雪。

李石

李石　题苏氏巽风阁

巽风起东南，大地万物小。

吴门共延瞩，匹练横江表。

李石

李石　题王氏歟竹亭

夏虫不知水，朝菌不见月。

吹息天地间，随分了寒热。

谁为歟岁晚，久久媲清节。

君家不令君，千金僦别业。

不殊山阴宅，孙子今几叶。

胜取三百廛，共坐六十劫。

春林扇温风，夏簟落苍雪。

重来得更仆，千偈不须说。

李石

李石　题薛公肃问梅图

湖风吹衣筇九节，瘦如梅花骨欲折。

诗魂别后谁与招，独立西湖树边月。

李石

李石　题阴山七骑图

回岩客子卖墨人，诸孙卖笔笔有神。

墨翁已入蓬莱殿，笔孙有愧中书君。

迩来小孙兼好画，两幅溪藤七匹马。

虎狼避路狐免藏，逆风吹沙霜满野。

邛崃关头大渡河，使君五马千丈坡。

猎将一围看蛮走，醉敲铜鼓蛮踏歌。

急收此画人莫识。矍铄之翁夸笔墨。

不知再泛洞庭船，袖中一剑随飞仙。

李石

李石　天彭得解

一第枫宸岁月深，槐花杯酒喜同斟。

真成冀北空群马，便作双南满地金。

计上八人才子数，笔端四海状元心。

蜀天九万看鹏运，侧耳潮头驾捷音。

李石

李石　天彭受代迁静正堂以代者未到漫兴二首

客宦去未得，山风来不迟。

东湖霜后冷，北斗夜深移。

老桧新翻叶，狂花故著枝。

忧时恐无补，只益鬓丝垂。

李石

李石　天彭受代迁静正堂以代者未到漫兴二首

罢戍成迁次，投閒想帮居。

风霜欺老大，书信卜交疏。

黄叶频供扫，青山炯自如。

斯文身健在，归及岁之余。

李石

李石　天彭行县

公馆静寥寥，园亭景物饶。

溪光明短彴，树影荫危谯。

山鸟忽双下，池鱼时一跳。

主人王事简，文酒日逍遥。

李石

李石　听水琴

本自无弦奏凯风，水流空洞作丁东。

虀盐老向伊耆氏，何必闻韶肉味中。

李石

李石　同邓使君赏双头牡丹

兼金必贵双，珏玉不独只。

嫣然彼丛生，佳处亦求匹。

沙寒水成练，雪洞山立壁。

春回小洛阳，淑气自融液。

主人似维摩，拈花许入室。

不碍清净眼，粉黛眩青亦。

联香飒轻吹，并影旭朝日。

有如猗兰心，相同不相敌。

偶来饮此酒，对花情有激。

试哦常棣章，反经道如一。

李石

李石　同韩子东赏牡丹

呜呜晓角春风送，日日官身随鸟动。

但知敲傍负佳辰，纵有芳菲难入梦。

起寻北郭新雨后，愁见西山含雪冻。

茅茨虽暖岂宜花，笑我此行真凿空。

向来洛上定真谱，只许姚花充物贡。

只今老病陪少年，驽骑何能追骏鞚。

便将花裓问天女，欲返田园寻二仲。

此花含笑我不言，且插一枝风帽重。

李石

李石　同王夔州探梅

莫因红紫媚楼台，洁白光中处处栽。

香骨未应春雪妒，素心偏向暖风开。

清樽妙赏今谁健，晓角年光不用催。

别后西归玉堂约，诗筒只有月边来。

李石

李石　挽船

群儿生长轻江湖，上船下船谁使驱。

江牵百丈沙水涩，岸上风雪谦泥涂。

下循枯苇鹅鸭乱，上控绝壁猿猱呼。

可怜进寸得退尺，挽脚不住头欲扶。

均之两两穷性命，我自有罪非尔辜。

二年学省一不补，天子幸赦怜其愚。

一船放归小如叶，满载岂有海上珠。

琴书之外求长物，去时未有来时无。

尔曹怜我共努力，归路尚远天西隅。

泊船且醉花柳岸，为尔尚肯满眼沽。

李石

李石　挽何与时

留滞周南隔要津，尚余家传付坚珉。

才高未觉儒冠误，句好仍传乐府新。

诸子尚能频屈指，一门今有几朱轮。

吾乡水镜君尖恨，耸壑昂霄会有人。

李石

李石　挽沈提刑

金马堂堂有陆沉，斯人出处可重寻。

豸冠议论回天力，绣节平反念母心。

一代师承无别派，百年朋旧托遗音。

便当佳传磨苍翠，桐桂森然欲出林。

李石

李石　王晦叔许惠歙砚作诗迫之

书生总不羁，岂是谬进取。

偶然一舟具，初不作出处。

三年客江湖，风浪恣掀舞。

君门九天上，一一守菟虎。

是间无先容，何忍弃外府。

万卷久已破，一字未及吐。

归来赋蜀都，笔下带吴语。

传闻两坑石，妙处天可补。

试遣长须来，拜赐君已许。

李石

李石　王家亭池

涪川胜处城之西，万松直上王家池。

池心有亭无四壁，五月菡萏生沦漪。

向来城中望山上，但见一抹深黛眉。

却从山中望诸处，云雾平野光参差。

飞鸿群往山数点，阵马万匹江东驰。

眼前景物费酬答，中有隐几无言师。

题诗他日要人识，君家有叔良不痴。

李石

李石　王显之求名其二子日忠厚日忠恕

有子固可贺，无子谁为羞。

尧圣传世念，厉丑似己忧。

有子与无子，人事天为谋。

王家乌衣巷，叶叶追前修。

乃翁万卷书，一一手校讎。

厚恕命尔名，万金美田畴。

种德日夜日，藨蔲期深秋。

字表名所出，无意孔与周。

陶公责端宣，晋人警师仇。

君家膝上郎，有如昔徐侯。

富贵二雏语，岂有卑微休。

李石

李石　王真画桃花玉颊儿扇

飞上桃花玉颊儿，小红轻踏碧萎蕤。

莫教啄破枝头雨，怕见胭脂泪点垂。

李石

李石　问赵有方乞琴

公子年时尚奇伟，大剑横腰发冲起。

自言学道晚有得，心静无波古潭水。

平戎万卷喑不吐，蟠向胸中作宫徵。

眼明惯识峄阳材，手制教成古绿绮。

人生会费几两屐，巧处才容一张纸。

许多黑瘦肯忍饥，枵腹悲鸣聒人耳。

公子公子赠我来，明珠白璧遭沉埋。

我家老马解仰秣，渠家煮鹤充枯柴。

李石

李石　五更一点月照窗几以为晓也披衣视之雪厚至尺许喜甚赋诗

雪片成孤立，蟾华与共游。

从教惊蜀犬，曾是喘吴牛。

蹲石依松瘦，寒溪映竹流。

遥知明岁稔，携酒上南楼。

李石

李石　武侯祠

风弄波涛鼓角喧，蜀江犹有阵图存。

纶巾羽扇人何在，眼看群儿戯棘门。

李石

李石　悟仙庵

担头活计任推移，前世生身后世知。

沥血山中留语句，至今橛上系驴儿。

李石

李石　西堂前老松状如偃盖或云即摩顶松也松产茯苓为人窃去松今不存因栽

阿师从何来，最是两肩苦。

一头载梵书，一头荷慈母。

至今江上松，东西随仰俯。

此松岂有情，摩顶记佛语。

松根白衣仙，日夜瑞光吐。

翩然紫霄上，蛰龙起雷雨。

我来悟前缘，父老指环堵。

风花即几席，经草随步武。

重栽渺生意，合抱阶尺土。

他年十八公，此地记初祖。

李石

李石　喜雨谣

春水摇冻春水肥，小风卷沙梅雪飞。

东皇劝人作耕织，天雨粒粒机中丝。

田家喜说新年话，苔青映门竹枝亚。

有钱输官官不嗔，满地黄金不论价。

李石

李石　虾蟆碚

水晶宫中玉虾蟆，多年栖息嫦娥家。

忍饥不及一夜啗明月，天帝怒尔谪下三峡脚手犹爬沙。

婪酣大肚饱清气，但见琼流珠液百尺垂唅呀。

峡人只作泉水看，不知元和漱咽犹是月之华。

从来至味不可说，陆羽只作第四夸。

可怜提瓶肥羜子，强饮百斛莫救肝胆邪。

我闻老蟾之酥乃仙药，能使风草化作黄金芽。

何如闭口自润泽，换尔丑质生角牙。

会当骑尔却上月宫去，下看桑海渺渺凌苍霞。

李石

李石　峡中

峡水方中驻，归舟溯蜀门。

竹枝声处处，梅蕊雪村村。

来去山峦笑，啼号地主恩。

幸然穷性命，不必赋招魂。

李石

李石　夏旱

四月旱火坤西维，湫潭百丈沧江湄。

潭中老龙帝所御，偃蹇不任世俗羁。

招呼频费香火诚，去则甚速来何迟。

炎官火伞日轮午，一尘不动天琉璃。

火光之中兴白雾，风伯鼓鞴雷奋椎。

黑云压城白昼暝。倒泻银汉倾天池。

帝勅九乌以震死，血饱龙吻纷淋漓。

再拜谓龙曷少霁，龙与我职均有司。

商霖傥可通帝梦，正直炯炯唯龙知。

李石

李石　仙巢

仙人九天上，骖鸾绁飞虬。

飘飘紫霄御，下作人间游。

二十四洞天，海上横十洲。

乾门凿井络，丹梯云气浮。

中有三仙山，璫佩鸣琳璯。

群仙各分化，一笑芳菲留。

我作招仙诗，披风上巢楼。

仙鸟衔玉书，仙花拂人头。

手挽北斗柄，揖取银河流。

六合正泥滓，一洗苍生忧。

李石

李石　香橘二首

霜余袅袅撷秋芳，露洗娟娟百宝光。

龄冷欲餐琼树玉，手温谁握洞庭香。

李石

李石　香橘二首

千林独觉一林芳，稼碧搀先送晓光。

鲁酒未妨杯雪冷，麝兰半杂袖风香。

李石

李石　小孤庙

唤作孤姑恐未讹，寄名栎社不争多。

但云龙女来行水，免使牛郎暗渡河。

李石

李石　小桃

方春花气苏，谁忍犯霜晓。

漫山千树桃，缩颈听春鸟。

独此开数株，此桃也不小。

晨霞碎林霏，绛雪压枝袅。

梅魂正零落，月影夜悄悄。

陈新接物态，俯仰映池沼。

蓬莱有大桃，岁月较多少。

自从偷儿得，弱水隔浩渺。

且与倾绿尊，乍见喜围绕。

尚有芥子微，须弥寄毫杪。

李石

李石　携子孙到四明洞节叙有感

四昨本山名，与洞屹相向。

取山以名洞，足以迎景贶。

我非济时才，香火三遣放。

再为玉局吏，圣恩覃旷荡。

有如鉴湖乞，均逸江海上。

圆也如乃翁，历历耗心匠。

三径同蒋诩，五柳比元亮。

一日培壅力，百年基址壮。

桃李遵旧蹊，松竹缘叠嶂。

林花拂朝晴，山鸟激清响。

园人收果实，夏秋各有饷。

谁云橐驼种，已有猢孙藏。

翁前携客来，未免策拄杖。

崎岖到洞门，衰病筋力强。

洞中亦虚白，喜气含万象。

俎豆具仓猝，一杯复一唱。

山果与山花，足以备清赏。

杯盘旨味薄，笔墨醉语妄。

醉中忽抬眼，云巢仍在望。

投杯揽衣起，涕泪立惆怅。

云巢我师友，白玉已黄壤。

相距洞与山，风雨灯烛晃。

有如对床夜，了不隔寻丈。

他日吾子孙，丹青二老像。

李石

李石　谢处道贶墨用与德醇韵

十八公家四十围，凌烟勋业在临池。

掌中乌玉劳分饷，世上玄经只自知。

颇觉陈人空面目，谁能闹处损心脾。

又须什袭牢藏苦，共看河沙指后期。

李石

李石　谢冯济远惠端砚

学道本屡空，所积岂为贫。

我生无长物，有辄恐累身。

挟块公子伯，陶土帝者仁。

可惜水玉姿，下与瓦砾亲。

吾子泮林旧，文采含青春。

江湖挹余波，谓此席上珍。

方正自温润，玉德如其人。

潦倒竟何用，厚德山岳均。

愧非笔札才，不堪演丝纶。

三召已三逐，琬琰甘猥法抆拭置前列，

濯以天汉津。斯文傥未丧，

六经要铺陈。大易伏羲祖，

春秋丘明臣。琢磨三益友，

几案增日新。定非注虫鱼，

与世忆凤麟。

李石

李石　谢浩然尝为余作异梦余再被召浩然有诗次韵复之二首

舟楫风涛桧与松，一堂白发几篙工。

江湖万里吴天迥，正在巴陵日本东。

李石

李石　谢浩然尝为余作异梦余再被召浩然有诗次韵复之二首

岩栖谁似昔人贤，好梦通灵莫浪传。

号召我令成再往，飞鸣君已及三年。

李石

李石　谢浩然以梦告且赋诗见赠次韵复之二首

步绕西湖九里松，归来诗句有新工。

旧游开眼谁同梦，又欲携君过浙东。

李石

李石　谢浩然以梦告且赋诗见赠次韵复之二首

缚草徒然未若贤，绝韦老矣定谁传。

舞雩著我三千子，华表须居五百年。

李石

李石　谢刘韶美送酒

别恨连湖海，惊心阅岁年。

思君愁北阙，将母上西天。

更酌鹅黄酒，如浮鸭绿川

不须忧九折，忠孝得双全。

李石

李石　谢彭守送花

别去名园走路尘，啼妆犹浥露痕新。

且陪东阁诸侯客，粗了西湖一半春。

试与清泉召魂魄，已惊黄蜡损精神。

回头却忆风流守，金粉珊珊堕舞茵。

李石

李石　谢人惠新火

六龙杲杲看推移，也有分光蔀屋时。

作古远知燧人氏，至今犹说介之推。

扣门自此人皆有，暗室从来我不欺。

冷灶无烟知几日，凭谁乞米试晨炊。

李石

李石　谢胜老惠胡桃

浮海黄池近，还山白雪高。

禅如石佛样，学带楚人骚。

我欲怀金橘，师能遗木桃。

钓鱼船上客，此句可连鳌。

李石

李石　谢王公才惠资阳梨二首

老火丹田热欲吹，不妨水雪重提携。

金多不用千头橘，刀害无嫌三藏梨。

李石

李石　谢王公才惠资阳梨二首

满盘水玉岂虚投，落笔琼琚未易酬。

欲写霜柑三百颗，更寻火枣八千秋。

李石

李石　谢夏彦博知县惠落雁木并紫箂茶绿菜二首

紫箂先期火未钻，绿芹犹及荐春盘。

江湖别后浑忘味，忍把南烹累长官。

李石

李石　谢夏彦博知县惠落雁木并紫箂茶绿菜二首

入用定知材见伐，不鸣仍以雁遭烹。

漆园二物都疑著，老去从军得细评。

李石

李石　谢杨寿卿惠香木拄杖

夜郎溪中七香木，长身一握如紫玉。

向来蛮村已自奇，耻与龙涎鬭余馥。

誓将膂力奉君子，度越山岩走穷谷。

夫君得此不自珍，要当助我扶衰独。

忆昨与君骑竹马，健力随群走黄犊。

看看四十老形具，此物胡为苦催促。

世间行险岂吾徒，且卧方舟同结足。

李石

李石　谢杨寿卿送双鸭用香木拄杖韵

我家群鸡真似木，君家双鸭重如玉。

情如此物不敢烹，未忍戛羹求剩馥。

传闻深村水田里，翠羽成群蔽溪谷。

乔仙两舄不用多，尺纸长须慰幽独。

墙头瓠壶舍下笋，唤作蒸鹅烹健犊。

前时馋客错欢喜，益水添薪费煎促。

主人此外北窗风，饭后乳瓯初睡足。

李石

李石　徐童子弹琴极聪慧诗勉其学

髧如丫角垂两耳，口诵黄庭调绿绮。

诸公拂榻乃肯留，疑是前时徐孺子。

我琴挂壁久不弹，浙声分作蜀声看。

但得古人指下趣，转觉良工心事难。

欣然过我同一笑，旧曲重闻如再少，

咸韶本自凤凰鸣，筝笛任夸蚯蚓窍。

孺子孺子年更痴，十三在胜陶家儿。

阿端不识六与七，随分牵衣觅梨栗。

李石

李石　雪

羡他雪色一般同，点缀苍苍滓太空。

白比虾蟆终蚀月，轻如蝴蝶乱随风。

不容著迹无人处，漫借作光似我穷。

翠竹疏梅成佛地，未嫌冻立此山中。

李石

李石　雪

大地纖毫色色空，寥天望极一鸿蒙。

夜凝冷浸梅魂月，朝拂轻回缟带风。

身世密移尘境外，乾坤收入玉壶中。

虚堂瑞草琼林合，压尽蓬莱第一峰。

李石

李石　雪二首

客宦成分戍，人谁笑牧蛮。

三碉横塞外，两涧拆云间。

鸟与花争树，春随雪入山。

功名成索寞，何以慰亲颜。

李石

李石　雪二首

岁事频年恶，心知一饱难。

只愁无此雪，得句不言寒。

酒薄何妨圣，梅清合进官。

老兵怜我意，赤脚唱平安。

李石

李石　严一飞惠余一唯图书赞其上甚佳石更名忠恕图置之座右以为居官奉母

善水沃沸焦，善药调瞑眩。

吾岂斯人徒，屏开慈母面。

丹青解人意，二字出素练。

孝哉耘瓜子，伤根岂所愿。

升堂致一唯，出门成两见。

遂令李老书，不和韩非传。

吾家桃李园，力行未敢倦。

明知政事拙，稍觉言语贱。

四科定谁先，袖手水入砚。

会请无言师，宽处著方便。

李石

李石　杨德彝立春日携诗远访次韵

鞭笞土牛子，鼓舞勾芒神。

初开一岁籥，已有五日陈。

胡为松桂老，强逐桃李新。

自言草玄客，颇爱郑子真。

虽云公卿贵，虚名竟成尘。

况我已三黜，素志无一伸。

遂去田舍畔，得与渔樵亲。

奉母缺禄食，菜饱不敢嗔。

夫君亦人子，等是我辈人。

青鞋裹白足，乌帽遮长身。

襟期访郑老，酒伴寻南雘。

吾文天未拯，古道日以堙。

登坛要先歃，更约明年春。

李石

李石　杨尉三和篇补其二以为答不敢虚盛意

前时赤旱要刑鹅，今日平田涨绿波。

不特蛟龙偏得意，可知蚯蚓亦能歌。

李石

李石　杨尉三和篇补其二以为答不敢虚盛意

湖亭饮酒对新鹅，金错杯中卷白波。

村鼓冬冬更堪忆，画船照水采菱歌。

李石

李石　夜读韩子苍文二首

四海文章六一仙，江西名派蜀人传。

从今元佑无多子，虎豹狐狸各斐然。

李石

李石　夜读韩子苍文二首

二河忠义雪山重，元佑何由见古风。

一月群星虽晚出，斯人尚可殿诸公。

李石

李石　谒武侯庙

此地蛟龙伏，中原蛇豕多。

借君白羽扇，万马饮黄河。

李石

李石　一飞居忧题扇赠之

南山雪色老于菟，镜里功名镊髯须。

袖裹白巾渠信否，樽前一掷看呼卢。

李石

李石　一笑

一笑真成亟负作，可人懒散费招呼。

忘言摩诘元无病，健倒卢仝不用扶。

野葛三餐莫予毒，桃花几度约吾徒。

杜门人与春偷老，风雨声中长白须。

李石

李石　伊川祠呈程咏之

弹我清风弦，酌我明月樽。

栖迟元佑鬼，零落伊水魂。

金玉百世师，丹青几代孙。

水雪耀荒谷，云雾迷空村。

斯人阨衰世，吾道谁与论。

仙人白石溪，夫子青山根。

李石

李石　永兄作灵照寺墨梅雨纸殊佳仍书二绝其上以为饷次韵谢之

荒畦草棘暗霜秋，菜饱无期那不愁。

去去携蓝问灵照，此间熟处要经由。

李石

李石　永兄作灵照寺墨梅雨纸殊佳仍书二绝其上以为饷次韵谢之

不干老眼眩生花，自是诗人醉墨斜。

从此绛州烟水窟，竹篱茅舍子真家。

李石

李石　用之相访忽忆汉孙不得一脉以死用前韵

叩门剥啄涕沾襟，忽忆僧孙病骨侵。

壁上卧龙香线断，柱间题凤墨痕深。

仓皇不瞑思君眼，辗转犹希住世心。

真意自天渠信否，赠篇聊当阁中箴。

李石

李石　忧旱

清和气始交，候火未可炽。

雨师偶失职，焰焰使人畏。

东湖冷如水，舍此谁止沸。

猊吻呀不吐，浊泥点枯翠。

农田不难料，焦灼凛生意。

西南有重屯，百万方振臂。

自今数秋成，一饱傥可冀。

蛟龙卧慵懒，朱鸟夸羽翅。

吾生老文园，肺渴不自慰。

安得挽天河，并为洗兵气。

李石

李石　游黄州东坡

斯文元佑间，一代人物好。

我生嗟已后，不及见此老。

朼来东坡上，雪堂亚荒草。

此州三家村，大江流浩浩。

四海矜重名，六丁护残藁。

伤心逐客令，失脚空山道。

昔为魑魅憎，今作神明祷。

小桥行吟处，风叶付谁扫。

李石

李石　游铜梁县云岩

我来云岩夏初吉，岩洞向晚开新蟾。

晴空飘飘雨花坐，护此燕几垂飞檐。

老僧闭门一榻外，但有瓶钵云炎奁。

人间日车手可热，道上火繖官争炎。

不知此地荫冰雪，崖花石蔓骈浓纖。

传闻仙人有蜕骨，玉塔未许窥幽潜。

行人各走记名姓，浪费粉板相黐黏。

不知苏黄岩上字，端有妙处垂缃缣。

至今岩泉泻千仞，似与二老争森严。

斯游与子固不薄，一饷喜逐清赏兼。

稽首林间古石佛，面目慈悲雄须髯。

狐狸骑项鼠绕膝，苍苔藓剥侵裙襜。

我愿石佛须少忍，欺善怕恶神所殲。

君不见迩来石佛胜铜鬼，会煮翁仲烹飞廉。

李石

李石　又送马氏兄弟归彭门

山程趼足肯相从，未厌崎岖易道东。

二马仙风还旧观，六鳌香饵看新功。

北田夜诵披莲蕊，东阁春归折桂丛。

努力锦衣双拜手，寿杯堂上雪髯翁。

李石

李石　余所藏李文才画鹤甚奇伟岁久缣烂各缺一趾偶有善工为补之

高轩得意翔云间，妙画匿迹缣素残。

柱头老丁留语后，兀兀无趾如叔山。

不妨万里戢六翮，顾步下啄芝田宽。

方舟惜鹤并惜画，一夔之足万金价。

莫将凡笔补丹青，谬作身轻一鸟下。

李石

李石　鱼相忘

通涂合西南，达人戒同异。

二鱼各自鱼，是鱼岂有二。

瀗处海茫茫，波涛适相戏。

笑我湖上亭，鳞鬣纷族类。

情知我非鱼，此意鱼或是。

欣然得所适，相见不相遇。

鱼行我无心，我得鱼亦遂。

藻荇披秋光，水与天妩媚。

明月帖湖心，照风鱼不寐。

我琴无杀声，螗蜋勿余忌。

李石

李石　与程端卿相另峡中共系船瀼东留一日

宦路随惊鹊，家山隔断鸿。

荒椽秋雨过，疏竹暗泉通。

千骑寻城北，双舟忆瀼东。

我诗虽未好，聊为使君穷。

李石

李石　宇文子友以诗来觅酒

玻璃江深麦初熟，引水细舂比炊玉。

老守斋钵自有余，端为吾民忧不足。

荔枝堂前红数栽，倚树读书门不开。

收麦入厨催酿酒，客问遣骑何时来。

李石

李石　羽扇亭

十里山光绀碧围，瘴烟收尽溢春晖。

黄紬睡美闻卫唱，白羽风高入指挥。

楼角片云随雁去，豨头骤雨送龙归。

君王若问安边策，苜蓿漫山战马肥。

李石

李石　远去亲侧浩然归心再用韵

指点西来海上峰，此间魑魅我能逢。

果何所补身先老，岂不怀归意已浓。

骐骥群中怜短褐，龙蛇窟里倚长松。

一堂四相经行处，洒扫云烟觅旧踪。

李石

李石　栽橘

封君培雍百年心，准拟霜秋色更深。

办取数钱收一掬，此奴随处即成林。

李石

李石　再次韵计教授

糟丘尽醉国人狂，谁似东家礼义乡。

万卷短檠磨岁月，一生寒砚敌水霜。

饭牛坐待扶桑白，战马初归塞草黄。

奏牍三千君未晚，殿帏正要上书囊。

李石

李石　再以韵谢吴美仲和篇茶樽之贶

东屯花恼只颠狂，五柳门前翠著行。

更遣大瓢来断送，忍教醒醉问渔郎。

李石

李石　再用九日韵答何邵卿二首

老蝶凌风作晚狂，小春争得媚寒乡。

池边团碧擎残雨，林末轻红拒薄霜。

笑我何时书竹帛，似君依旧踏槐黄。

相寻一醉能来否，枉费公家压酒囊。

李石

李石　再用九日韵答何邵卿二首

习气仍余酒后狂，十年坐斥醉中乡。

读书窗外千堆雪，利剑床头一匣霜。

收拾微吟追李杜，研摩小楷逼苏黄。

他文逍遣随儿辈，颇笑翁痴作一囊。

李石

李石　赠钓车道人

铁弹牵丝响钓轮，鱼竿妙与易通神。

莫将瓦卜欺天眼，误看凡夫作道人。

李石

李石　赠开元观李法师

射虎将军须发白，老作三茅洞中客。

群仙呼去问姓名，谓是前时李八百。

天孙乞与云锦衣，白日化为仙鹤飞。

赤城山下百花市，卖符卖药沽酒归。

李石

李石　赠墨手道人寄晁子止即用子止韵

夷门道人墨为手，艺如巫咸日中走。

逢人便与墨模糊，西里自妍东里丑。

不须更相邑中黔，面比乌鸦色未深。

为抬墨手高处问，我手何如君子心。

李石

李石　赠庞玠术者

难易如何是祖风，却将性命命庞公。

向来一口西江水，因甚谈天不落空。

李石

李石　赠杨教授

读书要身荣，得禄为亲喜。

端知绛帐华，乃在彩衣里。

冷官多澹泊，有道足甘旨。

登堂四壁余，发帙照案几。

尚有老孟光，环以三稚子。

一笑扶鹤发，相见折屐齿。

出门顾诸生，正事歌锡尔。

生朝适余暇，汤饼庆弧矢。

众客集清辰，好语塞两耳。

我有海上方，剩泛杯中蚁。

永为萱堂寿，胜饮菊潭水。

李石

李石　赠杨尉送湫水

天上妥雨水鸣渠，一龙任责固有余。

今年水来雨不集，彭民不及江中鱼。

以堰致水高百尺，灵湫在渊烁红日。

彭民怨龙不怨人，龙则有职谁之失。

九峰仙官梅子真，豢龙有术龙不嗔。

去年作堰今请湫，二者兼得苏彭民。

东湖别驾但捧腹，卧听萧萧响疏竹。

往来莫便轻泥涂，软脚有酒为君沽。

李石

李石　赠张听声

人言鼻听无如龙，听不以耳乃反聋。

未若水母本无目，隔水响应相鸣雄。

我持此理问张瞍，废目任耳偏能聪。

忍闻此声亦愦愦，俗嚣政在群鸣中。

枉将蚁动作牛鬭，妄遣蚊聚成雷公。

昔人乐归瞽其职，五音六律诗人矇。

我琴三尺玉横膝，欲广舜孝歌时雍。

游鱼舞兽解人意，此意忧乐斯民同。

瞍乎洗耳试一听，莫似北客歌南风。

李石

李石　展峰亭

起来蛛网羒茅檐，脱叶飞飞却倒粘。

十月风光成妩媚，一林霜气自深严。

比花已老何人摘，村酒无多喜客添。

收拾江湖閒望眼，展峰亭上数山尖。

李石

李石　张绍贤以诗索佩刀次韵复还之

喜不至流怒不悲，句中銛锋解人颐。

水霜凛凛笑一吷，三尺有喙金玉词。

二惠肯来但独步，明光殿中文绣具。

便当携此上青云，天子方深南北虑。

吾今老矣君可思，吹毛之珍何所施。

和诗反刀三叹息，莫把神槌困钝锥。

李石

李石　赵权可许惠筇竹山峰佳者用前韵戏之

使君未怕牧蛮官，游戏边藩不作难。

龙竹风霆惊物化，鳌山趂屭照人寒。







卷166

李石

李石　芝草

边上秋风生，众芳感萧瑟。

何由九地底，一气回暖脉。

官居类僧坊，忽有芝草坼。

骈跗间红紫，合盖晕黄白。

秋菌苦争气，渠自凡眼窄。

此理岂人为，信我匪天厄。

年余窍边廪，菜饱固不择。

谬政鬼所笑，敢望神意格。

山中合欢桃，陇上六歧麦。

一年获三瑞，助我动行色，

归来及受厘，藉口缓诛责。

从今归商山，举手谢樵客。

李石

李石　直方大

梧桐角可磨，江沙玉能错。

由来刚强徒，未易胜软弱。

是在六二坤，对病可为药。

吾生任天真，三者不自度。

中年坐龃龉，出语遭击搏。

官居寄委蛇，晴窗傍林壑。

泉乳发深窦，竹萌抱新箨。

不习其经兹，玩爻情所托。

一字得一师，圣贤如可作。

坐待韦编翁，为我解禅缚。

李石

李石　至喜亭

归路巴人处处逢，巴人舟楫语音同。

雪霜寒谷残年后，云雨阳台昨梦空。

沙水清有延月白，峡林香欲试春红。

饭山虽瘦无奇语，至喜亭中著醉翁。

李石

李石　重阳

得得浮家帝里游，西归节物共南州。

群鸥自得水空阔，远客肯因船滞留。

千顷白苹风掠岸，一年黄菊雨深秋。

醉名未忍成狂率，任脱乌纱笑白头。

李石

李石　舟次湖口追忆任明府

重来又十年，山水故凄然。

独雁仍为旅，双凫已作仙。

浊流分蜀派，青色聚淮烟。

石上罾鱼者，犹言县令贤。

李石

李石　舟中示开并寄圆

三年独客思亲泪，洒作钱塘大江水。

却乘此水得西归，两泪急收成一喜。

庾公楼上江月春。拍手中流逢小麟。

駸駸逼人出瘦骨，懔懔似我今长身。

夜船灯火无乃是，犹似梦中论梦事。

小鹏有翅未能来，独学膺门想憔悴。

一官外物等去留，来去足喜去莫忧。

虀盐敢有去国恨，菽水未免还家羞。

峡江之人走云雨，送船迎船闻叠鼓。

君不见并舍紫薇郎，颇愿生还见乡土。

我今归来四壁空。两窗万轴南北风。

杜门忍饥吾与汝，文字穮蔲祈年丰。

李石

李石　周参政惠书唁及亡儿开二首

颡马非才具，蜗牛惜弊庐。

风时甘伏枕，风雨阻来车。

药裹衣巾内，梅花酒盏疏。

江湖慰寂寞，一纸故人书。

李石

李石　周参政惠书唁及亡儿开二首

取士平轩鉴，吾儿死布衣。

招魂荒草墓，冤鬼泣松扉。

推挽无遗力，挤排已觉非。

存亡佩陈谊，舍此更谁归。

李石

李石　周公礼殿

蜀侯作頶锦水湄，先圣先师同此室。

巍然夫子据此座，殿以周公名自昔。

圣人现金两如一家，均是周人先后出。

想见东家中夜梦，犹与公孙同衮舄。

斯文授受乃关天，不为汉唐加损益。

我时来视俎豆事，重是汉人斤斧迹。

汉宫制度九天上，散落人间此其一。

多因丰屋起戎心，独此数椽绵岁历。

规模{堞土换山}嵲东鲁似，气象缥缈西岷敌。

竹松犹是斯干诗，风雨方知隆栋吉。

虽然汉献来至今，阅世已多驹过隙。

中间岂无鸟鼠虑，妙斲不知难辄易。

工师不揆乱如麻，敢向般门言匠石。

诗书譬彼尚阙文，后学如何补遗逸。

祖龙非意窃登床，蝌蚪有心来坏壁。

旧章仅在命如丝，谁勒吾诗胜丹漆。

李石

李石　周公帽

山头载帽周公雨，岩下生衣傅说霖。

莫道蛮州无此样，可怜老我十分心。

李石

李石　骤雨

荒风吼其间，大雷击其后。

人言黄昏雨，此意无乃骤。

飘飘岂恶声，侧耳听檐溜。

一睡喜暂凉，破窗落星宿。

明朝看东方，老火已复昼。

起行视畦陇，微露泫深秀。

枯沟涩不流，焦块濡未透。

看看岁云秋，槁死念谁救。

滥兴桑羊诛，妄使土龙鬭。

彼巫乃诬尔，拜舞杂符呪。

举头亦茫茫，万一幸天漏。

云行则雨施，坎画自羲后。

为霖有真源，中路困坑窦。

眼前苍狗姿，津润岂能漱。

何当卷江海，九万广天覆。

有祷恐未迟，帝阍吾欲叩。

李石

李石　诸葛菜

郡圃耡荒雪，家山斸浅沙。

只今诸葛菜，何似邵平瓜。

小摘情何厚，长斋气自华。

官烹与私炙，随处即生涯。

李石

李石　诸友惜别夜坐德行堂饮茶

一舟海角到天涯，春信江南梅欲花。

莫道别时无酒语，与君剪烛夜烹茶。

李石

李石　竹间读书

携书携酒秋竹根，拂石读书横酒樽。

只有梅花如我醉，一枝和雪亚前村。

李石

李石　资圣看画

资圣名蓝妙画窟，前佛峥嵘连后佛。

栴檀级上金琅璫，五月寒风吹佛骨。

我来看画瞻仙容，丹青古殿开天龙。

檐卜花开日亭午，妙音破睡闻鸣钟。

李石

李石　子夜春歌二绝

新挑锦字书，倒指岁月远。

愁眉要深黛，灯花已堪剪。

李石

李石　子夜春歌二绝

瘦玉薄薄衫，晕灯和月冷。

独夜不禁春，梨花碎帘影。

李石

李石　左右生题名

蜀地虽远天之涯，蜀人只隔一水巴。

自从文翁建此学，此俗化为齐鲁家。

泮林春风桑椹熟，集鼓坎坎闻晨挝。

诸生堂奥分左右，相比以立如排衙。

九牧之金充岁贡，搜出精矿遗其沙。

卿云褒武皆蜀秀，虎豹各自雄须牙。

两京得人广数路，忍使丘中留子嗟。

不然题名百许辈，无一显者何谓耶。

李时可

李时可　别余司法

欲别愁如结，来时眉便开。

相逢两无事，且尽十分杯。

明月今宵共，春风几日回。

梅花发墙角，此际望君来。

李时可

李时可　杜鹃花

杜鹃踯躅正开时，自是山家一段奇。

莫据眼前看易厌，帝城只卖担头枝。

李时可

李时可　六朝旧迹

六朝更代几兴亡，满地黄花只旧香。

水鸟不知人事改，双飞犹自恋寒塘。

李时可

李时可　题方漕水阁

三间水阁傍溪湄，曾倚栏干此赋诗。

山色溪光还似旧，惜无诗思似当时。

李时可

李时可　雪行

天寒鸦欲栖，客路尚迟迟。

泥滑蹇驴涩，风斜破帽欹。

雪藏山断绝，梅苦雪禁持。

客里愁无着，愁边却有诗。

李时可

李时可　野寺

野寺不逢僧，修廊且缓行。

竹藏双鹤睡，风助一蝉鸣。

坐石侵衣冷，临风漱玉清。

咏归无限意，新月带星横。

李时可

李时可　舟中夜闻读书

临豨一舍竹疏疏，舟过时闻夜读书。

姓字是谁何必问，定应不是俗人居。

李时英

李时英　游洞霄

撇开尘鞅作清游，路转溪回景物幽。

楼阁插天藏九锁，林崖飞瀑看双流。

声锵玉佩三更月，冷浸冰壶一段秋。

从此濯缨趋□□，□□□□□□□。

李识

李识　淳化五年秋八月二十四日钜鹿魏野江东僧用晦赵郡李识登解城瑯琊王

李识　淳化五年秋八月二十四日，钜鹿魏野江东僧，用晦赵郡李识登解城，

李识

李识　解城条山联句

李识　解城条山联句。诗见本书魏野一○

李寔

李寔　陕府芮城县群贤凉轩诗

自昔闻南国，於今讼已微。

优哉贤墨绶，经始雅轩扉。

白日有余乐，清风知所归。

如何心已花，尚寄玉琴徽。

李士会

李士会　长乐旧县

千古空传长乐溪，谁知乐极已生悲。

凄烟断礱祝家市，落日荒城柳尹祠。

上起何年无信史，中更钜变有残碑。

青峰峰下踌躇意，说与时人未必知。

李士会

李士会　薛家塘

自古杀忠良，多用巧中伤。

不驱飞作鬼，那得桧封王。

有士冤狴犴，无辜忤庙堂。

至今流斥地，人说薛家塘。

李士会

李士会　银城旧县

人民城郭骇俱非，从此西迁西复西。

曾是万家雄井邑，依然一段好山溪。

津无可锁沈江渚，市不闻钟委草泥。

碑碣更随年月换，兴亡往事向谁稽。

李士美

李士美　句

何须百炼鉴，自胜五兵符。

李士美

李士美　游百岩

珍重东平入凤城，锦笺双羽蹙南征。

马蹄不惧拦关雪，一驾须骑万里逞。

李氏

李氏　汲水诗

汲水佳人立晓风，青丝辗尽辘轳空。

银瓶触破残妆影，零乱桃花满井红。

李氏

李氏　句

清朝富贵利名在，结发夫妻日月长。

李氏

李氏　诗三首

囊里真香谁见窃，鲛绡滴血染成红。

殷勤遗下轻绡意，好与才郎怀袖中。

李氏

李氏　诗三首

金珠富贵吾家事，常渴佳期乃寂寥。

偶用至诚求雅合，良媒未必胜红绡。

李氏

李氏　诗三首

门前画戟寻常设，堂上犀簪取次看。

最是恼人情乱处，凤凰楼上月华寒。

李氏

李氏　书红帕

囊香著郎衣，经绡著郎手。

此意不及绡，共郎永长久。

李氏

李氏　书怀

门对云霄碧玉流，数声渔笛一江秋。

衡阳雁断楚天阔，几度潮来问故舟。

李氏

李氏　挽公择兄

久历金门贵，未酬黄屋知。

如闻天禄客，抱恨作铭时。

李氏

李氏　西湖

舞凤翔龙拱帝城，秀涵积水驻川灵。

青山楼观排云出，画舫笙歌隔柳听。

撩乱花光浮绮陌，参差马影绕旗亭。

振衣直上南峰顶，谁似盘溪却独醒。

李氏女

李氏女　弹琴

昔年刚笑卓文君，岂信丝桐解主误身。

今日未弹心已乱，此心元自不由人。

李氏女

李氏女　拾得破钱

半轮残日掩斋埃，依稀旬有开元巡。

想见清光未破时，买尽人间不平事。

李氏子

李氏子　题沈鸟盆户股

洪州沈鸟盆，塑佛拾三尊。

一朝饭冻死，衣不庇其臀。

李寿朋

李寿朋　句

十日醉如何。

李受

李受　题太平兴国宫

香炉峰下宅天官，三界方知可往还。

白石眼前分世路，紫云头上接天班。

沧溟岂隔毫芒内，忆劫皆归瞬息间。

但得心源到真境，凌虚鸾鹤会跻攀。

李叔达

李叔达　舟中闻木犀

地近孤城水合流，天风吹下广寒秋。

岩花似喜幽人至，先遣清香到小舟。

李淑

李淑　春集东园诗

东城桃李春，结客玩珍花。

试过辟疆园，兼屈中郎屣。

筠苞烟蔽亏，柳带风眠起。

岸帻藉芳艿，衔杯嗅新蕊。

留连鱼鸟适，放旷山林喜。

意赏殊未阑，更作樱厨拟。

李淑

李淑　句

才及春羔鼎祚移。

李淑

李淑　句

王貌闲知鹤，黄吟苦似猿。

李淑

李淑　诗一首

多罗四十年，偶未识摩氈。

近有王宣政，时时与纸钱。

李淑

李淑　题滑州廨

滑守如今是世官，阿戎出守自金銮。

郡人莫讶留题别，孙息期同住此看。

李淑

李淑　题周恭帝陵

弄榡牵车挽鼓催，不知门外倒戈回。

荒坟断陇才三尺，犹认房陵半仗来。

李淑

李淑　岘山诗

岘山如闯襄庐南，钜平跻赏留爱谈。

官邪俗沦祭不屋，君来怀古茵凭惭。

孤峰嵚岖汉之曲，云梁月皋万螺矗。

轻裘四眺风物佳，宾客文章欢意促。

酒酣嘅涕邀灵期。金碑揭然民哭遗。

斧薪弗翦召棠树，箫鼓相传栾社祠。

使君籍在华光省，秩废诹新剡章请。

篆楹舄采神宴娭，比故才坚诗播永。

我尝学史称君伐，又感先贤祀无歇。

德名信与苍崖俱，旷贵纷纷煨壤灭。

李塾

李塾　题清虚庵皇甫真人坦之隐居

宝墨光分眄禁春，超然晏坐寂怡神。

力辞汉殿从游乐，乞得康庐自在身。

黄屋记曾参扈从，白衣犹忆指山人。

恐虚立马前宵梦，柱下无材忝世臣。

李思聪

李思聪　金城山

杏花洞天路崎岖，曾见千年百斛奴。

试问金城山里事，只言仙境似蓬壶。

李思聪

李思聪　云山

水石光涵千里色，川林阴翠湿芝兰。

杏花坞接投龙洞，瀑溅苍崖鹤骨寒。

李思聪

李思聪　朱陵洞

灵峰七十二巑岏，紫盖芙蓉杳蔼间。

影浸潇湘盘地脉，秀擎翼轸插天关。

真君玉册光千古，赤帝璇宫镇八蛮。

好比吾皇大桩算，万年松在最高山。

李思衍

李思衍　安南观棋

地席跏趺午坐凉，棋边袖手看人忙。

槟榔{左月右若}□又春绿，送到谁家橘柚香。

李思衍

李思衍　拜许鲁齐像

玉笋头边懒押班，汗青笔削更重刊。

直言何管雷霆怒，清节不知冰雪寒。

性理晦庵真学术，须眉商岭古衣冠。

欲求绘画耆英手，写过江南子弟看。

李思衍

李思衍　汴京怀古

沧海成田艮岳荒，谁能行役不彷徨。

青城北狩隔万里，花石南来宝几纲。

土暗尘昏天水碧，风轻雨过女真黄。

无人可语宣和事，九些陈留酹一觞。

李思衍

李思衍　次韵单徙提举

百蛮冠带悉来庭，九处临关万雉城。

汉殿风驰十行诏，唐藩雷动众军声。

海涵春育民膏泽，雨施云行天性情。

听得老癃扶杖语，紫微垣畔泰阶平。

李思衍

李思衍　吊李肯齐

天地由来有废兴，义无两大一身轻。

封疆社稷若不死，妇女须眉安用生。

纽解三网重接续，灰寒万劫独光明。

便当配食三闾庙，启迪民彝见太平。

李思衍

李思衍　华盖楼

三十六坊如掌平，长桥短艇水从横。

银河一道江连海，画障四围山绕城。

老树烟云春绿暗，小楼帘幕晓红明。

阴阴翠影谁家屋，梦觉草池莺一声。

李思衍

李思衍　会同馆

万间顶{左宁右页}翠光团，千尺廊腰眼界宽。

鸭脚参天风雨老，龙髯蛰地雪霜寒。

庭花飞墨空遗恨，宫叶流红不忍看。

古往今来只如此，夕阳搔首倚兰干。

李思衍

李思衍　寄江西魏按察

双气光收紫气沈，六丝辔动使华临。

寒生柏府风霜面，清照梅花玉雪心。

一道秋江澄浊浪，千崖晓色破顽阴。

水天霞鹜吟情逸，只恐商家要作霖。

李思衍

李思衍　见王参政

猎猎风沙透纸窗，地炉火歇冷侵床。

一声孤鹤泪残月，几杵疏锺敲晓霜。

黍律嘘春燕谷暖，梅花入梦楚天长。

归期乞趁东风软，醉袅丝鞭吟绿杨。

李思衍

李思衍　见维扬崔左丞

十里珠帘一半垂，杨州风物最宜诗。

平山倚槛欧阳子，明月吹箫杜牧之。

吟笔新添梅鼎手，歌楼争觅竹枝词。

濡毫愿逐奚奴后，描尽春风芍药枝。

李思衍

李思衍　隆山塔院

峰顶浮图第几重，四天尘界尽虚空。

县居岛屿萦回处，海在烟霞叆叇中。

浴水垂盘晒谷日，轰雷鼙鼓怒涛风。

蓬莱咫尺兰干底，平步长桥跨玉虹。

李思衍

李思衍　妙高台

危亭新构客持觞，雨挹兰干面面凉。

烟外好山供水墨，风前老树奏笙簧。

接天净绿秋江白，著地彤云晚稻黄。

騕褭丝鞭归兴逸，水晶宫殿桂花香。

李思衍

李思衍　彭城

一水渊淳绿不波，四山玉立碧嵯峨。

城头刍石黄楼赋，台上风云亦帝歌。

竹帛有香豪杰在，山河无恙废兴多。

男儿要作千年调，戏马台高石可磨。

李思衍

李思衍　漂母墓

登坛抛却钓鱼竿，庙食难酬一饭恩。

春老五陵佳气歇，近来谁复念王孙。

李思衍

李思衍　上雷御史

台上栖鸟颤晓寒，朱帘云静楚天宽。

星芒摇动龙阿剑，霜气横陈廳角冠。

苦透柏心风力劲，清临梅影雪痕乾。

浑源闻有传家谱，夜露心香借易看。

李思衍

李思衍　石牛行

寒牛觳觫秋江烟，五丁担落石一拳。

惊涛拍岸撼不动，夕阳老背从鸦眠。

天荒地老煮白石，顽懒不过苍苔田。

腾腾卧地带佛性，尚肯远护风涛船。

泯深蹄转重，鼻缺绳难穿。

既不能西推紫气度函谷，五千道德言神仙。

又不能粪金开秦寒，隔绝鸟道四万八千年。

渴奔一斗酒，傲兀庐山前。

潢池刀剑卖已尽，贞观斗米方成钱。

雨犁急趁勾芒起，不然碎汝春风鞭。

李思衍

李思衍　世子和前韵有自顾不才惭锡士只缘多病欠朝天之句即席次韵

雨露汪洋普汉恩，凤啣丹诏出红云。

拓开地角皆和气，净挟天河洗战尘。

尽道玺书十行下，胜如琴殿五弦薰。

乾坤兼爱无南北，何患云雷复有屯。

李思衍

李思衍　世子燕席索诗

乾坤气连会贞元，皓月腾空息瘅烟。

北阙星驰新诰命，南郊春转旧山川。

存诚乃可必事帝，保国无如是畏天。

光觐紫宸归化锦，山河带砺保千年。

李思衍

李思衍　思明州摩云岭

二到摩云顶{左宁右页}头，雨花湿透褐驼裘。

草荒行路几百折，茅盖前峰又一州。

雁泽流离新户口，鹿场町疃旧田畴。

太平有象重生聚，甲洗天河剑买牛。

李思衍

李思衍　天太宫

紫盖星临北斗躔，金门客去几千年。

蒙泉在味见福地，劫火离灰是洞天。

尘外仙家山上屋，日边帆影海东船。

飘飘云气蓬莱近，五彩飞鸾不用鞭。

李思衍

李思衍　万斛山

持囊簪笏紫霄间，声价高於万斛山。

绝顶上行谁不爱，急中退中古来难。

人言进步必为相，我道如几好丐间。

若也买田清颍上，幅巾便是进贤冠。

李思衍

李思衍　行赆有礼辞之世子举陆贾事亹亹见爱谢绝以诗

缘玺南来奉玉音，九重恻怛为民深。

蜀人爰陆命如檄，越使何求陆贾金。

冰雪孤忠臣子事，乾坤生物帝王心。

从今但得天从欲，航海梯山岁岁深。

李思衍

李思衍　鬻孙谣

白头老翁发垂领，牵孙与客摩孙顶。

翁年八十死无恤，邻女孩童困饥馑。

去年虽旱犹禾熟，今年飞霜先杀菽。

去年饥馑犹一粥，今年饥馑无余粟。

客谢老翁将孙去，泪下如丝不能语。

零丁老病维一身，独卧茅檐夜深雨。

梦回犹是悮呼孙，县吏催租正打门。

李思衍

李思衍　元日

笋班玉立五云阶，曾醉天家舞马杯。

坐困庚楼分月久，明从尧殿带春来。

洪钧暖入宫桥柳，金鼎香传驿使梅。

爆竹一声春梦晓，沈香亭北牡丹开。

李思衍

李思衍　志古溪堂

堂成合入辋川图，尘隔香红九轨衢。

诗泄骚情风俗老，棋藏活著路头苏。

梅黄著雨惊莺染，竹醉薰风倩鹤扶。

一片丹青谁画得，吟肠恼断老耕夫。

李斯立

李斯立　句

岩溜连云冻，溪梅带雪香。

有意峰峦千嶂出，无名花草百般香。

李似權

李似權　记梦

碧玉山头碧玉泉，琤琮声裹数流年。

不知曾兴何人到，笑想丹题似昔缘。

李似權

李似權　记梦

石壁苍苔露未乾，小池射日石团团，

弄泉漱玉归何暮，风卷横云细细看。

李颂

李颂　赠英公大师

篆高神品，秀爽天骨。

敏搆机先，谈深理窟。

溶极苍源，玄臻籀闼。

玉无疵瑕，车有輗軏。

达识圆明，灵襟洞豁。

粹禀飞星，胸挂流月。

大饮陶陶，闲游兀兀。

肯如常人，名利乾没。

李太澄

李太澄　游金庭观

步步溪山转几重，五云深处敞琳宫。

峰慈秀拥神仙门，门径清无世俗风。

尽静棋声深院裹，月明琴弄夜堂中。

丹成仙子无馀事，祗待蟠桃信息通。

李镗

李镗　椒溪滩

一梁中截两山连，雪布寒飞几竅穿。

深鉴却疑通禹穴，长流应不比潮泉。

崆峒影里分三峡，太极图中会百种。

神斧何年平石壁，新题放我得深镌。

李涛

李涛　处事

处事无心万象春，任渠逆境自横陈。

笼中无疗家贫药，门外有催诗债人。

酒盏阔疏瓶久卧，文书散乱案多尘。

生前富贵非吾愿，肯学痴人问大钧。

李涛

李涛　春社日寄李学士

社翁今日没心情，为乞治聋酒一瓶。

恼乱玉堂将欲遍，依稀巡到第三厅。

李涛

李涛　春昼回文一首

茶饼嚼时香透齿，水沉烧处碧凝烟。

纱窗闭着犹慵起，极困新晴乍雨天。

李涛

李涛　次韵平埜王子厚登相山不及相过

儿童传好语，王子去求仙。

我住亦迩只，君胡不惠然。

相望百里外，一别五年前。

会聚浑闲事，鹭鸥盟要坚。

李涛

李涛　登高丘而望远海

登高丘，望远海，

万里长城今何在。坐使神州竟陆沉，

夷甫诸人合葅醢。望远海，

登高丘。知我者谓我心忧，

不知我者谓我何求。归枕蓬莱漱弱水，

大观宇宙真蜉蝣。

李涛

李涛　读阮籍咏怀十七首

人生天地间，如花开春时。

遇晴即欣荣，遇雨还离披。

晴雨由上苍，汝花何悲为。

显允阮嗣宗，放达世所推。

忧思独伤心，作为十七诗。

感慨怀辛酸，似未达天理。

既好王子乔，又晋轻薄子。

善善又恶恶，好生而恶死。

如何得徽称，口不挂臧否。

李涛

李涛　访林龙发

车马喧阗桃李村，谁人复识老梅尊。

时中只有梅亭侄，来访西湖处士孙。

李涛

李涛　寄范税院倚衡

清敏当年宰宝唐，至今遗爱在甘棠。

税苗有例分三等，吏卒无因下六乡。

时异事殊民尚忆，人亡政事事堪伤。

如今白纳重催吏，也坐先生对越堂。

李涛

李涛　句

一言寤主宁复听，三谏不从归去为。

李涛

李涛　兰坡过省

俯随韁锁就科名，可笑兰坡未苦清。

不管北山怨猿鹤，竟从南海掣鳌鲸。

赏延于世愧在我，思济斯民同此情。

轩冕傥来来则受，未来犹可以诗鸣。

李涛

李涛　南山

彼美人兮，在南山之阳。

岂不尔思，道阻且长。

李涛

李涛　南山

彼美人兮，在南山之侧。

我不见兮，寤寐思服。

李涛

李涛　南山

彼美人兮，悠悠我思。

何以予之，琼瑰玉佩。

李涛

李涛　琴书

琴书随分足生涯，只灌园畦亦自佳。

行状是刘斯立记，门风似杜少陵家。

添诗人瘦因中酒，解睡魔围只上茶。

无事出门觅诗料，巡檐指点数梅花。

李涛

李涛　三月十六日西湖闻杜鹃

才上苏堤闻杜鹃，杜鹃怪我在天边。

平生不作功名想，今日胡为富贵牵。

辟谷未能那废食，买山所欲尚无钱。

但须两事略如意，便占白云深处眠。

李涛

李涛　僧本均乞蒙泉稿

近闻甘子说，僧里有翛然。

诗学贯休体，心参马祖禅。

个中真有得，名下岂虚传。

索我蒙泉稿，因风寄此篇。

李涛

李涛　诗社中有赴补者

有诗千首可成名，万户侯封亦可轻。

自是高标凌富贵，肯随余子逐恩荣。

君游璧水甘芳饵，仆为铨衡上玉京。

水镜兰坡各求第，诗盟似未十分清。

李涛

李涛　诗友作涉江采夫容触拨鄙思亦成一首

涉江采夫容，江水湿我衣。

厉揭不敢惮，将以遗所思。

所思不我见，持此将安归。

野花逞姿媚，众好纷莫违。

此物何足叹，但伤爱者稀。

李涛

李涛　题处士林亭

帝里高人宅，苍苔远径深。

卷帘山入户，摘果鸟移林。

石治养龟水，月台留客琴。

生涯一樽酒，名利不关心。

李涛

李涛　题泥水关不动尊院

走却坐禅客，移将不动尊。

世间颠倒事，八万四千门。

李涛

李涛　题昩江王章甫梅境

仙伯当年亭植梅，当今天子题品来。

梅花是我丈人行，见梅不赋梅应咍。

王君结庐在梅境，日与梅兄相追陪。

吟诗些起逋仙魂，索笑醉衔工部杯。

君闻梅乃万木母，桃为奴婢李舆台。

一阳生子万物始，梅花独先群卉开。

一阴生午万物成，梅实独先群蘤胎。

华实先天天不违，梅之是地义大矣哉。

纷纷余子不知本，祗说百花头上魁。

此语闻之梅亭翁，录以赠君君勿推。

李涛

李涛　题袁恭父神心精舍

山川城郭同一形，市人鸦鹊同一声。

吾身本自备万物，万物何有非吾身。

此心虚彻公则明，事至能应物能名。

君不见神心精舍袁主人，叱咤风雷呵鬼神。

李涛

李涛　为广寿长老文杰说嵩溪偈

隔江招手见高亭，来谒嵩溪听水声。

纵是远公今不出，也须强起送渊明。

李涛

李涛　为能仁长老本端说无学偈

十二时中六不收，了然无一事为头。

禅河既寂无由浪，此岸已离那用舟。

尘世荣枯真幻梦，涅槃生死是浮沤。

要知无学用工处，十二时中六不收。

李涛

李涛　新年开义馆教族属子侄作诗勉之

日与圣贤居，其中乐有余。

但存三雨舌，读尽五车书。

学问胜金璧，功名特土苴。

先当分义利，毋作小人儒。

李涛

李涛　杂诗十首

滔滔乐流水，赴海无归期。

亭亭右转日，今兹复来兹。

人生寄天地，百年七十稀。

思虑复营营，恐为达者嗤。

李涛

李涛　杂诗十首

燕雀贺厦屋，虫蚁慕腥羶。

野花引飞蝶，古来木嘶蝉。

秋天百虫吟，春天百禽喧。

翟公真闇事，喜愠见色言。

李涛

李涛　杂诗十首

明主不弃士，我自志山林，

爵服岂无华，才疏力难任。

鸟向深山栖，鱼由深渊沉。

李涛

李涛　杂诗十首

深岩有老翁，庞眉须鬓雪。

夜半呼我名，授我微妙诀。

字画古籀样，体势讹复缺。

双眸忽焝焝，须臾竟披阅。

李涛

李涛　杂诗四首

滔滔东流水，赴海无归期。

亭亭右转日，今兹复来兹。

人生寄天地，百年七十稀。

思虑复营营，恐为达此嗤。

李涛

李涛　杂诗四首

燕雀贺厦屋，虫蚁慕腥羶。

野花引飞蝶，古木来新蝉。

秋天百虫吟，春天百鸟喧。

翟公真暗事，喜愠见色言。

李涛

李涛　杂诗四首

明主不弃士，我自志山林。

爵服豰无华，才疏力难任。

鸟向深山栖，鱼由深渊沉。

吾变爱吾庐，高歌复微吟。

李涛

李涛　杂诗四首

深岩有老翁，宠眉魀鬓雪。

夜半呼我名，授我微妙诀。

辽画古籀样，体势讹复缺。

双眸忽炯炯，须臾竟披阅。

至今得其传，心会口难说。

李涛

李涛　赠染花徐仲湘

顷刻花开奕叶光，花间奇字兆灾祥。

神仙幻术从来有，昔日韩湘今仲湘。

李涛

李涛　赠山翁

松萝深处住，闲野不生愁。

鸟语烟岚静，水声门户秋。

花间归洞路，山下钓鱼舟。

沐浴圣王化，自怜丝满头。

李総

李総　句

收得桑榆归物外，种成桃李满人间。

李倜

李倜　次朱文公廓然亭韵

清晨出西郊，危径甽滑石。

徐登九日山，眼观天地窄。

沧溟渺无涯，云林森削壁。

徙倚极遐观，感今怀往昔。

而我遂幽寻，尘事忽如失。

颀然隐君子，未审果何得。

磨崖古题名，半含苍藓碧。

日夕促归鞍，青山云乱白。

李天子

李天子　题句容酒肆壁

青裙白面哄挑菜，茅舍竹篱疏见梅。

春事隔年无信息，一声啼鸟唤将来。

李天子

李天子　题天竺寺壁

走杀东头供奉官，御香频降雨犹悭。

相公端坐都堂里，天竺观音又下山。

李畋

李畋　句

银山云出海，練水润分冈。

李畋

李畋　句

沃心甘蔗冷，烧眼刺桐繁。

李畋

李畋　句

红沽村落酒，肥鱠海乡鱼。

李畋

李畋　送钤辖馆使王公

郄縠诗书奕世传，西人歌德别戎旃。

三朝功业标勋府，四稔恩绥播蜀川。

耦射隔花闻破帖，分题临沼间中筵。

归朝圣旨俞佥望，畿内封侯养重权。

李廷忠

李廷忠　游大涤

清溪路入武陵源，鸡犬人家隔近村。

拔地一峰危作柱，栖云五洞窄开门。

空庭有客扫松影，古径无人踏藓痕。

我欲白云岩畔宿，月明一夜听啼猿。

李庭

李庭　贺罗将仕拜命

问君为况近如何，若了青衫好事多。

待献嘉谋裨北阙，未容高卧向南坡。

竞辰事业常无倦，垂世功名要不磨。

应笑柏山疏懒客，羊裘鹤发钓烟波。

李庭

李庭　贺萧致政庆恩拜命

玉立诸郎总席珍，名登天府早荣亲。

读书闻道超千古，教子如君有几人。

行际风云攀郄桂，先沾雨露及庄椿。

浮山名寿参天翠，长与蓝袍色斗新。

李庭

李庭　送裴子法北行

疋马区区万里行，知君雅志为苍生。

圣朝若问经邦策，好草囊封劝罢兵。

李庭

李庭　溪行

枯木扶疏夹道傍，野梅倒影浸寒塘。

朝阳不到溪湾处，留得横桥一板霜。

李庭

李庭　咸阳怀古

连鸡势尽霸图新，兀兀宫墙压渭滨。

指鹿只能欺二世，沐猴那解定三秦。

倚天楼观馀焦土，落日河山几战尘。

今古悠悠同一辙，不须作赋吊前人。

李庭

李庭　游广胜寺东岩

年来百念如寒灰，老眼慵向时人开。

犹有爱山缘未断，芒鞋信步东岩隈。

东岩幽胜甲晋境，寒藤古木生苍苔。

谁凿云根汇海眼，惊波深泻如奔雷。

衲僧具眼觑天奥，作亭闯尔临渊洄。

亭中空洞纳万象，收奇揽秀无遗材。

倚阑清坐洗尘念，洒然冰雪涵灵台。

上方一目尽千里，劳筋未暇穷崔嵬。

百年名刹烬一炬，可怜金碧成蒿莱。

世间兴废岂足道，会看穹壤论三灾。

短生乘化不暂驻，须臾变化随风埃。

心知所历皆梦境，题诗漫识吾曾来。

下山一笑便陈迹，但见白塔苍烟堆。

李庭芝

李庭芝　挽胡季昭

绿鬓两科好，丹心一片忠。

言言开国体，蹇蹇匪渠躬。

夜谓鸳行底，能持鲠论公。

象台死得所，万古忆清风。

李庭芝

李庭芝　挽胡季昭

玉李当春孟，公书以讣闻，

但期同气骨，不作异乡坟。

岂料鳞音后，俄传蝶梦云。

想教宁越水，恨不识朱云。

李韦之

李韦之　桃源

商山四老人，避世还出世。

桃源独终隐，坐看日月逝。

李惟德

李惟德　老人岩

绝巘棱层面势尊，老人岩洞更连轩。

何时凿出青云路，尽日高开碧玉门。

静照井闾森宝秘，灵摩星斗弄清温。

直须赋有神仙骨，便好飞腾向上奔。

李维

李维　句

昨日并今日，斋郎与挽郎。

李维

李维　句

转盼回岩电，分髯磔蝟毛。

李维

李维　句

谪去贾生身健否，秋来潘岳鬓斑无。

李维

李维　句

使梅和雪赏，僮橘过霜收。

李维

李维　句

秋声和暮角，膏雨逐行轩。

李维

李维　句

清朝纳禄犹强健，白首还家正太平。

李维

李维　句

故宫芳草在，往事暮江流。

李维

李维　霜月

银床叶暗飘，霜月夜迢迢。

寒极犀难辟，忧多酒漫消。

荀炉残更换，湘瑟罢仍调。

谁道河流浅，盈盈万里遥。

李维

李维　送僧归护国寺

香刹隐霞标，斋房见落潮。

归思海众绕，来应辅臣招。

倚策吟云合，乘杯咒浪销。

曹溪久得法，游戏自逍遥。

李维

李维　送舒殿丞

读碑经岘首，贳酒过宜城。

莫问依刘事，休伤吊屈情。

李维

李维　送张无梦归天台

金骨一何轻，瞳方鬓复青。

楼居隐岩桂，飚驭别阶蓂。

玉宇藏丹诀，琱觞泛绿醹。

霞城中夕梦，悬想在彤庭。

李维

李维　王左丞新菊

青规前席暇，归沐兴何长。

北第秋将晚，东篱菊正芳。

幽丛霏薄雾，桂色艳轻霜。

已近黄金印，兼临白玉堂。

甘疑掩萍实，秀肯让芝房。

有佞还应指，无忧可要忘。

蕊浮丞相酒，气馥令君香。

好固松椿寿，仙经识秘方。

李维

李维　休沐端居有怀希圣

银阙琳房视草馀，龙门岑寂断轩车。

彩毫闲试金壶墨，青案时看玉字书。

王令风流希谢傅，子云词赋敌相如。

琼枝不见萧斋晚，蕙草烟微度绮疏。

李希周

李希周　九日

醺醺终日醉醘醄，一阵西风解浊醪。

归归辞吟未足，倚门还仰二山高。

李熙辅

李熙辅　题真空阁

括苍山上云，山好云亦好。

可怜山下僧，看云不知老。

李熙载

李熙载　九里

岩穴玲珑几度秋，簪峰高插耸鳌头。

化人旧有阿罗汉，喜客今逢老比丘。

石罅日闻甘露滴，山间时见庆云浮。

灵岩特为南乡设，从此生贤继不休。

李熙载

李熙载　句

一门萃忠孝，竹帛写家声。

李先

李先　句

宁舍济川航。

李先

李先　与杜秀才

南极多老人，及见九代孙。

君今古儋州，气质清且温。

今年八十二，颇觉行步奔。

白须映红颊，疑是羲皇人。

李咸

李咸　游均庆寺

一方灵迹两峰间，左右芒山与砀山。

胜地昔曾钟王气，高僧谁此掩柴关。

翚飞巍殿烟瓴碧，翠削层崖苔藓斑。

千古英雄无处问，岭头依旧白云间。

李献可

李献可　赋宫人午睡

御手指婵娟，青春白昼眠。

粉匀香汗湿，髻压翠云偏。

柳妒眉间绿，桃嫌脸上鲜。

梦魂何处是，应绕帝王边。

李详

李详　惠山斋中听雨

云冷银蟾逐，香寒宝篆迟。

轻雷新破梦，好雨故知时。

池荇阴抽带，山茶暗展旗。

空阶闻夜呼，楚客起题诗。

李祥

李祥　高宗皇帝挽词

七月来同轨，因山俭德昭。

尧丧三载慕，禹葬百神朝。

寂寞龙楼閟，凄凉凤辇遥。

臣民纷雨润，血洒浙江潮。

李祥

李祥　高宗皇帝挽词

赤伏恢炎绪，珍符属绍兴。

武功归艺祖，仁治法昭陵。

弓堕龙髯断，云蟠鹤驭升。

巍巍名不有，清庙若为称。

李祥

李祥　挽崔舍人

声闻江淮满，文章燕许期。

棣华联秀萼，椿老见芳枝。

璧水风流尽，金銮宠遇私。

哀崇极闵饰，埋玉更成悲。

李祥

李祥　挽郭知府

平生孤苦范希文，盖世功名自立身。

要识乡闾称孝子，定知宗社作忠臣。

一麾未足抟云翼，五鼎犹怀念棘薪。

怅望新阡无路到，他年宿草亦沾巾。

李祥

李祥　挽韩尚书

社稷元勋绝代无，夙瞻先德在龟趺。

风云感遇依鳞翼，鸾鹄栖停映竹梧。

偃武承平开圣治，投戈委质尚文儒。

紫荷旧向芳年折，遗恨犹稽到六符。

李祥

李祥　孝宗皇帝挽词

上历轩皇凤，初潜建邸龙。

系隆元艺祖，付托大高宗。

幸学重鸣跸，明禋九奠琮。

未酬恢复志，遗恨隘疆封。

李祥

李祥　孝宗皇帝挽词

授受唐虞盛，羹墙极继承。

诚身唯业业，子道每焌焌。

寰海双亲养，通丧上圣能。

独高惟孝德，万古仰徽称。

李翔

李翔　沧浪烟雨

峰涧烟波翠霭浓，危亭飞耸到晴空。

鸳来菡萏红香里，人在琉璃翠影中。

洗出岚光全是雨，卷回秋暑却因风。

使君夜宴冰壶里，更有银河一派通。

李翔

李翔　朝天堤

两山吞浪白如烟，忽见桥梁接岸边。

已是筑成堤上路，不须重唤渡头船。

千年野鹤归华表，百尺长虹驾巨川。

岁物已收人力暇，闾阎争颂使君贤。

李翔

李翔　鉴湖亭

古寺萧萧愁思浓，槛荷高下望秋风。

一尘不到真幽处，万象都含清景中。

但见溪光来远近，略无云气碍虚空。

谁知刺史标名意，一片灵台事事通。

李孝先

李孝先　春日有感

雨敛轻寒淑气回，晓街清霁断浮埃。

风高柳倦终朝舞，岁闰花迟数日开。

归梦每逾千里去，远书新过万山来。

旅情宦况都无赖，强对韶辉殢酒杯。

李孝先

李孝先　登江渎水心亭

晚兴清无比，幽亭积水中。

芰荷千柄雨，松竹四轩风。

斗鸭飞翎健，潜鱼静思冲。

飞潜乃常事，何足较穷通。

李孝先

李孝先　题余干县干越亭

吴越犹干地要冲，树亭危岸势凭空。

春潭倒影黄昏月，古木喧声白昼风。

鸥鹭惯来窥燕席，烟云无着护帘栊。

凄凉故国多迁变，独有溪山在望中。

李肖龙

李肖龙　便民诗上颜正叔宣慰广东

枯苗一著雨，田畴绿芊芊。

蛰虫一逢春，窟穴声阗阗。

馀民望小定，甚于饥渴然。

昔何好弄兵，今何知服田。

急流无住鱼，晴空有飞鸢。

干戈未肯息，百里无人烟。

去年科徭重，剜疮在眼前。

父子不相保，悲泣空自悬。

新官榜往催，观者塞市廛。

全活数万众，此恩大如天。

人生能几何，饮啄皆前缘。

聚水盈科进，缺月及时圆。

唯谋官职高，未必子孙贤。

有意行王道，愿言书七篇。

李肖龙

李肖龙　题潭然公旧址

昔闻释流号自然，栖遁龙潭山之颠。

为怜旱魃赤兹土，积薪自焚上告天。

感得天公沛霖雨，至仁一念周万宇。

人心如此苟不传，天下谁复为伊吕。

我欲篵室祠其下，以愧知己忘物者。

勒吾之言石之中，欲雨歌此呼卧龙。

李啸軀

李啸軀　登姑苏台

规模高敞俯城池，未必斯台是故基。

风月只招人感慨，江山不管国兴衰。

几年勾践仇思复，终日吴王醉不知。

却使五湖烟浪里，扁舟一叶载西施。

李啸轩

李啸轩　梅

笛谱从来有落梅，梅花那怕笛声哀。

几回笛里看花处，曲自凄凉花自开。

李啸轩

李啸轩　梅

傲寒特地占春光，不是东皇用意偏。

只恐百花羞见面，故教回避艳阳天。

李新

李新　安居濒江小蓝留三小诗

手举离筵第一杯，咚咚船鼓看忙催。

恰将幽梦归山谷，苦杀篷窗雨唤回。

李新

李新　安居濒江小蓝留三小诗

观水观澜见会同，人情难似水朝东。

寄声嘱付王家老，深锁堂前悲翠笼。

李新

李新　安居濒江小蓝留三小诗

江干平日重回首，楼阁参差自饱秋。

世事从来错经意，一生几误转船头。

李新

李新　安溪

岸草绵绵一叶舟，野烟开尽水光浮。

寺连野竹微茫见，溪出寒山自在流。

愁里诗情随浩渺，鸟边春梦入钩辀。

泉嘶石鼎新茶熟，且为山僧更少留。

李新

李新　八月十五日过蓬豩书净戒寺

瓦冷云埋殿，灯长黑暗沙。

药灵閒草木，蔓走古龙蛇。

石佛随山老，松梯转路赊。

门前溪水浅，无处问仙家。

李新

李新　巴山

飞云冉冉隔层峦，涨水茫茫失旧湾。

自昔秋风悲宋玉，这回夜雨宿巴山。

独行云峤双飞舄，谁置壶浆一解颜。

世事人情随日改，不妨老子解痴顽。

李新

李新　白塔院

西风晴野快扬鞭，临水髗驹惜锦鞯。

萧寺凄凉几不到，巨楠苍桧碧参天。

李新

李新　半方壶诗

主人未得老三山，半作方壶忆夜坛。

鹤本令威来汉表，凤翔萧史下琼栏。

到门佳客双凫落，入座清风六月寒。

破灶黄金已无数，定知云翼说烧丹。

李新

李新　宝岩寺

竹影与溪声，萧萧眼底明。

秋云浮古树，山石削长城。

暝色凝黄碧，啼乌伴晚征。

高僧不知客，故遣作诗鸣。

李新

李新　抱璞吟

最怜皇孙衣如鹑，尝笑参谋衾似铁。

我今短褐秃无尾，穷年絮被还百结。

勗清只饮洛口水，祁寒欲避西山雪。

奈何童婢生菜颜，鸡肋相将伴头屑。

小儿窥见已么麽，自言身是西州杰。

青天白日用意深，浮云薄务生愁绝。

一夕饮水成内热，抱璞出门望而却步折节。

余光箭牖惊客眠，唤作非填写应泣血。

李新

李新　北窗偶成呈遗逸

北窗冰研碎鱼鳞，未伏徐翁笔有神。

止酒诗成三迳晓，买山钱就一家春。

饥鼯如市莫欺客，穷鬼作朋终笑人。

未敢移文谢逋客，且看除道过蒲轮。

李新

李新　别莫倩赴茂林

三叠阳关声，两行铅水泪。

人方入荒陋，天或我遐弃。

雪山雁不到，音书何以寄。

李新

李新　病中二首

虚名毕竟耳边风，梦入巢由事一空。

贫窭未能防鬼笑，悲哀端更遇途穷。

胡沙十月惊弦雁，水国三年食蓼虫。

得似此身无好味，病余明日即衰翁。

李新

李新　病中二首

林间风气杳无踪，欲遣谁人慰病慵。

丐友何颜堪著论，祭拿无泪可沾胸。

不知心逐摇摇旆，反为官怜楚楚松。

最是少眠多念处，暝鸦残月五更钟。

李新

李新　不寐

不寐成孤坐，悠悠百感生。

灯明将续昼，鼓急欲移更。

药熟知僮倦，杯残任鼠争。

羁怀忘未得，时作下阶行。

李新

李新　禅房

石窦涓涓函丈冷，海云叠叠暮山低。

秋风早晚惊禅定，肯为陶潜一过溪。

李新

李新　陈蜀州

黄莺哺儿惊不起，蜂子饮花渴琼蕊。

日长燕语踏帘钩，柳絮榆钱扑流水。

紫才五云斜挂壁，梦破长庚海天碧。

不乏当年感遇诗，定知光焰三千尺。

细香绕熏白玉炉，长生酒满黄金壶。

炉烟直起射河汉，壶酒滴滴如明珠。

祝公富贵荐公寿，夜煮振灵晨进酒。

上皇方倚老成人，自问天翁借商叟。

别岛花深燕未阑，瀛洲春老尚余寒。

似闻延揖真仙侣，乞取人间不死丹。

李新

李新　陈丈挽诗

七十飘生世所稀，初休利锁便忘机。

清朝有子方士禄，白屋无尘自掩扉。

高论竞推猗顿富，梦魂翻逐楚庄飞。

素车白马春郊道，鸾凤相呼旧穴归。

李新

李新　呈恩主户部郎中

玉翰飞出汉江东，蜀道三年兴已穷。

城郭宛然人未老，笑谈终昌座生风。

汴云归去觚棱近，珠佩收来汉月空。

衰草寒苕更惆怅，乱鸦无数失征鸿。

李新

李新　呈恩主户部郎中

何必庭皋木叶黄，秋风无处不凄凉。

莫言短发游郎署，且伴閒云入故乡。

汉殿早瞻新日月，剑屏犹带旧冰霜。

一飞碧落三千里，还向瑶池浴凤凰。

李新

李新　呈恩主户部郎中

翠轺行色倦秋阴，且听新来泽圉吟。

云起已知山有助，鸟啼争柰竹无心。

斗光指客求佳气，桐尾收烟得好音。

他日谷通千里信，西风吹雁亦浮沉。

李新

李新　乘兴可以访戴

潇湘千里冻谁结，夜趣小伧驾桃叶，

故人此心思见之，幸有寒光交雪月。

兴来兴尽我自乐，棹去棹回共何约。

入门篝火拨新醅，相对此君殊不恶。

李新

李新　程公明驾部墨竹

浅梢疏节任萧郎，正向祁寒敌晓霜。

清兴未穷僧已老，自遗山色与溪光。

李新

李新　崇宁寺晚归

远意难随燕燕归，故园春冷杏花稀。

虚名自古双蜗角，别业从来一钓矶。

已后无人能立雪，他年知子可传衣。

结庐薄有西山地，更遣何人赋式微。

李新

李新　筹笔驿

恶潮翻海真龙泣，未央庭露秋蓬湿。

崧云无意招不来，旌旗日月随山入。

茅屋主人长卧揖，盛气虬髯横槊立。

汉陵白骨生春光，半夜平怀听呼吸。

笔端隐语飞英略，潜拉秦原老鰂角。

天心不肯续金刀，渭桥水急妖星落。

李新

李新　出茂州

日落城空鸟少知，战场依旧昔人非。

雪花笼石商皓首，枫叶满山秦赭衣。

月入空罍人自耻。尘蒙西榻客元稀。

穷荒石纽那生禹，料得当时殛鲧归。

李新

李新　出塞

城头落日黄云起，断草飞蓬满千里。

红尘一骑踏高回，半夜驱兵渡辽水。

马蹄行尽关山月，燕然山下沙如雪。

负戈泪落暗吞声，烟陇悲笳共幽咽。

我皇有四海，何用穷玄冥。

边人纵戮尽，亦是吾生灵。

先王修德怀四夷，梯航重译归无为。

不使城南征夫怨，三春折尽绿杨枝。

李新

李新　除草

绿茵春葄暖无加，醉眼蒙茸缬万花。

闻道芟夷殊不恶，直须着意认兰芽。

李新

李新　春閒戏书三首

几家桃李高低树，一望江山表里春。

寂寞无心看花去，悬知自有看花人。

李新

李新　春閒戏书三首

春天行乐若为伤，青鬓吹蓬半染霜。

莫道一生甘淡薄，十年前亦为春狂。

李新

李新　春閒戏书三首

老病空怀云水乡，涪江春浪接天长。

扁舟拟下巫阳去，不听巴猿已断肠。

李新

李新　春日杂言

燕麦讵可食，兔丝那为衣。

重絺不御寒，野葛难疗饥。

绨袍脱有意，岂得全身归。

一饭责相酬，北山宁采薇。

李新

李新　春日杂言

妖桃气浓暖，蛾眉困风光。

杨花扑罗帐，春梦自悠扬。

愁心如碧草，随春日益长。

碧草逢秋歇，此恨何时忘。

李新

李新　春日自锦封归宁过玉岩寺

曲槛横桥尽落梅，春风草木自承恩。

一身初逐断鸿去，百里犹余残烧痕。

回首锦豩花柳市，那如山寺水云村。

鸣驺喜色知多少，白妇双亲笑倚门。

李新

李新　春深过黄亭

碧流未到小也五，半亩筼箉荫紫苔。

迟日暖风留不得，乱红飞去燕衔来。

李新

李新　春效行

半夜东风入桃李，杨柳烟深尘不起。

江南乍暖蜂满园，洛阳初晴花出市。

走马寻芳白面郎，回头巧笑人在墙。

一声莺啭墙南北，引断行人归未得。

李新

李新　春游

寂寂茂陵春，文园病后情。

黄蜂腰欲断，细柳眼初明。

丽服骈游女，余酣失老兵。

残粧深院落，相对任卿卿。

李新

李新　春昼歌

樱桃花落春风暖，绿波浤浤春渚满。

龟屏六曲昼梦回，红日一庭香絮乱。

层楼幛云身半倚，春意扑人浓似醉。

茂陵白马归不归，眼没平芜一千里。

李新

李新　磁钓翁

尺巘方壶小，泓泉渤海深。

陶公慈母手，抔土故人心。

蓑笠不愁敝，鲦鱨何处寻。

虚堂值萧瑟，犹苦百虫吟。

李新

李新　磁钓翁

磁钓翁宁傍钓矶，且当兀坐小盆池。

模形陶氏不须怪，入手苍鲸未可知。

风雨不渝端此志，江湖归去定何时。

閒惟秋水磻豩客，船入芦花笛卧吹。

李新

李新　磁钓翁

无心不自任公子，手旨龙鱼敌万钧。

瓦解弟兄惊坠甑，块居烟雨胜流人。

非关钓誉虽攘臂，未欲垂言却卷纶。

更与甄陶一抔土，铃斋相伴岂无因。

李新

李新　次韵

九顶如故人，要见或可期。

下有瓜字江，一别长相思。

作客殊不恶，何苦独念兹。

吾宗此登临，未觉鸟道危。

白云缭篮舆，一线归路迷。

且裁半隐衣，令与蜡屐宜。

吐雾隔凡俗，胜游那许追。

我亦癯仙流，讵堪逋客随。

江山自美女，生憎铅黛施。

遐瞩岂厌意，所遇亦复奇。

峨峨青蝉冠，嫋嫋紫金覉。

问公是中乐，鼠辈保与知。

渠爱钱神论，公有山行诗。

李新

李新　次韵崔同年马上口占二首

底事安仁易白头，一鞭行色伴清鸥。

抽身簿领穷清兴，唯有江天倒射眸。

李新

李新　次韵崔同年马上口占二首

柳花榆荚半飞空，燕子衔来尽落红。

日与长安俱未远，可能提榼问东风。

李新

李新　次韵答西城王尉二十韵

自惭井底蛙，边幅徒自饰。

行遇南山虎，引首叩白额。

前后履尾者，鲜不死其侧。

长啸激虚籁，阴风昏月夕。

裴昮抱弱弓，萧萧失过时魄。

李广落神镞，往往中微石。

嗟无食虎气，徒尔中区窄。

半夜欲编料，当场浪呼索。

有力但足畏，亡机尚可测。

正将余生轻，无乃狂病发。

贵身非千金，保家空四壁。

王老恰如虎，吞吐不动色。

过口是幸免，控穴反有得。

只知抱睡难，谁谓向墙迫。

新诗来相攻，口语颇籍籍。

遭逢摩诘后，骚雅甘伏役。

今虽不负丞，固已愧仙职。

愿交要忘年，憎慵妨割席。

求逐松云飞，距容剑岭隔。

诗成仍属君，南窗惊鼻息。

李新

李新　次韵解君接感怀

能向风尘识马周，新丰饮尽得相留。

后车贯载胡王缚，衰草频惊战马秋。

灵武须公来陃土，桃林他日待归牛。

承平卫霍知虚老，剩著新篇继日休。

李新

李新　次韵解君接感怀

太平事业按商周，麟阁仪形待子留。

壮士长歌三箭定，鸱夷归老五湖秋。

生涯底事空藏剑，英气平时已食牛。

歌扇舞衫今太寂，暮云佳句敌汤休。

李新

李新　次韵任使君咏梅二首

堂上高人解赏音，孤根未放草来侵。

不妨此后颁春力，却得从前爱日心。

模蜡曾看黄淡淡，试妆犹恐晕深深。

而今驿使行如织，听取新来塞上吟。

李新

李新　次韵任使君咏梅二首

平时化力与扶持，莫道春工未肯私。

暗有浮香通淡月，瘦无寒叶到空枝。

腹中太白何多锦，句下韦郎自不知。

阴谷未开公见否，葭灰暖律更烦吹。

李新

李新　次韵宋都运庆豳学成

我昨行邠郊，徒驭颜色欣。

周道日已远，犹复见仁人。

所挟一世旧，至前岂无因。

载赓七月诗，古风亦已臻。

如今天上士，气伟而多闻。

政成泮宫新，要起后学勤。

加我以数年，便与张范邻。

明当游泾河，即是泗水滨。

李新

李新　次韵苏必强见寄

不积暗室鬼揶揄，曾入鱼凫伴蠹书。

分背雁音清汉远，动帘风竹故人疏。

小桃烟老三年树，白马原空百两车。

消去泪流冰筹若，待凭浊酒一樽余。

李新

李新　次韵员子春游马溪二首

有花栽性地，余法寄灯房。

虬蜿骈松瘦，钟寒殷谷长。

赤髯班石坐，白骥踏云骧。

一夕参玄客，森森出虎场。

李新

李新　次韵员子春游马溪二首

树影阴蒙迳，云衣浅扑门。

禅心无冷暖，客意自晨昏。

涧水鸣孬破，山花野血喷。

再来何薄暮，驺从触狐蹲。

李新

李新　次韵张永锡等制留题通泉聚古堂

及时瓜李任浮沉，畏景游云苦太侵。

环县江流元渺渺，参天乔木自森森。

七言妙语腾光焰，八法新题冠古今。

闻道宵征最清处，风翻旌旆月流襟。

李新

李新　次韵重阳二首

蜂愁节去已焉哉，宾友追称上宴台。

诗韵此时传我和，酒樽当日为谁开。

光阴碌碌驹奔过，气候新新毂转来。

身赴令辰如舞袖，急忙须趁管弦催。

李新

李新　次韵重阳二首

故事登高会，流风落帽文。

客樽常满满，篱菊任纷纷。

马埒摅衣气，萸囊想旧闻。

不须兰作佩，骚客恨如云。

李新

李新　次韵子温检覆书事

博山灰冷一星寒，散乱文书少读残。

夕饮清冰消热易，梦为胡蝶过家难。

潘郎桃树参差见，沈老腰围隐约宽。

雅量故应容嬾拙，功名同向镜中看。

李新

李新　次韵子温早梅

霜多未叶大孤寒，欲向春前倒树开。

莫道东风无意在，余香看即度墙来。

李新

李新　次赵继公得未开牡丹之什

洛阳二月三月春，车轮马足飘香尘。

金钱散尽花不见，买得桃李犹非真。

李新

李新　从辟沪南道中晓征三首

人情世事今如此，与作丛林眼目看。

髀肉未能锁犊鼻，溪篁先与斸渔竿。

山衔落月金盘缺，马踏清霜玉佩寒。

一十九年閒睡足，欲将春梦入长安。

李新

李新　从辟沪南道中晓征三首

矍铄从戎恃骨强，旧衣褒博讵堪装。

岁云暮矣家安在，月出皎兮山更长。

锥子秃毛穷有分，碑颜没字老何妨。

凭君为护痴儿女，白首相期乐未央。

李新

李新　从辟沪南道中晓征三首

貂裘紫帽日程程，不得修途一纸平。

作雪晓天梅萼重，压尘小雨马蹄轻。

随身诗酒三劲敌，入眼山川几画屏。

到日未须投我辖，为烧兰水濯繁缨。

李新

李新　催李祖申赏莲会

亭亭绿盖密回塘，缥缈青娥丽素粧。

雪覆千年巢曳尾，风翻一曲舞霓裳。

小槽酒滴随悭雨，北海樽空类亢阳。

何事却妨彭泽醉，几时聊发次公狂。

李新

李新　答李丞用其韵

四时秋色可春回，古铁囊空信短才。

纸尾依随丞不负，天西穷绝客何来。

顽云垂翼山碉暗，荞麦饶花雪岭开。

投老播流情味恶，孤城移作望乡台。

李新

李新　答李丞用其韵

年少文声许过秦，仁涂便失自由身。

初思鲈鱠翻归兴，不见仙槎却问津。

道德千言遥胄事，文章万丈当家春。

鱼从丙穴如收得，更与张华细辨鳞。

李新

李新　打剥牡丹

大芽如茧肥，小芽瘦如锥。

我今取去无厚薄，不欲气本多支离。

绿尖堕地那复数，存者屹立珊瑚枝。

姚黄魏紫各王后，肯许阥冗相追随。

姬周祧庙曾祖祢，主父强汉疏宗支。

昔人立朝恶党盛，改群杂莠何可知。

一母宜男竟衰弱，岂有如许宁馨儿。

吾惧生蛇为龙祸，又畏百工无一师。

故今披剥信老手，如与造化俱无私。

明年春归乃翁出，空庭还闭绝代姿。

风雨大是遭白眼，酒炙谁复来齐眉。

衡门一锁略安分，绸缎谷待赏几时。

寄根王谢自得地，燕子归来汝莫疑。

李新

李新　大佛寺留题

绿簊寒松小翠微，鱼声寂寂鼓声稀。

山头远见龟屏出，海峤谁迁石笋归。

欲得鬼神添岭桧，却愁风雨断天衣。

醵钱欲作翚飞观，一钵无妨厌蕨薇。

李新

李新　大雪不宜干人

漫瀰江天慁霏雪，市薪黄金粲环玦。

大寒叵堪出门户，已麾中涓刺漫谒。

著作千卷字不同，不希牧守上三公。

榻西有酒鹅儿色，鸿音读书句成拍。

句成拍，不是平生等闲客。

李新

李新　代张元老上许漕

人生刊维久覆醯，故教使节出天西。

后来武库成清职，平日家风归品题。

欲见流钱凭马策，稍闻刮膜待金篦。

鴒原曾冠仙鳌顶，应觉人间太华低。

李新

李新　代张元老上许漕

文章摛锦已堆胸，直指威声府仰中。

蜀部星高千幛静，平舆龙起一渊空。

阅人妙学函明镜，飞镝清心本素风。

垂手污涂收酱瓿，为怜识字老扬雄。

李新

李新　登城望江边

山外浮云云外城，江边羌角水中声。

九分雪发功名晚，一寸冰衔去就轻。

山与绣屏天刻画，兽编土宇地欹倾。

早扶藜杖关头去，要向中州看太平。

李新

李新　登牛溪岭

岷峨润眼长可人，清江水绿如九亲。

水光山色不相送，自涯需返情太真。

另车驱将向何处，到此已与魑魅邻。

投荒哀过三良死，可赎人亦百其身。

李新

李新　登天台

江云不与山云接，土雨还因夜雨消。

独上天台肆遐瞩，故乡只隔一山遥。

李新

李新　登西楼呈桑彦周

独自行藏莫倚栏，市廛野色不相干。

是中门户也罗雀，何处身心更梦棺。

锦水背人朝暮去，雪山随我久长寒。

一生著作惊磨灭，欲借君家铁砚看。

李新

李新　东陂

珠槃出海山峥嵘，荥阳城东春水生。

路沙陷车没马脚，行人避沙堤下行。

个中人利鱼芡美，轻舠细纲晨纵横。

烟云瀰茫水面阔，鸥鹭不管机心萌。

齿繁九州无无旷土，此地何得无人争。

我欲决水界畦垄，万顷毕种沲为明秔。

黄穰大笠趁春雨，日与老农来劝耕。

李新

李新　东海曲

鉴湖摇碧冷吞吴，虎丘雪树纷琼珠。

破雾冰轮薄云母，河汉微茫星有无。

清辉浩渺夫差国，爽气横空凝夜白。

古石寒生万丈光，飞虹远射徐卿宅。

徐卿世有玉麒麟，长噙凤语城南客。

东海蟠桃经复红，千年消息倚春风。

李新

李新　东津净行院

老於春事无交涉，退作淘金榻底沙。

蚕到两眠方健叶，柳成三倒却飞花。

小桃涨浪堤痕润，绿麦翻风燕羽斜。

不得毫釐稽古力，起人松竹问谁家。

李新

李新　东平县君挽词

玉翰飞过碧江东，露泣三荆向晓风。

贝叶尘生昏旧绿，蘯花烟老堕疏红。

鸟沉孤影桓山外，虫返青冥璧水空。

德范岂惟坟上土，传家清训是无穷。

李新

李新　冬

北风多雪霜，严冬无劲草。

独有青青松，岁寒能自保。

坐歌凤凰曲，心驰千里道。

歌声徒绕梁，谁知此怀抱。

李新

李新　冬夜有感

蓼虫常食苦，旅雁自知寒。

谈士惜卷舌，将军解愁鞍。

雪霜满天冬夜永，地炉无火青灯残。

功名富践苦不早，一年百日红尘道。

西还故国无故人，憔悴少年心已老。

读书当许万户侯，岂意却作苏秦羞。

深取闾阎薄徒笑，鲁人不识东家丘，

吾祖谪官还旧里，灞陵亭尉犹低视。

少卿偶作匈奴降，陇西士人惭姓李。

由来人世轻不遇，文章第一空徒尔。

俛出跨出何施颜，当时悔过淮阴市。

夜深气射青云霄，此生早晚当乘轺。

弹冠举手揖豪贵，行得紫绶牢结腰。

本是壮夫志，几成儿女曹。

平生重恩义，聊为寄风骚。

李新

李新　冬至夜宿飆口市

宁辞举棹频，不觉又黄昏。

有感逢冬节，无穷宿水村。

客心愁待旦，杯酒强开樽。

共祝同欢庆，亨途莫我论。

李新

李新　读五代史

瓜割沟分几战场，坎蛙穴蚁自侯王。

铁枪妄谓千人敌，溺器犹须七宝粧。

诸国岂能臣癞子，九龙那得贮归郎。

堪悲五十年来事，荼毒蒸民倍感伤。

李新

李新　杜鹃

终日欲归去，蹉跎空岁华。

只知催客泪，何处是君家。

寄子他巢稳，颁春故国赊。

林梢啼不尽，流恨入山花。

李新

李新　泛松溪

浪激冰花潄大堤，山回云影照寒溪。

一生怀抱无人见，又跃芦梢困马蹄。

李新

李新　访幽人

紫骝摇玉东城东，绿眉少年双颊红。

扫尘先风骚客，豪气几吞云梦泽。

新诗一夜急春风，飘落樱桃点窗白。

青烟昼覆琉璃樽，何时投袂歌王孙。

归去来，黄陵老鸦啼日昏。

李新

李新　飞将

老翁望封竟无有，自是翁骨生来丑。

猿臂悬知不入相，且有杀降聊藉口。

翁今远孙骨虽瘦，不解鵰能饮酒。

自汉至今太寂寥，何得遥遥纪华胄。

尚方侯印只方寸，岂有铸金大於斗。

为翁力取置肘间，令翁千岁无恨颜。

李新

李新　飞练歌呈宋豳州宏文

玉娥入月云钩衣，素裙雪绡云畔垂。

三山老仙不倦舞，霓裳半在秋江举。

谢郎解取澄江拟，飞下高城化清泚，

朝元环佩玉玲珑，天风吹落人间耳。

六月夸父暍将死，一吸澜翻九河水。

蟾乡换入石泉中，古柳阴前授琼几。

清泉无苦多酌我，空洞麟肠已行舸。

穷源直上翠微峰，小段参差绣岭宫。

归来泉边却张席，女头残月投苍璧。

李新

李新　飞仙道中

鸟衔桃李堕高卑，陵谷逢春花作衣。

犹忆去年携小筥，上山独自采春薇。

涧流到海住家处，今我无家何更归。

修途老来倍酸苦，晚雨一丝愁一缕。

晓征春事太平无，未尽蜀天已秦语。

仰看鸿鹄向南飞，笑杀鸱鸢争腐鼠。

李新

李新　分蒲萄遗苏必强

吏归珍客赐，手自举铜盘。

珠酿旧琼液，烟匀秋露漙。

初分马乳碧，聊别水晶寒。

教彻梨园曲，停歌一处餐。

李新

李新　汾阴曲

吾爱西湖段干木，凛然节概凌孤竹。

遗风扫地青冢存，汾水千年为谁渌。

水边剑佩锵寒玉，熊车来作江阳牧，

忠梗峨峨一面霜，想像古人今在目。

我叹今人似古人，丝桐为播汾阴曲。

李新

李新　冯秀才宅晚饮

雪丝雾幕晚阴浓，还隔家山几许重。

引睡恁君一樽酒，欲将归梦过鳌峰。

李新

李新　浮春斋

烟鼎金颜碧线长，是中日日载春阳。

翠翰结屋惊鳌北，绿叶翻波梦水乡。

静昼鸟啼三月老，路人风送百花香。

从它流出红英去，化作人间有韵粧。

李新

李新　妇嘲

岁晚随君色色无，嫁时我自有琼琚。

借令值客休扪虱，幸未诗勿中专驴。

宁与渔樵安旧隐，莫言封禅著新书。

夜寒憎见牛衣泣，起执晨炊触釜鱼。

李新

李新　赋邓士载祠

高鸟无余弓自除，由来名盛不堪居。

易挥道左降王缚，难弭朝端谤箧书。

更欲平吴功未就，可怜出蜀智何疏。

凤台山月知冤魄，夜夜停光照故墟。

李新

李新　感歌行

春陌露草悲铜驼，汉宫秋吹惊纨罗。

北虫成尘天峨峨，铁牛古背横黄河。

兰陵千篇穷愁死，屠狗一剑袪群魔。

酒阑感概姒如轲，两眼耀日云生波。

是时功名当如何，痴儿坚女徒悲歌。

李新

李新　感贫女

天然素质胜铅华，一握青丝过老鸦。

信手画眉成柳叶，移盆贮水当菱花。

长忧夜雪侵肌骨，不识春风到齿牙。

媒妁近来趋势利，终年元未适良家。

李新

李新　感事

银涛千里引长吟，玉轸他年有古音。

云起不知山有助，鸟啼争奈竹无心。

画蛇可笑须安足，撄市堪悲只见金。

莫与浮去较休戚，北窗棋酒夜方深。

李新

李新　感俗

回肠惊绀发，汩脚沁寒眸。

活壤连千里，封狐媚一丘。

生憎守钱虏，冷诮富民侯。

不厌江西水，长年傍屋流。

李新

李新　高宜试剑石

巨石中分断，涓流自此东。

尧仁方宅土，项氏曷当锋。

兴起汉高业，勤劳夏禹功。

故应行道者，知古企遗踪。

李新

李新　高祖试剑石

拔山盖世何为者，三尺青龙不切泥。

且向断崖聊一试，如闻鬼母夜悲啼。

李新

李新　隔墙吹箫悲深有作

撄心人事细如蓑，浑有童心柰老何。

湿雪尽随哀泪堕，清箫不与哭声和。

归休最病良田少，侵老终怜季子多。

无命无才犹有友，但怜雄辩正悬河。

李新

李新　古塞

曾经古塞间，万里控长关。

卧日边鼙旧，嘶风战马閒。

戍楼喧暮角，羌笛怨空山。

应贺升平久，车书混八蛮。

李新

李新　古兴

春采中洲兰，秋采芙蓉芳。

芙蓉以为衣，春兰佩其香。

晓织比目鱼，暮织双鸳鸯。

裁成合欢被，副之君子堂。

粲粲桃李姿，过时空自伤。

汉宫专使至，罗搜穷洞房。

长虹直轩辕，秘艳不可藏。

平时同闺子，坐看铅华光。

共解明月珠，私结罗襦裆。

出门驱车去，富贵无相忘。

李新

李新　古兴

良人远行迈，道经折羊肠。

五月日如赭，履地犹探汤。

濯汗无广阴，赴渴谁馈浆。

去未定还期，隙月知空床。

儿小莫应门，妾身当虎狼。

峻岨作高台，日日永相望。

李新

李新　古兴

学仟在空谷，不复顾荣名。

肯因入俗语，易此高世情。

仟道竟寥邈，癯身学未成。

赤松果安在，日夕哀猿声。

李新

李新　古兴

谓言冥飞鸿，四郊绝纲罟。

生命法朝菌，义骖莫停组。

山中岂久留，迅反无自苦。

李新

李新　古兴

倮葬畏礼法，厚葬索衣衾。

金缕与玉柙，五陵非不深。

万宝埋幽光，苦为群盗寻。

上古莫封植，弃之中野林。

上以饱飞鸟，下从蝼蚁侵。

人情远臭腐，焉知孝子心。

死者或有知，自亦畏奢淫。

李新

李新　古意

虎头自食肉，何在识一丁。

五言织巧诗，便叹当长城。

读书发早白，不读鬓晚青。

穷边物萧条，鸟雀下空庭。

虽亡好事者，勿废草玄经。







卷167

李新

李新　古意

无分清浊流，杀尔投河伯。

无结死生交，一死生便隔。

模棱不失事，祸起分黑白。

百年过逆旅，今是长安客

李新

李新　古意

嗟来吐食死，漂母爱王孙。

等是乞怜人，一饱何足论。

东方老先生，笑傲忘至尊。

朔饥侏儒饱，且用长短分。

李新

李新　古意

野人孤鹤姿，与云相伉俪。

百禽相和鸣，了不关鹤意。

彼美靓闺女，窥户欣客贵。

复有琴心挑，中夜驾车至。

词章烂星汉，市门甘涤器。

竟使谁病痟，野人却嘘欷。

李新

李新　观澜堂

风观生凉底事雄，五湖烟浪一堂中。

公方观水那无术，客欲工诗正坐穷。

翻出秋潮真是幻，化成蓬峤本来空。

笔端造化党奇特，为扫茅茨半亩宫。

李新

李新　观澜堂

铃阁文书得少休，故将湖水慁清眸。

似从天姥逡巡坐，拟放仙槎自在流。

具眼不随千派转，此身元并一沤浮。

羌谁戏墨通三昧，信是人间万法俦。

李新

李新　观梁辅之晓阅

羽林出戍死忘家，坐作行趋听虎牙。

碧月初生弓入抱，青蛇不动剑藏花。

风吹细柳旗阴转，日过寒豩陈脚斜。

回笑书生头白早，空将笔砚战年华。

李新

李新　观前古美人图

璧月尘昏琼树秋，无从百媚一回眸。

荼醾香度梅妆冷，鹦鹉声低玉笛幽。

唾背但能知祸水，逢春且莫上迷楼。

归来安守文盐女，不宠无惊共白头。

李新

李新　官归

旅巢几百指，水国漫三年。

极望只秋草，归耕惟石田。

不成便招隐，渐拟欲安禅。

那得苏司业，相逢乞酒钱。

李新

李新　官居偶书

湖山随顾盼，薄俸亦甘心。

穷鬼不教富，诗魔长使吟。

支颐闻落叶，隐几见栖禽。

此意竟谁喻，萧萧秋夜深。

李新

李新　广都道中作

万花织篱凡几曲，绣屏处处围茅屋。

家贫张日无罗幕，东风吹开莫吹落。

居人应笑行客痴，春去春归殊不知。

李新

李新　归美堂

妙龄通籍金闺里，三媺垂辉分鼎趾。

君恩至重论报难，炯炯臣心罄归美。

太山深根蟠厚地，嵩华连鳌隆国址。

黄河一曲一千里，初自昆仑荐繁祉。

龙马负出卜世图，王敷万叶春有余。

走问南箕天永久，莫计后天难老寿。

中和赓入颂声中，明堂布政知无穷。

当时五章寄天保，而今三祝增华封。

李新

李新　过邠郊归蜀

摩笄绿玉笋抽芽，卷地兜罗柳放花。

蛱蝶团空飞锦绣，葡萄上架走龙蛇。

河源曲曲无千仞，土室层层有几家，

脱得身归银汉近，云津却拟问仙槎。

李新

李新　过长滩

尾劄泥涂贱此笛，手提鸡肋峦虚名。

芦花伴我头俱白，山色迎秋意转清。

沙软马留金褭印，雁归滩列水犀兵。

尚能趁得黄花酒，听取东篱笑语声。

李新

李新　过垂云亭

西风吹秋落山谷，霜红换尽烟边绿。

垂云门冷一事无，只有庭松与篱菊。

白日兰堂一局棋，百年闲事无游丝。

山僧更劝黄粱饭，真似邯郸枕上时。

李新

李新　过东界

云浮山腰末之顶，水穴青崖浚于井。

孔明不死吾其归，左衽岂宜蝤蛴领。

群羌负药倍车载，螺齿钱文束囊瘿。

得花便重不便轻，肩突驼峰犹外屏。

石碉设崄鸟鼠智，铜鼓销声犬羊静。

入门蹲足唤煮茶，嚼铁相甘苦莏饼。

李新

李新　过冯十夜饮见烛花有作

贡事不知浑井底，巴音犹在已天涯。

攻愁有酒杯吹浪，报喜非春烛自花。

贾谊长才空赋鵩，东陵余地欲栽瓜。

诏书许逐阳和至，宁乞西山度岁华。

李新

李新　过何权道幽居不遇

水部风流小隐居，别来眼法定何如。

雾中不见空峒子，世外空传珞琭书。

今岁紫荆簪未得，后溪黄鮳信无余。

素冠如遇文园宅，为我殷勤借子虚。

李新

李新　过贾浪仙崔秀才故祠

浪仙句法得全功，崔子区区立下风。

客冢相望归不得，青衫憔悴两君同。

李新

李新　过贾浪仙崔秀才故祠

倦飞好鸟下荒陂，不见骑驴主簿归。

林杳笛寒声愈细，为寻牛背一簑衣。

李新

李新　过江游灵泉寺

徐卿才力已无双，几日飞书约渡江。

岸石有纹欺锦绣，野芦无数认旌幢。

酒投渤澥难招偶，诗筑长城欲受降。

玉尘清谈更通昔，定容寒月半侵窗。

李新

李新　过金牛自劳

玉人鹤骨马龟肠，白日贪晴夜趁凉。

谁道飘零大荒远，此间犹是蜀封疆。

李新

李新　过金牛自劳

帖险缘虚知几蟠，小山细水入平宽。

云何瘿妇翻相笑，土木形骸亦属官。

李新

李新　过净慧院

晓披鹔鹴裘，缭绕青冰陌。

高原回东飚，草木负春色。

潇洒竹间寺，慰此流浪客。

豩梅荐余馨，林光动寒碧。

一寸经纶心，长叹念行役。

李新

李新　过廉水渡二首

茂林何事锁孤烟，开出澄光见碧天。

江水不流廉节去，清名长解胜贪泉。

李新

李新　过廉水渡二首

黄金六印岂关身，宝藏盈居亦诉贫。

不到盖棺终未定，可怜多少过桥人。

李新

李新　过卧龙先生幽居

手调鼎剂作清凉，不秘千金肘后方。

閒数岭云松自翠，卧听梅雨药初香。

三山梦断黄粱熟，一迳莓封白日长。

我欲从公结幽隐，不干泉石解膏肓。

李新

李新　过永安院

山暗云垂地，豩回树倒流。

诗随梅冷落，梦入鸟钩辀。

欲住无佳致，重来即旧游。

村眉攒八字，已解作春愁。

李新

李新　汉江

低霭横沙碧，长滩宿雁孤。

樵薪窥树瘿，渔父就龟趺。

落日骈游女，鸣波咽佩珠。

啼鸟与惊鹊，先我渡城隅。

李新

李新　汉源馆

消热层冰远，投凉嘉树稀。

雨晴潇洒去，梦与泬寥归。

禽静谷无语，云生山有衣。

路行知水好，终不疗长饥。

李新

李新　和李卿新轩

宦情鲁酒薄，自决能久醒。

穷年太常斋，那得有夙酲。

将身侣记室，碧鹳趋华楹。

误倒名卿屣，目光如许青。

中台独称妙，九棘旧飞英。

徊翔舜岩廊，饱见怀瞳明。

苦营便蕃归，尚顾昔管宁。

人言犹龙孙，去就一羽轻。

新轩事隐几，大胜安期生。

绿簊静娟娟，徙倚惊流莺。

翠荷乱田田，小盎摇清冷。

欲留妨召节，趣起料繁缨。

李新

李新　和李少卿

疏雨轻烟忆故林，一生难惬子由心。

未须迳化陂龙去，留作甘棠异日阴。

李新

李新　和李少卿见贻之什

碧江青嶂冷翻光，水镜冰壶照座凉。

舜日有时琴自动，鲈鱼何处鱠飞香。

竹开细尾搀先出，雀引新雏底事忙。

老去得为裴度客，旧来频过郑公乡。

李新

李新　和李少卿游北湖六首

真有鬼谣藏古锦，曷须尘阀眩乌衣。

但看湖上波光里，不欠当年小院归。

李新

李新　和李少卿游北湖六首

碧摇虹影桥横水，翠漏林光日薄山。

本绝机心成野步，却惊鸥鹭不知还。

李新

李新　和李少卿游北湖六首

东山歌扇圆荷动，北海琼酥竹叶开。

笑擘轻红堆玉碗，冲尘亦有荔枝来。

李新

李新　和李少卿游北湖六首

鞭蕖照水晚妆明，彩鷁无风自在行。

争席要人相尔汝，新来翻为玉浆惊。

李新

李新　和李少卿游北湖六首

纹楸圆玉斗清坚，阵马云屯绝复连。

坐据故床消永日，此身今逐地行仙。

李新

李新　和李少卿游北湖六首

粗疏犊鼻却闲身，莫道吾家北院贫。

自是江湖钓竿手，不妨烟水却知人。

李新

李新　和任普州冬至日作

诗成椽笔一何工，元有英声妙洛中。

已是少师扶日手，更看公子钓鳌风。

书云宝策师新瑞，脱木香山堕晚红。

经济通才犹补外，与骑星鹤问圆穹。

李新

李新　和许表民湔江驿四题

花尽蜂腰瘦，风低燕胁凉。

云衣迷远岫，烟幕蔽柔桑。

李新

李新　和许表民湔江驿四题

吹来槐荚细，过去杜鹃悲。

惯客久无念，送春閒有诗。

李新

李新　和许表民湔江驿四题

笋成森碧玉，麦熟敛黄云。

村酒不堪酌，一杯能易醺。

李新

李新　和许表民湔江驿四题

柳桥通窈窕，客辔按玲珑。

蒲剑一豩绿，酒花双颊红。

李新

李新　鹤雏引

君不见郝氏庭前晚日破秋阴，隆也便便千古心。

又不见云梦渔矶碧水处，俊也清名挂青名。

儒风忠节两传家，杰气源源长不已。

武威夜色沈秋月，武威楼上歌声咽。

梦回天与玉麒麟，争似峨眉千仞雪。

雪中落落多乔松，苍枝偃干如虬龙。

枝上曾栖云表鹤，养雏飞去翔寥廓。

年来又见鹤雏归，城郭依然人已非。

悠悠却返烟霄去，蜀雾秦云千里暮。

李新

李新　黑水馆

孤宦轮蹄消岁月，谁缘清赏慰蹉跎。

曾行轩户昔无处，见在江山今得多。

雪色云容通剑阁，镜光池溜属天河。

本来一段真奇绝，不肯关情柰俗何。

李新

李新　湖上招故人

柳影依窗过，荷香拂枕浮。

云边山近雨，石下水通秋。

白藕离新斸，嘉鱼落晚钩。

还同动情兴，已为扫西楼。

李新

李新　怀酒

清圣浊贤莫区分，一入愁肠功等伦。

石炉三日不举火，麴车过门齿生津。

松窗草玄亦已勤，好事勿谓秦无人。

呼儿但涤牛头爵，正恐壶榼来缤纷。

冻消讲舌流冰澌，寒破笑颊生红云。

爱酒未减子猷竹，岂可一无此君。

谪居无田种秫米，忘怀有诗上囊纸。

邻醅不隔一航水，却隔醉乡三万里。

李新

李新　还三嵎先寄舍弟

客宦乘流同木偶，入村随俗自猴冠。

鴒飞原上正相应，豆泣釜中当少宽。

貂阙长忧狗尾续，客来应借凤毛看。

陇西衣钵传无尽，熟看群儿现宰官。

李新

李新　还书室

净室归来自冷冰，矜持笔砚更非能。

假令一笑人间事，大似当年碧眼僧。

李新

李新　即席次必强六绝句

且倚东风拚酒酣，莫将食口配春蚕。

还家更有无穷兴，曲水飘香满舍南。

李新

李新　即席次必强六绝句

暖雾团云晚气酣，柅车游女密于蚕。

锦城行乐忘归客，家在鱼凫碧水南。

李新

李新　即席次必强六绝句

夹道红英碎缬鞍，文园春满带围宽。

双轮不解生方角，只作繁城数日欢。

李新

李新　即席次必强六绝句

市酒郫筒去未还，宗人厚德敌刘宽。

田歌社舞生惆怅，聊向樽前佐客欢。

李新

李新　即席次必强六绝句

怜君醉里赋新诗，皎皎风前玉树枝。

在处相逢开口笑，一生能有几多时。

李新

李新　即席次必强六绝句

楼前燕子不知归，楼下莺啼碧树枝。

丝管未收空梓泽，恐君还有断肠时。

李新

李新　寂照院

道人筑室不草草，燕垒蜂房断有才。

细细转泉萦屋去，疏疏栽竹放山来。

琴无杀意客何惮，士怕移文车自回。

清夜不眠留迟月，讁天耘鼓急如雷。

李新

李新　寂照院

世路沉迷正厌醒，故山洗出缬龟屏。

已因丽句迎门笑，更得疏篁作眼青。

李新

李新　寄舍弟二首

周三千界贫无敌，垂四十年痴有名。

不怕贵人讥巧宦，但教穷鬼笑难兄。

异乡置酒能招客，晓梦还家莫计程。

起写新诗归寄汝，尚余山月过窗明。

李新

李新　寄舍弟二首

冷浆庭巷四时秋，巧拙时情不解谋。

远客病容诗共瘦，故乡野水泪通流。

稍辜破镜刀头约，尽失苍蝇骥尾游。

他日江湖看生计，鸭头春浪一扁舟。

李新

李新　寄郑明举香

手匀沉实伴兰荪，著壁青烟未有痕。

掩鼻新来憎甲俗，拂衣无处避膏昏。

不成乱臭须持枣，却恐偷生误返魂。

寄语山间郑夫子，年来悬麝厌当门。

李新

李新　祭先农

帝先农功，曰惟孟春。

载耒与耜，昕及南亩。

穜稑薿薿，以布以种。

帝躬三推，土膏雷动。

百工比栉，其耕泽泽。

岁约有年，裕帝之德。

我艺我黍，我敛我稷。

为醴为酪，斟酌吉礼。

吉礼既至，神只来游。

燕及祖考，万邦作休。

降福孔穰，飶芬其羞。

於以正辞，亦又何求。

李新

李新　甲辰正月二十三日夕壬申梦坐一江楼上见雪月辉映汀洲高下澄流金碧

风卷寒云雪压船，楼台隐约隔明烟。

黄庭掩映桃红篆，静看双鹅一水天。

李新

李新　甲午九月十七日留题太平寺

秋飚弄寒菊，老木疏空谷。

尪骖疲欲休，征意元未足。

山行循桔槔。涧走数机轴。

百年一局棋，歨尔分半局。

当时不识字，双鬓今定绿。

作客宁在家，无愁乱心曲。

结庐东城东，疏畦界明玉。

鸣蛙等卤部，晚食自当肉。

岂须太乐丞，清圣贯渠竹。

属媪但酌酒，与媪创高躅。

宗武但收诗，清名销五福。

他时寻此翁，云深驾黄犊。

李新

李新　甲子春趋太学过华山赋仙掌峰

一掌巍然占碧巅，分明高举欲擎天。

升沉尽待招携力，指点都归造化权。

好与清霄扶日月，莫留寒嶂弄云烟。

不知千古兴亡事，屈指而今是几年。

李新

李新　简任安中

边公春梦昼悠扬，借有新嘲不汝妨。

杖屦未经桃李树，棹歌空忆水云乡。

子规啼去花应好，燕子归来日渐长。

稍学渊明惜名酒，扫除斋阁待君尝。

李新

李新　鉴亭

石壁缘云白，松风特地哀。

断鸿随眼没，秋浪擘山来。

鼓急船头转，山明雨脚开。

知公归未得，此作望乡台。

李新

李新　江边行贻赵彦成

江头旧路枫林远，长笛欺梅红尚浅。

桤茅破树绿无余，水雾团空寒不展。

髯郎双鬓春山青，眼光射客词如云。

却恐抱书移席去，竹风吹雨更愁人。

李新

李新　江道中

项没黄茆疑虎蹲，风摇脱木一浮云。

忘机沙溆双鷌远，小景人家一水分。

野寺钟声昏后寂，寒衣砧子夜深闻。

山中悦老无亭榭，白酒长新橡栗肥。

李新

李新　江提仓生日二首

青锁沈烟暝著沙，鞭蕖云帐晓吞霞。

南金人物无双士，宫锦文章自一家。

赏过十分银汉月，采归千岁海桃花。

蜀仙行劝长生酒，燕寝凝香碧雾斜。

李新

李新　江提仓生日二首

自应骑鹤下浮丘，雅意人间事俊游。

长久方壶新岁月，飘遥江左旧风流。

岩椿骨老三千尺，佳气春回十五州。

温诏趋归行有日，此封端是富民侯。

李新

李新　将进酒

君不见青青河畔草，秋死严霜春满道。

又不见天边日，薄暮入虞泉，

晓来复更出。匆匆年光不相待，

桑海由来有迁改。人生荏苒百年间，

世上谁能驻光彩。秦皇汉武希长生，

区区烟雾求蓬瀛。骊山茂陵皆蔓，

悠悠千载空含情。荣枯自有主，

富贵不可求。正值百花飞似雪，

如休不饮令心忧。

李新

李新　金匮道中

白云包裹石城赊，几度亲归梦里家。

春入小桃浑绮绣，风回残雪半尘沙。

唐贤碎泻真珠粒，郑老微明白杏花。

莫道穷边无好语，二公流落亦天涯。

李新

李新　金牛道中

龙鳞凤翼阻腾骧，仰首青云自涉茫。

汉月满衣谙客思，巴音侧耳觉吾乡。

金牛有路通秦惠，筹笔无功愧蜀王。

只笑无成谩来往，回头惭愧绿衣郎。

李新

李新　锦江思

独咏沧浪古岸边，牵风柳带绿凝烟。

得鱼且斫金丝鱠，醉折桃花倚钓船。

李新

李新　经甘相庙

相君天所佑，童子知何神。

不必茂为祖，因知秦有人。

一言成大计，千古仰青春。

庙下尘劳客，将惭白发新。

李新

李新　静邻寺

垂天云影暗溪桥，寺野人衡自寂寥。

游梦已随飞叶落，乱风吹雨竹萧萧。

李新

李新　九日林守同饮因思昔年朱侍讲跨鹤之集

常记秋登跨鹤台，儒先杖履共追陪。

如公已到蓬莱上，过我又分符竹来。

往事已成千古话，遗风空负十分杯。

依依正尔重阳日，襟抱何时得好开。

李新

李新　九日罗江旅情呈文孺

山程十驿策驽来，中路几成兴尽回。

旅次白醪饶客醉，故园黄菊为谁开。

漏长更箭迟翻鼓，生久灯花细落煤。

不是学无经济术，道书教我壮心灰。

李新

李新　九日无菊

芳物及时难，良辰旷野欢。

古园荒草莽，秋雨秃阑干。

香桂风流减，戏萸气味单。

书绅懲淡饮，活取宿根寒。

李新

李新　九支池二首

万里车书自一家，新城蜿蜿卧龙蛇。

路民已别东西日，楼鼓初闻早晚衙。

洗出云岩销虎穴，扫开烟瘴离椒花。

受廛不惜躬耕去，欲与滕公度岁华。

李新

李新　九支池二首

际天州县出要荒，始觉承平日月长。

一望宛无戎甲马，四围皆是流封疆。

清笳沓沓翻新曲，寒月低低下乳墙。

说与远人知德意，九重深处是成康。

李新

李新　居中馈薏苡青头鸡小诗代简

弹杀能言笑解颐，载归招谤问谁知。

难随白鹤同时放，且伴黄粱一处炊。

李新

李新　句

在昔岷峨神，龙文而马首。

云迷夏禹从前宅，雪压姜维最后城。

山外浮云云外城，江边羌角水中声。

谁道图书府，不通毡羪乡。

李新

李新　苦寒歌

北风吹窗琴自动，拥炉不觉毡裘重。

孤城日落星斗稀，一寸清霜压寒梦。

河冰岭雪随高深，山鸡啄土鹤在林。

西楼歌舞隔珠幄，独有春风人不觉。

李新

李新　乐园假寐

蓝天声去复回，虫丝长复短。

江村石枕冷，一睫春梦断。

明朝骑马且重来，日迟更为杨花暖。

李新

李新　梨花

太真欲泣君王羞，一枝带雨春梢头。

年来乐府不栽种，淡月青烟无处求。

李新

李新　立春前密雪应祈呈范内翰

六出飞霙岁或愆，喜观琼砾晓滂然。

水官休隶一时惨，木帝已夸群物妍。

斗换石田皆沃壤，暗催云稼入丰年。

吾君诚祷通昮昊，愿听氓谣被管弦。

李新

李新　立化童子

冷饭残羹属与谁，其他消息问谁知。

竿头一步饶师进，不是当年去得迟。

李新

李新　两寅四月乙丑夜漏未尽五鼓三嵎程平起问安堂上灯烂然有圆相事异耳

梦过漆园胡蝶入，月落松窗烟雾湿。

晓凉却恐老儿寒，惊起薪床穿破褶。

土壁萧条室如水，贷粟何人借甘旨。

金莲驾象得得来，华灯一滴祥光开。

彩晕收还香火寂，门外尘空镜天碧。

桂树残花苍影沉，玉娥扫彻云中魄。

李新

李新　凌云

江汇潀流摇地轴，路穷九顶切彤霄。

半犁好雨田香润，一簸残花春寂寥。

土马未騣愁败草，仙人得杖厌灵苗。

与公莫论从前事，楚些游魂却可招。

李新

李新　令狐秀才书堂

剩撷芸香辟蠹鱼，足音差远自逃虚。

春醅已许暮留客，冻笔不妨寒著书。

龟甲屏风云散漫，月窗花影树扶疏。

他年子伯无閒暇，但遣儿曹访隐居。

李新

李新　刘小漕

乱红缬眼柳花飞，烟抹霅溪秀一围。

北背美人占梦去，夕阳行客舞雩归。

三吴父老传冰节，两蜀江山识绣衣。

预草封章千百纸，此身明日接天威。

李新

李新　刘小漕

小槽轧玉逗琼浆，满酌金花荐寿觞。

已有骏驹传骥足，莫辞持节下羊肠。

护诗何处无灵物，报国新来有皂囊。

要觅甘棠寻旧爱，莫云千里蔽柔桑。

李新

李新　刘小漕

五云入梦翠浮农，正在高阳巴里中。

八叶萤含天露绿，千年桃映海波红。

流钱远裔争推晏，青史何人独比雄。

白面门生指椿桧，愿肩华发倚春风。

李新

李新　刘子常约赏海棠

共愁明月照空杯，莫逐时人溺死灰。

百日酒随山客尽，一年春逐海棠回。

门无辙迹草自长，燕不世情贫肯来。

豆饭芋羹容易继，明朝花落不重开。

李新

李新　留别寄元裕

耳熟英声相见晚，解颜一笑尽天真。

有鱼待客不妨醉，无玉藏花初厌贫。

疏竹已留清夜月，好风先断过江尘。

幽居莫藄庭前草，枕葄他时有故人。

李新

李新　留题华严壁

直向忙中得少休，一生缘分属清幽。

好山不许寻常见，野水从教自在流。

种竹养茶双碧重，有僧无客四时秋。

当初著眼如低下，不识光芒射斗牛。

李新

李新　龙笛

长天云扫碧龙鳞，黄鹤楼前白玉轮。

秋意正随羌笛怨，夜深愁杀倚栏人。

李新

李新　龙洞

龙睡抱明月，我来窥碧浔。

撄鳞徒有志，探颔本无心。

雷去春霖足，云归夜水深。

余波就不惜，好为濯尘襟。

李新

李新　龙洞

三年两到只忙忙，谁道云山得久长。

松竹有孙龙蜕骨，人生头白是寻常。

李新

李新　龙水板桥院

送腊温浓万井同，筠舆犹走万山中。

曝成枯菜依檐白，染出春衣映壁红。

掩豆豚肩仍岁俭，传觞酿翁几家空。

不知新嵊招陶否，等向江干送五穷。

李新

李新　龙兴客旅效子美寓居同谷七歌

阴风刮天云自幕，穷山十月愁摇落。

归来囊有惜空虚，石田拟与谁耕凿。

我生正坐儒冠误，终年冻饿如癯鹤。

呜呼一歌兮歌已悲，山鬼为我相追啼。

李新

李新　龙兴客旅效子美寓居同谷七歌

隔窗冷吹啸疏篁，颓云逼月色无光。

南邻昨歌今日哭，诀另未永相思长。

我今与之正同调，无锥能直九回肠。

呜呼二歌兮歌再曲，唧唧悲音断还续。

李新

李新　龙兴客旅效子美寓居同谷七歌

殒我父天悲入骨，更有诸昆寄吴越。

拊膺洒血欲长号，畏伤孀母辄不发。

罪逆自合当刑诛，神谴人怒岂汝忽。

呜呼三歌兮歌极伤，午天为我下严霜。

李新

李新　龙兴客旅效子美寓居同谷七歌

有弟有弟汴之阳，共失所怙心摧伤。

裁书黄耳送不到，道远未知存与亡。

岁云暮矣天苍苍，雁飞安得随汝行。

呜呼四歌兮歌愈急，漏天为我同时泣。

李新

李新　龙兴客旅效子美寓居同谷七歌

萧萧角声叠叠鼓，招提旷荡漾无环堵。

编蓬悬席不遮拦，西面透风东面雨。

官归庇身无一瓦，反更罹此百忧苦。

呜呼五歌兮歌思多，不曰有命其如何。

李新

李新　龙兴客旅效子美寓居同谷七歌

西山白虎跳天游，朝食行人暮噬牛。

居民胡不避此苦，复闻暴吏猛於虎。

怪尔巨蠹敢身由，拔剑一击拆不留。

呜呼六歌兮歌六叠，太息仰空泪横臆。

李新

李新　龙兴客旅效子美寓居同谷七歌

富贵贫贱无巧拙，时来火光递生灭。

世路不容一井宽，哑哑跳蛙笑东鳖。

残盃冷炙勿复道，故交惟有西山雪。

呜呼七歌兮歌章毕，死血埋坟色应碧。

李新

李新　龙兴行香游宝莲寺

鱼舞天清日，经行小刹初。

松柯青羽葆，贝叶细蝇书。

杜画奇无敌，周妻俗有余。

业无支遁辈，难自卜幽居。

李新

李新　龙游寺南屏轩和宋宠父韵

平日江干过，南屏首重回。

不妨图里见，曾是梦中来。

近市楼台逼，高城鼓角催。

老年知涉世，临事却衔枚。

李新

李新　陋夷

疗饥宁采故丘薇，真陋羌夷讵可依。

火日四山犹堕雪，鬼林六月不单衣。

药残花萼归方册，狨老金丝触祸机。

倒指瓜期今已足，早修云翼背西飞。

李新

李新　卢舍那僧舍留别

小沟水縠漾晴晖，上学儿童短褐衣。

犹记飞泉山下路，会成春服舞雩归。

李新

李新　卢舍那僧舍留别

筠尖侧侧度朝晖，别泪潸潸渍客衣。

儿女殷勤怜我老，登山临水送将归。

李新

李新　卢舍那僧舍留别

脆柳飞花弄晚晖，云罗云紵试春衣。

个身未便长为客，化鹤千年亦一归。

李新

李新　绿阴亭

茂林侵路能藏寺，乔木参天却见楼。

山石因循云外老，江声掀扑屋梢流。

李新

李新　落解西归长安道中书所怀

年少将军师羽林，追奔翻为白头吟。

不平豪愤三年气，未死英雄万里心。

故国山川知好在，异乡风物许重寻。

捷书不报浑閒呈，西邮潼关无好音。

李新

李新　麻姑

枫树隔云香，桃花千岁红。

朝饮琼华台，昀　燕蓬莱宫。

翠鬷垂绿烟，霞裾藕丝重。

明月落空山，那得人间梦。

手甲钩长玉芽薄，不坠髻鬟愁绾约。

入门骑凤出无踪，洞外寒怅孤鹤。

李新

李新　墨竹

叶叶飞秋声自来，萧郎国有不羁才。

西山昨夜虎风恶，大折一枝无处栽。

李新

李新　某夏夜酣寝飘然身若凌云其觉也作梦游仙以原其所自与状其所以归献

飘飘夜半身凌云，梦与群仙游玉京。

龙虎腾骧争引导，侍童罗络甘蓬迎。

绛幡羽扇前驱列，宝盖华旗助旌节。

钧天九奏毕笙竽，飚驭数行响环玦。

初朝太一何所为，次历紫微心自知。

青虬吐烟满琼殿，白鹤起舞临丹墀。

更过十洲寻旧友，旋返瑶池燕王母。

文章已作人间游，功业却从天上走。

朝霞乍吸心耳清，沆瀣忽餐肌骨莹。

九门不掩阊阖静，玉女下诏驰名姓。

始惊造作玉楼记，白马诗囊空委地。

又疑本是谪仙人，锦绶纱巾初溷尘。

凤箫一声轻哽咽，雾卷云收天水彻。

葛洪伯乔两无知，送下九霄不言别。

时人学仙不得仙，未能白日升青天。

无心却向梦中见，千万人中何处传。

李新

李新　暮春泛舟涪江

已把荷衣换钓裘，不妨官柳系渔舟。

提壶劝酒虽无意，杜宇言归却自由。

十里江风吹昼梦，一川梅雨敌春愁。

忘机鸥鹭休飞去，且为閒人更少留。

李新

李新　暮还官寺

新雨初平万顷波，移家归去旧烟萝。

三年邻里定相笑，八斗才名岂是多。

地近聊为分袂别，酒醺閒作扣舷歌。

晚投方丈虽岑寂，客喜谈玄自见过。

李新

李新　南至日过盐壩官亭

堕衣黄枫香，着鬓青霜湿。

江山如故人，到眼类长揖。

客行先飞蓬，不肯拟马立。

时节当书云，相将何太急。

我本刍牧儿，家有旧蓑笠。

勤心朱墨间，销减耕耨力。

欲归倒虚囊，追赴村社集。

传言东邻翁，但空西向席。

梨栗随所有，大白更增一。

勿复问市朝，与翁醉终日。

李新

李新　蓬莱别岛

已驾神鳌远翠埃，外人休咏北山莱。

自无失脚刘郎到，怕有吹竹子晋来。

云散晓风飘鹤氅，月明春浪浸瑶台。

似闻方士穷真色，归笑长红越女腮。

李新

李新　蓬溪道中所见

筠舆百曲豩湾，润麦催款花小雨悭。

鶗鴃弄声知境静，秋千垂影见春閒。

一生瘦骨几随鹤，万事无心却爱山。

为濯小槽收重碧，扫除东阁待翁还。

李新

李新　蓬溪道中所见

诗情冷落接坰荒，鸟语钩辀伴日长。

山馆花烦蜂蜜重，溪桥雨润燕泥香。

鄂君被暖春回帐，犬子琴閒月到床。

醉里要归何处是，无功犹解记吾乡。

李新

李新　蒲静安挽词

舞鸾雏鹄已先飞，曾倚西山泣晚晖。

老去儿孙雄北阮，古来门户占乌衣。

萧萧华发犹供祭，历历清谈又解围。

洞口仙人招白鹤，玉翰何日与云归。

李新

李新　普通院

而今漫叟正聱牙，无复新诗赖碧纱。

行驭乘风方少快，归期破镜儘从差。

月头渐黑山云{匡王换盍}，雨脚更斜江路叉。

寒士规模新宰相，这回行处亦堤沙。

李新

李新　普州铁山福济庙祀神曲　送神

伐鼓兮隆隆，风雨时兮岁丰。

刲羊炰羔兮旨酒清洁，相与答神兮继日以月。

肉掩豆兮中礼，盏斝酢兮告终。

神之福汝兮百室攸同，神欢以留兮尘嚣而蒙，

灵旗云马兮或时返乎离宫。

李新

李新　普州铁山福济庙祀神曲　迎神

夜郎北兮云苍苍，辛夷落兮木叶黄。

兵佖路兮凯歌阕，渡泸归兮马汗血。

宅灵安所兮岭之西，鼓角殷地兮乌夜啼。

倏而来兮鼓舞迎将，苾芬兰羞兮冷冷桂浆。

罗拜兮堂皇，神之乐兮未央。

李新

李新　七夕日宿长江

去岁龙城乐事多，楼头乞巧傍青娥。

今年织女知何处，不见星郎送渡河。

李新

李新　绮阁吟嘉州李使君命官妓段倩乞诗席上为赋

秋风瑟瑟吹帘旌，浪英碎玉秋渚平。

绮阁美人抱明月，坐洒银钩锥画雪。

神情何似卫夫人，小年学歌风挽云，

锦囊乞句苦不早，种树江南今亦老。

阁中璧月闲摇空，美人巧笑开芙蓉。

凌波莫背栏干立，郑帘但放余霞入。

茂陵白马何时归，江北枫花处处飞。

李新

李新　羌俗

卜占遵火兆，诅拆谨归诚，

渡笮苍猱捷，旋碉墨蚁轻。

养生茶作命，据险石为城。

纵去擒来事，无人是孔明。

李新

李新　荞麦

神农播百谷，赐羌莏麦种。

下子分苦甘，甘贱苦蒙宠。

西山律候晚，春种夏苗茸。

秋花深入云，风浪绮霞动。

灌溉以时节，牧放远原陇。

岁登蜗负归，兔径行错总。

积困连云根，藁秸乱墟冢。

赤茎堕钗股，黑实盈缶翁。

锐首师郭尖，骈结友张仲。

一身多模棱，四角腹膨肿。

舂开铁悄飞。磨溜尘粉冻。

溲和陶甄手，灰火助培拥。

剂坚视铁石，薄厚拟轻重。

不问镜月图，行至齐眉捧。

杵洼新炒香，揉以牛羊湩。

不托递炊饼，芹美思贡奉。

来牟莫我贻，桄榔尚珍送。

大宛来苜蓿，与尔俱阥茸。

中都千贵人，侍食姬环拱。

流匙滑玉粒，雕胡不在供。

四海会万珍，方丈无点空。

戎獠犬豕性，真可糠秕共。

有客饭黄粱，浑忘梦中梦。

李新

李新　青锉山寺

春去山鸟悲，春归山鸟乐。

高轩一樽酒，卧看山花落。

厨烟续云根，涧水断冰脚。

山中不可留兮归去来，日暮芸香裛罗幕。

李新

李新　青石阻雨

茅屋阴多麦化蛾，西山云重雨流禾。

未闻因也改其乐，解道虞兮奈若何。

身与前村孤堠远，泪随流水一溪多。

文章生世元无力，半岁边城伴枕戈。

李新

李新　清泉馆

晓踏高坡日始悬，清泉未见口生烟。

飞凫欲到二千里，挟策徒劳三十年。

绣带长川初背眼，云根双剑远磨天。

髕髗齿健嘶风去，更敢披头重著鞭。

李新

李新　秋日登楼

浓扫清阴壑秋，眼光新糊涂仲宣楼。

等閒欲作东山醉，却为苍生不破愁。

李新

李新　秋日登楼

洗遍山光暮雨收，落霞孤鹜点清秋。

蜀天地暖知无雁，不怕愁声稳上楼。

李新

李新　劝公乐

金印莫疗饥，珠玉难可肥。

碧酒濡唇百事美，绿鬟扣眼一笑随。

跳丸日月不受缚，朱颜易逐飞花落。

情知一死同众人，何不趁取生前乐。

李新

李新　劝饮

安所求覉客，比坰徐翁庐。

清圣殊不恶，中之百忧纾。

瘿樽但满注，一饱随家蔬。

卷帘瞩平野，木影摇扶疏。

绿针麦刺土，碧幕烟染虚。

田父老且耕，我尚堪犁锄。

劝翁日饮酒，保苦多著书。

书成人亦惜，酒至懽有余。

李新

李新　日出东南隅

日出东南隅，照见城西途。

出门履冰去，荆棘残人裾。

洛阳繁华陌，车马寻芳客。

欲往从之游，青松淡无色。

安得邻松心，投君午岁阴。

李新

李新　日击

悬知九折自成医，瘦骨绵绵尚胜肥。

引睡文书满床榻，病儿犹枕乐天诗。

李新

李新　荣德夫人挽词

旧池龟去必巢莲，龙隧愁看锦水边。

肯与玉人俱远宦，自怜王母已高年。

松窗弦诵亲曹叔，秋月家风起郑玄。

仙客立朝何所恨，自缘退有可耕田。

李新

李新　闰重阳

凤历推移二十霜，一回重见闰重阳。

糯田收早醪将熟，朔气来时菊整香。

绿鬓不堪禁晚景，醉杯聊可浣愁肠。

幽人百万扬州鹤，鼎足成欢未易当。

李新

李新　山间女

倚竹情何极，伤春事已阑。

长眉弯月薄，翠袖怯天寒。

倩妇拢新鬓，凭人易旧冠。

轻闻骑马客，相趁隔篱看。

李新

李新　山居

绿树初浮光，嘉禽自行乐。

厨烟续云根，涧水断冰脚。

徜徉一樽酒，坐看山花落。

日暮归去来，嫣香裛罗幕。

李新

李新　山中秋意

拟握陂龙陟凤台，厌闻远雁一声哀。

霜乾殷叶背林去，雨足黄云归谷来。

蕙幛可能留鹤宿，草堂终待觅桤栽。

有心培养山中桂，不束轮囷作散材。

李新

李新　上亭书事

自笑知公日据鞍，谁令生不近长安，

此条太乐非清职，何物先生只冷官。

背日潢污犹鼎沸，隔唇喉舌亦灰乾。

五浆不馈寻常客，却作行人一等看。

李新

李新　上张幕

草色恩袍九品中，文章高步屈英雄。

红莲绿水开新幕，绛帐青衿走下风。

沛雨苍龙功已奋，翔云丹凤路潜通。

尘迷试问刘安诀，就学仟源点化工。

李新

李新　神泉道中寄李道明

野鸟啼春稍沉空，马蹄何故万山中。

树连土雨微茫绿，花入麦秋零乱红。

北阮不知贫气味，谪仙元有旧家风。

正须洗出青青目，看取新来塞上翁。

李新

李新　石鼓寺晚归

野鸟音喧貀，苍栾翠辀辮。

冷光雪色陵云端，乱流江势侵天末。

蒙衲老僧初睡美，倚榻陂龙暗摇恬。

竹庵虎子呼未回，石灶茶烟寒不起。

阿昕爱山定忘返，我已兴穷归路晚。

悲风鸣雁一声声，眸寒更觉江城远。

李新

李新　时雨试步寄员子春

与竹他年仅有衣，敢愁天赋鲜岐嶷。

拿{父少右丶}不拜浑闲事，踉蹡初行吏效谁。

莫道汉家飞将种，那知天上石麟儿。

若令新岁能翻舌，先寄城东老员诗。

李新

李新　寿安夫人挽词

闺门秀色擢冰清，行佩兰苕八十春。

传道先生为择配，起家著作不忧贫。

金花贴子分双轴，子舍登瀛有几人。

千仞龙华松竹域，妇姑虽死亦相亲。

李新

李新　寿王提举二首

新岁祥分葆羽车，老君抱送浃云霞。

夏正更签称觞近，蜀道占星故国赊。

尚忆前时司玉牒，试簪明日剪金花。

这回飞燕知恩旧，肯到寻常百姓家。

李新

李新　寿王提举二首

本来卿伯籍神地质学，时与群仙立舜朝。

邂逅史笙云鹤并，等閒飞舄海天遥。

在公载燕方称寿，厥日借书证人只隔宵。

黄阁年年春酒熟，商山皓首却烦招。

李新

李新　书垂柳铺壁

远碧涵空暮天阔，落日愁人船不发。

多情何处雁西飞，凭寄天涯尺素归。

李新

李新　书韩生壁

欲为洛中英，竟成秦地鬼。

音书云雁绝，故园四千里。

望归今不归，愁满西江水。

李新

李新　书孔伯绍题壁后

伯绍壁间遗迹在，雨昏炱蚀逆风吹。

何人借与云岩石，化作人间堕泪碑。

李新

李新　书懒抟寺壁

曲崦藏云树老藤，碧山秧稻一层层。

回寻二十年前梦，犹是当时识面僧。

李新

李新　书梁山杨氏亭壁

骑马英尘本不知，作新轩榭发幽奇。

缬云山色屏千曲，绣地花光春四时。

涤器讵须能赋客，力书自有起家儿。

心肝呕出无空处，一宿相酬不废诗。

李新

李新　霜月吟

飘飘青女颜如花，云輟羽盖乘烟霞。

手持凤尾青锦纹，扫空飒飒飞琼沙。

嫦娥孤栖宫四寂，倚柱长吟愁永夕。

曳裾摇佩渡明河，闲弄银波洗虚碧。

婵娟相如争清夜，素彩寒光争相射。

金乌翻树不成栖，哑哑半夜绕林啼。

李新

李新　宋隐君挽词

贵口轻聁意自融，鸣柯芥羽逐春风。

猗欤宋氏青云器，师我缁川白发翁。

沃壤可彰千载义，旧窗空负一生功。

新阡无用栽凡木，待看奇才长碧桐。

李新

李新　送菜徐安叟

清非太常而有三百六十斋，分似庚郎而无二十七种菜。

日食万竟虚语，不糁藜羹时可再。

一杯潋滟翻绿波，作客不妨穷鼎鼐。

大儿咀嚼等太牢，小儿饮啜甘沆瀣。

青青染肠形於色，阿鹜浑无食鱼态。

闻君亦有釜辧声，大本须烦一车载。

何苦厉声责妻孥，乘兴可能来访戴。

李新

李新　送菜徐秀才

锦里园官供菜把，草堂诗客重伤贫。

一杯野老夸芹美，笑煞从来食肉人。

李新

李新　送菜徐秀才

吏部虀盐满腹，先生苜蓿盈盘。

珍重寻常痴客，不作膏粱眼看。

李新

李新　送菜徐秀才

食荠已甘予口，送荼聊苦君肠。

见说舐磚无分，借令辧釜何妨。

李新

李新　送菜徐秀才

黄精未有积雪，晚菘犹带寒烟。

虽辜主父九鼎，不减何郎万钱。

李新

李新　送菜徐秀才

增添庾郎方丈，掇拾仪休弃遗。

但令门人学圃，不妨夫子下帷。

李新

李新　送程公明

莫倚行台怯酒醺，一杯父老送殷勤。

白云岭上虽无数，未敢持来玷使君。

李新

李新　送程公明

渐横碧落快秋风，回首云山几万重。

明夕长亭新梦破，乱鸦残月五更钟。

李新

李新　送程公明

解颐诗训忆趋庭。四十专城发尚青。

屈指世间无此乐，路行争看老人星。

李新

李新　送程公明

不羁风韵有萧郎，白傅新诗已满筐。

烟薄露寒虽写瘦，自态清节也凌霜。

李新

李新　送程公明

金阖铜枢唤仗开，越班侍从荐高才。

一鞭野色身何处，芸阁清风待客来。

李新

李新　送程公明

玉镫惊髗趁早朝，天香成阵暗蝉貂。

平云无复偷閒到，溪阔烟深锁市桥。

李新

李新　送程公明

无限秋容入跨鳌，使君山色两相高。

半生笑尽迎逢辈，俯仰随人效桔槔。

李新

李新　送程公明

自怜瘦骨饮冰寒，惆怅相逢下眼看。

閒想显人应笑我，道傍初试折腰官。

李新

李新　送程公明

青草山头一万家，那分下泽有龙蛇。

不知明日都门客，肯与东风缓颊牙。

李新

李新　送程公明

登山临水送将归，身荫甘棠手挽衣。

不似塞垣来泣别，傍辕犹怯使君威。

李新

李新　送春曲

东君欲去繁华灭，城南把酒聊相别。

云旗风驾不可亲，但见杨花飞似雪。

杨花送君无返期，高台望断夕阳低。

归来客散深院静，门前绿暗啼黄鹂。

李新

李新　送崔生

斥鷃意自适，举俛欢一枝。

安知抟扶摇，乃有万里期。

鸣凤困高冈，愧此腹背衣。

我无琼蕤浆，可以疗酒饥。

一税西南风，勉从黄鹄飞。

李新

李新　送犊鼻褌与任敦夫

任翁何为穷，一性共癖左。

不妄取芥粒，甘似西山饿。

短褐结郭丝，犊鼻讵穿丝破。

当时北阮贫，矫枉几太过。

肯揭长竽头，恐亦是奇货。

岂惟宜跻升，抑自利顿挫。

济河不撷褰，秃尾正便坐。

迟行少前跋，趋急或后簸。

刀尺初与形，虮虱已相贺。

平生马鞍间，髀肉已稍磨。

此既身之章，十年共起卧。

必以狐裘易，顾我应难和。

子赋从军乐，城垆始烦瘅。

服之远行迈，百步无一蹉。

尔来玉泉老，以此劝勤怠。

犹忆当时庚岭前，传衣正是普通年。

问道未余衣下事，寥寥千载不相传。

李新

李新　送杜丞

鸭头未换秋豩绿，涨水吹沙乱泥玉。

孤城雨过星斗稀，晓起为谁歌别贡。

江皋人散空鸥鹭，飞截长烟断寒素。

当年珠佩更悠悠，岸草黄花重回顾。

细看锦囊诗字字，杜郎生得真男子。

太尉国风偃如草，丞相家声清似水。

八月凉风来，吹断浮阴云。

风樯急转望中远，明日东苑生清芬。

李新

李新　送范秉彝

东风吹起原头绿，墙暗萋萋芳草缛。

舞筵辍按杜韦娘，旗亭便听金衣曲。

石城山下路，回首不堪顾。

灼灼小桃燃，萧萧疏雨暮。

锦岸海棠烟，重寻已四年。

新班庆莲幕，旧鬓愧华巅。

市桥墩万缕森森柳，玉勒锦鞯快鞭走。

故人半夜洗耳恭听牛头，望载濡唇百壶酒。

须臾还上鹿头岭，道入猨猱怯分影。

槐阴万笏黄阁深，沙路归来定重省。

后生不乏乐职诗，幽处西南恐未知，

吏部门人密无数，但惭驽马烦鞭笞。

天边雁翮已光华，试睨银钩看草麻。

夜直蓬莱得归晚，照衣金炬长飞花。

纵凿城南沟，常有河东凤。

青嶂入高吟，行台集佳梦。

宦游无定居，相逢又相送。

李新

李新　送冯梦授试礼部

殷树葱笼绣晓暾，马蹄东去乱冰痕。

世收徵诏藏商谷，家有新功刻禹门。

太白夜郎初辱顾，冯唐汉殿欲承恩。

南山报喜通啼鸟，明日荣归鹤有孙。

李新

李新　送冯梦授试礼部

年来初识小冯君，鞭靮何妨驭晏婴。

三世卿云涪水秀，一门巢许蜀山清。

飘零殊幸逢公子，邂逅相看不世情。

入手华标归早晚，愿扶藜杖出山迎。

李新

李新　送高执中赴文州楒林

两眼追霜鹰，铁石悬肺腑。

何为向北风，送子泪如雨。

平生珍古交，及今未多数。

相逢汉江曲，聊作蘯鸥聚。

我疾子不憎，人弃子或取。

庄舄尚资越，茅兰植当户。

坐与斥鷃争，秋蓬塌云羽。

尝笑祢正平，飞毫赋鹦鹉。

身为机上肉，手复乱挝鼓。

老瞒畏口实，假手待黄祖。

早知时不容，敛板就公府。

社栎名散材，长年谢斤斧。

文豹皮为灾，安所逃缯罟。

我亦懲祢生，严律绳步武。

闭门收旧学，不管唇舌腐。

子今落穷边，武库润降虏。

过客无只轮，捷布恐旁午。

黑云压孤堞，残月走夜尘。

四邻递阴风，隔壁啸乳虎。

非但饮徒旷，愈觉诗思若。

参军新妇贤，眉颊生媚妩。

慰子远行役，举案头自俯。

已闻富书囊，到即弃栋宇。

异时宝弓剑，弃置贱如土。

承平诸将老，谁复师尚父。

可怜高阁生，落笔辄杕杜。

宛然琼瑶姿，寒光照玄圃。

再入乌衣曲，观者但如堵。

襄阳佳山水，檀栾结邻坞。

蚤晚折简来，为了脱簪组。

李新

李新　送胡运使

吴江冰散水溶溶，乍见山花缬眼红。

六日春容归汉苑，千年桃树倚天风。

预留黄阁朱衣吏。令侍商丘白发翁。

玄圃长生新酿熟，一杯相属月明中。

李新

李新　送胡运使

请将龟寿卜椒觞，迟日花砖几刻长。

千里暖风春梦好，半钩新月绣衣光。

帝前动笏摇山岳，剑外行车映雪霜。

湖上柳青归未得，里人争扫德星堂。

李新

李新　送胡运使

当年姓字列仙曹，醉逐西王折海桃。

万策水平祥雾合，峨眉岚静使星高。

泥封明日传清诏，台量何人荐佩刀。

老去功成解金印，卧云閒笑一生劳。

李新

李新　送鞠彭山

丹轮随待十三州，青琐文章汗马牛。

喜见钱塘山水好，卜居为有荻花秋。

年来游宦无覉束，要醉海棠西入蜀。

侯门不惯扑车尘，犹忆画堂红映烛。

未易池中甘索寞，乍屈数旬聊自托。

牛刀行割武阳城，梦魂已到天章阁。

劝君强作岷峨客，莫念凤凰烟景隔。

归家重倚望湖楼，依前水浸吴天白。

李新

李新　送李才儒

未觉乡关岁月深，转山旗影缓愔愔。

远人愿见乔卿服，支邑曾随子贱琴。

摅散幽阴千古恨，发明忠义一生心。

冰清不屈二天庇，雨化宁逢三日霖。

李新

李新　送李才儒

理官食木遥遥胄，一姓而今万顷麻。

浑道娄公能耐事，惟余老子未通家。

行经阊阖云生足，归到方壶雪弄花。

休丐一麾江海去，且扶尧日度清华。

李新

李新　送李能

撷蕙仙人洲，日下舞雩归。

晴光阔天宇，羃羃祥烟飞。

旦起修羊酒，来观石麟儿。

刮眼玉骨异，无用金络羁。

长杨献赋去，英誉嵩少低。

俯署神仙听，亲植桃花枝。

走马秦树侧，濯缨锦江湄。

春深小瀛洲，西湖生绿漪。

华堂富花气，春酒歌白眉。

彼美南方秀，移根天之涯。

幽岩蔽嘉卉，芳姿长陆离。

谁如古工师，来采穷民诗。

李新

李新　送刘祠部

汉苑何人侍翠舆，锵锵环佩杂璯玙。

刘郎带笑大夸客，此是予家千里驹。

李新

李新　送刘祠部

玉腕腾云黑雾开，穆王八骏始驽骀。

逸气飘遥长不已，重闻汗血下天来。

李新

李新　送刘祠部

芙蓉城下多埃土，却逐刘郎上天去。

峨眉一顾一回头，明月东风在何处。

李新

李新　送刘汉特兼简邵子文

绿簊欹墙叶叶声，夜凉风细露华清。

飘零何幸逢公子，邂逅相看不世情。

拟向伯伦求酒颂，不知东野解诗鸣。

三峰峰下文章伯，应忆当年阮步兵。

李新

李新　送刘金部三首

绮鸾衔诏碧霜林，按部归来听好音。

卧看蜀云山历历，行游兰省夜沉沉。

柔桑平带三川绿，苍桂同铺百里阴。

天子虚怀求妙道，肯令公负一生心。

李新

李新　送刘金部三首

烟老豩花几堕红，高阳闾巷接吴宫。

禁墙钟断翻新雨，剑岭云寒想去鸿。

汴水波声天地远，上林春色古今同。

行观勋策知多少，河水安流敌帐空。

李新

李新　送刘金部三首

七里亭中酒满樽，野梅疏淡月黄昏。

可怜白屋西南士，占得青春雨露恩。

千载誓言飞将种，一生归报豢龙孙。

年来佩剑人相笑，宁立孤风昼掩门。

李新

李新　送刘前豩

耀灵浴虞渊，光属朝夕池。

氤氲满寰宇，幽草无閒枝。

岷山玉岭花，寸根武陵西。

寒摇塞北霜，疏影何葳蕤。

春意已浩荡，造物夫何为。

烟条凝渌雨，缬彩红参差。

下有濯锦泉，清冷鉴毫釐。

佳人古西子，彷徨水之湄。

兰苕采朝露，佩服良所宜。

凛然冰雪颜，效嚬那可希。

江国日云莫，无媒鬓如丝。

愿言配君子，独立无言蹊。

谁献常山根，与之植龙墀。

李新

李新　送刘尉

斗南无两刘，弟子半分鲁。

传法得其人，只履便西去。

天章蜀家世，生女如士虎。

我叔亦不痴，最宝刘家妇。

道通而为一，何得区文武。

子路冠雄鸡，初不妨学古。

古山厌魑魅，造化儿并苦。

老者方谒医，少者遽搀举。

碧鸡金马间，遍我风诸父。

定当怜小阮，指与税驾所。

勿数大刀头，碧云合已暮。

富贵鄙白首，长安在何处。

李新

李新　送柳慎徽赴道州教授

何以送之山前月，千里随人光不灭。

何以赠之岭上云，出入无心疑似君，

何为自比阳城逐，边老日高快便腹。

次山曲爱道州民，昔日乱离今太平。

后来宾光无短瘠，帐里先生犹七尺。

李新

李新　送吕兴元

身离梁苑初蚕月，脚蹈秦云已麦秋。

要见使君恩惠久，滔滔长伴汉江流。

李新

李新　送吕兴元

梯天悬阁马行空，旌旆悠悠照谷红。

灵凤阴寒春过晚，万山犹有牡丹风。

李新

李新　送吕兴元

冰壶旧映蓝溪玉，璧乘曾依白帝城。

明日武林山下路，过桥唯有杜鹃声。

李新

李新　送吕兴元

太平天子事东封，洛苑回銮访侍中。

自古相门终出相，试持圭璧近重瞳。

李新

李新　送吕兴元

雾豹平时岂一班，定将清对领威颜。

东南民病知多少，莫把皇华误出关。

李新

李新　送吕兴元

行入云衢路未通，主人明日复观风。

几声寒鹊江村暮，烟雨潇潇失去鸿。

李新

李新　送牡丹与赵元思

只许青松约岁寒，姚黄魏紫偶盈盘。

晨妆休插无盐鬓，送与文君卷帐看。

李新

李新　送钱使者三首

不须回首汉皋亭，白发愁催却易生。

好梦先依鸾仗去，此身聊伴剑云行。

随辀芳草真无赖，送客黄鹠似有情。

故国要知何处是，望湖楼下锦衣城。

李新

李新　送钱使者三首

玉翰飞过汉江东，蜀道三年兴已穷。

明日登山临水去，故国啼鸟落花空。

闻今自草延英奏，合下人推长者风。

燕麦兔葵初乱眼，欲将修翼问归鸿。

李新

李新　送钱使者三首

翠羽颁书出紫皇，残春岐路日初长。

花容帖雨蜂儿静，麦浪翻风燕子凉。

八叶世家方越古，二王振鹭已成行。

行行才业知多少，千里吴天水满塘。

李新

李新　送权守解印趋阙

欲挽行人入醉乡，残春岐路日偏长。

花容贴雨蜂儿静，麦浪翻风燕子凉。

心计已高刘晏幕，恩波终载召公棠。

去思正伴东溪水，听得潺湲更断肠。

李新

李新　送邵马勾二首

飘零愁杀病参军，点点黄泥渍帽裙。

藏火解销秦地铁，骑驴重数华山云。

儿号惟有韩司业，官冷谁怜郑广文。

身世泡沤浑道得，请君一笑北邙坟。

李新

李新　送邵马勾二首

芳菊江蓠泣冷烟，秋风秋雨老行鞭。

尝依故国横经笥，犹忆南堂乞炎仙。

月瘴稍昏斜谷路，渔竿空倚北豩船。

有钱他日邻枌社，待觅嵩阴一顷田。

李新

李新　送邵子文

柳映平桥路带沙，行人归思浩无涯。

临岐萧寺琐苍竹，催客杜鹃啼落花。

千里乱山云自暗，一豩流水日空斜。

伊予最是多情乾，为拂前题置碧纱。

李新

李新　送时仲西归

挂书牛角来东都，短小不长五尺余。

龙章凤姿蕲见用，回叱关吏身无繻。

志如鹗气虎，整束衣冠诧齐鲁。

膏油继晷不识眠，虀盐充肠久味苦。

尔来试拟观国宾，势笔四顾旁无人。

刘蕡射策不中彀，何蕃如家知有亲。

不平豪华愤四五载，虚老身姓三十春。

杜门读书破万卷，终教此道淳乎淳。

行行雪霜寒凝野，侵星据鞍跨羸马。

妻子评郎被褐还，玉柱机头差不下。

但夸舌在终可图，肯向明时惭达者。

李新

李新　送万俟持正三首

棠垂千里翠，冠拂九重烟。

夹鬓红霞旆，摇龟浅杏鞯。

酒醒思凤语，惆怅落花前。

李新

李新　送万俟持正三首

东湖春水归，湖上主人去。

红尘舞衿暗，水面空落絮。

明月怅孤风，长安在何处。

李新

李新　送万俟持正三首

高歌闻白雪，美味熟醍醐。

解印悬虚橐，鸣鞭指上都。

倚楼怀旧德，目远认平芜。

李新

李新　送吴使君

西南世家无十族，吴范生儿长食肉。

虎头犀骨初长成，闭门教草三千牍。

传来旧物凌云笔，楷字君王无第一。

墨池染尽俱拙人，柿叶学成几失实。

闻道甘棠阴已密，相共政声同一律。

玉壶盈尺不消冰，清峻照人常惨栗。

归侍安车辐巾叟，石建板舆怜白首。

二年赢得倚栏干，醉看红梅霜雪后。

草玄故人偏嗜酒，试拚黄金追百斗。

芋魁桤木的然成，丙穴郫筒依旧不。

行舟牵挽由来有，十倍青衿折杨柳。

未容学舍鞠园蔬，岁月用陶燕许手。

驽骖无取休推毂，二十四蹄肥苜蓿。

近时牙颊惜春风，吾曹易效穷途哭。

李新

李新　送许东传

碧霄已觉少微明，帝所行看召老成。

好梦谩依淮水去，秋风空见雪山轻。

衣冠几许披云雾，父老于今识弟兄。

黄阁他年开月旦，想公终不解忘情。

李新

李新　送许东传

转蓬孤鹤昔流人，千里楼西客此身。

江梅相忘鱼自乐，雪霜已过树回春。

长安索米非方朔，谷口耕云待子真。

收拾从来忧国泪，太平无复事沾巾。

李新

李新　送姚深之

急向空花认此向，厝因宦学苦伤贫。

迟迟海果未成子，忽忽荷衣看作尘。

玉有细疵那觉病，谷无雌虎自生春。

还家少鼓男儿气，尘尾驱牛笑煞人。

李新

李新　送元播

恩光渺渺似涪波，湿雪欺梅奈别可。

敛尽寒威离两蜀，播将春色入三河。

轻装旧橐黄金少，故国新丰美酒多。

不负一生经济术，他年元鼎解调和。

李新

李新　送元景参辟痈

老年鹤瘠玉苍苍，送汝难收泪两行。

短褐尚存慈母线，义居初割紫蜂房。

埙篪元自音声协，鸿雁而今羽翼长。

别业未尝收菽粟，一家温饱待文章。

李新

李新　送远曲

紫骝萧萧车辘辘，为君掩泪歌别曲。

城头月堕钟鼓残，安得轮方马无足。

离灯荧荧向人冷，便是归来照孤影。

与君从此永相望，星在青天泉在井。

李新

李新　送张德翁推官赴阙歌

君不见长安城中长乐坡，坡前冠盖肩相摩。

十人八九送别者，我今亦吟送别歌。

任烦应剧青山里，下望州廛如井底。

白云满眼心无尘，明月到窗诗就纸。

山花映面春日迟，紫骝嘶去闻行期。

年来声韵非相知，几属喧啾轻薄儿。

我歌止此不复员作，更欲作歌当寄谁。

李新

李新　送张君实赴制举

不用名矜自半千，高才十二许争光。

乘轺远道三千里，下笔谈王数百篇。

忠胆自能倾白日，决科时似选青钱。

山城送别无他祝，早属登瀛第一仙。

李新

李新　送张少卿赴召十首

初排阊阖欲朝天，流电追锋急召贤。

延阁凤池风月好，不须回首望筹边。

李新

李新　送张少卿赴召十首

四海倾瞻调鼎手，朝廷侧席待伊周。

江城父老休遮道，可是星车肯少留。

李新

李新　送张少卿赴召十首

张公论事力回天，明日延英席自前。

秦甸江西劳马策，此回不计地流钱。

李新

李新　送张少卿赴召十首

公子诗成轻万户，将军诺重过千金。

不烦县令前驱去，回采坚珉刻醉吟。

李新

李新　送张少卿赴召十首

天子清閒问侍臣，当年张姓复其名。

金瓯已洒银钩字，庭下宣麻不用惊。

李新

李新　送张少卿赴召十首

燕子楼成月满栏。缕金衣就酒翻澜。

从前乐府知多少，再到东山记谢安。

李新

李新　送张少卿赴召十首

光芒先已动台躔，子舍修书正妙年。

奏对八砖看白日，文章万选敌青钱。

李新

李新　送张少卿赴召十首

谁将蜀柳赠行人，曾伴灵和殿下春。

笑煞后来门下客，风流不似乃翁身。

李新

李新　送张少卿赴召十首

龙蛇飞动从椽笔，昔看公孙舞剑来。

何得却知颠草妙，为随宾客到金台。

李新

李新　送张少卿赴召十首

倾倒怜才出至公，吹嘘牙颊自春风。

宽和肯问车裵吐，涵养须知内史聋。

李新

李新　送赵伯高

北窗玩韦编，穷年见三绝。

持文斗时英，胜不待口舌。

以此起门户，鹡鴒同好音。

何物弟兄贤，令人笑书淫。

车中莹连璧，世外无南金。

当时声名卑贾马，嗟今位出稠人下。

我归政欲质经疑，礼失尚容求诸野。

争名国寄涎蜗角，得少失多人不觉。

浑无钩距肖子都，大有诙谐胜方朔。

平时出山游锦官，马蹄踏君门前道。

江长舟自横，迳荒人莫扫。

不须苦洗霜根发，星星复出如秋草。

龙华美酒贱如水，一酌令君变衰老。

李新

李新　送知府王大夫

一笑行抛汉水湄，野梅残雪照旌旗。

啼莺未与春先去，归骑犹呼雨自随。

干禄且优垂老姊，穷经自有起家儿。

后人觅得松岩石，先刻寒生送别诗。

李新

李新　送知府王大夫

平生和气满襟春，往事飞凫自在身。

风伯已驱天上雾，观书仍起汉滨人。

一鞭草色吟青嶂，几刻花阴梦紫宸。

从此唐衢哀世泪，为公无复更沾巾。

李新

李新　送周晋叔

妙龄璧水兴何穷，投笔幡然定远功。

宝伏初依金碧辂，铁鞭閒静海连风。

萱堂归去椒觞近，珠佩收来汉月空。

明日紫骝嘶晓雪，故人端在乱山中。

李新

李新　宿青城板桥寺

村落萧萧烟雨收，鹑衣寒竖挽归牛。

平生脚力未到处，当路贵人安肯游。

蹶牛马蹄无限恐，荒凉僧墅不胜愁。

北窗季弟还知否，一夜秋声已白头。

李新

李新　宿西谷院六首

线绕参差路，云封咫尺山。

寺僧初怪客，三日窃优閒。

李新

李新　宿西谷院六首

野水无穷意，幽花不断香。

残春孤客恨，惟与汉天长。

李新

李新　宿西谷院六首

山翠围裘领，豩声响佩环。

终年无俗客，不用掩松关。

李新

李新　宿西谷院六首

野鸟休惊起，浮云莫厌看。

松萝秋后碧，岩谷暑中寒。

李新

李新　宿西谷院六首

石髓门前水，松风骨外钟。

迟迟半轮月，未忍出双峰。

李新

李新　宿西谷院六首

稍治寻山屐，初裁半隐衣。

声声杜鹃语，犹劝不如归。

李新

李新　岁尽行县归示时雨

五府辟书如齧铁，八关炙手能令热。

山梅何苦要先春，清艳更多终欠叶。

贵游结懽过美酒，不问贤愚皆可口。

秕糠簸扬在米前，鸡口差池落牛后。

乃翁活计真么麽，欲挂冠缨犹未果。

一岁山行今解火，百巧百穷无似我。

李新

李新　笋竹

峥嵘泽国与烟村，饱见尖尖破土痕。

稍倩南风开鹊尾，数烦夜雨送龙孙。

平生直节初挥箨，后日清阴自庇根。

残月莫云林外看，森森矛戟万军屯。

李新

李新　所见

鬓丝萧散忙蚕月，笑靥匀停喜麦秋。

落照已斜犹曝茧，故人未渡莫横舟。

屋欹云影长年见，枕压豩声半夜流。

料得此生无好梦，却胜终日有閒愁。

李新

李新　坦溪亭

溪上龙孙千岁绿，上亭拟掇青溪曲。

团团白露着琅玕，故与幽人送暮寒。

李新

李新　桃花

年少刘郎初见时，似笑东风三两枝。

刘郎白发欲再见，前溪落尽迷佳期。

李新

李新　桃花菊

秋雨秋风夜，闲为桃菊吟。

任香飘涧水，回翠入篱金。

苦李自胡越，幽兰初腹心。

故山千里外，回首暝烟深。

李新

李新　题北岩定林院方丈戊戍正月二十四日携诸童稚来游藉草而饮既醉书方

松岭晴烟明冉冉，石桥融水暖涓涓。

老翁百事无心计，只有寻春似去年。

李新

李新　题北岩定林院方丈戊戍正月二十四日携诸童稚来游藉草而饮既醉书方

东风桃李年年在，化国光阴日日长。

试数开元到今夕，几经繁盛几凄凉。

李新

李新　题筹笔驿

流马飞粮下蜀都，卧龙曾此写雄图。

金刀有义轻三顾，铜爵虽强视一夫。

鼎足山河终有汉，雁行兄弟亦忠吴。

当年若尽毫端计，魏狗还羞不令无。

李新

李新　题纯益壁记

斜雨逆风昏旧字，是中能有几人知。

未言温室栽何木，先向忠州教竹枝。

李新

李新　题东高堂壁

主簿骑驴云外去，山僧吹笛梦中来。

行人不用重回首，自有东风播凤台。

李新

李新　题冯园三首

林园暖日注蔫红，啼鸟得来树亦空。

莫道主人无意在，解将篱落护春风。

李新

李新　题冯园三首

已将归骑逐东风，家在岷峨第几峰。

应是故山猿鹤啸，主人归得已龙钟。

李新

李新　题冯园三首

浑道无情易别离，袖痕看取泪燕脂。

阳关三叠何须唱，正是征鞍欲去时。

李新

李新　题贵閒轩

尘埋鬼笑有无间，多少真痴不贵閒。

白日舒长问谁老，几将春梦到三山。

李新

李新　题韩溪

云梦擒王终猎狗，芒砀龙子讵蟠泥。

前知妇女磨英气，亦率萧公早过溪。

李新

李新　题旧新明县孝义驿

平生职事马蹄尘，三月莺花世路新。

废邑尚余当日市，旌门已忘昔年陈。

长江浪拍西山脚，乔木阴回太古春。

惟有柳绵情不恶，解将柔远逐行人。

李新

李新　题绝胜亭

孤鸿落照下沧洲，人在云间选胜幽。

好梦知君依魏阙，此生惟我识荆州。

卜居支遁应同志，载酒山公已绝忧。

他日澄江净如练，主人端在塞垣秋。

李新

李新　题赖盘市法云院二首

乱石崖边花蹙锦，斗鸡峰下麦翻云。

青螺着地山浑翠，丹饼乘天日半曛。

李新

李新　题赖盘市法云院二首

石壁冷磨閒日月，松棂平觉远山川。

便将小纽双龟印，试换禅床一觉眠。

李新

李新　题明远轩

聊能半日止游韁，拂拂尘裾未涤黄。

山掩豩光龙脊断，谷传天籁虎风凉。

乱云过眼不妨好，细径入村何限长。

独酌苦吟清意在，可怜禽鸟亦相忘。

李新

李新　题南寺吟轩

市声幽鸟几相呼，指点前村认有无。

初见江山怀子美，更因楼阁梦姑苏。

惯看渡口飞桃叶，细结篱根护木奴。

蹙得锦囊多少句，暮归倾倒九渊珠。

李新

李新　题普州东溪

参军龙钟大可笑，清圣寂寞何所中。

往事几随山影转，此生元与浪花同。

金峦视草人安在，曲水流觞迹已空。

早晚北风吹得去，欲参云流问鸿蒙。

李新

李新　题石子溪亭

怪事年来一秃翁，懒能挥涕谢途穷。

归心岂但杜鹃劝，官味正嫌玄酒浓。

枯叶展开蚕命老，山花飞尽蝶家空。

愿从春社田塍饮，内史而今要治聋。

李新

李新　题遂宁冯迁居夫隐士画像

一年三百六十斋，一日不斋事如麻。

蒲团曲几乌藤杖，是中正要心出家。

不耽钱之庞老乐，未划草之丹乐霞。

幅巾紫裰春颜在，已见山云埋秋槎。

逢人莫问西来意，春去杜鹃啼落花。

李新

李新　题望喜驿黄夷仲诗后

杜宇啼愁连谷暗，嘉陵流恨接天长。

路人要见行人喜，看取眉间一点黄。

李新

李新　题小瀛洲

紫霞香雾隔氛尘，拟嘱安期谢海神。

闻道仙居随处有，故教湖景到来新。

果成行拾千年子，花落休悲二月春。

咫尺徐生身不到，自应船载世间人。

李新

李新　题啸竹轩

借与江风入茂林，低低戛玉伴龙吟。

琅玕影动分清奏，鸾凤声寒得至音。

妙处成文元有节，虚中出乐自无心。

子期一听终区别，流水高山不在吟。

李新

李新　题兴化小阁

田界纹楸看绿玉，池分龟兆渴清泉。

水曹载酒非无意，小雨留人信有缘。

李新

李新　题兴化小阁

迎马玉簪看作竹，浸篱鸭绿已盈沟。

田园秀润吾无着，却要江湖一小舟。

钵囊有润何癯瘠，鱼鼓无声太寂寥。

更向冲衢见车马，可能不过虎溪桥。

李新

李新　题延宾亭

秋叶春风自一村，主人高谊揖公孙。

未容急去须投辖，却恐重来不置门。

歌彻晓云归曲席，酒醒残月照空樽。

何时下客腰悬印，西向偿君一饭恩。

李新

李新　题永康县山光阁

吹鬓东风可但寒，倦飞孤鹤已知还。

花光弄暖翻承雪，云翼回阴却见山。

野水曲行林下绿，春禽唤出梦中閒。

欲营老宅南头住，待驻人间耐久颜。

李新

李新　题月山亭

山如偃月江如玦，我歌骊驹与公别。

出门大路礲砥平，何得却言新径捷。

新径无人可问迷，荆棘勾衣马蹄折。

急行先到决不疑，大路知公笑人拙。

巾车和銮长中节，缓绥脂毂循安辙。

此身逸乐无疏虞，五里少体会十里歇。

一迟一速勿复论，只将大路指儿孙。

李新

李新　题质龟轩

百岁才容山鬼知，九渊那许季咸窥。

事明告我肯三渎，谋既协人何两疑。

曳尾讵堪从太史，刳肠猗叹漏神蓍。

试看左顾怀恩处，莫记巢莲睡足时。

李新

李新　题朱令德祠

全家领项付吴钩，香骨当年谁共收。

鼎鑪九泉留景进，旌幢知骑忆同州。

唐人铁券惊何语，蜀国壶浆笑旧游。

古柏参天僧社冷，暮烟风雨使人愁。

李新

李新　天池读书寄元明

絺葛皮冠萧隐居，溪山随我亦名愚。

调和得所弟乳酪，丽泽不均兄瓠壶。

晓雨莫偿双泪落，夜灯常照一心孤。

阿松活计今多少，试问山前几木奴。

李新

李新　天王院

溪边竹瘦暮云昏，爱客头陀未掩门。

问我年来何所事，袖边朱墨几多痕。

李新

李新　铁山祠成二首

各岭分岗一岭西，一峰骧首万峰低。

仰看木杪楼台小，犹听云端甲马嘶。

暮角回风吹落叶，晓暾笼树转寒霓。

要知血食无穷处，阴壑藏雷不绕豩。

李新

李新　铁山祠成二首

缥缈团空翠一围，丛神社鼓日相依。

阴天几处看云阵，夜雪何时化铁衣。

鸟鼠莫栖新蕊殿，风尘从染旧龙旗。

门前汗马蹄翻玉，犹似当年力战归。

李新

李新　听王子定吹箫

水花浸鬓根，荷叶践衫色。

西城王老子，豪健不可得。

客从日没来，鹑衣遍黄埃。

银杯未羽化，公余烦一开。

山猿供嘉果，书萤惊蜡炬。

能持白玉箫，为作苍鸾语。

凉飚助清奏，雨脚挥残暑。

台边舞凤拍云来，潭底吟龙撇波去。

君不见宁王当日争门迎，三十六宫学新声。

玉人今夜教何处，二十四桥空月明。

西城烟景何疏索，王子宦情殊不恶。

有田日种黄金茅，叵奈蠹虫摇齿脚。

少年英气无覉络，浩唱高弹神自若。

春风走马入花林，红日垂头困瑶阁。

老去腰支便矍铄，座人那肯妨诙谑。

飞觞得似少年时，西窗几度灯花落。

李新

李新　同宋长江登江店唐氏山阁

白头记室朱颜令，山阁忙来去却迟。

碍尽江天松不管，吹平沙篆雁应知。

思倾竹叶疑无分，要赋梅花恰是时。

王粲从军归信近，贮囊试看几多诗。

李新

李新　铜鼓道中所见诗

麦秋场院圃面颜光，蚕月丝车茧水黄。

豆饭饷田薅鼓住，田塍收水妇翁忙。

明沙粲流泉慢，绿竹猗猗苦笋香。

趘日不黔形自黑，剩收斗粉傅何郎。

李新

李新　挽崇宁王雅桥杨公善宣教词

何秘他杨重蜀苗，关西华胄固遥遥。

大成殿老身先介，贝叶书成血未消。

金马祥光开旧地，玉虹寒影卧新桥。

伟翁有子全忠孝，行看珪璋荐盛朝。

李新

李新　挽江源张宽儒承事词

善颂堂下几生刍，{左牛右羊}{左牛右可}墓西千辆车。

邑人清泪堕不已，食客行歌悲有余。

家法新增小戴礼，生涯半用计然书。

平生阴德知多少，势等岷峨报亦徐。

李新

李新　挽史太君词

吴楚云帆万里风，元歌来哭旧江东。

梁城皓鹤千年恨，蜀垄青松一梦空。

滏水波声天地远，灞陵山色古今同。

碑阴且刻东坡语。勋烈将收国史中。

李新

李新　挽张承事词

长吟清啸蜀江干，一尺霜根向物寒。

吾道只知尊孔子，奇书何用学刘安。

玄谈客去虚方丈，碧落雏归迅羽翰。

晓月流星无处觅，断云空著子陵滩。

李新

李新　晚过银山

荒溪屈曲中郎篆，白鹭参差玉笋斑。

竿日已移三丈外，水云犹垛两山间。

石桥梅萼余香冷，茅店人家晚梦閒。

幸自归心过飞鸟，不须循指示刀环。

李新

李新　晚宿江涨桥

鸟径青山外，人家苦竹边。

江城悬夜锁，鱼市散空船。

岸静涵秋月，林昏宿水烟。

又寻僧榻卧，夜冷欲无眠。

李新

李新　晚饮冯秀才宅

遥天孤雁泣离群，叠叠秋山更莫云。

孤雁足添迁客恨，相逢赖有小冯君。

李新

李新　王明美招饮有能窥狗窦之语因作诗贻之

校书隐马队，饮酒窥狗窦。

礼法不见缚，高轩一宇宙。

二王咤连璧，小王腹如绣。

囊无一个钱，气自秦楚富。

公子莫焚券，妇翁幸铜臭。

往年数青蝇，腾{黯立换水}辄尚口。

言我已投劾，谓子不长寿。

本自植芜蘼，返恶芝蘅秀。

青蝇复青蝇，劝尔一盃酒。

云衢列遮拦，鬼录有先后。

马粪多长者，百怨不怀旧。

持此几餶余，诸君相挽就。

坐上要车公，老李苦春瘦。

李新

李新　王中玉生辰

瑶磩桂楹香才浓，贵人罢直承明宫。

高楼内集庆生子，酒面油膏红复红。

嵩云入洛秋容晓，水冷青洲兰蕙小。

露蠲仙掌生寒光，悲幄华帐飘晚凉。

虬电蜿蜿护飚驾，吹竹子晋从天下。

泬寥缑氏空月明，世间唯识王司稼。

野人荐公知百寿，大椿骨健龙腰瘦。

紫芝老艾副椒浆，请公倒尽长生酒。

天庙明堂迟飞栋，杜宇数惊铜辇梦。

锦城虽好不如归，中散年来忆双凤。

李新

李新　往银山深道亡寺观暮投宿民居

入谷清光寒刮眼，远分苍树绕楼台。

急锵环佩豩流迅，晚下牛羊雪迹开。

山影不随云影转，竹声长作雨声来。

野梅弄色何人爱，空抱幽香没草来。

李新

李新　问俗

穷极天窥涘，幽阴地绝春。

石坛荒拆鬼，药媪下羌神。

头号雀分疏事，晴山亲近人。

刲羊留髓骨，正欲卜归辰。

李新

李新　问田尉公俞丐菊栽

冷官厅外病阴阴，犹向西风拥鼻吟。

梅福儘藏云外宅，陶潜难老菊边心。

许因秋社前头雨，分与东篱匝后金。

待到重阳不开放，却收樽酒去相寻。

李新

李新　问田尉公俞丐菊栽

曾泛黄花竹叶轻，更御篱下数繁英。

主人已后荒三径，狂客从前号四明。

李新

李新　问张兴州觅酒

{外走内参}{外走内覃}云阵暮天低，家在云天西畔西。

雪片未容欺白发，貂裘不管污黄泥。

梅寒花晚休吹笛，水瘦江空莫照犀。

便有绨袍怜过管，不如春酿亟封题。

李新

李新　武功驿留题

雾卷马蹄尘自起，东风送渡咸阳水。

故园花木绿成围，犹向关中见桃李。

闻道春前雪最深，行人僵死薪如金。

羲和不肯为日驭，潜入北海分幽阴。

长安今过何曾识，此度刘郎老於昔。

终南入望眼长青，渭水翻波心更赤。

只今身在选官图，梦守么么五十余。

衣轻躶骏美年少，爱尔平时不读书。

李新

李新　西岗重九

天涯一角见重阳，萧洒西风客断肠。

麻紵未更今日白，菊花还似去年黄。

陶潜把酒得开解，宋玉临墙乍感伤。

借问龙山歌会者，座中谁认绿衣郎。







卷168

李新

李新　西轩

梦中得鹿本无心，觉后人亡只见金。

水出吐蕃分黑白，地穷全蜀隔幽阴。

枯肠正伴空城雀，白首更为梁甫吟。

急求贾傅今宣室，谁赋伤谗屈子文。

李新

李新　西轩

谷满牛羊路覆莎，翠编终日倦坡陀。

寺依石角高低见，水绕山根贡折多。

风入长松零马尾，人藏病事设禽罗，

方壶海峤知何处，纵得飞腾柰老何。

李新

李新　西轩杂言

风琴牛笛难度曲，早韭晚菘谁当肉。

笔端画饼不得饱，汗少熬鸡浑未熟。

三年楮叶太劳力，八尺鼓围竟空腹。

遥遥华胄犹龙孙，皎皎白驹挚空谷。

头风岂无草檄愈，酱瓿正须太玄覆。

供书小吏腕几脱，免冠毛颍仍秃。

年来轧思倒挽牛，逃虚僧社高如秋。

乞身得此清凉国，不减人间万户侯。

李新

李新　西斋睡起

避雨燕儿晴又去，趁衙蜂子晚还归。

西轩一枕无人唤，零落桃花绕梦飞。

李新

李新　西斋睡起

绿云山麦层层绿，红雨豩桃处处老残。

老去见花如隔雾，可堪不得雾中看。

李新

李新　洗竹十八韵

谁倣王郎子，庭前种修竹。

清阴生晓云，远意近幽谷。

岁久太昏翳，客来为湔沐。

掠地芟蒙茸，挥空除朴樕。

碧簊恶微琐，孤根赏幽独。

惟防高节伤，不厌冗材秃。

露枝借蝉附，风干贻凤宿。

筠消蝼蚁惊，影浅虻蚋哭。

减裁终瘦骨，潇洒自空腹。

初劳拣择手，终入穷淡目。

月浪细摇金，秋声寒戛玉。

差肩存挺直，乱眼憎拳曲。

洞然大夫心，卓尔高士躅。

春风雨零红，林木霜换绿。

长久此君操，正可起颓俗。

山阴牛羊侵，谓滨斤斧辱。

持君易金钱，伐尽犹不足。

是中主人贤，不作薪藁束。

李新

李新　喜孙伯远王周彦远访

晚闻佳客过烟城，抛檄归来扫榻尘。

连骑莫忧原叔病，食蛙谁谓庾郎贫。

定因残雪寻穿覆，聊觅江梅遗故人。

重与论文在何日，自应乘兴一相亲。

李新

李新　喜王子温教子

诸郎春鬓绿鬺鬺，阆苑幽为指南。

大率已经平子目，未应更与阿戎谈。

夜萤扑案光分烛，秋水挼青色染蓝。

的见松窗珠树客，碧浔龙颔问谁探。

李新

李新　戏书元明厅壁

涨急滩流随眼落，市忙乌合转头空。

一年三百六十日，却有半年閒守穷。

李新

李新　戏子常携妓见访

红英浑似识刘郎，迎笑千株夹路傍。

曙色松窗留不得，断云无处觅残香。

李新

李新　下鹿头坂偶成

朝来喜下鹿头关，谁谓追奔匹马还。

意气已无豪愤态，梦魂犹在险崎间。

白云亲老愁归计，明月知音笑病颜。

天子已筹西夏策，将军未易许安閒。

李新

李新　相鹤轩

别传眼法定何如，不用平平许负书。

贵客逢轩乘有分，道人得玉食无余。

钧天万舞知新奏，华表千年识故居。

田屋老翁亏鉴戒，伴鸡同放不知渠。

李新

李新　项羽庙

平生虎力鼎可扛，愤气不作咸阳降。

江东子弟累千百，谁知国士元无双。

一夕楚歌四面起，伯图未就人怀邦。

自古功业有再举，何不隐忍过乌江。

李新

李新　项羽庙

空使秦人笑沐猴，锦衣东去更何求。

何怜了了重瞳子，不见山河红雍州。

李新

李新　晓起

晓禽聒起坐薪床，梳裹斑丝短短苍。

翁面拨来蛆子白，花心飞出蝶须黄。

游蜂声沓晨衙退，细篆香萦碧线长。

已约邻家来小饮，是中容得次公狂。

李新

李新　晓雾行

山川蒸空气充塞，宇宙冥冥昼昏黑。

九州四海安在哉，出门寸步迷南北。

赤乌觜距非不刚，执辔神人身更长。

胡为柔濡甘隐翳，坐令万里无晶光。

我欲奋袂挥霜刀，恨身无翼愁天高。

茫然一身不可断，力微援寡诚徒劳。

安得长风生海边，扫院氛秽开青天，

葵藿倾心知所向，共看白日当空悬。

李新

李新　谢王司户惠纸被

雾中楮皮厚一尺，岷溪秋浪如蓝碧。

山僧夜抄山鬼愁，白雪千番泎墙壁。

裁成素被劣缯绮，故人聊助苏门癖。

经年鼾鼻吼蜗室，睡魔已作膏肓疾。

萧萧散发卧南窗，腹稿未成空费日。

小儿恶寐惊踏裂，村妻手线自缝密。

幸无寒泪泣牛衣，却有春温借光逸。

的知非布谁讥诈，水汰补归安足讶。

合欢若绣双鸳鸯，出门便有连城价。

世外浮华虽自许，锦烂珠光变为土。

落日南柯一梦回，断云流水无寻处。

李新

李新　谢杨秀才惠文编

漆园梦过感天涯，坐客元非借齿牙。

小杜阿房终是好，沈郎雌霓不容差。

岂羞东郭先生履，行谢关西孔子家。

五斗折腰闻道晚，未穷摛藻胜春花。

李新

李新　辛苦行

君采北山薪，妾捕西豩鱼。

登山莫避险，入山深何虞。

君行妾亦行，辛苦同朝晡。

相乐成家室，此义千载孤。

李新

李新　新春道中口占

幛睦翠烟犹惜晓，乳花小雨却翻晴。

去年春恨依前到，先得东风卷入城。

李新

李新　新春道中口占

挑人构目空依路，唤客莺声又隔林。

病渴相如今已老，悔将春事入琴心。

李新

李新　新春道中口占

老去难禁数别离，一樽春酒为谁悲。

绿杨深院花飞处，只有东风独自知。

李新

李新　新春道中口占

千本春桃行石颜，暖风扶袖入云端。

庾郎食菜今多少，但看行厨白璧盘。

李新

李新　新春道中口占

白马蹄轻气亦骄，嘶风嘶日上山椒。

乃翁不似杨光禄，与汝披霜趁早朝。

李新

李新　新春道中口占

榆荚已吹鹅眼去，柳绵不带茧香来。

轻霜未度刘郎鬓，更看春桃几度开。

李新

李新　兴利山居

江左风流恐未真，南州人物竟成尘。

全家莫恨瘿张丑，四国且图山作邻。

小漏天光浑失热，绿槐树盖始知春。

柴扉昼钥能高枕，一到华胥胜路人。

李新

李新　行路难

君不见天上星，万古耀虚碧。

岂意一夕间，堕地化为石。

物理变化无定端，谁保人心无改易。

忆妾东边采白蘯，郎骑白马渡江津。

垂鞭停棹潜相顾，共惜当年桃李春。

石城二月东风暮，断肠狂絮随郎去。

百年拆拟同灰尘，醉指青松表情愫。

可怜一日君心改，前日之言复谁顾。

弃捐不待颜色衰，忍把流年坐相误。

还君明月珠，解妾罗襦结。

念之空自伤，长恸与君别。

出门望乡关，不惜千里行。

从人既非礼，何以见父兄。

去住两不可，伫立以屏营。

此时心断绝，始信天无情。

野水东流去不还，忧乐翻变须臾间。

妇人将身弗轻许，听歌今日行路难。

李新

李新　秀野亭二首

眼缬蒙茸真草木，春归广莫自文章。

妙回玉指香罗密，只许杨花傍小床。

李新

李新　秀野亭二首

溪光山色浅无痕，荒树平芜见几村。

只恐重来春自去，梨花吹尽月黄昏。

李新

李新　虚明斋

道源冷然白，疏通无一尘。

中扃泬寥生，太古以上人。

斋居不三月，水镜冰壶身。

日观红未升，绿琐先知晨。

逍遥且齐物，静与鸿蒙亲。

如求漆园吏，先与卜西邻。

李新

李新　徐安叟郊居

旋补疏篱短短遮，郊居初似厌纷华。

邻灯林腹几萤小，市路山腰一线斜。

衰草缀珠看晓露，暮天飞墨数归鸦。

怜君近嵊头浑白，两泪临风数祭拿。

李新

李新　雪树

巴山雪树惨黄云，剑甲参差百万军。

不用寒光苦凌铄，若论官况冷於君。

李新

李新　盐井

凿到金轮水际通，绠长牛领血垂红。

作梅后日看调鼎，拟雪前人欲散空。

波素儘熬瀚海，虎形不待盐南风。

输官已足金籯满，坐笑骑驴困五穷。

李新

李新　彦升索春晖亭诗予昔登亭上见凡赋诗率比兴於雨草如东野初语予疑命

雕龙雏老师，块坐司莩灰。

东皇驾青车，先动一信来。

咸池洗日光，拥出扶桑台。

从前幽谷根，细甲亦以开。

百嘉各分荣，差遍岭头梅。

玉壶花箙迟，舒景讵可催。

河冰澌液流，暖意何限回。

要见物化工，无处求枯摧。

晴晖最浩荡，气律浃九垓。

慈母融和心，抚弄从提孩。

明眸照封胡，笑齿发老莱。

君求赋春晖，世岂无邹枚。

孝报日益丰，但先植三槐。

李新

李新　燕走马少卿口号

冠盖相逢好驻鞍，况知北陆已迎寒。

诏归未觉尧天远，星应休辞蜀道难。

款听话言敦夙契，更催歌舞奉清欢。

殷勤莫惜通宵醉，归约松梢月影残。

李新

李新　杨村四十韵

歨行西山隈，茄荻风飕飕。

阴岩有积雪，竟日无行辀，

滩声下层檐，写出千古愁。

断墟灯火光，惨月神鬼讴。

巘岑泣哀猿，短簊驱归牛。

顽云笼远峤，退水拓新州。

蟾肤累石拳，龙影卧松樛。

顾惟衰病姿，畏作魑魅俦。

若有负郭田，肯抱穷年羞。

昔怀截犀坚，今成绕指柔。

况复僻陋地，可是英俊游。

山祠钟送夜，水国笛横秋。

薄雾晨欺鬓，斜阳独倚楼。

眸寒碧冥鸿，叶小沙际舟。

渔师猎鱼去，数获惟芒鲰。

射生持虎归，熟视俱老彪。

时世贱两目，东家如寇雠。

长沙卑湿国，洛阳年少留。

太白窜夜郎，退之谪潮州。

才大难为庸，不死即长囚。

官职虽差池，志意相夷侔。

自匪迁逐客，而有迁逐忧。

田塍古太人，来为寒士谋。

胡为近长安，远士终悠悠。

回语古丈人，两泪不能收。

从古长安儿，侠氯侵云浮。

十九白如瓠，危帽钳轻褠。

奚奴扶宝带，杂遝骖骅骝。

饮彻金张家，醉留髕髗裘。

又恐银瓶欹，指撝营糟丘。

出阁讯花童。如何为麦黣。

已不愿学孔，何时当梦周。

杏鞯照金龟，粉叶夸银钩。

缓急乘一障，夜亡狄山头。

扫清玉门尘，澄澈黄河流。

如彼行道人，颇有挟此筹。

咀嚼兰蘅芳。芜蘼梗其喉。

夜光有先容，白日无暗投。

足钱便得已，谁卜公与侯。

归来挥囊金，饱穷泉石幽。

李新

李新　药水岩

岩前曾考腐斤樵，洞里仙人不可招。

龙睡有时悭小雨，春长无地觅灵苗。

与攻中散平时懒，更沃文园异日消。

调鼎和羹须玉液，预私清泚注轻瓢。

李新

李新　夜坐有感并简与讷教授

青灯微火照寒更，不信儒冠误此生。

翻觉广文官未冷，始闻工部辟初行。

三年宦竞秋萧瑟，一枕时情梦战争。

思过故园寻故老，旋持春酒看春耕。

李新

李新　一晓发射洪循江而行书二诗州堆馆

少健有力入云耕，耕云不怕山重重。

岁时伏腊追社集，照水自爱双颊红。

三十余年废田舍，芋魁豆饭忘乃翁。

誓归复讲旧生计，无谓我不如老农。

李新

李新　一晓发射洪循江而行书二诗州堆馆

翠麦铺茸不罅土，白白红红花日许。

我行未尽天之涯，马足舆肩已辛苦。

时名入手无一掬，昔年虎章今化鼠。

疾归灌畦蔬换肉，无谓我不如老圃。

李新

李新　贻高执中

朝朝骑马走江城，晚弄轻烟暮带星。

应笑北堂穷处士，绕墙空觅聚书萤。

李新

李新　贻家弟

但知四壁有连珠，底事虚名更拙图。

一{左豆右斗}病予犹百首，十年笑尔拙三都。

霜风入颊休惊冷，瓦碗无油愿急呼。

世上舌根皆识味，满倾终是爱醍醐。

李新

李新　忆故园

杖藜出北郭，山阿延余晖。

屏营立高原，霜飚吹我衣。

牛羊稍绝迹，聚落灯火稀。

顾我岂无家，废置不得归。

大田已芜没，故丘人亦非。

终当问遗老，何如丁令威。

李新

李新　阴伯庸悼词

妙年词墨一何工，汉苑家声戚里雄。

居避飞尘门似水，客投漫刺袂生风。

香消绛帐鱼难蠹，月照银杯酒不空。

旭报岂须穷宝箧，凤雏行看赤霞中。

李新

李新　尹公湖晚归

个中适意即吾庐，可是秋来杖屦疏。

碧树野烟连广莫，暮池斜照落函虚。

天高雁迥字明灭，林杳笛寒声有无。

喜见眉间知底事，近乡频领北堂书。

李新

李新　饮田家洞

日脚归云到坐隅，冻禽唧{左口右栗}树扶疏。

望穷野麦绿不断，春入山梅香有余。

恐是滕公千载室，定无汲冢五车书。

人间可乏贤公子，长铗歌成食有鱼。

李新

李新　隐居

伯鸾翠构元临市，靖节幽居闻近朝。

事过自余安水石，客忙何至走渔樵。

价高少室仍休问，径捷终南更易招。

岭上有云如可寄，肯将台鼎换箪瓢。

李新

李新　永吉院阻雨

美人怪我长为客，青雁传书不肯开。

向道在家贫亦好，恶教风雨送归来。

李新

李新　咏晴

髯老新诗锦自裁，雨绡烟帐玉屏开。

风摩团碧阴云破，檐倒斜红晚景来。

蚁阵争雄人未觉，蚊雷强聒夜相陪。

请君日醉兵厨酒，千古英流安在哉。

李新

李新　用刘子默韵题瘼亭

醉头兀兀接{上四下离}斜，客宦归来赋白华。

小洞方池初着意，坐看梅雨数残花。

李新

李新　幽意

蔷薇老麝隔云香，濡袖阴岚翠滴墙。

花树参差山月出，欲寻幽迳导韩郎。

李新

李新　幽意

迢迢不断古江声，何似当年奉倩情。

小玉拂屏沉火灭，便随閒梦唾虚名。

李新

李新　幽意

绿帢缠头锦束腰，阵前谁数霍嫖姚。

何人与扫红蕖嶂，留得周郎伴小乔。

李新

李新　幽意

步步金莲何可得，朝朝琼树有无新。

那能寇录逃名姓，早醉长安一息春。

李新

李新　游法济寺

俯槛微歌猛虎行，暮楼钟铁又铮铮。

好将石剑磨三伏，自有巴猿报五更。

种竹养茶家计薄，依山临水国风法。

张王左道曹刘战，只此只园不识兵。

李新

李新　游法济寺

暮钟晓磬杂啼鸦，尤觉幽栖与市赊。

风力吹回千嶂雨，柳阴遮断一豩花。

苍皮树瘿何妨丑，横水桥虹不厌斜。

夜半春雷乱车轧，不须鸣鼓助惊茶。

李新

李新　游化城寺

山色从来不世情，水光分与万家清。

连云种竹官租薄，入谷收茶野屩轻。

小雨结缘留俗客，好风吹梦过江城。

这回劝饮休辞醉，后日西山第几程。

李新

李新　游寂照院

万个当时几席深，想摇寒碧邃阴阴。

青山甚富犹藏石，焦尾曾收更家琴。

篱脚稻花香绕梦，云梢桂树色分金。

他年寂子如更变，佛法从来不离心。

李新

李新　游罗园

故山新寄小郫筒，春事而今一半空。

儿女笑从花影外，杯盘香在水光中。

泉分石溜浑罂白，病得春醅半颊红。

祓禊山阴已陈迹，试将青草葄衰翁。

李新

李新　游南水陆院

蜀国山河在，梁原草树深。

暮云千里色，无处不伤心。

李新

李新　游南水陆院

鸣蛙千鼓吹，修竹万琅玕。

日下欲归去，豩光生晚寒。

李新

李新　游石鼓寺

石鼓寂不振，金声无处求。

层岩参雾树，乱玉响冰沟。

破屐前无齿，孤城远见楼。

山僧痴问客，阿汝谓汤休。

李新

李新　游雍熙寺

随身刀笔快投空，黄鹄凭君放出笼。

野马已飞樽俎外，白云端在笑谭中。

太平老将境三略，迟钝参军得五穷。

近日半聋并半哑，莫将佛法问庞公。

李新

李新　游云门山寺

宰官得度却无能，直断曹溪一点灯。

脱体化为牛马走，只身归是水云僧。

晚烟破灶迷村落，桴鼓哗空走稻塍。

弄水看山元未足，半规初月上觚棱。

李新

李新　有怀高执中

危襟坐西轩，绿牖浮晓光。

初疑故人来，冷吹啸疏簧。

春意已浩荡，寒云尚苍茫。

家贫食无鱼，但觉早韭香。

念我莫逆友，失计临边场。

定当何时归，共此白日长。

李新

李新　有酒歌

晴晹斥沈阴，散漫浮空云。

手提竹豩醪，疾声呼细君。

且涤牛头樽，我欲有所云。

仰看东南天，始见昭回文。

星星眩两目，歨乐还相分。

天下爱浮云，浮云能自寄。

属君乍浮云，要识浮云意。

何必持身苦苦愁，但愿有酒长长醉。

李新

李新　有酒作

富贵日厌意，志愿男子多。

饥寒一身赘，奈此两臂何。

有子立参肩，於人犹负痾。

食菜色染颜，肘露枯树柯。

柴门旷宾至如归从，汝往张雀罗。

不粒尚犹可，无酒伤天和。

半世友孙生，斗禄才免藀。

割腹送名酒，一饮衰颊酡。

弱子知有酒，走戏如投梭。

铁也未抵醉，阿林先缓歌。

环守独脚锉，盃到倾长河。

我若不饮酒，顾影已婆娑。

仰看颓檐日，去去疾沧波。

李新

李新　又出差还茂州

深入不毛何所负，不妨老子解痴顽。

九峰自积十年雪，八国犹遗六诏蛮。

楸带绿垂蚯蚓直，苔衣翠滴鹧鸪斑。

山前人事如麻麦，却忆孤城日日閒。

李新

李新　又三绝戏老友

二十年中一度逢，百年能见几回重。

幽人乐事无由并，且醉良辰玛瑙钟。

李新

李新　又三绝戏老友

西风学得不风流，每怪衰逢末伏秋。

一陈清风吹醉帽，故教人见老人头。

李新

李新　又三绝戏老友

摘尽霜髭秃蝟髯，年来地阁不任尖。

芙蓉为惜斑斑鬓，着力风前压帽檐。

李新

李新　予宿承德日夜苦霪雨拟金筌赋六韵呈陈居中

黑云{外走内参}{外走内覃}陈岿麓，女娲补天伴天哭。

结愁起坐函丈间，祠禴除门绣黄犊。

书册入眼万花缬，石泉冰肠河九曲。

市头老木昏鸦归，屋角赭山瞿麦熟。

胡村水平已可渡，软屐青灯循昔路。

后期讵能数甲子，希夷长年耳不死。

李新

李新　渔父曲

黄蓑老翁守钓车，卖鱼得钱还酒家。

醉中乘潮过别浦，睡起不知船在沙。

篱根半落春江水，稚子蓬头采洲芷。

莼丝芹甲满筠笼，日暮豩桥得红米。

秋山远，秋木黄，斜汀曲屿苕花香。

归云带暝卷寒色，晚吹吹回双雁行。

鲈肥酒熟莼丝美，独钓孤舟老烟水。

故人停浆问生涯，湘水光摇碧千里。

李新

李新　元次山作友丐予乃谚之

罢惰嫉游手，孤独嗟穷民。

聋肓本定业。疥癞讵可亲。

生事自破碎，谁肯收顽嚚。

期期依马鞯，勃勃根车尘。

眇者道眇者，跛复有跛僸。

蹴尔既不悄，嗟来犹发嗔。

色骄从墦间，所与皆贵人。

气微仆桑下，会作山鬼邻。

七日不火食，自断无此身。

所以号道边，时逢怛隐仁。

子胥至泷口，从者亦在陈。

志鞭平王尸，弦歌杏坛春。

不闻汩廉耻，亦岂生颦呻。

只今趋权门，伪不如尔真。

盃残炙已冷，赤泽盈精神。

舐痔尝便溲，不怕污吻唇。

摩足拂粒须，猬辱以为申。

轩然上车马，气耀无等伦。

造请冒风雷，谒吏诃叱频。

尝闻郭恕先，本是先帝臣。

酒偶挽屠沽，谓言等缙绅。

衣而龟紫章，解而衣结鹑。

扶起沟中瘠，便可席上珍。

定知节义者，以故长贱贫。

幡然归首阳，不厌薇蕨新。

李新

李新　月下

俗意款能免，高情谁与论。

惟怜今夜月，依旧照衡门。

李新

李新　月下口占戏子温

桂华已出海边山，雨叶翻光作夜寒。

陶令骨清无鼻息，苦吟休倦倚阑干。

李新

李新　月下口占戏子温

万埯层阴宿雾消，冰轮初上镜天遥。

此时仙汉栏干曲，竹影梅风笑寂寥。

李新

李新　悦耳老堂

厚荫林烟翠一围，幽幽门馆暗生辉。

行云转影月先到，流水飘香莺自归。

碧玉已抽云梦干，芙蕖犹舞汉宫衣。

风历北窗琴自动，成文无处问知音。

李新

李新　杂兴

燔肉苟不至，何暇税冕行。

一日废礼经，不如无此生。

相鼠知拱手，寒暑不变更。

威仪特文具，衽席为乱萌。

蔑知圣人意，但以口舌争。

如彼为肉者，死即五鼎烹。

李新

李新　杂兴

醴酒偶忘设，於礼殊至微。

穆生引身去，自昔能见岂。

阳桥慕香饵，岂知为祸机。

楚枭集丛灌，斩伐犹不飞。

复有陶朱公，去国家亦肥。

五湖拒扁舟，我信无所归。

李新

李新　杂兴

四除延月魄，空庭零露滋。

西风猎黄叶，萧萧辞故枝。

前日秀春阳，讵知彫落时。

反侧孤衾裯，早寒先自知，

藁砧山上山，刀头杳无期。

无乃逐新欢，巧画双蛾眉。

妾心南山石，生死竟不移。

李新

李新　杂言二章送柳慎徽赴道州教授

荷衣老长官，拥紬呼衙晚。

黄阁有造父，伏骥起编栈，

广文局如水，何人檄慵慢。

岂无同升公，空谷饱藜苋。

寄书获我心，正须衡阳雁。

李新

李新　杂言二章送柳慎徽赴道州教授

白发柳夫子，政是柳州孙。

谭经能解颐，经纶出其门。

彼美苍梧士，纫服得兰荪。

抽身朱墨间，初知儒者尊。

报国直以人，不类一饭恩。

山中多散材，著意采蟠根。

李新

李新　再和

忆访东坡旧婚居，飘飘儿倒几家书。

闭门草牍人谁识，抱膝吟诗客自疏。

枳棘那栖云表翼，壶浆争雪中车。

穷愁定笑江干尉，瘦骨空长六尺余。

李新

李新　再书

北风过河霜雾深，冻入毛骨殊侵寻。

行人已苦长安道，俗眼徒惭季子金。

风月秦楼愁处别，莺花蜀国病中吟。

莫嗤今日西归计，直为重安亲老心。

李新

李新　再游云门山寺

筠马梯空正肉飞，山幽鸣鸟自声微。

地趋玉嶂新朝眼，岩织天花欲坠衣。

云木绸缪青羽葆，窦泉零落小珠现。

重来且与看华表，只恐无人识令威。

李新

李新　早梅

冥寞玄崖宅有神，冷香寒色漏天真。

感深暖日常为力，杰出飞霜恐后春。

千里故人何以寄，一枝幽意望谁亲。

孤标若值芳华苑，羞与妖红碧树邻。

李新

李新　赠术士罗公弼

陂迥山空豩水浅，骑牛信牛行自远。

大翁织笠六铢轻，阿母理衣簑直软。

短笛叫云无曲终，年年但见岩花红。

何者为荣何等辱，牛饱归来睡亦足。

识字无多浪得官，出门车折舟风澜。

当时牧牛无许事，初信人间行路难。

罗生邂逅孤城角，细数直推期命薄。

五福无有六极全，四字干头三字恶。

逆知大似他心通，元辰空亡那免穷。

壬癸是非终可畏，收拾人情称晚贵。

我家幸有石田在，梦里归耕心未改。

季咸再见应茫然，壶子而今藏九渊。

李新

李新　赠翟提刑

云麦供羞荐紫阍，里闾初识子威孙。

千年海骨蟠桃实，六日天眉画桂痕。

饱见雪霜威剑阁，行看松柏老夷门。

石麟下作人间客，故有光芒扫夕昏。

虬龙金璧走天阍，下有高陵几代孙。

赋掷玉声那问价，笔生春意自无痕。

尚书补去由高第，廷尉除归不署门。

玄圃长生新酿熟，一庭椿露滴黄昏。

李新

李新　张安化重阳日置酒挽同官游灵泉寺登高时适有客占牧之诗一联因缉成

白发新迁客，黄云古战场。

自然堪堕泪，何必更重阳。

山削孤城起，河分细水长。

蜀峰高处望，犹是隔秦乡。

李新

李新　赵壹读书台

台上看书千载客，故基青草白芊绵。

那由府檄平平起，除到柴车特特贤。

土俗更无堪计吏，古风空解惜囊钱。

五行俱下何人见，独有高名伴汉川。

李新

李新　折杨柳

东风来何时，百花已飘零。

独余堤上柳，惨淡含春荣。

扁舟复何适，延客江上亭。

顾无青玉案，何以送子行。

攀条欲相赠，上有双流莺。

流莺正求友，奈此别离情。

李新

李新　正月晦书事

业无家酿致邻翁，得有薪温引颊红。

准拟片言能司主，复求一饱定伤弓。

诗书奴婢晨占鵩，盐米妻儿夜送穷。

早晚郊原莫零涕，动摇葵麦有春风。

李新

李新　正月末再来渡石桥见桃花盛开有感而赋

小桃弄色仍千本，流水飘香又一年。

何必人如花灼灼，但教情似水涓涓。

李新

李新　芝溪院

青盖行春踏雁沙，连山旧烧起新芽。

马蹄何处穷余兴，犹有豩山一树花。

李新

李新　中江道中

江枫摇落市烟青，石壁方严水面平。

若问滩流何太咽，定随行客学吞声。

李新

李新　中江道中

茆结萧萧宅，松周浅浅出。

斧桑云堕绿，堤水月留湾。

杨蕊风团去，虫丝燕掠还。

行经双只堠，曾未彻重关。

李新

李新　中秋夜宿穆陵关

羁旅情怀不自禁，清霜岐路马髒髒。

一年明月最圆夜，千里故人常别心。

幸有酒沽除是醉，更无人赏又如阴。

寒蛩似识风骚意，伴我凄凄到晓吟。

李新

李新　中秋夜玄云蔽月行

惆怅中秋不见月，太阴垂云兔藏窟。

我欲上天扫玄云，桂露团团渍冰阙。

中天放出千里光，层楼翠阁遥相望。

一盃盃重相劝，今年赏汝中秋愿。

上天高高末由到，玄云愈浓不可扫。

空庭蜡炬落寒花，宫裘想舞秋风老。

李新

李新　种莲

分得清浔白玉芽，旋抽绿柄信欹斜。

当时荡浆耶豩女，可是无情笑隔花。

李新

李新　重九

出户非我识，长安虽万家。

有愁焦绿发，无语插黄华。

酒僻喜宫醖，衾寒怯绛纱。

欲传此情况，行客在天涯。

李新

李新　重阳

簟篷辞劳始乞身，夹衣温丽燕私辰。

秋客刮黛披天姣，秫米长腰潄螘囷。

黄菊明朝为长菊，江山今日笑醒人。

不烦孙盛贻嘲弄，预对西风脱醉巾。

李新

李新　重阳后有作

白酒贤人趣，黄花道貌妆。

物情殊未厌，时节不加长。

自是良辰往，何妨后会张。

试看人化鬼，不异露为霜。

李新

李新　重阳近有作

短晷西风冷，残秋令节频。

菊花无几日，竹叶劝何人。

饱稻黄鸡矮，抛房紫栗新。

时来持此备，未觉野夫贫。

李新

李新　重阳已后折菊泛酒

芳樽毕献酬，世态等闲休。

金蕊香犹在，骚人意重留。

泛觞诗老座，作古饮家流。

从此重阳后，殷勤送暮秋。

李新

李新　重阳酝未熟无菊绝句

露寒黄菊怯芬芳，入翁新醅示可尝。

痛饮不须撞令节，花开酒熟是重阳。

李新

李新　重阳舟次高邮

途远舟程未到家，此身谁念客天涯。

东篱乍破黄金蕊，旧鬓新添白雪牙。

莼美不须添酱豉，蟹肥无复羡鱼蝦。

白衣送酒知何在，疏放终难学杯嘉。

李新

李新　舟中漫兴

梅雨冥冥湿钓船，失群寒鹭下江天。

一声长笛无穷意。自叠渔蓑白日眠。

李新

李新　舟中漫兴

蓬窗几点落梅花，旋觉春容放草芽。

莫上江楼发归兴，断霞衰照起寒鸦。

李新

李新　资州邓园

苍官愯愯护重岗，绿玉寒梢亚短墙。

春事鸟啼三月老，路人风送百花香。

蜂衙归去栏干静，江面飞来燕子忙。

簿领堆中催白发，不知閒日许多长。

李新

李新　梓潼张孝女

七盘小阿张孝子，庐墓三年竭酸苦。

杨尘筛上秃指尖，堕泪涟涟等秋雨。

领长鹤脊不胜衣，手杖半销縗百缕。

彼苍者天呼不闻，那知此女行高古。

路行多少忏逆儿，已后令人重生女。

我哀怙恃今十年，不及增培一抔土。

俯首庐前有愧色，劓刖情知无可补。

问女膝行日几曲，哀声虽微动岩谷。

夜灯荧荧惨苫屋，神鬼同愁鸦伴哭。

李新

李新　自西悬趋南郑道中杂咏三首

矮陌穹庐青匝地，垂杨步幛绿藏桥。

无端惊耳西江涨，十里雄声学海潮。

李新

李新　自西悬趋南郑道中杂咏三首

爱山不道妨行色，碍眼仍须彻帽裙。

愿借仙人白鹇尾，自家亲扫北山云。

李新

李新　自西悬趋南郑道中杂咏三首

茂林修竹平夷地，牧马藏兵战斗场。

死节不知师李固，溺冠惟解法高皇。

李新

李新　醉乡

客至终投辖，朝回讵典衣。

待眠卿且去，亟酌我将归。

泉郡新封邑，糟丘小翠微。

离家今万里，坐隔羽觞飞。

李新

李新　醉中歌

骆夫子，逢恶客，

酒食未阑客呼索。烛花销铄不肯起，

口纵长歌手弹拍。一年所得能几许，

一日散尽何所惜。囊无千黄金，

亦无双白璧。负郭二顷田，

敛税三四石。十九种秫谷，

以助糟丘癖。家酿憙次道，

狗窦招光逸。何物骆夫子，

乃尔太旷生。始知张翰一盃酒，

愈於身后名。骆夫子，

听歌声，为君留好语，

伴月照江城。

李兴宗

李兴宗　观八陈图有感

江从岷来触瞿唐，夏潦溃裂怒势张。

霜浓水落洲渚露，累累江石堆作行。

半斜半直半疏密，方营周匝门东出。

相傅呵获有鬼神，惊波不能移寸尺。

想见当年诸葛公，纶巾羽扇挥秋风。

令严部伍寂如水，出没变化机无穷。

乾坤不足当经理，写留古法艮岑趾。

上滩下峡一千年，多少英雄测玄旨。

小儿元子强多知，常化蛇势吾能窥。

灞上枋头真绝倒，空使虬髯论握奇。

斲输不可傅其子，此公天机缄骨髓。

奈何螟蝗生蝮蝎，炎刘已灰吹不起。

天教三马食一槽，老马啼啮暂咆哮。

渭阳巾帼势将蹶，大星夜陨西军号。

呜呼兴废尽天意，中原□□□□□。

□□骨肉止相残，欲拯涂炭嗟谁使。

大官酣燕刍拳馀，小官踨蹐尘埃里。

举目厌厌九泉人，谁访草庐谈世事。

向来韬备机莫投，而今投机欠良筹。

君不见峡山深茅舍底，有人抱膝高声讴。

李兴宗

李兴宗　游青城山

古岷横枕坤维首，连標远接昆仑右。

我历江山欠此游，青梦绕之良已久。

李行中

李行中　读颜鲁公碑

平生肝胆卫长城，至死图回色不惊。

世俗不知忠义大，百年空有好书名。

李行中

李行中　赋佳人嗅梅图

蚕眉鸦鬓缕金衣，折得梅花第几枝。

嗅尽余香不回面，思量何事立多时。

李行中

李行中　寄韩宪仲廷评

野径荒亭草没腰，一眠聊以永今朝。

放怀不管人间事，破梦时间夜半潮。

玉柱刘叉诗未厌，金龟李白酒难招。

知君有意寻安道，咫尺何时动画桡。

李行中

李行中　赵明叔太博未识醉眠亭先贶佳篇

要认荒亭路不赊，浦西桥北对渔家。

窗嫌日曝新栽竹，蔬占畦长未种花。

壁上客来堆醉墨，篱根潮过积寒沙。

被人误号陶潜宅，也学门前五柳遮。

李行中

李行中　醉眠亭

檐低槛曲莫嫌隘，地僻草深宜昼眠。

代枕暮凭溪上石，当帘时借屋头烟。

倦游拂壁画山迳，贪醉解衣还酒钱。

一水近通西浦路，客来犹可棹渔船。

李虚己

李虚己　次韵和内翰杨大年见寄

鳌冠三峰碧海宽，云谣初下霭之兰。

采珠宫里骊龙睡，织锦机中彩凤盘。

药砌苍苔钱作点，粉墙脩竹玉为竿。

闲从庄婕亲凫舄，曾得安期九转丹。

李虚己

李虚己　和汝南秀才游净土见寄

长松系马驻吟鞭，水殿沈檀一树烟。

苔破闲阶幽鸟立，草芳深院老僧眠。

桃花欲放条风后，茶蕊新供谷雨前。

衰会赏诗多狎客，我无岐路近神仙。

李虚己

李虚己　寄化城寺

化城金地出入群，瀑布峰前一径分。

宝塔香灯诸洞见，石楼钟磬半天闻。

子明丹灶封秋藓，李白书堂鏁暮云。

欲去未能还结念，展图时诵北山文。

李虚己

李虚己　建茶呈使君学士

石乳标奇品，琼英碾细文。

试将梁苍雪，煎勋建溪云。

清味通宵在，馀香隔坐闻。

遥思摘山月，龙焙未春分。

李虚己

李虚己　送何水部蒙出牧宜阳

宜川三月水东流，秀出江南二十州。

红旆使君今日去，白衣举子昔年游。

海潮赋就藏书府，竞渡诗成在郡楼。

国史待修循吏传，政声早晚达凝旒。

李虚己

李虚己　题义门胡氏华林书院三首

聚族逢修偃，垂绅偶会昌。

里闾师重厚，门阀诫轻扬。

木垅堆云秀，书帷积雪光。

清名传异域，丽句出中堂。

玉蕴山还润，兰生谷更香，

友朋敦布素，童稚味膏粱。

铸剑归农器，休牛见服箱。

斋心常拱极，端简中秋霜。

李虚己

李虚己　题义门胡氏华林书院三首

绿池寒竹绕书斋，鼓箧横经任往回。

积善原从千里应，表门恩自九天来。

文章卷里蟾枝秀，礼义乡中棣萼开。

记得浮云深处景，岩深应长栋梁材。

李虚己

李虚己　题义门胡氏华林书院三首

部符南粤转轺车，三宝新题表义闾。

药石好携灵连句，素筠留得蔡邕书。

平原架上衣无主，过客堂中食无鱼。

见说下帷多俊士，共瞻司马慕相如。

李绚

李绚　句

吾宗天下著。

李绚

李绚　句

收得桑榆归物外，种成桃李满人间。

李绚

李绚　句

日回龙并影，风过凤联声。

李绚

李绚　送天柱冯先生

闲驰风驭恣飘飘，因失仙班几度朝。

紫阁旧怜秦树老，赤城新别海山遥。

飞凫又说春经岳，叱橘曾令夜探潮。

不是桃源不归去，故人多半在烟霄。

李薰

李薰　丙寅岁秋再抵长松奉等慈师入城作诗记一时事

前来送师归，今日迎师去。

送迎我何劳，师乃困行路。

天公将归谁尤，耗释此下土。

一水祸未忘，旱势复如许。

小民惟怨咨，惜莫知其故。

径须凭佛力，庶可回帝怒。

自怜操持约，一念寄香缕。

氤氤才上彻，云色暗窗户。

数声跳珠急，忽已忘处所。

老僧笑谓我，水旱要有数。

德非与天通，造请辄违拒。

官岂真德人，天意遽相与。

更看鞭雷公，滂沛逐飞双。

定身固如如，未始间行住。

抗走不少停，政恐尘埃污。

倾心太平日，十五一风雨。

官既罢迎送，师亦得安处。

我闻低头谢，勤尔相诲语。

作诗书长松，来者尚有取。

李薰

李薰　从薛元法会食保福意轩得径字

春愁醉人心，洒面呼不醒。

出门却入门，兀兀度晨暝。

昨游欣有得，水镜谢磨莹。

岂惟胜纷华，颇复造禅定。

君看青云士，窘步争捷径。

铿尔讵舍瑟，硁乎方击磬。

何曾顷刻闲，通夕不遑瞑。

彼应疾此固，我亦恶夫佞。

人生出处耳，山林与朝廷。

迟迟岐路间，去就须审订。

宁为龟曳涂，忽作巴旋泞。

义驭靡容勒，风船犹可砱。

但令尊不空，敢惮室垂磬。

更结汗漫游，后期君速听。

李薰

李薰　二月四日游大云寺分韵得三字佛龛多题名韦独抗段文昌李景让郑四愚

野寺依绝壁，化身满诸龛。

后前莽难测，千亿纷相参。

妙斩谢斤斧，高楼轶烟岚。

旁行栗危栈，俯{左日右敢}惊深潭。

岁月浸荒老，苔藓争对函。

亦有好事者，增饬施朱蓝。

经营定自图，谍雅奚未暗。

款识或可辨，上下试与探。

远徵固寂寞，近取才二三。

开元韦庶子，剖符剑之南。

咄嗟檀施开，至今为美谈。

墨卿少羁窭，节旄晚毵毵。

乐和盛家法，图垢犹包含。

郑氏虽世儒，蛮祸竟莫戡。

旧相粤冀级，经从各停骖。

翰林宠则多，御史德岂惭。

数公方盛壮，厥声实訏覃。

纷华竟安在，人寿无彭聃。

彼石尚云朽，吾生谅何堪。

华前一笑粲，现此优波昙。

稽首识归处，径欲投佩簪。

蠢蠢谁汝缚，窃食如春蚕。

祓除偶辰巳，风景清且酣。

相引着胜地，佛日况可贪。

敢夸一醉富，庶解忧心惔。

因歌以记之，放笔书僧庵。

李薰

李薰　过净名院触目都似曾到问讯乃非也戏题绝句

人门彷佛记曾来，问讯山僧始此回。

却觅旧游无是处，只应形似遣人猜。

世间形似巧迷人，总是安排底处真。

纵复非真犹足喜，得来聊寄梦中身。

李薰

李薰　十五日同登大慈寺楼得远字

重楼得云气深隐，户牖谁能发关键。

楼下轮蹄涣散驰，行人一顾不容返。

好游独是我辈闲，褰衣直上相推挽。

层轩危槛倚欲遍，更假胡床同息偃。

西南繁会惟此都，昔号富饶今已损。

填城华屋故依然，孰为君王爱基本。

茫茫八表聊纵目，情知日近长安远。

白云浩荡飞鸟没，玉笙凄凉红纷晚。

染王吹台得李杜，黄公酒垆醉嵇阮。

高峰千载凛莫攀，与世相济徒混混。

荷衣蕙带芙蓉裳，野服犹堪敌华衮。

去梯熟复共君谋，杀马毁车从此遁。

李珣

李珣　句

月窗花院梦悠扬。

李珣

李珣　句

参差草树连巴国，依约云烟绕楚台。

李巽

李巽　登第遗乡人

当年踪迹困泥尘，不意乘时亦化鳞。

为报乡闾亲戚道，召集席帽已离身。

李巽

李巽　题义门胡氏华林书院

孝义门风累世修，帝恩旌表耀南州。

藏书不特延多士，贡幣仍闻亚列侯。

高阁声寒慈竹雨，小池香老瑞莲秋。

人来辱示朝贤什，吟咏浑消万斛愁。

李延永

李延永　登岳阳楼

转地倾荆水，连天涨洞庭。

势疑吞郡邑，怒欲辟雷霆。

李巘

李巘　高宗皇帝挽词五首

建炎恢圣统，太上极尊名。

夏祀参天永，尧勋冠古荣。

艰难成普业，付托本皇明。

俯阅人间世，飚游跨九清。

李巘

李巘　高宗皇帝挽词五首

寿历开金筴，皇欢奉玉颜。

难谌天道远，忽怆帝乡还。

敷德戎夷外，安民礼乐间。

功崇超大禹，神穴枕稽山。

李巘

李巘　高宗皇帝挽词五首

赫奕中兴事，洪图久系隆。

垂裳三纪后，脱屣再星终。

灵驭龙腾座，仙晨鹤翥空。

薰琴无尽意，遏密卷悲风。

李巘

李巘　高宗皇帝挽词五首

汉帝伤心地，羹墙梦正劳。

珠藏超赤水，鼎在泣乌号。

神藻光仍焕，仁风远更翱。

百皇谁比德，商庙独推高。

李巘

李巘　高宗皇帝挽词五首

映日龙輴动，喧天凤吹休。

桥仙融碧，梧野结云愁。

万叶休符衍，三年孝制修。

臣民瞻祖载，恸哭拜江流。

李彦方

李彦方　题万年宫

日华晴射武夷峰，湛碧溪流照玉骢。

行郡敢辞千里路，祝釐先拜万年宫。

山川历历神仙境，民物熙熙太古风。

笑领霞觞云子酒，姓名留在洞天中。

李暘夫

李暘夫　大涤洞天留题

谁挽天河泻翠崖，一条飞瀑界烟霞。

只愁风力半天劲，吹向人间作雪花。

李鐊

李鐊　金紫岩

百尺云岩道院边，晓钟疏声思悠然。

荷间酌酒和清露，石上题诗染翠烟。

半岭泉鸣通古涧，数家秋尽隔寒川。

西风似欲吹人起，去逐骑鲸汗漫仙。

李尧俞

李尧俞　句

岭阳山水奇，第一称湟州。

李一鳌

李一鳌　句

玉盆应有意，要洗贪者廉。

李夷庚

李夷庚　句

生公曾说法，听石尚孱顽。

雁塔晴观海，松门夜闭出。

林喧群下缺

李夷行

李夷行　见山台

□□□□□□□，纷纷红紫簇虚檐。

山光不肯饶春色，故向花间出数尖。

李亿

李亿　柳

倚岸依依一两株，溪风吹影暮烟疏。

青条拂水长如线，钓叟折来穿白鱼。

李益能

李益能　景伯正字按行外邑平遣系囚既还出道中诗一编蔡丈有诗次韵

属邑周行未觉劳，要观芒刃试豪曹。

气苏犴狱歌谣满，兴挟江山句律高。

缓驾海邦聊展骥，指期仙岭看浮鳌。

秋来赋咏传宫掖，三绝行闻帝语褒。

李益谦

李益谦　景伯录示太守湖上唱酬舍弟既赋二章辄亦次韵

鸥鹭惊飞去又回，藕花初为使君开。

千山急雨催诗笔，四面清波映酒罍。

暂倚高旌留胜赏，有怀别乘约重来。

银钩洒落传新句，二妙端知共一台。

李益谦

李益谦　景伯录示太守湖上唱酬舍弟既赋二章辄亦次韵

红尘扰扰倦追陪，独向湖山襟抱开。

每为清风携枕席，几因狂醉倒瓶罍。

丛书久伴天随隐，五裤今逢叔度来。

再待海沂歌咏达，同看给札汉家台。

李益谦

李益谦　景伯正字招东郊观梅晚集花院秀远堂举之舍弟有诗景伯和章见简同赋

十里寒梅欲斗妍，东郊寻胜喜联翩。

渐看冰泮池塘外，又见春生岛屿边。

渔艇招招浮远水，畲田漠漠起平川。

惜无画手王摩诘，只把君诗写蜀笺。

李益谦

李益谦　景伯正字招东郊观梅晚集花院秀远堂举之舍弟有诗景伯和章见简同赋

青春垂地风头恶，寒色侵肌雪意酣。

路转溪桥回马足，行穿松迳得僧蓝。

联裾正喜陪清赏，挥尘何妨共剧谈。

它日海邦传盛事，诗仙曾此驻鸾骖。

李谊

李谊　钓台

姜居渭水为周相，严隐桐江不汉臣。

试把二公较名节，谁知总是一丝纶。

李谊

李谊　题钓台

姜居渭水为周相，严隐桐江不汉臣。

试把二公较名节，谁知总是一丝纶。

李吟山

李吟山　赠汪水云

青云贵戚玉麟儿，曾逐銮车入紫闱。

王母窗前窥面日，太真膝上画眉时。

沧溟六阔龙何在，华表秋深鹤未归。

三尺焦桐千古意，黄金谁与铸锺期。

李寅仲

李寅仲　题节庵

花木新栽一径长，小庵如款赞化房。

心清要省铃斋讼，公退空凝燕寝香。

已约芳菲供几案，不妨真率釂壶觞。

年丰顿觉民和乐，老子从渠两鬓苍。

李寅仲

李寅仲　游行神童读书岩

古洞闳深势崛盘，云连十丈地平宽。

水帘纷若排珠琲，石阙依然耸翠峦。

绿树成阴期勿剪，清溪当暑不胜寒。

数椽偿遂谐幽隐，应有高人咏钓盘。

李应春

李应春　句

象绘耆英希五老，鹤归华表认千年。

李膺仲

李膺仲　题自画芦雁

晚来无事理扁舟，唤起骚人漫浪愁。

过眼飞鸿三两字，淡烟寒日荻花秋。

李迎

李迎　句

籍甚人言易已东。

李迎

李迎　自赞

三仕三已，应缘而进。

一丘一壑，倦游而归。

李飆

李飆　句

黯{上雨下对}重云阴，碎棱震雷咤。

李飆

李飆　舟泊太湖

旋经义兴境，顿棹石兰渚。

震泽为何在，今惟太湖浦。

圆经萦五百，盼目盼无睹。

高天淼著岸。长津杂如缕。

窈窕寻湾磈，迢递望峦屿。

惊飙扬飞湍，浮霄漾悬岨。

轻禽翔云汉，游鳞憩中浒。

暗霭天时阴，巃岧舟航舞。

冯河安可猣，静观戒行旅。

李泳

李泳　华发

华发中年感，青阳万物和。

倦寻先友记，贫羡力田科。

江远千帆落，天空一雁过。

还家得新岁，童稚想婆娑。

李泳

李泳　拟古

鲜鲜歌者衣，扎扎机中练。

美人富千绮，寒女无一线。

古风日以远，薄俗日以变。

悲哉扊扅歌，女子羞自衒。

男儿乖持操，蹙踖叹贫贱。

李泳

李泳　秋江打鱼

沧洲叶脱风有声，渔舠两两从复横。

菁江步口日欲没，竹山潭边潮欲生。

李泳

李泳　秋江打鱼

鸣榔四合波围蹙，挂网雪鳞穿翠束。

惊起沙头白雁群，斜行书破秋天绿。

李泳

李泳　题甘将军庙卷雪楼

卷雪楼前万里江，乱峰卓列森旗枪。

上有甘公古祠宇，节制洪流掌风雨。

甘公一去逾千年，至今忠义犹凛然。

我来再拜揽尘迹，斜阳白鸟横苍烟。

李泳

李泳　西兴

山拥千家邑，江涵万顷天。

洪涛舂落日，老树秣荒烟。

失路或搔首，夷途争着鞭。

劳生几寒暑，半鬓已苍然。

李泳

李泳　新昌逢故人

草县一相值，忽思倾盖时。

年来无限事，别后几篇诗。

石乱水流急，竹深烟散迟。

兵戈方满眼，我辈欲何之。

李用　题画

李用　题画　春景

春水满四泽，浪暖鱼龙化。

呼吸成风云，霖雨遍天下。

李用

李用　题画　冬景

冬岭秀孤松，松枝傲霜雪。

不同桃李春，永抱岁寒节。

李用

李用　题画　秋景

秋月扬明辉，芙蓉开朵朵。

卷起水晶帘，明月清风我。

李用

李用　题画　夏景

夏云多奇峰，翠屏高列耸。

瑞气负钟灵，群低皆仰供。

李猷卿

李猷卿　南楼

三面江光抱城郭，四围山势锁烟霞。

马鞍岭上浑如锦，繖盖门前半是花。

李祐孙

李祐孙　题浯溪

明皇何以倒颠危，林甫国忠成祸基。

妃子良心犹不悟，此机惟有九龄知。

李祐孙

李祐孙　题浯溪

浯溪崖石与天齐，两刻中兴大业碑。

北向几多垂白叟，百年不见汉官仪。

李虞卿

李虞卿　句

上岭浑如鱼贯柳，下山恰似雁排空。

李与

李与　玉笥山

葛峰相对为文笔，萧水回环当墨池。

说与晚衙休报事，长官亭上有新诗。

李育

李育　飞骑桥

魏人野战如鹰扬，吴人水战如龙骧。

气吞魏五惟吴王，建旗敢到新城旁。

霸主身当万夫敌，麾下禽皇无羽翼。

途穷事变接短兵，生死之间不容息。

马奔津桥桥半撤，汹汹有声如地裂。

蛟怒横飞秋水空，鹗惊径度秋云缺。

奋迅金羁汗沾臆，济主艰难天借力。

艰难始是报主时，平日主君须爱惜。

李遇

李遇　题濮村

乞与东风十日晴，放教杖屦步云轻。

客闲到处俱诗往，春色农时载酒行。

别去江山如识面，重来花鸟更关情。

一官休羡无毡冷，官冷元来愈觉清。

李遇

李遇　咏西湖江湖伟观楼

举目看来皆画屏，只因栏槛接苍冥。

江湖二水二船白，吴越两山相对青。

云北云南何处没，潮生潮落几时停。

西偏不被斜阳碍，直见家山与洞庭。

李元实

李元实　送胡季昭谪象州次王卢溪送澹庵眨新州韵

知公不怕鬼门关，直气横干清禁闲。

雕嘴明知林甫毒，鲠言要与澹班。

一身渠任黄茆里，千古名标青史间。

非晚清朝邪正辨，紫薇红药待君还。

李元实

李元实　送胡季昭谪象州次王卢溪送澹庵眨新州韵

清名传播到黄支，直节宁忧赵氏危。

虎尾蹈时都不畏，象台到日大为奇。

是行廊庙人皆怍，所过山川鬼亦知。

官职本为锡底鸩，伤今正论有谁持。

李元实

李元实　再作十绝寄胡伯负兵侍仲方尚书

文昌武库九霄中，翁是新州老澹翁。

应念旬胎今日客，清风端与我翁同。

李元实

李元实　再作十绝寄胡伯负兵侍仲方尚书

公家富贵足掀天，都出新州十九年。

若念象台今日客，方知澹老子孙贤。

李元实

李元实　再作十绝寄胡伯负兵侍仲方尚书

官职庐陵不是无，文章更亦拟欧苏。

若言直气横牛斗，但见人间说姓胡。

李元实

李元实　再作十绝寄胡伯负兵侍仲方尚书

赤手批鳞事最难，况渠班底一微官。

澹翁去后能如此，当作三生石上看。

李元实

李元实　再作十绝寄胡伯负兵侍仲方尚书

澹翁直气贯三才，入座云仍渐上台。

料想而今闻底事，中心应亦念渠回。

李元实

李元实　再作十绝寄胡伯负兵侍仲方尚书

朝行多少气英英，不怕霜朝曲嘴鹰。

一纲而今都打尽，庐陵人且说庐陵。

李元实

李元实　再作十绝寄胡伯负兵侍仲方尚书

绍兴秦桧秉洪钧，澹老昌言斩桧秦。

犹恨日来三四子，搞章不说斩奸臣。

李元实

李元实　再作十绝寄胡伯负兵侍仲方尚书

一从艺祖握乾符，元气都凭直气扶。

若欲皇家宗社永，胡家直掘民容无。

李元实

李元实　再作十绝寄胡伯负兵侍仲方尚书

东西两浙及闽川，皆见鸳行有直言。

若我江西独钳口，澹翁九地也埋冤。

李元实

李元实　再作十绝寄胡伯负兵侍仲方尚书

寄语朝家廊庙人，新州寄事又重新。

肯甘富贵忘他底，应为斯人作好春。

李远

李远　句

红压驿边楼。

李远

李远　句

长日惟消一局棋。

李远

李远　句

钗斜穿彩燕，罗薄剪春虫。

李远

李远　仆久客钱塘有吹笛月下者同旅闻之凄然皆有归思属令赋之

柯亭之椽不复得，蕲州黄竹今尚存。

苍崖翠壁产修干，千顷萧索烟云昏。

羌人眼力发天巧，长笛裁成凤膺饱。

老龙馀响出空星，欲喷炎天作秋晓。

西湖夜寂凉风生，山头一钩新月明。

商声恓悲羽声壮，行子忽忽难为情。

时无绿珠清音激皓齿，野王临风三弄亦已矣。

唯有愁端无古今，举刀不断东流水。

深闺兰灯照空床，笛声不如离恨长。

曲终人散一惆怅，回首江山非故乡。

万事浮云过寥廓，且醉杯中琥珀薄。

君不见玉管横吹黄鹤楼，江城五月梅花落。

李远

李远　失鹤

秋风吹却九皋禽，一片闲云万里心。

碧落有情应怅望，青天无路可追寻。

来时白雪翎犹短，去日丹砂顶渐深。

华表柱头留语后，不知消息到如今。

李远

李远　咏壁鱼

鳞细粉光鲜，开书乱眼前。

透窗疑漏网，落砚似流泉。

潜穴河渊内，吞钩乙字边。

莫言鬵鬣小，食尽白苹篇。

李远

李远　赠写御真李长史

玉座烟销砚水清，龙髯不动彩毫轻。

乍分隆准山河秀，初点重瞳日月明。

宫女卷帘皆暗认，侍臣开殿尽遥惊。

六朝天下应无敌，始觉僧繇浪得名。

李軏

李軏　画杨妃扇

颇忆前身是谪仙，砚烦亲捧玉堂前。

如今再阅婵娟面，不觉人间五百年。

李軏

李軏　赠尽梅竹刘信可

刘兄胸次参元化，不发为文发为画。

心工入妙手通神，声名直与僧繇亚。

月宫拔得玉兔毫，缚成篆笔铦如刀。

纷然万有类形役，竹梅两品方清高。

打一撇，籫为寒筠洒为叶。

高低浓淡总相宜，不问风烟和雨雪。

再一扫，清作疏花瘦作枝。

向背斜阳俱造妙，任从篱落与垣池。

君不见刘梦梁画梅不画竹，一枕清风长不足。

又不见文与可画竹不画梅，千树江头空自开。

争如作者多精艺，庾岭渭川俱着意。

梦梁同姓表同文。却把信来更与字。

李軏

李軏　赠写神者

弄墨调朱妙如神，底能瞥见写吾真。

丁宁骨骼从渠湾，自有书生一样人。

李軏

李軏　赠写神者

未信儒冠得误侬，排云消息梦魂中。

君王若唤丹青手，画我寒岩篵晚风。

李云岩

李云岩　瓶花

点检春风事，瓶花最可怜。

本根不知处，犹自向人妍。

李运使

李运使　郁林州

肩与初入郁林州，井邑都如旧日游。

虽有山川供远目，不堪雨露湿征裘。

土风惯习瘴谁虑，客况寂寥心自愁。

春去秋来人共见，十年辛苦在炎州。

李则

李则　临漳台

亭枕临漳一水阴，半空云雾锁寒林。

山从天宝来鸾远，基陃开元历代深。

李曾伯

李曾伯　八窗叔用前韵相寄时留村舍和以谢之

从渠旧隐擅清修，我爱吾庐溪上幽。

一幅霜林长短树，几湾烟苇去来舟。

买鱼酿秫作新节，招鹤访梅迟小留。

却忆故山怀故才，宁忘嫠纬念宗周。

李曾伯

李曾伯　八窗叔用前韵相寄时留村舍和以谢之

洛川已矣不复见，斯地岿然犹独存。

九仞成功忍亏篑，百年种德在深根。

依稀旧燕空梁语，俯仰飞鸿踏雪痕。

多少名园富花石，争如书圃付儿孙。

李曾伯

李曾伯　八公山忆廉颇

在楚犹在赵，始终同一颇。

晚年犹矍铄，劲气肯消磨。

非老无能也，如时不利何。

汉皇还拊髀，用壮莫蹉跎。

李曾伯

李曾伯　跋衡山曾尉持示秀溪翰墨

故人木已拱，妙墨尚春温。

三复家庭语，一如樽酒论。

竹林毋负籍，兰砌要追元。

宝此犹圭璧，流芳在后昆。

李曾伯

李曾伯　跋曾玉堂训子十诗

玉堂义方训十字，衍而六百十六言。

一门翁季自师友，尽出学问之根源。

彼援遗书诫敦严，暨昶以义名沉浑。

争如此作旨哉味，足使闻者推而尊。

虽然丙善友之义，仕教之忠古皆尔。

读其诗可知其人，非是父不生是子。

书绅我亦且服膺，过庭夫岂弗由礼。

触屏教诌势利徒，得不为之望风愧。

李曾伯

李曾伯　别权沪帅朱杞材太社

犹记冲寒泝峡来，相期偕至亦偕回。

朝廷有诏许归老，藩岳无人值借才。

雇我凋年嗟已矣，如君英略勉之哉。

度沪要了经营事，心放公平手放开。

李曾伯

李曾伯　丙午冬徐衍道见访於可斋

甫能锄月种梅归，竹外欣闻客扣扉。

天近城南宁去缓，人闲水北肯来稀。

风云迅步新班笋，雨雪休思旧戍薇。

别后毋厪问名氏，杜门终老但知非。

李曾伯

李曾伯　丙午九日将过阳羡偶成

年年秋晚对风沙，今近重阳喜在家。

自断此生甘皓首，能消几度看黄花。

闲身颇觉便筇竹，醉态都忘脱帽纱。

且问小舟溪上去，飞鸥数点夕阳斜。

李曾伯

李曾伯　丙戌春过梓潼即事

天公殊不间西东，物意人情处处同。

麦垄绿雏犹欠雨，花蹊红穉不禁钢。

子规又唤天涯客，布谷还催田舍翁。

欲挽游丝纲春住，归鞍催我又匆匆。

李曾伯

李曾伯　丙子登岘山

汉江为带楚山维，多少兴亡此地知。

万里边风寒故垒，千年陇月老残碑。

尘迷柏土龙根幻，水绕檀溪马骨悲。

举世岂无羊叔子，草莱犹未起男儿。

李曾伯

李曾伯　长沙郡斋中夜闻雨不寐

檐花窗叶和灯前，全似江南雁到天。

渐老弗堪秋意早，不眠那为雨声然。

学儒不力冠非误，善舞何心袖足旋。

唤醒几番关塞梦，蛩吟四壁只年年。

李曾伯

李曾伯　陈次贾归以二诗言别和韵送之

百尺楼前舣去桅，元龙豪气肯低徊。

昔从桂岭访梅去，今自荆江载月回。

敢拟王刘曾主客，应嗤瑜逊等舆台。

转头落日阳关外，三叹可人呼不来。

李曾伯

李曾伯　陈次贾归以二诗言别和韵送之

手袖朱弦绿绮琴，身虽湖海调山林。

家园千进而归切，朋友中年别恨深。

国事艰难殚我力，世情巧令听渠任。

海门雁过应相忆，塞上征人正苦心。

李曾伯

李曾伯　池阳清泉旧名鲍公泉又名赵水泉真西山易为清泉坦斋作记

泉流岩窦本来清，易以清名亦猣名。

却笑两公徒蚌鹬，如今赢得坦斋声。

李曾伯

李曾伯　出郊劭农口占

小约宾僚集，相招老父耕。

寺依青带住，人在翠帷行。

叠嶂堆春色，微云护午晴。

时康田里乐，归骑踏花轻。

李曾伯

李曾伯　初到善权香火院

寺有宗盟几百年，洪恩锡出尧天。

三生香火前因在，一段林峦旧识然。

华表鹤归今岂异，葛陂龙化古尝传。

更须行脚江湖了，来结云山不尽缘。

李曾伯

李曾伯　初夏即事简昞仲

夏云方建汉旗赤，春事已如周辙东。

几度炎涼经嫩绿，一番荣辱委残红。

杜鹃岂为归心设，蝴蝶也无清梦通。

万里天涯喜强健，剩开窗牖纳南风。

李曾伯

李曾伯　春日领僚属游龙隐岩

久卧苍崖底，风雷为擘开。

蜕形犹挂石，鳞迹不沾埃。

一水将清贯，数峰推爽来。

浑疑负舟去，烟雨肯低佪。

李曾伯

李曾伯　次蒋志父韵

中原百战徯来苏，浸喜衣冠复旧区。

要得一行须老将，曾何千虑付狂夫。

山川感慨诗难尽，烟火萧条酒尚无。

若问西湖已芜没，望穷惟有几浮图。

李曾伯

李曾伯　从制垣观阅和韵

春风小试被庐蒷。抵掌功名一战收。

万里关河走孤兔，五更笳鼓肃貔貅。

星驰列骑看腾跃，云合嘉宾乐献酬。

机会不来人易老，故都惆怅麦油油。

李曾伯

李曾伯　代饯蜀阃赴召乐语口号

自拥琱旗运阃筹，星霜四历玉关秋。

深培根本安全蜀，直用精神定远陬。

琴鹤公将离峡口，樵渔我亦访吴头。

溪山好处俱堪饮，江路相衔醉未休。

李曾伯

李曾伯　代蜀总过沔宴制帅

皇天祚宋启真儒，手钥秦关镇蜀都。

方策有之伊吕偶，规模如此汉诏无。

军声劘刜归帷幄，王事驱驰在粟刍。

把酒东湖需捷奏，伫催公衮醉西湖。

李曾伯

李曾伯　代蜀总直召宴制帅乐语口号

晓来微雨过前溪，见说桃花水正肥。

人送风帆还紫闼，客随星履探测黄扉。

昔陪关上青牛到，今趁辽东白鹤归。

留得春风满全蜀，尚知杨柳赋依依。

李曾伯

李曾伯　代为其亲寿

十载青油驻岘山，屹如一柱倚人寰。

身畴雨足春犁乐，榆塞风清夜柝闲。

威望龙堆毡帐外，动名麟阁鼎彝间。

命圭指日催裴度，乐府无烦唱玉关。

李曾伯

李曾伯　代为其亲寿

两星相比映文昌，戏彩蹁跹戟卫香。

鬓底公因民事白，眉边人卜诏书黄。

五千文字为家计，百万阴功即寿乡。

要学元和同九老，未夸耆旧传襄阳。

李曾伯

李曾伯　代襄阃宴新除史制卿乐语口号

一从棋折佐筹帷，凛凛威名塞汉知。

大范老今归去矣，小申公为易新之。

檀溪春草轻　|熟，苕霅秋莼短艇宜。

千载岘山磨不朽，重添羊杜两丰碑。

李曾伯

李曾伯　代益昌宪运两司宴制帅乐语口号

春风旗鼓拥元戎，万马方嘶一洗空。

不惮八千来剑北，始知十二小齐东。

将扶灞上真人业，未说隆中宰相功。

整顿乾坤谈笑事，归来置酒未央宫。

李曾伯

李曾伯　淡沧陈校勘以稿求答之

挺秀古灵基，来为学子师。

壮心存远业，余力付新诗。

阔步云霄了，细吟风月宜。

老来无软语，敢以此相期。

李曾伯

李曾伯　淡沧陈校勘以稿求答之

先生杖屦所，童子钓游曾。

遗我寄哉作，非吾耄矣能。

柳凋怀故老，梅小类新朋。

唤醒黄粱梦，书帏二尺灯。

李曾伯

李曾伯　道间怀益昌总所海棠

点点红妆缀绿枝，睡犹未足已相宜。

欠呼杜老供吟笔，仅约杨妃倒酒卮。

数日以来应烂漫，一风之后想离披。

凭谁警戒司花女，密遣轻阴谨护持。

李曾伯

李曾伯　道间即事亦有间而感慨

八载天涯喜遂归，吴整当暑亦相宜。

茗烹阳羡慰久间，鲈买松江更一奇。

老树经风惟柳长，新田得雨未秋迟。

不因看镜惊头白，将谓情怀只旧时。

李曾伯

李曾伯　道间纪事

渐远零陵道，前瞻驿尚赊。

路傍多古木，村外少人家。

碍眼云遮岫，薄情风落花。

堪怜艳阳月，汩汩走尘沙。

李曾伯

李曾伯　道间见梅

虚檐索笑几逡巡，不得春风不肯春。

忽睹冰肌傍官道，相逢霜鬓在征尘。

怜渠孤迥犹寒畯，慰我漂摇类故人。

犹赖东君不捐弃，枝无南北一番新。

李曾伯

李曾伯　道间苦热

火伞漾中漾，炎风撼叶舟。

热几堪炙手，矮莫可抬头。

昼困杯为却，宵蚊扇不休。

清涼一榻地，得此足优游。

李曾伯

李曾伯　道音梅花可爱风无复存者

可恨封姨妒双玉，飘残羽袂委泥涂。

香余江路诗传甫，影落孤山仙去逋。

桃李儿曹从后我，竹松朋友肯疏吾。

梦回纸帐身蝶，留得掀篷数尺图。

李曾伯

李曾伯　登尘表

领略东风一倚阑，凭高便觉小尘寰。

目穷千古关河外，身在半空烟霭间。

二水护城青映带，四山连野翠回环。

英雄易老愁无极，境是人非鹤自还。

李曾伯

李曾伯　登定王台

汉恩列土育如春，留得芳名远到今。

几换人民此城郭，四围陎阾有山林。

长长安日存吾敬，望大行云契彼心。

忠孝永贻千载后，绝胜易水筑黄金。

李曾伯

李曾伯　登定王台

羽旄种鼓旧曾游，沟叶宫花迹尚留。

耆老遗开秦雍土，登临伟观楚湘州。

月明故国存千祀，木落空山又一秋。

极目长天诗不尽，西风吹雁使人愁。

李曾伯

李曾伯　登独秀台和徐意一韵

老树凭高看，幽禽向静听。

霜轻冬意薄，日正午阴停。

榻侧从他鼾，江头自独醒。

居然山是似，环雇等繁星。

李曾伯

李曾伯　登桂林宜楼和李帅柱间韵

谁言南服远王畿，面面青山总是诗。

桂后梅前正清淑，倚楼但觉九秋宜。

李曾伯

李曾伯　登果州金泉山和韵

故迹存栖鹤，高风扫镜鸾。

烟霞扃地邃，冰雪照人寒。

妙句挥浓墨，仙颜焕渥丹。

虽云归棹晚，犹及附飞翰。

李曾伯

李曾伯　登河山万里楼

收揽河山入此楼，几年蚡冒古荆州。

目穷夕照西沉队，心到寒江东尽头。

历历雄图史南北，纷纷遗恨晋春秋。

酒边感慨凭阑久，衰柳行间数白鸥。

李曾伯

李曾伯　登江陵沙市楚楼

徙倚阑干日未斜，四围不著一山遮。

浪花滚滚翻春雪，烟树霏霏夹暮霞。

壮丽中居荆楚会，风流元向蜀吴夸。

楼头恰称元龙卧，切勿轻嗤作酒家。

李曾伯

李曾伯　登阆州锦屏

久识屏山面，今朝得胜游。

桥梁横古渡，树影倒中流。

风定春樯度，烟轻晚市收。

凭栏谁领解，一鹭点沙洲。

李曾伯

李曾伯　登妙高台

占得湘中地最高，山川端欲助人豪。

萍蓬江海通吴会，兰芷汀洲带楚骚。

人住翠微藏夕霭，水连碧落见秋毫。

阑干立尽家何许，徒赋归心折大力。

李曾伯

李曾伯　登寿沙和抑斋韵

境占祝融胜，镇从盘古为。

车航一都会，鼎鼐几楼台。

远水便鸥狎，前峰约雁回。

当思牧民意，保养甚於胎。

李曾伯

李曾伯　登寿沙楼和抑斋韵

黄叶满林霜尚轻，蓼花披岸水犹生。

坐邀一段潇湘胜，元出钧陶手作成。

李曾伯

李曾伯　登寿沙楼和抑斋韵

白鹭洲边多古寺，翠微阴里尽人烟。

当时曾对掀髯笑，今问老龙何处眠。

李曾伯

李曾伯　登寿沙楼和抑斋韵

江湖已老犹为吏，心境俱清即是仙。

聊挹层峦荐湘菊，一时人在小壶天。

李曾伯

李曾伯　登四望亭观雪

踏雪一登城上亭，山川草木亦精神。

不知四面孰为水，但般俱是春风绿。

此际全然许和气，於中何处有纤尘。

我来谩啜茶儿去，疑是神仙境界人。

李曾伯

李曾伯　登西楼题柱

分弓来戍岭南州，动镜尘生雪满头。

原进愚言宜简易，颇哀老子得遨游。

青山落处钟闻寺，白鹭明边人倚楼。

衙散吏归冰样静，一庭落叶和晴鸠。

李曾伯

李曾伯　登岘山用刘清步韵

向来碑在所，今见下牛羊。

魂逐江山老，名流史传香。

吴谋千载伟，晋事一丘荒。

不用凭高看，中原尚鹿场。

李曾伯

李曾伯　登湘南楼和方孚若韵

天教管邻众山来，笋立平章翠作堆。

上马休怜翁矍铄，酌罍聊赋彼崔嵬。

楼高苍桂奇观列，人对黄花逸兴催。

公退呼儿同徙倚，卷舒风月等浮埃。

李曾伯

李曾伯　登逍遥楼和方孚若韵

尧山举目见於墙，群玉森森拱巨梁。

一幅画屏罗伟观，两诗银笔冠当场。

沙平鹭立秋无尽，月冷乌啼夜未央。

有客凭阑共清话，逍遥何异白云乡。

李曾伯

李曾伯　登郢州白雪楼

野迥乾坤阔，楼高岁月深。

江山不今古，人物几登临。

云影埋荆树，风声快楚襟。

何须唤商女，白雪想遗音。

李曾伯

李曾伯　登郢州四望亭

夐出烟尘表，乾坤指雇中。

数峰连野迥，一水与水通。

沙外迎孤鹜，云边数乱鸿。

家山在何许，心与大江东。

李曾伯

李曾伯　登岳寺悦亭

十年两度看山来，云琐融峰特地开。

办取篮舆穷胜处，南边无事岭头回。

李曾伯

李曾伯　丁亥纪蜀百韵

在负在娵觜，羲双正东陆。

羽书西边来，胡骑报南牧。

仓茫星火急，飘忽风雨速。

凭陵我封疆，剽掠我孳留。

一越摩云险，已汙岩岷俗。

再度峰贴隘，重为武阶毒。

胡儿忽令名，见谓鞑靼属。

或疑女真诈，颇讶叠州族。

衣毛不知帛，饮酪非茹粟。

劲弓骨为面，健马铁裹足。

驾言取金夏，其锋不可触。

如竹迎刃解，犹雪惟汤沃。

先声张虚疑，我师遽蓄缩。

心已执檄迷，手为望风束。

策昧战为守，计乏奇与伏。

西和久间断，文南暂蹢躅。

将得仅小退，凯音误陆续，

兰皋要寸功，良将半丧衵。

败书丙夜闻，前矛石门宿。

亟令控三关，谨毋费一镞。

鱼梁闭仙原，武林护午谷。

七方对垒持，相戒前辙覆。

县官塞蹊径，战士据林麓。

由是关以外，民皆弃庐屋。

西康至天水，患不翅蛇蝮。

凤集一炬余，地已付麋鹿。

河池本无虞，百里祸尤酷。

群盗沸於鼎，流民凑如辐。

母悲爱子死，夫没嫠妇哭。

城市委焚荡，道路纷怨讟。

於时益昌民，十室空五六。

牙樯嘉陵来，舳舻尾联属。

十乘随启行，驿书转加促。

鼓吹喧后部，旌旗蔽前矗。

两劳使者车，三分元戎纛。

重以溃卒徒，跳梁满山谷。

声言诛不平，未知不平孰。

人情往伤弓，未免惊曲木。

土著避乡井，游手伺风烛。

嗟哉是日也，性命龟未卜。

事机正譸张，天时幸炎燠。

晋边死季龙，周翰奋方叔。

水闻武侯败，街亭诛马谡。

犹有孟明在，焚舟报秦穆。

不待斩楼兰，闻已事薰粥。

缙绅屐欲折，意气喜可掬。

中有山西人，慊若国深辱。

问之何所云，首疾已频顣。

大言往者悔，几已溃心腹。

尚为来者忧，不知护头目。

厥今敌虽去，乡道渠已熟。

三关固天险，五都恐日蹙。

不见关以外，处处空杼柚。

朝廷无难时，司农积边谷。

一朝弃粪土，知几十万斛。

民力哀何辜，边人罪难赎。

色虽帷幄喜，骨尚原野暴。

未旌平凉家，方起邹阳狱。

几效先轸死，不及介推禄。

魏师付乳臭，汉校起奴仆。

平时好糜烂，深刑痛敲朴。

於时在劳来，仍忍逞诛剭。

颇闻富窖藏，悉已发麦菽。

边无一人耕，食能几日蓄。

田里思反业，原堡未修筑。

了无金城图，酣事铜醍曲。

朽索驾虚舟，空奁著亡局。

纵君不惩艾，而我为惭恧。

我闻报中朝，四境已清肃。

一人万人心，可欺宁可服。

当时屹如山，一二臣可录。

凡此保蜀功，两和李公独。

赵公继一出，颇慰沔人欲。

益昌所毋动，饷臣尼其毂。

公论虽未泯，天幸不可复。

安得如绍兴，魏公任都督。

以口伐可汗，我恨匪元璹。

徒能效曹刿，远谋鄙食肉。

言之貌愈切，至此泪几簌。

客既闻斯言，稽首拜且祝。

九庙宗社灵，百城耄倪福。

德泽在天下，人心久渗漉。

徒惟成败论，公等皆碌碌。

伯比议莫敖，蒵贾知子玉。

春秋过责备，小事书简牍。

子其钳尔舌，毋取斧锧戮。

汉人悔雁门，唐师老鸭绿。

有道守四夷，初何事穷黩。

不战屈人兵，正岂待驱逐。

吾皇天地心，万国囿春育。

畴咨元帅功，非夕则在夙。

出命宣黄麻，入相赓绿竹。

除书从天来，恩礼方隆渥。

三公应鼎象，相与运坤轴。

小夷置蚊蝱壮志寄鸿鹄。分无万户印，

莞尔一杯醲。熟慰豪杰心，

有诏不盈轴。尧门万里天，

意者未亲瞩。君相勤外忧，

必有宁我蜀。

李曾伯

李曾伯　丁亥沔阳春时即事简吴叔永

朝来渐可试春衣，弩末轻寒力已微。

木叶未繁山尚瘦，桃花欲落花初肥。

疆陲虏逐征鸿去，庭馆人随社燕归。

紫陌青门无恙在，不妨携酒问芳菲。

李曾伯

李曾伯　丁未效八窗叔赋黄郎

夙悟金仙空色教，化生千百对青春。

强颜翁媪栀为貌，取悦儿童丝系身。

立仗无言开口甚，当筵何事掉头频。

笑他鲍郭经年舞，我过莺花即问津。

李曾伯

李曾伯　丁已到宜兴坟庵

归来闲未久，老去役何堪。

未远蜀天北，又之湘水南。

奔驰缘未足，辛苦分当甘。

徒羡林泉适，长年任住庵。

李曾伯

李曾伯　丁已闰月六日登岳阳楼

二十年前典此州，经行中又几春秋。

青山面目元无恙，白发形骸祗自羞。

客子登临知有酒，古心忧爱在斯楼。

凭栏慨想飞吟过，水视杯坳芥视舟。

李曾伯

李曾伯　定花阻风五首

客缆相衔系柳边，不禁雪浪苦粘天。

寻常溪口鱼暇贱，今度船留倍索钱。

李曾伯

李曾伯　定花阻风五首

准拟新烟定到家，可怜漂泊对风沙。

见他红雨飞篱落，忆杀小园桃杏花。

李曾伯

李曾伯　定花阻风五首

绿柳桥头旧酒炉，几番舣棹劳篙夫。

恍疑风撤青帘去，敲尽荆扉闭不酤。

李曾伯

李曾伯　定花阻风五首

夜色昏昏带远烟，谁家灯火待归船。

小迟月上风须息，且伴白鸥今夕眠。

李曾伯

李曾伯　定花阻风五首

边湖六六片时程，况可篮舆度岸行。

西舫东船从此办，任他风浪与阴晴。

李曾伯

李曾伯　东西正阳献捷和傅山父凯歌韵

一从授钺俾来旬，却敌无谋效不神。

士用命焉何有力，臣今老矣不如人。

谁能河北平三晋，犹虑关中启一秦。

留取功名待来者，归欤抗疏告严宸。

李曾伯

李曾伯　洞庭口占

舟子方将北，封姨不肯南。

去帆冲急浪，古寺隐晴岚。

远渚鸦千百，中流鸥两三。

短篷聊徙倚，底用客程贪。

李曾伯

李曾伯　对应致语口号

相对封人共祝尧，玉觞潋滟酒浮椒。

千山佳气供红旆，一道仁声赖翠轺。

南极爷祈天上寿，东风不隔海滨遥。

恩浓湛露何为报，勉属清忠答圣朝。

李曾伯

李曾伯　访阆州读书岩

从来廊庙出山林，师友相资好弟兄。

料得至今风雨夜，山神犹记读书声。

李曾伯

李曾伯　伏读靖康宸札有感

盟寻城下事方危，尚乐衰民益虏资。

绐楚进曾我纪信，交秦计卒坠张仪。

抗言玉铉呈何及，捐积琼林惜已迟。

劫火既灰遗墨在，小臣唯有泪沾颐。

李曾伯

李曾伯　福岩再过公安赠行

记得桂林临别，劝师紧闭禅关。

又被如来牵率，未容高卧云山。

李曾伯

李曾伯　福岩再过公安赠行

浙境欲留师住，荆人争望师来。

要是因经未了，不防两地裴回。

李曾伯

李曾伯　福岩再过公安赠行

方藉名山作主，胡然旧席重开。

了却江湖原力，切须早早归来。

李曾伯

李曾伯　傅山父携示曾玉堂和余韵答之

谁传新语到边州，来自銮坡最紧头。

句法自成台阁样，交盟犹为友朋谋。

忆征西府劳清梦，望上东门想贵游。

何似天风轻借助，放教归老钓鱼舟。

李曾伯

李曾伯　赋家山夕秀

本因累土作层台，巧匠俄为阜堆。

碧落界边将塔对，苍芜断处送山来。

状成一段林峦胜，欠得几株松桂栽。

夕照未沉明月上，倚阑正尔可徘徊。

李曾伯

李曾伯　赋家山夕秀

小亭八尺石为台，占绿围中作翠堆。

一片闲云难画去，四时野色入诗来。

气凌月观身曾到，梦托云根手自栽。

更出城楼一头地，夕阴含雨肯低徊。

李曾伯

李曾伯　赋庐山

地据九江汇，天教五老看。

孤标横碧落，百里见青峦。

星斗光堪摘，烟霞秀可餐。

何时谢人事，膏秣以从盘。

李曾伯

李曾伯　赋新茶

建岭人夸第一纲，湘中热后已先尝。

虽然声价殊官焙，反觉山家气味长。

李曾伯

李曾伯　庚申病中作

六十三年忧患乡，人言晚景尚悠长。

不知气郁致痰厥，忽尔异证生微茫。

操修弗遂仁者寿，治疗倍费医之良。

今将累日未痊愈，自知不善贻天殃。

头目昏眩不能动，偃然一榻殊彷徨。

光摇两目皎无寐，汗流四体痛欲僵。

纵然未即致幻化，惟恐废弃难安强。

人生修短固定数，不必以此萦吾肠。

枝披叶殒待风寒，根本弗固安能当。

平生踪迹等一梦，未必可保风灯光。

儿女满前无雇恋，家山何许莫思量。

是非得失一勾断，万事尽付之遗忘。

宁神定虑听造物，到此收拾甘归藏。

门前风月正清朗，符到即去庸何伤。

李曾伯

李曾伯　庚申七月自桂归资寿作

三载烟岚在岭陬，几番清梦到松楸。

每怜老子身关塞，长忆童时某水丘。

今得归来访渔隐，不妨高卧老菟裘。

据鞍矍铄成何事，徒愧平生马少游。

李曾伯

李曾伯　庚戌赴荆阃舟过湘江

湘流得雨掌来平，艇子乘风羽样轻。

过眼千山才岭粤，转头一水又衡荆。

大江东下怀乡国，落日西边是戍城。

鸣鴃数声青嶂晚，客心如铁如关情。

李曾伯

李曾伯　庚戌过浯溪读中兴碑

峿山一何青，浯水一何绿。

上有唐朝碑，苍崖与天矗。

清庙倣遗音，灵武号实录。

其笔走风雷，其文贵金玉。

曾经两贤手，足耀千载目。

后来纪名氏，前鑱后且续。

岂无黄绢辞，中寓白圭读。

一辞不敢措，我惧此碑辱。

虽然勿泥古，咏叹岂不足。

岳将降甫申，吾皇车攻复。

将墨东海水，且汗南山竹。

勒功岱嵩顶，岂但清溪曲。

李曾伯

李曾伯　庚戌题雪观用方孚若韵

才见春从沙际归，堂堂背我迅於飞。

病余窥圃心成怯，老去登楼力苦微。

岸柳含烟犹绿瘦，海棠裛雨正红肥。

山川信美非吾土，强作清吟祗遂非。

李曾伯

李曾伯　庚子祈雨蒋山赠月老

欲知计寺金谷吏，便是钟山粥饭头。

尔欲朝朝动鱼鼓，我期日日饱貔貅。

几为晓灶炊烟喜，又作秋田渴雨忧。

自有宝公能办供，元凭心上细推求。

固城湖边即事

孤舟横岸水潺湲，野色天成一段闲。

十数牧儿黄犊侧，两三钓叟白鸥间。

丛丛烟树谁家市，浅浅云峦甚处山。

风定浪平归路稳，更无魂梦到萧关。

李曾伯

李曾伯　管顺甫以湘竹为青奴儿贶为名湘夫人赋以谢之

妾家淇园北封君，劂祖慈事宗苍筼。

子孙异代贞节闻，枝分一派从南巡。

千古流落湘江滨，几番雨露敷新荣。

斑斑不改啼红痕，膏煎漆伐悔自矜。

卒以取祸罹斧斤，工巧斲削资它人。

管城夫子出意新，作涌取义何其云。

致之千里充吾庭，命以汤沐虞嫔名。

彷佛太伯之文身，虚中直外圆且明。

不丝不谷不受尘，一笑不用捐千金。

曲眉丰颊从杂陈，虽有多喙无一嗔。

晨夕荐我眠风棂，曲肱时复呼真真。

骨虽非玉肌似冰，蝶梦不到巫山云。

白家蛮素卿自卿，老我祝洋毋忘盟。

以例吾体全吾神，招魂共读离骚经。

推枕同作华胥民，只虞一夜秋气清。

犹筐中扇墙角檠，盍为青奴亦作白头吟。

李曾伯

李曾伯　归善权谢福岩

强健南游抱病还，鬓毛剥落足蹒跚。

喜观云衲酬前约，莫听家僮说旧官。

幸免如陵羞在陇，将期同愿老於盘。

当家公案师拈出，更向三山石上看。







卷169

李曾伯

李曾伯　癸卯制参黎用之为八仙领客和韵

扑面惊埃扫不开，都忘柳色暗章台。

偏饶玳席嘉宾乐，特遣瑶池仙子来。

自分铁心徒自苦，相逢玉兔莫相陪。

樽前休讶清香少，待约琼花共一杯。

李曾伯

李曾伯　桂林即事

每测南方候，时惊北客心。

一冬无雁过，三月有蛩吟。

槐暑常临午，梅霖不待壬。

近来知节适，不怕瘴烟侵。

李曾伯

李曾伯　桂林即事

一日四时具，从来五岭然。

留连落花雨，依约熟梅天。

瘴重常垂箔，春深未脱绵。

新来那戒饮，未夜已思眠。

李曾伯

李曾伯　桂林鹿鸣宴乐语口号

玉帐宏开会众英，崭崭头角露峥嵘。

人才数半凌烟赞，姓氏推先月旦评。

桂子风前鹏翮健，梅花雪外马蹄轻。

两魁衣钵须争继，联辔归来昼锦荣。

李曾伯

李曾伯　桂林宴交代董侍郎乐语口号

同是虚皇老从臣，海山深处细论心。

金兰谊笃新藩翰，玉笋班趋旧禁林。

对月不妨延桂影，思人惟有护棠阴。

公归定是调商鼎，莫忘梅花雪片吟。

李曾伯

李曾伯　桂林宴提刑乐语口号

鹭州鸳渚久相知，弭节开藩并此时。

越俎况当交使事，举觞何惜话心明。

欣逢桂子三秋候，细和梅花万里诗。

指日骖鸾天上去，倚看接武步丹墀。

李曾伯

李曾伯　过鄂渚登南楼

壮游几度上南楼，今度重来二十秋。

俯仰之间只犹昨，登临何处是无愁。

好山常在世青眼，此水如斯人白头。

老兴未阑明月上，归欤笠泽有扁舟。

李曾伯

李曾伯　过樊城用刘清叔韵

古垒连边色，烟芜带夕阳。

千年周翰祀，一瓣楚人香。

楼堞新宏壮，丘墟几废荒。

客怀明哲戒，飞梦绕吴乡。

李曾伯

李曾伯　过涪州怀伊川涪翁两先生

昌黎昔作潮州游，潮人百世称名州。

又闻柳州柳子厚，柳人至今爱其柳。

二公皆以人鸣唐，所至不偶为异常。

卒今江海流落地，化作文物声名乡。

涪南僻在巴子国，地绝中州少人物。

天将儒道淑是邦，曾向先朝处羁客。

河南夫子间世贤，山谷老叟人间仙。

一时辙迹相继至，顿使光价增山川。

尝嗟道从孟轲死，一贯谁能接原委。

又嗟诗自杜甫亡，四海谁能造诗垒。

幸生伊洛续圣传，鸢鱼遂复穷天渊。

从而江右振余响，清庙又得存遗弦。

今踰元佑二百载，草木涪人尚知爱。

文章性命虽匪倖，气象风流久皆在。

惜乎两公生盛时，下与屈贾同驱驰。

涪人则幸公不幸，天下应怨涪人私。

李曾伯

李曾伯　过衡阳晚宿

雨后春寒冽，山前夕照斜。

身犹寻垒燕，声杂宿林鸦。

过岭尚千里，隔村能几家。

毋嫌茅店恶，窗下有梅花。

李曾伯

李曾伯　过衡州值雨人遇赋

行尽潇湘第几山，短舆轧轧费跻攀。

柳边官驿堠十里，竹里人家屋数间。

宿霭弄阴风料峭，春泥障路雨斓斑。

韶华衮衮成虚掷，强托清吟解病颜。

李曾伯

李曾伯　过黄州和共山高寒韵

千古江山一览间，老瞒於此胆曾寒。

凭高要起乘风志，肯把闲情作鸭栏。

李曾伯

李曾伯　过江陵和黄虚舟韵四首

诗从双井来，太史氏复作。

一苇天地旋，玄酒滋味薄。

有田付鴒原，比屋赖虎幄。

却笑草玄池，投阁嗟寂寞。

李曾伯

李曾伯　过江陵和黄虚舟韵四首

达人乐所乐，小智忧其忧。

平生见飞鸢，常忆马少游。

门前车骑喧，孰与园林幽。

虚舟苟欲去，鸥鹭犹当留。

李曾伯

李曾伯　过江陵和黄虚舟韵四首

闻公有泊渚，不远在异林。

想胜辋川画，时作梁父吟。

绛帐岂陈迹，草堂向遗音。

朝市有真隐，入山无求深。

李曾伯

李曾伯　过江陵和黄虚舟韵四首

士有似之音，异世而同科。

草亭今兰亭，人物晋永和。

於水鲜可钓，有酒旨且多。

叩舷欠孺子，一赋沧浪歌。

李曾伯

李曾伯　过江陵寄陈次贾

担簦往解蜀山纷，归舸经行老几分。

楚国喜夸新令尹，霸陵畴识故将军。

相逢举酒酹江月，一笑携书访岫云。

乞得身闲了无事，但知耕凿感吾君。

李曾伯

李曾伯　过京山

总角嬉游处，重来转盼然。

溪山犹昨日，朋友尽中年。

旧话逢人说，新诗为客传。

唤回风雨梦，犹记北窗眠。

李曾伯

李曾伯　过邻水道间

竹新得雨笋争绿，蕉不知霜花自红。

时候江南二三月，调胹元气此杯中。

李曾伯

李曾伯　过灵川县

去去灵川境，晴岚带暮烟。

槟榔新满市，榕树老参天。

舂委工於水，犁资手以佃。

凄凉海天角，何事羽书传。

李曾伯

李曾伯　过庐山

问讯匡庐几度经，何时袖手摘天星。

世如春梦空头白，山似故景眼色青。

便欲移文寻鹤帐，又还呼渡过鸥汀。

它年学得香山士，定结茅庵入翠屏。

李曾伯

李曾伯　过清汀洮阳驿和方孚若韵

问驿寻梅路渐深，壁间谁帖迈来禽。

困诗感叹人才旧，投笔惭书岁月今。

访古暂陪湘水浒，忧时远到雪山阴。

牧羝持节畴能似，空倩宾鸿为寄音。

李曾伯

李曾伯　过三衢道士郑云谷出示谢叔达诗因和韵

世事阅江浪，高情寄空云。

佳气挹西爽，好风来南薰。

交情怀契阔，行役苦缤纷。

一节岁寒在，东山有此君。

李曾伯

李曾伯　过西海隘即事

江带湖襟护一堤，人烟落落柳依依。

白鸥世界秋容澹，红蓼汀州水际肥。

断岸马危迟弗骤，中流舟顺疾於飞。

归来得自推敲了，更共登楼对夕晖。

李曾伯

李曾伯　过小孤

孤立江淮地，中分南北天。

洪汉冲巨块，对峙束平川。

屹若壁千仞，过错螺一拳。

谁将牛女比，斯事岂其然。

李曾伯

李曾伯　过新滩作出峡行

蜀道登天难，尤难泝流入。

自峡上夔渝，江险滩节密。

前年冲寒来，水落且石出。

寄命竹一缕，寸挽退或尺。

旬宣愧罔功，征戍幸逭责。

仁哉圣主恩，有诏许归佚。

匆匆乘月下，初值朱明律。

常年桃涨后，此际梅潦溢。

危漩若釜沸，惊湍如矢激。

今年独何异，水势平於席。

仅添半篙绿，稳泛万顷碧。

纵横顺濆淖，隐见辨沙碛。

毋庸事盘滩，了不懼触石。

一日涪州岸，三宿云安邑。

滟澦露山骨，底柱屹中立。

巫峰披宿雾，奇哉翠欲滴。

建瓴高屋易，百里一瞬息。

安然中流坐，恍若前山失。

舟轻蜚鸟过，岸鴂脱兔疾。

伊滩以新名，此水虑微涩。

黎明报船步，数尺长一夕。

波臣信有助，棹师喜何剧。

前竿与后枕，橹六视听一。

招呼左右向，心手应相得。

所取无釐差，其矢如绳直。

载瞻洺川祠，不远西陵驿。

倏焉飞廉怒，卷起浪涛白。

篙篷掀欲舞，绠缆系惟亟。

凡我同舟人，相雇几动色。

兴言大川涉，畴为讯诸易。

古谚固有云，飘风终日。

须臾棹歌发，安危在漏刻。

衰迟嗟我生，险阻几身历。

萍梗遍江海，星霜老疆场。

此行亦良苦，岂敢计终吉。

始入凡四旬，今出仅更浃。

行止非人为，扶持有神力。

瓣香荐牲酒，对越寸衷赤。

自兹丘樊归，谨无以形役。

晚来贺平善，诗以纪其实。

李曾伯

李曾伯　过兴安塔寺僧以先世诗来偶赋

岭石水分脊，湖南山尽头。

廛声通海远，塔影插天浮。

香接宝坊界，星联铜柱州。

祖孙凡几到，亦是宿缘不。

李曾伯

李曾伯　过宜兴舟中见霅川诸山

八年不见此山青，一见殊增老眼明。

鬓发已从霜露改，翠屏只在水天横。

纤尘不染皆秋色，久间相於若世情。

朝爽夕佳常领略，去来争似钓舟轻。

李曾伯

李曾伯　过永州道间

雨欠农忧燥，风多客苦埃。

犹寒莺未出，将社燕还来。

桃放红凝脸，梅飘粉褪腮。

春山如旧识，一笑病颜开。

李曾伯

李曾伯　过愚溪

为底先生此水居，正缘不解学颜愚。

身虽乐彼溪山似，名不期而天壤俱。

往事勿言今已矣，当时岂意在兹乎。

拟招故老穷佳胜，烟草萧萧宅一区。

李曾伯

李曾伯　过忠州访酆都观二首

是山来自古，与世类相忘。

雨染新苔翠，风吹老柏香。

神仙多汉魏，祠像半隋唐。

几许烟霞侣，相从老此乡。

李曾伯

李曾伯　过忠州访酆都观二首

迥绝尘埃表，宁无造物司。

鹿驯贪客过，龙老恶人窥。

丹去炉仍在，云生洞愈奇。

归舟天尽际，杖履复何时。

李曾伯

李曾伯　和八窗叔雪中登楼韵

不夜城头着此亭，山川幻化抑何神。

高低地势平於水，穷富人家等是春。

一氯中间知有造，四方上下了无尘。

烹茶读易从古适，不羡梁园作赋人。

李曾伯

李曾伯　和别制垣金陵劝驾韵

殷勤儒帅饯图南，文物彬彬岁比三。

远业相期唐进士，流风一洗晋清谈。

歌陈呦鹿筵初宴，分揣庸驽乘莫骖。

好向琼林待公衮，杏园春色正红酣。

李曾伯

李曾伯　和褚肥丞韵二首

世味宁如道味浓，谁令小屋卧元龙。

何当谈笑与双璧，乃假吟哦对二松。

倾盖正欣留槜李，归樯底事取潘葑。

先生且办弦歌计，莫虑瓶无斗粟舂。

李曾伯

李曾伯　和褚肥丞韵二首

拍拍新书一纸春，相逢牢落易相亲。

霸陵李广方嗟老，阙里原思乃叹贫。

雇我栖迟甘一壑，感君慰藉重千钧。

灯前欲和梅花引，病发飘飘满面尘。

李曾伯

李曾伯　和褚县丞韵

哦松之去争能诵，载月而归取甚廉。

诲掖尚我忘后进，典刑真不愧前瞻。

新诗慰藉知三复，雅意勤渠示一谦。

原问閒中读书味，鱼熊何以得而兼。

李曾伯

李曾伯　和邓巽坡见寄元夕韵

一笑芳宵万虑平，诗翁犹自假诗鸣。

名邦想见灯成市，病骨相忘月暗城。

人事谁能记今昨，天公都莫管阴晴。

窗前细读梅花句，但觉身轻眼倍明。

李曾伯

李曾伯　和傅山父红梅韵二首

独立千林压众葩，正由风骨傲烟霞。

谁教群玉峰头客，也染红裙一幅纱。

李曾伯

李曾伯　和傅山父红梅韵二首

节士耻随时世妆，若为妩媚著春裳。

何如清淡甘天分，莫与儿曹较色香。

李曾伯

李曾伯　和傅山父喜雨韵二首

骄阳赫赫正当空，化作甘霖覆手中。

洗涤四郊无点翳，作兴群槁有新功。

惟方寸地能精格，信咫尺天随感通。

毋以喜书安仅尺，更行好事答高穹。

李曾伯

李曾伯　和傅山父喜雨韵二首

柔金老火苦相鏖，千里髒髒地不毛。

忽遂所祈欣欲舞，举蒙其利润於膏。

昭苏田畯禾千顷，饱满舟人水一篙。

我老发挥无好句，须拈健笔付诗豪。

李曾伯

李曾伯　和傅山父小园十咏

剖破藩篱出一头，要追岸壑老人游。

知他栽得花和竹，髣髴旧时风度不。

李曾伯

李曾伯　和傅山父小园十咏

乔木岂能忘故国，结茅聊复纪新亭。

此君玉立傍无友，犹有幽禽静可听。

李曾伯

李曾伯　和傅山父小园十咏

著我数椽浮翠碧，借公一水漾琉璃。

心闲境乐镇长好，拈起风光总是诗。

李曾伯

李曾伯　和傅山父小园十咏

竹边闻鹤思高举，松下观禽觉倦飞。

幸有故书千帙在，呼儿共读嗣前徽。

李曾伯

李曾伯　和傅山父小园十咏

苍苔迹在堂无燕，绿水痕生沼自鱼。

回首钓游徒感慨，何时复古喜而书。

李曾伯

李曾伯　和傅山父小园十咏

招来暇日频呼酒，买得清风不用金。

月姊水妃无老态，天光野色有遗音。

李曾伯

李曾伯　和傅山父小园十咏

一室扫除才斗许，几番醉梦与梅清。

琱戈翠节成可事，纸帐蒲团了此生。

李曾伯

李曾伯　和傅山父小园十咏

宜琴宜弈尤宜酒，种竹种梅仍种莲。

意得地时不堪适，可人不只是荷天。

李曾伯

李曾伯　和傅山父小园十咏

剩种秫秔供靖节，要餐杞菊学天随。

不知底事池塘梦，犹到边城月暗时。

李曾伯

李曾伯　和傅山父小园十咏

蜡英要占菊天破，玉树须乘梅雨培。

金粟如来还出世，清香不许别花开。

李曾伯

李曾伯　和晦庵先生定王台韵

前王千载后，奕代几人来。

汉事一抔土，湘祠数仞台。

山容青拱揖，树影绿周回。

客有登临者，犹存陟屺哀。

李曾伯

李曾伯　和江陵阙干风雨问讯虚舟韵二首

使君帘幕锁香篝，广马千金制一裘。

好是孤灯风雨梦，夜深直度野人舟。

李曾伯

李曾伯　和江陵阙干风雨问讯虚舟韵二首

无人载酒到联辔，有客携琴午扣扉。

却羡渚宫鱼为乐，菰蒲深处日相依。

李曾伯

李曾伯　和将志父春风亭韵

不须举扇障西风，且付黄花一笑中。

渐喜卢{皴去皮加兔}成两毙，仍愁蜂蚁起群雄。

未能长策辕从北，果有真儒辙岂东。

老我数奇何所用，快教儿辈学从戎。

李曾伯

李曾伯　和将志父春风亭韵

谁能草檄愈头风，有酒时时共一中。

莫把丹青羡苏武，且将玄白玩扬雄。

将军事在龙荒北，客子心驰马首东。

休笑晋朝人物少，犹知口不道和戎。

李曾伯

李曾伯　和夔门开济堂韵

世事纷更局面棋，滔滔逝水只东之。

几堆顽石鬼神护，一节高风今古奇。

司马岂能无战垒，卧龙祗合在筹帷。

将星一落空遗恨，费尽诗人几许诗。

李曾伯

李曾伯　和刘清叔檀溪韵

一溪清入汉江东，千载兴亡指雇中。

自昔霸图成匹马，至今生气贯长虹。

当时枉驾先诸葛，底事浮江后阿童。

髀肉已生骓逝矣，空余款段踏尘红。

李曾伯

李曾伯　和刘清叔襄阳草庐韵二首

白马盟存矢弗寒，玩其肆矣肯泥蟠。

风云未合星先陨，输与江东日月宽。

李曾伯

李曾伯　和刘清叔襄阳草庐韵二首

万壑长松几岁寒，老龙曾向此中蟠。

而今肯为苍生起，何止编方蜀雇宽。

李曾伯

李曾伯　和刘舍人夏雨喜霁

古戍春归叹寂寥，老槐阴下鬓萧萧。

正愁雨久人情厌，且喜天晴物意饶。

歌吹遏云传白苧，旌旗拂日翳红蕉。

月边休听啼鹃恨，只把诗篇与酒销。

李曾伯

李曾伯　和刘舍人咏雪

怪见漫空万蝶狂，须臾色界眩昏黄。

风姨知费几番信，天女才施半面妆。

笔底诗徒和冰柱，酒边舞已失霓裳。

梁园甚恨孤佳约，一笑吟梅且擅场。

李曾伯

李曾伯　和刘疏轩雪堂韵

因君郢调问前踪，贤者斯能乐雪宫。

四海香名寰宇外，百年公论党碑中。

癯然鹤骨存生气，寂甚鸾胶续古风。

留得墨池芳润在，划玄犹可忆扬雄。

李曾伯

李曾伯　和刘制遗梅

群玉峰头惯见春，此花常寓雪霜仁。

东风又促进派孤山去，应向香边念故人。

李曾伯

李曾伯　和刘制遗梅

感君寄我一枝春，雨虐风饕苦不仁。

羞得玉奴浑不放，含香犹待浣溪人。

李曾伯

李曾伯　和罗季能上已羽池送客

一雨洗红蔫，春深昼欲眠。

绿潭波滉漾，紫陌骑联翩。

禊事怀觞豆，官身苦槛圈。

只今王逸少，重见羽池边。

李曾伯

李曾伯　和幕府税巽父吊陈任二谏议韵

出门三十里平原，仰上高山礼甚专。

烈日秋霜千祀后，寒烟荒草两茔前。

一瞻文献生何晚，三叹奸邪死不先。

臣也不忠宜共戒，焌尝何惜更加笾。

李曾伯

李曾伯　和清汀蒋省干酒色财气韵

烂醉非生涯，小人若甘醴。

斧斤戕天和，狂药害正礼。

可惜竹溪逸，吵饮颍之水。

名教有余乐，公未知趣耳。

李曾伯

李曾伯　和清汀蒋省干酒色财气韵

风花落春红，岁寒傲霜竹。

彼欲褒姒笑，焉知周人哭。

白发悲梨园，芳草惨金谷。

无使桑间音，乱我杏坛曲。

李曾伯

李曾伯　和清汀蒋省干酒色财气韵

纲者弃鱼小，错人贪鹿肥。

不见阿堵物，见恶宁馨儿。

铜山变荆棘，锦帐启藩篱。

万物与同毁，千驷吾何为。

李曾伯

李曾伯　和清汀蒋省干酒色财气韵

乾坤一枰棋，今古一杯酒。

悲哉易水筑，陋矣鸿门斗。

将军跨下出，宰相篑中有。

唾面使自乾，拭之费人手。

李曾伯

李曾伯　和清湘驿颐斋韵

天与粤相接，岭由秦始开。

隔林禽散乱，寻垒禽散乱，

寻垒燕惊猜。芳草无尽其，

长亭人几来。山川昨时雨，

万里洗烟埃。

李曾伯

李曾伯　和阙干雪中韵

夜来白凤下天潢，幻得人间玉样光。

万里园林变春景，几家篱客失秋香。

黄紬歌枕水为骨，纸帐吟梅铁作肠。

争似城南老夫妇，地炉相对拥蒲穰。

李曾伯

李曾伯　和阙干雪中韵

青女欺寒未肯霜，先将银铄散祥光。

芙蓉晓院不禁老，檐蕁满林惟欠香。

冷入宝环销翠羽，声随石鼎煮羊肠。

兔园赋罢谁能继，留得诗人祝岁穰。

李曾伯

李曾伯　和士友傅勉之喜雨韵

老生本不学军旅，来护荆州国门户。

惭无善政格休徵，未能雨十与风五。

今年甫幸登麦喜，入夏又以槁苗苦。

骄阳杲杲地欲赤，身原为髐措无所。

瓣香惟有老天告，难以中心共人语。

当知岁计国计关，但区区饱吾楚。

我持皇穹不绝物，宁忍赤子失其乳。

弥旬果尔三沛泽，靡间西郊与南亩。

灌园遂省桔槔力，行道奚忧豆箪呼。

农皆眉间有色喜，士亦胸中以奇吐。

炎埃万里一洗空，手扇为之却纨羽。

我原天地朝野和，常若渊泉以时溥。

多谢丰隆屏翳已奏功，毋使吾民复咨雨。

李曾伯

李曾伯　和疏轩琵琶亭韵

高亭俯瞰蓼苹洲，人老香山月自秋。

过耳好音堪一笑，伤心往事只轻沤。

休嗟塞上明妃调，且送江头过客舟。

壮士肯为儿女泪，柔肠一任恼苏州。

李曾伯

李曾伯　和水竹梅烛韵

南枝肯领众芳随，一占冠名在处知。

摸索暗中香自别，底须绛蜡逼轻肌。

李曾伯

李曾伯　和水竹梅烛韵

谁将花烛聘东风，与海棠时恨不同。

意已不求真会合，何妨一白对千红。

李曾伯

李曾伯　和王潜斋韵送闻人松庵二首

田园芜矣好东归，今昨从渠较是非。

荷子远来无所问，江湖雅志莫相违。

李曾伯

李曾伯　和王潜斋韵送闻人松庵二首

子之为术我为官，以易占之火在山。

同在双湖湖上住，大家携手故乡还。

李曾伯

李曾伯　和吴居父江陵雄楚楼韵

岁月等新戍，风烟只旧游。

柳薇今堡障，频蓼古沧洲。

索句惭巴和，怀人笑楚优。

中原虽在目，无事莫登楼。

李曾伯

李曾伯　和吴叔永见寄韵

眼空凡马绝全牛，肯念江萍万里浮。

一倡朱弦补骚雅，片言华衮续春秋。

礼罗自昔须温造，文馆而今欠薛收。

要任丘墟百年责，慎毋樽俎上南楼。

李曾伯

李曾伯　和吴叔永见寄韵

诗怀今古浩无垠，谁寄梅花陇首人。

刍豢悦心文字趣，筌蹄忘象性情真。

相望夜月袁宏渚，一洗西风庚亮尘。

我欲莼鲈便归去，雁来应问五湖春。

李曾伯

李曾伯　和萧石城袖示壬午李漕革夫劝驾诗

阅三十载墨犹新，公是当时第一人。

马革伏波惭立柱，羊裘严濑老垂纶。

观宾可以观其主，在子胜如在乃身。

多少汗颜君袖手，凭谁举酒问穹昮。

李曾伯

李曾伯　和萧应父赠黄子芸韵

久负诗坛第一评，肯教栖凤久榛荆。

西堂有梦堪追谢，北海何书可荐衡。

匹马归来嗟我俗，孤鸿吟对羡君清。

霜前蟹嫩新簄美，为问江头潮已生。

李曾伯

李曾伯　和尤帅长赠郑通庵韵二首

生涯休问粟储瓶，有酒盈樽不用醒。

已分我生箕斗直，车船奚用命奴星。

李曾伯

李曾伯　和尤帅长赠郑通庵韵二首

此别何年此会重，翁无占我我占翁。

我官翁卜无相远，闻早归欤计则同。

李曾伯

李曾伯　和袁提刑咏雪

羽卫鬺髿万玉然，元从绣斧下青天。

分明要与荆人看，苍桧擎枝一节坚。

李曾伯

李曾伯　和袁提刑咏雪

剪出瑶英顷刻飞，欠加天女锦云机。

虚皇瑞报调羹信，添得梅花略似肥。

李曾伯

李曾伯　和郑巽坡咏菊并见寄韵二首

天涯秋晚见孤芳，华发萧骚易感伤。

对酒未尝忘北海，因诗惟恐瘦东阳。

古心翻得风霜白，冷艳宁随草木黄。

惟屈可餐陶可采，蝶蜂争得识寒香。

李曾伯

李曾伯　和郑巽坡咏菊并见寄韵二首

转蓬又是几三秋，客里常宜视鼎羞。

岭首舍梅无所有，衡阳断雁寄何由。

凄涼陈迹几年事，缱绻高情一夕留。

圣代断无车盖禁，诗筒毋惜到南州。

李曾伯

李曾伯　和郑巽坡韵

身虽湖海常怀主，忠在朝廷肯具臣。

为国未尝知有己，此心可以质诸神。

绸缪旧话方樽酒，拂涤征涂满袂尘。

雍齿且封君岂应，正须珍重保千钧。

李曾伯

李曾伯　和制干陈循道惠鹤韵

怪得中宵梦羽衣，诗来恍见九皋飞。

期君与其淮淝捷，舍我曷为缑岭归。

愧乏缠腰娱彩服，喜将闻唳到柴扉。

凌云岂是笼中物，要学当年老令威。

李曾伯

李曾伯　和周昞仲过踏洞滩

堪怜墳上舟难，争似山坳住舍安。

雷鼓喧呼人挽才缆，风鬟笑语女盘滩。

倦凭秫酒生春思，愁怯衾裘御夜寒。

多谢新诗慰牢落，灯前一笑病怀宽。

李曾伯

李曾伯　和总幕刘景文题杜立斋遗翰诗韵

一老风流两社间，至今膏馥尚留残。

典刑已矣墨犹润，生死以之盟未寒。

淮海属心知士苦，山林投分只儒酸。

灯前掩袂空三叹，盍与传诸琬琰看。

李曾伯

李曾伯　衡阳道间

满林松竹翠交加，路过衡阳得几家。

门傍粉墙人寂寂，一陂春水数株花。

李曾伯

李曾伯　衡阳道间

听彻山鸡唤雨声，东风未肯放新晴。

行人莫叹泥涂苦，且幸田家得水耕。

李曾伯

李曾伯　衡阳道间

风著征裘层晚寒，一番春事在征鞍。

羞听后骑鸣笳鼓，赢得儿童夹道看。

李曾伯

李曾伯　衡阳道间即事

衡山九十里衡阳，风物熙然冠楚乡。

古木千章屯翠幄，小溪数曲卧天梁。

雨蔬旋摘充庖美，社酒新簄透瓮香。

村舍春长无一事，门前车马任渠忙。

李曾伯

李曾伯　洪云岩有和谢之

春近衡峰雁又回，才怀休忆故山梅。

花期自是江南早，早晚湘南也解开。

李曾伯

李曾伯　洪云岩有和谢之

听彻虚檐蔌蔌声，铁衣冰骨记身更。

如今休忆鹅池路，纵竭龙钟做不成。

李曾伯

李曾伯　淮淝忆幼度

世未闻风鹤，香囊一少年。

秦非无敌者，晋固有人焉。

社稷一枰上，山河孤注然。

江东正朔在，或者诿诸天。

李曾伯

李曾伯　淮西幕自皂口入颍道间作

竟日百余里，相逢三数家。

平岗尽茅苇，沃壤旧桑蔴。

短树巢归燕，荒城宿乱鸦。

兴亡谁与问，马首夕阳斜。

李曾伯

李曾伯　黄州上已和王子方雪堂韵

五年安出处，斯道系污隆。

血指笑余子，头颅老此公。

屋梁悬落月，花卉带香风。

生气镇长在，大江流不穷。

李曾伯

李曾伯　己亥题茅山玉晨观

烟云作嶂松作关，夜深迫人星斗寒。

分明已在天上坐，不可更作人间看。

须臾睡去复睡觉，仿佛前身在岩壑。

洞门锁钥呼未应，时有天香暗飘落。

李曾伯

李曾伯　己未元日寄子

子在衡州我桂州，两州相望共承流。

天回北斗又华旦，人立东风正黑头。

新岁五更三节序，老夫六十二春秋。

何时共对屠苏饮，应念孤云为倚楼。

李曾伯

李曾伯　己酉八桂劝驾

快束行装稳著鞭，梅边已报小春天。

程工鹏翼三千里，名继龙头二百年。

花插一枝趋燕喜，云占五色对胪传。

丈夫自许当如此，举酒相期共勉旃。

李曾伯

李曾伯　己酉赴桂初宿会江驿用徐意一韵

江海三吴会，萍途一昔栖。

路迎来阜北，船趁长潮西。

鱼鸟随情适，鹏蜩付物齐。

羊裘人底处，烟雨故踪迷。

李曾伯

李曾伯　己酉赴桂过抚州樟原得雨

夜来一雨洗骄阳，轧轧篮舆趁晓凉。

过眼几多山应接，转头二十里相望。

烟横夹道松交翠，水拍连畴稻半黄。

辙迹平生今始到，元知乐土是江乡。

李曾伯

李曾伯　己酉六月阻水於宜春道间枫树

去国二千里，离家五十程。

炎歳无计避，忧患以身更。

误矣骖鸾句，伤哉舐犊情。

何时拂衣去，藜藿保余生。

李曾伯

李曾伯　己酉庆周子将寿八十

华龄八袠庆朋簪，贵老崇师喜见今。

绛帐先生从白发，金闺诸彦尽青衿。

冰寒水见源流盛，玉在山知润泽深。

厚德作人宜寿艾，永传文献纪枌阴。

李曾伯

李曾伯　己酉夏咏月岩

老蟾窃灵药，堕魄下尘寰。

迹误采石江，名虚巫峡山。

长风送之为，寄影千丈岩。

列壁当层云，虚白生光寒。

婆娑仙桂影，中着孤根蟠。

宛宛学扇初，盈盈一钩弯。

如出沧海头，半揭烟霄端。

风雨不改度，晦朔从循环。

山灵夺天目，作此奇哉观。

阅尽来去人，了之手吕翁指，

运此神造应非难。何如存我真面目，

妩媚一笑只作青山看。

李曾伯

李曾伯　记十五日夜星犯月

两月之间星入斗，畴昔之夜星入月。

入斗前史验虏走，入月韩诗应虏灭。

昭然垂象不轻示，适验天心厌胡羯。

此胡蚕食诸戎尽，云扰中原野流血。

去年突然渡江左，几欲长驱控京阙。

使其香气不击败，延及生灵祸何烈。

衣冠正统幸阴佑，依然天堑限南北。

乃知硕果弗尽剥，东南生意不终绝。

吾皇修德务饬己，悔悟一念足越。

正当岁星在整套分，不待一言退荧惑。

胡运百载天将亡，两星炯炯岂虚设。

自今有道守四夷，海{上宀下禹}一家混吴越。

病夫得复见太平，原以余年才农业。

李曾伯

李曾伯　霁后登水云阁凭栏偶成

雨过云烟幕，天成水墨屏。

江添半篙绿，山失数峰青。

某寺藏松坞，谁舟系柳汀。

杜鹃声正急，那对夕阳听。

李曾伯

李曾伯　甲辰送淮东黎漕趋朝二首

帘卷红楼拍手看，星轺迅步上鵷鸾。

皇华节下留佳政，玉笋班中作好官。

卿相致身时则易，忠贤得路古来难。

端门待漏东风峭，尚忆屯边铁甲寒。

李曾伯

李曾伯　甲辰送淮东黎漕趋朝二首

始焉来此学分弓，定计初筵画诺中。

击楫少能思祖逖，同舟多赖有娄公。

老怀不奈周南滞，佳客今成冀北空。

天上故人如见问，为言憔悴已成翁。

李曾伯

李曾伯　甲申宁庙挽词

德化勤三纪，仁声溢九州。

汗衣昭禹俭，昃食轸文忧。

润色恢鸿业，艰难启燕谋。

中兴宗汉庙，端自敬天休。

李曾伯

李曾伯　甲申宁庙挽词

自听山东诏，甘泉息夜烟。

玺膺新玉帛，图贡旧山川。

望切尧民日，忧形杞国天。

中原尤感泣，不独老臣然。

李曾伯

李曾伯　甲午淮幕和萧应父赠郑允蹈韵

休从太上问灵均，华发髒駸及此辰。

万里斗槎难远问，一时星弁玷同寅。

纵逢裨灶言何益，自断虞翻相己也。

且喜岁星临宋分，今年颉利定称臣。

李曾伯

李曾伯　甲午淮幕和萧应父赠郑允蹈韵

客来远自洞庭浜，一笑相逢耳竞倾。

把酒未须论后约，读书已恨欠前生。

畴堪太乙青藜照，亦有丰城宝剑精。

近在眼前休蹉却，君如未识问君平。

李曾伯

李曾伯　甲午七夕在京和朱子木韵

巫云一去付悠悠，堪笑星河老不休。

天上凄涼两魂梦，人间阅历几春秋。

销磨长恨诗难尽，领略良宵酒莫留。

借我天槎试相问，拙人还与巧同不。

李曾伯

李曾伯　甲午中秋在魏塘值风雨

向来玩事每欣逢，老去相忘更客中。

天下山河清影在，人间风雨此宵同。

孤鸾夜泣菱花暗，老兔秋悲桂子空。

料得嫦娥念落花，不教无酒对征篷。

李曾伯

李曾伯　简项仲宗游亭皋

试从沙渚入荆城，十里金堤掌样平。

晓露香留红芰湿，午风清逐白苹生。

柳边系马频酤酒，沙际呼鱼旋作羹。

所欠直惟佳客耳，明朝能辍暇偕行。

李曾伯

李曾伯　饯管制干

画诺三边赖一贤，怜余东下病缠绵。

驱驰不惮数千里，缱绻相於十二年。

我老已辜康乐屐，君行快著祖行鞭。

祗惭无力堪吹送，雪意垂垂饯去船。

李曾伯

李曾伯　饯章漕乐语口号

来湘话浙倍绸缪，天路风高借莫留。

不俟驾行何惮暑，适逢圭观恰当秋。

登仙堪羡星辰履，归老终寻雪夜舟。

公到甘泉陈大计，毋忘膏雨泽南州。

李曾伯

李曾伯　江陵和费察推九蕊瑞莲韵

喜对荆人一笑嫣，吾邦今见此嘉莲。

脂容妩媚目疑幻，玉貌参差骨是仙。

试把万葩千卉较，曾无一蒂九芳连。

分明河洛中兴象，要竭精忠答上天。

李曾伯

李曾伯　将到永州宿村舍

野宿孤村迥，山行十里荒。

犊眠衰草壤，马踏落梅香。

入眼春晴薄，打头风势扬。

莫嗟登陟苦，明日年潇湘。

李曾伯

李曾伯　将至桂林戒弗作诗饮酒

误领元戎太乙旗，提封四履镇南篱。

旄倪争向道涂看，名姓亦为蛮徼知。

时务下地毋事酒，春光虽好莫言诗。

经营都了家山去，此是从穷容觞咏时。

李曾伯

李曾伯　蒋志父

蒋志父，名不详。

理宗嘉熙间与李曾伯为江东转运司府同僚，多有唱和。

李曾伯

李曾伯　轿中假寐

孤枕欠晓梦，短舆偿午眠。

篮摇小儿卧，龛定老僧禅。

少瞑溪山眼，良劳仆从肩。

醒来斜日暮，亟唤玉骢鞭。

李曾伯

李曾伯　轿中午困啜茶偶成

行尽湘中一月春，霜髭几欲染缁尘。

山无重数几何路，花不知名俱可人。

午困得茶聊吻润，春愁着柳亦眉颦。

天教早办公家事，乞取身归笠泽滨。

李曾伯

李曾伯　禁烟前一日招幕属小集林提干有诗和韵

草草登楼适，英流迈昔贤。

诗篇长庆集，人物永和年。

访古宜联社，伤春又禁烟。

青帘家酒贱，剩饮莫论钱。

李曾伯

李曾伯　禁烟日登嵯峨阁和方孚若韵

漠漠风烟著野棠，一春多恨雨浪浪。

古榕阴里作寒食，芳草城头过艳阳。

不断山光通百粤，无边春思渺三湘。

伊祁不放花飞尽，露湿蔷薇几阵香。

李曾伯

李曾伯　荆阃偶成

一出峤南道，重来国北门。

词源因老涸，心鉴以忧昏。

可厌惟官事，难忘是主恩。

衷怀谁共语，流得枕过痕。

李曾伯

李曾伯　荆阃宴交代贾尚书乐语口号

底事元戎辍上流，扬州势更重荆州。

要酬棠笏中原志，坐释枫宸北雇忧。

白羽一挥新玉帐，朱帘半卷旧红楼。

此行整顿乾坤了，公衮莱衣正黑头。

李曾伯

李曾伯　荆阃宴吕马帅乐语口号

海风吹月近中秋，碧玉天高灏气浮。

文武对开开俭幕，主宾同上仲宣楼。

棋边正要看新著，酒畔何妨话旧游。

了却经营宛洛事，入登枢筦赞帷筹。

李曾伯

李曾伯　九日登寿沙城楼

偶因萸菊到城头，手揽潇湘一片秋。

西北黄尘甭远徼，东南紫气盛中州。

众山环拱皆衡麓，一水横陈是橘洲。

且酌芳樽酹千古，去来鸥雁自沉浮。

李曾伯

李曾伯　久雨之余隔窗闻雪简书院诸丈二首

雨覆云翻越月余，苦疑滕六欠工夫。

倏敲窗竹清成玉，细剪檐花碎作珠。

已喜新冬三白有，不愁嗣岁二红无。

地炉纸帐杯行了，呼起诗翁为捻须。

李曾伯

李曾伯　久雨之余隔窗闻雪简书院诸丈二首

玉龙飞下太清境，粉雉凝成不夜城。

眩得穷儿犹暴富，照教暗室亦强明。

来朝细挹千林色，竟夕都忘万籁声。

不原衔枚蔡州去，铁衣早撤戍边兵。

李曾伯

李曾伯　句

能张吾军从古少，差强人意似君无。

李曾伯

李曾伯　句

每恨从来欠机会，却怜今代少英雄。

李曾伯

李曾伯　句

春风亭上问秋风。

李曾伯

李曾伯　郡圃木樨开第二花

苍苍仙种自谁栽，一度秋光两度开。

故遣宝花装世界，重教金粟见如来。

香於月下开樽对，意似霜前把菊催。

生怕重阳风雨近，亟须领略莫迟回。

李曾伯

李曾伯　凯还又宴王宣使乐语口号

八年一柱屹长城，此老胸中百万兵。

有造於西棠播颂，穷荒之北草知名。

喧天笳鼓归时乐，揭日旗常旷世荣。

且为平山应少驻，莫辞酩酊尽欢情。

李曾伯

李曾伯　累日脾疾自歌

壮年筋力惯驱驰，堪叹新来数问医。

生老病催无怪者，寸关亦可自知之。

养痾抗疏吾谋是，论证投方某剂宜。

识破幻躯天赋命，儿曹昵昵复何疑。

李曾伯

李曾伯　离颍州道间

战场千古地，咫尺是京河。

远磴连荒壁，深林长乱柯。

路迷人迹少，草密兽蹄多。

忆著中原事，令人抚剑歌。

李曾伯

李曾伯　离永州宿愚溪十里村

冷落愚溪十进而，暂容车骑憩柴门。

松荒顿忆陶潜隐

梅落难招宋玉魂。

累日有风春自暖，今宵无月夜难昏。

勿令鼓角鸣行帐，田舍将疑有戍屯。

李曾伯

李曾伯　礼湘山佛和别驾叔韵

自得湘南一派奇，禅舂元熟不须师。

几千亿化如来相，五百年将再出时。

翠壁云连秋树老，宝坊香静午斋迟。

我来欲和因缘事，众衲丛中有解知。

李曾伯

李曾伯　立春后登裴公亭时已解郡组

公余赢得片时休，徙倚危亭豁倦眸。

屹屹独存今岳阜，滔滔不尽古湘流。

犹看雪意微茫在，顿觉春光骀荡浮。

举酒莫论今古事，只将身世付沙鸥。

李曾伯

李曾伯　立春日雪

剪彩宁如剪水工，瑞烟融出玉龙松。

重看腊白不为晚，未到昏黄犹见冬。

多谢玉妃鞭白凤，为催青帝驾苍龙。

天心端报丰年喜，一稔相期乐可封。

李曾伯

李曾伯　利州登栈道

足迹初来剑北州，试登危栈瞰江流。

万山西接地穷处，一水东归天心头。

欲访肴函无健马，相忘楚汉付轻鸥。

丈夫要了中原事，未分持竿老钓舟。

李曾伯

李曾伯　连日过滩

一滩才过一滩催，虽若危哉亦壮哉。

白狗甫随狼尾去，黄牛又逐虎头来。

狂澜逐淖几成沸，坠石穿江乱作堆。

堪笑舟人诧春涨，泝流难及顺流回。

李曾伯

李曾伯　邻水寺有竹数百竿中有孤梅可爱

萧萧劲竹古君子，凛凛孤梅节妇人。

不作东风蝴蝶梦，短篱流水一家春。

李曾伯

李曾伯　茅山玉晨观和壁间韵

天风吹我上高峰，上到山头日未中。

便可高眠莫归去，人间易得鬓成童。

李曾伯

李曾伯　勉时思王和尚留

面壁者十年，桑下者一宿。

时止则止行则行，可久则久速则速。

时思老子苦硬人，孤云其身心槁木。

三年牢落此山中，禅衲争归众魔伏。

平时欲定方外交，白石清泉正相属。

我归师去人谓何，毋乃欲善其身独。

巾瓶到处即为家，何必江湖苦驰逐。

若还飞锡出门去，此一瓣香谁与续。

得住且住则为佳，敬以此为上人祝。

李曾伯

李曾伯　宁国道间即事

枫染{拖去扌加酉}颜菊亦酣，霜天风味饱相谙。

马蹄去去江之北，雁影来来塞以南。

云外数峰轻抹翠，雨余一水碎挼蓝。

肩舆催问谁家宿，落日西山已半含。

李曾伯

李曾伯　宁国道间喜晴

怪得虚檐寂溜声，起来云淡月微明。

只消一夜西风力，尽扫千山宿雾清。

农舍少酬终岁望，客途似过小春晴。

枝禽亦似欣欣意，飞入烟林自在鸣。

李曾伯

李曾伯　宁寿寺劭农登慈氏阁和李诚之柱间韵

持酒殷勤问尔农，忧时同此原年丰。

他箱欲致崇墉积，耒耜宜加旷土功。

水北有田均夜雨，岭南无地不春风。

吾皇德化形扶杖，亲见儿嬉七十翁。

李曾伯

李曾伯　偶得希真岩壑旧隐正在小圃因赋

数峰佳致蔼前修，心匠玲珑小更幽。

公去我来几传舍，人非物是一虚舟。

矗天柳色新条改，垂地藤阴旧迹留。

坐对黄花谁领会，犹疑蝴蝶是庄周。

李曾伯

李曾伯　偶得希真岩壑旧隐正在小圃因赋

高人已逐烟霞去，此地犹余岩壑存。

十数小峰缠古蔓，两三老木长盘根。

月沉翠柳空梁影，雨洗苍苔带屐痕。

留得清风师后进，绝胜金谷忆王孙。

李曾伯

李曾伯　琼筦雇守示和愚溪诗用韵饯之

鲸浪中间一岛居，往时千虑笑狂愚。

伏波方略今堪拟，渤海声名断与俱。

小丑当从而靡矣，吾民其庶有瘳乎。

双旌整顿双泉了，归佐清朝泽广区。

李曾伯

李曾伯　秋霖喜霁适睹庙堂酬唱相去数千里而阴晴同之因用韵

胆良相正体坤乾，感格进暘本致虔。

坐使群方皆见日，谁言千里不同天。

只将精白承休德，岂在缁黄结善缘。

更得北负无羽檄，不妨举酒乐康年。

李曾伯

李曾伯　秋日登楼眺望

徙倚上危梯，云空望眼迷。

雁声秋信北，鸦背夕阳西。

岸远舟逾小，水高山陡低。

家乡天际是，何日赋归兮。

李曾伯

李曾伯　全州道间

竹里几椽茅屋，门前一树桃花。

布袖蒿簪笑语，鸡豚社酒山家。

李曾伯

李曾伯　全州道间

巷陌高题仪凤，桥梁横卧长虹。

十里江山福地，满城桃李春风。

李曾伯

李曾伯　全州道间

林坞禽鸣高树，溪桥人立危栏。

芳草铺平绿野，白云界破青山。

李曾伯

李曾伯　劝驾桂林乡举

十年复此主文盟，喜得名邦岁贡英。

宴启鹿鸣珠照乘，堂开鹏运玉连城。

梅花雪里传魁信，桂子风前送客程。

若到天庭问南事，细陈长策为销兵。

李曾伯

李曾伯　壬辰过鄂渚简张子直总干二首

一自檀溪把酒余，年来夷路崎岖。

栖头落日人空老，局面西风事顿殊。

故国山容增黯淡，旧时柳色半荒芜。

草堂想见忧时切，曾赋官军近捷无。

李曾伯

李曾伯　壬辰过鄂渚简张子直总干二首

三载三来汉水湄，做成底事又空归。

尘埃暂解微官缚，雨雪犹存战士衣。

黄鹤喜寻诗侣约，白鸥还悟海翁机。

掀髯一接春风笑，例觅渔蓑老钓矶。

李曾伯

李曾伯　壬午昌化道间

暑雨祁寒路两经，二童一马影冷竮。

檐花夜滴溪添绿，云叶暮横山减青。

箬笠芒鞋今古道，竹篱茅店短长亭。

未妨老子登临兴，解却征鞍且暂停。

李曾伯

李曾伯　壬子江陵寄闻人松庵

不见松庵又几年，书来云欲卜新椽。

我方北寨愁供戍，君盍西湖喜结缘。

多谢烹鱼勤客遗，薄言骑鹤寓腰缠。

惜无广厦叹颜力，姑用长安作酒钱。

李曾伯

李曾伯　壬子劝驾

人物从来盛楚南，新元诏士奉芝函。

身逢熙运千之一，名占巍科十有三。

好趁驿格催骑策，归来官柳映袍蓝。

池边相祝趋闻喜，剩取宫花一杂簪。

李曾伯

李曾伯　壬子夏偶成

心已灰如鬓已皤，迫人桑荫疾於梭。

更尝万事不为少，恍悟一身犹是多。

田里乞身斯可矣，功名到手竟如何。

公余幸喜边烽静，且对樽前浩浩歌。

李曾伯

李曾伯　入祁阳县界即事

境入祁阳驿堠迢，道旁烟火顿萧萧。

茅冈丛簊路磊砢，蓬舍扃柴人寂寥。

市粒颇艰缘岁俭，野芳交发自春饶。

扶藜勇过黄罢岭，知竭精忠答圣朝。

李曾伯

李曾伯　入清湘界

渐近湘山境，土风清且饶。

林峦接墟市，水竹带溪桥。

焙出新茶煮，帘垂老酒招。

春和民气乐，几日是花朝。

李曾伯

李曾伯　入蜀垫江道间二首

纸被夜受用，布袍朝奏功。

光阴半行客，气象一衰翁。

何事朝伊夕，才非雨即风。

年华苦相背，归去又匆匆。

李曾伯

李曾伯　入蜀垫江道间二首

驿路交游熟，江山契分生。

故人梅扑面，薄倖柳忘情。

马跃霜桥步，鸡啼月店声。

豹狼俱敛迹，应避使车行。

李曾伯

李曾伯　入兴安界

路入兴安境，风光异昔年。

山川虽好在，井邑顿凄然。

雨打半颓屋，烟荒未辟田。

起丁征籴急，官府为防边。

李曾伯

李曾伯　入郢访张学宾因睹旧句有感

此君尝识面，阅八载重来。

倦鸟欣曾宿，栖鸾去不回。

墙阴余旧墨，砌下长新苔。

多谢东屏主，时时为拂埃。

李曾伯

李曾伯　阮梅峰举似题高沙郡圃醉醒亭绝句因继元韵并简萧使君三首

客有谈君制小亭，旋栽轩竹荫池萍。

应怜春色浓於酒，醉得园花睡不醒。

李曾伯

李曾伯　阮梅峰举似题高沙郡圃醉醒亭绝句因继元韵并简萧使君三首

杨柳依依拂短亭，看看飞絮又成萍。

老来世味都尝遍，不待邻鸡唤梦醒。

李曾伯

李曾伯　阮梅峰举似题高沙郡圃醉醒亭绝句因继元韵并简萧使君三首

所寓皆同一旅亭，纷纷万事细如萍。

醉翁能解邦人乐，时一中之勿太醒。

李曾伯

李曾伯　山中即事

手挼岩菊嗅寒香，陡觉轻飚透薄裳。

自是苍官添老色，不因青女眩寒妆。

新簄未熟啜茶去，晚稻才收种麦忙。

原学老冢惟苦懒，荷锄归去卧斜阳。

李曾伯

李曾伯　善权奇观

粤从融结此山川，便作人间小洞天。

香火丛林千古盛，神仙窟宅自今传。

品分三洞中犹宇，脉贯两岩下出泉。

我自有缘聊乞取，万松阴里一牛眠。

李曾伯

李曾伯　劭农归游白龙洞

老龙昔未蜕，尝蛰此山中。

霖雨春畴足，风云夜壑空。

两崖高下倚，一径往来通。

不原千金剂，惟祈百谷丰。

李曾伯

李曾伯　食河豚鲈鱼席间口占

午食河豚晚食鲈，两鱼风味绝悬殊。

怀归未必因兹品，适口何能计此躯。

春岸荻芽常喜有，秋风莼菜不愁无。

笑他俗子甘鳅鳝，为此杯羹戒不虞。

李曾伯

李曾伯　侍亲劳监游雪峰

一水横桥碧作弯，两山排闼以城环。

寺居野色烟光外，春在人情物意间。

点检花稍香浅浅，摩娑苔刻字斑斑。

门前车马空来去，云自无心鸟自还。

李曾伯

李曾伯　首夏而有秋意

才过清如候，凄然感旅怀。

新蛩吟古砌，落叶满前阶。

榴火春仍驻，槐屯午自佳。

凭诗记风土，归以语朋侪。

李曾伯

李曾伯　寿陈制垣

十载肝油驻汉关，勋名高压岘南山。

雨滋万顷春犁乐，月淡三边夜柝闲。

为小朝廷留宿望，升真学士重崇班。

九重银信知非远，白玉阶前一武间。

李曾伯

李曾伯　寿陈制垣

向来荆楚说边州，人士今夸乐国游。

千里潢池自交扰，一江汉水独安流。

兵无敢惰身为率，民有独饥惠亟趒。

阴德活人无量大，不须香火祝王侯。

李曾伯

李曾伯　寿陈制垣

东皇妆就牡丹天，来献蓬莱不老仙。

耆旧喜增羊祜传，蛮夷欣问晋公年。

休怀苕水清风适，且醉檀溪绿草边。

原向衣冠图上看，银屏千岁映貂蝉。

李曾伯

李曾伯　寿城凯还宴将帅乐语口号

新墉屹屹解严围，十万全师破贼回。

元帅拥旄朝授策，将军画箠夜衔枚。

椎牛脔炙欢声动，伐鼓传觞哀拍催。

尽道平淮动业盛，总须图像上云台。

李曾伯

李曾伯　寿城围解制参向君玉贶以凯歌和韵二首

谁知匕箸落轰雷，三月新城两月围。

吉语虽传淮鹤捷，惊心几动海鸥机。

公毋夸伐称全璧，我为忧疑已佩韦。

何处无鱼堪荐饭，不须跕跕看鸢飞。

李曾伯

李曾伯　寿城围解制参向君玉贶以凯歌和韵二首

中流岌岌此舟同，对越皇天只寸衷。

今夜千艘趋险进，明朝万马举群空。

将军争上平戎捷，老子惭无守塞功。

局面莫贪边用利，共思稳著待西风。

李曾伯

李曾伯　寿利州赵漕

天禀银河一派清，蔼然中外播休声。

金城方略今充国，斜谷规模旧孔明。

屈久辔丝勤使指，再须班笋著宗英。

九重侧席亲贤切，有诏西南起老成。

李曾伯

李曾伯　寿利州赵漕

几载星轺惠汉关，埴培寿脉一分宽。

数丝鹤鬓因民白，一片鸥心为国丹。

绿野高风虽独慕，黄花晚节正争看。

动名麟阁清芬在，且伴松椿傲岁寒。

李曾伯

李曾伯　寿蜀帅

天遣长庚衍瓞瓜，几年清庙著声华。

九重璇派周麟趾，千里金城汉犬牙。

未驾说仪列鹭丝，已麾段笏击长蛇。

堂堂一节鼎铛耳，岂借西山太史家。

李曾伯

李曾伯　寿蜀帅

霄汉当年把绣衣，载持斋钺建侯珪。

春城月淡铜梁北，夜檄星沉玉垒西。

外阃规模萧葛上，中朝动望范韩齐。

枫宸侧席亲贤久，早晚鸣珂步相堤。

李曾伯

李曾伯　寿蜀帅

不用江山当寿卮，年年一佛住峨眉。

崧高复见歌申伯，坰野宁无颂鲁僖。

岁经绛人逾甲子，日逢皇览揆庚寅。

书生愧乏梅花赋，引领东风上北枝。

李曾伯

李曾伯　寿遂宁李漕

今世儒宗一泰山，暂乘紫气下函关。

主盟道学周程上，伯仲诗名李杜间。

少府暂分肤使节，甘泉合在侍臣班。

春江一碧平於掌，好趣牙樯待赐环。

李曾伯

李曾伯　寿遂宁李漕

自从岳牧著民庸，十载岷峨帝眷隆。

草带雨锄周圃绿，粟和烟挽汉关红。

活人阴德深无尽，寿国良方用不穷。

一转钧间内阁去，天涯岁岁囿东风。

李曾伯

李曾伯　寿遂宁李漕

自是清都紫府仙，德星躔次剑东川。

香浮世界莺花地，人乐春风燕麦天。

元佑贤材名合近，绍兴相业庆基绵。

一年一佛为公寿，五百尊成百年。

李曾伯

李曾伯　寿襄阃

江南三月春事浓，人间处处熙东风。

山阴亭下羽觞举，长安小边箫鼓从。

衣冠酣燕太平久，干戈浸钝铁钺朽。

神州风景虽慷慨，已付新亭一杯酒。

皇天佑宋当此时，乃眷畴作邦家基。

水晶宫里毓奇瑞，翼日生此神仙姿。

平时功业在学术，治道边防讲明出。

遂将姬旦勤劳心，一洗吴人侈奢羽。

襄阳自昔天下雄，形势今处常蛇中。

彤弓玸矢自临牧，轻裘缓带惟从容。

鸡鸣而起夜无寐，切切安危以身系。

四维盘石罔遗虑，千里毫釐尚深计。

一民未饱公足食，一兵尚寒公以衣。

苍颜皓鬓已若瘠，黄童白叟人其嬉。

瞻言二十三郡国，根本其蕃赖封植。

农知奠枕士超距，岂但边人戒生隙。

几番河檄动汉关，折冲随出精神间。

平淮既敌江汉盛，救邢況尽春秋难。

往时国未一兴役，动以千金大农给。

自公边用足幕府，不费中朝一毫力。

往时馈识高师，粟殆不及期年支。

自公留屯上方略，粒米狼戾如京坻。

规模宏大有如此，古犹其难况今撽。

朝廷宿望四海重，中外先生一人耳。

我闻文正腹有百万兵，西贼闻之心胆惊。

胸中武库今十倍，一尘宜弗辪輼侵。

忠定昔年镇全益，一信五年方做得。

况今终始一勤字，十年之间示尝息。

噫嘻楚人申讨无日休，越人生聚几岁周。

规摹止俟机会至，社稷固赖封疆谋。

史毋比公仅羊杜，雅毋咏公止申甫。

昌唐安得十元吉，平蔡惟须一裴度。

黄扉紫闼深帝思，衮衣赤舄行公归。

原公寿躬寿王国，牛马下走亦寿域之黔黎。

寿应茶马

自联班序简宸聪，廊庙江湖一节同。

百世几人今蜀日，千年一到昔虞风。

得莘渭上康时策，有伊洛间传道功。

早晚为霖洗热，苍生俱出炭炉中。

李曾伯

李曾伯　寿应茶马

太微一宿烛鱼凫，已奏平反课转输。

绿碾雨前舒凤爪，青鎌雪外长龙颅。

班崇东壁图书府，惠畅西夷道德涂。

伫佐修壤歌六月，载铭石鼓会东都。

李曾伯

李曾伯　寿应茶马

汉昴殷箕谩拟伦，天将平治启儒真。

钟英宝婺金华地，敛福铜梁玉垒民。

冰壑雪山无点暑，桃溪棠荫有余春。

绵绵寿脉无穷处，一派根源在至仁。

李曾伯

李曾伯　寿岳漕

渡江人物照乾坤，盟府动庸奕叶存。

崧岳千年申伯雅，汉台几世仲华孙。

自将翠节临南纪，更佐金城护北门。

禁柳官梅正春色，好看鸣玉上天阍。

李曾伯

李曾伯　寿岳漕

檀溪翠雾晓轮囷，共庆皇华诞玉辰。

偻指明宵三五夜，从头新岁八千春。

且烦皎月清边徼，行逐东风造禁宸。

留取棠阴蔽南岘，为陪羊杜寿苍珉。

李曾伯

李曾伯　书院诸客登仲宣楼以诗寄之

指点层云气阿干，官身浩叹不如闲。

几回落日诗怀古，一半春风酒破悭。

许我婆娑从白发，於人妩媚有青山。

前身王粲重拈笔，惜欠胡床著席间。

李曾伯

李曾伯　蜀江和周昞仲百丈韵

欲知峡路打滩涡，千尺苍筠用力多。

进退不烦篙影动，东西惟听柁师呵。

命垂一缕惟天耳，力挽千钧如水何。

争似钱塘江上路，夜深柔橹听吴歌。

李曾伯

李曾伯　术士余云谷求诗和永国韵

心悟玄机妙不传，家虽谷口近平泉。

且谈方外山林乐，休诧人间将相权。

世事何如难逆睹，吾生已矣莫多缠。

未能免俗聊相问，更活耕桑得几年。

李曾伯

李曾伯　思归偶成

春来便拟问归津，转眼江流若许深。

六十岁翁穷塞客，八千里路故乡心。

鹃啼月树添征思，鹊语风檐悮好音。

只有云山遮不断，梦随栩蝶过家林。

李曾伯

李曾伯　思归偶成

杜鹃一自听天津，南北纷纷患转深。

备谨彻桑征戍事，忧形恤纬老臣心。

惊闻边信多蛮语，喜动乡情带楚音。

若得君王放归去，便陪莲社访东林。

李曾伯

李曾伯　送八窗叔归

归来百来付休休，又向空山断送秋。

整叠衣篝双赤脚，携持拄杖一苍头。

儒书梵语相参看，酒柱诗盟自献酬。

客有可人留不住，夜长谁与话清愁。

李曾伯

李曾伯　送戴书记

远双夷涂迈牧之，三霜道路饱驱驰。

和风俯趁春迎仗，落月回思夜入帷。

自愧荐衡无好表，不妨道适有新诗。

岁艰时棘边臣老，向阙须陈黼房知。

李曾伯

李曾伯　送管季衡赴省

酌君以江南腊酿之酒，祝君以古戎秋芳之兰。

饯君以慈恩千佛之笔，赠君以洪鈩九转之丹。

酒呼美禄壮行色，兰取剩馥香人寰。

笔将披腹写今古，丹可换骨超仙凡。

霜晴水瘦过滟澦，春和花发登长安。

妙龄翰墨富摛藻，肯堂源委从巍冠。

珊瑚文采世所贵，玉树潇洒人争看。

出门西笑著鞭去，郄林许我高枝攀。

湘灵诗成看神助，论秦赋汉从容间。

大对尧阶丹地前，细陈蜀道青天难。

已然遄往证屡恶，方来未菊忧多端。

当思头目我吴楚，罔忽腹背皆夷蛮。

粒珠束桂楮烂贱，鱼頳嗟维艰。

马老伏枥筋力尽，剑新出匣锋铓寒。

维国大宝一个信，维民司命一分宽。

挽回线脉冀天鉴，生意庶可岷峨还。

直须建策迈晁董，无愧名第联欧韩。

胪传可卜庆云见，会见喜色盈天颜。

宫袍新赐歇弁弃，昼锦归博庭闱欢。

乡闾相贺宝坊又一瑞，益使天下钦湘山。

李曾伯

李曾伯　送郭靖父还金陵二首

慈恩得隽绿衣归，凡客南来罕似之。

名氏已标希吕第，文化要继幼安诗。

行登衮衮诸公上，毋鄙区区一尉卑。

踏雪同来子先去，梦随鞭影过江湄。

李曾伯

李曾伯　送郭靖父还金陵二首

忆昨相从戎马间，屡披锦诰慰苍颜。

烟尘历遍疆陲役，风雪同谙道路艰。

子负此名心已白，我成何事鬓徒斑。

一杯握手无它祝，归为移文问北山。

李曾伯

李曾伯　送胡季辙制参赴堂召

怪得檐头鹊语频，好音催召幕中宾。

唤回难塞三更梦，趁取莺花二月春。

车法阵图留后效，囊封谏草看前陈。

退朝若访孤山去，尚有疏梅可寄人。

李曾伯

李曾伯　送胡季辙制参赴堂召

君见淮头尚可为，勿言蚌鹬正相持。

再三国计当加备，第一人材最切时。

而目山林还尔我，精神帷幄舍渠谁。

登楼若也披舆地，为借前筹试及之。

李曾伯

李曾伯　送交代董矩堂赴召三首

渊源正学富经纶，炳炳如丹一片心。

中外久期还荷橐，江湖所至是棠阴。

威声足使戎心慑，边腹休虞客气侵。

指日玉阶清问及，盍思长策济当今。

李曾伯

李曾伯　送交代董矩堂赴召三首

渡沪已定葛巾北，分陕既成周衮东。

二者於斯皆上意，群然以此望明公。

香名千载梅边雪，归路三秋桂子风。

百万民夷休恋恋，公方柄用福无穷。

李曾伯

李曾伯　送交代董矩堂赴召三首

遡风绣节洞庭滨，作噩重逢未识真。

不谓颓龄来岭海，乃承华武接星辰。

公捐累印轻於叶，我愧满襟皆是尘。

从此庙堂医国去，好留肘后遗陈人。

李曾伯

李曾伯　送焦吏部造朝二首

向来借箸在筹帷，今趣魁缠入太微。

汉郡奚劳汲生守，洛人喜见范公归。

要持真是明公论，莫急同心济事机。

见说九重勤侧席，细陈长策慰宵衣。

李曾伯

李曾伯　送焦吏部造朝二首

火云赫赫汗衣流，人望公来望有秋。

契托棣华承缱绻，辞陈桑土原绸缪。

行为霖雨千畴足，坐解西风一段忧。

从此江头波浪息，柳边赢得伴沙鸥。

李曾伯

李曾伯　送李琴士据梧

流水高山尔调，冷灰槁木吾心。

不必神交蒙叟，柴桑老子知音。

李曾伯

李曾伯　送李琴士据梧

户外世尘皆累，山中天籁无声。

莫看螗谗相捕，要教鹤舞鱼听。

李曾伯

李曾伯　送了守衡州

雁峰自昔号名州，尔既难辞我莫留。

临政毋忘宣上德，持身谨勿遗亲羞。

当令民诵循良守，罔俾人讥恩泽侯。

国事正殷宜黾勉，明年吾自问归舟。

李曾伯

李曾伯　送罗季能赴江陵幕

淳熙公论盛槐门，文献依然故笏存。

晋世昔闻期毕万，鲁人今喜见臧孙。

交游半是清流望，趋向难为俗子论。

久客诸侯宁郁郁，公卿元自出藩垣。

李曾伯

李曾伯　送罗季能赴江陵幕

留台雄峙渚宫边，江汉中间别一天。

号令半皆归后务，规模几不减中权。

况从席上分邹湛，细向楼头访仲宣。

为报荆人好相庆，幕中无事帅垣贤。

李曾伯

李曾伯　送罗季能赴江陵幕

幕底从游数月间，孤灯冻饱相叹。

平生得此於人寡，举世如斯知己难。

舍我遽轻千里别，祝君惟有一分宽。

杨花正怯春归去，忍向南关送客看。

李曾伯

李曾伯　送清湘蒋尉

我学言诗诗不奇，蒋君言命却能诗。

岁寒如许松不改，春信未来梅已知。

丘壑何如归去好，江湖终匪老来宜。

辰州极去湘南近，办取柴桑三径资。

李曾伯

李曾伯　送清湘蒋尉

昔插金莲醉五泉，与君抵掌共谈天。

蜀山历遍数千里，荆渚重逢八九年。

了为丹砂行作吏，我无金鼎可求仙。

更怜不是春风手，雪意垂垂送去船。

李曾伯

李曾伯　送石首傅宰

石首邑易治，难山政可师。

弦歌聊戏耳，谈笑以为之。

省德多餐饭，勤官少作诗。

交情毋恃旧，公事定相规。

李曾伯

李曾伯　送书记雷宜叔造朝

五色云边昔稚圭，军戎万里已周知。

趋朝岂止重凭广，出幕聊为送适诗。

行李羽轻清涨稳，交情珍重岁寒期。

君王若问荆州事，白玉阶前细数之。

李曾伯

李曾伯　送扬州胡倅赴堂召

击楫同呼渡，勤公佐此州。

边防新绩用，湖学旧源流。

未了平若檄，还催向阙舟。

君王方仄席，樯燕勿迟留。

李曾伯

李曾伯　送扬州胡倅赴堂召

里社久相於，深知我计疏。

壮怀方磊磊，别语又渠渠。

竟日犹传箭，何时可荷锄。

烦君看三径，松与菊何如。

李曾伯

李曾伯　送糟蟹遗制幕

江乡霜后饱珍肴，万里持来仅带糟。

虽惜横戈酣白蚁，尚知解甲护红膏。

开樽祗觉牵归兴，作赋犹当继老饕。

油幕晚寒梅影静，亟持大白荐双鳌。

李曾伯

李曾伯　送翟简卿制参赴南安二首

渡江华阀尚毡青，人物林中早有声。

官辙久更谙世路，边筹熟试洞戎情。

整镳向阙人多羡，出幕持麾古所荣。

盍为王言留禁闼，美才可止仅专城。

李曾伯

李曾伯　送翟简卿制参赴南安二首

自屈星屏佐碧油，艰危同济此风舟。

平山杨柳留佳话，庚岭梅花想胜游。

公到玉阶宜抗论，我寻画舸便归休。

他时若访无真里，野水中间一白鸥。

李曾伯

李曾伯　送赵鼎臣赴召二首

几载江湖负隽声，秋风千里起弓旌。

石渠喜得今刘向，宣室应知旧贾生。

台阁致身将贵显，朝廷论事且和平。

更须记取申公语，不在多言在力行。

李曾伯

李曾伯　送赵鼎臣赴召二首

师旅之余旱继之，可为太息此何时。

江头人类鱼鳞集，局面忧深虎口危。

国事不应分尔汝，边防岂特固藩篱。

茂弘若问金陵事，说与江东米价知。

李曾伯

李曾伯　送制机丰德馨赴堂召二首

元佑丰家几世孙，依然风概至今存。

著鞭自许河南逖，举酒相期洛北温。

联句有诗留月观，御戎何策告天阍。

切毋饮却西湖不，齿颊冰霜置勿论。

李曾伯

李曾伯　送制机丰德馨赴堂召二首

奇章昔送牧之行，旧事今亲见广陵。

一叟栖栖嗟孑立，诸贤衮衮庆偕升。

事来推与参前著，公去吾其失右肱。

我俟兵休归决矣，断无清梦到觚棱。

李曾伯

李曾伯　送周昞仲大卿归江西

中外周旋阅几年，清忠一节可笺天。

历阶而上公卿易，拂袖以妲韦布然。

霅上人稠难买屋，江头路稳好行船。

梦回落月应相忆，犹有征人在汉边。

李曾伯

李曾伯　送子倅当涂

久历家庭役，今欣羽翼成。

此行为别驾，平步可颛城。

常整韦弦佩，要持冰檗声。

山林佚吾老，有子足光荣。

李曾伯

李曾伯　送子倅宜春

已佐当涂郡，春台再往临。

勿言官是赘，常以国为心。

勉勉思全璧，频频寄抵金。

史君天下士，澡雪奉规箴。







卷170

李曾伯

李曾伯　送子倅宜春

爱子喜能仕，恋亲犹欲留。

肯堂斯室就，不稼曷禾收。

持此一廉往，绰然千里游。

彼邦存学记，熟复勿贻羞。

李曾伯

李曾伯　宿江州药王寺

指点烟林正午钟，亭亭楼阁有无中。

铺张翠盖松间日，扫洒红尘竹外风。

啼鸟不惊禅入定，落花无迹色成空。

解鞍暂作今宵歇，恰与云堂旦过同。

李曾伯

李曾伯　宿柳池松风亭

轧轧肩舆上剑门，春和身健快於奔。

风翻红雨摧芳信，山带青烟入烧痕。

邻略物华无好句，破除旅思有清樽。

高人喜与松风接，莫遣梨花到梦魂。

李曾伯

李曾伯　宿梅下

春事已十一，梅花才两三。

青烟回野烧，翠霭护晴岚。

风暖雁将北，日迟人渐南。

病余宜缓辔，勿用客程贪。

李曾伯

李曾伯　宿祁阳题县驿

垂垂白发老相催，末路崎岖毂又推。

万里备更霜雪苦，十年重入瘴乡来。

休思往事骖鸾去，恍类前身化鹤回。

行尽潇湘春林脉脉，故人惟有道边梅。

李曾伯

李曾伯　宿千坵市晓行

夜宿三家市，晨征十里程。

竹舆冲雾去，草屐带霜行。

无犬花村吠，有鸡茅店鸣。

湖南真乐土，邻柝莫相惊。

李曾伯

李曾伯　宿深桥驿

湘浦才春已著鞭，依稀渐近劝耕天。

山樱花落红飘雨，野草烧残青入烟。

云接岭头阴漠漠，泉流涧底响涓涓。

严关两入知非偶，重扣宝坊占宿缘。

李曾伯

李曾伯　宿新政县登鱿于氏离堆拜颜鲁公遗像公曾赴蓬州作鲜于碑

屹屹金城唐砥柱，如何流落向蓬州。

一时名节犹山重，千古魂忠与水流。

不待遗文垂纪录，自存生气沮奸谋。

当时谁挽浯溪水，为洗离堆一段愁。

李曾伯

李曾伯　宿宜兴禅房

冬当月初后，天欲试霜时。

永夜绝人语，新寒听雁知。

壮心忧国在，老计入山宜。

莫作邯郸梦，萧萧鬓已丝。

李曾伯

李曾伯　宿岳市

登陟天犹暝，栖回日已西。

形躯一萍梗，襟袖半尘泥。

夹道松成径，谁家花满溪。

定台凝望远，烟草正萋萋。

李曾伯

李曾伯　宿中洞

松老傲前岭，梅疏卧浅溪。

避风巢上鹊，唤雨竹间鸡。

野迥夕犹牧，田乾春未犁。

路迢人倦甚，只向近林栖。

李曾伯

李曾伯　太府寺梅花盛开和曾玉堂韵二首

姑射丰标惯野塘，不虞水部入佳章。

雪边未了孤山约，尽有春风一面妆。

李曾伯

李曾伯　太府寺梅花盛开和曾玉堂韵二首

萧萧官舍自寒芳，清梦何从至玉堂。

唱彻涼州太催逼，何如铁石广平肠。

李曾伯

李曾伯　题二水光华驿

历历湖南道，髒髒岭右州。

感时僧解夏，触事客惊秋。

雨洗流金虐，风生落木愁。

一萍如寄耳，往梦付悠悠。

李曾伯

李曾伯　题范蠡五湖图

色美示来鉴，功成思去谋。

桂棹与兰桨，羔袖而狐裘。

夏姬宜去楚，妲己肯归击。

恤纬寸心在，铸金千古求。

李曾伯

李曾伯　题范蠡五湖图

美妇天下有，忠臣古来稀。

去国不洁名，避世良知几。

宁侣我舟楫，毋著君宫闱。

平生万事足，偕老五湖归。

李曾伯

李曾伯　题范蠡五湖图

江湖存魏阙，翰墨寓规箴。

君看龙眠画，当识鸱夷心。

李曾伯

李曾伯　题冯司法水月书堂

水能清亦能浊，月有满亦有亏。

清浊满亏区别，冯君书以知之。

李曾伯

李曾伯　题冯司法水月书堂

玉局仙翁公案，梅亭老子偈言。

莫向空中捉影，要须达处穷源。

李曾伯

李曾伯　题汉中嶓冢观高祖庙试剑石

手袖干将射斗牛，当时天意在兴刘。

不劳游刃烹秦鹿，直以余锋剪楚猴。

将相岂烦加越砥，宽仁自足淬吴钩。

断蛇断石都休问，遗恨平城雨雪羞。

李曾伯

李曾伯　题衡山县驿

平生足始涉南方，邸舍稀疏驿路长。

尚隔三州才岭峰，更行几日是潇湘。

家人转苦禁秋热，舆从常催趁晓凉。

识破浮生等羁旅，强加餐饭莫悲伤。

李曾伯

李曾伯　题衡阳临湘驿

暑涂挈挈问持装，过眼苹风倏转商。

岂为南鱼来丙穴，且先北雁过衡阳。

童乌已矣肠空断，老马疲哉汗欲僵。

身大块中犹大瘧，铁心禁得几炎凉。

李曾伯

李曾伯　题怀达楼

心远目难尽，境须诗与论。

风樯谁客艇，烟树某家村。

野草春千古，江天月一痕。

旧时方册事，一笑付方樽。

李曾伯

李曾伯　题剑门寺贺费伯矩韵

不见台城事，君毋说苦空。

佛随千劫尽，人与万山雄。

吊古春酤绿，谈兵夜烛红。

终宵皎无寐，万壑响松风。

李曾伯

李曾伯　题荆门蒙泉

向来亭上醉流杯，千朶莲花一树梅。

金炬依然霜不管，琼琚犹待雪相催。

凌波仙子欣无恙，姑射真人唤不来。

风景则同怀抱异，倚栏欲去更徘徊。

李曾伯

李曾伯　题孔明白帝二祠

安刘事固异危刘，相去英雄二百秋。

火德方中徒僭帝，星营何陨遽亡侯。

草庐龙去存吴恨，陛戟蛙狂遗汉羞。

成败不同俱庙食，宁非霸业结偏州。

李曾伯

李曾伯　题黎榷院诗轴

别二十三年，来呼激峡船。

昨游春梦尔，故友晓星然。

廉誉盈诗卷，忠谋在奏编。

阿蒙顽自若，应笑老穷边。

李曾伯

李曾伯　题醴泉驿二首

过错役三才，忧端万有斯。

君恩知欲报，子难痛何追。

我马方瘏矣，秋阳更暴之。

原言行役者，当暑戒驱驰。

李曾伯

李曾伯　题醴泉驿二首

路遥须到日，官满有归时。

一点终身痛，中途孺子悲。

老难堪此境,咎必有其基。

扶惫随缘去，空余泪雨垂。

李曾伯

李曾伯　题利州道上江月轩

何用朝朝夜夜钟，一拳打透彻虚空。

诗僧不见禅僧老，月自西沉江自东。

李曾伯

李曾伯　题林路钤诗轴

过眠多陈迹，论心只旧时。

艰难几年事，感慨数公诗。

觅句新尤健，谈兵老不衰。

故颦聊尔耳，莫说姓名谁。

李曾伯

李曾伯　题千山观

玉笋环星拱，青螺带雾披。

山为天下胜，境占岭南奇。

援笔难穷者，凭阑尽有之。

不因身世累，筑室老於斯。

李曾伯

李曾伯　题双庙镇峡楼

峰巍鳌柱疑娲立，地峻龙门自禹开。

山色半昏朝欲雨，滩声不蛰夜何雷。

云屏烟障相迎送，沙鸟风樯几去来。

徙倚阑干不知倦，一诗弹压愧非材。

李曾伯

李曾伯　题覃怀吕充隐和隐诗卷

数诗盘谷友人钦，一片柴桑处士心。

几十年间南北事，祗令三叹有遗音。

李曾伯

李曾伯　题推篷梅轴

玉奴梳洗罢，半面露新妆。

江岸数枝影，篷窗一罅香。

横披含晓色，卧对压春芳。

庚岭几多力，剡溪方寸长。

萧然临水月，即之贯冰霜。

老出墨池手，清入诗人肠。

孤梢亚篱落，全树嗤玉堂。

故旧解后见，隽永约略尝。

熏羞篆鼎供，醉梦纸帐傍。

赖君润色工，着我怀袖藏。

太繁厌易启，所取廉毋伤。

谁为语逋逊，持此同相羊。

李曾伯

李曾伯　题推篷梅轴

片玉漏春色，恍逢江路傍。

中山费巧思，寿阳矜轻妆。

精神盈一握，标格压众芳。

彷佛水边影，有无风前香。

卷舒适人意，推敲挠予肠。

形太仆草玄，谱系根花光。

勿谓数枝隘，中寓千丈强。

晏不满几尺，焉用张堂堂。

桃李空满园，愧死安敢当。

太羹少为贵，鼎鼐滋味长。

只愁楮君弱，蠹鱼食春阳。

慎勿示肉眼，收付奚奴囊。

李曾伯

李曾伯　题宣公祠

凛凛清规百世师，功名仅见奉天时。

忠谋任起奸谀忌，感涕宁无士卒思。

落日桑榆存旧迹，西风芦苇护荒祠。

忠南流落何遗恨，留得良方遗后医。

李曾伯

李曾伯　题宜兴庵壁

禅榻一觉睡，冬宵五更长。

窗递清风入，枕边松柏香。

李曾伯

李曾伯　题宜兴庵壁

秋尽菊都荒，蜂犹采蜜忙。

何如龟缩壳，此际已深藏。

李曾伯

李曾伯　题宜兴庵壁

拂石坐小桥，临流俯清泚。

松声与禽声，可以醒吾耳。

李曾伯

李曾伯　题越观和方孚若韵

檐阴寂寂转西迟，检点春工倍费诗。

烟树郁苍何处洞，雨苔斑驳旧人碑。

清泉白石仙游地，芳草绿阴晴昼时。

目送水云谁领会，沙鸥点点柳丝丝。

李曾伯

李曾伯　题张医谕活庵

用药如用兵，命医犹命将。

医良则身安，将良则师壮。

表里孰虚实，存亡在俯仰。

能出康济方，忧虑危急状。

活法虽指间，活机寓心上。

活国与活人，一忠乃可仗。

我原将皆方虎医扁仓，四海生民举无恙。

李曾伯

李曾伯　同罗季能章成父张子直登樊城制胜楼

避愁聊复上层楼，上到层楼转更愁。

杳杳青烟榆夹塞，鳞鳞翠浪麦平畴。

山连楚甸三千里，地隔中原四百州。

立尽栏干夜领会，沧波渺处起沙鸥。

李曾伯

李曾伯　挽别大参二首

几历藩垣一节勤，归来两地会风云。

调知白雪阳春别，香到黄花晚节闻。

夷锹犹知问中立，朝廷惜竟老希文。

台躔夜折空追叹，留得甘棠满楚郧。

李曾伯

李曾伯　挽别大参二首

早年公已阿戎知，几与征西履屐随。

百六椽间无足纪，二三子侧每相思。

重来荆渚平生若，宁复苕溪一见之。

哀此哲人今已矣，诗兮岂但哭吾私。

李曾伯

李曾伯　挽陈勉斋文昌二首

几年间气一全才，天以经纶属勉斋。

动盛十年词两制，寿开九袠位三阶。

公於南国恩尤在，人惜东山望莫偕。

岁晚倏闻梁木坏，君王应亦为伤怀。

李曾伯

李曾伯　挽陈勉斋文昌二首

忆昨从军辱己知，不图二纪踵前规。

人非城是黄粱梦，地老天荒白发悲。

堕泪忍看羊祜传，伤心徒和魏公诗。

勉旃衣钵芝兰事，传取清风百世师。

李曾伯

李曾伯　挽大资节使史国公三首

德齿明时冠，诗书正派深。

修名在原隰，雅志已山林。

眼历四朝事，神交千圣心。

老成天不憗，大雅有遗音。

李曾伯

李曾伯　挽大资节使史国公三首

早袖经纶手，传之柱石材。

无心到孤棘，有德付三槐。

五鼎方身飨，两楹俄梦回。

百年流泽远，衮衮几公台。

李曾伯

李曾伯　挽大资节使史国公三首

昔缀都曹后，升堂拜父师。

达尊廑异盼，国士沐深知。

鹤发人何在，蝇头字尚遗。

遣车无路送，挥泪挥丰碑。

李曾伯

李曾伯　挽龚致政二首

师友龟山出，世家熊楚来。

决科轻地芥，种德付许槐。

禄享千钟养，年登九袠开。

可为朝野惜，袖手老其才。

李曾伯

李曾伯　挽龚致政二首

绣节荣分使，斑衣喜拜亲。

方将昌厥后，岂必在其身。

其馆仙游远，佳城瑞气新。

九原看厚报，衮衮耀丝纶。

李曾伯

李曾伯　挽观登使郑尚书

许史推华阅，欧韩策隽名。

风流接南渡，步武到西清。

玉帐劳筹笔,彤墀识履声。

壮怀驰万里，谁坏国金城。

李曾伯

李曾伯　挽观登使郑尚书

秉钺岷峨去，分弓淮海游。

安危勤阃略，得失假家谋。

不易猗兰操，何伤薏苡羞。

盖棺公论定，知罪付春秋。

李曾伯

李曾伯　挽观登使郑尚书

忆昨从游日，乌奴桃李春。

通家联雅好，入幕而佳宾。

绿野归心切，丹山旧迹陈。

九原多感怆，掩袂重伤神。

李曾伯

李曾伯　挽何司令二首

太学何蕃誉，当时蔼帝乡。

五联棣华萼，三折桂枝香。

司社腾声望，题舆迓宠光。

奇才今已矣，流庆在虹梁。

李曾伯

李曾伯　挽何司令二首

忆昨初倾盖，同登巴岳楼。

江淮重邂逅，幕府屡绸缪。

梦绝秋城柝，人随夜壑舟。

潜山归路杳，草木亦凄愁。

李曾伯

李曾伯　挽蹇都官

风概推诸老，霜台伟壮游。

握兰宜入从，剖竹乃为州。

早为庭闱佚，晚犹乡国忧。

甘棠遗笏在，衮衮有公侯。

李曾伯

李曾伯　挽蹇都官

倾盖荆州日，扬旌兰澧时。

相为王中虑，犹以岁寒期。

笔寄嗟麟绝，言忠勿驷追。

典型今已矣，老泪不胜悲。

李曾伯

李曾伯　挽李楼山观文三首

展也岷峨秀，钟为柱石臣。

直声留谏纸，硕望压朝绅。

群议王师锐，孤忠主听陈。

天其昌我宋，尧舜致君民。

李曾伯

李曾伯　挽李楼山观文三首

两登枢辅地，一武宰衡班。

利泽才膺寸，良方缩肘间。

重为千载惜，竟老十年闲。

回首西州梦，吴中第几山。

李曾伯

李曾伯　挽李楼山观文三首

相从剑南幕，公壮我丁年。

寘彼诸生后，荐之明主前。

承颜台衮近，托迹午桥边。

壤厦千秋隔，潸然老泪涟。

李曾伯

李曾伯　挽史鲁公

经济由身致，安危主意深。

威名振华夏，岁月付山林。

世望一老在，天胡二竖侵。

盖棺公论定，不泯是人心。

李曾伯

李曾伯　挽史鲁公

自出权衡下，当从履屐间。

旧游今历落，往事几危艰。

纪德哀辞痛，酬知老泪潸。

哲人今已矣，魂梦绕鄞山。

李曾伯

李曾伯　挽蜀帅赵侍郎二首

蜀赖宗臣力，剑光星斗高。

位才登豹尾，身几付鸿毛。

节概公何慊，时艰运适遭。

岷山如不坏，难泯此忠劳。

李曾伯

李曾伯　挽蜀帅赵侍郎二首

西证膏肓急，人推仓扁医。

惜哉当局晚，为此历阶谁。

公在民犹望，公在民犹望，

公亡事转顾。忠魂千古在，

近有紫岩知。

李曾伯

李曾伯　挽吴鹤林尚书三首

凤翥鹤林邑，来仪鸳鹭群。

陈谟倾帝听，摛翰媲皇坟。

位且践台斗，心惟寄岫云。

诏纶方夜下，天曷丧斯文。

李曾伯

李曾伯　挽吴鹤林尚书三首

一代儒臣表，三州吏治良。

遗言了生死，新志尽行藏。

昔梦崖何异，今知坡可方。

百僚山下路，千载尚名香。

李曾伯

李曾伯　挽吴鹤林尚书三首

宝屏倾盖早，公壮我丁年。

入幕笑谈旧，升朝礼乐先。

寄书榆柳外，觅句竹梅边。

俯仰成畴昔，空余涕泗涟。

李曾伯

李曾伯　挽吴门昌母夫人二首

懿范儒家出，灵台拂地平。

活人裨惠爱，教子以忠清。

康肃母无愧，中郎女有声。

老天昭德报，兰桂满庭荣。

李曾伯

李曾伯　挽吴门昌母夫人二首

庆事一门盛，修龄七袠强。

纶封四大国，采侍两文昌。

梦幻存真觉，动庸看显扬。

家山空睇望，惜此令仪亡。

李曾伯

李曾伯　挽吴准斋二首

持此四海准，得之前圣心。

箪瓢富台阁，朝市等山林。

说破先天易，流传正始音。

太原千载后，思者甚于今。

李曾伯

李曾伯　挽吴准斋二首

昨缀都人士，尝薰一片香。

苍茫问淮浦，缱緅饯河梁。

闻道机缘浅，予人风谊长。

斯文其已矣，草木亦凄凉。

李曾伯

李曾伯　挽吴总干二首

庆积家声远，材优官业长。

胡然嗇诸用，竟尔老于乡。

德与年何憾，人期后必昌。

秦原空睇望，惜此典刑亡。

李曾伯

李曾伯　挽吴总干二首

夙托弥甥列，常怀范叔寒。

门阑多厚盼，樽俎有余欢。

衣笥袍犹恋，书邮墨未干。

官身羁执絜，清泪为君弹。

李曾伯

李曾伯　挽尤端明四首

身际乾淳盛，家传祖笏棠。

典型周大雅，人物鲁灵光。

厚德千钧重，明时一鉴亡。

哲人今已矣，梦卜负岩廊。

李曾伯

李曾伯　挽尤端明四首

渡江无故老，文武少全材。

金玉其相者，朝廷有几哉。

銮坡资润色，虎帐壮规恢。

盍展经纶蕴，登调鼎鼐梅。

李曾伯

李曾伯　挽尤端明四首

自入乌公府，受知三十秋。

水鱼承雅眷，风鹤记良筹。

一意人才进，平居国事忧。

丝桐宜束阁，谁似子期不。

李曾伯

李曾伯　挽尤端明四首

忆昨趋湘水，公归问锡山。

惜时为俗累，欠往拜师颜。

不复亲温厉，畴其念险艰。

莫持鸡炙去，老泪不胜潸。

李曾伯

李曾伯　挽虞沧江提刑三首

南渡称名相，西来见嫡孙。

蜀珍交友盛，雍国曲刑存。

桂苑连鸣鹿，枫宸拟簉鵷。

平生经济略，雅志在中原。

李曾伯

李曾伯　挽虞沧江提刑三首

准旟三易守，髎辔两观风。

欲扫龙庭穴，犹参虎幄弓。

草余周圄绿，粟积汉屯红。

野渡方横棹，俄成夜壑空。

李曾伯

李曾伯　挽虞沧江提刑三首

自得沧江胜，归来伴鹤龟。

晚年尤好易，暇日且论诗。

欲问更生佛，非关二竖医。

诸生毋试袂，公训有余师。

李曾伯

李曾伯　挽曾侍郎二首

名阀蜚声远，甘泉跬步登。

词华八{左土右专}日，姓字一条冰。

恋阙丹心在，临朝清问曾。

秀溪春梦杳，留得瓣香曾。

李曾伯

李曾伯　挽曾侍郎二首

江汉云鸿遇，星霜电骥驰。

同朝更同幕，相好更相规。

肯托贤郎人，追伤益友谁。

哀辞千里寄，相者为歌之。

李曾伯

李曾伯　挽赵无垢二首

早奏玉垣绩，才登金掌班。

众皆期两地，谁谓老三山。

江夏动劳上，东平礼义间。

壮猷惭弗克，孰与济时艰。

李曾伯

李曾伯　挽赵无垢二首

公未通闺日，相从入幕游。

瞠乎惭后乘，藉甚传前筹。

原显曾并辔，江涛几共舟。

柯山回首处，老泪为横流。

李曾伯

李曾伯　挽肇庆胡守二首

湖学源流盛，乡评闻望推。

班才列留邸，材岂止分麾。

正拟梅边喜，俄成薤上悲。

人言公不死，兰砌典刑垂。

李曾伯

李曾伯　挽肇庆胡守二首

里闬游从早，江淮契阔稠。

勤君分月驾，共我济风舟。

日者言犹在，辰乎叹莫留。

佳城云水隔，老泪逐江流。

李曾伯

李曾伯　晚宿大塘市

仆仆征鞍日向西，相将山色界湘漓。

风多火种春犹烧，客每露行朝未炊。

燕傍人家犹细认，马行官道似曾知。

眼前风物纪无尽，剩费吟鞭几首诗。

李曾伯

李曾伯　王母致语口号

碧虚飞信八蓬莱，约我骖鸾伴侣来。

蔼蔼祥云射虹渚，缤缤香雾下龟台。

喜乘莲叶经琼海，笑指梅花荐玉杯。

圣算自应天地久，蟠桃不计几回开。

李曾伯

李曾伯　望富池卷雪楼作

忠贯羲娥勇冠军，虎臣动烈在三分。

江东父老犹王我，天下英雄有使君。

万顷怒涛翻白雪，一楼晴霭插红云。

我来多高等神鸦力，风送牙樯意许勤。

李曾伯

李曾伯　望九华

犹记午桥边，曾吟太华莲。

浮生春梦耳，山色故人然。

翠滴层峦雨，青横一抹烟，

何时身此境，濯我以清泉。

李曾伯

李曾伯　维扬再赠林相士用前韵

三数年来已倦游，只缘心迹不相谋。

深知我类虞翻相，莫怪人惊雍齿侯。

江国旧怀诗一解，吴乡新思酒双投。

一番公案重拈出，挑却行包归去休。

李曾伯

李曾伯　五月闻蛩有感

南风先自作秋声，蛩尔何知亦早吟。

慵妇机边重到耳，征人塞上顿惊心。

索裘应解寒将晚，彻土须乘天未阴。

闻此休将儿戏看，盍图远略备当今。

李曾伯

李曾伯　午行即事

数日征行喜即晴，山明溪秀翠为屏。

竹门梅出数枝白，松外山横几叠青。

人渐采茶登陇阜，家多酿秫市邮亭。

短舆午困几成梦，两两枝禽为唤醒。

李曾伯

李曾伯　戊申春偶成

半世崎岖鬓已凋，元知官职忌之招。

几番恶梦觉已晚，一片好心磨不消。

枕上岂堪思往日，樽前更莫计明朝。

此身若也填沟壑，犹有来生答圣朝。

李曾伯

李曾伯　戊申和嘉兴守瑞麦行

瑞麦歌怀安，三岐及六穗。

嘉祥不虚出，良以气和致。

人言一划木，华枯且为异。

况兹一日食，有是三足记。

此邦今扶风，中兴号佳地。

去年岁千厄，众惧忧莫弭。

入春雨暘若，嘉验应期至。

贤侯政事师，其清一杯水。

孜孜布上德，念念在民事。

东都循吏孰，渔阳史君似。

一麦露双颖，异世风同轨。

华黍续新雅，嘉禾继前瑞。

老夫卧陋巷，闻此跃而起。

一廛猥受滕，二天幸托冀。

谁谓大庆赉，俯亦及憔悴。

自今丰年兆，不苦力田匮。

当知太守心，根源自宫闭。

务丰且重谷。感召至兹类。

昔襦今五夸，千里共衣被。

相逢二三叟，相庆更相慰。

不图田里叹，转作讴歌喜。

酡颜溢乡老，欢声浃邻比。

余波剩沾丐，罔功有余愧。

摅毫颂公德，拜手及公赐。

长安咫尺天，政声转闻易。

嘉汝龚黄绩，宽予尧汤备。

归衮陈归禾，经纶展斯志。

李曾伯

李曾伯　戊戌冬护军援庐濡自栅江入今日过之恍然如昨梦因成

隔江屯坞自孙吴，犹记孤军出此涂。

阅十九年如梦觉，历千万里几驰驱。

月沉荒垒马横塞，风卷寒沙雁宿芦。

忆著当时身是胆，归休毋更老江湖。

李曾伯

李曾伯　湘南楼落成和林书记韵

乐郊从昔推南州，今控西鄙犹心喉。

碧墟境界富登览，前贤故址存风流。

斯楼枕江屹雉堞，俯瞰寒碧潜蟠蚢。

夕佳朝爽在几席，岸巾拄笏供遨头。

迩年胡雏肆狙伺，南北不间风马牛。

经营墉壑备亭障，旗鼓欢亮雄谯楼。

岿然东壁乃头角，适与壤会将谁修。

斯何时也事斯役，或者食肉非良谋。

缅怀昨梦阅十载，不谓白首重来游。

虽然左腹证日急，类舍剑栈窥江油。

视兹罅漏弗补葺，毋乃閒暇忘绸缪。

梓人余力建重屋，吾意正岂舒吾眸。

三湘百粤类砥柱，金城頿頿江浮浮。

黄茅薰炙鸢堕水，不费矢镞空群酋。

畴其载笔纪崖右，落成且也陈觥筹。

筑惟甲戌继费誓，城沂亦倣书春秋。

吾皇神武光四表，自此丑类岂复能虔刘。

佳或此诗幕中彦，孤凰一鸣惊群啾。

带篸梅雪久绝响，眼前有景君兼收。

谩搜枯腹欲貂续，祗觉颜汗包髐羞。

李曾伯

李曾伯　湘潭道间农家

三两人家松柏林，翁垂霜发媪钗荆。

儿耕妇织输官了，山茗村醪乐此生。

李曾伯

李曾伯　湘潭道间农家

竹外流泉绕屋鸣，田头有水不忧晴。

春来岂问芳菲事，只办犁锄要早耕。

李曾伯

李曾伯　襄捷和书院韵

我有芳樽与子同，老身却自悔从戎。

休言晋事怀元凯，尚欠唐兵缚世充。

往迹悠悠宁有极，短才咄咄叹无功。

赋诗酾酒聊行乐，到底谁为一世雄。

李曾伯

李曾伯　襄州道间骤寒

涉尽江湖道，嗟嗟寸步难。

风敲芦叶响，雨作菊花寒。

市酒无嫌薄，征衣正怯单。

家山在何许，回首路漫漫。

李曾伯

李曾伯　小亭闲止

草草家林适，时时步屐过。

跨流通略彴，枕岸拟{牧去攵加羊}牱。

墙外千竿竹，亭阴数亩荷。

年丰遂闲止，老境足婆娑。

李曾伯

李曾伯　晓行梧桐岭

担簦畏炎暑，肃肃问宵征。

马首已十里，鸡声才五更。

云迷青障小，月挂玉钩横。

农舍欲安挽，戒奴毋大惊。

李曾伯

李曾伯　晓行颍上县

头大一城垒，角分双佛图。

戍营多甲士，耕陇少丁夫。

月落鸡声杳，风高雁影孤。

征人皎无寐，趣马问征途。

李曾伯

李曾伯　偕张总干章帅机同游檀溪登极目和韵

底须风景叹新亭，且听樽前贱子陈。

拚却玉山颓绿醑，莫将银海眩黄尘。

山容似画屏环立，世事如棋局几新。

惟有东风不今古，露花烟柳一般春。

李曾伯

李曾伯　偕张总干章帅机同游檀溪登极目和韵

美哉轮奂若天成，一笑凭栏趁喜晴。

弹厌江山诗句老，破除胸臆酒樽盈。

溪头圉圉观鱼跃，柳外萧萧忆马鸣。

明日无妨再联辔，海棠犹未醉春酲。

李曾伯

李曾伯　辛丑都司公廨与陈景清诸友小集作

几年漫浪尚萍流，汩没京尘雪满头。

得意正浓须却雇，奉身而退是良谋。

未忘雅志怀安石，长忆平生愧少游。

归去何求闲足矣，数椽村屋一虚舟。

李曾伯

李曾伯　辛丑都司公廨与陈景清诸友小集作

当才谁可柱中流，我辈何如避一头。

旧隐要寻鸥作伴，薄田足与鹤为谋。

蒹葭白露嗟今老，榆柳西风感昔游。

新秫已登鲈蟹贱，溪头何日舣归舟。

辛亥元夕坐间和刘景文韵

客心似向汉槎来，便盍观光近斗台。

王俭池边新节物，刘郎观里旧根栽。

饶人老月添春好，特地痴云际晚开。

明岁传柑天上宴，马头犹记渚宫囘。

李曾伯

李曾伯　辛亥元夕坐间和刘景文韵

多谢孀娥得得来，肯陪绿鬓映黄台。

剪成绛蜡灯间艳，移向青油幕底栽。

万目竞拚通夕看，两眉赢得片时开。

祗怜人亦牵丝戏，任向当场弄几囘。

李曾伯

李曾伯　辛酉首夏余云谷自四明来访且录示丙辰年所和永国韵恍然唤起昨梦嗟

禅榻相逢六载前，当时驽力尚堪鞭。

继更烟瘴为形役，遍历风涛不意全。

思旧仙游嗟已远，老躯痿废抑谁怜。

而今莫问人间事，得正狐丘是甚年。

李曾伯

李曾伯　行铜陵道

夜报风姨息，晓乘波后平。

江涵一镜净，山列两眉横。

依约燃犀处，分明倒蔗生。

徐行戒舟子，勿使白鸥惊。

李曾伯

李曾伯　行湘潭道

古驿湘潭道，只家松竹林。

山连梅外远，春入柳边深。

征骑虽欣霁，耕犁久望阴。

貂裘嗟已敝，犹怯老寒侵。

李曾伯

李曾伯　徐介卿赴召经筵二诗送之

天赋经纶满壮怀，饱於敭历老其才。

江东见谓无卿比，今世谁能舍我哉。

岭表分弓宽上雇，淮头弄印待公来。

玉阶宜罄忠言告，闻说天边有诏催。

李曾伯

李曾伯　徐介卿赴召经筵二诗送之

袂判平山十五年，喜迎召节下楼船。

交情一见岁寒在，世事几番春梦然。

我亦将归谋佚老，公今此去类登仙。

一杯且酌长沙酒，莫忆灯棋话汉边。

李曾伯

李曾伯　宣公祠

公不生唐世，贞元事若何。

主恩思报切，臣罪忤时多。

佞舌攻何忍，刚耀　死不磨。

倚兰凝伫久，一鹭点沧波。

李曾伯

李曾伯　宣公祠

相唐德丛复兴隆，仁义条陈百奏中。

正欲谏君今别驾，延龄更不念孤忠。

李曾伯

李曾伯　宣公祠

双湖真泽国，千载相公祠。

中有钓鱼者，问之俱不知。

李曾伯

李曾伯　雪夜不寐偶成

底事阳和尚未回，书云已久未逢梅。

忽然风递清香至，花在谁家园时开。

李曾伯

李曾伯　雪夜不寐偶成

窗外风声又雪声，初更展转到三更。

枕边自作推敲态，吟得诗成梦亦成。

李曾伯

李曾伯　宴广西丰宪乐语口号

帝遣星轺入桂州，雨余凉嫩一天秋。

绣衣翠节皇华远，碧玉青罗喜气浮。

犹昔孺文同此酒，喜今师德在吾舟。

相期办却平蛮事，公向三阶我一丘。

李曾伯

李曾伯　宴湖南洪漕乐语口号

仗节来从玉笋班，福星甫照举欢颜。

持荷自盍登尧陛，挽粟宁容久汉关。

庆集正当萸菊际，交盟喜在芷兰间。

定王台小难留住，祗恐天边即予环。

李曾伯

李曾伯　宴湖南章漕乐语口号

使星一点寿星边，惠我三湘两阅年。

既付龟符还楚垒，便持犀节上尧天。

何参接踵新规在，侨札论心旧识然。

入对丹墀访南事，细陈霜颊障蛮烟。

李曾伯

李曾伯　宴嘉兴谢守乐语口号

辄从荀玉镇扶风，政事龚黄一样同。

白发归田嗟我老，黑头入相属之公。

萧然旧菊荒芜里，欣在甘棠蔽芾中。

诏下鸳湖天咫尺，好风行送画船东。

李曾伯

李曾伯　宴四川余制置乐语口号

分弓辍自侍臣班，来拥貔貅设汉关。

胆落毡裘千里外，指呼羽扇一麾间。

共期朴实工夫到，会见承平气象还。

荆益论盟如此酒，从今西雇释天颜。

李曾伯

李曾伯　杨州宴交代丘总领乐语口号

騱騱牡驾暂临边，淮海东头护玉旃。

春满四郊耕谷雨，云屯万灶饱炊烟。

平山柳絮随丝辔，新水桃共颺采船。

潋滟一杯拚却醉，明朝有诏侍甘泉。

李曾伯

李曾伯　夜分和郑小山韵二首

弓剑相随几历年，鬓毛斑剥饱风烟。

可怜芦叶胡笳地，又过菊花新酒天。

耳听骅骝还紫逻，梦随白鹭过青田。

家僮久问谋归未，想笑吾顽不可镌。

李曾伯

李曾伯　夜分和郑小山韵二首

塞上萧萧雨更风，秋来兴味与谁同。

短檠聊和灯前句，长槊休夸马上功。

挽二石弓陪一校，操方寸管较诸公。

到头等是为形役，尽付掀髯一笑中。

李曾伯

李曾伯　夜雨复晴

雨欲今朝忽又晴，客涂忧纬为关情。

木多未叶春几槁，桃已皆花水未生。

宿麦既辜秋陇种，新秧正候早田耕。

蛰龙何处深渊睡，乞取霆声为唤惊。

李曾伯

李曾伯　夜坐用韵简刘朔斋洪云岩

一线春从地脉回，工夫先是到江梅。

雪边竟觉丰标别，曾向玉堂堂上开。

李曾伯

李曾伯　夜坐用韵简刘朔斋洪云岩

风撼松梢夜作声，月昏水浅岁将更。

江头不用嫌凄冷，滕六分明玉汝成。

李曾伯

李曾伯　谒南岳

来谒衡岳山，未穷衡岳境。

爇香赤帝殿，恭祈国寿永。

婆娑禹指山，仅窥虬龙影。

分枝万派别，功与天地准。

悦亭万竹间，倚丘甫俄顷。

披云挹苍翠，俗虑须甦醒。

王事属有程，山容看难尽。

归来短篷底，梦断青松径。

云开为韩子，雪霁朱张咏。

必如三先生，人与此山称。

我生等培塿，安敢乔岳并。

好峰七十二，讵可一朝竟。

男儿万里眼，长啸付一瞬。

终朝摘星斗，寘身祝融顶。

李曾伯

李曾伯　一基节静江祝圣乐语口号

五叶尧{萤去虫加六}纪诞弥，庆流文祖已垂基。

星明南极老人行，春布东皇太乙时。

红入仙桃千岁实，青归御柳成年枝。

岭民喜见升平象，拜手同赓天保诗。

李曾伯

李曾伯　宜城道间

萧萧风雨问南关，客里单衣八月寒。

灯火数家栖逆旅，江山千里走插官。

飘零岐路凭诗纪，寂寞襟怀借酒宽。

亟写音书寄乡国，北山高卧尽平安。

李曾伯

李曾伯　宜兴山房十首

晓起炉烟一缕清，梵音缭绕槛轩行。

须臾日上松梢了，又听斋钟相斋鸣。

李曾伯

李曾伯　宜兴山房十首

斋罢鸡志转午天，地虚人寂境萧然。

两三衲子自来去，时取茶芽煮涧泉。

李曾伯

李曾伯　宜兴山房十首

檐影亭亭日正中，莓苔不扫绝尘踪。

闭门相共蒲团坐，看读华严一卷终。

李曾伯

李曾伯　宜兴山房十首

薄霭垂垂欲暮时，渐生霜气著征衣。

山深不见牛羊下，惟有樵人荷担归。

李曾伯

李曾伯　宜兴山房十首

烧罢天香月半昏，掩扃才了便呼灯。

窗前诵彻渊明赋，却傍禅床听葛藤。

李曾伯

李曾伯　宜兴山房十首

月暗山空夜倍长，清谈消遣睡毋忙。

山中新酒幸堪饮，何惜一杯相共尝。

李曾伯

李曾伯　宜兴山房十首

四壁寒蛩作苦吟，唤回旅梦约三更。

不知身在禅房宿，误听松风做雨声。

李曾伯

李曾伯　宜兴山房十首

薄薄新寒透被轻，醒来窗隙弄微明。

山中不用梅花角，自有枝禽报五更。

李曾伯

李曾伯　宜兴山房十首

俄顷钟声到枕边，朦胧晓色试霜天。

披衣欲起浑无事，赢得平明一觉眠。

李曾伯

李曾伯　宜兴山房十首

稚子敲门唤起休，金乌早照屋山头。

饭余欲看蟠松去，可是今朝作雨不。

李曾伯

李曾伯　乙未渡淮点军登寿春南楼

曾向春秋识此州，西风吹袂过淮头。

人还故老衣冠喜，我为中原草木愁。

屹若长城今重镇，弃如敝屣昔轻谋。

功名不是吾曹事，且对空山徙倚楼。

李曾伯

李曾伯　乙已题制参萧应父袭芳亭

细揽群英入此亭，重开八叶付公门。

无穷真意侵书架，不断清香对酒樽。

由实又花花又实，看孙生子子生孙。

主人不用平泉誓，自有根源六艺存。

李曾伯

李曾伯　以劝分出伏龙因谒武侯庙

庐存龙去迹成非，草木空山圣得知。

成败论人陈寿史，功名余恨少陵诗。

初心何只三分汉，伟略徒夸十倍丕。

半夜松声卷风雨，犹如抱膝啸吟诗。

李曾伯

李曾伯　忆幼子

膝下相随五阅秋，意其可以付箕裘。

祗缘老子身无福，致使佳儿命不修。

宿业结来知有自，暑行坏会复奚尤。

灵台一点知何处，痛入肝肠死则休。

李曾伯

李曾伯　益昌官舍简昞仲

不管天涯与海濒，万红千紫一番新。

楼头钟鼓三更雨，墙外莺花二月春。

风软雁奴归羽急，日迟鸠妇唤声频。

青门载酒浑闲事，愁杀英雄老塞尘。

李曾伯

李曾伯　因赋风筝与黄郎偶

竹君为骨楮君身，学得飞鸢羽样轻。

出手能施千丈缕，举头可问九霄程。

高穷寥旷宁无力，少假扶摇即有声。

所惜峥嵘能几日，儿曹偻指已清明。

李曾伯

李曾伯　阴风黄盆口

三日江行两日风，短篷掀舞浪花中。

危疑正贵须臾忍，静定将收造化功。

休叹退飞犹六鷁，会看遇顺若孤鸿。

挽回一息南薰力，稳送征樯秋浦东。

李曾伯

李曾伯　永州城南一士夫家可爱

二水城南路，谁人处士家。

不为轩冕累，尽洗市廛华。

庭立竹千个，墙留梅数花。

吾庐归未得，对此重咨嗟。

李曾伯

李曾伯　永州四十里头偶赋题郡驿

病躯羸马陟崔巍，扑面征尘抖擞开。

万古春愁借山隔，几番风信把花催。

染成湘泪笑邻竹，飘作寿妆辱梅。

捻尽吟髭无奈困，亟呼茗碗胜村醅。

李曾伯

李曾伯　咏衡岳禹柏

我来衡山下，古梵见老柏。

森然星野分，亶有神明力。

风霜饱更练，雨露富培埴。

岳灵共长久，造化与消息。

本盛柯叶茂，夫岂一朝积。

中断寻复续，生意仁一脉。

亦由功万世，何止祚四百。

五子叹将否，一旅少康出。

此殆皇天意，仿佛留禹迹。

倚为赤帝佐，正此苍官色。

存古追蠡在，比休玄圭赐。

稽首千万年，五丁谨封植。

李曾伯

李曾伯　咏荆州瑞莲

莲之为瑞固有之，水神岂肯轻种奇。

双花仅见子辱表，并蒂尝著原父诗。

未如今年荆州幕，拔萃出类罗方池。

二花三花四五花，至於六花同一枝。

根莇太华玉井藕，彷佛函德铜池芝。

晓来朝日千叶开，宛若群玉齐顷葵。

花工示人厥有象，岂止绿沉而红依。

花中独此号君子，爱莲有说闻濂溪。

方今众贤聚本朝，左右周召而皋夔。

朝和物和天地和，荐之千载之一时。

主人生平不好异，一见错愕开双眉。

此天产也岂人力，赋此直欲同僚知。

李曾伯

李曾伯　咏丫头岩

我尝采石山头见蛾眉，且看浓妆淡抹两湖宜。

何物老妪生此儿，又睹双髻尤为奇。

五丁刻画盘古时，黛绿常假山灵施。

春风阅尽不肯笄，素螺头立鬓不丝。

梳云沐雨容为谁，相逢婉变是似之。

古今知几经品题，我困暑役何能诗。

祗疑前川月鉴故半亏，嫦娥妒吝耶焉知非。

李曾伯

李曾伯　用从军古云乐为韵贺杨觉甫干

海宇材能盛，风云气类从。

一贤居上介，千里折遐冲。

咨事须孙楚，论诗得正封。

城东未为好，终不似乌龙。

李曾伯

李曾伯　用从军古云乐为韵贺杨觉甫干

明君切西雇，元帅作中军。

宾客湖南上，人才冀北群。

三鱣存绛帐，一鹗在青云。

磊磊轩天地，诗书有隽动。

李曾伯

李曾伯　用从军古云乐为韵贺杨觉甫干

求士近取材，论人远稽古。

郑公得杜陵，晋公有韩愈。

上思利社稷，下不愧宾主。

斯言宜服膺，余子未足数。

李曾伯

李曾伯　用从军古云乐为韵贺杨觉甫干

国有金汤在，邻修玉帛云。

夷侵由废雅，苗格自敷文。

当宁形宵虑，公车以岁闻。

便当从幕府，入校道山芸。

李曾伯

李曾伯　用从军古云乐为韵贺杨觉甫干

伊昔先贤心，天下等忧乐。

时分蜀道弓，虑世汉关钥。

挥刃得屠牛，察脉宽扁鹊。

岷峨望不浅，持酒为君酌。

李曾伯

李曾伯　用谈笑青油幕为韵贺吴叔永制机

取土虽多术，知人在片谈。

文书今倚重，谋议许相参。

饵陋贾生五，策明刘蜕三。

坤舆方厚载，朋利得西南。

李曾伯

李曾伯　用谈笑青油幕为韵贺吴叔永制机

动业登天难，易者付嬉笑。

公驾鹍鹏风，来把鲸鳌钓。

自比小管乐，致主在周召。

此突岂待黔，早晚有明诏。

李曾伯

李曾伯　用谈笑青油幕为韵贺吴叔永制机

弟兄眉最白，人物眼常青。

论事犹迎刃，谈兵若建瓴。

訏谟皆上策，道德有强形。

办却聊城矢，还书剑阁铭。

李曾伯

李曾伯　用谈笑青油幕为韵贺吴叔永制机

唐边重秦陇，蜀鉴在江油。

不易九鼎重，方兼四履忧。

其间不容发，自此可前筹。

局面西风异，从容夜观谋。

李曾伯

李曾伯　用谈笑青油幕为韵贺吴叔永制机

未登紫薇垣，惭依红莲幕。

於巷为遇主，自牖常纳约。

我生类巢燕，君闻羡皋鹤。

听取舆人言，岷峨小难首。

李曾伯

李曾伯　用韵答纸衾简云岩

骨胎尽出先生楮，醉梦常宜处士梅。

席上雪铺便我寝，帐中风动任渠开。

李曾伯

李曾伯　用韵答纸衾简云岩

欹枕犹存舒卷声，覆寒时与寝衣更。

价廉功倍人人燠，一幅春风造化成。

李曾伯

李曾伯　尤木石荐术士松庵求书以诗送之

冲寒得得过吾门，切莫谈天不原闻。

种木十年甘自许，寄梅千里欲何云。

人谁相记怀明月，我已无心等片云。

右向霸陵逢醉尉，不须与说故将军。

李曾伯

李曾伯　游千山观

自重来岭峤，岂暇访湖山。

缇骑行边了，戎旗护戍閒。

相看群玉外，一笑六郎间。

回首西风静，何愁老汉关。

李曾伯

李曾伯　游张公祠二首

坤灵阑迹汉何时，木石深山圣得知。

大声凿开真境秘，太虚蕴出众峰奇。

攀萝揽秀俯可即，秉烛穷幽远莫窥。

盍遣神龙谨封护，勿容俗子亦游嬉。

李曾伯

李曾伯　游张公祠二首

十年重过石桥行，松下清流载濯缨。

洞隔烟霞知地远，坛连仙佛信天成。

人如云意俱闲适，山带霜容似瘦生。

步出亭皋便归去，它时林壑又寒盟。

李曾伯

李曾伯　又和八窗叔见寄

寂寞寒枝问栖燕，柳疏梧老影熹微。

炊烟冷落犁荒垅，篷雨廉纤缆断矶。

拟阅旧书成懒癖，旋簄新酒解愁围。

家人不惯田园趣，刚道天寒盍早归。

李曾伯

李曾伯　又和答云岩

翠箔香销昨梦回，惊残楼角动寒梅。

夜来颇觉风霜薄，问讯南枝开未开。

李曾伯

李曾伯　又和答云岩

冰柱刘叉素有声，诗筒毋惜仆频更。

鸳鸯瓦上犹留伴，一霎南风又酿成。

李曾伯

李曾伯　又和梅韵

千里诗来字字香，品题著意到孤芳。

以千林表丈人行，洗万古凡儿女妆。

自是精神凌雪月，不妨风骨饱冰霜。

捻髭聊以酬清思，病笔欹斜愧小王。

李曾伯

李曾伯　又用韵

雪凝霜降不肯春，花神岂类妇人仁。

肯留年后供清思，分付东风与主人。

李曾伯

李曾伯　又用韵

妆点铜瓶分外春，惜花尤见主翁仁。

自怜白发衰如许，空对花前忆故人。

李曾伯

李曾伯　又用韵简朔斋

霜透青棱暖弗回，冰侵鹤骨瘦於梅。

床头幸有溪藤制，唤起家僮亟展开。

李曾伯

李曾伯　又用韵简朔斋

僮拥莆穰不作声，起来城上已残更。

郑衾还却披衣出，此际如何睡得成。

李曾伯

李曾伯　右司周昞仲亦用韵并和以谢之

谁将缺陷句彻名流，勾引春风入笔头。

廊庙喜登端士用，田园盍为故人谋。

曾芳草外思淮中，应海棠边念蜀游。

细雨挑灯成朗诵，剧谈如共峡江舟。

李曾伯

李曾伯　禹柏

奕奕衡山禹甸之，功成手植万年枝。

苍然柯派孤根出，如邮九州疏瀎时。

李曾伯

李曾伯　禹柏

星岳钟为一木奇，霜皮剥落类骈胝。

生从洚水初平日，阅尽青山无老时。

李曾伯

李曾伯　月峡城楼偶作

云羃前溪洞，烟荒隔岸城。

秋旗杂山色，晓角带江声。

驻骑须边静，维舟待峡平。

掀髯聊徙倚，一雁楚天横。

李曾伯

李曾伯　月峡重九感怀

落帽寻盟鬓久皤，今朝於此上嵯峨。

云收谷净山新霁，风定沙平水不波。

对菊使人怀古尔，思莼如我感时何。

明年把酒知何处，归到东篱更莫它。

李曾伯

李曾伯　岳阳送管顺甫还清湘

度岭来荆又戍西，惊涛险栈尽同之。

七年相与犹一日，万里偕还分两岐。

苕隐我归终此世，宝坊君到出何时。

交情果未轻捐弃，回首毋忘赠别诗。

李曾伯

李曾伯　曾总干以乃尊侍郎二诗见示和韵

别公知阅几桑阴，玉笋山中旧隐寻。

郾暮联镳来自旧，泾舟共楫继由今。

一门翁季芝兰味，四海弟兄金石心。

塞上西风渐萧瑟，书来毋惜寄规箴。

李曾伯

李曾伯　曾总干以乃尊侍郎二诗见示和韵

畴昔风云共壮游，笑吴夏口蜀江油。

我犹乘险凛孤注，君早得闲先几筹。

目底阿蒙元龌齪，膝间文度尽风流。

个中妙理谁能会，且向平原唤督邮。

李曾伯

李曾伯　赠富春子

向说淮东役，江东始见时。

相逢无别语，所问者归期。

戎马纷何已，尝龟圣得知。

天津桥上看，成此蔡功谁。

李曾伯

李曾伯　赠黄虚舟

君不见君家知命今师日，白衫骑驴人不识。

当时画作梁园图，惟有龙眠老仙笔。

又不见异时知命离戌州，终身原学陶朱游。

能令太史为著语，此比西子同扁舟。

君今名在嫡孙行，数载浮家渚宫上。

秋风细起鲈鱼钓，落日驮成院花样。

孤篷短辔万两奇，一朝复见江南诗。

风流信是古难继，亦有轩轾谁为之。

我知长耳困皁枥，突市冲篱久狂蹶。

逢京光节仅免辱，入华阴门几遭诘。

不如小艇枫荻洲，水天碧处盟沙鸥。

凌波三叹洛妃恨，招魂一洗湘累愁。

骑驴不下竟为惑，纵苇所之乐何极。

与今坐上嘲子瑜，争似舟中怀李白。

奚庸二亩藜苋图，足归一枕黄粱娱。

持竿鼓枻贵适我，解鞍截镫无从渠。

厥今龙眠麟笔不可复，太史鸾胶尚堪续。

我亦苕溪渔隐徒，亦有水调遗子以一曲。

李曾伯

李曾伯　赠柯山道士郑云谷来住沣之洞辰二首

本是住山人，来作开山计。

云出元无心，有心为云累。

执柯与纫兰，如幻亦如寄。

神游有昆蓬，御风归欤是。

李曾伯

李曾伯　赠柯山道士郑云谷来住沣之洞辰二首

道人本分事，不用达人诗。

烟霞痼疾间，风月陶写之。

漆园直寓言，谪仙岂吾师。

卷怀置心斋，焚芗比希夷。

李曾伯

李曾伯　赠李尉归霅川

佩弦示良规，恤纬寓忧抱。

人为海鸥惧，谁谓屋乌好。

子别肯赠言，我愧未闻道。

药石十数字，唤醒知几早。

李曾伯

李曾伯　赠林相士

卖卜长安作漫游，裹粮千里为报谋。

时危贵得班超相，命薄那能李广侯。

术挟瑟竽虽易售，话逢枘凿亦难投。

江头雨滑东风急，挑却行包归去休。

李曾伯

李曾伯　赠闻人松庵

官术犹能手不龟，子之为术亦如之。

价增三倍玉麟雇，言订千金木石诗。

鸥鹭寻盟吾自计，鷃鹏舆论界发尔何为。

异时蓬蓽来相验，直说太平卿相谁。

李曾伯

李曾伯　赠相士陈林过金陵

疲於吏事老於兵，不特头方命亦屯。

成败固非予逆睹，穷通何用子前陈。

登朝不是鸢肩相，守塞尤惭燕颔人。

见说江东多福德，亟须洗眼望堂麟。

李曾伯

李曾伯　赠相士钱嫰溪

塞北烟氛扫未开，何劳青眼过江来。

道人已办游山屐，福将谁胜上马杯。

李曾伯

李曾伯　赠杨户曹

壮年游戏宝峰傍，梦觉黄粱鬓尽霜。

旧俗几家罹变故，远人千里叹清扬。

酆南松槚烦君访，剑北榛芜动客伤。

赖有柳州诗唤起，莫言安顿便思乡。

李曾伯

李曾伯　赠郑通庵

与子前言戏，驾人昨梦然。

办心求学道，绝口戒谈天。

适我烟霞外，任渠牛斗边。

明年茅屋下，共玩养生篇。

李曾伯

李曾伯　招里巷友和韵

小有家林适，归来已恨迟。

引杯怀楚舞，饱饭和陶诗。

慷慨多新语，绸缪半旧知。

夜深桥雪滑，亟命短筇支。

李曾伯

李曾伯　昭君溪

巴峡向来惟屈姊，汉宫奚事出明姬。

当时本有平戎术，中国难容绝世姿。

忍死定仇娄敬策，惜生不遇武皇时。

后人却恨毛延寿，断送春风入远夷。

李曾伯

李曾伯　枕上偶成

官辙驱驰遍四郊，老来於此尚投胶。

绸缪先事心为碎，展转中宵睫不交。

贪鼠驱无容出穴，惊乌疑恐弗安巢。

灯残衾薄新寒力，听彻更筹五五敲。

李曾伯

李曾伯　知刘舍人咏秋千

院落阴阴卷昼帘，彩绳高挂矗青天。

纤腰对蹴争先起，香汗交流倦欲眠。

花畔惊呼簪珥坠，柳梢时出彩罗鲜。

可怜墙外行人恼，应费长安酒价千。

李曾伯

李曾伯　蜘蛛和韵

物有小而智，虚檐寄微缕。

了不介天地，何以芘风雨。

蜂虿尝自投，螳螂不敢侮。

去面类汤纲，取象得羲罟。

丝吐虽非蚕，蝇视有如虎。

真巧非人为，羞煞金针女。

李曾伯

李曾伯　至金泉登聚鹤楼

我住华亭惯识伊，九皋仙去逐云飞。

北山久为悲空帐，赤壁还曾梦羽衣。

姑和黄楼崔颢赋，为邀华表令威归。

腰缠却笑扬州客，应对金泉愧子微。

李曾伯

李曾伯　至清湘驿和己酉壁间韵

冰霜染得鬓毛深，又复钩辀听岭禽。

老马已非筋力旧，好山重见面颜今。

地饶风物皆春意，天念尘烦为午阴。

转首十年成一梦，龙蛇满壁富新音。

李曾伯

李曾伯　至颍州访故老

去汴五百里，通淮十八村。

荒原王翦骨，废井伍奢魂。

旧筑河南坞，新城塞北屯。

百年上遗爱在，六一故碑存。

李曾伯

李曾伯　仲宣楼落成和吴深源制参韵

巍楼耸立千仞壁，熊楚奇观此其一。

苍龙夭矫出一头，下瞰七泽乾坤浮。

平远献状呈几席，气势弹压东西州。

仲宣襟抱六合隘，生阅曹刘几成败。

当时徙倚落日边，岂计嘉名镇长在。

高谈犹想四座惊，好语意得由天成。

景升逝矣建安往，岂浊斯足清斯缨。

今朝我与群贤集，负景还能类前日。

斯楼者天台公，扬厉其谁会椽笔。

嗟今视昔后视今，君子思远而忧深。

运方济泰月在临，有如此水舟同心。

芳名起日炳若揭，老子婆娑众宾悦。

李曾伯

李曾伯　仲宣楼落成和吴深源制参韵

东都一星下东壁，粲以文鸣斗南一。

玄德髀肉瞒白头，俯仰宇宙俱沤浮。

主人景升帝王胄，风土更羡远中州。

安能不粟效夷隘，活着期扶弈枰败。

仲华解笑人寂寂，历落山川旧图在。

夜深旅梦鸡唤惊，崇楼百尺般手成。

凭阑四雇万虑起，乡邻宁不思冠缨。

英雄海内方麇集，长忆永平太平日。

在心为志流为诗，吾岂争雄鹦鹉笔。

风流好事传到今，岂知汉泽入人深。

暇日载酒清流临，名篇雒诵吾心。

偈言玩味犹谛揭，意趣充然刍豢悦。

李曾伯

李曾伯　重过岳阳

无役数千里，重来十四春。

山城风景旧，人物岁时新。

官舍多陈迹，君山是故人。

楼头一杯酒，聊涤客襟尘。

李曾伯

李曾伯　重庆阃治十咏　横舟

不早浮槎去，焉能罔水行。

叩舷谁共语，载不尽高情。

李曾伯

李曾伯　重庆阃治十咏　华明堂

要识披图际，还同枉驾时。

未应成否论，汉德有兴衰。

李曾伯

李曾伯　重庆阃治十咏　集思堂

先以一诚格，斯能众正招。

要来堂下蔑，勿猣帐中超。

李曾伯

李曾伯　重庆阃治十咏　六角亭

四维风折势，一片雪同规。

花竹丛间着，开樽沦苟茗宜。

李曾伯

李曾伯　重庆阃治十咏　龙虎屏

不逐风云去，盍求山泽安。

祗怜当笔者，空作画屏看。

李曾伯

李曾伯　重庆阃治十咏　生意堂

硕果食难尽，其机运不停。

岷峨几霜雪，依旧草青青。

李曾伯

李曾伯　重庆阃治十咏　一廉堂

九重怀井络，一字侈奎章。

来者思冰檗，其毋顷刻忘。

李曾伯

李曾伯　重庆阃治十咏　吟啸

坐却并州骑，行思楚泽渔。

斯亭着斯客，斯意竟何如。

李曾伯

李曾伯　重庆阃治十咏　友石

卓尔有所立，俨然即之温。

他疑攻玉异，并谊断金存。

李曾伯

李曾伯　重庆阃治十咏　尊安堂

尧舜君民学，吾儒共讲磨。

一毫如有愧，其若此堂何。

李曾伯

李曾伯　重阳登益昌锦屏山

徙倚阑干目送间，山容姨我亦苍颜。

恍思戏马登吴会，拟逐飞鸿度汉关。

草木与俱嗟岁月，古今无恙只江山。

天公幸自无风雨，一笑黄花分也悭。

李曾伯

李曾伯　舟过霅川二首

一簇楼台锁翠烟，雨疏溪阔晚秋天。

西风吹老芙蓉院，两两鸥凫傍水眠。

李曾伯

李曾伯　舟过霅川二首

水绕眉峰碧一湾，荻花枫叶暮生寒。

呼船催向渔村宿，要买鲜鲈荐晚餐。

李曾伯

李曾伯　诸友迟留待雪再用韵

护风须饮剧，待雪拚眠迟。

举席俱佳客，挥毫尽好诗。

冷芗梅畔觉，清响竹间知。

莫忆征鞍梦，从渠月下支。

李曾伯

李曾伯　自和

北帝东皇竞化工，六花吹满鬓毛松。

谁令霓卫铺张晓，来与牛鞭断送冬。

宝历明朝新纪凤，珠宫昨夜起骊龙。

驱寒乞取酒泉郡，何必荆州万户封。

李曾伯

李曾伯　自和

老态龙钟雪满头，黄花招我对清秋。

东篱幸可安吾土，南服何堪典此州。

莫忆风巾游汉渚，早呼雨笠访沧洲。

明年把酒知何处，预约家僮酿景蚁浮。

李曾伯

李曾伯　自和

不夜城头著此亭，东皇幻化一何神。

相将莲炬催芳夕，来俾梅花作好春。

自腊月前尤可喜，觉西风外已无尘。

衔枚晓奏鹅池捷，为问和门有此人。

李曾伯

李曾伯　自和

才听鸣蜩叶底声，倏闻振羽草根吟。

物情感我千线鬓，时事萦人一片心。

读易床头新课业，回文机上旧光阴。

客怀休用嗟畴昔，更老那知得似今。

李曾伯

李曾伯　自和

一壑冯夷宅，五丁盘古开。

天将作甘澍，地岂著浮埃。

梭化雷陂去，槎乘星渚来。

犹疑真隐在，搜访莫徘徊。

李曾伯

李曾伯　自和

旅顿饭足饱，村帘酒莫赊。

暮龄嗟客路，春事属山家。

蕨长竹将笋，梅残李始花。

问翁何处去，岭外有烟沙。

李曾伯

李曾伯　自和

百尺城头著画阑，当年气欲压人寰。

天机野马浮游外，世事沙鸥浩荡间。

俗靡风颓畴底柱，功成身退盍循环。

君看方册中前鉴，办取轻帆及早还。

李曾伯

李曾伯　自和

最高楼上又层阑，目短元龙空海寰。

栋宇地雄千嶂表，金汤天设两江间。

西风障面曾筹檄，夜月胡床忆佩环。

老去凭虚心辄悸，蜀城虽好不如还。

李曾伯

李曾伯　自和山房十咏

新来诗思与秋清，野径无人适意行。

道尽青松知小雨，隔林怪在竹鸡鸣。

李曾伯

李曾伯　自和山房十咏

闲云一片在尧天，乞得归栖岂易然。

肉食半生空白发，且餐湘菊荐寒泉。

李曾伯

李曾伯　自和山房十咏

坡翁昔爱是山中，我以何人敢比踪。

筑室买田居此了，闭门读易保吾终。

李曾伯

李曾伯　自和山房十咏

人生须富贵何时，驷马还家只布衣。

林壑幸便麋鹿侣，不堪寒色逐人妲。

李曾伯

李曾伯　自和山房十咏

禅房寂寂夜昏昏，相对长明一点灯。

举似新诗共僧话，笑侬绮语污溪藤。

李曾伯

李曾伯　自和山房十咏

尺寸功名几短长，区区驰骛等空忙。

皮毛尽剥丹心在，世味风霜已饱尝。

李曾伯

李曾伯　自和山房十咏

萧萧风籁助清吟，秋去冬来令又更。

惟有老禅都不管，任它檐铎作何声。

李曾伯

李曾伯　自和山房十咏

邻有山田价似轻，拟求种秫效渊明。

相逢村叟问谁者，叹息年来主屡更。

李曾伯

李曾伯　自和山房十咏

真机浑不露中边，自是闲中小有天。

一饮天拚今日醉，万金不博五更眠。

李曾伯

李曾伯　自和山房十咏

舟子来催归去休，朔风吹浪打船头。

挑包又作家林计，还是梅开酒熟不。

李曾伯

李曾伯　自湘赴广道间杂咏　飞燕

瞥见谁家燕，才惊社日临。

洛花移种否，唤起故园心。

李曾伯

李曾伯　自湘赴广道间杂咏　古木

古木列官道，春风老干柯。

炎涼知几变，来往阅人多。

李曾伯

李曾伯　自湘赴广道间杂咏　兰花

行尽离骚国，春深未见兰。

容非隐君子，甘老蕨薇间。

李曾伯

李曾伯　自湘赴广道间杂咏　李花

昨夜孤村宿，春深人寂寥。

庭前一株李，为我缟中宵。

李曾伯

李曾伯　自湘赴广道间杂咏　蟠松

红紫竞芳丛，中蟠一古松。

春风自来去，吹不劝苍龙。

李曾伯

李曾伯　自湘赴广道间杂咏　山樊

不见花开处，香浮七里村。

试从负外觅，端是有山樊。

李曾伯

李曾伯　自湘赴广道间杂咏　桃李

仙李明炫夜，夭桃艳当春。

便将花作主，聘与玉为人。

李曾伯

李曾伯　自湘赴广道间杂咏　湘竹

纹竹起嫔虞，因怀二女居。

君泪夫人泪，思欤抑怨欤。

李曾伯

李曾伯　自湘赴广道间杂咏　永州晓行

推枕月微明，登车才五更。

啼破千山暝，枝禽三两声。

李曾伯

李曾伯　阻风池州界

拟以风斯下，胡然日在兹。

一头聊且避，入面欲何施。

坎有险如此，需於沙待之。

姑陪鹏力厚，万里看南为。

李曾伯

李曾伯　阻风固城湖

历峡浮江万里归，一湖乃尔尼留之。

由吾天籁偶相值，岂汝川灵敢肆欺。

上水虽饶趋下例，北风会有转南时。

浮生只作无心看，何用咨咨咄咄为。

李缯

李缯　晓步

晓步闲随蛱蝶行，村南村北雨新晴。

山花野草自幽意，而谷一声春水生。

李占

李占　贾司仓祠

为诗直欲无前古，留骨如今锢一山。

富贵录年人曷在，只君诗价满人间。

李昭述

李昭述　书用师庵

架泉龛石搆幽栖，竹树阴森锁翠微。

珍重支郎得高趣，一庵一榻自忘机。

李昭述

李昭述　送张待制知越

严助厌承明，东南抗使旌。

箕裘汉相子，屏翰越王城。

胜概须留赏，僲舟莫计程。

湖光八百里，风月有馀清。

柘

柘　分水岭

东西水去吼雷霆，左右山排剑戟陈。

天固无心开宇宙，地如有意限江闽。

榆关北辨夷兼夏，剑阁西分蜀与秦。

到底乾坤同一视，舟车何处不通津。

柘

柘　题敬荣堂

周君篵室东南隅，训友仲季勤诗书。

求名于我我不语，为君邈取棠棣图。

棠棣诗成喻恩义，郑氏笺诗寓深意。

上华下萼两相扶，枝干光华能覆庇。

兄弟本是同枝生，譬诸华萼齐敷荣。

蔓草难图段不弟，尺布可缝嗟尔兄。

君家昆仲俱秀敏，愿笃萱堂眉寿庆。

勉旃覆弟有馀荣，戒尔事兄须尽敬。

数椽雅谈标新题，为君更作敬荣诗。

敬荣之善不可独，馀波亦诏吾痴儿。

李渏

李渏　普熏院

征鞍晓踏山头月，客袂昼披松下风。

况有禅堂供偃息，陶然一枕梦槐宫。

李渏

李渏　普照院

青山绕屋蓝光重，流水冲阶碧藓滋。

独坐午窗谁晤语，鹧鸪声里竹阴移。

李缜

李缜　句

江头千树玉模糊。

李缜

李缜　句

暗香都自著人来。

李缜

李缜　句

芒韕远觅香业处。

李缜

李缜　句

兰替天香蜜替黄。

李缜

李缜　句

客愁春恨两茫茫。

李缜

李缜　句

可怜几许怀春意。

李缜

李缜　句

南园北园花满风。

李缜

李缜　句

借发明年最早花。

李缜

李缜　句

女鬟夸巧幻寒芳。

李缜

李缜　句

几回醉嚼春风骨。

李缜

李缜　句

几回梦作药间蝶。

李缜

李缜　句

何人月下此幽寻。

李缜

李缜　句

蜂撩蝶嬲不相饶。

李缜

李缜　句

从教革带减诗鑗。

李缜

李缜　句

惆怅晚来风定后。

李缜

李缜　句

可怜风味故依然。

李缜

李缜　句

童初宫里雨斑斑。

李缜

李缜　句

又遣相思梦到家。

李缜

李缜　句

疑与月相吞。

李缜

李缜　句

疑是西湖处士魂。

李缜

李缜　句

眼明初识道家装。

李缜

李缜　句

行人将底酬春色。

李缜

李缜　句

莫嫌春浅花房小。

李缜

李缜　句

驼裘几折犯寒花。

李缜

李缜　句

直似山阴雪下时。

李缜

李缜　句

天与风流春与娇。

李缜

李缜　句

鶗鴃一声春事空。

李缜

李缜　句

酥滴寒英露滴香。

李缜

李缜　句

似嫌时世妆梳浅。

李缜

李缜　句

浅笑微颦尽断肠。

李缜

李缜　句

岂待世间桃李风。

李缜

李缜　句

仙衣襞积素中单。

李振祖

李振祖　饮城楼

山外晴云数点鸦，寸心芳草共天涯。

夕阳城上游人少，十二栏干杨柳花。

李之才

李之才　奉答勤师山中见寄

羡子幽栖地，空山十月天，

清檐朝饭后，寒壁夜深禅。

霜树留残果，冰崖断旧泉。

刘雷好为社，邑客有谁贤。

李之才

李之才　行次凤州

去年三月洛城游，今日寻春到凤州。

欲托双鱼附归信，嘉陵江水不东流。

李之纯

李之纯　驾幸太学

羽卫金舆焕彩章，天街端去入虞庠。

严师致奠初加拜，延讲终篇不计行。

万乘屈尊先郡国，诸生赐坐亚侯王。

辅臣归美荣歌咏，首发清风政事堂。

李之纯

李之纯　西园辩兰亭和韵

绿叶织长间紫茎，蜀人未始以兰名。

有时只怪香盈室，此日方传誉满城。

恩意和风扬馥郁，光荣灏露滴清英。

庭阶若不逢精鉴，何异深林静处生。

李之纯

李之纯　雪后

玉环晕月蟠长虹，飞沙卷土号阴风。

黄云幂幂翳晴空，屋头唧唧鸣寒虫。

天符夜下扶桑宫，玄冥震怒鞭鱼龙。

鱼龙飞出沧海底，咄嗟如律愁神公，

急襫北斗卷云汉，凌澌卷入天瓢中。

椎璋碎六华，剪出寒珑璁。

翩儇作穗大如手，千奇万巧难形容。

恍如堕我银沙界，清光皜夜寒杝胧。

肝肠作崇耿无寐，试把往事间追穷。

男儿生须衔枚卷甲臂琱兮，径投虎穴策奇功。

不然羊羔酒帐玻璃钟，侍儿醉脸潮春红。

谁能蹇驴驼著灞陵东，骨相酸寒愁煞侬。

屏山正吐黄虀气，笑倒坐间亡是公。

李之纯

李之纯　真味堂

问渠真味若为言，不著盐梅也自全。

鼋鼎大夫徙染指，曲车公子谩流涎。

胸中已有五千卷，徽外更听三两弦。

此老清馋何所嗜，宦途嚼蜡已多年。

李知退

李知退　洞霄宫二首

霁色横空碧，凉飚透客襟。

萦回山九锁，崭绝石千寻。

爱景心虽切，怀贤意更深。

摩挲旧诗刻，拥鼻独行吟。

李知退

李知退　洞霄宫二首

早已飞升去，人间不记年。

潜龙犹守卫，飞鼠尚蹁跹。

烟锁栖真洞，云横抚掌泉。

徘徊空竟日，令我忆坡仙。

李知退

李知退　昊天道院

脱屣繁机后，骑鲸到此山。

一编藏玉笈，千古镇雪关。

仙仗今虽远，龙鳞尚欲攀。

凝尘横御榻，拜起涕应潸。

李知退

李知退　景灵旧钟

思昔祥符日，先皇建景灵。

六飞亲奠币，万国尽来庭。

睹物知全盛，闻声识典刑。

孤臣肠九折，不忍视斯铭。

李知孝

李知孝　句

秋雨梧桐皇子宅，春风杨柳相公桥。

李知已

李知已　题灵岩洞

三岩九洞绝尘寰，问讯真人得纵观。

丹就已乘仙鹤去，云深元有老龙蟠。

铁船泛海源流远，玉柱擎天星斗寒。

劈破莓苔认诗句，欲归传作画图看。

李埴

李埴　白马湖

白马湖光绿染衣，兰舟溶洋彩鸳飞。

闲愁不到秋风后，听唱蛮歌月下归。

李埴

李埴　句

日射红鸾扇，风清白野樽。

李埴

李埴　离巫山晚泊棹石滩下

黄昏风雨阻江滨，翠绾群峰莫色匀。

一夜子规啼到晓，孤舟愁杀未归人。

李埴

李埴　上巳从史巫山超过{左衤右弗}饮江皋

风沙一夜卷冥冥，晓色曈曚上翠屏。

薄宦驱人成老大，佳时得酒慰飘零。

红馀晚树迷幽谷，绿涨晴波失远汀。

却是崇山兼峻岭，看来浑不减兰亭。

李埴

李埴　四恩岩

疲筇扪石上，大野俯栏窥。

洞穴通诸顶，泉流接两地。

李埴

李埴　竹斋题事

低斋结空野，小竹移孤林。

斋闲竹净好，日媚幽人心。

南方夏厌暑，独此留残阴。

戛雨挫促梦，穿风搜凉襟。

长茵展丽藓，乱歌奏欢禽。

侍奴裹村服，语客抛尘簪。

志高成利犇，思爽生诗淫。

值圣喜盈卷，感古悲人琴。

山迎稳履远，月勤澄杯深。

荣名虽未染，幸亦非烟沉。

李植

李植　句

野堂吹落读残书。

李至

李至　残春有感

阴阴垂柳转黄鹂，肠断残春欲去时。

白雪乱堆飞絮地，红须半在落花枝。

园林向晚深藏郭，野水新晴暗入池。

最是牡丹堪痛惜，风吹雨打渐离枝。







卷171

李至

李至　残春有感

年年九十日春风，风雨多端复在中。

一盏更还辜我绿，乱花知是为谁红。

树头啼鸟疑相劝，窗下吟生似不通。

可惜芳晨莫虚过，眼前便作白头翁。

李至

李至　春色渐浓物华相恼又依前韵更得恶诗既导鄙怀且嘲芳景自犹窃哂何况

感恩言发即涟如，鹤已乘轩十载余。

抱病尚通金阙籍，避荣犹掌玉皇书。

目难看字垂垂暗，发不胜簪渐渐疏。

安得安边一长策，少酬明主定狼居。

李至

李至　春色渐浓物华相恼又依前韵更得恶诗既导鄙怀且嘲芳景自犹窃哂何况

春色融怡画不如，落花狼籍晓风余。

流莺为尔难忘酒，迟日教侬又废书。

芳草芊芊行欲遍，垂杨嫋嫋折来疏，

到头别卜连园地，悔学齐婴近市居。

李至

李至　奉和独赏牡丹

绕台依榭一丛丛，紫映黄苞白映红。

烂漫只因前夜雨，馨香无奈此时风。

暖融春色交相妒，繁{左日右煞}晴阳艳欲烘。

应恨官高少同赏，罇前不得召邻翁。

李至

李至　奉和对海红花见寄之什

春风仙杏枝，倏忽吹成果。

暮雨牡丹苞，凄凉飘去我。

独有海红花，一丛千万朵。

深似猩血染，香於麝脐破。

繁压玉栏霞，红烧翠鬟火。

俗呼锦被堆，又有何不可。

仆射多才情，新停济川舸。

闲绕复相思，醉袖花边嚲。

吟成数十字，字字明珠颗。

鱼目辄还公，莫笑轻酬么。

李至

李至　奉和对雨闲吟之什

南风吹雨骤还收，五月帘栊却似秋。

陌上莫嫌行未得，田中应待足方休。

休垂折角冲寒点，马浸障泥过漫流。

遥羡文昌新右相，醉吟时伏一金瓯。

李至

李至　奉和牡丹盛开之什

主人多思惜芬芳，醉绕吟攀自是常。

烂欲烧丛浑是焰，稼来薰物甚於香。

妒偎罗绮迷春眼，狂聒笙歌费酒肠。

久病劳公误相问，不同前作粉闱郎。

李至

李至　奉和小园独坐偶赋所怀

歌舞林亭不外求，朝回多著道衣游。

蔷薇点缀勾栏好，薜荔攀缘怪石幽。

泥浸落花红片湿，鸟啼深树绿阴稠。

春风去便还经岁，莫负芳菲醉即休。

李至

李至　伏奉佳句猥寄鄙夫辄写丹诚仰依高韵

独惭师长念遗簪，长感知心在寸心。

要路未离扶遣进，闲曹因病放教吟。

风鹏虽远丹霄势，月兔犹依绿桂阴。

从此期公惜高鉴，休将白雪换巴音。

李至

李至　伏蒙承旨学士特赠宠招惭非喜客陪列仙于丹地观盛事於玉堂御题禁署

昔陪群彦在鳌山，今日重来赴玳筵。

才向玉堂观圣札，又离瑶席睹宸篇。

二南绝唱人惊骇，三体神踪凤折旋。

坐久庭柯移午影，饮酣宫吹递香烟。

吟求视草笺分写，醉假通中枕暂眠。

俗客不知仙禁近，高歌共乐太平年。

李至

李至　寄献仆射相公

病无憀赖负重阳，虚过东篱烂漫黄。

把酒不成陶令醉，脱巾空羡孟嘉狂。

鸿声历历高横汉，云影离离薄护霜。

珍重风流贤相国，此时闲卧奏清商。

李至

李至　节假之中风气又作仅将伏枕固难登门更献五章代伸一谒疲兵再战已取

出门何所适，马亦认余情。

转曲才东去，嘶风便北行。

树高墙外见，犬熟道边迎。

何处多相对，南轩景最清。

李至

李至　节假之中风气又作仅将伏枕固难登门更献五章代伸一谒疲兵再战已取

出门何所适，秘阁倚宫墙。

风递禁中乐，日闻天外香。

移屏画鹤立，开帙蠹鱼藏。

不觉新诗债，朝来又一箱。

李至

李至　节假之中风气又作仅将伏枕固难登门更献五章代伸一谒疲兵再战已取

出门何所适，他处迹皆疏。

不是陪端揆，多应访老余。

文章今大手，道德古名儒。

何必逢荀令，馨香自有余。

李至

李至　节假之中风气又作仅将伏枕固难登门更献五章代伸一谒疲兵再战已取

出门何所适，遇兴即留连。

野寺微茫雪，渔家冷淡烟。

地炉寒拥坐，瘿枕醉欹眠。

帝顾应相笑，吾心自泰然。

李至

李至　节假之中风气又作仅将伏枕固难登门更献五章代伸一谒疲兵再战已取

出门何所适，门外雪如花。

不是居兰省，应须在酒家。

炉灰香爆栗，庭叶碎烹茶。

欲访山阴戴，孤舟去路赊。

李至

李至　那日获诣芳园窃见新栽丛竹萧然可爱不能无诗辄献五章望垂台顾

园中比比是花栏，只欠修篁十数竿。

时见此君怜淅沥，春来何处得檀栾。

黄初换叶应深惜，绿未成阴已好看。

看取北窗风更冷，不须炎月用冰盘。

李至

李至　那日获诣芳园窃见新栽丛竹萧然可爱不能无诗辄献五章望垂台顾

子猷曾有风流语，一日不能无此君。

相国近添萧洒兴，数茎应怪乍离群。

宽围朱槛朱犹湿，密占青苔青自分。

若见仙翁莫轻许，携将飞入葛陂云。

李至

李至　那日获诣芳园窃见新栽丛竹萧然可爱不能无诗辄献五章望垂台顾

疏篱簇簇湘江畔，翠美森森淇水边。

争似移归深院里，真同画向后堂前。

粉筠就惜裁龙笛，霜锸还惊断马鞭。

不是多情谁解爱，手栽吟绕溉新泉。

李至

李至　那日获诣芳园窃见新栽丛竹萧然可爱不能无诗辄献五章望垂台顾

节节皆匀叶叶疏，相门翻似子猷居。

狂根或带移时土，细草应劳种后锄。

醒酒韵寒初惬意，出墙梢健已凌虚。

不须更用他泉溉，霖雨才收必有余。

李至

李至　那日获诣芳园窃见新栽丛竹萧然可爱不能无诗辄献五章望垂台顾

欲取琅玕斸翠苔，北扉特为尔新开。

手题诗句从僧觅，亲卓筇枝拣地栽。

红粉绕丛遗钿朵，绿醪偷影入金杯。

莫忧裁作渔竿用，已向幡豨下钓来。

李至

李至　偶述鄙怀奉呈仆射相公

从来迂僻寡朋俦，今日优恩岂自酬。

抱病也容居粉署，好吟仍使在蓬丘。

利名场里心尤拙，少俊丛中鬓独秋。

早晚东山拂衣去，愿携鸠杖从公游。

李至

李至　仆射相公思缛春荣词含古雅忽成绝唱以导高情仍率短才俾次前韵安敢

行穿花竹户庭幽，只下堂阶便且游。

红蕊向人含艳态，黄莺代客说春愁。

绕床文史堪怡悦，满席笙歌好献酬。

未必此时閒适趣，不如前日凤池头。

李至

李至　仆射相公心鹤算渐高鸿恩未答形於章句冠彼诗流蒙见寄之荣感爱忘之

久病心情只自宽，茫茫世事有多般。

一窗青史真堪爱，满马红尘未必欢。

觅句静拈鸡拒笔，纳凉闲戴鹿胎冠。

唯惭报主无丝发，欲话归山启口难。

李至

李至　仆射相公以望重位高识分知足因书台抱遽成雅章清若振琼烂如裁锦猥

霜毛种种已难簪，圣代归田又未甘。

今日忝尘何啻足，昔年贫贱尽曾谙。

图书府里闲堪爱，骚雅门中乐自躭。

唯恨病来春枉过，花前辜负旧醺酣。

李至

李至　尚欠四章别成十首强抽思更续残篇篇既一而意重气已衰而词困愿容衔

潘园谢墅想难如，永日风暄宿雨余。

啼鸟有情疑劝{下缺}。{上缺}喜见春。

李至

李至　尚欠四章别成十首强抽思更续残篇篇既一而意重气已衰而词困愿容衔

池馆渐佳天渐暖，一游应许奉平津。

李至

李至　暑夜偶作

竹气荷香夜转清，趁凉移簟绕空庭。

坊门有月几多树，池水无风三四星。

何处一蝉犹切切，此时残漏尚丁丁。

可怜好梦谁惊觉，正恋五湖吹酒醒。

李至

李至　所苦之中无以遣闷更堤题新竹别献五章幸赐披览

不似溪边本自芳，且须将护少同防。

儿童纵未骑为马，邻舍潜应引过墙。

李至

李至　所苦之中无以遣闷更堤题新竹别献五章幸赐披览

乾箨坠莎何用扫，嫩根撑砌莫嫌妨。

就中此地尤难得，恼杀东都白侍郎。

李至

李至　所苦之中无以遣闷更堤题新竹别献五章幸赐披览

荜为扉阖槿为籵，不似公家地尽宽。

阶下才容数片席，窗前也种十余竿。

蜗牛舍畔幽丛小，行马门中翠影寒。

应似鹪鹩与鹏鸟，一枝层汉各心安。

李至

李至　所苦之中无以遣闷更堤题新竹别献五章幸赐披览

请公屈指数朱门，谁肯孜孜爱此君。

小槛纵多栽紫艳，闲庭且要曳红裙。

三冬翠色终难犯，五月秋声早已闻。

不是风流贤宰相，何人移尔人花群。

李至

李至　所苦之中无以遣闷更堤题新竹别献五章幸赐披览

疏丛宜少不宜多，多后盘根不奈何。

出槛新枝羒冠冕，上阶狂笋碍笙歌。

傍翘野鹤人难画，对酌罇醪日易过。

若更引泉兼雅称，门前咫尺是长波。

李至

李至　所苦之中无以遣闷更题新竹别献五章幸赐披览

牡丹灼灼看何厌，芍药夭夭种已多。

却要閒红兼閒紫，不辞侵迳复又莎。

旧根今岁移才活，新笋前春出便过。

犹欠小桃花两树，夹丛争艳压枝柯。

李至

李至　桃花犬歌呈修史钱侍郎

宫中有犬桃花名，绛缯围颈悬金铃。

先皇为爱驯且异，指顾之间知上意。

珠帘未卷扇未开，桃花摇尾常先至。

夜静不离香砌眠，朝饥只傍御床餧。

彩云路熟不劳牵，瑶草风微有时吠。

无何轩后铸鼎成，忽遗弓剑弃寰瀛。

迢迢松阙伊川上，远爱龙輴十数程。

两眦涟涟似垂渋，骨见毛寒顿憔悴。

万人见者倍伤心，微物感恩犹若是。

韩卢备猎何足嘉，西旅充庭岂为瑞。

闻君奉诏修实录，一字为褒应不曲。

白鱼赤雁且勿书，愿君书此惩浮俗。

李至

李至　题义门胡氏华林书院

墙头翠色云分岭，井底泉声瀑落崖。

讲席日闻谈俎豆，书厨时见整竿牌。

野猿有果频窥槛，山鸟无人忽下阶。

好是鲁儒争就学，不辞千里过江淮。

李至

李至　庭中千叶玫瑰今春盛发烂然可爱因赋一章寄上仆射相公

小槛锁玫瑰，群芳次第催。

刺多疑有妒，艳绝却无媒。

露洒啼妆在，风牵舞态回。

层苞不暇吐，数日未能开。

烂胜燕脂颗，殷於烈焰堆。

浓将丹笔染，碎把绛绡裁。

漠漠香如芷，青青叶似苔。

夭难胜暖日，静不惹纤埃。

远对褰书幌，傍观置酒杯。

朵稀心暗记，根浅手亲培。

雉探眠偷摘，僧逢醉觅栽。

尽嘲终彷佛，攎折又徘徊。

丽夺倾城色，吟归间世才。

多情百花主，闻必有诗来。

李至

李至　喜雨

沈烟漠漠晦平舦，尽日空蒙阻出遨。

窗打纸声闻细点，槛飘花影见凝膏。

依稀恨曲添鸣溜，怅望啼妆在小桃。

何假锦障泥看麦，门前芳草绿於袍。

李至

李至　夏日直秘阁

蓬阁清虚称野情，华阳巾稳葛衣轻。

垂帘不见喧嚣事，尽日唯闻禽鸟声。

小桧影中铺砚席，矮槐阴下著茶铛。

却愁穷巷晚归去，尘土满街冲热行。

李至

李至　小子只自夜来风气又作腫连颐颔热发心脾无以豁其烦襟秆自乐於酣咏

自怜可幸少人如，不幸如人亦有余。

贱日身安长欠学，荣时眼病却多书。

含毫终是冥搜拙，展卷仍惭博览疏。

最抱平生一般恨，累茵独享若为居。

李至

李至　小子只自夜来风气又作腫连颐颔热发心脾无以豁其烦襟秆自乐於酣咏

夏口曾游意豁如，看山寻水二年余。

头陀碑字残须补，崔景诗牌暗又书。

鹦鹉洲中芳草遍，鹭鸶亭畔野烟疏。

可怜陶侃当时柳，犹有孙枝绕旧居。

李至

李至　小子只自夜来风气又作腫连颐颔热发心脾无以豁其烦襟秆自乐於酣咏

此心未足便何如，官职於君不啻余。

辇下十年前进士，省中四品次尚书。

曾陪国相裨时少，亦掌王言属思疏。

终乞分司洛阳去，就泉依竹水南居。

李至

李至　小子只自夜来风气又作腫连颐颔热发心脾无以豁其烦襟秆自乐於酣咏

忽厌菱花太皎如，黳髯新白十茎余。

主恩空在丹心感，动籍终无一字书。

出塞鼓旗犹转战，近胡桑柘颇稀疏。

何因别奋陈汤策，北逐天骄瀚海居。

李至

李至　小子只自夜来风气又作腫连颐颔热发心脾无以豁其烦襟徒自乐於酣咏

四海而今幸晏如，近经周汉乱亡余。

广抄青史藏新阁，多著黄金访旧书。

岁月渐惊容鬓改，膏粱仍恨齿牙疏。

待公朝暮重调鼎，乞取蓬丘到老居。

李至

李至　依韵奉和来篇

闲书闲画满芸香，卧读行看固是常。

天为苦吟终借□，帝怜多病不教忙。

泥封法醖醅犹嫩，茶煮颁冰味更长。

一榻清风兼好献，可能来此就侬尝。

李至

李至　依韵奉和来篇

红尘赤日欲相燃，赖向蓬丘少事牵。

明月动摇纨扇室，乱云重叠火□天。

幽屏看雪思寒景，小簟横风恋昼眠。

安得心源凉似水，虎溪遥羡老僧禅。

李至

李至　再献五章奉资一笑

福德才名尽不如，三朝荣贵四旬余。

花前尚饮连觥酒，灯下犹看细字书。

黄閤暂抛金印重，青铜闲照雪髯疏。

苍生共指中台位，除是明公更合居。

李至

李至　再献五章奉资一笑

劳公相比作相如，才即无余幸有余。

但愿遍观蓬阁史，何曾归著茂陵书。

已惭论蜀词章劣，仍恨游梁价望疏。

惟爱一琴犹颇似，卓文君又耻同居。

李至

李至　再献五章奉资一笑

逢春春半合何如，火急谋欢二月余。

且向花间行载酒，谁能窗下卧看书。

追攀每恨朱门远，鄙恡仍怜玉柄疏。

他日相寻预相报，芳时多不在蓬居。

李至

李至　再献五章奉资一笑

而今秘阁古鸡如，何啻梁元十万余。

无本尽从三馆借，有笺重遣八分书。

芸香欲辟鱼心蠹，汗简犹嫌吏手疏。

号作蓬山应不错，只缘清净似仙居。

李至

李至　再献五章奉资一笑

小院荒凉亦自如，才盈五亩又无余。

槛中脩竹依时种，壁上斜行信手书。

雨打杏花将烂熳，风吹杨柳渐扶疏

诚知浊酒非公饮，频为芳辰过陋居。

李至

李至　再献一章聊歌盛美亦次前韵庶达下情盖采群情独谀说

缙绅公论比何如，万燀　熙熙燮理余。

罢相暂游端揆地，退朝闲读圣人书。

荀公道在馨香远，谢传情高世俗疏。

闻说吹尘还入梦，东山争得久安居。

李至

李至　早春寄献仆射相公

城中尘坌林亭远，知得春风何日来。

城外地宽松石好，乞闻春色过年回。

竹枝宜静应分洗，果树嫌繁更擘栽。

借问曹樽残几许，且须留取待花开。

李至

李至　至伏以时雪普沾天颜兑悦特就图书之府广延儒墨之流颁内库之醇醪给

尽日霏霏洒禁闱，蓬山高会各增辉。

数行御札鸾凰舞，一幅天歌锦绣飞。

席上共惊飘粉絮，笔头争看落珠玑。

兰台老监虽多病，为感君恩亦醉归。

李至

李至　至启伏蒙宠惠宝相花数朵烂然可观发钿合之中才惊绝艳睹彩笺之上又

万里移来种，成都到上者。

贵人犹乍有，贫舍固然无。

掩敛难胜艳，鲜妍欲夺朱。

此花轻折赠，可表受知殊。

李至

李至　至启伏蒙仆射相公独垂青眼忽枉朱轮仍贻郢客之咏歌过为无鹽之刻画

蓬丘官况复何如，养拙资吟久病余。

印簏罕开无案牍，閤门常锁有图书。

山中旧隐闲多忆，切上浮生老列疏。

何幸明公偏顾我，马蹄出便到贫居。

李至

李至　至启伏蒙仆射相公以小子近司芸阁罕扣芜音忽徵庸陋之词盖示记怜之

句无骚雅口难开，岂称明公唱和才。

多病正怜拈笔懒，相思还喜送诗来。

读临危坐抛青史，吟绕幽庭蹑缘苔。

欲琢一联聊报谢，志疏词拙自先咍。

李至

李至　至启伏蒙台慈以南至之后见寄佳篇岂曰奉酬辄次高韵

流年冉冉不曾停，合向劳生养道情。

万物已怜成复象，一阳还见动勾萌。

南躔日转阶前影，北陆风吹枝杪声。

看即东宫布地令，绿杨堤上有闲行。

李至

李至　至启伏以仆身相公丁一贤之运钟四输之才黄金照社以炳灵素练升天而

遥想佳辰宴画堂，清歌一曲绕雕梁。

岁星降后苍生福，元化调来圣祚昌。

尘外松身千载老，海中椿树万年芳。

闲曹随分多拘束，不得躬亲捧寿觞。

李至

李至　至启伏以摇落九秋正怜残菊凄清四韵忽及弊庐仆射相公閒世宏才九流

晓趋蓬阁暮还家，坐览图书见海涯。

钓有旧豨犹懒说，诗无新律岂堪夸。

凉风吹叶沿阶厚，积雨生苔逐径斜。

知宴龙山无暇去，寂寥空绕满篱花。

李至

李至　至启三伏之中苦热尤甚连假之内度日且长忽辱佳篇若谐高会虽勉为赓

夷门山北是朱门，长有丹心感旧恩。

魏勃更乖持故箒，曹参犹忆旧芳樽。

梧桐影里蝉声急，菡萏香中雨气昏。

应得新诗又盈笥，使来多说在西园。

李至

李至　至启休沐之中静专一室病不复饮无心慰怀性且寡合若何为乐但窗閒弄

朱门多好景，全宅在园林。

席上攀红艳，阶前蹋绿阴。

牡丹疑国色，孔雀是家禽。

珍重主人意，开樽日易沈。

李至

李至　至启休沐之中静专一室病不复饮无心慰怀性且寡合若何为乐但窗閒弄

朱门多好景，寒月动情憀。

炉炭蹲红兽，裘花斗紫貂。

管弦金盏困，风雪玉衔骄。

谁似天人福，皆从积善招。

李至

李至　至启休沐之中静专一室病不复饮无心慰怀性且寡合若何为乐但窗閒弄

朱门多好景，五月亦清凉。

地胜长膏润，泉甘剧蔗浆。

树深无日到，迳僻有莎荒。

但恐裴中令，虚夸绿野堂。

李至

李至　至启休沐之中静专一室病不复饮无心慰怀性且寡合若何为乐但窗閒弄

朱门多好景，清共佛邻墙。

风递何僧磬，烟闻那院香。

水声流静夜，塔影卧斜阳。

秖是宫城远，趋朝较数坊。

李至

李至　至启休沐之中静专一室病不复饮无心慰怀性且寡合若何为乐但窗閒弄

朱门多好景，况复九秋中。

积雨凉生簟，凝霜夜著桐。

槐阴堆败叶，菊蕊被幽丛。

闲对篮舆客，翛然此兴同。

李至

李至　至启至比婴风热殆过浃旬近方稍康未果上谒辄呈短什聊抒下情

渐老筋骸百事慵，退朝无复接鵷鸿。

数枝筠粉幽窗外，一炷檀烟静室中。

冷滴梦魂桐叶雨，香吹篱落菊花风。

自惭不及车夫子，时向东山谒谢公。

李至

李至　至启至数日前久疏投刺略遂登门方媿非才过叨奇遇岂谓爱忘之眷遽贻

相留不称主人心，多病虚劳酒满斟。

厅事便临芳草迳，庖厨只就绿槐阴。

玫瑰出槛参差拆，薜荔依墙积渐深。

却恨无情是朝日，暂陪欢笑已西沈。

李至

李至　至启至学惭半古才不逮人虽酷好风骚而不成文字一联一咏或偶得於斐

吾家何所有，景物自怜清。

架上书千卷，庭中竹数茎。

纸窗明雪势，茶鼎杂松声。

多谢南宫长，裁诗慰野情。

李至

李至　至启至学惭半古才不逮人虽酷好风骚而不成文字一联一咏或偶得於斐

吾家何所有，非富亦非贫。

逐月官供俸，随时自奉身。

积薪长满屋，脱粟亦盈囷。

信美无他虑，其如窃禄人。

李至

李至　至启至学惭半古才不逮人虽酷好风骚而不成文字一联一咏或偶得於斐

吾家何所有，冬月胜袁安。

纸帐可床暖，地炉容客宽。

树头风势大，窗外雪怕乾。

却念无衣者，何当度此寒。

李至

李至　至启至学惭半古才不逮人虽酷好风骚而不成文字一联一咏或偶得於斐

吾家何所有，满地是苍苔。

短褐朝回著，闲门客到开。

黄精充果实，白薤助羹杯。

澹薄长如此，交亲莫见咍。

李至

李至　至启至学惭半古才不逮人虽酷好风骚而不成文字一联一咏或偶得於斐

吾家何所有，别墅在城南。

寒木叶如柿，春沟水似□。

树深鸣乳犊，室暗养新蚕。

温饫每来此，主人无限惭。

李至

李至　至性灵迂僻学术空虚幸逢好古之君获在藏书之府惟无功而禄重招髦彦

蓬阁多余暇，情孤与世违。

老嫌知道晚，闲觉近名非。

祸福随操履，穷通在隐微。

所亲庆笑我，终日掩柴扉。

李至

李至　至性灵迂僻学术空虚幸逢好古之君获在藏书之府惟无功而禄重招髦彦

蓬阁多余暇，君恩岂易酬。

病犹岂禄赐，闲胜在林丘。

风月僧留宿，松筠鹤共游。

素餐终不稳，却攎访渔舟。

李至

李至　至性灵迂僻学术空虚幸逢好古之君获在藏书之府惟无功而禄重招髦彦

蓬阁多余暇，优游味可知。

宴酣阶拥雪，坐久砚生澌。

遇话闻新事，因闲检旧诗。

已成疏懒性，亲友莫相嗤。

李至

李至　至性灵迂僻学术空虚幸逢好古之君获在藏书之府惟无功而禄重招髦彦

蓬阁多余暇，扪心或暗思。

学应无足日，发自有衰时。

庶事曾经目，浮荣病切肌。

何当卧云岭，方寸賏希夷。

李至

李至　至性灵迂僻学术空虚幸逢好古之君获在藏书之府惟无功而禄重招髦彦

蓬阁多余暇，群编得纵观。

书精新篆籀，画古旧衣冠。

故事南朝远，胡风北史寒。

不披三两卷，永日度应难。

李至

李至　至性灵迂僻学术空虚幸逢好古之君获在藏书之府惟无功而禄重招髦彦

蓬阁多余暇，簪缨不我拘。

杖游僧舍数，马过相门疏。

竹简藏蝌蚪，芸香避蠹鱼。

已将成四部，犹乞补残书。

李至

李至　至性灵迂僻学术空虚幸逢好古之君获在藏书之府惟无功而禄重招髦彦

蓬阁多余暇，天寒懒出门。

宴眠书幌静，夜话地炉温。

瓯触烹茶鼎，瓢浮著酒盆。

翻同未应举，嵩洛住山村。

李至

李至　至性灵迂僻学术空虚幸逢好古之君获在藏书之府惟无功而禄重招髦彦

蓬阁多余暇，幽轩好养蒙。

图书闲案几，水墨故屏风。

雪压枯松折，莎藏怪石空。

退朝无一事，尽日鸟声中。

李至

李至　至性灵迂僻学术空虚幸逢好古之君获在藏书之府惟无功而禄重招髦彦

蓬阁多余暇，时游近郭园。

畦蔬新雨嫩，野菊未霜繁。

牛放残阳草，人耕断烧原。

暮归城阙远，钟鼓已喧喧。

李至

李至　昨日奉谒还家马上偶成长句亦次前韵用述鄙怀

澄波桥远马班如，往复依稀十里余。

春色绕园千树柳，清风吹面一堂书。

已降诗迸骊珠逸，更羡谈挥尘尾疏。

定许贫家卜邻否，欲收残俸便寻居。

李至

李至　昨晚又捧五章尽含六义意转新而韵皆紧才益赡而调弥高始知元白之前

吾宗伟量固难如，万顷澄波更有余。

吟遍人寰四时景，读穷仙馆百王书。

青山绿水牵情切，要路权门著意疏。

只恐爱闲闲未得，华居须作相君居。

李至

李至　昨晚又捧五章尽含六义意转新而韵皆紧才益赡而调弥高始知元白之前

甲第新修尽不如，遍栽花卉地无余。

襄中耻賏千金宝，架上惟藏四部书。

一炷白檀烟细细，百竿脩竹影疏疏。

终须副却苍生望，别筑沙堤到盛居。

李至

李至　昨晚又捧五章尽含六义意转新而韵皆紧才益赡而调弥高始知元白之前

老去襟怀强坦如，故园迢递战争余。

休思已往曾经事，但访从来未见书。

止水寸心常淡静，乱蓬双鬓任萧疏。

会当悬却车舆后，少室山前别卜居。

李至

李至　昨晚又捧五章尽含六义意转新而韵皆紧才益赡而调弥高始知元白之前

自念平生谁得如，一家衣食喜盈余。

新开北户都缘竹，特搆南堂只为书。

已叹病来欢笑减，那堪老去往还疏。

谢他蓬岛神仙客，时下三清访陋居。

李至

李至　昨晚又捧五章尽含六义意转新而韵皆紧才益赡而调弥高始知元白之前

无营无欲自如如，寂静空斋昼寝余。

渴饮三杯市沽酒，闲看一卷道家书。

奔趋势利心元薄，接奉交朋老渐疏。

终指嵩峰待归去，白云深处卜岩居。

李志甫

李志甫　一线泉

蓬莱顶上几相逢，常恨山高日力穷。

此地纡回泉一线，蓬莱却在有无中。

李志全

李志全　游济渎

水底微茫见贝宫，灵源直与海相通。

雪晴人立冰壶外，春暖鱼游玉鉴中。

鹤反松林巢夜月，神归蓬岛驾天风。

裴公亭上行吟处，佗日重来兴未穷。

李秩

李秩　寿兴国守

缥缈黄堂拥瑞烟，神光照社记当年。

风云庆会千龄际，萸菊佳辰六日前。

荡节已尝烦出使，辅藩聊复赖于宣。

庙堂参赞犹虚位，飞诏行看下九天。

李智远

李智远　今朝

四十三年处世中，梦中成梦又成空。

今朝撒手还归去，木马频嘶物外风。

李廳

李廳　哀都官王申

垅上弓旌降鹤书，戋戋璧帛贲乡闾。

汉宫入奏贤臣颂，蜀道荣观驷马车。

谁谓诸侯老宾客，归来华发伴樵渔。

泮宫陈迹神游否，绛帐门生多石渠。

李廳

李廳　白马寺诗

湠漫汉江皋，迤逦楚山岫。

衡门掩半麓，飞甍耸层构。

高林敞华榱，双泉逼瑶甽。

龟鱼水中坻，牛马饮残溜。

我卜关外居，此计春可就。

参差菱荇香，猗傩参术秀。

行吟池上篇，来倒壶中酎。

李廳

李廳　百叶梅

寒香本已清，真色初既好。

谁私化工力，增缀愈妍巧。

繁葩贮春意，幽姿照青昊。

独无和羹实，终尘愧其表。

李廳

李廳　宝干山茶

山茶乃凡木，宝干始为奇。

婉雅瑞荷花，扶疏连理枝。

倾心相尔汝，和气生怡怡。

清阴亦可爱，恶木正离披。

李廳

李廳　笔溪

张生古狂夫，草圣称豪迈。

纵横意有得，野马御风快。

醉醒忽惊神，自以不可再。

乃知高世能，至理适有在。

况夫穷年华，朝夕精拣汰。

期兹笔溪水，色变昆仑派。

李廳

李廳　壁间所挂山水图

老骥无能空在闲，苜蓿既饱思行山。

谁知八幅分向背，恍如百里随跻攀。

云烟蒙蒙心共远，草树阴阴日将晚。

一声幽鸟隔前溪，万古回春来叠巘。

凉风彷佛飞清霜，奉身九折思王阳。

嗟我胡为不自爱，逐物颠倒轻余光。

瓜篱活计知何日，相对无言搔短发。

芒鞋竹杖请自在，皎皎吾身真匪石。

李廳

李廳　边城四时曲送盛玮东玉之官平凉

边城冬，日日黄埃飞朔风。

葱岭雪深埋古道，河岸冰厚与天通。

可汗牙帐青海东，壮士卷甲趋奇功。

公孙卿材名将种，横槊赋诗海涛涌。

作吏宜思故家勇，早取灵盐隶秦陇。

李廳

李廳　表高氏石公之墓

黄金照地晋将军，剑履盈门万石君。

独以德名追远裔，尽将富贵比浮云。

瓀田种药期公寿，夜壑移舟忽梦分。

彷佛平生阻瞻觌，一诗三叹漫殷勤。

李廳

李廳　丙子岁三月十有二日游嵩山宿峻极中院时天气清朗山月甚明因以阴壑

阳崖转窅窕，层林蔽重阴。

披榛过舆马，缘云得幽寻。

坐觉真境寂，兹焉悟赏心。

李廳

李廳　丙子岁三月十有二日游嵩山宿峻极中院时天气清朗山月甚明因以阴壑

平时峥嵘想，局蹐在城郭。

言登诸峰胜，幽情散寥廓。

焉能乘海桴，终期老丘壑。

李廳

李廳　丙子岁三月十有二日游嵩山宿峻极中院时天气清朗山月甚明因以阴壑

日背西岭没，月向东岭生。

殷霞未隐彩，皓露已舒明。

斗柄坐可挹，政恐河汉倾。

李廳

李廳　丙子岁三月十有二日游嵩山宿峻极中院时天气清朗山月甚明因以阴壑

微云起前础，出山忽纡余。

风吹去何之，闲意满太虚。

倚柱聊目送，我生何滞愚。

李廳

李廳　丙子岁三月十有二日游嵩山宿峻极中院时天气清朗山月甚明因以阴壑

廛居倦喧卑，区中憎狭隘。

游目宇宙间，山河真砺带。

一啸万林端，呼风作天籁。

李廳

李廳　丙子岁三月十有二日游嵩山宿峻极中院时天气清朗山月甚明因以阴壑

风回荔萝香，意与尘气别。

杳杳云际钟，皎皎松上月。

触焉感幽处，蜡屐俟明发。

李廳

李廳　丙子岁三月十有二日游嵩山宿峻极中院时天气清朗山月甚明因以阴壑

阴磴顽雪积，老崖白云深。

扪萝陟鸟道，扬尘落乔林。

下方有粟场，俯见归飞禽。

李廳

李廳　丙子岁三月十有二日游嵩山宿峻极中院时天气清朗山月甚明因以阴壑

舍鞅陟层巘，老步独多叹。

笑谈谷传响，松声递萧散。

欲寻草堂池，土室无僧赞。

李廳

李廳　丙子岁三月十有二日游嵩山宿峻极中院时天气清朗山月甚明因以阴壑

松风憩俗驾，抚心愧营营。

登临念胜土，乌用千载名。

愿与妇子俱，终焉住神清。

李廳

李廳　丙子岁三月十有二日游嵩山宿峻极中院时天气清朗山月甚明因以阴壑

穿云上虚无，彷佛凌倒景。

微茫鸿鹄背，指点众山顶。

出日上扶桑，徘徊万林影。

李廳

李廳　蔡泽庙

从横事捭阖，揣摩相抵巇。

兹为富贵术，咄嗟乃自知。

相形直误人，俾无百年期。

遂汝齿肥心，庙食饱牲牺。

李廳

李廳　曹华国之子赠诗次韵答之

平生曹华国，志意多感慨。

应埃迷俯仰，肮脏游方外。

余尝贤若人，心以古人待。

食蘖甘有味，舐蜜遇潜虿。

赍恨没九原，长屯竟无泰。

宿草搑一丘，长夜遂千载。

喜君好男儿，赠语颇刚快。

弓裘解传业，门户兹有赖。

文章第美身，长门不须卖。

李廳

李廳　岑使君牧襄阳受代还朝某同赵德麟谢公定潘仲宝皆饯於八叠驿酒中以

使臣抚南夏，万夫久以望。

道粹韵宇胜，德满声誉香。

炳然龙虎文，瑑此金玉相。

笑谈府中居，无为民自康。

李廳

李廳　岑使君牧襄阳受代还朝某同赵德麟谢公定潘仲宝皆饯於八叠驿酒中以

我生世寡与，所幸贤者知。

徽中山川意，赏音有锺期。

荆楚非我里，从公甘栖迟。

今兹复舍去，何以纾吾悲。

李廳

李廳　岑使君牧襄阳受代还朝某同赵德麟谢公定潘仲宝皆饯於八叠驿酒中以

闾阎无居人，倾城饯贤守。

拥车不得前，遮拜奉卮酒。

民言荷恩勤，拊育踰父母。

公不鄙我邦，端能再来不。

李廳

李廳　岑使君牧襄阳受代还朝某同赵德麟谢公定潘仲宝皆饯於八叠驿酒中以

公如照乘珠，居朝作贤宝。

公如三秀芝，後天锡难老。

聿归供奉班，漆简探幽讨。

悬应念伧父，沧洲濯苹藻。

李廳

李廳　程高承议赴夔路转运判官求诗

圣主躬仁政，群方布诏条。

洪恩温海峤，嘉颂满刍荛。

聚敛除奸吏，依违屏具僚。

钧衡无硕鼠，城社绝余妖。

皇化思无外，王心远欲昭。

咨询黄阁老，选命紫宸朝。

丹禁传天诏，飞星下使轺。

书旌分蜀道，揽辔步烟霄。

急峡瞿塘险，孤城白帝遥。

巴山连浪远，汉节拂云飘。

按部清时好，观风乐事饶。

诗成思老杜，鬼哭想残萧。

已佩黄金印，当簪七叶貂。

不应淹僻陋，从此上扶摇。

李廳

李廳　蚩蚩

氓之蚩蚩不足数，四月五月蒙松雨。

闭门县榻二十年，不见孺子与文举。

李廳

李廳　崇福宫

上都太一临天街，千乘万骑频往回。

神崧太一古所治，曷日属车游豫来。

昔年章圣奉玄寂，离宫万堵临崔嵬。

定陵弓剑隔重岭，金碧渝暗耬鸳摧。

重门铜兽闭永日，灵囿御坐生苍苔。

达官乞开奉祠事，肉食罔知真可咍。

小臣作诗非望幸，欲写万壑松风哀。

李廳

李廳　出城

岸走舟安稳，逍遥若步虚。

晴烟迷白鹭，春水见浮鱼。

桑树连坡种，人家夹水居。

年丰村舍好，稚子学诗书。

李廳

李廳　春日即事九首

蔼蔼花絮乱，纷纷蜂蝶多。

今年春复尔，不饮奈愁何。

李廳

李廳　春日即事九首

新绿阴将就，残红在亦稀。

雨中千点絮，来伴落花飞。

李廳

李廳　春日即事九首

怒风吹老屋，急雨闹空庭。

莫叹林花尽，悬知陇麦青。

李廳

李廳　春日即事九首

毛桃犹带蕊，青杏已团枝。

老不禁春恼，应知老易欺。

李廳

李廳　春日即事九首

但喜朝朝醉，那知夜夜风。

老人贪睡美，春梦五更中。

李廳

李廳　春日即事九首

化国有余暇，丰年多醉人。

典衣谋一饮，对酒却惭春。

李廳

李廳　春日即事九首

怅望白铜韑，醉听金缕衣。

花间愁落日，老更惜春归。

李廳

李廳　春日即事九首

娇马宁馨郎，毡车薄媚娘。

萧萧两蓬鬓，愁入少年场。

李廳

李廳　春日即事九首

逃闲闭关坐，忽有卖花声。

老大自多感，依然京洛情。

李廳

李廳　春日遇题寄友人

低云不断风仍急，细雨无声晚更稠。

千里思君常在眼，黄昏天意自春愁。

李廳

李廳　次和答张誾寄灵寿杖

我生职贫病，壮龄俄早衰。

朱颜不少贷，白发太先期。

故人独闵余，远寄灵寿枝。

老景知有赖，醒醉为扶持。

李廳

李廳　次韵答张誾张阁见寄

我思佳人在何许，太行之阳济川上。

结茆赋诗临清流，我情摇摇日西向。

盘谷秋来阴复晴，谷口与谁来耦耕。

卖刀买犊便能尔，功名付之勃与平。

嗟余追逐老闾里，吟诗作赋不直水。

韦编铅椠幸忘忧，甘与牛衣同卧起。

相从当及壮年时，莫年多感定多悲。

此身安归送归客，岂堪登临行路岐。

万事纷纷战蛮触，不须白眼憎时俗。

但愿如公无荣亦无辱，临流赋诗老亦足。

李廳

李廳　次韵东坡还自岭南

凭陵岁月固难堪，食蘖多来味却甘。

时雨才闻遍中外，卧龙相继起东南。

天边鹤驾瞻仙袂，云里诗牋带海岚。

重见门生应不识，雪髯霜鬓两毵毵。

李廳

李廳　次韵刘厚之久阴未雨

欲和丰年几日霖，密云委地结繁阴。

莫疑造物收功晚，自是阳和著意深。

且具黄鸡倾白酒，更求青李与来禽。

扫除万古穷通想，付与南薰一弄琴。

李廳

李廳　次韵秦少章蜡梅

底处娇黄蜡样梅，幽香解向晚寒开。

故人未寄岭头信，先报江南春意来。

李廳

李廳　从德邻至邓城访魏道辅故屋怀道符

孟春属佳辰，驾言从郡丞。

蓐食戒徒御，篝火事徂征。

方舟绝横汉，适彼樊侯城。

缅怀昔封君，能使晚周兴。

千龄想风概，慨叹岸与陵。

故城若墟落，邑屋袖可凭。

盘飧倦举箸，幅幅气拂膺。

古寺蔽榛甓，破舍余残僧。

人言魏徵君，於焉常曲肱。

窭居三十年，蔚然以诗鸣。

人忧不改乐，信哉贤者能。

常闻有四友，作堂在郊垧。

我虽樗栎材，臭味亦其朋。

会当从飞盖，清夜一来登。

李廳

李廳　从德麟自中卢游灵记事

各执梅枝不执鞭，涉溪穿竹过林烟。

景纯梦里经行处，宜到青溪古洞天。

李廳

李廳　从德麟自中卢游灵记事

青溪翠壁泻琮琤，洞府犹传鬼谷名。

幸有六经堪送老，不思唇舌慕从横。

从德麟自中卢游灵记事

裂崖泉射便成溪，溪畔虚岩匹练垂。

玉溅珠跳千仞底，阴阴众木媚清池。

李廳

李廳　崔先生所守甚高其为人表里澹泊然其文晔如有自然之美可喜也因还其

别久相思今见君，近诗盈轴语弥新。

雄妍不用近时律，温厚初还上世淳。

少与多仇身踽踽，乐天知命志申申。

才高所寓皆高趣，气古斯能似古人。

句有万锺辞禄意，衣无一点污人尘。

中山可鄙魏公子，谷口全如郑子真，

珍重遗音清庙瑟，萧条寡和郢中春。

谁同杜老知无敌，会有君山谓绝伦。

白首定交虽自愧，夜光投我岂无因。

欲知慰此无聊赖，万斛愁怀为一伸。

李廳

李廳　答孔榘处度见赠

我似羁縻遐徼州，君如霸府大诸侯。

如何鼎食素烹饪，乃谓溪毛堪荐羞。

驽马但能追十驾，铅刀奚可断千牛。

鄙人粗亦知臧否，敢诮东家故日丘。

李廳

李廳　答周行己相赠行己端慎太学诸生忌之

佳人寓云端，饵霞服灵烟。

举手谢时人，信尔非我缘。

谁令山中瓢，酌此陎阾泉。

舍尔芝兰芗，一染渐余膻。

铅黄强为容，孰竟谓子妍。

眷焉反初素，此道自古然。

李廳

李廳　大木山

十洲三神山，广厚蟠地轴。

不知高几寻，沧溟及其麓。

游心如太空，视彼何芥粟。

君家三木山，包裹一握足。

銛锐曰奇锋，坳岩云峻谷。

摄心如蚍蜉，观此乃陵陆。

高庳作九地，何啻战蛮触。

老苏记木山，万里在右蜀。

立之置庭除，屹巌可映屋。

小大虽相悬，真赝此其族。

因形生强名，等是千岁木。

君家襄城野，绕郭山抱绿。

巍然复岭外，自有真六六。

李廳

李廳　大雨中游岳寺

忽见微云别峤生，急缘危磴下峥嵘。

势倾海岱千岩黑，力卷江湖万叶声。

碧瓦依稀人暗喜，急溪湍涨马初惊。

老僧宴坐朱门底，应笑狂夫冒险行。

李廳

李廳　捣帛石

婺女织玄绡，欲作六铢衣。

空山捣寒月，传声彻云闺。

可笑绮縠女，不识砧与机。

李廳

李廳　道中即事呈岑使君吏部次和德麟韵三首

日射西山烂烂光，低云遮岸水风凉。

从来鞍马倦行役，笑语不知岐路长。

李廳

李廳　道中即事呈岑使君吏部次和德麟韵三首

稻塍粟垅绿相连，野老欣逢大有年。

人意物情俱自适，溶溶佳气满江天。

李廳

李廳　道中即事呈岑使君吏部次和德麟韵三首

白叟黄童话使君，买牛买犊谕邦人。

今年菽粟仓箱满，仁政常为七县春。

李廳

李廳　德麟以书相招云已与潘仲宝在中庐可自醓来同游灵溪石门双池等胜处

冰溪雪岭赴诗盟，我媿难先二子鸣。

莫惮登临助余勇，欲令万战遇奇兵。

李廳

李廳　德麟以书相招云已与潘仲宝在中庐可自醓来同游灵溪石门双池等胜处

灵溪閟洞鏁华胥，地脉旁通分野殊。

莫惮登临探奇险，恐君他日亦藏书。

李廳

李廳　德麟以书相招云已与潘仲宝在中庐可自醓来同游灵溪石门双池等胜处

千仞云崖耸石门，古传此地圣凡分。

我曹自愧群峰诮，未必山灵解勒文。

李廳

李廳　德麟以书相招云已与潘仲宝在中庐可自醓来同游灵溪石门双池等胜处

地上云居有梵天，碧池灵脉泻双泉。

不应胜地能埋没，政欲因君佳句传。

李廳

李廳　德麟以书相招云已与潘仲宝在中庐可自醓来同游灵溪石门双池等胜处

云外泉声度碧林，浏萦累带作清深。

吾缨已分令尘染，欲欲寒光去洗心。

李廳

李廳　德麟以书相招云已与潘仲宝在中庐可自醓来同游灵溪石门双池等胜处

异时倥偬此时闲，甘在尘中可厚颜。

天为好山生胜士，莫因便懒负云山。

李廳

李廳　德麟约游西山某自醓来会行李阻修成此诗

初无声利想，独有山水癖。

慨然岁月逝，名山喜投迹。

书来拜嘉招，吹火自蜡屐。

戒期西山邑，奔命通书尺。

君诗如齐楚，凛凛两大国。

吾诗比邾滕，惴惴甘服役。

千里奉诗盟，敢爱股肱力。

方舟绝清汉，舍棹上层壁。

梅垭排青云，四览众山脊。

僮肩困负笈，马喙不停息。

趼足上崔嵬，欲进辙已植。

喘喉如鼓橐，开阖振胸臆。

仰愧升木猱，俯羡归飞翼。

天曛未敢止，行行望仙舄。

李廳

李廳　德麟自南邑至醓相会作诗次其韵

脂车欲入南山路，马首忽西真有数。

此生兀兀老江山，曩事纷纷过风雨。

君行岭上正穿云，我向津头欲呼渡。

石门秀绝冠荆楚，万壑千岩供指顾。

赴涧哀泉咽复流，出岫闲云散还聚。

遥应写怀远怜我，瘦马饥童傍江雾。

平时追随若形影，异县相望忽如许。

他年两翁各赋归，思山便可拏舟去。

李廳

李廳　登楚山绝顶

新雨路少人，公子有佳招。

下马语未竟，西城趋连镳。

初云眺江阁，忽欲登山椒。

陟巘践跷踊，舍鞍升迢巃。

濈濈云屦湿，翩翩风袂飘。

广隰绿交映，芜城远无嚣。

带缭江路永，隙光溪影摇。

他山若聚米，乱垅疑翻潮。

岸巾叹鬓槁，抚髀怜肉消。

欲摅纡郁怀，自恨痽偻腰。

心知中峰近，意怯老步遥。

班荆坐危磴，植杖临高苗。

注目送三士，绿萝凌九霄。

风流蹔云散，箕踞还独谣。

迎答顺风呼，俯听深涧樵。

山灵或耸诮，谷友如迁乔。

虽同仙凡隔，亦觉神爽超。

毋比抱肠鼠，已异枝巢鹩。

夕曛下归径，平林有鸣蜩。

回瞻已陈迹，青霭烟寥寥。

李廳

李廳　登嵩顶

丈夫有奇气，坐井直郁郁。

朼来古嵩州，携手登太室。

中峰到绝顶，北岭太峭壁。

山河在股掌，带砺何足述。

星分九州野，块列七雄埸。

放怀宇宙间，想见天地辟。

下观云雷变，愍尔龙鬼役。

下方万仞底，草树霭蒙密。

愈知天下小，助我浩气直。

平生四方志，登临聊感激。

嗟嗟封禅媪，游豫朝百辟。

诬辞与惭德，可笑乎四峄。

庙社尚不阅，财用遑肯恤。

万兵树丰碑，数丈压崷崒。

岂知市朝变，辇路蔽荆棘。

同登八仙坛，再题三醉石。

君无笑余怯，登临常股栗。

为宝千金躯，夷路犹恐失。

存我厚苍生，岂效伯昏逸。

归卧听天鸡，扶桑观日出。

李廳

李廳　邓城道中怀旧时德麟相拉至江北三县

昔从郡丞游，余寒春未回。

玄云蔽冷日，朔风卷黄霾。

枯榛拥残雪，疏篱横野梅。

季夏方溽暑，後乘复与偕。

青秧舞白水，赤日飞红埃。

牛马暍俱喘，蜩螗噂相哀。

值此寒暑变，感予羁旅怀。

行行江湖去，举棹向天台。

老妇脍鲂鲤，丁男涤尊罍。

霜橙荐紫蟹，水藕浮琼醅。

念公复行县，秋光当独来。

予时定相望，持酒上高台。

李廳

李廳　钓台

竹冈深贮一溪云，溪湾路尽钓矶新。

鱼鸟相忘自相乐，使君元是狎鸥人。

李廳

李廳　钓台

钓国固有术，直钩宁漫劳。

吾常鄙龙伯，岂复羡琴高。

濯足风波地，游心虎豹韬。

谁云无是子，天下自嚣嚣。

李廳

李廳　钓台

山东太白谪仙人，笔卷天河气拂云。

百代公卿嘲哂遍，清溪石上想严君。

李廳

李廳　钓台

此地有天险，双台千仞冈。

眼宽知世窄，望极使神伤。

惨澹诸峰立，萦纡一水长。

振衣怀古罢，新句入阳斜。

李廳

李廳　钓台

兴王不患无功业，贼乱常忧在岁寒。

能缓阿瞒移鼎手，长鋋此日愧渔竿。

李廳

李廳　钓渚诗

钓渚平过水，笔溪清见底。

寒烟晓冥冥，白石明齿齿。

目送归鸿飞，游心志鱣鲔。

手应心不疑，物我相诺唯。

黄雀漫多惊，白鸥来自喜。

之子未投竿，我来频洗耳。

李廳

李廳　鼎足桧

巨根盘亘几百尺，高干植立参天长。

萧萧气清霜月白，云根桂子飘秋香。

松陵高士风骨奇，洒然临流傲沧浪。

油云委地墨欲滴，霾风拂雨炎天凉。

醓留执策信秉钺，军中舞剑语激昂。

幽林俯见皆朴樕，反视茂质独苍苍。

乐圃先生最珍玩，如神伟象岂等常。

梦松盖有三公兆，苍桧鼎峙宁非祥。

李廳

李廳　东湖诗

翠荇弄水时出没，紫蓴浸滑涎蜿蜒。

川光遥接行潦前，野气空阔浮寒烟。

常思郢客解刺舡，岂解乘槎上青天。

又思吾儿能测渊，岂能夺得骊颔蠙。

上升却回复入海，只恐澄海为桑田。

李廳

李廳　东津夜饮送岑穰彦休赴阙

东门何煌煌，骊驹络金羁。

朱颜照秋鞠，炯炯青云姿。

往登芸香阁，编书给隃麋。

予方滞江汉，发轫将安之

风林舞危叶，霜畦杀青蕡。

车马如上州，朝天逐高云。

行迈岂不劳，欲书竹帛勋。

岁晏重感慨，我独念离群。

李廳

李廳　杜元凯庙

书生昧筹算，罕立横草功。

征南日耽经，帷幄明指踪。

胸中有武库，矧与竖儒同。

贤哉秉节度，不制蜀阿童。

沈碑虽好名，要是真英雄。

寥寥万山路，爽气摇松风。

李廳

李廳　对春二首

半阴半晴恼乱我，不禁春意惟殢春。

黄莺丁宁舌初转，杨花轻盈来弄人。

东家秋千多美女，舞腰娉婷衣金缕。

彩索徘徊渐渐高，墙头见人羞欲住。

柳下谁家薄媚郎，立马昂头不肯去。

李廳

李廳　对春二首

一点两点催花雨，章台走马无尘土。

少年去老能几时，买笑金钱不须数。

高阳酒徒多白发，长安佳妓今老妪。

共君把酒莫厌多，作意强作青春主。

文章放行多气焰，笔画把捉无精神。

愿得神王如六通，日写万卷酬青春。

李廳

李廳　厄台

今古俱无忌惮情，厄台犹敢尚为名。

裔孙不复重瞳圣，俗目俱同瞽叟盲。

见愠仲由空肮脏，脍肝盗跖尚彭亨。

圣人道大故难用，谁听弦歌兕虎声。

李廳

李廳　二士避雨岩

遇险思共济，胡粤无异心。

而我与夫子，义烈真断金。

阴崖避飞雨，群龙方恕吟。

岩中歌式微，相和相知音。

李廳

李廳　二士石榻在中院之北巨石如榻有自然石枕可卧二士和大受韵

忆昔登封日，山蹊困六飞。

我来犹舍杖，共坐拂云衣。

李廳

李廳　范蜀公得请再致仕蜀公作谋命某次韵

老恋林泉拒衮衣，高山景行众思齐。

久膺重任当先觉，独以清风激众迷。

越相家声千载後，商公旧隐白云西。

坐令贪懦趋忠厚，寄语狂童勿芥鸡。

李廳

李廳　范蜀公挽诗

蚤岁青云近，英声四海驰。

能怀天下宝，独让月中枝。

既已登龙坂，咸观入凤池。

如何老清禁，偃蹇卧明时。

李廳

李廳　范蜀公挽诗

仁人宜有勇，无欲故能刚。

凛凛回天力，危危极谏章。

一言扶日御，万古正乾纲。

首犯龙鳞意，渊衷亮未忘。

李廳

李廳　范蜀公挽诗

庆宁虽首议，濮庙一何公。

君子初无党，贤臣惟尽忠。

死生全大节，社稷倚元功。

疾彼梁丘子，依违秪尚同。

李廳

李廳　范蜀公挽诗

荆舒昔未惩，抗疏誓身争。

卫鞅虽难屈，桑羊屡请烹。

危言知不用，脱屣谢浮荣。

岂恋三台近，全无万世清。

李廳

李廳　范蜀公挽诗

直气犯荆舒，承明下玉除。

禁林余谏藁，蜀道拥安车。

自谓三宜去，吾知众莫如。

谁为忠义传，事事举堪书。

李廳

李廳　范蜀公挽诗

嗣皇思故老，趣诏侍筵经。

驷马空频驾，高鸿本自冥。

苍生虽绝望，盛德愈流馨。

出处俱全节，辉光并日星。

李廳

李廳　范蜀公挽诗

关雎久盈耳，魏阙亦游心。

不废江湖乐，亲调钟磬音。

九重初击拊，千代正哇淫。

器在人亡矣，哀哉泪满襟。

李廳

李廳　范蜀公挽诗

重望晋随会，清明越大夫。

忘身安社稷，寄傲老江湖。

黼冕固已远，黄金犹可模。

旌贤宜异数，愿上孝宣图。

李廳

李廳　范蜀公挽诗

八十虽云寿，石嗟未及期。

方之昔卫武，犹不至期颐。

幸处仁人里，叨膺国士知。

空余恋轩想，况复九原悲。

李廳

李廳　范蜀公挽诗

众乐西南圃，从公数共游。

清无马融帐，荣预李膺舟。

河汉德星陨，山川英气收。

孤生筑场意，索寞向新丘。

李廳

李廳　方竹杖和功远

性禀方外正，人怜节瘦轻。

持携防水潦，杀活奈山精。

直以中圆称，名因义类清。

若将灵寿比，未可贱书生。

李廳

李廳　飞阁

飞阁凌波浮渺茫，碧山白云坐相忘。

好风历榡泛我袂，兴来取缨濯沧浪。

李廳

李廳　分题得古香炉

质为浮休弃，形惟好古宜。

埏陶异甓砾，香火近神只。

冷暖非恒德，兴衰彼一时。

舍兹何所适，尔意勿迟迟。

李廳

李廳　封禅碑

魏公如管仲，封禅止文皇。

侈心晚犹在，厥妇故敢猖。

诬彼七十君，哀哉为民殃。

李廳

李廳　凤凰台

舜韶奏九成，凤凰故来仪。

汉彻方秦政，何乃悮至斯。

尔非鸡与鹜，出处当慎时。

李廳

李廳　夫人城

庸将昧奇正，乘鄣罕书勋。

我登夫人城，想见畚锸勤。

攻瑕既遇坚，坐制乌合群。

异时古烈妇，鲜以智勇闻。

褒称励愚懦，敢讽贤令君。

作传续烈女，远绍子政文。

壁间画葆羽，俾如娘子军。

李廳

李廳　谷隐寺

挈巢江湖去，端为山水癖。

朼来谷隐游，契我赏心适。

寒江渺平楚，复岭转层壁。

谁与龙象筵，一扫狐兔迹。

彩云布楼台，迎日丽金碧。

堂高磬声邃，壑远松响激。

山光晚相照，空翠浓欲滴。

行当就墟市，幽栖买泉石。

日咏招隐诗，时过弥天释。

李廳

李廳　谷隐寺书事诗

云如戏我舒还卷，雨似欺人去复来。

学道忘忧从老至，持杯得意使颜开。

骊驹喜饱嘶犹恋，猘犬夸狞吠欲催。

三日山中果何有，赋诗满得锦囊回。

李廳

李廳　谷隐饮中以采菱渡头风起策杖村西日斜为韵探得采头二字

东西南北人，志向各有在。

一言契所适，纠缠胡可解。

英英坐上客，声闻著寰海。

婆娑诸侯邦，未去亮天縡。

顾余寸有长，葑菲误见采。

山空佛宫冷，秉烛集飞盖。

笑歌触松风，出谷作天籁。

後夜风雨时，惟应鬼神会。

李廳

李廳　谷隐饮中以采菱渡头风起策杖村西日斜为韵探得采头二字

山川纳商气，凛凛天地秋。

草木将玄黄，讵肯乌我头。

蚤岁谬怀璧，農{左车右禀}辙欲周。

富贵来无期，舍鞅息林丘。

复弃农圃业，为兹山水游。

来寻弥天释，软语忘百忧。

夜倾双玉壶，禅诙互相酬。

试浇磈磊胸，洗我千斛愁。

李廳

李廳　故谏议大夫鲜于公欲作新堂以传世谱名曰卓绝内相先生题其名曰蜀鲜

商朝有仁人，为奴耻荣禄。

九畴传帝秘，八教清濊俗。

苗裔散诸华，庆泽锺左蜀。

峥嵘多望人，冠冕称盛族。

李廳

李廳　故谏议大夫鲜于公欲作新堂以传世谱名曰卓绝内相先生题其名曰蜀鲜

左蜀富山水，锦屏秀而鲜。

卿云常氤氲，佳气所盘旋。

蕴此天地灵，并生文武贤。

称忠著甲令，节制控两川。

李廳

李廳　故谏议大夫鲜于公欲作新堂以传世谱名曰卓绝内相先生题其名曰蜀鲜

天地西设险，剑外分野殊。

君家万里侯，支郡许专诛。

威名讋华夷，玉帛走易于。

韡韡常棣华，煌煌驷马车。

李廳

李廳　故谏议大夫鲜于公欲作新堂以传世谱名曰卓绝内相先生题其名曰蜀鲜

功高翊戴重，锡土仍命氏。

蝉冕旧传家，龙衮式增贲。

谁云五世泽，久袭万锺贵。

非惟赖先庆，奕叶艺忠义。

李廳

李廳　故谏议大夫鲜于公欲作新堂以传世谱名曰卓绝内相先生题其名曰蜀鲜

隐居嗣徽猷，超世得古学。

行藏合用舍，闻见守约卓。

清风激颓波，精义兴後觉。

天子不得臣，鸿飞敻何邈。

李廳

李廳　故谏议大夫鲜于公欲作新堂以传世谱名曰卓绝内相先生题其名曰蜀鲜

先生王佐材，蚤岁常数奇。

平生经纶志，白首初逢时。

经营此堂久，乞身竚归期。

堂成不及登，魂气今何之。

李廳

李廳　故谏议大夫鲜于公欲作新堂以传世谱名曰卓绝内相先生题其名曰蜀鲜

诸孤皆妙禀，况乃承义方。

世济商人美，各是万夫望。

拳拳奉先志，诛茆建崇堂。

岂徒轮奂美，卓绝当未央。

李廳

李廳　故谏议大夫鲜于公欲作新堂以传世谱名曰卓绝内相先生题其名曰蜀鲜

吾观孔父鼎，知有名世哲。

英英大谏公，克世嗣前烈。

翱翔金銮坡，白首贯忠节。

後昆有斯人，谱系愈卓绝。

李廳

李廳　关侯庙

三方各虎踞，猛将皆成群。

屹然万人敌，惟髯称绝伦。

仗节气盖世，横矟勇冠军。

艰难戎马间，感慨竹帛勋。

凤阙控蛮楚，庙食汉江濆。

神游旧战地，庭树起黄云。

李廳

李廳　观出日

苍崖观出日，依稀自扶桑。

初如浴咸池，苍苍或凉凉。

渐若宾阳谷，赫赫复煌煌。

海滨升霞彩，贯地万丈长。

摄提御天衢，一照明万方。

不愿发五色，不必呈九光。

无用现重轮，无贵珥青黄。

吾心愿吾君，盛德如朝阳。

照临冒下土，威名烛无疆。

不复迭而微，常进炽而昌。

蚁行理虽切，丸跳比亦狂。

病夫喜壮观，蓬心遂恢张。

异时环堵宫，但见生东墙。

李廳

李廳　观文恪王公乐道院巽亭在城上下临潩水

氤氲蟠巽隅，峥嵘干斗魁。

芜城佳气缅，茂林朱槛开。

竹月静荫扃，松风绿摇杯。

开轩清流度，隐几遥山来。

恪公昔优游，弭节此裴回。

言念平生容，翻然九泉哀。

张老颂赵寝，雍门悲孟台。

歌榭奄凝尘，燕阁郁生苔。

侈靡一转盼，金碧复成埃。

独无不忘者，安用尔为哉。

恪公古遗直，劲气腾九垓。

岂惟甘棠爱。将与故国偕。

传家有元凯，上客尽邹枚。

聊兴胜士想，愧无能赋才。

李廳

李廳　观吴正献真

次公不许画麒麟，孝宣妙选知名臣。

拜公之像想风度，乃是云台子颜之文孙。

元丰天子建原庙，王宇万栋临端门。

累朝名臣俨冠剑，列圣御坐开乾坤。

修廊秘殿锁春色，彷佛音容皆骏奔。

相君相业皆元元，旗常彝鼎定书勋。

仪形在殁侍神考，英气噩噩凝天阍。

嗣皇方思服盛美，欲考辟公观列文。

君传兹图落人世，世人遂得知瑜璠。

吾知袁公固有後，能平楚狱竟无冤。

召公甘棠犹不伐，卫武之德谁能谖。

君不见温公之像满人间，愿广此图令并传。

李廳

李廳　观音亭

钱唐西湖三百寺，芳草画桥烟霭中。

宝陀大士本无相，一亭聊慰伏蛇功。

李廳

李廳　光化霁景楼

层楼压清汉，初上便忘归。

夕霭藏平野，晴烟漏翠微。

城昏晚鸦集，江静野鸥飞。

何日赋招隐，行吟傍钓矶。

李廳

李廳　光禄朱卿挽词十首

自信仁由己，深知道满门。

才华辉日域，嘉誉达天阍。

坦腹方趋进，亨衢迓骏奔。

欲令唐晋後，不独美姚温。

李廳

李廳　光禄朱卿挽词十首

要路多知己，期公集有庸。

行趋青琐闼，荣拜紫泥封。

帝室常虚席，侯邦久卧龙。

空余遗爱颂，安得镂斯镛。

李廳

李廳　光禄朱卿挽词十首

省寺官联贵，曾升社稷臣。

双瞻观日月，接迹望星辰。

锡爵虽开国，封侯未富民。

天扉如可到，直拟问通津。

李廳

李廳　光禄朱卿挽词十首

南国旧书生，今谁老更荣。

朱辬频补郡，白首到名卿。

牧守惟司命，官曹任老成。

道孚姑已矣，何患不声名。

李廳

李廳　光禄朱卿挽词十首

畴昔始龙馆，能声到海隅。

兆民方菜色，境政独蒲庐。

尚赖德弥郡，安知今也无。

犹闻江左郡，荒政徯来苏。

李廳

李廳　光禄朱卿挽词十首

七十古云稀，公忠况未衰。

言常思悟主，老更惜明时。

雪发丹心被，君恩宝剑知。

如何天不憗，直道竟何施。

李廳

李廳　光禄朱卿挽词十首

乐圃林泉好，藤萝荫古台。

仰攀高节处，豫约挂冠来。

凉月空堂影，新霜百草莇。

凄清行乐地，履迹满苍苔。

李廳

李廳　光禄朱卿挽词十首

沧海梦悠悠，关河壮气收。

魂归伤委蜕，壑迥失虚舟。

月暗菰蒲夜，山空木叶秋。

可堪频怅望，松梓繄新丘。

李廳

李廳　光禄朱卿挽词十首

五十虽非寿，休嗟不憗遗。

赏延姑可待，子贵竟何迟。

异鹊惊蝉蜕，凄风落木芝。

乘骢千里客，歌罢不胜悲。

李廳

李廳　光禄朱卿挽词十首

蚤悟多金累，惟修俭与仁。

考终虽罔愧，直道未容伸。

地想流谦德，天惟赉善人。

昭昭锡繁祉，余庆在振振。

李廳

李廳　过具茨诸山始达嵩少

初踰千峰时，千峰各呈秀。

抵兹嵩高前，始觉众山陋。

恃此一柱力，天地敢分剖。

四维既张弛，穹壤托高厚。

卿云幂上国，秀色连楚薮。

众峰无耸峭，配此真培塿。

固将倍十百，何止吞八九。

余身一草木，乃欲擅去取。

出类复何言，聊贻涧滨叟。

李廳

李廳　过昆阳城

昆阳城下黍苗稀，寂历荒墟隐翠微。

远想笼蛇方斗野，解驱虎豹使成围。

乌知将拥河流断，定喜能令屋瓦飞。

白水真人今物化，舂陵惟有荷锄归。

李廳

李廳　过阎氏桥亭

绿芰红蕖照眼新，池塘风软起青苹。

远山碧映重林暮，委径香传别洞春。

五月独为长道客，沧浪自有濯缨人。

谁知雅意在丘壑，惭对箕嵩愧路尘。

李廳

李廳　寒食

朱株蜜炬出严闉，走马天街赐近臣。

我亦茅檐自钻燧，煨鎝烧艾检桐人。

李廳

李廳　和陈恬思其叔子思有书斋在山中二首

古寺愔愔映夕岑，谷风凄劲触霜林。

曩时蕙帐知何处，不见山人来苦吟。

李廳

李廳　和陈恬思其叔子思有书斋在山中二首

嗟我衰迟行老矣，与君生死尚情深。

屈平贾谊何须旧，敬吊先生泪满襟。

李廳

李廳　和次仲砚诗

闻道端溪好，疑应为土风。

彼人非博识，此语未为公。

野客虽云美，才华恐未同。

濡毫滋墨外，文涣亦徒空。

李廳

李廳　和二兄书事三首

年少看书耻未多，壮心今岁沛中歌。

带江黄帜有躥跖，举国白头无绛何。

为我忠谋能有几，匪人阿比敢言他。

手攀荆葛藤萝近，敢把新凉取次过。

李廳

李廳　和二兄书事三首

述逃内溃古云多，楚塞群雄尚感歌。

血飨彼猖神苟幸，庙谋非壮士谁何。

将军威信当询众，决胜神机岂谓他。

试把香囊问少子，淝川投策夜过潜。

李廳

李廳　和二兄书事三首

功名於我实何多，只为浮华未浩歌。

两月病痾诚已甚，半头白发似无何。

诏惟选吁将从众，学贵师心在匪他。

当世闻人知不少，片言敢谓众难过。

李廳

李廳　和李端叔大夫从参寥子游许昌西湖十绝

几处秋千愁日暮，一声鶗鴃唤春归。

红稀绿尽寻常事，不用长绳系落晖。

李廳

李廳　和李端叔大夫从参寥子游许昌西湖十绝

草已芊绵柳已柔，落花重叠不须愁。

风光流转等闲过，又是一年春事休。

李廳

李廳　和李端叔大夫从参寥子游许昌西湖十绝

百物争春竟可怜，清池绿净但沉天。

浮萍细碎从渠长，憎见差池点荇钱。

李廳

李廳　和李端叔大夫从参寥子游许昌西湖十绝

西畴新买数塍田，便扫空囷俟有年。

欲坐瓜庵吹豆叶，风翻黄浪麦秋天。

李廳

李廳　和李端叔大夫从参寥子游许昌西湖十绝

风头皱浪开还促，雨点圆纹乱更多。

何似无风亦无雨，碧天千里在澄波。

李廳

李廳　和李端叔大夫从参寥子游许昌西湖十绝

痴儿插地栽杨柳，杨柳无根插便生。

我亦无根常作客，四年漂泊大梁城。

李廳

李廳　和李端叔大夫从参寥子游许昌西湖十绝

股大如腰立已忧，不须登阁始三休。

道人尊足元无病，莫取形骸向里求。

李廳

李廳　和李端叔大夫从参寥子游许昌西湖十绝

梦为蝴蝶恣飞飞，飞入花丛处处迷。

不是提壶强呼起，尚应栩栩展江西。

李廳

李廳　和李端叔大夫从参寥子游许昌西湖十绝

诗翁诗思与春争，落笔风雷纸上生。

雪棘满颐心尚壮，君看岩电射人明。

李廳

李廳　和李端叔大夫从参寥子游许昌西湖十绝

池南池北乱蛙声，不问官si处处鸣。

昨夜一犁新雨足，无烦科斗更滋生。

李廳

李廳　和钱之道

仲尼圣之时，岂蔽不恭隘。

知命识大忧，嗣世宅已坏。

不阅父母邦，遑及为蒯瞶。

依仁罕言利，执礼不语怪。

污墁泥中辙，脂牵速遄迈。

难乎其有恒，取善仅餵馈。

苟非言抑扬，大道或几卖。

峡有食象蛇，常苦蝼蚁嘬。

昭昭神禹功，凿水疏九派。

刊随神明疲，新水螭蜃快。

志士每丧元，时靡可究届。

李廳

李廳　和钱之道游虎丘二首

轻云细雨放花时，才过清明已夹衣。

拚得酒时教尽醉，可题诗处莫空归。

丁宁莺语机关巧，轻薄杨花气力微。

阊阖晚来行客尽，稚乌相趁入城飞。

李廳

李廳　和钱之道游虎丘二首

石头槎牙占官道，松树老怪卉断云。

骊龙睡隐潭水黑，雨积粪壤生朝菌。

山光缭绕林朴樕，野气空阔云氤氲。

归来月落天色莫，水边游女溅红裙。

李廳

李廳　和人寄寇昌朝韵

久料腾骧空冀北，如何留滞困周南。

闻君载酒访狂客，把酒为君当剧谈。

上国分携今已久，丹砂未就我怀惭。

六蜚驾驭须天马，吾恐骅骝备两骖。

李廳

李廳　和人九日诗

三径就荒陶令宅，两峰高并杜翁情。

悲秋不奈黄花好，落帽谁怜白发生。

远岫薄云收细雨，晚林丹叶弄新晴。

登临府仰寰区隘，欲驾风轮更上征。

李廳

李廳　和人游嵩韵

嵩高峻极压三川，周视方舆见广员。

绝顶固知天下小，泰山为占海隅偏。

白云散尽千林月，急雨收回万壑烟。

莫笑层峦高似岸，举头一握是玄天。

李廳

李廳　和杨元忠主簿观鱼

轻澜沔满带维舟，新雨群鱼藻际浮。

既亦非知梁上乐，敢嗟彼有釜中忧。

汉江水浊斑衣獭，楚岸烟深雪色鸥。

未作金鳌莫惊惕，月澄清海漫如钩。

李廳

李廳　和郑十三东斋言事二首

为贫轩冕未忘情，宁使栖迟抱六经。

安得神仙断鲸剑，拂开云翳露天青。

雾浓玄豹终朝隐，冰薄猜狐抵夜听。

昏垫直疑皆饮鸩，沉冥何苦辨清醒。

李廳

李廳　和郑十三东斋言事二首

春光故故恼人情，新葺茆茨欲醉经。

积雨水衣龙颔滑，晚晴山翠佛螺青。

月边柳色疏疏见，风外梅花细细听。

半夜白云生石枕，润珠蒸湿醉魂醒。

李廳

李廳　贺兰先生诗同陈恬叔易和节度使王汉忠韵

狭隘区中世，殷勤招隐篇。

应居小有洞，几见大椿年。

庵废云埋谷，琴亡声在泉。

至言曾悟主，持此合升天。

李廳

李廳　贺小苏先生

柱史承恩正紫微，玉皇优诏碧云词。

欲知伯仲文章职，对掌丝纶内外司。

雨露偏浓常棣萼，烟霞常驻凤凰池。

共扶吾道邪归正，同振斯文盛不衰。

白首并逢千载运，登庸皆是十年迟。

靖共介福由神听，告尔多方代帝咨。

膴仕初逢贤者贵，德名当问国人宜。

夷齐抗世清何早，元凯登庸事可期。

贫贱久思杨得意，龙光今喜郑当时。

应怜下客尘埃甚，惭愧雷门献此诗。

李廳

李廳　胡为乎行赠丘公美

吁嗟憧憧之民兮，何终身不灵耶。

不能挥毫縻青天耀白日，胡为乎布衣韦带事读书。

不能坐穷庐运筹算，胡为乎骑马试剑轻其躯。

项籍耻作百夫勇，禹行舜趣犹贱儒。

惫乎四支愁五脏，不能成功竟何如，

胡为乎直待临老空嗟吁。盍归乎来，

盍归乎来。长桥系白鲤，

摆尾向天台。风流李北海，

雄望摩九垓。长卿向穷时，

尚为临邛咍。北邙古墓空蒿莱，

胡为乎须上黄金台。

李廳

李廳　华严庵

人生奥区中，犹如茧中蚕。

欲穷无然心，足力有不堪。

终南有五虎，衔牙坐耽耽。

乃有忘躯人，临穴已拟探。

干将古宝剑。吹毛可挥{左金右函}。

亦有躁戾者，执刃求其镡。

所得计所伤，胆溃心忧惔。

况夫爱见魔，悦如刍豢甘。

大士独了然，白月沉珠潭。

独造无僮仆，妙理去二三。

至哉天下乐，端默坐草庵。

李廳

李廳　黄河

昔我初为入秦客，残雪埋关闭长陌。

黄河二月冻初销，万里凌澌流剑戟。

西风细卷浪花催，日射寒光明瑟瑟。

归时细雨正溟蒙，冷落关河已秋色。

惊沙惨惨塞云黄，远树昏昏秋水白。

济川壮志愈衰迟，日送烟波问河伯。

李廳

李廳　黄杨林诗

黄杨性坚贞，枝叶亦刚愿。

三十六旬久，增生但方寸。

今何成修林，左右映烟蔓。

良材岂一二，所期先愈钝。

李廳

李廳　回心岭

万仞嵩峰接天远，妖武登封艰步辇。

初登峻岭已回心，何事艰难能黾勉。

亦似徽之泛剡溪，想见王阳临蜀坂。

老子山林兴不浅，兴尽中涂犹欲返。

古人戒在末路难，九十常为百里半。

世上风波更可憎，心不可回聊自劝。

李廳

李廳　会居易斋分韵

君子何乐胥，清夜以文会。

篇章各纷拏，锦组贯珠贝。

高谭生清风，石齿漱湍濑。

安得楼兰肉，充庖余炙脍。

李廳

李廳　己卯春许昌湖上酬王实仲弓作

紫荷煝曲塘，青秧舞平畦。

晨光泫曦露，众木含华滋。

咸惊物外慕，归休及良时。

李廳

李廳　寂历古关道二首

寂历古关道，早秋生晓寒。

空蒙朝雨细，憔悴客衣单。

事逐烟鸿远，情随雪鬓闲。

萧萧倦游意，天际路漫漫。

李廳

李廳　寂历古关道二首

寂历古关道，晓烟寒未分。

愁情满秋草，归思隔黄云。

客路自多感，宿酲犹带醺。

萧萧倦游意，况可久离群。

李廳

李廳　寄杨十三虞卿

前年君去时，覆水坳堂中。

三年君不归，昨夜风雨惊破屋，

不知生蛟龙。壮士耻隐忍，

拔剑刺溃痈。三杯然诺许君死，

鱼腹置匕首，直入吴王宫。

{护下乙}镡历火飞，吐气成长虹。

义名如皦日，英气凌秋风。

李廳

李廳　见山冈诗

高冈胜虚阁，晚景澄寥廓。

遥潢浸广野，危峰柱碧落。

云过半山阴，蝉声夕阳薄。

勤勤学飞仙，海上寻黄鹤。

李廳

李廳　将至嵩山远观瀑布

晚晴紫翠溢平川，三十六峰凝霁烟。

匹练依稀分秀岭，玉虹摇曳舞危巅。

寒光定是连明汉，清气都疑贯九渊。

可笑夜来风吹来，乱沟斜涧亦涓涓。

李廳

李廳　将至醓城和德麟韵

绿胜章台杨柳街，青罗斗帐净无埃。

五株何用诗频说，安得韩公到此来。







卷172

李廳

李廳　嗟美人词

嗟美人兮何人，抚千祀兮增悲。

咎司命之匪仁兮，弗庇下民。

故啬数於令人兮，俾弗俪乎常期。

既阦端之引大，复柅止而絷维。

仰天衢而愿骋兮，羌为惠之罔终，

嗟美人兮怀思。閟灵修而自珍兮，

宁燕婉而倚巾。彼鹈鴃之早鸣兮，

欲众芳之陨衰。亮汝怀之匪良兮，

喜佳卉之具腓。灵芝遑恤汝以自芳兮，

亦三秀而呈姿。候虫呻吟而竞秋兮，

熠燿夕飞而流光。蚊角翼而虎噬兮，

或负岳而成雷。俄岁运之徂征兮，

复尔龄之几何。彼大椿之先秋兮，

意松柏之後凋。属岁寒之太甚兮，

雪霜窘而烦威。春归来兮阳谷温，

条风发兮百卉菲。土泉闭兮崔嵬，

独玄黄兮就萎。委长年兮涧滨，

匠初顾兮弗辰。感佳时兮嗟美人，

蜕遗荣兮上宾天。我吁天兮九阍，

如可赎兮百身。

李廳

李廳　经史阁

隐君扁舟离五湖，初闻邑子惊陶朱。

多金不用五{左牛右孛}术，高阁惟藏万卷书。

牙签玉轴比四库，缥帙锦囊过五车。

河间阙遗应复购，汲冢蠹简嗟无余。

碧山学士解传业，黄卷古人相与居。

谢庭芝兰信灵秀，窦家椿桂皆芬敷。

朱栏翠瓦照空碧，秋山晚林共扶疏。

寒溪送月出幽谷，白云因风生坐隅。

道山三馆限清禁，山中此乐彼所无。

异时联华陟严近，白虎东观文石渠。

愿待善本校中秘，毋令後儒争鲁鱼。

李廳

李廳　精思观崔道士授剑柏中剑常吼若雷

阴阴老柏森庭牖，外脱中空若虚缶。

崔仙授剑柏遂神，剑气腾天剑声吼。

顷年天师受丹诀，此地精思岁华久。

玉函金匮发灵崖，因使阴符诬虎口。

殿中真人道玄笔，笔妙飞扬传不朽。

霜发羽人逢白叟，间岁已闻踰九九。

神游八极吾所愿，道骨仙风愧无有。

欲赋大鹏思子微，恐尔年龄亦为偶。

李廳

李廳　静斋诗题盛君明之室也

人生乃动物，万事皆动端。

阴阳造化汝，赋汝以五官。

五官各治职，愈治当愈残。

非苦动所扰，乌知静为安。

非恶动所戕，未贵静为完。

百年夜分半，梦想仍妄瞒。

动多静常少，竟为动所干。

回光一自照，万事无悲欢。

居士何早达，动境能反观。

宁为玉在璞，不为珠在盘。

虚室生朝白，青璮凝暮寒。

聊持动时想，摄入静中看。

李廳

李廳　镜屏诗二首

曲玉回辉莹可观，秋冰壁立动涵澜。

每嗟许国酬身晚，忽觉余光照胆寒。

映座未容华表客，整簪空慕鵴鸃冠。

云车一去桥山晚，宝镇于今下古坛。

李廳

李廳　镜屏诗二首

凝澄不动水渊盘，风拂泉生或细澜。

月影透帘朝日薄，龙辉绕匣夜光寒。

玄冥借魄知神物，男子无闻已弱冠。

照我精诚至麟阁，缓随弓剑上仙坛。

李廳

李廳　樛枝桧

桧今老矣何兢兢，樛枝下屈如不胜。

左松右柏非尔朋，繁霜茂雪徒骄矜。

鞠躬不敢骞其肱，午阴凄凄绿鬅鬿。

六月爽气飞秋冰，萦纡茂密罗附藤。

猿猱臂绝愁难升，老龙衔雨将飞腾，

矫首欲举逄饥鹏。

李廳

李廳　句

文林换却山林兴，谁道山人索价高。

李廳

李廳　句

安得吾皇四百州，皆如此邦二千石。

李廳

李廳　句

可笑陈孟公，好客常投辖。

李廳

李廳　孔北海堂

卯金自中叶，已若子南周。

阿瞒制威福，九鼎若缀旒。

余子不复忌，多士例为仇。

崭然见芒角，已坐锢与钩。

谁知英雄彀，翻令作羋罘。

假手陷正平，谑玩戮杨修。

小慧尚必除，伟人那得留。

凛凛孔北海，胸次包九州。

倘令坐庙堂，大盗当寝谋。

专诛及斯人，遂负壑与舟。

当时同朝士，苟生盍包羞。

身死名亦灭，白骨委山丘。

先生虽千载，生气尚横秋。

当时眼中意，付与一醉休。

文人具文行，来作东诸侯。

尚友天下士，复于古人求。

作亭俯层城，持杯想风流。

壁间妙著述，腾光昏斗牛。

文存人亦亡，应从文举游。

我生真碌碌，与世甘沉浮。

思为坐上客，扬觯和南讴。

无成老岩谷，哀哉空白头。

李廳

李廳　老叹

此身常恐竟无成，忧患频更已不惊。

下第但能供酒令，他时何意主文盟。

耽经谩有春秋癖，闭户犹防月旦评。

独对秋风叹华发，暮云萧瑟岁峥嵘。

李廳

李廳　骊山歌

君门如天深九重，君王如帝坐法宫。

人生难处是安稳，何为来此骊山中。

复道连云接金阙，楼观隐隐横翠红。

林深谷暗迷八骏，朝东暮西劳六龙。

六龙西幸峨眉栈，悲风便入华清院。

霓裳萧散羽衣空，麋鹿来游墟市变。

我上朝元春半老，满地落花人不扫。

羯鼓楼高挂夕阳，长生殿古生青草。

可怜吴楚两醯鸡，筑台未就已堪悲。

长杨五柞汉幸免，江都楼成隋自迷。

由来流连多丧德，宴安鸩毒因奢惑。

三风十愆古所戒，不必骊山可亡国。

李廳

李廳　李良相清德碑良相百药四世孙也天宝中为尉氏令邑人立此碑

旌廉以廉寡，树碑励贪夫。

後人慕前躅，当令德不孤。

第无愧屋漏，斯能远苞苴。

番禺惟饮水，合浦自还珠。

李廳

李廳　冽泉亭诗

古井嵌空下如屋，寒泉馥冽甘如饴。

昔人传是龙蜃窟，睡未千岁人不疑。

云蒸每见飞雳火，沉绠或惹髯间氂。

安得海奴秉犀炬，乘月夜照窥端倪。

李廳

李廳　临溪桧

青青弱草阴，犹能荫寒鱼。

况乃葱蒨色，百尺映扶疏。

月烟含清旷，水气相吹嘘。

忽思大明宫，垂杨拂丹渠。

岂无苍翠色，飘颻映茅庐。

日暮生幽寒，寂寞意何如。

李廳

李廳　临颍县

日永行人渐困，路长饥马频嘶。

惊起一双白鹭，背人飞向前溪。

李廳

李廳　刘表庙

入自东郭门，言拜景升墓。

墓树半枯槎，冥冥立晨雾。

鼎国昔未分，萧墙梗天步。

呼苍复何用，龙卧独不顾。

纡余檀溪水，黯惨蔡州路。

登楼欲遣忧，君看仲宣赋。

李廳

李廳　卢泉之水次韵晁克民赠隐人

卢泉之水名何长，裂脐不到空莽苍。

读君诗句心已凉，便觉满耳清浪浪。

彼方逐臭如窃香，肝膈鼠饱神鹰扬。

有客饮水衣朝阳，睥睨不语中何伤。

过从得君想更乐，直欲造化穷微茫。

何当相从老此水，桀跖夷齐均是死。

李廳

李廳　卢岩

徵君邈已远，旧隐锁云扃。

欲知敬遗德，岩以姓为名。

永言配此山，千岁为德星。

虽无猿鹤在，空余泉石清。

想昔居此地，笑傲轻冠缨。

入居伯夷室，出效子真耕。

种德如古人，养育达周京。

惟能抱永正，是岂其用卿。

李廳

李廳　鹿门寺

蓬莱鹿门道，莽莽汉津渡。

川涂两缅邈，今古同此路。

德公厌州里，翁媪是中去。

风流可引想，千载豹隐雾。

浩然遶城归，羸马琢妙句。

宿草被荒丘，寒榛轶惊兔。

昔我怀登临，岁晏属凝冱。

兹游惬于愿，春仲忽云暮。

杖策升翠麓，喟叹怜老步。

冠云得危亭，临世濯凡趣。

蒿荠俯青林，绣绘辨红树。

他山照寸碧，迂江泫曦露。

我生老忧患，胸次贮百虑。

寓目宇宙间，猛省忘外慕。

前瞻万松岭，翠壁屹相顾。

轻飚触纤柯，虚籁森已度。

甓道绕危巅，爽气袭篮辺。

传闻古道场，台殿若鳞布。

日者一昔灾，楹栋皆若炬。

坏垣积煨烬，况乃金碧处。

山僧勤朴斲，堂构略已具。

童奴一万指，役作供指呼。

当有鬼运牐，变现助持护。

蹇予藏史後，道骨天所付。

一为功名想，悮落尘土污。

华颠发先缟，黧面颜色故。

惟有炯炯心，从昔常自悟。

会当借岩谷，投老寄冠屦。

吹云饭青精，煮石羹白芋。

神游八极表，讽诵大人赋。

鹍鹏或图南，为子阆风御。

李廳

李廳　吕朝散挽诗二首

殊重平生邴曼容，退身能勇自为雄。

盛衰付与枕中梦，福禄犹嗤塞上翁。

松菊渐荒三径合，鹤猿悮怨故山空。

苍苔满地尘凝席，惟有萧萧蕙帐风。

李廳

李廳　吕朝散挽诗二首

金马玉堂高步宜，中年遂与水云期。

太冲早擅三都赋，叔度难量万顷陂。

夜壑藏舟今孰在，白驹过隙事堪悲。

南园从此无行迹，老桧高松知未知。

李廳

李廳　吕颜野饮醉中寄五绝句次其韵

醉乡天地一何宽，不问金壶与玉山。

暂得陶陶太古意，醒来应亦恶人间。

李廳

李廳　吕颜野饮醉中寄五绝句次其韵

酒在杯中惟恐尽，事来眼底只嫌多。

一壶醉倒春风里，万斛穷愁奈我何。

李廳

李廳　吕颜野饮醉中寄五绝句次其韵

醉後诗成笔似椽，客来倾酒酒如泉。

怜君常得酒中趣，愧我经春只惨然。

李廳

李廳　吕颜野饮醉中寄五绝句次其韵

手持金盏滟斜晖，目送归鸿万里飞。

还似习家池上日，醉中倒载接{上四下离}归。

李廳

李廳　吕颜野饮醉中寄五绝句次其韵

醉倒南山卧白云，满天诗思不胜春。

黄鸡白酒真堪乐，谁道蓬蒿有此人。

李廳

李廳　绿鸭亭

澄波奫沦鸭头绿，秋水清於春水明。

芰裳已逐秋光尽，藻带暗藏春意生。

李廳

李廳　渼陂

晴山如黛水如蓝，波净天澄翠满潭。

身在玉壶图画里，心随飞鸟过终南。

李廳

李廳　孟浩然故居

旰食羹不糁，肺腑穷雕鑴。

襄阳妙人物，我独怜浩然。

禁中拜天子，布衣可逢年。

一言类觖望，明主乃弃捐。

凄凉鹿门道，旧隐空云烟。

汉水不世情，犹有槎头鳊。

李廳

李廳　鸣琴泉

昔闻流水操，想见流水音。

况复山泉声，声自如鸣琴。

可笑山中人，强作碧沼深。

暗流不复鸣，遗声杳莫寻。

近闻石钟山，苏辨正古今。

郦元与李渤，地下当噤喑。

惜乎不闻此，使我徒登临。

道人笑谓余，胡不求琴心。

何劳弦上声，况此非徽金。

李廳

李廳　墨池

临池苦学书，池水为变色。

终朝坐忘疲，搑卷每自得。

滋灵蚌孕贵，饫饵鱼腹溢。

回堂映茂草，玄源漱白石。

祗恐骊龙飞，蜿蜒上丹极。

李廳

李廳　某顷元佑三年春礼部不第蒙东坡先生送之以诗黄鲁直诸公皆有和诗今

半生虚老太平日，一日不知人不识。

鬓毛斑斑黑无几，渐与布衣为一色。

平时功名众所料，数奇辜负师友责。

世为长物穷且忍，静看诸公树勋德。

欲持牛衣归颍川，结庐抱耒箕隗前。

只将残龄学农圃，试问瀛洲紫府仙。

李廳

李廳　某与鲜于绰元勋共约同习制科

赵括痴儿漫喜兵，他年自料困长平。

将军各有万人敌，下士难先二子鸣。

卢骆杨王何足算，江黄六蓼岂劳征。

英雄少贬虽惭愧，且徇区区月旦评。

李廳

李廳　木文真人章圣朝合州进到其事甚怪至京其木中人呼万岁者三韶赐崇福

犀视月通角，蝉想丸目入。

果舏祝螟蛉，天风化阴鶂。

物变知品殊，尚可易形质。

真人友造化，故与物为一。

持此诚与神，可贯金与石。

何为辄入木，厌世未肯出。

衣冠俨如生，隐若陆顾笔。

非同木居士，聋俗竞禳祓。

又非罗公远，戏隐逞幻术。

疑是青羊老，合江聊示迹。

薄游附驿车，灵宫居二室。

李廳

李廳　拟楚词

匠执斤兮道周，称百寻以弗用兮谷之幽。

屈轮囷以为杯兮，孰谓贤於杞柳。

揉吾性以矫真兮。宁全天以为寿。

乐吾乐兮，乐不汝违。

乐不汝违兮，盍归乎来哉。

犀何尤兮以角累，象何咎兮齿为灾。

童牛夭兮，职骋刚而茧栗。

龟告犹以灼兆兮，宁泥中以曳尾。

珠缀旒兮，悔夜光不祥。

玉为圭瑞兮，痛山辉之为殃。

乐吾乐兮，乐不汝违。

乐不汝违兮，盍归乎来哉。

兰九畹兮芬芗，芝三秀兮焜煌。

山嵷嵷兮呈姿。川溶溶兮摇光。

风駃駃兮历榡，云缤缤兮度梁。

药为衣兮薜为裳，椒为醴兮桂为浆。

乐吾乐兮，乐不汝违。

乐不汝违兮，盍归乎来哉。

李廳

李廳　庞德公宅诗

荆山云苍苍，汉水波弥弥。

山川意高澹，宜有隐君子。

德公卧鹿门，老不践州里。

洁身远忧患，岂复存愠喜。

藐然姑射人，胡为市门倚。

诸郎有凤雏，辄与卧龙起。

李廳

李廳　霹雳琴

老桐初无异，憔悴辈散木。

良材固自信，终岁委空谷。

孤根听霜霰，厥命寄樵牧。

虽云具宫徵，谁意望琴筑。

天公怜冤愤，霹雳驱怪伏。

蛟龙出苍干，电火燃裂腹。

造物一愍吊，为惠在反覆。

神驰变废物，瞻赏改旧目。

裂为君子琴，日奏太古曲。

因知物兴废，尚尔转祸福。

志士抱孤操，来者恥未卜。

壮年昧筹算，奚用定荣辱。

李廳

李廳　七夕

七夕知何夕，云是牛女期。

俚俗具瓜华，阶除儿女嬉。

繁星烂煌煌，流月湛沉辉。

群儿望鹊桥，桥端七宝帷。

彷佛想言笑，芗泽疑烟霏。

人间光阴速，天上日月迟。

隔岁等旦暮，会遇未应稀。

愿言停笑髈，察我心所祈。

我欲赐新巧，智术妙通微。

金针度彩缕，宝奁卜蛛丝。

我嗟儿女愚，勤劳徒尔为。

巧拙天所赋，乞怜真可嗤。

故拙不可厌，吾宁钝如椎。

借云得新巧，无乃醇愈漓。

吾观天垂象，列星有攸司。

牵牛常服箱，织女不下机。

牵牛教人巧，积仓岁无饥。

织女教人巧，笥箧余裳衣。

伊谁询儿女，组绣穷毫厘。

年年渡河汉，秋至次舍移。

宣淫五云上，此论乃吾欺。

吾为牛女辨，欲判千古疑。

李廳

李廳　启母庙

帝武启宗周，玄鸟浚哲商。

涂山配神禹，独不嗣娥姜。

异时天与贤，嗣子繄匪良。

欲肇天与子，是用开厥祥。

钧台享群后，有扈诛叛方。

谁令讴与讼，帝畀有夏昌。

推此方朱均，巍巍真令王。

伯阳指株李，阿衡降空桑。

龙踞生汉祖，龙漦诞褒娼。

石裂何足问，世语多荒唐。

若比望夫山，虽怪犹有光。

李廳

李廳　千龄桧

冈头老桧不记年，古父约以千龄传。

高枝凌兢倚北斗，低枝犹藏万岁烟。

蟠根直与地争固，不许蚓穴通黄泉。

阴森古怪神物附，雨晦每见蛟龙骞。

贤哉乐天真逸者，手植苍桧今宛然。

元和元丰五十纪，婆娑下委才及肩。

信此千龄尚虚云，几见海变丘陵迁。

乃知不为斤斧夭，不在涧底与山巅。

李廳

李廳　秦觏少章寄寂斋

臣门如市心如水，汉宫解识尚书履。

形若槁木心死灰，东郭子綦初隐几。

明珠走盘丸走坂，性不迁迁常止止。

蚍蜉战声如雷霆，渠自纷纷相我尔。

达人大观观万有，区中狭隘真一眯。

磨坚涅白自古然，不必饮牛憎洗耳。

李廳

李廳　琴台

广陵散成不忍传，渊明援琴葛为弦。

乃知此乐潜圣贤，直与天地通其玄。

我兄能琴人所先，我非知音知自然。

或闻一曲山月前，轻扬如坐春水船。

逆随河源上青天，口胶不语生醴泉。

鼓舞和气如陶埏，至乐默默坐忘年。

李廳

李廳　青泥雪中和德麟韵

君笑吾痴绝，吾知自不痴。

远游陪胜士，归橐有新诗。

笑觉山途近，寒因酒力迟。

相从畏嘲谑，别後复怀思。

李廳

李廳　秋蝶

粉蝶尔何知，秋深尚戏飞。

怜渠迷节物，犹若弄春晖。

露叶今非昔，霜丛畴可依。

篱边菊无几，薄命寄余菲。

李廳

李廳　秋风

万籁静中起，扶摇风怒号。

半天鸣剑戟，平地卷波涛。

鷁退宋都疾，鹏抟溟海高。

贺兰吹不尽，何用战蓬蒿。

李廳

李廳　秋郊

郊原千里望，好是暮秋时。

欲尽登临兴，惟应杖屦宜。

鹗鵰方得意，燕雀彼焉知。

黄犬苍鹰去，谁家年少儿。

李廳

李廳　秋菊

春花富红紫，黄菊与秋宜。

风劲幽香怯，露曦寒艳滋。

孤标虽独步，呈秀此何迟。

欲待群芳歇，专荣占一时。

李廳

李廳　秋日杂兴

悠悠东郭道，莽莽四海志。

晨光曦高林，泫露泣征辔。

巨防扬渌漪，哀泉赴横卫。

我生窘羁束，感叹抚消髀。

李廳

李廳　秋日杂兴

青青陌上草，秋徂故应省。

疾风试飘叶，寒露犹湛颍。

冰霜来无时，尔命讵坚永。

滋蕃奈尔何，咄咄临此景。

李廳

李廳　秋日杂兴

昔喜马少游，我马仍款段。

古云末路难，百里九十半。

与尔皆调饥，欲速辄愈缓。

长鸣徒劳尔，终愧籬云汗。

李廳

李廳　秋日杂兴

黍稷竞登场，荏菽复满畴。

我羹虽不糁，逢年亦解忧。

太平岂无象，乐岁观有秋。

敢期饱糠核，役车何当休。

李廳

李廳　秋日杂兴

秬黍亘广隰，整整万戈矛。

旌旄乱风叶，森森疑战秋。

如闻高奴塞，将军用世侯。

胜筭应在目，愿解西顾忧。

李廳

李廳　秋日杂兴

芡珠乃笾实，鸡首真溪毛。

芥羽复丹帻，凌波竞将号。

苍啄胜玄蚝，百琲转含桃。

骊颌有照乘，海夫得应劳。

李廳

李廳　秋日杂兴

摇摇平冈雪，芬芗荞花白。

繁英未脱鄂，锐实已潜黑。

速哉不踰时，几何天地力。

寒耕暑方耘，古人勤宿麦。

李廳

李廳　秋日杂兴

横烟下平林，闲云依袤岭。

寓想高鸿背，游目凌倒景。

吁嗟老于行，末路未遑骋。

晚岁竟如何，三叹心耿耿。

李廳

李廳　秋山

山色带晴云，云山远莫分。

寒林迥萧散，秀气自氤氲。

定有丘园士，彼同麋鹿群。

弓旌访岩谷，谁为上方闻。

李廳

李廳　秋扇和之道

过时悲既往，适用复相先。

世事蓂生陨，人情月晦圆。

寒凉非尔适，衰歇岂余捐。

岁事待秋敛，农夫期有年。

李廳

李廳　秋溪

秋溪已澄彻，山色贮溪中。

云度前洲白，霞生别峤红。

波澜寒自监，鱼雁共游空。

弃置功名念，羊裘作钓翁。

李廳

李廳　秋晓

秋色已飘零，凄凄晓更清。

芜城宿残霭，云日递微明。

瓦冷寒霜色，庭空槁叶声。

悲欢更盈耳，箫鼓和铙钲。

李廳

李廳　秋莺诗

秋日生春意，林间闻晓莺。

奈何时序晚，不及候虫鸣。

摇落无多感，芳菲会满城。

好音宜自默，反舌可无声。

李廳

李廳　求茶戏丘公美

公美方自灵隐来，面上灰土衣尘埃。

自言夜借僧榻眠，白日买酒不惜钱。

半月等得头水茶，欲求善价先还家。

君不见边孝先，瞌睡昼多眠，

点茶追清兴，诚与真性便，

闻君结交素奇伟，朋友须求无逆意。

苟惠上品一斤来，庶全见利而思义

李廳

李廳　求志书院诗四首陈师道履常之所居也

癯槁岩下士，迹隐心捷径。

汗颜尘中夫，谄笑幸游骋。

贤哉陈夫子，两不伤厥性。

洁身风波涂，独若万钧锭。

李廳

李廳　求志书院诗四首陈师道履常之所居也

辰极不改北，沧溟日输东。

圣道亦如是，味者自异同。

哇郑迷世习，舍鱼当取熊。

蓍龟期吾子，此语闻先翁。

李廳

李廳　求志书院诗四首陈师道履常之所居也

君气久已浩，君志复何求。

同声久绝和，一见忘百忧。

藜藿鄙膏粱，絺綌傲孤裘。

德辉下可览，安用翔九州。

李廳

李廳　求志书院诗四首陈师道履常之所居也

漆开辞未信，颜回恃有回。

为贫仕何媿，得已非自贤。

破褐坐穷阎，声华飞日边。

苦节勿匏瓜，仲尼任苍天。

李廳

李廳　汝华岩

道人居此岩，诵经岁云久。

鬼神夜护持，空岩击刁斗。

吁嗟已成尘，藤萝穿石牖。

李廳

李廳　汝州王学士射弓行

汝阳使君如孙武，文章绝人喜军旅。

要知谈笑能治兵，戏教红妆乐营女。

白氈新袍锦臂鞲，条脱挂弓腰白羽。

彩错旌旗照地明，傍花映柳陈部伍。

须臾观者如堵墙，彷佛如临矍相圃。

一人中的万人呼，丝管呶嘈间钲鼓。

臂弓上为使君寿，遍及四筵乐具举。

使君一笑万众喜，堂上酒行堂下舞。

锦段银荷翠玉钿，意气扬扬皆自许。

傥令被甲执蛇矛，恐可横行擒赞普。

大胜吴宫申令严，两队宫娃啼且怖。

阖闾台上呼罢休，将军虽贤亦觕卤。

岂知使君不忘战，聊以戎容娱樽俎。

夕阳卷旗去翩翩，使君要客登画船。

美人不暇别妆洗，战士结束围华筵。

皆疑征南汉将帅，楼船下濑方凯还。

军中不应有女子，偏裨校尉何其儇。

使君湖光照楼观，一碧不辨水与天。

渐看暝色著疏柳，已见白苹浮暮烟。

银汉斜横北斗淡，明月碧玉疏星联。

舟人罢唱时弄笛，艇子趁鱼行扣舷。

隔浦荧荧见渔火，意中竹篱青旆悬。

虽无荻花与枫叶，全似送客湓江壖。

亟令周娘作新曲，周娘琵琶京洛传。

不惜千呼与万唤，便时转轴仍拨弦。

冯夷阳侯或静听，穹龟大鱼或後先。

且言白傅时落寞，草草会遇仍嫣然。

使君闻名满台阁，虎符麃轼聊周旋。

风流乐事虽可记，皆过孙白二子前。

会看和戎竟先列，铁骑百万临三边。

报功女乐赐二八，粉白黛绿皆婵娟。

青云乞身归旧里，汾城故地依林泉。

琵琶亭中望汝海，无忘饮中今八仙。

李廳

李廳　阮步兵庙

千龄一丘垅，谁复记主名。

苾芬百世祠，贤哉阮步兵。

庙旁故墟里，竹林蔽郊垧。

裔孙仍南北，胡能师九原。

李廳

李廳　三冈亭在邑西南三十里秦昭王使谒者王稽使魏夜与范雎言先生待我於

贱人敢图柄，时哉天步艰。

相尔箦中意，三亭宁腼颜。

佩印能几时，网成已入关。

宣言往代汝，天道真可还。

李廳

李廳　三月三日

柳眼脱壳花将飞，麦梢弄黄青穗肥。

鹁鸪翩翩避舟去，燕泥悮落沾人衣。

树外浮阳湖水渌，漠漠不动含晴晖。

沙暖浴凫遗翠羽，岸深老蚌吐明玑。

李廳

李廳　三醉石诗

伊昔三逸人，醉卧扪白云。

其间欧醉翁，翊戴建殊勋。

山灵岂羡尔，应复勒移文。

李廳

李廳　商高宗陵庙诗

筑岩胥靡继甘盘，此道寥寥不复存。

古庙秋风尘黯黯，故陵烟树月昏昏。

君臣难遇真千载，岸谷谁知旧九原。

魏尚端能似颇牧，独无新梦到天阍。

李廳

李廳　上姑丈闾丘通牧少卿

天下一大器，安危系平倾。

哲王慎民监，措术如和羹。

辛甘或偏长，非可制割烹。

五味既可口，君子尝曰平。

方今太平君，戒欹如持盈。

乞言用龟监，履德均权衡。

庶民虽惷愚，一或非所营。

视之如己内，涂污千仞坑。

是用选贤德，告戒敷至诚。

曰虽一人良，万邦咸以贞。

尚赖尔庶牧，裨朕来聪明。

分符授虎节，专政千里城。

朱车轮两辬，画戟门十旌。

礼文既光华，远煜如杕英。

良图沃朕心，蠲瘼求民情。

如意运手足，乃与朕力并。

朕所戒假乐，难慎惟守成。

愿昭先人功，奠枕临周京。

群方政咸乿，惟海隅苍生。

鱼盐机巧利，凉德多矜争。

版图庶汇徵，雉垒侵荒荆。

矧乘荐饥後，鲂鱨尾多頳。

古既无罪岁，此独何所令。

明明普天下，孰非圣人氓。

当求善仁政，如解中山酲。

时公罢仙班，入觐中天闳。

帝优老成人，锡祉升名卿。

吏能素严翼，公望方峥嵘。

物赖山愈静，川纳海益竑。

齐安汉中治，政迹如韶茎。

刚明济清净，锦组辉琼莹。

果毅将慎智，佩玦锵璁珩。

英英众人师，落落天地晶。

是用简上心，佥议如预盟。

公辞臣老矣，已与世累轻。

东吴富山水，烟霞氛紫清。

乐郊适所愿，逍遥挂尘缨。

赏延及孙子，荣庆并弟兄。

智恬欲相养，为寿期老彭。

帝云东州民，思济求令名。

窒如相忘鱼，煦沫涔辙泓。

瘁如旱麓木，枯槁需春萌。

朕意慎许可，当赖王国祯。

如翩皆飞鸟，遴集惟鹪鹏。

无辞逆朕意，钦哉卿惟行。

公承帝眷异，竭节期有亨。

郡民幸其来，争以先见荣。

实篚携浆壶，马首拜且迎。

谓言前掾曹，执礼无私评。

远兹三纪历，位重德愈宏。

下车始授政，季秋末徂正。

囹圄屡空虚，盗止无黥刑。

康庄夜达旦，户敞民不惊。

柔远戒慢令，荒政先缓征。

榛楛已济济，莪蔚将菁菁。

熙熙春台乐，苾苾太室牲。

尝闻至仁化，政立可去兵。

又闻公明心，罚罪能驱鲸。

古云州县劳，此语非准程。

韩侯功固高，羞比於绛婴。

光初必凶终，进锐多反瞠。

如彻礼饮酌，强酒奠兕觥。

虽云快壮心，泰至多酗醟。

孰知安行健，履坦非掀横。

圭璋贱珉玼，山川贵刚騢。

良弓岂苟饰，利用关以弸。

斯为古循吏，业广惟励精。

孤生何所罹，自幼忧患萦。

遭家屡不造，省始离呱喤。

迩复远所恃，羁迹如漂萍。

操心但书危，固户赖巧甍。

曲蒙惠私重，哀愚斯独惸。

字抚得不违，俾就三龙黉。

曰余欲玉汝，谁何吝金籯。

愚非苟恩者，锐志思迅铿。

为修不敢殆，希彼农夫耕。

懃懃虑寇至，豫蓄终岁盛。

战战与心竞，中林亦丁丁。

渊崖视鸟道，履冰越深瀛。

刚克素自许，窃亦轻申枨。

永言念眷懃，愿以坚白鸣。

作诗谓云何，姑以纪颂声。

李廳

李廳　上翰林眉山先生苏公

佑圣生贤佐，天心在抚民。

昌期应治运，谷旦降元臣。

四序功成晚，三台耀拱辰。

严凝气刚劲，謇谔性忠纯。

凛凛风霜操，优优雨露仁。

高才映今古，妙学洞天人。

黼黻文华国，渊源德润身。

四朝师令望，百辟仰清尘。

射策明三道，观光耀九宾。

咸知帝赍说，复诵岳生申。

视草金銮殿，登庸凤诏春。

夔龙名不陨，鲁卫政相因。

交荫槐阴茂，联华棣萼亲。

庙堂熙帝载，衮绣并天伦。

政柄劳无惮，侯邦逸久均。

偃藩心固乐，调鼎味宜新。

上宰虚黄阁，除书下紫宸。

百神怀景福，万化入鸿钧。

阴德施黎庶，休功格昊昮。

自当侔带砺，讵止约松椿。

贱士睎高躅，趋风愧下陈。

愿言千万寿，献颂敢辞频。

李廳

李廳　上林道

忆昔驱车度函谷，解鞍访古骊山麓。

华清虽有亡国恨，绣岭犹存旧时木。

无情草木竞争春，不问兴亡自红绿。

汉家上林更萧瑟，宫殿荒基走麋鹿。

可怜乔木亦已无，五柞长杨今朴樕。

李廳

李廳　上山

登山盖有道，迂叟真名论。

不困在徐行，不跌由足稳。

斯言可铭佩，万事为节撙。

推之为躬行，天下国家本。

李廳

李廳　少华山

少华连延翠烟永，细路缘云上高顶。

奇峰西奔入秦蜀，幽谷南通接荆郢。

昔年蛟龙忽变化，怒蹙山巅压州境。

山灵吐怪助豪强，地轴狂推如转梗。

盘龙七社万户余，卵覆巢倾伸臂猛。

近来又说神羊岭，六里横开罅如井。

居民惴惴已忧疑，惟恐蛟龙怒还逞。

勿令岸谷复颠移，鼓铸神功烦禹鼎。

李廳

李廳　少林寺诗

禅老家风古少林，道场遗迹蔽烟岑。

山遮石脚斜阳早，云碍钟声出谷深。

只履度关天杳杳，九年面壁海沉沉。

欲知苗裔能传法，柏树犹明圣主心。

李廳

李廳　舍身崖

蛾眉备百姓，怨女填六宫。

捐躯委崖谷，陨生因尔容。

匹妇多白发，妇怨实无终。

李廳

李廳　社日书怀

社公沐发望年丰，岂谓雨余仍苦风。

未报田间禾颖秀，但惊堂上燕巢空。

里人分胙祈微福，稚子爬沟拟乞聪。

老病不知秋过半，谩刍新酿要治聋。

李廳

李廳　神松岭即岳神为珪禅师一夕自北岭移者

初闻百梁村，拔自天池井。

今知万松冈，一夕趋北岭。

顾兹挟山威，何心罔知警。

李廳

李廳　失题

羡君走马踏千山，却笑吟诗不肯闲。

写得清风入嘉句，尽携爽气出云间。

李廳

李廳　失题

吟袖衡云满笔端，马蹄霜迹破朝寒。

据鞍何必须横槊，自有新诗似建安。

李廳

李廳　诗一首

江皋草茅软，马首路平宽。

叹老龙锺态，伤春料峭寒。

月檐茅影乱，风瓦竹声乾。

喜从佳公子，诗成槊在鞍。

李廳

李廳　施柏花

佳花香蔼蔼，老柏意萧萧。

如何苍翠质，许附繁柔条。

仙人踏锦障，衬步武夷桥。

愿托岁寒心，凌虚上烟霄。

李廳

李廳　石经殿

漆书寘兰台，笔削犹敢擅。

真名镂遗编，定知伯喈篆。

未校芸阁书，成此石经殿。

李廳

李廳　石栈河在洪闸

奔腾龙峤麓，深壑断如截。

石栈架寒溪，盘陀卧精铁。

从衡布方楚，片段发文裂。

平如中唐甓，罅密不容泄。

南岩尽奇险，万状森罗列。

或如巨兽蹲，或类巴蛇囓。

哀泉泻飞磴，流沫常喷雪。

山骨静无尘，泓澄碧潭澈。

鱼龙不敢宅，中有千古月。

壮哉天地间，此险讵劳设。

乃知山水心，自欲为胜绝。

我陪胜士游，兹名因不灭。

李廳

李廳　史次仲钱子武与余在报恩寺纳凉分题各以姓为韵

天地怒气散，凯风若颠喜。

吹彼枳棘墟，不入邃屋里。

北风何其凉，雨雪雱不止。

卒岁无衣裘，穴处犹冻死。

六月如蒸炊，执扇犹秉毁。

苖苖黍苗花，吹落不结子。

老农悲不获，飞鸟喜自恣。

虽难答天恩，愿天投木李。

李廳

李廳　四逸台

异时常独饮，对月成三人。

已喜三士游，况遇金城辛。

洧渊俯龙室，废台干白云。

委径已就荒，九仞将遂湮。

飘然如四鹤，蹑屐披荆榛。

北冈翻波涛，南岫列嶙峋。

登台与佳名，大笔书苍珉。

占此泉石清，坐使草大春。

诸公廊庙材，我期兹隐沦。

李廳

李廳　嵩顶六月芍药初发

谁言天地一无私，底事阳和到顶迟。

暑气已交五六月，云中初见两三枝。

可怜下土炎蒸日，却是青霄烂漫时，

第有荣心莫嗟晚，物情先盛复先衰。

李廳

李廳　嵩阳书院诗

束发从政事，佩缓曳长裾。

守令有民社，裂地皆分符。

问之尔何由，必曰因业儒。

自致或世赏，因儒升仕涂。

一朝希斗禄，辄与故步殊。

佞夫专媚灶，要路事驰驱。

俗夫抗尘容，勾校迷墨朱。

自谓尚市道，不若效贾区。

何必念故业，易地有蘧庐。

嵩阳敞儒宫，远自唐之庐。

章圣旌隐君，此地构宏居。

崇堂讲遗文，宝楼藏赐书。

赏田逾千亩，负笈昔云趋。

劝农桑使者，利心巧阿谀。

飞书檄大农，鬻此奉时须。

垣墙聚蓬蒿，观殿巢鸢乌。

二纪无人迹，荒榛谁扫除。

桑羊固可烹，县令亦安乎。

今主尚仁政，美利四海敷。

仁贤任阿衡，天地一朝苏。

已责复蠲敛，肉骨生膏腴。

疲民悉按堵，此地尚荒芜。

淮西高夫子，为政多美誉。

百里政肃雍，民不困追胥。

愤彼释老子，遗宫遍山隅。

吾儒一何衰，废迹可嗟吁。

连牋叩洛尹，移文讽使车。

义有子衿耻，功将泮水俱。

兴衰虽在天，此意良可书。

却思鬻此者，於儒与何诛。

又思昔县令，亦昔儒之徒。

兴儒有美意，无忘高大夫。

李廳

李廳　宋英宝宣德自杞至邑将复东还见遗途中诗次韵和之以见惜别

思君仍岁此相逢，後夜梦魂无复东。

白紵泪痕何处恨，故园花信几番风。

归来可喜似新燕，惜别预愁如去鸿。

老矣奈何春半老，悠悠万事付杯中。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

至人本无我，与世初无方。

强从金銮游，聊用示行藏。

忠清秉全德，日月可争光。

振衣千载上，临世濯沧浪。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

至人孰可测，跨世富英量。

千龄遘治运，万古真遐想。

三台接布武，万乘拱函丈。

辞荣明光殿，乞身青天上。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

世人期公浅，云是真谪仙。

愿公老台鼎，白首冠貂蝉。

为之乃固有，弗为愈知贤。

清风不可挹，高高薄云天。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

纷纷竞干禄，汩汩第谋身。

先生独任重，忧道仍忧民。

精诚贯白日，孤忠横北辰。

求之千载上，古亦鲜若人。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

平生史鰌直，往岁展禽黜。

青衫窜长沙，华鬓谒宣室。

重光照八极，命世真贤出。

奈何江湖去，独为苍生恤。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

道德富瀛海，百谷输浩渺。

云梦吞什伯，坐映黄陂小。

斯文再炳蔚，精义凌缥缈。

典谟追灏噩，协气充四表。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

周公非汲汲，仲尼岂皇皇。

吾道无若人，孰能相维纲。

古今异伦轨，英风自相望。

下民今喁喁，造物太茫茫。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

造物虽茫茫，至人自嚣嚣。

虽稽具瞻意，欲全千仞高。

富贵一敝屣，功名两鸿毛。

独知退为乐，可怜夸者劳。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

公去吾道辱，公来吾道荣。

生民系休戚，国势随重轻。

先生如九鼎，坐折奸宄萌。

天如欲平治，用舍若为情。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

先生如蓍龟，万事可告犹。

勋业轻黄屋，得贤方解忧。

念昔汇征日，民瘼庶有瘳。

莫赋归去来，衮衣或能留。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

吴越控岛夷，东南一都会。

淫风旧倡靡，懦俗无慷慨。

除弊在躬行，报政可立待。

类非俗吏能，千龄树遗爱。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

迩臣均劳逸，方面乃毗倚。

细人怙权宠，补外习为耻。

余杭股肱郡，湖山真信美。

意雅如望之，肯效倪若水。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

小人虽嗜学，岁月空屡勤。

同门尽鸳鸾，登瀛校书芸。

嗟余老西河，索居久离群。

从龙从上下，愧彼油油云。

李廳

李廳　送杭州使君苏内相先生某用先生旧诗方丈仙人出渺茫高情犹爱水云乡

四海李元礼，龙门多俊良。

英英郭有道，一揖遂生光。

画鷁凌云波，仙舟水云乡。

此心徒皦皦，千里共苍苍。

李廳

李廳　送黄集虚赴任知州

桐庐古郡渏江东，山色溪光藻镜中。

後夜相思千里月，高怀为寄一襟风。

欲纡龟纽黄金印，且学羊裘老钓翁。

忠义传家君勉勉，清名不必问穷通。

李廳

李廳　送霍子侔还都

真人造区夏，民瘼傒以苏。

戎衣振不格，力举覆地盂。

桓桓神武威，自信人未孚。

当年群啸聚，剑立犹称孤。

天旋地机转，旷谷吹埙竽。

瞳瞳东方日，扬光扶桑隅。

文明烛无疆，煌煌中天衢。

曾孙太平君，稽古追唐虞。

求贤用吉士，隐沦来真儒。

股肱协帝躬，腹心怀良图。

庶事正絜矩，嘉言规典谟。

欲将醍醐酪，沾濯疡垢肤。

又虑天下事，学古太殊涂。

众说折圣经，丹青久将渝。

世称渊华者，春秋华实敷。

考之笃诚谌，荧熠皆穿窬。

况复口耳学，擿埴冥索途。

终身不知道，死矣如蟪蛄。

无心时雨化，蠲逖狂狷迂。

法言立定论，章章如璠瑜。

专经务笃实，使士知所趋。

欲皆抱道义，如孔丘之徒。

士各重良贵，岂若乘风凫。

亦有倔强辈，索足行深涂。

如经风过耳，不美七尺躯。

斯人虽云存，众昧不容诛。

振振文风声，得与帝载俱。

先生住毗陵，才望振国都。

时方尚雕虫，如紫色夺朱。

独专性命学，已与众欲殊。

穷年志专一，立节如仲舒。

几年困礼闱，舆议久已需。

锦衾烂絺帷，羁绊縻於菟。

满衣京洛尘，马病仆亦痡。

前年彤庭下，射策关雕弧。

如何扛鼎力，不胜举匹雏。

官卑府参军，知府安呜呼。

青云有伯乐，俯识千里驹。

锋断吹毛羽，气节凌辘轳。

究之性天遗，溟海不可{左奭右斗}。

遂言黼座前，此材诚楠榢。

方今构大厦，不可同朽株。

嘉言沃宸衷，顿首帝曰俞。

汝其姑试之，育士师东吴。

东州士气懦，劲草惟蓬蒌。

循循教不倦，启发亲持扶。

义方达远迩，来学皆奔驱。

瑞凤止美竹，飞翔鸣高梧。

贤哉师道尊，丘轲居鲁邾。

巍巍数仞墙，深邃不可踰。

宗庙百官富，不见空踭跔。

三年就傅训，弦诵惟歌歲。

或谓我自然，孰知如浦卢。

济济榛楛茂，皇州忽云徂。

士民惜其去，夹毂争挽軥。

老叟遮道留，实篚携浆壶。

谓言感恩惠，成我妻与孥。

去矣不忍还，望尘犹懽呼。

尝闻有美玉，不琢邻磇硄。

美质逢利器，欲切惟锟鋘。

子时才力薄，治邑民欢娱。

季路在大国，止可治转输。

古有孟公绰，知宏才有余。

优于赵魏老，不可为大夫。

皇皇鲁圣人，道困将乘桴。

才单敢兼人，道蹇罹羫羓。

先生天与才，贯溟包五湖。

昔否今已亨，天扉有携揄。

行行近清秘，召见延英庐。

一言悟明主，钦哉帝云吁。

朕方在颍邸，乡誉时已怃。

何其数年间，下国犹劬劬。

朕意在教育，如芑生新畲。

往惟教东邦，朝野多美誉。

往矣勤勿怠，洁白相连茹。

或然何其嘉，宿愤得以摅。

上苟膺宠光，不日升朝裾。

待诏金銮殿，著书文石渠。

不见颍阴叟，拖绅腰金鱼。

河湟少年将，五载登台枢。

李廳

李廳　送李德载公辅之宣城王子敏遹之宁陵秦少章之仁和

先生位管辖，四海在陶钧。

顾我门墙士，於焉益情亲。

瞔言给鼎味，旨酒侑芳珍。

粲粲春服成，暮春及佳辰。

载咏先生道，兴怀感昔人。

三子果艺达，从政宜牧民。

维舟万里流，喜色照通津。

廳也不速肖，农圃老此身。

同门各骞翥，索居独离群。

诸公廊庙器，行当策高勋。

念此今日欢，无忘病且贫。

结驷傥肯顾，促车清颍滨。

李廳

李廳　送秦少章

建勋各有志，而我齿已疏。

除书喜之子，试吏东海隅。

满怀贮忠义，陈编陋严徐。

平生困末路，龙蠖意不舒。

定交青云表，凛凛国士徒。

执颜肯顾我，曾未鄙非夫。

破愁有斯人，我邻知不孤。

危言解补天，决折已非图。

成名聊尔尔，国器自时须。

收功从兹始，良骥骛修途。

开樽稍黔突，惭愧饭与刍。

闭户待子归，看我所著书。

李廳

李廳　送苏伯达之官西安七首

好去西安苏县丞，千年求友近严陵。

江山如彼君如此，正似玉壶寒露冰。

李廳

李廳　送苏伯达之官西安七首

湖山主人玉堂客，尔来华发故应多。

安石虽云江海士，元元苍生将奈何。

李廳

李廳　送苏伯达之官西安七首

苦忆君家两惠连，楼居应作水中仙。

静看河畔青青草，应有池塘春梦篇。

李廳

李廳　送苏伯达之官西安七首

问讯东海秦钓客，尔来闻已霸风骚。

缗明饵香我知愧，愧尔一钩连六鳌。

李廳

李廳　送苏伯达之官西安七首

寄语松陵与太湖，烟波风月尔何如。

故时景物应如昔，复有当年张翰无。

李廳

李廳　送苏伯达之官西安七首

横江一苇听潮来，江月飞霜落酒杯。

寄语钱唐江上月，可怜寂寞照潮回。

李廳

李廳　送苏伯达之官西安七首

千里隋堤榆柳风，轻花薄荚正冥蒙。

离情解逐仙舟去，欲过三江震泽东。

李廳

李廳　送王仲求

飘风非焚轮，触石生孤云。

逍遥王真人，行行傲世纷。

斋戒断荤臭，日诵浮屠文。

敝袍游江海，耻与狐貉群。

吐纳全真气，鬓发垂如银。

十年临池学，自许登右军。

谦谦卑自牧，处约人皆忻。

扁舟忽云徂，欲扳心殷殷。

丈夫重诀别，儿女徒云云。

常闻释氏说，精进在殷懃。

红尘易汩没，跋涉惫力筋。

不如巢华山，修炼如老君。

李廳

李廳　送元圣庾县丞之官泉南

漫郎老猗玗，紫芝于蒵于。

二元皆国器，位卑德有余。

嗟公有祖德，官况复不如。

平生志引大，英爽凌太虚。

胸中有武库，罗列千卷书。

攘臂班马间，岂但突黄初。

谓宜在妙龄，持橐承明庐。

何为沉下僚，蹭蹬青云途。

三谓南遭选，雪霜稍侵须。

又佩墨绶去，不得黄纸除。

怜公批敕手，乃判税与租。

阅世悟休戚，胜负如枭卢。

达人自通脱，於何较锱铢。

平治不平气，俛仰自走趋。

刚忍素所遇，时乃烈丈夫。

南安极南粤，控带荆与吴。

南涯即沧海，北渡竟重湖。

回首望嵩颍，邈焉天一隅。

南州例卑湿，海错富虫鱼。

作客万里外，善保千金躯。

加餐慎兴寝，三年赋归欤。

故园有老伴，林下要为娱。

李廳

李廳　送元勋不伐侍亲之官泉南八首

卷中识尽古来人，笔下文章日日新。

万里从亲海边县，要令南国见麒麟。

李廳

李廳　送元勋不伐侍亲之官泉南八首

君房言语妙知名，元凯春秋癖已成。

作者风流公莫让，要令江海听文鸣。

李廳

李廳　送元勋不伐侍亲之官泉南八首

看罢吴山看越山，一帆千里玩风澜。

令人颇忆羊裘老，为钓桐庐七里滩。

李廳

李廳　送元勋不伐侍亲之官泉南八首

解知身世两鸿毛，肯羡一钩连六鳌。

有口惟宜醉醇酒，时时痛饮读离骚。

李廳

李廳　送元勋不伐侍亲之官泉南八首

梅雨晴时荔子丹，绛囊青幄共檀栾。

按图读谱尝珍品，大胜关西苜蓿盘。

李廳

李廳　送元勋不伐侍亲之官泉南八首

泉南南蒲是南溟，瘴雾熏人不用醒。

想对文书搔首罢，刺桐花下学兰亭。

李廳

李廳　送元勋不伐侍亲之官泉南八首

瓯闽接壤气多同，只恐泉南有飓风。

撅虹见时定翻海，御寒裘褐要重重。

李廳

李廳　送元勋不伐侍亲之官泉南八首

粤藤玉板泽於脂，歙婺隃糜理胜犀。

归日锦囊诗几许，七闽当有数千题。

李廳

李廳　宿大贾村僧寮

行过横烟杳霭中，低低茆舍绕蒿蓬。

譯门见客僧如鹿，席地围炉火自红。

隙壁射床千里月，破窗吟纸一川风。

仆夫密劝休安枕，闻道穿窬是主翁。

李廳

李廳　宿峻极中院

晨游开母祠，暮抵紫虚谷。

千峰挂夕阳，犹指中寺宿。

山空无人声，暝色满草木。

乱石碍饥马，荒榛走惊鹿。

深林怪禽号，绝壑山鬼哭。

照涂藉流萤，呻吟愧僮仆。

乙夜扣禅扉，孤灯耿幽绿。

犹疑梦寐中，对榻眠空屋。

李廳

李廳　宿路北

晚日明青嶂，春风送马蹄。

数朝秦岭北，今夜洛阳西。

禁水绿波满，芜城碧草齐。

客心归更速，解辔恨栖鸡。

李廳

李廳　邃经堂

男子宜读书，读书须五车。

纸腐唇自裂，岂为刳心鱼。

吾子少年时，青云得意初。

英华发清端，赋笔凌相如。

自试文石陛，竚召承明庐。

孝隐二十年，复与志利疏。

轩裳不挂眼，钟鼓悦爰居。

归来邃经堂，志惟与道俱。

架上数万卷，偃仰时卷舒。

使彼夙昔人，微言幸发摅。

春洲生兰苕，寒溪脱红蕖。

逍遥适所愿，未可咏归欤。

上方宵旰暇，夜殿诵子虚。

李廳

李廳　笋箨笔诗

琅玕夭娇排霄去，败箨平阶聊贮储。

付与管城汤沐地，何须毛颖号中书。

李廳

李廳　太华

太华复何如，名山控西极。

忽从天地分，屹立三万尺。

天维西北倾，扶持藉为壁。

风雷出毫末，日月转两腋。

秦川散余秀，长空借残碧。

支离别周甸，指掌观禹绩。

因知方岳重，奚睹介丘忆。

苍昮仰犹高，厚载真有力。

李廳

李廳　题蔡君谟墨迹後

古人托一技，身死名不灭。

贤愚置不论，笔画观可阅。

峄山刻秦铭，斯篆屈金铁。

虽在众憎恶，恨不颈荐钺。

褚令狷且直，还笏首叩血。

鲁公秉忠勤，白首抗希烈。

独有虞永兴，当年称四绝。

贤哉蔡莆阳，直气狷南粤。

入为枫宸侍，遇事挺奇节。

挥毫霸当年，粲然星中月。

非惟惊代能，乃是名世哲。

李廳

李廳　题郭功甫诗卷

山人跨鱼天上来，识者珍重愚者猜。

或呼文举异童子，林宗独谓王佐材。

蚩蚩众目如瞽蒙，白马羽雪皆皑皑。

古有仁贤不愚者，举足痜路心徘徊。

桐城明府住姑孰，襟裾萧洒天与才。

谗言屡改耻自雪，政事报成羞援媒。

临川先生久知己，十年执政居公台。

横飞後生尽豪俊，往往拔越自草莱。

洪炉造化岂一端，如何不与琫填坯。

盛朝能诗可屈指，少师仆射苏与梅。

少师新为地下客，苏梅骨化成尘灰。

金陵仆射今已老，班班丝雪侵颐腮。

当今儒生迂此道，如使杞柳为棬杯。

好古爱诗惟有君，独使笔力惊风雷。

清音绕齿嚼鸣玉，烂光满纸如琼瑰。

古原夜烧光夺月，立使万物有灰煤。

清泉漱石白凿凿，湍落急濑成渊洄。

才雄句险骇人胆，九月秋水滟澦堆。

有时清贞叩玄关，至诚直可歆郊禼。

公才颖栗公望异，牢落下位命何乖。

岂无白虹夜贯斗，犹使宝剑丰城埋。

几年令尉困下国，板简青衫趋郡阶。

犹将富贵委脱毂，苟不知命安为怀。

竹溪逸人杜陵翁，当年得意称壮哉。

直言时病傲宫禁，谓可立致青云阶。

公行孰避蹲草虎，由径不畏当路豺。

输忠献策恃才藻，宰辅切齿全班排。

遂离黼座谪千里，翻疑方直为祸胎。

杳如蹑云上幽顶，文石嵲屼悬虚崖。

下视黑潭鳄鱼窟，山雨润泽浮苍苔。

临危惴惴惧石陨，况更步滑粘青鞋。

上愬逄怒下见诮，愠望宁与群小偕。

秋江接天夜如练，桂宫隐见琼瑶台。

泛舟夜披紫绮裘，兴发鼓枻倾金罍。

岸人疑是王子猷，美女揶揄言谑谐。

沧浪水深波浪阔，醉谓止可探一柴。

徜徉濯缨傲巨浸，掬月不得翻委骸。

上皇虽悼屈平善，千载乃得为朋侪。

秋霜何草不玄黄，蜀山戍削青崔嵬。

马如蹇驴不惯远，陟险色变成貀雙。

阁道繁霜晓成澌，古壑暴雨飞阴霾。

散关野哭夜悲怨，倏见鬼怜明岩隈。

长蛇食象留齿骨，猛虎噬人余钏钗。

故人招庇岂惮远，军谋宥密惟参陪。

春雨靉霂兴槁苗，膏润不及枯根莇。

正风寝熄雅颂废，吾言来自单于垓。

古今厩马讵为匹，骅骝駰骆驽与騫。

力良调俊惟骐骥，李杜故得其梧魁。

前辈攀辕让驰道，下石夹毂谦争推。

二公当年走声价，日月左运天旋回。

方今明时废声律，将使湮沦如烬煨。

非君鼓吹力主持，是道不世将倾颓。

关西鄙夫怀此愤，白石空炼如女娲。

命违时否口常钝，如挂风铎环堵斋。

安得献言彤庭下，出入金马如皋枚。

秉钧庙堂司惨舒，建旌立节如张裴。

古云能诗多坎轲，苟或信矣良可哀。

傥使文章敌天下，再使神禹驱秦淮。

李廳

李廳　题峻极下院列岫亭诗

早讶年年狂士来，每来亭上独徘徊。

山应又喜添知己，去後山容似死灰。

李廳

李廳　题峻极下院列岫亭诗

山色满亭亭倚空，与君俱在画图中。

解道龙腾青壁断，令人却忆漫浪翁。

李廳

李廳　题孔氏东园三首

何处移来藆卜花，琢成玉叶静无瑕。

天香不合人间有，只是只园居士家。

李廳

李廳　题孔氏东园三首

桐已参天柏已苍，昔年曾见似人长。

树犹如此人休怪，宾主相逢鬓各霜。

李廳

李廳　题孔氏东园三首

浓绿阴中黄栗留，醉乡迟日厌鸣鸠。

青春去後百花歇，赖有枝头安石榴。

李廳

李廳　题庙

筑岩傅胥靡，耕野莘老农。

倏来坐庙堂，谈笑树奇功。

卯金运徂谢，孔明隐隆中。

谁言一丘壑，卧此夭娇龙。

古来王佐才，中间千载空。

之人辅玄德，真有宰相风。

惜哉小用之，功烈不复东。

向非三顾重，白首田舍翁。

李廳

李廳　题唐洲东寺访友人不值诗

三年酒泊老荆州，重过淮安旧驿楼。

地上谪仙天上去，故来萧寺想风流。

李廳

李廳　题唐洲东寺访友人不值诗

眼前风景似襄阳，松柏参天竹满岗。

题鴃一声春欲去，雨催新杏渐娇黄。

李廳

李廳　题王摩诘曲江春游图

咸雍山河互王霸，泾渭为隍城堑华。

曲江台沼备豫游，秪与画师供入画。

长安城西山万重，昆明烟浪绕新宫。

新蒲细柳春风里，万户千门佳气中。

我生不及开元时，犹喜此图今见之。

苍莽烟绡横短幅，眼中终南倒溪渌。

倾城士女巷无人，三月三时曲江曲。

老稚妍媸贱或贵，来者携壶归者醉。

笔端造化有能事，各肖人人乐游意。

如今此地空尘迹，石鲸纵在如铜狄。

宜春五柞更萧条，无复榛中得遗甓。

我愿吾王明六符，不蹈汉唐耳目娱。

池御假民任畋渔，无令画师为画图。

李廳

李廳　藄草

宿草竞春力，阶除日青青。

何心愿滋茂，藄去辄复生。

一气养万类。兰药尽勾萌。

何当纫余佩，采采撷芳英。

李廳

李廳　天封观将军柏

卫懿恃昌富，乘轩鹤有禄。

贵鹤贱用民，身残国颠覆。

楚子惜名马，终焉葬人腹。

爵封东山松，侯比渭川竹。

时轻官秩紊，辟妄作威福。

无益害有益，褒赏逮禽畜。

所美非美然，恩泽及草木。

或讥将军柏，无乃狃此俗。

曷膺千锺养，曷被三品服。

不为朝廷力，窃号委空谷。

余知将军心，非悦世人目。

千年抱贞操，劲节无屈曲。

不为岁寒凋，守此万仞绿。

天武累此名，冥不知宠辱。

虽不助柏敬，岂意慕轸毂。

吾侪之小人，悟主惟欲速。

盗功仍苟容，岂耻无道谷。

潭潭居紫府，沉沉据华屋。

贪恩谋子孙，占俸及僮仆。

膏肓病天下，天下思食肉。

朝为四辅重，莫作三危逐。

笙箫金谷宴，翣柳北邙哭。

尚方属镂赐，朝服东市戮。

君看古功臣，牖下死为祝。

将军如有心，应哭世愈蹙。

拔萃真不群，虚名岂其欲。

胡不观其旁，满山皆朴樕。

李廳

李廳　天门泉诗

昔闻天门泉，石窦注澄澈。

行人口生烟，可救万夫渴。

为惠胡不竟，吾来值源竭。

李廳

李廳　田舍女

田家女儿不识羞，草花竹叶插满头。

红眉紫襜青绢袄，领颈麤糙流黑油。

日午担禾上场晒，也喜年丰欲还债。

佣工出力当一男，长大过竿不会拜。

有者四十犹无家，东村定昏来送茶。

翁妪吃茶不肯嫁，今年种稻留踏车。

李廳

李廳　同德麟仲宝过谢公定酌酒赏菊以悲哉秋之为气萧瑟八字探韵各赋二诗

楚女唱桃叶，楚巫歌竹枝。

壮士抚长铗，语阑亦兴悲。

君看拱把松，中有千岁姿。

蕣华不及夕，柯叶漫成篱。

李廳

李廳　同德麟仲宝过谢公定酌酒赏菊以悲哉秋之为气萧瑟八字探韵各赋二诗

葳蕤晚秋菊，芬菲忽齐开。

缘阶上古垒，粲若黄金台。

搔首念霜发，撷英泛羽杯。

颓龄恐能制，寿侯安在哉。

李廳

李廳　同德麟仲宝过谢公定酌酒赏菊以悲哉秋之为气萧瑟八字探韵各赋二诗

白发谙冷暖，苍皮贮阳秋。

中年已如此，一饱更何求。

把菊悼飞叶，微行遵远流。

此非柴桑里，乃有涀　明俦。

李廳

李廳　同德麟仲宝过谢公定酌酒赏菊以悲哉秋之为气萧瑟八字探韵各赋二诗

痛饮可一石，宁轴　手中卮。

挹斗自斟酌，浇胸定为宜。

心如虎在圈，事若羊触篱。

执鞭吾弗能，放意从所之。

李廳

李廳　同德麟仲宝过谢公定酌酒赏菊以悲哉秋之为气萧瑟八字探韵各赋二诗

青松多陈根，女桑漫柔枝。

虚心任寒暑，宁与铁炭期。

旨酒有妙致，青山多令姿。

醉游卧丘壑，於予复何为。

李廳

李廳　同德麟仲宝过谢公定酌酒赏菊以悲哉秋之为气萧瑟八字探韵各赋二诗

松菊径勿荒，政欲善锄治。

参商菅蒯中，高韵自超异。

区别虽少勤，宝此吾臭味。

勿言大钧中，与彼同一气。

李廳

李廳　同德麟仲宝过谢公定酌酒赏菊以悲哉秋之为气萧瑟八字探韵各赋二诗

霜风陨高木，零落临艾萧。

幽芳枝孤秀，华心慰无聊。

堂中老元亮，日赋归去谣。

杖屦乐三径，为尔甘折腰。

李廳

李廳　同德麟仲宝过谢公定酌酒赏菊以悲哉秋之为气萧瑟八字探韵各赋二诗

风骚本无作，强为忧患出。

菊荒思卧陶，江浑叹沉屈。

吾观思王诗，复若清庙瑟。

斯文幸未坠，且进杯中物。

李廳

李廳　同德麟诸公观秋风阁自赋诗台乘月泛江

虚阁凌缥缈，危台俯湠漫。

凭槛眺落景，倚柱送归翰。

空蒙暝色合，戃恥天宇宽。

皎皎明月上，炯炯青林端。

寂历四郊静，阴森清夜阑。

秉烛下草岸，回船遵柳滩。

繁星粲湛彩，白烟隐微澜。

夷犹放{左氵右霝}溜，闇澹数烟峦。

絺衣凉风发，角巾滋露漙。

心适醒亦狂，乐极清更欢。

叩舷过龙室，抵掌惊水官。

仍思爇犀炬，下欲窥蛟盘。

风云袭毛发，冰雪澡肺肝。

慨叹念前哲，兴怀成壮观。

蹇予弃甽亩，放意远游般。

合鞅昔徂岁，维舟今戒寒。

佩服良友义，论言畏涂难。

兹游兴不浅，冒险夜未安。

风波彼何惧，忠信邪能奸。

李廳

李廳　同张公硕梅耕道访董畸老郊居

白水弄青秧，晨烟著柳行。

羇怀正飘泊，陂路转微茫。

苹际鹭鸥下，塍边菱荇香。

相从寻胜事，萧飒兴何长。

隐水官桥路，将军甲第新。

绿沉闲结绣，棐几净无尘。

下榻喜宾至，问田怜我贫。

相逢便倾倒，晚岁定情亲。

青云两高士，肯伴老夫游。

方驾相追逐，通宵复献酬。

诗书嗟夫计，农圃话良谋。

日後耦耕伴，悬知总白头。

李廳

李廳　同仲宝风雨中过德麟留宿以夜未央为韵分得未字并和二公夜央字韵

悲风送寒雨，遥夜俄总至。

草木虽战秋，渠能保柔脆。

杯盘照青灯，哦诗久无寐。

安能决云开，坐见参横未。

秋徂风雨多，欲作雪霜迓。

况乃地气偏，寒暑或相借。

温凉久未定，裘葛易无暇。

惭愧平原君，客至列盏斝。

日为文字饮，短昼继清夜。

嗟予寡世偶，痴甚已如霸。

有田未归耕，无策敢求射。

耽诗近知味，疑从果舏化。

敢友天下士，辙环之四方。

适愿得所向，偶如钟应霜。

交态久未定，市道良可伤。

君看江汉水，安流日泱泱。

李廳

李廳　同诸公饯望元因宿谷隐以何当风雨夜复此对床眠为韵分得对此二字

雨气天末来，暝色江皋起。

层林蔽楼观，黯淡水云里。

匹马何所从，翩翩五公子。

异时天一方，相遇忽在此。

温言各慰惜，道旧半悲喜。

熠熠萤度帏，泫泫础流泚。

他乡念羇旅，况复饯行李。

一笑未易阑，相望迹千里。

秋江冒后土，余潦满沟浍。

行人泥没輈，腐黍乱荒荟。

结客山中游，风雨在颠沛。

峥嵘栋宇下，磊落宜我辈。

还同竹溪逸，笑傲盼庭桧。

繁阴阻杖履。曀曀几弦晦。

谁能决顽云，共此明月对。

李廳

李廳　荼醾洞

无华真国色，有韵自天香。

临风难自持，为舞白霓裳。

李廳

李廳　瓦庙

柱侧檐欹瓦欲飘，断垣苔涩树萧萧。

满庭荒草无香火，惟有禽声伴寂寥。

李廳

李廳　晚晴

微阳挂木杪，孤鸟下云淀。

广墟遗稻粱，鹳鹤伴凫雁。

李廳

李廳　晚晴

阴壑留残雪，林虹带晚霞。

孤烟障渔市，不见两三家。

李廳

李廳　王实洗儿歌

昔闻吉梦占罴熊，今见得子如阿戎。

先正举世称至忠，垂庆百世皆万锺。

山川秀气久结融，今复俾君生此雄。

五侯七貂十八公，当有八元为八龙。

愧我尘埃非太真，难使此儿名作温。

劝君大作容驷门，作诗聊代添金盆。

李廳

李廳　王彦温多恕许惠叶县石方尊将以贮酒作诗取之

叶山坚石如水苍，斲为大尊重且方。

斟酌胡能问罍耻，献酬不解随觯扬。

勿言研材用非称，麴糵文章皆伐性。

请看毛颖不中书，宁及时时一中圣。

月岩老子饮山村，但惜田家老瓦盆。

已刳匏瓜代杯饮，愿君持此比窊尊。

李廳

李廳　王子立寄三绝句云常诣夏颐吉卜云宜见君子子立作诗廳次韵

久依凤翼与龙鳞，万里青云可致身。

圣主求贤如不及，夜光岂复怒无因。

李廳

李廳　王子立寄三绝句云常诣夏颐吉卜云宜见君子子立作诗廳次韵

富贵自知当自信，耆鲐福并固修长。

阴阳可测非天理，男子人知亦易量。

李廳

李廳　王子立寄三绝句云常诣夏颐吉卜云宜见君子子立作诗廳次韵

三首新诗慰病躯，万金何必是家书。

隔年已有游嵩约，玉趾何时过敝庐。

李廳

李廳　未晓出双池小雪作

匆匆蓐食过重丘，炬影通林见远流。

云物澜翻烟幂历，细风吹霰上征裘。

李廳

李廳　文选楼

申辕应楚聘，邹枚适梁苑。

藩侯喜宾客，贤贤易鹰犬。

黄绮游汉堥，羽翼砫缴远。

秦府十八公，攀附名益显。

昭明众才子，文囿俾搜选。

高斋切浮云，雉堞俯晴巘。

尚应媿河间，笔削非大典。

李廳

李廳　闻角叹

晚角吟，声正悲。

嗟尔行道迟迟兮中心有违，女心忧伤之人未归。

临岐满掬泪，轻埃变污泥，

壮夫安尔为。日月挂两臆，

厉声长嗟姿。噫吁嘻！季世无良臣，

御戎无上策。辅桀盗货财，

稽功数俘馘。安知閟国步，

且要高官职。勇如汉将军，

诡道作无益。角本胡地乐，

相闻地辽邈。汉家岂无大吕与黄钟，

岂无鼙鼓与钲镯。且欲震军声，

安用胡地角。胡不严，

秋关弓。莫使胡人来，

莫使琵琶之声过河朔。

李廳

李廳　无渡河

无渡河，无渡河，

中有龙门之雪浪，天池之洪波。

上有碧崖之岌巌，下有暗石之嵯峨。

蛙蚓得志相讥诃，况复龙蜃与鼋鼍。

崇朝一舍即我郊，黎民一苇平可过。

无渡河，无渡河，

招招舟子不足信，彼亡维楫将奈何。

李廳

李廳　伍子胥庙

烈士可庙食，么麽可悲夫。

誓心报荆郢，忍耻适江吴。

功成期牖下，旋闻赐属镂。

楚邦乃怨耦，宿愤向已摅。

涛江厌波神，魂魄游故都。

存亡两陈迹，无用愧包胥。

李廳

李廳　舞阳令祝乐天再任

庚寅十月二十五，晓分黑帝临丹府。

怒来鞭掠玉麒麟，下降英灵佐明主。

庐江从此生奇贤，便是奇人祝乐天。

鼎沸弦歌一百里，双凫舞水又三年。

部民共献长生酒，鸾鹤庄椿只依旧。

我咏蟠桃别有春，何须更祝人间寿。

李廳

李廳　西郊

黄花作秋色，槁荚作秋声。

残春有秋意，奈此恻恻情。

乔木点新翠，古垅集飘英。

午风薰径草，麦浪摇新晴。

脂车逐胜士，访友来西垧。

苦汗泣瘦马，流尘污华缨。

冁然发孤笑，屡醉辄屡醒。

聊歌干旄篇，愧我未登瀛。

李廳

李廳　西丘

西丘对秋风，萧飒如原隰。

木落景扶疏，碧环天壁立。

余霞拂暮散，夕鸟寒更急。

独有松上鹤，不为鹦鹉粒。

李廳

李廳　习池诗

陈迹相推今古同，池边倚杖送归鸿。

童山尚接千岩秀，穉树犹传万壑风。

春意物情迷野兴，水光天影共青空。

雍门有泪应承睫，绕墓行吟吊习公。

李廳

李廳　习家池诗

言登岘椒亭，南望高阳池。

习君汉彻侯，种鱼千石陂。

川光涵翠阜，倒影媚清漪。

伊昔典午世，山公已游嬉。

子孙安在哉，独乐宁可期。

萧萧宰上木，长风荡余悲。

李廳

李廳　习凿齿宅

习侯有世德，冠冕袭鵴鸃。

裔孙富六艺，凿齿四海知。

苏岭陟家山，高阳浮故池。

著书山水间，秀发胸中奇。

间从弥天释，善戏间廲辞。

尚友虽异代，斯人可夙期。

李廳

李廳　戏赠史次仲

世俗匪吾谋，嘉篇常见投。

旧交皆炫曜，夫子独淹留。

礼乐尚虚器，衣冠何自囚。

秪应凉冷後，萧飒更清秋。

李廳

李廳　下第留别陈至

明缗钓香饵，彼取亦已微。

金丸往抵黾，我用一何卑。

余生宇宙间，动辄多愿违。

天王十二闲，玉勒黄金韟。

奈何骥与騤，不使备六蜚。

盐车初未脱，伯乐第兴悲。

宁甘生刍饿，不为场藿嘶。

京都足风埃，士气随亦淄。

君於万夫间，独若三秀芝。

浩气久已定，得丧亮难移。

对之忘忿戾，澹然移安夷。

论交有斯人，是用久敬之。

吾生三十年，二十九年非。

末路各相望，奋庸会有时。

贵如未可求，守余北山薇。

李廳

李廳　下第留别舍弟弼

缪承名卿後，煜煜赞皇裔。

闵途遘伶俜，勉力济颠坠。

百年能几何，三十已一世。

胸中经纶策，偃蹇未获试。

衰残蚤二毛，坎轲穷五技。

探珠极溟海，耻逢骊龙睡。

辛勤禹门浪，千仞复中踬。

吾道有用舍，无乃天所否。

岩廊与沟壑，荣悴同一戏。

俱非本来物，吾无穷途泪。

季父勉问学，弓冶付吾弟。

营营米盐虑，役役裘葛计。

虽服贫贱劳，无损刚大气。

愤乃百胜术，早拔万夫萃。

老去重别离，悲歌感棠棣。

李廳

李廳　相逢行

平生不为轻薄游，故亦未作相逢作。

寻常木强畏犯义，直欲端彦规後生。

有客性不羁，谓我何泥固。

太上立德次立功，痴儿乃为功名悮。

颜回穷冻终何成，东山饿夫适自苦。

君不见白杨依依北邙墓，断碣灭裂碍行路。

触髅物化今何为，剑钺虽存委为土，

痴儿胡为不早悟。我闻是言笑不顾，

抠衣布武出门去。杳如乘鸾向烟雾，

精神流离不自据。想像彷佛若神遇，

果见姣姬拾翠羽。縠袂障日扬轻素，

芙蕖倒影碧波媚，薄云映日光未吐。

冶容异公行，联娟美无度。

惊翩翩，下烟渚。

游翔嫷，将高举。

为怜牵牛久独处，欲解明璫赠交甫。

临行惠我不语意，定驾星輟为暮雨。

李廳

李廳　小苏先生九三丈自司谏拜起居郎权中书舍人廳作诗以贺

孝治依文母，皇图锡圣王。

虚心思启沃，妙选尽忠良。

近侍崇儒术，先生被宠光。

周邦柱下史，魏阙紫微郎。

禁殿联常棣，天池浴凤凰。

挥毫青琐闼，簪笔御炉香。

德镇千钧重，文辉万丈长。

昌时逢式谷，吾道喜弥彰。

视草严宸暮，论思子夜央。

槐边星转角，花底鹭分行。

岂但居华省。行闻上玉堂。

终期衮衣拜，慰此士夫望。

李廳

李廳　晓发邓城和德麟韵

遥岑掣残电，炫转云筛碎。

长庚送晓色，澒洞初见地。

饥马恋枥鸣，呞牛系林睡。

横塘寸鱼跳，鱼跳石双翠。

敢嗟衣化尘，且喜风泛袂。

蚤怀功名心，经济岂无意。

老躯既肮脏，柔态渐斌媚。

棹舟江南去，白酒谋日醉。

丝蓴芼雪鲈，欲饱三尺喙。

半生客荆州，两渡北津水。

尚友有若人，获我心所契。

行李念淹留，感此秋蝉噂。

扫除向来想，渔钓真得计。

寒翁已无心，得失无欣喟。

李廳

李廳　晓行闻莺

花梢未动雨中听，催遍园林百果成。

六月不知春色尽，五更来伴夏鸡声。

树头萧瑟长风过，马上瞢腾短梦惊。

劝汝无言归旧谷，先秋番次候虫鸣。

李廳

李廳　晓至长湖戏赠德麟

桐实离离楸带长，玉鞭骄马度垂杨。

黄茆野店人争看，篱上红眉粉额妆。

李廳

李廳　啸台

步兵游方外，弃礼真太简。

过差生杯酒，况复能白眼。

苏门鸾凤音，戏技犹赧赧。

当知愧孙登，不独嵇中散。

李廳

李廳　啸台

步兵真旷达，与世故浮游。

平时哭途穷，郁郁宇宙幽。

浩气独不搑，筑台凌清秋。

一啸已望我，况乃尔汝俦。

斯人固遗世，世亦不汝收。

得非青白眼，钧铢牾时流。

聊为招魂些，释汝故时忧。

李廳

李廳　啸台

言登阮公台，兴来聊独游。

因为尔时啸，景物故清幽。

奄冉古今意，凄瑟天地秋。

阿戎迷簿领，况复五君俦。

北眺度遐想，遗音浩难收。

登临感陈迹，云散惜风流。

轫车此裴回，何以慰百忧。

李廳

李廳　啸台

乘流勿遇坎，触焉遘兹游。

纡余上云垒，禅房忽通幽。

水光浮西泽，草树飒已秋。

岂无竹林友，腰印不我俦。

异时东山约，兴尽辄复数。

飞盖想清夜，华月湛西流。

李廳

李廳　啸台

何当共巾履，一笑破群忧。

我登步兵台，缅怀昔来游。

英声入万壑，奇气盘九幽。

转盼迹已陈，况今仍千秋。

鸾凤吟苏门，奚用愧彼俦。

堪笑刘越石，幸胜功遂收。

登高君能赋，乃是子安流。

作诗已可人，洗我万古忧。

李廳

李廳　谢公定所宝蕃客入朝图贞观中阎立本所作笔墨奇古许赠赵德麟而未予

君不见燕然易水波桑乾，东连鸭绿西贺兰。

古来战地骨成土，赤棘白草沙漫漫。

汉筑朔方置上郡，晚岁歟塞惟呼韩。

贞观文皇力驯制，诸蕃君长充王官。

玉门不关障无候，驿道入参天可汗，

蛮夷邸中诸国使，旃裘椎髻游长安。

我恨不为典属国，望古遥集真可叹。

今观此图写职贡，要荒种落蒙衣冠。

兽蹄鸟喙或鬼色，想见膜拜皆盘跚。

圣朝贤良谢夫子，劲气烈烈霜风寒。

目眵唇焦万卷烂，笔头成冢墨成滩。

南阳劝驾一封传，入对三道朝金銮。

万言阶对万乘喜，声名一日青云端。

行当遨游庙堂上，坐令四国相交欢。

羽书不驰烽火冷，鸣鸡吠犬何敢干。

借令跳梁出巢穴，当用斧斤摧髀髋。

戎亭喋血无噍类，藁街县首如狐貛。

君当自画凌烟阁，纵有此图何必观。

同僚华原贵公子，求公此画公无难。

乃知功名丈夫志，不惑玩好劳肺肝。

怜渠孜孜画成癖，心欲速得如羽翰。

不如遣佐箧中品，犹胜弃捐终不看。

李廳

李廳　谢王生赠弓矢

将军材气旧无双，老矣犹思强挽强。

金厩愿乘千里马，玉关归奉万年觞。

受降城下沙场雪，无定河边木叶霜。

赠我良弓借余勇，君应真胜楚人亡。

李廳

李廳　兴安道中雪晴见群山偶成

关山千里涌银涛，晚日烘云欲动摇。

滕六自知迁客近，前驱一洗瘴烟消。

李廳

李廳　续题郭功甫诗卷

诗道今萧索，骚人古困穷。

夜寒金殿冷，秋静蜀关空。

厩隶縻宛马，坛巫诔守宫。

采珠探水府，丝黍慎蛟龙。

李廳

李廳　雪

纸窗明晃晃，云日暗暾暾。

半夜寒添被，清晨雪拥门。

李廳

李廳　雪晴

山凝秀色螺成髻，溪走寒光珠在盘。

更欲呈姿作清巧，暂妆梅柳雪中看。

李廳

李廳　雪中泛汉江呈德麟

汉江莽莽雪浮浮，远想山阴泛剡游。

高兴共成何更尽，子猷安道喜同舟。

李廳

李廳　颜鲁公祠堂诗

朼来游汝海，初识鲁公真。

盛德宜蒙祀，英姿俨若神。

典刑虽异代，勋绩在蒸民。

忆昔艰难际，生逢历数屯。

羯胡来蓟漠，戎马度咸秦。

河朔皆朝虏，平原独挺身。

蜡书通帝所，羽檄论邦邻。

许国心无二，孤军气复振。

弟兄同义烈，生死剧酸辛。

已怪酬庸薄，那闻左降频。

江湖销岁月，省闼牾经纶。

相国心多忌，军容愤复伸。

同朝缘妒媢，啖贼俾邅迍。

辄堕奸邪计，刚期跋扈驯。

哸凶令履尾，纳谏为婴鳞。

假手虽云智，挤贤太不仁。

茹毡苏武馁，决氈蔺生嗔。

误问长安使，宁为叛将宾。

一时全大节，千古仰清尘。

缅想神如在，推迁迹已陈。

谋谟存汗简，字画遍苍珉。

论世吾求友，之人德可亲。

讵云黄壤隔，犹胜白头新。

端欲希忠义，常期齿缙绅。

今虽逄圣旦，止愿作良臣。

惟冀尊王室，宁思秉国钧。

傥令冠獬廳，犹可画麒麟。

古寺今如昔，泉扃夜不晨。

何人同李翰，纪事比张巡。

感慨瞻遗像，潸然泪满巾。

李廳

李廳　偃柏

名园气虚阔，怪柏独凝偃。

高枝翳浮云，翻然志飘远。

赤松来何迟，黄鹤去未返。

苏武游虏庭，矜傲何蹇蹇。

朔风吹寒枝。日暮羊在坂。

乃疑高坚材，独得造化本。

萧萧古池上，不与凡木混。

李廳

李廳　羊叔子庙

缅怀吴晋氏，天壤非异宇。

贤哉羊头镇，一用惠慈抚。

高怀寄山水，余事整军旅。

当年岘首叹，奄冉隔今古。

遗民俎豆之，庙貌压江浒。

谁令望碑人，堕泪若儿女。

李廳

李廳　杨花词三首

特地飞来有意，等闲却去无情。

若比迩来时态，秪应时态犹轻。

李廳

李廳　杨花词三首

全似秋空白云，不应日堕红尘。

楼上何人远望，黯然无语销魂。

李廳

李廳　杨花词三首

苦恨红梅结子，生憎榆荚悠悠。

解送十分春色，能添万斛新愁。

李廳

李廳　杨十三虞卿在希颜上人房纳凉余时在村舍归和诸公韵

土渴山焦独在阿，考盘孰与世相遇。

皇皇夫子犹伤凤，碌碌苍生尚执柯。

头白已惊为学晚，日长赢得读书多。

北禅释子应相笑，树瘿多年变木鹅。

李廳

李廳　杨元忠和叶秘校腊茶诗相率偕赋

风驾已驰供御品，霜郊未卷喊山旗。

七闽地产犹为宝，两府官高故不遗。

须藉水帘泉胜乳，也容双井白过磁。

东堂退食公宫晚，金鼎新烹欲沁脾。

李廳

李廳　夜坐

东郭新雨余，日入凉气佳。

长风吹天维，坐见参斗斜。

默默群动息，寒蟩先秋哗。

清谈互绝倒，岂复忧过差。

李廳

李廳　夜坐

且喜屋无穿隙雪，未愁漏尽满靴霜。

纸帏布被从牢落，赖有希牙齿颊香。

李廳

李廳　谒中岳祠

岳镇中天司下土，名山宫殿锁云扃。

固知正直作威福，岂徇往来惟醉醒。

封禅今无秦汉侈，降生谁是甫申灵。

何当弭节朝双阙，一曲钧天梦帝庭。

李廳

李廳　以古画观音易眉子石砚歌

畴昔翰林苏谪仙，溪藤写赠眉石篇。

欲寻此砚副此什，婺源烟水空茫然。

君家宝砚多奇古，一一玄圭与苍璧。

此砚初来众砚疑，厕居末品真可惜。

宝林大士千亿身，吾家古画妙入神。

欲持吾画易君砚，庶几速证西来因。

我持君砚复何为，嵩山之阳颍水湄。

茹藜咀藿坐蓬荜，漱流枕石书新诗。

万事推迁皆传舍，世间孰是常存者，

画砚伊余聊税驾

李廳

李廳　忆吾庐

缪挟经世策，蚤衰甘湮沦。

吾庐有佳趣，一廛良可亲。

茂林修竹地，青山白云人。

尘埃付捷径，风波委要津。

吾心如皦日，外物任浮云。

久厌牛马走，欲令鸥鹭驯。

岁月既荏苒，功名定因循。

执鞭吾弗能，得乘岂所欣。

畎亩乐可必，糟糖奚用勤。

泥龟喜曳尾，生刍耻屡陈。

束湿虽有术，末路复谁因。

愿为海底泥，肯羡山上尘。

李廳

李廳　饮襄阳沈氏家醉题侍儿小莹裙带

旋剪香罗列地垂，娇红嫩绿写珠玑。

花前欲作重重结，系定春光不放归。

李廳

李廳　咏斋诗

古昔诗客长风骚，云间野鹤鸣九皋。

六丁极天十万遭，摄提执策穷牛毛。

玄珠罔象谁能及，或长壮丽称雄豪。

九原杀气横天高，朔风吹雪沾霜刀。

衔枚束甲夜渡洮，军中壮士秉白旄。

忿怒不可拔一毫，白狐几腋成一袍。

东溟一钓连六鳌，二长不同各有劳。

吟咏至审公讥褒，咏斋之乐真陶陶。

君毋独乐愈自高，亦当以手援儿曹。

李廳

李廳　游宝应寺

雨後秋风入翠微，我来仍值晚凉时。

山遮日脚斜阳早，云碍钟声出谷迟。

故国空余烟冉冉，旧宫何在黍离离。

兴亡满眼无人语，独倚栏干默自知。

李廳

李廳　游超化寺

常笑博望侯，老死穷河源。

河源几万里，天派垂昆仑。

支流播九逆，砥柱疏三门。

行穿九地折，怒溢千里奔。

乐彼洧水源，近且具茨根。

寒泉发清池，藻监挠不浑。

引为琉璃陂，碧波媚苹蘩。

逶迤入王城，顺下德可温。

全此上善性，利用岂无恩。

下有万艘济，旁列千夫屯。

持此安且静，用监暴与昏。

顷年时闻龙，渊室今应存。

秉简俗何陋，济舆惠亦烦。

谁知千载後，佛宫枕溪濆。

乔木上参天，绿竹盈短垣。

曾此埒金谷，神龙依只园。

物理自古今，兴废复何言。

聊思郑国侨，殊胜汉张骞。

李廳

李廳　友人董耘馈长沙猫笋廳以享太史公太史公辄作诗为贶因笋寓意且以为

节藏泥滓气凌空，荐俎宁知肉味重。

未许韦编充简策，已胜丝黍诳蛟龙。

短萌任逐霜刀重，美干须烦雪壤封。

他日要令高士爱，不应常共宰夫供。

李廳

李廳　有怀都下寒食

上国兹晨每豫游，仙仗缭绕来瀛洲。

天王高御宝津楼，侍臣壁立环诸侯。

箫韶引风摇树羽，晴波飞影动宸旒。

阑干仙人深雾縠，楼前彩缆系龙舟。

锦标霞举夺日精，万楫竞渡驰蛟虬。

天颜一解四海春，乐岁已忘凶年忧。

况今持盈戒欹器，不使逸豫常从流。

锦帆高张亦佳耳，清汴东注贯扬州。

李廳

李廳　又过陈叔易隐居相拉同游超化寺诗

文范今亡见嗣卿，颍川应聚异时星。

清风特为吾曹至，畏景宁忧日御停。

踏雪曾穿东郭履，移文今忤北山灵。

烹茶且酌南溪水，第欠金山第二{左氵右霝}。

李廳

李廳　又九月十四日登秋风阁以余霞散成绮澄江静如练为韵分得余静二字

缪蹈江海迹，吾生靡怀居。

役车窘阴雨，蒸腐败衣裮。

晨昏雷声中，我怀何时舒。

秋阳出顽云，杲杲照我裾。

言登秋风阁，乘兴安可徐。

猗纡下铜韑，缥缈凌紫虚。

锦叶眩林表，金包垂霜余。

栖苴寄榛莽，潦痕在菰蒲。

我游获所适，况乃弗为鱼。

放意宇宙间，所至皆吾庐。

李廳

李廳　又九月十四日登秋风阁以余霞散成绮澄江静如练为韵分得余静二字

山客水不觌，焌云日如甑。

陵陆混泥沙，黯惨度朝暝。

晨霞送晴色，喜见天面莹。

江光剑归匣，云收四山静。

高阁眺空无，复见前日胜。

回思困涂潦，戃恥如昔病。

登临勿太息，秋风渐焱劲。

李廳

李廳　与邹浩志完会於王希圣家因话毗陵事是夕辄梦还松陵因述梦呈志完

客梦还松陵，寒江渺烟雨。

异时醉吟地，依然记洲渚。

三高平生欢，彷佛递宾主。

十年扁舟兴，一夕暂容与。

此乐曾未央，覆瓿俄惊鼠。

隙月监我帷，破窗风自语。

展转谁晤言，僮隶聊尔汝。

吾生独何事，寤寐仍羇旅。

李廳

李廳　雨中宿超化寺

暴雨如建瓴，龙渊俄怒流。

逸哉我三士，冒雨探奇幽。

古寺浮积壤，危若萍与沤。

抱忧穷乐事，斗酒聊重留。

李廳

李廳　雨中游法王寺诗

雨脚如麻未肯收，雨中还作法王游。

云埋辇路烟初合，水溅松岩雪乱流。

心畏险途常恐失，寒侵病骨已知秋。

群峰耸峭犹无畏，为语山僧不用留。

李廳

李廳　元佑六年夏自阳翟之睢阳迓翰林苏公自杞放舟至宋

放舟杞国岸，汴渠正东注。

汤汤舟下水，适与舟相遇。

泛泛水上舟，与水共东去。

舟水讵相离，曾不迁故处。

世人迷动静，顺流疑若遡。

不然逐流浪，汩没为所误。

吾作放舟诗，明此流水住。

老矣耄何为，聊用持世故。

李廳

李廳　元佑六年夏自阳翟之睢阳迓翰林苏公自杞放舟至宋

发轫嵩麓背烟岩，解维水程仍二三。

杞邦想见旧风烈，许邑自知诚子男。

天地忧怀真过计，文献不足良可惭。

放舟适未觏君子，白头终期老江潭。

李廳

李廳　月岩斋诗

南山之北，北山之南。

环冈绕岭，紫翠相参。

奔腾蹲蹴，万里{左马右军}骖。

丘衍沃若，灵秀所涵。

平峦蔽亏，饯日西崦。

月生大东，错落夕岚。

凝辉万壑，澄若渊潭。

有窭人室，架楹维三。

其名实佳，佳哉月岩。

窭人者何，赞皇之黔。

伊谁名之，宗伯子瞻。

嗟嗟窭人，天民之淹。

昔也方将，愚妄所渐。

喜功好名，虎穴屡探。

轮殷緌堕，却战犹酣。

老不及人，绵力弗堪。

饮冰食蘖，处约已甘。

天匪靳予，事有莫兼。

俾予有知，锡福则廉。

余龄数奇，展也不占。

异时著书，虽俟桓谭。

心劳用寡，远愧周聃。

今师农圃，穮蔲崇芟。

年登岁乐，糠稗求餍。

褐宽縵敝，怀此不贪。

门子之责，责我丁男。

我居区中，如茧之蚕。

身外余地，乌用沉潜。

逝将扫迹，於焉养恬。

披风朔景，玩目嵌巉。

彼无献嘲，居之不惭。

李廳

李廳　再上闾丘通牧少卿

东邦滨海帝忧劳，慎迪名卿礼意褒。

板简拜旌前宪掾，云骈骖驭旧仙曹。

庭柯露下回春色，夜浦珠还息海涛。

阴惠日隆天眷异，蓬莱东去近金鳌。

李廳

李廳　赠卜者张生歌张历阳人也

我忆扁舟昔南渡，江心忽值蛟龙怒。

大浪崩腾舞我舟，尾胁蜿蜒束吾橹。

怒声如雷雷火烈，腥风鼓天天如雾。

我观蛟龙等一戏，众面仓惶独无怖。

平生忠信天自知，死葬江鱼未应悮。

须臾水天碧镜净，顺风入帆风若御。

历阳古岸舣荒亭，寒云澹澹依江树。

江南山水天下奇，更在江山奇险处。

朱门玉窗带青嶂，想见君家傍烟屿。

我今西来二十年，梦寐江南见幽趣。

夫君何为抱奇术，轻去故乡踏长路。

胸中秀气未甘蛰，欲继君平齐季主。

术高不肯等闲售，惟喜遨游卜卿辅。

尔来山郭坐空馆，怜我困穷为推数。

阅人多矣君自信，归去来兮余已悟。

少年飞动已知非，老来忧患宁堪顾。

壮时犹愧不如人，岂复衰残强驰骛。

傥来轩冕任去留，纵有功名逼迟暮。

箕山之阴颍水湄，二顷荒田安畎亩。

曲肱饮水吾自乐，乘坚齿肥乌足慕。

吾生贫贱吾自知，不解胁肩求贵富。

我如富贵当蚤得，已可通侯封万户。

惟有退身可自如，造物哀怜应不拒。

扁舟常系屋南溪，会当乘兴江南去。

李廳

李廳　赠钱之道子武昆仲

青冥联翼鹄，志节傲云机。

凶变家多难，年荒岁愈饥。

运乖生事拙，贫病壮心违。

蚤岁忧虞少，今春弟妹归。

气悲縻骆马，心感动摇徽。

命矣无伤已，时哉叹式微。

自从中夏瘦，半减去年肥。

气概摩天鸷，文华耀日耬。

饮川容鼹鼠，障日让犁犩。

南亩时躬稼，虚堂昼掩扉。

有秋缘力穑，高节本知几。

路入东城远，人行北道稀。

树头云蔼蔼，草际蝶駃駃。

古岸连攀圃，秋城秀蕨薇。

断洪流滓泞，独木过欹巍。

{左禾右罢}稏香纷馥，菰蒲绿映围。

访君非旦旦，相见亦依依。

为问奚为乐，言他复谓譩。

孝思诚辟色，傃隐始深讥。

不见前贤者，何尝虑世非。

浩歌行拾蕙，雩咏浴于沂。

俨雅诚诗社，凄凉近钓矶。

夜阶鸣蟋蟀，秋砌响蛜蝛。

竹坞留残月，林虹带落晖。

龟翻朝露叶，鱼动落莲衣。

诗句时评品，曹刘幸发挥。

鲛人龙颔宝，海客蚌胎玑。

子意将全美，余心久所睎。

众人皆卷舌，高论独其颀。

掩月蟾蜍泣，飞霜蕙草葳。

鲸鱼翻海浊，水碧带鱼飞。

正可夷崧岱，公何愧隐扉。

刚明文豹节，升降二龙旗。

月满星藏彩，霞升燎有辉。

愁魔攻肺腑，危坐复歔欷。

李廳

李廳　张居士歌

凡夫冥冥不知晓，劫尘流浪如沙扫。

上天宫阙隔青云，九原垅暮空秋草。

神仙有意怜下土，独取飙车出三岛。

张翁陋巷贫且贤，箪饷瓢浆久怀宝。

羽客飞来自何所，蓬荜相迎笑相劳。

高谈妙理妙道本，定是青牛度关老。

仙丹无形有真气，一视传灵入凡枣。

聊分七枣遗张翁，一饵云充千岁饱。

张公不食今几年，齿如儿童颜色好。

我闻神仙本无滓，诸漏皆空体玄道。

姑射神人饮风灵，淮南鸡犬依丹灶。

真诠自然本简易，不在劳形勤补脑。

封山航海漫殚费，叶衣草茹空枯槁。

况乃纷纷五浊世，粒食火化常热恼。

余苦风尘衰太早，绿发苍苍半玄缟。

青春堂堂暗中去，常恐余生似潢潦。

何当刀圭借残龄，相与神游超八表。

李廳

李廳　张康节家西轩竹张福夷兄弟求诗

种花鄙弱植，种柳恶连阴。

主人种竹意，阦爽见灵襟。

猗猗复劲节，凛凛况虚心。

晚岁示贞操，清风应好音。

扶疏高轩下，众景为萧森。

世袭万户封，奚取千亩林。

李廳

李廳　赵德麟中秋生日

中秋月，风露凄清光倍洁。

皓气澄霄万象沉，孤光散彩繁星灭。

中秋潮，江海鲸波此日高。

倒卷东溟荡平陆，逆撼九江翻怒涛。

治平初年岁执徐，越王国邸生英儒。

虎腰燕颔岩电目，凤准犀颅冰雪肤。

九天月华为爽气，识照古今窥圣秘。

胸中洞达不容尘，莹似太华无滓濊。

浙江潮头为骏声，名满宇县高峥嵘。

词源落笔波涛动，冯夷阳侯皆震惊。

裕陵求人如不足，搜选群材起岩谷。

网罗英雄至四海，晚获天麟在王族。

除书令上芸香阁。中秘校雠专笔削。

辞荣宁作卿寺僚，外迁肯入诸侯幕。

人嗟官冷久淹回，我知解养王佐才。

圣朝方欲相宗室，黑头作公坐三台。

年年特班谢明主，宝床礼物来傍午。

两军戏伎候掖门，马首迎归入公府。

我虽无能世或取，尚可与君为诏语。

李廳

李廳　赵令畤德麟作襄阳从事丁丑季冬出行南山三邑某同谢公定曾仲成潘仲

邹湛葛疆往过此，幕中佐曹畏简书。

习池岘首自今古，故寺悲喜成空虚。

越王之孙府从事，恶人亦作俗吏呼。

日从云间二三子，醉吟啸傲相携扶。

王孙才高倦羁束，湿纸讵可包於菟。

兴来鼓棹碧江去，把酒赋诗聊与娱。

野人相逄荷倾盖，坐上作客惭食鱼。

红尘化衣对玉树，白发茁须如霜芜。

饱闻襄阳好风土，喜见山水相盘纡。

久怜消髀厌羇旅，便欲卜隐如林逋。

著书虽可自覆酱，志怪犹为鬼董狐。

兹游起我丘壑兴，岂复自为形迹拘。

山中一廛可托足，裘葛略具便有余。

结茆耒耜老岩谷，岂学少室随驾卢。

老妻汲涧芼葵蕨，丁男负刍仍扫除。

诸公富贵或肯顾，结驷野服来吾居。

李廳

李廳　赵玿赴成都府广都县尉以送君南浦伤如之何为韵送之作八首

吾生常羇旅，送客情更重。

嗟哉平生交，今复万里送。

愁端寓心目，往感接魂梦。

穷途独栖迟，直道竟何用。

李廳

李廳　赵玿赴成都府广都县尉以送君南浦伤如之何为韵送之作八首

山河接巴徼，关塞断秦云。

谁为万里侯，节制锦江濆。

强项毋猣指，曲钩难致君。

勿因朝廷远，俯首俗吏群。

李廳

李廳　赵玿赴成都府广都县尉以送君南浦伤如之何为韵送之作八首

昔余旅长洲，寄傲碧江潭。

十年客风埃，留滞困周南。

冉冉老将至，兀兀漫穷探。

故人各变化，漂零空自惭。

李廳

李廳　赵玿赴成都府广都县尉以送君南浦伤如之何为韵送之作八首

之子才如冰，不应常负弩。

勿为为贫谋，一意在阿堵。

广都绮縠地，当念珠还浦。

惟廉可立身，勿使嗟供虏。

李廳

李廳　赵玿赴成都府广都县尉以送君南浦伤如之何为韵送之作八首

翔风走尘沙，草树正玄黄。

烟昏路漫漫，日冷云苍苍。

杜公作诗处，武侯近战场。

陈迹勿惊心，俯仰已堪伤。

李廳

李廳　赵玿赴成都府广都县尉以送君南浦伤如之何为韵送之作八首

蜀都蕴奇气，古今生英儒。

歌童选何武，狗监献相如。

煌煌直金马，蔼蔼侍玉除。

归入芸香阁，无废五车书。

李廳

李廳　赵玿赴成都府广都县尉以送君南浦伤如之何为韵送之作八首

倾城爱劲竹，古士惟徽之。

而我独爱君，不见即相思。

今矧万里游，动为三岁期。

索居念金兰，惘然伤别离。

李廳

李廳　赵玿赴成都府广都县尉以送君南浦伤如之何为韵送之作八首

蜀山如鸟道，剑阁郁嵯峨。

嗟君正朱颜，奈此艰险何。

秋雨峨眉道，春风濯锦波。

青山一羸马，古今应更多。

李廳

李廳　真君观

嵩山胜地神仙宅，真君独作嵩山伯。

昔闻解职扣帝阍，厌此尘寰年已百。

天上百年一瞬间，下土衮衮多腥膻。

劳神应念日月走，瞑目深哀膏火然。

潘公欲代复谁举，仙籍题名今几传。

忆昔元丰己未游，僲泉犹作雨深湫。

十年新事还堪笑，庙貌今祠灵惠侯。

李廳

李廳　廳葺介堂元聿作诗某次韵

吾生一漂梗，触焉泊东周。

十年叹流滞，吞默垂远猷。

胸中犹汪陂，万顷蟠一瓯。

舆羽欺镒金，寸木傲岑楼。

图南平生志，腐鼠讵能留。

寸心徒自憞，双鬓飒先秋。

物理有否泰，奚为久休囚。

尚爱东方朔，处污能若浮。

悲鸣非不切，岁月老骅骝。

莫笑扫一室，吾心若虚舟。

会当扫天下，归老卧沧洲。

李廳

李廳　廳寓龙兴仁王佛舍德麟公定道辅仲宝携酒希纳凉联句十六韵

宿雨旦初霁，微凉吹广庭。

嘉宾忽相遇，方午梦惊扣扃。

长松森翠影，德修竹参青冥。

飘云度空急，仲残日穿林明。

幽墙隔江浦，公远屿定风舲。

城市厌烦暑，道山樊念伶俜。

角巾代公绂，方草具踰侯鲭。

园实摘的皪，德厨酝斟晶荧。

烹鲜缩颈大，仲海错著器腥。

笑谈得真乐，公采撷逢幽馨。

云阴剥初霁，道名岚收远青。

窗卧忆元亮，方诗成怀景升。

日须河朔饮，德当解高阳酲。

烦襟顿忘释，仲嘉咏不少停。

闉阛发严鼓，公穹碧垂繁星。

一笑跨鞍去，奚论楚人醒。道

李廳

李廳　中春

轻挨残花香簌簌，旋剥新笋白纤纤。

伤春煮笋买春酒，短褐破碎人家嫌。

李廳

李廳　中隐庵和赵孺韵

退之以文鸣，师友得侯喜。

声名力与俱，虽尊未勇耳。

黄池距青山，孰辨都与鄙。

庵成谁振之，句出闹如市。

千仞宁我高，充实信吾美。

坐令庵内人，前车云可轨。

礼乐有先後，後进则君子。

执方而昧圆，俱野那复史。

伐柯固执柯，畴克求诸迩。

蒸之既匪薪，采焉又非芑。

近交韩与侯，步骤亦常耻。

一医消息尽，布毛自何起。

要须六月息，不息不为已。

敢问二诗人，如何得意旨。

李廳

李廳　锺山钟

延平双剑朝丰城，锺山之钟挟以行。

延平春浪拂天地，左右两龙雷口鸣。

建隆真人君八极，河伯效珍宝钟出。

不似汾睢发鼎光，泛泛逆流浮万镒。

诏赐阊阖濯龙宫，声掩景阳闻九重。

吾闻此钟亦神物，独肯寒溪就埋没。

李廳

李廳　诸葛菜

武侯战地记他年，战後犹当似率然。

会向渭原惊仲达，尚应江碛感桓玄。

背山左泽甘如彼，傍砌绕篱今可怜。

莫问兴亡进羹茹，书生赢取腹便便。

李廳

李廳　竹亭诗

绕冈修竹小亭深，风干云梢照碧浔。

安得茂林带左右，只应萧爽似山阴。

李廳

李廳　啄木鸟

小虫蠹坚木，自意吻颊刚。

蟠身宅幽窦，心期千岁藏。

尔非虎而翼，何乃巧取将。

剥啄绕树腹，卷舌利钩芒。

一身祸众命，曾未厌饥吭。

流怨入胡琴，美人借余商。

鹈鴃相唯和，次第歇芬芳。

吾生独何事，有喙三尺长。

富岁常苦饥，不能餍糟糠。

宁饥忍效汝，岂复思随阳。

李廳

李廳　自山中归至登封遂讽高宰令取峻极中院厨前石钟板盖唐人寺记字甚奇

吴砧已碎乐生论，京江昔沈瘗鹤铭。

半裁紫阳立硄石，考击化度求金籯。

乃知金石有厄会，名碑旧叠长安城。

顷年醴泉有贤令，政誉蔼蔼多流馨。

为怜文星足人杰，昔皆祔葬陪昭陵。

坏垣粪壤得颜碣，榛丘棘坂求魏徵。

史讹遂正冲远字，石阙再树六骏形。

板图列籍示过客，龟趺螭首罗齐廷。

後来谬令类俗子，辄去其籍人皆惩。

昔到般舟访遗迹，季海寺记今雕零。

晓闻晨钟呼僧粥，石声嘹亮穿云清。

往观乃是唐短碣，大穷索缚乘前楹。

字形峥嵘笔萧散，远过名殿诸题经。

劝僧拂拭置高壁，安知野僧不我听。

十年再游尚如昔，击拊刻划将俱平。

急归入城讽县令，立使舁至无久停，

此碑复立非我力，奇物久废天须兴。

李廳

李廳　自陕州渡黄河歌

流浪沧浪二十年，三江五湖一钓船。

江神海若谙忠信，此身常在蛟龙渊。

欲渡黄河滨，小儿语相玩。

鲸鲵嗜人正饕餮，忠信难凭彼方悍。

我尝夜泛子胥湾，钱塘大浪如银山。

崇明海门水如墨，况此相望一苇问。

为吾鼓浆为君歌，气凌河伯惊鼋鼍。

醉披紫绮傲风波，济川迟暮奈天何。

李廳

李廳　足亭张康节南亭也台数尺亭在其上

人生天地间，海中一浮沤。

欲求无厌心，无乃不胜求。

知足有真乐，不然多悔尤。

浅儒急名誉，夸人矜智谋。

语默偕蟪蛄，生死等蜉蝣。

不如知足者，澹然乐忘忧。

袖手阅万变，默坐观九州。

众舍吾独存，同波终异流。

君看至足处，无得亦无修。

万物固皆备，反照靡不周。

昧者强务外，巧伪日向偷。

昔饥止愿饱，既饱思膳羞。

昔寒止愿温，既温思孤裘。

非徒漫自苦，动辄成赘疣。

相圃有足亭，可见好善优。

公孙皆秉哲，克念践先猷。

欲种岂弟德，求异恩泽侯。

秀岭耸苍玦，寒溪摇翠钩。

云传邓林雨，月送沧浪秋。

晓暝竹烟暗，午薰花气浮。

凉颸泛南荣，返照过东畴。

所遇皆可乐，觞咏友浮丘。

岂必朝玄圃，弭节夕瀛洲。

永怀树亭意，足焉此优游。

李廳

李廳　作塞上射猎行

塞云委地如泼墨，恶风吹沙变黄黑。

紫髯将军柳叶甲，银騣护阑白玉勒。

铁林子弟八九千，饮马渡桥过河北。

沙漠黓地古战场，寸草不生地皮赤。

将军指呼令鼓鼙，旌旆悠悠动坚壁。

壮夫露股挟纩温，蕃马鞘脚寒有力。

龟手荷戈指欲坠，气结冰凌满须历。

前驱萧萧近林翳，军声业业震金革。

怪狐跳梁罔两避，虎豹惊骇丧胆魄。

山根浅草枯槎枒，隐隐叶下见兔迹。

武夫张羋四散逐，双兔雌雄中金镝。

自云舍矢不失驰，手持双兔有德色。

凯旋如殪大兕归，喜非诡遇无所获。

常闻武功贵时习，忘战必危欲定国。

搜田以时选车徒，士卒素练务严翼。

季冬物成农事休，民闲庶类亦蕃殖。

泮上虎臣献俘馘，淮夷攸服远人格。

悲夫王泽寖熄多鬼蜮，蒙恬白起为民贼。

君不见长平鬼哭万人冢，击破秦坑髑髅白。

李稙

李稙　许南山许真人故居

穿云策杖岸乌纱，来访南山羽客家。

九转既成丹灶冷，半池烟水浸桃花。

李中立

李中立　凌云台

山围平野四回环，天迥台高眼界宽。

云漏残阳明远岫，涛翻急雨涨前滩。

一川胜趣四时好，千里雄风三伏寒。

谁见凌云清绝处，夜凉空翠湿阑干。

李中师

李中师　奉别尧夫先生承见留数刻渍梅酒磨沈水饮别聊书代谢

磨汤渍酒重分携，景霁风和二月时。

莫忘天津别君处，黄梅庭下半离披。

李中师

李中师　送程给事知越州

山藩宠进白云司，台札仍欣得告归。

苏子佩虎钮，腰龟緺，

列城旗鼓随高牙，兰亭一水近馆娃。

乃今衣绣先过家，秋风从此生蒹葭。

舟五百里行荷花，西陵渡口晓{左山右含}豣，

飞楼想到期及瓜。恩先甘雨满菑畲，

讼逐笔止庭不哗。秦山千仞高无加，

昼望蓬莱挹仙霞。鉴湖万顷淼无涯，

夜看牛斗乘星槎。平林摘笋崖撷茶，

酒胾泉美而鱼嘉。醒吟醉墨斗天葩，

此乐未可岁月赊。玉皇赭案香飘斜，

匹马赴召且复挝。民贪惠政空叹嗟，

重见尨眉出若邪。

李仲光

李仲光　仙蜕

昼夜本循环，天地均此理。

人生出入机，昼夜差可拟。

仙家学蝉蜕，脱然遗腐胔。

白骨尚珍藏，似未忘生死。

李仲光

李仲光　仙学堂

天人异所禀，事物皆生知。

强名仙学堂，此语将谁欺。

我欲借隙地，虚檐敞茅茨。

琅琅诵玉章，勉力探希夷。







卷173

李仲光

李仲光　赠弈棋蓝氏子

古人制此文楸枰，要下黑白知死生。

闲中借此消永日，未必能取人心争。

后人不识古人意，致使方寸生纵横。

烂柯人去弈秋死，通国善弈谁知名。

东南地胜人最杰，下至百技今咸精。

手谈坐决胜与负，蓝氏之子驰其声。

沈机终日静不语，一字落手四座惊。

肯堂为人百不解，僻性从来要疏快。

推倒棋枰君莫怪，不向眼前论成改。

李仲殊

李仲殊　玉乳泉

玉液煎琼甽，泓澄一脉泉。

张生题品异，丞相与名传。

荐客流霞胜，煎茶掇乳鲜。

只园终古在，长对白衣仙。

李仲骧

李仲骧　桐君山

水尽露嵌嵚，红尘杂市音。

西来天日远，东望白云深。

塔□中流见，渔灯半夜沉。

烟波竞名利，应负指桐心。

李仲偃

李仲偃　桐柏崇道观

妙道心期赤水求，隙驹光景任川流。

朝真净界琼台月，涤想鲜飚玉宇秋。

芝茹荐盘香露散，茶腴烹鼎绿云浮。

劳生可念荣华束，食顷邯郸枕上游。

李周

李周　华清怀古

胡雏铁骑正纵横，环上罗衣血染腥。

蜀道归来应悔祸，香囊特地泣娉婷。

李周

李周　华清怀古

吾家居处本关西，旧记遗踪事不迷。

屡过华清无一字，恐人笑我不留题。

李周

李周　双桧联句

古宇列双桧，森郁欹檐角。

高干若偃盖，低枝罗翠幄。

叶硬攒猬毛，子圆如雀壳。

盘根虽轮囷，呈才终卓牵。

枯冬傲霜雪，炎夏宜雨雹。

苍皮绕龙蛇，危巅巢鹡鷟。

岁寒知后凋，清风到先觉。

月涵烟影孤，雨溜苔藓驳。

愿逢繁辂用，勿使为榱桷。

春姿笔工偷，风韵溪虎学。

松筠比节操，虫鸟敢蠹啄。

黛色晚山分，清香朝露濯。

桃李耻妖饶，椅梧羞龌龊。

俗名强雌雄，奇胜重古朴。

气势已千寻，栽培从一握。

五松惭忝位，秦封受殊渥。

李铸

李铸　赠英公大师

僧门奇士有英公，篆隸高能世莫穷。

五色彩毫传梦寐，三乘真谛达虚空。

赐衣深染函关上，宠号光呼柰苑中。

幸对风情添逸趣，好陪清话在莲宫。

李谘

李谘　句

空令抱恨归黄壤，不见崇山谪去时。

李谘

李谘　送僧归护国寺

辇寺住经年，归心起浩然。

传衣因世出，挥尘自弥天。

海客分朝供，江灯照夜禅。

赤城重到日，八桂老岩烟。

李子迁

李子迁　句

石鼎夜联诗笔健，布囊春醉酒钱粗。

李子西

李子西　送白鱼

秋江水落白鱼肥，正是莼鲈入兴时。

举网得鱼溪上路，挥毫走兔简中诗。

雅知宾幕饶供给，何待侬芹荐敛私。

鲁鬲楚鱼羞不腆，此诚只有孔门知。

李自中

李自中　初夏旅况

南山北山雨蒙蒙，锁断翡翠千万重。

茅檐肃啄鸟未散，练带野水来相冲。

土阶莎草如箭镞，冷透筼箉清入骨。

雷公挟斧渡长河，抛掷牟尼三百斛。

一身蒲柳寄天涯，百云何处栽胡麻。

江湖夏潦鱼鳖乱，锦袍夜月乘仙槎。

李自中

李自中　春晓

门瞰青山侵草开，苦吟吟上最高台。

春风谁遣邻家去，成阵落花吹过来。

李自中

李自中　麻姑山作

小小茅檐下，清吟对此君。

溪深春涨雨，山阔夜藏云。

地湿松花冷，天晴树色分。

敲门寻道士，鸡犬隔篱闻。

李自中

李自中　南昌楼赠符子威

占得南楼第一凉，焚香终日话苍茫。

客来酌酒烹茶外，杂采山花供药王。

李自中

李自中　送曾景建道州听读

晚节伤弓未足怜，江湖因此累诸贤。

名标宇宙各年在，事属朝廷万口传。

湘水有情空引些，舂陵无事早归田。

多年浪说飞升谶，不拟如今尚悄然。

李自中

李自中　题南康县山寺

绝无常住只随缘，石榻焚香向佛前。

风折碧梧能几日，鹤巢白截已多年。

无人去划阶边草，有客来探井底泉。

休笑空门长寂寂，近时地上也流钱。

李自中

李自中　筼箉万个黄雀每栖息其上一昔风雨飒至忽闻有杀声呼童视之乃鼩啮也

黄头雀，觜交交，

尾倬倬，突然散去云路邈。

东村四面禾黍稠，欲下未下惊呼俦。

牛羊上山鸡犬睡，翩跹蹙步来相求。

日斜深堑有罗网，投宿青冥依簊荡。

沙鸣羊角转峥嵘，蹴踏虬枝犹倔强。

谁知檐下息尔躯，夜半沥血逢精鼩。

唇焦舌烂救不得，一缕性命才须臾。

君不见螳螂捕蝉上高树，企足昂头忘反顾。

人生吞噬更可怜，腊月未穷谁悔悟。

李宗道

李宗道　万春洞

何山凿出洞岩深，置屋悬崖映竹林。

像设金园崇梵宇，壁间石室塑观音。

接天远岫巍千古，跨磵飞虹映百寻。

极目凭栏多少景，一回到此一寒心。

李宗谔

李宗谔　代意

雾鸾晓影忽参差，云雨阳台役梦思。

自是膠弦无续日，不同珪月有圆时。

洞房斗帐承新爱，河汉星桥隔后期。

绮榭凝尘断消息，抒情空攎四愁诗。

李宗谔

李宗谔　灯夕寄献内翰虢略公

东城南陌尽游人，陌上香车起暗尘。

历历星榆光夺昼，煌煌火树艳争春。

章沟五鼓催行乐，卫尉千庐罢徼巡。

应念鳌山方并宿，紫泥封后独频伸。

李宗谔

李宗谔　馆中新蝉

雨过新声出苑墙，烟轻馀韵度回塘。

短亭疏柳临官道，平野西风更夕阳。

八斗陈思饶赋咏，二毛潘岳易悲凉。

感时偏动骚人思，不问天涯与帝乡。

李宗谔

李宗谔　汉武

建章宫阙郁岧峣，露掌脩茎倚泬寥。

平乐馆中观角觝，单于台上慑天骄。

蓬莱望气沧波阔，太一祈年紫府遥。

西母不来东朔去，茂陵松柏冷萧萧。

李宗谔

李宗谔　句

上饶多胜景，樽酒不应空。

李宗谔

李宗谔　句

门外溪山荆渚路，马前梅杏汉江春。

李宗谔

李宗谔　句

金銮后记人争写，玉署新碑帝自书。

李宗谔

李宗谔　句

一溪晓绿浮鸂鶒，万树春红叫杜鹃。

李宗谔

李宗谔　绝句

戴了宫花赋了诗，不容重睹赭黄衣。

无聊独出金门去，恰似当年下第归。

李宗谔

李宗谔　南朝

仙华玉寿夜沉沉，三阁齐云複道深。

平昔金铺空废苑，于今琼树有遗音。

珠帘映寝方成梦，麝壁飘香未称心。

惆怅雷塘都几日，吟魂醉魄已相寻。

李宗谔

李宗谔　清风十韵

閒馆方回暑，商飚乍应金。

天高初起籁，松澹更宜琴。

汾棹传歌远，班诗托兴深。

东阳仁自布，西颢气还侵。

太液翻晴旭，灵和乱翠阴。

舟轻飞燕袂，台逈楚王襟。

阮啸经时尽，齐蝉度日吟。

愁生孤戍角，响续暮城砧。

空静销云镂，庭虚转蕙心。

贤哉吉甫颂，千载有遗音。

李宗谔

李宗谔　劝石集贤饮

都门祖輗绮筵张，举白无由诉羽觞。

石室紬书勤亦至，金貂换酒醉何妨。

瓮间吏部宁须问，席上车公不可忘。

应念朝来犹眊矂，解酲谁用蔗为浆。

李宗谔

李宗谔　送何水部蒙出牧袁州

三省郎曹素发垂，两朝频赐五时衣。

一麾又守江城去，千骑方从泽国归。

酾酒河梁秋草阔，卸舟湖岸暝烟微。

宜阳郡客多才子，谁伴山公醉夕晖。

李宗谔

李宗谔　送僧归天宁万年禅院

师住天台寺，天台水石幽。

眼前皆胜境，门下尽名流。

法号君恩赐，精蓝国力修。

渡杯来凤阙，振锡谒珠旒。

内殿从容对，神都委曲游。

高僧类雪鹤，归思在林丘。

御札全编得，宸毫几处收。

遥思到时节，烟树赤城秋。

李宗谔

李宗谔　送诗士龙腹兄

铜鱼四明守，竹马十年兄。

掺袂河梁别，鸣桡泽国行。

登楼知日近，傍海见潮生。

郡政应多暇，新诗几首成。

李宗谔

李宗谔　咏华林书院

华林有胡氏，孝义共知名。

宅对千峰秀，家传双桂荣。

书楼藏六籍，讲席聚诸生。

官序新春拜，门闾往岁旌。

儿孙多力学，兄弟亦躬耕。

一院松篁影，满山猿鹤声。

傍溪挑蕨煮，就树采茶烹。

客恋琴樽乐，僧依水石清。

官途空扰扰，尘世自营营。

他日林泉约，何当遂此情。

李宗孟

李宗孟　句

空遗费仙足，不见庾公游。

草木有新色，江山余故愁。

李宗勉

李宗勉　题秀江亭

经行塔下几春秋，每叹无缘到上头。

今日登临方觉险，不如归去卧林丘。

李宗易

李宗易　静居

大都心足身还足，祗恐身间心未间。

但得心间随处乐，不须朝市雨云山。

李宗易

李宗易　闲居有感

进退荷君恩，孤怀岂易论。

以闲销日月，何力报干坤。

架上书千卷，花前酒一尊。

相持两成癖，此外尽忘言。

李宗易

李宗易　重建羊太傅祠和王原叔句

叔子祠荒岁已深，异时贤守重登临。

岘山岑寂瞻风概，汉水灵长想德音。

奉诏始闻新缔茸，有知那复叹湮沈。

又刊翠琰留南夏，先后功名照古今。

李遵勗

李遵勗　送僧归护国寺

雷海谭音出世雄，台岩香社冠禅丛。

红炉点雪灵机密，翠径斑苔道步通。

珠水滤罗晨漱净，豉莼萦筯午斋丰。

归帆已应王臣供，金地天龙绕旧宫。

李左史

李左史　大隐屏

高峰崛起翠云屏，何事呼为大隐名。

自是市朝人不到，非关洞户锁峥嵘。

李左史

李左史　句

溪流玉雪三三曲，山锁烟霞六六蜂。

刘公隐后今谁继，张湛仙来不记年。

李左史

李左史　幔亭峰

更无裵幕空中举，时有笙竽静处闻。

猿鸟哀啼千嶂月，松篁寒锁一溪云。

李左史

李左史　三姑石

风舞芳林鬓脚垂，朝云行雨湿仙衣。

不知当日缘何事，化石山头更不归。

李左史

李左史　天柱峰

巉巉千丈插烟空，始见天南一柱峰。

绝顶雾开擎日月，半岩云暝噫雷风。

李左史

李左史　仙迹岩

当时天姥立溪边，石上遗踪见宛然。

笑杀茂陵缑氏迹，只凭方士口中传。
