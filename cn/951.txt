全宋诗：艾、敖
　艾丑　登立鱼山
　艾可叔
　　艾可叔　次韵赵绣使题金鳌稳处
　　艾可叔　东上拜罗首墓
　　艾可叔　渡鉴潭望郑宜之白雪别墅
　　艾可叔　浮梁金鳌山
　　艾可叔　江南归附后不仕述怀
　　艾可叔　金陵晚眺
　　艾可叔　临江褒忠庙题
　　艾可叔　木棉
　　艾可叔　穷达
　　艾可叔　晚秋归自京
　　艾可叔　樟镇夜泊
　　艾可叔　整裘袍
　　艾可叔　正月晦日西归舟中作
　　艾可叔　中秋风雨
　艾可翁
　　艾可翁　兵火后野望
　　艾可翁　传闻
　　艾可翁　春夜
　　艾可翁　次韵舑山顺处斋
　　艾可翁　次韵徐君载见寄
　　艾可翁　淡圃兄生辰有诗次韵
　　艾可翁　钓台
　　艾可翁　番阳道中
　　艾可翁　汉阳城
　　艾可翁　家兄有和再用韵
　　艾可翁　金山寺前泛舟西下
　　艾可翁　九日止诸少登高
　　艾可翁　君马黄
　　艾可翁　屡庸军马后相过
　　艾可翁　山居杂兴
　　艾可翁　书罗公碑阴
　　艾可翁　题渊明像
　　艾可翁　元宵
　　艾可翁　舟中
　　艾可翁　子规
　艾申
　　艾申　白土寺
　　艾申　石{上巩下石}
　　艾申　疏山
　艾性夫
　　艾性夫　安南贡象
　　艾性夫　拜五世祖妣墓
　　艾性夫　辟乱逢故人
　　艾性夫　避梦
　　艾性夫　别离词
　　艾性夫　病中即事
　　艾性夫　病中闻雁有感
　　艾性夫　补破为杜诗下转语赠老妇
　　艾性夫　补易水歌效郭青山
　　艾性夫　陈庭翠水竹清处
　　艾性夫　酬春湖史履庸惠四皓图
　　艾性夫　酬邻僧惠古杭芦管兔毫
　　艾性夫　酬庭翠陈善夫
　　艾性夫　酬杨簿正父子和诗
　　艾性夫　出东门
　　艾性夫　除日立春
　　艾性夫　除夕感兴
　　艾性夫　春山
　　艾性夫　春晚
　　艾性夫　春溪二首
　　艾性夫　次大五侄问移家韵
　　艾性夫　次吴寿翁溪园韶寄题
　　艾性夫　次韵旷翁四时村居乐
　　艾性夫　次韵秋心
　　艾性夫　从和山聪上人觅竹
　　艾性夫　答释子问诗法
　　艾性夫　答诸友
　　艾性夫　大佛头
　　艾性夫　祷雨积烟山之龙潭有应
　　艾性夫　悼亡
　　艾性夫　道中
　　艾性夫　登六和塔
　　艾性夫　涤砚
　　艾性夫　糴踊感兴
　　艾性夫　吊老松
　　艾性夫　钓台
　　艾性夫　丁亥冬大雪十数作邓清旷以苦寒吟见寄
　　艾性夫　定气
　　艾性夫　冬夜抄诗作
　　艾性夫　洞泉观杨梅屋寮
　　艾性夫　儿馁嗔郎罢妻寒怨藁砧唐眉山诗也戏为笺之
　　艾性夫　二十四夜梦到何许植物多瑞香觉而赋此
　　艾性夫　番城晚眺
　　艾性夫　饭客
　　艾性夫　废贡院为米廪过之值盘厫
　　艾性夫　富阳出陆
　　艾性夫　赋壬一侄孙破砚
　　艾性夫　赋太和寺同根红白梅
　　艾性夫　赋铁柱
　　艾性夫　感物
　　艾性夫　葛溪驿
　　艾性夫　庚寅二月朔积雪初霁过和山见雪深堂瑞香盛开回过烟雨村则庭中花更
　　艾性夫　古镜词
　　艾性夫　古歙道中
　　艾性夫　古驿
　　艾性夫　古意六首
　　艾性夫　观潮
　　艾性夫　观放鸬鹚
　　艾性夫　观棋
　　艾性夫　灌园
　　艾性夫　归大五侄天觉砚
　　艾性夫　癸巳小至
　　艾性夫　桂花
　　艾性夫　过长林书罗文恭公碑阴
　　艾性夫　过石泉寺
　　艾性夫　寒灯作花
　　艾性夫　寒山
　　艾性夫　寒食后
　　艾性夫　和靖祠与故宅皆无梅
　　艾性夫　荷叶
　　艾性夫　湖阴故人家
　　艾性夫　浣纱曲
　　艾性夫　即事
　　艾性夫　寄清旷邓隐夫
　　艾性夫　煎后山峰上人新茶
　　艾性夫　检历即事
　　艾性夫　简敬轩何行叟觅墨
　　艾性夫　荐福寺
　　艾性夫　江上
　　艾性夫　解棋
　　艾性夫　金铜仙人辞汉歌
　　艾性夫　尽日
　　艾性夫　经语诗戏效唐子西
　　艾性夫　九日登抱螺峰呈同游
　　艾性夫　旧庐毁於乱十年矣吾老他寓每不能再葺戊子冬良异聚芸人之资自构小
　　艾性夫　旧有歙砚雅宜墨鑱贱号于阴以乱亡去十余年矣忽见之村学堂中睨视间
　　艾性夫　郡楼九日
　　艾性夫　郡中逢桐庐方冰鉴相士
　　艾性夫　郡中玄都观追和刘禹锡诗二首
　　艾性夫　看镜
　　艾性夫　客归
　　艾性夫　客有问择术者戏答
　　艾性夫　哭北谷罗先生
　　艾性夫　哭环州先生
　　艾性夫　哭菊存蕙山二兄
　　艾性夫　哭林止庵
　　艾性夫　苦雨喜晴早作散步
　　艾性夫　老梅
　　艾性夫　老圃送瓜因为郡平具案
　　艾性夫　老竹
　　艾性夫　立春日雪
　　艾性夫　莲花市
　　艾性夫　凉棚
　　艾性夫　临邛道士招魂歌
　　艾性夫　临汝书院落成诸公有诗用韵
　　艾性夫　留城
　　艾性夫　留城寄旷翁
　　艾性夫　留客
　　艾性夫　六和塔浙江亭庙山皆宰执待罪之所并作一绝
　　艾性夫　楼中故书连被兵尽亡去
　　艾性夫　鹭答鸭
　　艾性夫　落第口号
　　艾性夫　落梅
　　艾性夫　落叶
　　艾性夫　漫兴
　　艾性夫　貓犬叹
　　艾性夫　眉答须
　　艾性夫　悯盆松
　　艾性夫　悯蟹
　　艾性夫　木芙蓉
　　艾性夫　木绵布歌
　　艾性夫　牧童
　　艾性夫　穆陵大礼图
　　艾性夫　年逾古希须发并白惟眉玄如初
　　艾性夫　撚髭
　　艾性夫　偶成
　　艾性夫　偶题
　　艾性夫　盘圃张伯诚饷柑
　　艾性夫　平塘陶使君挽歌
　　艾性夫　蒲蓆歌
　　艾性夫　七夕对雨
　　艾性夫　钱塘闻子规
　　艾性夫　轻柔杨柳挟春妍孤梗梅花结雪缘此是乾坤大消息相逢切莫说流年此予
　　艾性夫　清趣
　　艾性夫　秋村
　　艾性夫　秋丁卧堰合楼
　　艾性夫　秋风
　　艾性夫　秋屏阁
　　艾性夫　秋堂
　　艾性夫　秋阴
　　艾性夫　人名诗戏效王半山
　　艾性夫　日食
　　艾性夫　日永
　　艾性夫　孺子亭
　　艾性夫　山礬代山谷改评
　　艾性夫　山谷跋杨妃齿痛图谓多食侧生致动摇其左单是殆不然因为翻案天宝遗
　　艾性夫　山宇
　　艾性夫　山中曲
　　艾性夫　杉树牌晚憩
　　艾性夫　上蓝寺吸江楼
　　艾性夫　射虎行赠张生
　　艾性夫　深村
　　艾性夫　深冬
　　艾性夫　失题
　　艾性夫　石溪二梅佳甚玩索晚归
　　艾性夫　史氏铁笛
　　艾性夫　世言梅见外於离骚海棠不取於子美未有为解嘲者因作二绝
　　艾性夫　示子良异
　　艾性夫　守分
　　艾性夫　书东坡诗案
　　艾性夫　书马使君所藏草虫
　　艾性夫　书琵琶行后
　　艾性夫　书无闷寮
　　艾性夫　术有号莘野钓滨者求诗各与一绝
　　艾性夫　送环洲先罗宪卿
　　艾性夫　送客至灵谷
　　艾性夫　宿洪岩寺
　　艾性夫　岁菊
　　艾性夫　叹屩词
　　艾性夫　棠渡初雪
　　艾性夫　滕王阁
　　艾性夫　题艾溪
　　艾性夫　题陈朝玉爱竹轩
　　艾性夫　题陈所翁为叶半隐作全龙邀同赋
　　艾性夫　题陈抟题壁图
　　艾性夫　题东坡蔗滓窠石
　　艾性夫　题古洪周君会梅阁
　　艾性夫　题龟峰僧阁
　　艾性夫　题洪崖仙坛
　　艾性夫　题贱容
　　艾性夫　题明皇醉归图
　　艾性夫　题四皓对奕瀹茶图各一绝
　　艾性夫　题四止庵
　　艾性夫　题素庵壁间六首
　　艾性夫　题危见心所藏陈常庵水月障及松鹤芦雁各一首
　　艾性夫　题叶氏分绿亭
　　艾性夫　题友人归隐图
　　艾性夫　题云锦刘从甫水竹云山亭
　　艾性夫　题曾逵臣草虫
　　艾性夫　题赵大年奉议小景
　　艾性夫　天下第二钟歌
　　艾性夫　田家词
　　艾性夫　晚霁
　　艾性夫　危见心携示别去寄谢
　　艾性夫　文节谢公挽歌
　　艾性夫　闻雁
　　艾性夫　吴种柳枉教辄复奉答
　　艾性夫　武阳渡
　　艾性夫　晞发
　　艾性夫　蟋蟀
　　艾性夫　夏畦
　　艾性夫　项羽庙
　　艾性夫　萧寺秋夜
　　艾性夫　谢惠楮衾
　　艾性夫　谢了心聪上人以恶诗入逡巡碑
　　艾性夫　谢吕云叔饷墨
　　艾性夫　谢屏山吴显父惠歙砚
　　艾性夫　谢吴子与惠诗
　　艾性夫　须语眉
　　艾性夫　宣和御笔二扇面
　　艾性夫　玄都韩植兰楚香
　　艾性夫　雪尽
　　艾性夫　雪销
　　艾性夫　雪吟效禁体并去一切熟事
　　艾性夫　丫头岩诗载墙壁间无虑数十百首形容盖有尽之者矣辄复寄兴以俟采诗
　　艾性夫　鸭责鹭
　　艾性夫　严氏古琴
　　艾性夫　雁塔
　　艾性夫　燕去十年复来巢
　　艾性夫　杨柳骚
　　艾性夫　医僧洪淡寮见示金刚经解集验方村寺清规皆自著也诗以归之
　　艾性夫　移家寄诸丈
　　艾性夫　义马冢
　　艾性夫　意行
　　艾性夫　咏眠窝
　　艾性夫　用言客谈奉谢
　　艾性夫　游古汴赵氏溪园
　　艾性夫　有感
　　艾性夫　余干问舟
　　艾性夫　渔家
　　艾性夫　与襢轴工郑老
　　艾性夫　与林止庵叶半隐分赋郡中古迹得鲁公祠右军墨池
　　艾性夫　与图书工罗翁
　　艾性夫　与雪舟杨子圆十五年不相闻一日辱和猥句更号皓隐因复奉寄
　　艾性夫　渊明采菊图
　　艾性夫　元旦
　　艾性夫　月岩
　　艾性夫　岳武穆葬西湖故宅为学宫
　　艾性夫　杂兴五首
　　艾性夫　杂言
　　艾性夫　再答诸丈见和二首
　　艾性夫　赠福希范游
　　艾性夫　赠古崖复上人游
　　艾性夫　赠广信医博士陈云泉
　　艾性夫　赠后山僧谦自牧游
　　艾性夫　赠画鱼李生
　　艾性夫　赠邻僧游杭
　　艾性夫　赠僧
　　艾性夫　赠绳伎
　　艾性夫　赠数学姜兄
　　艾性夫　赠谈数陈改之
　　艾性夫　赠头陀僧
　　艾性夫　赠新中郭四翁
　　艾性夫　赠族子治鬼疾
　　艾性夫　张宛丘寄衣曲
　　艾性夫　昭君出塞图
　　艾性夫　枕上
　　艾性夫　正觉僧榻
　　艾性夫　中齿忽折
　　艾性夫　种韭
　　艾性夫　重宿芳草渡
　　艾性夫　重赠星翁陈跛子
　　艾性夫　竹杖
　　艾性夫　追和晦庵先生十梅韵
　敖迈　临溪楼
　敖陶孙
　　敖陶孙　谤议
　　敖陶孙　北窗雅言寄朱仁叔
　　敖陶孙　毕叔兹可扫园赏牡丹
　　敖陶孙　别袁席之二首
　　敖陶孙　病中用杜工部江村韵
　　敖陶孙　长歌行
　　敖陶孙　冲虚观
　　敖陶孙　酬答李学长
　　敖陶孙　次潮阳宁公诗韵三首
　　敖陶孙　次韩耕道赠别韵
　　敖陶孙　次韵陈景斋纠掾题品山斋数石之作
　　敖陶孙　次韵冯孔武雪中简闻人簿乞炭
　　敖陶孙　次韵盖晞之见忆
　　敖陶孙　次韵盖宰
　　敖陶孙　次韵翁伯绍教授
　　敖陶孙　次韵乡文叔章访别
　　敖陶孙　次韵谢李秘校
　　敖陶孙　次韵张长公宠赐初度致祷之语
　　敖陶孙　次韵张宰牡丹
　　敖陶孙　次醉中歌
　　敖陶孙　大风怀林柏农
　　敖陶孙　代刘漕使寿相君
　　敖陶孙　代人寿度支郎中李嘉言
　　敖陶孙　代送别赵使君
　　敖陶孙　捣衣吟
　　敖陶孙　悼赵忠定
　　敖陶孙　灯前曲
　　敖陶孙　灯下叹
　　敖陶孙　登苏台用袁宪韵赠两赵干
　　敖陶孙　短歌赠临安友人
　　敖陶孙　放船
　　敖陶孙　奉寄旌德尉刘申之
　　敖陶孙　改周晋仙赠丁相士之什
　　敖陶孙　皋亭山
　　敖陶孙　高邮因师薄萄芦雁秋瓜三种
　　敖陶孙　龚立道家藏虢月石屏
　　敖陶孙　古兴
　　敖陶孙　贯酒
　　敖陶孙　广行路难
　　敖陶孙　和姜尧章桂花裙字韵
　　敖陶孙　和开元寺省公韵
　　敖陶孙　和留题寓舍
　　敖陶孙　贺郡守得江阴
　　敖陶孙　后感兴二首
　　敖陶孙　寄德久舍人时将过吴门
　　敖陶孙　寄福清翅山舅陈梦寔
　　敖陶孙　寄题龚立道农隐堂
　　敖陶孙　佳人俩佩明月赠俞德章
　　敖陶孙　借山谷后山诗编於刘宜之司户因书所见呈宜之兄弟
　　敖陶孙　句
　　敖陶孙　倦夜
　　敖陶孙　绝句
　　敖陶孙　六月内喜雨诗
　　敖陶孙　旅舍七首
　　敖陶孙　飘风荆溪
　　敖陶孙　仆以绍熙壬子中夏二十有五日始跻篁讨龙井遂至广福谒三贤像阅旧碑
　　敖陶孙　凄其岁晚不胜乡国坟墓之情再得四篇赠宗之毋以示他人也
　　敖陶孙　乞炭於冯孔武再用前韵
　　敖陶孙　前感兴一首
　　敖陶孙　清明日湖上晚步
　　敖陶孙　秋日杂兴
　　敖陶孙　上丁郎中
　　敖陶孙　上闽帅范石湖五首
　　敖陶孙　上郑参政四十韵
　　敖陶孙　寿通守赵寺丞
　　敖陶孙　思古人
　　敖陶孙　四月二十三日始设酒禁试东坡羹一本港春味真觉麴蘖中殊无寸功也食
　　敖陶孙　送安丰尉丁梦符归霅川因简之晦兄弟时寓崇川报因寺
　　敖陶孙　送别史友六首
　　敖陶孙　送别张长官东归
　　敖陶孙　送舅氏行
　　敖陶孙　送林伯农还鹿角山
　　敖陶孙　送王楚材往湖州听读
　　敖陶孙　送王郎
　　敖陶孙　送行者妙淙往青龙谒陈七官人
　　敖陶孙　送杨帅赴诏
　　敖陶孙　送袁度这挈家之任
　　敖陶孙　送月上人住宝积寺
　　敖陶孙　送霅川丁世卿宰舒之怀宁
　　敖陶孙　题郁氏子床屏
　　敖陶孙　体斋诗为梁溪冯季求作
　　敖陶孙　晚霁湖边独步
　　敖陶孙　为竹奴解嘲用山谷先生韵
　　敖陶孙　洗竹简诸公同赋
　　敖陶孙　小楼
　　敖陶孙　谢盖唏之饷笔用酬以古寿春石刻刚经
　　敖陶孙　谢叶司理徐知县见贻之什
　　敖陶孙　熊得自古英之近江舟子哗然此异徵也为之留皮皮与胆馀均所获以侈神
　　敖陶孙　续薄薄酒
　　敖陶孙　雪中陈孔章招饮
　　敖陶孙　雪中对酒效昌黎体
　　敖陶孙　雁中箭词
　　敖陶孙　夜坐
　　敖陶孙　谒卫参政
　　敖陶孙　一日复一日
　　敖陶孙　以入定大士太乙真人像送莞晦叔
　　敖陶孙　永嘉魏秘校访仆萧寺且言出处甚详属与余同客昆山使人不能无怀魏支
　　敖陶孙　用香字遗李恭叔
　　敖陶孙　用韵谢竹主人陈元仰
　　敖陶孙　有感一首
　　敖陶孙　与太常丞丁晦甫
　　敖陶孙　袁同史丈令赋所欲醉皓堂诗以为后日数椽张本四老有袁谓乃其远祖云
　　敖陶孙　月华道中
　　敖陶孙　再次徐先辈二首
　　敖陶孙　再赋薄薄酒
　　敖陶孙　再简林子夫
　　敖陶孙　再用晨吐字寄潘德久
　　敖陶孙　再用韵酬陈秘校来击楫清中原之志故中间多及之
　　敖陶孙　赠玻璃僧慧观长老
　　敖陶孙　赠得一禅师
　　敖陶孙　赠龟山慧海长老
　　敖陶孙　赠缙云陈志仲主簿楚语一篇
　　敖陶孙　赠墨工陈伯升
　　敖陶孙　赠英德风和尚
　　敖陶孙　张连鲁仲本蜀人从其先宦岭表仅五六十年矣为言广州城内有桧奇古甚
　　敖陶孙　至日记见简辅汉卿二首
　　敖陶孙　中夜叹
　　敖陶孙　竹间新辟一地可坐十客用前韵刻竹上
　　敖陶孙　杼山阁诗
　　敖陶孙　子客昆山得荐严荐严长老时道人散朗开远不交人事心甚敬之今来海上
　　敖陶孙　自笑
　　敖陶孙　醉歌
　　敖陶孙　醉歌赠邹孝忠
　　敖陶孙　醉归










ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　










全宋诗：艾、敖





艾丑

艾丑　登立鱼山

杳杳灵岩洞府深，有人岩下振潮音。

龙天耸听生欢喜，留得神鱼立到今。

艾可叔

艾可叔　次韵赵绣使题金鳌稳处

突兀霜崖俯雪洲，时时登览唤渔舟。

溪分南北地初合，月在山间天共流。

三两可人曾此会，百千年后复谁游。

桑田不变金鳌健，只恐吟翁白尽头。

艾可叔

艾可叔　东上拜罗首墓

驿道百年墓，征衣四世孙。

冲风行木叶，藉雪拜松恨。

老觉貂裘敝，贫惟铁砚存。

倘徼先世福，犹足醉丘原。

艾可叔

艾可叔　渡鉴潭望郑宜之白雪别墅

小驱满硂是尘埃，逢好江山眼为开。

贺老生涯鉴湖曲，希夷别墅白云堆。

欲寻溪叟挐舟去，却被山灵勒驾回。

忆共吟边曾有约，夜深应晤抱琴来。

艾可叔

艾可叔　浮梁金鳌山

鳌骨分明露浅洲，登临几度泛虚舟。

人生天地蜉蝣寄，世事江河日夜流。

前后朗吟坡老赋，逍遥终羡漆园游。

子真谷口今成趣，不为红尘枉白头。

艾可叔

艾可叔　江南归附后不仕述怀

舟在中流进退难，发虽种种此心丹。

死为元亮终书晋，生是留侯本事韩。

贫贱不忧知有道，乱离最幸是无官。

岁寒谁似东篱菊，禁得投簪日日看。

艾可叔

艾可叔　金陵晚眺

星移物换千年事，虎踞龙蟠万雉城。

归巷乌衣秋缥缈，点州白鹭雪分明。

江分南北天为限，淮接东西地最平。

目断青峰是何处，单于吹角莫云横。

艾可叔

艾可叔　临江褒忠庙题

忆昔狼烽谍报忙，空拳支敌出仓惶。

齿寒谁解婴城守，舌在公还骂贼亡。

秦伯早能怜楚使，张君未必死睢阳。

西风吹起英雄恨，断础凄烟泪两行。

艾可叔

艾可叔　木棉

收来老茧倍三春，匹似真棉白一分。

车转轻雷秋纺雪，弓弯半月夜弹云。

衣裘卒岁吟翁暖，机杼终年织妇勤。

闻得上方存节检，区区欲献野人芹。

艾可叔

艾可叔　穷达

穷达宁无分，逢迎费折腰。

人情剡溪纸，世事浙江潮。

冻井和冰汲，寒山带雪樵。

子云虽寂寞，庄叟得逍遥。

艾可叔

艾可叔　晚秋归自京

红尘两脚几时休，此度真成浪漫游。

倦买夜船过钓濑，渴呼腊盏试龙游。

菊前疏雨重阳信，天际孤云万里愁。

昨夜江头乡国梦，已随明月度西楼。

艾可叔

艾可叔　樟镇夜泊

醉却长年懒着篙，聊依山市泊江皋。

船收蒲席风初定，人卧芦花月正高。

时有沙禽惊客梦，厌听枥马龁空槽。

晓来细雨秋烟湿，意思三分是楚骚。

艾可叔

艾可叔　整裘袍

袍剪新蓝衬淡内，官宣粲粲照巾箱。

倩人细熨波涛皱，为我重疑云雾香。

入手虽轻荣赐重，此身差短感恩长。

微忱称报惭无路，空把山龙补舜裳。

艾可叔

艾可叔　正月晦日西归舟中作

宦情一片莫云浮，归兴双溪春水流。

惜别长官携酒盏，送行诗友候津头。

人方挟弹窥黄雀，我不知机愧白鸥。

数夕打篷风更雨，并无明月载空舟。

艾可叔

艾可叔　中秋风雨

一年佳节又虚逢，恼杀江湖白发翁。

滴梦欲残蕉叶雨，吹愁不断蓼花风。

阴晴明晦天无准，离合悲欢态不同。

聊买香醪作清赏，烛光闲对木犀红。

艾可翁

艾可翁　兵火后野望

干戈连万国，丘壑卧三年。

虎啸黄茅地，鸦屯白骨田。

渴虹疑竭海，腥雾欲沈天。

摇落前朝老，长怀鲁仲连。

艾可翁

艾可翁　兵火后野望

江村兵火复，月色似长淮。

鼓角连秋思，风尘带客怀。

诸公朝漠北，一老哭天涯。

犹幸舂陵夜，葱葱气尚佳。

艾可翁

艾可翁　传闻

力战奚忧曳落河，可怜重阃亦投戈。

后来未可轻东晋，虽是清谈死节多。

艾可翁

艾可翁　春夜

雨浥梨花粉泪香，一痕淡月照修廊。

春来只是寻常夜，惟有杜鹃添觉长。

艾可翁

艾可翁　次韵舑山顺处斋

丧乱逾三载，孤高配九秋。

日方行北陆，江不改东流。

诗入中年老，官逢世变休。

仲将头雪白，摇落更多愁。

艾可翁

艾可翁　次韵徐君载见寄

不必相逢啸语春，本然心迹自相亲。

青山我已卧三载，白社君今与一人。

乱后事非京国旧，雨馀秋共客愁新。

躬耕谷口云应满，何处堪寻郑子真。

艾可翁

艾可翁　淡圃兄生辰有诗次韵

来寿吾兄玉局仙，郎君亦自醉颓然。

乱离难得团坘日，清健何须少壮年。

投老宦情云在壑，忧时心事日行天。

遐龄此即应如鹤，蕙帐月寒相对眠。

艾可翁

艾可翁　淡圃兄生辰有诗次韵

时危安乐是神仙，默有扶持岂偶然。

林下且须坚晚节，尊前未用说明年。

穷通莫计惟期寿，兴废难言赖有天。

恨杀飘蓬白头第，十年风雨别州眠。

艾可翁

艾可翁　钓台

归去江头伸脚眠，不烦太史验星躔。

一丝千古经纶在，不为东都二百年。

艾可翁

艾可翁　钓台

云台历历纪功臣，底事中间有子陵。

未必故人同卧处，了无一语及中兴。

艾可翁

艾可翁　番阳道中

督府春移檄，江城昼撤花。

好书如隔世，久客似无家。

畏路多言虎，荒村半是鸦。

道逢西北客，挥泪问京华。

艾可翁

艾可翁　汉阳城

汉阳城上望，天色欲苍黄。

云去仍清野，人稀半战场。

江分青草断，山接白云长。

一掬中原泪，凄凉对夕阳。

艾可翁

艾可翁　家兄有和再用韵

隔林看日落，出户对天行。

久乱人情变，长贫心事明。

虹拖城郭势，河泻甲兵声。

谁似秋来水，能于浊世清。

艾可翁

艾可翁　家兄有和再用韵

故人在何处，清梦或逢之。

老树秋声早，深窗曙色迟。

湿萤粘露草，惊鸟徒风枝。

琴破才支卧，知无钟子期。

艾可翁

艾可翁　家兄有和再用韵

乱离生世晚，衰白在人前。

云水飞饥鹤，山林付乱蝉。

日今行黑道，人有隔黄泉。

晷渐秋来短，愁长亦敌年。

艾可翁

艾可翁　金山寺前泛舟西下

机舂坎坎水潺潺，曲折舟行乱石间。

无数水禽飞不起，杜鹃花满夕阳山。

艾可翁

艾可翁　九日止诸少登高

尘埃漠漠一千里，风雨潇潇十四陵。

立得身高愁转甚，龙山从此不须登。

艾可翁

艾可翁　君马黄

君马黄，我马骊。

白玉为勒络青丝，与君并辔河水湄。

河上扑扑杨花飞，杨花飞飞送客人。

生别离，良可惜。

愿君鞭影去迟迟，莫学杨化各南北。

艾可翁

艾可翁　屡庸军马后相过

相疏怜各病，相见贺更生。

久乱诗书废，长贫门户清。

晨炊才脱粟，夜卧亦班荆。

只有悲秋卷，多于未受兵。

艾可翁

艾可翁　山居杂兴

老夫晨沐罢，还卧看云行。

发短便巾小，衰容怯镜明。

空林存竹意，破屋带泉声。

自嘉诗棋外，无营梦亦清。

艾可翁

艾可翁　山居杂兴

青山意自足，扰扰复何之。

见客从衣破，哦诗任饭迟。

蔬畦耕犊草，匏架落蝉枝。

逆境偷贫乐，休兵未可期。

艾可翁

艾可翁　山居杂兴

村落兵戈后，江湖几杖前。

索居兼屏燕，幽梦反宜蝉。

茅舍分炊火，苔砖出酿泉。

家贫思辟谷，非是博长年。

艾可翁

艾可翁　书罗公碑阴

人家落落堕荒丘，碑带苔痕独字留。

博陆脊梁扶日月，中郎名笔法春秋。

一抔谁下寻坟马，片石今供砺角牛。

惟有斜阳闲照管，肯随鸦影上螭头。

艾可翁

艾可翁　题渊明像

漉酒不孤头上巾，醉来万事等浮尘。

谁家三径无松竹，肯说昨非能几人。

仕晋何心更仕刘，知几闻早去来休。

多君不肯腰轻折，非为区区县睿邮。

艾可翁

艾可翁　元宵

偶然散策无寻访，何限伤心强笑歌。

世味正如春酒淡，市灯不及月华多。

人生只合且如此，国势遂成无奈何。

年少尚装胡旋舞，不知舞破几山河。

艾可翁

艾可翁　舟中

水月长依梦，江天半入诗。

断崖云欲落，危岸树多欹。

天晓雁先起，舟行客未知。

雪霜蓬隔断，何得上吟髭。

艾可翁

艾可翁　子规

举目山河恼客怀。百年前事总尘埃。

如何爱劝人归去，倒引南人入汴来。

艾申

艾申　白土寺

正尔炎官火伞张，幅巾来此坐僧房。

个中岂是全无暑，毕竟心清身自凉。

艾申

艾申　石{上巩下石}

突兀倚苍穹，谁云巧妙工。

滴□岩已竭，神运□常空。

人入嵌□里，春归秋□中。

□翁何处在，孤塔凛高风。

艾申

艾申　疏山

夹道苍松六月寒，尘埃只隔白云间。

重游恰是十年后，往事空惊一梦间。

杰阁漫夸新卜篵，危亭不似旧跻攀。

凭谁说与矮师叔，投老求分一半山。

艾性夫

艾性夫　安南贡象

锦鞯宝勒度南云，到处丛观暗驿尘。

人喜此生初见象，我忧今世不生麟。

半年传舍劳供亿，德色中朝动缙绅。

粉饰太平焉用此，只消黄犊一犁春。

艾性夫

艾性夫　拜五世祖妣墓

敬脉人人似饮泉，扫松罗拜喜争先。

颂琴不朽终流庆，石仲相看莫计年。

沧海桑田谁料此，秋风宰树幸依然。

五陵莫说骊山下，愁绝求羊一穗烟。

艾性夫

艾性夫　辟乱逢故人

乱里相逢各自忙，少依松影话凄凉。

古来尚有种桃处，今去当传辟谷方。

马蹴黄尘遮日暗，鬼吹青燐隔林光。

海田未必非天数，空对西风老泪滂。

艾性夫

艾性夫　避梦

困热依然梦不閒，起蒙絮帽待更阑。

矮梅窗下清如水，淡月笼霜雁影寒。

艾性夫

艾性夫　别离词

郎从江上买行舟，妾对江枫生晚愁。

雁云不断楚天碧，望郎怕上水边楼。

艾性夫

艾性夫　别离词

渡江桃叶郎莫歌，巴西竹枝愁更多。

黄尘百丈水花黑，把酒劝郎无渡河。

艾性夫

艾性夫　病中即事

支身惟首健，随事与心违。

病久药为饭，寒深火是衣。

矮窗看日度，远梦傍云飞。

可比梅花瘦，呼童试折归。

艾性夫

艾性夫　病中闻雁有感

我病无眠守夜阑，汝来何暮尚云端。

去乡万里关河隔，带月一声风露寒。

口腹累人菰米饭，弟兄何处荻花滩。

营门射手桑弓健，止好冥冥惜羽翰。

艾性夫

艾性夫　补破为杜诗下转语赠老妇

一寒谁复解绨袍，百结重缝叹汝劳。

莫遣海图归短褐，此身正自困风涛。

艾性夫

艾性夫　补易水歌效郭青山

朝随寒云度阴山，暮指落月槌函关。

函关牡钥泥为丸，阴山侠客铁作肝。

秦如虎狼生羽翰，飞食六国俱创残。

生角雨粟怜吾丹，舍生取义我则安。

古剑错落黄金鑗，剑光苦短不足看。

雕弓矢矫乌犀盘，弓弦易折不足弯。

右攜地图墨漫漫，左提髑髅血斑斑。

祖龙见此生欢颜，便可快意须臾间。

我以至易图至难，听我抵掌歌酒阑。

歌曰风萧萧兮易水寒，壮士一去兮不复还。

又进而歌曰壮士一去兮不复还，不意咸阳殿上有柱尚可环。

无且药囊利镆干，我志不遂节则完。

艾性夫

艾性夫　陈庭翠水竹清处

晴波漾文绮，风篁弄家声。

居然三市中，着此一段清。

幽人自地偏，淡趣由天成。

洗耳日以静，抱节日以贞。

从君得三绝，与我增双明。

艾性夫

艾性夫　酬春湖史履庸惠四皓图

有客有客吾春湖，踏霜打门呼老夫。

寒温粗了不暇坐，两手奉我商山图。

皓首庞眉发如漆，千古高人谁画出。

疏行大字各题诗，颇类涪翁老年笔。

绮里季，夏黄公，

春风拍浮酒两钟。仰天但觉宇宙窄，

麾麈一扫尘凡空。东园甪里更萧散，

石鼎茶瓢风日晚。琵琶不作儿女悲，

横琴静送飞鸿远。周家遗民方避秦，

留侯眼高识天人。翩翩小出奠危社，

落落高举连青云。感君持赠慰枯槁，

玉雪辉辉见诸老。何当乘鹤参翱翔，

风露清凉咽瑶草。

艾性夫

艾性夫　酬邻僧惠古杭芦管兔毫

黄芦笠泽剪秋雨，褐兔中山俘饱霜。

千里能随云衲远，数君肯顾草庐荒。

无情书传方高阁，何处尘埃有画墙。

留与素翁修菊谱，寒花吹入墨云香。

艾性夫

艾性夫　酬庭翠陈善夫

家在文昌古堰西，红蕖环映碧涟漪。

饱钟天地清脾气，厌作江湖近体诗。

雪茧草书香不断，玉壶冰壑梦相随。

自怜未到参禅处，欠问彭城老祖师。

艾性夫

艾性夫　酬杨簿正父子和诗

落落冥鸿惜羽毛，黄尘不把涴青袍。

关西夫子经犹在，水北山人价自高。

吾道不昌该气数，密林虽寂少风涛。

半园花木能招隐，早晚相从问种桃。

艾性夫

艾性夫　酬杨簿正父子和诗

谁把蛩吟过草堂，烨然引玉照奚囊。

喜看彪固能联笔，愧杀曹刘有短墙。

千古风骚几绝响，一壶冰雪忽增光。

客来谩寄山中稿，莫笑梅花只淡妆。

艾性夫

艾性夫　出东门

驱车出东门，怅望东门道。

折兰赠所思，所赠非所好。

岂无千丈红，相媚一饷好。

终然失所性，不肯寘怀抱。

秋风日以高，玄发日以缟。

攜兰种幽谷，佩服从吾老。

艾性夫

艾性夫　出东门

驱车出东门，客问将何之。

遗我黄鹄羽，举我栗木枝。

勿谓一羽轻，横翔以相期。

勿讶一木微，谨畏堪自持。

一拜感客意，再拜领客辞。

何以报知己，奉之千岁龟。

艾性夫

艾性夫　除日立春

岁如旧政方书满，春与故人同惠来。

白发最愁新历换，清谈且博笑颜开。

屠苏卯酒红生晕，红菜辛盘翠作堆。

但觅年年各强健，不妨日日小徘徊。

艾性夫

艾性夫　除夕感兴

黔乌缟兔斗飞梭，春树流年忆踏歌。

扫白了无烧药法，守玄不及力田科。

人於淡处交情耐，梅到枯时生意多。

寂历风帘卷山雪，醉眠不问夜如何。

艾性夫

艾性夫　春山

春山不可画，烟雨近江楼。

藤老依松活，泉迂避石流。

懒云低渡竹，细草乱沿沟。

欲打巴禽去，家居听亦愁。

艾性夫

艾性夫　春晚

花风摆脱老红去，谷雨将迎稚绿来。

我类文园病消渴，晓窗和露咀青梅。

艾性夫

艾性夫　春溪二首

嬾溪晴稳麦风斜，桥影欹倾水见沙。

十里荒陂自春色，一双鸂鶒啑杨花。

艾性夫

艾性夫　春溪二首

雨香云嫩散朝晖，细草初肥绿满溪。

无数落花莺背上，避人带入柳阴啼。

艾性夫

艾性夫　次大五侄问移家韵

投老移家僻坞来，满林秋露洗黄埃。

饮才种麦须堪饱，衣旋培桑未可裁。

万古乾坤如传舍，一生风雪叹江梅。

相看喜有青田鹤，肯与诗筒日往回。

艾性夫

艾性夫　次吴寿翁溪园韶寄题

营营谁肯卧沧洲，喜有高人此枕流。

得水最多知地胜，种花无数欲春留。

图传笠泽三分画，梦绕黄淤十里秋。

料得江枫吟未了，载诗应汗谪仙牛。

艾性夫

艾性夫　次韵旷翁四时村居乐

欲晴欲雨天溟蒙，林塘淡荡摇春风。

游丝落絮斗飞舞，野花芳草争青红。

南园北园桑柘绿，村前村后啼布谷。

蚕姑把叶祝丝多，田翁拜社祈年熟。

艾性夫

艾性夫　次韵旷翁四时村居乐

藕花分房菱出角，瓜实累累蔓篱落。

稻田水多翁不愁，日抱筠筐曬山药。

清溪濯暑生布裳，石薷煮透山泉香。

涯南老屋颇宜夏，草窗瓦枕松风凉。

艾性夫

艾性夫　次韵旷翁四时村居乐

雁云漠漠梧桐秋，风露飒飒生平畴。

芭蕉叶黄夜气湿，老壁屈曲行蜗牛。

林外炊烟暗青树，墙头凉月惊鸣杵。

柴门犬吠人语多，刈熟归来碧天暮。

艾性夫

艾性夫　次韵旷翁四时村居乐

黄鸡懒啼霜月低，青羽乱啄梅花飞。

乌犍怯寒不出圈，白犬耐冻时穿篱。

老松堕枝供武火，枯蒲织蓆遮窗破。

一窝容膝暖即休，不问瓮风吹草动天几大。

艾性夫

艾性夫　次韵秋心

短发白已尽，寒花黄到今。

秋清山见骨，年老树留心。

独鹤离骚怨，虚泉大雅音。

冥鸿不知处，引睇暮云深。

艾性夫

艾性夫　从和山聪上人觅竹

龙光长老有大竹，肯为东坡斫两竿。

可是孟郊家具少，请师分我碧琅玕。

艾性夫

艾性夫　答释子问诗法

汝家有子兰，诗体能入选。

尔后岛可辈，往往以律变。

选律固无择，语意忌庸浅。

大音尚和平，至味贵悠远。

归欤事斯语，妙理千万变。

欧称九僧今不见，退之拟过红楼院。

艾性夫

艾性夫　答诸友

霜叶吹红鹤影孤，雨苔封绿屐痕疏。

风才敲竹便疑客，雁不入山难寄书。

自有乾坤心最大，稍无根柢学皆虚。

闭门未了研朱事，多谢梅花慰索居。

艾性夫

艾性夫　大佛头

锦帆翠楫照吴川，系缆犹存石岿然。

刻佛未灵山鬼过，西风吹动鲍鱼船。

艾性夫

艾性夫　祷雨积烟山之龙潭有应

神鑱鬼凿深无底，谁怀然犀照秋水。

苍生望霖龙不起，蜡丸笺心聒龙耳。

髯张尾战珠脱腹，仰天嘘气阳侯哭。

铜瓶偷湫未及屋，黑云崩山雨如竹。

艾性夫

艾性夫　悼亡

秋瑟凄凉忽断弦。自砻山石志新阡。

稍閒即病身无福，竟死难医命有天。

会绩忍看烧烛泪，遗簪聊抵买花钱。

最惭误看刘蕡策，辜汝相依四十年。

艾性夫

艾性夫　悼亡

死生最怕堕危机，乱世全身正自稀。

满地干戈殊不定，盖棺丘陇未为非。

鹿门不共庞公隐，凤褐谁缝杜老衣。

愁绝梧楸烟雨地，藁砧百岁拟同归。

艾性夫

艾性夫　道中

共僧分晚供，呼渡立桥东。

雁背西风紧，渔梁落照红。

云添疏树影，叶补败船蓬。

旧日津亭酒，黄垆蔓草中。

艾性夫

艾性夫　道中

觅宿村溪远，逢人面目生。

习移多佩犊，气怒斗呼鹰。

天阔秋阴重，风高夜柝惊。

迟明怀宿饱，股栗履春冰。

艾性夫

艾性夫　登六和塔

崒峷浮图插翠微，长连山影浸江湄。

地高直见海穷处，天近先知日上时。

香绕五云宫里梦，墨浓千佛顶头诗。

无风最喜铃相语，切莫丁宁说秀支。

艾性夫

艾性夫　涤砚

淙淙瀑布泉，濯濯刷丝石。

坐令黟川漆，涨作梁州黑。

以涅定不缁，欲玄终尚白。

适与吾道同，持归试新墨。

艾性夫

艾性夫　糴踊感兴

笔耕长馁拙生涯，何用撑肠着五车。

甚欲疗饥难煮字，可怜不饱费炊砂。

老惭乞米修午牍，贫欲休粮种枣瓜。

梦里不知时世换，买珠犹自说京华。

艾性夫

艾性夫　吊老松

合梁清庙栋明堂，弃掷终身古道傍。

大节不容秦点污，孤根能与宋存亡。

山空百丈龙蛇影，泉沁千年琥珀香。

韦偃毕宏今不见，谁将老骨写风霜。

艾性夫

艾性夫　钓台

不随龙去只鱼汀，绝喜先生世累轻。

却把客星侵帝座，岂因忘世未忘名。

艾性夫

艾性夫　钓台

自有诸公作帝师，故人相与竟何辞。

可能密密同床话，不及周南第一诗。

艾性夫

艾性夫　丁亥冬大雪十数作邓清旷以苦寒吟见寄

十雪势未已，一科天积阴。

背风留更久，入夜落偏深。

禾稼连冰柱，天花幻玉林。

遥怜五峰老，尚寄苦寒吟。

艾性夫

艾性夫　定气

朝三亦可不必怒，角左几何乌用争。

不多不少饭一龠，无败无成棋半枰。

艾性夫

艾性夫　冬夜抄诗作

笔债穷年老发僧，砚寒还复夜敲冰。

西堂梦后无灵运，夔府归来有少陵。

诸老文章凡几变，千年风雅欠中兴。

矮窗烛暗成惆怅，忽见梅花月一稜。

艾性夫

艾性夫　洞泉观杨梅屋寮

孤屿如螺出水心，松苍竹翠结寒阴。

不因钟磬穿云响，谁信神仙入洞深。

早日羽衣人尽老，春风摇草路重寻。

径须着我梅边屋，听讲南华弄玉琴。

艾性夫

艾性夫　儿馁嗔郎罢妻寒怨藁砧唐眉山诗也戏为笺之

父天不可嗔，夫君不宜怨。

要知古圣贤，贵在素贫贱。

父常煮字不成饭，夫常织文不成绢，

衣粗布衣齕藜苋。去耕原上田，

往种陌上桑。穫云秋穗重，

缲雪春丝长。汝温汝饱官征忙，

翁出校书为汝偿。

艾性夫

艾性夫　二十四夜梦到何许植物多瑞香觉而赋此

春风吹我游仙梦，梦到庐山顶上来。

不记花多与花少，恥然如步紫云回。

艾性夫

艾性夫　番城晚眺

独眺秋愈远，孤城日渐曛。

地平浮楚泽，天阔见吴云。

风静渔歌合，波摇雁影分。

未应陵谷变，不得问番君。

艾性夫

艾性夫　饭客

菜剪尧时韭，羹羞晋代莼。

家寒多食淡，客好不嫌贫。

一夜小窗雨，百年华发人。

明朝未须去，老别最伤神。

艾性夫

艾性夫　废贡院为米廪过之值盘厫

担夫勇似踏槐忙，卫卒严於夹棘防。

千古文章成画饼，万人场屋忽敖仓。

籍存尚或思班爵，礼废宁容并去羊。

立尽斜阳还独笑，功名自古梦黄粱。

艾性夫

艾性夫　富阳出陆

露漙芳草绿茸茸，淡霭轻烟古画中。

行尽葡萄三十里，海山青处日初红。

艾性夫

艾性夫　赋壬一侄孙破砚

山翁手持青石骨，疑是元宝瘗中物。

支床捣练应不然，中裂何由半存没。

冰池既泀不可隄，镜面已破那能规。

达人不必顾堕甑，好事大率逢轰碑。

寒蝉饱饮供晓滴，尽了山中病磨墨。

太和磔裂三千年，何处人间有完璧。

艾性夫

艾性夫　赋太和寺同根红白梅

雪影萧萧带晚霞，胭脂灼灼傍铅华。

孤山夜合连枝来，一树春分二色花。

牛继马来几换骨，鹤乘鸾去忽通家。

向来逋老题诗处，曾有红裾拂碧纱。

艾性夫

艾性夫　赋铁柱

淮川锁支祁，民免其鱼苦。

谁谓旌阳翁，功可配神禹。

小试青蛇锋，横绝长蛟膂。

聚彼数州铁，铸此千民柱。

沉江压余妖，妥首敢掀舞。

波涛永息民按堵，只恐人间有周处。

艾性夫

艾性夫　感物

中园植佳橘，插棘为储胥。

橘根阳未萌，棘枝已扶疏。

终年高且深，势盛凌橘孤。

岂以雨露偏，良由习性殊。

非类不可依，橘其防厥初。

艾性夫

艾性夫　感物

老牧鞭群羝，长鸣度荒圃。

眈眈黄於菟，怒攫连四五。

弱肉强之食，兹事由来古。

天地果好生，生羊勿生虎。

艾性夫

艾性夫　感物

溪翁撷佳草，日恐饥其鱼。

霜枯野水落，獱獭搜无余。

翁归束稿人，寘彼溪之隅。

责以警长夜，翁计何其愚。

艾性夫

艾性夫　感物

有山莫栽桃，有地宜种竹。

此竹岂不佳，清阴蔽茅屋。

朝有孤凤翔，暮有白鹤宿。

桃花艳春风，蜂蝶趁麄俗。

花谢不复来，相媚一饷足。

艾性夫

艾性夫　葛溪驿

疏雨微云隔岸山，乱花芳草曲江干。

谁家帘幕临官道，一阵东风燕子寒。

艾性夫

艾性夫　庚寅二月朔积雪初霁过和山见雪深堂瑞香盛开回过烟雨村则庭中花更

烟雨庭前锦繖张，一般穠郁雪深堂。

偶扶晴日孤筇出，连挹春风两屋香。

供佛省烧苍柏子，薰书不藉绿芸囊。

冰霜尽厄芳心在，自与梅花是雁行。

艾性夫

艾性夫　古镜词

人生两瞳子，烂烂岩下电。

见尽天下人，不见自己面。

古哉容成侯，作我眼外眼。

我老得君照，君老还我见。

藓花绕背字痕青，仿佛阳冰八分篆。

神光一点未埋没，尤物千年几流转。

君不见扬子江心水如练，年年铸入凝阴殿。

后来血染江水浑，至今端午人闭门。

艾性夫

艾性夫　古歙道中

叠翠峰前听踏歌，十年脚债又经过。

长因买砚迂途远，每为看山费日多。

别渚清流团宿鹭，小桥红影动秋荷。

新安夫子知何在，满目祠亭锁薜萝。

艾性夫

艾性夫　古驿

旧时邻曲各东西，野蔓荒藤压树低。

过尽路牌无客影，一冈秋雨鹧鸪啼。

艾性夫

艾性夫　古意六首

折柳系离船，船行柳条短。

赖有枝上花，飘泊随君远。

艾性夫

艾性夫　古意六首

采莲莫采花，采花损空房。

留房结青子，种作明年香。

艾性夫

艾性夫　古意六首

匆匆采桑女，花雨湿襜袖。

春风十二弦，生世未触手。

艾性夫

艾性夫　古意六首

浣衣轻浣布，布缕不如丝。

丝坚犹易穿，布弱从可知。

艾性夫

艾性夫　古意六首

佳人买明镜，意重轻千金。

结以双罗带，欲照荡子心。

荡子渺不归，镜影春云深。

艾性夫

艾性夫　古意六首

贱妾燕子身，衔泥巢君堂。

游子黄鹄志，辞家犹南翔。

采花为谁容，袭兰为谁香。

艾性夫

艾性夫　观潮

按节波神逆水来，鱼龙掀舞斗崔嵬。

浪高峰顶青天雪，风助江声白昼雷。

势欲上时掀海立，怒无泄处触山回。

世间亡国知多少，谁似灵胥恨未灰。

艾性夫

艾性夫　观放鸬鹚

乌鬼淋漓受指呼，江鱼终日为人敺。

扼吭不及能言鸭，哇肉几同反哺乌。

暂满空喉如瘿大，竟无半尾塞肠枯。

少宽颈组方谋饱，水冷冰寒日已晡。

艾性夫

艾性夫　观棋

搀先岐路不容差，形定心忙寂不哗。

仙客莫嫌春昼短，东风落尽海棠花。

艾性夫

艾性夫　灌园

土渴群蔬不肯青，辘轳百转汲深清。

山翁到老谋生拙，抱瓮崎岖博一羹。

艾性夫

艾性夫　归大五侄天觉砚

脉暖犹涵老藓斑，眼花仍带泪痕潸。

厄於劫火元无恙，意在斯文尚苟完。

一片墨光留手泽，浑家黄色上眉间。

只消半滴冰蜍水，涨起满村烟雨寒。

艾性夫

艾性夫　癸巳小至

舌在贫何害，脾清瘦不妨。

天心半夜子，道脉一分阳。

山色春秋老，梅花天地香。

半炉煨芋火，意味颇悠长。

艾性夫

艾性夫　桂花

秋树婆娑风露凉，老蟾落子种虚堂。

胚浑天地中央色，漏泄神仙上界香。

贫里忽惊添粟满，老来不动买花狂。

带愁莫上黄楼去，归隐淮山兴味长。

艾性夫

艾性夫　过长林书罗文恭公碑阴

人家落落堕荒丘，碑带苍苔独自留。

博陆脊梁浮日月，中郎铭笔法春秋。

一抔谁下寻坟马，片石今供砺角牛。

惟有斜阳閒照管，肯和鸦影上螭头。

艾性夫

艾性夫　过石泉寺

苏壁作怪画，石泉操古琴。

藤多山木老，僧瘦道根深。

白鹄随人饭，青猿抱佛吟。

经过恨不数，带雨度遥岑。

艾性夫

艾性夫　寒灯作花

寒鈍融白脂，冻焰结红豆。

草有问字人，明朝能载酒。

艾性夫

艾性夫　寒山

紧峭江风结冻云，棕帘不暖拨灰人。

山中幸有梅花历，开到南枝便是春。

艾性夫

艾性夫　寒山

山影飘摇落雁风，寒歌断续钓鱼翁。

一溪霜叶如猩血，夺尽斜阳十里红。

艾性夫

艾性夫　寒食后

寒具油乾火已新，流觞水暖酒初醺。

蔷薇半树花孤注，杜雨一声春分二。

薄晚草心先浥露，久晴山意欲生云。

老来尚费閒精力，自种窗前辟蠹芸。

艾性夫

艾性夫　和靖祠与故宅皆无梅

得见梅花即见逋，我来竟日为梅无。

却於无处分明见，月满孤山水满湖。

艾性夫

艾性夫　荷叶

爱莲尽爱花，而我独爱叶。

水仙翦圆碧，万柄相倚叠。

风掀翠釜举，露浥鲛珠晔。

不必满川红，香气自薰浃。

龟鱼荫凉影，鹭鸥憩别业。

洁可包龙城贾客之饭，清可制三闾修士之衣。

大可载太乙真人之卧，高可盖桐江神女之归。

醉仙卷作碧玉盏，歌妓攜来绿云扇。

有时听雨隔窗眠，湖声十里钱塘晚。

艾性夫

艾性夫　湖阴故人家

水痕落尽见晴沙，步入湖阴处士家。

梅一两花春尚小，雁三五字日初斜。

百年耆旧多思洛，五夜精魂半梦华。

珍重瑶琴莫轻拂，西风江上沸芦笳。

艾性夫

艾性夫　浣纱曲

浣纱如妾心，皎然照冰雪。

秋声入络纬，炯炯织霜月。

裁衣嫁作梁鸿妇，白发相看如此布。

不学西施矜媚妩，妆成欲觅君王顾。

忘却土城山下路，贪向铜龙溪边住。

明朝吴骑猛如此，献入娃宫作俘虏。

含羞短制衣楚楚，忍学翩翩鹤翎舞。

艾性夫

艾性夫　即事

一片轻鸿度小坡，半泓浅碧浸丛莎。

黑云垂地雨声急，黄叶满林秋意多。

短发未冬先有雪，懒心未冬先有雪，

懒心如井不生波。孤砧已报寒消息，

欠问眠鸥觅芰荷。

艾性夫

艾性夫　寄清旷邓隐夫

去年菊里辱经过，秋思萧萧又草坡。

兵火东南关气数，交游湖海隔风波。

书缘辟乱经年少，诗想忧时近日多。

倘有鳞鸿幸相寄，青灯无奈忆君何。

艾性夫

艾性夫　煎后山峰上人新茶

拣芽穰穰鹰爪黄，活火濈濈鱼眼汤。

扫花席地白日静，穿帘透户春风香。

唤醒松根渴睡汉，五更清梦从渠短。

泠泠灌顶欲通仙，稽首法云甘露碗。

艾性夫

艾性夫　检历即事

古来系日欠长绳，节物相催老自惊。

岁里春为花早计，蛰前雷是雪先声。

移家燕子商量熟，开国蜂王去就轻。

最忆长安三月事，有谁重赋丽人行。

艾性夫

艾性夫　简敬轩何行叟觅墨

兵尘漠漠暗穷山，零落难寻堕水丸。

见说陈玄老居士，独留何逊旧诗坛。

快刀肯截乌龙角，破砚犹存紫马肝。

一笑磨人磨未了，晓窗搔首雪霜寒。

艾性夫

艾性夫　荐福寺

细看莫莫堂前月，似是寥寥五祖灯。

曾有虎来听法去，更无碑可付雷轰。

修廊半是题诗壁，游客多於住院僧。

我亦飘零归未得，竹床分卧看云生。

艾性夫

艾性夫　江上

江上春肥衰草生，林梢烟暖乳鸠鸣。

青山与我一面雅，白鸟令人双眼明。

云净有时看雨泣，水平无处觅溪声。

折芳弄翠浑閒冗，时与樵渔错杂行。

艾性夫

艾性夫　解棋

两雄相持机不发，一着输先智相轧。

退守皆虞虎穴空，通和不肯鸿沟割。

危枰已属堕甑里，巧势争看强弩末。

疲思嘿嘿鬼神寂，密运茫茫天地阔。

悍鸡趁斗不暇哹，骏马争驰各忘秣。

砫禽睥睨欲高举，羋兔迷离思远脱。

死中求生背水阵，灰冷复焚余烛跋。

白登倏报沛公走，阏与俄闻赵师活。

傍观骇服算入妙，对局虚骄气方夺。

人生胜负何可期，生达难欺死诸葛。

推枰一笑拍阑干，满袖松风凉泼泼。

艾性夫

艾性夫　金铜仙人辞汉歌

剑光沥尽文成血，野鸟啼堕楼居月。

茂陵玉碗土花青，不注天浆餐玉屑。

金仙百尺寒亭亭，千人万人挽不行。

委身只识秋风客，肯与汉贼求长生。

柏梁台边鬼摇扇，露盘惊破铜花片。

孤瞠泣断灞城秋，两汉正无忠义传。

艾性夫

艾性夫　尽日

尽日坐谷口，看云生岭头。

蝉声偏占晚，菊色欲专秋。

江碧水心淡，叶红溪树愁。

乾坤万万古，流转一虚舟。

艾性夫

艾性夫　经语诗戏效唐子西

山径之蹊去去赊，筚门圭窦是谁家。

其生色也草交翠，彼美人兮莲正花。

艾性夫

艾性夫　经语诗戏效唐子西

源泉混混出虚岩，桑者閒閒人已蚕。

剪韭不妨千取百，种瓜且喜二生三。

艾性夫

艾性夫　九日登抱螺峰呈同游

莫放龙山旧醉豪，西风辇路暗蓬蒿。

目穷千里应惆怅，赖得螺峰不甚高。

艾性夫

艾性夫　旧庐毁於乱十年矣吾老他寓每不能再葺戊子冬良异聚芸人之资自构小

旧址相传五世昌，寒芜忍堕十年荒。

老吾衰落空怀土，幸汝辛勤自肯堂。

袖里莫忘无恤简，墙头犹有孔明桑。

地灵旧日钟文气，且要拊持此脉长。

艾性夫

艾性夫　旧有歙砚雅宜墨鑱贱号于阴以乱亡去十余年矣忽见之村学堂中睨视间

冰蚕吐丝寒玉苍，老龙磨角玄云香，

半生食汝充饥肠。正尔悒悒伤弓亡，

一日到眼惊余皇，欲呼未见谁鬣长。

庸奴自愧取不臧，艴然持之走盖藏。

呜呼得失安可常，我不善保遗渠殃，

苟能藏之殃而祥。但随牛后失所当，

枯竹尚作神龙骧。安得石精变化飞堕桑君旁，

塞翁失马心清凉。

艾性夫

艾性夫　郡楼九日

虹影初消雨脚收，凭高聊复散牢愁。

烟横三市蜂房屋，尘掩重门燕子楼。

黄菊自随陶令节，白云那管汉时秋。

雁飞不尽乾坤大，安得相从汗漫游。

艾性夫

艾性夫　郡中逢桐庐方冰鉴相士

七里滩头曾识面，五峰城里又逢君。

人间一瞬白驹日，世事几番苍狗云。

奇骨谁当侯万里，匹夫那可帅三军。

试凭冰鉴从头问，细雨青灯过夜分。

艾性夫

艾性夫　郡中玄都观追和刘禹锡诗二首

为爱听琴亦此来，道香庭院得徘徊。

羽仙羞种桃花看，一味湘兰绕屋栽。

艾性夫

艾性夫　郡中玄都观追和刘禹锡诗二首

gui头突兀未生苔，读罢新碑老眼开。

前度刘郎吟未了，溪翁为作后身来。

艾性夫

艾性夫　看镜

自摩寒镜看头颅，短发萧萧不受梳。

天地风霜吾辈老，江湖烟雨故人疏。

道穷分命真如纸，世乱功名不要书。

纵有黄金难铸错，一编残易伴犁锄。

艾性夫

艾性夫　客归

发僧行脚倦，归计上心忙。

秋老蝉声短，江空雁影长。

乾坤无了日，霜露感殊乡。

遥想梅花未，还家定雪香。

艾性夫

艾性夫　客有问择术者戏答

君不见三家市头洒削翁，鼎食侈与王公同。

又不见万金海上屠龙手，须捷累累事饥走。

人言有艺人不贫，谁知艺高贫杀人。

向来择术吾已错，劝君只学相牛莫相鹤。

艾性夫

艾性夫　哭北谷罗先生

死到先生世道衰，忍弹双泪看铭碑。

动随天去心无愧，视得官轻事敢为。

他日史书廉太守，四方人哭老宗师。

不知精爽归何处，定在梅花自在时。

艾性夫

艾性夫　哭环州先生

閒却秋洲野钓矶，谁知远出是危机。

一篙赣水虚舟急，千里诗魂半夜归。

前月仆来书尚健，一生志与命相违。

亲庭已老儿方幼，最为先生泪满衣。

艾性夫

艾性夫　哭环州先生

曾随计吏上青霄，折翅归来困一瓢。

湖海十年乌绕树，功名两字鹿眠蕉。

山图不及生前买，诗板姑留死后雕。

地下修文应未恶，寒蛩虚馆雨萧萧。

艾性夫

艾性夫　哭菊存蕙山二兄

黄台瓜蔓已凄凉，五雁飘零不着行。

一脉仅余三老在，半年又哭两兄亡。

菊园霜熟秋香寂，蕙帐云寒春梦多。

愁绝吟魂招不得，西楼风雨忆连床。

艾性夫

艾性夫　哭林止庵

止庵诸老行，今日九原人。

头为谈经白，家因好客贫。

欲铭贞曜墓，来哭广成真。

俯仰南湖月，瑶琴锁碧尘。

艾性夫

艾性夫　苦雨喜晴早作散步

寂历山房久杜门，清晨踏碎碧苔纹。

池经宿雨添三尺，花怯春寒瘦一分。

满地月凉翻竹露，隔溪风细度松云。

近来生计随缘起，半亩荒畦手自耘。

艾性夫

艾性夫　老梅

摇落荒村野水涯，貌枯神泽骨槎牙。

一生知历几多雪，绝好只消三两花。

万木尊为诸老行，孤根淡似道人家。

儿时见汝今头白，正拟相看度岁华。

艾性夫

艾性夫　老圃送瓜因为郡平具案

筠篮满賏绿离离，白发村翁手自提。

能学园人怜杜老，也分蒲鸽到花溪。

艾性夫

艾性夫　老圃送瓜因为郡平具案

食叨千户窃侯封，不仕为高仕死忠。

临难归来图苟活，种瓜何及种桃翁。

艾性夫

艾性夫　老竹

苍黄瘦硬立颓垣，疑是栽时第一根。

早岁孤君惟二子，暮年千亩尽诸孙。

雨鞭老迸苍龙骨，霜节寒封古藓痕。

消得培滋号尊者，把诗题作野人轩。

艾性夫

艾性夫　立春日雪

晓炉香剂已烧残，漫卷棕帘倚药栏。

鞭底土牛方转燠，石边盐虎忽凝寒。

有人剪彩娱羔酒，独我煎茶续菜盘。

冰泎砚池呵未泮，东风到底入毫端。

艾性夫

艾性夫　莲花市

春风十里莲花市，红烛三更桃叶歌。

侯馆羇人眠不熟，梧桐窗下雨声多。

艾性夫

艾性夫　凉棚

数柱伶俜不架椽，密铺松发厚如毡。

御风难觅深蓬岛，障日聊成矮木天。

肥瓠引藤高浥露，閒花借荫省浇泉。

热时搆汝凉时撤，不是疏恩势使然。

艾性夫

艾性夫　临邛道士招魂歌

锦袜生尘脱红玉，琼蟾夜抱金娥哭。

芙蓉露瘦寒花钿，鴗鹊楼空冷银烛。

轻鸾小凤横紫箫，彩云密漾青霞绡。

桂心沁入锁子骨，蕊宫贝阙天都遥。

玉床梦断心欲死，独抱秋衾嚥香髓。

方瞳白羽青简书，驾月骑风渡瑶水。

琼楼碧户翠雾香，紫兰结佩红薇囊。

云车仙子不可识，芳卿寄谢真荒唐。

蔗浆不饮啼寒泪，不悟齐人少翁诡。

安得天上蓬莱宫，却着人间马嵬鬼。

艾性夫

艾性夫　临汝书院落成诸公有诗用韵

鱼跃鸢飞喜落成，鹅湖鹿洞共峥嵘。

世无孔孟乾坤熄，学到周程日月明。

议论高虚终害道，圣贤平实不争名。

光风霁月元无迹，分付庭前草自生。

艾性夫

艾性夫　留城

夜半辽东白鹤归，旧来巢处立多时。

门关落日千家静，旗飍秋风万马嘶。

文堰石台空有谶，画堂翠幕更无诗。

悠悠往事俱尘土，只有寒流是古溪。

艾性夫

艾性夫　留城寄旷翁

吾年七十入城府，君更老吾仍出门。

早岁相期作深隐，至今头白未能閒。

艾性夫

艾性夫　留城寄旷翁

六年不见云巢老，端拟此来消渴心。

花落鸟啼春事阔，不知何处倚阑吟。

艾性夫

艾性夫　留城寄旷翁

东溪水长船多上，南浦草深人未回。

昨日君家问消息，书归方索暑衣来。

艾性夫

艾性夫　留客

棕榈叶碎风索索，枇杷子熟烟冥冥。

黄鹂三请我未出，白酒一樽君小停。

艾性夫

艾性夫　六和塔浙江亭庙山皆宰执待罪之所并作一绝

国门西出小徘徊，中使传宣遽勒回。

南渡山河天一角，不知待罪合谁来。

艾性夫

艾性夫　楼中故书连被兵尽亡去

楼无长物只遗编，直当山翁负郭田。

累世相传俱扫地，斯文忽丧岂非天。

不归老子茶肠里，知堕谁家酱瓿边。

我固道穷书更厄，西风危涕倍潸然。

艾性夫

艾性夫　鹭答鸭

□勿生天地，营己合有私。

鱼虾性所嗜，丁独令尔肥。

□□赋我形，延颈正有需。

吾颈高可跂，吾休颈可飞。

吾喙长可啄，吾目光可窥。

是皆尔所短，胡乃责我为。

我亦号雪客，污我我有辞。

君不见秦亡其鹿共逐时，高材疾足先得之。

艾性夫

艾性夫　落第口号

万里长风鷁退飞，自浇涧水溅征衣。

满身只有梅花影，不带西湖柳色归。

艾性夫

艾性夫　落梅

翠羽嘈嘈唤梦回，罗浮峰下小徘徊。

霜风昨夜卷晴雪，山路今朝无碧苔。

尚有瘦香供玉笛，不将余片点妆台。

少须鼎实明人眼，却带江南烟雨来。

艾性夫

艾性夫　落叶

清霜槁千林，黄叶欲万舞。

一夜北窗眠，潇潇听乾雨。

艾性夫

艾性夫　漫兴

支离矮屋护松阴，半刻清閒直万金。

蟋蟀叫回秋梦薄，一方凉月道人心。

艾性夫

艾性夫　漫兴

荒畦整整复斜斜，不种春风儿女花。

却笑过墙蝴蝶乱，懒随野老问桑麻。

艾性夫

艾性夫　漫兴

冻耳萧萧天欲霜，冬深门巷意苍凉。

一筇径为梅花出，独立斜阳影正长。

艾性夫

艾性夫　貓犬叹

饭貓奉鱼肉，怜惜同寝处。

饲犬杂糠籺，呵斥出庭户。

犬行常低循，貓坐辄箕踞。

爱憎了不同，拘肆固其所。

虚堂夜搜搅，忽报犬得鼠。

问貓尔何之，翻瓮窃醢脯。

犬虽出位终爱主，貓兮素餐乌用汝。

艾性夫

艾性夫　眉答须

平生不皱偶偷闲，故得吟眉耸两山。

若使与君相并白，应无诗句落人间。

艾性夫

艾性夫　悯盆松

物生天地间，细大各有容。

伟哉霄汉姿，厄此盆盎中。

嗟吁尔橐驼，局促吾苍龙。

驼兮顾我笑，可悯岂独松。

艾性夫

艾性夫　悯蟹

落穽都缘奔火明，林然多足不支倾。

是谁贻怒到公等，怜汝无肠受鼎烹。

支解肯供浮白醉，壳空竟弃外黄城。

江湖好是横行处，草浅泥污过一生。

艾性夫

艾性夫　木芙蓉

露冷红酥不带愁，湘兰楚菊共清修。

灵均死去无人问，閒却沧江一片秋。

艾性夫

艾性夫　木绵布歌

吴姬织绫双凤花，越女制绮五色霞。

犀薰麝染脂粉气，落落不到山人家。

蜀山檋老鹄衔子，种我南国趁春雨。

浅金花细亚黄葵，绿玉苞肥压青李。

吐成秋茧不用缲，回看春箔真徒劳。

乌鏱筩滑脱茸核，竹弓弦紧弹云涛。

挼挲玉箸光夺雪，纺络冰丝细如发。

津津贫女得野蚕，轧轧寒机纬霜月。

布成奴视白氎毡，价重唾取青铜钱。

何须致我炉火上，便觉挟纩春风前。

衣无美恶暖则一，木棉裘敌天孙织。

饮散金山弄玉箫，风流未逊扬州客。

艾性夫

艾性夫　牧童

栉发吹松阴，坦腹睨岩石。

细雨整短蓑，斜阳攍长笛。

采花艳两髻，挟草暖双腋。

款款跨牛归，苍山暮烟碧。

艾性夫

艾性夫　穆陵大礼图

丹青百丈鹅溪绢，缥轴南郊大礼图。

官隶威仪犹是汉，山河风景已非吴。

秋阴汾水年年雁，月黑连昌夜夜狐。

辇路莫惊荒草暗，鮧膏灯灭出金凫。

艾性夫

艾性夫　年逾古希须发并白惟眉玄如初

种种闲愁先上眉，愁应白早不应迟。

定知白了愁谁管，直到无愁是白时。

艾性夫

艾性夫　撚髭

细撚寒髭缕霜，未须惆怅惜流光。

近山归鹭分明白，过雨斜阳浅淡黄。

春入桑榆花影瘦，门无车马草长心。

暮年一卷参同契，觅得安神不老方。

艾性夫

艾性夫　偶成

似是轮囷老蠹鱼，尚饶兰露入铜蜍。

诗亡正恐鲁无史，士贱岂容秦有书。

世味几时回橄榄，秋山随地著蘧庐。

多情樵客能相问，莫有余閒赋子虚。

艾性夫

艾性夫　偶题

窗涵山影月初斜，门傍溪桥柳半遮。

独客不眠春起早，一帘香雪嗅梨花。

艾性夫

艾性夫　盘圃张伯诚饷柑

髯奚叩门踏枯叶，手持子敬相问帖。

筠篮包送洞庭秋，照眼错落黄金毬。

含浆似注甘露钵，好与文园止消渴。

问渠几日辞霜枝，化作□□□□□。

道上应无公远嗅，定中安定王家□。

艾性夫

艾性夫　平塘陶使君挽歌

今代平塘老，前身靖节翁。

死知随物化，贫与不官同。

仕国棠阴在，休亭蕙帐空。

容人方竹马，楚些已西风。

艾性夫

艾性夫　蒲蓆歌

君不见象床金缕黄龙须，翠帏茸毯红氍毹。

凝香燕寝环琼姝，美物作恶常须臾。

能令王孙泣路隅，富贵不到山中舑。

霜空雁落寒陵肤，西溪女郎织春蒲。

作蓆眼肯涵清腴。发僧方丈供横铺。

苍烟翠雾不可摹，摩挲温厚便鹤躯。

高眠齤齤忘朝晡，远梦飒飒生江湖。

楮衾竹榻蒲为徒，观美不足安有余。

更生九节寿老夫，百年与尔同卷舒，

清风傲兀超几蘧。

艾性夫

艾性夫　七夕对雨

门无辙迹草偏青，屋带秋山意转清。

打梦易惊棋雹响，载愁不去酒船轻。

幸无帘幕妨云影，尚欠芭蕉赠雨声。

欲送星鸾过桥去，夜深河汉未分明。

艾性夫

艾性夫　钱塘闻子规

汴水凄凉已百年，长因啼鸟一潸然。

天津桥上无人听，尚喜钱塘有杜鹃。

艾性夫

艾性夫　钱塘闻子规

中原戢戢尽遗黎，日夜江头候六飞。

来此苦啼真有意，会须劝得翠华归。

艾性夫

艾性夫　轻柔杨柳挟春妍孤梗梅花结雪缘此是乾坤大消息相逢切莫说流年此予

识字田夫雪满簪，种桃久矣入山深。

五星便是丛奎宿，不上黄花老圃心。

艾性夫

艾性夫　轻柔杨柳挟春妍孤梗梅花结雪缘此是乾坤大消息相逢切莫说流年此予

太史谈天术转灵，相看犹自眼青青。

步占若上清台去，莫说江湖有客星。

艾性夫

艾性夫　清趣

鸦丛桑椹紫，蝶穴菜花黄。

水鸭眠依石，竹鸡啼过墙。

艾性夫

艾性夫　清趣

雨阑流水急，风定落花迟。

一老临溪钓，双童画地棋。

艾性夫

艾性夫　秋村

稻黄雁入蔗境，水落鹭过屠门。

一片寒烟晚景，数声牧笛秋村。

艾性夫

艾性夫　秋丁卧堰合楼

忆得年时此倚阑，日边指点说吴山。

舟移半夜成虚梦，人负斯楼亦厚颜。

槐古不知花几度，城颓空护屋三间。

追思往事浑无寐，寂历虚檐月半弯。

艾性夫

艾性夫　秋风

千岩万壑吼虚钟，病叶吹黄树树客。

寄语天公莫多事，杜陵茅屋怕秋风。

艾性夫

艾性夫　秋屏阁

西山和影浸空江，落木无烟带夕阳。

立尽阑干秋思远，风鸦云雁两三行。

艾性夫

艾性夫　秋堂

虚幌湿朝露，枯琴寒夜泉。

苔多应占地，林阙欲分天。

香细浮烟短，蓬穿漏日圆。

黄花慰贫老，满眼粲金钱。

艾性夫

艾性夫　秋阴

老蝉吟渐懒，愁蚓思无穷。

数点菊花雨，一溪茅屋风。

苔衣秋井绿，枫缬晓山红。

急索鹑裘补，寒先及老翁。

艾性夫

艾性夫　人名诗戏效王半山

重耳盈盈岸柳黄，九龄冉冉涧松苍。

梅开小白添新雪，鸦引童乌弄夕阳。

樵唱转低春谷永，雁声不断墓云长。

奔泉浑作山涛响，溅入悬岩百药香。

艾性夫

艾性夫　人名诗戏效王半山

偶来安石坐林塘，因得栖筠受晚凉。

归鸟冲烟方陆续，寒花经雨尚黄香。

云如仙客踪无定，风作山宾语自长。

师古不成书谩读，乐天深结退居房。

艾性夫

艾性夫　日食

谁撤天门虎豹扃，群妖食日上青冥。

一眉不及黄昏月，万目惊看白昼星。

绝响无人槌败鼓，洗光何地激沧溟。

仰天凝注需阳复，寂历西风老泪零。

艾性夫

艾性夫　日永

日永驹难过，庭空雀亦无。

花招蜂出早，草碍蚁行迂。

蕉叶露台掌，水光天影图。

下帘便道静，烟篆起茶炉。

艾性夫

艾性夫　孺子亭

断草寒烟故宅荒，高风千古映湖光。

独怜汉帝徵车重，不及陈蕃八尺床。

艾性夫

艾性夫　山礬代山谷改评

刻玉珑鬆万万葩，暖香薰透小窗纱。

水仙未可呼为弟，此是春风第一花。

艾性夫

艾性夫　山谷跋杨妃齿痛图谓多食侧生致动摇其左单是殆不然因为翻案天宝遗

蜀帝化子规，啼血思还家。

玉环苦微痬，寄汝呼痛牙。

物类相殊或相托，悲鸣一夜梨花落。

三郎玉柙已成尘，半匕金罂谁和药。

紫驼翠釜不生兵，何与涪南新侧生。

人间极宠皆祸兆，莫把妖魂幻飞鸟。

平生误识安禄山，马嵬欲死先齿寒。

艾性夫

艾性夫　山宇

一方湘竹卧春阴，数卷唐诗醒老心。

俗客不来山宇静，新莺啼入杏花深。

艾性夫

艾性夫　山中曲

久雨作恶春事老，乍晴可人山路长。

紫冰摇摇菌耳湿，黄雪糁糁松花香。

深山无人风自语，古涧触石泉争鸣。

残花时堕一两片，好鸟忽啼三五声。

艾性夫

艾性夫　杉树牌晚憩

倦童呼不诺，久客坐长叹。

野色归烟暝，秋声入雨寒。

阅人江树老，经火路牌残。

近郭鱼羹饭，招呼作晚餐。

艾性夫

艾性夫　上蓝寺吸江楼

拔地连云百尺楼，长风断雁十分秋。

绝无山硋天空阔，独与江邻水拍浮。

潭底老龙眠屋影，雨余雌霓跨帘钩。

愁来莫倚阑干北，一缕烽烟是汴州。

艾性夫

艾性夫　射虎行赠张生

深村落日啼寒乌，中有十数黄於菟。

饱吞猘狗未足醉，时失行客惊相呼。

苍髯老翁百夫勇，蹶张强弩金仆姑。

潜机夜半发乘矢，黄髯白额歼其渠。

寝皮食肉争赏快，入穴取子无留余。

呜呼山中猛虎今已无，人间苛虎谁驱除。

老翁负弩先辟易，此虎咆哮角而翼。

艾性夫

艾性夫　深村

索居无远兴，晚憩傍深村。

磵涩水争道，桑空草托根。

断桥回老马，熟果聚饥猿。

解后僧同话，归来人掩门。

艾性夫

艾性夫　深冬

冻透松边屋两间，孤床盘礴数更阑。

无情风雪偏欺老，经乱衣裘不御寒。

春意一炉红榾柮，故人两坐绿蒲团。

敲冰自换畁瓶水，浸取梅花仔细看。

艾性夫

艾性夫　失题

格磔声高午梦残，扊扅歌罢酒杯乾。

漫天飞去杨花乱，着雨归来燕子寒。

世味淡如和蜡嚼，春山好在带云看。

近来习性浑成懒，抄尽陶诗独倚阑。

艾性夫

艾性夫　石溪二梅佳甚玩索晚归

山根短日堕寒影，溪上乱风吹结衣。

自怜野性老尚癖，逢着梅花便不归。

艾性夫

艾性夫　史氏铁笛

蕲川老竹未为奇，横截凉州黑玉枝。

阳燧无烟山鬼铸，蓬壶乘月浪仙吹。

一声响裂千崖石，九曲亭标二老诗。

俗耳从前听不得，壁尘蛛网故多时。

艾性夫

艾性夫　世言梅见外於离骚海棠不取於子美未有为解嘲者因作二绝

不受春风半点尘，骨寒花冷雪为群。

桂椒不敢攀同传，正是骚人独敬君。

艾性夫

艾性夫　世言梅见外於离骚海棠不取於子美未有为解嘲者因作二绝

能浓意远骨肌匀，睡起精神萃太真。

不用分明更题品，诗翁已自为传神。

艾性夫

艾性夫　示子良异

霜雪林头又绿稠，乾坤生意几时休。

人情葵扇炎凉态，世路瞿塘上下舟。

鳖跛未输蚿百足，茅封不敌橘千头。

细看不似吾儒业，一片书田或有秋。

艾性夫

艾性夫　守分

穿窬暴富竟饿死，博塞得官终族诛。

不惊宠辱老瓦砚，粗了暑寒粗布襦。

艾性夫

艾性夫　书东坡诗案

风刺成章昔有之，奸人捃拾欲何为。

先生定以名招祸，自古何曾狱勘诗。

下石几令无地死，诬金独幸有天知。

明朝谪向黄州去，又是东坡觅句时。

艾性夫

艾性夫　书马使君所藏草虫

晋陵草虫妙天下，一幅千金不当价。

谁将此本送使君，蜂蝶数辈蔬一根。

此蔬雅淡无色香，嗟汝蜂蝶空疏狂。

人间桃李千万树，有翅奈何不飞去。

艾性夫

艾性夫　书琵琶行后

儿女情怀易得怜，悲伤容或涕涟涟。

独疑迁客方沦落，犹著朝衣夜入船。

艾性夫

艾性夫　书无闷寮

硎谷冬瓜幸未生，尚堪松下抱遗经。

春秋断烂无人读，一点寒灯老眼青。

艾性夫

艾性夫　书无闷寮

风雪萧萧席作门，奴星急把柳车焚。

脐中红炷两三日，坞里黄金十万斤。

艾性夫

艾性夫　书无闷寮

喧啾百鬼瞰高明，寂历朱门野草生。

斗大山中茅屋好，日长欹枕听松声。

艾性夫

艾性夫　书无闷寮

对客清谈妙入神，舌乾时与供先春。

东州米价北门雁，一语不须来溷人。

艾性夫

艾性夫　术有号莘野钓滨者求诗各与一绝

撷青日日饭疲牛，识字耕夫已白头。

束帛不来山鬼笑，有人马上觅封侯。

艾性夫

艾性夫　术有号莘野钓滨者求诗各与一绝

意钓秋江不为鱼，六韬尚拟载徵车。

东南腥血方涂地，何用人间有此书。

艾性夫

艾性夫　送环洲先罗宪卿

马耳萧萧雪拥裘，乱山南下是处州。

自从天地生吟骨，何处江山无脚头。

空有梦随东野去，可无言送子长游。

白云在望频回首，珍重归期记麦秋。

艾性夫

艾性夫　送客至灵谷

仙林路细出山腰，灵谷峰高入紫霄。

立石借为题字壁，倒松因作度溪桥。

雨花湿地人归晚，烟草迷川马去遥。

记得玄都种桃处，黯然分袂各魂销。

艾性夫

艾性夫　宿洪岩寺

形枯面冷住山人，仿佛钱塘老惠勤。

寺窭不充黄粟饭，佛寒添绣碧苔纹。

秋声茅屋三间雨，野色松岩几树云。

嚼菜薰香清语久，一灯明来夜将分。

艾性夫

艾性夫　岁菊

不逐登高老孟嘉，同来守岁阿戎家。

能将秋圃风霜骨，直作寒梅辈行花。

香称屠苏浮腊蚁，色侵幡胜插云鸦。

老夫细把金英撷，独拟明朝早供茶。

艾性夫

艾性夫　叹屩词

履穿无下叹东郭，桃椎尚欠居士屩。

是谁业屦捆秋芒，绝胜编棕便行脚。

花泥溶溶草露滴，山石幽幽苔烟碧。

江南林壑天下奇，不识春申珠履客。

艾性夫

艾性夫　棠渡初雪

雪风吹冻冰人须，老梅着花明矮篱。

黄芦萧萧白雁落，野树历历青猿啼。

旗亭有酒味苦短，地炉湿薪烟粗暖。

五陵狎客不下楼，红金火阁玻璃眃。

艾性夫

艾性夫　滕王阁

木老江空雁阵秋，阑干倚尽思悠悠。

舞衫歌扇落春梦，山雨浦云牵暮愁。

半壁夕阳千古在，几朝王气一时休。

献陵无树供寒雀，信是劳生枉白头。

艾性夫

艾性夫　题艾溪

睦城西下柳阴阴，以艾名溪古到今。

鼻祖桑弧蓬矢地，耳孙乔木故家心。

应无别姓争墩住，曾有高人对客吟。

欲向原头拜宗老，西风落日暮云深。

艾性夫

艾性夫　题陈朝玉爱竹轩

阴森窗外万琅玕，尽日吟翁此倚阑。

曾借春风闲管勾，喜从劫火报平安。

四时青眼相看易，三世同盟耐久难。

千古溪林遗事在，不妨标致共高寒。

艾性夫

艾性夫　题陈所翁为叶半隐作全龙邀同赋

鸱夷饮江共晓汲，麈尾拂屏翻墨汁。

密云黯黯扶天来，黑风冥冥吹海立。

涛奔浪骇恣神怪，惊起苍龙九渊蛰。

须冉怒插霜戟寒，鳞甲光摇春雨湿。

身蟠远势欲万里，吻渴沧溟归一吸。

僧繇汗背叶公走，只合庸奴事供给。

所翁湖海陈元龙，小傍皇华在原隰。

酒酣作画特余事，大手能旋倚天笠。

只恐通神风雨急，抉破天门夜飞入，

明日山翁倚屏泣。

艾性夫

艾性夫　题陈抟题壁图

长松梢梢老烟雾，瀑泉飞落千丈布。

树精摇手不敢呵，雅是仙人熟眠处。

睡蛇未死惊起来，风吹野服冠崔嵬。

双髽窣窣磨老瓦，墨汁湑湑翻莓苔。

一翁拥篲供扫壁，一翁耸膊观落笔。

欲写未写方昂头，野趣含秋正萧瑟。

先生壮志神龙骧，欲跨八表提天纲。

市衢呼酒沃侠客，岂肯老死苍山傍。

忽来驴上听鸣镝，中原王气开皇极。

心事西峰一首诗，真人自在陈桥驿。

艾性夫

艾性夫　题东坡蔗滓窠石

空洞如虚拳，拥肿类奇瘿。

槎牙老树身，相依以为命。

智士能用屈，榴皮胜毛颖。

先生倒啗余，此正入佳境。

艾性夫

艾性夫　题古洪周君会梅阁

此花不受俗人知，为汝移家亦绝奇。

至冷淡中参古意，极高明处见南枝。

栋帘相望滕王屋，风月重添水部诗。

梦入梨云香不断，有人攜笛倚阑吹。

艾性夫

艾性夫　题龟峰僧阁

芦竹丛高荫石阑，菩提香远出林端。

雁声忽断梧桐雨，草阁秋深倚暮寒。

艾性夫

艾性夫　题洪崖仙坛

树精不死卧松关，呵护仙翁旧禁坛。

天阔难寻骑去鹤，井香疑有炼成丹。

山如辟谷秋逾瘦，屋尚凌虚夏亦寒。

行遍苍崖无石髓，空和凉月倚阑干。

艾性夫

艾性夫　题贱容

骨多肉少与梅同，老向江南风雪中。

万事羞称司马好，一生不送退之穷。

偶贪识字头先白，稍欲工竽面即红。

说与丹青莫饶笔，肩山只合付何充。

艾性夫

艾性夫　题明皇醉归图

金车山重牛难挽，五花嘶出长春苑。

太官供顿宴骊山，三郎沉醉归来晚。

酩酊马上扶者谁，秀眉照眼两国姨。

红香把臂手亦软，三马相倚不敢驰。

黄门拥道尽端美，锦衫绣帽春风起。

解酲尚恐需余尊，捧把玉卮行复止。

最后一马寿王妇，鸾扇夹侍双琼姬。

酣酣嘿嘿意自远，恨不醑我渔阳儿。

图陈无逸今安有，却作醉徒供画手。

昭陵百战大山河，凉州几瓮葡萄酒。

艾性夫

艾性夫　题四皓对奕瀹茶图各一绝

叠啼支颐落子迟，松风冉冉动须眉。

断蛇失鹿浑閒事，不直云根半局棋。

艾性夫

艾性夫　题四皓对奕瀹茶图各一绝

石乳云腴拨不开，春风潋滟碧磁杯。

应无俗客烦敲臼，只恐东宫聘使来。

艾性夫

艾性夫　题四止庵

团团青枫阴，绰绰万间屋。

下有避俗翁，扫石叠两足。

艾性夫

艾性夫　题四止庵

松关深更迂，中有安行路。

从渠马上人，笑我不出户。

艾性夫

艾性夫　题四止庵

本无食肉相，每饭甘藜羹。

侯鲭岂不佳，怯怯疑生兵。

艾性夫

艾性夫　题四止庵

红楼艳歌舞，乐极还生哀。

欹枕看儿戏，好怀终日开。

艾性夫

艾性夫　题素庵壁间六首

枯树熨秋竹，一帘捲霜藤。

山风长夜寒，兀兀挑青灯。

艾性夫

艾性夫　题素庵壁间六首

风粗或捲茅，两饱颇生草。

泓然老砚池，照我发缟缟。

艾性夫

艾性夫　题素庵壁间六首

閒花淡心事，不作春风妍。

野竹三五枝，引凉吹昼眠。

艾性夫

艾性夫　题素庵壁间六首

松影乱书檐，鸟声隔山屋。

有客抱琴来，为弹芝田曲。

艾性夫

艾性夫　题素庵壁间六首

霜崖白石髓，火鼎黄金芽。

生疏不入梦，饱饭煎江茶。

艾性夫

艾性夫　题素庵壁间六首

红尘野马急，老意饥蚕懒。

借取黄庭经，时时谩遮眼。

艾性夫

艾性夫　题危见心所藏陈常庵水月障及松鹤芦雁各一首

陈郎笔势并州剪，十幅生绡秋绿远。

老蟾欲作骑鲸游，推堕玉盘波底转。

谪仙濡袍窥采石，东坡醉客歌赤壁。

两翁已矣爱者谁，我欲扁舟攍长笛。

艾性夫

艾性夫　题危见心所藏陈常庵水月障及松鹤芦雁各一首

墨池幻出虬龙蟠，徂徕山头烟雨寒。

胎禽独立衣缟缟，骨瘦西风拾瑶草。

灵根琥珀三千年，紫皇勅赐青城仙。

乘轩窃禄正自恶，何似归来一丘壑。

艾性夫

艾性夫　题危见心所藏陈常庵水月障及松鹤芦雁各一首

风吹黄沙石碛冷，霜苇无声弄寒影。

兵尘隔断衡阳云，溪藤卷送潇湘景。

芦花雪老菰米秋，芙蓉露下天悠悠。

阿奴呼起字不断，写出万斛江南愁。

艾性夫

艾性夫　题叶氏分绿亭

山亭种花厌脂粉，纯种芭蕉三百本。

一心生意展不尽，四面蟠根培自稳。

卷舒风日闪流翠，滉滉清阴浸窗户。

烦君净拭湘竹床，著我横眠听秋雨。

艾性夫

艾性夫　题友人归隐图

买山长说欲栖身，画得图成隐始真。

半枕虚堂生草梦，一溪流水种桃人。

但知樵客当辞汉，莫与渔郎说避秦。

早晚相从弄明月，细听唤铁响苍筠。

艾性夫

艾性夫　题云锦刘从甫水竹云山亭

玻璃冷浸清湘玉，白衣暖护秋屏绿。

淮南公子有胜情，收拾四美归吾亭。

问君亭中更何有，解事家人频送酒。

客来醉赏不得归，拍阑朗诵亭中诗。

艾性夫

艾性夫　题曾逵臣草虫

蝘蜓走昂头，螳蜋怒张臂。

走欲捕生怒欲制，笔活能融两虫意。

无人饭汝金砂红，糜肌粉肉牢守宫，

草间敢尔夸豪雄。捕蝉幸脱黄雀舌，

轻斗悬知腰股折，力微谨勿当车辙。

艾性夫

艾性夫　题赵大年奉议小景

江头古树片叶无，槎牙老龙爪角枯。

风含雪意天欲晚，冻栖不动鸲鹆满。

翩翩四翼来何迟，睥睨欲泊无空枝。

写生贵活意独到，明朝嘈杂听渠噪。

艾性夫

艾性夫　天下第二钟歌

濒江破寺如胶舟，大镛露立寒飕飕。

金绳铁纽作断绠，土花苔碧生栾头。

我来摩挲考岁月，偻指落落三百秋。

想当营度欲鼓火，野鬼夜哭山精愁。

铸之以绍威六州之铁，衅之以景升千斤之牛。

载之以长河万斛之舰，賏之以齐云百尺之楼。

风高一撞撼天地，世更几变宜追蠡。

眼中惊见已无双，天下才称为第二。

庚庚古扁磨苍珉，徐郎妙墨吹玄云。

声光暗哑尽埋没，宇宙颠倒方纷纭。

昭陵石马化为土，于上蒲牢幸存古。

山僧作屋稳盖藏，他日岐阳求石鼓。

艾性夫

艾性夫　田家词

大儿荷锸去疏麻，小儿提筐来采茶，

翁自泀水灌秧芽。今年续食不可望，

一夜老风摇麦花。

艾性夫

艾性夫　晚霁

天空蜡灭影，风定水无纹。

半树挂残日，千岩吞湿云。

艾性夫

艾性夫　危见心携示别去寄谢

好客来今雨，长吟出古风。

诗神君独富，文鬼我方穷。

湖海飘零外，乾坤感慨中。

相逢难衮衮，取别竟匆匆。

艾性夫

艾性夫　文节谢公挽歌

不甘摇尾乞人怜，视死如归气浩然。

千古六经俱扫地，独公一柱肯擎天。

乾坤万劫英雄尽，文节双高日月悬。

惆怅老身空有泪，玉亭无路荐寒泉。

艾性夫

艾性夫　闻雁

枯树淡秋影，湿云刢夕阴。

江天一声雁，世事百年心。

艾性夫

艾性夫　吴种柳枉教辄复奉答

天地穷东野，江湖困子长。

逢人双白眼，炫俗小红裳。

旧句传枫冷，新吟带柳香。

还能相料理，亦足慰凄凉。

艾性夫

艾性夫　武阳渡

空蒙水气湿溪烟，闪烁沙星照客船。

一片西风吹酒醒，秋容多在雁云边。

艾性夫

艾性夫　晞发

射透秋林晓日红，谩晞衰发竹篱东。

旧曾过膝今垂耳，老已成翁反似童。

辛苦一生多沐雨，萧颾几缕易梳风。

岁寒万绿凋零尽，春在梅花白雪中。

艾性夫

艾性夫　蟋蟀

不从草际伴啼蟩，偏逐西风入我床。

心事甚如愁欲诉，秋吟直与夜俱长。

一年时节虫声早，半树梧桐月影凉。

忆得重胡衰柳下，健儿笼汝斗斜阳。

艾性夫

艾性夫　夏畦

清晨步蔬畦，生意惨不绿。

烈哉三足乌，覆此五鼎餸。

呼童吸深清，且勿荒我菊。

一片云有心，停阴作花屋。

艾性夫

艾性夫　项羽庙

容心绝少忌心多，背楚疑增自倒戈。

羞渡乌江依故老，竟乘乌骓泣娇娥。

一生负气止如此，大义亏人争奈何。

莫唱送迎山下曲，恐渠惊是汉军歌。

艾性夫

艾性夫　萧寺秋夜

藤护颓垣石靠门，竹罏香穗篆余熏。

醉来终夜不知雨，梦觉四山都是云。

半局棋枯僧入定，一声松响鹤离群。

缺权癞可风流尽，招隐归来有此君。

艾性夫

艾性夫　谢惠楮衾

厚於布被拥公孙，清似荷衣伴屈原。

卷送春云香入梦，剪成秋水淡无痕。

五更葭琯嘘寒谷，一榻梅花近雪村。

直作黄紬纹锦看，日高睡稳不开门。

艾性夫

艾性夫　谢了心聪上人以恶诗入逡巡碑

茧纸铅华字字新，不须刀笔勒坚珉。

分明能守玄中白，仿佛难知赝与真。

怀素草书争媚妩，韩湘奇术斗逡巡。

正惭野语多流落，幻作横碑更累人。

艾性夫

艾性夫　谢吕云叔饷墨

苍苍乌玉笏，岁岁到山翁。

君眼何曾白，吾颜自觉红。

一生磨不死，万事写成空。

回首柯山路，凄凉不复东。

艾性夫

艾性夫　谢屏山吴显父惠歙砚

苍玉光寒篆紫烟，重重封裹到梅边。

得君一片歙溪石，即我终身绵上田。

少达必穿维翰铁，尽穷共守子云玄。

老坡莫遣穷居后，远在茶坑凤哹前。







卷2

艾性夫

艾性夫　谢吴子与惠诗

解后西风野菊黄，别来冉冉历三霜。

未偿诗债如山重，曾结交盟引梦长。

老病终年亲药裹，清谈何日倒书囊。

闻君读罢多娱乐，萱草春深棣萼芳。

艾性夫

艾性夫　须语眉

只为长供撚断吟，萧疏早受雪霜侵。

羡君闲冗浑无用，留得童乌尚到今。

艾性夫

艾性夫　宣和御笔二扇面

纨扇轻盈宝月轮，莺花点染玉园春。

凭谁为障西风起，万里黄尘竟污人。

艾性夫

艾性夫　宣和御笔二扇面

黄芦白雁小汀洲，奎藻香罗一片秋。

胜似纥干山下雀，冻飞不去使人愁。

艾性夫

艾性夫　玄都韩植兰楚香

玄都旧日神仙宅，种桃羞杀刘宾客。

只今仙子韩家湘，不遣牡丹开顷刻。

春风九畹花绕屋，冶紫妖红失颜色。

盲风怪雨三千年，湘水芳魂招不得。

翩然散入碧虚寒，乾坤万里离骚国。

艾性夫

艾性夫　雪尽

雪尽孤峰瘦，家仇老梦寒。

春鞭双影动，岁节五更残。

努力三餐饭，滋身九转丹。

时危从道丧，不敢弃儒冠。

艾性夫

艾性夫　雪销

红日行天熨绛绡，一番阳长便阴消。

青山又现本来面，瘦竹方伸久折腰。

枯沼暗通泉细细，晴檐忽听雨萧萧。

独怜点入吟翁鬓，费尽东风不肯销。

艾性夫

艾性夫　雪吟效禁体并去一切熟事

群仙碎翦明河水，须臾变换人间世。

重阴漠漠不分天，万里茫茫更无地。

回飞慢舞忽交急，清壑汙渠受平施。

虚光眩转混昼夜，终日纵横绝声气。

埋深矮屋火无功，卷入空檐风挟势。

无同那得羽相似，怪见惟惊犬群吠。

调和稚子割蜜脾，涩缩山翁鸣屐齿。

秃苍捕雀花两眼，戏客捏狮红十指。

径须醉赏腊前三，纷纷尽是明年米。

艾性夫

艾性夫　丫头岩诗载墙壁间无虑数十百首形容盖有尽之者矣辄复寄兴以俟采诗

色盛人自怜，色衰人见弃。

人心不可凭，女色焉足恃。

未笄化为石，不愿从夫婿。

厌华喜质如梁鸿，布衣操臼当相从。

君不见汉家天子刘文叔，郭后容衰亦遭逐。

何如山头化石不嫁老亦足。

艾性夫

艾性夫　丫头岩诗载墙壁间无虑数十百首形容盖有尽之者矣辄复寄兴以俟采诗

女色无丑妍，入宫皆见妒。

蛾眉等刍蛹，嬉笑藏刀锯。

未笄化为石，不愿长门去。

国风直待歌螽斯，委身事主妾不辞。

君不见赵王如意今日死，明日佳人亦投厕。

何如山头化石千岁老无子。

艾性夫

艾性夫　鸭责鹭

物生天地间，谋食各从类。

平畴我所家，方逐鱼虾细。

尔鹭非吾徒，引颈乃旁睨。

纤鳞动微影，忽已落长喙。

洁白徒外观，贪墨实素志。

徘徊饱未休，阴攫殊得计。

我本能言者，责汝合思义。

君不见左右望而罔市利，有私龙断人所弃。

艾性夫

艾性夫　严氏古琴

苍梧弓剑俱尘土，一片枯桐尚传古。

有弦弹入碧虚寒，彩凤应来兽应舞。

物真物赝不必论，立名幸有古意存。

南风不作民正愠，我欲抱渠招帝魂。

艾性夫

艾性夫　雁塔

君不见春初淮白鱼，秋深黄雀儿。

川潜山泊谁得知，灾身不幸甘且肥。

官饕弗渠赦，竟作一网打。

头颅千百奉苞苴，猩红熊白风斯下。

吾生亦何好，独坐味颇厚。

急符星火督虞人，覆巢空类无遗噍。

宁逢江南射生手，莫遇雁门馋太守。

艾性夫

艾性夫　燕去十年复来巢

双燕窥帘认主人，十年不见忽过门。

乌衣故国今何在，苍籾遗民老幸存。

芹沼不香惊绿帽，草堂无语对黄昏。

从今不必依王谢，只好寻常烟雨村。

艾性夫

艾性夫　杨柳骚

缕缕柔条不奈春，为谁憔悴把眉颦。

年来江上多离别，不信垂杨管得人。

艾性夫

艾性夫　医僧洪淡寮见示金刚经解集验方村寺清规皆自著也诗以归之

不作人间肉食僧，霜髭茁茁骨稜稜。

释经妙在一转语，疗病良於三折肱。

处寺有规能缚律，即心是佛不传灯。

胸中历历前朝事，说到西头气拂膺。

艾性夫

艾性夫　移家寄诸丈

十弓荒圃百弓山，缚草编茅屋两间。

鸡瓮不知天广大，鹤巢已觉地宽閒。

胜心扰扰双蜗角，畏路岩岩九虎关。

退一步行差得计，野云深处即商颜。

艾性夫

艾性夫　义马冢

诉得冤伸意始休，敝帷埋骨几经秋。

兽心犹办死报主，人面却甘生事仇。

作传自应班豫让，论功何止及留侯。

世间义字无人识，写在荒丘马冢头。

艾性夫

艾性夫　意行

意行行到野人家，门带清溪石径斜。

落日轻烟山可画，短篱颓堑菊能花。

归迟悮客频敲竹，坐久劳人再煮茶。

那得宽閒无点事，日搔短发问桑麻。

艾性夫

艾性夫　咏眠窝

独榻孤扉木几双，小窝可受北风降。

带霜枫叶寒供火，随月梅梢瘦入窗。

梦熟不知衾似铁，睡醒何用酒盈缸。

近山最有松声好，卧听空潮上浙江。

艾性夫

艾性夫　用言客谈奉谢

倦游太史牛马走，作赋先生亦乌有。

杞国天摧只自惊，梁国瓠落知谁要。

青津碧荻寒不枯，园丘紫柰天下无。

嵩南少华梦可到，仙人鸿宝今无书。

霜煎雪逼梅花少，不向春风怨枯槁。

万古乾坤苍狗云，一天风雨黄鸡晓。

艾性夫

艾性夫　用言客谈奉谢

门外黄尘透日飞，山中白发得春迟。

一身冠屦聊存古，半语诗书不入时。

佳桥尽从中路变，苍松独到岁寒知。

黑牛白犊今无验，空遣闲愁上两眉。

艾性夫

艾性夫　游古汴赵氏溪园

不起楼台作热官，小园回合抱溪湾。

露漙花靥春红湿，烟护松髯晚翠寒。

已向掌中旋宇宙，正须胸次着云山。

可能再为苍生出，鹤怨猿啼搅夜阑。

艾性夫

艾性夫　有感

江汉亡维楫，山林困蒺藜。

头颅春雪重，心绪晚云低。

挂树蛇留蜕，逾坦虎印蹄。

遥怜伯劳燕，辟地各东西。

艾性夫

艾性夫　余干问舟

乌桕林头月上弦，黄芦矶下水平天。

十年客路多随雁，一树秋声总是蝉。

江阔乱分渔火细，滩空长漱岸沙圆。

丁宁说与梢人去，若过芝山且系船。

艾性夫

艾性夫　渔家

水浸秋空夜色晴，柳根三五钓船轻。

不知长笛在何处，忽趁月明吹一声。

艾性夫

艾性夫　与襢轴工郑老

君不见世南人间行秘书，撑肠拄腹搜不枯。

眼空千古不留物，更用芸香祛蠹鱼。

又不见王家楼中五百车，锦奁玉轴签红牙。

夜生光怪射东壁，神鬼错愕相惊嗟。

无形之书不复见，有形之书今亦鲜。

吴侬鞭马驰京尘，何曾著眼鸡林人。

弓刀自带封侯相，黄金不博青藜杖。

请翁少待三十年，怕有米家书画船。

艾性夫

艾性夫　与林止庵叶半隐分赋郡中古迹得鲁公祠右军墨池

遗像像犹能立懦夫，悬知生气摄萑苻。

三郎阿堵知何用，只识营州阿荦奴。

昏昏水气吐玄云，自是先生笔有神。

不洗从来姿媚态，可怜北面卫夫人。

艾性夫

艾性夫　与图书工罗翁

木天荒寒风雨黑，夜气无人验东壁。

天球大玉生土花，虞歌鲁颂谁能刻。

翁持铁笔不得用，小试印材蒸栗色。

我今白首正逃名，运与黄杨俱受厄。

藏锋少竢时或至。精艺终为人爱惜。

固不必附名党锢碑，亦不必寄姓麻姑石。

江湖诗板待翁来，传与鸡林读书客。

艾性夫

艾性夫　与雪舟杨子圆十五年不相闻一日辱和猥句更号皓隐因复奉寄

羞把长裾事走趋，已将身世混樵渔。

畏途咫尺如千里，老友多年欠一书。

最喜山人题皓隐，莫教帝画到幽居。

欲寻载雪舟边路，来为槃翁赋遂初。

艾性夫

艾性夫　渊明采菊图

餐英人去已千年，留与先生泛酒船。

昔日避谗今避世，黄花独识两翁贤。

艾性夫

艾性夫　渊明采菊图

不缘斗米挂朝衣，自是知几勇赋归。

莫把秋英等閒看，商山芝草首阳薇。

艾性夫

艾性夫　元旦

不管髼鬆雪满颠，笔床茶灶度年年。

穷愁博得长清健，多折梅花供老天。

艾性夫

艾性夫　月岩

不容天上妖蟆食，却许山中狡兔眠。

两日见岩成二绝，丫头不老月长圆。

艾性夫

艾性夫　岳武穆葬西湖故宅为学宫

老秦举□媚□金，枉死如公恨最深。

地下红旗应北指，西湖埋骨不埋心。

艾性夫

艾性夫　岳武穆葬西湖故宅为学宫

故园今日馆英游，大耻俱忘总可羞。

料得精魂长扼腕，无人讲学到春秋。

艾性夫

艾性夫　杂兴五首

玉兔不可羋，金乌不可笼。

蜉蝣问鹤年，槿花笑松风。

郿坞不救卓，铜山终饿通。

玉儿误东昏，绿珠累石崇。

谁信贪心苦，俄成旋踵空。

既无九转丹，又非千岁翁。

荣枯同一梦，蝼蚁大槐中。

艾性夫

艾性夫　杂兴五首

云路不可梯，天河不可航。

人间心不足，意外事难量。

瑶水宴周穆，月宫游明皇。

干戈惊骏足，鼙鼓骇霓裳。

岂不穷欢乐，那知成祸殃。

神仙竟何益，抚卷空凄凉。

艾性夫

艾性夫　杂兴五首

蚕丝自缠缚，蛛网费经营。

智巧同役役，得丧何不平。

益人者损己，害物乃利生。

一抱仰天愧，一甘就镬烹。

祸淫与福善，此理未分明。

艾性夫

艾性夫　杂兴五首

蚁国槐为穴，蜂衙蜜作房。

采花与旋磨，辛苦知尊王。

胡为枭獍生，思食父母肠。

彼微有尊卑，此大相灭亡。

物情有不齐，使我心忧伤。

艾性夫

艾性夫　杂兴五首

孤凤不食粟，举世无琳琅。

渴去饮湘水，饥来卧首阳。

云天迟羽翼，岁晚饱风霜。

栖栖岂不苦，羞与燕雀翔。

安得九成乐，来仪薰风郎。

艾性夫

艾性夫　杂言

苍梧閟弓剑，阿阁无祥禽。

鲁叟已长喟，矧敢求之今。

区区莲勺人，伯气方浸淫。

纪年侈嘉瑞，作物诚何心。

隐显殆偶然，岂必闻韶音。

黄河千丈浑，岁月亦已深。

矫首不可俟，甪里芝山阴。

艾性夫

艾性夫　杂言

勋华不并世，揖逊无余传。

缅彼巢与津，佳兵岂其天。

履霜一何微，坤冰一何坚。

谁谓知几人，尚俟观伊川。

斧衮了不公，正闰杂纪年。

岂拟王仲淹，而愧鲁仲连。

艾性夫

艾性夫　杂言

燕赵多佳人，珠华炫天街。

郑鲁有游女，折杨弄青梅。

春风趁姿媚，谐笑争徘徊。

幽闺有仇丑，修洁不自媒。

缝布以为裙，断荆以为钗。

{角奢}沙事机杼，蓬沓蒙烟埃。

谁将好德心，为尔停渐台。

艾性夫

艾性夫　杂言

枯桐斲山骨，弦以冰蚕丝。

信指发孤调，悠然造希夷。

扬以寄吾欢，抑以写吾悲。

悲欢生我心，无庸他人知。

我若有黄金，不铸钟子期。

寄语伯牙翁，绝弦良可嗤。

艾性夫

艾性夫　再答诸丈见和二首

神龟为我作天山，合住清泉白石间。

岁月短梭人易老，诗书高阁士方闲。

秋鸿社燕炎凉势，沧海桑田梦觉关。

近屋虬松三百尺，时时相对各苍颜。

艾性夫

艾性夫　再答诸丈见和二首

肯为刘安赋小山，几时鸡犬过云间。

命穷无用三千字，蹄蹶难供十二闲。

薄酒程头多隔县，故人踪迹半阳关。

何当共嚼西岩雪，嗅取梅花一破颜。

艾性夫

艾性夫　赠福希范游

伽梨点破长萝绿，瓣香问信黄梅熟。

筇云笠雪霜色寒，法宇归来诗满腹。

春风破晓来打门，行矣庐山与天竺。

天空云远意未尽，却上天台恣游目。

吾闻天台石桥滑如竹，千僧万僧畏涉足。

请师了此一大事，一洗世间凡眼肉。

浮杯试罢海风高，归就梅花结吟屋。

艾性夫

艾性夫　赠古崖复上人游

高僧如云不受缚，乌藤五尺陪行脚。

几年陈迹旋磨牛，一日横空出笼鹤。

江山悠远天宇阔，眼力穷时吟吻渴。

含新嚥秀入清脾，蔬笋敢污甘露钵。

艾性夫

艾性夫　赠广信医博士陈云泉

见说云泉深又深，定知巢入梅棠林。

君医尚副穷时愿，吾道全孤壮岁心。

药笼有方玄白发，苋肠无分服黄金。

近来觅得安身法，诸老先生夜气箴。

艾性夫

艾性夫　赠后山僧谦自牧游

为僧不游醯瓮鸡，游不名山沮泽龟。

见山无诗僧亦俗，诗不高古犹无诗。

吾谦年少钟老气，发根甫断拨云去。

归来笠雪两肩寒，已觉囊中有佳句。

一枝瘦杖万里心，策策尚欲穷幽寻。

湖光山绿上下竺，谷花溪月东西林。

我亦爱山行不得，把酒高歌壮行色。

为语春风九里松，题诗野客今头白。

艾性夫

艾性夫　赠画鱼李生

李生画鱼天下无，得心应手神为徒。

虚堂素壁扫尘土，远趣一笔移江湖。

青鱼洋洋翻荇带，鳜鱼猎猎穿蒲稗。

醉来屡俗呼霜刀，为我樽前斫新鱠。

艾性夫

艾性夫　赠邻僧游杭

道潜五月过临平，师又挑云把瘦藤。

饱听西湖莲叶雨，密传灵鹫雪峰灯。

空城潮打三千丈，荒殿烟寒十二层。

愁绝旧时行脚处，而今分付与闲僧。

艾性夫

艾性夫　赠僧

利门名路两何凭，百岁风前短焰灯。

只恐为僧僧不了，为僧心了总输僧。

艾性夫

艾性夫　赠绳伎

绝艺当场万目倾，两竿朽索半空横。

反提双女摩肩过，仰射孤鸿信脚行。

胆似子龙身里满，体如飞燕掌中轻。

弄潮已叹吴儿险，更有人从死处生。

艾性夫

艾性夫　赠数学姜兄

向来涂抹趁春妍，老去栖迟叹雪颠。

一倍法灵君说数，三生缘定我随天。

正须花外羁奔马，莫向桥南听杜鹃。

见说侯封容易觅，紫茸靴裦锦鞍鞯。

艾性夫

艾性夫　赠谈数陈改之

投老江南黄叶村，菊花时节雨昏昏。

矮窗孤梦正欹枕，拄杖一声谁打门。

三字头衔康节数，一编心易华山孙。

吾年渐似璜溪老，尚把灵光许独存。

艾性夫

艾性夫　赠头陀僧

自说年深别石桥，遍游灵迹熟南朝。

已知世路皆虚幻，不觉空门是寂寥。

沧海附船浮浪久，碧山寻塔上云遥。

如今竹院藏衰老，一点寒灯弟子烧。

艾性夫

艾性夫　赠新中郭四翁

几人到得白头翁，生老疴沉是始终。

濁秽腥羶除寿算，悭贪嫉妒转昏蒙。

有憎有爱难超世，无慾无情定脱空。

幸有天堂地狱路，圣凡迷悟总由公。

艾性夫

艾性夫　赠族子治鬼疾

瞠狞电目头蒙倛，两手握断青桃枝。

丹符落火六丁走，白昼破柱神雷飞。

何物尸虫作妖魅，敢上天庭聒天耳。

坐俘心腹三彭仇，生馘膏肓双孺子。

君不见大巫擒鬼先擒王，质躥猥琐不足当。

请君为我祓不祥，疾驱威霆行鬼方，

余力熙河鉯鬼章。

艾性夫

艾性夫　张宛丘寄衣曲

衷甲葱河不记春，何须更比小郎身。

只消狭剪征衫去，塞雪边风最瘦人。

艾性夫

艾性夫　张宛丘寄衣曲

要识关雎乐不淫，勿疑汉上有题衿。

思无邪是观诗法，一笑先生欠古心。

艾性夫

艾性夫　昭君出塞图

长门写遍泥金贴，春风暗老如花靥。

臂纱尚护红守宫，妾命君恩尽如叶。

一朝结束嫁荒陲，一马前导五马随。

老奚并辔相笑语，双袖自抱琵琶啼。

边风吹碎心如梦，云长只有孤鸿送。

早知毡帐是羊车，却把黄金博青冢。

向来玉锁摇铜环，咫尺不得窥天颜。

只今堕在万里外，日光那到祁连山。

女色自矜还自悮，画史欺君君莫怒。

甘向匈奴作妇翁，而翁首祸羞千古。

艾性夫

艾性夫　枕上

画兰重补纸床屏，支石横眠道气清。

杜宇不啼春一半，落花如梦雨三更。

老心暗觅余年健，万感偏从静夜生。

最忆宝莲山下月，照人扶醉听吹笙。

艾性夫

艾性夫　正觉僧榻

赞公分半榻，卧近竹西楼。

四壁寒蛩夜，一山黄叶秋。

梦随三鼓动，月尚半窗留。

零乱芭蕉影，禅衣烂不收。

艾性夫

艾性夫　中齿忽折

老丑移形转可吁，凋零已到骨之余。

似因漱石磨成磷，幸免投梭折得疏。

根笋尚如儿龀短，医师欲实火田虚。

喜无乾胏劳吾泀，含咀犹能味古书。

艾性夫

艾性夫　种韭

深培膏土玉钗长，细摆春风碧带香。

莫笑庚郎滋味薄，只渠便是太官羊。

艾性夫

艾性夫　重宿芳草渡

曾卧江楼听雨声，萧疏又似送归程。

正如老马倦行路，忽有鹁姑啼晚晴。

绕屋种花春烂漫，隔窗无树月分明。

苍头不管人眠熟，连报严城打五更。

艾性夫

艾性夫　重赠星翁陈跛子

拄拐蹒跚鬓雪明，向来小范亦分羹。

十年不见疑先死，一旦相逢似再生。

尽乱亦收诗卷上，长贫犹挟命书行。

试言何物妖星照，是处青山白骨横。

诸公赋东园兄铜雀砚甚夸余独不然然苏长公诗铭梅都官长句皆尔如谓举世争称邺瓦坚一枚不换百金颁不及鸳鸯飞乃有科斗情入用固为贵论古难与并之类是已敢并为之反骚。

临洮健儿衷甲衣，曹家养儿乘祸机。

匹夫妄作九锡梦，鬼蜮敢学神龙飞。

负鼎而趍不遄死，筑台尚俗储歌舞。

但知铜雀望西陵，不觉妖狐叫墟墓。

分香卖履吁可怜，所志止在儿女前。

竟令山阳奉稚子，出尔反尔宁无天。

陈留作宾向司马，包羞更出山阳下。

国亡台废天厌之，何事人犹拾残瓦。

古来观物当观人，虞琴周鼎绝世珍。

区区陶甓出汉贼，矧可使与斯文亲。

歙溪龙尾夸子石，端州鸲眼真苍璧。

好奇不惜买千金，首恶宁容汙寸墨。

书生落笔驱风雷，要学鲁史诛奸回。

诅君唾去勿复用，铜雀犹在吾当摧。

艾性夫

艾性夫　竹杖

一枝九节称身长，扶得衰翁气力强。

色点湘妃红泪雨，骨凝王屋紫藤霜。

结交最与芒鞋密，寄友应含荜拨香。

独有探梅时节苦，相随江路雪茫茫。

艾性夫

艾性夫　追和晦庵先生十梅韵

贞姿抱冰雪，粲粲楚江滨。

照水淡寒影，寄人生远春。

艾性夫

艾性夫　追和晦庵先生十梅韵

微吟水部诗，欲续广平赋。

须是铁心人，方识花妙处。

艾性夫

艾性夫　追和晦庵先生十梅韵

一阳未嘘枯，霜木醉梦里。

照眼忽横枝，令我折屐喜。

艾性夫

艾性夫　追和晦庵先生十梅韵

穷阴泎冰壑，霜月耿夜残。

中有罗浮仙，洒洒风骨寒。

艾性夫

艾性夫　追和晦庵先生十梅韵

苍凉遯荒野，交与桃李绝。

远聘不肯来，为君三磬折。

艾性夫

艾性夫　追和晦庵先生十梅韵

苍根封古苔，空腹餐冻雪。

老意暗生香，丁宁勿轻折。

艾性夫

艾性夫　追和晦庵先生十梅韵

天风开瘴烟，独立山椒雪。

神人藐姑射，相对成二绝。

艾性夫

艾性夫　追和晦庵先生十梅韵

好花不必大，骨瘦花自小。

一点春有余，万古香不了。

艾性夫

艾性夫　追和晦庵先生十梅韵

萧萧三五花，影落寒溪浅。

佳处不在多，诗兴孤山远。

艾性夫

艾性夫　追和晦庵先生十梅韵

东风卷晴雪，山意颇空寂。

扫花归作饭，豫当调鼎实。





敖迈

敖迈　临溪楼

花溪老子昔喜花，红云紫霞香满家。

竹溪逸士昔爱竹，翠霭苍烟阴绕屋。

羌兹伟人临溪楼，唐相之裔来溪头。

奄有花竹著楼所，日与溪山作宾主。

手抉银汉地上流，仰送飞鸿俯盟鸥。

沧浪濯缨尘化雪，清泉烹茶团碎月。

曾似元龙意气豪，湖海偃卧百尺高。

又似仲宣销忧赋，客居江左非吾土。

不如祝翁画栏前，梯身此楼近青天。

湔心此溪赴沧海，楼名溪声可千载。

敖陶孙

敖陶孙　谤议

四方集谤议，著面矢如雨。

前身雷将军。柴产吾甚武。

却还观我生，与世实锄鋙。

西通襧衡邻，东接嵇康堵。

以兹料身后，藐未得死所。

一州纳一嘲，一邑献一侮。

并浙十五州，我作大谤府。

馀外九州者，设伏特未举。

徐思浮言端，中实无所主。

怪雪群犬吠，眩日百鸟语。

何由泽其喙，环海变春醑。

坐使声名高，一日跨尧禹。

敖陶孙

敖陶孙　北窗雅言寄朱仁叔

风日暖，天大裘。

蝇飞打窗油，北窗坟策高於丘。

我欲发视劳牵抽，把酒起望天门陬。

斜鸿书破半张纸，枯荷纲空散铅水。

机中挑出锦文诗，泪满鸳鸯半身紫。

新愁波不穷，后愁更随风。

美人如娇春，何物可御冬。

古人已恨愁不足，却遣今人送愁续。

轻将玉斧赠吴刚，漏得寒光照孤宿。

素女为天拣退丝，伶伦猛截孤生枝。

沙虫含冤射千载，谁劝黄竹栽瑶池。

歌夜长，歌夜短，淮南桂枝香满满。

为君持酒寿金人，少待露盘辞玉碗。

敖陶孙

敖陶孙　毕叔兹可扫园赏牡丹

衣冠塞繁都，茂苑非夙昔，

双铺府行渠，文简相公宅。

是家固多贤，满箧载春秋。

中有九亩园，颇复修风流。

新亭著高稳，佳木行清幽。

客来必置醴，井蛙挟其辀。

张灯看洛花，意作长门愁。

小却得一欣，冻壁缠蛟虬。

先朝补天手，翰墨皆其游。

再拜阅帝书，局促虞褚欧。

平生帝好奇，两武布九州。

恍然驾阆风，坐我曲池头。

竹间是茶烟，松风助飕飕。

梅食亦登盘，按行感良俦。

枥马喧午枕，土毛撷晨羞。

似闻屋东偏，万指食锄耰。

行当卖书籍，买邻吒羊求。

与公行灌园，第一营瓜畴。

敖陶孙

敖陶孙　别袁席之二首

漏尽有行客，袁侯挽不来。

掉头缁尘中，胡为此徘徊。

何处非诗具，螺江如泼醅。

公子亦岂痴，索笑西湖梅。

平生诗书腹，不计簿领材。

噫呜梁父吟，慷慨新丰杯。

梦作方士凫，唤杖听风雷。

何知江东路，瘦马冲尘埃。

君名在吏部，作君始此回。

兽弱而弩强，蹙缩生自猜。

自猜固如此，一语须君裁。

王事有靡监，柴车谁当推。

行矣勿告劳，试身文书堆。

敖陶孙

敖陶孙　别袁席之二首

昨送郑广文，持毡就客坐。

今辞习主簿，相与枕书卧。

名字擅一世，此法当寒饿。

舑庵书满屋，十夏作僧过。

就使君交我，指目等奇赀。

百年寸箠折，万事一甑破。

独念君行路，历历眼中堕。

入衢酒无声，道信山辞涴。

每忆上程时，店火明个个。

征人语暝霭，嘶马带枯莝。

是间万金药，贵子身剂和，

馀酒端不恶，为米知何奈。

手板付丞相，此语尚须佐。

敖陶孙

敖陶孙　病中用杜工部江村韵

早岁纵横论九流，中年往往爱清幽。

细观梦境皆争鹿，静遣机心欲狎鸥。

池上贪间临晋帖，灯前抱病看吴钩。

山林钟鼎从天赋，言志俱惭点与求。

敖陶孙

敖陶孙　长歌行

徐州文壤基崇坛。老蔡径尺刳心肝。

铜槃照夜血光碧，上有惨澹双镆干。

请君载书许君死，彻器未竟盟已寒。

了知今人不如古，古人亦有难知处。

张生刎颈殓陈馀。郦儿给印屠诸吕。

劝君结交勿结心，报君多是逡巡人。

救饥重脱嗾獒厄，出淖曾叨食妈恩。

轻言诧心腹，心腹为祸媒。

畏途搀空薄侧掌，要离孤冢空崔嵬。

我愿中堂置瓮常盛酒，后列丝竹前宾友。

细腰灯前拓秋窗，有来白事酹其口。

交亦不必结，名亦不必闻。

燕南氍毹藉地醉，千载一笑平原君。

敖陶孙

敖陶孙　冲虚观

青筇相伴到仙坛，身寄虚无缥缈间。

景物迥殊人世界，烟霞深锁道家山。

纷纷尽向红尘老，寂寂谁知白日间。

遣履山中棋一局，几人於此未应还。

敖陶孙

敖陶孙　酬答李学长

夫子焉不学，高朕罗三贤。

横前一片石，教外皆别传。

三虎谁最怒，未觉相后先。

渠伊囊中方，贵在后者鞭。

我家一佛堂，盎背知庙堧。

忆昨祠上丁，蕡烛初欲然。

诸生气清明，人如出雩泉。

洗爵俯象鼻，掩豆高豚肩。

朱弦张文王，繁声斥师延。

此时识方屦，綦满青苔钱。

李公独凤仪，众中得何坚。

惜无补天手，转之上细毡。

朝来食盘中，穉蕨初数拳。

苍苍本难测，何由赜真筌。

自我得此士，可以一当千。

如闻缝掖姿，欲重世所捐。

舂容吐握诗，法用春秋全。

酬赠无玉案，三复缁衣篇。

敖陶孙

敖陶孙　次潮阳宁公诗韵三首

天外谁飘桂子风，老夫鼻观已先通。

直须斩断年时话，匹似西来叹不逢。

敖陶孙

敖陶孙　次潮阳宁公诗韵三首

十方无壁惯曾游，一片孤云任去留。

莫话潮阳旧公案，天台行色满檐头。

敖陶孙

敖陶孙　次潮阳宁公诗韵三首

竹枝拗折殊多事，参取茶瓯未到前。

为报天台痴五百，撞斋逻粥莫争先。

敖陶孙

敖陶孙　次韩耕道赠别韵

一昨羊城别五仟，驾言韶石叩钧天。

偏师政拟劘诗壘，汪濑那知滞酒船。

但使击书勤雁足，敢思腾上辣鸢肩。

区区一取韩康笑，卖药逃名却自然。

敖陶孙

敖陶孙　次韵陈景斋纠掾题品山斋数石之作

吾山何足夸，君语烦专送。

姿为丘壑媚，意重璯琳贡。

芥胸划玲珑，眯眼豁尘瞀。

白云足怡悦，明月得簸弄。

居然卫霍近，顿压邹鲁共。

故人真阳守，遗补舑庵空。

数株立拿螭，一笑慰歌凤。

缅思昔牛李，竞势急韟鞚。

能令山崒硉，所欠腹空洞。

那知负之走，更使农者众。

谁言山上山，竟作梦中梦。

老衰本无欲，标榜聊取衷。

独怜伏虎雄，必得钨羽中。

荆室虽敬完，汉仪亦多偬。

君能载酒来，我愿共饭瓮。

敖陶孙

敖陶孙　次韵冯孔武雪中简闻人簿乞炭

君不见朱门煌煌多近臣，豹胎煮蘼蜡为薪。

庭中盛设泼寒戏，炙手欲近还嗔人。

谁知曝背茆檐下，欲献要是山林真。

儿童抑搔皮肉软，日轮过中方欠伸。

悬鹑结驷两相笑，百年俱成一窖尘。

先生自是冷官样，要看入火红麒麟。

撚须自作咏雪唏，秘思蚤与相如亲。

蒲团拥裘结倍坐，别有絺綌君南邻。

愿回六龙照后土，施与万国无边春。

屑琼镂玉入肺腑，拍手一笑未吾贫。

敖陶孙

敖陶孙　次韵盖晞之见忆

舑翁方解夏，盖令正防秋。

净社吾追远，侯封子择留。

硬黄随意草，大白几时浮。

莫话河南北，伤心感沛州。

敖陶孙

敖陶孙　次韵盖宰

大化我虫臂，常时炙牛心。

居然身桔槔，老圃愁汉阴。

简书帝畏人，吏事颇见侵。

千里得蛮语，十生生越吟。

宁为尽一稽，何者可枉寻。

盖公学齐鲁，颇似东海任。

双骭留石涔，兴堞方盘针。

稍传闭关术，抑按娱五禽。

朼来道院中，狼山即知音。

披衣起视夜，欲借北斗斟。

寤言种术孤，渠肯挟策钦。

琅然庭柯句，欲和南风琴。

勾牵老维摩，善哉去来今。

飞潜不同穴，著鞭英隽林。

敖陶孙

敖陶孙　次韵翁伯绍教授

南窗解衣学画史，梦绕西湖貌西子。

了无一语对青山，侧釐隃糜相与间。

平明视镜稀可数，生爱诗名压千古。

春风虽我不作难，壶浆瘦驴行出租。

政思坐上觅佳客，广文先生秀眉宇。

船头把诗报忙事，欲些黄陈作黄土。

摩挲老眼说旧观，张衣大冠逢建武。

二公派当百似续，行舒缀远如观舞。

百年许长作灰冷。手披口吟心独苦。

许君一死力负荷，麾斥众楚昌齐语。

典衣沽酒人敢易，鼠壤犹堪窖馀窭。

长生木瓢要赏真，元刘放浪犹诗人。

眼前生后姑置论，红紫事休天地贫。

敖陶孙

敖陶孙　次韵乡文叔章访别

力田望逢年，倚市胜刺绣。

十年丘里语，失火要自救。

君行半天下，何处得耆旧。

诸坐老庞说，龙风相赴凑。

全家隐鹿门，遗安不求富。

常时拜休下，大钟尽徐扣。

男儿惟一身，用在百岁后。

譬营屋子室，宗庙先库厩。

不闻买山隐，而有居巷陋。

君看钟鼎家，粱肉或墨瘦。

宁为卖文活，一经老学究。

出身即九折，时命乃大缪。

向来尸里革，口语困逗留。

居然齿编贝，月粟供赁僦。

何知山涧底，鹿逐对饭糗。

文章忌随人，谨勿夸客右。

书林无浅植，笔耒有深耨。

纷纷青紫楦，后进渠领袖。

结交两任昿，设客一阴就。

卑官惭处赠，俚语致公寿。

敖陶孙

敖陶孙　次韵谢李秘校

大雅熄自郐，续弦久无人。

中间翰墨场，名字俱已堙。

江山亦何助，东海真扬尘。

我笑李夫子，瓶无半合阵。

人书两俱亡，何用语带真。

作诗来起予，欲卜二仲邻。

依然送目鸿，衮衮天机新。

莫欺鬓眉苍，持护应有神。

狗须侯舞阳，羝角相平津。

皇天信平分，万物各得春。

但愿阅世心，孤特凛箭筠。

日者鹤飞书，江汉起隐沦。

三物论乡国，六艺程成均。

秋风入帝闲，错落骓駓驎。

君曾读诏否，却枕方欠伸。

勿惊作诗面，酒缬吹微鳞。

唾手洗衰陋，一返姚姒纯。

稽古不无力，政复昌其身。

它时玉堂梦，与问三生因。

盟我良不难，欲吒孙子亲。

势君以黄耳，附书莫辞频。

再拜赋断间，水石俱磷磷。

敖陶孙

敖陶孙　次韵张长公宠赐初度致祷之语

何人著书补获麟，竹汗未乾头已星。

天上风流张公子，散发沧浪歌独醒。

威名偏满淮草木，肯借妙语春冥灵。

舑翁之腹无三壬，平生贮书才一丁。

泥涂断道学龟曳，云天泼眼惭鸾停。

亦知封侯下曹掾，宁与阿堵高宁馨。

梦从诸儿坐家塾，十年灯火寒青荧。

分无黄色明天庭，独倚一片藏无形。

虞翻骨相当自程，曲江风度乃不名。

敖陶孙

敖陶孙　次韵张宰牡丹

羯鼓勿罢弄，吾琴无成亏。

潘桃既无赖，陶柳自不持。

造物有炉锤。揽之杜拾遗。

卷帘出倾城，一笑不用帷。

轮心巧当面，珍重来如期。

人为曲江秀，花自潜溪移。

美人欲晞红，镜中靦东施。

如闻姚魏风，红紫合折枝。

常恐砑光帽，半倒金屈卮。

作诗苦留春，出吻竟不奇。

但当阒幽间。属赋歌载驰。

殷勤禅灵锦，丈尺馀丘迟。

公杯当再行，雉边多小儿。

敖陶孙

敖陶孙　次醉中歌

犊车油壁尘纷纷，恨君不识如花人。

金鞭争道谁家郎，出门三日香入休。

春风酒面吹微鳞，主人拔钗留上宾。

洞房烛花尽意明，为君拂弦驻欢情。

阵鸿尘涩声难安，城乌夜啼诉春寒。

吴歲未终安日上，璇题藻井知无恙。

请君衔杯莫问天，茂陵刘郎初学仟。

人生百岁俱可怜，愿君流叹及盛年。

世间万事不如酒，九环宝带时人有。

感君一曲宽百忧，当时见人面色羞。

君不见墙东儒生食井李，一生饮牛廉让水。

敖陶孙

敖陶孙　大风怀林柏农

江湖易高风，六月寒{疒辛}{疒辛}。

中宵会急雨，凉意到衾枕。

颠披蒲苇乱，抑压乌鸢噤。

禾头欲生耳，树背各流渖。

不谓晡来霞，横拖半天锦。

初疑鸦翻晴，旋觉虹投饮。

晦明信难料，阳霁吾谁谂。

所思隔江水，笔力望徐沈。

十年一葛衣，肘见尚整衽。

想当风雨夕，忧国愿岁稔。

凄凉新丰邸，避湿几违寝。

何由语连休，共破秋气凛。

敖陶孙

敖陶孙　代刘漕使寿相君

神仙窟宅会四明，气候中和开二月。

是间表表韦平家，奎阁明良拱天阙。

前周后鲁岌相望，孕昂降嵩天所设。

大慈平等现官身，思日赞襄尽臣节。

平生履猯真益下，馀刃砾牛何虑缺。

道逢不平忽伟事，坐觉日月妖气豁。

未尝示袒勃安刘，亦复和羹商得说。

由来转物得三昧，政尔成风聊一吷。

涵濡少海益重润，运动紫枢高柄揭。

迩来边琐向平宁，西土民艰随珍灭。

撞搪噭呼间未免，雨地尺天吾忍免。

公身固已佩安危，公寿应当等溟渤。

花明柳暗沙堤外，著眼昌昌见春物。

想当凤沼引夔龙，内药宫壶俨成列。

天皇酌醴赐加劳，词人第颂歌明哲。

会令宇宙还帖泰，要与鸿濛论融结。

此时桃李竞新枝，草木恩光相焕发。

小儒囿身坱坙内，独驾封轺来百粤。

惟当岁献南山诗，长与天朝夸突兀。

敖陶孙

敖陶孙　代人寿度支郎中李嘉言

李下老人龙作俦，谈经阅世无春秋。

一朝函谷占紫气，万里西极行青牛。

青莲居士亦其裔，太白沦精来渴帝。

江东狂客漏神机，一号谪仙人得制。

天人惊世时一班，文采风流有远孙。

百篇斗酒真细事，郡有德政朝功言。

晋陵坐啸列城祖，一札细书风九土。

为郎不用汉山钱，度支事繁通会府。

向来供亿宽艰虞，祗今笏画通材须。

裕农足国端有道，判花视草皆夷途。

金鱼玉带公所有，太夫人高松柏寿。

彩衣板与堪作图，趂屭阆州陈母后。

人间盛事省见稀，王母一笑攘桃儿。

花明柳暗白日静，莺穿燕颺青春迟。

请君酌此西湖水，万岁千秋佐天子。

清明寒食数日间，谨勿抛掷为佳耳。

敖陶孙

敖陶孙　代送别赵使君

白衫紫领休沾襟，听我一曲截镫吟。

使君五马新鉴蹄，大江横前气髒髒。

问知淮民何所恋，年来家有生氂犬。

同州杂鞭且未下，山阴大钱聊可选。

门阑书生守遗经。二年作吏劳丁宁。

即日遂良须尽白，平生阮籍眼偏青。

君行奏书踏龙尾，好为人间种桃李。

鱼竿冷宦不足言，有一负公如此水。

敖陶孙

敖陶孙　捣衣吟

北邻捣衣声，明当葭管动。

随宜过街巷，一岁三日用。

请君歇砧杵，指直霜气重。

君不见南邻已试明年灯，应制春衫泥小凤。

敖陶孙

敖陶孙　悼赵忠定

左手旋乾右转坤，群公相扇动流言。

狼胡无地归姬旦，鱼腹终天痛屈原。

一死固知公所欠，孤忠赖有史长存。

九原若遇韩忠献，休说渠家末代孙。

敖陶孙

敖陶孙　灯前曲

琉璃灯暖烧春红，水日帘垂望欲空。

美人缥缈隔花雾，春心咫尺无由通。

宝钗沽酒市楼中，当筵一曲悲丝桐。

少年游荡足行乐，江南日日长春风。

敖陶孙

敖陶孙　灯下叹

老马知涂益可羞，寒灯冷砚照穷愁。

著书不望从儿读，归舍何当与妇谋。

赤脚踏鲲真浪计，短衣射虎恐长休。

何人得似襄阳守，乞我苕湖十顷秋。

敖陶孙

敖陶孙　登苏台用袁宪韵赠两赵干

胜赏多从暇日违，眼中朋友欲星稀。

退休不复思三顾，能赋犹堪广七依。

游鹿台前空逝水，棲乌曲时只斜晖。

书生怀古真痴绝，看尽闲云入栋飞。

敖陶孙

敖陶孙　短歌赠临安友人

素丝冲尘化为墨，老人双鬓无由黑。

俗见翻手候炎凉，惟有君心比霜雪。

破窗草亢风雨寒，梦游帝乡虎当关。

枯鱼对酒泪溅俎，雄剑夜吼铜花乾。

二十辞家颜色故，春心不语弦解语。

借君古镜施铅华，含羞独立罗房雨。

青天中开多不平，少年裘马如流星。

千金无处买侠骨，坐念岁月空峥嵘。

敖陶孙

敖陶孙　放船

柳边放船试南风，扬溪荷花能艳红。

一川云锦步不尽，我舟正在繁香中。

午天无云青脉脉，枕舷哀歌醉脱帻。

更将绿叶穿碧筒，欲臣屈卮奴太白。

风前一笑玉尘横，蜻蜓侧翅潜鱼惊。

骑马遗人多内热，此叹勿语长安城。

须臾客醉船亦醉，信流一抹西村外。

翁媪负墙樵牧奔，拾薪供茶初不记。

还家鼻息撼四邻，阆风接梦疑非真。

清游何时记三人，舑庵与弟拙乡陈。

敖陶孙

敖陶孙　奉寄旌德尉刘申之

诸刘兄弟贤，一一无可选。

竹林锐头郎，风味吾小阮。

平生天机深，善闭得内楗。

迩来卿何曹，不辨折腰本。

稍传诗语东，朝日照兰畹。

伊余战纷华，心旆凡几偃。

划逢君家语，隽永初一脔。

识遗饱新得，友胜悟夙捐。

缅怀歌商凋，萧瑟松磵远。

阴阴芜菁花，碧蝶相与晚。

是中着高士，物意自偃蹇。

向来白衣宰，云壑论补衮。

优游济艰难，如以禹代鲧。

刘郎秀眉宇，秋隼立高巘。

端能谢师匠，万卷自鉯垦。

时须阅世谛，一及城门键。

功名头上簪，日月风中幰。

何时会吴下，春动长洲苑。

敖陶孙

敖陶孙　改周晋仙赠丁相士之什

张颠许我以神仙，薛颠谓予可英杰，

丁生谓二俱无成，世间那得此奇崛。

麒麟阁上森貂蝉，龙虎鼎内飞大丹。

腰钱跨鹤谁不愿，只有圯下先吾鞭。

何如吴松江上住，门横钓车屋农具。

卧看苍虬扰白云，正午堂堂拔江去。

敖陶孙

敖陶孙　皋亭山

樵路萦连入翠微，清泉白石可忘机。

云中犬吠刘安过，树杪春深望帝归。

白鹤肯留华表语，苍官合受锦衣围。

珠襦玉柙今何许，一笑人间万事非。

敖陶孙

敖陶孙　高邮因师薄萄芦雁秋瓜三种

汉家干马知多少，晚得蒲萄绕院栽。

何物支郎能伎俩，龙须马乳应时来。

敖陶孙

敖陶孙　高邮因师薄萄芦雁秋瓜三种

莫话凄凉塞北秋，衔芦避弋使人愁。

与君细展江南画，水宿沙眠得自由。

敖陶孙

敖陶孙　高邮因师薄萄芦雁秋瓜三种

子母鉤牵晓露溥，行人暍暑慰艰难。

青门程色今馀个，莫作黄台秋尽看。

敖陶孙

敖陶孙　龚立道家藏虢月石屏

桑田鉴一夺，周官寒如灰。

赐珏先沦奔，乃自垂棘胎。

劫火到咸阳，六国无珍材。

空馀虢山在，蚌水相萦回。

古潭月荒凉，孤光翳复开。

六丁所邀留，珪魄幻紫瑰。

必藏三千年，掘狱无张雷。

君先世闽南，家枕凤哹堆。

夜光有感触，渠伊人剸裁。

向来匪石心，不转误国魁，

皦发照万世，是君以闻来。

远孙极风流，乞语谫馀哀。

摩挲紫云姿，百感集我怀。

石汝亦不遇，无两欧苏梅。

敖陶孙

敖陶孙　古兴

我有古时镜，云炼三精魄。

双龙护其纽，玄雾纷四塞。

持照盘古帝，面目湛可识。

包藏久不事，天地稍苍黑。

昨中试拂拭，依旧存八极。

惟有世人心，寸膜不可得。

敖陶孙

敖陶孙　古兴

昔我走东海，遥望殊庭曲。

独木盘九龙，欲以铁纲漉。

纷纷下百怪，牙甲争踏蹴。

珊瑚泣沈沈，怅望不昔录。

终然出用大，坐阅年代速。

寄谢寥阳天，龙宫书未读。

敖陶孙

敖陶孙　贯酒

酒泉我南邻，唤客青旗翻。

渴心若绊马，未骋意已奔。

平生无长物，取具一瓦盆。

万事漫不理，得酒双眉轩。

相传新丰坊，北奏司命门。

衣冠敬再拜，一病烦公痊。

富贵不敢愿，施我腰脾温。

今晨客舟出，落日鸣蝉繁。

属车得鸱夷，秉羽可解暄。

却爱毕吏部，神全不惊魂。

渠能给万瓮，甘老愚公村。

敖陶孙

敖陶孙　广行路难

有声且勿吞，有泪且勿倾。

声吞断人肠，泪倾草不生。

万事有反覆，天地终无情。

斩方以为轮，平地生九折。

锻剑使绕指，青萍化为血。

筋骸束未贯，光景电露灭。

我俗竟此曲，此曲能颓山。

奉君一卮酒，已矣当何言。

敖陶孙

敖陶孙　广行路难

有歌且勿发，有舞且勿盘。

歌发愁云阴，舞盘仲岁年。

古来妾事主，百悲偿一叹。

劝君莫渡河，河伯欲取妇。

采桑急蚕饥，送死藁磚手。

世故常多门，反覆无不有。

我欲竟此曲，此曲能推城。

奉君一卮酒，假日聊偷生。

敖陶孙

敖陶孙　和姜尧章桂花裙字韵

红紫有偏尚，桂花总宜人。

蜡雪明孤斟，绛雪娇小颦。

可怜爱花人。两屐穿秋云。

怀人小山作，寄愁中书君。

向来鹫岭时，政坐书檄嗔。

月中落桂子，习气知几尘。

潘郎桃李姿，颇亦尊所闻。

提携风露前，缕衣深绀裙。

敖陶孙

敖陶孙　和开元寺省公韵

振锡浮杯定偶然，茧窠谁见老蚕眠。

祗知大胆嘲无本，渠识前身是普贤。

师欲赢粮趋建德，我惭观画访开先。

莫将幻境夸阳焰，吐尽多生渴死涎。

敖陶孙

敖陶孙　和留题寓舍

无可奈何生午凉，暮年王粲更情伤。

一川水净鸥能白，九月秋归蝶自黄。

洛下篇章还独咏，辽东城郭正想忘。

纷纷后土涂泥甚，小试庄周曳尾方。

敖陶孙

敖陶孙　贺郡守得江阴

检点诗篇方细读，忽传新渥照澄江。

荣公铜虎非渠事，旧忆河豚是此邦。

萧散盖公宜置舍，风流谢守想临窗。

他时我得扁舟去，直过凝香索酒缸。

敖陶孙

敖陶孙　后感兴二首

皇天分四时，气节几错遌。

俗儿一惊呼，认者泪横落。

悠悠羲皇前，日月何磊荦。

不世更凌历，地上光景薄。

十年看花草，皴面少膏沃。

看看六鳌背，坐爱白日曝。

何当寥阳天，朗咏无生乐。

敖陶孙

敖陶孙　后感兴二首

朝为感兴吟，暮作感兴吟。

何者最可怜，泪尽枯人心。

身后多所化，所遇或浅深。

奈何姝姝人，色里矜冠襟。

野芳必在撷，浊酒必在斟。

死题善人表，生托君子林。

置之物复言，愁阴复愁阴。

敖陶孙

敖陶孙　寄德久舍人时将过吴门

昏花乱眼叹吾衰，宝带忘腰羡子宜。

碓下谁明能行者，瓮中聊觅永禅师。

醉乡欲结无为社，劫火难烧见在诗。

忽忆扁舟洞庭路，霜螯斫雪点橙丝。

敖陶孙

敖陶孙　寄福清翅山舅陈梦寔

路岐引人不作长，野梅官柳野风光。

看山看水入诗眼，岁月不觉须眉苍。

请从丈人开肺肠，身非石人忘故乡。

五年江湖枕书睡，梦随南云落翁堂。

亦知行坐歌白头，池南隐几浴凫双。

鳏孤肯复有羁旅，石塘破寺魂悲凉。

行锥不补万事裂，存者积压天一方。

善和里第知几易，辽东城郭空相望。

平生何用酷似舅，政似嫫母颦施嫱。

儿时拊头祝文章，祗今未入崔蔡行。

三年一书愿见贳，骨肉满县愁难当。

屋头荼醾定过墙，满窗日色文书香。

眼前欠甥颇念否，我亦口挂蠔山旁。

烦将归意作泉下，小待锦衣漫俗妆。

敖陶孙

敖陶孙　寄题龚立道农隐堂

往闻大龚公，鱼艾照灵寿。

当时从肩舆，门生儿子后。

诗书开似续，文采补耆旧。

数椽上茅茨，基结称广陋。

壁间落宝唾，半是经济手。

坐令农隐堂，趂屭黄姑薮。

我来虽未识，名下已奔凑。

功名何足云，短锸支宇宙。

所忧饭吾牛，刍恶毛角瘦。

木奴擅中州，竹君食千亩。

连车载长腰，横纲遮巨口。

人生亦何须，不若巴清妇。

时来食方丈，时去鲑三九。

唱恐少微芒，深夜切奎斗。

起家公不难，周汉须佐佑。

人生请治田，种秫多酿酒。

岁晚沧洲期，许结羊仲友。

敖陶孙

敖陶孙　佳人俩佩明月赠俞德章

佳人佩明月，笑语含春姿。

手握幽兰丛，照影沮汉湄。

少年治游子，行乐方及时。

折苕戏相赠，玉色顉自持。

归来种白璧，日沤文锦丝。

加幣俗聘君，常恐岁月迟。

终然不可谐，翕歨听所之。

愿言遗芗泽，远慰千里思。

敖陶孙

敖陶孙　借山谷后山诗编於刘宜之司户因书所见呈宜之兄弟

拾遗诗视孔子道，豫章配孟颜后山。

自馀众作等别派，彪虥貍豹虎一斑。

我修直笔公万世，议论不到甘謿讪。

中间杜老饶寒饿，阵也绝荤典尚可。

天公雠施略相当，一字而贫更怜我。

去年舑庵太荒凉，斧中得鱼雷隐休。

了知诗崇力排摈，谁言锢疾蟠膏肓。

刘郎食饱嗜昌歜，又一过目思手揽。

编诗更著顾痴笔，字字可丹藏石{石感}。

知君疗病我益病。心手相忘还展咏。

百年长病可得辞，两翁落唾皆可敬。

忽云身后无知音，此诗百变无邪心。

候虫时乌足感耳，我思正在南风琴。

谁能首涂追四始，以经夹毂骚驾轨。

意所不快鞭曹刘，此时拍汝一寸棰。

长安市上逢联璧，人持一箭与我直。

请君了却三万轴，再见坐多休下客。

敖陶孙

敖陶孙　句

当年灵寿杖，止合扶孔光。

敖陶孙

敖陶孙　倦夜

河津传五漏，雾雨入千家。

白日鸣饥鼠，深更歇怒蛙。

境空悉稍进，诗短意能加。

客路多风雨，兴忧斗柄斜。

敖陶孙

敖陶孙　绝句

霜风欺断柳，星月爱平芜。

船暖知村近，钟寒想寺孤。

敖陶孙

敖陶孙　六月内喜雨诗

炎天亦靳雨，特地费雷将。

隐隐来何久，飞飞势稍颺。

初从沾块润，忽作建瓴忙。

穉子抛书出，舑禅解缚狂。

苗滋应秀颖，风过忽温凉。

蛛纲掀三面，虫书漫数行。

衾箱开岁事，恩泽到诗章。

怨暑移今昨，烦痾觉在亡。

青莲开绀宇，白苎舞雕墙。

只影还晡暮，惊心重渺茫。

思惟大火聚，回向六时香。

脱略时流辈，周旋古佛场。

身才丈六足，舌乃大千长。

此理凭谁诘，何方便举扬。

鼠愁灯崛峷，鸦睨铁琅珰。

生理何聊赖，斯文重激昂。

盛时追少壮，故步失寻常。

政尔蓬心萲，依然贝叶光。

敖陶孙

敖陶孙　旅舍七首

学道欠定力，一寒便生嗔。

古为雪埋腰，定知英雄人。

去为百钱游，得酒不濡唇。

惨澹行歌归，仰面东南云。

纷纷过车马，寂若有不闻。

退坐茆檐底，徒有豪气存。

敖陶孙

敖陶孙　旅舍七首

雪后天正碧，须臾白龙鳞。

暮寒急归乌，新月生微颦。

帝居时节正，物肃天地仁。

黄旗在何方，指画分星辰。

拊拦发浩叹，肝胆空轮囷。

儿女顾我笑，微霜湿衣巾。

敖陶孙

敖陶孙　旅舍七首

今晨日色佳，岁暄就前檐。

晴鸢盘空阔，始觉天宇严。

怡然一欠伸，双峦引遐瞻。

亭亭倒枯荷，似是浮图尖。

出家本不难，贝叶明牙签。

但恐远公社，无酒与陶潜。

敖陶孙

敖陶孙　旅舍七首

啮雪苏州年，嘿数天再闰，

当时贾长头，霜桐送孤韵。

今年贫更恶，交友云散尽。

收自缃楮林，博阅先后进。

纵横略千家，诣处合一印。

文章何当工，一死差可忍。

敖陶孙

敖陶孙　旅舍七首

人言我身长，尽度难为裁。

居然一瓠壶，略可当酒杯。

只交市井谈，面涴俗子埃。

谓予倘不化，未觉逆旅猜。

但恐醉语误，积毁能焚骸。

殷勤王先生，脱袜何贤哉。

敖陶孙

敖陶孙　旅舍七首

少时重意气，裹剑师白猨。

神伤化碧血，泪尽如生元。

晚修漆园方，孔跖付一尊。

小山受岁晚，片云时归屯。

客来两团蒲，坐看茶烟翻。

渊明真可人，觞至辄忘言。

敖陶孙

敖陶孙　旅舍七首

我家碧鹳弟，尽用当搪殳。

摧颜伴第翁，意欲化白凫。

娟娟熨帛手，见之感无襦。

坐念粟布谣，於乎予何诛。

取求不汝瑕，霸心生断祛。

请观泽中雁，一一稻粱图。

敖陶孙

敖陶孙　飘风荆溪

船头月浑云不度，转眼光阴遽如许。

江湖无地寄风威，短蓑遗作胡旋舞。

还将老病入孤舟，碧波为人生白头。

阑中五更鹅鸭乱，老鱼画肚起长算。

敖陶孙

敖陶孙　仆以绍熙壬子中夏二十有五日始跻篁讨龙井遂至广福谒三贤像阅旧碑

奇石斓横道，兹山信多姿。

江湖酾两股，一泓乃孤危。

相传龙所家，或恐神护持。

腥风转湛对，阴岩立淋漓。

惜无纬萧勇，探此抱宝痴。

山僧作屋意，惨澹生幽思。

胡为金缪影，颠倒眩俗儿。

坐来百念失，苍官导前驰。

招提果深登，屐痕恍前期。

咄哉少肉山，著此高颧师。

端能致遨头，绝唱相娱嬉。

过溪亦何事，相送了不疑。

渠能缚禅律，因来数须眉。

我爱秦郎记，字压头陀碑。

月林只夜夜，人物自一时。

贤愚尽蚁封，来者吾得知。

敖陶孙

敖陶孙　凄其岁晚不胜乡国坟墓之情再得四篇赠宗之毋以示他人也

邻曲竟还往，岁除当餽分。

作我淡生活，小龙破密云。

天机亦良勤，错综合瘁芬。

松柏青始独，苕华黄已芸。

敖陶孙

敖陶孙　凄其岁晚不胜乡国坟墓之情再得四篇赠宗之毋以示他人也

重趼踏九州，一源贯九流。

岁晚天报子，兹楼敛其秋。

正西苍龙尾，下掉白鹭洲。

旁人为我叹，污渎横吞舟。

敖陶孙

敖陶孙　凄其岁晚不胜乡国坟墓之情再得四篇赠宗之毋以示他人也

红尘暗九衢，生白有我室。

山平拄笏颐，月满横琴膝。

三年蛮府掾，不愧纸尾笔。

梦从南海君，供我波罗蜜。

敖陶孙

敖陶孙　凄其岁晚不胜乡国坟墓之情再得四篇赠宗之毋以示他人也

昔我宦南海，宾友日击鲜。

今来重市归，掌肉分乌鸢。

旅食何足校，苦望双旌烟。

愿为墓户家，毋为地行仟。

敖陶孙

敖陶孙　乞炭於冯孔武再用前韵

君不见元光河决愁从臣，天子有诏皆负薪。

当时实炭知畿畚，下与鱼鳖争生人。

孰知木黔善制水，火出木尽全其真。

一朝入火纵粉骨，曲身得暖龙蛇伸。

成亏等作万世计，肯与胡僧推劫尘。

我欲诙谐与作传，上继毛颖追获麟。

日烧昆仑十挺指，惜哉黔也非吾亲。

穷朝破灶郁烟烬，青唇墨腕羞比邻。

谁能与致送暖势。坐使有脚歌阳春。

将军羔酒空作梦，十年未有今年贫。

敖陶孙

敖陶孙　前感兴一首

乌几学痴坐，吾炊何以晨。

了知诗自好，不兴甑相闻。

苍苍本空空，呜呼谁使然。

瓯窭知满篝，稍喜斗斛仁。

而我亦齐民，不贪后世贤。

腹无一雨温，百忧镇烧煎。

岿然一破灶，寒虫欲无年。

更欲辨名字，蟋蟀螽斯间。

书生谨守书，放步防疾颠。

虾蟆缘青冥，孤光恣吞吐。

於菟无角翼，为天守门户。

持此感物化，尧舜万万古。

冰蚕不知寒，蓼虫不知苦。

未知了身口，甘暖复几许。

高高化入台，下视多劫灰。

我欲轰雷车，老天怒不开。

死语无出路，六经圣所裁。

惟应蒯缑剑，日夕同归来。

敖陶孙

敖陶孙　清明日湖上晚步

一百五日苦多雨，二十四花能几风。

壮心欲与儿女竞，春事翻成寇盗空。

公私蛙合笙歌里，客主山张图画中。

作意后游仍独醉，西湖莫忘还来翁。

敖陶孙

敖陶孙　秋日杂兴

凉颸动空谷，振我庭树枝。

鲜劳忽颦蹙，颜色惨不怡。

节序一如此，明当戒裘衣。

寒虫劝机杼，敦迫不贷时。

汝意固可尚，我机坐无丝。

敖陶孙

敖陶孙　秋日杂兴

书气差小祥，夜气益以清。

林端动华彩，初月当我楹。

涧光若翻鹤，草露如栖萤。

揽衣一徙倚，肝鬲涵空明。

一室噤众籁，寂寥无人声。

落地忽堕瓦，忧心还独惊。

敖陶孙

敖陶孙　秋日杂兴

客从湘中来，问我手中松。

当时一雨根，翥霄作鸾龙。

子可爇我鼎，肪可泽我容。

松今已如此，而况种树翁。

寄声十八丈，法当理归筇。

敖陶孙

敖陶孙　秋日杂兴

阵云起西北，中原暗黄尘。

岂无匡时算，无路不得陈。

书生亦过计，夜夜占天文。

匣剑似识时，中宵哑然鸣。

我亦发悲歌，沾衣涕从横。

敖陶孙

敖陶孙　秋日杂兴

昨日尚絺綌，今日便衾帟。

在公不关白，故故出不测。

乡来三丈热，变灭在倏忽。

蓬根爽然醒，凉意满巾帻。

团扇岂辨此，羞涩谢陋质。

不必待秋来，理宜长弃掷。

敖陶孙

敖陶孙　上丁郎中

君家去天才三百，君身去天无尽五。

忽民泥功栈外山，尽是杜老思君路。

而今西了媚回塘，坐令猛士纡柔肠。

可能直下窥秦陇，翻作吴儿时世妆。

敖陶孙

敖陶孙　上丁郎中

仲章薛公十一鹤，季章李白诗百篇。

自我过都得地老，颇觉闽蜀堪同川，

今来划逢丁将军，秀杰万里来嶓岷。

箧中当自有行记，幸借天壁开嶙峋。

敖陶孙

敖陶孙　上闽帅范石湖五首

人物于今正眇然，欲从江表访先贤。

迩来耆旧无新语，谁使文章漫两川。

利器蚤能夸颖脱，偏师聊复制中权。

骚人有几登青竹，耐可同时欠执鞭。

敖陶孙

敖陶孙　上闽帅范石湖五首

今代论文更是非，赏音谁复得牙夔。

直从长庆成编日，便到先生晚岁时。

万马萧萧闲律令，孤峰隐隐出旌旗。

了知长短三千首，收拾馀师即我师。

敖陶孙

敖陶孙　上闽帅范石湖五首

丁年口伐真奇事，一代诗鸣不救贫。

大手欲推浯水颂，群酋曾折石湖巾。

乃今谢传还初志，其奈王阳是故人。

独有吾闽欠公句，诏书果起钓磻滨。

敖陶孙

敖陶孙　上闽帅范石湖五首

此行闽峤吾能数，行尽天南未了青。

莫倚看山韬墨本，要须入界挟图经。

西湖杨柳云生镜，东阜离支锦作屏。

欲吒翁冰乌石篆，请公作屋与新铭。

敖陶孙

敖陶孙　上闽帅范石湖五首

蚤知吴下多奇士，身许先生嫡子行。

他日略容追李杜，斯文何敢望班扬。

向来流水孤三奏，此去飞霞乞一翔。

牛铎调宫吾岂敢，嘘濡万一借声光。

敖陶孙

敖陶孙　上郑参政四十韵

吾闽天下选，人杰圣时蕃。

佐戴高前谍，承家裕后昆。

海六当剑立，洋屿焱鹏骞。

气色来回互，耆明有讨论。

蟠胸三万卷，落笔五千言。

地芥垂头拾，天瓢信手翻。

馀阴润桑梓，賸馥到兰荪。

白日骐驎坂，青春桃李园。

扬鬵方泽国，插羽已天阍。

伊昔昌能谏，于今弘独尊。

夙惊山有虎，已验鹿随幡。

带草书签丽，金华讲舌温。

履声仍独上，驿置愈争奔。

有客迷途甚，劳公倒屣烦。

请先陈失马，次第说投猿。

漳水头堪白，融峰泪几吞，

嵌崎辞故里，觚角见修门。

到递吴蚕宿，留交楚雁番。

忽通狂客刺，俄返独缧魂。

望禄蒲生节，随人柳折圈。

天高难发口，天高难发口，

地缩会移跟，一昨哄堂暇，

深知纳牖恩。印刓聊小靳，

縜束更能存。日者叨堂贴，

时哉会气元。敢言矜騕褭，

复自妒婵媛。末学应须授，

群经剩欲繙。恐因鱣发发，

复作兔爰爰。光范宽无燔。

天步曾留踨，皇心重改幡。

房奁非久秘，药笼会深掀。

豆栈能忘秣，樗材傥入抡。

略容偷廪稍，重议洗乾坤。

举邑多狺犬，深心寓祝貁。

老身难矍铄，疾眼久眵昏。

合浦珠无胫，丰城剑有痕。

事多惭蹇叔，议敢及臧孙。

馀日知安在，南村定北村。

敖陶孙

敖陶孙　寿通守赵寺丞

忠简公骑箕尾星，千古万古明天庭。

在天高庙足欢喜，敕使孙枝扶炳灵。

辍身仙班寄闲逸，阊阖正绕烟花出。

朝元冠剑妥未动，一笑明朝作人日。

汉家最重水衡丞，廪饩钱多上所能。

掌藏颁用渠式法，置之忽分淮股肱。

春风作意回焦土，黄池崎险尔如许。

区区鼠辈何足砾，此心本应僧伽祖。

甘泉酒作真珠红，和气已堕胡休中。

奋髯抵掌直细事，参佐同此祥冲融。

大江洸洸去无极，江南老人候舟色。

诸公归补父兄处，二十五城那得直。

海门短簿初来时，青衫恰辍惟烟姿。

兴来得句自推激，为公压倒崧高诗。

敖陶孙

敖陶孙　思古人

思古人，思古人，

古人皦皦若日月。我欲剖棺斩出古人心，

惟见苍苔漫白风。请陈古人心，

君勿骇客言。古人惟一真，

可使风俗皆还淳。杀鸡不及林宗，

炊黍不候庞公。雪中安道兴适尽，

坐上公荣樽已空。呼酒径劝君，

欲眠即遗客。嵇康巨源不为绝，

戴崇彭宣本相得。徐庶失老母，

密如玄德不能夺之臣。严陵薄宦情，

狎如文叔不能止客。包胥伍员不失其为友，

羊祜陆抗不害其为敌。我有蒸壶，

安事隐语。我但食韭，

安用多种。割肉元知方逆真，

拿金岂即刘叉勇。古人心事有如此，

何至颜色相媚奉。道衰舛仁义，

世乱生奸雄。君知臧否不挂口，

正虑匕首搇其换。我生恐无用，

我死知无闻。作书预与儿辈诀，

葬时定觅要离坟。

敖陶孙

敖陶孙　四月二十三日始设酒禁试东坡羹一本港春味真觉麴蘖中殊无寸功也食

今日忽感悟，闭门谢麴生。

未危却二孺，不战仇三彭。

掊击北海樽，哜量东坡羹。

尚恨薄滋味，未能免亏成。

我俗咽元和，默坐朝上京。

坐等梨枣熟，小试升天行。

敖陶孙

敖陶孙　四月二十三日始设酒禁试东坡羹一本港春味真觉麴蘖中殊无寸功也食

评诗要平淡，此语吾不然。

大千自有舌，何用长短篇，

谓是天送句，端正落我前。

旋闻口吻鸣，颇益心肠煎。

少陵耽句佳，欲以一死捐，

是中有真意，靖节差独贤。

敖陶孙

敖陶孙　四月二十三日始设酒禁试东坡羹一本港春味真觉麴蘖中殊无寸功也食

去夏苦多雨，势若无炎官，

今晨迫重午，香黍仍胶槃。

天机杳难测，人言亦多端。

祗今原田上，立苗未妨寒。

但愿含颖时，借日开迷漫。

蟪蛄尔何知，煦煦啼夜阑。

敖陶孙

敖陶孙　送安丰尉丁梦符归霅川因简之晦兄弟时寓崇川报因寺

世纷何豫人，直作走千里。

寒压破虎鞯，霜风杀淮苇。

能来得吾愿，连夜灯花喜。

矫矫将军力，一日破万纸。

填胸龙豹韬，政坐毛锥子。

区区寄人幕，谁访习鉴齿。

相见各挽须，士穷乃如此。

吾谋适不用，步到狼山趾。

荒村围海气，尖城如卧已。

幸当小盘旋，长袖为君起。

回首叫周郎，湟水面欲死。

往者城南杜，钿车凑流水。

胡然落此地，伴客歌快耳。

吾徒离阔好，见即裂其眦。

中年迫婚宦，官事漫不理。

关心且诗酒，瓮面拨寒蚁。

如闻董召南，犬鸡封石髓。

感君好兄弟，行当访虚址。

雍丘且忽念，将星落寒紫。

送归无好语，凉月挂鲸尾。

君行定过潘，茶鼎面曲几。

因这启三请，问酒所以止。

敖陶孙

敖陶孙　送别史友六首

中兴元老堂堂，诸孙玉质金相。

对殖毋忘嘉树，爱思犹及甘棠。

敖陶孙

敖陶孙　送别史友六首

诸君置膜外论，之子真个中人。

冀北何限千驷，东市初逢一麟。

敖陶孙

敖陶孙　送别史友六首

过淮读二山赋，举世识三槐家。

熊鱼等所欲者，兕虎敢叹非耶。

敖陶孙

敖陶孙　送别史友六首

烟霏巧湿行李，钟鼓初分去舟。

中有锦衣尚褧，旁看泥轼垂油。

敖陶孙

敖陶孙　送别史友六首

八堰三江良苦，十洲五峤能明。

归路未夸海市，还家且餍南烹。

敖陶孙

敖陶孙　送别史友六首

冶渚饯何颜德，虎溪送陶渊明。

诸人卿自卿法，今日吾用吾情。

敖陶孙

敖陶孙　送别张长官东归

劝君少留持一觞，三年一日才初长。

春风愔愔著桃李，露雨沃沃开麻桑。

道傍箫鼓莫凄咽，使君平生面如铁。

裁量渠是台阁具，坐使霜蹄困羁绁。

前生疮痏生潢池，手披腹摩随所医。

州家徵财使家督，灌输辇送无愆期。

诸郎自是丰年玉，谁能待荒学储谷。

虚名作崇谨勿近，介者得嫌同者俗。

舑庵先生室无邻，晚年得君情更亲。

常时问政有宽猛，独觉处世无缁磷。

何人幕府容疏懒，忆君高楼衣带缓。

朼来问讯池上鱼，一笑相看喜无算。

了知喜极还生愁，独自含情上小舟。

府中参佐足追送，坐念长江天际流。

还家且种监官枣，垂柳当门乐华皓。

诏书定起尹翁涂，珍重身名莫草草。

敖陶孙

敖陶孙　送舅氏行

迎面宾鸿去未多，揽祛官柳不胜拖。

还家定笑扊扅曲，上水初听歡乃歌。

浊酒过邻通问讯，青灯语夜惬平和。

机云也有谋东日，可解沧浪理钓蓑。

敖陶孙

敖陶孙　送林伯农还鹿角山

今我不乐游四方，夙昔已具浮海航。

十年点化鸥心性，一生正坐虎文章。

海山未必尽佳处，往与蜑子收渔粱。

梦中了了说吴楚，山川如掌今羊肠。

读书南邻索槟榔，原头污邪豚酒香。

何时摄衣上公堂，蛤蜊含浆鱼尾黄，

客从南来勤寄将。

敖陶孙

敖陶孙　送王楚材往湖州听读

短羽真成入彀游，小儒踪迹欲谁求。

非关古字诛扬子，自是诸生欠沈犹。

百计千方元薄命，双溪二水各宜秋。

此行试卜唐夫子，会向芹边问楚囚。

敖陶孙

敖陶孙　送王郎

车何由由方，草色欲无路。

晴川媚双燕，及此送将去。

若人天机深，奇服雅自与。

色漫无可锄，语妙时一吐。

相逢大江上，为我浣尘土。

后期岂前料，已作千岁语。

告归何草草，双水深雾雨。

稍闻父老旧，门户要渠补。

祗愁模楷地，与世作夸诩。

宁当去楼梯，闭置吾叔度。

翼翼吴齐门，大江流日夜。

别君虽咫尺，即是风牛马。

君才何如我，我拙犹肯借。

淮人买绣丝，布洲市如赭。

张皇十日饮，著公乔松下。

画工亦岂学，爱玩此粲者。

人情勿苦拒，舆马幸整暇。

向来三宿恋，取别万里驾。

想当双玉瓶，酣歌泪盈把。

缥缈鸿鹄去，吾甘老原野。

敖陶孙

敖陶孙　送行者妙淙往青龙谒陈七官人

三生同听寺楼钟，紧峭芒鞋任所从。

莫向华亭觅船子，赵州桥下有青龙。

敖陶孙

敖陶孙　送杨帅赴诏

谓公目光谢牛背，分视赤子未脱绷。

谓公足迹嗫龙尾，公守冻壁如痴蝇。

看公进退无一可，公欲自判何方凭。

迩来诏书下峻层，趣公入趁花底根。

腰龟杖节亦已了，持橐上雍须公能。

公言臣是江西狞，坐中十言九带枨。

满朝贵人面雪色，可忍一一为臣頳。

吉州城南水如渑，有蒌可丝鲂可罾。

书生说食涎已满，寄谢龙阙双觚棱。

祝融海王神最灵，胡能呵雾遮前程。

堂堂大舸截江去，天吴击鼓冯夷迎。

孰居其间为此争，东西欲夺公无情。

众生焦灼大火聚，公但抱宝眠清冷。

敖陶孙

敖陶孙　送袁度这挈家之任

神龙不池拘，威凤非笼驯。

自我交袁君，愁见地上人。

一官固儿嬉，君视真埃尘。

去如下鞲鹰，来即释峤云。

相从复几时，孰老西湖春。

门前乌桕花，颇怪乌来频。

问知八九雏，翅短青尚新。

感君携孥行，道路嗟良勤。

念子春秋学，当重博士茵，

胡为簿馀干，折腰五斗陈。

祭河先恶沲，小大则有伦。

细意事失墨，风列实要津。

赠言吾岂敢，辄献所食芹。

惟时风雨交，举涂潦理轮。

十年上饶路，梦中说悲辛。

黄泥漫塘坡，鸣黾舞渊沦。

赠子方竹筇，副以白伫巾。

筇方哧鬼蜮，巾白来祗神。

意气得人命，杯酒聊殷勤。

上马莫回头，慎忽愁我贫。

亦莫作怪事，祭灶通比邻。

敖陶孙

敖陶孙　送月上人住宝积寺

天竺应须老辨才，罗浮那得染尘埃。

试看出日朱明观，便是中天积翠台。

起废合归良匠手，安禅好住白云堆。

寄声旧日黄居士，九锁丹函请一开。

敖陶孙

敖陶孙　送霅川丁世卿宰舒之怀宁

长安乱叶舞征衣，独把新诗送吏师。

自古才名谙宦拙，迩来官事要儿痴。

敖陶孙

敖陶孙　送霅川丁世卿宰舒之怀宁

八公草木迎人处，三老风沙上水时。

直使边头行国宝，少年白面且经维。

敖陶孙

敖陶孙　题郁氏子床屏

歌舞教成王谢宅，百年华屋几人居。

岂无藤葛垂阴地，女转缫车儿读书。

敖陶孙

敖陶孙　体斋诗为梁溪冯季求作

口复不自主，来吟体斋诗。

三肃斋中人，问体安措辞。

体卑语近拘，体高语近欺。

耳目口鼻形，人各师其师。

要之天地间，当以一理推。

冯侯好史弟，一一清庙姿。

是家好谈道，脱略志与皮。

一堂春愔愔，诗礼相娱嬉。

但愧远客尘，涴子连理枝。

虽然参自诀，要知不磷缁。

我车得国工，分路有险夷。

君知鲁叟圣，妙在物不遗。

当其作春秋，一字如权锤。

越境惜赵盾，断谓此语非。

俗儒无已心，望道如隔纰。

闭门画圆方，用世多参差。

千载堪一咍，汝足未及巇。

冯郎顾我笑，坐久炉烟迟。

黄花粲墙东，青山转墙西。

吾言亦已费，须君浮一卮。

敖陶孙

敖陶孙　晚霁湖边独步

短短桃身尽著花，微风细雨响芦芽。

一晴眼底皆新的，蛱蝶成群聚浅沙。

敖陶孙

敖陶孙　为竹奴解嘲用山谷先生韵

通身有眼更无肠，好上舑庵师子床。

莫作绿衣颠倒想，班姬陈后两凄凉。

敖陶孙

敖陶孙　洗竹简诸公同赋

舍东修竹密如栉，一日洗净清风来。

脱巾解带坐寒碧，置觞露饮始此回。

平林远霭开图画，西望群山如过马。

诗翁意落帆影外，孤村结庐对潇洒。

百年奇事笑谈成，向来无此苍龙声。

闲身一笑直钱万，剜粉劖青留姓名。

敖陶孙

敖陶孙　小楼

只有书楼日日登，栏干东角每深凭。

一层已是悉无奈，想见仙人十二层。

敖陶孙

敖陶孙　小楼

泥滥花淹燕不归，轻阴时猎酒家旗。

无情最奈墙东格，正向愁时寂寂垂。

敖陶孙

敖陶孙　谢盖唏之饷笔用酬以古寿春石刻刚经

诗人贵笔精，如射得矢同。

有笔仍工书，如矢入毂中。

先从鼠乞须，次论腰到蜂。

平生竹林交，未数阮仲空。

住逢蔡邕书，三日清我胸。

还临晋贤帖，明眼搏赤熊。

规摹到晚唐，战手惊扬风。

兴来欲捉笔，趯若螽在蛩。

梦想诸葛诚，腰钱走江东，

霜气侵短褐，十日守兔踪。

故人知我乡，孤峰秃玉融。

遗到管城子，令补麟趾终。

骄豪始入手，廪如探奸雄。

窃拟专赏罚，爵之中书公。

何以报嘉惠，古寿碑色空。

字方兰亭逸，墨比头陀浓。

君家阅古脚，今日聊会逢。

更待黑蚍蜉，满纸昏花濛。

敖陶孙

敖陶孙　谢叶司理徐知县见贻之什

书生自是鑽简蠹，净业还从竹背来。

新诗细字行茂密，惊蛇起草盘蛟回。

是身政欠虎头画，望山气如还枥马。

悠然君子六千人，不受湘灵清泪洒。

竹林定交业已成，北窗读书吾伊声。

金鱼玉带不汝却，社中未厌山王名。

敖陶孙

敖陶孙　熊得自古英之近江舟子哗然此异徵也为之留皮皮与胆馀均所获以侈神

来黝者谁，佥曰熊与。

涉江乱流，实始逆予。

天畀敢违，俯取以荐。

维古英神。谓予汝眩。

有男不梦，有妃莫当。

居然两目，祝书若盲。

甚者痔下，取怒河伯。

医者色难，请谋诸药。

熊兮主方，我有玄囊。

清汝决眦，抜汝浊肠。

有如不信，剖肝自明。

宁我一死，以与众生。

拜神之休，率曹披啖。

尔爱其蹯，我爱其胆。

敖陶孙

敖陶孙　续薄薄酒

薄薄酒，胜斋蔬，粗粗布，胜无襦。

丑妻恶妾胜鳏孤。叱涂呵道驱高车，

何如醉归连臂行相扶。巍冠束带商唐虞，

何如北窗拥腹千爬梳。金樽瓦盆酒如一，

食芹关可无雕胡。名尧字孔要号呼，

百年蝼蚁同持墟。朝为卿相暮匹夫，

青黄蚤失沟中枯。锥利未必贤椎愚，

左圆右方徒区区。不如浊酒三杯对丑妇，

荆钗布裙相媚妩。

敖陶孙

敖陶孙　雪中陈孔章招饮

始秋我如京，褚中无所赍。

萧条方逆旅，败履手自提。

入门一曲几，尘暗乌皮低。

平生实有恃，壮气千虹蝩。

丈夫死则已，未互牛衣啼。

以兹悟生理，得殿庶可齐。

城中雪没靴，冻马不敢嘶。

病夫亦怕出，登楼去其梯。

故人知我贫，坐有一石韲。

招要过庐下，春风破馀凄。

老怀不胜酒，秩筵已如泥。

感君一寒语，醉乡强攀跻。

还归叱涂路，撑斤只杭梨。

我策三十六，第一捐町畦。

佩服今十年，墨化浙东西。

惟有三宿恋，弱念牵方闺。

常时过饭家，屋上瞻乌棲。

勿轻一壶酒，踏冻谁为携。

穷途见弟兄，感涕沾{角枼}觽。

世情尚酬答，人事多乖睽。

终焉愧闵嘿，夜卧三画脐。

何时接绸缪，门徨炊家鸡。

入舍更主客，愧无鹿门妻。

敖陶孙

敖陶孙　雪中对酒效昌黎体

雪乃雨之死，雨乃雪之生。

譬彼潮与水，同出而异情。

洑流或乱潮，冻雨或间雪。

达人於此时，着眼试分别，

等是天一生，而有生杀存。

所以古圣贤，谆谆畏乡原。

敖陶孙

敖陶孙　雁中箭词

南来羁鸿北方客，背负严霜飞不得。

日中命尽谢生手，一箭正中凌空翮。

一鸿中机百鸿惊。点空细字纷斜横。

力穷遭烹忍一死，可怜片影长孤征。

古人毕弋岂无意，登俎亦可无肉味。

至今暴殄及胎夭，杀气为妖满天地。

物生何至相吞屠，苍天变化还须臾。

坐殿忽作杜鹃去，行河岂意黄能趋。

人虫得丧无了日，客行感此泪横臆。

有弟落南今在亡，十年一字无消息。

冥鸿一来听祝辞，世间踏地皆危机。

菰蒲饱霜湖水满，见草为人汝当远。

敖陶孙

敖陶孙　夜坐

来雁无消息，寒蝉久寂寥。

鬓毛随日化，吾意得诗消。

楼影三更淡，天星几放摇。

眼中无长物，拄颊又明朝。

敖陶孙

敖陶孙　谒卫参政

顷年投诗卫左史，今年谒诗卫相公。

何方客子辟道路，诗卷长邀石浦风。

先生官职泥土如，万事尽付阿堵中。

天教权嬖表忠节，剑首一吷毫毛空。

祗今事业已如许，愿闻当时北归语。

面对手画真自知，十年绝口吾甚武。

谢安风流过王导，芙蓉王公窃其表。

从来雅志在东山，角巾不为筝歌老。

古人进雨退一尺，江草江花足自适。

功名时来不作难，雷动风行本无迹。

百姓相惊当历耳，三江五湖作疮痏。

百年天地变悠悠，长鑱老人泪如水。

侧傍湖脚澱山蓝，出见轻鸥已不凡。

颇闻琳琅塞门内，三笔六诗公所监。

何能撰杖阅诸子，看化著帽淹几晷。

朱衣目前空复愁，客有焦桐劳下指。

去家初无可葺墙，独抱遗经天一方。

石浦倘为苍生起，天衢日毂遥相望。

敖陶孙

敖陶孙　一日复一日

一日复一日，来如赴海波。

今晨我无粮，未卜晡夕过。

辛苦幸一饱，知复有明何。

平生实愚闇，虑浅忧则多。

雀鼠偷太仓，田野蜚螟蛾。

至尊尚旰食，边防望投戈。

我欲沥血诉，官府多谴呵。

进退羝触藩，屈郁鹏在罗。

壮心一不遂，六龙奄蹉跎。

所以忧世人，散发归岩阿。

长生傥可学，吾其驻义娥。

敖陶孙

敖陶孙　以入定大士太乙真人像送莞晦叔

真人与大士，兰菊而异芳。

坐卧得定力，铜眼铁脊梁。

是中有佳趣，山海个茫茫。

或时现神妙，尘迹生怪光。

云何得此本，有僧吴下狂。

饮酒不计斗，褚无一丝藏。

兴来高闭门，落笔如追亡。

走送舑庵室，洗心一炉香。

盘陀旃林阔，枕藉玉井凉。

蒙头帔衲古，遮眼经论长。

不知几陵谷，睡稳坐不僵。

君家定吉梦，二士相迎将。

辟除寒具油，静展垂中堂。

会当同一龛，寒泉荐空觞。

夜窗摇茶烟，驼褐依绳休。

杨枝洒寥闃，蔾杖辉森芒。

与君六根静，读书到虞唐。

敖陶孙

敖陶孙　永嘉魏秘校访仆萧寺且言出处甚详属与余同客昆山使人不能无怀魏支

了侯一榻悬千古，贱子何能望入府。

门前谁者高櫑具，甚口美髯方快睹。

裙衣新失大雪寺，告诉天吴烦拆补。

阴风立我铁户限，起到不供人笑侮。

迩来稍挫牙角勇，一见何知肺肝吐。

绘衣君欲试华虫，莺领吾方愧桑扈。

新篇直欲命蚤仆，寸舌宁当下齐虏。

已从雁荡歌贯休，更向乌江怜项羽。

遥知笔下卷波澜，乞与胸中洗尘土。

魏侯魏侯听我语，醉里江山迭兵主。

吴歌一声落青蒲，遮莫催归啼杜宇。

江南江北知何许，万水千山话僧庑。

因君永嘉说谢客，南海维摩堪泪雨。

榇前卜试鹹鹆舞，一共从渠较邹鲁。

敖陶孙

敖陶孙　用香字遗李恭叔

我无令君三日香，瘦鹤为躯龟作肠。

薄寒中人曳两縰，独吟猗那遗我将。

意从两脚万里回，政坐群儿相谤伤。

朼来一见老柱史，城郭落落岿灵光。

安得与君寿六龙，探借千岁背斗浆。

却乘斑虬访月窟，尽斫恶树无留藏。

天风泠泠吹佩环，洞视碧落豁四旁。

下方应奉正三入，闲置可怜青琐窗。

敖陶孙

敖陶孙　用韵谢竹主人陈元仰

热中褦襶令我汗，日暮佳人期不来。

陈郎揖人不下榻，青山白云唤得回。

手开二亩萧朗画，个里何妨击吾马。

食单得凉清可啜，毳褐分阴翠如洒。

摇金戛玉真天成，梦捣风前茶臼声。

一川窈窕荷万柄，野翁得此甘辞名。

敖陶孙

敖陶孙　有感一首

典衣沽美酒，铸金买艳歌。

青灯炯长夜，如此粲者何。

平生有廉蔺，方驾欲更过。

低颜儿女中，郁若鹰在罗。

酣望八极表，老泪如悬河。

诸儿颇嗤黠，见谓同一波。

相如混涤器，谢鲲困掷梭。

古来贤达人，细过非所科。

窃愿天子圣，朝廷半丘轲。

青春深农桑，东尽青齐阿。

坐今倡楼女，季弃黛黑螺。

下里羞阳春，中宫张云和。

我为太平人，短褐生橐驼。

醉魂招漫郎，或有石可磨。

敖陶孙

敖陶孙　与太常丞丁晦甫

负昔尝为李公客，坐觉金气肃东南。

鉤间棘句护帖妥，独立却视何巘巘。

此公行世有步里，十不五试惊愚凡。

尺书飞出岷峨西，每沐问讯相雕鑱。

向来思贤实微尚，梦濯杜老百花潭。

环英玉蕊媚初服，风日清美生妍酣。

直言李公似杜公，前者何愧后何惭。

今来划逢丁太常，目所未接心已甘。

孤标出林唳霜鹘，健论转海驱风帆。

张旜万里足骑壮，富公所说惟饥馋。

国中何自得吾兀，尊足乃为公所贪。

承郎曹司略清贵，龙鸾犠象劳所监。

工歌韶頀未敢请，前有琴瑟纷相参。

据梧枝策了自解，箭锋一语渠谁谙。

世间声利大苇箔，置身各自萦蚕蚕。

一闻解缚脱躯命，往往唶舌徒婀媕。

千人万人声一概，请听野老真常谈。

捐身大是守身橛，阅世当求出世衔。

君今气色日日上，岁晚能同弥勒龛。

敖陶孙

敖陶孙　袁同史丈令赋所欲醉皓堂诗以为后日数椽张本四老有袁谓乃其远祖云

黄云护灵芝，丈人非独醉。

萧然四鹤发，海鸟眩觞味。

古来闭关人，学道用其意。

滈池未返璧，政欠颓然睡。

仙苗足风露，中有熏心历。

支颐得一笑，刘郎已为帝。

乾坤重汤涤，奈何前星坠。

昂藏君家老，招唤作许事。

当筵就羽翼，颜色变韶穉。

出山云怡怡，还山云洩洩。

追思千载上，把酒足自慰。

君堂定果耳，或者楼阁气。

是间堪底用，万瓮盛醴齐。

阿戎气如虎，神手了一世。

政宜日无何，雪伫展鹄翅。

高吟紫芝曲，四老恐歨至。

敖陶孙

敖陶孙　月华道中

善财平明白下床，供君一钵曹溪香。

山中老卢至无恙，为我一洗醒而狂。

问君江行何所见，邂逅今朝识山面。

群峰变自不相知。洼者欲逃危欲献。

洼逃危献知奈何，小草还志元同科。

时来随喜出云雨，不来抱蔼休岩阿。

老人於山消底物，毕愿吒身仍吒骨。

接颐孤撑看未已，万马崩腾过倏忽。

贵人祗听宫门閕，何曾一叶吼冰滩。

转头便下贞阳峡，岭猿举臂招入还。

归来海上亦不恶，把酒持螯夸至乐。

明朝远碧望林峦，依旧朱栏照城郭。

敖陶孙

敖陶孙　再次徐先辈二首

浅闻惩阙漏，小学到凡将。

始制初龙遁，流风渐乌颺。

汔今缃帙富，益我手抄忙。

半世真书癖，衰年忽酒狂。

壮怀邀汗漫，奇服间庞凉。

身许义黄上，名卑崔蔡行。

知心屐几量，阙计木千章。

湖海堪流滞，陈刘略丧亡。

每思辞北阙，真欲老东墙。

度岭官憔悴，藏山计杳茫。

尚方何日舄，侍女几时香。

敛板予行役，怀铅子举场。

翅垂虽一眚，腹果自三长。

孰使多为累，还成少不扬。

忽惊投暗璧，曾是献明珰。

阅世肱三折，论文首一昂。

结欢惭季札，抗对敢元常。

它日联诗社，前羞李杜光。

敖陶孙

敖陶孙　再次徐先辈二首

身是韩康伯，名惭许子将。

居然屯泽闭，何得巽风颺。

忆昔求诗甚，端成刻烛忙。

出喉真自苦，舞手或成狂。

杨柳偏歌雨，蒲萄肯博凉。

群儿哀齿旧，诸武让颜行。

禹穴鱼对陈，天门虎豹章。

阴符空独佩，秘论未应亡。

是筑扬雄宅，谁窥扬雄宅，

谁窥宋玉墙。乡英殊磊磊，

俗物自茫茫。祓厉三精剑，

宁神百蕴香。诺交那复社，

取醉莫论场。高节看徐穉，

妍词伏仲长。泥蟠虽汩汰，

韝掣会飞扬。列屋多齐赵，

华榱间璧珰。从渠夸富艳，

试与校代昂。丘喙徒三尺，

公才可百常。素交风雨尽，

雪涕鲁灵光。

敖陶孙

敖陶孙　再赋薄薄酒

薄薄酒，全吾天。丑丑妇，引吾年。

败缯粗布形骸便。辛勤著书塞屋椽，

何如郭外二顷桑麻田，折腰敛板高鸢肩，

何如方床八尺供横眠。左为剑鋩右鼎耳，

劝君却步行相先。斗量明珠埒编钱，

郿坞未就脐已燃。十眉间坐争连蜎，

绝缨灭烛薰腥膻。农家丑妇眉半栉，

白头惟有夫婿怜。劝君酒薄君勿嗔，

尚方赐尊能杀人。力微覆餸有明诫，

食鲑三九元非贫。酒不薄，人自薄。

妻不恶，人自恶。不如浊酒三杯呼丑妇，

共作原头赛神舞。

敖陶孙

敖陶孙　再简林子夫

糟丘酒无时，释黰云涛翻。

前身阮步兵，搜句急追奔。

诗清酒更冽，自扣玻璃盆。

缅怀君家翁，满怀蟠虞轩。

职当调九鼎，小却护北门。

胸中补衮线，岂但民瘼痊。

胡为坐海山，揖客通寒温。

边庭失细大，益我愁思繁。

今君富文采，色正语不喧。

念我死尘壒，妙语为返魂。

班班古罍洗，一笑三家村。

敖陶孙

敖陶孙　再用晨吐字寄潘德久

舍人宾日姿，起居庭燎晨，

岂惟瑞朝廷，荐绅目多闻。

就如田甲謿，死灰果不然。

那知硕果剥，中有一念仁。

稽古得微酬，櫑具峨进贤。

琴为悲风弹，茶必活水煎。

平生转庵诗，小当寿千年。

忽闻朔方骚，更欲腰黄间。

向来扑朔豪，日者今华颠。

敖陶孙

敖陶孙　再用晨吐字寄潘德久

下客时觇君，东茵阳醉吐。

万事君不理，传声拒开户。

虽然臭味合，更觉心貌古。

书雠峄山枣，羹舋首阳苦。

坐令府西门，平兴说二许。

君当我兴台，银艾心已灰。

尚有西山缘，共待石髓开。

神仙觉易与，诗句端难裁。

却后五百年，化鹤吾独来。

敖陶孙

敖陶孙　再用韵酬陈秘校来击楫清中原之志故中间多及之

海中老蜃嘘楼阁，局促鶢鶋鲁东泊。

忍能杯视九云梦，戢戢鱼头沸相灂。

涛江亭东识君面，再见白也天鹏作。

雄辞已褫壮士气，穷发天骄堪面缚。

我家荆楚起孤剑，奋身多自青油幕。

南迁闽峤已三世，土风正坐儒冠错。

尚当拂磨十丈崖，刻颂欲将文字吒。

今君精悍喜谈兵，指画鱼丽分鹳鹤。

会当平敌走行在，金印皇皇看手攫。

不应从我学诗句，格律牵缠纷纆索。

世间冷暖逐处年，火井自温冰井涸。

论诗说剑亦奇事，愧乏三杯浇索寞。

誓将并敌起三关，不作群狐狂镇恶。

齐纨理缟我山东，指日戎车会于泺。

敖陶孙

敖陶孙　赠玻璃僧慧观长老

千年观一如，三日客同居。

祗道清淮近，乌知浊世疏。

地穷初限橘，水富巧藏鱼。

排闼风烟入，观心视听虚。

饭香鸦闯户，茶孰水鸣除。

潮载支祁愤，天关禹贡书。

磬材徵古在，石蕝表凶馀。

董杏通邻堵，秦瓜过满车。

游方孤雁去，问法翠屏舒。

何日荆溪道，诛蓬对结庐。

敖陶孙

敖陶孙　赠得一禅师

旧时典正父，今日一浮屠。

四海谁知己，三更忽撚须。

空山吼狮子，暗壁缚於菟。

何日当吾眼，藜休淡尔舑。

敖陶孙

敖陶孙　赠龟山慧海长老

向来缚虎正死急，今日看牛无可鞭。

我提审定之两印，十年勘尽诸方禅。

浙东西山好僧相，头目静如秋水莲。

试令回眼参壁观，掣顿已作猕猴颠。

平生棒喝不作用，何者可毒舑翁拳。

龟山爬沙吸淮海，上有蜀客蹲共颠。

石颅铁脊踞牙齿，老龟无力供回旋。

自言小来会鬼窟，木客对诵明月篇。

山中白石足朝饭，无语可对蹲鸱前。

一行乃得命大谬，万事瓦裂今萧然。

祗念竿木事游戏，铁胎五百成拘牵。

至人无心变到我，顾念尘脚相摩湔。

是身如云即虚幻，安要包里争鲜妍。

尔来舑翁颇狡狯，随风转柂忘洄沿。

都梁要药竟何有，杖头挑得枯藤仟。

高堂暗坐触蝙蝠，放光时有阶头砖。

了无一法可酬难，蒲团禅板久已捐。

山空月明礱石员，百围老干行参天。

何当断手释椎鉴，与师共泛荆溪船。

敖陶孙

敖陶孙　赠缙云陈志仲主簿楚语一篇

若有人兮江之皋，搴珠树兮纫落毛。

既轻举以无睐，众流磨磨兮汩独与吾相遭。

余惧夫人之仙幻兮，指逵术以要之。

忽改容而善步兮，纷还折之得宜。

斥姬满这荒淫兮，服尧禹之所趋，

载神鼎以自随兮，出夔魍以惊愚。

予虑夫参重以贾踣兮，曰此耿耿之故也。

闵一世之滔滔兮，谓彼不吾即而吾亦为此惧也。

岁贸贸其婉晚兮，天浩浩其雨霜。

反而顾余兮，被发内狂。

前九疑之丧道兮，后渭漣之无梁。

微夫子之亢衡兮，几人鬼这披攘。

望兔迹之咫尺兮，仡驰鹜之坚强。

车轧轧其相摩，肩促促其相望。

欲抽惊讶而改错兮，虑夫子这我惩。

忽风后其降予兮，天老字予以嘉名。

独怦怦其不自得兮，泪流轼之纵横。

幸哀其中道这离立兮，若示之以正通。

纵世人这不吾与兮，吾将卒以自明。

敖陶孙

敖陶孙　赠墨工陈伯升

古墨法变今百年，雪斋乃能幻神药。

杜刈肤清卫玠神，眼明再见老陈作。

墨如人意随短长，用这不尽渠解笑。

须君笔端驭龙蛇，他日始信入木妙。

敖陶孙

敖陶孙　赠英德风和尚

风师风狂无是处，文采成龙或成虎。

向来打橛钉虚空，今日入山还削锯。

晴窗洗出烟岩秋，休嗟李广不封侯。

见说行年今在坎，老慵且作囚山囚。

敖陶孙

敖陶孙　张连鲁仲本蜀人从其先宦岭表仅五六十年矣为言广州城内有桧奇古甚

毫州仙桧聃翁玩，西湖老桧陈朝馀。

区区草木定何意，多生要傍斋房居。

吾行东广足已劬，两年才到安期蒲。

菩提叶老还书蠹，波罗子重空悬壶。

地荒了不快人意，照耀南海何能无。

迩来划见张公子，火云肉山炼心水。

搜奇访古偶及这，破笑劳君相指似。

门前罄折得堵宫，诸天龙神俱俨容。

左呵右禁防所夺，上帝遗我驷玉龙。

问从张公得明证，指画桧身分四印。

嗟哉此老亦不逢，生世适当唐晚闰。

天回地转逢今兹，霸战王争了不知。

试看左纽足奇怪，虎胫骨贯龙鳞皮。

霜枝雪干如相偶，老大商山馀四叟。

年深几惯雷霆争，夜定一从牛兕走。

道形天貌吾何心，晚岁聊依清磬音。

忽然空中闻款綮，指李丈人勤远临。

更传坡仙曾设供，甘露缀枝如泼汞。

桃源事吒五柳翁，后世请将吾语用。

敖陶孙

敖陶孙　至日记见简辅汉卿二首

满窗晴旭散轻埃，报答生成只酒杯。

篇什正须今日用，岁时偏傍俗人来。

轻舠上藕泥初拭，小巷争鱼臭不开。

试作横竿权土炭，隐从夜半候阳回。

敖陶孙

敖陶孙　至日记见简辅汉卿二首

枕上吟哦安意好，新诗自觉鬼神扶。

遥传旧岁无多子，皆试新衣是早图。

天下自须胡伯始，江东只在管夷吾。

乡山此际当治麦，误矣为文傚两都。

敖陶孙

敖陶孙　中夜叹

舑庵胸中空瀋落，正尔有愁无处著。

比来有酒三扪膺，突兀又似堆衡霍。

道边俗子略满眼，举扇障尘不容却。

正如白日杀快雠，草草九衢面皆恶。

不应叔末尽鬼魅，世道如此我何乐。

獐头鼠目动侮人，貌敬逡巡背轻薄。

其馀边幅辍周孔，汝身无苦何遭缚。

中原干戈六十载，八陵玉座尘漠漠。

假君无力堪汛扫，渠可忘忧置恢拓。

屯田边壘差易事，三十馀年束高阁。

呜呼吾君至仁厚，一言罢行水赴壑。

雷塘勺陂可复请，专创一司足经略。

牛犁居屋旋填补，虎士编氓间参错。

聊城指日下鲁奇，祁连刻期开卫幕。

行之十年倘未效，臣头请膏斩马锷。

奈何诸人忍奈事，天保正用初无作。

居然判道君北海，不复追随我西洛。

墨池到了须榡鼻。茶瓯小缓支铛脚。

儒生寂寞守太玄，共尽同归一丘壑。

敖陶孙

敖陶孙　竹间新辟一地可坐十客用前韵刻竹上

竹君得姓起何代，渭川鼻祖兹云来。

主人好事富千埒。日报平安知几回。

平生好山仍好画，意匠经营学盘马。

别裁斗地规摩围，自汲清池行播洒。

一杯寿君三径成，请君静听风来声。

醉眠煮得石根烂，以次平章身与名。

敖陶孙

敖陶孙　杼山阁诗

摄身上诸峰，我无千手目。

神交庶子泉，梦老王官谷。

平生林壑趣，鱼鸟即往复。

杼山落何许，面势工投伏。

故人郊居赋，雌霓从众读。

大声嗑黄华，令德猗绿竹。

永言乘樏叟，会计踵纳麓。

方尊读书倚，肯效舞经祝。

幸当草木近，安事筵篿卜。

颜公况华扁，江令有馀馥。

骞掀鹏抟海，夭矫龙起际。

於焉峙横阁，渠是伯夷筑。

何年黄金弹，鸡狗随蹋踘。

还持挥蝇扇，静对振鹭瀑。

前山入手版，后水激帽屋。

风声逐孙登，星采向荀叔。

谁能治西曹，束带望赐沐。

清客班杂坐，动处草皆蓼。

乾坤磨旋蚁，身世蕉覆鹿。

异时留岘首，羊公难讳独。

敖陶孙

敖陶孙　子客昆山得荐严荐严长老时道人散朗开远不交人事心甚敬之今来海上

平生庾公尘，可涴通州泥。

朼来海门上，日瘦气惨凄。

春风有相导，佚我以闼闺。

前身定闻法，梦作三生猊。

悟公痴钝禅，迎客忽虎溪。

招要得半席，纸帐春缯绨。

东轩养苍云，大似开昔迷。

计程南山北，托宿东院西。

绝怜维摩休，而置法喜妻。

是身於虚空，了不碍角圭。

四大师本无，客亦何所携。

颇闻弁山隅，髯松人儿啼。

山神喝连声，已受三十篦。

岂知沩山牛，未脱靶与犁。

去来同一云，未觉道理睽。

幸忽使竹归，留与老凤棲。

鉴齿恐无对，后期当噬脐。

敖陶孙

敖陶孙　自笑

抱瓮终焉与世迷，斩轮久矣叹吾衰。

江南未必无佳士，海内何由得二儿。

不共施梁争折角，却思陶谢与同时。

歌成未免傍人笑，农马虽专技已卑。

敖陶孙

敖陶孙　醉歌

得让酿法乃尔佳，连引数杯极口夸。

须臾忘物亦忘我，是非荣辱不可加。

儿童相随拍掌笑，阿翁醉也扶归家。

平生故人赵半刺，遗骑折送园中花。

饮酒不待劝，夜如何其月欲斜。

倒著接{上四下离}自起舞，笛声趁拍鼓三挝。

陶陶兀兀意有得，小姬在傍双髻丫。

驱令磨墨具氏笔，满幅大草飞龙蛇。

妇云汝醉当止矣，明日酒醒不愧耶。







卷3

敖陶孙

敖陶孙　醉歌赠邹孝忠

老邹草檄如吹律，能令阴谷回阳春。

手提赤心献天了，布衫麻鞋惊市人。

戈船上嘘五里雾，诏发内府捐金银。

进贤冠者不好武，归来结屋看涛云。

却回孤愤与江浪，气压千人万人将。

或时饮就夷门屠，亦有挝掺渔阳唱。

埋名袖手君得辞，行宫今在江这湄。

高帝游魂正思沛，太王有道聊居岐。

一杯属君当起无，能令公喜令公怒。

捽摩青山斩两虎，搜搅中流鹅鹳语。

平生未受哙等伍，图中襧鄂尔如许。

六十小劫胡运去，老上单于公手取。

敖陶孙

敖陶孙　醉归

夜深霜月冷侵肤，醉饮归来得自娱。

雾气水光同浩渺，误看田野作江湖。





