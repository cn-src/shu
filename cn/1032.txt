全宋诗：贺铸
　贺铸　罢官有期怀寄历阳朋好
　贺铸　宝应野泊
　贺铸　北园初夏
　贺铸　汴渠夜泊示毕绍彦祖
　贺铸　汴上留别李智父
　贺铸　汴上有怀李易初
　贺铸　汴下晚归
　贺铸　变竹枝词九首之八
　贺铸　变竹枝词九首之二
　贺铸　变竹枝词九首之九
　贺铸　变竹枝词九首之六
　贺铸　变竹枝词九首之七
　贺铸　变竹枝词九首之三
　贺铸　变竹枝词九首之四
　贺铸　变竹枝词九首之五
　贺铸　变竹枝词九首之一
　贺铸　别王銍性之
　贺铸　丙寅舟次宋城作
　贺铸　病告中答王鍂见招
　贺铸　病後登快哉亭
　贺铸　病暑
　贺铸　泊舟永城寄京都朋游
　贺铸　补感寓诗
　贺铸　部兵之秋丘道中怀寄彭城社友
　贺铸　曹永州哀词
　贺铸　长安在何许二首之二
　贺铸　长安在何许二首之一
　贺铸　陈留道中
　贺铸　陈留南城马上简李公年
　贺铸　成安道中怀寄冯惟逸
　贺铸　呈李之仪
　贺铸　酬别道师许自然
　贺铸　酬别法云彦上人
　贺铸　酬别盱眙杜舆
　贺铸　酬别曾忱
　贺铸　酬桂林从叔
　贺铸　酬宗室令率惠墨
　贺铸　初见白发示内
　贺铸　除夜叹
　贺铸　春怀
　贺铸　春怀有寄代同行作
　贺铸　春书
　贺铸　春晚楼上
　贺铸　春行
　贺铸　春夜对月
　贺铸　辞酒
　贺铸　此日足可惜
　贺铸　丛台歌
　贺铸　答陈传道
　贺铸　答陈传道五首之二
　贺铸　答陈传道五首之三
　贺铸　答陈传道五首之四
　贺铸　答陈传道五首之五
　贺铸　答陈传道五首之一
　贺铸　答杜仲观登丛台见寄
　贺铸　答靳生
　贺铸　答僧讷
　贺铸　答孙休兼简清凉和上人二首之二
　贺铸　答孙休兼简清凉和上人二首之一
　贺铸　答王文举
　贺铸　答王拙见寄：王字闲叟
　贺铸　答许景亮
　贺铸　答致仕吴朝请潜登黄鹤楼见招
　贺铸　待晓朝谒天庆作
　贺铸　丹阳客舍示曾纡公衮
　贺铸　得周元翁蕲春道中书
　贺铸　登海陵齐云楼
　贺铸　登黄鹤楼怀古兼寄潘豳老昆仲
　贺铸　登黄楼有怀苏眉山
　贺铸　登快哉亭有属
　贺铸　登如方山
　贺铸　登头陀寺峰顶庵
　贺铸　登乌江宝泉寺南山望金陵作
　贺铸　登乌江泊子冈怀潘景仁
　贺铸　登兴国寺楼
　贺铸　调北邻刘生
　贺铸　东城马上
　贺铸　东城送客马上
　贺铸　东华马上怀寄清凉和公兼简社中王拙居士
　贺铸　东畿舟居阻雪怀寄二三知旧三首之二
　贺铸　东畿舟居阻雪怀寄二三知旧三首之三
　贺铸　东畿舟居阻雪怀寄二三知旧三首之一
　贺铸　东平周村驿观临川吴公题
　贺铸　冬夜怀寄周文清郭天辅
　贺铸　冬夜寓直
　贺铸　斗岘山马上
　贺铸　读李益诗
　贺铸　度黄叶岭怀寄清凉白云庵
　贺铸　渡冷水涧投宿万岁岭
　贺铸　对酒
　贺铸　二月二日席上赋
　贺铸　方明古免丧西上山阴贺铸方回以诗送行非敢赠言聊书美志
　贺铸　访金陵王闲叟不遇留别
　贺铸　访周沆郭忱
　贺铸　放舟通津门外作
　贺铸　放舟下江留寄王元胥
　贺铸　飞鸿亭
　贺铸　赋得枕上闻雁
　贺铸　感庭枣
　贺铸　感兴六首
　贺铸　高望道中
　贺铸　高邮舟居对雪
　贺铸　故邺
　贺铸　冠氏寺居书怀
　贺铸　冠氏县斋书事寄滏阳朋游
　贺铸　广津门东马上
　贺铸　广陵山光寺夜集留别黄材昆仲
　贺铸　广陵茱萸湾晚泊
　贺铸　广四愁寄李譵
　贺铸　龟山晚泊
　贺铸　过曹氏园马上作
　贺铸　过鼌掾端智
　贺铸　过澶魏被水民居二首之二
　贺铸　过澶魏被水民居二首之一
　贺铸　海陵书事
　贺铸　海陵西楼寓目
　贺铸　海陵喜雨
　贺铸　邯郸郡楼晚望
　贺铸　寒宵叹
　贺铸　和别清凉和上人
　贺铸　和邠老郎官湖怀古五首
　贺铸　和陈传道秋日十咏之八秋兴
　贺铸　和陈传道秋日十咏之二秋晴
　贺铸　和陈传道秋日十咏之九秋燕
　贺铸　和陈传道秋日十咏之六秋风
　贺铸　和陈传道秋日十咏之七秋望
　贺铸　和陈传道秋日十咏之三秋夜
　贺铸　和陈传道秋日十咏之十秋蝇
　贺铸　和陈传道秋日十咏之四秋晓
　贺铸　和陈传道秋日十咏之五秋月
　贺铸　和陈传道秋日十咏之一秋雨
　贺铸　和崔若拙四时田家词四首之二
　贺铸　和崔若拙四时田家词四首之三
　贺铸　和崔若拙四时田家词四首之四
　贺铸　和崔若拙四时田家词四首之一
　贺铸　和答郑郎中见寄
　贺铸　和杜仲观青字诗二首之二
　贺铸　和杜仲观青字诗二首之一丙寅四月京师赋
　贺铸　和潘豳老汉上属目
　贺铸　和彭城王生悼歌人盼盼
　贺铸　和钱德循古意二首之二
　贺铸　和钱德循古意二首之一
　贺铸　和钱德循书怀
　贺铸　和钱适德循寓怀二首
　贺铸　和人伤春
　贺铸　和人游白云庄二首之二
　贺铸　和人游白云庄二首之一
　贺铸　和题毗陵荐福寺红梅
　贺铸　和田录事君义咏雪
　贺铸　和田录事新燕
　贺铸　和同行潘生悒悒悠悠二首之二
　贺铸　和同行潘生悒悒悠悠二首之一
　贺铸　和王文举别馆初夏
　贺铸　和王文举玉台体
　贺铸　和吴达夫见过留题
　贺铸　和张谋父游石佛山观魏太武书
　贺铸　怀寄宝寇元弼
　贺铸　怀寄寇元弼王文举十首之八招元弼
　贺铸　怀寄寇元弼王文举十首之二过碧芦轩
　贺铸　怀寄寇元弼王文举十首之九招文举
　贺铸　怀寄寇元弼王文举十首之六登黄楼
　贺铸　怀寄寇元弼王文举十首之七局中归
　贺铸　怀寄寇元弼王文举十首之三出小市门
　贺铸　怀寄寇元弼王文举十首之十赋後诗
　贺铸　怀寄寇元弼王文举十首之四登飞鸿亭
　贺铸　怀寄寇元弼王文举十首之五游百步洪
　贺铸　怀寄寇元弼王文举十首之一初别後
　贺铸　怀寄潘孝本兼简其子言
　贺铸　怀寄彭城朋好十首之八王七
　贺铸　怀寄彭城朋好十首之二张大
　贺铸　怀寄彭城朋好十首之九寇十一
　贺铸　怀寄彭城朋好十首之六陈二
　贺铸　怀寄彭城朋好十首之七王十三
　贺铸　怀寄彭城朋好十首之三刘四
　贺铸　怀寄彭城朋好十首之十王三
　贺铸　怀寄彭城朋好十首之四张十七
　贺铸　怀寄彭城朋好十首之五董大
　贺铸　怀寄彭城朋好十首之一庚午九月历阳赋。寇三
　贺铸　怀寄清凉和上人二首之二
　贺铸　怀寄清凉和上人二首之一
　贺铸　怀寄周元翁十首
　贺铸　怀寄周元翁十首之
　贺铸　黄埭魏氏见江亭
　贺铸　黄鹤楼
　贺铸　黄楼歌
　贺铸　黄山席上别当涂僚友
　贺铸　寄别秦观少游
　贺铸　寄别僧芝
　贺铸　寄杜邯郸
　贺铸　寄杜仲观
　贺铸　寄汉阳赵尉沔
　贺铸　寄金陵仓官赵令毣通直
　贺铸　寄金陵和上人
　贺铸　寄李赵二友生
　贺铸　寄墨代书赠杨时
　贺铸　寄清凉和上人二首之二
　贺铸　寄清凉和上人二首之一
　贺铸　寄题狄丘李伟官舍东斋
　贺铸　寄题栗亭县名嘉亭
　贺铸　寄题泉南陈氏步云亭
　贺铸　寄题盱眙杜子师东山草堂
　贺铸　寄题浔阳周氏濂溪草堂
　贺铸　寄王岐
　贺铸　寄武昌方令临李尉援兼简黄冈二潘昆仲
　贺铸　寄兴化黄主簿杞
　贺铸　寄有捷上人
　贺铸　寄周文清
　贺铸　江南曲
　贺铸　江夏八咏
　贺铸　江夏八咏之二右灵竹寺
　贺铸　江夏八咏之六右赵佗石
　贺铸　江夏八咏之七右石镜亭
　贺铸　江夏八咏之三右祖贯墓铭
　贺铸　江夏八咏之四右舒元舆榜
　贺铸　江夏八咏之五奇章亭
　贺铸　江夏八咏之一右磨剑池
　贺铸　江夏秋怀三首之二
　贺铸　江夏秋怀三首之三
　贺铸　江夏秋怀三首之一
　贺铸　江夏寓兴二首之二
　贺铸　江夏寓兴二首之一
　贺铸　江行写望
　贺铸　将发彭城作
　贺铸　将发永城留题李氏斋壁
　贺铸　将发永城题陈伯隽蒙轩
　贺铸　金堤客舍望南乐城
　贺铸　金陵怀寄历阳王掾
　贺铸　金山化成阁望焦山作
　贺铸　金山夜集招米芾元章不至作
　贺铸　金山游
　贺铸　京居春日遣怀
　贺铸　京居感兴
　贺铸　京居感兴五首
　贺铸　京居暮春感兴二首之二
　贺铸　京居暮春感兴二首之一
　贺铸　九日答张谋父见招
　贺铸　九日登戏马台
　贺铸　九日怀京都旧游
　贺铸　九日寄维扬刘明仲
　贺铸　九日雨中作
　贺铸　九日张谋父席上
　贺铸　九月十日寄潘邠老
　贺铸　久病寄二三亲友
　贺铸　局中归
　贺铸　客有携寇莱公真挂于驿舍傍题云今作閰罗王概然有作
　贺铸　苦竹村南马上
　贺铸　快哉亭
　贺铸　快哉亭朝暮寓目二首之二
　贺铸　快哉亭朝暮寓目二首之一
　贺铸　郎官湖
　贺铸　老鹤叹
　贺铸　老槐
　贺铸　离冠氏道中
　贺铸　李固道中怀寄杜邯郸
　贺铸　李氏池上
　贺铸　历阳姥矶下马上有怀京都游好
　贺铸　历阳十咏之八百福寺
　贺铸　历阳十咏之二鸡笼山
　贺铸　历阳十咏之九桃花坞
　贺铸　历阳十咏之六天门山
　贺铸　历阳十咏之七采石矶
　贺铸　历阳十咏之三濡须坞
　贺铸　历阳十咏之十平痾汤
　贺铸　历阳十咏之四遏胡城
　贺铸　历阳十咏之五当利港
　贺铸　历阳十咏之一厤湖
　贺铸　烈洲守风
　贺铸　临汴亭送客还马上作
　贺铸　留别道士许自然
　贺铸　留别龟山白禅老兼简杨居士介
　贺铸　留别寇定
　贺铸　留别米雍丘二首之二
　贺铸　留别米雍丘二首之一
　贺铸　留别僧讷
　贺铸　留别僧永
　贺铸　留别田昼
　贺铸　留别王景通二首之二
　贺铸　留别王景通二首之一
　贺铸　留别王闲叟
　贺铸　留别王掾元胥
　贺铸　留别彦上人
　贺铸　留别张白云谋父
　贺铸　留侯庙下作
　贺铸　留题左顾亭二首之二
　贺铸　留题左顾亭二首之一
　贺铸　马上重经旧游六言：丙寅三月京师赋
　贺铸　茅塘马上
　贺铸　卯醉口号
　贺铸　梅华寄清凉和上人
　贺铸　梦後闻蛩
　贺铸　梦游金陵设堂故基
　贺铸　暮投葛墟马上
　贺铸　内翰出龙眠居士写真图
　贺铸　南楼歌送武昌慎太守还朝
　贺铸　拟鲍溶寒宵叹
　贺铸　拟刘孝胜咏安仁得果
　贺铸　拟南梁慧偘法师独杵捣衣
　贺铸　拟阮步兵夜中不能寐
　贺铸　拟王少伯新兴
　贺铸　拟温飞卿
　贺铸　潘豳老出十数诗皆有怀苏儋州者因赋二首之二
　贺铸　潘豳老出十数诗皆有怀苏儋州者因赋二首之一
　贺铸　潘豳老以长篇求假吾书以副本送之
　贺铸　烹鸡叹
　贺铸　彭城三咏之二斩蛇泽歌
　贺铸　彭城三咏之三歌风台词
　贺铸　彭城三咏之一戏马台歌
　贺铸　平野堂重送江茂宗
　贺铸　迁家历阳江行夜泊黄泥潭怀寄冯善渊
　贺铸　钱塘海潮
　贺铸　秦淮官柳二首之二
　贺铸　秦淮官柳二首之一
　贺铸　秦淮夜泊
　贺铸　清明病中
　贺铸　清燕堂
　贺铸　秋风登城楼
　贺铸　秋怀二首之二
　贺铸　秋怀二首之一
　贺铸　秋江晚望
　贺铸　秋衣闻雨晨兴偶书
　贺铸　人生七十稀
　贺铸　壬申上元有怀金陵旧游
　贺铸　三鸟咏之二竹鸡词
　贺铸　三鸟咏之三子规行
　贺铸　三鸟咏之一提壶引
　贺铸　三山
　贺铸　三月二十日游南台
　贺铸　僧居对雨二首之二
　贺铸　僧居对雨二首之一
　贺铸　上巳後一日登快哉亭作
　贺铸　上巳晚泊龟山作
　贺铸　上巳有怀金明池游赏
　贺铸　食芡实作
　贺铸　食鲥鱼
　贺铸　示王泌
　贺铸　书国志陈登事後
　贺铸　暑夜
　贺铸　送毕平仲西上
　贺铸　送毕彦祖先之京师
　贺铸　送表侄赵子亿之官沧州兼简通守李延宁
　贺铸　送陈传道摄官双沟
　贺铸　送陈传道摄双沟戍商税
　贺铸　送陈传道之官下邳
　贺铸　送鄂州刑狱掾王懋元功罢官还海陵兼简金陵和上人
　贺铸　送方安行之官高密令
　贺铸　送海陵周太守邠受代还朝
　贺铸　送汉阳刑狱掾邹永年解官归养
　贺铸　送何安中之官新安录事
　贺铸　送江与京归山阳
　贺铸　送金坛慎令瓛
　贺铸　送寇元弼王文举
　贺铸　送李易初还汶阳
　贺铸　送李主簿夷行之官河阴四首
　贺铸　送李宗古录事谢病南归
　贺铸　送历阳潘司户瑶移令归东鲁
　贺铸　送潘景仁之官岭外兼寄桂林从叔
　贺铸　送彭城周主簿建中移黄县令
　贺铸　送蒲圻陈主簿彦升归越
　贺铸　送人朝飨裕陵
　贺铸　送僧法印志因西游京师
　贺铸　送僧法印智因西上
　贺铸　送僧云还吴兴
　贺铸　送时适归彭城兼寄王会之并张白云
　贺铸　送王安节赴武康尉
　贺铸　送王西枢出镇郑圃八首之八
　贺铸　送王西枢出镇郑圃八首之二
　贺铸　送王西枢出镇郑圃八首之六
　贺铸　送王西枢出镇郑圃八首之七
　贺铸　送王西枢出镇郑圃八首之三
　贺铸　送王西枢出镇郑圃八首之四
　贺铸　送王西枢出镇郑圃八首之五
　贺铸　送王西枢出镇郑圃八首之一
　贺铸　送武桓之安阳
　贺铸　送武庠归隐终南
　贺铸　送咸宁陈令完夫移官吴郡
　贺铸　送张商老西上
　贺铸　送张师常之官南雄
　贺铸　送章邦杰移家余杭包家山
　贺铸　送赵令畤之官陈州兼简周文清
　贺铸　送周开祖出守鄱阳
　贺铸　送周寿元翁西上
　贺铸　送周元通昆仲官蜀
　贺铸　送左禹赴江夏尉
　贺铸　宿宝泉山慧日寺
　贺铸　宿法惠寺
　贺铸　宿黄叶岭田家
　贺铸　宿芥塘佛祠
　贺铸　岁暮舟居卧病怀寄金陵和上人
　贺铸　汤泉道中
　贺铸　题芭蕉叶
　贺铸　题宝泉官舍壁
　贺铸　题承天寺竹轩
　贺铸　题城张氏放鹤亭
　贺铸　题崇胜寺无心庵
　贺铸　题定山寺法远上人壁
　贺铸　题杜仲观南康遗编後
　贺铸　题甘露寺净名斋兼寄米元章
　贺铸　题海陵开元寺栖云庵
　贺铸　题海陵寓舍二首之二
　贺铸　题海陵寓舍二首之一
　贺铸　题海陵寓舍四首之二
　贺铸　题海陵寓舍四首之三
　贺铸　题海陵寓舍四首之四
　贺铸　题海陵寓舍四首之一
　贺铸　题汉阳寓舍老桑
　贺铸　题汉阳招真亭
　贺铸　题华阳公主碑阴
　贺铸　题画卷後六言二首之二鸣琴召鹤图
　贺铸　题画卷後六言二首之一关路逢僧图
　贺铸　题黄冈东坡潘氏亦颜斋
　贺铸　题惠崇画扇六言二首之二秋水芦雁
　贺铸　题惠崇画扇六言二首之一梅花雪雀
　贺铸　题贾氏废园
　贺铸　题金陵长干寺塔
　贺铸　题兰陵王碑阴
　贺铸　题流香亭
　贺铸　题潘大临东轩
　贺铸　题彭城南台寺苏眉山诗刻後
　贺铸　题毗陵僧舍二首之二
　贺铸　题毗陵僧舍二首之一
　贺铸　题秦观少游写真
　贺铸　题任氏传德集
　贺铸　题诗卷後
　贺铸　题陶靖节集後
　贺铸　题天清寺安上人北轩
　贺铸　题皖山北濒江田舍
　贺铸　题乌江东隆山邓氏亭
　贺铸　题乌江丘氏昆仲岁寒亭
　贺铸　题乌江汤泉寄老庵
　贺铸　题巫山园
　贺铸　题武昌郑判官直节亭
　贺铸　题香社寺平痾汤泉
　贺铸　题项羽庙三首之二
　贺铸　题项羽庙三首之三
　贺铸　题项羽庙三首之一
　贺铸　题杨子王辂故居清轩
　贺铸　题叶翰林道卿手书唐人唱和集後
　贺铸　题永城县园水亭
　贺铸　题渊明轩
　贺铸　题赠芥堂老僧偶来
　贺铸　题张氏白云庄
　贺铸　题诸葛豥田家壁
　贺铸　田园乐
　贺铸　同毕绍寓泊永城招李深昆仲
　贺铸　同道通师之香林马上
　贺铸　同王克慎宿清凉寺兼示和上人孙安之
　贺铸　同张汉求宿升中院西寮
　贺铸　投宿清凉寺
　贺铸　晚泊长芦有怀历阳金陵朋好
　贺铸　晚泊东采石矶
　贺铸　晚泊会亭
　贺铸　晚泊三山怀古兼寄历阳明游
　贺铸　晚泊小孤山作
　贺铸　晚出江城闻角
　贺铸　亡女胜璋哀辞
　贺铸　王迥子高挽章五首
　贺铸　望夫石
　贺铸　魏城东
　贺铸　闻苏眉山谪守英州作
　贺铸　闻莺有怀故园
　贺铸　问内
　贺铸　乌江北道中作
　贺铸　乌江东乡往还马上作二首之二
　贺铸　乌江东乡往还马上作二首之一
　贺铸　乌江泛舟寓目
　贺铸　乌江广圣寺虚乐亭
　贺铸　乌江石跂觜晚望有怀故园
　贺铸　吴江送客
　贺铸　吴门秋怀
　贺铸　芜湖王敦城下作
　贺铸　西城马上
　贺铸　西城有怀旧游
　贺铸　席上呈钱德循
　贺铸　席上分韵寄陈传道
　贺铸　喜雨
　贺铸　戏答张商老
　贺铸　夏夜怀寄传道
　贺铸　夏夜雨晴遣怀
　贺铸　闲情二首
　贺铸　晓登柏子冈回望金陵怀寄锺山泉禅师
　贺铸　晓度黄叶岭东谷怀寄金陵王居士闲叟
　贺铸　晓晴西郊马上
　贺铸　谢米雍丘元章见过
　贺铸　辛未兴龙节日怀历阳王掾元胥
　贺铸　兴龙节日渡江怀寄二友弟兼示同行
　贺铸　行路难
　贺铸　许永席上赋
　贺铸　雪後同吴达夫慎献玉登黄鹤楼
　贺铸　燕子楼
　贺铸　扬州叙游
　贺铸　杨柳枝词二首之二
　贺铸　杨柳枝词二首之一
　贺铸　腰疼山浮图下作
　贺铸　野步
　贺铸　夜行邹县道中遇雨作
　贺铸　舣舟秦淮雪中访侍其瑀
　贺铸　檥舟当到港作
　贺铸　檥舟当利口待风累日怀寄城中朋游二首之二
　贺铸　檥舟当利口待风累日怀寄城中朋游二首之一
　贺铸　檥舟姑熟溪
　贺铸　檥舟广津门外作
　贺铸　檥舟秦淮雨中寄侍其服之
　贺铸　易官後呈交旧
　贺铸　鹦鹉洲
　贺铸　永城邂逅周元通再索诗赠别
　贺铸　游金陵雨花台
　贺铸　游灵壁兰皋园
　贺铸　游六合定山真如寺
　贺铸　游滕县时氏园池
　贺铸　游盱眙南山示杨介
　贺铸　游夷门资福佛祠园
　贺铸　游雍丘燕溪分韵作
　贺铸　游云龙张氏山居
　贺铸　游庄严寺园
　贺铸　有僧自峡中来持黄黔州手制茶兼能道其动静与潘豳老赋二首
　贺铸　渔歌
　贺铸　与张历阳追怀从禽之乐因赋
　贺铸　雨晴郊寓目
　贺铸　雨余晚望
　贺铸　玉钩环歌
　贺铸　玉津晚归马上
　贺铸　寓泊金陵寻王荆公陈迹
　贺铸　寓泊临淮有怀杜修撰
　贺铸　约十客同集金山米芾元章约而不至坐中分题以元辛未至分韵作诗拈阄
　贺铸　载病东归山阴酬别京都交旧
　贺铸　再酬讷师兼简清凉和上人
　贺铸　再涉南罗渡
　贺铸　再送潘仲宝兼寄彭城交旧
　贺铸　再由赤埭有怀曹梦得
　贺铸　再游西城
　贺铸　早发王村道中寄李智父
　贺铸　早发斜沟道中寄王有元
　贺铸　早夏
　贺铸　赠道士蹇拱辰
　贺铸　赠僧孚
　贺铸　赠僧彦
　贺铸　赠张士元
　贺铸　赠张之才
　贺铸　赠赵参军滂
　贺铸　招寇元弼兼呈白云庄张隐居
　贺铸　折中仓观米元章题字
　贺铸　中秋日怀寄潘邠老赋
　贺铸　锺山法云彦上人留中餐罢游草堂寺
　贺铸　重别和上人
　贺铸　重别王掾
　贺铸　重赋京居暮春感兴
　贺铸　重寄潘豳老
　贺铸　重送
　贺铸　重送曾诚之兼简俞澹陈庾
　贺铸　重游梵行院
　贺铸　重游寄老庵怀僧芝
　贺铸　重游锺山定林寺
　贺铸　舟次广陵怀寄京都交旧
　贺铸　舟次淮阴呈邑令田望
　贺铸　舟次金陵怀寄历阳王掾相
　贺铸　舟发金陵望历阳作
　贺铸　烛蛾
　贺铸　铸年五十八因病废得旨休致一绝寄呈姑苏毗陵诸友
　贺铸　追和杜仲观咏蝶
　贺铸　追和亡友杜仲观古黄生曲三首之二
　贺铸　追和亡友杜仲观古黄生曲三首之三
　贺铸　追和亡友杜仲观古黄生曲三首之一
　贺铸　自历阳泛江至赤埭访别曹解
　贺铸　自讼
　贺铸　自卫还徐憩永城王氏园
　贺铸　自郓还徐道中
　贺铸　诅蚊
　贺铸　阻风白鹭洲招讷上人









ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　



全宋诗：贺铸




贺铸　罢官有期怀寄历阳朋好

迅雨荡阑暑，层飚披滞云。

澄川缭楚甸，新阳丽秋昮。

物候岂不嘉，中怀怆离群。

亲朋满城邑，系滞此江濆。

及瓜信匪遥，遂作河梁分。

何人具供帐，樽酒展殷勤。

一聆雪儿歌，载凄游子魂。

津鼓惊朝梦，□烟生夕曛。

所悲紫兰缨，复染京洛尘。

春风有归雁，报我相思文。

贺铸

贺铸　宝应野泊

伏枕漳演後，维舟楚泽边。

筋骸非壮日，节物迫穷年。

夜雨侵床漏，晨炊凑鼻烟。

劳生我其分，十口亦飘然。

贺铸

贺铸　北园初夏

天气清和树荫浓，冥蒙薄雨湿帘栊。

蔫红半落生香在，向晚玫瑰架上风。

贺铸

贺铸　汴渠夜泊示毕绍彦祖

耿耿度中夜，浩歌谁与酬。

屋头风罨岸，枕底浪澎舟。

春物行飘忽，乡心久滞留。

须明投吏部，一醉驿西楼。

贺铸

贺铸　汴上留别李智父

一马西投汴水滨，自惊秋鬓带尘纷。

秋风尽日吹黄叶，心事经年寄白云。

去矣尺书勤访我，醉来樽酒强酬君。

北窗络纬寒声急，明夜伤心独自闻。

贺铸

贺铸　汴上有怀李易初

何处经行特惘然，津头曾送木兰船。

桃花春水生前夜，杨柳秋风忆故年。

驿路尺书疑断绝，官仓斗米愧留连。

飘颻复作江湖计，从此长安是日边。

贺铸

贺铸　汴下晚归

隋渠经雪已流冰，乘兴东游恐未能。

试问何人知夜永，一樽相伴小窗灯。

贺铸

贺铸　变竹枝词九首之八

危构压江东，江山形胜雄。

但闻竹枝曲，不见胡床公。

贺铸

贺铸　变竹枝词九首之二

隔岸东西州，清川拍岸流。

但闻竹枝曲，不见青翰舟。

贺铸

贺铸　变竹枝词九首之九

蒹葭被洲渚，凫鹜方容与。

但闻歌竹枝，不见题鹦鹉。

贺铸

贺铸　变竹枝词九首之六

南浦下鱼筒，孤篷信晚风。

但闻竹枝曲，不见沧浪翁。

贺铸

贺铸　变竹枝词九首之七

胜概今犹昨，层楼栖燕雀。

但闻歌竹枝，不见乘黄鹤。

贺铸

贺铸　变竹枝词九首之三

露湿云罗碧，月澄江练白。

但闻竹枝歌，不见骑鲸客。

贺铸

贺铸　变竹枝词九首之四

北渚芙蓉开，褰裳拟属媒。

但闻竹枝曲，不见莫愁来。

贺铸

贺铸　变竹枝词九首之五

西戍长回首，高城当夏口。

但闻竹枝歌，不见行吟叟。

贺铸

贺铸　变竹枝词九首之一

莫把雕檀楫，江清如可涉。

但闻歌竹枝，不见迎桃叶。

贺铸

贺铸　别王銍性之

吾老无北里，子能讵南来。

临分即间诀，薄暮更徘徊。

晚节徇微尚，方刚患多才。

此生南与北，出处两悠哉。

贺铸

贺铸　丙寅舟次宋城作

水馆四边村，登临奈断魂。

黄作开小径，红粉哭高原。

舟楫逢新火，松楸老故园。

斜阳一千里，依约是苏门。

贺铸

贺铸　病告中答王鍂见招

伏枥驽骀伏枕人，不应俱是厌京尘。

东城自有乘肥客，白苎新裁探候春。

贺铸

贺铸　病後登快哉亭

经雨清蝉得意鸣，征尘见处见归程。

病来把酒不知厌，梦後倚楼无限情。

鸦带斜阳投古刹，草将野色入荒城。

故园又负黄昏约，但觉秋风发上生。

贺铸

贺铸　病暑

早夏景延永，烈日天中央。

歨歨燎原野，中人如探汤。

病肺苦焦渴，吐舌生喉疮。

蔗浆与茗饮，未易苏膏盲。

稍惊气象变，云物来冥茫。

仰枕视簷际，浩浩浮沧江。

忽得灌顶偈，酒然心地凉。

雷公未鼓怒，风伯何猖狂。

扫荡太宇空，万影纔斜阳。

俯辞楚台上，拱立齐鼎旁。

一介命蝼蚁，敢干私雨晹。

田夫信无罪，触热正驱蝗。

贺铸

贺铸　泊舟永城寄京都朋游

正西千里是青门，桥下春流带雨浑。

想见旧游芳草合，有谁楼上与销魂。

贺铸

贺铸　补感寓诗

猛虎未出柙，扰如搏鼠狸。

苍鹰方在韝，孱甚伏卵雌。

弭戢以违祸，孰云尔无知。

幸遭纵释仁，返谓人可欺。

岂复念前辱，摇尾垂翅时。

择肉毙侪类，戕忍犹天姿。

吾将罪虞者，奈何生致之。

南山有重阻，邓林无樛枝。

机穽与罗羨，今也将安施。

贺铸

贺铸　部兵之秋丘道中怀寄彭城社友

驾马出北门，徒御何迟迟。

日气方汹涌，霜阴亦纷披。

役夫前驱行，少妇痛不随。

分携仰天哭，声尽有余悲。

虽非远行迈，要之为别离。

顾我岂无家，从公难遂私。

且怀二三友，缺此文酒期。

临分各有赠，婉思见乎词。

吟讽一回首，烟林失城池。

相思肯相过，斗黍为君炊。

贺铸

贺铸　曹永州哀词

老眼春风两泪倾，繐帷樽俎异平生。

可惊人与琴俱绝，但见肴曦酒复清。

相合水边传美政，飞来峰下启佳城。

翩翩五六奇男子，肯使高门坠厥声。

贺铸

贺铸　长安在何许二首之二

长安在何许，疑在白日下。

徘徊天一隅，华月生新夜。

贺铸

贺铸　长安在何许二首之一

长安在何许，疑是青天上。

矫首遡西风，溪云断人望。

贺铸

贺铸　陈留道中

强半春风掩户庭，出门唯见麦青青。

从来赤白歌桃李，曾与何人伴醉酲。

贺铸

贺铸　陈留南城马上简李公年

南郭何人卜筑幽，平田高树带清沟。

隔墙野鸟啼晴昼，驻马行人照白头。

二顷难寻归老计，一樽宜结探春游。

步兵不惜供厨费，更作东风数日留。

贺铸

贺铸　成安道中怀寄冯惟逸

苍面黄须过壮时，欲投闲去两难期。

人生自是无根物，南北东西任所之。

贺铸

贺铸　呈李之仪

淹卧疲筋快晓晴，屋头相报鹁鸪鸣。

病侵老境可怜许，春入故园何似生。

坐想兰亭通曲水，行闻上已接清明。

明年强健陪嘉集，定夺三觥赋不成。

贺铸

贺铸　酬别道师许自然

早慕浮云耻系匏，泠然风驭起三茅。

青菁可种无闲地，黄鹤归来失旧巢。

石鼎颇传惊俗句，醉图未免取僧嘲。

何须西望长安笑，谁是平生莫逆交。

贺铸

贺铸　酬别法云彦上人

将别雁门师，殷勤访所之。

江湖怀北阙，鸥鸟恋南枝。

朝隐非吾所，山英不汝欺。

明年东下约，春水漾苹时。

贺铸

贺铸　酬别盱眙杜舆

君希谢太傅，筑室卧东山。

应携玉人去，为问何时还。

扁舟欲之东，霜落江潮悭。

难从京口渡，且转广陵湾。

与君合复离，悦若愁梦间。

婴疾再寒暑，医师怜我顽。

颓龄未遽尽，解组誓投闲。

幽岩有芳桂，晚岁约同攀。

贺铸

贺铸　酬别曾忱

昔年室迩叹人遐，少日相逢别日赊。

聊寄归心天北雁，会乘高兴斗边槎。

雷惊白昼龙蛇起，风荡青春草木华。

谁念渠伊独憔悴，岂容平世赋怀沙。

贺铸

贺铸　酬桂林从叔

江到三湘尽，山围八桂深。

龙蛇寒下蛰，雾露昼多阴。

迢递驰梅信，殷勤访竹林。

淮南风土美，留滞亦何心。

贺铸

贺铸　酬宗室令率惠墨

麝煤新剂黝而坚，谁谓奚生法不传。

信是文房希代宝，益知公子过人贤。

蔡中郎老喜飞白，扬执戟穷耽草玄。

雅意肯要琼玖报，十丸聊以助吾颠。

贺铸

贺铸　初见白发示内

安能屈指计封侯，西日东风见白头。

信是色身非我有，若论身外更悠悠。

贺铸

贺铸　除夜叹

壮发忽种种，华年今复穷。

客怀少安适，况乃京尘中。

病肺厌斟酌，疲筋谢过从。

闲坊税老屋，车马无来踪。

日俸才百钱，盐齑犹不供。

夜榻覆龙具，晨炊熏马通。

出门欲贷乞，羞汗难为容。

安得一扁舟，浮家乘兴东。

江山此深隐，终老为田翁。

春秧二顿苗，秋获期百锺。

稚子课樵汲，壮妻兼织舂。

行歌沧浪清，卧快柴桑风。

神明养内观，忧患无旁攻。

有客闻此言，诮余何不衷。

兹行果勇决，谁揽冥冥鸿。

安知禄籍间，去就如樊笼。

微尚良自信，所悲君不同。

贺铸

贺铸　春怀

东风吹雪阴复晴，西日冉冉林间明。

著水苔衣渐涵绿，向阳竹鞭初引萌。

官粮得饱酒不足，春物有意人无情。

驰书相谢五陵侠，汗板尘靴今半生。

贺铸

贺铸　春怀有寄代同行作

未应一笑为千金，且解樽前绿绮琴。

归雁不将书北去，行云长伴日西沉。

楚兰径远飞黄蝶，湘水帘空对绿阴。

无复赏心酬节物，断肠翻咏白头吟。

贺铸

贺铸　春书

新蚕经浴罢，旧燕未来前。

吏局坐如梦，物华行可怜。

藻生南浦钓，雨足东皋田。

故国负归约，尘埃年复年。

贺铸

贺铸　春晚楼上

杨华吹复尽，春色但茫茫。

独立西楼上，持情向夕阳。

贺铸

贺铸　春行

风俗喜嘉辰，行乐东城春。

人歌芍药章，马度杨柳津。

田亩久枯渴，麦芒栖暗尘。

焦心戴白叟，日望西郊云。

贺铸

贺铸　春夜对月

丽景门头初月明，清川灯火两桥横。

一舟若许东南去，何啻西风羽翼生。

贺铸

贺铸　辞酒

鲁酒一樽薄，吾愁万斛多。

尘埃斩马剑，涕泗饭牛歌。

髀肉生如许，颠毛黑几何。

功名可复道，身世两蹉跎。

贺铸

贺铸　此日足可惜

此日足可惜，此樽何可辞。

人生信浮寓，老境将安之。

念昔青衿岁，九七殊未知。

忽忽俯仰间，复见趋庭儿。

名系冗从籍，顾亦胡能为。

抚此多病躯，敢有黄发期。

每虞毙奔走，明哲永见嗤。

後日卖刀剑，买牛耕故陂。

不惮力作勤，农事有闲时。

慨想无心子，清言真我师。

贺铸

贺铸　丛台歌

累土三百尺，流火二千年。

人生物数不相待，摧颓故址秋风前。

武灵旧垅今安在，秃树无阴困樵采。

玉箫金镜未销沈，几见耕夫到城卖。

君不见丛台全盛时，绮罗成市游春晖。

一从琱辇闭荒草，萧散行云无复归。

韶魂想像风流在，晴华露蔓犹依稀。

盘纡棘迳撩人衣，禾黍晚成貊貉肥。

层檐碧瓦碎平地，梦作鸳鸯相伴飞。

登临吊古将语谁，城郭人民今是非。

指君看取故时物，南有清流西翠微。

彷徨华表不忍去，岂独辽东丁令威。

贺铸

贺铸　答陈传道

吾家季真登大蓬，我为斗筲来宝丰。

公乎时以监呼我，自笑名同实不同。

樽酒相望今夜月，鲈鱼又负一秋风。

少须婚嫁恠恠毕，会买扁舟下浙东。

贺铸

贺铸　答陈传道五首之二

游梁复归宋，南北更相送。

失得两如何，劳劳不如梦。

贺铸

贺铸　答陈传道五首之三

游宦几人达，不知强健归。

未容夸昼锦，几见化缁衣。

贺铸

贺铸　答陈传道五首之四

闻有高秋兴，清樽醉飞鸿。

应悲故人远，薄晚面西风。

贺铸

贺铸　答陈传道五首之五

倒橐黄金尽，方悲行路难。

桂薪炊玉粒，可是乐长安。

贺铸

贺铸　答陈传道五首之一

客子厌京尘，长街风眯目。

安得卧南阳，清潭渍寒菊。

贺铸

贺铸　答杜仲观登丛台见寄

高风荡河汉，白露被寒菊。

下有络纬虫，凄酸生意促。

华年不相待，去我何流速。

老步失腾骧，短辕甘局蹙。

伊人濮阳秀，方厌折腰辱。

仕道塞榛芜，低徊避蛍蝮。

邯郸古都会，陈迹武灵筑。

兴发即登临，西南几穷目。

新诗琢璠琰，叠寄两三幅。

一听郢中歌，阳春回草木。

行将及瓜代，暂喜摆羁束。

鞭马径相过，连朝奉游瞩。

只鸡与斗黍，礼意未为足。

何以遇高阳，多营瓮头醲。

贺铸

贺铸　答靳生

轩轩陆士龙，卓卓荀鸣鹤。

云间日下逢，此段殊不恶。

方君嗜狂药，而吾穷病缚。

相望不相过，赋诗聊尔谑。

知君酒隐慕先贤，谁何合作饮中仙。

金陵妙唱丹砂弦，当日新声传不传。

莫学沧波弄云月，老鲛哆口馋流涎。

访吾之居在何许，春明门东大道边。

青鞋布袜不妨步，何待东家蹇驴乃著鞭。

我屋真无坐客毡，蒲团柽机共萧然。

斗鸡走狗春风颠，付与垣东恶少年。

贺铸

贺铸　答僧讷

唐代衣冠高四姓，天宗之亚荥阳郑。

不坠家声五百年，桂籍相望三叶庆。

上人猛谢区中缘，破冠投栉还童颠。

寸灰已灭五经笥，来入辨才无碍禅。

我窃官粮众人後，相逢宛是平生旧。

一闻南国白头吟，万媿西风碧云陋。

老鹤终辞鸡鹜群，谁将断绠绊浮云。

它日传衣度梅岭，解留何语与将军。







卷116

贺铸

贺铸　答孙休兼简清凉和上人二首之二

渭北人游楚水东，论诗说旧偶从容。

乡关此日几多远，春酒与愁相胜浓。

且免牛衣愧妻子，莫将羊酪诧吾侬。

哀王孙赖弥天释，肯学扬州饭後钟。

贺铸

贺铸　答孙休兼简清凉和上人二首之一

声迹相闻忽此逢，杖藜萧散一相从。

平生诗酒真吾事，何处江山不尔容。

芳草自生南北路，孤云难系往来踪。

异时荒戍长回首，风送石城楼上钟。

贺铸

贺铸　答王文举

茫茫尘土欲安之，珍重吾人个处期。

绿野相随一藜杖，青山正对两茅茨。

自怜悾惚负平昔，尚敢婆娑临暮迟。

第恐阿戎犹喜仕，它时不与五君诗。

贺铸

贺铸　答王拙见寄：王字闲叟

好在金陵王隐君，尺书忽与我相闻。

蓴鲈久负秋风约，猿鹤终寻旧日群。

横笛卧吹南浦月，杖藜笑度北山云。

六朝陈迹何须问，一曲沧浪酒十分。

贺铸

贺铸　答许景亮

东嘉海上孕瓌怪，之子人英晦当代。

发之辞章聊一噫，雷鼓霜钟警聋聩。

投吾夜光敢不拜，相期过高幸少杀。

君家风鉴严简汰，顾吾衰迟积尪瘵。

久隐墙东慕牛侩，绝望仲华安石辈。

老矣狂奴犹故态，清思屡遭俗嫀　败。

絮衣棘径动羒碍，京尘浼人更难奈。

行拏一舟犯滂湃，五斗无余杂糠稗。

全家饫飧云梦{上艹下豰}，黄鹤登临指天外。

燕子西飞书可待，访吾少明安好在。

贺铸

贺铸　答致仕吴朝请潜登黄鹤楼见招

城隅黄鹤莫登临，端使悲翁动楚吟。

日下长安人共远，天围梦泽岁方阴。

北风欲雪雁飞急，南渚始冰鱼伏深。

谁似草堂安隐客，下帷隐几不求心。

贺铸

贺铸　待晓朝谒天庆作

望晓谒琳宫，荒庭雾气浓。

曾陪羽林仗，如待景阳钟。

薄宦情无几，劳生梦不容。

樵朋与渔伴，它日会相从。

贺铸

贺铸　丹阳客舍示曾纡公衮

眼里铅华今日见，胸中冰炭几时除。

欲知老子消怀处，静夜青灯一卷书。

贺铸

贺铸　得周元翁蕲春道中书

离离赤枣墙东林，开窗下榻依墙阴。

杖藜相顾赖之子，隐几忘言知我心。

晚契初逢一东野，清诗屡掷双南金。

官身为米自南北，世路亡羊无古今。

梦泽草荒孤驿远，洞庭雨入沧江深。

相思何以祝高韵，桂树秋风吟玉琴。

贺铸

贺铸　登海陵齐云楼

楼外浮云何可攀，聊持樽酒共销闲。

归心歨起登临际，春色来从想像间。

晚雪曦时见芳草，沧波尽处欠青山。

长安桃李行应好，解笑刘郎底未还。

贺铸

贺铸　登黄鹤楼怀古兼寄潘豳老昆仲

汉大将军楚国材，半生倦韵浼尘埃。

徐夫人匕首安在，丁令威华表归来。

紫府无踪劳彷像，白云有待久裴徊。

楼标空阔天垠露，川势从横地纽开。

陇鸟赋成洲共永，越人歌断棹先回。

会招物外二三子，长啸披襟挹快哉。

贺铸

贺铸　登黄楼有怀苏眉山

登黄楼，望黄州，

黄州望不见，楼下水东流。

水流何可留，浮云更悠悠。

伤心泽畔客，憔悴楚兰秋。

贺铸

贺铸　登快哉亭有属

南浦东风拂水文，汀洲芳草绿罗裙。

桃花旧叶应相望，杨叶新声我独闻。

酸鼻可怜香欲绝，断肠不待酒初醺。

斜阳归去书窗下，一幅蛮笺赋梦云。

贺铸

贺铸　登如方山

楚郊十月尚闻蝉，傍道黄华亦可怜。

特上西山最高处，长安应在夕阳边。

贺铸

贺铸　登头陀寺峰顶庵

磴道渞虚挂白虹，头陀上方黄鹄东。

沧溟五夜浴新日，老木三伏来凄风。

北梦南云展张阔，纵江横汉并吞雄。

楚乡绝境此其一，付与微吟多病翁。

贺铸

贺铸　登乌江宝泉寺南山望金陵作

我爱金陵望不厌，独寻微迳蹑晴岚。

柔桑浅草三月尾，踊塔飞楼一水南。

苒苒流云牵仿像，迟迟艳日助醺酣。

何须拊手歌桃叶，已觉王郎思不堪。

贺铸

贺铸　登乌江泊子冈怀潘景仁

驱车柏子冈，引首东南望。

孤戍带寒日，长江流大荒。

故人越五岭，旅雁留三湘。

好待春风暖，相随还北乡。

贺铸

贺铸　登兴国寺楼

怪槐风动绿鬅鬿，廊外时闻演梵僧。

怊怅无人共樽酒，可怜明月最高层。

贺铸

贺铸　调北邻刘生

荒园老墙百堵破，北邻刘子南邻贺。

今朝两望不相过，端怯衡阳芒屩涴。

吾庖无鱼未必饿，晏饭糠核烦脾磨。

吾床何容凡物坐，书为睡媒即床卧。

彼子刘子何所作，方学商声哦楚些，

细君戛琴与之和。相忘之乐在江湖，

最灵者人情不无。此日可惜难再图，

秋风西来莫挽吾。後日相思几千里，

书不尽言徒耗纸。

贺铸

贺铸　东城马上

彩虹桥下水关东，接畛园林狭迳通。

繁杏半开随半落，短墙无计碍春风。

贺铸

贺铸　东城送客马上

向午孤烟起客樯，一陂春水两鸳鸯。

渔童解唱沧浪曲，应笑尘埃马上郎。

贺铸

贺铸　东华马上怀寄清凉和公兼简社中王拙居士

鸡鸣紞五鼓，驱马东华路。

月落潮上时，云披日生处。

摇摇渔艇子，挂席渞江去。

送目思悠悠，横槊聊一赋。

鸿雁南飞江北流，亭亭双塔是升州。

前朝物色今何见，白鹭平沙接石头。

石头城上清凉国，中有弥天大比丘。

右军远孙傲时者，巾鉢久从莲社游。

吾亦明年及瓜代，一庵见寄外何求。

贺铸

贺铸　东畿舟居阻雪怀寄二三知旧三首之二

寒洛未澌结，东趋江海深。

舟人惊朝鼓，歛繂逗长林。

林端落滞雪，沙际起鸣禽。

病客坐长叹，摄衣涕流襟。

亲朋自兹远，可是慕山阴。

兴尽莫回楫，何人知此心。

贺铸

贺铸　东畿舟居阻雪怀寄二三知旧三首之三

泇泇清川流，冉冉浮云阴。

天寒日云莫，鱼鸟方潜沈。

吾岂厌安隐，东浮违宿心。

一官未足养，老境行侵寻。

牛歌感白石，马骨要黄金。

憀无子虚作，万里悬知音。

贺铸

贺铸　东畿舟居阻雪怀寄二三知旧三首之一

舟路江淮永，岁寒冰雪深。

戍期良敦迫，王畿方滞淫。

疲筋苦踚卧，行药长川阴。

云物接平陆，不见西飞禽。

风从城阙来，如闻钟漏音。

昕霁更东迈，区区子牟心。

贺铸

贺铸　东平周村驿观临川吴公题

顿辔挥毫墨尚新，碧纱从此碧生尘。

可怜庭下长杨树，犹有清阴待路人。

贺铸

贺铸　冬夜怀寄周文清郭天辅

壁缸向灭砚生澌，仰屋重哦旧卷诗。

悬想北园闲散伴，青钱堆坐赌宫棋。

贺铸

贺铸　冬夜寓直

落月半侵窗，蛩声寒到床。

羇人不堪此，梦後夜仍长。

结衣出庭户，河汉正苍凉。

浮阴暝四野，来雁不知行。

陈物悲暮节，畏途怀故乡。

十年泥滓贱，半生靴板忙。

岂不志事功，筋骸难自强。

壮毛抽寸霜，烈胆磨尺钢。

素尚竟谁许，行歌追楚狂。

贺铸

贺铸　斗岘山马上

西来投策倦跻攀，晚叶寒华一迳间。

尽日闲云不留雨，斜阳还照隔江山。

贺铸

贺铸　读李益诗

君虞兴圣孙，诗律早专美。

乐府度新声，宫醫奉天子。

鲜风猎兰苕，华月濯桃李。

独有连眉郎，才称劣相比。

颇闻竹窗句，流落绮纨耳。

吏曹久失调，幕府感恩起。

从军五十篇，王粲憀率尔。

胡沙动霜草，开卷得千里。

骞翔大蓬拜，转顾触排毁。

晚升八座崇，谢事知所止。

高文茂支庶，埋灭长已矣。

斯人今不亡，正赖数番纸。

咄嗟齿踰壮，日就无闻耻。

勉哉课谣吟，请自田居始。

贺铸

贺铸　度黄叶岭怀寄清凉白云庵

黄叶岭头黄叶飞，白云庵畔白云归。

叶随游子终相失，云伴禅翁得所依。

会解腰间斩马剑，肯寻江上钓鱼矶。

焚香扫地双林下，愿赎今生种种非。

贺铸

贺铸　渡冷水涧投宿万岁岭

萧萧黄叶下清沟，白鸟飞来故少留。

今夜行人短亭宿，小窗风雨梦渔舟。

贺铸

贺铸　对酒

白驹不可驻，尺璧非所珍。

独把一鳟酒，悲歌送徂春。

歌阑酒亦尽，回头迹已陈。

自笑十年仕，尚弥天下津。

岂无濯缨水，奈尔长路尘。

命也复何道，今人犹昔人。

贺铸

贺铸　二月二日席上赋

仲宣何遽向荆州，谢惠连须更少留。

二日旧传挑菜节，一樽聊解负薪忧。

向人草树有佳色，带郭江山皆胜游。

载酒赋诗从此始，它年耆老话风流。

贺铸

贺铸　方明古免丧西上山阴贺铸方回以诗送行非敢赠言聊书美志

西上迟迟谁挽留，了君方寸慕松楸。

三年既尽亦当起，五斗有余非所求。

早岁向风劳企羡，残生指日愿依投。

得官傥近柴桑里，应许江边著钓舟。

贺铸

贺铸　访金陵王闲叟不遇留别

歌成五噫赁舂者，药不二价夺牛翁。

衰俗何知贵公子，清贫颇有昔人风。

君方上冢渡沔去，我适乘舟投剡中。

差池相失重回首，好住海鸥忘塞鸿。

贺铸

贺铸　访周沆郭忱

前日去薄官，驱车望城阙。

情亲周与郭，契阔多年别。

征袍未及解，径造郊扉谒。

存问审安娱，芝眉尉怀渴。

家饱具羹炙，笑我犹饕餮。

野色夜苍茫，松阴步微月。

悲风应长啸，洒面若冰雪。

狭室烛花青，坏炉拥驼褐。

欢呼讲旧好，邻梦憎惊聒。

念昔初冠年，朋从事颠蹶。

忽忽一回首，身志成老拙。

居诸信遄迈，又值阳生节。

春物行可期，良游须屡结。

妇家酒醅美，升斗容丐辍。

斟酌挹东君，手选时芳折。

樽前有余乐，身外无所切。

欲寻玉清路，难访金丹诀。

修短三万朝，黄尘共埋灭。

贺铸

贺铸　放舟通津门外作

国门欲去尚迟迟，况复凄风落照时。

犹有京尘坌舟尾，恼人无几庾元规。

贺铸

贺铸　放舟下江留寄王元胥

桧楫淹留已涉旬，小窗犹得酒相亲。

寒潮不应溪流涩，病客未行舟子嗔。

挥手便分今夜月，断肠先见隔江春。

凤皇台上长回首，何处高城与故人。

贺铸

贺铸　飞鸿亭

禅林跨山胁，飞构凿崚嶒。

千里寄双睫，百忧消一登。

斯游属公暇，晓日东南升。

霜野明练甲，云阴垂海鹏。

东州地阳暖，腊月川无冰。

大艑出洪口，突去如骞腾。

趺坐思方寂，桐鱼闻饭僧。

生台饱驯鸽，散上浮图层。

矫首发长啸，清风鼓尘膺。

寥寥紫虚路，鸿雁正凭凌。

仿像中散公，俯手朱丝绳。

粉绘久零落，爽灵呼不应。

顾余识尤寡，况复无才称。

行且置缨笏，庵栖宗大乘。

二子勿多诮，有心何不能。

贺铸

贺铸　赋得枕上闻雁

朔吹飘惊雁，寒声彻枕前。

远违沙漠雪，不下汶阳田。

客梦悲中夜，归期隔故年。

莓苔与菰米，何处是湘天。

贺铸

贺铸　感庭枣

昔来华纂纂，遽许实离离。

西风会摇落，行复见空枝。

岁物感流驶，事功伤暮迟。

咄彼身後名，前人端自欺。

书殚南山竹，奄奄定何知。

贤哉张生翰，千载与心期。

贺铸

贺铸　感兴六首

雏雀学翻飞，不知毛羽微。

青鵳笑高树，待尔饱朝饥。

贺铸

贺铸　感兴六首

青鵳噉雀雏，饫饱侮鸢乌。

不知皂鵰力，拏杀北城狐。

贺铸

贺铸　感兴六首

皂鵰狞觜爪，飞走披肝脑。

不知游猎儿，必尔韝上老。

贺铸

贺铸　感兴六首

猎儿燕楚俗，得意唯驰逐。

不知庙堂上，坐饱万钱肉。

贺铸

贺铸　感兴六首

庙堂击鲜食，日负天下责。

不知五湖上，自有扁舟客。

贺铸

贺铸　感兴六首

扁舟彼何人，国霸始谋身。

不知钓鱼翁，羞作故人臣。

贺铸

贺铸　高望道中

积雨涨陂塘，田塍插晚秧。

远山宜薄莫，高燕弄微凉。

马革非吾愿，鱼餐餍此乡。

归期知近在，犹待菊华黄。

贺铸

贺铸　高邮舟居对雪

天涯晚岁客无欢，拥鼻微吟行路难。

三楚浮程波淼淼，五陵归梦雪漫漫。

兔园授简心犹壮，剡曲拏舟兴久阑。

病骨支离仍禁酒，渔蓑重缉待春寒。

贺铸

贺铸　故邺

魏武昔恢图，北平谭尚孽。

卜邺筑新都，非徒三狡穴。

将行迁鼎志，遽有分香诀。

落日繐帷空，莫终歌舞阕。

旋闻瀍洛上，载起苍龙阙。

四叶不归东，苔花驰道绝。

食槽识终验，挂饭期先决。

扰攘百年间，覆车寻此辙。

山川气象变，朝市繁华歇。

白露复青芜，茫茫换时节。

阴风吹葛屦，磷火走兵血。

木叶下西陵，寒虫助骚屑。

当时陪葬骨，马鬣犹环列。

队碣仆纵横，镌文久残缺。

帛砧与柱础，螭首随分裂。

指此一抔间，贤愚两何别。

悠悠凤漳水，寂寂雀台月。

千古配英魂，未随埃烬灭。

田皋访遗老，谓有兴亡说。

但听黍离篇，叱牛耕不辍。

贺铸

贺铸　冠氏寺居书怀

古刹荒凉昼掩门，鸣鸡吠犬接西村。

窗间自记曾归梦，楼外谁招欲断魂。

漫赋新诗题琬琰，少逢佳客佩兰荪。

更堪愁肺经春病，负尔商歌酒一樽。

贺铸

贺铸　冠氏县斋书事寄滏阳朋游

小阁烧香麝煎浓，翠苔庭院绿阴风。

卷帘燕自双飞去，攲枕人方半梦中。

秋鬓先於怀县令，春愁多似义城公。

西园酒伴无消息，息欲寄鱼笺水自东。

贺铸

贺铸　广津门东马上

津头落帆鼓，薄暮尚蓬冬。

疑是秦淮口，扁舟醉梦中。

不堪隋岸北，尘土一鞭风。

传语端能否，伯劳飞自东。

贺铸

贺铸　广陵山光寺夜集留别黄材昆仲

维舟山光步，却顾广陵城。

十里春风外，夹津芳草生。

渔篷衔尾来，愧尔故人情。

更卜连床语，神房温且清。

语阑夜自久，泪烛剪复明。

撤樽兀相视，酸涕流金缨。

我本山海士，误遭时网婴。

出身两纪余，何等为浮名。

矧此一分首，几年当合并。

离忧如惊澜，荡潏未易平。

疏亲系远迩，斯言出荒伧。

音邮无禁限，勤访白云兄。

贺铸

贺铸　广陵茱萸湾晚泊

冷云抛雪未成花，过埭东风冻著沙。

荻浦渔归初下雁，枫桥市散祗啼鸦。

旧闻南国饶春事，行见东风换物华。

老病心情亦何有，药囊诗卷是生涯。

贺铸

贺铸　广四愁寄李譵

夜如何其夜未央，斗星灿兮河苍凉。

微月入牖窥曲房，候虫刺促鸣我床。

离忧歨来煎人肠，夜如何其夜何长。

绿琴在荐兮，拟楚奏之沈湘。

朱弦湿露兮，声戾指而不扬。

屏琴浩歌兮，屑涕泗之浪浪。

我有所思兮，在河之阳。

僾而不见兮，衷难弭忘。

騤骥腾跃兮，鸿鹄翱翔。

明璫玉案兮，尔不我将。

缄诚结惠兮，久莫汝偿。

永如牛女兮，南北相望。

昔燕处兮，灵芸之堂。

纫兰为佩兮，集芰为裳。

西风凄紧兮，渞百草以殒黄。

兰萎芰裂兮，恐被服之不芳。

念汝玉立兮，贱组绣之文章。

玄节日厉兮，奈惨栗之冰霜。

胡不乘白云兮，归来乎帝乡。

尚何所徯兮，毕永岁而彷徉。

贺铸

贺铸　龟山晚泊

春候半寒温，维舟淮上村。

长林补山豁，青草际潮痕。

久厌浮家役，重招去国魂。

禅房欲舒写，烟雨促黄昏。

贺铸

贺铸　过曹氏园马上作

香风细细出重墙，不见繁枝已断肠。

知有何人卷帘箔，卧看零落满斜阳。

贺铸

贺铸　过鼌掾端智

西风吹晚雨，饥雀噪寒丛。

文举对谈客，坐憀觞豆空。

咄嗟宦游子，贫病略相同。

斗俸折腰得，醉钱常不供。

君看北里儿，高堂燕歌钟。

虽夸酒无算，饱德何由丰。

吾岂乞墦者，不为妻妾容。

永怀冰蘖操，未媿屠酤雄。

贺铸

贺铸　过澶魏被水民居二首之二

莫问居人溺与逃，破篱攲屋宿渔舠。

中庭老树秋风後，鹳鹤将雏夺鹊巢。

贺铸

贺铸　过澶魏被水民居二首之一

带沙畎亩几经淤，半死黄桑绕故墟。

未必邻封政如虎，自甘十室九为鱼。

贺铸

贺铸　海陵书事

海滨流浪胡为乎，况复支离百病余。

三月逢梅识春色，半年无雁托归书。

老乌啄屋巫呼鬼，野艇横门米换鱼。

回首扬州才百里，画桥风月可怜渠。

贺铸

贺铸　海陵西楼寓目

天涯樽酒与谁开，风外徂春挽不回。

扫地可怜花更落，卷帘无奈燕还来。

王孙莫顾漳滨卧，渔父何知楚客才。

强策驽筋怀故国，浮云千里思悠哉。

贺铸

贺铸　海陵喜雨

闰年四月之相交，旱天云物何萧骚。

清风卷地换尘世，白雨入林翻海涛。

殊胜农儿踏车健，少宽病夫挥扇劳。

须晴径买一渔艇，想见横塘深半篙。

贺铸

贺铸　邯郸郡楼晚望

新凉泻轩槛，草木带秋声。

阔水倒岚影，洗磨刀戟明。

百虫暮吟动，一鸟归思轻。

晚律骇徂景，羁怀念劳生。

去国亦已久，己年今复庚。

官仓容雀耗，世路忌蜗争。

顾我实荒浪，误抛樵与耕。

竹木微迳在，奚独古人行。

贺铸

贺铸　寒宵叹

可怜明月光，委曲照空床。

自是元无梦，更悲今夜长。

贺铸

贺铸　和别清凉和上人

明朝解携白鹭洲，後日相望黄鹤楼。

建业水清供白酌，武昌鱼贱足音邮。

著身物外不无处，俛首人群非有求。

愿报西庵落成会，待公退卧侬归休。

贺铸

贺铸　和邠老郎官湖怀古五首

郎官老辞笔，得尔寿春碑。

奸贼余灵在，斯文是戮尸。

贺铸

贺铸　和邠老郎官湖怀古五首

白也遭时网，临年放夜郎。

何妨去物远，当道横豺狼。

贺铸

贺铸　和邠老郎官湖怀古五首

昔人泯黄壤，陈迹变沧波。

劫火洞然坏，无如嘉句何。

贺铸

贺铸　和邠老郎官湖怀古五首

杜守王明府，吾知夫不凡。

解持余酒胾，一饫逐臣馋。

贺铸

贺铸　和邠老郎官湖怀古五首

岑辅何为者，当年唱不应。

名随诗石在，附骥两青蝇。

贺铸

贺铸　和陈传道秋日十咏之八秋兴

拟从康乐公，双蹑登山屐，

晴夜宿天台，披云看初日。

贺铸

贺铸　和陈传道秋日十咏之二秋晴

归云去悠悠，长风来猎猎。

檐角两长楸，斜阳晒黄叶。

贺铸

贺铸　和陈传道秋日十咏之九秋燕

梅梁巢已空，去此复何从。

勿惮归飞远，冰霜不尔容。

贺铸

贺铸　和陈传道秋日十咏之六秋风

纷纷脱柯叶，衮衮断根蓬。

不待吹扬力，随风亦自东。

贺铸

贺铸　和陈传道秋日十咏之七秋望

宿雨尘霾静，寒原黍稷空。

临风聊放目，不为送飞鸿。

贺铸

贺铸　和陈传道秋日十咏之三秋夜

病骨倦空林，曳杖闲庭步。

暗烛与寒虫，迢迢思风露。

贺铸

贺铸　和陈传道秋日十咏之十秋蝇

不复怒飞声，朝鸡得擅鸣。

婆娑犹有地，媚灶毕余生。

贺铸

贺铸　和陈传道秋日十咏之四秋晓

未卷半帘霜，犹疑在庭月。

倚树汲清泉，疏风猎华发。

贺铸

贺铸　和陈传道秋日十咏之五秋月

霜空出华月，樽酒聊相对。

别夜复婵娟，故人千里外。

贺铸

贺铸　和陈传道秋日十咏之一秋雨

近砌掷鸣签，长檐悬素绠。

湿翅暝鸦归，高梧落寒井。

贺铸

贺铸　和崔若拙四时田家词四首之二

野蔓牵花过短墙，麦秋时节并蚕忙。

迎门老父延行客，井汲清甘树荫凉。

贺铸

贺铸　和崔若拙四时田家词四首之三

鸡声犬吠远相望，社酒登槽唤客尝。

晓日晴明陂更阔，风吹荞麦蜜花香。

贺铸

贺铸　和崔若拙四时田家词四首之四

晚雪漫漫没兔羋，满杯豆粥饷邻家。

夜长少妇无舂织，一点青灯伴缉麻。

贺铸

贺铸　和崔若拙四时田家词四首之一

鼓声迎客醉还家，社树团栾日影斜。

共喜今年春赛好，缠头红有象生花。

贺铸

贺铸　和答郑郎中见寄

客子由来怀故乡，苏门冷落白云旁。

梦随夜月钟前断，诗入秋风草共荒。

操板鎌靴游宦厌，开樽挥麈旧欢长。

泜川逸老应相念，为倚阑干向夕阳。

贺铸

贺铸　和杜仲观青字诗二首之二

白马青络头，青萍宝带钩。

青溪流水急，独上青翰舟。

佳人青雀钗，手把青荷游。

慕君青云器，青发结绸缪。

贺铸

贺铸　和杜仲观青字诗二首之一丙寅四月京师赋

青袍少年子，独出青门游。

逢人少青眼，凝笑望青楼。

窗中青蛾女，正为青春愁。

心事属青鸟，青骢能少留。

贺铸

贺铸　和潘豳老汉上属目

白云蒙山头，清川山下流。

芳洲采香女，薄暮漾归丹。

并蒂双荷叶，逢迎一障羞。

持情不得语，大妇在高楼。

贺铸

贺铸　和彭城王生悼歌人盼盼

东园花下记相逢，倩盼偷回一笑浓。

书簏尚缄香豆蔻，镜奁初失玉芙蓉。

歌阑燕子楼前月，魂断凤皇原上钟。

寄语虞卿谩多赋，九泉无路达鱼封。

贺铸

贺铸　和钱德循古意二首之二

维汉南有箕，垂象列三辰。

长司簸扬职，糠秕居前尘。

贺铸

贺铸　和钱德循古意二首之一

驾犁岂知耕，布谷不入田。

大农坐官府，百吏饱穷年。

贺铸

贺铸　和钱德循书怀

咄嗟世与我相疏，岁月推排负壮图。

狂客大难兼外监，方回小得胜常奴。

胸中累块亦何有，鬲上督邮非所须。

径买一舟归自好，五云溪接当家湖。

贺铸

贺铸　和钱适德循寓怀二首

悠悠北山云，苒苒东门草。

纷吾起故居，与尔即远道。

巅崖博锱铢，得不偿所耗。

寄语邻墙翁，岁晚从吾好。

鲁酒味自薄，楚歌声更悲。

曾无忘忧用，安事酒歌为。

西风激商序，流芳迫衰迟。

寄语邻墙客，兹非行乐时。

贺铸

贺铸　和人伤春

人帘轻絮故依人，梦後题诗欲判春。

纵使相思解销骨，此情终未作黄尘。

贺铸

贺铸　和人游白云庄二首之二

可爱白云翁，前溪檥钓篷。

耕樵一径下，井臼四邻同。

倦宦终何得，余生寄此中。

预烦多种秫，毋使酒杯空。

贺铸

贺铸　和人游白云庄二首之一

原野正春风，登临一醉同。

阴晴时未定，今古思何穷。

山势落还起，溪流噎复通。

隐君方自得，可羡尔冥鸿。

贺铸

贺铸　和题毗陵荐福寺红梅

一种梅生禅老家，屋檐古干恣鼓斜。

诗人莫讶深红色，可胜寻常桃杏花。

贺铸

贺铸　和田录事君义咏雪

千里龙沙失旧荒，四来云物助苍凉。

直疑见月应无影，未必因风始解狂。

枉费铅华□楚女，不禁汤饼试何郎。

回中自是人间世，怊怅龟台去路长。

贺铸

贺铸　和田录事新燕

新巢故国两依依，似与春华秋叶期。

雨过池塘得泥近，日高台榭卷帘迟。

秋千节後初相见，祓禊人归有所思。

双侣多情拟凭杖，小牋封就碧云诗。

贺铸

贺铸　和同行潘生悒悒悠悠二首之二

悠悠复悠悠，泪寄东风流。

所思怅何许，西北齐云楼。

贺铸

贺铸　和同行潘生悒悒悠悠二首之一

悒悒复悒悒，秋眠成梦泣。

薄暮落花天，高楼面风立。

贺铸

贺铸　和王文举别馆初夏

薰风酣绿树，午日思黄鹂。

的的罗窗梦，西邻可得知。

贺铸

贺铸　和王文举玉台体

南城空目送，西馆断心期。

悬知今夜思，明灯半下帷。

贺铸

贺铸　和吴达夫见过留题

雀罗门巷不容车，杖履相过一试茶。

後日相思会乘兴，五云溪上是侬家。

贺铸

贺铸　和张谋父游石佛山观魏太武书

中夏昔屯否，代邦天所开。

鸿图属太武，不世英雄才。

南洗洛阳血，西荡长安灰。

毡车十万乘，略地驱风雷。

一苇济长淮，筑宫瓜步隈。

东邻拜牢饩，走使为婚媒。

云旗即归路，览胜此悲徊。

俯挥铁马鞭，顽石同陶坏。

划成四大字，屹栗阴虹摧。

沦精入崖壑，怒气羞蟠回。

茫茫六百年，风雨生莓苔。

伟迹寖销泯，威灵安在哉。

生存贵无上，零落等尘埃。

君为访古游，赋诗追七哀。

人生谁不尔，莫负手中杯。

贺铸

贺铸　怀寄宝寇元弼

君投筦库可知非，我饱官粮又愿违。

旧国秋高鸿雁过，长淮水落白鱼肥。

西风吹梦端相觅，南物留人也念归。

何日芦轩下双榻，满持樽酒洗尘机。

贺铸

贺铸　怀寄寇元弼王文举十首之八招元弼

暑雨茅柴熟，秋风淮白肥。

留连阮校尉，何日跨驴归。

贺铸

贺铸　怀寄寇元弼王文举十首之二过碧芦轩

东轩美风月，诗酒伴欢呼。

昨日墙阴过，依依见碧芦。

贺铸

贺铸　怀寄寇元弼王文举十首之九招文举

後夜溪山雪，临门望子猷。

莫因清兴尽，半道却回舟。

贺铸

贺铸　怀寄寇元弼王文举十首之六登黄楼

何处延明月，东城百尺楼。

故人那得见，後夜是中秋。

贺铸

贺铸　怀寄寇元弼王文举十首之七局中归

不见西街客，归来即闭门。

胡床面南树，鸟鹊啅黄昏。

贺铸

贺铸　怀寄寇元弼王文举十首之三出小市门

小市门南路，旧游联马行。

只从前日别，秋草一番生。

贺铸

贺铸　怀寄寇元弼王文举十首之十赋後诗

偶得悲秋句，还惊旧社空。

中庭步明月，朗咏与西风。

贺铸

贺铸　怀寄寇元弼王文举十首之四登飞鸿亭

南京一登眺，朔雁正来宾。

好去长淮北，殷勤访故人。

贺铸

贺铸　怀寄寇元弼王文举十首之五游百步洪

百步洪头水，秋霖一夜浑。

相携濯缨处，无复履綦痕。

贺铸

贺铸　怀寄寇元弼王文举十首之一初别後

樽酒津亭别，还城何所投。

无情是流水，断送到南州。

贺铸

贺铸　怀寄潘孝本兼简其子言

春色先梅岭，秋声後桂林。

溪通五羊险，云近九疑阴。

无雁难逢信，有猿能伴吟。

一樽烧酒美，应对阿戎斟。

贺铸

贺铸　怀寄彭城朋好十首之八王七

子敏超龙级，得官何处州。

它时趋洛下，独与士龙游。

贺铸

贺铸　怀寄彭城朋好十首之二张大

努力张谋父，躬耕老白云。

无年俭足用，此外奈何君。

贺铸

贺铸　怀寄彭城朋好十首之九寇十一

寇叔情何厚，邮筒数得书。

前春应上冢，能访酒家无。

贺铸

贺铸　怀寄彭城朋好十首之六陈二

远寄陈传道，穷秋亦罢官。

还驱款段马，吟雪向长安。

贺铸

贺铸　怀寄彭城朋好十首之七王十三

不见会之久，每思诗酒豪。

扁舟由甬上，乘兴可须招。

贺铸

贺铸　怀寄彭城朋好十首之三刘四

子仲安贫者，毗陵久罢归。

秋风一相忆，赖有燕西飞。

贺铸

贺铸　怀寄彭城朋好十首之十王三

试吏王文举，俄缠风树哀。

明年道濉上，为尔一徘徊。

贺铸

贺铸　怀寄彭城朋好十首之四张十七

好在张居士，云龙寄梦频。

西斋见风月，连榻复何人。

贺铸

贺铸　怀寄彭城朋好十首之五董大

希远来彭泽，聊为三迳资。

拂衣归底处，命驾定何时。

贺铸

贺铸　怀寄彭城朋好十首之一庚午九月历阳赋。寇三

元弼今安健，音尘久阔疏。

早年倾盖意，白首复何如。

贺铸

贺铸　怀寄清凉和上人二首之二

试问江南客，何时肯度杯。

多情是湖水，每日石头来。

贺铸

贺铸　怀寄清凉和上人二首之一

不见江南客，愿听江南钟。

倾耳度遥夜，天寒多北风。

贺铸

贺铸　怀寄周元翁十首

周郎假沔官，我偶来沔居。

得闲定相过，谈笑沈痾袪。

俄闻戍楼角，晓引吹咿呜。

自君居湓城，恥恥一梦余。

复求若辈人，陶灶搜璠璵。

诚为天下士，岂特江汉无。

贺铸

贺铸　怀寄周元翁十首

周郎嗜茗饮，偶与吾好同。

赠行发吾宝，紫璧琱云龙。

此实太官物，分甘玉堂公。

我曹百石史，藜菽每不充。

诗人盍得尝，可以骄万锺。

愿君间一歠，千里共清风。

贺铸

贺铸　怀寄周元翁十首

周郎尘外人，冰甽立寒玉。

去我千里余，炯炯长在目。

有德且有言，可采篆缣竹。

未为造物怜，方徇斗筲禄。

司晨属群鸡，安事彼鸾鹄。

聊自况疲驽，盐车不为辱。

贺铸

贺铸　怀寄周元翁十首

周郎妙雅道，五字可人师。

许与非不严，奈何取我诗。

我诗如秋虫，徒增长年悲。

指疵固有望，逐臭得无嗤。

诗鸣人必穷，我穷岂所宜。

愿君勿阂此，晚节益经奇。

贺铸

贺铸　怀寄周元翁十首

周郎西笑时，叠寄两函书。

情亲语恳到，骨肉所不如。

妙翰骋遒放，抵突黄与苏。

黄癯曳羸筋，苏厚凝腯肤。

我於季孟间，增少损有余。

家鸡敢复道，储此橐中珠。

贺铸

贺铸　怀寄周元翁十首

周郎强仕年，药石甘苦口。

得无耗天和，汤剂御衰朽。

空华与□色，种种竟何有。

妄爱温柔乡，荡然不回首。

坐令松桂姿，凋脆等蒲柳。

幸勿易斯言，前车镜湖叟。

贺铸

贺铸　怀寄周元翁十首

周郎有史才，班马可并驱。

纷纷谗谄人，畏君笔削诛。

我恨接君晚，要亦君之徒。

沈痾积岁月，顾此留须臾。

志我圹中石，赖君文不谀。

庶乎陵谷变，名字见君书。

贺铸

贺铸　怀寄周元翁十首之

周郎归溓溪，旱燥害嘉谷。

仰饱百指余，嗷然坐空屋。

应书乞米帖，得继朝来粥。

行升大夫籍，月赐万钱禄。

振显属他年，盘飧罗海陆。

毋忘佛子言，不食大夫福。

贺铸

贺铸　怀寄周元翁十首之

周郎走王都，马足尘翻波。

贺老宦江夏，无人惊雀罗。

出处躁静间，奈此贫病何。

平生解指誓，晚境忽婆娑。

迫死不得休，前言食已多。

尚敢厌闲冷，歨为赴火蛾。

贺铸

贺铸　怀寄周元翁十首之

周郎贯江华，而复厌湖湘。

我亦非乐此，西归计茫茫。

颓年抱沈痼，生理岂得长。

後期真何时，存殁两莫忘。

怀君辄赋诗，落笔联十章。

它年一掩卷，为我涕浪浪。

贺铸

贺铸　黄埭魏氏见江亭

浮生欲寄酒杯间，马上谁容一日闲。

不是登高粗能赋，老夫真负尔江山。

贺铸

贺铸　黄鹤楼

登真者谁子，昔有费公禸。

白日玉书下，青天驾鹤飞。

此地少留憩，神标怅依依。

振裾谢尘浊，与尔方远违。

层楼宠陈迹，江山长四围。

登临美商素，雨气薄西晖。

水落州觜嫩，风豪帆背肥。

飘然起遐想，琳馆閟岩扉。

明月识悠阔，白云疑是非。

金桃未遽熟，薤露虞先曦。

高树两华表，长招羽驾归。

灵瓢五色剂，定与遗民挥。

自顾乏仙质，延生犹可希。

刀圭傥不吝，如饱首阳饥。

贺铸

贺铸　黄楼歌

君不见熙宁丁巳秋，灵平未塞河横流。

澶漫势欲浮东州，斯人坐有为鱼忧。

当时贤守维苏侯，厌术不取三犀牛。

跨城迢巃起黄楼，五行相推土胜水，鼍作鼋惊走鞭箠。

三丈浑流变清泚，南来船车鷁衔尾。

使君登览兴如何，舞剑吟笺宾从多。

水平照影见雁下，山空答响闻渔歌。

楼下汀洲长芳草，一麾南出彭门道。

昨日春游咏白苹，後夜秋风悲鹏鸟。

黄冈汝海心悠哉，青衫白发多尘埃。

采菱伎女今何在，骑竹儿童望不来。

望不来，碧云明月长裴徊。

贺铸

贺铸　黄山席上别当涂僚友

自昔有宇宙，便应有此山。

如我与君者，几辈来跻攀。

声迹两磨灭，寥寥千古间。

短生一浮沤，妄比金石顽。

五福人所愿，九龄神所悭。

著身名利场，宠辱如循环。

不见倦飞鸟，翻然亦知还。

酒阑解袂去，老矣遂投闲。

贺铸

贺铸　寄别秦观少游

沔阳湖上小留连，疑是前时李谪仙。

流向夜郎才半道，径还江夏乐当年。

个侬生以才为累，阿堵官于老有缘。

待得公归吾亦罢，春风先办两渔船。

贺铸

贺铸　寄别僧芝

不见江南汤惠休，芝钱今也嗣风流。

烧香弄笔一生事，蹑屐佩囊千里游。

乞酒未还黄菊晚。拟诗初就碧云秋。

临高跂马君行矣，从此安期始欲愁。

贺铸

贺铸　寄杜邯郸

穷巷厌多雨，颓垣藜藿生。

蜩螗饱风露，晏景一何清。

坐指岁芳歇，羇人心骨惊。

所怀不可见，东州闻政声。

三年但弦歌，百里称神明。

风月动高兴，诗章时一鸣。

天葩落健笔，直与春工争。

浑河失故渠，怒水方纵横。

难凭束苇济，跬步万里程。

梦想不知远，笑谈何可并。

赖有西飞翰，尺纸缄驰情。

贺铸

贺铸　寄杜仲观

中春雨收霁，与子登丛台。

形胜宛然在，太行西北来。

无情百尺土，千载未摧颓。

四顾发悲啸，凄风振颐颏。

渞高气象变，似不容徘徊。

下出破禅刹，断碑生紫苔。

严公赋怀古，复使後人哀。

西寻王氏园，一径趋城隈。

老竹未萌笋，繁花如雪开。

惠然丘少年，逸躅欣攀陪。

小榭罗醼豆，开帘按俳诙。

招呼缈缥人，晚镜催妆梅。

水调唱金缕，云罍浮玉醅。

倾觞敢惜醉，忘著接{上罒下离}回。

明日遂分首，旧游安在哉。

我为东徐官，客鬓栖尘埃。

君调南康吏，江山役清才。

西风吹去雁，尺纸为君裁。

我已困摧辱，壮心如湿灰。

行将隐名姓，采药孙登嵬。

异日傥相过，衡门翦蒿莱。

贺铸

贺铸　寄汉阳赵尉沔

庆湖遗老坐诗穷，强仕之年百病攻。

谁谓南昌禄隐翁，伏枕呻吟四壁空。

相思限此江西东，寄声每托江头风。

斯言近俳聊一笑，江水方清饥可疗。

人生奇偶类探筹，造物岂容人数料。

君初试吏或当然，我太半生真不调。

昔不愿起家百日登三司，今不愿还家六印金累累。

但愿官粮办亲养，归来尚三径资。

邻墙晏起访安否，尔酌我歌尧舜时。

咄嗟此愿良难必，吞声食蘖甘如蜜。

贺铸

贺铸　寄金陵仓官赵令毣通直

岁律倏云莫，王孙兴可堪。

羡云归日下，随雁滞江南。

卑湿求长健，登临赖半酣。

西州眼中近，早晚寄华缄。

贺铸

贺铸　寄金陵和上人

旧年问米欲东流，先赋新诗寄石头。

赤鰖久沉江上信，杂悬误落海边州。

想君道眼遥相识，顾我官身可自由。

香火因缘知有在，草庵蔬粥不他求。

贺铸

贺铸　寄李赵二友生

东风掠地百草青，颠毛余几今星星。

长年婴疾断还往，无处避愁徒醉醒。

联马寻芳狭斜道，衔舟待月沧浪亭。

遥输此兴二公子，涨海未应沈一萍。

贺铸

贺铸　寄墨代书赠杨时

徂来雪压苍松颠，沦膏根柢蟠蜿蜒。

樵斤剪析石火热，曲突百步凝梢烟。

蒲萄秋颗累累悬，海胶九炼堪续弦。

力捣万杵臼欲穿，剂成圭璧随方圆。

点漆比色石比坚，坐令李韦羞居前。

陈台潘谷老且贤，授唯识者不计钱。

是翁解化如蜕蝉，後可继此无闻焉。

付君一圭款识全，保护谨密何千年。

君家清风宜世传，不特谈玄须草玄。

贺铸

贺铸　寄清凉和上人二首之二

南国风流百不存，石头今是给孤园。

山连雉堞犹侵路，潮送渔舟自到门。

方丈定容居士病，贝多应待客儿翻。

悬知後日逢迎际，桃李春风两不言。

贺铸

贺铸　寄清凉和上人二首之一

吾家无担石之储，朝四暮三如有余。

北岳官粮饱妻子，南朝僧寺寓图书。

迎船春色情亲我，坌马京尘笑谢渠。

莫作江东步兵待，翻然端不为鲈鱼。

贺铸

贺铸　寄题狄丘李伟官舍东斋

树竹开窗小屋东，低檐却日竹通风。

长年驰骛欲何往，终日退藏於此中。

未厌睡魔常有在，若思人事即无穷。

躬耕不是悠悠计，来作苏门邻舍翁。

贺铸

贺铸　寄题栗亭县名嘉亭

少陵昔避地，幽栖凤皇川。

始愿获其所，赋诗此终焉。

瞔彼美林麓，荫膏腴上田。

阳坡饶垂珠，阴谷繁玉延。

长鑱勤采劚，服食攀飞仙。

兵祲夺和气，力耕无善年。

林垧开冰雪，旬浃断庖烟。

呜呼歌七章，暮节西南迁。

环堵久芜没，斯亭名尚传。

茂宰怆怀古，增崇殊过前。

雕甍揭长帘，下容十客筵。

嫩岚隔春丛，清竹鸣夏蝉。

风月有高兴，写之武城弦。

狂客属尪废，驽筋难强鞭。

何暇远登览，但哦鲸海篇。

尚苦八口累，依稀同曩贤。

余龄寄幻境，未断东西绿。

江淮米价平，一舸去悠然。

幸此岁丰乐，浮游吾所便。

异时访陈躅，复使後人怜。

贺铸

贺铸　寄题泉南陈氏步云亭

紫翠峰前水一湾，趣亭微径白云关。

渔樵不见携筇去，猿鹤相随采药还。

晚月带潮来海上，春风吹雨到人间。

恨君轻为苍生起，曾得东山几日闲。

贺铸

贺铸　寄题盱眙杜子师东山草堂

东山与物远，松竹荫茅茨。

信有冥鸿志，难藏雾豹姿。

会招安石起，何患德璋移。

後日岩扉下，游人想履綦。

贺铸

贺铸　寄题浔阳周氏濂溪草堂

濂溪之水清，未足濯公缨。

平生抱苦节，成就此溪名。

长啸置符传，孤云归思轻。

溪头四壁居，溪下百亩耕。

量汲奉晨盥，课樵共夕烹。

希逢杖屦游，但听弦歌声。

为客剪三径，传家通一经。

双珠交照乘，合璧倍连城。

被褐有余乐，问缣无隐情。

桂林两枝秀，借尔俗眼荣。

昔仰名父子，今推难弟兄。

不应文范裔，遽谓公憀卿。

如袭带砺封，毋为权利倾。

地实寝丘比，有力安得并。

勒诗高岸石，敢告後代生。

贺铸

贺铸　寄王岐

未从名宦两蹉跎，可但诗狂与酒魔。

紫陌尘埃日驰逐，青楼灯火夜经过。

当时豪纵年方少，今日疏慵病更多。

唯见凭栏复攲枕，往来方寸奈情何。

贺铸

贺铸　寄武昌方令临李尉援兼简黄冈二潘昆仲

好在桐江三拜翁，谪仙之裔好应同。

如闻花县两郎子，兴发能来一水东。

共醉南楼故时月，断无庾令浼人风。

季真老病不堪酒，泽畔微吟怀四侬。

贺铸

贺铸　寄兴化黄主簿杞

何准第五不足称，黄童无双非自名。

卑栖鸾凤安初仕，葆练龙虎希长生。

明月高吟紫芝曲，红尘先老白云兄。

莫辞一力走三舍，遽未能来频寄声。

贺铸

贺铸　寄有捷上人

捷也当年避畏途，寄身一叶泛隋渠。

定须憀愧操舟子，千里风波汝渡吾。

贺铸

贺铸　寄周文清

节物惊心不我留，故人相望海边州。

苦荷老尽池台晚，鸿雁来多云汉秋。

谁共清樽寻乐事，独将长幅写离忧。

明年芳草青门道，好试青衫伴侠游。

贺铸

贺铸　江南曲

游倡搴杜若，别浦鸳鸯落。

向晚鲤鱼风，客樯千里泊。

当时桃叶是新声，千载长余隔水情。

乌衣巷里人谁在，白鹭洲边草自生。

贺铸

贺铸　江夏八咏

祖龙砺长剑，昔道此南巡。

徒挟雄鋩利，湘川奈水神。

贺铸

贺铸　江夏八咏之二右灵竹寺

高岸已为谷，斯人如蜕蝉。

固应留宝刻，信示当家仙。

贺铸

贺铸　江夏八咏之六右赵佗石

西戍夕阳晴，东城石镜明。

有山名八字，供作两眉横。

贺铸

贺铸　江夏八咏之七右石镜亭

应龙昔此去，雨雨助腾伸。

旧穴潜鲛蜃，风波横要津。

贺铸

贺铸　江夏八咏之三右祖贯墓铭

□□□□□，□□□□□。

□□□□□，□□□□□。

贺铸

贺铸　江夏八咏之四右舒元舆榜

亭揭奇章榜，斯民孰去思。

多憀羊叔子，涕泗岘山碑。

贺铸

贺铸　江夏八咏之五奇章亭

南津赵佗石，云是昔人舟。

长忙精卫志，不碍长江流。

贺铸

贺铸　江夏八咏之一右磨剑池

孟公泣竹地，今是布金园。

不保五亩宅，非无百代孙。

贺铸

贺铸　江夏秋怀三首之二

人物駸寻迫暮迟，秋风万里来如期。

幽虫切切竟何道，羁燕恠恠将安之。

洛下微吟聊拥鼻，西山爽气为支颐。

肯将翰墨悲流落，寄语三闾彼一时。

贺铸

贺铸　江夏秋怀三首之三

此身岂复系西东，流浪江湖伴塞鸿。

曲突非图三爵客，直钩何羡六鳌翁。

千年陈迹只今日，万里故园犹个中。

冗散偶逃人指数，未应吟啸坐妨公。

贺铸

贺铸　江夏秋怀三首之一

陈物纷然眼界中，长年何与偶书空。

沧浪难为俗子唱，络纬漫催贫女工。

风月少容休吏役，烟波长与济途穷。

功成身退非吾事，犹办扁舟东复东。

贺铸

贺铸　江夏寓兴二首之二

陂湖蹙坊市，江汉复纵横。

沮洳莎城阽，晴阳竹瓦鸣。

新文添鹏赋，异味识鼋羹。

岂复悲流落，官粮寓此生。

贺铸

贺铸　江夏寓兴二首之一

风与樯乌便，侬先塞雁来。

山经七泽断，潮自九江回。

渔父犹知隐，骚人枉衒才。

朋游正相远，梅信为谁开。

贺铸

贺铸　江行写望

斜照侵疏箔，微凉逗小窗。

青蒲故依渚，白鸟屡横江。

遣兴诗三百，煎愁橹一双。

前舟定未远，叠鼓听逢逢。

贺铸

贺铸　将发彭城作

四年吟笑老东徐，满目溪山不负渠。

得米径须偿酒债，有田便拟卜吾庐。

明朝门外扁舟雪，别夜灯前满纸书。

会问恠恠解携客，相思命驾定何如。

贺铸

贺铸　将发永城留题李氏斋壁

匹马扁舟寄此身，可怜投老尚迷津。

黄尘是处随游子，明日相逢即故人。

东道琴樽能惜夜，西园花絮欲伤春。

分携後日匆匆去，灯火虹桥梦更频。

贺铸

贺铸　将发永城题陈伯隽蒙轩

几对春风把酒杯，小舟临发更徘徊。

四明狂客重来日，庭下榴花开未开。

贺铸

贺铸　金堤客舍望南乐城

黄流漫涣浸城根，烟火依微日欲昏。

禾黍不登非政罪，居人犹得饱鱼飧。

贺铸

贺铸　金陵怀寄历阳王掾

征虏亭边路，望夫山下舟。

长江不隔梦，明月只供愁。

促席歌尘断，闲窗醉墨留。

惜芳桥畔柳，谁系木兰舟。

贺铸

贺铸　金山化成阁望焦山作

朝登化成阁，写睇沧江东。

岿然痤鹤山，屏截横流中。

云烟生蔽亏，水石相磨砻。

飞构结岩腹，天龙严佛宫。

初无刳木智，不与尘界通。

旷莽天地间，胜事岂易穷。

将谋乘兴入，难此迎潮风。

可信浮桴约，仅有由也同。

我亦念行役，翻如征北鸿。

他日一渔艇，悠悠浮玉翁。

贺铸

贺铸　金山夜集招米芾元章不至作

芳洲撷兰佩，清夜栖宝坊。

晚风驾飞涛，柱石摇长廊。

微月逗檐际，助我灯烛光。

黄童天下才，斖斖陈与章。

狂歌间险语，捧腹屡烘堂。

惜无杯中物，可以延楚狂。

兴阑半道去，浪学山阴王。

明发吾将还，沧波渺相望。

如何方外徒，漫仕烦官仓。

端尔凉秋节，白云来帝乡。

贺铸

贺铸　金山游

轻舠放中{左氵右霝}，岸远春风壮。

楫师俯仰呼，天水争簸荡。

吾方扣其舷，聊赓小海唱。

梢回即东麓，侧磴联屦杖。

危刹表层巅，疲筋蹑牵强。

斜廊缭复殿，鱼脊分背向。

放日四垠宽，秋毫入吾望。

侵云铁瓮垒，崛起去缘傍。

映日海门山，不蕂沧波上。

吾虽百石吏，平昔有微尚。

俄得金仙徒，翦萝开岫幌。

誓投桑榆年，浮玉翁自况。

贺铸

贺铸　京居春日遣怀

青梅小叶柳长条，相对春风各动摇。

物色依依如有待，人情忽忽自无聊。

五陵剑侠知谁健，三径车工不我招。

好去广津门下水，新秋稳送木兰桡。

贺铸

贺铸　京居感兴

为问长安客，何人识要津。

长持一马箠，浪走六街尘。

城阙烟中晓，关河雪後春。

故园桃李在，樽酒愿相亲。

贺铸

贺铸　京居感兴五首

壮图可复道，罄折营五斗。

负郭二顷田，何时落吾手。

贺铸

贺铸　京居感兴五首

平生感激心，炯炯徒自许。

尘埃五十弦，难为齐人拊。

贺铸

贺铸　京居感兴五首

稠人致高位，一二难遽数。

骠骑彼将军，未应贤第五。

贺铸

贺铸　京居感兴五首

扰扰尘笼下，容身亦自贤。

横尸道边子，共笑直如弦。

贺铸

贺铸　京居感兴五首

长言与短调，谁谓高游艺。

谩赋芳草篇。长安居不易。

贺铸

贺铸　京居暮春感兴二首之二

扰扰奔蹄与疾轮，九街寻胜作狂人。

东风漫送朝来雨，可奈长安自古尘。

贺铸

贺铸　京居暮春感兴二首之一

闲坊税屋远人群，晨鹊昏鸦亦厌闻。

无奈春风作多事，满庭花絮正纷纷。

贺铸

贺铸　九日答张谋父见招

昨夜新霜满菊丛，起来何面对西风。

白衣送酒无消息，赖有西邻张长公。

贺铸

贺铸　九日登戏马台

当时节物此山川，倦客登临独惘然。

戏马台荒年自，久射蛇公去事空传。

黄华半老清霜後，白鸟孤飞落照前。

不与兴亡城下水，稳浮渔艇人淮天。

贺铸

贺铸　九日怀京都旧游

昔年九日登临处，把酒梁王旧吹台。

今年九日登临处，江上黄华殊未开。

一川落日随朝下，万里西风送雁来。

节物可惊人更老，宦情归计两悠哉。

贺铸

贺铸　九日寄维扬刘明仲

扬舲瓜步背瓜洲，底处孤亭是玉钓。

蜡烛有心啼别夜，布帆无恙到南州。

黄华嘉节与何事，白发故人分取愁。

赖有沧江知客恨，长年西北望京流。

贺铸

贺铸　九日雨中作

九夏赤旱百井枯，三秋积雨釜生鱼。

渞高径醉不易图，问底黄叶今有无。

愿致皎白来庭除，昏瞳烂卷勤卷舒。

管中一班聊自娱，未羡北里鸣笙竽。

少日用壮胆力麤，六鳌可取负而趋。

谁谓衰迟百病余，雀鼠入屋不受驱。

长铗长铗归来乎，泥净没胫行无车。

咄嗟蜡屐非双凫，安得翩然过故都。

贺铸

贺铸　九日张谋父席上

浪竹低枝扫隙尘，到帘清月欲留人。

西家一斛黄华酒，沈醉吴音贺季真。

贺铸

贺铸　九月十日寄潘邠老

明月昔如许，怀人殊不来。

徒歌桃叶曲，又负菊华开。

尺纸缄愁去，扁舟载梦回。

它年鸡黍约，千里信悠哉。

贺铸

贺铸　久病寄二三亲友

早昧摄生理，百劳戕至真。

药灵翻佐病，诗癖竟穷人。

终负黄垆恨，长违白首亲。

一囊安可得，四壁未应贫。

灯下尘编泪，风前墓草春。

傥忘鸡酒设，腹痛勿多嗔。

贺铸

贺铸　局中归

心火成灰不复然，故园笑别十三年。

晚凉退食无余事，坐与儿曹挽纸鸢。

贺铸

贺铸　客有携寇莱公真挂于驿舍傍题云今作閰罗王概然有作

凛凛英风万世孤，忽瞻容貌涕洟俱。

遗谋不愧生张说，异事犹烦鬼薰狐。

黑白已分归节义，丹表长慑在奸谀。

不烦摇扇苍蝇去，一片寒冰挂座隅。

贺铸

贺铸　苦竹村南马上

楚泽薰风後，林皋夕照间。

渔船沿绿岸，鸟道转荒山。

久负杯中乐，长偷马上闲。

悠悠白门路，何日杖藜还。

贺铸

贺铸　快哉亭

飞亭冠城隅，空豁延四望。

夙昔两文雄，故床此相向。

山川气候美，诗酒风神王。

弹压许昌侯，阳春憀俚唱。

麾车忽南北，荣辱生誉谤。

一躐云逵间，一落江湖上。

我来得陈躅，伏槛徒怊怅。

可畏此尘笼，归哉养荒浪。

贺铸

贺铸　快哉亭朝暮寓目二首之二

积潦际危堞，登临西照中。

苔衣羒白羽，槐荫悬青虫。

不浅胡床兴，无多团扇功。

目穷犹起羡，演漾一渔篷。

贺铸

贺铸　快哉亭朝暮寓目二首之一

夙起喜舒旷，径趋城上楼。

初阳动禾黍，积雨失汀洲。

水牯负鸲鹆，山枢悬栝蒌。

坐憀真隐子，物我两悠悠。

贺铸

贺铸　郎官湖

当年贤守令，载酒沔南游。

凉月呈新霁，明湖涵素秋。

郎官夏口使，仙客夜郎囚。

促膝青螭舫，连觞紫绮裘。

高髈随雨散，余躅想风流。

芳草失青履，沧波浮白鸥。

江吞百顷尽，石刻一篇留。

宜有沈碑者，前怀陵谷忧。

贺铸

贺铸　老鹤叹

华表华表归来乎，出无车，食无鱼。

懿公之遇难再图，卑栖俛啄同群雏。

谁谓嵇氏子不孤，强颜市井交屠沽，

巨源密启亦已疏。呜呼，

卫侯既不可作，道林今也则无。

露鸣风舞何区区，夙夜供君耳目娱。

西山二子饥相似，南国三闾放不如。

端虑盘飧怀异味，并随焦尾付庖厨。

贺铸

贺铸　老槐

老树久枯秃，俯临清路尘。

曾无席地阴，庇暍及斯民。

枭巢与狐穴，凶怪相凭亲。

嗥啸属阴黑，惊摇旁近人。

周环筑级坛，立社祠秋春。

既享不材寿，滥当有土神。

勿惑巫妇言，请挥樵者斤。

犹疑终窃据，复作後来薪。

贺铸

贺铸　离冠氏道中

别酒厌厌一据鞍，远林微迳雪迷漫。

伤心不似来时路，柳摆东风絮作团。

贺铸

贺铸　李固道中怀寄杜邯郸

西望丛台百尺间，车轮无角不知还。

大夫庭下长无讼，谁伴青堂整日闲。

贺铸

贺铸　李氏池上

湖外西风吹雨丝，半随杨柳拂涟漪。

女郎偷折藕花去，沙上鸳鸯睡不知。

贺铸

贺铸　历阳姥矶下马上有怀京都游好

楚泽初冬正获田，孤鸿欲下却翻然。

人烟隐约青山郭，云物离披小雪天。

送别杯盘犹昨日，劳生鞍马遂穷年。

故人多在金闺籍，谁念心寸如断弦。

贺铸

贺铸　历阳十咏之八百福寺

文昌西郭居，修竹闭环堵。

琴樽不复存，青莲开梵宇。

尘纷晦遗像，粉绘才可睹。

拜莫愧无言，长哦君乐府。

贺铸

贺铸　历阳十咏之二鸡笼山

楚姥昔奔迸，余生脱沈沦。

家禽不忍置，信谓妇人仁。

空笼歨变化，千载高嶙峋。

可待厤湖水，复生桑下尘。

贺铸

贺铸　历阳十咏之九桃花坞

种树临溪流，开亭望城郭。

当年孟张辈，载酒来行乐。

斯人久埃灭，节物今犹昨。

看取不言华，春风自相约。

贺铸

贺铸　历阳十咏之六天门山

天门束箭流，北注据牛弩。

渞高驻翠华，舟师燿威武。

当时侍帷幄，谁复徵往古。

虞舜有苗征，端为两阶舞。

贺铸

贺铸　历阳十咏之七采石矶

东西采石矶，山水两清绝。

渔舠与商舶，今古几沿越。

飘颻翰林主，长笑弄明月。

难访物外游，飞云眇天末。

贺铸

贺铸　历阳十咏之三濡须坞

孙郎昔鹰扬，曹瞒方虎视。

敢忘板筑勤，远推兵锋锐。

俄闻青盖谣，无复金陵气。

六代迭倾亡，长江亦平地。

贺铸

贺铸　历阳十咏之十平痾汤

文础护清漪，炯若涵冰玉。

澡涤起沈痾，功参灵剂速。

荒唐桑氏经，琐碎桐君录。

利物本无穷，何须尘简牍。

贺铸

贺铸　历阳十咏之四遏胡城

狂胡昔凭凌，阔步长淮外。

难此百雉城，万甲屯要害。

时平一登望，江山互襟带。

想像文献公，清风宛如在。

贺铸

贺铸　历阳十咏之五当利港

龙骧乘上游，锐气吞敌境。

风便趋吴京，收功在俄顷。

平生负雄图，晚岁方获骋。

何必传鼎彝，江山与之永。

贺铸

贺铸　历阳十咏之一厤湖

昔也万家邑，今为无底渊。

城郭泯

迹，人民安得全。

吊古一回首，薄暮愁风烟。

拯溺不无意，吾生後千年。

贺铸

贺铸　烈洲守风

张帆早发石头城，淹泊风波百里程。

白芷汀洲潮进退，黄梅村落昼阴晴。

官粮牵迫少休日，药物扶持多半生。

深闭船扉谢渔老，自憀尘垢满襟缨。

贺铸

贺铸　临汴亭送客还马上作

衮衮尘埃与愿违，可堪持酒送将归。

壮心已服驽骀老，羁思常先鸿雁飞。

十口无厌太仓粟，四邻分采故山薇。

何时偃卧柴桑里，自讼渊明昨日非。

贺铸

贺铸　留别道士许自然

东晋高贤许远游，裔孙今不坠风流。

还有临川王太傅，每思与语即登楼。

浮名何啻如云薄，钟鼓爰居非所乐。

漱石枕流知善谑，友月朋风差不恶。

吾亦尘闲无所求，终期探药栖罗浮。

异日归来辽海鹤，不见人民见城郭。

贺铸

贺铸　留别龟山白禅老兼简杨居士介

汴尾望龟山，人烟了可数。

长淮断日风，浩若千里阻。

舟无百石载，两腋忧双橹。

鷁首荡颓波，中流几翔舞。

维梢迫曛暮，坎坎禅林鼓。

曳锡辱来过，依然识眉宇。

青荧灯火畔，再得亲软语。

多憀晚闻道，忠义夙自许。

刚肠愤激际，赤手搏豺虎。

过壮缠百痾，余生托儿乳。

羸躯假缓死，岂复胜冠组。

会约子云孙，西岩两庵主。

贺铸

贺铸　留别寇定

不见步兵今一秋，年来复与仲容游。

苍颜白发憀衰暮，纵饮狂歌作辈流。

顾我宦情真漫浪，为君行计几淹留。

能寻三月皇州约，拍手同登卖酒楼。

贺铸

贺铸　留别米雍丘二首之二

好住楚公子，山林何处逢。

官身须自乞，俗眼可相容。

叔夜懒犹锻，伯鸾佣且舂。

多憀方禄隐，尔汝傲吴侬。

贺铸

贺铸　留别米雍丘二首之一

明鈍通夜语，累块写胸中。

水癖推刘令，书名浼鲁公。

忌猜悲廪鼠，逐热贱云鸿。

不乏佳山水，东南著两翁。

贺铸

贺铸　留别僧讷

冗从西班谁比数，牛侩马医犹尔汝。

诗解穷人未必工，苦调酸声效梁父。

荥阳道人方外交，谓我有言追屈骚。

骊珠不惜弹黄雀，狗尾何堪联晋貂。

秦淮潮上扁舟发，後日相思一书札。

千里同风了了然，人闲无处无明月。

贺铸

贺铸　留别僧永

三处分携跨两年，浮云生计本悠然。

江山胜地端相待，大有东南未尽缘。

贺铸

贺铸　留别田昼

君家陋巷一尺泥，吾车有轮马有蹄。

犯寒踏雨重相过，明日扁舟吾遂西。

回首邯郸迹如扫，离索十年成潦倒。

兔葵燕麦春日妍，蝉腹龟肠气方饱。

云逵窅窅谢攀跻，长铗与人还故栖。

异时结驷来南驮，耕者老夫锄者妻。

贺铸

贺铸　留别王景通二首之二

游宦差池太半生，君方倥偬我伶俜。

官衔转落百僚底，衫色浑偷两鬓青。

张掾官曹抛胜日，向平家事汩余龄。

相逢一段盂城梦，明发扁舟是浪萍。

贺铸

贺铸　留别王景通二首之一

早年放乐五云乡，远笑垣东侠少场。

宪也但贫犹未病，公乎非酒自能狂。

尘埃辇路春游散，灯火僧窗夜话长。

後日相思枉缄幅，茱萸湾北付渔郎。

贺铸

贺铸　留别王闲叟

婆娑晚境未知还，邂逅故人增厚颜。

次道志包宇宙外，子牟身寄江湖间。

一悉妙义想冰释，九死余生非石顽。

敢负清凉阿师约，西庵先办十年闲。

贺铸

贺铸　留别王掾元胥

之子贯东牟，青衫试宦游。

颠非小贺比，爽自阿戎流。

未即芸香拜，俄先瓜戍秋。

孤蓬别夜思，霜月满沧洲。

贺铸

贺铸　留别彦上人

道人临别重留连，应念吾生汩世缘。

拄笏看山犹故态，量船载酒异常年。

兴来不计远千里，休去可须持一钱。

会作清凉老庵主，两盂分粥对床眠。

贺铸

贺铸　留别张白云谋父

三年官局冷如冰，炙手权门我未能。

赖与白云之隐者，不谈黄卷即寻僧。

萧萧帘箔风披竹，草草杯盘雪洒灯。

尘土浮游浸相远，吴鱼燕雁两难凭。

贺铸

贺铸　留侯庙下作

文成念韩痛，破产伺强奏。

千金募健士，椎断属车尘。

东去变名姓，浮游淮泗滨。

忍耻奉遗履，得书何老人。

十年风云会，赤帝资经纶。

鸿门祸端结，一言即解纷。

英彭既合纵，楚项提孤军。

伟哉借箸谈，竖儒无复陈。

分疆饵两将，来若从龙云。

释怨俾侯印，谋销蛇豕群。

定都天府国，推功归奉春。

四老落吾术，拂巾辞隐沦。

东朝羽翼就，楚调徒悲辛。

出处能事毕，致君终乞身。

岂眷万户封，仅与萧醓均。

淮阴败晚节，顾亦非吾伦。

愿访赤松子，逍遥云汉津。

强饭示终殁，爽灵方上宾。

严祠镇川湄，余泽及斯民。

客子老将至，低回冗从臣。

憀无应时策，肝膈空轮囷。

可教固无类，慨然辄求伸。

未应终万古，黄石独能神。

贺铸

贺铸　留题左顾亭二首之二

亭际高枞满百围，不无山鬼此焉依。

咿呦为话当年事，曾见将军佩印归。

贺铸

贺铸　留题左顾亭二首之一

余不亭下檥归舟，访古怀贤百刻留。

办得千金脱元绪，此心端不为封侯。

贺铸

贺铸　马上重经旧游六言：丙寅三月京师赋

浅浅东流宛溪，当年罢酒分携。

认得桥边杨柳，春风几度鸦啼。

贺铸

贺铸　茅塘马上

壮图忽忽负当年，回羡农儿过我贤。

水落陂塘秋日薄，仰眠牛背看青天。

贺铸

贺铸　卯醉口号

丙寅元佑初年冬，贺老困寓京尘中。

无心炙手权门热，曝背晴阳坐屋东。

贺铸

贺铸　梅华寄清凉和上人

石头城上客，领取一枝梅。

何事春消息，今从江北来。

贺铸

贺铸　梦後闻蛩

笼灯耿欲灭，枕下虫声切。

底许事相关，煎人肠断绝。

贺铸

贺铸　梦游金陵设堂故基

燕堂遗址压西州，剪径扪萝出石头。

老木駸駸太相逼，连冈衮衮欲东流。

歌钟谁话前朝事，风雨魂惊别夜游。

梦境浮生更多病，结茅归老信悠悠。

贺铸

贺铸　暮投葛墟马上

旬浃走千里，尘埃如有缘。

憀无季子印，可换洛阳田。

广泽雁行去，荒山雨脚悬。

长亭犹未见，疲马不胜鞭。

贺铸

贺铸　内翰出龙眠居士写真图

落墨龙眠品如神，横筯一见谪仙人。

孤云老鹤来何处，异石清流有是身。

瞻仰生风开鬓发，卷舒盥手敬星辰。

他年莫用黄金鋳，传在人间此逼真。

贺铸

贺铸　南楼歌送武昌慎太守还朝

君不见鄂渚山环少城半，高牙之冲仰飞观。

裴回华月天一隅，缥缈青山江两岸。

题榜南楼非昔时，今人可复识元规。

唯余在得昔时月，与此江山长住持。

公堂坐啸无留事，清夜登临谁辨此。

流风逸响殆千年，初见东吴贵公子。

剸繁健手付方州，迎刃未始逢全牛。

潢池小儿归田畴，田无高下乃多收。

每寻不浅胡床兴，更有歌人行酒筹。

明日云颿望巃阙，镜湖老生愁欲绝。

一钱何敢浼刘公，送行聊以南楼月。

照见金闺待漏时，结佩正冠勤晓谒。

公乎莫负鲈鱼菰菜期，依锦东还使持节。

贺铸

贺铸　拟鲍溶寒宵叹

孤缸照愁眠，明灭知夜久。

荧荧月落床，摵摵风入牖。

美人怅何许，寤言不相偶。

心寄南征鸿，云汉长回首。

贺铸

贺铸　拟刘孝胜咏安仁得果

果尽犹招手，车停更起尘。

固应持一笑，先答近辕人。

贺铸

贺铸　拟南梁慧偘法师独杵捣衣

峄阳桐杵鸣，莲岳石砧平。

待谁相应节，要自不胜情。

吹衣风稍急，吊影月微明。

会有不眠客，听此断肠声。

贺铸

贺铸　拟阮步兵夜中不能寐

夜久不成梦，张灯开故书。

清霜屏云物，有月来庭除。

良时怅难再，不与佳人俱。

掩卷长太息，望子城之隅。

贺铸

贺铸　拟王少伯新兴

西北云悠悠，东南日杲杲。

浪语问阴晴，悬知行雨少。

桃蹊换青荫，夙昔一何好。

临牖思茫然，微风动萱草。

贺铸

贺铸　拟温飞卿

露网朱甍上，风帘翠锁前。

宿衾熏萏菡，朝镜拂漪涟。

津润销金笔，香依扑粉绵。

度闲双陆子，拨恨十三弦。

鹦鹉殷勤语，旃檀委曲烟。

鲛绡乾玉筋，鱼钥限金莲。

团扇酬桃叶，乌丝代杏牋。

朱门长窅窅，白马自翩翩。

难钓三珠树，徒抛七宝鞭。

酒阑应有待，梦破即无缘。

信鹊新秋去，孤蟾後夜圆。

浪言墙外地，的是洞中仙。

贺铸

贺铸　潘豳老出十数诗皆有怀苏儋州者因赋二首之二

旧隐江城东复东，堂前杨柳付春风。

犹传白雪兴中曲，俄失黄粱梦後翁。

儋耳吉音无雁使，峨眉爽气属狙公。

不应更广穷愁志，悟取平生坐底穷。

贺铸

贺铸　潘豳老出十数诗皆有怀苏儋州者因赋二首之一

人烟寂绝鬼门关，更指儋州杳莽间。

三四月交天漏雨，东南地尽水浮山。

依迷春草鴒原失，响像秋风鹤驭还。

回羡河阳贤父子，雪堂曾伴十年闲。

贺铸

贺铸　潘豳老以长篇求假吾书以副本送之

元凯有言君盍知，借书还书皆可嗤。

家传五载亦勤矣，吾与两雏当共之。

吏役岂容方外驾，古人端在个中期。

聊分副本天随子，辑缀来归是一奇。

贺铸

贺铸　烹鸡叹

膳夫缚三鸡，二雌先就烹。

一雄置机上，不废知时鸣。

有客见之叹，人情犹物情。

宁昌言即死，何噤口偷生。

愚闻此客言，退思因窃评。

鸡实鼎俎资，杀身非罪声。

人忘枢机诫，鼓舌为祸萌。

宜念千金躯，与鸡何重轻。

贺铸

贺铸　彭城三咏之二斩蛇泽歌

君不闻泗滨亭长送徒如咸阳，徒夫怀归多道亡。

泽中置酒饮相诀，吾亦从此奔芒砀。

阴风萧萧导者惧，前有修蛇怒横路。

酒酣拔剑肯留行，划断蜿蜒不回顾。

河明月出人踵来，彼媪何冤号且哀。

谓遭赤帝屠吾子，语竟莫知安在哉。

真人闻此自心许，茫茫四海吾其主。

虎变龙飞十二年，馘项枭英盖狐鼠。

半夜雄鋩飞上天，几见长陵一抔土。

贺铸

贺铸　彭城三咏之三歌风台词

汉祖高风百尺台，千年客土生蒿莱。

何穷人事水东去，如故地形山四来。

江淮犹沸鲸鲵血，八十一车枉归辙。

白叟逢迎皆故人，牢酒欢呼惜将别。

崤渑迢遥非我乡，死生此地何能忘。

酒阑鸣筑动云物，青衿儿曹随抑扬。

尔时可无股肱良，端思猛士守四方。

君不闻淮阴就缚何慨慷，解道鸟尽良弓藏。

贺铸

贺铸　彭城三咏之一戏马台歌

秦蛇已中断，刘项方龙战。

叱吒沮风云，睢盱走霆电。

鸿沟一画天地开，楚王洗剑东归来。

新都形胜控淮泗，笼山络谷营高台。

重瞳登览何为者，不知招贤知戏马。

上如激矢下投丸，兰筋霜腕便回盘。

半夜悲歌骓不逝，明日阴陵行路难。

騫牝三千归汉闲，粟豆尤闻蠹县官。

君不见华山之阳古垧牧，春风吹草年年绿。

贺铸

贺铸　平野堂重送江茂宗

东风南浦雨潇潇，欲去行人不自聊。

谁道垂杨攀折苦，过春犹有最长条。

贺铸

贺铸　迁家历阳江行夜泊黄泥潭怀寄冯善渊

黄泥潭口檥征篷，回指东城祗眼中。

半夜凫鷖先觉雨，连江葭萯自生风。

青灯解作无眼伴，白酒难招一醉同。

从此相思寖相远，便凭归框附诗筒。

贺铸

贺铸　钱塘海潮

高岸如陵累石顽，一支涨海横中间。

九军雷鼓震玉垒，万里墨云驱雪山。

奏政维舟羞胆怯，史迁舐笔恨才悭。

钱郎几许英雄气，强弩三千拟射还。

贺铸

贺铸　秦淮官柳二首之二

西来载病一扁舟，建业江山负胜游。

杨柳经眠方自得，蒲帆临挂复迟留。

长条似舞前溪曲，卷叶宜翻出塞愁。

想见南朝旧人物，可怜能个样风流。

贺铸

贺铸　秦淮官柳二首之一

秦淮两潮西复东，淮边杨柳酣薰风。

送春白花去漠漠，避日黄鸟啼恠恠。

陶彭泽多倦官叹，桓琅邪今衰病翁。

此身会复有健日，拟就绿阴横钓篷。

贺铸

贺铸　秦淮夜泊

官柳动春条，秦淮生暮潮。

楼台见新月，灯火上双桥。

隔岸开朱箔，临风弄紫箫。

谁怜远游子，心旆正摇摇。

贺铸

贺铸　清明病中

寒食晴阳少，江南此候同。

侵晨泼火雨，薄暮驾潮风。

目力书签上，生涯药裹中。

可怜佳节物，似不系衰翁。

贺铸

贺铸　清燕堂

雀声啧啧燕飞飞，在得残红一两枝。

睡思乍来还乍去，日长披卷下帘时。

贺铸

贺铸　秋风登城楼

袭人风露觉秋初，临水高楼更雨余。

天幕鲜明河影淡，行云流月两徐徐。

贺铸

贺铸　秋怀二首之二

萧萧庭木落，格格鸡声恶。

荒檐日影斜，饥猫捕黄雀。

窗间养痾客，起念丘园乐。

欲赋归去来，西风老藜藿。

贺铸

贺铸　秋怀二首之一

室迩人尚远，况乎千里间。

岂徒道路长，重水复重山。

清霜老芳物，嘉树不堪攀。

欲寄陇头信，春风殊未还。

贺铸

贺铸　秋江晚望

黄芦洲渚赤枫林，林外残阳叠嶂深。

记得广陵城里市。董源横障卖千金。

贺铸

贺铸　秋衣闻雨晨兴偶书

故国心驰北，扁舟计漫东。

寒生一夜雨，病涉两秋风。

落泊篱根叶，幽忧屋角虫。

何情悲节物，聊自况衰翁。

贺铸

贺铸　人生七十稀

人生七十稀，行年今已半。

事功贵及时，迟暮复何算。

嗟吾夙多负，失怙在童乷。

诗礼思有闻，飘颻辞祖贯。

慈亲念衰绪，猝猝营婚宦。

名姓系西班，星霜亟徂换。

未筑黄金台，长歌白石烂。

岂无同心契，相望眇云汉。

每虞狂飚至，摧折涧底干。

异日偶班输，抱柯徒永叹。

贺铸

贺铸　壬申上元有怀金陵旧游

瓦官大庭千步方，灯如流萤月如霜。

高僧共礼旃檀像，游女来焚薰陆香。

旧国破亡何物在，少年逐乐个侬狂。

别来白社更牢落，回首衡湘春梦长。

贺铸

贺铸　三鸟咏之二竹鸡词

东南泽国陂塘阔，旱岁少逢晴五月。

田间蛙喜雨冥冥，竹下鸡啼泥滑滑。

而予不耕陂下田，田皋驱马挥长鞭。

稻塍微茫绝复连，如蹑镜面流鲛涎。

植蹄沮洳不敢前，何暇顾惜青莲乾。

竹鸡鸟，汝幸飞翔罗羨外，

安知此涂吁可畏。雄雌更鸣方自慰，

汝不能言意为对。君不见日围赫赫是长安，

大明宫阙开云端。鸡人唱漏辰三刻，

左右相君朝谒还。前驺谁敢干，

後乘不可攀。飘颻青盖望已远，

绿槐阴下沙堤闲。长堤千步沙漫漫，

风不惊尘雨亦乾。君能驰骛此其所，

何事江乡行路难。

贺铸

贺铸　三鸟咏之三子规行

长江靡迤山坡陀，旅竹荒松蒙茑萝。

蚕初眠起风日暖，梅弄黄时烟雨多。

山间有径行逶迤，倦客据鞍生睡魔，

奈尔思归啼鸟何。子规鸟，

不如归去好。谁家西北最高楼，

几为王孙怨芳草。子规怜尔解归飞，

我独何心长不归。十年迹绝苏门道，

梦里旧游知是非。一官窃食官仓米，

十口之家饱而已。金印锦衣耀闾里，

少年此心今老矣，问舍求田从此始。

贺铸

贺铸　三鸟咏之一提壶引

绿野带江春漠漠，露湿花蔫朝暮薄。

年芳婉娩欲辞人，啼鸟殷勤劝行乐。

提壶真起予，十千美酒当剩沽。

金龟宝貂家所无，持底可过黄公垆。

调官东来今几日，谓有公田宜种秫。

朝廷未除私酿律，安得一试焦革术。

提壶鸟，叹吾与尔皆悠悠。

君不见长安两市多高楼，大书酒旆招贵游。

脱闻提壶鸣树头，论槽买瓮更献酬。

庶几此声知所投，胡为南乡长滞留，

端使北宗狂客羞。

贺铸

贺铸　三山

南朝凤皇台，置酒昔高会。

酒酣望三山，宛在青山外。

长哦谪仙吟，如啖鲸鲵鱠。

明日信东风，孤帆出其背。

荒戍接江濆，开门适相对。

鼎足踤长川，不为舟楫碍。

雨阳云吞吐，早晏潮进退。

万古免浮沈，曾微拚鳌戴。

伊余厌尘坌，闭目何可奈。

爽气豁襟灵，山乎吾有赖。

尝闻晋阿童，万舻飞戈快。

径造此山陲，沧波为之隘。

顾我疲软姿，功名让前辈。

玄晖昔凭眺，物色颇有在。

他时挂武冠，刀剑行且卖。

山价略可酬，庵栖谢当代。

远持三山矶，况彼七里濑。

犹得傲狂奴，吾无故人待。

贺铸

贺铸　三月二十日游南台

晴春六十日，不与酒杯亲。

吏事岂无闲，风雨复兼旬。

始作南城游，时物固已陈。

扫不见桃李，浓绿迷荆榛。

登高暂逍遥，引目清泗滨。

向田有交迳，俯城皆要津。

得意属禽鱼，可爱不可驯。

顾余千里客，眷此十日春。

胡不念尔生，筋骸劳欠伸。

二十起丁籍，一官初为贫。

侜张西复东，甑满莱芜尘。

黄绶彼何物，豕苓安足珍。

山园有芳兰，幽佩手自纫。

长哦白云谣，遐想紫阳真。

去矣南昌尉，庶几乎若人。

贺铸

贺铸　僧居对雨二首之二

平沙四绕护城堤，小雨经旬不作泥。

似与幽人忍牢落，一双黄鸟隔墙啼。

贺铸

贺铸　僧居对雨二首之一

檐雨溅溅滴砌沙，绿丛深处一榴花。

小窗隐几俄成梦，堪笑无功饭後茶。

贺铸

贺铸　上巳後一日登快哉亭作

上巳信嘉辰，流觞传旧俗。

良游怅不遂，吏局方有属。

东风吹晓雨，万窍嗥林麓。

疑有泊舟人，狂歌河女曲。

逾期始澄霁，物色如新沐。

城角趋危亭，登临尉幽独。

纷华扫不见，胡蝶飞平绿。

竚倚穷夕曛，悠哉此心目。

贺铸

贺铸　上巳晚泊龟山作

薄暮东风不满帆，迟迟未忍去淮南。

故园犹在北山北，佳节可怜三月三。

兰叶自供游女佩，芸编聊对故人谈。

洛桥车骑相望客，曾为吴儿几许憀。

贺铸

贺铸　上巳有怀金明池游赏

西城小雨宿尘消，春水溶溶拍画桥。

舍翠汀洲白苹发，披香宫殿紫云高。

彩舟日晚绮罗醉，油幕风晴丝管焦。

侠少朋游应念我，一年佳赏负今朝。

贺铸

贺铸　食芡实作

钱侯官舍旁，走水来方塘。

暑雨过初伏，斜阳生晚凉。

风翻芡盘卷，万觜争低昂。

犹疑秦鸡暴，擅此六国场。

下榻延密客，开樽荐新尝。

金刀剥老蚌，玉沙磨夜光。

殷勤烦钉饾，未咀悲生肠。

引领鄘卫西，百泉乃吾乡。

水产富此物，数钱论斗量。

朝餐取餍饱，无复炊黄梁。

贪嗜比羊枣，况乎惟味良。

十年去国仕，遇得才微芒。

季鹰思蓴羹，拂衣谢齐王。

我亦散浪者，未许斯人狂。

长歌定行矣，千载会相望。

贺铸

贺铸　食鲥鱼

雨长沙田三尺芦，截江逻钓待嘉鱼。

上钩一尾夸先得，下筋千钱忍弃余。

倦客罢弹腰下铗，故人忘寄腹中书。

知机何独张生翰，不俟秋风已起予。

贺铸

贺铸　示王泌

违离南北几星霜，短发萧萧带尺长。

执戟郎效官落拓，楚丘生触绪悲凉。

双凫乘雁谁比数，拉虎批熊犹健强。

端恨养奇妨废酒，樽前都属个侬狂。

贺铸

贺铸　书国志陈登事後

求田问舍良可嘉，元龙偶未思之耶。

黄鼠长为太仓耗，白云犹有青山家。

人生歨尔待钻石，世故纷然劳算沙。

销磨髀肉亦何事，竟作子阳同井蛙。

贺铸

贺铸　暑夜

渴蝉呜中夜，木叶凝无风。

襟苧不加带，犹如被蒙茸。

三庚信可畏，一扇曾何功。

安得解民愠，苍梧理古桐。

贺铸

贺铸　送毕平仲西上

吟鞭西指凤皇州，好趁华年访昔游。

新样春衫裁白苎，旧题醉墨满青楼。

鸣蛙雨细生梅润，扬燕风高报麦秋。

须念江边桃叶女，定从今日望归舟。

贺铸

贺铸　送毕彦祖先之京师

日日东风吹旱云，弄鞭低帽送西曛。

客亭五里复十里，春物三分今二分。

但解征衣平酒债，莫随肥马作尘纷。

扁舟不及清明约，紫笋朱樱未负君。

贺铸

贺铸　送表侄赵子亿之官沧州兼简通守李延宁

吾昔游浮阳，童心初办狂。

渞高瞰海日，径欲穷扶桑。

岁纪忽再周，此图竟莫偿。

今适送子往，临风但彷徉。

之子公族秀，祖基维懿王。

成吾家宅相，裂封复吾乡。

汝翁同谷守，视吾犹雁行。

後生古所畏，之子未易量。

筦库方试吏，事役须更尝。

譬彼汗血驹，齿齐即腾骧。

昃宜勤夙夜，动虞三尺妨。

勿惮川陆遥，千里如邻墙。

勿计弦晦余，俛仰度三霜。

边朔昔云苦，今歌海隅康。

正赖别驾贤，不减晋王祥。

依投得吏师，行见售所长。

为吾语故人，曩契想未忘。

愿致双鱼封，继以一鹗章。

贺铸

贺铸　送陈传道摄官双沟

弭楫想登临，闲云护日阴。

青蒲泗水阔。古木汉祠深。

应醉杯中物，谁闻泽畔吟。

禅坊养奇客，轻别若为心。

贺铸

贺铸　送陈传道摄双沟戍商税

墙外长川拥万舟，门前山色入南州。

风来浦口客争发，日下庭阴印未收。

乍厌折腰从吏役，屡应回首念朋游。

病夫颇有东流兴，预约清樽为少留。

贺铸

贺铸　送陈传道之官下邳

昔也官彭城，日与君子亲。

俱游大梁下，不见辄兼旬。

衣食牵迫人，汗走长街尘。

相逢立马语，愁面如含辛。

朝来忽叩门，颇惊黄绶新。

告我即东下，得官淮泗滨。

方语病中暍，药物苦殚贫。

故人复舍去，此怀难重陈。

想见经旧庐，节候属萧辰。

朝寻张翁墅，暮投寇叔邻。

二子亦吾好，尺书坐因循。

交情定相访，为话正迷津。

贺铸

贺铸　送鄂州刑狱掾王懋元功罢官还海陵兼简金陵和上人

暖云芳草横塘路，送客何之官鄂渚。

江皋暑淫气如蒸，别来何之还海陵。

海陵鄂渚非吾土，每後君来先我去。

人无根蕂本悠悠，况指沧波是舟路。

君方少健我衰迟，局蹙辕间不自持。

因行寄声雁门远，岁暮敢亡林下期。

好去将无同语掾，行见春风花满县。

隐显它年不我遗，为续白莲社中十八传。

贺铸

贺铸　送方安行之官高密令

平世功名输阿童，束书洗剑栖渔篷。

晚交东武百里长，想见桐庐三拜风。

白雪兴阑吟社远，绿槐阴合讼庭空。

它年朱绂指东道，试访钓鳌浮玉翁。

贺铸

贺铸　送海陵周太守邠受代还朝

汤汤水东流，奈何载此西行舟。

紞如五鼓鸣城头，使君去矣不可留。

前日使君来，天子惠此州。

传道管城政，先声走群偷。

不关外户息吠大，悉把钩锄谁带牛。

雨阳不违祷，舄卤数倍收。

吏却一钱贿，狱无五木囚。

黄堂坐啸有余暇，八咏新诗追隐侯。

斯民幸使君，毕世为吾休。

俄及瓜时代，本朝官重内。

旧通金门籍，行奉玉宸对。

问君何以治海陵，但陈圣主之德臣何能，

狂生有意水衡丞。







卷117

贺铸

贺铸　送汉阳刑狱掾邹永年解官归养

高歌每忆故山薇，笑掷青衫换彩衣。

竟为苍生安石起，本来男子次君归。

脱冠弭棹兴非浅，戴笠乘车誓莫违。

明日渡江聊赠别，武昌官柳尚依依。

贺铸

贺铸　送何安中之官新安录事

带郭荒山百匝牢，跻攀几见病猿猱。

官粮可数才鸡肋，吏事悬知倍马曹。

芸阁有书行且召，萱堂须养未容高。

庆湖老子何堪别，隐几僧坊更寂寥。

贺铸

贺铸　送江与京归山阳

山阳泽国四无山，百雉危城两水关。

杨柳遥知紫极路，沧波长羡白鸥闲。

病来药裹为吾累，兴尽渔舟送子还。

风月异时何限思，区区并入尺书间。

贺铸

贺铸　送金坛慎令瓛

清素复多闻，天涯晚得君。

相延蒲塞馔，细演贝多文。

世味淡如水，身谋散胜云。

谩为花县约，聊慰此临分。

贺铸

贺铸　送寇元弼王文举

无端嵇氏叟，早结曹家偶。

不遂龙蛇藏，翻从牛马走。

东西只强颜，清镜照人顽。

攲枕知归路，开屏认旧山。

甘心折腰膂，为饱来西楚。

始验釜生鱼，还悲厕中鼠。

两君冰玉人，倾盖许相亲。

何意尘埃地，歨游云汉津。

佳时第行乐，不与华年约。

大白酒交酬，长笺诗间作。

俄报戍期秋，扁舟去莫留。

台乡淮水北，和氏玉坑头。

飘颻同李郭，到岸逢摇落。

俱是长年人，得忘弥日恶。

劳生不自知，会合复何时。

笼鸟槛猿思，烹鸡炊黍期。

此期谅难必，幸勿忘今日。

固有梦依依，可无书一一。

徐国壮山河，黄楼入望多。

後时三五夕，奈尔月明何。

贺铸

贺铸　送李易初还汶阳

客宦怆离群，徐方复得君。

青衫初试吏，白面颇能文。

画舸浮春水，清樽醉舞裙。

它年会相访，分卧北山云。

贺铸

贺铸　送李主簿夷行之官河阴四首

夙昔一樽酒，相从清泗滨。

回首歨四载，长安逢故人。

交情久益淡，辞笔老加新。

送子复西去，劳生悲重陈。

贺铸

贺铸　送李主簿夷行之官河阴四首

古来英特士，往往沈下僚。

念君鸾鹄姿，俛首栖蓬蒿。

霜气歛陂泽，伊流才半篙。

舟行何以尉，酌酒诵离骚。

贺铸

贺铸　送李主簿夷行之官河阴四首

君才本高绝，流俗固难谐。

桂生樗栎林，宁免相突排。

勾稽谅多暇，帘箔蔽公斋。

圣贤在黄卷，差可遣人怀。

贺铸

贺铸　送李主簿夷行之官河阴四首

少小縻一官，身世两相补。

为饱西复东，志愿劣儿乳。

不无同心友，颇压折腰膂。

寄语北山云，异时吾与汝。

贺铸

贺铸　送李宗古录事谢病南归

十旬病免谢鸡群，收得闲身付白云。

南浦少留离别赋，北山相侍敢移文。

松舟桂楫晓将发，菰叶鲈鱼秋未分。

异日有怀长笑客，西飞燕子一相闻。

贺铸

贺铸　送历阳潘司户瑶移令归东鲁

衰俗纷纷务近功，几人心迹与君同。

低回州县青衫列，踊跃圣贤黄卷中。

牛渚江山空夜月，河阳桃李再春风。

相望鲁卫无多远，异日能寻卖药翁。

贺铸

贺铸　送潘景仁之官岭外兼寄桂林从叔

夜衔舟尾昼联樯，齐发都门到楚乡。

我欲尘埃投衮衮，君方湖海去茫茫。

伤心客路逢寒食，回首家园但夕阳。

想见步兵应访问，仲容无复竹林狂。

贺铸

贺铸　送彭城周主簿建中移黄县令

客宦逢迎泗上州，酒筹诗卷慰淹留。

九层灯火偃王塔，四面溪山彭祖楼。

此去君辞栖棘地，年来吾有负薪忧。

终期一过河阳县，相对春风话旧游。

贺铸

贺铸　送蒲圻陈主簿彦升归越

好在稽山北，因君访故园。

风流久衰歇，湖水自清浑。

可得千秋观，相传百代孙。

时闻祖行客，不减汉东门。

贺铸

贺铸　送人朝飨裕陵

三年不见鼎湖龙，弓剑尘埃玉座空。

白发孤臣心断绝，满山明月柏城风。

贺铸

贺铸　送僧法印志因西游京师

刻雪裁冰物外人，强随肥马走京尘。

未应无地栽桃李，江北江南一样春。

贺铸

贺铸　送僧法印智因西上

千里长淮北，东风破雪寒。

此行休问路，蓦直到长安。

贺铸

贺铸　送僧云还吴兴

吴兴道人美风度，月下沧浪翘白鹭。

昼公诗律尚能传，间有赤乌黄耳句。

海角相逢一笑新，怀归不待白苹春。

寄声故国群儿辈，潦倒尘埃贺季真。

贺铸

贺铸　送时适归彭城兼寄王会之并张白云

壮年客宦乐徐州，五见黄华戏马周。

无复登山抛旧屐，不堪临水送归舟。

东城公子犹三径，南墅先生久一邱。

为话吴门非乐土，鲈鱼菰黍漫淹留。

贺铸

贺铸　送王安节赴武康尉

江左风华推第一，王氏堂堂文献出。

乌衣诸郎能少屈，尚执中司三尺律。

君方色养白头亲，吴兴水陆饶甘新。

卞山之下苕溪滨，一洗长安肥马尘。

君不见昔人负米长勤捧檄喜，敢论州县徒劳耳。

贺铸

贺铸　送王西枢出镇郑圃八首之八

衮绣行将复，沙堤百里东。

病夫虽老矣，犹解赋豳风。

贺铸

贺铸　送王西枢出镇郑圃八首之二

帷幄参神算，边尘万里清。

西藩聊偃息，犹是一长城。

贺铸

贺铸　送王西枢出镇郑圃八首之六

来暖西枢席，斯民赖已多。

前春凤池水，四海涨恩波。

贺铸

贺铸　送王西枢出镇郑圃八首之七

门阑曳裾客，皆自许人豪。

今日宸廷下，谁知北郭骚。

贺铸

贺铸　送王西枢出镇郑圃八首之三

公论由来重，高怀此去轻。

吾非厚知己，感叹此苍生。

贺铸

贺铸　送王西枢出镇郑圃八首之四

新书许从事，狡穴荡应空。

寄语征西将，无矜猎犬功。

贺铸

贺铸　送王西枢出镇郑圃八首之五

前日神州尹，声华掩赵张。

春风长有待，难树是甘棠。

贺铸

贺铸　送王西枢出镇郑圃八首之一

千载君臣会，将图不世功。

卷收天下福，偏厚右扶风。

贺铸

贺铸　送武桓之安阳

黄金络征辔，之子待明发。

樽酒少迟留，禅林见凉月。

歌鬟结蛾黛，怨此佳期阔。

去去柳堤风，青蝉催白发。

贺铸

贺铸　送武庠归隐终南

君不见南朝豪儁有郗生，自厌出身时网婴。

乐闻栖遁去人者，倾金累百赠其行。

关西武郎将家种，心实慕儒官冗从。

春走巴东岁暮还，逢迎偶在江南梦。

过门把酒豁清襟，行将归隐南山阴。

终焉之计咄嗟办，愿赋一诗轻百金。

吾闻自古咸秦称陆海，六印可求田莫买。

别墅三千亩上腴，将军部曲犹多在。

未应亲手把钩锄，岁事经营付家宰。

一官换得今是翁，昔何所缚今谁解。

携琴领鹤白云乡，身世相辽自两忘。

北窗仰枕安足道，未知何者为羲皇。

岂不胜俛首尘埃百僚底，南北推迁随尺纸。

摩肩接武半台舆，谁谓淮阴非哙比。

君家鼎甲盛先唐，两都朱邸森相望。

天道恶盈几赤族，当时赖有安平王。

庆牒蝉联今几代，云孙庠继游方外。

他时野史逸民篇，铸也磨铅跂而待。

贺铸

贺铸　送咸宁陈令完夫移官吴郡

蒿莱东郭居，长者车成辙。

礼经尚往来，岂为我辈设。

临分怀出饯，津远舟速发。

十月雁啼寒，沧波洒微雪。

送君一樽酒，孤饮聊耳热。

会取屈平书，商声歌九阕。

开正到吴郡，阳暖张灯节。

两地见梅花，相思不同折。

官闲羁绁□，陈迹得搜阅。

虎去丘隧空，燕惊宫火灭。

廊倾罢鸣屧，兰劚香迳绝。

逮□故时人，唯余剑池月。

名城见图绘，丹墨殊灭裂。

细与赋新诗，长封寄天末。

老狐首丘志，客子敢忘越。

未死定归东，柴荆昼常闭。

右军领妙语，年大不堪别。

况复鱼鸟情，飞沈方此诀。

贺铸

贺铸　送张商老西上

雾气敛陂泽，鼓声催客航。

蒹葭靡宿露，观鹤盘朝阳。

行役自兹远，离愁安可忘。

黄华一樽酒，何处望吾乡。

贺铸

贺铸　送张师常之官南雄

爰居蹭蹬海西头，紫凤求皇亦少留。

持酒一樽明日别，题诗几处旧年游。

春风白芷江南岸，暑雨黄梅岭上州。

却望衡阳千里远，悬知无雁托音邮。

贺铸

贺铸　送章邦杰移家余杭包家山

九江贤令尹，千载两相望。

昔也陶彭泽，今之章瑞昌。

拂衣置五斗，高兴挹羲皇。

避俗陶无悔，达生吾与章。

渊明三迳荒松菊，我携一瓢寓僧屋。

渊明乞食踵人门，我卖神丸办蔬粥。

渊明为酒接休元，我每移书谢州牧。

渊明纸笔课儿曹，我子长歌紫芝曲。

萧闲门户十三年，尚畏尘缘生处熟。

行将卜隐包家山，誓与苍生链大还。

愿君门外诛榛菅，来者勿拒容跻攀。

镜湖遗老老且孱，犹堪护鼎诃神奸。

功成拔宅自仙去，唯余井臼留人间。

贺铸

贺铸　送赵令畤之官陈州兼简周文清

朱衣白面懿王孙，好去淮阳事相君。

已放扁舟下南浦，更持樽酒醉西曛。

青云计自此行始，明月惜从今夜分。

拟仗短书裁不及，但传穷达报知闻。

贺铸

贺铸　送周开祖出守鄱阳

三尺京尘衮衮中，略无闲地贮清风。

鲈鱼菰菜经年别，皂盖朱辬一日东。

俗眼强分青白在，芳樽未觉圣贤空。

鄱阳不乏江山助，高兴都庐属谢公。

贺铸

贺铸　送周寿元翁西上

露草蔓前庭，微虫思明月。

宵分耿不寐，怀我友生别。

舟师望箕宿，缀幔须明发。

蠲首托归风，安知川路阔。

夫君青云士，行奉紫宸谒。

一鹗抉尘笼，骞轩应霜节。

仰追鸾鹤驾，肯顾狐兔穴。

越客寓荒城，卑栖慕鸠拙。

衰迟积尪弊，未死人事缺。

嬾制一缄书，寄声彼朝列。

方今百废举，衮职补何阙。

每自幸余龄，江湖傲华发。

躬耕固难强，五斗代薇蕨。

摩腹遡南薰，苍生解烦暍。

贺铸

贺铸　送周元通昆仲官蜀

周郎弟兄皆可人，外朗内润连城珍。

樽酒逢迎记梁宋，联骖行迈度咸秦。

宝鸡道上冰雪晚，金雁江边梅柳春。

公暇乐游须念我，青衫白发倦京尘。

贺铸

贺铸　送左禹赴江夏尉

泛泛青翰舟，亭亭黄鹤楼。

江山信清洒，人物想风流。

美酒遣归思，新诗题旧游。

有鱼知不食，端作置书邮。

贺铸

贺铸　宿宝泉山慧日寺

日入不遑息，驱车更之东。

回蹊出蒙密，解袂迎长风。

风从何许来，历历江南钟。

顿辔阿兰若，虚庭月正中。

流萤逗深竹，白鸟巢青松。

华灯耿翠箔，瑶花擢春丛。

绝境美清夜，恥非尘界逢。

惜无一樽酒，幸与之子同。

明发即南北，浮生两飞蓬。

贺铸

贺铸　宿法惠寺

驱马越飞涧，扬旌下回冈。

歨见层浮图，高风振琅璫。

重门壮且深，老柏森然行。

佛子出延客，投鞭步长廊。

中庭汲新泉，一饮生清凉。

孤坐兴登览，危梯趋上方。

萧萧荒竹林，檐外如环墙。

樵牧断行径，龙蛇知所藏。

山禽喜暄阳，啸侣何琅琅。

子规特殷勤，使人怀故乡。

引领落西北，暮色来苍茫。

一官早见縻，微尚久未偿。

明发复东去，斯游良不忘。

贺铸

贺铸　宿黄叶岭田家

聚落荒山里，畲田岁不登。

牛衣障隙雪，鼠穴见邻灯。

愁信鱼难瞑，寒凝酒亦冰。

怅然歌白石，推枕待晨兴。

贺铸

贺铸　宿芥塘佛祠

青青黣麦欲抽芒，浩荡东风晚更狂。

微径断桥寻古寺，短篱高树隔横塘。

开门未扫杨花雨，待晓先烧柏子香。

底许暂忘行役倦，故人题字满长廊。

贺铸

贺铸　岁暮舟居卧病怀寄金陵和上人

野泊岁云暮，念归期正赊。

津童为过客，商舶是邻家。

雪密鱼依羕，潮回蚌委沙。

南州人健否，不寄早梅华。

贺铸

贺铸　汤泉道中

青石冈西下，灵泉产药苗。

山英如有待，木客可相招。

蝉带风移树，尘随马度桥。

扬鞭吟旧句，归路不知遥。

贺铸

贺铸　题芭蕉叶

十亩荒池涨绿萍，南风不见芰荷生。

隔窗赖有芭蕉叶，未负潇湘夜雨声。

贺铸

贺铸　题宝泉官舍壁

偶著强名字，非才但铸金。

不妨称外监，况复住山阴。

胜日聊披卷，清风故解衿。

余生偷禄隐，何等是升沈。

贺铸

贺铸　题承天寺竹轩

征衫初解就僧床，惠我翛然一枕凉。

赤日黄尘畏途里，此君风味可能忘。

贺铸

贺铸　题城张氏放鹤亭

曾见君家亭上碑，东望风月动闲思。

昔无卜筑如相待，今遂登临是不期。

万顷白云山缺处，一庭黄叶雨来时。

许昌应负重泉恨，当日阳春枉赋诗。

贺铸

贺铸　题崇胜寺无心庵

老鹤依林表，孤云寓山间。

结茅穷释子，著身如许闲。

有心即尘纷，无心犹石顽。

有无心并置，日暮客来还。

贺铸

贺铸　题定山寺法远上人壁

支郎风味喜相亲，乘兴来寻雪後春。

夹径竹阴疑碍马，隔江山色似招人。

岂无暇日容高卧，如有闲田愿卜邻。

预约东城二三子，岁时相过莫辞频。

贺铸

贺铸　题杜仲观南康遗编後

高吟晚节动江关，自况孤云岂易攀。

赋鹏一篇传日下，骑鲸半夜去人间。

知音谁复称流水，招隐吾方拟小山。

固有清风千古在，不应空伴月明闲。

贺铸

贺铸　题甘露寺净名斋兼寄米元章

日出天垠露，江横地轴分。

驰年悲落木，羁思托孤云。

重扫净名室，长招漫仕君。

悠悠德璋辈，未办勒移文。

贺铸

贺铸　题海陵开元寺栖云庵

道人犹浮云，发彼王屋岑。

朝见肤寸合，暮为四海霖。

造物一戏耳，浮云本无心。

永谢应龙召，深栖双树林。

苍生热恼地，千载仰慈阴。

皎月示弦晦，清风何古今。

谁举甘露颂，轰然海潮音。

支离病居士，和以无弦琴。

贺铸

贺铸　题海陵寓舍二首之二

池上雪初消，春鸦已占巢。

自怜流寓迹，无地可诛茅。

贺铸

贺铸　题海陵寓舍二首之一

池上千条柳，依依解占春。

自怜衰飒鬓，不与物争新。

贺铸

贺铸　题海陵寓舍四首之二

近湿篱根歌蟪蛄，向明屋角网蜘蛛。

黄葵紫苋雨张王，花蚊白蚁风驱除。

辗转犹憎夏夜久，支离何堪春病余。

预愁还作旧年调，两眼京尘怀镜湖。

贺铸

贺铸　题海陵寓舍四首之三

倒障开窗面曲池，尘襟初喜豁然披。

清风殊不去人远，明月端能与我期。

鼓吹青蛙聊自喜，歌讴白鸟渐相欺。

纷纷利害朝昏出，闭目忘言是住持。

贺铸

贺铸　题海陵寓舍四首之四

千里家园安在哉，羁栖犹喜占池台。

酒非从事断年别，风是故人弥日来。

黄鸟绵蛮紫椹熟，白鸥瀺灂绿萍开。

颇知老子机心废，留得渠伊兴尽回。

贺铸

贺铸　题海陵寓舍四首之一

藜藿荒庭微迳通，支撑破屋古池东。

暮凉百燕抵突雨，昼静一蝉饕餮风。

隐几敢希南郭久，移文方诮北山空。

森然槐柳相差地，它日低回忆个中。

贺铸

贺铸　题汉阳寓舍老桑

曾无沃若饱吴蚕，腹蠹聊供啄木馋。

底事殷勤喭元绪，不应有意附炎炎。

贺铸

贺铸　题汉阳招真亭

大别山颠清沔尾，飞亭迢巃带云起。

清狂使君初燕喜，拍手招呼黄鹤子。

玄津炼出太阳酥，手葺胎发蒙头颅。

每夸久落北酆籍，岂意齰恨归黄垆。

越客登临兴何有，愁不能言病妨酒。

残阳云梦窅然深，尚欲开襟吞八九。

羽驾飘颻安在哉，使君余迹已尘埃。

但见庾令楼横烟树杪，角声催月渡江来。

贺铸

贺铸　题华阳公主碑阴

王姬乘凤去，春色一朝空。

昔怨绮罗月，今无松柏风。

千年见白日，狐穴入幽宫。

玉镜古尘满，落梅谁复容。

峨峨当队碑，宝刻一何工。

文擅色丝美，但书膏邑封。

惜非丈夫烈，不得传无穷。

好在故时物，清漳流自东。

贺铸

贺铸　题画卷後六言二首之二鸣琴召鹤图

结茅百尺荒台，杖藜一径莓苔。

谢绝鸡群老鹤，不应端为琴来。

贺铸

贺铸　题画卷後六言二首之一关路逢僧图

蹇驴乌帽禅客，落日黄尘故关。

已悔弃繻昔去，更逢挈履今还。

贺铸

贺铸　题黄冈东坡潘氏亦颜斋

东坡有田谁料理，黧面苍毛潘氏子。

结茅题榜亦颜斋，农隙把书聊自喜。

潘乎潘乎信是颜之徒，终日何所论难真如愚。

世无孔父四科友，犹办箪食瓢饮陋巷环墙居。

百亩之收粒可数，天南有待东坡主。

更输什一补官仓，余勺几何供雀鼠。

会须不改其乐媚而翁，力田水旱由天公。

大胜心迹相违阮校尉，东西南北哭途穷。

贺铸

贺铸　题惠崇画扇六言二首之二秋水芦雁

塞南秋水陂塘，芦叶萧萧半黄。

直北飞来鸿雁，端疑个是潇湘。

贺铸

贺铸　题惠崇画扇六言二首之一梅花雪雀

春雪霏霏晚梅，抱枝寒雀毰毸。

陇下有人肠断，为衔芳信东来。

贺铸

贺铸　题贾氏废园

丞相园林半手栽，清樽曾为几人开。

荒榛野蔓换桃李，憀愧春风如故来。

贺铸

贺铸　题金陵长干寺塔

霞构云扉不著关，甍檐开处见人间。

断墙废井连东第，白塔青松对北山。

昨夜桂娥奔月去，经秋芝盖御风还。

玉虚真籍家声在，再熟金桃愿一攀。

贺铸

贺铸　题兰陵王碑阴

齐室生武贤，兰陵乃颇牧。

析瓜飨虎士，餍饫比粱肉。

金墉免胄战，破阵何神速。

乐府有遗声，当歌凯旋曲。

盘宗既不寿，霸祚宜尔促。

十代六百年，人间换陵谷。

荒途接幽垅，谁复禁樵牧。

窆石半欹摧，钩锄断鳌足。

苍苔蚀瑑刻，仰睇眩尘目。

操翰无愧辞，千言不为辱。

流湍啮马鬣，客土日危蹙。

霪潦并年间，弥漫即川陆。

昔多万两送，今无一抔筑。

人生妄区别，共尽同草木。

何待雍门弹，令君泪盈匊。

贺铸

贺铸　题流香亭

秋色朝来已十分，远山清瘦露云根。

芙蕖昨夜惊风雨，叶叶流香有泪痕。

贺铸

贺铸　题潘大临东轩

陈公少荒诞，一室未遽扫。

事功竟何成，老魅死不早。

潘郎治寓舍，箒秃无遗蚤。

庭砌莳兰萱，未霜除恶草。

明窗羃轻素，朝日上杲杲。

烟蔓擢薰炉，松腴浮墨沼。

著书析鲁史，百传见脱藁。

贼乱久逋诛，吾方力穷讨。

不应两观下，仅获少正卯。

坐可骄素臣，俾渠眸子了。

而翁晏退食，笔削日课了。

伯仲咏南陔，余风飒林杪。

安知自娱适，聊尉堂上老。

起居侍杖藜，寒燠躬炀澡。

昏定仰屋眠，是中亦大好。

贺铸

贺铸　题彭城南台寺苏眉山诗刻後

秋风媿度老江蓠，鼎水眉峰隔梦思。

下走误传宣室召。上前谁进子虚辞。

东坡麋鹿同三径，西掖鵷鸾占一枝。

独有野僧违一俗，翠珉新勒旧题诗。

贺铸

贺铸　题毗陵僧舍二首之二

秋风忽起家山意，流落天涯叹憔悴。

古寺不挂寰瀛图，终南山翁何处至。

贺铸

贺铸　题毗陵僧舍二首之一

古寺相留跨两年，穷通出处固天然。

短檠灯火掩书卷，屡听芭蕉夜雨眠。

贺铸

贺铸　题秦观少游写真

淮海多才士，徒希马少游。

谁容老芸阁，自谶死藤州。

状貌披图爽，阳春掩卷愁。

湛郎长鬣尔，殊不嗣风流。

贺铸

贺铸　题任氏传德集

钓鱼公子学屠龙，潦倒西班八品中。

鼠目獐头登要地，鸡鸣狗盗策奇功。

仪刑拔士无光禄，经术传家有圣童。

慨想斯人安可作，九原松檟几秋风。

贺铸

贺铸　题诗卷後

诗岂穷人穷者工，斯言闻诸六一翁。

端憀少作老更拙，不废汝诗吾固穷。

贺铸

贺铸　题陶靖节集後

渊明不乐仕，解组归柴桑。

遡风北窗下，坦腹傲羲皇。

储粟既屡空，乞食何惶惶。

有身即大患，斯语闻伯阳。

顾我亦多忤，丘樊思退藏。

憀无辟粒术，圭勺耗官仓。

贺铸

贺铸　题天清寺安上人北轩

南城繁氏台，维昔孝王筑。

歌吟寂无闻，万楹联佛屋。

道人开北牖，俯就百乔木。

八月鸣青蝉，槐蛾委平绿。

客来借榻卧，吹睡俄顷足。

疏雨隔斜阳，垂虹跨长陆。

良游怅迟後，回谢三庚酷。

瘦马尾华轩，江颜尘一掬。

昨非忽复道，佳约犹可续。

载酒定何时，新黄糁庭菊。

贺铸

贺铸　题皖山北濒江田舍

江转皖公山北流，萧闲人物美田畴。

一溪春水百家利，二顷夏秧千石收。

小市竹楼张酒旆，平桥松岛荫渔舟。

莫知农老何为者，几叶传封乐国侯。

贺铸

贺铸　题乌江东隆山邓氏亭

逋客今何许，空余接隐亭。

舟随潮水上，门背夕阳扃。

兔策尘生蠹，渔蓑雨化萤。

题诗岩下石，聊代草堂灵。

贺铸

贺铸　题乌江丘氏昆仲岁寒亭

新甫移根远，苍然对两翁。

闭门三尺雪，仰枕一亭风。

东郭颜何厚，西来意莫穷。

未应输狭小，酿酒待春丛。

贺铸

贺铸　题乌江汤泉寄老庵

西庵松竹深，薄暮更微雨。

山禽不畏人，嘲哳方对语。

而余倦宦者，罢日今可数。

京邑夙所怀，其如恶尘土。

行复念斯游，回头怅何许。

贺铸

贺铸　题巫山园

巫山彼美神，秀色发朝云。

绚丽不可挹，飘飖去无痕。

楚萝一夕后，苍山秋复春。

目断肠亦断，往来今古人。

贺铸

贺铸　题武昌郑判官直节亭

开亭榜直节，宠尔青琅玕。

岁晚傲霜雪，不同天下寒。

挺立百丈夫，被之古衣冠。

春华白粉泽，正色莫敢干。

越客与登览，微吟复长叹。

六鳌方拚戏，云海翻狂澜。

傥逢龙伯公，何惮剪一竿。

岐山鸣凤雏，久刷五色翰。

何以慰朝饥，美实来加餐。

高材陋时用，自持良独难。

不愿裁乐管，伶伦非古官。

浪遭野王辈，三弄为人欢。

愿制杀青简，灿然漆与丹。

褒贬约鲁史，终古垂不刊。

顾此托根地，辱哉久泥蟠。

贺铸

贺铸　题香社寺平痾汤泉

骊山御汤殿，岁久玉莲倾。

谁谓大江北，有泉温且清。

相传白云宝，中閟丹砂英。

澡濯浃肌骨，沈痾亟能平。

岂特涤吾足，径当洁吾缨。

筑庐俯源上，涵泳凫鸥轻。

非复羉尘网，御风朝玉京。

赋诗投楚泽，用吊怀沙生。

贺铸

贺铸　题项羽庙三首之二

楚都陈迹久灰埃，一曲虞兮尚寄哀。

不作偷生渡江计，可须千里更西来。

贺铸

贺铸　题项羽庙三首之三

三户睢盱竟破秦，君王武略世称神。

途穷一夜无遗恨，挈首殷勤予故人。

贺铸

贺铸　题项羽庙三首之一

分张天下付群雄，回首咸阳卷地空。

六国三秦随扰攘，锦衣何暇到江东。

贺铸

贺铸　题杨子王辂故居清轩

卜筑负南郭，褰开临要津。

舟舆占集地，奈尔独清人。

坐上一樽酒，江南千里春。

何须茂弘扇，何患元规尘。

游子感陈躅，恥如平生亲。

九原不可作，归老复谁邻。

贺铸

贺铸　题叶翰林道卿手书唐人唱和集後

翰客文房万卷余，诜诜翻是蠹书鱼。

载薰载曝徒为尔，秦筑长城错备胡。

贺铸

贺铸　题永城县园水亭

诘曲池塘碧玉流，褉亭孤占小汀洲。

长纫座上芳兰佩，不系檐前画鷁舟。

好泛羽觞修旧事，为书茧纸记清游。

季真待得东还日，初见红蕖十亩秋。

贺铸

贺铸　题渊明轩

渊明新榜揭门眉，夫子高情俗不知。

未仰秫秔供岁计，本於松菊有心期。

卧来不浅羲皇兴，归去何憀乡里儿。

窗破檐倾从此始，只应风月解相思。

贺铸

贺铸　题赠芥堂老僧偶来

岁计江边二顷田，不能多应世间缘。

闭门密竹荒松里，杯粥炉香六十年。

贺铸

贺铸　题张氏白云庄

江左陶徵士，高风昔所闻。

应憀五株柳，难比一溪云。

我有乘桴约，君方植杖耘。

悠悠竟何得，晚岁盍同群。

贺铸

贺铸　题诸葛豥田家壁

晚度孔明豥，林间访老农。

行冲落叶径，坐听隔江钟。

後舍灯犹织，前溪水自舂。

无多游宦兴，卜隐幸相容。

贺铸

贺铸　田园乐

昔我未去国，幽栖淇上村。

分辞侠少事，喜与农老言。

农老孰追从，四邻皆世婚。

机中工织妇，籍上成丁孙。

青驹自走磨，黄犬长候门。

昨日春火开，逍遥望高原。

西照牛羊下，东风花草繁。

今朝夏鸡鸣，麦熟田头喧。

归来息树荫，课汲灌中园。

秋赛方及辰，酿秫烹膏豚。

丛祠响腰鼓，免杖奉神樽。

冬雪断门巷，蚕庐清且温。

地藉熊豹席，炉明荆枥根。

起居就安适，非复系晨昏。

不识百里面，不知千骑尊。

供输先众期，於我何威恩。

太上复淳古，坐超羲与轩。

敢忘天地施，击壤声如埙。

毕此百岁愿，泰然长夜魂。

避秦谁氏子，客死武陵源。

贺铸

贺铸　同毕绍寓泊永城招李深昆仲

满城杨柳正黄繁，几处秋千出短垣。

经雨河流失清浅，带云春色乍寒暄。

从来嵇阮耽琴酒，况得机云好弟昆。

咫尺津亭望斋馆，杖藜相过莫辞烦。

贺铸

贺铸　同道通师之香林马上

冰霜节候迟，淮楚早春时。

白草风头急，黄云日脚垂。

鸟声投古戍，马力倦长陂。

吾有官箴畏，劳生尔浪为。

贺铸

贺铸　同王克慎宿清凉寺兼示和上人孙安之

六代风流不可寻，石头胜概古犹今。

疏钟答响江山迥，啼鸟忘形松竹深。

借问白云谁卜筑。拟要明月共登临。

终投逸少兴公社，蔬粥麻衣事道林。

贺铸

贺铸　同张汉求宿升中院西寮

僧合窗扉学画船，青荧灯火对床眠。

北风带雪披檐竹，浑似潇湘夜泊天。

贺铸

贺铸　投宿清凉寺

建业衣冠集，秦淮舟楫屯。

东西万里客，朝暮两潮浑。

何处契心赏，片时清耳根。

仆夫浪见问，但出石城门。

贺铸

贺铸　晚泊长芦有怀历阳金陵朋好

犀照亭边两橹催，凤栖台下片帆开。

龙盘虎踞行远矣，牛渚鸡笼安在哉。

无端鞍马三年役，有意蓴鲈异日来。

樽洒故人谁待我，故应风月尚徘徊。

贺铸

贺铸　晚泊东采石矶

谢卫将军怜苦吟，袁临汝郎遭赏音。

风流人物岂如昨，形胜江关留与今。

控鲤直思渞浩渺，然犀何假照幽深。

莫招捉月翰林老，屈曲尘间犹陆沉。

贺铸

贺铸　晚泊会亭

後日符离复舍舟，马蹄尘土人徐州。

只应明月曾相识，伴我时登燕子楼。

贺铸

贺铸　晚泊三山怀古兼寄历阳明游

三山春水拍江流，六代余风扫地收。

破国龙骧复安在，赋诗宣城难与酬。

伤心远宦北宗老，满眼旧游南豫州。

寄声好住数君子，一别相忘风马牛。

贺铸

贺铸　晚泊小孤山作

江势东南陡折回，两山屹立地维开。

颠风裂石轰雷下，骇浪澎舟卷雪来。

扪虱王孙初睥睨，饱鱼乌鬼但毰毸。

物情岂识忘形乐，啸倚樯干独快哉。

贺铸

贺铸　晚出江城闻角

古壕沮洳荷叶枯，矍铄秃鶖行且渔。

山衔日脚水关掩，孤楼引角吹单于。

胡马嘶风兴非浅，壮图旧迹随尘卷。

秋尽湖边雁不来，流落方悲去人远。

十月之交五夜长，河横斗直天苍凉。

苏门故里斗杓下，岂无伯仲勤相望。

君不见剡蓬为矢弧弦桑，男儿落地地四方。

履屐无根著家巷，道梁适楚犹吾乡。

鸲鹆不踰济，橘渡淮为枳。

吾心况物未应然，随牒官身聊尔耳。

贺铸

贺铸　亡女胜璋哀辞

百痾沈顿弥两年，何图壮女死我先。

失声忍号气窒咽，泪如绠縻汲九泉。

呜呼尚敢尤诸天，托非其人死失所。

父孱母嚣犹弃汝，吞辛咀楚申何詓。

萎荑殒英春不主，呜呼万古为冤土。

贺铸

贺铸　王迥子高挽章五首

我昔官房子，长怀忠穆贤。

里无行马第，山有卧牛阡。

当代三公後，维君五福全。

桐棺远归祔，追旧几潸然。

贺铸

贺铸　王迥子高挽章五首

卓尔金闺彦，颀然玉笋班。

周旋三友益，零落十年间。

轣辘灵輀动，悠扬素旐还。

暮年怀抱爱，应未辨追攀。

贺铸

贺铸　王迥子高挽章五首

萧散竹林风，平生约略同。

官班魏叔夜，年辈晋安丰。

民咏濡须政，朝推{左月右旬}{左月右忍}功。

九原无复作，埋玉恨何穷。

贺铸

贺铸　王迥子高挽章五首

南浦维舟访

东堂抵榻眠。

後期犹指日，轻别遂终天。

墨妙今初贵，诗鸣久已传。

清风知未坠，诸子更羴　翩。

贺铸

贺铸　王迥子高挽章五首

已矣知无憾，贤愚共此途。

白驹驰白日，黄发掩黄垆。

和氏终还赵，干将不葬吴。

驽疴如可强，犹拟奠生刍。

贺铸

贺铸　望夫石

亭亭思妇石，下阅几人代。

荡子长不归，山椒久相待。

微云荫发彩，初日煇饿黛。

秋雨叠苔衣，春风舞萝带。

宛然姑射子，矫首尘冥外。

陈迹遂亡穷，嘉期从莫再。

脱如鲁秋氏，妄结桑中爱。

玉质委渊沙，悠悠复安在。

贺铸

贺铸　魏城东

短短宫墙见杏花，霏霏晚雨湿啼鸦。

欲将今夜思归梦，凭仗春风吹到家。

贺铸

贺铸　闻苏眉山谪守英州作

岭首登临楚粤分，披襟先喜得南薰。

座隅鹏鸟敢要赋，溪下鳄鱼知畏文。

酒洗黄茅瘴时雨，啸驱碧落洞中云。

高才何假江山助，未拟区区咏五君。

贺铸

贺铸　闻莺有怀故园

海陵春後雨冥冥，耳厌蛙嗥鹳龄鸣。

何意东亭好风日，流莺忽作故园声。

故园千里长牵梦，老病三年不废情。

想见杨花收卷尽，绿苔池院落朱樱。

贺铸

贺铸　问内

庚伏压蒸暑，细君弄咸缕。

乌绨百结裘，茹茧加弥补。

劳问汝何为，经营特先期。

妇工乃我职，一日安敢堕。

尝闻古俚语，君子毋见嗤。

瘿女将有行，始求然艾医。

须衣待僵冻，何异斯人痴。

蕉葛此时好，冰霜非所宜。

贺铸

贺铸　乌江北道中作

寒麦田畴雪糁花，暮潮洲渚水吞沙。

凫鷖长作渔舟伴，桑柘深藏老圃家。

浊酒纵贤谁与醉，青山有价不容赊。

南来学得沧浪唱，却著征衫袖马挝。

贺铸

贺铸　乌江东乡往还马上作二首之二

悠悠东去欲何之，草莫西还可是归。

残日雨竿荒戍远，青山满眼故园非。

江田经雨菰蒋熟，石路无风蠛蠓飞。

回羡耕夫闲胜我，早收鸡犬闭柴扉。

贺铸

贺铸　乌江东乡往还马上作二首之一

黄尘随马染征衣，十里江皋送客晖。

废井草荒蛙黾怒，下田沙涨芋魁肥。

解缨拂树弄清浅，棋榻扫云飞翠微。

人生事事不如意，终日念归何日归。

贺铸

贺铸　乌江泛舟寓目

沧江浩渺寄星槎，望极纷纷两眼花。

但见潮头澍木杪，直疑山背落天涯。

鸱夷信得平生乐，仲御尤宜抵死夸。

仓父憀非能赋手，渔郎若个是诗家。

贺铸

贺铸　乌江广圣寺虚乐亭

避雨孤篷泊柳阴，潮回溪曲稻花深。

有时白鹭窥鱼下，竟日青蛙伴我吟。

酒敌无人情落漠，云乡何处老侵寻。

诛茅拟卜终焉计，不为清风暂解襟。

贺铸

贺铸　乌江石跂觜晚望有怀故园

山色相衔类太行，江流东去亦浑黄。

鲈鱼鱠美招来客，鸿雁书迟梦故乡。

五斗月支何足道，一帆风便可能忘。

归田有计非今日，莫把移文揭草堂。

贺铸

贺铸　吴江送客

送别松陵道，轻舟助客拏。

湖空翦葭萯，市隘集鱼虾。

薄雨啼残雪，新潮蚀嫩沙。

镜中羞沓飒，行复见春花。

贺铸

贺铸　吴门秋怀

吴门客鬓再经秋，城郭篮舁久倦游。

平静松江三万顷，不应无处著鱼舟。

贺铸

贺铸　芜湖王敦城下作

斗立孤城日四围，贼奴曾未慑天威。

风生虎帐豺声厉，尘犯龙颜鱼服归。

首揭大航遗臭在，歌流乐府旧音非。

当时不慕桓文举，草满中原胡马肥。

贺铸

贺铸　西城马上

烛冷尘消过上元，晴明风日柳初繁。

偷闲偶到西城陌，喜见青山似故园。

贺铸

贺铸　西城有怀旧游

西郭天泉里，依依得旧游。

绮罗红芰晓，丝管万蝉秋。

柳碍秋千陌，萍枕祓褉舟。

华年勿复道，谁为驻东流。

贺铸

贺铸　席上呈钱德循

枣华纂纂桑叶肥，老蚕起眠雏雀飞。

南邻买酒劝行乐，越客废书歌式微。

式微式微胡不归，明日会知今日非。

旧溪手种水杨柳，长与秋风扫钓矶。

贺铸

贺铸　席上分韵寄陈传道

忍穿布袜与青鞋，困走京尘十二街。

拟仗飞云寄招隐，东风吹送落君怀。

贺铸

贺铸　喜雨

终春久旱暵，涉夏俄溽暑。

垢汗浼衣襟，梅津蒸柱础。

黄霾闭赤景，测候错辰午。

沙燕逐风鸢，翻飞遡来雨。

纷纷白羽箭，齐发万牛弩。

落瓦复鸣阶，浮沤如沸煮。

崇朝已沛浃，枯渴顿清愈。

田父喜过从，迎门好相语。

蚕桑薄可具，豚酒与笔鼓。

择吉谢丛祠，巫娘罢狂舞。

晨炊饱丁壮，庇笠耕舄卤。

少缓麦租期，庶将秋稼补。

输入太仓中，蕃肥任黄鼠。

贺铸

贺铸　戏答张商老

扬子江头两信潮，送君西去木兰桡。

依依暮雨鸳鸯梦，嫋嫋春风豆蔻梢。

细字碧笺随雁到，小帘朱户抵天遥。

长安触绪牵情地，不特魂销骨亦销。

贺铸

贺铸　夏夜怀寄传道

疲筋任藜杖，行药下僧坊。

月出河汉白，雨余草木凉。

有怀社中子，引首东南望。

高韵少谐结，何心事征商。

泗滨六七月，万柳鸣蜩螗。

大艑轲峨来，迎风坐胡床。

投钱授赤券，岂所试君长。

申退尚多暇，不无金玉章。

而余方执热，思得濯沧浪。

云牋傥写寄，珍重未相忘。

贺铸

贺铸　夏夜雨晴遣怀

积潦被广陌，谁过牛侩翁。

闭关养尪瘵，药石收良工。

高斋俯嘉樾，疏箔延清风。

左右列图史，披张俄一通。

从嗤獭祭鱼，聊学蠹书虫。

坐挹古人语，孰云吾道穷。

浮生梦境间，不蕂之惊蓬。

生死犹物化，今昔贤愚同。

分阴贱垂棘，白日莫再中。

薄暮纷滓澄，寥寥还太空。

为问此何夕，凉蟾生自东。

荒哉西园士，联盖追轻鸿。

行乐以至斯，不知息微躬。

侧聆天鸡鸣，凡耳初破聋。

吾从汗漫游，遡景鞭垂虹。

濯缨咸池渊，曦发若木丛。

亲串不我忘，惠音赤鰖公。

长哦赋来归，阅尔世上雄。

贺铸

贺铸　闲情二首

青窗隐夕曛，玉甽紫苔春。

佳人久不见，翠被销檀薰。

长巾拂绿绮，上有三年尘。

聊弹别燕弄，寄谢阳壹云。

贺铸

贺铸　闲情二首

秋风动朱箔，流尘污鸳绮。

念昔合欢人，两心今万里。

冰霜变松竹，况复如桃李。

欲寓相思文，无多右军纸。

贺铸

贺铸　晓登柏子冈回望金陵怀寄锺山泉禅师

晨征念王事，驽驾烦屡叱。

既陟崔嵬高，稍辞丛薄密。

乌牛沾宿露，白鸟明初日。

清川舴艋迟，绿岸浮图出。

缅怀秣陵游，曾缀秦淮繂。

曳舄白下门，供香金粟室。

得闻四句偈，如奉三尺律。

损益非所知，婚嫁行且毕。

庶几追老庞，薄暮徼万一。

誓将迁枳根，待变江南橘。

贺铸

贺铸　晓度黄叶岭东谷怀寄金陵王居士闲叟

阴谷不寓暑，风松朝露零。

乳溪逗绿筱，琴筑声泠泠。

老石渍金碧，窅然沈列星。

酌此石上泉，饵彼松下苓。

倏歨振飞步，岂徒制颓龄。

何须历五岳，即蹈神人庭。

顾余方有役，俗驾不敢停。

寄音采真子，来卜白云扃。

贺铸

贺铸　晓晴西郊马上

夜雨萧萧彻晓闻，不应为我扫尘纷。

弄鞭十里西郊道，但见青山纳白云。

贺铸

贺铸　谢米雍丘元章见过

今古两妙令，雍丘与太丘。

当时号清白，後日想风流。

吏鼾庭阴午，农歌野色秋。

吾非荀氏老，愧尔德星留。

贺铸

贺铸　辛未兴龙节日怀历阳王掾元胥

昨岁东溪口，扁舟欲下江。

伴愁灯映幔，欺睡月侵窗。

漫寄书连纸，谁同酒一缸。

何当见之子，聊使我心降。

贺铸

贺铸　兴龙节日渡江怀寄二友弟兼示同行

燕庭冠佩拜炉香，丸剑纷纷想定场。

江上烹鱼犹得信，座中惊雁已离行。

浇愁酩酊一樽酒，破睡咿哑两橹床。

不特赋诗怀二仲，故呈凡韵恼支郎。

贺铸

贺铸　行路难

惊飚猎榛莽，西山匿颓阳。

四五阴魄晚，繁星亦光芒。

驱车何所投，却顾归路长。

挟辕两羸牸，犯此豺虎场。

安得渥洼骏，皎旦游康庄。

岂徒写我忧，要使尘不扬。

贺铸

贺铸　许永席上赋

流浪江湖跨两年，西风犹驻木兰船。

可人方外二三子，与尔樽中十八仙。

处士妄同公子议，麴生未减索郎贤。

自怜衰病方轰饮，也在刘家幕下天。

贺铸

贺铸　雪後同吴达夫慎献玉登黄鹤楼

岁律峥嵘腊尽头，风吹朔雪到南州。

三湖簸荡鲛鼍恐，七泽迷漫狐兔愁。

狂客定回青雀舫，猎儿初试皂貂裘。

江楼伏槛迎新霁，群玉峰前练带流。

贺铸

贺铸　燕子楼

城据山川胜，千年楚故都。

高楼临汴水，杨柳荫芙蕖。

唐室中多故，将军老镇徐。

球场朝戏马，玉帐夜投壶。

白雪徵清唱，黄金得绿珠。

春风楼上醼，三日极欢娱。

红粉梦云散，白杨兵火余。

当年贺厦燕，老尽几番难。

曲径拥黄叶，西风时扫除。

寒鸱蹲老树，睥睨女墙狐。

有客晚登览，旁徨思壮图。

荆榛闭铜雀，麋鹿游姑苏。

陈迹岂足道，旧欢何日无。

朱栏开酒场，宝勒迎官奴。

醉袖舞鹹鹆，艳声歌鹧鸪。

迟留故时月，桂影来座隅。

回首一相诧，今人如不如。

贺铸

贺铸　扬州叙游

迷藏九曲属樵耕，野草闲花故有情。

废苑春风遽如许，隔江山色可怜生。

新声度曲复谁道，古井酌泉聊独清。

杜紫微灵定相笑，青楼薄幸不知名。

贺铸

贺铸　杨柳枝词二首之二

杨柳东风尽日吹，柔条应自不禁持。

都门三月伤心地，强半青青赠别离。

贺铸

贺铸　杨柳枝词二首之一

方过清明雨後天，回塘照影弄跹跹。

深情拟属风光主，爱惜长条待少年。

贺铸

贺铸　腰疼山浮图下作

兹山非峻极，名不载图谱。

投策一攀跻，未觉病腰膂。

苍松带寒日，交阴层窣堵。

俨然黄面师，粉绘色已古。

我贪五斗米，磬折向儿乳。

复著鞍马劳，疲筋剧笞楚。

此身异金石，能涉几寒暑。

诛茅结圆庐，宴坐此其所。

清心日焚诵，庶拔未来苦。

望尘彼何人，碌碌安足数。

贺铸

贺铸　野步

津头微迳望城斜，水落孤村格嫩沙。

黄草庵中疏雨湿，白头翁妪坐看瓜。

贺铸

贺铸　夜行邹县道中遇雨作

昨日秋遂分，村村歛禾黍。

半夜宿田人，相噁深陂雨。

駸駸马上客，厌浥投何所。

暮发邹子城，朝期饭东鲁。

据鞍思假寐，颠坠惭不武。

俯畏道旁石，颓然如伏虎。

远惊荞麦华，白水漫洲渚。

安能叱吾驭，亲闱寄西楚。

念昔卧苏门，夙兴犹及午。

岂谓从一官，羁离遽如许。

归欤惜迟暮，幽愫将谁语。

赖尔草根虫，助我长吟苦。

贺铸

贺铸　舣舟秦淮雪中访侍其瑀

北风破雨初成雪，斋舫篷窗吹纸裂。

篮舁触冷访圆庐，得把一杯聊耳热。

人生自适待何时，矧君与我皆衰迟。

会待晴天暖风日，杖藜同赴北山期。

贺铸

贺铸　檥舟当到港作

为问溪头潮浅深，片帆长挂北归心。

夜风吹雪晓尤怒，午日破云寒复阴。

江淮行役殊未已，京洛朋游安事寻。

何时稳坐饱麤饭，鼓腹东皋农父吟。

贺铸

贺铸　檥舟当利口待风累日怀寄城中朋游二首之二

离忧不可解，罢酒独登临。

潮落江空阔，云繁岁晏阴。

愁鸱守渔羕，怒犬突神林。

触目增凄断，聊为泽畔吟。

贺铸

贺铸　檥舟当利口待风累日怀寄城中朋游二首之一

一叶寄津口，怒涛安可乘。

朝风占酒旆，夜爨乞渔灯。

牛渚逢新月，秦淮想结冰。

故人它夕梦，歌吹满金陵。

贺铸

贺铸　檥舟姑熟溪

潮来姑熟半篙深，帆落溪口樯如林。

谢氏青山失故井，桓郎白苎无遗音。

良游蹑屐负登览，衰病伏枕方呻吟。

个中二顷了吾事，怊怅十年怀此心。

贺铸

贺铸　檥舟广津门外作

彩蝬桥西七日留，几回回首凤皇楼。

如何一叶扁舟里，载得离人万斛愁。

贺铸

贺铸　檥舟秦淮雨中寄侍其服之

篷卑每碍帻，仓狭才容席。

凄酸拥膝吟，奈此风雨夕。

欣闻钟漏旦，怀彼南城客。

欲往从之游，塞涂没吾屐。

方君慕栖遁，顾己淹行役。

後夜岁云除，畸辰良足惜。

何当斥氛闭，新阳被东陌。

壶觞殿两骖，聊取一日适。

贺铸

贺铸　易官後呈交旧

当年笔漫投，说剑气横秋。

自负虎头相，谁封龙额侯。

聊辞哙等伍，滥作诗家流。

少待高常侍，功名晚岁收。

贺铸

贺铸　鹦鹉洲

鹦鹉陇下鸟，能语奇羽毛。

罗羨巧相致，琱笼关鐍牢。

长怀故园树，烟雨落空巢。

万里迁泽国，舟舆□□劳。

正平托物赋，健笔不停操。

千载访陈躅，晴沙葭萯高。

珍禽不复见，慨想若人豪。

处士起河朔，英风拔时髦。

文章俪坟诰，俛就犹诗骚。

儿汝命杨孔，奴兵视刘曹。

奸雄可奈此，束之投楚郊。

忤俗竟非命，惜哉时不遭。

非无择木智，天下方滔滔。

遗干泯鱼腹，浮魂谁复招。

近结屈平好，佩兰杂申椒。

远憀子胥烈，怒气翻秋涛。

空余春草碧，恨血满江皋。

贺铸

贺铸　永城邂逅周元通再索诗赠别

泛泛流萍滚滚蓬，偶然南北偶然逢。

一樽通济桥边酒，两夜临濉驿外钟。

行矣风波宜尚慎，归哉尘土不相容。

事功早立须知退，学稼它年访老农。

贺铸

贺铸　游金陵雨花台

迢迢朱雀航，飞盖共渞越。

东风石子冈，芳草微径绝。

生公法堂在，清夜贮明月。

回认城郭游，春华烂晴雪。

长烟动江雝，微云泊山胁。

连樯去迟回，白鸟屡明灭。

江山信清丽，人物久销歇。

戍堡定荒凉，投身计何拙。

尘衫与汗马，端为老生设。

李侯朱门俊，许与尽时哲。

俛首就微班，刚肠颇摧折。

人生特眠饭，似是此身切。

岁晚赋归田，非君复谁结。

贺铸

贺铸　游灵壁兰皋园

集仙昔荣养，卜筑循兰陔。

深径万株合，清池百亩开。

飞梁荫菡萏，攒栋跨崔嵬。

淮海劚红药，潇湘移翠栽。

岱松佩萝茑，海石糊莓苔。

车马远惊聒，鱼鸟忘嫌猜。

病客倦舟楫，寻春此裴徊。

闰年物候迟，前日已闻雷。

薄景未曦雪，东风新破梅。

主人京洛旧，杖屦容参陪。

指我艮隅地，方营秋月台。

眼明壁间字，醉墨题东莱。

短句颇清绝，早推能赋才。

殷勤卷白苎，为尔拂尘埃。

安得一携手，更倾林下杯。

酒阑话平昔，岂复顾形骸。

行役浸相远，人生信悠哉。

薄暮重回首，长哦归去来。

贺铸

贺铸　游六合定山真如寺

只履西归远，何年此布金。

地寒苍桧老，岁宴白云阴。

烧隔溪冰断，樵穿径雪深。

祖心无处问，俗驾晚駸駸。

贺铸

贺铸　游滕县时氏园池

珍重西园主，开门待子猷。

城隅树交荫，楼下水通流。

鸲鹆鸣深竹，蜻蜓驻小舟。

可能忘梦想，尘土满徐州。

贺铸

贺铸　游盱眙南山示杨介

霜晓无轻颸，长淮净如眼。

招携南山游，老子兴不浅。

不从千步桥，飞度一渔舠。

中流鼓素楫，鲂鱮歨惊跳。

禅叟延游客，匆匆问行色。

千里远京关，浮骖去安适。

长啸指沧浪，濯缨湔我裳。

朱门曳裾地，槐柳自成行。

多年困靴板，未立中人产。

沈痼迫衰迟，求田咄何晚。

神丸傥驻延，投此寄余年。

凿室邻杨氏，然薪系太玄。

贺铸

贺铸　游夷门资福佛祠园

百根高树挂凌霄，鶗鴂飞来深处巢。

心喜它年有归著，白衣居士此诛茅。

贺铸

贺铸　游雍丘燕溪分韵作

舍辔步平陆，解襟俯清池。

微风度修竹，瑟瑟生沦漪。

梨华照晴影，暖雪正纷披。

把酒久沈想，况与玉人期。

贺铸

贺铸　游云龙张氏山居

昔闻张逸民，卜筑云龙山。

东望结遐想，喜得彭城官。

一语定襟契，宛如平生欢。

招携属休沐，投此萝薜间。

女仆候门巷，青裲双翠鬟。

苏斋轩户明，饼火焚椒兰。

宝墨鬼神护，清诗冰玉寒。

森然拱檐溜，架石排琅玕。

东趋放鹤亭，磴道披茅菅。

指顾百村落，炊烟林莽间。

日脚洒平陆，两山如断环。

凄风振晚叶，坐怯衣裘单。

引领紫霄极，飘颻如可干。

缅怀眉山公，五马来游盘。

酣兴走颠笔，苍崖即鑱刊。

午年仲冬月，雪野云弥漫。

扫石坐舒啸，惠泉烹凤团。

当时诧盛集，千古陋逵安。

俛仰迹遂陈，斯人久泥蟠。

我来後千日，逸躅何由攀。

遇胜不能赋，俯寻尘路还。

山英移未勒，时款白云关。

贺铸

贺铸　游庄严寺园

石楠花落小池清，独下平桥弄扉行。

蔽日绿阴无觅处，不如归去两三声。

贺铸

贺铸　有僧自峡中来持黄黔州手制茶兼能道其动静与潘豳老赋二首

未闻东观奏书成，俄见西南万里行。

从坐何关李都尉，补亡犹待褚先生。

心悬黄犬沈来耗，耳惯青驹祗旧鸣。

时节私庭差自慰，凤将雏去雁随兄。

贺铸

贺铸　有僧自峡中来持黄黔州手制茶兼能道其动静与潘豳老赋二首

平生得禄仅荣亲，持底天涯料理贫。

夜户不关无长物，晨炊待火乞诸邻。

山{狇木搎喿}颇侠能来虎，水弩何知枉中人。

少减家园旧年调，携笼先采雨前春。

贺铸

贺铸　渔歌

严公桐江上，吕父清渭滨。

出处两能事，寥寥乎若人。

拥蓑芘苙吴侬子，身偶一竿生寄水。

侯庖富馔美鲥鲈，寸鬣分鳞辱刀机。

吾将一钩悬十犍，笑倚扶桑不计年。

鲲鲸怀饵脱相得，坐使东南饫食鲜。

贺铸

贺铸　与张历阳追怀从禽之乐因赋

宜秋门外养鹰坊，好草陂头射雉场。

油幕毡庐张野饮，锦袍貂帽结戎装。

兴阑落日黄尘断，梦後西风白发长。

谁念江湖独流寓，此情难话与渔郎。

贺铸

贺铸　雨晴郊寓目

城中厌雨过清和，偶出西郊野意多。

蚕簇趁晴初摘茧，麦场经润欲生蛾。

营巢黄鸟啼深树，引犊青牛饮暮河。

老圃念人留竚久，挽衣沽酒愿相过。

贺铸

贺铸　雨余晚望

相应乳鸠鸣，桑间返照平。

明津小舫度，高陇一牛耕。

林薮归心健，尘埃病骨轻。

屈骚魂爽在，未许独君清。

贺铸

贺铸　玉钩环歌

良工得玉蓝溪窟，相璞命形心匠出。

螳蜋倔强疑有骨，颈系一环犹莫屈。

镜湖老狂厌袍笏，素裰纁绦须此物。

价比连城不容乞，王孙辍好人所难。

何以报之明月盘，薰炉波面山漓岏。

吾乡美筩鵾鸡翰，闽瓷兔碗霜毛寒。

称是头贡双龙团，聊送公斋增冗长。

短歌粗可评珍贶，吾方野装事游放。

局步舑颜曳藜杖，薄暮微吟江汉上。

彼渔丈人误相访，谓似三闾大夫样。

贺铸

贺铸　玉津晚归马上

落日南城陌，东风禁火时。

醉醒皆自得，单袷正相宜。

绿树侵高阁，繁花洒曲池。

未应判节物，可奈故园思。

贺铸

贺铸　寓泊金陵寻王荆公陈迹

晚泊扁舟一问津，依然节物思羁人。

江山月照六朝梦，桃李风吹三月春。

宅枕谢公墩下路，诗寻萧寺壁间尘。

可须樽酒平生约，长望西州泪满巾。

贺铸

贺铸　寓泊临淮有怀杜修撰

幕卷歌鬟列，堂深蜜炬然。

临风鸣羯鼓，待月戏秋千。

短韵吟牋出，长檐醉帽偏。

斯人违薄俗，何减孟公贤。

贺铸

贺铸　约十客同集金山米芾元章约而不至坐中分题以元辛未至分韵作诗拈阄

九客相逢思楚狂，停歌罢铗缓行觞。

座中那更添严令，分韵吟诗招阿章。

贺铸

贺铸　载病东归山阴酬别京都交旧

我家湖水接山溪，载病东归路不迷。

城郭依然辽海鹤，鵷鸿邈矣会稽鸡。

可须印绶怀中出，幸有珠玑袖里携。

行赋渔歌寄亲串，春风吹渡浙江西。

贺铸

贺铸　再酬讷师兼简清凉和上人

莫谓功名是可希，定知求法不求衣。

此身於世百无用，异日与君同所归。

遮眼何关黄卷在，安心更悟白牛非。

清凉有道平如掌，岂比他方大铁围。

贺铸

贺铸　再涉南罗渡

滞水生苔没马蹄，涨沙隐约见金堤。

禹功寖久人无继，未信东流不复西。

贺铸

贺铸　再送潘仲宝兼寄彭城交旧

风雨扁舟幸少留，为君持酒话徐州。

白鱼紫蟹秋初美，戏马飞鸿梦屡游。

二阮年来知健否，季真老去尽归休。

白云庄畔多闲地，不惜横刀真换牛。

贺铸

贺铸　再由赤埭有怀曹梦得

江上颠风倒客樯，江豚舞浪卷浑黄。

故人漂泊知何处，何日平安到故乡。

野色苍茫春尚浅，梦魂惝恥夜仍长。

可无百斛兵厨酝，此段离夏未易忘。

贺铸

贺铸　再游西城

柳条破眼已堪攀，鹭下城隅水一湾。

後日重来寒食近，杏花林外见青山。

贺铸

贺铸　早发王村道中寄李智父

鸡鸣戒徒御，驱马度前陂。

得雨人耕早，边山日上迟。

罢休何复道，会合邈无期。

赖有西来水，悠悠慰我思。

贺铸

贺铸　早发斜沟道中寄王有元

处处春林有鸟啼，恨无芳酒一樽携。

何缘复得彭城梦，日日东风送我西。

贺铸

贺铸　早夏

吏役初无补，端令乐事妨。

不知春遂去，但爱日何长。

薄雨梅含核，温风麦擢芒。

须容退食暇，一枕梦吾乡。

贺铸

贺铸　赠道士蹇拱辰

尝观妙手御风图，想像斯人世所无。

今识黄冠葆光子，爽气飘颻画不如。

岷峨东来九千里，眼饱高山与流水。

乘春更拟访天台，晨肇当年偶然耳。

葆光子，胡为乎，

鼎中龙虎炼成宝，笔下鬼神驱作奴。

须君且置是等事，三复玄元皇帝书。

贺铸

贺铸　赠僧孚

北道交游窦了然，手持丹诀口谈禅。

吾年方少不解事，贪酒放歌相助癫。

十载驱车道梁楚，汴水之阳一环堵。

著书直上窥鬻熊，郑圃漆园聊尔汝。

旋闻瞥作去乡行，声迹相辽扫风雨。

我遭官缚未渠央，君割尘缘遽如许。

扁舟三月遡长川，故人投谒俄童颠。

周妻何肉败吾事，成佛定输灵运先。

此行历涉佳山水，随牒不妨行乐耳。

与君更结莲社游，径取盂囊付舟尾。

贺铸

贺铸　赠僧彦

昔年杖舄几相从，同遇弥天汉上翁。

早恨扬舲南浦别，俄惊扫地北山空。

壮心脱落浮云外，病骨枝梧梦境中。

赖有西岩旧桃李，异时应许共春风。

贺铸

贺铸　赠张士元

夫子安贫五十年，年来生事更茫然。

青衿稚子彼何有，白首故人谁见怜。

霜後鹑衣寒绽线，日高鱼釜冻无烟。

冗官犹愧苏司业，不得时时送酒钱。

贺铸

贺铸　赠张之才

夙龄垂耳慕飞黄，晚岁相逢两漫郎。

浼我青衫奈尘土，误君白首坐文章。

折腰仅厌米五斗，满腹莫骄钱一囊。

多病劳生余有几，买山筑室愿邻墙。

贺铸

贺铸　赠赵参军滂

髯参军，髯参军，

平昔相好书相闻。妙兼八法嗤五云，

一字仅课三年勤。春回玉树生兰筋，

骅骝气压千羸群。庾家之鸡安足云，

君子砚渔而笔耘，桓扇兮羊裙。

奈何不书蘥珠秘录之真文，宝厨钿轴缄灵芸。

阆居清绝无世纷，谁其观者紫阳君。

後日人间偶流落，犹得标题持键钥。

贺铸

贺铸　招寇元弼兼呈白云庄张隐居

长铗长铗归来乎，十口想厌淮南鱼。

游宦非图饱而已，浮生且问乐何如。

定无佳客青樽酒，赖有古人黄卷书。

我亦尘埃同病者，与君长愧白云居。

贺铸

贺铸　折中仓观米元章题字

银钓入木搑锺王，拂眼清风识楚狂。

淮海京尘两流落，与君大是觉身妨。

贺铸

贺铸　中秋日怀寄潘邠老赋

西戍角声清且哀，东城鼓动殷然雷。

雨阑伏槛月可待，风横檥舟君不来。

得酒未容欢独伯，把书端与睡为媒。

雪堂歛谷急还舍，更约头陀黄菊开。

贺铸

贺铸　锺山法云彦上人留中餐罢游草堂寺

弭楫秦淮尾，登临殊兴回。

难销蔬饭饱，更过草堂来。

日转岩扉暝，风披蕙帐开。

吾非海盐令，猿鸟莫相猜。

贺铸

贺铸　重别和上人

分手风波路几千，侵寻老境百奇缠。

一官得饱亦劳矣，大士忘情犹泫然。

北道音尘长断望，西庵香火不无缘。

是身脱使先朝露，图像聊依十七贤。

贺铸

贺铸　重别王掾

别访难遽了，不知寒夜长。

回灯撤杯案，抱被宿船仓。

载听远鸡唱，稍分征雁行。

临风满掬泪，吹落一襟霜。

贺铸

贺铸　重赋京居暮春感兴

怒风狂雨信悠悠，收拾春华不少留。

祗有柳绵吹未尽，墙阴落泊伴人愁。

贺铸

贺铸　重寄潘豳老

轻舠蓦水帆如弓，一伸臂顷来江东。

聊持美酒致吾子，方事彩衣娱汝翁。

悬榻可容它客坐，闭关正与无月同。

夙兴行乐竟何有，醒醉阴晴皆梦中。

贺铸

贺铸　重送

夹岸雪初消，青青见麦苗。

传声汶阳客，已解木兰桡。

春水生张泽，春风动乐郊。

良游知不负，回首念无聊。

贺铸

贺铸　重送曾诚之兼简俞澹陈庾

春风漠漠老江蓠，行矣骚人好自持。

半百幻身如且健，石头城下两茅茨。

贺铸

贺铸　重送曾诚之兼简俞澹陈庾

陈颠俞散旧朋游，樽酒相逢定少留。

衰病故情犹有在，春风一夜梦扬州。

贺铸

贺铸　重游梵行院

晓渡南冈五里松，精庐未见已闻钟。

门前拂地垂杨柳，扫净秋来过马踪。

贺铸

贺铸　重游寄老庵怀僧芝

淡游已恨失芝公，陈躅空留梦境中。

欲问孤云何处去，庭前双树自西风。

贺铸

贺铸　重游锺山定林寺

破冰泉脉漱篱根，坏衲遥疑挂树猿。

蜡屐旧痕寻不见，东风先为我开门。

贺铸

贺铸　舟次广陵怀寄京都交旧

朋游冠盖满京华，病客东流迹自赊。

音驿未闻来日下，邻墙不见亦天涯。

尚憀斗粟烦官廪，已指扁舟是我家。

莫谓因风无可寄，雪梅开遍腊前花。

贺铸

贺铸　舟次淮阴呈邑令田望

狂吟醉约昔悠悠，衰病方谐散浪游。

蔬粥满杯供我饱，兰舟系岸判君留。

尘埃古刹寻遗篆，香火严祠谒故侯。

晚具不须烹赤鲤，聊凭别後作书邮。

贺铸

贺铸　舟次金陵怀寄历阳王掾相

昨时江北望江南，把酒离愁已不堪。

今夜江南望江北，抵掌清谈安可得。

历湖白下非吾乡，官身俗眼禁人狂。

後日扁舟更西去，江北江南两何处。

贺铸

贺铸　舟发金陵望历阳作

尚识历阳道，依然西照间。

风烟石碛戍，林麓楚王山。

隔水一凝伫，当年百往还。

谁怜跃马客，衰病再投闲。

贺铸

贺铸　烛蛾

鬼蛾来翩翩，慕此堂上烛。

附炎竟何功，自取焚如酷。

感彼万动微，保生在无欲。

不见青林蝉，饮风聊自足。

贺铸

贺铸　铸年五十八因病废得旨休致一绝寄呈姑苏毗陵诸友

求田问舍向吴津，欲著衰残老病身。

未拜君恩赐剡曲，归来且醉监湖春。

贺铸

贺铸　追和杜仲观咏蝶

黄蝶寻花日百回，荒庭多雨漫莓苔。

老狂能似徽之辈，借宅犹应乞竹栽。

贺铸

贺铸　追和亡友杜仲观古黄生曲三首之二

欢归夜何其，月照临门别。

後夜待欢来，开门但明月。

贺铸

贺铸　追和亡友杜仲观古黄生曲三首之三

要知两侬心，等是它山石。

此诚不可转，彼情无自入。

贺铸

贺铸　追和亡友杜仲观古黄生曲三首之一

朝为去山云，暮为还山雨。

谁谓物无情，欢期不知许。

贺铸

贺铸　自历阳泛江至赤埭访别曹解

我访故人不待招，沧江谓广才容舠。

离城五点寒更急，著岸两竿晴日高。

别来书尺正坐嬾，老去鞍马何堪劳。

明年淮上更携手，醉步卧虹千丈桥。

贺铸

贺铸　自讼

朝听明钟出，暮随衙鼓归。

朝朝复暮暮，是是与非非。

迹寄升沈路。言投祸福机。

何穷百年事，端使一心违。

贺铸

贺铸　自卫还徐憩永城王氏园

归路尘埃嬾著鞭，北窗仰枕碧云天。

柴桑此兴无人学，负尔清风七百年。

贺铸

贺铸　自郓还徐道中

八月过新雨，行云弄晚凉。

山川乍明晦，禾黍半青黄。

西去真何事，东还非故乡。

悠悠尘土里，无路不亡羊。

贺铸

贺铸　诅蚊

公舍踞阴溝，维蚊得所在。

朝昕减志迹，曛暮相期会。

挟是党与繁，岂资躯力大。

饥心过狼贪，毒喙甚蜂蛰。

侜张巧中人，勇悍将何奈。

贫无绡葛裯，拙计燃萧艾。

徒自取熏蒸，举家更嚏咳。

烟销尚鼓箑，夜久秗益懈。

坦腹恣交攻，烦养如搔疥。

神疲复萝悸，少不容清快。

如何造物工，种此生民害。

安得长风驱，投诸四荒外。

断之严霜诛，併命不可贷。

丑类偿一遗，馀孽行当再。

贺铸

贺铸　阻风白鹭洲招讷上人

凤皇台下凤皇巢，白鹭洲边白鹭涛。

舟未解维先望见，风能传语更相招。

江南春物为谁好，淇上归心不自聊。

何日结茅锺阜尾，幅巾相对一方袍。
