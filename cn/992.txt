全宋诗：魏了翁
　魏了翁　安大使生日
　魏了翁　安宣抚生日
　魏了翁　安总领生日
　魏了翁　八月七日被命上会稽沿途所历拙於省记为韵语以记之舟中马上随得书
　魏了翁　八月十四日夜约客月下有武
　魏了翁　八月十四夜月用旧作韵呈诸友
　魏了翁　八月十五日夜月意偃蹇夜久微明须臾复瞻叔兄有诗因次其韵
　魏了翁　北郊劳农归路五十六言
　魏了翁　别东叔西叔二兄于遂宁门外
　魏了翁　丙申携客自康王观东北行十里观谷帘泉
　魏了翁　补和李季允去秋所长寄凌霄观诗
　魏了翁　蔡推官之父母与伯父母挽诗
　魏了翁　长女生日
　魏了翁　尝为赵太社作章泉二字及匹纸写诗二十二首赵一再有诗因次韵
　魏了翁　朝字韵诗诸丈倡酬未已再次韵
　魏了翁　陈寺丞挽诗
　魏了翁　陈隐君挽新
　魏了翁　陈总领挽诗三首
　魏了翁　成都杜五一府君之葬某新有丧不得为文以侑虞殡命儿冲代赋
　魏了翁　成都教授史君挽诗
　魏了翁　程节推挽诗
　魏了翁　程隐君挽诗
　魏了翁　崇庆通判杨君挽诗
　魏了翁　出剑门后日履危径戏集轿兵方言
　魏了翁　春社日祀事既毕轿中得三绝
　魏了翁　次壁间韵题怀巡道上三州三氏亭六言二首
　魏了翁　次程少逸饯杨叔禹教授
　魏了翁　次德先韵
　魏了翁　次肩吾庆生日韵
　魏了翁　次李参政所和五绝句韵因以为诗
　魏了翁　次李肩吾送安恕父回长沙韵
　魏了翁　次王万里愁霖
　魏了翁　次虞万州韵送曹简夫守宣城
　魏了翁　次韵□丞兄闻丁卯十一月三日朝报
　魏了翁　次韵德先步月答所问语
　魏了翁　次韵丁大监见怀
　魏了翁　次韵丁制置远迎三绝
　魏了翁　次韵樊武仲致政见贻
　魏了翁　次韵范少才在峡中寄李季允二首
　魏了翁　次韵费同叔解嘲
　魏了翁　次韵郭方叔诸公借胡致堂赏梅至夜赋诗
　魏了翁　次韵沪帅范郎中再和所送李季允韵见寄
　魏了翁　次韵黄判官喜雪
　魏了翁　次韵黄侍郎沧江海棠六绝
　魏了翁　次韵黄侍郎海棠花下怯黄昏七绝
　魏了翁　次韵黄侍郎生子
　魏了翁　次韵监试潼川提刑张兵部有怀家山木犀
　魏了翁　次韵荆门张守寺簿见寄诗韵张守以制司调民筑城申朝廷制司缴纳告敕
　魏了翁　次韵靖州贡士鹿鸣宴二首
　魏了翁　次韵九华叶见思鹤山书院诗
　魏了翁　次韵李参政赋蟆颐新堰三首
　魏了翁　次韵李参政和薛秘书诗见寄
　魏了翁　次韵李参政湖上杂咏录寄龙鹤坟庐
　魏了翁　次韵李参政见寄三首
　魏了翁　次韵李参政见谢游龙鹤山诗二首
　魏了翁　次韵李参政见遗生日
　魏了翁　次韵李参政李提刑见和雁湖观梅
　魏了翁　次韵李参政龙鹤山庐
　魏了翁　次韵李参政秋怀十绝
　魏了翁　次韵李参政上刘舍人阁学
　魏了翁　次韵李肩吾读易亭山茶梅
　魏了翁　次韵李彭州访山居三绝
　魏了翁　次韵李彭州乞鹤于虞万州
　魏了翁　次韵刘左史王亭观梅
　魏了翁　次韵庐陵刘时见怀
　魏了翁　次韵眉山胡宰喜雪
　魏了翁　次韵谯仲甫致闻南迁见寄
　魏了翁　次韵史少庄竹醉日移竹
　魏了翁　次韵叔衍兄贺生子
　魏了翁　次韵苏和甫雨后观梅
　魏了翁　次韵苏和父自郫见寄
　魏了翁　次韵遂宁府宴贡士即席赋二首
　魏了翁　次韵外舅杨崇庆以诗相招三首
　魏了翁　次韵王茶马海棠四绝
　魏了翁　次韵王茶马海棠四绝　清淑堂海棠
　魏了翁　次韵王茶马海棠四绝　王氏花屋海棠
　魏了翁　次韵王茶马海棠四绝　燕王宫
　魏了翁　次韵王常博题江陵乐德佐
　魏了翁　次韵西叔兄日食地震诗
　魏了翁　次韵薛秘书见遗玉臂格谢书则堂扁额
　魏了翁　次韵杨尚书立春
　魏了翁　次韵永平令江叔文鹤山书院落成诗
　魏了翁　次韵虞果州泛雪
　魏了翁　次韵虞退夫除夕七绝句
　魏了翁　次韵虞万州沧江海棠
　魏了翁　次韵虞万州见寄除夕江村饯腊二首
　魏了翁　次韵虞永康读易有作
　魏了翁　次韵虞永康庐居生芝
　魏了翁　次韵虞永康十月海棠
　魏了翁　次韵虞永康题沧江书院
　魏了翁　次韵虞永康谢余过沧江
　魏了翁　次韵张太博得余所遗二程先生集辩二程戏邵子语
　魏了翁　次韵张太博见贻
　魏了翁　次韵赵制置制胜轩诗
　魏了翁　次韵知常德袁尊固监丞送别四诗
　魏了翁　次韵中秋风雨中约客叶元老有诗
　魏了翁　赐冠帔杨氏挽诗
　魏了翁　从事郎致仕史挽诗
　魏了翁　大理曾少卿欲见余近作录数篇寄之以诗为谢且云连日疮荡作读余文而
　魏了翁　丹棱杨子金挽诗
　魏了翁　登冠山次瞻叔兄壁间旧韵
　魏了翁　登万象楼和计次阳韵
　魏了翁　登元佑阁次韵李左史所和范沪洲诗
　魏了翁　丁大监文伯得余近作读之读之疾愈以诗见贻
　魏了翁　董侍郎生日
　魏了翁　董侍郎生日三首
　魏了翁　度周卿之母蹇太宜人挽诗
　魏了翁　端平三年春三月戊午朔天子有招俾臣了翁以佥书枢密院奏事既上不还
　魏了翁　峨眉主簿乐挽诗
　魏了翁　二月二日遂宁北郊迎富故事
　魏了翁　二月十九日席上赋四首
　魏了翁　樊迪功挽诗
　魏了翁　樊仲恂母太硕人李氏挽诗
　魏了翁　范圣问之母孙人史氏挽诗
　魏了翁　飞雪亭
　魏了翁　费参政挽诗
　魏了翁　费华文挽诗二首
　魏了翁　冯夫人挽诗
　魏了翁　冯校书挽诗
　魏了翁　奉谢资阳谢纯天诸友是日三池周季章冯季修许德开资中支仲壬至谢介
　魏了翁　抚州崇仁县玉清观道士黄石老工古篆以他公父书来问字
　魏了翁　赴遂宁进士期集即席赋
　魏了翁　高不疑与客登梁昭明钓台李肩吾和前诗见遗用韵谢之
　魏了翁　高承事挽诗
　魏了翁　高公权之母郭氏挽诗
　魏了翁　高开国挽诗
　魏了翁　高龙学挽诗
　魏了翁　歌诗三十五韵送前知隆庆任侯赴召
　魏了翁　阁学袁侍郎以朝鲤豢龙两图见寄索和　朝鲤
　魏了翁　阁学袁侍郎以朝鲤豢龙两图见寄索和　豢龙
　魏了翁　恭和闻喜宴赐毛自知以下御制
　魏了翁　恭和闻喜宴御制
　魏了翁　恭挽宁宗皇帝
　魏了翁　观南堤
　魏了翁　郭孺人挽诗
　魏了翁　郭宣教挽诗
　魏了翁　过大安军黑水阻涨憩崇道观以需涨落乃济
　魏了翁　过虎头狼尾滩避险出陆到谭晋仲故居有谢公昌国刘公德修薛公仲章诗
　魏了翁　过屈大夫清烈庙下
　魏了翁　海潮院领客观梅
　魏了翁　韩少谟挽诗
　魏了翁　韩圣问挽诗
　魏了翁　韩叔冲约客泛舟沧江分韵得落宇
　魏了翁　韩主簿挽诗
　魏了翁　何府君挽诗
　魏了翁　和别驾喜雨四绝
　魏了翁　和除夕前一日南叔兄会杨仲博杨季穆诗
　魏了翁　和崔侍郎送行诗韵
　魏了翁　和范少才咏雪三首
　魏了翁　和胡秘书学中释奠
　魏了翁　和蒋成甫见贻生日韵
　魏了翁　和靖州判官陈子从山水图十韵　林下避暑
　魏了翁　和靖州判官陈子从山水图十韵　彭蠡归舟
　魏了翁　和靖州判官陈子从山水图十韵　山堂旷望
　魏了翁　和靖州判官陈子从山水图十韵　松径晚步
　魏了翁　和靖州判官陈子从山水图十韵　溪上赋诗
　魏了翁　和靖州判官陈子从山水图十韵　星湾晚酌
　魏了翁　和靖州判官陈子从山水图十韵　雪中访友
　魏了翁　和靖州判官陈子从山水图十韵　雨后观瀑
　魏了翁　和靖州判官陈子从山水图十韵　载酒寻梅
　魏了翁　和靖州判官陈子从山水图十韵　重湖汎月
　魏了翁　和夔漕王韵
　魏了翁　和李参政龙鹤庵庐二首
　魏了翁　和李参政正旦闻边报
　魏了翁　和李校书沐川三绝
　魏了翁　和李致政花石山诗
　魏了翁　和史少庄登山韵三首
　魏了翁　和王太博斋宫梦中绝句
　魏了翁　和杨尚书韵送蔺恭甫归永康
　魏了翁　和杨仲禹送史子修□特奏赴吏部注阙
　魏了翁　和虞退夫见贻生日诗韵
　魏了翁　和虞退夫韵
　魏了翁　和虞永康梅花十绝句
　魏了翁　和虞永康美功堂诗
　魏了翁　和宇文汉州□□气房楼记诗
　魏了翁　和张大著颠字韵二首
　魏了翁　鹤山书院前为荷塘三即其小屿筑亭久矣春后八日始榜曰夫容州
　魏了翁　洪士龙以洪舜俞考功所作竹洲精舍记见问
　魏了翁　后殿侍立三首
　魏了翁　湖北提刑林寺丞赴召以书索诗
　魏了翁　沪贡士二十人端平元年手书增郡国贡士员沪增二人是岁贡于东西路转
　魏了翁　沪帅曹太博生日四首
　魏了翁　浣花即席
　魏了翁　黄成之求虚舟诗
　魏了翁　黄夫人之葬某新有丧不得为文以侑虞殡命儿冲代赋
　魏了翁　绩和李参政湖上杂咏
　魏了翁　即席和丁首帅送行诗韵
　魏了翁　即席自和
　魏了翁　己未唱第后谢恩诗
　魏了翁　计处士挽诗
　魏了翁　寄李考功
　魏了翁　寄题李季衡东楼
　魏了翁　寄题王才臣南山隐居六首　格斋
　魏了翁　寄题王才臣南山隐居六首　南谷
　魏了翁　寄题王才臣南山隐居六首　松庵
　魏了翁　寄题王才臣南山隐居六首　腴亭
　魏了翁　寄题王才臣南山隐居六首　竹亭
　魏了翁　寄题王才臣南山隐居六首　庄敬日强斋
　魏了翁　寄题雅州胥园
　魏了翁　家承事挽诗
　魏了翁　家夫人挽诗
　魏了翁　家涪陵挽诗
　魏了翁　嘉甫弟生日
　魏了翁　嘉泰二年题资州醮坛山星斗阁对是同王资州贾大安杨季持诸公登山用
　魏了翁　嘉兴张寺丞挽诗
　魏了翁　肩吾生日
　魏了翁　肩吾生日三绝句
　魏了翁　肩吾生日以三绝为寿
　魏了翁　肩吾摘傍梅读易之句以名吾亭且为诗惟发之用韵答赋
　魏了翁　建士施霆亨自夔以相迓
　魏了翁　饯章郎中以浙东仓归湖州
　魏了翁　江东漕使兄约游钟山分韵得泠字
　魏了翁　江州司马安君挽诗
　魏了翁　将入靖州界适值肩吾生日为诗以寿之
　魏了翁　将至古渝虞宪以三绝同端午节见寄用韵为谢
　魏了翁　将作监栽竹徐直翁清叟俾予书植贤亭三大字以诗见贻
　魏了翁　讲筵侍立三首
　魏了翁　教授致政李君挽诗
　魏了翁　九日分韵得寒字
　魏了翁　九月八日类试别所与同事饮而痾作
　魏了翁　九月丁亥秋祀毕劳农北郊苏提干以疾不往心诗见寄因次其韵
　魏了翁　句
　魏了翁　口占
　魏了翁　腊日同舍郎即湖上送诸葛吏部赴胡北常平次汪吏部韵
　魏了翁　乐府君挽诗
　魏了翁　乐隐君挽诗
　魏了翁　黎州安抚赵挽诗
　魏了翁　李参政夫人张氏挽诗
　魏了翁　李参政见招游龙鹤山归途有作
　魏了翁　李参政生日
　魏了翁　李参政生日二首
　魏了翁　李参政约客访西郊海棠予以斋禁不与
　魏了翁　李参政约至井监偶得三绝
　魏了翁　李参政折赠黄香梅与八咏俱至用韵以谢
　魏了翁　李池州□和韵见寄再赋以答之
　魏了翁　李德迈挽诗
　魏了翁　李德秀致即席赋五言十韵用韵答之
　魏了翁　李德秀致政以其生日前一日约士友至长庆院访梅花山茶因以为寿
　魏了翁　李怀安挽诗
　魏了翁　李季允作吞云楼索诗和总漕韵答之
　魏了翁　李郎中挽诗二首
　魏了翁　李尚书被召过沪临发之日官吏以行香日分追送不及明日尚书自合江诘
　魏了翁　李提刑李参政再和招鹤诗再用韵以谢
　魏了翁　李微之闻其弟贯之西归以诗迓之刘左史和韵属余同赋
　魏了翁　李须庆挽诗
　魏了翁　李制置生日
　魏了翁　梁运判生日
　魏了翁　廖巴州挽诗
　魏了翁　临川过永叔植慈竹义木於庭乃榜其堂曰慈义索余诗
　魏了翁　临发潼上许侍郎提刑□饯于东山赋诗留别
　魏了翁　临邛张夫人之葬某既先事为之识竪今日月有时而某俨在衰絰义不获往
　魏了翁　领客泛西湖客赋诗次韵
　魏了翁　领客君子轩木芙蓉盛开分韵得红字
　魏了翁　刘少监挽诗
　魏了翁　六月十四次韵樊武仲喜雨
　魏了翁　六月十四日后殿侍立新永康太守成嘉甫朝辞奏事词气恳恻上为嘉纳尝
　魏了翁　鲁提干以诗惠分茶碗用韵为谢
　魏了翁　罗承事挽诗
　魏了翁　罗监庙挽诗
　魏了翁　罗五星善奕棋干诗
　魏了翁　马少卿挽诗
　魏了翁　茂叔兄还乡北郊酌别
　魏了翁　墨梅
　魏了翁　某曩在遂宁尝赋木犀云茂树幽花兀老苍不随众卉入词场虎头点点开金
　魏了翁　某偶为木犀有赋遂别驾诸丈光和盈轴因惟晋以后名科第曰折桂两无相
　魏了翁　南阁行
　魏了翁　南郊祖帐赋五十六言呈刘左史
　魏了翁　偶成
　魏了翁　蟠鳌孙通直挽诗
　魏了翁　七夕南定楼饮同官
　魏了翁　七夕有赋
　魏了翁　齐安郡向夫人挽诗
　魏了翁　前利路运判冲佑李君挽诗二首
　魏了翁　谯申甫惠诗有随缘婚嫁之语因次韵赞之
　魏了翁　谯修职挽诗
　魏了翁　青玉峡
　魏了翁　人日南山寺约汪宪
　魏了翁　人日约李提刑李参政登蟆颐马上醉书
　魏了翁　任宜人挽诗
　魏了翁　任重庆挽诗
　魏了翁　孺人谯氏挽诗
　魏了翁　三峡桥
　魏了翁　山河叹送刘左史归简州
　魏了翁　上已领客
　魏了翁　上已日约同僚过蟆颐晚视新开横江堰
　魏了翁　射殿引诸班出官人拽垛子二首
　魏了翁　生朝李肩吾贻诗次韵为谢
　魏了翁　生日和辛江陵即席韵
　魏了翁　十八日上寿退赐坐十九日贡院锡宴二十一日紫宸殿御筵即事七首
　魏了翁　十二月二十日领客登介亭分韵得梅字
　魏了翁　十二月九日雪融夜起达旦
　魏了翁　十二月十七日宰执率百官请大行皇帝谥于南郊曰宁宗纪事四首
　魏了翁　十日夜闻风声
　魏了翁　十一月九日新滩李□示余开禧三年四月九日所跋外舅杨宪使滩字韵诗
　魏了翁　史仓使约登齐山自弄水亭过清溪桥至壶天洞洞乃史新作或曰此即左史
　魏了翁　史合州挽诗
　魏了翁　史宜人挽诗
　魏了翁　史制干晦甫挽诗
　魏了翁　史致政挽诗
　魏了翁　寿四川制置李侍郎
　魏了翁　书遂宁何氏稳兴斋
　魏了翁　书所见闻示诸友
　魏了翁　四川茶马牛宝章修扬子墨池以书索题咏
　魏了翁　四月二十日领客寻龙井前盟以雨阴晴未定不果往买舟下西湖步至玉泉
　魏了翁　四月癸已发浔阳馆过濂溪饭于杏溪愒清虚庵宿太平宫
　魏了翁　送安同知赴阙五首
　魏了翁　送陈大著知蕲州分韵得辉字
　魏了翁　送程叔运高不妄西归
　魏了翁　送程左史以右撰知夔州分韵得重字
　魏了翁　送从子令宪西归
　魏了翁　送杜兵侍以华文待制知遂宁府
　魏了翁　送二史三兄赴廷对
　魏了翁　送范吏部知崇庆分韵得兮字
　魏了翁　送高才卿出守嘉定
　魏了翁　送侯成甫归蜀
　魏了翁　送黄考功□广东运判分韵得汉字
　魏了翁　送黄宜州之郡
　魏了翁　送李季允赴召
　魏了翁　送李梁山之官二首
　魏了翁　送李蒲江归简池用高荣州韵
　魏了翁　送李左史郊外和范沪州赠李韵
　魏了翁　送刘类元奉对阙庭
　魏了翁　送刘寺丞赴浙西提举分韵得霄字盐官县以海漂荡命刘措置
　魏了翁　送秦秘监以显谟知潼川
　魏了翁　送任大卿知汉州任大卿知眉州
　魏了翁　送宋常丞知阆州
　魏了翁　送苏大著知吉州分韵得章字
　魏了翁　送唐述之赴廷对
　魏了翁　送王教授之官临邛
　魏了翁　送王考功江东漕
　魏了翁　送吴门叶元老归浮光
　魏了翁　送徐校书知处州
　魏了翁　送杨尚书知沪洲
　魏了翁　送杨仲博归蜀
　魏了翁　送杨子有赴叙倅和高荣州韵
　魏了翁　送游吏部赴召
　魏了翁　送宇文侍郎知庐州
　魏了翁　送袁都官知徽州
　魏了翁　送曾尚右知信州分韵得州字
　魏了翁　送张匠临以秘阁知赣州
　魏了翁　送张总卿护饷益昌
　魏了翁　送赵编修知眉州分韵登字
　魏了翁　送赵茶马东归
　魏了翁　送郑侍郎四川制置分韵得盖字
　魏了翁　送周架阁以浙东提干归平江
　魏了翁　遂宁家知府生日
　魏了翁　遂宁社稷坛与风雷雨师师之坛混为一区其间多悖礼者某偶摄郡事因为
　魏了翁　孙夫人挽诗
　魏了翁　唐昌文挽诗
　魏了翁　题蔡氏丛桂堂
　魏了翁　题成都宪江公廉勤谨忠信和缓八箴
　魏了翁　题大安军杨宝谟□旌忠庙
　魏了翁　题东瓯王友直尚友堂
　魏了翁　题归宗寺
　魏了翁　题洪崖安道人坟庵
　魏了翁　题贾伯用大龙阡
　魏了翁　题剑门
　魏了翁　题李彭州南亭
　魏了翁　题罗年能六友堂
　魏了翁　题米南宫云山挂幅
　魏了翁　题牟节叟介寿堂和刘左史韵
　魏了翁　题南叔兄藏修阁息游观
　魏了翁　题三衢于艮室
　魏了翁　题上亭驿
　魏了翁　题沈氏书堂
　魏了翁　题石洞
　魏了翁　题石兴宗读书岩
　魏了翁　题苏文忠与邓安惠西山唱和
　魏了翁　题桃源图
　魏了翁　题潼川倅厅先得月楼
　魏了翁　题潼川贾伯用崇雅合出入体
　魏了翁　题外舅提刑杨大夫墓
　魏了翁　题王巴州传经楼
　魏了翁　题温泉
　魏了翁　题峡州三游洞
　魏了翁　题谢耕道一犁春雨图
　魏了翁　题尹商卿自信斋
　魏了翁　题余氏聚远楼
　魏了翁　题袁追远亭
　魏了翁　题赵昌父太社寄桃源何道士
　魏了翁　题梓潼庙
　魏了翁　天台张氏兄弟挽诗
　魏了翁　通泉李君以廷试卷漏结涂注自三甲降末甲赋诗以送其归
　魏了翁　通填致政姚君挽诗
　魏了翁　通直郎史君挽诗
　魏了翁　潼川路施运判生日
　魏了翁　潼川孙监税挽诗
　魏了翁　潼川宪司拓圃筑亭取康节语名以四春得古诗十二韵
　魏了翁　万杉寺
　魏了翁　万州守潘拉登鲁池观荷花荔枝
　魏了翁　汪漕使即梅圃作浮月亭追和古诗余亦补和
　魏了翁　王宝谟挽诗
　魏了翁　王常博寄示沌路七诗李肩吾用韵为予寿因次韵
　魏了翁　王处士挽诗
　魏了翁　王宜人挽诗
　魏了翁　王总领生日
　魏了翁　王总卿生日二首
　魏了翁　魏茶马生日
　魏了翁　魏抚干挽诗
　魏了翁　文彭州挽诗
　魏了翁　吴府君挽诗
　魏了翁　武康军佥判师君挽诗
　魏了翁　武康主簿吴挽诗
　魏了翁　西郊访梅约李提刑李参政八客分韵得尔字
　魏了翁　西叔兄生日
　魏了翁　夏港僧舍
　魏了翁　夏至日祀阏伯于开元宫前三日省中斋宿三首
　魏了翁　先立春一日电雪交作程叔运赋诗次韵
　魏了翁　谢安大使儿遗白玉环
　魏了翁　新繁县禾登九穗嘉甫弟有诗索和
　魏了翁　兄子高赴廷对
　魏了翁　许侍郎同饮郊外王氏亭分韵得风字
　魏了翁　许侍郎挽诗
　魏了翁　叙州弟挽诗
　魏了翁　雅州教授杜君挽诗
　魏了翁　燕孙节推
　魏了翁　燕孙节推致语口号
　魏了翁　燕新进士
　魏了翁　燕新利路李运使致语口号
　魏了翁　杨处干挽诗
　魏了翁　杨夫人挽诗
　魏了翁　杨极父挽诗
　魏了翁　杨经母范氏挽诗
　魏了翁　杨隆庆挽诗
　魏了翁　杨尚书和晴字韵诗适趋部宿再韵谢之
　魏了翁　杨尚书生日
　魏了翁　杨叔介挽诗
　魏了翁　杨修撰挽诗
　魏了翁　杨仲博生日
　魏了翁　杨仲远挽诗
　魏了翁　杨子礼挽诗
　魏了翁　夜直玉堂
　魏了翁　贻庐陵术士冯椿
　魏了翁　以使事过成都讫事而归虞万州成都尉高表史拉访灵泉宰高表史风雨连
　魏了翁　舣舟琵琶亭次福士张元龙以诗代柬韵
　魏了翁　翌日对客雨中再和
　魏了翁　翌日约客有和者再用韵四首
　魏了翁　应提刑以十五日和韵见示再次韵
　魏了翁　永嘉要君谊父得英石名其室曰矸斋予易以介室
　魏了翁　用大礼杨少卿□韵题冯川庄图
　魏了翁　用樊武仲致韵饯黄户部
　魏了翁　用黄侍郎韵题宇文发运瑞萱亭二首
　魏了翁　用蒋成甫韵贺虞退夫生子且以相名之
　魏了翁　用李致政韵题临邛陈氏所居吕仙所留回道人来四字
　魏了翁　用张子益教授韵送虞退夫西归
　魏了翁　用真景元韵题豫章朱正父湖山清隐诗卷
　魏了翁　游北岩之畴昔梦作二诗觉而仅记一联云鬓发丝丝半已华犹将文字少年
　魏了翁　游临丞挽诗
　魏了翁　游上天竺
　魏了翁　于眉州挽诗
　魏了翁　于用宋兵部韵送刘左史
　魏了翁　余既赋诗坐客请以唐人家花车斜韵面赋醉中作五十六言
　魏了翁　鱼耶孙氏挽诗
　魏了翁　虞退夫人生日
　魏了翁　虞退夫生日
　魏了翁　虞万州妻赵安人挽诗二首
　魏了翁　虞万州生日
　魏了翁　虞永康生日
　魏了翁　虞知府生日
　魏了翁　与刘左史同别杨少卿于南郊舟中用宋兵部韵
　魏了翁　宇文沪州挽诗二首
　魏了翁　宇文枢密挽诗
　魏了翁　元夕卜油溪故事
　魏了翁　袁参政挽诗
　魏了翁　袁都官同前韵赋二诗一间问易边赋唐律二章索奏劄录本
　魏了翁　袁侍郎挽诗
　魏了翁　约漕使泛舟东郊坐客十人分韵得江字
　魏了翁　约客木犀下有赋
　魏了翁　约客十有二人汎舟东山分韵得大字
　魏了翁　约眉之寓公饮郡圃梅下分韵得动字
　魏了翁　约任千载大卿同王万里杨仲博汎湖任赋二诗和其韵
　魏了翁　约书院诸友过石洞津检校堤役
　魏了翁　约许侍郎诸公酒半宋正仲至自都城
　魏了翁　再次沧江头二首
　魏了翁　再次沧江头o　首
　魏了翁　再次韵
　魏了翁　再赋
　魏了翁　再和
　魏了翁　再和颠字韵时方议开边
　魏了翁　再和浣花韵呈李彭州李参政
　魏了翁　再和前韵答赋五首
　魏了翁　再和招鹤
　魏了翁　再用韵
　魏了翁　再韵
　魏了翁　曾少卿约饮即席赋
　魏了翁　赠画工王三锡传神
　魏了翁　赠画工王生
　魏了翁　赠僧南游
　魏了翁　赠术士龚恢乙
　魏了翁　赠相士郭灏
　魏了翁　赠造琴道士刘发云刘亦解致雷
　魏了翁　赠曾医
　魏了翁　赠章相士
　魏了翁　张大著以韩持国绿樽红妓事再和见戏复次韵
　魏了翁　张隆州挽诗
　魏了翁　张通判挽诗
　魏了翁　张义立得古井以木为甽命曰亨泉而求余诗
　魏了翁　张隐君挽诗
　魏了翁　张永平鎋作亭于渠河之右予请名以观而通守江君埙赋古诗二十有二韵
　魏了翁　张运判□□之母吕宜人挽诗
　魏了翁　张运判挽诗
　魏了翁　赵德安挽诗
　魏了翁　赵广安挽诗
　魏了翁　赵深甫年七十有亲九十贫无以养索赋
　魏了翁　真除后谩记所见
　魏了翁　正月九日北山雍熙寺约同官
　魏了翁　正月九日上之游杨季穆以酬唱见寄走笔次韵
　魏了翁　支大监挽诗
　魏了翁　知崇庆府致政何君挽诗二首
　魏了翁　知广安军勾侯挽诗
　魏了翁　知合州赵侯挽诗
　魏了翁　知叙州史侯挽诗
　魏了翁　至后再见大雪杨尚书约登天开图画阁分得平字
　魏了翁　至左绵尽怀呈荣州二兄
　魏了翁　制置丁少卿生日
　魏了翁　致政宋君挽诗
　魏了翁　中秋领客
　魏了翁　中秋无月分韵得狂字
　魏了翁　中秋有赋
　魏了翁　仲女挽诗
　魏了翁　重九后三日后圃黄华盛开坐客有论近世菊品日繁未经前人赋咏惟明道
　魏了翁　重阳分韵得放字
　魏了翁　重阳领客以老杜旧日重阳日诗分韵凡宾主十八人得不字
　魏了翁　重阳前一日约寓公饮于新开湖之西港有歌词者其乱曰会与州人饮公遗
　魏了翁　舟至合江度周卿以诗相迓次韵
　魏了翁　朱邵州挽诗
　魏了翁　追送刘侍郎以宝制帅湖北
　魏了翁　子益教授再用韵赋弈自审机从谏之诲某复和呈
　魏了翁　自长宁阡过灵泉兄墓势黄经从隈支以归
　魏了翁　昨有祷于社稷及境内山川是夕枕上闻雨










ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：魏了翁






魏了翁　安大使生日

恭惟天佑宋，奕叶际明良。

积德由文武，生贤迈汉唐。

粤稽资殿老，降自皛山阳。

崧极申函粹，东维传启祥。

堂堂三代直，赫赫万夫望。

清庙圭璋璧，明堂枫柞樟。

诏成来凤翥，云滃际龙骧。

谁误玄黄篚，争驰赤白囊。

搀抢星有耀，晻{左日右台}日无光。

白昼鸣枭獍，长衢纵虎狼。

公卿失匕箸，帷幄自金汤。

昔在齐刘豫，前睎石敬瑭。

久为虏臣妾，深入汉封疆。

谁似机筹妙，曾无矢镞伤。

边城长男女，农亩遂耕桑。

惠泽孚禽兽，威棱憺犬羊。

报动隆爵秩，纪绩满旗常。

事业侔伊吕，功名陋霍张。

岩岩千仞壁，纳纳百川语泻天潢。

寿域周三蜀，春祺遍一方。

篷峦擎屃趐，壶玉扣鸳鸯。

御府颁殊玩，褒轮下十行。

绣鞍翻昱爚，茸纛立荧煌。

万古功名样，千年节义香。

九重新政理，二枋孰维纲。

当宁畴耆硕，非公莫便章。

白麻颺殿陛，金衮赴文昌。

会整乾坤了，长令海县康。

作经七六艺，致主四三王。

自雇蓬蒿质，敢希桃李场。

熊祥入梦，駉颂寿如冈。

画地数勋烈，指心成激昂。

莫驰千里足，亲对九霞觞。

天汉江山美，中书日月长。

原言崇令德，永作世津梁。

魏了翁

魏了翁　安大使生日

往年天压西南垂，妖氛内讧胡尘飞。

枭狐陆梁士扼腕，蜀山惨澹无光辉。

公以空弮婴乳虎，漠漠黄云暗平楚。

直将天理感人心，径斩贼头报明主。

露布东驰人啸呼，京师观者环储胥。

天颜有喜近臣贺，大官高爵来须臾。

中兴以来几变异，宗祏之存邵旒缀。

平江羽檄走凶雏，采石鳅舡戮狂猘。

至今勋名满华夷，与公鼎立书旗彝。

公方退然不自居，忧国之鬓纷如丝。

天之生公为社稷，南山不蹇石不泐。

原公蚤归相天子，赤舄晨朝容几几。

魏了翁

魏了翁　安宣抚生日

知是皇家几世仁，天开人物作长址　。

元崇雅号济时相，景略真成间代英。

天路旗常铺绩用，中原草木识威名。

北征西略公余事，应念风胞百万生。

魏了翁

魏了翁　安宣抚生日

疏戆烦公刮目看，肯持谀语祝加餐。

千钧弩上机宁易，百尺竿头步转难。

事遇快时聊复忍，民当急处略须宽。

扫除荆棘栽梨枣，累璧重圭耐岁寒。

全

魏了翁　安总领生日

犹记仙翁护玉关，版图半壁手提还。

每惊荡潏风波后，多谢经纶父子间。

元是烂柯观已熟，故应当局只如閒。

几人钱谷鞭中老，双鬓何曾点一斑。

魏了翁

魏了翁　安总领生日

祝化不作语啾啾，陛下凭公释雇忧。

往误叵堪成铁错，后图犹可保金瓯。

饮江共喜无胡马，屯渭悬知有木牛。

虎也肤公康是似，原歌江汉美宗周。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

越州官吏出郊迎，骑从香舆舍妙明。

只把一诚将圣孝，尧眉舜目俨墙羹。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

篾帆松艇趁潮生，隔岸平畴唤得譯。

上到渡头失欢喜，泥行十里是西兴。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

紫帏青繖杂旗旌，乌帽银挝从鼓钲。

导哄略如州别驾，无人知是汉庭卿。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

未到钱清四易舟，微躯兀兀任沈浮。

山阴境里平如练，一枝安眠到越州。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

御香三日出斋庐，骑至城东下鉴湖。

瀰望湖田连荡地，菱花面目半模糊。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

三十六源光夺鉴，九千余顷稻盈车。

何年使客徼微利，不管稽阴数万家。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

先从攒殿拜昭慈，尚想从容镇事仉。

九十三年神驭邈，架椸犹是旧裳衣。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

次从佑阜至思崇，攒影俱分上下宫。

闻似八陵旧山水，地垂西北耸南东。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

一位肴羞酒一卮，祠官熏灌祝陈词。

降升六拜焚词罢，六日精神用一时。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

周官虽有墓为尸，细考元非墓祭仪。

九十年閒雠未复，陵{左歹右替去日加贝}杂用最堪悲。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

新妇尖连赵家墺，憩龙山望上皇村。

若言此兆为前定，人事是非都不论。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

沛宫魂魄只思归，不道苍梧与会稽。

帝后精神天陟降，宁分南北与东西。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

海邦气候异中州，补被来时八月秋。

满枕松声眠月露，夜深仍与被为仇。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

禹穴元从一罅通，禹陵元在乱山中。

饮泉窆石皆如此，误却东游太史公。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

吴会元从二郡呼，今将吴会指姑苏。

稽山当取旧经说，禹穴难凭遁甲图。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

千秋旧址益鸿禧，敕额祠宫盛一时。

遗迹犹存贺公宅，丰碑新敞越王祠。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

越台雨壑压层巅，下有蓬莱镇越颜。

拄笏正当秦望岭，绕城总号会稽山。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

微之曾谪会稽居，州宅诗联画不如。

绕阁烟岚新雨后，满山楼阁上灯初。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

会稽太守约重论，解后新安共一尊。

踏月归来已丁夜，又乘失舫出西门。

魏了翁

魏了翁　八月七日被命上会稽沿途所历拙於省记为韵语以记之舟中马上随得书

风顺潮平日脚收，钱塘江上遇中秋。

堂堂背月争门入，要把平安报冕旒，

魏了翁

魏了翁　八月十四日夜约客月下有武

秋空和月卷玻瓈，清入肝脾触拨诗。

元自生来全体具，只缘见处一分亏。

俗情数日须圆候，识者先几畏满时。

千古词人谁解首，拟将今夕法佳期。

魏了翁

魏了翁　八月十四夜月用旧作韵呈诸友

鬓发成宣面欲黎，逢人耻诵故年诗。

才看震象应知满，未睹乾爻已识亏。

止处光明浑在里，偶然显晦谩随时。

风光流转浑閒事，要与知心结久期。

魏了翁

魏了翁　八月十五日夜月意偃蹇夜久微明须臾复瞻叔兄有诗因次其韵

长风送月九霄宽，无赖浮云告亦顽。

本自无私长委照，不应有碍似偏悭。

苍生望治东山隐，四海倾风钓濑閒。

潜复虽深终是昭，停觞且待夜深还。

魏了翁

魏了翁　北郊劳农归路五十六言

方春不及与劭农，十月郊行劳岁功。

因记旱云占晻溘，更愁霖雨曈曨。

田苗粒粒祈禳里，民命丝丝叹恨中。

忧国原丰虽我志，更须人事与天通。

魏了翁

魏了翁　别东叔西叔二兄于遂宁门外

毕逋枝上晓光和，日日庭闱盼树柯。

风送骊歌惊短梦，云拖鸠雨湿长坡。

母心念子无时足，王事催人不奈何。

但祝爱身崇令德，长教此意得天多。

魏了翁

魏了翁　丙申携客自康王观东北行十里观谷帘泉

正喜昔闻今见之，泉称第一更何疑。

此心好乐先为主，但见忠谋皆我欺。

魏了翁

魏了翁　丙申携客自康王观东北行十里观谷帘泉

笋将轧轧度岩隈，乱涧穿空去复回。

方识人间真毁誉，只缘亲到地头来。

魏了翁

魏了翁　补和李季允去秋所长寄凌霄观诗

天高山围坐，露下月满楼。

其间倚阑人，古今入双眸。

戒哉后时懊，通此先民忧。

匪缘冀求鱼，惧易或丧牛。

瞬息起万夫，朝暮食千头。

金汤蔽遮地，我岂为一州。

余力事层观，翚飞半空浮。

帘开六合晓，杯纳万顷秋。

灯火背城市，烟霖俯林洲。

遐睎到冥鸿，吟思追驯鸥。

寄声鹤山我，夺目珊瑚钩。

因思去年夏，狂魂昼群游。

婪酣饱溪壑，磊砢丰渠酋。

诸公正昏愕，如筑于道谋。

微君且柔之，尚保国邑不。

岌页变恎妥，嚬呻起懽讴。

宜恢奇杰观，快此夷怿酬。

独忧解成缓，万古同一流。

君毋观上游，观上增叹愁。

南有壶聚{左木右橐}，西有耕耡耰。

北有不庭方，东有不宁侯。

君看此风景，便谓无事休。

天心果何如，年运不我留。

相期懋明德，事业贯显幽。

魏了翁

魏了翁　蔡推官之父母与伯父母挽诗

人生宇宙皆同气，况此根心贯一机。

安用有生衔父恤，只愁无德报春辉。

桂芳春老伤何及，树静风号原竟违。

更恨母慈临诀日，嗟嗟季役未成归。

魏了翁

魏了翁　长女生日

相逢犹记度潇湘，旋理衿缨旋理装。

婿见舅姑才识面，明朝马首上渠阳。

魏了翁

魏了翁　长女生日

蜑烟蛮雨锁穷荒，寇焰兵氛返故乡。

谁信梦回人似旧，青衣彩服俨成行。

魏了翁

魏了翁　长女生日

两地耶娘正健强，门楣况是得安郎。

七年重会非容易，且为新阳酹一觞。

魏了翁

魏了翁　尝为赵太社作章泉二字及匹纸写诗二十二首赵一再有诗因次韵

易象於坤必有章，泉翁此义发天光。

离趋外卦文加质，乾伏中多絥覆裳。

欲验吾心观羽坎，诚知是理识归藏。

公诗谢我祗成辱，敢复从公质寸长。

魏了翁

魏了翁　尝为赵太社作章泉二字及匹纸写诗二十二首赵一再有诗因次韵

几度诗来儆谬悠，怀人应念水三州。

宁睎太白怀金马，忍效灵均驷玉蚢。

上帝汝临毋敢贰，中心如噎本何求。

狂言又被公挑拨，知我惟我不我邮。

魏了翁

魏了翁　朝字韵诗诸丈倡酬未已再次韵

风挟重阴牛戴牛，电雷雹雪来终朝。

诗人隐忧寓酬倡，清辉错落欺琨瑶。

似惊一日四变异，须省二气同根苗。

非阴能胜阳不竞，非物能眚人先妖。

炎精未振刚受畜，睢水昼遁成皋跳。

一从愤悱刚浸长，斡握地轴旋天杓。

山中不知此何时，只睹此象心为焦。

累臣九死何足恤，顽云苍惨天关遥。

泽中但知赋鸿雁，天上无复歌祈招。

醡头新酒空似清，墙根新虀花如骄。

便思倾罍芼鲜鲫，不妄为取琴徽调。

江张程子同一醉，芳草为藉天为裯。

干戈满地不忍见，恐调老弱征商轺。

魏了翁

魏了翁　陈寺丞挽诗

人物晨星似，如公正献家。

皂囊真相业，黄卷旧生涯。

胡不憗遗老，而兴大耋嗟。

天高那可问，泪眼为麻查。

魏了翁

魏了翁　陈寺丞挽诗

圣主搜贤诏，愚臣荐士书。

高冈看治凤，灵治蛰潜鱼。

时数自信{左言右出}，帝心谁戚疏。

臧仓徒扰扰，穷达不关渠。

魏了翁

魏了翁　陈寺丞挽诗

有子知乎否，苍生命益危。

共伤周赫赫，谁叫庙譆譆。

随处皆塘斧，何方不纎丝。

斯人今已矣，抚事转伤悲。

魏了翁

魏了翁　陈隐君挽新

新息亡人过，关西畏己知。

袖无漫灭刺，门鲜在亡辞。

庭下荆三树，坟前桂一枝。

堂堂风木根，掩泪读邕碑。

魏了翁

魏了翁　陈总领挽诗三首

士处宴安日，咸歆节谊名。

范阳徒尔怵，河朔莽然平。

仅识浅利害，恶知真重轻。

开禧忠义传，吾得扈农卿。

魏了翁

魏了翁　陈总领挽诗三首

举头西日远，满扇北尘污。

病已关心腹，吾何爱发肤。

弯名逃越难，微服过商都。

忽复天开霁，依然只故吾。

魏了翁

魏了翁　陈总领挽诗三首

闻诏弹冠日，颓然秃鬓翁。

当肩百钧重，卷袂两拳空。

既上供军最，方修给饟功。

大钧那可问，曾不愁留公。

魏了翁

魏了翁　成都杜五一府君之葬某新有丧不得为文以侑虞殡命儿冲代赋

尚记维川死，今年又哭公。

琴声辞夜月，书叶卧春风。

儿女数行泪，亲朋十九空。

我翁方念母，忍泪课儿冲。

魏了翁

魏了翁　成都教授史君挽诗

槁乾迂事业，讲授老功夫。

日暮乌声急，山空鹤影孤。

高谭霜皎洁，及物雨昭苏。

已矣公何憾，于今道未舑。

魏了翁

魏了翁　程节推挽诗

入官当是学优时，政学尤知念昨非。

鬴实剖争真识变，宝刀佩信解知几。

人谋是处虽同好，天于是当然识者希。

易箦遗言无一愧，死能如此庶全归。

魏了翁

魏了翁　程隐君挽诗

岁凶瓶粟罄，屋破褚衣单。

地寂鸟乌乐，天高鸿雁寒。

坟前晚生桂，露下草摧兰。

只把存耕处，令人反覆看。

魏了翁

魏了翁　崇庆通判杨君挽诗

长佩高冠集翠裾，华途落落仅题舆。

官无小大皆行己，理有是非宁问渠。

赋似长杨犹悔作，材如雄剑独藏余。

方相掩泪催归去，遗稿空存子政书。

魏了翁

魏了翁　出剑门后日履危径戏集轿兵方言

篮舆陟险隘，兀兀不停辙。

主人眩头目，仆夫困唇舌。

前疑树梢拂，后虑崖石擦。

方呼左畔跷，复叫右竿捺。

避碍牢挂肘，冲泥轻下脚。

或荆棘兜挂，或屋檐拐抹。

或踏高直上，或照下稳踏。

斯须有不审，偾舆在目睫。

深渊固可畏，平地尤险绝。

作诗告仆夫，审诸秋毫末。

识察既晓然，力行谨无忽。

魏了翁

魏了翁　春社日祀事既毕轿中得三绝

风雨声中听李陵，起来被服对神明。

歌钟才彻车辬动，归到谯楼恰六更。

魏了翁

魏了翁　春社日祀事既毕轿中得三绝

辗然冯轼受风吹，吏皂前惊雨湿衣。

岂识主人非崛强，一川生意索褰帏。

魏了翁

魏了翁　春社日祀事既毕轿中得三绝

阴雾冥蒙慢鼓鼙，田坡勃窣误轮蹄。

居人闭户未忺起，太守车前一尺泥。

魏了翁

魏了翁　次壁间韵题怀巡道上三州三氏亭六言二首

满壁故人何在，倚阑心事谁同。

蚤径游丝羒日，乱山瘦马行空。

魏了翁

魏了翁　次壁间韵题怀巡道上三州三氏亭六言二首

老农不留地力，万物取具天公。

曲曲拗拗夏陇，枝枝叶叶春风。

魏了翁

魏了翁　次程少逸饯杨叔禹教授

载酒时从执戟郎，雅知清望称鸳行。

肯来芹泮提英裁，要取芳编阅书香。

玉倚蒹葭方借润，珠移甓社陡寒光。

临来莫恨车无角，疑睇云霄紫凤翔。

魏了翁

魏了翁　次德先韵

二气同一根，本体浩兮渊。

可见川上逝，未发心下泉。

真机亡停息，果剥根长鲜。

定理亡将迎，尘境地自偏。

形神既外发，何者操其权。

芸芸万感通，存处元寂然。

一物一太极，不间大小年。

随处无亏缺，井居而用迁。

至人配天德，知周物之先。

学者事何事，省察於眇绵。

魏了翁

魏了翁　次肩吾庆生日韵

谩阅人间五十年，年来道远思悠然。

一心可使乾坤位，五性元钟父母全。

为己工夫浑间断，满头岁月浪推迁。

更无益友相扶植，平地羊肠仆白颠。

魏了翁

魏了翁　次肩吾庆生日韵

手撇飞鸢上五溪，两牛腰大送行诗。

犹嫌言语无多子，古锦奚囊长自随。

魏了翁

魏了翁　次肩吾庆生日韵

男儿生世果何事，卜士诗之闾史书。

内美元非私正则，天彝岂但付胥余。

滔滔大化亘千古，职职群生同一初。

此事年来才信得，从前浪走只成疏。

魏了翁

魏了翁　次肩吾庆生日韵

山中兀兀不知年，但数前山{上艹下戾}火然。

人笑腰无金可佩，我忻胫与玉俱全。

圣贤面目昼三接，简册期程日九迁。

此事知心君有几，不妨相伴各童颠。

魏了翁

魏了翁　次肩吾庆生日韵

吾庐几研半生尘，朋友相邀问保邻。

旅进群咻浑易事，邻家老子是何人。

魏了翁

魏了翁　次肩吾庆生日韵

我友忧时发满梳，殷勤勉我用诗书。

情知分义如何废，可使才能自有余。

气血渐衰多病后，创夷转甚数年初。

梦魂惯识归来趣，长傍山椒撷稻疏。

魏了翁

魏了翁　次肩吾庆生日韵

是间正位至虚灵，都把精神逐外明。

劝子抱琴归旧隐，乱云深处认真情。

魏了翁

魏了翁　次李参政所和五绝句韵因以为诗

竹外皋禽相与和，湖边沙雁自由飞。

美人醉踏梅花月，笑领明年春事归。

魏了翁

魏了翁　次李参政所和五绝句韵因以为诗

过眼浮云齐剑吷，会心真趣付炉尖。

羲皇弭节前余路，日景方中未迫崦。

魏了翁

魏了翁　次李参政所和五绝句韵因以为诗

漠漠烟尘连北道，幽幽草树蔽南山。

照人明月长无寐，绕遍清风五百间。

魏了翁

魏了翁　次李参政所和五绝句韵因以为诗

天地之心万物灵，世间难得是人身。

面前放过知何限，好与光明做一巡。

魏了翁

魏了翁　次李参政所和五绝句韵因以为诗

天如有定开平治，宁患无人安子思。

到出手时须卓卓，逢开口处莫期期。

魏了翁

魏了翁　次李肩吾送安恕父回长沙韵

寒云苍惨跕鸢嘶，野水冥蒙鹜飞。

茆被纸窗长失晓，愧曾日日侍宸闱。

魏了翁

魏了翁　次李肩吾送安恕父回长沙韵

冰力方刚风助威，经旬足不到门畿。

可人安倩来相问，语极情生爵娄挥。

魏了翁

魏了翁　次李肩吾送安恕父回长沙韵

匆匆郎马度烟霏，又指夕阳舂处归。

晚岁唯余李夫子，夜窗书纸教玄晖。

魏了翁

魏了翁　次王万里愁霖

江声砧杵入层楼，预作人閒八月秋。

虹外挂无穷远思，雁声鸣不断新愁。

汉淮赤地不知里，巴蜀青天更上头。

蹇我康时分无策，只祈一饱暂销忧。

魏了翁

魏了翁　次虞万州韵送曹简夫守宣城

膂力方刚发未翁，不令忧乐与民同。

卷人间事风尘表，收天下春襟府中。

江北勤劳谁念德，湖南干事未论功。

如今又听还家去，缓急分明要此公。

魏了翁

魏了翁　次韵□丞兄闻丁卯十一月三日朝报

龙章晨下九重关，帝敕元凶出羽出。

揭日行空破昏暗，乘风纵燎绝神奸。

须看文正昭陵日，孰与忠宣元佑间。

更原和平培治体，儒臣千岁侍天颜。

魏了翁

魏了翁　次韵□丞兄闻丁卯十一月三日朝报

傥来得丧本无关，或为鸿毛加太山。

纵昔尹鼯宁有损，及今投裔枉为奸。

为私界分分明甚，狂圣途程念虑间。

初学粗知真富贵，从今克复原睎颜。

魏了翁

魏了翁　次韵德先步月答所问语

三更端正月，皎亮直瑶京。

客问心之体，无言对太清。

魏了翁

魏了翁　次韵德先步月答所问语

夜景湛虚明，浩然无与京。

如今苏氏妇，但指圣人清。

魏了翁

魏了翁　次韵德先步月答所问语

霁月光湓浦，吟风归洛京。

迥无纤霭翳，千古识真清。

魏了翁

魏了翁　次韵丁大监见怀

行藏去就各随时，敬怒嫌疏忍奋飞。

正怕霜严天宇净，敢夸舟载月明归。

生松有梦还公固，化鹤何心驻令威。

独抱遗编看千古，昔人历历未应非。

魏了翁

魏了翁　次韵丁大监见怀

见惯不惊如四时，流光任逐鬓蓬飞。

日从南去老龙蛰，火向西流玄鸟归。

荷子感时堂蟋蟀，移书劳我室伊威，

益嗟往日无良友，四十八年成一非。

魏了翁

魏了翁　次韵丁制置远迎三绝

锦里论交三十年，浮筠大玉透中边。

投荒已作无期别，梦觉依然堕我前。

魏了翁

魏了翁　次韵丁制置远迎三绝

乔松挺挺百年期，霜雪无端顿系之。

一点阳和消不断，春风又长岁寒枝。

魏了翁

魏了翁　次韵丁制置远迎三绝

溪瘴蛮烟隔市朝，十年山径长蒿茅。

好风吹送知时雨，生意洋洋大国郊。

魏了翁

魏了翁　次韵樊武仲致政见贻

风引征衣堕古诚，手披榛棘上前京。

侍郎山下寻仙李，柱史亭前记老程。

蜑雨蛮风鸢外落，洞云溪月雁边明。

惊心忽忽未全稳，似听於菟谷啸声。

樊子诗来贺我迁，潮黄风节敢云班。

长教下令流於水，岂原高名重若山。

霜过转悉天宇净，夜寒空载月明还。

须知不遇非余欲，千载知言有辨奸。

魏了翁

魏了翁　次韵范少才在峡中寄李季允二首

蜀艇云奔下固陵，一壶浮峡便千金。

子来我往才交臂，人涉卬须又苦心。

北向虽无一矢发，西风不受半尘侵。

是非得丧今休问，喜见戈枪卧绿沈。

魏了翁

魏了翁　次韵范少才在峡中寄李季允二首

大明临照职方州，汉沔江淮澹若油。

剪藄荆榛开跸路，护持杞梓耸岑楼。

朝纲人为诸公喜，国体谁知志士愁。

谠议胡公不枳和，奉常今说有黄侯。

魏了翁

魏了翁　次韵费同叔解嘲

乞得身来作外臣，冲然肺腑自韶钧。

咸酸独觉水中味，形影相依镜里真。

入户方闻夫子乐，近前孰试相君嗔。

昊天明旦司游衍，环堵严於百万人。

魏了翁

魏了翁　次韵费同叔解嘲

低头涸辙问波臣，沃以嘉言力万钧。

逆耳倒言诚爱助，解嘲谢谤返离真。

若微君告谁能及，幸不吾欺乃敢嗔。

彼是纷纷姑勿道，所期终诲作全人。

魏了翁

魏了翁　次韵郭方叔诸公借胡致堂赏梅至夜赋诗

玄阴作秋冬，杀气寓风雪。

土深候虫闭，山静飞鸟绝。

谁知无边春，万古长不灭。

或畅然以舒，或凝然以结。

或聚为融和，或散为骚屑。

又尝以此观诸人，生意不断长如薰。

咸阳宫殿气成雾，忽作芒砀山泽云。

神爵甘露来纷纷，画堂已入王政君。

人从动后观变态，谁於起处探絪縜。

浅者若为见，夜气长如神。

傥知起灭幻，便省消息真。

如何天机之浅者，但识人间桃李春。

魏了翁

魏了翁　次韵沪帅范郎中再和所送李季允韵见寄

人老边关未得师，行违行速只安时。

令随天阔风遥岭，语挟春来草梦池。

旧垒无华閒睥睨，新机有句到侏离。

孤衷耿耿无人会，只傍天公作己知。

魏了翁

魏了翁　次韵沪帅范郎中再和所送李季允韵见寄

新阳拆地唤春归，生意绵绵重此时。

青女卷寒還朔易，朱轮驾暖出咸池。

恩流未渗鱼犹涸，禁纲虽疏雉或离。

抚事伤时无限意，冯梅折寄故人知。

魏了翁

魏了翁　次韵黄判官喜雪

天马流行泽上坤，玉龙飞洒水边村。

扶持农扈培邦本，排荡阴机立岁无。

遍地诗材供墨客，通宵酒令属侯门。

却怜赤子无衣褐，仰面苍苍汉少恩。

魏了翁

魏了翁　次韵黄侍郎沧江海棠六绝

妙处东皇可得知，溶溶生意不停机。

雨寒日暴浑无赖，凭仗阳和为解围。

魏了翁

魏了翁　次韵黄侍郎沧江海棠六绝

沙暖花香弄午晴，苦撩诗思浩难禁。

偷閒不办追年少，只有春风会此心。

魏了翁

魏了翁　次韵黄侍郎沧江海棠六绝

为怜一片晓云红，未放千丝暮雨浓。

调燮阴阳贤岳牧，满川花意得舂容。

魏了翁

魏了翁　次韵黄侍郎沧江海棠六绝

惯踏郊原浩荡春，重来春与物俱新。

渠虽自有生生意，把握天机是主人。

魏了翁

魏了翁　次韵黄侍郎沧江海棠六绝

帝恐嘉花不易成，好风迟日故来承。

繁红错眩渔人眼，不识沧江有武陵。

魏了翁

魏了翁　次韵黄侍郎沧江海棠六绝

指麾红紫思无滨，抵当丹青笔有神。

百树花閒一编易，主人意韵镇长新。

魏了翁

魏了翁　次韵黄侍郎海棠花下怯黄昏七绝

狂风利剑戟，火龙困屠宰。

莫起落红愁，生意浩云海。

魏了翁

魏了翁　次韵黄侍郎海棠花下怯黄昏七绝

曾访郊原春，静观烟雨妆。

因物得良晤，谅非昔如棠。

魏了翁

魏了翁　次韵黄侍郎海棠花下怯黄昏七绝

唐人春深题，用韵工车斜。

逐逐语言去，谁欤真识花。

魏了翁

魏了翁　次韵黄侍郎海棠花下怯黄昏七绝

临川数落花，康节爱花谢。

若作荣悴观，此特花之下。

魏了翁

魏了翁　次韵黄侍郎海棠花下怯黄昏七绝

穉绿茁儿拳，老红面百摺。

诗坛更伏波，令我逢敌怯。

魏了翁

魏了翁　次韵黄侍郎海棠花下怯黄昏七绝

天运自消息，诗人诗平章。

何花春不红，何草冬不黄。

魏了翁

魏了翁　次韵黄侍郎海棠花下怯黄昏七绝

醉妃索南内，玉奴毙东昏。

所以观物心，皇皇妙无门。

魏了翁

魏了翁　次韵黄侍郎生子

未用占呱泣，悬知头角疏。

芝兰庭殖殖，梧竹厦渠渠。

虎子驱黄犊，禽儿驾小车。

乃翁何以遗，行李五车书。

魏了翁

魏了翁　次韵监试潼川提刑张兵部有怀家山木犀

形安宇泰即吾乡，花解随人到处黄。

何事归心起张翰，有来妙语出君房。

荣枯境里自殊观，造化机中无别香。

不见儋州安乐法，随花随客作重阳。

魏了翁

魏了翁　次韵荆门张守寺簿见寄诗韵张守以制司调民筑城申朝廷制司缴纳告敕

不把离忧寄楚辞，绝嗤致邑请臧为。

日才北向夏长至，火未西流秋变衰。

消息一机川水逝，{左言右出}信二气蛰虫知。

夫君识虑超余子，我亦年来管豹窥。

魏了翁

魏了翁　次韵荆门张守寺簿见寄诗韵张守以制司调民筑城申朝廷制司缴纳告敕

书来寄我赋归辞，谅子知其不可为。

{左角右戢}{左角右戢}牛羊刍牧隘，{聱去耳加口}{聱去耳加口}鸿雁稻粱衰。

有饥有溺己饥溺，后觉后知谁觉知。

细玩海州三奏藁，前贤风味俨重窥。

魏了翁

魏了翁　次韵靖州贡士鹿鸣宴二首

何处何时不产贤，黔中故地夜郎天。

虽云地脉元无閒，欲破天荒未有先。

万蚁场中春锁棘，九宾庭下晓鸣鞭。

便将正学昭群聩，留取魁名万口传。

魏了翁

魏了翁　次韵靖州贡士鹿鸣宴二首

岂但诗书对圣贤，须知屋漏与神天。

设科虽较词章

魏了翁

魏了翁　次韵靖州贡士鹿鸣宴二首

鸣春。敢将愚见酬佳赠，

原子深思勿语人。

魏了翁

魏了翁　次韵九华叶见思鹤山书院诗

天空地迥托吾庐，何处山川不裕如。

太极光阴宁有閒，环中事业本无书。

道亨谁谓大人否，夷陋不妨君子居。

昨梦九芙蓉里去，起闻跫足到空虚。

魏了翁

魏了翁　次韵李参政赋蟆颐新堰三首

蟆颐江上静无涛，永逸功夫在一劳。

昨晚秋风原上看，长腰粳米荐琴高。

魏了翁

魏了翁　次韵李参政赋蟆颐新堰三首

夏秋雨集浍沟盈，雨过江空洲渚生。

事到无根元易涸，要将心地作池城。

魏了翁

魏了翁　次韵李参政赋蟆颐新堰三首

八表云昏气候偏，秋霖成泽市乘舡。

平舟老子閒无事，看尽熙丰佑圣年。

魏了翁

魏了翁　次韵李参政和薛秘书诗见寄

寒城眺晚牛羊下，翠荡涵秋鹳鹤飞。

风雨灯前话畴昔，应怀坡颍不成归。

魏了翁

魏了翁　次韵李参政和薛秘书诗见寄

扶木之阴三万丈，晓光绝出众山尖。

分明大路平如掌，朝发昆仑夕至崦。

魏了翁

魏了翁　次韵李参政和薛秘书诗见寄

行有尚时观羽坎，不终止处认兼山。

止中自有流行好，不在从违用舍间。

魏了翁

魏了翁　次韵李参政和薛秘书诗见寄

将相时来应不免，人生难得自由身。

及今且续宋一艺，莫逐虫鱼注李巡。

魏了翁

魏了翁　次韵李参政和薛秘书诗见寄

书来寄我薛公诗，磊落襟期尉我思。

所谓伊人在空谷，公侯逸豫镇无期。

魏了翁

魏了翁　次韵李参政湖上杂咏录寄龙鹤坟庐

龙鹤在吾西，昔年班荆处。

乃今五斗米，絷之不得去。

冬夜那何晨，斜河耿高树。

魏了翁

魏了翁　次韵李参政湖上杂咏录寄龙鹤坟庐

木落天宇空，野迥江水碧。

谁欤驱四运，昨夕复今夕。

君看瀛海内，寿考匪金石。

魏了翁

魏了翁　次韵李参政湖上杂咏录寄龙鹤坟庐

圣死微言湮，千载迷津涯。

浮骖遍八极，日暮犹伊鸦。

大道如掌平，人苦不识家。

魏了翁

魏了翁　次韵李参政湖上杂咏录寄龙鹤坟庐

南山高崔嵬，草树蔚乔林。

云横日{左日右台}{左日右台}，蝉鸣谷阴阴。

戛然丹凤味，为我作好音。

魏了翁

魏了翁　次韵李参政湖上杂咏录寄龙鹤坟庐

西山有佳人，惯踏山下路。

晨吟泽畔云，午睡岩前雨。

莫使和辈觉，夺我林壑趣。

魏了翁

魏了翁　次韵李参政湖上杂咏录寄龙鹤坟庐

仲尼趋聘召，季路奚不怿。

分量固尔殊，何伤於遍历。

自揣或未能，莫如只坚白。

魏了翁

魏了翁　次韵李参政湖上杂咏录寄龙鹤坟庐

皇天平四时，先春而后秋。

寒威夺仁气，惨惨纷百忧。

康世非我长，自许以一丘。

魏了翁

魏了翁　次韵李参政湖上杂咏录寄龙鹤坟庐

古人为己学，不以遇不遇。

学问思辨行，上定静安虑。

次序固晓然，人情苦伤遽。

魏了翁

魏了翁　次韵李参政湖上杂咏录寄龙鹤坟庐

百年狐兔窟，污我黄河流。

盘盘帝王州，仅与瓯脱侔。

秋风壮夫泪，禾黍莽平畴。

魏了翁

魏了翁　次韵李参政湖上杂咏录寄龙鹤坟庐

江左忧佛狸，荆州忌老瞒。

既虞薪下火，又耻泥中蟠。

不虞复不耻，志士宁无叹。

魏了翁

魏了翁　次韵李参政湖上杂咏录寄龙鹤坟庐

大亨惟同人，小知仅私己。

皇皇万井封，耽耽百重陛。

尔痾寔余恫，须知本同体。

魏了翁

魏了翁　次韵李参政湖上杂咏录寄龙鹤坟庐

南园鼎盛时，纷纷车马迹。

须臾风景异，树老春寂历。

盛衰那可常，此理最明白。

魏了翁

魏了翁　次韵李参政湖上杂咏录寄龙鹤坟庐

世有傀儡棚，帐幙深遮围。

衣冠巧装饰，观者迷是非。

自谓真好手，不知若为归。

魏了翁

魏了翁　次韵李参政见寄三首

自失鸥边约，应羞鹤上人。

竹荒青翼短，书远墨题亲。

世事方尝胆，时贤谩饮醇。

国疑谁为嗣，公子争振振。

魏了翁

魏了翁　次韵李参政见寄三首

怕放红楼目，浮云断复连。

远看壶聚拓，近眎室如县。

耿耿自许国，悠悠谁讯天。

天心那可识，拄颊看晴川。

魏了翁

魏了翁　次韵李参政见寄三首

湖畔三顷秫，酿成聊独斟。

积薪伤汲直，求旧感迟任。

梦里牛山峻，吟边雁泊深。

两乡明月夜，应照旧登临。

魏了翁

魏了翁　次韵李参政见谢游龙鹤山诗二首

北山尝乞草堂灵，娓娓高谈析理精。

泼眼溪光无间断，入怀月色太鲜明。

寒毛络石清可数，暝霭蒸山浓欲倾。

相对悠然无语处，古今成败一空枰。

魏了翁

魏了翁　次韵李参政见谢游龙鹤山诗二首

有鸟云飞鱼跃渊，圣贤见处自天悬。

流阴卒卒谩空过，斯道寥寥谁适传。

人境恰逢如择地，主宾良晤岂非天。

二章发我无穷思，不慊遗编对圣贤。

魏了翁

魏了翁　次韵李参政见遗生日

六月不知暑，湖风涨晚林。

凭阑追旧梦，驰驿寄新吟。

出入三朝意，卷命千古心。

感余不暇懒，窗影午蟾侵。

魏了翁

魏了翁　次韵李参政见遗生日

月暗书中色，霜彫镜里年。

滔滔时易失，落落意难传。

信己终违俗，随人谩辱先。

输他南阁老，欹玉弄寒泉。

魏了翁

魏了翁　次韵李参政见遗生日

幸有鹤山房，图书绕梦香。

况惭闻道浅，何苦为人忙。

五斗米非分，三间茅可长。

何当重操几，同踏古松冈。

魏了翁

魏了翁　次韵李参政李提刑见和雁湖观梅

春事何须羯鼓催，好春全看未花时。

雨余庭院湖光湿，人倚阑干夕暝迟。

正会意时俄起起，到忘言处谩期期。

雁湖饮散人归后，曾问梅花复几枝。

魏了翁

魏了翁　次韵李参政龙鹤山庐

山色醉痕边，溪声客枕前。

山溪元自旧，人已别经年。

魏了翁

魏了翁　次韵李参政龙鹤山庐

天公富万有，秋事不曾贫。

静阅岁时信，动观天地仁。

魏了翁

魏了翁　次韵李参政龙鹤山庐

莫使儿辈觉，从渠青紫纷。

马前金罢亚，鸟外玉奫沦。

魏了翁

魏了翁　次韵李参政龙鹤山庐

世事从头数，时机触眼奇。

山灵莫留客，大厦要人枝。

魏了翁

魏了翁　次韵李参政秋怀十绝

怒涛撞击吼笼铜，惊倒江边百岁翁。

西望阴霾犹未定，火云偏在五云东。

魏了翁

魏了翁　次韵李参政秋怀十绝

穉金老火战重围，京洛缁尘点客衣。

输却东园南阁老，水花阑槛夕阳稀。

魏了翁

魏了翁　次韵李参政秋怀十绝

坱坙群灵付大钧，人生於世本何营。

浩然中夜存存气，不藉西风梦亦清。

魏了翁

魏了翁　次韵李参政秋怀十绝

书棚尚有送春诗，由见秋风满范围。

夜雨床头多酿酒，天边一舸有人归。

魏了翁

魏了翁　次韵李参政秋怀十绝

月华如水恰中庭，乌鹊枝头栖复惊。

晚暑三亭随雨过，秋声一半在虫鸣。

魏了翁

魏了翁　次韵李参政秋怀十绝

怒雷噀雨吹尘沙，樛枝草树纷笼加。

可怜荷屋风不定，但有白红三数花。

魏了翁

魏了翁　次韵李参政秋怀十绝

河神不恤吾民勤，涛头射山危欲倾。

似闻凌云滩头水，前日肉薄几危城。

魏了翁

魏了翁　次韵李参政秋怀十绝

母心日日儿当归，屋山看尽乌鸟栖。

安得使我如乌飞，母旁衮地为儿啼。

魏了翁

魏了翁　次韵李参政秋怀十绝

止处流行息处生，春作夏长秋敷荣。

其间毫发皆帝力，民日用之无能名。

魏了翁

魏了翁　次韵李参政秋怀十绝

新诗妙处古人过，节制场中老伏波。

枯肠亦知费搜搅，奈此风景触拨何。

魏了翁

魏了翁　次韵李参政上刘舍人阁学

滔滔陆海与潘江，得似韩渠受籍泷。

天下美官容易得，世间清论苦难降。

龙随凡介便俦伍，鹤耸孤云谁等双。

一马二童吾计决，山中花竹总麾幢。

魏了翁

魏了翁　次韵李肩吾读易亭山茶梅

梅华鹤羽白，茶华鹤头红。

拱揖鹤山翁，始授宗人同。

山间两宾主，穷极造化功。

易终得未济，曹未观豳风。

或嗟生处远，不近扶木东。

谁知天然贵，正在阿堵中。

喧寂四时耳，寒至窒斯穹。

冷眼看千古，声色沈英熊。

魏了翁

魏了翁　次韵李彭州访山居三绝

只嫌湫隘近城居，无着名山万卷书。

不道八荒皆我宇，独於此处认吾庐。

魏了翁

魏了翁　次韵李彭州访山居三绝

古剡溪头寄短椽，山阴胜韵更谁传。

似闻昨夜高轩过，人怪儒衣住檐肩。

魏了翁

魏了翁　次韵李彭州访山居三绝

不须更草北山文，归去开关扫白云。

兴未尽时仍重访，我非辟世可同群。

魏了翁

魏了翁　次韵李彭州乞鹤于虞万州

急景应如赴壑鳞，感时心事可怜生。

湖边雁序殷勤叫，持寄新诗念故人。

魏了翁

魏了翁　次韵李彭州乞鹤于虞万州

沧江羽客亦悠哉，水畔梅边雪斗皑。

白鹤山头曾有约，至今华表望归来。

魏了翁

魏了翁　次韵李彭州乞鹤于虞万州

宾朋满座酒如江，雪月风花应接忙。

揽尽山林閒富贵，沧江公子太强梁。

魏了翁

魏了翁　次韵李彭州乞鹤于虞万州

江头夜钓雨连明，可是渔翁太不情。

白鹤纵违华表约，黄鸡应念越人盟。

魏了翁

魏了翁　次韵刘左史王亭观梅

南山有佳境，天作而地藏。

谁其搜抉之，主者今欧阳。

时当冬候最，叆叇云无光。

烂嚼暗香句，浩歌黄竹章。

诗成物有主，意远天无旁。

众宾人老守，遥林拱孤芳。

气味自尔殊，凡卉不敢香。

芸芸天壤间，何草冬不黄。

独此冰雪质，老气磨苍苍。

便如身洁人，易知复难忘。

颇怀熙丰日，群妍偃冰霜。

皓然深衣老，春风贮肝肠。

抉开第一机，还作桃李乡。

终然和鼎实，以侑千岁觞。

三嗅几而作，临风倍轻狂。

魏了翁

魏了翁　次韵庐陵刘时见怀

夬终伏剥果，畜极逢天衢。

否泰反其类，艮止与动俱。

此道固晓然，人情不同趋。

两目自安障，狂童为子都。

羁金络明月，骐骥旆疲驽。

静观若有得，知非降才殊。

但伤此道违，独行尝寡徒。

解后知我者，聊足以自娱。

魏了翁

魏了翁　次韵眉山胡宰喜雪

龙公试手发阴机，琐定愁云阵不飞。

老树垂垂低欲压，穉苗薿烂生辉。

穷冬莫厌诗筒数，富岁先占讼缿稀。

拟待明朝约清赏，剡溪兴尽酒舡归。

魏了翁

魏了翁　次韵谯仲甫致闻南迁见寄

梦余不省卧山城，犹记封章入殿荣。

蜑雨蛮风唤苏醒，谯南残点一声声。

魏了翁

魏了翁　次韵谯仲甫致闻南迁见寄

群蜚逐食傍人鸣，暝霭蒸山浓欲倾。

世事满头归未得，片心直向日边明。

魏了翁

魏了翁　次韵史少庄竹醉日移竹

艳艳洒妆斗姚魏，冥冥花影逢石丁。

醉生梦死何如竹，三百五十九日醒。

魏了翁

魏了翁　次韵史少庄竹醉日移竹

清如杜叟日卓午，直似姜公诗作丁。

冰雪容颜俨相值，霸陵醉尉也须醒。

魏了翁

魏了翁　次韵史少庄竹醉日移竹

平生自许岁寒操，醉日移来三十丁。

底事此君亦移转，连明风雨唤教醒。

魏了翁

魏了翁　次韵史少庄竹醉日移竹

猩屐常为醉魂役，骊珠适与睡时丁。

外物移人每如此，人心可使不长醒。

魏了翁

魏了翁　次韵叔衍兄贺生子

一壑一丘耕且为，不歆周纲应非羆。

云霾障日树蒙密，草蔓漫天山蔽亏。

生意正从芽蘖露，善根不逐斧斤斯。

溶溶此理谁能解，剩喜吾宗有白眉。

魏了翁

魏了翁　次韵苏和甫雨后观梅

岁寒宾友伴萧萧，客气无根已尽凋。

疏影照人骚梦冷，清香彻骨醉痕销。

话逢理到春生坐，饮为心知月满瓢。

更祝天公多雨麦，时携乐酒酹芳条。

魏了翁

魏了翁　次韵苏和父自郫见寄

敬共事明德，懔如盘水持。

岂惟将弗胜，抑恐浊且兹。

结发齿名官，几被末俗移。

学睎迁商博，文慕庄骚为。

书不记痴龙，诂不通雌霓。

耻於市朝挞，甚於沟壑挤。

大道砥如平，阽身蹈囏危。

迨其阅世久，始识真闻知。

天命贲草木，生意长萋萋。

蕃鲜固云乐，槁瘁安足悲。

阴阳孰信诎，日月谁荡推。

乾坤奠中极，雷泽周四陲。

夫人命於诚，地生而天施。

五行根五事，位育谁司之。

{左女右寰去宀}滔溺于词，躁轻乱于仪。

山鸡炫清影，只以速颠跻。

况彼膜外荣，皇皇复滋滋。

此於我何加，寒暑自四时。

苏公西南彦，仪鸿渐于逵。

而我坐远屏，七年堕蛮夷。

梦思岷山阳，枯筇伴庞眉。

人才日零落，憔悴西南维。

大篇忽开予，炯炯晨星垂。

公来何勇迈，我往何栖迟。

敢睎会温潞，窃原商濂伊。

默嗟气相求，范喧蜜成脾。

梅边立踟蹰，正待阳春归。

魏了翁

魏了翁　次韵遂宁府宴贡士即席赋二首

过尽一春花信风，鱼天鼓浪送蒙冲。

凤翰有目争先睹，牛角无人叹不逢。

选试谩称新汉使，作成端属旧春宗。

鹿鸣剩作中和曲，嶉送飞黄出蚁封。

魏了翁

魏了翁　次韵遂宁府宴贡士即席赋二首

谁把浮华变古风，颓波衮衮日奔冲。

人情容易随流去，此道分明触处逢。

学似董晁犹有累，文过无白愧无宗。

诸君知此皆升矣，更向根基厚自封。

魏了翁

魏了翁　次韵外舅杨崇庆以诗相招三首

炎威翕翕正鏖人，惟有西风不世情。

困卧小窗倦宾客，吹将好语到岩扃。

魏了翁

魏了翁　次韵外舅杨崇庆以诗相招三首

去年湖上看花时，拍槛呼鱼酌酒卮。

鱼计主人已非昔，犹惊故处上钩迟。

魏了翁

魏了翁　次韵外舅杨崇庆以诗相招三首

寄语荷郎且缓开，山中衣制要君裁。

不随褦襶势去，待学山阴乘兴来。

魏了翁

魏了翁　次韵王茶马海棠四绝

一春风雨乱书堆，挂口林閒未放开。

浩荡和风褰客袂，来看大树簇池台。

魏了翁

魏了翁　次韵王茶马海棠四绝　清淑堂海棠

善识花人尽倚阑，不将荣悴等閒看。

繁华夺目春如醉，独肯怀人问考盘。

魏了翁

魏了翁　次韵王茶马海棠四绝　王氏花屋海棠

宅在道傍如宝坊，一奁明玉颺新妆。

当年共赏人何在，万里相思梦寐香。

魏了翁

魏了翁　次韵王茶马海棠四绝　燕王宫

二十四番花信风，川原无处着繁红。

逢人谩说燕宫旧，废址荒营暝霭空。

魏了翁

魏了翁　次韵王常博题江陵乐德佐

僯余甘远屏，分表得生还。

夜雨滴归梦，晓霜彫醉颜。

角巾吾故里，璞玉子荆山。

又作无期别，扁舟上峡关。

魏了翁

魏了翁　次韵王常博题江陵乐德佐

三十有三载，好风吹又来。

清坚霜后竹，冷澹雪边梅。

世事忧千绪，家山肠九回。

江头一樽酒，烟雨暗章台。

魏了翁

魏了翁　次韵西叔兄日食地震诗

正月太阳食，六月阴萋萋。

利沔阶成间，桑土为涂泥。

破山覆桥阁，灌城坏河堤。

蜀地五六震，积潦伤农畦。

梓州暑尤异，我兴看朝難。

出逢七十翁，履敝衣无绨。

前行为余言，老夫齿含齯。

阅事亦已多，近闻何乖睽。

去年大官括隐户，父詈子诅妻悲啼。

大官深居那得闻，小吏鼻息干云蝩。

今年得少休，经风苦凄凄。

番军袭江淮，将士惊噬脐。

四方靡所寄，容身仅坤倪。

灾异又如此，宁保梁益西。

太守闻此言，惕如履征鼙。

又见广文诗，口呿心沈迷。

力能得为仅千里，滔滔四少皆余黎。

魏了翁

魏了翁　次韵薛秘书见遗玉臂格谢书则堂扁额

人心之精微，未动孰为判。

邪正介然形，君子小人断。

熙熙大雅歌，洋洋关雎乱。

或觇时安乐，或识世屯难。

是惟言出口，矧复书脱腕。

至著恢人文，至微极幽赞。

或者藏其心，外饰徒璀璨。

谁知敬肆间，德之所聚散。

卓或符溪老，吾道资御捍。

万殊错揉中，独识一理贯。

反躬事省察，愤世兴寤汉。

揭堂阐斯则，绝识陋秦汉。

於余或有所，相谓画可玩。

无物报琼瑶，作诗附笔谏。

魏了翁

魏了翁　次韵杨尚书立春

帽屋钗梁剪彩新，谁知井底及池濒。

只从阳月方中日，已作明年第一春。

魏了翁

魏了翁　次韵杨尚书立春

行玉盘中惊杜老，扣窗声里唤祈宾。

扶持大道须分等，正恐乡车未可巾。

魏了翁

魏了翁　次韵永平令江叔文鹤山书院落成诗

天运驱人人不觉，古道违时时不学。

王相随胫回荆山，昭质依然未经琢。

因思胥靡逢殷宗，精神动悟声气从。

砺舟霖雨到梅蘖，变化气质天同功。

朝歌屠叟无与语，一日投纶见明主。

大车槛槛行周道，轮辐中规箱中矩。

人生天地同一原，自诚为圣明为贤。

地殊世远犹合节，矧此同宇相周旋。

自从浇风散遗直，世不乏材无匠石。

未能登车羽射御，人人自视邮无恤。

出门浪战触与蛮，半生少得须臾间。

不为夷甫辱汝水，即似介甫逋钟山。

古人洒扫先庭户，岂问他人莫余雇。

只忧原头欠渟滀，才见天根便呈露。

人言阴浊胜阳清，阳一阴二分三亭。

谁知阳德本无间，根心枝叶长相亲。

君臣大分虽有止，终不能忘乃天理。

世无我知将自知，不待雷风问诸史。

投沙屈贾占所归，九州博大归何之。

虽云忠愤语伤激，律以洙泗犹津迷。

前村虎啸晚风起，跕鸢酸嘶雁将子。

君恩未报臣忧深，暇把壶头较乡里。

江公劝我姑少安，新诗肉好如璧环。

敢输忧诚谢庆语，仍戒牍史毋抄传。

魏了翁

魏了翁　次韵虞果州泛雪

黄云叇风雪天，欲之霸桥寻浪仙。

炉中榾柮絷寒客，纵欲烧愁能得然。

拨灰嚼句不忍吐，竟日南望双眸穿。

谁知诗来亦念我，字与六出争明蠲。

美人美人呼不来，昭华吹怨楼西偏。

况有山头月为友，触拨烟痼撩诗颠。

岂无咏絮谢家集，亦有闭户袁安眠。

未如山中之对乐，白玉世界天相连。

朝看夜听两奇绝，靴霜炉雪知谁贤。

褰裳急理剡溪棹，明月已旁羌江还。

羌江白云绕亲合，北山夜雨鸣清川。

世间真乐不易道，此以意会非言传。

惜哉往日不可再，江头望君如望年。

研澌笔冻不成报，梦中书劄来翩翩。

魏了翁

魏了翁　次韵虞退夫除夕七绝句

太极光阴不计年，圣贤千古此周旋。

九夷自陋吾何与，长在回瓢点瑟边。

魏了翁

魏了翁　次韵虞退夫除夕七绝句

蜀人谁不望西还，何事天公独我悭。

两度来逢单瘀岁，腥风血雨满人间。

魏了翁

魏了翁　次韵虞退夫除夕七绝句

谁驱驱柄向东迁，渐喜新年胜故年。

岁纬移躔东井外，狼星斂角左参边。

魏了翁

魏了翁　次韵虞退夫除夕七绝句

从渠满腹贮千年，遮莫挥毫动百篇。

入到圣门无一事，东西日月自行天。

魏了翁

魏了翁　次韵虞退夫除夕七绝句

将军元自敬延年，明主何曾弃浩然。

自分康时了无策，故山多少未芸田。

魏了翁

魏了翁　次韵虞退夫除夕七绝句

是滔滔者竟谁归，有酒盈卮不暇挥。

待挽长江洗兵马，尽还草木旧晶晖。

魏了翁

魏了翁　次韵虞退夫除夕七绝句

云外衔山日半环，传杯共惜片云懽。

莫疑来日是来岁，万古光阴只么看。

魏了翁

魏了翁　次韵虞退夫除夕七绝句

已是秋阴误有年，泰交倏变震乘乾。

阿香夜夜惊春梦，推出新悲上鬓边。

魏了翁

魏了翁　次韵虞退夫除夕七绝句

几度将心安处安，有时中夜起长叹。

年来识得安心法，否泰元从随虫看。

魏了翁

魏了翁　次韵虞退夫除夕七绝句

长叹熙丰佑圣年，偏轻偏重几番舡。

谁能装载亭匀了，多著男儿尽力牵。

魏了翁

魏了翁　次韵虞退夫除夕七绝句

人道渠阳尔巑囏，巑囏在彼我何关。

却从楚泽宽平后，彫尽从前镜里颜。

魏了翁

魏了翁　次韵虞退夫除夕七绝句

又叹崇宁宣政年，无端亡虏误开边。

谁能为我惩前辙，早挈江山入舜甄。

魏了翁

魏了翁　次韵虞退夫除夕七绝句

明朝同上四贤山，要与群英尽日还。

认取钩深堂上意，春风曳曳鸟关关。

魏了翁

魏了翁　次韵虞退夫除夕七绝句

虞倩思亲感岁年，归心巫峡暮云前。

乖逢逝止那能料，静倚閒云看大川。

魏了翁

魏了翁　次韵虞万州沧江海棠

维摩老子菌生庵，门外沧江绿正涵。

夜雨村村拆花柳，春风日日长桑蚕。

晚妆才记海棠睡，朝色俄看禁药酣。

造化新功镇如此，抚诗往往发余惭。

魏了翁

魏了翁　次韵虞万州见寄除夕江村饯腊二首

非我江山许我赊，有涯生事不无涯。

雨添饼饵村村秀，风作羹胹树树花。

行玉盘中看物化，缕银幡里感年化华。

初春心事谁人解，梦落沧江处士家。

魏了翁

魏了翁　次韵虞万州见寄除夕江村饯腊二首

处士西城落照边，春风吹袂意泠然。

閒中受用封千户，圣处功夫禄九迁。

竹外缓觞留急景，沙头饱饭看丰年。

诗来发我无穷思，拟上沧江别看天。

魏了翁

魏了翁　次韵虞永康读易有作

室中万象本宽閒，门户何曾顷刻关。

未始有时观太极，不终止处认兼山。

人文自昔先牺昊，天赋云谁不也颜。

有志未能今得友，从今迷路傥知还。

魏了翁

魏了翁　次韵虞永康庐居生芝

河南富贵花，人与谱姓氏。

惟兹三秀者，不谱亦名世。

肖形草木均，出处哲人似。

无然而致之，朝菌何异此。

广陵张氏庐，厥应医孝祀。

新丰李兴茔，修柯媲白紫。

意诚物皆诚，人瑞草亦瑞。

萧条羌水濒，五子服丧礼。

松壑侑夕悲，竹窗湔晓泪。

根基由内心，朴实无甽砌。

一朝垩室左，五色芝薿薿。

乃知宇宙间，何处非实理。

诚神本同机，应感不失俪。

充周遍范围，存养司诸己。

是心一息妄，目接犹虚伪。

若曰信秙祥，我亦为祝史。

魏了翁

魏了翁　次韵虞永康十月海棠

冷淡庭梅俨玉颜，孤高翠竹耸修鬟。

如何富贵天然质，犹欲寻盟二友间。

魏了翁

魏了翁　次韵虞永康十月海棠

春意何曾间四时，芸芸静处锦成帷。

非关造化呈新巧，钧播无心自不知。

魏了翁

魏了翁　次韵虞永康题沧江书院

解后沧江半日閒，一川风物闯柴关。

正从逝处识流水，更向静时观远山。

有咏皆春谁与点，无时不学子睎颜。

相逢一笑忘言处，月堕波心不记还。

魏了翁

魏了翁　次韵虞永康谢余过沧江

雨余云簇数峰奇，公子江头客款扉。

白舫青帘乱平渺，黄鸡浊酒话清微。

稻畦千顷瞓生色，竹日一川摇静晖。

坐久东山初月上，恍疑赤壁旧时矶。

魏了翁

魏了翁　次韵张太博得余所遗二程先生集辩二程戏邵子语

文字未科斗，图书未龟龙。

粲然天地间，此理触处逢。

是谓象这祖，而为数之宗。

吴犧古神圣，先得人所同。

文因而繇之，旦出亦并雄。

讫于我孔圣，天命滋益恭。

浑然一理贯，密察而从容。

刮变与象占，四者固所崇。

推辞以知变，象占在其中。

荒荒秦汉后，学者昧所从。

不以灾异会，则心虚元通。

天开周程子，易道乃复东。

动静静复动，终始始而终。

上承千年绪，下起百世风。

同时有邵子，讲道于伊嵩。

天地之运化，阴阳之无穷。

即物验消长，先几知吉凶。

邵子极道数，独立几无戎。

二程自周孔，为时开梦梦。

其归则一耳，昧者结忡忡。

学之将柰何，矧余倍颛蒙。

要知羲皇心，须踏周孔踪。

魏了翁

魏了翁　次韵张太博见贻

门前车马尘滔滔，试问有谁閒似我。

夜灯照出千古心，晓窗掣破重玄锁。

魏了翁

魏了翁　次韵张太博见贻

别后几如隔世人，閒中认得当年我。

清风应傍笑谭来，明月不随门户锁。

魏了翁

魏了翁　次韵赵制置制胜轩诗

何年误认貙作熊，力小知薄当戎冲。

级夷蕃拔牖户破，至今风色长如冬。

去年推毂以授公，单车飞度双剑峰。

风棱荦荦胆气雄，临淮军垒足迹重。

夜起揽衣瞻井络，铸铁不知经几错。

朼来谈笑上纹楸，gui头局中虎口着。

谁将舆柴误战尘，天戈一挥如砥平。

濯征玭狁威蛮荆，捷书夜上白玉京。

考成轩户适兹日，一吐十年胸怫郁。

看诗又觉饶余力，要殄余忧宽旰食。

书生喜极还太息，天下忧端尚非一。

经营分表竟何益，盍护本根保成勣。

魏了翁

魏了翁　次韵知常德袁尊固监丞送别四诗

试把行藏为子评，只知尽分敢徼名。

出如有益殷三聘，用不能行鲁两生。

此道古人如饮食，后来灶婢或猜惊。

子云亦号知书者，犹把商山作采荣。

魏了翁

魏了翁　次韵知常德袁尊固监丞送别四诗

孔训元无实对名，只言为己与求人。

能知管仲不为谅，便识殷贤都是仁。

义利两涂消处长，古今一理屈中伸。

自从圣学寥寥后，千百年谁信得真。

魏了翁

魏了翁　次韵知常德袁尊固监丞送别四诗

别来岁月尔滔滔，流落天涯忽此遭。

万木辞荣秋意澹，百川归壑岸容高。

笑看海上两蜗角，閒秃山中千兔毫。

若向颜曾得消息，直须奴仆命离骚。

魏了翁

魏了翁　次韵知常德袁尊固监丞送别四诗

夕阳舂处是吾家，°′绕山环路转赊。

蹙蹙四方浑未定，茫茫大化渺无涯。

归来已恨十年晚，老去空嗟两鬓华。

各原及时崇令德，万钟於我本何加。

魏了翁

魏了翁　次韵中秋风雨中约客叶元老有诗

长雨顽云处处山，浃旬浑不露天悭。

鱼旟未光心如醉，鸿雁关情鬓欲斑。

月体晦明犹偶尔，酒肠舒惨亦浑閒。

只将愚虑酬佳赠

未必骚情不破颜。

魏了翁

魏了翁　赐冠帔杨氏挽诗

宾筵笾秩秩，宗室被祁祁。

琴瑟鸡鸣御，山河象服宜。

六珈不偕老，两髧誓维仪。

一代贤公子，堂堂锁繐帷。

魏了翁

魏了翁　赐冠帔杨氏挽诗

严霜六月降，老干四时春。

事阅三朝旧，年开九秩新。

母孙相与命，辈行独斯人。

蹇我幽忧久，伤心倍等伦。

魏了翁

魏了翁　从事郎致仕史挽诗

人为浮名若挂钩，夫君知命独休休。

东都门外蚤辞禄，西岘山前不入州。

告第书归泉壤底，满籯金在架签头。

当年勇退称三老，此老胡宁不憗留。

魏了翁

魏了翁　大理曾少卿欲见余近作录数篇寄之以诗为谢且云连日疮荡作读余文而

西风萧萧吹鬓急，独立长空倚天壁。

俯看沧海环九州，仰视青云行白日。

夜归蟋蟀鸣秋床，触处万宝西风香。

而余生世竟何事，也翠兹影蜉蝣裳。

冥心宴坐自探测，善利几微如白黑。

江西夫子最知心，欲往从之后土湿。

忽来诗句悬清风，拱揖孔孟麾瘠癰。

便思载酒巾车童，一夜壮气干星虹。

魏了翁

魏了翁　丹棱杨子金挽诗

气象古君子，渊源朝大夫。

里门车下泽，客舍马青刍。

霜柏寒逾劲，庭荆老不枯。

只愁儿返哺，不及见飞乌。

魏了翁

魏了翁　登冠山次瞻叔兄壁间旧韵

芦花朴朴雪连天，枫叶槮槮日满山。

似识游人非俗客。远峰呈露玉孱颜。

魏了翁

魏了翁　登冠山次瞻叔兄壁间旧韵

又到黄昏别有天，落霞明水月衔山。

乱烟远树供诗卷，浊酒狂歌伴醉颜。

魏了翁

魏了翁　登万象楼和计次阳韵

尘缨羁我身，对景慵着语。

青山唤倚栏，壮气临颍汝。

曾云卷油幕，万岭眇烟缕。

酒阑一横笛，楼前叶自雨。

魏了翁

魏了翁　登元佑阁次韵李左史所和范沪洲诗

飘风吹面酒无力，万响摇摇不停息。

主宾才然立分鼎，抑抑威仪长不忒。

冰盘时荐樱笋香，乌丝快洒蔷薇墨。

夜深山静天四垂，悠然发我真闻识。

魏了翁

魏了翁　丁大监文伯得余近作读之读之疾愈以诗见贻

黔巫之南溪水兹，山粗石恶不可治。

崇宁边臣务广地，山刊石断林木斯。

其间掌许号为郡，如以土偶安须眉。

中州人物犹此任，累臣舍是夫何词。

况於风气少疵疠，且幸羽俗无浇漓。

饱餐贱米温旧读，书味隽永忘其疲。

坐看岁龙度丑戌，几见秋月弦虚危。

都梁有吏云端来，持书火急如符移。

美人家在九芙蓉，门墙突兀那可窥。

联缄累牍梦邪非，一年两度划见之。

我诗但能愈君疾，君解与世医狂痴。

乖逢休戚信有命，叹上不使非知医。

魏了翁

魏了翁　董侍郎生日

后皇一念根至仁，地虽南北民吾民。

一二指搐不可信，彼动此应关诸身。

人言犬戎相噬吞，彼蚌鷸耳吾渔人。

大国信誓方重申，时遣升勺苏穷鳞。

有狼其心不我恩，囊书赤白惊严宸，

帝曰可矣予其征。臣某奉诏之淮濆，

世某董师留汉滨。西南忧雇谁其分，

我有从橐之亲臣。时其劝静制主宾，

自阒以将军。边减法料子方寝薪，

旆旌悠悠鸟乌驯。将军羽戾白纶巾，

且将沈静弭放纷。迩来世道波泇泇，

士为欲缚迷天真。开禧戎首终身焚，

未闻先事人有言。大官一唱和者群，

前而和之后云云。厥今狂猘先狺狺，

事势不与开禧伦。方拯挚兽招饥蚊，

此何为者只自尘。志士愤惋三军颦，

置之不治虎患存。治之不胜桃早拚，

胜之不尽穷兽奔。尽矣复与谁为邻，

譬诸白黑方交枰。彼据腹胁吾边唇，

养成持势犹不均。况彼狼夺吾逡巡，

局势往往随时新。不有妙手谁弥纶，

人才生世厥有因。帝贲天假崧降神，

一心可以位乾坤。浮云轩冕何足论，

祝公早还要路津。并包众智资多闻，

倡明大义清妖氛。携持令誉归麒麟，

蹇余不能康世屯。浯溪有石高嶙峋，

傥能奔走东郭{皴去皮加兔}。

魏了翁

魏了翁　董侍郎生日三首

紫气飞骞一马骢，当年轻下五云东。

诗书意味江都相，琴鹤规模清献公。

长啸驱风静秋戍，精神唤雨作年丰。

列城香火知何限，蒸起祥云入颊红。

魏了翁

魏了翁　董侍郎生日三首

上到青天更上头，好风满地水连畴。

云开玉斧河边戍，月照金牛峡外秋。

举目河山无尽藏，关心筹略最高楼。

辛夷花下乌塘曲，未许夫公忆旧游。

魏了翁

魏了翁　董侍郎生日三首

潞公曩自蜀遄归，约仅逾年秉政机。

当日燕毛谁与并，后来接踵未应稀。

从星元合陪天柱，戴气宁当远日畿。

会看传宣燕私第，赐香成雾彩成围。

魏了翁

魏了翁　度周卿之母蹇太宜人挽诗

八十三年雪桧身，直将簪珥当冠巾。

生儿须拟范孟博，论士亦知程伯醇。

在约能令家有塾，居閒肯使食无宾。

世间为母皆如此，扶值三纲不乏人。

魏了翁

魏了翁　端平三年春三月戊午朔天子有招俾臣了翁以佥书枢密院奏事既上不还

书生不知分，奉诏行三军。

赤手张空弮，幸脱貔虎群。

四海莲华峰，濂溪涨清芬。

拟求一勺水，浣我三斗尘。

翠潋明夕霏，晴云荡朝氛。

重上夫子堂，謦咳如有闻。

池莲已濯濯，庭草长忻忻。

重惟夫子书，千古披昏嚣。

善恶萌於几，阴阳互而分。

一落俗儒喙，哓哓齿穿齦。

流传岂不广，世道滋放纷。

书生屡乞骸，归耕故山云。

原言与同志，相期任斯文。

魏了翁

魏了翁　峨眉主簿乐挽诗

尹心随处验，舜乐切身看。

春味注胸臆，秋河悬笔端。

胡为铁研弊，才脱紵袍酸。

天匪梦者，吾於由也观。

魏了翁

魏了翁　二月二日遂宁北郊迎富故事

才过结柳送贫日，又见簪花迎富时。

谁为贫驱竟难逐，素为富逼岂容辞。

贫如易去人所欲，富若可求吾亦为。

里俗相传今已久，谩随人意看儿嬉。

魏了翁

魏了翁　二月十九日席上赋四首

野荼醾发雪堆墙，草牡丹开月照梁。

世眼都随人毁誉，不知底处是真香。

魏了翁

魏了翁　二月十九日席上赋四首

露渍风揉娇婀娜，烟笼日炙绿鬅鬿。

风流名字时方污，亦为仪容太不矜。

魏了翁

魏了翁　二月十九日席上赋四首

昨宵浑不遣花知，畚锸和根带露移。

睡里骊珠醉中屐，想花失在未醒时。

魏了翁

魏了翁　二月十九日席上赋四首

年光又见一百五，春意才余十二三。

节物催人浑不觉，谩随白堕看红酣。

魏了翁

魏了翁　樊迪功挽诗

白鹤招人反旧庐，奋人落落晓星疏。

正伤邢璧埋黄壤，又叹燕椿非老株。

不见登山灵运屐，空悬下泽少游车。

死於平世君奚憾，鸿雁嗸嗸未奠居。

魏了翁

魏了翁　樊仲恂母太硕人李氏挽诗

梁君遁世价妻孟，崔母祈天为妇唐。

身是六朝人物旧，眼看三世子孙昌。

人知翕翕味方隽，谁识耽耽意最长。

犹恨年龄不满百，仅成三万五千场。

魏了翁

魏了翁　范圣问之母孙人史氏挽诗

是中无一物，快活不容言。

以此行州里，留之遗子孙。

寒泉鸿雁影，落日凤皇原。

三复幽堂志，夫人不死存。

魏了翁

魏了翁　飞雪亭

自荆入蜀路险绝，墨猿声中胆欲折。

万州江头舍舟楫，又趣担簦穷岌页。

危磴连云如积铁，乱石砭足十九跌。

仆夫流汗马吐舌，遥望盘龙拄天胁。

悬瀑落岩喷霏屑，中间有亭日飞雪。

十里阴风寒入发，人言此地无六月。

火云射地人不暍，谁知利欲所熏灼。

以身试险车结辙，伐性焚和火如烈。

试於此亭解羁绁，呼取大斗酌甘洁，

一饮令君消内热。

魏了翁

魏了翁　费参政挽诗

鼎鼐谁无宅，人间昼锦难。

秋风三径老，夜雨两峰寒。

有志时看剑，无心晚据鞍。

行藏付千载，反覆要人看。

魏了翁

魏了翁　费参政挽诗

党论危疑日，几微细补缝。

平舟行浪稳，暖气拆冰融。

风雨千閒屋，酸咸一鼎瓮。

人才关国本，谁念昔培封。

魏了翁

魏了翁　费参政挽诗

曲突有危虑，扣阍无隐表。

挥戈群啄害，断鞅一精诚。

斩错终何补，征辽祸已成。

惟公独知我，劝主不言兵。

魏了翁

魏了翁　费华文挽诗二首

谨厚传燕国，宽和似蜀公。

材猷今世楷，论建古人风。

阅世心犹壮，忧时鬓已翁。

芸芸今有尽，归去得全终。

魏了翁

魏了翁　费华文挽诗二首

三凤齐飞日，相期到白头。

一丘生处乐，万事死前休。

风急啼乌放，霜零断雁秋。

怀人竟何极，缄泪寄西州。

魏了翁

魏了翁　冯夫人挽诗

解道先天易，能哦击壤诗。

只因居有羽，毋谓女无仪。

在姆师逡立，从夫妇得咨。

暮年尤慰意，玉婿作门楣。

魏了翁

魏了翁　冯校书挽诗

高志峥嵘局九州，直从人表着先筹。

青囊书在鬼神泣，黄绢辞高冰雪羞。

槐里但知矜折角，兰台无复问长头。

玉棺夜入青云去，山是人非白鹤愁。

魏了翁

魏了翁　奉谢资阳谢纯天诸友是日三池周季章冯季修许德开资中支仲壬至谢介

驾言南东亩，捷出西北隅。

资阳有八士，持谒要诸涂。

须臾平泉道，衣冠被林庐。

问我来何方，过我不适予。

吾非烦嚣避，乐此简便趋。

经行三纪后，旧交半丘墟。

翁仲草没膝，儿孙霜满须。

其间最所怀，刘公真丈夫。

许张二良友，直气横九区。

堂堂舍我去，雇景霜月孤。

寒梧陶令宅，宿草黄公垆。

我岂无肺肠，拊事成嗟吁。

待到西州门，不如早回车。

作诗谢诸友，努力崇远图。

三家令子弟，不谅予心乎。

魏了翁

魏了翁　抚州崇仁县玉清观道士黄石老工古篆以他公父书来问字

圣学不嗣千余年，并与小学遗其传。

其间明道宁乏贤，谓书小伎姑舍旃。

十字九舛不可镌，楮生墨墨色有冤。

动以经史为执言，岂知魏晋几变迁。

况今经字宗开元，请观未有韵书前。

训纂字林形相沿，形声迭推义乃全。

韵书既作人趋便，未能书法穷根原。

但以声韵求诸篇，形存声亡韵亦牵。

叔重少温工磨研，二徐郑郭相后先。

书法赖此差绵延，许李焉得无谬愆。

楚金分韵犹拘挛，若更舍此徇俗妍。

不学操缦求安弦，玉清道士来临川。

用意周鼓兼泰山，携书过我渠江边。

试令立拄与画卷，椳阒畿礱杗桷椽。

已能谐世而取怜，犹欲度外求方圜。

眉山夫子思涌泉，相与共讲扶其偏。

道士稇载明当还，更以一语申卷卷。

能於此处知其端，事事物物谁非天。

九章八封莫不然，一毫人力无加焉。

魏了翁

魏了翁　赴遂宁进士期集即席赋

聘币鸣驺选实才，辇输使者作行媒。

般添春意和毡墨，嗺送花风上翠桅。

世论且然聊尔耳，诸君行矣勉之哉。

邦人此意毋虚辱，满贮香名万里回。

魏了翁

魏了翁　高不疑与客登梁昭明钓台李肩吾和前诗见遗用韵谢之

篮舆轧轧度齐山，文献风流数百年。

遥想牧之歌晚月，閒寻白也咏平天。

只余钓水梁台在，未办登出谢屐穿。

多谢秋风吹好语，如陪杖屦俯鱼渊。

魏了翁

魏了翁　高承事挽诗

长身拘矮屋，雅志压华颠。

已矣宁非命，猗其尚有传。

饱餐广文饭，不击陆侯鲜。

惜也文明县，耆黄欠此贤。

魏了翁

魏了翁　高公权之母郭氏挽诗

妇道始衷终，宁过三者从。

髧髦维我特，蓬首为谁容。

但识同心处，宁拘异域封。

坛前两溪水，昼夜自溶溶。

魏了翁

魏了翁　高开国挽诗

并游英俊半归泉，何事夫君又弱焉。

廉退风标留万口，勤劳心事入尘编。

团团故步八千石，落落浮名四十年。

除地江东肤使在，一时旧话几谁传。

魏了翁

魏了翁　高龙学挽诗

蜀自开禧后，西垂畏廪秋。

更经两单阏，尽弃五边州。

新沔依同谷，中梁恃武休。

匆匆移米领，往往阻金牛。

嶓冢略逋寇，益昌随解舟。

近犹趋剑阆，远或至渝涪。

弃守侪民旅，奔军齿寇雠。

乱生宁有豸，众溃已无鸠。

伯也伤时久，民兮作己忧。

升沈随分定，行止与天谋。

高尚辞丹诏，低回佐碧油。

封疆资屏翰，原显赖咨诹。

事变方濡首，人情苦掉头。

誓言捐一死，力与障横流。

固分为忠鬼，安能效泣囚。

诀辞贻子弟，壮语骇朋俦。

愤极拳穿扑，兵交血染髅。

不随蜍志在，甘逐远巡游。

志士闻风起，顽夫背面羞。

公身无复憾，疆事更谁筹。

学士标龙直，文阶列禁游。

湛恩沾骨肉，新庙贲林丘。

三秞虽云厚，百身安足酬。

游魂如可作，近事亦知不。

惩败从娄敬，交邻激叛侯。

未论轻汉鼎，长恐误梁瓯。

后吏谁莑螫，前修不憗留。

玉棺行有日，丹旐送无由。

渺渺河山隔，皇皇兄弟求。

非惟在原急，亦为念宗周。

魏了翁

魏了翁　歌诗三十五韵送前知隆庆任侯赴召

向来虎豹蹲天关，啄噉人命无敢干。

任侯干时外小官，有笔如刀剚权奸。

权奸未夷骨先寒，有开天诛乱旋刊。

寘我宗社于山安，忽焉倚伏不可抟。

天心克复理好还，是时增秩纶言颁。

扶耸义烈增壮颜，迩来十载国步艰。

国以吉士仪清班，侯今以选赐之环。

进退语默人所瞯，侯以时考以事观。

庆元眎今奚易难，浮骖妄辙纷多端。

大车槛槛长自閒，中原胡尘暗河山。

行人载书墨未乾，深仁大信而敢奸。

彼民玄黄走壶箪，我复翦刈如草菅。

惟皇上帝悯人寰，鸣呼言之鼻辛酸。

侯兮去去心体胖，允矣直道非俗观。

士所欠者非朝冠，要令反覆耐久看。

前陈亟与摅肺肝，且使志士兴长叹。

欢言此士尝讥韩，始终激烈心如丹，

寘名大小任公间。

魏了翁

魏了翁　阁学袁侍郎以朝鲤豢龙两图见寄索和　朝鲤

物生宇宙间，巨细统有宗。

鳞虫三百余，厥长称维龙。

滃雾弥六合，神渊閟千重。

维时赤鲤公，坐制纤鳞穷。

纤鳞何足言，什百来追踪。

亦有横江鳞，望洋丧其雄。

于于圉圉然，等辨殊卑崇。

一鳜掉头去，恝然若将终。

三公不易介，谁谓惠不恭。

鲁生陋汉仪，商皓婴秦锋。

行吾之所安，匪以惊愚庸。

又如秦汉后，俗学千载同。

卓哉无极论，上配禹孟功。

吾言聊自警，毋诮惟少通。

魏了翁

魏了翁　阁学袁侍郎以朝鲤豢龙两图见寄索和　豢龙

乾坤包万有，纳纳百囊罟。

人位乎两间，利与害为御。

一气贯四时，五风偕十雨。

神龙以为畜，扰御不予侮。

河有背负图，庭无漦流女。

义理之不明，人情自疑沮。

范围吾职分，往往吾违拒。

同室操戈鋋，一身隔肺俯。

帝王豢龙意，弃置那复取。

四灵非不灵，有不得其所。

生息之相吹，古今镇如许。

古人体天意，万物我其主。

虫莫知於龙，拊循如士伍。

今何故无人，亦足验胸府。

声和凤来仪，心平辔如组，

矧伊人中瑞，治乱俿嘿语。

欲入而闭门，谁出不由户。

兹事阙人心，作诗附农圃。

魏了翁

魏了翁　恭和闻喜宴赐毛自知以下御制

昭代宾贤礼意诚，镐京设席蔼儒缨。

龙飞十二周星纪，鹏运三千击水程。

魏了翁

魏了翁　恭和闻喜宴赐毛自知以下御制

云汉万章新宠渥，钧天张乐播和平。

微臣置馈申规戒，贤纲虽恢用欲精。

魏了翁

魏了翁　恭和闻喜宴御制

祖宗德泽被生民，列服山川各效神。

几见高冈鸣凤集，又盾层浪化鱼新。

升歌幸听三间雅，佩印行纡五两纶。

圣世宾贤如此厚，致君忍负不赀身。

魏了翁

魏了翁　恭挽宁宗皇帝

内禅逾三甲，中兴会百年。

归疆才汶上，勒石未燕然。

忽怅龙髯堕，旋瞻燕翼传。

遗民满关洛，南望涕萦涟。

魏了翁

魏了翁　恭挽宁宗皇帝

玉册宗昭考，宁王德比纯。

宫庭天事业，庙室祖精神。

遣奠俄弎马，书言痛获麟。

人穷天亦慼，雨雪故连春。

魏了翁

魏了翁　观南堤

吏报南郊役事休，好风吹袂到江头。

长堤饮水马非马，叠石护田牛戴牛。

处处女筐蚕望岁，村村社鼓麦祈秋。

守臣不办康时策，只把农夫作己忧。

魏了翁

魏了翁　郭孺人挽诗

一性根原匪自今，厥生异甚理难寻。

因思出腹恩难称，不恤伤肤念极深。

雷殷饥肠旋斂蛰，春温好语解移阴。

华堂命服蕃孙子，天报还渠一片心。

魏了翁

魏了翁　郭宣教挽诗

趋义古君子，辞荣真丈夫。

里门车下泽，子舍骑传呼。

霜柏寒逾劲，庭荆老不枯，

典刑今已矣，宰木叹群乌。

魏了翁

魏了翁　过大安军黑水阻涨憩崇道观以需涨落乃济

川游不停息，雨集有满除。

卓哉鄹鲁叟，即兹验功夫。

魏了翁

魏了翁　过虎头狼尾滩避险出陆到谭晋仲故居有谢公昌国刘公德修薛公仲章诗

尚记翩然下帝傍，七年才入屈公乡。

山衔西日去家近，风递北氛吹袂凉。

新事感伤心力短，旧交零落话头长。

况堪刘薛吾师友，黄壤堂堂閟夜光。

魏了翁

魏了翁　过虎头狼尾滩避险出陆到谭晋仲故居有谢公昌国刘公德修薛公仲章诗

纷纷操罟入山林，我自终朝不犹禽。

远物只知肥遁利，穷幽不问浚恒深。

毕逋啼日满荒戍，款段行云供醉吟。

宇宙穷空岁迟暮，平沙独立数寒金。

魏了翁

魏了翁　过屈大夫清烈庙下

鸾皇栖高梧，那能雇鸱枭。

椒兰自昭质，不肯化艾萧。

人生同一初，气有善不善。

一为君子归，宁受流俗变。

云何屈大夫，属意椒兰芳。

兰皋并椒丘，兰藉荐椒浆。

骚中与歌首，兰必以椒对。

谓椒其不芳，谓兰不可佩。

经言混凡草，臭味自尔殊。

亡何岁时改，二物亦变初。

以兰为可恃，委美而从俗。

椒亦佞且慆，干进而务入。

椒兰信芳草，气质自坚好。

胡为坏於廷，晚节不可保。

意者王子兰，与夫大夫椒。

始亦稍自异，久之竟萧条。

迨其羽成性，甘心受芜秽。

不肯容一原，宁以宗国毙。

禹皋於共鲧，旦封与鲜度。

同根复并生，何尝改其故。

原非不知人，观人亦多涂。

治朝中可上，乱世贤亦愚。

况原同姓卿，义有不可去。

所望於兄弟，谓其犹可据。

我本兄弟女，孰知胡越予。

以是观离骚，庶几原心乎。

或云芷蕙等，岂必皆名氏。

骚者诗之余，毋以词害意。

仲尼作春敉，定哀多微词。

楚这嬖小臣，况亦有不知。

魏了翁

魏了翁　海潮院领客观梅

竹外蒲牢挂晚晴，霜威洗出月精神。

山无此客林泉活，诗到兹游景气新。

元是当年鄓县北，不知几度梓州春。

梅边认得真消息，往古来今一屈伸。

魏了翁

魏了翁　韩少谟挽诗

早年豪气盖区中，晚岁颓然一病翁。

负许才华竟何事，有皇上帝岂梦梦。

魏了翁

魏了翁　韩少谟挽诗

据鞍新息困壶头，款段何如弟少游。

马革裹尸吾原足，不然肯向死前休。

魏了翁

魏了翁　韩少谟挽诗

镜里孤鸾背影飞，庭前玉树向人稀。

尚思别我成都去，忍听虞歌薤露归。

魏了翁

魏了翁　韩圣问挽诗

蜡貌宁违俗，规行不竞时。

苦思头没膝，勤诵涕垂颐。

州县频劝驾，藩方尝挽眉。

飘零竟何益，风雨脊令枝。

魏了翁

魏了翁　韩叔冲约客泛舟沧江分韵得落宇

炎炜避无所，意行出东郭。

客以声气聚，舟於树泉泊。

江动云意閒，林幽鸟声乐。

山川孰流峙。鸢鱼自飞跃。

天分随所适，豁然无空阔。

有客犹谓余，底处认真活。

是心无间断，本体自呈豁。

一笑各会心，星河挂碧落。

魏了翁

魏了翁　韩主簿挽诗

当年门列三株树，马足髒髒桐木韩。

谁谓平生萤雪事，姳名盘古榜中看。

不趋益守杜国辅，醉伴邻翁王庆源。

一代风流盖棺了，空余翁仲惨青原。

魏了翁

魏了翁　何府君挽诗

林泉间富贵，缣素老功夫。

古树檠苍干，修庭拥碧梧。

只安车下泽，不侈骑传呼。

轧轧成都道，还家日未晡。

魏了翁

魏了翁　和别驾喜雨四绝

四山鎔日泻黄金，谁载亭皋一尺霖。

息处生机无间断，划然有顷验天心。

魏了翁

魏了翁　和别驾喜雨四绝

夏畦活活翠芊绵，起视微云尚黯然。

底事化工浑不费，笑余何敢更贪天。

魏了翁

魏了翁　和别驾喜雨四绝

尔游尔衍与天同，无处无时不感通。

芸鼓渐稀铃索静，茶烟摇颺晚香中。

魏了翁

魏了翁　和别驾喜雨四绝

山北山南遍插秧，天时较似去年强。

从今无事閒风月，分作屏星一半凉。

魏了翁

魏了翁　和除夕前一日南叔兄会杨仲博杨季穆诗

玄里探幽识罔冥，易中观象见文明。

心虚有友皆三益，宇静无时不四并。

物理玩来成独笑，年华见惯渐忘惊。

只余亲友关天分，离合钟情不肯平。

魏了翁

魏了翁　和崔侍郎送行诗韵

昔岁阽危日，烦公疋马来。

人心成胜势，天理是良媒。

抖擞精神集，扶持气脉回。

黄宫才十点，有许到葭灰。

魏了翁

魏了翁　和崔侍郎送行诗韵

轧轧度空明，怀人梦不成。

蜀天随处见，卮酒与谁倾。

多事鬓毛改，长途髀肉生。

随流浑未定，鼻息满舡鸣。







卷403

魏了翁

魏了翁　和范少才咏雪三首

底处呼滕六，催将岁事阑。

窗明朝采烂，枝瘦夜光蟠。

炫晃山林老，模糊天地宽。

晓琴弦欲折，验忍溧阳酸。

魏了翁

魏了翁　和范少才咏雪三首

随踏晓岩去，殿头金井阑。

路门圭璧委，双阙绛青蟠。

拜手朝绅肃，忧心旰食宽。

岁糜今有望，宁复厌葅酸。

魏了翁

魏了翁　和范少才咏雪三首

寒阴凋草木，枯叶委庭阑。

苍耸孤松秀，青敷万竹蟠。

封条才贴妥，见晛复欹宽。

但使根长在，毋忧风哭酸。

魏了翁

魏了翁　和胡秘书学中释奠

祠官环邃殿，晰燎响晨光。

工有歌咸夏，人无问国庠。

豆笾陈吉飨，磬管奏和锵。

盛事留篇什，赓酬愧不扬。

魏了翁

魏了翁　和蒋成甫见贻生日韵

窗外浮云卷帝青，腰閒流水卧青萍。

发挥孔孟真三代，补葺嬴刘破六经。

理义本心如皦日，词章末伎谩流萤。

独嗟弱步跻长阪，百岁期程过五亭。

魏了翁

魏了翁　和蒋成甫见贻生日韵

尚记春风酒满衣，数旬客馆掩空扉。

双乌念哺归难忍，断雁辞行凝不飞。

正念县孤成底事，有来连锦烂生辉。

亟哦七字酬佳赠，归櫂潇湘水正肥。

魏了翁

魏了翁　和靖州判官陈子从山水图十韵　林下避暑

散发避炎暑，炎暑苦相寻。

云何对大宾，不见汗沾襟。

魏了翁

魏了翁　和靖州判官陈子从山水图十韵　彭蠡归舟

外物羁絷人，无退亦无遂。

愧彼自由身，朝发夕予至。

魏了翁

魏了翁　和靖州判官陈子从山水图十韵　山堂旷望

山堂有何观，四时互兴歇。

万物随天根，东生复西灭。

魏了翁

魏了翁　和靖州判官陈子从山水图十韵　松径晚步

松柏不受彫，此亦易知耳。

须看竹有筠，与松相表里。

魏了翁

魏了翁　和靖州判官陈子从山水图十韵　溪上赋诗

莫作溪流看，天命无穷已。

诗人若知得，千古可坐致。

魏了翁

魏了翁　和靖州判官陈子从山水图十韵　星湾晚酌

士非耕钓者，而从蓑笠翁。

人生贵适志，莘渭亦时中。

魏了翁

魏了翁　和靖州判官陈子从山水图十韵　雪中访友

怀人得清晤，此乐浩无期。

剡溪兴尽返，未喻伐木诗。

魏了翁

魏了翁　和靖州判官陈子从山水图十韵　雨后观瀑

泽气蒸前山，起自肤寸微。

竞看千丈瀑，不悟片云飞。

魏了翁

魏了翁　和靖州判官陈子从山水图十韵　载酒寻梅

松竹贯寒暑，而梅时往来。

不知姤复意，随人谩徨徊。

魏了翁

魏了翁　和靖州判官陈子从山水图十韵　重湖汎月

水月皆内景，入秋倍清晖。

世无善观者，滔滔吾谁归。

魏了翁

魏了翁　和夔漕王韵

开济堂前送櫂歌，渊渊舡鼓伐灵鼍。

云埋白帝千山小，浪拍青天一叶过。

解后天涯惊易别，雇瞻水剂得如何。

惟余报国忠肝在，铁石云坚尚可磨。

魏了翁

魏了翁　和夔漕王韵

成都别酒几何年，再见江漘岂偶然。

胡不握兰居紫界，却来转粟上青天。

鹏图海澨骞新味，雁断衡阳感旧联。

国子先生书在笥，原从熟路力加鞭。

魏了翁

魏了翁　和李参政龙鹤庵庐二首

落纸新诗万口传，逍遥旧梦记坡仙。

明虹短雨下平楚，老雁长云横半天。

涧底青松不改色，槛前流水谩安筌。

寄声多谢无名子，莫搅诗翁秃鬓眠。

魏了翁

魏了翁　和李参政龙鹤庵庐二首

古往今来一貉丘，行藏有道坎还流。

凤凰池上春风梦，龙鹤山头夜月秋。

閒曳深衣聊独乐，有怀连璧赋三游。

何人得与余心会，野水黏天一片鸥。

魏了翁

魏了翁　和李参政正旦闻边报

羽檄连旬月，边尘换岁阴。

捉弄衿忧见肘，补肉忍剜心。

天远鸿飞急，林疏燕恨深。

直钭归往地，都作杀胡林。

魏了翁

魏了翁　和李校书沐川三绝

静看青山簇髻鬟，动观碧水漱潺湲。

若教此景来酆鄗，争奋应成触与蛮。

魏了翁

魏了翁　和李校书沐川三绝

花时乘传奈边心，撩弄新诗逼少陵。

诗到湖边春未老，不禁春思也微吟。

魏了翁

魏了翁　和李校书沐川三绝

玉节行边春正浓，边头壮士簸旗红。

何当平贼携诸吏，径上高寒翦翦风。

魏了翁

魏了翁　和李致政花石山诗

春风挽征衣，淑景荐莲实。

山中之奇观，变态纷襞积。

或划然以舒，或蒙然以密。

或妩如修眉，或突如巨迹。

或鸷鸟将搏，或游龙偕出。

一目百奇怪，随景发诗癖。

江山昔岂无，万古阅閒寂。

而独陈於今，涸我风月笔。

便如遗俗士，高卧天一壁。

人知匪自南，不知亦奚恤。

魏了翁

魏了翁　和史少庄登山韵三首

剩喜向前坡，人情奈怯何。

君今高着步，直与陟赠峨。

魏了翁

魏了翁　和史少庄登山韵三首

田间逢醉尉，人道误谁何。

世路日杲杲，冥行宜见呵。

魏了翁

魏了翁　和史少庄登山韵三首

毋谓支山险，此山能几何。

崎嵌十年梦，知历几蹉跎。

魏了翁

魏了翁　和王太博斋宫梦中绝句

晴轻风憗冻，寒重日生烟。

谩道中和节，天颜正愀然。

魏了翁

魏了翁　和杨尚书韵送蔺恭甫归永康

梦绕秦祠月半棱，归寻岷岭雪千层。

傥来富贵垤藏蚁，尽大科名笔误蝇。

须验家庭真事业，更追简册淡交朋。

他年再出为时用，莫遣功夫似不曾。

魏了翁

魏了翁　和杨仲禹送史子修□特奏赴吏部注阙

科名宁较后先题，叹老嗟卑世所迷。

须识是閒天地似，要知立处圣贤齐。

人情一理涂涂附，古道千年印印泥。

属子随时崇令德，窗前红日未全西。

魏了翁

魏了翁　和虞退夫见贻生日诗韵

夫容布叶乱田田，尚忆前年对二贤。

今度观亭人独立，一江风月意谁传。

魏了翁

魏了翁　和虞退夫见贻生日诗韵

路人笑我此何观，风飐渠江万顷寒。

历历圣贤心事在，从渠把画图看。

魏了翁

魏了翁　和虞退夫见贻生日诗韵

九十九峰江上山，乾坤尔阔我中间。

此心顿著秋豪愧，久矣颜衰鬓发斑。

魏了翁

魏了翁　和虞退夫见贻生日诗韵

虎豹当关路险艰，家人占鹊望予还。

四方蹙蹙还何许，家在西南山外山。

魏了翁

魏了翁　和虞退夫见贻生日诗韵

范蒋诸贤友义申，肩吾见说倍精神。

年来人物寥寥甚，更忆浦城人姓真。

魏了翁

魏了翁　和虞退夫韵

醵酒成懽似旅酬，偶然解后得英游。

却因乐极生良感，今夜蟾光照几州。

魏了翁

魏了翁　和虞退夫韵

牛女河边两夹持，前瞻箕斗后虚危。

经星不动元如此，自是人閒空好奇。

魏了翁

魏了翁　和虞退夫韵

假拙济奸真蝗出，认奸作巧巧何曾。

须知我自灵於物，一点光明万古证。

魏了翁

魏了翁　和虞永康梅花十绝句

蓬蒿已逐晓霜眠，玉立孤标汉绮园。

月澹风轻云欲压，精神千古对羲轩。

魏了翁

魏了翁　和虞永康梅花十绝句

不随妖艳竞花期，叶落惟存老树枝。

林下水边时一见，相逢颇恨几年迟。

魏了翁

魏了翁　和虞永康梅花十绝句

天然标韵耸高寒，觌面松筠取友端。

直截语人人不解，等閒只作好花看。

魏了翁

魏了翁　和虞永康梅花十绝句

远山云抹半横簪，野色昏明水浅深。

庭外沉沉人不到，凛然玉雪对疏林。

魏了翁

魏了翁　和虞永康梅花十绝句

轻寒玉蓓试新妆，已识微酸一点黄。

生意溶溶无间断，何须闻笛为沾裳。

魏了翁

魏了翁　和虞永康梅花十绝句

重阴浩瀚渺无滨，草木摧残见本真。

谁识江南一枝信，明年春事正催人。

魏了翁

魏了翁　和虞永康梅花十绝句

沧江卜室数年间，畚筑栽培仅息肩。

生色油然已如此，个中自有不须禅。

魏了翁

魏了翁　和虞永康梅花十绝句

树花禽语恰逢时，真意相关两绝奇。

独坐黄昏先得月，呼僮点笔和梅诗。

魏了翁

魏了翁　和虞永康梅花十绝句

幽光冷艳照前坡，花下期君不啻过。

木落江空岁年晚，此诗朋友望西河。

魏了翁

魏了翁　和虞永康梅花十绝句

世间无物可谈空，开落荣枯实理同。

百树好花一编易，主人立处俨当中。

魏了翁

魏了翁　和虞永康美功堂诗

我曾寄径城南州，果杏纂纂香浮浮。

云开千仞雪山白，月照万古沧江流。

我时未得江山意，但爱高明甲西州。

十年重来是邪非，独觉真意烂不疏。

虞侯着堂发幽闷，岂但清与耳目谋。

川流衮衮来不断，云物亹亹生无休。

既从静寿识至乐，复於叹逝希前修。

游人翕翕满江头，随所适处心悠悠。

童子长佩搴江蓠，女儿缝裙学石榴。

没人扬波白鱼跃，舟子竞渡苍龙摎。

田翁野妇看儿戏，咏归山暝风作秋。

固亦有志感时节，欲起湘累问灵修。

人人得处自深浅，江山於尔无显幽。

堂上主宾亦复尔，各各会意风泠飕。

宇宙无穷本如此，我亦皓然希天游。

魏了翁

魏了翁　和宇文汉州□□气房楼记诗

房公胸中妙刀尺，翦刻玻璃贮寒碧。

今侯着楼於其上，竹色荷光得良觌。

诗来殷勤问故侯，别日虽赊情转密。

因思当年飞盖游，鸥鹭不惊潜鲤出。

春浓雪絮人影乱，秋老云松半天屹。

苏公二十四桥月，尚爱西湖风月夕。

江山好处余恋嫪，纵不即人人自即。

况今檐撩云与齐，激楚高歌友朋集。

向来寒乞翻自嗤，诗扫黄泥已无迹。

功名老我后加鞭，文字余人先夺席。

欲搜万象供刻画，自有此湖难此笔。

终当为君记斯游，摹写苍颜真六一。

魏了翁

魏了翁　和张大著颠字韵二首

步弱扛丰分疾颠，不将臭腐易芳鲜。

眼前富贵蚁奔垤，膜外功名鸥避船。

忠愤无因尘乙夜，隐忧深觉负丁年。

一窗风雨看书卷，三度京梅雪可怜。

魏了翁

魏了翁　和张大著颠字韵二首

伥伥趋局晓衣颠，妙语飞来墨已鲜。

太一藜然分夜隙，蓬莱海阔接风船。

临邛词客虽末至，淮海签书非少年。

独抱区区无我察，联篇重拜玉人怜。

魏了翁

魏了翁　鹤山书院前为荷塘三即其小屿筑亭久矣春后八日始榜曰夫容州

严风吹衣落南土，手批{左儿右吾}猱藉封虎。

缘山跨谷三里城，架竹编茆百家聚。

天公似为羁人谋，闭藏佳境城东陬。

介然用之便成圃，下眎更得夫容州。

水间木末高下照，名字既同形亦肖。

自从羸豕伏群龙，红白相辉转明耀。

人怜风雪拘系之，委弃衰草蟠寒泥。

谁知炯炯含内美，正於槁瘁生光辉。

大书三字为吹送，唤起渠阳百年梦。

却疑二华痴绝人，身既隐矣名焉用。

魏了翁

魏了翁　洪士龙以洪舜俞考功所作竹洲精舍记见问

考功记竹洲，所业在淇奥。

谓学与自修，此何取於竹。

士龙来谂余，试请言其目。

天地之大端，松篁受命独。

阴阳迭盈虚，表里更见伏。

厥象肖坎离，厥理寓姤复。

榆杏柞与檀，四序所宜木。

此独贯四时，不受寒暑触。

示人人不察，但识霜更绿。

谁能淇之上，兴寓三反覆。

形气互发明，显微相贯属。

嗟余粗知方，倚枝看不足。

安得两洪君，试同烟露宿。

魏了翁

魏了翁　后殿侍立三首

禁城鼓铎晓逢逢，风满衣裾靴满霜。

守得门开骑马入，又同承旨步修廊。

魏了翁

魏了翁　后殿侍立三首

须臾陛卫俨成行，禁跸声声辇出房。

靴笏趋陪西府拜，却更丝履立东厢。

魏了翁

魏了翁　后殿侍立三首

奏事臣寮下玉阶，舍人承旨殿东来。

一声门外无公事，皇帝还宫侍卫回。

魏了翁

魏了翁　湖北提刑林寺丞赴召以书索诗

鐆金伐鼓催行丹，拦街祖帐云如稠。

祥刑使者入奏事，诏书趣发不可留。

居人争门挽衣住，行人十步九回雇。

公言为汝五年留，便是数旬终一去。

居人向前为公语，情知不是留公处。

一春风雨寒凄凄，牛羊满地鸿酸嘶。

乾坤尔阔无处着，惟有此地恬不知。

桑麻鸡犬桃溪曲，身住主家数椽屋。

卧听前江风雨声，自嗟身是如天福。

公今归去作大官，连云广夏千万间。

我时岂不被公赐，天高卒卒难为攀。

吾侪小人腹，不惮于公祝。

公今揽辔行原显，泽地相临看不足。

明朝归坐京师宅，深院重门壅休戚。

原公莫为一身惜，须念同胞头戢戢。

春风湔泪情转恻，道旁过者声唶唶。

我时困卧五溪东，十日八九阴蒙蒙。

有来道前事，耳目为惺惚。

更将百壶扶醉胆，喜余鼻息陵烟虹。

欲输一言不能措，以公所闻还赠公。

魏了翁

魏了翁　沪贡士二十人端平元年手书增郡国贡士员沪增二人是岁贡于东西路转

皎日中天万国明，恢恢贤路庆端平。

月正元日下书诏，二十六人登姓名。

西泽射陈狸首节，东廉歌奏鹿鸣声。

谬侯何幸身为驾，要示周行玉女成。

魏了翁

魏了翁　沪贡士二十人端平元年手书增郡国贡士员沪增二人是岁贡于东西路转

天地中间着此身，合将位育入经纶。

阴阳固自生成我，爵禄安能富贵人。

利欲当权心退舍，诐淫得路俗迷律。

诸君自此腾骧去，原以先知觉此民。

魏了翁

魏了翁　沪帅曹太博生日四首

荔香摇艇下沪川，自别君侯十八年。

尉我调饥刻为岁，争如两日往南田。

魏了翁

魏了翁　沪帅曹太博生日四首

天马无踪运四时，试将六十四年推。

后天八八方来数，加倍无穷自此基。

魏了翁

魏了翁　沪帅曹太博生日四首

十年更瑟不曾调，百载张弓未肯弨。

随事提撕民受赐，宁论外服与王朝。

魏了翁

魏了翁　沪帅曹太博生日四首

荦荦圣门心事长，悠悠客路鬓毛苍。

东南人物寥寥甚，扶植斯文我所望。

魏了翁

魏了翁　浣花即席

轻飔濯袢暑，清与耳目谋。

江山新容态，真意烂不收。

榜人以戒余，将事东郊游。

川后且静波，冯夷亦安流。

联镳载群彦，骈筵驾方舟。

月中乱平渺，高舂尚夷犹。

俯瞰大江横，仰看苍云浮。

滔滔去不息，亹亹生无休。

俯仰三太息，发我心悠悠。

未省昔之人，曾有此乐不。

团团转兰枻，突见龙棹头。

哄然两敌国，蒿矢迅不留。

所争何为者，对面如仇雠。

少须游人散，天暝赐泠飕。

清兴浩无极，洗醆更劝酬。

魏了翁

魏了翁　黄成之求虚舟诗

黄君求我古诚州，求之不得还西游。

所求易予胡不予，渠家自弄庄生舟。

庄生传之贾太傅，便将死生同浮休。

我家舟子与渠别，中孚之象刚包柔。

仰山俯泽乘巽木，藏离伏坎含坤牛。

中间至虚若无物，实理备具非空浮。

此在太玄首黄宫，其於参同居中洲。

会通古今贯微显，上下天地同周流。

人将百年等浮沤，我以千载为春秋。

我言似大而非夸，人人皆有不自求。

黄君不信谓予赫，我自姬孔君庄周。

魏了翁

魏了翁　黄夫人之葬某新有丧不得为文以侑虞殡命儿冲代赋

夫人心事与天谋，钱鎛功夫岁晚收。

秸鞠声中春满羽，毕逋枝里月横秋。

将雏欲上空回首，食蔗才甘不到头。

况是我翁方念母，两乡风雨一般愁。

魏了翁

魏了翁　绩和李参政湖上杂咏

阴阳互推移，气数有信屈。

涧松发贞姿，庭梅瞓生色。

虽无桃李容，桓桓保终吉。

魏了翁

魏了翁　绩和李参政湖上杂咏

气力与运颓，十步九蹉跌。

闻有用我者，掩耳忽不悦。

吾非嵇康徒，道远未能涉。

魏了翁

魏了翁　绩和李参政湖上杂咏

虚灵一寸心，攻者十七八。

炯然无常存，精粗皆著察。

卫丘騫牝蕃，鲁囿牛羊茁。

魏了翁

魏了翁　绩和李参政湖上杂咏

古之求仁者，信道不蕲获。

颜生何所乐，宁蹈饥寒厄。

能知四勿功，六根本非贼。

魏了翁

魏了翁　绩和李参政湖上杂咏

严君闲有家，富之以其道。

几年困外御，囊空甑复倒。

家人良自勉，岁晏原相保。

魏了翁

魏了翁　绩和李参政湖上杂咏

晋当胡运衰，万世先黜陟。

当时望尘友，有识所愤疾。

云何祖士稚，不似刘越石。

魏了翁

魏了翁　绩和李参政湖上杂咏

人心不可欺，好好而恶恶。

利欲怵迫之，本心月以落。

所以古之人，忧在晋其角。

魏了翁

魏了翁　即席和丁首帅送行诗韵

人生行止莫非天，去国重来十七年。

学自孔颜期有是，道非尧舜敢东前。

忧时正念梁瓯缺，视己当如赵璧全。

若得时清身不辱，尽教人道是登仙。

魏了翁

魏了翁　即席和丁首帅送行诗韵

眼明织翠剪新诗，勉我当今尚可为。

知觉斯民知觉我，溺饥天下溺饥谁。

志亨不管身穷达，谊正宁论效疾迟。

倒尽玉瓶谈未了，沙头忍泪与君辞。

魏了翁

魏了翁　即席自和

芗林逗月剪玻瓈，要索人閒饮与诗。

不饮清风嗤我俗，无诗明月怨人志。

少陵正念西营日，越石方驱北狄时。

满目忧端无处说，且将醉口谩期期。

魏了翁

魏了翁　己未唱第后谢恩诗

圣皇学问富春秋，当宁宵衣渴壮猷。

鹄立银袍天北阙，龙飞金榜殿西头。

彤池缪对三千字，黄甲俄输一二筹。

初学粗知存大体，纷更要洗洛阳羞。

魏了翁

魏了翁　计处士挽诗

我之外王父，早岁识殷州。

落落双蓬鬓，萧萧一衲裘。

天时四不出，人事百无忧。

事业虽亡试，全归閟一丘。

魏了翁

魏了翁　寄李考功

虚灵天地心，亹亹万化机。

几形有动静，诚尽无显微。

人惟不自信，稷颜有相违。

居人惮寒暑，游子行不归。

谁知炯然存，彼物乃吾知。

高人真畏友，圣贤吾师师。

魏了翁

魏了翁　寄题李季衡东楼

前年呼舫下玻瓈，突兀新楼闯目围。

雁影已随流水去，鹤归空感昔人非。

曩游历历梦中似，往事茫茫知者稀。

幸有季衡风味肖，何当倚槛语朝晖。

魏了翁

魏了翁　寄题王才臣南山隐居六首　格斋

水非石之鑽，索非木之锯。

一日复一日，会有豁时处。

魏了翁

魏了翁　寄题王才臣南山隐居六首　南谷

我行半天下，梦不到南谷。

健读诸老诗，划见真面目。

魏了翁

魏了翁　寄题王才臣南山隐居六首　松庵

受命独也正，岿然十八公。

人独匪正命，胡然不如松。

魏了翁

魏了翁　寄题王才臣南山隐居六首　腴亭

膏雨炯晨沐，和风照春睡。

谁与验其机，蔡轩一腴字。

魏了翁

魏了翁　寄题王才臣南山隐居六首　竹亭

西山抱孤洁，淇水凝寒绿。

古来长安道，多少閒草木。

魏了翁

魏了翁　寄题王才臣南山隐居六首　庄敬日强斋

天以行故健，火以宿故庄。

卓哉主一翁，挈我洙泗上。

魏了翁

魏了翁　寄题雅州胥园

胥君颀然来，锦囊背奚奴。

探囊发诗卷，一一卿大夫。

示识胥园面，诗卷自画图。

扫石卧竹影，长锸斸芋区。

胥君於此时，林泉傲金朱。

懒余本丘壑，误被尘缨缚。

每逢漫浪友，惭愧红尘脚。

会当寻兹盟，酬此一大错。

魏了翁

魏了翁　家承事挽诗

昆火玉孚尹，乔松冬夏青。

尘沙吹海立，风月半窗醒。

适意问芒屩，无心待屏星。

风流那复见，食报在宁馨。

魏了翁

魏了翁　家夫人挽诗

江乡推甲乙，家史自名门。

作配昔相反，流风今尚存。

三珠方秀媚，双剑忽飞骞。

丹旐莲峰路，悲云落日翻。

魏了翁

魏了翁　家涪陵挽诗

闻风唐御史，得意古周官。

治郡当如霸，閒居略似潘。

慈庭春后寂，书幌夜深寒。

漫有一区宅，传家地自宽。

魏了翁

魏了翁　嘉甫弟生日

山居面面接青天，更把青天触处看。

心事和平官职耐，家人顺正室庐宽。

栽培桃李扶春意，长养松篁伴岁寒。

门户千钧今付汝，书来时寄我平安。

魏了翁

魏了翁　嘉泰二年题资州醮坛山星斗阁对是同王资州贾大安杨季持诸公登山用

三十三年去复还，笋将重踏旧江山。

青衿朋友子当户。绿帻奚臧霜半鬟。

赢得光阴归鬓里，悔将声誉落人间。

圣六事业无穷已，只问君王觅退閒。

魏了翁

魏了翁　嘉泰二年题资州醮坛山星斗阁对是同王资州贾大安杨季持诸公登山用

天磨团团任往还，莫将止处认兼山。

水归寒谷斂秋练，木落前峰明晓鬟。

天度已归参井后，日行又值斗箕间。

若知此处真消息，血气浮名总是閒。

魏了翁

魏了翁　嘉兴张寺丞挽诗

壮气凛横秋，如何老作州。

有儿官左墄，无地办菟裘。

木落湖阴暝，书沈塞外秋。

佳城千古恨，树静晚风遒。

魏了翁

魏了翁　肩吾生日

谁遣青龙日夜流，记经星纪已降娄。

边城恰匝三寒暑，初度联翩四倡酬。

魏了翁

魏了翁　肩吾生日

力探上下三千载，行半东西二百州。

有许豪雄都忘却，松窗棐几静中求。

魏了翁

魏了翁　肩吾生日

余晦越乡别临贺，郭君出竟送荆州。

放麑心事人夸说，得似如今累岁留。

魏了翁

魏了翁　肩吾生日三绝句

尚记联车入界头，帘安门外麦三秋。

江山气度依前伟，简册功夫匪昔侔。

魏了翁

魏了翁　肩吾生日三绝句

世历嬴刘周典尽，经由孙沈古音休。

更嗟书法开元坏，不易肩吾字字求。

魏了翁

魏了翁　肩吾生日三绝句

昔人年德位俱优，淇奥宾筵苦自修。

学至百年宁有厌，勉哉三十六春秋。

魏了翁

魏了翁　肩吾生日以三绝为寿

俗学场中蚤掉头，一窗书卷古人谋。

东西日月自明耳，皇恤人间有喘牛。

魏了翁

魏了翁　肩吾生日以三绝为寿

穷檐小市百年州，浅濑平沙万古流。

天运人谋镇如此，晚醺时上驿南楼。

魏了翁

魏了翁　肩吾生日以三绝为寿

宇静昼窗长似岁，心清夏簟冷於秋。

是间消息君知得，看尽区中浪白头。

魏了翁

魏了翁　肩吾摘傍梅读易之句以名吾亭且为诗惟发之用韵答赋

三时收功还朔易，百川斂盈归海{外广内逆去辶}。

谁将苍龙挂秋汉，宇宙中间卷无迹。

人情易感变中化，达者常观消处息。

向来未识梅花时，绕溪问讯巡檐索。

绝怜玉雪倚横参，又爱青黄弄烟日。

中年易里逢梅生，便向根心见华实。

候虫奋地桃李妍，野火烧原葭萯茁。

方从阳壮争门出，直待阴穷排闼入。

随时作计何大痴，争似此君藏用密。

人官天地命万物，二实五殊根则一。

囿形辟盍浑不知，知把真诚作空寂。

亭前拟绘九老图，付与人间子云识。

魏了翁

魏了翁　建士施霆亨自夔以相迓

三峡云连白帝城，风波九死得余生。

虎头狼尾乱流济，猫面马肝缘壁行。

中衍何妨需在险，心亨但见坎常平。

况逢诗友殷勤问，宁复穷途哭步兵。

魏了翁

魏了翁　饯章郎中以浙东仓归湖州

武陵城中春事浓，楝花欲开未开风。

常平使者谢朝列，袖有英荡吾将东。

披孔翠裘上马去，锦鞯昱爚三花骢。

先携令名作乡绣，却把仁念为仓红。

世人机浅嗜欲深，便从扶木穷高舂。

朝余苍梧夕县圃，何似缓辔摇冬珑。

曩余除官本同署，至自万里惊燕鸿。

诸公祖筵乱平湖。复我不入心忡忡。

君今姑为粤人行，明年归朝傥及同。

魏了翁

魏了翁　江东漕使兄约游钟山分韵得泠字

连年饮建业，寤寐北山灵。

三过又不入，风雨盲其程。

一朝廖会期，万籁不敢声。

断潢卷夕潦，列巘浮帝青。

因思山中人，昔日相熙宁。

不知学何事，莽制为周经。

群公咸其辅，不悟宗康成。

相承至章蔡，九州半膻腥。

历年百七十，众寐未全醒。

三经犹在校，从祀犹在庭。

追惟祸之首，千古一涕零。

大钧窅难问，山云水泠泠。

魏了翁

魏了翁　江州司马安君挽诗

当年风雨脊令原，共挈兇颅奏凯旋。

弄破峨眉山月影，慵移湓浦荻花舡。

浮云都似梦中觉，妙句犹於身后传。

肠断美人湘水隔，凭鸿寄泪识新阡。

魏了翁

魏了翁　将入靖州界适值肩吾生日为诗以寿之

肩吾名地古诚州，明日联车入界头。

草草三杯酌初度，恍如赤壁伴元修。

魏了翁

魏了翁　将入靖州界适值肩吾生日为诗以寿之

滔滔今古满双鬓，纳纳乾坤归两眸。

自有江山几千载，颇曾有引主宾不。

魏了翁

魏了翁　将入靖州界适值肩吾生日为诗以寿之

道亨初不关穷达，身健何须问去留。

但原王明天地泰，此竹长共国同休。

魏了翁

魏了翁　将至古渝虞宪以三绝同端午节见寄用韵为谢

故山朱果恰离离，翠竹青蒲护众菲。

梦里不知身造阙，閒随白鹤照江衣。

魏了翁

魏了翁　将至古渝虞宪以三绝同端午节见寄用韵为谢

鬓边忧绪已千端，谁唤扁舟下濮干。

落日明舡剑如电，勇心触拨到楼兰。

魏了翁

魏了翁　将至古渝虞宪以三绝同端午节见寄用韵为谢

蓬窗暑雨气低垂，不记龙舟竞渡期。

诗卷打门惊节序，满盘角黍正累累。

魏了翁

魏了翁　将作监栽竹徐直翁清叟俾予书植贤亭三大字以诗见贻

烈日严霜恣挟持，孤标荦荦肯随时。

笑看世上閒桃李，一夕狂风失令姿。

魏了翁

魏了翁　将作监栽竹徐直翁清叟俾予书植贤亭三大字以诗见贻

气端解使四时青，万物彫零独典刑。

严子高风扶汉鼎，包胥劲节撼秦庭。

魏了翁

魏了翁　将作监栽竹徐直翁清叟俾予书植贤亭三大字以诗见贻

客梦时时绕故山，梦余砉见玉孱颜。

徐公本自无通介，自是时人醉眼斑。

魏了翁

魏了翁　讲筵侍立三首

晨趋东杂侍天颜，奏事班回帝辇还。

才向内门需少选，诸珰又趣讲筵班。

魏了翁

魏了翁　讲筵侍立三首

须臾讲殿报斑齐，拜罢东升一半西。

两序公卿皆赐坐，史臣讲读中阶難。

魏了翁

魏了翁　讲筵侍立三首

御前亲赐密云龙，讲罢分行帝在中。

起揖坐尝还再拜，侍臣趋出辇还宫。

魏了翁

魏了翁　教授致政李君挽诗

冠盖任云浮，门前日夜流。

不为盱豫悔，肯作浚恒羞。

科第联五叶，诗书閒一丘。

芸芸终有谢，赢得早归休。

魏了翁

魏了翁　九日分韵得寒字

奇月必用重，谁与开其端。

贵阳而贱阴，於此亦可观。

况於五阴后，苍龙挂高寒。

林疏山骨瘦，宇静天容宽。

砉然遇九九，黄菊纷阑斑。

且开五言城，聊寄一夕懽。

凄其义熙后，甚矣天宝间。

陶社千古心，知者良独难。

魏了翁

魏了翁　九月八日类试别所与同事饮而痾作

彼颛氏子太鸱张，药裹丹瓢为汝忙。

堆案文书埋白日，闭门风雨厄重阳。

酒尝友我胡为崇，菊亦愁余未肯黄。

閒玩群阴藏九九，花长身健竟须償。

魏了翁

魏了翁　九月丁亥秋祀毕劳农北郊苏提干以疾不往心诗见寄因次其韵

秋尝事毕与宾游，神惠如临不敢留。

骑吹一川松露晓，踏歌千里稻云秋。

豳公堂上兕觥荐，郓使溪前经律诹。

尽日临民看不足，归从苏子静中求。

魏了翁

魏了翁　句

乾阙一钩金。

魏了翁

魏了翁　口占

秋风已飒杯犹碧，宿雨才收稗亦花。

天着工夫供醉眼，东邻有酒不堪赊。

魏了翁

魏了翁　腊日同舍郎即湖上送诸葛吏部赴胡北常平次汪吏部韵

绣衣衔命去，祖帐为王留。

大舶满青镜，寒云明玉舟。

岁余官事省，蜡毕吏功休。

千古行藏意，梅边细讲求。

魏了翁

魏了翁　乐府君挽诗

缣缃迂活计，屋壁老功夫。

月暗乌声迥，霜寒雁影孤。

江灵知孝子，天赋厚耆儒。

剩馥多沾丐，于今道未舑。

魏了翁

魏了翁　乐府君挽诗

大雅云亡久，流风尚典刑。

赋登司马室，诗授伯鱼庭。

不及瞻郎罢，犹能识宁馨。

芜辞书琬琰，敢齿蔡邕铭。

魏了翁

魏了翁　乐隐君挽诗

人畸天则偶，俗隘我常优。

谩道蚿怜鳖，终成鹊避鸠。

蹇驴花露晓，孤雁稻云秋。

想见招魂曲，人人说少游。

魏了翁

魏了翁　黎州安抚赵挽诗

不为软语混光尘，独把刚肠敌世纷。

读史功夫头没膝，疾时风论齿穿龈。

慈乌反哺终违志，断雁辞行不作群。

犹有宁馨传素业，为求佳传贲丘坟。

魏了翁

魏了翁　李参政夫人张氏挽诗

涧溪苹采采，夙夜被祁祁。

琴瑟鸡鸣御，山河象服宜。

西悲零雨日，南望殷雷时。

彤管今犹美，归荑不及贻。

衔命龙荒日，危机呼吸閒。

内言知勉正，时事迄多难。

误国头颅去，和戎使节还。

至今为厉梗，抚事不胜潸。

魏了翁

魏了翁　李参政见招游龙鹤山归途有作

上有高峰树倚天，下临浀涧水生烟。

陶鎔泉石山中相，舒卷云霞地上仙。

松色呼儿开后槛，笋舆为客过前川。

不因同落天涯久，那得岩扉共此缘。

魏了翁

魏了翁　李参政见招游龙鹤山归途有作

乱涧穿云十里閒，好风吹袂出重出。

潺潺流水半归壑，唧唧候虫皆闭关。

兴念岁时惊变态，静观物化识加环。

并溪的皪梅花树，已带明帴′春事还。

魏了翁

魏了翁　李参政生日

已露明年造化机，便将六十四年推。

后天八八无穷数，一声初阳自此基。

魏了翁

魏了翁　李参政生日

文章心印老传家，閒弄湖霜拭剑花。

时事令人添白发，只恁书味养灵芽。

魏了翁

魏了翁　李参政生日

岁月陶鎔鬓毛，坐看时事尔滔滔。

可能只袖区中手，镇在湖亭读楚骚。

魏了翁

魏了翁　李参政生日

天马流行不见痕，黄钟吹签煦乾坤。

坎离互处灵根峙，剥复机中硕果存。

魏了翁

魏了翁　李参政生日

八十蹁跹老阿兄，一窗风雨伴双清。

武昌近日音书少，时听湖边过雁声。

魏了翁

魏了翁　李参政生日

才记官来早去官，行人惊说路艰难。

行藏用舍何关我，时把尼渊出处看。

魏了翁

魏了翁　李参政生日

泻出清明醉眼醒，都人弹指祝前星。

凭谁提起源头话，治国齐家要六经。

魏了翁

魏了翁　李参政生日

历尽玄枵十二辰，饱看三十六宫春。

才喷一霎挂龙雨，又卷云霓还翠昮。

魏了翁

魏了翁　李参政生日

{嫠去女加刀}面花门未果驯，夏人兵马薄熙秦。

谁将鞭策驱时运，十数年间日日新。

魏了翁

魏了翁　李参政生日

梅艳凌霜带雪余，铅华洗尽玉生肤。

东方千骑推人去，聊折春风寄雁湖。

魏了翁

魏了翁　李参政生日

绝嗤梁梦误金瓯，又叹祁征困木牛。

只藉人才作元气，闻公安健百无忧。

魏了翁

魏了翁　李参政生日

分付诸儿自致身，朝阳阁上看长春。

梅边认得真消息，往古来今一屈伸。

魏了翁

魏了翁　李参政生日二首

湖浅霜雁寒，天高老龙蛰。

悠悠瀛海间，时运递消息。

黄钟一龠回，槁瘁亦敷泽。

茹茅趣连征，墐户同一辟。

向来屯阴地，有果终不食。

存之乃天意，斯道古根极。

公论无消磨，物情自喧寂。

喧寂安足计，秋云卷无迹。

请公护景光，春事勤种植。

明朝拨初度，万象好颜色。

魏了翁

魏了翁　李参政生日二首

二年老翁泉，亲酌石林寿。

林翁硬如石，跌宕怀舞手。

酡颜照湖山，丽藻濯花柳。

牛头望蟆颐，隔阔几烟岫。

江梅驿堪寄，湖水觞可侑。

林丘一曲閒，事业千载就。

屡空有真实，万奕无杂揉。

用之还帝师，归则赤松友。

蟠桃堪一尝，世味不同嗅。

得书方醉歌，痴绝记前守。

魏了翁

魏了翁　李参政约客访西郊海棠予以斋禁不与

十日花期九日斋，相园红锦烂成堆，

不将小雨轻阴驻，刚把和风暖日催。

诗笔都随许昌去，春光不待牧之来。

要知荣悴适然耳，明日荼醾开。

魏了翁

魏了翁　李参政约至井监偶得三绝

忽闻车马下天来，拥术阗衢拨不开。

六十七年无此客，灶前老隶亦惊猜。

魏了翁

魏了翁　李参政约至井监偶得三绝

不乘辻辻上公车，轧轧肩舆两仆夫。

世道险夷随所遇，车中只是旧时吾。

魏了翁

魏了翁　李参政约至井监偶得三绝

溪边鹄白芦花瘦，山下鹅黄稻实肥。

更得天公晴十日，今年穑事庶乎几。

魏了翁

魏了翁　李参政折赠黄香梅与八咏俱至用韵以谢

黄云冉冉晓苍苍，閒倚平湖只自香。

较似寒枝虽未至，依然风韵挟冰霜。

魏了翁

魏了翁　李参政折赠黄香梅与八咏俱至用韵以谢

犀镇帘帷风绰开，当庭恰似剪花回。

眉间一点看浑似，笑领江南春信来。

魏了翁

魏了翁　李参政折赠黄香梅与八咏俱至用韵以谢

露拂蔷薇不太深，春风庭院晚阴阴。

来迟未入黄昏句，谁唤钱塘人姓林。

魏了翁

魏了翁　李参政折赠黄香梅与八咏俱至用韵以谢

入眼风光似世情，金裳玉质转分明。

额黄十二谁分似，疑是仙人成智琼。

魏了翁

魏了翁　李参政折赠黄香梅与八咏俱至用韵以谢

冰魂玉骨一枝春，风格南昌旧了真。

谁幻神仙黄白术，时装近日太尖新。

魏了翁

魏了翁　李参政折赠黄香梅与八咏俱至用韵以谢

玄天黄露真颜色，金步摇中颤舞娃。

更倩南窗书妳味，不妨来伴太常斋。

魏了翁

魏了翁　李参政折赠黄香梅与八咏俱至用韵以谢

和羹心事岁寒姿，若弟风标舍更谁。

谩道色轻花更艳，几成涂抹水边枝。

魏了翁

魏了翁　李参政折赠黄香梅与八咏俱至用韵以谢

诗翁曾住玉皇家，刚与梅花定等差。

染上鞠衣宫样浅，练裙缟帨觉无华。

魏了翁

魏了翁　李池州□和韵见寄再赋以答之

晨策随乌瞰屋山，面前咫尺隔同年。

邛人自爱橘中乐，晋客惊逢洞里天。

行傍輶轩心半醉，坐看戟卫眼双穿。

西风一夕惊龙睡，撼取明珠出九渊。

魏了翁

魏了翁　李德迈挽诗

鸣嘤出谷邈难亲，断雁辞行不可群。

论事期期箝在口，逢人頿頿齿穿龈。

乾坤许阔犹有碍，风雨满前如不闻。

肠断天津邵夫子，东篱掩泪立孤云。

魏了翁

魏了翁　李德秀致即席赋五言十韵用韵答之

冬十有二月，杘三日六旬。

高怀局宇宙，良会惜参辰。

乘兴访安道，扣窗呼孔宾。

袭人薰蕙若，夺目烂犀珍。

风景乾吟笔，林花眩醉裵。

溪山逢旧识，水竹乐閒人。

岁签逡巡换，春炜次第新。

抚时嗟易失，涉道渺无因。

循物探天运，冥心观我身。

相期共无斁，不与迹同陈。

魏了翁

魏了翁　李德秀致政以其生日前一日约士友至长庆院访梅花山茶因以为寿

流年苦被雪霜催，以有山中自四时。

寒色憗花妆岁晚，晓阴挟雾放春迟。

似嫌俗客不同调，留与高人共胜期。

但原多书冲佑考，与君长伴岁寒枝。

魏了翁

魏了翁　李怀安挽诗

乡邑赖蓍龟，天胡不憗遗。

与人交乐易，处世事平夷。

甚矣古堂者，伤哉今已而。

抚时怀牧守，忍泪读刘碑。

魏了翁

魏了翁　李季允作吞云楼索诗和总漕韵答之

栅新飞观走狐嗥，楼鹤洲鹦贺此遭。

整暇旌旗登巀页，奔波舟楫笑嗷嘈。

宅中平后规摹拓，烛理明时运量高。

须信是间天地似，词人云梦特秋毫。

魏了翁

魏了翁　李季允作吞云楼索诗和总漕韵答之

举头无语望天高，有许功夫岁月惂。

万灶貔貅仰膏雨，百年事业倚江涛。

云横紫逻忧千绪，露立苍生命一毛。

昨夜西风弦月魄，可能无梦到神皋。

魏了翁

魏了翁　李郎中挽诗二首

太息金泉守，西归空好音。

孳孳求友意，恳恳爱君心。

谋道身多阨，忧时力不任。

怀人今永已，为世一沾襟。

魏了翁

魏了翁　李郎中挽诗二首

解道公行止，江东老父史。

群州垂瘵死，肤使为更生。

民裕身逾瘠，时危命亦轻。

浔阳江上月，犹傍谏书明。

魏了翁

魏了翁　李尚书被召过沪临发之日官吏以行香日分追送不及明日尚书自合江诘

黄鸡喔喔丑前催，拟效张侯夜半来。

残梦方随僧梵去，拿音已听客帆开。

江皋望极空留恨，陛下忧深正急才。

已赋明伦相赠勉，更思桃李及时栽。

魏了翁

魏了翁　李提刑李参政再和招鹤诗再用韵以谢

静看瀺灂几游鳞，争似玄裳缟袂生。

几度有书招不至，应惭侧翅傍他人。

魏了翁

魏了翁　李提刑李参政再和招鹤诗再用韵以谢

锦江相去几何哉，未见窗前落雪皑。

声气同时无间断，有时夜半掠江来。

魏了翁

魏了翁　李提刑李参政再和招鹤诗再用韵以谢

须眉皓白何为者，未出山时举世忙。

若使当时容易致，等閒鶖鹤混鱼梁。

魏了翁

魏了翁　李提刑李参政再和招鹤诗再用韵以谢

弟兄孙子总英明，玉雪成围眩昼晴。

寄语茅山何道士，不须苦共鹤寻盟。

魏了翁

魏了翁　李微之闻其弟贯之西归以诗迓之刘左史和韵属余同赋

室中万象镇宽閒，舒卷风烟入凤山。

俯听候虫坏户去，仰看倦雁绝云还。

魏了翁

魏了翁　李微之闻其弟贯之西归以诗迓之刘左史和韵属余同赋

只期玉女是用谏，肯为金夫不有躬。

想见江南两肤使，天涯憔悴鬓成翁。

魏了翁

魏了翁　李微之闻其弟贯之西归以诗迓之刘左史和韵属余同赋

行李营营遍八荒，曲车炙骑趁春忙。

莞然独笑无人管，寒蕙墙东蜀海棠。

魏了翁

魏了翁　李微之闻其弟贯之西归以诗迓之刘左史和韵属余同赋

公卿奏疏谩琅琅，谁刃楼兰槛鬼章。

巢燕豫忧江上北，幕乌未到岗之阳。

魏了翁

魏了翁　李微之闻其弟贯之西归以诗迓之刘左史和韵属余同赋

滔滔斯世我谁归，置散投閒分亦宜。

乾鹊颇惊仁鸟害，坚冰已向履霜知。

魏了翁

魏了翁　李微之闻其弟贯之西归以诗迓之刘左史和韵属余同赋

曩与刘公同一邦，如今背我去堂堂。

京师尊贵在朝者，为问谁能逾阿章。

魏了翁

魏了翁　李须庆挽诗

蜜绍方闻学，亲承太史传。

才资元近厚，辈行最推贤。

七任二千石，分符三十年。

天廷无一迹，归伴壑龙眠。

魏了翁

魏了翁　李制置生日

玉堂人住玉堂山，公论推排授将坛。

朔垒令严精采异，甘泉烽息雇忧宽。

北边旧叹无颇牧，西贼今闻有范韩。

夏屋不知几崇广，唤回春燕下林端。

魏了翁

魏了翁　李制置生日

披荆重立小朝廷，风递南薰入扇巾。

大势已冯天祚宋，中兴更赖岳生申。

扶持命脉还吾蜀，消息精神运此身。

人原武功归入相，我祈河内且留恂。

魏了翁

魏了翁　梁运判生日

有歌不必歌吴趋，有舞不用陈巴渝。

试听天下紫云曲，着意自与人间殊。

益州刺史梁大夫，高冠长佩鸣清都。

秋原方集迎车雉，春风欲送升平乌。

却思忠南海棠处，少日曾此扶亲舆。

问天乞英荡，叶气为先驱。

有酒皆郎清，有书皆父腴。

人逢善旦称吉祝，六引三调何虚邪。

勿言商声苦太劲，为国纲纪正要渠。

厥今事势将何如，邻家盗起翁无襦。

乘风纵缭未渠已，我薪未徙屋未涂。

天之生贤端有意，平治况是公规摹。

尽将吉德为寿本，扶桑自昔无荣枯。

魏了翁

魏了翁　廖巴州挽诗

区区白屋一生酸，落落朱辬两鬓班，

篆水秋成苍氏富，字江春暖玉人閒。

二千石禄人常有，九秩年华天所悭。

手种芝兰香满室，堂堂归去住青山。

魏了翁

魏了翁　临川过永叔植慈竹义木於庭乃榜其堂曰慈义索余诗

冬笋与霜堇，孝可使之生。

老槐与枯荆，义可使之荣。

芸芸天壤閒，何物非吾诚。

根心贯芽卉，影响於形声。

过君资孝友，早识真重轻。

一时东南彦，意气何相倾。

虚几隐天籁，深居观物情。

慈竹吾父子，义木吾弟兄。

夜檐月送影，昼户烟输晴。

与我一般意，乃和堂堂名。

竹根头{左角右戢}{左角右戢}，下覆复上承。

木以同本故，叶叶皆相亲。

承覆匪强合，相亲谁使令。

兹有靡不有，斧斤日丁丁。

原言厚封植，岁晚长青青。

魏了翁

魏了翁　临发潼上许侍郎提刑□饯于东山赋诗留别

人生出处亦何常，又到涪江江上乡。

山色如逢故人语，松声仍作去年香。

红裳大舶满清镜，翠潋白沙明夕阳。

未省此懽何日更，拟邀明照昏黄。

魏了翁

魏了翁　临邛张夫人之葬某既先事为之识竪今日月有时而某俨在衰絰义不获往

殗叶重葩两大门，只凭道义世昏姻。

养成气质槐为芷，发见仪容竹有筠。

自是子能为国士，何须女必嫁官人。

世衰俗薄昏成市，三复碑铭愤满巾。

魏了翁

魏了翁　领客泛西湖客赋诗次韵

鸣鞘踏月大堤长，鼓枻穿云落日黄。

十里青漪菱草荡，四山红雨杏花冈。

客从民气觇春事，人在枝头看艳阳。

长使舟平风色好，世间何世有羊肠。

魏了翁

魏了翁　领客君子轩木芙蓉盛开分韵得红字

天公富万有，盈宇何充充。

秋风一摇落，所得缘手空。

忽於舑悴中，睹此寒露丛。

天然真富贵，送尽人间穷。

雅传与骚经，凡卉亦见容。

胡为抱昭质，一盼独未蒙。

或讶木末褰，或比水间红。

至近前上处，至明日方中。

硕人亦俣俣，於此犹不逢。

莫我知矣夫，伫立看秋风。

魏了翁

魏了翁　刘少监挽诗

端重嗤浮俗，深沈烛事几。

上天陪将相，宥地赞枢机。

辰告言犹在，朝回事已非。

空贻郎罢叹，不见子行归。

魏了翁

魏了翁　刘少监挽诗

天子龙飞日，东征与子同。

俄将满舡月，换却打头风。

志尚观其始，规模识所终。

人才眇然甚，胡不憗遗公。

魏了翁

魏了翁　六月十四次韵樊武仲喜雨

谁信夔夔解感神，嘤嘤赤子母心熏。

为将一滴翻瓢水，散作千家举臿云。

大化无端长寂寂，众形有欲自芸芸。

更须尽挽天河水，亟与三边洗恶氛。

魏了翁

魏了翁　六月十四日后殿侍立新永康太守成嘉甫朝辞奏事词气恳恻上为嘉纳尝

严精伐鼓趋晨鸡，龙媒戒仗喑无嘶。

宰臣奏事左墄降，史臣曳履东阶跻。

永康太守臣申之，上殿音吐干虹蝩。

曰臣前领大农簿，试郡得请今当西。

鞑人求通反其使，金人匿壮招叶携。

勿言残金继前好，将贰鞑靼摇青齐。

时将有反事有间，玩岁愒日忧噬脐。

皇帝瞿然日是是，伸颐颔首天听低。

贴黄更请磔叛将，褒恤死事不可稽。

散关皂郊已平地，白环黄牛犹溃堤。

分台列阃越秦视，体统涣散人情睽。

上云私意误大事，谆谆切切重提撕。

申之又言故臣丙，昔尝有德于坤倪。

上雇指臣曰安丙，申之顿首如含凄。

纷纷交情异生死，独此推本祛群迷。

臣时张拱立帝傍，螭头恨无千赫蹏。

为王留行力不足，戴目处此羞梁鹈。

宫无小大莫非事，勇为天子绥群黎。

天如有意听臣归，问天重乞青玻瓈。

魏了翁

魏了翁　鲁提干以诗惠分茶碗用韵为谢

秃尽春窗千兔毫，形容不尽意陶陶。

可人两碗春风焙，涤我三升玉色醪。

铜叶分花春意闹，银瓶发乳雨声高。

试呼陶妓平章看，正恐红绡未足褒。

魏了翁

魏了翁　罗承事挽诗

人为浮名若挂钩，夫君知命独休休。

寒乌落日风林晚，老雁长云夜壑秋。

宝剑装留松影里，黄金籯在架签头。

便随丹旐堂堂去，宰木号寒起伏牛。

魏了翁

魏了翁　罗监庙挽诗

春风擢擢秀阶庭，岁晚悠然物外身。

不把簪缨伤野趣，肯迂剑骑拂天真。

种成坟上一枝桂，空老堂前百岁椿。

乡里善人今已矣，龙门送客一酸辛。

魏了翁

魏了翁　罗五星善奕棋干诗

少年不识棋，但见剥剥琢琢更相围。

有人指授予，冲关夺角劫复持。

少年不识星，但见腷腷膊膊还如棋。

亦有告予者，缩赢伏见元有期。

七年五溪读书暇，时把二事相悦怡。

久之剨然悟，是閒有数人不知。

三百六十一棋子，此是乾策藏其奇。

万有一千五百二十星，若以三十六乘之。

乘之既尽除坤策，恰与棋数无参差。

此理极精密，归后不复思。

罗生挟二长，过我沪之湄。

恍如著我五溪上，欲与之语无閒时。

此须静观乃有得，而我家住西山西。

生揣我，何时归。

魏了翁

魏了翁　马少卿挽诗

重葩殗叶露华浓，不忝家声得似公。

言行端和今世楷，貌心醇质古人风。

直将趋走二三节，换取宽閒五百弓。

如此名卿缘手尽，同时更送竹溪翁。

魏了翁

魏了翁　茂叔兄还乡北郊酌别

动是三年别，才堪十日留。

苍头相与并，软语未能休。

只搅赵遥梦，真成浪泊游。

相期各努力，岁月鬓边遒。

魏了翁

魏了翁　墨梅

素王本自离缁涅，墨者胡为乱等差。

玄里只知杨子白，皜中谩见圣人污。

分付商岩谱此花。

魏了翁

魏了翁　某曩在遂宁尝赋木犀云茂树幽花兀老苍不随众卉入词场虎头点点开金

洞烟溪月楚山苍，万木辞林稼涤场。

老桂挟秋清入骨，明河倚树烂成章。

城隅静女閒逾美，泽畔累臣晚更香。

若数秋花饶此品，未容陶菊逞孤芳。

魏了翁

魏了翁　某偶为木犀有赋遂别驾诸丈光和盈轴因惟晋以后名科第曰折桂两无相

澹云明露立苍苍，不识从来声利场。

晋士羽浮轻兴喻，唐人承误转周章。

高谈天上兔蟾影，卑拟人閒龙麝香。

犀桂自殊苦相累，都将荣进溷真芳。

魏了翁

魏了翁　南阁行

北城之阳有南阁，李家石林丈人作。

上有储皇资善颜，下有先世淳熙脚。

前瞻平远后闉阇，左揖蝏颐右龙鹤。

丙丁架上书衡从，甲乙槛前石参错。

有时晨策披氤氲，九万帝青闯帘幕。

有时夜九凭泬寥，海牛挂空月为箔。

啾嘈市声不我即，淡沱春风无处着。

斯干秩秩兄弟好，伐木丁丁友朋乐。

我亦时为末至宾，尊前往往追酬酢。

主人挽我观南山，南山分明在天角。

岂不陪朝難，浮云翳林薄。

浮云白衣苍狗耳耳，须臾变态山自若。

置之姑勿道，原言细商略。

试观天地之最中，坎北离南北俨成列。

人以一心位两间，取角为离岂徒设。

譬如南物皆相见，又如日中纤微靡不炤，

亭亭当当亦绰绰。远看鸢鱼近夫妇，

仰观宇宙俯今昨。随事炯然存，

旦昼敢金铄。金人闻此笑而兴，

谓我此言亦观噱。次成古歌行，

聊当南阁说。

魏了翁

魏了翁　南郊祖帐赋五十六言呈刘左史

绿水青畦泼眼明，红英翠柏伴将迎。

春怀拍拍浑无极，王事匆匆苦有程。

迅驿星驰惊客梦，白袍鹄立唤人行。

所嗟文物寥寥甚，况忍同时别两卿。

魏了翁

魏了翁　偶成

有口即饮酒，有眼只看书。

看书知古今，治乱能愁予。

不如一味饮，醉眼昏蘧蘧。

魏了翁

魏了翁　偶成

沂水春风弄夕晖，舞雩意得咏而归。

为何与点狂曾晢，个里须参最上机。

魏了翁

魏了翁　蟠鳌孙通直挽诗

趋义古君子，辞荣真丈夫。

泽车款段马，古锦小奚奴。

老树檠苍干，修庭拥碧梧。

发潜无巨笔，斜月照龟趺。

魏了翁

魏了翁　七夕南定楼饮同官

谁将明星贴天定，州国宫垣象官府。

更将四七随天旋，常以昏中殷四序。

迢迢河汉冲秋昮，前有苍龙履玄武。

牵牛正向西南来，左右两旗北河鼓。

鼓星之侧为天桴，鼓上三得为织女。

何年人号天女孙，使把牛郎拟夫妇。

不知此是天关梁，河汉之津有常度。

晦明伏见莫非教，肯为文人给嘲侮。

班曹庾谢犹{上卫下言}言，世上儿曹更堪数。

临风一诵大东诗，须信词章有今古。

魏了翁

魏了翁　七夕有赋

经星不动随天旋，枉被嘲谑千余年。

无情文象岂此较，独嗟陋羽轻相沿。

我尝作诗觗排之，尚有遗恨污陈编。

人於万物为至灵，聪明照彻天地先。

其如形气之所囿，则以学问开蒙颛。

不知谁为乞巧者，乃谓天孙执其权。

天孙能襄不能报，世閒之拙无加焉。

痴儿騣女竞针缕，高楼大第迷管弦。

汉魏以来用一律，无人出语扶其颠。

其间假拙济巧者，又欲托此文奸言。

敢因良会追往事，更发此义声余冤。

魏了翁

魏了翁　齐安郡向夫人挽诗

祥符名相裔，元佑宰臣孙。

展也晋秦匹，烂其韩姞门。

世纷冰似冷，壶范玉如温。

千古峨眉月，争辉北客魂。

魏了翁

魏了翁　前利路运判冲佑李君挽诗二首

笃谨宁违俗，清淳不近名。

几多岐上泣，独自吉中行。

岁晚露沾草，山空霜满荆。

南溪后月夜，的的为谁明。

魏了翁

魏了翁　前利路运判冲佑李君挽诗二首

从橐心知旧，枢庭肺腑亲。

不从呼尔食，宁独曳其轮。

吴子杰魁士，黄公忠荩臣。

所知非所厚，亦足验为人。

魏了翁

魏了翁　谯申甫惠诗有随缘婚嫁之语因次韵赞之

几见三星挂屋荣，人生难得是青春。

已惊梅实盈筐筥，方待河鲂下钓纶。

乃事未能超俗见，感时宁不念天伦。

随缘婚嫁君言是，且把乖逢付大钧。

魏了翁

魏了翁　谯修职挽诗

风高鸿影只，秋迥鹗飞双。

桐帽人耆聈，纶封泽骏宠。

欧书曾肆力，古调罕同腔。

且幸碑铭识，无从亲扣撞。

魏了翁

魏了翁　青玉峡

一派泉声万古悬，观澜叹逝意悠然。

须知大化无穷已，莫赋银河落九天。

魏了翁

魏了翁　人日南山寺约汪宪

天开三十六宫春，又见阶蓂七叶新。

雨足翦来齐麦垅，时和看不断游轮。

记曾英荡为使客，却拥朱辬作主人。

客主何常均寄耳，系边认取本来身。

魏了翁

魏了翁　人日约李提刑李参政登蟆颐马上醉书

只从元日到人日，便觉新年胜故年。

买酒买符酬旧社，宜蚕宜麦祝新田。

般添和气开花柳，嗺送韶华入管弦。

我本田间饭牛者，偶来解后亦犁然。

魏了翁

魏了翁　任宜人挽诗

家声门九戟，庭秀树三株。

阃范闲金燧，林负莹玉壶。

未经亲绛幔，何遽作黄垆。

凝睇两竿竹，醇情一束刍。

魏了翁

魏了翁　任重庆挽诗

诸任方衮衮，惜也大任君。

曲突人谁信，扣阍天不闻。

胆随豪满干，齿为愤穿龈。

莫挽泉台恨，周箫咽涧云。

魏了翁

魏了翁　孺人谯氏挽诗

门闾冰似清，谯女复苏甥。

幸有室家乐，宁无兄弟情。

灭鄫虽未忍，归卫不容行。

独殿诸昆后，鸾封贲九京。

魏了翁

魏了翁　三峡桥

英云皓雨泻明蠲，题和人间第六泉。

似把谷帘从黜降，却将此水为超迁。

魏了翁

魏了翁　山河叹送刘左史归简州

山河两戒南北分，天地一气华戎钧。

譬诸指搐非害事，往往西体为不信。

惟今愧虏相噬吞，人言雪耻兹其辰。

盍驱卞庄刺刺虎，又嗾庐{捉去扌加犭}擒狡{皴去皮加兔}。

天王仁爱兼南北，犹遣升勺苏穷鳞。

诸公亦复创前误，闭户不肯雇斗邻。

流移降附莫皇恤，斩艾驱迫如穷麇。

谁知炎炎将及我，事体不与开禧伦。

竟因示弱启狄侮，羽书赤白惊严宸。

天王坐朝色不怡，我非尔畏民吾民。

急从雨中彻桑土，更向火后移突薪。

大官亦复变前说，群而和者非一人。

制书丁宁示招纳，符檄旁午申拊循。

臣某奉诏移江介，臣某董师留汉滨。

西南忧雇谁其宽，即授世某留川秦。

夫何廷论忽中变，复议保境思和亲。

迅雷烈风仅翻覆，明虹霁日俄逡巡。

敌人揶揄胆满干，志士愤郁齿穿龈。

东由海泗尽襄汉，西起梁沔连房均。

暴骸蹀血蔽原谷，夺险因粮空窖囷。

将军忧恚或自毙，列校偃蹇不可驯。

县徵更赋不遗算，郡空少府无余缗。

边头被兵甫属耳，公私已屈忧方新。

静惟人事百罔一，恃以亡恐惟苍昮。

苍昮茫茫君为度，但见咎异来相因。

连年夏旱天无云，江淮湖浙田生尘。

飞蝗排空如羽阵，噍类猬众何诜诜。

僰南山萃陵谷异，后土砵砵如转轮。

春秋二百四十载，地震才五兹何频。

去年东南复告旱，遍以牺币走百神。

太阳朔蚀忽无光，金星昼见亦累旬。

汉沔沸腾地移轴，涪潼湓溢涛翻银。

星文屡变台符坼，阴象较著阳德屯。

外为兵戈为裔夷，内为宫壶为群臣。

天心渝怒有如此，犹以谴告施其仁。

惧而修政庶可弭，恬不知警将仍臻。

且如前年旱蝗日，开道求谏颁明纶。

庭中不鸣自如故，犹有下次位人姓陈。

内言椒房之舛令，外及丞相之狎宾。

能如章向触权忌，不效钦永攻上身。

同时六馆之髦彦，陈义固争尤肫肫。

藐如无闻亦异已，宰士忿疾丞相嗔。

彼唐畋铎何物耳，词鄙意佞如吠狺。

外省胡独行其言，公然贱玉而贵瑉。

自时厥后益征创，遏绝言路忘谘询。

直臣久矣甚弃梗，公道不见面礼随荒榛。

尝居丞疑转猜忌，稍负望实尤沈沦。

人心所同即天意，四方蹙蹙天亦颦。

公今掉头不肯住，携家归踏西园春。

大贤与国同休戚，宁忍赤子方嚬呻。

我非荷蒉不知磬，拟效执舆来问津。

请赋白驹之孕章，原公饮酒车无巾。

魏了翁

魏了翁　上已领客

流觞元已奚所因，更指三日为良辰。

山阴坐上皆豪逸，长安水边多丽人。

临流有许豪与丽，元无一个能知津。

韩婴何凭指溱洧，束晳胡据诬周秦。

千年混混同一波，竞言此日天气新。

其间号曰该洽者，或言鴆降祠高辛。

春分以后弗无子，往往援引诗生民。

说虽有稽义犹凿，况复除日经无文。

予尝妄意已为火，季春火见疑乘寅。

寅居汉津火所畏，故以元已祓水滨。

一年奇月必用重，三三欲解阳德屯。

较之前说已云近，终愧俚俗疵吾醇。

要须挈我沂泗上，回瓢点瑟看长春。

魏了翁

魏了翁　上已日约同僚过蟆颐晚视新开横江堰

杅魄双交气候新，古今为乐属兹辰。

兰堂坐上皆豪逸，韦曲水边多丽人。

雇我未能真免俗，邀宾聊复共行春。

却因游豫思民事，检校城东白虎津。

魏了翁

魏了翁　射殿引诸班出官人拽垛子二首

画帘黄幄幕前扉，侠陛浑如后殿仪。

只自起居更履后，却陪二府立多时。

魏了翁

魏了翁　射殿引诸班出官人拽垛子二首

控矢张弓十作朋，射余回首列前荣。

须臾当殿听宣授，首下尻高万岁声。

魏了翁

魏了翁　生朝李肩吾贻诗次韵为谢

肩吾作诗庆五十，矜我颠跻授之挚。

因思五十义最精，造化机缄斯出入。

君看五位相生成，前荡后摩如授揖。

至於五衍宜有穷，泽火趋新承井汲。

作圣工夫方自兹，为人生活知非急。

革人於此叹始衰，血气虽衰义逾集。

蹇余不学晚知非，方把斯心验存蛰。

独嗟道远莫致之，原与始终谋不及。

魏了翁

魏了翁　生日和辛江陵即席韵

有生同得本来公，凛凛渊冰保降衷。

多愧行年称有子，长怀当日谢无功。

羁踪不称歌三拜，浅量难堪酒一中。

饮尽玉瓶天地阔，不各身客楚台风。

魏了翁

魏了翁　生日和辛江陵即席韵

笑语声中别有天，巫云楚岫玉明舡。

冷风入坐酒无力，斜日媚空花欲然。

猎猎旗风犹夏五，摇摇帆影立秋千。

他时辇路追今梦，傥许陪公发未宣。

魏了翁

魏了翁　十八日上寿退赐坐十九日贡院锡宴二十一日紫宸殿御筵即事七首

珂繖摇心梦不成，忽听吏皂放衙声。

吹灯拨火拱晨粥，趁到皇城恰六更。

魏了翁

魏了翁　十八日上寿退赐坐十九日贡院锡宴二十一日紫宸殿御筵即事七首

严妆列卫启宸居，百辟滔滔若贯鱼。

后幄宰臣先奏事，犹随郎从立前除。

魏了翁

魏了翁　十八日上寿退赐坐十九日贡院锡宴二十一日紫宸殿御筵即事七首

有次鞭鞘陆续鸣，赭袍当殿万簪缨。

群臣拜舞分行坐，十味肴羞酒五行。

魏了翁

魏了翁　十八日上寿退赐坐十九日贡院锡宴二十一日紫宸殿御筵即事七首

蹴鞠寻潼列广庭，吹丝按竹布前荣。

卿郎杂殿常无见，只听时时万岁声。

魏了翁

魏了翁　十八日上寿退赐坐十九日贡院锡宴二十一日紫宸殿御筵即事七首

再坐犹余四屈卮，筋驽肉痹股生胝。

侍臣醉饱皇欢治，更看终场角牴嬉。

魏了翁

魏了翁　十八日上寿退赐坐十九日贡院锡宴二十一日紫宸殿御筵即事七首

蛾眉班卷戴花回，遥望君王玉色开。

画榡诸班谢茶酒，尻高首下一声雷。

魏了翁

魏了翁　十八日上寿退赐坐十九日贡院锡宴二十一日紫宸殿御筵即事七首

十七年间作外臣，重来三日齿嘉宾。

天颜不减当年泽，点检同朝共五人。

魏了翁

魏了翁　十二月二十日领客登介亭分韵得梅字

晨镳载宾从，披雾陟崔嵬。

宇宙斂盈握，江湖大容杯。

孱颜石丈人，玉立山之隈。

山前大第宅，马头涨黄埃。

独此抱昭质，萧然侣寒梅。

有客以问余，豫为地为雷。

雷出地为奋，何取於石哉。

人以动为境，泇泇不知回。

而能介然存，神气斯有开。

相对得深省，欲归重徘徊。

魏了翁

魏了翁　十二月九日雪融夜起达旦

远钟入枕雪初晴，衾铁棱棱梦不成。

起傍梅花读周易，一窗明月四檐声。

魏了翁

魏了翁　十二月十七日宰执率百官请大行皇帝谥于南郊曰宁宗纪事四首

骑至南郊晓色苍，须臾陪拜俨成行。

两班吉带罗朱紫，惟有斋官服冕裳。

魏了翁

魏了翁　十二月十七日宰执率百官请大行皇帝谥于南郊曰宁宗纪事四首

礼属群趋上宰前，两郎奉册侍臣宣。

坛前拜跪升烟罢，随处群工署奏篇。

魏了翁

魏了翁　十二月十七日宰执率百官请大行皇帝谥于南郊曰宁宗纪事四首

遇雨权将屋作坛，昊天神主位中閒。

吉凶异制今参用，今古殊宜亦并班。

魏了翁

魏了翁　十二月十七日宰执率百官请大行皇帝谥于南郊曰宁宗纪事四首

却向慈云岭上还，梅花合道日笼山。

马蹄十里摇归梦，疑在小园松竹间。

魏了翁

魏了翁　十日夜闻风声

雪尽冰澌涕亦晴，布衾纸帐复求成。

卷书拟续前宵梦，一夜狂风撼户声。

魏了翁

魏了翁　十一月九日新滩李□示余开禧三年四月九日所跋外舅杨宪使滩字韵诗

忆从筮仕岁涒滩，三十余年阅暑寒。

抚事无成人潦倒，怀人有梦涕汍澜。

家山扰扰胶胶里，庙社禧禧出出间。

欲上青天愁险绝，谁能为我斩楼兰。

魏了翁

魏了翁　史仓使约登齐山自弄水亭过清溪桥至壶天洞洞乃史新作或曰此即左史

自分宇宙有江山，独觉新年胜故年。

水拍大堤人身地，路盘绝巑马行天。

松萝苒苒开还密，洞谷人豦豦断复穿。

理道元来无隐尔，人从纸上看天渊。

魏了翁

魏了翁　史合州挽诗

昔忝东川使，知公才諝长。

莫邪宁是利，薤本未为强。

横槊悲秋塞，凝香送夕阳。

边关正多事，感慨卧龙冈。

魏了翁

魏了翁　史宜人挽诗

勉夫惟有义，为舅可无生。

不是多闻识，那知真重轻。

子从观处化，身在吉中行。

况复无余憾，堂封勒蔡铭。

魏了翁

魏了翁　史制干晦甫挽诗

菑川元自属公孙，竟策词场第一勋。

理有是非宁挠夺，官无大小只忧勤。

纷纷白地皆滩濑，豁豁青天亡片云。

满腹诗书竟何用，泉台暧暧日西曛。

魏了翁

魏了翁　史致政挽诗

口道先生易，躬行君子难。

浮荣残梦觉，活计一般酸。

日晚乌声急，风高雁影寒。

行藏付千载，反覆要人看。

魏了翁

魏了翁　寿四川制置李侍郎

崧高二王德，丰水数世仁。

一心千古脉，一气三才根。

人言通德门，封培知几春。

陵州不尽用，雝国非全神。

厥美钟在季。鲁殿岿然存。

谁知中兴主，流泽被子孙。

是用遗一老，为社稷万人。

三朝典刑旧，四海观听新。

自公镇西南，威声憺胡虏。

弃地遄归疆，余民亦安土。

便当度双剑，建大将旗鼓。

进贤黜不衷，讨贰诛失伍。

增屯御骄卒，募耕实边圄。

堂堂当道卧，一勇销百侮。

原公排群议，释我分外虑。

上流屹长城，却归辅明主。

魏了翁

魏了翁　书遂宁何氏稳兴斋

巫峡孤舟嫌太重，山阳小艇又偏轻。

直须装载停匀着，更要其间御者平。

魏了翁

魏了翁　书所见闻示诸友

行到青天最上头，蜀人争盾锦衣游。

谁知一夜北风恶，吹起家山万斛愁。

魏了翁

魏了翁　书所见闻示诸友

闻说奔军闯阆州，余州民溃去如流。

亲曾见虎诚堪怖，只为狐惊亦可羞。

魏了翁

魏了翁　书所见闻示诸友

一从轻弃五边州，所恃藩篱仅武休。

又谓武休无足恃，并捐洋汉守金牛。

魏了翁

魏了翁　书所见闻示诸友

金缯啗虏已无谋，况恃空言废内修。

师卦在中惟九二，曾闻帷幄授成筹。

魏了翁

魏了翁　书所见闻示诸友

死城陷阵已长休，捍虏鸠民亦漫忧。

局外閒人倚江立，全躯保室信良谋。

魏了翁

魏了翁　四川茶马牛宝章修扬子墨池以书索题咏

子云一去千余载，惟有成都墨池在，

草玄此地是邪非，玄文今在人谁知。

虽逃刘歆酱瓿阸，鼠壤蛛窠蠹鱼宅。

岂无学者工探求，不讥僭圣几残余赘胾。

自从马邵造玄域，晁氏谱之张氏翼。

亦云察矣人犹疑，试为诸老申其辞。

易书广大包天地，辞变象占都一致。

世儒造入各不同，有一于此均为功。

况於易玄互相发，不同之同真善学。

历家中首先黄钟，虽以坤复为初终。

纪日天正始牛宿，又以日星分左右。

起从冬至易玄均，玄意欲取臣承君。

易书八八而用七，玄文九九而存一。

易分六位中二五，臣志上通君下取。

玄以一五而为中，君道君尊臣代终。

玄文王日易主岁，易书为经玄为纬。

谓玄於易地承天，就中邵子尤知玄。

或云玄准卦气图，是图疑亦非圣书。

岂知中复与咸遇，乃是阴阳自然数。

或云玄倣太初历，黄钟之分八十一。

岂知虚三与虚九，其数虽同其法否。

或云玄象宗浑天，浑天方象包於圆。

岂知兼用盖天说，盖以舆地承纯乾。

后来支榦及声律，运气参同至太一。

与易并行人不讥，千岐万辙同一归。

况玄於易同而异，何独於玄苦讥议。

子云之师曰林闾，鹤山之下谁其徒。

自翻机杼作生活，律历图书无不合。

若非马邵晁张伦，后世几无扬子云。

后世子云今继作，而此玄文终寂寞。

空余绘象与棠阴，聊与文士供嘲吟。

魏了翁

魏了翁　四月二十日领客寻龙井前盟以雨阴晴未定不果往买舟下西湖步至玉泉

前期戒宾人，再候苏长公。

晨炊马亦秣，宿载车既董。

飞廉何方来，横出云半空。

便将龙井泉，换却西湖风。

公非閟清境，乃似开其逢。

烟柳夹大堤，豢荷点清穹。

水涵乱云白，露湿钱照红。

不是我辈人，此味谁与同。

神閒等喧寂，意适无西东。

观鱼滋有发，归骑春风中。

魏了翁

魏了翁　四月癸已发浔阳馆过濂溪饭于杏溪愒清虚庵宿太平宫

旌旗阴里盛传呼，春梦才醒一事无。

草草山肴话朋友，依然白鹤故时吾。

魏了翁

魏了翁　四月癸已发浔阳馆过濂溪饭于杏溪愒清虚庵宿太平宫

多少濂溪生并时，两程夫子咏而归。

须知宇宙何曾隐，鱼自川游鸟自飞。

魏了翁

魏了翁　四月癸已发浔阳馆过濂溪饭于杏溪愒清虚庵宿太平宫

欲识真人千古心，疗饥独有杏成林。

岂无世上閒桃李，要使人从实行寻。

魏了翁

魏了翁　四月癸已发浔阳馆过濂溪饭于杏溪愒清虚庵宿太平宫

步自清虚过上宫，千言万论总谈空。

拟将一语随人后，尝与心谋不肯同。

魏了翁

魏了翁　四月癸已发浔阳馆过濂溪饭于杏溪愒清虚庵宿太平宫

又过前溪访梵宫，人言此与老庄同。

是同是异谁知得，拟问山前无极翁。

魏了翁

魏了翁　送安同知赴阙五首

忧民白发三千丈，报国丹心十二时。

独倚长空望红日，满帘风雨燕喃呢。

魏了翁

魏了翁　送安同知赴阙五首

京邑殿留司留相，东山无以我公归。

德人用舍关天运，世上巫感妄见机。

魏了翁

魏了翁　送安同知赴阙五首

当年匣剑授彬时，都在将军颐指麾。

谁者纷纷容易取，高皇约束变更为。

魏了翁

魏了翁　送安同知赴阙五首

未须多买酂侯田，且可同乘曲逆舡。

昨夜皛山云作雨，东流一水径通天。

魏了翁

魏了翁　送安同知赴阙五首

闭门睡息正齤齤，野卉蓬蓬烂不收。

只忧一夜西风急，恼乱东邻卒未休。

魏了翁

魏了翁　送陈大著知蕲州分韵得辉字

陈侯海内秀，满腹贮明玑。

十岁能属文，提笔登王畿。

上嘉鲁论对，亟授九品衣。

二十難膴仕，昱昱五采翚。

一十搴殊科，寻闯师氏闱。

四十复见徵，云步何峨巍。

蓬莱三千丈，径上陵紫微。

雇怀蕲春胜，骢马黄金韟。

我来今二年，几度与客违。

於君再为寮，临分重依依。

风节耐岁晚，富贵特晨晞。

前后继二吕，迄今借光辉。

相期久远看，努力追前徽。

魏了翁

魏了翁　送程叔运高不妄西归

平生为人谋，必以下学进。

必以直道行，闻者或相靳。

子以正教我，而子坐排摈。

跕鸢伴羁酸，再见渠阳闰。

吾心固晓然，其柰无以训。

绍定二年夏，临轩策群俊。

似闻甲乙选，参错吐忠荩。

其间亲与友，斯得及叔运。

俱负康时略，耻为谐俗韵。

后先来过我，双璧堕清峻。

从容扣所言，何心承大问。

听之不尽篇，胠口复缩颈。

予方以是黜，子乃以是奋。

靳者姑勿道，而予益自信。

人能位天地，人可为尧舜。

气合如涂涂，道同如印印。

勿忧人不知，长恐己难尽。

春情撩客梦，归思不可忍。

各趋青油幕，新发苍梧轫。

正学予所知，申言以为赆。

魏了翁

魏了翁　送程左史以右撰知夔州分韵得重字

烟草暝江湖，霜风缬郊垄。

黎明北门道，杂遝冠盖拥。

程侯倦左墄，引去何太勇。

沪江春信回，书殿星极捧。

帝念夔子国，侧耕地荒茸。

吏饕赋政烦，室罄小人恐。

申命亟极麾，遫驱毋上冢。

彤幨下霄汉，环佩锵璧珙。

山川洗凄戚，草木企孤耸。

斧斤刈伐余，急与护把拱。

古人为己学，非以博华宠。

事业贯千载，富贵不旋踵。

原言树风声，永作蜀山重。

魏了翁

魏了翁　送从子令宪西归

弟兄亲友剑南州，别思如山浩不收。

家问稀疏人迹绝，眼明从子慰羁愁。

魏了翁

魏了翁　送从子令宪西归

茆檐竹几对床头，晨暮参商未渠休。

宁用停云乙亲友，是身安健复何忧。

魏了翁

魏了翁　送从子令宪西归

古来明戒有弦钩，伯父胡为苦好修。

累尔南行数千里，我之自怪尔何尤。

魏了翁

魏了翁　送从子令宪西归

自尔南来岁再周，新功培养气扬休。

且留数月须多益，归妹愆期母所忧。

魏了翁

魏了翁　送从子令宪西归

古人为学戒悠悠，说命惟从务敏求。

识此味时那可已，更从来处验吾修。

魏了翁

魏了翁　送从子令宪西归

弘毅规摹本末周，既难分付又难酬。

须知陋巷忧中乐，又识耕莘乐处忧。

魏了翁

魏了翁　送杜兵侍以华文待制知遂宁府

敝貂冲寒马声湿，余杭门外送归客。

去年曾送六朱幡，今年又送四千石。

更有三令相后先，采不盈筐去如织。

蒙蒙风雪人气薄，漠漠烟尘剑花蚀。

独立长空倚天壁，几度乞归归未得。

贰卿荦荦天与姿，不肯随俗相脂韦。

声名早落虞舜聪，霞裾云佩明春晖。

虞舜已死不复返，云埋苍梧天地悲。

万物兴歇各有期，人生出处宁无时。

揽裾结佩下霄汉，苟得吾志官无卑。

史臣昨侍玉皇案，爱民一语何孜孜。

原公领此深长思，民力竭矣谁其知。

更须同志共此事，则公且去吾亦归。

魏了翁

魏了翁　送二史三兄赴廷对

吾家令兄弟，异氏而同气。

雅知义利分，不作温饱计。

天子龙飞春，了翁对轩陛。

柄臣方擅朝，党论如鼎沸。

轧轧不能休，一挥三千字。

植治贵和平，用人戒偏陂。

天子擢第一，期以风有位。

寻寘之古代，仍诏恩礼视。

后此者三年，东瞻复联第。

天子方谅暗，有言不得试。

岁行在协洽，文翁陈谠议。

惟知守家学，宁雇触时忌。

虽不第甲乙，自谓傥无愧。

古人为己学，何有於富贵。

穷则独善身，仁将以行义。

两兄西南彦，九牧将倒指。

平生刚直胸，毋以科举累。

矧逢主听宽，宁复怀顾畏。

厥今果何事，请略陈一二。

内无王文正，谁与理家事。

外无韩忠献，谁与饬戎备。

荧惑守羽林，震雷诧冬瑞。

天象已云然，人事犹尔耳。

劈析为上言，卓哉朝阳喙。

却携令名归，为亲一启齿。

魏了翁

魏了翁　送范吏部知崇庆分韵得兮字

阳明迪性分，阴浊生尘泥。

蛟龙薄九空，高逝缥缥兮。

使可絷而豢，何异犬与鸡。

长安有狭邪，曲曲复低低。

主人笑延客，云栈登作梯。

客辞以未能，所忧困多蹊。

乞麾下霄汉，万里骑青霓。

去留本常事，渠不丧所齱。

秋风锵佩环，家在天之西。

归来拜三祖，归路幸不迷。

魏了翁

魏了翁　送高才卿出守嘉定

十年谁遣不宁侯，麇奔鸟散十七州。

余州蹙蹙能几许，史君今作载酒游。

诸公饮儁已濡首，眼前百事不挂口。

震风凌雨揭却屋，左蟹右杯犹在手。

史君千骑行清秋，岂为杯酒馋涎流。

绸缪牖户既云晚，梦魂不到花绕楼。

乖逢聚散古来有，而我此时持此酒。

河梁竚立不知还，插颔青丝半成叟。

魏了翁

魏了翁　送侯成甫归蜀

雁声砧杵霜满洲，高桅大舶行情秋。

长安白日误双鬓，故国青山明两眸。

前宵大江半归壑，来岁候虫已坏宅。

无踪天马常往还，不信人间有终屈。

魏了翁

魏了翁　送黄考功□广东运判分韵得汉字

凉风厉萧辰，秋事已一半。

同舍多望郎，萍聚复云散。

得士良苦艰，引去何浩瀚。

日日送行人，青衫浃流汗。

其间白石翁，清庙之圭瓒。

器采仪周行，词章辈楚乱。

秘丘第一官，修途日未旰。

掉头不肯住，持节下霄汉。

草木识清名，风尘入长算。

安得此老宿，为世洗愁叹。

同省并门居，昔我缀华贯。

高标壁千仞，临分重嗟惋。

相期绍前微，岁晚堪把玩。

魏了翁

魏了翁　送黄宜州之郡

皇帝亲政之初旬，史臣了翁侍严宸。

宜州太守当就国，袖出谏疏前开陈。

炎荒僻在飞燕外，陛下一眎同吾仁。

毋云指搐非害事，往往四体为不信。

臣请选侯如中州，更饬肤使时咨询。

但令正身以率下，炎荒虽远畿甸均。

皇帝雇谓汝可往，布宣德意安吾民。

黄君下殿再拜谢，尽以圣训关史臣。

史臣拜手笔之册，以君所闻还赠君。

维今贪竞羽成俗，公私已屈忧方新。

纪纲法令不敢知，恃以立国维苍昮。

苍昮茫茫不可问，人情忻戚天笑颦。

原君体此深长思，便以圣训书诸绅。

心诚求之莫非事，子苟不欲民无贫。

魏了翁

魏了翁　送李季允赴召

拥马懽呼夹道迎，诏书洛社起耆英。

史筵载笔联翁季，政路题名接弟兄。

新政期公皆一律，故交惟我得忘情。

正邦须自明伦始，要伏公开万世程。

魏了翁

魏了翁　送李季允赴召

一倾鼎否一番新，但见新人笑故人。

元佑至今迭更化，崇宁以后几权臣。

曾趋嘉定改元诏，又贺端平第一春。

长把人才留一半，今年新是去年陈。

魏了翁

魏了翁　送李季允赴召

是是非非各有心，以同为爱异为憎。

誓肴秦穆旋修怨，在莒荠威卒震矜。

事急求言常易入，位高从谏最难能。

原公一破从前陋，万里无云皎日升。

魏了翁

魏了翁　送李梁山之官二首

时论苦伊优，如君莫肯留。

乖逢惟有命，爵义不同谋。

且袖长年手，来乘浅水舟。

人间初水涨，一室自天游。

魏了翁

魏了翁　送李梁山之官二首

质行疑似钝，至论本亡奇。

一寸虚灵地，千年德政碑。

更穷山荦确，毋叹路逶迟。

官职时来作，天公自已知。

魏了翁

魏了翁　送李蒲江归简池用高荣州韵

尚记春风黄栗留，明年春又到钩辀。

会疏长作去时恨，年大能禁生别愁。

言偃得人行不径，缪公受责俾如流。

原将二语为君赠，更原开诚学武侯。

魏了翁

魏了翁　送李左史郊外和范沪州赠李韵

滔滔斯世果谁归，行止乖逢自四时。

桃李贪看炫春昼，菅麻谁解沤东池。

雨云翻覆人轻薄，旱叹艰难女仳离。

须信人生归去好，此行惟有雁行知。

魏了翁

魏了翁　送刘类元奉对阙庭

突争修名磊磈胸，一鸣冠蜀未酬公。

十年解瑟无调瑟，百载张弓未弛弓。

剥啄门边谁主客，毕逋城上孰雌雄。

引吭为作朝阳瑞，携取香名寿乃翁。

魏了翁

魏了翁　送刘寺丞赴浙西提举分韵得霄字盐官县以海漂荡命刘措置

君王位三极，五气咸宣昭。

有一弗余若，引咎自己招。

如何圻甸閒，灵胥敢为妖。

毋谓一指搐，能使身无聊。

是用选肤使，汝往锄其骄。

将指得若人，谴异不足销。

水生乎天一，阳实为根苗。

疏通乃循轨，壅塞逾惊漂。

是理与政通，更当省厥徭。

绩成报天子，鸣佩行青霄。

魏了翁

魏了翁　送秦秘监以显谟知潼川

杜侯归未几，又送秦侯归。

锦衣赫相望，里闬生光辉。

仅存二三士，去意不可羁。

王张屡乞身，余亦五请祠。

岂不明主恋，去就各有宜。

昔岁语杜侯，志得官无卑。

近忽省前误，热突无寒煤。

君门天九重，赤子命一丝。

诗书谩胀腹，字字不适时。

俯瞰大江流，仰看苍云移。

悠悠未有届，蹙蹙安所驰。

吴天岂民憎，翻覆不可期。

原随力所逮，必以诚求之。

求之有弗得，况忍相瘠肥。

临分重回首，吾匪怀吾私。

魏了翁

魏了翁　送任大卿知汉州任大卿知眉州

冬卿怀绂行清秋，又送两卿归作州。

寄声三州之父老，从今安用思故侯。

朝廷择守重於昔，亲擢名卿畀华职。

两卿更是敭历深，元把麾来复麾出。

双骑紫马去朝天，羁金络月凌虹烟。

逡巡似惜锦障泥，忽流欲渡不肯前。

好官岂为多荣禄，两卿这归得吾欲。

昨夜流星声撼屋，光芒照人不成宿。

起看北斗行云端，驱策四运无停鞭。

劳穿上透多风寒，九州霜露方漫漫。

人间分位各有制，行得一分一分是。

两卿去矣吾亦归，多为天公怜赤子。

魏了翁

魏了翁　送宋常丞知阆州

十年痼丘壑，厌食青山薇。

不作时世妆，短褐怀明玑。

出门歌一曲，听者魂为飞。

方骑将军马，旋闯师氏闱。

清名满双宇，宥画裨枢机。

便面障俗尘，不肯缁素衣。

一朝典仪蕞，云步方峨巍。

雇怀锦屏胜，见谓天下稀。

彤幨下青冥，骢马黄金{左革右岂}。

假道渏以东，袖有四明归。

我来今二年，几度与客违。

各位偶君似，临分重依依。

风节耐岁晚，富贵倏晨晞。

相期久无看，努力踵前微。

魏了翁

魏了翁　送苏大著知吉州分韵得章字

平生苏太史，清姿秀球琅。

异时玉堂对，历历汉兴亡。

直作根本虑，不怀弃捐伤。

修名望蓬岛，轶轨抹扶桑。

中道忽回薄，饮马以相羊。

昔为同年友，今为同舍郎。

不肯三日别，况各天一方。

我乞汉嘉绶，君怀庐陵章。

我无百何阙，君亦千里翔。

怀贤慨时事，百忧结中肠。

原言保嘉猷，不愧欧公乡。

魏了翁

魏了翁　送唐述之赴廷对

快着青冥輭玉鞭，稳骑騤耳踏云烟。

便持全蜀无双誉，去听宾舊第一传。

众所望君皆尔耳，人之好我岂云然。

古来名下无虚士，试玩盈科放海篇。

魏了翁

魏了翁　送王教授之官临邛

剩喜人从义理趋，却忧末羽堕浮虚。

未通经术先谈传，只送人言不识渠。

偶向檐头觅桃李，径从纸上索鸢鱼。

君今去主师儒席，后倦先传谨在初。

魏了翁

魏了翁　送王考功江东漕

分部设将漕，黿旒寄聪明。

直须撼山岳，亡但采畸赢。

而况江以东，襟淮翼吴荆。

民力九十空，所恃人为城。

南宫辍望郎，方输饷连营。

荧煌鹊锦袍，明日趋遐征。

阳春脚未到，淑气先流莺。

向来嵇中散，仅试薶九京。

阿兄亦未究，有书今在楹。

驱车踏前轨，若木以为程。

千里隔香案，洗目观澄清。

魏了翁

魏了翁　送吴门叶元老归浮光

龙标之南路穷绝，峨峨群峰倚天胁。

顽云压溪鸢跕翅，很石横空马沟血。

叶君尺箠度崔嵬，朱霞白鹤云端来。

蛮邦自昔少此客，问此胡为乎来哉。

晓窗共话羲文易，千古圣贤心历历。

有时旧羽未全忘，閒倚银河弄诗笔。

银河化作霜霰飞，苍龙移入天之西。

彭城风雨撩客梦，君起谓我吾其归。

牛羊冻卧鸿酸嘶，九州博大君安之。

人生行止各有时，原崇明德慰远思。

魏了翁

魏了翁　送徐校书知处州

峨峨海中山，十二楼五城。

仙人驷玉虬，径上凌紫清。

中道忽回薄，珪符下玉京。

彤幨曜白日，锦舆上头行。

扶桑揽余辔，缓步宽作程。

世间行己地，端亦胜蓬瀛。

谁乎低着身，哑咤闻新莺。

何如携令名，归以见母兄。

用世无小大，千里亦民氓。

少施五夸手，竚录屏风名。

魏了翁

魏了翁　送杨尚书知沪洲

断雁怀归芦叶秋，离鸾感照菱花羞。

五更呼儿拭残泪，淹速有命吾归休。

殿头三拜疏，去意浩意收。

内前宣辞赐颜色，外间祖帐如云稠。

往年长安道，笑谈取公侯。

白璧抵山车断流，黄金牣屋花满楼。

万钉围腰笏头带，廷绅啧啧悬两眸。

吁嗟此何物，白尽人间头。

二十年重来，见此勇退杨沪洲。

平生志气未肯倾，卷怀归洗岷峨愁。

我往送之门，感事增百忧。

匆匆别公上车去，怕鬼见笑君奚留。

魏了翁

魏了翁　送杨仲博归蜀

江头送客雪初晴，木叶脱尽山空明。

天高地迥着行客，昂昂野鹤相似清。

晓空霜唳三两声，扶木枝上阳乌惊。

岂无枯蚓若残粒，宁肯挽首鸡鹜争。

伊人伊人此为客，不是伊人招不得。

固有比邻不往来，那能万里相追逐。

沪涪江上初戒舟，荆江夏簟赤壁秋。

长江镜滑无纤滓，致君肝鬲尔许侔。

竟成何事客先发，赢得满头桩岁月。

丈夫身在复何忧，莫作无相见期别。

魏了翁

魏了翁　送杨子有赴叙倅和高荣州韵

俗事萦人阻四并，东郊又送屏星行。

欲安边圉元无策，善服人心只有清。

使马如羊非我爱，带牛佩犊岂其情。

非惟此意行夷狄，谗舌虽工亦绝声。

魏了翁

魏了翁　送游吏部赴召

天马周流不停策，青龙挂空山无色。

区中物物见根柢，岁年滔滔逐流水。

籲于求归归未获，客里随人送行客。

鐆金伐鼓行清秋，江头组练云如稠。

道旁老人相与语，主宾闻之愕相雇。

或云造阙如登仙，一声謦咳落九天。

岂知位高势逾逼，莫向紫宸庭下立。

非关噉刍解喑嘿，紫宸地禁鸣不得。

或云敢言似鸣凤，千古高名泰山重。

岂知说著心骨惊，臣名愈重国愈轻。

或言古人重晚节，元忠子方费分说。

岂知晚节不难保，却忧攘臂为人笑。

三人所赠不皆然，然则子也今何言。

元佑中年基绍圣，建中靖国何尝靖。

若教此事欠讲明，直将两是为端平。

是时臣言便休得，臣不忧身却忧国。

臣原天意开平治，明良长似改元时。

夬刚未终戒苋陆，姤阴虽微畏羸躅。

真教世道端且平，宁使臣无赫赫名。

三人冁然笑，子之所原吾不到。

吾言必於身，子言望於人，

子意虽厚吾言真。低头谢二老，

还以告景仁。

魏了翁

魏了翁　送宇文侍郎知庐州

和戎八十年，尺箠不施寸。

彼方玄黄篚，此但青紫楦。

怀荣保妻子，是固人所贱。

蔌者倖边功，横行请十万。

问学不素讲，利欲所薰焮。

红旗与黄纸，勇怯无定论。

淮浦唇大江，九重重分阃。

容台少常伯，忠孝在寝饭。

帝谓吾先正，尝遗蜡书恨。

汝今其闻孙，未报君父怨。

九旗下青冥，往为忠义劝。

再拜亟祗命，当仁不敢逊。

黄金络马头，茸纛立宪宪。

先声劘塞垣，虏师不足遁。

邻里会方山，疏余且有献。

裴相昔守淮，董师征洄郾。

兵端寔蔡启，深入非始原。

况今狃承平，士气方曼曼。

民力苦剜创，帅债未折券。

如弱者御盗，高墉守关楗。

破羌赵营田，胜楚何缮堰。

但当强精神，勿与角勇健。

功名不入眼，两斗待其困。

却携令名归，太平待公建。

魏了翁

魏了翁　送袁都官知徽州

英英蓬省郎，表表秋孴　属。

剑佩行青霄，扬且鬓双绿。

掉头不肯住，去作新安牧。

班班莱氏衣，粲粲学了服。

归来拜郎罢，堂前问凉燠。

新从天上来，犹带书传馥。

问汝得人谁，袖有两图轴。

骊龙挟风雨，闪电注两目。

甲累独何术，能使同豭鹜。

三十六修鳞，群鲰荡相逐。

亦有曳其轮，中行而独复。

君家名父子，厥理探已熟。

人生宇宙间，亦在适所欲。

交精无非事，虑澹不翅足。

原明消息几，颐神以养福。

迟子宽我忧，书来寄陆续。

魏了翁

魏了翁　送曾尚右知信州分韵得州字

长安十二门，冠盖如云稠。

浮骖不停趋，九衢滔滔流。

朝握扶桑辔，暮行背椒丘。

驾言入从之，道左伤吾辀。

温陵有佳干，清姿秀琅球。

蚤畴抡魁望，盛之蓬瀛洲。

荣进付膜外，寡欲自日休。

需章臣有母，自诡以一州。

彤幨下青冥，锦舆居上头。

小施活国手，雕瘵会有瘳。

同省并门居，昔我陪清游。

一时四同年，气味骨肉侔。

而君堂堂去，别袂挽不留。

迅商起层昮，候虫催功裘。

问学常苦艰，岁月忽忽遒。

古今同一歧，古岂真难俦。

原言事穮蔲，勿作刈犹谋。

会面岂不再，为君刮双眸。

魏了翁

魏了翁　送张匠临以秘阁知赣州

西南间气忠献公，一生心事天与通。

才高志广无处着，独倚衡疑望关洛。

九州风露方漫漫，卷回残梦归余干。

惟将一念遗孙子，长与世间立人纪。

宣公端明今在无，我生不识惭非天。

宁知中岁遇行甫，历历典刑犹父祖。

试从微处觇经纶，中边玉洁无纤尘。

大河滔滔恣群饮，逡巡独惜障泥锦。

晓庭戒仗喑无声，掣缨振鬣时时鸣。

京师邸吏自相语，张公立朝我良苦。

不知书疏何所言，每一论奏人争传。

好名之人能逊国，而於豆羹见词色。

反覆耐看不可瑕，此事无素能然邪。

我从同朝一千日，见公造次皆是物。

寄声为贺赣州民，朝廷为汝辍争臣。

却须更问萧太传，中传外郡谁当虑。

魏了翁

魏了翁　送张总卿护饷益昌

陈陈之粟夸西都，长旗一摇扫地无。

剥民肌血事军赋，天乎生此桑大夫。

有唐藩方既旅拒，中朝独仰江淮租。

士安虽善操低昂，弘羊百世仍同涂。

要知元和国计簿，不似末世供军图。

人间遗利或尽取，天下大本须持扶。

饷台今得张省主，建置不用新规模。

但云宅家本忠厚，当为怀责宽宿逋。

操觚数草便民奏，不用补疮及宁肤。

只将常赋供调度，泽中有水民其苏。

八十余年久胡虏，有弓未弛仍张舒。

军储粒粒皆汗禾，植根虽固忧其枯。

矧今两虎方血斗，坐使丛鹍为吾敺。

守边但用平平策，主计不须急急符。

苔封木牛卧流马，塞南塞北无单于。

安西相君坐专阃，与公体国心肠敷。

智名勇功不挂眼，男粟女布思其余。

玉皇正用富民相，当见二公对府持钧枢。

魏了翁

魏了翁　送赵编修知眉州分韵登字

炎炜烁穹昊，火云助其焌。

冠巾拂尘土，庭户喧蟫蝇。

便面不停举，况欲填吾膺。

其间寂寞人，随念生凉冰。

凉意方未透，一夕三四兴。

造物解人意，如叫呼得譯。

越乡万里回，令名作先登。

固知栖栖者，得丧初何曾。

贤者於本朝，晓宿垂觚棱。

今日送枢椽，明日辞礼丞。

采采不盈掬，引去何如陵。

百忧结中肠，坐挑短檠灯。

魏了翁

魏了翁　送赵茶马东归

又因送客朝京阙，意行偶过山之阳。

槛开岷岭半天雪，帘卷峨眉千丈冈。

断霞明空暮江白，密阴藏雨秋原香。

客归便可报明主，满川看看秔云黄。

魏了翁

魏了翁　送郑侍郎四川制置分韵得盖字

恭惟皇上心，纳纳天同大。

明命辍禁游，往抚蜀雕瘵。

蜀山在何许，斜阳点鸦背。

家住扶桑东复东，却望斜阳铁山外。

金头奴子扼熙秦，银州兵马冲兰会。

使我六年望烽火，征人穿空枕戈祋。

使我千里致钟石，居人辧釜泣粗粝。

县官无蓄租，百姓无藏盖。

上有苍苍之高天，卒然叫中呼不可待。

阃外万戚休，只以一身佩。

我於公行无所赠，筮言得咸为艮兑。

艮山本中虚，兑泽乃上溉。

独於九四论心体，而以朋思为障碍。

原公书此象，长於卧兴对。

蜀道青天蜀平地，君侯一心即难易。

思耕亭前先郑碑，更盾他年后郑记。

魏了翁

魏了翁　送周架阁以浙东提干归平江

共惟仁义心，无贤愚圣狂。

纷纷万弓箭，独以寸铁当。

毫氂有不察，居然失其乡。

察则我固有，而失岂真亡。

周君海内秀，清姿竞球琅。

牛刀十九年，犹雇善而藏。

用世无内外，意行独安详。

乃知旦昼物，特为弱者强。

许时京尘中，解后两匆忙。

前日同李郭，它日盟范张。

岂谓客逢客，乃或得相羊。

此道日寥落，此意谁平章。

为人作生活，悠悠老扶桑。

勉哉迪嘉猷，岁晚垂令芳。

我亦从此去，后会丘之阳。

魏了翁

魏了翁　遂宁家知府生日

玉堂元不閟英灵，地主还从此地生。

千里棂高人独立，九宗山峙月双清。

洋洋水薤临民意，猎猎霜林战叶声。

如许高情谁与拟，玉梅枝外看参横。

魏了翁

魏了翁　遂宁家知府生日

相去无多五日间，两家牛酒贺生贤。

二阳引类临爻长，三寿为朋泰茹连。

析木旁瞻星两两，大椿遥祝岁千千。

相期协力亨屯难，未听丝丝鬓发宣。

魏了翁

魏了翁　遂宁社稷坛与风雷雨师师之坛混为一区其间多悖礼者某偶摄郡事因为

始余求诸社，穷巷窈而曲。

草阴荒蒙茸，林影乱朴樕。

其中有屋庐，其下主以木。

社稷风雨雷。皆於此乎告。

趋暗不求阳，如丛祠而局。

就简不辨方，如古墓而族。

引我拜乎上，高床被茵褥。

使我视所陈，纸币荐薵烛。

爵不以坫寘，酒不以茅缩。

牲不以碑丽，斋户不以宿。

於礼无所稽，承讹已云熟。

从之则咈余，不从亦违俗。

是心既不慊，虽暂亦为渎。

屋不受不阳，此岂容有屋。

先易其甚者，余事踵相属。

其有不逮为，则以告新牧。

魏了翁

魏了翁　孙夫人挽诗

庄重知为女，宽和解相夫。

母慈均众子，妇道尽皇姑。

春日鸣抟黍，秋风撼毕逋。

尚迟彤管笔，宿草卧龟跗。

魏了翁

魏了翁　唐昌文挽诗

重葩殗叶露华浓，不忝家声得似公。

休息生灵牙颊里，转移事变笑谭中。

却将仕宦四千石，换取宽閒五百弓。

岁路今归仙寿里，春来原上纸钱风。

魏了翁

魏了翁　题蔡氏丛桂堂

谁衔鹫峰种，托根蔡氏堂。

勿夸郄林枝，未说燕山芳。

君看湘江上，千载留晶光。

但当护根本，岁晚搴幽香。

魏了翁

魏了翁　题成都宪江公廉勤谨忠信和缓八箴

勤似忉忉谦揭揭，谨疑{左足右齿}{左足右齿}信悾悾。

佩韦董子柔成缓，专瑟梁丘和近同。

义利只差丝杪忽，功夫端验始衷终。

六箴须把公忠贯，公处还归一字忠。

魏了翁

魏了翁　题大安军杨宝谟□旌忠庙

范阳一夕鼙鼓鸣，莽然河朔惟孤城。

姓名彻闻帝犹谓，我乃不识颜真卿。

人才所用非所养，自昔然矣奚独神。

肘间银黄挂三组，腰间犀玉围万钉。

养痈护疾皆此辈，事危先及城郭臣。

求仁得仁性情正，可死无死分义明。

岂徒一时折群丑，将与万世开太平。

我尝辱交於神者，寤寐精爽如平生。

过祠解后日端午，昌歜之酒芬兮清。

要呼湘累径同醉，毋使二子称独醒。

魏了翁

魏了翁　题东瓯王友直尚友堂

土恨生世晚，不为三代民。

谁知伊傅至孔孟，亦学古道嗤时人。

岂惟三代时，尧舜万古师。

犹云若稽古，不知古为谁。

气数有诎信，义理无终穷。

虽居尧舜地，常有一篑功。

嗟哉秦汉后，去圣益以久纵有间代英，

仅为时儒首。况於随世就功名，

甚者谐俗攫宠荣。此於圣门直蛙蠛，

已谓斯世无与朋。多知正多亦有趋异端。

若言气合即为善，是中更要分明看。

魏了翁

魏了翁　题归宗寺

愦愦深源与会稽，识时惟有一羲之。

千年误作能书看，谩说鹅池与墨池。

魏了翁

魏了翁　题洪崖安道人坟庵

当年过我两安君，白酒黄鸡话夕曛。

藜仗看山头拍背，褒衣论事齿穿龈。

平生大面三间屋，客死洪崖数尺坟。

身后更无锥可寄，忍看断雁泊孤云。

魏了翁

魏了翁　题贾伯用大龙阡

积薪寝火汉公卿，烂额焦头城郭臣。

新沔精神开白日，三泉血泪湿初春。

旧闻撇难须男子，谁识先机有妇人。

添入开禧忠义传，似将笄珥易冠巾。

魏了翁

魏了翁　题剑门

江有瞿唐限，陆有双剑蹲。

如熊羆当道，如虎豹守阍。

屹然东北隅，莫此西南坤。

昔岁在单阏，白日尘沙昏。

人心不足倚，恃此两长垣。

舟车之出入，筦钥有司存。

衔舻下鱼复，委辔充剑门。

薮逋乃如此，天险何足言。

况於多蹊隧，不逮昔所闻。

烈烈张睢阳，英英颜平原。

古之善守国，人心以为藩。

魏了翁

魏了翁　题李彭州南亭

花木精神面面全，谁将好景作南园。

栗留枝上春风思，鶗鴃声中晓屐痕。

檐外梅礬兄及弟，槛前竹鹤子生孙。

我今犹是数旬客，遇意忺时即打门。

魏了翁

魏了翁　题罗年能六友堂

罗氏堂中六友图，要求纸尾数行书。

若於此味真知得，着甚言词乞与渠。

魏了翁

魏了翁　题米南宫云山挂幅

漠漠云林小小山，谁家茅屋隐松间。

石桥雨过天台远，采药仙人去未还。

魏了翁

魏了翁　题牟节叟介寿堂和刘左史韵

儿大诗书敌富强，妇供滫瀡养尊章。

照盘晓日龙为炙，介寿春风玉作堂。

礼物皆由天赋分，家荣亦使里生光。

人生有子不翅足，况复孙枝羽气香。

魏了翁

魏了翁　题南叔兄藏修阁息游观

中存外羽即藏修，夙寤晨兴此息游。

要把孟轲三勿看，更将夫子四於求。

颜渊陋巷乐何事，曾皙风雩咏不休。

此意斯须不容离，敢申郑义儆悠悠。

魏了翁

魏了翁　题三衢于艮室

后前止字误笺题，只认连山终物时。

雨霁云收青不改，悠然依旧看朝難。

魏了翁

魏了翁　题上亭驿

红锦绷盛河北贼，紫金盏酌寿王姬。

弄成晚岁琅当曲，正是三郎快活时。

魏了翁

魏了翁　题沈氏书堂

吴兴沈声甫，示我书堂图。

枕松被修竹，带江衿浮屠。

堂上新牙签，吞天禄石渠。

出受山水谒，入与圣贤俱。

儿辈纷华悦，子独文字娱。

是心傥无斁，已足光韩畲。

吾闻学者事，穷理以返初。

为人只禽犊，鑽纸成蠹鱼。

勉哉师友功，千载沈氏书。

魏了翁

魏了翁　题石洞

跨涧飞虹入洞门，石梯级级树森森。

两崖对立自宾主，一水长流无古今。

仙子吹笙抬鹤舞，骚人得句伴猿吟。

个中便是蓬莱境，何必迢迢海上寻。

魏了翁

魏了翁　题石兴宗读书岩

岩头橘树经百黄，三少不生诸老亡。

只余石间元佑脚，谷虚尽日鸣当当。

魏了翁

魏了翁　题苏文忠与邓安惠西山唱和

春风吹屧上黄冈，独倚斜阳看武昌。

城郭山川几兴废，只留元佑姓名香。

魏了翁

魏了翁　题桃源图

伏胜高堂书已出，窦公制氏乐犹传。

鲁生力破秦仪陋，商皓终扶汉鼎颠。

隐者宁无人礼义，武陵独匪我山川。

若将此地为真有，乱我彝伦六百年。

魏了翁

魏了翁　题潼川倅厅先得月楼

浓云卷羃衡响北，天风不摇万响息。

蟆行爬沙踏科臼，雇菟茫洋长在腹。

本来全体自分明，日用其间人莫识。

弄丸之暇划若逢，笑拍阑干我先得。

魏了翁

魏了翁　题潼川贾伯用崇雅合出入体

寒乡晚学恨无书，亦有藏书不若无。

谩把词章作禽犊，或{左犹右赞}文字等虫鱼。

新签三万几成肆，拄腹五千犹类厨。

崇雅主人来索句，谩哦七字劝踌躇。

魏了翁

魏了翁　题外舅提刑杨大夫墓

追思初摄大夫车，得助堂前见舅姑。

三十三年归梦枕，一生一死隔黄垆，

时危剩着人间我，境换遥怜向者吾。

伯也叔兮今已矣，誓偕仲季勉终图。

魏了翁

魏了翁　题王巴州传经楼

牣庋充厨书满家，到无言处柰书何。

六经文字未曾有，三代圣贤如许多。

直自语言空布满，却嗟人物转消磨。

有来订古谈经者，试把斯言为切磋。

魏了翁

魏了翁　题温泉

庐山一滴水，彫尽诗人肠。

道傍有湿泉，恝然如遗忘。

浅夫既阁笔，知士亦括囊。

或云匪难知，水火互阴阳。

水根於天一，至阳所潜藏。

所以井生荧，亦有泉如汤。

吾尝谓或言，子语未精详。

水实含内景，火乃无寒光。

水将而不迎，火迎而不将。

君看月受日，又验坤含章。

吾言与邵语，或可补诗亡。

魏了翁

魏了翁　题峡州三游洞

洞前日日客维舟，短咏长吟汗马牛。

名迹都随形气尽，惟余元白几人留。

魏了翁

魏了翁　题峡州三游洞

可怪忠州与虢州，偶因起废得兹游。

苏欧诸老亦何德，千古联芳未肯休。

魏了翁

魏了翁　题谢耕道一犁春雨图

床头夜雨滴到明，村南村北春水生。

老妇携儿出门去，老翁赤脚呵牛耕。

一双不借挂木杪，半破夫须冲晓行。

耕罢洗泥枕犊鼻，卧看人间蛮触争。

魏了翁

魏了翁　题尹商卿自信斋

虚灵一寸心，至远而至近。

真能位天地，信可为尧舜。

不以利欲熏，则为羽俗焮。

恎恎弄文墨，若若夸绶印。

圣贤岂我辈，位育非吾分。

亦有识其然，责泉於九仞。

人言力不足，我谓知不尽。

商卿闻吾言，其信其不信。

魏了翁

魏了翁　题余氏聚远楼

若向天机识得亲，是间看不尽青春。

须知聚远惟方寸，说与楼前望眼人。

魏了翁

魏了翁　题袁追远亭

朱枣离离实已稀，白云閒傍陇头飞。

囝思郎罢那得见，父曰子行胡不归。

树静风号终莫待，桂芳椿老苦相违。

舍南舍北寻遗响，衰草寒烟夕照晞。

魏了翁

魏了翁　题袁追远亭

宝剑初期多击鲜，嗟嗟何及泪阑干。

美官孰与承颜乐，丰祀何如啜菽懽。

已矣亲容生死阔，要知好道始终难。

共惟出自期无忝，留作松楸久远看。

魏了翁

魏了翁　题赵昌父太社寄桃源何道士

八十六年强健客，求余判断二苏诗。

年来点检室中事，问着邻家总不知。

魏了翁

魏了翁　题梓潼庙

士生一切果何事，道丧千年不得传。

富贵熏天随手尽，词华盖世为人妍。

直将了了圣贤质，只办区区文字缘。

神为斯人扶正学，试教梦者一醒然。

魏了翁

魏了翁　天台张氏兄弟挽诗

静将物理验良知，父母恩深报称微。

群动芸芸看夜息，万生点点发春辉。

错居宇宙犹同气，况此根心贯一机。

理道亶然人莫穷，是家兄弟庶全归。

魏了翁

魏了翁　通泉李君以廷试卷漏结涂注自三甲降末甲赋诗以送其归

士为浮名若挂铭，夫君心事独休休。

阙书不害为全马，误笔何妨作牸牛。

少铁赢铜閒计较，着蓑衣锦等风流。

世间自有真轻重，归把功夫向里求。

魏了翁

魏了翁　通填致政姚君挽诗

一生官偪仄，几处狱平反。

夜雨滴归思，凯风唳泪痕。

竟令驹入梦，莫尽桂销冤。

点检慈恩旧，秋空几断魂。

魏了翁

魏了翁　通直郎史君挽诗

亹亹南陔意，孜孜北学宗。

片言销巧诋，三语剧崇墉。

正喜云随步，俄惊日下舂。

楼前半轮月，依旧挂长松。

魏了翁

魏了翁　潼川路施运判生日

家声烨烨自乾淳，王谢门中着此身。

金碧池边金碧使，玉山台上玉山人。

都将奕叶芝兰味，散作群州桃李春。

应记西陵分首后，枯棋一局几回新。

魏了翁

魏了翁　潼川路施运判生日

朔歇饕寒凝不禁，地雷应合战群阴。

悠悠未快功名手，渺渺谁觇造物心。

三寿作朋刚已复，二阳初动卦为临。

经纶及此身强健，插颔青丝雪未侵。

魏了翁

魏了翁　潼川孙监税挽诗

平寺九折坂，通天一片心。

宁甘门肮脏，不与俗浮沉。

方授纵横对，忍闻虞殡音。

平都秋月白，精爽伴王阴。







卷404

魏了翁

魏了翁　潼川宪司拓圃筑亭取康节语名以四春得古诗十二韵

皇天平四时，不以秋先春。

仁人奉天职，不以德后刑。

次序固云然，表里元相因。

方春布阳炜，万物皆精神。

当秋乃揫斂，黄落山川贫。

天机之浅者，荣悴为戚忻。

谁知天地心，於此常肫肫。

既尝验诸理，又以取诸身。

四德孰非元，四端孰非仁。

刑威虽时用，生意固长存。

四时长有春，吾闻邵子云。

触事识初心，乃以名吾亭。

魏了翁

魏了翁　万杉寺

万杉深处着僧庐，中有照陵飞帛书。

想象承平心似醉，小亭竚立看跳珠。

魏了翁

魏了翁　万州守潘拉登鲁池观荷花荔枝

密林和雨翦离支，曲径留阴切藕丝。

自入渝涪山色恶，眼明见此鲁家池。

魏了翁

魏了翁　万州守潘拉登鲁池观荷花荔枝

分随猿鹤老隈支，趋诏重来两鬓丝。

解后一觞莫辞凸，能禁二十载差池。

魏了翁

魏了翁　汪漕使即梅圃作浮月亭追和古诗余亦补和

一元播群卉，其气清以馥。

诗人竞称许，胡然於梅独。

黄宫播雷鼗，玉管动葭毂。

惟梅命於阳，清艳照朴蔌。

正冬白堆墙，初夏黄绕屋。

纯乾禀自高，奚止香百斛。

又从晏阴后，仍作来年复。

番君为筑亭，挥弄月盈掬。

可敬不可玩，醉语惧三渎。

魏了翁

魏了翁　王宝谟挽诗

宁怀会稽绶，不遗帝城书。

仕止四千石，年头开八秩初。

倾囷除旱魃，防岸免民鱼。

欲识恩田广，衔哀到小胥。

魏了翁

魏了翁　王宝谟挽诗

沪江鲛夜泣，柳庙鹤秋飞。

零露伤兰颖，凄风撼王徽。

焄蒿恍兮惚，精爽是邪非。

岂必存亡问，吾知全以归。

魏了翁

魏了翁　王宝谟挽诗

昔我仕龟城，犹能友宁馨。

记曾{左奭右斗}别酒，俄遽隔泉扃。

顷刻成三世，凄凉隔九龄。

魂兮谁与作，吾友许公铭。

魏了翁

魏了翁　王常博寄示沌路七诗李肩吾用韵为予寿因次韵

误随烟艇武陵溪，未见桃花路已迷。

云掩九扉风露冷，又吹残梦夕阳四。

魏了翁

魏了翁　王常博寄示沌路七诗李肩吾用韵为予寿因次韵

洞烟溪月晚来村，白酒青鱼旋捭豚。

纳纳乾坤元许阔，何须头上自安盆。

魏了翁

魏了翁　王常博寄示沌路七诗李肩吾用韵为予寿因次韵

前村风日熟新粳，尚记来时带雨耕。

大化驱人人未喻，等閒文字过平生。

魏了翁

魏了翁　王常博寄示沌路七诗李肩吾用韵为予寿因次韵

竹外蒲牢敂晓鲸，玉珂金钥恍心惊。

断章韩愈赊七字，臣罪当诛王圣明。

魏了翁

魏了翁　王常博寄示沌路七诗李肩吾用韵为予寿因次韵

兄弟亲知香异方，仆夫痡困马玄黄。

惟叶臭味李夫子，不为无人不肯芳。

魏了翁

魏了翁　王常博寄示沌路七诗李肩吾用韵为予寿因次韵

湓浦猿哀杜宇啼，琵琶弹泪送人归。

谁言苏白名相似，试看风骚赤壁矶。

魏了翁

魏了翁　王常博寄示沌路七诗李肩吾用韵为予寿因次韵

来时荦荦汉三明，浦雪江风尔许情。

今度王郎隔湘水，梦余环佩玉玱琤。

魏了翁

魏了翁　王处士挽诗

权篱山下屋，桐帽水边村。

遗子方寸地，传家廿四言。

芳荪生夕秀，衰柳带秋昏。

千古堂堂恨，青云落泪痕。

魏了翁

魏了翁　王宜人挽诗

门谱谁夸郡姓强，是家元自孝廉郎。

长来但识诗书贵，老去不知簪珥香。

吏部生涯瓶里粟，夫人宗事橐中装。

他年点检挈庵稿，宁愧欧公志薛杨。

魏了翁

魏了翁　王总领生日

古来五大不在边，国家长虑初解弦。

西南计臣授鈇钺，独以一手击半天。

三边将士趋节制，百城吏民服威惠。

载宣宽诏问无恙，扶藜往听翁颜喜。

我图尔土居未怡，室家仅葺风雨欺。

波涛泇泇逐风靡，山色澹澹忧陵夷。

机空络纬那可织，徽穿虎豹畴能识。

秦门夕澻虽平安，燕帐秋弓未休息。

翁颜且喜旧观还，尚恐世事愁无端。

祝公为民久远虑，忧雇期使西南宽。

美官厚禄等閒耳，得君得时不易然。

君不见富公在青州，多於中令廿四年。

魏了翁

魏了翁　王总领生日

皇天覆后土，藐然中为人。

职职万同宇，何所非吾仁。

一二指搐耳，动且关嚬呻。

置之非害事，尚欲求其信。

矧今我赤子，犬羊所噬吞。

养之将遗患，迫之几寡恩。

犹以赤子故，未忍穷追奔。

蠢彼不我德，羽书惊严宸。

帝日斯可矣，戎首将处焚。

一军戍江介，一军留汉滨。

雨中彻桑土，火后忧突薪。

又念蜀上游，擢才饷吾军。

蜀力如蜗涎，仅足以濡身。

云胡走荆楚，坐视空川秦。

天下本一家，奚必尔我分。

独怜去天远，缓急呼不闻。

公今从此升，於国拟世臣。

家有忧民谱，世磋及兹辰。

直前明分义，却立思本根。

岂但无怨公，此志长光新。

魏了翁

魏了翁　王总卿生日二首

上到青天更上头，蜀人犹记旧得轺。

安弦在昔犹危柱，挂壁於今倚大弨。

棠树留春便野茇，桂花和月引仙瓢。

风云不隔连天栈，门户三槐拂绛霄。

魏了翁

魏了翁　王总卿生日二首

浮云{左禾右罢}稏卷晴畴，一目天隅尽好秋。

路有醉人挑襲襫，边无嘶马趁兜鍪。

开张叶气凭弧矢，收拾丰年报冕旒。

小小经纶已如此，不应留滞古梁州。

魏了翁

魏了翁　魏茶马生日

南渡波流荡潏中，绍兴御史最清忠。

和戎二字皋时论，用世诸孙尚祖风。

弹压峡江群啸静，指麾边市虏资空。

盛心未必荣三锡，且喜朝廷答有功。

魏了翁

魏了翁　魏茶马生日

浪夸京洛渐尘清，局面今翻第几枰。

须倚玉龙擎重任，暂依金马作长城。

时人共记维寅度，阳画元从建亥生。

试向后天推八八，吾宗卜数万为盈。

魏了翁

魏了翁　魏抚干挽诗

同姓又同升，知君莫我深。

磨人三寸铁，行己四知金。

雪柏擎苍干，霜钟振晓音。

若人今在否，抚事一沾襟。

魏了翁

魏了翁　文彭州挽诗

二仲婵嫣起，清修自一家。

践涂中险阻，宰郡晚光华。

气焰奔金虏，威棱憺铁耶。

料应九峰下，朝露泣姚花。

魏了翁

魏了翁　吴府君挽诗

人夸骂贼与尊君，我看闲家与事兄。

更识为人谋质实，便知处己事分明。

夜窗残梦鸾离照，风壑哀号乌失声。

从此长宁乡下路，两山明月一般情。

魏了翁

魏了翁　吴府君挽诗

笃信宁违俗，徐行不竞时。

与人交乐易，处世事平夷。

甚矣古常者，伤哉今已而。

龙山春夜月，长照凤皇枝。

魏了翁

魏了翁　武康军佥判师君挽诗

换却野人服，衣之从事衫。

人忻牺被乡，我笑马羁衔。

客静閒尊禁，身强阁杖函。

典刑那复见，宰树閟竓岩。

魏了翁

魏了翁　武康主簿吴挽诗

羯末夸群从，凝徽肖一之。

风花摇切梦，梅雪照诗脾。

日短乌声急，天寒雁影悲。

广轮高隐地，千古一涟洏。

魏了翁

魏了翁　西郊访梅约李提刑李参政八客分韵得尔字

荒烟散牛羊，落日下城市。

天寒万木脱，岁晏群动弭。

西郊有孤芳，独唤春事起。

幽光耿参月，清艳明野水。

欲开未开时，似语不语意。

或疑春较迟，的皪尚霜蕊。

谁知春风心，浑在阿堵里。

洞霄逍遥公，九陇花月使。

领客居上头，蹇予亦婪尾。

颇怀去年游，岁月如许驶。

悠悠竟何成，总被物化使。

索酒浮大觥，歌商曳穷履。

真意浩无穷，作诗聊复尔。

魏了翁

魏了翁　西叔兄生日

从渠冷暖广文君，发越春和别有根。

乐意融融兄及弟，庆流衮衮子生孙。

魏了翁

魏了翁　西叔兄生日

只把农功作己忧，不将岁事与天谋。

官修事举文书静，一室高眠粥似稠。

魏了翁

魏了翁　西叔兄生日

上寿班齐日未升，风廊露幙立公卿。

亲闻商略西南彦，争说高家好弟兄。

【卷08】

魏了翁

魏了翁　西叔兄生日

花底班行锦样明，中閒宁少紫青人。

更无入诵成都赋，拟抗声来问大钧。

魏了翁

魏了翁　夏港僧舍

迅商呼不来，午汗如翻浆。

道人空万缘，解后赞公房。

虚室千世界，圆满一钵囊。

碧云护兜率，白日照普光。

萧萧芦苇中，着此清净坊。

鉴师从西来，一喝登慈航。

唾手举慧刃，斫断烦恼韁。

邀我供煮饼，心地陡清凉。

官焙破苍璧，桃笙涨寒江。

从师问究竟，室西照残阳。

魏了翁

魏了翁　夏至日祀阏伯于开元宫前三日省中斋宿三首

书生只惯野人庐，谁识潭潭省府居。

独坐黄昏谁是伴，紫微阁上四厨书。

魏了翁

魏了翁　夏至日祀阏伯于开元宫前三日省中斋宿三首

朱荣铅砌拱都堂，静合明窗夹主廊。

外省诸司西恻畔，枢寮却在外东厢。

魏了翁

魏了翁　夏至日祀阏伯于开元宫前三日省中斋宿三首

朝吧归来政事堂，衣冠牣宇鹜成排。

须臾排马还私第，一片闲庭锁夕阳。

魏了翁

魏了翁　先立春一日电雪交作程叔运赋诗次韵

自从日驭行牵牛，四十五日为春朝。

谁驱阿香送劈历，更遣玉女来姑瑶。

从来雷雪不两立，有如皋禹於髈苗。

闯然方驾朝正月，是反常性皆为妖。

阳孳於子达於寅，蛰虫欲动寒鱼跳。

苍龙久移旧岁次，朱鸟亦向新年杓。

如何阳伏不能出，阴气所沴如沃焦。

相摩为电搏为震，始初隐隐如迢遥。

剨然一声到匕箸，惊魂忽忽不可招。

须臾为雹又为雪，寒威挟胜尤宣骄。

春秋已事且云远，绍兴狄难几难调。

乃今此异已累岁，卧制四海由衾裯。

魏了翁

魏了翁　谢安大使儿遗白玉环

宝刀切寒玉，解作环无端。

连蜷虹贯日，晶润晴生烟。

帝省岷嶓下，冠佩人閒閒。

乃饬坤之灵，效贡穷山渊。

不以也物效，以是期公还。

维公倡德意，地宝弗敢{左兀右刂}。

玉汝不汝瑕，来堕玻江前。

因思取予义，侨也辞韩宣。

落落竟弗合，合此微求旃。

服之报安所，我无青琅玕。

圭复以为谢，不践如斯环。

魏了翁

魏了翁　新繁县禾登九穗嘉甫弟有诗索和

长官真是委边嵬，积累如山姓里来。

认得两閒无二本，口将一念贯三材。

异形所感犹如此，同气相孚亦信哉。

陆续功夫宁有己，相期更验漆雕开。

魏了翁

魏了翁　兄子高赴廷对

九十九峰矗天起，家在前峰夕阳里。

蛮徭虎豹断行人，小市寒城净如水。

髈传有客闯然来，{左扌右监}衣视之吾兄子。

云从诸侯贡，往备天子使。

来时吾父为我言，女之靖州问安否。

靖州苦好修，女从得师友。

世方白首声利场，父诏承乃如此。

柳阴花影春风香，喜极无言澹相对。

家学既尔殊，天资亦云美。

自庵寂寥无可赠，赠以庵中一个自。

吾闻古之人，仕学皆为己。

上不可欺其君，下不忍虐其类。

此岂有为然，凡以自靖耳。

我之行止命於天，上下四方难豫拟。

旦将处靖献于君，无限功夫归语尔。

魏了翁

魏了翁　许侍郎同饮郊外王氏亭分韵得风字

万绿成帷涨晚空，不知门外几番风。

月拖树影阑干角，烛挟花阴酒盏中。

饮隽青山如有问，曲终远意浩无穷。

登临此地知多少，气味应难似此同。

魏了翁

魏了翁　许侍郎挽诗

杏园春接袂，蓬省夜分灯。

权相不吾以，贵人惟子憎。

虽云殊爵位，均不愧交朋。

雇影追前事，悠然涕满膺。

魏了翁

魏了翁　许侍郎挽诗

近事君知不，王心莫与宁。

融风薄台里，秋雨暗前星。

鸿集稻粱少，虎嗥川俗腥。

人才关世道，斂涕为公铭。

魏了翁

魏了翁　叙州弟挽诗

与女为兄弟，前年五十年。

并驱骖接革，偕立雁羞肩。

此意春融泄，中年俗纠缠。

每期身蚤退，白首对床眠。

魏了翁

魏了翁　叙州弟挽诗

祸我天何酷，子归自古诚。

女孥俄别父，宗直亦辞兄。

家难已稠痑，寇氛方满盈。

分明天有眼，不照此时情。

魏了翁

魏了翁　叙州弟挽诗

人物寂寥甚，天心分付谁。

御戎伤畜缩，讲学病支离。

吏横民重足，时危命一丝。

若人天亦靳，抚事转伤悲。

魏了翁

魏了翁　雅州教授杜君挽诗

衣冠不但数城南，百世诗书味孔甘。

夜半辞金知畏四，璞中有玉刖宁三。

宦情本与秋俱薄，旅梦每惊春未酣。

已矣参军谁喜愠，一陂绿水镇涵涵。

魏了翁

魏了翁　燕孙节推

快着青冥软玉鞭，直骑騤耳踏云烟。

等閒礼乐三千字，酬答艰难十九年。

鼎甲声华今有继，政涂事业岂无传。

原君更拓勋名地，重玩盈科放海篇。

魏了翁

魏了翁　燕孙节推致语口号

身是书楼东眷孙，老仙况复种仙根。

高科恰是承先躅，盛事还应表里门。

堂上承颜情最乐，窗前草制梦犹存。

着鞭且向长安道，春色如今紫诏温。

魏了翁

魏了翁　燕新进士

已办书生场屋缘，枫宸入对字三千。

玉阶喜得方寸地，屋漏如临咫尺天。

学自孔颜期用世，道非尧舜莫陈前。

便听第一鸿舊唱，衣钵如余未足传。

魏了翁

魏了翁　燕新利路李运使致语口号

怪底梅花破腊前，只因春色到湖边。

虹飞云锦看华辔，脍缕莼丝秩玳筵。

今日房园供解后，明朝汉省接馨妍。

一觞遮莫霜天蓝，梅角声中更少延。

魏了翁

魏了翁　杨处干挽诗

丁年已分与时违，便把书棚嘱付儿。

峨岭秋寒千古意，符溪春暖一筒诗。

彩云来往吾何与，草露消磨我自知。

含笑黄泉应不恨，桂华犹有未开枝。

魏了翁

魏了翁　杨夫人挽诗

行庆珩璜女子师，荐修苹藻大夫妻。

礼门总是行持地，宦海元非爱欲泥。

辇翟相传犹白凤，鵷雏可伏胜黄鸡。

柳州念妹嗟何及，令德章章银笔题。

魏了翁

魏了翁　杨极父挽诗

高堂元佑脚，下泽少游乡。

自得林泉趣，不登声利场。

年方荣四豆，日已下三商。

有子翁无咎，存心味更长。

魏了翁

魏了翁　杨经母范氏挽诗

大父生逢世，严君死守城。

尊章全急义，娣姒得贤名。

夫子行无玷，男儿学有成。

典刑今已矣，风雨送红旌。

魏了翁

魏了翁　杨隆庆挽诗

夜雨撼雝渠，春风载毕逋。

畏途摇短梦，壮志束长湖。

如此奇男子，终於朝大夫。

鲜原千字诔，赖有少公苏。

魏了翁

魏了翁　杨尚书和晴字韵诗适趋部宿再韵谢之

静将躯榦验阴晴，风雪中閒玉汝成。

补被直趋郎省直，更无刺刺耳边声。

魏了翁

魏了翁　杨尚书和晴字韵诗适趋部宿再韵谢之

冬令阴阴我独晴，世间寒暑本思成。

玉珂金钥声中睡，无限山林入耳声。

魏了翁

魏了翁　杨尚书生日

几许中和酿此身，秋曲江上玉精神。

性姿无忤水行地，富贵有缘花得春。

閒处消摇欣佚老，会朝魁艾正须人。

绝知云滃龙渊湿，莫倚晴江把钓缗。

魏了翁

魏了翁　杨尚书生日

三边头绪正相寻，云气模糊尚积阴。

已喜龙荒通汉使，更须帝梦起商霖。

功名本自於人薄，家国相关此念深。

共指岷峨祝公行，鬓华未听晓霜侵。

魏了翁

魏了翁　杨叔介挽诗

尚记少年场，英英兀老苍。

鄂不齐挺秀，兰茁竟摧芳。

老尽凌云气，悲成捉月狂。

若人奇且折，此事费平章。

魏了翁

魏了翁　杨修撰挽诗

早辞天子诏，晚挂大夫车。

文雅三朝旧，风流二祖余。

眼前甲乙石，胸次丙丁书。

自古谁无死，前休得似渠。

魏了翁

魏了翁　杨修撰挽诗

东都方枕奠，方镇尚根盘。

不得裴中立，谁承田季安。

威棱行阃外，声绩在朝端。

犹使江阳隶，闻风亦胆寒。

魏了翁

魏了翁　杨修撰挽诗

玉树擎双干，灵椿老一株。

林泉閒富贵，屋漏静功夫。

靖节自为传，耆英还有图。

碑材徒镇石，此墓不须谀。

魏了翁

魏了翁　杨仲博生日

金街隆隆晓钟动，倚马禁门续残梦。

梦惊风雨摇江霏，恍如秋浦哦诗时。

觉来丝丝理前绪，犹记平塍蟹鱼句。

是日江风吹倒山，船头白浪高黏天。

两家儿女搅衣出，草草杯盘作生日。

自从补被趋帝京，二年不见波涛惊。

不知风色今安否，但见朝朝侍明主。

银鞍白马上晴空，鸣鞘戒仗天无风。

朝回为君庆初度，才上心来到秋浦。

君今去作什邡侯，归兴如山不可留。

只虞江上风色恶，不似帝城镇懽乐。

高楼大弟插云霓，烟花眩眼明春晖。

吾侪且可饮，勿问尚书期。

为我歌，毋庸归。

魏了翁

魏了翁　杨仲博生日

平塍雨足蟹鱼肥，远水涵空鹳鹤飞。

相对不知身是客，两家儿女彩成围。

魏了翁

魏了翁　杨仲博生日

玉粹金浑好弟史，向来驰誉鬓双青。

世间贤美宁常有，百岁三亭过一亭。

魏了翁

魏了翁　杨仲博生日

任教寒畯着先鞭，尽使权豪紊选班。

纵诮我迂嗤我矫，个中所负重於山。

魏了翁

魏了翁　杨仲远挽诗

属我铭先竪，元符事益光。

十年黄壤梦，再世短松岗。

楼外焄蒿集，阁前名节香。

吴钩无处挂，刍束寄诸郎。

魏了翁

魏了翁　杨子礼挽诗

事业古人诗，寒镫耿夜篝。

正青诸老眼，枉白一生头。

荦确秋难熟，崦嵫日易收。

可怜鸿影断，老泪滴监州。

魏了翁

魏了翁　夜直玉堂

金銮坡上疏开边，梦也非与三十年。

世事烟埃缘手尽，正邪二字在遗编。

魏了翁

魏了翁　夜直玉堂

金羁玉勒锦笼鞯，重上銮坡鬓欲宣。

自喜晨趋无愧色，更忻夜直得安眠。

魏了翁

魏了翁　贻庐陵术士冯椿

月宿南斗韩愈生，岁在已辰郑玄死。

二人言命是邪非，我欲质疑於孟子。

魏了翁

魏了翁　以使事过成都讫事而归虞万州成都尉高表史拉访灵泉宰高表史风雨连

檐卜风清醉骑香，满身花影踏斜阳。

行花尽处山围郭，又听松风吹客裳。

魏了翁

魏了翁　以使事过成都讫事而归虞万州成都尉高表史拉访灵泉宰高表史风雨连

青灯相对同胞弟，白酒交酬异姓兄。

风雨似知人有约，终宵都作对床声。

魏了翁

魏了翁　以使事过成都讫事而归虞万州成都尉高表史拉访灵泉宰高表史风雨连

无事江流到处平，无言天运四时新。

真仙此意何曾间，直到如今瞪眎人。

魏了翁

魏了翁　以使事过成都讫事而归虞万州成都尉高表史拉访灵泉宰高表史风雨连

天运无穷成变化，水流不息作江淮。

须知瞪处非无事，莫着仙人旧草鞋。

魏了翁

魏了翁　舣舟琵琶亭次福士张元龙以诗代柬韵

人生行止莫非天，万里风波一叶舡。

时有宾朋慰牢落，宁论远道困行躔。

魏了翁

魏了翁　舣舟琵琶亭次福士张元龙以诗代柬韵

乐天未信果知天，枉为琵琶弦系舡。

须识屈信常事耳，暑寒代序月移躔。

魏了翁

魏了翁　翌日对客雨中再和

风雨盲程不少宽，告焉藐藐似殷顽。

苦於风月佳时竞，甘向云霓望处悭。

天角自从盈里缺，人心正要用时閒，

浩然此乐无时极，应笑徽之兴尽还。

魏了翁

魏了翁　翌日约客有和者再用韵四首

柳梢庭院杏花墙，尚记春风绕画梁。

二十四番花信尽，只余箫鼓卖餳香。

魏了翁

魏了翁　翌日约客有和者再用韵四首

堆案文书长引睡，起来搔首乱鬅鬿。

眼明嘉卉纷纨绮，竟是修篁耸棘矜。

魏了翁

魏了翁　翌日约客有和者再用韵四首

妙处和春莫遣知，晚尊随柳逐花移。

落花绣地春深日，翠柳篵空月上时。

魏了翁

魏了翁　翌日约客有和者再用韵四首

古来长恨难并四，今日相逢所就三。

花里质朋皆臭味，夜凉风月更清酣。

魏了翁

魏了翁　应提刑以十五日和韵见示再次韵

大圆垂象蓝群黎，犹送昨宵畏满诗。

要看天行嫌位亢，若言人事恶功亏。

升於正处元为利，坎到盈中乃识时。

疑我冰轮公赐厚，敢申余义副襟期。

魏了翁

魏了翁　永嘉要君谊父得英石名其室曰矸斋予易以介室

柳侯谓楚南，多石而少人。

至今英道閒，异石何嶙峋。

乃知五行气，中土为秀民。

降才既匪易，自弃奚不仁。

伾文一日炎，秘以焚其身。

林君若知此，是石当书绅。

魏了翁

魏了翁　用大礼杨少卿□韵题冯川庄图

摩挲潘叟跨驴图，便拟移家向此居。

素富素贫随处乐，世间何地不嵩庐。

魏了翁

魏了翁　用大礼杨少卿□韵题冯川庄图

入山佳趣已成无，何事犹驰门外车。

书里一丁总忧患，人间六甲有孤虚。

魏了翁

魏了翁　用樊武仲致韵饯黄户部

七载赍身入楚乡，谁将平坂换羊肠。

觉来亲友浑依旧，触处江山不改香。

正引德星成胜集，更忻郎宿下垂光。

人生行止时为大，膜外浮荣蚁穴王。

魏了翁

魏了翁　用黄侍郎韵题宇文发运瑞萱亭二首

春风拍拍寿觞前，人有何忧树尔萱。

老眼未忘儿女爱，花随人意瑞家园。

魏了翁

魏了翁　用黄侍郎韵题宇文发运瑞萱亭二首

花长鄂鄂自相亲，枝叶根心一气春。

认得个中真血脉，孝慈天分匪由人。

魏了翁

魏了翁　用蒋成甫韵贺虞退夫生子且以相名之

秦雍孙曾尚典刑，只将一念答天明。

震雷殷地勾萌达，解雨鸣春涧谷声。

阶玉正看联羯末，籯金安足拟贤成。

相门为我成宅相，我俗将儿以相名。

魏了翁

魏了翁　用李致政韵题临邛陈氏所居吕仙所留回道人来四字

负瓮城边閒日月，翻环门上几春秋。

东阳谩识榴皮字，南郭曾偕柳树游。

踏雪飞鸿痕偶在，寒潭过雁影无留。

至人御气无今古，妙处疑同上下流。

魏了翁

魏了翁　用张子益教授韵送虞退夫西归

子已江头戒櫂郎，卬须何事未乘方。

须看此意关时数，不为斯人自肺肠。

白傅徒然泣商妇，毛生岂解出王樯。

卬虽不敏真知得，为子临岐酹一觞。

魏了翁

魏了翁　用真景元韵题豫章朱正父湖山清隐诗卷

乾坤尔阔着吾庐，水绕山环仁知居。

君友东湖徐孺子，我闻西洛邵尧夫。

欲为天下屠龙手，肯读人閒非圣书。

聊借斯言相赠勉，乐颜之乐即颜徒。

魏了翁

魏了翁　游北岩之畴昔梦作二诗觉而仅记一联云鬓发丝丝半已华犹将文字少年

时事彫壮心，词华误双鬓。

昨梦忽儆予，觉来起孤愤。

五官予所司，此梦乃予训。

是心协蓍龟，是气通祲煇。

形骸且不察，理性抑难尽。

昨筇度云壑，疏林露鹰隼。

暮归踏江声，寒流烛蛟蜃。

惕思怀襄日，气势如项陈。

天根忽晨见，卷去不盈瞬。

犹然玩文采，吾果不知分。

饮儁羽未忘，依前赋分韵。

魏了翁

魏了翁　游临丞挽诗

论激回天力，身开夹日勋。

危言起平勃，奸胆落伾文。

泪洒衡山月，神凄蜀岭云。

若微刘柱史，千古閟清芬。

魏了翁

魏了翁　游临丞挽诗

冰至人犹玩，波颓力不支。

摇摇路旁梗，炯炯日中葵。

学道长身健，忧时两鬓丝。

竟摇天老眼，畀以宁馨儿。

魏了翁

魏了翁　游上天竺

风波满平地，世路绕羊肠。

忽欲逃尘纲，遥登选佛场。

云深午犹暝，竹密夏生凉。

兴逸忘归去，高眠借石床。

魏了翁

魏了翁　于眉州挽诗

士为谋身蛇有足，人於嚣论鼠无牙。

狱书一落于公手，不识从来豪大家。

魏了翁

魏了翁　于眉州挽诗

南浦冬阴翻手雨，湓江春涨打头风。

乖逢命耳吾何戚，赢得三州桃李丛。

魏了翁

魏了翁　于眉州挽诗

老雁长云横蜀道，归鸦落日倚江城。

摩挲少日生祠记，忍听虞歌薤露声。

魏了翁

魏了翁　于用宋兵部韵送刘左史

絷维不住谷中驹，爱恋徒占屋上乌。

开汉楼前迎剑骑，临津门外罢传呼。

宅家未忍忘贤傅，衡宇胡为戒仆夫。

阁束衣冠聊一笑，不为耐辱司空图。

魏了翁

魏了翁　余既赋诗坐客请以唐人家花车斜韵面赋醉中作五十六言

人生偶被浮名误，往往贪程不识家。

醉眼乱穿青草屐，狂心长恋碧桃花。

举头大道平如掌。入鬓韶光转似车。

是乃吾忧今赠子，情亲语直字欺斜。

魏了翁

魏了翁　鱼耶孙氏挽诗

可堪风撼木，不见雪盈簪。

嫠纬愁春昼，儿书课夜深。

米盐毋我累，惸独是予心。

未报熊丸苦，寒堂服已弎。

魏了翁

魏了翁　虞退夫人生日

人情处约久斯渝，子把膏腴气羽除。

肯向缣缃迂事业，要寻屋漏实工夫。

魏了翁

魏了翁　虞退夫人生日

初度重逢巽上坤，庭闱应念子生孙。

好将吉语传金母，更把归音报玉昆。

魏了翁

魏了翁　虞退夫生日

尚记扁舟下古渝，兰芽秀茁媚庭除。

跕鸢声里惊重见，玉粹扬休伟丈夫。

魏了翁

魏了翁　虞退夫生日

雍公匹马立乾坤，善念熏蒸到子孙。

富贵君家余事耳，更将此念植仍昆。

魏了翁

魏了翁　虞万州妻赵安人挽诗二首

妇言加妇德，公子嫁公孙。

澹泊於心慊，纷华入耳烦。

晋秦称区国，韩姞烂盈门。

乃与其夫子，十年江上村。

魏了翁

魏了翁　虞万州妻赵安人挽诗二首

江上有何乐，萧然吾亦志。

午眠春寂历，晚步水沧浪。

倦去推门入，忺来索酒尝。

清风那复见，江阔莫云长。

魏了翁

魏了翁　虞万州生日

春风吹我游锦官，客眸饱作沧江观。

鹤飞自由白日静，山来不断平野宽。

主人闻客倒屣迎，案头点易朱未乾。

速呼朋俦俾接席，又遣儿女来拜前。

馆中列鼎食客众，堂后鸣钟聚指千。

客来辄留张坐饮，客醉复与开榻眠。

主人投閒六年久，禄廪不继胡能然。

问之主人笑不言，神情散朗心常閒。

向来曾於我乎贷，至今尚质黄金盘。

又闻吾兄市桥尉，假五十万青铜钱。

橐中似尔空亦屡，门外车马纷阗阗。

其间犹有不知者，误谓公子非儒酸。

谁知出分本无几，况复奉赐随分班。

知之不知于何恤，日用饮食於其閒。

西京相裔平通侯，轻财重义无敢先。

三年田家未云久，便怀富贵讥南山。

节侯有子韦少翁，亦以胆经世其传。

爵之附庸有何薄，经欲忍愧从夷蛮。

人於居约视所守，又以久近察所安。

近而不渝傥可勉，久而无怨良独难，

不须远求汉诸公，姑复近考今时贤。

虽云暂閒未尝约，一念长作膏火煎。

戚然不能以一日，宁复如君之六年。

泉无昼夜盖有本，潦有朝夕繄无源。

归来试与友朋道，言之孔易行维艰。

厥今人物眇然甚，天道岂不於君还。

友朋请书为君寿，更祝养素勤加餐。

魏了翁

魏了翁　虞万州生日

玉湖面面碧回环，六月寒飚撼屋山。

跨鹤不随刀梦去，卧龙甘与壁梭閒。

渔樵是处便争席，利欲年来早闭关。

拂拭石君勤把酒，照人风节两孱颜。

魏了翁

魏了翁　虞万州生日

沧江深处汲难浑，世味浓枯不见痕。

竹影移枰风澹荡，芰荷摇艇月黄昏。

坎离合处灵根峙，剥复机中硕果存。

门地人才如许秀，可能投老钓鱼村。

魏了翁

魏了翁　虞万州生日

初度相望十日期，一尊无路扣江扉。

羁人职事门重键，堆案文书山四围。

未办五千余卷读，空惭三十九年非。

遥思道义宾朋集，梦作沧江鸥鹭飞。

魏了翁

魏了翁　虞永康生日

良知谁不有，靡究复靡届。

寸心日月明，万里天地解。

握机洞消长，观物了成坏。

推行济四海，小试未为隘。

姓名既转闻，正恐世纲挂。

相期久远看，力与支末派。

建立天地心，透彻义利界。

即兹奉君寿，行矣良处劢。

魏了翁

魏了翁　虞知府生日

皇天覆后土，藐然吾一身。

职职万同宇，何所非吾仁。

人惟不自信，私意横纷纶。

君侯览厥初，浑浑川无津。

百家之精粹，六艺之芳醇。

挹之未厌斁，欲以警此民。

天机行日月，大戒明君臣。

一源显微贯，万象晓晦新。

焉知我为我，聊以人治人。

胡然闷厥施，膏泽犹其屯。

意将楙所养，切磋及兹辰。

余也峨眉阴，君兮沧江滨。

生生共兹意，不隔江山春。

怀哉宁无车，有系未可巾。

魏了翁

魏了翁　与刘左史同别杨少卿于南郊舟中用宋兵部韵

玉龙老子访仙鹤，冲佑散人归瑞乌。

俗事只今长刺促，可人自昔费招呼。

忧时恨不百子骏，背我宁堪二大夫。

舣櫂黄昏不成别，画成江上送行图。

魏了翁

魏了翁　宇文沪州挽诗二首

笃信宁违俗，质行非近名。

室无官烛泪，庖有甑法生。

吏不知厮卒。家毋役叟兵。

兹犹余事耳，彻底是真清。

魏了翁

魏了翁　宇文沪州挽诗二首

风壑昂修干，霜空突翠峰。

介然疑苦硬，行处独从容。

不忝南轩嗣，奚惭北学宗。

巫阳招不复，暖暖日高舂。

魏了翁

魏了翁　宇文枢密挽诗

人物眇然甚，天胡不憗公。

北风鸣槭槭，西火乱蓬蓬。

襄鄂谁专阃，江淮孰总戎。

是应当馈叹，曩日镇江功。

魏了翁

魏了翁　宇文枢密挽诗

夷考公言行，真成肃愍孙。

星枢绳懿武，月殿媲隆恩。

契阔成三世，凄凉隔九原。

壮夫襟上泪，并为两师垣。

魏了翁

魏了翁　元夕卜油溪故事

不随洛俗占灯影，不学荆人问紫姑。

卖得薪来卜油去，丰年还似去年无。

魏了翁

魏了翁　元夕卜油溪故事

满目忧端膏火煎，聊将膏卜验新年。

只祈五色云瑞世，不原蚩尤旗亘天。

魏了翁

魏了翁　袁参政挽诗

奕奕万夫望，才名四十霜。

重来陪讲幄，三入位文昌。

地辟南厅峻，砖重首折行。

修途日未旰，弭节复相羊。

魏了翁

魏了翁　袁参政挽诗

耆旧晨星似，公胡不憗留。

竟成青坞去，莫返赤松游。

时事方欹枕，天年不到头。

独余经在笥，衮衮付公侯。

魏了翁

魏了翁　袁参政挽诗

生世恨不蚤，庚申始识公。

象衣垂綷{左纟右蔡}，长佩奏璁珑。

幸甚蝇依骥，居然燕背鸿。

灵輀送无路，泪洒霅溪风。

魏了翁

魏了翁　袁都官同前韵赋二诗一间问易边赋唐律二章索奏劄录本

那得閒功咏雪晴，风光自解湊诗成。

须知精粗无非易，千古人心只一声。

魏了翁

魏了翁　袁都官同前韵赋二诗一间问易边赋唐律二章索奏劄录本

一天西雨又东晴，唤作阴晴雨不成。

朝睡着人浑未觉，鸣嘤枝上一声声。

魏了翁

魏了翁　袁侍郎挽诗

学术趋平实，年来似寂寥。

岂无先后觉，未在始终条。

此老能深造，诸公独后彫。

平生寄心事，仿佛见鱼朝。

魏了翁

魏了翁　袁侍郎挽诗

肮脏常三黜，脂韦或万钟。

芸芸终有谢，炯炯此何穷。

雏穴皆鸣凤，生涯仅老龙。

轮囷忧世拒，抚事转冲冲。

魏了翁

魏了翁　约漕使泛舟东郊坐客十人分韵得江字

微雨爽晴昊，柔风涣清泷。

空明山四坐，宇静天八窗。

筮言得幽真，此意谁与双。

使家我风调，宾友俱同腔。

高谈飐清镜，胜韵眠空缸。

东西南北人。偶此同一邦。

坐数云皛皛，起看水淙淙。

古今聚散地，浩浩如此江。

余霞照宝瑟，明夜欺银鈍。

维舟未肯鼓，归梦惊逢逢。

魏了翁

魏了翁　约客木犀下有赋

茂树幽花兀老苍，不随众卉入词场。

虎头点点开金粟，犀首累累佩印章。

明月上时疑白傅，清风度处越黄金。

人才生世元如此，不为无人不肯芳。

魏了翁

魏了翁　约客十有二人汎舟东山分韵得大字

乐莫乐良朋，同胞瀛海内。

矧复聚此州，此乐无乃太。

晨策披曾巅，夕篙汎晴濑。

羲和鉴余衷，为我祛宿霭。

空碧堕清镜，帝青倚高盖。

明矑照鸥心，遐思绝鹏背。

信知好乾坤，不出天地外。

人生两仪间，豁豁如许大。

万古同一流，谁能与心会。

丁宁黄头郎，为我勉乘载。

直下涪武江，合处看重兑。

魏了翁

魏了翁　约眉之寓公饮郡圃梅下分韵得动字

穷阴雕残年，小雨杂寒冻。

野迥山色枯，木落天宇空。

殷勤玉雪友，岁岁管宾送。

孤标耿黄昏，清艳横蟚蝬。

从渠忌皎洁，孱颜立孤耸。

半年簿书尘，閒杀果下鞚。

林端划见之，撩我泼春瓮。

芳菲恼不彻，喜与良友共。

花光留夕阴，鸟语嘎清唘。

群芳去无踪，生意正坌涌。

因怀武陵日，岁上西湖冢。

粲粲万玉妃，萧萧守翁仲。

谁知落天涯，惠然复我从。

暗香疏影句，为我作诗供。

心事炯如霜，客游恍成梦。

岁穷万物息，谁此役群动。

会取春风心，处处得日用。

魏了翁

魏了翁　约任千载大卿同王万里杨仲博汎湖任赋二诗和其韵

满目亲朋似故乡，梦邪非梦梦何长。

春风坐上白云屦，玉鉴光中明月珰。

酒到湖山嫌逊避，话逢气类省称量。

谢家内集如斯否，一味诗书无别香。

魏了翁

魏了翁　约任千载大卿同王万里杨仲博汎湖任赋二诗和其韵

翠舫青帘白玉舟，风轻日淡相兹游。

芙蓉覆地锦衾烂，杨柳彫空印篆缪。

月上酒痕浑未觉，山撩诗思浩难酬。

颇怜此会何时又，相伴江湖归去休。

魏了翁

魏了翁　约书院诸友过石洞津检校堤役

天阔山头头，江空石齿齿。

清霜肃宇宙，物物露根柢。

是开明年春，万汇从此始。

人事胡不然，临流方识不。

断岸百尺悬，赤子命如寄。

示人亦真切，犹作秦越越眎。

我忧不能释，人谓我俗吏。

吏安能俗人，亦人自俗尔。

神天及游衍，忠信在参倚。

是间炯然存，精粗莫非事。

况逢道义友，眷眷不余弃。

至理互相发，俗氛安能滓。

夜寒人欲归，渔火飐汪泚。

照我方寸心，悠悠发长喟。

魏了翁

魏了翁　约许侍郎诸公酒半宋正仲至自都城

人生能得几回别，一别公来四千日。

我骑紫马出行春，公指黄扉入当夕。

谁知行止不关人，解后天涯复同席。

方看紫陌烂红英，忽复浓阴颗青实。

断霞明空白日静，过雨穿林乱云湿。

如梦如梦梦邪非，曰归曰归归未得。

僰南山崒东流断，关西云霾北风急。

酒逢故人一吸易，语及新事百忧集。

麻问吾归将何归，梓州遂州有何择。

况有青山老居士，千骑东来闯然入。

更得可人高帝孙，又忻未至临邛客。

尽判三日作狂酲，要话十年胸愊塞。

魏了翁

魏了翁　再次沧江头二首

夏畦初雨桔槔閒，读易幽人昼掩关。

厚筑根基文考室，不辞卷撮要为山。

剩栽晚岁松筠友，长伴沧江冰雪颜。

门外斜阳迷客路，屋中行李去家还。

魏了翁

魏了翁　再次沧江头o　首

野迥江空云意閒，清风唤客度东关。

掺掺竹柏青垂地，炯炯宾朋玉立山。

酒为心知一开口，话逢理到两舒颜。

啸吟风月江头路，此意羲皇向上还。

魏了翁

魏了翁　再次韵

眇观千载苦无人，窥见一毫先有我。

隽敏既为文采误，高明又被玄虚锁。

魏了翁

魏了翁　再次韵

我尝妄意於古人，子今用力苦先我。

安得从容长似今，借子玉匙发关锁。

魏了翁

魏了翁　再赋

淘金乱川绿，发{上艹下戾}烧山红。

自为天一隅，奚翅地十同。

米贱衣弗费，四民罕全功。

功夫到华卉，未至浇淳风。

老梅委林莽，洛佩遗丁东。

茶华新移根，脱命斤斧中。

焉知贲然者，秋毫绵苍穹。

观物弗之察，吾欲问黄熊。

魏了翁

魏了翁　再和

芹宫日晚守祠斋，争见花如火齐堆。

不复少年黄犊健，任令急景白驹催。

繁红才伴木栗留至，众绿又惊鶗鴃来。

到会意时须命酒，莫论花谢与花长。

魏了翁

魏了翁　再和颠字韵时方议开边

鼎象亨调戒在颠，或捐常馔美时鲜。

鸷形不匿麏投麓，剑影虚张蛟绕船。

壮观要还全盛日，图回须似中兴年。

掩关雷雹惊春梦，忧国丹心只自怜。

魏了翁

魏了翁　再和浣花韵呈李彭州李参政

冁然一开口，天也非人谋。

江山自旧管，风景仍新收。

一门令兄弟，而我从之游。

卫玠珠玉侧，李譯神仙舟。

主宾有良晤，兄弟无相犹。

雨余白日静，江远青天浮。

相处宇宙广，觉我心休休。

世传浣溪女，声迹疑谬悠。

灵均亦已远，英烈今在不。

又怀唐拾遗，泯然哀江头。

陵谷几变迁，屈孟独长留。

於此本何负，而以德为雠，

因时慨前哲，坐久风飂飕。

良会惜难再，作诗以相酬。

魏了翁

魏了翁　再和前韵答赋五首

群蜻海上迎机舞，双雁天边避弋飞。

荦荦此心天与吸，滔滔斯世我谁归。

魏了翁

魏了翁　再和前韵答赋五首

秋到山川自童涸，春回草木又勾尖。

阴机尽处雷居地，月魄生时日在崦。

魏了翁

魏了翁　再和前韵答赋五首

甫田之田骄骄莠，大国之郊濯濯山。

养且难成摧则折，宁居材与不材间。

魏了翁

魏了翁　再和前韵答赋五首

别来满眼簿书尘，想像湖边玉立身。

立阵时传骚将令，愁城不倩酒兵巡。

魏了翁

魏了翁　再和前韵答赋五首

一声凤哹朝阳里，慰我鸡鸣风雨思。

藐藐大钧那可问，有才动与厄相期。

魏了翁

魏了翁　再和招鹤

仰看翔翮俯游鳞，物意容容各自春。

遥想沧江五君子，长身玉立伴閒人。

魏了翁

魏了翁　再和招鹤

声色於渠何有哉，银潢刷羽雪皑皑。

天边亦是閒游耳，争向人间问去来。

魏了翁

魏了翁　再和招鹤

苍苔散啄旁清江，被服委蛇未肯忙。

清唳九皋天听在，也知雅意笑鹈梁。

魏了翁

魏了翁　再和招鹤

蓬莱云近绮疏明，鹤砌分茶午梦晴。

何似林间看不足，并呼鸥鹭狎齐盟。

魏了翁

魏了翁　再用韵

规摹广大理精微，天末行云鉴里飞。

莫把空言看简册，更知实理在宫闱。

魏了翁

魏了翁　再用韵

晓看红日上霜威，夜按苍龙运九畿。

独抱孤衷竟谁识，前山阴斂又扬挥。

魏了翁

魏了翁　再用韵

才资如子世应稀，自喜寒门女有归。

我被词华几陷溺，相期努力践朝晖。

魏了翁

魏了翁　再用韵

春风袨服驾雕几，四壮騱騱得所依。

逢快意时须缓辔，世间平地几摩围。

魏了翁

魏了翁　再韵

文化灭质甚尘土，物欲戕生剧豺虎。

三年挂舌坐林皋，日月往来云散聚。

夫容自与诗肠谋，虽无颜色媚涂陬。

梦随春草撩客儿，手抉去锦分潮州。

平生耻作山鸡照，对此忘其为不肖。

为华破戒哦七字，殆似五噫发梁耀。

李君不为掩覆之，唤取奚锦披封泥。

缫车引出万丝绪，衣被山谷春无辉。

山中华木迭宾送，人把荣枯同幻梦。

卧看夫容生未生，满目天机供日用。

魏了翁

魏了翁　曾少卿约饮即席赋

深院帘旌昼掩门，海牛挂出好乾坤。

日烘花影涨春腻，风撼柳丝明醉痕。

极目翦来齐翠嶂，关心看不断青原。

明朝又逐文书去，且尽今宵极意论。

魏了翁

魏了翁　赠画工王三锡传神

气质纷不齐，四海无似人。

藉令貌相近，气有醇不醇。

善观人品者，仪观与机神。

正邪眸子见，善恶眉间分。

且如苦与虎，二人自非伦。

而俱类孔子，俗眼何昏昏。

古人有梦遇，便知为良臣。

又能记眉目，晓然得其真。

此须以神会，难与浅者论。

王生归为我，试语司寇君。

此理充得去，三代同此民。

魏了翁

魏了翁　赠画工王生

七年谪五溪，二年守三沪。

蛮烟瘴雨中，不改旧时吾。

此来懒看镜，谓我衰且癯。

王生忽肖象，气貌何丰腴。

悔不赂王生，图作一病夫。

变几转而上，听我归林庐。

及此未衰日，更读几年书。

魏了翁

魏了翁　赠僧南游

吾少不学佛，吾道闻之尝。

虚灵一寸心，无贤愚圣狂。

人惟不自信，渺渺歧上羊。

师今紧寻觅，看是真有亡。

如行人贪程，如久客念乡。

一朝眼发明，家山俨成行。

魏了翁

魏了翁　赠术士龚恢乙

龚生来过我，极意论先天。

自得环中趣，无言已十年。

魏了翁

魏了翁　赠相士郭灏

载小奚奴长自随，两牛腰大赠行诗。

逢人有问辄如见，及我相遭不肯奇。

每会面时长好好，合开口处或期期。

道人莫是朱仙术，当与余言未及之。

魏了翁

魏了翁　赠造琴道士刘发云刘亦解致雷

刘师携琴来，自言有术驱雷霆。

闻之冁然笑，人心未动谁为声。

阳居阴位阳行逆，日循阳度日数赢。

必尝凝聚乃奋击，不有降施讹诈升腾。

刘师携琴来，为我鼓，

一再行。若知雷霆起处起，

便知音是人心生。

魏了翁

魏了翁　赠曾医

太极分阴阳，物物具两仪。

乾坤互南北，坎离迭东西。

四时有见伏，昼夜有荡推。

夫人迁於物，由之而不知。

主淫一为沴，大命医所司。

或当暑而裘，或御冬而絺。

或学制而伤，或助苗而萎。

其间号为儒，亦以身尝医。

江西有曾君，解后荆江湄。

暇日与之语，切磋及幽微。

榜人趣行迈，欲别不忍离。

乃书所素讲，为诗以赠之。

魏了翁

魏了翁　赠章相士

我本三生人，寄身软红士。

方困京华老，谁识新丰旅。

稠中有章生，道周忽会雇。

谓余有奇骨，往往么告语。

许予两无心，解后适相遇。

闻余趋集英，一声耸舊句。

自谓吾术神，诵言诧俦侣。

我无百金装，生无箕帚女。

沘毫赋此诗，为生邮梁楚。

魏了翁

魏了翁　张大著以韩持国绿樽红妓事再和见戏复次韵

世路羊肠几覆颠，如君操行雪朝鲜。

书胸满贮宣和库，学力要装元佑船。

剩喜孟龙来并世，肯呼祢鹗与忘年。

闭门笄珥无膏沐，不作倾城冯小怜。

魏了翁

魏了翁　张大著以韩持国绿樽红妓事再和见戏复次韵

壮心十五亦狂颠，十五年来洗濯鲜。

负郭元无三亩宅，浮家安有五湖船。

焚香读易谢来况，饮绿围红回长年。

不是柳桃曾作恼，安知世味有妍怜。

魏了翁

魏了翁　张隆州挽诗

行马门阑宰胄巍，高冠长佩独委蛇。

紫微自有申公学，太史还从从祖知。

静嘿无非蒙力处，功夫全在不欺时。

故家遗俗寥寥甚，忍听虞歌薤露悲。

魏了翁

魏了翁　张通判挽诗

规摹都水监，文采白云卿。

奕叶皆华贯，夫君独屏星。

滋滋熙世学，蔼蔼擅诗声。

耆老彫零尽，从谁正典刑。

魏了翁

魏了翁　张义立得古井以木为甽命曰亨泉而求余诗

井居安其地，井通会其时。

地维人所宅，时乃天这为。

方冬群动息，水德潜清漪。

而随春木升，环顶活华滋，

性情固下润，功用由上齐。

孰若无事中，一降一腾之。

是理契天运，达观正在兹。

张侯得木井，妙制参皇犧。

其间相生意，似非俗人知。

堙废几何年，而独与侯期。

书来属共赋，此理难下词。

但於井之象，发我深沈思。

且如初升五，泰通人所资。

乃於巽入坎，中含兑承离。

通塞靡自遂，睽遇若有司。

坎惟生於一，孚实以为基。

世途自亨否，我德无成亏。

属侯善疏瀹，毋俾纤尘缁。

不食吾不即，食之吾不私。

小大随所汲，辩义而审施。

客来问出处，为诵亨泉诗。

魏了翁

魏了翁　张隐君挽诗

触事无非学，非儒果误身。

体中识天地，笔底定君臣。

安乐堂前月，希夷枕上春。

是应家有子，不止活千人。

魏了翁

魏了翁　张永平鎋作亭于渠河之右予请名以观而通守江君埙赋古诗二十有二韵

渠河有水清且涟，弄丸之暇游其间。

风轻沙暖鸥忘机，天开日烜鱼逃筌。

山中不知岁月改，春洲六度听绵蛮。

闻人昔游不到此，岸容山色如有冤。

永平教孚讼亦简，为我卜筑河之干。

临流兴怀叹不足，因思孔圣感逝川。

岂无日景自北起，亦有天运从东旋。

风霆流形草木贲，星辰垂象郊原宽。

乾坤坎离更见伏，春秋代谢相回环。

虽将此理醒群聩，更向川上观微澜。

存神过化义亹亹，行著羽察心閒閒。

子思渊渊达天德，子车混混穷原泉。

东流不休发吕氏，潺湲远望悲屈原。

圣贤分量已差等，后来承误滋可叹。

或嗟年衰劝努力，或谓时逝宜游盘。

须看龙见水归壑，又识雨降云蒸山。

阴阳翕辟本无閒，俗儒但作死生观。

河南挺生二程子，指示道体镌冥顽。

人能於此发深省，致知格物兹其端。

神徂圣伏二千载，是心长与江瀰漫。

文通为挥五色笔，大篇长句垂不刊。

春风沂泗俨在此，居人莫作渠阳看。

魏了翁

魏了翁　张运判□□之母吕宜人挽诗

昔在伤皇辟，子行犹不归。

嫠居言有则，丧事礼无违。

轲母三迁教，莱儿七十衣。

至今霜月夜，松竹带芳徽。

魏了翁

魏了翁　张运判□□之母吕宜人挽诗

锦乡閒日月，象服俨山河。

富贵吾无羡，平反尔几何。

相依在岁晚，不竞得天多。

欲报无终极，悲风振蓼莪。

魏了翁

魏了翁　张运判挽诗

悃愊汉循吏，咨询周使臣。

知心三坐主，报国两门人。

彩绣方趋户，丝麻已在身。

至今寒食路，孺慕镇如新。

魏了翁

魏了翁　赵德安挽诗

甲甲露布告诛曦，丙戌巴台已磔禧。

或谓禄媭非汉患，谁知田李遗唐危。

安州得祸闻人说，荆莫上功惟我知。

三十三年旧寮友，朔风吹泪读残碑。

魏了翁

魏了翁　赵广安挽诗

蚤志周程学，期窥孔孟心。

人千行马贵，我爱隙驹阴。

秋树檠苍干，霜空耸翠岑。

一生迂事业，造物作知音。

魏了翁

魏了翁　赵广安挽诗

星陨南昌日，枭鸣蜀道时。

孝诚移地轴，忠泪洒天涯。

尽己皇它恤，求仁不复疑。

卫公精爽在，足尉九原思。

魏了翁

魏了翁　赵广安挽诗

珪组曾分寄，经纶未究才。

冥心求己事，真气养玄胎。

月遽中河落，兰先白露摧。

若人嗟不淑，天意谓何哉。

魏了翁

魏了翁　赵深甫年七十有亲九十贫无以养索赋

囝思郎罢久无炊，父曰子行胡不归。

负米上堂宽带索，不妨遲地戏儿衣。

魏了翁

魏了翁　真除后谩记所见

晓风鞭袖闯天关，滥缀东西两省班。

当日入趋东杂殿，番休却逐侍臣还。

魏了翁

魏了翁　真除后谩记所见

记注愆期已隔年，濡螭夹案谩云然。

惟余一事光千古，后殿前朝听直前。

魏了翁

魏了翁　真除后谩记所见

晨将榜子关宾合，辇出房时已奏知。

陛对臣寮才下殿，朱衣丝履上东墀。

魏了翁

魏了翁　正月九日北山雍熙寺约同官

自从寒陆爽乾坤，律吕还宫岁换辰。

历纪人正才九日，斗移天位已三春。

销磨壮士姑随俗，牵引閒心苦为人。

终愧时艰才力短，只将民命倚洪钧。

魏了翁

魏了翁　正月九日上之游杨季穆以酬唱见寄走笔次韵

雨中未放笑眉开，独守空斋著玉杯。

观水功夫随处见，逝川意思即心来。

魏了翁

魏了翁　支大监挽诗

四海李南纪，蚤从山斗韩。

耻担兵部米，宁着大夫冠。

人舐黄金笔，天颁白玉棺。

平生一厚字，千古薄夫宽。

魏了翁

魏了翁　知崇庆府致政何君挽诗二首

外监名父子，元方难弟兄。

鹤空黄壤梦，雁续紫霄声。

山远玉无胫，春多天有情。

至今溪上月，犹傍碧梧明。

魏了翁

魏了翁　知崇庆府致政何君挽诗二首

不把英雄彀，移为仕进媒。

邑獒群怪吠，灶婢亦惊猜。

且效功成退，宁须兴尽回。

芸芸终有谢，赢得早归来。

魏了翁

魏了翁　知广安军勾侯挽诗

突兀双楠树，翘枝照户青。

春风吹湑湑，秋雨立亭亭。

蚁梦迷符竹，牛涔兀屏篂。

但令根本在，有茁媚阶庭。

魏了翁

魏了翁　知合州赵侯挽诗

悃愊古循吏，宽和乡善人。

鸾宫六老会，月墅四时春。

转眼园松老，惊心宰木新。

来迟伤杜牧，宾主总成尘。

魏了翁

魏了翁　知叙州史侯挽诗

便乘龙岁去，吾党果何观。

春味注眉睫，秋河悬舌端。

仁心随处见，民事切身看。

十载升堂梦，阶庭茁紫兰。

魏了翁

魏了翁　至后再见大雪杨尚书约登天开图画阁分得平字

天公闵亦子，踊为营杯羹。

寸白未云厌，赐以一尺平。

微阳动黄宫，万宝随孳萌。

蝗妖坐远屏，疠鬼亦就烹。

东邻文昌伯，志气为我倾。

携朋乐时丰，举酒浇空明。

忻忻各有适，耿耿未忘情。

不知宇宙内，肯尔同阴晴。

前时闻帝辇，随雪登山亭。

亭高一流盻，淮楚接神京。

魏了翁

魏了翁　至左绵尽怀呈荣州二兄

岁行析木予去国，鹑尾之年才返室。

东西南北着此身，水陆二千三百日。

或云子非善谋身，幸生斯世同斯人。

胡为噀噀苦自好，轻辞富贵重绝贫。

五溪之滨有何好，兀坐六年不知老。

夔门待汝有何恶，要把山林易旌纛。

予闻其言心自语，吾非斯人而谁与。

独嗟行止各有时，龙蛰鸿归亦其所。

洋州拔将鸠余民，仰空待救人闻。

黎州边丁戍内郡，空养赤子防西门。

绵州近{左阝右外卢内乙}剑龙路，列雉惊奔渠不雇。

叙州平蛮亦良苦，卒以忧劳弃予去。

见危授命理之常，苟得死所庸何伤。

所忧人己两无益，燕蝠晨暝徒皇皇。

鹤山之颠一亩宫，我名吾亭日原丰。

只祈天心速悔祸，雨禾雨麦苏民穷。

有粮饷士可卫民，有民给耕可供军。

军民相资护关塞，又须监牧长得人。

规摹便立久安势，不作目前苟偷计。

弟兄归与里父师，长对春风赋常棣。

魏了翁

魏了翁　制置丁少卿生日

皜皜陵霄独鹤飞，九芙蓉里烂生辉。

青阳少府旧弓冶，白石先生新杼机。

阅尽世纷磨不磷，听渠公论是邪非。

恭惟陛下方新政，小却犹应伴紫薇。

魏了翁

魏了翁　制置丁少卿生日

蜀道今行第几回，天西玉帐又宏开。

鹤归华表人如旧，龟放长河独再来。

屈处观伸霜后菊，消中见息雪前梅。

沪江不解西流去，引领长空酌斗魁。

魏了翁

魏了翁　致政宋君挽诗

窗寒研冷一生酸，坎止流行百念宽。

剑骑已荒江北草，简编归伴室中兰。

孰痴孰觉从渠看，真是真非只我观。

掩泪方相人已矣，广平遗录仅留残。

魏了翁

魏了翁　中秋领客

秋中无常期，月望无常历。

况於月之房，岁十有二集。

云胡三五夜，赏玩著今昔。

我观魏晋前，未有娱此夕。

岂由夕月礼，承讹变淫液。

天行至东北，阳升乃朝日。

日月向南来，三务趋朔易。

则於阴之反，顺时报阴魄。

古人敬天运，随处察消息。

俗学踵谬迷，列以似科级。

广寒入万户，桂树五千尺。

文人同一辞，只心惊俗客。

墨墨数百年，月如有冤色。

为作反骚吟，聊以补载籍。

魏了翁

魏了翁　中秋无月分韵得狂字

金低辟老火，月琯行仲商。

是为阴之中，正与日相望。

浮云横相掩，人谓妒且狂。

彼云初无心，此月亦何伤。

水月本同体，其中根於阳。

炯炯含内景，随时发辉光。

天机之浅者，为人作閒忙。

魏了翁

魏了翁　中秋有赋

望舒与日元非敌，震受阳光巽成魄。

六十四象不言月，三百五篇讥月出。

古道贵阳不贵阴，宾礼卜昼不卜夕。

世间赏玩起何年，误却千年醉狂客。

不知客有肺肠无，更把荒诬作真实。

我因时序尝作诗，洗尽兔窟蟾宫迷。

今年新作东楼成，胡为尚此穷攀跻。

人心和平民气乐，日月昭明天宇豁。

须知此事与政通，不是词人閒赏月。

魏了翁

魏了翁　仲女挽诗

荆江春梦断，虞殡夜魂孤。

未及陪宗室，应难袝舅姑。

一时母从子，百岁妇随夫。

经礼缘情制，临风老泪枯。

魏了翁

魏了翁　重九后三日后圃黄华盛开坐客有论近世菊品日繁未经前人赋咏惟明道

南阳有佳人，被服长修姱。

黄中粲有章，秀外青无华。

圾饮晋柴桑，夕餐楚长沙。

惟与高人处，耻作流俗夸。

玄都有俗士，品格固尔差。

遗之以潘沐，强欲相涂搽。

南阳笑谢遣，於此我何加。

游女荡春风，渔人眩红霞。

尔比予於是，岂欲本疵瑕。

卿自用卿法，吾亦爱吾家。

寄声谢程子，为我删此花。

魏了翁

魏了翁　重阳分韵得放字

层云生夕霏，寒雨湿青嶂。

平生爱九九，谁谓不可伏。

盈盈黄鞠华，采采郁金鬯。

点检襟袖间，清芬固无恙。

门前秋阴阴，席春春盎盎。

惟余忧时心，忽忽未肯放。

魏了翁

魏了翁　重阳领客以老杜旧日重阳日诗分韵凡宾主十八人得不字

天根斂秋阳，雨毕水归薮。

胡为爽常度，白昼变昏黝。

农功将纳场，余秉尚栖亩。

昨朝告方社，卷去日中蔀。

羲和鞭六龙，为我作重九。

云顽驱复来，浑未识臧不。

终然划劙之，金鎞发矇瞍。

所忻阳德竞，吾岂为杯酒。

悠然见南山，陶公意何厚。

况今祠太宫，群公正奔走。

魏了翁

魏了翁　重阳前一日约寓公饮于新开湖之西港有歌词者其乱曰会与州人饮公遗

吾州远景楼，为天下第一。

下有千尺湖，长虹倚斜日。

烟云纷蔽亏，草树互蒙密。

人既位通显，湖犹困遗逸。

一段云锦机，割截不成收。

我来划见之，慨然为拈出。

凹者豁以舒，凸者疏而溢。

乃取半山句，以榜湖阴室。

晨舟乱平渺，日晏未云毕。

客喜以问余，幻成子何术。

余非龚而致，彼有是良质。

牛山木尝美，茅径人自窒。

一笑各会心，凉风送萧瑟。

魏了翁

魏了翁　舟至合江度周卿以诗相迓次韵

雨满长空水拍畴，荔香松色倚江流。

半窗灯火千年梦，万里风波一叶舟。

谩道班卿若仙去，谁知谢傅正同忧。

西归待我期相告，横被风师三日留。

魏了翁

魏了翁　朱邵州挽诗

杏园犹记赏花同，忍看前旌照眼红。

民命一丝悬晷刻，仁心触处作春风。

棣华韡韡天伦厚，湑叶裳裳世泽隆。

万事纷纷缘手尽，只将孝友诏无穷。

魏了翁

魏了翁　追送刘侍郎以宝制帅湖北

士从西南来，落落仅八九。

半年北门道，几度酹别酒。

清朝志兴复，第一广英彀。

采采不及掬，引去遽盈斗。

矧今忠肃孙，卓荦汉庭右。

清榘仪班行，高怀局宇宙。

居然辍迩联，亟怀荆州绶。

恩章陟西戹，戎钺炫春昼。

世间行己地，随寓皆不朽。

着意护本根，虚怀阅忠厚。

上游屹长城，归来秉机宥。

魏了翁

魏了翁　子益教授再用韵赋弈自审机从谏之诲某复和呈

从衡腷膊竞相酬，伺击羸行纬复游。

或把疑兵胜淝水，或乘猛势失荆州。

魏了翁

魏了翁　子益教授再用韵赋弈自审机从谏之诲某复和呈

古人用众水如持，不为常安不虑危。

违谏伏波终自困，捍羌充国本无奇。

魏了翁

魏了翁　子益教授再用韵赋弈自审机从谏之诲某复和呈

才分虽殊学可能，譬如泰华立曾曾。

居高视广心逾远，下眎群峰如豆镫。

魏了翁

魏了翁　自长宁阡过灵泉兄墓势黄经从隈支以归

晨策犯层巅，危如峭壁缘。

溪明人在地，路绝马行天。

松倚露云立，稻依霜雨眠。

不知岁年晚，抚事亦悠然。

魏了翁

魏了翁　昨有祷于社稷及境内山川是夕枕上闻雨

郊宫方社诗攸重，川泽山林礼所崇。

古祀不修牲币废，梵鐃声里纸钱风。
