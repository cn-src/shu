全宋诗：朱
　朱昂
　　朱昂　涪州江心有巨石隐於深渊石傍刻二鱼古记云鱼出岁必大丰端拱元年十
　　朱昂　送新知永州陈秘丞瞻赴任
　　朱昂　题义门胡氏华林书院
　朱长文
　　朱长文　程给事新第
　　朱长文　春秋终讲伏蒙知府谏议临视学舍宴劳诸生谨成小诗叙谢
　　朱长文　春眺西上冈寄徐员外
　　朱长文　次梅评事韵
　　朱长文　次韵公权灯花
　　朱长文　次韵公权庚中成咏
　　朱长文　次韵公权喜太守再留
　　朱长文　次韵公权子通唱酬诗四首　阊门怀古
　　朱长文　次韵公权子通唱酬诗四首　春日旅怀
　　朱长文　次韵公权子通唱酬诗四首　春晚遣怀
　　朱长文　次韵公权子通唱酬诗四首　牡丹
　　朱长文　次韵公绍贺崇静之赐金紫
　　朱长文　次韵虎丘祖印大师秋日怀寄
　　朱长文　次韵李子功留别之作
　　朱长文　次韵练定公权垂访乐圃之什
　　朱长文　次韵蒲左丞游虎丘十首
　　朱长文　次韵蒲左丞宗孟游虎丘二首
　　朱长文　次韵枢言龙图得请洞霄之作
　　朱长文　次韵司封使君和程给事
　　朱长文　次韵司封使君和程给中越来溪三章
　　朱长文　次韵司封使君和给事寒食城外感事
　　朱长文　次韵司封使君和练推官春望之什
　　朱长文　次韵司封使君和练推官再咏山茶
　　朱长文　次韵司封使君和推官早梅山茶二首
　　朱长文　次韵司封使君立春纪事
　　朱长文　次韵司封使君新岁喜雪
　　朱长文　次韵送毛正仲太博赴召
　　朱长文　次韵苏文饶见贻之什
　　朱长文　次韵徐中散丙寅二月见访之什
　　朱长文　次韵彦舍席上有作
　　朱长文　次韵杨彝甫见成甫装襢旧书之什
　　朱长文　次韵俞子文感事
　　朱长文　次韵俞子文南轩雨后
　　朱长文　次韵朱牧乐圃宴有感
　　朱长文　次韵子文抱病幽居之作二首
　　朱长文　答人见庆除博士
　　朱长文　叠嶂楼有怀吴门
　　朱长文　奉和司封使君春日回文之作
　　朱长文　奉陪太守及诸公游虎丘
　　朱长文　奉送中散使君提举崇禧观
　　朱长文　奉谢司封使君宴公临顾园居
　　朱长文　公堂置酒群彦咸集作诗吴学中诸先辈且用叙别
　　朱长文　光禄生日
　　朱长文　归隐桥新成偶题三绝句书呈同志
　　朱长文　海贾
　　朱长文　和公权秋暑奉怀
　　朱长文　贺林承务还吴门
　　朱长文　华亭吴江道中偶作十绝
　　朱长文　黄朝散挽诗
　　朱长文　寄和晏守
　　朱长文　佳雪应时呈司土使君三首
　　朱长文　佳雨应祈因思昔年诸友作诗今再叙旧
　　朱长文　江浦
　　朱长文　近承南康朝请使君宠访林圃小酌至夜公权特惠篇什谨次韵
　　朱长文　句
　　朱长文　郡牧李侍郎生日
　　朱长文　林少卿挽诗
　　朱长文　陆宝山
　　朱长文　梅公书齐挂衰笠钓纶船楫四物形於诗句余为和之
　　朱长文　梅评事携诗过访欲求属和因次其韵
　　朱长文　蒙使君召预池光之会
　　朱长文　判府曹宣徽生日
　　朱长文　判府蒲左丞宠赠佳篇谨次韵
　　朱长文　青龙江上偶书两绝呈无逸监镇
　　朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉
　　朱长文　求虎丘竹
　　朱长文　求筇杖
　　朱长文　闰月丙子判府相公被制命升使弼越六月癸卯公诞生之辰谨斋洁为诗二
　　朱长文　上运使陈兵部
　　朱长文　少章过吴门宠示淳夫子瞻唱和并惠山寄少游什俾余继作辄次二公韵以
　　朱长文　邵湘母挽诗
　　朱长文　施柏花开柖子通
　　朱长文　送曹县丞入京
　　朱长文　送荣子扬斋郎
　　朱长文　送魏君致远之吴兴兼寄祝修中
　　朱长文　送知府滕光禄
　　朱长文　苏学十题　百干黄阳
　　朱长文　苏学十题　并秀桧
　　朱长文　苏学十题　多干柏
　　朱长文　苏学十题　公堂槐
　　朱长文　苏学十题　玲珑石
　　朱长文　苏学十题　泮池
　　朱长文　苏学十题　泮山
　　朱长文　苏学十题　石楠
　　朱长文　苏学十题　辛夷
　　朱长文　苏学十题　新杉
　　朱长文　太守召陪诸公游虎丘
　　朱长文　吴门比月不雨司封使君深闵而精祈俄有佳应谨吟成七言二首聊代谒贺
　　朱长文　喜公权仲逢垂访
　　朱长文　喜雪上太守
　　朱长文　晓坐朋云斋怀公绍
　　朱长文　谢虎丘祖印相访
　　朱长文　雪夕林亭小酌因成拙诗四十韵以贻坐客昔欧阳公与人咏雪先戒勿用梨
　　朱长文　彦和善谈性理子文继成偈句见要属和谨次韵
　　朱长文　彦和与子文相期卜邻子文作诗以遗谨次韵
　　朱长文　谒郭道冲唐师德登台偶作
　　朱长文　英宗皇帝挽词五首
　　朱长文　咏斋偶书呈通无隐
　　朱长文　咏斋三绝
　　朱长文　游虎丘借前韵
　　朱长文　元厚之少保生日
　　朱长文　元少保生日
　　朱长文　再和
　　朱长文　张虞卿挽诗
　　朱长文　知府司封见和喜雨诗次韵陈谢
　　朱长文　仲春上丁知府金部躬率僚宷释奠于先圣既而升公堂命学官讲书窃惟中
　　朱长文　重九与子通游虎丘谒祖印大师三首
　　朱长文　转运少卿生日
　　朱长文　祖母生日
　朱承祖　鹤林寺次岳侍郎韵
　朱乘　雁
　朱池寺憎　绝句
　朱存　金陵览古
　　朱存　金陵览古　阿育王塔
　　朱存　金陵览古　半阳湖
　　朱存　金陵览古　北渠
　　朱存　金陵览古　潮沟
　　朱存　金陵览古　东山
　　朱存　金陵览古　段石冈
　　朱存　金陵览古　凤凰台
　　朱存　金陵览古　后湖
　　朱存　金陵览古　秦淮
　　朱存　金陵览古　石头城
　　朱存　金陵览古　天阙山
　　朱存　金陵览古　乌衣巷
　　朱存　金陵览古　新亭
　　朱存　金陵览古　运渎
　　朱存　金陵览古　直渎
　朱大德　东冶亭
　朱大卿　纪游
　朱道人　临终颂
　朱頴　句
　朱鼎元　玉虚道院
　朱定国　戏张天骥
　朱斗文
　　朱斗文　陈山道中
　　朱斗文　句
　朱端常　柳
　朱桴　寄陆子静先生
　朱虙　济阳闻变作
　朱黼　挽陈有功
　朱复之
　　朱复之　别李商卿
　　朱复之　别汤伯纪
　　朱复之　冬夜读书无油歌
　　朱复之　枫
　　朱复之　赋太湖石
　　朱复之　葛仙井
　　朱复之　姑山
　　朱复之　过苏养直旧居
　　朱复之　九日偕翁与可江正甫郑景云游凤山
　　朱复之　句
　　朱复之　罗怀叟思归一诗留之
　　朱复之　送码磟石屏
　　朱复之　太平寺尘外闲题
　　朱复之　滕王阁
　　朱复之　王补之梅竹
　　朱复之　谢张生见湛卢歌
　　朱复之　夜饮罗怀叟三杯属余刚制共读孟郊诗
　　朱复之　与静使君约游姑山记事古风二十韵
　　朱复之　赠胡易鉴
　　朱复之　赠黄五星
　朱槔
　　朱槔　磻叟书云牡丹酴醾已尽胡不归
　　朱槔　草堂诸陈同游崧山精舍冕仲携琴先归用壁间韵
　　朱槔　春风
　　朱槔　春寒
　　朱槔　春间小诗书赵壁追录之
　　朱槔　次岭上壁间韵
　　朱槔　次韵寄求道人
　　朱槔　次韵梅花
　　朱槔　次韵梅花两绝句
　　朱槔　答戏昭文梅花
　　朱槔　大食瓶
　　朱槔　悼郑彦继书墓亭
　　朱槔　道中
　　朱槔　二诗寄德粲并简内观诸友
　　朱槔　繁暑
　　朱槔　盖竹与陈和仲昆季
　　朱槔　感事
　　朱槔　谷雨
　　朱槔　和德粹三绝
　　朱槔　寄龚十三
　　朱槔　寄梦肇
　　朱槔　寄人
　　朱槔　九日与客语慨然有庐山之兴
　　朱槔　九日与数客登善福院之绝顶晚饮茗饮阁予以病先归赋十二韵
　　朱槔　葵道人之三山
　　朱槔　老兵种菊以诗谢之
　　朱槔　六月二十日
　　朱槔　邈书寄出与李知哲唱和诗次韵
　　朱槔　平津
　　朱槔　仆自以四十四日自延平归所寓之南轩积雨阴湿体中不佳二十五日夜梦
　　朱槔　秋日
　　朱槔　三山次潘静之升书记韵
　　朱槔　三山次郑德予韵
　　朱槔　十月上休日示求道人
　　朱槔　书报国壁向年寓学於此尝见虹下饮溪中复闻子规
　　朱槔　同蹈元看竹了轩因去年方字韵作此
　　朱槔　夏夜极凉
　　朱槔　向年舟自三山上延平和人韵两绝
　　朱槔　辛酉五月望简陈和仲
　　朱槔　徐彦猷以仇池诗句为韵作诗十四章见示答之
　　朱槔　雪梅
　　朱槔　延平道中
　　朱槔　姚大本以李义山诗韵作诗题息继作
　　朱槔　夜坐池上用简斋韵
　　朱槔　乙丑除夜寓永兴寄五二侄一首
　　朱槔　乙丑腊月
　　朱槔　用东坡武昌寒溪韵三篇
　　朱槔　尤溪县之南李花千树无一杂木春时尝饮其中酒家小轩可爱不知何故不
　　朱槔　寓居南轩
　　朱槔　元英折惠柚花
　　朱槔　赠周功崇
　　朱槔　折山道中六言寄涌翠道人
　　朱槔　郑德予同游桃花山次韵
　　朱槔　舟次鼋湖阻水因由董山
　　朱槔　竹醉日怀故山
　　朱槔　自作挽歌辞
　朱诰　朱子庵
　朱公绰
　　朱公绰　句
　　朱公绰　与宋景文公唱酬牡丹诗
　朱肱　送程给事知越州
　朱宫人　遗诗
　朱谷　和张敏叔祠部压云轩韵
　朱贯　瞧阳五老会诗
　朱光　被执口占
　朱涣
　　朱涣　寒夜曲
　　朱涣　明月满庭树招马道士
　　朱涣　倾城误人身寄内翰洪文
　　朱涣　入山二首
　　朱涣　题徐礼部家归去来图
　　朱涣　蚁饮研槽歌
　朱焕文　句
　朱济道　宣和五年二月初九日偶书呈如公妙空禅师
　朱继芳
　　朱继芳　{上艹中大下虫}
　　朱继芳　沧浪风月
　　朱继芳　草虫便面
　　朱继芳　场州
　　朱继芳　尘外
　　朱继芳　陈令君增诚斋三三径为十二径次韵
　　朱继芳　春晚有感
　　朱继芳　春游
　　朱继芳　次意一先生仙霞壁间韵
　　朱继芳　次庸斋先生韵赠黄隆中
　　朱继芳　次韵池上暮雨
　　朱继芳　次韵胡仲方因杨伯子见寄
　　朱继芳　次韵李黄州淮伟观
　　朱继芳　次韵桥亭禊事
　　朱继芳　次韵野水花朝之集
　　朱继芳　刺桐
　　朱继芳　登眺
　　朱继芳　调宜州冷官不赴
　　朱继芳　东菑
　　朱继芳　读黄玉溪汤婆传
　　朱继芳　对酒
　　朱继芳　反招隐
　　朱继芳　庚戌寿意一先生
　　朱继芳　观化
　　朱继芳　航海
　　朱继芳　和秋房题半湖楼二首
　　朱继芳　和颜长官百咏　边庭
　　朱继芳　和颜长官百咏　城市
　　朱继芳　和颜长官百咏　负薪
　　朱继芳　和颜长官百咏　客路
　　朱继芳　和颜长官百咏　空门
　　朱继芳　和颜长官百咏　农桑
　　朱继芳　和颜长官百咏　贫女
　　朱继芳　和颜长官百咏　山居
　　朱继芳　和颜长官百咏　渔父
　　朱继芳　和颜长官百咏　朱门
　　朱继芳　和政和颜令君韵
　　朱继芳　鸿
　　朱继芳　湖荡
　　朱继芳　画舫
　　朱继芳　淮客
　　朱继芳　见野祭者
　　朱继芳　江湖伟观
　　朱继芳　旧游
　　朱继芳　客路
　　朱继芳　老将
　　朱继芳　冷泉亭
　　朱继芳　梨山庙
　　朱继芳　灵芝寺
　　朱继芳　柳
　　朱继芳　六和塔
　　朱继芳　旅馆
　　朱继芳　暮春
　　朱继芳　鸥
　　朱继芳　七夕
　　朱继芳　钱塘江
　　朱继芳　桥西
　　朱继芳　清明
　　朱继芳　秋风
　　朱继芳　苕溪
　　朱继芳　少年游
　　朱继芳　失题
　　朱继芳　十暑
　　朱继芳　示医卜逢松崖
　　朱继芳　寿尚书意一先生
　　朱继芳　书窗夏日
　　朱继芳　痚山矮师叔道场
　　朱继芳　松泽西亭
　　朱继芳　宋五嫂鱼羹
　　朱继芳　送李敬则之升扬
　　朱继芳　送李秋堂赴京口酒人
　　朱继芳　送人之武昌
　　朱继芳　送僧苹洲游醉李
　　朱继芳　太极图
　　朱继芳　桃源官罢芸居以唐诗拙作赠别
　　朱继芳　题飞来峰
　　朱继芳　题李秋堂盟鸥集
　　朱继芳　题丘芳仲月林
　　朱继芳　天竺分韵得芳字
　　朱继芳　听白云寺清师琴
　　朱继芳　听雪
　　朱继芳　桐江舟夜
　　朱继芳　挽芸居
　　朱继芳　挽周伯弜
　　朱继芳　晚眺
　　朱继芳　吴歌
　　朱继芳　西湖别业
　　朱继芳　惜花
　　朱继芳　溪村
　　朱继芳　溪桥
　　朱继芳　溪寺
　　朱继芳　闲观
　　朱继芳　辛亥二月望祭斋公因游甘园
　　朱继芳　新秋杂兴
　　朱继芳　行都春事诗
　　朱继芳　行路难赠萧坦翁
　　朱继芳　雪中僧虚舟来
　　朱继芳　严衢道中
　　朱继芳　野望
　　朱继芳　宜春台
　　朱继芳　意行桥
　　朱继芳　用前韵谢野水郎君招饮
　　朱继芳　幽寻
　　朱继芳　有怀鹫山次僧芳庭韵
　　朱继芳　有叹
　　朱继芳　渔翁
　　朱继芳　栽松道者像
　　朱继芳　再拜阆风帅干宝谟郎中
　　朱继芳　赠日者
　　朱继芳　赠西蜀冯道士
　　朱继芳　赠续芸
　　朱继芳　张子中牡丹图
　　朱继芳　昭庆寺
　　朱继芳　舟到梅雨暴涨
　　朱继芳　子规
　朱皆　句
　朱杰　游九锁
　朱晋　句
　朱京
　　朱京　句
　　朱京　麻姑山
　　朱京　题清芬阁
　　朱京　祥光寺
　朱景献　游山
　朱景行　榴皮题壁
　朱景阳　诸宜春萍乡二邑大夫政事作诗一章
　朱浚
　　朱浚　都城初秋和赵京府
　　朱浚　寄友
　　朱浚　句
　　朱浚　秋日西湖
　　朱浚　赠卖墨吕云叔记陈烟山
　朱克家　玉马山
　朱旷　拜于湖张状元墓留题
　朱利宾
　　朱利宾　题妙觉寺
　　朱利宾　题妙智院
　朱梅居　句
　朱蒙正　濯泉亭
　朱孟翁　春日田园杂兴
　朱敏功　一华亭
　朱明之
　　朱明之　尘士呈介甫
　　朱明之　次韵介甫怀舒州山水见示之什
　　朱明之　羁旅呈王介甫
　　朱明之　寄王荆公忆江阴
　　朱明之　岁暮呈五介甫平甫
　　朱明之　因忆灊楼读书之乐呈介甫
　朱某
　　朱某　绍兴乙□中秋后五日乘休沐之□□舟□家为藏真之游
　　朱某　送黄行者
　朱南杰
　　朱南杰　泊崇德
　　朱南杰　陈梅隐求诗
　　朱南杰　出嘉兴
　　朱南杰　除夜怀刘朋山为坑司干官
　　朱南杰　垂虹亭
　　朱南杰　春日呈{左山右肃}岩
　　朱南杰　东新桥值雪
　　朱南杰　枫桥湾　家有枫桥午古压波光之句用韵以纪所见
　　朱南杰　富民犯米四十字以喻之
　　朱南杰　孤山观梅
　　朱南杰　过长河堰
　　朱南杰　和吴{左山右肃}岩韵
　　朱南杰　和吴梅庵同登白龙对月韵
　　朱南杰　横林遇雨
　　朱南杰　甲辰入京春深犹雪和吴{左山右肃}岩二首
　　朱南杰　饯海盐史后乐
　　朱南杰　饯徐衍道知县
　　朱南杰　林竹翁求跋
　　朱南杰　刘直孺示拙逸诗编且命着语
　　朱南杰　七夕呈坐间诸友时留平江宿和靖书院次日
　　朱南杰　入京
　　朱南杰　摄事华亭归舟口占
　　朱南杰　寿实斋侍郎王先生
　　朱南杰　书考
　　朱南杰　题吴梅庵和靖索句图
　　朱南杰　同陈明叔游湖作
　　朱南杰　同刘朋山游湖边作
　　朱南杰　晓发嘉兴府
　　朱南杰　烟雨楼
　　朱南杰　延陵道中即事三绝
　　朱南杰　夜坐书怀
　　朱南杰　尹楼岩久留华亭
　　朱南杰　张玉轩南园
　　朱南杰　舟过吴江县
　　朱南杰　舟行过平江
　　朱南杰　朱知镇戎服警盗窃案不惮雪夜酒库在镇外不得与戏呈
　　朱南杰　自库八镇十二里皆山径刑侯以马相招道间口占问梅
　朱南金　石楼
　朱南强　古隍行
　朱岂　采菊亭
　朱谦之　朱卖臣斋二首
　朱清
　　朱清　瓜桥竞渡
　　朱清　严峙钓台
　朱庆弼　仙水洞
　朱庆朝　登雁门山绝顶
　朱权　绍熙辛亥岁迁居星洲述怀
　朱日新　大涤洞天留题
　朱汝贤
　　朱汝贤　楼台烟雨亭
　　朱汝贤　题素女石
　　朱汝贤　题秩巴寨
　朱赏　和题观音石壁
　朱少游
　　朱少游　芭蕉
　　朱少游　掬水月在手
　朱申
　　朱申　和金表叔中秋题月
　　朱申　食粥歌
　朱申首　和金表叔中秋夜题月
　朱诜
　　朱诜　丁巳春劝农
　　朱诜　画不如亭
　朱升之　相湖
　朱省斋　鹤林寺竹院
　朱时敏　句
　朱释老　春日田园杂兴
　朱叔大　透碧霄
　朱松
　　朱松　报恩寺
　　朱松　蝉
　　朱松　陈伯辨为张氏求醉宾轩诗
　　朱松　陈德瑞馈新茶
　　朱松　陈仲仁止止堂
　　朱松　酬冯退翁见示之什
　　朱松　楚江观梅
　　朱松　春日二首
　　朱松　春日与卓民表陈国器步出北郊
　　朱松　春社斋禁连雨不止赋呈梦得
　　朱松　春晚二首
　　朱松　春晚书怀
　　朱松　春晚五言寄梦得
　　朱松　次徐谢韵还江公诗卷
　　朱松　次雪峰二小诗韵
　　朱松　次韵酬求道人
　朱台符
　　朱台符　咏华林书院
　　朱台符　赠淳于公归养
　朱堂　大涤洞天留题
　朱涛　题小赤壁二首
　朱天民　神灯
　朱天锡　句
　朱万年　贤牧堂
　朱惟贤　句
　朱翁　石通洞
　朱希言　大涤洞天留题
　朱睎颜
　　朱睎颜　钱吕子敬赴漕台
　　朱睎颜　吴兴杂咏
　朱熙载　鼎湖
　朱袭封　广宁桥怀韩有功
　朱顯之　句
　朱巽　句
　朱严　句
　朱岩伯
　　朱岩伯　皎皎吟
　　朱岩伯　书延福寺壁
　朱炎
　　朱炎　答讲僧
　　朱炎　句
　朱乙午　端平乙未王正十月二日以官事宿祥云得五十六言
　朱翌
　　朱翌　八月十三夜与张检法泛武溪
　　朱翌　八月十四夜对月效李长吉
　　朱翌　跋司马才仲六论
　　朱翌　豹隐轩诗
　　朱翌　丙辰人日雨雪
　　朱翌　丙寅十月游南华
　　朱翌　蔡倅羔羊斋
　　朱翌　晨光亭夹径草深庵僧澄锄去之将种桃李
　　朱翌　晨起
　　朱翌　城上观月
　　朱翌　出城
　　朱翌　初到曲江六首
　　朱翌　初直省宿
　　朱翌　春游
　　朱翌　次吕居仁九日群集韵
　　朱翌　次韵常子正
　　朱翌　次韵傅丈见寄
　　朱翌　次韵胡明仲见寄
　　朱翌　次韵胡明仲见寄二首
　　朱翌　次韵江子我病起
　　朱翌　次韵李令
　　朱翌　次韵刘美中早朝
　　朱翌　次韵书事
　　朱翌　次韵俞路分见寄
　　朱翌　次韵张巨山正月十日游天竺
　　朱翌　次韵重令升四咏　竞秀亭
　　朱翌　次韵重令升四咏　性乐堂
　　朱翌　次韵重令升四咏　寻幽亭
　　朱翌　次韵重令升四咏　玉泉
　　朱翌　大历寺遇风
　　朱翌　大雪
　　朱翌　登白衣寺钟楼
　　朱翌　邓提举留诗南华予后五日入山次韵
　　朱翌　地僻
　　朱翌　钓台观新刻范文正碑
　　朱翌　东津送方务德
　　朱翌　冬前雪珠夜下早闻远山皆白
　　朱翌　冬至后三日与罗楚入倅厅两松下梅花盛开取酒酌石台上思得名手作松
　　朱翌　冬至后雪夜
　　朱翌　洞霄宫
　　朱翌　读杜诗至减米散同舟路难思共济舟人偶来告饥似诗讖也
　　朱翌　读刘太真碑
　　朱翌　端午登郡城得白菊一枝
　　朱翌　端午观竞渡曲江
　　朱翌　烦人置葛
　　朱翌　饭大涌泉入紫微洞洞乃余寻出
　　朱翌　方提干有端石砚池狭不能容不予携以归令匠者之疑其不返也书来见督
　　朱翌　方竹杖
　　朱翌　分水县舍夜遇大雪
　　朱翌　佛头菊
　　朱翌　高风堂
　　朱翌　告春亭
　　朱翌　告春亭诗
　　朱翌　观潮
　　朱翌　观李思训幸蜀图
　　朱翌　观猎会图
　　朱翌　观弄狮子
　　朱翌　观乌龙山瀑布
　　朱翌　观诸公打马诗
　　朱翌　归去来围南邻刘家菜圃近许辟路相通
　　朱翌　归自南华诗
　　朱翌　过王监园
　　朱翌　过乌龙岭
　　朱翌　过小市李秀才居
　　朱翌　过秀野亭观赵昌花
　　朱翌　韩干二马图
　　朱翌　贺陈内翰去非三首
　　朱翌　后两日叶干携酒
　　朱翌　华干携茶入园晚坐柔桑下
　　朱翌　淮人多食蛙者作诗示意
　　朱翌　黄守不饮茶
　　朱翌　惠崇芦雁
　　朱翌　寄范伯达
　　朱翌　寄方立义方曾在诗
　　朱翌　寄方允迪
　　朱翌　寄符正民
　　朱翌　寄贺子忱
　　朱翌　寄洪倅景伯
　　朱翌　寄胡明仲
　　朱翌　寄江东故人
　　朱翌　寄江东王端明
　　朱翌　寄刘明道
　　朱翌　寄鸬鹚源方允迪江子我
　　朱翌　寄题竞秀亭
　　朱翌　寄王承可
　　朱翌　寄无锡诸蒋
　　朱翌　寄婺州欧卿德孺
　　朱翌　寄向伯恭
　　朱翌　寄叶o　之
　　朱翌　寄张子公
　　朱翌　寄仲弥性祝子权
　　朱翌　寄诸洪
　　朱翌　简范信中
　　朱翌　简韩仲朋
　　朱翌　简宗人利宾
　　朱翌　江上待客不至
　　朱翌　江上送客夜归
　　朱翌　轿中坐睡
　　朱翌　芥
　　朱翌　金刚台
　　朱翌　金秀轩诗
　　朱翌　金盏玉盘菊
　　朱翌　径山白虎寺诗
　　朱翌　竞渡示周宰
　　朱翌　竞秀阁
　　朱翌　静坐
　　朱翌　句
　　朱翌　离临安日范伯达送茶约至钓台烹之正月十八日宿台下兼简务德
　　朱翌　立夏前一日登马氏山亭
　　朱翌　六月十五日西湖宿斋
　　朱翌　龙山送客
　　朱翌　绿萼梅
　　朱翌　罗教授不赴真叟观李花之约已而有诗次其韵
　　朱翌　罗巨济辟学之西序为轩以奉板舆之乐余名之曰难老轩
　　朱翌　买田潼溪
　　朱翌　梅花
　　朱翌　牡丹次韵
　　朱翌　南华道中诗
　　朱翌　南华具素饭烹茶诗
　　朱翌　南华书事诗
　　朱翌　南华五十韵
　　朱翌　南华卓锡泉复出
　　朱翌　南屏
　　朱翌　南山观雪
　　朱翌　南园用端中韵
　　朱翌　陪董令升西湖阅竞渡
　　朱翌　陪昆山邑游慧聚寺诗
　　朱翌　七夕后一日诸公携酒见过
　　朱翌　七夕日游仙人洞
　　朱翌　七月十四夜月分韵明字
　　朱翌　七月一日放坐观星
　　朱翌　乞双峰山频婆果
　　朱翌　遣僧澄收刈潼阳
　　朱翌　遣兴
　　朱翌　芹
　　朱翌　顷入南华僧仲有诗为次其韵仲欲见予诗集
　　朱翌　顷种柏假山中黄宪相访见之后八年黄宪复持节来柏长大
　　朱翌　曲江渔者得鳜鱼弃之目为师婆鱼
　　朱翌　群玉亭
　　朱翌　人日雪
　　朱翌　闰月四日大负出灵鹫捕鱼具鱠且约冬间再集
　　朱翌　三衢胡定愍祠诗
　　朱翌　三月旦行园
　　朱翌　三月五日游刘光世园
　　朱翌　山芥
　　朱翌　上已陪诸公集西湖
　　朱翌　舍后污池有小鱼数百迁之於江
　　朱翌　十月旦读子美北风吹瘴疠羸老思散策之句初寮尝作十诗因次其韵
　　朱翌　十月十四日立冬菊花方盛
　　朱翌　石斛栽莲
　　朱翌　石芥
　　朱翌　示李令
　　朱翌　示同会
　　朱翌　示叶令
　　朱翌　书事
　　朱翌　双鱼花
　　朱翌　睡起
　　朱翌　睡轩三首
　　朱翌　送崔若砺令源
　　朱翌　送邓清臣之行在
　　朱翌　送范漕子仪
　　朱翌　送福师
　　朱翌　送果州邵公济分韵得其字
　　朱翌　送胡德辉
　　朱翌　送罗臣济北归
　　朱翌　送山芥与徐稚山
　　朱翌　送苏判院赴江东辟
　　朱翌　送王端材以宣谕属官入川
　　朱翌　送砚与周宰
　　朱翌　送杨倅致政还乡
　　朱翌　送杨亨仲还建康
　　朱翌　送张巨山
　　朱翌　送郑公绩赴试金陵
　　朱翌　素馨
　　朱翌　岁乙丑余年四十有九矣因诵太白四十九年非一往不可复之句次其韵
　　朱翌　桃花菊
　　朱翌　题程干燕公山水
　　朱翌　题翠波亭
　　朱翌　题搓线图
　　朱翌　题蒋山草堂
　　朱翌　题李成山水
　　朱翌　题刘宪十君子轩
　　朱翌　题清芬阁
　　朱翌　题日涉园诗
　　朱翌　题山谷姚黄梅花
　　朱翌　题水云亭刘升道福唐所居
　　朱翌　题孙倅面山轩诗
　　朱翌　题校书图
　　朱翌　题足轩诗
　　朱翌　天申节诗
　　朱翌　听鸽铃
　　朱翌　同郭侯僧仲晚至武溪亭议真率会
　　朱翌　投壶
　　朱翌　晚步城外
　　朱翌　晚晴步谒杨令於乌龙寺
　　朱翌　万竹亭
　　朱翌　王承可有招隐黄龙之意
　　朱翌　王更不睡
　　朱翌　王令收桂花蜜渍埳地瘗三月启之如新
　　朱翌　闻邻舟琵琶
　　朱翌　吴道子华清宫图
　　朱翌　戊辰元日到南华诗
　　朱翌　西园月夜竹影满堂
　　朱翌　溪南大雪示常子正
　　朱翌　喜见白发诗
　　朱翌　喜雪
　　朱翌　喜雨欲行园
　　朱翌　戏事
　　朱翌　戏同诸子书所见
　　朱翌　夏日登叶氏山亭
　　朱翌　湘江亭别程干
　　朱翌　晓出
　　朱翌　晓上乌石滩
　　朱翌　谢方务德惠粟麦
　　朱翌　谢惠杨梅
　　朱翌　谢刘宪惠龙眼诗
　　朱翌　谢人惠浅滩一字水图
　　朱翌　谢人寄砚
　　朱翌　谢谭南恩寄六目
　　朱翌　谢邕倅寄佛面杖
　　朱翌　宣城书怀
　　朱翌　雪霁捕鱼图
　　朱翌　雪见羞
　　朱翌　雪作儿童以衣袖盛之如柳花状
　　朱翌　延祥寺手植竹有甘露
　　朱翌　￠　鲁公画像
　　朱翌　夜梦采选
　　朱翌　夜梦与罗子和论药名诗
　　朱翌　夜宿方允迪家雨雪大作
　　朱翌　夜雪
　　朱翌　猗觉寮晚饭
　　朱翌　揖翠轩
　　朱翌　遗兴
　　朱翌　以灵寿杖寄汪内翰
　　朱翌　咏慈溪普济寺古松
　　朱翌　咏昭君
　　朱翌　咏紫荆
　　朱翌　用禁物体书雪
　　朱翌　游江医园江避贼归四年花木皆再种已开花著子矣
　　朱翌　游锦石岩
　　朱翌　游玉泉
　　朱翌　游月岩诗
　　朱翌　游紫微洞
　　朱翌　輶归自五羊得承可旧诗一编书其后
　　朱翌　有感
　　朱翌　有惠新酱及酒者
　　朱翌　有惠益母粉及当归者
　　朱翌　有惠曾公逍遥楼字者
　　朱翌　予居曲江五年今岁又暮慨然有感
　　朱翌　与郭侯饮园中
　　朱翌　与郭令步至城下见田间稻身已可插慨然有感示郭令
　　朱翌　与林大夫谢灵寿杖
　　朱翌　与刘令食枸杞
　　朱翌　与罗教授饭园中种栀子
　　朱翌　与钱端修诸公饮兴福
　　朱翌　雨后登城上亭
　　朱翌　雨后告春亭饭客亭下荷花皆为酿家入曲久雨颓垣方议栽竹代之
　　朱翌　雨晴吴李过园中
　　朱翌　雨止读陶诗有感
　　朱翌　渊明以正月五日游斜川时年五十予以正月二日游曹源庵年五十有二矣
　　朱翌　元日登城
　　朱翌　元日会凌季文家
　　朱翌　元宵怀都城简胡令俊民时胡连夕在告
　　朱翌　园中即事
　　朱翌　园中开牡丹一枝
　　朱翌　园中示客
　　朱翌　约徐令登妙高峰徐不至
　　朱翌　约郑公绩出城
　　朱翌　月下对白菊
　　朱翌　耘村麦熟
　　朱翌　再次前韵
　　朱翌　张翰惠书告窘
　　朱翌　章质夫帅广时以酒六壶寄东坡於惠州书到而酒不至东坡有诗传在人口
　　朱翌　正月二十日过江氏园
　　朱翌　正月十一四日西湖留别同舍
　　朱翌　郑元亚新居面梅开轩诸子读书其间名曰擢英
　　朱翌　至后饭客
　　朱翌　种黄菊
　　朱翌　重午菊有花遂与菖蒲同采
　　朱翌　重阳不见菊次诸公韵
　　朱翌　诸公劝楚真叟应进士举以诗勉之
　　朱翌　竹枕
　朱逸仙　寄元骧卿
　朱裔　句
　朱应龙
　　朱应龙　菊坡
　　朱应龙　山月池
　朱昱
　　朱昱　况秀阁二首
　　朱昱　示江子我
　　朱昱　示罗教授楚知监
　　朱昱　示张子昭
　　朱昱　中秋示潘子贱
　朱元升
　　朱元升　采药径
　　朱元升　龙角岩
　　朱元升　龙隐岩
　　朱元升　天聪洞
　　朱元升　天马峰
　　朱元升　晓云峰
　　朱元升　应潮潭
　　朱元升　月牖
　朱元瑜　句
　朱藻　鼎湖
　朱贞白
　　朱贞白　句
　　朱贞白　题狗蚤
　　朱贞白　题棺木
　　朱贞白　谒贵公子不礼书格子屏风
　　朱贞白　咏刺蝟
　　朱贞白　咏螃蟹
　　朱贞白　咏月
　朱真静
　　朱真静　临终偈
　　朱真静　入山采药遇异人
　　朱真静　石室庵夜坐
　　朱真静　题石室庵前竹上
　　朱真静　又题座右窗间
　朱真人
　　朱真人　题化龙山
　　朱真人　题泠然洞
　朱正辞　句
　朱正一　题澹岩
　朱正中　洛阳桥观水
　朱子恭
　　朱子恭　出郊即事
　　朱子恭　招义驿
　朱子仪　访戴图
　朱宗强　劝农和孟大监韵








ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：朱





朱昂　涪州江心有巨石隐於深渊石傍刻二鱼古记云鱼出岁必大丰端拱元年十

欲识丰年兆，扬鬵势渐浮。

只应同在藻，无复畏吞钩。

去水非居辙，为祥胜跃舟。

须知明圣代，涵泳杳难俦。

朱昂

朱昂　送新知永州陈秘丞瞻赴任

赴郡逢秋节，晨征思爽然。

过桥犹见月，临水忽闻蝉。

野色藏溪树，香风撼渚莲。

此行君得意，千里独摇鞭。

朱昂

朱昂　题义门胡氏华林书院

数峰岚翠朝昏见，一径莓苔出入疏。

宗炳不离庐岳社，戴逵原在剡州居。

篱边旧种千竿竹，架上新添百帙书。

弟侄一科双折桂，不劳人问道何如。

朱长文

朱长文　程给事新第

朱门不锁走朱轮，东省仙材书锦人。

石上云轻林屋晓，花头露重洛阳春。

谢公棋战乌巾静，裴令吟高绿野新。

他日南园真可乞，满池烟水正相邻。

朱长文

朱长文　春秋终讲伏蒙知府谏议临视学舍宴劳诸生谨成小诗叙谢

泰山先生久冥寞，世把春秋束高阁。

腐儒退隐三十年，独玩遗经思笔削。

滥居师席愧匪才，日演微言更岁籥。

欲遵广路视堂奥，誓辟浮云窥碧落。

兹辰讲解告终篇，敢屈邦君旧是补衮才，

忠论嘉谟动宸幄。密为福泽遍寰瀛，

暂得麾符出京洛。爱民如子不忍伤，

政用中和屏威虐。深惟教本在庠序，

力助儒哕止奸恶。群材傥得就长育，

百堵何为惮兴作。耽耽舍尽修严，

翼翼公堂骤清廓。已知名人士华构将落成，

肯枉只旌率僚幕。清晨初谒二公祠，

重道严师致恭恪。更忘烦暑临讲席，

自降威容听扬推。羜肥酒酾宴诸生，

金印煌煌对褒博。传闻长幼相告语，

争诵诗书亲教约。欢声四出屏阴沴，

云雾俄收日华烁。文翁化蜀士皆成，

鲁侯修泮民思乐。自惭传道竟何补，

禄食充饥免藜藿。幸逢贤守善承流，

喜与吴人醉优渥。

朱长文

朱长文　春眺西上冈寄徐员外

芜城西眺极沧流，漠漠春烟暗戍楼。

瓜步早潮吞建业，蒜山晴日照扬州。

隋家故事不能问，鹤在仙池斯我游。

朱长文

朱长文　次梅评事韵

瓶盂潇洒似禅家，任有籯金岂足夸。

自入醉乡头不白，新诗何用祝苍华。

朱长文

朱长文　次梅评事韵

满止红尘汩没深，谁能世事总无心。

买松野老栽成径，觅竹山僧种满林。

薄酒时斟资道气，好诗频讽涤烦襟。

凤雏光显门庭喜，应笑陶潜责子吟。

朱长文

朱长文　次韵公权灯花

兰膏未耗结花新，花自无情喜在人。

生向轻笼先得地，开从细焰别装春。

飞蛾虽绕光难掩，梦蝶初回色尚匀。

更待玉堂清夜直，赐来莲烛影相邻。

朱长文

朱长文　次韵公权庚中成咏

坐局偷闲步小桥，风随秋叶过轩萧。

愁多万斛量难尽，饮欠千钟困易销。

笠泽狂歌方继陆，海门高隐莫如焦。

昔时委吏犹堪处，谁道仓公厌寂寥。

朱长文

朱长文　次韵公权喜太守再留

不为机巧不求新，坦坦襟怀任道真。

揭节二方险布德，分符千里别生春。

儿童共喜重迎伋，父老相欢许借恂。

池阁逍遥无一事，清风入座转汀苹。

朱长文

朱长文　次韵公权子通唱酬诗四首　阊门怀古

九曲堙沦茂苑荒，吴人谁复怨吴王。

莫言故国千秋远，知是仙家几日长。

湖上只夸浮海相，里中休笑佼颦娘。

旧时芳径今犹在，但属渔樵自采香。

朱长文

朱长文　次韵公权子通唱酬诗四首　春日旅怀

身在尘劳未免忧，伤春伫立碧江头。

回肠办殢千里钟饮，方寸那容万斛愁。

懒着锦袍凌巨浪，好乘黄犊傍高丘。

池塘得句频相示，直把珠玑为暗投。

朱长文

朱长文　次韵公权子通唱酬诗四首　春晚遣怀

春华急似晓天星，谁得年年鬓发青。

露濯浅深枝上锦，风吹离合水中萍。

吟余金谷香随步，书罢兰亭酒欲醒。

拟把冽泉同一酌，为君林下洗寒瓶。

朱长文

朱长文　次韵公权子通唱酬诗四首　牡丹

奇姿须赖接花工，未必妖华限洛中。

应是春皇偏与色，却教仙女愧乘风。

朱栏共约他年赏，翟幄休嗟数日空。

谁就东吴为品第，清晨子细阅芳丛。

朱长文

朱长文　次韵公绍贺崇静之赐金紫

北窗二纪傲羲皇，节比渊明事更光。

共喜遐龄垂紫绶，莫嫌猛退弃铜章。

文房句就心常佚，药鼎功成寿转长。

七品官阶三品服，满斟绿醑醉春阳。

朱长文

朱长文　次韵公绍贺崇静之赐金紫

久脱朝衣袭野裳，亲逢盛旦日重光。

耕田凿井尧民事，垂组怀黄汉服章。

诸老相欢陶圣治，两宫遥祝与天长。

谪仙才调今谁是，肯解金龟燕夕阳。

朱长文

朱长文　次韵虎丘祖印大师秋日怀寄

不爱纷华爱寂寥，松风竹月共萧萧。

因随野鹤过三径，每对江鸥洗一瓢。

无复尘埃沾短褐，尚思烟水泛归桡。

道人肯与羲之友，飞锡重来莫待招。

朱长文

朱长文　次韵李子功留别之作

采兰无复养，婴此终天悲。

家空弱妹长，恐失桃夭时。

翠蔓倚长松，之子得所随。

衔杯款相遇，掺袂伤暂离。

洞庭春风高，杨柳绿江湄。

柴门归独掩，桂楫暮何之。

眷眷厚有余，佳什犹在兹。

散帙渴精论。言诗伫良规。

惜哉片帆去，快若驷马驰，

东皋多乐事，归计勿迟迟。

朱长文

朱长文　次韵练定公权垂访乐圃之什

隐圃甚萧条，驱车岂惮劳。

境从前代胜，冈封远山高。

林晓猿抽臂，池秋鹤浴毛。

兴来频就醉，奇句仆离骚。

朱长文

朱长文　次韵蒲左丞游虎丘十首

玉常紫阁冠英游，身作三公未白头。

须向凤凰池上浴，岂容萧散咏林丘。

朱长文

朱长文　次韵蒲左丞游虎丘十首

扫石个萝向上行，门前坐见白云生。

应思梦得多佳趣，独宿楼中待月明。

朱长文

朱长文　次韵蒲左丞游虎丘十首

地近峰胝俗惯游，不知绝景冠吴州。

从今合与名山等，左辖题诗翠岭头。

朱长文

朱长文　次韵蒲左丞游虎丘十首

群山处处尽凌空，未若奇峰隐寺中。

一见便知名不叶，为传佳句满江东。

朱长文

朱长文　次韵蒲左丞游虎丘十首

万丈澄潭挟两崖，削成奇壁自天开。

龙泉一淬名因得，不待秦皇发冢来。

朱长文

朱长文　次韵蒲左丞游虎丘十首

层峦稍稍暮云归，乔木森森众鸟依。

再踏石花寻去路，画船十只带斜晖。

朱长文

朱长文　次韵蒲左丞游虎丘十首

丘如蹲虎占吴西，应得佳名故国时。

未必金精能变化，空传怪说使人疑。

朱长文

朱长文　次韵蒲左丞游虎丘十首

海涌当年有旧山，吴王侈葬倚层峦。

谁知国破丘陵在，兄弟幽居属二难。

朱长文

朱长文　次韵蒲左丞游虎丘十首

西溪风月宜真赏，东岭烟霞称苦吟。

他日黄扉勤论道，秋风一梦到山林。

朱长文

朱长文　次韵蒲左丞游虎丘十首

云霞咫尺压吴郊，乘兴斯须棹小舠。

欲往结庐嗟未得，羡他何氏有三高。

朱长文

朱长文　次韵蒲左丞宗孟游虎丘二首

命相将乘傅说舟，爱山寻遍乐天游。

先声汶北安千里，选胜吴西贲一丘。

静见陇云生峭壁，寒知海气入危楼。

锵金佳句留萧寺，剡纸朝来贵此州。

朱长文

朱长文　次韵蒲左丞宗孟游虎丘二首

蓬岛奇峰水四环，何年涌出向人间。

清池不测通沧海，宝玉长存润碧山。

曾致神仙留欢咏，可令轩冕乐萧间。

谢公芳为苍生起，恋恋烟萝日暮还。

朱长文

朱长文　次韵枢言龙图得请洞霄之作

世间如幻此生浮，宁典仙祠不典州。

决胜金城动烈茂，宣风玉垒治声优。

远移遁迹无嘶马，旧得调元问喘牛。

耆俊如公宜大用，行闻召节趣兰舟。

朱长文

朱长文　次韵枢言龙图得请洞霄之作

平生气节薄青云，不任机心只任真。

金为散多虚越橐，衣从洗净远京尘。

吟随猿鹤沧洲晚，醉赏莺花茂苑春。

仰止高贤同里闬，扫门羞未效前人。

朱长文

朱长文　次韵司封使君和程给事

胜地宽闲旧卜邻，耆年得意辟高门。

中吴书锦如公少，好作坊名贲故园。

朱长文

朱长文　次韵司封使君和程给事

涌波是上几秋千，花接遥山柳接天。

故里松楸沾雨露，神都池苑隔云烟。

耕桑交劝红尘外，罗绮分游画舫边。

暂歇甘棠随众望，不禁野岸更闻鹃。

朱长文

朱长文　次韵司封使君和程给中越来溪三章

溪色如蓝照舳舻，越王金璧献姑苏。

馆娃宫裹长高枕，不觉舟师到国都。

朱长文

朱长文　次韵司封使君和程给中越来溪三章

万舸连云载水犀，旌旗倒影蔽长堤。

谁知数岁干戈后，不是吴溪是越溪。

朱长文

朱长文　次韵司封使君和程给中越来溪三章

忠魂自农沧波去，往恨空随茂苑春。

若使吴王思后患，属镂只合赐谗人。

朱长文

朱长文　次韵司封使君和给事寒食城外感事

花如步障草如茵，万景繁华在此旬。

金印谁来夸故里，密章燔了贲慈亲。

莫看白发兴千感，好共朱幡醉一春。

俱是诗人兼富贵，只疑元白是前身。

朱长文

朱长文　次韵司封使君和练推官春望之什

目极江湖近，心存象魏遥。

未调金鼎餸，新泛玉觞椒。

赋为凭栏得，忧从散帙消。

高才方谢守，轻举羡王乔。

桃结千年蕊，松抽百尺条。

天涯舟一叶，风送逸渔樵。

朱长文

朱长文　次韵司封使君和练推官再咏山茶

珍木何年种，繁英满旧枝。

开从残雪裹，盛过牡丹时。

对日心全展，凌风干不欹。

药阶如赋咏，欠此尚相思。

朱长文

朱长文　次韵司封使君和推官早梅山茶二首

嫩跗黏绛蜡，轻朵插珠钿。

雪裹心偏苦，花中达最先。

玉阶香馥郁，烟野蕊联娟。

托植虽然别，黄金子并圆。

朱长文

朱长文　次韵司封使君和推官早梅山茶二首

柏叶元同翠，桃颜未比红。

留芳占春月，弄蕊耐秋风。

自称阶庭玩，休烦帟幕笼。

佳篇补韦白，流品重吴中。

朱长文

朱长文　次韵司封使君立春纪事

碧瓦犹藏腊雪寒，东杓初向斗旁观。

雪垂华旦天京远，雉舞条风野老欢。

官柳嫩黄迎皂盖，园蔬新绿委金盘。

诗才例作姑苏守，一曲阳春喜岁端。

朱长文

朱长文　次韵司封使君新岁喜雪

玉烛均调应改元，贤侯喜雪望尧天。

暗声撒竹高齐夜，瑞彩连支画戟前。

千里湖山成洞府，万家觞咏展宾筵。

应邻陋巷袁安卧，拥褐孤吟又过年。

朱长文

朱长文　次韵送毛正仲太博赴召

马周起布衣，一日见紫宸。

献言中机会，数岁持衡钧。

叹息慕前哲，谁能继清尘。

毛公东南美，迥掩竹箭珍。

高才与精识，卓尔出天真。

论政明得失，谈兵到几神。

天戈讨梅山，婉画昔忆伸。

一官遇贤守，相与康吴民。

孰云芙蓉幕，久卧五色麟。

圣君驭群材，功业图日新。

旌麾颇牧用，帷幄良平臻。

奇士求即至，当世有传人。

君今赴明诏，亨会在此辰。

夕发碧江外，秋过清汴津。

彤庭敞神丽，文陛高嶙刚。

良筹上意合，深策庙谟亲。

功名立少壮，富贵将迫身。

我亦有志者，卧疾松陵滨。

耰锄代长铗，韦带比华绅。

高怀未遐弃，荒径杜朱轮。

纚纚听君语，懦夫气益振。

病骝观逸骥，举首嘶呜频。

尚期居要路，回光及幽沦。

朱长文

朱长文　次韵苏文饶见贻之什

间钓松陵阅岁多，家林终日对烟萝。

茹芝深隐惭商皓，献璧求知笑卞和。

静送征鸿云外翼，吟看老桂月中柯。

洛阳年少材惊俗，车马犹从陋巷过。

朱长文

朱长文　次韵徐中散丙寅二月见访之什

数年解绂隐林扉，乘兴频来访羽池。

老似乐天兼少病，官如叔夜又能诗。

身闲幸与耆英接，学浅虚蒙国士如。

白雪佳章难复继，策驽追骥自嫌疲。

朱长文

朱长文　次韵彦舍席上有作

苍烟寒水满方塘，插架排签典籍场。

喜对七贤闲把手，希逢四皓醉飞觞。

林深回出千龄干，诗就俄成万丈光。

逸兴欲寻丁氏宅。云间老鹤共昂昂。

朱长文

朱长文　次韵杨彝甫见成甫装襢旧书之什

儒者须看万卷书，古人精博固难如。

残编莫惜装褫费，旧迹堪邻缮写初。

轻拨蠹虫文未损，平齐缃帙架无虚。

白头更且穷经艺，谁道忘筌便得鱼。

朱长文

朱长文　次韵俞子文感事

我曾折桂向蟾宫，君有文华似彩虹。

连蹇未酬平日愿，笑歌犹得故乡同。

不才甘作耕岩叟，有志宜为结驷翁。

穷达由来都似梦，几人曾是黑头公。

朱长文

朱长文　次韵俞子文南轩雨后

农畴已种圃畦青，高卧丘园自放情。

客少不嫌三径湿，年丰休汉一瓢清。

残莺喜向内前啭，病鹤犹能月下鸣。

千载令名如有得，莫愁轩冕老无成。

朱长文

朱长文　次韵朱牧乐圃宴有感

窃禄都无簿领迷，得钱邀客手频携。

春来佳景回三径，雪后晴波满一溪。

岁月易凋青鬓色，尘埃难上白云梯。

烦君枉驾惭荒萦，空种梧桐待凤栖。

朱长文

朱长文　次韵子文抱病幽居之作二首

几年彩笔擅辞场，鬓发相饶色更苍。

千里旧闻称骥騤，九霄安得接鸾凰。

醉凭净几抛乌帽，闲卷新诗置锦囊。

治世莫将公干比，松陵风物胜清漳。

朱长文

朱长文　次韵子文抱病幽居之作二首

好闲不复爱轻肥，病起神清与道宜。

药灶夜寒薪焰歇，书窗书寂竹阴移。

坦怀莫学途穷哭，行已应无屋漏欺。

里巷游从须勉强，相逢犹记是童儿。

朱长文

朱长文　答人见庆除博士

幅巾短褐对江云，闲把群经自计论。

鲁泮未能载后学，虞庠岂称讲微言。

羸驹久绝腾骧望，病木犹沾化育恩。

蒋径虽荒陶菊在，徘徊惟恐去吴门。

朱长文

朱长文　叠嶂楼有怀吴门

虎邱换得敬亭山，句水松陵数舍间。

天下难如两州好，君恩乞与一身闲。

惭无牒诉烦敲扑，喜有林泉数往还。

犹想朋云隐君子，思归时见鬓毛班。

朱长文

朱长文　奉和司封使君春日回文之作

佳景更同民共乐，俊髦皆集盛飞觞。

花随客醉还成句，柳赠人行欲断肠。

斜月上时霞散绮，暖风来处寝凝香。

华年惜过须心赏，富贵丛身逼鬓霜。

朱长文

朱长文　奉陪太守及诸公游虎丘

何必襄阳孟浩然，苦吟自可继前贤。

虎丘合去十二度，熊轼再游三百年。

云阁为君追旧额，霓裳从古播朱弦。

此行不减唐人乐，畅饮惟无八酒仙。

朱长文

朱长文　奉送中散使君提举崇禧观

方面威名久，朝端闻望隆。

需章祈玉陛，宝诏与琳宫。

睿奖均劳逸，高情保始终。

他年黄发老，清世紫芝翁。

迹放风波外，心安梦幻中。

身轻随寿鹤，目极送冥鸿。

祖帐群公集，啼婴万俗同。

何缘留召父，无路达尧聪。

挎里金龟重，荣先密印崇。

高堂罗俎豆，幽径铲蒿蓬。

趁健歌归去，因闲味道冲。

谢庭常有庆，越橐任令空。

醉帽欹华月，吟髭动好风。

翠虬乔木老，锦障海棠红。

平昔高轩过，深嗟陋巷穷。

嘘枯言不绝，推毂赐尝蒙。

载酒要彭泽，名乡表郑公。

量材如断木，荷德重维崧。

耆俊方图任，明廷正纳忠。

剧藩如择将，犹恐起宗工。

朱长文

朱长文　奉谢司封使君宴公临顾园居

闲卧林泉与世疏，使君三度枉旌旟。

未陪徐孺升宾榻，敢屈文侯式敝闾。

暂掷鱼竿丝半卷，旋开松径草新锄。

愧无美酒拈巾漉，难得金波款绪余。

朱长文

朱长文　奉谢司封使君宴公临顾园居

未入柴扉即下车，茅斋挥尘缓论书。

不知铜虎威权重，岂责荷衣礼貌疏。

此日狂歌希鲁望，昔年能赋拟相如。

箧中残藁如传后，虽枉朱辬亦不虚。

朱长文

朱长文　奉谢司封使君宴公临顾园居

甘盘德业满天区，博学承家行有余。

凤翥频观先帝诏，牙签新补相君书。

晨羊不饮康衢静，夜犬无声狱犴虚。

风绩已应推第一，螯峰深处列仙居。

朱长文

朱长文　公堂置酒群彦咸集作诗吴学中诸先辈且用叙别

汉有郡文学，儒宫所宗师。

稚圭虽叹滞，邓禹犹愿为。

圣朝兴庠序，内外振新规。

嗟余介且拙，性与丘壑宜。

青衫起泮水，六见开辛夷。

经术聊辩惑，文章非振奇。

群英何济济，屈就董生帷。

讲羽良可乐，教学交相资。

但观芹藻长，不恤颜鬓衰。

忽传太学命，飞诏下天涯。

自省草茅贱，岂称廊庙知。

亲友颇敦迫，黾勉趋官期。

生平好古心，或冀伸此时。

偶兹春奠毕，将与诸生辞。

浊酒多如渑，颁贶自守麾。

乡饮久不讲，礼意犹可追。

高阁矗丹槛，公堂焕云楣。

裒衣二百众，齿发叙尊卑。

笾豆俨在列，鹓鸿来有仪。

表饔荐瑶觞。虽醉尚肃祗。

式燕固云喜，有行尤怆离。

勉旃重勉旃，修业戒荒嬉。

黼绣在德义，金玉惟书诗。

豫章生拱把，群木共葳蕤。

养之得其性。自有凌云枝。

又如甽浍流，不息趋天池。

居乡为闵参，得志慕皋夔。

当令竹帛间，炳炳令名垂。

朱长文

朱长文　光禄生日

舜庭新遣牧，汉寺旧名卿。

致主丹心在，忧民素发生。

鹫峰仙桂老，猿涧古松清。

金简传真理，期颐休更轻。

朱长文

朱长文　光禄生日

卿寺方森棘，侯邦屡建旗。

才锋周物理，智烛见神机。

寿远眉毫秀，身康鬓雪稀。

翠筠高挺节，古柏暗增围。

云陛朝升对，铜符夕佩归。

灌苗潜致茂，针瘼坐令肥。

召杜名方重，松乔志所希。

非才学诗礼，多幸奉庭闱。

叶载神龟称，雏随彩凤飞。

晨昏趋膝下，永着老莱衣。

朱长文

朱长文　归隐桥新成偶题三绝句书呈同志

幽居处处映烟萝，归隐桥边月色多。

蟾桂有情邻病叟，清光终夕照酣歌。

朱长文

朱长文　归隐桥新成偶题三绝句书呈同志

挂却簪缨裹幅巾，清流绕舍断红尘。

小桥何用通来往，犹为凝冬病涉人。

朱长文

朱长文　归隐桥新成偶题三绝句书呈同志

逢人尚欲开松径，送客应休过笔溪。

林下有谁频肯顾，春深好听子规啼。

朱长文

朱长文　海贾

千艘万货集江边，争较锥刀逐利迁。

生理幸逃鱼腹馁，梦魂犹怕蜃楼烟。

朱长文

朱长文　和公权秋暑奉怀

谁谓云中句，能移江上峰。

清飙随玉楮，爽气袭尘容。

剧暑婴多病，嘉招恨未从。

眷言相与意，深荷故情浓。

朱长文

朱长文　贺林承务还吴门

朱颜充赋早，苍鬓拜恩归。

烟水鹡鸰聚，霜穹鸿雁飞。

传经金耻富，下笔玉藏辉。

贵仕毋嫌晚，天门受赐衣。

朱长文

朱长文　华亭吴江道中偶作十绝

人间出鹤只云间，相合仙经得亦难。

尘外应多随羽客，未教流俗等闲看。

朱长文

朱长文　华亭吴江道中偶作十绝

舟去舟来阅古今，梦中忧乐累人深。

凭将一匊松江水，未洗尘缨且洗心。

朱长文

朱长文　华亭吴江道中偶作十绝

白日归来皆有意，平生事了最为难。

可邻万顷烟波色，只属天随醉眼看。

朱长文

朱长文　华亭吴江道中偶作十绝

千古鸱夷节独高，脱遗富贵一鸿毛。

馆娃宫女曾亡国，岂独相携泛海涛。

朱长文

朱长文　华亭吴江道中偶作十绝

妖华倾国岂无情，忍复颦眉见越兵。

若使将军犹好色，安能三徙更成名。

朱长文

朱长文　华亭吴江道中偶作十绝

贤哲多为贵势拘，人人空道爱江湖。

谁将五鼎盈前食，肯换秋风一箸鲈。

朱长文

朱长文　华亭吴江道中偶作十绝

烟暝重湖日欲明，轻篷遥递浦前声。

良鱼好人深渊去，不为鸣榔到次惊。

朱长文

朱长文　华亭吴江道中偶作十绝

川上飞桥处处横，几回经此阅平生。

碧芦萧瑟风前韵，一似家林霰雪声。

朱长文

朱长文　华亭吴江道中偶作十绝

吹散青云见好峰，家林祗在此山东。

寄声猿鹤休悲怨，蕙帐今宵遂不空。

朱长文

朱长文　华亭吴江道中偶作十绝

独当家责性难堪，五女同孤已嫁三。

更待人间了尘事，别寻云外结茅庵。

朱长文

朱长文　黄朝散挽诗

持心平厚胜浇浮，仕路徊翔四十秋。

政事每於谈笑办，交亲多向急难收。

命由真宰随穷达，身在劳生任去留。

旧治昔年应画像，庞眉闻讣泪先流。

朱长文

朱长文　黄朝散挽诗

江湖尝佩左符归，一卧漳滨素愿违。

平日华旌过里巷，此时丹旐下岩扉。

群峰拱揖开新穴，万木森罗条旧围。

伫看于门驱驷马，想应丘陇亦光辉。

朱长文

朱长文　寄和晏守

二年怀郡印，八度到柴扉。

曾未陪珠履，频烦友布衣。

水边孤鹤睡，天际片云归。

拜德知何日，烟霞恋翠微。

朱长文

朱长文　佳雪应时呈司土使君三首

藓台风雨名如期，太守精诚不待祈。

万廪更为来岁计，六花故应腊晨飞。

静装松桂仙枝老，深壅芝兰土脉肥。

衡泌栖迟墙仞远，为公何晶赋缁衣。

朱长文

朱长文　佳雪应时呈司土使君三首

炫晃天花著物新，壶中万景净无尘。

光辉只欲饶寒士，清洁尤宜比古人。

韦白吟时飘入砚，邹枚燕处舞回茵。

明年霄汉横飞去，应踏繁霙拜玉宸。

朱长文

朱长文　佳雪应时呈司土使君三首

千里江山入郡楼，凭栏乍喜密云浮。

冷光交映天峰色，余润遥随笠泽流。

民叠褥襦看不厌，客丛簪履赏应留。

野人乘兴狂吟外，引鹤披蓑上钓舟。

朱长文

朱长文　佳雨应祈因思昔年诸友作诗今再叙旧

晏侯昔为州，岁旱庆霖雨。

夫君与方子，吟思共清苦。

不才辄继声，玉石愧同处。

赓酬自邦君，高歌遍幕府。

开编读英辞，风义恨修阻。

历年屈指八，阅守今已五。

温温刘苏州，扬仁美风士。

篇章极清新，操行到淳古。

去年掌膠庠，幸此阴德宇。

遇君来自西，暂作皋桥旅。

并游盍簪裾，良宴陪樽俎。

辱顾眼俱青，言诗多见与。

近当庚伏间，不雨病禾黍。

田乾如龟裂，一溉劳远取。

如惨沴气生，望岁群心沮。

园居离间旷，何处逃蕴暑。

使君忧悯深。雩祀以时举。

精诚祷祠下，若与神告语。

随车油云飞，阖境膏泽溥。

槁苗兴朊原，涸辙通别浦。

万轮水可汲，千笠草务去。

籼禾与稏稻，指期入我庚。

清晖登溪山，余润满林圃。

中吴垂白叟，买酒相汴舞。

扫石邀良朋，清风快谈尘。

此时无一诗，欢意何以叙。

朝家日隆平，二圣保其绪。

施仁寒天渊，敷政皆尧禹。

旧臣留旦奭，新相拜房杜。

风和调舜琴，欲厚空周圄。

销变召泰和，协气应律吕。

吾侪夙承学，嘉庆幸亲睹。

相期美康平，复见颂多余。

朱长文

朱长文　江浦

一川吐纳五湖深，海裹三山何处寻。

料

鸱夷从此去，古来烟水祗如今。

朱长文

朱长文　近承南康朝请使君宠访林圃小酌至夜公权特惠篇什谨次韵

栝柏森森覆小台，凌风采菊共衔杯。

东篱寂寞陶翁醉，连骑缤纷卫相来。

放浪五湖渐钓客，均调玉烛仰璇魁。

秋河半夜檐前转，谁泛仙槎去却回。

朱长文

朱长文　句

孤馆闭塞水，大江生夜风。

朱长文

朱长文　郡牧李侍郎生日

柱史仙翁旧指枝，生贤左右太平基。

居留成就昭陵后，赐告从容故里时。

筹策久为当世重，动劳方受两宫知。

欲祈天锡公眉寿，更过芳莲叶上龟。

朱长文

朱长文　郡牧李侍郎生日

当年弧矢设门阑，英气钟於曲阜间。

名覆金瓯新品地，香盘密印旧家山。

腰边龟组光华动，膝下龙驹礼法闲。

五福俱全谁跂及及，流霞为寿日开颜。

朱长文

朱长文　林少卿挽诗

寿考安荣遇圣朝，构成门户自勤劳。

闺中莱妇皆华发，膝下

龙尽绿袍。

堂有金籯身更约，案披玉简道尤高。

人间厚福终归尽，涨海难停一夜涛。

朱长文

朱长文　陆宝山

陆家山色隐平芜，文彩如虹照碧虚。

痛尔临刑思鹤泪，输他谢病食江鲈。

朱长文

朱长文　梅公书齐挂衰笠钓纶船楫四物形於诗句余为和之

快楫轻纶笠与衣，闲将四物挂柴扉。

江头夜雪好披去，湖上春光宜棹归。

静处无忧嫌印绶，贫中有味胜轻肥。

兴来愿借君毋吝，渺渺烟波一叶飞。

朱长文

朱长文　梅评事携诗过访欲求属和因次其韵

筑室寻幽处，唯求水竹邻。

心安何必贵，累少莫如贫。

石裹求奇古，花中悟道新。

不须多辙迹，猿鹤自为宾。

朱长文

朱长文　蒙使君召预池光之会

韦公池阁尚依然，宾主于今不乏贤。

郡内欣逢两耆俊，樽前喜会四同年。

清谈自可成珠玉，真常何须听管弦。

宴罢旌旗摇暮霭，蔡经寂寞别群仙。

朱长文

朱长文　判府曹宣徽生日

星杓指未月增弦，神选良时协半千。

恭慎动遵长乐意，法清能绍冀王贤。

缓垂相印淹公论，坚请州符避剧权。

四十拥旄非不贵，更看黄发珥貂蝉。

朱长文

朱长文　判府曹宣徽生日

盛世高门福两全，星辰粹气萃为贤。

钓璜韬略传三叶，斋钺风棱积十年。

阴德在人宜寿考，清才脱俗恐神仙。

寒儒欲继崧高颂，不独生申但美宣。

朱长文

朱长文　判府蒲左丞宠赠佳篇谨次韵

高文大册耀天衢，新句锵金掷隐居。

廊庙方将归辅弼，江湖犹复念耕渔。

百城草木知威望，一代贤能入荐书。

近日东南兴节士，既旌吴子又褒徐。

朱长文

朱长文　青龙江上偶书两绝呈无逸监镇

潮满沟塍稻满田，暑天不雨自丰年。

海商有货官无扰，游子争来就一廛。

朱长文

朱长文　青龙江上偶书两绝呈无逸监镇

卷碇初来海客船，脱身鲸浪见吴天。

千帆总约秋风至，应助关征额外钱。

朱长文

朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉

彩衣几度醉江滨，今日重来泪满巾。

惟有旧诗存屋壁，岂知投老负垂纶。

朱长文

朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉

前哲临流猛拂衣，身违忧患是先几。

非才自合居闲旷，不泛五湖何处归。

朱长文

朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉

云动鉴中只桨飞，天围林外片帆归。

栏杆倚遍日云暮，坐看丹霞生翠微。

朱长文

朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉

人争轩冕安在哉，我爱烟霞归去来。

鲁望有灵还见笑，更回城郭恋尘埃。

朱长文

朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉

两山映日磨苍玉，万顷涵虚皱碧罗。

不会乐天犹近俗，谩将弦管杂烟波。

朱长文

朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉

长虹称卧碧江心，梦寐频游览莫寻。

欢友相逢清绝处，酣歌一夕抵千金。

朱长文

朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉

漠漠秋烟幕故园，沉沉暮色暝渔船。

月华未出诗翁远，乐事人间少十全。

朱长文

朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉

银潢倒泻入沧溟，身近鱼龙夜不惊。

呜舻空飞孤雁过，渔灯照浦一星明。

朱长文

朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉

僧舍萧疏竹苇间，开轩处处面云山。

诗家不及禅家乐，坐卧湖光百虑闲。

朱长文

朱长文　秋月乘兴游松江至垂虹亭登长桥夜泊南岸旦游宁境院因成十绝呈君勉

江裹鲈肥味不膻，江头酒美滑如泉。

长桥为席云为幕，祗欠洪崖笑拍肩。

朱长文

朱长文　求虎丘竹

劲节难同众草看，深根更入白云蟠。

园庐种此多余地，为向西南斸数竿。

朱长文

朱长文　求筇杖

霜筠来自蜀山遥，天骨轻清素节高。

我若得之如佩玉，君应辍此似秋毫。

朱长文

朱长文　闰月丙子判府相公被制命升使弼越六月癸卯公诞生之辰谨斋洁为诗二

武德阴功积在民，既生太姒复生申。

手提将钺虽三世，身到台衡始二人。

膝下龙驹环寿斝，日边凤使振恩纶。

沙堤筑就朱衣引，富有青春尚四旬。

朱长文

朱长文　闰月丙子判府相公被制命升使弼越六月癸卯公诞生之辰谨斋洁为诗二

宣制初闻下玉墀，又逢盛事协熊罢。

青霄灵昂凝祥久，紫府蟠桃结实奇。

养志增添龟鹤算，避权辞让凤凰池。

从今若校中书考，屈指当如郭子仪。

朱长文

朱长文　上运使陈兵部

屈指西州当世英，我公杰出久知名。

自从扬马奇才后，又得岷峨灵气清。

刚者近仁今始见，惠而能政古难并。

胸罗万象纵横有，目悦群情黑白明。

已借牙筹安右辅，尚留金节压东瀛。

片章驰上云霄动，一檄飞前草木惊。

断割剧繁如简易，针砭瘦瘠使丰盈。

此时阜俗资良策，匪夕畴庸在老成。

窃愧衰姿毗太府，幸逢雅是庇寒生。

欲忻阴施增仙算，几见蟠桃结子荣。

朱长文

朱长文　少章过吴门宠示淳夫子瞻唱和并惠山寄少游什俾余继作辄次二公韵以

怀友对华月，身如匏系何。

遥聆金玉音，怅望江湖波。

忧来诵三篇，调饥饷嘉禾。

苏范天下贤，阅士岁月多。

邻君似兰芷，长育瑶山阿。

良工得宝璧，韫椟加琢磨。

发为惊人语，九曲倾洪河。

蟠蜿寄短章，浩荡写长歌。

一官得武林，万景尽包罗。

又如弹音泉，余韵清且和。

籍是师韩文，其则有代柯。

俯视枳棘间，翔鸾岂蹉跎。

圣朝颂声作，周雝与商那。

二公且大用，岂得归岷沱。

朱长文

朱长文　邵湘母挽诗

华屋辞荣养，佳城合旧封，

浮生无定相，众善有遗踪。

家盛金籯在，山长玉案重。

浮图传胜事，宝殿壮天峰。

朱长文

朱长文　施柏花开柖子通

桃李芳时不肯来，俄随风雨落莓苔。

斋前施柏花如锦，犹待诗仙醉眼开。

朱长文

朱长文　送曹县丞入京

忠义家声久，夫群更美才。

吏民愁既去，交友约重来。

别岫浮云远，征帆晓月开。

棣华同郡府，眷恋共衔杯。

朱长文

朱长文　送荣子扬斋郎

茹蔬酌水度清晨，自是浮生洁静身。

好事频过三径晚，爱闲惜别五湖春。

品泉暗识南零味，鉴茗多藏北苑真。

且著青袍居膝下，少年未羡折腰人。

朱长文

朱长文　送魏君致远之吴兴兼寄祝修中

庠中今多材，灿若荆岫玉。

琢磨观粹美，尤爱魏与祝。

二子幼相友，共学横山麓。

抱书来泮宫，美质异碌碌。

文辞堪适用，光莹轻缣幅。

前年掇高选，丽赋人争录。

吴兴太守贤，好善下白屋。

贻书勤聘礼，扫榻待英躅。

伯乐过冀北，所顾皆骥騤。

翩翩告别去，舟泛苕溪渌。

南陔争亲养，聊以奉水菽。

愧我不能留，嗈嗈想鸿鹄。

良辰振六翮，一举耸群目。

云汉期高翔，稻梁非所欲。

朱长文

朱长文　送知府滕光禄

榜登龙虎亚伦魁，一纪横飞长宪台。

谟议轩昂开日月，辞章雄伟鼓风雷。

朝端已庆明良会，庙论咸推将相才。

一跌云衢成老大，几迁方面叹邅回。

致君事业看霜鬓，经国风猷付玉杯。

驱弩屡惊园令出，引章还喜买臣来。

殿坟乍觉青松长，视学追怀绛帐开。

荣满江山增气象，仁沾里闬舞儿鲐。

齐云晚咏难留白，绿野新居欲继裴。

淮海巨藩虽重寄，傅岩须起作盐梅。

朱长文

朱长文　苏学十题　百干黄阳

宝干多材美，孤根一气同。

春余花淡薄，雪裹叶青葱。

蕃衍非人力，坚刚禀化工。

寸枝裁玉轸，可助舜南风。

朱长文

朱长文　苏学十题　并秀桧

槃根几百龄，合干倚冥冥。

偃蹇只虬耸，联翩两盖青。

紫鳞霜外跃，绀叶雨余馨。

左纽凭仙宇，何如拱泮亭。

朱长文

朱长文　苏学十题　多干柏

古柏列重门，连枝若弟昆。

参天分直干，得地共灵根。

月照龙蛇影，风摧铁石痕。

鸾凰期可宿，香叶向春繁。

朱长文

朱长文　苏学十题　公堂槐

五纪栽培后，三春长育中。

灵根蟠故国，密叶荫儒宫。

患与般斤远，歌宜鲁藻同。

先儒垂意远，期此出三公。

朱长文

朱长文　苏学十题　玲珑石

巨浪洗苍玉，一峰飞我前。

凿开混沌窍，窥见沧浪天。

洞敞延华月，岩虚生翠烟。

幽轩相对久，古意日倏然。

朱长文

朱长文　苏学十题　泮池

怪石铺幽麓，芳塘倚茂林。

冷光开玉镜，清景涤人心。

芹藻无伤性，龟鱼各就深。

泉源应不涸，何必傅岩霖。

朱长文

朱长文　苏学十题　泮山

山形拱泮宫，林壑意无穷。

自得千岩秀，无亏九仞功。

光延东岭月，清转青潭风。

官冷真相称，婆娑一钓翁。

朱长文

朱长文　苏学十题　石楠

昔年曾赏玩，移自碧山遥。

古干磨文石，寒枝熨翠绡。

虽殊榝梓用，终免雪霜凋。

来者宜珍护，毋令困采樵。

朱长文

朱长文　苏学十题　辛夷

楚客曾流咏，吴都独擅奇。

风霆存老干，桃李避芳时。

名入文房梦，功资妙手医。

紫微颜色好，先占凤凰池。

朱长文

朱长文　苏学十题　新杉

弱植还生意，凌冬见后凋。

尚低沾雨露，更长拂云霄。

庭月摇疏影，檐风舞细条。

他年逢匠石，宝构壮天朝。

朱长文

朱长文　太守召陪诸公游虎丘

海涌一小山，远视如陵丘。

中藏天下奇，岩谷峻且幽。

石壁老万古，剑池照千秋，

蕞尔小吴会，隐然瞰瀛洲。

能令轩冕客，到此忘沉忧。

乐天拥各骑，一月常一游。

高贤爱绝景，尘事莫可留。

我公初下车，明断速如流。

千里满和气，讼庭无击囚。

三英皆肤使，金节憩南州。

同声约真赏，相应如呜球。

半刺富文雅，嘉宾张与刘。

清晨出西阊，山翠逼兰舟。

耕叟迎彩旆，佳禽和呜驺。

凭阑共四顾，湖海入危楼。

云低未作雨，万象围寸眸。

宪老挥散隶，妙绝与古俦。

河汉淡轻霭，天门跳惊蚢。

才名三十年，余事及银钩。

兹游虽偶然，千载仰芳猷。

日暮下危磴，玉杯相献酬。

一篇间一局，豪放不自休。

乐哉文字饮，相与喜贤侯。

短篇春事胜，可与吴儿讴。

朱长文

朱长文　吴门比月不雨司封使君深闵而精祈俄有佳应谨吟成七言二首聊代谒贺

贤守忧劳鬓欲霜，通宵脉沐满吴疆。

五湖水阔鱼龙喜，九曲尘清桧柏香。

更入高乡多{左禾右罢}稏，虽当浅处泛艅艎。

为霖事业传家世，润泽应难限一方。

朱长文

朱长文　吴门比月不雨司封使君深闵而精祈俄有佳应谨吟成七言二首聊代谒贺

一雨欢心几万家，预期春稻博流霞。

低侵滬渎田交岸，高傍支山水满车。

叶幄谩沾桃李实，是奁暗长芰荷花。

丰年阖境浑无事，闲把诗毫放两衙。

朱长文

朱长文　喜公权仲逢垂访

高轩相约访柴关，潇洒如君会合难。

雨径偕行穿履湿，风亭久伫袷衣寒。

百忙好向闲中息，万动宜当静处看。

公暇再来应不倦，东篱金蕊未凋残。

朱长文

朱长文　喜雪上太守

筑坛精祷意通神，零雨先期泽此民。

骤作六花犹及腊，更迟一日即回春。

斜飘燕寝初惊密，平压高楼渐喜匀。

千里山河忘险秽。十门坊市绝埃尘。

谢庭贺燕凌晨集，郢曲歌声遇景新。

细入吟窗粘冻笔，轻随舞袖落花茵。

膠舟渐进危墙远，汲井弥甘短绠伸。

遍壅枯根苏杞柳，巧妆寒叶活松筠。

终朝论息延佳客，几度年丰达紫宸。

力可回天消旱暵，为霖岂独傅岩人。

朱长文

朱长文　晓坐朋云斋怀公绍

晓来乘兴步高冈，便就幽斋作醉乡。

邻寺楼台分两面，一家池馆得中央。

南坡嫩橘寒倾日，北牖疏筠小带霜。

更待怪松擎积雪，莫辞访戴举瑶觞。

朱长文

朱长文　谢虎丘祖印相访

支岭高风远，杼山佳句稀。

云岩有开士，诗理到精微。

不知蓬户隘，未倦凎钚飞。

忘形任谈笑，敷衽评是非。

近师宣城老，远慕苏州韦。

我亦有吟痴，古人思与归。

愿闻碧云篇，所得如珠玑。

渔樵未晚出，乘兴叩禅扉。

朱长文

朱长文　雪夕林亭小酌因成拙诗四十韵以贻坐客昔欧阳公与人咏雪先戒勿用梨

极望铺千顷，平观彻九霄。

纵横随物象，合散委天飙。

洒竹声微动，妆松势不摇。

庭空飞鸟影，窗失远山椒。

钓罢盈孤屿，行稀覆小桥。

争先笼碧瓦，骋巧缀柔条。

片片谁裁制，团团似琢琱。

丘陵平坎险，草木起枯焦。

皎洁那容染，轻清祗自飘。

匊来便幼稚，披去羡渔樵。

篷冷孤舟泊，蹄轻逸骥骄。

危楼明皓皓，虚室静萧萧。

余霰霏残夜，层冰结霁朝。

界疑华藏见，境入洞天遥。

向晦终难掩，居高却晚销。

润滋甘井脉，寒减暮江潮。

思妇啼红袖，征夫拥皂貂。

履穿愁践足，心悟任齐腰。

就映犹开卷。频餐愈病痟。

袁公当强起，谢女尚能谣。

旋取茶铛泛，多收药匕调。

任令埋蜡屐，直欲鼓兰桡。

扫处迷三径，吟余冻一瓢。

因思良友至，急牧童邀。

池馆增潇洒，杯盘奈寂寥。

壶中闻笑语，物外睹风标。

真乐非弦管，奇辞脱篆雕。

红尘荡涤尽，宿酒等间消。

烛映凝膏浅，香清切柏烧。

谈围终易解，诗将可称骁。

闻道群贤集，言从五马招。

黄堂催盛宴，缇幕会英僚。

海气连平野，岩光满丽谯。

缤纷沾寿斝，炫晃照华镳。

刘白才名重，枚邹笔力超。

褥襦歌美政，牟麦庆新苗。

畎亩深盈尺。风云会再宵。

贺声周四境，瑞奏达中朝。

郡国仁风远，乾坤协气饶。

年年书大有，击壤望唐尧。

朱长文

朱长文　彦和善谈性理子文继成偈句见要属和谨次韵

万法都明一瞬中，可邻情膜久相蒙。

浮云映月元非暗，病眼生花本是空。

断想求真犹未悟，将心觅佛转相攻。

谁能吸尽曹溪水，莫负当年祖道东。

朱长文

朱长文　彦和与子文相期卜邻子文作诗以遗谨次韵

仙才宣在道家山，却学幽人欲闭关。

清燕曾陪明主问，群言已助相君删。

谈围莫敌书盈腹，诗杜相过酒满颜。

闻道卜邻同喜慰，亦开荒径待余闲。

朱长文

朱长文　谒郭道冲唐师德登台偶作

冲寒步郊原，烟水照林薄。

雪余山色佳，浦浚湖波落。

静可钓纶垂，清欲尘缨濯。

相逢两俊友，辞义富金臒。

携手登高台，谈笑有真乐。

寸眸周远近，幽思腾寥廓。

逝将飞片帆，直泛洞庭脚。

絷维阻并游。搔首向城郭。

朱长文

朱长文　英宗皇帝挽词五首

仁庙规模远，慈闱教爱隆。

承平万世策，临御五千功。

玉锁开天上，金滕纳匮中。

乘云那复见，陵柏起悲风。

朱长文

朱长文　英宗皇帝挽词五首

英断能承祖，慈襟善继仁。

诗书教宗室，体貌待元臣。

损已迟徽册，恭天彻步茵。

昔年平水患，尽力在斯民。

朱长文

朱长文　英宗皇帝挽词五首

代邸推贤久，甘盘授学精。

持盈周鼎重，立长禹谟明。

仙馆灵芝秀，严祠宿潦平。

历观唐汉盛，未若庙称英。

朱长文

朱长文　英宗皇帝挽词五首

凤翣行将远，龙髯断莫寻。

白云留穆御，黄屋岂尧心。

虽享天龄浅，终成睿算深。

垂鸿须万祀，累叶奉姜任。

朱长文

朱长文　英宗皇帝挽词五首

有德三宗后，无忧累圣间。

凤当金粟翥，龙隔鼎湖攀。

玉几言犹在，霓旌去不还。

园陵饶瑞气。东接永昭山。

朱长文

朱长文　咏斋偶书呈通无隐

夙志在萧间，获此遁幽迹。

乔林无冬春，苍霭异晨夕。

旁窥疑好峰，俯瞰惊峭壁。

浩然溪山兴，尽在陶潜宅。

杖藜行水边，萍际湛空碧。

良鱼不轻游，弱羽犹自惜。

吟髭不禁霜，晓鉴见早白。

古人已深叹，信是林园客。

遣累假禅锋，陶情任诗格。

寄声招友人，来看亭前柏。

朱长文

朱长文　咏斋三绝

泰伯祠边旧圃开，半栽蔬果半池台。

闲门不放红尘入，门裹清流自在来。

朱长文

朱长文　咏斋三绝

尘冠寂寞更休弹，车辙荒芜书掩关。

一片清晖长在眼，多情惟有四飞山。

朱长文

朱长文　咏斋三绝

非山非市且优游，尚有尘缘未自由。

岩下结庐应更好，石门西去近松楸。

朱长文

朱长文　游虎丘借前韵

一丘虽小势巉然，自古登临历几贤。

门惹白云常尽日，地藏灵剑不如年。

清欢相与随只旆，幽趣谁能解七弦。

每月来游存故事，郡中依旧有诗仙。

朱长文

朱长文　元厚之少保生日

四纪勋荣动冕旒，倦趋黄阁傍沧洲。

名如白傅身尤贵，才继微之德更优。

千载神龟巢叶称，九霄老凤带雏游。

蓬莱水浅公犹分歧，辉照东南对斗牛。

朱长文

朱长文　元少保生日

孟夏尧蓂六叶残，来从仙府瑞人寰。

几年彩凤池中浴，此日神龟叶上闲。

七老相欢非将相，二疏设宴欠湖山。

羡公退自台衡地，长在烟霞缥缈间。

朱长文

朱长文　元少保生日

体貌方隆避政枢，归来衮绣耀东吴。

骑鲸才格从天禀，化鹤风姿与从殊。

经国文章垂睿想，济民德泽感神扶。

堂边三寿高千丈，依旧扁舟泛五湖。

朱长文

朱长文　再和

乡校叨微禄，家林傍旧峰。

散人那适用，逋客拙为容。

良友幸不叶，华轩时肯从。

早秋须命驾，荷叶露华浓。

朱长文

朱长文　张虞卿挽诗

一卧东吴七十春，区区南北笑乡人。

盛开鼁舍招英俊，敞辟华堂待缙绅。

婉婉重孙胜彩服，煌煌两婿拥朱轮。

铭旌已去空回首，通德门前旧是邻。

朱长文

朱长文　知府司封见和喜雨诗次韵陈谢

天意分明应鲁雩，高坛晨拜紫袍濡。

禽窥旧井寒泉长，鱼泳新荷涸辙苏。

敏政有余闲利刃，清诗无飇掷灵珠。

夏畦蒙润秋皋稔，颜巷销忧卒岁娱。

朱长文

朱长文　仲春上丁知府金部躬率僚宷释奠于先圣既而升公堂命学官讲书窃惟中

天意绍斯文，成书在圣孙。

一篇穷妙理，万古诵微言。

美行敷华叶，精诚固本根。

并明参日月，幽赞极乾坤。

奥义谁鑽仰，真儒善讨论。

披云观泰华，行水自昆仑。

庠序非才处，诗书素志敦。

崇朝羞倚席，暇日废窥园。

辩惑开群听，潜心到大原。

意将追往哲，学岂为专门。

盛府连称治，耆英继典藩。

始终临讲席，前后枉高轩。

全帐罗金鼎，盈庭倒玉樽。

旌旗来有庆，衿佩寂无喧。

士识师资贵，民知道义尊。

僖公史官颂，邓校相君存。

芹藻欢欣意，陵阿长育恩。

中材多杞梓，宝器列瑶琨。

五纪登朝盛，群英著籍繁。

美哉文正学，遗泽洽元元。

朱长文

朱长文　重九与子通游虎丘谒祖印大师三首

绝境良辰少两全，支筇莫倦到山巅。

清谈已可忘樽俎，真乐何劳听管弦。

才子就题黄绢语，高僧多讽碧云篇。

孤舟欲去更回首，天半楼台生晚烟。

朱长文

朱长文　重九与子通游虎丘谒祖印大师三首

秋山寥旷景无涯，执手凭栏到日斜。

地竦一丘容涧谷，天低四面纳云霞。

凌风剧饮从吹帽，多病忘情懒插花。

深羡二难兄弟好，共将岩壑占为家。

朱长文

朱长文　重九与子通游虎丘谒祖印大师三首

浮世谁如金石坚，吟须俄顷见皤然。

登山未免怀千古，泛菊相期保百年。

方外逸民犹有传，人间高爵岂知仙。

良辰盛宴多遗迹，何似江南五柳贤。

朱长文

朱长文　转运少卿生日

昔在章圣朝，先君为名臣。

入陪儒林老，出拥使者轮。

忠漠与休烈，万世永不泯。

惜哉未大任，天意昌后人。

公生韫俊德，磊落幼绝伦。

深林有条梅，不柔自可珍。

外隅正以方，中府粹且仁。

沛然施之事，迅若般之斤。

自联金闺彦，颉颃三十春。

牙筹析经费，龙节绥远民。

朼来天畿东，威誉薄海垠。

群情无遁照，众理日益勤。

吏径皆敞辟，敝根悉锄耘。

惸惸旧鳏寡，今也皆不贫。

阖部数百城，膏泽一以均。

正月方再浃。是日为生申。

东人竞祝公，百福丛于身。

同宗复荷德，善祷久所陈。

况公方耆艾，百行郭明神。

俾公永且康，笔端扶化钧。

俾公炽而大，膝下林华绅。

近得举之躅，前望伯虎尘。

先阀期益显，蹇品庶可亲。

朱长文

朱长文　祖母生日

挺生贤德对耆英，岁物皆新气淑清。

年至七旬人已少，子为四品世称荣。

紫泥屡捧门多庆，华发虽稠体益轻。

欲比遐龄何所似，蟠校结实老仙京。

朱承祖

朱承祖　鹤林寺次岳侍郎韵

鹤林古竹院，马素旧松关。

草合门前路，云埋寺后山。

花神千载去，僧话片时闲。

满壁瑰奇句，惭窥豹一斑。

朱乘

朱乘　雁

八月新霜岸草枯，数声哀怨雁来初。

凭君试向沙汀看，恐带匈奴二帝书。

朱池寺憎　绝句

孤灯寂寂夜堂深，寒雨潇潇乡竹林。

文抵浮生只如此，不须衰怨动悲间。



朱存　金陵览古

朱存　金陵览古　阿育王塔

窣堵凝然镇梵宫，举头层级在云中。

金棺舍利藏可处，铎绕危檐声撼风。

朱存

朱存　金陵览古　半阳湖

江南龙节水为乡，水不纯阴又半阳。

一片湖光共深浅，两般泉脉异温凉。

朱存

朱存　金陵览古　北渠

金殿分来玉砌流，黑龙湖彻风池头。

后庭花落恩波断，翻与南盲作御沟。

朱存

朱存　金陵览古　潮沟

流水东西傍帝台，六朝重为两朝开。

曾有鹢首知高下，莫问鱼舟识去来。

朱存

朱存　金陵览古　东山

镇物高情济世才，欲随猿鹤老岩隈。

山花处处红妆面，仿佛如初拥妓来。

朱存

朱存　金陵览古　段石冈

孙吴纪德旧刊碑，草没蟠螭与伏龟。

惆怅冈头三段石，至今犹似鼎分时。

朱存

朱存　金陵览古　凤凰台

竹影桐阴满旧山，凤凰多载不飞还。

登台只有吹箫者，争得和鸣堕世间。

朱存

朱存　金陵览古　后湖

雷轰叠鼓火翻旗，三翼翩翩试水师。

惊起黑龙眠不得，狂风猛雨下多时。

朱存

朱存　金陵览古　秦淮

一气东南王斗牛，祖龙法潜为子忧。

金陵地脉何曾断，不觉真人已姓刘。

朱存

朱存　金陵览古　石头城

五城楼雉各相望，山水英灵宅帝王。

此地定由天造险，古来长恃作金汤。

朱存

朱存　金陵览古　天阙山

牛头天际碧凝岚，王导无稽亦妄谈。

若指远山为上阙，长安应合指终南。

朱存

朱存　金陵览古　乌衣巷

阀阅沦亡梐枑移，年年旧燕亦双归，

茅檐苇箔无冠盖，不见乌衣裳见白衣。

朱存

朱存　金陵览古　乌衣巷

人物风流往往非，空余陋巷作乌衣裳。

旧时帘幕无从觅，只有年年社燕归。

朱存

朱存　金陵览古　新亭

满目江山异洛阳，昔人何必重悲伤。

倘能戮力扶王室，当自新亭复故乡。

朱存

朱存　金陵览古　运渎

舳舻衔尾日无虚，更凿都城引漕渠。

何事馁来贪雀谷，不知留得几年储。

朱存

朱存　金陵览古　直渎

昼役人功夜鬼功，阳开阴阖几时终。

不闻掷土江中语，争得盈流一水通。

朱大德

朱大德　东冶亭

东冶亭联白下门，问谁走马谢公墩。

梅炎一样摇蒲扇，惟有清风后代存。

朱大卿

朱大卿　纪游

开秋气微肃，天水湛相照。

扁舟惬幽寻，层峰入奇眺。

融结几何年，指顾集群妙。

神仙得非幻，遗蜕在岩窍。

行往求其踪，恐为识者笑。

独鹤去不还，山猿偶然叫。

应有采芝人，凌空发长啸。

朱道人

朱道人　临终颂

我是杀心汉，从来无侣伴。

尘土不沾身，坐地教人看。

朱頴

朱頴　句

岳阳多丘山，城郭蜂房缀。

朱鼎元

朱鼎元　玉虚道院

山东舍宅为琳宇，公子超然趣不群。

帝足龟蛇交水火，将坛龙虎拥风云。

花阶昼静迎仙客，月殿香清礼老君。

何日投閒同采药，松边坐石许谁分。

朱定国

朱定国　戏张天骥

羡公飘荡一孤舟，来作钱塘十日游。

水洗禅心都眼净，山供诗笔总眉愁。

雪中乘兴真聊尔，春尽思归都罢休。

何事却寻朱处士，种鱼万尾橘千头。

朱斗文

朱斗文　陈山道中

缭绕陈山路，萧条疏古岸枫。

侧身徐杖屡，蹇足奈蒿蓬。

叆叆流云暮，；冥冥落雁空。

巨灵劈倒处，龙出玉泉中。

朱斗文

朱斗文　句

空存渌水桥，不见青苔寺。

朱斗文

朱斗文　句

巨灵擘两山，飞泉拟白龙。

朱斗文

朱斗文　句

隔溪人唤渔樵动，江上潮平船欲行。

朱斗文

朱斗文　句

丹楼碧阁南徐馆，痓嶂排峰北固山。

朱端常

朱端常　柳

丝丝烟雨弄轻柔，偏称黄鸟与白鸥。

才着一蝉嘶晚日，西风容易便成秋。

朱桴

朱桴　寄陆子静先生

此理于人无间然，昏明何事异天渊。

自从断却閒牵引，俯引周旋只事天。

朱虙

朱虙　济阳闻变作

烽烟看四起，投袂自提兵。

哀角临风壮，愁云压阵横。

张拳呼杀贼，洒血向孤城。

耿耿丹心在，谁能计死生。

朱黼

朱黼　挽陈有功

生平不肯负所学，高洁清风自凛如，

逆孺殿岩辞特荐，暱交戚畹绝私书。

不矜虏馆穿正鹄，甘向蛮溪佩左鱼。

沅芷沣兰香满路，万人恸哭护灵舆。

朱复之

朱复之　别李商卿

羁思孤耽僻，蛩音偶出虚。

绿阴分坐久，清话见情初。

春过诗魂怯，年销剑术疏。

相看渐成故，临别欲何如。

朱复之

朱复之　别汤伯纪

停云思何长，伐木梦苦短。

飘摇乘风来，倏霍搏沙散。

匪今我独黯，自昔客屡叹。

之子曷云戾，微阳逼候炭。

囚山对线景，汲井共清盥。

玉露泚金茎，水泉流藻翰。

方竹桂芳袭，未觉枳栖远。

仰天镜其团，一驰弓向半。

书堂渴吾伊，伫立了瑟僩。

子如飞鸿渐，我如禁门键。

天寒柳无枝，指直不得挽。

归来玩题墨，寂寂眯双眼。

朱复之

朱复之　冬夜读书无油歌

君不见莱公酣歌彻清晓，银蜡成堆烧不了。

又不见齐奴帐下环佳人，平生爨蜡不爨薪。

南园花蜂巧心计，祗为渠侬照珠翠。

生憎诗客太酸寒，略不分光到文字。

欲学凿壁衡，邻火夜不明。

欲学囊萤车，十月霜无萤。

人生穷达真有分，大钧高高不须问。

起来摩挲莲叶真人图，还有青藜老杖照我无。

朱复之

朱复之　枫

凤山高兮上有枫，青女染叶猩血红。

莫辞老红嫁西风，一夜憔悴成秃翁。

朱复之

朱复之　赋太湖石

寂寂云根锁昼扉，绿痕春暖上苔衣。

飞来黄鸟忽相问，看了几年花片飞。

朱复之

朱复之　葛仙井

葛翁凿井冽寒泉，浸熟丹砂去作仙。

底事并烦仙子接，却随海水变桑田。

朱复之

朱复之　姑山

他文太白不多奇，一赋姑山世绝希。

生后此公方到此，龟趺不见仆前碑。

朱复之

朱复之　过苏养直旧居

诗人已化罗浮鹤，相未千年未一归。

属玉不知人世换，双双长占后湖飞。

朱复之

朱复之　九日偕翁与可江正甫郑景云游凤山

裹将破帽凤山游，凤去台空余古丘。

白发尚能今日客，黄花祗作故园秋。

天浮渭北荒荒杳，江入昩南隐隐流。

我始欲愁君且莫，人生何处是吾州。

朱复之

朱复之　句

疏竹生孙初上坂，矮松种子欲凌霄。

朱复之

朱复之　句

红蕖老去羞明镜，推让朱荣上蓼梢。

朱复之

朱复之　句

忽听夏禽三五弄，新红突过石榴枝。

朱复之

朱复之　罗怀叟思归一诗留之

客子归期莫有期，地炉松火独吟时。

西山暮雨吹成雪，错拟杨花理钓丝。

朱复之

朱复之　送码磟石屏

削出云岑一片奇，天然玉莹泽如脂。

祗堪棐几旁边看，颇与文房辈行宜。

香篆自萦黄奶卷，飞花不点墨卿池。

粗官马上今无用，付与刘郎写近诗。

朱复之

朱复之　太平寺尘外闲题

高树青圆不见天，小风微动竹梢偏。

衣涵空翠元无雨，庭閟余声独有蝉。

老去此心无所住，向来我见不须先。

狂吟但过寒山子，荐得腾腾一味禅。

朱复之

朱复之　滕王阁

杰甚滕王阁，登临思渺然。

宿云开北牖，秋水尽南天。

帝子今何处，王童记独传。

客怀无住著，浩荡白鸥前。

朱复之

朱复之　王补之梅竹

淡抹斜斜三两枝，色香相亚恰相知。

沙寒水浅魂初醒，月落窗空影半欹。

岂是物华甘寂寞，且须岁晚共扶持。

向来淮浦潇湘岸，绝爱萧萧雪打时。

朱复之

朱复之　谢张生见湛卢歌

剑术空疏今罢休，家山何处越中瓯。

欲谈往事浑亡是，喜得新诗替莫愁。

朱复之

朱复之　夜饮罗怀叟三杯属余刚制共读孟郊诗

建子初寒月，篝灯对语时。

独醒苏客酒，细咏孟生诗。

蠹老无新卷，乌惊有夜枝。

白云路不远，明日肯重来。

朱复之

朱复之　与静使君约游姑山记事古风二十韵

苦热日已远，杪秋遂凄凉。

邦侯及清暇，小队豫郊岗。

一麾先崭岩，半刺骖翱翔。

卿月动左辖，客星移奉常。

谁欤南冠者，共挹北斗浆。

翠幄穿晨曦，锁金步流光。

穷惚某氏建，架构溯斯堂。

闽红倾泛盎，楚绿饾圆方。

平原磊落人，仙碑勒芒唐。

方平叱石起，来问东海桑。

蔡子狗窦过，蛇蝉蜕冥茫。

麻姑十八九，两髻已成霜。

惟余老杉星，省识邓紫阳。

往事莽如迹，且醉糟书房。

翼亭跻齐云，游目望八荒。

挽河落飞瀑，洒雪芙蓉裳。

夕矣怛将归，一一玉帝旁。

蹇余雅幽寻，嗜此崔嵬藏。

请从浮丘生，学笙翳凤凰。

他年傥相思，矫首空断肠。

朱复之

朱复之　赠胡易鉴

可怜扰扰鉴中人，五十枯蓍了此身。

若欲致身须数外，何时日月得停轮。

朱复之

朱复之　赠黄五星

寒灰枯木此心形，箕斗今须落姓名。

却爱酒星凭一算，黮生何日放流行。

朱槔

朱槔　磻叟书云牡丹酴醾已尽胡不归

客次惊衰白，归期先牡丹。

空枝兼病力，啼鸟问愁端。

平日和相忆，东风忍不看。

冰容亦零落，唯是有春寒。

朱槔

朱槔　草堂诸陈同游崧山精舍冕仲携琴先归用壁间韵

来伴秋风十日闲，笔端久已识波澜。

烦君一醉双峰月，乞与儿曹白眼看。

朱槔

朱槔　草堂诸陈同游崧山精舍冕仲携琴先归用壁间韵

破尘妙语慰畸人，鹤发深衣雨垫巾。

独自抱琴山下去，石桥月色为谁新。

朱槔

朱槔　春风

一举造物手，万生和气中。

酒边排雪意，诗里要春风。

了了谁孤起，滔滔我即空。

试询三世事，犹有读书功。

朱槔

朱槔　春寒

人道春寒早系舟，楚山一夜雨浏浏。

此生削迹江边路，嫩绿纷红只自愁。

朱槔

朱槔　春间小诗书赵壁追录之

柳态随时秀，花容近酒轻。

绿窗京洛语，尽抹早莺声。

朱槔

朱槔　春间小诗书赵壁追录之

小语不知夕，幽香无尽时。

影寒人欲醉，明月照酴醾。

朱槔

朱槔　春间小诗书赵壁追录之

自得春风信，开怀待此花。

余寒固艰棘，今夕雪斜斜。

朱槔

朱槔　春间小诗书赵壁追录之

夜月闽杯浅，春风楚制轻。

故乡空费梦，来此听溪声。

朱槔

朱槔　次岭上壁间韵

云卧双峰只对亭，黄尘萦拂玉梅惊。

春风一棹归来早，谁作窗间拥鼻声。

朱槔

朱槔　次韵寄求道人

天工愦愦春无力，桃李颦心少颜色。

梦中矫首望三山，我是东南未归客。

岂壑交游人姓支，相思江月半成规。

遥知草木代说法，岂是画饼随随儿嬉。

此身分不过朝市，何日相从拂衣袂。

岂容陶令载白莲，会作郑虔书落柿。

朱槔

朱槔　次韵梅花

阴阴雪意云垂地，曳策微行傍清泚。

眼明横路出江梅，烟瞑沙寒迷表里。

当年一梦山月明，依约瑶台见仙子。

俗缘掣肘意未了，弄出飞琼乱纷委。

摩娑铜狄岂须话，沧海扬尘固其理。

花神纵步来阆苑，羞怕唐昌偷玉蕊。

回风自作妆半面，泣露真成愁龋齿。

相看一笑岂易得，分与天香更清美。

那知脱屣尘寰去，顷刻蓬莱三万里。

黄昏谁伴醉乡归，天色无情淡如洗。

朱槔

朱槔　次韵梅花两绝句

一月尤溪烟雨浓，玉梅浑作玉人逢。

江南他日摘香处，莫忘云间双髻峰。

朱槔

朱槔　次韵梅花两绝句

清浅弯环绕故墙，一身将影理残妆。

西施俗处无人见，冷落吴宫溪水香。

朱槔

朱槔　答戏昭文梅花

腊到方留此日寒，雨多未觉过云残。

共惊台柳匆匆去，独抱园花细细看。

洗面不劳千点雪，薰衣剩破一分檀。

诗人穷苦谁料理，只倚东风酒量宽。

朱槔

朱槔　大食瓶

窳质谢天巧，风轮出鬼谋。

入窑奔阏伯，随舶震阳侯。

独鸟藏身稳，双虹绕腹流。

可充王会赋，漆简写成周。

朱槔

朱槔　悼郑彦继书墓亭

苍梧翠柏泣西风，尺冢巍然宿草中。

宝剑何心求季子，只鸡今日过桥公。

麟经有味人谁识，鹤阵论功气自雄。

欲拂苍厓写奇节，陈琳檄手语言工。

朱槔

朱槔　道中

痬忧倦征行，金火方牴牾。

宵分饷群仆，乘月问前路。

小儿何自至，檝我陈洲渡。

暗浪击层崖，平沙起惊鹭。

奔苍川花开，冥蒙山气聚。

物情岂不嘉，闷滞非所遇。

铃语山林表，风期呼我住。

寻幽本素志，触热咏嘉句。

午枕得高深，复觉清景驻。

谁云适所原，永乏济世具。

以北一梦顷，可况百年遇。

咄哉郭氏子，破甑尚欲雇。

朱槔

朱槔　二诗寄德粲并简内观诸友

春风本自掣肘去，那更病留过一旬。

满眼山川虽不改，连天桃李已成尘。

银河谁与洗兵马，宝唾安能泣鬼神。

怅望故人分雪此，飞云落日在纶巾。

朱槔

朱槔　二诗寄德粲并简内观诸友

九渊亭上二三子，见说年来事事新。

隔水不容招手唤，曲窗已有画眉人。

酴醾香好急携酒，鶗鴂声繁催送春。

笑我江南未归客，飘然天地一闲身。

朱槔

朱槔　繁暑

繁暑不可度，病余少见招。

投邻借轩卧，信手得书饶。

寿我药双笈，惊人诗一瓢。

醒心凭雪鹭，只恐日薰销。

朱槔

朱槔　盖竹与陈和仲昆季

玉树成群不可攀，谩将牢落待苍山。

五年分手河梁外，一夕连床风雨间。

梅蕊凌寒春欲动，酒杯无力病相关。

朱陈自古同乡社，更约青云作往还。

朱槔

朱槔　感事

大弓窍阳氏，神鼎沦泗渊。

何须识微士，周鲁必不全。

武库一朝火，斩蛇逐飞烟。

伤心睨前事，氐虏定纷然。

朱槔

朱槔　感事

山川非晋土，悲泣效楚囚。

一语强知慰，凄迷望神州。

刺史下荆水，司农来石头。

土园管夷吾，过计非私忧。

朱槔

朱槔　感事

元规负康济，徒手婴群雄。

兵从历阳来，无地逃奸锋。

谁乎死社稷，千载一卞公。

英风与义气，建立万江东。

朱槔

朱槔　谷雨

天点纷林际，虚檐写梦中。

明朝知谷雨，无策禁花风。

石渚收机巧，烟蓑建事功。

越禽牢闭口，吾道寄天公。

朱槔

朱槔　和德粹三绝

平生乐事在三余，不管梧阴过玉除。

绝尾忽参嫠纬句，风尘今日正愁予。

朱槔

朱槔　和德粹三绝

心赏南楼一味凉，波光山影丰藜床。

莫言体国非吾事，好梦不能千里长。

朱槔

朱槔　和德粹三绝

未坐他年百尺楼，浮云身上且悠悠。

眼高四海骑鲸客，不见长安亦解愁。

朱槔

朱槔　寄龚十三

支颐独揖北窗风，怪事从今咄咄空。

简策不知春色晚，山川浑落战尘中。

花瓢茵席三生净，草入池塘一句工。

想见楚龚怀我处，扁舟遨荡夕阳红。

朱槔

朱槔　寄梦肇

沧海横流无处安，只今且作梦中看。

岂须游戏两蜗角，收此微茫一弹丸。

老境怀人山宛转，春风着物鬓摧残。

穷愁似与诗增气，嚼雪敲冰字字寒。

朱槔

朱槔　寄人

一牛鸣地两禅林，雾雨初晴翠霭深。

熟路缘溪穿窈窕，疏钟唤客出岖嵚。

未求黄卷成功处，且办青山避世心。

怅望不来还独返，秋风聊作暮云吟。

朱槔

朱槔　九日与客语慨然有庐山之兴

九日黄花笑白头，分将牢落付林丘。

半川暝色聊偿梦，别岭秋声旋寄愁。

江国经年成浪语，匡庐入手是真休。

未能免俗须登陟，睨视元龙百尺楼。

朱槔

朱槔　九日与数客登善福院之绝顶晚饮茗饮阁予以病先归赋十二韵

风日迫佳节，一川秋意昏。

临高分石磴，却立数烟村。

楚制随云物，蛮花照酒痕。

龙山嗟未久，蓝水想空存。

鸿雁频收唳，茱萸几断魂。

拍肩寻熟路，登阁换余樽。

钟梵规绳阔，亲朋笑语温。

加笾携海峤，闻笛忆乡园。

梦记南柯守，兵看左角奔。

诗凡羞晋宋，发短任乾坤。

汝辈禅心起，今年道眼浑。

不知东嶂外，滟滟涌金盆。

朱槔

朱槔　葵道人之三山

君家双峰下，祝发事香火。

岂无远游志，困此万山裹。

坐阅腰包中，未接话已堕。

翩然问知津，九仙入风柁。

冥冥荔枝浦，华屋纷硏硪。

邂逅傥逢渠，周旋宁作我。

闭门造车语，虽陋佛所可。

他年笑相视，此计无乃左。

朱槔

朱槔　老兵种菊以诗谢之

蔬畦雨径策勋时，徙种邻墙菊两枝。

九日无人过朱放，十分举酒酌王尼。

花裁栗玉秋风健，香近龙涎晓梦知。

负口不应还负眼，长鑱烦尔镇相随。

朱槔

朱槔　六月二十日

天涯明月见秋风，错莫谁惊碧树空。

岂意楚山招隐处，心归蜀客广骚中。

钓鱼聊尔针方直，乞米茫然帖自工。

独卧南轩听南涧，蛮花犹作杜鹃红。

朱槔

朱槔　邈书寄出与李知哲唱和诗次韵

邂逅招提顿客辀，十年尘土且休休。

三人月下从渠便，二老风流到我不。

南北只今无好语，山川如许更悲秋。

故应剩作锵金句，莫羡群儿万户侯。

朱槔

朱槔　平津

西风扶病上江楼，老眼凄迷一色秋。

帆影戛云追断雁，角声吹月舞潜是蚢。

栽培白业初无路，点检青山始欲愁。

左海此中才咫尺，何年烟雨解扁舟。

朱槔

朱槔　仆自以四十四日自延平归所寓之南轩积雨阴湿体中不佳二十五日夜梦

蘧蘧飞梦过云乡，物色清辉眼界长。

阊阖未招金马士，蓬莱先立玉澜堂。

千寻濯足衣裘冷，六字哦诗笔砚香。

当与瑶池作同社，红巾青鸟两相忘。

朱槔

朱槔　秋日

鸣蜩初歇树犹阴，黄菊红榴色转深。

管领秋风有今日，留仙群称辟寒金。

朱槔

朱槔　秋日

簸弄天风发彩凉，西河一笑问吴刚。

借君玉斧烦轻手，留取个中秋影香。

朱槔

朱槔　秋日

山静溪回树绿晴，鹭群点点雪分明。

影沉寒水初无意，只是鱼儿独自惊。

朱槔

朱槔　三山次潘静之升书记韵

客路那知岁月长，掀眉一笑苾蒭房。

且倾徐邈圣贤酒，不问陈登上下床。

云影翻空迷海峤，秋声随梦到江乡。

明朝各听船窗雨，犹忆枯棋战四郎。

朱槔

朱槔　三山次郑德予韵

日脚微明雨脚疏，谁将云梦赋相如。

西南山好君知不，一见全胜读异书。

朱槔

朱槔　三山次郑德予韵

何日归舟片叶轻，白鸥相伴舻微鸣。

只应潮打蓬窗处，已作离骚一半清。

朱槔

朱槔　十月上休日示求道人

老禅独卧千岩表，枯木寒云伴此身。

只倚藜根作诗本，肯分秋色与骚人。

心源落落故难合，笔势翩翩想绝伦。

记取濠梁断金语，三山好处是传真。

朱槔

朱槔　书报国壁向年寓学於此尝见虹下饮溪中复闻子规

昔与春风来此时，携书龊龊伴儿嬉。

山晴栏榡投雌霓，身病林峦号子规。

短发萧萧吹易尽，长江滚滚去何之。

欲追旧事无言说，更作三生石上期。

朱槔

朱槔　同蹈元看竹了轩因去年方字韵作此

淇澳渭川那复梦，而今天遣出南方。

要观大节须霜雪，莫说此君无肺肠。

照水形容殊不恶，临风言语一何长。

山僧岂识留连意，千里故人逢异乡。

朱槔

朱槔　夏夜极凉

素简久辞夜，清风先戒秋。

稻深群蛤吠，草暗一萤流。

舌在殊无计，心空尚有求。

按图寻分野，楚尾见吾州。

朱槔

朱槔　向年舟自三山上延平和人韵两绝

春江一月困扬舲，醉梦无人与唤醒。

欲识故交金石处，相逢诗里眼犹青。

朱槔

朱槔　向年舟自三山上延平和人韵两绝

春风一梦收桃李，双燕不知愁绝时。

卧向蓬窗饱听雨，无人识此是新诗。

朱槔

朱槔　辛酉五月望简陈和仲

秀出雪峰一千众，挽回庐阜三十年。

赤乌白马吐杰句，黄花翠竹通幽禅。

竺师不假报文度，凿齿本自知弥天。

可怜乌石岭下路，榕叶炯炯凝云烟。

朱槔

朱槔　徐彦猷以仇池诗句为韵作诗十四章见示答之

徐侯笔下波涛宽，新诗示我清且闲。

谁能辛苦学饭颗，格辙已到元和间。

春寒十日不出户，坐想江柳分烟鬟。

东坡老仙有奇句，析韵琢句光斓斑。

疾雷一洗牛蚁闹，羯鼓略惊桃李顽。

周郎知音亦已久，促车着语谁当删。

大弨六钧古称重，汝自力弱无由弯。

胡为坎坎事嗤点，今古可笑儿童孱。

乡关春物入意匠，水光花气相回环。

莫嫌众口乱如沸，当见三耳生其颜。

嗟吾和诗虽已晚，识君妙意存高山。

告君诗妙须饮酒，社瓮一醉宁当悭。

朱槔

朱槔　雪梅

去年雪欺客，平地一尺深。

谢遣东阁花，那雇西床琴。

故人初不知，屋侧乃见寻。

悠然振永起，谁复明此心。

朱槔

朱槔　雪梅

寒梅卧烟雨，山泽有奇气。

六龙扶翼之，月袂揽云辔。

先生九疑仙，心识真筌秘。

裁诗作花骨，瘦净乃可贵。

朱槔

朱槔　延平道中

一溪春涨午晴初，日透波光绿浸裾。

却忆孤山山下路，石桥清澈看叉鱼。

朱槔

朱槔　延平道中

云间三十六峰高，北望思归梦亦劳。

来客双峰莫相笑，少低吾眼为儿曹。

朱槔

朱槔　姚大本以李义山诗韵作诗题息继作

隐几心疑水，携杯影照山。

六窗开畔岸，一榻埽中间。

柏子方饶舌，花枝忽解颜。

定余牛逢牧，梦起蝶相关。

阊阖初无路，蓬莱别有班。

藏舟知夜失，面壁意西还。

老矣从他笑，公乎伴我闲。

体坤诗更好，分寸许跻攀。

朱槔

朱槔　夜坐池上用简斋韵

落日解衣无一事，移床临水已三回。

斗沉北岭鱼方乐，月过秋河雁不来。

疏翠庭前供答话，浅红木末劝持杯。

明明独对苍华影，莫上睢阳万死台。

朱槔

朱槔　乙丑除夜寓永兴寄五二侄一首

残腊避新正，疾驰不可鞚。

梅花相行色，更以风雨送。

伤哉绿林豪，支派出章贡。

荐食今几年，金帛既充栋。

王旅走山泽，魄散失饥冻。

空闻米粟廉，不救干戈痕。

冥冥纸钱底，千室罗盎瓮。

祀先不暇尝，一夜惊入梦。

书生口击贼，自愧脱嘲弄。

经营华阳马，想像丹穴凤。

融融声教中，焉得余此众。

由基执弧矢，鼷鼠何足中。

浮烟起南舍，春事行倥偬。

桃寒强破蕊，鸟静独成唘。

诗情写物色，心匠与折衷。

章草简阿戎，溪头试微讽。

朱槔

朱槔　乙丑腊月

自数今年腊，天饶半月春。

酒船欺白首，桃靥笑青唇。

避地疏同队，逢人试问津。

伤心穿豺虎，未肯尽奔秦。

朱槔

朱槔　用东坡武昌寒溪韵三篇

漫郎古邑埋蒿莱，五柳合抱何人栽。

浯溪未作天宝颂，爽气已压南昌梅。

苏公邓公先后到，一时玉立高嵬嵬。

扁舟载酒渡江水，千山软翠昏楼台。

洼尊抔饮追太古，云荒石老无纷埃。

归来玉署念赤避，侧身西望银涛堆。

英辞杰句相震发，尚记野鸟窥空罍。

只今却数未百载，虫篆想见留岩隈。

中原膻腥杂夷夏，淮北城垒生莓苔。

公乎天与济世具，曷不手引枭鸾开。

空遗笔力配元祐，顿觉纸上千军摧。

禁中颇牧知在即，号令前日颁风雷。

丹青元向大羽出，貂蝉要兜鍪来。

数公文字虽胜绝，莫使变作离骚哀。

朱槔

朱槔　用东坡武昌寒溪韵三篇

东坡谪官未放回，桃花不系玄都栽。

机牙爱独造物手，五见江雨肥江梅。

扁舟一笑凌浩渺，瘦筇结伴登崔嵬。

洼尊故事逢浪妈，鸟篆真迹追浯台。

漂流长有北阙梦，邂逅果踏东华埃。

玉堂领先直对舍，金烛照座花成堆。

帝觞雨露浇舌本，忽忆樊口倾山罍。

联诗共刻醉眠处，至今宝气蟠岩隈。

关西夫子独好事，掖垣行即吟苍苔。

斯文突过元佑上，已觉万丈光芒开。

临风吊客感赤壁，公瑾孟德俱雕摧。

英雄割据亦儿戏，安用匕箸惊蚊雷。

东坡羽化不复返，浪叟何日成归来。

鹦鹉洲前旧时路，寒波荒苇令人哀。

朱槔

朱槔　用东坡武昌寒溪韵三篇

故园山水真奇哉，三经兰菊当年栽。

自嗟流浪不知返，江城晓角愁吹梅。

诗书邀我忽半世，车毂前却连崔嵬。

试寻夷路到圣处，马力已竭烦舆台。

去天尺五吐杰句，孔丘盗跖俱尘埃。

坐疑蓬岛寻丈尔，扁舟径入浮云堆。

肩摩嵇向挽焦贺，欲倒瀛海为尊垒。

梦中失脚在何许，千里闽越天南隈。

只身形影自相吊，俯仰马鬣迷青苔。

兰阶雕谢知叶落，荆树惨淡无花开。

向来愚公不自度，一手欲以太华摧。

那知天目山顶露，儿啼下视云间雷。

华亭黄耳竟安在，辽东白鹤远飞来。

终寻三十六峰去，要假聂许平余哀。

朱槔

朱槔　尤溪县之南李花千树无一杂木春时尝饮其中酒家小轩可爱不知何故不

桥外茅茨好，相过问酒钱。

李花今若此，白发自茫然。

落日云千步，春风雪一川。

明朝记来处，石涧响溅溅。







卷542

朱槔

朱槔　尤溪县之南李花千树无一杂木春时尝饮其中酒家小轩可爱不知何故不

见说小轩久，无人唤我来。

直如春力快，故遣客怀开。

玉立花千树，霞翻酒一杯。

江陵二月尾，襟韵信难陪。

朱槔

朱槔　寓居南轩

云气披猖月意孤，冬青倒影上庭隅。

灯横老荠蛾方法，书掩新芸蠹已无。

一世尽知关鲁酒，十年不拟叹齐竽。

支颐坐觉疏星没，独扣龙头泻酪奴。

朱槔

朱槔　元英折惠柚花

白玉繁花五叶芳，春风吹尽洞庭霜。

河西道眼分明处，识破此中知见香。

朱槔

朱槔　赠周功崇

闽岭浮沈二十年，归心日夜梦江天。

谩题甲乙烦君看，若说功名只自怜。

造物小儿知薄相，个中老子已忘筌。

一筇闻作东南去，岂欲求人左海边。

朱槔

朱槔　折山道中六言寄涌翠道人

折山有路可上，他日云藏万家。

用处何曾触石，一禅指顶天涯。

朱槔

朱槔　折山道中六言寄涌翠道人

云暖纲横危磴，日沉舟泊平沙。

歡乃一声归去，炊烟遥起芦花。

朱槔

朱槔　折山道中六言寄涌翠道人

牛卧黄茅冈底，鹭归红叶村边。

可是太平无象，溪桥醉舞华颠。

朱槔

朱槔　折山道中六言寄涌翠道人

玉梅无意相恼，嗾人烟雨疏疏。

拟写个中妙处，语烦不到西湖。

朱槔

朱槔　折山道中六言寄涌翠道人

草枯虫跃惊响，溪静鱼行闪光。

只么时时管带，可须细细商量。

朱槔

朱槔　折山道中六言寄涌翠道人

既有女名灵照，何妨自作维摩。

要见诸天办供，问他风月山河。

朱槔

朱槔　郑德予同游桃花山次韵

江村卜筑路斜斜，模写癯仙四壁家。

闻道读书忘肉味，不缘避世宿桃花。

青山自作千年调，白眼空惊一望赊。

欲买鸡豚投近社，烟蓑雨笠寄生涯。

朱槔

朱槔　郑德予同游桃花山次韵

春红万树抱山斜，落落真源自一家。

云起坐中疑有雨，酒行杯面恐飞花。

尘缘未断心虽胜，他日重来约尚赊。

略倩渊明记遗事，武陵今不在天涯。

朱槔

朱槔　舟次鼋湖阻水因由董山

山雨疏疏心又惊，起瞻天色斗微明。

他年一枕江关梦，知忆蓬窗此夜声。

朱槔

朱槔　舟次鼋湖阻水因由董山

一川黄浊写昆仑，苦恨南溪不尽吞。

三年亦知行意速，时时插竹记沙痕。

朱槔

朱槔　舟次鼋湖阻水因由董山

拂拂朝霞到客舟，苦疑雨意在鸣鸠。

好峰天半元相识，且作僧床挟策游。

朱槔

朱槔　舟次鼋湖阻水因由董山

梦好山晴晓不知，船边今　￥见须眉。

向来快写昆仑地，元有薰风绿尽时。

朱槔

朱槔　竹醉日怀故山

一室真容膝，何人客子猷。

土浮迎竹醉，云净对山羞。

无地青归幌，他年翠绕楼。

且从邻寺去，烟雨看沙鸥。

朱槔

朱槔　自作挽歌辞

忧幽坐南轩，万壑取我囚。

疾雷且不闻，焉知草虫愁。

强颜理编简，阅世如东流。

滔滔竟不返，谁复操戈矛。

天涯念孤侄，携母依诸刘。

书来话悲辛，心往形辄留。

先茔托仙3°，山僧扫梧楸。

二女随母住，外翁今白头。

伯氏尚书郎，名字腾九州。

仲兄中武举，气欲无羌酋。

棣华一朝集，荆树三枝稠。

堂堂相继去，遗我归山丘。

漆园梦方觉，白有云正浮。

凭陵若蹈空，何处停华辀。

故乡岂不怀，屋食良易谋。

自我识废兴，於天无怨尤。

平生喜闻诗，此诗当挽讴。

不须生刍奠，君从二兄游。

朱诰

朱诰　朱子庵

落魄尘埃七十翁，平生梦想此山中。

未应凡骨逢黄老，犹幸垂髫识莫公。

泉

泉　§泠泠皆佛法，竹符叶叶总神功。

刀圭欲问吾仙祖，一洗尘劳万虑空。

朱公绰

朱公绰　句

谏草焚来应见史，橐金散尽只留书。

朱公绰

朱公绰　与宋景文公唱酬牡丹诗

仁帅安全蜀，祥葩育至和。

地寒开既晚，春曙力终多。

翠幕遮蜂蝶，朱阑隔绮罗。

殷勤凭驿使，光景易蹉跎。

朱肱

朱肱　送程给事知越州

四官江左皆才选，去爱存怀率在民。

使者今持丹凤诏，使君新驾两朱轮。

旧时再访钟陵草，和气重舒泽国春。

解橐莫为迟久计，甘泉延阁待名臣。

朱宫人

朱宫人　遗诗

既不辱国，幸免辱身。

世食宋禄，羞为北臣。

妾辈之死，守於一贞。

忠臣孝子，期以自新。

朱谷

朱谷　和张敏叔祠部压云轩韵

行行身渐高，长袖掠花梢。

一线道萦鸟，千年居等巢。

地岩金襯步，天近玉分庖。

抚掌栖松鹤，惊飞雪点郊。

朱贯

朱贯　瞧阳五老会诗

各还朝政遇尧年，鹤发俱宜预道冠。

乍到林泉能放旷，全抛簪绂尚盘桓。

君恩至重如天覆，相坐时亲畏地寒。

九老且无元老贵，莫将西洛一般看。

朱光

朱光　被执口占

生为大宋臣，死为大宋鬼。

一片忠义心，明月照秋水。

朱涣

朱涣　寒夜曲

寒夜夜政长，愁人背灯立。

惊风摇竹树，栖鸟堕复集。

山空接响多，室静虚白入。

怊怅不成眠，残钟晓边急。

朱涣

朱涣　明月满庭树招马道士

明月满庭树，与子步清影。

参横北斗低，共此良夜永。

一从明月缺，子即与我别。

两浆泛西江，摇荡万顷雪。

明月今复圆，子行阿那边。

爱而不可见，望望空凄然。

愿子理归舟，复向长安道。

快来我庭前，趁此明月好。

朱涣

朱涣　倾城误人身寄内翰洪文

倾城误人身，嗟哉难具陈。

请君试侧耳，听妾歌其因。

妾初未笄学新妆，肌理玉雪眉黛长。

融恰窈袅销金裳，态浓意远夺目光。

当时见者心为狂，共谓绝代惊非常。

拟思昭阳奉君王，三千宠爱一身当。

宁知事大缪，嫁作荡子妇。

空闺独宿度芳华，蓬首乱鬓颜色朽。

四海十年不相闻，一朝归来新閒旧。

新閒旧，妾何有，

摈妾不使侍箕箒。佳人多命薄，

是事君信否。倾城误人身，

古来唯有李夫人。延年作歌帝所珍，

賏之金屋荐华茵。宠光杂遝疏弟昆，

将死掩面留余恩。千载不复见，

言之涕沾巾。倾城误人身，

此曲哀怨何可听。

朱涣

朱涣　入山二首

雨足溪涨缘，风高花委红。

天清气自佳，独步来山中。

见竹不敢穿，生怕伤箨龙。

朱涣

朱涣　入山二首

溪头浴吾须，树底荫吾影。

四顾无人来，独坐了俄顷。

欲去更徘徊，夕阳射峰顶。

朱涣

朱涣　题徐礼部家归去来图

古木参天叫杜鹃，春愁浑在夕阳边。

看君此画还三叹，忆得西江上水船。

朱涣

朱涣　蚁饮研槽歌

晴窗棐几风日舒，呼童汲水供蟾蜍，

涓流入研玄颖濡。一蚁蠢蠢爰来趋，

须臾十百与之俱。前后有行不乱踰，

宛若徙穴舁腐余。想应燥吻脣颊枯，

清梦思欲吞江湖。摇尾羞作涸辙呼，

奋迅恰如东海鱼。物生天地小大殊，

饥食渴饮皆同涂。矧尔有灵非至愚，

大槐南柯名利区。一梦而觉惊幻虚，

尔其听我毋睢盱。尔吭既沃腹既腴，

归安其藏勿浪逋。阶前群儿政嬉娱，

以指划土縻尔躯。

朱焕文

朱焕文　句

江山千晨俱头白，骨肉十年终眼青。

朱济道

朱济道　宣和五年二月初九日偶书呈如公妙空禅师

二年催遣向东州，见尽东州水石幽。

不把寻常费心眼，灵岩消得少迟留。

朱济道

朱济道　宣和五年二月初九日偶书呈如公妙空禅师

东州山水亦堪游，及至灵岩分外幽。

会有定师能指示，直须行到宝峰头。

朱继芳

朱继芳　{上艹中大下虫}

一{上艹中大下虫}何唧唧，吟落儿童心。

只在竹篱外，篝灯无处寻。

朱继芳

朱继芳　沧浪风月

我登沧浪亭，复歌沧浪曲。

歌竟复长歌，杳杳山水绿。

天风吹散发，山月照濯足。

为谢独醒人，渔家酒初熟。

朱继芳

朱继芳　草虫便面

蝶舞蜂歌倦，晴蜓看未休。

谁知织妇意，方夏已思秋。

朱继芳

朱继芳　场州

金陵王气水东流，流到东淮古岸头。

夜半一声天上曲，锦帆天子下扬州。

朱继芳

朱继芳　尘外

尘飞不到处，山色入芒屦。

乘兴一长吟，回头已忘句。

朱继芳

朱继芳　陈令君增诚斋三三径为十二径次韵

四家三径各风流，今古悠悠貉一丘。

拍瓮新簄浮腊腻，绕堤老柳弄春柔。

日边黄纸催人去，霞外山听鹤留。

若问西畴蓑笠事，合还陶令一孤舟。

朱继芳

朱继芳　春晚有感

坐对吴山酒，闲同越客吟。

月明人渡浅，花暗鸟啼深。

往事空流水，还丹未化金。

不堪春又晚，惆怅百年心。

朱继芳

朱继芳　春游

雨过青青草，湖边信马蹄。

夕阳沙路远，春水板桥低。

柳暗渔人屋，花香燕子泥。

摩挲酒家壁，留着醉时题。

朱继芳

朱继芳　次意一先生仙霞壁间韵

回首仙源隔彩霞，丛祠攫肉有饥鸦。

贞元朝士重来晚，不见桃花见菜花。

朱继芳

朱继芳　次庸斋先生韵赠黄隆中

醒眼隆中阅逝川，茅茨为屋竹为椽。

吟成梁父时当隐，炊熟邯郸客正眠。

汉土一抔无处觅，白坟三尺有人怜。

君归欲作千年计，只合躬耕一寸田。

朱继芳

朱继芳　次韵池上暮雨

湿遍栏干欲倚休，手中团扇渐知秋。

细声合作檐间溜，大点漂成水面沤。

小小竹窗醒倦鹤，痚痚荷屋冷栖鸥。

渔翁蓑笠随身在，立到黄昏钓未收。

朱继芳

朱继芳　次韵胡仲方因杨伯子见寄

此去庐陵定几程，向来筇杖未经行。

悬知征棹云边集，大有吟情雪里生。

朱继芳

朱继芳　次韵胡仲方因杨伯子见寄

楚渡食萍应甚美，舜祠吹玉直能清。

二君即日青冥上，唯我青山带雨耕。

朱继芳

朱继芳　次韵李黄州淮伟观

槛前卷箔见晴峰，夏口武昌西复东。

三国六朝襟带地，孤城四水鼓鼙中。

女墙夜送淮山月，老树秋生梦泽风。

君作此堂心万里，应怜世上少英雄。

朱继芳

朱继芳　次韵桥亭禊事

圯上还成集禊亭，杉松自古草仍新。

彩虹卧饮流杯水，白鹭飞迎入座宾。

挽仰已成今昔事，东西更看往来人。

聚蚊金谷皆安在，若见吾徒合主臣。

朱继芳

朱继芳　次韵野水花朝之集

睡起名园百舌娇，一年春事说今朝。

秋千庭院红三径，舴艋池塘绿半腰。

苔色染青吟屐蜡，花风吹暖弊裘貂。

主人自欠西湖债，管领风光是客邀。

朱继芳

朱继芳　刺桐

刺桐依客舍，晴绿上窗纱。

昨夜还飞叶，来时未作花。

鸦寒惊月色，人老惜年华。

今度逢摇落，归心一倍加。

朱继芳

朱继芳　登眺

破帽任风吹，天知发已丝。

大江流禹迹，老树见秦时。

北际山如砺，南溟水似池。

夜凉无梦到，久矣叹吾衰。

朱继芳

朱继芳　调宜州冷官不赴

瘴海南边路浅深，客愁不待岭猿吟。

无人唤得涪翁起，分我桄榔橄榄阴。

朱继芳

朱继芳　东菑

东菑足时雨，离离半青黄。

田家不待获，小摘炊新香。

朱继芳

朱继芳　读黄玉溪汤婆传

君不见汤家阿泉骊山阴，出入宫掖承恩深。

只流妃子脂粉气，不暖少陵如铁衾。

又不见汤家阿池紫塞上，沉香雾拥将军帐。

天寒十指堕弓刀，底用空言如挟纩。

何如韩时老汤婆，冬则饮汤惟腹皤。

形模混沌妇女笑，闭塞其兑藏天和。

老生门前十日雪，两脚冻皴眠不得。

断无蛮素构心兵，赖有婆兮相暖热。

夫人竹氏青玲珑，炎炎几时奈秋风。

婆耻居下常热中，毋弃憔悴以御冬。

得黄太史五字诗，厥孙传之尤滑稽。

霜风萧萧岁年晚，吾喜汤婆有完传。

朱继芳

朱继芳　对酒

莫信樵人说，秦时有树存。

青天浮渤澥，白日走昆仑。

为有愁千斛，时须酒一尊。

提壶亦相劝，花下绿阴繁。

朱继芳

朱继芳　反招隐

木末么微微，谁敲白板扉。

缓行松叶滑，小摘药苗稀。

山色自今古，尘寰多是非。

昂昂千岁鹤，便肯傍人飞。

朱继芳

朱继芳　庚戌寿意一先生

江涵秋色碧潭潭，饮马胡儿不敢南。

宥密老臣功第一，缉熙天子岁登三。

身扶紫极星辰正，手拆黄封雨露甘。

见说年来淮尾涨，汉庭可要百曹参。

朱继芳

朱继芳　观化

看见青虫作蝶时，不知蝶是此身非。

床头为有南华卷，午枕酣来忽梦飞。

朱继芳

朱继芳　航海

地角与开倪，茫茫何处期。

星回析木次，日挂扶桑枝。

沉石寻孤屿，浮针辨四维。

飘然一桴意，持此欲安之。

朱继芳

朱继芳　和秋房题半湖楼二首

天目飞来第几峰，峰前着屋贮虚空。

湿云低亚钩栏角，缺月斜窥户牖中。

一水东西添柳岸，两山南北欠樵风。

住家欲和千年计，顷刻阴晴便不同。

朱继芳

朱继芳　和秋房题半湖楼二首

四明仙客此楼居，毕竟西湖压鉴湖。

曾谓家童欺贺老，当如沙鹤认林逋。

蒲根钓水知深浅，柳外行人乍有无。

此景天公厌多取，只分一半与吾徒。

朱继芳

朱继芳　和颜长官百咏　边庭

年年塞草欲秋时，左右红旗说战机。

介胄粗官应有语，而今宰相好吟诗。

朱继芳

朱继芳　和颜长官百咏　边庭

角声吹裂肺肝愁，说与将军莫逗留。

男子生当侯万里，死判马革海西头。

朱继芳

朱继芳　和颜长官百咏　边庭

一剑沙场独苦辛，天阴杀气作黄尘。

沉思鸟尽弓无用，肘后累累却雇身。

朱继芳

朱继芳　和颜长官百咏　边庭

探使归来半信疑，帐前相语怕人知。

沉香雾里娇弦暖，莫遣边愁到两眉。

朱继芳

朱继芳　和颜长官百咏　边庭

征夫战骨洒桑乾，帐下苍头自转官。

一骑红尘天外落，筹功更说几多般。

朱继芳

朱继芳　和颜长官百咏　边庭

公主琵琶胡地秋，将军刁斗汉关愁。

相逢老病无依卒，未说沙场泪已流。

朱继芳

朱继芳　和颜长官百咏　边庭

苍苔白骨满黄沙，马汗成冰带雪花。

夜夜鞘中长铗吼，教人不得梦还家。

朱继芳

朱继芳　和颜长官百咏　边庭

有客新从塞上回，解包收得战场灰。

营家未敢分明哭，请看刀痕始欲哀。

朱继芳

朱继芳　和颜长官百咏　边庭

虏退边方得暂宁，枣儿红近莫休兵。

汉家错信和亲议，不见胡雏与父争。

朱继芳

朱继芳　和颜长官百咏　边庭

北风吹骨最酸辛，白面书生四角巾。

战士总成亡命鬼，将军才是有功人。

朱继芳

朱继芳　和颜长官百咏　城市

村翁生长在柴门，身有丁男犊有孙。

为了官租才出市，归家夸说与乡村。

朱继芳

朱继芳　和颜长官百咏　城市

雀罗门巷昔趋荣，味似饧甜忽变辛。

说与侯门休谢客，朝朝暮暮看人情。

朱继芳

朱继芳　和颜长官百咏　城市

王孙公子少年游，醉里樗蒲信采投。

指点某庄还博直，明朝酒醒到家求。

朱继芳

朱继芳　和颜长官百咏　城市

山人只合住山中，入得城来调不同。

满面红尘无处避，手携白羽障西风。

朱继芳

朱继芳　和颜长官百咏　城市

紫陌寻春日日过，杨花无主奈春何。

倾城压酒娇无力，醉时相扶踏踏歌。

朱继芳

朱继芳　和颜长官百咏　城市

相班士女狭邪间，总把喧啾卖却闲。

人寿几何春不再，典衣沽酒强追攀。

朱继芳

朱继芳　和颜长官百咏　城市

春风日日柳年年，到老那知稼穑难。

若见田家秋作苦，教人一饭不遑安。

朱继芳

朱继芳　和颜长官百咏　城市

芜城怀古最愁人，劫火烧残得此身。

舞榭歌台何足道，秦宫汉苑尚流尘。

朱继芳

朱继芳　和颜长官百咏　城市

百人聚处小喧阗，析到秋毫似计然。

见说天公还掠剩，鹄形怀宝度饥年。

朱继芳

朱继芳　和颜长官百咏　城市

身游城市发将华，眼见人情似槿花。

惟有梁间双燕子，不嫌贫巷主人家。

朱继芳

朱继芳　和颜长官百咏　负薪

三千门馆蹑珠宾，半百还家衣锦身。

却是吏民私告语，十年前是卖薪人。

朱继芳

朱继芳　和颜长官百咏　负薪

薪樗塞破野人居，此是餱粮卒储。

客里黄金燃桂尽，厨无烟火欲何如。

朱继芳

朱继芳　和颜长官百咏　负薪

烂柯人去隔存亡，一局棋终怆故乡。

想得山中绝烟火，松花松子当乾粮。

朱继芳

朱继芳　和颜长官百咏　负薪

破帽笼头发半华，樵歌一曲胜长嗟。

鸡鸣裹饭岂高去，日暮天寒未到家。

朱继芳

朱继芳　和颜长官百咏　负薪

有薪可卖未须悲，满百青铜况有奇。

十指束枯从秃尽，不堪棘刺羒人衣。

朱继芳

朱继芳　和颜长官百咏　负薪

天寒气入鼻中辛，竹檐弯弯却恋身。

卖得钱来回首望，蜡烟起处属何人。

朱继芳

朱继芳　和颜长官百咏　负薪

腰镰上到白云边，惆怅长松不尽年。

近市山山皆有主，远山高峭步难前。

朱继芳

朱继芳　和颜长官百咏　负薪

蒸梨炊黍付荆妻，指点青山涧水西。

忽听丁丁云外斧，一声山鸟背人啼。

朱继芳

朱继芳　和颜长官百咏　负薪

扪萝缘壁到山头，俯羡鸿飞尽自由。

风雨萧萧黄叶滑，未行十步两三休。

朱继芳

朱继芳　和颜长官百咏　负薪

黄昏樵采早回归，同伴相邀未有期。

抱子老妻门口望，南山有虎悔何追。

朱继芳

朱继芳　和颜长官百咏　客路

一曲长歌行路难，昏鸦归尽倚阑干。

不知楚水巴山地，更有高楼鸟外看。

朱继芳

朱继芳　和颜长官百咏　客路

哀猿啼断暮云深，摸索床头未尽金。

莫道他乡千万里，去家三日几般心。

朱继芳

朱继芳　和颜长官百咏　客路

儿女伤悲土不为，健行童仆远相依。

春风日日生芳草，未必啼鹃怨不归。

朱继芳

朱继芳　和颜长官百咏　客路

侠客千金不称求，途穷相雇问因由。

临分脱赠青萍剑，莫荡人间琐碎雠。

朱继芳

朱继芳　和颜长官百咏　客路

客里情怀更晚秋，雁烟蛬雨五更头。

从前谙尽江湖味，不省神州作么愁。

朱继芳

朱继芳　和颜长官百咏　客路

身如海燕傍谁门，别泪双垂不见亲。

惟有一科邛竹杖，相随万里共艰辛。

朱继芳

朱继芳　和颜长官百咏　客路

是处人家捣练忙，天寒日短路偏长。

蛬声四壁无时歇，不遣羁人梦到乡。

朱继芳

朱继芳　和颜长官百咏　客路

送穷不去奈穷何，山有荆榛水有波。

万物得时人自老，梁鸿头白五噫歌。

朱继芳

朱继芳　和颜长官百咏　客路

屈指秋风与雁期，阳关西去到何时。

侧身一望肠堪断，天似穹庐碧四垂。

朱继芳

朱继芳　和颜长官百咏　客路

高鸟翩翩去未穷，行人扰扰复西东。

何须华表千年鹤，城郭重来便不同。

朱继芳

朱继芳　和颜长官百咏　空门

闭口桐鱼勿复论，数间老屋枕云根。

晓钟三板出山去，分付猕猴为守门。

朱继芳

朱继芳　和颜长官百咏　空门

锡杖凌空去复还，片云缥缈伴身闲。

春风错种醍醐草，引得牛来食雪山。

朱继芳

朱继芳　和颜长官百咏　空门

人居天地一樊笼，持掌山家四壁空。

不道今年空得尽，且无誉鼠到山中。

朱继芳

朱继芳　和颜长官百咏　空门

四祖门庭寂寞秋，牛头只是旧牛头。

如何一旦风光别，花落花开百鸟愁。

朱继芳

朱继芳　和颜长官百咏　空门

四卷楞伽几上安，而今老去懒能看。

庭前桂树花开未，分别西风信鼻端。

朱继芳

朱继芳　和颜长官百咏　空门

黄金栏护紫袈裟，禁苑恩深赐予奢。

林下衲僧那有此，多年枯木对春华。

朱继芳

朱继芳　和颜长官百咏　空门

结草为庐万仞头，人间蚁穴自王侯。

客来借问穷通理，不意僧中有许由。

朱继芳

朱继芳　和颜长官百咏　空门

白莲有社一经过，会意由来不在多。

满目庐山青未了，闻钟归去意云何。

朱继芳

朱继芳　和颜长官百咏　空门

我本三生兜率天，为差一念又尘缘。

早知密意无多子，不着旁行贝叶边。

朱继芳

朱继芳　和颜长官百咏　空门

灯灯相续古犹今，怪底门前立雪深。

衣不得传关臂事，汝师轻发老婆心。

朱继芳

朱继芳　和颜长官百咏　农桑

里饭驱儿候暖耕，堘泥滑滑不堪行。

如何说得农家苦，雨笠风蓑过一生。

朱继芳

朱继芳　和颜长官百咏　农桑

妇馌耕夫日尚长，碓声呜咽宿舂粮。

寻思一饭何时饱，身种青青麦未黄。

朱继芳

朱继芳　和颜长官百咏　农桑

淡黄竹纸说蠲逋，白纸仍科不稼租，

努力经营犹恨晚，官司那问有钱无。

朱继芳

朱继芳　和颜长官百咏　农桑

编茅为屋荻为帘，老小团栾苦乐兼。

乐岁输丁犹未了，饥年家口更堪添。

朱继芳

朱继芳　和颜长官百咏　农桑

头白村翁尚把锄，瓶中那复斗升储。

午餐减与饥乌食，却愧家人问有余。

朱继芳

朱继芳　和颜长官百咏　农桑

四月官场入纳时，乡耆旁午上门追。

请看贫妇通宵织，身上曾无挂一丝。

朱继芳

朱继芳　和颜长官百咏　农桑

肠随丝断手生胝，羡杀星边织女机。

借问输官零落否，儿郎寒冷且无衣。

朱继芳

朱继芳　和颜长官百咏　农桑

农父眉头百念攒，雨愁烂死旱愁乾。

龙神社鬼烧香遍，不到秋成睡得安。

朱继芳

朱继芳　和颜长官百咏　农桑

客户耕田主户收，螟蝗水旱百般忧。

及秋幸有黄云割，债主相煎得自由。

朱继芳

朱继芳　和颜长官百咏　农桑

带得鸡豚趁晓虚，荒村牢落数家居。

一家幸是田园主，留与儿孙写契书。

朱继芳

朱继芳　和颜长官百咏　贫女

春风有分到儿家，也插花枝表岁华。

但得作嫔君子室，随宜妆遣不须奢。

朱继芳

朱继芳　和颜长官百咏　贫女

洗尽铜华净洁贫，嫁衣莫说为他人。

绝怜父母穷相守，不为金多贱却身。

朱继芳

朱继芳　和颜长官百咏　贫女

枯木无枝可作花，门前度尽七香车。

四雘日日笙歌里，背立东风有几家。

朱继芳

朱继芳　和颜长官百咏　贫女

他家百两送于归，成匹鸳鸯作锦机。

独守空闺愁不寐，一灯明灭补寒衣。

朱继芳

朱继芳　和颜长官百咏　贫女

灯下穿针影伴身，懒将心事诉诸亲。

阿婆许嫁无消息，芍药花开又一春。

朱继芳

朱继芳　和颜长官百咏　贫女

卓家人富颇轻财，犊鼻堪依不用媒。

只似侬家贫亦好，枯桐那得凤凰来。

朱继芳

朱继芳　和颜长官百咏　贫女

少年荡子有黄金，投赠明珰结两心。

不得良媒终不肯，一春风雨洞房深。

朱继芳

朱继芳　和颜长官百咏　贫女

伯鸾兴和怅谁从，凤尾香衾翠谩重。

静对菱花匀泪粉，不知膏沐若为容。

朱继芳

朱继芳　和颜长官百咏　贫女

问天气巧看铜仪，再拜双星恨不随。

尘世未知天上事，隔河相望一年期。

朱继芳

朱继芳　和颜长官百咏　贫女

纤手清闲理瑟工，高楼半在碧云中。

行人岂是知音者，小立花阴待曲终。

朱继芳

朱继芳　和颜长官百咏　山居

春到寒莇总向荣，药苗旋种亦初成。

山翁幸自无谁识，可要山中宰相名。

朱继芳

朱继芳　和颜长官百咏　山居

空山薇蕨供清斋，世事悠悠不挂怀。

梅溽得风醒午枕，竹阴转日上南阶。

朱继芳

朱继芳　和颜长官百咏　山居

白云缥缈野人家，丹事年来渐有涯。

不与世人争岁月，却将椿菌勘南华。

朱继芳

朱继芳　和颜长官百咏　山居

宿雨初乾一杖藜，欲呼渔艇访前溪。

碧桃花落无寻处，惆怅人间日又西。

朱继芳

朱继芳　和颜长官百咏　山居

半屋云霞与鹿分，两株古木正当门。

野花自落东流水，坐对青山酒一樽。

朱继芳

朱继芳　和颜长官百咏　山居

好山当户四无雘，似是秦时采药人。

千百年间天地里，不多不少一闲身。

朱继芳

朱继芳　和颜长官百咏　山居

宿世仙家十二楼，误婴时纲未深愁。

浮丘辈行如相觅，骑却紫云归去休。

朱继芳

朱继芳　和颜长官百咏　山居

种药千畦手自锄，年来渐喜识人痚。

等闲旋点黄金卖，莫讶家无檐石储。

朱继芳

朱继芳　和颜长官百咏　山居

矮窗欹枕看朝荣，老觉迎逢礼数生。

来往颇知麋鹿性，寒暄不会俗人情。

朱继芳

朱继芳　和颜长官百咏　山居

拥树溪云迷近远，低檐山果乱红青。

莫言身外都无事，早晚焚香看道经。

朱继芳

朱继芳　和颜长官百咏　渔父

不踏长安十二门，鸬鹚飞处数家村。

停桡试向滩头问，莫是严光末世孙。

朱继芳

朱继芳　和颜长官百咏　渔父

一曲清漪濯晚霞，钓竿斜插白鸥沙。

傍人借问居何处，四海五硝都是家。

朱继芳

朱继芳　和颜长官百咏　渔父

秋风淅淅猎菰蒲，如此江山其可孤。

天与玻瓈三万顷，更添一半夕阳铺。

朱继芳

朱继芳　和颜长官百咏　渔父

长作丝纶短短牵，一池汉上尽南天。

谁知有客量江面，江是渔郎两板船。

朱继芳

朱继芳　和颜长官百咏　渔父

推起篷窗抱月眠，三三两两柳边船。

不须听说文王事，孤负渔竿八十年。

朱继芳

朱继芳　和颜长官百咏　渔父

传呼扶柁晚风前，一阵惊鸿没远烟。

不是吾侬栖泊处，却回别港避官船。

朱继芳

朱继芳　和颜长官百咏　渔父

五湖烟里我知鱼，属玉舂锄一处居。

欲到垂虹风作恶，几株官柳向人痚。

朱继芳

朱继芳　和颜长官百咏　渔父

秋声只在树中间，极浦斜阳更有山。

卷却丝纶呼酒盏，鸥边聊得此身闲。

朱继芳

朱继芳　和颜长官百咏　渔父

舟系蓬莱浅水傍，鳌头缩尽海生桑。

百川日夜滔滔去，借问人间有底忙。

朱继芳

朱继芳　和颜长官百咏　渔父

璧月沧波上下天，秋风摇落四无边。

玉龙尽唤眠鸥起，两岸芦花不见船。

朱继芳

朱继芳　和颜长官百咏　朱门

红雨声乾未作泥，绣成十里绿杨堤。

金杯缓劝玲珑唱，玉勒催归腰褭嘶。

朱继芳

朱继芳　和颜长官百咏　朱门

晋代豪华不数家，万钱下箸未为奢。

客来只是家常饭，豆粥萍虀费咄嗟。

朱继芳

朱继芳　和颜长官百咏　朱门

曲池毕竟有平时，冷眼看他炙手儿。

十数年间三易主，焉知来者复为谁。

朱继芳

朱继芳　和颜长官百咏　朱门

客履三千此托身，晚杯狐白暖生春。

狂来且置兴亡事，金坞铜陵不解贫。

朱继芳

朱继芳　和颜长官百咏　朱门

天近偏承雨露荣，深深庭院锁清明。

柳丝风送秋千影，墙外行人空复情。

朱继芳

朱继芳　和颜长官百咏　朱门

朱门往事若为怀，积雨苔痕绿上阶。

几处败畊吟蟋蟀，玉人曾此溜金钗。

朱继芳

朱继芳　和颜长官百咏　朱门

百斛明珠米在仓，沉香火底捻银簧。

人生行乐那须许，多少边兵未有粮。

朱继芳

朱继芳　和颜长官百咏　朱门

泥金摺损舞衣罗，蹙破遥山皓齿歌。

此曲人间听不得，莫愁还自有愁多。

朱继芳

朱继芳　和颜长官百咏　朱门

中寿知无满百身，暖歌冷舞及青春。

黄金不买长生药，白发偏惊快活人。

朱继芳

朱继芳　和颜长官百咏　朱门

长楸走马却归来，雉挟春骄未应媒。

不信杏梁双燕语，日长帘幙有风开。

朱继芳

朱继芳　和政和颜令君韵

恰百年余得县名，从前官长是谁清。

鱼鲑市小通蛮远，鸡犬村深见吏生。

过客莫嗔厨传冷，家人方喜俸钱轻。

却愁明日朝天去，不得黄紬饱五更。

朱继芳

朱继芳　鸿

鸿飞九天上，人在平地望。

尘土与青云，其间能几丈。

朱继芳

朱继芳　湖荡

双桡入天影，野葑绿全交。

鱼唼垂丝柳，鸥眠折叶茭。

行人沿岸曲，落日挂林梢。

归去严城隔，僧门尚可敲。

朱继芳

朱继芳　画舫

画舫茭中出，青山树上斜。

浪醒孤客酒，尘盍万人家。

朱继芳

朱继芳　淮客

长淮万里秋风客，独上高楼望秋色。

说与南人未必听，神州只在阑干北。

朱继芳

朱继芳　见野祭者

饧粥初香未赐烟，百金难买过湖船。

南屏山下何年骨，犹向人间觅纸钱。

朱继芳

朱继芳　江湖伟观

吴山表里水为池，百有余年壮帝畿。

天目旧将双凤下，海门新拱六龙飞。

胥涛白雪生秋思，太乙红云驻夕晖。

江上沙鸥湖上舫，柳丝风里两依依。

朱继芳

朱继芳　旧游

雨峰多少寺，分日去遨游。

山翠横天目，湖光浴佛头。

花朝骑马醉，月夜傍船讴。

一被微官缚，重来不自由。

朱继芳

朱继芳　客路

闺合空相忆，那知客路艰。

背人前去鸟，迎面远来山。

夜泊孤灯悄，晨装片月弯。

猿声不知处，杳杳白云间。

朱继芳

朱继芳　老将

不把琱刀卖，曾随夜斫营。

老年犹善饭，壮日想能兵。

上马身仍健，看鸿眼更明。

战多人不信，枉指箭瘢呈。

朱继芳

朱继芳　冷泉亭

白猿弄清泚，秋入山骨冷。

老僧怯凭栏，忽失袈娑影。

朱继芳

朱继芳　梨山庙

无处着诗名，梨山万古青。

人间留此像，天上作何星。

祝史祠神醉，骚人谒梦醒。

当时青紫楦，曾有许精灵。

朱继芳

朱继芳　灵芝寺

黄金匝地小桥通，四面清平纳远空。

云气长扶天子座，日光浮动梵王宫。

残碑几字莓苔雨，清磬一声杨柳风。

沙鸟不知行乐事，背人飞过夕阳东。

朱继芳

朱继芳　柳

临水送将归，春风折赠时。

而今三丈树，元是手中枝。

朱继芳

朱继芳　六和塔

三百有余年，潮头不敢颠。

孤尖标白浪，层级上青天。

铃隔山僧呗，灯通海客舡。

老来登眺眼，不道步难前。

朱继芳

朱继芳　旅馆

仆行方请息，旅馆复相招。

小市三家聚，前村五里遥。

茅柴侵熟饮，松叶生凉烧。

犹有斜阳在，行吟忽断桥。

朱继芳

朱继芳　暮春

姚黄魏紫恼人看，罗袜成尘挽仰间。

蜀魄声乾花有血，湘灵泪尽竹无斑。

年光冉冉趋双鬓，暮雨霏霏失四山。

老里情怀天地窄，莫教一日酒杯闲。

朱继芳

朱继芳　鸥

采鱼秋江上，鸥鸟来相随。

荡桨忽惊起，云天碧四垂。

朱继芳

朱继芳　七夕

儿女穿针夜向分，楼头月落尚炉薰。

凭谁为觅机边石，留取支床卧白云。

朱继芳

朱继芳　钱塘江

极浦无高树，苍茫只远空。

潮来江水黑，日出海门红。

两岸东西浙，千帆来去风。

中原山色外，残梦逐归鸿。

朱继芳

朱继芳　桥西

云澹风微日未低，瘦藤扶到小桥西。

林花过雨相争发，谷鸟无人自在啼。

朱继芳

朱继芳　清明

饧面留寒不肯浓，一年春事看成空。

人歌人哭清明日，花落花开昨夜风。

薄薄絮泥行燕子，深深茭荡出凫翁。

西泠桥上多车马，有底狂驰百岁中。

朱继芳

朱继芳　秋风

秋风欺病客，力气复何如。

发短丝无数，衣宽带有余。

见人慵作礼，闻雁强裁书。

门外生秋草，呼童不要除。

朱继芳

朱继芳　苕溪

维舟古祠下，野饭就鱼羹。

坐听篙人说，行逢牵路平。

居民难问姓，溪鸭自呼名。

天目无由到，沿洄更几程。

朱继芳

朱继芳　少年游

紫陌寻芳爱马迟，一春能得几晴时。

海棠露重衣全透，杨柳风微帽半欹。

大白引浮银凿落，小红吹彻玉参差。

人生行乐须年少，莫等星星满镜丝。

朱继芳

朱继芳　失题

千年白蝙蝠，来往扑人衣。

洞黑鬼相语，天寒僧未归。

岩温生石乳，烟起作林霏。

城里遥看处，唯应一翠微。

朱继芳

朱继芳　十暑

十暑江湖客，尘缁白苧衫。

人沿沙岛路，风卷海门帆。

带雨厨烟重，通潮井脉鹹。

家书言不尽，重拆又重缄。

朱继芳

朱继芳　示医卜逢松崖

我生八月十五夜，清浅斜河浸月华。

雇兔捣残千岁药，牵牛引动半天槎。

自抛蓬海传方处，曾过成都卖卜家。

今日相逢圆昨梦，一杯松下醉流霞。

朱继芳

朱继芳　寿尚书意一先生

天上麒麟地上行，当年孔释送徐卿。

重来司马儿童喜，初见欧阳老婢惊。

黄道日开经幄霁，紫垣星近履絧明。

本朝宝筴千千岁，似读书人共太平。

朱继芳

朱继芳　书窗夏日

南风伊轧语窗扉，团扇无功白日迟。

长恨老来方学易，自从春去不吟诗。

虫丝有力萦琴索，蛀粉无声点墨池。

偶出门前行数步，石榴花过已多时。

朱继芳

朱继芳　痚山矮师叔道场

白云深处水茫茫，四百年余古道场。

我来不见矮师叔，手种树身今许长。

朱继芳

朱继芳　松泽西亭

高人太多事，寒夜本无鱼。

船子今何许，泾流只似初。

白苹秋浩荡，黄叶晚萧痚。

更有斯亭在，乾坤一草庐。

朱继芳

朱继芳　宋五嫂鱼羹

柳下白头钓叟，不知生长何年。

前度君王游幸，卖鱼收得金钱。

朱继芳

朱继芳　送李敬则之升扬

江北江南一叶舟，凭将往事问东流。

锦帆月冷琼花夜，绮阁风高玉树秋。

杜牧三生开笑口，刘郎五绝掉吟头。

淮山眼见诗人惯，高筑诗坛汗漫游。

朱继芳

朱继芳　送李秋堂赴京口酒人

客怀正赖春相与，苦欲留春天不许。

送君一舸下南徐，落花起舞流莺语。

鲛人浴出扶桑趼，天女染作红云段。

君从何处得锦机，借与人间为样看。

青杏园深暖漏长。柳绵如雪扑酒缸。

吴姬道字未端正，当垆学唱新番腔。

貔貅百万张颐仰，都将铁瓮盛春酿。

有客风谈四座倾，主人合序诸侯上。

日边此别各南北，君颐始髭我衰白。

何以赠之折柳条，千丝万丝心摇摇。

朱继芳

朱继芳　送人之武昌

秋风吹落叶，君作武昌游。

只道从军乐，那知别路愁。

寒暄楚岫色，日夜汉江流。

大阃多珠履，无为弹蒯缑。

朱继芳

朱继芳　送僧苹洲游醉李

师今游醉李，自刺钓舡篙。

地说三吴胜，人夸二陆豪。

草黄工女绩，波白课丁熬。

近海寒应早，霜毛怯剃刀。

朱继芳

朱继芳　太极图

动静无端画一圈，分明擘破又浑全。

日池漏得先天意，钻入书窗个个圆。

朱继芳

朱继芳　桃源官罢芸居以唐诗拙作赠别

自作还相送，唐诗结伴来。

归装携此重，笑口为君开。

莲上巢难稳，桃头郁垒神。

何须千岁上，即此是新陈。

朱继芳

朱继芳　题飞来峰

元是西天住，飞来莫去休。

未凭仙佛国，好似帝王州。

彼树亦如寄，吾生应更浮。

白猿呼不应，松露滴猕猴。

朱继芳

朱继芳　题李秋堂盟鸥集

相逢已恨十年迟，买酒吴山一夜诗。

明日送春仍送客，柳花风颺鬓丝丝。

朱继芳

朱继芳　题丘芳仲月林

阿姊种婆娑，秋风奈若何。

人间千树少，天上一枝多。

安得仙槎客，携将玉斧柯。

和根都斫却，还我旧山河。

朱继芳

朱继芳　天竺分韵得芳字

缥渺白云乡，天风吹晓凉。

人寻水源至，路入树阻长。

昼静闻晴唘，春余拾涧芳。

余心忽有得，欲语又还忘。

朱继芳

朱继芳　听白云寺清师琴

古寺沉沉昼日长，泠然清响发僧房。

昭君别去颜如玉，苏武归来鬓已霜。

山水无端言尔志，炭冰何事置吾肠。

老来却爱虚檐外，雨滴梧桐一味凉。

朱继芳

朱继芳　听雪

瓦沟初瑟瑟，隐几坐虚白。

良久却无声，门前深几尺。

朱继芳

朱继芳　桐江舟夜

荡桨入虚碧，星河俱动摇。

前村渔火近，别浦雁声遥。

对景知明月，回头得暗潮。

桐庐在何许，江路夜迢迢。

朱继芳

朱继芳　挽芸居

不得来书久，那知是古人。

近吟丞相喜，往事谏官嗔。

身死留名在，堂空着影新。

平生闻笛感，为此一沾巾。

朱继芳

朱继芳　挽周伯弜

今日忽不乐，散行湖水滨。

有怀天下士，遽作梦中人。

醉语惊天地，狂歌哭鬼神。

九原如可赎，那不百其身。

朱继芳

朱继芳　晚眺

鸟飞欲尽暮烟横，一笛西风万里晴。

山外有山青不见，微云映出却分明。

朱继芳

朱继芳　吴歌

雁影江潭底，秋声浦溆间。

吴儿歌一曲，月子几回弯。

朱继芳

朱继芳　西湖别业

寥寥湖上趣，大似水云僧。

故国经年梦，寒窗独夜灯。

鞭声争辇道，月色淡觚棱。

一觉平明睡，都人却未能。

朱继芳

朱继芳　惜花

留春春不住，春去落花随。

枉自收残片，何堪缀旧枝。

轮蹄前日约，蜂蝶一年期。

代谢由来事，谁能作许悲。

朱继芳

朱继芳　溪村

榉柳正当官道，渔舟偏系柴门。

今年春水深浅，看取层层岸痕。

朱继芳

朱继芳　溪村

雨洗山光绿净，波涵天影清空。

草际自际鹅鸭，柳阴分坐儿童。

朱继芳

朱继芳　溪桥

云归洞府痴龙睡，日澹山椒倦翼还。

桥上行人桥下水，如今日夜不曾闲。

朱继芳

朱继芳　溪寺

背人沙鸟一行斜，唤客桐鱼几叠挝。

误向山中参白足，不知头上着乌纱。

煮茶烟暖浮新竹，洗钵泉香带落花。

过夏功劳眠与食，谁能展卷看楞伽。

朱继芳

朱继芳　闲观

闲观造化余，静极悦自性。

胡蝶忽飞来，吾心已无竞。

朱继芳

朱继芳　辛亥二月望祭斋公因游甘园

山入湖光碧四围，棋枰零落葑田稀。

蒲芽短短鸳鸯冷，惟有渔师几纲归。

朱继芳

朱继芳　辛亥二月望祭斋公因游甘园

朝霏作雨连天湿，春气熏人到骨香。

四望水亭无正面，有花多处背湖光。

朱继芳

朱继芳　辛亥二月望祭斋公因游甘园

海棠阴下小徘徊，屐齿深深一径苔。

忽听铜钲花外近，园丁说是主人来。

朱继芳

朱继芳　辛亥二月望祭斋公因游甘园

老眼盾花兴未厌，不知头上雨廉纤。

流莺浪语春风恨，谁拗花枝插帽檐。

朱继芳

朱继芳　辛亥二月望祭斋公因游甘园

公事相妨一半春，今朝才得自由身。

眼中领略能多少，细雨斜风便妒人。

朱继芳

朱继芳　新秋杂兴

晚烟起处是孤村，漠漠郊原白道分。

菰叶池塘痚雨过，豆花篱落夕阳曛。

远山宽阔围天在，邻杵丁东带雁闻。

独自寻诗风满袖，不知身入白鸥群。

朱继芳

朱继芳　行都春事诗

紫陌无泥雨后天，绿阴多处正秋千。

土风未必知农事，也听村夫说种田。

朱继芳

朱继芳　行路难赠萧坦翁

行路难，居不易，

旋买生柴煮一字。三千风不直一杯水，

何用狂吟动天地。郡不见陆天随。

忍穷读书白眼屠沽儿。又不见孟东野，

载少於车车是借。丈夫吐气摩星斗，

六印黄金真唾手。莫吟诗，

诗能穷人君不知。古人坐诗穷到骨，

今人方笑古人痴。又闻夜半舟移壑，

却叹东门黄犬华鹤。人生短长无百笑岂易得，

莫惜床头沽酒钱。

朱继芳

朱继芳　雪中僧虚舟来

雪中闻犬吠，清卧起来迟。

闻户千山白，逢僧一个缁。

言从风絮时，忆得雨花时。

寒舍无祗待，煎茶且说诗。

朱继芳

朱继芳　严衢道中

草白三丫路，苔青五里牌。

长年画马客，几两利名鞋。

斗籴随时贵，方言到处乖。

近山樵有主。童稚拾松钗。

朱继芳

朱继芳　野望

帝青八万四千里，更着修眉一两尖。

古往今来愁得尽，不教我辈送愁添。

朱继芳

朱继芳　宜春台

定王米换长安土，北望长安日几廻。

更有筑台归未得，凭高却望定王台。

朱继芳

朱继芳　意行桥

我行且奚适，兴尽忽自返。

倒影射清漪，回光在桥板。

朱继芳

朱继芳　用前韵谢野水郎君招饮

为有台池无限娇，游人歌舞尚朝朝。

清漪浴日开金面，晴唘调风衮绿腰。

骚客五花唐殿马，主家七叶汉庭貂。

丁宁红紫休开遍，约住春风待见邀。

朱继芳

朱继芳　幽寻

幽山寻不浅，归路故迟迟。

猿断空山答，人行片月随。

朱继芳

朱继芳　有怀鹫山次僧芳庭韵

一塔与云齐，寻僧路不迷。

小舟沙鸟外，痚磬夕阳西。

古树含云亚，春桥覆水低。

鹫峰飞不去，夜夜子规啼。

朱继芳

朱继芳　有叹

与老本无期，相寻天一涯。

履承双足趼，帽裹半头丝。

路近行犹歇，乡遥梦岂知。

酒酣增意气，忽忆少年时。

朱继芳

朱继芳　渔翁

渔翁家在何许，惯宿芦花不归。

昨夜江村欲雪，百钱买得蓑衣。

朱继芳

朱继芳　栽松道者像

手便筇杖冷，脚厌芒鞋紧。

两袖吹松风，东冈复西岭。

朱继芳

朱继芳　再拜阆风帅干宝谟郎中

家世蜀青城，抟扶几万程。

神游应八表，骨炼已三生。

举酒呼麟脯，吹笙答凤鸣。

欲将余马紲，蜷局不堪行。

朱继芳

朱继芳　赠日者

乌兔走双丸，谁将手控抟。

短长三万日，好丑百千般。

数远谈何易，天高问却难。

送君寻富贵，我命不中看。

朱继芳

朱继芳　赠西蜀冯道士

峨眉山月照清溪，中有方瞳一羽衣。

拄杖经行天下半，丹砂乞与世人希。

千年城郭空归鹤，万里山河自落晖。

安得与君游汗漫，乘槎一问女星机。

朱继芳

朱继芳　赠续芸

谁谓芸居死，余香解返魂。

六丁将不去，孤子续犹存。

科斗三生债，蟫鱼再世冤。

向来诗作祟，挥涕对人言。

朱继芳

朱继芳　张子中牡丹图

写来犹是挟春娇，想见当年魏与姚。

花外小车看未了，杜鹃声里洛阳桥。

朱继芳

朱继芳　昭庆寺

幽寻得胜趣，城市几人能。

古柳深吕磬，长廊尽处灯。

画龙听说法，塑佛看斋僧。

别寺经行遍，兹游昔未曾。

朱继芳

朱继芳　舟到梅雨暴涨

夜月离于毕，篙师可奈何。

帆穿风减半，并阔雨添多。

侧岸无牵路，中流有旋涡。

平生柂楼底，得在柳梢过。

朱继芳

朱继芳　子规

自身归未得，却劝别人归。

思妇心中事，征夫泪满衣。

蜀天知近远，江树间稠稀。

幸自安双翼，谁教大奋飞。

朱皆

朱皆　句

墙东凉月频留夜，渡口垂杨几惜春。

朱皆

朱皆　句

千金常恨邻难买，一笑那知盖已倾。

朱杰

朱杰　游九锁

九天虎豹不守关，瑶京夜半堕尘寰。

化为青山故曲折，中有玉殿开仙班。

白龙天来三百丈，飞沫直下琉璃湾。

神仙可望不可接，桃花伴我归人间。

朱晋

朱晋　句

冰玉词新吐，尘埃气不留。

朱京

朱京　句

削成双峰玉骨清。

朱京

朱京　麻姑山

仙都朝百灵，奇绝众峰冠。

朝随五马游，万里卷云幔。

春阳散地脉，指顾群阴泮。

刻玉露巉岩，严严色足惮。

怪木走狞虬，老藤连朽贯。

峰势忽骞腾，天马脱修绊。

飞流三百尺，余沫拂霄汉。

空谷隐晴雷，聒耳笑语乱。

所愿化日长，谁忧斧柯烂。

况复值此时，桃竹分相半。

乘兴事幽寻，顿觉神还观。

信步忘险易，履袜遭污漫。

恣观融结巧，疑费阴阳炭。

暝色生四垂，孤烟起樵爨。

千骑去如飞，夕阳人影散。

朱京

朱京　题清芬阁

我爱君家似洞庭，却疑身在小蓬瀛。

白波潭上鱼龙舞，红叶村中鸡犬声。

大雅篇章无弟子，高门事业有公卿。

后来若要知优劣，千古何人继盛名。

朱京

朱京　祥光寺

山寺藏遗刻，尘埃字半昏。

空挥岘首泪，谁起谢公门。

白石千年像，苍头五世孙。

他年想陈迹，卜筑向云根。

朱景献

朱景献　游山

凌云峻岭隔凡尘，岭外湖天别是春。

一千丈岩人已往，五百年事迹徒阵。

自传道貌今无垢，不脱禅衣句尚新。

信是飞仙游戏处，何须云外望三神。

朱景行

朱景行　榴皮题壁

白酒延宾出自如，收书养性务三余。

山人醉吐惊人句，却向东庵素壁书。

朱景阳

朱景阳　诸宜春萍乡二邑大夫政事作诗一章

政在宽民戢吏奸，忍为苛娆恣贪残。

东邻老幼足和气，西邑生灵皆病颜。

万乘至聪闻不及，两司端坐匹如闲。

行人过此还知否，地狱天堂咫尺间。

朱浚

朱浚　都城初秋和赵京府

从来美玉价连城，结佩乘风十二京。

携上峥嵘今有约，好留彩笔调清平。

朱浚

朱浚　都城初秋和赵京府

暑梦虫虫似醉中，片云挟雨过长空。

不知秋色来多少，分数暖凉卜晚风。

朱浚

朱浚　都城初秋和赵京府

宇宙清愁望眼中，谁将凉雨借龙公。

秋风夜入关河迥，破贼红旗{左矢右先}晓空。

朱浚

朱浚　寄友

溪月知相忆，江云约共吟。

夜船书一纸，飞过赤枫林。

朱浚

朱浚　句

寺钟城鼓两相知，共醉烟关感慨多。

堤柳垂金春几许，檐花鸣玉夜如何。

朱浚

朱浚　句

西风落叶长安梦，晚节寒华老圃心。

朱浚

朱浚　句

玉帐分兵赋采薇，梅花吹雪上戎衣。

将军意气中江楫，丞相功名采石矶。

朱浚

朱浚　句

红云近处催班急，只待春前奏凯归。

朱浚

朱浚　句

蓬莱春思重云上，江汉秋情十载前。

朱浚

朱浚　句

金寒霜气山无虎，剑动星光水有龙。

朱浚

朱浚　句

皇帝当年第九春，宫符仍诏刻麒麟。

朱浚

朱浚　句

明明采石兵前样，参赞归来即近臣。

朱浚

朱浚　句

落花水暖千船聚，芳草春深一鹤归。

朱浚

朱浚　句

米车已过尘迷路，渔网才收月满船。

朱浚

朱浚　句

海燕故人意，杜鹃游子心。

朱浚

朱浚　句

故里千山隔，终年一字无。

朱浚

朱浚　秋日西湖

几州陵变谷，经月雨为霖。

世事今如此，西风动客心。

朱浚

朱浚　赠卖墨吕云叔记陈烟山

仙宗传诀自分明，未数当年老树精。

一片紫云光滴滴，丹稚成就几公卿。

朱克家

朱克家　玉马山

水石嵌空山荦确，瘦藤扶上青云幕。

平川一望渺无际，东疑嵎夷北朔漠。

驾天叠巘输翠浪，奔野细流横雪槊。

疏峰点点雁聚沙，密屿喁喁鱼纵壑。

一江净绿绕书元，几陇断畦成卦剥。

乍惊渔唱出烟霭，时听村舂动篱落。

幽遐异景争指说，老眼苦难觅渺邈。

夜间支枕挂银窗，闪闪星河手可摸。

何年标名称玉马，蹴踏风云跨寥廓。

更连三十六奇峰，削玉排青相间错。

偶因佳友得壮观，俗虑尘襟顿疏瀹。

翛然物外岂非仙，不须更羡辽东鹤。

朱旷

朱旷　拜于湖张状元墓留题

瘦马踏乱山，盘折度村坞。

处处花柳明，耕锄遍垅亩。

麦苗见肤寸，拳屈方出土。

乃知去夏旱，布种坐迟暮。

夏租竟如何，未免催迫苦。

投鞭扣萧寺，来谒张公墓。

再拜拭泪行，畴昔感知遇。

盛年厌纷华，骑鲸上天去。

校讎三洞章，飞仙自俦侣。

笑唾人间世，一品竟何补。

世人患死生，未究死生故。

是生本不灭，来往若寒暑。

休矣勿复言，僧窗睡春雨。

朱利宾

朱利宾　题妙觉寺

有民增吏役，无事爱僧家。

不惮山头路，来煎饭后茶。

钟鱼虽阒寂，松竹自交加。

扫榻须盘薄，吾生会有涯。

朱利宾

朱利宾　题妙智院

江南景物可人意，梦里家山唤客愁。

岁月几何春欲暮，水云深处寺偏幽。

朱梅居

朱梅居　句

物态却从无处有，世情偏向苦中甜。

朱蒙正

朱蒙正　濯泉亭

风浪江头正激湍，小亭溪上水平宽。

濯缨不做弹冠想，一曲沧浪钓雪寒。

朱孟翁

朱孟翁　春日田园杂兴

鋡饤蔬槃已竹萌，如何布过未催耕。

牧儿懒散骑牛过，游子牵连信马行。

秧际窥鱼翅白鹭，花间捎蝶下黄莺。

东风岁岁添新绿，独我霜髯多峁茎。

朱敏功

朱敏功　一华亭

自闻达摩西来意，五叶敷荣祗一花。

从此祖风传不泯，灵芝到处有奇华。

朱明之

朱明之　尘士呈介甫

尘土纷纷起处微，祗随风力乱嘘吹。

高张白雾横宫阙，低引轻云暗路岐。

坐客昏蒙归耳目，行人斑白上须眉。

谁知滂沛天飞雨，洗涤轻浮会有时。

朱明之

朱明之　次韵介甫怀舒州山水见示之什

皖上相逢昔少留，登楼隐几听鸣鸠。

山峰游处今何在，溪水流来此有不。

就食四方甘不击，为生一世信长浮。

共知局促京沙里，回首当时始觉羞。

朱明之

朱明之　羁旅呈王介甫

羁旅迫岁晚，班毛混满簪。

游无果下马，坐乏囊中金。

尘涨风声满，天昏雪气深。

幸闻清论数，竟日解悲吟。

朱明之

朱明之　寄王荆公忆江阴

城上城隍古镜中，城边山色翠屏风。

鱼是接海随时足，稻米连湖逐岁丰。

太伯人民堪教育，春申沟港可疏通。

朱轮天使从君欲，异日能忘笑语同。

朱明之

朱明之　岁暮呈五介甫平甫

岁暮远为客，一身归计深。

尘沙日翳翳，雨雪夜阴阴。

喜色开南信，悲怀动北琴。

感时须寂寞，何独少陵心。

朱明之

朱明之　因忆灊楼读书之乐呈介甫

忆昨灊楼幸久留，乾坤谈罢论雎鸠。

它时已恨相从少，此日能忘共学不。

南去溪山随梦断，北来身世若云浮。

行藏愿与君同道，只恐蹉跎我独羞。

朱某

朱某　绍兴乙□中秋后五日乘休沐之□□舟□家为藏真之游

白首扁舟□□访寻，江山□□□登临。

□□□是□□藏处，□□平生赏爱心。

朱某

朱某　送黄行者

自有棋来不计年，古今唯是说争先。

个中一著如教会，杀尽三千与大千。

朱南杰

朱南杰　泊崇德

堰未抵长河，先从古县过。

诗舟寻旧岸，酒市鬻新歌。

傍水人家密，依山僧寺多。

夷犹观未足，无柰月明何。

朱南杰

朱南杰　陈梅隐求诗

旱岁走江湖，那堪又岁除。

隐梅非活计，行李盍宁居。

自有珠玑集，不携朝贵书。

酬君无好语，索笑谩踌躇。

朱南杰

朱南杰　出嘉兴

舟出嘉禾五里城，僧楼山塔互峥嵘。

酒旗密比随风舞，渔网横拖漾日晴。

画舫贵人帆去稳，单衣游壀3着来轻。

山歌已接长河堰，到得临平月又明。

朱南杰

朱南杰　除夜怀刘朋山为坑司干官

失脚糟丘又一春，岁除牢落颇关情。

谁家不换桃符句，比屋相闻竹爆声。

旧友未知能铸冶，新年宜入孰陶成。

来朝无甚人交往，乐得齤齤睡到明。

朱南杰

朱南杰　垂虹亭

凭虎蝃蝬逼人寒，中有危亭百尺宽。

天接水腰呈绝景，风回帆脚涨狂澜。

半稿落日吟将就，一抹晴烟画亦难。

不是酒杯今日窄，直须邀月上栏干。

朱南杰

朱南杰　春日呈{左山右肃}岩

朝来惭愧又逢春，总把官身换客身。

堤柳未归新气象，窗梅犹带旧精神。

村居牢落谁沽我，吏醉清闲却笑人。

打叠故书排日去，一樽随意踏芳尘。

朱南杰

朱南杰　东新桥值雪

间关入帝乡，飞雪断羁肠。

天地皆明白，山川忽老苍。

柳眉遮旧影，梅额上新妆。

客里急先务，湖边问短航。

朱南杰

朱南杰　枫桥湾　家有枫桥午古压波光之句用韵以纪所见

枫桥酒味胜官坊，随分红裙取次妆。

月照乍圆新气象，僧闲不减旧风光。

一桥地势横分水，两岸人家竞采桑。

惟有塔铃太多管，笑人来往自玎珰。

朱南杰

朱南杰　富民犯米四十字以喻之

彼此有人心，人心即讼庭。

初无深利害，倒自费调亭。

私意生荆棘，公家有典刑。

落便宜是益，座右可刊铭。

朱南杰

朱南杰　孤山观梅

费尽年年造化功，精神全在雪霜中。

一枝映带窗前月，消得逋仙作主翁。

朱南杰

朱南杰　过长河堰

帆指长河风力微，渔舟个个有鱼归。

一声水际笛三弄，几处梅边竹四围。

桑伐远扬蚕事熟，花消浓艳柳绵飞。

西湖只在钱塘外，又见孤山梅子肥。

朱南杰

朱南杰　和吴{左山右肃}岩韵

春回笔底露潜机，为怯高吟且遁肥。

又见牛鞭春到日，羞披鹑结旧来衣。

雪随着处分单厚，梅不关人自密稀。

归计商量今始定，乐哉心事看云飞。

朱南杰

朱南杰　和吴梅庵同登白龙对月韵

秋容满目带微寒，帆稳兰舟驾碧澜。

照我湖我天共色，袭人花气露初乾。

笑谈红袖日中舞，惊动苍龙水底蟠。

最是一清无着处，却惭狼籍草杯盘。

朱南杰

朱南杰　横林遇雨

断当篙师到锡山，片云尼我竹林间。

短篷展转浑无寐，只听邮铃去复还。

朱南杰

朱南杰　横林遇雨

雨湿桅竿风飐帆，不禁篷漏滴衣单。

苍头更说无眠处，始信人生行路难。

朱南杰

朱南杰　甲辰入京春深犹雪和吴{左山右肃}岩二首

岁事客里过，今年只去年。

甘贫常寂寂，知已孰拳拳。

花艳卑崇帐，江流羡祖鞭。

家山芳意动，野骑盍言还。

朱南杰

朱南杰　甲辰入京春深犹雪和吴{左山右肃}岩二首

掀髯论时事，莫问是邪非。

绿句池边得，青阳柳外归。

夜深嫌薄酒，春浅怯单衣。

门巷雪撩乱，低头且掩扉。

朱南杰

朱南杰　饯海盐史后乐

秦溪邑大号难治，后乐三年以德为。

海阔有楼还旧观，堂深无日不新诗。

虚舟只载来时物，实惠常教去后思。

相业真传公不忝，苍生况是望霖时。

朱南杰

朱南杰　饯徐衍道知县

事业文章属当家，刃游余地宰金沙。

挽回凶岁作丰稔，安集流民绝叹嗟。

两载秋霜威盗贼，一犁春雨沃桑麻。

宽民实意言难尽，胜种河阳满县花。

朱南杰

朱南杰　林竹翁求跋

何物耐交情，林翁竹借名。

霜严不改操，风劲镇长清。

袖里森珠玉，胸中富甲兵。

江湖莫相笑，已播逸民聋。

朱南杰

朱南杰　刘直孺示拙逸诗编且命着语

拙自愚中来，逸与怠相比。

限界固分明，差忒亦容易。

人心自有机，天下本无事。

更参大学章，终始一诚意。

朱南杰

朱南杰　七夕呈坐间诸友时留平江宿和靖书院次日

叶已鸣秋夜渐长，年年织女会牛郎。

龙梭暂歇七襄驾，云袖轻飘百和香。

输我晚凉和月饮，任渠明发渡河忙。

要知工巧元无用，乐得身闲拙不妨。

朱南杰

朱南杰　入京

客怀醉杀也醒醒，昨夜思家梦几惊。

道阴且长无信息，只将喜鹊验安平。

朱南杰

朱南杰　摄事华亭归舟口占

挈来司市正花时，补陋支倾费品题。

顾影自惭身是客，片帆又逐晓风西。

朱南杰

朱南杰　寿实斋侍郎王先生

崧高维岳诵生申，整顿乾坤属旧臣。

天下安危关出处，性中存养自真纯。

便归紫橐酬公论，已草黄麻授正人。

天为皇家锡难老，愿将霖雨福斯民。

朱南杰

朱南杰　书考

人说宦途好，元来是险途。

不亲真利害，难话细工夫。

下考初书一，中心有愧无。

官卑何展布，三载且糊涂。

朱南杰

朱南杰　题吴梅庵和靖索句图

童寒鹤冷雪霏霏，正是先生得句时。

一段孤清图不尽，梅花从此厌人诗。

朱南杰

朱南杰　同陈明叔游湖作

四月湖边冷若秋，先贤堂下系扁舟。

山头积翠来新意，波面飘红忆旧游。

无柰杨花欺倦客，已多荷叶护轻鸥。

堤边谁道春归了，犹有一声黄栗留。

朱南杰

朱南杰　同刘朋山游湖边作

谁立西湖造化功，峰分南北境相通。

四时风物弦歌里，两岸人家图画中。

堤柳送迎忘尔汝，棹声来往自西东。

风波便作恩波看，此乐君王与众同。

朱南杰

朱南杰　晓发嘉兴府

晓发嘉兴府，人家门未开。

闸关船侧过，水涨堰平推。

浓绿暗官格，把红绽野梅。

城中箫鼓发，知是使君回。

朱南杰

朱南杰　烟雨楼

锦绣囊开城角东，规模绵亘境相通。

一亭旧占梅边月，两径新添竹外风。

山色有无烟变态，湖光浓淡雨收功。

凭栏正好催归去，横笛数声芦苇中。

朱南杰

朱南杰　延陵道中即事三绝

笋舆取道自吴干，东作村村喜一般。

已拜劝农田畯赐，旧租何似放令宽。

朱南杰

朱南杰　延陵道中即事三绝

人家密簇近溪旁，旧寥青裙竞采桑。

相唤相呼相叹息，茧丝岁岁为官忙。

朱南杰

朱南杰　延陵道中即事三绝

小立青帘卖酒家，味虽薄薄胜空茶。

今年春满疏篱外，数轻红出杏花。

朱南杰

朱南杰　夜坐书怀

挑灯看彻后村诗，忽尔惮惮百所思。

不待人言已知错，要知分定盍如斯。

但求甘旨安无事，浪说荣华自有时。

倒指新簄当已熟，且煨闽芋一中之。

朱南杰

朱南杰　尹楼岩久留华亭

风雷昨夜揭窗纱，未信楼岩不忆家。

和靖山头春到了，莫因寻鹤负梅花。

朱南杰

朱南杰　张玉轩南园

南园不与昔时同，绵亘规模十里通。

万古倚山如踞虎，一亭跨水似垂虹。

虚堂旧占梅边月，曲径新添竹外风。

诗料满前吟不尽，主人樽酒未应空。

朱南杰

朱南杰　舟过吴江县

寺满吴江县，钟声两岸分。

买鱼嫌少室，沽酒欠文君。

平地桥边浪，无心岭外云。

稿人添德色，为策过湖勋。

朱南杰

朱南杰　舟行过平江

踪迹平生马少游，功名外物等虚舟。

不多饮酒常成醉，自在吟诗只遣愁。

已幸一帆离锡邑，更宽两日到杭州。

晓来忽见盘门塔，疑是西湖大佛头。

朱南杰

朱南杰　朱知镇戎服警盗窃案不惮雪夜酒库在镇外不得与戏呈

戎装元不碍儒冠，盗贼潜窥胆自寒。

金鼓声闻三里外，旌旗影庇四民安。

肯从叶力多君子，愧不同盟是酒官。

龢气酿成年可卜，晓来喜见雪漫漫。

朱南杰

朱南杰　自库八镇十二里皆山径刑侯以马相招道间口占问梅

蹇驴突兀万山间，欲雨还晴雪又悭。

一路梅花寻不见，多应开向小溪湾。

朱南金

朱南金　石楼

蒙茸披尽自成蹊，两扇岩扉向日齐。

说与白云休锁钥，留将千古指人迷。

朱南强

朱南强　古隍行

茂林修竹恒苍苍，畦兰畹芷胜幽芳。

在葱佳气蔼祯祥，小小一村名古隍。

屋西有山名虎耳，东流挹抱长溪水。

三峰笔架卓面前，背后驹骊翠屏奇。

绕帘数顷祖遗田，信可容侬耕晓烟。

摘山钓水美且鲜，南窗笑傲北窗眠。

三馀祗把子孙教，不伯趁炎竞浮躁。

先于道谊后文章，事长谦恭事亲孝。

桑麻芋粟小园收，社醖茅柴逐旋笋。

但得官清摇役省，此生温饱复何求。

朱岂

朱岂　采菊亭

霜降草花落，林柯亦纷披。

耿耿园中菊，煌煌发幽姿。

良夜积华露，花叶繁以滋。

风流贤史君，澹然与花期。

黎旦曳杖去，采掇欣忘疲。

佳色弥清兴，明艳侔晨煇。

雅尚已千载，神交此一时。

秉芬寄遐想，载咏閒居诗。

气清秋改容，景晏山益奇。

佳处要领略，忘言心自怡。

客来无可语，坐见花阴移。

夕英浮冻醴，痛饮须反卮。

朱谦之

朱谦之　朱卖臣斋二首

贫贱难堪俗眼低，区区何事更云泥。

会稽乞得无他念，祗为归来毫故妻。

朱谦之

朱谦之　朱卖臣斋二首

束薪行道自歌呼，越俗安知有丈夫。

一见印章惊欲倒，相看方悔太模糊。

朱清

朱清　瓜桥竞渡

东吴霸业已成然，渡口瓜畦泽未乾。

为问曩时仙在否，何堪云树鹤蹁跹。

朱清

朱清　严峙钓台

谁著羊裘探故人，客星炯炯照天文。

严陵矶下桐江水，流到东山一色清。

朱庆弼

朱庆弼　仙水洞

冰凝石乳寒流竭，霜打孤岩苔发结。

鲛绡洞底织欲成，飕飕风从洞口出。

朱庆朝

朱庆朝　登雁门山绝顶

万丈仙山望欲寒，白云中断出栏干。

登登忽向峰头立，好与风主地上看。

朱权

朱权　绍熙辛亥岁迁居星洲述怀

别墅今为宅，芳洲古号星。

一溪萦似带，群岫列如屏。

缭绕蟠龙势，回旋翥凤形。

紫峰钟美瑞，秀丽炳神灵。

峻岭通山去，寒潭对刹渟。

高严双杰出，斜谷独深扃。

鸥路遵幽渚，牛羊散远汀。

春花纷外野，秋月可中庭。

筑室歌鸿雁，谋邻咏鹡鴒。

来居犹未久，补弊不遑宁。

爱竹留新笋，看松养茯苓。

采山收美茹，钓水得鲜鲭。

檠短亲诸子，窗明勘六经。

桂香思譬水，槐影记枫庭。

事业姑藏器，功名会发铏。

岂无牙父志，当遇子期听。

鵰鹗须逢运，骅骝岂峦坰。

祗今时合待，拄笏谩名亭。

朱日新

朱日新　大涤洞天留题

十年欲到今才到，九锁山中称策筇。

白日燃松游两洞，清晨洗眼看孤峰。

心情老矣难为节，景气暄然不似冬。

剩与仙翁有期约，从兹来往定从容。

朱汝贤

朱汝贤　楼台烟雨亭

神息驭兮龙冈，殿金仙兮庙傍，

结轩楹兮受厘举觞。发山川兮秘藏，

览昩源兮一方，台突兀兮楼栋翔。

人祀神兮敬将，神福民兮简穰，

晴烟晦雨兮相尔农桑。击平西兮桐乡，

吾去留兮敢忘，愿培嘉植兮松虬竹苍。

朱汝贤

朱汝贤　题素女石

旧闻素女出天井，坐石晓梳青髻丝。

碧湫一笑入深窈，灵篆朱书来命迟。

冷钟晨梦听飘洒，受物不遣雷车随。

阴云未驳润泽广，民岂能忘心已知。

朱汝贤

朱汝贤　题秩巴寨

十大曲破寰海知，六么对舞纖腰肢。

秩巴古寨士解围，谱传建业隆兴时。

天匏作腔豺脔皮，竹撩袅绕叠指麾。

慢曲出入和柘枝，四部中分声递随。

行齐气勇拍趁吹，妙伎那教呈健儿。

忽然锦袖左抱持，伸拳俯拜当阶墀，

三台挝鼓彻送之。我闻此乐来西陲，

恩浓四沐需云期。君仁先祝慈闱慈，

寿崇蟠桃庆瑶池。乾会佳节等翼箕，

国安磐石民恬熙。不忘武事功平夷，

臣微鳌抃同熊罴。附庸此日江之西，

时人入耳郑卫漓。播鼗击磬今奚师，

旧乐之半见绝稀，十有二数存音仪。

红裙掷球颜忸怩，采莲况欲追耶溪。

乐明美报意远而，两宫睿筭南山齐。

朱赏

朱赏　和题观音石壁

今古相逢世所稀，神仙与我说天机。

吾家后裔知消息，不落凡间笑白衣。

朱少游

朱少游　芭蕉

剪得西园一片青，故将来此恼诗情。

怪来昨夜窗前雨，减却潇潇数点声。

朱少游

朱少游　掬水月在手

十指纤纤弄碧波，分明掌上见姮娥。

不知李白当年醉，曾向江边捉得麽。

朱申

朱申　和金表叔中秋题月

平分秋半月华圆，玉碾无声静转旋。

月桂从攀由我捷，姮娥不解是谁先。

朱申

朱申　食粥歌

龙平江水清洋洋，尉山高兮秋叶黄。

钓翁落落兮栖山房，偕室人兮甘糟糠。

丈夫壮图兮在四方，道岂终穷兮业不彰。

刍荛有谋兮怀庙堂，一言而兴兮悟君王。

朱申首

朱申首　和金表叔中秋夜题月

平分秋半月华圆，玉碾无声静转旋。

月桂从攀由我捷，嫦娥不解是谁先。

朱诜

朱诜　丁巳春劝农

劝农小队出东禅，春事平分花柳天。

乱石藏云苍玉洞，小溪流水紫{下艹下缥}田。

农忙处处扶犁雨，社近家家煮酒烟。

野兴未厌归兴促，公馀犹拟一横鞭。

朱诜

朱诜　画不如亭

环绕皆山远胜滁，地无炎瘴气清虚。

十亭留咏夸前辈，八景搜奇出故墟。

拍岸惊涛通海道，插天峭壁壮侯居。

烟云变态无穷极，百幅生绡画不如。

朱升之

朱升之　相湖

世路羊肠淹客游，尘缨来此濯清流。

半窗修竹翠含雨，一片澄湖冷清秋。

地僻莓苔侵石几，机忘鸥鹭近渔舟。

夜凉酒醒未能睡，诗句欲成搔白头。

朱省斋

朱省斋　鹤林寺竹院

鹤林古竹院，马素旧松关。

草合门前路，云埋寺后山。

花神千载去，僧话片时闲。

满壁瑰奇句，惭窥豹一斑。

朱时敏

朱时敏　句

集英殿下初登第，神虎门前便挂冠。

朱释老

朱释老　春日田园杂兴

家山万象春归好，诗笔拈来感物情。

泉胍动进母待灌，土膏起处正宜耕。

无穷怀抱风和畅，不尽形容雨发生。

度间封侯万里客，何如守拙晋渊明。

朱叔大

朱叔大　透碧霄

初疑石壁无行路，已转方知透碧霄。

茶鼎快烹泉窦月，酒杯低吸海门潮。

乾坤浩荡乡心远，岁月苍忙客鬓凋。

欲约洪崖同一笑，满山竹□自萧萧。

朱松

朱松　报恩寺

道人足迹扫尘寰，坐看筇枝上藓斑。

豢得箨龙千就就，却教行水绕空山。

朱松

朱松　蝉

阴阴叶底午蝉嘶，满腹春风寄一枝。

下有行人正愁绝，不知幽咽自缘饥。

朱松

朱松　陈伯辨为张氏求醉宾轩诗

前年溪上秋风时，主人酒熟烹黄鸡。

归来醉倒睡便着，父老唤起牛羊蹊。

此生一醉宁易得，未辨身为贵人客。

征西将军尔何人，那用尊前惊堕帻。

朼来闽越再经秋，闻道轩名涎已流。

悬知得酒推不去，此客有辖何须投。

今我正为奔走役，空想题诗满高壁。

若逢落魄姓回人，为问何时定相觅。

朱松

朱松　陈德瑞馈新茶

空山冥冥云雾窗，春风好梦欹残缸。

朝来果得故人信，微凸而么犀銙双。

贵人争买百璎珞，此心儿女久已降。

坐观市井起攘袂，念之使我心纷庞。

领君此意九鼎重，虽有笔力安能扛。

何时来施三昧手，慰我渴梦思长江。

朱松

朱松　陈仲仁止止堂

以我有限景，逐彼无涯知。

失足践畏途，投身试危机。

舟车日奔覆，定无丘与夷。

万古践此辙，嗟我与谁归。

仲仁古静者，怀璧照褐衣。

名途尝一戏，回首羞前非。

心如得坎水，不受狂风吹。

功名忧不免，当复定所之。

请观本无作，今复止者谁。

筑堂市门侧，著书园不窥。

蓬藋深一丈，图书周四围。

时有好事人，载酒问所疑。

攫金奋敏手，倚市夸妍姿。

回光时自照，何者非吾师。

朱松

朱松　酬冯退翁见示之什

我家大江左，江水日夜东。

遥瞻发何处，乃在西南穷。

相望邈异境，正北一水通。

故令我与子，迹远心自同。

我生寡所谐，强颜红尘中。

倦飞矫归翮，饥吟咽寒蛩。

独欣得吾子，万虑一笑空。

时时出秀句，醒我如风松。

当知山泽舑，不鄙犀角丰。

弹冠实伊始，此生各飞蓬。

卜邻固未必，即事聊从容。

朱松

朱松　楚江观梅

莫笑山翁老据鞍，探梅今夕到江干。

半滩流水浸残月，一夜清霜催晓寒。

倚醉更教重秉烛，怕愁元自怯凭栏。

谁知携客芳华日。曾费缠头锦百端。

朱松

朱松　春日二首

一雷惊收箨龙儿，戢戢满山人未知。

急唤苍头斸烟雨，明朝吹作碧参差。

朱松

朱松　春日二首

梦和残月两朦胧，饶舌幽禽苦唤侬。

若说五更春睡好，绝胜骑马火城中。

朱松

朱松　春日与卓民表陈国器步出北郊

灼灼桃吐华，濯濯柳垂缕。

芳菲挽人出，春力乃如许。

嗟予闭门客，佳节过不数。

不因可不呼，那得幽步举。

客如山阴胜，诗作斜川语。

谁言一尊酒，妙处合千古。

归来读残书，耿耿霜月苦。

空余流落心，三叹非吾土。

朱松

朱松　春社斋禁连雨不止赋呈梦得

岁丰农犹饥，岁恶何可说。

哀哉半菽氓，罪岁同一舌。

年时旱尘涨，腊尽不见雪。

青皇忽雨我，万顷麦苗活。

令尹民父母，沟壑思手挈。

祈年祓斋居，有酒不忍设。

那知桃李径，狼籍香泥滑。

芳意一如此，坐恐及鶗鴂。

郊原伫开晴，出劳南亩馌。

秋成已在眼，一醉宇宙豁。

更呼湔裙人，劝告侧帽客。

和公斜川诗，磨石鑱岁月。

朱松

朱松　春晚二首

梅子生仁柳絮催，春风尘迹只苍苔。

繁华一梦年年事，长是初莺为唤回。

朱松

朱松　春晚二首

客路归来芳节阑，杖藜随处小盘桓。

危红数点藏深绿，须作春风烂熳看。

朱松

朱松　春晚书怀

万里西游为觅诗，锦城更付一官痴。

脱巾漉酒从人笑，拄笏看山颇自奇。

疏雨池塘鱼避钓，晓莺窗户客争横。

老来怕与春为别，醉过残红满地时。

朱松

朱松　春晚五言寄梦得

美景足可惜，残春尤不堪。

晚英余燕蹴，熟颗坠莺含。

岁月蓬双鬓，生涯粟一畑。

唯思对公瑾，把酒话江南。

朱松

朱松　次徐谢韵还江公诗卷

大条祠官闲日月，绝知圣处着功深。

荣枯举世争卢白，枉直何人较尺寻。

身比香山差得计，诗看正始有遗音。

应容下客游东阁，要话朱游夙昔心。

朱松

朱松　次雪峰二小诗韵

丽日疏烟破小春，双峰秀色一番新。

要衔天上金鸡粟，莫问人间白眼人。

朱松

朱松　次雪峰二小诗韵

同参卷裓卧云根，倒屣相迎月下门。

大耳识君游戏处，不应觅酒向前村。

朱松

朱松　次韵酬求道人

听君话匡庐，风月妙无价。

罅峰忽在前，俛仰疑幻化。

新诗未出袖，光怪炯如射。

悬知得力处，岛可不足跨。

家山为谁留，铛粥香{左禾右罢}稏。

我亦怀秋江，波清鸿雁下。

朱台符

朱台符　咏华林书院

白云深处旧生涯，东指名都百里赊。

万卷诗书惟曲槛，四方宾客到儒家。

峰峦卓立多奇石，草木丛芳半异花。

胜概无由一寻访，只凭幽梦绕烟霞。

朱台符

朱台符　赠淳于公归养

通籍悬车不待车，彩衣归去奉晨昏。

倚门且慰慈亲望，恋阙空衔圣主恩。

天上芝泥新诰敕，海边芜没旧田园。

会须引退追高躅，宦路悠悠岂足论。

朱堂

朱堂　大涤洞天留题

地胜群峰秀，山高宿雾昏。

灵宫从昔著，仙迹至今存。

嵌洞窥天巧，飞泉挟石奔。

尘缘何日了，小篵占云根。

朱涛

朱涛　题小赤壁二首

此地不烧屯，何由壁自赤。

意因丹炉烟，焰此千寻石。

朱涛

朱涛　题小赤壁二首

千寻石上隐麻姑，会教蔡经起鼎炉。

丹成龙去今何在，龙迹岩前叫鹧鸪。

朱天民

朱天民　神灯

昔向长老说，北山有神灯。

六月神初度，邑人竞高登。

夜深无消息，忽其见崚嶒。

璀璨作奇葩，点缀横玉绳。

渐渐出阴壑，两两度松藤。

乍明既倏晦，此没或彼兴。

光中若有人，前后相参承。

久久乃散去，各自为侪朋。

神意会群望，欢尽车方升。

我家枕朔冈，梦寐云气腾。

日暮启窗户，挥扇却炎蒸。

跂于默一祝，祥光来相应。

体大赤杲日，中莹融明冰。

此乃少为贵，群嘱当未曾。

再拜灯复出，照我心渊澄。

朱天锡

朱天锡　句

百里欢声歌扇底，万家和气酒杯中。

朱万年

朱万年　贤牧堂

师瞘使众作祠堂，要学朱张与郑王。

大家飞上梧桐树，自有旁人说短长。

朱惟贤

朱惟贤　句

层檐月印高低影，寒壑风号远近声。

朱翁

朱翁　石通洞

披棘扪萝入洞中，拂尘剥藓识涪翁。

我绿直道来施右，君为清诗到石通。

定后寂寥无异议，危初萋菲竟何功。

投豺畀北言犹在，厄宋饥陈道不穷。

朱希言

朱希言　大涤洞天留题

君看万事等虚舟，一任星星两鬓秋。

惟有林泉久成癖，每逢佳处为迟留。

松桧参天几万株，清阴夹道暑全无。

暗泉深洞尤难写，拟借君诗作画图。

朱睎颜

朱睎颜　钱吕子敬赴漕台

北风吹海波，寒气已惨栗。

岁功方告成，上计仓廪实。

大府督先期，列城群彦集。

公来亲奉辞，王事有远役。

入登和钧堂，谘诹侍前席。

力陈功利源，首先二三策。

民实吾同胞，苛痛体均一。

商贾趁懋迁，负贩致其力。

上以奉王供，下以和民食。

嗟余忝命吏，三载贰下邑。

适丁岁履艰，课计虚所入。

使车勤远人，问俗考肥瘠。

念茲灾疹馀，推额减其籍。

寒者煦之温，饥者哺之粒。

响非大府严，云雨手转剧。

公归被顾问，为我此以臆。

倘能出泥泽，穷困非所惜。

相期在岁寒，梅边问消息。

朱睎颜

朱睎颜　吴兴杂咏

吴兴山水窟，清远古今闻。

水入孤城合，山来别县分。

寒川明野晓，晓礁湿溪云。

试贳鸟程酒，微声透客醺。

朱熙载

朱熙载　鼎湖

飆卬万仞插云端，极目令人心胆寒。

直上欲冲牛斗暗，弥高方觉太虚宽。

鬼神捧出擎天柱，海底移来压地盘。

仙骨何时跨神马，御风飞上鼎湖看。

朱袭封

朱袭封　广宁桥怀韩有功

河梁风月故时秋，不见先生曳杖游。

万叠远青愁封起，一川涨绿泪争流。

朱顯之

朱顯之　句

空寻晋客维舟岸，不见秦朝避世人。

朱巽

朱巽　句

塞垣古木含秋色，祖帐行尘起夕阳。

朱严

朱严　句

寓直有谁同骑省，立班独自戴貂冠。

朱岩伯

朱岩伯　皎皎吟

皎皎天心月，影落寒潭水。

虽落寒潭水，照人千万里。

皎皎机上丝，忽落淤泥底。

一落淤泥底，河水不可洗。

愿君作明月，晴阴不妨缺。

莫作淤泥丝，客子徒伤悲。

人心皎皎莫自欺。

朱岩伯

朱岩伯　书延福寺壁

双瀑飞来古寺西，月萝烟草久湮迷。

自从吾辈经行后，便觉他山索价低。

老去合为三径计，就中聊借一枝栖。

石崖大有穿磨所，从与新诗着处题。

朱炎

朱炎　答讲僧

四大不须先后觉，六根还向用时空。

难将语默呈师也，只在寻常语默中。

朱炎

朱炎　句

古人不到处，吾子独留心。

朱乙午

朱乙午　端平乙未王正十月二日以官事宿祥云得五十六言

东风吹梦到遥岑，四日苔痕两度寻。

邻望紫衣腾佛气，岩披古像印人心。

新椽插号营层止，老衲乘云閴足音。

我为登山参世法，只将倾家

瞰崎崯。

朱翌

朱翌　八月十三夜与张检法泛武溪

川净波平五板舟，天开地辟一轮秋。

白银国放黄金色，宫锦袍添紫绮裘。

坐久星河挂璎珞，夜深风露走珠旒。

人间意适须乘兴，我是闲人更自由。

朱翌

朱翌　八月十四夜对月效李长吉

雨江洗出揉蓝天，结璾下铺白玉筵。

尾箕斗牛珠一穿，连晖接影堕我前。

整襟危坐天地默，不知夜漏下几刻。

飞萤一点从外入，白露下湿桂子香。

蓝桥云英正卖浆，金盘荔枝龙眼双。

朱翌

朱翌　跋司马才仲六论

温公言语药石谱，犹子文章星斗罗。

家世有方能治国，宦游无地可降魔。

谛观深世著明论，平视贤良方正科。

四海共知勋室后，亨年孰似贾生多。

朱翌

朱翌　豹隐轩诗

金钱晕花山中奇，七日雾雨人不知。

一朝跃出从於菟，毛群惊骇光陆离。

钓竿在手身在野，未用声名动天下。

久幽则见理则然，世间岂有终藏者。

道人见笑皮为灾，羔裘要袖孰剪裁。

男儿独患无文尔，圣世何忧不遇哉。

朱翌

朱翌　丙辰人日雨雪

此地从来僻，今朝自古阴。

五年犹作客，一饭敢虚襟。

春色岂终閟，晨光宜早临。

国香无恙否，抱雪秀深林。

朱翌

朱翌　丙寅十月游南华

五年四转入曹溪，飞盖干霄日为低。

人定忽闻钟不嗄，饮香休问水流西。

桄榔子熟旒珠重，莣寇丛深扇羽齐。

郁郁苍苍千嶂里，犯寒犹着一蝉嘶。

朱翌

朱翌　蔡倅羔羊斋

有生不酿羔羊酒，无日不诵羔羊诗。

贤哉蔡子勇成癖，自励要如三代时。

朱翌

朱翌　蔡倅羔羊斋

尽输精白承休德，政用诗书造太平。

略为周家推在位，太颠闳夭散宜生。

朱翌

朱翌　晨光亭夹径草深庵僧澄锄去之将种桃李

径荒随处长蓬蒿，忽告通幽且尽薅。

已问花翁移郁李，竟从金母折蟠桃。

住庵事简吾何力，种树功高子有劳。

吏用公材当小试，把锄来趁雨如膏。

朱翌

朱翌　晨起

晓日光穿户，衡门起及晨。

檐垂冰折柱，涧涌雪鎔银。

腊取一时乐，春期数日新。

曝书仍曝背。自笑巧於贫。

朱翌

朱翌　城上观月

月上孤城早，山迎雉堞低。

四天浮沆瀣，万瓦贮玻璃。

松猎风声北，江摇斗柄西。

诸公宜款曲，吾且倚枯藜。

朱翌

朱翌　出城

少策经营饱，多方处置闲。

樵谈消一日，野坐看千山。

白鹭远飞去，微云时复还。

展开新乐地，攻破旧愁关。

朱翌

朱翌　初到曲江六首

度岭三百里，携家五六人。

卜居依古寺，爱日向初春。

时有逃虚喜，端无去客嗔。

团栾何所作，不寐守庚申。

朱翌

朱翌　初到曲江六首

昭代人无弃，遐方住亦堪。

司分大火舍，官作世南男。

守拙休心匠，忘忧纵手谈。

平生不喜闹，所欠一茅庵。

朱翌

朱翌　初到曲江六首

灯火光元夕，歌呼亦尽欢。

欣闻雪霏白，愁失荔垂丹。

老酒莲花曲，甜鱼藿叶盘。

万金书若到，便可解忧端。

朱翌

朱翌　初到曲江六首

岭外山川最，天涯草木芬。

曾经五月狩，俱被一琴薰。

韶石静张乐，舜峰高山云。

真同适鲁见，何异在齐闻。

朱翌

朱翌　初到曲江六首

草断城头路，春未履屡穿。

雨余峰染黛，云出岭垂莲。

眼傍青林转，愁来白鸟边。

中原好消息，问取此江船。

朱翌

朱翌　初到曲江六首

嘉卉怀炎德，孤根幸斗临。

象蹄交绿润，佛眼瞬红深。

含笑香飘坐，素馨娇满簪。

老榕虽拥腫，六月十分阴。

朱翌

朱翌　初直省宿

薄暮欣暑退，吏散列闲屋。

冰厅冷如水，孤坐一巾幅。

久绝青绫赐，仅免床下伏。

何尝语丁宁，但愧头蓄缩。

频年耗太仓，初夜费官烛。

枕书倦已抛，梦蝶来更速。

咍台到天明，从人笑列宿。

朱翌

朱翌　春游

久不出门心已灰，佳晴作意苦相催。

莺花世界共游戏，竹石弟史仍往来。

心有所之无远近，兴虽已尽更徘徊。

江边渔父伤时切，得遇郎君笑口开。

朱翌

朱翌　次吕居仁九日群集韵

衣冠交上郡，气象有中州。

九日一尊酒，千岩万壑秋。

星方聚吴分，鱼已跃王舟。

即事感今昔，乃情无去留。

忧时俱出力，济胜合先谋。

北望边风凛，戎衣讵敢休。

朱翌

朱翌　次韵常子正

骨鲠当朝迹未尘，但知谋国不谋身。

试看犀角龟文表，真是鸾台凤阁人。

短别可堪驰梦驿，小诗聊为写情亲。

雪山满眼寒潮急，凭伏归鸿一问津。

朱翌

朱翌　次韵傅丈见寄

到处能行到处藏，饭余挂钵解茶囊。

不缘头上五分白，始与人间万事忘。

一介远劳询近日，十年如此住南荒。

只今已是交游绝，不问比邻不择乡。

朱翌

朱翌　次韵傅丈见寄

土瓜甘蔗窖深藏，青李来禽子在囊。

胜日园林吾有分，暮年歌酒尔无忘。

扫除金屑不到眼，尽力石田难救荒。

每遇北风长引领，皖公山下是桐乡。

朱翌

朱翌　次韵胡明仲见寄

去年玉笋班，仰视见櫑具。

论事似陆贽，任事似裴度。

今年起衡山，出守非不遇。

床头看周易，象在益长裕。

解琴须更张，谋国乃疾固。

要开天地炉，更使万物铸。

可怜冰氏子，大似铁炉步。

自谓乐於贫，公乃知其素。

来删城旦书，聊免吏部注。

祝公早来朝，为上宽北雇。

朱翌

朱翌　次韵胡明仲见寄二首

双鸟鸣方盛，公今遂著书。

浮云供一扫，直笔用三余。

孔孟扬韩道，乾坤日月如。

平生击奸手，发踪自桐庐。

朱翌

朱翌　次韵胡明仲见寄二首

柳州非国语，意恐乱诗书。

去草绝根本，立言推绪余。

断疑先近似，反己问何如。

岁晚飘零甚，归欤指敝庐。

朱翌

朱翌　次韵江子我病起

食不下咽当奈何，千金不惜聘秦和。

则知有我聊示病，旁若无人正浩歌。

薄雨过墙醒槛竹，西风吹暑下庭柯。

但令一局消长日，且乐眼前休问他。

朱翌

朱翌　次韵李令

青云独上肯随群，遇我真成数面亲。

未许儿童骑竹马，且看土偶笑桃人。

弟兄酬唱诗无敌，宾客过从德有邻。

世味傥教如嚼蜡，便能调鼎识甘辛。

朱翌

朱翌　次韵刘美中早朝

凤凰山下凤凰城，辇路凌霄遡紫清。

秋入九天风露冷，云藏五玉佩环声。

虞渊出日升黄道，织女斜河转启明。

郁郁安能久居此，君王有意待还京。

朱翌

朱翌　次韵书事

西风昨夜入庭梧，况味今年似旧事。

想见防秋有长策，幽人真欲反吾庐。

朱翌

朱翌　次韵书事

圣朝始悟文章弊，大霈首更诗赋科。

白苇黄茅供一扫，英豪人物未消磨。

朱翌

朱翌　次韵书事

熙宁事作崇宁样，嘉佑政为元佑师。

但得至诚行号令，坐令风俗似当时。

朱翌

朱翌　次韵书事

当年司马温公力，今日宣仁圣烈尊。

哲后在天何愠喜，要令元老雪沉冤。

朱翌

朱翌　次韵俞路分见寄

有田二顷复何求，长恐斯言久不酬。

青簅正堪烟雨笠，白文终返水云裘。

相亲多谢风标子，可款岂无潇洒侯。

更下疏帘对君弈，要观都大出棋州。

朱翌

朱翌　次韵俞路分见寄

龙尾道南初见子，炯如玉玉笋出瑶林。

别来东海记三浅，歌罢武溪同一深。

后五日看真得力，前三语且更留心。

平生著手枯桐上，会有人能识此音。

朱翌

朱翌　次韵张巨山正月十日游天竺

欲饭云边寺，先寻湖上春。

山川良是旧，岁月又更新。

草长烟如积，梅晴粉自匀。

久留知不可，暂过却须频。

朱翌

朱翌　次韵重令升四咏　竞秀亭

山阴道士顷留宫，应接烟云马不前。

君说江南亦如此，我虽未到想当然。

朱翌

朱翌　次韵重令升四咏　性乐堂

且置纷纷事百端，从公系马白云边。

欲知太守乐其乐，山色溪声得两全。

朱翌

朱翌　次韵重令升四咏　寻幽亭

帝遣银河下太微，余波散绕野人扉。

此行步步有佳处，盘礴孤亭试解衣。

朱翌

朱翌　次韵重令升四咏　玉泉

至宝何年伏九渊，飞空散作玉声琤。

那知夜半腾朝采，会见长虹属太清。

朱翌

朱翌　大历寺遇风

舟绝清江系老榕，杖藜小住翠阴中。

萦青缭白千山日，骇绿纷红万窍风。

足倦要休怜地僻，心闲无事见春工。

回塘大有田田叶，索酒来倾碧玉筒。







卷543

朱翌

朱翌　大雪

汉时长安雪一丈，少陵有诗不吾诳。

今年广陵雪一尺，忍寒长作缩龟状。

从来穷巷说多泥，自是泥深劳拄杖。

闭门不出动经旬，出门无路将可向。

故人乃遗咫尺书，远祝长须问无恙。

湿薪如桂米如珠，有突不黔旦逾望。

但携古鼎烧黄连，香穗流珠凝碧帐。

崷崒窗间石数峰，气凌太华嵩衡上。

黄杨冬青压余滋，碧幢羽盖排仙伏。

蒿庐赖有此清绝，兴来可用山阴访。

飞鸿似带燕山书，重冰怕结黄河浪。

玄冥得意愈自娇，岁律回春未全壮。

吾君曲轸天下寒，语到三军真挟纩。

自怜难备绝域使，规模但可山中相。

起来举手祝羲车，何日篦开眼障。

朱翌

朱翌　登白衣寺钟楼

凭高真欲驭西风，百里纤毫尽发蒙。

楼观相望秋色里，江山争丽海光中。

云容入座如相识，足力缘梯尚不穷。

肯使诗成夸得意，撞钟惊起坐禅翁。

朱翌

朱翌　邓提举留诗南华予后五日入山次韵

有句谁知李似阴，好奇仍许杜犹岑。

后期五日来圯下，面壁九年参少林。

瘴鬼安能惊鹤众，地灵何敢着狐任。

雷车电炽中宵起，看取龙工济物心。

朱翌

朱翌　地僻

地僻门常闭，家贫客自疏。

溪山行老我，风月不欺予。

谩有书成诵，端无货可居。

清江千里道，持此问舂锄。

朱翌

朱翌　钓台观新刻范文正碑

日角曈曈上蔡阳，有星飞去避余光。

东西怵迫谢新进，南北逍遥乐故乡。

载刻庙碑求琰琬，一新祠宇照沧浪。

使君着意敦风俗，更作高堂榜卒章。

朱翌

朱翌　东津送方务德

一年痴雨令人瘦，三日佳晴送子回。

何以赠之青玉案，我姑酌彼黄金罍。

寻春出郭非聊尔，下水行舟亦快哉。

小试平生钓鱼手，老夫合住子陵台。

朱翌

朱翌　冬前雪珠夜下早闻远山皆白

夜深真可覆短毡，地僻何因致八绵。

五岭盛传非昔日，一寒如此怪今年。

固知渊客难藏宝，倒卷珠池立散天。

日下有丹能变白，青山休恨早华颠。

朱翌

朱翌　冬至后三日与罗楚入倅厅两松下梅花盛开取酒酌石台上思得名手作松

老松鳞甲待拿云，俯视梅花意亦亲。

粉色上参冬岭秀，虬枝下挽越溪真。

乘闲到此能终日，与我来游尽可人。

今代华光古韦毕，生绡一幅两传神。

朱翌

朱翌　冬至后三日与罗楚入倅厅两松下梅花盛开取酒酌石台上思得名手作松

匆匆前日贺书云，那似今朝笑语亲。

年例一来窥雪样，岁寒同此见天真。

梅间蜂阵长围日，松下鸱蹲反嚇人。

一碗檑茶未忘本，三杯薄酒不能神。

朱翌

朱翌　冬至后雪夜

腊前梅蕊未斜横，至后醅香试满觥。

过眼文书开数叶，打窗风雨又三更。

闭门高卧直差易，拥鼻微吟何似生。

稍取湿薪供热弄，住山如此不多争。

朱翌

朱翌　洞霄宫

委委曲曲山九锁，巍巍堂堂天一柱。

灵官跨龙山洞来，仙人驱虎载箬去。

泉流两山鸣玦，夜坛星辰可手摘。

世间何限真人祠，身未尝到衔空结。

一日来游岂偶然，草中更识天荷叶。

朱翌

朱翌　读杜诗至减米散同舟路难思共济舟人偶来告饥似诗讖也

老翁起布衣，诗史天下选。

眼中无全牛，万象转綮竧。

曹刘知几辈，波澜付一卷。

凄其忧世心，妙若医国扁。

惜哉无孔子，不得并坟典。

豹露管中斑，吾犹及浅浅。

岁月走江淮，冷淡空盘盏。

诸子不见味，咀嚼必禁脔。

遗编过三复，奥义见百遍。

长言起清风，竦立侍冠冕。

减米散同舟，读已事在眼。

吾岂监河侯，不救在陈患。

生尘甑屡空，戛釜声不免。

迢迢千里程，与汝共艰巑。

虽无百丈牵，雇有众力挽。

原学平原公，试草乞求米简。

更问偕来人，恐有蔡明远。

朱翌

朱翌　读刘太真碑

衮衣华藻刻坚珉，下马来寻剥藓痕。

断画岂如弦可续，阙文犹冀石能言。

鬣村故址今仍在，螭首遗踪碎莫存。

欲较智愚三十里，又飞丝鞚过前村。

朱翌

朱翌　端午登郡城得白菊一枝

天外飞云结晚阴，城头清吹度虚襟。

江山已定南居计，鱼鸟休撩北去心。

菊早有花千叶嫩，薄香酿酒十分斟。

归来卧听黄昏雨，与我尤亲一布衾。

朱翌

朱翌　端午观竞渡曲江

楝花角黍五色缕，一吊湘累作端午。

越人哀君楫迎汝，呼声动地汗流雨。

鱼暇走避无处所，小试勒兵吾有取。

楼船将军下潢浦，佽飞射士彍弩。

大堤士女立如堵，乐事年年动荆楚。

却忆金明三月天，春风引出大龙船。

二十余年成一梦，梦中犹记水秋千。

三军罢休各就舍，一江烟雨朱帘夜。

隐隐滩声细卷沙，沙浅滩平双鹭下。

朱翌

朱翌　烦人置葛

饱诵韶州白葛轻，十年曾不慰前闻。

芰荷欲使风裳制，溪谷难褰雾縠纹。

坐甑遭炊无可避，踏冰赤脚谩多云。

试将一事烦吾子，粗{左米右谷}精絺可细分。

朱翌

朱翌　饭大涌泉入紫微洞洞乃余寻出

山川有佳处，神物严守卫。

自非夙有因，孰敢发其秘。

众壑拥流泉，青间见白沸。

洗我杖与屦，时作深入计。

要须乡道先，行与老人值。

指我洞壑已，忽不知所诣。

劚荒划巨石，稍去眼中翳。

豁然大厦开，位可百人置。

嵌严一日出，自此沓游骑。

开山属老夫，爱山必同类。

甚畏长风寒，当暑皆敛袂。

欢伯遂行登，相引入胜地。

朱翌

朱翌　方提干有端石砚池狭不能容不予携以归令匠者之疑其不返也书来见督

端溪有石紫玉润，未遇良工失追琢。

眇哉池面劣容指，水至不能容一勺。

潜山道人请归治，要使墨池少开拓。

每烦健步远来徵，事必不然空臆度。

子如不忘一块顽，予亦敢负千金诺。

会令合浦看还珠，岂忍荆山长抱璞。

一毫不敢我非有，万顷难量子宜学。

闻道年来好说禅，初机最忌多贪著。

认为已有已大谬，久假不归非爽约。

均之在此犹在彼，弟史四海何曾各。

笑倾万斛付江流，所有尽空心境廓。

请对使者一斧碎，与公少解贪痴缚。

朱翌

朱翌　方竹杖

此君骨相一成矩，气禀坤爻六二全。

运用四方随手转，操持一节比松坚。

玉雕界尺疑同样，金作觚棱笑削圆。

见寄分司真得力，时将缓步与周旋。

朱翌

朱翌　分水县舍夜遇大雪

挥扇解衣真早计，果然一夕变春阴。

屋头瓦裂风掀户，床上珠跳雪满衾。

我自不妨高枕卧，人今更有惜花心。

此行特地非乘兴，明日扁舟兴亦深。

朱翌

朱翌　佛头菊

我杖常扶佛面强，我花今见佛头香。

灵山会上曾拈出，一笑悬知是饮光。

朱翌

朱翌　高风堂

一溪之云各为雨，聊与萧王分出处。

乱山深处有生涯，三尺渔竿一枝櫓。

细读怀仁辅义书，先生於世未尝疏。

我已飘然遗物去，斯言却以告司徒。

参政树碑颂遗德，舍人作堂诏无极。

高风之高高几何，下视乌龙六千尺。

朱翌

朱翌　告春亭

一丈宽锄地，三重密盖茅。

分封鸥鹭境，拾翠芰荷{左土右幻}。

正乐宾中主，居然国外郊。

老来俱倒置，营圃不营巢。

朱翌

朱翌　告春亭

竟日成清坐，因行或抚松。

墙阴连曲浪，木杪涌奇峰。

要路看公等，闲乡属我侬。

未春花已尽，春到若为容。

朱翌

朱翌　告春亭

自断身将隐，无嫌论少卑。

江湖双桂楫，天地一茅茨。

溪篆行蝌蚪，林妆啭画眉。

悠悠昏复昼，联尔给其私。

朱翌

朱翌　告春亭诗

东皋有佳致，中夜雨一犁。

喜笑作春声，梦块青欲齐。

浅濑发清响，陈根出新夷。

红情颜未破，翠颦眉人低。

练巾已堪岸，藜杖始一携。

殷勤遗好音，胡庐来劝提。

朱翌

朱翌　观潮

海山不见两螺青，但见横江展玉城。

动地鼓鼙飞屋瓦，刺天鬵鬣斗溟鲸。

拍浮未见群儿弄，借抛须令万楫迎。

俄顷日斜风欲定，向来元是一沤生。

朱翌

朱翌　观李思训幸蜀图

上青天路最崎岖，藏日擎天却有余。

既验六龙行万里，始知一卒当千夫。

望云骓稳无前马，带雨铃鸣动属车。

纵有将军天下笔，不如无逸旧时图。

朱翌

朱翌　观猎会图

一日射雉六十三，命中要是人所难。

一日射虎三直六，骁勇无前谁不伏。

沙平草软雪泥乾，手拓弓弦腰两镞。

祥麟选马捷若龙，翻身已堕双飞鹄。

拜贺将军箭有神，摩旗拍鼓轰相逐。

锦襢大袖挂虚堂，勇夫视之心发狂。

不如缓带毡车上，举酒割鲜殊不忙。

朱翌

朱翌　观弄狮子

狻猊日走二百里，於菟闻之望风靡。

春晴酤酒大合乐，乃向尊前应宫徵。

嚬呻奋迅左右雇，枥马悲鸣汗流水。

借官自古藏太常，失脚何年落村里。

佛居胜义空谷中，吼法怖魔如此耳。

人閒宜假不宜真，此理吾今得之矣。

朱翌

朱翌　观乌龙山瀑布

一日一夜雨如倾，北山山顶垂天绅。

是间去海只咫尺，缓流何用走踷踷。

朱翌

朱翌　观乌龙山瀑布

五老峰前三峡桥，不论时节听飞潮。

那知冷落穷山时，忽见晴空练一条。

朱翌

朱翌　观乌龙山瀑布

漱石漱流俱可意，濯缨濯足且随时。

到江莫作滔天浪，妨我轻舟理钓丝。

朱翌

朱翌　观诸公打马诗

酒酣侑坐展博局，分曹并进角马足。

过关验齿出天衢，入关未掩绕日轴。

十骥并驱纵来往，一将折箠制起伏。

击前叠后看腾骧，避堑守狭良局促。

缓时秘若出门殿，妙处正须蚁封逐。

孙膑能令田忌胜，诸人徐贺塞翁福。

障泥在前解则行，杜蘅可采带宜速。

莫疑檀溪坠三丈，终使青云成一蹴。

吾家款段乃如狗，敢上夷涂陪骥騤。

但能书与尾而五，未免以策数曰六。

归欤秋满华山阳，苘麦倍收连苜蓿。

朱翌

朱翌　归去来围南邻刘家菜圃近许辟路相通

假道趋南浦，排墙度小沟。

仙人中摘李，邻里外依刘。

良友经时集，清贫觉我优。

槟榔初不设，佳茗或相投。

朱翌

朱翌　归自南华诗

众绿扬新楚，初晴中薄寒。

行山无阔步，陟巘有遐观。

蕨紫拳犹小，松黄粉渐乾。

无嫌一马瘦，径度两重滩。

朱翌

朱翌　过王监园

为问西园谷，秋花余几何。

敲门容剥啄，此老正婆娑。

十月为春酒，今年得子鹅。

举杯邀月罢，击缶仰天歌。

朱翌

朱翌　过乌龙岭

群山低首避乌龙，行道尺看翠倚空。

地设中原如此险，人无斗志若为功。

九重颇觉天门近，一卒能当蜀道雄。

细酌粉泉庵下水，泠然归去御刚风。

朱翌

朱翌　过小市李秀才居

大涌泉东小市头，川平土沃似中州。

谁欤筑屋溪山里，李也读书窗户幽。

懒觉郊行差自适，老於春事不相谋。

他时来问曹溪路，系马桥边更少留。

朱翌

朱翌　过秀野亭观赵昌花

牡丹酴醾送春归，南风亦复吹戎葵。

青女不瘦芙蓉肌，雪中山茶火争辉。

此开彼落相背驰，安得坐隅皆见之。

剑南老人来解衣，好手不免如徐熙。

萧然四幅十二枝，规模一出众史卑。

妙处天授非人为，右军字画少陵诗。

后来纵好难并驰，传观左右识者谁。

爱画入骨一痴，惜哉不犹坡谷题。

何妨扰扰俗眼疑，秀野前后花成帷，

按图求之君自知。

朱翌

朱翌　韩干二马图

飞龙翔麟夜不关，房星之精下人间。

一鸣堕地势千里，四十万匹中如山。

皇天生此意何在，天意在平百蛮。

百蛮款塞皆稽首，干戈包尽於菟斑。

剪成三鬃代官字，濯之太液登王闲。

紫坛谒天五使出，玉辂扶日双轮还。

宝鞭不用绣鞯稳，扇筤前开曲盖弯。

方知徐行备天仗，绝胜疾走周人寰。

开元距今四百载，人物风流无一在。

如何两骥今何尚存，好手传神能不坏。

请从此画究规模，便见当时似三代。

朱翌

朱翌　贺陈内翰去非三首

闻道催宣召，传呼入翰林。

堂高初上玉，带重更垂金。

烦悉周公诰，丁宁葛亮心。

调元知有日，天意向君深。

朱翌

朱翌　贺陈内翰去非三首

梦犹生花笔，祥开视草儒。

奉天专仰陆，元佑只传苏。

莲影光分烛，丝纹细结絧。

禁中颇牧在，夙夜赞神谟。

朱翌

朱翌　贺陈内翰去非三首

放到甘泉捷，光摇建晓魁。

唐家方再造，汉德已重开。

太史书云后，群公贺雪回。

十行宽大诏，早晚出银台。

朱翌

朱翌　后两日叶干携酒

喜君酾酒吸鲸空，置我飞云卷雾中。

蒲鸽青浮初落蕂，冰蚕纎就旋开篷。

小凉已觉生衣怯，短策能寻熟路通。

直上高台延望眼，万山横浸一溪东。

朱翌

朱翌　华干携茶入园晚坐柔桑下

光穿两脚间彤霞，声急城头集暮鸦。

且与凤雏桑下坐，共烹龙焙雨前茶。

的中薏嫩莲新采，笋上竿成竹已斜。

读得齐民书熟烂，把锄今作老生涯。

朱翌

朱翌　淮人多食蛙者作诗示意

淮人为水族，疱脍亦已巧。

田间有鸣鸡，性命得自保。

吴人口垂涎，捕取穷浩渺。

於吴产或多，於淮求则少。

要之业境会，食债良自绕。

予也家淮南，游吴尝草草。

平生下箸处，但觉皆羊枣。

不论赤鰖公，亦及长须老。

何况鼓吹部，可作钟鼎宝。

世间多空中，所见徒有表。

至美不外示，鱼鳖岂皆好。

君看十月鹑，羽翼甚轻矫。

变化须臾间，不念旧池沼。

食鹑乃无言，食蛙或颦愀。

鹑蛙等无二，妄想自颠倒。

舌根无尽期，所得在一饱。

哀哉南路徐，食方说燖焰。

但俱供芋羹，不必著锦袄。

较之食疮痂，岂但能稍稍。

朱翌

朱翌　黄守不饮茶

宾客相传无水厄，欣然脱屐上公堂。

涤烦疗渴名虽著，瘠气侵精暗有妨。

梦寐无忧眠可熟，清虚自积体尤强。

樵青竹里管何事，侧听杯行供暖汤。

朱翌

朱翌　惠崇芦雁

我是江湖一漫郎，鸿飞鹭宿见行藏。

西风吹尽芦花雪，水驿云程未易量。

朱翌

朱翌　寄范伯达

薰风永日一帘垂，剥芡从容待晚炊。

举白且看边引满，汗青肖和叹无期。

昼思夜梦人非远，客附书来喜可知。

千里与公供一笑，何时相遇战低棋。

朱翌

朱翌　寄方立义方曾在诗

西南一柱力擎天，笞凤鞭鸾下散仙。

不愤狸狐成窟穴，亦知沧海变桑田。

梦归丁令鹤飞去，念旧徐公榻尚悬。

我是乡人君是客，兴言及此泪如溅。

朱翌

朱翌　寄方允迪

山阴兴尽晚船催，猿鹤欢迎入翠微。

为信在山名远志，便令满箧寄当归。

一床独设空诸有，三径就荒知昨非。

更赖仲容贤莫敌，竹林从此倍光辉。

朱翌

朱翌　寄符正民

体力今何似，函书阙到门。

匆匆缘不暇，负负复何言。

此口忘疏远，明公实见存。

扪参怀蜀道，叱驭忆王尊。

朱翌

朱翌　寄贺子忱

昔岁裁诗远送郡，知君未可作闲人。

那知半纪重相见，全似当时只话贫。

推毂向来谁尽力，弹冠从此不谋身。

想当六月苕溪上，万顷荷花一幅巾。

朱翌

朱翌　寄洪倅景伯

潦倒粗疏老更痴，手摩枵腹逐儿嬉。

处阴息迹真休矣，遇坎乘流一听之。

腊后春生须雁到，花前思发幸梅知。

瀛洲学士沧洲兴，妙唱一年渔父词。

朱翌

朱翌　寄胡明仲

尺一催公想疾驱，盛传今已过羌庐。

纷纷眼底何时定，郁郁江南更久居。

陛下不防高枕卧，先生来草射聊书。

铜驼可惜埋荆棘，会有人能为扫除。

朱翌

朱翌　寄江东故人

北风号木造秋悲，书到江南九月迟。

雁过宜频问消息，诗成犹得慰相思。

想当雨澹烟昏处，又见橙黄橘绿时。

若到北山烦寄语，道林真觉乃吾师。

朱翌

朱翌　寄江东王端明

德人大江南，壶歌温玉帐。

三岁丰年玉，民倚嵩华壮。

政碑满七尺，赐盖高一丈。

平生诗有声，行与李杜抗。

余力到行草，妙合晋人样。

如此不赐环，颇复辜众望。

前时幕下生，今作倚门肮。

故动还远思，一放清江涨。

身如龟甲卷，书自鱼乙放。

南风造新凉，爽气来叠嶂，

壶觞得自引，

茵鼎保无恙。原公介厚秙，

中卣调秬鬯。

朱翌

朱翌　寄刘明道

平山飞骑竹西州，到处逢君得纵游。

满地落花春病酒，一帘明月夜登楼。

江帆带雨人归后，烽火连天客罢休。

一纸短书劳远祝，貂蝉到底出兜鍪。

朱翌

朱翌　寄鸬鹚源方允迪江子我

世间豺虎正争岐，隐去可妨九曲迷。

怀人梦到北山北，卜邻意欲西枝西。

麦云已有饱气象，梅雨又烦诗品题。

他日篮舆入源去，尚期趺坐对青藜。

朱翌

朱翌　寄题竞秀亭

吴山越岭老於行，何地诛茅寄此情。

直使浮云无一点，千岩应接始分明。

朱翌

朱翌　寄题竞秀亭

来往人传客寝安，问渠何事驻征鞍。

只应门外千山好，能使胸中百念宽。

朱翌

朱翌　寄王承可

籍甚王郎子，扬州一再逢。

至今清夜梦，犹在笑谈中。

想见芙蓉句，空怀杨柳风。

着鞭来不晚，声价动诸公。

朱翌

朱翌　寄无锡诸蒋

夜帆起奔牛，乌竿鸣五两。

百年几寒暑，两岁五来往。

竟不到惠山，闲日真难亭。

闻道山中泉，煮茗蒙珍赏。

当年京浙递，不洗牛李党。

故人在邑中，乃汉三径蒋。

欲击月下门，正想鼻雷响。

兹山君常到，此约吾又爽。

且复卜后来，归程一阳长。

朱翌

朱翌　寄婺州欧卿德孺

醉翁遗迹遍江湖，何事东游不到吴。

遂使山川有遗恨，却看孙子步清涂。

沈郎带减传千古，婺女星高近六符。

簪笔便当归从上，盖蓝鞍锦照天衢。

朱翌

朱翌　寄向伯恭

天竺山前昔据鞍，帽峨高屋古袍宽。

发虽经旧十分白，心有忧时一寸丹。

云路正看鸣剑履，君门可早挂衣冠。

为公试草芗林传，归日来幼九畹兰。

朱翌

朱翌　寄叶o　之

人老江湖外，官拘簿领缘。

剧谈尝共夜，好句得先传。

行李无他阻，朝廷有阙员。

相逢一笑喜，已种玉为田。

朱翌

朱翌　寄张子公

政和圣人拜贤，陛胪春晓传天衢。

集英殿下八百众，一时如公此策无。

万口一词期第一，擢之第三众不怿。

诸公贵人原相识，戒阍走马要君入。

君言不媚有药石，国子先生乃例得。

我亦跪起就穿执，妄意得蒙子公力。

六年一别安宜北，忧患压人气不出。

闻之减米符离日，首阳激贪用

律。

鸣呼四海鸣锋镝，白昼豺狼恣吞吸。

帝在奉天颇仓卒，丝纶政渴宣公笔。

缄情远附雪原鹡，原公来扈巡南跸。

平泉松菊凌霜碧，伐叛亭成燕宾戚。

起居因书问晨夕，宜为苍生调鼎食。

朱翌

朱翌　寄仲弥性祝子权

博士曾瞻穆穆光，贤良犹抱汉文章。

江山不隔梦千里，鸿雁欲归书数行。

蝇变岂能分白黑，木灾初未有青黄。

逡巡岁晚成何事，捧腹看傩驱不祥。

朱翌

朱翌　寄诸洪

彭蠡春生万顷，光明相映棣华跗。

鵷雏鹡鷟俱为凤，乳酪醍醐总是酥。

归寿其亲来继踵，无求於世独知吾。

青天一纸雁数字，南北虽殊意不殊。

朱翌

朱翌　简范信中

天下皆闻公子贤，轻裾长袖更争妍。

青春自向东山好，下客空怀代舍迁。

生活不甘诗冷淡，年光专用酒留连。

直须万里骑黄鹄，俯仰安能在一椽。

朱翌

朱翌　简韩仲朋

老范好客老更豪，长恨无人陪痛饮。

我尝解带坐南轩，闭门投辖则大窘。

小韩云是故人子，酒量直须吞万顷。

昨宵风雨送秋来，雨罢月林散清影。

想当一口吸西江，看抚朱丝移玉轸。

谁将五斗为解酲，蜾蠃螟蛉供一哂。

野人无酒可留公，一酌山泉荐佳茗。

朱翌

朱翌　简宗人利宾

昔时桐乡汉九卿，家在淮南天一柱。

石麒麟冷一千年，子孙不敢去坟墓。

我之曾高主宗盟，昭穆亦与公家叙。

不容妄继酂侯萧，何尝敢掘城南杜。

深山大泽堑劫灰，甲第名园走狐兔。

飘零直见似人喜，何况乃与吾宗遇。

为善本求乡里称，浩叹正坐儒冠误。

出参留守入坐曹，抑亦为此微禄故。

潜山山高潜水深，眼前谁作藩篱护。

心随大信小信潮，梦绕长亭短亭路。

生涯旧欠钱一囊，归半夜或有经五库。

今子新从彭泽来，归去来兮几时云。

一杯且遣客枕安，百尺竿头同进步。

朱翌

朱翌　江上待客不至

烟雾蒙蒙远岫埋，沙边特为小徘徊。

行人又向去处去，客子未知来不来。

诗似芙蓉临水出，人如杨柳待风开。

何时见此消愁眼，更责后期倾玉杯。

朱翌

朱翌　江上送客夜归

江干燕客酒如淮，归路飞辀破绿苔。

灯影入帘窥酩酊，雨声宜梦引咍台。

岂无文送穷行别，似有人呼隐去来。

一念不生无可道，此怀今欲向谁开。

峤南元夕时桃李尽花今岁游人甚盛示王寺。

太平文物自多奇，刺史风流照海涯。

五福神游先乐国，百灯王现应明时。

笙箫合处春回暖，桃李阴中月落迟。

醉倒花前天厚我，何须更间紫姑为。

朱翌

朱翌　轿中坐睡

饱食登长道，箯舆枕臂眠。

鼻间真栩栩，腹外亦便便。

徒倚两竿竹，咍台四仆肩。

忽然成小憩，放手即醒然。

朱翌

朱翌　芥

蔚然苍石底，有此紫玉钗。

本无尘土侵，宁畏霜霰埋。

朱翌

朱翌　金刚台

儿子门生交说勤，要翁一出步溪云。

金刚台近城三里，玉友醅新盏十分。

反照江山红半斂，小春桃李暖如薰。

心灰已冷无机事，戏象争棋亦谩云。

朱翌

朱翌　金秀轩诗

金秀皆垂颖，山园特有光。

牵牛高晕碧，滴露小匀黄。

老读离骚传，儿寻急就章。

杜门观化物，吾得傲羲皇。

朱翌

朱翌　金盏玉盘菊

玉盘金盏世称珍，天酒琼浆晓自盈。

天为我贫都乞我，我虽不饮亦关情。

朱翌

朱翌　径山白虎寺诗

绕郭寻好山，直北得睹径。

一重复一掩，间度略知名度峻。

溪声出左方，环玦步相应。

万木俨扶持，四山拥清润。

高疑星可摘，况乃斗之分。

诸分恨到晚，六月宜问信。

颇闻开山老，说法起众病。

坐受於菟降，了不怀寸刃。

山僧诧神通，辩口纷若磬。

我岂必胜哉，渠自有佛性。

朱翌

朱翌　竞渡示周宰

英英屈大夫，遗骨沦湘湄。

楚人念何深，叫空冤水妃。

虽无些词招，雇有饶鼓悲。

忆昨上已日，纵观金明池。

突殿隐负鳌，长桥低卧蝩。

诸公贵人来，珠幢绀幰随。

两军各气焰，万楫生乐队辉。

龟鱼戢影避，虎龙挟翼飞。

想当大军后，益觉游子稀。

况我中兴君，高拱绝宴嬉。

羁人老淮楚，古寺临长溪。

节物亦撩人，风俗自随时。

信来两舴艋，规模具体微。

邑人我丰年，聚观眼不移。

捐金赏先至，顿足助绝驰。

在昔攻战具，今但娱群儿。

因而语兵法，可以威四夷。

八宝水中央，大海压左圻。

其中樵剽奸，连舰扬鼓旗。

先事能预防，在易则见几。

作诗示周郎，赤壁有成师。

朱翌

朱翌　竞秀阁

辋川遥展右丞图，盘谷中藏李原居。

龙睡潭深飞客櫂，凤鸣枝才结吾庐。

但令蜡屐去前齿，安用鸱夷托后车。

西望子陵三十时，烟云来往问何如。

朱翌

朱翌　静坐

年来岂复为秋悲，静里端能阅化机。

风引饥乌将子下，雨催群蚁运粮归。

略无车马闲尤好，粗有诗书家亦肥。

更得干戈渐衰息，不辞长采首山薇。

朱翌

朱翌　句

经年不濯子春足，半月才梳叔夜头。

朱翌

朱翌　句

足下一来同晚步，先生小住待村舂。

朱翌

朱翌　句

客来切勿令观此，薏苡犹能困伏波。

朱翌

朱翌　句

琉璃虚空甚圆满，紫磨山川更新铸。

朱翌

朱翌　句

水篆行科斗，林妆啭画眉。

朱翌

朱翌　句

蘼芜敷绿叶，系出蛾眉阴。

朱翌

朱翌　句

天气未宜且住，风涛如此亦安归。

朱翌

朱翌　句

三径谁从陶靖节，重阳惟有傅延年。

朱翌

朱翌　句

时过汤饼客，共破侯琛。

朱翌

朱翌　句

水精透膜轻含液，绛縠离苞未变香。

朱翌

朱翌　句

天上佳招飞鹡鷟，人间春色到蔓菁。

朱翌

朱翌　句

缙绅处士议所以，将军贵人须毕之。

朱翌

朱翌　句

昔时桐溪汉九卿，家在淮南天一柱。

朱翌

朱翌　句

无人马为二，对饮月成三。

朱翌

朱翌　句

下岩琢研温如玉。

朱翌

朱翌　句

四野绿回春补阙，乱山尘净雨修容。

朱翌

朱翌　离临安日范伯达送茶约至钓台烹之正月十八日宿台下兼简务德

过尽长滩唤帆，舟人取火上高岩。

已携败絮来投宿，记有珍茶旋启缄。

忽忆住时同短{左舟右定}，要须于此办和鑱。

可怜一夜梅花雨，点滴犹随舳尾衔。

朱翌

朱翌　立夏前一日登马氏山亭

百忧不到酒三行，万事尽休棋一枰。

梅子未黄先着雨，樱桃欲熟正防莺。

忽惊夏向明朝立，便恐春从此地更。

数蝶飞来花寂寞，乱蛙鸣处水纵横。

朱翌

朱翌　六月十五日西湖宿斋

并硝西去望南屏，但见烟云日日新。

山色渐争秋气势，荷花全露晓精神。

洗心用此无边绿，处世端能不染尘。

惭愧西湖敦夙夜，从今长作境中人。

朱翌

朱翌　龙山送客

茸茸风草弄春柔，密密桑阴向绿稠。

江上星居多草阁，波间斗转一渔舟。

吾行适此心无事，客去何妨刺漫留。

尚戒奚奴休叱驭，不辞小住看潮头。

朱翌

朱翌　绿萼梅

不肯雷同自一家，青裾独立水之涯。

只应夜过许长史，全似当年萼绿华。

朱翌

朱翌　罗教授不赴真叟观李花之约已而有诗次其韵

广文著书不窥园，刻杯以玉露以繁。

澹乎不蹑俗士驾，雅意要令吾道尊。

那知韩赋李有花，常以博士居四门。

老夫却欲来不速，但恨人静钟鸣昏。

明朝未必遽零落，往看花上春风喧。

更语宗文与宗武，诗成入耳宜不烦。

朱翌

朱翌　罗巨济辟学之西序为轩以奉板舆之乐余名之曰难老轩

龟息六用藏，禽戏两翼张。

俯仰何自苦，要与宇宙长。

深山具灶火，煮沙烹硫黄。

此又此下策，中乾外徒强。

我有不朽计，事具泮水章。

佳哉罗江东，意师张曲江。

重席坐日永，脱屦来雁行。

举盏醉六经，抵掌谈三王。

青云去一蹴，寿域开八荒。

始知吾道中，大有却老方。

以此施其母，何疑寿而康。

煌煌忘忧花，秀色迎朝阳。

原子多酿酒，容我时登堂。

朱翌

朱翌　买田潼溪

求田得处便成家，笑为污邪祝满车，

漱石枕流新梦想，带牛佩犊老生涯。

歌成但可相舂杵，客到莫嫌炊饭砂。

祭罢土龙春雨庆，稳骑秧马一鞭斜。

朱翌

朱翌　梅花

姑射山头冰雪仙，人间一见便丰年。

却应羞死琴台女，不得乃翁分一钱。

朱翌

朱翌　牡丹次韵

一日春工过颍阳，名园次第款侯王。

风流得见升平瑞，气味初无世俗香。

早托筠笼驰驿骑，旋张罗护因晨光。

最怜一尺盘盂玉，稳上高鬟映额黄。

牡丹次韵

画舫何须载西子，青裙今幸拜东王。

佛谈非想色界色，天造玉皇香案香。

兴庆池边凝晓露，善和坊里借余光。

行闻绮席开东省，飞鞚争驰御道黄。

朱翌

朱翌　南华道中诗

小市荒堤转，涌泉春水悭。

频经石角铺，不上马鞍山。

桥断冲泥过，松摧塞道艰。

草鞋牢踏雨，更着一蓑还。

朱翌

朱翌　南华具素饭烹茶诗

颇有客仓卒，初无具咄嗟。

家贫难办素，人众不烹茶。

此老来修供，兹辰并拜嘉。

小船横一笛，风引入荷花。

朱翌

朱翌　南华书事诗

珍重南华五色禽，云栖雾宿见无因。

雨中恐悮翩然出，我是闲人非贵人。

朱翌

朱翌　南华书事诗

万木杉从一寸栽，参天次第可推排。

他年空翠桥边路，来选承天八柱材。

朱翌

朱翌　南华书事诗

真觉止能留一宿，桐乡今已在连宵。

却将膏雨下山去，聊助南溟早晚潮。

朱翌

朱翌　南华书事诗

火树烧春明踯躅，紫罗囊笔缀辛夷。

花枝照眼蒙清润，带雨游山亦自奇。

朱翌

朱翌　南华五十韵

乡里黄梅接，家居祖刹邻。

常闻肉身佛，甘作硙坊人。

坚有悬腰石，空无拂镜尘。

已舂诸米熟，自识本心真。

拄杖敲顽质，袈裟绕净身。

衣传千古信，法待五年抻。

拨棹烦师送，投林避众嗔。

风幡俱不动，金瓦定非伦。

汝听宜皆谛，吾言决可遵。

由兹开顿教，为世作良因。

叶坠虽归本，烟斜不向新。

铃声鸣白塔，雾气走黄巾。

塑手藏衣袭，闰姝败钵唇。

全提诸佛印，开尽一花春。

代代灯灯续，尘尘刹刹均。

性天南北合，道德帝王亲。

歌鼓昭陵日，梯航外国珍。

庄严及山谷，赐予山金银。

龙翥开飞帛，春温布縯纶。

镇安清净境，奔走护持神。

楼阁三千界，香灯十二辰。

苏铭模妙墨，柳记刻丰珉。

自昔炎荒地，常容放逐臣。

流人悲去越，从者病居陈。

庚子保忧鹏，春秋谩感麟。

足生行路纎，眉结念亲颦。

卜吐千瓶水，官分十束薪。

九韶先幸舜，五岭后通秦。

气候今无瘴，人情古亦惇。

何尝疏北客，剩喜预嘉宾。

鼓角催归梦，江湖动钓缗。

时花开有信，山果种生仁。

武水长怀古，曹溪每问津。

端居七里郭，相望一由旬。

抱被来投宿，闻钟起及晨。

自怜终北向，天遣试南询。

竟日云垂地，通宵雨溅茵。

桥横一滴上，雀见五方驯。

飞锡泉香发，连山宝气振。

杖寻桃竹把，佩采楚兰纫。

大礼行郊次，洪恩浃海滨。

稍宽三面纲，归作再生民。

甫里将收栗，松江细煮莼。

橘怀工戏彩，萱背更栽椿。

风急团云絮，霜清洗月轮。

治行今数日，问信不嫌频。

三宿真成恋，诸寮且遍巡。

斗茶夸雇渚，羹芋说西岷。

寺有坛经旧，谁知祖意谆。

持归化岭北，大地免沉沦。

朱翌

朱翌　南华卓锡泉复出

竹龙衔尾转山房，饮足寒清滴夜长。

曾问鞠穷目眢井，为焚安息坐胡床。

千山从此俱蒙润，一线才通未可量。

六月炎方了无暑，谁知世上有清凉。

朱翌

朱翌　南屏

百步阶头长进步，南屏堂上立移时。

明明万象森罗处，争鍜炼雕镌费我诗。

朱翌

朱翌　南屏

早来风定绝尘霾，扫地如镜窗尽开。

昏明四望移远近，昼夜两湖分去来。

朱翌

朱翌　南屏

正当昼永六十刻，久坐僧斋烹雨前。

满园菜花开向夏，一双蝴蝶飞上天。

朱翌

朱翌　南山观雪

入山初与雪云俱，坐定云收雪亦无。

不见旧时苍翠色，换将粉墨作新图。

朱翌

朱翌　南山观雪

南游客人妙高峰，拄杖敲冰袖障风。

卷起面前帘看雪，烟鬟浑插玉珑{左王右匆}。

朱翌

朱翌　南园用端中韵

有韩太尉淮阴家，十年种木今开花。

松阴渐可张翠葆，桃蹊久已蒸红霞。

早来雨过著芒屩，曲沼镜平清见沙。

道人从我似支遁，公子立名非务华。

剧谈坐致千岁日，默诵初无一字差。

主人负重守且将，一手捻箭腰黄蛇。

因来小集休沐地，何时共听归来笳。

饥肠欲饵桄榔粉，香身要采毗陵茄。

凉风悠悠引佳月，归兴忽起来从栖鸦。

谁怜老我夜不寐，儿曹见祝无多茶。

朱翌

朱翌　陪董令升西湖阅竞渡

驰波斗舰疾轻鸿，歌鼓喧天保岁丰。

直面北风吹雨过，卷帘斜日照楼红。

吴儿戏水用长技，太守行春如醉翁。

社稷中兴岂无日，群鱼跃水正飞空。

朱翌

朱翌　陪董令升西湖阅竞渡

行乐何妨纵水嬉，劝耕犹喜及花时。

风和官柳未飘絮，绿满园桑无附枝。

训练指麾谈笑里，清凉潇洒古今宜。

西溪雨足归舟稳，会送高帆入凤池。

朱翌

朱翌　陪昆山邑游慧聚寺诗

日暗蒲针绿，风回柳影圆。

好山如有旧，胜事颇相牵。

绀宇欣留屐，炎官快著鞭。

神工盘岌页，妙手活蜿蜒。

奇甚梁唐迹，伟哉张孟篇。

故人逢异县，旧话说当年。

留滞江湖远，惊呼岁月迁。

还同一笑乐，相与对床眠。

笔向晴窗落，名垂漆榜鲜。

味腴知茗胜，势猛觉棋仙。

飞盖干霄上，危栏挂斗偏。

压云云掩苒，待月月婵娟。

石镂珍球怪，杉重翠幄妍。

迎风拳乳鹊，尽力叫饥蝉。

雨脚斜侵户，湖光远拍天。

徐浇白玉酿，笑折水晶莲。

时节酒中过，襟怀物外缘。

安居岂城市，避世必林泉。

好乞弹丸地，聊成痼疾烟。

山只应许我，木杪架飞椽。

朱翌

朱翌　七夕后一日诸公携酒见过

昨夜天孙拥翠輟，余光犹此照河津。

且欣大暑去酷吏，更辱诸君为主人。

庭桂酿花香有信，盆荷迎露绿长新。

浮云扫尽天无滓，仰面争看月半轮。

朱翌

朱翌　七夕日游仙人洞

蝉引秋风上桂枝，登山临水不胜悲。

兽蹲虎踞石见怪，天划神刓洞出奇。

无复碧蓝鸡刷羽，空余青栗蝟攒皮。

傥分衲子三缘屋，当与仙人五日期。

朱翌

朱翌　七月十四夜月分韵明字

澹澹烟覆渚，呜呜角收声。

白毫万丈光，下注千山倾。

良夜三五时，玉楼十二城。

皇天老眼开，碧湛双瞳晴。

窥我读书窗，徘徊到天明。

，我从树头来，

挟我入太清。飞萤转蒿丛，

熠燿徒营营。露气下庭宇，

秀爽凌冠缨。以兹无尽景，

对此不平鸣。不如使云遮，

寂历忘吾情。

朱翌

朱翌　七月一日放坐观星

半夜凉生过雨初，起迎秋色扫庭除。

西牛东女经年会，北客南风一笑疏。

乾鹊悲鸣桥渡汉，龙泉腾跃气凌虚。

盆池水面萤飞过，上下天星总一如。

朱翌

朱翌　乞双峰山频婆果

我昔南游三眼国，逢人一笑启丹唇。

只今重到孤峰顶。依旧丹唇一笑新。

朱翌

朱翌　乞双峰山频婆果

我闻如来有佛眼，结子成时速寄来。

从此慈悲修广目，得争开处便争开。

朱翌

朱翌　遣僧澄收刈潼阳

不潠田将获，东屯稼亦收。

厌烦吾老矣，为众子行不。

一粒生何处，千箱庆有秋。

灌溪明月饭，今日已无愁。

朱翌

朱翌　遣兴

衡门秋到总堪悲，荷折蒲荒不整齐。

但喜风前无立豹，亦知砌下有蹲鸱。

吾徒老矣成何事，生理茫然更久稽。

清净无风天雨已，山前山后且扶藜。

朱翌

朱翌　芹

幽人本无肉食原，岸草溪毛躬自荐。

并堤有芹秀晚春，采掇归来待朝膳。

朱翌

朱翌　顷入南华僧仲有诗为次其韵仲欲见予诗集

促驾难求马一寻，行缠快走任山深。

上方首入文公谒，小语能披逸少襟。

三尺盆池清照影，五更窗月默传心。

更烦细看门前水，昔日西流何似今。

朱翌

朱翌　顷入南华僧仲有诗为次其韵仲欲见予诗集

寺分三集易披寻，藏在名山意亦深。

但与止兹鸾凤友，共逃不学马牛襟。

年来惟以睡过夏，老去莫令诗呕心。

欲见文章须近北，太平风雅盛於今。

朱翌

朱翌　顷种柏假山中黄宪相访见之后八年黄宪复持节来柏长大

两石之间一寸栽，与君坐看劚莓苔。

苍官阅世犹如此，欢伯唤人归去来。

飘放又瞻新斧绣，光华重照旧池台。

他时左纽纹生后，更望西游老子回。

朱翌

朱翌　曲江渔者得鳜鱼弃之目为师婆鱼

巨口细鳞初出纲，{左鱼右辟}皮玳瑁乃斑。

了无骨鲠人人喜，更捣盐虀发笑颜。

朱翌

朱翌　曲江渔者得鳜鱼弃之目为师婆鱼

溪友渔翁忍弃捐，却应游泳得长年。

遐方未识珍羞贵，不道杨凭已得仙。

朱翌

朱翌　群玉亭

泗宾石窟如蚁族，巧匠琢山如琢木。

不问人家与官舍，轩窗随分作岩谷。

符离城东石更多，天划神刓相倚绿。

当年来过玉局翁，拄杖敲门步幽麓。

翼然危屋谁所兴，赐以嘉名号群玉。

翁家自有小仇池，壶中九华伴孤独。

经行趣尚绝世姿，丑好例皆蒙纪录。

银钩烂烂照无穷，走马来看僵立仆。

是时官梅香正阑，亦有海期汗漫，

云车屡下仙工曲。仙山缥缈虚无间，

我欲凭之两黄鹄。

朱翌

朱翌　人日雪

天公号令今年早，阿香动地连催晓。

今朝才及七日人，却见长空六花扰。

我独砖炉坐画灰，扶杖出门愁屐倒。

细挑生菜羹鼎香，落尽梅花妆额巧。

诗成思发在花前，更原晴多怕晴少。

君不见观有道几成康，谁其致此唐文皇。

一时献纳尽豪杰，郑公臣徵尤激昂。

当年入见适此时，见谓人日宜相当。

有如此人当此日，整顿乾坤才顷刻。

朱翌

朱翌　闰月四日大负出灵鹫捕鱼具鱠且约冬间再集

西北云收廓太虚，东南风急放船初。

冬深更许侯设鱠，地过不讥公矢鱼。

白小未容登燕俎，红鲜忽已间嘉蔬。

重生鳞鬣浮江去，尽是先生所弃余。

朱翌

朱翌　三衢胡定愍祠诗

把酒论诗建业城，三年金石见交情。

罗池忽待中流泊，姑蔑应无剧雨倾。

直道岂知人负我，英姿如在死犹生。

炉香销尽丛祠晚，独对西风泪臆横。

朱翌

朱翌　三月旦行园

我柳已飘絮，我笋亦上竹。

雪毡密盖地，犊角横入屋。

兹辰略行园，喜色动眉绿。

炎荒异中原，气候少清淑。

一日具四时，旦暮迹寒燠。

而我於此间，兀若蚕上簇。

但爱草木长，遂使杖屦熟。

喜甚得小诗，意断语不续。

尚可羊保和，不用唐衢哭。

诸公幸无事，来不待休沐。

床敷三百棋，胜负任反覆。

朱翌

朱翌　三月五日游刘光世园

南高峰下访余春，霁草浮光暖更薰。

日转暮日添着色，风旋湖水作回纺。

飘零大士天花雨，惊雇将军画栋云。

兴尽不须呼曲友，他时来饭一瓯芹。

朱翌

朱翌　山芥

湿带青烟古涧滨，气含石理助芳辛。

山中酒醒凉生脑，乞与文园渴肺人。

朱翌

朱翌　上已陪诸公集西湖

今日我上已，乐哉天气新。

青春在西湖，湖水绿以匀。

诸公乃肯游，盘飧仍集珍。

少纵方外谈，一洗城中尘。

唤船苦不早，行不计巡。

始叹葑欲合，终喜鸥来亲。

茫茫天宇间，何地寄此身。

共偷一日闲，恐负三月春。

遥瞻后湖游，海若从铭陈。

朱翌

朱翌　舍后污池有小鱼数百迁之於江

一泓已脱归涔水，万顷初惊广莫乡。

且向江湖成自在，幸因风雨得腾骧。

朱翌

朱翌　十月旦读子美北风吹瘴疠羸老思散策之句初寮尝作十诗因次其韵

战休左触氏，梦破大槐国。

肝胆方一家，燕越非异域。

是中路坦平，本自无降陟。

乾坤有乾坤，无极复无极。

海角尽东南，天门洞西北。

万里无寸草，何人不相识。

亦有鼓刀儿，大烹举铜鬲。

朱翌

朱翌　十月旦读子美北风吹瘴疠羸老思散策之句初寮尝作十诗因次其韵

问学要根柢，文章忌雷同。

字求反切当，义用训诘通。

纵之逼论剑，收之入檀弓。

平生苦我心，不如作一农。

林羊潇洒侯，川上赤鰖公。

姑从贤者乐，勿笑鄙夫空。

秋宵引佳月，暑昼追凉风。

如此了一生，我其塞上翁。

朱翌

朱翌　十月旦读子美北风吹瘴疠羸老思散策之句初寮尝作十诗因次其韵

戏语陇头子，与若本等夷。

朱紫强包裹，本非我所宜。

失脚落番山，杳杳随风吹。

将买二顷田，树以枳棘篱。

还我本来面，度今正其时。

此策我自决，欲问其从谁。

譬彼沈疴人，忽然饮上池。

穷命可抵虎，宁畏山林魑。

朱翌

朱翌　十月旦读子美北风吹瘴疠羸老思散策之句初寮尝作十诗因次其韵

老火已退师，寓客不忧瘴。

静坐窥物理，一一见情状。

用起举拂子，功成卓拄杖。

五行更主事，衰绝变生王。

此身属造物，穷健胜美恙。

朱翌

朱翌　十月旦读子美北风吹瘴疠羸老思散策之句初寮尝作十诗因次其韵

厌晴思滴沥，闵雨思开霁。

姑欲快吾私，岂暇计丰岁。

身如姑射山，物物无疵疠。

可笑建除家，卜日论开闭。

堂堂百年中，雇已阅半世。

徭蜑且友朋，百粤即鲁卫。

朱翌

朱翌　十月旦读子美北风吹瘴疠羸老思散策之句初寮尝作十诗因次其韵

子房悯浊世，意欲一洗为。

五日老人约，何乃数后期。

功成去学仙，辟谷从清羸。

岂不知自苦，反覆加深维。

志士极钻仰，坚高今益弥。

是为万世法，何止帝者师。

宁知取履时，几欲真殴之。

朱翌

朱翌　十月旦读子美北风吹瘴疠羸老思散策之句初寮尝作十诗因次其韵

兹辰驭北风，所至有东道。

反袂问浮邱馈芝走商皓。著裙拜木公，

献宝出富媪。气平四大和，

以此可却老。长生等终古，

彭祖是亦夭。有客诣理窟，

相过或谈妙。再拜有所乞，

乞我如瓜枣。

朱翌

朱翌　十月旦读子美北风吹瘴疠羸老思散策之句初寮尝作十诗因次其韵

南来走炎荒，北归定寻思。

一生困坎壈，忧患真吾师。

堂中木上座，万里唯尔随。

方幸得良喜，那肯怀愁悲。

但令今可行，勿愧论少卑。

少时不解事，日日荒于嬉。

投老又懒惰，得一或十遗。

戏我过此生，造物真小儿。

朱翌

朱翌　十月旦读子美北风吹瘴疠羸老思散策之句初寮尝作十诗因次其韵

中夜念凉天，搔首坐待旦。

北风鸣屋角，此怀忽凄断。

儿曹计伏腊，极力供井爨。

忆昔冬来南，骨肉遣星散。

念兹岂人为，稍定理丝乱。

呻吟裘氏地，皆是儒与缓。

往语执金刚，勉力守门闬。

倒囊留一钱，且免用鞭算。

朱翌

朱翌　十月旦读子美北风吹瘴疠羸老思散策之句初寮尝作十诗因次其韵

囚山无他谋，治生出下策。

载之百漏船，吹以无孔笛。

一饱久定矣，誓不为欣戚。

家山天一方，何地休行役。

天真调伏予，中岁遭远谪。

养成一牯牛，露地见纯白。

朱翌

朱翌　十月十四日立冬菊花方盛

黄菊一何好，持觞惟尔从。

名应称晚秀，色岂为人容。

正似花重九，休论月孟冬。

霜威占清晓，直欲犯其锋。

朱翌

朱翌　石斛栽莲

数夕一梦吴淞江，两桨飞度荷花乡。

刳中山骨泥数斗，趁雨屈盘三节藕。

镜面光寒溢井花，四雇无人下渴鸦。

老翁真个儿童似，我非韩公亦儿戏。

绿茎亭亭忽独立，帘疏不隔香直入。

宛若船舫坐促膝，遂使江湖在方尺。

虽无太华藕如船，定有庐山房似笠。

朱翌

朱翌　石芥

古人重改阳成驿，吾辈欣闻石芥名。

风味可人终骨鲠，樽前真见鲁诸生。

朱翌

朱翌　石芥

长安官酒甜如蜜，风月虽佳懶举觞。

特送盘蔬还会否，与公新酿斗端方。

朱翌

朱翌　示李令

春色遽如许，春愁无柰何。

看山连楚越，端坐惜羲娥。

吾子频相见，新诗苦未多。

试穿一两屐，从我上烟萝。

朱翌

朱翌　示同会

无奈春寒老不禁，喜看晴日上窗棂。

群花半露乾坤巧，百刻平分昼夜停。

拄杖有时挑菜甲，桔槔无复问畦丁。

逢春不出何为者，众醉谁知可独醒。

朱翌

朱翌　示叶令

舟楫三吴客，江湖二月寒。

交情元自淡，酒味莫嫌酸。

日者坐何事，君乎能自宽。

不来同一醉，何以解忧端。

朱翌

朱翌　书事

春来何事可相关，拨置书丛得少闲。

洗砚谛观鹹鹆眼，焚香仍拣鹧鸪斑。

花开北陌东阡外，人在朝三暮四间。

俯仰乾坤了无愧，心如枯卉更谁删。

朱翌

朱翌　双鱼花

物生本不同，所贵以形似。

如何小草间，或作潜渊类。

宛然花叶分，有此尾鬣备。

如以柳贯腮，十百共一蒂。

可肩比目鳞，与世为上瑞。

稽首蓬莱宫，原附花鸟使。

朱翌

朱翌　睡起

客不敲门饱睡魔，静听檐雨泻天河。

从人指画竹如意，假手爬搔松养和。

屏上水翻波浩渺，砚旁山卧石陂陀。

十年游戏三间屋，一笑留连两曜梭。

朱翌

朱翌　睡轩三首

意马心猿不用忙，睡乡深处解行装。

华山闻有希夷子，安得斯人与对床。

朱翌

朱翌　睡轩三首

诸公对奕我高眠，此法非人不可传。

四脚棋盘皆黑子，孝先从此便争先。

朱翌

朱翌　睡轩三首

风和日永饱食已，雨急天寒户不开。

遇此佳时无一事，搘床高枕听咍台。

朱翌

朱翌　送崔若砺令源

双凫飞出九重关，带得中原气象还。

抵死欲留之子住，吹笙要伴老夫闲。

草荒白鹤峰前宅，云散黄龙洞口山。

茉莉素馨闻已熟，妙香从此剩熏班。

朱翌

朱翌　送邓清臣之行在

老去何嫌雪满颠，放怀惟与子周旋。

起趋吴越时难得，上继张余理必然。

岭海断云归雁底，江湖春浪白鸥前。

故人相见问今我，雨笠烟蓑事力田。

朱翌

朱翌　送范漕子仪

乃公乃祖帝王师，勋在周家日月旗。

德盛固宜长有后，材高如此用何迟。

五更雨脚方收绝，六月云峰正出奇。

好去加鞭度梅岭，及时功业继前规。

朱翌

朱翌　送福师

春到春城和雅歌，又携春去度云萝。

过余竹里煎茶久，看子花边簇马多。

千里福星临福地，一时天使挽天河。

江红陈紫留连得，奈此催归尺一何。

朱翌

朱翌　送果州邵公济分韵得其字

蓬莱清暑按行归，却向西南万里驰。

郡继尊君家有法，学传乃祖世无师。

曹刘墙短自今日，班马香浓如昔时。

青士在旁知别语，夕阳回首更凄其。

朱翌

朱翌　送胡德辉

抗章乞得清凉国，已旧无心瑞锦窠。

谁去自追戏下信，时来宁免禁中颇。

三吴春尽天连海，四月梅黄雨压蓑。

倘有新诗求共和，莫辞一骑送羊何。

朱翌

朱翌　送罗臣济北归

君才可从六龙飞，便合超腾向日畿。

曾使诸生馆下立，又骑一马醉中归。

江山得助云蒸笔，桃李不言春上机。

归去来园花似海，子行吾且闭柴扉。

朱翌

朱翌　送山芥与徐稚山

北风撼坤轴，飞雪封高崖。

万草坐冻死，不复存根莇。

蔚然苍山底，有此紫玉钗。

本无尘土侵，宁畏霜霰埋。

偶为樵牧知，遂与薇蕨偕。

坚瘦故耐久，苦森终怒俳。

未免一时出，肯事众口谐。

可以寄乐天，时供八半斋。

可以送庾郎，三九代食鲑。

朱门厌燖焰，嘉蔬日谁差。

飞觞失行次，可口相推排。

尔来走缸畓，遂费登山鞋。

文昌列宿光，骑省后人佳。

居官乃退步，养气能实骸。

一箸须子同，苦硬求吾侪。

朱翌

朱翌　送苏判院赴江东辟

春风桃李正开花，客路江山亦可嘉。

白鹭洲前浪山起，乌衣巷口夕阳斜。

一星终矣君重往，四壁萧然我独嗟。

元佑子孙今用尽，如公岂合在天涯。

朱翌

朱翌　送王端材以宣谕属官入川

使星入蜀动佳占，幕府谟谋要子参。

天下兵戈连岁月，朝廷根本在西南。

路经九折休回首，事考三分小驻骖。

想见梅黄飞雨里，前旌已在百花潭。

朱翌

朱翌　送砚与周宰

巧匠斲山取山骨，媪神拱手不敢惜。

因隆作防洼作池，以金为声玉为质。

藉以绨衣便契携，置之乌皮长拂拭。

忆昨随计西入关，太学三年同寝食。

晨昏缀缉困蝇头，岁月磨研取鸡肋。

时来偶题千佛经，吾自无功子何得。

只今懒慢大可笑，身外了然无一物。

经时不脱管城帽，子宜不赐汤沐邑。

我今容子乞身去，却到安宜宰君室。

宰君真是潇洒人，文章机杼乃自出。

陈玄毛颖费追呼，子坚而厚宜比德。

从兹去给上方札，便当入珥螭{左土右幻}笔。

切勿劝草封禅书，亦莫上献开边策。

雇君发明错与谊，昨奏条画今所急。

忠言谠论闻四方，砚乎汝为不失职。

朱翌

朱翌　送杨倅致政还乡

交说纷纷不惮烦，要公小驻北归辕。

三休恐负名亭意，二去吾宁雇子言。

快指柴桑还我里，遥瞻伸虎到君门。

画图史笔俱张大，又得杨家一巨源。

朱翌

朱翌　送杨亨仲还建康

湖海重相面，干戈早脱身。

亦知怀琰琬，宁肯就风尘。

船泛东吴夜，梅寻故国春。

毛锥有持护，如子岂长贫。

朱翌

朱翌　送张巨山

天方六月暑，君有千里行。

相从苦不款，惜别难为情。

发轸子胥山，落帆石头城。

火云午尤奇，水风晚更清。

辉辉萤自烛，噂噂蝉争鸣。

今代太史氏，昔者兰台英。

人如晋宋间，诗与颜谢并。

吾君志恢复，求士出至诚。

玉堂紫微省，待子来经营。

朱翌

朱翌　送郑公绩赴试金陵

庭槐著老花，佳兴渺澄江。

束书望故国，飞帆响篷窗。

白袍看先登，唾手筑受降。

从风靡强燕，举火烛老庞。

秋天鸿鹄高，惊到中叠双。

闺人侈宵占，玉虫缀灯缸。

朱翌

朱翌　送郑公绩赴试金陵

君到洗沐已，蜡屐款北山。

吾祖山中人，凛然千载颜。

其旁马鬣封，近去龙衮间。

通鉴恰施行，新经宜少删。

世上有公议，渠自明忠奸。

物情有报复，天道则好还。

朱翌

朱翌　送郑公绩赴试金陵

昨日天子诏，痛念屏州儿。

傥有长毂动，何忧折箠笞。

似闻当宁叹，颇牧今何之。

岂惟一方痛，其势又类腓。

策士仍三年，侧席收六奇。

谁当挽天河，洗出中兴碑。

朱翌

朱翌　送郑公绩赴试金陵

笔端忘杻械，舌本贵温润。

明明犹麟书，作世大龟镜。

哀哉束高阁，斯文久不胜。

皇五开老眼，牵复首拜命。

秋来举子场，谁领斯文印。

向来针膏肓，必古司农郑。

朱翌

朱翌　送郑公绩赴试金陵

念我答飒久，区区劳此生。

借屋就瞿昙，长湖绕厢潆。

未了文字债，截蒲坐纵横。

天公喜相我，贶以秋风清。

他年载兼两，策勋首短檠。

饥吟愧峨冠，谁知此心倾。

朱翌

朱翌　送郑公绩赴试金陵

孤城挟龙虎，盘礴纳万角。

冯夷遵节制，旦暮过稽颡。

君今搦寸毫，意与孤鸿往。

雄豪揽千古，光彩发万丈。

忆昨吏三年，到今余梦想。

古寺壁间名，劳君拂蛛纲。

朱翌

朱翌　送郑公绩赴试金陵

我缸无储粟，世累如缀缨。

读书寡见功，一饱不可营。

鳞差四百指，羽惯啼饥声。

天岂私贫我，客气略已平。

安能事计然，且复师渊明。

傥有故人问，但如诗所称。

朱翌

朱翌　送郑公绩赴试金陵

高轩过我数，相参心迹清。

共乘殿角凉，剧谈新月生。

稍作莲芡费，久绝壶觞倾。

告我买夜航，襩被催宵征。

秋晚破敌归，连营稍休兵。

青云付一蹴，齐晋多世卿。

朱翌

朱翌　素馨

众香发越充南溟，梅花脑冰水弄沉。

露积旃檀薪降真，薰陆光射琉璃缸。

山川草木一天芬，素质如玉备众馨。

乌髻粤女娇满簪，上官置酒结盖缨。

余波润泽龙涎春，北走万里燕赵秦。

骚人尚尤楚灵均，何为不入离骚经。

朱翌

朱翌　岁乙丑余年四十有九矣因诵太白四十九年非一往不可复之句次其韵

南来不赢粮，随身一竿竹。

四年钓曹溪，溪水香可掬。

求方驻隙驹，辟谷起黄独。

五十止欠一，何地可归宿。

今晨祖师前，一掷杯珓卜。

去以六月息，来期七日复。

往事一局棋，信手不必覆。

吾生行休矣，自此生处熟。

朱翌

朱翌　桃花菊

菊花忽作桃花面，放眼难看九月黄。

花不见桃惟见菊，又将红雨学啼妆。

朱翌

朱翌　题程干燕公山水

电眼观山老更真，能分天造一层层。

直须擘华尊瀛手，始解铺张入剡藤。

朱翌

朱翌　题翠波亭

天垂叠巘翠相交，风展文漪碧半篙。

胜日难逢宜乐此，好山多买不为饕。

了无叹息同登岘，忽有会心如有濠。

更看溪光山色里，红霞蒸起万株桃。

朱翌

朱翌　题搓线图

谁言粉白但闲居，纫补尚烦金十奴。

治得棼丝有条理，却嫌红女未工夫。

朱翌

朱翌　题蒋山草堂

俯仰之间迹已尘，重来屐齿藓痕匀。

晚菘早韭有真味，夜鹤晓猿无故人。

万一可偿他日原，再三须卜此山邻。

北山大士乃吾祖，焌蕙肴兰长荐新。

朱翌

朱翌　题李成山水

好山谁定识真形，着白山人眼最亲。

半夜忽闻遭有力，中书君召主林神。

朱翌

朱翌　题刘宪十君子轩

北极元轩气，受命惟尔独。

四方散子孙，万时异闽蜀。

戴谱六十一，岩谷无遗录。

段记三十九，冥搜出隐伏。

世若不尽见，谁为合其族。

儒林老丈人，与世谈无欲。

开轩延十君，跪坐进三沐。

高低列云来，新旧间伯叔。

团栾十家春，门户各清肃。

客至为卷帘，赞名问寒燠。

一见伯玉辈，遂使季子服。

我欲和竹史，就君求品目。

朱翌

朱翌　题清芬阁

山腰系烟帛，石齿漱滩雪。

千岁可坐致，清风在岩穴。

五季浪拍天，不覆渔翁船。

入山种美材，百世收栋椽。

松厅正一台，莲幕壮两河。

少蓬薰班香，建州办韩多。

今代南海君，事事似诸父。

何年继昔游，秋山祠乃祖。

朱翌

朱翌　题日涉园诗

一叶黄时秋气清，三山转处大江横。

禽鱼自有亲人意，草木皆能识履声。

晴望高崖寻李愿，酒行半道致渊明。

将诗与结江山好，他日来游分不生。

朱翌

朱翌　题山谷姚黄梅花

姚花富贵江梅妙，俱是花中第一流。

戏出小诗花一样，先生下笔与春谋。

朱翌

朱翌　题水云亭刘升道福唐所居

沙合南台会有期，沙边筑屋俯清漪。

宋香陈紫丹成后，渭绿湘斑族盛时。

长者时怀流水念，老兄元爱白云知。

一尘不到忘言处，云在青天水在池。

朱翌

朱翌　题孙倅面山轩诗

举头直北看青山，低头真下觑黄卷。

黄卷辛勤有时厌，青山於人保不变。

山作主人我为客，主人看客长不倦。

今代风流漱石公，吏事直以儒雅缘。

一丘一壑在胸中，尘土污人聊举扇。

开门抆拭旧题傍，坐与乌经通一线。

近因秋雨骋此君，更倚岁寒为外援。

贱子与世多背驰，只有青山存半面。

莫嫌剥啄时扣门，要是绨袍故人恋。

朱翌

朱翌　题校书图

我闻校书如扫尘，尘随帚去辄随有。

萤窗孤坐志不分，帝虎鲁鱼相可否。

榻上诸公富贵人，安能办此铅黄手。

绿柳啼莺耳畔春，翠袖弹丝眼前酒。

如何复窥蠹简尘，又借管城公作帚。

画史画名不画实，润色丹青传不朽。

我是瀛洲旧校书，挥汗磨铅胝两肘。

当时万一见此图，诸郎不免涎垂口。

朱翌

朱翌　题足轩诗

域中宁有一毫真，静极方知众妙存。

疏受果能从父议，王章终不用妻言。

脱身兵火蒙天幸，沃日风涛到海吞。

两顿藜羹如大飨，一番布被有春温。

朱翌

朱翌　天申节诗

南来欣遇千秋节，北向空驰万里心。

永日清风吹古寺，一杯聊见祝尧深。

朱翌

朱翌　天申节诗

明庆晓班催百辟，钧容仙部下层霄。

如今独立薰风里，却听群仙奏九韶。

朱翌

朱翌　听鸽铃

蓬蒿门巷久张罗，岂有笼坊重客过。

天外鸽铃惊午枕，儿童误起听长呵。

朱翌

朱翌　同郭侯僧仲晚至武溪亭议真率会

平远寒林暮霭横，右丞不死毕韦生。

八人过处草齐绿，一日去来花笑迎。

衲子自知空是色，将军要便酒犹兵。

尺书相与盟真率，岭海风流似洛京。

朱翌

朱翌　投壶

谁可忘忧慰寂寥，夏长惟以一壶消。

坐中皆欲从多马，妙处何妨不绝枭。

幸郭滑稽无事日，将遵取士中兴朝。

诸公有意来偿进，贳酒何妨为解貂。

哨壶枉矢乐初筵，列坐分曹看仅传。

龙跃隼飞惊背手，云开电击笑通天。

齐侯晋侯夸酒肉，鲁鼓薛鼓排方圆。

何事吾人无一事，竹床高卧听铮然。

五扶新拓室中筵，列算姑从旧制传。

百发纵横惟所命，一时胜岁岂非天。

功成只许全为上，手熟犹如左画圆。

卜昼未厌仍卜夜，铜盘高捧烛花然。

三代遗文叹寂寥，考评今古得愁消。

中行穆子虽争隽，司马温公不贵枭。

鈇钺他年专将阃，羽仪从此冠天朝。

倒囊剩欲陪宾戏。零落空余一弊貂。

朱翌

朱翌　晚步城外

芒履宽柔野策轻，晚来无暑步重闉。

人间争梦大槐国，物外谁寻小草民。

一鹭缓飞为我伴，半川铺练写余真。

何从可觉秋消息，忽有凉飔到白苹。

朱翌

朱翌　晚晴步谒杨令於乌龙寺

举头廓廓见晴虚，山色秋光得自如。

杖履可行三里近，斧斤不赦万松疏。

上人坐设刀圭饮，乃祖家无担石储。

语罢寒温晚归去，相逢庆不问迁除。

朱翌

朱翌　万竹亭

气禀元轩玉立身，露幛烟纛晓初匀。

一时顿有七贤集，千亩今余万个春。

能惟风流夸后日，政缘名篆得斯人。

寂寥不见平安报，只有东风为扫尘。

朱翌

朱翌　王承可有招隐黄龙之意

通途无宁轨，世纲阔遮逻。

九迁食肉荣，一饷在堂贺。

泥深迹逾深，时过事亦过。

要之钟鼎饱，不及薇蕨饿。

吾知此理明，甘作蚁旋磨。

丈夫当勇决，勿使良便蹉。

黄龙百丈间，山围天几大。

往丐一椽茅，抚枕得高卧。

不能赓梁噫，且复繙屈些。

卖药足生理，故是伯休那。

当年白鸟盟，肯为青衫破。

微官亦漫尔，弃去不啻唾。

王子里中人，到处成稳坐。

傥不食前言，扁舟在公左。

朱翌

朱翌　王更不睡

擂罢城头鼓，膏凝烛下盘。

窗留三尺月，纩挟五更寒。

事事华巾结，年年纸帐宽。

梅花正好在，青女莫摧残。

朱翌

朱翌　王令收桂花蜜渍埳地瘗三月启之如新

桂花老月窟，堕地散金蕊。

长忧风雨余，失此香旖旎。

抚树三叹息，留花姑少俟。

枕中有仙方，解使香不死。

蜜蜂喜输粮，余润犹渐靡。

瘗深阅三月，发覆验封玺。

虚堂羽新观，博山为频启。

初从鼻端参，忽置秋色里。

氤氲缥缈间，可以降月姊。

自兹闻四时，何止名七里。

朱翌

朱翌　闻邻舟琵琶

樯乌逐风不停飞，尾燕掠水东复西。

蛮弦金拨窍私语，行富转头声更悲。

扰扰云吹宝鬟绿，新妆半隐朱帘曲。

无限柔情指下生，谁道弹比不如竹。

谷儿指法来帝城，曹供奉传新曲名。

香山居士家有此，何况更闻上声。

路转溪回双橹咽，弹尽胡笳十八拍。

山头日落暮潮平，一带荷花自秋色。

朱翌

朱翌　吴道子华清宫图

霜清十月天无风，行宫缥缈祥云中。

重重绣岭光相通，庄严具足无遗功。

泉鸣三汤春蒙蒙，合欢皂荚双垂红。

人间尘垢一洗空，玉声璯然出房栊。

鸾吟凤舞纷层空，岂不大胜游月宫。

向非道子妙绝笔，那见开元全盛日。

槎牙老木青铜柯，坡陀巨石苍玉质。

石言木应若何闻，阿房兴废才顷刻。

乃知吴生有深意，一时心事能貌出。

臣以画谏乃其职。此山此事姑置之，

此画当今须第一。

朱翌

朱翌　戊辰元日到南华诗

清晓匆匆贺岁归，又随微雨渡曹溪。

祷晴原见五色羽，揭户方占一日鸡。

沙水半摇新略彴，云烟深护古伽黎。

曹源激水仍过颡，桃李无言下有蹊。

朱翌

朱翌　西园月夜竹影满堂

良夜天彻幕，林间月如筛。

解与竹传神，月娥真画师。

东坡元不死，鹤驾相追随。

羽气未扫除，戏笔聊一麾。

调和水墨匀，幻出虬龙枝。

图成不挂壁，掷地容俯窥。

欲进复小却，尚虑鞋底泥。

朱翌

朱翌　溪南大雪示常子正

王者有德琪树生，兵马欲洗银瓮出。

天将以宝奠中原，何用真如传恍惚。

沙寒汀冷鹭啄冰，藻暖饵香鱼近罾。

梅花抱蕊不肯吐，敛衽且让天花升。

朱门歌呼正围妓，江上猎围飞铁骑。

惟有书生无所为，下帷煮茗候汤沸。

朱翌

朱翌　喜见白发诗

种种年来渐满簪，儿童环视语相惊。

故人大半黑头死，老子何妨白发生。

弹镊不须夸手熟，着冠犹喜觉头轻。

元无粉黛居閒屋，任尔星星易数茎。

朱翌

朱翌　喜雪

待雪多年久未逢，兹辰如望故人风。

稍添松顶三分白，独露蕉心一寸红。

泥尾可能留雁使，豚蹄何敢谢龙工。

不如借取公家氅，着向飞楼缥缈中。

朱翌

朱翌　喜雪

今年吉利好人逢，万玉妃来各驭风。

客从暖浮茶乳白，夜堂春动烛花红。

心存帝所元非梦，化出天城不用工。

却怪浩歌韩吏部，巧分垤处与{左土右幻}中。

朱翌

朱翌　喜雪

嘉瑞真成一旦逢，寄笺天下托鹏风。

分无侑坐歌眉绿，全有挑蔬冻指红。

画史莫传飞舞热，诗人俱尽琢磨工。

此间不见乾坤妙，妙在竹扉山崦中。

朱翌

朱翌　喜雨欲行园

南风转北遂为霖，倒掩书帷坐累茵。

洗沐江山三尺雨，庄严天地十分春。

猿吟鹤舞图双引，酒社诗坛待五申。

说我小园增秀润，便思徐步转城{闰去王加堙去土}。

朱翌

朱翌　戏事

相逢多戏事，聊以度长年。

间出诗联句，时因酒合钱。

歌狂无所择，棋胜亦欣然。

龌龊好苟礼，逡巡不敢前。

朱翌

朱翌　戏同诸子书所见

已老犹痴作蠹鱼，出门延望立须臾。

或深或浅花先后，半霁半阴云有无。

山有向人俱引领，海风无日不嘘枯。

论诗各尽诸郎意，篱落之中自可娱。

朱翌

朱翌　夏日登叶氏山亭

云气向晓不待族，风伯忽来吹使醨。

溪南溪北半篙碧，荷叶荷花一段。

旋扣柴荆行问道，少休松槛坐移时。

渊明志广桑麻长，此语勿传朝市知。

朱翌

朱翌　湘江亭别程干

十年频望秀而巉，琴筑齐音和阮咸。

砚浴珍材躬试墨，画收名笔旋开缄。

长江流自胸襟出，大艑来如首尾衔。

分手一言君勿忘，他时容我见千岩。

朱翌

朱翌　晓出

浩荡乾坤晓，凄凉客路穷。

小舟轻劈浪，宿雾密糊空。

累重苦无饭，时危甘转蓬。

但闻淮上贼，不敢视江东。

朱翌

朱翌　晓上乌石滩

急滩上水船，进寸辄退尺。

老夫敢稳坐，解衣起佐刺。

凡我同舟人，有力俱不惜。

已济各相贺，可以正枕席。

反观顺流入，如电亦如射。

艰难与快意，等是时行役。

月落东方明，云收远山碧。

翩然两白鹭，过眼已无迹。

天地正尔宽，何苦自踨蹐。

脱带且腰舟，歇我履一只。

朱翌

朱翌　谢方务德惠粟麦

投闲闭门且稳坐，动辄有碍天难测。

钱神不肯赴招要，疟鬼乘时作寒热。

要之贫困真我道，一一为向儿童说。

山中宿麦旧为农，缸无储粟今何拙。

甑尘不扫爨未烟，米尽自从仁祖索。

元英之孙陈义高，急遣樵青分粟麦。

细舂落落簸珠圆，退磨纷纷飞玉屑。

粥香恍若在僧坊，面熟又将思水厄。

从来藿食不谋国，饥即须餐困仍歇。

笑杀多牛足谷翁，何用诗肠生锦{左桔右页}。

朱翌

朱翌　谢惠杨梅

杭州金氏越州楞，撒火飞星五月春。

百果若重推贡士，风流应不下平津。

朱翌

朱翌　谢刘宪惠龙眼诗

龙目秋成亦一奇，略无瘴雾损瑶肌。

荔枝韵胜村谁亚，益智名同性即非。

侠士从禽携弹去，鲛人探海得珠归。

不须直待枯成腊，便遣尊前解褐衣。

朱翌

朱翌　谢人惠浅滩一字水图

风行水上初如织，任使荡云高活日。

屏翳歇去冯夷归，本体湛然无损益。

风本无形不可画，遇水方能显其质。

画工画不不画风，水外见风称妙笔。

清泉道人乃了此，笔下渊源心自得。

斜斜一字浅可揭，渺渺横滩晚尤急。

规模上继蜀两孙，妙处直度吴诸戚。

老夫老矣不观澜，但爱漪涟才咫尺。

面墙注目风萧萧，渔浦西兴待晚潮。

纵贫那肯拆波涛，还渠并州快剪刀。

朱翌

朱翌　谢人寄砚

老矣捐书卧看屋，尚记姓名供简牍。

仓皇去越著南冠，头已如蓬口生醭。

无因可结孔方交，有药唯医管城秃。

新凉稍与灯火亲，学字颇惭蛇蚓曲。

罗纹重厚使守舍，铜雀不真非所畜。

敢遣良工开岩，要使珍材过天目。

君家旧物多锦藉，声若锵金眼鹹鹆。

前者一见首重稽，回视他山真碌碌。

公今遣一从我游，谨当配以蟾蜍玉。

朱翌

朱翌　谢谭南恩寄六目

无了禅师劚草莱，清江使者六眸开。

我今筑屋虚空里，亦复蹒跚出海来。

朱翌

朱翌　谢邕倅寄佛面杖

自得闲居乐，欣闻隐具来。

杖头观佛面，掌内化龙才。

行变黄金色，依然满月开。

从今不妄出，留上妙高台。

朱翌

朱翌　宣城书怀

高爽清凉郡，登临佳丽都。

上连三蜀重，旁挟两淮趋。

天分光牛斗，溪行走舳舻。

新林天际浦，青草柳边湖。

丁令鹤归晚，琴高鲤疾驱。

高城布渠答，近市表浮屠。

龙具深耕雨，牛车富入租。

钟鱼广教饭，箫鼓敬亭巫。

祷请俱先诣，斋修必尽愚。

虔恭问杯珓，畴昔梦摴蒱。

桃李万家邑，鱼盐百贾区。

棋争三品胜，钱为七郎输。

湖上同皇甫，楼中记独孤。

五云裘可作，天马锦应无。

射的穿云白，莲房照水乌。

山精今及采，鹰爪得同拘。

右史隶题榜，太和存漏壶。

劘牙虞吏像，衣褐卯神图。

蝎走收宵螫，蜂讙保穴雏。

泉甘黄薜旧，茶隽白云腴。

幽寂谷留马，凌歳舟若凫。

山登天柱石，水暖句溪蒲。

洞启三天秘，滩愁六刺迂。

轻烟藏石女，微雨浴花姑。

半夜笛声起，临轩桂影敷。

谢公亭别范，孔子井犹洙。

舟起鹭前导，桥横龙未雩。

子安飞远近，杜宇诉朝晡。

示爽归田约，怀冰洒篆娱。

白公谢霞绮，荀媪进雕胡。

神王能旁达，心闲免外虞。

白龟飞入楚，赤马棹通吴。

孤枕喧鼯鼠，南亭听蟪蛄。

贡先红毯贵，俗尚褐袍粗。

蝉蜕裴丞相，聪明陆大夫。

刘诗送拄杖，班传出葫芦。

露柱从师指，金杯受赐殊。

汉书国史法，心要藏经郛。

鲋活有奇术，归还真梦驱。

苦心思懿老，一钵走元孚。

潜隐大中主，躬行外域膜。

储神天北极，系念水西隅。

内屏如来地，当阳造化炉。

千年犹可想，一绝定非谀。

昔在中书省，亲闻大禹谟。

土阶临黼座，文石上丝絧。

红绕当阶药，阴留一院梧。

不才持史笔，有愧但书厨。

卜筑随鲲徙，囚山与鹏俱。

忘怀从北院，归命只南庐。

作赋先招隐，移文卒谢逋。

晚归真发覆，岂意辱嘘枯。

黄屋南巡岳，侯圭毕会涂。

时持莘野鼎，来采会稽菰。

圣主新更化，羁臣首辨诬。

书修天禄阁，游并道山儒。

汩没颜容改，因循岁月徂。

此生甘泛梗，余论许分符。

节近书云日，轮驱画鹿朱。

川华冰片合，山曲卧屏纡。

入腊占三白，登堂展七扶。

人家多露积，村鼓不鸣桴。

身奉三年最，魂收一纪逾。

可无人叹息，粗免鬼揶揄。

夜引星朝斗，晨瞻日出嵎。

两旗叹潦倒，五马忘崎岖。

严濑犹如睦，昆山恐是苏。

深怜百口逐，只办四方糊。

旋磨鱼千里，弥缝金十奴。

何如今守馥，犹愧旧官呼。

笏有看山拄，歌无击缶呜。

江山真肺腑，鱼鸟自葭莩。

正赖管城子，能抬墨客徒。

李梅诗格律，斑竹政规模。

事省囚宽系，年丰酒易沽。

近分驷监，遣牧决波騟。

苗猘申军法，蕃宣奉帝俞。

校旗推妙手，啮镞视张弧。

杼轧丝双纎，篁包米一桴。

遇风专戒火，听雨甚忧圩。

酒盏经旬把，歌茵特地铺。

赐金夸魏绛，雇曲少周瑜。

硕果园林密，春山雨露濡。

木瓜红镂体，银杏绿匀肤。

栗发风前罅，柑垂霜后株。

蚁侵梨酿蜜，盘走芡圆珠。

野蔌多将{上艹下左禾右旱}，春盘细剪蒌。

谁同九日菊，难得一枝萸。

水阅寻鱼鶒，沙连合阵鸬。

爱闲多闭阁，因事或操觚。

每捷惭铜钵，工夫体辘轳。

僧谈曾接会，老境合师瞿。

窗月重重镜，松风一一竽。

饫餐佳境蔗，旋鱠早秋鲈。

本是烟霞痼，何疑山泽癯。

计难出柏马，收必在桑榆。

旧事论新事，今吾非故吾。

意中不足致，身外复何须。

朝市安能隐，田园久已芜。

斯言诚有味，端不减醍醐。

朱翌

朱翌　雪霁捕鱼图

群全何日举舟师，玉海瑶山欲霁时。

正是严冬当设脍，老翁香饭必先炊。

朱翌

朱翌　雪见羞

白如白雪复何加，岂有寒英胜六花。

真是岭南稀见雪，花光胜雪喜无差。

朱翌

朱翌　雪作儿童以衣袖盛之如柳花状

六花几岁不来南，大似优昙欲遇难。

瓦响急倾鲛泪颗，袖宽先得柳花团。

莫忧荔子明年少，已是梅英向腊残。

骨冷魂清北风里，更临江槛俯惊湍。

朱翌

朱翌　延祥寺手植竹有甘露

圣主尊贤方侧席，此君凝露美如饴。

形容盛德书生事，请对佳祥著好诗。

朱翌

朱翌　延祥寺手植竹有甘露

穰穰天酒被修篁，的皪枝间日射光。

岂为炎荒多热恼，故教灌顶作清凉。

朱翌

朱翌　￠　鲁公画像

结刍续体祭中丞，鬼质何为苦见嗔。

千五百年如烈日，二十四州惟一人。

朝衣视坎趋前死，羽服行山即此身。

赖有区区张孝举，直言惊倒汉廷臣。

朱翌

朱翌　夜梦采选

荣辱悲欢反覆手，竞呼穴骼欲求功。

大开眼作人间梦，何况真成一梦中。

朱翌

朱翌　夜梦与罗子和论药名诗

钻破故纸我拙计，该贯众史子得意。

签排百部象齿悬，陟厘万张蝇头字。

分甘遂如百两金，作苦躭成五车记。

地锦天花出妙机，琼田水英生爽气。

诗成欲度甫白前，冠弹请继王阳起。

天门冬夏鸢尾翔，香芸台阁龙骨蜕。

任真朱子老无用，得时罗君政如此。

今宵月白及风清，想君不作呼卢会。

泉石膏育肯过予，饮量定能加五倍。

朱翌

朱翌　夜宿方允迪家雨雪大作

肺腑群山襟带江，近人鸥鸟日成行。

每来问道维摩室，何幸浓薰班氏香。

雨脚雪花方间作，灯红酒绿正争光。

更烦采选消长夜，坐看回旋穴骼忙。

朱翌

朱翌　夜雪

夜雪群山雪，寒欺一把茅。

红炉无宿火，黄娟有新抄。

坐久灯排粟，杯行橘解包。

颓然投败絮，老懒信儿嘲。

朱翌

朱翌　猗觉寮晚饭

卒律葛答美，钩辀格磔肥。

翁川茶不媚，何氏酒今非。

砚水添池浅，棋盘下子稀。

姮娥怜我独，未暮款窗扉。

朱翌

朱翌　揖翠轩

簅笠蓑衣一叶舟，西风吹我与同游。

洋洋盈耳松声乱，亹亹逼人山翠浮。

讲罢已闻花雨落，心清暗与妙香投。

道人居士忘机久，一饱关门相对休。

朱翌

朱翌　遗兴

客去抽书读，愁来闭户推。

眼花因酒剧，书草更人催。

怪石巧依竹，净瓶香引梅。

悠然鉴湖念，又向雁边回。

朱翌

朱翌　以灵寿杖寄汪内翰

一枝灵木坚多节，千里逢人寄永州。

赐出汉宫尊子夏，封当大县庆邳侯。

衡山云散迎归骑，湘浦春晴更顺流。

欲往从公无羽翼，请携上座别愚丘。

朱翌

朱翌　咏慈溪普济寺古松

三国名臣宅，千楹释子宫。

但求除橘籍，不见老松公。

怀抱凌云上，规模偃盖同。

须防雷雨际，恐复化为龙。

朱翌

朱翌　咏昭君

当时夫死若求归，凛然义动单于府。

不知出此更随俗，颜色如花心粪土。

朱翌

朱翌　咏紫荆

鹤骨龙筋结寿枝，红绡紫绮曝仙衣。

只应不奈麻姑爪，独领春风住翠微。

朱翌

朱翌　用禁物体书雪

宵分猎猎风翻帏，平明漫漫雪拥扉。

高妆老树枝不举，深压野黣根渐肥。

削平履迹顷刻尽，吹落杨花从来稀。

饥乌大有在陈厄，循阶入房冷不飞。

我曾倚赖东风暖，驱儿出市典衲衣。

不料玄冥贾余勇，小窗无地逃寒威。

起来砖炉荐软火，敢营肉阵张妓围。

认香寻梅亦不恶，敲冰煮茗宁皆非。

扫除羽气几时了，忍寒琢句声益微。

东坡先生六一老，当年格法谁遵依。

不量吾力效跛蹩，从今望炙晴檐晖。

朱翌

朱翌　游江医园江避贼归四年花木皆再种已开花著子矣

避地归来四阅春，春来草木尽青青。

桃花暖逐桃花水，竹叶光临竹叶瓶。

闭户自求安乐法，活人时说卫生经。

移床却就溪边坐，照我新生白发星。







卷544

朱翌

朱翌　游锦石岩

梯空何事上秋昮，要定三岩着隐君。

斗柄下垂星可摘，天门将近语先闻。

猿窥虎隐人惊去，牛污龙池雨解纷。

偿我七年东向念，却张风腋跨归云。

朱翌

朱翌　游玉泉

坡陀石上大绅垂，踞石跏趺世虑微。

奉引有春扶屐去，送归生月带星稀。

一时花木助欢笑，四雇风云入指挥。

是日乃书惊蛰节，鸣蛙已傍小池归。

朱翌

朱翌　游玉泉

款段寻山不著鞭，每逢佳处且周旋。

生无一字夸金谷，喜与诸公会玉泉。

雷转正喧三级浪，绅垂直自九重天。

有能庚伏留终日，大胜朝堂食万钱。

朱翌

朱翌　游月岩诗

赫日方正中，忽见第二月。

老木盘硬枝，扶疏真桂叶。

烟云成显晦，弦望靡盈阙。

初无大小余，可以历没灭。

但能照行人，千古此山侧。

却笑天上轮，昼夜不停辙。

朱翌

朱翌　游紫微洞

堂堂胜境久潜幽，经始耡荒用我谋。

日照洞门开户牖，霜飞暑路索衣裘。

鞭笞鸾凤天将近，弹压山川酒不休。

大费骚人题品力，薜萝俱挽入雕锼。

朱翌

朱翌　輶归自五羊得承可旧诗一编书其后

君不见香山居士居洛阳。远借五寺收文章。

又不见巢父诗卷何所藏，留之天地同久长。

铸金琢石非不强，金流石泐不可防。

以人传人策甚良，世人雇未知其方。

我昔宦游凌大江，年少从君璧一双。

胜时一咏同一觞，颇亦自愧抢榆枋。

劫火不肯留青囊，日往月来心不忘。

大儿南归自五羊，袖中乃有万丈光。

伏而读之喜量，重到虎踞龙盘乡。

今年贡舶早放洋，明珠大贝光溢箱。

答赐不敢烦吾皇，原得君诗归献王。

朱翌

朱翌　有感

退之传毛颖，步骤过迁固。

当时不入眼，怪笑且惊怖。

柳州极不平，裁书细说喻。

浮云蔽两曜，凭虚亦暂驻。

何伤黄道行，终古行元气聚。

呜呼古今一，吾其秘缃素。

朱翌

朱翌　有惠新酱及酒者

拾遗久住浣花桥，生理谁能济一毫。

携酱藉糟来过我，故人惟有孟仓曹。

朱翌

朱翌　有惠益母粉及当归者

多病年来叹早衰，试凭草木为扶微。

关心药裹知多少，系肘方书识是非。

曾子定应怜益母，曹公端解寄当归。

从今洗面饶光泽，血气仍充旧带围。

朱翌

朱翌　有惠曾公逍遥楼字者

蒲孤今灰烬，兹楼亦草莱。

如何三字大，却到百蛮开。

屋漏真能尔，霜严可畏哉。

置之当座右，亲手拂尘埃。

朱翌

朱翌　予居曲江五年今岁又暮慨然有感

坐对研旁峰，卧阅屏上山。

一事不挂心，万病方穷源。

吾君礼南郊，吾母望北还。

一岁几得书，五年阙问安。

是自取之乐，尚复何所言。

手种庭下梅，花开聊喜欢。

系日既无术，缩地良独难。

朱翌

朱翌　与郭侯饮园中

稼李晨兴着缟裙，酴醾首出上瑶簪。

此时老子兴不浅，旦日将军幸早临。

敌手对棋消昼永，中心闻射隔墙阴。

春生夜瓮蓬莱绿，酌我无多劝客深。

朱翌

朱翌　与郭令步至城下见田间稻身已可插慨然有感示郭令

端居倦来往，春去谁与娱。

眷眷头升米，悠悠东南都。

薄暮喜穿履，同游又吾徙。

念昔始经此，污邪祝满车。

及今几何日，立苗还欲疏。

怀新舞翠剡，生意蔚以舒。

吾生将安之，土偶之与俱。

清夜梦乡曲，未觉田园芜。

他时招子归，把锄春雨余。

朱翌

朱翌　与林大夫谢灵寿杖

万木山中美木成，古今灵寿得嘉名。

龙鳞未到他年化，蜗角先从每节生。

禅拟问来须便打，醉思吟后不妨行。

使郡有惠怜衰薾，欲报惭非藻思清。

朱翌

朱翌　与刘令食枸杞

周党过仲叔，菽水无菜茹。

我盘有枸杞，与子同一箸。

若比闵县令，已作方丈富。

但令齿颊香，差免腥膻污。

我寿我自知，不待草木辅。

政以不种勤，日夕供草具。

更约傅延年，一饭美无度。

解衣高声读，苏陆前后赋。

朱翌

朱翌　与罗教授饭园中种栀子

园木交阴正可观，壶觞随分却成欢。

绿钱流地雨当足，飞絮暖空春不寒。

雪缀酴醾缘屋角，香移檐卜近栏干。

与君细说炉亭话，强对槟榔萋菜盘。

朱翌

朱翌　与钱端修诸公饮兴福

积阴解尽可信眉，梵宇仍容款扣扉。

山净且无尘一点，湖平惟有鹭双飞。

杯行客恶思传令，劫急棋争看解围。

招隐不知谁好事，为寻幽处著渔矶。

朱翌

朱翌　雨后登城上亭

何堪湿热坐支离，且就虚凉看剧棋。

避雨唯应急走耳，登城原丐少休之。

江山政此成三绝，耳目醒然亦一奇。

突兀小亭吾画箧，真形妙境恣君窥。

朱翌

朱翌　雨后告春亭饭客亭下荷花皆为酿家入曲久雨颓垣方议栽竹代之

半夜檐声挟北风，平明贺雨走诸翁。

山人起向水亭坐，野膳不求行帐丰。

曲蘖有得莲不死，藩篱无阙竹成功。

闲中自有闲生理，促办牛衣戴此公。

朱翌

朱翌　雨晴吴李过园中

联璧来吾隐，交欢只贺晴。

酌泉心不易，指李话平生。

万木翠光合，一池春水平。

更询消遣法，元自不空声。

朱翌

朱翌　雨止读陶诗有感

涓涓泉溜木欣欣，便觉居闲思不群。

快睹朝霞开宿雾，少林时雨霭停云。

无弦琴上宫商足，有酒篇中醉醒分。

谁是知音谁可酌，置琴罢酒对炉熏。

朱翌

朱翌　渊明以正月五日游斜川时年五十予以正月二日游曹源庵年五十有二矣

城里喧呼子不贫，乃能从我就僧谈。

平明且喜风收润，仰视只愁云向南。

靖节使年惭过二，斜川推日在前三。

吾生大似僧行脚，好问真空觅住庵。

朱翌

朱翌　元日登城

第一逢春管物化，率先桃李被褒嘉。

明朝又数日为狗，回首犹惊岁在蛇。

香聚椒盘萦彩字，春生茶碗结琼花。

层城独秀东风里，吓瞰川流脉脉斜。

朱翌

朱翌　元日会凌季文家

柏叶椒盘巧试新，大呼珠履集华茵。

香醪满劝橘为盏，红烛示消梅写真。

荔子双头归有遗，天花六出静无尘。

稍晴便合西湖去，寻遍山房洞户春。

朱翌

朱翌　元宵怀都城简胡令俊民时胡连夕在告

天豁晴光合，檐收雪汗乾。

灯期欣在候，火令不为难。

方喜春风动，犹怜暮色寒。

仙晨今夜乐，帝所旧年观。

郁郁卿云密，葱葱瑞气盘。

五门双阙耸，三岛十洲攒。

风伯清黄道，钩陈卫赤鸾。

声流车水快，花影烛龙蟠。

入望云裳举，低迷杂佩珊。

歌翻楼上下，人与月团栾。

夜色清凝露，香风静泛兰。

陆莲摇艳质，汤鲤转惊澜。

故国云天外，家风楚俗完。

良时亦竞作，游兴颇相干。

诸县丰登际，元戎礼数宽。

辍耕来野父，沽酒办余欢。

少问飞凫客，遥知道室安。

樵青能笑语，太白酌瀰漫。

要是弦堂宓，何妨花县潘。

黄庭须默课，灯录不重看。

羡子闭门坐，嗟予脚力殚。

醉归哦五字，一一待公刊。

朱翌

朱翌　园中即事

出山道士在家僧，晚诵儒书早佛经。

灰尽此心犹木偶，扫除往事送刍灵。

花边过客蜂旁午，溪上良时鹭适丁。

一到菊坡分品目，玉盘盂可次金铃。

朱翌

朱翌　园中开牡丹一枝

天下花王都洛京，清明寒食走香輟。

东君欲表南来意，一朵荐然尚黄型。

朱翌

朱翌　园中示客

风急梳松堕碧钗，雨多及榻长青苔。

趁虚阿段阿稽去，挟册宗文宗武来。

不用张罗知寂寞，恐妨飞鸟乐徘徊。

侵寻老矣成何事，一日华严一卷开。

朱翌

朱翌　约徐令登妙高峰徐不至

衙鼓声中百事休，独攀危磴看江流。

君修吏课中中考，我且山行上上头。

下视三千佛世界，高寻十二仙人楼。

闻思大士谁呼应，原赐飞霖洗旱眸。

朱翌

朱翌　约郑公绩出城

颇厌低头看文字，似曾有约到南山。

稍回妍暖日自喜，扫尽积阴天解颜。

便合与君联骑出，更谁如我两人闲。

相逢莫作伤时状，且趁春光竞往还。

朱翌

朱翌　月下对白菊

诗人月下见梅花，著力形容极口夸。

若使月明中见菊，欲将何语为褒嘉。

朱翌

朱翌　月下对白菊

饮冰啮雪傅延年，要比蟾宫桂子妍。

忽遇嫦娥蒙一盼，桂花未敢著鞭先。

朱翌

朱翌　耘村麦熟

君不见五经纷纶井大春，不得已见阴将军。

将军故为设麦饭，推去去不食言非诚。

又不见刘怀慰作齐太守，帘吏籍中自称首。

邦人馈米不肯取，示以麦饭吾所有。

我有郭内一亩田，带经荷耡原有年。

今年麦熟始一饱，久饥客子俱来前。

姓名久与市朝绝，将军薄饭不吾设。

设不强学刘公清，但使儿曹知稼穑。

朱翌

朱翌　再次前韵

日走瞿野宅，殷勤问觉圆。

荷珠翻雨碎，荇带逆风牵。

安步穿芒屩，长驱断蜡鞭。

临深呼属玉，骑气道蜿蜒。

前辈几人到，高情五字篇。

翩翩遗浊世，落落度长年。

断石崖蜂出，得枝谷鸟迁。

端为逃暑去，复作拂云眠。

心旷风林豁，书乾棐几鲜。

丞方有公事，尉亦从群仙。

倚玉吾何幸，栖云志未偏。

久知情澹泊，不梦翠连娟。

晚日斜吹绮，新诗欲斗妍。

微行窥沼鹄，孤坐蜕枝蝉。

俯视千章木，如临尺五天。

韵高巾垫角，饮痛盏垂莲。

小筑坚前约，兹游定昔缘。

欲夸山耸髻，安得思流泉。

却恐樽无醲，群忧爨不烟。

谁来助清兴，吹裂笛如椽。

朱翌

朱翌　张翰惠书告窘

伯龙营什一，抚掌鬼在侧。

燕公铸横财，地下万炉执。

贫富有物司，得失难智索。

我今竟日餐，或待门生设。

圾园斸菜根，暮火团松节。

黄{左女右乐}坐上座，方兄行禁谒。

安能决余波，可以润子箧。

俯视腰一围，何时解三篾。

荐福纵有碑，震雷即惊裂。

读我送穷文，还君乞米帖。

朱翌

朱翌　章质夫帅广时以酒六壶寄东坡於惠州书到而酒不至东坡有诗传在人口

西枢镇番禺，绍圣之初年。

覆露落南人，雅意极周旋。

六尊南海春，万里罗浮仙。

先生洗破觥，使者张空拳。

五十有六字，至今星斗悬。

君持泽国节，我赋囚山篇。

欣然故事修，要使家法传。

礼等百牢我，情均一觞天。

夜来灯有花，不忧爨无烟。

但恨语无味，何以追昔贤。

朱翌

朱翌　正月二十日过江氏园

宛宛桥虹卧碧涟，深深古屋背长川。

园官送菜无虚日，溪友留鱼不问钱。

历数旧交俱老矣，及时行乐且欣然。

梅花更有黄千叶，携取一杯花下传。

朱翌

朱翌　正月十一四日西湖留别同舍

背淮辕楚过三吴，铁轴膏轮每疾驱。

千里未能归北客，一觞来此别西湖。

门门灯火动今夜，步步溪山迎故吾。

明日归潮君看取，浪花堆里啸樯乌。

朱翌

朱翌　郑元亚新居面梅开轩诸子读书其间名曰擢英

纷纷百卉不须栽，一见论交正有梅。

诗兴已从东阁动，山寒并许北枝开。

影横窗纸月为友，香著砚屏春共来。

庭下芝兰争秀发，对花君但莫停杯。

朱翌

朱翌　至后饭客

新阳为我解忧端，梅破南枝雪造寒。

绣刺五纹添日刻，饼炊十字荐春盘。

遣排百念有时尽，邂逅一尊无限欢。

更待小晴拿小艇，兰浆重酹子陵滩。

朱翌

朱翌　种黄菊

白日殆欲寝，黄花能起予。

妙香来枕上，正色立霜余。

护外劳编竹，培深更荷锄。

收功归我枕，洗眼读残书。

朱翌

朱翌　重午菊有花遂与菖蒲同采

菖蒲秀端午，黄花作重阳。

万物各归行，半岁遥相望。

云何忽并开，相与同一觞。

仙人九节杖，东坡一枝香。

洗去仲夏热，如逢晚秋霜。

均是酒中物，俱使吾年长。

莫夸雨露私，勿笑草木狂。

登高阅竞渡，歹哉未渠央。

朱翌

朱翌　重阳不见菊次诸公韵

我圃黄花晚，君行不下舆。

屏居甘寂寞，佳节愧空疏。

小待西风急，频游夏屋渠。

开时即重九，那恨子来徐。

朱翌

朱翌　重阳不见菊次诸公韵

迟笑秦昭舅，吝讥和长舆。

当时虽说贵，退步不为疏。

萸实采重岭，拒霜临碧渠。

梁王门下客，先后有严徐。

朱翌

朱翌　重阳不见菊次诸公韵

归去思陶令，安时似子舆。

近知园可灌，唯恐菊相疏。

酒幸浓如珀，诗令价重渠。

看花随早晚，何必更因徐。

朱翌

朱翌　重阳不见菊次诸公韵

菊以黄为正，纷纷只皂舆。

待寒缘耿介，纵老不凋疏。

秋净花如染，时迁水走渠。

惟留五字句，能不愧应徐。

朱翌

朱翌　重阳不见菊次诸公韵

风流人稍间，涉笔为题舆。

今我思黄菊，携君近绮疏。

先秋飘桂子，出水老芙渠。

俯仰俱陈迹，聊书岁执徐。

朱翌

朱翌　重阳不见菊次诸公韵

西风吹露斝，晴日驾香舆。

羡彼根茎茂，怜予齿发疏。

功成身老健，重味笑轩渠。

甘谷谁能汲，瓶{婴去女加瓦}走莫徐。

朱翌

朱翌　诸公劝楚真叟应进士举以诗勉之

太祖皇帝龙飞初，君家枢密推日车。

一时事载太史笔，九庙画展功臣图。

昭陵取士极妙选，乃孙应诏从诸儒。

威如草木部刺史，屡进药石谏大夫。

谁知冷落百蛮里，忽见其后清而腴。

读书过眼似皎月，裁诗出手争秋蕖。

诸公力请举进士，骈四债六子有余。

三经新义未改科，一代元老出此涂。

要令我才必有用，不忧此口无以糊。

他年上国与计偕，看日五色传天衢。

朱翌

朱翌　竹枕

方床洗湘斑，夏簟织蕲笛。

谁与同卧起，青妓院甚相得。

嘉哉直节君，契分近愈密。

深林捕猫头，乃复枕上膝。

直从无热天，径下清凉国。

早晚报平安，一觉我自适。

梦中从我游，子猷推第一。

朱逸仙

朱逸仙　寄元骧卿

郎今多病如家令，妾自拚躬怨楚王。

斜压玉钗成独梦，低垂玄发击柔肠。

朱裔

朱裔　句

会入天台里，看予度金山。

朱应龙

朱应龙　菊坡

口有绮语债，长咏菊坡诗。

最好重阳景，母鸡肥熟时。

朱应龙

朱应龙　山月池

池底看明月，明月在山头。

清光连上下，分作两轮秋。

朱昱

朱昱　况秀阁二首

辋川遥展右丞图，盘谷中藏李愿居。

龙睡潭深飞客棹，凤鸣枝老结吾庐。

但令蜡屐去前齿，安用鸱夷托后车。

西望子陵三十里，烟云来住问何如。

朱昱

朱昱　况秀阁二首

客槎飞过小金山，画栋参差杳霭间。

隐踏鳌头归月府，侧骑龙背出尘寰。

秋生弱水烟霞冷，春至蓬壶日月閒。

遥望严陵钓鱼处，十分全似落星湾。

朱昱

朱昱　示江子我

蝇营狗敬只贻羞，万事何能著意求。

自此闭门从所好，不妨高枕得无忧。

经年不濯子春足，半月才梳叔夜头。

此味肯教儿辈觉，诵书声里卧黄紬。

朱昱

朱昱　示罗教授楚知监

半世交游无远信，一时宾客有新知。

泮宫官冷宜谈妙，圜府钱流不废寺。

封水占山为久客，合樽促席及佳时。

盆山突兀清泉满，中有三江万里思。

朱昱

朱昱　示张子昭

西日未心东雨来，南轩相对北窗开。

茫茫移穴蚁旋磨，扰扰出檐蚊聚雷。

三宿定成桑下恋，一篇聊向雨中催。

忘形赖有张公子，信手围棋到夜回。

朱昱

朱昱　中秋示潘子贱

云彻通明殿，风涵白玉楼。

幽人当此夜，满意作中秋。

念念何曾问，尘尘自不收。

覊怀忽冰释，天地一虚舟。

朱元升

朱元升　采药径

黄精与铭吻，貌同性相反。

寄诗径中人，采时高著眼。

朱元升

朱元升　龙角岩

本是一顽石，偶如龙角象。

至今渴仰人，便作风雷想。

朱元升

朱元升　龙隐岩

岩根岚雾深，神龙隐其所。

莫恃云霄近，容易兴云雨。

朱元升

朱元升　天聪洞

云开岩玲珑，一窍入虚空。

亦有闾阎事，何当叩上穹。

朱元升

朱元升　天马峰

塞上风尘高，处处寻天马。

只在此山中，无人到图写。

朱元升

朱元升　晓云峰

旱天无觅处，晓云此无数。

只消一缕飞，亦可作甘露。

朱元升

朱元升　应潮潭

群山虽叠嶂，大海暗来通。

气类倘相应，寸心千里同。

朱元升

朱元升　月牖

谁将造化手，开此混沌窍。

每夜吐月时，九州同一照。

朱元瑜

朱元瑜　句

嚼梅香袭齿，攀柳绿藏巾。

朱藻

朱藻　鼎湖

孤峰独立耸巑屼，辙迹苔封晕未乾。

秀拔山川清气上，直冲星斗夜光寒。

东南拟作擎天柱，今古称为压地盘。

上有鼎湖风雨隔，宝莲吹下碧云端。

朱贞白

朱贞白　句

一夜小园开似雪。

朱贞白

朱贞白　句

倒排双陆子，稀插碧牙筹。

既似柿牛妳，又如铃马兜。

鼓搥并{左扌右暴}箭，直是有来田。

朱贞白

朱贞白　题狗蚤

与虱都来不较多，{左扌右暴}挑筋斗大娄罗。

忽然管着一蓝子，有甚心情那你何。

朱贞白

朱贞白　题棺木

久久终须要，而今未要君。

有时闲忆著，大是要知闻。

朱贞白

朱贞白　谒贵公子不礼书格子屏风

道格何曾格，言糊又不糊。

浑身总是眼，还解识人无。

朱贞白

朱贞白　咏刺蝟

行似针氈动，卧似栗裘图。

莫欺如此大，谁敢便行拳。

朱贞白

朱贞白　咏螃蟹

蝉眼龟形脚似蛛，未尝正面向人趋。

如今饤在盘筵上，得似江湖乱走无。

朱贞白

朱贞白　咏月

当塼当塼见，芜湖芜湖见。

八月十五夜，一似没柄扇。

朱真静

朱真静　临终偈

去来如一，真性湛然。

风收云散，月在青大。

朱真静

朱真静　入山采药遇异人

紧著芒鞋高击裾，野猿相狎许同群。

绿萝林里采茶去，踏碎青山一片云。

朱真静

朱真静　石室庵夜坐

青灯寒焰弄微明，灯与幽人一样清。

案上黄庭浑嫩看，时闻败叶打窗声。

朱真静

朱真静　题石室庵前竹上

十年身与鬼为邻，曾见岩花几度春。

莫怪柴门终日闭，怕将尘事恼间人。

朱真静

朱真静　又题座右窗间

经书不是语虚无，荆棘丛中有坦涂。

不遇至人真口诀，误人错下死工夫。

朱真人

朱真人　题化龙山

郭外郊西柳色芽，东流注目浩无涯。

江明白白红红树，春在三三两两家。

几度来临逢社燕，一樽相对到昏鸦。

此邦物色吟成画，高谢山中景致嘉。

朱真人

朱真人　题泠然洞

江山秀丽有奇峰，云水悠悠物外通。

容足安夷寻达士，无缘寄语在乘风。

朱真人

朱真人　题泠然洞

不踏轻红尘，扁舟寄此身。

江湖双短鬓，天地一閒人。

换酒穿红鲤，调羹芼紫莼。

醉来歌一曲，流韵满青苹。

朱正辞

朱正辞　句

地形吞七泽，山势压重湖。

朱正一

朱正一　题澹岩

秦曾羽客驻真踚，唐有禅翁嗣结缘。

石窦宏深开洞府，天门明显逗风烟。

香山耸迹停危壁，怪木盘根长绝巅。

千古灵踪谁可问，踟蹰瞻想不可还。

朱正中

朱正中　洛阳桥观水

点点风帆底处还，似无似有海门山。

白鸥却怕潮头恶，闲卧汀花野草间。

朱子恭

朱子恭　出郊即事

水满牛耕犊后随，早田大半已翻犁。

趁时浸谷清明近，次第身针绿又齐。

朱子恭

朱子恭　出郊即事

经行阡陌日迟迟，桑柘才方吐绿枝。

只为峭寒交节晚，村家却是拂蚕时。

朱子恭

朱子恭　招义驿

霜林红叶趁桐花，路转崖根百迟斜。

霁日断云成徙倚，湘南秋尽未还家。

朱子仪

朱子仪　访戴图

四山摇玉夜光浮，一舸玻璃凝不流。

若使过门相见了，千年风致一时休。

朱宗强

朱宗强　劝农和孟大监韵

祥开龙角应三农，小队旌旗猎猎风。

秧马趣行田陌外，樯乌飞送橹声中。

穰翁预喜瓯窭满，馌妇毋忧杼轴空。

观稼西成今在望，贤侯此乐与民同。
