全宋诗：戴
　戴表元
　　戴表元　八月十六张园玩月得一字
　　戴表元　八月十五夜雨中微有月色
　　戴表元　白岩山
　　戴表元　百鹭图
　　戴表元　百雁图
　　戴表元　拜袁越公墓因游定水寺有怀源老
　　戴表元　班婕妤题扇图
　　戴表元　班溪
　　戴表元　傍家东北有山曰绍地余幸得之规以素庄也
　　戴表元　宝林院
　　戴表元　宝山寺寒食次韵和阆翁
　　戴表元　保福寺
　　戴表元　碧桃花歌为王丞作
　　戴表元　兵后复还白岩山所舍作
　　戴表元　兵后见三江口木芙蓉盛开
　　戴表元　丙午二月十五日以府檄出宿了岩
　　戴表元　丙午清明日青塘道中
　　戴表元　丙子除夜
　　戴表元　伯收东冈麦
　　戴表元　采藤行
　　戴表元　蔡岙食藕
　　戴表元　陈公哲梅花百咏
　　戴表元　陈晦父赴十三韵
　　戴表元　陈茂阳书监赴史氏塾
　　戴表元　陈无逸教论赴攸州
　　戴表元　陈无逸张仲实皆授徒城中相望遣闷小诗往问
　　戴表元　陈秀才问诗於余次韵赠之
　　戴表元　赤泥岭行
　　戴表元　仇山图
　　戴表元　酬陈秀才
　　戴表元　褚叔豪赴山阴和靖祠长
　　戴表元　春愁曲次刘正仲韵
　　戴表元　春风
　　戴表元　春日城南闻禽鸟声喧甚为赋二十二韵
　　戴表元　春溪恶寄孙常川
　　戴表元　春夜喜陈汝晦见过
　　戴表元　此地
　　戴表元　次和焦治中云洞纪游十四韵
　　戴表元　次韵答陈叔高
　　戴表元　次韵答二袁
　　戴表元　次韵答贵白
　　戴表元　次韵答胡山甫兼简汪日宾
　　戴表元　次韵答寄阆风先生
　　戴表元　次韵答邻友况六首
　　戴表元　次韵答盐官傅秀才
　　戴表元　次韵答应德茂雪后远寄
　　戴表元　次韵答朱侯招游海山
　　戴表元　次韵东鲁省游石龟山
　　戴表元　次韵和郭佑之双桔堂赵母寿时
　　戴表元　次韵和蔚师鉴师春怀
　　戴表元　次韵寄陈达观少府兼简叔高
　　戴表元　次韵任起潜谋隐之作
　　戴表元　次韵如晦木犀因寄其从父性之老同舍
　　戴表元　次韵苏教授立春书事
　　戴表元　次韵王监簿春前对雪之作
　　戴表元　次韵王景阳寄轩
　　戴表元　次韵蔚讲师新春之赠
　　戴表元　次韵蔚上人见寄
　　戴表元　达观亭歌为健康徐氏作
　　戴表元　大名元复初郎中携示感遇五言八章次韵并陈东平曹子贞编修蓟丘曹克
　　戴表元　单漕贡君范挽诗
　　戴表元　道衡书寄求诗
　　戴表元　道桐川谷访梅右司不知其处
　　戴表元　登崇宁阁
　　戴表元　登新岭
　　戴表元　调贵白
　　戴表元　丁丑岁初归鄞城
　　戴表元　丁亥岁除前二日书事
　　戴表元　丁氏厚德堂
　　戴表元　东湖第三溪
　　戴表元　东离湖州泊南浔
　　戴表元　东门行二首
　　戴表元　东阳方韶卿惠古意七篇久不得和五月二十六日将假馆宗阳桥稍有闲暇
　　戴表元　读福建谦廉访辅大使遗事
　　戴表元　读阆风题林隐诗追和赠汪秀才
　　戴表元　读书有感
　　戴表元　杜子问赴建康南轩祠长
　　戴表元　渡长泖投小蒸邵教授宿
　　戴表元　顿寒怀单祥卿教论
　　戴表元　法善院
　　戴表元　范文正黄素小楷昌黎伯夷颂盖宋皇佑三年十一月在青社所书以遗京西
　　戴表元　方处士挽诗二首
　　戴表元　飞花行赠马衢州
　　戴表元　风雨行湖山村
　　戴表元　风雨游小在浦
　　戴表元　逢翁舜咨
　　戴表元　奉化城西三溪口
　　戴表元　赋董氏双岐竹
　　戴表元　赋意未畅复拾前韵之余者作广坐隐辞
　　戴表元　感旧歌者
　　戴表元　感事
　　戴表元　感物二首
　　戴表元　耕桑
　　戴表元　耕休
　　戴表元　古翁十五韵送胡天放西游
　　戴表元　故总干潘伯可从大挽词二首
　　戴表元　观村中祷雨三首
　　戴表元　归自西关有作简余率公钞使
　　戴表元　贵溪董教论回里
　　戴表元　过姑苏
　　戴表元　过鄮山祠塾作
　　戴表元　过清凉寺王参预墓下
　　戴表元　过应浩然先生墓
　　戴表元　寒食
　　戴表元　杭城风雨中简子昂
　　戴表元　和邓善之秋兴二首
　　戴表元　和陶乞食
　　戴表元　胡蝶
　　戴表元　湖山村
　　戴表元　湖州
　　戴表元　蝗来
　　戴表元　晦亭
　　戴表元　火后
　　戴表元　饥旱
　　戴表元　积雨小斋喜袁太初舒叔恭两生至
　　戴表元　己丑正月六日袁季源家遭毁次韵书闷
　　戴表元　己卯岁初葺剡居
　　戴表元　寄陆子方
　　戴表元　寄天台舒阆风先生
　　戴表元　寄谢王侍御
　　戴表元　寄雪窦同长老
　　戴表元　寄袁季厚
　　戴表元　寄赵子昂
　　戴表元　寄赵子昂济南
　　戴表元　家西十里外茅洋小山中土冢累然初不封树舒先生舒文靖公墓也
　　戴表元　简汤及翁
　　戴表元　简王元刚并寄意王理得君玉
　　戴表元　建溪精舍得本字
　　戴表元　江村遇九日
　　戴表元　江海
　　戴表元　江行杂书
　　戴表元　蒋尧仁监簿挽诗二处
　　戴表元　交秋不雨
　　戴表元　鲒{鱼奇}唐乡贡丈置酒悟空寺见款
　　戴表元　金陵赠友
　　戴表元　九日与儿辈游中溪
　　戴表元　九日在迩索居无聊取满城风雨近重阳为韵赋七诗以自遣
　　戴表元　九月西城无涧同陈道士衡上人
　　戴表元　久客鹿顶承张景山寄诗次韵奉答
　　戴表元　久客且归留别郭于昭宪掾
　　戴表元　旧里火后多有筑宅有太平客户也
　　戴表元　桕坑
　　戴表元　句
　　戴表元　君莫夸少年一首赠余光远
　　戴表元　看花曲
　　戴表元　客京口
　　戴表元　客言刘樗翁事
　　戴表元　客游
　　戴表元　阆风舒先生客居棠溪袁仲素家见示竹帘诗戏作问答二首
　　戴表元　老树
　　戴表元　老熊
　　戴表元　梨洲寺
　　戴表元　黎州山下有坡曰响地平黎州自孙兴公经始至今有祠其上
　　戴表元　李元中秀才岁晚游诸公间
　　戴表元　梁楷画雪寒游骑图
　　戴表元　邻峰
　　戴表元　邻友陈养直请赋山心楼
　　戴表元　邻友疫
　　戴表元　林村寒食
　　戴表元　林贵父投老谒铨有赠
　　戴表元　刘正仲至宝山不值主人而去次韵奉寄
　　戴表元　六月十三日寿陈子徽太博十首以无官一身轻有子万事足为韵
　　戴表元　六月朔日再会次韵与胡氏谦避暑
　　戴表元　陆君采都目入闽
　　戴表元　鹿顶山朝晖轩为东玉师赋
　　戴表元　吕氏六桂堂
　　戴表元　马浩秀才携秋日海棠诗见过
　　戴表元　茅斋
　　戴表元　梅山
　　戴表元　梦觉
　　戴表元　梦中作
　　戴表元　南山下行
　　戴表元　南岩留宿分韵落字
　　戴表元　偶得巾样问老匠云正古漉酒巾也
　　戴表元　排律十七韵贺阮侯伯子
　　戴表元　陪阮使君游玉几
　　戴表元　七阳字
　　戴表元　七月初五夜养正堂示诸友
　　戴表元　骑马行答赠吴中张子潜乡贡
　　戴表元　秦题孙使君池馆
　　戴表元　清华堂
　　戴表元　秋虫叹
　　戴表元　秋尽
　　戴表元　壬午六月八日书怀
　　戴表元　壬午清明
　　戴表元　入杭
　　戴表元　瑞上人求诗
　　戴表元　三次韵寄戴祖禹
　　戴表元　三山郑君挽诗
　　戴表元　山苕行
　　戴表元　山中
　　戴表元　山中玩物杂言十首
　　戴表元　剡笺送任叔实
　　戴表元　剡氏饥
　　戴表元　苕溪
　　戴表元　少年行赠袁养直
　　戴表元　畲斋次韵
　　戴表元　社日城南山作
　　戴表元　十二月二十三日华亭小泊
　　戴表元　十月朔旦寄贵白兄弟
　　戴表元　石湖范至能尝作姑恶词以妇怨非天下之为妇者所愿闻故作续姑恶词以
　　戴表元　食淡
　　戴表元　史亨父挽诗
　　戴表元　史昭甫招陈宗鲁之长兴
　　戴表元　寿陈贵白
　　戴表元　书叹七首
　　戴表元　舒子俊见过
　　戴表元　水墨梅花
　　戴表元　四明山中逢晴
　　戴表元　四明山中十绝　白水
　　戴表元　四明山中十绝　北溪
　　戴表元　四明山中十绝　茶焙
　　戴表元　四明山中十绝　大小横山
　　戴表元　四明山中十绝　枫树坑
　　戴表元　四明山中十绝　韩采岩
　　戴表元　四明山中十绝　莽广溪
　　戴表元　四明山中十绝　木兰
　　戴表元　四明山中十绝　仙山
　　戴表元　四明山中十绝　羊额岭
　　戴表元　四十
　　戴表元　送陈彦恂北上兼简李奇卿学士
　　戴表元　送陈养晦赴松阳校官
　　戴表元　送陈养晦教论之象山
　　戴表元　送陈养晦谒阆风舍先生四首
　　戴表元　送程敬叔教论赴建平
　　戴表元　送官归作
　　戴表元　送柯以善自杭游鄂
　　戴表元　送罗学正赴歙
　　戴表元　送穹上人还里
　　戴表元　送人游霞屿
　　戴表元　送僧无等游华亭
　　戴表元　送双溪汪和仲往象山见周使兄弟
　　戴表元　送同年潘昌朝
　　戴表元　送乡同舍黄君赏谒陈提学
　　戴表元　送乡友林耕道往信州因寄李明通
　　戴表元　送谢教论
　　戴表元　送徐生仁荣侍亲游山
　　戴表元　送叶伯几赴奉化录
　　戴表元　送于知州
　　戴表元　送袁季源之婺州因简范经历
　　戴表元　送旨上人西湖并寄邓善之
　　戴表元　苏伯清席中领张仲宾所寄二诗兼闻陈无逸已从湘南官满归养喜而有答
　　戴表元　苏李图
　　戴表元　宿福海寺
　　戴表元　宿永固寺
　　戴表元　宿赵采丞家
　　戴表元　岁晚次韵答李在明
　　戴表元　孙常州挽诗
　　戴表元　孙大监挽诗
　　戴表元　孙使君飞蓬亭
　　戴表元　太学冬至日同斋朋友先以兄弟叙拜讫遍诣诸斋行礼出遂置酒湖上衣冠
　　戴表元　桃花寺石台
　　戴表元　题陈高十所藏冬青枝上白头翁画
　　戴表元　题陈贵白畲斋
　　戴表元　题陈秀才溪山佳趣
　　戴表元　题东玉师府所藏潇湘图
　　戴表元　题番阳徐氏双头牡丹图
　　戴表元　题范道士来鹤亭
　　戴表元　题伏生授书图
　　戴表元　题江干初雪图
　　戴表元　题李伯时画五马图
　　戴表元　题孟浩然霜晓吟行图
　　戴表元　题苏李泣别图二首
　　戴表元　题王敬仲野亭
　　戴表元　题岘山图
　　戴表元　题赵大年芦雁
　　戴表元　题赵子昂叠岫图
　　戴表元　题赵子昂画马
　　戴表元　题子昂照夜白
　　戴表元　听琴行赠沈秀才
　　戴表元　同曹泰宇赋宝化凤花二首
　　戴表元　同陈养晦兵后过邑
　　戴表元　同诸子行上畈山
　　戴表元　铜山寺口初见梅花书寄何则颜二首
　　戴表元　挽舒君实
　　戴表元　晚秋游中溪四首
　　戴表元　晚投韩采岩
　　戴表元　汪济秀才饭牛稿
　　戴表元　亡友内翰赵公晦叔哀诗
　　戴表元　王丞分惠碧桃树再赋奉谢
　　戴表元　王丞自鄞城归又许入剡
　　戴表元　蔚讲师儿示方使君唱酬诗次韵
　　戴表元　魏文节公墓
　　戴表元　闻应德茂先离裳溪有作
　　戴表元　无题
　　戴表元　吴姬曲五首
　　戴表元　吴兄文参议同登金陵凤皇台醉作
　　戴表元　五云山图
　　戴表元　五杂俎
　　戴表元　戊戍清明杭邸坐雪
　　戴表元　戊子清明前陪王丞度新岭
　　戴表元　戊子岁晚赠应德茂
　　戴表元　西塞山图
　　戴表元　西兴马上
　　戴表元　喜王丞病较
　　戴表元　下郝长塘小憩示陈养晦
　　戴表元　鲜于伯机家钓台石
　　戴表元　乡君子肯堂董君分教贵溪作诗奉寄
　　戴表元　相逢行赠文伯纯同年
　　戴表元　萧照春江烟雨图
　　戴表元　晓行
　　戴表元　谢陈君祥宪使
　　戴表元　谢李仲宾墨竹
　　戴表元　谢邻友陈仲学秀才惠玉芎苗二首
　　戴表元　辛丑岁十一月二十六日东归舟中示三子
　　戴表元　辛亥岁七夕醉陪诸公登西湖竹阁
　　戴表元　辛卯除夜
　　戴表元　辛巳岁六月三日书事
　　戴表元　信府同知黄侯名其读书之室曰广居
　　戴表元　行妇怨次李编校韵
　　戴表元　徐都目之官奉化
　　戴表元　玄庙二道士俱以酒死
　　戴表元　雪窦飞雪亭和孙使君
　　戴表元　雪后况湖歌
　　戴表元　荀陈聚星图
　　戴表元　亚尹黄侯虑囚温处婺三州
　　戴表元　严提举挽诗
　　戴表元　掩箧
　　戴表元　雁南飞
　　戴表元　邀陈氏子饭归似铜山珣老
　　戴表元　夜寒行
　　戴表元　夜坐
　　戴表元　夜坐示友
　　戴表元　夷齐
　　戴表元　乙亥岁毗陵道中
　　戴表元　已亥岁归过泉口紫芝山伤谨讲师
　　戴表元　以羔裘如濡洵美且侯韵为八诗送夹谷子括赴明州推官
　　戴表元　以家事付诸儿惟不得姑苏陆氏女子消息
　　戴表元　以空飞本无迹韵为五诗往扣广微张公
　　戴表元　义蜂行
　　戴表元　刈园诗为竺秀才作
　　戴表元　邑中滞雨示陈贵白
　　戴表元　因营张村蛮窝并书所见
　　戴表元　鄞城火后见光远
　　戴表元　鄞塘田家
　　戴表元　霪雨溪涨抵郭可畏
　　戴表元　咏蚕
　　戴表元　游登袋寺寺茶笋甚佳独无杜鹃
　　戴表元　游西峰
　　戴表元　游阳明一洞天呈王理得诸君
　　戴表元　有人示山水画卷以为元晖作求诗
　　戴表元　又作散愁
　　戴表元　又坐隐辞
　　戴表元　余博士家猫相乳歌
　　戴表元　余既题畲斋有闻纸田之说而笑者复作长篇
　　戴表元　余居之西偏有小室名啬庵诗以识之
　　戴表元　於杭州九月送袁太初赴宁海教官
　　戴表元　俞光远父子归马巗兼托问讯故旧
　　戴表元　雨是过泉教张子开
　　戴表元　浴蚕沙溪水一首为上饶陈烈妇作
　　戴表元　袁提干挽诗二首
　　戴表元　越城待旦
　　戴表元　再寄曹居士
　　戴表元　再招奕世
　　戴表元　赠弹琴衡山萧道士
　　戴表元　赠陆相师
　　戴表元　赠上饶道云仲
　　戴表元　赠天台潘山人
　　戴表元　赠屋西小陈秀才
　　戴表元　赠越子实
　　戴表元　赠针医范秀才
　　戴表元　张道士求桤林诗
　　戴表元　张景忠学正之平江
　　戴表元　张骞乘槎图
　　戴表元　仗锡寺
　　戴表元　杖锡虎
　　戴表元　招王奕世
　　戴表元　招子昂饮歌
　　戴表元　赵君理约同途不至
　　戴表元　赵孟{禾熏}修职挽诗
　　戴表元　赵寿父游杭
　　戴表元　正仲复有倒和春愁曲之作依次奉答
　　戴表元　正仲今年鄞城之约不就因次韵慰悦之
　　戴表元　证道寺
　　戴表元　织锦回文
　　戴表元　舟过严州
　　戴表元　舟望紫岩
　　戴表元　周东乡载酒冰溪上因游岳祠醉作
　　戴表元　周秀才惠猫
　　戴表元　朱使君家诸郎将别十一韵
　　戴表元　灼艾戏呈阮使君
　　戴表元　啄木行赠净珇上人
　　戴表元　子昂秋林行客图
　　戴表元　紫溪邬义翁挽诗
　　戴表元　自居剡源少遇乐岁辛巳之秋山田可拟上熟吾贫庶几得少安乎乃和渊明
　　戴表元　自信上归游石门访故人毛仪卿镇卿兄弟作长句赠之
　　戴表元　自宣州至湖州风景中十日始达
　　戴表元　醉歌赠袁茂才
　　戴表元　昨日行
　戴成祖　送留云上人住翠屏澄照寺
　戴东老　春日田园杂兴三首
　戴飞　寓杭次旋人催归诗韵
　戴孚中　句
　戴龟朋　次石屏翁韵
　戴良齐
　　戴良齐　寄立斋二首
　　戴良齐　夜坐观星
　戴蒙　南溪暮春
　戴敏
　　戴敏　观梅
　　戴敏　海上
　　戴敏　后浦园庐
　　戴敏　楼上
　　戴敏　屏上晚眺
　　戴敏　西溪陈居士家
　　戴敏　小园
　　戴敏　约黄董二亲与桂堂诸侄避暑
　　戴敏　赵十朋夫人挽章
　　戴敏　郑公家
　戴某　幽居
　戴木　贺杜清献入相
　戴仁杰　题汪水云诗卷
　戴师古　寄赵叔鲁
　戴泰　戏友不识砚
　戴溪　送王木叔黄州教职
　戴栩
　　戴栩　白鹤寺作
　　戴栩　捕蝗回奉化泊剡源有感
　　戴栩　蔡尚书挽词二首
　　戴栩　曹徽猷生日二首
　　戴栩　陈民表挽词
　　戴栩　程郎中生日
　　戴栩　春风行为判府韩郎中寿
　　戴栩　次韵卢直院题秀邸所赠春龙出蛰图
　　戴栩　次韵水心端午思远楼小集
　　戴栩　次赵常博题净慈僧昙印得御书真赞
　　戴栩　答徐提干移居之问
　　戴栩　大水次友人韵
　　戴栩　戴君挽词
　　戴栩　定海寒食西湖忆卢玉堂葬西湖这上近传有僧请大仙降者是其笔
　　戴栩　定海饯王郎中
　　戴栩　定海九龙山
　　戴栩　东山隐士曾公挽词
　　戴栩　佛舍利塔
　　戴栩　官满寓济川馆得叶嘉仲和朱宰梅花诗次韵云作梅花诗当用欧公雪中酬
　　戴栩　郭伯山挽词
　　戴栩　和卢直院秋怀
　　戴栩　和叶水心会昌观小集
　　戴栩　贺丞相家庙诗
　　戴栩　贺水心先生七十
　　戴栩　后园老格为园丁斧而薪之有所存者直干危梢耳近亦放三四花吁嗟梅兮
　　戴栩　浣川定海奉饯乐成郭明府年兄赴改官班赵振文司令首赋古体因辄有述
　　戴栩　寄刘成道
　　戴栩　寄题林上舍真意堂用其元和渊明韵二首
　　戴栩　饯曹西士宰南康
　　戴栩　久雨记农父语
　　戴栩　哭周茂洪
　　戴栩　林节推挽词
　　戴栩　林酒库挽词
　　戴栩　林孔英岳母卢夫人挽词
　　戴栩　龙湫瀑
　　戴栩　卢直院挽词
　　戴栩　罗汉寺
　　戴栩　眠轻
　　戴栩　农家
　　戴栩　裴府陈夫人挽歌祠
　　戴栩　莆门陈东野挽词
　　戴栩　祈雨二古迹
　　戴栩　前休处士余君挽词
　　戴栩　清源寺
　　戴栩　丘处士挽词
　　戴栩　劝耕题正觉寺诗次王文康韵二首
　　戴栩　僧道晖疏泉叠石种松竹梅有诗求和次韵
　　戴栩　赏梅游中塘分韵得影字呈水心
　　戴栩　上丞相寿
　　戴栩　少文挽词
　　戴栩　书怀
　　戴栩　宋叔简挽词
　　戴栩　送蔡子重知松阳县
　　戴栩　送陈漫翁教授官满赴都下
　　戴栩　送陈叔方闽县丞
　　戴栩　送侯居甫监军器所门
　　戴栩　送蒋德瞻弋阳
　　戴栩　送卢次夔赴仲父校书之诏
　　戴栩　送庐陵胡季昭梦昱以上济邸封事贬象州
　　戴栩　送宋君辅迎母往总所
　　戴栩　送翁灵舒赴越帅分韵得欲字
　　戴栩　送西士之南康
　　戴栩　送先室归葬西山
　　戴栩　送项季约赴成都钤干呈洪倅
　　戴栩　送袁著作守徽州
　　戴栩　送赵端行殿试
　　戴栩　宿局次韵卢直院炎夜之作
　　戴栩　宿山寺
　　戴栩　宿育王河头庵
　　戴栩　题朝爽轩
　　戴栩　题方干墓
　　戴栩　题雇恺之画洛神赋欧阳率更书同宗御跋寿右司
　　戴栩　题浣川
　　戴栩　题觉海寺庙二首
　　戴栩　题石龙
　　戴栩　题吴明辅文集后
　　戴栩　题云严寺
　　戴栩　同水心吊薛子舒墓
　　戴栩　挽陈县尉歌词
　　戴栩　挽林知县朝奉词
　　戴栩　挽张金都郎中词
　　戴栩　挽张知县词
　　戴栩　王秘监夫人挽词
　　戴栩　吴状元史泳挽词
　　戴栩　五月一日出局偶书
　　戴栩　奚帑院挽词二首
　　戴栩　夏迪简都仓挽词
　　戴栩　夏肯父为先都仓求水心墓志未得归社中诸友皆赋诗送其行
　　戴栩　夏运属挽词
　　戴栩　仙都示马令克
　　戴栩　斜川晚书
　　戴栩　徐少卿挽词
　　戴栩　徐太博母夫人挽词
　　戴栩　杨子京益壮楼
　　戴栩　刈麦行自灵岩归示赵丞
　　戴栩　永康道中
　　戴栩　渔浦
　　戴栩　育王涵秋亭
　　戴栩　赠黄叔向二绝
　　戴栩　赠朱子文因寄朱元刚二绝
　　戴栩　赵开府仪国公挽词
　　戴栩　朱尚书夫人洪氏挽词
　　戴栩　朱邵州挽词
　　戴栩　自龙湫出灵岩
　　戴栩　走笔代书答西士
　　戴栩　坐中有一桃花自屋栈飞因而即事
　戴顗　井莲坊
　戴逸卿　面香阁
　戴应魁
　　戴应魁　海月岩
　　戴应魁　凌源阁
　戴雨耕　送赵侯之任
　戴煜　浯溪
　戴震伯　送赵侯之任
　戴之邵　句
　戴埴
　　戴埴　雹
　　戴埴　和陈府教授见赠
　　戴埴　和王教暮春出游
　　戴埴　彗星
　　戴埴　辇下曲
　戴仔
　　戴仔　答友人二首
　　戴仔　偶成












ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：戴



戴表元

戴表元　八月十六张园玩月得一字

明河汤残云，青海收晚日。

婆娑林端月，为我良久出。

洗杯问劳苦，天女笑脄脄。

月行虚空中，万古无损失。

且可娱今宵，勿复思昨日。

歌情天水遥，坐影入树密。

嗔醒有微酒，徼诗或呼笔。

仲容欢入林，怀祖娇在膝。

初犹整裘褐，久乃忘冠栉。

趋锵翻弈盘，笑嗷惊帐室。

宁来共喧呶，不许私暇逸。

蚩蚩复扰扰，醉熊不可一。

情知此月下，此乐节无匹。

月光本天性，清莹本其质。

动定极淳涵，声沈转萧瑟。

匆忙寄醉语，悟迟已难述。

戴表元

戴表元　八月十五夜雨中微有月色

雨色今夜别，映门白鲜鲜。

隃知万古月，自在最高天。

天高无阴晴，月亦无亏圆。

中间隔云雾，顷刻变熊千。

惟当自作乐，上界岂和邻。

接竹风撼郭，倒尊水号川。

狂歌眺渺莽，恐有浮槎仙。

戴表元

戴表元　白岩山

漠漠溪风吹路尘，白岩山下几穷身。

秋深竹色老於树，书静鸟群喧胜人。

何处人家藏剡录，有时行客裹唐巾。

平生笑杀禾翁子，刚为乘车弃负薪。

戴表元

戴表元　百鹭图

苇折荷枯可奈何，西风吹影净婆娑。

微君作此超摇趣，一个江天也厌多。

戴表元

戴表元　百雁图

近看分明远欲无，水天空阔好江湖。

幸然不入虞人眼，又被间中画作图。

戴表元

戴表元　拜袁越公墓因游定水寺有怀源老

乃翁已作飞仙去，犹得潭潭好墓田。

老树背风深拓地，野云依海细分天。

青峰晓接鸣钟寺，玉井秋澄试茗泉。

我与源公旧相识，遗言潇洒有人传。

戴表元

戴表元　班婕妤题扇图

时情任销歇，闺思转殷勤。

也胜山阴媪，挥毫托右军。

戴表元

戴表元　班溪

我爱班溪班，班班为谁好。

於时九秋晚，霜叶红不埽。

石摇未归云，水映欲衰草。

累累牛羊队，洒洒鱼龙道。

崇丘尚多菜，残村几经潦。

故物一若斯，今我胡不老。

赤字从幸相狎，聊坐畅怀抱。

戴表元

戴表元　傍家东北有山曰绍地余幸得之规以素庄也

绍地吾所欣，他时以藏我。

冈原见逾美，松柏栽已夥。

双流交在右，一几平连左。

忆昔初经营，登高忘蹩跛。

年衰已渐怯，步暂石频坐。

居然契券叶，偶尔龟策可，

心手之勤劳，躯骸庶安妥。

况复近芳茨，时能荐蔬果，

虽无刘伶钟，略慕王孙躶。

戴表元

戴表元　宝林院

何处寻三窟，端来寄一壶。

岩根接沧海，云杪挂浮图。

古壁碑漫灭，灵鳗事有无。

昌公好相识，间暇说江湖。

戴表元

戴表元　宝山寺寒食次韵和阆翁

缘阴啼鸟春将老，古寺垂杨日未西。

客子欲归风满袖，桃花无语水流溪。

有人蔬笋忘饥渴，何处松楸杂笑啼。

淮拟一时僧榻畔，诗翁题后更谁题。

戴表元

戴表元　保福寺

漫天萝蔓断追寻，犹有人嫌未苦深。

屋古渗当风雨气，僧驯化得虎狼心。

松花书暖蜂科蜜，梅子春残鸟恋阴。

不应初来便忘去，身间处处是山林。

戴表元

戴表元　碧桃花歌为王丞作

君不见孔家藏书屋，屋坏犹闻起丝竹。

又不见郑家注书老，书带后来垂作草。

如今王家万卷文字林，桃花一树春沈沈。

花成一劳主人种，花落更同山客吟。

从来春花重萼不缀实。此花可玩实可食。

我拟天公出奇物，来寿主人并饷客。

春前待花花下狂，春后待实林下尝。

定知此桃不作寻常草木味，祗作旧时文字香。

王夫子，多酿酒。

春风亭馆何处无，天锡名花祗翁有。

从翁乞醉三万日，仍令醉后花从笔间出。

戴表元

戴表元　兵后复还白岩山所舍作

脱命归来意恍然，余生堪喜亦堪怜。

财逢乱世真如土，人到穷途始信天。

问讯比邻晡璺后，呻吟儿女夜灯前。

明朝又作安西计，饭后谁家沁雪田。

戴表元

戴表元　兵后见三江口木芙蓉盛开

江上秋花无数生，红红白白照江明。

当年茂苑看曾厌，今日荒村望急惊。

泣雨羁臣愁去阙。歌风艳女惜倾城。

萧条欲别那拼得，移向东篱配菊英。

戴表元

戴表元　丙午二月十五日以府檄出宿了岩

衰年慕栖息，役役殊未休。

天明发东郭，日晏泊西州。

岂其千金躯，为此一餐谋。

宿麦青已郁，稚桑黄亦稠。

欣然一会意，所愧非吾丘。

悔日谅不远，誓言良未酬。

挥手谢还往，伊嚘自伊嚘。

戴表元

戴表元　丙午清明日青塘道中

三里五里沙路平，一番两番溪雨声。

无奈春风动人处，紫荆青李满林生。

戴表元

戴表元　丙子除夜

富贵如今似骇机，漂流未遣壮心违。

乡邻有酒贫能醉，村落无医病亦稀。

客任低头从狗窦，妻休掩面对牛衣。

十年涉世浑如此，除却躬耕事事非。

戴表元

戴表元　伯收东冈麦

伯收东冈麦，仲移西塍秧。

四季各有役，餬口走皇皇。

岂不惜冠履，兼尝业缣湘。

邻尔衣食微，及兹筋力强。

古来经术士，什九起耕桑。

穷通自天命，谨勿事胥商。

戴表元

戴表元　采藤行

君不见四明山下寒无粮，九月种麦五月尝。

一春辛苦无别业，日日采藤行远冈。

山深无虎行不畏，老少分山若相避。

忽然遇藤随意斫，手触藤花落如蝟。

藤多力困一颦呻，对面闻声不见人。

日昃将业各休息，妻儿懒拂灶中尘。

须臾叩门来海贾，大藤换粮论斛数。

小藤输市亦值钱，籴得官粳甜胜乳。

明朝满意作晨炊，饱饭入山须晚归。

南村种麦空早熟，逐日扃门忍饥哭。

戴表元

戴表元　蔡岙食藕

地逢平处亦萦回，不是逃兵底肯来。

坡上一祠犹姓蔡，山前当路尽通台。

高岩童去收桐子，邻县人过问藕栽。

忽见深衣老儒者，清时不信少遗材。

戴表元

戴表元　陈公哲梅花百咏

梅下故人呼不应，石桥溪寺水泠泠。

回头听得陈惊坐，一似春风吹梦醒。

戴表元

戴表元　陈公哲梅花百咏

雪后西湖空碧波，酒徒消散也无多。

白头醒眼春风裹，奈此梅花百咏何。

戴表元

戴表元　陈晦父赴十三韵

古人取远士，得一以为豪。

江左贡千百，选抡今始劳。

占对混童厮，趋跄偕吏曹。

以兹寓绳准，弃髓索皮毛。

遂乃考卷业，成文喧诵号。

其次严保举，虚牍相笼叨。

富儒坐可得，贫儒走滔滔。

有司见其然，厌贱如蓬蒿。

谁知真儒者，理黜宁不遭。

陈生青紫门，佐书越江皋。

秩满在选中，家寒无所操。

虞翻显凭易，买臣进缘骚。

吴士例则然，且毋衔名高。

戴表元

戴表元　陈茂阳书监赴史氏塾

青天碎浮云，飘落随长风。

当年江海心，聚散岂谓同。

我发春霰白，君颜秋树红。

各将飞腾具，坐受穷困攻。

怀书更何罪，暴客岁不容。

数夕稍振发，共语凉天中。

天明换颜色，囊瓢赴群童。

此事本不策，改道无所从。

犹胜古侠士，侩牛市弞东。

戴表元

戴表元　陈无逸教论赴攸州

白露西风湘水清，苍霞南岳晚天明。

离家休说三千里，行道新看第一程。

橘味熟来思母遗，草名疑处教儿评。

人生谁是安居者，早拾貂蝉映父兄。

戴表元

戴表元　陈无逸张仲实皆授徒城中相望遣闷小诗往问

间身不用苦咨嗟，随分风流阅岁华。

白日垂帘同卖卜，清流岸帻胜趋衙。

飞书漆椠诗无草，夹注高檠眼未花。

更喜芳邻连二妙，时时衿佩问东家。

戴表元

戴表元　陈秀才问诗於余次韵赠之

秋半说诗秋又阑，觅从忘处更哦看。

不妨味熟心自悟，祗恐业成身转寒。

窃木野风天倡和，崩溪怪石鬼镌刊。

扳君更上最高顶，莫羡千鑫游子鞍。

戴表元

戴表元　赤泥岭行

种桑三年寒得衣，养犊作牛堪挽犁。

生男祗解恋乡土，五日溪船催父归。

行前仓庚后杜宇，去家渐近闻剡语。

恨身不作田舍儿，骑竹搏沙绕墙户。

人生衣饭取裁足，阿奴碌碌犹类福。

献书觅举真下策，年少奔驰头已白。

君不见燕山万里客更难，赤泥岭上春风寒。

戴表元

戴表元　仇山图

仇山山下仇人，白头宦学走风尘。

问渠家住山何处，云气漫漫不知路。

诗人作事例多痴，逢山且画且题诗。

不如邻翁不识与画，一生耕钓仇山下。

戴表元

戴表元　酬陈秀才

一春一百二十日，日日开眉得几人。

直与破除风雨去，今年浑似不添春。

戴表元

戴表元　褚叔豪赴山阴和靖祠长

此老真迂阔，白头方出山。

一灯河洛后，千础剡湖间。

讲鼓惊云动，书船载月间。

可无容席地，容我了跻攀。

戴表元

戴表元　春愁曲次刘正仲韵

山翁隐居雁苍谷，春树年年为翁绿。

耕休坐树作劳歌，山光水景相徵逐。

歌成无人祗自娱，行人颇怪歌声殊。

循踪历历见井舍，恐是避秦来此居。

花烟溟蒙乱晴雨，山前仓庚后杜宇。

客来不喜亦不惊，但道寒喧无俗语。

山中今岁是何年，黄旗徵树装楼船。

浅村已尽到深谷，逢人未说先凄然。

忧来宛转歌不已，我树非材端后死。

五陵当日蓊如云，如今何处悲风起。

山南老农亦不忧，机浅不为妻子谋。

日高饭饱牛背坐，日晚放牛溪上游。

人生逐名被名误，十年车马长安船。

长安路绝云雾昏，归来弃笔寻农具。

旧游年少难与随，梦境一笑难重追。

惟有剡源穷掌固，相思望断西天垂。

戴表元

戴表元　春风

春风吹愁端，散漫不可收。

不如古溪水，祗望乡江流。

新花红烁烁，旧花满山白。

昔日金张门，狼藉余废宅。

回头语春风。莫向新花丛，

我见朱颜人，多金亦成翁。

多金不足惜，丹砂亦无益。

更种明年花，春风多相识。

戴表元

戴表元　春日城南闻禽鸟声喧甚为赋二十二韵

今日春气至，新禽各啁嘲。

岂无好唇舌，入耳何恌恌。

雊鹆最多端，能以巧自肴。

黄头亦聁给，微吭和且调。

无计颇滑熟，乌鸦与鹪鹩。

自余不知名，喧呼杂竽箫。

黑衣猥雄黠，书动固非枭。

均为乐其性，幸此风日朝。

城南六七曲，荒园绕榛茅。

我来感物变，何异在山郊。

惟闻黄鹂至，不闻叫交交。

当由恋幽谷，畏寒还避嚣。

群英盖壤内，小大一逍遥。

得气不足悦，触情遂相辽。

乘墉少年儿，挟弹欲见邀。

所规不满掬，翻令污厨庖。

鹰鹘势险薄，爪长尤善捎。

同群自伐击，此祸极无聊。

深藏务远晦，尚惧形色招。

危机布平陆，况乃纵轻漂。

悲邻复譬释，当鸣讵为妖。

但怀道傍树，信美非其巢。

戴表元

戴表元　春溪恶寄孙常川

春溪恶，日日春风吹过客。

千车万辙不相嫌，一客歌来吹倒却。

旁人借问客为谁，咸淳朝士今布衣，

声名欲隐人自知。君不闻孙兴公，

逃乱走入黎州峰。子孙百世居峰下，

往往翰墨余仙风。鹑衣藿食何足耻，

头白河清吾亦俟。向来南面五马车，

只饮西山一盂水。青牛处处迷行踪，

白鹤归来余故宫。道逢樵客知去过错，

迟君不来三日晚。溪水犹能作吴语，

似续君家遂初赋。

戴表元

戴表元　春夜喜陈汝晦见过

乃翁治狱多阴德，之子论文有古风。

尊俎祗容吾党共，衣冠能得几家同。

书林有业何妨隐，徭籍无名莫怨穷。

百岁相期今夕意，赖君咳唾起诸童。

戴表元

戴表元　此地

又说风尘起，人来似水流。

饥穷余此地，啸聚是何州。

野白荒荒阔，云横莽莽浮。

相逢问田父，未可卖耕牛。

戴表元

戴表元　次和焦治中云洞纪游十四韵

是身虚空中，如云本无有。

游行又其寄，纵乐安得久。

嵌岩大磈质，鑱削奇鬼手。

栋宇起何年，名称出谁口。

忆昔扳藤曼，凌空讶鸡狗。

疏疏石生竨，剡剡室悬斗。

乘峻开栈梯，缘晨挂窗牖。

岂无题壁堂，多逢斫畲叟。

贤侯韦平家，雅韵王谢友。

骊珠百四十，模写已八九。

坐我南楼庆，浇我北海酒。

人生主客意，如此岂云偶。

风花命浮沉，木雁天可否。

悠然付一嘘，山灵倘回首。

戴表元

戴表元　次韵答陈叔高

早种青蒲已满沟，暮栽黄菊亦成丘。

不辞西日射牛背，尚胜北风吹马头。

新雨客疏尘锁几，故山秋淡树藏楼。

艰难终竟乡情耐，准拟行窝处处留。

戴表元

戴表元　次韵答二袁

相逢何草草，不念别是长。

别我我在山，别君海茫茫。

慰别有难易，我老不易忘。

今此春云篇，来别已悲伤。

春云虽多熊，与世无炎凉。

朝出山路白，暮归海天黄。

人生不免别，与君非异乡。

我诗不如云，春云解飞翔。

戴表元

戴表元　次韵答贵白

斗粟千钱不易酬，海风吹断寄诗邮。

谁家盛设蟹黄饼，有客翻披狐白裘。

春树自随冬树老，官河长挟野河流。

隔生兄弟何须说，来作城南十日游。

戴表元

戴表元　次韵答胡山甫兼简汪日宾

白发诗翁南峡居，肯来与子不相疏。

久知诸老难折简，端为此家多贮书。

谈吐清无涉俗处，容颜衰似避兵初。

溪梁一别还经岁，接得新诗锦不如。

戴表元

戴表元　次韵答胡山甫兼简汪日宾

乱后交朋星散居，如君那得易亲疏。

耐多但有客满座，忙绝不令儿废书。

万里山河蓬鬓底，一春风雨杏花初。

间身共逊耽诗老，野服枯藤得自如。

戴表元

戴表元　次韵答寄阆风先生

闻说芗岩花，风情不减前。

菊盘秋熟蟹，竹枕晚凉蝉。

碑碣僧频谒，诗囊客自编。

梅花紫溪路，一别又三年。

戴表元

戴表元　次韵答邻友况六首

十百琅玕接屋山，麦花淡白菜花斑。

村园富贵谁消得，更看溪南墨牡丹。

戴表元

戴表元　次韵答邻友况六首

炊成日影三竿直，睡起溪流十尺高。

懵懂不知何岁月，山风吹白镜中毛。

戴表元

戴表元　次韵答邻友况六首

祝鸡归后放牛初，小立溪梁看打鱼。

渐喜村邻尽相识，向来朋旧却无书。

戴表元

戴表元　次韵答邻友况六首

剡源田舍谁能识，只此桃源有路通。

草长岸漫渔堑北，月明人语纸槽东。

戴表元

戴表元　次韵答邻友况六首

三间瓦屋数弓园，旋学桑麻又一年。

村酒沾唇频得酒，山歌出口即成篇。

戴表元

戴表元　次韵答邻友况六首

舍南舍北种田郎，唱得田歌曲曲长。

莫学傍村游侠辈，茜红抹额臂擎苍。

戴表元

戴表元　次韵答盐官傅秀才

欲有队於阱，千金身陡沉，

争名急饥渴，对面九关深。

谁知海城畔，山水发清音，

蟾蜍泄喜愠，遽除阅晴阴。

意到得所指，不作寒鸢吟。

斯人定不恶，我辈许同襟。

去去复去去，白鸥未遐心。

戴表元

戴表元　次韵答应德茂雪后远寄

山中不来久，何处度残年。

人闷如中酒，村荒似禁烟。

将茶冰箸煮，移枕雪蓬眠。

更肯狂歌否，春风双玉船。

戴表元

戴表元　次韵答朱侯招游海山

江南春草黄，江北秋雁飞。

穷居念还往，故物悉已非。

我有青云交，山林可同归。

十年学抚琴，对客辄累欷。

岂不愿和悦，调苦心得为。

青天无古今，白日相因依。

向来炎炎人，所得一何微。

成者化埃尘，不成翻祸机。

玉美受雕镌，马良遭绊韟。

所以旷达士，但贵知我希。

请休接舆歌，且急梁鸿噫。

名微少士责，身间免官讥。

宁无一日力，相寻尽崎岖。

霜鱼碧玉脍，水菊黄金辉。

君歌我按筑，我舞君搅衣。

此日为君欢，醉游敞船扉。

戴表元

戴表元　次韵东鲁省游石龟山

一舸悠悠醉又醒，溪山无语意分明。

龟身何日化苍石，鹤背有人游紫清。

百榼颁空看少俊，千金难买是春晴。

筵端宋玉尤骚绝，游戏长歌复短行。

戴表元

戴表元　次韵和郭佑之双桔堂赵母寿时

严亲不待高官秩，一刻欢娱胜千日，

赵郎宦薄母八旬，自采芳甘充俎实。

堂前酣酣双桔红，童儿见客笑满容。

有田得耕我亦去，绣衣御史语生风。

戴表元

戴表元　次韵和蔚师鉴师春怀

愁是云阴喜是晴，春游保处不关情。

黄鸡亭馆琴三弄，青果杯盘酒数行。

满砌雨新平笋密，隔墙风送落花轻。

鉴湖湖上樵山老，破帽枯藜过一生。

戴表元

戴表元　次韵寄陈达观少府兼简叔高

怀人路绝云归海，避俗门深草蔽丘。

万事渐消间客梦，一生虚白少年头。

山螀叫缓从除架，淮雁来多莫上楼。

近日邻家有新酿，每逢诗伴得淹留。

戴表元

戴表元　次韵任起潜谋隐之作

江边秋日逢任子，大醉索诗吾欲狂。

为问山资何次第，祗余丹诀转凄凉。

黄金范蠡曾辞禄，白首虞翻未信方。

千古浮云共归意，晓风城郭水花香。

戴表元

戴表元　次韵如晦木犀因寄其从父性之老同舍

诗力如弓不易张，烦襟且觉对花凉。

玲珑南雪晴秋树，淅窣西风夜月香。

消得玉人歌古谈，许谁金屋斗清狂。

风流更忆同袍老，一坞间云傍水乡。

戴表元

戴表元　次韵苏教授立春书事

病老空山客，寒纡积雪春。

麦苗青有主，桃板粉成神。

短策陶元亮，轻舟贺季真。

征徭辛不及，游眺杂闲民。

戴表元

戴表元　次韵王监簿春前对雪之作

情怀未厌日如年，幻境先看海变田。

梁苑贵游图画裹，山阴风致酒尊前。

虾须帘湿间春晓，猊舌香深凝午烟。

肯信高人有高卧，矶头新泊钓鱼船。

戴表元

戴表元　次韵王景阳寄轩

江湖犹觉气横行，羽褐藤冠学养生。

掣肘累轻天与福，欺心戒重鬼司盟。

行收耕稼间勋业，别有吟哦好性情。

祗恐蹊成似桃李，人来先识隐居名。

戴表元

戴表元　次韵蔚讲师新春之赠

每见辄自失，春风双鬓斑。

诗囊贫裹富，药市闹中间。

甽路通湖寺，敞楼当郡山。

清缘事事足，听此屡开颜。

戴表元

戴表元　次韵蔚上人见寄

流落谁相忆，山林蔚讲师。

玄机魂梦接，诗力鬓毛知。

舟去须寻处，书来不记时。

君看东海月，今夜亦追随。

戴表元

戴表元　达观亭歌为健康徐氏作

天风飒爽岩曦开，云溪萦环芳树来。

林栖岛处眼未识，何人择胜诛荒莱。

仙迹着人清辟易，徐郎襟怀赵郎笔。

经营须通山鬼意，开凿曾烦祖龙力。

高亭一区尤绝尘，沧浪捧起芙蓉云。

凭危醉歌敞花气，九衢尘土何纷纷。

客来问名名达观，对此心情转萧散。

想见千秋争战场，只把云霞眼中换。

浮名绊人兹可怜，飞鸦落日钓窗前。

何时真脱尘缨去，我自网鱼君刺船。

戴表元

戴表元　大名元复初郎中携示感遇五言八章次韵并陈东平曹子贞编修蓟丘曹克

美人乘天风，手吹玉参差。

我有龙门桐，缀之冰蚕丝。

空中一偈答，闻者为忘机。

神马已出河，凤皇且鸣岐。

悠悠百年内，傥有相逢时。

戴表元

戴表元　大名元复初郎中携示感遇五言八章次韵并陈东平曹子贞编修蓟丘曹克

我登海山巅，群丘眇如芥。

客来谈九州，更诘谁小大。

神疲穆满驭，足茧神始载。

终然方寸心，扰扰躯壳外。

流光如急水，一去难得再。

归来坐虚室，始觉身安泰。

老马宁为驹，即且或甘带。

名迹吾不嫌，全生聊远害。

明有不见睫，智有不卫足。

学静三十年，晚始悟无欲。

履卑惧名高，居群忌行独。

不见歌钟家，白日卧金谷，

不见带索生，行吟扣哀竹。

为君慎燕息，顾兔方在腹。

戴表元

戴表元　单漕贡君范挽诗

竟抱遗经死，斯人亦可哀，

传家一夔足，涉世万牛回。

白屋身空脱，青山手自开。

樵苏且莫近，玉树炯泉台。

戴表元

戴表元　道衡书寄求诗

烈士蹈东海，公仍归白云。

龙藏谁顾蜕，鹤去不随群。

道貌青难写，香风远自闻。

人间尘垢子，羞读径山文。

戴表元

戴表元　道桐川谷访梅右司不知其处

桐川潇洒处，面面碧芙蓉。

峻塔当关独，清溪抱郭重。

市多吴客语，祠有汉时封。

欲觅梅仙去，知藏第几峰。

戴表元

戴表元　登崇宁阁

众香坛书静，游屐思频来。

心转谈经处，尘空说法台。

葵花凭古碣，竹色上苍苔。

杰阁同禅院，悬河有辩才。

戴表元

戴表元　登新岭

荦荦确确白石溪，绵绵茫茫青草磎。

四山阴雪湿灰色，六月杜鹃深树啼。

田庐经漂有高下，麻豆满坞无东西。

隔岩飞流送人语，对面喧风吹马蹄。

祗今莫辞楖粟杖，与子更上巑屼梯。

登高意远会有极，回首烟海令人迷。

戴表元

戴表元　调贵白

客裹光阴取次休，嫩寒一夜袭衣裘。

不须多畏赵盾日，正好深悲宋玉秋。

红叶旧题犹在手，黄梁新梦又从头。

余粮栖亩犹围坐，此事输君第几寿。

戴表元

戴表元　丁丑岁初归鄞城

城郭三年别，风霜两鬓新。

穷多违意事，拙伯背时人。

雁迹沙场信，龙腥瀚海尘。

独歌心未忆，笔砚且相亲。

戴表元

戴表元　丁亥岁除前二日书事

索索寒搜客，沉沉雨洗年。

残林生猎迹，归鸟避窑烟。

节物杯浆外，溪山鬓影前。

行藏都未定，笔砚底能捐。

戴表元

戴表元　丁氏厚德堂

贱士怀永忧，一物常恐枯。

贵者止营私，智或遗妻孥。

肉食从古鄙，黄金使人愚。

我游四十年，钱塘车马区。

但见插桃李，谁曾种桑榆。

白头识丁子，仪冠俨于于。

示我厚德编，嘉名在塘隅。

谈之为踊踵，喜气生眉须。

愿子富仓庾，人人饱餐餵。

愿子多酒浆，日日开樽壶。

行藏自有命，不谒守钱奴。

戴表元

戴表元　东湖第三溪

日晏霜浓十二月，林疏石瘦第三溪。

云沙有径萦寒烧，松屋无人鸣书鸡。

几聚衣冠块作土，当年歌舞醉如泥。

早知涉世真成梦，不弃山田春雨犁。

戴表元

戴表元　东离湖州泊南浔

张帆出东郭，沽酒问南浔。

画屋芦花净，红桥柳树深。

鱼艘寒满港，橘市书成林。

吾道真迂阔，浮家尚越吟。

戴表元

戴表元　东门行二首

春风颠狂卷地起，吹动江城寒劫灰。

江城千家丹碧窟。过眼不复余楼台。

九辀烛龙竟为尔，六尺海鸱安在哉。

平原无人金谷散，惆怅东门归去来。

戴表元

戴表元　东门行二首

松枝可餐不可久，蕨萁可舂难入手。

书生身业值无年，翰墨千囷不充口。

烟州何客钓寒鱼，江郭谁门倚残柳。

琴台歌管无处寻，惆账东风几回首。

戴表元

戴表元　东阳方韶卿惠古意七篇久不得和五月二十六日将假馆宗阳桥稍有闲暇

长岁狎纷諠，新庐稍疏静。

虚名亦相累，簪佩来整整。

青天戍楼柳，白日仙林杏。

散书一长谣，消此清夏永。

戴表元

戴表元　东阳方韶卿惠古意七篇久不得和五月二十六日将假馆宗阳桥稍有闲暇

营营寄巢蜂，白书争空花。

跋跋缘壁虫，喧飞乱如麻。

譬如恶俗士，便不挥鞭挝。

桐君何处来，隔壁闻瓠巴。

戴表元

戴表元　东阳方韶卿惠古意七篇久不得和五月二十六日将假馆宗阳桥稍有闲暇

旧文空中云，零落迹易消，

新交江上流，来去同奔潮。

蔼蔼玄英孙，望之十舍遥。







卷60

戴表元

戴表元　东阳方韶卿惠古意七篇久不得和五月二十六日将假馆宗阳桥稍有闲暇

人胆小於壶，揣想无限极。

及其遂所愿，不过一消息。

金华文物府，前哲余楷则。

千年万年名，岂使夸者得。

戴表元

戴表元　东阳方韶卿惠古意七篇久不得和五月二十六日将假馆宗阳桥稍有闲暇

作诗如挽船，学力乃篙橹。

向来牛耳盟，诸老肯多许。

玄晖云树荒，仲宣江海阻。

之子归来归，相思慰风雨。

戴表元

戴表元　东阳方韶卿惠古意七篇久不得和五月二十六日将假馆宗阳桥稍有闲暇

德孤谁愿高，气寒谁愿清。

斯文邹鲁来，壈坎劳其生。

岂无性命忧，艰难愈同情。

如何及门士，亦作胡越声。

戴表元

戴表元　东阳方韶卿惠古意七篇久不得和五月二十六日将假馆宗阳桥稍有闲暇

永康经济学，近古将无同。

甥孙世其业，汗马收全功。

我欲揽遗迹，嗓眸冰镜空。

君亦跨典鹄，吹箫白云中。

戴表元

戴表元　读福建谦廉访辅大使遗事

臬官难称是闽中，遗爱堂堂得比公。

姓字丹青太史笔，岁时笾豆素王宫，

一生姜桂那时辣，百死江湖必向东。

从古仁贤有家世，名郎台阁已生风。

戴表元

戴表元　读阆风题林隐诗追和赠汪秀才

山林一迹地，尘土二毛年。

避世书为屋。谋生药当田。

卉衣从俗制，疏从学僧煎。

渺渺沧溟去，今谁鲁仲连。

戴表元

戴表元　读书有感

鲁女悲嗟起夜深，当年枉却泪沾襟。

如今已免邻人笑，老大知无欲嫁心。

戴表元

戴表元　读书有感

最爱

生欲避秦，海天东去不通津。

绝知胜似桃源境，男女同行o　百人。

戴表元

戴表元　杜子问赴建康南轩祠长

一席清溪上，深衣雪鬓翁。

挥犀谈孔氏，释菜礼宣公。

堂馔淮鲜白，宾筵楚醴红。

花台无羔否，回首几春风。

戴表元

戴表元　渡长泖投小蒸邵教授宿

清晓浮双桨，黄昏值一餐。

风鸣长泖浪，云掩小蒸村。

馋极知鲈美，惊还觉雁喧。

同袍恩有爱，灯火细温存。

戴表元

戴表元　顿寒怀单祥卿教论

霜花一夜白，风叶满村黄。

欲出岁华老，相思江水长。

留枝庶鹊户，存蜜补蜂粮。

想见山行处，开窗新酒香。

戴表元

戴表元　法善院

野火烟云窟，春溪风日朝。

花迟年有闰，树密地无徭。

山鼓通荒戍，庭碑认往朝。

客言僧可隐，胜似隐农樵。

戴表元

戴表元　范文正黄素小楷昌黎伯夷颂盖宋皇佑三年十一月在青社所书以遗京西

有耳不听下巴人，有手不写剧秦美新。

天生灵物寄我体，可惜秽弃同埃尘。

清风百世希文老，一字流传今是宝。

谁知堂堂伯夷颂，曾借春晖发枯槁。

韩子也复英雄姿，冰寒半峻余文辞。

吹嘘自起北海隐，脍炙聊慰西山饥。

天荒地老精灵在，处处江湖红散彩。

青离孔氏忽自归，今遇龚侯如有待。

世情爱古兼爱奇，书奴满眼非吾师。

请君焚香盥手拜此帖，归洗人间儿女痴。

戴表元

戴表元　方处士挽诗二首

不谓高外下，终全玉雪身。

交犹前辈，吾不似今人。

别号行鸣雁，遗编感获麟。

斂仪应自定，只著古衣巾。

戴表元

戴表元　方处士挽诗二首

不比他人死，何诗可挽君。

渊明元嬾仕，东野别攻文。

沧海诸公泪。青山处士坟。

相看莫浪哭，私谥有前闻。

戴表元

戴表元　飞花行赠马衢州

山上风花山下飞，花飞欲尽山翁归。

归来亦自忘行迹，但觉满地红依依。

余花更惜随春去，溪上游人山下路。

恋家渔父断来踪，难老刘郎记前度。

花开花落春风前，我昔与翁同少年。

祗今鹤去但华表，何处鸟啼悲杜鹃。

游人自游春自暮，从翁问花花不语。

且当向花日日醉，醉倒花前学花舞。

戴表元

戴表元　风雨行湖山村

风雨湖山暮，屠村又鲍村。

鸟巡渔退艇，犬认猎归门。

天作蛮云暗，溪凭剡涨喧。

十年灯火伴，草次共鱼餐。

戴表元

戴表元　风雨游小在浦

海坞秋风裹，无悰眼亦开。

潮卫乌屿长，雨过象山林。

畲父收牛种，渔丁拾庳胎。

乘桴吾岂敢，人说近蓬莱。

戴表元

戴表元　逢翁舜咨

相逢浑不觉，祗似宛陵贫。

袅袅花骄客，潇潇雨净春。

借书消茗困，索句写梅真。

此去青云上，知君有几人。

戴表元

戴表元　奉化城西三溪口

青林白石三溪口，斑笋黄梅四月头。

正好清游谁懒得，幸无公事且归休。

戴表元

戴表元　赋董氏双岐竹

山庄一对青青玉，潇洒天然同干生。

说与人间好兄弟，时来林下听风声。

戴表元

戴表元　赋意未畅复拾前韵之余者作广坐隐辞

我作坐隐辞，客来问我坐隐方。

开门进客还复坐，为客历落言其详。

隐朝市，我不能冲尘冒暑走遑遑。

隐江湖，我不能披蓑戴笠操舟航。

隐山林，山林白书行虎狼。

隐田里，田里赤立无资粮。

穷观六合内，投隐几无乡。

是以古来人，失路多猖狂。

或隐伶官侠客，或隐药肆僧房。

或为君平隐卖卜，或称陶朱隐行商。

虽能逃世网，於事未为良。

况我能携一身隐，二亲白发垂高堂。

神仙拔宅古亦有，无翼不得高飞飏。

不然少自屈，归去隐耕桑。

随傭竭作无一夫力，买田筑室又乏千金装。

僮奴揶揄亲友弃，往往人厄非天殃。

悲来俯仰寻隐处，欲亲书册依杯觞。

引酒未一酌，狂风郁律冲肝肠。

读书未一卷，噫呜感慨泪浪浪。

酒能触人生愤激，书能览古知兴亡。

非徒不足充隐具，反缘二物来自伐。

覆杯掩卷且默坐，气定始觉如平常。

因思世上百千事，是非荣辱俱可忘。

杨朱墨翟悲泣两无益，伯夷叔齐浪死埋首阳。

不如随缘委运祗块坐，冥心径往游黄唐。

不论辨，不忧弹射相摧伤。

不还往，不忧风露沾衣裳。

人生衣食分已定，登途役役空自忙。

不见啄木鸟，终朝一饱如不偿。

不见守蓍龟，穷年引息泥中藏。

目前伸屈君莫问，此鸟孰兴龟年长。

坐叹自笑客亦叹，烟□暗室生天光。

戴表元

戴表元　感旧歌者

牡丹红豆艳春天，檀板朱丝锦色笺。

头白江南一尊酒，无人知是李龟年。

戴表元

戴表元　感事

死生契阔强兄弟，南北分张友朋。

战国几人成汉鬼，劫灰今日信胡僧。

翰林身后诗千首，工部丘前米五升。

山路阴寒鱼雁绝，旧游何处寄椷藤。

戴表元

戴表元　感物二首

騤骥今失群，亦自矜趫腾。

挽仰岁时久，帖然困蚊蝇。

豪鲸逸其穴，天水成沧溟。

岂无鱼鳖交，望望为所憎，

物理有翕张，达人同废兴。

幸无怵迫忧，聊复曲吾肱。

戴表元

戴表元　感物二首

鱼目出泥沙，空村百金珍。

豫章值拥辏，细细供蒸薪。

论材何必多，适用即能神。

托交何必深，寡求永相亲。

鲍叔拙羁鲁，张生穷厄陈。

茫然扳援际，岂意出风尘。

戴表元

戴表元　耕桑

耕桑本是闲居事，学得耕桑事转多。

失晒麦丛忧出蝶，迟缫蚕茧怕生蛾。

调停寒暖春移苎，侦候阴晴夏插禾。

衣饭为谁忙不彻，醉来乘兴作劳歌。

戴表元

戴表元　耕休

耕休何处散烦劳，东埭西梁信所遭。

溪水清清照鱼影，山风细细落松毛。

无名野草疑皆药，有韵村谣例近骚。

稽古祗堪农圃用，莫将车马误儿曹。

戴表元

戴表元　古翁十五韵送胡天放西游

有铁莫妄熔，熔作侠士椎。

有帛莫妄缝，缝作山人衣。

君看天放翁，气貌绝清赢。

瀋落七尺身，仁义充肤肌。

无家救人穷，无田恤人饥。

江湖三十秋，白头转岖崎。

余情尚洒洒，不吐酸寒辞。

事慕古豪杰，诸儿那得知。

或云有仙骨，深中愈难窥。

趫腾华佗戏，偃蹇梁鸿噫。

世熊贵反覆，口语澜翻飞。

夫子顾之笑，百触不发机。

宁当待沟壑，西山古谁悲。

佩君珊瑚钩，酌以玻璃卮。

相知岂云无，去去勿得疑。

戴表元

戴表元　故总干潘伯可从大挽词二首

落落知难久，堂堂竟不还。

江湖官七品，风雨屋三间。

已矣乌头白，嘻乎豹管斑。

儿曹莫轻脱，英爽在空山。

戴表元

戴表元　故总干潘伯可从大挽词二首

得死何须哭，偷生正可疑。

仓皇归印日，慷慨却金时。

规矩诸郎有，襟怀我辈知。

平生郭有道，消得蔡公碑。

戴表元

戴表元　观村中祷雨三首

十里不同云，五里不同雨。

天台白茫茫，乃尔多肺腑。

人言蛟友神，象类可以取。

蛇虫当此时，行路谁敢侮。

飞腾信有术，忍待号者苦。

咄哉神禹功，浩荡流万古。

戴表元

戴表元　观村中祷雨三首

昨日苗穗赤，今朝洒然青。

颇知穷旅人，百金换颜形。

念尔虽微根，同禀造化灵。

自古有枯旱，人类几千齿。

恐是自生化，难皆问苍冥。

野草人不邻，何独不凋零。

戴表元

戴表元　观村中祷雨三首

西村送龙归，东村请龙出，

西村雨绵绵，东村犹出日。

人称西人良，或是穷可恤，

谁知所雨粟，尽入东村定。

儒生无爱憎，但喜蔬蓏实。

通年一饱厨，犹在兔园帙。

戴表元

戴表元　归自西关有作简余率公钞使

白发微官小祝同，也随年少踏春风。

乡心几夜马生角，世味一时龟脱筒。

红旆戍楼花整整，缘莎溪路水茸茸。

归来健羡余公子，卷帙如山一览空。

戴表元

戴表元　贵溪董教论回里

八月暄暄似小春，鄞江归客楚江宾。

梦中鲈脍紫莼菜，画裹苎袍乌角巾。

不枉夸张别风土，有时吟啸杂仙真。

年高官满身轻健，聊复婆娑亦可人。

戴表元

戴表元　过姑苏

水天弥望接青芜，云气漫漫近又无。

一色好风三百里，挂帆安坐过姑苏。

戴表元

戴表元　过鄮山祠塾作

沧江城阔三叉口，白日弦歌数亩宫。

犹有祠宫旧杨柳，向人离立管春风。

戴表元

戴表元　过清凉寺王参预墓下

江左风流廓庙人，荒境抛与梵宫邻。

多年羊虎犹眠石，改壁貂蝉祗贮尘。

万古云山同白骨，一庭花木目青春。

永思陵下犹凄切，废屋酸风吹野薪。

戴表元

戴表元　过应浩然先生墓

人间万卷庞眉老，眼见堂堂入草莱。

行客须当下马过，故交谁复裹鸡来。

山花不语如听讲，溪水无情自荐哀。

犹胜黄金买碑碣，百年名字已烟埃。

戴表元

戴表元　寒食

寒食清明却过了，故乡风物祗依然。

穷中有客分青饭，乱后谁坟挂白钱。

落魄暖春为麦地，阴沉溽雨近梅天。

间情正尔无归宿，石鼎新芽手自煎。

韩君美经历赋孟夏木长五诗示仆因写鄙怀通呈阮使君。

吾评陶渊明，略似段干木。

诗文虽满家，不饱妻子腹。

仰瞻清风柯，俯窥白云谷。

谁能为升斗，辛苦受羁束。

戴表元

戴表元　杭城风雨中简子昂

五月钱塘风雨秋，怀人频倚面山楼。

云收树色遥成海，水学江声暗入沟。

一斗尽输无事饮，千金不买辟寒裘。

自怜寂寞无玄学，车马门前过似流。

戴表元

戴表元　和邓善之秋兴二首

鬓发日夜老，神仙那可求。

杨雄识字苦，玄晏著书愁。

碧酒红莲夜，朱弦白雁秋。

论心得少暇，同上最高楼。

戴表元

戴表元　和邓善之秋兴二首

鹤化城犹在，龙移井未枯。

百年吾道半，六合此身孤。

西山栽花屋，东风卖酒垆。

徉狂觅耆旧，处处土音殊。

戴表元

戴表元　和陶乞食

今朝胡不乐，取书一哦之。

饥穷古不免，陶生良有辞。

骨肉同天伦，僮仆缘食来。

如何长年中，万事付酒杯。

脱身得一饱，激烈陈歌诗。

不如鲁侯仁，借贷英雄材，

嗟余亦有作，欲向谁同贻。

戴表元

戴表元　胡蝶

春山处处客思家，淡日村烟酒旆斜。

胡蝶不知人事别，绕弞间弄紫藤花。

戴表元

戴表元　湖山村

老去生涯学钓鱼，溪山忽忆似湘湖。

风林四畔动竽瑟，烟雨一篙行画图。

小市篝明沽郭索，平园栅树奋於菟。

偶然得住何妨住，是处人间足畏途。

戴表元

戴表元　湖州

山从天目成群出，水傍太湖分港流。

行遍江南清丽地，人生只合住湖州。

戴表元

戴表元　湖州

一饱悬天不待求，几人乾白少年头。

君看滚滚东流水，到海成渊始懒流。

戴表元

戴表元　蝗来

不晓苍苍者，生渠意若何。

移踪青穗尽，眩眼黑花多。

害惨阴机蜮，殃逾虫毒蛾。

秋霖幸痛快，一卷向沧波。

戴表元

戴表元　晦亭

东海穷诗客，西风古驿亭。

发从残岁白，山入故乡青。

世事徒三窟，儿童且一经。

丁宁速赊酒，煮粟试沙瓶。

戴表元

戴表元　火后

当年歌酒留连处，火后来看一惘然。

傍水几家初饮马，入春三月未闻鹃。

炎凉世事残城树，歌哭人声去客船。

不是危肠拼醉得，颠狂无处著诗篇。

戴表元

戴表元　饥旱

旱风烁我肤，饥火煎我肠。

春夏犹自可，人秋始难当。

簪珥陡顿尽，衾绸纤细将。

夺从女奴手，并入米客囊。

但冀喘息延，敢忧生理防。

山州古硗瘠，岁计仰苏杭。

发地流玉粒，浮天驾牙樯。

如何水后郡，翻籴浙江粮。

行路急促促，人情沸皇皇。

焦枯望一雨，秝褥愿千万。

云气亦偃蹇，魃妖转炎扬。

浮生想有属，沈忧聊暂忘。

戴表元

戴表元　积雨小斋喜袁太初舒叔恭两生至

春山日日寒风雨，一日天晴花欲舞。

林暄洞屋散窑烟，水活溪岩落冰乳。

嗟余郁郁无所适，方对青山一开户。

苍袍紫帢两少年，健足齐扳气如虎。

名区入眼疑未快，忽肯扪萝到兹土。

霜蔬处处稀尚摘，腊酒家家寒未煮。

相看气味太村野，自喜谈谐少城府。

舒郎十八白眉长，四海龙门有明父。

袁郎皎洁巧步趋，出语珠圆吾所许。

人言风骨须晚秀，早慧哓哓天谩与。

吾评此论殊未公，峻诋曾经孔文举。

歌成高轩已年倍，赋解鸣蝉容客睹。

吾山虽窜有灵迹，雪瀑丹崖相媚妩。

留君待作大雷吟，莫学痴儿生吴语。

戴表元

戴表元　己丑正月六日袁季源家遭毁次韵书闷

邺侯家裹书千架，杜老尊前屋万间。

此事吾堪慰流落，迩来天亦妒穷间。

反风待祷真虚语，噀雨无方自厚颜。

间挈残家过西坞，风流还许几生还。

戴表元

戴表元　己卯岁初葺剡居

休言声迹转沉沦，百折江湖乱后身。

穷未卖书留教子，饥宁食粥省求人。

坐来齿避樵苏长，往处踪迷木石邻。

翻笑古来逃世者，标名先制隐衣巾。

戴表元

戴表元　寄陆子方

清江一日走千艘，独有闲仙一喜遨。

几处白云思暮合，数行红树又秋高。

戴表元

戴表元　寄天台舒阆风先生

岭云尽处是台州，有个诗翁住下头。

不寄一书春又晚，相思百里水空流。

新踪冻合莺雏谷，旧梦花迷燕子楼。

闻说道旁烽燧急，定应重作峡中游。

戴表元

戴表元　寄谢王侍御

云气蓬苹阁，霜威獬豸冠。

耽书真柱下，执法更台端。

步骤三台近，声名七郡寒。

谁知阶级礼，许为腐儒宽。

戴表元

戴表元　寄雪窦同长老

高高山顶寺，更有最高人。

定起松鸣屋，吟圆月上身。

雪藏三伏热，水散百溪津。

曾乞兰花供，无书又过春。

戴表元

戴表元　寄袁季厚

莫笑衰颜老剡翁，凶年过彻剩顽穷。

坐窗渐爱日南至，行路不愁天北风。

清话客多无酒款，白头交在有书通。

闻知别野林泉美，一策一簦吾欲东。

戴表元

戴表元　寄赵子昂

溪上轻云去若飞，花间密石静相依。

迟行自爱款段马，杂坐谁嗔短后衣。

江海於人元不薄，风流如此欲安归。

集贤学士吾兄弟，近日音书亦较稀。

戴表元

戴表元　寄赵子昂济南

济南官府最风流，闻是山东第一州。

户版自多无讼狱，儒冠相应有宾游。

秋风鱼酒黄梁市，夜月笙歌画舫舟。

行乐使群诗笔俊，一篇肯寄剡溪头。

戴表元

戴表元　家西十里外茅洋小山中土冢累然初不封树舒先生舒文靖公墓也

莫轻数尺黄泥壤，埋却斯人后更无。

山上自难生毒草，树间长见聚慈乌。

樵耕可免凭乡谷，洒埽能来是学徒。

后有宣尼须痛惜，待将墓额写呜呼。

戴表元

戴表元　简汤及翁

六十三翁尚美髯，今年添尽白毵毵。

心如晚路思家马，身似春筐欲茧蚕。

无事官曹容岸帻，有时书帙当清谈。

风情最苦汤公子，家世衣冠旧汝南。

戴表元

戴表元　简王元刚并寄意王理得君玉

见说频相忆，新年已两书。

雪肥秦望草，春动镜湖鱼。

茧纸堆成屋，乌蓬走当车。

诸公有游事，少待意如何。

戴表元

戴表元　建溪精舍得本字

四山翛翛风日暖，白发看花惜春晚。

当时衰草牧羊坡，今日池台红雾满。

最邻幽篁手所植，儿戏成业亦千本。

旧游聚散万事拙，客梦悲欢百年短。

荒凉处处经战马，寒食家家浇祭碗。

隃知地下不识醉，祗合生前寻酒伴。

苍苔白石堪枕籍，野鸟清溪自弦管。

同游飘扬正捷步，老我摧颓甘负眼。

风床溽暑新候浊，江树飞云故人远。

出城少事幸纵恣，赌令争欢君莫懒。

戴表元

戴表元　江村遇九日

去年九月江城角，尚得临风把一杯。

今岁并无黄菊看，谁家更遣白衣来。

身犹是雁飞难泊，时不如潮去解回。

还有南山会人意，晚舟相对碧崔嵬。

戴表元

戴表元　江海

江海三秋古鄮城，山林百拙剡溪生。

归来乡国方为客，绝尽交游更畏名。

白帽管宁形熊丑，黄金季布语言轻。

荒斋竟日无人事，自作长歌寄好声。

戴表元

戴表元　江行杂书

荒城日暮秋江长，{禾罢}稏野熟秋风香。

青天茫茫不知处，扁舟卧入菰蒲乡。

波深浪静鱼鸭乐，遥林堕景同飞扬。

平生见画无此本，便谷默写悬高堂。

须臾雷雨涨深墨，渔户悉闭收牛羊。

篙人软语似怜我，拗蓬盖头编蒿床。

此时残怒尚什七，潇洒幸为清蚁虻。

无人静觉物性出，蚯蚓草虫歌晚凉。

铜山乳窦青最远，羞缩不似来时妆。

但余田鸟如匹练，双双飞点暗烟黄。

山川一百几变熊，人事百年安可常。

停舟起问鱼酒户，此时几年成战场。

虹梁羽化新起废，白骨无数埋前冈。

惆怅令人百忧起，饮客正酣歌发狂。

坐中悲乐谁竟是，归来玉兔摇沧浪。

戴表元

戴表元　蒋尧仁监簿挽诗二处

家厂宣和后，官名德佑前。

不图诸老尽，竟得一身全。

月旦悬虚鉴，巾箱有秘篇。

堂堂何可得，谁乞画图传。

戴表元

戴表元　蒋尧仁监簿挽诗二处

照席须眉古，倾筵咳唾清。

绯鱼前进士，刀笔老儒生。

政熟元无谱，书高别有评。

百年兹士少，诸彦自偏名。

戴表元

戴表元　交秋不雨

淤水飞成雨，焦田灌作秋。

江潮双趼底，伏蜡肩头。

虾螺知何罪，蛟龙自不忧。

吴儿有高廪，正荡采菱舟。

戴表元

戴表元　鲒{鱼奇}唐乡贡丈置酒悟空寺见款

南宫通籍唐先辈，白发天寒海上洲。

五鼎已推华屋梦，一尊犹及少年游。

桃源有吏今安避，铜雀何人死亦休。

祗羡龙锺老禅伯，倚栏无语看沙鸥。

戴表元

戴表元　金陵赠友

虎变龙阡此一时，春风得似旧城池。

宫间军卖偷来果，寺废僧寻断去碑。

水水鱼肥供白鮳，家家蚕熟衣红丝。

太平尚属穷诗客，酒贱如泥醉不如。

戴表元

戴表元　九日与儿辈游中溪

悠悠循涧行，磊磊据石坐。

林垂短长云，山缀丹碧颗。

蓼花最无数，照水娇婀娜。

何知是节序，风日自清妥。

群童竞时新，藕果间蔬蓏。

欣然为之醉，乌帽危不堕。

此日山中怀，孟翁不如我。

戴表元

戴表元　九日在迩索居无聊取满城风雨近重阳为韵赋七诗以自遣

穷人忧夜长，壮士惜日短。

重九俗所欣，我意乃迩懒。

岂无解忧酒，累酌不能满。

东园富诗材，红实垂纂纂。

戴表元

戴表元　九日在迩索居无聊取满城风雨近重阳为韵赋七诗以自遣

忧患与寒暑，攻人如五兵。

中年学养道，严於守坚城。

秋风不相贷，白发日夜生。

白尽会须止，阅熟已不惊。

戴表元

戴表元　九日在迩索居无聊取满城风雨近重阳为韵赋七诗以自遣

秋风一以深，四野嘶严风。

晨兴视庭树，今昨所不同。

超腾谅无术，挽抑此世中。

作诗欲何为，赠子以固穷。

戴表元

戴表元　九日在迩索居无聊取满城风雨近重阳为韵赋七诗以自遣

粲粲黄菊花，照我原上土。

拒霜亦多熊，终日相媚妩。

春花岂不美，嗟此风露苦。

正命何所尤，生迟后甘雨。

戴表元

戴表元　九日在迩索居无聊取满城风雨近重阳为韵赋七诗以自遣

山鸡鲜羽毛，野鹘健爪吻。

秋高草木空，屏处亦可隐。

一为嗜欲牵，遂与笼槛近。

作书报孔鹄，出入宜少谨。

戴表元

戴表元　九日在迩索居无聊取满城风雨近重阳为韵赋七诗以自遣

生世悔识字，祝身如野农。

勤劳养尊老，膳味日可重。

农簄熟新黍，耕休有过从。

行吟答松籁，此乐逾歌钟。

戴表元

戴表元　九日在迩索居无聊取满城风雨近重阳为韵赋七诗以自遣

雁雁西北来，亦复东南翔。

动物各有时，吾当谨行藏。

厚墐违严风，密袂御凛霜。

陶然茅檐下，一笑生春阳。

戴表元

戴表元　九月西城无涧同陈道士衡上人

仙翁面带江海色，释子口融冰雪浆。

同是西风未归客，烧香煮茗作重阳。

戴表元

戴表元　九月西城无涧同陈道士衡上人

巾衣三客不须同，泉石相看我亦翁。

最惜一轩秋烂熳，芙蓉池上木犀风。

戴表元

戴表元　久客鹿顶承张景山寄诗次韵奉答

但得无拘束，身轻处处仙。

清谈煨芋夜，陈梦种花年。

水窦羊肠折，山篱麂眼编。

诗来正清绝，松下忽闻鹃。

戴表元

戴表元　久客且归留别郭于昭宪掾

久客令不厌，初春乍许寒。

飞蓬妨览镜，脱粟愧加餐。

坐有夸年酩，门谁住马鞍。

重来会相见，老性忍悲欢。

戴表元

戴表元　旧里火后多有筑宅有太平客户也

人说离乡贱，归乡更莫论。

许询家莫干，杜甫客东屯。

废井微踪出，新邻杂语喧。

平生江海意，岁晚白榆村。

戴表元

戴表元　桕坑

西去疑无路，谁知是剡津。

行多收桕客，住有掘苓人。

寺隐山前古，村经水后贫。

时时百里外，来此祭田神。

戴表元

戴表元　句

酣歌待约东邻伴，泼面晴风涨酒澜。

戴表元

戴表元　句

更有邻墙全处士，醉吟能泛百杯宽。

戴表元

戴表元　君莫夸少年一首赠余光远

君莫夸少年，与我惫者疏。

我亦尝少年，少年君不如。

谈谐今已忘，犹有少年余。

东南山水国，早得飞长裾。

春园虎丘树，夏槛玉泉鱼。

吴妍与楚豾，过眼日千车。

当此秋风凄，游子易欷嘘。

我时未更事，意气益发舒。

出门有佳侣，遇胜不得虚。

惟忧日晷短，当去亦踌躇。

官曹人所厌，高士不肯居。

平生纵观处，最在客南徐。

姻党四面集，彩衣拥安舆。

停觥待淮蟹，醇甘逮僮胥。

道路无此愿，此愿胜乡闾。

自从抹陵归，郁郁不再摅。

三间风雨屋，僻其荒林墟。

非君好事者，谁能至吾庐。

今来建溪上，逢君屡相於。

行藏且勿问，人世有乘除。

旧狂我已悔，新锐君当祛。

男儿不用世，资身在犁锄。

临风赠君别，劝君惜居诸。

劝君重桑梓，劝君重名誉。

岁晚未相忘，频寄山中书。

戴表元

戴表元　看花曲

种花郎君爱花好，看花儿女笑花老，

墙东花开闹喧喧，马蹄蹴醉墙西草。

游人贱草只看花，明日重来还可嗟。

但见萋迷青覆地，千红万紫成泥沙。

君不闻明妃当年辞汉宫，黄云塞下白杨风。

一朝边亭静烽火，诏书自议麒麟功。

又不闻马嵬山前玉环血，岁岁春风吹不灭。

词人正赏浯溪碑，千秋妖恨无人说。

红颜误人何足怜，花开花谢春风前。

犹胜凄凉后庭树，离歌未断江南暮。

戴表元

戴表元　客京口

酒酽花稼鼓聒天，百年成此好山川。

黄烟暮接淮南火，白米秋攒浙右船。

碑古犹多埋鹤寺，田高耕遍卧牛阡。

陈踪兴废何由问，只忆风流老米颠。

戴表元

戴表元　客言刘樗翁事

俗薄名难盛，人穷迹易危。

从来天下士，不计里中儿。

隐玉看虹气，坚松任蠹枝。

相知不相识，况又不相知。

戴表元

戴表元　客游

客游吴楚地，最好是秋天。

三泖团脐蟹，双溪缩项鳊。

桂林云顶寺，芦荡月中船。

酒醒□□雁，犹胜听杜鹃。

戴表元

戴表元　阆风舒先生客居棠溪袁仲素家见示竹帘诗戏作问答二首

剡竹吾问君，班班为谁设。

一登君子堂，向与凡界绝。

陂龙鳞故鲜，湘娥泪犹热。

既能露文章，匠手安得辍。

所邻无可娱，如伴枯禅灭。

千金散红裙，一镜垂白发。

定非夏侯衣，高堂挂秋月。

戴表元

戴表元　阆风舒先生客居棠溪袁仲素家见示竹帘诗戏作问答二首

何物非可邻，聿向翁户设。

翁好诗更佳，萧然得三绝。

他家少年丛，徒尔歌舞热。

正如阅优场，未久意先辍。

翁今一室老，高卧百念灭。

汤炉松林风，纸帐梅花雪。

时时有佳客，文字送日月。

戴表元

戴表元　老树

老树老且枯，数柯枝缀之。

虫来食其叶，藤来缠其皮。

幸然根本坚，未至甚雕披。

风霜既无损，雨露犹见私。

如何乌乌辈，同巢自倾危。

斗击翼似斧，啄伤嘴如锥。

树色岁时减，树力日夜衰。

回头试一顾，但可相扶持。

戴表元

戴表元　老熊

老熊谁能脱，中年子自如。

丹胎三转候，卦气一周时。

倦动身如客，平眠力胜医。

看书亦渐懒，意到或成诗。

戴表元

戴表元　梨洲寺

不知何处起钟声，云作楼台雾作城。

洲上稻肥初起墢，山中梨巨旧传名。

林疏野地惟多石，气湿炎天亦少晴。

东畔有潭闻险绝，岩前时现老龙精。

戴表元

戴表元　梨洲寺

一区鸡犬白云巅，乱后来看意惘然。

劫火尚余唐殿宇，土风甯是晋山川。

沿溪客散三州路，并守僧耕百亩田。

欲访纵由题作句，矮碑祗在近时镌。

戴表元

戴表元　黎州山下有坡曰响地平黎州自孙兴公经始至今有祠其上

苍茫一片莓苔地，随意触来还有声。

定是战坑余箭戟，不然琴屋贮瓶罂。

名真过客多能记，迹古居人不敢耕。

孙叟有灵应索笑，赋成留比试鐆铮。

戴表元

戴表元　李元中秀才岁晚游诸公间

愁中待醉何曾醉，梦裹还家不是家。

输与山行穷学究，一筇一笠看梅花。

戴表元

戴表元　梁楷画雪寒游骑图

耸脰攒蹄一驻鞍，毡衣韦帽白漫漫。

祗应田舍骑牛者，无此风沙踏雪寒。

戴表元

戴表元　邻峰

霜严火炬青，月澹两峰白。

堂堂夜行谁，邻峰贩醝客。

贩醝事且止，归农收又薄。

技击羽鞭挝，鲜肥愤烹炙。

外虽刑宪拘，内实饥困迫。

鹿穷有狂奔，虎毙犹恐掷。

如何陇上豪，坐作沟中瘠。

世无卓鲁化，名在跖跃籍。

感叹重徊徨，羁危转惊赤。

戴表元

戴表元　邻友陈养直请赋山心楼

诸峰何盘盘，四起如帷墙。

试问客主谁，兹楼山中央。

面势既环合，结构欲飞翔。

我来名山心，一笑借胡床。

左手南风弦，右手北斗浆。

山灵亦我笑，夜梦车两厢。

一坐三十秋，林篁郁相望。

花鸟天语默，烟云野行藏。

戴表元

戴表元　邻友疫

岁恶灾妖炽，人穷性命轻。

如何赤发鬼，亦及白眉生。

忍楚尝亲药，停哀写子旌。

乡邻拘俗忌，哭吊并无声。

戴表元

戴表元　林村寒食

出门杨柳碧依依，木笔花开客未归。

市远无饧供熟食，村深有紵生衣。

寒沙犬逐游鞍吠，落日鸦衔祭肉飞。

闻说旧时春赛罢，家家鼓笛醉成围。

戴表元

戴表元　林贵父投老谒铨有赠

天寒道路长，行子难为容。

况复迫衰暮，视近步憧憧。

干世悔古学，费时惭惰农。

谁知冻雪巷，忽视戟髯翁。

袖有排闼书，谈如发硎锋。

听之不能竭，浩气生奇胸。

从来庠序师，专以处龙锺。

才高得教诱，禄林尚遭逢。

此职今不少，有求岂难从。

去去善自爱，春禽语晴墉。

戴表元

戴表元　刘正仲至宝山不值主人而去次韵奉寄

日日松间过□□，诗成忽在水云西。

何人夜榻愁听雨，无数春船倒上溪。

燕笋出时斑豹美，凤花开处杜鹃啼。

东归更踏来时路，醉笔山弞取次题。

戴表元

戴表元　六月十三日寿陈子徽太博十首以无官一身轻有子万事足为韵

骄云散飞雨，随风为有无。

老农终岁日，望施在须臾。

平生官田粟，长此礼义躯。

置之且勿戚，一饱任妻孥。

戴表元

戴表元　六月十三日寿陈子徽太博十首以无官一身轻有子万事足为韵

青青泽中蒲，九夏气凄寒。

聁聁翠碧羽，照影苍溪间。

巢由薄天下，俗士营一官。

小大名有适，自全良独难。

戴表元

戴表元　六月十三日寿陈子徽太博十首以无官一身轻有子万事足为韵

穷居无公忧，私此长夏日。

蚊蝇如俗子，正尔相妒嫉。

麾驱非吾任，遁避亦无术。

惟当俟其定，静坐万虑一。

戴表元

戴表元　六月十三日寿陈子徽太博十首以无官一身轻有子万事足为韵

流萤出草莽，空飞乱星辰。

晴蜓水虫质，一变能轻身。

物情羡速化，过眼异新陈。

嗟嗟白屋士，吾方保吾真。

戴表元

戴表元　六月十三日寿陈子徽太博十首以无官一身轻有子万事足为韵

当暑若炎暍，日数秋风生，

穷忧在衣褐，霜露亦可惊。

徘徊念年少，岁月去已轻。

岁月可奈何，学道恐无成。

戴表元

戴表元　六月十三日寿陈子徽太博十首以无官一身轻有子万事足为韵

自古皆有隐，陶生隐於酒。

炎氛四面集，一窟在北牖。

世人羡桃源，桃源复何有。

惟容醉乡徒，百世得相友。

戴表元

戴表元　六月十三日寿陈子徽太博十首以无官一身轻有子万事足为韵

永日岂无饥，盗粟非所拟。

暍行岂无劳，恶木非所止。

君家碧梧轩，莲荷泛芳沚。

我来息凉阴，嘉宾荐君子。

戴表元

戴表元　六月十三日寿陈子徽太博十首以无官一身轻有子万事足为韵

幽虫聒午枕，掩抑声千万。

风前以虚呜，蟋蟀最多怨。

我静乃得闻，一一来自献。

憧憧道傍子，与尔故相远。

戴表元

戴表元　六月十三日寿陈子徽太博十首以无官一身轻有子万事足为韵

炎方有朱鸟，璀璀颜色异。

土人目为凤，信尔可安致。

生雏固当奇，千岁会一致。

纷纷鸿燕期，寂寂非我事。

戴表元

戴表元　六月十三日寿陈子徽太博十首以无官一身轻有子万事足为韵

朝游剡山巅，暮戏剡山足。

英英丹霞洞，不受尘土辱。

飞仙得何许，诸子如立鹄。

酌君沧浪泉，和君紫芝曲。

戴表元

戴表元　六月朔日再会次韵与胡氏谦避暑

台屋深难暑，湖林近易风。

高歌送长日，醉眼睨凉空。

雀舌纤纤碧，鸡头淡淡红。

行藏数子别，谈笑一樽同。

戴表元

戴表元　陆君采都目入闽

趋闽渐近解闽吟，公子来时夏欲深。

卷地翠栅榕树驿，漫天红锦荔枝林。

官庖隽永多珍脍，野语啁嘲有怪禽。

风物自佳难逗遛，浙江归棹待相寻。

戴表元

戴表元　鹿顶山朝晖轩为东玉师赋

金鸡警神关，烛龙转严车。

阴蒙欲销散，岩谷开嘘呀。

忽然苍萝颠，涌出红莲华。

天晖初照烁，六合无藏遮。

而我灵台中，善根始萌芽。

珍重慎消息，外物如尘沙。

戴表元

戴表元　吕氏六桂堂

年少奔驰有底忙，棘闱兰署梦茫茫。

白头鞍马风沙裹，听说燕山六桂堂。

戴表元

戴表元　马浩秀才携秋日海棠诗见过

山城八月有春风，一树嫣红淡又浓。

纵使失时无熊度，也胜茉莉与芙蓉。

戴表元

戴表元　茅斋

红杏园林雨过花，远陂深草乱鸣蛙。

春风不问茅斋小，自向阶前长笋芽。

戴表元

戴表元　梅山

梅尉功成后，安知不此来。

路逢耕者问，山寺化人开。

樵陇低通海，茶村暖待雷。

谈玄亦可隐，不用垦蒿莱。

戴表元

戴表元　梦觉

梦觉依然一草寮，浮踪已惯任飘摇。

虚檐明气生朝露，远树寒声过夜潮。

白骨又惊山下满，朱颜刚向客不消。

时平不爱通侯印，且愿深林作老樵。

戴表元

戴表元　梦中作

晴霞冠领朝红洁，新涨连空晚绿酣。

惆怅春风倦游梦，木兰亭上望淮南。

戴表元

戴表元　南山下行

南山高，北山高，

行人山下闻叫号。旁山死者何姓氏，

累累骸骨横林皋。鸟喧犬噪沙草白，

酸风十里吹腥臊。中有一人称甲族，

蔽膝尚著长孺袍。不知婴触为何罪，

但惜贵残同所遭。妻求抱尸诸子哭，

魂气灭没埋蓬蒿。人言杀身由货宝，

山村岂得皆权豪。一言不酬兵在颈，

性命转眼轻鸿毛。龙争虎斗尚未决，

六合一阱何所逃。振衣坐石望太白，

寒林夜籁声溞溞。

戴表元

戴表元　南岩留宿分韵落字

游观值暄秋，饮狎得嘉客。

嵌岩复在眼，徘徊忘还郭。

款款坐向疲，喧喧笑多谑。

短檐近见出，窦乳时闻落。

防暗燎蒸薪，惊虚摇喜铎。

僮憨榻露处，僧驯茗频瀹。

竟隐谅未能，羡彼高楼雀。

戴表元

戴表元　偶得巾样问老匠云正古漉酒巾也

漉酒陶元亮，名传尚有巾。

方成执鞭志，更著捧心人。

待菊须簪发，临流拟祓尘。

乃翁真处士，吾党祗间民。

戴表元

戴表元　排律十七韵贺阮侯伯子

芳城春树晚，清海月弦初。

瑞出三神岛，光缠五马车。

眼中新鹡鷟，膝下小璠玙。

锦褓看争羡，犀颅画不如。

试啼宾错愕，献梦媪勤渠。

庭舞张公鹤，门填孔氏鱼。

一时官府庆，数世甲科储。

闻说衣冠里，高增綮戟闾。

民随阮公姓，邻禁宛溪鱼。

东去龟浮印，南游雉绕车。

阴移棠芾芾，骑拥竹舒舒。

政有儿童恋，谣听父老余。

攒眉询赋额，正色署刑书。

暗室天如镜，心田老自畲。

看骑金腰褭，待弄玉蟾蜍。

我欲歌三贾，谁能说两徐。

先随汤饼祝，聊当贺钱醵。

戴表元

戴表元　陪阮使君游玉几

花满车茵酒满船，乱云堆裹访枯禅。

林深何处无芳草，人静有时闻杜鹃。

神屋画飞青{谶左换石旁}潭，灵潭阴罩赤蛇蜓。

居然悟得松风梦，回首庐山二十年。

戴表元

戴表元　七阳字

雁雁西北来，亦复东南翔。

动物各有时，吾当谨行藏。

厚□违严风，密袂御凛霜。

陶然茅檐下，一箧生春阳。

戴表元

戴表元　七月初五夜养正堂示诸友

客裹犹多事，秋来又一旬。

青天星斗净，白露稻梁新。

留落空存节，炎凉莫问人。

儒堂得佳伴，吟讽动比邻。

戴表元

戴表元　骑马行答赠吴中张子潜乡贡

君不见天上续弦胶，又不见海外切玉刀。

傍人错愕心自快，痕迹过眼无秋毫。

吴江先生淮海客，长篇大章歌落托。

白袍只作东土音，黑头曾射南宫策。

霜清水落芙蓉开，酒酣独吴王令台。

缄书右望寄飞鸟，乘风忽拟穿蓬莱。

人生相逢不在早，贾生太少颜生老。

兴老亦欲向西游，约君骑马阊门道。

戴表元

戴表元　秦题孙使君池馆

白发使君经世材，尽间犹解畅池台。

杂花屏障四时有，明月镜奁三面开。

各坐山随人意看，正吟风递鸟声来。

当年诗雨堂前梦，得似从容此一杯。

戴表元

戴表元　清华堂

人生随分有清华，万竹冈头第一家。

甽堑水温初荇叶，粉墙风细欲梨花。

衣冠苍皓迎如画，湘素朱黄积满车。

从此儒林添脍炙，老夫先借小诗夸。

戴表元

戴表元　秋虫叹

夏虫声渐微，秋虫声渐繁。

微物何所知，时至不得间。

嗟我镜中发，亦复就凋残。

凄然杂忧患，霜风埽茅菅。

反不如彼虫，自得草莽间。

所以达生士，逃名在空山。

客居虽云乐，不如早知还。

戴表元

戴表元　秋尽

秋尽空山无处寻，西风吹入鬓华深。

十年世事同纨扇，一夜交情到楮衾。

骨警如医知冷热，诗多当历记晴阴。

无聊最苦梧桐树，搅动江湖万里心。

戴表元

戴表元　壬午六月八日书怀

怀人故国鳞鸿绝，避地春园草树长。

四壁空存医俗具，千金难售卖獃方。

共儿坐诵修吴语，有客行歌衔楚装。

昨夜见花摇作梦，南风吹海白茫茫。

戴表元

戴表元　壬午清明

节序愁中都忘却，见人插柳是清明。

登陴戍出吹弹乐，上冢船归语笑声。

解事浊醪相料理，当权团扇正施行。

悲欢寒暑君休问，花鸟年年管送迎。

戴表元

戴表元　入杭

曾江白酒樊江饭，处处当年客似家。

垂老重来旧相识，春风只有野桃花。

戴表元

戴表元　瑞上人求诗

宝叶山中源悟师，布衲百结面如痴。

十年相忆忽在眼，谈笑甚似仍耽诗。

戴表元

戴表元　瑞上人求诗

源公作诗可怜生，亦有谡谡山林声。

见说丰姿委缣素，霜颊黛顶照人明。

戴表元

戴表元　三次韵寄戴祖禹

同分剡溪派，自喜小王书。

野服调骁马，浓香薰蠹鱼。

岁时趋阙里，早晚上公车。

与我真兄弟，风流但不如。

戴表元

戴表元　三山郑君挽诗

近日经师少，人口又哭君。

遗编空白屋，同列尽青云。

尘土千金产，湖山数尺坟。

纷纷梁肉种，谁得致斯文。

戴表元

戴表元　山苕行

苕花如云色如雪，万垅千溪看不绝。

风吹日炙自鲜明，弃在空云谁爱悦。

遭逢偶入山入手，缚作蓬菘扫尘帚。

髯疏发落已萧然，时对西风一回首。

人间贵贱不须论，此物古来从至尊。

犹胜长抛霜露裹，秋虫野燐愁枯根。

戴表元

戴表元　山中

野水晴犹涨，春雷晚始鸣。

地闲无堠逻，山远有蚕耕。

身世通寒暑，交游半死生。

方知一杯酒，真胜百年名。

戴表元

戴表元　山中玩物杂言十首

时露下百草，流萤此飞翻。

初如灰烬微，忽作秋星繁。

念彼生育处，回光照其根。

君莫轻流萤，流萤尚知恩。

戴表元

戴表元　山中玩物杂言十首

青橘霜露时，英英秀中园。

问讯讯居人，今岁朝不蕃。

云有孤儿来，手触枝上丸。

呜呼此义木，痛感在吾言。

戴表元

戴表元　山中玩物杂言十首

野草散高林，雀鼠食之宜。

设非人所残，一颗不敢窥。

宁由网羨防，亦无伸物司。

食道固当尔，雀鼠犹有天。

戴表元

戴表元　山中玩物杂言十首

见狗须不走，见蛇须拱手。

不走尔非偷，拱手亦相厚。

无欺物自信，能胜谁肯负。

不见吴山虎，郭文探其口。

戴表元

戴表元　山中玩物杂言十首

鸟有反舌者，自古比才人。

时气一朝迁，此舌竟不伸。

众鸟莫不然，更鸣以存身。

如何能言土，聒聒无止辰。

戴表元

戴表元　山中玩物杂言十首

犁牛的土德，体厚静绥绥。

岂无牝牲情，不自求其雌。

终朝草栈间，若忘渴与饥。

嗟彼位儿高，乃尔难自持。

戴表元

戴表元　山中玩物杂言十首

精卫勇填海，鹖旦苦求明。

明尚可得求，填海何时成。

我观飞鸣族，一一各有营。

但为口腹谋，遂尔遗其名。

戴表元

戴表元　山中玩物杂言十首

燕是孝义鸟，常栖孝义家。

堂檐白日暖，上下静无哗。

以此托躯羽，祸福审不差。

谁云知数历，俗士义之夸。

戴表元

戴表元　山中玩物杂言十首

圃人忧孽虫，为蔬畜鸡雏。

小鸡择虫啄，大鸡遂啄蔬。

虫去蔬亦尽，对之可欷嘘。

昂昂高冠帻，反不小鸡如。

戴表元

戴表元　山中玩物杂言十首

蚯蚓食土壤，蚩蚩何所为。

蜩蝉饮用露，蜕上高高枝。

卑高慕其仙，飘飖安可追，

倘令智相及，无羡亦无悲

戴表元

戴表元　剡笺送任叔实

剡溪春水碧鳞鳞，剡水野藤如乱云。

剡人伐藤就溪洗，匠出素笺黄土纹。

大特敷腴便竿牍，小笺轻盈日千束。

我昔少年贪著纂，累笥连箱输不足。

年来弃置百事休，引腕就书如畏囚。

有时得笺不自爱，杜曲蛮歌相献酬。

世人贵贱随人好，西家弃物东家宝。

退笔成山何足道，为我攻修太玄草。

戴表元

戴表元　剡氏饥

剡氏饥，山前山后寻蕨萁。

斸萁得粉不满掬，皮肤皴裂十指身秃。

皮皴指秃不敢辞，阿翁三日不供縻。

不如抛家去作挽船士，却得家人请官米。

戴表元

戴表元　苕溪

六月苕溪路，人看似若耶。

渔罾挂棕树，酒舫出荷花。

碧水千塍共，青山一道斜。

人间无限事，不厌是桑麻。

戴表元

戴表元　少年行赠袁养直

昔如君初冠时，见君垂角儿童嬉。

君今长大一如我，但少头上斑斑丝。

诵书如流日千纸，更出清言洗纨绮。

明珠在侧真自失，挟册茫洋吾老矣。

人言四十当著书，春风半负黄公垆。

僮奴晒笑妻子骂，一字不给饥寒躯。

儒学无成农已惰，履穷始悔知无奈。

人生少年还易过，请君努力无如我。

戴表元

戴表元　畲斋次韵

贫贱知心老弟兄，祗疑相得似前生。

避穷无地犹贪学，负谤如天底用名。

兵后脱身宜共惜，书中薄业向堪耕。

殷勤预约频频见，未见亦须频寄声。

戴表元

戴表元　社日城南山作

社日年年雨，江花处处春。

渐成垂白老，不见踏青人。

榆柳边声杂，龙蛇岁事新。

端来近城郭，犹自厌风尘。

戴表元

戴表元　十二月二十三日华亭小泊

一一歌游处，今年又寂寥。

鸡声生坞树，蜃气杂江潮。

斑白寻遗老，丹青诧丽谯。

衰怀缘子女，不惮往来游。

戴表元

戴表元　十月朔旦寄贵白兄弟

黄牛村前秋叶飞，青螺峰外海云归。

故人相思雪满鬓，客子独行风举衣。

乌鹊定占谁屋喜，鲈鱼知比去年肥。

当时歌酒江湖上，百里音书今亦稀。

戴表元

戴表元　石湖范至能尝作姑恶词以妇怨非天下之为妇者所愿闻故作续姑恶词以

姑恶姑不恶，人言姑恶人岂知，

为姑作妇百不辞。妇在姑尚右，

妇死姑方悲。恐伤姑意不敢违，

化作异物鸣无时。姑不恶，

姑不恶，怨姑还当被姑责。

但愿生身复作妇，死别不如生见乐。

戴表元

戴表元　食淡

世乱谋生拙，村深食淡能。

沙蔬羹白煮，山稻饭红蒸。

暑豉方传友，寒糟共学僧。

庖厨尚如此，未叹室生冰。

戴表元

戴表元　史亨父挽诗

玉食婵娟非寿资，清怀犹胜几男儿。

壶觞竹寺寻秋月，灯火荷斋听雨时。

补衲有衣曾礼佛，吞舟无诀莫凭医。

平生潇洒王文学，地下相逢且说诗。

戴表元

戴表元　史昭甫招陈宗鲁之长兴

之子沧浪去，三吴西更西。

白盐莼菜脍，红酒稻花鸡。

地少惊云满，天空见日低。

锦囊看烂熳，佳客醉留题。

戴表元

戴表元　寿陈贵白

祝君似陆地千蹄牛，君言不如扁舟江海狎浮鸥。

祝君以通侯尺二组，君言不如草屋三间卧风雨。

富贵何人不解颐，君视二秀如儿嬉。

我今赠君亦无物，但有聱牙佶倔村田诗。

我歌诗，君进酒，

客主讙哗起相寿。寻常此日费千金，

京洛奔驰今日首。江风飒飒吹黄尘，

对面楼台不见人。与君漂泊为何事，

一笑幸是山林身。寡语薄味，

足以养气。少求简出，

足以养体。奇章钟乳本斧斤，

胡广菊潭堪唾涕。君不见南言屃趐五色龟，

穷年引息不嫌饥。又不见曲辕拥重百围木，

匠石捐弃反为福。蜗封蚁壤何足论，

归来未废蓬蒿园。我更搜诗君酿酒，

通家德公有贤妇。

戴表元

戴表元　书叹七首

五生因缧绁，刘子急徽追。

舒叟挈家走，几遭鞭与笞。

我无三人辱，阖门但穷饥。

饱死世更多，徒忧何以为。

敢作小夫叹，聊为才士悲。

戴表元

戴表元　书叹七首

舒子高品藻，王生怪衣冠。

处世那得尔，譫譫真自残。

刘子最多爱，逢人倾肺肝。

劝我学其道，缩身可泥蟠。

胡为亦不免，念此坐长叹。

戴表元

戴表元　书叹七首

英英天上星，碌碌涧中石。

升沉虽不同，精爽或相激。

我有知名文，四海邯郸壁。

遭逢不自閟，颇为谈者惜。

谈者自不知，斯人宁易得。

戴表元

戴表元　书叹七首

袁弟豁达人，陈兄胸默士。

平生少附丽，颇与同忧喜。

迩来怪事发，谈笑不可拟。

一为脱渊鱼，一为坠柯蚁。

吁嗟其奈何。天运固如此。

戴表元

戴表元　书叹七首

数友越州居，无书无三年。

台州已无数，逢人每相贤。

日夜已远友，远者隔蛮烟。

风气不择州。俗情轻目前。

管鲍死何处，寄酒洒其阡。

戴表元

戴表元　书叹七首

结友何用多，管鲍无三人。

读书何用博，得少全其身。

君有猣名字，扰扰起风尘。

朝逐富儿餐，暮联豪士茵。

归来反如客，鱼鸟亦相嗔。

戴表元

戴表元　书叹七首

苏州米空熟，越州人不来。

缓急托远婚，不如傍蒿莱。

蒿莱在篱落，为人障浮埃。

生女属他人，生男尚婴孩。

从何得饘粥，作此聊自咳。

戴表元

戴表元　舒子俊见过

来往通家不厌频，青山心性白云身。

阴林石溜风传语，霜月溪梁水写真。

岁俭鱼鲑难猝致，天寒乌鸟自相亲。

燎炉薪暖糟床响，随分欢留作好春。

戴表元

戴表元　水墨梅花

江海归来见似人，离披犹自少风尘。

何如淡月山庄夜，百幅清溪乱写真。

戴表元

戴表元　四明山中逢晴

一冈一涧一萦隈，新岁新晴始此回。

莎坂南风寅蛤出，茅檐西日一禽来。

人迷白路羊群石，水卷青天雪裹雷。

犹是深山有寒食，梨花无数绕岩开。

戴表元

戴表元　四明山中十绝　白水

刘郎一去杳无踪，水白山青只故宫。

欲问岩前老松树，人间禁得几秋风。

戴表元

戴表元　四明山中十绝　北溪

乱云穿尽得平芜，一段冰寒碧玉壶。

犹是春风未相弃，山前吹长万龙须。

戴表元

戴表元　四明山中十绝　茶焙

山深不见焙茶人，霜日清妍树树春。

最有风情是岩水，味甘如乳色如银。

戴表元

戴表元　四明山中十绝　大小横山

小横欲尽大横来，万壑千岩汹涌开。

闻道洞天深几许，紫云深处有楼台。

戴表元

戴表元　四明山中十绝　枫树坑

雁飞不断楚天长，云路霜林级级黄。

何处人烟有墟落，北风高垅散牛羊。

戴表元

戴表元　四明山中十绝　韩采岩

洞深烟树碧氤氲，只采灵苗不采薪。

闻着踪由多懒说，相逢莫有姓韩人。

戴表元

戴表元　四明山中十绝　莽广溪

怪石惊湍吼不休，时时岩客饮寒牛。

谁知此水明州去，浸作琉璃万顷秋。

戴表元

戴表元　四明山中十绝　木兰

七里黄泥红树冈，西风果熟一村香。

居人只道山深好，三百年来是战场。

戴表元

戴表元　四明山中十绝　仙山

仙在人间不易寻，当时已道是山深。

可怜华表标题处，夜夜猿啼枫树林。

戴表元

戴表元　四明山中十绝　羊额岭

两颊棱棱额下分，更无坳处可藏云。

西风怕夺行人眼，荞麦满山铺锦云。

戴表元

戴表元　四十

四十不解事，真成无用人。

交游青草尽，途路白云新。

渐觉名妨静，难将学济贫。

堂堂楚龚传，犹有隐流嗔。

戴表元

戴表元　送陈彦恂北上兼简李奇卿学士

天末翛翛起画舲，骊歌清切也堪听。

十年夜雨头垂白，万里春风草又青。

莫恋皋比专鱼席，终须豸角瑞尧庭。

平生短李江南杰，今作文昌第几星。

戴表元

戴表元　送陈养晦赴松阳校官

书生不用世，什九隐儒官。

抱璞岂不佳，居贫良独难。

陈子剡中秀，盛年早弹冠。

尝搴丹丘云，亦窥沧海澜。

仙真愿喜笑，鱼龙从盘桓。

天风一吹激，却步赤松关。

谅子太宇定，悠然置悲欢。

但令怀居辈，极目劳追扳。

戴表元

戴表元　送陈养晦教论之象山

闻说横经处，潭潭坐翠微。

开窗见日出，指席有云飞。

药市山山古，鱼餐水水肥。

新篇应烂熳，休遣递筒稀。

戴表元

戴表元　送陈养晦谒阆风舍先生四首

嚼雪餐冰二十年，空月日月自风烟。

从君识尽搜诗法，不透芗岩不是仙。

戴表元

戴表元　送陈养晦谒阆风舍先生四首

大篇无法须自悟，小语有益最难寻。

祗今人嫌此老谑，后来追忆直千金。

戴表元

戴表元　送陈养晦谒阆风舍先生四首

大冠襜袂走纷纷，对面可容三斗尘。

便令眼识天下士，此子已胜寻常人。

戴表元

戴表元　送陈养晦谒阆风舍先生四首

无诗莫人阆风里，到却阆风那有诗。

拾取松风作新曲，归来时向梦中吹。

戴表元

戴表元　送程敬叔教论赴建平

尔之王父东诸侯，朱门行马高修修。

严君家学又继美，年少乡书推上游。

我生苦晚百无益，犹及步趋陈太丘。

飘零不死见三世，尔复预此能言流。

风神清羸谈炙毂，生理萧条书汗牛。

今年别我忽远役，天马放靶难停留。

问渠何官县博士，横山之西江东陬。

此邦固是吴楚会，风淳土朴衣冠稠。

亦闻岩谷多古迹，最喜道途稀使驺。

公堂讲罢看山坐，香鼎茶铛相劝酬。

热官千骑岂不好，白日公庭愁督邮。

饮水茹药善自爱，岁晚相期钓沧洲。

戴表元

戴表元　送官归作

人世悔识字，祝身如野农。

勤劳养尊老，膳味日可重。

晨刍熟新黍，耕林有过从。

行吟聆松籁，此乐逾歌锺。

戴表元

戴表元　送柯以善自杭游鄂

江汉天风日夜清，君游何处濯尘缨。

云从鹦鹉洲前出，月在凤皇山上明。

已羡以嬴吴士艳，行看词笔楚人惊。

残荪剩芷将何用，归日分张与后生。

戴表元

戴表元　送罗学正赴歙

文公汤休邑，子去作儒官。

马首德峰秀，莺声二月寒。

山禽攒俸纳，溪友借书看。

近日科名阔，青云上不难。

戴表元

戴表元　送穹上人还里

但得扁舟便，春风处处行。

定中三竺月，禅外五言城。

海角雕胡饭，山畦玉版羹。

清缘倘相就，谈笑解尘缨。

戴表元

戴表元　送人游霞屿

霞屿风烟接渺溟，老仙万锸敞林扃。

峰前雁起湖云净，池面龙来海雨腥。

阅世僧间头黑白，游山客爽句丹青。

何缘飞去清源国，雨夜翛翛著翅翎。

戴表元

戴表元　送僧无等游华亭

华亭是我曾游处，记忆端然不作疏。

地带三吴犹壮丽，人经二陆自诗书。

轻身羡尔能随鹤，薄味从来不为鱼。

未卜西游时远近，道成相问定何知。

戴表元

戴表元　送双溪汪和仲往象山见周使兄弟

五马天边外，双凫海上翁。

白头真避地，黄卷旧趋风。

岁月搜诗老，山林把酒同。

漂零谁得去，羡子逐飞鸿。

戴表元

戴表元　送同年潘昌朝

客路秋深又送迎，狂歌烂饮慰飘零。

风前数发茎茎白，马上看山段段青。

古穴无丹生洞气，高林有鹤避潮腥。

明年更欲三茅去，拟借新牋道德经。

戴表元

戴表元　送乡同舍黄君赏谒陈提学

六馆赋声在，五陵游伴稀。

如何趋仕版，犹自着儒衣。

春晚莺羞语，城寒花慢飞，

江湖陈仲举，相见肯空归。

戴表元

戴表元　送乡友林耕道往信州因寄李明通

虑公全盛时，桃李何纷纷。

冠盖蔽白日，谈笑起青云。

林翁我乡曲，同业又同门。

如何三十年，白头始相闻。

全家作楚鬼，只影穷江源。

起手问曲折，口涩不肯言。

宁非衣食牵，犹赖齿颊存。

叹此皆有数，吾书已云云。

下尽浮世尘，上通先天恨。

事来即顺受，不得劳悲欣。

我老耕破砚，百钱混人群。

听之如饮醇，油油至微醺。

所恨各有役，东帆复西辕。

平生李元礼，归为致寒喧。

戴表元

戴表元　送谢教论

闻说龙泉县，儒风最可人。

墨

墨　千涧缩，石室四山邻。

北学中连剡，南音渐带闽。

峨冠什

峨冠什　宾客，罄折不须频。

戴表元　送徐生仁荣侍亲游山

早识梁松拜，居成潘岳游。

一年归雁雨，四月落花秋。

溪味凉供酒，山声书入舟。

归来停新语，莫但作吴讴。

戴表元

戴表元　送叶伯几赴奉化录

君不见东海狞龙子，学飞使逐风云起。

又不见西域豪马驹，堕地一日能驰驱。

叶家翁季亦如此，一经接武成师儒。

毛锥如风腹如笥，快书疾读三千字。

颇闻曾下仲举榻，不为频通祢衡刺，

台书翩翩江上来，吾州自古多贤才。

裹琴携砚速相就，为子归归山中来。

戴表元

戴表元　送于知州

居官难得是全名，于守年多政转清。

身为素王扶坠户，手提赤子出饥坑。

使来公馆文书简，吏退私斋几砚横。

似此雍容好风度，天边看著绣衣行。

戴表元

戴表元　送袁季源之婺州因简范经历

为山不愿高，为水不原深。

水深蛟龙集，山高虎豹蹲。

我有避人法，终日衣冠林。

煌煌钱塘城，游尘书为阴。

岂无青云交，难在相天心。

岂弟袁大夫，寒窗理闲琴。

峻坂为牛力，炎天九秋襟。

胶漆四十年。龆龀以至今。

天欲饥饿我，使子无黄金。

劝仕拙不谐，驱耕弱难任任。

低回向谁门，后生气髒髒。

今晨积潦霁，乌乌有好音。

约我共行役，东平步嵌嵌。

皎皎婺女精，瀰瀰双溪浔。

台有白马生，风棱共萧森。

文林惜妄动，动必向所钦。

吾评古毛义，志行近骞参。

参府许辟召，屈身非禄淫。

斯人我知旧，长髯吴吟。

穴蚁梦离合，风花命浮沉。

往者纳千贽，终然遗一簪。

欲行又不得，出门失前禽。

子往再拜问，何由振聋暗。

戴表元

戴表元　送旨上人西湖并寄邓善之

闻说西湖也自怜，君游更傍早春天。

六桥水暖初杨柳，三竺山深未杜鹃。

旧壁草生寻旧刻，新岩花熟试新泉。

城中新友须相觅，西蜀遗儒解草玄。

戴表元

戴表元　苏伯清席中领张仲宾所寄二诗兼闻陈无逸已从湘南官满归养喜而有答

我爱张公子，清言气不低。

湖沟随市转，亭树与城齐。

杯酒方花下，扁舟又水西。

祗愁骑马滑，难惜锦障泥。

戴表元

戴表元　苏李图

塞北中郎雪满头，陇西壮士泪沾裘。

人生百岁能多少，直至如今说未休。

戴表元

戴表元　宿福海寺

斲岩苍龙角，汲流紫云根。

道人不绝俗，自然无耳喧。

屋脊挂修岭，一日过千辕。

此中但高卧，松风有清言。

听之亦无有，风定松在门。

炊成欲一去，独鹤鸣朝暾。

戴表元

戴表元　宿永固寺

小寺如山艇，坐来风雨宵。

榻子棕树影，馔带菊花苗。

亲近谈难亵，狐驯听不妖。

许由浑欠达，嫌到野中瓢。

戴表元

戴表元　宿赵采丞家

溪山兵后悬，风雪旅中人。

迫放愁严鼓，冲寒托软巾。

摧藏名自在，疏率馔肴真。

今代徐元直，高风自可亲。

戴表元

戴表元　岁晚次韵答李在明

墨乡守墨不作恶，岁晚左就醉乡公。

何人吾伊惊夜半，大雪北窗歌国风。

戴表元

戴表元　孙常州挽诗

白发何人在，青山此老归。

殉携贫日砚，斂着赐余衣。

文物鸥兴灭，园林鹤是非。

诸公莫惆怅，英爽世间稀。

戴表元

戴表元　孙大监挽诗

禹穴收云气，沧江亦断流。

真成扫地尽，同作上天游。

铭诔看遗史，衣冠入隐丘。

空余平世眼，曾望李膺舟。

戴表元

戴表元　孙大监挽诗

穆祖收英俊，斯人晚更成。

白头真老监，褐服旧诸生。

仕国余波远，儒乡巨栋倾。

苍苍无处问，西望累吞声。

戴表元

戴表元　孙使君飞蓬亭

江南泽国多烟水，年少轻身作游子。

适来衰懒畏奔驰，忽见飞蓬平地起。

飞蓬主人人中仙，曾乘千斛凌风船。

船头画鼓催行酒，船尾红妆歌采莲。

收篙卷纶今尚乐，却悔从前风浪恶。

青云裘褐一鸥身，白发山林五湖客。

我来花雾红霏霏，此蓬如山何处飞。

但当共坐索酩酊，溪塘过雨春肥。

君不见鸱夷名成沧海去，富贵畏人如脱兔。

又不见羊裘钓客桐江上，一出张皇动星象。

何如飞蓬主人亭上饮，醒与客论酣即寝。

寝酣忽作江湖梦，风雨漂摇蓬不动。

戴表元

戴表元　太学冬至日同斋朋友先以兄弟叙拜讫遍诣诸斋行礼出遂置酒湖上衣冠

画阁东炉早，黄帘晓烛迟。

名函僮仆满，齿拜弟兄疑。

歌酒神仙舫，衣冠宰相碑。

如今穷海上，逆旅话襟期。

戴表元

戴表元　桃花寺石台

台前藤藓碧交加，台下清流直又斜。

待得丹成知几日，春风随分野桃花。

戴表元

戴表元　题陈高十所藏冬青枝上白头翁画

飞高得珍丛，青子饥可食。

不知何忧愁，二鸟头亦白。

道人天机深，清斋意相许。

赖汝不能鸣，一鸣嫌杀汝。

戴表元

戴表元　题陈贵白畲斋

海山人农农较苦，累级开畲烧宿莽。

畲成得粟不偿劳，岁晚空瓶误饥鼠。

不如陈郎腹果然，日日闭门耕纸田。

余粮尚许饷远客，植来时和南风篇。

戴表元

戴表元　题陈秀才溪山佳趣

城郭寻寻尽，溪山宛宛来。

同谁迁蜡屐，为子破苍苔。

书欲斓斑设，花须烂熳开。

赵郎题墨妙，烟雾眼中开。

戴表元

戴表元　题东玉师府所藏潇湘图

少年魂梦底曾间，多在江湖烟水间。

今日精蓝方丈地，倚窗眠看洞庭山。

戴表元

戴表元　题番阳徐氏双头牡丹图

天公幻化不经意，双萼忽然枝叶同。

一似人间好兄弟，朱鞍锦辔踏春风。

戴表元

戴表元　题范道士来鹤亭

仙客已骑黄鹤去，道人自爱白鸥间。

白鸥万里犹可狎，黄鹤已去何由还。

借君刚风七龙辔，返此灵物三神山。

天空海阔望不极，回首正落樊笼间。

戴表元

戴表元　题伏生授书图

白头不死见时清，子女相依解授经。

何用生男作鼂错，乃翁一语不曾听。

戴表元

戴表元　题江干初雪图

断树寒云古岸隈，渔翁初拨小船开。

看渠风雪忙如许，还有鱼儿上钓来。

戴表元

戴表元　题李伯时画五马图

呜呼良马不世出，今人担寻李侯笔。

五龙忽堕白云乡，海角孤臣看自失。

太平天子开明堂，前驱麒麟后鸾凰。

当地此马来万里，想见顾盼生风霜。

龙眼老仙亦如此，挥毫谈笑群公裹。

官间禄饱少尘埃，雾阁云窗天上起。

风流转眼余山河，人间荆棘何其多。

临风卷图三太息，此马今存知奈何。

戴表元

戴表元　题孟浩然霜晓吟行图

霜风飒飒搅吟鞍，童怖驴愁作许难。

便使玉堂遭遇去，朝参更是五更寒。

戴表元

戴表元　题苏李泣别图二首

弓疲矢尽三千里，节弊衣穿十九年。

流落天涯有离别，当时谁拟画图传。

戴表元

戴表元　题苏李泣别图二首

当云如雪雪如尘，握手相看语语真。

多少世间无泪面，一生错笑陇西人。

戴表元

戴表元　题王敬仲野亭

王家野亭苍翠边，秋山万叠相钩连。

披衣晓霁伴云坐，散发夜凉须月眠。

主人清豪亦好客，常有车盖来翩翩。

门间无烦鹤通谒，酒散有时风扫筵。

问君生涯几何许，笑指渺漠沧洲烟。

朱门千础扃婵娟，豪弦急管争喧妍。

何曾一日能免俗，稍来对谈山爽然。

古人去远吾不识，今日汩没难为贤。

长公高谈少公和，鲁山伯鸾相后先。

名成但恐累隐趣，莫遣妙语人间传。

戴表元

戴表元　题岘山图

山头种石悬苍云，山下急流风卷纹。

何年荒碑当岭立，龟趺圭首犹鳞皴。

神龙驱毫鬼输墨，羊公精神荆楚色。

想当意匠经营初，已尽东南烟雾迹。

从来登览非真游，襄人正乐吴人愁。

尊前邹湛亦不恶，江山千古同悠悠。

君不见征南后来人姓杜，自喜作碑心更苦。

祗留陈迹笑痴迷，行客何曾泪如雨。

戴表元

戴表元　题赵大年芦雁

寒更索索警霜丛，兄弟当年意自同。

犹是江湖太平处，未妨沈着卧秋风。

戴表元

戴表元　题赵子昂叠岫图

百折云颠路尽通，无名怪木淡书空。

相逢无问秋江客，不是巴中是剡中。

戴表元

戴表元　题赵子昂叠岫图

白石青林底处无，侵云亦有小屠苏。

桔花飞尽不归去，挥汗江城看画图。

戴表元

戴表元　题赵子昂画马

赵子奇才似天马，顷刻飞龙生笔下。

画成抚卷复长歌，坐客喧喧不停写。

蹄势经鞭秋跌荡，鬃毛出跣风萧洒。

似嫌文绣减天真，尽脱鞍鞯辔轻把。

青袍洗足巧眉睫，驮坐奚官亦闲雅。

我来一见惊欲拜，曾识鸾和赵庙社。

千金朽骨古犹惜，况此难分毛色假。

瑶池路断伯乐尽，日暮嘶鸣气暗哑。

为君昂首一慰意，犹胜无逢老岩野。

戴表元

戴表元　题子昂照夜白

风前新解锦鞍鞯，雪色模糊雾色寒。

此物人间无处着，千金祗得画图看。

戴表元

戴表元　听琴行赠沈秀才

君不见江南琴师海与聪，谁与传者梦溪公。

又不见醉翁诗中沈夫子，听水作琴琴谱起。

祗今人间何处无琴师，问渠端由渠未知。

钱塘东风万人裹，沈家还见奇男儿。

沈家家住鸳湖曲，夜理渔丝朝采菊。

菊苦难餐鱼又寒，弹出歌声寄凄独。

近来携琴东海行，清音应滑如流莺。

湖园日暖百花叹，弹彻满树春风生。

我不识琴识琴理，为君悲酸为君喜。

相逢正值酒钱空，徉狂攘臂红尘市。

琵琶阮咸休羡渠，相知岂须频曳裾。

醉毛死久髯徐去，洗手空山修乐书。

戴表元

戴表元　同曹泰宇赋宝化凤花二首

花开难得年年看，住近须还日日来。

古壁危阑自颜色，不烦高筑凤皇台。

戴表元

戴表元　同曹泰宇赋宝化凤花二首

凤后不出几何年，莫怪山花惜杜鹃。

一样春风好毛羽，回头曾管蜀山川。

戴表元

戴表元　同陈养晦兵后过邑

搜山马退余春草，避世人归起夏蚕。

破屋烟沙飞飒飒，遗民须鬓雪毵毵。

青山几处杨梅坞，白酒谁家榉柳潭。

休学丁仙返辽左，聊同庾老赋江南。

戴表元

戴表元　同诸子行上畈山

白石秋更洁，清溪寒自鸣。

牛关争道路，鸟雀聚柴荆。

野果高低熟，山田早晚耕。

吾归任衰懒，儿辈托平生。

戴表元

戴表元　铜山寺口初见梅花书寄何则颜二首

吴歌楚舞送年华，忆着终还不似家。

今日春风吹梦醒，铜山寺口见梅花。

戴表元

戴表元　铜山寺口初见梅花书寄何则颜二首

沙疏石瘦水涓涓，折得梅花费两年。

更与何人说潇洒，香中行坐水中眠。







卷61

戴表元

戴表元　挽舒君实

玉比清癯鹤比羸，相看中路忽相遗。

诗才万斛难供歉，药论千箱不起衰。

定有意游轻竹杖，犹余手剪碎松枝。

南山山下徘徊处，曾指佳城示阿宜。

戴表元

戴表元　晚秋游中溪四首

淡竹冈前沙雁飞，小花尖下拓丸肥。

山云不见雨自薄，天气欲寒人正归。

招伴祗须新稻酒，临风犹有旧苔矶。

风流鬓发茎茎在，怪石老松今是非。

戴表元

戴表元　晚秋游中溪四首

经秋溪水碧洄洄，无数晓山如镜台。

红叶流从龙奥出，白云飞向石门来。

亦逢纸户曾相识，尚有樵踪且莫回。

端为何人作风物，漫山漫谷野花开。

戴表元

戴表元　晚秋游中溪四首

休折山中松桂枝，溪鱼亦小莫垂丝。

沙田翻白收秔后，霜树著红尝柿时。

日落牛羊归径熟，天寒乌鸟向人慈。

出云数里成官路，问事如何总不如。

戴表元

戴表元　晚秋游中溪四首

树淡云浓又一坡，招邀处处是行窝。

梯岩危似蚁缘木，架屋高如鹊结窠，

水味野栽茭白瘦，山毛人摘芋红多。

戴表元

戴表元　晚投韩采岩

冬日寒难暝，岩溪浅易冰。

猿飞红果嶂，人度白云层。

望层多依竹，逢樵半采藤。

艰难吾甚厌，何处学孙登。

戴表元

戴表元　汪济秀才饭牛稿

冰雪玲珑汪太中，吟诗二叶有家风。

天寒日暮江东道，逢此颦呻牛口翁。

戴表元

戴表元　亡友内翰赵公晦叔哀诗

振鹭庭中饤坐身，行藏空奇软蒲轮。

上来鬼泣荆山璞，猎罢人惊鲁外麟。

死肯扣阍排贵幸，贫犹倾橐施乡亲。

平生一一明经术，隽永依然世泽新。

戴表元

戴表元　王丞分惠碧桃树再赋奉谢

水星之精天上游，春风岁岁苍龙头。

偶然根叶著下土，散作人间百花树。

莫疑君家此花无种生，定是天上苍龙精。

白玉之趺青玉簇。开花既奇成又速。

三年方骇大如林。五年已见高逾屋。

我来吟作书林花，烟尘万卷重抽芽。

君家原不孝义种，自来青州丞相家。

为君出芝草，芝草那能千日好。

为君结琥珀，琥珀恐为贪者获。

不如此花混在春花丛，岁岁与君同春风。

春风同赏复同吟，愿与主人同好心。

更令此花分作千古本，处处种成君子林。

戴表元

戴表元　王丞自鄞城归又许入剡

江城醉别太匆匆，风雪家园一笑同。

尽健不妨天予老，绝清那许鬼欺穷。

简书异日关谁事，灯火寒乡赖此翁。

几度丁宁鸡黍约，扫关拂榻误儿童。

戴表元

戴表元　蔚讲师儿示方使君唱酬诗次韵

长汀江上别多时，白发间身天所遗。

避俗如仇翻好客，知穷为崇却耽诗。

乡山云淡龙移久，湖市春寒鹤下迟。

过尽榴梅与甜笋，高侯还许放侯知。

戴表元

戴表元　魏文节公墓

万骑南来驻不留，衣冠客此镇林丘。

寒岩碎裂从中起，乱水喧呜竟独流。

故物今惟存寓马，当年谁为指眠牛。

坟旁小寺终村俗，画柱纱笼护冕旒。

戴表元

戴表元　闻应德茂先离裳溪有作

落日芦花雨，行人谷树村。

青山诗问路，红叶自知门。

苜蓿穷诗味，芭蕉醉墨痕。

端知弃城市，经席许频温。

戴表元

戴表元　无题

板屋骤喧飞白蚊，纸窗欲雨暗苍蝇。

长劳井臼惭妻子，近绝音书借友朋。

夜半苦吟堪泣鬼，日高甘寝祗输僧。

意衰俗物何难败，才薄天公却未憎。

戴表元

戴表元　吴姬曲五首

吴姬来，吴船荡漾湖花开。

隔堤迎笑欲飞举，不用少年多浆催。

问君青春得几许，看取架上红玫瑰。

戴表元

戴表元　吴姬曲五首

吴姬歌，歌声宛宛歌情多。

当尊一阕且呼酒，酒遍余声无奈何。

春风颠狂亦如我，坐见花外遥湖波。

戴表元

戴表元　吴姬曲五首

吴姬舞，朝看成云暮看雨。

偶然欲笑一回眸，锦段金钱落如土。

戴表元

戴表元　吴姬曲五首

吴姬醉，浓花灿蕊春憔悴。

当筵赌令讳空拳，忘却拈三并数四。

戴表元

戴表元　吴姬曲五首

吴姬归，潮光烛影红辉辉。

中心有语不敢吐，安得作月生汝衣。

戴表元

戴表元　吴兄文参议同登金陵凤皇台醉作

百年访古此徘徊，更上山椒扫草莱。

一脔地腴胡马瞰，数围天险化龙开。

时闻营籍传谣曲，谁见祥宫离劫灰。

李白不生王谢歇，西风日落凤皇台。

戴表元

戴表元　五云山图

林庐深插紫孱颜，一点渔舟带暝还。

但得身间无俯仰，人间处处五云山。

戴表元

戴表元　五杂俎

五杂俎，金花绫，

往复来，官路程。

不获已，始归耕。

戴表元

戴表元　五杂俎

五杂俎，斑斓衣。

往复来，反哺儿。

不获已，为人师。

戴表元

戴表元　戊戍清明杭邸坐雪

思乡处处只愁生，正好春游又不晴。

雪是梨花云是柳，马婆巷口过清明。

戴表元

戴表元　戊子清明前陪王丞度新岭

一百五日熟食节，七十一曲下山坡。

寒喧相逢旧人少，风雨欲尽新林多。

青岩不辞挂春霭，白鸟何处生沧波。

途泥同兴不同调，我懒且休君更歌。

戴表元

戴表元　戊子岁晚赠应德茂

江海悠悠雪欲飞，抱书空出又空归。

沙头竟成谁计是，山林又悔一年非。

平生万卷应夫子，两世知名穷布衣。

戴表元

戴表元　西塞山图

空中生业寄鱼蓑，云是亲情水是家。

便有踪由无处觅，春风岸岸野桃花。

戴表元

戴表元　西兴马上

去时风雨客匆匆，归路霜晴水树红。

一抹淡山天上下，马蹄新出浪花中。

戴表元

戴表元　喜王丞病较

途穷已难忍，那许病经时。

学到自无鬼，命强客有医。

饭为扶寿本，书是解烦资。

便作天台约，山行未觉衰。

戴表元

戴表元　下郝长塘小憩示陈养晦

野水通田白，村山贴县青。

兵荒犹古道，暑暍且长亭。

稻地晴耕犊，瓜田书扑萤。

吾诗不寂寞，细讽与君听。

戴表元

戴表元　鲜于伯机家钓台石

人间岩石乱纷纷，严子台名最喜闻。

何术缩渠千里脉，有人分得两峰云。

天边路远星还动，江上潮回日又曛。

解道泥途等轩冕，东西更有范希文。

戴表元

戴表元　乡君子肯堂董君分教贵溪作诗奉寄

舟车亦日千余里，笔砚清风二百年。

开口人知宗洛派，举头身欲近闽天。

絺袍凉拥松皮几，桂酒春浮药玉船。

犹有英髦卧空谷，间将名字访华颠。

戴表元

戴表元　相逢行赠文伯纯同年

昔日相逢面如雪，今日相逢面如铁。

人生年少得几时，动作风尘十年别。

十年别久未为恶，频见亦无年少乐。

寒栖夜雨金琐梦，故园春风白袍客。

雕鞍骏马纷纷来，西城乱花春渐开。

与君追逐觉老丑，一笑且醉高阳杯。

相逢得醉今日好，醉眼相思还易老。

只图留君日日醉，醉裹忘却江南道。

戴表元

戴表元　萧照春江烟雨图

波痕如树树如烟。更是春阴小雨天。

何处得鱼何处醉，笋皮蓬底解蓑眠。

戴表元

戴表元　晓行

渐渐路可识，纷纷山转多。

数鸡啼远坞，一鸟起沧波。

藤杖湿云石，笋鞋浓露莎。

何人尚高卧，层构着烟萝。

戴表元

戴表元　谢陈君祥宪使

鸾凰不鸷暴，珪璧无锋铦。

评材容一切，未觉世论严。

仆昔江东归，二纪操锄镰。

闻山但庐霍，慕水惟涫潜。

宫车岁千两，未省谒帷幨。

岂无赵张伦，居突不得黔。

新年有吉语，所在兴循廉。

惟此沮洳氓，生涯啬而纤。

廛管疲负挈，陆取困涂沾。

赫赫金铺门，风雨今无檐，

皎皎华裾生，尘士今无襜。

分台得陈侯，笑语脱烹焰。

仁贤所居国，不言革顽憸。

侯家仲举峻，何如太丘谦。

问侯何所为，深坐静青帘。

问侯何所学，净几飘风签。

俨雅菑川公，高节齐晋瞻。

横流滔天来，挺身卧西崦。

何以赠陈侯，孟光书满奁。

名曰学言补，其辞清以恬。

岂但资稗官。五经之韬钤。

从来名世士，必有渊源渐。

侯识民蓍龟，侯材国梅盐。

诚令以德举，违陬讵能淹。

愚者理宜止。容仆守穷櫩。

戴表元

戴表元　谢李仲宾墨竹

君不见笔端如谓，顷刻匹纸生琅玕。

霜柯雪干铁石色，忽作小山烟雨寒。

问君何从得此本，湖州嫌浓眉州软。

风轩月槛一相逢，妙处不与人意远。

人言学画先学影，此君风骨青云并。

林深有路鸟声真，日高无人山气静。

平生见此我不疏，逢侯得画两有余。

从今洗眼空山底，更读人间潇洒书。

戴表元

戴表元　谢邻友陈仲学秀才惠玉芎苗二首

坊州杜若自堪羞，沛国青粘亦懒求。

那似一丛苍凤尾，等间收味古畁瓯。

戴表元

戴表元　谢邻友陈仲学秀才惠玉芎苗二首

君家自有头风药，种在青青竹素园。

此物但堪供暑啜，肯来相就发清言。

戴表元

戴表元　辛丑岁十一月二十六日东归舟中示三子

节物悠悠不负公，江行三日雪花风。

云侵贺监山亭白，日在徐仙海岛红。

自笑得雏如病鹤，也思结伴附归鸿。

何时办得村田活，粝饭鱼羹百指同。

戴表元

戴表元　辛亥岁七夕醉陪诸公登西湖竹阁

画鹢凌风汗漫游，雨声飞出万山头。

江湖望阔边城起，吴越音多客思柔。

野树有枝犹系马，官荷无叶不藏鸥。

十年浪走红尘道，今日临城始识秋。

戴表元

戴表元　辛卯除夜

腊月今年只今夕，春风明日是明年。

狂歌把酒屠苏地，醉眼看梅雾淞天。

碧玉千壶喧坐次，红牙六博斗飞钱。

头顾雪白心情在，听说承平一惘然。

戴表元

戴表元　辛巳岁六月三日书事

急报传来又不真，迎门翁稚笑声频。

情怀经苦思平世，颜貌缘愁似老人。

兵后尚多难料事，山中谁是自由身。

沙瓶酒酽鲑蔬有，领取灯花一树春。

戴表元

戴表元　信府同知黄侯名其读书之室曰广居

隘夫护藩畛，得少便有余。

达士心旷然，清明如太虚。

海岳东鼎俎，羲驾走轩车。

唯诺无不行，尚怀豚与鱼。

嗟兹山城氓，憎长逮其胥。

好语朝索茅，怒攻书攘裾。

侯来未数月，眉头笑舒舒。

退食扫一室，焚香展群书。

举头窗楹间，有傍揭广居。

力行守仁义，邹公不欺余。

戴表元

戴表元　行妇怨次李编校韵

赤城岩邑今穷边，路傍死者相枕眠。

惟余妇女收不杀，马上娉婷多少年。

蓬头垢面谁氏子，放声独哭哀闻天。

传闻门阀甚辉赫，谁家避匿山南巅。

苍黄失身遭恶辱，鸟畜羊縻驱入燕。

平居邻墙不识面，岂料万里从征鞭。

酸风吹蒿白日短，天地阔远谁当怜。

君不见居延塞下明妃曲，惆怅令人三过读。

又不见蔡琰十八胡笳词，惭貌千年余戮。

偷生何必妇人身，男儿无成同碌碌。

戴表元

戴表元　徐都目之官奉化

小垒飞书定不难，十年清苦旧儒冠。

黄帘日转山衙静，彩笔春消海驿寒。

坂马易劳须缓骋，潮鱼虽美莫多餐。

人来肯寄平安不，茅屋三间伴剡滩。

戴表元

戴表元　玄庙二道士俱以酒死

张髯好客月千壶，余吃清贫逐斗沽。

二字若逢仙宴会，化成一对酒葫芦。

戴表元

戴表元　雪窦飞雪亭和孙使君

匡庐亦有千寻瀑，无此陵虚翠玉台。

身倚老松天上立，眼看飞鸟雪中来。

山神禁肃难投唾，木落魂清得浣埃。

见说下岩堪对望，道人临壑剪蒿莱。

戴表元

戴表元　雪后况湖歌

君不见明州城日月湖，萦蓝缭白如画图。

良时乐游古心亦有，何人破雪浮官厨。

金猊暖奈红氍毹，紫貂醉拂青珊瑚。

尘尾高悬前唾壶，使君霜髯双脸朱。

同时僚客总豪秀，陆池阆苑罗仙儒。

名谈锋凑初不恶，安得玉人歌缕珠。

似闻州民喜公出，於日绕岸狂欢呼。

淫弦浊管何足道，入耳得此成真娱。

城尖数峰大模糊，山郭何路通樵苏。

年年腊前得三白，乐岁仍然多饿夫。

戴表元

戴表元　荀陈聚星图

州里相过未厌频，居然踪迹动星辰。

当时多少辉煌者，不画诸公画此人。

戴表元

戴表元　亚尹黄侯虑囚温处婺三州

金华环秀抵仙都，雁宕石门天下无。

眼见朱幡出云雾，手提丹笔洗焦枯。

海鱼味爽休多食，岭马程艰合缓驱。

定有车前投贽者，幅巾麻褐是真儒。

戴表元

戴表元　严提举挽诗

判得身煨炉，歌铭尚尔为。

可怜蝉脱蜕，还许豹留皮。

剡水归来棹，柯山看断棋。

平生独心处，临卷费相思。

戴表元

戴表元　掩箧

十客九不解，一解值吾仇。

譬如巧蛾眉，同镜见之羞。

结交恨不广，难在相绸谬。

掩箧谢年少，所藏非所求。

戴表元

戴表元　雁南飞

雁南飞，飞且鸣。

我不爱尔绝汉排云之健翼，爱尔秋来意气各有适，

江湖万里同风声，风声万里秋萧索，

山乡田荒水乡薄。不应专为稻梁来，

得饱自住今亦乐。群飞潦唳奈尔何，

青天茫茫无网罗。谁知世有苦心者，

夜半闻声悲转多。雁南飞，

劝尔飞时莫近征妇舍，手触边衣添泪下。

更莫飞近贫士屋，弦绝樽空怨凄独。

雁南飞，飞且止，

世事惊人例如此。我昔扁舟五湖水，

年年见尔秋风裹。如今未断少年情，

一度雁来心一惊。今年雁来明年去，

明年去去江南路。欲将书寄去边人，

明年认作书回处。

戴表元

戴表元　邀陈氏子饭归似铜山珣老

饭子山下麦，羹以山上笋。

笋坚烦齿牙，麦粝哽喉吻。

相邀岂云厚，竟不良不忍。

林园隐趣出，鱼稻秋事近。

戴表元

戴表元　夜寒行

昨日天寒不成醉，今日天寒不成寐。

醉迟得酒可强欢，寐少愁多亦频喟。

紫竿苇炬闹荒城，役夫遥作鹳鸭鸣。

拥衾高枕未云苦，熟听但觉令人惊。

乌孙黄鹄飞不返，辽城白骨填未满。

朔风萧萧吹成旗，居人何如去人远。

丈夫无成霜满须，沙场万里星河疏。

南墙诗翁穷据炉，北窗少年犹读书。

戴表元

戴表元　夜坐

愁鬓丁年白，寒灯丙夜青。

不眠惊戍鼓，久客厌邮铃。

汹汹城喷海，疏疏屋满星。

十年穷父子，相守慰飘零。

戴表元

戴表元　夜坐示友

夜久烛花落，凄声生远林。

有怀嫌会浅，无事又秋深。

黄叶归田梦，白头行路吟。

山中亦可乐，不似此同襟。

戴表元

戴表元　夷齐

夷齐弃封国，虞黄让间田。

如何后世士，尺寸事争喧。

邻居有愧耻，况复兄弟间。

掩卷三叹息，古风何时还。

戴表元

戴表元　乙亥岁毗陵道中

百年只有百清明，狼狈今年又避兵。

烟火谁家寒食禁，簪裾那复丽人行。

禾麻地废生边气，草木春寒起战声。

渺渺飞鸦天断处，古来还是阖庐城。

戴表元

戴表元　已亥岁归过泉口紫芝山伤谨讲师

行路梦犹在，入门人已非。

山青古佛顶，云墨祖师衣。

赌弈曾同拙，看真似欠肥。

百年谁免此，只合早忘机。

戴表元

戴表元　以羔裘如濡洵美且侯韵为八诗送夹谷子括赴明州推官

鉴虚磨愈明，弦柔调自直。

临民要儒术，非但用三尺。

君看春秋学，从士能断国。

人情岂相远，赠了以不惑。

戴表元

戴表元　以羔裘如濡洵美且侯韵为八诗送夹谷子括赴明州推官

水耕当用牛，陆行当用马。

诗书无近功。平世安可舍。

吾州兵荒来，冠盖多苟且。

戴表元

戴表元　以家事付诸儿惟不得姑苏陆氏女子消息

祗怜地僻少过从，更许年衰养惰慵。

行健有时寻近局。起迟尝日到高舂。

鹿皮冠野频频戴，鹅顶蔬粗款款供。

儿妇团栾俱在眼，独怜无信过吴松。

戴表元

戴表元　以空飞本无迹韵为五诗往扣广微张公

智有不近名，贤有不践迹。

百年如飘风，谁作远行客。

所要在持久，以道自消息。

吾师岂欺我，白首方学易。

戴表元

戴表元　义蜂行

山翁爱蜂如爱花，山蜂营密如营家。

蜂营密成蜂自食，翁亦藉密裨生涯。

每当山蜂采花出，翁为守关司徼遮。

朝朝暮暮与蜂狎，颇识蜂群分等差。

一蜂最大正中处，千百以次分来衙。

丛屯杂聚本无算，势若有制不敢哗。

东园春晴草木媚，漫天蔽野飞横斜。

须臾骈翼致隽永，戢戢不翅输牛车。

似闻蜜成有所献，俦类不得先摩牙。

重防覆卫自严密，虽有毒螫何由。

一朝大蜂出不戒，舂容靓饰修且姱。

蜻蜓忽来伺共怠，搏击少坠遭虾蟆。

群蜂仓皇迷所适，谒走欲死声呀呀。

求之不得久乃定，复结一聚犹如麻。

我来访翁亲自睹，捕髀不觉长咨嗟。

翁言蜂种幸蕃盛，众以义聚犹堪嘉。

乌衣槐安傅自古，蛮触分据两角蜗。

虽云彷佛存国族，徒以纪异其辞夸。

博劳舅妇恨翼短，鳖灵异姓争荒遐。

岂如兹蜂互推举，一体同气无疵瑕。

我邻翁言私诮责，扶伤早愧隋侯蛇。

况伊二毒俱下类，琐细不足劳鞭挝。

前尤往悔俱勿论，事会倚仗来尚赊。

新房才成蜂未壮，旧房委弃坠泥沙。

戴表元

戴表元　刈园诗为竺秀才作

朝从园中去，暮从园中归。

园中何所有，杂草青离离。

刈多还渐稀。岂忧筐筥频，

要使牛羊肥。但放刈手缓，

勿伤兰与葵。葵高叶难护，

兰弱根易萎。惟彼恶草种，

刈尽转蕃滋。此理不可诘，

此语令人思。

戴表元

戴表元　邑中滞雨示陈贵白

犹及相逢鬓未华，故乡春尽不须嗟。

园林处处生新草，风雨年年送落花。

高树书寒归有鸟，小溪湍急走如蛇。

方知傲世不在隐，高枕北窗闻打衙。

戴表元

戴表元　因营张村蛮窝并书所见

老子来无一把茅，居然得此好洼坳。

开塘谨避蛟龙窟，伐树须存乌鹊巢。

戴表元

戴表元　因营张村蛮窝并书所见

头白西来不买田，时时却费买山钱。

一丘一壑吾归矣，待得田多是几年。

戴表元

戴表元　因营张村蛮窝并书所见

男儿三十气吞牛，漏尽钟鸣走未休。

不问征西并处士，山中一样土馒头。

戴表元

戴表元　鄞城火后见光远

火后丘墟市，兵前风雨春。

那知携手地，俱是皱眉人。

海柳吟犹弱，山莺听未真。

明朝各分路，何处避风尘。

戴表元

戴表元　鄞塘田家

经秋心事转衰颓，客舍山村病眼开。

识路牛羊缘板过，通家燕雀下檐来。

饥从野榼分蔬饭，渴指邻帘贳黍醅。

世事百年谁罗是，髯公鼻息书如雷。

戴表元

戴表元　霪雨溪涨抵郭可畏

黑雨连三日，黄流迸一川。

尽漫骑马路，祗有钓鱼船。

城郭功如此，江湖兴岂然。

儿曹却轻捷，来往似飞茑。

戴表元

戴表元　咏蚕

物亦有仁者，蚕功不可量。

将身甘鼎镬，与世作衣裳。

过栈苍云湿，登山白雪香。

未知龙种似，犹与马群妨。

戴表元

戴表元　游登袋寺寺茶笋甚佳独无杜鹃

苦雨忽相贷，名山难久孤。

春泉新雀舌，野苑嫩龙须。

土宇钱王日，风烟释氏徒。

行人逢不问，松吹自传呼。

戴表元

戴表元　游登袋寺寺茶笋甚佳独无杜鹃

路绝犹人迹，山空惟水声。

如何芳树裹，不著杜鹃鸣。

笋市层层出，苗苗寸寸耕。

缁流太清朴，亭榭不标名。

戴表元

戴表元　游西峰

山回水抱西峰寺，二十年前日日来。

一出居然负丘壑，深藏还此远风埃。

农樵识面逢多问，鱼鸟知心见不猜。

家世剡人须住剡，相寻未识百千回。

戴表元

戴表元　游阳明一洞天呈王理得诸君

禹穴苍茫不可探，人传灵笈锁烟岚。

初晴鹤点青边峰，欲雨龙多黑处潭。

北斗斋坛天寂寂，东风仙洞草毵毵。

堪怜尹叟非关吏，犹向江南逐老聃。

戴表元

戴表元　有人示山水画卷以为元晖作求诗

砚山山下小於菟，文彩斓斑今亦无。

一坞乱云浓似漆，春风吹梦过西湖。

戴表元

戴表元　又作散愁

说穷不人信，欲说更何为。

日永书肠觉，霜浓病骨知。

□家兵溃后，交绝廪空时。

头白风尘境，消磨尚有诗。

戴表元

戴表元　又坐隐辞

快马疾驰，不如徒步。

多金善贾，不如躬耕。

日食八珍，不如强饭。

封侯万里，不如还乡。

我观古来丈夫子，何用桑弧蓬矢射四方。

苏秦生为六印役，主父死愿五鼎烹，

不如诸葛草间谈管乐，陶潜醉裹傲羲皇。

南面之尊何如於据梧之贱，环辙之智无预於荷蓧之狂。

高冈峻谷久亦变，青天白日书夜行茫茫。

胡为忧愁浪自苦，百年齿发谁得长坚强。

不如掩关扫迹成坐隐，清斋永日一炉香。

戴表元

戴表元　余博士家猫相乳歌

上饶余宗钟鼎家，孙枝十世犹清华。

南昌博士最贤者，膝下烨烨开绯牙。

我行其庭值供顿，食指半千声不哗。

女帨男韖况修谨，冠立童趋知等差。

江南族聚盛亦有，如此礼法嘻可嘉。

长公公退忽语我，瑞猫之篇题满车。

二雌同时各生子，一雌病僵如卧瓜。

一雌端来代其乳。顾睨恳恻呼嘤哑。

子众身疲乳亦竭，病母起将新乳加。

天寒绣褥更枕藉，日暖花砖群戏拿。

我邻二猫有至性，欲脱毛尾升笄珈。

北平将门梁肉窟，此事尚得昌黎夸。

公家儒化郁积久，义感宜可驯豚假。

愿公心力持阃范，弥补始终无阙瑕。

戴表元

戴表元　余既题畲斋有闻纸田之说而笑者复作长篇

学农无年尤可待，学儒无成祗益馁。

羡君终岁作书痴，聚室嗷嗷穷不悔。

客来问计何所出，一饱自悬饘粥外，

平生据案畎亩心，汗简为犁笔为耒。

蘖芽百氏草避耨，膏泽群经泉赴浍。

日高洛诵鸟鸟悦，夜半吴吟风雨会。

世间梁谷何足道，开卷穰穰心欲醉。

旅熏辟蠹防雀鼠，更缮巾箱筑仓弜。

古言乐岁生礼义，先见儒门消鄙悖。

租符且免里正索，子本时容书客侩。

东邻有田多牛翁，日执牙筹亲细碎。

囷粮竟作谁腹饱，骑吏惊惶汗流背。

此时畲斋谈无事，峨冠正与周孔对。

礼义适口即为味，牛心菊苗皆可脍。

我诗君意两自知，且勿譫譫语儿辈。

戴表元

戴表元　余居之西偏有小室名啬庵诗以识之

啬语养气海，啬食养脾土。

啬虑养心神，啬劳养筋膂。

衰年百事祛，寄息此环堵。

危如突围将，钝似滞风贾。

颠仆冀赊延，空赢待偿补。

夸虚道蟊贼，逞获命斤斧。

收君詅痴符，佩我养生主。

戴表元

戴表元　於杭州九月送袁太初赴宁海教官

怜君跋涉走风沙，九月江城飞雪花。

黄蝶终归穿砚手，青藜曾照聚书家。

吟圆坐石题山叶，讲退登楼看海槎。

年少交游浑好在，何时相伴访烟霞。

戴表元

戴表元　俞光远父子归马巗兼托问讯故旧

君不风深山野马生龙驹，又不见荒林老鹰鸠作雏。

男儿似种世所少，俞郎三世成清儒。

祗今道路满尘土，大袖已觉妨奔趋。

提携逐食何足羡，羡子有策宁亲躯。

蠲符书行鸡犬静，餐钱下岁鲑鱼须。

机神有余自静重，蔚蔚老气生眉须。

高堂百客森冠裾，四座指点看明珠。

谁能对此心不动，归来转觉群儿愚。

峡南云深山气冷，今岁亦闻愁旱枯。

但邻四壁愈憔悴，傍人解笑吾人迂。

书来隔宿发梦寐，便买舴艋随僮奴。

山篱语喧听楖粟，晚阁妆罢悬蜘蛛。

暂违相见喜定剧，胜似朝夕趋庭隅。

因子此去传区区，先从贤翁到吾徒。

刘郎癯绝今更癯，香岩老人安稳无。

戴表元

戴表元　雨是过泉教张子开

平生剡梦十八九，短策还经静者居。

一曲好溪山起处，数声疏雨雪初来。

戴表元

戴表元　雨是过泉教张子开

衣冠颠倒君休怪，筋力过从我不余。

却笑秋风洛阳掾，得归犹望食鲈鱼。

戴表元

戴表元　浴蚕沙溪水一首为上饶陈烈妇作

浴蚕沙溪水，采桑玉山巅。

丝成白棱棱，胶作烈妇弦。

烈妇何所言，弦中意缠绵。

一说鸾影孤，二诉雏巢穿。

巢穿尚可葺，影孤恨终天。

有食不自肥，众禽仰喉咽。

真宰悯其疲，劳役尽驰蠲，

及今雏长成，雏群亦蹁跹。

朝阳照岩林，枯槁生光妍。

黄蘖谁谓古，铁石谁谓坚。

请君屏俗耳，听我沙溪篇。

戴表元

戴表元　袁提干挽诗二首

短世谁无死，深山独有归。

送车晴起雾。埋碣夜生辉。

晦朔鸡鸣在，江山鹤梦非。

刚言仁者寿，近事例多违。

戴表元

戴表元　袁提干挽诗二首

我昔携家走，君曾扫榻招。

乱离心易感，生死义难消。

雅魄归泉壤，潜光出市朝。

平生五字苦，寒泪洒山瓢。

戴表元

戴表元　越城待旦

策策虚楼竹隔明，悲来辗转向谁倾。

天寒胡雁出万里，月落越鸡啼四更。

为底朱颜成老色，看人青史上新名。

清溪白石村村有，五尺鸟犍托此生。

戴表元

戴表元　再寄曹居士

江海悠悠不为名，年深识尽世间情。

於人有信惟潮候，去处无嗔是鹊声。

新欲收书添累重，旧曾学剑向财轻。

如何此日投闲迹，又结精庐傍古城。

戴表元

戴表元　再招奕世

雷晚还多雨，山寒只似春。

野榴开向客，篱笋长过人。

一寸书看懒，三叉路走频。

王郎肯来否，谈笑共南邻。

戴表元

戴表元　赠弹琴衡山萧道士

寂寂历历不足听，听久亦复难为情。

名嗔势忿大如屋，袖手对此须臾平。

一拊再拊玄鹤舞，三四拊之凄风生。

天寒岁晚山路远，湘水日夜东南倾。

戴表元

戴表元　赠陆相师

戴表元

江南江北路漫漫，七十九翁能往还。

今代贵人容易识，卧龙不在草庐间。

戴表元

戴表元　赠上饶道云仲

江上青云客，天边白马生。

百年文物似，一席笑谈倾。

问旧能枚举，论财比芥轻。

徘徊亦自好，可便濯尘缨。

戴表元

戴表元　赠天台潘山人

老潘双眸如绀珠，带以秋阳朝露之清腴。

山形水熊出没千百变，经君指顾不得藏锱铢。

我昔少年好狂走，风餐雨沐逐逐忘朝晡。

至今卧游想共处，但觉云涛烟瘅千晨行须臾。

匡庐春风锺阜云，彭浪之矶大小飞来孤。

秦淮震泽洞庭野，峨眉缥缈南接五岭东苍梧。

归来把锄剡山下，有时一竿钓月贺家湖。

笼鹰枥马困羁束，每逢风鸣草惊动号呼。

闻君谈诊到骨髓，褰衣振迅恨不六翮生形躯。

寻牛卜龙古所有，君家祖孙三叶传青鸟。

人言河流可移山可凿，秦皇汉武已类愚公愚。

相留徘徊山南山北一百里，胜处忽然开酒壶。

戴表元

戴表元　赠屋西小陈秀才

年少饥寒不足忧，笑谈有味自风流。

等间辍赠两兔颖，待看修成五凤楼。

戴表元

戴表元　赠屋西小陈秀才

毛锥自是今无用，铁砚还知古可穿。

不惜日抄三万字，胜储百亩剡中田。

戴表元

戴表元　赠越子实

北风吹沙溪倒飞，白日未落山中归。

千邀万觅不相就，谁信有人主穿微。

幅巾大带长襦袍，韦箧锦囊鲜彩毫。

名门发身合燕颔，一经传家真凤毛。

坐车侯嬴吾不让，白杜寒林气清放。

骖麟翳鹤谁不能，要识神光牛背上。

蓬莱山，丹霞谷，天仙留书三万轴。

闻君暂去还复来，许君细和沧浪曲。

戴表元

戴表元　赠针医范秀才

不但针经熟，言谈语语真。

练形如铁佛，信手合铜人。

秘摄鱼千里，空飞鹤当轮。

功成倘相挟，平地脱风尘。

戴表元

戴表元　张道士求桤林诗

地移淮橘多成枳，人说江梅竟是柟。

蜀木似桤成底用，盛时名字落江南。

戴表元

戴表元　张景忠学正之平江

江南最好说苏州，傍得间官也自由。

市舍酒香春四坐，湖田租熟雪千舟。

歌成烂熳乌丝写，意到萦纡画鹢游。

我亦少年心性在，经从准拟作遨头。

戴表元

戴表元　张骞乘槎图

数尺苦槎底易骑，海风吹浪白瀰瀰。

如今市上君平少，曾到天河也不知。

戴表元

戴表元　仗锡寺

仙草漫漫路不分，锺鱼那许外间闻。

凉天九月已飞雪，晴日西山犹带云。

火后客夸新屋样，兵前僧惜旧碑文。

藤湖只去招提顶，见说滮田可种耘。

戴表元

戴表元　杖锡虎

杖锡山中深，与世绝往学。

从来称是仙圣窟，虎暴不得奸其间。

今年山神大失职，虎来山前搏人食。

传闻此义我亦怪，历问更为居者惜。

杖锡山中民，犷健疏农耕。

老稚为樵壮为猎，朝朝暮暮山中行。

山獐野雉收当粮，天寒果熟霜狸香。

腰弓度垅矢插房，黄茅覆溪机半张。

鸟啼犬奔风箭急，机鸣未发且前立。

平生闻虎不识面，颠倒穷途忽相及。

惊呼顿迅声渐微，妻儿骇呀不即归。

循踪走至设机处，但有血渍斓斑衣。

呜呼哀哉乎，此民良足悲。

呜呼嗟哉乎，此事不足疑。

吾闻以毒殃物者，物亦以毒殃其身，

我不敢以尔为仁。以饵钩物者，

物亦钩尔以为饵，我不敢以尔为智。

杖锡山，山绝深，

无虎不必古，有虎不必今。

天生此物居山林，有虎无虎视尔心。

但令尔心无干戈，虎居深山奈尔何。

戴表元

戴表元　招王奕世

闻说铜山下，书屏四面开。

就僧煮紫笋，共客席青苔。

铁画年俱长，霜根顶未栽。

何当端千暇，一别剡乡来。

戴表元

戴表元　招子昂饮歌

与君相逢难草草，与君相逢苦不早。

人生何处小泥涂，此日飘零武林道。

武林城中马如云，闭屋狂歌人不闻。

狂歌自笑君亦笑，依然狂绝不如君。

君歌岂是真狂者，青衫少日春潇洒。

至今俊笔五花纹，最惜青眸十步下。

虚名何用等灰尘，不如世上蓬蒿人。

黄金偏趋不贫室，白发难老无愁身。

风雨无情亦如此，凄凄但聒穷人耳。

不见朱楼高到天，凤箫龙管连朝起。

连朝笙管可奈何，我歌且止须君歌。

青天白雪望不极，坐见绿水生层波。

我生胡为被狂恼，江头鱼肥新酒好。

从今作乐拚醉倒，与君相逢难草草。

戴表元

戴表元　赵君理约同途不至

待子不来久，烟山看树青。

为吟天外句，更立水边亭。

雨暖催科斗，云深长茯苓。

邻居亦有约，休待鬓星星。

戴表元

戴表元　赵孟{禾熏}修职挽诗

辨得从容死，知渠磊落人。

风云数世泽，玉雪百年身。

谱牒图经书，园林墓道新。

不知沧海上，更费几沾巾。

戴表元

戴表元　赵寿父游杭

东浙饥难住，西湖远不多。

好辞松叶面，来听竹枝歌。

水屋花千绕，岩林锦一窠。

秋深道途好，老子亦婆娑。

戴表元

戴表元　正仲复有倒和春愁曲之作依次奉答

渐老之日来垂垂，已去之日不可追。

伤春畏老两作恶，世事尝与愁人随。

忽得君家遣愁具，行歌日日春溪路。

不知愁绪逐诗来，更惜芳颜被春误。

王孙草暗谁重游，曲江痛哭穷参谋。

燕骑琵琶谓城酒，居人不觉行人愁。

行人欲归痿念起，白发逢春心未死。

水流花落无处寻，燕去鸿来何日已。

溪村此日更萧然，强笑为君呼酒船。

黄鸡唤日不待晓，蟠桃一熟三千年。

草间管乐真浪语，鸟雀应门蓬柱宇。

祗余平世畎亩心，夜半吴吟泣风雨。

高人与虎能同居，壮士断蛇应不殊。

年高渐欲置忧患，每赖君语相调娱。

昔日刘郎悲放逐，看花惆怅春无绿。

何如今日春愁曲，灿醉徉狂白云谷。

戴表元

戴表元　正仲今年鄞城之约不就因次韵慰悦之

莫怪诗翁不出山，诗多那得是山间。

清溪欲暖莺啼树，白日无人犬卧关。

不惜野花簪素发，时凭春酒转朱颜。

当年阮籍何家达，直到途穷始哭还。

戴表元

戴表元　证道寺

弯环青径斜，自是野僧家。

满涧泻岩液，插天排石牙。

炉寒余柏子，架静落藤花。

记得逃兵日，门多贵客车。

戴表元

戴表元　织锦回文

君不见秦州城中双蕂花，春风吹散著流沙。

流沙千萦复万转，织入采机歌为断。

歌不断，可奈何，人生富贵忧患多。

不如穷山馌田妇，白头不识迁移苦。

戴表元

戴表元　舟过严州

溪石茸茸出，水泉滃滃悬。

衔杯仙洞顶，挂席客星边。

古岸鱼为市，穷乡茧当田。

生涯著处有，奔走愧华巅。

戴表元

戴表元　舟望紫岩

近山如画墙，远山如帚长。

我从云中来，回头白茫茫。

惜去乃尔觉，常时自相忘。

相忘岂不佳，遣此春怀伤。

飘洒从何来，衣巾径微凉。

初疑雨气集，冉冉游尘黄。

无归亦自可，信美非吾乡。

登舟望东云，犹向帆端翔。

戴表元

戴表元　周东乡载酒冰溪上因游岳祠醉作

葫芦城下草平沙，狼牙峰前溪吐花。

晴日路尘清野马，空林人语乱神鸦。

馋思火瓮生烧笋，渴爱山炉熟煮茶。

投老远游何所惜，为君欢坐岸乌纱。

戴表元

戴表元　周秀才惠猫

狸儿轻捷豹儿斑，作势擒生也不难。

渐觉形伸欲相贺，青奴黄奶夜平安。

戴表元

戴表元　朱使君家诸郎将别十一韵

东南典藩材，朱户贤第一。

天生好儿郎，玉笋森六七。

俱能弄文翰，那教逾户室。

伯也秀英英，珊瑚映初日。

翁仲最似古，鼎鼐熊彪质。

叔季相和鸣，笙入钟磬出。

人言有阴德，我爱少仅术。

公退亦见容，老衰时自失。

官斯忽在眼，别语常促膝。

江湖芥舟小，岁月翎箭疾。

善保清明心，临岐莫轻怵。

戴表元

戴表元　灼艾戏呈阮使君

鬓毛秋后转漂零，愁坐穷檐展炙经。

得似画堂歌吹裹，硫黄锺乳按娉婷。

戴表元

戴表元　啄木行赠净珇上人

东园嘹嘹山剥剥，有鸟晨饥啄霜木。

天寒虫豸得几何，爪觜披猖良为腹。

华堂蝙蝠添毛衣，飞蚁净尽何处归。

海山野鹤亦有饥，饥绝不向人前飞。

戴表元

戴表元　子昂秋林行客图

石棱棱而白出，树悄悄以红披。

嗟缟衣之嘉客，方策蹇以何之。

戴表元

戴表元　紫溪邬义翁挽诗

先君老父友，最是后凋人。

开馆日千屦，藏书山四邻。

门迎新印绶，圹掩古衣巾。

会哭会英俊，哀风暗海尘。

戴表元

戴表元　自居剡源少遇乐岁辛巳之秋山田可拟上熟吾贫庶几得少安乎乃和渊明

贫贱如故旧，少壮即相依，

中心不敢厌，但觉少光辉。

向来乘时士，亦有能奋飞。

一朝权势歇，欲退无所归。

不如行其素，辛苦耐寒饥。

人生系天运，何用发深悲。

戴表元

戴表元　自居剡源少遇乐岁辛巳之秋山田可拟上熟吾贫庶几得少安乎乃和渊明

我居在穷巷，来往无华轩。

辛勤衣食物，出此二亩园。

薤菘郁朝露，桑拓浮春烟。

以兹乱心曲，智计无他妍。

择胜不在奢，兴至发清言。

相逢樵牧徒，混沌谁愚贤。

戴表元

戴表元　自居剡源少遇乐岁辛巳之秋山田可拟上熟吾贫庶几得少安乎乃和渊明

松风四山来，清霄响瑶琴。

听之不能寐，中有怨叹音。

旦起绕其树，磈砢不计寻。

清音可敷席，有酒谁与斟。

由来大度士，不受流俗侵。

浩歌相倡答，慰此雪霜心。

戴表元

戴表元　自居剡源少遇乐岁辛巳之秋山田可拟上熟吾贫庶几得少安乎乃和渊明

中年涉事熟，欲学唾面娄。

逡巡避少年，起秽不敢酬。

旁人吁已甚，自喜计虑周。

微劳消厚疚，浅辱胜深忧。

从知为下安，处上反无俦。

人生各有志，勇懦从所求。

戴表元

戴表元　自居剡源少遇乐岁辛巳之秋山田可拟上熟吾贫庶几得少安乎乃和渊明

古人重畎亩，有禄不待干。

德成禄自至，释耒列王官。

不仕亦不贫，本自足瓮餐。

后世耻躬耕，号呼脱饥寒。

我生千秚后，念此愧在颜。

为农倘可饱，何用出柴关。

戴表元

戴表元　自居剡源少遇乐岁辛巳之秋山田可拟上熟吾贫庶几得少安乎乃和渊明

村郊多父老，面垢头如蓬。

我尝使之言，辞语不待工。

古来名节士，敢望彭城龚。

有叟诮其后，更恨道不同。

鄙哉譫譫者，为隘不为通。

低头拜野老，负耒吾愿从。

戴表元

戴表元　自居剡源少遇乐岁辛巳之秋山田可拟上熟吾贫庶几得少安乎乃和渊明

去年秋事荒，贩籴仰邻州。

健者道路间，计伯成朋俦。

今年渐向熟，庶几民不流。

书生自无田，与众同喜忧。

作诗劳邻曲，有唱谁与酬，

亦无采诗者，此职何可修。

戴表元

戴表元　自信上归游石门访故人毛仪卿镇卿兄弟作长句赠之

山开未开白云梯，人行不行青麦溪。

五年清梦隔蚁穴，千里飞尘深马蹄。

重来交游亦笑乐，但觉几仗烦提携。

门间霜叶无数积，风定水禽时一啼。

药草春喧夜更长，木兰花下听天鸡。

戴表元

戴表元　自宣州至湖州风景中十日始达

江湖老未休，十日走三州。

南雪马没耳，北风船打头。

穷犹携笔砚，寒欲贳衣裘。

渐喜家乡近，儿童浙语稠。

戴表元

戴表元　醉歌赠袁茂才

君休呫嗫语，我欲颠狂歌。

君语虽工不可多，我歌颠狂如我何。

君不见苏季子，腰横六印车如水，

奇祸一朝生口齿。又不见朱买臣，

朱绶煌煌不庇身，不如会稽喑哑人。

南山山头北山下，亦有骑牛唱歌者。

行人不诃官有问，歌罢牛归卧牛舍。

我歌属君君为歌，桃花醉面春风和。

君歌不成春亦老，虚客江城车马道。

明日酒醒应难绝倒，剡源溪上看芳草。

戴表元

戴表元　昨日行

种树莫种垂杨枝，结交莫结轻薄儿。

杨枝不耐秋风吹，薄交易结还易离。

君不见昨日书来两相忆，今日相逢不相识。

不如杨柳犹可久，一度春风一回首。

戴成祖

戴成祖　送留云上人住翠屏澄照寺

云出于山复恋山，至今留住翠屏隐。

片云既被山留住，云自留山我自还。

戴东老

戴东老　春日田园杂兴三首

饮了椒盘收了灯，翁摧稚子步新晴。

茅柴初熟胜胝醖，莱服久半宜晚羹。

伏卯难留上春种，出栏牛试吉辰耕。

去年官赋今年能，寂甚门前犬吠声。

戴东老

戴东老　春日田园杂兴三首

昨夜西郊雷隐鸣，金镶检历兆秋居。

枪旗味向茶畦畜，饼饵香从麦陇生。

拂去尘会招燕乳，拨开檐网看蜂营。

谁家子女群喧笑，竞学卖花吟叫声。

戴东老

戴东老　春日田园杂兴三首

野花村醖赏清明，挑菜踏青鱼陇行。

禊水戏浮独白羽，厨烟不禁饭黄精。

田功宜早秧动插，桑价方高兰告成。

莫道梨钥忘学间，读书声间织机声。

戴飞

戴飞　寓杭次旋人催归诗韵

休把持来只管催，也曾对菊赋归来。

闲云自笑出山去，未雨如何便得回。

戴孚中

戴孚中　句

唐室未应嫌季晚，相为不朽有元颜。


戴龟朋

戴龟朋　次石屏翁韵

走遍江湖早得名，归来哦句伺帏屏。

故人今雨时相过，好酒新春肯独醒。

未用阮生三语掾，但遵迂叟四言铭。

高明已悟闲居福，当见于门发旧馨。

戴良齐

戴良齐　寄立斋二首

玄云太山阿，倏忽起天际。

悠哉复何心，适与飘风会。

云间翔虬螭，蜿蟺炫五彩。

万生方飆飆，岂但千里内。

吾乡作者几，俯仰既千载。

愿言慰斯人，名实施四海。

戴良齐

戴良齐　寄立斋二首

蜚鸿时以南，蜚鸿时以北。

翻翻堂上燕，来往逝安适。

秋声来九天，星汉浩无极。

岩岩北有斗，可望不可即。

极望劳我心，梦想三太息。

下有纵壑鳞，上有飞云翼。

戴良齐

戴良齐　夜坐观星

中夜不能旦，浩荡思无期。

茫茫宇宙间，俯仰伊何时。

起坐凭前栏，粲粲天南垂。

寒芒烛辰尾，岁德何所司。

耿耿独无寐，坐观枢轮移。

更筹忽五唱，空中闻子规。

戴蒙

戴蒙　南溪暮春

家住南溪欲尽头，茂林修竹几清幽。

菰蒲涨绿蛙专夜，树弃吹寒麦半秋。

修禊从教非节物，舞雩元自有风流。

明朝酒醒春犹在，更向长潭上小舟。

戴敏

戴敏　观梅

三杯暖寒酒，一榻竹亭前。

为爱梅花月，终宵不肯眠。

戴敏

戴敏　海上

万面鲸波朝日赤，沧洲四望无穷极。

海山何处是蓬莱。遍问渔翁都不识。

戴敏

戴敏　后浦园庐

卜筑成佳致，幽栖乐圣时。

何如谢公墅，略似习家池。

地暖梅开早，天寒酒熟迟。

催租人去后，续得夜来诗。

戴敏

戴敏　楼上

终朝役役晚来闲，识破浮生一梦间。

挈榼去沽深巷酒，倚楼贪看夕阳山。

月临江馆人横笛，风折芦花雁度关。

堪羡渔翁无检束，扁舟占断白云湾。

戴敏

戴敏　屏上晚眺

不能骑马趁朝班，自跨黄牛扣竹关。

无德可称徒富贵，有钱难买是清闲。

人行踯躅红边路，日落秭归啼处山。

遥望蓬莱在何许，扶桑东畔白云间。

戴敏

戴敏　西溪陈居士家

来访西岩老，家居水竹村。

紫鳞游镜曲，黄犊卧云根。

自昔好宾客，相传到子孙。

不行亭下路，护笋别开门。

戴敏

戴敏　小园

小园无事日徘徊，频报家人送酒来。

惜树不磨修月斧，爱花须筑避风台。

引些渠水添他满，移个柴门傍竹开。

多谢有情双白鹭，暂时飞去又飞回。

戴敏

戴敏　约黄董二亲与桂堂诸侄避暑

世间无处避炎蒸，欲叫西风叫不应。

恨乏白檀除热恼，心思赤脚踏层冰。

醉游河朔谁同往，表借明光愧不能。

闻有山林最深处，清凉境界著高僧。

戴敏

戴敏　赵十朋夫人挽章

缝掖先生游汗漫，夫人高节独青青，

临行抖擞空书笥，分付诸郎各一经。

戴敏

戴敏　郑公家

门墙多古意，耕钓作生涯。

菽米散鱼子，莲根拔虎牙。

弄孙时掷果，留客旋煎茶。

颇动诗人兴，满园荞麦花。

戴某

戴某　幽居

幽栖张一室，意足便为安。

片石星霜老，八窗风月寒。

已无蜗角累，自号鹿门看。

清夜谁同语，横琴试一弹。

戴木

戴木　贺杜清献入相

玉陛传呼宰相来，欢腾海内翕如雷。

律身清介祁公操，佐主谋谟如晦才。

梦弼已知符众望，生贤益信应三台。

从容宰席调天纪，协气从头遍九垓。

戴木

戴木　贺杜清献入相

相公出处击安危，当务何先谅熟思。

守令近民须选择，憸壬蠹国亟芟夷。

精蒷边面三军帅，早建皇储万世基。

纳诲进贤尤素志，伫看经济大猷为。

戴仁杰

戴仁杰　题汪水云诗卷

水云应世地行仙，手抱琴书直到燕。

万里沧江鸥浩荡，千年城郭鹤翩跹。

履霜中野元无怨，齧雪阴山只自怜。

今日相逢又相别，新诗满橐不论钱。

戴师古

戴师古　寄赵叔鲁

相知言莫尽，别后意如何。

命笑人冰薄，愁因夜雨多。

全家寓京国，无地着吟哦。

会得穷通理，从科缉薜萝。

戴泰

戴泰　戏友不识砚

古今天下多奇石，甲品从来只数端。

千丈割云潭影湿，一泓贮水月光寒。

青瞳要辨生鸲眼，紫色须求死马肝。

鼠璞易投荆璞价，请君试买砚笺看。

戴溪

戴溪　送王木叔黄州教职

龙飞乙科郎，白面如琢玉，

去作幕下士，年少二十六。

壮心直如弦，不而公事曲。

宁知太守尊，棰吏惊群目。

太守岂不贤，去郡秉钧轴。

铨曹有格法，那肯烦荐牍。

依然旧官职，再傍天这麓。

六考未作县，冷官到淮服。

向来豪气举。斟酒能半斛。

只今长说病，伏饮在胸腹。

皇皇一世忧，隐隐两眉蹙。

中年革节省，未必下为福。

我生更迂阔，立意要违俗。

误使尘纲缨，同君被缠束。

两家各生子，丁壬合天禄，

但得佳儿妇，两翁志愿足。

岷山有旧约，相从结□□。

明朝江上馆，持被共君宿。

戴栩

戴栩　白鹤寺作

子晋昔游处，平台片石成。

寺名犹记鹤，松响却疑笙。

岩壁飞双瀑，金沙照一泓。

野人岂仙伴，随鹿过溪行。

戴栩

戴栩　捕蝗回奉化泊剡源有感

十月五日江信风，小舟摇兀芦苇丛。

云端初月吐复翳，时有鹳鹤鸣寒空。

梓荚离离挂石发，松萝矫矫垂羽幛。

徒步长歌者谁子，乍抑乍扬惊远宠。

令人惨淡百感集，呼酒不饮心未降。

自从作吏涴泥滓，故书蛛纲尘满窗。

海田无雨种十一，是处奔走祈渊龙。

龙慵不报蝗四起，茹草啖叶无留踪。

早击暮遮夜秉火，遗子已复同蜩蛩。

吏无功德可销变，勉力与尔争长雄。

矮屋三间自寒暑，居无十日甘憧憧。

却忆莱堂应梦我，白云正隔西南峰。

人生富贵亦何用，长年菽水胜万钟。

一丘一壑自不恶，我欲从之邴曼容。

戴栩

戴栩　蔡尚书挽词二首

又报文昌拆，耆儒去玉除。

经纶於世密，趋和与时疏。

闽地祠常衮，词臣说仲舒。

香名五十载，终竟道如初。

戴栩

戴栩　蔡尚书挽词二首

廊庙平戎策，诗书谕善箴。

十年才一召。未昃忽先阴。

史局收遗稿，宫寮出赐金。

门生私恸处，即是万人心。

戴栩

戴栩　曹徽猷生日二首

东皇缥仗下层云，来驾和风再浃辰。

勋阀此时生鹡鷟，天家满意抱麒麟。

方瞳的皪辉迟日，绿鬓扶痚受蚤春。

太史谈公甚奇异，老人星即是前身。

戴栩

戴栩　曹徽猷生日二首

天圣阴功天下母，庆源重此毓英豪。

政区贤否澄冰鉴，诗得江山妙线毫。

已使列城歌既醉，可无众口赋崧高。

油幢谁道容湿席，行从君王宴碧桃。

戴栩

戴栩　陈民表挽词

住僻宜玄晏，门高聚郄诜。

没犹存议论，生岂恨沉沦。

旧姓符占地，新铭胜写真。

登堂曾独拜，愧见德星人。

戴栩

戴栩　程郎中生日

明光殿前双侍史，瑞氛晓逐炉烟起。

玉壶一段冰作澌，风流汉署参差是。

迩来邮馆持节归，御花金带红氍毹。

何假通侯联八座，此真汉相惊单于。

遐哉东海一万里，浴日涵星渺无沚。

只有潮声似政声，日夜流传喧两耳。

男耕女织桴鼓閒，四民不动安如山。

原公端委穆天縡，歌谣处处同东海。

戴栩

戴栩　春风行为判府韩郎中寿

鸿蒙何物转胶辮，春风万里来阊阖。

佳哉可爱不可名，协气穰穰如响答。

去年浙水皆春波，今年鄞江春最多。

桃源洞口一披拂，花胎柳骨含天和。

散作油云三日雨，田家喜气充环堵。

藜肠得米停春雷，共向清流浸秔稌。

秔稌可种麦可耘，今年上瑞应十分。

不知化工费多少，化工不自书其勋。

归来阊阖门四敞，更展经纶九天上。

坐令八极一春台，物物大钧融溥畅。

君不见古往今来春，春风岁岁长如新。

戴栩

戴栩　次韵卢直院题秀邸所赠春龙出蛰图

中兴断鳌四极立，黄河不动银河湿。

群龙作御翊天飞，岂有泥蟠初破蛰。

画家画甜难尽神，诗家诗苦空绝尘。

上圣调合二能事，从此角鬵成活身。

王门沉沉风铎语，妙舞停弯歌罢句。

放半祥光挟电生，知从所赐春龙处。

明朝黄麻出汉宫，草麻因赠玉堂翁。

见者传观互矜诧，我为指点开鸿蒙。

九州未画一丰草，龙豢於官犹在岛。

后来盛理称太平，麟凤不厌郊原小。

我原万物常安舒，泽焦润槁旱已拘。

百灵有职不相袭，昆仑日月自出入。

戴栩

戴栩　次韵水心端午思远楼小集

众嫭容独愧，孤正思群倾。

何必远者思，今古同一情。

土方慕洁修，各心好自萦。

一旦履华膴，争夺遗世名。

枭獍随诋凤，蝼虮起困鲸。

醉中触灵均，到今唤不醒。

朋社角曼衍，冶游眩轻盈。

无情湘水窟，有恨郢山棱。

戴栩

戴栩　次赵常博题净慈僧昙印得御书真赞

黄纸书涵雨露恩，春风寂寂闭岩门。

松间时有神光现，不是孤园礼世尊。

戴栩

戴栩　答徐提干移居之问

借居僧榻淡於僧，欲筑三间屋未能。

诸盗忽闻黄榜捷，空园亦喜绿阴增。

梅天气湿常留火，草岸蚊多懒近灯。

自笑病衰无可用，梦中檄就笔飞腾。

戴栩

戴栩　大水次友人韵

天公岂是出新奇，涨潦茫茫秋暮时。

牵浪何曾传雨信，回南不用制风旗。

拍浮瓮盎鸣相属，颠倒篱墙去若驰。

数日羲和尚羞涩，嫩黄晴影浸清漪。

戴栩

戴栩　戴君挽词

旧识黄岩族，与余名姓同。

碑呈今日志，君继古人风。

活弟宁怜子，通身是至公。

松冈燐湿雨，读易玩泉蒙。

戴栩

戴栩　定海寒食西湖忆卢玉堂葬西湖这上近传有僧请大仙降者是其笔

寒食无朝谒，閒携载酒车。

燧青宫蜡火，雨白野棠花。

旧友频游处，荒阡一酹赊。

传闻有仙笔，丽句落僧家。

戴栩

戴栩　定海饯王郎中

曈曈明月佩，奕奕朝霞裳。

握兰侍帝所，搴兰思衡湘。

衡湘渺何许，玉节耿有光。

耆倪九城民，喜色纷迎将。

曰予逢圣代，有君冠虞唐。

皋禹翊元化，万宇如一堂。

欲销庾籍蠹，乃借芸签香。

我闻生人初，此屋有盖藏。

官渔吏为罟，頳此百尾鲂。

湖南素清绝，帛贱米不翔。

揽辔亦何事，谈笑还循良。

归来倡九牧，论思助时康。

此别非久隔，此怀讵暂忘。

湖风开绉碧，柳雨滋柔黄。

朋簪各有赠，再拜献一觞。

短章不成琢，愧彼金玉相。

戴栩

戴栩　定海九龙山

佛灯孤照净琉璃，吟尽疏星印水湄。

更觅九龙飞下处，人言山僻过于诗。

戴栩

戴栩　东山隐士曾公挽词

儿袍已绿鬓丝鲜，尚爱寒檠对夜编。

里不闻喧钦德重，诗能藏巧得名全。

慈平心是今时佛，隐卧身多晋传贤。

晓奠所亲凝恸处，忆曾持酒寿新年。

戴栩

戴栩　佛舍利塔

海天五月气阴清，单绤无功絮有情。

踏半浮屠见沧海，风摇铃铎是商声。

戴栩

戴栩　官满寓济川馆得叶嘉仲和朱宰梅花诗次韵云作梅花诗当用欧公雪中酬

一径过寒竹，所知三两僧。

自怜入山浅，孤立本无朋。

戴栩

戴栩　官满寓济川馆得叶嘉仲和朱宰梅花诗次韵云作梅花诗当用欧公雪中酬

经年一会面，危坐拥寒灰。

绝胜对余子，一朝来百回。

戴栩

戴栩　官满寓济川馆得叶嘉仲和朱宰梅花诗次韵云作梅花诗当用欧公雪中酬

爱日经檐暖，游蜂扑纸窗。

吾生岂拘束，一笑俯涛江。

戴栩

戴栩　官满寓济川馆得叶嘉仲和朱宰梅花诗次韵云作梅花诗当用欧公雪中酬

伊谁同岁晚，怀抱向君开。

烟雨閟芳信，望郡来不来。

戴栩

戴栩　官满寓济川馆得叶嘉仲和朱宰梅花诗次韵云作梅花诗当用欧公雪中酬

饥雀啄芳蕾，蠹苔侵碧枝。

是中浑不较，刻画未嫌时。

戴栩

戴栩　官满寓济川馆得叶嘉仲和朱宰梅花诗次韵云作梅花诗当用欧公雪中酬

旷野多风雪，阳和一点通。

不应歌兕虎，吾道岂其穷。

戴栩

戴栩　官满寓济川馆得叶嘉仲和朱宰梅花诗次韵云作梅花诗当用欧公雪中酬

草木有麟凤，众只发等流。

终然浪题品，麟凤自知不。

戴栩

戴栩　郭伯山挽词

叹息名流远，西园事亦新。

辟书三度晚，归计一庭春。

魂结忧边梦，真传苦学身。

双峰寒改色，应为失高人。

戴栩

戴栩　和卢直院秋怀

因秋又动长年情，老却於秋分外清。

病骨汗销衣亦健，水窗影净日添明。

有声无谱寒蛩切，似定还狂暮叶轻。

不为鲈鱼未归得，问言微宦欲何成。

戴栩

戴栩　和叶水心会昌观小集

深居抱穷空，弱质资冻暴。

蹑齐迩高堂，凌阴得重燠。

败素谅难迁，窘逼尚可复。

再拜窥著书，甘以谢华毂。

涉海浩无津，眩汗颈为缩。

万葩拾一二，浅心自兰菊。

喟焉怀世情，否泰几翻覆。

经纶委道周，伊谁获已熟。

哲人信委蛇，爱士比金玉。

盖摩集云门，艇凑思远渎。

一觞为我陶，千载期尔朂。

岁晏霜雪交，故林有乔木。

戴栩

戴栩　贺丞相家庙诗

有永恢皇祚，中兴挺世臣。

王封一品贵，庙锡五筵新。

日月临华表，璇玑近彩晨。

秀当吴峤色，流自鄮江津。

给吹仪褒燧，铭功鼎赐栒。

神游来燕日，吉朔契龟辰。

驺骑传呼哄，仪鸾供帐陈。

九街收雨净，午漏带钟匀。

从以簪缨贵，来羞俎豆珍。

思随哩共肃，懽与律回春。

感激思亲泪，舂容致主身。

群工瞻礼乐，百两溢车轮。

翻若今为盛，应无古与伦。

王珪渐寂寞，诸葛抱酸辛。

父子千龄并，明良一德纯。

秉心同此学，锡福遍生民。

日者邦维固，天令敌运屯。

版图重入汉，玉玺已收秦。

遵养谋先定，规恢气遂振。

相仍鸣鹡鷟，双玉上麒麟。

帝谓先朝旧，卿勋不数人。

何官崇宠渥，无地匪经纶。

礼始昭陵建，恩参潞国均。

有严京邑宇，还望越祠邻。

牺象时觞洁，貂蝉月拜频。

烟芬沾杳霭，云气护轮囷。

龟泗提封衍，韦平系绪诜。

祝宗辞不愧，善庆泽无垠。

永辅乾坤晏，同濡雨露仁。

小儒松桷颂，留笔纪苍珉。

戴栩

戴栩　贺水心先生七十

欲盟鸥鹭老昌湖，其奈君恩未许何。

迟此经纶今日后，定须酬折得年多。

著书新稿天无尽，阅世閒心海不波。

七十却嫌人贺寿，缭墙闭雨长庭莎。

戴栩

戴栩　后园老格为园丁斧而薪之有所存者直干危梢耳近亦放三四花吁嗟梅兮

尔梅生不辰，失身蔬茹圃。

虽沾灌溉力，却受秽浊侮。

未能同臭味，只得共甘苦。

青随菜甲肥，翠引蒿芽吐。

与时自高下，何意较尔汝。

畦丁厌长成，恐碍寸金土。

清阴仰密叶，日日逢而怒。

疏柯并柔枝，旦旦伐而斧。

如此冰玉姿，若为荆棘伍。

孤标余寸息，老命悬一缕。

四围苍藓黏，半心蚀虫蛊。

禁持几霜雪，剥落久风雨。

潜阳动地脉，生意顿鼓舞。

涂抹三四花，岂自矜媚妩。

香清不如少，骨劲不嫌古。

试问白玉堂，何如破茅宇。

毕竟天地间，贵贱各有主。

苟非吾所安，虽荣亦何取。

说与此花知，善自且撑拄。

须有岁寒人，徙根松竹坞。

知汝非错薪，肯容刈其楚。

巡檐一笑春，能忘在莒不。

戴栩

戴栩　浣川定海奉饯乐成郭明府年兄赴改官班赵振文司令首赋古体因辄有述

明越昔薄游，地隔情自缀。

君凫从天来，余马适栈系。

人言官一方，阅士既其细。

义扣贤者心，利谒鄙夫计。

里居亦有云，官吏吾熟睨。

漏屋讵自知，知漏在所憩。

嗟余甘养拙，掩室敢径诣。

而君政疑神，万户诵美惠。

奋髯吏胆冰，落笔民病蜕。

邑负督常平，什九缘税契。

君为融以衷，公妥私不眡。

咄彼萋菲徒，嘴毒欲旁噬。

能仪百凤凰，莫尾一獢猘。

荐满趣天京，恩深留海裔。

忘形无语赠，折柳蝉失噂。

赵侯独先鸣，句勇不自制。

荡荡九门开，贵涂期并軑。

勿作贵人谈，轻此寒士艺。

戴栩

戴栩　寄刘成道

归淮方向浙，度尽一年寒。

想见添诗卷，传闻摄酒官。

雨多江溆暗，米贱客愁宽。

旧友参台幕，应留看牡丹。

戴栩

戴栩　寄题林上舍真意堂用其元和渊明韵二首

趋赢厌市寂，洗听嫌瓢喧。

襟素倘相越，取舍谁为偏。

卓哉靖节翁，人境得仙山。

有真谅无赝，无往岂有还。

唯彼南山云，朝夕可晤言。

戴栩

戴栩　寄题林上舍真意堂用其元和渊明韵二首

山云将雨忙，山风得松喧。

嗟我无用世，懒癖抱奇偏。

鸳鸿玷清宁，猿鹤猜旧山。

羡君不浪出，悔我今空还。

三复和陶什，惭谢不能言。

戴栩

戴栩　饯曹西士宰南康

君名华省里，庐岳未应过。

寿日人兼饯，凉风湖际多。

茶醒怜鹤睡，琴寂听渔歌。

候骑新来说，先声众已和。

戴栩

戴栩　久雨记农父语

炊烟不出窟，雨久未知晴。

冷缩身芽烂，滋含树耳生。

南风愁甲换，湿土怕星明。

朝客惭无补，归来伴耦耕。

戴栩

戴栩　哭周茂洪

清襟无物最怜才，怪傲翻从怨口来。

於我此生同管鲍，昔人何处觅陈雷。

龙驹有种长途见，宝镜无言众愧猜。

一恸欲从天外酹，吴门斜日起云埃。

戴栩

戴栩　林节推挽词

屋角皇天眼最明，君今吉报在挂城。

独佥绿水花边字，不并黄金砌上行。

权量无私堪宰物，诗书有泽合销兵。

峨峨工部新铭出，安固江流分外清。

戴栩

戴栩　林酒库挽词

静梦钟催漏，荣恩露眩花。

能镌题墓语，终认读书家。

壤乐齐裘褐，风酸送旐车。

竹轩孙几辈，又减雁行斜。

戴栩

戴栩　林孔英岳母卢夫人挽词

南涧承家事遍经，东床得婿众知名。

纵於人世百年短，添得儒门一倍清。

科第旋收夫又子，空缘自解殁犹生。

新阡闻与姑茔近，松霭朝昏管送迎。

戴栩

戴栩　龙湫瀑

石壁百寻高，噀空飞雪涛。

鸟窥翻进退，龙住本雄豪。

长啸势随壮，细听声忽逃。

沫霏侵佛像，境净绝溪毛。

峻顶闻通海，残流不著舠。

虹霓无故见，灵怪有时遭。

久对崖疑动，迟行路不劳。

贯休蒙雨句，人咏入诗骚。

戴栩

戴栩　卢直院挽词

五十一回春梦中，兄悲子哭愬东风。

别司制敕归天上，不共尘凡住哉中。

幌拂幽弦琴自语，奁遗残粒药无功。

松飔九里凄歌薤，依旧西湖不负公。

戴栩

戴栩　罗汉寺

崖势石龙如，中为大士居。

茗花时现异，檀施最缘渠。

灶热山枝湿，灯悬龛影虚。

山门难即去，奇嶂列前除。

戴栩

戴栩　眠轻

眠轻梦不定，晨户入疏风。

清坐一遐想，古人皆大空。

少言训俗客，忍事付天公。

只了此生足，不嗟吾道穷。

戴栩

戴栩　农家

农家何所有，挂壁一锄犁。

岁计唯供赋，门前自好溪。

剥麻穖覆日，缲纎蛹分鸡。

不复知炎月，南风焚{稃去子加舊}泥。

戴栩

戴栩　裴府陈夫人挽歌祠

玉闺还是佛中身，只采苹花了世尘。

閒度芳年孤月晓，贵联戚畹一庭春。

青枝路接藁砧近，瑞锦辞翻黄绢新。

我亦卜邻平乐里，忍听歌薤咽清晨。

戴栩

戴栩　莆门陈东野挽词

碧海云边为小隐，暮年世味等空蒙。

笑看朝友题衔阔，爱共邻翁话岁丰。

书述南轩儿自注，诗参东野字应同。

一丘裘褐甘寒梦，逗晓疏钟出梵宫。

戴栩

戴栩　祈雨二古迹

已出郊坰曙色微，田翁指点路分岐。

门前大白刘伶墓，壁上箜篌炀帝祠。

五斗精神醒亦醉，二妃恩宠死相随。

何如一挽天河洗，却为君刊万古碑。

戴栩

戴栩　前休处士余君挽词

事向生前了，名逾死后新。

溪山三尺冢，诗酒四时春。

急义先乡社，忧民问缙绅。

蜃江才一苇，恨阻送车尘。

戴栩

戴栩　清源寺

踏破祖师关，参黄仍吊颜。

龙分一脉水，鹤占半屏山。

塔影浮云外，松阴落照间。

本因閒到此，吟苦不能閒。

戴栩

戴栩　丘处士挽词

自移小陶寄西阛，终是高人性爱闲。

梦到春潮生荻渚，眼看旧友上蓬山。

棋声忽背樵风远，书影空涵櫂月弯。

令子相过犹昨日，不堪衰鬓泪沾斑。

戴栩

戴栩　劝耕题正觉寺诗次王文康韵二首

渤澥东南极，何年梵室开。

地形缘水尽，潮势挟山来。

古市朝仍暮，遥帆去若回。

老僧无一事，窗日射飞埃。

戴栩

戴栩　劝耕题正觉寺诗次王文康韵二首

海山春过半，未见一花开。

岩溜无时滴，松风尽日来。

前生身已到，归路首重回。

只恐山灵笑，衣巾着吏埃。

戴栩

戴栩　僧道晖疏泉叠石种松竹梅有诗求和次韵

松下煮茶冰折玉，梅梢挂衲藓黏绿。

莫侵石坞竹边行，行处明年减新竹。

戴栩

戴栩　赏梅游中塘分韵得影字呈水心

神仙宅空碧，下亦爱人境。

中塘岂所么，群物贲华景。

始憩罗浮舟，水迅山石矿。

三冈肇兹源，清旷可百井。

疏起樵屋烟，密竚玉娥影。

陇狮鼓雪鬃，石乌延帨颈。

未竟前后村，忽迤东西岭。

洁谐竹买邻，丑愧栎生生瘿。

岁晏泽澍沽，日燥霜力猛。

翩共千万芳，阻此一半骋。

穷哦吊羁艳，炽炬药酷冷。

谁料风骚家，敢奋造化秉。

儿童骇新观，父老发旧省。

初斸莎根移，肃布花阵整。

春筐望雨肥，月桥任枝{疒省}。

胡为浪钩引，众喧侵独静。

滋味已足冠，色香难自屏。

徘徊重徘徊，天北大星耿。

戴栩

戴栩　上丞相寿

人统开璿历，台符焕紫躔。

数如环复始，天与寿无边。

麟阁精神异，龙舆宠数专。

先朝称旧弼，潞国最长年。

辽币犹增遣，河流未肯旋。

争如今日盛，独致太平全。

青社归传檄，阴山息控弦。

堤成江势却，疆辟稻畦连。

燮理功何钜，勤劳意自便。

寒分编户粟，雪赐羽林钱。

吉日登符宝，中天敞栋梴。

九重申骏命，一德共蝉联。

吾道今隆矣，人文益粲然。

来归褒衍圣，访后续伊川。

美绩随时现，神谋应物圆。

基扶周鼎晏，色补舜衣妍。

独立观昭旷，中持斡化权。

通融文共武，菹压党兼偏。

位乃昭文右，功惟尚父先。

福流寰海遍，谦守此心坚。

卦象黄裳繇，诗家绿竹篇。

流传皆琬琰，赓颂几歌弦。

峻极极龄际，中和二日前。

沙堤春骀荡，凤沼晓澄鲜。

绮席纷才俊，瑶台映列仙。

一经韦继汉，百两姞妇燕。

贱子叨卑钥，清晨染贺笺。

所惭恩似海，安得笔如椽。

举目看霖润，褆身拟化甄。

原同松与石，洁操在平泉。

戴栩

戴栩　上丞相寿

玉麒麟表中兴瑞，江左风流乍韶瀋。

我朝宰相越王家，身为中兴开瑞数。

去年宝献扑鹿花，春风端门散恩华。

丛丛万额扣香穗，祝公寿福逾堤沙。

披舆地图上意肯，黄河不浑青海静。

经纶有道鼎年多，惠利无边壶昼永。

冠蝉衣衮真天人，却笑凌烟色易陈。

调娱乾坤入掌握，餐茹沆瀣长精神。

炉冶小儒蓬室底，倏忆宝从元佑起。

元佑堂堂森钜公，亦有文章六君子。

欲赓焌民继周雅，笔欠如聊尔耳。

不然从头颂勋庸，砚蟾应渴西湖水。

戴栩

戴栩　上丞相寿

篆金成宝玉成编，春满东朝万象妍。

黼衮有尊天子圣，盐梅无迹上公贤。

日开喜色临黄道，风递和声下碧躔。

清晓两宫齐锡寿，三槐影里沸传宣。

戴栩

戴栩　上丞相寿

赤墀黄阁自从容，人咏元和第一功。

万象晓归仁寿镜，旌旗初下玉关东。

戴栩

戴栩　上丞相寿

后汉今周喜再昌，无人金阙议边兵。

二仪清浊还高下，万国笙歌醉太平。

戴栩

戴栩　上丞相寿

宗祊享德本无私，手捧羲轮上玉墀。

牺象洁新亲荐处，凫鷖燕乐守成时。

重闉昔诵明光赋，硕辅今赓圣德诗。

一体君臣同五福，无穷无极太平基。

戴栩

戴栩　上丞相寿

天心妙处不难通，祗爱忠勤与至公。

云映礼容呈晓霁，雪符腊令报年丰。

的於何处容人力，诚到无言是极功。

试向璇玑观大象，三台夜夜色齐同。

戴栩

戴栩　上丞相寿

澶漫山东二百州，君恩如水向东流。

楼前立仗看宣赦，白璧黄金万户侯。

戴栩

戴栩　上丞相寿

帝里熙熙笑语闲，新春胜事总相关。

眼看长乐鸿名建，心爱淳熙盛象还。

雪晓万家沾廪玉，月宵九陌涌灯山。

升平此德将谁报，一炷晨香斗柄间。

戴栩

戴栩　上丞相寿

河北将军尽入朝，九重春色醉仙桃。

沿边千里浑无事，云卷长天圣日高。

戴栩

戴栩　上丞相寿

翔鸾阙下谢恩初，玉印前头卤簿车。

每日请来金凤纸，修成几卷太平书。

戴栩

戴栩　上丞相寿

万钉宝璐价连城，赐敕初宣上不名。

虹彩助成霖雨润，龙光叠映衮衣荣。

五湖四海归蟠际，万岁千秋侍圣明。

应笑唐家于阗玉，不於房杜表忠精。

戴栩

戴栩　上丞相寿

上傅新加鼎铉金，辞荣几度至如今。

力陈逊表撝谦甚，细想神毫注意深。

道合明良关数运，礼隆典册答群心。

越王盛业辉煌在，欲把缁衣百遍吟。

戴栩

戴栩　上丞相寿

今春喜气满乾坤，应有蒲轮辗白云。

恩与内分金带赤，草堂焉敢更移文。

戴栩

戴栩　上丞相寿

去年沙觜是江心，近日汀洲绿萯深。

龙伯驱风不敢上，杨花不动树阴阴。

戴栩

戴栩　上丞相寿

圣主千龄不易逢，直应护养到清躬。

观书子夜勤毋过，颐志宸庭乐自融。

盛在聪明称帝舜，深於保辅是周公。

治平元佑从头数，此是皇家第一功。

戴栩

戴栩　上丞相寿

万岁千秋奉明主，坐令四海如虞唐。

一门累叶凌烟阁，功业汾阳异姓王。

戴栩

戴栩　上丞相寿

手引群工上帝庭，常须吉士认仪型。

一般笙磬方同曲，千古蒿兰各异馨。

泰道正应分内外，前贤错是说调停。

原歌周雅卷阿什，鸣凤喈喈梧叶青。

戴栩

戴栩　上丞相寿

十二楼头花正繁，朝回环佩五云间。

金鳞不动春塘满，天上仙人爱静閒。

戴栩

戴栩　上丞相寿

古为要镇及边城，祗在深谋不在兵。

庙算何曾有遗策，将臣容易欲要名。

弱翁持重羌还服，裴度经营蔡自平。

靖定规模天广大，会须混一到神京。

戴栩

戴栩　上丞相寿

曲江汀滢水平杯，便觉春光四面来。

荀令凤池文杏别，先於门外百花开。

戴栩

戴栩　上丞相寿

天地深仁不自知，物才有识荷恩私。

前年仓钥尘遮面，今日朝班笏拄颐。

宛若凌虚生羽翮，了无报效及毫丝。

平生金石不移志，只在钧陶听所之。

戴栩

戴栩　少文挽词

尘外拾科名，儒袍一半青。

凄凉余旧友，端的墓新铭。

池浃骚人墨，山空隐士星。

没言犹戒佛，引葬只刍灵。

戴栩

戴栩　书怀

随牒沧海隅，两见初月吐。

缅怀故山友，飘散等风雨。

低头繙簿书，仄足随步武。

荒哉旧时学，千古压一缕。

泾渭谁浊清，荼荠互甘苦。

痴儿了官事，朝饭或过午。

聊为五斗淹，未受三命俯。

有得那免失，无阙孰为补。

门前流水车，六辔去如组。

忽逢阮生途，微径何由取。

夸者类死权，所死固已粗。

人生天地间，谁客复谁主。

蛙鸣傥适意，贤於两部鼓。

蜗角起相攘，战剧赤白羽。

息机自搰搰，独趣甘踽踽。

喧寂不相谋，笑人从邓禹。

行藏正有时，倚楼追杜甫。

固知抱书癖，未肯学钱虏。

长缨羁单于，尺纸招赞普。

古来磊落人，过眼蚊蚋聚。

且复对青山，天外修眉妩。

悠然成独酌，醉语免童羖。

是时秋冬交，寒事欲墐户。

蛩螀夜唧唧，草木霜莽莽。

新诗从何来，令我隘寰宇，

飒然出世姿，一蜕尘与土。

海风入书帏，吟和鸥鸦櫨。

夜光惊照室，恍若珠还浦。

拂研染松煤，自汲寒井{无瓦}。

恶语未用删，意澹声节古。

起看参斗横，的历挂枌栩。

戴栩

戴栩　宋叔简挽词

上国曾随计，香名众所闻。

百年犹是短，寸禄不沾分。

笛送邻家月，楼藏卧处云。

生刍何必奠，徐穉有铭文。

戴栩

戴栩　送蔡子重知松阳县

叶岭书翻昨夜风，主人应辟出山中。

长淮再定因前画，小邑频难试后功。

办得分明归版籍，写将清静入丝桐。

朝堂赴日勤延问，应说无它只至公。

戴栩

戴栩　送陈漫翁教授官满赴都下

嫩黄千点糁槐枝，此别诸生倍所思。

判牒署名书字小，开经酬问具餐迟。

竹边亭在谁招隐，囊里书成合济时。

东府主人偏爱士，为歌厦屋杜陵诗。

戴栩

戴栩　送陈叔方闽县丞

两年湘岸听筹声，又向闽峰住冷厅。

可是初阶带朝籍，己闻独荐起斋铃。

秋边梧叶无风下，旱后苗根一雨青。

客路方新世路熟，莫将彩笔斗英灵。

戴栩

戴栩　送侯居甫监军器所门

青云直上不留难，也向神京效一官。

御带禁严曹事少，员分省户荐书宽。

明时兰鍂曾何用，昨夜边烽未肯寒。

定有囊封神庙略，还同新句寄来看。

戴栩

戴栩　送蒋德瞻弋阳

下车先访俗，期减月椿银。

廉使旧知己，长宫贤过人。

吏稀中路接，山密道家邻。

县谱传无用，只将琴谱亲。

戴栩

戴栩　送卢次夔赴仲父校书之诏

离家向京国，客思独从容。

有句诗人读，无书馆吏供。

蛰雷先一月，晴岭沓千峰。

马上思亲处，题缄寄所逢。

戴栩

戴栩　送庐陵胡季昭梦昱以上济邸封事贬象州

古郡荒凉象迹新，君行况是去装贫。

此愁欲别柳边雨，明日初程桂外人。

从古不多如意事，加餐宜惜未归身。

春风未必天涯尽，木槲花开瘴水深。

戴栩

戴栩　送宋君辅迎母往总所

步合趋台阁，人於此去疑。

定应中路召，早是十年迟。

草奏怀边略，开缄得贺诗。

从亲登赏处，花发小春枝。

戴栩

戴栩　送翁灵舒赴越帅分韵得欲字

越峰罗四围，越水镜相烛。

我昔扁舟来，十日看不足。

天垂禹祠旁，海入秦望曲。

荒寒暝色归，牛背下鸲鹆。

兴亡百粤乡，挽仰千载俗。

恨我劣风骚，眼到笔不属。

君今挟此游，万象困搜斸。

有类古躥将，敌勍乃所欲。

市驱羲献军，降竖元贺纛。

箦勋六义右，正始渺丝粟。

秋风吹虫声，桂菊渐结束。

京华万种身，聚散棋着局。

吾徒日夕偕，文字当杯醲。

奈何夺此翁，为我谢州督。

戴栩

戴栩　送西士之南康

只听留行语，难工送别诗。

清才今少比，循吏古为师。

水转朝京路，山迎近县时。

种莲曾有社，应共逸人期。

戴栩

戴栩　送先室归葬西山

结束遥装异昔时，江头送尔一沾衣。

五年客殡依禅寂，千里香魂与梦归。

闺美欲书碑易尽，龙封新斸草应稀。

西山便想西湖是，云树深深谷鸟飞。

戴栩

戴栩　送项季约赴成都钤干呈洪倅

辟奏来从旧所知，蜀天万里去嫌迟。

青油幕建元寮贵，锦领首参小校随。

千古泪痕诸葛事，十分行色杜家诗。

益州别驾如相问，为说思君草檄时。

戴栩

戴栩　送袁著作守徽州

明月峨进贤，飞霞粲朝服。

归着莱氏斑，堂前问凉燠。

肘旁一印悬，字刻新安牧。

清时宝静恬，颓俗迷返复。

而君膝上传，剩此名节馥。

頳鲤跃天池，群鲰荡相逐。

中乃有一鳞，不洄亦不洑。

骊龙雷电威，闪光注两目。

未知豢者谁，欲使同豭鹜。

君家此二图，厥理探已熟。

翩然九门去，饫尔万家福。

风移户赋稠，雨足山苗彧。

一将兰芸香，尽洗筩缿牍。

手别阻齐房，心期属帆轴。

昔闻孔敬康，埋采彼深俗。

迟君裳觐车，后乘载幽独。

戴栩

戴栩　送赵端行殿试

杏园诗句定无如，却拟琱弓赐得绯。

立仗陛郎无唱姓，过江宗相有传衣。

红尘辇路桐阴满，翠箔人家燕子飞。

过马传呼齐指处，鞭丝一半拂金韟。

戴栩

戴栩　宿局次韵卢直院炎夜之作

市屋炎蒸极，爱眠官署亭。

洒泉清坐石，疏纸出危棂。

露草有尘色，风枝无动形。

怀人兼述句，钟尽钥开扃。

戴栩

戴栩　宿山寺

湔祓六根尘，来寻下榻盟。

梦回秋已至，心定暑初清。

急雨打窗过，飞泉落涧声。

佛灯犹弄影，趺坐到天明。

戴栩

戴栩　宿育王河头庵

晚霭图成绀碧天，鹭鸶无数起平田。

渡船委岸人家闭，却向僧床听雨眠。

戴栩

戴栩　题朝爽轩

不须拄笏觅西山，太白峰头雪未乾。

物景四时俱是爽，江流三面此为宽。

惯来幽鸟遗巢在，欲纵香苞和雨寒。

我有一言君记取，勿栽高树近栏干。

戴栩

戴栩　题方干墓

生前知己人谁是，今日人人识姓名。

葬地不封秋树死，诗坛空在墓山平。

子孙零落行人酹，画像微茫钓渚清。

惟有寒蝉思凄切，别枝依旧曳残声。

戴栩

戴栩　题雇恺之画洛神赋欧阳率更书同宗御跋寿右司

建安七子云锦裳，东阿冠佩俨帝傍。

美人依约驻何许，卮言和饰含芳芗。

虎头妙处似痴绝，丹青貌出花边月。

空词无色重徘徊，多态有颦转萧屑。

软风吹香态耳苍，蘅皋芝田晴翠长。

玉笙飘断牵情梦，羽葆翻开雇影光。

兰钗横峨双凤翥，调高不染巫峰雨。

龙髓生霞谢露铅，蝉衫如水萦金缕。

瀛洲学士老率更，服暗编简谁施嫱。

平生肝肠忽妩媚，神气钩画同飞扬。

阅晋经唐今几昔，光景常鲜日月白。

绍兴天子曾品题，价重珊瑚何翅百。

吾闻商雒神灵居，祗今王会临皇舆。

原公翊我九畴主，更睹龟呈绿字书。

戴栩

戴栩　题浣川

五十知非雪鬓鲜，尚将疏褊谪尘缘。

近来万境心如洗，笑改斜川作浣川。

戴栩

戴栩　题浣川

浣纱元是此川名，鸥鹭蒲荷物物清。

人把渊明居并拟，如今倒换学渊明。

戴栩

戴栩　题浣川

两山影浸青於染，十亩光涵玉不玼。

里外无斜又无曲，新名换得最相宜。

戴栩

戴栩　题觉海寺庙二首

山头金碧入层天，下瞰平坡百顷田。

灵迹解扶胆圣运，断碑犹记会昌年。

日翻鸟鹊觚棱过，风落衐蛸玉帐缘。

祭罢数翁沙际立，暮潮一舸去翩然。

戴栩

戴栩　题觉海寺庙二首

秋云阁雨暗江天，雨外锄犁治废田。

作吏自惭空送日，尔晨何事不逢年。

荒村独往无人识，古寺频来有佛缘。

暂借茶炉供煮药，松风绕鼎却泠然。

戴栩

戴栩　题石龙

嵌崖双合处，罅石隐龙形。

鳞甲从人看，莓苔自旧青。

两洼唯一滴，尽日不盈瓶。

饮此清甘极，全令尘思醒。

戴栩

戴栩　题吴明辅文集后

冰蚕续丝犀琢轸，欲奏南薰终不近。

水心归宴白玉楼，一代词华为渠尽。

有客触热来相过，手挈朗月披烟萝。

笔阵森森万马肃，夜雪未搅千群鹅。

游鞭戏镝偶独出，见者惊降什六七。

掊摘世故穷高深，钩揣物情悬得失。

子云老去方草玄，雕虫往往羞少年。

水心不学骈俪语，评麻品制空现前。

子今古文自星斗，笑杀时流牛马走。

人间百短见一长，留此一短无何乡。

戴栩

戴栩　题云严寺

才见好山疑近寺，却寻流水入山来。

坡头上下无平屋，松色中间有落梅。

越地此方全是海，唐碑其字半生苔。

万庵老子吾家客，说到儒门眼倍开。

戴栩

戴栩　同水心吊薛子舒墓

自劚青云去，长途坠玉镳。

有名天所吝，无病药为妖。

月斧千家寂，霓梭五色销。

梦灵虚吐凤，数短实如鸮。

筦库嗟常调，弓旌欠特招。

贵儿嫌苦淡，盛叶不萧条。

往忆京华旅，相随柳外桥。

行藏今止此，岁月忽同飘。

留札宽亲抱，缄文付穉髫。

敬亭花处发，族陇木仍乔。

稍待刊铭志，从知慰泬寥，

友朋如昨日，来往未辞遥。

酹散窗生雾，吟寒斗挂杓。

百年齐一心，终誉在山椒。

戴栩

戴栩　挽陈县尉歌词

欲裁薤曲问耆贤，见说声华四十年。

六馆已推天下士，一官向羡吏中仙。

白砂旧事渔樵老，缥轴新铭蜡墨鲜。

便觅当今徐穉笔，榜知如玉在松阡。







卷66

戴栩

戴栩　挽林知县朝奉词

两拜恩纶世泽垂，皇天老眼未嫌迟。

百年忽失古君子，四海难逢今吏师。

祖奠兼排遮道帐，影祠别写憩棠碑。

湖堤荪满读书处，雪意将云万叠悲。

戴栩

戴栩　挽张金都郎中词

唤作郎官三十年，淡於名爵自应贤。

摩天灵焰诸生笔，匝地春风使者旃。

手种路松添墓色，门开族井冽炊泉。

淳熙耆旧今无几，忍把豪华万口传。

戴栩

戴栩　挽张知县词

卓绝为官事，碑铭字画深。

万钧持重力，一点觉圆心。

天地空轮迹，贤愚荒草林。

老来频阅世，有泪不沾襟。

戴栩

戴栩　王秘监夫人挽词

五桂堂深处，霜萱竟不春。

独从前崦路，重见道山人。

检点哀词众，推寻碑事真。

应言嫁时物，纵在亦为尘。

戴栩

戴栩　吴状元史泳挽词

理学通深艺学高，一官俄逐盛年抛。

门中{上日下兆}董刊新志，海内陈雷哭旧交。

黄落己空秋半叶，清芬未著腊寒梢。

魂兮有句重吟否，谢杋山孤月转坳。

戴栩

戴栩　五月一日出局偶书

坐局无营饭又茶，楚骚词里记年华。

小窗不厌经宵雨，红到葵梢第一花。

戴栩

戴栩　奚帑院挽词二首

历官凡有几，五驾令君车。

健吏犹难色，儒生未必疏。

廪饥祠有像，乡饮礼成书。

惜阻蒲轮召，申公八十余。

戴栩

戴栩　奚帑院挽词二首

藜杖脱朝缨，萧閒物外情。

问梅添旧句，爱石品新铭。

鹤侣归何处，鸡牛梦已成。

中庸余旧业，留付后儒耕。

戴栩

戴栩　夏迪简都仓挽词

圣代难平进，仓官不厌卑。

恨无终岁寿，名有上臣知。

事业空流水，科名在墓碑。

儿能起门户，何止继前基。

戴栩

戴栩　夏肯父为先都仓求水心墓志未得归社中诸友皆赋诗送其行

文星金石笔，许尔有新铭。

宽作春风约，归看宰树青。

房留僧闭月，舟渡雁移汀。

凭寄梅花酹，先贤必典型。

戴栩

戴栩　夏运属挽词

我愧文襄漫述铭，喜闻诗挽遍群英。

欲媮万事皆漓薄，子孝重泉独显荣。

著脚官尘能道远，委身王事不求名。

故园引得湘江水，依旧东流彻底清。

戴栩

戴栩　仙都示马令克

钓鱼自荐桃花饭，借曲新簄竹叶醪。

一段清贫眼中见，定非装点入诗骚。

戴栩

戴栩　斜川晚书

水减桥痕晕翠霓，弄花小女立晴堤。

晴蜓欲下嗔飞去，击溅惊流过树西。

戴栩

戴栩　徐少卿挽词

盛业清朝选，香名早岁芳。

所忻逢舜禹，宁肯学于张。

卿月高秋部，恩波彻夜郎。

谁嗟贤哲事，身外欠周防。

戴栩

戴栩　徐少卿挽词

忽作严州梦，难随上雍班。

行藏天分巧，夷险世机閒。

瘴酒云生绿，铭旌露湿斑。

保昌钟梵晓，依旧是家山。

戴栩

戴栩　徐太博母夫人挽词

孙荣子贵问何如，笾斝盈庭学鲁儒。

若尽礼宗天下少，纵修彤史古人无。

归眠山馆还知命，赐吉朝衣得暂娱。

欲寄升堂千点泪，兰负吹雨暗前湖。

戴栩

戴栩　杨子京益壮楼

征蛮老将何矍铄，马如飞龙铠如石。

不记腥云毒雨时，苦忆阿游乘下泽。

累累薏苡化明珠，谗夫萋菲何代无。

说死嗜生非烈士，欲行辄止真贾胡。

江东领军今独步，快剑雄笔风雨过。

壮肌无身宰树高，壮怀有弟楼名大。

楼前万象供指呼，远苍近绿开画图。

荣谢随时各稚耋，宇宙不改同朝晡。

请君清坐自探索，此本无亏何所益。

戴栩

戴栩　刈麦行自灵岩归示赵丞

大儿牵衣镰在手，小儿携篝并畦走。

陌翁语妪切莫迟，梅风温云晴不久。

两手便熟镰无声，黄云卷地苍坡平。

一声长歌出台笠，麦蛾飞起缘其缨。

炊烟幕幕暗杨柳，大妇壶飧仍榼酒。

酒沉飧冷未暇尝，腰骨酸辛一骧首。

戴栩

戴栩　永康道中

涨渌无风影自摇，芡花生刺藕花娇。

山禽不记春归去，深树一声婆饼焦。

戴栩

戴栩　永康道中

油笠芒鞋筇一枝，晚秋天气半春时。

雨多樵径行人少，山崦青红叫画眉。

戴栩

戴栩　永康道中

泥沙过迥人家少，烟树几行山一围。

渐近界牌听唤酒，柳塘春水鹭鸶飞。

戴栩

戴栩　渔浦

久惭窍食侣鵷鸿，尚以诗名玷至公。

喜对亲慈说田里，了无事鄙到船蓬。

涨流暂急潮差候，阴霭俄销月在空。

梦读道经人一笑，却怜疏直有仙风。

戴栩

戴栩　育王涵秋亭

流水山间只似秋，碧天无雨自飕飕。

寺童逻笋时敲竹，竹与水声相共幽。

戴栩

戴栩　赠黄叔向二绝

常恐清吟不疗时，软弓轻剑学兵书。

君今得句欹纱帢，马上功名更莫痚。

戴栩

戴栩　赠黄叔向二绝

艇舣江南几度春，几时遡洛向咸秦。

若应只载閒风月，击楫英灵笑杀人。

戴栩

戴栩　赠朱子文因寄朱元刚二绝

僻寄僧房锁月萝，惊来客屐卿云莎。

病侵瘦骨寒於水，却说冲和占得多。

戴栩

戴栩　赠朱子文因寄朱元刚二绝

故人墓木半藤萝，儿侄东西雁一莎。

绝喜阿连新笔长，契君风鉴爱渠多。

戴栩

戴栩　赵开府仪国公挽词

郎星卿月递辉光，忽着蝉冠换鹭行。

人世阅来知幻韵，钧天归去侍先皇。

棠阴政惠人人说，茶底篇章子字香。

一段风流埋不得，传家玉雪照人旁。

戴栩

戴栩　赵开府仪国公挽词

西湖曾伴玉堂仙，我亦陪登李郭船。

便有荐书如旧识，剩怀此意忽重泉。

西风引旐笳吹咽，东国疏封宝册鲜。

如此哀荣将底恨，泪因知己自潸然。

戴栩

戴栩　朱尚书夫人洪氏挽词

八座方新玉铉家，妆台忽掩五云赊。

徽声不愧古彤管，觉性能空昙钵花。

夜月东冈疏磬度，春风南国去旌斜。

所亲多少酬恩泪，待看重封燎诏麻。

戴栩

戴栩　朱邵州挽词

湖湘梦断两旌红，素业俄随逝水东。

邑政清平民是子，京钱流转楮如铜。

只今吏道通才少，况尔家庭友谊崇。

欲挽九原无好句，漫同回札寄飞鸿。

戴栩

戴栩　自龙湫出灵岩

四山奇更峭，外看未知山。

藏此千峰在，多应一壑间。

飘湍洗云骨，灵异出人寰。

埋没尚多有，寄言榛与菅。

戴栩

戴栩　走笔代书答西士

帝城百司官事少，故府庭闲长春草。

独余人事十倍多，一月束书逾束稿。

我于其间厌见之，语可摹印百不移。

深处难论浅处俗，今我下笔如黏黐。

自得君书手不置，报章飒飒生新意。

漫将长句替寒温，临流胜寄相思字。

久不哦诗诗律痚，字字偃蹇烦麾呼。

羡君作邑康庐下，柔强伏梗妥以愉。

乃知万事共一法，神熟意便功转捷。

听讼固应哲士能，理赋未省通儒层。

往时蔡子尹黄岩，欲试自疑龟屡占。

祗今登用颇衮衮，似此县债尝亦廉。

期君规模卓鲁上，随世功名真漫浪。

幸勿弃我频琢磨，中年师友半凋丧。

西湖柳色递晴阴，蒲江远矣谁共寻。

近闻乡里一奇事，宿觉庵边祠水心。

戴栩

戴栩　坐中有一桃花自屋栈飞因而即事

幽意静中见，春风处处通。

层阶生晕碧，罅瓦落飘红。

禅语关诗趣，寒阴出酒功。

人家社日近，翠饵捣香蓬。

戴顗

戴顗　井莲坊

画棁文垂藻，蠲灾意已传。

哲人思厌胜，东井刻荷莲。

戴逸卿

戴逸卿　面香阁

邑事日填委，汩汩劳其生。

揽衣登兹楼，便觉神思清。

茂林郁松佳，好山列檐楹。

景物自潇洒，有酒谁共倾。

故园隔苍岭，行当脱尘缨。

戴应魁

戴应魁　海月岩

谁把巉岩巧凿开，分明幻出小蓬莱。

风迎蜃气楼台起，浪涌蟾光宫阙来。

海阔鱼龙自吞里。云深鸾鹤共徘徊。

禅师九座经游处，一访遗踪为拂埃。

戴应魁

戴应魁　凌源阁

天风吹铃语不烦，菩提树杪碧阑干。

恒河月满三千界，大树云楼五百尊。

辟支腊现赤蛇死，玉局手泽苍苔乾。

老僧出定蟠龙吼，唤醒诸寮佛子孙。

戴雨耕

戴雨耕　送赵侯之任

送君远作羊荆州，送君西上黄鹤楼。

汉晋诸公旧游处，断矶黄叶风雨秋。

只今麾纛□南斗，整暇坐列皆公侯。

江湖浩荡青天流，清风千古吹棹讴。

专城分符得召杜，见此文彩珊瑚钩。

请因谏议思岳阳，遂歌羽人仍丹丘。

杜蘅吹香结衣佩，思与老子同遨游。

戴煜

戴煜　浯溪

断崖文字是唐碑，无限名贤赞颂诗。

莫把中兴□前代，会须重见太平时。

戴震伯

戴震伯　送赵侯之任

赵侯东南彦，远作西南征。

骊驹向前路，高秋不留行。

送以奉林鹤，仍吹子晋笙。

渊渊洞庭湖，古月今犹明。

流辉千万里，何但光连城。

悬知有佳惠，终始心和平。

戴之邵

戴之邵　句

愁绝江梅开岭岸，不知失脚到南塘。

戴埴

戴埴　雹

玄默执徐岁，月律终无射。

京师连雨雹，小者如弹，

大者如拳。林柯叶乱下，

乌鸢折飞翮。屋瓦砉划遭击扑，

居人颠沛，行道错愕。

初疑巨飓掀掷冯夷宫，渊珍散堕光闪烁。

复疑清霄万里驱长蛟，泣泪盈盈骤飘薄。

棱层水精碎，喷噀珠琲滑。

有识觑天巧，一何景象恶。

尝闻圣人在上冬夏无愆伏，亭毒二气不相剥。

破块封条已无异，祉羽无劳验风角。

今天子握极衡，运斗枢，

景化豫顺群慝萧灼。精祲胡未孚，

冰雨堕霄幕。其欲霈广泽，

胡不为甘霖，沾丐枯焦重甲拆。

其欲膏土脉，胡不为为晞薤，

厌浥瀼瀼普渐洽。其欲表诛伐，

胡不为皑{上雨下执}，驷见而靊，

草木黄落。其欲弭蛰虫、滋生植，

胡不为嘉平之三白，驱蝗入地千百尺。

或云水气专一不解散，胡不为长河玉岸之寒冰，

可纳凌室助颁刷。或云阴气肋阳不相入，

胡不为氤氲五色之卿霭，叶应丰穰昭帝德。

此雹舒不如雨露，怪不如霜雪，

结不如冰澌之严泎，散不如云雾之葱郁。

天非欲示懲，讵用作戏剧。

汉儒说证应，纷纷太不一。

或贤邪易位，或赋敛苛刻，

或妻妾失伦，或大臣擅法。

玄道幽且渺，牵附多穿凿。

仲尼百世师，麟经戒侵逼。

此变凡在书，公室寝衰削。

自下凌上曰僭，以柔变刚曰剥。

沸汤湛冷泉，凝寒胜燠热。

温雨受阴氛，凌泎自然结。

时当秋气杪，是理尤彰灼。

风起庚，庚作令。

日行西，西主杀。

数至九变，金乃从革。

大则为兵小刑罚，内外靡不以时决。

天地方会藏，沴候生京活。

得非少皞执矩未洁齐，得非蓐收为正有颠错，

得非箕伯吞声不扫除，青女护奸不除灭。

穹昮赫然奋严威，重阴胶固纷零落。

我愿圣王睹此揽乾纲，用夬决，

登俊良，民间邪慝。

阴尘静扫单于庭，阳和遍龡邹子律。

大明威威照九州，寒燠时序百谷熟。

天若雨珠真可噱，请以缀衮冕之十二旒，

龙旗和鸾之缨络。

戴埴

戴埴　和陈府教授见赠

遗风洙车滨，汲古酌牺樽。

鱼跃进池藻翻，莺呼和浩特庭树喧。

乐山不乐水，居城犹居村。

戴埴

戴埴　和王教暮春出游

矫矫雪霜心。孤贞受命独。

留滞染缁尘，垢面不靧沐。

背城借一战，填堑轮前渎。

葵心向朝阳，晞光不能燠。

徒嚣终无赢，驱驰惟仆仆。

岂无丰水滋，永嗟非佳谷。

呼尔授刍秣，羁绁系驹犊。

堪羡我良朋，林桂賸芳馥。

博览绎故书，胸中三万轴。

悠然西河上，日与英俊逐。

振铎扬儒负，函丈纷冠服，

师友递响答，循衣物教匪扑。

精进日千里，目骇地脉缩。

顾我阙党徒，无成坐欲速。

披襟莫奋飞，随群￠　私淑。

枵然藜苋肠，殊示饮以餸。

弹铗何时归，涎沫流肌肉

遥想烹太牢，殷勤羹采菽。

更当春暮时，浴沂衿佩聴　。

心赏弄篇章，绝唱清风穆。

流水谐朱弦，押强破万竹。

孝先谩耐嘲，横榻便空腹。

安识物外游，幽赏机缘熟。

矧复有良俦，坚久渝晚菊。

依然苍筤丛，檀栾旁淇澳。

一缄荷起予，明珠得盈掬。

大雅久不作，疏越鼓凡目。

迎风揖囘澜，净洗尘翳麴。

披阅不停手，岂复惮廓复。

自笑诗思悭，企山才抵麓。

正望使南印，象马来天竺。

竞病安能赓，振纸空瑟簌。

绝影天边鸿，坐困家池鹜。

搜索纵成篇，无异虫蠹木。

所幸情不违，合并在旦夙。

愿言戒逝粮，出昼勿三宿。

戴埴

戴埴　彗星

绍定壬辰闰九月，已酉之夜彗星出。

清台奏御，正衙避席。

太官减膳羞，瞽宗彻音乐。

鸡竿肆眚出囚系，龙扆责躬求谠直。

精诚彻九垓，德音走重译。

圜桥冠带虀盐生，筦窥熿熿对以臆。

臣闻泰素朕形，玄黄辨色。

左旋右转，一阖一陃。

来伸往屈四时行，除旧布新寒暑易。

恢恢天网疏，统理废厥职。

东方岁星木主仁，不扫暴刻尚搥剥。

南方荧惑火主礼，不扫骄蹇习凌弱。

西方太白金主义，不扫寇盗生乱略。

北方辰星水主智，不扫蒙蔽长谗慝。

中央填星土主信，不扫诈欺滋奸猾。

皇穹遴选纲纪星，出持彗帚扫环域。

日华机上有九彗，作上作下空如笔。

归邪向上有两彗，出出不行见则灭。

天狗短彗在尾傍，火光炎炎空烜赫。

天搀类彗云如斗，蚩尤类彗箕后曲。

六贼如彗在西方，咸汉带彗居正北。

驱策举莫前，彗乃排胶辮。

不指房心明堂位，不临箕尾后妃宅。

不抵参昴咏衾裯，不向牛女逐淫佚。

不访狱廪至娄胃，不询盖营业员到危室，

不求社庙上井鬼，不好文章游奎壁。

不穷天根越亢氐，不咨弋猎来柳毕。

不从玄枵问虚耗，不由张素丐觞客。

不自觜觽访葆旅，不入柳仓觅厨食。

不呼七星问急事，不召南斗共斟酌。

天王帝廷为大角，两帝三得如鼎足。

斗柄指所，以建时节，

曰摄提格。洒扫庭内万化基，

芜秽不治孰观法。轸驱风车为宰辅，

负衡失平在修饰。翼鼓羽翮主变夷，

飞翰不劲必振刷。秃帚一加，

内清外肃。四海九州，

罔不臣妾。帝府中居斡枢机，

万年千载不停息。

戴埴

戴埴　辇下曲

旧来闻说京师乐，香街十里春风箔。

朝踏金梯入凤楼，暮下琼钩延翠幄。

蛾绿梅花装，淑质兰蕙芳。

笙歌枣下曲，琵琶陌上桑。

宿酲未解莺催晓，玉珂策马长安道。

解佩遗簪日日欢，不觉红颜醉中老。

我谓京国皆繁华，何时飞走登云车。

谁知著足缁尘底，八年飘泊空咨嗟。

萧萧竹窗风暗度，耿耿兰缸灯自语。

孤坐逢掖凝清霜，独卧重衾踏寒雨。

云雨阳台梦不成，况欲绮席罗倾城。

丈人屋上乌啼夜，乾鹊巢中鸠唤晴。

啼夜夜未央，娟娟素月明。

唤晴晴未霁。寂寂青春深。

鸠唤乌啼终有侣，犹胜月兔孀居千万春。

戴仔

戴仔　答友人二首

著书非为进，岁久漫成编。

道遇言非赘，身幽志自坚。

种瓜新学圃，艺稻晚知田。

吾事未多阙，衣裾莫浪褰。

戴仔

戴仔　答友人二首

说经蠡测海，且欲付家藏。

难为越言雪，徒令鬓似霜。

荷君心见许，雇我道非长。

若肯嫔王内，当为时世装。

戴仔

戴仔　偶成

尚想夷与齐，求仁无怨啧。

谁传采薇音，荒哉太史笔。
