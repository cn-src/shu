全宋诗：柴、崔、卫、翁、谢、薛、姚、丁、洪
　柴成务
　　柴成务　禁林宴会之什
　　柴成务　赠淳于公归养
　柴随亨
　　柴随亨　春词
　　柴随亨　春日
　　柴随亨　感题
　　柴随亨　过道州谒周濂溪故居
　　柴随亨　和姜居仁感时韵
　　柴随亨　和赵元鼎钱塘怀古韵
　　柴随亨　唤渡
　　柴随亨　寄叠山谢年丈
　　柴随亨　江行即事
　　柴随亨　金陵怀古
　　柴随亨　九日客金陵
　　柴随亨　客中春晚
　　柴随亨　旅舍听雨
　　柴随亨　偶题
　　柴随亨　偶倚
　　柴随亨　钱唐寒食
　　柴随亨　宿袁州枫林邸
　　柴随亨　题白云庵
　　柴随亨　题赵苇江雁荡图
　　柴随亨　晚春即事
　　柴随亨　移松
　　柴随亨　忆昔
　　柴随亨　雨舂
　　柴随亨　越镇山楼
　　柴随亨　昭君图
　　柴随亨　濯清
　柴望
　　柴望　白云庄四首　掬泉轩
　　柴望　白云庄四首　懒归阁
　　柴望　白云庄四首　平溪堂
　　柴望　白云庄四首　晚望台
　　柴望　别故人
　　柴望　别永嘉使君赵致轩
　　柴望　长城
　　柴望　长生
　　柴望　呈中书权直程沧洲
　　柴望　除夕对梅
　　柴望　多景楼
　　柴望　范蠡
　　柴望　淝水
　　柴望　凤皇台
　　柴望　富春严子陵祠
　　柴望　富阳道中
　　柴望　高斋晚望
　　柴望　归来
　　柴望　和通判弟随亨书感韵
　　柴望　和王景阳越中寄别韵
　　柴望　和周居易见寄韵
　　柴望　即事
　　柴望　寄徐编校
　　柴望　江心寺
　　柴望　戒珠寺右军宅
　　柴望　金陵秋赋别江寿翁
　　柴望　金山寺
　　柴望　金台泊舟
　　柴望　客中夜雨
　　柴望　灵芝寺别祖席诸友
　　柴望　梦傅说
　　柴望　沛中歌
　　柴望　奇气楼
　　柴望　蕲州别友
　　柴望　钱唐
　　柴望　塞下行赠韦士颍归鄂渚上江陵谒阃相
　　柴望　山居
　　柴望　山阴兰亭
　　柴望　上忠斋丞相
　　柴望　石头城和王宁翁韵
　　柴望　送监丞弟元亨参江陵阃
　　柴望　送马太初之越
　　柴望　送叶若矶之金陵竭信庵
　　柴望　送朱南山开蜀阃
　　柴望　苏武
　　柴望　宿湖外
　　柴望　吴樵溪山居
　　柴望　西湖
　　柴望　西施
　　柴望　月夜溪庄访旧
　　柴望　越山
　　柴望　越王勾践墓
　　柴望　云梦
　　柴望　昭阳殿
　　柴望　诏许出狱呈京尹节斋赵公
　　柴望　中秋待月用弟察推元彪韵
　　柴望　重到都门俲辘轳体
　　柴望　重题黄鹤楼
　　柴望　子陵台
　柴元彪
　　柴元彪　宝镜吟
　　柴元彪　别茶陵士友
　　柴元彪　别江湖友人
　　柴元彪　登衡山宿上封寺祝融峰
　　柴元彪　丁丑偶成
　　柴元彪　观梅
　　柴元彪　灌花
　　柴元彪　和姜元哲中秋有感韵
　　柴元彪　和克家侄谢周凤隐雪中留宿韵
　　柴元彪　和僧啸云双插法藏寺韵
　　柴元彪　和僧彰无文送兰花韵
　　柴元彪　和同年徐清溪韵
　　柴元彪　和周凤隐止酒韵
　　柴元彪　击壤歌
　　柴元彪　及第留吴门访史君黄松冈
　　柴元彪　寄括苍李察院
　　柴元彪　饯吉甫弟之维扬别驾
　　柴元彪　姜林居别业
　　柴元彪　老农吟
　　柴元彪　里社
　　柴元彪　勉制干侄克家归乡
　　柴元彪　沤麻
　　柴元彪　钱塘怀古
　　柴元彪　秋日江郎道中
　　柴元彪　人心吟
　　柴元彪　僧房夜冷
　　柴元彪　上中斋相公
　　柴元彪　送刚中兄之官山阴
　　柴元彪　送侄一斋游武林
　　柴元彪　同朱山长游江郎
　　柴元彪　游江郎山
　　柴元彪　游璩源寺和韵
　　柴元彪　纸帐吟
　柴中守　跋山谷书范滂傅贴
　柴中行
　　柴中行　敬题濂溪先生书堂二首
　　柴中行　句
　　柴中行　送许郎中出知漳州
　柴宗庆　句
　崔次周　题梅山云悦楼
　崔存
　　崔存　神仙名义
　　崔存　为张莘畴题玉虚道院
　崔端　游虎丘
　崔敦礼
　　崔敦礼　傲霜亭
　　崔敦礼　北山之英
　　崔敦礼　泊福山港
　　崔敦礼　楚州庞庙迎享送神辞
　　崔敦礼　次陆倅韵三首
　　崔敦礼　次韵孙抚干二首
　　崔敦礼　次韵张伯子饷柑
　　崔敦礼　大阅回马口号
　　崔敦礼　殿庐纪怀敬用右史舍人韵
　　崔敦礼　丁亥岁予留建康梦登大桥仰视霄汉有金书阁字北斗落落布列其侧昨夕
　　崔敦礼　东壩
　　崔敦礼　东宫寿章
　　崔敦礼　对竹有感
　　崔敦礼　固城湖
　　崔敦礼　龟山
　　崔敦礼　过三塔
　　崔敦礼　何家港舍舟步至新河口
　　崔敦礼　和沈商卿
　　崔敦礼　和章冠之
　　崔敦礼　华阳洞天
　　崔敦礼　还孟郎中诗卷用元韵
　　崔敦礼　江行迓宪使遇风
　　崔敦礼　九日
　　崔敦礼　九序
　　崔敦礼　九月二十九日迩英开讲忝预末班讲退小集玉堂之庐即留宿直因赋唐律
　　崔敦礼　客枕
　　崔敦礼　狼山
　　崔敦礼　李煜不朝伐之煜降江南平为震雷薄矣　震雷薄矣二十八句
　　崔敦礼　刘鋹僭号岭南虐其民潘美伐之俘以献为猛虎攫　猛虎攫二十句
　　崔敦礼　密云亭
　　崔敦礼　拟津人歌
　　崔敦礼　平江府饯丘知府致语口号
　　崔敦礼　前用吉字韵问严子文疾再和问疾之诗不工甚矣既辱和章以承用吉字韵
　　崔敦礼　邵智卿挽章
　　崔敦礼　送梁倅二首
　　崔敦礼　送芋酥与宿斋三学士
　　崔敦礼　太白远游
　　崔敦礼　太白招魂
　　崔敦礼　太祖皇帝师次陈桥受天命协人情为圣皇武　圣皇武二十二句
　　崔敦礼　探潮阁
　　崔敦礼　题避俗轩
　　崔敦礼　题得妙亭
　　崔敦礼　题汗青轩
　　崔敦礼　题婺州仁风堂寄韩侍郎
　　崔敦礼　田间辞三首
　　崔敦礼　挽主尉王权章
　　崔敦礼　闻严子文纳妾孟宋有诗辄次韵
　　崔敦礼　喜晴
　　崔敦礼　下水府
　　崔敦礼　严子文用范至能韵见赠再和
　　崔敦礼　游龟山
　　崔敦礼　芸香亭
　　崔敦礼　再次韵一首
　　崔敦礼　再讯问严子文疾
　　崔敦礼　赵提官挽章
　　崔敦礼　枕上
　　崔敦礼　正曜
　　崔敦礼　至清口闻水阅甚盛边人言辛巳岁敌骑逼淮刘信叔军南岸欲载神劲弩至
　　崔敦礼　中水府
　崔敦诗
　　崔敦诗　淳熙八年春帖子词　太上皇帝合六首
　　崔敦诗　淳熙八年春帖子词　太上皇后合六首
　　崔敦诗　淳熙八年端午帖子词　太上皇帝合六首
　　崔敦诗　淳熙八年端午帖子词　太上皇后合六首
　　崔敦诗　淳熙二的春帖子词　光尧寿圣宪天体道太上皇帝合六首
　　崔敦诗　淳熙二的春帖子词　寿圣明慈太上皇后合六首
　　崔敦诗　淳熙六年春帖子词　皇帝合六首
　　崔敦诗　淳熙六年春帖子词　皇后合五首
　　崔敦诗　淳熙七年春帖子　光尧寿圣宪天体道性仁诚德经武纬文太上皇帝合六
　　崔敦诗　淳熙七年春帖子　寿圣齐明广慈太上皇后合六首
　　崔敦诗　淳熙七年端午帖子词　皇帝合六首
　　崔敦诗　淳熙七年端午帖子词　皇后合六首
　　崔敦诗　淳熙元年端午帖子词　皇帝合六首
　　崔敦诗　方壶
　　崔敦诗　和唐致远蜡梅
　　崔敦诗　和甄监簿述怀
　　崔敦诗　皇帝上平上皇帝寿乐曲　公卿入门用礼安之曲
　　崔敦诗　皇帝上平上皇帝寿乐曲　皇帝上太上皇寿酒用福安之曲
　　崔敦诗　皇帝上平上皇帝寿乐曲　降坐用福安之曲
　　崔敦诗　皇帝上平上皇帝寿乐曲　酒一行罢用万寿无疆之舞
　　崔敦诗　皇帝上平上皇帝寿乐曲　群臣酒三行竝用正安之曲
　　崔敦诗　皇帝上平上皇帝寿乐曲　洒再行罢用圣德重光之舞
　　崔敦诗　皇帝上平上皇帝寿乐曲　三举酒用瑞鹤之曲
　　崔敦诗　皇帝上平上皇帝寿乐曲　上寿用崇安之曲
　　崔敦诗　皇帝上平上皇帝寿乐曲　升坐用圣安之曲
　　崔敦诗　皇帝上平上皇帝寿乐曲　四举酒用祥龟之曲
　　崔敦诗　皇帝上平上皇帝寿乐曲　太上皇帝初举酒用蟠桃之曲
　　崔敦诗　皇帝上平上皇帝寿乐曲　五举酒用老人星见之曲
　　崔敦诗　皇帝上平上皇帝寿乐曲　再举酒用大椿之曲
　　崔敦诗　会庆圣节使人到阙集英殿宴致语口号
　　崔敦诗　郊祀乐章　登门肆赦皇帝升御座宫架奏黄钟宫乾安之曲
　　崔敦诗　郊祀乐章　皇帝还大次宫架奏黄钟宫憩安之曲
　　崔敦诗　郊祀乐章　皇帝降御座宫架奏黄钟宫乾安之曲
　　崔敦诗　郊祀乐章　皇帝入小次宫架奏黄钟宫仪安之曲
　　崔敦诗　郊祀乐章　送神宫架奏圜钟宫诚安之曲一成
　　崔敦诗　郊祀乐章　太祖皇帝位酌献登歌作大吕宫彰安之曲
　　崔敦诗　郊祀乐章　亚献宫架奏黄钟宫穆安之乐威功壑德之舞
　　崔敦诗　金国贺会庆节使人到阙集英殿宴致语口号
　　崔敦诗　金国贺会应圣节使人到阙集英殿宴致语口号
　　崔敦诗　金国贺正旦使人到阙集英殿宴致语口号
　　崔敦诗　金国贺正旦使人到阙紫宸殿宴致语口号
　　崔敦诗　金国使人到阙紫宸殿宴参军色致语口号
　　崔敦诗　游熙六年端午帖子词　皇帝合六首
　　崔敦诗　游熙六年端午帖子词　皇后合五首
　　崔敦诗　正月六日集玉壶次才元韵
　崔放之　栖禅寺
　崔复初
　　崔复初　湖边
　　崔复初　寄施芸隐
　　崔复初　荆公读书堂
　　崔复初　落石庙
　　崔复初　三衢道中
　崔暨　句
　崔觐
　　崔觐　句
　　崔觐　骆谷
　　崔觐　兴元
　崔某　题崔公
　崔起之　题姚司户万翠亭
　崔璯
　　崔璯　咄咄
　　崔璯　今日一何好
　　崔璯　携戣钺汎江
　崔唐臣　书刺末
　崔希范　送张无梦归天台
　崔闲　颂
　崔鶠
　　崔鶠　春日
　　崔鶠　观黄筌画花二首
　　崔鶠　观鱼
　　崔鶠　海棠
　　崔鶠　和老人观牧图
　　崔鶠　和吕居仁九日诗
　　崔鶠　湖上联句
　　崔鶠　黄州道中
　　崔鶠　会节园梅花下作
　　崔鶠　绩溪道中三首
　　崔鶠　江月图
　　崔鶠　句
　　崔鶠　梅花
　　崔鶠　婆娑园
　　崔鶠　潜心斋
　　崔鶠　秋日即事
　　崔鶠　劝忠楼
　　崔鶠　诗二首
　　崔鶠　诗四首
　　崔鶠　石牛庄閒居
　　崔鶠　桃花
　　崔鶠　题绩溪雪峰楼
　　崔鶠　酴醾依柏引蔓上冒其颠
　　崔鶠　新安四咏
　　崔鶠　咏圆通崇胜院
　　崔鶠　与步易过石佛看宋大夫画山水
　　崔鶠　早春偶题
　　崔鶠　早秋雨霁图
　　崔鶠　丈室
　　崔鶠　止遽轩
　　崔鶠　子石砚
　崔仰　句
　崔仰之　句
　崔峄　莱公泉
　崔与之
　　崔与之　柴秘书分符章贡同舍饯别用蔡君谟世闲万事皆尘土留取功名久远看之
　　崔与之　陈秘书分符星渚同饯别用杜甫老手便剧郡之句分韵赋诗得老字
　　崔与之　答李侍郎嘉定庚长冬这官成都至城外驿侍郎亦镇常得相是同于道惠答
　　崔与之　关成嘉父
　　崔与之　寄黄州赵驾庚辰入蜀舟次黄冈适赵倅奇夫檄行边不遇以诗寄之
　　崔与之　嘉定庚辰正月二日杨尚书率同年团拜于西湖之集适湖水四合乘兴鉴冰
　　崔与之　嘉定甲戌正月以金部郎分阃东淮正当金虏弃巢南奔之时人不愿往以君
　　崔与之　嘉定甲以礼部尚书得请便道还家作此诗
　　崔与之　金精山
　　崔与之　哭赵清之
　　崔与之　李大著赴豫章别驾同舍饯别用二工部天上秋期近人间影清之句分韵赋
　　崔与之　寿李参政壁
　　崔与之　寿邕州赵守
　　崔与之　送范漕赴召
　　崔与之　送洪昫岩赴班
　　崔与之　送夔门丁帅赴召
　　崔与之　送聂侍郎子述
　　崔与之　送时漕大卿淮四检法
　　崔与之　送魏秘书赴召
　　崔与之　送袁校书赴湖州别驾
　　崔与之　题吉水鼋潭李氏仁寿堂
　　崔与之　危大著出守潮阳同舍饯别用社工部北风随爽气南斗近文星分韵赋诗得
　　崔与之　峡山飞来寺
　　崔与之　杨州官满辞后土题玉立亭
　　崔与之　张进武善风鉴谓予豸骨日他早晚入台求诗赠之
　　崔与之　张秘书分符星渚同舍乌别用山谷晚风池莲香度晓日宫板影西分韵赋诗
　崔中　和邓至宏咏桂
　崔子方
　　崔子方　江上逢晁适道
　　崔子方　句
　崔子厚　句
　崔遵度　属疾
　卫博
　　卫博　病中书怀
　　卫博　不寐
　　卫博　春晴
　　卫博　春日书怀
　　卫博　次何友直韵
　　卫博　次吴国器韵
　　卫博　次韵酬大光见赠
　　卫博　次韵春日书怀
　　卫博　次韵汪解元留别
　　卫博　次韵王大光见赠
　　卫博　次韵谢王使君见赠二首
　　卫博　次韵赠汪解元
　　卫博　次韵赠汪解元行
　　卫博　次韵张君倚春郊且速东山之游
　　卫博　次韵张司法题郑少尹庭下绯桃
　　卫博　答吴子文
　　卫博　二猫诗
　　卫博　过江上
　　卫博　和人雪诗
　　卫博　明日出城爱其平沙浅水有钱塘西湖气象借前韵呈诸公
　　卫博　偶成杂意四首
　　卫博　十二月十七日病中立春
　　卫博　书怀
　　卫博　送长寿黄主簿
　　卫博　送江南闻秘校
　　卫博　送齐六归石城
　　卫博　送杨舒州
　　卫博　题安流亭
　　卫博　再次前韵送行
　　卫博　赠王君用求画小屏
　　卫博　张君请同次前韵速成郑少尹赏桃
　　卫博　醉歌行
　卫富益　题赵子昂竹
　卫泾
　　卫泾　别吴荆溪
　　卫泾　长沙鹿鸣宴送诸进士
　　卫泾　呈张德辉
　　卫泾　次德茂沌中韵
　　卫泾　次德茂用惟直南楼韵
　　卫泾　次与叔兄山行韵
　　卫泾　次韵呈与叔兄
　　卫泾　次韵高仲贻赠别
　　卫泾　悼倪尚书
　　卫泾　悼外姑安康郡太夫人章氏
　　卫泾　登寺中萧痚极甚不见一僧独坐云堂数刻口占
　　卫泾　古林邱
　　卫泾　皇帝阁春帖子
　　卫泾　皇帝合端午帖子
　　卫泾　金鳗井
　　卫泾　开化寺前古木数株叶密阴繁极可爱系舟其下赋此
　　卫泾　山行后观及通鉴五代之际成败得丧废兴之迹因为感慨用前韵
　　卫泾　上皇太子寿
　　卫泾　上亲庭寿
　　卫泾　沈氏书堂
　　卫泾　寿成惠圣慈佑太皇太后阁春帖子
　　卫泾　寿成惠圣慈佑太皇太后合端午帖子
　　卫泾　送盖少卿晞之赵太平州
　　卫泾　挽高宗皇帝章四首
　　卫泾　晚晴
　　卫泾　为乐提刑寿二首
　　卫泾　为师席李上舍去智寿四首
　　卫泾　为杨仲起寿
　　卫泾　为运使蔡国博寿二首
　　卫泾　闻和叔抚琴
　　卫泾　五日子刻立春
　　卫泾　小山游翠峰寺携枕席宿僧堂僧甚多而不与人相接戏成
　　卫泾　夜坐
　　卫泾　忆环谷古梅
　　卫泾　游澱湖
　　卫泾　与进叔弟策杖山行遣马还孙氏
　　卫泾　欲至浙江送子寔闻潮早不果行小诗寄别
　　卫泾　元日到湖上
　　卫泾　月夜登吴江垂虹
　　卫泾　张德辉以诗见遗需酒因次韵解嘲
　　卫泾　张岩拙轩竒寺用壁韵
　　卫泾　舟行遇顺风
　卫石卿　游石通洞
　卫宗武
　　卫宗武　白霅和石山
　　卫宗武　北山回櫂
　　卫宗武　北山晚步
　　卫宗武　北山遇雪
　　卫宗武　北山值雪偶成
　　卫宗武　别陈玉峰
　　卫宗武　酬乡友惠诗
　　卫宗武　出城山墓域行至赵村
　　卫宗武　出郊
　　卫宗武　出中新霁
　　卫宗武　初春次文友韵
　　卫宗武　初秋夜雨
　　卫宗武　初夏登北山
　　卫宗武　春归
　　卫宗武　春怀
　　卫宗武　春日
　　卫宗武　春山
　　卫宗武　春晚郊行
　　卫宗武　春雨
　　卫宗武　次华谷咏梅韵
　　卫宗武　次青溪后二章为别
　　卫宗武　次岁雪后作
　　卫宗武　次韵酬李黄山
　　卫宗武　次韵春
　　卫宗武　次韵答柯提干
　　卫宗武　次韵赋蜡梅
　　卫宗武　次韵悯雨
　　卫宗武　次韵雪积即消
　　卫宗武　次韵咏梅
　　卫宗武　次韵幽居
　　卫宗武　答野渡垫宾并其子和篇
　　卫宗武　代饯行
　　卫宗武　登多景楼口占立成
　　卫宗武　冬留紫芝庵即事
　　卫宗武　独鹤
　　卫宗武　对竹衍坡诗意
　　卫宗武　二疏
　　卫宗武　伐墓松
　　卫宗武　访桂
　　卫宗武　访山庵
　　卫宗武　坟庵棋罢对月
　　卫宗武　坟院新篁
　　卫宗武　蜂
　　卫宗武　赴野渡招赏桂
　　卫宗武　赋方寸春
　　卫宗武　赋南墅竹
　　卫宗武　赋西轩竹
　　卫宗武　赋宣妙院古柏
　　卫宗武　赋竹深处
　　卫宗武　耕渔处
　　卫宗武　赓南塘桂吟
　　卫宗武　赓沈赞府题二陆草堂
　　卫宗武　赓野渡春集韵
　　卫宗武　归舟
　　卫宗武　过安吉城
　　卫宗武　过安吉县梅溪二首
　　卫宗武　过荻塘
　　卫宗武　过荻塘次韵
　　卫宗武　过瓜洲
　　卫宗武　过菁山秀王墓
　　卫宗武　过墓邻僧寺
　　卫宗武　过吴兴城
　　卫宗武　过新丰村偶成
　　卫宗武　过秀城
　　卫宗武　过秀城哭叶俯倅
　　卫宗武　韩延之
　　卫宗武　汉文帝
　　卫宗武　和催雪
　　卫宗武　和丹岩
　　卫宗武　和丹岩入屋韵
　　卫宗武　和丹岩述志
　　卫宗武　和丹岩以青溪至有作
　　卫宗武　和海棠韵
　　卫宗武　和黄山秋吟
　　卫宗武　和家则堂韵赠高教之北
　　卫宗武　和陆象翁以梅配竹
　　卫宗武　和南塘
　　卫宗武　和南塘嘲谑
　　卫宗武　和南塘贻林丹岩古风时丹岩馆郊外
　　卫宗武　和南塘瑛东轩春日即事
　　卫宗武　和南塘咏梅
　　卫宗武　和戚秋涧遗诗
　　卫宗武　和青溪山行
　　卫宗武　和人杂咏六首
　　卫宗武　和僧房岩桂
　　卫宗武　和唐人异花韵
　　卫宗武　和王总干韵
　　卫宗武　和文友催梅
　　卫宗武　和象翁绝句
　　卫宗武　和象翁七夕吟
　　卫宗武　和象翁雪
　　卫宗武　和新篁韵
　　卫宗武　和雪吟
　　卫宗武　和野渡春雪
　　卫宗武　和野渡赋双竹松梅古风
　　卫宗武　和野渡家园杂兴
　　卫宗武　和野渡甲申雪吟
　　卫宗武　和野渡为青溪赋
　　卫宗武　和野渡雪消二律
　　卫宗武　和野渡咏梅
　　卫宗武　和叶干庆七秩诗
　　卫宗武　和叶野渡易古铜瓶韵
　　卫宗武　和吟友月夜遇风雨不见薄蚀韵
　　卫宗武　和咏梅
　　卫宗武　和咏雪二首
　　卫宗武　和友人秋怀
　　卫宗武　和友人新阳韵
　　卫宗武　和玉峰春吟
　　卫宗武　和沾上人韵
　　卫宗武　和张菊存寄诗二首
　　卫宗武　和张石山古风约郊行
　　卫宗武　和张石山异春韵
　　卫宗武　和赵莲奥剑
　　卫宗武　和赵莲奥琴
　　卫宗武　壑下墓松诗
　　卫宗武　怀南塘朱省阅
　　卫宗武　即度赓喜雪韵
　　卫宗武　即席赠太阳山极圆上人
　　卫宗武　寄道友
　　卫宗武　寄贺陆翠庭迁居
　　卫宗武　寄兴
　　卫宗武　寄徐清溪
　　卫宗武　甲申过北山高祖大夫坟庵见盆芝
　　卫宗武　将到霅陇
　　卫宗武　借丹岩韵贻青溪
　　卫宗武　津途风雨欲雪
　　卫宗武　锦山自杭来诗呈乡曲共举月集
　　卫宗武　近吟
　　卫宗武　久晴喜雨诗
　　卫宗武　菊秋呈南塘
　　卫宗武　菊秋晓枕偶成
　　卫宗武　巨室遗牡丹有作
　　卫宗武　绝交
　　卫宗武　君道
　　卫宗武　孔明
　　卫宗武　览古
　　卫宗武　理学
　　卫宗武　立春出郊风急有作
　　卫宗武　立秋喜雨
　　卫宗武　刘锦山自衡州归复书仍贻之诗
　　卫宗武　留侯
　　卫宗武　留墓松
　　卫宗武　牡丹
　　卫宗武　牡丹和韵二首
　　卫宗武　木兰花
　　卫宗武　墓松既夷所余无几方植松秧自赋
　　卫宗武　暮春
　　卫宗武　南塘归自浙东
　　卫宗武　南徐买舟将归
　　卫宗武　偶成
　　卫宗武　蟠梅
　　卫宗武　七十生朝制坡帽
　　卫宗武　钱园小隐
　　卫宗武　钱竹深招泛西湖值雨即事
　　卫宗武　清明前呈南塘
　　卫宗武　清明前呈文几
　　卫宗武　清明前有远役呈野渡
　　卫宗武　清明行役过澱湖至吴
　　卫宗武　秋后交行
　　卫宗武　秋怀
　　卫宗武　秋山
　　卫宗武　僧庵
　　卫宗武　山行
　　卫宗武　山行道间
　　卫宗武　山行乡友遗五言
　　卫宗武　山行舟回
　　卫宗武　山中新霁
　　卫宗武　赏桂
　　卫宗武　是岁之夏紫芝复生成丛大者径七八寸
　　卫宗武　守茶坞子舍新茔
　　卫宗武　首春同枌友携樽过野渡访梅即席
　　卫宗武　寿南塘八月生朝
　　卫宗武　塾楼春集次日和儿辈韵
　　卫宗武　送林松壑
　　卫宗武　送龙孝梅过上海及见郊外巨室
　　卫宗武　送人
　　卫宗武　隋炀帝
　　卫宗武　岁冬至唐村坟山扫松
　　卫宗武　所居遇雪
　　卫宗武　唐村买杉为椁南当买杉为棺戏作
　　卫宗武　题城山顶庵
　　卫宗武　题画轴卷后
　　卫宗武　题张石山出行吟卷
　　卫宗武　天寒留滞山中即事
　　卫宗武　听莺
　　卫宗武　挽常蒲端明二首
　　卫宗武　挽储华谷四首
　　卫宗武　挽都务弟
　　卫宗武　挽林梅癯
　　卫宗武　挽柳月涧
　　卫宗武　挽南塘朱检阅二首
　　卫宗武　挽王总干父知县
　　卫宗武　挽悟悦师二章
　　卫宗武　挽叶倅二章
　　卫宗武　晚春
　　卫宗武　晚眺
　　卫宗武　望霁
　　卫宗武　为慈上人赋云溪
　　卫宗武　为湖州赵村净妙庵主僧赋
　　卫宗武　为僧赋梅庭
　　卫宗武　为僧赋竹泉诗
　　卫宗武　为乡人赋心田
　　卫宗武　为谢氏赋流芳
　　卫宗武　为徐进士天隐赋辟谷和吟
　　卫宗武　为徐太初友人陈府判赋梅居饯行
　　卫宗武　为叶宾月赋
　　卫宗武　为云侣天游赋
　　卫宗武　慰张石山幼子亡
　　卫宗武　闻桂
　　卫宗武　五云诗
　　卫宗武　喜晴
　　卫宗武　下岭
　　卫宗武　夏秋积雨岁用大祲长言纪实
　　卫宗武　小园避暑
　　卫宗武　晓枕追记山梅
　　卫宗武　谢朱南塘借已田为易陆宅山建玉宸道宇
　　卫宗武　新暑赋西轩竹
　　卫宗武　新阳前口占
　　卫宗武　星节前戏成
　　卫宗武　星夕前露坐观行云作
　　卫宗武　宣妙坟院古柏
　　卫宗武　宣妙寺即事
　　卫宗武　宣妙寺偶成
　　卫宗武　雪晴
　　卫宗武　荀彧
　　卫宗武　颜鲁公
　　卫宗武　野步
　　卫宗武　野塘晚步
　　卫宗武　夜坐待月次日补吟
　　卫宗武　伊周
　　卫宗武　已卯雨后春兴呈吟友
　　卫宗武　莺花吟为良友作
　　卫宗武　萤
　　卫宗武　蝇虎
　　卫宗武　咏野渡香片蟠梅
　　卫宗武　咏蝇
　　卫宗武　用韵再作
　　卫宗武　又和咏梅
　　卫宗武　又题霅陇坟庵
　　卫宗武　与卿寓登多景楼口占立成
　　卫宗武　雨后坚山行之约
　　卫宗武　雨中过秀城
　　卫宗武　寓萧塘皆春堂偶成
　　卫宗武　元日
　　卫宗武　约友秋赏
　　卫宗武　月集呼声妓不至野渡於觞末俾赋诗以纪初集
　　卫宗武　月师西岩
　　卫宗武　阅道书
　　卫宗武　再和易后韵为前韵六首
　　卫宗武　再用韵答和者
　　卫宗武　再遇雪
　　卫宗武　赠白湛囦
　　卫宗武　赠范道人
　　卫宗武　赠龙虎山甘道士
　　卫宗武　赠潘天游
　　卫宗武　赠赵月麓之霅
　　卫宗武　霅陇归别庵僧
　　卫宗武　霅陇回舟过湖城
　　卫宗武　霅陇晚步
　　卫宗武　霅山和丹岩晚春韵
　　卫宗武　张石山迁居
　　卫宗武　之霅
　　卫宗武　知足
　　卫宗武　蜘蛛
　　卫宗武　至上基祖坟
　　卫宗武　至霅白莞泽步入唐村
　　卫宗武　重到霅陇
　　卫宗武　重到霅陇新阡
　　卫宗武　重九
　　卫宗武　舟泊姑苏
　　卫宗武　舟回自霅至黄桥负大作复反朱泾泊舟
　　卫宗武　舟近吴兴郡见山
　　卫宗武　舟行分途次野渡韵
　　卫宗武　竹外海棠
　　卫宗武　紫荆花
　　卫宗武　自茶坞归禾中坟庵赋
　　卫宗武　自桃岭历诸陇后返至唐村庵
　　卫宗武　自王园归约诸友山行
　　卫宗武　自霅还登舟
　翁采　贻里中旧游
　翁赐坡　梅溪铺
　翁定远　冬日
　翁逢龙
　　翁逢龙　曹娥庙
　　翁逢龙　曹娥墓
　　翁逢龙　除夜怀弟
　　翁逢龙　官满借居
　　翁逢龙　过齐山人居
　　翁逢龙　金山寺
　　翁逢龙　句
　　翁逢龙　祈雪
　　翁逢龙　闰月见九华菊
　　翁逢龙　润州五州日
　　翁逢龙　上马
　　翁逢龙　天津桥
　　翁逢龙　夜读
　　翁逢龙　原西
　翁甫
　　翁甫　九日
　　翁甫　赠孙花翁
　翁合
　　翁合　常庵
　　翁合　贺参政生日古风
　　翁合　寿参政
　　翁合　题方丈
　翁合老　春日田园杂兴
　翁宏
　　翁宏　宫词
　　翁宏　句
　　翁宏　秋风曲
　　翁宏　赠衡山廖融南游
　翁华　龙爪石
　翁教授　乡饮酒唱和诗
　翁卷
　　翁卷　白紵词
　　翁卷　宝冠寺
　　翁卷　鲍使君闲居
　　翁卷　泊舟龙游
　　翁卷　步虚词
　　翁卷　陈西老母氏挽词
　　翁卷　呈余伯皋
　　翁卷　酬杜子野
　　翁卷　酬友人
　　翁卷　初晴道中
　　翁卷　处州苍岭
　　翁卷　春登南昌城
　　翁卷　春日和刘明远
　　翁卷　春雪
　　翁卷　次徐灵渊韵赠赵灵艇
　　翁卷　次韵葛天民
　　翁卷　悼旧呈赵紫芝
　　翁卷　悼雪庵禅师
　　翁卷　道上人房老梅
　　翁卷　登飞霞山作
　　翁卷　东湖行
　　翁卷　东阳路傍蚕妇
　　翁卷　冬日登富览亭
　　翁卷　冬日过道上人旧房
　　翁卷　冯公岭
　　翁卷　福州黄檗寺
　　翁卷　古道
　　翁卷　关陈郎中棅知严州
　　翁卷　观落花
　　翁卷　过太湖
　　翁卷　和陈待制秋日湖楼宴集篇
　　翁卷　还家夜同赵端行分韵赋
　　翁卷　即事
　　翁卷　即事言怀
　　翁卷　寄从善上人
　　翁卷　寄葛天民
　　翁卷　寄筠州张录事
　　翁卷　寄山人徐灵晖
　　翁卷　寄山友徐灵晖
　　翁卷　寄沈洞主
　　翁卷　寄衣词
　　翁卷　寄永州徐三掾曹
　　翁卷　寄远人
　　翁卷　寄张季思
　　翁卷　寄张直翁
　　翁卷　寄赵灵秀
　　翁卷　京口即事
　　翁卷　句
　　翁卷　哭徐玑
　　翁卷　哭徐山民
　　翁卷　留别南昌诸友
　　翁卷　留别吴中诸士友
　　翁卷　旅泊
　　翁卷　梦回
　　翁卷　闽中秋思
　　翁卷　暮春病归
　　翁卷　南涧寻韩仲止不遇
　　翁卷　南塘即事
　　翁卷　能仁寺
　　翁卷　偶题
　　翁卷　秋怀
　　翁卷　秋居寄西里君
　　翁卷　秋日闲居呈赵端行
　　翁卷　山雨
　　翁卷　山中
　　翁卷　山中采药
　　翁卷　舍外早梅
　　翁卷　石门庵
　　翁卷　寿昌道中
　　翁卷　寿周少保
　　翁卷　书隐者所居
　　翁卷　思远客
　　翁卷　送包释可抚机
　　翁卷　送曹西士宰建昌
　　翁卷　送陈嘉父为彭泽主簿
　　翁卷　送戴汉老
　　翁卷　送吉水包长官
　　翁卷　送蒋德瞻节推
　　翁卷　送刘成道
　　翁卷　送刘几道
　　翁卷　送卢主簿归吴
　　翁卷　送人赴沅州任
　　翁卷　送人游天台
　　翁卷　送奭公抄化
　　翁卷　送翁应叟
　　翁卷　送徐灵渊永州司量
　　翁卷　送徐评事赴省试
　　翁卷　送薛子舒赴华亭船官
　　翁卷　送姚主簿归龙溪
　　翁卷　送叶任道
　　翁卷　送于君锡节推
　　翁卷　送赵明叔明府
　　翁卷　送赵嗣勋
　　翁卷　送赵嗣勋签书昭庆军幕
　　翁卷　送赵紫芝为江东从事
　　翁卷　送周子静桂阳教官
　　翁卷　宿寺
　　翁卷　宿邬子寨下
　　翁卷　太平山读书奉寄城间诸友
　　翁卷　题常州独孤桧
　　翁卷　题定慧寺
　　翁卷　题东池
　　翁卷　题江心寺
　　翁卷　题林遂之真意亭
　　翁卷　题王法师房
　　翁卷　题武义赵提干林亭
　　翁卷　题竹
　　翁卷　同徐道晖赵紫芝泛湖
　　翁卷　同赵灵芝杜子野游豫章总持寺
　　翁卷　晚秋送徐玑赴龙溪丞因过泉南旧里
　　翁卷　西风
　　翁卷　喜蒋德瞻远里
　　翁卷　乡村四月
　　翁卷　晓对
　　翁卷　信州草衣寺
　　翁卷　行药作
　　翁卷　寻僧
　　翁卷　雁池作
　　翁卷　野望
　　翁卷　幽居
　　翁卷　游仙篇
　　翁卷　友人林居
　　翁卷　玉隆宫周道士自足轩
　　翁卷　寓南昌僧舍
　　翁卷　岳麓宫道房
　　翁卷　赠□□先生
　　翁卷　赠鲍居士
　　翁卷　赠不食姑
　　翁卷　赠陈管辖
　　翁卷　赠东庵约公
　　翁卷　赠葛天民
　　翁卷　赠九华李丹士
　　翁卷　赠刘高士
　　翁卷　赠普觉院道上人
　　翁卷　赠孙季蕃
　　翁卷　赠滕处士
　　翁卷　赠熊鍊师
　　翁卷　赠张韩伯
　　翁卷　赠张亦
　　翁卷　中秋步月
　　翁卷　舟行寄赵端行
　　翁卷　周南仲挽词
　　翁卷　周氏东山草堂
　翁迈　鹿鸣宴赠歌妓
　翁蒙之　华胜寺题壁
　翁孟寅
　　翁孟寅　琼花
　　翁孟寅　夜泊
　翁敏之　游雁山寄怀二弟
　翁汝正　黄亭铺
　翁森
　　翁森　采桑
　　翁森　春暮即事
　　翁森　次古堂岁寒杂书韵
　　翁森　方岩次李学补韵
　　翁森　访古村王彦高不值留竹间
　　翁森　访朱道士不遇题山扉
　　翁森　耕
　　翁森　过天台
　　翁森　海门道中宿田家
　　翁森　寄陈古堂
　　翁森　寄怀吕六松
　　翁森　柬陈南园
　　翁森　落花呈王如山监簿
　　翁森　牧
　　翁森　樵
　　翁森　山房
　　翁森　山斋偶书
　　翁森　四时读书乐
　　翁森　送行可和尚游雁宕
　　翁森　宿山中田家
　　翁森　题陶渊明临流赋诗图
　　翁森　屋头梅开一蕊
　　翁森　吴烈女
　　翁森　夏日书怀
　　翁森　渔
　翁升　挽蔡西山先生
　翁世修　双溪驿
　翁纬　使华亭
　翁溪园
　　翁溪园　赐易数胡一鉴
　　翁溪园　寿刘上舍将仕
　　翁溪园　赠谈命江文魁
　　翁溪园　紫姑仙为诗索和因用其韵赠范法官
　翁懿淑　送水云归吴
　翁泳
　　翁泳　己未秋登城北楼
　　翁泳　陪周溪园登赏心亭
　翁元龙
　　翁元龙　题曹娥墓
　　翁元龙　总宜园
　翁仲德
　　翁仲德　鸣鹤山
　　翁仲德　夜飞山
　　翁仲德　雨微山
　翁自适　句
　谢安国
　　谢安国　次韵智伯寄茶报酒三斗
　　谢安国　素曲送酒
　谢安之　世居亭
　谢翱
　　谢翱　八咏楼
　　谢翱　芭蕉雨
　　谢翱　白紵歌
　　谢翱　拜玄英先生画像
　　谢翱　宝幢山寻黄提刑震旧避地处
　　谢翱　避暑城西观吴道子画老君像
　　谢翱　避暑池上拟古
　　谢翱　别子静却送之霅
　　谢翱　采药候潮山宿山顶精蓝夜中望海
　　谢翱　铲孟郊体七首
　　谢翱　呈王尚书应麟
　　谢翱　城西废园
　　谢翱　池上萍
　谢伯初
　　谢伯初　寄欧阳永叔谪夷陵
　　谢伯初　句
　　谢伯初　许昌公宇书怀呈欧阳永叔韩子华王介甫
　谢采　题韩干马
　谢采伯
　　谢采伯　句
　　谢采伯　题钓台三贤堂
　谢达夫　句
　谢谔
　　谢谔　鳌溪
　　谢谔　读书台
　　谢谔　复朱晦庵
　　谢谔　会刘子东夜饮
　　谢谔　句
　　谢谔　六瑞堂
　　谢谔　龙回院
　　谢谔　南真观
　　谢谔　清常寺
　　谢谔　劝农
　　谢谔　送子岘之官萍乡
　　谢谔　延福寺
　　谢谔　严隐君九龄适轩
　　谢谔　玉山观
　　谢谔　至曾田市贻管巡检
　谢枋得
　　谢枋得　蚕
　　谢枋得　蚕妇吟
　　谢枋得　菖蒲歌
　　谢枋得　崇真院绝粒偶书付儿熙之定之并呈张苍峰刘洞斋华甫
　　谢枋得　初到建宁赋诗一首
　　谢枋得　窗间戏题
　　谢枋得　春日闻杜宇
　　谢枋得　辞洞斋华父二刘兄惠寒衣
　　谢枋得　代上杜按察三首
　　谢枋得　代上张经历
　　谢枋得　赋松
　　谢枋得　古诗赠相士吴楚峰
　　谢枋得　挂冠
　　谢枋得　和曹东谷韵
　　谢枋得　和道士陈天隐
　　谢枋得　和李白浔阳紫极宫感秋
　　谢枋得　和毛静可韵
　　谢枋得　和叶爱梅韵
　　谢枋得　和游古意韵
　　谢枋得　和詹苍崖韵
　　谢枋得　花影
　　谢枋得　寄谢叔鲁三首
　　谢枋得　荆棘中杏花
　　谢枋得　九宫山
　　谢枋得　菊
　　谢枋得　句
　　谢枋得　绝粒偶书二首
　　谢枋得　觅茶
　　谢枋得　乞醯
　　谢枋得　秦人洞
　　谢枋得　求纸衾
　　谢枋得　儒富庄
　　谢枋得　扇
　　谢枋得　赏牡丹
　　谢枋得　示儿二首
　　谢枋得　书林十景诗
　　谢枋得　思亲五首
　　谢枋得　送半村厉元吉出尉乌程
　　谢枋得　送程楚翁远游
　　谢枋得　送刘治中之信州
　　谢枋得　送张子高归延平
　　谢枋得　桃
　　谢枋得　题东观壁
　　谢枋得　题龟峰
　　谢枋得　题庆全庵
　　谢枋得　吾友张四居士为僧敢献善颂
　　谢枋得　五星
　　谢枋得　武夷山中
　　谢枋得　戏道士阮太虚
　　谢枋得　仙隐观
　　谢枋得　小孤山
　　谢枋得　谢黄禅师华严会供食
　　谢枋得　谢惠楮衾
　　谢枋得　谢惠椒酱等物
　　谢枋得　谢刘纯父惠木绵布
　　谢枋得　谢麪
　　谢枋得　谢人冬至送鸭酒
　　谢枋得　谢人惠米线
　　谢枋得　谢送夏衣
　　谢枋得　谢药
　　谢枋得　谢张四居士惠纸衾
　　谢枋得　与魏梅墅
　　谢枋得　元旦阻雨二首
　　谢枋得　赠卜者魏易斋
　　谢枋得　赠道士阮太虚何存斋
　　谢枋得　赠何古梅学医
　　谢枋得　赠画梅吴雪坞
　　谢枋得　赠画士刘信可二首
　　谢枋得　赠秋山道人
　　谢枋得　赠儒医陈西岩
　　谢枋得　赠宋相士
　　谢枋得　赠相士郭少仙
　　谢枋得　忠贤祠
　　谢枋得　竹
　　谢枋得　自况
　谢枋得友　送叠山先生北行
　谢凤
　　谢凤　句
　　谢凤　游黄山
　谢公定
　　谢公定　句
　　谢公定　龙兴仁王佛舍纳凉联句十六韵
　谢洪　赋梅
　谢慧卿　绝句
　谢伋
　　谢伋　滴滴泉
　　谢伋　奉酬洪景伯
　　谢伋　恭谒灵康祠下二首
　　谢伋　恭谒台岳桐柏观纪事
　　谢伋　国清愚谷禅师索更好堂诗
　　谢伋　过晁使君子莫园有感
　　谢伋　过护国广恩寺
　　谢伋　和李士举过仙都徐氏山居
　　谢伋　洪景伯正字分绣阁
　　谢伋　怀天台
　　谢伋　伋再和史君前诗末章闻已再乞宫祠伋居在远郊不获同州人致挽留之词
　　谢伋　寄曾使君
　　谢伋　灵岩寂庵辨才师有罗汉树一株黎自台岳托根木香架下颇妨成长因寄沈
　　谢伋　买舟过双塔夜阻风舟中作
　　谢伋　妙庭观二首
　　谢伋　某昨日赴景伯通判正字宴集坐间使君郎中有诗问讯末章仍及今日湖上
　　谢伋　陪内翰尚书丈同到官梅亭会有他期先去情见乎辞
　　谢伋　绍兴甲寅正月至吴文叟山庄
　　谢伋　送司马季思通守沿檄天台二首
　　谢伋　送孙仲举徽猷罢郡造朝
　　谢伋　题瑞岩惺惺石
　　谢伋　天台李公孟长官出示桐柏观百丈坑玉兰且索赋诗继以一本分惠又复见
　　谢伋　同季父游东掖能仁寺
　　谢伋　药寮候洪景伯
　　谢伋　元夕日承再示梅韵佳作过形褒借辄尔继和自兹当绝笔矣
　　谢伋　曾豠父使君招客双岩堂
　　谢伋　子忱崇道吏部寄书问讯并寄药物适当风雨夕长句代谢
　谢墍　题冲佑观
　谢绛
　　谢绛　答梅圣俞问隐
　　谢绛　风瑟联句
　　谢绛　句
　　谢绛　来燕堂联句
　　谢绛　联句
　　谢绛　洛中冬夕道话有怀善慧大士联句
　　谢绛　马上口占送九舅入京城亲联句
　　谢绛　双松亭
　　谢绛　送馀姚知县陈最寺丞
　　谢绛　小隐园诗
　　谢绛　玉尘尾寄傅尉越石联句
　　谢绛　约游西溪信马不觉行过据鞍联句
　谢金莲　答赵生红梨花诗
　谢琿　识时梅歌
　谢景初
　　谢景初　法喜堂
　　谢景初　观上林垍器
　　谢景初　观仙居山漠布
　　谢景初　观余姚海氛
　　谢景初　和吴中复江渎泛舟
　　谢景初　禁烟即事
　　谢景初　句
　　谢景初　送唐介南迁五首
　　谢景初　寻余姚上林湖山
　　谢景初　余姚董役海进有作
　　谢景初　粤俗
　谢景温
　　谢景温　留题云门山雍熙院
　　谢景温　若耶溪
　　谢景温　送程给事知越州
　谢举廉
　　谢举廉　句
　　谢举廉　西捷口号
　　谢举廉　戏题指纹斗牛图
　　谢举廉　浴日亭
　谢隽伯
　　谢隽伯　秋日杂兴二首
　　谢隽伯　西湖偶成
　谢逵　淳佑甲辰三月中浣奉诏经略同客张景东冯云从男公阐公阊游乳洞纪事
　谢泌
　　谢泌　长乐集总序
　　谢泌　谢客岩
　谢牧　题洪阳洞石上
　谢卿材　句
　谢深甫　天台道中
　谢生　联句
　谢涛
　　谢涛　梦中作
　　谢涛　题澄照寺主师壁
　谢图南　黄龙洞
　谢无竞　效香奁体
　谢希孟
　　谢希孟　句
　　谢希孟　樱桃
　　谢希孟　咏芍药
　谢兴　慈航寺
　谢詗　濉江
　谢绪
　　谢绪　绝笔
　　谢绪　望云
　　谢绪　又一首
　谢驿
　　谢驿　杭州
　　谢驿　军峰
　谢奕奎　次兄奕修群玉山留题韵并序
　谢奕信　次兄奕修君玉山留题韵并序
　谢奕修　群玉山留题
　谢用宾　澹岩
　谢幼谦
　　谢幼谦　酴醾
　　谢幼谦　子猷访戴图
　谢雨
　　谢雨　三井庙
　　谢雨　题湖上
　谢岳甫　大涤洞天留题
　谢耘
　　谢耘　句
　　谢耘　送石深之归沃洲
　谢章　天柱
　谢直
　　谢直　辰十月八日同希周扫松灵石晚步松下怆然有怀以数诗示儿侄辈邀希周
　　谢直　遣怀五首寄致道
　　谢直　山居二首寄朝中故旧
　　谢直　诗一首
　　谢直　挽刘省庵
　谢中　句
　谢僸　句
　谢子才
　　谢子才　三眠柳
　　谢子才　松
　谢紫壶
　　谢紫壶　道中与白玉蟾联句
　　谢紫壶　黎盘云
　　谢紫壶　夜船与白玉蟾联句回文
　　谢紫壶　櫂歌联句
　薛昂
　　薛昂　湖堂
　　薛昂　句
　　薛昂　太清轩
　　薛昂　题回山人画像
　　薛昂　题万竹山
　薛秉　七夕
　薛昌朝　紫阁
　薛澄
　　薛澄　赋得一年将尽夜
　　薛澄　立夏
　　薛澄　效朱公叔绝交诗
　薛纯　句
　薛绂　续和漕司高斋韵
　薛公肃　和秉国壁间韵
　薛海隐　柳
　薛珩　瑞云潭
　薛极　题观政堂
　薛靖
　　薛靖　岁久旱喜雨
　　薛靖　望金山用唐人韵
　薛居宝
　　薛居宝　故旧相送出城门
　　薛居宝　皇太后挽歌
　　薛居宝　老妓自汴京人泣而赠之
　　薛居宝　秋日看云
　薛抗　县圃十绝和朱待制
　薛奎
　　薛奎　寄金绳院正因大师
　　薛奎　句
　　薛奎　忆越州
　薛魁祥　诗一首
　薛邻　和吴公仲庶游海云寺
　薛美
　　薛美　薛瓜庐吾宗人也吾不得而见之得见其诗斯可矣太息而题于卷杪
　　薛美　咏柳
　薛琦
　　薛琦　题荆浩画青山白云卷
　　薛琦　舟泊五圣祠前
　薛然　答贾支使寄鹤
　薛如初
　　薛如初　凝真宫
　　薛如初　石云
　薛绍彭
　　薛绍彭　白石潭
　　薛绍彭　崇宁元年闰六月廿五日道祖再按盐亭经光禄坂留题顿轩
　　薛绍彭　二花
　　薛绍彭　奉寄鲁直学士
　　薛绍彭　汉高帝试剑石
　　薛绍彭　和巨济韵
　　薛绍彭　和米芾李公炤家二王以前贴宜倾囊购取寄诗
　　薛绍彭　和米芾为梁唐不收慰问帖寄诗
　　薛绍彭　和米芾越竹纸诗
　　薛绍彭　皇华
　　薛绍彭　经行三首
　　薛绍彭　句
　　薛绍彭　论笔砚间物
　　薛绍彭　马伏波事
　　薛绍彭　秘阁观书
　　薛绍彭　清閟阁
　　薛绍彭　诗一首
　　薛绍彭　荼醾
　　薛绍彭　云顶山
　　薛绍彭　左绵山中多青松风俗贱之止供樵爨之用郡斋僧刹不见一本余过而太息
　薛师传
　　薛师传　江上别友人
　　薛师传　六桥闲步
　薛师点　酬答张安抚伯玉先生
　薛师董
　　薛师董　酬外湖楼诗
　　薛师董　后秋风
　　薛师董　秋风
　　薛师董　题金陵杂兴诗后八首
　薛师鲁
　　薛师鲁　过王处士竹庄
　　薛师鲁　苦雪
　薛师石
　　薛师石　哀徐致中
　　薛师石　酬刘子至
　　薛师石　大龙湫
　　薛师石　读刘靖君碑
　　薛师石　断桥
　　薛师石　多景楼
　　薛师石　赋二十八字
　　薛师石　孤山
　　薛师石　瓜庐
　　薛师石　瓜庐至日即事
　　薛师石　寒山寺坏庄产尽为势家所夺余游天台甚为贤惜之陈约甫摄郡号不畏强
　　薛师石　和葛天民
　　薛师石　和梅氏西涧韵
　　薛师石　横参楼和老杜韵
　　薛师石　湖上
　　薛师石　怀赵紫芝
　　薛师石　会宿赵紫芝宅
　　薛师石　纪梦曲
　　薛师石　寄蔡任
　　薛师石　寄龙虎山道士孔野云
　　薛师石　寄守上人归闽省亲
　　薛师石　寄题赵十四知县听雨堂
　　薛师石　寄题赵紫芝墓
　　薛师石　寄谢黄元信惠茶
　　薛师石　寄雁荡诗僧
　　薛师石　寄赵叔鲁
　　薛师石　寄赵紫芝
　　薛师石　巾山
　　薛师石　金贤良
　　薛师石　净光长老极能诗
　　薛师石　句
　　薛师石　哭刘咏道
　　薛师石　哭周宗彝
　　薛师石　李白墓
　　薛师石　梅雨
　　薛师石　秋晚寄赵紫芝
　　薛师石　水心先生惠雇瓜庐
　　薛师石　送鲍份父
　　薛师石　送陈器之赴绍兴初官
　　薛师石　送从善云游
　　薛师石　送法照
　　薛师石　送高邮周主簿兼呈陈君端
　　薛师石　送郭子奇
　　薛师石　送蒋肖韩
　　薛师石　送蒋肖韩赴弋阳
　　薛师石　送谨师
　　薛师石　送卢次夔兼柬庐九秘书
　　薛师石　送王成叟先生访丁子植
　　薛师石　送王倅之兴化
　　薛师石　送文子监草料场
　　薛师石　送翁灵舒閒游
　　薛师石　送夏肯父
　　薛师石　送项季约入成都幕
　　薛师石　送谢强学主建德簿
　　薛师石　送薛泳
　　薛师石　送叶季重之官吴门
　　薛师石　送叶宰赴丰城
　　薛师石　送张直翁
　　薛师石　送张直翁之筠阳
　　薛师石　送赵端行
　　薛师石　送赵端行廷对少寓期待之意
　　薛师石　送赵几道赴台州录事
　　薛师石　送赵泽民赴酃县
　　薛师石　送赵主簿
　　薛师石　送赵紫芝入金陵幕
　　薛师石　送子舒弟赴金陵兼柬宋君辅
　　薛师石　送子舒弟之官华亭
　　薛师石　宿瞿溪
　　薛师石　塔山和徐道晖壁间韵
　　薛师石　题南塘薛圃
　　薛师石　挽陈叔望
　　薛师石　挽林敬之
　　薛师石　挽潘母
　　薛师石　挽宋耆卿
　　薛师石　挽徐道晖
　　薛师石　挽徐左史
　　薛师石　挽张彦文提举
　　薛师石　挽赵孺人余中表也
　　薛师石　望夫石
　　薛师石　无题
　　薛师石　戊子七月十一日
　　薛师石　喜翁卷归
　　薛师石　喜徐玑至
　　薛师石　喜叶谦夫归
　　薛师石　戏赠赵天乐
　　薛师石　下仙胜因寺有怀
　　薛师石　先寄郭子奇
　　薛师石　谢陈不云寄惠瓜庐字
　　薛师石　学海楼和水心先生韵
　　薛师石　杨柳枝
　　薛师石　夜坐陈縜灵见访
　　薛师石　渔父词
　　薛师石　渔父二首
　　薛师石　渔家
　　薛师石　赠达西堂
　　薛师石　赠葛天民
　　薛师石　赠奭山人
　　薛师石　赵成子
　　薛师石　赵叔鲁端行胡象德携酒见雇
　　薛师石　至日游湖
　　薛师石　州宴席上赋牡丹得日字
　　薛师石　朱清
　　薛师石　自题
　薛师心
　　薛师心　黄天荡阻风
　　薛师心　石头城遇卢明府丈
　　薛师心　泗上歌
　薛叔振　它山堰
　薛舜俞　句
　薛似宗
　　薛似宗　送宋承旨归觐大母刘太夫人
　　薛似宗　戏题团扇自写山水
　薛嗣昌
　　薛嗣昌　栖岩寺
　　薛嗣昌　宿草堂寺
　薛田
　　薛田　别云台观同宿饶益寺与魏野联句
　　薛田　成都书事百韵
　　薛田　景德四年为中江令后为益州转运赋诗
　薛廷玉　扬州送别
　薛仙　绍兴戊午秋因观毕氏所藏定武旧石本兰亭因题
　薛修竹　题梅山
　薛循祖
　　薛循祖　秋园咏物
　　薛循祖　题采药图
　薛炎　大涤洞天留题
　薛扬祖
　　薛扬祖　郊居写志
　　薛扬祖　送表弟朱拙夫以县尉赴新安
　　薛扬祖　与张枢密话旧作
　薛映
　　薛映　句
　　薛映　清风十韵
　　薛映　曲水亭
　　薛映　送高学士知越
　　薛映　戊申年七夕五绝
　薛泳
　　薛泳　句
　　薛泳　游洞霄
　薛嵎
　　薛嵎　鲍靖之左藏
　　薛嵎　本无师与槐径弟交游二十年矣古人谓百篇诗尽和一盏酒须分余於二公
　　薛嵎　本无师住甸阳山庵
　　薛嵎　变觉院登上人房老梅擅名滋久昔四灵与其先师道公方公游赋咏盈纸距
　　薛嵎　别鹤
　　薛嵎　病中感兴
　　薛嵎　柴门
　　薛嵎　陈子渊台州添倅
　　薛嵎　呈楮溪主人
　　薛嵎　呈井南刘主簿
　　薛嵎　初夏过湖外别业
　　薛嵎　除夜苦雨
　　薛嵎　春半
　　薛嵎　春晴泛湖
　　薛嵎　悼薛君载
　　薛嵎　悼张寺丞
　　薛嵎　电眸相士索诗
　　薛嵎　定庵远山主
　　薛嵎　冬兰
　　薛嵎　冬日野步
　　薛嵎　冬日杂言五首
　　薛嵎　独宿山中
　　薛嵎　方氏墓庐扁曰白云飞处
　　薛嵎　逢旧友生
　　薛嵎　赋陈子在瓢饮
　　薛嵎　赋山云侄偶耡
　　薛嵎　赋王九山沧浪阁
　　薛嵎　赋中上人顽坐
　　薛嵎　感兴
　　薛嵎　高氏石云
　　薛嵎　高新甫云崖
　　薛嵎　耕乐
　　薛嵎　古淡然才得帖住长芦不受却归松风旧寺次社中韵
　　薛嵎　古淡师然公游方
　　薛嵎　归洁庵
　　薛嵎　归云壁上人游方归
　　薛嵎　郭氏抗云楼
　　薛嵎　郭氏遗经堂
　　薛嵎　过村翁家
　　薛嵎　和清溪可居壁间韵
　　薛嵎　和雁来红
　　薛嵎　胡贤良进史
　　薛嵎　湖外泛雪
　　薛嵎　还甘泉沈氏诗卷
　　薛嵎　还寓乐侄诗卷
　　薛嵎　黄蜀葵
　　薛嵎　寄公衮舍弟
　　薛嵎　寄珂雪屋
　　薛嵎　寄罗浮杨天经居士
　　薛嵎　寄宋希仁兄弟
　　薛嵎　霁雪亭
　　薛嵎　贾鹿岩
　　薛嵎　郊外隐居
　　薛嵎　近买山范湾自营藏地与亡弟草塘君及外家墓茔悉可跳动望感事述情继
　　薛嵎　君成弟清溪
　　薛嵎　君誉病愈相访
　　薛嵎　开炉节赋
　　薛嵎　康氏端斋
　　薛嵎　哭槐迳弟
　　薛嵎　哭瓢饮陈子在
　　薛嵎　哭薛元善兄弟
　　薛嵎　哭中师雪崖
　　薛嵎　李氏爱山楼
　　薛嵎　廉村薛庭芝诉贫於余余亦贫不能周之赠以是诗
　　薛嵎　廉村族人命赋唐补阙薛公墓
　　薛嵎　林景云参学
　　薛嵎　林景云令祖夫妻随其子各居同日葬
　　薛嵎　林氏梅岩
　　薛嵎　刘荆山归自惟扬新营渔屋退居
　　薛嵎　刘荆山过惟扬再谒贾秋壑
　　薛嵎　刘荆山谒贾秋壑
　　薛嵎　刘荆山渔屋
　　薛嵎　旅店早起
　　薛嵎　旅中秋夜
　　薛嵎　茅屋
　　薛嵎　苜蓿轩
　　薛嵎　囊萤
　　薛嵎　潘怀古参学
　　薛嵎　潘南夫察院出台乡人荣其归拉余迎访因赋七言
　　薛嵎　潘氏可轩
　　薛嵎　潘氏梅所
　　薛嵎　瓢饮陈子在病后见寄次韵奉答
　　薛嵎　栖褊绝句
　　薛嵎　青藜阁为林景云赋
　　薛嵎　清醒
　　薛嵎　秋日书怀
　　薛嵎　秋试下有感
　　薛嵎　秋夜宋希仁同吟松风阁有感
　　薛嵎　佺上人游方
　　薛嵎　入京逢故人
　　薛嵎　山居简饮冰友清溪槐迳二弟
　　薛嵎　山居十首
　　薛嵎　山居述怀
　　薛嵎　山居有感
　　薛嵎　山云惠二物　画竹
　　薛嵎　山云惠二物　梅枝
　　薛嵎　山中
　　薛嵎　山中古松
　　薛嵎　山中梅花
　　薛嵎　山中吟
　　薛嵎　山中遇雨
　　薛嵎　邵氏悦心堂
　　薛嵎　省试舟中
　　薛嵎　石窗通人上南游并谒刘后村
　　薛嵎　守岁五首
　　薛嵎　松风阁
　　薛嵎　松风隆首座住云际禅院
　　薛嵎　松阜弟於宝成寺祖墓之侧营创别业为赋得闲亭诗取又得浮生半日闲之
　　薛嵎　松冈过许峰送葬
　　薛嵎　送廉村宗人薛庭芝薛如晦还里
　　薛嵎　送刘荆山
　　薛嵎　送潘道士
　　薛嵎　送僧自然过许蜂
　　薛嵎　送松风僧渊中二公游方
　　薛嵎　送宋饮冰过四明郡斋
　　薛嵎　送蓑衣与陈子渊漫成口号
　　薛嵎　送友人之括苍
　　薛嵎　素上人游方
　　薛嵎　素上人圆鉴
　　薛嵎　岁暮书怀
　　薛嵎　蓑衣步
　　薛嵎　太白山观雪
　　薛嵎　太古元西堂过万寿谒住山肇淮海禅师并简
　　薛嵎　唐补阙清风亭
　　薛嵎　题扶疏亭竹
　　薛嵎　题山中井泉
　　薛嵎　题仙岩玉桂花
　　薛嵎　题中川张氏所居
　　薛嵎　天童寺
　　薛嵎　天育道中
　　薛嵎　挽陈运管安人孙氏
　　薛嵎　万象亭
　　薛嵎　王九山提刑於子城西旧宅累石作小阜见示五言因次韵奉呈
　　薛嵎　王九山挽诗
　　薛嵎　王民山惠诗
　　薛嵎　为迪上人赋寒倚
　　薛嵎　为归云师赋野航
　　薛嵎　为槐迳弟赋亦爱
　　薛嵎　为张上翁赋松交
　　薛嵎　为郑菊山赋斗室
　　薛嵎　下第
　　薛嵎　下第归故园
　　薛嵎　闲居言怀
　　薛嵎　闲居杂兴十首
　　薛嵎　项大著挽诗
　　薛嵎　谢松冈侄惠诗
　　薛嵎　新春感怀五首
　　薛嵎　新年换桃符
　　薛嵎　新筑湖外草阁
　　薛嵎　徐太古主清江簿
　　薛嵎　宣氏梅边
　　薛嵎　薛野鹤
　　薛嵎　雁山纪游七首　宝完灵云二寺
　　薛嵎　雁山纪游七首　大龙湫
　　薛嵎　雁山纪游七首　净明寺
　　薛嵎　雁山纪游七首　灵峰寺
　　薛嵎　雁山纪游七首　灵岩寺
　　薛嵎　雁山纪游七首　能仁寺
　　薛嵎　雁山纪游七首　寿昌寺
　　薛嵎　夜坐课子侄
　　薛嵎　已亥大旱官催秋苗甚急
　　薛嵎　忆嵇师奥观梅并贵行弟殁后之思
　　薛嵎　忆汪氏山亭旧游并简
　　薛嵎　友人入京
　　薛嵎　友人以修鍊游方或传其以此死者为赋是诗
　　薛嵎　渔村会诸友戏呈
　　薛嵎　渔村即事
　　薛嵎　渔村偶题
　　薛嵎　渔村晚照
　　薛嵎　渔村有感
　　薛嵎　渔村远望因思槐迳弟同游之乐
　　薛嵎　渔村杂句十首
　　薛嵎　渔村杂诗十首再和前韵
　　薛嵎　渔父
　　薛嵎　渔父词七首
　　薛嵎　渔家
　　薛嵎　育王寺
　　薛嵎　园中
　　薛嵎　月海远上人游方过灵隐
　　薛嵎　越僧一书记索赋二绝　松风阁
　　薛嵎　越僧一书记索赋二绝　月泉
　　薛嵎　再别徐太古主簿
　　薛嵎　早起即事
　　薛嵎　赠渔者
　　薛嵎　赵东阁倅越
　　薛嵎　赵东阁奏院去国
　　薛嵎　真隐寺呈延上人
　　薛嵎　郑氏时斋
　　薛嵎　中秋家人玩月
　　薛嵎　重游雁山分得六题　荡顶
　　薛嵎　重游雁山分得六题　龙鼻水
　　薛嵎　重游雁山分得六题　水帘谷
　　薛嵎　重游雁山分得六题　天聪洞
　　薛嵎　重游雁山分得六题　五老峰
　　薛嵎　重游雁山分得六题　照胆潭
　　薛嵎　舟泊曹娥祠下
　　薛嵎　朱氏云壑
　　薛嵎　追惜永嘉前政知县赵大猷时景定改元
　　薛嵎　自君之出矣三首
　薛寘　泄潭瀑布
　薛仲庚
　　薛仲庚　春日
　　薛仲庚　读书
　薛周　留题楼观
　姚辟
　　姚辟　句
　　姚辟　涟漪洞
　　姚辟　灵岩
　　姚辟　挽老苏先生
　　姚辟　望文脊怀瞿硎先生
　　姚辟　游山门呈知府大卿
　姚东　皆山西爽二亭
　姚彀　九姑山最高亭
　姚宏　梦笔驿
　姚祜　福圣观
　姚涣　送钤辖馆使王公
　姚宽
　　姚宽　搏鸡行
　　姚宽　春暮送碧云阛棃归灵岩
　　姚宽　春晴
　　姚宽　钓鱼
　　姚宽　古博岭
　　姚宽　江南新体
　　姚宽　绝句四首
　　姚宽　莲盘庄纳凉
　　姚宽　刘生
　　姚宽　陇头
　　姚宽　少年行
　　姚宽　宿多福寺
　　姚宽　宿诸暨大雄寺
　　姚宽　天台夜雨
　　姚宽　望行人
　　姚宽　西湖醉归作
　　姚宽　西溪早行
　　姚宽　下章安杜渎七首
　　姚宽　行鸿佑路偶作
　　姚宽　夜坐怀归简报恩振老
　　姚宽　昭君曲
　　姚宽　真戒僧首房昼寝
　　姚宽　苧萝山
　　姚宽　捉搦歌
　姚揆
　　姚揆　句
　　姚揆　谢客岩
　姚鍄　句
　姚秘　题义门胡氏华林书院
　姚勉
　　姚勉　安象祖携子饯行英爽可爱赠以诗嘉其有好德秉彝之天必能世其家
　　姚勉　芭蕉
　　姚勉　白鹤
　　姚勉　别西湖
　　姚勉　丙辰冬和乐魁声道四诗
　　姚勉　丙辰只召入京道信州题一杯亭
　　姚勉　病后久不到湖上晚与客到断桥
　　姚勉　嘲猫
　　姚勉　陈明卿觅瓦盖屋
　　姚勉　晨兴
　　姚勉　除夕前一日湖中望西山有感
　　姚勉　春日即事
　　姚勉　次陈肩夔韵
　　姚勉　次方峻峰饯行韵并柬蛟峰
　　姚勉　次刘仲山饯归韵
　　姚勉　次杨监簿上陈守赈灾韵
　　姚勉　次杨监簿新癖小西湖韵
　　姚勉　次友人示诗集
　　姚勉　次友人王半山韵
　　姚勉　次韵黄或野德明且识初识
　　姚勉　次韵诸友游云居
　　姚勉　次邹希贤买鱼不得三首衍为渔翁问答六诗　答渔翁
　　姚勉　次邹希贤买鱼不得三首衍为渔翁问答六诗　问渔翁
　　姚勉　次邹希贤买鱼不得三首衍为渔翁问答六诗　渔翁答
　　姚勉　次邹希贤买鱼不得三首衍为渔翁问答六诗　渔翁问
　　姚勉　次邹希贤买鱼不得三首衍为渔翁问答六诗　再问
　　姚勉　催海棠二首
　　姚勉　代挽宁西云
　　姚勉　代谒张别驾
　　姚勉　道傍纺女
　　姚勉　道傍水阁
　　姚勉　道中积雨
　　姚勉　道中即事
　　姚勉　登北高峰
　　姚勉　登四圣观月桂亭有感
　　姚勉　殿直求赋状元游六街诗
　　姚勉　丁巳春夏之交巨浸屡至小民艰食郡侯请诸寓贵讲行赈济渐就次第佥幕
　　姚勉　丁巳春言事四归和朱子云赐诗韵
　　姚勉　对厅乐语
　　姚勉　番阳张君叔振观o　以其家双瑞图俾诗之叔振大参忠定公诸孙也惟忠定
　　姚勉　番阳张君叔振观予以其家双瑞图俾诗之叔振大参忠定公诸孙也惟忠定
　　姚勉　访郭德甫
　　姚勉　访胡景颜
　　姚勉　访李兴伯不遇其家人命二子留宿有古人截发撤荐之风喜诗之
　　姚勉　放生池纳凉晚归
　　姚勉　奉饯万安赞府兄长之官
　　姚勉　奉题吕氏宜老堂
　　姚勉　芙蓉
　　姚勉　富阳道中
　　姚勉　感山十咏　慈航
　　姚勉　感山十咏　翠锁
　　姚勉　感山十咏　甘露台
　　姚勉　感山十咏　感山
　　姚勉　感山十咏　华严堂
　　姚勉　感山十咏　石桥
　　姚勉　感山十咏　松关
　　姚勉　感山十咏　雪窗
　　姚勉　感山十咏　云卧庵
　　姚勉　感山十咏　旃檀林
　　姚勉　恭和御赐诗
　　姚勉　孤山纳凉
　　姚勉　孤山闻木犀
　　姚勉　观风马
　　姚勉　观画竹
　　姚勉　桂庄
　　姚勉　过麻子湖遇逆风有作
　　姚勉　海棠落尽叶间犹见数花
　　姚勉　海棠一夜为风吹尽三首
　　姚勉　和陈和卿四绝
　　姚勉　和丰城邹端简韵就送其归
　　姚勉　和葛德远
　　姚勉　和龚宗谕五绝
　　姚勉　和姜明甫
　　姚勉　和郡侯劝驾韵
　　姚勉　和郡侯喜雨韵
　　姚勉　和刘山居见惠之什
　　姚勉　和刘月湖县尉
　　姚勉　和松窗主人荐墨客诗
　　姚勉　和通判直阁立春闻莺
　　姚勉　和杨监簿咏梅
　　姚勉　和杨铁庵送子监镇之任韵五首
　　姚勉　和姚榷院送茉莉韵
　　姚勉　和友人春雪韵
　　姚勉　和张公望苦热韵
　　姚勉　和赵提刑韵送吕堂长主簿
　　姚勉　和邹希贤舟中遇风雨
　　姚勉　贺孙舜皋子周岁
　　姚勉　贺赵宰夫美任生子
　　姚勉　贺族兄宠妾生子
　　姚勉　洪长老惠藤杖
　　姚勉　湖上钓者
　　姚勉　湖上隐者所居
　　姚勉　花下闻莺
　　姚勉　花障
　　姚勉　及第归入江西界
　　姚勉　己未秋杪虏骑云扰圣主神断斥逐元奸台臣始有抨弹之疏因成二绝一惜
　　姚勉　寄感山二诗僧
　　姚勉　寄题茶山
　　姚勉　寄题陈肩夔兄弟梦草堂
　　姚勉　寄题陈肩夔云锦窗
　　姚勉　寄题上饶周仪仲西畴
　　姚勉　寄题武安节推同年万君定翁露香堂
　　姚勉　寄题章贡刘氏丽晓楼
　　姚勉　寄邹希圣兄弟
　　姚勉　荐黄平仲过雪岩以诗代简
　　姚勉　京城苦热
　　姚勉　镜斋相士求诗二首
　　姚勉　九日简张倅
　　姚勉　九月十日晴
　　姚勉　九月十三日饮湖上
　　姚勉　菊节宿白沙次友人韵
　　姚勉　郡守劝驾乐语
　　姚勉　郡守宴状元乐语
　　姚勉　客中遇雨
　　姚勉　跨鹤台
　　姚勉　冷泉亭纳凉
　　姚勉　离京留题蒋店
　　姚勉　礼席致语
　　姚勉　莲竹鹤
　　姚勉　梁新恩送龙涎香杯
　　姚勉　灵源上太夫人冢
　　姚勉　龙道者生日就状元局中置酒寄以诗
　　姚勉　绿阴
　　姚勉　麻子湖遇逆风
　　姚勉　梅境
　　姚勉　梦保母如儿时
　　姚勉　梦太夫人如平生
　　姚勉　木犀
　　姚勉　南台
　　姚勉　女筵乐语
　　姚勉　潘吴二察甚振风采刘仲山有诗因次其韵
　　姚勉　七夕分韵得丝字
　　姚勉　钱唐吟
　　姚勉　禽言十咏　百舌
　　姚勉　禽言十咏　不如归去
　　姚勉　禽言十咏　郭公
　　姚勉　禽言十咏　看蚕娘子得几许
　　姚勉　禽言十咏　麦孰也哥哥
　　姚勉　禽言十咏　泥活活
　　姚勉　禽言十咏　婆饼焦
　　姚勉　禽言十咏　如恶
　　姚勉　禽言十咏　提葫芦沽美酒
　　姚勉　禽言十咏　着新脱故
　　姚勉　清江曲
　　姚勉　秋夜
　　姚勉　劝学示子元夫
　　姚勉　人皆以贫忧
　　姚勉　日食罪言
　　姚勉　入京遇雪
　　姚勉　山市
　　姚勉　山斋
　　姚勉　山中
　　姚勉　示同学
　　姚勉　书塘浦桥壁
　　姚勉　思家信不至
　　姚勉　思江南箂蕨
　　姚勉　四望亭观荷花
　　姚勉　送别张倅
　　姚勉　送别赵倅
　　姚勉　送陈纠任满归
　　姚勉　送陈县尉之太和新任
　　姚勉　送陈新恩赴殿试
　　姚勉　送邓若思赴南剑乡举
　　姚勉　送高录参美任
　　姚勉　送洪右司去官
　　姚勉　送胡从甫刘仲山入京
　　姚勉　送胡季弼入太学
　　姚勉　送胡教授之沅水任
　　姚勉　送京学林申甫
　　姚勉　送李幼章
　　姚勉　送梁新恩梦雷归乡
　　姚勉　送庐陵郭佥判致仕归
　　姚勉　送罗道甫归庐陵应举
　　姚勉　送欧阳
　　姚勉　送漆文甫尉分宜
　　姚勉　送琴隐吴君
　　姚勉　送松麓李应龙彝甫携阿颍鹏升参学
　　姚勉　送孙龙谷
　　姚勉　送同窗赵章甫上舍入京
　　姚勉　送童子敬赴省
　　姚勉　送万仲荣赴省
　　姚勉　送王希圣归兴国赴举
　　姚勉　送王新恩赴省
　　姚勉　送王元高兄弟东上
　　姚勉　送王仲安归武昌
　　姚勉　送杨帅参之任
　　姚勉　送友人陈上舍兄弟试太学
　　姚勉　送曾苍山
　　姚勉　送赵判县美任改除阆倅
　　姚勉　送赵佥判美任与辐二首
　　姚勉　送郑编修罢任
　　姚勉　送郑编修子四省元
　　姚勉　送周县尉满秩归
　　姚勉　宿珠桥见龙上天
　　姚勉　岁暮
　　姚勉　桃源行
　　姚勉　题百花林书堂
　　姚勉　题长沙铺
　　姚勉　题陈致中环溪
　　姚勉　题崔庄庵壁
　　姚勉　题道士碧潭
　　姚勉　题道士潇碧
　　姚勉　题钓台
　　姚勉　题鬼字轴
　　姚勉　题桂籍
　　姚勉　题河沙寺西崖
　　姚勉　题胡景颜双清堂
　　姚勉　题华严寺
　　姚勉　题惠政桥
　　姚勉　题江山风月楼三首
　　姚勉　题蓝桥
　　姚勉　题李锐父所藏陈所翁龙轴
　　姚勉　题廉泉
　　姚勉　题灵溪道旁水阁
　　姚勉　题梅谷诗藁
　　姚勉　题梅庄郭成甫瘦吟帙
　　姚勉　题墨梅风烟雪月水石兰竹八轴
　　姚勉　题南昌邑大夫俞君尊公坦庵
　　姚勉　题鹊巢寺
　　姚勉　题蜀江观
　　姚勉　题四圣观小蓬莱
　　姚勉　题松风阁
　　姚勉　题谭君诗集
　　姚勉　题腾芳书院
　　姚勉　题王昭君
　　姚勉　题西湖竹阁寺
　　姚勉　题西施拜心图
　　姚勉　题祥符寺
　　姚勉　题小西湖
　　姚勉　题雪岩胡则潜诗卷首
　　姚勉　题雪竹扇
　　姚勉　题严子陵钓台
　　姚勉　题杨妃出浴图
　　姚勉　题月矶诗藁
　　姚勉　题月岩
　　姚勉　题云窗
　　姚勉　题章艇才画山水鱼龙
　　姚勉　题朱氏梅芳书院
　　姚勉　题族子霆伯西征录
　　姚勉　题左国宝后村
　　姚勉　听筝
　　姚勉　廷唱日待漏丽正门
　　姚勉　廷唱谢恩
　　姚勉　同张公望湖上避暑到四圣观招柏堂月潭二道士出饮
　　姚勉　挽十尊长居士
　　姚勉　挽杨玉溪
　　姚勉　挽赵制机
　　姚勉　王君猷花圃八绝　海棠城
　　姚勉　王君猷花圃八绝　花谷
　　姚勉　王君猷花圃八绝　鉴池
　　姚勉　王君猷花圃八绝　橘隐
　　姚勉　王君猷花圃八绝　临清桥
　　姚勉　王君猷花圃八绝　若春
　　姚勉　王君猷花圃八绝　山扉
　　姚勉　王君猷花圃八绝　薇香洞
　　姚勉　闻吴山钟
　　姚勉　闻莺
　　姚勉　问雁
　　姚勉　乌鹊吟
　　姚勉　戊午喜罢和籴
　　姚勉　西山庵居
　　姚勉　西山雪岭
　　姚勉　溪山堂玩月
　　姚勉　戏叔纳宠
　　姚勉　贤八咏　杜甫吟诗
　　姚勉　贤八咏　和靖探梅
　　姚勉　贤八咏　嵇康抚琴
　　姚勉　贤八咏　靖节采菊
　　姚勉　贤八咏　李白醉酒
　　姚勉　贤八咏　濂溪爱莲
　　姚勉　贤八咏　三闾纫兰
　　姚勉　贤八咏　谢安围碁
　　姚勉　小浆题壁用赵信国韵
　　姚勉　谢胡龙溪惠酒材及五德
　　姚勉　谢久轩蔡先生惠墨九首
　　姚勉　谢田贤良送莲藕
　　姚勉　新婚致语
　　姚勉　新晴散步
　　姚勉　雪后同友人观梅
　　姚勉　雪景四画　灞桥骑驴
　　姚勉　雪景四画　寒江独钓
　　姚勉　雪景四画　蓝关拥马
　　姚勉　雪景四画　剡溪乘兴
　　姚勉　雪中雪坡十忆
　　姚勉　沿江买鱼不得询之则前比我为官船所强取故有亦言无因成三绝
　　姚勉　乙卯七月庚子魁祀礼成同舍诸新元相与宴拟鹿鸣也故敢亦拟劝驾诗呈
　　姚勉　义娼吟
　　姚勉　弈棋有感
　　姚勉　瀛屿
　　姚勉　咏蜂
　　姚勉　咏金橘团
　　姚勉　用栾魁声道寄李后林韵寄声道
　　姚勉　游感山题甘露台
　　姚勉　游湖
　　姚勉　游冷泉亭宿四圣观
　　姚勉　游灵源天境遇雨各奔归晚坐以不是溪居者那知风雨来分韵得那字奉呈
　　姚勉　游曲江分韵得日字
　　姚勉　游曲江分韵得月字
　　姚勉　游下竺园
　　姚勉　友山李道士抱琴来为予作三曲请诗各为之操　观澜
　　姚勉　友山李道士抱琴来为予作三曲请诗各为之操　君臣庆会
　　姚勉　有感
　　姚勉　有怀学子
　　姚勉　有怀族子
　　姚勉　又代作
　　姚勉　余评事惠龙团兽炭香璎凫实且许以百丈山楮衾而未至
　　姚勉　与毛教授
　　姚勉　玉井亭观莲
　　姚勉　郁孤台九日
　　姚勉　豫章道间
　　姚勉　元日试笔
　　姚勉　元宵雨
　　姚勉　再题小西湖
　　姚勉　再用前韵寄后林
　　姚勉　再赠
　　姚勉　再赠陈高眼二首
　　姚勉　再赠寻贤相士二首
　　姚勉　赞张英玉蝉惊螳螂图
　　姚勉　赞张英玉所画山谷老蚁蝶图
　　姚勉　赞赵直阁所藏四美人画　春
　　姚勉　赞赵直阁所藏四美人画　冬
　　姚勉　赞赵直阁所藏四美人画　秋
　　姚勉　赞赵直阁所藏四美人画　夏
　　姚勉　早起观雨余蛛网
　　姚勉　赠长老洪野衲
　　姚勉　赠陈柏堂道士
　　姚勉　赠陈龙湖
　　姚勉　赠达斋术士二首
　　姚勉　赠丹客邹道士
　　姚勉　赠电眸陈相士
　　姚勉　赠定轩游季升
　　姚勉　赠敷上人游五山
　　姚勉　赠高眼陈相士
　　姚勉　赠古鉴相士
　　姚勉　赠古朴相士
　　姚勉　赠画师二首
　　姚勉　赠黄道士思成祈雨感应
　　姚勉　赠贾相士
　　姚勉　赠蒋儒宗算星辰
　　姚勉　赠金斗相士
　　姚勉　赠俊上人雪崖
　　姚勉　赠李森幞头
　　姚勉　赠李枢干三首
　　姚勉　赠刘仲圭占牌
　　姚勉　赠庐陵三刘神童
　　姚勉　赠陆伯容
　　姚勉　赠吕南叔谈命二首
　　姚勉　赠墨客吕云叔
　　姚勉　赠彭花翁牡丹障
　　姚勉　赠棋翁挟二童皆高弈
　　姚勉　赠饶春卿
　　姚勉　赠僧雪翁
　　姚勉　赠山月道士
　　姚勉　赠施大夫履鞋
　　姚勉　赠石工二首
　　姚勉　赠术士姚有应自号通灵心神仙口
　　姚勉　赠谈天星数王子贵
　　姚勉　赠天台相士
　　姚勉　赠霆伯侄
　　姚勉　赠王生
　　姚勉　赠吴相士二首
　　姚勉　赠相道士梁弥仙
　　姚勉　赠新昌王蓝田三子
　　姚勉　赠星学彭砥斋
　　姚勉　赠行在李主人二字
　　姚勉　赠徐处士
　　姚勉　赠寻贤相士
　　姚勉　赠邮文秀才
　　姚勉　赠玉隆都监周抱一
　　姚勉　赠煜上人
　　姚勉　赠煜上人石窗
　　姚勉　赠月堂徐相士
　　姚勉　赠张山人谈命
　　姚勉　赠赵碧眼相士
　　姚勉　赠赵神眼
　　姚勉　赠真术秀才
　　姚勉　赠争相士三首
　　姚勉　赠朱五星
　　姚勉　赠宗道士元一
　　姚勉　赠宗人简斋
　　姚勉　张道夫惠大小砚五走笔戏谢
　　姚勉　章钓仙吹铁笛善医眼与齿相说法尤高
　　姚勉　丈室
　　姚勉　招友人凤山观雪
　　姚勉　侄阿钟觅字与诗
　　姚勉　中秋放舟
　　姚勉　舟泊兰溪湖头市遇雨
　　姚勉　昼步江村
　　姚勉　醉芙蓉
　姚清叔　琅珰驿
　姚燃　挽赵秋晓
　姚述尧
　　姚述尧　赋青田
　　姚述尧　句
　姚舜元　游大涤
　姚舜陟
　　姚舜陟　题常乐寺五云台
　　姚舜陟　杨高士听弹琴
　姚嗣宗
　　姚嗣宗　畅岩
　　姚嗣宗　畅岩怀古
　　姚嗣宗　句
　　姚嗣宗　书驿壁二首
　　姚嗣宗　题闽中驿舍
　姚宋佐
　　姚宋佐　句
　　姚宋佐　梅月吟
　　姚宋佐　上桂林詹帅
　姚所韶　渔歌
　姚潼翔　春日田园杂兴
　姚望之
　　姚望之　汴京
　　姚望之　龟山禅寺
　姚西岩
　　姚西岩　金樱子
　　姚西岩　句
　　姚西岩　蜡梅
　姚显　游九锁山
　姚孝锡
　　姚孝锡　芭蕉
　　姚孝锡　春日书怀
　　姚孝锡　春日溪桥
　　姚孝锡　次李平子登台有感韵
　　姚孝锡　次韵公才对菊见怀
　　姚孝锡　次韵李相公偶成
　　姚孝锡　次韵秋兴
　　姚孝锡　次韵王无竞见寄
　　姚孝锡　村居偶成
　　姚孝锡　登楼有怀
　　姚孝锡　东轩琴示儿子沂
　　姚孝锡　和成冠卿见寄
　　姚孝锡　花前独酌二绝句
　　姚孝锡　寄田朝散善辅
　　姚孝锡　閒居
　　姚孝锡　九日题峰山
　　姚孝锡　句
　　姚孝锡　柳溪别墅
　　姚孝锡　芍药
　　姚孝锡　睡起
　　姚孝锡　岁晚怀二弟
　　姚孝锡　题佛光寺
　　姚孝锡　题柳溪别墅
　　姚孝锡　题腾奉使祠
　　姚孝锡　溪桥早春
　　姚孝锡　晓霁
　　姚孝锡　用峰山旧韵二首
　　姚孝锡　重九偶成
　姚铉
　　姚铉　曹娥庙碑
　　姚铉　翻经台
　　姚铉　过松江
　　姚铉　句
　　姚铉　冷泉亭
　　姚铉　赏花钓鱼侍宴应制
　姚彦游　句
　姚寅
　　姚寅　投戴岷隐分教
　　姚寅　养蚕行
　姚颖
　　姚颖　句
　　姚颖　题洁斋书院
　姚愈
　　姚愈　宝岩寺
　　姚愈　净土院
　姚原道　送程给事知越州
　姚云　碧山
　姚正子　道爱堂
　姚中　诗一首
　姚中一　花障
　姚自强　游洞霄
　丁宝臣
　　丁宝臣　次韵十五日菊
　　丁宝臣　和慧山泉
　　丁宝臣　和永叔新晴独过东山
　　丁宝臣　留师崇法院
　　丁宝臣　题慧山翠麓亭
　　丁宝臣　游五泄书呈完夫节推
　　丁宝臣　招通判沈兴宗游五泄
　丁伯桂　晚坐
　丁臣　题醉翁亭
　丁大容　松岭
　丁带　吴山县
　丁亶　句
　丁仿　碧沼寺
　丁逢
　　丁逢　八咏楼
　　丁逢　次袁尚书巫山十二峰二十五韵
　　丁逢　到郴
　　丁逢　东山
　　丁逢　后十日重游
　　丁逢　句
　　丁逢　劝农香山
　　丁逢　赠姜邦杰
　丁逢季　榴皮题壁
　丁黼
　　丁黼　寄题不碍云轩二首
　　丁黼　寄题翠蛟亭
　　丁黼　送胡季昭谪象州
　　丁黼　送亲戚钱尉入国
　丁高林
　　丁高林　卜居
　　丁高林　村舍柳
　　丁高林　对菊
　　丁高林　怀胡怡斋府教
　　丁高林　寄龙岩张节翁
　　丁高林　山
　　丁高林　山中吟
　　丁高林　题石好山诗卷
　丁开
　　丁开　建业
　　丁开　可惜
　　丁开　漂泊岳阳遇张中行因泛舟洞庭晚宿君山联句
　　丁开　扬州岁莫
　丁木　次韵何安节抚机
　丁师正　挽故和容州朝请陶公
　丁石　景定壬戌除夜
　丁氏　题汴邸
　丁世昌
　　丁世昌　病中无聊忽徐渊子送酒
　　丁世昌　次虞仲房司马送秋韵
　　丁世昌　古乐府
　　丁世昌　少永少云二弟对弈
　丁叔岩　浯溪
　丁竦　望州亭鼓山铭
　丁天锡　澄心轩
　丁惟　秋霜阁
　丁谓
　　丁谓　豹
　　丁谓　北苑焙新茶
　　丁谓　笔
　　丁谓　草
　　丁谓　茶
　　丁谓　蝉
　　丁谓　车
　　丁谓　船
　　丁谓　窗
　　丁谓　垂虹亭
　　丁谓　次韵和进真宗七言四韵
　　丁谓　代意
　　丁谓　刀
　　丁谓　笛
　　丁谓　地
　　丁谓　蝶
　　丁谓　鼎
　　丁谓　凤
　　丁谓　弓
　　丁谓　公舍春日
　　丁谓　鼓
　　丁谓　瓜
　　丁谓　冠
　　丁谓　广利
　　丁谓　龟
　　丁谓　癸酉仲夏自□道□华严山主正师上人□□相遇今忽至止且云□□□□
　　丁谓　桂
　　丁谓　桂林资圣寺
　　丁谓　过武陵甘泉寺留题
　　丁谓　海
　　丁谓　河
　　丁谓　荷花
　　丁谓　鹤
　　丁谓　狐
　　丁谓　虎
　　丁谓　虎丘
　　丁谓　笏
　　丁谓　鸡
　　丁谓　煎茶
　　丁谓　剑
　　丁谓　江
　　丁谓　江陵
　　丁谓　江上雨
　　丁谓　金
　　丁谓　镜
　　丁谓　九华山
　　丁谓　酒
　　丁谓　菊
　　丁谓　橘
　　丁谓　橘花
　　丁谓　句
　　丁谓　兰
　　丁谓　狼
　　丁谓　梨
　　丁谓　李
　　丁谓　莲
　　丁谓　麟
　　丁谓　柳
　　丁谓　龙
　　丁谓　楼
　　丁谓　鹿
　　丁谓　马
　　丁谓　梅
　　丁谓　牛
　　丁谓　珮
　　丁谓　棋
　　丁谓　桥
　　丁谓　琴
　　丁谓　清真香歌
　　丁谓　雀
　　丁谓　鹊
　　丁谓　瑟
　　丁谓　山
　　丁谓　山居
　　丁谓　扇
　　丁谓　蛇
　　丁谓　射
　　丁谓　书
　　丁谓　松
　　丁谓　嵩岳闻笙
　　丁谓　送僧归护国寺
　　丁谓　送张无梦归天台山
　　丁谓　台
　　丁谓　桃
　　丁谓　桐
　　丁谓　途中盛暑
　　丁谓　兔
　　丁谓　乌
　　丁谓　犀
　　丁谓　戏答白稹
　　丁谓　象
　　丁谓　箫
　　丁谓　熊
　　丁谓　雁
　　丁谓　燕
　　丁谓　羊
　　丁谓　以诗送宣赐进奉红绡封龙字茶与琏禅师
　　丁谓　阴狱
　　丁谓　印
　　丁谓　莺
　　丁谓　鹰
　　丁谓　萤
　　丁谓　咏帘
　　丁谓　咏泉州刺桐
　　丁谓　咏席
　　丁谓　游东山
　　丁谓　游卧龙山
　　丁谓　有感
　　丁谓　又五言十韵
　　丁谓　又赠一绝
　　丁谓　鱼
　　丁谓　玉
　　丁谓　玉珮
　　丁谓　猿
　　丁谓　再赋
　　丁谓　枣
　　丁谓　赠方江二君
　　丁谓　纸
　　丁谓　雉
　　丁谓　珠
　　丁谓　竹
　　丁谓　烛
　丁渥妻　寄外
　丁西湖
　　丁西湖　山中
　　丁西湖　送吴菊潭游越
　丁先民
　　丁先民　游大涤
　　丁先民　游洞霄宫
　丁宣　仙都山
　丁易东　田母拒金图
　丁正持　寿先生
　丁执礼　送程给事知越州
　丁竹岩　五更枕上
　洪德章　希文枕边谈诗谓律诗易工梦中与之辩诗以折其非既觉忘数字因足成之
　洪光基　挽叠山先生
　洪贵叔　春日田园杂兴
　洪皓
　　洪皓　芭蕉
　　洪皓　白马渡
　　洪皓　病目寄张侍郎
　　洪皓　车行大雨中
　　洪皓　程待制以黄居寀芦鹭易燕穆之雪满群山图次韵以赠
　　洪皓　次大风韵
　　洪皓　次督洗泯韵
　　洪皓　次高待制韵登真珠山采白石子
　　洪皓　次观表文韵
　　洪皓　次李通奉韵见招
　　洪皓　次李韵
　　洪皓　次迁居见忆韵
　　洪皓　次三月望日出游
　　洪皓　次上已微雨韵
　　洪皓　次信文早春韵
　　洪皓　次彦深韵
　　洪皓　次谒茶假寐之句
　　洪皓　次雨中暖房韵
　　洪皓　次韵春日即事六首
　　洪皓　次韵集三杯事
　　洪皓　次韵寄兴祖广德
　　洪皓　次韵同出祓殡
　　洪皓　次韵小亭
　　洪皓　次韵学士重阳雪中见招不赴前后十六首
　　洪皓　次韵夜闻鹅鸭声二物自淮甸至
　　洪皓　次韵宇文白云山
　　洪皓　次韵宇文赠赵宿州
　　洪皓　次韵重九登慈恩雁塔帅漕见邀
　　洪皓　次韵朱少章潭雷锋马上口占
　　洪皓　次赵民瞻韵
　　洪皓　次种野花韵诗
　　洪皓　都亭驿诗
　　洪皓　发池潭至卢沟河
　　洪皓　奉使留金臣悟室求诗口占漫答
　　洪皓　过曹溪
　　洪皓　过封邱见熊主簿
　　洪皓　过穷头岭
　　洪皓　和送双鸭
　　洪皓　和吴英叔寒食
　　洪皓　洪庆善韩美成观所藏宣和殿书画庆善有次韵
　　洪皓　怀母
　　洪皓　寄范郎中
　　洪皓　寄兰干
　　洪皓　寄孙修撰顷法同舍讶予多忘有见过之意
　　洪皓　寄宇文相公二首
　　洪皓　讲武城
　　洪皓　节至思亲不觉泪下因记杜子美诗云无家对寒食有泪如金波又云佳辰强
　　洪皓　聚道斋
　　洪皓　老母亦以是月生行年七十有三矣有感而作
　　洪皓　立春有感
　　洪皓　灵棋卜
　　洪皓　念母
　　洪皓　愆期
　　洪皓　山顶花
　　洪皓　石磃大义灭亲
　　洪皓　食羊次韵
　　洪皓　思归
　　洪皓　送刘善长归北安省亲
　　洪皓　所居三章章八句一章章十句
　　洪皓　题尘外亭
　　洪皓　题黄氏所居
　　洪皓　题苏公济所居
　　洪皓　题谭秀才居
　　洪皓　题张侍郎松菊堂
　　洪皓　题赵知德所居
　　洪皓　望江南
　　洪皓　望蓬鹊山诗
　　洪皓　戏用迈韵呈吴傅朋兼简梁宏父向巨原
　　洪皓　洨河石桥
　　洪皓　小亭落成都官有诗次韵以谢
　　洪皓　小王亲迎赋此赠行卒间聊遗鄙怀
　　洪皓　小王仲冬望置酒学士赋诗次韵
　　洪皓　彦清打球
　　洪皓　彦清弹琵琶有感
　　洪皓　彦清生辰
　　洪皓　彦清生日
　　洪皓　药名一绝
　　洪皓　邺都
　　洪皓　夜渡沙河
　　洪皓　谒先祖并外祖殡所
　　洪皓　咏槐
　　洪皓　用韵赠傅学士兼述怀思古
　　洪皓　羑里庙
　　洪皓　又和春日即事
　　洪皓　元日有感
　　洪皓　再寄
　　洪皓　再寄孙文
　　洪皓　赠彦清
　　洪皓　浈阳寓居
　　洪皓　中秋
　　洪皓　重九
　　洪皓　重九彦清出猎独处无聊
　洪渐　舟泊港口
　洪迈
　　洪迈　朝天菊
　　洪迈　车驾幸玉津园晚归进诗
　　洪迈　陈德瑞馈新茶
　　洪迈　陈仲仁止止堂
　　洪迈　酬马退翁见示之什
　　洪迈　春日怀卓民表陈国器步出北郊
　　洪迈　春社斋禁连雨不止赋呈梦得
　　洪迈　次韵梦得见示长篇
　　洪迈　次韵梦得见示之什
　　洪迈　次韵梦得浅红芍药长句
　　洪迈　次韵希旦喜雨
　　洪迈　次志宏韵督成寿置酒
　　洪迈　答并安江师送米
　　洪迈　答林康民见和梅花诗
　　洪迈　道中得雨
　　洪迈　度芙蓉岭
　　洪迈　度石栋岭
　　洪迈　逢年与德粲同之温陵谒大智禅师医作四小诗送之
　　洪迈　奉酬令德寄示长句
　　洪迈　赴建安守泛舟游九曲
　　洪迈　庚戍正月十四日同友人丁晋年王蔚之谒普照塔
　　洪迈　古风二首寄汪明道
　　洪迈　和朱子渊石柏诗
　　洪迈　寄题分绣阁
　　洪迈　寄题起莘家义轩
　　洪迈　寄题叔父池亭
　　洪迈　建安道中
　　洪迈　九月十七日夜度蔡道岭宿弥勒院
　　洪迈　久旱新岁乃雨
　　洪迈　句
　　洪迈　考亭陈国器以家醉饷吾友人卓民表民表以饮予香味色皆清绝不可名状
　　洪迈　梅花
　　洪迈　牡丹酴醾各一首呈周宰
　　洪迈　女贫苦难妍
　　洪迈　陪余杭张无垢先生饮
　　洪迈　琵琶亭
　　洪迈　清閟堂
　　洪迈　秋怀六首
　　洪迈　秋日漫兴二首
　　洪迈　上丁余膰置酒招绰中德粲逢年
　　洪迈　上清宫
　　洪迈　剩溪别墅
　　洪迈　诗一首
　　洪迈　诗约范直夫游万叶寺观瀑泉
　　洪迈　十一月十九日与仲猷大年绰中美中饮於南台
　　洪迈　书栟榈院壁
　　洪迈　书空对月
　　洪迈　书僧房
　　洪迈　书事呈元声如愚起莘三兄
　　洪迈　蔬饭
　　洪迈　送禅师往妙香寺元住云溪
　　洪迈　送建州徐生
　　洪迈　送金确然归弋阳
　　洪迈　送瓯宁魏生赴武举
　　洪迈　送僧
　　洪迈　送沈虞卿秘监将漕江东二首
　　洪迈　送通判范朝散秩满造朝
　　洪迈　送王诚之舍人使北方得挥字
　　洪迈　送王龟龄自著作丞外补
　　洪迈　送王舍人制置四川
　　洪迈　送杨简迁国子博士
　　洪迈　送志宏西上
　　洪迈　送制置使王刚中帅蜀
　　洪迈　送中
　　洪迈　宿禅寂院
　　洪迈　宿野人家
　　洪迈　题蒋亿极目楼
　　洪迈　题临赋轩
　　洪迈　题芦雁屏
　　洪迈　王龟龄王嘉叟木蕴之同过小园用郡圃植花韵
　　洪迈　微雨
　　洪迈　无题
　　洪迈　溪南梅花
　　洪迈　戏答胡汝能
　　洪迈　戏赠吴知伯
　　洪迈　峡州
　　洪迈　晓过吴县
　　洪迈　效渊明
　　洪迈　新秋
　　洪迈　信州禅月台上
　　洪迈　刑台怀古
　　洪迈　休宁村落间有奇石如弹子涡所出宜养石菖蒲程德藻许以馈我以诗督之
　　洪迈　秀川馆联句
　　洪迈　宣琐
　　洪迈　野处亭
　　洪迈　谒吴公路许借论衡复留一日戏作
　　洪迈　用绰中韵送正臣正臣欲归隐而无资故广其意以告识者
　　洪迈　用前韵答翁子静
　　洪迈　用退之韵赋新霁
　　洪迈　游山光寺
　　洪迈　游遀　圃
　　洪迈　有怀大兄正字
　　洪迈　有怀舍弟逢年时归婺源以诗督之
　　洪迈　於潜道中
　　洪迈　与陈彦时会华严道人偶书
　　洪迈　与叶晦叔同考校诸生涣宿贡院作
　　洪迈　再和求首座
　　洪迈　赠觉师
　　洪迈　赠谢彦翔
　　洪迈　至节日建州会詹士元
　　洪迈　自鸣山
　　洪迈　坐睡
　洪梦炎　高斋桂窟
　洪圣保　和同志
　洪师中　大涤洞
　洪邃　句
　洪涛　咸淳戊辰余月下澣去郡归里因访菊岩龚先生用平舟杨公韵题蓬山堂泉
　洪天锡　句
　洪兴祖
　　洪兴祖　拂云亭
　　洪兴祖　句
　洪延　灵鉴院
　洪彦华　澹岩游五首
　洪扬祖　高斋桂窟
　洪钺
　　洪钺　和儿咨夔夜坐韵
　　洪钺　示儿
　洪湛
　　洪湛　寄陈希夷
　　洪湛　送新知永州陈祕丞瞻赴任
　洪遵
　　洪遵　次韵相兄航斋诗二首
　　洪遵　丁香
　　洪遵　汉诏郡县行乡饮酒礼颂诗
　　洪遵　和弟景卢月台诗
　　洪遵　洛花不望而至次相兄韵
　　洪遵　王世英秀才出示曾卿诗求和







ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　



全宋诗：柴、崔、卫、翁、谢、薛、姚、丁、洪



柴成务

柴成务　禁林宴会之什

内署延宾宴玉堂，紫闱深启会琳琅。

云霏宝额题宸翰，金错瑶编勒御章。

盘荐异羞罗彩翠，盏颂醇醴湛清光。

柳当朱槛春先到，日过花砖影渐长。

吟客尽容窥绮阁，栖禽应许托雕梁。

观荣共乐文明代，惟愿登歌颂圣皇。

柴成务

柴成务　赠淳于公归养

九霄析命降丝纶，荣列青宫听侍亲。

著□显通天上籍，循陔重看每边春。

入为鸳鹭行中客，归作烟霞象外人。

一自二疏东去事，唯公千载断芳尘。

柴随亨

柴随亨　春词

炉烟爇尽冷衣篝，长乐钟声半入楼。

燕子不归春梦断，刺桐花月上帘钩。

柴随亨

柴随亨　春词

采蘩春日咏迟迟，何事于今咏黍离。

夜到子中分旦气，岁从寅上授人时。

野花啼鸟般般意，流水孤村岸岸移。

且向醉中歌一贡，自怜吾及共吾儿。

柴随亨

柴随亨　春日

芳草晴时春日低，樱桃花发乱莺啼。

也应船上看山色，不似青山送马蹄。

柴随亨

柴随亨　感题

伯夷耻周粟，促连岂帝秦。

清风千载上，林下一閒身。

柴随亨

柴随亨　过道州谒周濂溪故居

迢迢豸岭过萦纡，知是元公此结庐。

老屋至今图太极，古碑犹在勒通书。

落花啼鸟春无恙，窗草池莲景自如。

閒立钓游矶上石，光风霁月满庭除。

柴随亨

柴随亨　和姜居仁感时韵

十年泉石痼烟霞，吟看浮荣过眼花。

归去五株彭泽柳，困来七碗玉川茶。

功名得失藏蕉鹿，身世糊涂篆壁蜗。

我亦厌喧求静者，故园且种邵平瓜。

柴随亨

柴随亨　和赵元鼎钱塘怀古韵

向来钱塘歌舞地，绣鞍玉勒鸣金辔，

风络柳丝莺织翠。春风一曲杜韦纬，

梨花窈窕歌霓裳，落花缓步弓鞋香。

千金买笑正踟蹰，回首烟浪翻五湖，

禾黍伤心周大夫。韶声变作笳声长，

逋梅苏柳何凄凉，夜半呼天热中肠。

但见燕麦摇春风，富贵荣华一梦中，

无言咄咄谩书空。吴越青山落照里，

铜驼陌上栖荆杞，翻思往事徒血指。

柴随亨

柴随亨　唤渡

溽风吹暑透人肌，我仆云痡我马疲。

隔岸渡船呼不应，柳阴深处立多时。

柴随亨

柴随亨　寄叠山谢年丈

几人同抱杞天忧，戮力支撑不自由。

却恨杜鹃啼血处，楚囚相对泣难收。

柴随亨

柴随亨　寄叠山谢年丈

短剑悲歌浙水湾，疾风吹梦到西山。

应知薇蕨同滋味，莫道匡时更辙环。

柴随亨

柴随亨　江行即事

读罢骚经手自抄，纫兰归计胜诛茅。

新蚕食叶将成茧，旧燕衔泥旋补巢。

菜老花随黄麦落，草长色兴绿杨交。

一春过尽三之二，閒倚东风忆孟郊。

柴随亨

柴随亨　金陵怀古

梦觉钟山夜半钟，自怜寒月照山翁。

曲从玉树歌声断。数逐金陵王气终。

故老更思王化北，南人惟唱大江东。

凭阑不见豪华事，只是江豚夜起风。

柴随亨

柴随亨　九日客金陵

菊雨凄凄江露凉，客中无酒对重阳。

去年黑发今年白，不似黄花岁岁黄。

柴随亨

柴随亨　客中春晚

依依官柳暗关情，况复听人唱渭城。

半夜客楼闻杜宇，一年春事又清明。

帆开别浦潮如雪，花落东风雨又晴。

光景不留人老去，浮生空自叹云萍。

柴随亨

柴随亨　旅舍听雨

夜长难得寐，况复雨淋淫。

百事不如意，一时都上心。

客程歧路远，归兴海涛深。

赖有东林社，招摇赋赏音。

柴随亨

柴随亨　偶题

人世阴晴了未知，一僮一鹤自相随。

已无少小尊前梦，惟有老来乱后诗。

花落鸟啼眼几觉，水流云散醒多时。

蟠桃结实三千岁，知熟黄粱几度炊。

柴随亨

柴随亨　偶倚

西风独凭阑干处，可是愁中鬓易华。

老木不生秋后叶，孤灯空结夜来花。

中原落日无归雁，故国青山有去鸦。

欲向清尊消旧恨，路迷行客正思家。

柴随亨

柴随亨　钱唐寒食

絮花如雪草如茵，寒食清明处处春。

惆怅钱塘门外路，今年人哭去年人。

柴随亨

柴随亨　宿袁州枫林邸

维舟烟柳外，风健布帆轻。

雁过家千里，鹃啼月五更。

山川行客梦，风雨故乡情。

问宿枫林晚，袁州第一程。

柴随亨

柴随亨　题白云庵

荼策入禅扉，愁城酒解围。

泥黄肥客屦，云淡护僧衣。

心事溪相照，吟情雨带归。

未盟泉石隐，林鹤背人飞。

柴随亨

柴随亨　题赵苇江雁荡图

家住温州雁荡巅，归帆曾载买山钱。

江山寂寂芦花白，好似今朝纸上船。

柴随亨

柴随亨　晚春即事

又风东风吹路尘，伤心红紫易因循。

杜鹃啼歇三更雨，燕子衔归一半春。

近水夕阳凭远树，东家飞絮落西雘。

小舟撑出前村去，忽听人声不见人。

柴随亨

柴随亨　移松

移种青松数寸苗，俯看微小识孤标。

他年夭矫擎寒重，莫引閒藤上碧霄。

柴随亨

柴随亨　忆昔

忆昔长安都会地，草木晴辉钟王气。

襟带江湖气象雄，自是天王兴复际。

春风楼阁五凤城，玉漏声催香雾盈。

户外昭容鹤禁开，殿前执政鵷班行。

柳绿桃红湖水曲，尽日欢娱犹不足。

画船箫鼓绕云深，彩伏旌旗吹月色。

谁知世道互翻覆，沧海倏变为桑田。

胡笳哀怨动朝市，麋鹿来游旧陌阡。

汉宫明妃空艳丽，苑外铜仙亦洒泪。

古来社稷有兴亡，岂识于今不平事。

禾黍离离迹可怜，伤心回首古苔边。

清明寒食方便家酹，痛哭深山闻杜鹃。

柴随亨

柴随亨　雨舂

稻粱收尽水田空，闾舍翁妪雨后舂。

颗粒拟输官府税，只留糠覈冬。

柴随亨

柴随亨　越镇山楼

百尺阑干最上头，杯中旗影动奎娄。

海通蛮岛三千国，山镇东南数百州。

草木更含天子气，衣冠不洗晋人羞。

旧来越战吴争事，一曲渔歌起暮鸥。

柴随亨

柴随亨　昭君图

红颜虽命薄，犹是汉宫人。

一上玉关道，天涯沦落身。

柴随亨

柴随亨　濯清

世间何水独流清，惟有箕山此一泓。

只恨许由曾洗耳，却怜无处濯吾缨。

柴望

柴望　白云庄四首　掬泉轩

好山深处静开轩，目送孤云手弄泉。

枕石堂无金玉富，濯缨家有子孙贤。

初寻旧隐蓬三伏，已发新吟仅百篇。

闻说夜分烦暑散，凉飚浑似素秋天。

柴望

柴望　白云庄四首　懒归阁

溪流回合逗方池，轩槛前临面翠微。

紫陌红尘行不顾，白云青嶂坐忘归。

方荣即隐谁能继，未老休官世所稀。

我昔凌云登阁会，主翁留饮见蟾晖。

柴望

柴望　白云庄四首　平溪堂

亭号休休古退藏，岂如溪上构虚堂。

坐邀城市真潇洒，却谓江湖太渺茫。

下笔新题无俗事，携筇野服是家常。

临流滠有清风快，未见古人心已凉。

柴望

柴望　白云庄四首　晚望台

治圃我依浮石滩，筑台君占白云山。

三秋一日登临外，百里同风咫尺间。

峰黛阴晴常黯黯，溜琴朝夕自潺潺。

休官谁道何曾见，林下如今两处閒。

柴望

柴望　别故人

便未成名也自归，不应猿鹤更猜疑。

冷看世事频移局，懒与仙人共弈棋。

南渡只今惟有酒，西兴临别是谁诗。

行藏正要知时节，却是时人未得知。

柴望

柴望　别永嘉使君赵致轩

一番出处计何如，流泊中川不为渔。

落日凄凉秋老矣，西风浩荡客归欤。

吟成白发逢知己，费尽黄金买古书。

明发灞灞桥上路，藉君帆力更吹嘘。

柴望

柴望　长城

漠漠沙场万里遥，千夫一日起临洮。

若无道德为干橹，更是秦人筑欠高。

柴望

柴望　长生

武皇何事驾虚空，金阙求仙路未通。

王母不来方士去，茂陵可是广寒宫。

柴望

柴望　呈中书权直程沧洲

玉旨传宣夜直扉，制麻侵晓进呈归。

三槐龙影连青琐，千柳莺声度紫薇。

袖惹炉香飘雾霭，砚传盘露映旌旗。

承恩更赐金莲炬，犹胜清光太乙藜。

柴望

柴望　除夕对梅

青春无复驻年华，几度江梅暗忆家。

惆怅新愁添白发，鬓边如雪映寒花。

柴望

柴望　多景楼

早被垂杨系去舟，五更潮落大江头。

关河北望几千里，淮海南来第一楼。

昔日最多风景处，今人偏动黍离愁。

烟沙澒洞翻苹未，欲倚西风问仲谋。

柴望

柴望　范蠡

五月菰蒲八月秋，年年清酒酹江头。

伍胥忿怒三闾怨，争似鸱夷一钓舟。

柴望

柴望　淝水

想见西对对垒时，目中先已料安危。

淮淝百万兵虽众，未抵东山一局棋。

柴望

柴望　凤皇台

洒尽梧桐酒一杯，兴亡前事独徘徊。

乌衣冉冉斜阳下，白鹭茫茫江水来。

凤去不知经几载，客来惟只见高台。

閒于登眺成孤啸，五百年间王气回。

柴望

柴望　富春严子陵祠

桑田何处海漫漫，耕垄传闻建武间。

真主不缘符白水，先生安可饭青山。

至今衰草遗寒烧，此日秋江起暮鹇。

万里崎岖祠下路，不知行役几人閒。

柴望

柴望　富阳道中

几年只向长安去，今日囊书被旨回。

马首独行秋叶路，鲈鱼时共菊花杯。

黄昏钟动雁初下，夜半月明潮正来。

我自不归归便得，故园早晚早梅开。

柴望

柴望　高斋晚望

才是青山便卜邻，世情那得较纷纭。

露含远岫分为雨，烟起人家去作云。

柳色晴光扶槛人，莺声人语隔窗闻。

高斋独卷重帘坐，花落棋床日未曛。

柴望

柴望　归来

归计年来付酒杯，任他猿鹤自相猜。

东家种竹西邻看，前日移花昨夜开。

钟送夕阳归草木，风吹凉月上楼台。

老来懒听他家曲，惟看柴门长绿苔。

柴望

柴望　和通判弟随亨书感韵

风沙万里万堪惊，地老天荒只此情。

世上但知王蠋义，人间惟有伯夷清。

堂前归燕春何处，花外啼鹃月几更。

莫话凄凉当日事，剑歌泪尽血沾缨。

柴望

柴望　和王景阳越中寄别韵

故人书只问平安，已分还山岂愿官。

猿鹤不惊松迳梦，貂蝉难换竹皮冠。

长安落叶秋深见，故国斜阳雨后看。

莫道剡中吟不尽，不成吟处亦停鞍。

柴望

柴望　和周居易见寄韵

十年为客上长安，人指冰山不会寒。

开口尽言投老易，到头只是挂冠难。

低栖屋宇居常稳，巧小园池坐尽宽。

别有前溪鱼可钓，也须栽竹傍栏干。

柴望

柴望　即事

澒洞风尘莽未明，天翻地覆劫将盈。

翠华海上知何似，白首山中空自惊。

哭向莺花非世界，梦迷弓剑绕皇陵。

谁知薇蕨同杯酒，为酹兴亡终古灵。

柴望

柴望　寄徐编校

近传丹韶下彤墀，夜鹤寒猿也自疑。

江上晚风终自急，山中白石最相宜。

潮生潮灭鸥先见，花落花开蝶未知。

怀玉山人如问我，烂柯山下看围棋。

柴望

柴望　江心寺

寺比金焦彻夜开，一山恰似小蓬莱。

塔分两岸波中影，潮长三门石上苔。

遗老为言前日事，上皇曾渡此江来。

中流滚滚英雄恨，输与高僧入定回。

柴望

柴望　戒珠寺右军宅

苍树寒烟两渺茫，后来谁此吊兴亡。

晋朝风物今流水，萧寺钟声几夕阳。

话燕梁空春雨急，爱鹅人去暮山长。

学书弟子知何在，风过池塘墨尚香。

柴望

柴望　金陵秋赋别江寿翁

忆向西风折翅归，每忻黄菊满痚篱。

十书诣阙无知己，千里离家有路歧。

岁月易惊孤客梦，文章难比少年时。

荻花芦叶休凄怨，自有新开窦桂枝。

柴望

柴望　金山寺

荻花芦叶正珊珊，山在长江寺在山。

门迳但从船出入，僧房多住水中间。

江空落日斜犹照，夜半秋潮去复还。

吟兴未阑天欲曙，一行斜雁起苍湾。

柴望

柴望　金台泊舟

欲谋归去计，归去更匆匆。

王化何时北，江流日流东。

片帆山共水，竟夕雨和风。

时事只如此，相催成老翁。

柴望

柴望　客中夜雨

离情先怯向边州，寒叶敲窗更报秋。

几点搅残千里梦，一声滴作两乡愁。

苦缘杨柳沾离席，偏傍梧桐溅小楼。

惟有孤灯照明灭，夜深无语揽重裘。

柴望

柴望　灵芝寺别祖席诸友

落日寒城暮雨余，满斟离酒意何如。

见妻还指张仪舌，痛国谁怜贾谊书。

羸马病僮旋僱倩，寺禽山獠亦欷嘘。

长安可是深居处，更向深山深处居。

柴望

柴望　梦傅说

傅说为霖寤寐中，高宗一念与天通。

后来亦有君王梦，不是阳台便月宫。

柴望

柴望　沛中歌

秦时日月汉山河，家计今谁与仲多。

天子不知天下贵，酒中惟唱沛中歌。

柴望

柴望　奇气楼

此斋全占崧高胜，更尽楼前第一奇。

芳草碧连天水处，数峰青断暮烟时。

山川不逐阴晴换，宇宙閒看岁月移。

琴已懒弹书懒读，一帘花影咏春迟。

柴望

柴望　蕲州别友

客中逢客上夷陵，辗转凄凉睡不成。

无酒送君之远道，有谁吹角向江城。

白发乱生人渐老，青灯相对雨无情。

诘朝共发蕲州路，知到江山更几程。

柴望

柴望　钱唐

不记钱王建国年，尚遗强弩射潮痕。

地回王气归吴分，山挟潮声出海门。

南渡几年犹昨日，西湖痚影自黄昏。

客来独凭栏干处，时听渔歌过远村。

柴望

柴望　塞下行赠韦士颍归鄂渚上江陵谒阃相

长安二月春正浓，长江二月风正急。

城头杨柳雪絮飞，道傍黏雨沱潦湿。

邯郸谁家侠少年，上马意气挥金鞭，

下马扫笔大如椽。兴来一石未能醉，

剧饮数斗口流涎。玉山跌倒扶未起，

金鞭留当酒家里。隔楼仿佛画眉人，

相邀夜宿鸳鸯被。睡魔不醒五更钟，

笛声吹断相思泪。噀噀鸣鸡将度关，

欲去未去路蹰间。道逢项庄把剑舞，

楼上美人歌玉环。划然掣电蛟龙怒，

便指南楼问归路。二千三百里更长，

尔备衣粮我扉屦。青衫著破不堪典，

典到青衫共谁语。世上岂无虬髯汉，

散财结客千千万。岂无燕昭万黄金，

筑作高台礼瑰彦。秦坑汉骂不肯收，

自是一番遭薄贱。唐人科举更糊名，

天下英雄消沮尽。生儿不学去封侯，

锥毛弄秃成霜鬓。世无荆轲樊于期，

只今谁复是男儿。我闻兵凶战危事，

愁杀天上蚩尤旗。人心承平易思乱，

中原块土急驱汉。蔡城未下辟未诛，

机来一发不容间。三边未即妖祲清，

天河何时能洗兵。送君不作断肠客，

三尺一骑君西征。临岐酌酒再三语，

今日君王自神武。此行投笔事班超，

不必区区问儿女。上流夜夜雨如箭，

下流砲火惊淮甸。襄师重屯郢州北，

淮师未解长江面。劝君莫赋横槊诗，

楼头正要筹边算。军前一著天下奇，

夜斩楼兰无人知。露布直到天子墀，

六宫懽动龙颜怡。维清象武献太庙，

未央前殿称玉卮。搴旗斩将不足道，

运筹帷幄果谓谁，曰何功第一参次之。

柴望

柴望　山居

老来无一事，僮与鹤相随。

绕屋痚痚竹，编墙短短篱。

起来花换影，知己睡多时。

莫厌山居寂，山人只自宜。

柴望

柴望　山阴兰亭

寂寂山阴事已尘，至今亭址尚嶙峋。

落花时节朝朝雨，插柳人家处处春。

曲水自流寒食酒，茂林无复永和人。

昭陵茧纸今何在，空有梅花点翠珉。

柴望

柴望　上忠斋丞相

世事篙人一叶舟，长歌短棹发中流。

今朝正得东风便，才是西风便转头。

柴望

柴望　上忠斋丞相

烂柯山下采樵民，尽日观棋局局新。

黑白两般都著过，后来一著要高人。

柴望

柴望　上忠斋丞相

江南江北路迢迢，往事东风恨未消。

昨夜杜鹃啼不了，始知春在洛阳桥。

柴望

柴望　上忠斋丞相

九陌红尘扑帽纱，囊书几度进官家。

近来不甚知时事，只是栽桑不种花。

柴望

柴望　石头城和王宁翁韵

怀乡吊古易伤心，绝顶危亭共客临。

朝市曾经兵火后，山川转觉树云深。

百年歌舞空台沼，六代豪华漫陆沉。

惟有乱鸦归去晚，夕阳无限暮城阴。

柴望

柴望　送监丞弟元亨参江陵阃

北虏才闻郭子仪，上流决有退师期。

诸公但酾临江酒，老子只围别墅棋。

露布夜传诛鞑靼，蜡丸便递破符离。

书生已办平淮表，先寄鹡鴒原上诗。

柴望

柴望　送马太初之越

一去山阴一冉溪，如何还只恁分携。

雨无聊赖人无寐，水又潺湲鸟又啼。

明日不知君上马，中宵谁与共间鸡。

去时应有兰亭句，为我临池援笔题。

柴望

柴望　送叶若矶之金陵竭信庵

一片斜阳落渡头，青衫乌帽独登楼。

江流建业三千里，山色淮南数百州。

都督正开羊祜府，谁人得上李膺舟。

此行不为扬州鹤，一字犹堪万户侯。

柴望

柴望　送朱南山开蜀阃

殿上传宣内引官，一封历历奏忠肝。

八千里路先声至，百万都人夹道观。

节度晋公先授钺，淮阴韩信旧登坛。

擎天正要中流柱，莫拟人间蜀道难。

柴望

柴望　苏武

十九年间不辱君，论功何独后诸臣。

若教倒数凌烟像，也是当时第一人。

柴望

柴望　宿湖外

懒入城中去，来维柳下舟。

空江明月上，残雨夕阳收。

好景多归夜，他乡易得秋。

倚梧吟不尽，樽酒更登楼。

柴望

柴望　吴樵溪山居

老子无家计，萧然屋数间。

头边惟白发，眼底是青山。

棋急鸟声散，琴低鹤睡閒。

片云长似伴，朝去暮飞还。

柴望

柴望　西湖

年年柳眼青归处，门外游人可自閒。

天气又晴晴又雨，楼台依寺寺依山。

酒边歌拍穿花外，船上箫声落水间。

光景留连宽自惜，鹧鸪啼罢暮城关。

柴望

柴望　西施

十二金钗对对铺，三千粉黛腻如酥。

君王莫道六宫丑，一个西施已坏吴。

柴望

柴望　月夜溪庄访旧

山山明月路，何处认梅花。

石色冷如水，溪流白似沙。

清吟幽客梦，华发故人家。

相见即归去，已应河汉斜。

柴望

柴望　越山

吴越山分两岸青，遥遥帆影是西兴。

江花历乱如红雨，云树高低似画屏。

钱氏古乡迷鸟道，越王芳草上诸陵。

已知太乙临吴分，晓看祥乌夜看星。

柴望

柴望　越王勾践墓

秦望山头自夕阳，伤心谁复赋凄凉。

今人不见亡吴事，故墓犹传霸越乡。

雨打乱花迷复道，鸟翻黄叶下宫墙。

登临莫向高台望，烟树中原正渺茫。

柴望

柴望　云梦

纪生尚可称皇帝，韩信何妨作假王。

今日伪游真是伪，只因一蹑误高皇。

柴望

柴望　昭阳殿

祸水流来汉火亡，白头宫女恨昭阳。

至今人见飞来燕，犹为君王暗断肠。

柴望

柴望　诏许出狱呈京尹节斋赵公

臣子狂愚献直言，圣明宽大度如天。

十封应诏皆焚藁，一片忧时只似弦。

数象逢丁阳九厄，元龟为鉴后千年。

今朝有旨从天下，不到长沙到席前。

柴望

柴望　中秋待月用弟察推元彪韵

待月南楼月不明，百年虚负此宵情。

浮阴乱向空中起，圆影偏从塞外清。

江国潇潇凄露气，山城处处动笳声。

何人独抱琵琶坐，泪滴冰弦暗恨生。

柴望

柴望　重到都门俲辘轳体

两年不作京华梦，重到湖山事已非。

柳外晚风寒食节，花间天气雨晴时。

阑干独凭莺飞去，帘幕低垂燕未归。

欲托焦桐理心事，满庭芳草又斜晖。

柴望

柴望　重题黄鹤楼

自从崔颢题诗后，更有何人吊祢衡。

芳草不知鹦鹉恨，晴天惟见汉阳城。

楼头月落酒方醒，岸口风高雁正鸣。

五百年前黄鹤去，閒寻鸥鹭订诗盟。

柴望

柴望　子陵台

曾与刘郎共起居，如何不肯受除书。

最怜人笑先生错，正好为官却钓鱼。

柴元彪

柴元彪　宝镜吟

荆山已童若耶涸，若耶可采山可凿。

金精少皞不敢秘，鉴坏飞就欧冶错。

祝融煽焰千丈芒，玄冥洗光万里烁。

冷侵鸾镜影自舞，泓澈鬼神胆欲落。

圆象曜灵绛气浮，玉台悬处风飕飕。

山人一玩一心骇，毛骨竦竖难伫留。

直徵千金应我卖，拂拭高堂向人挂。

我行镜中人亦行，我拜镜中人亦拜。

向前试问镜中人。一我何缘有两身。

知是傍人知是我，一笑问君谁假真。

人在镜中亦一笑，惟我与君同一照。

照人照我休照形，照出人心方是明。

柴元彪

柴元彪　别茶陵士友

自来承檄到云州，恰恰星霜又一周。

握手心如千里月，满怀诗思一江秋。

每惭铸错伤完锦，多谢衔杯送别舟。

未说河阳花满县，夜来风雨打田畴。

柴元彪

柴元彪　别江湖友人

相见还相别，相逢未有期。

田园归去日，风雨正来时。

算驿客程远，牵帆峡路危。

寄书难到处，明月两天涯。

柴元彪

柴元彪　登衡山宿上封寺祝融峰

历井扪参上祝融，半空烟霭数声钟。

地连云汉九千丈，天柱东南七十重。

石磴悬崖翻瀑布，海门碾日上高峰。

悠然身世青冥表，俯立雷池看玉龙。

柴元彪

柴元彪　丁丑偶成

燕山形势地，从古是京师。

宇宙人俱换，山川影不移。

马谙朝北路，梅报向南枝。

腊尽春来候，荣枯各有时。

柴元彪

柴元彪　观梅

冷蕊疏花带晓寒，骚翁白首淡相看。

风饕雪虐天地闭，皦皦孤芳良独难。

柴元彪

柴元彪　灌花

小圃辛勤植众芳，年年雨露借恩光。

近来天意高难问，抱畒从朝到夕阳。

柴元彪

柴元彪　和姜元哲中秋有感韵

乌飞兔走两悠悠，世事惊心易白头。

月影空馀圆缺恨，人心不尽古今愁。

江流东去波涛险，王气南收草树秋。

回首夕阳亭上望，青山一发渺神州。

柴元彪

柴元彪　和克家侄谢周凤隐雪中留宿韵

遥指龟峰拟问津，芒鞋踏碎玉嶙峋。

去程暮雪留行客，回首春风有故人。

三酌茅柴斟白堕，一炉榾柮当乌薪。

饶他势利相倾绝，管鲍交情正在贫。

柴元彪

柴元彪　和僧啸云双插法藏寺韵

我来扣角二峰前，此寺因知五百年。

草木尚涵唐雨露，钟鱼犹镇宋山川。

世情苍狗浮云外，客思孤鸿落日边。

闲拂旧题追往事，我须僧发两皤然。

柴元彪

柴元彪　和僧彰无文送兰花韵

脱簪归隐白云深，不逐时芳事枉寻。

闲向草亭图太极，重盟莲社续东林。

春风分到灵均种，臭味如同惠远心。

一卷离骚清彻骨，跫然空谷足徽音。

柴元彪

柴元彪　和同年徐清溪韵

深隐柯云第几峰，一庭春草绿丛丛。

西风白发催人老，少日青袍与子同。

买犊只因耕荦确，拂龟何必问穷通。

蔗浆一洗相如渴，赖有新诗送远鸿。

柴元彪

柴元彪　和周凤隐止酒韵

邃古奠堪舆，狉狉群鹿豕。

由蒙以至需，生人饮食始。

世值勋华初，人文日以起。

民用非酒醴，无以供祭祀。

遡求饮之源，日星著经史。

礼乐所以兴，寓意乎樽簋。

不讲乡饮仪，孰序燕毛齿。

不歌既醉篇，孰颂太平美。

时哉世味醇，泰和其在是。

人情纵则流，此弊何涯涘。

鲁薄攻邯郸，商湎祸妲己。

歌沈玉树荒，舞罢花钿委。

鸩毒死宴安，惜不慎坤履。

繁华有憔悴，高台倏荆杞。

恭惟崇伯子，垂训在晋旨。

戒荒明圣事，榷酤非所弛。

再挽浇漓俗，追轶鸿蒙轨。

宴乐止污杯，熙熙大庭氏。

展也漉酒人，赋诗聊自止。

千古独醒魂，抚掌汨罗水。

柴元彪

柴元彪　击壤歌

击壤歌，击壤歌，

仰观俯察如吾何。西海摩月镜，

东海弄日珠。一声长啸天地老，

请君听我歌何如。君不见丹溪牧羊儿，

服苓餐松入金华。又不见武陵捕鱼者，

舣舟绿岸访桃花。高人一去世运倾，

或者附势类饥鹰。况是东方天未白，

非鸡之鸣苍蝇声。朝集金张暮许史，

蠛蠓镜里寄死生。犀渠象弧谐时好，

干将镆铘埋丰城。失固不足悲得亦不足惊。

秋花落后春花发，世间何物无枯荣。

十年漂泊到如今，一穷殆尽猿投林。

平生舒卷云无心，仪舌纵存甘喑喑。

噫吁嘻！豪猪靴，

青兕裘，一谈笑顷即封侯。

后鱼才得泣前鱼，予之非恩夺非雠。

眼前富贵须看法和，吾将老矣行且休。

休休休，俯视八尺躯，

沧海渺一粟。忆昔垂九龄，

牵衣觅李栗。回头华发何萧萧，

百年光阴如转烛。乃歌曰：不编茅兮住白云，

不脱蓑兮卧黄犊。仰天拊缶兮呼乌乌，

手持鸱夷兮荐醽醲。乃赓载歌曰：招夷齐兮采薇，

拉园绮兮茹芝。折简子陵兮羊裘披，

移文灵均兮佩琼枝。敢问诸君若处庙廊时，

食前方丈、侍妾数百得志为之而弗为。

柴元彪

柴元彪　及第留吴门访史君黄松冈

西江草木转精神，山谷松冈一样清。

东海拾遗来汲暗，道州谏议得阳城。

棠开春雨花千里，角动姑苏月五更。

笑指齐云天已近，金銮又听玉珂声。

柴元彪

柴元彪　寄括苍李察院

武夷山下棹归舠，九曲萦纡涨碧桃。

两字功名如草芥，十年身世付蓬蒿。

广陵古调知音少，柯洞残棋不著高。

今日孤忠在何许，挑灯自读楚人骚。

柴元彪

柴元彪　饯吉甫弟之维扬别驾

风樯留燕暮呢喃，行李催程春又三。

幕府来迎晁别驾，油幢曾识李淮南。

江都今古英雄会，宇宙中间化育参。

见说监州簪芍药，早乘华步趣朝骖。

柴元彪

柴元彪　姜林居别业

结庐尘外境，流水绕平田。

三迳故人菊，一池君子莲。

塔悬当户月，钟翳隔溪烟。

自得平生趣，渔竿老渭川。

柴元彪

柴元彪　老农吟

襲襫田家翁，矍铄须眉白。

问渠年几许，不记年庚甲。

自言身世居此村，三十得儿儿复孙。

伤哉儿孙已露电，朝昏只影空断魂。

生来只是种田土，田土只今易几主。

乡村成败历能言，英雄磨灭不知数。

尽日垄亩力耕耘，饷馌炊舂倩比邻。

归来薄暮饭牛罢，索総织屦宵犹勤。

吁嗟兮，既绝望乎鸠杖与糜粥，

曾不见富人之哀我茕独。但愿年丰醉鸡豚，

重见太平死亦足。纵如颜都尉、马伏波，

老来恩宠成蹉跎。蚁穴一梦今如何，

贫富夭寿总如此。我莫愁，

君莫喜，好将荣辱哀乐、是非得失付与世流水。

柴元彪

柴元彪　里社

涤灶炮牲献腯肥，一户滴酹纸钱飞。

提壶挈馌分肴酒，村北村南祭社归。

柴元彪

柴元彪　勉制干侄克家归乡

五年不得共团栾，放浪东吴一苇间。

客路风波如蹈海，人心剑戟甚于山。

逢春回雁南应北，到海归潮去复还。

今是昨非浑一梦，庭柯园菊可怡颜。

柴元彪

柴元彪　沤麻

金鞍玉勒绮罗茵，梦寐何缘到老身，

辛苦沤麻补衾铁，谁知布缕又频征。

柴元彪

柴元彪　钱塘怀古

百年朝市旧，登览若为情。

落日铜驼陌，东风夹马营。

路随荆刺断，城与黍离平。

可惜西湖月，烧灯两度晴。

柴元彪

柴元彪　秋日江郎道中

豆花疏雨浥轻埃，野店新凉入酒杯。

草带淡烟栖古道，树含断霭翳荒台。

湖光隐见萍分合，山色有无云去来。

满眼秋光无尽意，三峰万古碧崔嵬。

柴元彪

柴元彪　人心吟

长江万顷深，风静波自止。

人心僪一寸，日夜风波起。

桑田倏沧海，汩没势未已。

安得今人心，常如古井水。

柴元彪

柴元彪　僧房夜冷

山冷没禁当，那堪更漏长。

寒欺秋后扇，风试夜来霜。

茭白心如墨，冬青子亦黄。

祗宜煨芋栗，啮引对缁郎。

柴元彪

柴元彪　上中斋相公

年年长是客天涯，几向天涯梦到家。

归到故家无一字，兔葵莺粟正开花。

柴元彪

柴元彪　送刚中兄之官山阴

为爱鹅池可禊兰，朼来松下驻吟鞍。

一家昆弟皆台宪，两世翁孙此县官。

风渡潮声来海口，雁将秋色下长安。

白云凝伫山阴近，笑策潘舆奉母欢。

柴元彪

柴元彪　送侄一斋游武林

舸鷁退飞杭不鱼，沧海翻覆桑田墟。

长安草木成焦枯，暗暗落日栖平芜。

凄凉往事增欷嘘，子长一部太史书。

寄在名山大泽区，之子安肯侣樵渔。

有琴一张酒一壶，胸中云梦八九潴。

齿雪奔电千里途，大鹏击水九万图。

十年骑鹤来上都，宫莺陌燕相喧呼。

回首一梦今何如，太行羊肠九折迂。

出门欲往如挛拘，顾予老矣仆马痡。

甘心首

甘心首采薇壴　，之子春风曳长裾。

西湖为我问讯学士苏，孤山为我起居处士逋。

二仙笑我犹故吾，杨柳暗淡梅花癯。

之子此行出有车，抱材珍重如璠玙。

青萍出匣蛟可屠，白发倚门望不孤。

不妨早赋归来乎，归来兮，

老莱斑衣膝下相欢娱。

柴元彪

柴元彪　同朱山长游江郎

屭趐开天风，三峰互参峙。

一如植躬圭，两峰拱而侍。

削玉石为笔，书空云作纸。

岚光动九天，翠色照千里。

上有碧玉莲，中有黄金鲤。

壁界一字天，松老千年乳。

鹰旋磨云根，虎跑流石髓。

禅师久入定，色相如不死。

灵石剖鸿荒，开山自晋始。

威显三直神，胖蚸百世祀。

动风俄扇扬，梵宇忽颓圮。

僧来自怀玉，被荆营故址。

笙鹤宴群仙，钟鱼饭德士。

佳客贲而思，空谷跫然喜。

一筇事幽讨，万象归俯视。

山茗澹以清，村醪薄而旨。

对弈覆危枰，投壶响飞矢。

盘桓苍翠间，酬酢笑谈里。

欹枕自逍遥，凭阑时徒倚。

泉琴浣我心，松筝清我耳。

庐山乐天翁，敬亭谪仙子。

今昔虽殊时，其乐亦如此。

留为他日观，岁月端可纪。

柴元彪

柴元彪　游江郎山

世事无情几变迁，郎峰万古只依然。

移来渤海三山石，界断银河一字天。

云卷前川龙挂雨，风生阴洞虎跑泉。

群仙缥缈来笙鹤，石顶天香堕玉莲。

柴元彪

柴元彪　游璩源寺和韵

游人剔藓认坚珉，谁是开山第一人。

知有法謓留虎锡，元来璩叟是龙神。

云屏翠列悬崖树，雪瀑声飞断壑津。

又见生公重说法，祖师岩下草长春。

柴元彪

柴元彪　纸帐吟

有斐楮先生，覆冒迥襟度。

澡身清泚泉，被世轶于布。

置之山斋中，朔风岁云暮。

无分媚其奢，可宝色惟素。

愧彼锦步障，荣华尘一聚。

永此雪霜洁，不识羔羊污。

影横月窗梅，香透地炉芋。

道人何太寂，新故谩纳吐。

勿为袁卧高，勿为庄梦栩。

愿均燠寒心。以散隆寒冱。

柴中守

柴中守　跋山谷书范滂傅贴

小春昼日如春晚，饮罢披图清兴远。

夜光照屋四座惊，金薤银钩真墨本。

当年太史谪宜州，肠断梅花栖戌楼。

拾遗不逢东道主，翰林长作夜郎囚。

蛮烟瘴雨森鈇钺，更值韩卢搜兔窟。

老色上面欢去心，惟有忠肝悬日月。

郡丞嗜好殊世人，投笺乞字傅儿孙。

平生孟傅是知已，笔下写出精神骞。

兴亡万古同一辙，党论到头不堪说。

刊章下郡汉道微，清流入河唐祚绝。

先朝白昼狐亦鸣，正气消尽邪气生。

殿门断碑仆未起，中原戎马来从横。

生蛟入手不敢玩，往事凄凉重三欢。

兰亭痤鹤徒尔为，好刻此书裨庙算。

柴中行

柴中行　敬题濂溪先生书堂二首

有生同宇宙，所欠好江山。

因自春陵空，留居庐阜间。

斯文傅坠绪，太极妙循环。

希圣诚何事，怀哉伊与颜。

柴中行

柴中行　敬题濂溪先生书堂二首

出城三四里，矫首惬遐观。

顿觉市声绝，忻从天宇宽。

康山书几净，湓浦砚泓寒。

一诵爱莲说，尘埃百不干。

柴中行

柴中行　句

一簇人家起暮烟。

柴中行

柴中行　句

想得彭园富春色。

柴中行

柴中行　句

郭外春山明锦绣。

柴中行

柴中行　送许郎中出知漳州

君子重出处，儿女多依违。

孰知退有义，一辞若发机。

刑部今其人，识远渺造微。

时方事疾走，而我心独非。

老色未上面，健笔駃于飞。

宛然傲霜菊，璨璨黄金辉。

勉留鵷鹭行，夫岂少轻肥。

一麾即得请，众目骇见稀。

了不露纖芥，舒卷流清{上山下徵}。

凉风称归棹，灏气浥征衣。

婆娑慰邱园，咳唾落珠玑。

因风来锦囊，犹足慰依依。

柴宗庆

柴宗庆　句

曾观大海难为水，除去梁园总是村。


崔次周

崔次周　题梅山云悦楼

仙人好楼居，天上多琼楼。

祥氛结紫炁，磅礴常周流。

道人仙之裔，居然梅山头。

山头耸百尺，日与云从游。

静默观内景，缭绕云气浮。

轩豁挹西爽，天净云影收。

倚栏畅吟情，笔砚云烟稠。

领客谭又玄，满吸云腴瓯。

不用分半间，盘结任相缪。

怡然自可悦，澹然亦何求。

悦则动静随，呼吸听去留。

我欲乘之叩太虚，相与上下追仙斿。

鞭鸾苔凤汗漫去，下视八表挥斥凌九州。

崔存

崔存　神仙名义

宿植灵根何太早，洞悟真风何年少。

常令丹海飞日鸟，又使玉液朝元脑。

昆台气候四时春，紫府光阴夜如晓。

来时不用五云车，跨着清风下蓬岛。

崔存

崔存　为张莘畴题玉虚道院

小结烟霞作洞天，日长无事即神仙。

栽松待化山中石，种秫因分屋外田。

沧海十洲人不到，丹砂九转世空传。

何如坐对黄连炷。一卷南华风外篇。

崔端

崔端　游虎丘

入寺山光峭倚天，剑池寒色锁危巅。

苍苔自老生公石，新茗谁烹陆羽泉。

楼阁下窥溟海浪，松篁遥接洞庭烟。

二难选胜真奇绝，留得芳名万古传。

崔敦礼

崔敦礼　傲霜亭

霜风吹惨入园林，零落阶前满地金。

赖有翠蕤堪采摘，伴人犹守岁寒心。

崔敦礼

崔敦礼　北山之英

强敌骄兮晋多垒，忽登山兮望廷尉。

风霾兮杀气昏，突枪櫑兮乱钩陈。

予君麾兮从君鉿，战陵西兮捍溪栅。

虹食垒兮火焚旗，公之死兮去如归。

公有子兮愤争先，勇没地兮羞戴天，

父死忠兮子忠孝，令名扬兮日月照。

物有始兮岂无终，得所归兮孰如公。

喜幸生兮畏义死，语昵昵兮顾妻子。

草木尽兮粪土委，闻高风兮汗流趾。

崔敦礼

崔敦礼　泊福山港

我舟欲渡风伯嗔，卷帆夜泊沧江津。

江声拍枕冷不寐，起看河汉无纤尘。

须臾风定水波伏，江妃涌起明月轮。

船头把酒问明月，瓜丘枌社难忘情。

狼山咫尺望可到，一水隔我三家村。

明月问之寂无语，寒光耿耿如相亲。

明朝转柂好风色，月晕北开箕有灵。

崔敦礼

崔敦礼　楚州庞庙迎享送神辞

君之来兮殊廷，雷隆隆兮雨冥冥。

从天天吴兮罔象，纷万怪兮如云。

若有妖震奔沛，吹逆浪兮扬膻腥。

授天矛兮下讨，披蒙雾兮祥氛。

崔敦礼

崔敦礼　楚州庞庙迎享送神辞

辛楣兮药房，兰枅兮桂楹。

翼翼兮新宫，穆将进兮芳馨。

柏实兮松液，芝华兮若英。

奠琼斚兮清酤，玉俎件兮嘉牲。

雅声兮远姚，锵和平兮鼓钟纷。

繁会兮竿笙，灵连蜷兮须摇。

崔敦礼

崔敦礼　楚州庞庙迎享送神辞

君之去兮朱宫，乘飞云兮御回风。

贝阙兮丰敞，金台郁兮穹隆。

珠胎兮炫耀，周玉树兮青葱。

天琛兮水碧，众玉萃兮玲珑。

良辰兮高燕，命冯夷兮展舞。

鸣{龠虎}兮海童，群仙兮良待。

君肯临兮尚舂容，君不我留兮我心忡忡。

眇清思兮眑眑，惠我民兮盍终。

崔敦礼

崔敦礼　次陆倅韵三首

欲将从事到青州，酩酊乡中便可侯。

此乐正须君领略，疏狂还许我追游。

一年好处都能几，四序难并去莫留。

痛饮且图连夜醉，清欢何必锦缠头。

崔敦礼

崔敦礼　次陆倅韵三首

暖烟和气满西州，载酒当轻万户侯。

官事水知何日了，风光宜及早春游。

簿书丛里偷閒去，景物妍时到处留。

莫被虚名苦拘束，野梅官柳暗江头。

崔敦礼

崔敦礼　次陆倅韵三首

文章光艳压苏州，照乘何劳诧魏侯。

鸠杖欲寻江左胜，鸥盟相约社中游。

囊空自喜陶朱得，诗拙还因杜集留。

把玩日吟心似醉，定须论月废梳头。

崔敦礼

崔敦礼　次韵孙抚干二首

疏狂自许次公醒，冷淡无劳沸玉笙。

满屋文章天下乐，多情灯炎夜深明。

交情问我何清苦，世路愁人已饱更。

好趁东风动行色，濑阳烟雨趣春耕。

崔敦礼

崔敦礼　次韵孙抚干二首

绕几黄云爇水沉，得诗閒读契余心。

文章叔夜广陵散，句法武侯梁甫吟。

且喜空囊收赵璧，不惭击壤混唐音。

请君便入鸥鸣社，饭颗相从始自今。

崔敦礼

崔敦礼　次韵张伯子饷柑

儒官窗户寒，恇怯日出光。

独冷不可耐，大杓倾鹅黄。

洞庭隔烟波，忽惊风露香。

开门问谁与，知君念荒凉。

芳包照盘新，硬句摩天杨。

山中千头奴，丹黄丽秋阳。

骚人巧采摘，灿灿简册方。

君诗追古作，语壮韵转强。

属和郢中人，凋零不成行。

临风咏玉台。噀雾开蜜房。

殷勤此珍馈，玩味丑莫当。

但酌潘公醽，一举累十觞。

崔敦礼

崔敦礼　大阅回马口号

前驱小队立元戎，一点台星喜气浓。

凯奏归来铃阁静，精神端已折遐冲。

崔敦礼

崔敦礼　殿庐纪怀敬用右史舍人韵

官柳阴阴密着行，飞黄黄鸟忽成双。

身沾仙露香犹在，眼饱珍羞赐即扛。

酒量不多容我醒，诗魔无奈得君降。

官閒睡足春风幕，红日三竿看上窗。

崔敦礼

崔敦礼　丁亥岁予留建康梦登大桥仰视霄汉有金书阁字北斗落落布列其侧昨夕

秘宇涵风寒{氵念}{氵念}，虚廊侵月静冥冥。

宝章玉庭神深地，应想谁何会百灵。

崔敦礼

崔敦礼　丁亥岁予留建康梦登大桥仰视霄汉有金书阁字北斗落落布列其侧昨夕

青冥风露飞檐外，黄道星辰企翼边。

独倚梧阴心自省，十年清梦故依然。

崔敦礼

崔敦礼　东壩

前夜湖山月，今朝濑水船。

飘零良自苦。浩荡有谁怜。

云合前村雨，风收别浦烟。

乘凉趣归櫂，咫尺是金渊。

崔敦礼

崔敦礼　东宫寿章

少阳腾耀毓青宫，玉裕渊冲穆瞓容。

主鬯克承宸极重，问安勤致寝门恭。

温文齿胄全三善，晖润登歌备四重。

幼海光浮天序永，珠源衮衮日朝宗。

崔敦礼

崔敦礼　东宫寿章

吹铜和气集佳祥，郁郁葱葱震色苍。

山岳东明开宝禁，星辰南极注瑶觞。

龙楼照日浮秋晓，象辂朝天馥御香。

分土莫陪班贺末，咏歌惟祝寿无疆。







卷59

崔敦礼

崔敦礼　对竹有感

庭前抱节君，五年不见汝。

去时双玉槊，枝叶稀可数。

归来儿孙多，已满寸金土。

竹盛人凋零，攀枝泪如雨。

崔敦礼

崔敦礼　固城湖

舟泊楚城下，当风十顷湾。

凉生冰鉴面，人在玉壶间。

隐见云端树，低昂枕上山。

江湖有如此，一笑白鸥閒。

崔敦礼

崔敦礼　龟山

当年王气拥神州，衮衮朝宗此地由。

自昔好山犹故色，只今清泗漫安流。

苍烟锁合神仙府，宿藓封深魍魉囚。

病眼不堪重北望，西风挥泪下扁舟。

崔敦礼

崔敦礼　过三塔

妙墨人间宝，千金纸上鹥。

频来湖上寺，三复柱间题。

鹤化辞辽海，鸿飞印雪泥。

人豪今不见，凝伫夕阳西。

崔敦礼

崔敦礼　何家港舍舟步至新河口

潮来白浪卷平沙，渐见菰蒲没两涯。

会欲燃犀鞭魍魉，可能结网羡鱨鯋。

三千水击鹍鹏上，百万军行将士哗。

尺叹渔人何活计，扁舟掀舞寄全家。

崔敦礼

崔敦礼　何家港舍舟步至新河口

夹岸芦蒿障日微，拍堤波浪溅人衣。

隔江唤得渔船守，贯柳双鲈自买归。

崔敦礼

崔敦礼　何家港舍舟步至新河口

郭公勾唤鲥浮水，閒客招要鸥上滩。

岸断溪横人不到，树头依约见桅竿。

崔敦礼

崔敦礼　何家港舍舟步至新河口

北岸行人南岸山，去年人在乱山间。

山如相识须相笑，底事区区未得閒。

崔敦礼

崔敦礼　和沈商卿

一官奔走倦幽寻，来向江山好处吟。

过眼风光花又落，关情勋业镜频侵。

到头春事都无几，飞盖长郊早趁今。

鸥鸟莫惊车马过，我来搜句亦无心。

崔敦礼

崔敦礼　和章冠之

不阴转眼去如飞，闹过清游正及时。

春事到今难着语，鸟声无奈只催诗。

日烘花气侵轩户，风晃江光入酒卮。

回意总将西子看，对山终日未成痴。

崔敦礼

崔敦礼　华阳洞天

云冥冥兮叠嶂，君独立兮山之上。

石嶝险兮水道寒，思夫君兮未敢言。

无言兮皇皇，山阿之人兮告我以不难。

木樛蔚兮下俯，石避碍兮行旁。

余冠兮巍巍，余步兮逶迟。

挽首非吾之愿兮，斜径其将安之。

朝骋望兮昭亭，夕宿兮双溪。

网蕙茝兮盖，葺荪蘅兮为车。

欲腾驾兮高翔，恍导余兮上難。

揭北斗兮奠椒浆，簸南箕兮羞琼蕊。

灵欣欣兮顾余，亶正直兮为神予。

崔敦礼

崔敦礼　还孟郎中诗卷用元韵

吟哦两夫子，濯濯春月柳。

金石相击撞，论文自为友。

我欲和阳春，高调不容口。

披玩若为称，朝酣玉台酒。

崔敦礼

崔敦礼　还孟郎中诗卷用元韵

富贵邯郸梦，齿发金城柳。

附炎非吾事，因心即我友。

得意自忘言，感脢岂滕口。

幸有君子交，淡成非醴酒。

崔敦礼

崔敦礼　江行迓宪使遇风

星使乘槎势若飞，微官奔走遂忘危。

扁舟掀舞身如叶，短棹欹斜命缀丝。

乱眼云山疑醉梦，拍天波浪意蛟螭。

西风送我归渔浦，落日衔山未晚炊。

崔敦礼

崔敦礼　九日

虎踞城边九日台，前年黄花何盛哉。

去年今日濑阳山，三径荒芜手自删。

今年到此百愁有，物情改尽花依旧。

花不能言心自知，嚼蕊徘徊泪盈袖。

黄花时节年年好，我生活荡何时了。

栉沐从教饱风雨，只恐飘零人易老。

客中霜负吹我衣，陇头白云呼我归。

江湖僻处好归隐，月上三更闻子规。

崔敦礼

崔敦礼　九序

春日兮繁鲜，车阗阗兮句曲天。

緪瑟兮拊鼓，满芳菲兮琼筵。

朝霞为羞兮沆瀣为醴，瑶华玉馔兮错杂而陈前。

灵之来兮赤城空，驾白鹤兮御清风。

群仙从兮哆哆，云晻暧兮车隆隆。

灵之去兮返太清，骑日月兮朝紫皇。

下视九州兮尘泱茫，五岳俎豆兮四溟杯觞。

制琼琚兮余衣，集芳荪兮余裳。

荷佩兮离离，兰旌兮扬扬。

欲往从兮未得，望夫君兮彷忀。

崔敦礼

崔敦礼　九月二十九日迩英开讲忝预末班讲退小集玉堂之庐即留宿直因赋唐律

五云扶辇下清厢，宝帙初开第一章。

旋卷班联回广殿，稍留笑语萃公堂。

紫霄近侍连镳过，黄发元臣照座光。

顾我自惭陪胜会，酒清人散卧斜阳。

崔敦礼

崔敦礼　客枕

客枕愁无寐，悠悠夜未分。

谁同对床雨，惟想太行云。

黄犬行应健，飞鸿过亦勤。

如何万金信，别久寂无闻。

崔敦礼

崔敦礼　狼山

裹了青衫簪了缨，此身便是一浮萍。

五年客路春风熟，各里乡关夜月明。

华鹤归来惊物变，白狼依旧逼人清。

山中老宿争迎我，辑杖相呼问甲庚。

崔敦礼

崔敦礼　狼山

日日怀归今得归，旧时风物未全非。

江边鸥鸟应相笑，底事尘埃满客衣。

崔敦礼

崔敦礼　狼山

贪恋微官未得閒，二年乡梦绕狼山。

如今真个山中去，不是寻常杳霭间。

崔敦礼

崔敦礼　狼山

行携三尺虎臂杖，归饮十分鱼枕樵。

饮罢招船歌一曲，冯夷亦合泣潜绡。

崔敦礼

崔敦礼　狼山

夜静无风水自波，隔江灯火数陵坡。

消樽不属今宵事，奈此一江明月何。

崔敦礼

崔敦礼　狼山

五载龙蟠虎踞间，峰头日月望狼山。

归来筋力犹强健，野屐登临莫厌艰。

崔敦礼

崔敦礼　李煜不朝伐之煜降江南平为震雷薄矣　震雷薄矣二十八句

震雷蒲矣，胡蝇之营。

弥江负淮，雝天险矣。

宁曰我尽臣度，肃恭威灵。

宇宙混同，一方阻。

皇明建灵旗，下巨般。

震威而怀，靡事戕戮。

王师如翰，至则速。

风漰雷磕，奄其覆。

哀哀逆俦，维喙乞长降。

樏车青盖，朝帝乡。

妖氛杀翳，旋披攮。

膏痿腥{月奥}，德泽滂。

凯旋金声，奏洋洋。

煇燿万国，俱向方。

崔敦礼

崔敦礼　刘鋹僭号岭南虐其民潘美伐之俘以献为猛虎攫　猛虎攫二十句

猛虎攫，噬海隅。

跨峤绵岭，环为炉。

流膏解节，民毕屠。

帝怒惠顾，思往苏。

授以虣将，施天诛。

长驱无垠，抵其郛。

手援炎歳，吹以濡。

长缨系颈，来累累。

撑骸脍肉，穷凶徒。

观城告社，咸嗟嘘。

崔敦礼

崔敦礼　密云亭

落花摇曳水溶溶，金现兜绵世界容。

只恐水流云不见，桃源归路却无踪。

崔敦礼

崔敦礼　拟津人歌

吾之舟兮常虚以游，哀乐喜怒兮一毫不留。

不与物涉兮驾空以浮，万方覆却兮无独吾舟。

吾之舟兮常虚以游。

崔敦礼

崔敦礼　平江府饯丘知府致语口号

薰风卷旆趣归程，十万儿啼满路声。

别恨江枫烟雨暝，愁云沙草晓波平。

毁鞭莫遂留行意，开宴聊伸恋德情。

从此吴人颂遗爱，棠阴千里日敷荣。

崔敦礼

崔敦礼　前用吉字韵问严子文疾再和问疾之诗不工甚矣既辱和章以承用吉字韵

日来间何阔，坐见月初吉。

欲往扣斋扉，政恐劳取瑟。

闻公清净缘，巧笑却银栉。

露骨秀寒松，烘晹嚥暖日。

钟乳无千两，牙签堆万帙。

爱诗屡忘餐，爱酒勤种秫。

心安身自轻，却老非牛膝。

崔敦礼

崔敦礼　邵智卿挽章

列宿郎官帐，高风隐士庐。

岁寒知劲柏，日暮厌轻车。

德齿周三老，身名汉二疏。

回头八男子，玉立照阶除。

崔敦礼

崔敦礼　邵智卿挽章

未识嵇中散，闻诗孔伯鱼。

谓当从几杖，何意作丘墟。

有道齐生死，无心任卷舒。

斯人吾不见，遗恨泪沾裾。

崔敦礼

崔敦礼　送梁倅二首

盛德宜时用，屏星久此留。

中和凝秬鬯，温润莹天球。

太府多材会，清名万口流。

亨涂应好在，端的上瀛洲。

崔敦礼

崔敦礼　送梁倅二首

一尉千官底，公无势位分。

门墙时与进，道义得亲熏。

去矣难留佩，时哉盍致君。

南风抹陵路，征旆卷行云。

崔敦礼

崔敦礼　送芋酥与宿斋三学士

酥盘荐酒迎春寿，芋火谈禅数夜更。

云脚四垂天欲雪，为君两计破愁城。

崔敦礼

崔敦礼　太白远游

人间不可以托兮，信长风而云行。

浩漫其将何之兮，怅飘忽而徂征。

天生材以有用兮，思逢时而经纶。

苦恩疏而媒劳兮，坐长叹以抚膺。

鸡聚族以争食兮，凤孤飞而无雘。

瓀草隐於深谷兮，层丘蔽以苍榛。

骅骝拳踨而不得食兮，蹇驴得志以鸣春。

蝘蜓嘲龙兮鱼目混珍，嫫母衣锦兮西施负薪。

世道有此翻覆兮，谁察余之坚贞。

块独处此幽默兮，乃龟息而虬蟠。

不旷荡以纵适兮，何拘挛以守常。

将倚剑乎天外兮，欲挂弓於扶桑。

以倥偬而为巢兮，以虚无而为场。

运以大风之举兮，假以摩天之翔。

前期浩乎漫漫兮，浮四海而横八荒。

赤玉舄以东上兮，烟苍苍其逢山。

逢羽人於天门兮，方瞳好其容颜。

遗我书以鸟迹兮，读不閒而三叹。

偶然值乎青童兮，绿发双双其云鬟。

笑我学仙之晚兮，蹉跎凋乎朱颜。

玉女飘飘而下兮，遗我以流霞之杯。

稽首拜而自笑兮，问南登之路岐。

采姹女於江华兮，收河车於清溪。

卧香炉以餐霞兮，窥石镜而心清。

遥见仙人於彩云兮，把芙蓉於京。

期汗漫於九垓兮，接卢敖於太清。

乘兴任夫所适兮，鸣驺忽其西驰。

栽若木於西海兮，采琼蕊乎昆山。

揖叔卿於云台兮，恍惚凌乎紫冥。

饮玉浆於丹丘兮，备洒扫以明星。

赤松借予以白鹿兮，挟两龙以相从。

传秘廖於韩众兮，精诚与夫天通。

西上既穷其登攀兮，云飘然而无心。

八极可以神游兮，赋大鹏於北溟。

激三千以崛起兮，向九万而迅征。

访广成於至道兮，闻大块之幽居。

掇玄珠於赤水兮，天下不知其所如。

凌云霄以直上兮，入无穷而遗形。

骑日月而羽化兮，翼鸳鸾而云行。

出宇宙之寥廓兮，羾阊阖之峥嵘。

载长云之河车兮，十二楼与五城。

登真朝於玉皇兮，赐琼浆以玉杯。

听天语之察察兮，廓如云而天开。

天地同乎枯槁兮，生世如乎转蓬。

君子化为猿鹤兮，小人或为沙虫。

营营为何所求兮，鸡鸣趋乎四关。

十步而九太行兮，世路多乎险艰。

传其语以铭骨兮，永愿辞於人间。

忽魂悸以魄动兮，即归路而长叹。

转天车於六龙兮，云骈下而飘翩。

风为马兮霓为裳，靡星旃兮回鸾车。

烛龙衔光以照物兮，列缺挥鞭而启途。

歨翳景以横翥兮，逆高天以下垂。

望四海兮何漫漫，长相思兮在长安。

复长剑而归来兮，谒九重之天门。

白日照吾之精诚兮，效剖胆而输肝。

吐峥嵘之高论兮，开浩荡之奇言。

所谓代马不思乎越兮，越禽不恋乎燕。

崔敦礼

崔敦礼　太白招魂

予为谪仙兮，薄游人间。

傲岸不谐兮，世路艰难。

折芳洲之瑶华兮，采琼蕊入乎昆山。

愁长安之不见兮，坐拂剑而长叹。

魂一去而俗断兮，与春风而飘扬。

飘扬其竟何托兮造化为之悲伤。於是帝命巫阳，

若有一人，神气黯然，

精魂飞散，迟尔归旋。

乃下招曰：魂兮归徠，无东无西，

无南无北些。碧海之东，

长鲸濆涌，不可以涉些。

杨波喷云，蔽天鬵鬣些。

齿若雪山，挂骨於其间些。

归徠，去无还些。

魂兮无南，南山白额貙貒些，

牙若剑错鬣如丛竿些。口吞殳鋋，

目极枪橹些。归徠，

饲豺虎些。魂兮无西，

西当太白，横绝峨嵋些。

地崩山摧，天梯钩连些。

峥嵘崔嵬，朝虎夕蛇些。

磨牙吮血，杀人如麻些。

归徠，行路难些。

魂兮无北，北缘太行，

嶝道峻盘些。马足蹶侧，

车轮摧冈些，气毒剑戟，

严风裂裳些。归徠，

北上苦些。魂兮归来，

君无上天些。《招魂辞》天鼓砰訇，

雷震帝旁些。投壶玉女，

笑开电光些。开雨之起，

倏烁晦冥些。犬吠九关，

杀人以愤其精魂些。归徠，

天路何因些。魂兮归徠，

君无下此幽都些。闭影潜魂，

遗迹九泉些。剑轮汤鑪，

猛火炽然些。疑山炎昆，

苦海滔天些。归徠，

保吾生些。魂兮归徠，

还故乡些。高楼甲第，

连青山些。飞楹磊砢，

栱夤缘些。云楣横绮，

桷攒栾些。皓壁昼朗，

朱甍鲜些。金窗绣户，

朱箔悬些。魂兮归徠，

列珍羞些。月光素盘，

饭彫胡些。鲁酒琥珀，

紫锦鱼些。白酒新熟，

黄鸡肥些。山盘秋蔬，

荐霜梨些。吴盐如花，

皎白雪些。玉盘杨梅，

为君设些。魂兮归徠，

恣欢谑些。南国美人，

芙蓉灼灼些。洛浦宓妃，

飘飘飞雪些。长干吴儿，

艳星月些。西施东邻，

秀蛾眉些。一笑双璧，

歌千金些。琅玕绮食，

鸳鸯衾些。博山炉中，

香火沉些。魂兮归徠，

醉壶觞些。青娥对烛，

俨成行些。玉童两两，

吹紫笙些。佳人当窗，

弹鸣筝些。玉壶美酒，

清苦空些。看朱成碧，

颜始红些。《前有樽酒》连呼五白，

行六博些。赤鸡白狗，

赌梨栗些。半酣呼鹰，

挥鸣鞘些。金鞍龙马，

花雪毛些。霜剑切玉，

明珠袍些。魂兮归徠，

入长安些。清都玉树，

瑶台春些。万姓聚舞，

歌太平些。伐鼓槌钟，

启童城些。日照万户，

簪裾明些。骑吹飒沓，

引公卿些。白日紫晖，

运权衡些。倒海凌山，

索月采荪些。文质炳唤，

罗星昮些。魂兮归徠，

乐不可言些。乱曰：长相思兮在长安，

络纬秋啼兮金井栏。望夫君兮安极，

我沉吟兮叹息。怀洞庭兮悲潇湘，

把瑶草兮思何堪。念佳期兮莫展，

每恨兮不浅。同上荷花落兮江色秋，

秋风嫋嫋夜悠悠。魂兮归徠，

谢远游。

崔敦礼

崔敦礼　太祖皇帝师次陈桥受天命协人情为圣皇武　圣皇武二十二句

圣皇武，憺显幽。

震逾恭，翼微周。

帝下顾，民噢咻。

糜沸鼎，汎横流。

杏其复，飞龙秋。

挽天弧，建神矛。

振汩陈，遏虔刘。

漭然施，鸿佑何。

熯以濡，羸者廖。

御皇极，凝前旒。

遍胪欢，荡岱丘。

崔敦礼

崔敦礼　探潮阁

天留孤巘岌青冥，约束淮流入汴京。

往事不堪回首望，倚栏斜日看潮生。

崔敦礼

崔敦礼　题避俗轩

地僻便知城市隔，心清自爱水云閒。

障尘不用西风扇，香篆溟蒙正下关。

崔敦礼

崔敦礼　题得妙亭

行见山横坐见纵，山随意好日无穷。

朝来爽气谁能会，浑在先生隐几中。

崔敦礼

崔敦礼　题汗青轩

地禁官清静不哗，日长诗试小团茶。

一生只用如椽笔，细为君王纪正邪。

崔敦礼

崔敦礼　题婺州仁风堂寄韩侍郎

丹扆忧勤德意通，使君元侍玉皇宫。

亲传天上舜琴曲，散作人间庄籁风。

已喜清微消滞郁，亦知委曲到鳏穷。

骚人休复雌雄问，千里而乐事同。

崔敦礼

崔敦礼　题婺州仁风堂寄韩侍郎

公余燕寝但凝香，稍退朝来雁鹜行。

政誉已争铜岭峻，恩波仍带绣川长。

未应尚布春风诏，会许重赓夏日章。

皎皎东阳嘉话在，到公端类发天藏。

崔敦礼

崔敦礼　田间辞三首

朝余往兮苍东畴，景翳翳兮云油油。

牛驱耕兮载泥重，鞭不前兮挽犁用。

岁云暮兮暮维何，仓庚鸣兮布谷和。

疾吾耜兮固吾耒，趣甘泽兮及时播。

崔敦礼

崔敦礼　田间辞三首

我耕兮我田，雨浪兮雷填填。

水漫漫兮种不下，出门见水兮泪滂沱。

惠我晴兮疾耕而耨，螟败之兮颖弗得秀。

呜呼，我无时违兮时不我予。

时不予兮奈何，蹇无忘兮吾事。

崔敦礼

崔敦礼　田间辞三首

数稻兮登场，牵牛兮入屋。

噭唃兮田家，欢迎兮稚子。

三年力耕兮今逢年，庾则实兮庖有鲜。

草藉兮陶盘，豳吹兮土鼓。

握牛兮谁歌，和之兮余舞。

乐复乐兮岁晏，冰雪集兮堂下。

时亹亹兮不再，荪何为兮田野。

崔敦礼

崔敦礼　挽主尉王权章

将军名字著华戎，露甲曾收不战功。

马革裹尸忠贯日，虎头食肉气如虹。

云屯欲倚金城重，星陨俄惊玉帐空。

好像祁连筑新家，鼓鼙遗恨意何穷。

崔敦礼

崔敦礼　闻严子文纳妾孟宋有诗辄次韵

春市笙歌兴已阑，儒宫牢落分投閒。

不知列屋倾城蔡，自笑微官系触蛮。

赤脚有年供侍侧，青鸾无梦到人间。

传闻谪堕行云侣，想像高唐鬓欲斑。

崔敦礼

崔敦礼　喜晴

顽云收四野，皎日丽千门。

水响鱼龙落，云高鹳鹤翻。

近阳书幌暖，绕室篆烟昏。

拟欲寻春去，梅花水际村。

崔敦礼

崔敦礼　喜晴

我贫可厌回肠煎，负郭近有桑麻田。

入春十日九霪雨，夜听泷泷愁不眠。

雨师欺压春无力，勾引顽阴朝复夕。

丹杏夭桃冻不开，来牛去马昏无色。

晓来鼓舞耕桑民，长天洗净清无云。

羲和鞭日从海底，照出浩荡郊原春。

呼儿买酒聚笑语，门前且无吏呼怒。

今年麦饭滑流匙，更趁新蚕理襦裦。

江头烟树晚戎戎，江南婴笋春事丰。

我亦行抛簪绶去，饱帆西上趁东风。

崔敦礼

崔敦礼　下水府

钟山崒兮江之湄，药为祀辛夷祠。

神乘白马兮执素羽，朝与日出兮莫云归。

噫嗟兮明神，烈烈兮用光。

生科疾盗兮奋不顾死，死焉助顺兮赫然发灵。

湛清尊兮明水，扬玉桴兮扣雷鼓。

扣鼓兮如何，我欲言兮泪滂沱。

懭有妖兮蟠中土，杂蘅皋兮秽兰宇。

豺豕兮人居，猰兮室庐。

愿神我福兮我祥，举长矢兮射天狼。

使河洛兮回波，令岱华兮还光。

山苍苍兮水汤汤，神之威兮俨不忘。

刳肝为辞兮沥血，陈神之听兮闻不闻。

崔敦礼

崔敦礼　严子文用范至能韵见赠再和

灯花昨夜喜，诗成果符吉。

长跪读新诗，绣筵鸣宝瑟。

天公怪多取，未老雪满栉。

出门会舑仙，戴笠卓午日。

我无作诗工，而许编杜帙。

珷玞圭璋，蓬艾间粟秫。

鸥社愧相从，敬行顺风膝。

崔敦礼

崔敦礼　游龟山

舟行十日困拘拳，到此登临意气掀。

山断蜂腰盘汉表，水分燕尾入淮门。

石埋万古英豪笔，洞锁千年魍魉魂。

怀昔感今无限意，夕阳人去乱鸦翻。

崔敦礼

崔敦礼　芸香亭

竹间当日一亭幽，瀹茗焚香向此留。

丹碧只今俱化出，独来恋恋忆前游。

崔敦礼

崔敦礼　再次韵一首

催花腰鼓彻凉州，午枕惊回蚁梦侯。

赖有江山余古意，可教诗酒负春游。

登亭举酒休论晋，借筹成功合继留。

慷慨浩歌风日暖，万山佳处接吴头。

崔敦礼

崔敦礼　再讯问严子文疾

清心止渊水，养性顺杞柳。

水信造物儿，能妨莫逆友。

我当诵七发，阑翻倾辩口。

据几遂霍然，何辞未能酒。

崔敦礼

崔敦礼　赵提官挽章

典型前辈近，问学古人深。

有道只藏韫，无言自陆沉。

忧民空白首，爱主只丹心。

远矣平生志，松风扫墓林。

崔敦礼

崔敦礼　赵提官挽章

诚身古君子，耆德老先生。

言行纯无玷，经书富满籯。

兰阶群玉秀，桂苑一枝荣。

有后谁公比，文盟压世英。

崔敦礼

崔敦礼　枕上

辗转孤灯梦不成，念家忧国总关情。

月明定到棠梨上，时有啁嘈格磔声。

崔敦礼

崔敦礼　正曜

若有人兮水中喘，鱼鳞衣兮白蝩裳。

荃桡兮桂旗，欲女迎兮风薄之。

神之贺兮两龙，骖白龟兮蛟螭从。

朝余陟兮三山，夕济兮牛渚。

神不来兮夷犹，使我心兮苦复苦。

濯缨兮姑溪，结佩兮采石。

诚不已兮幽通，信不坠兮物格。

若有临兮风颾颾，作莫雨兮愁江皋。

神交兮意接，来不言兮去无迹，

倏雨歇兮云收，山青青兮水悠悠。

崔敦礼

崔敦礼　至清口闻水阅甚盛边人言辛巳岁敌骑逼淮刘信叔军南岸欲载神劲弩至

晓日旌旗锦满川，阿童初试汉楼船。

露桡天与神机秘，击楫人同壮志坚。

行恐黄河冰可渡，已闻青海箭先传。

佛貍莫梦淮边树，看揽长蛟下没渊。

崔敦礼

崔敦礼　中水府

汎汎兮吾用法，沛吾乘兮东流。

东汉兮何之，有美人兮天一涯。

烟杳杳兮南徐，云连连兮北固。

海何为兮清明，江何为兮流注。

彼美人兮山之曲，镇龙关兮转阴轴，

约束海若兮呵水冯，夏不苦雨兮冬不疾风。

污邪穰穰兮海沂阜丰，我民报事兮罔有不恭。

采秀实兮山巅，撷芳馨兮涧底。

霜秈兮水茫，蕙肴羞兮椒糈。

神之格兮乐享，惚蜿蜿兮来止。

崔敦诗

崔敦诗　淳熙八年春帖子词　太上皇帝合六首

翠管吹寒去，青旗卷仗来。

慈皇千万寿，春日上春杯。

崔敦诗

崔敦诗　淳熙八年春帖子词　太上皇帝合六首

剪玉酥花细，盘金彩胜宜。

六宫呈妙巧，春日颂春祺。

崔敦诗

崔敦诗　淳熙八年春帖子词　太上皇帝合六首

凤苑开丹燕，龙楼下翠华。

天工不敢住，春日著春花。

崔敦诗

崔敦诗　淳熙八年春帖子词　太上皇帝合六首

亲提神器授今皇，帝德王功日日昌。

万宇熙台无一事，湖山好处赏风光。

崔敦诗

崔敦诗　淳熙八年春帖子词　太上皇帝合六首

今岁东皇作意迟，春朝恰近上元期。

长生宫殿花开了，便放人间十万枝。

崔敦诗

崔敦诗　淳熙八年春帖子词　太上皇帝合六首

高蹈殊庭二十春，随时游乐为同民。

翠舆黄伞西湖路，老耨年年喜望尘。

崔敦诗

崔敦诗　淳熙八年春帖子词　太上皇后合六首

春晓慈闱启，君王奏问安。

和声调巓管，欢颂献椒盘。

崔敦诗

崔敦诗　淳熙八年春帖子词　太上皇后合六首

春昼慈闱静，宫帘日上徐。

焚香开竺典，滴露写仙书。

崔敦诗

崔敦诗　淳熙八年春帖子词　太上皇后合六首

春夕慈闱永，瑶池乐未央。

管弦声合奏，灯月影交光。

崔敦诗

崔敦诗　淳熙八年春帖子词　太上皇后合六首

昨夜三更斗柄旋，东风催放百花鲜。

飞来峰下溶新绿，流得春光到外边。

崔敦诗

崔敦诗　淳熙八年春帖子词　太上皇后合六首

郁葱嘉气满篷莱，天子双称万寿杯。

朝罢乐音迎复道，舆同上望春琱台。

崔敦诗

崔敦诗　淳熙八年春帖子词　太上皇后合六首

有象升平属好春，九衢歌舞乐芳辰。

濯龙门外车如水，应笑豪华汉外亲。

崔敦诗

崔敦诗　淳熙八年端午帖子词　太上皇帝合六首

待月长生殿，迎风太液池。

兹颜欢乐日，圣德盛明时。

崔敦诗

崔敦诗　淳熙八年端午帖子词　太上皇帝合六首

濯濯风涵柳，英英露泻荷。

微凉无限意，分付舜弦歌。

崔敦诗

崔敦诗　淳熙八年端午帖子词　太上皇帝合六首

莲叶看龟上，桐花引凤栖。

圣人千万寿，福禄与天齐。

崔敦诗

崔敦诗　淳熙八年端午帖子词　太上皇帝合六首

采索谩萦长命缕，紫芽安用引年菖。

只将三纪休兵德，圣寿宜同泰华长。

崔敦诗

崔敦诗　淳熙八年端午帖子词　太上皇帝合六首

了无尘累可关情，坐见寰区乐太平。

弄水看花聊燕适，倚松餐菊偶经行。

崔敦诗

崔敦诗　淳熙八年端午帖子词　太上皇帝合六首

竹殿阴阴间绿槐，日长棋罢看流杯。

北窗风味沈沈静，南内时新节节来。

崔敦诗

崔敦诗　淳熙八年端午帖子词　太上皇后合六首

菰黍团云白，菖花剪玉长。

晚凉新月上，水殿按霓裳。

崔敦诗

崔敦诗　淳熙八年端午帖子词　太上皇后合六首

海上千年实，峰头十丈花。

年年当令节，同献玉泉家。

崔敦诗

崔敦诗　淳熙八年端午帖子词　太上皇后合六首

翰墨消长日，尊罍占远风。

纖尘吹不到，人在玉壶中。

崔敦诗

崔敦诗　淳熙八年端午帖子词　太上皇后合六首

宝月骖鸾采结垂，朝来新写上皇诗。

金盘有露凉生是，玉宇无尘冻解迟。

崔敦诗

崔敦诗　淳熙八年端午帖子词　太上皇后合六首

水晶宫阙净涵虚，历历南风度玉除。

金井辘轳声欲晓，内人来奏问安书。

崔敦诗

崔敦诗　淳熙八年端午帖子词　太上皇后合六首

万年枝下绿阴长，拂石时来坐晚凉。

别殿筌歌催宴早，千门铺月静焚香。

崔敦诗

崔敦诗　淳熙二的春帖子词　光尧寿圣宪天体道太上皇帝合六首

巓管今朝应，璿杓昨夜旋。

耕桑三万里，一样乐尧天。

崔敦诗

崔敦诗　淳熙二的春帖子词　光尧寿圣宪天体道太上皇帝合六首

事已高超古，心犹切为民。

慈颜应有喜，房宿正当晨。

崔敦诗

崔敦诗　淳熙二的春帖子词　光尧寿圣宪天体道太上皇帝合六首

采柏浮仙醲，凝酥点寿盘。

君王千万岁，长奉两宫欢。

崔敦诗

崔敦诗　淳熙二的春帖子词　光尧寿圣宪天体道太上皇帝合六首

九重云气郁崔嵬，日转青旗瑞色开。

晨跸一声春又到，太平天子上瑶杯。

崔敦诗

崔敦诗　淳熙二的春帖子词　光尧寿圣宪天体道太上皇帝合六首

楼阁隔年余旧雪，园林连夜著新花。

东皇拟作行春计，先到长生大帝家。

崔敦诗

崔敦诗　淳熙二的春帖子词　光尧寿圣宪天体道太上皇帝合六首

景龙门上华灯动，黄鹄池边翠浪通。

一一春光须作主，从今二十四番风。

崔敦诗

崔敦诗　淳熙二的春帖子词　寿圣明慈太上皇后合六首

玉管和声度，金铺丽景迟。

思齐文母圣，春日受春祺。

崔敦诗

崔敦诗　淳熙二的春帖子词　寿圣明慈太上皇后合六首

宝殿春朝退，瑶池夜宴深。

明朝是人日，时复问晴阴。

崔敦诗

崔敦诗　淳熙二的春帖子词　寿圣明慈太上皇后合六首

翠辇西湖路，雕盘北苑花。

时平无外事，随意趁年华。

崔敦诗

崔敦诗　淳熙二的春帖子词　寿圣明慈太上皇后合六首

扇开雉影红云起，帘卷虾须画烛明。

三十六宫齐进酒，盘金小胜缕长生。

崔敦诗

崔敦诗　淳熙二的春帖子词　寿圣明慈太上皇后合六首

日溶凤沼摇波暖，云护龙楼倒影长。

读罢黄庭无一事，好风吹动百花香。

崔敦诗

崔敦诗　淳熙二的春帖子词　寿圣明慈太上皇后合六首

院落韶光归柳色，郊原耕信到菖芽。

望春台下□□软，不见游龙有外家。

崔敦诗

崔敦诗　淳熙六年春帖子词　皇帝合六首

今岁韶光好，时逢大有年。

条风方被物，菖叶又催田。

崔敦诗

崔敦诗　淳熙六年春帖子词　皇帝合六首

今岁韶光好，年中两见春。

余寒九日在，芳意一朝新。

崔敦诗

崔敦诗　淳熙六年春帖子词　皇帝合六首

今岁韶光好，田闾气象淳。

政平无横赋，粟贱少穷民。

崔敦诗

崔敦诗　淳熙六年春帖子词　皇帝合六首

东风先满殿前旗，御柳宫花次第知。

连夜芳心相待发，侵朝柔思不胜垂。

崔敦诗

崔敦诗　淳熙六年春帖子词　皇帝合六首

千门晓日山河丽，万国春风草木香。

造化无私随发育，圣明天子是东皇。

崔敦诗

崔敦诗　淳熙六年春帖子词　皇帝合六首

雕庭清跸转轻雷，凤管吹春入仗来。

万籁有声皆善颂，八荒无地不熙台。

崔敦诗

崔敦诗　淳熙六年春帖子词　皇后合五首

何处春来早，光风入九门。

未翻池荇翠，先著壁椒温。

崔敦诗

崔敦诗　淳熙六年春帖子词　皇后合五首

何处春来早，坤仪物意熙。

烟生金屋重，日上玉阶迟。

崔敦诗

崔敦诗　淳熙六年春帖子词　皇后合五首

明朝嘉气满慈闱，亲侍君王献玉卮。

一样酥盘俱手制，百般彩胜总春宜。

崔敦诗

崔敦诗　淳熙六年春帖子词　皇后合五首

风光天上倍常殊，花夺阑干昼影舒。

虚几自临中令帖，明窗时展大家书。

崔敦诗

崔敦诗　淳熙六年春帖子词　皇后合五首

清明小苑条桑地，和暖平川浴种天。

圣主俭勤游乐少，只将敦朴示民先。

崔敦诗

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六

欲识春囘处，长生大帝家。

万年枝耸翠，千岁果开花。

崔敦诗

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六

欲识春囘处，君王献寿时。

矞云扶宝座，和气入瑶卮。

崔敦诗

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六

欲识春囘处，晴峰俯碧泉。

岩峦犹积雪，草木已生烟。

崔敦诗

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六

冰消宿沼悠扬动，烟暖寒林约略青。

试上龙楼囘远望，朝来生绿画罗屏。

崔敦诗

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六

聚景园中芳意换，望湖楼下绿波长。

厖眉自识车音美，时有絪縜夹道香。

崔敦诗

崔敦诗　淳熙七年春帖子　光尧寿圣宪天体道性仁诚德经武纬文太上皇帝合六

一气暗随鸾辂动，万祥给会衮衣朝。

康衢歌吹东风里，满听儿童善祝尧。

崔敦诗

崔敦诗　淳熙七年春帖子　寿圣齐明广慈太上皇后合六首

天上春光别，东皇管领来。

初从旗气转，旋逐跸声囘。

崔敦诗

崔敦诗　淳熙七年春帖子　寿圣齐明广慈太上皇后合六首

天上春光别，融融物态宜。

彤庭花气暖，黄道日轮迟。

崔敦诗

崔敦诗　淳熙七年春帖子　寿圣齐明广慈太上皇后合六首

天上春光别，时康乐事繁。

烟花浮阆苑，露叶簇金盘。

崔敦诗

崔敦诗　淳熙七年春帖子　寿圣齐明广慈太上皇后合六首

苍龙檠替道春囘，尽把韶华和酒杯。

但见殿前移仗退，已闻苑内奏花开。

崔敦诗

崔敦诗　淳熙七年春帖子　寿圣齐明广慈太上皇后合六首

玉压阑干日影长，云窗侍女昼焚香。

琅函自检长生籾，金管时书急就章。

崔敦诗

崔敦诗　淳熙七年春帖子　寿圣齐明广慈太上皇后合六首

花边破日红千叠，柳际匀烟翠一层。

阅尽风光长不老，绿车当见从云仍。

崔敦诗

崔敦诗　淳熙七年端午帖子词　皇帝合六首

赤伏祥晖盛，黄离治象亨。

天时四序正，君德万方明。

崔敦诗

崔敦诗　淳熙七年端午帖子词　皇帝合六首

采缕盘金丽，香蒲镂玉匀。

君王千万寿，岁岁乐兹辰。

崔敦诗

崔敦诗　淳熙七年端午帖子词　皇帝合六首

日御秋秋水，云峰叠叠繁。

宸心定忘暑，长算入中原。

崔敦诗

崔敦诗　淳熙七年端午帖子词　皇帝合六首

光浮水槛虚黄盖，凉满冰台待翠舆。

日转槐龙天近午，汗衣犹听讲筵书。

崔敦诗

崔敦诗　淳熙七年端午帖子词　皇帝合六首

松碧涵风清度曲，梅黄过雨密留阴。

翠寒堂上全无暑，定起人间扇暍心。

崔敦诗

崔敦诗　淳熙七年端午帖子词　皇帝合六首

黄道星辰移企翼，青冥风露近飞檐。

翠华晚过凌虚殿，一色明珠十二帘。

崔敦诗

崔敦诗　淳熙七年端午帖子词　皇后合六首

玉燕垂符小，珠囊结艾青。

更将长命缕，侵晓奉慈庭。

崔敦诗

崔敦诗　淳熙七年端午帖子词　皇后合六首

厚德承三殿，柔风被八弦。

欲知勤俭化，当暑浣衣清。

崔敦诗

崔敦诗　淳熙七年端午帖子词　皇后合六首

玉斝浮菖追令节，宝箱储药趁灵辰。

细开角黍询前事，应助吾皇念直臣。

崔敦诗

崔敦诗　淳熙七年端午帖子词　皇后合六首

日永荇池闲画舫，风清蚕馆入新丝。

内人鬭草归能说，今岁山中艾出迟。

崔敦诗

崔敦诗　淳熙七年端午帖子词　皇后合六首

翠云幕卷迎风殿，零露盘高待月台。

应上君王千万寿，霓裳吹下九天来。

崔敦诗

崔敦诗　淳熙元年端午帖子词　皇帝合六首

双秀云牟实，三眠雪茧丰。

无人知帝力，浑在舜弦中。

崔敦诗

崔敦诗　淳熙元年端午帖子词　皇帝合六首

御柳垂波绿，宫槐覆幄凉。

香风随步辇，偏到殿中央。

崔敦诗

崔敦诗　淳熙元年端午帖子词　皇帝合六首

采缕萦朱户，芳菰剪翠筒。

风光天上别，景物世间同。

崔敦诗

崔敦诗　淳熙元年端午帖子词　皇帝合六首

千的桃印明金殿，百子榴房照绮疏。

清晓宫门放鱼钥，内家催进恤刑书。

崔敦诗

崔敦诗　淳熙元年端午帖子词　皇帝合六首

幽芳拂拂朝香度，密叶阴阴昼影圆。

玉食未应须角黍，君王端是念忠贤。

崔敦诗

崔敦诗　淳熙元年端午帖子词　皇帝合六首

双人绿艾消民沴，五色朱丝奉帝龄。

向晚封章都阅遍，翠舆初过水心亭。

崔敦诗

崔敦诗　方壶

垂杨阴下小亭池，浓绿繁红掩映宜。

挟册独来谁共语，海棠相对笑人痴。

崔敦诗

崔敦诗　和唐致远蜡梅

万木折冰雪，千葩谢华穠。

谁约金童仙，冲寒下严风。

恼人风味深，缕衣立隆冬。

旁有玉京子，含香笑相逢。

夜水吐玉龙，月窗影相重。

诗情太牢落，聊以二友供。

清标体黄裳，素姿掩凡容。

东君着意先，群英绝追踪。

崔敦诗

崔敦诗　和甄监簿述怀

一鸣当日众俱惊，曾掞天庭赋太清。

宦路喜君方晚遇，文场推我是虚声。

短材漫饱支离粟，藻思宜粲沆瀣英。

近喜和光成莫逆，嘉名洋溢鲁诸生。

崔敦诗

崔敦诗　皇帝上平上皇帝寿乐曲　公卿入门用礼安之曲

端闱肃启，金奏和声。

有来济济，烨其华缨。

度中规矩，步协英茎。

一人达孝，百辟丕承。

崔敦诗

崔敦诗　皇帝上平上皇帝寿乐曲　皇帝上太上皇寿酒用福安之曲

笙镛皦绎，簨簴腾骧。

奉觞介寿，龙衮黼裳。

盛仪克举，至德用章。

刑于四海，化洽风扬。

崔敦诗

崔敦诗　皇帝上平上皇帝寿乐曲　降坐用福安之曲

庆典具举，皇慈溥将。

礼光长乐，事掩未央。

佩环济济，金石锵锵。

天容有怿，言旋建章。

崔敦诗

崔敦诗　皇帝上平上皇帝寿乐曲　酒一行罢用万寿无疆之舞

三纪御图，道丰德盛。

化洽兆民，功光列圣。

畀托有归，脱屣万乘。

优游法宫，颐神养性。

岧岧具阙，丰丽靖渊。

游神象外，玩意物先。

为众父父，尊荣配天。

大福备禄，何千万年。

崔敦诗

崔敦诗　皇帝上平上皇帝寿乐曲　群臣酒三行竝用正安之曲

晓日敞天门，星环萃盍簪。

明良赓舜日，富寿祝尧心。

穿仗摇旗影，鸣珂混乐音。

圣朝敦孝理，百辟尽丕钦。

崔敦诗

崔敦诗　皇帝上平上皇帝寿乐曲　群臣酒三行竝用正安之曲

缥缈殿中央，红云捧紫皇。

香风飘彩仗，仙露滴霞觞。

乐度仪凰曲，恩流振鹭行。

万年天下养，宝祚享灵长。

崔敦诗

崔敦诗　皇帝上平上皇帝寿乐曲　群臣酒三行竝用正安之曲

清漏滴彤壶，皇仁雨露濡。

遥瞻天一笑，同效岳三呼。

御醴传觞速，宫花覆座敷。

欲知归美意，歌颂在康衢。

崔敦诗

崔敦诗　皇帝上平上皇帝寿乐曲　洒再行罢用圣德重光之舞

于穆圣子，仁天智神。

体刚立极，宝俭化民。

美政毕举，旧章聿遵。

舞以象德，拟韶实伦。

龙楼问寝，前殿奉卮。

密承慈训，不怠其只。

海宇丰阜，边陲晏夷。

于以养志，福禄来宜。

崔敦诗

崔敦诗　皇帝上平上皇帝寿乐曲　三举酒用瑞鹤之曲

彼肃者羽，名纪仙经。

芝田下啄，容止安停。

引吭警露，响彻青冥。

圣德格物，来仪帝庭。

崔敦诗

崔敦诗　皇帝上平上皇帝寿乐曲　上寿用崇安之曲

凝旒肃穆，鸣佩舂容。

有酒伊醑，管磬其从。

典礼绚缛，威仪恪共。

颂尧之寿，与天比隆。

崔敦诗

崔敦诗　皇帝上平上皇帝寿乐曲　升坐用圣安之曲

簪缨列序，羽卫分行。

雉扇爰彻，天威炜煌。

清明在躬，顒顒昂昂。

咸拜稽首，万寿无疆。

崔敦诗

崔敦诗　皇帝上平上皇帝寿乐曲　四举酒用祥龟之曲

粤有灵物，负图效祥。

莲栖蓍宿，锦文有章。

天和发越，壑泽滂洋。

溯于宫沼，美应昭彰。

崔敦诗

崔敦诗　皇帝上平上皇帝寿乐曲　太上皇帝初举酒用蟠桃之曲

结根阆苑，登实瑶池。

红云骈艳，瑞露含滋。

味参石髓，名配松脂。

王母一笑，河水涟漪。

崔敦诗

崔敦诗　皇帝上平上皇帝寿乐曲　五举酒用老人星见之曲

奕奕南极，应期曜灵。

祥晖昭衍，次丙躔丁。

事垂汉史，名著甘经。

锡符祚圣，亿万斯龄。

崔敦诗

崔敦诗　皇帝上平上皇帝寿乐曲　再举酒用大椿之曲

培植自古，质淳以全。

凌傲霜雹，盘薄风烟。

朝菌焉识，楚蓂讵肩。

耸柯擢干，终古苍然。

崔敦诗

崔敦诗　会庆圣节使人到阙集英殿宴致语口号

云护轻霜漏晓晴，日高黄伞影亭亭。

六龙卫跸来临座，五凤仪韶下舞庭。

地涌南山朝帝殿，天囘北斗挹仙酿。

侍臣匠识宸颜喜，时顾皇皇二使星。

崔敦诗

崔敦诗　郊祀乐章　登门肆赦皇帝升御座宫架奏黄钟宫乾安之曲

太礼备矣，銮车阗阗。

帝来维何，赉及幅员。

有声伊肃，有客伊虔。

彼雉斯开，帝坐中天。

崔敦诗

崔敦诗　郊祀乐章　皇帝还大次宫架奏黄钟宫憩安之曲

应天以实，已事而踷。

毡案朝帝，竹宫拜神。

灵光下烛，协气斯陈。

神禄时万，基图日新。

崔敦诗

崔敦诗　郊祀乐章　皇帝降御座宫架奏黄钟宫乾安之曲

帝坐中天，流泽演迤。

厥蒙伊民，歌舞以喜。

泽流普矣，民喜偕矣。

驾言徂归，福禄同矣。

崔敦诗

崔敦诗　郊祀乐章　皇帝入小次宫架奏黄钟宫仪安之曲

匏尊既举，苏席未移。

有德斯顾，靡神不娭。

物情肃穆，天宇清夷。

宅中受命，永复邦基。

崔敦诗

崔敦诗　郊祀乐章　送神宫架奏圜钟宫诚安之曲一成

奕奕宗祀，煌煌礼文。

高灵不堕，精意升闻。

熙事既毕，忽青青云。

敢拜明况，永清世氛。

崔敦诗

崔敦诗　郊祀乐章　太祖皇帝位酌献登歌作大吕宫彰安之曲

一德开墓，百年垂统。

中天秂郊，薄海朝贡。

宝龟相承，器鼎加重。

泽深庆绵，帝复命宋。

崔敦诗

崔敦诗　郊祀乐章　亚献宫架奏黄钟宫穆安之乐威功壑德之舞

四阿有严，神既戾止。

备物虽仪，洁诚惟己。

有来振振，相我熙事。

载酌陶匏，以成毖祀。

崔敦诗

崔敦诗　金国贺会庆节使人到阙集英殿宴致语口号

盛节簪绅宴玉京，红云深护赭袍明。

宝花合座天香满，仙羽分陈御斝行。

原隰有光交信睦，庙堂无事乐和平。

欢心协气知多少，尽在今朝九奏声。

崔敦诗

崔敦诗　金国贺会应圣节使人到阙集英殿宴致语口号

良月欣临震夙辰，恩涵雨露燕群臣。

遥连汉岳三呼应，徐听虞韶九奏淳。

仙篆萦风浮广殿，卿云擎日护严宸。

奉觞更喜嘉宾会，同祝吾皇万寿春。

崔敦诗

崔敦诗　金国贺正旦使人到阙集英殿宴致语口号

四时和气转洪钧，昨夜璿杓正指寅。

万玉鸣班朝广殿，五云扶辇下端宸。

翠旄低引仙韶度，宝斝徐传御醴醇。

看取年年来信使，定知天地一家春。

崔敦诗

崔敦诗　金国贺正旦使人到阙集英殿宴致语口号

殿头清跸起晴雷，万岁声中扇影开。

晓日青旗明疑阙，春风黄伞傍瑶台。

卿云涌瑞扶天座，仙露流甘入御杯。

要识八荒俱寿域，年年常看使星来。

崔敦诗

崔敦诗　金国贺正旦使人到阙紫宸殿宴致语口号

九重帐殿敞层空，清晓群臣宴镐宫。

神护翠华居北极，春随黄伞下东风。

觞行隐隐红云里，仗转曈曈瑞日中。

看取乾坤俱寿域，两朝时节聘车通。

崔敦诗

崔敦诗　金国贺正旦使人到阙紫宸殿宴致语口号

东风初满殿前旗，环佩舂容侍燕时。

帝泽普涵春自暖，人心同乐日先迟。

三峰影里瞻鳌动，九奏声中看凤仪。

更喜使华齐献寿，八方何地不熙熙。

崔敦诗

崔敦诗　金国贺正旦使人到阙紫宸殿宴致语口号

仗转曈曈晓色暾，千官齐望赭袍尊。

食苹鸣鹿迷天乐，泳藻游鱼沐圣恩。

香泛流霞涵雨露，春随和奏满乾坤。

使华同上南山寿，近识宸颜一倍温。

崔敦诗

崔敦诗　金国使人到阙紫宸殿宴参军色致语口号

春风黄繖下清厢，缨弁蝉联宴未央。

万国文明周礼乐，九重端穆舜衣裳。

云低殿幄星辰近，漏转宫花日月长。

圣主宽仁盟好水，和声细入鹿鸣章。

崔敦诗

崔敦诗　游熙六年端午帖子词　皇帝合六首

玉斝浮菖细，金盘荐杧香。

皇龄千万寿，高拱舜衣裳。

崔敦诗

崔敦诗　游熙六年端午帖子词　皇帝合六首

兰气浮丹殿，槐阴被紫宸。

薰琴多在御，挥拂寄深仁。

崔敦诗

崔敦诗　游熙六年端午帖子词　皇帝合六首

清晓开鱼钥，红云缥缈间。

催裁恤刑诏，传放谢衣班。

崔敦诗

崔敦诗　游熙六年端午帖子词　皇帝合六首

夜披章奏凉生扇，午对臣邻汗浃衣。

水阁风亭松竹邃，翠舆临幸日来稀。

崔敦诗

崔敦诗　游熙六年端午帖子词　皇帝合六首

仁风长养群生遂，化日清明百沴驱。

桃印艾人消底用，殿心高设敬天图。

崔敦诗

崔敦诗　游熙六年端午帖子词　皇帝合六首

避暑深宫消永昼，函风广殿起凉秋。

宸心未惬高明适，志在山东二百州。

崔敦诗

崔敦诗　游熙六年端午帖子词　皇后合五首

剪玉菰筒翠，盘金彩缕长。

宫中多燕喜，天下正明昌。

崔敦诗

崔敦诗　游熙六年端午帖子词　皇后合五首

瑞麦登时物，香蒲荐寿祺。

珠囊新样小，蹙就葛覃诗。

崔敦诗

崔敦诗　游熙六年端午帖子词　皇后合五首

鬭草人归午漏徐，宫帘不动玉窗虚。

旋开蕊笈寻仙典，闲点松腴试法书。

崔敦诗

崔敦诗　游熙六年端午帖子词　皇后合五首

蚕馆风清下箔时，六宫□从献丝归。

便教渊室催机织，要及明堂制衮衣。

崔敦诗

崔敦诗　游熙六年端午帖子词　皇后合五首

圣主恭勤少燕游，生衣趁得未明求。

随时但献长生缕，当午犹闲竞渡舟。

崔敦诗

崔敦诗　正月六日集玉壶次才元韵

铃索文书晚罢休，归来欲赋畔牢愁。

感君尊酒招要意，适我湖山烂熳游。

隔岸柳烟匀拂掠，近溪梅粉半漂流。

千林紫翠无穷在，后会应须到上头。

崔放之

崔放之　栖禅寺

自从白马驮经始，宝地绀园知有几。

今见逍遥岩洞深，啼猿坞接栖禅寺。

嵯峨楼阁东西桥，掬水闻香景趣饶。

讲经云外天花落，卓锡林边暑气消。

尘埃不到松关口，僧老渐随松影瘦。

谁知好事眼能青，借与诗人信宿逗。

山高地僻月空圆，晨钟暮鼓惊龙眠。

看来懒把无生学，长笑一声归钓船。

崔复初

崔复初　湖边

西子湖边水正肥。鸳鸯双浴湿红衣。

蜻蜓立在荷花上，受用香风不肯飞。

崔复初

崔复初　寄施芸隐

惊见门前柳又阴，江湖何日可山林。

未能成事空豪气，恐易伤时休苦吟。

鱼信不来流水远，雁声低去暮云深。

而今甚觉春游懒，静看中庸养道心。

崔复初

崔复初　荆公读书堂

一树秋风啼老乌，钟山猿鹤近何如。

六经不载青苗法，不识当时读甚书。

崔复初

崔复初　落石庙

庙门金字额，壁画半凋零。

残日挂红树，晚猿吟翠屏。

村深僧村实，岁久石英灵。

闻受河汾业，老成犹典刑。

崔复初

崔复初　三衢道中

一客在他乡，行程一月强。

云寒山欲暗，日短道偏长。

枫叶嫣如醉，梅花谢亦香。

谁家砧杵急，回首感征裳。

崔暨

崔暨　句

居占梅仙里。

崔觐

崔觐　句

断烟横沔水，孤鹜入洋州。

晚霭昏斜谷，晴阳灵斗山。

江水不流廉节去，清名长解胜贪泉。

岂知王子山前月，曾照曹刘夜战来。

直望汉江三百里，一条如线下洋州。

崔觐

崔觐　骆谷

高峰偃蹇云崔巍，层崖巨壑长峡开。

龙蛇纵横虎豹乱，古栈朽裂埋深谷。

崔觐

崔觐　兴元

地形连楚阔，山势入秦豪。

平外斜通骆，深中远认褒。

图经何壮观，故事有萧曹。

寥寥官舍静于僧，虽有园亭亦倦登。

桃李花阴流似水，图书滋味冷如冰。

崔某

崔某　题崔公

三仕宁为喜，一闲当自修。

世情今似古，何必谢交游。

崔起之

崔起之　题姚司户万翠亭

名山绕旌川，未易千百计。

棲零点耸其西，二幕相抜蔽。

柳山与龙山，连亘殆无际。

大鳌从东出，石鼓鉴奇瑞。

华容接鸡形，蔓衍若难制。

给南有梓山，盘屹万里势。

有殿曰甘露，崒嵂插天地。

玉壶枕其北，凫山复相比。

碜岭介凤凰，大洞阐天秘。

无奈分布广，一蹴不可于。

姚君天韵奇，气慨高一世。

胸中饱丘壑，作亭非壮丽。

独能极遐观，领略万山翠。

苍玉无遁形，秀色归一视。

却笑昔人非，所见殊无异。

东亭乱清晖，仅得翠微意，

东山罗红裙，未免声色累。

唯君别幽趣，徜佯乐清致。

青山不改旧，令客时一醉。

崔璯

崔璯　咄咄

咄咄复咄咄，小儿成老翁。

幺微各形色，追琢元化工。

不知春风去，又见千绿丛。

主人美客怀，载酒行溪东。

一步一回首，十步尊已空。

灵均与太白，醒醉同所终。

愿见化蠛蠓，生死托壶中。

崔璯

崔璯　今日一何好

今日一何好，花下醉狼藉，

醉中有奇事，梦见生八翼。

浩荡排虚空，灵君好颜色。

朱衣持大篆，授我醉乡伯。

顿首玉墀下，臣璯才虮虱。

封此抑何功，请陈悬顽臆。

臣家京口东，门前大江碧。

臣愿驾长风，吹作酒万石。

万象各千钟，拍拍大庭国。

推枕在山中，纸衾霜晓月。

崔璯

崔璯　携戣钺汎江

酒星落京口，化为崔子玉。

孤舟载壶觞，水花红映肉。

小儿唱铜斗，大儿倒醽醲。

一笑不知年，浩荡天地屋。

慎勿临窦呼，人生随转烛。

嗣宗礼法仇，钟会被杀戮。

崔唐臣

崔唐臣　书刺末

集仙仙客问生涯，买得渔舟度岁华。

案有黄庭尊有酒，少风波处便为家。

崔希范

崔希范　送张无梦归天台

孤云须信少常期，未作祯祥又欲归。

霖雨祇宜滋大旱，山川终称养沈机。

夜寒放意文章险，春尽平心笋蕨肥。

若是蒲轮重到日，让辞牋表莫重飞。

崔闲

崔闲　颂

每与本坡心印传，雪堂终日悟琅然。

七弦高挂挥无用，明月当天一点圆。

崔鶠

崔鶠　春日

落日不可尽，丹林紫谷开。

明明远色里，历历暝鸦回。

崔鶠

崔鶠　观黄筌画花二首

苍颜白发我虽陈，见了青红几度新。

更向黄生毫末里，全家看尽剑南春。

崔鶠

崔鶠　观黄筌画花二首

浅浅红颧与白腮，卧枝斜叶抱新开。

何人与作春风面，诳得蜂儿日日来。

崔鶠

崔鶠　观鱼

小鱼喜亲人，可钓亦可纲。

大鱼自有神，隐见谁能量。

老禅虽无心，施食不肯尝。

时於千寻底，隐见如龙章。

崔鶠

崔鶠　海棠

浑是华清出浴初，碧绡斜掩见红肤。

便教桃李能言语，要比娇妍比得无。

崔鶠

崔鶠　和老人观牧图

作官畏人嘲，胡孙骑牧牛。

却离大江水，还家整归舟。

还家此计不可移，此乐勿令儿辈知。

行歌带索拾遗穗，耳静不复闻征鼙。

功名亦妄尔，吾生去此将安之。

趁此青草长，自牧牛与羊。

不减九十头，何翅三百强。

沙平水浅南山下，千角万蹄如此画。

牛腰吹笛遡秋风，不问人间矍铄翁。

崔鶠

崔鶠　和吕居仁九日诗

街头未易着清香，折取萧萧满把黄。

归去气钱烦里社，买糕沽酒作重阳。

崔鶠

崔鶠　湖上联句

遥岑舣舟见，野思过桥生。

兴尽回兰棹，归鞍月正明。

崔鶠

崔鶠　黄州道中

莫愁微雨落轻云，十里长亭未垫巾。

流水小桥山下路，马头无处不逢春。

崔鶠

崔鶠　会节园梅花下作

去年白玉花，结子深林间。

小憩藉清影，低颦啄微酸。

故人不复见，春事今已阑。

绕树寻履迹，空余土花班。

崔鶠

崔鶠　绩溪道中三首

{禾罢}稏青衣未剡芒，联拳荷叶已秋香。

笋舆十里青松路，高卷蒙纱遡晚凉。

崔鶠

崔鶠　绩溪道中三首

摐摐名木列千兵，风雨斜来卷旆旌。

愁倚寺门南下望，水烟不见小桥横。

崔鶠

崔鶠　绩溪道中三首

山口含糊半吐云，林头时见绿纷纷。

何人解作孤鸾啸，呼取凉风入帽裙。

崔鶠

崔鶠　江月图

冥冥一叶轻，不知水与天。

独於颢气中，仰见素壁图。

超然狂道士，起视清夜阑。

自拈白玉笛，吹此江月寒。

想当万籁息，逸响流空烟。

我从江海来，形留意先还。

何当买鱼篷，追此水墨仙。

崔鶠

崔鶠　句

翠裘锦帽初相识，鱼虎弯环略岸飞。

崔鶠

崔鶠　句

一从台倾苑树死，空余飘瓦裁纹鸳。

崔鶠

崔鶠　句

遥知金刹近，林青扬幡尾。

崔鶠

崔鶠　句

小艇元从来上来，白云自向杯中落。

崔鶠

崔鶠　句

西山横身映吴甸，意将万里倾衡霍。

崔鶠

崔鶠　句

团脐紫蟹初欲尝，染指腥监还复辍。

崔鶠

崔鶠　句

清明烟火尚阑珊，花信风来第几番。

崔鶠

崔鶠　句

老去未觉跻攀难，一表独立青冥里。

崔鶠

崔鶠　句

绰约冰姿绝可怜。

崔鶠

崔鶠　句

伯鸾下吴越。

崔鶠

崔鶠　梅花

仙子衣裳云不染，天人颜色玉无瑕。

月寒桂树犹藏魄，海冻珊瑚未放芽。

崔鶠

崔鶠　梅花

寿阳楼畔晴梅落，孝武宫中晓露溥。

越浦争回乘兴棹，洛堤欲驻有情鞍。

蝶遗粉翼轻难拾，鹤坠霜毛散未抟。

崔鶠

崔鶠　婆娑园

晚禽噪竹百千翅，残菊横枝三两花。

好在山园养衰废，风波不到野人家。

崔鶠

崔鶠　潜心斋

双扉掩余香，一榻下凉幔。

前人嗟不死，万古映黄卷。

时时撷英华，一一诣微远。

鼎食姑置之，此味良不浅。

崔鶠

崔鶠　秋日即事

秋草门前已没靴，更无人过野人家。

离离疏竹时闻雨，淡淡轻烟不隔花。

崔鶠

崔鶠　劝忠楼

闻说骊龙睡九渊，觉来头角去升天。

官封越国三千户，血食新安五百年。

锦轴尚标唐岁月，彩楼重见宋山川。

收藏石匣非无意，留与江南野史传。

崔鶠

崔鶠　诗二首

泪尽空山一病夫，荆榛无路掩樵居。

自怜身是皮公美，茅屋青灯夜著书。

崔鶠

崔鶠　诗二首

记得诗狂欲发时，鄱阳湖里月明知。

无人为觅桓伊笛，自卷秋芦片叶吹。

崔鶠

崔鶠　诗四首

我如秋蝶未忘情，对此寒花叹此生。

常愧老来亲拄杖，看花不似蝶身轻。

崔鶠

崔鶠　诗四首

芙蓉堂下水溟溟，老去难禁此段清。

唤取王郎吹玉笛，愁来要听水龙声。

崔鶠

崔鶠　诗四首

荒蒲乱苇簇人烟，指点江洲一望间。

惜取看人闲目力，琵琶亭上看庐山。

崔鶠

崔鶠　诗四首

屯云塞望蔚青林，刻雪停空立皓禽。

南渡长淮才一水，令人便起五湖心。

崔鶠

崔鶠　石牛庄閒居

不识春风面，知从底处来。

红深桃靥破，绿静水帘开。

物外心常挂，人间事不谐。

从今江海去，无复世推排。

崔鶠

崔鶠　桃花

残月迷春晓，桃花怯夜寒。

何人示妆洗，先傍玉阑干。

崔鶠

崔鶠　桃花

如何一配株，孕此千忆花。

虽云行且阑，明岁亦再华。

岂如世上人，一老不复佳。

崔鶠

崔鶠　题绩溪雪峰楼

题诗最高处，不为付人看。

记着今朝胜，山明松雪寒。

崔鶠

崔鶠　酴醾依柏引蔓上冒其颠

春风亦已老，自厌丹采媚。

独留白雪药，洒此千尺翠。

嵯峨珠笼冠，缥缈冒佛髻。

幽香勿袭人，恐为真色累。

但原保明姿，终日奉清对。

要之万物夥，汙洁自有类。

崔鶠

崔鶠　新安四咏

我爱新安好，斋房四友全。

斲成千样玉，扫得万毬烟。

云气随银管，蛟龙入彩笺。

周旋不能去，何待更论年。

崔鶠

崔鶠　新安四咏

我爱新安好，城西似竹西。

僧扉入黄叶，樵径下寒溪。

宝阁花为纲，珍台玉作梯。

不愁临暮雨，白石了无泥。

崔鶠

崔鶠　新安四咏

我爱新安好，新安胜事多。

秋容明远眺，夜响答清歌。

寺映离离叶，城通瑟琶波。

黄山敌嵩阜，三十六嵯峨。

崔鶠

崔鶠　新安四咏

我爱新安好，新安度岁华。

风烟迷郡阁，浦溆带人家。

南亩元多黍，丘中亦种麻。

更逢飘皂盖，疆场视新瓜。

崔鶠

崔鶠　咏圆通崇胜院

峥嵘庐山高，下看三江水。

青天瀑布飞，白日看烟起。

人家闲崦口，石道乔松底。

似窥仙刹丽，翠影乱螭尾。

亭亭两金闾，妙拥青云里。

藆言古堂侧，绛幔垂鸟几。

煌煌重瞳君，玉带横文绮。

名为天下笑，身击降生邸。

辛苦万厄功，一戏直童子。

崔鶠

崔鶠　与步易过石佛看宋大夫画山水

霜落石林江气清，隔江犹见暮山横。

个中只欠崔夫子，满帽秋风信马行。

崔鶠

崔鶠　早春偶题

寒风淅沥鸣枯苇，小鸭睡残犹未起。

更教细雨结轻寒，坐听萧萧打窗纸。

石盆养蒲已抽翠，雕斛栽花先弄紫。

拥炉闭合赋幽香，未怕春冰生砚水。

崔鶠

崔鶠　早秋雨霁图

我离蜀山来，赤日走东州。

奇峰作眼想，一过神已留。

翩翩宋公子，新诗蔼风流。

丹青见新韵，潇潇出林丘。

依微万里遥，旷明一雨收。

高云杳褰开，缟日明华秋。

风裾映山青，眇眇行李幽。

得非送将归，色有离别忧。

念我山海癖，鎝砭不为瘳。

目看孤鸿飞，心已麋鹿游。

吾儿能扶犁，此帻便可投。

勿言尺寸许，是中有菟裘。

崔鶠

崔鶠　丈室

此家英妙姿，玉雪熙冠冕。

新诗一何似，鸾鹄见萧散。

蹑屣往从之，宁复念重趼。

崔鶠

崔鶠　止遽轩

我如万斛船，岁久腰已懒。

谁能逐相师，终日问手板。

去谋一寸安，辄被三尺挽。

怜公谢蛮触，鼓卧旗亦偃。

崔鶠

崔鶠　子石砚

石家有儿玉含晶，嘘为云气吸为晴。

纯精与之相感并，孕育万状流千名。

黄昏鬼器不忍听，且为白鹅了黄庭。

崔仰

崔仰　句

落潮鸣下岸，飞雨暗中峰。

崔仰之

崔仰之　句

山色监色回，江流入汉清。

崔峄

崔峄　莱公泉

二相南行至道初，记名留咏在精庐。

甘泉不洗天崖恨，留与行人鉴覆车。

崔与之

崔与之　柴秘书分符章贡同舍饯别用蔡君谟世闲万事皆尘土留取功名久远看之

玉立蓬山巅，声望高一世。

清秋玉壶露，耿耿无织翳，

中流屹砥柱，愈激而愈厉。

平生学古胸，非为次身计。

中边事方殷，命脉实关击。

忧世危明主，谁流洛阳涕。

直谏逆批鳞，言言皆献替。

胡为厌承明，奶飞能且锐。

有山服而取，雄跨虎头势。

兆民困科扰，椎剥已无艺。

独獠丛篁中，跳梁无虚岁。

弄印无以易，要起百年弊。

西风吹马耳，新凉雨初霁。

尺劄闻先声，远氓已怀惠。

旌旗簇小队，画戟森兵卫。

一方覆盂安，中原谁共济。

顾我亦漫仕，空山老松桂。

倦梅作归梦，乞身尚濡滞。

著夫公已先，脂秣以相继。

崔与之

崔与之　陈秘书分符星渚同饯别用杜甫老手便剧郡之句分韵赋诗得老字

天生一代奇，人瑞国之宝。

少游翰墨场，声誉日杲杲。

蟠胸三万卷，致君应有道。

怀璧掩其光，几书州县考。

翩翩凤新雏，飞上群玉岛。

郎星粲光躔，同舍未为老。

自诡乘一障，决计何太早。

分以星子符，庐阜足幽讨。

荣途竞奔逐，砥柱回澜倒。

自顾孤危踪，归意万浩浩，

白头频送客，可以慰离抱。

江头潮正平，西风一帆好。

崔与之

崔与之　答李侍郎嘉定庚长冬这官成都至城外驿侍郎亦镇常得相是同于道惠答

柏竹老岁寒，梅矾澹春风。

邂后万里桥，相对双鬓蓬。

论心岂无酒，举盏不忍空。

恐渠道旁嗤，咄咄醉颊红。

送以静观颐，答以晦养蒙。

障尘马上去，意气如飞鸿。

荆州旧分虎，武陵世凭态。

所至相劳苦，父老携儿童。

地偏舞袖长，鸡脊牛鼎丰。

甘棠子孙枝，蒙密成芳丛。

闻之白玉堂，起草谁其工。

要为官择人，颇牧还禁中。

胸藏经济方，医国收全功。

世事俱尘土，惟有汗竹公。

雨足芎茁苗，风暖蒲长茸。

离索抱孤影，目断三峡东。

崔与之

崔与之　关成嘉父

诸老不敢吏，我来容友之。

调高械夏曲，局熟弈秋棋。

南斗捩船柁，西风吹鬓丝。

莫将金玉质，膏沐画长眉。

崔与之

崔与之　寄黄州赵驾庚辰入蜀舟次黄冈适赵倅奇夫檄行边不遇以诗寄之

铜梁玉壘碧云端，尺舸西风两鬓残。

世道多岐今已惯，人生一见古来难。

丈夫不作谋身外，巧匠那能袖手看。

月白风清雪堂梦，银波万顷卧龙寒。

崔与之

崔与之　嘉定庚辰正月二日杨尚书率同年团拜于西湖之集适湖水四合乘兴鉴冰

雪里同骑白玉鳌，湖山人物一时高。

银潢下泻波千顷，宝鉴帝开水半篙。

我欲乘风惊老大，谁将翦水戏儿曹。

梅花纸帐扁舟构，但觉归心长羽毛。

崔与之

崔与之　嘉定甲戌正月以金部郎分阃东淮正当金虏弃巢南奔之时人不愿往以君

来到庐山日日阴，斜风细雨乱云深。

移舟夜壑人间世，荷锸春郊物外心。

要把封疆安社稷，谁教轩冕换山林。

殷勤招隐知深意，五老朝来露玉簪。

崔与之

崔与之　嘉定甲以礼部尚书得请便道还家作此诗

九重天上别龙颜，万里江南衣锦还。

圣主有怜双鬓白，老臣长抱寸心丹。

短篷疏雨春听浪，瘦马轻寒晓度关。

何处好寻幽隐地，长松流水白云闲。

崔与之

崔与之　金精山

翠壁丹岩倚碧穹，一壶一地画图中。

青鸾有路三山远，玉洞无尘万虑空。

虚室尚留丹灶冷，灵泉直与海波通。

客游到此应忘返，始觉仙凡迥不同。

崔与之

崔与之　哭赵清之

天南□□□重临，遗爱犹存蔽□阴。

鼓角三城新令肃，裦襦万井旧恩深。

养民但积和平福，莅事常持敬简心。

远业设施殊未老，巨川东逝日西沉。

崔与之

崔与之　哭赵清之

老来心事向谁论，每见移时话肺肝。

黄甲同登今有几，白头相对古来难。

死生转盼星辰坠，聚散酸心幕雨寒。

病里不堪闻楚些，海山望断泪汍澜。

崔与之

崔与之　李大著赴豫章别驾同舍饯别用二工部天上秋期近人间影清之句分韵赋

精神炯炯一癯仙，弭笔蓬莱最上颠。

光大声名揭如日，老臣议论可回天。

星辰直上亨衢称，负月平分去意坚。

愧我衰颜归未得，两旬三作送行篇。

崔与之

崔与之　寿李参政壁

青年老仙紫云旄，函关西度天风高。

手携拄下五千卷，来擅一世文章豪。

玻璃江头梅欲蕾，蟆颐山麓寒方鏖。

飚车羽轮下霄汉，人以万鹤如云涛。

参天挺特有乔木，大地负荷须巨鳌。

百斛篆鼎笔端斡，五色瑞茧胸底缫。

笑谈更化定大计，乾机坤轴回钧陶。

苍生脱险诞登岩，沙觜闲此杭川艘。

雁湖风物午桥似，满引鉴落歌离骚。

酒酣耳热自击缶，世闲万事轻鸿毛。

涂炭未苏兵未洗，云雷可使屯其膏。

玉堂昨夜进麻草，延英趣对独红袍。

太平事业有所属，北卷燕蓟西临洮。

扶持世极寿国脉，突兀一柱擎天牢。

王羊仟客起为寿，安期大枣东方桃。

崔与之

崔与之　寿邕州赵守

大厦开朱明，物态丰且硕。

薰弦发新奏，生意转无极。

间气清而和，融结赋有德。

碧梧挺幽干，旷席漫九泽。

富哉学古胸，仁义供服食。

浑朴希世珍，外温而内直。

骅骝开道路，声光日斯赫。

九关通籍初，南来坠双舄，

片心清彻底，杯水饯泥轼。

京兆入幕宾，去天不盈尺。

佳最入聪广，行行陟文石。

邕为五管雄，地探西南哉。

专阃难其人，弄印无以易。

初却经纶手，天边树牙戟。

独獠丛篁中，深棲而屏息，

夜月照铜柱，警囊声寂寂。

边人解带卧，危地成乐国。

屏风御墨鲜，早晚来召驿。

愧我朴樕才，潦雾甘远役。

题坐遇知己，孤根费培植。

崧高生申甫，好语喧井陌。

碧油塞云端，阻莫陪贺客。

歌咏淇奥诗，清修如圭璧。

他年玉班头，苍髯而赤黻。

崔与之

崔与之　送范漕赴召

汲古千寻绠，通今八面窗。

相逢俱气许，未语已心降。

分镇中边蜀，归途内外江。

禁城风雨放，应念鹿门庞。

崔与之

崔与之　送范漕赴召

棋於观局易，药到处方难。

休戚君眉睫，安危我肺肝。

别来年事晚，病起面华寒。

东望强人意，天风送健翰。

崔与之

崔与之　送洪昫岩赴班

法吏了繁剧，儒生擅文墨。

世多兼两长，远到须器识。

昔在晋魂公，曾此趋幕职。

一逢龚庄敏，期以柱天极。

紫微得夫君，嘉禾乏栽植。

广城底山川，融结此英物。

精神天独饶，醉盎春可即。

读书细妍磨，作文工组织。

庭隅立两造，片言分曲直。

疾顽戒已甚，争事退如默。

武库物兼蓄，沧海蠡莫测。

同僚总称好，载路誉声塞。

五羊书筵重，济物多阴德。

荣通付傥来，荐剡岂求得。

薰凉快马耳，汗漫捧鹏翼。

归装可对人，南物毫不殖。

二同羞著我，握手倒巾帻。

幽棲泉石边，喜在文溪侧。

平章诗浩荡，指点棋黑白。

此乐竟何如，满怀春拍拍。

咳唾落珠玑，襟期重胶漆。

高诵归去辞，永守兔完册。

焉知暮岁后，苦被功名迫。

终能幡然起，行矣各努力。

长途希树阴，萧邸谨服食。

悬知风月宵，定启山失忆。

崔与之

崔与之　送夔门丁帅赴召

忆昔扪三峡，班荆拥暮寒。

宦情双鬓底，世事两眉端。

坏证扶须力，危机发更难。

胸中经济学，为国好加餐。

崔与之

崔与之　送夔门丁帅赴召

议论方前席，功名早上坡。

去帆瓜蔓水，遗爱生枝歌。

同志晨星少，孤愁暮雨多。

倚风穷望眼，碧色涉平莎。

崔与之

崔与之　送聂侍郎子述

碧幢红旆白貂裘，去踏西风万里秋。

要得处方医坏证，便须投矢负全筹。

百年机会真难遇，一线光阴更易流。

早辨出师诸葛表，祁山斜谷郁绸缪。

崔与之

崔与之　送聂侍郎子述

吴蜀相通一水长，闻公西土意差强。

人谋合处天心顺，民力宽时国势张。

参井光芒摇戟纛，关河事业耀旂常。

雪山自是西人重，赤舄归来早趣装。

崔与之

崔与之　送时漕大卿淮四检法

卿月高华照楚墟，澄清雅意见登车。

星分屯壘云中戍，风引艅艎塞下储。

十二聚民行惠政，三千议狱谨刑书。

最声烜赫流聪纩，圣诏今朝下玉除。

崔与之

崔与之　送时漕大卿淮四检法

越山辉映绣衣鲜，屈指重来是几年。

濡辔按行方易地，追锋趣召已朝天。

步趋接武星辰上，献纳依光日月边。

到得中流须砥柱，功名事业要双全。

崔与之

崔与之　送时漕大卿淮四检法

十年宦海任飘零，岂料光华伴使星。

落魄半生头已白，爬沙一见眼长青。

天涯明月方依树，淮上长风忽散萍。

别泪谁能效儿女，不堪官柳暗长亭。

崔与之

崔与之　送魏秘书赴召

万里修门道，谁传桂子来。

好将真积力，为作太平媒。

大易机缄露，中庸气脉回。

须知经济学，元不堕秦灰。

崔与之

崔与之　送魏秘书赴召

国论参稽定，人材护养成。

古来同此恨，老去向谁倾。

太白云犹溼，瞿塘水正生。

挂帆干斗极，属耳凤凰鸣。

崔与之

崔与之　送袁校书赴湖州别驾

奎壁光芒久聚东，奏篇入献大明宫。

胸中抱负经纶业，笔下铺张造化功。

四海高名如日揭，一襟和气与春融。

谁知正大传家学，惟有擎拳体国忠。

华践峻登群玉表，清修屹立急流中。

校雠正对青藜月，关陕俄分画戟风。

自喜合簪方衮衮，不堪分袂大忽忽。

送君怅望云帆别，顾我凋残雪鬓蓬。

戢羽孤棲怜鹤病，脱身高举羡冥鸿。

星躔已应魁三象，天路须知尺五通。

箬水腊前新蚁绿，橘洲霜后巨螯红。

清谈岸帻聊游戏，献纳归班万口同。

崔与之

崔与之　题吉水鼋潭李氏仁寿堂

拙直多忤物，孤根徒自危。

祈闲三扣阍，天远不我知。

尽书趣入觐，君命其可违。

火云正烧空，短蓬气如炊。

修途久困顿，病骨尤支离。

奄奄尚残息，舣棹江之湄。

来登三元山，炎歳顿无威。

徘徊古亭上，好风吹客衣。

聊为三日留，食斯眠於斯。

涧泉虢虢鸣，四山翠屏围。

夜深松桂寒，朝瀣生林霏。

李君亦达士，与我真忘机。

乃於山之颠，预作佳城基。

生则此其乐，死则此其归。

采药求长年，华发世所希。

荷锸欲自埋，不以遗体为。

要皆非中道，识者之所嗤。

知命故不忧，李君其庶几。

触目此界，陡悟昔者非。

更作首丘想，行色应迟迟。

还游仁寿庵，细元渊明诗。

寓形复几时，皇皇欲何之。

富贵非吾愿，帝乡不可期。

息怜一身孤，蒲柳先秋衰。

百念尽灰冷，故园劳所思。

我有石壁山，亩计十有奇。

归去营一窟，曲肱送斜晖。

培植先人树，投老长相依。

清泉白石盟，基心天一涯。

崔与之

崔与之　危大著出守潮阳同舍饯别用社工部北风随爽气南斗近文星分韵赋诗得

天地清淑气，人才随所得。

君独禀其全，济之以学力。

苍皮四十围，直干二百尺。

填胸书万卷，绚采云五色。

清和闲诏沪，劲直沮金石。

间气之所钟，表表才称德。

韫藏不自衒，况复耐官职，

颓波正流靡，不濡而不激。

平生忧国心，一语三叹息。

著庭史笔健，寒芒照东壁。

画省方翱翔，忽厌青绫直。

揭阳落天南，自诡何太啬。

东风吹马耳，刍秣甘远役。

时事棼如丝，宵衣尚顾北。

袖藏医国方，何以寿其脉。

行行无疾驱，有诏且前席。

崔与之

崔与之　峡山飞来寺

万里星槎海上旋，名山今喜得攀援。

猿挥孙恪千年泪，月照维摩半夜禅。

磴长荒苔人迹少，岩攒古树鹊巢悬。

江流上溯曹溪水，时送钟声到寺前。

崔与之

崔与之　杨州官满辞后土题玉立亭

天上人间一树花，五年於此驻高牙。

不随红药矜春色，为爱霜筠耐岁华。

四塞风沈天籁寂，半庭月冷市尘赊。

临行更致平安祝，一炷清香十万家。

崔与之

崔与之　张进武善风鉴谓予豸骨日他早晚入台求诗赠之

荧荧碧眼照人寒，一别重逢岁又残。

老去但求闲处乐，君来尚作向时看，

谁将伏豸夸颅骨，我有盟鸥吒肺肝。

坎止流行随所遇，何须觅梦到邯郸。

崔与之

崔与之　张进武善风鉴谓予豸骨日他早晚入台求诗赠之

瘦插秋山耸两肩，荒寥不直半文钱。

孤山放鹤林和靖，风雪骑驴孟浩然。

万事转头浑是梦，一身安分总由天。

烦君束起前途事，我欲沧江买钓船。

崔与之

崔与之　张秘书分符星渚同舍乌别用山谷晚风池莲香度晓日宫板影西分韵赋诗

堂堂间世英，大名赫而烜。

全才得之天，学力培其本。

孤高壁万仞，清郁兰九畹。

胸中富甲兵，驰聚菁华苑。

文武康济才，孤忠尤蹇蹇。

入可运筹幄，出可临边阃。

自许何太廉，一麾江湖远。

我来陪隽游，方恨合并晚。

盍簪遽分袂，此情殊缱绻。

高牙奉亲行，天凉彩舆稳。

庐山横几案，道院庶嘉遁。

金弧夜腾光，三边兵未偃。

岂不念王室，罄此忠赤悃。

当馈屡兴欢，追锋必于反。

江梅小春时，斑衣照归衮。

崔中

崔中　和邓至宏咏桂

留伴君家老圃芳，月中余荫带天香。

愚公纵有移山力，不入当年花石纲。

崔子方

崔子方　江上逢晁适道

渺渺连江雨，微微到面风。

主人留一饷，佳士得相逢。

会面嗟何晚，论诗许有功。

君家好兄弟，更觉此心同。

崔子方

崔子方　句

白日行空阔，青灯耿夜阑。

崔子厚

崔子厚　句

兴尽回兰棹。

崔子厚

崔子厚　句

衣锦荣名虽烜赫，挂冠高节莫因循。

崔遵度

崔遵度　属疾

李白羹初美，相如渴渐瘳。

八砖非性懒，三昧减心忧。

笔宛多批凤，词锋胜解牛。

旧山疑鹤怨，畏日想云愁。

广内劳挥翰，通中羡枕流。

使星方屡降，客辖未容投。

好奏倪宽议，何须庄舄讴。

朝衣熏歇不，侍史待仙洲。

翠屏道人　题赵子固水仙图

翠带悬珰重，凌波步步轻。

春深不成怨，锦瑟夜无声。

卫博

卫博　病中书怀

平生技拙笑屠龙，去国尤惭易道东。

回望飞云亲舍下，不堪伏枕左书空。

四方未了男儿志，一饭长怀国士风。

怜我已深兄弟好，原从之子客东蒙。

卫博

卫博　不寐

夜深耿不寐，鼻息闻比邻。

家童亦倡酬，轰雷隐床湑。

病夫默欹枕，愈觉展转频。

天籁寂不闻，独此声轮囷。

悬知鼾睡夫，定非识字人。

不然事纷纠，岂得全其夫。

世上学书儿，颇结烦恼因。

多识一丁字，便欲了八垠。

谁甘冻龟缩，竞作寒螀呻。

今日为何时，酣寝图安身。

往往中夜兴,

起舞徒逡巡。大哉出世上，

天地衾枕均。首压西山巅，

气盖北海滨。死生一梦觉，

寒暑同屈伸。时於两踵间，

出息疑氤氲。蝴蝶亦翩翻，

客主谁痚亲。譬如善饮人，

号呶观众宾。又如富家翁，

经营笑弥贫。优游木雁际，

卒岁谁斧斤。问我无眼禅，

答君妙入神。我亦起洗醆，

软脚长安春。垂我大鹏翼，

脂我神马轮。未经华胥国，

聊追葛天民。梦回复惘然，

唤起啼丛榛。

卫博

卫博　春晴

柳梢梅子暗春城，深院谁家曲水横。

海燕未来人斗草，野鸠相唤雨初晴。

韶光纵好都来几，客抱如今作麽生。

风物不堪频检校，晓来花落半阶平。

卫博

卫博　春日书怀

东风吹雨半斜斜，青草池塘忆谢家。

池李山桃谩春色，伤心不见洛城花。

卫博

卫博　春日书怀

人世逢春能几回，区区从使寸心灰。

故园花柳应依旧，万里归思独上来。

卫博

卫博　次何友直韵

野棠堤柳固依然，无奈轻寒湿暝烟。

莺语匆匆无意绪，花时寂寂废诗篇。

晓来洗出天容静，空外吹残雨脚连。

春色便须同检校，已随流水半涓涓。

卫博

卫博　次吴国器韵

平生不作稻粱谋，身世江湖一舸浮。

顾我方论天下事，喜君还向古人求。

涂穷解识知津意，岁晚应甘短褐忧。

便欲尽携书策卖，东家还许问邻不。

卫博

卫博　次韵酬大光见赠

十年踪迹并萍浮，今日行藏谩倚楼。

明月相思淮水外，东风吹梦越江头。

深深庭院惊春晚，淡淡莺花称客愁。

记取追随休暇日，殷勤陶谢许同游。

卫博

卫博　次韵春日书怀

是非无遇不心亨，此道吾犹及老成。

知己相逢须管鲍，传家各自叹韦平。

幽居幸有箪瓢乐，高枕从看宇宙清。

富贵傥来安足计，且应尊酒话平生。

卫博

卫博　次韵汪解元留别

留别诗成语更酸，谁怜索米困长安。

圣朝有意台莱咏，高士无嫌桂柏寒。

闻道新书行入奏，少陪征棹慰余欢。

一封临召君须出，出色溪光不可餐。

卫博

卫博　次韵王大光见赠

头角峥嵘冠八龙，相逢宛马昔从东。

披怀一笑交情重，转眼三年世事空。

浪迹偶登君子里，岁寒今见古人风。

新诗欲报非琼玖，涉猎由来愧吕蒙。

卫博

卫博　次韵谢王使君见赠二首

西江派别几经年，圣处骚人总未传。

遗我骊珠三叹罢，乞君霞佩一翩然。

自闻流水知音趣，苦厌秋虫傍耳煎。

归去寒光惊蔀屋，明朝纸价溢都廛。

卫博

卫博　次韵谢王使君见赠二首

功成刻楮谩三年，技拙空惭不可传。

晚事韩门称弟子，终期幕府颂燕然。

相看霜干寒犹在，未许兰膏明自煎。

祭灶乞邻端有志，只愁多指费囷廛。

卫博

卫博　次韵赠汪解元

迩来待诏溢金门，诧赋夸诗陋古文。

独盆典谟诬旧注，直将尧舜望吾君。

公车两吏催朝奏，乙牍中宸达夜分。

且忍羁孤度残腊，行看汉殿赏凌云。

卫博

卫博　次韵赠汪解元行

平湖画鷁春无际，古寺名花色斩新。

走马未同追胜处，出门翻作送行频。

诗成转觉伤离绪，别去应烦说旧因。

野店无人山月白，明朝尊酒更愁人。

卫博

卫博　次韵张君倚春郊且速东山之游

潋色岚光暖更妍，阴晴恰称养花天。

恼人春事浓於酒，得意莎茵软胜绵。

欲把风光供翰墨，直须仗屦蹑云烟。

知君已作东山兴，缓步何辞十里阡。

卫博

卫博　次韵张司法题郑少尹庭下绯桃

梅飘柳坠半春中，庭下绯英细作丛。

刺眼定添新叶绿，伤心应似故园红。

玄都怨感尘事，石髓追游满地风。

报答春光须作意，乱飘繁萼向晴空。

卫博

卫博　答吴子文

东游吴苑定何年，犹有佳名处处传。

殆过百闻今果尔，相逢一笑两欣然。

强藏燕石知君厚，试乞鸾胶为我煎。

世上功名端易与，共期云翼跨芝廛。

卫博

卫博　二猫诗

地偏人迹希，斋厨冷如刷。

老僧挑野菜，岂识腥与血。

饥鼠知自迁，畜猫竟徒设。

我来客南斋，盘餐稍罗列。

烹炮愧寡鲜，弃置谢琐屑。

二猫亦慕膻，媻跚事争齧。

小儿强解事，叱逐加撞{左扌右必}。

尺箠未去手，二猫复及阤。

惩羹肯吹虀，废食未因噎。

小儿恚猫痴，提耳当割切。

谢儿儿勿嗔，我曹更痴绝。

要之等为口，已矣莫中热。

卫博

卫博　过江上

失脚尘凡不易收，莫思冠佩裹狙猴。

但逢司马心相许，便似中郎赋远游。

弱水蓬莱三万里，仙家日月八千秋。

闻名径欲兹山稳，不学刘郎世外求。

卫博

卫博　和人雪诗

白玉楼台近广寒，冷侵银海眩光翻。

只应天上梨花老，聊作人间柳絮繁。

庆卜有年先一白，喜随宽令到千门。

使君浩兴怜诗酒，隽饮谁供五石尊。

卫博

卫博　明日出城爱其平沙浅水有钱塘西湖气象借前韵呈诸公

花红水绿斗春妍，长望江南忆乐天。

黄栗留鸣山寂静，野棠梨发树蔫绵。

楼台三竺将归路，气象西湖欲晚烟。

风物不殊乡国异，好寻归马问长阡。

卫博

卫博　偶成杂意四首

清风被草木，岁岁蕃中园。

佳荫欲翳空，擢秀何争妍。

黄杨独咫尺，更说厄闰年。

惜哉坚正姿，何独悭於天。

卫博

卫博　偶成杂意四首

长松栽万年，必在千仞巅。

卑哉蓬蒿间，斥鷃无高鷑。

如何一杯水，活此横海鱣。

谁能激沧溟，为子抟青天。

卫博

卫博　偶成杂意四首

方朔出世士，挥斥隘八极。

乃与优侏儒，饥饱同一食。

调笑刘天子，绐之聊一剧。

此意竟不传，无人子思侧。

卫博

卫博　偶成杂意四首

朝草百幅笺，暮草千函书。

贵人肯首耳，一言蹑云衢。

但见人因子，不见子亦如。

梁间啸者谁，知是鬼揶揄。

卫博

卫博　十二月十七日病中立春

彩胜宫花闹九门，挽回和气入乾坤。

未教柳树夸青眼，先与梅花作返魂。

不见新蔬行节物，漫将一岁答春温。

病躯可是能顽巧，偏发天公造化恩。

卫博

卫博　书怀

一剑西来又蒯缑，空余逸气凛横秋。

羁情正类南飞鹊，生事浑随万里鸥。

岁晚已惊霜入屦，夜寒唯有月当楼。

四方八表男儿志，留滞江千恐白头。

卫博

卫博　书怀

万里江山一褐裘，十年踪迹并萍浮。

囷禾谁展周郎指，负米长怀季路忧。

书剑未酬平昔志，水云空结异乡愁。

悠悠万事书空足，独立西风自点头。

卫博

卫博　送长寿黄主簿

黄郎千人黄，凛凛霜松姿。

邺侯三万卷，载复无遗辞。

十年居太学，辛勤厌朝虀。

词场事雄俊，傲睨深丛罴。

再拜天子前，袍笏光陆离。

朼来皖水滨，乐哉同襟期。

顾我蓬之心，友娅惭非宜。

朝来摆征衫，怅望当分携。

君家闽海陬，去作楚郢归。

大哉天宇间，会合固有时。

丈夫志八表，曲士守一涯。

锦衣行未暮，鸾桂先高枝。

清润照冰玉，唱和共埙篪。

行行得所诣，何必事町畦。

寒江清无波，爱影摇窗扉。

衮衮江上山，万象供品题。

还登古石城，往和白雪诗。

傥因西飞鸿，寄我长相思。

卫博

卫博　送江南闻秘校

胸中逸气凛横秋，欬唾珠玑九州。

堪叹群儿自相贵，如君百战未封侯。

相逢不啻平生旧，一笑还从汗漫游。

好去殷勤护行李，要看鲸海试吴钩。

卫博

卫博　送齐六归石城

春衫快马君来时，寒江稳泛君今归。

人生聚散定何许，怅望十年三别离。

忆昔见君石城下，杂佩瑶瑜间兰麝。

三年一鸣惊倒人，欲和薰风奏韶夏。

翰林主人子墨卿，文章意气飘朝云。

君归但扫三千牍，后会却揖贤书登。

离离漠漠霜芜没，江上阴风揽寒日。

不用长吟河畔草，与君且尽杯中物。

卫博

卫博　送杨舒州

我昔怀军书，西行尽淮泗。

是时敌方张，长江饮渴骑。

憨将何一律，两地一朝弃。

川原厌膏血，关山接烽燧。

岿然舒子国，屹立干戈地。

中有裦襦民，未可文法治。

疮痍待良药，天子念循吏。

谁厌承明直，雅是诗书帅。

淮扬君肯薄，吾丘世寡二。

正须烹鲜手，往述羡鱼意。

前驱触炎热，弭节及凉吹。

朝衙百吏散，闭合有余致。

临州古云乐，此理敢轻议。

近闻今单于，已遣朝正使。

公师杜征南，郡得汉龚遂。

里闾息愁叹，抜牧殆余事。

政成多暇日，寄我千金字，

淮鱼秋正美，灊山日空翠。

匹马不作难，为公十日醉。

颇见有此客，要使州人记。

卫博

卫博　题安流亭

剑潭百尺深，中有神物蟠。

东注骈山脚，凿凿穿巑屼。

广拟一苇航，声战两耳寒。

异哉黄头郎，放棹随飞湍。

势若从天来，千仞转一圜。

百里不及眴，孰与岭道难。

长篙信敏手，岸石如剑攒。

江头惮瘏痡，谁不谋所安。

嗟嗟彼征夫，遭时弃师干。

不裹马革中，来葬鱼腹间。

壮士等死耳，此命良辛酸。

仆夫第知免，笑言杂悲欢。

宁知利羞涂，倚伏如毫端。

岂无跛男子，不救为可叹。

晏安有鸩毒，怀哉宜鉴观。

卫博

卫博　再次前韵送行

匆匆行役驻无因，缟紵相看足礼文。

江阔孤舟谁伴我，夜阑尊酒独思君。

离筵不用歌三叠，元夕重来月十分。

更欲四方随孟子，此生安得化为云。

卫博

卫博　赠王君用求画小屏

先生本是谈天口，云梦胸中吞八九。

一丘一壑未忘情，得之於心应之手。

分裂玄圃翻萧湘，鬼神夜泣蛟龙藏。

兴来八极眇挥洒，陵夺万象归微茫。

十日一水五日后，千年王宰今相识。

已知相识意相亲，异时直恐空相忆。

跨鲸挟矢沧海游，袖无趐屃无乃羞。

促迫能事吾岂敢，激昂浩兴君应酬。

崩崖压床浪翻屋，咫尺端将万里蹙。

我生有意水石间，枕漱须君一屏足。

卫博

卫博　张君请同次前韵速成郑少尹赏桃

邂逅溪源一梦中，空余罗袖叠春丛。

生怜烟杏匀肌薄，不分江梅映肉红。

要识临塘比西子，便须索酒对东风。

随君拄杖敲门去，莫惜觥船一棹空。

卫博

卫博　醉歌行

软沙挟径草微微，画堂甲帐光流离。

堂外花骢玛瑙羁，传呼直到黄金墀。

黄金墀下班如剪，苍槐不劝蟠蛟螭。

出门胆落金吾将，归去泣走铜山儿。

河龙供鲤桂为醑，御厨珍送丝络垂。

乾坤整顿万事了，蹴踏四海乘丹梯。

丈夫生时重意气，胡为到处潜伤悲。

乡里小儿狐白腑，五陵豪客颠倒衣。

酒酣耳热歌浩荡，挥斥八极隘九围。

投戈却日日不住，焚膏尚卜升朝曦。

君看博浪沙中客，圯下偷生天地窄。

相期要看后五日，路逢莫问前一著。

卫富益

卫富益　题赵子昂竹

汉宫日暮风雷远，南国秋深水殿寒。

留得一枝烟雨里，又随人去报平安。

卫泾

卫泾　别吴荆溪

八载江湖甫召还，深言应又忤天颜。

九重不见饥民色，只看先生两鬓间。

卫泾

卫泾　别吴荆溪

去年灵麓未空寒，一客南归不足叹。

学子今翻辞使旆，归来只得片碑看。

卫泾

卫泾　别吴荆溪

家数文章有路寻，云韶殊世不殊音。

小生不幸生来晚，才识先生识水心。

卫泾

卫泾　长沙鹿鸣宴送诸进士

楚材从古擅豪雄，况是长沙世著忠。

鸣鹿三章新得句，抟鹏万里稳摩空。

科名直寄文词表，事业相期气节中。

畎亩平时忧国念，盍将长策沃宸衷。

卫泾

卫泾　呈张德辉

韫椟君子藏，枉寻吾道曲。

绝物忌太清，猣世未免俗。

人言俗难医，我见清可濯。

安得直上挽天河，一洗俗尘千万斛。

卫泾

卫泾　次德茂沌中韵

沌路随江转，痚篱匝岸斜。

寄身千万里，慰眼两三家。

老矣思为圃，归欤学种瓜。

遥知荷锄倦，一酌散腰麻。

卫泾

卫泾　次德茂用惟直南楼韵

眼明仍见大江浮，贪看青山倚柂楼。

落日鸡豚秋保祥，轻风苹蓼晚汀洲。

长征倦马思夷路，不下惊鸥避急流。

亦有琅玕何所赠，漫歌平子侧身愁。

卫泾

卫泾　次与叔兄山行韵

阴云冻合不成飞，行李留连岁律迟。

山色宜晴更宜雪，别来应有忆山诗。

卫泾

卫泾　次韵呈与叔兄

野塘古岸饱经行，风雨尘埃笑满裳。

尊酒清江君意厚，片帆千里客怀伤。

出门求益谋何拙，扫几观书味更长。

归去飞篷试回首，一川烟水正微茫。

卫泾

卫泾　次韵高仲贻赠别

金椀轻抛入钓船，夜寒侵被不成眠。

近传奏疏三千牍，今见新诗十二篇。

故国音书凭过雁，江城烽火照晴天。

移舟铁瓮城边去，信与名山旧有缘。

卫泾

卫泾　悼倪尚书

历事三朝久，清居一世尊。

心惟在王室，手不炙权门。

横浦流风好，香山逸兴存。

经纶未渠展，此意向谁论。

卫泾

卫泾　悼倪尚书

旧草扬庭制，旋高曳履声。

胸襟忠愤切，官职去留轻。

定力鳌为动，浮言蜮自鸣。

太玄从白首，性地转分明。

卫泾

卫泾　悼倪尚书

入馆论心旧，同朝托契长。

鲈乡各归去，鸥水久相忘。

正喜山中隐，俄传橘里藏。

遗铭最奇绝，读罢泪淋浪。

卫泾

卫泾　悼外姑安康郡太夫人章氏

有美夫人德，家齐周召来。

义襟趒梓里，孝养备兰陔。

舜视三槐贵，年登九袠开。

追荣知未艾，卿月近公台。

卫泾

卫泾　悼外姑安康郡太夫人章氏

鸡犬相闻地，湖山百里间。

自怜同子姓，无复恃慈颜。

薤露声徒切，灵輀去不还。

拟为临穴恸，哀泪已潸潸。

卫泾

卫泾　登寺中萧痚极甚不见一僧独坐云堂数刻口占

萧条古寺僧何处，痴坐方床午漏长。

怪我溪山惯来往，不憔鱼鸟解相忘。

卫泾

卫泾　古林邱

支筇来访古林邱，转尽山腰俯碧流。

峭壁千寻悬石磴，苍崖百尺护龙湫。

行人迹断烟常暝，过鸟声闲意更幽。

小憩已销尘俗虑，溪山奇绝是兹游。

卫泾

卫泾　皇帝阁春帖子

芳意传梅信，东风到柳边。

王春在除夜，明日是新年。

卫泾

卫泾　皇帝阁春帖子

彩胜黄金缕，青丝白玉盘。

内家迎淑节，先奉太皇欢。

卫泾

卫泾　皇帝阁春帖子

迟明鱼钥九门开，警跸声清绕殿雷。

穆穆天颜应有喜，捷书新自北边来。

卫泾

卫泾　皇帝阁春帖子

沈沈广殿磨遑安，玉食丁宁减太官。

野宿貔貅三万灶，重裘应轸铁衣寒。

卫泾

卫泾　皇帝合端午帖子

五日天中候，南风物阜时。

三边宽大诏，亿载太平期。

卫泾

卫泾　皇帝合端午帖子

御服齐官献，生衣暴室供。

金箱初进入，一一耀黄封。

卫泾

卫泾　皇帝合端午帖子

日毂过亭午，金徒缓报衙。

迩英催晚讲，分赐壑源茶。

卫泾

卫泾　皇帝合端午帖子

灵开玉垒静无尘，圣泽新覃雨露匀。

束缚九头藏武库，枭羹不用赐群臣。

卫泾

卫泾　皇帝合端午帖子

远人新有约和书，并塞狼烟指日无。

圣主忧民轸宵旰，宫中犹绾辟兵繻。

卫泾

卫泾　金鳗井

鳗井由来岁月深，泓澄一镜绝尘侵。

要观变化神功妙，会见翻为旱岁霖。

卫泾

卫泾　开化寺前古木数株叶密阴繁极可爱系舟其下赋此

古木苍然几岁周，摩空老干荫溪流。

举头未见征帆下，来向清阴系小舟。

卫泾

卫泾　山行后观及通鉴五代之际成败得丧废兴之迹因为感慨用前韵

溪山适兴且闲行，绿藓苍苔任点裳。

看镜已侵双鬓碧，忧时每觉寸心伤。

驰名扰扰终安用，浩饮陶陶计亦长。

千古英雄谁可问，累累邱陇水茫茫。

卫泾

卫泾　上皇太子寿

嘉辰鸡戟瑞烟高，苍震丕承九庙祧。

潮驾天吴彰海润，气涵云汉毓金昭。

分阴资善时稽古，辨色含元日侍朝。

欲识斯心仁寿处，谟参圣父五兵销。

卫泾

卫泾　上皇太子寿

南极秋中夜有辉，经旬先与玉衡齐。

祥开游震天方眷，德懋元良日自跻。

风爽铜声谐户御，月明银镂湿宫题。

遥知侍宴欢鱼藻，曾忝宾筵漫舞醯。

卫泾

卫泾　上亲庭寿

中兴申甫来高崧，卜人吉梦占维熊。

生贤应有造化工，吾家积善庆所钟。

公跨鸾驭从蓬宫，襟怀廓落凌秋空。

居乡惠爱先困穷，谭笑万户生春融。

在官履行洁且忠，此心须信天可通。

福善有道非滥蒙，岁寒乃知柏与松。

从今风虎依云龙，扶摇万里乘长风。

结知丹扆恩庞鸿，金貂赤舄华吾宗。

尊荣安寿仁之功，从教绿鬓宜方瞳。

义方垂教惭倥侗，青毡欲使扬祖风。

勉策驽驾追逸踪，它年乐事来迎逢。

燕山嘉誉难独隆，宴堂清晓祥云浓，

槐庭昼永阴重重。千岁风月谁与同，

敬祝王母偕仙翁。

卫泾

卫泾　沈氏书堂

东山风景压东吴，更筑书堂映碧梧。

詹尹诗存家有宝，齐斋记外更无图。

洗除纨裦为缃帙，扫荡膏粱入泽舑。

早晚归舟行霅上，青灯深夜听伊吾。

卫泾

卫泾　寿成惠圣慈佑太皇太后阁春帖子

一德坤元厚，三朝母道尊。

含饴供乐事，戏彩见重孙。

卫泾

卫泾　寿成惠圣慈佑太皇太后阁春帖子

北内风光别，仙家日月闲。

紫皇天下养，金母在人间。

卫泾

卫泾　寿成惠圣慈佑太皇太后阁春帖子

柳色侵宫瓦，花阴覆绮疏。

鹊炉烟馥郁，賸阅妙乘书。

卫泾

卫泾　寿成惠圣慈佑太皇太后阁春帖子

银旛点缀斗宫嫔，小字横斜篆缕新。

岁岁词臣供帖子，从今便数八千春。

卫泾

卫泾　寿成惠圣慈佑太皇太后阁春帖子

文孙亲上万年卮，姒妇严妆五翟衣。

不用都人须数跸，内庭跬步即重闱。

卫泾

卫泾　寿成惠圣慈佑太皇太后阁春帖子

刁斗辕门五夜深，思齐文母正关心。

身临大练无他费，汤沐先捐钜万金。

卫泾

卫泾　寿成惠圣慈佑太皇太后合端午帖子

清禁传呼近，红云拥紫皇。

菖花浮九醖，请祝寿无疆。

卫泾

卫泾　寿成惠圣慈佑太皇太后合端午帖子

边头传吉语，井络报平安。

今岁端辰别，慈颜一笑欢。

卫泾

卫泾　寿成惠圣慈佑太皇太后合端午帖子

彩缕新缠臂，灵符稳插钗。

承平多旧事，闲教小宫娃。

卫泾

卫泾　寿成惠圣慈佑太皇太后合端午帖子

双人翠艾垂朱户，三角琼糜护箬衣。

闻道内家行乐秘，先将节物奉重闱。

卫泾

卫泾　寿成惠圣慈佑太皇太后合端午帖子

深宫永日镇长闲，心静多繙蘥笈篇。

侍女身留香案侧，旋燔金饼炷炉烟。

卫泾

卫泾　寿成惠圣慈佑太皇太后合端午帖子

人间无处避炎蒸，身在瑶台最上层。

学士大书金字帖，宫中巧篆降绡缯。

卫泾

卫泾　送盖少卿晞之赵太平州

三釜果何乐，万钟岂云轻。

当知昔贤士，乃亲乃为荣。

忆昨使东淮，循陔兰芳馨。

维先司徒公，大篇宠其行。

喜我谐禄养，劝之力身名。

俛仰四十载，岁月何峥嵘。

髯卿世济美，中外稔践更。

勇退甫宴娱，起家俄诏徵。

秩真二千石，选授参陪京。

时哉春阳中，光风助严程。

歌廉盛襦裦，迎伋森旆旌。

矧伊太夫人，九十颜如婴。

朱辬从板舆，此乐谁能并。

缅怀平生好，相友真弟兄。

我今抱永慕，抚旧只怆情。

涂山古名邦，官府号太平。

故秋适淫潦，所至多疲氓。

政须事安集，未可施敲榜。

长江戍水犀，形势足干城。

时虽急规恢，不用邀功能。

君年壮於我，宏图在南溟。

报国岂忧晚，事亲宜竭诚。

道院日余暇，北堂庆方增。

戏彩供笑粲，捧觞寿期龄。

孝立忠亦遂，俗美政易成。

奏最亟归来，勿云厌承明。

卫泾

卫泾　挽高宗皇帝章四首

大业高千古，斯文炳六经。

无刑深帝泽，不战寿生灵。

神圣非殂落，乾坤有晦冥。

难名是天德，刻画谩丹青。

卫泾

卫泾　挽高宗皇帝章四首

致治勤三纪，怡神寿九龄。

玉卮传汉殿，宝册焕尧庭。

庆事方频举，哀歌讵忍听。

万邦惟戴舜，亿载奉慈宁。

卫泾

卫泾　挽高宗皇帝章四首

历数千龄在，讴歌四海归。

地雄元帅府，天授上皇衣。

洗甲乾坤净，投戈日月挥。

成功有如此，今古独巍巍。

卫泾

卫泾　挽高宗皇帝章四首

江右龙飞后，临安日晕时。

煌煌周礼乐，肃肃汉威仪。

鱼水君臣会，耕桑父子嬉。

谁欤老文学，重述中兴碑。

卫泾

卫泾　晚晴

雨断风回忽报晴，山颠初日挂铜钲。

云烟藏迹千峰翠，草木增华两眼明。

桑野枝空蚕杼歇，溪泉溜急水车鸣。

鸟啼花笑浑如喜，此去山斋只一程。

卫泾

卫泾　为乐提刑寿二首

千里潇湘秋气清，使星高并寿星明。

云槎端向银河上，仙桂真从璧月生。

好善优优乐正子，腾光焰焰李长庚。

会看初度称觞后，径驾锋车入帝城。

卫泾

卫泾　为乐提刑寿二首

绣衣持斧按蛮荆，三见门弧喜气盈。

孟子能令棠粟发，不疑更使汉刑平。

好将两手摩铜狄，长对三秋正玉衡。

闻道中宵思贾傅，江湖未可老鱣鲸。

卫泾

卫泾　为师席李上舍去智寿四首

当时骑气拥函关，奕代清才擅谪仙。

鼻祖婵嫣有余庆，至今名世更生贤。

卫泾

卫泾　为师席李上舍去智寿四首

屡将大手占伦魁，槐市英声早四驰。

肯与鱣鲂争尺水，鹍鹏行矣化天池。

卫泾

卫泾　为师席李上舍去智寿四首

道义须知耐岁寒，论心还喜臭如兰。

龙鳞幸许同攀附，乞与春风借羽翰。

卫泾

卫泾　为师席李上舍去智寿四首

美景良辰幸与同，瓣香聊以祝南丰。

它年妙斡洪钧手，尽纳群生寿域中。

卫泾

卫泾　为杨仲起寿

天台高压东南州，秀钟千古生公侯。

君才槃槃第一流，学优颜闵卑由求。

天意端为斯文忧，妙龄掉鞅从英游。

笔力挽强回万牛，金玉精美价未酬。

文章从古天地讐，演起大业难延留。

腾骧万里须骐骝，行看大对悟凝旒。

擢冠多士骑鳌头，归来双亲喜气浮，

充闾佳瑞乐事修。烟霄衮衮殊未休，

整顿乾坤摅壮猷。策勋稷契伊吕周，

请公为酬白玉舟。他年名遂高千秋，

却揖刘阮寻浮邱。

卫泾

卫泾　为运使蔡国博寿二首

橘颗围仙饱紫芝，菊潭酿酒拍金卮。

九秋沆砀成功日，六辔光华初度时。

试问江湖劳漕輓，何如朝夕密论思。

预知来岁生朝后，更著宫袍拜赤墀。

卫泾

卫泾　为运使蔡国博寿二首

西山南浦气葱葱，夜拥长庚粲碧空。

惠露昔霑江汉表，使星今照斗牛中。

晚粳已喜霜前熟，宿麦应从雨后丰。

十一州人还得饱，绣衣寿斚与民同。

卫泾

卫泾　闻和叔抚琴

蓐收传令待残更，斗转参横露气清。

谁弄瑶池三尺玉，怪来万壑动秋声。

卫泾

卫泾　五日子刻立春

客中春到不知春，庭草青青入眼新。

对酒可无人作伴，照书却有雪为邻。

雕盘玉笋传生菜，宝胜金花锡近臣。

我已栖迟宁事事，有谁曾为叹长贫。

卫泾

卫泾　小山游翠峰寺携枕席宿僧堂僧甚多而不与人相接戏成

痴坐禅关日亭午，静看博山香一缕。

欲知世上炎与凉，三扣金仙三不语。

卫泾

卫泾　夜坐

深山五月清无暑，露气漙空午夜寒。

草际鸣蛩更强聒，满怀秋思寄毫端。

卫泾

卫泾　忆环谷古梅

百花头上春光到，雪压霜欺意更奇。

岁岁倚栏相望处，水边竹外最南枝。

卫泾

卫泾　忆环谷古梅

故园一别换年华，客里看花更忆花。

昨夜西窗无限月，伴人春瘦一枝斜。

卫泾

卫泾　游澱湖

痚星残月尚朦胧，闲趁烟波一棹风。

始觉舟移杨柳岸，直疑身到水晶宫。

鸟鸦天际墨千点，白鹭滩头玉一丛。

歡乃一声回首处，西山横在有无中。

卫泾

卫泾　与进叔弟策杖山行遣马还孙氏

掣电追风古见称，驽材空负渥洼名。

何如手植青藜杖，云屦风裾自在行。

卫泾

卫泾　欲至浙江送子寔闻潮早不果行小诗寄别

尊酒清江欲语离，事多八九苦参差。

飞潮更捲征帆急，尽作西窗去后思。

卫泾

卫泾　元日到湖上

勋业须年少，栖迟只自怜。

若为车阨首，未主式翼垂天。

拭目看新历，伤心惜去年。

湖山一舒啸，春信满梅边。

卫泾

卫泾　月夜登吴江垂虹

平湖万顷天无风，试上垂虹月满空。

豁目直穷烟障外，诸峰浑出有无中。

混同天地纤尘绝，倒影星辰万象雄。

却笑三山游汗漫，恍然身世到蓬宫。

卫泾

卫泾　张德辉以诗见遗需酒因次韵解嘲

廷评一石了狱事，谪仙一斗百篇诗。

君才盘盘压今古，肯使英名夸昔时。

濁醪妙理清有圣，此意岂复达士疑。

我惭鼷腹怯鲸量，咄咄隐几成书痴。

卫泾

卫泾　张岩拙轩竒寺用壁韵

几阵凉风清不尽，一天秋色渺无边。

僧房好处閒窗牖，把定山椒紫翠烟。

卫泾

卫泾　舟行遇顺风

昼船昨日吴江西，风雨满江鼓棹迟。

客帆过眼撇波去，坐看舟子相犹夷。

今朝风忽发东北，纵帆如飞揭百尺。

来者寸步不可前，停舻怅望求弗获。

风从何来天何为，顺喜逆怨人自私。

世间万事亦尔耳，乘除妙理君安知。

卫石卿

卫石卿　游石通洞

空嵌两洞石相通，翠簊娟娟碧雾笼。

手扶青藜访奇古，岩洞妙墨识涪翁。

卫宗武

卫宗武　白霅和石山

扁舟汎清霅，游屐遍恋。

幽讨离家久，新吟借客看。

槐阴风转夏，梅子雨留寒。

不谓浮云迹，烦君上笔端。

卫宗武

卫宗武　北山回櫂

高风扫群翳，山色秀而静。

寒林隐虬龙，幽径行蛇蚓。

场登{左禾右罢}稏实，水弄芙蓉影。

明发汎归舟，秋空更青迥。

卫宗武

卫宗武　北山晚步

远岫烟光合，天寒欲敛昏。

栖鸦依古木，归艇入前村。

岸隔山藏寺，潮生水到门。

川原浑似旧，并立暗销魂。

卫宗武

卫宗武　北山遇雪

天公衒天巧，三见腊之时。

似花还非花，衮衮纵横飞。

泻竹振清香，压梅迷真蕤。

乌兔耿无光，遁迹不敢驰。

雕锼各成形，磊块或作堆。

蔽空来若尘，著物明於玑。

武骑当此际，纵猎方打围。

森森纷甲刃，烂烂光相辉。

岂若灞桥驴，领此一段奇。

今翰积数寸，回际觉昨非。

比屋占农祥，津津喜上眉。

对书明彻眼，煮茗清入脾。

肯为袁安卧，宜赋刘叉诗。

呼童扫松迳，迎客扶桃枝。

卫宗武

卫宗武　北山值雪偶成

艮象涵万有，佳趣备四时。

此行属寒泎，喜遇腊雪飞。

琤琤初集霰，粲粲纷葳蕤。

奔腾渐成阵，势作龙凤驰。

森森千碧林，缘饰如珠玑。

旋观压层岭，烂若银成围。

一天散和气，万境凝清辉。

飞扬到朽壤，臭腐为神奇。

问山何幻怪，顷刻颜面非。

苍苍改正色，皓皓浮须眉。

我来逢此瑞，爽垲流肝脾。

对之岂徒酒，而可不以诗。

历诗探山意，春信横南枝。

卫宗武

卫宗武　别陈玉峰

三载相亲久，临分思黯然。

不堪兰佩远，近在菊花前。

欲买尧夫宅，难移杜曲田。

台山千万叠，书有雁能传。

卫宗武

卫宗武　酬乡友惠诗

乃翁不遐遗，招邀至宅里。

芳馨秩俎豆，声歌列纨绮。

寿色窦庭椿，天芬郄枝桂。

皤皤七十叟，义方严教子。

大儿书满架，心惟醉经史。

金朱非所乐，饮食能知味。

篇章落咳唾，葩藻振奇丽。

月眼老增明，三读使予起。

小儿暨若孙，未遑试以艺。

具谓善吟哦，抑亦工诵记。

庭兰其在兹，芬芳殊未既。

卫宗武

卫宗武　出城山墓域行至赵村

才出城山路，云收霁景呈。

乾端顿轩豁，山色更晶明。

远近烟村露，微茫野水横。

平头今七十，此地几经行。

卫宗武

卫宗武　出郊

几度拟郊行，天公欠一晴。

水寒鱼绝影，林暝鸟藏声。

云敛天容净，雨余山骨清。

津桥小盘薄，梅有数枝横。

卫宗武

卫宗武　出中新霁

宿雨初收晓日升，晴川远浸数峰青。

西风一洗林峦翳，收拾秋容入画屏。

卫宗武

卫宗武　初春次文友韵

原郊稚绿未成苍，芽甲森森似蝟芒。

急景不堪乌兔路，新年又见燕莺忙。

看看地列千机锦，冉冉风传百和香。

人事不如春事好，芳菲徒自满河阳。

卫宗武

卫宗武　初秋夜雨

老火势方张，欣逢律转商。

打窗风送泾，袭袂夜生凉。

洒若烦襟豁，悠然清梦长。

流膏到原隰，黍稷遍含香。

卫宗武

卫宗武　初夏登北山

推篷数峰出，野色弄新晴。

雷复阳初长，雪消山更青。

岭坳孤塔露，木杪片云生。

何日尘缘了，来寻猿鹤盟。

卫宗武

卫宗武　初夏登北山

春山如佳人，形色丽而秀。

兹来怅非时，已入朱明候。

片红飞不留，万绿新改旧。

接茵芳草蔓，偃盖古木茂。

黛鬟临水镜，一色净无垢。

戛然鸣声幽，雅弄出禽口。

得閒此夷犹，不觉留滞久。

一叶泛澄川，萦因历农亩。

决渠散青秧，耕夫类成偶。

舍舟挟短筇，崎岖度重阜。

野芳气如兰，冉冉袭襟袖。

逶迤穷山椒，寸怀纳宇宙。

川原浩无涯，万象皆我有。

沧溟杳渺间，云梦吞八九。

昌黎开衡云，羊公登岘首。

顾我凡陋资，视此亦培塿。

虽然形气殊，兴趣无异否。

独嗟今昔殊，人事有迁贸。

而我老无闻，将与草木朽。

陟巘复降原，玄庐新结构。

伊傅不可怀，松乔以为友。

不死非所求，姑以佚吾寿。

卫宗武

卫宗武　初夏登北山

屡月不见山，胸次若逼窄。

举棹远相望，已渍双眸碧。

即之清入神，喜复遂郎觌。

非但尘思浣，顿觉余疴失。

玉流浸层峦，缘云抱幽石。

草木去浮夸，秋容净如拭。

我来谁与俦，一道兼一释。

精庐既窈深，靖宇尤邃密。

吟哦对青嶂，潇洒娱白日。

奁香勘南华，孰为寥天一。

卫宗武

卫宗武　初夏登北山

出郭望遥岑，阥冗仅抔土。

何异龙蜿蜒，或若凤腾翥。

两岫更奇崛，不肯与哙伍。

烟云或凝散，日月递吞吐。

葱葱气佳哉，景物此会府。

五茸三泖区，南东淮海距。

带接几百川，盘亘千万亩。

於中不著山，胜概将焉取。

繇兹钟神秀，人物亦翘楚。

所以机云辈，落笔有奇语。

犹嫌气节卑，未以勋业许。

何当地阐灵，英贤更旁午。

如眉有翁季，似岳生申甫。

壮观此九峰，佳名昭万古。

卫宗武

卫宗武　春归

红飞绿腻晴昼迟，木香满架柔条彼。

芳菲过眼能几日，娱乐常少多忧悲。

东君归计何太早，四序光阴如电扫。

今年花谢复明年，只使看花人易老。

萧然白发朱颜苍，竞春肯学儿童狂。

不如坐对岁寒木，清谈与客穷书囊。

卫宗武

卫宗武　春怀

伊耆司化权，与物何落落。

不见阳和敷，但闻风雨恶。

柔绿尚含滋，水红悭破萼。

动植久陵暴，至仁同橐签。

可使令行冬，寒威肆余虐。

便须转机栝，曜灵俾灼烁。

芬芳千万林，薰为红紫幄。

庶俾竞春徒，薄有登台乐。

卫宗武

卫宗武　春怀

乾坤日以陃，生意日以隘。

春风一披拂，万族竞苏快。

肖翘与蠕动，靡不忻坼解。

庆泽流光华，垂荣到菅蒯。

山木岂自寇，孰翦孰拜。

根干傥有遗，滋萌乃复在。

苍录溥至仁何类不昭泰。人为物之灵，

元化忍独外。气运何日回，

岁朋易征迈。

卫宗武

卫宗武　春怀

时来桃李妍，春风乃知已。

时去桃李萎，春华俱梦寐。

芳菲气不齐，一一理犹是。

何如松与柏，无荣亦无悴。

浮生寄旅亭，万事若流水。

富贵等空花，灭没无足纪。

身前苟遗臭，身后乌可洗。

我愿为松柏，不愿为桃李。

长保午岁姿，盘要涧阿底。

卫宗武

卫宗武　春日

化工溥至仁，生机运不停。

荣观遍原野，宇宙一丹青。

卫宗武

卫宗武　春日

天公轨与物为春，人事纷纷蔼若云。

锦绣山川谁管领，只应鱼鸟得平分。

卫宗武

卫宗武　春山

新晴散佳丽，列阜气尤豪。

腻草翻风沃，芳林映日高。

殢情醲似酒，溢目涌如涛。

众史应难画，吟将入彩毫。

卫宗武

卫宗武　春山

青山四时好，春至尤盛丽。

润泽散冲融，华滋出枯悴。

云根鳞甲动，风柯羽旄曳。

群芳间点染，一碧互经纬。

组绣列障陈，缋画崇屏倚。

嵬昂如帝尊，黼黻俨衣被。

我老得余暇，时来领胜事。

穿云度舟楫，披雾纵屐履。

涓泉幽响生，鸣鸟繁声脆。

天然成妙奏，人籁恶可拟。

息游返靖庐，纷华以静对。

独坐勘古书，冥观参物理。

光景犹驹驰，色象亦蝉蜕。

至人善观山，夫岂悦浮靡。

懿此静秀姿，万古挹清致。

卫宗武

卫宗武　春晚郊行

细草平芜接渚沙，僧庵系马柏阴斜。

青山几曲绕流水，啼鸟数声随落花。

芳景流连春富贵，晴林浮动日光华。

独怜人事多非旧，寂寞荒村点暮鸦。

卫宗武

卫宗武　春晚郊行

盎若阳和气，融融满太空。

水涵春屿碧，林镂夕阳红。

过尽桃花雨，吹来杨柳风。

韶光晚尤媚，游兴浩难穷。

卫宗武

卫宗武　春晚郊行

步屧出郊原，家家春满门。

斜阳芳草岸，流水落花村。

露叶梅藏子，云根笔长孙。

东君老仍媚，犹有野芳存。

卫宗武

卫宗武　春晚郊行

东风吹不断，芳草正萋萋。

暗绿藏禽语，残红襯与蹄。

莎汀连苇岸，麦陇间蔬畦。

往岁行春路，推敲认旧题。

卫宗武

卫宗武　春雨

青皇初布令，大块已流湿。

霏霏散冲融，一一成膏液。

髒寻夜漏分，掀扬风箭疾。

孤灯月明眼，渐觉檐花密。

滴沥声毁洪，淋浪势方集。

清响迸源泉，美泽遍原隰。

甘腴滋田毛，浸灌融地脉。

盖将兆稌黍，岂但秀荠麦。

溪山鳞甲长，卉木攒新碧。

化工悦万族，生意浩无极。

苟惟本根在，孰不芽且坼。

未春雨非土，见者自姜恻。

既春雨非玉，闻者何悦怿。

示能刘惨舒，吾亦为物役。

英英梅粉露，点点桃红入。

更喜酿芳菲，催花居第一。

卫宗武

卫宗武　春雨

几朝霡不破块，通夕浪浪势乃滂。

竹下森然髐角露，森间沃若茧丝香。

田毛沾润初含穗，土脉流膏欲布秧。

多谢化工成岁事，从春节节为人忙。

卫宗武

卫宗武　春雨

一自春来二月强，连宵甘霔泽斯滂。

润留根蕂梅桃实，清及萌芽黍稷香。

雀舌纤纤抽茗叶，羊群戢戢长松秧。

农桑从此无虚日，纤妇耕夫处处忙。

卫宗武

卫宗武　春雨

一自苍精涣号扬，如酥小雨酿春忙。

霏霏透入根莇脉，点点染成桃杏妆。

泽遍高深俱及物，气融枯槁亦生香。

老夫那复问芳讯，但愿三时协雨暘。

卫宗武

卫宗武　次华谷咏梅韵

宜烟宜雨更宜晴，竹底何妨枝带横。

雅致耻随春富贵，英姿不怕月分明。

吟边兴动诗添韵，醉里香传梦亦清。

一自孤山题品后，此花标格孰能名。

卫宗武

卫宗武　次青溪后二章为别

季世思良士，如拘渴与饥。

峨峨章甫冠，瑞气浮芝眉。

粹然君子儒，赴我同襟期。

凡林非鸾栖，丹穴仍归飞。

恨无健羽翰，所至相追随。

怀归宜莫留，荆州那足依。

卫宗武

卫宗武　次青溪后二章为别

今古多纷攘，宇宙弥氛埃。

故友晨星然，往往沦劫灰。

幸得莫逆交，子舆从子来。

道义本契合，心迹无疑猜。

不徒千斛舟，置此{左土右幻}堂杯。

动静必与俱，书林日徘徊。

一闻骊驹驾，黯然肠九因。

从今子陵台，目睫常嵬嵬。

卫宗武

卫宗武　次岁雪后作

伊耆令将行，玄冥车载辖。

玉律岁肇新，一白至再白。

三冬望上瑞，犹喜在穷腊。

霅然冲气布，潜可弭凶札。

积之近盈尺，岂但宜黍麦。

化工尤善蕊，散集总奇特。

飞颺漫天来，龙凤相摆掷。

万殊无两色，大地总明洁。

初疑散花女，空中碎裂帛。

俄成古佛居，移下烂银阙。

玲珑千万林，一一如玉刻。

梁园曾未春，纷纷遍游蝶。

飞鸟迷所栖，狡兔失其穴。

乾坤净无尘，川原互清发。

我辈当此时，意气倍轩豁。

顾惭每上夫，馁欲和旃齧。

滨死气下衰，挺挺抱奇节。

且非迈古才，闭门眠自若。

藏器以待用，内蕴经济业。

只有健吟哦，舍此无他说。

雅欲访古梅，一笑邀皓月。

开樽约胜践，共对此三绝。

夫何见晛消，非久即变灭。

是固雪负予，抑亦予负雪。

卫宗武

卫宗武　次韵酬李黄山

吾儒何所事，读书而挟策。

君才郄林枝，灵根芳正发。

笔下富词藻，云锦自天落。

英英光岳气，洒洒冰雪魄。

中秋璧月圆，宜赴广寒约。

桂籍那未香，天公无皂白。

学如禾与稻，既艺宜必获。

于时误儒冠，孰不嗟铸错。

篇章来联翩，有主此有客。

随珠既璀璨，和璞无蹖驳。

有文可与评，有酒可与酌。

长吟不淹宿，捷若蛇赴壑。

喜得罗庾俦，吾乡宜卜宅。

卫宗武

卫宗武　次韵春

水行苦严厉，万彙喜得春。

解雷久忽震，蛰户奋者殷。

根牙沐膏雨，蝪晖复熹晨。

淑气盎原野，鼎鼎来芳辰。

小车度花阴，游芳浮麴尘。

少年争竞春，外诱何纷纷。

老矣蠲其华，寄贤而葆真。

多吟以为富，犹恐道益贫。

卫宗武

卫宗武　次韵春

熙阳薰盖壤，丽景日以新。

娅姹花媚昼，嚘嘤鸟鸣晨。

纷华易消歇，非久沦沙尘。

举世竞芳菲，湎若嗜饮醇。

岂知有至味，澹然哜道真。

试问金谷天，何如箪瓢人。

卫宗武

卫宗武　次韵春

物华来冉冉，天气宜温温。

浪浪但鸣雨，浩浩常浮云。

谁知润泽中，厥有丰美存。

一朝日出杲，绚烂趙紫群。

川原遍涂抹，纷若粉黛陈。

芳菲出枯槁，何异富易贫。

难并惟乐事，昔人尝有云。

卫宗武

卫宗武　次韵春

方寸负奇伟，自足排外纷。

乐哉曾子履，翛然渊明巾。

利欲伐其性，智识由是昏。

盛丽悦其目，梦幻何足云。

不如觑文字，日月从转轮。

饮芳而咀华，四时无非春。

芸芸市朝客，孰识此味真。

卫宗武

卫宗武　次韵答柯提干

年来人物慨凋零，义重交盟嵩华轻。

一苇匪遥秋水隔，两章相映夜光明。

乾坤何日可还古，风月於人无异情。

姑把愁怀寄觞咏，出门一笑九山磺。

卫宗武

卫宗武　次韵赋蜡梅

将到穷冬寂寞乡，谁知花事未渠央。

最怜剪蜡翻新样，却笑烧铅作素妆。

卫宗武

卫宗武　次韵赋蜡梅

能向早梅前独秀，何妨秋卉后才香。

只嫌一种开何晚，直待东风为发扬。

卫宗武

卫宗武　次韵悯雨

百谷仰雨而蕃滋，乃颖乃苞乃成实。

锸云方喜高下齐，大田俄报东南坼。

民穷至此噫亦甚，无年饿死其无日。

佛灵犹示致涓流，人力焉能施寸尺。

况当十室九室空，可堪百里千里赤。

仰天无路扣彼苍，望云自旦寻至黑。

一岁不稔百沴生，所忧岂止人艰食。

声嗟气叹方载途，屈莫求伸枉莫直。

繇有来感则有应，影中央委员一机端可必。

时迁事改理不移，今日天工岂殊昔。

烹羊乃雨古语云，何假雷师起河伯。

调元赞化更有人，怪魃螟蝝俱蛰迹。

人心既悦天意从，利泽须能致甘泽。

油然沛然苗勃兴，奚用象龙施五色。

卫宗武

卫宗武　次韵雪积即消

冯夷剪水抑何悭，只怕天工未许閒。

上瑞先春才破白，屡丰卜岁已窥斑。

可怜俄顷消成水，不怕明朝失却山。

金帐羊羔非我事，汲清煮茗课奴蛮。

卫宗武

卫宗武　次韵咏梅

直疑姑射地行仟，绰约如临几案前。

和竹半欹能去俗，与兰并列盍饶先。

林间姿艳同霜洁，窗下精神待月传。

剩欲栽培为老伴，相亲日日在吟边。

卫宗武

卫宗武　次韵幽居

柴荆长日闭，一径窈而深。

花竹四时趣，简编千古心。

户庭无俗驾，风月入骚吟。

种秫多为酒，客来须共斟。

卫宗武

卫宗武　答野渡垫宾并其子和篇

唐人尚五言，秀句推柳塘。

复有善鸣者，鸡鸣传远商。

氏名几百载，郁若兰芷香。

诗来破余者，如挹风露凉。

芬敷富辞藻，鲜碧逾丛篁。

铺张几案间，蔚为前修光。

读之律吕谐，击拊鸟声锵。

可鹭翰林白，未逊太史黄。

东屏斯文主，书传撑满肠。

固宜苏门客，而有晁与张。

岂但如昔人，风雅能补亡。

胸中千万篇，浩若五谷穰。

况复有小坡，气习遗膏粱。

书林惟日涉，艺圃无时荒。

内有芳润融，外蔑声色戕。

篇章虽后至，岩菊擅晚芳。

又类秋芙蕖，水镜临夕阳。

顾惟糠秕扬，凛负荆棘芒。

叹予以诗隐，货药犹韩康。

何进天朗清，共泛兰亭觞。

卫宗武

卫宗武　代饯行

比来长掾宰如君，退食时惟儒士亲。

编简香中犹得味，簿书丛底不沾尘。

乍交只恨过从浅，每到须蒙问劳频。

多少清风留鹤国，不堪折柳向西津。

卫宗武

卫宗武　代饯行

下车入已诵廉平，三载松东著令名。

敏则有功无滞事，惠而为政为疲氓。

班班可纪郡曹美，去去先驰台掾声。

腾实蜚英闻北阙，伫看紫诏趣亨程。

卫宗武

卫宗武　登多景楼口占立成

新霁登多景，斯游亦快哉。

双尖浮殿塔，千堞里楼台。

潋滟琉璃合，微茫图画开。

江山仍似旧，投绂慨重来。

卫宗武

卫宗武　冬留紫芝庵即事

玄冬适莽苍，霜宇更阒寂。

系舟山下路，窈窕松关入。

一榻寄僧居，幽云生卧室。

明朝过东山，寻更砵硉。

丙舍尤杳深，寒林互盘屈。

孤枫缀余丹，万竹错丛碧。

天寒鸟声静，木落山骨出。

饮无客献酬，坐有僧分席。

一杯复一杯，不觉日之夕。

林鸟欲归栖，翩翩竞翔集。

万点布平田，有似坡仙弈。

此行为访梅，东寻复西觅。

俄见影横斜，萧然倚山壁。

中有第一春，缄藏何太密。

数日我重来，要见南枝白。

卫宗武

卫宗武　独鹤

独鹤来有年，置彼三径曲。

挈至此靖庐，幽绝山林屋。

戛然发长唳，清亮振虚谷。

炳炳千岁丹，不受乌兔促。

乘之虽有轩，颇窘筋骸束。

寥廓万里心，夫岂在食粟。

一举穷紫清，真境可洞瞩。

奈何剪其翅，殆类骥絷足。

然虽啄菢恩，变化乃迅速。

昂昂禽中仙，未数昆明鹄。

卫宗武

卫宗武　对竹衍坡诗意

尔来食无肉，所喜居有竹。

森森无千纛，挺挺立群玉。

婵娟而鲜润，偏悦隐者目。

苟使清可娱，何妨饱不足。

小人求属厌，君子肯为腹。

余生复何为，一事无足录。

惟应对此君，细把坡诗读。

卫宗武

卫宗武　二疏

二君耸高致，今古知敬慕。

勇退人所难，尤得所以去。

贵戚举爱弟，将使哙为伍。

天子尚衷疑，抗议非不许。

傥或身久留，宁免与时忤。

驾言盍知止，幡然解印组。

归来逸老寿，荣辱一无累。

鬻金广田宅，拒绝儿辈语。

多财益其过，富为众怨府。

贤哉乎斯言，奚止明出处。

卫宗武

卫宗武　伐墓松

郁郁乎佳哉，古松茂而秀。

封植难计年，龙鸾相错纠。

天风动清籁，洞庭喧雅奏。

护之珠玉如，期以金石久。

夫何从斧戕，山木岂自寇。

众咻谓宜然，一谔固所否。

梯航方勤远，斩刈或恐复。

众巅已成童，怀譬岂吾有。

欲为狂澜障，无奈铄金口。

几世培梁栋，一朝等薪槱。

壤树其可芟，不觉眦飞溜。

惟思植万本，易新以补旧。

初如牛羊散，渐见蛟虬走。

庶保墓域安，盘错至不朽。

卫宗武

卫宗武　访桂

行秋遍历谷之阳，粲粲岩花竞晚芳。

僧宇尽成金粟界，天风处处散天香。

卫宗武

卫宗武　访山庵

弥月住山家，晴天物色奢。

莺迁对人语，蜂众报僧衙。

笋老欲成竹，蕙香开遍花。

清吟无个事，冉冉送春华。

卫宗武

卫宗武　坟庵棋罢对月

僧庵恰好傍山坳，门外幽泉碎玉敲。

棋罢道人心似水，一钩新月挂松梢。

卫宗武

卫宗武　坟院新篁

琅玕挺秀径尺盈，森森直上摩苍冥。

封培保护犹重器，岁余二十林方成。

绳绳孙子更杰出，远过鼻祖尤轮囷。

蔚然翠羽渐成葆，稚者碧玉初抽簪。

泥涂甫见露头角，意气已欲生风云。

繁枝会致凤栖止，修干能作龙飞腾。

我来其下避新暑，洒若涧壑涵层冰。

清高直亮异凡种，愿言世与山长青。

绿漪岂但为目玩，於焉观德知修身。

吾宗叡圣所宜法，如圭如璧扬休声。

卫宗武

卫宗武　坟院新篁

世更日月同昃盈。依然有谷中窈冥。

修先夹道互经纬，宛如一机翠织成。

非繇培植得揽玩，何异不稼而有囷。

箨龙个个出头号角，密者栉比疏犹簪。

婵娟色媚已映月，团栾气合行屯云。

雨余寻丈忽耸拔，其上速若鸢肩腾。

中边别种相间簉，又类润玉陪清冰。

我将於此事著述。编摩自足供杀青。

此君时对吐秀句，检境亦不孤閒身。

凉床滑簟午睡足，坐听雅奏来风声。

卫宗武

卫宗武　蜂

为巢倒悬树，窍窍自成房。

螫人虽有毒，终为人所伤。

卫宗武

卫宗武　赴野渡招赏桂

几年寥落负秋光，剩喜朋簪列耐堂。

枌社重开真率集，桂华新荐广寒香。

故交今日嗟无几，我辈晨星当自强。

况有坐中名胜在，携尊何待菊花黄。

卫宗武

卫宗武　赴野渡招赏桂

插架金英喷月光，园中列树更堂堂。

信从天上灵根出，染得古来诗句香。

今度花迟前度发，三分秋占二分强。

主人健笔供模写，压倒当年苏与黄。

卫宗武

卫宗武　赋方寸春

小亭依绿水，花竹自幽奇。

地止一方阔，春无方寸亏。

粟中藏世界，芥子纳须弥。

万象融心境，宁为目睫欺。

卫宗武

卫宗武　赋南墅竹

物得气之清，钟秀莫如竹。

是谓东南美，群植可奴仆。

虚心而独立，劲节不囘曲。

傍屋著数插，能洗尘万斛。

截之作凤鸣，雌雄相配六。

杀以为汗青，奚啻十年读。

有体兼有用，迥异凡草木。

骚人互题品，国风尝纪录。

子有步仞丘，殆类筼箉谷。

老筠依云根，错出胜千陆。

矫虔相长雄，高下森立玉。

霏霏雾滴翠，滟滟浪翻绿。

蟠根龙蛇走，密叶鸾凤蹙。

林飚振微响，环佩声戛触。

琐碎流金辉，霁晓弄清旭。

熙阳发菁花，婀娜舞桂纛。

滋萌长云仍，一一锦绷束。

火轮行长空，炎歳暑方酷。

枕簟入幽深，洒若寒露沃。

秋月映婵娟，清影夜相属。

岁寒交胜友，南枝花倚伏。

四序景无涯，风月任追逐。

人谓小渭川，我忝共淇澳。

邀朋对此君，岂惜醉醽醲。

七贤迹已远，遗响犹可续。

冰雪生襟袖，云烟散毫牍。

只欠与可俦，写入鹅溪幅。

卫宗武

卫宗武　赋西轩竹

种竹才一亩，便有千亩势。

苟能会其趣，何拘寻丈地。

其气伟丈夫，其德象君子。

莹哉冰雪如，润与珪璋比。

中虚而有容，外直而不倚。

迥非凡植俦，惟与乔松齿。

揽以入吟篇，引以近书几。

好之而乐之，雅致要相似。

物清我亦清，相对乃无愧。

翛然静秀姿，举世所同嗜。

志趣有不侔，肝胆楚越异。

将以洗凡俗，凡俗乌可洗。

绿猗喻武公，金璧侈归美。

萧瑟悦宣尼

食肉至忘味，

有之而似之，气类由默契。

此君如有知，哙伍亦所耻。

苟或冰炭然，虽多亦奚以。

卫宗武

卫宗武　赋宣妙院古柏

饱经三百载风霜，几见林间古木僵。

修骨蜕龙鳞甲长，繁何擎凤羽毛苍。

孤高独与风云会，葱蒨深藏雨露香。

寄语山灵须爱护，殷勤重赋角弓章。

卫宗武

卫宗武　赋竹深处

淇园既往不足论，渭川徒多未足贵。

森然玉立陃幽深，弥望恢恢有余地。

何异东亭手亲植，遂使南阳日清閟。

绿云障日间弗容，翠涛翻空杳无涘。

冥冥韩林静而秀，窈窈蒋迳深且邃。

洗清袢暑迥莫留，截断俗尘飞不至。

何须层冰置几案，自然凉气生衣袂。

吟弄风月骚人徒，伯季松梅岁寒味。

於斯二仲可论交，°　为六逸宜邀致。

何时徒步许直造，著我其间同一醉。

只恐君疑庾亭来，角巾岂句还私第。

卫宗武

卫宗武　耕渔处

清涟万顷渟为湖，湛湛一镜涵太虚。

基旁鳞次田莓莓，四望沃若皆膏腴。

蔬畦麦陇间碧树，洲蘯岸蓼连平芜。

水村落照晚钟寺，中有一山成画图。

郑谷无此宽閒野，严濑无此浩渺区。

更於何所堪下钓，更於何所堪荷锄。

谁与卜筑於此居，峨然其冠孔氏徒。

时哉不偶堪遁世，垂缗把耒以自娱。

兴来风月入吟啸，错落吐出鲛盘珠。

人惟内省有足乐，眇视外物芻狗如。

膏粱於此且不愿，况为鱣鲔而施{上四下瓜}。

则知之子命名者，是特寄意耕与渔。

岂亦伯成子高之在野，庄周濠上这观鱼。

卫宗武

卫宗武　赓南塘桂吟

卉木摇落如齿牙，红紫净尽无浮花。

秋芳俄从天上至，人世有香谁敢夸。

累累金粟叠为蕊，风韵别自成一家。

葱葱绿玉不乞讨色，岁寒气节何以加。

滋荣岂但压众植，纤巧直可凌春华。

一枝才折闻四表，芬敷发达其无涯。

看花花好时亦好，到眼不觉忘声嗟。

君家乔木知几载，世世封植今弥嘉。

来章璀璨耀珠璧，行墨遒劲飞龙蛇。

我营小圃富灵种，丹犀列树尤豪奢。

虚堂中夜忽生白，扶疏清影来窗纱。

世间万事等尘土，何苦闭缩如藏蜗。

只今有酒烂醉广寒下，但恨无鼓可作渔阳挝。

卫宗武

卫宗武　赓沈赞府题二陆草堂

二俊书堂历几秋，风云壮志浩难收。

傥知莼美过斗酪，应返故山寻胜游。

卫宗武

卫宗武　赓沈赞府题二陆草堂

落木萧萧古寺秋，翠屏如画雨实收。

堂基千载书香在，谁为机云记旧游。

卫宗武

卫宗武　赓野渡春集韵

红紫春来独擅场，销魂人抱送春觞。

少嫌宴度声歌短，晚觉书林气味长。

列座燕毛成二老，一番花事付诸郎。

吾侪到此无他好，莫厌赓酬费锦肠。

卫宗武

卫宗武　归舟

回艇临塘路，撁夫欣路平。

归鸿千里近，过鸟一身轻。

溪派分头去，山光恋眼明。

松江水云际，屈指不多程。

卫宗武

卫宗武　过安吉城

一年两到吴兴郡，梦想往时云锦乡。

败堞颓垣尚围绕，雕梁画楝总凄凉。

萧萧适际风寒候，黯黯全无山水光。

日暮楼头鸣鼓角，声声悲壮断人肠。

卫宗武

卫宗武　过安吉县梅溪二首

壮年知几到，幽径喜重寻。

异世桃源路，暮春梅子林。

屏山森秀色，槃涧漱清音。

迤逦穷幽渺，山行不厌深。

卫宗武

卫宗武　过安吉县梅溪二首

纵步历前村，翛然幽趣深。

鸣鸿归别渚，倦鹊立寒林。

烟树远横带，云甍高耸岑。

随风数声笛，清绝似龙吟。

卫宗武

卫宗武　过荻塘

烟火人村盛，川途客夜稠。

荻塘三百里，禹甸几千畴。

绵络庐相接，膏腴稼倍收。

经从少至老，复此系扁舟。

卫宗武

卫宗武　过荻塘次韵

平林历历晓云迷，津堠将迎客棹西。

千古兴亡泰伯国，一川经纬锹公堤。

雨添柳色成蛾绿，春剩花香散麝脐。

去去苕城知不远，摩挲老眼看山溪。

卫宗武

卫宗武　过瓜洲

伟哉千里万里流，衮衮其来自巴蜀。

奔腾澎湃入尾闾，势雄何啻吞百谷。

金焦对峙两鳌浮，千顷玻瓈浸其足。

光生金碧殿阁涌，气蒸紫翠林丛沃。

附庸更有小陂陀，东晋诗仙卧其麓。

穹龟长蛇簸风雨，鬼怪神奇不可触。

地灵设险莫此如，此天所以限南北。

江山终古无变迁，世运如输几翻覆。

英雄灭没去不反，人事纷轮转相续。

嗟予蛰处几二纪，殆类龟藏蜗局缩。

兹来云梦气可吞，浩荡乾坤在吾目。

靴纹猎猎日流辉，鬟黛葱葱雨初沐。

沙禽云鸟自往来，浪舶风帆互征逐。

野芳零落舞残红，汀草蒙茸涨平绿。

烂然宇宙一丹青，绝胜鹅溪千画幅。

归舟那得大如川，载取江头春万斛。

卫宗武

卫宗武　过菁山秀王墓

对案扑狮衮，来冈阵马驱。

讖书曾昔验，王气慨今无。

犹喜王侯冢，免遭诗礼儒。

葱葱余壤树，柯叶尚纷敷。

卫宗武

卫宗武　过墓邻僧寺

一见说交情，僧醪为客斟。

溪山衔落照。杉竹聚清阴。

日对画图轴，风生琴筑音。

意行行不足，逸兴对高吟。

卫宗武

卫宗武　过吴兴城

两溪浮玉浸晴空，万井楼台一苇通。

舟过恍如蓬岛客，人行疑在广寒宫。

青山迎送犹佳友，绿鬓往来成老翁。

遐想坡仙莘老辈，迩来那复有遗风。

卫宗武

卫宗武　过新丰村偶成

咫尺是江城，欲前犹未能。

舟行寻宿泊，村近问名称。

愁聚眉常敛，吟穷思屡凝。

新丰旧游地，过骑免凭陵。

卫宗武

卫宗武　过秀城

舟行过乡城，忆昨又三载。

鹤表人或非，雉堞址仍在，

郊郭幸苟完，室庐俱可慨。

十年还亲友，一见如有碍。

胡为穷纪次，际此远行迈。

归来椒柏新，德人年未艾。

卫宗武

卫宗武　过秀城哭叶俯倅

一见负吾愿，人亡乃及门。

温乎容可即，俨若像如存。

满拟朋三寿，那知隔九原。

瓣香倾老泪，伫立黯消魂。

卫宗武

卫宗武　过秀城哭叶俯倅

久矣致生刍，斯行夫岂徒。

不惟哀一老。亦欲识诸孤。

魏笏期传祖，韦经在业儒。

女平仙去早，万事付长吁。







卷401

卫宗武

卫宗武　韩延之

刘公复晋祚，功成萌异志。

网罗欲用才，翦除不附已。

荆州乃巨镇，肯容司马氏。

家儿特小过，亲驾勤问罪。

延之乃其客，折柬谓可致。

善乎为辞令，伐君啖人利。

誓与臧洪俱，身殒游九地。

启缄示僚佐，事人固当尔。

背主以从雠，自昔滔滔是。

傥使阅此书，是死有余愧。

卫宗武

卫宗武　汉文帝

恺悌而爱人，恭俭以持已。

府库有余财，勿忍为已费。

田租奉人上，屡至为民赐。

不肯私嬖臣，以存大臣体。

不敢私贵戚，以贻天下议。

澹乎无嗜好，绝不尚功利。

断刑岁数百，烟火绵万里。

礼乐虽未遑，亦足为善治。

洪惟庆历君，盛德概相类。

爰立俱名臣，后元则无是。

卫宗武

卫宗武　和催雪

我欲问天天穹窿，岁卜其有於岁终。

胡然玄律欲遒尽，燠乎一岁融而冲。

冻肤未起玉楼粟，寒力尚怯珠槽红。

腊前三见瑞盈尺，九土斯农之望同。

泎寒虽以云布沪，合影尚欠农通胧。

梁园徒聚为赋客中，灞桥更误能诗翁。

倩谁剪下银潢水，六花人代天施工。

不必作威藉风伯，不必布势劳丰隆。

预占多稼满周亩，首验小麦连崆峒。

尝闻玉妃从者万，要看羽冲来仙宫。

未多刘子比西阆，抑陋卫人歌北风。

撑肠吐出冰雪句，清辉交映弥寒空。

列岑银铸增突兀，千林楮刻森玲珑。

瑶芝一望千万顷，不辨田上田中中。

忆昔腊霙点予须，至今皓首如飞蓬。

自怜老朽难用世，只堪把耒勤农功。

行天须见度有马，入地庶使潜无螽。

年丰常愿颂秋报，岂止击壤歌三农。

卫宗武

卫宗武　和丹岩

芳事从今鼎鼎来。看看花片扑楼台。

一和既盎寒如扫，锦绣香中图画开。

卫宗武

卫宗武　和丹岩

玉女裁花撒碎琼，寒威凛凛压山屏，

消残犹自衒天巧，点缀裙腰一半青。

卫宗武

卫宗武　和丹岩

绛帷深密障严霜，衿佩芬芳聚一堂。

竹外琅琅听春诵，咿唔声里带诗香。

卫宗武

卫宗武　和丹岩

一片花飞未减春，方来趙紫盖如云。

新晴賸拟扶鸠杖，试探芳辰有几分。

卫宗武

卫宗武　和丹岩

余寒威压缺浮琼，粉黛群空欠肉屏。

欲著春衫忆纤手，不劳陆展染青青。

卫宗武

卫宗武　和丹岩入屋韵

得庐莫恨太婆娑，缭以芳蘅葺以荷。

徙舍借车家具少，架书充栋手编多。

且甘穷巷饮瓢乐，须有文朋载酒过。

他日不妨更爽垲，诗人宁逊庾并罗。

卫宗武

卫宗武　和丹岩述志

蠹简鑽研眼欲穿，读书何似夏侯玄。

文传可使纸增价，酒尽何妨尊屡眠。

唾落成珠皆至宝，笔耕有粟胜良田。

席珍尽足埯时聘，经史何劳手更编。

卫宗武

卫宗武　和丹岩述志

室罄囊空气不衰，朵颐宁肯舍灵龟。

多金未羡陶朱富，淅玉姑为杜老炊。

暖客情难到貂鼠，惠人智不及蒲葵。

春风可笑随流俗，不长桃枝长棘枝。

卫宗武

卫宗武　和丹岩以青溪至有作

故人未到欠诗催，才到九山云为开。

野鹤正思寻老伴，盟鸥亦竞喜朋来。

免教北陇惭空帐，消得南山咏有台。

梅信已传花信动，直须领客待春回。

卫宗武

卫宗武　和海棠韵

鬓雾鬟云襯脸红，嫣然一笑倚春风。

直疑倾国倾城魄，聚入此花颜色中。

卫宗武

卫宗武　和黄山秋吟

有山静而秀，有水清且漪。

风霜空宿翳，草木含幽姿。

卫宗武

卫宗武　和黄山秋吟

铮然梧叶响敲风，凉月疏星秋正中。

万顷水花浑老尽，一簪醉日倚残红。

卫宗武

卫宗武　和黄山秋吟

珠露瀼瀼金作风，秋声凄怨入焦桐。

髒髒碧树霜痕染，那复宫题叶上红。

卫宗武

卫宗武　和黄山秋吟

萧萧清思浩无涯，戏蓼滩头屋数家。

小艇寻秋缘苇去，纷纷雪絮讶杨花。

卫宗武

卫宗武　和黄山秋吟

从教日日把巫焚，无补河流一尺浑。

甘霔要从方寸出，土龙芻狗不须论。

卫宗武

卫宗武　和黄山秋吟

何草青青不渐黄，班姬悲扇语凄凉。

佳人笑别乘鸾女，相见毋嫌日尚长。

卫宗武

卫宗武　和黄山秋吟

气序循环盛复衰，花随春老叶秋飞。

一年光景消磨半，又见罗衣换葛衣。

卫宗武

卫宗武　和家则堂韵赠高教之北

别时欠折苏堤柳，西方美人无恙否。

子卿齧雪十九年，何似生前一杯酒。

麒麟胡可俿而羁，要使为祥在郊薮。

当年谁擅西湖春，公闾遗臭千载后。

但知金屋醉蛾眉，簸弄威权翻覆手。

徒劳吉士还有行，令人骄骄赋维莠。

君今重整燕蓟辕，老子跫然欣得偶。

殷勤为我问平安，司马深衣想如旧。

卫宗武

卫宗武　和陆象翁以梅配竹

骈头始生为箨龙，森然而立列群玉。

琮琤有韵天籁鸣，蓊郁成阴云气簇。

楚楚少年来自河，猗猗君子瞻彼澳。

其帝曾致雏鵷来，其枝可留栖凤宿。

月香水影犹更奇，弹压春花千万属。

羞为西子事涂抹，喜作道韫淡妆束。

不居以驿路即溪桥，好傍岩腰与山腹。

谓宜作妃以相从，雅韵幽姿俱不俗。

此君何以待美人。翠帷重重富罗縠。

美人何以奉此君，碎玉明珠不论斛。

於中更有无价香，迥胜龙涎与麝馥。

此君挺特气不凡，美人窈窕姿尤淑。

执河者友秦大夫，不烦月老绳纡足。

且善为醪以合欢，味过蒲萄及醽醲。

梅之所见乃不然，谓恐为人所指目。

从来洁白不可溷，每鄙仙人华萼绿。

彼固无慊为丈夫，予宁屈体而雌伏。

不如仍作岁寒交，永为贞女甘幽独。

卫宗武

卫宗武　和南塘

历遍崔嵬又涉川，菊秋还见早梅天。

重来槁顶惟添老，屡对青山似有缘。

携友拟为深谷隐，有僧可问小乘禅。

临风却忆南塘老，便脱芒鞋棹去船。

卫宗武

卫宗武　和南塘嘲谑

理存成坏与亏全，人事悲懽莫不然。

梅帐道人新活计，柳枝妓旧因缘。

断弦谩说鸾胶续，剜肉难将獭髓填。

更遣青裙并赤脚，独将琴册寄余年。

卫宗武

卫宗武　和南塘贻林丹岩古风时丹岩馆郊外

丹岩今良士，南塘古当时。

馆餐未有适，义图以助之。

渠渠推毂心，终莫副所思。

遇合各有缘，天只非人为。

裴回明月枝。乃在海一涯。

一字以拔人，我惭蔡子尼。

遂使文字交，远迈为人师。

骚坛不可即，比兴安所施。

唱酬怀旧章，绚若辞藻摛。

细玩二君咏，形神坐欲驰。

踪迹有聚散，情意无盈亏。

非晚即簪盍，宁久成诀离。

停云思亲友，且和渊明诗。

卫宗武

卫宗武　和南塘瑛东轩春日即事

十分春过半，穉绿已侵花。

又见源抽蕨，相将舌吐茶，

川原美如画，卉木烂成霞。

红旆思行乐，黄紬忆放衙。

榆年许憔悴，芳景自纷华。

但有书为圃，不妨涵圣涯。

卫宗武

卫宗武　和南塘咏梅

剥极大冶发死灰，潜阳初动生意回。

冲融一脉贯万汇，

物有清气拂斗魁。嘉植几世培其栽，

孤芳欲折犹裴回。此花消得酒百杯，

料君耻与红紫偎。只应两屐磨苍苔，

豪饮岂惜玉山颓。醉中两手敲复推，

句成不假击钵催。青皇襟量何恢恢，

任教残腊偷春来。暗香明艳无纤埃，

俯视众植为陪台。纷纷盆盎见古罍，

千花锦绣徒成堆。天然不假冰玉裁，

岁岁为渠青眼开。

卫宗武

卫宗武　和戚秋涧遗诗

登金步玉信无缘，二十年来喜服田。

肯羡鸣春为候鸟，自甘饮露作寒蝉。

嗜閒倦举吟风笔，叹老贫无钓月船。

但得有钱供客醉，绝胜名字挂凌烟。

卫宗武

卫宗武　和戚秋涧遗诗

欲废推敲几岁华，诗葩君至复萌芽。

吟章既富旧成帙，生计无多新载家。

胸著古今书拍塞，墨行真草字横斜。

年逾八十身方健，高把松乔寿未涯。

卫宗武

卫宗武　和青溪山行

北崦共幽寻，森森万绿新。

柳阴停雨棹，柏迳岸风巾。

幸有宽閒野，堪娱老病身。

只怜人事异，沧海亦扬尘。

卫宗武

卫宗武　和人杂咏六首

几年抱渴襟，既见名副实。

拟为嵇阮交，愧匪秦晋匹。

风翮翔空冥，远避弋与毕。

污世待澄清，其可事一室。

卫宗武

卫宗武　和人杂咏六首

穷秋菊荐香，小春格破萼。

时卉互芳菲，荣悴异今昨。

忆昔竞芳妍，徵逐困吟酌。

老去厌浮华，雅志在林壑。

卫宗武

卫宗武　和人杂咏六首

铁研穷鑽研，知君用心苦。

撑肠书五车，何异群玉府。

粲然以成章，云锦工织组。

逸气劘屈贾，余子何足数。

卫宗武

卫宗武　和人杂咏六首

世荣易消歇，犹岁多旱涝。

又如红紫芳，焉得四时好。

岂若潜窈深，考古而学道。

葆真育其龢，英华发枯槁，

出处明所宜，慎勿为小草。

卫宗武

卫宗武　和人杂咏六首

矫矫鹤盘空，{左口中邕右隹}{左口中邕右隹}雁鸣旭。

过雨沐遥岑，一日浣尘俗。

久欲抱琴书，栖霞潄澄绿。

刘安鸡犬仙，世岂夫其术。

卫宗武

卫宗武　和人杂咏六首

晴空擘絮云，残雨收线溜。

晨兴咀落英，风露入怀袖。

远水浮秋容，吟墨写难就。

碧山吾老友，扁舟拟访旧。

卫宗武

卫宗武　和僧房岩桂

叠金缀粟映明霞，移下蟾宫一树花。

最好色香俱洗净，纷纷桂子落袈裟。

卫宗武

卫宗武　和唐人异花韵

一年阳是花时好，花开莫待莺呼老。

有酒对花勿草草，清唱美人眉淡扫。

一觞一咏要相当，櫂唤取黄头郎。

川原红紫相低昂，载取十时春风香。

卫宗武

卫宗武　和王总干韵

碑铭细读识前人，贻后无非旧典刑。

宦业传家守清白，儒科继祖播芳馨。

絷驹共叹淹场藿，鸣鹿终当歌野芩。

千古斯文应不泯，待将辞藻掞天庭。

卫宗武

卫宗武　和文友催梅

日昴验星躔，阳和梅占先。

未教疑雪似，早已夺春妍。

少缓芳蕤放，多令秀句传。

输君探山意，日日醉花前。

卫宗武

卫宗武　和象翁绝句

春花色色俱成梦，夏实累累结满枝。

独有葵榴媚清昼，薰风时度五弦诗。

卫宗武

卫宗武　和象翁绝句

恰好轩窗傍竹开，绝胜舞榭与歌台。

枞枞甲刃丈夫立，弹压炎威不敢来。

卫宗武

卫宗武　和象翁绝句

舟行必水陆行车，此地无桑只种麻。

安得野蚕生活万，化成丝茧遍家家。

卫宗武

卫宗武　和象翁绝句

浮生一梦寄南柯，乌兔双驰迅若梭。

世事如棋如几变，捄时无著奈时何。

卫宗武

卫宗武　和象翁七夕吟

暗度双星见者希，那堪雾气更霏霏。

为云为雨观如梦，一岁一宵来即归。

玄鹊有灵劳翼负，素娥含恨减腰围。

彩楼误却穿针女，玉宇银潢欠发挥。

卫宗武

卫宗武　和象翁雪

谷把青空一色糊，集先维霰作花疏。

寸余凝积常年有，尺许坚牢自昔无。

粉阵成围攒戏蝶，盐车疑覆失前驴。

新吟便是有声画，何必鹅溪写作图。

卫宗武

卫宗武　和象翁雪

剪水天为农发祥，岂知寒卧俗成僵。

朱门快意酒肉会，墨客驰神词翰场。

梁苑集中呈赋手，灞桥行处吐诗香。

羊羔茗饮评清浊，相去何殊千丈强。

卫宗武

卫宗武　和新篁韵

竹君清绝润於玉，谱牒出自淇之澳。

移根分种置吾庐，才隔樊墙即家塾。

塾之所有无非书，师友摛文剪其芜。

此君儿郎趣亦雅，骈头相过纷铺舒。

鲜鲜绿色照邺架，髒髒宗祖可方驾。

钩章题品得骚翁，倍使新篁长光价。

矛甲鐆鐆看击云，未逊六千君子军。

琅玕一一如椽大，此中更有风月存。

巨细何异公领孙，低昂尤若主承宾。

有宾如君诚可人，西窗六月暑如焚。

会见为君涤除势恼来凉薰。

卫宗武

卫宗武　和雪吟

庖无美炙惟野蓛，爨无积薪用劳轴。

夜半烹酒和雪吞，賸喜吾庐银作屋。

须臾清气散入脾，不觉吟肩楼耸玉。

映书更宜剔鱼蠹，拥被那肯作龟缩。

饱看衮衮来玉尘，搥璧断圭随所触。

地凝瑞气盈欲尺，水剪飞霙出犹六。

化工纤巧妙无伦，春卉秋葩总成仆。

最欣岁岁为农祥，散作阳和遍云谷。

去年一白兆年丰，幸为民力舒穷蹙。

今年将见腊前三，欲为民生洗荼毒。

不思金帐饮羊羔，不思朱门厌酒肉。

目前多幸生苟全生，稍得伸眉犹胜哭。

可怜赤子寒欲僵。生理不遗升斗蓄。

忧时第杜徒咏嗟，破庐冻死宁令独。

闭门犹喜得高眠，绝胜鲁公书食粥。

卫宗武

卫宗武　和野渡春雪

天教滕巽互驱驰，令下东皇莫敢违。

云擘碎绵迷眼界，山遮新黛抹腰围。

众芳被虐难争巧，二麦呈祥不用祈。

片片吹将入檐幕，佳人错认落梅飞。

卫宗武

卫宗武　和野渡赋双竹松梅古风

挺然昂霄蟠涧阿，彼美松者非凡槎。

千林摇落乃孤艇，舞春杨柳傞傞。

翛然照水溪一涯，彼美梅者非凡葩。

冰姿皎洁抱清独，漫山桃李徒繁华。

昔人品题信不苟，每以此木与此花。

伊谁挈置小盆盎，高标盘曲良可嗟。

然虽矫失真性，幽香贞色仍堪夸。

况分瑞竹与鼎立，岁寒之侣何以加。

竹尤挺特过二者，逸鞭吐秀吐兰芽。

两枝撑出露头角，一类襁褓髻未丫。

於中此更拔其萃，似觉小异如孟嘉。

会从尺寸达寻丈，摩拂穹汉生云霞。

可亲雅与书帙称，相对慎勿肉食奢。

君这取友莫此尚，此友宁久留君家。

须知调鼎待侍实，岂但水影夸横斜。

须知大才作隆栋，岂但古干森虬蛇。

虚心劲节岂无用，宁在楚楚仪容佳。

为龙致雨行矣神，变化轰雷制电与世驱奸邪。

卫宗武

卫宗武　和野渡家园杂兴

幽人非嗜石，适意在嶙峋。

万形何足多，一卷未为贫。

山奚必泰华，水奚必海滨。

藏珠川乃媚，韫玉璞足珍。

傥存丘壑意，可障世俗尘。

烟霞从此生，自足怡性真。

卫宗武

卫宗武　和野渡家园杂兴

雅士酷爱竹，无肉饥亦忍。

即之俗自祛，对此酌宜引。

好尚契子猷，题咏迈元稹。

二友独与交，十客何敢并。

丈夫意气豪，少年精爽紧。

春至长子孙，班班森玉笋

卫宗武

卫宗武　和野渡家园杂兴

谁谓野烧生，恶草不须藄。

为萧易成丛，滋蔓或布地。

不别小人俦，恐昧前贤意。

舞茵含晴曛，经带摇轻吹。

拂拂来野香，萋萋动幽思。

坐对一庭芳，煮茶消午睡。

卫宗武

卫宗武　和野渡家园杂兴

绿稠红欲尽，架竹引酴醾。

葳蕤晴雪艳，汗漫无边际春风枝。

燕莺相见晚，蜂蝶正忙时。

芳辰似历块，乐事犹残棋。

可怜香骨销，但有绿鬓垂。

春归恨难挽，浮絮盈芳池。

卫宗武

卫宗武　和野渡甲申雪吟

盈尺为祥须应占，洪纤著物类形盐。

幻成列阜兽城涌，散作千林蝶阵粘。

清友不妨添玉骨，苍官俄怪变银髯。

只怜岁岁催人老，染尽华颠亦可嫌。

卫宗武

卫宗武　和野渡甲申雪吟

三白先春花尺围，玄冥喜不逊伊耆。

盖深岩穴兽无迹，冻合林围鸟不飞。

金帐从教姿侈泰，银城未必可凭依。

卷怀经济姑藏密，闭户高眠未必非。

卫宗武

卫宗武　和野渡为青溪赋

好士不论亲与疏，绝甘分少宁求余。

孔程一见便倾盖，懽如故旧其非欤。

世多奇俊无南北，平昔可曾致佳客。

吾乡良友无出君，二仲之交犹欠一。

青溪人瑞名闻扬，剑气上射牛斗光。

淋淳笔下走风雨，其势浩浩声浪浪。

双鹄俱堪侪野鹤，宜与翱翔天地廓。

一为羁羽一仝巢，羁者飞来慰寥寞。

人生遇合天实为，远方朋来从尔思。

但亲益友非损友，何间新知与旧知。

吾侪所臭在投合，有来馆粲须延纳。

不妨北海常开樽，岂但休源乃施榻。

我家有竹门可款，植此不徒悦俗眼。

批风抹月待嘉宾，绝胜肉食供翰晚。

嵇吕交情虽似漆，千里相遇难再得。

何如耆俊里社仝，时得亲薰才学识。

卫宗武

卫宗武　和野渡雪消二律

雪晴吟弄句仍佳，满纸鲛珠屡拜嘉。

刻玉林林空楮叶，沾泥处处失杨花。

消成滴沥原归旧，润入根莇生有涯。

賸洗瓶罂储此水，待驱炎暑煮春茶。

卫宗武

卫宗武　和野渡雪消二律

可亲余暇复奚为，雪霁何妨剩赋诗。

应怪玉峰还翳荟，更怜银屋变茅茨。

结成冰笋方连夜，散作檐花特顷时。

物物要知须返本，冰仍旭水更何疑。

卫宗武

卫宗武　和野渡咏梅

傍宅林园巧，亭垂剪剪茅。

雪香藏冷艳，月影浸疏梢。

桃李陪台等，松先道义交。

巡檐频索笑，应不厌推敲。

卫宗武

卫宗武　和叶干庆七秩诗

不图闻达老何求，久矣甘为农服畴。

晚岁但知书甲子，希年徒自富春秋。

作朋何敢班耆父，招隐犹堪共钓游。

寄语纷纷朝市客，狐裘未秘似羊裘。

卫宗武

卫宗武　和叶野渡易古铜瓶韵

此方而彼圆，何异冰与炭。

彼工而此朴，土簋眎玉瓒。

达人以道观，万殊等一贯。

我有四耳尊，自谓今之冠。

刻画尽精微，光泽加璀璨。

流传知几年，器不减周汉。

肯使居水湄，敬用如始盥。

殆类古罍洗，盆盎不可乱。

以好易所好，在昔有公案。

张砚晋卿石，坡老诗可按。

于以笃心盟，岂但荣目观。

缅思古之人，未尝不三叹。

君这螭文壶，相去未能半。

痴儿厌家鸡，咄咄求互换。

四美欲其并，片言为之赞。

慨然湖海襟，弗以锱铢算。

捷于响斯答，不宝已所玩。

折简墨未乾，订金言靡叛。

信云义易利，殆类耕逊畔。

将以舂容篇，兴目珠玑粲。

捧持簪春花，恨无双玉腕。

凡物各有匹，以时而合散。

干将与莫邪，蛟龙可水断。

方其埋丰城，雌雄元示判。

神光射斗牛，如烈山以爨。

方册纪载详，晋史稽所窜。

一谓归张华，一谓属雷焕。

变化复成偶，奔逸不可绊。

嗟予欠义方。所谓亦云谩。

求得既膺铭，负惭尤汗涣。

命之谨所藏，珍重勿亵玩。

子孙其永怀，岂但目前看。

卫宗武

卫宗武　和吟友月夜遇风雨不见薄蚀韵

麟经纪载浩岁月，天家妖祥互分别。

所书薄蚀三十六，独於黑夜泯无说。

岂以为阳义所崇，可略者阴辞遂轰。

曩年月蚀无风雨，风雨胡为为月设。

三百六旬惟此宵，羞使望舒颜面缺。

第怪飞廉逞怒号，摆撼广寒枝欲折。

海涛助势卷地来，万户千门一时撤。

天目舮卼秦望摇，奚问区区小丘垤。

明朝揭日出虞渊，疑是天工手亲挈。

群阴散駮世清夷，蛟螭那复为妖孽。

我欲作诗颂阳明，文思久枯笔屡制。

但愿合璧常光明，年谷顺成风雨节。

中秋把酒对嫦娥，处处团圆天下悦。

卫宗武

卫宗武　和咏梅

独占东风第一筹，孤芳不与众芳侔。

飘零犹待调金鼎，未逐凡花浪蕊休。

卫宗武

卫宗武　和咏梅

点检春工首到梅，枝枝羞涩未全开。

试看诗句相料理，换得清香入梦来。

卫宗武

卫宗武　和咏梅

年前疏秀明於雪，年后芬敷蓊若云。

有色有香尤耐久，十分春事占三分。

卫宗武

卫宗武　和咏雪二首

六出天施巧，时哉更可人。

后庚三日至，来复一阳新。

破白祥开腊，剪红工胜春。

羊羔金帐饱，宜富不宜贫。

卫宗武

卫宗武　和咏雪二首

飞霙应冬候，志喜属诗人。

远岫千尖没，寒林一色新。

年丰呈上瑞，天巧占先春。

比屋银成屋，民贫岂疗贫。

卫宗武

卫宗武　和友人秋怀

林薮发枯山敛眉，凛秋岂但楚臣悲。

翩翩莺燕知何往，猎猎鹰鹍正得时。

残雨晓添衣气润，新寒夜厌漏声迟。

悲风入调须频奏，妙趣惟庆心自知。

卫宗武

卫宗武　和友人新阳韵

生机天地宁终藏，剥极复反开新阳。

阳明渐进阴浊散，辉光万象熏佳祥。

不必晷验度合表，不必风问来何方。

朝廷有道雨暘若，满家五谷歌穰穰。

占年梅映腊雪瑞，回暖柳拂春昼长。

愿君多送锦绣句，为我一洗冰炭肠。

阳春一曲和盖寡，愧我芜陋匪报章。

独思愁叹接田里，安得击壤衢游康。

卫宗武

卫宗武　和玉峰春吟

年来愁似海波深，柏酒明朝试一斟。

那复苏堤追胜赏，不妨楚泽效狂吟。

金旛晓赐梦何在，红旆春行步莫寻。

料得宫花仍似旧，庆无堕珥与遗簪。

卫宗武

卫宗武　和沾上人韵

易地开山陃广居，静中妙趣契真如。

自怜至老无闻达，抛却儒书读化书。

卫宗武

卫宗武　和张菊存寄诗二首

江湖诗价满，竞说弟兄难。

才压曹刘短，气凌郊岛寒。

骚坛新领袖，上国旧衣冠。

未见诗先得，今人作古看。

卫宗武

卫宗武　和张菊存寄诗二首

一纸飞云端，骊珠得所难。

句成春草梦，香带古梅寒。

愿见期倾盖，远游思整冠。

乘流问陶迳，剩借菊吟看。

卫宗武

卫宗武　和张石山古风约郊行

乾坤空阔几由旬，仁气{映日换土}坙熏为春。

郊原万象列绮绣，华哉规令方施行。

旧年与花尝有约，肯倦携筇并蹑屩。

近来时事与花违，一任自开还自落。

此时何地可维舟，难效山阴禊事修。

醉吟有样犹可法，随处可留无不留。

欲纵清游先蜡屐，剩拟一造芝兰室。

料应红紫尚余芳，但愧平章无健笔。

折简支郎盟在前，期吊野王今几年。

或行或止若有制，人不自由殊可怜。

转头点点飞戏雨，美景良辰那忍负。

大篇短牍重招邀，起往从之其敢后。

但嗟载笠与乘车，昔骑紫马今无驴。

荣华消歇与春尽，宠辱不动心如如。

卫宗武

卫宗武　和张石山异春韵

天涯芳草路，几度拟幽寻。

怀古空陈迹，伤春徒苦心。

花残犹宿蝶，柳暗已藏禽。

天地年来别，一春常是阴。

卫宗武

卫宗武　和张石山异春韵

满眼物华媚，芳辰与意违。

愁多何乐少，昨是岂今非。

转蕙光风老，流花过雨肥。

春来传好事，空又送春归。

卫宗武

卫宗武　和赵莲奥剑

岂无三尺铁，巧事犀玉妆。

惟君匣中藏，百鍊侔步光。

小试锋莫当，崖石中开张。

会须斩奸邪，晔晔神光扬。

未逊古佩刀，公辅夸王祥。

斯物由天成，匪但工之良。

卫宗武

卫宗武　和赵莲奥琴

岂无五尺桐，所贮徒丰囊。

惟君匣中材，古韵涵混茫。

高山与流水，雅趣深可长。

古人宝清英，今君岂殊扬。

锵然出金石，振厉如歌商。

毋惜一莲轸，冰雪置我肠。

卫宗武

卫宗武　壑下墓松诗

耸壑松林逾百尺，几年培植至今存。

可怜一量成薪槱，曾见曾高长子孙。

卫宗武

卫宗武　怀南塘朱省阅

我如蛰户居，跬步不可移。

君有远行役，暑途方驱驰。

觇知所如往，谓已杭双溪。

人苟怀忠信，蛮貊其行之。

平生玉雪襟，节行所素持。

督运奉省檄，迨今已数期。

故牍出袖间，数不差毫釐。

皓皓其可污，皎若明鉴垂。

堂堂大司存，肯计铢与锱。

往事等尘埃，意者穷奸欺。

奸欺因莫逃，赏识必见奇。

岂惟忧责无，可以歌啸归。

独念行路难，蕴隆丁斯时。

野有暘死夫，何以当炎曦。

越山未易登，其上号狐狸。

越水不可厉，其下多蛟螭。

鬼魅常瞰人，往者来者稀。

毋为岩壑娱，返师因迟迟。

粤从轸既东，一日肠九回。

桂秋俄已近，数日盼归期。

卫宗武

卫宗武　即度赓喜雪韵

崇峦九叠破天悭，地远尘嚣隔几关。

方恨重云封皓月，俄惊半夜老青山。

莫嫌腊后欠三白，且喜春前露一斑。

几度冬来逢上瑞，更祈盈尺送舟还。

卫宗武

卫宗武　即席赠太阳山极圆上人

招提几百载，其来自唐室。

屡此系扁舟，过门不暇入。

岂图今之行，招携叙旧室。

遂停欲归櫂，重整倦游屐。

粤昔有高僧，斯地曾卓锡。

湛然一方泉，千岁停寒碧。

古殿倚太阳，佛光含慧日。

巍巍屋上峰，森森庭下杓。

禅房窈且深，竹树尤静密。

开尊且浊馔，领客日至夕。

久要亦所难，此意岂易得。

探囊出诗章，往往名胜笔。

诵诗所以名，极圆而圆极。

卫宗武

卫宗武　寄道友

忆昨君有行，飘飘气欲仟。

去作苏门啸，不觉晚岁年。

云采照高秋，盟言尚无愆。

远间传征鸿，俄乃栖冷泉。

北山有野鹤，长唳声闻天。

高人游华胥，岂不惊昼眠。

囊中宝苑书，香翰徒联翩。

安得九灵光，晔晔飞我前。

卫宗武

卫宗武　寄贺陆翠庭迁居

翠庭欲到到非难，觌面须当听尘谈。

未必移家似东野，料应有宅过萝含。

幽怀万堞尘埃隔，胜概两湖风月涵。

唐宋诗人多姓陆，吟边行远可相参。

卫宗武

卫宗武　寄兴

希年逾五叹无闻，岁事从头又一新。

徒得襄阳齿耆旧，却惭庄子号陈人。

垂垂榆景已侵耄，冉冉花辰不减春。

日涉丘园今已矣，北山亦足了閒身。

卫宗武

卫宗武　寄兴

杜门世事不须闻，一任如棋局自新。

多病不妨为寿考，余生更喜作閒人。

居今野处黄冠日，记昔郊行红旆春。

须褒世荣俱土苴，岂如有道善其身。

卫宗武

卫宗武　寄徐清溪

清溪溪上山，九山山下水。

山水遥相望，美人隔千里。

飞鸿来远音，老鹤喜得类。

望履杳无从，岂或尼而止。

采兰以为赠，折梅以为寄。

芳馨匪常存，怀想恶能已。

吾衰年几何，岁月犹川逝。

理奥欠析微，书囊未穷底。

古杭可苇航，溪流迅如驶。

虽爽菊秋期，花时更清美。

卫宗武

卫宗武　甲申过北山高祖大夫坟庵见盆芝

我祖藏北山，昔尝产紫芝。

庵以此得名，且将二百期。

耳闻非目接，至老心犹疑。

一朝地阐灵，枯槁生神奇。

晔晔根干间，挺秀分三枝。

采者不善护，犹惜其一遗。

移置盆盎中，趙黄互相辉。

岂殊子间韶，不图乐至斯。

第嗟鲁获麟，所出非其时。

吾年已如此，斯祥将奚为。

独思避世士，商岭其在兹。

卫宗武

卫宗武　将到霅陇

春峦如佳宾，应接何敢暇。

我来日与对，不觉迫初夏。

繁林涌翠雾，经综密无罅。

鸣鸟间啼莺，郑音忽奏雅。

萋萋碧草间，晔晔趙紫亚。

幽栖绝俗交，燕坐陪僧话。

论事覈古今，谈禅悟生化。

新茗瀹云涛，迥胜酒新醡。

嘉蔬煮玉版，可鄙食肉者。

时诵渊明诗，万虑足陶写。

芳春背人去，归舟行步驾。

好山不可载，写入无声画。

卫宗武

卫宗武　借丹岩韵贻青溪

良朋有约著书催，未到愁云拟不开。

丹穴孤云宜间见，青溪只鹤喜重来。

有谁剖玉明荆璞，愧我无金筑隗台。

郑校子衿佻达久，拟延尼父铸颜回。

卫宗武

卫宗武　津途风雨欲雪

宇宙忽凝合，一元如未分。

天悭花剪水，风泼墨成云。

饥鸟啄木理，戏凫生浪纹。

祁寒飞两櫂，行役为谁勤。

卫宗武

卫宗武　锦山自杭来诗呈乡曲共举月集

岁月易以迈，羲娥不停旋。

忆昔聚嬉戏，缟发今盈颠。

日往而月来，壮逝老至焉。

交情贵浃洽，良辰忍弃捐。

簪舄要时集，尊俎宜相先。

闻风益所无，议论攻其偏。

急难援心勇，友助劳斯宣。

里闾皆吾与，疾苦毋吝言。

惠利苟可及，念勿遗颠连。

杜门惟独善，此见恐未然。

良朋去七载，归锦荣山川。

盟鸥思海上，访鹤来云边。

胸中五千卷，笔下琳琅篇。

尤当会以文，雅好庶不愆。

真率月有集，旧典犹可沿。

洛社多尚齿，尚齿则未便。

何如倣修禊，少长无拘挛。

光风猎猎长，万象皆暄妍。

四时有佳致，陵谷纵变迁。

山颠或水际，竹下并花前。

高吟吐风月，逸气嘘云烟。

烦襟可洗除，芳景宜留连。

毋徒嗟百罹，一笑觞互传。

卫宗武

卫宗武　近吟

泉石涓涓作玉鸣，天寒林静鸟无声。

松香一篆书横几，人与秋山一色清。

卫宗武

卫宗武　近吟

历历疏林点暮鸦，幽幽雨砌菊犹花。

浮云卷尽四山碧，倚遍乔松待月华。

卫宗武

卫宗武　近吟

七十三年老病身，扁舟於此往来频。

吴兴故老消磨尽，却认青山作故人。

卫宗武

卫宗武　近吟

晚年打透利名关，十载尤欣老得閒。

拟约绮园为隐侣，却愁无处觅商山。

卫宗武

卫宗武　久晴喜雨诗

日夕庚暑袢，无以袪热恼。

甘霔从何来，雷轰电光绕。

热如天潢翻，滂流浃清晓。

六合开新宇，一气苏群槁。

凉颸散窗户，炎熇泯如扫。

从此协雨暘，免使虞旱涝。

庶几膴膴原，俱敛穰穰宝。

大东与小东，民力差已耗。

天公匪愦愦，善应固有道。

未忧供百需，且欲资一饱。

维鱼行协占，焚尪颂有昊。

卫宗武

卫宗武　菊秋呈南塘

凄凉时序每兴嗟，那复登高似孟嘉。

尚喜乌纱粘皓发，犹存青眼对黄花。

百篇剩有诗堪索，九日愁无酒可赊。

采采缅怀元亮节，不随流俗竞春华。

卫宗武

卫宗武　菊秋晓枕偶成

希年七十又加零，渐脱尘缘万事轻。

冉冉壮心随岁减，萧萧衰鬓与霜明。

愁倾白堕嫌无量，老对黄花更有情。

欲写秋容到寥廓，却惭健笔欠纵横。

卫宗武

卫宗武　巨室遗牡丹有作

几年有负倾城艳，惭愧今朝对洛花。

忆昔富文同胜集，慨今姚魏属谁家。

赏心不作园林想，过眼聊为几席华。

回首一年春又了，绿阴芳草接天涯。

卫宗武

卫宗武　巨室遗牡丹有作

殿春名谱压群葩，汲水金铜满贮花。

无地栽培娱老境，有风吹送到儿家。

娇容粉薄雨含沐，丰脸杯醺日绚华。

花卒还荣人莫少，芳辰来往岁无涯。

卫宗武

卫宗武　绝交

北山有鸣号，不洁而嗤凤。

宜下绝交书，埙篪非伯仲。

卫宗武

卫宗武　君道

勋华相授受，谟典所具述。

其要在厥中，精一而允执。

惟诚乃能精，惟诚乃能一。

是以无党偏，是以臻正直。

三代所共衬，百世不可易。

伯者假仁义，战国尚诈力。

汉唐非无君，文为事矫饰。

其能粹而王，一指不可屈。

所以无善治，循袭至今日。

纯诚而不杂，惟皇斯立极，

敛敷锡庶民，懋建昭大德。

治欲在古如，舍此他无术。

卫宗武

卫宗武　孔明

龙卧而长吟，胸次抱奇伟。

立心不北向，特为三顾起。

曹瞒下荆州，气可吞权备。

奋袂为一出，遂成鼎足势。

忠诚以辅国，相业难拟议。

刑政能服人，怨雠至感涕。

出师陈悃款，训诰相表里。

南攻孟获平，弱出张郺殪。

司马亦严惮，甘受巾帼耻。

傥使先十年，营星未殒坠。

兴复其可期，中原安有魏。

卫宗武

卫宗武　览古

治忽无常形，今古无常势。

必有非常人，以制非常世。

卫宗武

卫宗武　理学

寥寥二千载，道统几欲坠。

濂洛既关中，浚源接洙泗。

乾淳诸大儒，流派何以异。

无极而及极，性命发其秘。

先天崦后天，理数稽其至。

四书共群籍，精微穷奥义。

五常与异端，辨析无遗旨。

谓教以渐进，谓功可直遂。

为说虽殊科，其归同一拨。

践修本诚敬，讲贯非口耳。

要在绝已私，浑然循天理。

启钥以抽关，发蒙而{上敬下目}聩。

后进有所宗，绝学得所继。

作者蔑以加，百世或可俟。

卫宗武

卫宗武　立春出郊风急有作

意行出郊坰，迎春二之日。

不闻条风鸣，但见朔风急。

朔风何太严，厉物无洪纤。

时方尚发育，岂汝当行权。

试与东皇说，燠寒宜按节。

一气鼓至和，要含无夭阏。

我老值途穷，荷锸今为农。

但愿五时若，鼓腹歌豳风。

卫宗武

卫宗武　立秋喜雨

炎炎老火烧太空，熏灼万类势欲鎔。

高田幅裂稼已腐，低壤釜沸禾生虫。

金蛇飞走天鼓震，须臾散灭茫无踪。

火轮烈烈扬炽焰，夜镜炯炯摩青铜。

老夫望岁甚田叟，恨无神术驱群龙。

平明披衣视云气，雾霭四合何冥蒙。

沾濡俄顷遂滂沛，奔腾浩瀚犹崩洪。

雨珠雨玉何足贵，雨菽雨粟亦有穷。

涓流膏润入秉穗，穰穰九谷苞其中。

良畴何啻万万顷，一稔囷栉过崇墉。

溢为懽声沸比屋，洗空愁叹苏三农。

亦知诚感斯响答，古佛之一真圆通。

嗟吾年来生计荡，殆若枯叶随飘风。

瓯窭污邪不应祷，冻饿真与穷民同。

继今甘霔愿时有，鼓腹击壤歌年丰。

卫宗武

卫宗武　立秋喜雨

天心本至仁，生意岂有息。

粤从书夏五，甘霔绝点滴。

凉风自西业，时送中夜湿。

田腹泯龟文，屋角挂龙骨。

我稷与我黍，实颖而实栗。

屡丰固难望，一饱或可必，

岂惟曾孙庾，如坻亦如栉。

滞穗不签{左禾右齐}，可续穷民食。

但虞耗鼠雀，尤恐资螟螣。

愿减汉民租，少裕东南力。

卫宗武

卫宗武　刘锦山自衡州归复书仍贻之诗

渺渺湘水波，浩浩衡山云。

悠悠我之思，皎皎兮美人。

美人不可见，陵谷日迁变。

风尘方纷攘，意者生死判。

雁来信可通，岂若重会逢，

恨无健羽翮，万里飞相从。

腰下黄金佩，人间紫马贵。

还疑衮绣身，易夺丘园志。

鹤发几七旬，年与君为邻。

交至老弥笃，恨弗时相亲。

急流中勇退，一舸归私第。

俄传尺素书，读之喜不寐。

愿坚如兰心，共缔松菊盟。

毋贻林涧愧，复动轩冕情。

皓首金石契，何异园与绮。

昔日良友朋，今为老兄弟。

卫宗武

卫宗武　留侯

狙击岂良图，命几危博浪。

既受黄石书，颠秦而蹶项。

报韩志已酬，兴汉车仍赞。

历陈借箸计，潜消刻印患。

定封谋遂寝，立嫡计莫尚。

转危以为安，其易犹反掌。

万钟谁不怀，裂土人所望。

何勃身亦系，韩彭国随丧。

驾言仙与游，高风巢许上。

卫宗武

卫宗武　留墓松

青青冢上木，夭矫摩太虚。

日夜之所息，雨露这所濡。

其来至高曾，溪啻五世储。

伟哉廊庙材，而受斤斧屠。

其间钟异质，形气与众殊。

小者近十围，大者百尺躯。

九苞凤可巢，千载苓可耡。

难以刀锯加，俾与玉石俱。

留为龙鸾种，要产驹与雏。

咨汝二十二，结交犹朋徒。

共期松乔寿，以卫龙虎区。

子孙其保之，慎勿使翦除。

毋俲发冢儒，假辞取珠襦。

群柏既就歼，所存能几余。

时哉能得已，涕泣而长吁。

卫宗武

卫宗武　牡丹

淑景髒髒到牡丹，探芳日日倚楹栏。

巧心吐出黄金缕，腴脸开成紫玉盘。

春晚有花飞欲尽，山中此种得应难。

便须收拾归囊锦，更酌清尊仔细看。

卫宗武

卫宗武　牡丹和韵二首

红紫富轮囷，京花非浪名。

相看仝国色，独酌愧耆英。

物好能移老，春归更有情。

桑检阴未徙，尚拟续芳盟。

卫宗武

卫宗武　牡丹和韵二首

似肋还似囷，尊号擅芳名。

洛土分来种，景星流作英。

纷敷为绝色，向背若含情。

别久喜相对，开尊话旧盟。

卫宗武

卫宗武　木兰花

颇费东君巧，晚春才有芳。

森森紫毫束，艳艳粉囊张。

凡木难仝谱，猗兰只有香。

花名传乐府，雅调更悠扬。

卫宗武

卫宗武　墓松既夷所余无几方植松秧自赋

重来丙舍岁三易，翠巘插队空仍兀突。

乔林郁蓊歼斧{左爿右斤}，一二仅存於百亿。

参差历落更孤秀，不假依凭而挺立。

宛如九老瑞唐朝，又类耆英隆宋室。

合兹异代众君子，仙去一朝於此集。

千夫束手何敢向，万牛回首难容力。

已芟嘉植勿复论，寿此佺期不朽骨。

稚松匝地散新秧，头角森森纷羽翼。

他年雨露饱沾濡，满鼻珠玑香习习。

会须百尺长龙身，仍复层林森凤翼。

作诗聊记角弓章，子子孙孙永培植。

卫宗武

卫宗武　暮春

跨马寻春去，未容春便归。

山浮天际色，云弄水中晖。

绿长千林暗，红无一片飞。

茅茨篱落外，惟有菜花肥。

卫宗武

卫宗武　南塘归自浙东

鼓枻归来波浪平，碧天如水月分明。

几番恶梦频惊散，一片閒愁顿扫清。

桂子高风生逸思，菊花老圃悦吟情。

同盟约过渊明宅，载酒东篱莫厌倾。

卫宗武

卫宗武　南徐买舟将归

风雨连朝思黯然，山迷宿霭水迷烟。

一年春事少閒日，半月客程逢漏天。

喜涉鲸波返江国，便思鹤唳买河船。

修途往复成何事，姑了余生未了缘。

卫宗武

卫宗武　偶成

平生梦不遇邯郸，学道求仙兴已阑。

旋改诗编入新刻，重寻琴谱发清弹。

不惭晚境为寒峻，翻笑当年慕势官。

志业无成年及耄，那知身反误儒冠。

卫宗武

卫宗武　蟠梅

妙制成春春未知，园工自出一家机。

折旋夭矫龙蛇势，缭绕缤纷蛾蝶围。

烟篆不生腾賸馥，月痕相倚衒清辉。

西城纤巧仍如旧，只慨梨云昨梦非。

卫宗武

卫宗武　七十生朝制坡帽

喜到生朝疾有瘳，旋裁坡老帽蒙头。

肖形雅称氅披鹤，缓步何须杖策鸠。

皓首今为七十老，黄花更有几番秋。

明年准拟抛家宅，水北山南狎野鸥。

卫宗武

卫宗武　钱园小隐

林园依岸曲，小隐是谁家。

画阁虚临水，绿先深护花。

晴川流皓月，落景襯明霞。

幻境无多地，幽情未易涯。

卫宗武

卫宗武　钱竹深招泛西湖值雨即事

西湖成久别，岁月不可记。

竹君秩豆笾，枌友集簪履。

放船及中流，烟霭渺无际。

宛类太极初，混沌但一气。

浩浩云常浮，垂垂雨不止。

楼观列画图，黯淡微茫里。

素妆姿态妍，於此见西子。

才入西陵桥，林峦得近似。

缓步香月堂，循山历其址。

逋仟去何之，千古俨清致。

淋淳雨珠仟，一一浴未起。

粲然间红妆，脸霞泪如洗。

余芳袭壶觞，暗馥散襟袂。

十里花柳堤，六桥风月地。

暝色压舩舷，游屐不可至。

昌翔度里湖，两山浓滴翠。

中有白鸟閒，翩翩自游戏。

几年阻行乐，谓有公闾第。

栋宇半苍苔，遗污渍清泚。

兴亡成古今，感忾重嘘欷。

转柁迩城堤，觥寿犹未既。

风生语笑高，云遏歌声曳。

斯游属晏阴，乐事亦足纪。

何时可重来，风日待清美。

卫宗武

卫宗武　清明前呈南塘

晚景凄凉事事休，与波上下任沉浮。

花辰岁岁惟添花，榆火春春不改愁。

几曲画屏新绿暗，一川流玉落红稠。

出门有碍家无累，水北山南负胜游。

卫宗武

卫宗武　清明前呈文几

此月才过禊事修，芳辰冉冉逝如流。

牡丹开了寒应尽，燕子归来春又休。

衰鬓难将新绿染，颦眉岂为落红愁。

劳生扰扰何时足，已拟抛家理钓舟。

卫宗武

卫宗武　清明前有远役呈野渡

月集相期在后旬，料应主席不寒盟。

方思北陆催行色，又为东南问客程。

鼓楫欲随芳草去，传杯须待绿阴成。

姑苏城外春光老，还许同舟载友生。

卫宗武

卫宗武　清明行役过澱湖至吴

涉柳正清明，澱湖波更平。

雉媒空古迹，鹤唳动乡情。

杨柳家家插，桃花处处生。

青山俄在望，咫尺见吴城。

卫宗武

卫宗武　秋后交行

水北水南村，萦回草径深。

贸蔬虫篆叶，宿树鸟盘林。

岸断分支港，云开出远岑。

意行无个事，斜日照孤吟。

卫宗武

卫宗武　秋怀

秋空日澄霁，秋气日萧瑟。

塞马健嘶风，候虫悲吊夕。

卉木敛华滋，天地失颜色。

来鸿谋稻粱，飞隼快搏击。

人境顿姜凉，物情亦凄恻。

居愁岂无端，感叹继韩笔。

卫宗武

卫宗武　秋怀

凉飚翦菑翳，万山缩鳞甲。

水镜滓不留，千尺见毛发。

凄风日以高，物华寝杒削。

机杼轧晨霜，砧杵捣寒月。

孤暌不成寐，耿耿至明发。

何处一声秋，停云吹欲裂。

卫宗武

卫宗武　秋怀

往事挽不回，新愁扒不去。

秋叶既辞柯，滋荣春复吐。

榆年逝如流，颜色宁反古。

展书圣贤对，援琴儿女语。

抚时耿予怀，聊以释百虑。

余生欲何为，将随草木腐。

卫宗武

卫宗武　秋怀

衰质蒲柳如，日夕就枯槁。

往梦桃李春，其能几日好。

志业亦无成，飘零逐衰草。

浮荣岂足怀，妄念犹风扫。

陈言亦刊落，损学而促道。

誓当与世违，山林以终老。

卫宗武

卫宗武　秋怀

秋至山愈奇，独不入凡目。

翳荟既扫除，清峭如削玉。

剥落千林空，中有岁寒木。

雪霜自凝泎，柯叶不改绿。

犹夫古君子，凛不可荣辱。

贞心以自持，乌肯混流俗。

卫宗武

卫宗武　秋怀

浩浩秋水生，江河若放溜。

翳滓一洗清，山川愈明秀。

惟夫沮洳区，朝满夕已垢。

疏涤曾几何，起秽复自臭。

何异贱丈夫，逐利日贸贸。

委志合群污，气类不改旧。

卫宗武

卫宗武　秋怀

屋隅一握地，岁久寝芜秽。

兹晨命仆夫，疏剔净无翳。

洞目增秋明，弥襟挹凉气。

春葩已辞荣，柯叶犹蔽芾。

晚芳粲黄金，新篁间幽桂。

欲幻小池亭，西风几凄厉。

只今欠一死，肯作百年计。

卫宗武

卫宗武　秋山

秋山抱奇姿，不肯事妩媚。

犹夫尘外士，飘然有仙气。

霜风肃宇宙，林壤去菑翳。

皮毛剥落尽，玉骨乃挺异。

独存岁寒枝，虬髯倚天翠。

我来一事无，兀兀惟坐对。

挟策咏圣涯，援琴奏流水。

方寸如太虚，物类无点缀。

但欠渊明菊，得酒莫与醉。

赖有坡仙竹，无肉可忘味。

老怀藉陶写，俗好非所嗜。

平生爱山癖，每见如久契。

勿云丘垤如，泰华所眇视。

吾心与境融，小大无异致。

行行陟其巅，天地特一指。

忽动九辨悲，清愁飞海外。

卫宗武

卫宗武　僧庵

结屋倚岩隈，日高晨露晞。

开门放山入，隐几看云归。

野老披白袷，樵夫穿翠微。

僧居无个事，尽日客来稀。

卫宗武

卫宗武　山行

携友行莫春，山南复山北。

一川去萦纡，层林互倚伏。

舍舟上孱颜，万象咸在目。

野花衒残红，柔条曳新绿。

春峦润如酥，春水流如玉。

芳草浩无涯，好鸟鸣相续。

老阅几岁华，看山看不足。

凡物各有时，时去时必复。

顾我岂物如，此生何能谷。

卫宗武

卫宗武　山行

晚芳开欲尽，落叶满林楸。

风色转寒候，雨声鸣暮秋。

清游殊有碍，归兴浩难收。

何日逢开霁，天还解客愁。

卫宗武

卫宗武　山行

曲波岸岸浮清屿，绿树村村间野花。

一望川原春冉冉，断霞残照落栖鸦。

卫宗武

卫宗武　山行

野芳未放青春去，林鸟长随白日閒。

山色殢人归未得，杖藜日日扣松关。

卫宗武

卫宗武　山行

麦畦桑陇夹蔬花，远水晖晖目欲斜。

一片野光涵列岫，翠微深处有人家。

卫宗武

卫宗武　山行

古寺僧窗借榻眠，桑柔柳暗乍晴天。

梦残一枕春酲醒，木杪钟声破晓烟。

卫宗武

卫宗武　山行

乐天不废空门友，杜老犹交赞上人。

茶灶笔床时一到，研谭尽日与僧亲。

卫宗武

卫宗武　山行

两度来游饱看山，又回双桨遡晴澜。

山光悔恨舟难载，点染篇章作画看。

卫宗武

卫宗武　山行

山横数里如鬟耸，水界千畴似砥平。

花事已阑农事动，村村雨足一犁耕。

卫宗武

卫宗武　山行

红紫飘零笋蕨抽，一年芳事又成休。

榆钱万叠春难买，落絮随风万点愁。

卫宗武

卫宗武　山行

开到荼醾花事休，妇桑男亩又从头。

阳春有脚堂堂去，万缕垂杨系不留。

卫宗武

卫宗武　山行

乱擘晴绵清昼迟，阴阴古木绿云齐。

僧窗尽日无尘事，梦破一声春鸟啼。

卫宗武

卫宗武　山行道间

行春行不足，今日又明朝。

平岭上危岭，长桥过短桥。

残红明石涧，腻绿暗风条。

最是宜人听，迁莺出谷娇。

卫宗武

卫宗武　山行乡友遗五言

一雨如膏沐，秋山为我容。

谁云乏神秀，遐想犹岱宗。

绝无喜仅有，畴列兹群峰。

缭绕若仙城，花但无芙蓉。

幽香含桂菊，积翠浮杉松。

生平嗜林谷，不厌来辙重。

几蹑灵运屐，屡扶张骞筇。

鹭朋与鸥侣，足为谈笑供。

折简不可招，欠致人中龙。

毫端具造化，物象工陶鎔。

吟思方渊渟，风挠鸣淙淙。

佳章忽在前，撩动此兴浓。

君胡倦一出，嘲咏乃不傭。

且勤远致馈，与客叨飧饔。

卫宗武

卫宗武　山行舟回

细雨弄晴晖，舟行度翠微。

牧童临水立，野鹜避人飞。

风力偏欺酒，山光欲染衣。

晚来双桨发，拟载碧去归。

卫宗武

卫宗武　山中新霁

一雨喜还晴，晓山青复青。

乔松清老眼，啼鸟悦幽情。

与客评诗卷，看僧育佛经。

更怜清绝处，泉泻佩琚声。

卫宗武

卫宗武　赏桂

驾言适东野，聊以慰离索。

摄齐甫升堂，开尊随命酌。

芳鲜罗果羞，珍重如宿约。

主客成五人，爽气涵秋岳。

风生雄辩豪，舂容光焕发笑语狮。

曲径行委蛇，幽亭恣盘礴。

团团骈翠树，一一耀丹萼。

葳蕤花四出，氤氲香遍达。

方恨负清赏不料此行乐。有女娇娅姹，

有子见头角。举醆竞属赏，

此情尤不薄。英英晚节丛，

芳意满篱落。载酒傥重来，

应无爽宿诺。

卫宗武

卫宗武　是岁之夏紫芝复生成丛大者径七八寸

异物不易遇，其出由地灵。

伊耆阐坤珍，三秀既挺生。

赋形虽恨小，殊喜见未曾。

朱明复荐祥，仟种茂丛茎。

涉者既敷腴，大者尤轮囷。

周遭径盈尺，菌蠢叠成层。

团团盘赤玉，艳艳杯紫金。

霏烟气葱遀　，映日光晶荧。

神芝产冢阜，岁久迹已陈。

不图余七袠，一再见斯今。

有开必有先，休符不徒呈。

老矣百无欲，弗原在其身。

所积顾不厚，敢觊及子孙。

惟冀福吾宗，以洎邦之人。

皇穹其畀矜，茂毓贤与英。

出际风云会，为世建太平。

汉代歌芝房，其事不足云。

致君尧舜上，朝野沸颂声。

复见祥蓂敷，岂但朱草荣。

散为天下瑞，郁郁而縀　纷。

卫宗武

卫宗武　守茶坞子舍新茔

自阅管郭书，风水好成癖。

维舟走霅峤，川谷几遍历。

晚年乃得此，於焉拟藏骨。

身谋适不偶，命子为冢宅。

痴儿好侈大，治庵如考室。

害然天地宽，有若混沌陃。

层峦犹连城，一一互拱揖。

案后三奇峰，参倚而特立。

端然顾其穴，宛烦凤展翼。

又似老泉翁，二季侍其侧。

启户俨若临，朝夕在几席。

回头看新月，对面宾出日。

郁乎气佳哉，秀异钟一窟。

神刲与鬼划，天授非人力。

一丘有如此，万金买难觅。

羊眠协梦祥，牛卧兆墓域。

地将发秘藏，人已产英特。

吾家顾未然，贞符在种德。

为善斯有庆，积衰由作慝。

素履或未纯，青囊恶可必。

要须法睿武，粹如圭与璧。

戒之而谨之，箴儆毋我忽。

庶或生贤贵，簪绂可世及。

不然负此山，山亦有惭色。

卫宗武

卫宗武　首春同枌友携樽过野渡访梅即席

枌朋载酒子云居，何必孤山远访逋，

癯影参差浓复淡，古香传送有还无。

朋龟賸喜如云集，汎虮何妨过日晡。

索笑却嫌来较晚，一林芳意太纷敷。

卫宗武

卫宗武　首春同枌友携樽过野渡访梅即席

访梅寻友款幽居，俄见栖鸦已毕逋。

霁日幸同终日笑，春花有似此花无。

衔杯林下嫌来晚，索句檐前只恐晡。

菲作不妨为玉引，要看词藻竞芬敷。

卫宗武

卫宗武　寿南塘八月生朝

一年最好八月月，此月迥与寻常别。

君於厥月乃诞弥，天一之精所凝结。

涵精毓秀宜不凡，神如秋水肤如雪。

蜚英腾茂载宦途，所至光明而炜晔。

一帘莹彻照今古，妙凝夜气冰霜洁。

芬芳满腹贮天香，吐出篇章更奇绝。

所存者厚养者深，晚岁丰姿尤发越。

不知何物敢相干，屡月光华似消歇。

直疑苍狗互掩蔽，恨无长躯可手抉。

又类妖蟱初啗饼，恨无利剑可歼厥。

一朝天为扫妖邪，银轮烂烂仍高揭。

久嗟湮晦忽清明，俨若身居广寒阙。

相将诞节纪祥弧，连夕金波倍澄澈。

谁云弦望有盈亏，须知本体原无缺。

满堂子女况称觞，比似常年更懽悦。

月中自有药长生，不劳复问长生诀。

从今夜夜长辉光，年年月月无磨折。

刀圭无惜惠仝人，使我颓龄起疲苶。

卫宗武

卫宗武　塾楼春集次日和儿辈韵

伊耆嘘至和，薰播弥大地。

有声沸候禽，有色衒名卉。

丽景接川原，浩万历岁几。

于时不得乐，夫人自暴弃。

卑官徒劳人，忆昔续宾戏。

继忝隶部曹，厕迹於朝市。

未几乘汉鄣，归来从绮里。

誓当守衡茅，不复问行李。

方开陶径荒，遽惊周室爏。

时艰慨适逢，身存良自喜。

筑庐傍山栖，视家如客邸。

虽存蓬荜居，似为燕雀芘。

兹辰薄游衍，携友忘汝尔。

书楼舒远眺，林芳犹蜕委。

麦陇连蔬畦，青黄错成绮。

野色入杯棬，山光浮屐底。

阳春艳欲流，霁景浩无际。

献酬乐佳宾，续广赖吾子。

朝来补吟事，粗不忝诗礼。

顾余八十叟，忘我忘忘世。

醺余扶杖归，笑语喧童稚。

斯游固已适，未足穷乐意。

九峰苇可杭，相望在尺咫。

忧先天下忧，乐岂果在是。

忧乐存诸心，尚堪追禊事。

卫宗武

卫宗武　送林松壑

弹铗归来乎，暂作苏台客。

昂昂岁寒姿，依然返故壑。

诗卷浩千万，斗大室难著。

往哉制巨鳌，肯恋华亭鹤。

卫宗武

卫宗武　送龙孝梅过上海及见郊外巨室

宇宙清波物絜齐，春工告成青帝归。

云缝雾织翠万幄，尤胜经紫芳菲菲。

高人出郊穷远目，一童两屐随所之。

五茸三泖在指顾，收揽万象归诗脾。

袖中三尺贯牛斗，剑光到处神魂悲。

肘间更有不传妙，祸福隐奥能前知。

高门悬薄奚待往，候迎紫气争先驰。

此行直须访海若，挥斥物怪搜珍奇。

连鳌自可赤手取，何用钓犗五十为。

十洲三岛不难到，御风骑气从安期。

原君斯游姑少迟，为我六月开南枝。

卫宗武

卫宗武　送人

荆璞虽未琢，须成圭璧珍。

峄桐虽未弦，须奏云和音。

抱此材质良，识真岂无人。

荐进忧禁严，持美以效君。

永为廊庙器，陋彼瑚琏陈。

胡然久贤劳，展骥沧海滨。

卫宗武

卫宗武　隋炀帝

方其为储贰，用智固已谲。

及夫据大器，为谋抑何逆。

龙舟及凤{榻木换舟}，无岁不游适。

离宫与别殿，快意事淫佚。

置酒燕要荒，会者三十国。

紫舌与黄支，无所不臣服。

亲驾两征辽，方且肆穷黩。

群盗遂蜂起，土地日紧蹙。

惛犹不知悟，愎谏辄诛戮。

肘腋俄变生，兵刃交于目。

不肖孰甚焉，身亡而国覆。

卫宗武

卫宗武　岁冬至唐村坟山扫松

忆昔入此山，首夏接春季。

谷鸟正嚘嘤，芬芳尤妩媚。

青青交道杉，森郁互参倚。

谁乎一叱咤，斩艾如草藄。

遂令墟墓间，常抱斧斤耻。

仅存盘涧松，绰有虬龙势。

矫矫千岁姿，昂霄犹舞翠。

我来省松槚，适当谷之昧。

石齿咽残流鸣族，息群喙。

木石缩羽鳞，风霜剪菑翳。

害然眼界清，如至人境外。

意行步崎岖，白云生屐履。

林光渍欲流，冉冉湿衣袂。

曾来入画图，人行绝毡毳。

风尘不可到，心迹两无秽。

追寻得良俦，清吟可相配。

不效互唱酬，日与青山对。

兹游拟畅情，俄值风雨晦。

渐喜迫新阳，天地宁久闭，

屋角数点明，冰花送春意。

卫宗武

卫宗武　所居遇雪

去年雪於腊，见晛迹已灭。

今年天作花，再白遂凝结。

鳞鳞甍相接，烂烂银互叠。

平尺虽未盈，皓若布层氎。

洪纤归一覆，高下同至洁。

入夜更飘扬，未久复匼匝。

打窗明映书，堆垣厚成堞。

披衣起推户，勇不待明发。

庭间数十挺，叶叶如楮刻。

墙角南北枝，艳艳疑花压。

遥想几青山，幻成玉崨页。

郊原瑞色浮，穹壤和气浃。

岂但疵疠肖，可卜丰穰协。

书生喜无寐，但觉吻嗫嗫。

掬之滋吟觞，石铛煮团月。

卫宗武

卫宗武　唐村买杉为椁南当买杉为棺戏作

一出四旬归，身谋喜不遗。

歌方想原壤，讖复合龟兹。

厚薄惟求称，死生难预知。

桐棺三寸窆，亦足矫茶毗。

卫宗武

卫宗武　题城山顶庵

高广与城埒，平夷似砥同。

举头瞻近日，敌面怯东风。

千嶂履屐下，重湖几席中。

吾乡那有此，几欲傲愚公。

卫宗武

卫宗武　题画轴卷后

林阜玉参差，寒乌千万斯。

直疑飞绕处，错认月明枝。

卫宗武

卫宗武　题张石山出行吟卷

峨峨章甫冠，飘飘凌云气。

安肯郁郁居，乃试远游履。

风云负壮图，川原穷雅志。

槐竹憩幽深，草木仝臭味。

沧溟浩八极，呼吸入胸次。

物怪千万状，参错入吟思。

一篇复一篇，亹亹至百纸，

芳菲迷目睫，璀璨照窗几。

展玩三过读，殆类噉蔗美。

渐可造冲澹，岂特衒巧丽。

章句亦何有，尚辞尤尚理。

风行自成文，止於所宜止。

熟之而精之，循能造极致老我力已衰，

不复竞吟事。羡君年尚壮，

进-进殊未已。髒髒班前个，

挺挺俯时辈。岂但蓟北传，

可使鸡林至。

卫宗武

卫宗武　天寒留滞山中即事

逾月留穷源，不觉岁云暮。

绪景寝凄凉，生阴方固泎。

芳丛菊殚残，丹枫叶飞舞。

蒙茸丰草萎，剥落乔木古。

兹来遂幽寻，所恨乏胜侣。

释友间往还，农父相乐汝。

索句课唐吟，繙经勘佛语。

肃肃繁霜零，辉辉寒月吐。

夜气消檠灯，凛威薄衣絮。

榾柮煨炉红，输囷拥衾素。

嘘呵冷欲冰，拳挛宿如露。

老瓦补茅柴，破釜煮栗芋。

烹鲜远莫致，撷蔬美可茹。

氓廛绝纷嚣，僧席割清苦。

颓然抚孤踪，乐哉忘万虑。

亡何归兴动，适为物怪忤。

举手谢白云，扁舟鸣去櫓。

卫宗武

卫宗武　听莺

羽族满幽谷，绵蛮声更多。

翠林深万绪，金羽掷双梭。

破晓频惊梦，叫云如解歌。

弓丸那可近，鸣跃在高柯。

卫宗武

卫宗武　挽常蒲端明二首

兰省完时英，清华晚遍更。

有年尤有德，全节复全名。

世袭乌台誉，身辞鵷阁荣。

平生扬历地，千古载廉声。

卫宗武

卫宗武　挽常蒲端明二首

异邑阻登门。因风辄寄声。

方驰咫尺牍，已疟两间楹。

模倣楚人些，摩挲白傅铭。

贞元朝士几，三叹重伤情。

卫宗武

卫宗武　挽储华谷四首

吾里文华士，平生湖海襟。

四书穷洛学，五字逼唐吟。

多识精能事，诸公况赏音。

结交犹恨晚，十载独知心。

卫宗武

卫宗武　挽储华谷四首

处晦心常乐，安贫节愈坚。

遗书订无极，妙蕴发先天。

扬子惟存宅，龟蒙宜有田。

阨穷身至泯，遗子独青编。

卫宗武

卫宗武　挽储华谷四首

世慕长生术，君尤早用功。

谈玄徒至老，养素竟成空。

身已随朝露，神应到阆风。

清言那复接，赖有注参同。

卫宗武

卫宗武　挽储华谷四首

归来才一见，病已不能支。

拟作岁寒支，俄成夜壑悲。

凄风吹老泪，落日照幽姿。

赓唱无从再，酸心阅旧诗。

卫宗武

卫宗武　挽都务弟

功名剩拟著先鞭，永诀於今十九年。

地下那知多岁月，人间别是一乾坤。

生前桂籍身如在，死后芸编子并传。

已巳归藏无欠事，独怜埋玉重凄然。

卫宗武

卫宗武　挽都务弟

袭舛承讹俗尚仝，为谋所喜适吾从。

伤心几载鴒原梦，洒泪今朝马鬣封。

梁栋材嗟空故木，珠玑香喜长新松。

最忻壤树首丘正，祖垅葱葱佳气钟。

卫宗武

卫宗武　挽林梅癯

晚擢亚科跻宪掾，拟航选海竟无缘。

苦吟方与甫俱瘦，疏影俄随逋已仙。

谷水吟编多手泽，广陵琴趣得心传。

年几八秩身何憾，老友凋零重怆然。

卫宗武

卫宗武　挽柳月涧

素履辈儒先，居乡行不愆。

五言唐句法，千古宋吟编。

每恨贫难疗，犹欣名可传。

此生何所有，老寿更希年。

卫宗武

卫宗武　挽南塘朱检阅二首

传笏自文昌，身名克显扬。

蜚声腾宦路，接武近鸳行。

廉尚冰霜洁，吟篇风露香。

晚年陶靖节，松菊更凄凉。

卫宗武

卫宗武　挽南塘朱检阅二首

蚤岁笃盟姻，交情晚更亲。

耆英亡老友，吟社欠同人。

气貌温温玉，襟怀盎盎春。

北山期共隐，临窆重伤神。

卫宗武

卫宗武　挽王总干父知县

蜀溪名阀世为儒，祖擢巍科子亦如。

从仕为民辞荐牍，移忠有后竟悬车。

一生冰蘖节愈厉，两度弦歌政可书。

菘拟泷碑表亲墓，讵知簪笏化犁锄。

卫宗武

卫宗武　挽悟悦师二章

耆宿已凋零，如题亦晓星。

宗门僧巨栋，梵宇世传灯。

身阅空花境，心潜多业经。

悦禅方有悟，六秩吊颓龄。

卫宗武

卫宗武　挽悟悦师二章

契合岂前因，交情淡愈真。

开缄疑晋帖，赓句逼唐人。

高著棋空局，清谈案积尘。

满襟挥老泪，释友更谁亲。

卫宗武

卫宗武　挽叶倅二章

八座家声著，成官政不迷。

典刑乡党敬，节行古人稽。

展骥空凡马，解牛犹割鸡。

鸳行才展武，通退倦攀跻。

卫宗武

卫宗武　挽叶倅二章

死别喜生反，心亲恨迹赊。

交情金可断，粹德玉无瑕。

方拟来闻鹤，俄惊梦在蛇。

归藏重悲感，幸有子承家。

卫宗武

卫宗武　晚春

转眼韶华老，絮飘萍满塘。

啼莺求友急，乳燕护雏忙。

春晚犁锄闹，雨余桑柘香。

清和犹好在，未忍废奚囊。

卫宗武

卫宗武　晚春

飞花迷柳岸，小叶贴荷塘。

冉冉年增老，匆匆春去忙。

候禽喧巧唘，进驻卉逗余香。

尽日敲吟字，诗悭类括囊。

卫宗武

卫宗武　晚眺

一碧秋万顷，了无云翳侵。

远山醒病眼，澄水莹尘襟。

雁落浮寒渚，乌栖认旧林。

临流小盘薄，飞镜挂危岑。

卫宗武

卫宗武　晚眺

病眸犹远眺，惟恨鬓霜侵。

稻色云连亩，桂香风满襟。

野桥横落照，晚磬出幽林。

牧笛数声外，明霞襯碧岑。

卫宗武

卫宗武　望霁

阴阳互阖陃，宇宙几洪荒。

重明丽乎正，万象先辉光。

卫宗武

卫宗武　为慈上人赋云溪

油然出岫擘晴绵，点缀青空水接天。

心迹两閒无俗累，静观飞跃乐鱼鸢。

卫宗武

卫宗武　为慈上人赋云溪

白衣苍狗任从渠，不碍波涵一太虚。

雅契高僧方寸地，卷舒流止自如如。

卫宗武

卫宗武　为湖州赵村净妙庵主僧赋

自披五戒如来佛，十年面壁坐天目。

归来满袖唯白云，徒得声名喧世俗。

碧玉嶙刚烟雾堆，凿开混沌加架突兀。

不鞭而来争献助，斩木指囷人不惜。

僧寮佛屋俱落成，撑空只欠涂金碧。

精庐不独为安身，海纳诸方禅悦食。

上人湛然一太虚，直觉端由真净得。

是心已证涅槃心，妙处岂容言语诘。

故於题扁发其机，要使人人个中觅。

学徒释侣有能然，从兹作祖而成佛。

大展坐具阐道场，胜地名山须卓锡。

法筵乃见龙象尊，天池且作鹍鹏息。

书来谓逮菊花期，莲社绅緌应毕集。

远师如肯致渊明，亦拟袖香跻丈室。

卫宗武

卫宗武　为僧赋梅庭

奇绝生春五出花，僧居著此境尤嘉。

一方寒月浸清影，几度春风生素华。

何必江头千树暗，未如屋角数枝斜。

繙经觅句无尘事，坐对尤宜雪煮茶。

卫宗武

卫宗武　为僧赋竹泉诗

竹不可无水，有水必有竹。

彼美槃涧阿，碧鲜映澄绿。

漱石戛鸣球，拂云森立玉。

苟得一以清，而况二吾足。

上人要心契，毋但悦其目。

物我趣不侔，亦恐难医俗。

卫宗武

卫宗武　为乡人赋心田

方寸良畴人共有，能耕能敛几人知。

坦平非有山河蜀，存养何殊雨露滋。

盍剖藩篱忘彼我，却明畦畛别公私。

尽多阴{隙日小换马}於中种，播获当为百世菑。

卫宗武

卫宗武　为谢氏赋流芳

斯文一脉可传家，囊帛籯金不足夸。

须信诗书涵润泽，自今庭户发英华。

谢兰辉映方生玉，窦桂香含不断花。

不但种芳妆种德，百年之计此为嘉。

卫宗武

卫宗武　为徐进士天隐赋辟谷和吟

物盈宇宙皆有穷，一气先天常浩浩。

荣华富贵能几何，百岁光阴如电扫。

开陃由来莫几年，圣哲英雄骨俱槁。

勋名盖世文瑞时，岂若玄玄穷徼妙。

古仙率多山泽癯，方平通经后从老。

伯阳隐士著参同，援述宣尼辞可考。

人身口腹乃大患，举世凡夫为此恼。

厚味腊毒尤伤生，甘旨肥醴偏害道。

学仙万虑要屏除，有累俱为方寸扰。

希夷辟谷功始成，抱朴休粮法宜效。

所以丹丘诸羽人，莫不餐松茹灵草。

谁云不食胃徒空，入道门衢此为要。

天隐良士工词章，经传百家仍探讨。

孰知搞志乃松乔，浊利浮荣非所好。

年当强仕舍壮图。勇辞馆餐栖窈竔。

欲仁仁至天所资，道藏仙方过鸿宝。

卫生有药可忘饥，不愁煮字那能饱。

一从易置冰玉肠，不假青精颜色好。

会驱乾马及坤牛，捕虎擒龙归鼎灶。

易骨洗髓由此基，三岛十洲轻可到。

纵未能尝方朔桃，亦须先致安期枣。

世儒悉被客尘迷，志在衣锦而食稻。

惟群高蹈出凡流，见谓秋阳同皜皜。

卫宗武

卫宗武　为徐太初友人陈府判赋梅居饯行

青鞋不踏孤山路，辜负逋花今几度。

那知别有姑射居，众谓孤山未必如。

夙昔名传尤愿见，渴想此仙难觌面。

朋来满口誉风神，俨若眼底逢佳人。

枝间独具先天易，惟有太初心默识。

雅游拟问古航船。索笑相亲须有缘。

閒中积岁玩风月，虐甚祁寒饮霜雪。

此往春浮雨露香，归来万玉争辉光。

卫宗武

卫宗武　为叶宾月赋

大乙涵中精，凝聚为夜魄。

皎皎行长空，高圆竞明发。

流辉大江涌，散影千林刻。

骚人抱负奇，一气清相若。

有主此有宾，不劳折柬约。

悠然来几席，玉色照肝膈。

对之启粲齿，嘲弄不为虐，

累累喷珠玑，华采互呈豁。

银阙或未完，要君施斧凿。

乘风到广寒，一笑翻成客。

卫宗武

卫宗武　为云侣天游赋

汗漫可以期，列缺可以至。

岂不高且远，未足语超诣。

至人司重玄，妙境此融会。

无声亦无臭，万象於我备。

不必八柱承，不必二极系。

曾城九重居，俨若具乎内。

於焉以泮涣，其乐浩无际。

气凝而社化，举步六合外。

乘轮阆风行，税驾丹丘憩。

逍遥兮周流，斯特迹之寄。

混然吾太虚，游是息於是。

卫宗武

卫宗武　慰张石山幼子亡

无子虽可悲，有子未为喜。

断以释子言，莫非假合耳。

杜陵咏为麟，瑞物能有几。

昌黎谓之枭，恶德乃类是。

无之恐无后，有之亦为累。

苟非弗克肖，曷若听其逝。

颜路之亡回，宣尼之丧鲤。

此皆长而贤，痛甚于幼死。

夷甫虽尝云，情钟在我辈。

过哀亦奚为，巡有复生理。

子夏空失明，季札号知礼。

吾友方盛年，何忧乏良嗣。

卫宗武

卫宗武　闻桂

山光水色染秋客，天际明霞一线红。

冉冉有香来鼻观，广寒花气散晴空。

卫宗武

卫宗武　五云诗

行岩万壑东南美，中有一山尤秀伟。

伊谁衣被以佳名，非雾非烟腾瑞气。

有人於此曾课书，出山能士为写图。

风林泉石振清响，佔毕吟诵声难模。

聚为胸中线五色，不补衣裳华衮黻。

乃作江湖漫浪游，奋藻扬葩肆吟笔。

文为人瑞要瑞时，时不与我文奚为。

何如抱书还旧隐，姑颂楚橘歌商芝。

吾衰一字不解作，平生学殖叹荒落。

为儒无用拟修玄，徒想仙人五云宅。

卫宗武

卫宗武　喜晴

披雾出松关，行行破晓寒。

崎岖忽平坦，迤逦复巑屼。

霜沐林光沃，山围野色宽。

朝曦开霁景，鸣鸟亦声懽。

卫宗武

卫宗武　喜晴

朼来古寺当初寒，垂垂冻风不肯乾。

出门泥滓跬步艰，蛰处无异虬蛇蟠。

剪花呈瑞天破悭，铸出八九银巑屼。

使居城市那得看，衒耀老眼直奇观。

{上雨下广州}然阳明忽开张，俄复飞溜声潺潺。

痴云布沪封乾端，冥蒙莫睹，

双跳丸。噫气夜号力撼山，

平明推上赤玉盘。群阴解駮宇宙宽，

草木禽鸟俱懽颜。金乌行空振羽翰，

扬辉散彩送我不。翅怜残蜡犹欠三，

日不屡数岁欲殚。盈尺为瑞俄顷间，

天公变化应无难。

卫宗武

卫宗武　喜晴

积涝初收喜气浮，三农不负稻粱谋。

临流一望舒眵目，数叠青峦万亩秋。

卫宗武

卫宗武　喜晴

梅雨成霖味已甘，淋淳更久恐难堪。

风雷几昼起平陆，星斗一宵移下潭。

万畛针芒青曳曳，千山鳞羽绿毵毵。

老夫晴雨不关念，心醉青编维日酣。

卫宗武

卫宗武　喜晴

雨收宇宙喜清明，社舞村歌沸鼓钲。

竹下蛛丝粘叶稳，柳间蝶粉缀绵轻。

班班远岫髻鬟列，滟滟平川衣带横。

候转清和景尤胜，翠林幽唘听仓庚。

卫宗武

卫宗武　下岭

下岭望前村，参差去路分。

数畴田接垅，一穗爨生云。

古树藏山胁，幽泉潄石龈。

岩居非不隐，士马亦纷纷。

卫宗武

卫宗武　夏秋积雨岁用大祲长言纪实

四月五月淫涝积，噬啮丘垤吞原隰。

匪惟为沼荡为陂，万顷秧云泯无迹。

攒雅联尾空飞翻，化鳌为城难障塞。

五湖三泖俗贯通，当接重江势洄潏。

茅茨比屋何可存，谷麦千金不论直。

懦夫全室葬鱼腹，强者呼做作蟊贼。

闭糴成风牢莫回，劝分有令徒无益。

间存垅亩护余苗，曾不什一于千百。

旱赤坚栗刈未齐，晚红{左禾右罢}稏苞欲实。

饥农竞喜新谷收，一饱充肠云可必。

夫何八月天瓢倾，其来震荡而飘忽。

势如阵马奔不停，银溜浪浪欲穿石。

直疑群龙翻九河，小山摇撼大山兀。

须臾泛溢满中庭，平地如渊深计尺。

明朝清进驻变白波，浩浩汤汤弥甚昔。

积阴为冷不堪收，殆类鸿蒙未开陃。

又如历代政昏蒙，熏如宇宙成幽墨。

飚旋雾塞昼冥冥，常俾苍生气湮郁。

檐间点滴无时乾，犹幸滂沱间霂霡。

登场惟苦禾耳生，栖亩尚有禾头出。

深虞衮衮倾盆来，已坏垂成价目灭没。

大家盖藏悉已空，犹恐有司徵敛急。

若使租无斗斛收，卒岁输官何自给。

贫家薪桂米逾珠，待哺嗸嗸并日食。

若使粒价更涌腾，宁不枕藉为沟瘠。

彼苍亦必悯时艰，忍视斯民至斯极。

我念民穷作此歌，歌此能令鬼神泣。

鬼神为我诉之天，天岂不惟民是恤。

似闻诰下驱六丁，翦夷水怪歼群慝。

怒霆笑电悉屏除，抉云推上红轮日。

更愿阳乌溥至仁，大放光明照幽仄。

郁者斯通枉者伸，顿苏民气舒民力。

洪波卷空九土晞，多稼穰穰登黍稷。

庶令千里免阻饥，可反愁邦为乐国。

卫宗武

卫宗武　小园避暑

六月畏酷热，簟枕依林塘。

古木同臭味，幽鸟含宫商。

天孙云锦机，丹碧交荐香。

晴澜泛清薰，襟袂生微凉。

巉巉万石间，修筠间新篁。

羽葆列千挺，滟滟浮绿光。

林飚一戛击，环佩声铿锵。

披衣独危坐，意气超羲黄。

岂惟热恼除，冰雪置我肠。

却愁林外人，久苦炎威张。

天瓢忽倾倒，旱魃宜消亡。

是月已火流，不日占金穰。

时虽厌兵革，人或饱稻粱。

此园仅如握，无径不就荒。

犹喜卉木存，弗为斤斧戕。

扬扬桂吐芬，粲粲菊有芳。

清赏备四时，花辰复青阳。

太平本无象，嗣岁或小康。

於焉盍朋簪，一笑传清觞。

卫宗武

卫宗武　晓枕追记山梅

高眠纸帐思无尘，只忆冰花入梦频。

斜倚溪山独标致，明分霜月倍精神。

瑞才六出先呈腊，香压群芳不敢春。

今古骚翁题不尽，孤山续笔属何人。

卫宗武

卫宗武　谢朱南塘借已田为易陆宅山建玉宸道宇

好山未易得，况此不多山。

靡迤八九丘，远眎犹弹丸。

几载谋一区，经营何其艰。

尺求而寸予。往往人所悭。

丙舍西复西，一岑颇巑屼。

其坡委蛇垂，宛若萦带韖。

又类立大纛，转帜风飞翻。

其中似掌平，可为宫与坛。

荷君割膏腴，易置为我懽。

斯举昔罕闻，岂但今所难。

得以奉帝尊，峻阁而危栏。

顾惟匪陶顿，奚以役{左亻右垂}般。

盖由心愿欲，宁恤家殚残。

于兹延真侣，亦足化世顽。

报乏千镒金，感著方寸丹。

繁嗟隶黔首，孰若侪黄冠。

惟弗叛宣尼，何妨师老聃。

斯宇傥落成，屈致居其间。

玄玄五千言，言言推其端。

看生白室光，相对清昼閒。

学道能造极，何秘三神峦。

卫宗武

卫宗武　新暑赋西轩竹

此君与我同襟期，延致屋宅西财维。

涵濡雨露岁未半，柯叶深茂华而滋。

恍疑神士萃庭宇，旌{左方右童}羽盖纷交驰。

非筝非竽发天籁，不湍不濑含风漪。

绿光到眼冰雪泼，顿令六月无炎威。

何须挹爽置象簟，不假去热施龙皮。

挺然直节异凡植，四时不改琳琅姿。

翛然雅致涤万虑，一尘不染珊瑚枝。

明蟾写真银散彩，腾乌弄影金流辉。

千林剥落气愈劲，更好雪压并霜欹。

无山无水自幽胜，雨天霁景俱相宜。

方嗟此地翳草莽，幻出臭腐为神奇。

恨无与可图作幛，消得坡老模成诗。

中虚而静有隐德，妙气独有予心知。

年今七十诸妄屏，久压花本芳菲菲。

缔交惟汝与松杓，啸风吟月相追随。

愿言栖凤同作伴，慎勿化龙随所之。

武公勋业我所愧，犹觊老寿几耆颐。

卫宗武

卫宗武　新阳前口占

初见草生池，俄惊草又衰。

秋山缩鳞甲，寒渚烛须眉。

花露先春信，林存傲岁枝。

新阳已潜动，为报众芳知。

卫宗武

卫宗武　星节前戏成

依稀桥鹊布银潢，又见天孙作妇忙。

已向烟萝深遁迹，不烦云锦粲成章。

追思高会饮传烛，徒得清眠梦熟粱。

却喜连朝天沛泽，庆为月姊酿秋芳。

卫宗武

卫宗武　星夕前露坐观行云作

一气有聚散，变化莫能测。

氤氲弥太虚，肤寸繇触石。

翕如华盖张，纷若纤纩擘。

缉缉鲸布鳞，翩翩凤展翼。

祥或旗为黄，祲或珥为赤。

友风而子雨，俄如番墨汁。

白衣与苍狗，怪装殊不一。

露坐晚观天，时近双星夕，

霭霭从何来，於粲绚金碧。

突如怒涛涌，屹若奇峰立。

黼黻盛彰施，文绣烂组织。

良由天孙巧，匪自屏翳出。

我不为柳州，去拙有所乞。

我不效汾阳，荣进占所得。

但愿焕有章，落笔在五色。

毋使若贝锦，胥谗以作慝。

作业哉杼轴空，民力敝东国。

安得化为缯，散温浩万匹。

衣被此一方，群黎遍尔德。

仍须语河鼓，牵牛勤负轭。

勉耕左角田，雨作蒸民粒。

穰穰俱满家，庶以给冗食。

卫宗武

卫宗武　宣妙坟院古柏

古来乔木产墓宅，新甫之俦匪凡质。

风梳雨沐三百年，耸壑昂霄过千尺。

孤标屹立独擎天，繁柯偏重常倾日。

苍皮剥落节理坚，挺挺长虬初蜕骨。

我来屡见此崛奇，摩挲老眼增双碧。

吁嗟松槚几迁易，拱者芟夷新者茁。

青青惟此贯四时，物换人非饱更历。

栽培意有天地根，不然守护资神物。

须知硕果不徒存，天佑吾宗当默识。

公侯复始此其符，衮衮人英须辈出。

伟才未许万牛挽，香叶拟留孤凤集。

千秋要与此山存，世世宗盟共封植。

卫宗武

卫宗武　宣妙寺即事

寺小经年久，地偏人到稀。

山光含野色，泉脉出林霏。

老树藏金粟，繁枝长绿衣。

门前千岁柏，长日映清晖。

卫宗武

卫宗武　宣妙寺偶成

孤寺萧然寄碧岑，尘无半点到僧门。

风传钟鼓万家县，山绕犁锄十里村。

一榻高眠慨今夕，八窗洞达纳乾坤。

此行梅月孤良觌，雨打寒林晚复昏。

卫宗武

卫宗武　宣妙寺偶成

翠玉光中藤拄杖，绿去丛里竹提舆。

幽寻是处堪盘泊，绝胜当年五马车。

卫宗武

卫宗武　宣妙寺偶成

满座清风来古木，半窗斜日下危岑。

观僧弈罢了无事，一枕凉生冰雪襟。

卫宗武

卫宗武　雪晴

岁穷候严泎木石冻欲折。寒云尽四垂。

乾坤清气发。仟人唾珠玉，

琐碎自天落。神功忽收敛，

声光随息绝。暮夜风怒号，

飘泛动几格。老夫卷书生，

灯焰耿明灭。炉存火已微，

瓶罄酒莫索。拥衾作龟缩，

毛骨冷於铁。皓色倏浮窗，

疑雪复疑月。推枕晨启扉，

金乌已赫赫。桃符即换岁，

椒盘行送腊。谁其呼滕六，

为我作三白。

卫宗武

卫宗武　荀彧

曹公初见奇，直以子房许。

制胜算无遗，斃袁而诛吕。

意见稍有乖，几欲置鼎俎。

朝端存正论，九锡胡不取。

本安固难依，奸雄恶可辅。

初年歼击德宜，继又族文举。

嗜杀其如斯，大夫可以去。

见几奚不早，一死昧所处。

既不为夷齐，又不为伊吕。

徒抱忠贞心，遗憾亘千古。

卫宗武

卫宗武　颜鲁公

人之生也直，不直匪君子。

一从平原归，立朝更奇伟。

挺挺尽孤忠，蹇蹇陈正义。

安年忤元载，晚节遇卢杞。

不为时宰容，乃作天子使。

正言明顺逆，凶俦知敬畏。

未几变异生，卒堕奸邪计。

罗浮寄远音，流传涉疑似。

英烈天启之，万世凛生气。

卫宗武

卫宗武　野步

清景浩无际，天光接水光。

晴云侵别屿，远溆落残阳。

岩菊幽含馥，岸花娇衒妆。

田家竞秋报，社鼓乐村坊。

卫宗武

卫宗武　野塘晚步

数亩涵空碧，波光可染衣。

荷枯惟藕晨，荻老作花飞。

水净游鳞见，天寒过雁稀。

十分清约处，秋月散明辉。

卫宗武

卫宗武　夜坐待月次日补吟

瑶坛礼碧虚，返次羽人坐。

引脰延月华，吞吐隔翠嶞。

众吻盼流芳，冉冉忽透过。

大规虽微亏，犹喜镜未破。

浮翳从何来，掩蔽仍不果。

连峦一色净，清辉千里播。

爽垲入襟裾，光明生咳唾。

诗翁於此时，枯肠正无奈。

愧乏云锦章，翻然乃高卧。

斯辰怅有怀，无语坐偷堕。

今夕冰轮升，不吟则不可。

预解素娥嘲，免谓翁负我。

卫宗武

卫宗武　伊周

誓征黜夏命，武成有商邑。

惟王弗率祖，冲人初嗣因。

既放奉归毫，已摄复明辟。

前此所未闻，浮言曾罔恤。

二公德动天，民亦归其德。

忠诚靡有他，上下素孚格。

遂以直道行，观听自无惑。

吁嗟人不古，后世几新室。

卫宗武

卫宗武　已卯雨后春兴呈吟友

一气散冲融，生意溢群动。

膏泽溜涓涓，物华来总总。

孤芳擅魁元，众卉遂宾从。

丹碧互鲜妍，低昂相错综。

茵铺五茸稠，旆接千林耸。

为媒想雉骄，求友悦莺唘。

丝茧富桑畴，饼饵馨麦陇。

耕犁雨既肥，荷锸云成滃。

花间车可乘，果下马宜鞚。

髒寻光景流，潇洒日月送。

悦情书一编，舒忧琴四弄。

九仞功徒劳，三迳步莫纵。

空羡兰亭游，惟存草池梦。

郊原初骀荡，风尘息澒洞。

良辰怅易逾，雅志浩难控。

春吟料满囊，春酿香浮翁。

春水玉交流，春山翠如涌。

乐事勿复论，幽寻犹可共。

王谢何人斯，吾将继芳踵。

卫宗武

卫宗武　莺花吟为良友作

羽族竞繁声，仓庚尤善鸣。

喧啾百喙忽奏雅。尽洗盈耳筝竽音。

芬菲芳事毕，木芍药晚出。

於中姚魏更倾城，扫退目前頳紫色。

转眼韶华便欲休，恨无长绳系春留。

一春妩媚在花鸟，常恐易逐光阴流。

浮荡谁家挟弹子，飞丸巧中俄摧翅。

封姨底事苦禁持，飘摇欲使无完蕂。

可嗟凡卉与凡禽，遂情快意何纷纷。

不思物恶伤其类，尔形尔气非同群。

岁{鞲革换贝}名葩不常遇，日听好音能几度。

寄与东君力遮护，勿使凋零同臭腐，

不然辜负莺花主。

卫宗武

卫宗武　萤

本从腐草生，聚为寒士灯。

一朝书课效，功宁不汝矜。

卫宗武

卫宗武　蝇虎

状有类蛛蝥，见物常勇投。

奋身如虎猛，所得亦蝇头。

卫宗武

卫宗武　咏野渡香片蟠梅

一瓣生香独傲寒，此梅难并众梅看。

明眸玉雪层层积，蜕骨蛟龙曲曲蟠。

巧若天成经岁远，移来地阔占春宽。

老夫犹未识花面，觅句含毫作是观。

卫宗武

卫宗武　咏蝇

营营止于棘，或赤而或黑。

皓皓染成污，奸魂并佞魄。

卫宗武

卫宗武　用韵再作

一气运行於虚空，有形孰不归陶鎔。

燠寒燥湿互为用，功被草木并昆虫。

胡然阳亢乃作沴，丰隆屏翳俱潜踪。

炎炎赫赫势太甚，烹煎万有何殊铜。

田畴龟坼河港断，水车不运骨挂龙。

俄惊片云变反掌，宇宙未剖犹鸿蒙。

初如线溜气才应，继若瓴建声何洪。

岂自主神力能致此，意者高厚悲人穷。

丰凶由数亦匪数，厥有造化行其中。

年来五谷亦狼戾，曾孙之庾高於墉。

只今户户叹赤立，富者恨不为耕农。

要知千人万人心，心心默与天相通。

熙熙田畯争荐喜，烹葵剥枣追豳风。

更看十月场圃筑，黄鸡白酒村村同。

但祈田宜去螟螣，愿如荆叟歌元丰。

卫宗武

卫宗武　又和咏梅

逸气飘飘似欲仟，不论茅舍玉堂前。

众芳无此风神秀，十友推为行辈先。

佳实尚堪为世用，香名更喜有诗传。

萧萧白发差同色，也欲拈花上鬓边。

卫宗武

卫宗武　又和咏梅

几因渴杨此癯仙，谁为招邀倏在前。

明艳弗为诸垢染，孤标独出众芳先。

不矜颜色自奇绝，绰有馨香只暗传。

空想名园千树发，何时持酒向花边。

卫宗武

卫宗武　又题霅陇坟庵

斗大山庵历几春，茂林丰草绿初匀。

青山缭绕犹列戟，玉涧萦回似曳绅。

新竹羽成雏凤尾，古松鳞长老龙身。

吾年已迈嗟无用，表道泷冈尚欠人。

卫宗武

卫宗武　与卿寓登多景楼口占立成

世称期楼天下奇，雨余振履此游适。

埋头旅舍气弗苏，一见端能洗湮郁。

连冈三面作襟袖，洪流千里在履舄。

俯窥万井若棋布，前阅千帆似梭掷。

银涛涌出丹碧居，金焦两山相对立。

群阴解駮宿霭收，放出修眉数峰碧。

景名多景名不虚，似此江山何处觅。

凭栏一笑问波神，欲举归帆在何日。

卫宗武

卫宗武　雨后坚山行之约

水泛亲堤蘸柳条，郊行喜有可人招。

不堪白发三千丈，莫负青春九十朝。

鸥鹭何妨为伴侣，鹍鹏一任诧扶摇。

山灵久拟骚人到，霁月光风不待邀。

卫宗武

卫宗武　雨中过秀城

万井民庐接梵宫，鼓声悲壮丽谯雄。

人民郛郭浑如旧，烟雨冥迷黯淡中。







卷402

卫宗武

卫宗武　寓萧塘皆春堂偶成

红云逐水流，春事随飞扬。

昔嗟节序移，今苦岁月长。

洊为萧水游，物是人则亡。

西园得逍遥，暂寄风雨床。

栾栾荆棘中，尚余趙紫妆。

晚芳衒鲜妍，婉娩春满堂。

倚栏俯澄碧，浩荡花藕塘。

寿柏虬龙姿，古桂鸿雁行。

幽禽三五弄，髣髴疑宫商。

林园岂不好，惆怅辰匪良。

辰良其何时，世运安有常。

我欲把犁锄，老此桑麻乡。

却虞远城市，物怪尤披猖。

不如依坟垆，结茅千仞冈。

寄玄而栖白，抗志於羲黄。

清泉碧嶂间，殁则於斯藏。

卫宗武

卫宗武　元日

晓来云气忽氤氲，上瑞俄惊到眼频。

隔得一农犹带腊，飞画万点总成春。

方传六琯葭灰动，又报千林花事新。

试向庭前披鹤氅，却嫌标致怯前人。

卫宗武

卫宗武　约友秋赏

秋霖荡残暑，林飚鸣策策。

乾坤灏气浮，万象互清发。

望舒散天葩，拂拂余芬落。

霁景行澄鲜，三五圆素魄。

有园那敢窥，有友那敢约。

金吾不放夜，孤此月华白。

鲈肥蟹可持，枣剥稻且获。

黄鸡与白酒，乐事正参错。

胡为抱空悲，常若远行客。

靖节存高风，黄花渐斑驳。

吾侪于此时，何忍负杯酌。

东郊称行乐，邻壤富林壑。

邀朋践前盟，须造子云宅。

卫宗武

卫宗武　月集呼声妓不至野渡於觞末俾赋诗以纪初集

真率盟齐喜有初，崇觞载俎志交孚。

共披白帢俱沾醉，独惜红裙不爱呼。

拟洛耆英宜有咏，班原九老可成图。

从今胜集循环举，岁岁毋令此意辜。

卫宗武

卫宗武　月师西岩

灵山作岩骨，清气涤炎洲。

突兀插万古，玲珑涵九秋。

排云宿翳扫，宾日晓光浮。

的的西为意，且於此处求。

卫宗武

卫宗武　阅道书

穆穆皇皇九五居，舍儒为政岂良图。

不思济世思超世，佞佛求仟总是愚。

卫宗武

卫宗武　阅道书

抱璞含和道俗同，寥寥万代想皇风。

后来贤智知多少，未似当年牧马童。

卫宗武

卫宗武　再和易后韵为前韵六首

多公苦嗜吟，殆类书痴窦。

水火燥湿仝，一见懽如旧。

七步未为敏，百篇可立就。

咀嚼牙颊香，氤氲满襟袖。

浑浑乎其来，势若瓴建溜。

卫宗武

卫宗武　再和易后韵为前韵六首

黑不待黔乌，白不待浴鹄。

天分既超卓，能消几学术。

飘飘霞外姿，瞳方而发绿。

满腹贮古书，咳唾可袪俗。

冲气以为和，阳春散晴旭。

卫宗武

卫宗武　再和易后韵为前韵六首

妙语来翩翩，赓句惭草草。

一鼓再则衰，气痿肠亦槁。

诗不造负雅，可观徒小道。

书能破万卷，篇章自然好，

浅学无根源，易涸如潢潦。

卫宗武

卫宗武　再和易后韵为前韵六首

西风叶满庭，欹枕听鸣雨。

凄然百感生，愁绪未易数。

思昔咏干旌，良马素丝组。

今为白屋夫，低头拜官府。

犹喜七十公，可免差科苦。

卫宗武

卫宗武　再和易后韵为前韵六首

懽犹程孔交，来匪张范约。

岂但授馆粲，雅与同丘壑。

我圃三径荒，几年负杯酌。

秋叶与春花，今幸复还昨。

园丁报新阳，早梅红破萼。

卫宗武

卫宗武　再和易后韵为前韵六首

欲绝子期弦，肯鼓齐门瑟。

谏官不足为，孰可凂少室。

然当展素蕴，佐主为召毕。

志在泽斯民，思与邹轲匹。

难作遁世翁，江梅有佳实。

卫宗武

卫宗武　再用韵答和者

依山构靖庐，虽陋亦可坐。

幽林隔尘嚣，逦迤八九嶞。

时来友高士，一岁知几过。

野花薰醉醒，山鸟啼梦破。

何莫菲真诠，岂为崇小果。

颇喜仙侣稠，可使玄风播。

道腴足隽永，世味等涕唾。

谷神傥不死，造物何能奈。

多君从我游，白云肯分卧。

第嗟屋宅坏，殆类甑已堕。

内炼怅莫成，服食其或可。

伯阳丹鼎余，刀圭分赠我。

卫宗武

卫宗武　再遇雪

穷冬滞空山，风雨何凄迷。

冯夷工翦水，有枝不肯施。

俄於夜未分，六出纷葳蕤。

但见草壤间，叠叠生玉枝。

须臾遂弥满，匼匝生四围。

突兀千丈高，浩无肤寸遗。

寒林远映带，一色相参差。

天工呈大巧，幻出此段奇。

遂令翳蔡间，琐碎玉作姿。

安得借化冶，烹鍊如银为。

勿使见晛消，有若朝露晞。

巨灵与夸娥，负挟从我归。

以此几嵯峨，森列置八维。

为民除热恼，盛夏袪炎威。

金石可流烁，天瑞无变移。

良宵著胆蟾，绕以波琉璃。

四时照吟笔，千古凝清辉。

卫宗武

卫宗武　赠白湛囦

老穷蛰一室，独与圣贤对。

祢刺倏在前，喜有佳士至。

此客可曾有，良觌今爱遂。

夫岂燥湿同，未易折柬致。

乡邻道不谋，咫尺楚越异。

张范志苟合，千里盟弗背。

蟠木何假容，猗兰盖仝味。

吟咏浩篇章，口诵卷压几。

湛然珠在渊，晨夜光明媚。

谱接唐人传，句与唐人俪。

满贮风月襟，迥绝烟火气。

笔下戏群鸿，尤跨虞薛辈。

乐哉得新匀，风期从此契。

张鼓於越门，聊为岁月记。

卫宗武

卫宗武　赠范道人

黄纸差符不肯留，飘然愿逐云水游。

纡朱拖紫不肯慕，甘著草衣披布素。

金珠斗量佩鸣珂，所得懽华能几何。

形气日随情欲蠹。曾不百岁同臭腐。

学仙岂必便函成仙，人世且结清净缘。

弘景宁为轩冕锢，子平未免婚嫁累。

有田有庐誓弗归，有子有女弃若遗。

卫宗武

卫宗武　赠龙虎山甘道士

袖携尺素书，远从上清至。

胸涵龙虎象，语带烟霞气。

千古夔牙音，指下发其秘。

为鼓桃源行，桃源何处是。

卫宗武

卫宗武　赠潘天游

乾以健而运，如毂不停息。

周流遍六虚，升降靡差忒。

故能权四序，而以转万物。

兹其气之游，造化由是出。

一元亘终古，尘劫浩难诘。

人有貌以生，於中具太极，

苟知法天行，折旋而阖陃。

浮游潜深渊，外想不内入。

亦解长不死，寿与之为一。

卫宗武

卫宗武　赠赵月麓之霅

乍合成乍离，岁月何飘忽。

重来吾愈老，喜复遂良觌。

月麓号新改，簪裳亦殊昔。

议论羲皇前，咳唾烟霞出。

囊中诗一编，语到不可及。

清圆粲珠玑，雅正谐吕律。

新吟多感慨，能使鬼神泣。

洗耳听谈玄，有言皆造极。

害然启其蒙，不觉膝欲屈。

一碧涵千峰，吴兴山水窟。

来办结构资，丹砂铸仟骨。

鲁公千载祠，已仆谁复植。

新宇傥落成，端庄厉忠直。

滔滔奸佞夫，见使心怵惕。

虽为老氏徒，未废儒者术。

我有招隐庐，亦足以栖白。

安能挽之留，共勘先天易。

卫宗武

卫宗武　霅陇归别庵僧

弥月分僧榻，翛然与世违。

何妨随地隐，恨不载山归。

迹与风帆远，秋随春絮飞。

何当泉石畔，岁岁得相依。

卫宗武

卫宗武　霅陇回舟过湖城

起来雨气掩朝阳，俄喜天开正色苍。

一道澄溪云弄影，千峰霁景汎林光。

微茫烟外颓城露，蓊郁山巅古寺藏。

踏遍层峦游屐倦，归船歡乃櫓声忙。

卫宗武

卫宗武　霅陇晚步

幽涧水萦回，深林路杳微。

僧居无客到，樵径有人归。

岁晚松孤秀，天寒鸟倦飞。

一尘浑不到，倚伏看斜晖。

卫宗武

卫宗武　霅山和丹岩晚春韵

叠叠青山叠叠林，风松石涧自成琴。

个中迥与世尘隔，试问入山深未深。

卫宗武

卫宗武　霅山和丹岩晚春韵

密依林谷远风埃，贞色幽姿不假裁。

九畹久残犹有蕙，光风拂拂转香来。

卫宗武

卫宗武　霅山和丹岩晚春韵

雨芽初试美於饴，尤胜新醅出榨时。

坐对青山两清绝，肝脾溢出百篇诗。

卫宗武

卫宗武　霅山和丹岩晚春韵

穷源几曲径深长，隐隐野花时度香。

乔木森森走虬凤，稚松叠叠散牛羊。

卫宗武

卫宗武　霅山和丹岩晚春韵

二阮当年总解诗，夷吾父子亦能棋。

家庭粗有消閒乐，未似登山临水时。

卫宗武

卫宗武　霅山和丹岩晚春韵

十分花事九分隳，开到木兰春已漓。

惟有松筠助山色，青青不改岁寒枝。

卫宗武

卫宗武　霅山和丹岩晚春韵

众植惟推杞梓尊，邓林翘楚已无存。

谁家一树花浮雪，犹喜刺桐花有孙。

卫宗武

卫宗武　霅山和丹岩晚春韵

未许归船转柁牙，爱山犹峦自山家。

牡丹开尽春无几，狼籍东风杨柳花。

卫宗武

卫宗武　霅山和丹岩晚春韵

应接山光到夕阳，候禽聒聒送春忙。

年华鼎鼎催人老，将见青青梅子黄。

卫宗武

卫宗武　霅山和丹岩晚春韵

面面青山悦客情，扶筇到处有云生。

归来瀹茗陪僧话，百尺乔松莺数声。

卫宗武

卫宗武　张石山迁居

於我已渠渠，迁乔喜得庐。

挈来三釜粟，更有一床书。

叠石境不俗，得山名岂虚。

从今来问字，门外列高车。

卫宗武

卫宗武　之霅

小艇经从处，村村尽掩扉。

山川今似旧，城郭是耶非。

泽竭鱼龙困，林空鸟雀稀。

天寒岁年晚，蚤计盍知归。

卫宗武

卫宗武　知足

束发至皓首，雅意在林谷。

退閒十五年，一官如脱梏。

抱关寻故步，谬语不可赎。

投绂赋归来。幸不至迷复。

有田可饷饥，有园可寄目。

有屋枵然大，其中无所蓄。

代步跨款段，课耕驱觳觫。

斗筲量易盈，菟裘计已足。

慨方际艰，已幸免僯辱。

年丰喜洊臻，我庾有新谷。

床头酒一壶，架上书数束。

酒余取书诵，岂不胜丝竹。

水北与城南，苍筠列万玉。

更须倣元亮，剩种松与菊。

招邀文字侣，吟哦日相属。

自足了余生，此外复何欲。

卫宗武

卫宗武　蜘蛛

经纬智何多，网张犹设罗。

但知为物穽，更有物谁何。

卫宗武

卫宗武　至上基祖坟

小迳入山村，行行及墓门。

丰林俱易种，古木失常尊。

重怅松楸地，多为荆棘原。

青青一抔土，马鬣喜犹存。

卫宗武

卫宗武　至霅白莞泽步入唐村

舍舟而从陆，逦迤步巑屼。

绿畦平野宽，青嶂四面还。

春容行万状，平挹跬步间。

行行二十里，窈窕入我山。

故山迎故人，禽鸟俱懽颜。

清泉响琚佩，列峰拥髻鬟。

回视尘嚣廛，相去隔几关。

幽谷多白云，可与相对閒。

不妨自吟哦，但恐好句悭。

更须穷胜事，尚喜两脚顽。

皇皇欲何之，并游当忘还。

卫宗武

卫宗武　重到霅陇

重来知几度，行屐遍松楸。

白日惟催老，黄花又送秋。

山深林翳扫，墅豁稻云收。

尽说丰年乐，田家更觉愁。

卫宗武

卫宗武　重到霅陇

少壮记曾游，兹来营首丘。

青山不改色，白发自多愁。

寂寂千年晚，萧萧风雨秋。

世缘何日了，一笑问盟鸥。

卫宗武

卫宗武　重到霅陇新阡

摸金郎久遍郊原，冢域犹欣草木蕃。

松已高年为老友，竹添新谱长仍孙。

四围秀色山浮几，一曲清溪水到门。

莫恨牛眠无瑞应，且欣老寿此身存。

卫宗武

卫宗武　重九

榆景转凄凉，逢秋更断肠。

百年能几日，多岁负重阳。

杜酿悭浮白，陶篱半点黄。

可嗟人事异，花不减寒香。

卫宗武

卫宗武　舟泊姑苏

夜泊长杨古渡头，片帆已喜到邻州。

经从城郭惊前梦，寂寞川途异旧游。

近事能知惟语燕，余生何有付盟鸥。

可堪人与春俱老，落絮飞花点点愁。

卫宗武

卫宗武　舟回自霅至黄桥负大作复反朱泾泊舟

芒鞋遍踏苕溪冈，昌翔归棹穿沧浪。

吾庐咫尺自可到，飞廉怒吼俄作狂。

涛头掀舞势欲立，纷纷雨霰来何滂。

河伯怙此贾其勇，杯水几至倾仓皇。

急呼转柂依古刹，道场千载扬灵光。

我今七十仅三到，更觉古桧苍髯长。

应为船子笑寂寂，老无闻达徒奔忙。

明朝风静日欲杲，载换衡宇升吾堂。

波涛盖有起平地，覆车未必非康庄。

人生夷险与利钝，惟有委顺於昮苍。

卫宗武

卫宗武　舟近吴兴郡见山

一舸夷犹白浪间，抬头俄喜对青山。

平生每见便刮目，今日重来不改颜。

城郭衣冠应寂寂，川原草木尚斑斑。

余龄未艾须时到，健笔犹能记往还。

卫宗武

卫宗武　舟行分途次野渡韵

同舟李郭喜相亲，尽日赓酬夜至分。

未信诗能穷我辈，不庆天遽丧斯文。

相违虽判城西路，有约同看岭上云。

从此吟毫可停运，只疑风月未饶君。

卫宗武

卫宗武　竹外海棠

我有三径园，今为牛马皂。

傍家寻丈地，昔未长荼蓼。

琅玕数十挺，新培岁可考。

幻出一庭阴，咫尺成深窈。

客来可款延，友至或径造。

于时正芳菲，所欠花缭绕。

隔篱旧封植，一种媚而好。

卷翠护春姿，娇红衒天巧。

折来侑清尊，嫣我灰一笑。

绝胜歌舞群，声容托幻眇。

久欲构小亭，为计恨不早。

金屋延阿娇，只恐人易老。

此花擅春妍，独恨易荣槁。

岂若对此君，四时森羽葆。

不惟袪尘俗，端可助吟啸。

良辰集朋簪，杯栏惭草草。

於焉小徜徉，即此是幽讨。

卫宗武

卫宗武　紫荆花

稼艳压春葩，葩成叶始芽。

未张青羽旆，先糁紫金砂。

谱接三荆树，名齐连萼花。

移根向深谷，寂寞爱繁奢。

卫宗武

卫宗武　自茶坞归禾中坟庵赋

既雨俄喜晴，既晴旋复雨。

老年困肩舆，仆夫苦行路。

霏霏雾气收，冉冉阳明吐。

乾端顿收豁，物象各呈露。

晴峦含光晖，娟娟如靓女。

枯槁变华滋，万绿新织组。

涧花度幽香，谷鸟试新语。

胜概未易穷，可挹不可取。

我来事幽讨，惟恐商羊舞。

愿天衍霁期，助我发吟趣。

归来日未晡，一声闻杜宇。

卫宗武

卫宗武　自桃岭历诸陇后返至唐村庵

扶杖穿桃岭，山行历几村，

嵚崎穷绝巘，旋折反穷源。

地迥犹仙隐，山多隔市喧。

层峦互将送，不觉月黄昏。

卫宗武

卫宗武　自王园归约诸友山行

天不怜我老且贫，荒迳不可酬华春。

遂令东里互邀致，借之双圃娱芳辰。

痴云酿雨雨旋止，霁日含辉更清美。

花间尽晷得盘桓，但费东君为料理。

归来未久檐溜倾，乃信造物真有情。

十分淑景一分在，但愿从此天开明。

一方一曲春有限，芳菲未足舒老眼。

扁舟远欲逐清华，锦绣山川穷胜赏。

维此林峦地虽窄，耸秀流芳亦不恶。

安得良友相追随，步屧生香遍行乐，

只恐囊无贺老诗，不愁屐费阮生蜡。

卫宗武

卫宗武　自霅还登舟

日日上巑屼，吟边饱看山。

笋舆空岭遍，桂楫汎溪还。

芳草垂杨际，行云流水间。

往来身不系，未羡白鸥閒。

翁采

翁采　贻里中旧游

偶控星槎到日边，几回归梦入闽川。

乡关阻绝三千里，江海驰驱四十年。

白发应憎梅共放，青衫漫与草争鲜。

相逢准约春风里，黎岭春深叫杜鹃。

翁赐坡

翁赐坡　梅溪铺

村北村南春水，山前山后人家。

夜来何处飞雨，流出碧桃数花。

翁定远

翁定远　冬日

迟明骑马谒朱门，安得梅花入梦魂。

惭愧高人眠正熟，一生知不受人恩。

翁逢龙

翁逢龙　曹娥庙

再拜灵娥庙，魂清若可招。

幡风吹古流，帆月落残潮。

碑有行人读，香多野客烧。

迎神汉朝曲，时听起云霄。

翁逢龙

翁逢龙　曹娥墓

何朝无朽骨，此地尚清阴。

冢上独根树，江边孤女心。

化钱烧石燥，落叶渍泥深。

长有英灵在，风平烟浪沉。

翁逢龙

翁逢龙　除夜怀弟

为官与为客，相望各天涯。

明日同添岁，何年共在家。

梅飘几片雪，灯结两心花。

前月书无报，多因道路赊。

翁逢龙

翁逢龙　官满借居

尽装家具已回京，便觉身如片叶轻。

近市借居人语杂，闭门独处自心清。

雨中蹑屣青苔滑，烛下梳头白发明。

余亦傍人檐底住，新来巢燕不须惊。

翁逢龙

翁逢龙　过齐山人居

自说住居年，山灵夙有缘。

看经医病鹤，祭土凿新泉。

食相过饥岁，眠蓑度雪天。

所言非释老，难与世人传。

翁逢龙

翁逢龙　金山寺

波涛涌处浮双塔，塔影高低树影边。

山下虽无归寺路，门前却有过淮船。

石峰隔水难寻水，井脉通泉易得泉。

闻说老龙归洞口，几回惊起定僧禅。

翁逢龙

翁逢龙　句

知君游世磨不磷，往作道人之石友。

翁逢龙

翁逢龙　祈雪

谷中草木几经春，敕额犹存古隶文。

千里耕桑安土俗，一炉香火奉山君。

多留姓字溪边石，惯见旌旗陇上云。

太守若贤神自感，夜来入梦雪缤纷。

翁逢龙

翁逢龙　闰月见九华菊

众草已枯霜，墙阴独自芳。

旋开三四蕊，知为两重阳。

酒恰今朝熟，花多一月香。

又经风雨后，得尔慰凄凉。

翁逢龙

翁逢龙　润州五州日

五州山下路，樵牧自成群。

涧浅泉交径，岩高石碍云。

老松前代寺，异草贵人坟。

更陟重冈望，江淮地势分。

翁逢龙

翁逢龙　上马

因行作游计，上马未须忙。

旧路往来熟，新秋早晚凉。

看图寻古迹，听语认同乡。

一带陂塘近，西风菱藕香。

翁逢龙

翁逢龙　天津桥

下马过天津，听传禁漏频。

惟怜一桥月，曾照六朝人。

金剥宫门安，红飞粉壁尘。

中官来宿内，因问帝乡亲。

翁逢龙

翁逢龙　夜读

官事归来夜雪埋，儿曹灯火小茅斋。

人家不必问贫富，但有读书声便佳。

翁逢龙

翁逢龙　原西

原西行来遍，独影在斜最。

骤雨晴明快，初秋早晚凉。

猿摇山果落，麝浴涧泉香。

不向闲中看，争知城郭忙。

翁甫

翁甫　九日

秋风两度身为客，已见重阳未到家。

村酒不堪供节事，祗将青眼看黄花。

翁甫

翁甫　赠孙花翁

我生头发未燥时，花间已歌花翁诗。

我发既长今渐白，犹见花翁好颜色。

举酒祝翁寿百年，我为诗孙戏翁边。

翁合

翁合　常庵

我是曾孙孙又孙，今朝始谒武夷君。

三英秀峙千岩合，九曲平空两岸分。

丹壑何年流绛水，幔亭整日鏁红云。

一生湖海江三白，早向溪头累石坟。

翁合

翁合　贺参政生日古风

国朝启运星聚奎，太极夫子生濂溪。

圣远言湮开众迷，接引伊洛为航梯。

乾精神粹星端拶，纸上陈迹俱筌蹄。

南来道统坠涂泥，我考亭翁重挈提。

及肩诸子户牖低，有山突兀宫墙西。

道则高矣身颠挤，嘉禾瑞草来庭闱。

种之美也无稗荑，公尤硗硗头峙犀。

笔下绝去翰墨畦，删后既醉涂凫鹥。

三十年前塔上题，只今待漏听朝鸡。

排海摧嵩鳞屡批，肯美宫室奉妾妻。

广厦峨冠讲若稽，我欲托国谁放麑。

知公可仗为筑堤，保我子孙安焌黎。

谁贤稚老空自赍，有德与位至公齐。

言如车行是軏輗，尼山上有孤凤栖。

惟伋传道如取携，鲤与白也难之難。

西山家学有根柢，眼中三世琮璋珪。

言行一一玩诃诋，此福如海难测蠡。

番番黄发齿且儿，倘可撰杖李蹊。

翁合

翁合　寿参政

凤凰巢定万年枝，陶铸苍生尽未迟。

六丈语言同辈服，二郎官职乃翁知。

味因春茗甘方永，春到寒花淡更奇。

十有三人共千岁，向羊终社更追随。

翁合

翁合　题方丈

武夷奇绝处，水碧更山丹。

观陃南唐址，祠仍西汉坛。

山禽酣午梦，野菜健晨餐。

道士江冲一，新诗有集刊。

翁合老

翁合老　春日田园杂兴

诏华到处入冥搜，郭外人家事更幽。

土胍正融催地觫，林阴微合听钩辀。

谁家酒熟社公醉，明日桑空蚕妾愁。

只恐春工忙裹度，又吟风雨满城秋。

翁宏

翁宏　宫词

又是春残也，如何出翠帷。

落花人独立，微雨燕双飞。

寓目魂将断，经年梦亦非。

那堪向秋夕，萧飒暮蟾辉。

翁宏

翁宏　句

因寻买珠客，误入射猿家。

翁宏

翁宏　句

万木本秋里，孤膛半夜猿。

翁宏

翁宏　句

漏光残井甽，缺影背山椒。

翁宏

翁宏　句

客帆来异域，别岛落蟠桃。

翁宏

翁宏　句

何处残春夜，和花落古宫。

翁宏

翁宏　句

寒清万国土，冷斗四维根。

翁宏

翁宏　句

孤舟半夜雨，上国十年心。

翁宏

翁宏　句

风高弓力大，霜重角声干。

翁宏

翁宏　句

翁宏　秋风曲

又是秋残也，无聊意若何。

客程江外远，归思夜深多。

岘首飞黄叶，湘湄走白波。

仍闻汉都护，今岁合休戈。

翁宏

翁宏　赠衡山廖融南游

病卧瘴云间，莓苔渍竹关。

孤吟牛渚月，老忆洞庭山。

壮志潜消尽，淳风竟未还。

今朝忽相遇，执手一开颜。

翁华

翁华　龙爪石

香开岩桂露凄清，翠锁晴岚泼眼明。

风度南枝乌鹊啭，月斜西坞玉绳横。

来游十里水云窟，偿我一生邱壑情。

诗句乞君高挂壁，且容鼻息撼盏鸣。

翁教授

翁教授　乡饮酒唱和诗

警书双羽出乎西，端坐凝香恶境移。

已铸剑锋成耒耜，更陶瓦缶作尊彝。

雅南歌里声千古，乾巽维边位两仪。

细数昩江知郡事，有如此事几人知。

翁卷

翁卷　白紵词

翩翩长袖光闪银，绣罗帐密流香尘。

歌分四时舞一色，渌觞传处驰金轮。

急竹繁丝互催逼，吴娘娇浓玉无力。

呵星唤月留夜长，十二围屏暖山色。

翁卷

翁卷　宝冠寺

山多猿鸟群，永日绝嚣氛。

一涧水流出，几房僧共闻。

拄筇黏落趺，拂石动寒云。

谁昔来营此，寻碑看记文。

翁卷

翁卷　鲍使君闲居

吟楼影在湖波上，吟景长从望处生。

叠石拟成幽嶂色，种松移得远滩声。

多谙经品曾因病，却著荷衣欲避名。

闻说近来心更静，案头惟有一琴横。

翁卷

翁卷　泊舟龙游

未得桥开锁，去船难自由。

渚禽飞入竹，山叶下随流。

忽见秋风喜，还成早岁愁。

卧闻舟子说，明日到衢州。

翁卷

翁卷　步虚词

玄根布灵叶，妙化无常人。

结兹清阳气，挺我空洞神。

炼度得长生，列籍齐众真。

登宾玉皇家，执侍罗星嫔。

歨往宴十洲，飞客成相亲。

茫茫尘中区，荒秽何足邻。

翁卷

翁卷　陈西老母氏挽词

八十余年寿，孀居备苦辛。

成家无别物，有子作诗人。

远客移书吊，新坟得佛邻。

秋堂挂遗像，癯若在时身。

翁卷

翁卷　呈余伯皋

木犀香残菊花拆，多少秋风吹陇陌。

我行欲遍江西州，最后方作筠阳客。

筠阳之州水中隔，古来称是神仙宅。

今君住此将二年，应识神仙李八伯。

翁卷

翁卷　酬杜子野

千葩开欲休，独客思悠悠。

江水能相隔，春风不共游。

数篇诗未答，一幅信重收。

多少怀君意，莺声高树头。

翁卷

翁卷　酬友人

常忧别时数，每苦欢事痚。

矧兹同心人，契阔三月余。

昨日携瘦藤，往访林间庐。

差池不一见，出门恨何如。

今晨苍童来。赠言委璠玙。

吟玩弗忍释，绚彩摇襟裾。

子有供世才，胡为未展舒。

我无资身策，合守贫贱居。

积疴因疲薾，焉得愁闷除。

殷勤荷久要，尚肯念到予。

南枝早梅白，古涧寒流虚。

明当复相寻，行游带琴书。

嚼花饮芳泉，哦诗更踌躇。

翁卷

翁卷　初晴道中

初晴残湿在，众树碧光鲜。

幽鹭窥泉立，闲童跨犊眠。

依山知有寺，过水恨无船。

石路是谁作，姓名岩上镌。

翁卷

翁卷　处州苍岭

步步蹑飞云，初疑梦里身。

村鸡数声远，山舍几家邻。

不雨溪长急，非春树亦新。

自从开此岭，便有客行人。

翁卷

翁卷　春登南昌城

独立高城四望低，望中无物不堪题。

欲知春事几深浅，芳草青青犹未齐。

翁卷

翁卷　春日和刘明远

不奈滴檐声，风囘昨夜晴。

一阶春草碧，几片落花轻。

知分贫堪乐，无营梦亦清。

看君话幽隐，如我愿逃名。

翁卷

翁卷　春雪

疑是梨花发，满园惊乍看。

不能为腊瑞，空自作春寒。

远遁营巢鹊，深埋吐叶兰。

从教艳阳晒，流去作波澜。

翁卷

翁卷　次徐灵渊韵赠赵灵艇

一轴黄庭看不厌，诗囊茶器每随身。

三年在任同仙隐，一日还家只旧贫。

种得溪蒲生似发，教成野鹤舞如人。

出门便是登山路，更要遥山翠色匀。

翁卷

翁卷　次韵葛天民

接得诗来胜接书，忆君情思豁然舒。

却看城里谁家竹，又锁湖边旧住庐。

曾有退之怜贾岛，岂无得意荐相如。

欲知别后予纵迹，只向此江閒钓鱼。

翁卷

翁卷　悼旧呈赵紫芝

忆向城南共说诗，山民与我定相随。

如今独来还独往，此恨除君人不知。

翁卷

翁卷　悼雪庵禅师

悟了无生妙，归空若故乡。

竹房三尺像，石榻一炉香。

坏衲犹悬树，新松忽过墙。

僧中留不得，几日为凄凉。

翁卷

翁卷　道上人房老梅

孤高不受埃，老怪昔谁栽。

仙魄乘槎去，龙身带雪来。

数枝寒照水，一点净沾苔。

头白狂诗客，花时屡往囘。

翁卷

翁卷　登飞霞山作

局居厌纷丛，荡志寻岖嵚。

拂衣出城隅，杖策循湖阴。

何年彼真仙，遗宫寄幽岑。

连树窈蒙密，灵洞疑虚沈。

攀条承藓飙，立石弄澄深。

眺睐增殊欢，超忽涓烦襟。

美人逝云远，青草畴与吟。

感昔兴重嗟，会意良在今。

山公悦崇资，嵇氏陶清音。

保真道无违，逐欲情易淫。

顾乏安期资，华鬓能不侵。

虽非尚子贤，傥遂毕娶心。

翁卷

翁卷　东湖行

湖水添时宿雨时，野禽无处不春声。

万株杨柳青如昨，全是东风染得成。

翁卷

翁卷　东阳路傍蚕妇

两鬓樵风一面尘，采桑桑上露沾身。

相逢却道空辛苦，抽得丝来还别人。

翁卷

翁卷　冬日登富览亭

未委海潮水，往来何不閒。

轻烟分近郭，积雪盖遥山。

渔舸汀鸿外，僧廊岛树间。

晚寒难独立，吟竟小诗还。

翁卷

翁卷　冬日过道上人旧房

已知超众相，假质任成灰。

房是他僧住，门无旧客来。

冰乾半池水，花落一根梅。

犹是疑行脚，何年见却囘。

翁卷

翁卷　冯公岭

乱峰千叠拂云霓，辐合坑崖立似梯。

曾向括州州里望，众山却是此山低。

翁卷

翁卷　福州黄檗寺

天下两黄檗，此中山是真。

碑看前代刻，僧值故乡人。

一宿禅房雨，经时客路尘。

将行更瞻礼，十二祖师身。

翁卷

翁卷　古道

古道今不见，今交非古情。

交情亦何难，难逢双目明。

青松生青山，真节莫与并。

植之廛郭旁，流俗多所轻。

远道岂易行，出门悔吝生。

君看天上云，何心更营营。

勿言贫未安，安贫存令名。

翁卷

翁卷　关陈郎中棅知严州

频年经虎害，人望使君来。

地重分旄节，州清管钓台。

凉天星象动，吉日印符开。

帝擢平津策，曾知有用才。

翁卷

翁卷　观落花

才看艳蕾破春晴，又见飞花点点轻。

纵是闲花自开落，东风毕竟亦无情。

翁卷

翁卷　过太湖

不跨三州地，苏州水最多。

昔年僧为说，今日自经过。

亡国岂无恨，渔人休更歌。

洞庭山一抹，翠霭白云和。

翁卷

翁卷　和陈待制秋日湖楼宴集篇

一夕鸣雨来，秋容变俄顷。

湖山属初霁，风烟带微冷。

侍臣设芳筵，开楼玩澄景。

怀我林下人，招携共观省。

碧草铺近洲，白云冒遥岭。

依衡兰杜香，仿佛潇湘净。

抚化篇忽成，达生累全屏。

即是造物游，何必神仙境。

翁卷

翁卷　还家夜同赵端行分韵赋

莫怪每霜满鬓侵，半年长路几关心。

还家点检家中物，依旧清风在竹林。

翁卷

翁卷　即事

省饮不成醉，牢愁将奈何。

晚烟云半杂，春雪雨相和。

巷湿人行少，空寒雁叫多。

凭栏思无极，怀古谩悲歌。

翁卷

翁卷　即事言怀

赋得拙痚性，合令纵踪赊。

相亲惟野客，所论是诗家。

听雨眠僧屋，看云立钓槎。

秋来有新句，多半为黄花。

翁卷

翁卷　寄从善上人

数载不相见，师应长闭关。

香烟前代寺，秋色五峰山。

棋进僧谁敌，琴余鹤共閒。

几时重过我，吟话此林间。

翁卷

翁卷　寄葛天民

常日已清癯，那兼疾未除。

传来五字好，吟了半年余。

铁柱仙人观，梅花处士庐。

江湖正相隔，岁晚更愁予。

翁卷

翁卷　寄筠州张录事

每到友朋相会地，未尝一日不思君。

小诗曾托乡僧寄，善政因逢故客闻。

山上仙踪丹鼎在，郭边溪色市桥分。

公余若起吟游兴，游处多应儿白云。

翁卷

翁卷　寄山人徐灵晖

只隔烟霞数里间，本期还往共幽闲。

宁知逸羽飞相背，我入山来群出山。

翁卷

翁卷　寄山友徐灵晖

若非殊俗好，那肯爱幽居。

深么无来客，空山自读书。

树蝉经雨少，门柳望秋痚。

相忆何时去，闲园共尔锄。

翁卷

翁卷　寄沈洞主

想当清夜醮，带月叩仙钟。

指上雷霆诀，庵前虎豹踪。

药收阳地草，薪采故枝松。

拟即寻师去，茅峰叠几重。

翁卷

翁卷　寄衣词

手织白紵纤且长，生着宜热熟宜凉。

以比妾心齐素洁，制成游子远衣裳。

君心相厚未相薄，衣来还得称君目。

愿君服之无弃捐，映君颜貌长如玉。

翁卷

翁卷　寄永州徐三掾曹

闻说居官睡，千峰近九疑。

合流皆楚水，高石半唐碑。

香草寒犹录，清猿夜更悲。

其中多隐者，君去得逢谁。

翁卷

翁卷　寄远人

秋气日凄清，秋衣纫未成。

在家犹不乐，行路若为情。

几处好山色，暮天群雁声。

分明相忆梦，夜夜出江城。

翁卷

翁卷　寄张季思

荆吴中隔万山遥，那得相逢话寂寥。

长忆梅花好时节，访君船泊古枫桥。

翁卷

翁卷　寄张直翁

若向筠州去，惟消一日宽。

又无他事阻，自欲访君难。

露下秋山洁，鸿飞楚水寒。

近诗凡几首，专传写来看。

翁卷

翁卷　寄赵灵秀

千山落叶深，高树不藏禽。

游子在何处，故人劳此心。

闲灯妨远梦，寒雨乱愁吟。

僧奭曾相约，花时共一寻。

翁卷

翁卷　京口即事

长流当下流，铁翁此为州。

前代多名迹，闲人欲遍游。

夕阳波上寺，明月戍边楼。

一曲渔家笛，生予无限愁。

翁卷

翁卷　句

分石同僧坐，看松见鹤来。

翁卷

翁卷　句

留客看花赋诗坐。

翁卷

翁卷　句

独自卷帘楼上望。

翁卷

翁卷　句

官历春犹浅。

翁卷

翁卷　句

梅花处处妍。

翁卷

翁卷　句

空把月中枝。

翁卷

翁卷　哭徐玑

前时官上归，感怆失灵晖。

不料三年后，俱随万化非。

塔峰长入座，池色自临扉。

无复乘闲屐，观棋访衲衣。

翁卷

翁卷　哭徐山民

已是穷侵骨，何期早丧身。

分明上天意，磨折苦吟人。

花色连晴昼，莺声在近邻。

谁怜三尺像，犹带瘦精神。

翁卷

翁卷　留别南昌诸友

衰颜怕被青铜见，病骨堪同瘦鹤群。

出久并荒幽径菊，未归长忆满山云。

春风岂识吟人恨，夜雨频於客舍闻。

万柳百花好时节，别君愁绪乱纷纷。

翁卷

翁卷　留别吴中诸士友

羁游虽不闲，幽思亦相关。

今日经行处，他宵梦寐间。

松江云在水，茂苑树成山。

况复多吟客，令人懒欲还。

翁卷

翁卷　旅泊

几日溪篷下，低垂困水程。

喜因山县泊，略向岸汀行。

闻笛生羁思，看松减宦情。

遥知此夜月，必照故山明。

翁卷

翁卷　梦回

一枕庄生梦，囘来日未衙。

自煎砂井水，更煮岳僧茶。

宿雨消花气，惊雷长荻芽。

故山沧海角，遥念在春华。

翁卷

翁卷　闽中秋思

客愁无定迹，几处冒风埃。

逢得家乡便，凭将信息囘。

海烟蛮树湿，秋雨瘴花开。

旧日越王国，吾今身再来。

翁卷

翁卷　暮春病归

朝朝风景添，吾病亦开帘。

洗药花前晒，传方壁上黏。

力还省语，身老更看髯。

昨日林僧至，茶杯始一拈。

翁卷

翁卷　南涧寻韩仲止不遇

树树有佳阴，山蝉不住吟。

掬来南涧水，清若主人心。

屋上云飞冷，篱根藓积深。

留诗在岩壁，明日更相寻。

翁卷

翁卷　南塘即事

半川寒日满村烟，红树青林古岸边。

渔子不知何处去，渚禽飞藩拗罾船。

翁卷

翁卷　能仁寺

芙蓉峰入天，寺与此峰连。

得见是冬月，要来从昔年。

寒潭盛塔影，古木带厨烟。

偶值高僧出，禅床坐默然。

翁卷

翁卷　偶题

绿树何稠叠，清风稍羡余。

枕萦云片片，帘透雨痚痚。

修笕通泉壑，残碑出野锄。

丘陵知几变，耕稼学陶渔。

翁卷

翁卷　秋怀

不管秋天阴复晴，秋怀何处不凄清。

江城几夜无佳月，亦有新诗对雨成。

翁卷

翁卷　秋居寄西里君

每日看山山上立，满山风日又秋来。

贫家岁计惟收菊，幽径时常不扫苔。

新得酒方思欲试，旧存吟轴见还开。

凉天在处清如水，能赋惭无宋玉才。

翁卷

翁卷　秋日闲居呈赵端行

闲居观物化，几叶又飞东。

清氯全归月，寒声半是风。

病多怜骨瘦，吟苦笑身穷。

折得邻家菊，还思靖节翁。

翁卷

翁卷　山雨

一夜满林星月白，且无云气亦无雷。

平明忽见溪流急，知是他山落雨来。

翁卷

翁卷　山中

山中凡事幸相宜，第一红尘免上衣。

寻药每同丹客去，拾薪多趁牧儿归。

鸣泉潄石寒蒲洁，宿雾蒸泥早蕨肥。

不奈邻峰学禅伴，时时来此叩岩扉。

翁卷

翁卷　山中采药

岩崖产灵药，等閒人顾稀。

采掇获所愿，跻登倦忘归。

沃叶带露滋，深根涵土肌。

妍光媚幽笈，芳气盈我衣。

濯以清涧泉，曝之太阳晖。

制治拟如法，服食从所宜。

除疴养天和，仙方岂吾欺，

协彼古修意，庶用延将衰。

将衰偿得延，万事焉足为。

翁卷

翁卷　舍外早梅

行遍江村未有梅，一花忽向暖枝开。

黄蜂何处知消息，便解寻香隔舍来。

翁卷

翁卷　石门庵

山到极深处，石门为地名，

岚蒸空寺坏，雪压小庵清。

果落群猿拾，林昏独虎行。

一僧何所得，高从若无情。

翁卷

翁卷　寿昌道中

清游从此起，过处必须看。

背日山梅瘦，随潮海鸭寒。

平途迷望阔，峻岭痴行难。

听得居人语，今年冬又残。

翁卷

翁卷　寿周少保

袖中勋业拂云烟，笔底文章响涧泉。

已是贵为天下宰，不妨长作地行仙。

蚁浮玉斝秋初熟，鹊报银河月正圆。

满饮寿觞今夜看，相星重入太微躔。

翁卷

翁卷　书隐者所居

百事已无机，空林不掩扉。

蜂沾朝露出，鹤带晚云归。

石老苔为貌，松寒薜作衣。

山翁与渔父，相过转依依。

翁卷

翁卷　思远客

涉夏思已深，感秋念愈迫。

思念皆为谁，为彼远行客。

客行曷辰休，怅望朝复夕。

出门虚有待，命驾焉所适。

邈邈阻前欢，悠悠抱今戚。

中庭一株橘，嘉实转金碧。

爰意花开时，花边语离析。

惜此不忍餐，留之候君摘。

拟君君未来，囘肠更如折。

何当乘梦时，傥遂徽容觌。

翁卷

翁卷　送包释可抚机

州带福星明，君今指去程。

乱山秋雨后，一路野蝉鸣。

时静军书少，人閒官况清。

归来话风土，尽识荔枝名。

翁卷

翁卷　送曹西士宰建昌

买得秋风棹，江行不问程。

谁知书判笔，中有惠慈情。

旧治川僧说，新衔楚吏迎。

名山皆在望，应费好诗评。

翁卷

翁卷　送陈嘉父为彭泽主簿

昔时陶令弹琴县，今日君为主簿官。

地胜不嫌清俸薄，政公还得众人欢。

江分九脉潮常到，岳沓千峰夏亦寒。

闲客欲游游未得，画成图轴乞予看。

翁卷

翁卷　送戴汉老

三洞耸奇秀，双溪泻澄鲜。

上有婺女光，照耀无穷年。

储灵复产异，人物相比肩。

君虽生后来，识与先辈连。

如筠挺修直，似玉抱贞坚。

策名甲科上，初仕瓯海边。

孰云簿领闲，文案方满前。

敏手信无敌，虚怀常坦然。

驾言指归期，通邑皆拳拳。

乃知为政者，何苦用心偏。

良才世所稀，华职当骤迁。

愿君养盛业，益使芳雀传。

明晨潮信来，挂席从中川。

翁卷

翁卷　送吉水包长官

不耻身为令，惟存济物心。

离家春雨足，入境夏苗深。

吉字水初识，洞岩仙可寻。

知君修净化，白日只弹琴。

翁卷

翁卷　送蒋德瞻节推

八百里重湖，长涵太古波。

君山云出少，梦泽雨来多。

才子今方去，名楼必屡过。

楚辞休要学，易得怨伤和。

翁卷

翁卷　送刘成道

客中仍送客，羸病若为心。

沿路万千景，费君多少吟。

出门梅雨滑，浮棹浙河深。

莫放旅愁起，闻蝉思旧林。

翁卷

翁卷　送刘几道

束发同执经，交分人莫如。

我愚百无成，蹭蹬空林居。

君文最奇崛，二十魁荐书。

青衫何太晚，警捕殊区区。

是月蝉始鸣，秀色连郊墟。

俶装趋海邑，指期当憩车。

老大恋亲友，暂别犹欷嘘。

况此一分手，归期三载余。

积雨山川晦，新晴氛雾除。

殷勤送客吟，掺执行子裾。

愿言乘高风，矫翮凌太虚。

翁卷

翁卷　送卢主簿归吴

湖波长浩荡，苑绿遍幽奇。

皆是全吴地，今非昔代时。

鸱夷无旧舸，泰伯有新祠。

吟苦曾游客，因君动远思。

翁卷

翁卷　送人赴沅州任

旧贡包茅地，中存古意长。

去程逢岳雪，上事带春阳，

雾结硃砂气，波流白芷香。

大夫祠寂寞，烦与奠椒浆。

翁卷

翁卷　送人游天台

暂游行李少，几日到天台。

船带落潮发，月从前浦来。

花源香不断，药地绿成堆。

莫学他刘阮，经年忘却囘。

翁卷

翁卷　送奭公抄化

一锡出林去，风霜前路寒。

自言缘事了，方得此身安。

飘叶随禅步，饥食傍野餐。

旧房惟有佛，开着任人看。

翁卷

翁卷　送翁应叟

逢君亦姓翁，莫即是吾宗。

远自刺桐里，来看孤屿峰。

虽云相识晚，宛若故情浓。

囘首秋风路，闽山复几重。

翁卷

翁卷　送徐灵渊永州司量

君向零陵日，分携又雪天。

地遥行几郡，官小度三年。

兰芷芳条洁，潇湘翠色连。

从来苦吟思，归赋若多篇。

翁卷

翁卷　送徐评事赴省试

早年通法后，已是立朝身。

更道明经好，须为擢第人。

马寒村驿暮，灯暖帝城春。

花气多时节，高门有贺宾。

翁卷

翁卷　送薛子舒赴华亭船官

君到云间日，应分二陆名。

县图山色少，井味海潮并。

剡局三年印，春风半月程。

野人因买鹤，曾向此中行。

翁卷

翁卷　送姚主簿归龙溪

三考今批足，应无愧此心。

只将零月俸，买得一张琴。

归处路犹远，到时冬必深。

邑丞诗极好，闲暇可相寻。

翁卷

翁卷　送叶任道

英英桥门彦，声动翰墨场。

已就冲天翼，如何复低翔。

兹辰首征途，言寻八桂乡。

远士望模式，会府钦才良。

莫以琼树姿，怨彼霜霰妨。

委顺要达识，沮挫知坚刚。

改序逢清和，飞花点行装。

登涉山川异，经从道路长。

听猿过南岳，采芷沿三湘。

应怀古骚人，搦笔为篇章。

行藏义在需，通塞时靡常。

大器且自惜，晚成亦何伤。

蓬瀛几仙伴，伫子归班行。

翁卷

翁卷　送于君锡节推

历历渡遥程，仙山向赤城。

同为忆家者，岂不羡君行。

岁晚梅花白，天寒楚塞清。

野人诗一首，相送莫言轻。

翁卷

翁卷　送赵明叔明府

随行惟一琴，前路足幽寻。

今夜维舟处，何村隔树林。

鸿声秋浦冷，雨气海山深。

若问三年政，知君尽此心。

翁卷

翁卷　送赵嗣勋

休思孤屿峰，且往看吴中。

一片太湖色，远涵秋气空。

藕塘南北棹，芦港去来鸿。

入幕多僚属，惟君事不同。

翁卷

翁卷　送赵嗣勋签书昭庆军幕

当时一万言，亲擢自临轩。

况有从前例，难辞不次恩。

下峰云带寺，震泽水浮村。

多少闻名者，争来识状元。

翁卷

翁卷　送赵紫芝为江东从事

非惟篇翰奇，厀　道更深知。

山水六朝地，登临三考时。

泥沙多旧物，风日少全碑。

正属黄花发，愁闻有别离。

翁卷

翁卷　送周子静桂阳教官

魁名人共说，直节世间闻。

远地今崇学，诸生久待君。

三湘鸿不到，五岭路初分。

闲日登临作，应题赠屈文。

翁卷

翁卷　宿寺

一宿此禅宫，身同落发翁。

深窗难得月，老屋易生风。

灯冷纱光淡，香残印篆空。

独怜吟思苦，妨却梦西东。

翁卷

翁卷　宿邬子寨下

已谒龙君庙，明朝早过湖。

傍沙船尽泊，经火地多枯。

秋至错星易，空长楚月孤。

萧条村戍内，更点有如无。

翁卷

翁卷　太平山读书奉寄城间诸友

寥宴￥钟磬音，永日在空林。

多见僧家事，深便静者心。

虚亭云片泊，侧径石根侵。

此去城间远，君应懒出寻。

翁卷

翁卷　题常州独孤桧

此桧何时种，相传是独孤。

年深成古物，名重入州图。

老节坚难蠹，皴皮裂似枯。

托根列帝庙，应不虑樵夫。

翁卷

翁卷　题定慧寺

不知何代寺，寺向一溪分。

幽磴稀来往，闲僧绝风闻。

尘昏金佛相，藓断石碑文。

渔子并樵客，炉烟此处焚。

翁卷

翁卷　题东池

一池寒水绿粼粼，池上初梅白未匀。

谁念酒旗飞动处，唐朝曾住作诗人。

翁卷

翁卷　题江心寺

名与金山并，僧言景更幽。

寺无双屿近，地占一江浮。

曾是龙为宅，还疑蜃吐楼。

他乡远归者，望此得停舟。

翁卷

翁卷　题林遂之真意亭

结亭纳虚豁，崔嵬进南山。

南山有佳致，白云多往还。

繁英粲秋篱，幽芳复相关。

浊醪对之饮，超引神虑闲。

至乐岂外求，妙象非言间。

妙哉靖节风，千载君能攀。

翁卷

翁卷　题王法师房

应有列仙至，观当灵洞安。

月萝春长蔓，风竹暮生寒。

印下鬼神役，鼎交龙虎欢。

寻常应缘外，多把异收看。

翁卷

翁卷　题武义赵提干林亭

武陵诸腾状，如列在檐前。

一郭楼台日，数村桑柘烟。

鸟啼春满谷，秧绿水平田。

中有渔樵影，吾诗咏不全。

翁卷

翁卷　题竹

偶种得成阴，修修过别林。

月寒双鸽睡，风静一蝉吟。

映地添苔碧，临池觉水深。

贫居来客少，赖尔慰人心。

翁卷

翁卷　同徐道晖赵紫芝泛湖

相见即相亲，吟坛得几人。

扁舟当是日，胜赏共閒身。

山雨曾添碧，湖风不动尘。

晚来渔唱起，处处藕花新。

翁卷

翁卷　同赵灵芝杜子野游豫章总持寺

满寺是秋风，吹开黄菊丛。

重林无日到，此地若山中。

罢磬孤僧出，看碑两客同。

相传化龙事，神怪理难通。

翁卷

翁卷　晚秋送徐玑赴龙溪丞因过泉南旧里

卷中风雅句，名匠亦难如。

远邑亲微禄，他乡过旧庐。

程途多见菊，行李半担书。

未信文明代，无人荐子虚。

翁卷

翁卷　西风

一处西风一处愁，又逢鸣雁在沧洲。

芙蓉不分秋萧索，斗拆繁红满树头。

翁卷

翁卷　喜蒋德瞻远里

为官三载余，所得是清虚。

学就金丹法，修成玉检书。

乍归人客满，久出竹林痚。

怪我吟髭白，相欢相见初。

翁卷

翁卷　乡村四月

绿遍山原白满川，子规声里雨如烟。

乡村四月闲人少，才了蚕桑又插田。

翁卷

翁卷　晓对

独对晓来晴，天过时景物清。

梅花分地落，井气隔帘生。

曾是吟招隐，何时遂耦耕。

萧痚头上发，已白二三茎。

翁卷

翁卷　信州草衣寺

檐多山鸟啼，山外玉为溪。

林树若又长，塔峰应更低。

数僧归似客，一佛坏方泥。

宴坐当时事，廊碑具刻题。

翁卷

翁卷　行药作

病倦令人懒欲吟，偶因行药过墙阴。

烟生园柳暮鸦集，水涸池塘秋草侵。

有口不须谈世事，无机惟合卧山林。

西风飒飒吹毛骨，且看满园花似金。

翁卷

翁卷　寻僧

秋净日晖晖，间行风满衣。

寻僧虽不遇，折得菊花归。

翁卷

翁卷　雁池作

包家门外柳垂垂，摇荡春风满雁池。

为是城中最佳处，每经过此立多时。

翁卷

翁卷　野望

一天秋色冷晴湾，无数峰峦远近间。

闲上山来看野水，忽於水底见青山。

翁卷

翁卷　幽居

蓬户掩还开，幽居称不才。

移松连峤上，买石带溪苔。

药信仙方服，衣从古样裁。

本无官可弃，何用赋归来。

翁卷

翁卷　游仙篇

旭日升太虚，流光到萌芽。

旁有五云气，焕烂含精华。

所愿服食之，跻身眇长霞。

带我清冷佩，飞我歨忽车。

宁为世间游，世道纷以拿。

三山不足期，千龄讵云赊。

悟彼劳生人，无异芳春花。

翁卷

翁卷　友人林居

花石与林庐，皆非俗者居。

铺沙为径软，因竹夹篱痚。

留客同家食，教儿诵古书。

常言治生意，只欲似樵渔。

翁卷

翁卷　玉隆宫周道士自足轩

贪得无厌者，庆难共此居。

炉中姹女药，案上老君书。

花竹庭阶洁，负烟户牖虚。

道人随分外，安坐不求余。

翁卷

翁卷　寓南昌僧舍

突兀禅宫何代余，闲同衲客听钟鱼。

身如野鹤栖无定，愁似顽藤拘不除。

旧隐定多新长竹，远交全乏近来书。

炉香碗茗晴窗睛，数轴楞伽屡展舒。

翁卷

翁卷　岳麓宫道房

借问经行处，群仙第几家。

晴檐鸣雪滴，虚砌影梅花。

香爇何年柏，芽煎未社茶。

道人三四辈，相对诵南华。

翁卷

翁卷　赠□□先生

陇上穷年不辍耕，风吹纠笠自聁轻。

攒眉且复看天醉，枵腹谁能与命争。

李实於今难仲子，柳条何似问先生。

不须远觅王官谷，雁荡峰头云自横。

翁卷

翁卷　赠鲍居士

日日湖波畔，群鸥相共闲。

全家皆好佛，独坐或看山。

晒药嫌云在，留僧带月还。

有时乘小艇，忽入到城间。

翁卷

翁卷　赠不食姑

嫁时衣尚著，忽自欲通仙。

终日常持呪，经年只饮泉。

瘦形非是病，怪语却如颠。

金母还知尔，招邀归洞天。

翁卷

翁卷　赠陈管辖

一拂清风一袖云，紫阳容貌鹤精神。

诗因道进言辞别，丹得师传火候真。

庐岳峰前吟瀑布，浑仪图上礼星辰。

我来暂作闲人歇，多谢仙翁相访频。

翁卷

翁卷　赠东庵约公

问今年八十，退院久清闲。

白雪髭慵剃，青松户早关。

取泉来煮茗，与客话游山。

弟子何僧是，缁衣多往还。

翁卷

翁卷　赠葛天民

燕本昔如此，清名千载垂。

谁将囊米施，自拾束薪炊。

柳影连山阁，湖波浸竹篱。

朝昏无别事，只是欲吟诗。

翁卷

翁卷　赠九华李丹士

行遍东南地，曾看江水源。

袖藏勾漏药，身是老君孙。

去住云相似，枯荣事不论。

九华峰最碧，相对旧柴门。

翁卷

翁卷　赠刘高士

灵境康庐上，师曾此处家。

今游在京国，谁为管烟霞。

觅句行逢鹤，持经坐对花。

笑予非酒户，相劝满鸥茶。

翁卷

翁卷　赠普觉院道上人

病来形转瘦，老忘出家年。

对客多无语，贪闲懒赴缘。

一斋能过日，几世已修禅。

住傍观音阁，门前有井泉。

翁卷

翁卷　赠孙季蕃

立谈飞絮中，相遇在吴宫。

以我为生拙，怜君失计同。

醉酣花落月，吟苦竹摇风。

自作庐山记，幽奇欲遍穷。

翁卷

翁卷　赠滕处士

识君戎马际，今叉十年余。

环海才安息，先生便隐居。

清风三亩宅，白日一床书。

长是閒门掩，邻僧亦不如。

翁卷

翁卷　赠熊鍊师

松边自掩扉，卖药罢方归。

教客认仙草，笑人求紫衣。

惜琴眠处放，玩易语时稀。

风说沅砂贱，闲身去欲飞。

翁卷

翁卷　赠张韩伯

暂得共论文，依然纵踪分。

春来若为况，避远不相闻。

一路水兼石，万重山隔云。

何由比明月，到处可逢君。

翁卷

翁卷　赠张亦

兴兵又罢兵，策士耻无名。

闲见秋风起，犹生万里情。

借窗临水歇，沽酒对花倾。

示我新诗卷，如编众玉成。

翁卷

翁卷　中秋步月

幽兴苦相引，水边行复行。

不知今夜月，曾动几人情。

光逼流萤断，寒侵宿鸟惊。

欲归犹未忍，清露滴三更。

翁卷

翁卷　舟行寄赵端行

离亭一分手，便送钓船行。

虽是暂相别，那能忘此情。

花飞春已老，云散晚方晴。

诗句空吟得，无人可共评。

翁卷

翁卷　周南仲挽词

志以古人期，今人焉得知。

学非无用处，命自不逢时。

华省官如梦，闲居谤亦随。

丧君於此日，师友最相悲。

翁卷

翁卷　周氏东山草堂

城隅古谢村，博士草堂存。

唯见烟霞起，全无市井喧。

鹊来巢木末，龟出戏蒲根。

消得吟诗客，凭栏看几番。

翁迈

翁迈　鹿鸣宴赠歌妓

年方十三四，娇羞懒举头。

舞余驹皎皎，歌罢鹿呦呦。

近座香先喷，持杯玉更柔。

高唐人去远，谁与话风流。

翁蒙之

翁蒙之　华胜寺题壁

高阁登临佛国春，逍遥聊复话前因。

老来白来渐欲近，兴到青山相与新。

扰扰簿书抛旧梦，迢迢钟磬著闲身。

笑他车马临官道，不及朝耕暮读人。

翁孟寅

翁孟寅　琼花

春云一片辞天隙，千年万年不收拾。

化作灵花沧海头，犹对春风怨红日。

一从污世尘，几度□□腥。

琼琼抱寸心，乱离常独醒。

我疑太白散余烈，飞入花心白如雪。

西北劲气磨不尽，孤根屡枯还再结。

地只一笑万蕊香，玄鹤不来空断肠。

阴云上天白日暗，何时来看春风狂。

翁孟寅

翁孟寅　夜泊

夜泊寒沙际，江风起旧愁。

离情惟怕晚，归梦又逢秋。

翁敏之

翁敏之　游雁山寄怀二弟

依栖崇儒里，咫尺鸟名山。

奈以红尘隔，因之举步艰。

穿花晓漏彻，何如桑者闲。

廿载为形役，今得拂衣还。

自酌龙湫水，照映鬓毛斑。

山灵应诮我，对之发赧颜。

题役双脊令，饮啄就清湾。

翁汝正

翁汝正　黄亭铺

落日荒荒下远芜，市桥官柳绿扶疏。

沙头一霎腥风起，沽酒老翁来卖鱼。

翁森

翁森　采桑

采桑子，采桑子，

朝去采桑日已曙，暮去采桑云欲雨。

桑叶郁茂寒露眉，桑枝屈曲勾破衣。

大妇年年忧蚕饥，小妇忙忙催叶归。

东邻女，对西邻。

道蚕眠起较迟早，已觉官吏促早缲。

新丝二月已卖了，卖了新丝更栽桑。

桑栽还似去年长，岂知城中花压墙。

朱楼旭日映红妆，不识桑树有罗裳。

翁森

翁森　春暮即事

啼鹃春已暮，徒倚念流光。

雨涨溪舂急，山晴火种忙。

寻芳知兴浅，怀远觉愁长。

两月无来客，青苔满石床。

翁森

翁森　次古堂岁寒杂书韵

清新如修竹，月露洗琅玕。

爱之不能舍，一月三四看。

伊人伟识量，文字馀波澜。

出处早见几，在汉申屠蟠。

风雨江村暮，门掩清灯寒。

所抱寸心在，千载重不刊。

满前炽子孙，已足遗以安。

会当骖白鹿，华顶炼还丹。

翁森

翁森　方岩次李学补韵

散策松边寺，无心任去留。

山昏云欲暝，地迥月涵秋。

细响鸟惊树，孤吟僧倚楼。

重阳明日是，又作十天游。

翁森

翁森　访古村王彦高不值留竹间

西风吹起一襟秋，遥度前村访子猷。

不见子猷空倚竹，此心犹为此君留。

翁森

翁森　访朱道士不遇题山扉

閒来松下叩仙家，惟见山扉掩碧霞。

步绕篱根霜屦滑，已将心事语黄花。

翁森

翁森　耕

村北村南叫杜鹃，簑披春雨柳含烟。

不辞辛苦秋成熟，会见黄云遍野田。

翁森

翁森　过天台

日落千山外，悠然一望赊。

黄檀六七里，绿竹两三家。

幽步窥残雪，孤愁入远霞。

今宵何处宿，茆屋有梅花。

翁森

翁森　海门道中宿田家

烟浦偶同渔父渡，竹篱受宿野人家。

悠然此夜得真领，陇月初生梅始华。

翁森

翁森　寄陈古堂

往来几兴亡，古今一天地。

而人生其中，云胡不自贵。

渺予寸心孤，浩发千载喟。

残夜抱遗编，青灯照无寐。

怀人月千里，开门秋一林。

徘徊不得寐，对此石上琴。

山水有真领，寥寥本无音。

寄语子钟子，须知琴外心。

翁森

翁森　寄怀吕六松

西风吹薄暝，万叶赋秋声。

高鹄云边少，孤蝉雨后清。

年光凄短思，世态重离情。

石壁沧洲阔，休寒白鹭盟。

翁森

翁森　柬陈南园

自昔贤哲士，遭运每多屯。

世途自屈曲，难揉胸轮囷。

终夜起太息，所忧非贱贫。

相望各努力，勗哉追古人。

翁森

翁森　落花呈王如山监簿

落地飞花锦作堆，休言落后不如开。

爱渠不逐波流去，自在阴崖覆绿苔。

翁森

翁森　牧

细雨空蒙烟草稠，相呼相逐过林丘。

回来莫向山边去，昨夜前村虎食牛。

翁森

翁森　樵

妻出叮咛夫转听，采薪须束担头轻。

夜来雨过苍苔滑，莫向巉岩险处行。

翁森

翁森　山房

清卧荒村绝点尘，疏钟敲月梦中闻。

山僧早起知何事，当户烧香礼白云。

翁森

翁森　山斋偶书

春风桃灼灼，秋雨黍离离。

眼底千年事，空山独坐时。

翁森

翁森　四时读书乐

山光照槛水绕廊，舞雩归咏春风香。

好鸟枝头亦朋友，落花水面皆文章。

蹉跎莫遣韶光老，人生唯有读书好。

读书之乐乐何如，绿满窗前草不除。

翁森

翁森　四时读书乐

新竹压檐桑四围，小斋幽敞明朱曦。

昼长吟罢蝉鸣树，夜深烬落萤入帏。

北窗高卧羲皇侣，只因素稔读书趣。

读书之乐乐无穷，瑶琴一曲来薰风。

翁森

翁森　四时读书乐

昨夜庭前叶有声，篱豆花开蟋蟀鸣。

不觉商意满林薄，萧然万籁涵虚清。

床前赖有短檠在，及此读书功更倍。

读书之乐乐陶陶，起弄明月霜天高。

翁森

翁森　四时读书乐

木落水尽千崖枯，迥然吾亦见真吾。

坐对韦编灯动壁，高歌夜半雪压庐。

地炉茶鼎烹活火，一清足称读书者。

读书之乐何处寻，数点梅花天地心。

翁森

翁森　送行可和尚游雁宕

灵运平生屐，如何一瘦藤。

夕阳红叶寺，秋雨白头僧。

阅世三兵火，传心几佛灯。

讵押金还记我，曾向此山登。

翁森

翁森　宿山中田家

欹坐颓檐醉浊醪，松油烧尽夜萧骚。

儿童十岁能吹笛，嘹亮一声出月高。

翁森

翁森　题陶渊明临流赋诗图

閒居淡无事，临流忽有得。

平生诗外心，滩上一鸥白。

翁森

翁森　屋头梅开一蕊

寂寞茆斋下，孤梅一蕊开。

无人知此意，日暮绕苍苔。

翁森

翁森　吴烈女

士习与世换，一堕不自持。

宁如二女子，至性不自移。

人之能为人，所惧大节亏。

吾父死汝手，吾身岂汝随。

匪云随我节，义合同其归。

空山雨流血，白日寒无辉。

女子有是哉，道旁为嗟咨。

北风飒万类，始见青松姿。

有女焯其行，发潛可无诗。

死其身不顾，身后遑所知。

伤心复伤心，风味日以漓。

寄语读书者，曷不愧于斯。

翁森

翁森　夏日书怀

孤坐衲蒙头，岩扉花竹幽。

山明云罢雨，天迥月悬秋。

煮茗猿分饮，藏蔬鼠或偷。

道人方睡去，梦入五台游。

翁森

翁森　渔

三月桃花浪暖初，隔溪人问有鱼无。

回言未纳官租税，不敢私将网下湖。

翁升

翁升　挽蔡西山先生

伤哉道学不容时，力抵先生蹈至危。

槐棘佥谋虽日伪，草茅公论实难欺。

苍梧千里地虽远，白首一心天自知。

借问西山近何似，白云长护紫阳碑。

翁世修

翁世修　双溪驿

明月不随双派去，白云长为数峰留。

夜窗星火归渔艇，晓槛晴岚映市桥。

翁纬

翁纬　使华亭

走清奔碧日潺湲，势与晴江远接连。

沙草碧侵区马路，岸花红湿钓鱼船。

烟生远店收寒雨，风起高梧咽暮蝉。

徐氏旧居人识否，渡南溪下白云边。

翁溪园

翁溪园　赐易数胡一鉴

招牌名一鉴，数学得来真。

以子胸中易，照他天下人。

穷通窥见影，贤佞写成神。

莫但为人监，回光监子身。

翁溪园

翁溪园　寿刘上舍将仕

鲁台昨夜已书云，喜报今朝纪绂麟。

五色祲呈迎瑞气，一阳道长庆亨辰。

定知昴宿钟英质，须信长庚现后身。

敢效髯秦诗格献，蓂敷十一寿千春。

翁溪园

翁溪园　寿刘上舍将仕

英声璧水早年蜚，官样文章价久驰。

汉殿紫荷应有种，燕山丹桂又传枝。

名驹行作铨闱冠，文虎因须锁试知。

他日汪黄推榜首，立身事业尽优为。

翁溪园

翁溪园　赠谈命江文魁

四十头颅昨自知，行年懒问斗牛箕。

才如昭纬甘居下，命若夏侯徒抵疑。

蟠屈尚怀云雨志，坚刚犹励雪霜姿。

阶前松已围三尺，一笑仍烦季主推。

翁溪园

翁溪园　赠谈命江文魁

刮眼相逢四五秋，知君艺出万人头。

但看巨轴藏盈袖，不信行囊尚弊裘。

建阁程生藏瑞墨，买田张衍寄英游。

从来有术高天下，莫但人谋当自谋。

翁溪园

翁溪园　紫姑仙为诗索和因用其韵赠范法官

五云楼阁阆风高，玉女轻轻月下敲。

輟御为人催凤驾，功名报我在螭坳。

寒灰草出千言妙，爇烬诚由一念交。

何事赋诗徵速和，一吟聊解子云嘲。

范君仙吏术何高，欲祷灵扃只一敲。

借箸立谈神斡运，画灰成字势盘坳。

三钱舞卜堪为侣，五斗师来可缔交。

神力也须人力附，寄言诗将莫轻嘲。

翁懿淑

翁懿淑　送水云归吴

金门夜醉紫霞觞，乞得黄冠还故乡。

一似陈抟归华岳，又如李泌过衡阳。

翁泳

翁泳　己未秋登城北楼

脚底江南第一州，台城北上小淹留。

难忘故国千年恨，不尽长江万古流。

目断中原谁击楫，秋来多雨独登楼。

举头忽见长安日，一醉能消太白愁。

翁泳

翁泳　陪周溪园登赏心亭

建业城楼四面窗，赏心胜处冠南邦。

石头西峙云藏寺，水面南浮月满江。

故国秋深人自老，新河夜遁虏谁降。

高人登眺同怀古，忽有飞来白鹭双。

翁元龙

翁元龙　题曹娥墓

自从西子入吴宫，幸有英娥可劝忠。

同姓最惭曹孟德，垂名只许叔先雄。

虚生浪死人何限，白日青天古一同。

看得冢头三寸草，也嫌桃李嫁东风。

翁元龙

翁元龙　总宜园

此间不愧总宜名，山色湖光任雨晴。

鸿雁一声秋意惨，疏杨援曳尚多情。

翁仲德

翁仲德　鸣鹤山

沧海东头鹤阜高，仙人骑鹤下林坳。

一声唳起扬州去，华表空余月下巢。

翁仲德

翁仲德　夜飞山

江南雨霁彩云开，眼界空宽翠色排。

蜀客踌躇还识认，子规啼月夜归来。

翁仲德

翁仲德　雨微山

大川东逝近丛林，石壁潮音杂梵音。

旱望湫龙嘘涧气，沛然甘雨慰农心。

翁自适

翁自适　句

鸦趁梨翻争啄食，蜂粘絮落苦贫香。

谢安国

谢安国　次韵智伯寄茶报酒三斗

欢伯风流可解忧，疑君此外更何求。

拣芽投我真抛却，不是诗人薛许州。

谢安国

谢安国　素曲送酒

帘外春风正落梅，须求狂药解愁回。

烦君玉指轻拢撚，慢拨死灰送一杯。

谢安之

谢安之　世居亭

后皇来何从，顿此八纮网。

神皋尘冥冥，冠盖争勇往。

研桑到白首，塞屋犹怏怏。

云何石南牧，上印归州党。

虚装绝佳海，借石压轻桨。

清风肃炎涨，心事映莽沆。

一朝入吴门，几载耀庭幌。

取廉报常丰，溢作百世享。

英英玉华姿，宛有郁林象。

开轩函位置，得地甫寻丈。

何以诏云仍，世居如此榜。

谢翱

谢翱　八咏楼

江山此愁绝，寒角梦中吹。

飞鸟过帆影，游尘空戟枝。

水交明月动，槎洑故州移。

已薄齐梁士，犹吟沈约诗。

谢翱

谢翱　芭蕉雨

吴楚灯前侣，芭蕉海上身。

凉宵知过雨，病叶与羁人。

白屋愁看晓，沧洲宿语贫。

西南多苦竹，应与越禽邻。

谢翱

谢翱　白紵歌

江头蓬沓走吴女，浣水为花朝浣紵。

昼随睛网晒日中，夜覆井阑飘白露。

织成素雪裁称身，夫为吴王戍柏举。

田家岁绩供布缕，独夜讵如妾愁苦。

谢翱

谢翱　拜玄英先生画像

来此得公真，尘埃避隐沦。

水生溪榜夕，苔卧野衣春。

雨冢侵吴甸，荒祠侑汉人。

微吟值衰世，为尔独伤神。

谢翱

谢翱　宝幢山寻黄提刑震旧避地处

甬东寺里逢陈若，双袖龙钟行带索。

问知黄公旧避逃，宝幢山下坐丛薄。

日惟一食祷先灵，不愿拾得不死药。

仰天呼号得正终，一往不复至城郭。

公初著书女立旁，公死母亡家瀋落。

子为户曹取公女，欲叙因由无与语。

得来与子行林莽，月落山空识其处。

谢翱

谢翱　避暑城西观吴道子画老君像

湿烟挂龙天海头，角城溽暑如炎州。

白氛翳景失楼阁，蓬莱缥缈不可求。

解衣挥尘子城下，地涌青莲邻古社。

卷帘看画人犹龙，矫首见龙还见画。

碧幢发雪垂过耳，弄笔者谁吴氏子。

谢翱

谢翱　避暑池上拟古

游子渺天末，晨光东南驰。

良时不易晤，胡为徒来兹。

丛柏结夏塔，轻蒲生夕颸。

空有齐纨扇，团团手中持。

持此欲永久，但感颜发衰。

爱尔云中鸟，浴彼道上池。

余羽委弱藻，飞去犹沦漪。

极目送不返，将以穷所思。

谢翱

谢翱　别子静却送之霅

独往知吾事，语离何所求。

故家无别业，残梦下扁舟。

积叶吴宫冷，吟猿顾渚秋。

那能不相待，羁旅负清游。

谢翱

谢翱　采药候潮山宿山顶精蓝夜中望海

蛟门南去鸟，此地望迢迢。

积湿侵幡黑，生寒入梦飘。

见灯归舶夜，闻偈解衣朝。

土植皆为药，山枝不满樵。

暗光珠母从，秋影石花消。

拟候槎回汉，宁甘客老逊。

却寻徐福岛，因问秦皇桥。

於彼看日出，羽旌焉可招。

谢翱

谢翱　铲孟郊体七首

手持菖蒲叶，洗根涧水湄。

云生岩下石，影落莓苔枝。

忽起逐云影，覆以身上衣。

菖蒲不相待，逐水流下溪。

谢翱

谢翱　铲孟郊体七首

移参窗此地，经岁日不至。

悠悠荒郊云，背植足阴气。

新雨养陈根，乃复佐药饵。

天涯葵藿心，怜尔独种参。

谢翱

谢翱　铲孟郊体七首

閒庭生柏影，荇藻交行路。

忽忽如有人，起视不见处。

牵牛秋正中，海白夜疑曙。

野风吹空巢，波涛在孤树。

谢翱

谢翱　铲孟郊体七首

落叶昔日雨，地下仅可数。

今雨落叶处，可数还在树。

不愁绕树飞，愁有空枝垂。

天涯风雨心，杂佩光陸离。

感此毕宇宙，涕零无所之。

寒花飘夕晖，美人啼秋衣。

不染根与发，良药空尔为。

谢翱

谢翱　铲孟郊体七首

越禽惜羽毛，不向恶木栖。

木奴重逾淮，爱尔巢其枝。

巢枝不食实，中有二老棋。

乳子月明中，梦绕东南飞。

谢翱

谢翱　铲孟郊体七首

弱柏不受雪，零乱苍烟根。

尚余粲粲珠，点缀枝叶繁。

小榻如僧床，下有莓苔痕。

对此莓苔痕，三年不敢言。

莓苔傥可食，嚥雪待朝暾。

岂无柏树子，不食种在盆。

谢翱

谢翱　铲孟郊体七首

闺中玻黎盆，賏水看落月。

看月复看日，日月从此出。

爱此日与月，倾写入妾怀。

疑此一掬水，中涵济与淮。

泪落水中影，见妾头上钗。

谢翱

谢翱　呈王尚书应麟

寒风吹鬓影，客泪湿衣尘。

千里见积水，满城无故人。

船歌瓯雪尽，剑舞越花薪。

独忆丝纶老，相从话所亲。

谢翱

谢翱　城西废园

水门夹西雨连越，邺瓦耕残莎草茁。

谁知当日夫容园，湿路迷城暗车辙。

夫容青根联戚里，美人对博蓬山里。

潮痕欲上红露晞，知是日高梳洗起。

园南禁绝人行道，中有民间旧宿草。

废园起垡鸣窃脂，寒食如应通祭扫。

谢翱

谢翱　池上萍

浮萍随涨水，上到荷叶端。

水退不得下，犹粘花萼间。

花殷青已见，叶翠枯始斑。

何如根在水，根蕂相团团。

人生慕高远，风云事跻攀。

绝髯尚号叫，化为鹤与猿。

幸未及枯槁，万里吾当还。

谢伯初

谢伯初　寄欧阳永叔谪夷陵

江流无险似瞿塘，满峡猿声断旅肠。

万里可堪人谪宦，经年应合鬓成霜。

长官衫色江波绿，学士文华蜀锦张。

异域化为儒雅俗，远民争识校仇郎。

才如梦得多为累，情似安仁久悼亡。

下国难留金马客，新诗传与竹枝娘。

典辞悬待修青史，谏草当来集皂囊。

莫谓明时暂迁谪，便将缨足濯沧浪。

谢伯初

谢伯初　句

园林换叶梅初熟，池馆无人燕学飞。

谢伯初

谢伯初　句

多情未老已白发，野思到春如乱云。

谢伯初

谢伯初　许昌公宇书怀呈欧阳永叔韩子华王介甫

十年趋竞浪求营，因得间曹减宦情。

乱种黄花看野景，旋移高竹听秋声。

驱驰贱事犹干禄，约勒清狂为近名。

早晚持竿钓鲈鳜，双溪烟雨一舟横。

谢采

谢采　题韩干马

圉人唐人冠，天闲畜神骏。

虽非金日磾，不忝张景顺。

饱食无嫌身贱卑，时其渴燥张饮之。

长年牧养瘠者肥，龙髻凤臆夸权奇。

韩干仙翁挥翰手，毫端幻出渴乌首。

气不凋丧骨肉匀，艺精端继王裴后。

遥想腾骧析木津，衔勒拘自在身。

斗水底用求他人，渌波泇泇易水春。

谢采伯

谢采伯　句

归来邻里悉不记，示免惊呼问桑竹。

谢采伯

谢采伯　题钓台三贤堂

辍帆谒肖像，衣冠非汉俦。

翩翩挂佛幡，小椟求香油。

庸衲资诳惑，良为先生羞。

后来跻两贤，几与逆祠侔。

扁堂失本旨，贻诮何时休。

盍归白而长，是正兹谬悠。

谢达夫

谢达夫　句

两峰环抱揖平川。

谢谔

谢谔　鳌溪

数版小桥横晚晴，两行古木弄春荣。

不知多少夜来雨，水到岸头浑欲平。

谢谔

谢谔　鳌溪

蔼蔼烟云望眼昏，乱红翻迳绿遮门。

一声啼鸟在何处，山外人家桑柘村。

谢谔

谢谔　读书台

莓苔点点路层层，此地分明胜概增。

天上楼台山上寺，云边钟喜月边僧。

青松鹤梦生秋吹，实塔星华见夜灯。

消尽尘襟三万斛，石床閒倚古萝藤。

谢谔

谢谔　复朱晦庵

笑指长沙擅閫，来向吾乡假途。

一段忙中说活，无非孔孟工夫。

谢谔

谢谔　会刘子东夜饮

夹江居民万家邑，朱楼碧瓦炊烟湿。

笋舆登顿流飞桥，半曲春梁龙起蛰。

门前柳叶翻霜风，小驿旧是神仙宫。

平时对面不得语，一灯从容今夕同，

呼童急持酒为帚，扫尽閒愁那更有。

人生聚散无定期，但知胶漆情如旧。

君方游戏亲戎行，我亦酸寒尉溧阳，

弃家从官岂得已，相与望云思故乡。

谢谔

谢谔　句

金房开达皆名州，盛山更在天上头。

谢谔

谢谔　六瑞堂

循良天惠海边头，波浪澄清宿雾收。

才把一麾来北阙，便惊六瑞到南州。

日高双影亭亭并，风动孤香冉冉浮。

好作画图献当宁，御屏风上永传休。

谢谔

谢谔　龙回院

堂殿尘埃外，轩棂紫翠中。

凭栏千嶂雨，欹枕半窗风。

得意何妨僻，寻幽岂易穷。

分张閒草木，一一见春工。

谢谔

谢谔　南真观

人烟一簇古溪头，竹树低昂映碧流。

曳杖不知山路检，南真观里谒浮丘。

谢谔

谢谔　清常寺

佛庐尘不到，客枕梦频惊。

淅淅山风响，纤纤隙月明。

烟云春渐暖，钟磬晓逾清。

踪迹奔驰里，飘浮愧此生。

谢谔

谢谔　劝农

莫入州衙与县衙，劝君勤理旧生涯。

池塘多放聊添税，田地深耕足养家。

教子教孙须教义，栽桑栽柘胜栽花。

闲非闲是都休管，渴饮清泉困饮茶。

谢谔

谢谔　送子岘之官萍乡

圣主除官本为民，吾儿何幸到簪绅。

但须因此行方便，不必为冬更学春。

谢谔

谢谔　送子岘之官萍乡

吏师吾昔得三贤，回首思之几许年。

屈指利名多少事，其间廉节最为先。

谢谔

谢谔　延福寺

阅世岩松古，随人径藓斑。

楼台去冉冉，沙石水潺潺。

兴出崎岖外，身行杳霭间。

通天知有路，一笑槛前山。

谢谔

谢谔　严隐君九龄适轩

陶公勋业在姑苏，扁舟归来春水湖。

张良亦从赤松子，抛掷兵閒黄石书。

平吴戮项本无事，所适定非真适意。

战酣人境强回头，晚乃逍遥脱尘累。

先生之适真天然，浩气养得归林泉。

一生袖却夺标手，名利噎眼如云烟。

清风丈室数椽足，幕天席地月为烛。

径有幽花杖履香，窗延野竹缥缃绿。

天边白云不可呼，空中野鹤随所如。

延年美意复谁解，拂尘岸巾聊自娱。

松纹簟滑琉璃色，卧展南华书一帙。

先生之适真天然，不速成还嗔叩门客。

谢谔

谢谔　玉山观

微明灯火夜堂幽，听彻丝桐万虑休。

骨冷魂清眠不得，竹风萧瑟满庭秋。

谢谔

谢谔　至曾田市贻管巡检

一年三过曾田市，春去秋来瞬息间。

安得此身无俗累，清高长似寨前山。

谢谔

谢谔　至曾田市贻管巡检

将军齐相夷吾后，不用干戈盗自清。

回首江南望江北，故乡天际暮云平。

谢枋得

谢枋得　蚕

养口资身赖以桑，终成王道泽流长。

吐丝不羡蜘蛛巧，饲叶频催织女忙。

三起三眠时化运，一生一死命天常。

待看献茧盆缫后，先与吾皇织衮裳。

谢枋得

谢枋得　蚕妇吟

子规啼彻四更时，起视蚕稠怕叶稀。

不信楼头杨柳月，玉人歌舞未曾归。

谢枋得

谢枋得　菖蒲歌

有石奇峭天琢成，有草夭夭冬夏青。

人言菖蒲非一种，上品九节通仙灵。

异根不带尘埃气，孤操爱结泉石盟。

明窗净几有宿契，花林草砌无交情。

夜深不嫌清露重，晨光疑有白云生。

嫩如秦时童女登蓬瀛，手携绿玉杖徐行。

瘦如天台山上圣贤僧，休粮绝粒孤鹤形。

劲如五百义士从田横，英气凛凛磨青冥。

清如三千弟子立孔庭，回琴点瑟天机鸣。

堂前不入红粉意，席上常听诗书声。

怪石簊簜皆充贡，此物舜庙当共登。

神农知己入本草，灵均蔽贤遗骚经。

幽人躯玩发仙兴，方士服饵延修龄。

彩鸾紫凤琪花苑，赤虬玉麟芙蓉城。

上界真人好清净，见此灵苗当大惊。

我欲携之朝太清，瑶草不敢专芳馨。

玉皇一笑留香案，锡与有道者长生。

人间千花万草尽荣豾，未必敢与此草争高名。

谢枋得

谢枋得　崇真院绝粒偶书付儿熙之定之并呈张苍峰刘洞斋华甫

西汉有臣龚胜卒，闭口不食十四日。

我今半月忍渴饥，求死不死更无术。

精神常与天往来，不知饮食为何物。

若非功行积未成，便是业债偿未毕。

太清群仙宴会多，凤箫龙笛鸣瑶瑟。

岂无道兄相提携，骑龙直上寥天一。

谢枋得

谢枋得　初到建宁赋诗一首

雪中松柏愈青青，扶植纲常在此行。

天下久无龚胜洁，人间何独伯夷清。

义高便觉生堪舍，礼重方知死甚轻。

南八男儿终不屈，皇天上帝眼分明。

谢枋得

谢枋得　窗间戏题

云在青山自往还，鹤穿云外上青天。

云来鹤去不相试，两个无心莫结缘。

谢枋得

谢枋得　春日闻杜宇

杜鹃日日劝人归，一片归心谁得知。

望帝有神如可问，谓余何日是归期。

谢枋得

谢枋得　辞洞斋华父二刘兄惠寒衣

平生爱读龚胜传，进退存亡断得明。

范叔绨袍虽见意，大颠衣服莫留行。

此时要看英雄样，好汉应无儿女情。

只愿诸贤扶世教，饿夫含笑死犹生。

谢枋得

谢枋得　代上杜按察三首

东南官吏欠清风，五十年来世道穷。

须信太平在今日，人间又有杜祁公。

谢枋得

谢枋得　代上杜按察三首

庆历诸公开太平，选贤按察救生灵。

当时只有一杜杞，岂若先生真福星。

谢枋得

谢枋得　代上杜按察三首

万物宁无吐气时，平生爱诵杜陵诗。

如今天下知元结，六百年间再见之。

谢枋得

谢枋得　代上张经历

中原自古多豪杰，晋国尤多贤大夫。

学问断无虚议论，功名须有大规模。

臂间弓矢真良将，舌底诗书笑腐儒。

自恨两贤相识晚，不妨杯酒恣歌呼。

谢枋得

谢枋得　赋松

乔松磊磊多奇节，冬无霜雪夏无热。

根头更有千岁苓，知谁可语长生诀。

谢枋得

谢枋得　古诗赠相士吴楚峰

世乱异人出，高者为神仙。

方术皆救世，可知愚与贤。

喜君风鉴别，妙处不可传。

着眼看福人，要识太平年。

谢枋得

谢枋得　挂冠

玉皇殿下卸恩袍，羞见冥鸿惜羽毛。

天地有心扶社稷，朝廷无意得英豪。

早知骨鲠撄时忌，何似山林道迹高。

次第秋风到兰菊，归家痛饮读离骚。

谢枋得

谢枋得　和曹东谷韵

万古纲常担上肩，脊梁铁硬对皇天。

人生芳秽有千载，世上荣枯无百年。

此日识公知有道，何时与我咏游仙。

不为苏武即龚胜，万一因行拜杜鹃。

谢枋得

谢枋得　和道士陈天隐

明知儒道本同流，未了因缘不自由。

紫府寥阳随念到，红尘辛苦几时休。

精神尝与天来往，驱壳不知谁滞留，

穹壤岂无陆修静，知君认得故吾不。

谢枋得

谢枋得　和道士陈天隐

岂不逍遥自采真，世间何地可容身。

碧潭秋月元无物，丽日祥风只爱春。

天上尽多知己友，尘中安得见心人。

赤虬一跃蓬莱近，又恐丹丘有宿因。

谢枋得

谢枋得　和道士陈天隐

学道无魔道不成，神人得计是无名。

光风自觉长潇洒，明月何曾有死生。

早悟梅山难养性，何如福地别寻盟。

梅花香里堪联句，莫笑人间石鼎鸣。

谢枋得

谢枋得　和李白浔阳紫极宫感秋

雨歇月明松，天碧光入竹。

好怀一时开，乾坤清可掬。

相携尘外游，此乐岂我独。

扫开松上云，恐有鹤来宿。

爽气逼斗牛，何待蜀仙卜。

独怜天心劳，千岁几剥复。

沧海有红尘，不见虚舟覆。

问讯安期生，何年枣当熟。

谢枋得

谢枋得　和毛静可韵

孟韩相慕久悬悬，恨不论诗早十年。

吾道不行知有命，斯文将丧更由天。

此生何恨为龚胜，来世谁能知少连。

不信无人扶宇宙，是邦豪杰已林然。

谢枋得

谢枋得　和叶爱梅韵

道逢患难正当行，礼食从来孰重轻。

绿鬓行藏堪检点，白头去就要分明。

了知死别如龚胜，未必生还似子卿。

纬地经天文不丧，许君独擅大声名。

谢枋得

谢枋得　和游古意韵

死易程婴岂不知，十年死后未为非。

文辞未必改秦甥，敲朴徒能抱御衣。

无志何劳悲庙黍，得仁更不食山薇。

儒冠有愧一厮养，何忍葵心对落晖。

谢枋得

谢枋得　和詹苍崖韵

八闽英杰盛如林，安得三忠存至今。

旧俗风流千载事，精忠大义一般心。

早知平陆风波恶，何心巅崖云雾深。

此日脊梁非铁硬，小颜拳爪定相侵。

谢枋得

谢枋得　花影

重重叠叠上瑶台，几度呼童扫不开。

刚被太阳收拾去，又教明月送将来。

谢枋得

谢枋得　寄谢叔鲁三首

红叶飘摇霜露清，去年今日正同行。

夜来似与君相见，明月一窗梅影横。

谢枋得

谢枋得　寄谢叔鲁三首

一岁思君君不来，君来我去欠徘徊。

归时只见留诗在，何日相逢畅好怀。

谢枋得

谢枋得　寄谢叔鲁三首

平生结客知心少，乱世逢人笑口难。

近日老天频送喜，谁来对酒共清欢。

谢枋得

谢枋得　荆棘中杏花

墙东荒蹊抱村斜，荆棘狼籍盘根芽。

何年丹杏此留种，小红濈濈争春华。

野人惯见谩不省，独有诗客来咨嗟。

天真不到铅粉笔，富豾自是宫闱花。

曲池芳迳非宿昔，苍苔浊酒同天涯。

京师惜花如惜玉，晓担卖彻东西家。

杏花看红不看白，十日忙杀游春车。

谁家园里有此树，郑重已着重帏遮。

阿娇新宠贮金屋，明妃远嫁愁清笳。

落花萦帘拂床席，亦有飘泊沾泥沙。

天公无心物自物，得意未用相陵夸。

黄昏人归花不语，惟有落月啼栖鸦。

谢枋得

谢枋得　九宫山

真人何人结幽栖，累世奎光焕紫泥。

日月高奔黄道近，衡庐傍出玉绳低。

谢枋得

谢枋得　菊

渊明岂但隐逸人，渊明素怀诸葛志。

清香不独占秋天，菊潭一滴三千岁。

谢枋得

谢枋得　句

要知今日谢枋得，便是当年许月卿。

谢枋得

谢枋得　绝粒偶书二首

丹府金童善主家，百神听命静无哗。

从今何必餐松柏，但吸日精吐月华。

谢枋得

谢枋得　绝粒偶书二首

龟衔甘露争先到，凤吸醴泉随后来。

投在太清仙酒瓮，道人日饮两三杯。

谢枋得

谢枋得　觅茶

茂绿林中三五家，短墙半露小桃花。

客行马上多春日，特扣柴门觅一菜。

谢枋得

谢枋得　乞醯

平生忍酸寒，鼻吸醋三斗。

先民耻乞字，乞醯良可丑。

卖鸡买鱼烹，鸡鱼谁舍取。

将为水晶脍，聊悦苦吟口。

主人曰无醯，调和只宜酒。

一夜严霜寒，池冰坚可扣。

谁知酒不冰，流澌鱼可走。

旁观粲然笑，易牙知此否。

始知五味和，咸酸必相有。

提壶我有示，君瓮肯发瓿。

宿诺惠未来，望梅渴已久。

似闻君酿醯，巧心出杨柳。

杨柳属他人，肠断香山叟。

举瓢酌醯时，又忆玉纤手。

一顾一心酸，泪珠满翠袖。

此亦人至情，何不告朋友。

古人有乞浆，得酒意愈厚。

又恐酒俱来，太岁正在酉。

谢枋得

谢枋得　秦人洞

来避秦人万事休，鸟啼花落几春秋。

洞门深锁无人到，山自青青水自流。

谢枋得

谢枋得　求纸衾

避世知无地，危身只信天。

宁持龚胜扇，不着挺之锦。

养性真同道，知心有宿缘。

纸衾加惠絮，晴日卧云边。

谢枋得

谢枋得　儒富庄

一从孔氏去藏书，直至秦人不喜儒。

柱下老仙今有后，安知文不在兹乎。

谢枋得

谢枋得　儒富庄

东观群儒作好官，束书不许散人看。

何时遂作西林友，读得韩文熟已难。

谢枋得

谢枋得　扇

蒲葵也解归掌握，纨素未应捐箧中。

莫把暗尘涴明月，好驱大暑来清风。

谢枋得

谢枋得　赏牡丹

兰佩蓉裳骨相寒，山中何日鼎成丹。

春深富贵花如此，一笑尊前醉眼看。

谢枋得

谢枋得　赏牡丹

洛阳园里草茵寒，梦想尧夫一寸丹。

安得根头知上品，今人多是就花看。

谢枋得

谢枋得　示儿二首

门户兴衰不自由，乐天知命我无忧。

大儿安得孔文举，生子何如孙仲谋。

天上麒麟元有数，人间豚犬不须愁。

养男不教父之过，莫视诗书如寇仇。

谢枋得

谢枋得　示儿二首

千古兴亡我尽知，一家消息又何疑。

古来圣哲少才子，世乱英雄多义儿。

靖节少陵能自解，孔明王猛使人悲。

只虞错改金根字，焉用城南劝学诗。

谢枋得

谢枋得　书林十景诗

巍巍文笔光书林，插空几地皆天成。

尖斋不假云烟敛，圆健何劳雨露深。

椽墨太阿窥小丑，书天不动龙蛇走。

何用蒙恬制作工，五色光芒焕星斗。

谢枋得

谢枋得　书林十景诗

元君吴老皆升真，民怀被德为斯亭。

和烟芳草连天碧，笑日仙花满树春。

前后古阴迎蓊郁，远近琅玕森玉立。

祥风静定不见寒，凤尾婆娑暄暖日。

谢枋得

谢枋得　书林十景诗

雄峰驰骤万马奔，浮空积翠如昆仑。

中有一蛙清且瘦，天成不假鑽锄痕。

神物深潜清彻底，霹雳电光生石齿。

桃花飞雨三月红，汹涌湖水涨春水。

谢枋得

谢枋得　书林十景诗

携锄凿破南山云，种来修竹凌青冥。

参天引风挺苍玉，匝地印月筛黄金。

清瘦何妨惟却俗，净扫胸中尘万斛。

何当裁制十二个，吹作来仪凤凰曲。

谢枋得

谢枋得　书林十景诗

岱嶂吞吐云烟迷，山川独胜东南奇。

银河倒泻风雨急，玉龙交战冰霜飞。

巨流溅石驾空谷，仰望斯须突起粟。

西湖不羡冷泉亭，爽利可人清兴足。

谢枋得

谢枋得　书林十景诗

路盘屈曲蛇行惊，岭危崒嵂龟纹真。

俯窥毛悚超宇宙，仰扪手得探星辰。

斜阳堕块硃砂魄，暮霞几缕胭脂色。

来朝海气汎扶桑，拥出金轮光赫赫。

谢枋得

谢枋得　书林十景诗

长虹跨陆登云衢，会同海宇皆车书。

日斜市溃夜喧息，月来云静天无疵。

水劫金蟱形不术，常生玉兔药常捣。

可怜沧海几桑田，照耀古今人尽老。

谢枋得

谢枋得　书林十景诗

仰山梵刹万竹间，巨鲸吼动天风寒。

前声穿云出山久，后音待月挥槌难。

长短轻重知多少，断续参差不奇偶。

敲残一百余八声，树色紆糊落星。

谢枋得

谢枋得　书林十景诗

古阴寂寂人踪稀，一泓凝碧环招提。

洪音清韵系风雨，山鸣谷响声迟迟。

昧爽初分天欲晓，岚气升腾迷木杪。

金乌鼓翼海色红，烁醒林中正栖鸟。

谢枋得

谢枋得　书林十景诗

朔风吹折寒梅枝，严凝冻合彤云痴。

华峰几立亘今古，堆累积聚皆昏迷。

杨花飞舞盈三尺，蝖翅交加呈六了。

朝阳发焰照乾坤，万壑千崖消粉饰。

谢枋得

谢枋得　思亲五首

九十萱亲天下稀，十年甘旨误庭闱。

临行有恳慈心喜，再睹衣冠儿便归。

谢枋得

谢枋得　思亲五首

九十萱亲天下稀，吾王何在子何之。

倚闾旦暮无他念，一片好心天得知。

谢枋得

谢枋得　思亲五首

九十萱亲天下稀，人无容力荷天慈。

衣冠礼乐江东聚，此是痴儿奉母时。

谢枋得

谢枋得　思亲五首

九十萱亲天下稀，平生教子欲何为。

楚王肯立韩公子，良也归韩亦有辞。

谢枋得

谢枋得　思亲五首

九十萱亲天下稀，教儿只诵白华诗。

溪冰山玉人无愧，百拜慈闱喜可知。

谢枋得

谢枋得　送半村厉元吉出尉乌程

十二街头三尺雪，骏马健行如跛鳖。

生怀故人厉半村，拂袖前行何勇决。

叠山居士强欲吟，冻笔如椎砚欲裂。

京国青衫十载交，欲言不言情哽咽。

愿君勿作绕指柔，愿君勿作在鑛铁。

甘雨幽遐冤草甦，清风宇宙贪泉竭。

循良讵困圣明时，玉烛光华待调燮。

谢枋得

谢枋得　送程楚翁远游

近日人传庾岭梅，南枝落尽北枝开。

长安旧日元无此，尽是江南人送来。

谢枋得

谢枋得　送刘治中之信州

冰玉古溪山，治中今士元。

邦人敬文简，道化望曾孙。

朱子书堂在，东莱讲席存。

十年儒道晦，此日啼登门。

谢枋得

谢枋得　送张子高归延平

乱世读书少，前人教子难。

青灯尝合席，红叶趱归鞍。

梅自知春近，松应耐岁寒。

楼高新月好，后夜与谁看。

谢枋得

谢枋得　桃

寻得桃源好避秦，桃红又见一年春。

花飞莫遣随流水，怕有渔郎来问津。

谢枋得

谢枋得　题东观壁

观外好看船往回，观中几度见桃开。

常瞻紫气青牛去，又带白云黄鹤来。

天地无情搔短发，古今多变付残杯。

醉中尚有醒时眼，不信玉山人可推。

谢枋得

谢枋得　题东观壁

老树犹能识道回，好怀长对碧天开。

青山绿水何人管，明月清风要我来。

少日曾闻黄石教，平生几掷左慈杯。

道兄惯见人间事，快抱棋枰信手推。

谢枋得

谢枋得　题龟峰

三十二峰峰最高，脚踏高处真人豪。

远观灵山一{倍亻换山}嵝，俯视彭蠡无波涛。

眼明始见沧海阔，心閒却怜人世劳。

后百千年谁独立，万古一览皆秋毫。

谢枋得

谢枋得　题庆全庵

莲如君子甘离世，菊似逸民难出山。

不信众芳□寂寞，天香流出满人间。

谢枋得

谢枋得　题庆全庵

长松落落多奇节，冬无雪霜夏无热。

根头更有千岁苓，知谁可语长生诀。

谢枋得

谢枋得　吾友张四居士为僧敢献善颂

天台罗汉形模，也学丹霞划草。

少年大振宗风，好个五山长老。

谢枋得

谢枋得　五星

五纬煌煌聚在秦，项王称霸沛公臣。

谁知四百年天下，已属宽仁大度人。

谢枋得

谢枋得　武夷山中

十年无梦得还家，独立青峰野水涯。

天地寂寥山雨歇，几生修得到梅花。

谢枋得

谢枋得　戏道士阮太虚

阮郎正好住天台，玉女多情忍放回。

雨散云收一天碧，薰风吹梦到瑶台。

谢枋得

谢枋得　仙隐观

秋日閒十日，面怀秋山空。

烟霞固常态，败叶铺山红。

平生五大夫，投老一秃翁。

相看各萧索，事付不语中。

二轮固代谢，四季弭初终。

义霜素凄惨，温律复冲融。

相期保岁寒，木末回春风。

谢枋得

谢枋得　小孤山

人言此是海门关，海眼地涯骇众观。

天地偶然留砥柱，江山有此障狂澜。

坚如勇士专场立，危比孤臣末世难。

明日登峰须造极，渺观宇宙我心宽。

谢枋得

谢枋得　谢黄禅师华严会供食

十兆九万拜，求道心如惔。

毗卢顶上珠，直欲一手探。

天厨送谁馔，众腹岂敢贫。

君有维摩心，作茧怜吴蚕。

八万四千供，只须丈室函。

昔我闻晨钟，今载草堂柟。

流年急如梭，长歌愧仙蓝。

勇寻赵州关，何畏白发鬺。

愿为护法轮，金甲持长锬。

又恐囘道人，晚遇黄龙南。

谢枋得

谢枋得　谢惠楮衾

吴宫金蹙凤花绫，春暖熏笼换水沉。

那似冰桥楮夫子，满床明月解微吟。

谢枋得

谢枋得　谢惠椒酱等物

堇荼易地味不甘，姜桂到老性愈辣。

人言申椒能变化，我见苾芬终不灭。

古来郊庙荐德馨，此物气味通神明。

开口一笑露眼睛，望君点化佛先成。

谢枋得

谢枋得　谢惠椒酱等物

孔子爱食蔬菜羹，羹中无酱必不食。

先生执酱馈高年，此味珍羞岂易得。

瓶中有粟岂过望，谁怜陶令分嘉饷。

喜君不作无发人，免得东坡借擂酱。

谢枋得

谢枋得　谢刘纯父惠木绵布

嘉树种木绵，天何厚八闽。

厥土不宜桑，蚕事殊艰辛。

木绵收千株，八口不忧贫。

江东易此种，亦可致富殷。

奈何来瘴疠，或者畏苍昮。

吾知饶信间，蚕月如岐邠。

儿童皆衣帛，岂但奉老亲。

妇女贱罗绮，卖丝买金银。

角齿不兼与，天道期平均。

所以木绵值利，不畀江东人。

避秦衣木叶，矧肯羞悬鹑。

天下有元德，孔融愿卜邻。

绨袍望不及，共裘志自仁，

物意皆可珍。洁白如雪积，

丽密过绵纯。羔缝不足贵，

狐腋难拟伦。絺纩皆作贡，

此物不荐陈。岂非神禹意，

隐匿遗小民。诗多草木名，

笺疏欲谆谆。国家无楚越，

欲识固无因。剪裁为大裘，

穷冬胜三春。拜嘉重感激，

触物尤酸辛。吁嗟彼寒谷，

邹律今不神。三宫坐穹庐，

雨雪或十旬。安得遗此惠，

飞到君王身。塞上寒堕指，

挟纩谁为温。人各赐两端，

费银二万斤。大军四十万，

谈笑却胡尘。感君道义交，

何异骨肉亲。可与知者道，

众人笑且嗔。玉案未能报，

琼琚情则真。春秋二百年，

币交几君臣。季札有赠限，

谢枋得

谢枋得　谢麪

丰年自古说来牟，四月麦熟胜秋收。

天厨送食不待求，有麪馻饦吾何忧。

安得化身为儿童，戏沙作麪可报答。

授记或为阿育王，请铸八万四千塔。

谢枋得

谢枋得　谢人冬至送鸭酒

阳复且闭关，万物畏坤含。

双凫飞天外，鹜食何贪婪。

儒道又一泰，十年乱愈饅。

谁家读书堂，庭阶无青藫。

此时谈时书，莲经提鱼篮。

平生太玄文，知者无一谭。

之子爱野鹜，骥驹舞两骖。

厚颜酒食馔，不猎县鹑鹌。

寒威甚毒矢，三杯胜七{左金右函}。

烂碎寻梅花，登峰吾尚堪。

谢枋得

谢枋得　谢人惠米线

玉粒百谷王，有功满人寰。

舂磨作琼屑，飞雷落九关。

翕张化瑶线，弦直又可弯。

汤镬海沸腾，玉龙自相扳。

银涛滚雪浪，出没几洲澴。

有味胜汤饼，饫歌不愁癶。

包裹数十里，莹洁无点班。

兴师远持糽，此物正可颁。

千万一日饱，不费金数锾。

长安权贵人，五鼎靳笑颜。

玉食过九重，恨无土宇版。

岂知有琼糜，天雨到市陎。

愿献空峒帝，马迷龙难攀。

谢枋得

谢枋得　谢送夏衣

南州久客困炎歳，汗浥春衫上白毛。

细葛含风常着看，此情犹胜旧绨袍。

谢枋得

谢枋得　谢药

雪深不能鑱黄精，天寒不能斸茯苓。

瑶草共食何日长，还丹独链何时成。

如来怜我似鹤形，指挥龙树露神灵。

佛无老死无生灭，何用劳我以长生。

谢枋得

谢枋得　谢张四居士惠纸衾

何年捣玉楮，莹洁无滓坌。

清兴厌纯绵，安有尘可振。

夜卧白昼中，冰雪心不紊。

梦觉梅花香，炉红绝烟煴。

疑到玉皇前，俯视日月晕。

人间绮罗帐，何异锦覆粪。

吾慕忍寒人，从师游鲁邻。

爵禄不可辞，高举已在汶。

独怜无褐民，茅檐冻欲偾。

大裘正万丈，德心欠广运。

天下皆无寒，孔孟有素蕴。

愿与物为春，衾铁吾不愠。

以君志趣高，惠我无俗韵。

缟带报紵衣，侨札真契分。

谢枋得

谢枋得　与魏梅墅

义熙陶令书甲子，春秋仲尼尊天王。

孔明汉贼不两立，梁公十念臣而皇。

谢枋得

谢枋得　元旦阻雨二首

洪钧一转岁开端，草木群生亦喜欢。

安得明年此时节，江东重睹旧衣冠。

谢枋得

谢枋得　元旦阻雨二首

莫道新年贺客迟，晴天暖日却相期。

春风只被多情苦，红嫩青新总要诗。

谢枋得

谢枋得　赠卜者魏易斋

伯阳曾著易参同，夺尽阴阳造化功。

白玉五城人可到，黄金一鼎道无穷。

先生救世心衣苦，后派多才命必通。

魏本大名名易显，子明且为筮江东。

谢枋得

谢枋得　赠道士阮太虚何存斋

六道四生苦，何人不烦恼。

官人自做官，道人自修道。

相逢不下马，各自寻蓬岛。

前生非亲契，今生如何好。

本来无因缘，安得有果报。

来非人捉来，到是天送到。

我若不呈丑，道教一齐倒。

春风缚不住，秋月蚀愈皎。

莫登时贵门，谈天恨欠早。

对面不相识，开口便激恼。

譬如弄杂剧，徒取傍人笑。

道我是风颠，知我已明了。

莫愁我饥渴，天厨食天饱。

真宰善解家，未敢与道。

谢枋得

谢枋得　赠何古梅学医

永州何仙药最灵，神丸能溃邕州城。

广西两道再清平，百万赤子荷更生。

笙鹤一去三百年，东南忽变为腥膻。

为血为肉生灵苦，在者疮痍何日痊。

上界真人有同性，不学神仙学孔孟。

有术医国无人知，要为吾民救微命。

察脉肥瘠韩子精，论疾阴阳子产明。

神功端不让思邈，古道依然如宋清。

得钱卖药少取利，无钱乞药喜舍施。

好客来时入酒垆，无朋终日阅书市。

忆昔民生三皇前，下寿无疾享百年。

神人妙用不可见，本草灵素犹有传。

古云医不通三书，世上断不服其药。

如君胸中有炎黄，冷笑三书尽糟粕。

我闻上帝最好生，活人功多朝玉京。

请看岐叟至陶葛，神仙多是良医成。

东南干戈二十秋，人无贫富眉长愁。

千人幸有一人在，到处呻吟无歌讴。

遗黎若要家平康，但愿良医自天降。

不龟手药有灵时，好看良医作良相。

谢枋得

谢枋得　赠画梅吴雪坞

冷凝寒极雪漫漫，天下无人知袁安。

起来门前问梅竹，吾友可以话岁寒。

岁寒心肠似铁石，不与万木同摧残。

有时醉中画梅竹，沤钧只在掌握间。

人生莫与天争巧，上帝一见开笑颜。

八极俗物不足道，千年陈人无可观。

谁人奈得此雪过，春风去后终须还。

千红万紫争烂熳，梅竹携手隐空山。

皋陶庭坚不祀苦，程婴杵臼存孤难。

岂无当门独立者，五更风雪不相干。

谢枋得

谢枋得　赠画士刘信可二首

毛颍摧锋入墨池，白云窗下展乌丝。

乘君袖里孤山月，写尽横斜竹外枝。

谢枋得

谢枋得　赠画士刘信可二首

谱系庭筠出管城，胸中千亩尽秋清。

儿童不不悮挥毫意，闲傍虚檐听雨声。

谢枋得

谢枋得　赠秋山道人

晒衣台上草春深，天遣诗人近士林。

宇宙中间千万变，长歌收拾付閒心。

谢枋得

谢枋得　赠儒医陈西岩

猪苓桔梗最为奇，药笼书囊用有诗。

莫把眼前穷达论，要知良相即良医。

谢枋得

谢枋得　赠宋相士

堕甑看无益，乘轩计亦疏。

忍贫吾自解，过论子姑徐。

但得耆而艾，饱观诗与书。

时乎一杯酒，此外尽从渠。

谢枋得

谢枋得　赠相士郭少仙

崇兰生深林，澹泊一点芳。

江梅倚修竹，醖藉万斛香。

气骨抱金玉，精神贮冰霜。

若以色见我，照红还海棠。

谢枋得

谢枋得　忠贤祠

正气冲融自一家，宦情儒墨共根芽。

身因世故归民社，道为时谋重圣涯。

千古寒光流夜月，满天余彩漾晴霞。

殷勤瞻拜诸公侧，送尽长林几晚鸦。

谢枋得

谢枋得　竹

新篁娟娟如绿玉，潇然出尘澹无欲。

清风明月谁主张，留得此群在空谷。

谢枋得

谢枋得　自况

手捻琪花吹玉萧，至人长与道逍遥。

黄云白鹤无拘束，閒看吴儿弄晚潮。

谢枋得友　送叠山先生北行

流落崎岖二十年，几回洒血杜鹃前。

一双芒屦乾坤窄，万古丹心日月悬。

案上灵龟元不食，樊中孤鹤且安眠。

逃名不得名终在，行止非人亦有天。

谢凤

谢凤　句

两袖清风蓬岛路，一襟明月海天秋。

谢凤

谢凤　游黄山

历览岧巃接斗牛，岩排云树翠阴稠。

风生药臼清香远，日照丹岩紫气浮。

仙乐有声闻昼夜，灵泉无火沸春秋。

犹多奇绝应难到，聊写新诗纪胜游。

谢公定

谢公定　句

一官如马小，众眼似衫青。

谢公定

谢公定　龙兴仁王佛舍纳凉联句十六韵

诗见李薦二。

谢洪

谢洪　赋梅

朔风飕飕著古梅，寒枝冷落俟春回。

可怜雪萼无人问，乞借阳和早放开。

谢慧卿

谢慧卿　绝句

寻得桃源可学仙，丹书唯恐凤飞传。

雨收峰顶云归洞，风到池塘月满天。

谢伋

谢伋　滴滴泉

滴沥来无尽，秋声杂水声。

纵观深省后，一酌更心清。

谢伋

谢伋　奉酬洪景伯

屏居常恨造门疏，觌面真如得异书。

昔年丹笔勘阁本，此日海邦题坐舆。

幸接好音闻正始，岂惟妙句突黄初。

道山学士来车骑，还使林僧识佩鱼。

谢伋

谢伋　恭谒灵康祠下二首

婺女光分邻土壤，赤城标建绝纷埃。

丛祠祗事无终古，灵迹相传有自来。

屋上飞烟梧鼎熟，水边迎棹度船回。

大神如在匪徼福，但欲乞灵消祸灾。

谢伋

谢伋　恭谒灵康祠下二首

生求同志论心事，没耸邦人福祸间。

吏奉敕书跻旧典，庙长血食配崇山。

刲羊刺豕来村社，鼓瑟吹笙出市陎。

报祭丰年更晴日，稻秔充羡老农閒。

谢伋

谢伋　恭谒台岳桐柏观纪事

拜恩散号在兹地，乘兴真游驾小车。

拥笏朝真香火罢，虚明庭院静无哗。

按图默记金声赋，意气直欲登仙槎。

龙渊三井液膏乳，琼台双阙飞云霞。

玉堂珠阁不可到，山灵勒回因念差。

金壶龙检世已远，五千漆字犹堪夸。

如今丹笔已漫漶，风日暴炙元无遮。

元公丰碑压千柱，择木小隶湮尘沙。

丈人巾屦青松下，道士瓯蚊随倾茶。

谓予读敕见陈请，州贴次第来幽遐。

了知君心弃符竹，不敢复献旌节花。

我今便欲老岩谷，亦不求枣大如瓜。

洗心脱然去尘累，不慕盛丽并纷华。

黄衣青藜或可遇，愿授竹简观聱牙。

人生信是行乐耳，岂复自慁同池蛙。

兹行已占平生胜，后来游观宁复加。

清兴不极尚忘返，长天日暮空咨嗟。

谢伋

谢伋　国清愚谷禅师索更好堂诗

丹梯宁复倦扶筇，闻说青山又改容。

下界已同三绝寺，上方仍对妙高峰。

聊须小憩窗前榻，莫虑遥闻斋后钟。

脚力已穷犹应接，兹时目力更难供。

谢伋

谢伋　过晁使君子莫园有感

一丘膴膴占冈原，夐隔尘寰息世喧。

墙屋曷来营胜地，篮舆不复羡高轩。

当年松菊渊明宅，此日蓬蒿仲蔚园。

奠冢成泥有遗爱，怀人谁为雪沈冤。

谢伋

谢伋　过护国广恩寺

地隔三江云水深，那知帝子启山林。

咸京筑馆今谁主，白昼松风哀怨音。

谢伋

谢伋　和李士举过仙都徐氏山居

{上竹下场}节光华远，轺车那得闲。

咨询元自急，省敛亦相关。

去住存高咏，晴阴对好山。

深惭縻郡绂，仙境不同攀。

绕耄倪扶杖小童闲，绕舍清溪碧水环。

争看赤帷仍避传，静无桴鼓爱青山。

谢伋

谢伋　洪景伯正字分绣阁

层屋周遭列岫围，碧滋红彩眩睛晖。

境中一段明绫出，望外千春碎缕归。

叠嶂分留女娲练，飞流不杂卫文衣。

主人亦是登临客，凤阁明年咏紫薇。

谢伋

谢伋　怀天台

有妹有弟奉亲慈，我因官事独此縻。

涛江身隔一万里，永日心思十二时，

恋豆岂能劳远驾，临流端欲赋清诗。

故山尚有茅茨旧，端策何须更拂龟。

谢伋

谢伋　伋再和史君前诗末章闻已再乞宫祠伋居在远郊不获同州人致挽留之词

追锋未下玺书催，鼎味调和欠尔梅。

太守印章常懒佩，神仙官府要同陪。

赤城霞起楼居见，紫逻云深吏引来。

岂羡蓬莱新日月，莫教寓士奉离杯。

谢伋

谢伋　寄曾使君

江色城霞气象新，中兴岳牧用诗人。

争趋画戟高门地，窃伏荒山涨海濒。

敢望车鱼延传舍，先持笺简具州民。

猿惊鹤讶知吾意，欲醉双岩堂上春。

谢伋

谢伋　灵岩寂庵辨才师有罗汉树一株黎自台岳托根木香架下颇妨成长因寄沈

台岳石为梁，苔滑水湍激。

应真所游处，林杪飞杖锡。

遂令山木閒，变现如所历。

扶疏冠琪玉，不受霜雪滴。

当其含蕊时，知状曾目击。

端如尊者相，相呈咸可觌。

掌合貌甚恭，头光不加幂。

升高真蹑虚，集菀聊憩寂。

枝栖过三宿，神通渺难测。

不於下成蹊，俗眼何曾识。

四皓共木奴，大槐荫土国。

孰非梦幻閒，昧者徒自惑。

况此方广徒，衲身岂人力，

我有一瓣香，敬为千百亿。

漂摇风雨中，此地何{副刂换左换亻}仄。

向来专一丘，不受山庭勒。

盘踞来药寮，使我亲封植。

清泉堪晚漱，甘露充朝食。

埽除有浮屠，高下宜降陟。

稽首达声闻，应供歀难色。

谢伋

谢伋　买舟过双塔夜阻风舟中作

高阁临流双塔寺，扁舟舣岸一帆风。

夜潮迷浦难安枕，昼雨翻江只闭篷。

人境行时虽甚逆，我身著处本来空。

明朝乍喜团栾话，应忘波涛汹涌中。

谢伋

谢伋　妙庭观二首

萧萧六辔天边路，云竹风松正岁寒。

欲洗衰颜换凡骨，应须九转大还丹。

谢伋

谢伋　妙庭观二首

云輟一去远难追，丹鼎埋光固不疑。

承露仙人辞汉后，几重深杳隔瑶池。

谢伋

谢伋　某昨日赴景伯通判正字宴集坐间使君郎中有诗问讯末章仍及今日湖上

巾车入郭解愁颜，著我群贤俎豆间。

小队出郊还许从，清诗首唱讵容攀。

溪风杜守吟秋浦，云月韦侯夸盛山。

何似赤城

暑湿，东湖尽醉碧筒弯。

谢伋

谢伋　陪内翰尚书丈同到官梅亭会有他期先去情见乎辞

岁云暮矣物华催，江城风光著野梅。

东阁诗成将付与，南枝花发许追陪。

混冰落素应难久，姑雪欺春不并来。

谁为商量开细细，早教玉树映金杯。

谢伋

谢伋　绍兴甲寅正月至吴文叟山庄

学士奔波方绕枝，隐者盘旋能避时。

萦纡三径襄枳棘，庇荫万木藏茅茨。

常时理棹去城远，先世卜筑无人知。

高山为屏开锦乡，清泉可鉴堆琉璃。

主人好德乡沈敬，宾客来游邻里窥。

有田千亩何所羡，遗子一经常自期。

莫向清流歌考槃，须知好爵徒尔縻。

驱羊拾芥不难取，濯缨洗耳应复思。

谢伋

谢伋　送司马季思通守沿檄天台二首

静听天台事，兹行毋惮劳。

水和青屿出，霞起赤城高。

佛寺炊乌饭，仙宫压白醪。

奉符须少缓，处处可游遨。

谢伋

谢伋　送司马季思通守沿檄天台二首

灵石山头路，君应访药寮。

竹阴竹个密，松色数章乔。

季弟方从政，孤僧伴采樵。

为言心已往，不待楚词招。

谢伋

谢伋　送孙仲举徽猷罢郡造朝

四月维夏天未暑，天台居民逃室处。

城中屡贵巷陌喧，城外号奴去村墅。

老癃扶杖少者趋，夫弃禾麻妇投杼。

肩随足蹑似同谋，色沮声低咸偶语。

使君高车挽不止，谁其嗣之保闾里。

攀辕卧辙岂留行，遮道填门宁足恃。

三江阻隔江水深，莫使江头有船舣。

我闻此语良足听，呼使来前陈本始。

吾州使君能静治，千里无虞安狱市。

澄之不清扰不浊，尽道使君心似水。

昔襦不足今裤余，良药千金补疮痏。

黄屋近驻钱塘城，愿说政平并讼理。

从今更借二三年，增秩赐金书用玺。

我言此语尔未思，有大於此尔何如。

入为三公自故事，天台美尔公是宜。

德泽但可施一州，润及九里宁独私。

携持却看祖道盛，送车百两多旌麾。

争先劝饮接殷勤，玉酒湛湛皆盈卮。

使君千觞亦未醉，更听小儒前致词。

嗟予待次七闽郡，法式规模知吏师。

忘年屈势待我厚，岁月易得今再期。

送公去郡情更恶，人送作郡知何时。

谢伋

谢伋　题瑞岩惺惺石

宁复露棱角，明心不受欺。

千年谁可转，空照是宗师。

谢伋

谢伋　天台李公孟长官出示桐柏观百丈坑玉兰且索赋诗继以一本分惠又复见

桐柏古福地，琼台上侵星。

仙人种玉处，瑶草犹亭亭。

羽人纫作佩，瑞露濯芳馨。

悬崖百丈坑，九畴诗得经。

真境有谁何，守护烦六丁。

长官仙李氏，不畏兹山灵。

河阳无数花，叶蕊炫紫青。

受此贞洁姿，不露凡卉形。

命彼轻举者，窃取岩中扃。

封植入笼槛，罗列帝轩屏。

结根失所托，催残日飘零。

揖我求我言，矢诗当见听。

草木遂其性，民物自安宁。

君其毋求奇，采掇遮可停。

兰玉近取譬，何用专阶庭。

人观尽白眼，莫遣下青冥。

谢伋

谢伋　同季父游东掖能仁寺

两寺从分有白莲，人瞻东掖旧承天。

重寻贵主布金地，共饮神僧卓锡泉。

阮叔林閒携伴侣，支郎社内许留连。

欲迎瑞相还龛去，香火灵山古佛前。

谢伋

谢伋　药寮候洪景伯

十日元无两日晴，小园幽事最关情。

早披鹤氅看云山，晚踏渔舟趁月明。

夜雨洗来修竹净，晓风吹入瘦松清。

野亭花径缘君埽，枭枭秋声动旆旌。

谢伋

谢伋　元夕日承再示梅韵佳作过形褒借辄尔继和自兹当绝笔矣

别来无奈岁时催，渴想声猷但指梅。

六逸溪头难角逐，七贤林下曷追陪。

忘怀不觉老将至，揣分争如紧去来。

况值元宵增感慨，十年耳冷听倾杯。

谢伋

谢伋　曾豠父使君招客双岩堂

云篆长悬纪岁年，凤池人去政声传。

风流继踵今诗伯，物色分留到绮筵。

南国甘棠有琪树，平居大屋尚修椽。

使君小试扶真手，高义仍闻过昔贤。

谢伋

谢伋　子忱崇道吏部寄书问讯并寄药物适当风雨夕长句代谢

数閒破屋压崔嵬，经月何人共酒杯。

入耳了无门外事，关心惟访药中材。

一山秋色连云暗，半夜风声夹雨来。

欲向天台招贺监，未应容易拔船开。

谢墍

谢墍　题冲佑观

一线天回得顺流，几家修竹满岩幽。

转头已失来时路，过眼犹怜水上舟。

仙事渺茫姑勿论，客情萧散故迟留。

试寻怀玉山人传，更有承平好识不。

谢绛

谢绛　答梅圣俞问隐

圣俞一幅书，间我小隐居。

小隐讵有异，筑室数亩馀。

岩壑不峻崒，田园非美腴。

所欲近丘墓，岁时来扫除。

先人梦读史，尊道本圣徒。

绝笔于此诗，子孙无忽诸。

刻石置中堂，且使过者趋。

题榜为服训，义取铭盘盂。

后岭双松亭，径术何逶迂。

下临富春渚，万象生有无。

东偏作草舍，可以施琴壶。

门前碧塘水，万本栽荷蕖。

风来触香气，长著人衣裾。

澄水泱泱流，黍稻可勿枯。

柔桑及美果，种广莫记株。

涧草不识名，野禽多异呼。

坐此易岁晏，自与人世疏。

在昔东陵侯，瓜垅犹亲锄。

杨恽谢九列，种豆南山隅。

余尝有此志，来者安敢诬。

诛茅实绑本，解组当后图。

是时考槃赋，從我者谁欤。

近来傅越石，趣尚若不殊。

傥闻丘樊往，不顾升斗储。

如君美才具，日月升云衢。

安敢预招挽，粗自陈其愚。

谢绛

谢绛　风瑟联句

窃竹漏天风，张弦拟峄桐。

佳名從此得，妙响未曾穷。

夜静危台上，人闲皎月中。

依依听不足，秋露满兰丛。

谢绛

谢绛　句

王貌闲如鹤，黄吟苦似猿。

谢绛

谢绛　句

秋波下南浦，晓气望西山。

谢绛

谢绛　来燕堂联句

贤侯谢郡归，從游乐吾党。

林泉富馀地，卜筑疏陈莽。

是时春正中，来燕音下上。

若贺大厦成，喜留众宾赏。

得名因笑谈，挥墨粲题榜。

所夸贤豪盛，岂止池榭广。

人心乐且间，鸟意颉而颃。

吟樽敞花轩，醉枕酣风幌。

轻云薄藻栋，初日丽珠网。

红袂生暗香，清弦泛馀响。

林深隐飞盖，岸曲迟去桨。

波光栏槛明，竹气衣巾爽。

虚容凉樾入，影与文涟荡。

晨飚转绿蕙，夕雨滋膏壤。

嘉辰喜盍朋，命驾期屡往。

觞咏陶淑真，世俗岂吾仿。

得以为胜游，萧然散烦想。

公子固好士，世德复可像。

今此大基构，不图专奉养。

美哉风流存，来叶足师仰。

谢绛

谢绛　联句

古木含清吹，池上增晚凉。

余怀本达旷，联此傲羲皇。

孤鸥可与狎，幽岸足以觞。

幸有彭泽酒，便同永嘉堂。

潘生起为寿，王子齐陈章。

林端见新月，草际闻寒螀。

照水萤影乱，拂筵蓼花香。

徘徊恋嘉境，坐使归兴忘。

谢绛

谢绛　洛中冬夕道话有怀善慧大士联句

彼有上人者，妙谈心所降。

达空知不二，观行本无双。

久阻飘花席，因思响雪窗。

社中虽得远，方外自非庞。

梦纪惭他劫，风尘厌此邦。

终期亲道树，何必忆重江。

谢绛

谢绛　马上口占送九舅入京城亲联句

之子洛中来，芳樽喜暂开。

人夸阿连少，吾愧士衡才。

丹阙凤皇去，清川鸿雁回。

都门春色美，相送思悠哉。

谢绛

谢绛　双松亭

筑居喜物外，披迳穷木末。

层阜绕襟带，澄江见毫发。

芬芬山蜜熟，决决春泉活。

林梢闪猿陨，石罅憖衔月。

坐长百虑寂，望远孤兴发。

何必较万殊，吾自师吾达。

谢绛

谢绛　送馀姚知县陈最寺丞

稍过山阴接甬东，正当两国画屏中。

岩岭僧井通江水，门外商帆落海风。

尽日挥弦无一事，平时推轂有诸公。

此行绝胜人人羡，莫恨犹怀五两铜。

谢绛

谢绛　送馀姚知县陈最寺丞

愧君来款关，话别憩林间。

不待风销暑，聊因酒发颜。

沧洲即欲往，清躅暂容攀。

居者羡行者，寄声思越山。

谢绛

谢绛　小隐园诗

僿本尘外士，功名若毫末。

因寻小园隐，忽见群芳发。

昔梦宛可记，灵契方兹达。

会须挂朝缨，归弄岩前月。

谢绛

谢绛　玉尘尾寄傅尉越石联句

斋中独何物，持之想见君。

惟兹玉尘尾，信美而有文。

夫子善谈道，亹亹词如云。

在握昔同色，倾坐今离群。

况托怀袖好，曾亲蕙兰薰。

常许助闲放，于焉探典坟。

既乃阻清燕，复屈驱虻蚊。

自殊白团扇，未畏秋叶纷。

谢绛

谢绛　约游西溪信马不觉行过据鞍联句

有意访西溪，顺涂吟思迷。

及兹询野老，已恨过芳蹊。

醉客但多兴，幽禽空自啼。

无由驻金勒，林表日光低。

谢金莲

谢金莲　答赵生红梨花诗

本分天然白雪香，谁知今日却浓妆。

秋千院落溶溶月，羞觛红脂睡海棠。

谢琿

谢琿　识时梅歌

寇至人远避，寇退人复归。

归来寻旧址，草芜迷荒基。

哀哉住傍梅，清梦常相依。

可怜岁寒心，能识存亡机。

不欲染尘垢，先枯避时虞。

方今向太平，枯干生新枝。

主人修废坠，古梅仍春辉。

俗态分荣瘁，梅心无改移。

如我耐寒友，头白不相违。

梅花自奇绝，世事与古别。

花下独徘徊，似听梅花说。

不愿傍官驿，驿外尘飞多马迹。

几番驿使自南来，南枝折尽花狼藉。

不愿在深宫，蛾眉人去寿阳空。

缤纷檐下花飞片，不上宫妆入草丛。

不愿在西湖，旧时逋仙迹山芜。

可惜暗香疏影处，迩来都是给樵苏。

不愿近东阁，无人更管花开落。

黄昏风雨锁朱门，和羹人伴归沙漠。

但愿开向千岩窟，饕虐冯陵任风雪。

花香只绕处士庐，花飞不点征人骨。

吟翁索笑痴更痴，谁似梅花能识时。

始终不渝含酸味，去就长存调鼎资。

广平铁石笔何在，生死与我深相知。

谢景初

谢景初　法喜堂

虚堂庇风雨，结构不务壮。

外饰无髹髵，置物况容长。

开箧药剂灵，拈棋白黑抗。

阶花澹亦夭，庭石碧交向。

出门鸟雀喧，燕处物我丧。

吴俗夸有素，佛徒移相尚。

独能守质静，坐以矫流宕。

棲之果自喜，何须山海上。

谢景初

谢景初　观上林垍器

作灶长如丘，取土深於堑。

踏轮飞为模，覆灰色乃绀。

力疲手足病，欲憩不敢暂。

发窑火以坚，百栽一二占。

里中售高贾，门合渐收敛。

持归示北人，难得曾冈念。

几用或弃朴，争乞宁有厌。

鄙事圣犹能，今予乃亲觇。

谢景初

谢景初　观仙居山漠布

落泉下峭壁，斗绝千万丈。

溅急雪片飞，望若匹练广。

曲岭隔青林，三里已闻响。

其旁有巨石，平润可俯仰。

愚俗所不道，我辈偶来赏。

须期秋色清，攀萝将尔上。

谢景初

谢景初　观余姚海氛

海上风与雨，未眹先气升。

泽卤杂山云，蓊郁相薰蒸。

交语面已障，安辨丘与陵。

衣濡带革缓，臭腥殊可憎。

自非昌其阳，疾疠得以乘。

君子却阴邪，何必医师能。

谢景初

谢景初　和吴中复江渎泛舟

雨飞暑馆变秋堂，息驾林祠意绪长。

笋脱万苞风韵玉，莲开百亩水浮香。

揪盘力战棋忘味，筠簟清吟扇递凉。

心惜吏间文酒乐，雅欢未既即离觞。

谢景初

谢景初　禁烟即事

时节一百五，疾风收雨天。

鸟催青帝驭，人重子推钱。

蹴踘逢南陌，秋千送晚烟。

墦间无限醉，唯我独萧然。

谢景初

谢景初　句

倒革衣裳迎户外，尽呼儿女拜灯前。

谢景初

谢景初　句

峰巅见沧海，日出长先最。

谢景初

谢景初　送唐介南迁五首

长蛇齿牙毒，谁使赤手捕。

六月河破堤，捧块捍奔注。

匹夫徒昭昭，天下皆慕顾。

后世有至公，此计不为误。

谢景初

谢景初　送唐介南迁五首

木秀风所折，膏明自煎然。

折固理之必，明性其可迁。

趋人向各异，公议日月悬。

开言死不测，喑噤贵且年。







卷429

谢景初

谢景初　送唐介南迁五首

郁郁炎海旁，气蒸雾露毒。

得罪入投畀，幸贷吭颈戮。

彼心学圣贤，於义无不足。

奈何角主威，未尝有是辱。

谢景初

谢景初　送唐介南迁五首

身任言责地，眼见公路埋。

胡宁包心颜，践履天了阶。

言出说随至，吏送南海涯。

一臣不足惜，喋血狈与豺。

谢景初

谢景初　送唐介南迁五首

谏逐古今有，例为朝政疵。

况与廊庙臣，世复恶其私。

安危治乱迹，此事姑置之。

傥未监谤者，失得何须悲。

谢景初

谢景初　寻余姚上林湖山

山水有奇秀，何必耳目亲。

兹地世未知，仙游良可珍。

平湖瞰其中，翠巘围四垠。

青松千万植，落瀑如悬巾。

佛庙耸殿塔，装点纷图新。

清溪与断崖，水石声磷磷。

峰巅见沧海，日出常先晨。

花草时节异，宁问秋夏春。

陵谷千万古，岂无答道人。

德微言不信，又恐远故堙。

樽酒且乐我，醉来事事均。

谢景初

谢景初　余姚董役海进有作

五行交相陵，海水不润下。

处处坏进防，白浪大於马。

顾予为其长，恐惧敢暂舍。

董众完筑塞，跋履率旷野。

使人安於生，兹不羞民社。

调和阴与阳，自有任责者。

谢景初

谢景初　粤俗

粤俗嗜海物，鳞介无一遗。

虾蠃味已厚，况乃蟹与蜞。

潮来浦屿涨，遮捕张藩篱。

潮去沙满滩，拾掇盈篱箕。

杀烹数莫记，琐碎臭且奇。

苟务贪咀嚼，宁识暴殄悲。

蛟蜃吐云气，腹以人为饴。

呀口日反大，洪波谁敢窥。

谢景温

谢景温　留题云门山雍熙院

耶溪欲尽山转青，中有三寺山为屏。

秦峰表里植苍翠，仰视万木相峥嵘。

雪霜洗尽尘土迹，龙蛇蛰处烟氛生。

我携宾友事登览，穿径已觉毛骨轻。

穷幽陟险兴不尽，岩房留宿神逾清。

寒随阴谷一夜来，酒力半酣如不胜。

狂歌出门步竹迳，正见溪桥双月明。

幽泉乱出石窦响，松风远送哀猿声。

凌晨后岭纵俯仰，长林翠阜何纵横。

献之旧地不可辨，悬崖欲断石作坑。

五云散尽遗迹灭，老僧至今传此名。

凭高览古复太息，翻嗟万事多废兴。

丈夫出处固未测，我於山水心难萦。

区区世路虽可厌，脱身向此诚独醒。

岂知乘兴事兹乐，赏心不系穷与亨。

昔人避世非获已，我今安学禽鸟情。

谢景温

谢景温　若耶溪

若耶溪出若耶山，浪里溶溶入醉闲。

仙客曾因一箭赠，樵风长到五云关。

数峰蘸碧轻清外，双舸浮春上下间。

料得当年乘兴子，为贪烟水宿前湾。

谢景温

谢景温　送程给事知越州

青琐初辞佩守符，过家衣锦耀乡闾。

丹心忽厌承明直，白首犹刊丽正书。

满目湖山真吏隐，半空楼阁信仙居。

若耶老叟嗟来暮，应向江头待隼旟。

谢举廉

谢举廉　句

万时一时开骥足，百年今始破天荒。

谢举廉

谢举廉　西捷口号

圣明陛下如先帝，斗国谋臣似召公。

不遗毛嫱嫔漠北，只将魏尚守云中。

百年境土逡巡复，万里窠巢指顾空。

今日版图非昔日，玉关西有岭名葱。

谢举廉

谢举廉　戏题指纹斗牛图

左者前其角，右者后其足，

浼君双指螺，战此两觳觫。

草长水远日悠悠，不向桑间自在休。

蜗头尚可屠蛮触，壁上从今斗二牛。

谢举廉

谢举廉　浴日亭

粕粕太阳精，浴以沧溟水。

光润无纤滓，畏爱从此始。

谢隽伯

谢隽伯　秋日杂兴二首

西风运金气，万籁含商声。

寒蛩亦何为，微音最凄清。

幽人倦长夜，拊枕难为情。

朱门沸歌钟，醉卧鸳鸯屏。

晨鸡唤不醒，况乃闻蛩鸣。

蛩声自酸栖，赖有幽人听。

谢隽伯

谢隽伯　秋日杂兴二首

高槐堕疏花，梁燕感时节。

神飚驾轻翮，行计夙已决。

飞鸣绕前檐，似与主人别。

鸟衣隔海云，去去避霜雪。

故垒尚未归，相期杏花月。

谢隽伯

谢隽伯　西湖偶成

思远楼西平屿东，会昌湖上藕花风。

水亭隔岸湘帘卷，人倚阑干忆谢公。

谢逵

谢逵　淳佑甲辰三月中浣奉诏经略同客张景东冯云从男公阐公阊游乳洞纪事

寻幽天气得晴酣，小小篮舆胜绣鞍。

洞以乳名云液涌，泉纡石出水晶寒。

山容染翠开油幕，竹韵鸣竽立玉竿。

孰谓地灵钟秀异，美哉风物见兴安。

谢泌

谢泌　长乐集总序

潮田种滔重收谷，山路逢人半是僧。

城里三山千簇寺，夜间七塔万枝灯。

谢泌

谢泌　谢客岩

旧刻岩前文字在，登临尽日动悲辛。

子孙千载知多少，只我今来嗣后尘。

谢牧

谢牧　题洪阳洞石上

特特携筇探洞房，中藏精气凛寒芒。

神仙久视知难学，乞取逍遥物外方。

谢卿材

谢卿材　句

东倾壶柄只流水，西阚瓯唇四别峰。

谢深甫

谢深甫　天台道中

溪绕青山路绕溪，山长溪曲路高低。

晴滩浅湿舟如荡，危磴棱层石作梯。

晚照荒村飞鸟入，秋风落木败蝉嘶。

碧云四合长天暮，转使乡关望眼迷。

谢生

谢生　联句

珠帘半窗月，修行一帘风。

何事今宵景，无人解与同。

谢涛

谢涛　梦中作

百年奇特几张纸，千古英雄一窖尘。

惟有炳然周孔教，至今仁义浸生民。

谢涛

谢涛　题澄照寺主师壁

叠巘收云拂眼明，久依香社豁高情。

主人心似秋池水，一日看来一日清。

谢图南

谢图南　黄龙洞

山水盘桓天地中，几多异事出仙宫。

玉龙嘶断黄龙现，剑气曾凌上大空。

谢无竞

谢无竞　效香奁体

胭脂湿透污罗衣，春尽萧郎又不归。

香冷篆盘檐影转，一帘红雨燕双飞。

谢希孟

谢希孟　句

艳阳一何好，零落千载冤。

谢希孟

谢希孟　句

薰薰麝脐烈。灼灼猩血殷。

谢希孟

谢希孟　句

为花虽可期，论德亦终鲜。

谢希孟

谢希孟　句

树既摧为薪，花亦落为尘。

谢希孟

谢希孟　句

句牵主人衣，一步行不得。

谢希孟

谢希孟　句

盗者得其便，掉头笑且歌。

谢希孟

谢希孟　句

卞子真赏季，庄生梦还怯。

谢希孟

谢希孟　樱桃

穣雨樱桃落，薰风柳带斜。

舜弦新曲在，休唱后庭花。

谢希孟

谢希孟　咏芍药

好是一时艳，本无千岁期。

所以谑相赠，载之在声诗。

谢兴

谢兴　慈航寺

渺渺烟波一钓舟，几行归雁白苹洲。

郭熙眼力今谁健，写出江天烟雨秋。

谢詗

谢詗　濉江

雨过濉江宿霭收，粼粼澄碧净涵秋。

双桥夹锁虹垂岸，练疋长拖玉作流。

白鸟孤飞天外没，青螺倒浸镜中浮。

朝宗东去知何极，愿一乘槎探尽头。

谢绪

谢绪　绝笔

立志平夷尚未酬，莫言心事付东流。

沦胥天下谁能救，一死千年恨不休。

湖水不沉忠义气，淮淝自愧破秦谋。

苕溪北去通胡塞，流此丹心灭虏酋。

谢绪

谢绪　望云

东山渺渺白云低，丹凤何时下紫泥。

翘首夕阳连旧眺，谩看黄菊满新谷。

鹤闲庭砌人稀迹，苔护松荫山径迷。

野老更疑天路近，苍生犹自望云霓。

谢绪

谢绪　又一首

莫笑狂夫老更狂，推轮怒臂勇螳螂。

三军未复图中土，万姓空悲塞外乡。

动地声名悬宇宙，惊天气概荡边疆。

忠心自古人人有，莫笑狂夫心更狂。

谢驿

谢驿　杭州

谁把杭州曲子讴，荷花十里桂三秋。

那知卉木无情物，牵动长江万里愁。

谢驿

谢驿　军峰

倚天青壁瘦巉岩，下有神龙卷作潭。

龙欲出时山吐气，黑云随手暗江南。

谢奕奎

谢奕奎　次兄奕修群玉山留题韵并序

喜登群玉访幽奇，步步琼瑶力不疲。

拂拭棠阴留石刻，天然仙境岂人为。

谢奕信

谢奕信　次兄奕修君玉山留题韵并序

碧玉参差绕崛奇，来登胜概喜忘疲。

人传唾玉添芳润，二十年前刺史为。

谢奕修

谢奕修　群玉山留题

天竺呼猿未当奇，化工锼剔亦应疲。

漫山尽是玲珑玉，却笑名园以假为。

谢用宾

谢用宾　澹岩

云山野客，家在浯溪。

乘风而来，泛月而归。

谢幼谦

谢幼谦　酴醾

香雪支离半坠风，柔条无奈不成业。

阿蛮如许风流骨，打困秋千细雨中。

谢幼谦

谢幼谦　子猷访戴图

溪山雪夜本清奇，底事扁舟只凭归。

谁识去来皆兴耳，归时更好似来时。

谢雨

谢雨　三井庙

曾祷神龙井，云林杳莽间。

苹蘩朝荐庙，风雨夜离山。

百里田畴熟，一年囹圄閒。

因循失报谢，石险路难攀。

何年修庙貌，栋宇已摧残。

牲币三时少，风泉四月寒。

野僧多稌穥，古木有杉栾。

深欲重修葺，蹉跎又解官。

谢雨

谢雨　题湖上

杜鹃呼我我归休，陆有轻车水有船。

笑杀西湖湖上客，醉生梦死恋杭州。

谢岳甫

谢岳甫　大涤洞天留题

朝乘云气上蓬莱，九锁仙峰翠作堆。

可惜洞天闲日月，人生能得几回来。

谢岳甫

谢岳甫　大涤洞天留题

天然奇石耸云端，下浸龙泓一掬寒。

静听潺湲眠未得，不妨乘月依阑干。

谢岳甫

谢岳甫　大涤洞天留题

入山细问山中事，绀宇琼居八百年。

五洞潜通谁缩地，一峰突起解擎天。

眼前去马来牛债，梦里骖鸾跨鹄缘。

却羡黄冠无一事，卧听箫吹落云边。

谢耘

谢耘　句

路深容马窄，楼小插花多。

谢耘

谢耘　送石深之归沃洲

嬾踏红尘地，结庐岩壑间。

酒催清夜别，身伴白云还。

贺老湖边月，支公屋外山。

沃洲吟不尽，天与老翁闲。

谢章

谢章　天柱

莺花婉娩天，晴空落红雨。

千里赋远游，山水无重数。

武夷天下甲，清绝多奇趣。

名峰三十六，一一拱天柱。

隔岸分西东，回首时一顾。

孤高自特立，不肯相朋附。

溪流走其下，萦纡溢清泚。

荒烟锁寒碧，晴岚滴空翠。

曲曲深复深，行行止目止。

时闻歡乃歌，恍入桃源路。

山禽相应答，岭云自吞吐。

此境非人寰，蔚为神仙所。

我欲深穷□，白鸥没星渚。

谢直

谢直　辰十月八日同希周扫松灵石晚步松下怆然有怀以数诗示儿侄辈邀希周

寒光转南陆，夕景上乔木。

层柯荫修径，疏密散金绿。

缅怀载酒人，萝蔓记遐躅。

行行出林表，烟莽际童牧。

时有种麦儿，挥锄电翻覆。

谢直

谢直　辰十月八日同希周扫松灵石晚步松下怆然有怀以数诗示儿侄辈邀希周

老树谁所栽，及兹上交盖。

峥嵘仰巨樟，秀发怜稚桧。

悠然搅心思，慨我百年外。

我怀引以长，天色惨欲晦。

投休闻夕钟，拥衾不成醉。

谢直

谢直　辰十月八日同希周扫松灵石晚步松下怆然有怀以数诗示儿侄辈邀希周

长怀邴曼容，远慕蘧伯玉。

养志则安能，寡地变所欲。

邈哉误儒冠，坐使衣食促。

籯书不论金，终身未易读。

洒扫惭老僧，日食才一粥。

谢直

谢直　辰十月八日同希周扫松灵石晚步松下怆然有怀以数诗示儿侄辈邀希周

先公为直言，蔡林古无书。

家贫卖窗箔，编箨聚所馀。

取之写文字，琐细行虫蛆。

遂令后奕世，衣冠出门闾。

今为搪政孙，学与不学欤。

谢直

谢直　辰十月八日同希周扫松灵石晚步松下怆然有怀以数诗示儿侄辈邀希周

小夫智解短，锥刀竞其身。

养志与养体，孰为能事亲。

堂堂父母躯，浩浩仁义贫。

此贫不以道，此乐岂非真。

我知我天分，人言葛天民。

谢直

谢直　辰十月八日同希周扫松灵石晚步松下怆然有怀以数诗示儿侄辈邀希周

昔在井田日，一民本非四。

农隙或工商，其艉秘称士。

是知桑禾间，可以寄书史。

时非长桀耦，时得伊傅事。

卒岁优游哉，吾道甚简易。

谢直

谢直　辰十月八日同希周扫松灵石晚步松下怆然有怀以数诗示儿侄辈邀希周

渊明真学者，馀事聊为诗。

我读命子篇，怆彼已焉辞。

后来杜陵翁，自笑身长儿。

我昔过庭日，教诲真严师。

哀哀蓼莪泪，洒洒坟树枝。

谢直

谢直　辰十月八日同希周扫松灵石晚步松下怆然有怀以数诗示儿侄辈邀希周

长怀际天渊，短怀在眉睫。

吾门起典午，台徙今一叶。

中原气象属，前辈风流接。

柰何不竟书，而欲事作业。

感此怀短长，赋计写脸胁。

谢直

谢直　遣怀五首寄致道

贫者士之常，富亦我所欲。

得常讵要大，逐欲何由足。

荒哉化蝶翁，微欤监河粟。

人生命如线，日须不盈匊。

俯仰天地间，何由放羁束。

谢直

谢直　遣怀五首寄致道

时命各有遇，何言富与贫。

有来疾雷电，决去微埃尘。

坐令区区者，社此为鬼神。

既有得失患，自忘情性真。

所以首阳山，昔有饿死人。

谢直

谢直　遣怀五首寄致道

君子不谋食，士固食於人。

饥饿自有责，何足烦吾神。

拂几展我书，熟读困蹇屯。

羲问与周孔，可鉴道屈信。

欢欢眼中事，悠悠尘间身。

谢直

谢直　遣怀五首寄致道

生当益於人，为道固不同。

赐也乃结驷，回也乃屡空。

忆昔年少壮，未知理穷通。

收身百忧馀，自置寂寞中。

饘粥傥可继，当为七十翁。

谢直

谢直　遣怀五首寄致道

在昔营居巢，首尾三十年。

高邻念羁旅，分我佳林泉。

自从仓幕归，亦买半顷田。

坐念颜太师，粥竭祗益煎。

不如边孝先，书眠腹便便。

谢直

谢直　山居二首寄朝中故旧

苒苒年华渐向西，可能回脚下涂泥。

静收营虑远书卷，少有工夫入菜畦。

洁甚水蒲边白鸟，翩然风柳下黄鹂。

犹嫌宿处闻鸡犬，更待移深过虎蹊。

造化涵洪靡不容，近分一谷著愚公。

地因沙涨偏竹宜，山为岩多却碍松。

夜静图书天晓睡，腊寒薪火暑天风。

独惭道学工夫浅，却比先师不屡空。

谢直

谢直　诗一首

上有皇天下后土，此身不患无归所。

凭谁说与清河公，何苦为人和黄社。

谢直

谢直　挽刘省庵

敢谓曾同学，巍科尚累君。

世须存我辈，天乃误斯文。

乡国缘当尽，衣冠哭忍闻。

何当车挽什，刻石累高坟。

谢中

谢中　句

十年太守桐江郡，万首新诗陆放翁。

谢僸

谢僸　句

何时锁錀入吾手，尽发天仓赈世穷。

谢子才

谢子才　三眠柳

万丝缫绿费春工，斜倚阑干枕晓风。

两被流莺惊梦觉，依前睡趁海棠红。

嫩叶吹风不自持，浅黄微绿映清池。

玉人未识分离恨，折向堂前学画眉。

谢子才

谢子才　松

壮节无双独占春，灵根谁肯混凡尘。

有时雷雨掀天地，疑是苍龙独奋身。

谢紫壶

谢紫壶　道中与白玉蟾联句

阴晴荏苒风吹霜，山北山南稻正黄。

照涧芙蓉何绰约，掠云鸿鹄向微茫。

心同秋水与天远，夜折岩花和月香。

岭海青红俱在目，先随夕阳入诗肠。

谢紫壶

谢紫壶　黎盘云

黎盘云，与白玉蟾有联句。

事见《海琼玉蟾先生文集》卷六。

谢紫壶

谢紫壶　夜船与白玉蟾联句回文

烟山暮滴翠，露叶秋翻红。

川急回斜岸，草枯凋薄霜。

蝉寒嘶月淡，雁过唳天长。

船泊宜沙浦，夜深同咏觞。

谢紫壶

谢紫壶　櫂歌联句

西风起兮，落叶黄兮，

黍稷香兮。击空明兮，

泝流光兮，天一方兮。

彼美人兮，遥相望兮，

彼苍茫兮。击孤舟兮，

蓼花傍兮，啼寒蟩兮。

薛昂

薛昂　湖堂

一段风烟不可关，出门满目是湖山。

昔人华厦今何在，此日渔舟任自閒。

风观斩新霄汉上，龙洲依旧水云间。

薛昂

薛昂　句

欢怕如凤来衔诏，喜气如鸡去揭竿。

薛昂

薛昂　句

逢时查谓真千载，拜赐应须更万回。

薛昂

薛昂　太清轩

雨余山色千螺翠，风定湖光一鉴明。

我是水晶宫里客，暂来犹爱此轩清。

薛昂

薛昂　题回山人画像

道骨仙风一伟人，相逢东老最情亲。

榴皮幻皮人间世，藤叶牢龙物外身。

瓀蚁满壶方丈晓，青蛇衔袖洞庭春。

高名不配垂千古，笑指西邻几劫尘。

薛昂

薛昂　题万竹山

万竹山中数十家，重重流水绕桑麻。

饱餐鼓腹成何事，桃李春来任自花。

薛秉

薛秉　七夕

红蕖烂漫碧池香，罗绮三千侍汉皇。

阿母暂来成底事，茂陵宫树已苍苍。

薛昌朝

薛昌朝　紫阁

阁下寒溪涨碧湍，阁前苍翠数峰环。

危梯续蹬穿松下，细竹分泉落石前。

好鸟啁啾争唤客，乱云开合巧藏山。

独来应为禅僧笑，少有人能伴我闲。

薛澄

薛澄　赋得一年将尽夜

可惜惟兹夕，须臾即旧年。

人间岁穷处，客馆夜分边。

应逐银缸谢，聊凭玉漏延。

晓风虽未至，残腊几时天。

薛澄

薛澄　立夏

渐觉风光燠，徐看树色稠。

蚕新教织绮，貂敝岂辞裘。

酷有烟波好，将图荷芰游。

田间读书处，新笋万竿抽。

薛澄

薛澄　效朱公叔绝交诗

东山有枭，不祥其名。

恶木是息，恶声是鸣。

食不弃腐，饮不择清。

宜飞求伏，以晦为明。

凶残满志，嗜欲惟撄。

伸颈招凤，使凤自惊。

岂有凤口，而和枭声。

奈何伊人，弗审物情。

请从此别，各自谋生。

薛纯

薛纯　句

郡阁讼稀秋正爽，伫携书剑一相过。

薛绂

薛绂　续和漕司高斋韵

坦情渠侬嫌我真，斗升谁给太仓陈。

悠悠江汉飘零客，落落乾坤老病身。

心历百艰弥感协，诗留知古越清新。

高斋高处齐文焰，付与从今仰止人。

薛公肃

薛公肃　和秉国壁间韵

休话元谈有十，未论前后俱三。

试举归求公案，诸方几个能参。

薛海隐

薛海隐　柳

不问章台与楚楼，一根半树亦风流。

看来的是多情物，爱杀春光怕杀秋。

薛珩

薛珩　瑞云潭

一派寒潭阚碧虚，閒云自有卷还舒。

夜来数仞祥光起，早去溪头听诏书。

薛极

薛极　题观政堂

野水瀰茫春更多，文昌观政意如何。

了无惭色清相照，试听当年襦裦歌。

薛靖

薛靖　岁久旱喜雨

东南苦亢阳，吴越重罹厄。

流徙罄村墟，入夏地尚赤。

讵无沟中人，矧乃急往役。

赖兹天心慈，弗终閟膏泽。

凯风将雨至，蓬蓬亘昕夕。

水势行涧呼，云阴四郊积。

祁祁沾洒均，欢声遍南陌。

秋秧布有种，万一偿春麦。

相率理长鑱，幸可谋担石。

我亦歌豳风，忧心遮几释。

薛靖

薛靖　望金山用唐人韵

一柱支空立，涛声春寺闻。

消来巴地雪，飞到润州云。

寂寞江山色，纵横盗贼群。

不堪形胜裹，北望涕纷纭。

薛居宝

薛居宝　故旧相送出城门

策马国门南，行投感时节。

唧唧寒螀乱，皎皎层恋洁。

修途遵广川，衰林夕阳灭。

含情不忍语，眷旧讵忍别。

抱疴谢绂冕，寄情恋岩穴。

树临越海潮，山背吴门雪。

各勉畴昔心，音书戒辽绝。

傥读幽栖子，杜关理丹诀。

薛居宝

薛居宝　皇太后挽歌

夹日光先业，寒星聚夜台。

慈名千古得，哀诏九天来。

地底鸡人少，云中鹤使催。

宫门芳草遍，从此不须开。

薛居宝

薛居宝　老妓自汴京人泣而赠之

薄妆自叙老深宫，一曲悲歌听不终。

黑发尚沾梁苑雪，素衣还带上林风。

残春柳叶萧条绿，破国桃花冷落红。

收拾琵琶蹙眉黛，教人同在泪痕中。

薛居宝

薛居宝　秋日看云

晓雨沾山路，秋云看野亭。

薄从川上起，低向屋边停。

合处山林白，消来天地青。

人生无定迹，不止是浮萍。

薛抗

薛抗　县圃十绝和朱待制

春花弄晴风，昼帘垂永日。

公退卧黄细，放衙头懒出。

薛抗

薛抗　县圃十绝和朱待制

斗牛不能神，枭卢无好采。

碌碌甘抱关，谁能媚时宰。

薛抗

薛抗　县圃十绝和朱待制

二亭归然立，紫薇为题颜。

朝晖射银钩，伟观压海山。

薛抗

薛抗　县圃十绝和朱待制

讼牒如蜂房，未易谈笑理。

却思买扁舟，归钓荆溪水。

薛抗

薛抗　县圃十绝和朱待制

我无割鸡刀，乃当万家县。

飞蝗不入境，感谢年谷贱。

薛抗

薛抗　县圃十绝和朱待制

五斗虽甚微，偃鼠饮满腹，

大书归来赋，有味数过读。

薛抗

薛抗　县圃十绝和朱待制

焚香坐清昼，此心自如如。

我知拙催科，考甘下下书。

薛抗

薛抗　县圃十绝和朱待制

桐乡文章伯，我欲执鞭从。

明堂选擎天，云壑卧老松。

薛抗

薛抗　县圃十绝和朱待制

寿亲发斑斑，采服老莱戏。

欲赋招隐诗，小山念松桂。

薛抗

薛抗　县圃十绝和朱待制

援琴鼓流水，弦绝无知音。

为语逐臭夫，兰芷和深林。

薛奎

薛奎　寄金绳院正因大师

僧中忆艺本超群，释氏蒙求见讨论。

儒行合为文畅侣，诗名雅作贯休孙。

心灯久已传宗意，命服仍尝锡帝恩。

宴坐栴檀消篆字，眼前陎阓任嚣喧。

薛奎

薛奎　句

千林如有喜，一气自无私。

薛奎

薛奎　句

囊书空自负，早晚达明君。

薛奎

薛奎　忆越州

照湖方干吟格高，搜清研奇含烂毫。

中天无云水中月，虚明晶曜忘回舠。

薛奎

薛奎　忆越州

千岩万壑争清奇，天地灵秀应无遗。

吟舟恐在碧霄上，湖心澄波涵月时。







卷438

薛魁祥

薛魁祥　诗一首

霜风猎猎催寒冬，诸君马首将欲东。

出门浩气如长虹，举手欲挂扶桑弓。

君家渭阳盖世功，黄沙万里归兵戎。

牙旗金甲照天红，江南草木皆春风。

黄金筑台高巃嵷，三千珠履夸豪雄。

君今联辔登仙篷，绿水依依泛芙蓉。

貂蝉出自兜鍪中，蝟锋螳斧一扫空。

我忝吴下旧阿蒙，铁砚磨尽平生工。

於山未见泰华峰，於人未见欧阳公。

借君谈天荐口为先容，他日四方上下追逐如云龙。

薛邻

薛邻　和吴公仲庶游海云寺

寺占灵峰更近州，喧阗驺从锦缠头。

歌锺乍奏晴雷殷，戈甲急趋春水流。

几处醉眠方枕藉，一城谣俗重嬉游。

贤侯惠意民知否，几刻严堙为尔留。

薛美

薛美　薛瓜庐吾宗人也吾不得而见之得见其诗斯可矣太息而题于卷杪

结庐兄弟近长安，弊却儒冠竟不弹。

自茹芝来轻汉召，肯将瓜去博唐官。

贫多乐事清无尽，手写新诗墨未乾。

史笔须评隐君传，姓名应作古人看。

薛美

薛美　咏柳

一撮娇黄染不成，藏鸦未稳早藏莺。

行人自谓伤离别，枉折无情赠有情。

薛琦

薛琦　题荆浩画青山白云卷

渺渺山上山，隐隐树边树。

鸡犬不闻声，居人在何处。

扁舟载酒来相寻，古木苍苔一径深。

白云不飞青山舞，谁悟荆生点笔心。

薛琦

薛琦　舟泊五圣祠前

叶落古祠前，村安许宿船。

人声齐到客，月色独归禅。

野火明秋渚，山钟出寺烟。

推蓬不成寐，霜气览江天。

薛然

薛然　答贾支使寄鹤

瑞羽奇姿踉跄形，称为仙驭过苍冥。

何年厚禄曾居卫，几世前身本姓丁。

幸有远云兼远水，莫临华表与华亭。

劳君赠我清歌侣，将去田园夜坐听。

薛如初

薛如初　凝真宫

仙翁曾是便升真，灵迹千年事转新。

碧洞峰前开紫府，清溪门外隔红尘。

祥云瑞霭笼金殿，羽盖霓旌拥玉晨。

今日胜游诚有遇，麻姑留我醉经春。

薛如初

薛如初　石云

洞府標灵万古傅，石云呈瑞始何析。

人间欲待为霖雨，但看从龙起碧天。

薛绍彭

薛绍彭　白石潭

轻舟系石依蒹葭，春后清江便是家。

蓬底爨烟将稚子，共携渔网晒晴沙。

薛绍彭

薛绍彭　崇宁元年闰六月廿五日道祖再按盐亭经光禄坂留题顿轩

光禄坂高盐亭东，潼江直下如弯弓。

山长水远快望眼，少陵过后名不空。

当时江山意不在，草动怕贼悲途穷。

客行益远心益泰，即今何羡开元中。

薛绍彭

薛绍彭　二花

鲜鲜中园菊，粲粲篱东畔。

的的秋水莲，袅袅西风岸。

迢迢白衣人，皓皓涉江腕。

重阳尊酒亲，雾夕容光烂。

物生各有宜，不计年华晏。

薛绍彭

薛绍彭　奉寄鲁直学士

瘴地经行促棹讴，周南太史几年留。

后来遥识犹青眼，别久悬知半白头。

宋玉又经巫峡去，谪仙初罢夜郎游。

长江风水追难及，怅望春波一叶舟。

薛绍彭

薛绍彭　汉高帝试剑石

丰沛布衣吴芮客，回首咸秦坐凄恻。

漫随霸楚西道迁，未甘汉地山河窄。

随身三尺青龙子，曾断当涂素灵死。

手提岩上试秋水，大石迎风开披靡。

东归欲整堂堂阵，吴儿未足劳余刃。

炎灵天启定中原，大言成事人方信。

君不见不侯飞将能射虎，误中他山犹饮羽。

薛绍彭

薛绍彭　和巨济韵

通泉字法出官奴，日日临池恨不如。

双鲤可无轻素练，数行惟作硬黄书。

乡关何处三秦路，马足经年万里余。

多谢玉华宫畔客，新诗未觉故人疏。

薛绍彭

薛绍彭　和米芾李公炤家二王以前贴宜倾囊购取寄诗

圣草神踪手自持，心潜模范识前规。

惜哉法书垂世久，妙贴堂堂或见遗。

宝章大轴首尾俱，破古欺世完使离。

当时鉴目独子著，有如痼病工难医。

至今所收上卷五，流传未免识者嗤。

世间无论有晋魏，几人解得真唐隋。

文皇鉴定号得士，河南精识能穷微。

即今未必无褚獠，宁馨动俗千金赀。

古囊织襟可复得，白玉为躞黄金题。

薛绍彭

薛绍彭　和米芾为梁唐不收慰问帖寄诗

圣贤尺牍间，吊问相酬答。

不笔或无意，兴合自妍捷。

名迹后人贵，品每分真杂。

前世无大度，危乱相乘蹑。

白发如莲帽，騧马似瓜贴。

触事为不祥，凶语弃玉躞。

料简纯吉书，乃有十七贴。

当时博搜访，所得固已狭。

于此半千岁，历世同灰劫。

真圣扫忌讳，尽入淳化箧。

巍巍覆载量，细事见广业。

唐人工临写，野马成百叠。

硬黄脱真迹，勾填本摹榻。

今惟典刑在，后世皆可法。

薛绍彭

薛绍彭　和米芾越竹纸诗

书便莹滑如碑版，古来精纸惟闻茧。

杵成剡竹光凌乱，何用区区书素练。

细分浓淡可评墨，副以溪岩难乏砚。

世间此语谁复知，千里同风未相见。

薛绍彭

薛绍彭　皇华

橘树松林绿径长，竹篱萦绕当城隍。

皇华何异投荒客，已过山川是夜郎。

薛绍彭

薛绍彭　经行三首

辩士祠边半岭松，不容凡木乱江风。

筇枝拄到峰头阁，天籁都归十八公。

薛绍彭

薛绍彭　经行三首

水石相迎击目新，两峰秀色引朱轮。

使君自比兰亭后，金字磨崖更几人。

薛绍彭

薛绍彭　经行三首

月分圆影委金波，峰面无尘莹不磨。

应是飞仙梳洗处，碧台青绶挂云萝。

薛绍彭

薛绍彭　句

寒临重阁迥，影带乱山流。

薛绍彭

薛绍彭　句

不眠听竹雨，高卧枕风湍。

薛绍彭

薛绍彭　句

自然鸥鸟亲，日与渔樵遇。

薛绍彭

薛绍彭　句

乘月多忘归，往往带霜露。

薛绍彭

薛绍彭　句

官冷系怀非吏事，地偏相访定閒人。

薛绍彭

薛绍彭　句

水云生四面，常恐世人迷。

薛绍彭

薛绍彭　句

曾梦春塘题碧草，偶来雾夕看红蕖。

薛绍彭

薛绍彭　句

雨不湿行迳，云犹依故山。

薛绍彭

薛绍彭　句

一马春风过微雨，竹问归路净无尘。

薛绍彭

薛绍彭　句

晓露凝鞠迳，斜阳满画桥。

薛绍彭

薛绍彭　句

无人云闭户，深夜月为灯。

薛绍彭

薛绍彭　句

天寒湘水秋，雨暗苍梧暮。

薛绍彭

薛绍彭　句

经迳无行路，苍苔露未晞。

薛绍彭

薛绍彭　句

霜乾叶飘零，日出水清浅。

薛绍彭

薛绍彭　句

山水三更月，烟中一叶舟。

薛绍彭

薛绍彭　句

平林映日疏，野草经寒短。

薛绍彭

薛绍彭　句

看云醒醉眼，乘月棹回澜。

薛绍彭

薛绍彭　句

暮烟秦树暗，落日渭川明。

薛绍彭

薛绍彭　句

桥横云壑连朝渡，雨暗灯窗半夜棋。

薛绍彭

薛绍彭　句

鸥鹭惊飞起，秋风菱荇花。

薛绍彭

薛绍彭　句

去意已轻千里陌，深杯难醉九回肠。

灞陵叶落秋风里，忍对霜天数雁行。

薛绍彭

薛绍彭　句

微波拂凉吹，澹烟生远树。

薛绍彭

薛绍彭　论笔砚间物

研滴须琉璃，镇纸须金虎。

格笔须白玉，研磨须墨古。

越竹滑如苔，更须加万杵。

自封翰墨卿，一书当千户。

薛绍彭

薛绍彭　马伏波事

人生在衣食，但取饱与温。

下泽驾款段，曾不羡华轩。

仕为郡掾吏，身自守丘园。

乡里称善人，此外不足论。

志大心自劳。福厚祸有根。

提兵泊浪间，薏苡谗谤喧。

飞鸢跕跕堕，卧视瘴水昏。

永怀平生时，空愧少游音。

薛绍彭

薛绍彭　秘阁观书

访古求书二十年，二王真迹几人传。

每寻同好得消息，闻韶忘味心拳拳。

诸家真赝可屈指，缇巾入手分媸妍。

道山东观富奇古，世人想望如云天。

此生尘俗分不到，九重有路来无缘。

岂知司存预符玺，芸台高议开宾筵。

翰林入坐中执法，未容凡吏陪诸仙。

酒阑接武上秘阁，皇居紫禁凌非烟。

晋康法书在宝椟，傍架牙签一一穿。

紫衣黄门许一见，忽开复闭严关键。

右军尽善历代宝，八法独高东晋贤。

宏文旧物印章在，开元小篆朱犹鲜。

草行无穷少真楷，硬黄色净昏麻笺。

凤翥龙翔余复直，烟霏雾结断还连。

溟涨笔力老转剧，临池尚叹张学专。

言奴得法号神俊，逼人体势殊翩翩。

自方家尊聘豪翰，髒髒欲过骅骝前。

崇虚鹅群最真迹，万里古色星日悬。

笔乾墨淡不可搨，拙手添晕难磨湔。

小玺肥书两贞观，每角一字居四边。

南朝妙鉴各题检，怀充在后前僧权。

争妍取势押缝尾，磐石卧虎推满骞。

琅琊世谱今乃识，宝章十代何蝉联。

忠良贼孽无去取，茂宏处仲同一编。

其间楷真特萧散，南平秘法传僧虔。

卷杪题官记年月，方庆疏封在石泉。

当时盛事今不泯，曾看崔序传遗篇。

想见举朝推好尚，小钟发论头风痊。

髹奁别贮古杂迹，历代作者堪比肩。

步怀陈人有晋法，伯英汉帖疑吴颠。

诚悬送瓜特枯硬，欧取方险虞劲圆。

虞文发愿乃使用，壮古遒丽功力全。

世间此帖岂有二，孔庙破石人犹怜。

阿武章草五字句，画松分行如直弦。

牝鸡司晨足才致，蛾眉文墨争蝉娟。

青绫高标卷二十，淳化刻在诸帖先。

仲尼夏禹谢太傅，山涛汉章东晋宣。

体凡格陋漫收掇，一手临写烦雕镌。

二王妙迹半遗落，宝章虞柳俱见捐。

无盐刻画废西子，骐骥不御蹇著鞭。

永熙圣学贵斯事，讨论王著何备员。

百年文物盛于昔，继文真主方御乾。

岩廊道业仰夔禹，太平黼藻宗云渊。

宝书传世久未辑，明时盛事犹缺然。

谁能借辩达聪听，愿求精识重评诠。

收遗去陋再刊勒，鸠工不费数万钱。

嗟哉百卷顷刻过，安得放意徐穷研。

归来欲说急记取，瀛洲回首情悁悁。

心存默想尚可记，以指画被夜不眠。

休论顽仙与才鬼，但得曲掌甘终焉。

薛绍彭

薛绍彭　清閟阁

虚堂幽幽竹森森，直节常便静者心。

秋槛风高声戛玉，夜庭月白影筛金。

檀栾相对复何有，挂壁丹青古名手。

飞泉激石涌崖间，更爱霜鸿下苇滩。

锦题玉轴照清閟，夐无一点尘埃气。

百寻砌下日相亲，千亩渭川空自翠。

薛绍彭

薛绍彭　诗一首

晋大司马至洛阳，威略已著推砍羌。

声驰江龙传国光，右军笔阵争堂堂。

妙用作意驱后铓，惊鸿乍起游龙翔。

仁祖无奕乌衣郎，排名篇末流遗芳。

开元散落王涯藏，联翩飞动茂密行。

料简鉴赏盛有唐，传授视此真印章。

薛绍彭

薛绍彭　诗一首

东晋风流胜事多，一时人物尽消磨。

不因醉本兰亭在，后世谁知旧永和。

薛绍彭

薛绍彭　荼醾

野白荼醾夹路长，迎风不断挹浓芳。

凤池荀令曾来否，几许薰炉敌此香。

薛绍彭

薛绍彭　云顶山

山压众峰首，寺占紫云顶。

西游金泉来，登山缓归轸。

昨暮下三峡，出谷已延颈。

山名高剑外，回首陋前岭。

跻攀困难到，赖此昼亦永。

巍巍石城出，步步松径引。

青霄屋万楹，下俯二川境。

玉垒连金雁，西轩列阡畛。

青城与岷峨，天际暮云隐。

少城白烟里，水墨澹微影。

江流一练带，不复辨渔庭。

东惭梓隘阙，右喜锦川迥。

磐陀石不转，枯卉弄芒颍。

四更月未出，蕙帐天风紧。

客行弊帤垢，到此凡虑屏。

暂时方外游，聊惬素心静。

明朝武江路，拘窘逐炎景。

薛绍彭

薛绍彭　左绵山中多青松风俗贱之止供樵爨之用郡斋僧刹不见一本余过而太息

越王楼下种成行，濯濯分来一苇杭。

偃盖可须千岁干，封条已傲九秋霜。

含风便有笙竽韵，带雨偏垂玉露光。

免作爨烟茅屋低，华轩自在拂云长。

薛师传

薛师传　江上别友人

秋江涓涓帆乱飞，秋山皎皎含斜晖。

君趁江流去已远，立对青山不认归。

知君不惜南来信，只恐衡阳雁足稀。

薛师传

薛师传　六桥闲步

出郭青岑近，临流白鸟飞。

笙歌春雨歇，草树夕阳微。

山色邀藜杖，湖风飐葛衣。

虚亭林处士，不见鹤来归。

薛师传

薛师传　六桥闲步

向晚西湖路，烟霞淡水汀。

垂杨拂波绿，芳划幔隄青。

地僻渔樵聚，山深殿阁扃。

平生卜投老，梦寐有南屏。

薛师点

薛师点　酬答张安抚伯玉先生

寡交率天性，积疴攻妙药。

干禄念焌尝，著书恣谈謔。

永矢离畏途，何况縻好爵。

感子胡人意，屏吏延铃阁。

时剖千秋心，兼订三山约。

风流张平子，文采谢康乐，

潜鱼媚幽潭，高鸟昵林薄。

物类既参差，天地亦谬廓。

但愁霜霰多，石出兼水落。

薛师董

薛师董　酬外湖楼诗

小雨润蔬荚，凉风展梧影。

云连沙际白，天开数峰净。

湖楼百尺高，坐觉秋日永。

宽锄十亩园，余事一笑领。

荷枯水却清，桂晚霜未冷。

谁能悲寒螀，聊忻小蛙黾。

饱客新莣菹，驾我双舴艋。

放浪诚有道，居然惜俄顷。

薛师董

薛师董　后秋风

去年病后咏秋风，今日秋风病里逢。

好句不曾书落叶，孤灯长自守鸣蛩。

故人音问天来远，茅舍光阴睡正浓。

江上白鸥忙胜我，衔鱼引子与潮冲。

薛师董

薛师董　秋风

秋风有落枝，天籁动埙篪。

鼓角山河壮，襟怀岁月迟。

阮生狂一啸，汉武老多悲。

虽有秦歌激，终堪理钓丝。

薛师董

薛师董　题金陵杂兴诗后八首

舒王不让杜樊川，二十八字今断弦。

可怪苏郎呈好手，剪花排锦蒋山前。

薛师董

薛师董　题金陵杂兴诗后八首

刘郎之后更苏郎，不枉随人入建康。

秦水钟山几相识，前年忽识好文章。

薛师董

薛师董　题金陵杂兴诗后八首

方泉周四半生痴，语辄惊人不自奇。

渠句却题君集后，要寻梨木共传之。

薛师董

薛师董　题金陵杂兴诗后八首

交朋存没八篇诗，自恨认心独觉迟。

也记涌金门外别，不蒙登赏忽相思。

薛师董

薛师董　题金陵杂兴诗后八首

扫阶杨柳败荷风，春名秋初下观中。

两度不能吟一句，愧君且说事匆匆。

薛师董

薛师董　题金陵杂兴诗后八首

定林草木也风骚，曾睡山中听桔槔。

春十江湖八年事，空肠只忆吃丝糕。

薛师董

薛师董　题金陵杂兴诗后八首

尊嘉堂上崔巍老，制阃新开欲辟吾。

又约来游游不得，风流输与五云苏。

薛师董

薛师董　题金陵杂兴诗后八首

散尽浮军换铁缗，香烟何处不氤氲。

苏郎非是谀人者，今日真成说古人。

薛师鲁

薛师鲁　过王处士竹庄

临流结屋植琅玕，中有高人咏考槃。

一曲秋烟青欲滴，满林春雨翠堪看。

山僧过乞归云仗，渔父来分钓月竿。

千古王猷惟此癖，但知此外别无欢。

薛师鲁

薛师鲁　苦雪

六出夫何甚，经旬散野堂。

喜心翻作厌，瑞物恐为殃。

岁晚思新火，天寒望太阳。

荒邨风雪里，赖有隔年粮。

薛师石

薛师石　哀徐致中

亡友如今隔杳冥，画身只见病时形。

书窗闭久梅添润，花径荒来草又青。

一卷诗编空就绪，两年文会觉凋零。

几回行过深深巷，不忍登堂不扣扃。

薛师石

薛师石　酬刘子至

寄来书一纸，别后喜安和。

想见清高极，吟成秋思多。

山头灵运立，月下谪仙歌。

共是江湖客，斜阳各晒蓑。

薛师石

薛师石　大龙湫

昔闻天下山，衡岳称崇丘。

又闻天下水，江汉为巨流。

古有山海经，历历叙九州。

李唐三百载，诗家无一留。

及观郦道元，此地亦不收。

不知诺矩那，何事能穷搜。

我来玄妙境，万丈悬清湫。

石壁去无极，百里弥道周。

云气冒群岫，龙宫深以幽。

轻舆岩壑底，竟日涉溪游。

阴晴异瞻瞩，远近难搜搂。

飘如飞素练，粲若散琳璯。

风掀一潭雨，佛坐四时秋。

喧呼势益骤，光涌声弥吼。

变化有如此，溥博谁与俦。

吾谓神龙力，岂翳人鬼谋。

稽首荷玄遇，久坐劳双眸。

一杯却岚暑，旋步轰雷稠。

以吾澹世虑，歨起杞人忧。

何当骑天狼，满引射斗牛。

薛师石

薛师石　读刘靖君碑

儒生身上事皆成，身外浮华亦堪轻。

种竹满山门径小，挂冠当路树枝横。

几於颜子三生寿，分得陶潜一字名。

何处时令见前辈，只看碑语自心清。

薛师石

薛师石　断桥

独扶瘦杖欲经过，为问高僧意若何。

自倚神通能渡水，却言佛法本无多。

薛师石

薛师石　多景楼

跨浙连淮是润州，好山全对此江楼。

少年志气惭霜鬓，犹忆曾看打阵舟。

薛师石

薛师石　赋二十八字

水满沟塍不愁旱，忽催租税却忧贫。

家人苦不怜予拙，雪裦冰衫要及晨。

薛师石

薛师石　孤山

不到西湖今几时，十年双鬓欲如丝。

难寻和靖题诗处，空见梅花成老枝。

薛师石

薛师石　瓜庐

近来有新趣，买得薛能园。

痚壤延瓜蔓，深锄去草根。

花时长载酒，月夜正开门。

最识田家乐，辛勤更不言。

薛师石

薛师石　瓜庐至日即事

西山起还伏，插入万丈潭。

渔叟操桂棹，樵歌过草庵。

年荒酒味薄，天旱井泉甘。

不原丘园贲，惟将易自参。

薛师石

薛师石　寒山寺坏庄产尽为势家所夺余游天台甚为贤惜之陈约甫摄郡号不畏强

寒山寺废佛灯寒，有客来游欲住难。

夙世闾丘今摄郡，不妨饶舌似丰干。

薛师石

薛师石　和葛天民

贾岛文章怀素书，得来读罢卷还舒。

西湖柳下为君宅，东海云边是我庐。

千里江山常若此，一生心抱欲何如。

相思唯有加餐食，不暇逢人寄鲤鱼。

薛师石

薛师石　和梅氏西涧韵

此处宜新月，开门必向西。

近江潮有信，初种树犹低。

何日寻梅隐，移船系柳堤。

诗篇满窗户，留壁待余题。

薛师石

薛师石　横参楼和老杜韵

僻懒便幽处，江湖称隐心。

地偏欣改观，楼豁喜初临。

暖日低轻帽，良朋接短襟。

潮耸全有韵，帆影半回阴。

以麓添重色，鲈风出浅林。

屿头烟瘴远，沙觜浪痕深。

寂静云归壑，瓓珊月近参。

人家已鼻睡，渔父尚讴吟。

造化由来久，周回忽见今。

爱他斜日照，颠倒数山沈。

薛师石

薛师石　湖上

势利绝交初，瞿然卧隐庐。

无营心淡泊，见客礼生痚。

游有渔樵伴，看多佛老书。

春深草易长，忘却倩人锄。

薛师石

薛师石　怀赵紫芝

日沈月上暝烟斜，收拾渔竿恰到家。

为忆城南清瘦友，寒宵梦里见梅花。

薛师石

薛师石　会宿赵紫芝宅

郊居无一事，喜见友人来。

促席坐添火，推窗立看梅。

论诗漏欲尽，煮茗匣重开。

此夜思徐照，墓松犹未栽。

薛师石

薛师石　纪梦曲

夜梦佳人姱且长，星冠霞帔云衣裳。

双眉浅淡画春色，两耳炫濯垂珠珰。

细步逡巡倏相近，世道人情不敢问。

敛容正笑发一言，不识巫山云雨恨。

自从十五学仙经，今年二十身骨清。

天上有籍升其名，长声短声歌紫琼。

紫琼之章词宛转，永与人间风调远。

余声示竟钟鼓鸣，雾散烟收人不见。

薛师石

薛师石　寄蔡任

不见三百日，问君消息多。

身閒诗有味，不净月无波。

琴里怀孤竹，书中寄永和。

遥怜一江隔，何计得相过。

薛师石

薛师石　寄龙虎山道士孔野云

上清三十六，院阁皆幽清。

漱齿泉新汲，晞发日始升。

自除烧墨灶，昼夕诵黄庭。

所得异畴昔，出山畏逢迎。

同当知非年，寄诗聊写情。

薛师石

薛师石　寄守上人归闽省亲

从小服缁素，三衣竟不长。

心空无物碍，顶重有诗囊。

去与云相似，来期春未央。

家山指萱草，微笑奉高堂。

薛师石

薛师石　寄题赵十四知县听雨堂

谁弹石上琴，涓涓流水响。

主人性清旷，静夜发幽想。

何心指蓬阆，取近对湫荡。

应有可人来，烟蓑曳双桨。

薛师石

薛师石　寄题赵紫芝墓

辛未联诗别，九年成恍惚。

大星坠地旋无光，君身入土名不没。

呈越之水相交流，寂寞诗魂何处游。

不闻孤鹤唤人醒，空见梅花似人影。

无复东岩招谢客，应住西湖伴和靖。

世上如今一句无，一灵独存势欲孤。

我有生刍来未得，只愁宿草易荒芜。

薛师石

薛师石　寄谢黄元信惠茶

建溪金铤直几千，余性所嗜一已偏。

寻常草卉不足进，龙团凤夸如珉坚。

长须健卒前月到，手提茶器急取煎。

妻儿攒眉笑苦涩，为言真味兹天然。

易牙去已久，吾齿若贝编。

枵肠岂废食，睡省非壮年。

惜此余香滞喉颊，巡除吟咏声諓諓。

诗成寄题建宁郡，主茶官吏俱时贤。

合同缄印一时毕，进奉飞驰争春妍。

天子不敢尝，荐以寝庙先。

定自褒嘉到属郡，趣君密迩玉炉烟。

一以此味沃天下，邪魔驱扫无留连。

薛师石

薛师石　寄雁荡诗僧

雁荡峰前夜雨晴，空房不住有蝉声。

一身閒后发难白，五字吟来思极清。

少见出山多入定，还於夏末起秋程。

何如更待黄花节，雇我来游计已成。

薛师石

薛师石　寄赵叔鲁

相知言莫尽，别后意如何。

命笑春冰薄，愁因夜雨多。

全家寓京国，无地著吟哦。

会得穷通理，从余缉薜萝。

薛师石

薛师石　寄赵紫芝

别后访消息，传言一半虚。

前官已不就，所向定何如。

苦雨厌羁思，春风欺旧庐。

怀人闭门夕，专拟寄来书。

薛师石

薛师石　巾山

两峰争起入云层，半属虚空半属僧。

斜日满山人到少，任蕃去后我来登。

薛师石

薛师石　金贤良

虚号贤良岂疗饥，短衣结袖竟何为。

空携痛哭能言策，不遇勤求下诏时。

老去说诗犹有味，寒业索酒莫教迟。

家贫身死知无计，自有傍人为立碑。

薛师石

薛师石　净光长老极能诗

近住城中寺，阴云渍竹房。

雨多香篆久，春去药苗芳。

室里从人问，吟边与世忘。

一身全是道，头白有何妨。

薛师石

薛师石　句

泉涌龙频跃，山灵鸟不来。

薛师石

薛师石　句

半洞容千佛，诸峰共一云。

薛师石

薛师石　哭刘咏道

案上韩文与杜诗，小斋閒澹亦相宜。

人怜贫病忧无计，自说文章乐未涯。

礼合古初山友哭，袝从先世夕郎知。

生平直谅嗟往，不哀辞是诔辞。

薛师石

薛师石　哭周宗彝

已叹交情看渐少，闻君怛化重伤神。

手栽寒竹惟添笋，堂掩空山不见人。

旧说媾婚今且置，新怀情悃向谁陈。

独怜头白曾参母，清夜悲号血泪频。

薛师石

薛师石　李白墓

野火攻残竹数枝，诗魂飘荡定何之。

娟娟秋月照采石，不在荒坟在水湄。

薛师石

薛师石　梅雨

梅雨润兼旬，暑月不知夏。

溪流三尺强，舟人惊昨夜。

余家有瓜田，苹藻纷揉藉。

鱼暇失凭依，跳跃至床下。

卑湿畏暮年，扶策升台榭。

难原方丈食，互市物踊价。

四邻各凄凉，惟有酒可借。

五月藉新白，咀嚼胜枣。

闭门人事绝，几晚乌巾卸。

震雷压不住，神龙未遑暇。

或谓蛟为孽，胡不宁尔舍。

旱涝政本农，偏惠及閒架。

皇天无所私，未遽损禾稼。

一洗天下清，作我圣人化。

薛师石

薛师石　秋晚寄赵紫芝

数日秋风冷，丘园独自身。

閒看篱下菊，忽忆社中人。

苦咏肩常瘦，移家债又新。

极知君淡泊，十载得相亲。

薛师石

薛师石　水心先生惠雇瓜庐

未成三径已荒芜，劳动先生枉棹过。

数朵葵榴发深愧，一池鸥鹭避前呵。

路通矮屋惟添草，桥压扁舟半没河。

再见缁维访渔父，却无渔父听清歌。

薛师石

薛师石　送鲍份父

地僻官仍小，兹行古迹多。

矩罗应失笑，庞媪亦经过。

宦业知余事，宗风竟若何。

□□□□□，满舍是青莎。

薛师石

薛师石　送陈器之赴绍兴初官

郡古湖如镜，照人心胆清。

閒曹应事简，尽日读书声。

府主旧知举，同僚亲弟兄。

人言游宦乐，难得比君荣。

薛师石

薛师石　送从善云游

雁荡天台去，閒寻倚杖藤。

路边应得句，禅坐似无能。

顶笠偏愁雪，山猿不畏僧。

傥逢清塞伴，休原入传灯。

薛师石

薛师石　送法照

论著天台教，诗参左纬来。

閒行过蓬荜，相对坐莓苔。

讲席虚前月，重游约后回。

仍闻藏禊帖，应放为吾开。

薛师石

薛师石　送高邮周主簿兼呈陈君端

绕县重湖色，难同说簿清。

虽云古邮置，不似近边城。

月落淮田阔，风晴隋柳轻。

乡人在曹职，相得为诗情。

薛师石

薛师石　送郭子奇

永嘉官满后，归处是仙居。

柳舞陶潜径，桃迎阮笔车。

名高唐寺塔，箧满晋人书。

看步青云上，题缄寄隐庐。

薛师石

薛师石　送蒋肖韩

岳阳有仙迹，君去颇相宜。

已料官閒日，多吟湘水诗。

高风琴断裂，白月酒涟漪。

无意求人荐，惟应我自知。

薛师石

薛师石　送蒋肖韩赴弋阳

弋水桥边接长官，水晶山色让清寒。

共知雕弊今称剧，自倚廉勤道不难。

吏退早衙花谷静，鹤翔秋戹讼庭宽。

从来遇事就凝滞，应只忧民劳寸丹。

薛师石

薛师石　送谨师

谨师牢绊脚，语别意茫茫。

入寺随拐杖，当禅月满床。

多因新见解，抛却旧篇章。

为我金山去，钳锤问一场。

薛师石

薛师石　送卢次夔兼柬庐九秘书

蔡邕初入直，撰著几书成。

所取友若此，遥知人至清。

朝回收疏稿，夜语杂诗情。

愧我多年别，相烦一寄声。

薛师石

薛师石　送王成叟先生访丁子植

老懒无铭检，一年身耐贫。

还思温岭去，别我苦吟人。

柳色行三月，雩风浴暮春。

旧时同学友，迎拜绿袍新。

薛师石

薛师石　送王倅之兴化

梅溪好源委，流德至今存。

独继贤人业，共推君子孙。

官清五字好，州小贰车尊。

所历七闽郡，从兹水不浑。

薛师石

薛师石　送文子监草料场

坐局何烦听晓鸡，豆萁苜蓿亦诗题。

好文不爱今人体，色养宁嫌古署低。

翰苑旧交应雇访，相门新近事招携。

岁寒惟有君於我，老去过从许杖藜。

薛师石

薛师石　送翁灵舒閒游

袖有新诗如美玉，知君去意十分浓。

山行见草认灵药，午歇就阴依古松。

两鬓已添蓬蔂色，三年判作飘零踪。

羁情夜后更愁绝，深涧断猿溪寺钟。

薛师石

薛师石　送夏肯父

霜晴雁荡白，五日计乡程。

野烧明山店，轻舆憩岭平。

乞铭甘久客，爱母起归情。

孝极天为感，师文早晚成。

薛师石

薛师石　送项季约入成都幕

阁书入兵幕，束袖学戎装。

峡峭芺侵月，秋清猿嗛霜。

迂程看阵碛，到处宿诗堂。

若比仲宣乐，输君发未苍。

薛师石

薛师石　送谢强学主建德簿

少年初试吏，濯印富春亭。

水可清人骨，山曾隐客星。

俸廉专母养，政简静公庭。

守是贤侯子，应看荐墨青。

薛师石

薛师石　送薛泳

病里风光总虚掷，岸花园柳雨中休。

无端好客随春去，送酒吟诗一并愁。

薛师石

薛师石　送叶季重之官吴门

君继贤人业，试官阊阖门。

但门要离墓，莫看真娘坟。

虎丘寺前生野草，一花一叶皆丽好。

用心冷淡不此嗜，自有诗礼长探讨。

给旁余閒庭庑空，小舆应亦上垂虹。

桥边风驶寄书便，只写平安报乃翁。

我惭空空易痚斥，时亦抠衣侍函席。

春膏流滑傥寄将，待写续经藏屋壁。

薛师石

薛师石　送叶宰赴丰城

君往为官处，江西寇已平。

狱閒空剑气，堂静响琴声。

有法催常税，无私得众情。

时方急贤路，名定达公卿。

薛师石

薛师石　送张直翁

宰公诗句是骚人，官舍况临湘水滨。

衡岳望中思策蹇，沧浪清甚欲垂纶。

长於一县花开后，独访三闾庙里频。

元亮何曾藉知己，翩然出处自由身。

薛师石

薛师石　送张直翁之筠阳

时平民事少，诗句定能清。

况作江西去，放教秋水生。

山花香淡泊，湘竹恨分明。

朝士多知尔，慈溪旧有声。

薛师石

薛师石　送赵端行

纷纷帝族贵，钦兹神秀门。

永嘉分奕叶，甚盛二枝蕃。

吾友天乐翁，实惟游之孙。

身虽羁旅尽，诗则骚雅存。

侄行有科第，作尉期高骞。

是曰提刑后，令闻方腾喧。

大心欲图南，小枝不在言。

十年相聚首，伟论孰敢援。

交比鲍叔知，志许诸葛论。

分携乃明发，念我守故园。

君往夫差国，不遣吴水浑。

陆静玩蟾彩，江清烹鮨豚。

邑宰话乡曲，官廨如荒村。

昂藏信多暇，时忆朋友樽。

穷达委天命，守道无竞奔。

公当春风吹，梅实众花繁。

薛师石

薛师石　送赵端行廷对少寓期待之意

甲科知亦有，难得是家传。

定入中朝局，还支内赐钱。

服青初解褐，班后忽超前。

独谢归廊幕，诗呈第一篇。

薛师石

薛师石　送赵几道赴台州录事

应前绠汲何从来，清流海底通九垓。

天河地脉濦旋转，上中下井躔三台。

满城桃花二仙种，方广金殿三门天。

一时会上几许人，若匪佛种应仙才。

于公徒知高其闾，岂识大化非胚胎。

今兹送言暂相别，诗规笔诲纷崔嵬。

傅说明星定入梦，方朔迹秽空谐诙。

不昵不阿予与汝，古交淡淡无嫌猜。

薛师石

薛师石　送赵泽民赴酃县

高人为令尹，政事岂寻常。

炎月不避暑，清风心自凉。

水流衡岳色，酒带芷兰香。

远想濯缨暇，思予有咏章。

薛师石

薛师石　送赵主簿

内地无烽火，诗人入仕林。

定将咏物意，移作爱民心。

晤语初同调，分携便不禁。

卜邻曾有约，久后得相寻。

薛师石

薛师石　送赵紫芝入金陵幕

为官亦僦居，官况定何如。

昨夜交游散，满湖秋雨痚。

此邦佳丽久，旧事拜参初。

喜是贤侯幕，新年有荐书。

薛师石

薛师石　送子舒弟赴金陵兼柬宋君辅

禄仕何方好，金陵总莫如。

庙存元帝像，家有二王书。

羽檄时主急，文才用有余。

功名收拾了，归食会昌鱼。

薛师石

薛师石　送子舒弟之官华亭

执手难为别，愁看去棹孤。

船官得閒散，春晚过皇都。

书附海人便，花添住屋图。

有时吟句稳，还忆花兄无。

薛师石

薛师石　宿瞿溪

船泊溪西岸，人家见晚舂。

痚星寒有雁，村寺夜无钟。

竹径通新店，茅柴暖病容。

农夫不相识，问我欲何从。

薛师石

薛师石　塔山和徐道晖壁间韵

寺在一山顶，江分两岸田。

凭何发诗兴，题字古廊边。

近地今埋骨，閒人亦助钱。

昨宵留宿意，不忍上归船。

薛师石

薛师石　题南塘薛圃

门对南塘水乱流，竹根橘柢自成洲。

中閒老子隐名姓，只听渔歌今白头。

薛师石

薛师石　挽陈叔望

少年曾是鲁诸生，为立功名别路行。

尝捉宝刀严汉陛，再持符节领江城。

绝怜诗律双金在，不见林塘五柳成。

明日西山归葬处，踏青人散草初平。

薛师石

薛师石　挽林敬之

闭门常读易，遁世意如何。

有酒可消闷，无阶不种莎。

閒时寻旧友，月夜步新河。

我亦逃名者，题碑愧尔多。

薛师石

薛师石　挽潘母

独玩隔厅月，凄凉三十年。

渺然儒素业，翻以母仪传。

生计无中有，衰龄病后延。

谁为市贞石，高刻墓之前。

薛师石

薛师石　挽宋耆卿

人如韫玉操如冰，拾芥推梨世岂能。

案上有琴恨旧响，墓头无火续寒灯。

一官祗是幽閒过，百行惟须健笔称。

此曲调高知音少，朗吟唤得九原譯。

薛师石

薛师石　挽徐道晖

昌黎铭最好，朋友更情深。

身没复何憾，家贫自不禁。

春山无死草，夏木有清阴。

为鬼诗还别，重来何处寻。

薛师石

薛师石　挽徐左史

左史声名空复存，如今往事不堪论。

惟应指佞当前陛，已判身归老故园。

骢马引丧寒有泪，麒麟卧冢寂无言。

人生遇合萍相似，何处分明怨与恩。

薛师石

薛师石　挽张彦文提举

七十童颜在，悠然物外幽。

组衣藏蠹箧，散服上渔膛。

此日移松葬，前时为菊留。

山连象浦馆，谁记孟家游。

薛师石

薛师石　挽赵孺人余中表也

幼小同群戏，年加各所之。

常疑艳花卉，终是易离披。

夫婿新袍绿，儿男半发垂。

送归蒿里道，兴我渭阳思。

薛师石

薛师石　望夫石

望夫一望几千年，苍藓何曾似翠钿。

却春春深更风雨，满身吹泪使人怜。

薛师石

薛师石　无题

平生爱菊与梅花，菊比渊明梅似逋。

谁知此道今寥落，爱菊爱梅人也无。

薛师石

薛师石　戊子七月十一日

贫因几首诗，閒高一著棋。

瓜田常嘿坐，不原有人知。

薛师石

薛师石　喜翁卷归

我老寡俦侣，年荒值冬迫。

膝下有啼寒，瓶中无储积。

岂不展转思，自欠经营策。

儒冠匪谬误，赋性素褊窄。

渊明疑夙世，荷锄心便适。

嗟余四友朋，惊见三化魄。

一翁尚凄凉，六秩因行役。

家贫病难愈，诗苦发全白。

昨来叩我们，偶信比邻宅。

闻语亟倒屣，已去倏无迹。

知君怀百忧，虽出难久客。

从今幸安居，况有旧泉石。

清晨过穷庐，竟夕主畴昔。

逝者已云远，相期守枯瘠。

薛师石

薛师石　喜徐玑至

荣满自南归，曾过秦系庐。

无心缘见道，会面只如初。

诗好多人说，官清得荐书。

柴门劳雇访，未觉四年痚。

薛师石

薛师石　喜叶谦夫归

老思忽萧爽，亲朋得意归。

菊觞奉亲寿，柳色上儒衣。

宅旺看山势，门清有钓矶。

我来聊问字，澹坐月侵扉。

薛师石

薛师石　戏赠赵天乐

问隐当时意已深，近来全废是清吟。

一春祗为风雷变，尽日閒观天地心。

闻道丹炉初候火，能教瓦砾化成金。

果然成得知何用，不似瓜庐种紫蕅。

薛师石

薛师石　下仙胜因寺有怀

山中初寄隐，野寺一天星。

路远有如此，客来应未能。

蛩催寒妪纬，蝉杂夜僧经。

忽忆忘形友，微吟自剔灯。

薛师石

薛师石　先寄郭子奇

世道祗如此，君心我得知。

先教栽菊在，预作去官期。

梦觉秋风起，行吟夜月迟。

怀人几十载，欣有后门时。

薛师石

薛师石　谢陈不云寄惠瓜庐字

我向村中住，无人知姓名。

结庐难得就，种树几时成。

扁榜龙蛇动，飞檐燕雀惊。

自怜幽僻地，因此亦敷荣。

薛师石

薛师石　学海楼和水心先生韵

江口潮生夜语喧，月残叭有数得存。

更凭高处观空阔，始悟乾坤是易门。

薛师石

薛师石　杨柳枝

门前杨柳君莫折，长於折处生两枝。

两枝难作一枝合，一心分作两心时。

薛师石

薛师石　杨柳枝

唯有高枝高莫攀，不堪攀处只堪看。

怪得楼头画眉妇，春朝长自凭阑干。

薛师石

薛师石　杨柳枝

独於高处接阳和，占得春风分外多。

须信繁华易催折，不如柔弱拂江河。

薛师石

薛师石　杨柳枝

汴水堤边薪可束，永丰巷口绿成堆。

盛衰到底皆惆怅，何不移根种马嵬。

薛师石

薛师石　夜坐陈縜灵见访

清夜焚香篆，閒看郊岛诗。

自怜多冷寞，谁足尉衰迟。

树雪明窗纸，瓶梅落观池。

君心亦无事，相对坐移时。

薛师石

薛师石　渔父词

十载江湖不上船，卷篷高卧月明天。

今夜泊，杏花村，

只有笭箵当酒钱。

薛师石

薛师石　渔父词

邻家船上小姑儿，相问如何是别离，

双堕髻，一弯眉，

爱看红鳞比目鱼。

薛师石

薛师石　渔父词

平明雾霭雨初晴，儿子敲针作钓成。

香饵小，纎丝轻，

钓得鱼儿不识名。

薛师石

薛师石　渔父词

系船兰沚鱠长鲈，白袷方袍忽访吾。

神甚爽，貌全枯，莫是当年楚大夫。

薛师石

薛师石　渔父词

春融水暖百花开，独棹扁舟过钓台。

鸥与鹭，莫相猜，不是逃名不肯来。

薛师石

薛师石　渔父词

夜来采石渡头眠，月下相逢李谪仙。

歌一曲，别无言，白鹤飞来雪满船。

薛师石

薛师石　渔父词

莫论轻重钓竿头，伴得船归即便休。

酒味薄，胜空瓯，事事何须著意求。

薛师石

薛师石　渔父二首

偶来浦口芰荷香，绿叶丛中睡一场。

须信至人无妄想，不曾有梦见文王。

薛师石

薛师石　渔父二首

利薄每言随分过，避名不入愚溪路。

春深雨足钓丝长，夜来又宿蓑衣步。

薛师石

薛师石　渔家

小舟轻似叶，曾不畏风涛。

自说磻溪好，翻疑钓濑高。

晚来鱼换酒，归去子持篙。

定是逃名者，时闻歌楚骚。

薛师石

薛师石　赠达西堂

却罢住山缘，归来又十年。

自知身是妄，常道钵休传。

塔路修来直，纱灯影处圆。

与吾相对坐，语嘿尽通神。

薛师石

薛师石　赠葛天民

逃禅已得计，易姓岂云非。

自说身如幻，常人见亦稀。

亭边看荷叶，楼上挂蓑衣。

几夜苏堤月，随君瘦影归。

薛师石

薛师石　赠奭山人

何人养道得如君，房接高楼半入云。

山地栽梅寒蕊瘦，瓦炉留火夜香熏。

看经寻义心逾静，默坐观身耳不闻。

莫道门前是廛市，须知喧寂此中分。

薛师石

薛师石　赵成子

早年名字诸公并，唯有清声独至今。

辞却双旌更何事，自扶灵寿欲閒吟。

病来便作云归岫，死矣犹如鹤在阴。

终始哀荣了无恨，只愁尘鏁匣中琴。

薛师石

薛师石　赵叔鲁端行胡象德携酒见雇

一贤二分子，枉驾瓜庐丘。

烹鱼载美酒，竟夕为我留。

评诗仍和曲，举白不计筹。

情忘觉欢畅，礼厚愧莫酬。

今朝风雨横，欲谢出无由。

薛师石

薛师石　至日游湖

此心全剥落，今日一阳生。

自分安身计，难逃素隐名。

贫中闻道彻，閒时作诗清。

别有求鱼者，笑余忧思盈。

薛师石

薛师石　州宴席上赋牡丹得日字

粉淡与妖红，占尽阳和出。

春去在商量，更费吟人笔。

此是洛阳花，尚带长安日。

持上使君墀，宝瓶分甲乙。

薛师石

薛师石　朱清

漷水日夜白，之人信所宜。

隐於陶令酒，甘谢郗诜枝。

江渡月偏满，家庭岁有规。

不知君没后，谁主菊花期。

薛师石

薛师石　自题

半生作计在田庐，羽懒何曾好读书。

谁却画作古人样，旁边还是欠犂鉯。

薛师心

薛师心　黄天荡阻风

野泊几人愁，浮踪果是沤。

轻舠同一羽，高浪即三秋。

欹枕江声震，开篷雨脚收。

风波身漫涉，何处有安流。

薛师心

薛师心　石头城遇卢明府丈

浮生踪迹似浮云，把酒论交对夕曛。

十载师门称畏友，一朝吏事诵神君。

口中高论人间少，名下宏词海内闻。

此会正当春色好，莫教邂逅手经分。

薛师心

薛师心　泗上歌

北风萧骚兮吹逝波，英雄一去兮岁月多，

路草青青兮淴　人过。

薛叔振

薛叔振　它山堰

官为唐令尹，心切禹蒸民。

叠石流川水，分波及稼云。

万涛惊不夜，千古见如新。

更有朝宗脉，声容匪独鄞。

薛舜俞

薛舜俞　句

轩窗眼界开。

薛舜俞

薛舜俞　句

丘壑胸中事。

薛舜俞

薛舜俞　句

旧邑浮航外。

薛似宗

薛似宗　送宋承旨归觐大母刘太夫人

远冲风雪渡钱塘，欲趁春风到故乡。

百岁报刘知日短，一身许国喜心长。

才名磊落传金马，旌盖辉煌出玉堂。

岂若他人思陟岵，无忧靡眞不遑将。

薛似宗

薛似宗　戏题团扇自写山水

拂将团扇点江春，难与班姬咏并珍。

非为墨池云雾好，自来不以笔干人。

薛嗣昌

薛嗣昌　栖岩寺

出郭自然尘事少，携家况作栖岩行。

千寻尽处暮云碧，万籁息时霜月明。

林外扶疏竹影碎，岭头依约松风声。

他年若此卜幽隐，兴来更遂登临清。

薛嗣昌

薛嗣昌　宿草堂寺

驰车晚叩古禅林，乔木参天一径深。

门外乱山连翠色，竹间流水漱清音。

幽怀暂喜来栖处，高士遗踪悉访寻。

谁会宗风当日意，庭前苍桧尚青阴。

薛田

薛田　别云台观同宿饶益寺与魏野联句

自古人人足叹嗟，閒游得侣复堪夸。

可怜十宿无喧杂，不在僧家即道家。

薛田

薛田　成都书事百韵

混茫丕变造西阡，物象熙熙被一川。

易觉锦城销白日，难歌蜀道上青天。

云敷牧野耕桑雨，柳拂旗亭市井烟。

院锁玉溪留好景，坊题金马促繁弦。

风流辅席堆红豆，潇洒门庭映碧鲜。

表状屡言同颖穗，敕书频奖竝生莲。

旋科杞树炊香稻，剩种豌巢沃晚田。

仁宅不隳由政立，议闱无取任情迁。

民知礼逊蚕丛后，俗尚奢华邃古先。

绕郭波涛来浩浩，归期岐路去绵绵。

乍回黑水将成道，潜到青羊恐遇仙。

靓女各攻翻样绣，祛商兼制砑绫牋。

垆边泛蚁张裙幄，江上鸣鼍簇彩船。

石笋崚嶒衙对峙，琴台恢阔寺相连。

群葩艳里珍禽语，百草香中瑞兽眠。

喜处必臻尤儜望，胜游争倦更迁延。

早荷叶底蹲鸱伏，椶树梢头乱蝶穿。

鹺发牢盆浑弃卤，铁资圜法免銀铅。

丰饶物态甯殊越，美丽姝姬酷类燕。

西海号雄彰传纪，南康辞健积铭镌。

良工手技高容学，妙隐丹方祕不传。

倚剑灵关凌绝顶，梦刀孤垒削危巅。

金华巷陌遗三品，石镜伽蓝露一拳。

信落荆州随鼓枻，检颁芝阙听摇鞭。

若量内地寒暄异，且在遐陬水陆全。

渝舞旧云传乐府，巴谈谁曰系言诠。

九苞绾就佳人髻，三闹装成子弟鞯。

欲辨坤维寻地理，才临益部认郊{上广下墨}。

文翁室暗封苔藓，葛亮祠荒享豆笾。

货出军储推赈济，转行交子颂轻便。

气蒸蓌蒻根须润，日罩榝柟树影圆。

药市风光虫蛰外，花潭遨乐鵹鸣前。

聚源待攎求凫氏。賏怨那能雪杜鹃。

藂植森荣还蓊蔚，夹流湍迅迥潺湲。

鲜明机杼知无算，细碎锥刀不啻千。

合伴鸦鬟齐窈窕，对陪霓袖竞翩聁。

五门冷映岷峨雪，千里爰疏灌堋泉。

茂盛八紘宜得最，膏腴十道比俱偏。

袁滋不到生无分，段相重来宿有缘。

款召相如登兔苑，骤迁太白步花砖。

葳蕤草木时为瑞，奇秀江山代产贤。

晓后细风红灼灼，夜中微雨碧芊芊。

锦亭焰烛明欹障，绣阁香毬暖熨氈。

宝塔徘徊停隼旟，观街杂沓拥辎輟。

酴醾引架家家郁，踯躅攀条处处妍。

重爱鲁儒提德柄，威降曹将董戎旃。

欢谣少负賨人勇，长讲多轻楚客禅。

似簇绮罗偏焕燿，如流车马倍喧阗。

搘机显绰名堪录，题柱芬芳事莫捐。

李特锋鋩徒恃险，张仪规画自持颠。

鹰扬事业成悠久，鸟合奸雄败转旋。

漫向鼎分澄霸道，却当龟化验都鄽。

强贪楚灭悲倾辙，广洽尧询喜慕羶。

侧弁猖狂抛玉斝，归鞍酩酊坠金钿。

氛埃屏息云常覆，稼穑繁滋泽磨愆。

睿圣宵衣垂迺瞔，贵臣驰髍每传宣。

石牛迈路加歆飨，江渎隆区助洁蠲。

避暑亭台珍簟设，纵閒池沼钓丝牵。

遮蛮带砺长能固，捍蜀金汤远益坚。

何武甲科曾继踵，严遵卜兆罕差肩。

雠书竞印诸家集，博识咸修百氏笺。

纸碓暮春临岸浒，水樽春注截河壖。

华严像阁凉堪爱，净众松溪僻可怜。

学射崔嵬横罨霭，放生宽广媚漪涟。

藓庭嫩笋青篸篸，风槛新荷绿扇扇。

守戍貔貅千万骑，采葑簪笏两三员。

清江泻势方流巽，大面盘形正压乾。

电扫谷风藏虎啸，雷瞋宫树洒龙涎。

郺占逖应星舒彩，栾噀端聆火扑燃。

令范式驱民缺缺，咨谋畴倚道平平。

性寒甘蔗猱偷齧，体腻芭蕉蚕莫沿。

志读备兴重掩卷，史看唐幸嫩终篇。

雕盘姹女呈酥作，水巷痴童飏纸鸢。

初下鹿头迷鄠杜，暂来犀浦误伊瀍。

变秦言语生皆会，恋土情怀死不悛。

结厦斧斤宗简易，入神丹雘励精专。

柳堤夜月珠帘捲，花市春风绣幕褰。

十县版图分户籍，一城牌肆俿民编。

受辛滋味饶薻蒜，剧馔盘餐足鲔鱣。

月季冒霜秋肯挫，荔枝冲瘴夏宜然。

几番藂箐鸣虚籁，是个园林噪嬾蝉。

蠢动乘时先养育，菁英届候别陶甄。

地丁叶嫩和岚采，天蓼芽新入粉煎。

平代启闱闻继岌，监军凭轼见刘焉。

蕙兰馥裛幽蹊畔，菱芡交铺曲岛边。

绘网晚晴夸蹴踘，画绳寒食戏秋千。

氤氲紫雾蒙都邑，缥缈彤霞聚偓佺。

螭伏自然销剑戟，蝼翻几度起戈鋋。

宦游止叹音尘阙，乡饮何惊岁月遄。

灵寿桃枝奇共结，金砂银铄贵相联。

埋轮昔按均轮命，叱驭今分太守权。

徒为行春飞皂盖，讵能许国报青钱。

政经旋考尤多僻，民瘼深求尚未痊。

虽愧裦襦非叔度，且期毫墨有冯涓。

{左亻右黾}遵廉察思从训，克谨操修敢好畋。

南市醉过攒帜队，西楼欢坐列琼筵。

烦嚣谨畏伤淳厚，慧黠周防近巧諞。

重禄省心宜致寇，薄材庄貌若临渊。

扶危颇异巢居幕，劝善还同矢在弦。

薛田

薛田　景德四年为中江令后为益州转运赋诗

一同旧治居芸阁，八使新衔忝柏台。

父老出郊迎马首，人情似到故乡来。

薛廷玉

薛廷玉　扬州送别

匹马扬州路，香开几树花。

春光无拣择，淮池亦繁华。

日沸长江水，风昏古战沙。

争雄旧时事，君去莫思家。

薛仙

薛仙　绍兴戊午秋因观毕氏所藏定武旧石本兰亭因题

无心工拙当閒暇，信手纵横尽技能。

朱蜡謄摹犹若此，可怜真迹殉昭陵。

薛修竹

薛修竹　题梅山

薜荔坛高秋十分，汉时笙鹤杳无闻。

平明一觉西风梦，吹落人间半是云。

薛循祖

薛循祖　秋园咏物

怪尔知时节，逢时辄自鸣。

空阶一夜响，短榻几人惊。

呶呶催寒色，萧萧助叶声。

无人悲物意，徒语不堪情。

薛循祖

薛循祖　秋园咏物

风急翅纷纷，遥空自作群。

到来秋塞月，鸣入暮江云。

乱起千行字，俱飞一片文。

高楼有思妇，嘹呖岂堪闻。

薛循祖

薛循祖　题采药图

江山奇峰雨后多，千层飞瀑洒青萝。

扶筇亦觉溪桥滑，尚有幽人采药过。

薛炎

薛炎　大涤洞天留题

我有爱山癖，苦无买山钱。

平生天柱梦，今日地行仙。

九锁何曾碍，三椽若有缘。

鹅溪三百幅，唤起老龙眠。

薛扬祖

薛扬祖　郊居写志

过庭闻曲礼，在野习王风。

世乱思休否，儿愚藉发蒙。

云霞海色里，烟火雨声中。

所喜田间事，比邻自昔同。

薛扬祖

薛扬祖　送表弟朱拙夫以县尉赴新安

散金结客不求偿，落落生平此势肠。

七尺许君何慷慨，一朝用世果循良。

满城山色侵官舍，遍地溪声度女墙。

邑长若逢潘岳辈，肯教名独起河阳。

薛扬祖

薛扬祖　与张枢密话旧作

羸躯苦善病，日与药裹亲。

藉彼参苓功，扶此忧患身。

思君苦饥渴，相怜同病人。

余身本蒲柳，宁竢秋风晨。

君诚松柏姿，何患不长春。

容面一若丹，鬓发一若银。

来日安可期，往事曷足陈。

不能罄君罍，奚以浣我尘。

吹笙将鼓瑟，惭余非嘉宾。

薛映

薛映　句

黄鹄晨霞傍楼起，头陀秋草绕碑荒。

薛映

薛映　清风十韵

爽气乘秋至，凉飙荡暑初。

泠泠含远籁，槭槭动轻裙。

翠幕波无际，修篁韵有余。

潜惊塞草绿，作拂井桐疏。

素发悲郎将，霜纨感婕妤。

窗光流熠耀，帘影乱蟾蜍。

尘袭青丝骑，香飘绀幰车。

故宫经馺娑，别馆度储胥。

薄暮来金埒，凌晨上玉除。

宁同起穷巷，{左貝右拳下手换貝}欲赋愁予。

薛映

薛映　曲水亭

台盘疏石渠，激流环四面。

夏屋有余清，羽觞随意转。

宾告醉言归，主称情未惓。

虽非禊饮辰，岂谢兰亭讌。

薛映

薛映　送高学士知越

晋朝名理汉循良，胡粉宫闱紫界墙。

得请仍辞史官笔，忆归重换会稽章。

閒寻岳寺茶香细，盛会江楼鱠缕长。

官是秋曹俱老大，异时同约棹沧浪。

薛映

薛映　戊申年七夕五绝

月放冰轮傍绛河，丁期宝婺夜经过。

嫦娥不惜宫中桂，乞与天香分外多。

薛映

薛映　戊申年七夕五绝

碧天如水月如钩，金露盘高玉殿秋。

青鸟潜来报消息，一时西望九花蚢。

薛映

薛映　戊申年七夕五绝

汉殿初呈楚舞时，月台风榭镇相随。

如何牛女佳期夕，又待銮舆百子池。

薛映

薛映　戊申年七夕五绝

月露庭中锦绣筵，神光五色一何鲜。

世间工巧如求得，四至卿曹亦偶然。

薛映

薛映　戊申年七夕五绝

银河耿耿露溥溥，彩缕金针玉佩环。

天媛贪忙为灵匹，几时留巧与人间。

薛泳

薛泳　句

柳断桥方出，烟深寺欲浮。

薛泳

薛泳　句

归心如病叶，一片落江城。

薛泳

薛泳　游洞霄

群山皆玉立，中有一峰危。

天近秋云薄，松深夜月迟。

洞因寻药入，席为听泉移。

此趣无人会，临风酒一卮。

薛嵎

薛嵎　鲍靖之左藏

一门期负荷，太息此生终。

世道不如古，君心谁与同。

官清余橐在，苫返故堂空。

作善宁须报，悠悠付彼穹。

薛嵎

薛嵎　本无师与槐径弟交游二十年矣古人谓百篇诗尽和一盏酒须分余於二公

中年为此别，悲动故交情。

案上云林卷，山中风木声。

梦回惊复喜，诗在死如生。

几番西郊路，逢师独自行。

薛嵎

薛嵎　本无师住甸阳山庵

万松围坐石，大海浴金轮。

不识入城路，唯修成佛身。

出生来虎子，持咒拱山神。

何必工吟苦，机衡自绝尘。

薛嵎

薛嵎　变觉院登上人房老梅擅名滋久昔四灵与其先师道公方公游赋咏盈纸距

年年心与雪霜期，一点寒生古树枝。

昨夜故休相问信，隔窗无月坐移时。

薛嵎

薛嵎　变觉院登上人房老梅擅名滋久昔四灵与其先师道公方公游赋咏盈纸距

四灵殁后谁知已，惟有清香满旧枝。

头白山僧犹爱客，为曾亲见老师时。

薛嵎

薛嵎　别鹤

见说瀛洲万里程，相思犹凯下青冥。

已归天上神仙籍，不就人间饮啄腥。

昨夜月明如失友，故园笼在且休扃。

邻家亦有雏堪待，丹顶微微振薄翎。

薛嵎

薛嵎　病中感兴

风霜岁又除，藜杖步徐徐。

儿辈忧无药，床头喜有书。

背因曝日暖，交为诉贫痚。

天定由人事，不如深闭庐。

薛嵎

薛嵎　柴门

春风随处好，吟隔又相催。

触石云飞去，呼音鹤误来。

杖藜无疾步，花地有香埃。

不许车尘入，柴门只半开。

薛嵎

薛嵎　陈子渊台州添倅

高志爱官闲，来从玉笋班。

离家买湖名，开印对巾山。

风月添新句，朋游记旧颜。

桃花元有约，猥贱未能攀。

薛嵎

薛嵎　呈楮溪主人

一水傍通四五池，竹亭茅榭亦相宜。

中间更着人高住，不到溪山无好诗。

薛嵎

薛嵎　呈井南刘主簿

何处井南居，青山绕屋庐。

竹生从碍路，泉响不惊鱼。

有道貌亦古，淡交情似痚。

慈亲更弥寿，堂上步徐徐。

薛嵎

薛嵎　初夏过湖外别业

郊原新绿喜初晴，一曲湖光潋滟明。

几处楼台空锁钥，百年人物尽丘茔。

好花自分随春去，恶木宁思择地生。

独念索居闻识寡，夜窗长对读书荣。

薛嵎

薛嵎　除夜苦雨

华发负沧洲，星霜又一周。

未凭终夜雨，能洗隔年愁。

池草起吟思，树禽栖屋头。

空余壮心在，灯下看吴钩。

薛嵎

薛嵎　春半

春半数风雨，水村增晓寒。

不辞蓑笠重，自觉起居安。

隔雾山疑失，占晴礱未乾。

可怜桃与李，无语受摧残。

薛嵎

薛嵎　春晴泛湖

平湖新涨绿，沙觜净涵波。

芳草思无际，春风情最多。

移舟动山影，止乐听渔歌。

得意唯鸿鹄，高飞避网罗。

薛嵎

薛嵎　悼薛君载

衣被唯綀褐，长闲未觉贫。

将何折君寿，不尽百年身。

竹树多於屋，禽鱼近得人。

生无世情恋，宁复怨著昮。

薛嵎

薛嵎　悼张寺丞

五马归来绝送迎，全将沤泡视浮荣。

宅依林麓楼台小，门有诗书气味清。

身后只如曾冷淡，墓头曾是手经营。

夫人扶疾秋窗下，深夜看经带哭声。

薛嵎

薛嵎　电眸相士索诗

筑室渔村五六年，湖光山色在吟边。

道人不作闲人看，浪说前程博酒钱。

薛嵎

薛嵎　定庵远山主

修持功行满，不堕动中尘。

龙象西天邃，杉松卵塔新。

腊高同辈尽，敛薄小师分。

生灭理无二，交深独怆神。

薛嵎

薛嵎　冬兰

出林讵为晚，知我岁寒心。

不入离骚怨，来亲冰雪吟。

众芳归槁壤，独干长穷阴。

为有幽人致，相看情倍深。

薛嵎

薛嵎　冬日野步

树上有禽啼似春，声高声下亦何心。

幽人拄杖移时立，句句诗中是苦吟。

薛嵎

薛嵎　冬日杂言五首

茅檐日出胜重裘，饱饭看山倦即休。

识得个中真气味，自然无梦到封侯。

薛嵎

薛嵎　冬日杂言五首

古藤荒草乱成堆，自课园丁日日来。

只有梅花耐清苦，霜风枝上犯寒开。

薛嵎

薛嵎　冬日杂言五首

竹炉槁叶坐烧残，冷屋荒村夜更寒。

冻得形模龟样缩，谁知方寸似天宽。

薛嵎

薛嵎　冬日杂言五首

鹤唳柴门月过墙，梅花如雪满林香。

风光直许闲人占，不耐闲人夜亦忙。

薛嵎

薛嵎　冬日杂言五首

布被烘来暖似汤，蒙头高卧未昏黄。

道人不是贫鼾睡，省事门中第一方。

薛嵎

薛嵎　独宿山中

涧水松风声不断，白云飞上屋头栖。

山中昨夜孤吟客，只把无眠便作题。

薛嵎

薛嵎　独宿山中

诛茅无地结庵迟，借得人家近翠微。

何事树禽惊不起，也应知我久忘机。

薛嵎

薛嵎　方氏墓庐扁曰白云飞处

诸峰互隐蔽，一望一增悲。

触目易成感，思亲无尽时。

松扉阴似雨，翁仲立如痴。

出岫亦何意，悠然自不知。

薛嵎

薛嵎　逢旧友生

交游半零落，身在复长贫。

对语寒灯尽，相看白发新。

兵兴无乐土，市近少闲人，

遥忆桃源路，鸟啼花自春。

薛嵎

薛嵎　赋陈子在瓢饮

羡尔甘贫居陋巷，遥知清德继前修。

平时所乐从中得，外物虽微不过求。

自枕曲肱安澹泊，闲挑拄杖亦风流。

百千年内谁相望，寂寞箕山一许曲。

薛嵎

薛嵎　赋山云侄偶耡

扶犁人所贱，何苦事耕耘。

生意未终息，雨声曾厌闻。

诗书长在手，畚锸岂劳君。

只恐青云上，能将此志分。

薛嵎

薛嵎　赋王九山沧浪阁

千年孺子吟，谁会此时心。

方寸有泾渭，烟波无古今。

水禽知雨候，山气爱秋深。

不尽凭栏意，桡歌归故林。

薛嵎

薛嵎　赋中上人顽坐

嗜吟忘夜冻，立雪此同机。

工苦精灵聚，毫端造化归。

石床趺半结，荒径叶频飞。

客至应相讶，无心听扣扉。

薛嵎

薛嵎　感兴

箪瓢吾道在，此乐语人难。

遗却形骸累，始知天地宽。

远山不辨树，高屋易生寒。

数夜雪风忽，编芦壁未完。

薛嵎

薛嵎　高氏石云

阆仙曾得句，月下自推敲。

以此幽闲趣，长为淡泊交。

水寒梅照影，霜滑鸟归巢。

余亦同怀者，从君结把茅。

薛嵎

薛嵎　高新甫云崖

步步危机死不知，白云深处最平夷。

猨啼鹤唳非无意，才近高人便入诗。

薛嵎

薛嵎　耕乐

躬耕乐道真吾事，三聘看来未是荣。

时尚可为君更悟，何妨藜藿度残生。

薛嵎

薛嵎　古淡然才得帖住长芦不受却归松风旧寺次社中韵

拄杖挑云上半肩，寻幽重到旧栖禅。

浮生多故成南北，白发相惊问岁年。

房闭松声难辨雨，山连海脉暗通泉。

自从勇却长芦请，猿鹤终宵亦稳眠。

薛嵎

薛嵎　古淡师然公游方

野僧携锡别，何处度残春。

天地无穷事，江湖自在身。

真心齐得物，道貌异於人。

昔日安禅地，深山虎亦驯。

薛嵎

薛嵎　归洁庵

行藏自有意，非命亦非时。

洗耳笑心褊，折腰惭悟迟。

荣枯花上见，寒暑鬓边知。

独立衡门下，悠悠千古思。

薛嵎

薛嵎　归云壁上人游方归

亦是无心出，不如归意闲。

一身随铁锡，十载住金山。

定石沾花雨，清庙带病颜。

常云迷觉路，只在片言间。

薛嵎

薛嵎　郭氏抗云楼

宴坐群峰表，太空无一尘。

青山独往意，白首自由身。

放鹤重霄阔，凭栏万木春。

纷纷荆棘里，跬步谱逡巡。

薛嵎

薛嵎　郭氏遗经堂

校雠存手泽，肯构炯前光。

际此圣明代，应无屋壁藏。

半窗分雪影，九蠹避芸香。

静想趋庭意，居然师友旁。

薛嵎

薛嵎　过村翁家

白发茅茨下，耰锄力未衰。

儿孙收滞穗，鸡犬入寒篱。

俗朴人家善，山深井税迟。

能言耆旧事，相问坐移时。

薛嵎

薛嵎　和清溪可居壁间韵

松风相对搑重关，何止浮生半日闲。

此是仙家真境界，蓬莱犹在有无间。

薛嵎

薛嵎　和清溪可居壁间韵

日日虚廊步百回，吟边时有可人来。

西湖处士诗名世，老向孤山亦为梅。

薛嵎

薛嵎　和雁来红

若将群卉分高下，此种无因到画栏。

寒蝶不知红是叶，飞来犹作野花看。

薛嵎

薛嵎　胡贤良进史

白首裒遗传，难甘閟一丘。

表成趋阙拜，路左别家愁。

文字归笑中秘，科哆嗦异杂流。

当年乾坤吏部，何自抱深笑忧。

薛嵎

薛嵎　湖外泛雪

雨雪连朝意未休，支筇难步最高楼。

梅花不识春风面，野水相平古渡头。

船上看山无屋碍，尘中阅世似沤浮。

一生穷苦缘诗僻，莫把诗穷认作愁。

薛嵎

薛嵎　还甘泉沈氏诗卷

之人吾畏友，相望水东西。

笔下山林趣，诗中五十题。

读书长闭户，自奉只羹藜。

名字他年出，双松应共齐。

薛嵎

薛嵎　还寓乐侄诗卷

吾诗吟未了，今尔亦工吟。

笔下心思苦，书中理趣深。

青灯宜远到，白日易西沉。

多谢怜衰疾，连朝独见临。

薛嵎

薛嵎　黄蜀葵

娇黄无力趁芳菲，待得秋风落叶飞。

空有丹心能就日，年年憔悴对斜晖。

薛嵎

薛嵎　寄公衮舍弟

每恨世交薄，相期情最深。

秋风一回首，明月两关心。

鹤病难为药，砂顽不化金。

余生百计拙，耐可事清吟。

薛嵎

薛嵎　寄珂雪屋

积雪覆茅屋，僧居清更清。

浮生千劫尽，长日一灯明。

野鸟呼能下，山灵避不行。

旧时江月住，时听诵经声。

薛嵎

薛嵎　寄罗浮杨天经居士

罗浮峰对海坛峰，只隔长江半里风。

君向西方了生死，我於易象悟穷通。

数声清梵空林下，一幅渔罾落照中。

各各闭门无俯仰，不相同处偶相同。

薛嵎

薛嵎　寄宋希仁兄弟

咫尺不相见，闭门唯苦吟。

听残寒夜雨，灰尽壮年心。

身外一贫在，灯前百虑深。

所欣交友义，白首亦如今。

薛嵎

薛嵎　霁雪亭

千树玉成林，远香清可寻。

几疑安道在，直得老逋吟。

迥与春风异，唯宜昼日阴。

尘中无此景，羡尔弃华簪。

薛嵎

薛嵎　贾鹿岩

不是长江派，因何亦好吟。

从知世味淡，自觉野情深。

科举无名字，案头唯古今。

新铭为读尽，可惜老山林。

薛嵎

薛嵎　郊外隐居

自是山林士，非因失志余。

儿童知稼穑，猿鹤近诗书。

曙色浮沧海，春风满太虚。

固穷须学力，不敢废经锄。

薛嵎

薛嵎　近买山范湾自营藏地与亡弟草塘君及外家墓茔悉可跳动望感事述情继

因缘还是范湾边，乾巽峰高四应全。

千古青山逢具眼，数茎秋鬓近衰年。

倒骑黄犊循来路，贪看行龙下远田。

惭愧邻翁为指说，传闻此地产英贤。

薛嵎

薛嵎　近买山范湾自营藏地与亡弟草塘君及外家墓茔悉可跳动望感事述情继

外家后事凄凉甚，老妇思亲哭最哀。

今日青山留我在，他年寒食望甥来。

极知造物成吾志，可但精灵慰夜台。

惆怅昔时原上路，独余宿草见春回。

薛嵎

薛嵎　近买山范湾自营藏地与亡弟草塘君及外家墓茔悉可跳动望感事述情继

草塘相望隔重云，愧我为兄蚤哭君。

少日对吟听夜雨，老来无计抚孤坟。

泉台冥漠唯增感，人事安排已十分。

莫待他年推吉应，如今友爱最先闻。

薛嵎

薛嵎　近买山范湾自营藏地与亡弟草塘君及外家墓茔悉可跳动望感事述情继

敢慕昔贤居旷达，分甘吟骨寄山阿。

刘伶常备随身锸，陶令曾为自挽歌。

未必浮生於此悟，算来忙处为人多。

北邙原上堪回首，莫枉心情用太过。

薛嵎

薛嵎　近买山范湾自营藏地与亡弟草塘君及外家墓茔悉可跳动望感事述情继

十万买山浑可事，放教身死骨犹香。

不知筋力何年尽，看到杉松几尺长。

管郭岂能谋富贵，诗书元自著兴亡。

采薇歌在无人识，千载清风独首阳。

薛嵎

薛嵎　近买山范湾自营藏地与亡弟草塘君及外家墓茔悉可跳动望感事述情继

分明来日已无几，还似参禅未透时。

吟骨纵清难免死，黄菁多啖亦充饥。

题诗遣得山精去，近俗偏将古墓夷。

合眼便为泉下鬼，此身康济莫宜迟。

薛嵎

薛嵎　近买山范湾自营藏地与亡弟草塘君及外家墓茔悉可跳动望感事述情继

大有公卿弗似吾，一枝藤上挂葫芦。

旋疏苔石通崖溜，自祝山神保鹤雏。

休羡铭旌题极品，试将槐树植三株。

依然此事凭阴德，从古幽明理不殊。

薛嵎

薛嵎　近买山范湾自营藏地与亡弟草塘君及外家墓茔悉可跳动望感事述情继

赢得青山终老看，闲身爱用不须多。

风霜落木时将暮，功业无心镜懒磨。

道士共联石鼎句，村童能和草庵歌。

盖棺一事安排了，肯信光阴去似梭。

薛嵎

薛嵎　近买山范湾自营藏地与亡弟草塘君及外家墓茔悉可跳动望感事述情继

山中百事且休闻，也莫参禅莫鍊神。

缠树古藤无了日，随风乱叶岂由身。

闲来景物吟方到，静处工夫识始真。

想得大槐宫里梦，日高犹有未醒人。

薛嵎

薛嵎　近买山范湾自营藏地与亡弟草塘君及外家墓茔悉可跳动望感事述情继

依然且作住庵看，茆屋三间办不难。

户外莫容千驷马，客床唯置两蒲团。

深林藏虎风长怒，短木去门睡自安。

西北干戈犹未已，仙逢乐土度衰残。

薛嵎

薛嵎　君成弟清溪

孺子歌犹在，沧浪可濯缨。

流来如玉洁，止处似心平。

鱼避飞凫影，荷添落雨声。

诗书源更远，千古媲交情。

薛嵎

薛嵎　君誉病愈相访

有谁怜我老，贤弟独知心。

月夜空相忆，梅花都未吟。

愁因失鹤致，贫为买山深。

连日勤过记，新簄得共斟。

薛嵎

薛嵎　开炉节赋

闲身何所似，丈室老维摩。

茅屋地炉小，荒园树叶多。

移窗就梅影，晒草补渔蓑。

似此宁辞苦，边寒尚枕戈。

薛嵎

薛嵎　康氏端斋

於下地能取友，人已两无偏。

立行有如此，前修宜比肩。

吟情近风雅，胸次着林泉。

愧我全迂避，交游又十年。

薛嵎

薛嵎　哭槐迳弟

孤僻由天性，看山独展眉。

岂无身后虑，犹课病中诗。

泉石宁百崇，苍昮不可知。

平生唯爱菊，增我九秋悲。

薛嵎

薛嵎　哭瓢饮陈子在

案头萤火散，惆怅夜吟魂。

路蝉重泉迥，堂空半影存。

命无藜藿富。书独鬼神尊。

猿鹤声声怨，愁不人可言。

薛嵎

薛嵎　哭瓢饮陈子在

蝉蜕尘埃外，闲身乐未涯。

山林天岂靳，修短数难移。

吟砚谁濡墨，空瓢想挂枝。

深衣古贤貌，犹凯梦来时。

薛嵎

薛嵎　哭瓢饮陈子在

每恨去城远，番番语别难。

论交置疏数，尽醉就团栾。

事往遽成感，松彫不待寒。

尚余亲翰墨，收沔再三看。

薛嵎

薛嵎　哭瓢饮陈子在

初食难忘置，心怀故友情。

花枝封蜡寄，诗递出门迎。

忍听偏亲哭，相期嗣子成。

乘除理终定，人事未容轻。

薛嵎

薛嵎　哭薛元善兄弟

寂寞一窗灯，随风灭又明。

空堂连夜雨，白发哭儿声。

树色悲摇落，交情隔死生。

唯应骨肉爱，为鬼亦同行。

薛嵎

薛嵎　哭中师雪崖

众里知心少，唯师是故人。

临终书未答，昨夜梦全真。

鹤唳浑如哭，花开不似春。

近逢同住者，得问病元因。

薛嵎

薛嵎　李氏爱山楼

境自吾心会，於焉识所存。

鸟声喧后寂，树色郭中付。

静寿备仁理，乾坤悟易门。

白云同此意，相对亦无言。

薛嵎

薛嵎　廉村薛庭芝诉贫於余余亦贫不能周之赠以是诗

两穷相值愁无计，同是开元补阙孙。

百世清风於此在，莫将贫悴对人言。

薛嵎

薛嵎　廉村族人命赋唐补阙薛公墓

一自东宫吟苜蓿，吁嗟直道竟难容。

精忠夙伫危邦虑，明哲宁高避世踪。

痚傅有心辞汉陛，甘盘无梦佐商宗。

寥寥千载闻风者，引领犹能式墓松。

薛嵎

薛嵎　廉村族人命赋唐补阙薛公墓

何处青山无白骨，先生高节死犹存。

古今人物一抔土，闽浙诗书百世孙。

乡邑有祠尊往哲，樵芻知禁避荒垣。

断碑残碣堪摩拭，惭愧年年宿草蕃。

薛嵎

薛嵎　林景云参学

一门四世同堂乐，门外传呼释褐归。

自此高车访游旧，屏将呵从叩渔扉。

三冬晴暖春寒在，千里诗书野意违。

又说携琴搜逸谱，休嫌古调按今徽。







卷439

薛嵎

薛嵎　林景云令祖夫妻随其子各居同日葬

真诰岩前旧筑居，夫妻双化是仙期。

至今耕陇桑麻地，全似桃源晋宋时。

窀穸同晨符吉卜，亲朋分夜别灵帷。

诗书孙子名方盛，锦诰重因日未迟。

薛嵎

薛嵎　林氏梅岩

古意元从澹泊来，云根香雪点矶苔。

静观造化春长在，不是冰霜冻得开。

半影落池涵洁白，一峰无路接尘埃。

逋仙家世君端的，只恐清吟未易陪。

薛嵎

薛嵎　刘荆山归自惟扬新营渔屋退居

谩道归来晚，闲中日最长。

渔翁尊齿序，客子效戎装。

野不涵秋霁，风荷动夕阳。

十年毕婚嫁，亦胜为人忙。

薛嵎

薛嵎　刘荆山过惟扬再谒贾秋壑

扉屨践淮雪，故人师帅欢。

灯前话畴昔，时事又艰难。

陪宴平山晓，寻梅古署寒，

却归访泉石，珍重慰团栾。

薛嵎

薛嵎　刘荆山谒贾秋壑

鬓丝千缕去冲寒，酒放诗豪强自宽。

天下英雄从古少，人生遇合至今难。

婚姻债里抛吟屋，雨雪声中起客单。

造物与君强健在，归囊知有暮年欢。

薛嵎

薛嵎　刘荆山渔屋

客星沉没钓台空，千载风流独此翁。

万顷波心歌杜若，九霄云外见冥鸿。

已将名字编渔户，只有琴书在室中。

杨柳烟深杖藜出，满头衰白任春风。

薛嵎

薛嵎　旅店早起

半醒梦犹在，拥衾无限情。

晓窗灯影淡，山路雪吟清。

岁暮羡归客，囊空兼去程。

故书多废理，惊愧动惊旌。

薛嵎

薛嵎　旅中秋夜

车马日西东，阮生途自穷。

三年辞旧国，今日又秋风。

边雁凄凉过，池花寂寞红。

邦人惯相识，渐觉语音通。

薛嵎

薛嵎　茅屋

茅舍竹椽短，不劳朱恶施。

高无神鬼瞰，贫与子孙宜。

近古意全朴，当风势亦危。

梅花有幽致，一树隔痚篱。

薛嵎

薛嵎　苜蓿轩

好是春风长育天，阑干低护晓窗前。

园丁未必知吾事，补阙清声四百年。

薛嵎

薛嵎　囊萤

山中不羡青藜贵，清梦何曾到石渠。

裁得綀囊连夜喜，儿童也学裹衣裾。

薛嵎

薛嵎　囊萤

残星数点照科斗，此事分明属后生。

记得年时头未雪，夜窗不觉又三更。

薛嵎

薛嵎　潘怀古参学

同吟四十过三四，常恨诗衔欠一官。

人事中年多感慨，仕途今日更艰难。

炉亭围坐推前辈，夜店单床定薄寒。

最喜亲庭佳阙近，尽携儿女入长安。

薛嵎

薛嵎　潘南夫察院出台乡人荣其归拉余迎访因赋七言

囊封朝上暮身挤，谗口何如万目齐。

昔谓椒兰诚择地，今知萧艾适同畦。

波涛不动中流砥，风雨难瘖晦且鸡。

自着渔蓑厌趋谒，晨钟欣出郭门西。

薛嵎

薛嵎　潘氏可轩

可人居此地，称此可轩名。

力学倘无倦，终身集大成。

言辞寓深浅，权度要分明。

体认工夫到，何妨缓作程。

薛嵎

薛嵎　潘氏梅所

种梅营数椽，四壁但萧然。

清带山林气，香来笔砚边。

云深天向晚，人立鹤趋前。

余亦岁寒者，相从恰暮年。

薛嵎

薛嵎　瓢饮陈子在病后见寄次韵奉答

闻君卧病长於悒，文会过从迹顿痚。

空对秋风惊节物，无因杯酒具围蔬。

柴刑昼搑听残雨，灯火凉生理故书。

一启来缄拜佳什，清冷如奉笑谈余。

薛嵎

薛嵎　栖褊绝句

不学逾垣与闭门，诛茅先卜远人村。

钓鱼矶在平如席，坐对青山无一言。

薛嵎

薛嵎　青藜阁为林景云赋

九斗峰前太乙临，星辰亦监此时心。

楼高不碍光芒入，坐久忽惊风露深。

千古圣贤书里见，吾身学问性中寻。

夜窗勤苦追先哲，名字何分昔与今。

薛嵎

薛嵎　清醒

独怀忠愤赴湘中，举国昏昏志不同。

渔父笑君君亦笑，烟波相望各西东。

薛嵎

薛嵎　秋日书怀

万事荣枯一聚尘，尘中谁是独醒人。

壮无学力吟将退，老入贤关路转贫。

昨夜立秋凉到晓，空斋对月静如宾。

首阳千载蕨薇绿，唯有夷齐纪逸民。

薛嵎

薛嵎　秋试下有感

焦桐何处是知音，犹向残编惜寸阴。

此日便为终隐计，青山已负十年心。

梅花独对寒流洁，野鸟高飞古木深。

万古红尘徒扰扰，几人头上有朝簪。

薛嵎

薛嵎　秋夜宋希仁同吟松风阁有感

相逢长日坐如痴，瘦得吟肩耸过颐。

天意复生郊岛在，人心自逐古今移。

高秋月色行松顶，半夜山中读楚辞。

此道若无千载后，尘昏何处照妍媸。

薛嵎

薛嵎　佺上人游方

燕鸿来去尽，萧索此时心。

杖锡投何寺，风霜别故林。

夜床煨叶炎，朝谷应樵音。

往往长松下，看山坐独吟。

薛嵎

薛嵎　入京逢故人

长贫复羁旅，共爽十年欢。

在世谁无累，如君事独难。

蹴居怜火后，多病卧春残。

纵决归山计，烟萝不疗寒。

薛嵎

薛嵎　山居简饮冰友清溪槐迳二弟

别后全无梦，寄书安得频。

谁怜独往意，天弃苦吟人。

债长新年息，贫欺渐老身。

入林知未密，犹与俗相亲。

薛嵎

薛嵎　山居十首

深涧游群鱼，高树鸣幽禽。

山中白日长，同此逍遥心。

脱粳香可炊，浊酒聊自斟。

过兹非所求，孰为升与沉。

薛嵎

薛嵎　山居十首

阴壑生暮寒，白云如炊烟，

麋鹿不识人，时复近我前。

青松三四株，石床在其边。

意思清且闲，可以科余年。

薛嵎

薛嵎　山居十首

名昨能移人，智者为之愚。

历观古英雄，鲜或全其躯。

幸逃世网牵，园绮真吾徒。

勿令千载下，叹惜斯人无。

薛嵎

薛嵎　山居十首

前村雨脚收，斜阳挂高树。

老翁牵牛归，颇亦有幽趣。

山风响茅屋，崖月导芒屨。

平生江湖心，於此谢驰鹜。

薛嵎

薛嵎　山居十首

龙居洞云深，飞泉泻绝壁。

不闻耳边喧，但觉心境寂。

富贵由他人，得失俱抱戚，

孰能全其天，山中樗与栎。

薛嵎

薛嵎　山居十首

午睡不觉长，童子入城回。

地炉散微烟，煨芋已成灰。

独酌无佳宾，梅花为吾开。

须臾山有高，顾影空徘徊。

薛嵎

薛嵎　山居十首

木落山转空，景驶寒亦早。

百草无愠容，低头就枯槁。

形生复形化，安用置怀抱。

千古丘跖分，所论非寿夭。

薛嵎

薛嵎　山居十首

古调今谁弹，至乐非外假。

渊明爱无弦，此意知者寡。

放鹤未归来，时倚长松下。

旁观彼何人，笑我衣裳野。

薛嵎

薛嵎　山居十首

老妻倦缝纫，痴儿厌藜藿。

一贫谁复言，多累吾已错。

山半云可耕，山下泉可凿。

轩冕亦傥来，岂得长如昨。

薛嵎

薛嵎　山居十首

柴门长日关，不碍溪水流。

桃花树难寻，怅望回轻舟。

虽无武陵源，事与昔人侔。

已矣勿复言，白首安吾丘。

薛嵎

薛嵎　山居述怀

山瓢动瀑冰，一枕曲肱清。

未遇勤求日，非沽隐逸名。

梅边月在水，寒夜酒如兵。

悟得乘除数，贫中心自平。

薛嵎

薛嵎　山居有感

无忮复无求，山林终自由。

雪飞犹欠积，云住欲相留。

朋友疏因数，功名喜亦忧。

休休亭记在，此是死前休。

薛嵎

薛嵎　山云惠二物　画竹

跬步园林种亦难，渭川还有几千竿。

山云遗我冰绡轴，得与梅花相对看。

薛嵎

薛嵎　山云惠二物　梅枝

赠我江南一朵春，独清滋味自相亲。

只愁月下推敲拙，难与梅花作主人。

薛嵎

薛嵎　山中

依然木石居，造物任乘除。

时事今休问，山中计不痚。

泉声增雨后，禽语变春初。

吟得诗名世，终身甘荷锄。

薛嵎

薛嵎　山中

长日山中坐，白云应笑人。

浮生尘未脱。至老趣难真。

身在影犹赘，年丰家自贫。

莫将吟事废，柳色已知春。

薛嵎

薛嵎　山中古松

曾经雷斧劈，上有鷛巢腥。

过客谁摽纸，山精此托灵。

虬龙云际顶，龟鸟土中苓。

月夜境荒寂，秋声不可听。

薛嵎

薛嵎　山中梅花

诗人魂在梅花上，不比垂杨管别离。

野鹤声声声渐远，定应飞报月明知。

薛嵎

薛嵎　山中梅花

已有梅花未有诗，青山相对动愁眉。

山翁只在山中住，花落花开总不知。

薛嵎

薛嵎　山中吟

痚拙本天性，束书归旧林。

世人皆失笑，泉石自知心。

山柿红犹涩，池鱼静亦沉。

於中观物意，吾道乐弥深。

薛嵎

薛嵎　山中遇雨

草荒泥磴滑，老病厌扶持。

雨逐云先后，路随山险夷。

天寒禽自浴，屋漏榻频移。

吟事愁无绪，梅花意亦悲。

薛嵎

薛嵎　邵氏悦心堂

扰扰利名役，鬓髭霜雪侵。

要知充此性，即是悦吾心。

有道境常裕，无营味最深。

纷华安肯羡，出见更酣沈。

薛嵎

薛嵎　省试舟中

阙下春光近，囊金又一空。

霜风欺败絮，星斗隔痚篷。

世道谁能挽，妻孥见未同。

青灯对黄册，销尽几英雄。

薛嵎

薛嵎　石窗通人上南游并谒刘后村

所师交与岛，知已又应难。

羽檄边烽急，风霜岁事残。

出家忘路远，度海识天宽。

文畅浮屠者，当时亦慕韩。

薛嵎

薛嵎　守岁五首

儿辈呼卢不计钱，地炉围坐笑声喧。

老夫自筭吟边事，栽竹移花近百篇。

薛嵎

薛嵎　守岁五首

明日焚香叩九关，六旬修未到清闲。

莫怜身在尘中老，雪后骑驴亦看山。

薛嵎

薛嵎　守岁五首

鹤雏添岁顶微红，想见瀛洲路亦通。

昨夜柴门长半掩，三更敲尽叫归笼。

薛嵎

薛嵎　守岁五首

新岁才余七日粮，灯前犹自笑人忙。

茅檐霜下寒衣薄，爇尽蒹葭夜更长。

薛嵎

薛嵎　守岁五首

平日过从乏贵游，更来湖上棹扁舟。

除将儿女年年拜，邻舍相逢坐即休。

薛嵎

薛嵎　松风阁

地形连斗阁连云，松籁曾经佛祖闻。

永夜月明人到少，海光山色自平分。

薛嵎

薛嵎　松风隆首座住云际禅院

山门开望海，钟鼓动鱼龙。

人具慈悲相，秋生寂寞容。

随身唯一钵，留偈别双松。

后夜桥西月，支筇失所从。

薛嵎

薛嵎　松阜弟於宝成寺祖墓之侧营创别业为赋得闲亭诗取又得浮生半日闲之

陟巘心已清，复此风雨蔽。

高人疏凿余，理道颇超诣。

卜筑谐素志，缁侣欣共济。

修竹尚无恙，巢鹤亦数世。

空山岚欲滴。近水石可憩。

春睡朝旭升，夜语孤烛继。

高扁出林麓，先垅记苗裔。

严钟警晨昏，群岫罗扈卫。

身同野鹿游，迹许巢父媲。

蜗角自为雄，蚁磨卒至毙。

靡怀半日羡，讵识终老计。

吾庐并渔村，兴往辄鼓枻。

野衣裁芸荷，败屋粘薜荔。

川陆阻会面，岁月迅流逝。

兹情不可忘，淡交慎勿替。

及时毕婚嫁，即事无芥蕂。

相从丘壑，永使心迹契。

泉石闻斯言，庶以当盟誓。

薛嵎

薛嵎　松冈过许峰送葬

此行吟更苦，哭舅万山深。

处士花犹昔，何人诗在今。

奉亲无旅况，对佛动慈心。

霜夜增寒思，半床安纸衾。

薛嵎

薛嵎　送廉村宗人薛庭芝薛如晦还里

老我儒冠误，怜君亦固穷。

山川居壤异，友爱所天同。

江渡乘潮阔，霜林逐晓空。

永怀楸垅敬，淹泊志难通。

薛嵎

薛嵎　送刘荆山

束书入京阙，忧国最清深。

天意有兴废，人才无古今。

布衣万言疏，孤剑一生心。

直道嗟难遇，贾生终陆沉。

薛嵎

薛嵎　送潘道士

春渚微茫碧草连，千花飞尽柳飞绵。

孤云野鹤生遥思，明月清风共一般。

破褐还寻栖阴地，空囊唯乞送行篇。

先生自有修真诀，不倚丹砂驻少年。

薛嵎

薛嵎　送僧自然过许蜂

知心逢岂易，语别喜从容。

因得静中趣，又寻云外峰。

吟篇题在竹，拄杖曲如松。

后会期难定，来书勿厌重。

薛嵎

薛嵎　送松风僧渊中二公游方

无累云相似，悠悠天地间。

新秋生远思，此去未应远。

撼锡惊栖鹤，听松思故山。

吟诗与说法，同是一机关。

薛嵎

薛嵎　送宋饮冰过四明郡斋

元戎招士重亲临，喜遂诗书万里心。

乍免客愁供帐具，暂停游事戟门深。

秋空矫首瞻魁彩，夜烛凭花听雁音。

从此文名沧海阔，好风三日到鸡林。

薛嵎

薛嵎　送宋饮冰过四明郡斋

忆昔曾登太白巅，闲云留我石床眠。

集诗删失题犹记，人事乖违岁屡迁。

极羡故交游汗漫，不禁离思对婵娟。

山中乏致兼金馈，形迹相忘二十年。

薛嵎

薛嵎　送蓑衣与陈子渊漫成口号

莎草为衣叶叶新，已知难上贵官身。

野人相赠无他意，从使心亲迹更亲。

薛嵎

薛嵎　送友人之括苍

石门当半道，想见泊舟时。

伴鹤立终日，就岩题几诗。

近山秋易老，问隐地偏宜。

我亦江湖去，心期尔得知。

薛嵎

薛嵎　素上人游方

山深不可见，一锡又云飞。

梵译通方语，林霜点衲衣。

神闲生境寂，思基入吟微。

寒月空相照，何人夜扣扉。

薛嵎

薛嵎　素上人圆鉴

何须百鍊取晶荧，大化非由巧力成。

所性本来无阙蚀，认形却恐未分明。

寒泉深夜辘轳静，素魄中天世界清。

到此万缘皆了了，笑他拂拭堕缠萦。

薛嵎

薛嵎　岁暮书怀

园林春双近，老态更无懽。

添岁儿童喜，照贫灯火寒。

直心嗟道丧，多事识才难。

已种梅千树，从今烂漫看。

薛嵎

薛嵎　蓑衣步

水浸石根冷，风吹藤叶飞。

菰蒲秋影里，长趁钓船归。

薛嵎

薛嵎　太白山观雪

二十里松声，千山雪未晴。

人当绝顶见，吟到此时清。

大地球琳满，空林鸟雀惊。

老僧观物化，无灭亦无生。

薛嵎

薛嵎　太古元西堂过万寿谒住山肇淮海禅师并简

老子旧知已，江湖独尔思。

此行逢作者，送别若为辞。

风雨过春半，诗书滞海涯。

心心傥相印，亦足慰衰迟。

薛嵎

薛嵎　唐补阙清风亭

去国遗忠荩，朝盘托讽深。

因知洁已意，亦是爱君心。

貌像意全古，子孙贫至今。

清风如可继，块土已埋沉。

薛嵎

薛嵎　题扶疏亭竹

风晴雨雪天，无趣不萧然。

影过邻家月，根通石下泉。

长因终日看，忆得故山眠。

物性今方会，心虚节自坚。

薛嵎

薛嵎　题山中井泉

井口依山缺，更无沙砾浑。

相传海眼出，久视石碑存。

定案星辰位，不多穿凿痕。

旱年人尽汲，汲尽复源源。

薛嵎

薛嵎　题仙岩玉桂花

生在龙居最上层，重重碎玉簇孤藤。

灵根旧说宜丹汞，仙种元无到马塍。

风过乍疑吹佩响，日笼还似点酥凝。

三年刻楮成何事，除却天工人不能。

薛嵎

薛嵎　题中川张氏所居

鸥鸟往来处，此翁甘隐沦。

地因人物著，名入郡图新。

夜月情怀淡，茅茨意态真。

高风无识拔，老却采薇身。

薛嵎

薛嵎　天童寺

佛界似仙居，偻台出翠微。

浙中山水最，海内衲僧归。

草树有真意，禽鱼尽自机。

禅房无别事，唯见白云飞。

薛嵎

薛嵎　天育道中

除将吟卷外，琴与鹤相随。

问寺路犹远，入山僧未知。

鸟灵巢佛塔，猿饮挂藤枝。

陵谷几迁变，道傍横古碑。

薛嵎

薛嵎　挽陈运管安人孙氏

舅家如母在，恸哭泪沾襟。

平日经声断，兹晨佛力深。

墓庐犹手构，梱则是夫箴。

山上半慈竹，从知契夙心。

薛嵎

薛嵎　万象亭

年年此地驻吟鞍，十万人家指掌宽。

天上星辰依旧远，山中松桂不知寒。

月生沧海一轮静，云泊阑千片影残。

见说亭基从古在，拟将图志试寻看。

薛嵎

薛嵎　王九山提刑於子城西旧宅累石作小阜见示五言因次韵奉呈

幽怀随所寓，数石几窗前。

荆棘傥迷道，山林空浩然。

云生宁择地，龙处即为渊。

谁谓达观士，终当违市廛。

薛嵎

薛嵎　王九山挽诗

古史无完传，清风独可模。

从谁问出处，举世在泥涂。

气直於时忤，身荣与道俱。

士林为重惜，挥泪奠生芻。

薛嵎

薛嵎　王九山挽诗

修行过衲子，蔬饭几昏晨。

自草休官疏，犹嫌在世身。

片云先冢近，寒月万松邻。

为鬼还应别，平生有善因。

薛嵎

薛嵎　王九山挽诗

俗论鄙迂儒，公胡独受欺。

焦桐方入调，夜鹊忽惊枝。

心事将谁计，身名负已知。

九原如可作，白首誓为期。

薛嵎

薛嵎　王民山惠诗

民山名字出，朋辈独推先。

不奉寒暄问，于今四十年。

传来诗似锦，倏去步如仙。

自古山林士，无营貌亦贤。

薛嵎

薛嵎　为迪上人赋寒倚

山僧爱修竹，种此出嚣尘。

霜雪不知苦，岁时长自春。

定回闲坐石，风过动吟身。

傥欲求归止，清虚即道真。

薛嵎

薛嵎　为归云师赋野航

遇坎与乘流，谁能舍迹求。

即空皆是境，大渡本无舟。

风流随机息，乾坤任光浮。

可怜迷岸者，漂荡几时休。

薛嵎

薛嵎　为槐迳弟赋亦爱

无私天地情，物我岂殊形。

此事关方寸，何人立户庭。

一琴调舜曲，半壁写西铭。

万虑境常适，谁能羡独醒。

薛嵎

薛嵎　为张上翁赋松交

之人梅竹操，抱此岁寒心。

古道久不作，高风独在今。

无言欣意会，肥遁爱山深。

我亦萧闲者，从君涧壑吟。

薛嵎

薛嵎　为郑菊山赋斗室

居然真乐地，跬步亦徜徉。

大器何曾局，修程未易量。

中天就躔象，吾道即宫墙。

万斛泉源在，非徒志秕糠。

薛嵎

薛嵎　下第

寸晷场中较尺寻，荣亲无路泪盈襟。

一贫谁过箪瓢巷，百口难宽儿女心。

昨梦重圆知误喜，平生失计为工吟。

近来文体尤趋薄，古道何由可语今。

薛嵎

薛嵎　下第归故园

扁舟摇荡水心村，几度烟波入梦魂。

猨鹤认名听号令，淦樵报礼叙寒温。

浮生多事景逾促，自古求人道不尊。

莫为穷途妨旷达，定应束帛贲丘园。

薛嵎

薛嵎　闲居言怀

老子从来不为名，放教心地到和平。

庭前草色知春近，窗外梅花终夜明。

纸帐梦回移月影，石溪流数失滩声。

吟边莫问红尘事，只住茅茨亦自清。

薛嵎

薛嵎　闲居杂兴十首

亦有入城路，门前秋草长。

荷锄书在手，负锸醉为乡。

霜流溪流涩，厨烟树叶香。

为贫从俭约，犹欠半年粮。

薛嵎

薛嵎　闲居杂兴十首

昔日黄金屋，十年荆棘林，

浮生真亦假，世事古犹今。

电隙无留景，云泉属自心。

纷纷蜗角里，朝暮几升沈。

薛嵎

薛嵎　闲居杂兴十首

铁砚几磨研，依然萤雪边。

薄才遗圣世，无禄尽亲年。

多病唯谙药，当寒不识绵。

素心期淡泊，冰蘖誓能坚。

薛嵎

薛嵎　闲居杂兴十首

秋虫随响灭，振羽不知疲。

譬彼附炎士，宁思失势时。

垂竿动天象，煊策茹商芝。

投分谅非浅，翻然弗可追。

薛嵎

薛嵎　闲居杂兴十首

闭户谢流俗，青山独自看。

淡交从古少，冷面对人难。

农圃元非学，神仙不在丹。

孤怀无别想，回向此心观。

薛嵎

薛嵎　闲居杂兴十首

四时俱橐签，一气自回旋。

谁谓春风力，能专万物权。

荣枯忘晦朔，霜雪抱贞坚。

赋分有深浅，殊非天道偏。

薛嵎

薛嵎　闲居杂兴十首

已是中年后，何当绝悔尤。

淦樵非始志，灯火企前修。

叶落烽容见，巢倾鹤貌愁。

诗穷安敢避，天为拙人谋。

薛嵎

薛嵎　闲居杂兴十首

土木非吾事，支东复拄西。

雨盈沟壅叶，檐侧礱沈泥。

护壁时编苇，登楼恐折梯。

若无忧挠至，终岁亦安栖。

薛嵎

薛嵎　闲居杂兴十首

近觉吟无趣，权将俗累删。

莺花老眼倦，风雨半春闲。

野面便粗褐，柴扉掩暮山。

片云寻处泊，飞度竹檐间。

薛嵎

薛嵎　闲居杂兴十首

白发天应弃，春风吹不青。

神仙归恍惚，书传出英灵。

周粟岂医饿，湘流难活醒。

迄今名字在，百世仰芳馨。

薛嵎

薛嵎　项大著挽诗

耳为恩门屈，宁辞御史迁。

力陈归老疏，自尽读书年。

秘府神游地，浮荣梦觉前。

世间真不死，未必属苍天。

薛嵎

薛嵎　谢松冈侄惠诗

韦布名犹盛，诗书不负人。

每过临水宅，长想钓鱼身。

思苦诗难和，岁寒交始真。

乃翁怜病久，余病复兼贫。

薛嵎

薛嵎　新春感怀五首

新春风物旧山川，老大情怀一惘然。

桃树不知秦世换，落花流水自年年。

薛嵎

薛嵎　新春感怀五首

儿女添年暗自欣，不知婚嫁逼侬身。

羹藜衣褐由天分，莫负当初种德人。

薛嵎

薛嵎　新春感怀五首

自悔中年废读书，余生只可业樵渔。

青山白屋笑归去，从我高眠百事痚。

薛嵎

薛嵎　新春感怀五首

新种黄精助晚粮，生涯小小拙何妨。

春风吹鬓不重绿，白日笑人长自忙。

薛嵎

薛嵎　新春感怀五首

多置田无占好官，妻儿奴婢尽生欢。

贫家有子才堪教，身后穷愁且放宽。

薛嵎

薛嵎　新年换桃符

桃符频换句难新，休对春风诉旧贫。

近日儿童谈道学，几时徵诏及闲人。

山田收薄官输在，树雪吹残曙色真。

慨昔巢由老岩穴，终身击壤作尧民。

薛嵎

薛嵎　新筑湖外草阁

挥手红尘吾老矣，断堤流水草堂新。

几年荆棘无行路，一日云山有主人。

未许园丁知姓字，先从渔父问仁邻。

谢他鸥鹭烟光里，飞去飞来伴隐沦。

薛嵎

薛嵎　徐太古主清江簿

四灵诗体变江西，玉笥峰青首入题。

旧隐乍违鸥鹭去，新篇高兴簿书齐。

身闲自喜瓜期远，俸薄还因楮价什　。

掺别正逢寒食日，洞庭春渌草萋萋。

薛嵎

薛嵎　宣氏梅边

自入孤山咏，梅花最识诗。

喜逢吟苦友，共此岁寒期。

曙色雪初霁，暗香春未知。

前村风景别，只是家茅茨。

薛嵎

薛嵎　薛野鹤

瘦形如鹤头如雪，流浪江湖岁月深。

但是胸中有丘壑，何分城市与山林。

薛嵎

薛嵎　雁山纪游七首　宝完灵云二寺

夜钟寥閴远相闻，古佛青山自结邻。

片石挂空平可渡，两峰侵汉立如人。

云归荡顶无多路，僧住岩根老此身。

为忆龙湫重回首，。

来看瀑布独逡巡。

薛嵎

薛嵎　雁山纪游七首　大龙湫

深冬雷未蛰，雨雹半空飞。

久立怪生眼，回看日变晖。

万松声不出，尺蜃鬣犹威。

僧说分汉阔，长年无早饥。

薛嵎

薛嵎　雁山纪游七首　净明寺

入寺嫌僧俗，独行松迳幽。

夜扉崖室寂，斋磬铁盂秋。

谷栈云迷级，石溪霜迸流。

维摩不语坐，何日病能瘳。

薛嵎

薛嵎　雁山纪游七首　灵峰寺

神功开地秘，怪石尽为峰。

佛界虚空造，龙居十二重。

睛瞳随境役，蟾兔及秋逢。

却忆谢灵运，岭头迷去踪。

薛嵎

薛嵎　雁山纪游七首　灵岩寺

千岩崚骨露，随怪各生形。

目力到天尽，心旌倚佛宁。

夜钟传谷杳，石气逼灯青。

崖腹猕猴住，多年性亦灵。

薛嵎

薛嵎　雁山纪游七首　能仁寺

过尽盘山险，登临意忽平。

殿灯摇佛影，瀑布杂钟声。

湫阔龙居顶，路回峰换名。

晓行林日薄，海气接云生。

薛嵎

薛嵎　雁山纪游七首　寿昌寺

野服挂僧单，禅扉月未关。

桂香清近佛，秋色老依山。

目尽遥峰出，步回流水闲。

相传登荡路，数处可跻攀。

薛嵎

薛嵎　夜坐课子侄

微风弄孤烛，蛬响泣将晨。

欲办男儿事，当为志气人。

箪瓢非外乐，韦布只身贫。

慎勿忘科第，务求荣尔亲。

薛嵎

薛嵎　已亥大旱官催秋苗甚急

立秋才一日，期会到林泉。

已悟征苗意，曾吟喜雨篇。

饥锄山草尽暘汲井泥坚。闻道邻州牧，

忧民夜不眠。

薛嵎

薛嵎　忆嵇师奥观梅并贵行弟殁后之思

不到嵇师今几春，凄凉疋马去无因。

同游人葬梅花下，应笑花开不见人。

薛嵎

薛嵎　忆汪氏山亭旧游并简

因山为址屋无多，中有幽人衣薜萝。

自撷溪毛充野腹，频敲牛角和渔歌。

舟车相过情难数，姓安长留石可磨。

遥想对床风雨际。一灯终夜照吟哦。

薛嵎

薛嵎　友人入京

猿鹤亦悲鸣，家山莫浪轻。

千峰带秋色，一路独吟情。

野水冲潮白，孤云趁月行。

遥怜归梦断，七十二滩声。

薛嵎

薛嵎　友人以修鍊游方或传其以此死者为赋是诗

鹤骨难污世上尘，西风惆怅瘞湖云。

莫悲生死今朝隔，须信仙凡此路分。

丹灶空遗鸡犬恨，青山谁吊鹿麋群。

蓬莱今古知何在，秋草唯添处处坟。

薛嵎

薛嵎　渔村会诸友戏呈

矶头濯足动沧浪，独醒何曾与世妨。

尽写骚经粘屋壁，未逢渔父似潇湘。

远山不离烟云色，流水时闻兰杜香。

制和荷衣恐惊俗，对人称是楚贤装。

薛嵎

薛嵎　渔村即事

维舟古渡头，四望是汀洲。

水阔唯宜夏，荷枯不碍秋。

困归牛背稳，晓汲井云浮。

独坐愁无侣，多番为月留。

薛嵎

薛嵎　渔村偶题

莫道柴门窄，断无车马声。

苦吟成集少，久病见人生。

花落寒犹在，春阴雨未成。

渔村名自我，鸥鹭勿相轻。

薛嵎

薛嵎　渔村晚照

旧游忆得潇湘路，今喜烟波似旧时。

泽畔怕逢渔父问，桃源已被世人知。

数家草市添新户，一树寒鸦傍古祠。

兰杜香深洲渚阔，小窗长日赋骚辞。

薛嵎

薛嵎　渔村有感

小窗长日苦吟声，独倚阑干看晚晴。

居士莫疑贫可弃，春风不为病相轻。

梅边纸帐重重影，壁上离骚字字清。

鸥鹭往来情更熟，只消此地度残生。

薛嵎

薛嵎　渔村远望因思槐迳弟同游之乐

满山残雪满溪云，唯有沙鸥独见亲。

往事不堪频入梦，吟篇无数更愁人。

扁舟欲流同谁载，破衲蒙头近六旬。

尚拟来生因可结，凄凉何处问苍昮。

薛嵎

薛嵎　渔村杂句十首

莫论尘土与烟霞，收拾襟怀即我家。

絮帽蒙头霜月下，水村深夜看梅花。

薛嵎

薛嵎　渔村杂句十首

非智非愚浪着鞭，前程倒指事茫然。

临汉一洗巢由耳，独立斜阳认钓船。

薛嵎

薛嵎　渔村杂句十首

尽醉茅柴得自由，芦花飞雪满人头。

蓑衣碎叶重重补，听雨吟风卒未休。

薛嵎

薛嵎　渔村杂句十首

青山如主复如宾，相对无言意自真。

富贵不应忘此味，从来世上少闲人。

薛嵎

薛嵎　渔村杂句十首

月下门开不用敲，渡头长系木兰桡。

盘餐市远从真率，会宿何妨屡卜宵。

薛嵎

薛嵎　渔村杂句十首

泽畔行行歌楚骚，一襟忠愤付湘涛。

难教举世无醒者，莫羡渔翁活计高。

薛嵎

薛嵎　渔村杂句十首

三五人家住一湾，近城无路去来难。

溪边自结同吟友，松柏青青到岁寒。

薛嵎

薛嵎　渔村杂句十首

野水微茫路欲迷，重重沙渚自高低。

鹭鸾飞过无心泊，直入残阳树杪栖。

薛嵎

薛嵎　渔村杂句十首

猿鹤何曾肯受羁，仙来亭畔立多时。

物情未到忘机地，步步行行只自疑。

薛嵎

薛嵎　渔村杂句十首

白云相顾尚依依，十载江湖负宿知。

时事未容轻所学，山中依旧只吟诗。

薛嵎

薛嵎　渔村杂诗十首再和前韵

晴空万里散余霞，一叶渔舟稳似家。

学道未能全寡欲，水边隙地亦栽花。

薛嵎

薛嵎　渔村杂诗十首再和前韵

兰菊分畦笋作鞭，南山相对意悠然。

城中有路何曾入，只许苍头趁钓船。

薛嵎

薛嵎　渔村杂诗十首再和前韵

此身闲却有来由，白发中年已上头。

莫道无官无可弃，从今放下一齐休。

薛嵎

薛嵎　渔村杂诗十首再和前韵

独作渔樵最上宾，土风淳朴物情真。

鲍家兄弟皆和乐，林子诗豪胆压人。

薛嵎

薛嵎　渔村杂诗十首再和前韵

巡檐修竹晚风敲，古寺僧归月下桡。

童子闭门无一事，只须清坐过中宵。

薛嵎

薛嵎　渔村杂诗十首再和前韵

微吟朗咏足风骚，切莫危言试怒涛。

云本无心泉自洁，不因作意立名高。

薛嵎

薛嵎　渔村杂诗十首再和前韵

生涯小小落溪湾，妻子知时不说难。

毕竟直钩为计拙，晚来无酒可销寒。

薛嵎

薛嵎　渔村杂诗十首再和前韵

暝色和烟四望迷，仰眠牛背觉天低。

村翁遥指笙歌处，此地鱼沉鸟不栖。

薛嵎

薛嵎　渔村杂诗十首再和前韵

雉入樊笼马受羁，低头犹怕欠趋时。

人心到此无真识，未必人疑先自疑。

薛嵎

薛嵎　渔村杂诗十首再和前韵

岁寒无物可相依，惟有梅花似故知。

名世何曾在科甲，西湖处士只吟诗。

薛嵎

薛嵎　渔父

一笠一蓑衣，空江雨雪霏。

得鱼虽假饵，於世本无机，

晚唱教儿和，闲身尽醉归。

沧流犹未足，长羡白鸥飞。

薛嵎

薛嵎　渔父词七首

兰芷流来水亦香，满汀鸥鹭动斜阳。

声歡乃，间鸣榔，

侬家只住岸西家。

薛嵎

薛嵎　渔父词七首

翁妪齐眉妇亦贤，小姑颜貌正笄年。

头发乱，髻鬟偏，

爱把花枝立柂前。

薛嵎

薛嵎　渔父词七首

湘妃泪染竹痕斑，风雨连朝下钓难。

春浪急，石矶寒，

买得茅柴味亦酸。

薛嵎

薛嵎　渔父词七首

满湖飞雪搅长空，急起呼儿上短篷。

蓑笠具，画图同，

铁笛声长曲未终。

薛嵎

薛嵎　渔父词七首

离骚读罢怨声声，曾向江边问屈平。

醒还醉，醉还醒，

笑指沧浪可濯缨。

薛嵎

薛嵎　渔父词七首

白发髼忪不记年，扁舟泊在荻花边。

天上月，水中天，

夜夜烟波得意眠。

薛嵎

薛嵎　渔父词七首

只有青山可卜邻，妻儿语笑意全真。

休识安，莫嫌贫，

方是安闲第一人。

薛嵎

薛嵎　渔家

生涯渔业在，屋漏旋增茅。

莫道直钩拙，翻同稚子敲。

夜灯切竹火，宾坐具山肴。

中有白头者，离骚手自抄。

薛嵎

薛嵎　育王寺

寺中众山里，白云深更深。

不知行乐意，何似坐禅心。

护塔龙常在，倚松僧独吟。

渡江前赐字，珍重到于今。

薛嵎

薛嵎　园中

莫道趋时拙，书中乐未涯。

荷锄依树歇，联句笑人迟。

仙去井犹在，年荒草不衰。

近来筋力减，累失看花期。

薛嵎

薛嵎　月海远上人游方过灵隐

一点灵光在，月生沧海深。

此中难着语，何处可相寻。

野寺庙无定，穷冬日易阴。

听松行九里，却坐冷泉吟。

薛嵎

薛嵎　越僧一书记索赋二绝　松风阁

何处笙箫起半空，满山斜日动蛟龙。

老僧无语凭栏久，过尽白云千万重。

薛嵎

薛嵎　越僧一书记索赋二绝　月泉

月色泉声境自真，有身终不若埃尘。

山中受用只如此，住者知为澹泊人。

薛嵎

薛嵎　再别徐太古主簿

枌社过从久，新知尽不如。

素心非必仕，此别遂成痚。

清苦辞藜藿，寒暄慎起居。

川途修复阻，相忆眇愁予。

薛嵎

薛嵎　早起即事

隔水钟声枕上闻，城中人事已纷纷。

开门放鹤溪边去，冲破闲阶一片云。

薛嵎

薛嵎　赠渔者

几度看山愧白鸥，身名心事两悠悠。

如何醉醒寒江上，风卷芦花雪满头。

薛嵎

薛嵎　赵东阁倅越

百指忍贫埯远次，壮心销尽鬓丝如。

身如韦素居常泰，官被声名折得迟。

束檐喜闻千里戍，出山唯有十年诗。

兰亭风月应须记，人物依稀似晋时。

薛嵎

薛嵎　赵东阁奏院去国

帆远浙江风，莼鲈趣一同。

无人持国是，举世咎诗穷。

身退山林重，心怡学问充。

冥鸿离罾缴，瞬息九霄空。

薛嵎

薛嵎　真隐寺呈延上人

塔光圆照室，香炷读经晨。

林下有清福，尘中无悟人。

岩阴常候雨，松色不知春。

青草何年墓，标题界碣新。

薛嵎

薛嵎　郑氏时斋

力学竞分阴，俄惊岁月深。

岂为科举地，自遂读书心。

名教有余乐，尘埃不可寻。

肯同碌碌者，白首尚籯金。

薛嵎

薛嵎　中秋家人玩月

年年照离别，今夕喜团栾。

不是人心异，全胜昨夜看。

八荒同皎洁，列宿让清寒。

自有银河路，乘槎到不难。

薛嵎

薛嵎　重游雁山分得六题　荡顶

高平余十里，湖湗落中间。

此地可耕凿，长年迷草菅。

一庵犹有路，四望忽无山。

道者了经课，慰余灯陟艰。

薛嵎　重游雁山分得六题　龙鼻水

怪极生真想，饥凶祷请勤。

半身鳞甲具，一勺渺瀰分。

应谷声如鬼，飞空石碍云。

精诚随寓在，亦以感通闻。

薛嵎

薛嵎　重游雁山分得六题　水帘谷

石壁斧修痕，风泉断续闻。

琉璃光闪日，空洞湿飞云。

妙出神功造，源从湫底分。

谁能为钩起，深处谒龙君。

薛嵎

薛嵎　重游雁山分得六题　天聪洞

天听本非耳，形容独费吟。

岂伊空凿团，能探杳冥心。

混沌开中窍，空虚纳众音。

下临千仞险，当暑骨毛森。

薛嵎

薛嵎　重游雁山分得六题　五老峰

岩前看不足，化此石为身。

忆昔白头者，於中第几人。

相逢应失笑，久立岂迷津。

勿厌薜萝密，痴容免俗嗔。

薛嵎

薛嵎　重游雁山分得六题　照胆潭

彼我俱澄澈，中涵理趣深。

游鯈具龙体，幽洞通潭心。

影动猿摇树，沙明日耀金。

片岩经霹雳，痕凿到于今。

薛嵎

薛嵎　舟泊曹娥祠下

身没一朝事，孝名垂至今。

江空夜涛泣，日落雾天阴。

社祭陈箫鼓，蛮歌进宝琛。

予生无愧怍，风浪不惊心。

薛嵎

薛嵎　朱氏云壑

舒卷悠悠付太空，居然丘壑具胸中。

人生知已终难必，世上无心自不同。

片石若浮龙在水，远峰欲露树吟风。

羡君隐处有如此，想见诗成字字工。

薛嵎

薛嵎　追惜永嘉前政知县赵大猷时景定改元

兴言民父恩犹在，何故年来尽不如。

清节苦於为士日，归装轻似到官初。

月明往事寻思遍，灯下怀人音问痚。

矫首天朝除目到，放教田里得安居。

薛嵎

薛嵎　自君之出矣三首

自君之出矣，泪对花枝洒。

风窗挑夜灯，心在无油泻。

薛嵎

薛嵎　自君之出矣三首

自君之出矣，荏苒度寒燠。

譬彼双鲤鱼，书辞长在腹。

薛嵎

薛嵎　自君之出矣三首

自君之出矣，抱此离恨情。

春蚕不作丝，缠绵过一生。

薛寘

薛寘　泄潭瀑布

秋高水壮雪飞涛，岩木招风怒窍号。

不是玉虹低涧饮，白龙拖雨下山腰。

薛仲庚

薛仲庚　春日

晨游每及晡，夜游不知旦。

春风似醇醪，盎盎消我闷。

春月似新茗，泠泠清我困。

人生能几逢，月圆花烂漫。

何为守幽独，忽忽音容换。

沂水舞雩人，天机自游玩，

叔子登岘山，浮名何足叹。

薛仲庚

薛仲庚　读书

忧来驱我行，困来驱我睡。

文章堆案头，时复一开视。

岂能皆通说，偶然聊适意。

骏马骤平途，里程何足计。

万我罗目前，忽为尘所昧。

虎豹贵搜猎，狐兔从委弃。

五鼎虽共珍，闻名岂知味。

均此一卷书，今日与昨异。

求名无欲速，要当毕斯世。

古人不为经，言动人偶记。

悲哉汉诸儒，白首闇文义。

薛周

薛周　留题楼观

结草终南下，云萝下迳深。

人穷文始迹，谁到伯阳心。

古木含天理，清风快客襟。

劳车行计促，空媿负长吟。

姚辟

姚辟　句

京洛黄尘久倦游，一官来寄海边州。

姚辟

姚辟　句

初日光回天尚螟，暮潮声落地先秋。

姚辟

姚辟　句

潮卷乱峰横几席，沙填重险变桑麻。

姚辟

姚辟　涟漪洞

五门高除势摩天，洞底清冷泻碧涟。

苹藻鱼游知暮雨，薜萝人去锁寒烟。

山樱已熟垂朱实，岩竹新抽露玉鞭。

只恐游人归马急，野僧何惜白云眠。

姚辟

姚辟　灵岩

泉石平生性所耽，谢公延我到东南。

红莲幕下烦佳客，文脊山中访旧岩。

剪竹扫花寻鸟道，扪萝随衲问龙潭。

图经未尽幽潜事，待向仙家起玉函。

姚辟

姚辟　挽老苏先生

持笔游从已五年，忽嗟精魄去茫然。

茂陵未访相如藁，宣室曾知贾谊贤。

薤露有歌凄晓月，绛纱无主蔽寒烟。

平生事业文公志，应试乡人白玉镌。

姚辟

姚辟　挽老苏先生

羁旅都门十载中，转头浮宦已成空。

青衫暂寄文安籍，白社长留处士风。

万里云山归故国，一帆江月照疏篷。

世间穷达何须校，只有声名是至公。

姚辟

姚辟　望文脊怀瞿硎先生

文脊山中姓已逃，江城争美少微高。

应知司马来窥鼎，便学春人去种桃。

海上音书断鸿雁，洞中吟啸伴猿猱。

鹿裘谁识先生志，却把虚词倚伏滔。

姚辟

姚辟　游山门呈知府大卿

春风到宛陵，太守遇康乐。

隐几坐高斋，清风媚林壑。

语我诸峰峦，道人古棲吒。

幽潜远江汉，秀耸类衡霍。

一日赆我游，大府辍高幕。

命车载酒醪，行人饬巾橐。

蓝舆渡前溪，野饭即高阁。

笑著乌纱巾，行背青山郭。

嵇吕重契旧，皮陆索酬酢。

幽花弄紫翠，鸣琴唱宫角。

灵气浮融融，蒸风纷漠漠。

晚宿黄渡馆，泉声自伊洛。

溪童学流觞，盘花递清酌。

归火破昏街，拥衾闻夜柝。

诘朝振衣坐，缫车厌啼鹱。

东壁有旧诗，三贤据安作。

笔迹即讹谬，尘版复皴皵。

伊人已黄泉，来者谁丹雘。

徐徐到山门，青苍洗昏膜。

两山擘大道，造化自橐签。

绿蒂凌空飞，江云半天落。

二岩与四洞，灵仙旧淹泊。

丹凤今不归，双门失扃钥。

云髓凝为乳，石柱垂如铎。

峭壁断行路，薜萝阴附著。

秉烛寻龙潭，昏冥认头角。

欲窥心已惊，暂进足还却。

不探骊珠渊，安得长生药。

又上齐云亭，诸山露崖堮。

或涌如波涛，或沸如鼎镬。

幡幢或飞动，塔庙或缨络。

盛如明堂朝，衣冠势纷错。

尊者不避卑，强者不凌弱。

严如武库兵，雪霜饰锋锷。

柔顺就赦宥，刚顽即侵掠。

或齐如季孟，或比如媒妁。

连如鱼缀钩，猛如兽相搏。

横如斗东西，勇如龙潜跃。

欲尽听眺心，疲羸厌芒憍。

野僧又语我，文脊倚寥廓。

我思鹿裘人，不惮路硗确。

左瞻右已迷，前登后皆邈。

攀高猿臂引，入险腰{左纟右豆}缚。

辛勤到深幽，祠宫冷萧索。

金丹已无传，石室俨如昨。

咨嗟两台高，日月互盘礴。

石豹鸣阴崖，鹰龟露金殻。

天河泻云潭，千丈不见浊。

众指佛子堂，神灵重然诺。

我坐谢公亭，归舟阻溪涸。

艺萧阴祷祈，暮雨过山脚。

善济虽未通，神变已可愕。

蠢蠢鹿中人，回首重惭怍。

屈曲归杜迁，复结三天约。

傍楫清溪行，万象皆洗濯。

石苔散青丝，玉笋解新箨。

路回滩流淙，洒面散雨雹。

鱼禽遂天性，浮沉随饮啄。

行行明镜中，两岸翠如幄。

停桡到妙显，洞府谁开拓。

我知巨灵斧，神妙止一削。

狻猊俨守卫，琼瑶出追琢。

幽兰香自知，褊茗甘可嚼。

老木卧深坞，不肯就工度。

苍石通元精，温润抱天璞。

古有智琰师，逍遥寄冥寞。

四兽虽吾降，一性奚所恶。

天子赐诏勤，香象与醍酪。

徘徊想遗风，愚迷仰真觉。

又疑无为人，其来非力学。

洞门有磨崖，唐贤盛镌鉴。

姓名今尚存，苔藓已斑驳。

游者来无穷，居者日益数。

人事竟糠秕，尘缘易糟粕。

唯有稽亭峰，巍峨不销铄。

仁智乐山水，小大等拳勺。

养心即自然，玩物仍浮薄。

我今还海涯，身不挂缯缴。

世无丹青人，为我一图貌。

试作山中吟，高情寄鸾鹤。

姚东

姚东　皆山西爽二亭

华亭百尺跨嶙峋，照眼风光自吐吞。

閒数炊烟分聚落，坐收奇观入壶尊。

罔峦绕户云生快，饶柝无声月在轩。

更有何人佩黄犊，耕锄已偏落霞村。

姚彀

姚彀　九姑山最高亭

一亭重构冠崇冈，下瞰千岩拱四旁。

作意只图分野景，凌空因得近天光。

银河入夜侵衣冷，玉桂乘秋泛席香。

我辈公馀堪燕集，登临何必待重阳。

姚宏

姚宏　梦笔驿

一宵短梦惊流俗，千里高名挂里闾。

遂使晚生矜此意，痴眠不读半行书。

姚祜

姚祜　福圣观

织女机成未剪裁，练光浮出五云开。

日边莹彩凭空落，涧底寒声动地来。

望彻九霄人错愕，势倾三井雪崩摧。

卧龙欲起为霖雨，肯逐洪波去不回。

姚涣

姚涣　送钤辖馆使王公

家傅勋力世能贤，四载坤维领师权。

南诏酋豪弥款附，西州士庶赖蕃宣。

输忠感慨由诚府，接下恩勤自意筌。

月夕过从多命席，花时酬唱旋成编。

雅歌馀暇军容肃，陟状升闻帝愿延。

驰驿遽趋三召节，执圭俄观九重天。

汉廷仪卫咸只若，蜀郡朋僚共黯然。

赐封定应留晷刻。畴庸当便进班联。

圣神倚注期蕃锡。宥密崇高待九迁。

下客尘劳遇知已，愿言攀附跂英躔。

姚宽

姚宽　搏鸡行

大鸡角角号秋田，小鸡啾啾随后先。

喧鸣得意吸遗黍，四顾无人惊复聚。

青天闪倏片影落，饥鸢搏取填空嗉。

纷纷散乱入荆棘，老父应门叫无力。

鸢飞突去何遒疾，大鸡还呼小鸡出。

姚宽

姚宽　春暮送碧云阛棃归灵岩

归意太匆匆，逢春去住中。

澹香花湿雨，薄影絮行风。

觅句愁何许，谈玄兴未穷。

应缘知有处，只莫恨飘蓬。

姚宽

姚宽　春晴

风雨惜春残，新晴为启关。

白云归去尽，还我旧青山。

姚宽

姚宽　钓鱼

自小弄丝来，惊多去复回。

沙头晚风起，波上夕阳开。

姚宽

姚宽　古博岭

北风猎猎驾寒云，低压平川路欲昏。

人马忽惊俱辟易，一声乳虎下前村。

姚宽

姚宽　江南新体

悠悠复悠悠，日夜潇洒流。

潇洒春草生，行人向南愁。

缓歌竹枝娘，窈窕苹花洲。

姚宽

姚宽　江南新体

江南无春秋，花草红复绿。

燕燕撇波飞，雁雁依云宿。

游子去不归，凄凉采菱曲。

姚宽

姚宽　绝句四首

一雨一风花欲零，在官在私蛙乱鸣。

留春秋系金鸦脚，日日日斜楼上情。

姚宽

姚宽　绝句四首

花信今吹第几风，香苞未拆牡丹丛。

雨声细入窗前树，夜夜夜寒春梦中。

姚宽

姚宽　绝句四首

京洛逢春思昔时，翩翩游骑醉中归。

平川花柳浓如锦，树树树头蜂蝶飞。

姚宽

姚宽　绝句四首

愁将老眼到花梢，独自伤春叹绝交。

王谢风流今不见，家家家屋燕成巢。

姚宽

姚宽　莲盘庄纳凉

密竹荫回塘，阴阴小院凉。

低回忘扇拂，独自懒衣裳。

弱蔓扶新绿，红蕖并晚香。

华胥愁不到，只在水云乡。

姚宽

姚宽　刘生

刘生古豪侠，意气无与俱。

隐若一敌国，不顾千金躯。

击剑探赤丸，投琼叱枭卢。

醉使新丰酒，笑拥西京姝。

姚宽

姚宽　陇头

下陇流水咽，上陇征人别。

秦树暗秋云，燕鸿隔春雪。

闪倏见胡骑，翩翩传汉节。

戍客起愁心，心与飞蓬折。

姚宽

姚宽　少年行

少年白鼻騧，玉勒锦连韉。

径就胡姬饮，熟醉当垆眠。

剥丝入蚕茧，郎意在缠绵。

姚宽

姚宽　宿多福寺

萧寺虚庭夜气嘉，微风入树碧交加。

露荷滴沥珠无翳，月桂扶疏璧有瑕。

欲采苹花归已晚，拟寻竹叶梦还赊。

愁来剩有凄凉意，织女银河又复斜。

姚宽

姚宽　宿诸暨大雄寺

解榻无凝尘，云房惬幽素。

清寒薄衾枕，微凉散庭户。

梦破流水声，钩帘卷山雾。

时与静者俱，为拟汤休句。

姚宽

姚宽　天台夜雨

瘴海远黏天，山城入暝烟。

春潮生蛤晕，夜雨长蜗涎。

灯几花时落，风帘客未眠。

平生怀此地，今夕意茫然。

姚宽

姚宽　望行人

戍客久不归，生死关山道。

出寒入塞云，长亭短亭草。

梦断玉阶人，愁深花欲老。

庭树起秋风，寄衣当及早。

姚宽

姚宽　西湖醉归作

涌金门外看春色，水流不尽花枝碧。

一番洗雨一番风，堕蕊零红收不得。

蜜房羽客寻芳歇，蝶翅粉尽金翠灭。

云昏草暖天亦迷，日暮杨花散成雪。

倾城一醉争狂荡，踏歌相携大堤上。

湘妃有意解明璫，桃叶竟谁迎两桨。

东君无情北人去，脉脉那由话衷素。

归来帘幕护残灯，一梦闲阶月如雾。

姚宽

姚宽　西溪早行

清晨出故溪，邻曲未闻难。

草露平平湿，溪云漠漠低。

转山人忽见，分路马多迷。

作客风埃里，难堪听鼓鼙。

姚宽

姚宽　下章安杜渎七首

京洛风尘久不开，晚寻云水到天台。

如何更下章安浦，缥缈山城首重回。

姚宽

姚宽　下章安杜渎七首

帆落秋风泊暮滩，月生潮上客心閒。

海门南望天侵水，左直金鳌驻跸山。

姚宽

姚宽　下章安杜渎七首

石柱山前烟在川，金鹅浦口浪黏天。

北人凄断南人笑，愁水愁风最可怜。

姚宽

姚宽　下章安杜渎七首

平生顾挹山阴道，种竹栽花越水东。

海角天涯心未稳，吴头楚尾信难通。

姚宽

姚宽　下章安杜渎七首

梦寐家山老岁华，何时满眼送烟花。

定知难取通侯印，亦许归乘下泽车。

姚宽

姚宽　下章安杜渎七首

风林叶脱减秋声，山拥秋光到眼明。

秋兴悲秋俱有赋，安仁宋玉是前生。

姚宽

姚宽　下章安杜渎七首

饥来驱我几何厌，尘务萦心更可嫌。

不似陶潜恋松菊，未闻胶鬲举鱼盐。

姚宽

姚宽　行鸿佑路偶作

寻幽无十里，阔处见风涛。

绿树雨中密，澹山云外高。

心情亲醉境，愁色上颠毛。

早赋归来引，悠悠误尔曹。

姚宽

姚宽　夜坐怀归简报恩振老

冷烛翠光残，疏梅雪影寒。

客心春雁急，诗思暮江宽。

仿佛连环梦，凄凉锦瑟弹。

明朝山下寺，窗竹问平安。

姚宽

姚宽　昭君曲

汉宫深锁千蛾眉，妒宠争妍君不知。

昭君自恃色殊众，画师忍为黄金欺。

当时望幸君不顾，泪湿花枝怨无主。

一朝按图聘绝域，慷慨尊前为君去。

萧萧车骑如流水，惨澹风沙千万里。

昔年公主嫁乌孙，妾身况是良家子。

自嗟薄命无归路，弱质安能事强主。

可怜宫锦换氊裘，忍变故音作新语。

马上琵琶送将远，行路闻之亦凄断。

寄书空怀雁南飞，只有怨歌传入汉。

汉家失计何所获，羽林射士空头白。

白璧骏马无时无，倾国倾城难再得。

姚宽

姚宽　真戒僧首房昼寝

薄薄帘栊日，阴阴殿阁风。

无人惊午梦，双蝶下花丛。

姚宽

姚宽　苧萝山

娉婷初出苧萝春，一笑当年国自倾。

丝网珠玑迷去路，鸱夷风月倍多情。

姚宽

姚宽　苧萝山

遥山尚拥云鬟翠，流水空闻玉佩声。

千古人传浣纱地，王轩何事得逢迎。

姚宽

姚宽　捉搦歌

双蝶护花飞，老女怨春暮。

扑蝶金粉销，折花颜色故。

窗中声唧唧，雨泣至天曙。

问婆许嫁女，莫要择门户。

愿得不单栖，任他流浪去。

姚揆

姚揆　句

独上西楼四望赊。

姚揆

姚揆　谢客岩

不见古君子，空馀旧林峦。

翠色媚车马，爽气严衣冠。

天水交影碧，松竹声相寒。

姚鍄

姚鍄　句

花枝冷溅昭阳雨，钓线斜牵太液风。

姚秘

姚秘　题义门胡氏华林书院

南纪仙乡景最佳，林泉幽致有儒家。

门旌孝义为人范，殿试贤能是国华。

物象四时供野兴，图书万卷益生涯。

遥思竹阁凭虚槛，下瞰章江浸晓霞。

姚勉

姚勉　安象祖携子饯行英爽可爱赠以诗嘉其有好德秉彝之天必能世其家

西蜀安公子，为谋不在身。

倚楹惟国事，于道亦忠臣。

伟矣双书藁，清哉个逸民。

丹心天所相，宜有此麒麟。

姚勉

姚勉　芭蕉

窗外几芭蕉，幽怀慰寂寥。

晚家风飍飍，秋称雨潇潇。

清滴渔篷碎，徐翻凤扇摇。

进修期似尔，日日长新苗。

姚勉

姚勉　白鹤

白鹤有奇质，从古巢神仙。

饥餐必瑶草，渴饮惟琼泉。

朝飞阆苑霞，莫宿炎洲烟。

一从落尘埃，六翮翦不全。

身居樊笼中，心往云霄边。

长鸣欲谁诉，顾影私自怜。

清都梦如昨，欲去曾无缘。

安得支道林，使之遂飘然。

姚勉

姚勉　别西湖

别了东坡更乐天，重来荐菊又明年。

欲行且止真难去，再泛西湖半日船。

姚勉

姚勉　别西湖

渐是梅花雪片时，雁书底苦趣归期。

虽然未尝西湖雪，犹及梅花第一枝。

姚勉

姚勉　丙辰冬和乐魁声道四诗

兰芷怀思未敢言，美芹良欲献君尊。

八珍侧畔堪容得，虎豹狺狺踞九阍。

姚勉

姚勉　丙辰冬和乐魁声道四诗

白柄长攙晓入山，欲寻黄独驻君颜。

云深路晦东风雨，惆怅空携竹笥还。

姚勉

姚勉　丙辰冬和乐魁声道四诗

龙堂鱼屋怅君归，桂楫荃桡盖九芝。

望断碧云天愈远，美人南浦竟安之。

姚勉

姚勉　丙辰冬和乐魁声道四诗

时节惊人欲折心，空阶片叶又秋侵。

燕归鵹止浑閒事，只恐山寒雨雪深。

姚勉

姚勉　丙辰只召入京道信州题一杯亭

山行颇觉兴悠哉，到此何妨饮一杯。

烂醉不须愁世事，明朝醉醒又愁来。

姚勉

姚勉　病后久不到湖上晚与客到断桥

病后久不出，未知湖上秋。

偶逢佳客至，小作断桥游。

荷暗仍香岸，柳痚犹舞楼。

相期明月夜，更此放扁舟。

姚勉

姚勉　嘲猫

斑虎皮毛洁且新，绣裵娇睡似亲人。

梁间纵鼠浑地策，门外攘鸡太不仁。

姚勉

姚勉　嘲猫

蓬蒿塞径掩柴关，紫燕离巢更不还。

大厦连云成就日，重游帘幕有何颜。

姚勉

姚勉　陈明卿觅瓦盖屋

玉川幸有数间屋，子美怕卷三重茅。

为君觅费易陶瓦，夜窗写诗听雨敲。

姚勉

姚勉　晨兴

晨兴未梳盥，此兴亦何清。

看竹钩帘坐，浇花绕迳行。

葛巾聊复正，尘事即时生。

安得箪瓢足，扃门遂野情。

姚勉

姚勉　除夕前一日湖中望西山有感

西山青处近家乡，先世衣冠正此藏。

明日千门俱祀岁，坟前谁拜一炉香。

姚勉

姚勉　春日即事

梁燕无声半掩关，昼长人静觉春閒。

閒中却有农歌起，声在晴烟绿处山。

姚勉

姚勉　春日即事

行野醒春困，看山立昼晴。

鸠啼青樾破，鹭匝绿秧行。

物到忘机乐，人因远俗清。

觅诗无断句，敲板午茶声。

姚勉

姚勉　次陈肩夔韵

蛮触争蜗角，兴亡土两丘。

一家文到古，万世月行秋。

鳌可三山冠，鹏须八极游。

胸中治安策，时事几堪忧。

姚勉

姚勉　次方峻峰饯行韵并柬蛟峰

公孙曲学听渠阿，正则宁随上下波。

浪忆笑谈今已矣，不知眠饭近如何。

故人几上书应少，俗客门前屦岂多。

赖有颍滨相慰藉，夜床风雨对东坡。

姚勉

姚勉　次刘仲山饯归韵

几同湖上饮，俱爱晚山青。

雅趣方泉寺，离舟又浙亭。

赠行诗自好，愁别酒休醒。

后夜思君处，桐江傍客星。

姚勉

姚勉　次杨监簿上陈守赈灾韵

稻田碁局分郊区，人烟尽障联城隅。

新秧入夏种俱了，一色秀绿连天铺。

年丰正为忧国愿，雨霪忽动民愁吁。

浪浪竹瓦日鸣瀑，烂烂苔砌长跳珠。

江流入市舞稿楫，野潦断路迷樵苏。

孤树空留白屋少，平地欲缩青天舒。

犬鸡登桅叫云雾，蛟鼍上岸疑江湖。

使君视民容有蹙，忧且萧墙非颛臾。

家没半扉{上圭下黾}上灶，食不一粟糟为餵。

鹑衣鹄形避沦没，槁项髫额相携扶。

下车以来宣德意，但有宽政无急符。

溺饥沓至盖由己，食必稷奏土禹敷。

故侯遗我四百万，指此亟作民良图。

馈无所处不受是，君子货取安可乎。

分甘固欲买不语，沟清那肯同渠污。

一朝尽散色不靳，可使被泽遗匹夫。

钱从民来复还民，涂血不用子母蚨。

坐令雁泽得复集，岂但鱼沫聊相濡。

四旬奚堪水五至，十室不忍烟九无。

只求编氓易菜色，宁计私橐如匏虚。

方今污使争侵渔，溪壑不厌求赢余。

官钱花破入私帑，期限火急催民输。

贪者尽笑公迂儒，安得天下皆公迂。

姚勉

姚勉　次杨监簿新癖小西湖韵

搜奇抉异三十载，此湖如玉韫而待。

发源远自锦江来，汇流近与柴门对。

山川融结自古有，造物扃藏深意在。

瘦筇曾作日寻讨，一见便觉天广大。

两山宛似南北峰，况有层塔相映带。

芰荷十里萼绿华，雪月三千银色界。

深藏最有君子意，自炫殊非小人态。

西湖每遇苏雪堂，妙句尚忆秦淮海。

此湖端为旧游发，{坭匕换九}重未信吾州隘。

铁庵蜀珍坡仙派，下笔作诗风雨快。

从今新瑞次古杭，敢贺此湖贡庆会。

姚勉

姚勉　次友人示诗集

杖藜看笋数犀株，天堕香云五色书。

落月照人惊梦昨，光风识面记春初。

珠骈巧语谁能拣，锦比新诗迥不如。

转读转佳难去手，眉间愁思为君舒。

姚勉

姚勉　次友人示诗集

锦江前日解征鞍，剩拟春衫准酒欢。

杜宇有声催客去，海棠无伴与谁看。

而今柳苍青春老，又是秧塍白水漫。

君欲相思须命驾，休言别别盍簪难。

姚勉

姚勉　次友人示诗集

去岁春风客帝京，西湖烟雨过清明。

苏堤画舫春三月，天竺清钟夜五更。

行李裹书归旧隐，野花沽酒赏新晴。

只缘未读时文熟，端合山中且菜羹。

姚勉

姚勉　次友人王半山韵

诗家王半山，妙语占清绝。

曲高和斯寡，郢曲愧春雪。

句中寓深意，端为我辈设。

以规不以颂，如玉得磋切。

予生战场屋，一胜久未决。

勇余尚欲贾，磨砚欲穿铁。

第惭不善斲，颜汗指亦血。

乞灵济楚师，此敌傥可灭。

如君洗尘累，盆盎易甄别。

鹰扬会有日，奋翅脱笼绁。

姚勉

姚勉　次韵黄或野德明且识初识

敲冰烧叶煮枪旗，一笑平生识面迟。

道上孔程倾盖日，酒边贺白解貂时。

饱参霁月光风趣，似读晴烟暖雾诗。

姚勉

姚勉　次韵诸友游云居

又是东风柳絮时，催春尚喜杜鹃迟。

雨晴蔓绿侵高木，风定残红阁旧枝。

眼底好山娱意思，耳边幽鸟话心期。

云居见说郊行乐，不得骑驴背锦随。

姚勉

姚勉　次韵诸友游云居

絮风丝日颺新晴，望柳前川学大程。

浪不起花澄沼彻，云无留叶太虚清。

林间整屐闻莺语，竹外搘筇数蚁行。

底事春愁都减尽，新来不似旧钟情。

姚勉

姚勉　次邹希贤买鱼不得三首衍为渔翁问答六诗　答渔翁

茅屋无金可满籯，湖边小艇却堪撑。

纵无介甫鱼羹饭，也学东坡饱菜羹。

姚勉

姚勉　次邹希贤买鱼不得三首衍为渔翁问答六诗　问渔翁

拨刺金鳞竞跃渊，决非明月载空船。

有鱼不供行人买，莫是渔翁不爱钱。

姚勉

姚勉　次邹希贤买鱼不得三首衍为渔翁问答六诗　渔翁答

游鱼惊饵总沉渊，一任携竿晚立船。

今世有钱人总爱，渔翁岂独不贪钱。

姚勉

姚勉　次邹希贤买鱼不得三首衍为渔翁问答六诗　渔翁答

渺渺澄江湛碧虚，风帆一幅挂轻蒲。

吾钩岂直鱼虾设，入钓文王未解无。

姚勉

姚勉　次邹希贤买鱼不得三首衍为渔翁问答六诗　渔翁问

见说京粮旧日籯，学将湖舫入江撑。

而今归去应无事，芦笋高芽锦鳜羹。

姚勉

姚勉　次邹希贤买鱼不得三首衍为渔翁问答六诗　再问

鱼器如何尽拥虚，未应寒鬣总依蒲。

终朝竟夕浑无得，莫是君钩太直无。

姚勉

姚勉　催海棠二首

燕子衔春己几时，嫣然未见茜红枝。

天开锦幄烘晴昼，着力东风一夜吹。

姚勉

姚勉　催海棠二首

把酒叮咛蜀海棠，睡红何似未忺妆。

不嫌老杜吟无句，定为渊材恨少香。

姚勉

姚勉　代挽宁西云

杜牧先铭墓，渊明自祭文。

两贤真造理，百世又逢君。

把钓溪沈月，著书山锁云。

谁能上遗藁，堪辟木天云。

姚勉

姚勉　代谒张别驾

入境欢声听野农，题舆今有曲江公。

官居寒露清冰里，人在光风霁月中。

席有新诗吟客满，案无滞牍讼庭空。

只愁骥足难淹久，行捧丝纶入汉宫。

姚勉

姚勉　代谒张别驾

放浪江湖已几年，袖携长剑倚天边。

草庐不见蜀诸葛，采石谩思唐谪仙。

虎穴未能酬素志，龙门端合谒时贤。

乡邦幸有乖崖在，庶许诸生学李畋。

姚勉

姚勉　道傍纺女

道傍女予双髻鸦，两足如雪踏纺车。

村庄人家只如此，齐宫步步生莲花。

姚勉

姚勉　道傍水阁

一川澄不动，山色浸分明。

噪晚鸦寒甚，窥鱼鹭瘦生。

人家江阁好，天下钓翁清。

想此幽居者，何知有利名。

姚勉

姚勉　道中积雨

才起程时雪絮春，雪余又是雨兼旬。

肩舆聊复能安稳，步屧其如受苦辛。

楮贱米穷尝世味，风餐露宿链官身。

一朝傥有青云上，莫忘泥耕水耨人。

姚勉

姚勉　道中即事

睡盘山行崖插天，侬行山头下有船。

逆船上迟步行速，舟人指侬夸为仙。

姚勉

姚勉　道中即事

雾气澒蒙水气蒸，上与寒日争昏明。

江心有船不可见，惟闻咿哑摇橹声。

姚勉

姚勉　道中即事

霜融雾消又作晴，四山日气烘春明。

黄叶如金红如锦，枯梢无叶更觉清。

姚勉

姚勉　道中即事

心驰家山恨不飞，两旬欲作一日归。

征衫尚絺未足苦，天寒亲老未授衣。

姚勉

姚勉　道中即事

荞麦花开如雪铺，新霜寒早半欲枯。

故山今年熟此否，读书夜饥需饼炉。

姚勉

姚勉　道中即事

谁家玉雪花娇儿，顿足嬉笑牵爷衣。

韩家阿拿今已矣，有谁门前迎我归。

姚勉

姚勉　道中即事

天晴日短亦觉长，客行一日两舍强。

道傍萧萧木叶下，天风又办明朝霜。

姚勉

姚勉　道中即事

橘累金印枫锦衣，夹路相照生光辉。

我非买臣与季子，但有菊佩芳菲菲。

姚勉

姚勉　道中即事

我亦欲怀三赤珠，陆郎有母繄独无。

治生复人谏止，亦岂能有千头奴。

姚勉

姚勉　道中即事

怪梅蟠屈如龙蛇，小红如粒欲作死。

雪坡一株恰此此，归欤月明看横斜。

姚勉

姚勉　登北高峰

秋风吹鬓影，凉意足登山。

人立晴林杪，猿啼霜雾间。

好山多佛占，浮世只僧閒。

我亦耽奇者，禅扉日叩关。

姚勉

姚勉　登四圣观月桂亭有感

将军休战伐，居士号清凉。

亭创烟萝古，山深月桂香。

梦魂犹朔漠，风景已钱塘。

往事都休问，钟声又夕阳。

姚勉

姚勉　殿直求赋状元游六街诗

玉丝鞭袅散天香，十里栏干簇艳妆。

但念君恩思报称，懒骑骄马过平康。

姚勉

姚勉　丁巳春夏之交巨浸屡至小民艰食郡侯请诸寓贵讲行赈济渐就次第佥幕

趁晴亦欲强追陪，争奈浓阴墨样堆。

燕子才衔春色至，鹁鸪又唤雨声来。

从教野草争先长，勒住名花莫浪开。

世道而今总如此，竹关深闭且擎杯。

姚勉

姚勉　丁巳春言事四归和朱子云赐诗韵

鲤鱼书来上谁字，斗牛光中湖海士。

梅花腊雪曾会面，桃李春风一弹指。

剥书得诗意雄杰，钟吕惊闻筝笛耳。

懦夫有闻气可作，奸谀未诛神已死。

奴唇争笑乃独否，我心有同固如此。

君家请剑攀折槛，远胜衣绣夸归里。

立朝日少谏多藁，况有竹林老夫子。

百年易了富与贵，万古不磨天此理。

笑骂从渠官欲好，妻凄羞人身不耻。

获禽一朝固可十，天下臀ˉ工安肯诡。

古人寥寥今不见，举世滔滔此皆是。

蛾眉方遭众发嫉，足音忽动空谷喜。

我欲净洗后土泥，子为快挽天河水。

姚勉

姚勉　对厅乐语

洞房华褥绣芙蓉，惹得天香馥正浓。

凤觜续弦新跨凤，龙头有婿又乘龙。

人间二月春光好，魁下三台瑞彩重。

酬劝不须辞烂醉，诏书已下紫泥封。

姚勉

姚勉　番阳张君叔振观o　以其家双瑞图俾诗之叔振大参忠定公诸孙也惟忠定

望月犀角明，涵星蚌胎聚。

斯石卧龙枕，宜有蜿蜒具。

龙头君家旧，有子踵高步。

层云触石出，四海望甘霔。

姚勉

姚勉　番阳张君叔振观予以其家双瑞图俾诗之叔振大参忠定公诸孙也惟忠定

堂堂忠定家，三世兰为祥。

父子继科第，菲菲姓名香。

双英今复然，阶庭煜生光。

愿言纫佩之，百世当流芳。

姚勉

姚勉　访郭德甫

美人在驹谷，久别良怀哉。

秋风天气清，特为斯人来。

踏月访清夜，岩扉肯予开。

弟兄俨相对，松竹间古梅。

子侄环侍侧，兰植依琼瑰。

青灯照图史，新酒罗瓶罍。

一家三代风，和气熙春台。

富学饱停蓄，厚德深栽培。

情周思孔子，志伊学颜回。

皇路方巑巇，天马须龙媒。

旱岁渴霖雨，神鳞起渊雷。

君家多生贤，吾国正选才。

诏书明年近，竞踏黄花槐。

造榜正此天，桂籍浮香催。

鵰鹗相联飞，燕雀更愿陪。

姚勉

姚勉　访胡景颜

适斋诗仙人，吟境天宽广。

闻诗未识面，鱼雁空来往。

道周歘相遇，尉此积岁仰。

烟林指深处，邀我税尘鞅。

入门境自胜，万竹飒萧爽。

灯前酌夜雨，谈笑剧拊掌。

锦囊出新什，句字两俱响。

明当早脂车，未别先惆怅。

嗟予走红尘，方此堕世网。

羡君饱林壑，四序足幽赏。

努力喜自珍，清名照天壤。

姚勉

姚勉　访李兴伯不遇其家人命二子留宿有古人截发撤荐之风喜诗之

暮烟苍莽浮林麓，征人尚殿归鸦宿。

山前知有故人家，急往叩门惊啄木。

主人多日出未归，鹊飞三匝愁无依。

刲羊忽逢伯仁母，设馔乃有襄阳妻。

竹窗挂灯见二子，褒已自佳融更伟。

烹鸡炊黍罗酒浆，奴饭马刍更充美。

慨然好客尚父风，谪仙家人自不同。

古来如此能有几，截发留宾书入史。

王圭他日贵勿疑，不须论客母可知。

姚勉

姚勉　放生池纳凉晚归

湖面轻烟起，前山渐不分。

钟声连寺答，人语隔船闻。

吟客衣生月，归僧笠带云。

及城门未掩，灯火已纷纷。

姚勉

姚勉　奉饯万安赞府兄长之官

有客来从仕国中，多时竹马闹儿童。

争言记壁崔斯立，今属诗家姚武功。

一节清如金掌露，十分明似水晶笼。

先声已好官为易，飞鹗联翩遇顺风。

姚勉

姚勉　奉饯万安赞府兄长之官

天下如今怕县滩，庐陵见说县尤难。

抉搜隐匿啧豪户，迟钝催科怒上官。

革弊有方须是渐，卹民到底莫如宽。

万家壮邑虽烦剧，邑相能贤尽易安。

姚勉

姚勉　奉饯万安赞府兄长之官

吾族年来亦自奇，两年两度报瓜时。

班行笑我难安脚，州县输君省皱眉。

学不济时非有用，官能及物尽堪为。

山林肥遁方深蜜，梦入春池但寄诗。

姚勉

姚勉　奉题吕氏宜老堂

此堂清不着珠玑，只要双亲佚老宜。

春酒尽堪眉寿介，斑衣长似乳时嬉。

妇垂鹤发陪姑纬，翁捻银髯课子诗。

饱饮菊花潭上水，鸡窠犹自拜孙枝。

姚勉

姚勉　芙蓉

水芙蓉了木芙蓉，湖上花无一日宽。

卷却水天云锦段，又开步障夹堤红。

姚勉

姚勉　富阳道中

翠驾凋零尽，芒鞋响叶声。

晴江湖后绿，寒日竹间清。

曝背翁微睡，挑包僧自行。

离京才一日，便觉惬幽情。

姚勉

姚勉　感山十咏　慈航

佛手撑慈航，尚欲济我人。

寄语作舟者，江涛渺无津。

姚勉

姚勉　感山十咏　翠锁

浓绿滴湿衣，烟岚翠交锁。

名缰莫能絷，方此不失我。

姚勉

姚勉　感山十咏　甘露台

有唐太和年，宫中亦甘露。

曾不如此台，空山自甘霪。

姚勉

姚勉　感山十咏　感山

山以感为名，可见天地情。

万籁恬不作，风来自松声。

姚勉

姚勉　感山十咏　华严堂

寂寂华严堂，富贵佛境界。

何须九九编，吾有艮一卦。

姚勉

姚勉　感山十咏　石桥

石梁平砥似，池水明镜如。

晚凉散步稳，凭栏此观鱼。

姚勉

姚勉　感山十咏　松关

舍舟上招提，遥入松林间。

透脱俗尘网，是名第一关。

姚勉

姚勉　感山十咏　雪窗

地炉宿松火，纸帐横梅枝。

春虫扑蔌蔌，惟有蒲团知。

姚勉

姚勉　感山十咏　云卧庵

动静贵一如，妙处非块坐。

高人定不死，枕此白云卧。

姚勉

姚勉　感山十咏　旃檀林

心清闻妙香，宴坐旃檀林。

坐香元不断，莫作死灰心。

姚勉

姚勉　恭和御赐诗

叨尘愧甚鹤乘轩，誓报洪私敢寒源。

回有圣胆真愿辅，轲于仁义岂忘言。

清朝长欲诸贤任，公论常扶一脉存。

湛露独沾惭过厚，盍推四海遍皇恩。

姚勉

姚勉　孤山纳凉

双鹭窥荷弄水香，一蝉嘶柳送斜阳。

京华凉处惟湖上，更有孤山第一凉。

姚勉

姚勉　孤山闻木犀

湖面清风拂酒杯，异香一片自天来。

明知不是荷花了，金粟漫山昨夜开。

姚勉

姚勉　观风马

檐间铁马何威狞，霜刀雪剑争鲜明。

秋风一吹阵脚动，跳梁舂击声鐆铮。

何时真提十万兵，金戈铁甲相磨鸣。

缚俘斩馘墟龙庭，归来马后笳鼓声。

姚勉

姚勉　观画竹

外间盾日正相仇，忽有清风起笔头。

坐对不知三伏热，起行如与七贤游。

洗空京洛尘埃气，化作江南水石秋。

我有一溪恰如此，因君思去理扁舟。

姚勉

姚勉　桂庄

不求田二顷，只种桂为仁。

坐与兹山对，静中天地春。

姚勉

姚勉　过麻子湖遇逆风有作

我自甘心欲背时，舟行一任逆风吹。

去帆今日夸轻捷，只恐前滩也怨迟。

姚勉

姚勉　过麻子湖遇逆风有作

自喜扁舟载月明，涉湖底事不宜轻。

象痕深没风仍顺，今日天公亦世情。

姚勉

姚勉　过麻子湖遇逆风有作

来去船皆欲便风，天心岂解两相从。

侬帆一顺渠应怨，不若从渠且苦侬。

姚勉

姚勉　过麻子湖遇逆风有作

兹行已误出山来，得就莼鲈亦快哉。

造物莫嫌归未是，故教风力倒吹回。

姚勉

姚勉　过麻子湖遇逆风有作

世道如斯决意归，此心不怕八风吹。

吾生忠信无休日，天下风波有定时。

姚勉

姚勉　海棠落尽叶间犹见数花

狼藉吹花一夜风，锦裵织就锦机空。

叶间尚有余春在，深处娇藏四五红。

姚勉

姚勉　海棠一夜为风吹尽三首

翠底红娇得几时，不甘飞动雪胭脂。

问天借醒书窗眼，为报东风且慢吹。

姚勉

姚勉　海棠一夜为风吹尽三首

不作天开锦幄红，却成急雪舞回风。

多应欲衬吟春步，绣出香裵展迳中。

姚勉

姚勉　海棠一夜为风吹尽三首

海棠自是百花仙，霞袂霓裳下九天。

昨夜诏归红玉阙，但留翠幄锁晴烟。

姚勉

姚勉　和陈和卿四绝

绝交久是孔方兄，赊得村醪小款迎。

君岂真无食肉相，夜来蔬箂太僧清。

姚勉

姚勉　和陈和卿四绝

梁燕无声昼掩扃，若为消此画堂清。

急呼觅句陈无己，莫捻吟髭且一枰。

姚勉

姚勉　和陈和卿四绝

蚤里溪人又馈鱼，未容归兴动莼鲈。

只今更办开蔬供，君若来迟釜恐无。

姚勉

姚勉　和陈和卿四绝

空斋长夏永和年，莺啭林阴鹭水田。

只好更寻棋一局，莫孤花影午时天。

姚勉

姚勉　和丰城邹端简韵就送其归

千里携书谒帝阍，如君忠义出天根。

筳篿已卜回渊听，寸草还思报厚恩。

且共渔樵谈帝霸，岂无豪俊整乾坤。

细吟窗下庐山句，亦欲乡人访道原。

姚勉

姚勉　和丰城邹端简韵就送其归

批了龙鳞归钓鱼，江涛帖息果天欤。

腰虽未印衣重彩，囊纵无金箧有书。

日可事刘宜令伯，天教名子更侨如。

本原培养非愚计，远业何妨厚自储。

姚勉

姚勉　和葛德远

脱兔惊羋逸，潜鱼畏饵逃。

山林聊复尔，湖海可曾豪。

药笑多方误，棋嗟不着高。

且须随野鹿，共此食苹蒿。

姚勉

姚勉　和葛德远

雾豹文虽隐，同蝉蜕即仙。

伴书犹有剑，食砚岂无田。

发藻多师董，思经敢笑边。

晚成知在器，天诏正求贤。

姚勉

姚勉　和龚宗谕五绝

多少抡魁岂独今，道心谁胜利名心。

只知晁董前头立，何似周程乐处寻。

姚勉

姚勉　和龚宗谕五绝

吾侪从仕为家邦，岂羡科名世少双。

激浪须看岿柱立，犯颜安可畏郎撞。

姚勉

姚勉　和龚宗谕五绝

学不求名况为官，官甜初不似儒酸。

无能富贵都磨灭，直作浮云一样看。

姚勉

姚勉　和龚宗谕五绝

闻仅二知虽赐也，道传一贯必参乎。

己私克尽融天理，表里通明月在壶。

姚勉

姚勉　和龚宗谕五绝

名下惟知不可居，诲言终日反三隅。

爱人以德今忠献，莫道前贤久已无。

姚勉

姚勉　和姜明甫

诏放山林去，时人冷眼看。

新诗为我赠，高义似君难。

又说同年第，尤知取友端。

市将梅子隐，冠尚贡公弹。

姚勉

姚勉　和郡侯劝驾韵

圣朝珍重设儒科，总总英贤入礼罗。

天下岂无偕计上，日边此独得人多。

仙桥快应龙头谶，工席忻聆燕衎歌。

雅志不为温饱计，尚期勋业等山河。

姚勉

姚勉　和郡侯劝驾韵

睎颜欲进圣门科，何意嫦娥剪绿罗。

拾紫不知如芥易，一红也觉占春多。

兴贤借此双旌重，得士欢于五裦歌。

九万扶摇风力健，稳吹槎驭上天河。

姚勉

姚勉　和郡侯喜雨韵

玉龙卷动海千寻，一滴天瓢水尺深。

农父带云耕宿润，使君喜雨入新吟。

浪低麦陇收难速，针短身畴插未禁。

三日顿回生意满，天心只在我公心。

姚勉

姚勉　和刘山居见惠之什

久矣莼鲈欲趁归，自知花样不随时。

岩张欲保君心泰，英竦终嫌圣德诗。

荣辱不知欣我在，怨尤俱泯恃天知。

达官格子那能学，横艇何妨钓野池。

姚勉

姚勉　和刘山居见惠之什

喜逐秋风马后归，及君犹未戍瓜时。

尽倾无底囊中语，细读新吟卷里诗。

好趣莫教儿辈觉，此心惟有故人知。

只愁天欲孤笼翼，早晚芙蓉在绿池。

姚勉

姚勉　和刘月湖县尉

不见元城不泗州，令发愧汗直如流。

获瞻沂水春风点，说到濂溪太极周。

我岂能为前辈役，君真合向古人求。

考亭一派今寥落，还肯同登道阃不。

姚勉

姚勉　和松窗主人荐墨客诗

久不欹眠听说诗，心茅又塞介然蹊。

那能蚕雨鸣窗叶，徒自鸡天舞瓮醯。

诗态笑看云霭霭，客怀唤醒晓凄凄。

龙香惠我真安用，君有佳篇好自题。

姚勉

姚勉　和通判直阁立春闻莺

寂寂江城真又春，土牛何物竟无神。

试倾官酒梅花畔，不似园丁菜把新。

彩胜岂留良夜梦，纸窗静拂隔年尘。

东风毕竟于人好，早有莺声入鬓唇。

姚勉

姚勉　和通判直阁立春闻莺

画角声中晓唤春，依城柳眼又精神。

试呼腊蚁梅边酌，恰喜朝莺雪底新。

幽谷暖融空翠湿，上林香动软红尘。

燕楼暗想翻新曲，恼破朱樱一点唇。

姚勉

姚勉　和杨监簿咏梅

不知年换山无历，日短著书阴自惜。

舑仙谁与伴清孤，竹里梅花破幽寂。

月窗看影嗔晓夺，雪径寻花惊夜失。

绝怜一点清淡意，不作群芳妖艳质。

梦寒翠羽真恐涴，香远细腰何敢即。

广平亦作软媚语，可笑铁心轻变易。

梅州参彻梅花髓，句中有味供紬绎。

冰瓯涤笔想更奇，试为此花重请益。

姚勉

姚勉　和杨铁庵送子监镇之任韵五首

关西夫子家，清白乃世传。

传授已到君，此脉要浑全。

青云开亨衢，况及此妙年。

愿言植名节，照映东西川。

姚勉

姚勉　和杨铁庵送子监镇之任韵五首

君家遗子粂，只在一卷书。

四世续科第，积善庆有余。

乃翁一片心，秋月行太虚。

宜哉有是子，大似回不愚。

姚勉

姚勉　和杨铁庵送子监镇之任韵五首

去年唱第时，文阵见整齐。

万花迎归来，白马黄金羁。

及今催戍瓜，步武青云低。

风埃溘上征，飘飘乘白鹥。

姚勉

姚勉　和杨铁庵送子监镇之任韵五首

初仕谓之箧，已是行道时。

为官要自强，谨勿事诡随。

一命可及民，官正不论卑。

当今淮堧清，犬眠足生氂。

姚勉

姚勉　和杨铁庵送子监镇之任韵五首

文章世家难，有子夫何忧。

吾亦有青毡，未作菟裘谋。

驽鞭不及骥，汗喘徒呀齤。

愿随君后尘，击楫江中流。

姚勉

姚勉　和姚榷院送茉莉韵

清甚冰葩淡不妆，能从盛暑到秋凉。

琼楼合着移春槛，却向山斋供净香。

姚勉

姚勉　和友人春雪韵

晓来积雪被长峦，约住春和纵腊寒。

谄贺岂堪随味道，高眠且只学袁安。

谩惊柳絮搀先舞，独爱梅花奈久看。

安得化为千万庾，放教籴事一分宽。

姚勉

姚勉　和张公望苦热韵

火伞停空更不移，此身如着甑中炊。

蝇方附热争投案，蝉欲追凉别过枝。

静话竹窗煎雪浪，倦投水馆卧风漪。

渠侬个底休嫌热，闻道泸南正出师。

姚勉

姚勉　和张公望苦热韵

一榻寻凉昼几移，畏看烟火欲停炊。

喜听晚雨鸣荷叶，安得秋风起桂枝。

林静独宜眠绿荫，波寒谁伴钓清漪。

读君妙句真如濯，愿拜敲推一字师。

姚勉

姚勉　和赵提刑韵送吕堂长主簿

道在颜瓢栾不忧，清风端可继前修。

朼将西涧重新了，莫是东莱再出不。

学校诸生俱向仰，文章太守共赓酬。

戍瓜忽及东吾道，轻重从知系去留。

姚勉

姚勉　和赵提刑韵送吕堂长主簿

擘脯钩鲈倩老羝，离肠那肯话酸凄。

题桥旧事传邛蜀，衣锦新荣耀会稽。

未领众星朝极北，且擎一柱立天西。

凤鸾止止宁栖棘，五色云间有紫泥。

姚勉

姚勉　和邹希贤舟中遇风雨

湖干野泊不知更，水国荒寒怆旅情。

一夜奔雷吁可怪，满空寒雨注如倾。

飓风翻海驱潮势，战鼓轰天震地声。

到晓定应三尺雪，短篷忽漏赤暾明。

姚勉

姚勉　贺孙舜皋子周岁

卯君元是月中兔，药捣长生寿根固。

去年此际挹秋清，飞驾冰轮碾风露。

来为龙谷曾孙儿，生来一岁骨骼奇。

广寒宫殿出身处，仙桂须还第一枝。

姚勉

姚勉　贺赵宰夫美任生子

赵侯德与甘棠种，制邑三年民善颂。

玉皇有诏趣归班，一夜长庚来入梦。

丰江罗峰神秀夺，龙泉太阿光芒动。

玉女擎香龙吐水，慈云亲抱麒麟送。

怀玉仙人秀眉目，披羽笑出蓬莱洞。

奇骨峥嵘千里骏，异采缤纷九苞凤。

人生有子万事足，又值朝天欲飞鞚。

骊珠在掌凫，庆事方新殊渥重。

周公为父伯禽子，清庙明堂要梁栋。

长成传取魁衣钵，天生奇材须大用。

此儿见说骨已异，壮气冲天摇蟚蝬。

我识英物试使啼，他日定当磐石宋。

姚勉

姚勉　贺族兄宠妾生子

艳红香紫春正中，扶舆磅礴清气融。

玉麟夜掣香案锁，五云裹送光玲珑。

吾家自是诗书裔，秀杰相承擢丹桂。

太丘合有二方儿，省华须着三尧继。

近闻络秀生伯仁，喜君掌上明珠新。

愿言种德相扶植，此子定是高车人。

姚勉

姚勉　洪长老惠藤杖

高僧挑月一枝藤，惠我登山脚便轻。

澒洞风尘豺虎恶，从今险路稳支撑。

姚勉

姚勉　湖上钓者

荷风湖面晓，垂钓柳阴中。

何日能蓑笠，扁舟此兴同。

姚勉

姚勉　湖上隐者所居

家计松梅竹，日程琴酒碁。

呼猿僧到处，放鹤客来时。

壁上皆苏字，窗门只白诗。

卜邻心已决，未得买山资。

姚勉

姚勉　花下闻莺

吹花不起午风轻，懒絮閒丝颺暖晴。

诗料满前收不尽，海棠花下又闻莺。

姚勉

姚勉　花障

绿外浓黄白外红，一屏香锦立春风。

天真步障豪难敌，借与王家赛石崇。

姚勉

姚勉　及第归入江西界

得得还初隐，秋风信马蹄。

此心宸极北，今日大江西。

戏彩呈君赐，擎珠教御题。

家庭真乐近，蓐食听晨鸡。

姚勉

姚勉　己未秋杪虏骑云扰圣主神断斥逐元奸台臣始有抨弹之疏因成二绝一惜

窗纸暾红枕上知，破寒初听一声鸡。

虽无风雨潇潇度，也胜邻家晓不啼。

姚勉

姚勉　己未秋杪虏骑云扰圣主神断斥逐元奸台臣始有抨弹之疏因成二绝一惜

积雨霖霄忽报晴，元来依旧有清明。

霜天护取晴牢着，莫放寒云半点生。

姚勉

姚勉　寄感山二诗僧

欲听茶鼎转风松，底事云房白昼封。

应在山中采樵去，雪深何处问行踪。

姚勉

姚勉　寄感山二诗僧

读君桑苇痚篱句，知得犹存用世心。

拄杖借将来解虎，不须深卧白云深。

姚勉

姚勉　寄题茶山

文献风流想故家，玉川室迩已人遐。

何时细赏文清竹，与客同煎陆羽茶。

姚勉

姚勉　寄题陈肩夔兄弟梦草堂

谢池草句本无奇，千古流传五字诗。

只是可人醒枕席，许多生意在壎篪。

信渠风雨听眠处，快甚江山得助时。

顾我此怀今已矣，羡君兄弟捻吟髭。

姚勉

姚勉　寄题陈肩夔云锦窗

八窗面面受新凉，万盖盈盈拥靓妆。

倩得天孙云杼轴，织成骚客锦衣裳。

雨翻绿净盘中玉，风搅红娇镜底香。

个里搜诗最奇绝，吐为黼黻五文章。

姚勉

姚勉　寄题上饶周仪仲西畴

闻君负北郭，筑室扁西畴。

绿水人家晓，黄云穑事秋。

吾生如有此，外物更何求。

堪卜东邻否，耕余着钓舟。







卷457

姚勉

姚勉　寄题武安节推同年万君定翁露香堂

尽将心事写成碑，大要操修在不欺。

此一瓣香前辈似，只三个字老天知。

素瓶贮豆应先满，匹马携琴料自随。

吾榜得人今又盛，会排介甫击升之。

姚勉

姚勉　寄题章贡刘氏丽晓楼

玉虹翠浪雪堂诗，底事山光晓独奇。

看取阴云都卷处，直须天下大明时。

姚勉

姚勉　寄邹希圣兄弟

槐花又向此秋黄，槐未黄时趁早忙。

龙到水高冲浪化，鹏因风厚贴云翔。

棠金镞取霜筠健，越砥磨开电剑光。

努力晨窗并夜案，天庭已动桂枝香。

姚勉

姚勉　荐黄平仲过雪岩以诗代简

秀岩万仞拔天起，划堮剜垠争怪诡。

六花一夜积三尺，化作冰壶无表里。

幼舆丘壑自不凡，何况有雪被此岩。

天教管领清凉界，雪岩自号冰书衔。

岩前列植梅松竹，三友相从吾事足。

灵台片雪晛不消，吐作新诗动惊俗。

有客有客山水仙，挥毫欲写雪洞天。

敲门试惊袁安眠，莫作剡溪王子船。

姚勉

姚勉　京城苦热

羲和鞭日就地行，祝融张伞烧空明。

钱塘人家苦逼仄，行立坐卧皆如蒸。

清宫水殿山峨雪，夜饮相携冰玉洁。

温泉浴罢清风来，太液池边芰荷月。

王公甲第连云霄，松泉竹石秋萧萧。

龙皮浅沁寒坐客，骊珠直上清尘嚣。

天上清凉不知暑，炎热人间徒自苦。

亦有江南云水乡，胡不归欤钓烟雨。

姚勉

姚勉　镜斋相士求诗二首

鹄袍待对满京华，刚许癯儒作探花。

性淡不知花可探，班头独立紫宸衙。

姚勉

姚勉　镜斋相士求诗二首

人间镜是无心物，物到皆知丑与妍。

欲得一双如镜眼，中书堂里坐搜贤。

姚勉

姚勉　九日简张倅

西风破帽吹不斜，东篱绕行空嗅花。

隔墙酒熟无邻家，草堂欠醉从谁赊。

亦思峰头作重九，安得天风吹滟酒。

别驾倘作城南期，贤似江州王太守。

姚勉

姚勉　九月十日晴

檐雨窗风隔夜秋，晓看天宇忽云收。

菊花尚在仍佳节，未必今朝蝶已愁。

姚勉

姚勉　九月十三日饮湖上

闭门十日厌尘埃，才见湖光眼便开。

最爱平堤杨柳外，几舟撑去几撑来。

姚勉

姚勉　菊节宿白沙次友人韵

野市难为侧帽纱，家山犹远雪鸥沙。

退之尚有衣堪准，悔不留君醉菊花。

姚勉

姚勉　郡守劝驾乐语

主人合作紫薇郎，引领群仙觐玉皇。

满袖风云生羽翮，排空牛斗避光芒。

锦江家谶声名在，金榜巍科姓字香。

典贡春官来岁事，芝香趣下瑞芝堂。

姚勉

姚勉　郡守宴状元乐语

几多文士踏槐黄，实出伦魁在瑞阳。

千古河连留地谶，一声胪唱破天荒。

金钗笑拥龙头客，宝篆浓薰燕寝香。

方国荐贤蒙上赏，匪晨有诏下芝堂。

姚勉

姚勉　客中遇雨

名缰驱远役，挈挈未遑安。

春只雨中过，花从客里看。

水声添昨夜，风力尽余寒。

但喜前程阔，不愁行路难。

姚勉

姚勉　跨鹤台

仙人白日上青冥，鹤去台空唤不应。

千载令威归得否，雪堂有客梦如冰。

姚勉

姚勉　冷泉亭纳凉

人间方鼎镬，个里独冰霜。

自是清难浊，能令暑亦凉。

客迁愁瘴海，妃浴涴温汤。

惟有兹泉冷，冷中滋味长。

姚勉

姚勉　离京留题蒋店

合门传旨放朝参，归觐亲庭晓整骖。

葵藿丹心犹恋恋，五云缭绕望宫南。

姚勉

姚勉　离京留题蒋店

琼瑶为室玉为台，隔岸群花照水开。

莫道此楼容易上，天香曾到此中来。

姚勉

姚勉　礼席致语

月姊当年付桂香，君家上第绿衣郎。

只今盛事追龙首，又此佳占叶凤凰。

暖律潜回燕谷冷，名花尽压洛城芳。

从今不把朱陈说，百世姚邹话柄长。

姚勉

姚勉　莲竹鹤

莲为君子花，竹有君子操。

深衣古君子，清以仙自号。

徘徊莲竹间，似觉皆所好。

水边立良久，林外复高蹈。

翩然侧翅舞，意喜佳客到。

客家江南村，幽处着吟帽。

有莲环钓石，有竹近茶灶。

胎仙夜生子，并入平安报。

朼来踏京尘，久矣不闻耗。

今晨三君子，一见慰怀抱。

主人勿却客，借此日笑傲。

姚勉

姚勉　梁新恩送龙涎香杯

神龙侧枕琼瑰卧，表里透薰香玉唾。

巧工斲取破天馨，碎悄沉兰百芳和。

制成七宝金霞觞，犹带岭外梅花香。

醲醽一酌发奇馥，满中滟滟浮龙光。

感君遗我真情厚，归拜庭椿一杯酒。

峻第高官不足荣，人生只愿亲庭寿。

姚勉

姚勉　灵源上太夫人冢

一别慈闱面，春风十五花。

不知人有母，谁念子无家。

社雨邻巢燕，清明垄树鸦。

动皆伤感处，恸哭夕阳斜。

姚勉

姚勉　龙道者生日就状元局中置酒寄以诗

去年六月初九日，天地光明一佛出。

今年六月初九日，慈恩名标千佛一。

吾家德本深栽培，庭阶煜煜芝兰开。

自从有子即擢第，阿儿生时都带来。

今朝宴客龙头局，遥想吾翁抱孙浴。

手携俎豆与干戈，更提一笔苍生福。

愿儿长成勤读书，忠孝一脉天相扶。

张家师德梁家固，重入衣冠盛事图。

姚勉

姚勉　绿阴

红满芳蹊绿满丛，未须惆怅怨东风。

绿阴正耐经秋看，不比花才十日红。

姚勉

姚勉　麻子湖遇逆风

嘉平既望余，玉冰发归桨。

舟行苦滩涩，三日葛陂上。

天寒岁云晏，道远空怅惘。

行行且旬日，仅此舟泱漭。

顺流风忽逆，进尺退或丈。

鱼鼋反出没，涛浪相潏荡。

茫茫水接天，四望极空敞。

虽令归思滞，亦觉胸次广。

是时群鱼集，轧轧乱轻榜。

纷来以千百，并进或三两。

悬金上丝纶，跳玉中层网。

中间数十辈，蓑笠牵画舫。

沿流勤按视，似是此湖长。

彼行良甚捷，此进不可强。

倘无观鱼乐，孰慰岑寂想。

篙师不告瘁，奇观亦可赏。

黄昏成野泊，风雨助凄怆。

势如潮汐来，怒若鼙鼓响。

吾独安所适，幸不愧俯仰。

缅怀金兰友，气义特慨慷。

念我归苦迟，舍我愿先往。

亟趋南浦城，择馆待税鞅。

今宵此风雨，露宿必草莽。

继兹更三日，会面一拊掌。

屠酥酒同倾，共挹西山爽。

姚勉

姚勉　梅境

仙家瑶林天，移来在江国。

谁欤境中人，山立而玉色。

姚勉

姚勉　梦保母如儿时

忆昔儿时衣百花，阿母扶我上戏车。

两岁读书未离乳，书罢寻乳犹归家。

年方十三失阿保，弱冠慈母仙去早。

只今堂上独灵椿，念及庭萱怨露草。

夜来忽梦如儿年，阿保携抱慈母怜。

人生安得常童颠，只作婴儿啼母前。

姚勉

姚勉　梦太夫人如平生

山鹿随麋栾，林乌反哺慈。

伤心惟梦里，有母似儿时。

爱子平生念，思亲隔世悲。

松楸霜露冷，北望泪交颐。

姚勉

姚勉　木犀

丝丝朝雨湿窗纱，薄日痚云弄霁华。

可是都城秋事早，新凉更有木犀花。

姚勉

姚勉　木犀

卖花担上买秋光，分贮冰壶沁晓凉。

滴取露珠供砚水，笔头已觉带天香。

姚勉

姚勉　木犀

慈瓶对贮碧金丛，万斛香藏一粟中。

侵晓起来清馥满，夜来真睡广寒宫。

姚勉

姚勉　南台

一片荒碑立翠苔，空余基址郁崔嵬。

此台湮废浑闲事，山北如今未有莱。

姚勉

姚勉　女筵乐语

马前喝道状元归，旧婿重新此事奇。

驾鹤骖鸾来锦水，烹龙炰凤宴瑶池。

满斟蕉叶融春色，共指蟠桃祝寿期。

后会相逢定何日，玉郎承诏入京时。

姚勉

姚勉　女筵乐语

瑶姬来自状元家，真是姚黄第一花。

玳席艳开春富贵，鱼轩荣驻远光华。

梅梢欲动朱檐雪，竹叶微潮玉脸霞。

正好留连长夜饮，未须催整七香车。

姚勉

姚勉　潘吴二察甚振风采刘仲山有诗因次其韵

国家元气几如发，章李以来几台察。

翻盆窥瓮若不闻，射影含沙但潜发。

坦途自诧忘羊肠，坚冰恐已在履霜。

熙丰旧人正伺隙，乃尔寂寂无精光。

抨弹已上旨宣谕，谏不能行法当去。

老乌欲食不再鸣，幸有新来柏台疏。

蛰霆忽击聩者惊，不待数月如阳城。

中书君已非偃月，何事亦恶伏马鸣。

奏疏流传人吐舌，未死奸谀面趙热。

只今时事尚可言，奏四十章当一月。

直言不惮方威灵，本朝未尝言罪人。

但图奏上天子喜，莫管近前丞相嗔。

向来庆历子唐子，千古名垂汗青史。

瘴山炎海固鬼愁，志士宁能彼易此。

风尘澒洞何如时，麒麟豺虎方争驰。

士所当为未止此，志完幸听承君规。

姚勉

姚勉　七夕分韵得丝字

柳子中庭乞巧时，始知抱拙不污卑。

向令早似愚溪日，未必缁尘涅素丝。

姚勉

姚勉　钱唐吟

钱唐家家重生女，自小无人识机杼。

教成歌舞十二三，花燕身材柳莺语。

去年学得琵琶成，今年学得弹秦筝。

豪家亟替明珠斛，来换绿珠入金谷。

启行小女肩舆来，亲情送别罗酒杯。

拜辞父母登车去，欢喜出门不回顾。

新恩无复雉将雏，儿意亦忘鸦反哺。

阿婆八十位送门，自怜终身无阿孙。

笑言阿婆不须泣，舟子乘潮渡江急。

姚勉

姚勉　禽言十咏　百舌

百禽巧作百种音，一禽却学百种禽。

晴风暖日意自乐，圆吭变换皆清吟。

多能不如止一得，多言不如止一兽。

一朝闭口不敢声，莫有谗人在君侧。

姚勉

姚勉　禽言十咏　不如归去

翠烟深樾江村雨，蜀魄催春动归去。

劝春春去劝未休，客子伤春惨心绪。

只今蜀土锦城荒，蜀客望西悲故乡。

故乡蜀客归不得，何况当时蜀帝王。

姚勉

姚勉　禽言十咏　郭公

郭公古时仁国余，姓名尚挂春秋书。

问其故国何丘墟，知善不用恶不除。

今人皆知笑亡郭，胸中亦自镜善恶。

不知山高正呼君，身是郭公犹未觉。

姚勉

姚勉　禽言十咏　看蚕娘子得几许

流莺前身织丝女，犹抛金梭学机杼。

隔窗娇唤看蚕姑，娘子看蚕得几许。

今年蚕悭熟处稀，采余桑叶青满枝。

一年养蚕四番熟，安得长似开元时。

姚勉

姚勉　禽言十咏　麦孰也哥哥

晨起凉润疑秋肃，格磔軥辀叫云木。

似催农父急腰镰，村北村南麦皆熟。

屋头场地初雨乾，柳声拍拍儿童欢。

田家未敢冀一饱，父老相呼先了官。

姚勉

姚勉　禽言十咏　泥活活

黄梅蒸雨已几时，路泥活活没马蹄。

前山咫尺似千里，十步九跌行人疲。

漫塍白水秧欲老，黄云渐黑麦欹倒。

泥污后土何时乾，天若怜农放晴好。

姚勉

姚勉　禽言十咏　婆饼焦

趁晴割麦收云黄，熬炉新熟饼饵香。

阿婆炙饼半焦赤，阿妇骂儿嗔不食。

山禽戏语婆勿嗔，有饼可焦犹食新。

西家割迟麦烂死，妇姑对泣空酸辛。

姚勉

姚勉　禽言十咏　如恶

烟林望帝声思归，风枝齐后音凄悲。

如何入水化为鸟，犹诉姑恶无停时。

纯孝通神泉鲤跃，冤气感天霜为虐。

蛴螬有味安得珍，妇自不贤姑不恶。

姚勉

姚勉　禽言十咏　提葫芦沽美酒

晴烟如泼春光浓，万花笑日争嫣红。

百金沽酒直取醉，有酒不醉孤东风。

不如遂我丰年愿，秫米价如黄土贱。

家家有酒不用沽，何用提葫苦相劝。

姚勉

姚勉　禽言十咏　着新脱故

缲车欲动蚕春暮，水足秧青行白鹭。

着新脱故山禽呼，也似催人阔耕布。

着新脱故也自奇，阔耕阔布也自宜。

冬苗夏绢星火急，欲着无新耕亦饥。

姚勉

姚勉　清江曲

夹岸桃花燕子飞，一江春水鳜鱼肥。

丝纶百尺烟波阔，午夜鸣榔载月归。

扁舟一叶横沙觜，得鱼烂醉东风里。

绿杨深处酒醒时，半江潮落天如水。

万顷沧波五月凉，一川红锦藕花香。

绿蓑青笠鸣痚雨，老树残烟带夕阳。

野船细火夜明灭，一笛风清楚天阔。

无鱼无酒且归来，篷底萧痚卧明月。

万里西风双鬓华，江南江北老天涯。

潇洒两岸梧桐叶，漠漠半川芦荻花。

柔橹声中山水绿，一丝买断黄金屋。

沙边鸥鸟莫相猜，是非不到清江曲。

苇折荷枯人未归，波寒霜落雁初飞。

不知节物时时换，又折梅花下钓矶。

青山四面清歌发，几点沙鸥起天末。

一任长年醉则休，醒时独钓寒江雪。

姚勉

姚勉　秋夜

明明月影带河流，雁在天边鹤在洲。

四壁蛩催幽梦觉，满囊萤助读书油。

金茎露点三更冷，银汉星移万里秋。

醉倚不堪回首处，双清风月尽淹留。

姚勉

姚勉　劝学示子元夫

事业功名在读书，圣贤妙处着工夫。

区区只为潭潭府，不敢如韩训阿符。

姚勉

姚勉　人皆以贫忧

人皆以贫忧，君子独能乐。

中心贱荣利，外物甘寂寞。

富贵如春花，时去易凋落。

不如一箪瓢，可以长处约。

姚勉

姚勉　日食罪言

皇帝十四载，新元纪嘉熙。

仲冬戊寅朔，午漏方中时。

朔风震丘壑，猛籁号枯枝。

黯如商雪天，四野昏垂垂。

昼炊烟始息，暝色来庭帷。

鸡登杙榤立，鸟急林梢栖。

颇讶南至后，晷度宜舒迟。

胡为景尚促，疾甚驹隙驰。

儿童忽走报，日壁无全规。

仓忙出仰视，如月初蛾眉。

金乌失焰彩，玉象潜光辉。

苍天玳瑁色，列宿争依稀。

老稚相喧呼，伐社沸鼓鼙。

不知何物怪，掩此清阳晖。

吾闻阴阳家，日月以历推。

日迟月行速，赢缩数不齐。

遇朔必会合，差忒无毫厘。

气盛或相掩，二曜斯一亏。

望日日掩月，阳感阴故衰。

朔日月掩日，阴盛阳乃微。

又闻玉川子，月蚀曾有诗。

谓此日月者，天眼生东西。

两眼不相攻，相食其说非。

食月乃蟆精，伊慼盖自贻。

吾观作诗人，志各有所之。

玉川特寓谏，假此为之辞。

日月有蟾乌，此事本怪奇。

况自食其光，安能走而飞。

书称辰弗集，天象昏且迷。

则知交相食，此说当勿疑。

思既得其说，伤心重嗟咨。

日为众阳宗，万象皆影随。

今者何不臧，阴精夺炎曦。

仰空不能救，涕泗纷交颐。

嗟嗟今之岁，天屡彰其威。

星文沓示变，雷震洊失宜。

越在夏五月，郁攸煽京畿。

六月既望后，月蚀主旱饥。

今兹复日食，灾异何繁滋。

天意不虚示，坐井聊管窥。

即天以论人，日君而月妃。

关雎哀窈窕，意在贤才思。

靡曼或盈前，必为物欲移。

今者日之蚀，或恐由宫闱。

然而吾君圣，未必耽燕私。

君象日而尊，臣象月而卑。

正心在朝廷，昭德可塞违。

国柄或窃弄，耳目相蔽欺。

今者日之食，亦恐由群儿。

然而吾君明，朝岂庸盲痴。

人主向明治，武力不可隳。

方今北有敌，负垒惊边陲。

战士怯不勇，塞马纷骄嘶。

今者日之食，或由边事危。

然而吾君武，安肯假彼资。

重念此三者，急务诚在兹。

万一或有是，是即变所基。

应天不以文，减撤徒儿嬉。

如人丧厥明，必求良药医。

一片葵藿心，只恐天未知。

何当排阊阖，碎首彤玉墀。

一篇痛哭策，历写心伤悲。

一者何所陈，无逸为元龟。

暗室屋漏中，肃如对神只。

愿为楚庄王，规谏从樊姬。

毋效汉成帝，温柔老昭仪。

天君必清彻，智烛光发挥。

如日丽中天，煌煌明作离。

二者何所陈，用贤登皋夔。

选众立一相，国论公主持。

乌台执白简，妙选刚正姿。

戚里勿柄授，貂璫毋印累。

朝廷豁氛翳，在位销脂韦。

末光依汉日，天子是倚毗。

三者何所陈，张皇吾六师。

击揖如逖辈，天宠畀节麾。

卖国若桧等，电扫无孑遗。

练军明赏罚，勇锐奔熊罴。

南越颈可缨，中行背必笞。

如日照霜雪，殄灭何难为。

凡此三说者，中心久思维。

明白可举行，匪曰徒费词。

能转乱为治，可回灾为厘。

不学后羿射，不效夸交追。

拜轮上扶桑，洗光出咸池。

苍生照共仰，九土光咸晞。

五色太平象，重晕中兴期。

昊穹耀华彩，万国长瞻依。

姚勉

姚勉　入京遇雪

马头雪絮舞花深，便觉新阳改故阴。

天上素光开玉府，眼前一色是琼林。

定知洄曲师当捷，且把新丰酒独斟。

万木怯寒头正缩，梅花一点露春心。

姚勉

姚勉　山市

路询山市宿，店近石桥横。

老水穿檐过，低窗照水明。

雨声凄客思，野处惬幽情。

沽酒聊牵睡，茅柴醉不成。

姚勉

姚勉　山斋

茅斋住翠林，一迳总清阴。

涧近水声入，窗虚山色侵。

读书依竹静，送客出花深。

此地无尘俗，令人长道心。

姚勉

姚勉　山中

俯掬清泉漱齿牙，仰看白日照山花。

山中閒趣谁能会，更过僧房话午茶。

姚勉

姚勉　示同学

蚕丝义理苦追寻，方寸那容外物侵。

伯乐未逢无识价，子期不遇少知音。

泉源有本渊渊静，学海无涯步步深。

仰望泰山高北斗，何时许我一登临。

姚勉

姚勉　书塘浦桥壁

密迩松楸彩雾开，卧龙行矣起春雷。

大挥椽笔刚题柱，即日高车驷马来。

姚勉

姚勉　思家信不至

又得秋风入芰荷，尚无黄耳到如何。

慈亲想自精神健，娇女应添智慧多。

踪迹自嗟成漫浪，利名底苦欲奔波。

几时了却胸中事，只傍南溪理钓蓑。

姚勉

姚勉　思江南箂蕨

先生亟去理山斋，箂蕨春甜味正佳。

一夜东风催变绿，箂吹成竹蕨成柴。

姚勉

姚勉　四望亭观荷花

面面湖光面面风，可人最是白芙蓉。

分明飞下双双鹭，才到花边不见踪。

姚勉

姚勉　送别张倅

满襟霁月皎无尘，爱客宁嫌客过频。

倚竹题诗惊思妙，傍花寻柳见情真。

如今南浦伤行客，此处西湖有主人。

与着三年端的约，孤山同访早梅春。

姚勉

姚勉　送别赵倅

宝婺星边太白仙，驭风飞下锦河边。

朼来尽散阳春脚，归去独撑明月船。

名重题舆千里郡，诏催步履八花砖。

只愁此后民艰食，谁与邦民作食天。

姚勉

姚勉　送陈纠任满归

江西道院春风里，田里叹愁声不起。

黄堂太守政如神，馆阁掾官清似水。

掾官皆清谁最优，寮中录参陈太丘。

奋身原自科第出，不比刀笔庸常流。

生平妙得书中趣，默会钦哉恤刑句。

木天玉堂未肯游，且为黎黔了冤诉。

操心仁恕真崔公，汤渖休浴群囚同。

雷轰电烛不留滞，狴犴昔满今俱空。

归巢群鹊依庭木，春昼圜扉芳草绿。

政成来泛幕中莲，吏案凝尘无讼牍。

几年摧政冰霜严，生怕欢与愁俱添。

公挥椽笔议革弊，和气霭霭生青帘。

感恩戴德殊未已，凤诏飞来趣行李。

云衢直上骤骅骝，一日追风千万里。

昔公留此民如瘳，今公去此民如愁。

父老何尝欲君去，州县但恐难公留。

陈平他日宰天下，大志奇材见分社。

况公阴德似于公，宁不高车乘驷马。

于公受报在子孙，天今报公及公身。

公身荣显复子孙，造物岂负真贤人。

锦帆招飍冬冬鼓，愁听数声离岸橹。

公还为雨泽九州，多为高安添滴雨。

姚勉

姚勉　送陈县尉之太和新任

古来尉自号神仙，况是栖身快阁天。

好向盘根施利器，如登熟路著先鞭。

可知岂患无知己，自爱应能不爱钱。

近世末僚卿相少，愿储远业继前贤。

姚勉

姚勉　送陈新恩赴殿试

桂花香满月轮秋，稳送鹏程万里游。

身近清光瞻帝座，手携多士上瀛洲。

戊申奏对规模阔，庚戌抡魁气数周。

陈亮自来天下选，老年更好作龙头。

姚勉

姚勉　送邓若思赴南剑乡举

龙泉与太阿，紫气牛斗冲。

神物离必合，龙津复相从。

悠悠千余年，神秀人物钟。

高密云礽孙，星宿罗心胸。

居常佩此剑，沟渎难鲸容。

朼来磨剑池，清水为淬锋。

秋风催斫桂，迥脱尘泥踪。

勉哉各努力，更作延平龙。

姚勉

姚勉　送高录参美任

高安之民椎且质，空蒙恶声头上笔。

独惟猾吏可怕人，架鹰腾霄柙虎出。

贪官乞钱吏手中，庸官仰笔描吏容。

狱情黯萯直为曲，虽欲辨雪何由从。

先生来纠高安狱，直道仁心作民福。

吏知积德不忍欺，囚感吐诚争首服。

掉头不肯猣上官，几回拂意思挂冠。

伸冤振仰必得请，愧杀同列双颧丹。

先生种满甘棠了，天子知贤恨官小。

若人底处可安排，不在玉堂应凤沼。

鱣鲸自不沟渎留，郡官无贤民却愁。

愁公归去莫报德，但祝高门于定国。

姚勉

姚勉　送洪右司去官

恋陟怀迁怕去官，近时君子退如难。

中书堂拂高尚袖，神武门留太华冠。

此举直堪惊醉梦，斯人端是障狂澜。

先生真正平斋子，凛凛清标万古寒。

姚勉

姚勉　送胡从甫刘仲山入京

梅花先腊开香雪，魁信已随春漏泄。

送君联骑入天京，不作人间儿女别。

锦江俊秀皆朋俦，其间偏善胡与刘。

胸襟巧蟠锦绣段，文采互照珊瑚钩。

采芹宫里群游戏，文字颉颃春燕翅。

西湖万柳娇春风，相期同缓看花辔。

棘闱风动桂香秋，一驽那输双骅骝。

我悲日色谩迷眼，君喜朱衣皆点头。

青天一界蟾宫路，只要朋侪先着步。

祝君猛去作为龙，行继延平跃云雾。

君不见苏易山简，不事探花与榜眼，

明番状元未为晚。

姚勉

姚勉　送胡季弼入太学

春秋自有胡氏学，尽束诸家上高阁。

当时小试锦江城，横翼秋风天一鹗。

只今冠带圜桥门，孤罴兀坐空狐群。

近来文气颇卑茶，要使四海宗雄文。

余生志愿游璧水，竟隔蓬莱三万里。

虽然末第偶成名，俗骨自怜凡可鄙。

君今换骨向时中，六馆名流自不同。

宰相状元三舍选，斋前碑字看填红。

姚勉

姚勉　送胡教授之沅水任

君今鸣木铎，名与芷俱香。

后夜月千里，美人天一方。

往追湖学躅，更挈楚臣芳。

了却皋比事，归来振鹭行。

姚勉

姚勉　送胡教授之沅水任

近闻沅水路，今亦是风寒。

忠信如先教，边陲尽易安。

勿云师可去，甘与国辞难。

文武能兼尽，功名更好看。

姚勉

姚勉　送京学林申甫

林飞倦翼已知不，小隐何妨且住山。

未始便为长往计，回头魏阙五云间。

姚勉

姚勉　送京学林申甫

萱草忘忧底解忘，慈亲鹤发坐高堂。

羡君有此忘忧得，如我添忧万斛强。

姚勉

姚勉　送李幼章

梁间呢呢燕将雏，林中栌栌反哺乌。

君前舍羹颍谷子，橐中寘箪翳桑夫。

五年得金方还养，有妇有妇愁秋胡。

士生志大虽江湖，不堪回首飞云孤。

伏雌扊扅且未率，占鹊日日于及晡。

箧中莱衣幸可看，腰下何必印若苏。

因君归去长嗟吁，君有母遗我独无。

为亲负米今已矣，落日恸哭悲丘墟。

愿君升堂奉甘腴，毋使专美徐仲车。

姚勉

姚勉　送梁新恩梦雷归乡

昼锦赋归欤，梅花万里余。

同盟难此别，后会定何如。

袍绿为亲寿，编青课弟书。

燕山今再有，五桂耀乡闾。

姚勉

姚勉　送庐陵郭佥判致仕归

世俗风波甚，谁能退急流。

渊明存菊日，张翰忆鲈秋。

高躅今云远，清风孰与侔。

明公回末习，逸韵踵前修。

元振才高古，林宗学鲜俦。

未为川上楫，姑运幄中筹。

太守先公孝，同僚上伯游。

德偕才并茂，文与政俱优。

士有春风慕，民无北雪愁。

宽平人自服，欺绐吏应羞。

逸足方当展，閒身欲早抽。

声名从日起，富贵等云浮。

帝许挂冠请，人多卧辙留。

山中无怨鹤，海上有盟鸥。

西涧先生涣，平园老叟周。

高风追故国，雅节映吾州。

巧禄惭奔竞，怀安鄙懦偷。

号应重拜散，亭欲遂名休。

亲戚娱清话，溪山豁远眸。

读者论坛情入囊锦，世事付纹楸。

陆子新茶具，严滩旧钓裘。

问松犹在迳，重秫喜盈畴。

眼觉功名梦，心轻利禄沤。

窦山森桂茂，谢砌长兰幽。

清白传家法，诗书遗子谋。

摩空已鵰鹗，得路即骅骝。

事业今犹啬，功勋后必收。

三槐终相相，驷马会封侯。

满砌皆朱绂，看公尚黑头。

定知丰有报，此去浩无忧。

草色风翻翠，杨花雪滚球。

同归春作伴，欲借路无由。

某也真痚陋，公焉辱庇庥。

龙门曾足履，鱣席屡衣抠。

奖借情俱厚，掀腾志愿酬。

东门闻祖帐，南浦想离讴。

心曲怀依恋，江乡恨逗遛。

诸生数千两，怅望送仙舟。

姚勉

姚勉　送罗道甫归庐陵应举

西风满路桂枝香，催整登云步月装。

群辈总皆推德行，三年稔已听文章。

琅琅议论须披腹，琐琐功名只探囊。

捷了早来谈杰作，耸闻鸣凤瑞朝阳。

姚勉

姚勉　送欧阳

祠宇重修复旧观，喜知家世未灰寒。

只今陛下如仁祖，安得先生作谏官。

姚勉

姚勉　送漆文甫尉分宜

吾兄梅花冰雪舑，胸中万卷行石渠。

同生丙子自兄行，才学推兄更有余。

月中折桂仍先余，兄骑快马余蟾蜍。

一行作尉贰邑，春台春风宜吹嘘。

阿瞒彩棒谨勿设，民命今皆辙中鱼。

合得官职听自除，觅荐莫作迎逢谀。

寒斋话别酌霜月，祝子但此霜月如。

欲留不可空揽袪，兄出我处从今痚。

兄出我处从今痚，有便但寄箴规书。

姚勉

姚勉　送琴隐吴君

天高日烈势欲然，秧已生节未入田。

谁欤操琴尊师涓，使我赤地里至千。

风雩且歌吾自乐，穷阎不可无炊烟。

薰时解愠民望切，亟为我作南风弦。

姚勉

姚勉　送松麓李应龙彝甫携阿颍鹏升参学

老龙本自天门出，跃入璧池聊换骨。

鹏雏夭矫更不凡，平视南溟渺东渤。

玉京道上五年前，曾见鳞翮双飞天。

只今江国梅花路，又送鹏雏逐龙去。

明年秋风层云飞，后年春浪桃花肥。

抟鹏高骞龙速化，倘许共勒青冥韟。

姚勉

姚勉　送孙龙谷

煌煌南方老人星，天边飞来地上行。

秀眉方瞳琐骨耸，升降步履如风轻。

生平见说勇为义，十指团栾一和气。

只今福寿天所报，眼底曾孙家四世。

瑞祥融作合干松，岂惟义聚蒙天封。

义人合得松样寿，孙枝蓊勃环老龙。

先生教人忠与孝，家法可为民则傚。

道中有福理自然，必收诗书仁义效。

子孙森列皆有文，次公长公为弟昆。

曾孙早娶见玄孙，蒲轮迎召登金门。

姚勉

姚勉　送同窗赵章甫上舍入京

正谊群英自蔼然，喜君已是着先鞭。

翼抟北海三千里，身在西雝尺五天。

学舍快升优褐上，酒楼莫恋软红边。

双亲教子相期切，成取功名趁妙年。

姚勉

姚勉　送同窗赵章甫上舍入京

一咖西湖又见春，梦魂长是绕湖滨。

为烦竹阁措题墨，更向梅花道故人。

槐市旧游休复问，龙门佳客尚能新。

明年傥共昕庭对，愿过当时蔡与陈。

姚勉

姚勉　送童子敬赴省

满望飞腾几许年，一闻充赋喜如颠。

金经炉冶锋方锐，木饱风霜节始坚。

此去稳登云里路，定知荣冠籍中仙。

近闻上蔡鸬洲合，一似前年锦水连。

姚勉

姚勉　送万仲荣赴省

梅梢枯处忽东风，魁压千花一点红。

欢喜马头飞雪处，安排龙首彩云中。

内讧外阻忧方大，东拄西撑策已穷。

试了南宫趋北阙，好输鲠论发天聪。

姚勉

姚勉　送王希圣归兴国赴举

之子趣装归，占黄已在眉。

雕虫观暇日，荐鹗信秋期。

喜有传衣钵，惭无助鼓旗。

捷书来报我，端的菊花时。

姚勉

姚勉　送王新恩赴省

老泉坡颍成名了，曾应君家木假山。

父与子偕升礼部，弟随兄去入贤关。

龙驱万马空如洗，凤挟双雏逸莫攀。

早早归来荣尽锦，绿衣争映彩衣斑。

姚勉

姚勉　送王元高兄弟东上

前岁亲从月殿回，素娥引领到瑶台。

桂枝指点教先折，仙籍披陈看后来。

恰见拱辰名字接，一如公序弟兄魁。

预将消息而今报，好作百花头上梅。

姚勉

姚勉　送王元高兄弟东上

去去龙门客又新，一鞭猛过禹涛春。

竚观极论陈三策，切莫潜兵救八人。

沂国素无温饱志，梅溪不作谄谀臣。

二难兄弟当如此，及第归来喜拜亲。

姚勉

姚勉　送王仲安归武昌

武昌洲畔去，端不为鱼肥。

要起初平石，同娱莱子衣。

夜长秋雨急，天阔白云飞。

何日鹊乌喜，北风鸿雁归。

姚勉

姚勉　送杨帅参之任

古来幕府俱才雄，子美严武韩裴公。

近时幕府养清望，一事不到筹帷中。

先生人物宜台省，岂合官曹坐閒冷。

只今时事欠撑拄，袖手旁观应不肯。

浔阳戈甲屯如云，天子命我参卿军。

江头策马枭黠虏，快作当年虞允文。

欲知允文宰相业，只观采石江头捷。

满望麒麟第一功，不唱阳关第三叠。

姚勉

姚勉　送友人陈上舍兄弟试太学

东风飒飒吹行李，荣送双龙璧池水。

璧池浪阔高化龙，直透银河三万里。

君家兄弟真雁行，季方学行如元方。

中眉不是弓刀软，个般人物宜胶庠。

只今胶庠多俊杰，正是功名到时节。

陈家原有两状元，释褐传胪未应别。

顾余亦问京华春，苍蝇愿附骥尾尘。

干将先去抉云雨，太阿行亦龙延平。

姚勉

姚勉　送曾苍山

平生共饮西江水，今日相逢南浦云。

玉洁日光湖上宰，与君有旧是斯文。

姚勉

姚勉　送赵判县美任改除阆倅

仁如爱日洁冰壶，鞭不曾施岂用蒲。

吏服官清羞鬻狱，民怜邑窘竞输租。

甘棠舍在春常满，行李船空月亦无。

展骥分州犹未称，合于紫禁着飞凫。

姚勉

姚勉　送赵佥判美任与辐二首

佐幕此三年，邦人尽说贤。

吏寒清夜月，民暖小春天。

祖帐旗交彩，归装石压船。

甘棠在何许，积粟市桥边。

姚勉

姚勉　送赵佥判美任与辐二首

底事三年里，才膺两荐书。

邦侯辨宝晚，使者设罗痚。

知己初何计，能官自有余。

汉庭今欠者，子政与朱虚。

姚勉

姚勉　送郑编修罢任

江城雪作阴如莫，儿样老翁啼塞路。

云深日隐天不知，驱马萧萧使君去。

使君四海郑村边，人是白玉堂中仙。

君谟政事文永叔，五花为笔蒲为鞭。

民酣醇酎春风里，吏奸如鱼在寒水。

横江立石霓截流，要使千年履如砥。

瓜时且及报政成，汉法选表宜公卿。

况今世号天清明，如何饥乌啼夜声。

饥乌聒聒正攫肉，惊起鸾凤腾去速。

世间公论竟有否，污此无瑕雪团玉。

杭州白傅亦自无，若有薏苡犹疑珠。

中湖筑堤到今赐，当时憸儿群谤苏。

先生去住轻蝉翼，一笑归欤黜如陟。

但民失母士失师，欲取谗人投有北。

浮云岂解终为昏，先生即来直北门。

偏州毕竟着不得，滂沛霖雨苏乾坤。

姚勉

姚勉　送郑编修子四省元

文章得印天尝靳，家世传灯古亦痚。

幸甚迁能紬石室，惜哉昶亦误银车。

君今自是人龙子，名复高横荐鹗书。

读饱邺侯三万轴，放高通德旧门闾。

姚勉

姚勉　送郑编修子四省元

着身书带草堂中，得与郎君砚席同。

能学鸣蝉宜赋好，不求野鹜自书工。

壮怀直拟联龙虎，别恨休惊背燕鸿。

他日东山香宇宙，格斋方不负诚翁。

姚勉

姚勉　送周县尉满秩归

清浮寒露在冰壶，一节三年更不渝。

莫道来时琴鹤在，而今琴鹤一齐无。

姚勉

姚勉　送周县尉满秩归

采棒年来可怕人，先生一念只慈仁。

吏奸却立晴冰晓，民瘼皆甦化日春。

姚勉

姚勉　送周县尉满秩归

乡户生愁役破家，买田助义息纷哗。

从今闾里皆安业，男课犁锄女绩麻。

姚勉

姚勉　送周县尉满秩归

自古高安欠学宫，新庠赞立竟谁功。

青青子佩争弦诵，总在先生化育中。

姚勉

姚勉　送周县尉满秩归

方今天下少贞廉，廉有如公岂暂淹。

见说东皇思柄用，姓名已向玉瓶拈。

姚勉

姚勉　宿珠桥见龙上天

升天旧说有神龙，今睹蜿蜒在目中。

莫道已腾霄汉了，愿施霖雨作年丰。

姚勉

姚勉　岁暮

岁暮仍为客，书客默自嗟。

雁声催念友，鱼脍起思家。

廊静风鸣叶，窗虚雪入花。

醉乡聊避世，天外自寒鸦。

姚勉

姚勉　桃源行

武陵溪边翁好渔，笭箵钓车日采鱼。

扁舟为家苇为屋，岂知世有神仙居。

晓来不记舟行路，忽在桃花深绝处。

红云杳叆望欲迷，绛雪缤纷落无数。

水源尽处便逢山，一迳似通人往还。

穿花竟出洞谷口，别有天地如人间。

青山高下鳞鳞屋，秀野桑深泼绿。

春深耕罢犊牛眠，昼静人閒鸡犬熟。

村中老幼皆相知，惊逢外人子为谁。

平生采鱼不到此，借问此是蓬莱非。

笑言此亦人间耳，闻有蓬莱何处是。

秦初避乱偶此来，今日已传秦几世。

渔家不识青史编，相传去秦六百年。

吁嗟已不闻汉魏，岂复知今晋太元。

当时只恐秦万世，携家挈邻相远避。

早知秦不五十年，安得种花来此地。

采药山人去不归，啖松女子今何之。

种桃着花尚未实，未

岁月多如斯。

家家置酒延鸡黍，便好卜邻花底住。

中心自喜口不言，后日重来今且去。

凄然辞别便登舟，依旧花间溪水流。

插竹谩标来处路，鸣榔无复旧时游。

顾家一念仙凡隔，如梦惊回寻不得。

当时不与俗吏知，或可重寻旧踪迹。

五胡云扰岂减秦，晋人合作桃源人。

渔郎出山自失计，秦人绝踪应未仁。

渔郎渔郎休太息，渔家自有神仙国。

脍鲈沽酒醉芦花，此乐桃源人未识。

神仙有无何渺茫，退之此语诚非狂。

渊明作记亦直寄，便如东皋志醉乡。

秦风锲薄难与处，晋俗清虚何足数。

愿令天下尽桃源，不必武陵深处所。

姚勉

姚勉　题百花林书堂

书堂静占百花林，蜀锦香浮一迳阴。

杨柳软风吹雨醒，海棠轻雾拥春深。

盈樽有酒供清醉，满眼皆诗足胜吟。

冰雪相看人更好，竹君梅友岁寒心。

姚勉

姚勉　题长沙铺

君向长沙驿舍来，惊心此路想迟回。

汉庭贾傅曾还否，风撼空山叶欲堆。

姚勉

姚勉　题陈致中环溪

出门何所有，四面围青山。

是溪从山来，亦复兹回环。

高人颍川君，结茅此中间。

溪光挹潋滟，溪响听潺湲。

四面勿着桥，往来听渠艰。

是名仙凡界，亦曰清浊关。

可人送过溪，否则溪上还。

姚勉

姚勉　题崔庄庵壁

碧潭见说有龙蟠，万里沧溟气欲吞。

此去风雷轰蛰起，大施霖雨霈乾坤。

姚勉

姚勉　题崔庄庵壁

笔峰秀耸带溪萦，人杰当知是此生。

说与山灵须借助，从今姓字达天京。

姚勉

姚勉　题道士碧潭

幽人何处倚渔竿，百顷清潭浸碧寒。

不动一波疑水定，中涵万象觉天宽。

山将螺髻堆铜镜，月借玻瓈现玉盘。

莫作窈深无底看，是间应有卧龙蟠。

姚勉

姚勉　题道士潇碧

此君苍苍谁手植，万个琅玕列如戟。

翠寒绿净不可唾，一片化作潇湘碧。

堂中有人有诗癖，日坐清阴听玉击。

岩廊舜正南风琴，不作江边泪斑滴。

姚勉

姚勉　题钓台

等閒伸脚动天文，须信乾坤系此身。

天上有星犹是客，汉庭何事肯为臣。

只当泉石容真隐，安可文书役故人。

岂但云台高不似，钓台草木至今春。

姚勉

姚勉　题鬼字轴

玉衡杓建天之纲，枕参魁耀森寒芒。

总提众星环侍傍，仰望熠熠开神光。

有美俊容分天章，收入翰墨何淋浪，

一笔三丈超寻常，字势直作蛟龙骧。

锦装玉轴垂高堂，标灵发异呈嘉祥。

即吐奇策先众芳，巍峨姓字压四方。

魁下三台炳煌煌，上拱紫极天中央。

作第一流谨勿忘，冠冕今古万世香。

姚勉

姚勉　题桂籍

年来文物盛江西，捷帜联翩报锦溪。

好把香名题此籍，此题已兆杏园题。

姚勉

姚勉　题河沙寺西崖

河沙古寺临江干，山如蜿蜒翠龙蟠。

入门双石踞虎豹，排云万竹森琅玕。

山中有景开屏面，路入西崖羊角转。

一湖横陈白于银，一溪西来净如练。

僧言此处好结亭，孔方绝交呼不应。

竹阴深中即亭子，风月为户云为棂。

寄赀录事今岂少，不日诛茅坐林杪。

饭余曳杖一登临，看尽青天没飞鸟。

晚天落日浮湖光，渔舟相连鸿雁行。

浩歌横笛互相答，底处更欲求潇湘。

荷山对面不盈咫，门前吾家锦江水。

何时亭子高崔嵬，年年钓蓑为此来。

姚勉

姚勉　题胡景颜双清堂

盘桓松菊陶元亭，俯仰山泉白乐天。

长谓若人无复有，后身却在石溪边。

姚勉

姚勉　题胡景颜双清堂

石滩江上一诗仙，家住双清小有天。

句里出奇超象外，人閒无事到吟边。

读骚长在滋兰畹，如客多留种秫田。

见说尚参颜栾处，今时谁似若人贤。

姚勉

姚勉　题华严寺

萧寺恭拈一瓣香，汉宫遥上万年觞。

庚申再造皇基远，甲子新开御历长。

万物总归春宇宙，八荒都入寿封疆。

小臣致此朝天阙，葵藿倾心仰太阳。

姚勉

姚勉　题惠政桥

生愁杜宇叫津桥，叫入南入赞眡朝。

安得砥流如此石，康衢日日听童谣。

姚勉

姚勉　题江山风月楼三首

明月清风不用钱，谪仙吟思浩无边。

此清若也钱能买，金谷人须胜谪仙。

姚勉

姚勉　题江山风月楼三首

江上清风月在山，叶舟赤壁蜕尘寰。

坡仙心事君知否，不取一毫天地间。

姚勉

姚勉　题江山风月楼三首

风月江山自四时，个中谁识活天机。

会渠结峙融流意，方解吟光弄霁归。

姚勉

姚勉　题蓝桥

芝堂自瑞天朝安，竹郡久更江左唐。

愿似诚斋诗句说，朝京旧路再筠阳。

姚勉

姚勉　题李锐父所藏陈所翁龙轴

所翁先生人中龙，豪气下吞江海空。

当其得意作龙首，老手直与神天通。

雄辞妙语层层出，醉中千幅笔一息。

不遇先生大醉时，人间安肯留真迹。

先生往往自写真，非龙之龙盖其人。

请君什袭宝此墨，此翁此黑不易得。

姚勉

姚勉　题廉泉

凛凛清献公，盛德世所仪。

当年章贡治，去止琴鹤随。

于水取廉泉，于人识濂溪。

廉泉水之清，濂溪道之师。

斯濂愿力学，彼廉犹可为。

姚勉

姚勉　题灵溪道旁水阁

一碧无波湛浅溪，钓舟已系打鱼归。

碧山黄叶排如画，中有联翩白鹭飞。

姚勉

姚勉　题梅谷诗藁

不与春风落世间，万山明月雪漫漫。

谷中更有人如玉，招隐不来清梦寒。

姚勉

姚勉　题梅庄郭成甫瘦吟帙

倚着梅花读瘦吟，冰章雪句照人心。

未应只为吟诗瘦，且占春风笑上林。

姚勉

姚勉　题梅庄郭成甫瘦吟帙

梅似舑仙瘦为诗，清寒直欲不胜衣。

吟成雪里调羹句，此句却令天下肥。

姚勉

姚勉　题墨梅风烟雪月水石兰竹八轴

清晨有客南昌来，袖出数幅春风梅。

芳根不种生绡上，安得的皪霜葩开。

霜葩能开不能谢，始信笔端生造化。

细看入趣直欲攀，亦复不知梢是画。

迎风冷笑斜窥檐，披烟淡竚拖轻缣。

丰腴略带清晓雪，痚瘦半横初夜蟾。

根栖怪石增奇绝，倒影寒溪照清洁。

斜枝兰外侣幽姿，冷蕊竹间标劲节。

超然笔法无糁尘，正欹仰俯态逼真。

几回卷轴却复展，生意不穷看转新。

只看幽韵自堪玩，莫道无香真可叹。

清香已在杳默中，暗起芬芳浮鼻观。

平生爱梅如爱贤，恨无好句模幽妍。

看君此画得天趣，妙写无声诗八篇。

吾闻古来能画者，画马胸中有全马。

君应满腹皆梅花，不尔安能笔潇洒。

想君家住西山边，万梅谷中庐数椽。

月宵携筇雪着屐，坐石瞰水窥风烟。

纫兰傲竹今几年，餐香换骨身可仙。

凝神吮墨淡一扫，不觉笔下花真传。

叹予自爱冰玉干，久藏一幅鹅溪绢。

请君为作雪中百花头上开，挂我壁间供客看。

姚勉

姚勉　题南昌邑大夫俞君尊公坦庵

人心机攏日以非，太行羊同一肠巇。

坦庵先生独不尔，方寸境界天平夷。

弦歌武城有贤子，宽旷襟怀亦如此。

会令天下归此庵，荡荡康庄行九轨。

姚勉

姚勉　题鹊巢寺

修竹萧森影过墙，屧声寂不响回廊。

道人独坐清无对，饱杀薰风一味凉。

姚勉

姚勉　题蜀江观

光武中兴三十年，愈民痼疾发灵泉。

吾泉何止如光武，瑞井宜通瑞锦边。

姚勉

姚勉　题蜀江观

孝祖淳熙极盛时，此泉曾发蜀江湄。

绣衣酷吏虽湮塞，难掩公朝赐石碑。

姚勉

姚勉　题蜀江观

飞升千载许旌阳，一念吾民尚未忘。

循吏傥怜民疾苦，开泉疗疾又何妨。

姚勉

姚勉　题蜀江观

幸喜甘霖做岁丰，灵泉又奏济人功。

但令奸猾销声好，莫禁民跻寿域中。

姚勉

姚勉　题四圣观小蓬莱

湖光平接碧天开，浮世笙歌下往来。

个是蓬莱真绝顶，如何只道小蓬莱。

姚勉

姚勉　题松风阁

万松排立撑云表，虚籁生风秋月皎。

了翁安在不可呼，雪鹤飘然下林杪。

姚勉

姚勉　题谭君诗集

建州衣钵传武功，山谷濠梁窥谢公。

谭君之诗何自工，君家诗有冰清翁。

野塘千顷涵秋风，资奁尽在奚囊中。

苏仙今已骑虬龙，野塘钓艇君谁同。

姚勉

姚勉　题腾芳书院

若稽隆古时，教者家有塾。

英材归乐得，粹学就私淑。

粹学就私淑。淳风日云远，

美意久不续。朱君魁杰士，

卓见拔流俗。燕山霭椿桂，

谢砌峙兰玉。所居必精舍，

高继紫阳躅。朼来十亩地，

建此一书屋。前山画屏列，

暖翠泼晴麓。腾芳揭佳扁，

意匠雅营筑。依墙御史柏，

绕舍君子竹。雪香冠春葩，

月馥播秋肃。回廊启斋扉，

云荫纳乔木。亭桥跨天沼，

槛影浸寒绿。中堂富图史，

缥帙照笺轴。仰瞻圣贤像，

冠履森在目。虚棂设棐几，

日静尝好读。南窗最明快，

天籁响琴筑。延师启堂坛，

规矩倣白鹿。义方已家庭，

仁意更闾族。朋来秀子弟，

户屦辐辏毂。击撞金石乐，

真趣寄沂浴。似闻入腴壤，

将使任教育。如斯迈种德，

丰报在名禄。愿言众友驹，

相与策骥服。体兹胜芳意，

誓必播芬馥。濯缨揽荃蕙，

结佩撷兰菊。艺文摘香艳，

义理浸醲郁。学苗勉哉植，

仁种贵乎熟。大学先致知，

中庸必谨独。胸襟富道德，

词藻自充足。当知宏施设，

得自大涵蓄。云龙起蟠泥，

雾豹出隐谷。芳名会轩腾，

霖雨天下福。

姚勉

姚勉　题王昭君

谢却君恩入寒尘，宫花从此不能春。

丹青恨毛延寿，娄敬先为作俑人。

姚勉

姚勉　题西湖竹阁寺

入门才见万琅玕，便觉玲珑日影寒。

峰势近环檐外立，湖光更好竹中看。

烟霞古淡僧容瘦，风露清高鹤梦残。

已占两亭凉坐足，再须登阁倚栏干。

姚勉

姚勉　题西湖竹阁寺

千古清风白乐天，昔时曾此饱谈禅。

自从西阁无吟迹，惟有东坡嗣旧传。

来往只应湖上寺，听闻误说海中仙。

我来再拜祠堂下，笑摘岩花荐井泉。

姚勉

姚勉　题西施拜心图

紵罗山头浣纱余，酥胸娇拥拥颦不舒。

高轩直盖填寒闾，东家少妇羞弗如。

越宫选进吴王侧，光照姑苏春夺色。

鸱夷心痛痛更深，亦自颦眉但忧国。

姚勉

姚勉　题祥符寺

山在云间几上梯，最高缘有福王祠。

尚怜不及楼前木，得见祥符极盛时。

姚勉

姚勉　题小西湖

主人胸次一西湖，新展苏堤小画图。

待种梅花三百本，请君雪里访林逋。

姚勉

姚勉　题雪岩胡则潜诗卷首

君有雪岩余雪坡，坡中雪少岩雪多。

试将二雪平章看，坡中雪比岩如何。

有人问我坡间雪，一色平铺寒玉洁。

夜深明月可中庭，化作冰壶底俱彻。

不如君岩雪更奇，怪松夭矫银龙垂。

倚岩一啸望清晓，千崖万壑俱瑶池。

莫将多少分优劣，只喜坡间同此雪。

芦花月色一样看，吾雪本来无欠缺。

群芳秃尽梅始花，同云羃羃天之涯。

蒲团竹屋坐听雪，春虫扑窗蟹行沙。

书来题作雪家契，最爱君书此三字。

世人爱热冷即嫌，我独与君同此嗜。

雪无彼此只一家，玉堂茅舍何等差。

红垆一片会真趣，藩篱剖破非封蜗。

雪堂仙伯骑鲸去，天台雪巢复何处。

与君分钓雪江寒，同唱孤舟蓑笠句。

姚勉

姚勉　题雪竹扇

此君腰不折，玉立有余清。

晓窗拥鼻吟，听渠落冰声。

姚勉

姚勉　题严子陵钓台

倡周节义有夷齐，钓渭鹰扬可太师。

西汉颓波无砥柱，先生只合一纶丝。

姚勉

姚勉　题严子陵钓台

扁舟谁不过严滩，唤醒贪夫醉梦寒。

名教扶持真百世，岂徒当代慑曹瞒。

姚勉

姚勉　题严子陵钓台

封了全燕不复臣，友朋从此废天伦。

子陵不为光皇屈，要识君王有故人。

姚勉

姚勉　题严子陵钓台

怀仁辅义戒阿谀，万古先生两句书。

长往不来安有此，如知王佐在樵渔。

姚勉

姚勉　题杨妃出浴图

温泉暖滑留余香，芙蓉出水红生光。

宝钗义髻嚲龙凤，力困未必忺霓裳。

斂衣侧步无穷意，犹胜朝来海棠睡。

谁知迎洗锦绷儿，已在华清赐浴时。

姚勉

姚勉　题月矶诗藁

古苔矶上立，钓为月明垂。

夜半清歌起，无鱼钓得诗。

姚勉

姚勉　题月岩

岩影嵌空月欲圆，天风吹动碧云端。

到天一半已如许，真到广寒应更寒。

姚勉

姚勉　题云窗

诗材无限思无穷，斂在唐人四句中。

参透此关犹细事，作诗知道始为工。

姚勉

姚勉　题章艇才画山水鱼龙

章生画中师，神秀蟠心胸。

儿时学山水，近复能鱼龙。

拂素欲画时，默吮南山松。

斯须景与物，以次生笔锋。

画出巧安排，咫尺千万重。

阴晴弄明晦，近远分淡浓。

雪月清瘦屿，烟雨朦胧峰。

有时作江湖，万派俱朝宗。

云涛汹澎湃，雪屋惊奔冲。

风平坦如掌，皱縠浮溶溶。

因水鱼更巧，回翻态从容。

翻荷猛跳珠，聚藻相噞喁。

中有化龙鲤，静伺机便逢。

天门露头角，滃滃祥云从。

看君此四画，众史特奴傭。

当知各有意，不特夸纖浓。

丈夫抱膝时，清乐山水供。

观鱼或濠上，笑倚临流筇。

一朝蜕鳞鬣，屣脱尘泥踪。

甘霖泽四海，霓望慰九农。

姚勉

姚勉　题朱氏梅芳书院

玉梅苍竹拥冰壶，中有扬雄宅一区。

地占清虚开境界，人从确实作工夫。

穷经得趣床横易，体道存心壁画图。

格物致知功用在，的传愿继考亭朱。

姚勉

姚勉　题族子霆伯西征录

閒味西征录，霜橙嚼脍虀。

俊声压湖北，诗派接江西。

镇日心相忆，何时手重携。

相期一樽酒，重与叩云溪。

姚勉

姚勉　题左国宝后村

桃李隔墙花满园，卯君曾此赋车轩。

只今左氏庄如许，恰在东轩近后村。

姚勉

姚勉　听筝

春檐雪乾初日长，帘花深压梅影香。

美人帐中午睡起，钗横鬓亸慵添妆。

文窗窈窕鲛绡绿，卧按古筝横漆玉。

微揎翠袖露春葱，学弄梁州初遍曲。

拂弦轻揠三两声，问渠学曲成未成。

已成未成君莫问，听取輎轧伊嘤鸣。

七弦一似焦琴样，立雁参差相下上。

左按天孙织锦丝，右斡仙人飞海杖。

轻拔浅揠声短长，疾徐洪纖抑复扬。

瓶笙吐韵出蚓窍，云车碾响升羊肠。

双龙晓日吟秋水，孤鸾春风悲镜里。

清猿嘹喨万松间，雏莺惺忪百花底。

平生有耳喜此听，手不能作心自醒。

除却高山与流水，琵琶箜篌俱迳庭。

楼中弄玉吹箫侣，同学丹山凤凰语。

凤凰凤凰来不来，萧史行云在可许。

姚勉

姚勉　廷唱日待漏丽正门

觚棱片月影将西，鹄立宫门待启扉。

骄马似龙旗似雨，不知谁是状元归。

姚勉

姚勉　廷唱谢恩

赭袍黄屋俨临轩，独立班头领众仙。

五色云乘金殿日，一声雷绕玉除天。

浮荣何敢矜科第，实地惟知学圣贤。

深重君恩无以报，疾风草劲雪松坚。

姚勉

姚勉　同张公望湖上避暑到四圣观招柏堂月潭二道士出饮

清晨有客来，畏暑畏避地。

凉多独湖上，一棹拍空翠。

长堤舞杨柳，余雨在荷芰。

炎蒸俱已失，满抱足清意。

颇思孤山顶，有客具高致。

扣门闻琴声，便觉洗尘累。

湖边出问酒，饮兴随所至。

池鲜煮珍甘，水果剥香脆。

好风林外来，吹面凉不醉。

清谈诣物表，绝不挂世事。

画舫何人斯，箫鼓正喧沸。

清游彼应笑，世味吾不嗜。

尚思携枕箪，同叩竹间寺。

从今日日来，莫厌惊昼睡。

姚勉

姚勉　挽十尊长居士

聘君今已矣，月入少微星。

又失宗盟长，空悲族谱亭。

生刍嗟莫致，歌薤若为听。

只喜阴功在，三槐已绿庭。

姚勉

姚勉　挽杨玉溪

蜀道艰难又几年，锦城断础带凄烟。

从今井络亏全势，只恨坤舆失巨贤。

山有蛾眉空积雪，国无峻柱可擎天。

英魂楚楚能知否，应在青城作浪仙。

姚勉

姚勉　挽赵制机

见说襄阳堕甑时，公尝前此料危机。

伤心汉岘疆重拓，回首羊邹事已非。

安得筹边书日报，谁能荐士剡天飞。

当年子羽知吴玠，尚作西撑一柱巍。

姚勉

姚勉　王君猷花圃八绝　海棠城

家住山水国，种花以为城。

诗将日登陴，围春驱酒兵。

姚勉

姚勉　王君猷花圃八绝　花谷

群花各娇春，粲若锦绣谷。

于焉日逍遥，中有人如玉。

姚勉

姚勉　王君猷花圃八绝　鉴池

春风鉴池水，长年弄清晖。

仙翁晚归来，子孙笑牵衣。

姚勉

姚勉　王君猷花圃八绝　橘隐

商山不茹芝，对弈寄此橘。

巴人忽招隐，似为子房出。

姚勉

姚勉　王君猷花圃八绝　临清桥

通渠入小池，循除虢虢鸣。

群鱼忽悠然，过桥闻屐声。

姚勉

姚勉　王君猷花圃八绝　若春

静中见万物，各各有春意。

收拾入襟怀，阳和散天地。

姚勉

姚勉　王君猷花圃八绝　山扉

一迳绿阴去，隐隐花竹幽。

主人地行仙，终日杖屦游。

姚勉

姚勉　王君猷花圃八绝　薇香洞

密粟出浓紫，幽花间深黄。

有谁吟其间，含香一薇郎。

姚勉

姚勉　闻吴山钟

举世昏昏醉梦中，一声震撼自天宫。

鳌呿大海三山动，狮吼危巅万兽空。

待漏早期惊假寐，求衣宵起寤宸聪。

须臾浊雾都收歛，唤出扶桑皎日红。

姚勉

姚勉　闻莺

风吹微湍入松篁，云幢叶盖相低昂。

山禽此时似得意，杂奏一曲娱新凉。

流莺颇嫌无宫商，飞来中间作笙簧。

广寒一阕新霓裳，天遣鼓吹吟诗肠。

取书细读与相和，金舂玉应声琅琅。

曲终书罢各无语，林影满庭清昼长。

姚勉

姚勉　问雁

家山已作一月痚，嘱雁为取秋风书。

雁飞竟去已几日，乃尔寂寂如何如。

晓霜雁声又东去，急起出门呼雁住。

前时嘱尔为寄书，汝今将书落何处。

雁言丈夫志非常，桑弧蓬矢示四方。

顾家安足就大事，底用屑屑悲故乡。

吁嗟来汝空中雁，黄耳犹能书往返。

飞奴解递丞相笺，鷾鸸亦传商妇简。

帛书自古倩汝传，诗人流咏知几年。

汝今何事倦来往，应我不如苏武贤。

雁言君拟乃如此，信史不知无此史。

当年当侍枉教欺，我亦安能书万里。

湖田漠漠多菰蒲，就食聊寄江南居。

书邮安得为人作，君欲觅书寻鲤鱼。

姚勉

姚勉　乌鹊吟

鹊噪人所怜，乌啼人所唾。

谓鹊能报喜，谓乌常送祸。

乌啼鹊噪何心然，孰为此者皆其天。

预言祸至使人避，比鹊以乌乌更贤。

欲忠于人反嗔己，喜谀恶直常如此。

君不见九龄去国林甫相，崇侯得君比干死。

姚勉

姚勉　戊午喜罢和籴

圣主天姿本室仁，岂容重籴久伤民。

耸传丹凤衔来诏，愧杀苍鹰枉做人。

方峻符移哗叫突，忽收箠楚罢吟呻。

欢声和气乾坤满，争祝皇龄万万春。

姚勉

姚勉　戊午喜罢和籴

到处相思虎政苛，设官本意果如何。

民今不足将谁足，籴本名和岂是和。

一例冉求增聚斂，几人阳子拙催科。

昨来投劾归欤者，到底贤声却不磨。

姚勉

姚勉　戊午喜罢和籴

珍重萧滩刺史贤，能令四海遍皇恩。

奏篇才上旋如请，明主何尝不可言。

彼已任教书课最，苦人方称册临轩。

正愁举世皆喑哑，也有朝阳凤叫阍。

姚勉

姚勉　戊午喜罢和籴

虐籴安能峙糗粮，只因根本暗中戕。

并缘鼠猾丰衣食，受纳狼贪富橐囊。

中户白科都罄室，列城黑腐谩盈仓。

边尘澒洞烽烟急，民命如丝谨勿伤。

姚勉

姚勉　西山庵居

作者于今已几人，谢天放我出红尘。

寻渠林渠沙鸥伴，乞得孤云野鹤身。

閒味对贤皆古意，静观景物四时春。

元正除授君知否，食邑西风号逸民。

姚勉

姚勉　西山雪岭

风掀晴空作顽冷，雪欲成冰漫翠岭。

白云崷崒堆不散，玉龙蜿蜒睡未醒。

岷峨太白横参井，移作西山奇处景。

洪崖安在呼使来，与驾飞车登绝顶。

姚勉

姚勉　溪山堂玩月

前山杳霭翠烟凝，几点痚星隔岸灯。

不是飞来千里月，如何照彻一壶冰。

天开图画无穷趣，人在林峦最上层。

动智静仁须有得，栏干莫只等閒凭。

姚勉

姚勉　戏叔纳宠

阿大中郎喜事宜，黄金不惜买蛾眉。

春风带醉欺桃叶，暮雨凝丝滞柳枝。

香阁鸾偕双雁奠，妆台凤引两皇来。

从兹准协熊罢梦，多办库钱为洗儿。

姚勉

姚勉　贤八咏　杜甫吟诗

平生忠义心，一饭不少忘。

臣甫宁饿死，愿君尧舜唐。

姚勉

姚勉　贤八咏　和靖探梅

孤山养孤鹤，宜与梅为邻。

处士若轻出，梅花应笑人。

姚勉

姚勉　贤八咏　嵇康抚琴

先生人中豪，志不肯司马。

一曲广陵散，绝世不可写。

姚勉

姚勉　贤八咏　靖节采菊

腰不为米折，头独采菊低。

晚节名元亮，思与隆中齐。

姚勉

姚勉　贤八咏　李白醉酒

殿前伸脚时，奴视高力士。

群阉旁吐舌，翰林醒不醉。

姚勉

姚勉　贤八咏　濂溪爱莲

斯莲君子花，几为佛所污。

先生独拈出，万世知向慕。

姚勉

姚勉　贤八咏　三闾纫兰

三闾纫佩秋，志在公子兰。

荃不察予衷，江干泪潺湲。

姚勉

姚勉　贤八咏　谢安围碁

安石廊庙姿，岂不娴将略。

氐奴惊伟人，良已先得着。

姚勉

姚勉　小浆题壁用赵信国韵

云脚峥嵘日欲西，钓舟个个泊前溪。

客窗不寐君知否，枝上饥乌夜正啼。

姚勉

姚勉　小浆题壁用赵信国韵

踏梅聊尔过江西，月里渔竿冷插溪。

料想故园春事好，乱花深处听莺啼。

姚勉

姚勉　谢胡龙溪惠酒材及五德

腊寒无酒虚瓶罍，雪窗孤此梅花开。

乾檐鹊噪帐鹤舞，苍头疾足龙溪来。

龙溪遗我明珠斛，玉蕊仙花光照目。

急呼侍儿洗瓮盎，压此蒲萄一江绿。

缸中酒熟鸡更肥，瘿樽竹箸常相随。

故人故人来何时，安得勇赴鸡黍期。

姚勉

姚勉　谢久轩蔡先生惠墨九首

孔铎经百年，诬世有杨墨。

天生子舆氏，邪说一以息。

紫阳曾未远，人复底无极。

先生严卫道，功比异端辟。

姚勉

姚勉　谢久轩蔡先生惠墨九首

使从武夷来，惠我墨长咫。

黝然禹玄圭，上有久轩字。

他珍不余畀，遗此良有以。

天未丧斯文，誓将立人纪。

姚勉

姚勉　谢久轩蔡先生惠墨九首

孔学授颜曾，有孙复能传。

道脉萃一家，寿此嘻其天。

西山宗紫阳，妙会众理全。

先生嗣派嫡，再演中庸篇。

姚勉

姚勉　谢久轩蔡先生惠墨九首

轩冕傥来物，岂足羁圣贤。

素王万世功，杏坛诲三千。

平世膺戎狄，事功止当年。

六经发蒙蔀，今古日在天。

姚勉

姚勉　谢久轩蔡先生惠墨九首

巍巍无极翁，昌代正学祖。

生从道州地，如孔出姬鲁。

西山道州派，上接濂溪武。

天意岂偶然，真传绍先古。

姚勉

姚勉　谢久轩蔡先生惠墨九首

科目动荣想，葩华竞浮文。

既获钓名位，鄙夫岂知君。

愚生不此志，愿策克复勋。

蕞躯夕可死，但欲朝有闻。

姚勉

姚勉　谢久轩蔡先生惠墨九首

寥寥六经余，天下无文章。

扬韩特近似，班马熏何香。

道至文亦精，万成朱紫阳。

愿言楫洋海，安敢航绝潢。

姚勉

姚勉　谢久轩蔡先生惠墨九首

世路既如此，皇皇欲何之。

闭门事古学，妙处倘可窥。

欣然或会心，俯仰得自怡。

先生惠终教，勿作门墙麾。

姚勉

姚勉　谢久轩蔡先生惠墨九首

抠衣忆初时，谨独拜明训。

冥途方擿埴，夷轨忽发轫。

始知颜四勿，于此道有进。

敢云圣贤远，二字古心印。

姚勉

姚勉　谢田贤良送莲藕

京陌尘埃渴肺肠，藕莲分惠带湖香。

羡君一叶穿花底，醉吸荷筒月露凉。

姚勉

姚勉　新婚致语

珠帘绣幕蔼祥烟，合巹嘉盟缔百年。

律底春回寒谷暖，堂间夜会德星贤。

彩輟牛女欢云汉，华屋神仙艳洞天。

玉润冰清更奇绝，明年联步璧池边。

姚勉

姚勉　新晴散步

晴晓芳蹊润，幽寻得自怡。

露粘行草蝶，风舞羒花丝。

竹静闻邻话，林虚度各棋。

意行无伴侣，池上只莺知。

姚勉

姚勉　雪后同友人观梅

檐珠沥沥雪初晴，酒滴寒槽杂溜声。

旋釂梅花斟夜月，人间那得个般清。

姚勉

姚勉　雪景四画　灞桥骑驴

飘飘风中雪，沥沥桥下水。

雪寒换清骨，水浅漱尘耳。

诗情散天壤，妙处乃在此。

得句欲似谁，岸梅是知己。

姚勉

姚勉　雪景四画　寒江独钓

残芦飒欲乾，枯柳渐已集。

彼舟者谁子，被此玉蓑笠。

寒鳞正依藻，垂饵安可及。

此兴不在鱼，携竿雪中立。

姚勉

姚勉　雪景四画　蓝关拥马

雪拥尚秦岭，天尽为潮阳。

吾马不能前，吾骨冻不殭。

崒屼雪中峰，万仞摩苍苍。

非马度蓝关，骑北白云乡。

姚勉

姚勉　雪景四画　剡溪乘兴

山骨冻棱棱，溪色清练练。

溪山中雪月，如对故人面。

门扃隐庐深，舟捩征柁转。

勿云兴已尽，不见方真见。

姚勉

姚勉　雪中雪坡十忆

近水新栽一巷梅，而今雪里想齐开。

只愁夜后花幽独，谁与携筇踏月来。

姚勉

姚勉　雪中雪坡十忆

此君应似旧平安，瘦节森然最耐寒。

万叶琼瑶光照眼，梦披鹤氅倚栏干。

姚勉

姚勉　雪中雪坡十忆

磥砢擎云十丈松，冰髯不剪照珑松。

晓窗明眼山前雪，犹似巡檐看玉龙。

姚勉

姚勉　雪中雪坡十忆

对床风雨饱曾听，听雪敲窗更自清。

旧日拥炉联句乐，而今欹枕打逢声。

姚勉

姚勉　雪中雪坡十忆

近郊胜处小云居，一水如龙凑佛庐。

长记钓蓑披雪去，砖炉温酒煮溪鱼。

姚勉

姚勉　雪中雪坡十忆

倚空银管立嵯峨，看雪须登窣堵波。

一览琼田三万顷，分明掌上见山河。

姚勉

姚勉　雪中雪坡十忆

冰襟玉袖几交游，尽自风流胜子猷。

有兴可乘应不尽，定无门外便回舟。

姚勉

姚勉　雪中雪坡十忆

万个琅玕绕舍青，风声相和读书声。

蛛丝近日应侵几，孤负虚窗照雪明。

姚勉

姚勉　雪中雪坡十忆

帐窣销金旧党家，未知清处在煎茶。

便应归去烧松叶，细碾枪旗煮雪花。

姚勉

姚勉　雪中雪坡十忆

欲折梅花寄故人，驿无来使草成茵。

轻风细雨分寒暖，已是江南数日春。

姚勉

姚勉　沿江买鱼不得询之则前比我为官船所强取故有亦言无因成三绝

江行安可食无鱼，问着笭箵总道虚。

底事官船渠不卖，从来污吏喜侵渔。

姚勉

姚勉　沿江买鱼不得询之则前比我为官船所强取故有亦言无因成三绝

分明翠笼掩金鳞，鼓枻飘飘不可亲。

底事官船渠不卖，官人不是爱鱼人。

姚勉

姚勉　沿江买鱼不得询之则前比我为官船所强取故有亦言无因成三绝

人间到处有鱼羹，我亦扁舟柳下横。

一任官船渠不卖，归欤脍玉煮深铛。

姚勉

姚勉　乙卯七月庚子魁祀礼成同舍诸新元相与宴拟鹿鸣也故敢亦拟劝驾诗呈

四州八邑此同窗，铿石锵金日击撞。

鹏翼相将抟北海，龙头更夺过西江。

蒿苹是日开先宴，萸菊他时捷各邦。

横浦自期吾岂敢，玉山对策又无双。

姚勉

姚勉　义娼吟

燕子楼中一搦春，十年红袖消香尘。

尚书墓上白杨拱，晓灯犹伴孤眠人。

楚楼佳丽清梅似，识得词中秦学士。

玉盂一笑不藤阴，便学断肠河满子。

燕楼寂寞楚楼空，郑家云英千古同。

崔徽心事照秋月，玉京旧恨啼春风。

人生交态分贵贱，况是死生情分变。

域蔹未绿拜无人，千里素车那复见。

姚勉

姚勉　弈棋有感

奕秋鸿鹄未须惊，一着才差败一枰。

不信但来茅屋里，纸棋盘上看输赢。

姚勉

姚勉　瀛屿

自是瀛洲近帝乡，孤峰宛在水中央。

地雄海上三山境，天与仙家六月凉。

云母屏寒苍桧色，水精奁启碧湖光。

雪中来此尤须别，好着珠蓑棹玉航。

姚勉

姚勉　咏蜂

百花头上选群芳，收拾香腴入洞房。

但得蜜成甘众口，一身虽苦又何妨。

姚勉

姚勉　咏金橘团

雪不能甜橘小酸，若为有此蜜冰团。

比将金弹可胜软，嚼破水精如许寒。

泉石碎声鸣齿烦，乾坤清气入脾肝。

京华六月尘生渴，赖尔烦襟得自宽。

姚勉

姚勉　用栾魁声道寄李后林韵寄声道

尺书春寄忽惊秋，未见新除入报由。

铁汉尚痚丞相马，玉儿肯伴秀才牛。

欲令世事更新易，可使时贤不进休。

子职显扬千古事，圣恩深重更龙头。

姚勉

姚勉　用栾魁声道寄李后林韵寄声道

一叶梧桐唤动秋，分投閒散亦无邮。

超逾未羡诏金马，迟钝不妨骑土牛。

天爵夐殊人爵贵，伪心那似德心休。

读书岂为荣身计，何必三公要黑头。

姚勉

姚勉　游感山题甘露台

讲师曾此雨天花，台筑山椒几岁华。

一盖云松擎羽葆，四盘江水走龙蛇。

好教绝顶崚嶒出，莫放浓阴荟蔚遮。

应有醍醐余味在，僧房试觅一杯茶。

姚勉

姚勉　游湖

云锦香中着艇撑，烟霞高处步筇登。

寺逢好处都游遍，身似西湖过夏僧。

姚勉

姚勉　游冷泉亭宿四圣观

昼日追凉到冷泉，晚风呼酒醉湖边。

醉中兴懒休归去，试叩丹舟借榻眠。

姚勉

姚勉　游灵源天境遇雨各奔归晚坐以不是溪居者那知风雨来分韵得那字奉呈

灵源水有天，日涉胜趣多。

同行十数子，散策经山坡。

溪行小盘礴，石坐閒摩挲。

野菊留余花，新梅看微柯。

寒鸦落平田，暖鲤跳枯荷。

是日冬曦温，景象如春和。

笑谈不知归，亦有载酒过。

忽瞻彼北山，黑云生嵯峨。

阴晴反覆手，天测不可俄。

长风舞红叶，急雨翻银河。

儒冠各欹垫，僮屦皆奔波。

路滑争牛羊，泥溅乱鸭鹅。

席地听沾湿，樽沙委骈罗。

五十笑百步，曳杖如横戈。

林间偶自芘，弃甲我则那。

留恋归不早，颠沛逢滂沱。

出游不知时，废此啸且歌。

绸缪无远虑，其如近忧何。

兹游已狼籍，后计毋蹉跎。

归欤亟诛茅，结亭依岩阿。

震陵有帡幪，乐哉涧般藀。

姚勉

姚勉　游曲江分韵得日字

曲江矶头山崒嵂，此景江南夸第一。

渔舟晚弄暖波閒，市楼春映晴岚出。

拥肩寒吟入图画，席地草饮成真率。

更叩僧房借榻眠，再上山椒约明日。

姚勉

姚勉　游曲江分韵得月字

曲江矶头山崒嵂，此景江南夸第一。

渔舟晚弄烟烟波閒，市楼春映晴岚出。

拥舆长吟入画图，席地草饮成真率。

更叩山房僧榻眠，卧听松风待明月。

姚勉

姚勉　游下竺园

穿洞扳岩日几回，瘦筇欲去复徘徊。

园丁亦怪经行数，笑道今朝官又来。

姚勉

姚勉　友山李道士抱琴来为予作三曲请诗各为之操　观澜

若有人兮江之干，志在流水兮必观其澜。

清风萧萧兮水声潺潺。吁嗟乎，

世道江河兮谁底其间。

姚勉

姚勉　友山李道士抱琴来为予作三曲请诗各为之操　君臣庆会

衣裳治兮帝岩廊，五弦歌咏兮民物阜康。

禹皋夔龙兮剑佩锵锵。吁嗟乎，

安得君臣兮如此一堂。

姚勉

姚勉　有感

范张心许友，余耳面为朋。

世路巇于岭，交情薄似冰。

绨袍非旧恋，结绶况同登。

亦莫他人责，先施恐未能。

姚勉

姚勉　有怀学子

吾生传癖更书痴，俳笑纷纷独喜随。

篝火共窥韩子笔，煮茶细说杜陵诗。

论交无此知心友，得句常于见面时。

一念不教千里隔，慈恩花下梦微之。

姚勉

姚勉　有怀族子

秀出吾宗独有君，等閒相别又秋新。

江山憔悴生归思，风雨凄凉梦故人。

天境尽供分石钓，云溪拟卜住山邻。

何时对酒听佳句，洗我胸中一斛尘。

姚勉

姚勉　又代作

鹿门庞德公，款段马少游。

古人不可今，君贤抑其流。

清风足廉顽，厚德亦镇浮。

君今复古人，善士吾何求。

姚勉

姚勉　余评事惠龙团兽炭香璎凫实且许以百丈山楮衾而未至

青禽衔云落蓬壶，风檐快读光眉须。

百朋珍贶罗庭隅，一一皆可当清娱。

建溪龙焙香云腴，香璎巧制来东吴。

鬅鬿兽炭奇形模，辟邪天禄狮熊貙。

王家舄种君家凫，晴沙暖抱明月珠。

雅意下照仙人癯，矮窗醉兀诗情孤。

蒲团松拂烧红炉，蜗庐积冻春潜驱。

侍儿金珞香玉肤，月铛着雪煎春酥。

窗前笑玩娇黄雏，能言直可贡上都。

其波及晋皆君余，独欠一幅横云铺。

王孙醉拥红氍毹，楮生长揖非吾徒。

藤床纸帐恰此须，能供梅花清梦无。

姚勉

姚勉　与毛教授

举世无清浊，谁欤障倒澜。

独能驱雁鹜，不使污鵷鸾。

此事虽云小，其人已可观。

近来峨豸者，欠此广文官。

姚勉

姚勉　玉井亭观莲

几队红妆拥盖青，凌波仙子立娉婷。

晚凉孤坐香风里，如在西湖四望亭。

姚勉

姚勉　郁孤台九日

天风吹上郁孤台，太守登高领客来。

地近九霄星斗大，秋涵八景水云开。

吟成一径黄花笑，召节欢传紫诏催。

琴鹤自随千古事，兴来且与尽余杯。

姚勉

姚勉　豫章道间

平畴雨过稻花香，草木风前舞翠光。

天意知侬今日出，先期一夕荐新凉。

姚勉

姚勉　元日试笔

今岁新元最喜晴，宿阴都化作清明。

气从地角天涯转，春向梅边柳上生。

鹓路五更锵剑佩，虎关半夜出弓旌。

群贤傥在新除目，欢喜山中饱菜羹。

姚勉

姚勉　元宵雨

东风已办上元晴，入夜敲桅又雨声。

天下更无灯可赏，云头应是月孤明。

遥知日甸惊回禄，未用星桥诧太平。

旅舍一枝梅在烛，照人红影十分清。

姚勉

姚勉　再题小西湖

合前白倚竹扶痚，梅似逋仙柳似苏。

待向山椒结茅屋，更添伟观占江湖。

姚勉

姚勉　再题小西湖

深深晴日涨湖烟，开着蓬窗饱看莲。

只怕客来童放鹤，又催花里棹归船。

姚勉

姚勉　再题小西湖

记得临风玉树前，听诗长爱思飘然。

肯来重结鸥盟否，新有湖亭八九椽。

姚勉

姚勉　再用前韵寄后林

别来知是几三秋，书倩洪乔懒作邮。

帛足忽传来自雁，轴腰更喜大如牛。

信知盖世名非枉，吟到惊人句未休。

何日杖藜参口诀，归来闭户学从头。

姚勉

姚勉　再用前韵寄后林

贞心古干健凌秋，人似渊明愧督邮。

览德未能仪舜凤，干时那肯食秦牛。

纹楸失着谁能整，黄间同机底未休。

杜若山中人窈窕，白苹风袅楚江头。

姚勉

姚勉　再赠

黄金在手亦能挥，争奈无钱自忍饥。

未得酬君钱百万，且先持此一篇诗。

姚勉

姚勉　再赠陈高眼二首

高眼先生本姓陈，阅人多矣妙通神。

地炉传得麻衣法，恐是希夷身后身。

姚勉

姚勉　再赠陈高眼二首

状元出应河连谶，人说先生相法真。

更有河连丞相出，不知高眼属何人。

姚勉

姚勉　再赠寻贤相士二首

逢人说相不求钱，春色湖边一醉颠。

眼法自高人几看，不寻富贵只寻贤。

姚勉

姚勉　再赠寻贤相士二首

奸蔡邪丁两贵臣，目光不瞬漫精神。

相师若有寻贤眼，莫看包羞禄位人。

姚勉

姚勉　赞张英玉蝉惊螳螂图

一螳踉蹲上枯柳，一螳欲上鼓剑走。

惊蝉侧翅着树枝，性命几成落渠手。

物生远害当知几，不知犹可况已知。

千枝何处无风露，莫曳残声急飞去。

姚勉

姚勉　赞张英玉所画山谷老蚁蝶图

穹碑一立承天寺，吟骨遂重宜州楼。

当年群蚁亦策勋，岂知须臾梦封侯。

南柯一散风雨恶，未若栩栩为庄周。

姚勉

姚勉　赞赵直阁所藏四美人画　春

晴丝暖絮浮春光，牡丹醉里微风香。

绣帘不卷日低柳，百啭黄莺啼断肠。

玉儿步整金莲稳，回首光流花面粉。

娇慵欲去未肯行，一迳落红愁踏损。

姚勉

姚勉　赞赵直阁所藏四美人画　冬

红炉暖阁烘如春，玉琴不抚生微尘。

梅花嗅罢寂无语，千里潇湘思故人。

燕钗和闷都敲折，愁搅柔肠千万结。

沉吟望断信不来，同云暗酿江天雪。

姚勉

姚勉　赞赵直阁所藏四美人画　秋

林梢脱叶飞斜阳，寄书雁着西风行。

恩情怕不中断绝，画扇未忍高秋藏。

小庭寂寞归鸦后，蹙损远山双峰鬭。

泪珠湿袖对黄花，人比黄花又更瘦。

姚勉

姚勉　赞赵直阁所藏四美人画　夏

瑶台梦断敲门竹，凤蹬温泉新出浴。

侍儿扶起娇不禁，蝉翼红绡影红玉。

晚蝉声里追新凉，藕腕轻拖龙巾长。

留仙裙舞风力软，不知何处荷花香。

姚勉

姚勉　早起观雨余蛛网

嫩凉催读矮窗书，晓色初分恰雨余。

莫笑颓檐无活计，四边宝网挂真珠。

姚勉

姚勉　赠长老洪野衲

举目茫茫宇宙间，畏涂险甚太行山。

镬汤随地无冰处，只有僧庐野衲閒。

姚勉

姚勉　赠陈柏堂道士

孤山古柏郁苍苍，中有高人住此堂。

峻入太空摩日月，清蟠劲气挟风霜。

叶餐晓露通仙药，子爇宵烟谒帝香。

已结岁寒方外友，愿分一半白云乡。

姚勉

姚勉　赠陈龙湖

蜿蜒寒碧卷深清，一洒甘霖泽万生。

此际莫惊蟠蛰好，近冬时节不妨晴。

姚勉

姚勉　赠达斋术士二首

昔年瓮牖读书诗，谁许蟾宫第一枝。

今日误恩才入手，便来争说凤凰池。

姚勉

姚勉　赠达斋术士二首

凤凰池上亦何荣，道义曾知有利名。

达则春风天下共，穷时晓雨陇头耕。

姚勉

姚勉　赠丹客邹道士

退之不肯学神仙，宁只崛强处世间。

紫阳先生亦有语，金鼎偷生讵能安。

政令白日生羽翰，琼台玉宇高应寒。

虎铅龙汞吾岂晓，独有炯炯心如丹。

姚勉

姚勉　赠电眸陈相士

岩电当年说阿戎，清谈于世竟何功。

君今双目真如电，举世忠邪一览中。

姚勉

姚勉　赠定轩游季升

海风吹潮浊如泥，咫尺不辨鱼与龟。

秋潭表里冰镜净，下瞰直可茎须眉。

乃知有万不齐物，心到定处皆能窥。

君心久矣波不起，天地不逃圆镜里。

胸中玲珑列星宿，眼底远近佳山水。

人言君脚踏四方，不知君閒谓君忙。

寒炉曾与话清夜，始觉牖户虚生光。

我生之日直南斗，逢人得骂不脱口。

而今只把定眼看，得失空花总何有。

但愁国事纷披猖，举棋不定观惊旁。

姚勉

姚勉　赠敷上人游五山

拄杖挑云过五山，无心出岫倦飞还。

参禅未用多行脚，道在如如不动间。

姚勉

姚勉　赠高眼陈相士

请君着眼相吾梅，自是群芳合逊魁。

但有一般难相处，玉堂也似竹篱开。

姚勉

姚勉　赠古鉴相士

以古为名便异今，况能有鉴照人心。

旧闻古鉴知兴替，借与清朝献六箴。

姚勉

姚勉　赠古朴相士

巧夫纵诞争说相，口角澜翻如剪样。

眼中元不识英奇，随世炎凉分下上。

贡谀乞得贵人诗，红签彩轴珍携持。

未遭穷士或有赠，烂在酱瓿问不知。

如斯等辈真肉眼，砂里精金岂能拣。

古朴相士却不然，品题每在未遇前。

前时赠诗纸欲朽，逢人夸张不去手。

古朴相士真识人，识人须要当贱贫。

信知巧者尽虚伪，惟有朴者全天淳。

愿君终身如此朴，俗态高低不须学。

姚勉

姚勉　赠画师二首

虎头笔法得来亲，佳士相逢必写真。

今代英雄良不少，未知谁可绘麒麟。

姚勉

姚勉　赠画师二首

胸藏天巧锦云梭，万象都收入网罗。

只作虫鱼非磊落，安排手笔写山河。

姚勉

姚勉　赠黄道士思成祈雨感应

丁巳孟秋春戊午，不雨三时嗟旱苦。

低田高垅皆黄埃，佳种几成不入土。

富家仓廪铁灌锁，民腹为雷泪为雨。

更迟十日天不问，血肉磨牙总豺虎。

悬官祈祷聊具文，饥声嗷嗷恬不闻。

山中道士睡不着，鞭龙起电驱风云。

天瓢点滴翻骏马，一日甘霖遍天下。

尽将昨夜赤千里，化作今朝青四野。

农家笑语无愁声，指日可望天太平。

熙朝真主圣且明，汉雨不待宏羊烹。

或言天民天自恤，或夸调燮有新术。

山中道士不言功，饱饭熟睡听松风。

姚勉

姚勉　赠贾相士

相见湖山记昔年，吟肩坐耸听寒猿。

只今面目何曾改，刚被人呼作状元。

姚勉

姚勉　赠蒋儒宗算星辰

看破浮荣醉色醒，如贪青紫岂明经。

只烦君把天机泄，四海如今几福星。

姚勉

姚勉　赠金斗相士

君月金斗盍自珍，持此量我非其人。

欲我觅印如苏秦，我宁满吃三斗尘。

姚勉

姚勉　赠俊上人雪崖

雪崖来觅雪坡诗，崖险坡平雪总宜。

每羡僧房闻竹折，终强俗客听窗知。

岩收泉窦无声溜，石压梅花侧出枝。

到了红炉融一片，须还门外尺深时。

姚勉

姚勉　赠李森幞头

如龙骄马出东华。竞指横乌席帽遮。

尽道李家模样好，最宜头上带宫花。

姚勉

姚勉　赠李枢干三首

身方否极当如泰，命到能时亦似穷。

此事总皆由自己，算来都不属天工。

姚勉

姚勉　赠李枢干三首

尽道抡魁世所荣，谁知须要似王曾。

凤池身到浑閒事，如董如何岂足称。

姚勉

姚勉　赠李枢干三首

富贵功名不足夸，肯将一第博荣华。

春分正欲均天下，何必长安看尽花。

姚勉

姚勉　赠刘仲圭占牌

书衔莫羡一条冰，美职高官不足称。

何事只存天爵贵，令名长与日俱升。

姚勉

姚勉　赠刘仲圭占牌

天巧都存篆刻中，得君刀笔即荣通。

凤池谁信曾三人，关吏犹猜八十翁。

姚勉

姚勉　赠庐陵三刘神童

唐时刘正字，今复见庐陵。

珠树三根秀，金门一日登。

赠君无句锦，觅我到溪冰。

不为炎凉变，童年有此能。

姚勉

姚勉　赠陆伯容

挂琴无壁一长吁，可是儒冠竟误儒。

好把清波回涸辙，莫教白眼哭穷途。

姚勉

姚勉　赠吕南叔谈命二首

开口谈天数似麻，向人谄笑诧荣华。

惟君说命能穷理，说到精微别一家。

姚勉

姚勉　赠吕南叔谈命二首

龙首皆求到凤池，此心只为利名驰。

吾侪所志惟天爵，厚禄高官总不知。

姚勉

姚勉　赠墨客吕云叔

昔我奏赋趋南宫，路逢墨客回仙翁。

笔端搅动云雾起，裹送龙入天门中。

薰风入对经前路，更觅仙翁一丸去。

砚光旗影照丹墀，一笑天颜承雨露。

谢恩独拜虽偶然，回翁墨好蜕使仙。

时人从此填户买，锱铢可博黄金千。

一名一第秋蝉翼，视草判花儿戏剧。

殿头渍笔和金盂，方得回翁龙剂力。

姚勉

姚勉　赠彭花翁牡丹障

洛之花图欧公诗，惊怪天巧呈新枝。

自言当时记者数十种，姚魏后有潜溪绯。

蜀之花图景仁句，香雪蕊金藏不露。

径围三尺瑞云红，尚有二花添未具。

此花非惟今所无，世间久亦无此图。

东南花样自来小，如盘能几多如盂。

晓来明眼花翁作，风韵宛然如蜀洛。

写作花中第一花，群类一时都脱落。

想渠欹笔小盘礴，心去化工无一膜。

天上司花巧不神，笔底春风光欲烁。

笼寒不假青蒻庵，护日何须碧油幕。

月坡堤，张家园，

郭公公宅东街偏。锦衾绣帐相接连，

一夜移入歌堂巅。吴台教战娃数百，

汉宫列侍娥三千。鲛绡十丈思公谱，

锦茵万态元舆赋。花自长春蜡不封，

根无下土虫难蠹。花翁蓊翁子诚能，

见渠此画万感增。此花昔惟载本草，

流传至唐花始好。移来从武曌，

爱重由环儿。名花与倾国，

初著沉香词。从此帝城春，

争逐赏花期。径尺夸千朵，

万钱买一枝。三街九陌沸游赏，

冠盖车马相追随。自入天朝花最盛，

长寿不数唐崇敬。岂非洛阳天下中，

和气又非长安同。故令百卉巧变幻，

黄绯紫白深浅红。簪花不至采樵子，

献花上至蓬莱宫。或言此花特妖媚，

只解趋时争富贵。阿曌移来丑此妍，

阿环贵重荣犹悴。四香阁上属谁家，

朝恩宅里知何地。世人浪自相矜夸，

看到子孙能几家。我言此罪不在此，

自是时辈争荣华。洛人珍重姚黄不轻畀，

一根不入权豪第。花知天朝真冶世，

万古天藏发奇秘。洛不爱宝蜀出珍，

如凤如麟王者瑞。洛中富推程与邵，

蜀之苏范辉相照。人品亦如花品高，

斯人斯花古来少。后来罗洛党小分，

世间万变如轮云。洛阳名园占治乱，

读书至此空三叹。洛宫禾黍今离离，

蜀道峨眉更惨凄。蓊翁作此岂无意，

要见祖宗全盛时。

姚勉

姚勉　赠棋翁挟二童皆高弈

蓬莱阆风白云乡，琼楼玉馆相低昂。

蟠桃影滴仙露湿，壶天昼日和春长。

老仙鬓眉白于雪，双侍女仙冰玉洁。

龙牙棋子琅玕盘，消遣洞中閒日月。

乘风来戏尘凡中，皓鹄骖以双鸾红。

女仙似是王屋妇，老仙似是商山翁。

一声飞雹枰中落，应手钧天仙乐作。

环看侧睨惊相呀，尽是人间未曾着。

人间事变如云轮，面势更改番番新。

抚枰不是少奇着，往往当局多迷人。

五老峰前白鹤址，昼眠扃门日清美。

棋声流水古松间，忽然闻之雪堂喜。

雪堂欲学竟不能，不如旁观眼自明。

马鞍听朽柯听烂，局中有路能长生。

姚勉

姚勉　赠饶春卿

扁鹊华佗不可作，龙宫宝方闭金籥。

春卿奚氏剑江饶，老眼荧荧仙授药。

传翳五世活几人，计日而愈功何神。

悬疣附赘夜惊失，立使笑语开嚬呻。

方今气运乖生眡，天地中盘大痈痔。

护疽养疾谁见忧，彼何人斯甘吮舐。

石犹生我痬毒多，能治不使如图何。

呜呼安得医国之老如此手，勿谈时事且饮酒。

姚勉

姚勉　赠僧雪翁

雪翁来觅雪坡诗，冰雪相看太绝奇。

一片红炉参彻了，梅花香透玉横枝。

姚勉

姚勉　赠山月道士

山高月小赤壁游，梦中道士鹤掠舟。

当时此鹤是君否，犹爱山月悬高秋。

夜深万籁寂不嚣，金波行空烂将流。

划然一啸拍栏玉，宇宙万物皆浮沤。

姚勉

姚勉　赠施大夫履鞋

漏院穿霜听彻更，催班影踏禁花行。

不须更待尚书谏，听履先知有直声。

姚勉

姚勉　赠石工二首

削玉裁成巧自然，云根水骨更无坚。

不知可助娲皇否，补取人间缺处天。

姚勉

姚勉　赠石工二首

禹世龙门巧凿人，传来心法妙通神。

倩渠斲取擎天柱，撑拄明堂亿万春。

姚勉

姚勉　赠术士姚有应自号通灵心神仙口

一点灵虚镜样明，只须提掇要常醒。

微几才动先知吉，万象交森独测灵。

至寂静中能有感，遍酬应后却无形。

死灰枯木都非法，但读吾儒一字经。

姚勉

姚勉　赠术士姚有应自号通灵心神仙口

仙在虚怀不可知，神仙有口欲何为。

餐风吸露嚣尘表，说地谈天烂醉时。

不带一星烟火气，尽饶三寸帝王师。

到头莫把真机泄，静默元来未是痴。

姚勉

姚勉　赠谈天星数王子贵

谈天客子昼敲门，相对晴窗话一樽。

到底忘言方是妙，梅花枝上看乾坤。

姚勉

姚勉　赠天台相士

龙榜凤池俱细事，十年身到待何如。

问天乞取百年活，图得山中饱读书。

姚勉

姚勉　赠霆伯侄

灵源聚英气，融作云霞精。

霆伯挹其秀，胸府怀光晶。

诵书过万卷，落笔超群英。

文章有余力，武诗吟性情。

短章或大篇，点翰长风生。

或吐健丽句，气象高峥嵘。

云涛汹万里，出没蛟龙惊。

或写閒逸句，句法如天成。

微泉溜石壁，清吹调松声。

或句和且婉，纯如奏英茎。

晴风舞雪絮，晓日歌春莺。

或句端且严，凛凛不可轻。

星辰列云汉，营垒森甲兵。

变化千万状，发越无定名。

清标镇浮态，沈谢隳文成。

劲气拟古作，甫白焚诗泓。

不负飘逸姿，孰争前辈衡。

学海不汗漫，安见酌复盈。

文章用无尽，盖以天才宏。

宏才戏翰墨，笔势宜如倾。

譬之一轮月，皎皎当天明。

晴辉照春夜，花柳皆敷荣。

高秋爽气盛，桂影翻凄清。

又如百川水，滔滔地中行。

江湖风雨霁，碧色连天平。

奔流出三峡，豠吼雷霆争。

诗歌具众体，古人所难并。

子诗得神助，逸思随纵横。

失手堕之地，声作金石铿。

俊才有如此，九万飞鹏程。

卑哉沟渎中，安可容鱣鲸。

子以见吾家，人才世登瀛。

勉哉复祖业，谨勿寒宗盟。

某也习箕裘，生涯风露檠。

家徒四壁立，独以道为耕。

文章厌卑薾，壮志思轩轰。

纷纷笑余子，藐视如孩婴。

诗书自娱悦。终日关柴荆。

欣然得子至，倒屣来相迎。

佳篇出见遗，未读颜先頳。

迁乔不择木，求通乃于盲。

视我如土鷃，视子如鹪鹏。

英风当远避，况敢事酬赓。

新簄日初熟，我姑酌彼觥。

晚风入帘幕，窗外斜阳晴。

红

坐相对，檐马声鐆铮。

试将今古诗，与子细共评。

幽怀味此乐，鼓瑟仍吹笙。

胡为不留处，驾言欲西征。

清饮不可再，使我摇心旌。

努力各自爱，共濯江湖缨。

姚勉

姚勉　赠王生

三年刻楮多苦心，不龟手方只百金。

近来自笑巧成拙，舍去二艺趋鸡林。

文章小巧虫雕刻，大巧天机五云色。

单传此印到人间，君亦当成近朱赤。

松麓先生叹数穷，请君专志毋

功。

悲丝正谓可白黑，斲雕庶得还淳风。

方今天诏兴贤急，家家倒屣迎君入。

试按春风官柳汁，更刊进士题名集。

从此君应百不忧，十万腰缠鹤扬州。

虽然文章亦徒耳，万言不直一杯水。

闻君一艺尤更精，明珠为人买娉婷。

血色罗裙掩雕字，囊金柜帛当充庭。

姚勉

姚勉　赠吴相士二首

不分麞头爱虎头，世间能有几封侯。

何如静去修天爵，此贵人人厴ˉ得求。

姚勉

姚勉　赠吴相士二首

尽道狐裘胜縜袍，谁知富贵只鸿毛。

急流若使真能退，不作神仙更自高。

姚勉

姚勉　赠相道士梁弥仙

罗浮古洞天，花木丽春晓。

仙人住其间，鸾鹄飞矫矫。

尚有苍生心，一念百忧绕。

日与诸贤游，仙人如此少。

徐潘不可作，空有赠子诗。

一蔡二李存，请子善视之。

愿言福寿兼，长在白玉墀。

寿域跻吾民，安用神仙为。

姚勉

姚勉　赠新昌王蓝田三子

太原曾有三珠树，花萼一团光彩聚。

清晨肯挟三凤来，真是王家儿可誉。

乃翁哦诗松竹阴，三儿吾伊玉应金。

不须累碁捻蜡作跳虎，骏响续取河汾琴。

沂公不作温饱计，他日帘前退丁谓。

读书有用须济时，莫止觅官求富贵。

姚勉

姚勉　赠星学彭砥斋

彭君妙星数，为人说穷通。

爵禄特磨钝，是名砥斋翁。

我钝不可磨，礲砺烦良工。

寸铁足刳蟱，遥遥广寒宫。

姚勉

姚勉　赠行在李主人二字

李家自古两诗仙，太白长吉相后先。

蟠螭屈曲作妙语，到今气焰干云天。

君家家里二奇子，眼如明珠头玉峙。

长成学取二仙人，要使诗人常姓李。

姚勉

姚勉　赠徐处士

剑津徐处士，湖海尽知名。

术造勾庚妙，书研遁甲精。

寒斋留尔人，别驿若为情。

定赴秋风约，西湖酒重倾。

姚勉

姚勉　赠寻贤相士

三载须寻一状元，难寻却是状元贤。

近时横浦梅溪老，方是人中第一仙。

姚勉

姚勉　赠邮文秀才

风行水上真文章，不羽不胫游四方。

妙语缀入牙颊香，意有佳客扬其芳。

美君金璧不愿将，多文为富纷储藏。

牙签玉轴缃缥囊，书船贯月飞虹光。

鼎肉试取一脔尝，珠玑璀璨锦绣张。

痴指快读下五行，虎凤蔚跃蛟龙翔。

尚欲效学鸡林商，遍索伟制丰行装。

哲匠谨勿麾门墙，当遣纸价贵洛阳。

姚勉

姚勉　赠玉隆都监周抱一

一别丹霞洞，何年到此邦。

犬随烧药鼎，鹤伴改诗窗。

谈柄风生席，清标月在江。

西山闻欲隐，来访鹿门庞。

姚勉

姚勉　赠煜上人

绕院萧萧竹，僧中尔独清。

佛灯行道影，梵磬诵经声。

露叶晨蔬熟，风松昼茗烹。

夜深谁伴侣，月在石窗明。

姚勉

姚勉　赠煜上人石窗

八窗本体自玲珑，凿石为明更不同。

遮莫猕猴常应外，直须蟾月镇当中。

姚勉

姚勉　赠月堂徐相士

衡门选龙首，摸索未容易。

龙首许黄扉，却亦非难事。

济物乃素心，好爵岂予志。

时来亦不辞，焉用早谀媚。

姚勉

姚勉　赠张山人谈命

等閒客里捧茶瓯，说到人间第一流。

圯上遗编今在否，异时来问赤松游。

姚勉

姚勉　赠赵碧眼相士

拂袖蓬莱群玉峰，伊人不可溯游踪。

烦君唤起山中睡，为说苍生渴雨龙。

姚勉

姚勉　赠赵神眼

杜门人事少，排闼相师来。

童子忙驱鹤，先生正看梅。

烦君滕口说，如我岂身媒。

水镜能司马，隆中觅异才。

姚勉

姚勉　赠真术秀才

天台真术李秀才，手持先兄遗墨来。

先兄已矣遗墨在，三读感噎重生哀。

哀余试问子何术，星斗纷翻舌端出。

不须问术只观诗，诗好应知术真实。

大凡学术总要真，不真误杀天下人。

近来世人多弄假，不独肆中谈命者。

姚勉

姚勉　赠争相士三首

浩荡狂风昼雨霾，燥田渴雨秋生埃。

烦君为觅为霖手，倾倒天瓢泽九垓。

姚勉

姚勉　赠争相士三首

玉帐元戎过福州，谁担此担向边头。

中宵欹枕难成寐，底道侬无隔夜愁。

姚勉

姚勉　赠争相士三首

人生有子万事足，不问官称有与无。

老子希文何事好，踏渠脚步得尧夫。

姚勉

姚勉　赠朱五星

贵贱由来不自齐，巧将躔次说高低。

星环云汉胸罗列，斗挹天浆手独提。

太乙昨传当蜀道，文昌今喜尚江西。

中兴气运应从此，试问何时复聚奎。

姚勉

姚勉　赠宗道士元一

黄冠元帅之子孙，于今身入虚皇门。

当年元帅扶宇宙，琐琐粘罕气可吞。

汪黄沮挠不如意，空使英雄满襟泪。

子孙从此懒作官，隐入云间羞用世。

誓扫尘氛志未伸，中宵往往泣鬼神。

家传一点心及物，烧作金丹功活人。

苍生亿万方受苦，莫恋蓬莱隔风雨。

急鞭秃角起丰隆，泻作甘霖苏旱上。

姚勉

姚勉　赠宗人简斋

博文约以礼，夫子诲子渊。

详说将反约，斯语在七篇。

由繁乃入简，此学本圣贤。

卓哉紫阳公，道统得正传。

部析到精微，而后会大全。

讥以为支离，此说恐未然。

闲邪至敬义，简易斯坤乾。

后学懒用功，痚略取自便。

藉口鹅湖诗，一蹴登青天。

浪云即心是，所学竟类禅。

不知格物学，盖在诚意先。

如斯谓之简，毋乃堕一偏。

此风近颇张，门户欲自专。

君既学双峰，趋向尚慎旃。

路头且要正，莫踏船两舷。

姚勉

姚勉　张道夫惠大小砚五走笔戏谢

蛾眉五砚列窗前，渍墨磨丹总可怜。

试向莺莺主人问，大鬟何似小鬟妍。

姚勉

姚勉　章钓仙吹铁笛善医眼与齿相说法尤高

穿云裂石笛声秋，兴在江湖一钓舟。

贯柳无鱼囊有药，直钩应是太公钩。

姚勉

姚勉　章钓仙吹铁笛善医眼与齿相说法尤高

严于治齿要如军，治眼当如爱护民。

此术尽堪为世用，钓鱼船上岂无人。

姚勉

姚勉　章钓仙吹铁笛善医眼与齿相说法尤高

眼眵书册隐庐蜗，健论谁听落齿牙。

说起元龙湖海志，扁舟又欲出芦花。

姚勉

姚勉　丈室

萧然丈室虚，仿佛似僧居。

影与身为伴，琴和鹤也无。

饭时三种菜，香畔一函书。

不似僧家处，昙昙发几株。

姚勉

姚勉　招友人凤山观雪

霜风才办两朝晴，怪听敲窗又雨声。

一夜忽生虚室白，六花已与短檐平。

酒斟销帐真成俗，兴尽扁舟且未清。

想得凤山高处好，试来着屐水精城。

姚勉

姚勉　侄阿钟觅字与诗

阿钟五岁已大奇，从我觅字与觅诗。

栗梨不爱爱纸笔，此意岂是寻常儿。

吟诗写字非难事，字画是心诗是志。

器量充周志气宏，劲笔雄辞皆极致。

吾家鼻祖丰城公，庭叱百万无虓雄。

子孙世袭节义风，流传直至江西翁。

江西夫子今希有，四经七举为龙首。

不作孙弘曲学儒，文章只是宗元佑。

祖宗积善源深长，争奇竞秀生诸郎。

诸郎更有如钟者，引领丹山群凤凰。

晓窗读书肯至午，夜灯琅琅明月庑。

只今小年已勤苦，从此读书到十五。

贯经窗史包今古，雪坡痴叔未足多，

十驽骥子一跃过。河南晁氏曾有样，

二十子弟俱高科。汝今群从多兄弟，

勋业相期各如意。家塾相师学圣贤，

庙堂再拜传忠义。羲献帖，李杜诗，

遗踪虽在不必追。

请赓庆历徂徕颂，更立中兴浯水碑。

姚勉

姚勉　中秋放舟

玉壶潇洒澄风露，一派银河卷轻素。

九秋此夜恰平分，冰轮碾上青霄路。

绕枝散乱惊飞鹊，捣药分明见灵兔。

荻花冷浸一汀水，桂子香飘半天雾。

江山如画洗尘目，风景入诗多秀句。

乘风缓放牛渚舟，仰空长歌赤壁赋。

狂来举楫直欲舞，兴到行杯不知数。

此江流水自千古，此月照人知几度。

一年好处在今宵，不到天明莫归去。

姚勉

姚勉　舟泊兰溪湖头市遇雨

望灯投野市，冲雨泊征船。

茅店不容客，柳堤聊枕舷。

欹眠涛拍枕，起坐漏沾肩。

夜半潇潇歇，推篷月在天。

姚勉

姚勉　昼步江村

碧空一片水云飞，竹里人家午唱鸡。

江路雨晴芳草润，杖藜行遍水东西。

姚勉

姚勉　醉芙蓉

庭前木芙蓉，姿色夐殊异。

初开花微碧，仙子淡云袂。

逡巡改莹白，玉骨净无滓。

烂漫欲谢时，潮脸晕红媚。

诗人第花品，独号此为醉。

花虽无情物，司者定有意。

晨醒粲初发，晚醉飒欲坠。

乃知沉湎者，颠沛在造次。

可以为酒箴，看花当欹器。

姚清叔

姚清叔　琅珰驿

弄臣宁复解输忠，偶契琅珰一语中。

富贵难亲贫易感，西来方忆曲江公。

姚燃

姚燃　挽赵秋晓

已矣嗟麟趾，青衫正少年。

才优合芸阁，时异倏桑田。

雨散伤同辈，风流瘗九原。

何当刍一束，挥洁玉人前。







卷458

姚燃

姚燃　挽赵秋晓

一枕春婆梦，如君亦可悲。

人间无著处，天上有归期。

光岳失英气，江湖欠好诗。

莫愁身后事，跨灶有诸儿。

姚述尧

姚述尧　赋青田

水绕山围景物赊，楼台相望酒旗斜。

暮云低锁门前柳，晓日轻笼陌上花。

簇簇鱼盐喧贾市，声声弦诵半儒家。

我来亦为邦人庆，写入新诗一笑夸。

姚述尧

姚述尧　句

曾湿西湖雨。

姚舜元

姚舜元　游大涤

此是名山第一宫，仙人何在独遗踪。

玲珑两洞通玄境，突兀一山为柱峰。

水泛红云出幽谷，风吹苍雪落长松。

何时觅得人间暇，遍踏烟岚翠万重。

姚舜陟

姚舜陟　题常乐寺五云台

虚空本无云，一气谁所主。

云空两无碍，起灭自散聚。

吾闻心归源，空殒亦无所。

应知不空者，物感自如雨。

君看贤首师，自视木与土。

与云亦奚期，况问色有五。

云何坐说法，瑞应乃如许。

休疑诸天集，未必众龙吐。

云空法如是，我说无说故。

堂中嫡孙在，客至当问取。

姚舜陟

姚舜陟　杨高士听弹琴

我来请雨谒龙公，日脚已敛云冲融。

解衣盘礴暂小憩，清谈对此两相翁。

霏霏锯屑引意静，爇鼎忽闻弹丝桐。

少年水师貌颇古，十指捲袖如剥葱。

初为宫声变羽调，雅澹更觉神雍容。

是时昼晷屋角转，汹涌万木鸣西风。

吹蝉得志竞清啸，恍异人境如天宫。

兹山颇疑洞府外，地有奇石皆玲珑。

是何美韵惬振玉，意欲直造无何中。

尘埃自叹百僚底，谁谓一日欣遭逢。

更须霖雨起焦旱，兹游可记传无穷。

姚嗣宗

姚嗣宗　畅岩

石作峒房势，水随人意流。

两岩长溅雨，五月便惊秋。

此景多深趣，吾心真乐游。

山翁中宿酒，欲醉五更头。

姚嗣宗

姚嗣宗　畅岩怀古

寒谷长留□秋气，畅岩别是一壶天。

清风不断名犹在，还继宣尼出圣贤。

姚嗣宗

姚嗣宗　句

井邑倦炎酷，西岩境独清。

姚嗣宗

姚嗣宗　句

大开双白眼，只见一青天。

姚嗣宗

姚嗣宗　书驿壁二首

踏碎贺兰石，扫清西海尘。

布衣能效死，可惜作穷鳞。

姚嗣宗

姚嗣宗　书驿壁二首

百越干戈未息肩，九原金鼓又轰天。

崆峒山叟笑不语，静听松风春昼眠。

姚嗣宗

姚嗣宗　题闽中驿舍

欲挂衣冠神武门，先寻水竹谓南村。

却将旧斩楼兰剑，买得黄牛教子孙。

姚宋佐

姚宋佐　句

蛮丁诵吏部，沙户知退之。

姚宋佐

姚宋佐　句

当日客星今底处，化成台辅柄璇霄。

姚宋佐

姚宋佐　梅月吟

梅花得月太清生，月得梅花越样明。

梅月萧疏两奇绝，有人踏月绕花行。

姚宋佐

姚宋佐　上桂林詹帅

九月无霜飞叶少，四时有笋乱丛深。

桂林二十四岩洞，杖屦十年供醉吟。

姚所韶

姚所韶　渔歌

自得元无趣，悠然与世忘。

一声来歡乃，孤棹在沧浪。

云断暮空碧，江清秋思长。

欲将湘笛和，无调入宫商。

姚潼翔

姚潼翔　春日田园杂兴

壁写新年百事昌，春盘次第蓼芽香。

烧灯过了争挑菜，祭社归来便撒秧。

布达几声催耜亩，吴簪天伏正条桑。

一春忙过无多日，又听鹂鹒报麦黄。

姚望之

姚望之　汴京

蛇豕腥膻经几年，故都宫阙尚巍然。

八陵苍莽知何地，九庙英灵如在天。

重整六军严宿卫，旋兴百堵慰氓编。

微臣董役惭无补，拟绘新图献榻前。

姚望之

姚望之　龟山禅寺

万山深处远轮蹄，古寺雍熙诏赐题。

坐望竺乾诸佛近，徙凭菌阁十方低。

灵岩频见玄猿度，琪树应招白鹤楼。

不觉胜游天已晚，一痕新月印前溪。

姚西岩

姚西岩　金樱子

三月花如檐卜香，霜中采实似金黄。

煎成风味亦不浅，润色犹烦顾长康。

姚西岩

姚西岩　句

根盘龙骨瘦，叶耸虎须长。

姚西岩

姚西岩　蜡梅

花簇柔枝疑蜜窍，蒂含新蕊似蜂房。

外无梅粉铅花饰，中有兰心紫晕香。

姚显

姚显　游九锁山

九锁碧阴凉，行人古道长。

四山松雨过，一路稻云香。

怪瀑惊危磴，残蝉乱夕阳。

长安金屋好，梦不到山房。

姚孝锡

姚孝锡　芭蕉

凤翅摇寒碧，虚庭暑不侵。

何因有恨事，常抱未舒心。

姚孝锡

姚孝锡　春日书怀

云散交情薄，棋翻世态新。

山容犹带腊，鸟语已回春。

节物惊心遽，丘园入梦频。

东风如解语，端笑未归人。

姚孝锡

姚孝锡　春日溪桥

留恋春光慰病颜，无情风雨卷春还。

阴阴密绿笼溪暗，细细疏红点径斑。

老去益怜诗思涩，欢来聊破酒肠悭。

不嫌门外无车辙，得遂衰慵一味閒。

姚孝锡

姚孝锡　次李平子登台有感韵

落日孤云带远冈，戍楼烟瘴旧边场。

疲民卒岁方怀土，远客凭高自忆乡。

汉使一朝延四皓，秦诗千古吊三良。

行藏此意无人解，聊借青山送酒觞。

姚孝锡

姚孝锡　次韵公才对菊见怀

发蓬新感二毛侵，尚阴清尊对菊斟。

久拟芝兰同臭味，莫疑鱼鸟自高深。

食贫岂复甘秦炙，客病空怀奏楚音。

挂席无由上牛斗，漫凭流水送归心。

姚孝锡

姚孝锡　次韵李相公偶成

帘鸟唤归梦，竹风追夕凉。

感时空有泪，却老分无方。

流水依山白，孤云带日黄。

无人共尊酒，散发卧藜床。

姚孝锡

姚孝锡　次韵秋兴

老畏年光速，愁添旅梦多。

西风著梧竹，归思入烟波。

夜永凭诗遣，颜衰得酒和。

故溪千树柳，谁复晒渔蓑。

姚孝锡

姚孝锡　次韵王无竞见寄

客怀重倚仲宣楼，白草黄云塞上秋。

山色不随尘世改，水声还抱故城流。

隙中畏景那堪玩，镜里衰颜只自羞。

多愧诗人苦相忆，远传佳句吊清愁。

姚孝锡

姚孝锡　村居偶成

静爱柴门野兴幽，杖藜徐步到岩丘。

深林有兽鸟先噪，废圃无人泉自流。

土瘠税租随力办，年丰禾黍过时收。

客来不虑无供给，白酒黄鸡亦易求。

姚孝锡

姚孝锡　登楼有怀

老愧凭阑目力昏，百年怀抱向谁论。

晴空雁起云边塞，夕照人归郭外村。

因记昔游惊迅晷，暂将离恨付清尊。

谁人肯似边居士，远驾朱轮过雀门。

姚孝锡

姚孝锡　东轩琴示儿子沂

古人无复见，但有东轩琴。

一鼓高山操，因窥古人心。

正声久沈埋，俚耳喧哇淫。

正可自怡悦，不须求赏音。

姚孝锡

姚孝锡　和成冠卿见寄

别恨频添鬓雪深，百年怀抱郁沈沈。

标名不挂金银榜，涉世空坚铁石心。

俗物何劳供一醉，残僧正欲伴孤吟。

朱弦三弄虚檐寂，唯有清风是赏音。

姚孝锡

姚孝锡　花前独酌二绝句

老将花酒作知音，起就花前酒自斟。

莫便兴来先酪酊，却妨真赏废搜吟。

姚孝锡

姚孝锡　花前独酌二绝句

移得名花手自栽，花知不为老人开。

兴来谁是尊丧客，唯有提壶送酒杯。

姚孝锡

姚孝锡　寄田朝散善辅

粉署标名旧，山城识面新。

青云摧劝翮，空谷滞幽人。

世路谋身拙，心田育德醇。

久要知可卜，倾盖已情亲。

姚孝锡

姚孝锡　閒居

无客访衰残，柴门尽日关。

耽书真是癖，惜酒近成烟。

苔径行搜句，茅檐卧看山。

却嫌苦镜里，偏照鬓毛斑。

姚孝锡

姚孝锡　九日题峰山

不须歌吹上丛台，千里晴川入座来。

世事难凭休挂口，生涯见在且衔杯。

无情趁暖花先老，有信迎寒雁已回。

遥想故园亲种菊，霜枝露蕊向谁开。

姚孝锡

姚孝锡　句

烟染绿丝迷别浦，雨催红糁缀长条。

姚孝锡

姚孝锡　句

盘无兼味惭留客，梦厌多岐不到乡。

姚孝锡

姚孝锡　句

酒敌余威翻索莫，诗含幽思倍清新。

姚孝锡

姚孝锡　句

久客交情谙冷暖，衰年病骨识阴晴。

姚孝锡

姚孝锡　句

玄晏暮年常抱病，子山终日苦思归。

姚孝锡

姚孝锡　句

红缬退风花著子，绿针浮水稻抽秧。

姚孝锡

姚孝锡　句

谷虚繁地籁，境寂散天筇时。

姚孝锡

姚孝锡　句

舞风初学絮，带雨不成花。

姚孝锡

姚孝锡　句

节物先后南北异，人情冷暖古今同。

姚孝锡

姚孝锡　句

云生古木千章秀，山抱晴川一掌平。

姚孝锡

姚孝锡　句

愁边日晷偏疑短，梦里江乡未当归。

姚孝锡

姚孝锡　句

诗忙疏酒盏，俸薄减厨烟。

姚孝锡

姚孝锡　句

岸涨鱼吹沫，山空石转雷。

姚孝锡

姚孝锡　柳溪别墅

安车随意饱甘肥，晚食徐行理亦齐。

山市日高人未集，柴门客至饯无啼。

溪桥散望携筇度，野寺牵吟信笔题。

容膝易安聊知适，瓮天閒看舞醯鸡。

姚孝锡

姚孝锡　芍药

绿萼披风瘦，红苞浥露肥。

只愁春梦断，化作彩云飞。

姚孝锡

姚孝锡　睡起

睡起日侵牖，开轩遥见山。

晓风吹腊尽，芳草惹春还。

烟暖莺迁谷，云低雁渡关。

衰年人事减，遇酒得开颜。

姚孝锡

姚孝锡　睡起

生涯甘分寄耕桑，山色围门水绕墙。

困病久惩耽酒癖，爱閒犹有和诗忙。

檐冰滴砌春犹冷，野马浮川日渐长。

旧事老年多记忆，故园归梦正悠颺。

姚孝锡

姚孝锡　岁晚怀二弟

和易成欢老易伤，壮游垂白未还乡。

烟尘无复音书到，魂梦犹疲道路长。

爆竹又惊新荐岁，屠苏空忆旧传觞。

年年此日遥相忆，鸿雁何时续断行。

姚孝锡

姚孝锡　题佛光寺

臧谷虽殊竟两亡，倚阑终日念行藏。

已忻境寂洗尘虑，更觉心清闻妙香。

孤鸟带烟来远树，断云收雨下斜阳。

人间未卜蜗牛舍，远目横秋益自伤。

姚孝锡

姚孝锡　题柳溪别墅

雨霁风和不动尘，柳边携酒赏晴春。

频来溪鸟浑相识，度水穿花不避人。

姚孝锡

姚孝锡　题腾奉使祠

本期苏郑共扬穮，不意芝兰失后凋。

遗老只今犹涕泪，后生无复识风标。

西陉雁度霜前塞，滹水樵争日暮桥。

追想生平英伟魄，凌云一笑岂能招。

姚孝锡

姚孝锡　溪桥早春

轻黄未染柳梢匀，连日溪风卷塞尘。

乍暖乍寒花信晚，相呼相应鸟声频。

少勤漫挟经纶策，老懒空余病患身。

追忆故园桃李树，年年红紫为谁新。

姚孝锡

姚孝锡　晓霁

一夜云峰卷迅雷，残红狼藉点苍苔。

莺声岂解留春住，燕语虚劳唤梦回。

愁寂顿疑诗思减，衰残偏感岁华摧。

柳溪鱼鸟应相识，乘兴无嫌日日来。

姚孝锡

姚孝锡　用峰山旧韵二首

信步西风寺，穷幽未宽赊。

松根缠石瘦，云磴出岩斜。

思爽余三唱，诗成自一家。

空余几两屐。不踏渡溪槎。

姚孝锡

姚孝锡　用峰山旧韵二首

春水上堤沙，春晴散望赊。

衰年花近眼，久客梦还家。

映日孤鸿没，迎风双燕斜。

平生江海意，早晚送浮槎。

姚孝锡

姚孝锡　重九偶成

天边今日又重阳，陇树红飞雁信霜。

且插茱萸慰衰鬓，莫将诗句挠回肠。

歌勤皓齿人俱醉，舞恋晴晖蝶也忙。

来日预期扶宿酒，未应篱菊减秋香。

姚铉

姚铉　曹娥庙碑

箫鼓声中浪渺瀰，古枫阴砌藓封碑。

行人到此自恭肃，不似巫山云雨祠。

姚铉

姚铉　翻经台

康乐悟玄机，寂寥此栖息。

经翻贝叶文，台近莲华石。

姚铉

姚铉　过松江

句吴奇胜绝无俦，更见松江八月秋。

震泽波光连别派，洞庭山影落中流。

汀芦拥雪藏鱼市，岸橘风香趁客舟。

冷兴不穷聊一望，烟空云霁倚层楼。

姚铉

姚铉　句

疏钟天竺晓，一雁海门秋。

姚铉

姚铉　冷泉亭

水石一栏杆，僧归四山静。

携琴谱涧泉，月浸夜深冷。

姚铉

姚铉　赏花钓鱼侍宴应制

上苑烟花迥不同，汉皇何必幸回中。

花枝冷溅昭阳雨，钓线斜牵太液风。

绮萼惹衣朱槛近，锦鳞随手玉波空。

小臣侍宴惊凡目，知是蓬莱第几宫。

姚彦游

姚彦游　句

见说巴南一小州，孤城寂莫字江颜。

闻说巴南无一事，助人清思有江山。

姚寅

姚寅　投戴岷隐分教

重席先生间世才，相逢青眼必须开。

手遮红日汗如雨，不是雪中乘兴来。

姚寅

姚寅　养蚕行

南村老婆头欲雪，晓傍墙阴采桑叶。

我行其野偶见之，度问春蚕休日结。

老婆敛手复低眉，未足四眠那知得。

自从纸上扫青子，朝夕餧饲如婴儿。

只今上筐十日许，食叶如风响如雨。

夜深人静不敢眠，自绕休头逐饥鼠。

又闻野崇能相侵，典衣买纸烧蚕神。

一家心在阴雨里，只恐叶湿缲难匀。

明朝满簇收银蚕，轧轧车声快如剪，

小姑促汤娘剥纰，嬉嬉始觉双眉展。

缲成折雪不敢闲，锦上织成双凤团。

天寒尺寸不得著，尽与乃翁输县官。

君不见长安女儿嫩如水，十指不动衣罗绮。

我曹辛苦徒尔耳，依旧绩麻冬日里。

姚颖

姚颖　句

六典未新周礼乐，三河正想汉官仪。

平生作计非温饱，可但区区诧郄枝。

姚颖

姚颖　题洁斋书院

鹅湖鹿洞两优游，吾道南来谁与俦。

鄮地传心化已洽，堇山遗教泽长留。

空阶向日春风度，栋宇凌云化雨周。

声誉已垂百世后，长江虹水不空流。

姚愈

姚愈　宝岩寺

浮图插云表，列嶂环古刹。

平湖眇澄波，万态天光发。

我来陟层巅，秀气助毫末。

扁舟返明月，万顷玻璃滑。

姚愈

姚愈　净土院

劲节摩云岁月深，冰霜不改旧时阴。

静浮香篆度幽径，冷滴翠光生茂林。

明月满窗横好墨，清风入指接黄金。

个中领取西方意，梦落人间何处寻。

姚原道

姚原道　送程给事知越州

共登龙榜早翱翔，青琐黄扉佐有唐。

金印隔江闲督府，月娥环席劝飞觞。

皋夔勋鼎先三事，杭越诗同第一章。

不比当年元与白，锦衣易地镇仙乡。

姚云

姚云　碧山

彭祖岭头春草生，逍遥洞口暮烟横。

分明半幅著色画，何许黄鹂闻一声。

青莲山下玉泉寒，苍耳香中养白鹇。

浪说来仙天地外，桃花流水只人间。

姚正子

姚正子　道爱堂

官称文母俨如临，冰鉴何须清白箴。

学道正传蘧瑗脉，爱人默契武城心。

帘垂永昼流疏影，琴入薰风奏雅音。

芹泮未为无子羽，从知善教入人深。

姚中

姚中　诗一首

鱼龙吹浪起云烟，来向江湖驾铁船。

卷地黑风吹海立，直将波浪过西天。

姚中一

姚中一　花障

绿外秾黄白外红，一屏香锦立春风。

天真步障豪难敌，借与王家赛石崇。

姚自强

姚自强　游洞霄

青藜有分步仙家，昨日晴晖今雨霾。

不是游观先一日，何缘识得淡生涯。


丁宝臣

丁宝臣　次韵十五日菊

秋香多日閟英华，霜脱离离抱砌斜。

趁节不随时俗眼，近冬真是岁寒花。

摛辞旧入骚人笔，载酒谁寻醉令家。

曾读南华齐物论，均无迟速可惊嗟。

丁宝臣

丁宝臣　次韵十五日菊

寒芳开晚独堪嘉，开日仍逢小雨斜。

秋尽亭台凋木叶，月圆节伴蓂花。

幽香不入登高会，清赏终存好事家。

黄蕊绿茎如旧岁，人心徒有后时嗟。

丁宝臣

丁宝臣　和慧山泉

谁识澄渊万古清，潢汙扰扰谩纵横。

出从山底无应极，流落人间自有声。

江汉想能同浩渺，尘沙虽混更分明。

从来旱岁为膏泽，安用茶经浪得名。

丁宝臣

丁宝臣　和永叔新晴独过东山

芳辰百五前，选胜到林泉。

万树绿初染，群花红未然。

阴岩犹贮雪，暖谷自生烟。

妇汲溪头水，人耕草际田。

日中林影直，风静鸟声圆。

健令多情甚，寻春最古先。

丁宝臣

丁宝臣　留师崇法院

濒湖三寺倚峥嵘，梵刹相高对县城。

楼殿尽知随处盛，水林独爱此中清。

翦开木末檐牙出，凿破岩腰磴道成。

悟得祖师心印法，禅僧遥指塔灯明。

丁宝臣

丁宝臣　题慧山翠麓亭

谛看轩轩面翠微，暂来登此已忘机。

地连佛寺楼台古，泉落山田稻蟹肥。

晓径忽穿清气入，夜船多载白云归。

世人谁识红尘处，终老功名未拂衣。

丁宝臣

丁宝臣　游五泄书呈完夫节推

莫厌幽寻路险辛，细思容易是山神。

能收地巧藏深处，不惜天奇示俗人。

古有少陵吟未到，今无摩诘画难真。

海边见说天童好，祗待君诗判待伦。

丁宝臣

丁宝臣　招通判沈兴宗游五泄

路缘萝茑荫杉松，翠壁丹崖不计重。

天作锦屏环十里，僧开朱屋面千峰。

花閒越鸟鉤辀语，溪外秦人仿佛逢。

早晚车驺到山下，篮舆多日待追从。

丁伯桂

丁伯桂　晚坐

小雨流花急，香风随晚荷。

清天闻野磬，高木乱秋波。

人度红桥少，灯来溪径多。

幽冥间一坐，深恐负苍萝。

丁臣

丁臣　题醉翁亭

山僧野老远逢迎，指点清泉笑语同。

近日帝前枢轴老，旧来亭上醉吟翁。

林峦自古名虽胜，事物因人地转雄。

从此州民增壮观，岘山非独有羊公。

丁大容

丁大容　松岭

十里城西松岭庵，每经过此便怀惭。

此山若有归耕地，肯坠嵇康七不堪。

丁带

丁带　吴山县

潇洒吴山县，居民近百家。

孤城连阜起，小市枕溪斜。

土润宜栽竹，泉甘好试茶。

公馀无一事，何处息纷华。

丁亶

丁亶　句

帘卷一番衡岳雨，帆开千艇洞庭风。

丁仿

丁仿　碧沼寺

万峰翠插锁萦纡，一沼光涵湛碧虚。

驯虎旧闻输野鹿，化龙俄已失金鱼。

白莲尚结高僧社，古木全荒隐士庐。

襥被须期借禅榻，尽穿荦确与崎岖。

丁逢

丁逢　八咏楼

槛外溪山缥缈楼，共看雨歇涨痕收。

天开图画无穷态，峡束盘涡自在流。

赋咏偶然休吊古，登临政尔可销忧。

邛徕九折经行遍，又向东吴寄此游。

丁逢

丁逢　次袁尚书巫山十二峰二十五韵

半雨半晴山弄姿，湿云吹风不成痴。

蘼芜渐遍楚宫碧，葡萄未涨巴江迟。

西南大尹初涉境，山川效职加瑰奇。

翠屏窥窗故娟妙，松峦映掩相参差。

浮云击汰睨青壁，灵君一去今安之。

吟情浩荡隘宇宙，万景敢云骄莫随。

当年楚境半天下，孱王醉梦方昏疲。

珊瑚玉佩赤帝女，星髾羽盖蝩旌旗。

锡符赐荣岂无意，侍臣托讽褰帱帷。

尹今文采继骚雅，梦得诗魂羞竹枝。

吾行一百八盘上，鑽天但觉天云低。

荒荒野驿虎豹怒，阴阴岭树猿猱嬉。

危登险陟倦三伏，口呿背浃嗟胡为。

岂知舟行有奇观，山灵秘惜留归时。

青帘白舫夙已具，芒鞋布袜将从兹。

胸中邱壑未尘土，头上岁月从驱驰。

虽无胜具逐支许，尚有乐趣同周施。

何当投劾便归去，发船打鼓清江湄。

更催尺一唤公觐，同看二六浮修眉。

常山蛇阵想鱼腹，建溪龙焙倾蟱颐。

摊钱昼浪看三老，杖藜晚岸寻名缁。

昔人汶岭寄书帖，更歌蜀道先吁嘻，

未若尹外岳牧中丞疑，惠爱春江之赴沧海，

清明秋月之挂峨嵋。尽驱三峡波涛笔，

第入思齐访落诗。

丁逢

丁逢　到郴

眼界山逾碧，腰舆步转高。

未疑御魑魅，自笑尹鼯猱。

末路成三折，衰年感二毛。

次山虽漫仕，安敢遽辞劳。

丁逢

丁逢　东山

水绕山围夏木苍，旧时贤相读书堂。

窗间远岫供吟遍，来倚阑干半月凉。

丁逢

丁逢　后十日重游

层楼重到已经旬，远岫晴岚发兴清。

风送炎天堕冰雪，香清仙界引星辰。

茶瓜暂唤林间客，杖履长输物外人。

便欲从游赤松子，君恩应许乞微身。

丁逢

丁逢　句

山来分楚越，水落会蒸湘。

鹿走旧随云底去，鹤翻时带雨飞来。

丁逢

丁逢　劝农香山

宿云留润欲侵衣，草长山腰路溅泥。

映屋画图花远近，接畦湍濑水高低。

人趋南亩生涯乐，春入东灾土脉齐。

说与老农还自笑，近来辛苦惯扶犁。

丁逢

丁逢　赠姜邦杰

人间谁得似留侯，何但功名唾手收。

皮里阳秋有公论，胸中泾渭不同流。

餐梨久验轻身诀，辟谷长怀许国忧。

傥非暮年专一壑，岂能真伴赤松游。

鹰扬家世尚精神，授钺宣麻命数新。

眷重先帝传禅日，恩除今上继承辰。

谋猷合去陪诸老，眉宇重来看万人。

约我登楼共秋月，少留不负百年身。

丁逢季

丁逢季　榴皮题壁

水云深处扣仙居，对酌春风夜有馀。

说遍东南耆旧话，始知胜读十年书。

丁黼

丁黼　寄题不碍云轩二首

杰阁临无地，仙家小洞天。

循檐自来往，非雾亦非烟。

丁黼

丁黼　寄题不碍云轩二首

驾鹤归三岛，骑麟入九霄。

祗应明月夜，来此坐吹箫。

丁黼

丁黼　寄题翠蛟亭

每到秋风忆翠蛟，三年此地小游遨。

如今着脚缁尘里，犹梦亭中阅怒涛。

丁黼

丁黼　送胡季昭谪象州

一封书奏触天威，万里徒行出帝畿。

始得明时来谠论，岂知薄命堕危机。

身同季弟辞兄去，女抱婴儿伴丹归。

风雨潇潇秋又老，雁应不到岭南飞。

丁黼

丁黼　送亲戚钱尉入国

正是朔风吹雪初，行滕结束问征途。

不能刺刺对婢子，已是昂昂真丈夫。

常惠旧曾随属国，乌孙今亦病匈奴。

不知汉节归何日，淮拟殷勤说汴都。

丁高林

丁高林　卜居

圯上求西舍，隆中买北邻。

种花行造化，移竹试经纶。

丁高林

丁高林　村舍柳

邮亭折尽为分携，争得长条拂地垂。

何似竹篱茅舍畔，新年不减旧年枝。

丁高林

丁高林　对菊

几本僪成畦，山晴手自栽。

花逢新过雁，根带旧移苔。

正色通骚籍，清香入酒杯。

傥无陶靖节，今古为谁开。

丁高林

丁高林　怀胡怡斋府教

未得多时别，无时不念君。

池深春草雨，天远暮山云。

去雁情千里，残蝉思十分。

不知明月夜，曾复望乡枌。

丁高林

丁高林　寄龙岩张节翁

归向龙岩岩下房，又添移竹种松忙。

江湖万事孤灯夜，风月千篇满镜霜。

日暮乌栖梧叶落，天晴雁过菊花香。

诚知道义相忘处，岂恨云山隔渺茫。

丁高林

丁高林　山

东皇太一司花命，花落花开老岁华。

天地精英无着处，今朝开到牡丹花。

千山桃李尽与台，独有梅花是相材。

定是傅岩传得种，年年商正又花开。

红尘世界梦都迷，我正闲吟得意诗。

夜气清时天地别，梅花头上看参旗。

丁高林

丁高林　山中吟

万红千紫画乾坤，绿染江南江北村。

文鸟双飞鱼作队，好花生子竹添孙。

丁高林

丁高林　题石好山诗卷

得趣贪山好，山翁清更癯。

琴诗立门户，姓字出江湖。

步月寻松子，锄烟补菊株。

相携多道义，谁可与同徒。

丁开

丁开　建业

谁遗凄凉满眼中，苹花渺渺又秋风。

龙蹲虎踞江山大，马去牛来社稷空。

纵有千人惟诺诺，本无百岁更匆匆。

乾坤颠倒孤舟在，聊复残生伴钓翁。

丁开

丁开　可惜

日者今何及，天乎有不平。

功高人共嫉，事定我当烹。

父老俱呜咽，天王本圣明。

不愁罹党祸，携泪向孤城。

丁开

丁开　漂泊岳阳遇张中行因泛舟洞庭晚宿君山联句

元气无根株，地脉有断绝。

日月互吞吐，云雾自生灭。

楚妃结幽想，巴客答清吷。

宁知莽苍中，不假巨鳌力。

势阅南纪浮，思随西风发。

形影寄孤舟，吾道成鴂舌。

笑谈正凌傲，俯仰不逼侧。

每与景物会，未省欢娱毕。

叠翠晚愔愔，堕黄秋的的。

鱼龙负趂趂，独鸟去不息。

旷原眇周抱，异境超慌惚。

径度万顷空，忽得一拳碧。

稍稍鸡犬近，依依钟梵夕。

推门月微堕，煮茗香初歇。

衣裳识霜信，瓶钵了禅悦。

事定心源清，梦回斗柄直。

周游兴欲尽，长往计未决。

出门更回首，沙水眜虚白。

美哉神禹功，已矣三苗国。

山川长不朽，愚智俱可惜。

神交正冥冥，指点空历历。

慎勿语俗人，桃源恐相失。

丁开

丁开　扬州岁莫

万国春回日，层成晚眺余。

江声隔吴楚，原色到邳徐。

大阅军容壮，狂歌客礼痚。

百年寒荻里，风雨忆吾庐。

丁木

丁木　次韵何安节抚机

送别邗江路，梅花作暮愁。

关情何水部，回首古扬州。

雁影明寒水，冰澌涩去舟。

想应今夜宿，霜月满瓜洲。

丁师正

丁师正　挽故和容州朝请陶公

游宦天西北，心随造物游。

春风郧子国，明月岳阳楼。

政出黔黎喜，名高夷狄愁。

案巡边万里，风雪破貂裘。

丁师正

丁师正　挽故和容州朝请陶公

嚼得菜根断，诗寒骨更舑。

爱民心雪白，报国鬓霜估。

仕久衣长破，归来屋亦无。

全家寄僧舍，冰冻折吟须。

丁师正

丁师正　挽故和容州朝请陶公

万影奔朝市，归山见一人。

青云莫相附，白云不生尘。

暖日眠松石，凉风岸葛巾。

依然旧原宪，猿鹤伴清贫。

丁师正

丁师正　挽故和容州朝请陶公

苦硬黄花节，霜枝香更清。

乾坤一庞老，今古两渊明。

白玉难重见，孤冰不复清。

梦中期会面，雪涕话平生。

丁师正

丁师正　挽故和容州朝请陶公

揖坐楼头夜，酒杯生菜盘。

交情三月暮，细雨一灯寒。

谈笑响如在，赓酬墨未乾。

死生千古别，西日照阑干。

丁石

丁石　景定壬戌除夜

罗列椒盘人未眠，红炉围坐笑灯前。

时光过隙那知老，才到鸡鸣又一年。

丁氏

丁氏　题汴邸

西岭雌雄鸟，双双览德辉。

阳台迟雨散，沧海会尘飞。

夜月参差玉，春云窈窕衣。

君王宴阿母，却寄碧桃归。

丁世昌

丁世昌　病中无聊忽徐渊子送酒

丹桂传香后，黄花著蕊时。

老怀期欲赏，病足瘦难移。

静对陶潜径，长吟杜甫诗。

白衣人忽至，把酒慰愁眉。

丁世昌

丁世昌　次虞仲房司马送秋韵

自入秋光能几时，无端又赋别秋诗。

夜长月冷虫鸣急，天阔风高雁过迟。

三径黄花存旧节，半栏红叶堕残枝。

往来毕竟乘除法，何用年年宋玉悲。

丁世昌

丁世昌　古乐府

郎如枝上禽，妾比庭前树。

翅健入云飞，根深随不去。

丁世昌

丁世昌　少永少云二弟对弈

平处须忘险，危时好计安。

兴亡关一著，慎勿等閒看。

丁叔岩

丁叔岩　浯溪

相去祁阳五里余，撼山为谷断为鸡。

河南刺史老文学，石上真□健笔题。

风月满堂无地着，云烟半壁与天齐。

英雄说着唐朝事，泪溅长安蜀道西。

丁竦

丁竦　望州亭鼓山铭

鼓屴崱，峰顶特。

穷岛夷，頫封域。

屏闽东，拱辰北。

岁辛亥，帝司赤。

竦绅烈，从陗陟。

搴若华，揖瑶极。

呵蜚霆，蹴鳌脊。

披霄根，殚目力。

高者仰，深必惕。

谨其至，惟古则。

丁天锡

丁天锡　澄心轩

高馆含秋溪水平，白云一榻临空清。

云影天光入怀抱，玉楼银阙无人行。

滔滔活水源头落，却笑奔流争万壑。

雪照梅檐坐月明，露泻荷盘见鱼躶。

长安车马多富儿，汗流浃背尘满衣。

谁识君心有真乐，沙头白鸟犹忘机。

丁惟

丁惟　秋霜阁

高阁何年结构成，朱帘卷处眼偏明。

阶前古木寒云色，涧底流泉碎石声。

山近烟岚浮几席，楼高星斗在檐楹。

我来三伏炎蒸候，便觉清风两腋生。

丁谓

丁谓　豹

炳蔚西方美，群居即谷阴。

人文穷燮妙，将略取名深。

饰用千金直，韬藏七日心。

会当窥落落，莫向管中寻。

丁谓

丁谓　北苑焙新茶

北苑龙茶者，甘鲜的是珍。

四方惟数此，万物更无新。

才吐微茫绿，初沾少许春。

散寻萦树遍，急采上山频。

宿叶寒犹在，芳芽冷未伸。

茅茨溪口焙，篮笼雨中民。

长疾勾萌并，开齐分两均。

带烟蒸雀舌，和露叠龙鳞。

作贡胜诸道，先尝祇一人。

缄封瞻阙下，邮传渡江滨。

特旨留丹禁，殊恩赐近臣。

啜为灵药助，用与上樽亲。

头进英华尽，初烹气味醇。

细香胜却麝，浅色过於筠。

顾渚惭投木，宜都愧积薪。

年年号供御，天产壮瓯闽。

丁谓

丁谓　笔

霜距金犀利，烟毫枳棘铦。

绿沉裁镂管，翠羽饰雕奁。

几格朱黄杂，台床竹素兼。

古今资日用，错综尽洪纤。

丁谓

丁谓　草

葭茁迎春早，山芮得地高。

堪书同细带，入咏似青袍。

弱力绵绵葛，微香蓼蓼莪。

王孙何处在，楚思遍江皋。

丁谓

丁谓　茶

真上堪修贡，甘泉代饮醇。

刘昆求愈疾，陆纳用延宾。

顾渚传芳久，{氵邕}湖擅价新。

唐贤经谱内，未识建溪春。

丁谓

丁谓　蝉

齐女幽忧后，幽时兴咏中。

晓寒初饮露，夕燥正含风。

翼若裁绡薄，心如鼓橐空。

貂冠如见用，清白励王公。

丁谓

丁谓　车

任重材惟美，多工制不僭。

七香参鹤驾，五色间鸾轩。

沙路茱萸辋，香风悲翠辕。

莫矜流水妙，须畏叔孙言。

丁谓

丁谓　船

积羽贻深戒，为梁藉众材。

采菱浮苑囿，鸣鹤泛池台。

云映孤篷去，潮阴两桨回。

南风鹹鹆艗，知是故人来。

丁谓

丁谓　窗

玉女潜窥久，偷儿窃觇频。

绮疏环禁掖，青琐近严宸。

静听翰音异，遥观列岫新。

好开虚白室，云母若冰轮。

丁谓

丁谓　垂虹亭

悠悠风物四时新，苒苒山屏万古春。

多少江山人不看，却来江上看行人。

丁谓

丁谓　次韵和进真宗七言四韵

白麻初降紫宸中，簪组相惊帝泽丰。

骤陟将坛知连偶，久尘台席愧材庸。

桑榆便觉人间别，旌戟犹疑梦里逢。

已是都城耸荣观，更颁天唱耀戎容。

丁谓

丁谓　代意

玦带珊瑚佩解琼，楚云无定好伤情。

临邛已误通瑟意，金谷难寻辩玉声。

微警单栖盘露重，密含幽思畹兰平。

明珠百琲将何当，怅望轻躯病欲成。

丁谓

丁谓　刀

庖刀多余地，铅铦信可嗟。

割鸡识邑政，买犊励田家。

鞞秋千右奉}穷华妙，龙熊辨等差。

学操言可复，吕赠意无涯。

丁谓

丁谓　笛

衡阳裁翠簳，梦泽剪霜柯。

妙制非丘仲，知音赏列和。

赋因怀旧得，曲为写情多。

三弄青溪侧，风流奈尔何。

丁谓

丁谓　地

著象本沉潜，成形莫我厌。

秉阴彰至信，厚载示流谦。

右转群生遂，东顷万壑兼。

寰区今底定，不用八龙占。

丁谓

丁谓　蝶

熠耀非吾族，蟏蛸莫我知。

韩凭飞处妒，庄叟梦时疑。

琼玉含芳细，丝篁度曲迟。

自当同羽化，蝉范任冠緌。

丁谓

丁谓　鼎

妙尽三才象，精皆九贡金。

克商迁洛邑，兴汉出汾阴。

郜赂惭非道，秦求愧丑心。

观铭知考甫，伛偻戒何深。

丁谓

丁谓　凤

舞穴标样异，巢阿表盛明。

灵音谐律本，彩羽应阳精。

去必翔千仞，来皆叶九成。

上林堪饮啄，竹密醴泉清。

丁谓

丁谓　弓

天道张张中，为箕学有宗。

六材皆妙物，三制尽良工。

招我见诗意，遗人观礼容。

弨兮辞且美，帝赍示畴庸。

丁谓

丁谓　公舍春日

绿杨垂线草铺茵，触处烟光举眼新。

一品也须妨白发，千金莫惜买青春。

莺声圆滑堪清耳，花艳鲜明欲照身。

独向此时为俗吏，风流知是不如人。

丁谓

丁谓　鼓

未辨吴官鹭，谁收骆越铜。

抑扬三今内，和乐五音中。

美玉随天仗，灵夔集帝功。

雷门休冒布，方叔笑愚聋。

丁谓

丁谓　瓜

绵瓞怜同带，锄耰莫误芸。

浮泉滋绀质，巾绤透清芬。

积石三年熟，瑶池五色文。

静思空洞美，宁问邵平君。

丁谓

丁谓　冠

盛礼尊元服，嘉名重进贤。

穷奢讥鵴鹊，极品贵貂蝉。

就列峨章甫，瞻颜仰邃延。

谁知远游制，宠锡自高天。

丁谓

丁谓　广利

出城数里即青山，路入青松白石间。

只合步行寻石径，不宜呵喝入松关。

丁谓

丁谓　龟

居蔡推神物，巢莲表圣君。

膺期千岁色，垂世九畴文。

惠向衔珠辨，灵从顾印分。

自谙宫沼乐，锡贡任江滨。

丁谓

丁谓　癸酉仲夏自□道□华严山主正师上人□□相遇今忽至止且云□□□□

坏衲相遇羽服迎，可怜□静□营营。

我思江上忘身计，师出山中乞寺名。

振锡回还心未住，布金圆□意方平。

零陵泉石三湘最，莫踏□□□□□。

丁谓

丁谓　桂

青紫间朱丹，三湘五岭间。

充庖资爽口，泛酒助酏□。

种色思圆月，丛生忆小山。

郄枝曾入手，招隐更聊攀。

丁谓

丁谓　桂林资圣寺

八桂提封接九疑，宝坊游览负心期。

栴檀未睹生天像，琬琰空传置寺碑。

白玉毫光应照我，黄金色相竟留谁。

灵川他日香云里，莫道凡夫见佛迟。

丁谓

丁谓　过武陵甘泉寺留题

翠影人疏度，波光瑟瑟凝。

帝家金掌露，仙署玉壶冰。

晓井侵星汲，宵厨向月澄。

岂惟蠲肺渴，灌顶助三乘。

丁谓

丁谓　海

积润容零露，无涯任酌蠡。

浮空长浴日，表圣不扬波。

江汉源流众，蕃夷岛屿多。

客槎如可泛，咫尺是星河。

丁谓

丁谓　河

擘华凿龙倾，长源接杳冥。

润应逾九里，清必契千龄。

箭浪奔霆电，荣光焰日星。

圣皇图奥事，真祖有祥经。

丁谓

丁谓　荷花

相倚秋风立，兰言似有无。

未饶霜女俊，不爱月娥孤。

力弱烟被素，心危露泣珠。

剪裁随楚思，幽怨寄吴歲。

半坼香囊解，微倾醉弁扶。

涉江如可采，百琲答轻躯。

丁谓

丁谓　鹤

警露青冥外，冲天食息间。

金衣游太液，玉羽下缑山。

松见千年偃，丹知九转还。

云心在蓬阆，枝粒不相关。

丁谓

丁谓　狐

安问谢张网，依凭恃堞长。

获三当战狩，用一胜千羊。

冰渡忧濡尾，风嗥乐在梁。

莫言无粹白，九尾荐佳祥。

丁谓

丁谓　虎

雄文彰炳变，麟史载於菟。

莫负编须勇，须怀履尾虞。

耻将豺共弃，忍与兕为徒。

啸谷非威怒，风从慑万夫。

丁谓

丁谓　虎丘

久尘黄阁侍威颜，忽拥高牙出帝关。

玉佩乍辞文石陛，锦衣重到虎丘山。

仙飚时傍潺湲起，珍羽多从杳霭还。

官大宠深难得暇，林泉怀旧是偷闲。

丁谓

丁谓　笏

诎直明怀让，球鱼示有章。

对敭资指画，受命助心藏。

慎重传三世，荣华置满床。

贤哉段太尉，为国击豺狼。

丁谓

丁谓　鸡

戒旦知霄漏，栖埘识晚阳。

花冠诚可爱，芥羽亦难防。

祝祝时求友，咬咬独擅场。

自当陈玉质，宁止化陈仓。

丁谓

丁谓　煎茶

开缄试雨前，须汲远山泉。

自绕风炉立，谁听石碾眠。

轻微缘入麝，猛沸却如蝉。

罗细烹还好，铛新味更全。

花随僧箸破，云逐客瓯圆。

痛惜藏书箧，坚留待雪天。

睡醒思满啜，吟困忆重煎。

祇此消尘虑，何须作酒仙。

丁谓

丁谓　剑

汉室千金重，耶溪百炼精。

干星彰利器，出水示神兵。

斩佞朱云志，留亡季札情。

何须麾晋郑，自有倚天名。

丁谓

丁谓　江

楚望为南纪，岷源始滥觞。

双流沿蜀道，九派出浔阳。

桃叶行歌远，芙蓉摘采长。

冲风休破浪，静练正交光。

丁谓

丁谓　江陵

渚宫形胜地，从古冠荆湖。

依刘开幕府，吊屈俯沧浪。

丁谓

丁谓　江上雨

雨惊鱼食钓翁归，手把丝纶下藓矶。

家在渡头冲湿去，碎声繁点逐蓑衣。

丁谓

丁谓　金

莫羡双南美，休贪九牧珍。

入怀宁让粟，攫市不防人。

越冶模良弼，燕台礼上宾。

徒夸满堂富，永胜一经贫。

丁谓

丁谓　镜

外写龙鸾质，中含日月辉。

帝家金错重，人世玉荣稀。

掩匣隋珠秘，开奁赵璧归。

不须矜百炼，轩鉴洞幽微。

丁谓

丁谓　九华山

宿月鸥凫立浅沙，落花芦荻露人家。

天寒夜静长无物，一片清江浸九华。







卷69

丁谓

丁谓　酒

渌蚁含柔旨，清醇泛烈芳。

帝樽甘露醴，天宴碧霞浆。

千酿富难敌，万钱酬亦当。

宜遵三爵礼，莫羡百壶章。

丁谓

丁谓　菊

陶令重时芳，钟繇帝赍靟。

清香宜桂酒，冷艳压萸房。

羽客长生助，骚人夕落伤。

郊原多似是，甘苦冀情详。

丁谓

丁谓　橘

绿枳怜同气，黄橙共我乡。

厥包堪任土，其实可怜霜。

天宴交枝异，君门并蕂祥。

湘人无菲陋，曾用荐陶唐。

丁谓

丁谓　橘花

香於栀子细于梅，柳絮梨花过后开。

搔首预愁经恶雨，伤心初见落苍苔。

丹青得到须名手，题咏今疏信不才。

莫怪主公相看好，举家新自洞庭来。

丁谓

丁谓　句

四序开新历，三光肇载阳。

丁谓

丁谓　句

千金家累非良宝，一品高官是强名。

丁谓

丁谓　句

子美集开诗世界。

丁谓

丁谓　句

清香谁许比荼蘼。

丁谓

丁谓　句

瑞露零宵极，仙盘奉帝家。

丁谓

丁谓　句

自然堪下泪，何必更残阳。

丁谓

丁谓　句

逐朵檀心巧胜栽。

丁谓

丁谓　句

珊瑚新笔架，云母旧屏风。

丁谓

丁谓　句

吾皇宽大容尸素，乞与江城不计年。

丁谓

丁谓　句

游声袅袅寻将遍。

丁谓

丁谓　句

物华如阵笔如锋，沈射曹刘是七雄。

丁谓

丁谓　句

天和无爄恶，何用磔鸡禳。

丁谓

丁谓　句

天门九重开，终当掉臂人。

丁谓

丁谓　句

鹰鹘腾双眼，龙蛇绕四肢。

丁谓

丁谓　句

莺栖清艳魂应爽，蝶醉秾香舞更颠。

丁谓

丁谓　句

莺惊凤辇穿花去，鱼畏龙颜上钓迟。

丁谓

丁谓　句

泣珠泉客通关市，种玉仙翁寄版图。

丁谓

丁谓　句

遥闻甘似醴，不特在金茎。

丁谓

丁谓　句

水边遥见久停桡。

丁谓

丁谓　句

戴归双彩胜，就赐五辛盘。

丁谓

丁谓　句

白雪芬芳玉有香。

丁谓

丁谓　句

背装花屈膝，白打大廉斯。

丁谓

丁谓　句

朝朝荐天酒，宁让服云牙。

丁谓

丁谓　句

称觞一之日，祝圣万斯年。

丁谓

丁谓　句

楚子梦云铃阁密，郢人歌雪射堂开。

丁谓

丁谓　句

吹开吹落任东风。

丁谓

丁谓　句

帝奖甘露醴，天宴碧霞浆。

丁谓

丁谓　句

即席椒花颂，延年柏叶觞。

丁谓

丁谓　句

几处园林萧索里。

丁谓

丁谓　句

绿杨垂手舞，黄鸟缓声歌。

丁谓

丁谓　句

气候灵台上，书观云阙前。

丁谓

丁谓　句

九万里鹏重出海，一千年鹤再归巢。

丁谓

丁谓　句

梅花过岭路，桃叶渡江船。

丁谓

丁谓　句

内翰拜时髭击地。

丁谓

丁谓　兰

彼羡南陔子，其谁粉署郎。

渥丹承露彩，绀绿泛风光。

屡结骚人佩，时飘郑国香。

何须寻九畹，十步即芬芳。

丁谓

丁谓　狼

出必彰明盛，来当表庆隆。

野心知楚子，痜尾见周公。

仲德牵衣惠，乌孙饲乳功。

金行钟粹白，冬献莫雷同。

丁谓

丁谓　梨

摇摇繁实弄秋光，曾伴青椑荐武皇。

玄圃云腴滋绀质，上林风驭猎清香。

寻芳尚忆琼为树，蠲渴因知玉有浆。

多少好枝谁最见，冒霜颊丹倚雘墙。

丁谓

丁谓　梨

真定如拳大，灵关爽口清。

甘香朱密冷，脆破玉霜鸣。

工苑司官属，交枝播颂声。

谁知洛阳树，海内佔先名。

丁谓

丁谓　李

桃径共无言，整冠防未然。

折枝如荠苦，沉水若朱研。

东苑琼芳细，南居玉质坚。

高穹指为姓，合冠百嘉先。

丁谓

丁谓　莲

鱼戏烟茎细，龟巢粉蕊新。

缝裳怜远客，开幕想嘉宾。

千叶松风畔，双花柳渚濒。

翠芳天宴得，谁假涉江人。

丁谓

丁谓　麟

鲁史标嘉瑞，周诗颂太平。

屡游灵畴地，数立纪年名。

矩步规行迹，含仁抱义情。

盛时期在囿，五纬想储精。

丁谓

丁谓　柳

杨柳郁氤氲，金堤总翠氛。

庭前花类雪，楼际叶如云。

列宿分龙影，芳池写凤文。

短箫何以奏，攀折为思君。

丁谓

丁谓　柳

客舍青青乱，名园郁郁斜。

旧栽彭泽署，新植武昌家。

翠幄隋堤密，金丝蜀道赊。

狂夫少樊圃，有菀兴无涯。

丁谓

丁谓　龙

不操千金宝，思观九色蚢。

负图钟上圣，衔烛照穷幽。

但仰飞天大，宁闻战野忧。

沃焦须霈泽，莫道我无求。

丁谓

丁谓　楼

几集元规会，曾留子建题。

东南当日出，西北与云齐。

帝里五百尺，仙家十二梯。

吹箫多感激，丹凤竟相携。

丁谓

丁谓　鹿

赋命斯千载，登仙托五云。

发祥呈玉质，标异冠星文。

食荐时鸣野，游林或命群。

白环何日至，真祖有前闻。

丁谓

丁谓　马

蹀躞追风足，权奇汗血躯。

沙丘逢骏骨，澣海得名驹。

天骥千金直，龙媒万里途。

王良如在衔，下驷敢前驱。

丁谓

丁谓　梅

琼叶宫闱饰，瑶华乐府词。

和羹资倚相，止渴济全师。

七实连三实，南枝对北枝。

同心将紫带，长恐失芳时。

丁谓

丁谓　牛

服箱讥睆彼，其耳动来思。

不负薜刍惠，终成稼穑资。

莹蹄知爱矣，髐角肯忘之。

好放桃林野，销兵是此时。

丁谓

丁谓　珮

山玄水苍重，进揖退扬清。

静有如圭德，行无变玉声。

韦弦非中度，兰蕙欠锵鸣。

几忆陪朝会，交相间九成。

丁谓

丁谓　棋

不假分曹进，非同博塞游。

谢安方料敌，祖纳正忘忧。

窥豹仙枰昼，迷风石海秋。

金门谁国手，一局赌宣州。

丁谓

丁谓　桥

鞭石滔滔远，填乌岁岁新。

七星横巨浸，半月映长津。

永固骞崩势，终无揭厉因。

时逢题柱客，不见脱辀人。

丁谓

丁谓　琴

材妙峄阳枝，弦调野茧丝。

清音飞雉操，雅曲白驹诗。

属意山水际，寄声鸾凤时。

南薰如在御，忠义必倾思。

丁谓

丁谓　清真香歌

四两玄参三两松，麝香半分蜜和同。

丸如弹子金炉爇，还似花心喷晓风。

丁谓

丁谓　雀

饮啄绕藩篱，无声乏羽仪。

衔环诚可念，穿屋奈终卑。

鸿鹄非予忖，鸾皇不汝欺。

莫轻蝉饮露，挟弹镇相随。

丁谓

丁谓　鹊

匣照光芒里，熏炉想像间。

营巢登大岁，采粟上仙山。

玉璞惊心起，星河尽力还。

上林无限树，枯卉莫登攀。

丁谓

丁谓　瑟

轩后更张妙，羲和旧制存。

絙弦参庙乐，疏越荐牺樽。

赵女宣孤愤，湘灵写断魂。

仲由无雅吹，何必鼓丘门。

丁谓

丁谓　山

嫩云零落树参差，忽见千峰豁所思。

酷爱似看名手画，难题却忆古人诗。

丁谓

丁谓　山

不起纤尘让，宁辞一篑劳。

始从拳石大，终致极天高。

莲顶观归马，蓬壶见负鰲。

器车呈上端，绳检秘崇褒。

丁谓

丁谓　山居

峒口清香彻海滨，四时芬馥四时春。

山多绿桂怜同气，谷有幽兰让后尘。

草解忘忧忧底事，花能含笑笑何人。

争如彼美钦天圹，长荐芳香奉百神。

丁谓

丁谓　扇

云母功无比，蒲葵用有余。

九华曹植赋，六角右军书。

皎皎蟾轮薄，萧萧雉尾疏。

曾窥五明伏，鹤羽映鸾车。

丁谓

丁谓　蛇

起蛰良时在，鸣风异禀存。

大能吞巨象，长可绕昆仑。

出笥彰嘉庆，衔珠报厚恩。

由来禀龙质，灵化出山门。

丁谓

丁谓　射

五善贵和容，荣观萃泽宫。

循声知得礼，上列见多功。

尽志三正内，矜能一发中。

无轻秉筹者，百中出群公。

丁谓

丁谓　书

始向龟图妙，爰从鸟迹成。

偃波如制妙，例薤更难精。

蔡表崩云重，曹章缀露轻。

忆曾思刻玉，琼简镂金英。

丁谓

丁谓　松

君子怜无改，诗人赋有乔。

轻舟随桧楫，深涧映山苗。

偃盖秦官远，凌霜夏社遥。

鹤栖知得地，柏悦见干霄。

丁谓

丁谓　嵩岳闻笙

烟簊裁圆直，霜匏镂密深。

雅将镛间奏，清与磬同音。

隋作工何妙，娲传制中寻。

师夔如审曲，知我发生心。

丁谓

丁谓　送僧归护国寺

少室久传西祖印，京华时不等闲寻。

黄枢慕道飞书密，紫禁知名示宠深。

一法遍垂春雨润，群生皆悟海潮音。

南归八桂禅庭在，后夜僧怀立雪心。

丁谓

丁谓　送张无梦归天台山

不逐蒲轮至，惟寻蕙帐还。

冥鸿思物外，辽鹤别人间。

心与冠缨远，身将日月闲。

放归衔帝泽，赐封仰天颜。

逸躅渞风驭，高文炳象环。

琼台刻宸藻，千古耀名山。

丁谓

丁谓　台

不效燕昭置，终贻子罕羞。

吴都矜四达，楚国炫三休。

好卜登春乐，无增累卵忧。

玄都有琼构，何日从真游。

丁谓

丁谓　桃

未展蓁蓁叶，先开灼灼华。

武陵迷境域，御宿接烟霞。

投我畴为报。偷儿孰是家。

春风南北起，别有洛阳花。

丁谓

丁谓　桐

託质朝阳地，含芳改火时。

锡圭裁细叶，栖凤养深枝。

双树怜银井，孤生称檿丝。

龙门高百尺，梓漆让华滋。

丁谓

丁谓　途中盛暑

山木无阴驿路长，海风吹热透蕉裳。

渴思西汉金茎露，困忆南朝石步廊。

江上竹竿输散诞，林间冠褐负清凉。

不程欲选披襟处，满眼赭桐兼佛桑。

丁谓

丁谓　兔

三窟同蝚蛰，平冈若电驱。

爰爰依枳棘，肃肃避羋羓。

已得思烹犬，其亡尚守株。

何当华桂畔，宿月耫云衢。

丁谓

丁谓　乌

仁里徊翔久，层巢返哺频。

九雏依百峙，三足托重轮。

声为空营乐，心因止屋驯。

夜啼休度曲，丹白瑞无伦。

丁谓

丁谓　犀

食野甘榆棘，乘流接海鲸。

骇鸡称国宝，辟水得天名。

巴浦千年迹，黄支万里程。

至循来禁御，六扰莫心惊。

丁谓

丁谓　戏答白稹

欺天行当吾何有，立地机关子太乖。

五百青蚨两家阙，白洪崖打赤洪崖。

丁谓

丁谓　象

教战诚无敌，充庭实可嘉。

指踪知拜处，服习认葩花。

远视惭刚鬣，深藏惜素牙。

十牛虽此夭，可奈可巴蛇。

丁谓

丁谓　箫

庄籁知天理，虞韶见帝心。

轻清杨柳曲，和乐凤凰音。

翼展编筠密，中虚镂玉深。

吴门休鼓腹，仙侣好追寻。

丁谓

丁谓　熊

高山多蛰兽，尔族载声诗。

赵梦膺天命，周畋得帝师。

当前忠至矣，碎掌果於斯。

好俟东胡献，神灵锡祐时。

丁谓

丁谓　雁

避缴非无意，随阳自有期。

飞霜联伯仲，叫月应壎篪。

小雅宣王什，登歌武帝辞。

青冥时矫翼，燕雀尔焉知。

丁谓

丁谓　燕

受署司分氏，开祥简狄心。

风帘虽易偶，巢幕亦难任。

两两差池羽，翩翩下上音。

曲江何感愤，托意动微吟。

丁谓

丁谓　羊

千足比侯封，矜矜莫可穷。

触藩难进退，荷箠易西东。

郑伯牵降辱，初平叱化功。

律和当荐瑞，愿牧上林中。

丁谓

丁谓　以诗送宣赐进奉红绡封龙字茶与琏禅师

密缄龙焙火前春，翠字红绡熨眼新。

品味至高谁合得，双林树下上乘人。

丁谓

丁谓　阴狱

黑水溪旁聊驻马，奈何岸上试回头。

高崖昏处是阴狱，须信人生到此休。

丁谓

丁谓　印

示信流千古，颁荣遍万方。

帝缄金缕细，天印玉文长。

雀马严君政，龟蛇辨国章。

何当携枣篆，回首谢银黄。

丁谓

丁谓　莺

刷羽幽栖地，啼克上苑间。

金衣何睍睆，簧舌苦绵蛮。

百啭情无及，迁乔迥莫攀。

可怜求友意，出谷便关关。

丁谓

丁谓　鹰

心极鹏抟远，形将鹗立孤。

尚惭同隼击，宁肯截鸳雏。

六翮风雷疾，双骹枳棘枯。

大蒷如展礼，聊用助三驱。

丁谓

丁谓　萤

兰畹炎飚息，莎阶霁景凉。

宵征循屋漏，昼伏避阳光。

具体微雨显，余辉有若亡。

惟怜资学者，熠燿满纱囊。

丁谓

丁谓　咏帘

南楚佳名旧，西都妙制稀。

风轻摇美璧，香细透明机。

翠羽翻罗幄，龙文压锦帷。

兰宫将桂殿，日用觉光辉。

丁谓

丁谓　咏泉州刺桐

闻得乡人说刺桐，叶先花发始年丰。

我今到此忧民切，只爱青青不爱红。

丁谓

丁谓　咏席

著位时专绝，铺筵罄恪恭。

鲁堂曾子避，汉殿戴凭重。

黼绣矜华靡，莞茅助礼容。

轩皇膺帝锡，瑶彩映昂飆。

丁谓

丁谓　游东山

数峰回抱隔烟林，一簇招提十里深。

只合步行寻石径，不宜呵喝入松阴。

遥分画手援毫意，暗起诗人得句心。

梅岭笙歌上高处，孤猿幽鸟减清音。

丁谓

丁谓　游卧龙山

日长春老职司閒，纵辔因寻负郭山。

花气半飘青霭外，泉声多在白云间。

香灯肃肃严僧事，钟梵萧萧爽客颜。

坐有诗人樽有酒，攎抛城市宿禅关。

丁谓

丁谓　有感

今到崖州事可嗟，梦中常若在京华。

程途何啻一万里，户口都无三百家。

夜听猿啼孤树远，晓看潮上瘴烟斜。

吏人不见中朝礼，麋鹿时时到悬衙。

丁谓

丁谓　又五言十韵

叨窃逢嘉会，孤单荷曲成。

高车陪上宰，密座厕群英。

步武清华地，优游侍从荣。

勤劬期薄效，忠谨誓明诚。

方畏官箴失，俄惊宠命行。

冒恩心易感，恋圣意难平。

未副宵衣念，宁安昼锦情。

摇摇千里棹，眷眷九重城。

茜旆辉登路，琼章耀去程。

子牟牵望处，金阙玉为京。

丁谓

丁谓　又赠一绝

梦散高唐夜正遥，楚天何处不无戮。

秋风似会荆王意，露渚烟汀养细腰。

丁谓

丁谓　鱼

劝叶复依蒲，登龙是去途。

何烦垂翡翠，未肯畏鹈鹕。

已负吞舟大，终无涸辙虞。

濠梁宁足乐，相忘在江湖。

丁谓

丁谓　鱼

江湖各相忘，鱼虾同一波，

乐哉乐哉。莫贪钓上饵，

去□鼎中羹，戎哉戎哉。

丁谓

丁谓　玉

谁负连城美，须思韫椟藏。

辉山知禀异，被褐喻韬光。

吕钓时终至，虞求祸是防。

宁为田父弃，莫作楚人伤。

丁谓

丁谓　玉珮

至宝不自献，韬藏亦英华。

余香被草木，秀擢幽岩花。

丁谓

丁谓　猿

行不伤田亩，饥无坏果林。

渡云连臂饮，宿月拥条吟。

愈疾如调气，消忧学定心。

沐猴多损物，远矣莫相侵。

丁谓

丁谓　再赋

彼美秋江上，尘埃耻托根。

笑倾行雨国，香返梦兰魂。

蛱蝶无媒妁，鸳鸯见子孙。

遍窥思两桨，深锁忆重门。

怯徇风波性，惭留月露痕。

枉将金试步，千古怨东昏。

丁谓

丁谓　枣

好植蓬莱树，无凝枳棘姿。

鸡心藏密叶，羊角出高枝。

外炳丹朱彩，中含石蜜滋。

何当如尹令，见食玉文时。

丁谓

丁谓　赠方江二君

偶向严堂吊子陵，布衣携手远相迎。

乍亲冠盖谈谐少，久住林泉骨自清。

正好辛勤缘齿少，最难遭遇是时平。

李频乡党玄英裔，皆合工诗取盛名。

丁谓

丁谓　纸

妙制剡溪人，多名锦水春。

卷疑方絮重，开觉露桃新。

左氏三都贵，张芝径雨珍。

谢公如就乞，九万一纤尘。

丁谓

丁谓　雉

雉操扬琴奏，名翚拂扇尘。

其文伊洛地，厥贡越裳人。

几为郎官集，还因今邑驯。

山梁时饮啄，媒翳莫朝亲。

丁谓

丁谓　珠

宝气媚长浔，明光法大阴。

探龙殊九品，剖蚌尽千金。

汉女飞升迹，鲛人感泣心。

任轻从弹雀，鱼目莫相侵。

丁谓

丁谓　竹

自保猗猗绿，谁怜冉冉根。

紫花含凤实，绣箨抱龙孙。

扫月仙坛静，摇风雪雾昏。

彤竿思化杖，绀弃想开樽。

丁谓

丁谓　烛

影抱铜芝直，光摇铸凤圆。

丛花生木蓼，凝密堕金莲。

积货徒供爨，当官竟不燃。

曾窥司烜氏，明燧奉高天。

丁渥妻

丁渥妻　寄外

沪湿香罗帕，临风不肯乾。

欲凭西去雁，寄兴薄情看。

丁西湖

丁西湖　山中

金门待漏马嘶寒，月落宫墙未晓天。

争子莫教容易扫，恐伤一片惜花心。

丁西湖

丁西湖　送吴菊潭游越

春江柳色新，别酒易成醺。

自厌久为客，难堪又送君。

溪晴沙度鹤，地暖水生兮。

若到兰亭上，应须吊右军。

丁先民

丁先民　游大涤

我俗避尘嚣，乘风入洞霄。

循溪山作路，驾水石为桥。

台殿黄金锁，神仙碧玉箫。

拂衣天柱顶，清思欲飘飘。

丁先民

丁先民　游洞霄宫

午过青山流，扬鞭入洞霄。

旁观昔隐迹，信步冷泉桥。

玉简金龙古，仙风道古饶。

小轩曾寄宿，秋雨闹芭蕉。

丁宣

丁宣　仙都山

世上洞天三十六，缙云第二十九区。

古木参天架云屋，总真灵迹号仙都。

独峰壁立三千尺，凌空耸翠屹然孤。

仰瞻绝顶烟岚际，曾开菡萏名鼎湖。

旧说轩辕驻车辙，云骈风驭经此涂。

石釜练灶丹砂就，乘龙帝乡才须臾。

紫虚碧落超尘世，侍臣无路攀龙须。

唐朝天子仙李裔，德格天心来瑞符。

祥烟嘉气卿云布，山中九传万岁呼。

步虚对峙云断续，东西互云高下殊。

涧边幽径登鸟道，上有镜岩如方壶。

岩中乳水沥嵌罅，滴石成穴如仰盂。

水一昼夜斛加半，潦不泛溢旱不枯。

鲁望曾记周景复，绝粒餐霞黄老徒。

栖真妙入县珠会，八十余年隐此居。

千古寥寥桑海变，仙迹渺邈还有无。

石门瀑布虽云好，此间殊胜未易俱。

特然造化钟神秀，虎头妙手亦难图。

丁易东

丁易东　田母拒金图

噫嘘嘻，人奔奔，

皆为名利之所役，贤反愚兮明反昏。

夜却金兮尚高洁，择一钱兮义同颉。

莱芜甑中尘扑飞，悬鱼老子肝似铁。

四公皦皦何不墨，图中但见齐田稷。

蠹吏亏网勿足夸，特貌慈闱耀贞德。

奉君本欲娱亲喜，阿母怒兮惊且愧。

若使当年一纳间，那得芳名播青史。

主圣亲贤臣涤衷，公金赐妪恩爱隆。

非独舍之罪不诛，昭昭淳化扬仁风。

我披此传重踟蹰，岂独田卿贪若新。

谓语今人知不知，偷安苟富诚何如。

老万翁，志不渝，

费千金，畜此图。

此图传后世，后世重义轻金与。

丁正持

丁正持　寿先生

明善堂前香矗云，诸生再拜祝庄椿。

芹香藻绿涵和气，枫老梅疏健小春。

有道可为明主佐，无氈休欢广文贫。

烹羔压酒称千寿，会看仙桃着子新。

丁正持

丁正持　寿先生

今年生日胜常年，一佛中间万佛缘。

善念才兴方寸地，恩光便下九重天。

花香作供围方丈，粟粒成功福大千，

长寿如来更多宝，饱参住世小乘禅。

丁执礼

丁执礼　送程给事知越州

晓辞龙尾下青冥，持节东南一镇并。

共治蚤分天子寄，暮来今颂里民声。

吟高吨雪谁能拟，韵敌壶冰凛更清。

遥想棠阴多暇日，江风吹角绕蓬瀛。

丁竹岩

丁竹岩　五更枕上

一着非时一局非，出房愁到晓钟时。

楠榴枕上平生事，听雨听风听子规。

洪德章

洪德章　希文枕边谈诗谓律诗易工梦中与之辩诗以折其非既觉忘数字因足成之

七步成诗语近谐，坛荒李杜奇乏才。

僧敲未敢一言定，鸟过曾安几字来。

洪光基

洪光基　挽叠山先生

千古精忠日月光，恨无麟笔写堂堂。

迁家耻作梁江总，辟谷谁知韩子房。

死后十年应有待，轻生万里故非狂。

有儿可拾江边骨，须信人亡道不亡。

洪贵叔

洪贵叔　春日田园杂兴

弃官杜甫罹天实，辞令陶潜叹义熙。

暖日浣溪仍旧迹，春风粟里只前时。

苗生阡陌培嘉种，花绕林塘发故枝。

佳与二公能领会，可能胸次太多诗。

洪皓

洪皓　芭蕉

芭蕉非一种，南粤竞成业。

结实陪房绿，舒花焰火红。

象蹄形甚伟，筒葛衽尤工。

羁旅牵愁思，秋窗夜雨中。

洪皓

洪皓　白马渡

国步日多事，霜露任沾衣。

留落十五年，至今方北归。

缭绕一万里，人物太半非。

昔时渡盟津，宾从争扶持。

北辰渡白马，阴噎日无辉。

一酎祈利涉，冯夷莫予违。

惊秋感叶脱，况乃思鲈肥。

父老行欢息，风雨仍霏微。

夜投胙城宿，百里即王畿。

遥望一惆怅，何当拜天威。

洪皓

洪皓　病目寄张侍郎

学惭子夏与捕明，两目昏来岁屡经。

未省何辜贻鬼谴，恐因不识取天刑。

缘情诗怪吟全废，会意书怜笔久停。

张籍重清宁可觊，侍郎句好愿频听。

洪皓

洪皓　车行大雨中

折巾咨暑雨，持节栉回风。

马惜障泥锦，农披护背篷。

摧轮方舮卼，痛仆且牢笼。

涂曲休辞辱，行将与夏通。

洪皓

洪皓　程待制以黄居寀芦鹭易燕穆之雪满群山图次韵以赠

雪满群山是甚清，燕化乘兴绘如情。

通灵妙绝徒夸诞，真迹曾传可辨明。

御府多藏亡足惜，边庭罕见叹边声。

天教待制成双轴，好挂高堂作画城。

洪皓

洪皓　次大风韵

飞廉薄怒意云何，肆暴伤春气不和，

可但扬沙迷白昼，也应震海涌沧波。

终霾卷地将飘屋，有噎惊林定折柯。

便欲奋飞联六鷁，宋都未过且悲歌。

洪皓

洪皓　次督洗泯韵

阴山趺坐匪逃秦，杖锡聊充观国宾。

君已无家携爱子，我虽有室别慈亲。

顷年共诗同文馆，今日俱为异域人。

千里远来当洗拂，松醪未孰且休嗔。

洪皓

洪皓　次高待制韵登真珠山采白石子

下马登山不厌高，疑穷石壁望松寥，

如珠可玩俄盈匊，似米仍圆屡折腰。

何异宋都星陨璞，实连燕地玉生苗。

牛羊践履真堪惜，绝恨当年纵采樵。

洪皓

洪皓　次观表文韵

求成虐执四三年，一木难支大厦颠。

致死存孤思杵臼，恃强轻敌笑苻坚。

国家未免中衰者，日月何妨薄食焉。

今日一成终祀夏，艰难启圣赖皇天。

洪皓

洪皓　次观表文韵

岁云暮矣厌三馀，岂不怀归畏简书。

昔日卑辞刚不听，今冬继请谅难虚。

贾生施饵非良策，陈子哦诗或起予。

江左四年无信息，欲传尺素羡双鱼。

洪皓

洪皓　次李通奉韵见招

万里流离只一身，东西南北与谁亲。

登高且伴高僧话，揖孟怀陶任世人。

洪皓

洪皓　次李通奉韵见招

未税南冠为有身，忘形尔汝见情亲。

我诗速客酬嘉节，倾盖从前有几人。

洪皓

洪皓　次李韵

见危致命欲时清，万里祈通两国情，

尝尽艰难徒自苦，著成纪咏待谁明。

瑶琴漫鼓思归引，玉笛休吹逐舞声。

遥夜肯来同晤语，消忧岂待赐宣城。

洪皓

洪皓　次迁居见忆韵

异哉相逢臭味同，高谈剧论尽则中。

情如兄弟坚胶漆，义薄云天压华嵩。

半岁连床忘尔汝，一朝改馆任王公。

过从莫惮涂泥泞，六艺遗文要折衷。

洪皓

洪皓　次三月望日出游

无马假犊车，岂必朱丹毂。

驾言暂出游，写忧墀穷独。

寻芳不见花，宿莽埋槲樕。

区区十里间，良友始追逐。

晤晤得正人，颇欣富方谷。

书斋大肃条，四面少林麓。

欲作纳凉亭，因兹出求木。

履桥虽云安，欹柱恐颠覆。

临深念垂堂，徒行漫扪腹。

道险能摧轮，畏闻声辘辘。

形骸久衰惫，摇几屡颦蹙。

五方民杂居，濒泽非广谷，

鸡犬或相闻，要知是荒服。

跋涉频问津，引领主人屋。

老稚俱迎门，击鲜馈豚肉。

日暮途修阻，还辕不辞速。

吻燥藉醇醪，餬口资饘粥。

翌日睹新诗，珠玑圆且熟。

可追宝剑篇，高诵素灵哭。

洪皓

洪皓　次上已微雨韵

览镜伤春欢二毛，譫譫终日愧贤劳。

追思束晢讥同列，未信卢弃忆共牢。

天气困人浓似酒，雨丝及物润如膏。

兰亭修禊今何在，且学东坡赋老饕。

洪皓

洪皓　次信文早春韵

一星终后尚蹉跎，四壁如悬已化梭。

方殢圣贤排旅闷，忽惊天地应人和。

春风乍扇融冰雪，佛火初收散绮罗。

遐想太园桃了下，旧蹊好在有谁过。

洪皓

洪皓　次信文早春韵

邱壑幽怀日已蹉，宁论邻女戏投梭。

干戈未戢贪修怨，玉帛还留误讲和。

恩许养疴徒受粟，老来便静任张罗。

春回又起江湖念，愿致山翁一叶过。

洪皓

洪皓　次彦深韵

德星堂上排家宴，埙篪合奏延群彦。

彦清好土虚左迎，遂拉友朋来会面。

新礼将行要讨论，旧章欲举须淹练。

乃公功业世无有，剑履应须尊上殿。

冢嗣风流迈阿戎，眸子烂如岩下电。

纱笼名姓鬼护持，阁画形容人健羡。

先几顷献万言书，壮岁曾看百将传。

济世友图任屈伸，穷途絺句殊精炼。

彦享俊逸簉鲍昭，辞藻摛华如会弁。

升平方议戢干戈，粉泽岂宜焚笔砚。

大虑终蒙王凤招，奇谋靡仗无知荐。

子适挥毫八体具，怒猊渴骥获再眄。

但当宝惜比兰亭，未可捐去同秋扇。

彦隆能挽两石弓，丁字不识橐韐便。

冲完遥忆蔺相如，衣绣莫夸江次倩。

彦深和粹贵公子，醍醐味美夸珍馔。

一善拳拳早服膺，射策君门尝决战。

起家正可二千石，筮仕宁希百六掾。

坐中我是江南客，万里寻盟负恩眷。

下齐弗免田横烹，奔楚漫劳吴子唁。

藉酒破愁兹不胜，凭诗遣兴何曾倦。

匠巧旁观祗汗颜，椟藏待贾宁沽衒。

可堪僵仆雪填门，无奈裂肤风劲箭，

范叔绨袍也自寒，须贾故人空恋恋。

洪皓

洪皓　次彦深韵

日长漏永滴铜壶，酒冽杯深困腐儒。

公子殷勤歌舞劝，献酬交错屡传呼。

洪皓

洪皓　次彦深韵

虽遇严冬喜气和，开筵出妓骋婆娑。

折腰翘袖为公寿，愿赞监军早戢戈。

洪皓

洪皓　次彦深韵

祝寿开樽象乐和，傞傞态度屡婆娑。

动空咏德终宵乐，从此修文定止戈。

洪皓

洪皓　次谒茶假寐之句

僻陋虽无车马喧，支颐时复抱愁眠。

我思蝶梦为园吏，君继云封作地仙。

茶碗捧来休怨后，诗坛哦罢敢争先。

形如槁木追南郭，隐几何妨效嗒然。

洪皓

洪皓　次雨中暖房韵

首夏霜淫似早秋，坐邀车马愧无由。

提壶见就倾三爵，具馔何尝选百羞。

刚道暖房排旅闷，实图求友慰幽囚。

言归倒载站泥怯，继捧新诗胜赵讴。

洪皓

洪皓　次韵春日即事六首

暮春百卉未舒红，尽日寻芳逆晚风。

谁道倦游鞍马上，且投佳句锦囊中。

洪皓

洪皓　次韵春日即事六首

远访夭桃映面红，俯临寒食困和风。

幽燕在昔多佳丽，应有留题外户中。

洪皓

洪皓　次韵春日即事六首

恨无六翮不能飞，一见慈颜戏彩衣。

跃马问鞍惊被执，式微空赋未容归。

洪皓

洪皓　次韵春日即事六首

如膏细雨沐轻红，更有催花少女风。

薄暮浓云横汉外，西山数点有无中。

洪皓

洪皓　次韵春日即事六首

何腓百鸟献花红，懒似吾师有祖风。

儒释自来曾结社，不妨俱隐小堂中。

洪皓

洪皓　次韵春日即事六首

禁烟未睹燕了飞，料峭寒生透初衣。

欲去踟蹰情味恶，春归底事不同归。

洪皓

洪皓　次韵集三杯事

百拜三行愧且愁，聊通大道税予囚。

味酾且作回桡计，得趣将为蓝尾谋。

草圣欲传仍脱帽，宝刀应弄未投裘。

缦歌六代兴亡国，小阮客来夜艾休。

洪皓

洪皓　次韵寄兴祖广德

南归不获却东迁，险阻艰难遍大千。

母老三年难见止，途穷一恸忽潸然。

愁同暴虎冯可悔，灾甚求鱼用木缘。

行府相将释老马，故人赠策助腾骞。

洪皓

洪皓　次韵同出祓殡

弭节于今涉四年，扬鞭同出岂徒然。

临丧弗用先桃茢，跃马宁思惜锦鞯。

铁讶廉颇羞蔺下，自知杨炯愧卢前。

归来病体殊饥倦，亟遣庖人起爨烟。

洪皓

洪皓　次韵小亭

岂敢效叔孙，所至馆必葺。

吾侪有阖庐，第欲避燥湿。

旧居非爽垲，方暑讵可入。

尚幸屋西偏，升墟下临显。

揆日遂诛茅，土木颇难集。

面南创小亭，聊纾九夏急。

不妨种花蔬，未免抱瓮汲。

犹恐地势卑，版筑加一级，

恍如到会稽，山川获顾揖。

云雨出高峰，燕坐观吐噏。

我来已二年，敬活匪成邑，

将命负何辜，胡为久见执。

除馆至於三，块然形独立。

今兹喜卜邻，风猷朝暮挹。

对酒有良朋，邀月饮无及。

新斋跬步间，乘兴袂宜袭。

洪皓

洪皓　次韵学士重阳雪中见招不赴前后十六首

天涯憔翠向谁陈，不死由来是谷神。

蒲柳衰姿依术士，桑榆晚景属谈宾。

言存赵氏惟韩劂，力定周邦赖贾辛。

尚论古人犹未足，投闲更欲讲王春。

洪皓

洪皓　次韵学士重阳雪中见招不赴前后十六首

西邻樽俎比星陈，强欲携筇虑损神。

得句挥毫须会友，缓声振木解如宾。

献酬杂坐欺三白，服饵单棲忘五辛。

重九闲居真可惜，销忧思引万家春。







卷118

洪皓

洪皓　次韵学士重阳雪中见招不赴前后十六首

萸房觅得惜其陈，拟学宗王问鬼神。

不放黄花资献寿，故飞白雪恼留宾。

一身抱病蹒跚苦，万里思亲况味辛。

正是悲秋增感慨，诗翁摛藻与为春。

洪皓

洪皓　次韵学士重阳雪中见招不赴前后十六首

二君气概继雷陈，九日哦诗妙入神。

季友凌霄方草赋，孟公惊坐正延宾。

难陪凤岭登高宴，且放牛山出涕辛。

独卧荐蒙思橘赠，数篇潜发洞庭春。

洪皓

洪皓　次韵学士重阳雪中见招不赴前后十六首

支离已久懒申陈，枕上赓歌暂释神。

在户厌闻蛩咽韵，随阳空羡雁来宾。

交情中绝惭张耳，国步主艰忆斩辛。

七载南冠犹未税，尚期肆眚九年春。

洪皓

洪皓　次韵学士重阳雪中见招不赴前后十六首

忆孟怀陶亦已陈，杖藜吊影召魂神。

假书岂产狸为士，带箭宁思鹤是宾。

臂上垂囊灾可代，江边锡宴食多辛。

典衣本欲作重九，冒雪难寻石冻春。

洪皓

洪皓　次韵学士重阳雪中见招不赴前后十六首

凌霜高洁试敷陈，采采通灵可养社。

流水尚能延寿考，落英端可荐尸宾。

千株芜没堪嗟咏，一束蒙茸弗忌辛。

愿学楚人栽九畹，重阳已过待来春。

洪皓

洪皓　次韵学士重阳雪中见招不赴前后十六首

出疆许久岂当陈，患难频经赖至神。

敢觊通路驰一乘，遥思乡饮立三宾。

陵苹翠减犹能泛，岸蓼红衰不变辛。

秋尽交游无陆凯，江梅谁赠一枝春。

洪皓

洪皓　次韵学士重阳雪中见招不赴前后十六首

七稔艰难不敢陈，行藏且问蓐收刘。

远来岂为谋身事，久执无缘而国宾。

妄意合成同晋楚，羞言著节继苏辛。

哀哉庾信江南赋，闷读频移玉座春。

洪皓

洪皓　次韵学士重阳雪中见招不赴前后十六首

怪怪奇奇不可陈，搜奇抉怪殆穷神。

曾编金钥李商隐，屡赐银杯胡楚宾。

丽服靓妆皆可玩，大羹玄酒并忘辛。

文章三变公为伯，自愧惷愚冬复春。

洪皓

洪皓　次韵学士重阳雪中见招不赴前后十六首

六朝旧事欲条陈，正恐招忧又怆神。

玄豹成文须隐雾，嘉鱼式燕且邀宾。

方归晋事同韩起，敢望燕台致剧辛。

回首天南佳丽地，时时引领九江春。

洪皓

洪皓　次韵学士重阳雪中见招不赴前后十六首

一介蹉跎略叙陈，转喉触讳听於神。

正愁平子将除馆，强学申公亦谢宾。

厚貌深情非易察，磨肌戛骨不胜辛。

傍人门户休争气，惟愿归耕向富春。

洪皓

洪皓　次韵学士重阳雪中见招不赴前后十六首

韦编懒读厌窥陈，习气难除但耗神。

岂敢为师同颖士，从初作吏慕君宾。

数奇尝遇辰冲戍，运背难逢丙合辛。

居士於今称耐辱，天边斗柄又移春。

洪皓

洪皓　次韵学士重阳雪中见招不赴前后十六首

公干沉绵自懒陈，黄能入梦是何神。

眼前散帙看盈几，肘后名方或问宾。

衾枕频移滋转困，盘餐少异强加辛。

小人有母何时见，梦击江南戏彩春。

洪皓

洪皓　次韵学士重阳雪中见招不赴前后十六首

咫尺书来弗获陈，深虞璺鼓祃於神。

行人久执缘何罪，凡伯还归为弗宾。

聘鲁未能希季札，奔齐安敢效先辛。

或行或止关天命，岂是臧仓沮子春。

洪皓

洪皓　次韵学士重阳雪中见招不赴前后十六首

胸中耿耿向谁陈，舌在形羸强集神。

佩印已惭苏季子，埋名谁志李无宾。

乞粮傥死呼庚癸，贵格何须足乙辛。

祗恐数穷为鬼录，扁舟阻泛五湖春。

洪皓

洪皓　次韵夜闻鹅鸭声二物自淮甸至

传闻二物出三洲，万里笼来地僻幽。

岂为写经求厚味，且图牵眼逐轻沤。

眠沙若得房公餽，见弹须防陆子谋。

已戒儿童莫相恼，比邻容得夜鸣不。

洪皓

洪皓　次韵宇文白云山

天际正英英，排云忽上升。

苍梧何处出，岱岳自封兴。

但见奇峰耸，宁知嘉气凝。

秋风殊未起，铁用遽飞腾。

洪皓

洪皓　次韵宇文白云山

不用沉河起，非关触石升。

舒张如鹤出，变化似龙兴。

仿佛玉山峙，依稀雪岭凝。

帝乡乘可于，未易便超腾。

洪皓

洪皓　次韵宇文赠赵宿州

尹京便可继翁归，暂向符离一马麾。

善抚新边千里肃，复还旧治九重知。

策勋久矣推多算，琢句飘然泯小疵。

三事古由高第入，才兼二哭莫忧迟。

洪皓

洪皓　次韵重九登慈恩雁塔帅漕见邀

秋高裘马正轻肥，节制身兼被召时。

邂逅贵人争献寿，逢迎嘉节竞题诗。

心危雁塔劳君咏，家近龙沙感我思。

泛菊佩萸今已矣，长安不见转凄悲。

洪皓

洪皓　次韵朱少章潭雷锋马上口占

燕国由来士女都，家家行乐集城隅。

岂无鱼鸟如灵沼，若有传鲈似太湖。

我絷南冠尝独到，君邀北使欲相呼。

驱车宵济卢河去，十里荷花待入吴。

洪皓

洪皓　次韵朱少章潭雷锋马上口占

幽都风俗慕成都，可待遨头指路隅。

杨柳垂阴连北道，芙蕖舒艳亚西湖。

客思剧饮逃三伏，人患苛留阻一呼。

回首未忘忧墨吏，渡江应不怕天吴。

洪皓

洪皓　次赵民瞻韵

假馆连墙数见过，宗英年少隽才多。

设科不倦来群彦，教学无他伏众魔。

草赋未曾师屈宋，哦诗岂复慕阴何。

后生可畏吾将老，终养心违愧蓼莪。

洪皓

洪皓　次种野花韵诗

强移野奔对残春，深恐焦枯向日薰。

种止一行非贵少，高才三寸岂超群。

既无艳色堪观赏，又乏幽香漫吐芬。

却忆故园都谢子，卖花声断几时闻。

洪皓

洪皓　都亭驿诗

都驿荒凉尚邃深，息肩藉庇有馀阴。

故宫今已生禾黍，翻作行人倍痛心。

洪皓

洪皓　发池潭至卢沟河

燕山除馆俯池潭，逾月羁孤苦吏贪。

遥望卢河一舍阻，著鞭信宿次关南。

洪皓

洪皓　奉使留金臣悟室求诗口占漫答

久持使节傍门庭，薄命犹赊五鼎烹。

羝乳何心占北海，雁书随梦到京城。

莫言地广频修怨，应念民劳早戢兵。

国宝善邻君宝信，坐膺难老早升平。

洪皓

洪皓　过曹溪

六十之年入瘴乡，灵台未了热非常。

锡泉一饮根尘净，理到清凉礼梵王。

洪皓

洪皓　过曹溪

一宿南华暂息机，未知五十九年非。

应身虽在问无应，漫上层楼看信衣。

洪皓

洪皓　过曹溪

半贡囚拘愧牧羊，生还四载地投荒。

危机未履已如此，欲效前贤问上苍。

洪皓

洪皓　过封邱见熊主簿

封邱封父国，繁弱大弓良。

人器今安在，兴衰古不常。

画旗连卫滑，绘句得高张。

里干黎元少，兵戈畎亩荒。

蓬深饶雉兔，日夕下牛羊。

富庶思畿甸，衣冠迩帝乡。

故人居沪落。新令喜商量。

失意惩□□，销愁痛引觞。

离家多岁月，去国几星霜。

种种心俱短，悠悠道且长。

何须论出处，祗合谨行藏。

俟命宜居惚，安时强激昂。

勾稽迷簿领，陶写赖篇章。

后嗣从渠分，前程问彼苍。

君无须贾恋，我乏陆生装。

璺鼓囚方释，班荆语未忘，

前身愧苏武，异县识仇香。

话虽伤怀地，潸然出数行。

洪皓

洪皓　过穷头岭

驱车陟峻阪，牛斃辙亦败。

羊肠虽云险，兹险最奇怪。

千里无爨烟，四顾多障碍。

烟草何茫茫，信是要荒外。

平生尝险阻，已负垂裳戒。

今兹有此行，其又谁怨憝。

上天实为之，於我无可奈。

死生安之命，靡靡咏行迈。

致命为见危，委质复何悔。

我躬即不阅，我后恤不逮。

洪皓

洪皓　和送双鸭

可惜双凫脱氄毛，猎师飞放岂辞劳。

养贤曾食三千客，待使徒加十一牢。

燔炙不须歌兔首，膳羞何必用牛膏。

庖人继肉弃禽献，贪冒安能免餮饕。

洪皓

洪皓　和送双鸭

鹜落春洲整翮毛，呼鹰搏击自忘劳。

充庖岂为食三鼎，改馆何须馈七牢。

漫咏续弦求凤髓，休夸辟谷献龙膏。

今朝禊饮尝嘉味，贪食宁知不是饕。

洪皓

洪皓　和吴英叔寒食

枥驹久絷已难禁，冷节来临且强吟。

断火任逾三日限，伤时唯恐二毛侵。

思亲忽作楚囚泣，恋主空存魏阙心。

世变风移多野祭，一声杜宇又春深。

洪皓

洪皓　洪庆善韩美成观所藏宣和殿书画庆善有次韵

晋唐尺牍丹青古，老眼贪看眩欲花。

二使星临增倍价，一篇语妙属诗家。

当年宝必藏书殿，留落宁知松漠见。

万里怀归为公出，往事宣和空历历。

洪皓

洪皓　怀母

行年已是老衰秋，复命稽迟为热留。

恋主思亲归未得，梦魂长绕大江头。

洪皓

洪皓　寄范郎中

才闻家世便心倾，何况通经古是程。

范叔青云能自致，不须河朔寄柴荆。

洪皓

洪皓　寄范郎中

相门有相未多年，德行双全亚子骞。

匪晚南归施有政，也应示辱用蒲鞭。

洪皓

洪皓　寄兰干

出疆三载已三迁，跋履修涂又八千。

山近迷回宁有是，铺经幸脱岂其然。

乐饥饘粥姑安命，养拙茅斋且任缘。

若也故人高义重，暂来江畔唁张骞。

洪皓

洪皓　寄孙修撰顷法同舍讶予多忘有见过之意

未见古人心已倾，扬鞭何惜一朝程。

自惭病忘非多忘，傥逐班荆即负荆。

洪皓

洪皓　寄孙修撰顷法同舍讶予多忘有见过之意

不挹风猷二十年，天涯沦落看腾骞。

若无大故休遐弃，唁我何方早著鞭。

洪皓

洪皓　寄宇文相公二首

秦师围已急，楚国救人阑。

食客腹空饱，先生心独寒。

奉盘从遽定，按剑叱难安。

存赵舌三寸，何须折镆干。

洪皓

洪皓　寄宇文相公二首

罗娑囚应释，鸡林厄洊阑。

途无埋鼻热，地有裂肤寒。

反国公复相，还家我问安。

如容陪骥尾，匪晚到馀干。

洪皓

洪皓　讲武城

长笑袁本初，妄意清君侧。

垂头返官渡，奇祸怜幕客。

曹公走熙尚，气欲陵韩白。

欺取计已成，军容漫辉赫。

跨漳筑大城，劳民屈群策，

北虽破乌丸，南亦困赤壁。

八荒思并吞，二国尽勍敌。

四陵寄遗恨，讲武存陈迹。

雉堞逐尘飞，浊流深莫测。

回首铜雀台，鼓吹喧黾蝈。

洪皓

洪皓　节至思亲不觉泪下因记杜子美诗云无家对寒食有泪如金波又云佳辰强

寒食无家泪满巾，清明无酒更愁人。

不闻东道开东阁，空欢白头歌白苹。

日永萧条徒隐几，雪埋苍莽阻寻春。

王郎归去我留滞，始信儒冠解误身。

洪皓

洪皓　聚道斋

古人以道寓诸器，今人谓器与道异。

不知器存道亦存，制器尚象皆其类。

张公榜斋为聚首，古器用居三代宝。

鼎彝雕镂出神怪，篆籀文章资探讨。

虬螭怒目肆攫拿，犀兕顿足纷交加。

云雷华蘤靡不有，巧妙肯使毫釐差。

词严义密见款识，传之万祀期不坠。

仲淹著书非著论，侍郎牀　识先公意。

见说侍郎才更优，牙签插架如邺侯。

从来器宝待人宝，此器此人今罕俦。

洪皓

洪皓　老母亦以是月生行年七十有三矣有感而作

息肩弛担未多时，便祝郎君愿德弥。

念母年高班张老，为儒学浅愧萧师。

三年不问交邻道，万里宁知复命期。

南国人情都不远，赋诗怀远莫相疑。

洪皓

洪皓　立春有感

强拟登台豁旅愁，五行今日到金囚。

土牛始正农祥候，彩胜初衔鬼隐谋。

司启空传青鸟氏，迎春不见翠云裘。

一卮寿酒何缘受，觅纸题诗死不休。

洪皓

洪皓　灵棋卜

苦乐迎春咏四愁，诏书未暇蔽要囚。

已知行止关天命。暂卜穷通听鬼谋。

移监窖幽餐鼠草，奉春械击易羊裘。

何时放我南归便，抱瓮躬耕死即休。

洪皓

洪皓　念母

复命无由责在身，可堪甘旨误慈亲。

飘零殊异三年宦，遗肉知存愧饿人。

洪皓

洪皓　愆期

久留家酿待公倾，引领东望屡问程。

新作小亭堪小宴，几时低唱进南荆。

洪皓

洪皓　愆期

日长岑寂度如年，然诺胡为我辈骞。

渐入清和宜枉驾，坐邀勿讶亟挥鞭。

洪皓

洪皓　山顶花

万片随风正可嗟，残枝带雨认梨花。

胭脂洗尽馀香雪，翠幄光生散绮霞。

品类海棠无杰句，方言出顶更雄夸。

题诗载酒同清赏，月上梢头始到家。

洪皓

洪皓　石磃大义灭亲

恶吁及厚笃忠纯，大义无私遂灭亲。

后代奸邪残骨肉，屡援斯语陷良臣。

洪皓

洪皓　食羊次韵

肮脏无聊但独愁，未基降服作秦囚。

分羹正值偿私憾，食肉安能有远谋。

祈死难沽千日酒，苦寒谁赠王雪裘。

包羞忍耻随缘分，深愧空餐自讼休。

思归

缓颊难支大厦倾，单车久税阻归程。

慈颜万里音书绝，忍看东风动此荆。

洪皓

洪皓　思归

垂翅东隅四五年，不知何日遂鸿骞。

传书燕足徒虚语，强学山公醉举鞭。

洪皓

洪皓　送刘善长归北安省亲

九龄颖悟已惊人，乃父分茅善抚民。

郑忽身为周室质，贾生议屈汉庭臣。

行攀郄桂荣三斧，暂著莱衣省二亲。

勿讶班荆歌陟屺，小人有母在江宾。

洪皓

洪皓　所居三章章八句一章章十句

昔我所居，巨室高门。

或出或处，笑傲乾坤。

终日熙熙，省定时昏。

致君泽民，北志常存。

洪皓

洪皓　所居三章章八句一章章十句

今我所居，圭窦荜门。

俯首折腰，如坐覆盆。

终日譫譫，形弊神昏。

死所未知，旧事谁谕。

洪皓

洪皓　所居三章章八句一章章十句

人亦有言，祸福无门。

忠孝弗著，淫侈实繁。

天其罚我，我又奚怨。

傥谨言行，或反邱园。

作为此诗，以告同阍。

洪皓

洪皓　题尘外亭

千岁归来化鹤仙，作亭犹是旧山川。

登临迥出红法外，笑傲仍居碧海边。

坐想三清元不远，回观五浊祗堪怜。

鹏抟九万吾何羡，安用蒙庄第一篇。

洪皓

洪皓　题黄氏所居

环翠五六里，深藏三四家。

风高鸣雁序，春暖茁兰芽。

门巷分楠直，溪流带竹斜。

我来风雪晓，倚杖看梅花。

洪皓

洪皓　题苏公济所居

山绕孤村水绕家，传经载酒有侯芭。

眼前十亩无多地，只种桑榆不种花。

洪皓

洪皓　题谭秀才居

眼见云林百虑肖，人间静处即云霄。

时时醉卧听流水，低拂垂杨欠小桥。

洪皓

洪皓　题张侍郎松菊堂

松青抱正性，菊黄得正色。

蔚在卉木间，厥异存简策。

流膏贯众壤，千岁名虎魄。

落英通鼻观，服饵供楚客。

安神制颓龄，坐使生羽翼。

乃知独也正，二物孰能测。

渊明宇宙心，五斗讵可易。

归来藄三径，去草甚蟊贼。

嘉此松菊友，相视犹夙昔。

浮云世态薄，改变在顷刻。

张公廊庙具，胸中有泉石。

缅怀松与菊，昼夜忘寝食。

筑堂坐相对，论契过三益。

可见达人心，绅笏等徽纆。

功名倘主手，脱屣谅匪夕。

此言吾不庚，为我书堂壁。

洪皓

洪皓　题赵知德所居

黄柑压树酒浮，蚁红叶满林梅放花。

三叠青山老竹杖，十年明月故人家。

洪皓

洪皓　望江南

登高引领望江南，家在江南杳霭间。

满目烽烟归路远，萱亲不见泪潸潸。

洪皓

洪皓　望蓬鹊山诗

内邱应有越人踪，血食依山近邑中。

前代医流兼咒法，上池水饮获神功。

假真昔欢多卢异，生死今惭少虢同。

秦技嫉能曹横逆，停车吊尔意潜通。

洪皓

洪皓　戏用迈韵呈吴傅朋兼简梁宏父向巨原

忧患二毛侵，目睫亦毵毵。

篇什弃置久，遑暇阅龙龛。

吴侯主诗盟，欲从靳如骖。

古风风格老，叙事若绮谈。

宦情既淡薄，世故应饮谙。

置驿复郑庄，好奇过岑参。

优游聊卒岁，俯仰自无惭。

近取忘年友，得一乃分三，

梁向竞爽姿。迈也恐不堪，

辄持水中蒲，拟并浦上柟，

诸公不鄙夷，细流纳江潭，

有酒必晚饮，分题许同探。

向子忽话别，寒霜万岭含。

千里足勿惮，一行心亦甘。

青冥定特达，高贤上所贪。

江头春色回，和气已醺酣。

伊郁思陶写，故人居巷南。

洪皓

洪皓　洨河石桥

洨河建石桥，可但驴马渡。

长耳留蹄涔，嗟我来何暮。

四隅柱干霄，停参俯一顾。

上镂过客名，旁镌海怪怖。

开元双折拄，隶画尚坚固。

神物久护持，赵人速惊嫭。

泉南尖伯仲，松江说无处。

引领渺烟波，恨不奋飞去。

洪皓

洪皓　小亭落成都官有诗次韵以谢

我被儒冠误此身，公缘何事作流人。

琼葩乍折香胜雪，玉版初尝暖似春。

月桂他年应独拍，琼林今日遂重新。

披襟散发无妨醉，况有红妆二八陈。

洪皓

洪皓　小亭落成都官有诗次韵以谢

小亭逼仄仅容身，开宴添樽有主人。

爽垲何妨当九夏，芳菲可惜过三春。

休嗟芍药随风陨，待看癸花向日新。

万里锭来逢一饱，粗胜夫子厄於陈。

洪皓

洪皓　小王亲迎赋此赠行卒间聊遗鄙怀

混同江水秀可掬，李氏太师女如玉，

妇德妇功应夙成，施韖施衽变初熟。

舜华美艳年逾笄，未遭良匹求名族。

风流儒雅王家郎，并食东床坦其腹。

纳幣委禽六礼忧，送车百两皆丹毂。

三星在天四月中，今夕何夕会花烛。

绸缪谨始待如宾，伉俩要终贵和睦。

且闻祁祁多娣媵，将见诜诜众似续。

我来乞盟阅八千，除馆又经融火六。

老母八十漫嗟予，男女有九赋采绿。

固知我后恤不遑，人岂无情捐骨肉。

万里一身祗自怜，其谁高义哀茕独。

况复恶疾屡缠绵，呼天耻作穷途哭。

因子告行遂赠言，忽忘旧学膺天禄。

洪皓

洪皓　小王仲冬望置酒学士赋诗次韵

三冬适半成高宴，初筵更速金闺彦。

五氏三珠少愈奇，昔也闻名今见面。

虽无丝竹侑沮歌，赖有雪月争曳练。

乃兄登朝立要路，黑头入侍瑶泉殿。

一时壮气饮如虹，千仞威棱迅侔电。

谏父休兵已可嘉，延儒教子尤堪羡。

学士例能怜黮蘖，拟追乃祖存训传。

白冲樽俎败垂成，敷演佛乘超锻炼。

都官惊坐肖孟公，一醉逃禅俄侧弁。

不妨草檄愈头风，何用能文获天砚。

杞梓奇材当显庸，圭障重器且明荐。

大夫醉墨称三昧，钟王欧褚欣一眄。

下马疲观索靖碑，画牛误落醒漫扇。

仲氏弯弧过铁枪，骁勇临机解乘便。

酒行军法慕朱虚，幼财摴捕惭奉倩。

叔也居然赋常棣，且招师友尝异馔。

鹡鴒风紧思难，堂堂笔陈曾酣战。

少年须折一枝桂，要职休辞五府掾。

我来修好阅六年，薄命未许回哀眷。

穆生初为设醴留，臧坚岂受刑臣唁。

三沐三薰听所为，一觞一咏情忘倦。

强哦拙句若砖抛，枉寻长篇同玉衒。

求成未结心如醉，况乃光阴疾於箭。

天涯久旅漫思家，引领庭闱徒眷恋。

洪皓

洪皓　彦清打球

三伏击球暴气和，汗马良劳戛玉珂。

残形伤目未尝虑，裸颠垢面服皮韞。

列骑髒髒有仲下，王孙上驷金盘陀。

矫如跳丸升碧汉，坠若流星落素波。

分明较胜各驰逐，雷奔电掣户相摩。

天下固自有于乐，但么此乐无以过。

有时雌雄久不决，载渴载饥日忽蹉。

或胜或败何所竞，屈膝进酒方骈罗。

击鼓横笛歌且舞，观者如堵环青娥。

抑尊礼卑浑不顾，一时快意遑恤它。

景云贵戚尤好此，贞元方镇亦同科。

柳泽韩愈犹进谏，况乃高名欲戢戈。

莫言得之自马上，连朝肄忌恐伤我。

韩柳二书戒驰骋，愿寘左右日吟哦。

留心经史修远业，黑头侍宴朱颜酡。

洪皓

洪皓　彦清弹琵琶有感

黄金捍拨紫檀槽，推引柔荑品调高。

妃子和亲瞻马首，乐天送客驻江皋。

一时听罢嗟流落，千古声存诉切嘈。

青冢青前芜没久，宁知孤旅更萧骚。

洪皓

洪皓　彦清生辰

传闻公子降生时，庆罢周正继诞弥。

谁识止戈方黩武，独知好学务求师。

少年已见閏基好，他日应为将相期。

仁者自然天锡寿，若修阴德更何疑。

洪皓

洪皓　彦清生日

朔旦得天正，王孙庆始生。

北溟鹏已化，东国凤先鸣。

卓尔神峰秀，昭然冰鉴清。

谋谟曾启沃，议论复纵横。

棣棣威仪富，汪汪轨度宏。

古今书并览，辽汉字兼行。

折狱严无讼，齐家肃有声。

从军依玉斧，教子胜金粂。

筑馆勤延客，趋庭诤戢兵。

坐桑观政异，飞舄入朝轻。

避乱迎文若，闻歌戏武城。

妙龄聊制锦，强仕且和羹。

可谓田门相，宁议尹世卿。

青云应速致，绿绶谅垂荣。

正是颇劳止，何当早太平。

七年淹伴读，万里阻求成。

报主心虽切，思亲骨亦惊。

自嗟同陟屺，谁与共班荆。

冬日凌晨至，祥星际晓明。

老彭知易比，五福不难并。

洪皓

洪皓　药名一绝

独活他乡已九秋，刚肠续断更淹留。

宁知老母相思子，没药医治白尽头。

洪皓

洪皓　邺都

流离万里偶生还，暂得安阳一日闲。

飞盖曳裾何处去，西园不见见青山。

洪皓

洪皓　夜渡沙河

秋声已策策，行役敢迟迟，

潦涨流偏急，舟横岸自移。

披襟从露浥，揽辔觉神疲。

晓入邯郸道，黄粱熟未知。

洪皓

洪皓　谒先祖并外祖殡所

长堤荆棘不能前，间道逻荒思惨然。

三冢一排黄草合，寸心千里白云连。

旅坟拜罢知无恙，先祖阴功结有缘。

牧竖亦能循义礼，牛羊踪迹过堤边。

洪皓

洪皓　咏槐

弛担披襟岸帻斜，庭阴雅称酌流霞，

三槐只许三公面，作记名堂有几家。

洪皓

洪皓　用韵赠傅学士兼述怀思古

欲话艰难虑损神，可怜无告一穷民。

诙谐好比卢思道，喜怒忘同杜子春。

去国登楼聊自遣，越乡怀璧不如贫。

范雎为魏归须贾，不是绨袍恋故人。

洪皓

洪皓　用韵赠傅学士兼述怀思古

新计警策速如神，又见关中出舜民。

正是稠云方积雪，俄蒙摛藻便为春。

蜂拥鹤膝音虽婉，金埒铜山句未贫。

故将风骚方入选，少卿同是陇西人。

洪皓

洪皓　用韵赠傅学士兼述怀思古

万里求成质鬼神，频年虎执误斯民。

忘忧每藉杯中物，积闺频迎塞外春。

顾我蹒跚仍久困，观君慷慨岂长贫。

如闻近献升平录，应述修和逸主人。

洪皓

洪皓　羑里庙

羑河依旧羑城空，十亩颓基象四墉。

重易待更三圣备，诸侯那得七年从。

斯文未丧今犹在，遗像虽存祭不供。

尚有神灵以济旱，往来拜谒日憧憧。

洪皓

洪皓　又和春日即事

淹留逢地僻，将老惜韶光。

齿与青春暮，愁随白日长。

寻芳无处问，对酒有时狂。

漫学樊迟圃，空登子反床。

霏霏观雪集，冉冉望云翔。

念母歌零雨，忧君诵履霜。

击书思雁足，看剑忆鱼肠。

驽马先骐骥，鸱枭笑凤凰。

一身缠疾病，四载废焌尝。

作个头风愈，陈琳檄在旁。

洪皓

洪皓　元日有感

不见朝正祗自愁，展新弗逮兗州囚。

席重遥忆谈经会，酒噀宁知救火谋。

内热空持白羽扇，峭寒且著黑羔裘。

履端醽醲何时赐，落笔高歌洒泪休。

洪皓

洪皓　再寄

樽酒遥期共细倾，孙郎假道莫贪程。

科名虽已追何仅，隐语尤当继子荆。

洪皓

洪皓　再寄

馆阁飞声强仕年，胸中藻思若云骞。

驽骀失主无光彩，遐想骐驎受玉鞭。

洪皓

洪皓　再寄孙文

中原分裂似天倾，公带群英世作程。

我坐儒冠稽复命，王郎代匮已之荆。

洪皓

洪皓　再寄孙文

见危讵敢惜馀年，若欲作生义则骞。

久困监车思仰首，如蒙赠策胜金鞭。

洪皓

洪皓　赠彦清

好生恶杀号苍天，天悯斯民欲息肩。

自是大邦后不戢，在於南国使无{左亻右替日换心}。

论功弗用矜三捷，寺胜何如何万全。

愿早结成修旧好，名垂史策画凌烟。

洪皓

洪皓　赠彦清

门下棲迟近一年，郎君高义薄云天。

傥能一事宁三国，应有嘉名万古传。

洪皓

洪皓　浈阳寓居

地瘠久荒芜，驱童且荷锄。

诛茅仍遣瘴，汲水旋栽蔬。

瓟酱调应晚，莼羹兴渐疏。

秋高宜日涉，不必问丹书。

洪皓

洪皓　中秋

旧时相识惟明月，三五而盈盈又缺。

盈时常少缺常多，恰惟人间足离虽。

我今一别已三年，中秋三见望舒圆。

乌衣燕子尚得返，鸿雁正尔翔幽燕。

此时蟋蟀犹在宇，声声悲吟正独处。

耿耿不官梦难成，翩翩蝴蝶亦辞去。

寒阄韵咽草木黄，金风恻恻奏清商。

援琴拟操明月吹，调高曲古转凄凉。

母曰嗟予久行役，宁知万晨为羁客。

乌鹊南飞飞不高，愿为黄鹄无羽翼。

潇相水疾影沉沉，鄂渚楼高兴又深。

明年此际知何处，再睹婵娟照客心。

洪皓

洪皓　重九

马鞍山会异龙山，暮节登高作等闲，

不逐沲人存静观，唯依达士叩玄关。

箭穿化鹤君何在，书寄宾鸿使未还。

引领庭闱方寸乱，倚松对菊涕潸潸。

洪皓

洪皓　重九彦清出猎独处无聊

独上层楼意已阑，栏干倚遍悄无言。

白衣不至黄花少，怅望庭闱涕泪繁。

秋节堪悲惟暮节，牛山独欢异龙山。

解嘲不见狂从事，落帽风流作等闲。

洪渐

洪渐　舟泊港口

月浸芦花水漫天，渔翁醉后正堪眠。

夜深何处孤猿咽，不管江边有客船。

洪迈

洪迈　朝天菊

但见荼醾能上架，那知甘菊解朝天。

亭亭秀出风烟上，冷落东篱却可怜。

洪迈

洪迈　车驾幸玉津园晚归进诗

五更犹自雨如订，无限都人仰翠华。

翻手作云方怅望，举头见日共惊嗟。

天公的有施生妙，帝力堪同造物夸。

上苑春光无尽藏，何须羯鼓更催花。

洪迈

洪迈　陈德瑞馈新茶

空山冥冥云雾窗，春风好梦攲残缸。

朝来果得故人书，微凸而么犀锷双。

贵人争买百璎珞，此心儿女久已降。

坐观市井起攘袂，念之使我心纷庞。

领君此意九鼎重，我呻吟有力安能扛。

何时来施三昧手，慰我渴梦思长江。

洪迈

洪迈　陈仲仁止止堂

以我有限景，逐彼无涯知。

失足践畏途，投身试危机。

舟车日奔覆，定无丘与夷。

万古践此辙，嗟我与谁归。

仲仁古静者，怀璧照褐衣。

名途尝一戏，回首羞前非。

心如得坎水，不受狂风吹。

功名忧不免，当复定何之。

请观本无作，今复止者谁。

筑堂市门侧，著书园不窥。

蓬藋深一丈，图书周四围。

时有好事人，载酒问所疑。

攫金奋敏手，倚市夸妍姿。

回光时自照，何者非吾师。

洪迈

洪迈　酬马退翁见示之什

我家大江左，江水日夜江。

遥瞻发源处，乃在西南穷。

相望邈异境，正北一水通。

故令我与子，迹远心自同。

我生寡所谐，强颜红尘中。

倦飞矫归翮，饥吟咽寒蛩。

独欣得吾子，万虑一笑空。

时时出秀句，醒我如风松。

当知泽舑，不鄙犀角丰。

弹冠实伊始，此生各飞蓬。

卜邻应未必，即事聊从容。

洪迈

洪迈　春日怀卓民表陈国器步出北郊

灼灼桃吐华，濯濯柳垂缕。

芳菲挽人出，春力乃如许。

嗟余闭门客，佳节过不数。

不因可人呼，那得幽步举。

客如山阴胜，诗作斜川语。

谁言一尊酒，妙处合千古。

归来读残书，耿耿霜月苦。

空余流落心，三叹非吾士。

洪迈

洪迈　春社斋禁连雨不止赋呈梦得

岁丰农犹饥，岁恶何可说。

哀哉半菽氓，罪岁同一舌。

年时旱尘涨，腊尽不见雪。

青皇忽雨我，万顷麦苗活。

令尹民父母，沟壑思手挈。

祈年祓斋居，有酒不忍设。

那知桃李径，狼籍香泥滑。

芳意一如此，坐恐及鶗鴃。

郊原伫开晴，出劳南亩馌。

秋成已在眼，一醉宇宙豁。

更呼湔裙人，劝此侧帽客。

和公斜川诗，磨石鑱岁月。

洪迈

洪迈　次韵梦得见示长篇

雉驯不因媒，鸠暖自呼妇。

诗成桃李阴，知是霹雳手。

簿书我亦厌，丘壑渠自有。

却怜支离疏，饱食得薪槱。

俗夫尝世味，甘苦半哕呕。

知公超然处，心迹两无垢。

愁阴老芳物，虫鸟故相诱。

浪蕋费收拾，柔条可结揉。

岂无我辈人，一醉开笑口。

那知市门底，客倦枕两肘。

眼高可人稀，命蹇亨运偶。

平生愿热鞭，见谓余小友。

细观岂弟心，宜在帝左右。

却来尘埃中，寂寞对五柳。

鷇音藏鹄羽，正待荆鸡剖。

学政容窥谱，问字当载酒。

虚名翻误梦，恐坐箕与斗。

方诗终不称，永愧赋琼玖。

洪迈

洪迈　次韵梦得见示长篇

身閒收有味，吏傲俗不亲。

小窗据物表，扫尽心眼尘。

令尹垂珠玉，敲门唤行春。

作意向芳物，吾车曾未巾。

愁阴入病骨，鸠妇声亦嗔。

冥冥三日雨，桃李迹已陈。

空余深枝间，一一青子新。

穠芳殿春晚，犹堪慰佳辰。

酴醾晓妆靓，芍药醉脸匀。

白萼簪嫋嫋，凤枝倒粼粼。

言当呼短舞，抵掌回双颦。

年来得相从，稍觉安沉沦。

岂不挂俗事，察公极清睦眼中醉乡路，

风味良独醇。流光不容玩，

尺璧何尺珍。淳俗益可厌，

愿言勤问津。

洪迈

洪迈　次韵梦得见示之什

居楚求齐音，美恶不同土。

諠貀俗物华，鲜复有佳处。

时从玉璧人，商略穷万古。

诗如粟牛戏，误得摩顶许。

望道渺逾远，浮生真暂寓。

忍持尺璧阴，空作秋虫语。

微言倘倾倒，河汉濯肺腑。

向来说诗口，自此行可杜。

洪迈

洪迈　次韵梦得浅红芍药长句

十日愁阴病不出，卧看春归无计惜。

诗翁遣送淮海春，衰眼熨开云雾拆。

胭脂注脸匀未遍，肉红借酒生春色。

了知造物著意深，倾倒春工不余力。

年来不顾溱洧女，载酒非公复安适。

且将妙句写余妍，欲立佳名付精识。

一春颇困歌湮没，回首纷华三太息。

愿言乞与洗心方，归对炉香诵周易。

洪迈

洪迈　次韵希旦喜雨

骄阳挟酷暑，何啻虚而翼。

高田土可籭，况乃耕与植。

风伯真可讼，云合吹复拆。

那知下土民，糟粕配橡实。

古佛栖岩隈，旱沴岂我责。

应缘贤令尹，闵雨丐法力。

积阴暝山谷，流润凄几格。

朝来贺客散，置酒浣愁疾。

古诗成云外，险句动潜蛰。

旋看蓑笠出，况喜沟浍溢。

谁言令与佛，念我一何愁。

嗟吾困蒿藜，最觉民可恤。

何当问牛喘，免使诉鱼失。

九关虎豹守，怀此欲安适。

谁哉此心同，吾饱将何日。

洪迈

洪迈　次志宏韵督成寿置酒

归耕食吾言，回首愧江水。

方争扬子度，谁置穆生醴。

邓侯倾盖旧，小寝艺桃李。

走书约啗我，涎迸齧脣齿。

朝来独何事，怒色剧染指。

虽微射鸿游，顾有捩手鬼。

平生谈天口，得酒便锋起。

年来病不觞，但要讴贴耳。

真成画蛇足，足就酒空矣。

樊川吐怨句，想见紫云美。

何时咄嗟办，一醉吾亦拟。

噂沓听群儿，口实争笑鄙。

洪迈

洪迈　答并安江师送米

不见道人久，天涯岁云除。

朝来食指动，忽接送米书。

念师折脚铛，五合未省余。

中野外覆餸祸，尚有乞食逋。

云何怜孤客，日受饥火驱。

未曾贷监河。矧肯索胡奴。

谁言斗升意，矫矫超万夫。

嗟予事笔耕。轻弃南亩锄。

慁烦方外客，此计良已痚。

何时事粗了，归葺五亩居。

生涯寄绵竹，岂即非良图。

不为泉壤蚓，愿学江湖鱼。

洪迈

洪迈　答林康民见和梅花诗

寒崦人家碧豩尾，一树江梅卧清泚。

仙姿态不受白眼污，风敛天香瘴烟里。

向来休沐偶无事，惟我亦游艺机二三子。

弯磈曲径一携手，冻雀惊飞莫能委。

班荆劝客少延伫，酌酒赋诗相料理。

多情入骨怜闵殊，休倚横斜嚼冰蕊。

至今清梦挂残月，强作短歌传素齿。

韵高尚恨白难称，歪风有君诗清且美。

天涯岁晚感乡物，归欤何时路千里。

枕楼一笛雪漫空，回首江亭泪如洗。

洪迈

洪迈　道中得雨

吾行田野间，吁嗟连数村。

千山收宿雨，豩作黄梅浑。

渐看风叶底，一洗龟坼痕。

余功初行客，稍压旱尘昏。

洪迈

洪迈　度芙蓉岭

幽泉端为谁，放溜杂琴筑。

山深春未老，泛泛乱蕊馥。

娟娟菖蒲花，可玩不可触。

灵根盘翠崖，老作蛙蚓蹙。

褰裳踏下流，濯此尘土足。

何当饵香节，净冼心眼肉。

余功到方书，万卷不再读。

晚岁穷名山，灵苗纵穿斸。

洪迈

洪迈　度石栋岭

我行欲安适，策马逾山樊。

谷深不可瞬，危磴争猱猨。

坡陀两山间，寂历三家村。

茅檐青裾妇，蓬发薪烟昏。

敲冰那可饮，分我一掬温。

郎樵晚未归，客到不与言。

不奉水头卮，肯投柳下门。

作诗配国风，行者式其藩。

洪迈

洪迈　逢年与德粲同之温陵谒大智禅师医作四小诗送之

丈室掩槐夏，与君同卧疴。

平生莫逆人，裹饭谁见过。

踡跹起鉴井，万古寂不波。

观心要知是，造物如吾何。

洪迈

洪迈　逢年与德粲同之温陵谒大智禅师医作四小诗送之

六年别故山，松笔故无恙。

此身已天涯，飘走复何向。

清源老翳师，砭楼出投状。

勿辞一往勤，挹彼上池涨。

洪迈

洪迈　逢年与德粲同之温陵谒大智禅师医作四小诗送之

石梁跨蠔山，永与方壶久。

凭君持一杯，往酹济川手。

遥知相携处，溟渤浸箕斗。

作诗问大钧，犹有斯人否。

洪迈

洪迈　逢年与德粲同之温陵谒大智禅师医作四小诗送之

山河我四大，物我同一体。

谁为若疾痒，搔按不容拟。

多生抱此念，耿耿未云已。

那知知鱼乐，更有濠梁子。

洪迈

洪迈　奉酬令德寄示长句

閒官屋舍如幽栖，寒苦余业偿盐虀。

忽闻鹊声作破竹，尺书入手谁所齰。

交游胜绝似公子，矫矫鸾凤依蒿藜。

青冥侧足在咫尺，谁使狡狯捐其梯。

秋风溪上共尊酒，摆落羁束忘畛畦。

红裳起舞意未足，缺月衔岭星河低。

只今跌宕走尘土，清梦往复无山蹊。

新诗惊怪烂盈幅，笔力拗怒蟠虹蝩。

遥知盘礴小窗底，得丧已著一理齐。

此生同困造物戏，未觉与世谁云泥。

虽无绝唱追白雪，赖有妙契如灵悄。

一笑从公岂无日，挽袖相属空玻璃。

不须俗物败真赏，但觅佳处同攀跻。

洪迈

洪迈　赴建安守泛舟游九曲

武夷之山如画图，中有玉洞藏仙都。

一溪穿空舞澎湃，九曲度尽方盘纡。

细看直疑路中断，已转始觉川平铺。

诸峰削成鸟亦怖，危磴岂复人能逾。

机岩学馆第传授，鼓楼石床知有无。

坐令丹梯化一鹤，又唤立笋成三姑。

游人来观但借问，疲乏人指说犹惊呼。

神君曾孙在何许，想见幔亭空药炉。

千崖万壑心赏倦，正喜松风清坐隅。

归舟瞥然箭脱手，醉目眩我双明珠。

洪迈

洪迈　庚戍正月十四日同友人丁晋年王蔚之谒普照塔

孤塔鹜霄汉，晴影金碧眩。

重来得寓目，归枕尾残汴。

缅怀何姓人，哀祷倾淮甸。

是身如皎月，有水著处现。

弹指遍大千，何止数乡县。

惟应因缘地，聊尔洪流转。

颠危悔勒马，善涉悟觅扇。

君看悔与悟，只在一转齿。

至人独何心，示此祸福变。

当知夙缘定，莫作邪道见。

哀哉众生愚，积恶稔天谴。

云何一朝急，赖此香火荐。

我来适灯夕，宝蜡明邃殿。

还揩客眼尘，重睹浮屠面。

朝来塔上铃，告我风色便。

平淮一回首，岸容失葱蒨。

洪迈

洪迈　古风二首寄汪明道

紫兰初茁芽，深壑终自秀。

肮脏萧艾中，不采则谁咎。

儿曹逐纷华，壮士保初陋。

应知此词同，万世无先后。

洪迈

洪迈　古风二首寄汪明道

俗士白人眼，从谁明此心。

不欲故人见，诃我车辙深。

萧然江上庐，客卧诗书林。

得句不相寄，谁赏气髒髒。

洪迈

洪迈　和朱子渊石柏诗

海底灵根石效奇，山经地志不曾知。

凝红幻出珠千颗，染紫装成玉一枝。

鹤骨龙姿随质见，鸾栖凤宿与香宜。

元戎高唱真难和，愧我年来笔力衰。

洪迈

洪迈　寄题分绣阁

新阁何隆隆，经营自兹岁。

其前山送青，其下竹交翠。

景物日夕佳，登临春秋异。

治中公事暇，领客共留憩。

四座欢相酬，寿主珍重意。

向来蓬瀛上，视此毋乃愧。

主称客意好，是事幸且置。

拄颊饱看山，朝来殊爽致。

洪迈

洪迈　寄题起莘家义轩

贞观盛德后，余庆未渠央。

旧闻闽海家，欲纵燕山芳。

教子嗣先训，开轩翼中堂。

地偏市朝远，几净书简香。

先生陈太丘，饭糜百忧忘。

弟子俱羯胡，不闻触屏僵。

一变豪侠窟，遂成争鲁乡。

下车里门外，他年看诸郎。

坐上纡素变，诜诜立冠裳。

我诗自可弦，请以侑壶觞。

洪迈

洪迈　寄题叔父池亭

一壑久藏胜，数椽忽开亭。

方塘荫瓦影，净见鲂鲤行。

主人有嘉招，转柁失高城。

不知几摇兀，杙舟上峥嵘。

尊酒酌芳醲，园蔬煮柔青。

翩翩射鸭弓，一笑翻彩翎。

那知海陬侄，培粟忘归耕。

余生信萍梗，归梦识林坰。

涨水有回波，故乡岂无情。

一醉会有日，因之濯我缨。

洪迈

洪迈　建安道中

吾生意行初不谋，汎汎何啻波中鸥。

携家来作闽海梦，三年客食天南陬。

我先人庐山在何许，大江之左道阻修。

奉新家有手足爱，只身归扫先梧楸。

旋当来此营斗粟，南北颠倒无时休。

此心转与世事左，自作磨蚁将谁尤。

安知不满达者笑，穷达一戏如观优。

咄哉吾语亦已随，且与造物同浮游。

洪迈

洪迈　九月十七日夜度蔡道岭宿弥勒院

月出度松岭，露香霏羽衣。

肃肃夜气清，苍苍烟径微。

川光浴秋容，萝影挂夕辉。

冰轮碾空阔，飞辙无因依。

拟掬星渚波，恐触天孙机。

偓佺何时见，沆瀣聊独挥。

未应青霞志，即与素愿违。

稍休尘外踪，想此岩下扉。

清吟写万籁，妙想绝百非。

不须河汉言，尽解纷华围。

飞仙亦戏万里，玄学乃庶几。

鳌山切丹极，岁晚行将归。

洪迈

洪迈　久旱新岁乃雨

高田土可籭，下田不受犁。

遗蝗忧插啄，装饰品乃麦未齐。

赤小孩子天自怜，沟壑忍见挤。

雨逐新岁来，停云忽凄凄。

莫辞三日霖，为作一尺泥。

汪汪既没膝，滟滟仍拍堤。

渐看蓑笠出，笑语喧畛畦。

我欲与寓目，父老同攀跻。

此身群万生，扰扰舞瓮鸡。

曾亦无几求，脱粟配羹藜。

永言故陇耕，老眼路凄迷。

好收敛手版，锄耰归自携。

洪迈

洪迈　句

愿储翳国三年艾，不博江心百鍊铜。

洪迈

洪迈　句

怀人空结九回肠。

洪迈

洪迈　句

居然丈室巧剸裁，截竹为楹不染埃。

洪迈

洪迈　句

谩绕清流欲浣衣。

洪迈

洪迈　句

天上长留滕六在，人间会有葛三来。

洪迈

洪迈　考亭陈国器以家醉饷吾友人卓民表民表以饮予香味色皆清绝不可名状

二年饮水闽中村，忽见玉醴倾蛮尊。

涓涓醍醐灌热脑，耿耿沆瀣明朝暾。

旱尘久涨尘市暗，渴梦欲挽江湖吞。

何人远致双鲤信，知我来扣罗雀门。

不须邀月已清绝，尚恐熨齿当微温。

要从华池吸真液，岂独玄鬓薅愁根。

微茫已识投辖客，娬眉似返当垆魂。

奇功谁续伯伦颂，妙意要与渊明论。

胸中我自有泾渭，笔下君已倾昆仑。

诗成寄与约他日，饮君与我空瓶盆。

洪迈

洪迈　梅花

山深春未动，沙浅水欲冰。

玉梅於此时，靓妆略无朋。

露蕊欲的皪，月枝持鬅鬿。

俨如江汉女，可爱不可陵。

他年江南路，晓妆犯严凝。

寻香烟雨中，横斜插茅簦。

却数今几日，痴如秋后蝇。

北岭枝欲空，谁与扶一登。

聊分窥水影，依我照字灯。

坐使惜花梦，临风脚腾腾。

昔如梦中蝶，今学桑下僧。

了知菩提长，念起我何曾。

洪迈

洪迈　牡丹酴醾各一首呈周宰

珍藂压朝露，无人羞欲攲。

春风醉香骨，绰约不自持。

谁怜曲肱人，一笑遗穠姿。

不言意可了，君醉当勿疑。

洪迈

洪迈　牡丹酴醾各一首呈周宰

妆淡洗逾靓，肌香薰不成。

皎然月露姿，一笑午景晴。

聊移梦蝶床，相对户不扃。

谁令风雨暴，睡起春纵横。

洪迈

洪迈　女贫苦难妍

女贫苦难妍，士贫苦难高。

了知论此者，不识一切豪。

此身百斛鼎，流俗欲手操。

宁当舍其中，局促计所遭。

颇疑有若人，肮脏栖蓬蒿。

考槃一丘壑，光景不可韬。

斯人不我忘，空复逾垣逃。

轩裳亦云华，唾去如腹臊。

哀哉夸毗子，扰扰冠猿猱。

恬无齐世心，闵默死滔滔。

朼来事斗禄，挽仰身桔槔。

一官戏人间，几何非餮饕。

谁言眷此帻，掷去轻秋毫。

区区欲骄士，一哭嗟儿曹。

洪迈

洪迈　陪余杭张无垢先生饮

先生结屋在人境，门巷萧萧作冰冷。

纷纷入眼不入意，坐客千言不相领。

叩关闻我倒屣迎，重解旧榻尘埃生。

向来妙处久不吐，一挽天汉昆仑倾。

共说别来经世事，我言所向比儿戏。

胸中磈祑不用浇，便有清愁说无地。

士林师范六一翁，先生合在伯仲中。

愿言终赐指归处，为君敬作曾南丰。

洪迈

洪迈　琵琶亭

香山居士头欲白，秋风吹作湓城客。

眼看世事等虚空，云梦胸中无一物。

举觞独醉天为家，诗成万象遭梳爬。

不管时人皆欲杀，夜深江上听琵琶。

贾胡老妇儿女语，泪湿青衫如著雨。

此公岂作少狂梦，与世浮沉聊尔汝。

我来后公三百年，浔阳至今无管弦。

洪迈

洪迈　清閟堂

昔闻王子猷，借宅亦种竹。

此君固可喜，人亦清不俗。

伯氏贫而癯，一饭不饱肉。

堂前自经始，护此无尽绿。

一官岁强半，余日如转烛。

待其长稚子，而已牵归毂。

何由享嘉荫，偿我志愿足。

应烦彼邦人，日报平安福。

洪迈

洪迈　秋怀六首

庭柯一叶失，风挟凉气归。

湛湛陂水清，芙蕖脱红衣。

非无岑寂士，句法妙玄晖。

独怀履霜戒，德人贵知微。

洪迈

洪迈　秋怀六首

真儒六经学，文字聊解纷。

长孺弃诸侯，汉庭相公孙。

儿口乳未乾，妄作黑白分。

谁能领斯会，事往风中云。

洪迈

洪迈　秋怀六首

导江自岷山，源浅觞可滥。

下集大小川，千丈水府暗。

策策井桐寒，炯炯窗月淡。

后生抱奇志，黄墨勤点勘。

洪迈

洪迈　秋怀六首

市朝富危机，匹夫死冯河。

何如狎鸥子，烟雨同一波。

行藏各有赵，不在相诋诃。

我师陋巷人，千古冠四科。

洪迈

洪迈　秋怀六首

穿堵超玉绳，倒影夜窗寂。

火云一洗空，月露清欲滴。

幽人负疴卧，起坐三叹息。

归同对床第，晤语永佳夕。

洪迈

洪迈　秋怀六首

掩窗耿不寐，道人亦无悰。

故山新稻香，粥曾警枯桐。

梦中信了了，推枕闻西风。

少迟穉金壮，归善与子同。

洪迈

洪迈　秋日漫兴二首

江湖久客日思家，坐觉微霜上鬓华。

节序又催秋后雁，风光争发雨前花。

倦游已梦庄生蝶，不饮何忧广客蛇。

怪底朝来衣袖薄，一川白露下蒹葭。

洪迈

洪迈　秋日漫兴二首

一夕西风木叶飞，画梁落月淡余辉。

银灯夜照还家梦，金剪亲裁寄远衣。

霜信早随新雁至，素书深讶故人稀。

无因为谢东曹掾，钙熟莼香莫便归。

洪迈

洪迈　上丁余膰置酒招绰中德粲逢年

我生无几求，毕愿老葭萯。

谁令事斗禄，饭粝羹不糁。

书生亦可怜，微物有先感。

朝来食指动，膰肉丰咀啖。

恭惟鱼司寇。道大长壈坎。

空余祠千载，不救陈蔡惨。

永言百世师，愿学吾岂敢。

当饥不忘歌，既咆复何憾。

安能如王孙，长物贮颐颔。

急呼讲肆人，一醉舍铅椠。

相携桃李径，历乱蹴红毵。

言强三尺喙，气溢一身胆。

平生超然处，独嗜逾昌歜。

诗持寄君，莫遗儿辈览。

洪迈

洪迈　上清宫

振策冲暮云，携琴宿仙境。

松风生夜凉，萝月散秋影。

洞远落猿声，溪清鸣鹤顶。

中宵梦仙翁，乘车停翠岭。

狮子身五色，鸾凤互相引。

上有朱幡幢，金表示可省。

风吹云環遍，顾我忽而哂。

遗以丹篆文，再拜豁心领。

明当谢浮荣，飘然从结轸。

洪迈

洪迈　剩溪别墅

龙停休忆柳垂堤，正喜高风集剩溪。

流水直随青嶂下，孤烟更在白云西。

村舂接响声相赴，浦树连云望自迷。

无限新诗兼有酒，可能容我醉时题。

洪迈

洪迈　诗一首

集仙仙客问生涯，买得渔舟度岁华。

案有黄庭尊有酒，少风波外便为家。

洪迈

洪迈　诗约范直夫游万叶寺观瀑泉

范侯隐下吏，夙尚本丘园。

身投攫金市，聚书以自藩。

炯然如孤月，不爱黄流浑。

要知句律工，竞病何足论。

我生群末俗，泾渭同一源。

同心无楚越，倾盖如弟昆。

人生各有役，不暇捧一尊。

风蒲挂南浦，念欲东南奔。

对床定何夕，青灯照晤言。

悬知吟诗处，千尺银河翻。

洪迈

洪迈　十一月十九日与仲猷大年绰中美中饮於南台

空山欲暝云冥冥，玉梅半开吾眼形。

此身垂欲走尘土，聊复举酒看峥嵘。

折腰向人不知耻，故园可锄在千里。

金昆石友一开眉，珍重道人相料理。

楚江东岸先人庐，竹君安否久无书。

归欤何时应白首，我若食言如此酒。

洪迈

洪迈　书栟榈院壁

侧身西为度千山，列仙仙去空孱颜。

斗升自役应笑我，何苦诘曲戏尘寰。

归耕无田仕难合，疑此二柄首尾间。

摩挲崖石三叹息，我心安得如汝顽。

洪迈

洪迈　书空对月

天公自厌雨，一夕开寒晴。

霜风净旷野，鸿落有余声。

饥鸦得林静，霁月素窗生。

慰开睡眼色，一洗空花横。

故人千里余，壶浊谁与倾，

遥知劝影杯，共此通夕情。

今冬有奇事，三见飞玉英。

明年溪上路，谁饷雨中耕。

洪迈

洪迈　书僧房

陆续流泉自成句，来拥红炉听山雨。

道人更有深深处，语曲如珠蚁几度。

几砚无尘寒欲雾，雕盘篆破孤萤吐。

味如嚼蜡那禁咀，茶甘未回君莫去。

洪迈

洪迈　书事呈元声如愚起莘三兄

隐吏朱墨暇，饱眠北窗风。

时呼方外客，逃暑尊酒中。

寂寞杜拾遗，四壁口不供。

坐取盘餐款，哀哉岂天穷。

何如平生友，磁铁间不容。

每怀千里驾，今作五斗逢。

吏行散凫鹜，楸局收鸾龙。

共话十年旧，事往如飞蓬。

浮荣真一戏，何者为穷通。

应须河汉语，净冼芥蒂胸。

仆夫适在门，客醉尊亦空。

更为后日约，乃此芙蓉红。

洪迈

洪迈　蔬饭

蕨拳婴儿手，笋解箨龙蜕。

存羞杞菊间，采斸烟雨外。

嗟余饭藜藿，因寒舟激濑。

朝来二尾鱼，一饱良已泰。

充肠我诚足，染指客应慨。

平生食肉相，萧瑟何足赖。

王郎催牛炙，韩老忆鲸鱠。

侠气信雄夸，戏语亦狡獪。

吾师鲁颜子，陋苍翳蓬艾。

执瓢不可从，一取清泉漱。

洪迈

洪迈　送禅师往妙香寺元住云溪

道人舍幽居，谁管溪上云。

此身白云耳，遑暇南北分。

颇闻妙香山，天花雨缤绘，

宴坐丈室间，历乱旧衲纹。

山前路悠悠，山后水泇泇。

应观川途客，念我奔走勤。

岂无香火缘，他年往相群。

饱食跛铛饭，稀摘幽涧芹。

当令枕花台，白社掩前薰。

洪迈

洪迈　送建州徐生

人羁天地间，谁非一浮萍。

泛然偶相值，便有离合情。

君家武夷下，归路尘眼明。

我生爱山者，梦寐秀色横。

秋风送客去，把手更心倾。

尔逢山中人，为我寄此声。

洪迈

洪迈　送金确然归弋阳

昔我云溪居，送子云溪濆。

重来问何如，笑指溪上云。

一别四周星，坐此世故乡。

衰颜两非昔，华发粲可耘。

我缠风树悲。终日无一欣。

子乃菽水忧，尚此奔走勤。

对床语未终，悬知便离分。

霜风吹客袂，别意如丝棼。

子归葛陂上，去路接乡枌。

归归梦尚随子，何当叹离群。

洪迈

洪迈　送瓯宁魏生赴武举

建安少年请缨客，横槊赋诗两无敌。

辞家去作入彀英，气拂天狼夜无迹。

庙堂尺箠鞭羌雏，智名勇功付壮夫。

引弓没羽世自有，敢闻上策当何如。

洪迈

洪迈　送僧

空中世界纷河沙，不知底处为天涯。

乾坤百忆在指掌，触处与子同一家。

云何犹作去来想，千里一跌毫釐差。

坐令契阔费星纪，岭云欲寄山川遐。

拨眉相对此何日，丈室净扫余天花。

诗毫辨舌久投阁，万窍寂历风无哗。

为君游戏出三昧，妙处那复相聱牙。

往将妙响应空谷，一任飞锡凌苍霞。

洪迈

洪迈　送沈虞卿秘监将漕江东二首

天上图书群玉府，仙晨日月道家仙。

行行合在烟霄地，去去犹参论譶班。

使者绣衣看更好，从官华橐未应悭。

褰帷了却江东事，不到终更便赐环。

洪迈

洪迈　送沈虞卿秘监将漕江东二首

无复同趋尺五天，湖山佳处想联翩。

看君挥手谢送者，使我销魂惟黯然。

闪雨不成张祖席，停云空自寄诗篇。

趋势家莫作多时住，闻道东人正可怜。

洪迈

洪迈　送通判范朝散秩满造朝

打鼓发姑孰，送君朝帝乡。

风流夸半刺，耆旧忆襄阳。

别酒不成醉，征途能底忙。

只应旗脚转，趁此麦天凉。

洪迈

洪迈　送通判范朝散秩满造朝

我欲菟裘老，推排强典州。

同官有才俊，坐啸得遨游。

便作烟霄去，知难郡到留。

画船看不见，江水自东流。

洪迈

洪迈　送王诚之舍人使北方得挥字

岁晏滞急景，霜雪日霏霏。

家居尚无奈，何况披征衣。

舍人使持节，正尔辞帝畿。

扬鞭出门去，言面无几微。

中朝第一人，沙漠今宣威。

朔庭天骄子，应觉眼见希。

青春反南辕，花柳相光辉。

雍容对宣室，便可持枢机。

蛾眉含笑迎，酌酒争劳归。

金碗大如斗，客醉时一挥。

洪迈

洪迈　送王龟龄自著作丞外补

不奈诸公厌石渠，年年送客意何如。

直言饱诵刘蕡策，大意争传贾谊书。

今日朝廷唯主圣，异时风俗要人锄。

须君早晚归遗补，莫恋王门久曳裾。

洪迈

洪迈　送王舍人制置四川

昭代推人杰，谁登上将坛。

君王念方面，侍从辍儒冠。

魏阙成高拱，梁州远监观。

九天开幕府，万里入征鞍。

往昔先多士，归欤乐考槃。

中年思贾谊，见晚叹严安。

禁掖侵霄汉，秋空刷羽翰。

文章变龙虎，班级上鸳鸾。

谋帅西南急，登庸岁月宽。

智谋回睿眷，节制妙朝端。

风采今如此，家声定不刊。

雪山方始物理学。蜀道几曾难。

地迥江惊急，云孤峡怒蟠。

梅花春欲动，水国暮生寒。

行路艰初起，筹边策未殚。

郫筒无惜醉，岷芋且加餐。

乡曲沾投分，蓬莱忝备官。

丹心空自喜，青眼独相看。

此公从公别，何时话夜阑。

归来消息近，鹏背一朝拟。

洪迈

洪迈　送杨简迁国子博士

杨君解墨绶，去作国子师。

邑人十万户，遮道婴儿啼。

曩岁天旱苦，赤地无余遗。

饥殍千百辈，上山争采薇。

采薇有时尽，讵能救工饥。

慨然顾自任，舍我将告谁。

昧爽出厅事，日暮忘旋归。

大家贮陈粟，出糶不敢迟。

偷儿纷狗鼠，锄治如平时。

一意摩手抚，如子得母慈。

明年黣麦登，比屋无流移。

史牒载循吏，于今亲见之。

我亦受一廛，惜哉轻语离。

桥山未迄役，酌饯痚酒卮。

聊述路人颂，持作送君诗。

洪迈

洪迈　送志宏西上

九州眼一概，余子真琐琐。

岳立赔嵝中，喜此高岌嵝。

如公吾辈人，取友一到我。

挥毫赋垂天，风雨卷蓬颗。

相期八表游，未觉夙心左。

解龟醉江阁，酒面山月随。

起瞻帝乡云，感叹不成坐。

何须飞霞佩，自办凌风舸。

瀛洲渺溟渤，万里一掀簸。

缄诗寄天涯，秉烛对新火。

那知市门仙，斗禄事么麽。

空余肠九回，上疏何日果。

洪迈

洪迈　送制置使王刚中帅蜀

上都门外垂杨陌，叶叶经霜不堪折。

春光犹未到梅花，何物当扳送行客。

路人惊问去者谁，高牙大纛争光辉。

君王应念蜀父老，故辍侍臣来紫微。

明光起草文章手，却听元戎报刁斗。

回首翔鸾一梦中，玉箫缓送成都酒。

邛郲九折何足驱，慷慨功名真丈夫。

成都花锦君莫恋，早晚归凯持钧枢。

洪迈

洪迈　送中

骄阳久自杀，一雨荡龟坼。

田夫梦亦好，翻陇已幽咽。

朝来喜相语，一饱心已决。

翻翻风叶乱，嫋嫋露芒出。

去年禾欲秀，积潦满秋泽。

今年岂堪旱，束手就沟壑。

我生拙谋口，藜藿甘如蜜。

向来真过计，忧民岂吾职。

赤子天可怜，嗟人独何力。

何须事儿戏，合沓来贺客。

稍欣新稻熟，社酒行可觅。

当同扶路翁，醉归舞南陌。

洪迈

洪迈　宿禅寂院

梦中一叶摇江湖，困睡不觉身篮舆。

眼明佛屋丽丹碧，瓦鸱铁凤凌空虚。

疲民日者困苛索，半作頳尾相濡鱼。

鹈鹕数罟两不置，肯念竭泽明年无。

道人谁与办此事，斤琢千指开渠渠。

颇疑如幻三昧力，上方手揽归吾庐。

了知舌本法轮转，咄嗟檀施争奔输。

不辞割爱一念善，谁谓岁恶穷民愚。

书生袖手对沟壑，力不能援心烦纡。

事无大小成者少，谈说治乱何区区。

调卑弦急诚龃龉，凿圆枘方尤阔痚。

古今罪岁同一口，抚掌一笑皆愚儒。

洪迈

洪迈　宿野人家

梦里沧波摇一叶，觉时正受肩舆兀。

人家一宿晚可投，新席槁梧香更滑。

霜前{左禾右罢}稏收百亩，稚子新能牧鹅鸭。

我生本是个中人，挟策久矣犹能说。

洪迈

洪迈　题蒋亿极目楼

楼下高低万井烟，楼头极目思悠然。

山围风景无余地，户接星河不尽天。

闽岭百重通北路，楚江千里系东船。

客星先自留连在，惭愧郎官叶县贤。

洪迈

洪迈　题临赋轩

苍山围岑寂，下有一水奔。

闭户卧风雨，束蒿翳篱藩。

寥哉只树人，心远忘世喧。

此身自蘧庐，长物余此轩。

鸟语幽梦断，香横经帙翻。

未成借路行，自要窥潺湲。

远师渊明意，不愧灵魂。

月度了无迹，风行偶成痕。

心境两清妙，尺喙何由吞。

赋诗安所取，碧云未足论。

何当揣朱丝，窈眇弦我言。

洪迈

洪迈　题芦雁屏

征鸿坐何事，天遣南北飞。

萧然如旅人，无情自相依。

孤苇吹欲折，秋风不胜威。

冥冥一孤骞，空费弋者机。

寒声落烟渚，相应不我违。

嗟吾识此情，手纳空叹欷。

安知丹青师，落笔乃庶向。

画形孰不工，画意识者稀。

他时因吾句，購此千金挥。

洪迈

洪迈　王龟龄王嘉叟木蕴之同过小园用郡圃植花韵

节到中和暖尚赊，东风随处起芳华。

自惭翳翳松三迳，相对萧萧马五花。

老去醉乡为日月，年来痼疾在烟霞。

午桥别墅归公手，早定淮西取白麻。

洪迈

洪迈　微雨

端居身百忧，况乃贫病俱。

天公颇相爱，相爱雨我蔬。

药区晓晴新，日薄生意苏。

卫生固未必，一饱行可图。

故园天一涯，茆荆谁为锄。

峥嵘岁云晚，此念当何如。

洪迈

洪迈　无题

前年溪上秋风时，主人酒熟烹黄鸡。

归来醉倒睡便著，父老唤起牛羊蹊。

此生一醉宁易得，未辨身为贵人空。

征西将军尔何人，那用尊前惊堕帻。

朼来闽越再经秋，闻道轩名涎已流。

悬知得酒推不去，此客有辖何须投。

今我正为奔走役，空想题诗满高壁。

若逢落魄姓回人，为问何时定相觅。

洪迈

洪迈　溪南梅花

巉巉石径鸣枯筇，意行诘曲无西东。

心知幽壑梅已动，一枝寄我曾未蒙。

清香横路忽惊顾，冰蕊的皪蛮烟中。

有如佳人久去眼，邂后相得情何穴。

蔬畦压霜翠羽乱，已觉雪片栖丰茸。

嗟我辜此来已晚，攀条嚼蕊聊从容。

玉仙游戏下尘世，绝艳一洗汞铅空。

不知阆苑在何许，叱回风驭无匆匆。

溪寒沙净迷挽仰，坐待山月来朦胧。

岂无尊酒相暖热，锦裘起舞如惊鸿。

仇池老仙羽化久，妙曲三叠余仙风。

归时醉倒不如卧，明日来此谁能同。

洪迈

洪迈　戏答胡汝能

吾生苦中狭，与世枘凿乖。

平生素心人，耿耿人满怀。

汝能伯始后，游世如婴孩。

相逢握手语，便作埙篪谐。

时时笑谓我，如子患未涯。

执古以规今，求合诚难哉。

涉世幸未远，子车尚可回。

我介足怨忌，君通绝嫌猜。

不见山巨源，雍容居鼎台。

不见嵇中散，绝交自可哀。

贤愚心自了，短韵共一咍。

洪迈

洪迈　戏赠吴知伯

条侯得剧孟，吴楚坐可馘。

我知无能为，失此一敌国。

伟哉奇男子，侠气横八极。

书生复何者，肮脏老笔墨。

刺口论安危，事往歆可益。

匹天啸空野，惊尘一方塞。

区区空有意，浩荡洗锋镝。

何如吴王孙，语辄面浮赤。

交游得朱亥，负贩鄙胶鬲。

腰间铁丝箭，上镞紫寒翮。

笑指蛇豕区，灭此而后食。

诸公未备知，欲荐恨无力。

明日我过君，烹牛啖社客。

当书游侠传，令子姓名曰。

洪迈

洪迈　峡州

自昔夷陵争战进，时平不复问干戈。

三游洞里寻遗迹，至喜亭前足雅歌。

洪迈

洪迈　晓过吴县

舟行有严程，越国常晓发。

双艪兀残梦，起坐窥落月。

人家岸野水，雾雨笼邃闼。

遥怜琐窗人，欹枕听呕轧。

洪迈

洪迈　效渊明

人生本无事，况我麋鹿姿。

一堕世网中，永与林壑辞。

此行独何事，岂不为寒饥。

弱岁慕古人，颇觉世好卑。

那知齿发迈，终然此心违。

春风到山泽，鱼鸟亦知时。

我行何日休，流目瞻长岐。

且用陶翁言，一觞聊可挥。

洪迈

洪迈　新秋

幽人无与娱，耳冷百不闻。

新米熟未知，但觉市酒醇。

沧洲散秋色，山水逾清新。

一醉不忍独，念我存故人。

洪迈

洪迈　信州禅月台上

玉峰点寥廓，霄汉疑可梯。

玉水环城阴，滟滟方拍堤。

层台擅二美，吾策时一携。

何当蜡我屐，更欲照以犀。

尘劳不相赦，竟类穷途迷。

吾生麋鹿尔，不羡驾略骊。

向来丘壑怀，语发人所诋。

长安黑头公，玉勒朝金闺。

山林出戏言，广已无端倪。

谁收遮日手，归把耕雨犁。

纷纷尘土中，等是舞瓮鸡。

颇闻山水间，幽子饭藿藜。

行当践此语，绝境同攀跻。

洪迈

洪迈　刑台怀古

蕞尔邢侯国，巍然昭义军。

未能为晋重，忽已被梁分。

壤沃连三郡，时移出四君。

苍茫怀古意，群丑谩纷纭。

洪迈

洪迈　休宁村落间有奇石如弹子涡所出宜养石菖蒲程德藻许以馈我以诗督之

君家绿溪上，岸曲溪成涡。

涡间石无数，水蹙相荡磨。

谁尝掬而戏，一一印指螺。

我欲往取之，拥此昌蒲窠。

石罂注新汲，幽姿发清哦。

夫子许饷我，往督书已多。

愿言速寄与，起此泉石痾。

洪迈

洪迈　秀川馆联句

江声床摇寒，山购窗拗绿。

归舟著沙边，客梦绕乡曲。

簪盍豁秋悲，筵开从夜卜。

黄花散痚篱，苍竹围破屋。

诗谊争击铜，谈剧屡肖烛。

借君五言城，洗我万斛愁。

主人意无穷，客子去敢速。

杯宽怯鲸吞，词涩愧貂续。

注瓦亦倾银，联珠仍缀玉。

天迥月明洲，霜清风陨木。

飞齐水击鹏，挥退日斜鵩。

臭味漆投胶，芬芳兰间菊。

味甘一脔尝，话胜十年读。

未用赋骊驹，方看举鸿鹄。

行当岁九迁，勿惮昼三宿。

妙语子蝉嫣，孤踪吾鹿独。

一老上星辰，三君进凫鹜。

平生仰高山，此夕沾賸馥。

飞龙十九章，金马三千牍。

傥非论石渠，定是讐天禄。

笔健翻狂澜，辩雄喷飞瀑。

抄传疲小胥，侍立倦更仆。

力举六鳌连，肘运千兔秃。

庖厨洗玉盘，萍豆鄙金谷。

岂无麟脯羞，亦有熊蹯熟。

不须罗膻荤，安用穷水陆。

搜寻到蹲鸱，饪饤兼苜蓿。

但畏酒樽空，宁知更漏促。

劝频难固辞，意厚敢虚辱。

一一罄瓶罍，纷纷吐茵蓐。

茶甘旋汲江，火活乍然竹。

聊烹顾渚吴，更试蒙山蜀。

清风生玉川，石鼎压师服。

忍醉兴方新，语离情转笃。

明朝转船头，西风饱帆腹。

去橹响呕哑，归车声轳辘。

墨突谅难黔，曹装行复促。

便扬武林镳，忽恋番江筑。

圣神撑权纲，贤俊登肃穆。

君恩晋接三，臣职坤用六。

夷路合腾骧，上心资启沃。

吾道意何忧，斯文欣有属。

执政犹股肱，天官乃眉目。

当阶红药翻，规地青蒲伏。

遥知此数途，历遍财一蹙。

长吟美且箴，细酌寿而祝。

端期千一逢，毋讳再三渎。

德进朝廷尊，河润京师福。

前修庶拍肩，能事当继躅。

君无废此篇，随车编卷轴。

洪迈

洪迈　宣琐

禁门深锁寂无哗，浓墨淋淳两相麻。

唱彻五更天未晓，一池月浸紫薇花。

洪迈

洪迈　野处亭

莫厌攻台万杵声，芝亭入望得双声。

快邀明月无余地，俯瞰澄江不碍城。

花雨著人迷杖屨，松风呼梦绕厢荣。

弟兄丘壑平生事，付与鸣琴一再行。

洪迈

洪迈　谒吴公路许借论衡复留一日戏作

幽独不自得，驾言款斋庐。

殷勤主人情，投辖恐回车。

辖亦不须投，此去将焉如。

惟忧酒钱尽，使吾诗肠枯。

会合曾几何，可复自作痚。

更当留一夕，帐中搜异书。

洪迈

洪迈　用绰中韵送正臣正臣欲归隐而无资故广其意以告识者

华裾锦领乌纱帻，气盖当年五陵侠。

胸中傀儡不可平，拂衣归来抱长铗。

轩然寄傲楸枰间，长恨坐隐非云山。

相逢笑我着微粟，我归未可君何难。

世人钱作牛吼音，谁能立谈寿千金。

空令拥鼻诵招隐，知君心在仙峰阴。

故山自叹无归期，作诗但拟渊明词。

却愁他日林下信，千里寄我惟当归。

洪迈

洪迈　用前韵答翁子静

客心既岑寂，节物亦倥偬。

幽篱菊初暗，深壑梅已动。

古人微尺璧，顾谓寸阴重。

欲从夫子游，制肘愧不勇。

松高节磊砢，鹤老格清耸。

当知山泽舑，谁羡将相种。

一官戏人间，丛书以自拥。

微言闻绪余，三叹手辄拱。

青天本寥廓，不受云雾滃。

愿言瞻清明，茗碗不辞捧。

洪迈

洪迈　用退之韵赋新霁

春泥窘幽步，苔上屐痕少。

新晴一褰衣。绿叶藏啼鸟。

方塘滟宿涨，古镜窥清晓。

华颠忽自笑，彩羽堕惊矫。

瞻言云中耕，缥缈穹脊绕。

归把东皋犁，此念何日了。

洪迈

洪迈　游山光寺

寺藏两山腹，路转百步阴。

登高试病脚，掬冷清烦襟。

败壁龛石刻，岁月不可寻。

惟应查公石，俯仰阅古今。

屋古囷枝挂。摧颓力难任。

何当咄嗟办，嗣彼钟梵音。

兴衰岂关吾，得酒且满斟。

归路有溪月，揽之醒吾心。

洪迈

洪迈　游遀　圃

城郭不去眼，而得林壑娱，

低徊抚壮心，欲吐无与俱。

铿然一枝筇，细磴半樵渔。

挽

挽　￡竟与饮，不省谁为吾。

洪迈　有怀大兄正字

今日思兄弟，江东望浙东。

别离无奈久。书札且频通。

雨泾芭蕉碧，风乾薜荔红。

洪迈

洪迈　有怀舍弟逢年时归婺源以诗督之

木落天未霜，君归定何时。

相思如惊鹊，中夜未安枝。

梦中见阿连，锵然咏新诗。

寤惊衰叶翻，道是步屐移。

揽衣下中庭，风露浩淼瀰。

遥知客衣薄，归来一何迟。

平生短檠灯，相对忽解颐。

万古董舍卷，佳处良在兹。

是中及物心，上与稷契期。

援古以自例，自矢无乃痴。

夜叉叱九阍，侧足不敢窥。

坐令一寸心，日抱二柄疑。

迟君商量此，免得儿辈嗤。

况乃绿发新，倚门鬓欲丝。

猯膏非凤喙，车辖无可脂。

再拜寿杯分，斑衣舞参差。

秋芳未云歇，采采黄金蕤。

万钟不足乐，古人岂我欺。

洪迈

洪迈　於潜道中

山行厌荦确，理策扶攲危。

绿野三两家，一息知可期。

冉冉晴林端，炊烟凫晴晖。

居民丰且乐，恐是太古遗。

那知都邑间，百索困鞭笞。

繁华今何有，半作道旁羸。

洪迈

洪迈　与陈彦时会华严道人偶书

屋头烟云屯，屋下波涛諠。

团坘坐已久，起扣丹霞门。

客至苦舌强，目击翻无言。

元龙湖海士，怀哉夙契敦。

清坐鼎足峙，妙语流潺湲。

君游华严海，贝叶手自翻。

此心於身世，鸟度空无痕。

笑吾流淳中，久被业识吞。

读书谈古今，绮语生祸根。

望道渺未见，况乃躐其藩。

职卑困制肘，见溺不得援。

示知造物心，颇复哀黎元。

近窥贤稷意，未敢遽掩关。

躬耕亦细事，会要五亩园。

释覉牛在牧，驾鼓马伏辕。

居然见优劣，不比鱼熊膰。

持问跏趺人，一笑霜眉掀。

相携妙峰顶，暝色窥远村。

解衣略辈行，班坐搴芳荪。

欲归意未已，幽径相与扪。

苍崖出玉醴，不受瘴毒温。

愿言同酌此，我语庶不谖。

洪迈

洪迈　与叶晦叔同考校诸生涣宿贡院作

沈沈广厦清如水，市声人声不到耳。

一閒十日岂天赐，惭愧纷纷白袍子。

相逢更得金玉人，久矣眼中无此士。

连床夜语不成寐，往往鸡声忽惊起。

是中差乐真难名，昔者相过安得此。

但怜时节不相谋，正堕清明寒食里。

梨花已空海棠谢，外间物色知余几。

只恐风雨摧折之，负此一春吾过矣。

谢公寻山饱閒暇，应笑腐儒黏故纸。

锦囊得句应已多，万一相思频寄似。

洪迈

洪迈　再和求首座

道人昔曳匡庐筇，五老负雪湓江东。

犯寒贪觅玉梅句，虽有衲被何曾蒙。

归来苦雨熟梅子，卷裓深卧蛮烟中。

诗传绝境忽入手，置我乡国情何穷。

十年不蹈江上路，漠漠海气昏貂茸。

异乡岁晚墀流落，一笑赖此冰雪容。

峤南绝唱敢和，骑鲸人去尘寰空。

昆墟下视堪笑闵，雕琢肝肾愁匆匆。

那知幽子云雨上，风斤玉斧修肿胧。

读诗令我一回首，杳若目送孤飞鸿。

何时晤语折铛侧，坐听万籁号天风。

拈花特地两颜解，他时与子真参同。

洪迈

洪迈　赠觉师

觉师儒门秀，脱屣世故早。

那知轩冕味，夙悟心已槁。

惟余章句习，心境时相恼。

如人生於齐，而即楚乡老。

虽遭楚人咻，微音或清好。

固无益生死，亦未妨至道。

家山亦何有，肮脏衣间窖。

丛林选佛场，一掷想盆倒。

云何慰故居，挽仰待华皓。

他年空手归，子语吾为老。

幸分曹溪水，万刧付一澡。

洪迈

洪迈　赠谢彦翔

我本世味薄，寸田足自营。

年来荆棘尽，稍有梨枣萌。

但恐骨相凡，未敢希长生。

陈留达人后，未龀犀角盈。

旧游记三山，幽梦彻九清。

迩来三十年，但觉膏粱腥。

幽寻饭绿髓，默卧诵黄庭。

郁我尘土中，深慰夙心倾。

仙人吴门卒，解后烦寄声。

相期朝金阙，鹤驭何时征。

洪迈

洪迈　至节日建州会詹士元

嗟予身百忧，佳节过倥偬。

客愁随线增，归思与灰动。

当年从子日，未觉百虑重。

高堂绕床呼，一掷有余勇。

那知客天涯，相对寒骨耸。

岁月曾几何，鬓丝今种种。

忍饥山药煮，附暖地炉拥。

深藏断往还，衰病脱拜拱。

兴言望乡关，云物方郁滃。

空余相属意，杯酒久不捧。

洪迈

洪迈　自鸣山

文安陆子幽栖日，张氏诸贤尽执经。

自昔衣完仪里闬，至今诗礼擅家庭。

岩阴夏阁风泉白，溪曲春畴雨稻青。

天上真人蹑岛凫舄，移文休勒此山名。

洪迈

洪迈　坐睡

坐久睡屡兀，手失未了书。

清风脱然至，心醒得我娱。

起看孤隙光，了不移锱铢。

云何短梦中，万境生须臾。

嗟彼市朝子，百巧营其躯。

安知非梦役，过眼灭无余。

至人有达观，那与世贤愚。

不须无言子，同上昆仑墟。

洪梦炎

洪梦炎　高斋桂窟

植桂不在多，种德如种树。

前人能种后人传，自有清阴满庭户。

高枝凌云低覆阑，晴光翠色生昼寒。

人家多爱种桃李，几日春风红满地。

何如此花开独迟，蟾宫窟里秋香细。

课儿读书书满床，更将幽兴引壶觞。

半酣独卧高斋下，啼鸟数声清昼长。

洪圣保

洪圣保　和同志

一个岩宽万物周，尘中扰扰到无由。

侬家尽有居山意，问著依前隔数州。

洪师中

洪师中　大涤洞

捣药禽啼雨后山，千岩万谷锁苍寒。

一溪春水高三尺，书画船中更好看。

九曲青山一曲溪，仙人住处自春迟。

笋舆切莫匆匆返，要作春行卷里诗。

洪邃

洪邃　句

重重山势荆门，衮衮江流罗道来。

洪涛

洪涛　咸淳戊辰余月下澣去郡归里因访菊岩龚先生用平舟杨公韵题蓬山堂泉

人生嚣尘中，几若驹过隙。

安得坐此山，枕流复漱石。

洪天锡

洪天锡　句

平生要识琼崖面，到此当坚铁石心。

洪兴祖

洪兴祖　拂云亭

黄云收尽绿针齐，江北江南水拍堤。

野老扶携相告语，儿童今始识锄犁。

洪兴祖

洪兴祖　句

愿公十袭勿浪出，六丁取将飞辟历。

洪延

洪延　灵鉴院

晓日开晴壑，山行信马蹄。

石泉鸣夜玉，林笋迸春迟。

松月禅心静，尘埃俗眼迷。

悬崖高万丈，倚作上天梯。

洪彦华

洪彦华　澹岩游五首

闻说澹岩天下稀，乘闲得得叩岩扉。

中虚上透真奇观，□□□□□悟机。

洪彦华

洪彦华　澹岩游五首

朝阳岩自次山显，钴鉧潭由子厚彰。

山不得人名始重，不地不柳□逢黄。

洪彦华

洪彦华　澹岩游五首

辟秦人去几千年，介石于今尚块然。

指□载鱼得播□，争如流水亦称贤。

洪彦华

洪彦华　澹岩游五首

暗岩别是洞中天，石臼石棋仍石田。

因□岩扃知命戒，贪□□□复言旋。

洪彦华

洪彦华　澹岩游五首

老僧持钵傍山门，古寺萧然一味清。

骨相山林非富贵，不应曾有训狐鸣。

洪扬祖

洪扬祖　高斋桂窟

植桂不在多，种德如种村。

前人能种后人传。自有清阴庭户。

高枝凌云低覆栏，晴光翠色生昼寒。

人家多爱种桃李，几日春红花满地。

何如此花开独迟，蟾宫窟外秋香细。

课儿读书书满床，更将幽兴引壶觞。

半酣独卧高斋下，啼鸟数声清昼长。

洪钺

洪钺　和儿咨夔夜坐韵

楼底雪知峰，楼头着寓翁。

梅方开萼绿，桃已亚枝红。

斟浅偏劳劝，眠迟不受烘。

锦城春在眼，何暇问蚕丛。

洪钺

洪钺　示儿

豫章实佳木，寻丈早异众。

匠石虽未顾，终解作梁栋。

社栋大蔽牛，不资世所用。

弃置成散材，岁久即空洞。

诚由天所产，亦在德者种。

吾儿豫章流，乷角不好弄。

经训虽未通，数过辄成诵。

只今十五六，举止颇持重。

仰赖师友功，缀缉成赋颂。

积丝未盈尺，粗喜入机综。

胡为不自量，将使应乡贡。

文场倍千数，作者岂倖中。

而子於其间，燕雀杂鸾凤。

铅刀未易割，庶可供一共。

造物果何如，往往形吉梦，

天其助我心，勿使汝放纵。

业贵精于勤，耐取晓窗冻。

文章实公器，妙语世人共。

岁朝此诗，洗棧揭春瓮。

吾家有阴德，行矣光炎宋。

洪湛

洪湛　寄陈希夷

华山高万丈，莲峰映初日。

中有希夷子，默坐养神谧。

芝术无外求，巢由乃共匹。

形迹任化迁，元枢守贞一。

望岫君息心，清谈讵能悉。

洪湛

洪湛　送新知永州陈祕丞瞻赴任

零陵古郡枕湘川，太守南归得意年。

茶味欲过衡岳寺，橘香先上洞庭船。

锦衣照耀维桑地，石燕翻飞欲雨天。

若到浯溪须舣棹，次山遗颂想依然。


洪遵

洪遵　次韵相兄航斋诗二首

长年三老漫良图，何用西风十幅蒲。

四壁烟光长在眼，公知杖屨有江湖。

洪遵

洪遵　次韵相兄航斋诗二首

浮家泛宅古无多，只有高人张志和。

心似虚舟元不系，泊然聊与世同波。

洪遵

洪遵　丁香

来自丁香国，还应世所稀。

丛生盛枝叶，乱结羒中衣。

冷艳琼为色，低枝翠作围。

蔓连疑锁骨，时见玉尘飞。

洪遵

洪遵　汉诏郡县行乡饮酒礼颂诗

天生蒸民，曷其有识。

维圣摩励，规闲矩饬。

洪遵

洪遵　汉诏郡县行乡饮酒礼颂诗

阳礼教逊，诰誓上仪。

降周迄秦，渓涊弗治。

洪遵

洪遵　汉诏郡县行乡饮酒礼颂诗

斤斤显宗，黼黻王度。

三宫孔阳，精意治具。

洪遵

洪遵　汉诏郡县行乡饮酒礼颂诗

爰勑方国，礼行于乡。

稽经诹律，属民横堂。

洪遵

洪遵　汉诏郡县行乡饮酒礼颂诗

先圣严严，拜跪荐祭。

冠缨莘莘，鳞差栉比。

洪遵

洪遵　汉诏郡县行乡饮酒礼颂诗

乃速庠门，乃洁东荣。

宾主僸介，堪舆是程。

洪遵

洪遵　汉诏郡县行乡饮酒礼颂诗

笙流觯扬，少长位辨。

已事而竣，不诫用劝。

洪遵

洪遵　汉诏郡县行乡饮酒礼颂诗

咏仁蹈德，髒髒措刑。

舄弈千载，薰为太平。

洪遵

洪遵　汉诏郡县行乡饮酒礼颂诗

乾清坤夷，轩豁呈露。

万祥毕溱，登三咸五。

洪遵

洪遵　汉诏郡县行乡饮酒礼颂诗

昔在建武，大圣载营。

有臣曰湛，示我汉行。

洪遵

洪遵　汉诏郡县行乡饮酒礼颂诗

绵蕝无传，莫克用人。

孰播其馨，孝明是似。

洪遵

洪遵　汉诏郡县行乡饮酒礼颂诗

允哉帝德，侯其伟而。

矢诗不多，维后之诒。

洪遵

洪遵　和弟景卢月台诗

筑台结阁两争华，便觉流涎过麴车。

户小难禁竹叶酒，睡多须藉菊苗茶。

洪遵

洪遵　洛花不望而至次相兄韵

多谢吴中客，移花五亩园。

灰心劳远梦，茧足蹈前言。

定是黄金蕊，真须白玉尊。

从今付幽赏，不用赋招魂。

洪遵

洪遵　王世英秀才出示曾卿诗求和

投笔文章壮志休，鸟经鹤训漫心留。

若为一见开青眼，解使三公出黑头。

望陇自应知可否，折潮须信妙源流。

夜光明月无虚售，可忍庸人按剑求。
