全宋诗：宋祁
　宋祁　{左礻右昔}祠宿太常院闻翰林兄长内当
　宋祁　哀故文节公
　宋祁　哀江南
　宋祁　按务东桥驻望
　宋祁　按行府城通判张太博有诗美山川风俗因继作
　宋祁　八月十四日夜东轩饯赵同州志元吴陕州冲卿徐润州君章
　宋祁　八月望夜不见月有感
　宋祁　芭蕉
　宋祁　把酒
　宋祁　白兆山桥亭
　宋祁　白兆山寺值雨呈同坐
　宋祁　柏树
　宋祁　北归
　宋祁　北楼
　宋祁　北墙董羽水
　宋祁　北园池上
　宋祁　被召观三圣御书诗
　宋祁　比日
　宋祁　笔次
　宋祁　敝俗
　宋祁　避暑江渎祠池
　宋祁　汴堤閒望
　宋祁　辨才少白师归天台
　宋祁　兵部学士移镇昭潭
　宋祁　病告作寄武平湖内翰
　宋祁　病间答杂端庞淳之见寄
　宋祁　病免
　宋祁　病兴
　宋祁　病兴见春物欣盛释然有临眺之意
　宋祁　病兴早朝
　宋祁　伯逢欲予买一田墅因成自讼
　宋祁　博州骆太保
　宋祁　卜居
　宋祁　不言
　宋祁　步药北园
　宋祁　残花
　宋祁　残秋霁景
　宋祁　残月
　宋祁　曹景宗
　宋祁　草木杂咏五首　海椶
　宋祁　草木杂咏五首　楠
　宋祁　草木杂咏五首　枇杷
　宋祁　草木杂咏五首　藤
　宋祁　草木杂咏五首　橼
　宋祁　蝉
　宋祁　长安道中怅然作三首
　宋祁　长葛道中作寄侍读梅给事
　宋祁　长兄冬夕递宿偶成长句上寄
　宋祁　常山杨氏有二怪石奇险百状田曹张中行家雒阳遍见都中诸家所得异石
　宋祁　朝天岭
　宋祁　朝阳
　宋祁　车驾出猎和丁学士
　宋祁　陈奉礼宰四明
　宋祁　陈济赴举兼省觐
　宋祁　晨赴书局
　宋祁　丞相庞公归政就第数有新诗传播都下偶成拙句上纪盛德二首
　宋祁　成都
　宋祁　呈成上人
　宋祁　呈胡希元进士二首
　宋祁　城外
　宋祁　城西晚眺
　宋祁　城隅晚意
　宋祁　程密学知益州
　宋祁　池上
　宋祁　池蛙
　宋祁　愁吟
　宋祁　出城所见赋五题
　宋祁　出城写望
　宋祁　出城暂憩林下
　宋祁　出次近郊
　宋祁　出郊
　宋祁　出野观农二首
　宋祁　初除直讲献内阁冯学士孙侍郎
　宋祁　初到郡斋
　宋祁　初到郡斋三首
　宋祁　初伏休沐
　宋祁　初入蜀州阁道作
　宋祁　初侍讲筵有感上呈经筵诸公
　宋祁　初宿东阁追忆文简丁公作
　宋祁　除夕
　宋祁　除夕作
　宋祁　滁州赵学士重修怀嵩楼
　宋祁　春晖寓目二首
　宋祁　春集东园诗赋得箂字
　宋祁　春霁
　宋祁　春郊晓望
　宋祁　春日出浣花溪
　宋祁　春日溪上
　宋祁　春日溪上示南正四首
　宋祁　春帖子词　夫人阁十首
　宋祁　春帖子词　皇帝阁十二首
　宋祁　春帖子词　皇后阁十首
　宋祁　春晚官舍呈幕中
　宋祁　春晚写望
　宋祁　春望杂咏　归雁
　宋祁　春望杂咏　远树
　宋祁　春夕
　宋祁　春夕闻雁
　宋祁　春夕雨歇
　宋祁　春晓感别
　宋祁　春雪
　宋祁　春雪寄郑府尹
　宋祁　春宴行乐家园
　宋祁　春晏北园三首
　宋祁　春晏病体少悰退卧北斋有寄
　宋祁　春野观农事
　宋祁　慈圣阁秋橙结实上召宗室同观
　宋祁　次剑门
　宋祁　次江都
　宋祁　次陕郊
　宋祁　次望喜驿始见嘉陵江得予友天章张文裕西使日咏嘉陵江诗刻于馆壁有
　宋祁　次韵罢相游故园
　宋祁　次韵宫师相公答太傅相公秋书
　宋祁　次韵宫师相公南游还旧山及阙下二首
　宋祁　次韵和奉宁太尉相公见寄二首
　宋祁　次韵和李长学士正月二十八日出郊见寄之作
　宋祁　次韵天平观文庞相公以久留塞下见寄
　宋祁　次梓潼
　宋祁　赐禁中所种稻米
　宋祁　丛祠树木尤岑蔚
　宋祁　丛菊
　宋祁　崔氏逍遥堂
　宋祁　答安陆庞掾
　宋祁　答安陆王工部早春郡园见寄次韵
　宋祁　答常山屯田张中行寄赠
　宋祁　答程职方冬至前一日江上观鱼
　宋祁　答道卿舍人桐竹之嘲
　宋祁　答梵才见贺忝承旨之作
　宋祁　答郭仲微以予记注见庆之作
　宋祁　答翰林苏学士
　宋祁　答户部勾院王学士泊沧陵见寄
　宋祁　答京西提刑张司封次韵
　宋祁　答景毫宣徽吴尚书见寄短偈
　宋祁　答客
　宋祁　答李从著作
　宋祁　答连生见寄兼简同邑胡希元
　宋祁　答庞丞相
　宋祁　答庞龙图塞下秋意
　宋祁　答彭州职方朱员外公绰
　宋祁　答劝农李渊宗嘉州江行
　宋祁　答书
　宋祁　答宿州王素都官
　宋祁　答天台梵才吉公寄茶并长句
　宋祁　答通判张太博贺雪应期
　宋祁　答屯田齐员外见赠
　宋祁　答翁愈赋卷
　宋祁　答刑部王侍郎病中见寄
　宋祁　答燕龙图对雪宴百花见寄
　宋祁　答燕侍郎谢与端明李学士见过之什
　宋祁　答友人清明雨思
　宋祁　答张学士西湖即席
　宋祁　答朱公绰牡丹
　宋祁　答朱彭州惠茶长句
　宋祁　答朱彭州喜雪
　宋祁　答转运王工部到寿阳却乘流东下以诗见寄
　宋祁　答转运王工部谢公醪
　宋祁　大礼庆成
　宋祁　大醫纪事十四韵
　宋祁　大像阁
　宋祁　代赋后苑赏花钓鱼
　宋祁　当直偶题所见
　宋祁　到官三岁四首
　宋祁　悼祚禅师二首
　宋祁　道中二首
　宋祁　道中见问津者
　宋祁　得伯逢书
　宋祁　得故人杨备书
　宋祁　得杭州郑资政书
　宋祁　得扬州书
　宋祁　灯夕在告闻游人甚盛
　宋祁　登高晚思
　宋祁　登楼
　宋祁　登楼望郡中美人物之盛
　宋祁　登齐云亭
　宋祁　登清思堂写望
　宋祁　登师利寺文殊阁
　宋祁　登塔
　宋祁　登望台
　宋祁　叠嶂楼
　宋祁　东湖禅院
　宋祁　东晋
　宋祁　东亭
　宋祁　冬日呈应之
　宋祁　冬日城楼驻望
　宋祁　冬日野外
　宋祁　冬眺
　宋祁　冬夕酌酒
　宋祁　冬夜饮散怅然有感
　宋祁　都街见缘檋伎感而成咏二阕
　宋祁　读桓伊传
　宋祁　读绝交论
　宋祁　读史
　宋祁　读退之集
　宋祁　读巷伯章
　宋祁　读张巡故事
　宋祁　杜少卿知陆州
　宋祁　度飞石岭
　宋祁　渡湘江
　宋祁　段释之客都下作诗道其怀
　宋祁　对白发自感寄扬州
　宋祁　对菊有感
　宋祁　对猎
　宋祁　对雪二首
　宋祁　对月
　宋祁　二月十八日席上忆季长未还不同斯乐欲作诗寄之会使者来已有新章今
　宋祁　二月一日次利州见桃李盛开
　宋祁　反骚
　宋祁　反舌
　宋祁　反太玄诗
　宋祁　泛涡水二首
　宋祁　房陵旧第
　宋祁　房陵旧第股引蔡水养鱼於池败日或有塞其水窦鱼多涸矣
　宋祁　访李生野墅
　宋祁　访僧舍
　宋祁　访隐者不遇
　宋祁　访隐者因题壁
　宋祁　废郑河
　宋祁　风雨
　宋祁　冯家溪二首
　宋祁　冯彭年苏州法掾
　宋祁　奉和长兄岁晏抒怀
　宋祁　奉和宫师相公流杯亭诗并太傅相公枢密太尉和章次韵
　宋祁　奉和圣制清明
　宋祁　奉和圣制清明日
　宋祁　奉和晏相公摄事圜丘中书致斋
　宋祁　奉和御制后苑赏花诗
　宋祁　奉节朱尉
　宋祁　奉檄汉上和兄长廷评喜于邂逅
　宋祁　浮屠
　宋祁　赴调
　宋祁　赴直马上观市
　宋祁　赋成中丞临川侍郎西园杂题十首　柳
　宋祁　赋成中丞临川侍郎西园杂题十首　牡丹
　宋祁　赋成中丞临川侍郎西园杂题十首　射堋
　宋祁　赋成中丞临川侍郎西园杂题十首　双假山
　宋祁　赋成中丞临川侍郎西园杂题十首　酴醾架
　宋祁　赋成中丞临川侍郎西园杂题十首　烟竹
　宋祁　赋得败荷
　宋祁　赋得新秋似旧秋
　宋祁　感怀
　宋祁　感旧送虞曹杨员外
　宋祁　感秋
　宋祁　感事
　宋祁　感事寄子明中丞
　宋祁　高亭驻眺招宫苑张端臣
　宋祁　公会亭
　宋祁　公园
　宋祁　公斋植竹
　宋祁　宫保庞丞相以诗见寄次韵和答
　宋祁　古来吟
　宋祁　古邑二首
　宋祁　古意
　宋祁　观邻人卖饼大售
　宋祁　观上朝
　宋祁　观烧
　宋祁　观书
　宋祁　观太学释奠
　宋祁　观舞
　宋祁　观相国长城公留题药师院壁
　宋祁　官廪月钱不足经费
　宋祁　官舍二首
　宋祁　官下
　宋祁　馆中即事呈郭仲微
　宋祁　光禄叶大卿哀词
　宋祁　归沐
　宋祁　癸酉六月奉诏修耤田记十一月诏罢赋诗
　宋祁　贵溪周懿文寄遗建茶偶成长句代谢
　宋祁　郭仲微见过问疾
　宋祁　过安陆旧居邻里相送
　宋祁　过淝口二首
　宋祁　过惠崇旧居
　宋祁　过洛阳有作
　宋祁　过摩诃池二首
　宋祁　过郢中
　宋祁　过玉莲汤
　宋祁　过朱亥墓
　宋祁　海棠
　宋祁　寒食假中作
　宋祁　寒食日送李公佐归汉东
　宋祁　寒食野外书所见
　宋祁　寒食夜偶题
　宋祁　寒夜
　宋祁　寒夜始长
　宋祁　寒夜与伯氏晏坐
　宋祁　汉南都监官廨射亭
　宋祁　汉南使君数以公醪见问
　宋祁　汉南州按行江涘以诗见寄
　宋祁　汉州房公湖
　宋祁　翰长再有北门之拜
　宋祁　濠上
　宋祁　和伯氏小疾原韵
　宋祁　和参政丁侍郎洛下新植小园寄留台张郎中二首
　宋祁　和丞相晨谒书所见
　宋祁　和丞相小园雨霁
　宋祁　和成上人
　宋祁　和承旨学士喜资政侍郎休退五绝
　宋祁　和承旨学士喜资政侍郎
　宋祁　和承旨学士喜资政侍郎休退五绝
　宋祁　和待制庞学士寄献宫师相公之作
　宋祁　和道卿舍人承祀出郊过西苑马上有作
　宋祁　和道卿舍人奉祠太一斋宫
　宋祁　和登山城望京邑
　宋祁　和宫师陈相公
　宋祁　和宫师相公待制庞学士贤年二韵续川然两字
　宋祁　和郭六玉律上巳宴罢见寄
　宋祁　和季长学士绵汉道中作
　宋祁　和贾相公览杜工部北征篇
　宋祁　和鉴宗游南禅别墅
　宋祁　和君贶学士宿淮上见寄
　宋祁　和李屯田西湖寻春
　宋祁　和梅侍读给事秋雪
　宋祁　和庞丞相
　宋祁　和人禁中作
　宋祁　和三司尚书清明
　宋祁　和三司尚书宣德门侍观灯
　宋祁　和三司晏尚书漫成
　宋祁　和三司晏尚书秋咏
　宋祁　和三司晏尚书西园暇日
　宋祁　和十九日湖上与张集贤饯提刑张都官韵
　宋祁　和石学士直舍晨兴
　宋祁　和枢密晏太尉元日雪
　宋祁　和天休龙图经句署怀旧忆道卿舍人并见寄
　宋祁　和天休舍人奉祠太一宫见寄
　宋祁　和王君贶禁中寓直
　宋祁　和王龙图七夕直宿
　宋祁　和吴侍郎朝谒天庆宫
　宋祁　和武宣徽陕楼晚望有怀旧游
　宋祁　和夏推官奉太夫人就养仲氏次韵
　宋祁　和小饮
　宋祁　和延州经略庞龙图八咏　翠漪亭
　宋祁　和延州经略庞龙图八咏　飞盖园
　宋祁　和延州经略庞龙图八咏　供兵磑
　宋祁　和延州经略庞龙图八咏　柳湖
　宋祁　和延州经略庞龙图八咏　禊堂
　宋祁　和延州经略庞龙图八咏　延利渠
　宋祁　和延州经略庞龙图八咏　迎薰亭
　宋祁　和延州庞龙图见寄
　宋祁　和延州三咏　八览亭
　宋祁　和延州三咏　济胜桥
　宋祁　和延州三咏　清润堂
　宋祁　和晏公圜丘诗
　宋祁　和晏尚书出城口占四首
　宋祁　和晏尚书海棠
　宋祁　和晏尚书咏芙蓉金菊
　宋祁　和晏太尉怀寄燕侍郎
　宋祁　和晏太尉三月十三日锡庆院二首
　宋祁　和晏太尉晚夏
　宋祁　和晏太尉西园晚春
　宋祁　和晏太尉早夏
　宋祁　和晏相公乘舆宿殿致斋日巡仗遇雪
　宋祁　和晏相公九日郡筵
　宋祁　和晏相公青城
　宋祁　和晏相公夜归遇雪
　宋祁　和杨学士同晏尚书西园对菊
　宋祁　和遥见归舟
　宋祁　和叶道卿连日阴曀坐曹无绪见寄
　宋祁　和音
　宋祁　和御制皇太后恭谢太庙
　宋祁　和赵南正溪上二首
　宋祁　和致政燕侍郎舟中寄晏尚书
　宋祁　和中丞晏尚书忆谯涡二首
　宋祁　和朱少府苦雨
　宋祁　河南希深学士
　宋祁　荷花
　宋祁　贺齐都官
　宋祁　贺中丞晏尚书春阴
　宋祁　贺紫微舍人改镇
　宋祁　红蓼
　宋祁　后苑赏花钓鱼应制
　宋祁　胡氏迟客亭观诗
　宋祁　胡同年恢信州弋阳簿
　宋祁　胡寅赴明州慈溪尉
　宋祁　湖山
　宋祁　湖上
　宋祁　湖上二首
　宋祁　湖上见擔稻者
　宋祁　湖上晚瞩
　宋祁　扈从至奉先寺回
　宋祁　华州西溪
　宋祁　怀古眺望
　宋祁　怀故里偶成
　宋祁　怀三封墅
　宋祁　怀滕秘校书
　宋祁　淮祠谢雨
　宋祁　淮山
　宋祁　还都
　宋祁　还都有感
　宋祁　还乡
　宋祁　荒斋昼坐为鸣鸢所聒
　宋祁　皇帝迩英阁讲毕五经
　宋祁　皇太子诞庆
　宋祁　皇子封建诗
　宋祁　黄花道
　宋祁　黄垍勾建昌簿
　宋祁　黄葵
　宋祁　黄罗{左衤右罗}
　宋祁　黄泌昆仲归江西
　宋祁　黄孝基归上饶
　宋祁　黄注昆仲赴举
　宋祁　回堞
　宋祁　回郡将东还献梁相公
　宋祁　会圣宫
　宋祁　惠民堤河晚瞩
　宋祁　惠泉
　宋祁　鸡答
　宋祁　嵇中散画像
　宋祁　即事
　宋祁　集江渎池亭
　宋祁　纪圣诗
　宋祁　纪赠致政燕侍郎
　宋祁　季春八日喜雨答李都官
　宋祁　季秋十九日追还学士院回舟入都作二首
　宋祁　偈答王侍郎
　宋祁　寄大固山嘉佑院长吉上人
　宋祁　寄鄂渚胡从事
　宋祁　寄公序兄资政给事
　宋祁　寄郭仲微
　宋祁　寄河东按察待制施正臣
　宋祁　寄会稽天休学士
　宋祁　寄泾北都运待制施正臣
　宋祁　寄净名萩僧长吉
　宋祁　寄君贶王学士
　宋祁　寄连元礼屯田员外
　宋祁　寄临江知军刘子先学士
　宋祁　寄令狐揆二首
　宋祁　寄南郡直讲王圣源
　宋祁　寄题宫师相公宴息园
　宋祁　寄题滑台园亭
　宋祁　寄题眉州孙氏书楼
　宋祁　寄题外门亭园
　宋祁　寄题相台太尉韩公昼锦堂
　宋祁　寄题药山牛栏庵壁
　宋祁　寄题元华书斋
　宋祁　寄天休学士
　宋祁　寄王崇
　宋祁　寄王共
　宋祁　寄献淮阳陈相公
　宋祁　寄献南京致政杜相公
　宋祁　寄献许昌晏相公
　宋祁　寄献扬州
　宋祁　寄献澶渊太傅
　宋祁　寄襄阳观徐师
　宋祁　寄药山长老省贤
　宋祁　寄叶兵部
　宋祁　寄叶道卿
　宋祁　寄沂州王学士
　宋祁　寄弋阳王学士
　宋祁　寄赠高知县
　宋祁　寄郑天休
　宋祁　家居
　宋祁　嘉祐庚子秋七月予还台明年始对家圃春物作
　宋祁　甲申岁首
　宋祁　贾子明出东原采撷野蔬并诗见寄
　宋祁　假节
　宋祁　监中会两禁诸公饮饯吴舍人梁正言富修撰叶龙图以计省不赴作诗见寄
　宋祁　见寄
　宋祁　江渎池亭
　宋祁　江南木芙蓉张子春云其高如树中山地寒才数尺花瘠色淡八月已开
　宋祁　江上送客
　宋祁　江上阻风
　宋祁　江夏黄孝恭数遗新诗因以是答
　宋祁　江休复潞掾
　宋祁　将到都先献枢密太尉相公
　宋祁　将道洛先寄太师文相公
　宋祁　将东归留别杨宗礼十韵
　宋祁　将归二首
　宋祁　将还都寄献臣
　宋祁　将解职抒怀上郡守
　宋祁　结课
　宋祁　藉田礼毕因成七言
　宋祁　金陵相公赴镇二首
　宋祁　金雀花
　宋祁　锦亭晚瞩
　宋祁　进幸南园观刈宿麦诗
　宋祁　禁门待漏
　宋祁　禁中垂柳
　宋祁　惊鸥
　宋祁　惊乌
　宋祁　九日
　宋祁　九日凭高有感
　宋祁　九日食糕
　宋祁　九日侍宴太清楼
　宋祁　九日宴射
　宋祁　九日药市作
　宋祁　九日至卫南
　宋祁　九日置酒
　宋祁　酒胡
　宋祁　舅氏自寿阳由京师归安陆
　宋祁　僦舍西斋小圃竹树森植秋日摇落对之翛然因作长句尽道所见
　宋祁　句
　宋祁　倦客
　宋祁　绝荤
　宋祁　筠亭
　宋祁　俊上人游山
　宋祁　郡将病免檄委郡事
　宋祁　郡将夜醮分贶斋酎
　宋祁　郡界闵雨州将率官属禳秝
　宋祁　郡圃
　宋祁　开元寺塔偶成题十韵
　宋祁　看雪
　宋祁　客舟
　宋祁　客自茂来言元礼日观棋剧饮
　宋祁　哭公孙子正
　宋祁　哭郭仲微三首
　宋祁　哭中山公三十韵
　宋祁　苦热二首
　宋祁　苦雨中作
　宋祁　库部闵员外还都
　宋祁　葵
　宋祁　腊后书所见
　宋祁　腊后晚望
　宋祁　兰皋亭
　宋祁　兰轩初成公退独坐因念若得一怪石立于梅竹间以临兰上隔轩望之当差
　宋祁　览从兄咸剑池编
　宋祁　览聂长孺蕲春罢归舟中诗笔
　宋祁　览蜀宫故城作
　宋祁　览中丞尚书谯陈二郡新诗
　宋祁　揽镜
　宋祁　老还
　宋祁　老去
　宋祁　乐府
　宋祁　羸疾益间呈聶长孺学士
　宋祁　累夕大风
　宋祁　离宛丘舟中作
　宋祁　礼局致斋
　宋祁　李处士
　宋祁　李德林
　宋祁　李国博斋中小山作
　宋祁　李九言寺丞知怀安军金堂县
　宋祁　李秘校省觐毕却赴乘氏
　宋祁　李少傅逸老亭
　宋祁　李树
　宋祁　李先辈昆仲见过
　宋祁　李中令挽词二首
　宋祁　立春
　宋祁　立春前二日获雪
　宋祁　吏上
　宋祁　连秀才东归
　宋祁　凉蟾
　宋祁　梁子材宰叶州郑县
　宋祁　寥寥
　宋祁　了净归天竺寺
　宋祁　邻郡移书覆狱
　宋祁　邻亭真
　宋祁　林缺
　宋祁　林下
　宋祁　林鸦
　宋祁　凌屯田知和州
　宋祁　刘伯诚见惠仆所作中山杂咏石刻
　宋祁　刘立德同年赴淝州幕
　宋祁　柳
　宋祁　柳花
　宋祁　柳絮
　宋祁　柳佐乾德尉
　宋祁　龙图蔡学士镇高密
　宋祁　龙岩寺
　宋祁　陇西都尉禅会图
　宋祁　陇州鱼龙川石鱼
　宋祁　芦
　宋祁　鹿鸣筵饯诸秀才赴举
　宋祁　屡乞近郡诏不许
　宋祁　罗承制自戎州罢归
　宋祁　落花
　宋祁　落月
　宋祁　马比部赴两浙提刑
　宋祁　马上逢雪
　宋祁　马上见残月
　宋祁　马上遇雨
　宋祁　冒雪马上作
　宋祁　冒雨晚归马上口占
　宋祁　孟冬驾狩近郊
　宋祁　梦野亭在景陵集仙王君为郡日所创
　宋祁　泌阳王介夫
　宋祁　杪秋官舍念归
　宋祁　明月湖
　宋祁　木芙蓉
　宋祁　木芙蓉盛开四解
　宋祁　木兰
　宋祁　暮春
　宋祁　内阁孙侍郎生辰纪德
　宋祁　南方未腊梅花已开北土虽春未有秀者因怀昔时赏玩成忆梅咏
　宋祁　南国
　宋祁　南郊祠所上章摄事二首
　宋祁　南亭独瞩
　宋祁　南岘候馆晚春有感献郡守
　宋祁　南斋二首
　宋祁　拟东武曲二首
　宋祁　拟杜子美峡中意
　宋祁　拟明月逐人来
　宋祁　拟西出阳关无故人
　宋祁　攎杜工部九成宫
　宋祁　攎王右丞瓜园
　宋祁　念衰
　宋祁　农歌
　宋祁　农阁
　宋祁　偶成
　宋祁　偶记洛下旧游
　宋祁　偶书
　宋祁　偶思桓景登高故事
　宋祁　偶作
　宋祁　偶作二首
　宋祁　偶作寄季长学士
　宋祁　庞秘校掾九江兼归汝南迎侍
　宋祁　陪季秋大宴
　宋祁　陪谢紫微晚泛
　宋祁　蓬池二首
　宋祁　蓬池写望
　宋祁　屏居寄献侍讲孙尚书
　宋祁　七不堪诗七首
　宋祁　七夕
　宋祁　七月二十八日
　宋祁　七月二十七日
　宋祁　七月六日绝句
　宋祁　齐云亭
　宋祁　齐云亭凭高有感
　宋祁　齐云亭晚瞩
　宋祁　千叶牡丹
　宋祁　钤辖冒上閤就移知雄州
　宋祁　乾元节锡庆院燕
　宋祁　遣吏视诸公茔树回有感　文靖吕丞相
　宋祁　遣吏视诸公茔树回有感　文正王丞相
　宋祁　遣吏视诸公茔树回有感　宣献宋公
　宋祁　侨居二首
　宋祁　侨屋睹燕葺旧巢因赠
　宋祁　侨庑
　宋祁　清晖亭
　宋祁　清明
　宋祁　清明日集西园
　宋祁　清明值雨
　宋祁　晴云
　宋祁　庆历初召为学士岁馀罢久之出守凡三十年还拜承旨感而成咏
　宋祁　琼花
　宋祁　秋霁二首
　宋祁　秋气
　宋祁　秋热
　宋祁　秋日射堂寓目呈应之
　宋祁　秋日书怀
　宋祁　秋日四首
　宋祁　秋日西望
　宋祁　秋日咏庭树
　宋祁　秋日与天章侍讲王原叔曾明仲正言余安道三学士集普光院
　宋祁　秋塘败荷
　宋祁　秋晚溪上
　宋祁　秋夕不寐
　宋祁　秋夕不寤
　宋祁　秋夕池上
　宋祁　秋兴
　宋祁　秋阴
　宋祁　秋园见蝶
　宋祁　曲幌
　宋祁　屈原祠
　宋祁　去郡作
　宋祁　去年十月赴淮阳今实周一岁岁中三迁遂直内禁作诗记其出处
　宋祁　去郑暮次中牟
　宋祁　去州三宿八公山宛然在望
　宋祁　泉
　宋祁　劝酒
　宋祁　让木
　宋祁　人日
　宋祁　柔上人
　宋祁　儒林
　宋祁　入壬辰新岁
　宋祁　入蜀
　宋祁　瑞荷同幹
　宋祁　闰九月晦日登舟二首
　宋祁　闰九月九日登高有感
　宋祁　闰月晦日
　宋祁　闰正月二十五日送客寻春集裴氏园
　宋祁　塞垣
　宋祁　三封田墅
　宋祁　三年
　宋祁　三泉县龙洞洞门深数十步呀然复明皆自然而成
　宋祁　三司晏尚书西园玩菊
　宋祁　三月二十一日集海云鸿庆院
　宋祁　三月晦日
　宋祁　三月晦日送春
　宋祁　三月四日玩园花小集
　宋祁　散关
　宋祁　僧房白莲
　宋祁　僧园牡丹
　宋祁　山橙花
　宋祁　山中清明
　宋祁　山中晚春
　宋祁　陕府祖择之学士
　宋祁　善惠大师禅斋
　宋祁　伤和靖林先生君复二首
　宋祁　上春晦日到西湖呈转运叔文学士
　宋祁　上许州吕相公嗣崧许康诗二首　嗣崧诗
　宋祁　上许州吕相公嗣崧许康诗二首　许康诗
　宋祁　上元观灯纪事
　宋祁　少年
　宋祁　少年行
　宋祁　渑池道中
　宋祁　省判李度支硕相过叙别兼述感怀
　宋祁　省舍晚景
　宋祁　盛谏议赴维扬
　宋祁　十二月十八日会饮园夫献桃花二首
　宋祁　十日宴江渎亭
　宋祁　史逸人
　宋祁　试秩秘书
　宋祁　守塞三年上北京留守贾相公
　宋祁　守岁
　宋祁　寿上人南游
　宋祁　寿州十咏　白莲堂
　宋祁　寿州十咏　春晖亭
　宋祁　寿州十咏　清涟亭
　宋祁　寿州十咏　秋香亭
　宋祁　寿州十咏　式燕亭
　宋祁　寿州十咏　望仙亭
　宋祁　寿州十咏　熙熙阁
　宋祁　寿州十咏　狎鸥亭
　宋祁　寿州十咏　斋云亭
　宋祁　书怀
　宋祁　书怀寄郭正
　宋祁　书局梅圣俞刘仲更二学士讣问继至潸然有感
　宋祁　书斋前柏八侏森植翠茂
　宋祁　抒怀呈同舍
　宋祁　抒怀恭答待制施正臣
　宋祁　抒怀上南京常山公
　宋祁　抒怀上孙侍讲学士
　宋祁　抒叹
　宋祁　舒雁
　宋祁　蜀地海棠繁媚有思加腻幹豷條苒弱可爱北方所未见诸公作诗流播西人
　宋祁　树柳
　宋祁　潄玉斋前杂卉皆龙图王至之所植各赋一章凡得八物或赏或否亦应乎至
　宋祁　衰感
　宋祁　霜宇
　宋祁　水声
　宋祁　水亭
　宋祁　水文叠石
　宋祁　水月
　宋祁　顺祀诗
　宋祁　司马相如琴台
　宋祁　司徒待中宣献公挽词二首
　宋祁　司徒侍中宣献公挽词二首
　宋祁　思归
　宋祁　思贤阁图予真愧而成咏
　宋祁　四季花
　宋祁　四日汎舟马家园
　宋祁　四望亭
　宋祁　松
　宋祁　送保定张员外
　宋祁　送炳宗巢簿
　宋祁　送蔡元翰贤良昆仲
　宋祁　送长兄游随阳
　宋祁　送常熟尉钱访
　宋祁　送常州陈商学士
　宋祁　送陈动之
　宋祁　送承制刘兼济知原州
　宋祁　送次饶赵职方罢成德军通判还朝
　宋祁　送殿院张奎漕京东
　宋祁　送丁殿直郴阳监军
　宋祁　送段秘丞同理金陵
　宋祁　送范希文
　宋祁　送梵才辰吉还天台
　宋祁　送冯彭寺丞长兴知县
　宋祁　送福州通判陈铸
　宋祁　送高记室广州幕
　宋祁　送格尧臣
　宋祁　送巩汉卿同年赴五原理掾
　宋祁　送贵溪尉周懿文先辈
　宋祁　送郭太保知相州
　宋祁　送韩太祝
　宋祁　送韩廷评婺州市征
　宋祁　送河中司马待制
　宋祁　送胡宿同年主合肥簿
　宋祁　送胡学士赴益州漕
　宋祁　送黄灏
　宋祁　送黄秘校书
　宋祁　送黄寺丞谪濠梁
　宋祁　送黄昱秘校太平理掾
　宋祁　送冀州李团练
　宋祁　送驾部俞员外良孺知江州
　宋祁　送简殿丞赴阙
　宋祁　送江西转运李定度支
　宋祁　送江阴簿江楚材先辈
　宋祁　送蒋御史漕江南
　宋祁　送荆湖北漕张职方
　宋祁　送静海勾稽高洎
　宋祁　送静照大师归馀杭
　宋祁　送客
　宋祁　送客不及
　宋祁　送客野外始见春物萌动
　宋祁　送李芝还旧隐
　宋祁　送连氏昆仲还省侍
　宋祁　送连庶
　宋祁　送梁著作宰兴平
　宋祁　送令狐秀才赴举
　宋祁　送刘学士守衡阳兼还故里
　宋祁　送吕太初法曹之许田
　宋祁　送马房
　宋祁　送马军范太尉
　宋祁　送梅学密赴并州
　宋祁　送梅挚廷评宰上元
　宋祁　送蒙城簿谢煜先辈
　宋祁　送睦州柳从事
　宋祁　送南顿胡簿
　宋祁　送倪敦复朝奉
　宋祁　送潘秘校赴颍上簿
　宋祁　送平陸知县尹象先
　宋祁　送戚秘丞典上饶钱监
　宋祁　送齐殿丞监缙云军
　宋祁　送人归衡阳
　宋祁　送僧游越
　宋祁　送史温虞部佐郡四明
　宋祁　送枢直梅学士守并州
　宋祁　送四舅朱掾赴英州
　宋祁　送宿州李明允都官
　宋祁　送孙皋
　宋祁　送太常边博士守永嘉郡
　宋祁　送太尉相公赴镇安军二首
　宋祁　送天雄监兵李中吉
　宋祁　送同年孙锡勾簿巢县
　宋祁　送同年吴瑴尉乌程
　宋祁　送同年叶文卿尉高邮
　宋祁　送同年张孝孙勾簿颍阴
　宋祁　送屯田张员外
　宋祁　送屯田张中行罢成德军通判还朝
　宋祁　送万池秀才
　宋祁　送王鼎同年尉荥阳
　宋祁　送王龙图镇秦亭
　宋祁　送王识游洛阳
　宋祁　送王太尉被召归觐
　宋祁　送王庾
　宋祁　送惟正归钱塘
　宋祁　送闻大夫遊西天
　宋祁　送无锡主簿王庾
　宋祁　送萧山宰刘寺丞
　宋祁　送谢处士南归
　宋祁　送行
　宋祁　送徐秀才
　宋祁　送薛学士伯垂同理嘉兴郡兼简太守集仙柳著作
　宋祁　送杨告虞部知池阳
　宋祁　送杨偕太傅知淮阳军
　宋祁　送杨学士三首
　宋祁　送杨子奇赴辟潭渊
　宋祁　送叶苏州
　宋祁　送伊阙郑著作
　宋祁　送友人赴举
　宋祁　送余姚尉顾洵美老辈
　宋祁　送鱼太傅通判汉州
　宋祁　送俞给事知宣州
　宋祁　送元诤归中岩
　宋祁　送袁进士赴举
　宋祁　送越州陆学士
　宋祁　送澶渊李太傅
　宋祁　送张法曹
　宋祁　送张清臣学士省侍金陵
　宋祁　送张士安同年赴上元尉
　宋祁　送张司勋福建转运使
　宋祁　送张问南游
　宋祁　送张元安肃知军
　宋祁　送张状元监丞通理陕郊先觐亲蜀道
　宋祁　送赵御史仲礼之任南台并柬兼善遯公经歴元载王公用道孔公二御史
　宋祁　送郑天休
　宋祁　送朱进士赴举
　宋祁　送朱十翁
　宋祁　送祝熙载
　宋祁　肃　鲁公挽词四首
　宋祁　肃简鲁公挽词四首
　宋祁　宿直
　宋祁　岁除
　宋祁　岁丰
　宋祁　岁稔务閒因美成都繁富
　宋祁　岁晚家居自勉
　宋祁　岁晚私感
　宋祁　岁周移书课版
　宋祁　孙沆从事宰吴兴邑
　宋祁　孙集仙世领东海
　宋祁　孙景赴怀宁尉
　宋祁　孙景随侍赴举
　宋祁　孙抗寺丞宰晋陵
　宋祁　太庙侍祠雪霁有作
　宋祁　太学建讲殿割王第西偏营置
　宋祁　太宗永熙陵
　宋祁　太祖永昌陵
　宋祁　探题得小桥
　宋祁　唐李卫公庙
　宋祁　唐诏监簿池阳市征
　宋祁　桃
　宋祁　滕寺守丞弃导江宰还家侍太夫人
　宋祁　提刑劝农使者还嘉州
　宋祁　提刑使者还嘉州
　宋祁　提刑张都官回文诗
　宋祁　题北郭巨然山水
　宋祁　题承诏亭
　宋祁　题翠樾亭
　宋祁　题多宝寺水阁
　宋祁　题横山寺
　宋祁　题景陵乾明院湖亭
　宋祁　题涟水军豹隐堂
　宋祁　题罗江翠望亭兼简西游君子
　宋祁　题阮步兵祠二首
　宋祁　题僧惠升壁
　宋祁　题蜀州修觉寺
　宋祁　题提举公会亭
　宋祁　题挽邓亭
　宋祁　题信相院默庵
　宋祁　题玉溪符上人清风阁
　宋祁　题朱四郊墅
　宋祁　题著作魏仲先隐墅
　宋祁　天街纵辔晚望
　宋祁　天台梵才师长吉在都数以诗笔见授因答以转句
　宋祁　挑灯杖
　宋祁　庭石
　宋祁　通判茹太博惠家园新茗
　宋祁　同赋饮舫
　宋祁　同年成楷潍州理掾
　宋祁　同年李宗太平法掾
　宋祁　同年毛洵勾簿新建
　宋祁　同年梅鼎臣赴凤翔幕兼省觐
　宋祁　同年谭综掾江陵
　宋祁　同年王圣源南都讲授
　宋祁　同小姪珪璞溪上汎舟
　宋祁　同兄长赋朝鸡
　宋祁　同张子春淮上作
　宋祁　荼蕊花
　宋祁　途次清明
　宋祁　途中新岁忆三城兄长相公
　宋祁　酴醿
　宋祁　兔
　宋祁　退居五首
　宋祁　玩晚菊
　宋祁　玩斋前菊
　宋祁　宛丘作
　宋祁　挽张元常葬母夫人二首
　宋祁　晚春
　宋祁　晚春有感
　宋祁　晚春至自襄阳
　宋祁　晚冬行园
　宋祁　晚发
　宋祁　晚归僦庑
　宋祁　晚晴
　宋祁　晚秋北园二首
　宋祁　晚秋集晏太尉西园
　宋祁　晚秋客庑
　宋祁　晚秋西园
　宋祁　晚秋月夕
　宋祁　晚眺
　宋祁　晚夏北轩
　宋祁　晚夏高斋看雨
　宋祁　晚夏西园二首
　宋祁　万秀才园斋
　宋祁　万州齐都官
　宋祁　王君瑞秘丞同理青社
　宋祁　王秀才贽赋乞诗为别归毗陵
　宋祁　王沂公挽词三首
　宋祁　望汉江
　宋祁　望仙亭
　宋祁　望仙亭北轩晚思
　宋祁　望仙亭书所见
　宋祁　望仙亭晚眺
　宋祁　望仙亭置酒看雪
　宋祁　望月
　宋祁　望月西庑作
　宋祁　危语
　宋祁　文遣吏视诸公茔树回有感　文惠陈丞相
　宋祁　闻蝉
　宋祁　闻蝉有感三首
　宋祁　闻杜宇
　宋祁　闻归雁
　宋祁　闻后苑赐宴
　宋祁　闻蛙二首
　宋祁　闻王侍郎请老
　宋祁　闻新榜恩除异等辄成自咏
　宋祁　闻圜丘礼成肆眚
　宋祁　闻中山公淝上家园新成秘奉阁辄抒拙诗寄献
　宋祁　吴感勾归安簿
　宋祁　吴中友人惠蟹
　宋祁　武安侯
　宋祁　物外亭
　宋祁　夕坐
　宋祁　西壁画松
　宋祁　西湖席上呈张学士
　宋祁　西楼夕望
　宋祁　西园
　宋祁　西园三月十一日
　宋祁　西园晚秋见寄
　宋祁　西园晚眺
　宋祁　西园早春二首
　宋祁　西斋冬夕
　宋祁　西斋秋晚
　宋祁　西斋新植萱草甚多作问答绝句二首　答
　宋祁　西斋新植萱草甚多作问答绝句二首　问
　宋祁　西斋夜思
　宋祁　西征道中寄友人
　宋祁　溪上
　宋祁　溪亭
　宋祁　僖宗在蜀谏官孟昭图上疏言田令孜屏书不奏沈之蝦蟆津诗人郑谷伤之
　宋祁　喜得当涂叶学士手笔
　宋祁　喜刁从事见过
　宋祁　喜连君锡过郡
　宋祁　喜同朱舅秀才小饮
　宋祁　喜屯田凌员外至
　宋祁　喜杨德华见过感旧成咏
　宋祁　喜药山贤师见过
　宋祁　喜有秋
　宋祁　喜雨
　宋祁　喜翟颖先辈至有感
　宋祁　喜仲微学士直右史
　宋祁　戏答天休
　宋祁　戏招君况舍人
　宋祁　峡中逢雪
　宋祁　硖石乘舟晚归
　宋祁　硖石寺
　宋祁　下直
　宋祁　夏日
　宋祁　夏日池上
　宋祁　夏日江渎亭小饮
　宋祁　夏日旧痬间发
　宋祁　夏日陪提刑彭学士登周襄王故城
　宋祁　献外台王侍御
　宋祁　相国寺祈雨马上口占
　宋祁　庠局观书偶呈同舍
　宋祁　享庙禋郊诗　享庙八韵
　宋祁　享庙禋郊诗　禋郊十韵
　宋祁　小池
　宋祁　小荷
　宋祁　小渠
　宋祁　小雪
　宋祁　小雨
　宋祁　小渚
　宋祁　小酌感春邀坐客并赋
　宋祁　晓过二里山
　宋祁　晓栉
　宋祁　挟弹林下
　宋祁　写怀寄献枢密太尉
　宋祁　谢都官监建安郡
　宋祁　谢都官监治建州
　宋祁　谢提点刑狱李郎中赠扇
　宋祁　新箂成竹
　宋祁　新月
　宋祁　新竹
　宋祁　行春野外
　宋祁　行客
　宋祁　行香
　宋祁　行药
　宋祁　兄长莒公赴镇道出西苑作诗有长杨猎近寒熊吼太液歌馀瑞鹄飞语警迈
　宋祁　兄长有计省之命
　宋祁　熊上人见过谈理颇未得尽忆王侍郎共加研讨
　宋祁　休沐
　宋祁　休日
　宋祁　休日阅古堂小宴
　宋祁　脩竹
　宋祁　虚名
　宋祁　徐帅北归
　宋祁　续抒感怀
　宋祁　宣徽太尉郑公挽词二首
　宋祁　宣室
　宋祁　学舍石榴
　宋祁　学舍直归
　宋祁　学舍直归晚霁三首
　宋祁　学舍昼上
　宋祁　学舍诸生罕至或累旬倚席不讲愧而成咏
　宋祁　雪后与张转运任通判何都官游湖上
　宋祁　雪里寻梅
　宋祁　雪夕
　宋祁　寻春溪上
　宋祁　巡视河防置酒晚归作二首
　宋祁　旬沐二首
　宋祁　旬休
　宋祁　言志
　宋祁　晏寝
　宋祁　讌集
　宋祁　扬雄墨池
　宋祁　杨备永嘉市征
　宋祁　杨初归九江
　宋祁　杨都官日严赴郓州
　宋祁　杨都官知随阳
　宋祁　杨柳词四解
　宋祁　杨秘校秋怀
　宋祁　杨太尉后园假山
　宋祁　野渡
　宋祁　野路见棠梨红叶为斜日所照尤可爱
　宋祁　野望
　宋祁　叶道卿监太平州
　宋祁　叶司封知宣州
　宋祁　夜出溪上
　宋祁　夜分
　宋祁　夜分不寐二首
　宋祁　夜绪
　宋祁　夜宴
　宋祁　夜直省舍
　宋祁　谒四陵下宫
　宋祁　一百五日官舍作
　宋祁　一百五日作
　宋祁　一雨
　宋祁　欹枕
　宋祁　移病还台凡阅半岁乃愈始到家园视园夫治畦植花因成自叹二首
　宋祁　已落牡丹
　宋祁　舣舟怀信亭
　宋祁　忆浣花泛舟
　宋祁　忆旧言怀寄江宁道卿龙图
　宋祁　忆上苑锡宴
　宋祁　忆与唐公游西湖
　宋祁　邑居
　宋祁　邑外晚景
　宋祁　尹学士自濠梁移倅秦州
　宋祁　隐几
　宋祁　应诏内苑牡丹三首　千叶
　宋祁　应诏内苑牡丹三首　三花
　宋祁　应诏内苑牡丹三首　双头
　宋祁　迎春曲三阕
　宋祁　萤
　宋祁　颍上唐公张集仙相劳
　宋祁　永兴郑资政巩县路逢雪见寄
　宋祁　咏茶醾
　宋祁　咏怀二首
　宋祁　咏酒壶
　宋祁　咏菊
　宋祁　咏葵
　宋祁　咏石
　宋祁　咏史
　宋祁　咏叔孙通
　宋祁　咏水红
　宋祁　咏苔
　宋祁　咏棠棣
　宋祁　咏西湖上寄颍州相公
　宋祁　幽禽
　宋祁　游白兆山寺
　宋祁　游海云寺
　宋祁　游惠山
　宋祁　游小圃
　宋祁　游鱼
　宋祁　游瞩
　宋祁　友人书斋
　宋祁　有感
　宋祁　有怀宫保庞相公
　宋祁　有怀寄同舍
　宋祁　有怀旧隐
　宋祁　有怀谢炳宗先辈
　宋祁　有诏换淮阳
　宋祁　有诏解郡作
　宋祁　又寄王都官
　宋祁　予既到郡有诏仍修唐书寄局中诸僚
　宋祁　予昔游云台观谒希夷先生陈抟祠堂缅想其人今追作此诗
　宋祁　余将北征先送同解
　宋祁　余在北门时每立春必前索宫中春词十馀解今逢兹日块坐州阁追怀旧题
　宋祁　与献臣希深伯中源叔景纯会饮城东小园
　宋祁　雨夜
　宋祁　雨中罢直
　宋祁　玉玫瑰
　宋祁　玉堂北栏丛竹
　宋祁　玉堂感旧
　宋祁　欲栖乌
　宋祁　御爱山
　宋祁　渊宗郎中移利州路漕
　宋祁　元处宗安化簿
　宋祁　元会诗
　宋祁　元会诗五首
　宋祁　元夜观正阳锡宴
　宋祁　远行
　宋祁　月
　宋祁　月桂
　宋祁　月中嘲鹊
　宋祁　阅古堂
　宋祁　云梦李使者
　宋祁　杂兴
　宋祁　杂咏三首
　宋祁　再到国子监感昔有怀
　宋祁　再逢成上人
　宋祁　再寄
　宋祁　再入翰林
　宋祁　再侍经筵有感
　宋祁　早春
　宋祁　早春出近郊
　宋祁　早春近野
　宋祁　早春夙兴
　宋祁　早春雨中因呈邑大夫
　宋祁　早发
　宋祁　早发大堰
　宋祁　早发途中
　宋祁　早济江步
　宋祁　早秋
　宋祁　早秋二绝
　宋祁　早秋二首
　宋祁　早秋夜坐
　宋祁　早秋有感
　宋祁　早夏出城书所见成篇
　宋祁　早夏集公会亭饯金华道卿内翰守澶渊得符字
　宋祁　赠罢征边将
　宋祁　赠雷简夫
　宋祁　赠楞严舒上人
　宋祁　赠潘斋郎
　宋祁　赠清逸魏閒处士
　宋祁　赠通教大士善升
　宋祁　赠文雅度大士
　宋祁　赠吴太博二首
　宋祁　赠张斋郎
　宋祁　赠昭长老
　宋祁　张伯起自蜀还台帘对既讫以有司奉祠蜡方既即斋复引入升太常为博士
　宋祁　张宫苑拜嘉州刺史知恩州
　宋祁　张生南归
　宋祁　张屯田知兖州
　宋祁　张亚子庙
　宋祁　张转运席上
　宋祁　章靖冯公哀词
　宋祁　章判官诜赴吴兴幕
　宋祁　招希元奕
　宋祁　昭文王相公出镇青社
　宋祁　诏复制科有谓予应诏者
　宋祁　真定述事
　宋祁　真上人
　宋祁　真珠龙柏
　宋祁　真宗永定陵
　宋祁　正言田学士況书言上庠祭酒听北轩予所种竹滋茂
　宋祁　郑天休舍人言中丞晏尚书西园见忆
　宋祁　郑子产庙
　宋祁　祗答公序相国二兄见寄二首
　宋祁　祗答洛台资政房春卿侍郎
　宋祁　祗答太傅邓国张相公
　宋祁　祗答提举观文丁右丞
　宋祁　祗答天平庞相公
　宋祁　祗答天平相国庞公追记旧游见寄
　宋祁　祗答相国庞公将至并部马上垂寄
　宋祁　祗答延州安抚吴宣徽
　宋祁　祗答晏尚书怀寄之什
　宋祁　祗役道中二首
　宋祁　祗役邻郡道中晓发
　宋祁　直讲周岁
　宋祁　直舍
　宋祁　直舍雠理律书呈同舍二首
　宋祁　直舍饮饯杨子奇
　宋祁　智成上人奉陪中山公赴淝上
　宋祁　中屏燕侍郎烟岚晓景
　宋祁　中秋对月
　宋祁　中秋望夕不见月
　宋祁　中秋新霁壕水初满自城东隅泛舟回谢公命赋
　宋祁　中秋夜不见月二首
　宋祁　中山公损疾二首
　宋祁　中山公镇淝上
　宋祁　中山立秋
　宋祁　种竹
　宋祁　仲冬二日使到颁翠毛锦旋襕
　宋祁　仲微相过把酒有感
　宋祁　仲夏愆雨穉苗告悴辄按先帝诏书总龙请雨兼祷霍山淮渎二祠戊寅蕆祀
　宋祁　重怀和靖林逋
　宋祁　重葺敝庐有作
　宋祁　重阳不见菊
　宋祁　重阳前二日喜雨答泗州郭从事
　宋祁　州将按行堤上
　宋祁　州将和丁内翰寄题延州龙图新开柳湖五阕
　宋祁　州举俊民以艺中第为诗驰贺
　宋祁　舟中三首
　宋祁　昼寝
　宋祁　朱舜卿归自别墅
　宋祁　朱舜卿南游有寄
　宋祁　朱云传
　宋祁　竹
　宋祁　属疾五首
　宋祁　属邑告稔寄转运劝农二使台
　宋祁　转运李宥学士
　宋祁　转运彭季长学士小集数辞宴集
　宋祁　庄懿皇太后哀挽应制二首
　宋祁　紫宸赐宴
　宋祁　自讼
　宋祁　自咏












ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：宋祁





宋祁　{左礻右昔}祠宿太常院闻翰林兄长内当

碧天霜气夜棱棱，人在鳌山第几层。

静极禁关闻下键，暝深连阁见通灯。

蕙薰浮篆才馀火，酒滴供研自不冰。

无奈此时怀共被，各分台署拥青绫。

宋祁

宋祁　哀故文节公

早传黄石系，未伴赤松游。

暴疹惊床蚁，深恩赐养牛。

豨璜俄碎玉，川檝遂藏舟。

萧相今无嗣，夫人绍酂侯。

宋祁

宋祁　哀故文节公

顺采思忠荩，宣谋叹巧劳。

憗遗无一老，投吊剩三号。

撤奠哀笳引，追荣敛衮褒。

欲知凭厚庆，弟览得传刀。

宋祁

宋祁　哀故文节公

霜露才婴疾，龙蛇已丧贤。

神骑尾星次，家托寝丘田。

长乐申君吊，东堂罢禊筵。

佳城白日掩，从此即千年。

宋祁

宋祁　哀江南

病魂招得未浑全，暝倚秋屏岂是禅。

一梦忽成霜蝶去，草深三迳若为眠。

宋祁

宋祁　哀江南

鬼化斯文念贾生，精神琱琢坐寒更。

一书草就兼衣卧，恨煞东方不肯明。

宋祁

宋祁　哀江南

龙山戏马赏秋光，多少新诗入锦囊。

磨灭英雄岂胜数，千年依旧一花香。

宋祁

宋祁　按务东桥驻望

岸峻双旌驻，桥横一水长。

冻舟真欲住，低雁正成行。

发发天含籁，棱棱野雨霜。

停骖重回首，直北是吾乡。

宋祁

宋祁　按行府城通判张太博有诗美山川风俗因继作

百尺谯城一凭栏，提封占尽古常山。

公私雨足耕畴遍，赤白囊空寒候閒。

拨剌河鲂供大嚼，含糊赵瑟劝酡颜。

正应此地从军乐，先播辞人丽藻间。

宋祁

宋祁　八月十四日夜东轩饯赵同州志元吴陕州冲卿徐润州君章

明月不常值，中秋能暂新。

谁言一堂上，相与异州人。

适意苦难得，举杯宁厌频。

清光定千里，他日远相新。

宋祁

宋祁　八月望夜不见月有感

素波凉晕淡层城，怊怅三年此夜情。

独捲疏帷成默坐，暗虫相应作秋声。

宋祁

宋祁　八月望夜不见月有感

九昮含爽助清辉，万里重阴误赏期。

正恨浮云无意绪，世间偏恼最明时。

宋祁

宋祁　芭蕉

逃腊藏深柢，乘春发故莇。

雨障单盖侧，风偃半旗开。

脆理缯争裂，斜规扇欲裁。

无坚喻浮世，金粟信多才。

宋祁

宋祁　把酒

歌管嘈嘈月露前，且将身世付酡然。

谩夸鼷鼠机头箭，不识醯鷄瓮外天。

青史有人讥巧宦，黄金无术治流年。

君看醉趣兼醒趣，始觉灵均更可怜。

宋祁

宋祁　白兆山桥亭

千尺虹泉界道飞，阴虬横绝负云楣。

浮梁跨岸神移石，劫烬翻波地献池。

度日衔花翔翠鸟，经年支榻养灵龟。

披襟便可袪烦恡，不独东京叔度陂。

宋祁

宋祁　白兆山寺值雨呈同坐

飞轩凭望俯丹梯，星雨囊风暝夕曦。

翠阜天遥云待簇，绀园花老树低枝。

巾车预畏烟畴迥，蜡屐先忧磴道危。

未似庾公年最少，桑郊盘马帽檐敧。

宋祁

宋祁　柏树

昔托孤根百仞溪，何年移植对芳蹊。

云岩烈麝相思久，怅望清香未满脐。

宋祁

宋祁　柏树

翠柏童然杂蘤间，簿书馀暇独来看。

不须更共春葩竞，留取青青待岁寒。

宋祁

宋祁　北归

一水清波驶，还将桧檝归。

缨緌成素滥，猿鹤恐长违。

斗外城隅出，云端阙影微。

定知朝夕鸟，却望汉台飞。

宋祁

宋祁　北楼

危楼孤堞共巑岏，怒激号风结暝寒。

校尉登临非广武，王孙回望即长安。

来黣蔽陇蹊牛下，密纲横山猎骑攒。

梁霰楚氛催岁晏，有人惆怅悔凭栏。

宋祁

宋祁　北墙董羽水

万叠云涛墨海间，天机地轴共回环。

悠然便有沧溟意，况在灵鳌首冠山。

宋祁

宋祁　北园池上

中园稍萧槭，日脚净空埃。

寒蝶飞还下，饥鸥去又回。

林高风搅叶，垣暗雨留苔。

颇赋高秋兴，人非骑省才。

宋祁

宋祁　被召观三圣御书诗

列圣多能备，俱留乙夜勤。

出图天与画，观迹帝成文。

露洒纷仙液，鸾回杂瑞群。

毫均五色丽，书对十行分。

玉轴罗新帙，芝泥俨旧薰。

嗣皇尊世哲，金匮冠攸闻。

宋祁

宋祁　比日

比日投簪隐，盂峰列舍椽。

值岩因作牖，仍磵即疏泉。

斧烂仙棋路，花飞佛雨天。

谏帷他夜梦，犹在翠微巅。

宋祁

宋祁　笔次

菱花照鬓感流年，始觉空名尽偶然。

十掷成犍宁是拙，一丸求药浪图仙。

位卑司败无言责，事少当关许晏眠。

上此隳官堪自劾，不烦公掾更平镌。

宋祁

宋祁　敝俗

陶姚民屋富，梁魏敝风存。

士阙游乡校，人争倚市门。

椎埋时结客，博掩竞成喧。

谁与迁荼堇，移甘朊朊原。

宋祁

宋祁　避暑江渎祠池

溪浅容篙短，舟移觉岸长。

烟稠芰荷叶，霞热荔支房。

技叠参挝鼓，杯寒十馈浆。

便成逃暑醉，官事底相妨。

宋祁

宋祁　汴堤閒望

虹度长桥箭激流，夹堤春树翠阴稠。

谁知昼夜滔滔意，不是沉舟即载舟。

宋祁

宋祁　辨才少白师归天台

壤色拥行肩，南方应有缘。

归艎素车浪，宝戺赤城天。

宴树春园密，谈花画祴鲜。

凭师无阂智，呵黜二宗禅。

宋祁

宋祁　兵部学士移镇昭潭

樯拂南云舣帛兰，再麾湖外叹违颜。

封君比籍千头橘，瑞祝标祠九向山。

迎吏出郊驱驽箙，齐兵下席掩刀环。

汉条缓布褒书降，后乘蒸青几两还。

宋祁

宋祁　病告作寄武平湖内翰

病拥绨袍雪领垂，当关重叠报晨晖。

夷吾畏事将成吃，蘧瑗增年转悟非。

宦路风波频岁剧，故山薇蕨每春肥。

馀生正似风前鹢，惭负阳秋说退飞。

宋祁

宋祁　病间答杂端庞淳之见寄

廓落弥旬故眼移，居惭君粟养支离。

绫衾倦梦愁淹卧，星鬓流年报早衰。

药剂袪繁催月杵，茗腴供啜嗜春旗。

迷魂复幹闻清唱，不减巫阳筮些诗。

宋祁

宋祁　病免

股锡飘然指上方，翠微岩腹腌鹰房。

江山极睇才多助，竿木投机戏几场。

麝墨洗馀池溜变，玉瓷清极茗华香。

秋风莫负重来约，净社霜莲遍碧塘。

宋祁

宋祁　病兴

病兴还见岁华阴，身属橐韐久未任。

主画固须烦孟博，作书宁免倩陈琳。

仙丸玉匕贪馀饵，甜酎银瓯喜细斟。

谁笑衣囊长寂寞，横思新得汉台金。

宋祁

宋祁　病兴见春物欣盛释然有临眺之意

东风掠野暂轻埃，洒洒残寒伴落梅。

晓报谷莺朋友动，暖将塞雁弟兄回。

骤生溪水迎人远，自喜林花索露开。

老罢何颜玩芳物，试凭狂醉上春台。

宋祁

宋祁　病兴早朝

万辔冬珑凤阙西，病兴重喜趁朝闺。

初霞稍上岩廊戟，落月催传卫士鸡。

温树未凋风力薄，仙杯已满露华低。

明光一对清光罢，昏目犹惭眩转迷。

宋祁

宋祁　伯逢欲予买一田墅因成自讼

予从大夫后，禄乃二千馀。

簪笔论何事，藏山著底书。

病教年事早，拙使宦情疏。

合治菟裘未，蜗牛尚有庐。

宋祁

宋祁　博州骆太保

关榆秋舞折膠风，坐啸边陴忆九重。

宴榭绿醅春沸蚁，连营清角暮吟龙。

幕中镂管閒陈檄，塞下兜零罢汉烽。

计日民谣諠魏阙，褒功仙劄武泥封。

宋祁

宋祁　卜居

自乐颜居陋，非论晏市嚣。

西山宜托疾，东路便归樵。

穴邃狐情乐，巢完鸟意遥。

居然深隐去，宁待左生招。

宋祁

宋祁　不言

不言非巧宦，要是乏高符。

托社天教散，为公谷与愚。

桂枝怀隐树，荆叶恋欢株。

荣路多高足，争传八列呼。

宋祁

宋祁　步药北园

倦持尘簿著纶巾，清眺城隅夏物新。

幽鹭仪容高似客，晚莺言语巧于人。

雨边斜照犹衔岭，风后馀凉自舞蘯。

天借使君仁智地，此来山水更相亲。

宋祁

宋祁　残花

林下感馀欢，流芳逐雨残。

香归蜜房尽，红入燕泥乾。

梦短休成蝶，肠回却掩鸾。

故应成异果，持去掷潘安。

宋祁

宋祁　残秋霁景

霜昮初毕雨，日气上熹微。

寒水流无急，高云薄未归。

书閒仍积箦，琴燥乍移徽。

负郭泥妨辙，翻劳急掩扉。

宋祁

宋祁　残月

阴光随落宿，有意待朝阳。

晕缺灰馀影，潮平鹭息狂。

残兵骄子国，隐语大刀郎。

此夜方诸泪，宁能减数行。

宋祁

宋祁　曹景宗

快马如龙度埒尘，射麞放饮藉汀蘯。

鼻头出火风生耳，宁愿扬州作贵人。

宋祁

宋祁　草木杂咏五首　海椶

哆炽风叶张，囷皴雨皮厚。

丛橑列盖端，攒旄注旗首。

物以希见珍，材缘怪志丑。

宋祁

宋祁　草木杂咏五首　楠

童童挺十寻，一盖摩空绿。

斜月碍枝回，凉烟附叶宿。

拙斧无妄加，要经匠者目。

宋祁

宋祁　草木杂咏五首　枇杷

有果产西裔，作花凌蚤寒。

树繁碧玉叶，柯痓黄金丸。

上都不可寄，咀味独长叹。

宋祁

宋祁　草木杂咏五首　藤

虺蔓相结蟠，虬梢互回屈。

纷若未契绳，繁如已纶綍。

峭格外圑阴，尤堪庇炎日。

宋祁

宋祁　草木杂咏五首　橼

绀实纷累累，柔柯缓若若。

叶以代新陈，花仍开续落。

宋祁

宋祁　蝉

晓腹清呼饱露津，本求仙蜕远嚣尘。

貂温范蜜非吾族，枉共花冠托此身。

宋祁

宋祁　长安道中怅然作三首

三辅古风烟，征骖怅未前。

山园蓬颗外，宫室黍离边。

树老经唐日，碑残刻汉年。

便须真陨涕，不待雍门弦。

宋祁

宋祁　长安道中怅然作三首

兴亡作今古，事往始堪悲。

宫破黄山在，城空北斗移。

走冈寒兔急，啼戍暮鸦饥。

灞岸重回首，惟馀王粲诗。

宋祁

宋祁　长安道中怅然作三首

城阙今安在，关河昔所凭。

种祠秦故畦，抔土汉诸陵。

花树圆排荠，楼云淡引缯。

南山不改色，千古恨相仍。

宋祁

宋祁　长葛道中作寄侍读梅给事

仲春告言归，道次古长葛。

水穷既舍舟，仅具始脂辖。

南登高原望，天宇莽庨豁。

溱冀澹无波，芣騩森相轧。

春鸠日夜鸣，阳膏浅深达。

田畯挈壶浆，稚子勤襫襲。

驱牛洒先稑，趣车载输秸。

郊柘色欣欣，梢溝流活活。

县官恩泽美，农节未尝夺。

贤牧谨诏书，民隐罔遗察。

射蠲赘聚劳，赋检诛求猾。

我亦占一尘，闻兹慰饥渴。

矢诗虽不多，要附许风末。

宋祁

宋祁　长兄冬夕递宿偶成长句上寄

绛帻鸡人唱夜筹，宿庐遥忖道山头。

梦思园吏成羁寝，书掩冤家倦对雠。

雨阁气昏莲蕂并，烛帘光动蒜条钩。

孤吟一夕怀康乐，广陌黎明望紫骝。

宋祁

宋祁　常山杨氏有二怪石奇险百状田曹张中行家雒阳遍见都中诸家所得异石

块然两奇石，谲怪状难悉。

千仞裂嵯峨，一气与崷崒。

四隅藓肃肤，万古云渍骨，

补馀天所委，陨罢星不没。

横苍对偃寒，怒翠竞腾突。

神媪秘弗露，狂鳌抃而失。

由兹落人宇，得用玩奇质。

屹如不可转，挺若无所屈。

斗虎攫馀痕，乖龙卧残窟。

撑掉壮士槊，奋立直臣笏。

危顶烟夭矫，窄窦雷郁律。

涛头缩不长，魖臂愤相捽。

变现载灵牒，呵护费神物。

穷陬苦陋库，珍碧恐涸汩。

各保坚{左石右感}姿，以待封山日。

宋祁

宋祁　朝天岭

天岭循归道，征旟面早暾。

滩声逢石怒，山气附林昏。

谷啭如禽唘，尘交作马痕。

萋萋芳草意，无乃为王孙。

宋祁

宋祁　朝阳

腷膊鸡声夜向晨，东方飞景到云林。

簾帏已是曈曈晓，庭户全无曀曀阴。

可是梧桐长得地，也应葵藿久倾心。

日边早晚来环赐，见说清光注意深。

宋祁

宋祁　朝阳

缩宿沈榆彩，沧溟转若华。

才晞汉盘露，便映洛神霞。

鸣凤梧冈迥，桑柔桂笼斜。

照梁休自许，城上已啼鸦。

宋祁

宋祁　车驾出猎和丁学士

九扈聊清野，三驱比出畋。

紫云华盖上，玉斗帝车前。

藻卫罗长薄，星枪落晚廛。

旗开龙对舞，骖合雁相联。

鱼贯围中队，风毛仗里天。

寒熊批怒掌，饥鹘下苍拳。

困兽开仁纲，良禽献庙鲜。

赐庖飞骑促，劳饮釂烽传。

历览黄图迥，裴回翠帽旋。

迩臣将盛美，吉日继王篇。

宋祁

宋祁　陈奉礼宰四明

大庭联袂掞英华，龙凤池名在一家。

雁塔墨痕鴒继序，桂林春色棣交花。

袍薰茂草萋萋远，樯竖归风栉栉斜。

灵越弦歌皆胜践。递赓清思赋馀霞。

宋祁

宋祁　陈济赴举兼省觐

相从同是日边人，两见江南碧草生。

冯铗车鱼初倦客，梁山风雨苦思亲。

虹桥刻柱前盟苦，兽锦裁囊丽曲新。

袍雪纷纷君莫顾，汉皇终自识平津。

宋祁

宋祁　晨赴书局

上直蓬山远，轻轩截九逵。

晓光衔睥睨，秋色静罘羜。

渐觉苏裘敝，行嗟潘领衰。

鹪鹩自有志，不羡帝梧枝。

宋祁

宋祁　丞相庞公归政就第数有新诗传播都下偶成拙句上纪盛德二首

方道逍遥一品身，尽收和气付凝神。

小车殿里抛丞相，南极星边伴老人。

双鹤对眠云帐月，五芝催耨雨岩春。

支离旧客公知否，私计东山作近邻。

宋祁

宋祁　丞相庞公归政就第数有新诗传播都下偶成拙句上纪盛德二首

第门行马护清埃，拂席时时宴具开。

安石风流今日是，平津宾客几人来。

幄中谋熟君筹在，川上身閒汝檝回。

绝俗新章满都纸，向时疏傅定无才。

宋祁

宋祁　成都

风物繁雄古奥区，十年傖父巧论都。

云藏海客星间石，花识文君酒处壚。

两剑作关屏对绕，二江联派练平铺。

此时全盛超西汉，还有渊云抒颂无。

宋祁

宋祁　呈成上人

佛国天花两送春，岁阴何意重相亲。

劳师且置弥天论，凿齿今才敌半人。

宋祁

宋祁　呈胡希元进士二首

离邦嗟病免，道旧乐朋簪。

刻画忘齐丑，膏肓倚郑箴。

轩鸿遡霄路，和鹤答溪阴。

为藄求羊径，时容一往寻。

宋祁

宋祁　呈胡希元进士二首

茕茕官绶解，落落饮瓢空。

君惠容藏疾，交情助讳穷。

倦谈嗟墨客，掉首观鸿蒙。

已卜良邻计，无忧吾道东。

宋祁

宋祁　城外

次舍梁陈外，风烟周郑间。

徐驱四郊路，遍识属城山。

野雪融残素，岑霞就暝殷。

几宵星影动，知伴传车还。

宋祁

宋祁　城西晚眺

北榭风轻爽醉襟，天涯摇落对登临。

一篙寒浪船移浦，千尾残阳鸟赴林。

倦客亭皋时远笛，早寒墟里渐疏磚。

凭栏不觉休边角，暝气苍茫失半岑。

宋祁

宋祁　城隅晚意

寥寥天意晚，稍觉井闾闲。

水落呈全屿，云生失半山。

牛羊樵路暗，灯火客舟还。

暝思输凫鹄，归飞沆漭间。

宋祁

宋祁　程密学知益州

墀涂昼对光尧蓂，细札芝泥袭绶馨。

三独旧台呼辐宠，十连新府梦刀灵。

云梯霁日明钩栈，雨阁苍苔蚀剑铭。

只恐廉襦歌未厌，萤煌归应六符星。

宋祁

宋祁　池上

晚瞩西池上，池清暑气微。

云烟互明灭，蒲荇两因依。

戏鰋来无定，眠凫久自飞。

纷吾刀笔虑，逢此憺忘归。

宋祁

宋祁　池上

雨止菰蒲老，风生杜若秋。

水光晴动日，莲气晚薰舟。

暗坞飞萤出，疏丛白鸟留。

此时成丽赋，宁减耫游鯈。

宋祁

宋祁　池蛙

越国车前矜勇甚，子阳井底太骄生。

乘时不羡云溟乐，口作仪同鼓吹声。

宋祁

宋祁　愁吟

夜雨平阶滴，寒灯照幔孤。

未生灵运草，先据惠施梧。

千里徒伤目，三年欲变儒。

回肠啼络纬，远恨送襜褕。

怨曲传繁瑟，悲歌缺唾壶。

此中如借问，掩鼻愿操觚。

宋祁

宋祁　出城所见赋五题

二月雨堪爱，霏霏膏泽盈。

添成竹箭浪，催发杏花耕。

迥湿风头冷，微含日脚明。

居然嘉应在，谁是束长生。

宋祁

宋祁　出城所见赋五题

二月水堪爱，泮流清复浑。

影深天在底，红乱日摇痕。

鹜没小舟度，鱼喁新藻翻。

有人无限思，惭愧仲长言。

宋祁

宋祁　出城所见赋五题

二月花堪爱，全开未落时。

香轻长抱蕊，霞破即团枝。

舞蝶何曾定，流莺不待期。

劳君金缕唱，更尽拍浮卮。

宋祁

宋祁　出城所见赋五题

二月草堪爱，一番芳意还。

远迷天泱泱，低隐雉斑斑。

细雨鲜原润，东风古道閒。

王孙归定否，持问桂枝山。

宋祁

宋祁　出城所见赋五题

二月风堪爱，悠悠天际生。

向空鸣籁细，乘暝作寒轻。

拂水纹层浪，穿条杌紫茎。

烦君期素魄，相伴倒春清。

宋祁

宋祁　出城写望

驱车南陌道，物色喜春还。

水暖初成浦，云晴不抱山。

原姿平澶漫，禽唘巧间关。

此适非谋野，祠官只在闲。

宋祁

宋祁　出城暂憩林下

下马清林下，翛然忘俗情。

山禽不辨种，溪草尽无名。

露笋披斑箬，风葩抗紫茎。

徘徊漱岩溜，未忍濯尘缨。

宋祁

宋祁　出次近郊

江练东南楚塞长，野烟寒气共苍茫。

局辕班马思长道，攫肉饥乌下夕阳。

旅舍樵苏劳后爨，农家簦笠远相望。

坐观民瘼无他画，庭列貆鹑目眩觞。

宋祁

宋祁　出郊

茂草平堪藉，长杨绿自垂。

郊晴艾帐远，桥迥犊车迟。

有鹤迎飞盖，无蛇赌赐卮。

秦楼何用识，马尾结青丝。

宋祁

宋祁　出野观农二首

杏蕊菖芽正及春，风烟万顷缥陂匀。

果然庄腹三餐饱，悒悒深耕不顾人。

宋祁

宋祁　出野观农二首

炊饢中林烟火迟，劝农官吏驻春旗。

蓬蒿意盛阳膏动，正是陈根可拔时。

宋祁

宋祁　初除直讲献内阁冯学士孙侍郎

圆海崇遗教，中陵育茂材。

雾从仙市合，风向舞雩来。

宝篆侔东壁，儒篇访曲台。

泮芹参上俎，燕篲拥轻埃。

鼓箧华冠聚，丘山缥帙开。

虫形浮墨沼，鼠耳绽经槐。

有客缘承乏，无庸愧滥陪。

难重汉家席，易眩鲁门杯。

学困青箱广，书愁皓首催。

空尘博士议，不称洛阳才。

高阁连云景，层城枕斗魁。

惟应仲尼冶，未惜铸颜回。

宋祁

宋祁　初到郡斋

专城四十外，中石二千馀。

旷日惭良术，班春赖细书，

学慵前志忘，身远故人疏。

姑俟天藏疾，雌堂日燕居。

省分由来拙，操心本自危。

十年今得调，三匝此逢枝。

攘臂贪丰粟，装怀倦诉词。

竹林谁见忆，迢递始平麾。

宋祁

宋祁　初到郡斋三首

暂解枢机任，来从海上閒。

浮云富贵外，一马是非间。

月衮生潮浦，风香堕桂山。

苍生虽击望，要作冶城还。

宋祁

宋祁　初到郡斋三首

我里诚云乐，公今况释劳。

秋蒪不下豉，霜蟹恣持螯。

林静来晨燎，江喧入夜涛。

功成奋嘉藻，宁欲傍离骚。







卷328

宋祁

宋祁　初到郡斋三首

温省绸缪罢，乡州偃息时。

鹤情归不怨，凤德老无衰。

月树供园蓀，仙囊续宴卮。

自惭淮守薄，千里与言诗。

宋祁

宋祁　初伏休沐

伏时诏休偃，闭门谢朋侪。

羲和挟升阳，晓气红崔嵬。

炎林欝歳露，焦原横赭埃。

怒甚崒崒云，旱始隆隆雷。

况我庇茨宇，烦襟安得开。

囚拘诉巾帻，仇怨被酒杯。

汤沐未及具，反为虮虱咍。

北风殊杳嘿，羲人安在哉。

宋祁

宋祁　初入蜀州阁道作

缘云栈脚转嵯峨，使者重来叱驭过。

杜宇有冤啼夜月，女萝凭鬼护山阿。

岩深树气埋苍雾，峡窄江形束素波。

自问一春行役苦，带环移眼奈衰何。

宋祁

宋祁　初侍讲筵有感上呈经筵诸公

迩英何幸奉经筵，俗状婆娑艾服年。

兰叶初窥图上字，奎钩乍识禁中天。

坐凭重席惭清问，能读三坟赖众贤。

犹藉向来稽古力，不然须合早归田。

宋祁

宋祁　初宿东阁追忆文简丁公作

辞阁玉堂东，依然昔所从。

旧池空叹凤，残友不成龙。

制藁流尘积，砖花驳鲜重。

过车三步约，何日酹茔松。

宋祁

宋祁　除夕

历尾无馀日，更筹促曙躔。

持愁賸残岁，将老入新年。

宋祁

宋祁　除夕

一杯芳酒夜分天，万虑劳劳耿不眠。

明日新春到何处，菱花影里二毛边。

宋祁

宋祁　除夕作

四十九年今日到，来欢往戚是欤非。

床头周易有深意，自此恐须三绝韦。

宋祁

宋祁　滁州赵学士重修怀嵩楼

丞相怀嵩罢，因之名郡楼。

使君嗟久废，华栋郁重修。

人世兴衰换，山川处所留。

落成今日宴，感旧向来愁。

西北天根远，东南地脉浮。

云生兰叶橑，月近蒜条鉤。

树杂猿呼暝，风长雁送秋。

此时如极目，归思恐难收。

宋祁

宋祁　春晖寓目二首

春序倏云晚，高台芳意多。

花成风地缬，鸟作暝林歌。

树气薰繁幄，池文叠细波。

夹城归骑散，烟絮遍铜驼。

宋祁

宋祁　春晖寓目二首

春意都无几，还持欢绪归。

游蜂抱蕊去，惊燕失泥飞。

风下幡幡影，霞留暝暝霏。

既知瑶席恨，不减欲沾衣。

宋祁

宋祁　春集东园诗赋得箂字

茂气遍春逵，结客并游轸。

胜践属园墟，欢言驻驺引。

踨情适野豁，远目向天尽。

林馥树纔花，町疏篁未箂。

饮来无留酹，嘲往有馀冁。

耳热谢时人，戚戚良可悯。

宋祁

宋祁　春霁

一雨初晴小雾披，海天羊胛报晨晖。

寒消艳雪沈楼唱，暖入重帘御袷衣。

柳外轻黄纷漠漠，梅梢残白怅微微。

烟皋笑电无穷乐，行御鲸牙逐锦翚。

宋祁

宋祁　春郊晓望

睡足犹欹枕，欢沉即掩樽。

风花飞有慴，烟絮坠无痕。

野色兼山远，溪流涨雨浑。

渊明有归意，惟是对桐孙。

宋祁

宋祁　春日出浣花溪

侧盖天长荡晓霏，暖风才满使君旗。

水通江渚容鱼乐，草遍山梁报雉时。

场雨灭尘盘马疾，楼云碍曲进觞迟。

少陵宅畔吟声歇，柳碧梅青欲向谁。

宋祁

宋祁　春日溪上

溪上和风吹薄云，溪边花木亦欣欣。

州人未散烦携酒，行乐先须让使君。

宋祁

宋祁　春日溪上示南正四首

春云拂拂柳摇摇，尽日相望似见招。

此意只应人未会，自持杯酒上溪桥。

宋祁

宋祁　春日溪上示南正四首

少华山头雪未消，东风先已入花梢。

今朝懒到溪边看，林下流莺似见嘲。

宋祁

宋祁　春日溪上示南正四首

莫言雨后长蓬蒿，恍惚溪边见小桃。

待得数朝开烂漫，更须防避晚风号。

宋祁

宋祁　春日溪上示南正四首

绕溪台榭据丘陵，试对春风日日登。

蘯藻凫鱼无旧恨，主人今是柳吴兴。

宋祁

宋祁　春帖子词　夫人阁十首

雪罢云初暖，天和日便迟。

玉楼新燕子，禼下记来时。

宋祁

宋祁　春帖子词　夫人阁十首

春从何处生，先觉满瑶京。

冰解鱼鳞散，云飞鹤态成。

宋祁

宋祁　春帖子词　夫人阁十首

春天丽春旭，春酒献春盃。

树待珊瑚斗，花须羯鼓催。

宋祁

宋祁　春帖子词　夫人阁十首

银阙崔嵬对未央，春来始觉好年光。

风生禁苑无穷丽，日向仙壶一倍长。

宋祁

宋祁　春帖子词　夫人阁十首

东郊移仗晓迎春，已觉轻寒不著人。

天瑞穰穰君泽美，并教和气助佳辰。

宋祁

宋祁　春帖子词　夫人阁十首

春阙风光丽，春城歌吹喧。

琼苏献春酒，金薄镂春旛。

宋祁

宋祁　春帖子词　夫人阁十首

瑞历岁惟新，物华春可爱。

雪尽林弄姿，冰销水生态。

宋祁

宋祁　春帖子词　夫人阁十首

新年十日逢春日，紫禁千觞献寿觞。

寰海欢心共萌达，皇家庆祚与天长。

宋祁

宋祁　春帖子词　夫人阁十首

日照觚棱万户春，细风轻雾淡嘉辰。

一番宫柳黄烟重，百种盘蔬紫甲新。

宋祁

宋祁　春帖子词　夫人阁十首

玉管轻罗和气动，土牛青帻报祠归。

仙盘取露朝和药，舞殿裁云暝作衣。

宋祁

宋祁　春帖子词　皇帝阁十二首

东郊迎气罢，暖信入严宸。

暂遣星杓转，令知天下春。

宋祁

宋祁　春帖子词　皇帝阁十二首

瑞福随春到，穰穰正似山。

君王宽大诏，自此遍人间。

宋祁

宋祁　春帖子词　皇帝阁十二首

縠管灰飞尽，金胥刻漏长。

欢情与和气，并入万年觞。

宋祁

宋祁　春帖子词　皇帝阁十二首

日华初丽上林天，殿里春花百种鲜。

驱出馀寒还故腊，收回和气作新年。

宋祁

宋祁　春帖子词　皇帝阁十二首

望春台下春先到，猎猎青旂倚汉宫。

水自北涯生暖溜，花从东面受和风。

宋祁

宋祁　春帖子词　皇帝阁十二首

苍龙东阙转春旂，綷羽林梢最早知。

青帝回风还习习，黄人捧日故迟迟。

宋祁

宋祁　春帖子词　皇帝阁十二首

春风长乐地，春仗大明天。

春酒皆千日，春枝即万年。

宋祁

宋祁　春帖子词　皇帝阁十二首

阳和今日到，景物一时新。

陛下南山寿，长迎千万春。

宋祁

宋祁　春帖子词　皇帝阁十二首

天上春先遍，世间人未知。

黄金装柳蕊，红密点花枝。

宋祁

宋祁　春帖子词　皇帝阁十二首

水暖蛟冰解，灰飞凤管和。

阳春与皇泽，并付女夷歌。

宋祁

宋祁　春帖子词　皇帝阁十二首

天矫苍龙引翠旌，君王暂报出郊迎。

勾芒一夜催春到，万户千门歌吹声。

宋祁

宋祁　春帖子词　皇帝阁十二首

宜春苑里报春回，宝胜缯花百种催。

瑞羽关关迁木早，神鱼泼泼上冰来。

宋祁

宋祁　春帖子词　皇后阁十首

青郊迎淑气，华阙报芳辰。

瑞木梢梢变，珍禽唘唘新。

宋祁

宋祁　春帖子词　皇后阁十首

春前已岁换，岁后始春来。

緕燕随宜帖，缯花斗巧开。

宋祁

宋祁　春帖子词　皇后阁十首

晓天春气净融融，飞入天关第九重。

灵沼水生初报雁，蓬莱云暖即从龙。

宋祁

宋祁　春帖子词　皇后阁十首

宫里春花才灼灼，殿前春仗已峨峨。

东风尽解天池冻，不及君王庆泽多。

宋祁

宋祁　春帖子词　皇后阁十首

谁道春从何处来，只从金阙遍瑶台。

苍龙便入时巡仗，玉液还飞行庆杯。

宋祁

宋祁　春帖子词　皇后阁十首

嘉佑随年至，皇恩共气和。

水痕冰处动，烟思柳前多。

宋祁

宋祁　春帖子词　皇后阁十首

晓佩摇苍玉，晨旂亚翠斿。

新年好春色，今日满皇州。

宋祁

宋祁　春帖子词　皇后阁十首

暖碧浮天面，迟红上日华。

宝幡双帖燕，緕树对缠花。

宋祁

宋祁　春帖子词　皇后阁十首

迎春宝胜插钗梁，拂钿裁金斗巧妆。

上作君王万年字，要知长奉白云觞。

宋祁

宋祁　春帖子词　皇后阁十首

双阙鲜云抱日光，朝来春意已昌昌。

先从太液催波绿，后到灵和报柳黄。

宋祁

宋祁　春晚官舍呈幕中

万点飞花拂路尘，行春罢后惜残春。

雨催菖叶全成甲，风播榆钱不算缗。

多病已惭官绶束，长年惟共酒杯亲。

坐题吏诺君何怪，只是涟漪素食人。

宋祁

宋祁　春晚写望

不觉春芳晏，翻成客望劳。

草平天一色，风暖燕双高。

击辝争轻幰，书旗衒缥醪。

随宜歌白紵，都士半云袍。

宋祁

宋祁　春望杂咏　归雁

刷羽梁王池，春至欲言归。

牵我东南恨，随君西北飞。

宋祁

宋祁　春望杂咏　远树

如帷复如荠，历历映沧洲。

故障千里目，剩作一重愁。

宋祁

宋祁　春夕

捲幔星河近，严城钟漏迟。

飞虫集暗牖，栖鹊忌明枝。

弱柳兼风困，高花战露危。

回肠正无赖，仍此卧遥帷。

宋祁

宋祁　春夕闻雁

声繁知并举，阵急想斜分。

臆饱江南稻，身随代北云。

足书烦远寄，箭道怯虚闻。

口噤悲黄鹄，相望不及群。

宋祁

宋祁　春夕雨歇

江云夜雨过前墀，菌阁微凉縠雾披。

戒井漏残银箭促，青天笑罢玉壶欹。

文波弱荇浮清濑，珍树惊禽绕暗枝。

纵使何郎诗笔在，未应幽恨抵兰时。

宋祁

宋祁　春晓感别

楼外疏钟落晓河，天涯感别思烟波。

三年客鲤传书远，五丈星机得素多。

沟水东流劳想像，峡灵西去隔嵯峨。

良辰自古难并乐，不独骊驹送客歌。

宋祁

宋祁　春雪

迟旭收天宇，层阴糅雪英。

傍隺聊积玉，妆树旋消琼。

越驿兼梅坠，章台代絮萦。

风回飞自急，池暖白犹轻。

晓溜承隅滴，寒澌逼沼生。

持杯一相劳，膏脉趁春耕。

宋祁

宋祁　春雪

银砾欺春乱眼来，重阴万里压平台。

光沈后牖将飞瓦，艳补南枝已落梅。

池曲平翻冰共泮，山腰未积玉争颓。

长安并长旗亭價，蜀女当垆自涤盃。

宋祁

宋祁　春雪寄郑府尹

风御凭空揽玉尘，急飘斜舞碎霙匀。

九重阙里都无夜，五出花前自作春。

賸借薄寒添雁夕，强留馀晦恼鸾晨。

须知柳絮纷纷态，迷杀章台便面人。

宋祁

宋祁　春宴行乐家园

园芿初乾小雨泥，饮壶游屐况亲携。

身轻早蝶千回舞，技痒新禽百种啼。

乘暖草茵侵坐软，畏风桃绶向林低。

阳晖自有留人意，衔照高楼未遽西。

宋祁

宋祁　春晏北园三首

春物在无几，景随人意閒。

箂生迷坞缺，花尽失林殷。

坠絮来何所，轻云久未还。

持杯问流照，肯信有朱颜。

宋祁

宋祁　春晏北园三首

天意歇馀芳，人间日始长。

落花风观阁，睡鸭雨池塘。

稍倦持螯手，犹残婪尾觞。

春归无所预，羁客自回肠。

宋祁

宋祁　春晏北园三首

日晏休尘虑，中园眷物华。

惊禽曳啼去，弱柳受吹斜。

暝早月沈碧，凉生水进涯。

悠然望层堞，千翅度昏鸦。

宋祁

宋祁　春晏病体少悰退卧北斋有寄

小有负薪疾，早成憔悴姿。

无人来迓跛，赖酒与扶衰。

朴斲知林短，腥{左月右娄}厌席卑。

西山一丸药，何忍独相遗。

宋祁

宋祁　春野观农事

茂气回鲜野，寒姿换故林。

败防溪响急，新甽耒痕深。

乳雉嬉原雝，歌牛下浦阴。

吾庐堪学稼，将老有初心。

宋祁

宋祁　慈圣阁秋橙结实上召宗室同观

昔预穰侯贡，今移汉掖旁。

帝怜秋实茂，天许本根强。

媚叶童童密，幽花裛裛香。

苞垂列星纬，味变九霞浆。

薰轸分风近，仙盘饷露凉。

和羹并梅{上艹下左木右鹩去鸟}，连叶让芝房。

舜日晨烘雾，尧云夕护霜。

不随江北化，思助庙中尝。

卢橘非同种，安榴肯并芳。

荣观耸麟族，赋笔助荷囊。

宋祁

宋祁　次剑门

昔驱千骑往，今解五鱼还。

谁惮老销髀，自怜生入关。

春风来迥野，晓斗挂空山。

却整康成帢，依然愧腻颜。

宋祁

宋祁　次江都

道

疑无地，岩高欲近天。

家收代田粟，官铸即山钱。

云变阴晴候，林容旦暮烟。

落花真有意，时解拂行鞯。

宋祁

宋祁　次江都

江溜滩滩急，崖腰栈栈新。

天深罕见日，路险不容尘。

远草夤缘绿，幽花落漠春。

逢津何必问，夫我自知津。

宋祁

宋祁　次陕郊

惊风吹客梦，西落剑南天。

自问何为尔，官牒见婴缠。

遽传非久舍，黎明徒御喧。

俯轮千仞底，仰辔百寻巅。

凭高一以眺，野气正苍然。

崖奔仆僵树，湍躁啼荒泉。

羁禽易去木，奔麇不择阡。

抚物重增叹，去邦邈以绵。

何为久行役，坐使欢心捐。

宋祁

宋祁　次望喜驿始见嘉陵江得予友天章张文裕西使日咏嘉陵江诗刻于馆壁有

江流东去各西行，江水无情客有情。

此地怀归心自苦，不应空枉夜滩声。

宋祁

宋祁　次望喜驿始见嘉陵江得予友天章张文裕西使日咏嘉陵江诗刻于馆壁有

东流江水鸭头春，南隔高原背驿尘。

便使滩声能怨别，此愁不独北归人。

宋祁

宋祁　次韵罢相游故园

戟棨严门第，閕金倦带围。

如公三事老，从古几人归。

宋祁

宋祁　次韵宫师相公答太傅相公秋书

岩树萧萧秋兴归，师臣仍此褫朝衣。

羽觞聊欲同宾寿，玉体何曾待战肥。

风圃薄寒浮醉衽，雨荥新浪拍渔矶。

清篇自有夔龙旧，方外相从屏世机。

宋祁

宋祁　次韵宫师相公南游还旧山及阙下二首

丙御萧萧上翠微，故林泉石共光辉。

晓猿夜鹤知无怨，得见山中宰相归。

宋祁

宋祁　次韵宫师相公南游还旧山及阙下二首

武当宴席挥金罢，郑圃联章驿雾成。

莫独名山藏秘本，别须留副在华京。

宋祁

宋祁　次韵和奉宁太尉相公见寄二首

赉弼昔营野，代工天眷深。

此时萧散乐，却似住岩阴。

宋祁

宋祁　次韵和奉宁太尉相公见寄二首

儒蕴披幽笈，仙图启秘关。

嵩云为雨罢，来伴相君閒。

宋祁

宋祁　次韵和李长学士正月二十八日出郊见寄之作

雅俗传祠日，年华重宴辰。

初阳澹江雾，小雨破街尘。

客盖浮轻吹，斋刀儼后陈。

林芳催兔目，原色换龙鳞。

壤路歌声杂，褠倡舞痓新。

持杯遍酬客，惟欠眼中人。

宋祁

宋祁　次韵天平观文庞相公以久留塞下见寄

昔驾轺封北护边，已惭星鬓久凋年。

御炉香外抛晨谒，刁斗声中废夜眠。

梁雪送残他日赋，郭舟谁共此时仙。

思归未敢贻公念，更办秋怀敌露蝉。

宋祁

宋祁　次梓潼

行行芳序深，秀色媚诸岑。

早叶易经吹，暖云难久阴。

拥条孤狖啸，戏荇一凫沈。

不是无樽酒，其谁共献斟。

宋祁

宋祁　赐禁中所种稻米

中天铜雀长鸣罢，清御滮池告稔初。

刈敛方从弄田出，颁分更自导官馀。

霜茎矗秀纡宸玩，玉粒凝甘剩禁储。

惭愧有年君赐厚，等閒欹枕梦为鱼。

宋祁

宋祁　丛祠树木尤岑蔚

祠凭怪神树不伐，树得岑阴神托威。

乡人奠酒女巫醉，祠树不知谁是非。

宋祁

宋祁　丛菊

烟开容花密，霜重放丛斜。

插著星星畔，潜郎称晚花。

宋祁

宋祁　崔氏逍遥堂

戚里封侯旧，家园缔宇初。

据梧人化蝶，坐石客焚鱼。

砌草交垂带，窗筠就刻书。

欲知真趣盛，长者数回车。

宋祁

宋祁　答安陆庞掾

囊文尝奏御，军事此参卿。

座隘升堂友，乡荣乞墅甥。

清言飘麈毳，慎疾搴芝英。

谈幄尸官久，烦襟怯报琼。

宋祁

宋祁　答安陆王工部早春郡园见寄次韵

五马新回金络头，方春稀讼释南囚。

荆岑汉浒联形胜，渚月台风递宴游。

自许良辰偏有感，不知清唱遂无俦。

比来酒所闻相忆，对倚层城近此楼。

宋祁

宋祁　答常山屯田张中行寄赠

紫荷焦脱燥宫毫，万里边霜扰鬓毛。

不称衰年开幕府，只堪平世掾功曹。

飞蓬转野初无定，疮雁惊弦久未高。

犹有一愁何计奈，掷{缗纟换石}难报美人刀。

宋祁

宋祁　答程职方冬至前一日江上观鱼

岁晏修渔事，邀宾俯碧流。

鸣榔截横浦，丛糁聚寒洲。

舴艋争离合，鹯鷀巧泛浮。

鲂来比河上，鳊出似槎头。

雪脍供庖俎，梅齑促宴瓯。

言诗知有意，不为百金求。

宋祁

宋祁　答道卿舍人桐竹之嘲

桐竹连云阿阁西，脩茎浓叶蔽璇题。

本来鸾鹡排翔地，正恐羁禽不借栖。

宋祁

宋祁　答梵才见贺忝承旨之作

玉署重来访旧游，蟠桃熟遍碧城秋。

不知身是真仙未，上到鳌山最上头。

宋祁

宋祁　答郭仲微以予记注见庆之作

晓趁霞暾立殿螭，翠凹濡墨庆逢时。

褚生徒记为郎事，方朔犹惭待诏饥。

目极天关趋窈竔，步依宫柞荫华滋。

故人雅意相怜厚，亲唱阳春护草衰。

宋祁

宋祁　答翰林苏学士

开颜忽见故人书，并得雕章念索居。

自是牺尊忆沟水，敢将吾笠望卿车。

流年遂往蹉跎在，末路虽还连蹇馀。

弹饰旧冠犹有愧，别来苍鬓不胜梳。

宋祁

宋祁　答户部勾院王学士泊沧陵见寄

峭帆风罢到淮濒，草草停桡一问津。

大小山前怀古地，短长亭下未归人。

林姿暗淡吞霞彩，浪垒光芒受月轮。

尚忆他年故俦在，擘笺题作郢中春。

宋祁

宋祁　答京西提刑张司封次韵

乞得二千石，终非循吏才。

霜蓬根易动，笼鸟翅难开。

梦寤惭封邑，陶埏仰铉台。

报言殊丽藻，虚附驿筩回。

宋祁

宋祁　答景毫宣徽吴尚书见寄短偈

玉帐论兵罢，东方静守藩。

有尘都是客，无法可容言。

海鸟逢觞怯，醯鸡恋畒喧。

因公四句惠，弥觉对酬烦。

宋祁

宋祁　答客

贱子空虚甚，何烦跪自陈。

摧藏不鸣雁，排迮后来薪。

栉短三秋发，途奔四海尘。

安能得所欲，况是数奇人。

宋祁

宋祁　答客

十年通籍向苍龙，孤直何缘免讳穷。

欲识深心似鱼鸟，不将山海换池笼。

宋祁

宋祁　答客

承明年老厌文书，尺奏朝通暮剖符。

数领近藩君莫笑，犹胜长被鬼揶揄。

宋祁

宋祁　答李从著作

身是鸡翘侍从流，单车淮上老为州。

全生正似婆娑树，不死翻成觳觫牛。

今日空名同地饼，晚年归计有瓜畴。

惭君远寄相思句，不啻三逢采艾秋。

宋祁

宋祁　答连生见寄兼简同邑胡希元

京华倦游客，顾我损文鳞。

道觉穷方胜，交缘淡更亲。

句成池草夕，讯到陇梅春。

欲答双盘恨，清才彼有人。

宋祁

宋祁　答庞丞相

安车就第上优贤，不使当关损晏眠。

勋重旧更三府地，体强初过六身年。

游篮净贮茶经具，醉幕閒垂酒颂天。

独念相如久称疾，时时令预雪台篇。

宋祁

宋祁　答庞龙图塞下秋意

故人握节远屯边，三见寒飚折塞绵。

俎豆何妨学军旅，兜鍪遂欲出貂蝉。

酒酣帐下摐金夕，雪洒军中蹋鞠天。

不惜裁章报吾党，欲将馀力镂燕然。

宋祁

宋祁　答彭州职方朱员外公绰

四忝方州换隼旟，九番官树老储胥。

淹留太史编残藁，废忘河东箧里书。

远想渊云才不逮，略通邛僰计仍疏。

梦回密友偏矜我，时损瑶音附鲤鱼。

宋祁

宋祁　答劝农李渊宗嘉州江行

嘉月嘉州路，轲峨按部船。

山围杜宇国，江入夜郎天。

霁引溪楼望，凉供水馆眠。

愧君舟檝意，遂欲济长川。

宋祁

宋祁　答书

经{左木右适}摧无几，书刀削未休。

胡能反招隐，更欲傍牢愁。

澌砚寒馀滴，窗灯明映篝。

子威销骨尽，何相得封侯。

宋祁

宋祁　答书

乐乐馀病骨，踽踽本孤臣。

夷饿怀餐粟，轲居忆徙邻。

旧围宽肋带，閗刻暗书筠。

亲见扬雄者，容仪不动人。

宋祁

宋祁　答书

答书牛马走，卜疏草茅人。

久谢轮囷器，羞言阿堵神。

触笼摧劲翮，喣沫瀑穷鳞。

尚欲求糟粕，心知老斲轮。

宋祁

宋祁　答宿州王素都官

当年弛镫避清尘，此地联麾喜故人。

豸角去冠休触佞，虎头分绶且行春。

谤销不复投亲杼，宦拙犹须让后薪。

酌酒为君赓一曲，江边收得子牟身。

宋祁

宋祁　答天台梵才吉公寄茶并长句

山中啼鸟报春归，阴阆阳墟翠已滋。

初箂一枪知探候，乱花三沸记烹时。

佛天甘露流珍远，帝辇仙浆待汲迟。

饫罢翛然诵清句，赤城霞外想幽期。

宋祁

宋祁　答通判张太博贺雪应期

亲祝星鱼裂绘绡，再旬方见瑞英飘。

阴连腊底寒威在，润压春头疠气销。

碎粒有声欺瓦屋，乱花无次恼林条。

府中上客真才子，首为常民续楚谣。

宋祁

宋祁　答屯田齐员外见赠

淹卧清漳续畔牢，平时赋笔谢登高。

决科漫欲当三道，作颂何曾敌二豪。

久侍经帏惭肉缓，骤歌楼雪觉心劳。

兼金满橐萱忧释，空仰文星在汉曹。

宋祁

宋祁　答翁愈赋卷

登高大夫事，感物古诗流。

韵变齐风缓，辞凌汉气遒。

恨非雌霓赏，惟祝洞箫求。

病客无盘玉，琅玕未易酬。

宋祁

宋祁　答刑部王侍郎病中见寄

请告烦开许，循衰分退藏。

病淹三折臂，愁热九回肠。

冻酌思同釂，仙丸得遍尝。

深惭白云老，相忆未相忘。

宋祁

宋祁　答燕龙图对雪宴百花见寄

百花洲外六花寒，使幕凌晨把酒看。

舞袂回风人斗丽，醉山颓玉客留欢。

斜霏北渚离鸿下，密洒东风宝骑攒。

犹念平台旧朋侣，远将清句代幽兰。

宋祁

宋祁　答燕侍郎谢与端明李学士见过之什

方外仙乡岸幅巾，三竿红日照霜晨。

当关不用惊驺唱，共是扬家载酒人。

宋祁

宋祁　答友人清明雨思

楚云朝暮蔽前峰，佳节寻芳已半空。

三日薰炉沈蕙绿，一星春火并榆红。

文鳞对掷回塘水，贺燕交飞翠幕风。

怅忆沈斋题句罢，碎英无响坠华桐。

宋祁

宋祁　答张学士西湖即席

胜地纡佳客，高秋会赏心。

返霞延落照，馀岫补疏林。

捉麈谈方熟，持螯酒屡斟。

无烦命丝竹，擿句是清音。

宋祁

宋祁　答朱公绰牡丹

珍卉分清赏，飞邮附翠笼。

蹄金点鬓密，璋玉镂跗红。

香惜持来远，春应摘后空。

玩时仍把酒，恨不与君同。

宋祁

宋祁　答朱彭州惠茶长句

芳茗标图旧，灵芽荐味新。

摘侵云崦晓，收尽露腴春。

焙煖烘苍爪，罗香弄缥尘。

铛浮汤目遍，瓯涨乳花匀。

和要琼为屑，烹须月取津。

饮萸闻药录，奴酪笑伧人。

雪沫清吟肺，冰畁爽醉唇。

嗅香殊太觕，瘠气定非真。

坐忆丹丘伴，堂思陆纳宾。

由来撤腻鼎，讵合燎劳薪。

得句班条暇，分甘捉麈晨。

二珍同一饷，嘉惠愧良邻。

宋祁

宋祁　答朱彭州喜雪

雪集先何所，天彭关内州。

云澌结河汉，风砾洒林丘。

眩晃三霄接，缤纷一气浮。

光逢晨睍薄，花得冥寒稠，

拂树琼争动。萦墙粉暂留。

缩毛惊莋马，埋目惮吴牛。

客至兰矜曲，仙归鹤拥裘。

监边混熬素，玉处乱方流。

并响鸣岩竹，分滋浃垄黣。

印沙鸿雁喜，蔽叶鹧鸪愁。

蒙福沾馀润，称觞隔并游。

锦官才涷雨，赓和负妍讴。

宋祁

宋祁　答转运王工部到寿阳却乘流东下以诗见寄

闻到清淮上，还乘清溜回。

缘持使者节，难把故人杯。

曙盖星衔柳，昏邮雨亚梅。

怆离并感昔，都向句中来。

宋祁

宋祁　答转运王工部谢公醪

老依涡曲作藩侯，月例黄堂给宴醅。

敢把百壶夸顕父，且将三品敌荆州。

味新聊称长螯蟹，酌浅尤宜小样瓯。

珍重故人贻丽句，纵倾家酿若为酬。

宋祁

宋祁　大礼庆成

上帝怀明德，圆坛展盛仪。

南城七里路，三岁一郊时。

豫动森华盖，乾行俪绛螭。

山河对旒冕，辰象倚旍旗。

乐祏前增谧，皇灵下告慈，

密都俄奠玉，清庙遍尝粢。

田烛纷先置，轩营肃左移。

礼行忘景晏，恩厚觉寒迟。

紫宙天鸿洞，宾柴燎陆离。

合祛联祭秸，妥侑判纯牺。

膉食千华炬，陪祠万翠緌。

开天浮协气，亘海受洪釐。

爱日兼祥至，随风与令驰。

群心乐更始，徽册贶颛辞。

尧舜文章焕，渊云颂叹疲。

宋祁

宋祁　大醫纪事十四韵

太极登徽册，鸿恩润庆图。

三秋少皞月，五日汉家醫。

硕惠东西暨，高年左右趋。

云雷方霈泽，酒食更成需。

慈宴周绵宇，宸嬉极上都。

风飞迎沛筑，尊满列尧衢。

鼍伐渔阳鼓，龙吟北里竽。

激波呈曼衍，跳索戏都卢。

虎瑟修旃映，鸱夷后乘俱。

瑞烟浮玉戟，灵旭射金铺。

篚帛侔王镐，童冠盛舞雩。

歌忘齐国味，辱免绛人涂。

紫宙纖罗廓，层穹协气敷。

万灵酣饫赐，朝野正多娱。

宋祁

宋祁　大像阁

追碧被层颠，灵姿映大千。

天光白毫际，山色钿螺边。

海客供鬾贝，江神捧坐莲。

衔花驯鹿往，投钵毒龙眠。

影压中流浪，香飘万里船。

慈威济终古，何止一长川。

宋祁

宋祁　代赋后苑赏花钓鱼

黄屋宸襟豫，灵琨苑制雄。

钧天回帝所，太液近唐中。

瑞旭摇卿霭，丹葩杂绀丛。

王鱼多在藻，君鹄镇迎弓。

式宴晞阳露，徒歌属大风。

此时慈惠洽，共乐夏渠丰。

宋祁

宋祁　代赋后苑赏花钓鱼

春豫凝苍陆，天旋驻翠华。

黄图包汉制，灵沼象周家。

风助千人唱，神移万品花。

韶音清感凤，驺节妙论豝。

宴露晞心藿，需天滟酒霞。

侍臣均式燕，羲驭重西斜。

宋祁

宋祁　当直偶题所见

凛序闲缇签，轻寒著黼帷。

仙盘迎日早，温树得霜迟。

风触趋朝珮，霞缠放仗旗。

殿廊聊暴背，谁讶子云衰。

宋祁

宋祁　到官三岁四首

芳岁已三换，宠名仍再迁。

生平一丘壑，衰晚右橐韐。

客眼登楼外，乡愁把酒前。

巾箱多旧赋，只是欠归田。

宋祁

宋祁　到官三岁四首

一忝中山守，仍班第四春。

老应无所事，少尚不如人。

适野愚谋短，将芜旧产贫。

须惭丈二组，羁束最慵身。

宋祁

宋祁　到官三岁四首

儒帅非真帅，瓜时定几时。

丹心虽许壮，白发不藏衰。

罟密游鳞骇，山遥倦翼迟。

岁成无奏最，準拟雁门踦。

宋祁

宋祁　到官三岁四首

塞下静无事，军中奚告劳。

青山侧身远，白日举头高。

作奏閒双笔，流年耗二毛。

惟应不能饮，元解读离骚。

宋祁

宋祁　悼祚禅师二首

两股飞神锡，千金供住园。

吹毛曾有问，得髓更无言。

兰紫恩袍异，莲香社侣繁。

双林今奄忽，泪目送风幡。

宋祁

宋祁　悼祚禅师二首

击电传心要，浮沤厌世喧。

一床空病室，五叶识诸孙。

风惨萎花坠，尘流旧鉴昏。

导师宁怛化，缁侣自销魂。

宋祁

宋祁　道中二首

故岁南趋寿，今兹北向陈。

淹留桂枝客，还入玉关人。

鬓发都成葆，缨瓖幸濯尘。

心知来往数，不敢问迷津。

宋祁

宋祁　道中二首

檥船清颍岸，岸豁见高原。

桑柘寒烟路，牛羊落日村。

扣舷鱼艇集，争食渚凫喧。

去去风波事，逢人未易言。

宋祁

宋祁　道中见问津者

欲问迷津意，都缘别径多。

亡羊曾自此，老马欲如何。

旁午晨车迈，间关夕盖过。

不须贪远客，危恨寄风波。

宋祁

宋祁　得伯逢书

书来何所道，报我二毛生。

种种因年化，星星著领明。

别离才几日，感慨若为情。

且莫悲迟暮，须容四海兄。

宋祁

宋祁　得故人杨备书

款款南云信，相存安稳不。

比年常属疾，兹地幸为州。

浩荡亲知隔，奔腾日月遒。

暴公初有刺，孙叔竟无谋。

黑白蝇间变，嫌疑李下求。

侧身忘夙夜，回首得沈浮。

土节何尝屈，君恩叵计酬。

洴封共龟手，知罪一春秋。

言命由来罕，逢辞敢辩廲。

纷吾常用拙，焉往不离忧。

重诅劳三物，扬芬避十莸。

虚弦落惊雁，真月喘疲牛。

谷口输谁隐，周南愧自留。

尪残千骑长，形胜二山流。

寡术驱秦盗，弥旬录楚囚。

巫风那肯化，祠鼓讵曾休。

安敢龚黄最，真堪赵魏优。

阔然宣布曲，直尔伴牢愁。

今子身东望，思同智北游。

据怀弄杯杓，对帙理坟丘，

眷眷馀青眼，萧萧共白头。

姑萦裘与葛，随度腊和膢。

樠栎人宁顾，遗簪上或收。

狂言非所恧，君乃惠施俦。

宋祁

宋祁　得杭州郑资政书

误抛荷橐别云裘，天赐疏慵卧治州。

辕下已疲犹恋主，道边宁死不为钩。

风波路恶惊危涕，蓬葆年侵变黑头。

独喜故人恩契厚，冷灰遗甑远相求。

宋祁

宋祁　得扬州书

四郡连翩拥使旗，多年不听汝南鸡。

宴开河朔千人帐，书用黎阳一补泥。

水曲箭波喧夜橹，原田丝雨劝春{黎人水换牛}。

可嗟未预元规论，坐据胡床送月低。

宋祁

宋祁　灯夕在告闻游人甚盛

火树缯山凤阙前，皇都美景属新年。

烟花并作长春国，日月潜移不夜天。

道上落梅飘脆管，陌头繁杏著游鞯。

须知钧会人同乐，莫叹秦侯抱疾眠。

宋祁

宋祁　登高晚思

喜祓尘襟属丽谯，高昮雨罢暑氛销。

游回宿鸟霞横岭。唱杀寒蝉柳抱桥。

戍壁风烟閒尉候，客亭灯火混渔樵。

山川信美非吾乐，已是三年去国遥。

宋祁

宋祁　登楼

百尺危楼照采霓，凭高不见羽人归。

桑田海上悲深浅，城郭人间叹是非。

急桨征帆来未定，远云低树去相依。

古欢今恨成多少，讵减江声与翠微。

宋祁

宋祁　登楼望郡中美人物之盛

晓色青烟万瓦间，飞谯极望尽通阛。

轮音闹过丛台市，岁计多于畏垒山。

猎路向寒鹰眼疾，戍亭无事犬声閒。

邑民讼息风谣乐，坐饫双鸡止厚颜。

宋祁

宋祁　登齐云亭

少城西北最高处，凭槛极眺襟怀开。

紆糊烟树鸟边静，突兀云山天外来。

归樯栉栉逗淮浦，凉飔猎猎生岩隈。

虽非吾土信云美，伴客留连倾一盃。

宋祁

宋祁　登清思堂写望

迢递陟城隅，飞轩浩气扶。

春容来迥野，天脚入平芜。

暖吹时披拂，晴烟乍有无。

耨痕经雨遍，村迳值林迂。

长庌初休马，荒陴稍集乌。

水生蒲泽满，林缺弩台孤。

客思纷难泊，愁襟愧自拘。

久之成怅望，西北认皇都。

宋祁

宋祁　登师利寺文殊阁

宝梯斜级上盘空。千里亭皋一眺穷。

翠柰自生经苑地，萎花时堕佛天风。

桥横颍岸淙幽碧，日下嵩云插倒红。

暂涤六尘凭槛久，可嗟归御太匆匆。

宋祁

宋祁　登塔

窣堵缘霄雁势联，凭阑清眺俯三川。

春华已遍燃灯地，日气犹烘噀雨天。

游盖结阴尘不动，饮筹催釂客争传。

须知四级题名处，要记浮生六十年。

宋祁

宋祁　登望台

年华无限景，况复上高台。

晓气先明树。春寒不著梅。

幽禽仍早啭，戏蝶即双来。

此地流霞意，同谁一釂杯。

宋祁

宋祁　叠嶂楼

霍射盘西北，高楼胜览并。

景閒思谢守，名重拟宣城。

天阙云来缓，风微鸟去轻。

客忧销更有，须到此中倾。

宋祁

宋祁　东湖禅院

像阁缘云一水东，鹿园珍树蔽青葱。

漂残劫烬神池浪，吹去菱花讲坐风。

仙石拂衣寒起雾，层沙聚塔远凌空。

赤髭净侣移谈久，牛首青烟匝篆红。

宋祁

宋祁　东晋

仓卒浮江日，声名建号初。

群臣让禁脔，上宰制单綀。

气锐开桁战，心欢折屐书。

织儿竞撞坏，不念好家居。

宋祁

宋祁　东亭

左圃鱼鳞阔，前轩翚翅开。

虹将一雨罢，潮送万艘来。

山净秋妍露，林虚晚籁回。

此时萧散乐，谁奉醉言杯。

宋祁

宋祁　东亭

櫺槛馀凉日未斜，海天相合碧无涯。

樵风不动樯乌静，时见孤云伴落霞。

宋祁

宋祁　冬日呈应之

宾席满浮埃，劳歌倦抚怀。

囊风寒薄木，鵾雪夜平阶。

庄室虚仍白，颜心静已斋。

北山如借问，矫首谢丹崖。

宋祁

宋祁　冬日城楼驻望

城上危栏徙倚频，由来荆楚岁时新。

寒塘酒帜能留客，晴坞梅花解笑人。

客雁参差仍向渚，贪鱼拨剌不容缗。

凭高更尽三吹角，坐见霞霏仄半轮。

宋祁

宋祁　冬日野外

霜郊堪极目，万籁共骚骚。

远水无穷绿，寒云自不高。

候鸿差入渚，田雀短翔蒿。

岁稔期民阜，中田饁冻醪。

宋祁

宋祁　冬日野外

野迥人来少，天平鸟去长。

鱼梁四寸罟，樵市五家浆。

谷转留寒雾，霞休罢夕阳。

不须教目极，即是到回肠。

宋祁

宋祁　冬日野外

朔吹低凝野，层阴迥匝天。

叶飘霜外柳，烟山烧馀田。

晼晚流芳后，峥嵘急景前。

平生鱼鸟志，宁免为留连。

宋祁

宋祁　冬眺

城外斜光角已催，城头倦客首空回。

星霜牢落凋年往，天地苍茫暝色来。

千尾昏鸦愁迥戍，几蹄征马思穷埃。

使君兴罢惟无绪，不是登高能赋才。

宋祁

宋祁　冬夕酌酒

艾夜更壶几沸残，尚持杯酒御轻寒。

半分沈令伤多瘦，数刻刘郎惜暂欢。

天外月痕迷倦鹊，庭中霜气伴衰兰。

接{上四下离}不倒糟难藉，坐见丹煤委烛盘。

宋祁

宋祁　冬夜饮散怅然有感

{拖扌换酉}颜夜酌釂兰卮，怅忆彫年事半违。

雪墅陇云寒寡色，霜天幌月暗通辉。

素书有恨随鸿远，蘧梦无成伴蝶归。

可得延陵重一听，流波雅引在金徽。

宋祁

宋祁　都街见缘檋伎感而成咏二阕

迥望场中百尺竿，趫材飞捷过跳丸。

垂堂亦有千金子，不敢中衢徙倚看。

宋祁

宋祁　都街见缘檋伎感而成咏二阕

孑孑危檋突倒投，负材骄压汉场优。

如何日到危身地，只丐旁人一笑休。

宋祁

宋祁　读桓伊传

上前奏笛串奴髯，自倚哀筝咏刺谗。

太傅一闻流涕久，使君于此信非凡。

宋祁

宋祁　读绝交论

嫌忌萧朱末，盈虚田窦间。

言虽甘若醴，心定险于山。

覆辙何能救，颓波遂不还。

居然孝标论，抵几若为删。

宋祁

宋祁　读史

昔事堪追咎，斯人亦寡谋。

臧仓君侧毁，赵孟死前偷。

直笔空料理，忠臣遂隐忧。

只应贻后世，三叹废缇油。

宋祁

宋祁　读史

顺谀要领绝，书罢付函封，

隸子方求益，君非卖菜傭。

宋祁

宋祁　读史

汉囊一需头，并荐五处士。

由来角立名，独归徐孺子。

宋祁

宋祁　读退之集

素瑟朱家古韵长，有谁流水辨汤汤。

东家学嗜蒲葅味，蹙頾三年试敢尝。

宋祁

宋祁　读巷伯章

孤节区区是爱君，危言未达已危身。

豺牙虎爪銛于剑，不为诗人食谮人。

宋祁

宋祁　读张巡故事

叛将阯华日，英臣死节年。

城当劲兵处，人甚缀旒然。

直木摧贪隧，长堤制盗泉。

羯尘虽覆马，不污沛南天。

宋祁

宋祁　杜少卿知陆州

三年去国别尧云，一箧书空此谤分。

贾谊有才偏陨涕，屈原何赋不思君。

谏囊久晦沈馀草，绶笥重开续旧薰。

几日班春向桑野，汉家新诏十行文。

宋祁

宋祁　度飞石岭

人不怨飘瓦，何用罪飞石。

石墜不可常，人值亦其适。

去去走嵚崟，千金幸自惜。

宋祁

宋祁　渡湘江

春过湘江渡，真观八景图。

云藏岳麓寺，江入洞庭湖。

晴日花争发，丰年酒易沽。

长水十万户，游女似京都。

宋祁

宋祁　段释之客都下作诗道其怀

密雪天街客履穿，更将羁思敌彫年。

无人载酒谁同乐，有物烧愁便许燃。

腷臆文章千牍上，萧条光景二毛边。

我能知子今何赖，无用长于马腹鞭。

宋祁

宋祁　对白发自感寄扬州

四十还添四，颠华镊更新。

应从多病日，遂作始衰人。

毁积方销骨，经穷先腐脣。

竟谁怜种种，由此到谆谆。

轩冕间关路，风波蹭蹬身。

兄今又过二，何术耐萧辰。

宋祁

宋祁　对菊有感

吹菊佳辰念物华，颜生不饭重咨嗟。

故园旧种犹存否，露损风摇著几花。

宋祁

宋祁　对猎

黄山横鹜晓成围，后骑萧萧万弩随。

当路豺狼宜一发，不须回首问狐狸。

宋祁

宋祁　对雪二首

风过龙山万里沙，密霙疏霰渺无涯。

台疑穆满都成璧，树忆黄奴并是花。

曾许轻姿饶白羽，解将寒力减流霞。

梁王不悦邹枚老，同坐睢园念岁华。

宋祁

宋祁　对雪二首

萦丛著树半潇潇，皓气妍华混泬寥。

为倚风流偏解舞，故藏朝晛未成消。

玉绳四彻仙峰迥，银界三千佛国遥。

向曙纷纷殊未已，九门知有谢庄朝。

宋祁

宋祁　对月

林梢霞尾暗，海面月华新。

一水开天鉴，千金上佛轮。

幽岩涵静桂，潜蚌溢凉津。

不必姑山去，翛然自玉人。

宋祁

宋祁　对月

月华真可爱，堂上共徘徊。

白露方徐贶，清风适共来。

蚌津随照满，乌阁为啼开。

万虑方岑寂，愁看云汉回。

宋祁

宋祁　二月十八日席上忆季长未还不同斯乐欲作诗寄之会使者来已有新章今

烟压西郊雨压津，满城歌吹为芳辰。

江形左右衣留带，柳色高低麴与尘。

暖逼园花迎望密，晓催林鸟每啼新。

知君贪拥光华节，未有尊前共惜春。

宋祁

宋祁　二月一日次利州见桃李盛开

蜀天寒破让芳晨，雪花霞跗次第新。

解把清香与行路，教人长忆故园春。

宋祁

宋祁　反骚

我闻上天乐，仙圣并游宾。

离楚何所据。招回逐客魂。

谓门有九关，虎豹代守阍。

砥舌饥涎流，触之辄害人。

讥呵自有常，帝意宁不仁。

穷壤苦恨隔，传闻恐失真。

我欲稽首问，无梯倚青云。

块然守下土，此愤何由伸。

宋祁

宋祁　反舌

默默过桃园，穿条叠叶翻。

夫君犹舌在，时晏便无言。

宋祁

宋祁　反太玄诗

子云準周易，忘健意不长。

河图历九圣，万化始有纲。

尼父头雪白，秉笔叩混茫。

发掘天地奥，磨拭日月光。

成书止十篇，九擿折在旁。

玄虽巧侔写，宛如榻上床。

良史不深贬，乃譬吴楚王。

汉历久差駮，安用空言扬。

宋祁

宋祁　泛涡水二首

川上轻风正满旗，幽寻不惮进舟迟。

兰桡过后汀烟合，却见惊鸥自下时。

宋祁

宋祁　泛涡水二首

漠漠新茸上渚蒲，日痕波态共涵虚。

无人解作江南曲，荷底田田自戏鱼。

宋祁

宋祁　房陵旧第

谪去房陵席尚温，回看北第已消魂。

当时贺厦翩翻者，今日张罗不过门。

宋祁

宋祁　房陵旧第股引蔡水养鱼於池败日或有塞其水窦鱼多涸矣

后园平日引春渠，浴凤翔鸳两自如。

一旦绣衣来簿责，馀灾犹得及池鱼。

宋祁

宋祁　访李生野墅

风物澹萧辰，陵阿访隐沦。

野杠裁度马，溪路劣生尘。

认菊知陶宅，观禾识鲁囷。

林皋偏乐我，鱼鸟似留人。

山霁群妍露，林虚众籁新。

长沮亟相语，非敢问迷津。

宋祁

宋祁　访僧舍

近郭一牛鸣，金园界宝绳。

众花天作雨，千焰佛传灯。

碧柰垂园老，青莲杂漏凝。

病襟多俗物，时此访南能。

宋祁

宋祁　访隐者不遇

青萝白石扉，霞薄动春晖。

鹤去书空在，凫閒舄自飞。

骖鸾仙驭远，出岫昔心违。

拂衽雄风动，犹疑御寇归。

宋祁

宋祁　访隐者因题壁

岩径蹑云层，藤萝失晦明。

青豨一道士，篮辺两门生。

山溜足奔响，松风无罢声。

愿同沮桀侣，林下耦寒耕。

宋祁

宋祁　废郑河

当年食溱洧，此地控长津。

却见为陵日，难寻病涉人。

落霞遥送鹜，荐草暗留麏。

代往诗风变，田渠数报春。

宋祁

宋祁　风雨

昨夜东风急，疏窗荐雨入。

溪南梅正花，狼藉随尘沙。

皓皓多易汗，不得同春葩。

春葩能有几，纷纷入桃李。

时哉小兴衰，人生犹物理。

明发檐沈声，鸟雀喧新晴。

老农脱襲襫，一犁原上耕。

宋祁

宋祁　冯家溪二首

穿竹寻溪到穷处，一泓寒碧澹无情。

谁令岩窦有高下，泻作潺潺鸣玉声。

宋祁

宋祁　冯家溪二首

叠甓分渠激磑轮，云喷馀溜下通津。

莫辞满掬云湍碧，聊洒征夫缨上尘。

宋祁

宋祁　冯彭年苏州法掾

竹箭征舻驶，骊驹客袂分。

倦游销仲产，参事厌卿军。

象阙天中隔，乡朝月外闻。

西山朝气爽，拄颊待谈云。

宋祁

宋祁　奉和长兄岁晏抒怀

天暮雪云繁，相将客兔园。

老从星发见，岁伴日车翻。

别叶晴犹舞，征鸿暝更轩。

事君纔寸禄，知我是空言。

競进家争璧，同声伯有埙。

重吟探怀句，更代一狐温。

宋祁

宋祁　奉和宫师相公流杯亭诗并太傅相公枢密太尉和章次韵

筑岩春脉下飞泉，林阁留宾敞庆筵。

流水环阶智者乐，醇醪饮吏相君权。

和歌远属钧枢旧，禊帖间存爵里贤。

此地胜游谁复见，醉波深映六符天。

宋祁

宋祁　奉和圣制清明

解律调元品彙春，青阳右个启初宸。

庖烟息禁农耕盛。蚕器增修岁务新。

迟日东门催柳色，微寒南陌敛车尘。

柏梁侍从瞻天什，拜手赓歌轧思频。

宋祁

宋祁　奉和圣制清明日

璇杓临乙位，羲御届娄初。

碧浪桃花湧，珍丛锦段舒。

轮蹄晴缥缈，钟漏夕虚徐。

穆穆宣温殿，披文日有馀。

宋祁

宋祁　奉和晏相公摄事圜丘中书致斋

相阁斋居政事西，兹辰正值朔云低。

雪园鹍冷应先舞，雀树鷄閒欲早栖。

搁笔暂停黄纸尾，解骖犹放紫茸题。

仙谣唱罢微阳动，谁见林间荔甲齐。

宋祁

宋祁　奉和御制后苑赏花诗

诏跸回清御，宸旒驻紫烟。

矞云霏汉幄，法曲度文弦。

猎翠雄风度，凝香甲帐褰。

仙葩浮羽葆，藻卫缛芝廛。

式宴千钟酒，迷魂七日天。

宸章纡宝思，休咏掩楼船。

宋祁

宋祁　奉节朱尉

初命东南尉，征途上下弦。

传家万石贵，结绶半纶鲜。

邑籍饶岷芋，公囊满邓钱。

仙才今有助，铭阁待新篇。

宋祁

宋祁　奉檄汉上和兄长廷评喜于邂逅

弥年宾牒叹离居，始得还家奉板舆。

出沐恩深汤吊虮，校文官冷字成鱼。

三杯旅案馨羞切，百末凝醅献寿馀。

韁锁空名堪自笑，又随轺马趣移书。

宋祁

宋祁　浮屠

乞食古为耻，浮屠名自修。

黎明抱应器，禺中饫乾餱。

果腹固其愿，之墦非所羞。

歉歉常不足，遑遑兹有求，

素饱聊安坐，调饥复来游。

顾尔殊灵辄，翳桑何用酬。

宋祁

宋祁　赴调

编政黄堂碧鹳衣，远餐周粟位犹卑。

人推东鲁丘园秀，吏得西京法令师。

骊驾路长云拂盖，鹄歌亭晓桂凝卮。

上书自荐时非晚，囊牍三千正集帷。

宋祁

宋祁　赴直马上观市

上直驱羸马，凌晨望百廛。

墟喧涤器市，箫暖卖饧天。

流水随轻毂，翻花送驶鞯。

区区市门吏，无复子真仙。

宋祁

宋祁　赋成中丞临川侍郎西园杂题十首　柳

散漫飞绵阿娜枝，家家眺赏霁霜威。

尽将烟叶偷眉妩，不为章街走马归。

宋祁

宋祁　赋成中丞临川侍郎西园杂题十首　牡丹

上国名园买地栽，试知韩令是雄猜。

香根斸尽成何事，不识骚人托讽才。

宋祁

宋祁　赋成中丞临川侍郎西园杂题十首　射堋

栖鹄云侯迥势开，主人留客侑金罍。

欲知谢尚风流极，赌得将军鼓吹来。

宋祁

宋祁　赋成中丞临川侍郎西园杂题十首　双假山

佛螺双髻矗层岚，云穴呀空藓晕衔。

异日主公求肖像，居然认得传溪岩。

宋祁

宋祁　赋成中丞临川侍郎西园杂题十首　酴醾架

媚条无力倚风长，架作圆阴覆坐凉。

露蘥一春清袭袂，有人知是令君香。

宋祁

宋祁　赋成中丞临川侍郎西园杂题十首　烟竹

烟梢露叶贯冬荣，高出危墙近覆亭。

闻道兰台有图籍，故留春粉助蒸青。

宋祁

宋祁　赋得败荷

为结秋荷恨，因来沟水西。

鱼惊一盖缺，龟落半巢低。

细暗婵娟渚，香乾{勃力换攵}窣堤。

茎枯萦茧绪，盘侧漏鲛啼。

自此空瑶席，他年问浊泥。

那堪塘上雨，点点共凄迷。

宋祁

宋祁　赋得新秋似旧秋

新秋摇落意，只似旧秋时。

流景预何事，长年真自悲。

芙蕖兼露歇，杨柳带蝉衰。

叹罢蹉跎在，惟应素领知。

宋祁

宋祁　感怀

夕风搜前林，坠叶快如剪。

老月扣户低，倾河去人远。

吉士感物化，劳劳意不展。

辍饮屏樽杓，留鈍讨坟典。

触事孟轲迂，临途安国蹇。

不叹岁月遒，所悼功名晚。

宋祁

宋祁　感怀

天与疏慵地，人无荣进心。

死灰差免溺，弃仗即成林。

主诺固多暇，避贤怀所钦。

难邀颍川凤，敢望汉台金。

倚酒狂虽在，荷蓑岁已侵。

恭闻容考绩，缘此未投簪。

宋祁

宋祁　感怀

俯首周南泪未干，惊开鱼素得双盘。

心随月树乌三匝，病费仙山药一丸。

久许横经陪阙里，更忧举步学邯郸。

髀销衣缓风波苦，鸿陆归飞燕厦宽。

宋祁

宋祁　感旧送虞曹杨员外

曩笑长者言，感恨岁时遽。

不云笑未几，焬已及衰路。

却怀眼中人，落落星向曙。

宁无新相知，论新不如故。

夫子惠然至，适慰离君慕。

缔交三十载，契阔不同处。

丑老向来妍，鬓黑今也素。

伐木喜求旧，谷风念将懼。

我顾滥荣班，君乃叹奇数。

根柢假容进，缠牵以长误。

久领一麾行，江湖极沿泝。

杯酒曾未款，仆夫告方具。

前乐暂还衿，后戚已盈虑。

丈夫固有志，膂力经世务。

何必常相从，卑若堂下屡。

岁满亟来旋，中朝著翔步。

宋祁

宋祁　感秋

回肠病骨两惊秋，已作衰翁未白头。

天上有星宁免客，人间无地可埋忧。

车翻落日何曾定，臂化鸣鴞岂易求。

莫就离鸿寄归思，离鸿身世更悠悠。

宋祁

宋祁　感秋

乐事行将晚，华年怯早衰。

翻车壮士速，落叶长年悲。

别燕风帘静，惊乌月树危。

播精宁有用，皮骨极支离。

宋祁

宋祁　感事

曹鼠秦车未足多，几人曾此动悲歌。

鸿心不慕冥冥弋，凫胫长随泛泛波。

方朔一生游禁御，彦伦终古老山阿。

江淹若是真多恨，古往今来奈尔何。

宋祁

宋祁　感事寄子明中丞

久玷三云从，仍叨千石荣。

羸躯付多病，怯计会无成。

出守非嚴助，何年召鄐萌。

风摧向阳藿，霜变度江橙。

画阁勤听讼，春畴力劝耕。

遂惭循吏术，姑促县官征。

害马直宜去，劳鱼实恐趚。

人心久忘战，朝议近论兵。

戍锁关南数，边烽陇右明。

将机犹嚄唶，贼膽尚纵横。

说士争操牍，谋臣屈请缨。

已闻疲转粟，安得但婴城。

且许和戎利，重寻挠酒盟。

安危击公等，指授尽时英。

幸有千金募，须容八阵精。

待衰曹刿鼓，长揖亚夫营。

刷愤宜修德，时巡况作京。

矢方射嶓冢，力欲斩长鲸。

宪纸言常屡，王涂日以清。

悉心前席重，直指佞人惊。

仗下霜馀凛，班回佩倚鸣。

早调黄铉鼎，催献恶枭羹。

顾我罹飞语，于兹类倒行。

鬼神惭贾谊，唇舌避君卿。

直道今寥落，狂辞先猥并。

椎如莫邪钝，伥若小冠盲。

秦俗矜车甲，周诗赋旆旌。

会当濡橐笔，企咏二边平。

宋祁

宋祁　高亭驻眺招宫苑张端臣

蜀天向腊寒未极，倚槛绵睇亭皋分。

一萍团红江上日，数盖淡白楼头云。

杯中竹叶与谁举，笛里梅花那忍闻。

愿君枉步数相劳。他时离绪徒纷纷。

宋祁

宋祁　公会亭

日下炎氛歇，风生凉意添。

树花閒纂纂，楼月静织织。

倦绠仍垂缶。昏钩半上帘。

畦瓜已堪摘，纳履自无嫌。

宋祁

宋祁　公会亭

吏罢得休沐，襟怀萧散中。

静时飞蝶梦，闲处上皇风。

稚簊因依碧，疏花磔索红。

素餐无所事，天幸一衰翁。

宋祁

宋祁　公园

幽兴足端倪，危桥便见溪。

浪轻鱼喜掷，山近鸟工啼。

弱苇披风溆，凉蔬甲雨畦。

使君来已屡，林下自成蹊。

宋祁

宋祁　公斋植竹

对植同奇树，扶疏对近轩。

旧经梁苑赋，初结太山根。

就简供书刻，乘秋爽些魂。

鸢风朝作籁，鹤露夜留痕。

招隐宜先桂，忘忧可并萱。

会当充凤食，荐实帝家园。

宋祁

宋祁　宫保庞丞相以诗见寄次韵和答

本乏微功辅斗枢，避贤仍忝领州旟。

病依一室由旬坐，老愧专城四十居。

憩石雨苔同发短，啸轩霜竹伴心虚。

挂冠尚有三年调，高躅空瞻广武庐。

宋祁

宋祁　古来吟

古来韦与杜，阀阅冠当年。

今日城南问，惟馀尺五天。

宋祁

宋祁　古邑二首

古邑蓬池上，私居市道邻。

初抛三釜粟，来作一廛民。

乞火黔薪突，繙经振隙尘。

何从复何去，更欲问圆神。

宋祁

宋祁　古邑二首

坠雨离邦远，编蓬僦庑卑。

人非一国敌，家乏万钱赀。

江海嗟漂荡，乾坤惜变衰。

此时看落叶，宁翅长年悲。

宋祁

宋祁　古意

博妖齐许取侯封，褒贬都归竹帛中。

三虎有无空逞辩，一狐埋伏妄贪功。

轮囷自许先枯木，首鼠何曾忌秃翁。

堪笑云罗弥薮泽，不知天外有冥鸿。

宋祁

宋祁　古意

薄宦若秋带，飘然去林枝。

盲风不我爱，吹堕清淮湄。

淮南苦憀慄，九月繁霜飞。

晚蕙相为叹，崇兰偕此衰。

凋落虽云苦，芬香终不移。

但愿阳春动，要当三秀期。

宋祁

宋祁　古意

肆威矜逐逐，索党恣狺狺。

盗跖真知道，馀财欲汙人。

宋祁

宋祁　古意

青松独受命，停雪待阳春。

一遇樵人斧，同成朴樕薪。

宋祁

宋祁　古意

虎啸云岩下，风生林岭隅。

须防威可假，慎勿逐城狐。

宋祁

宋祁　古意

持鹬蚌谋壮，贪蝉鹊意深。

渔人一拱手，弹者笑依林。

宋祁

宋祁　观邻人卖饼大售

初日关门照上旌，芬肴无算客庖盈。

本源渐大囊钱足，不复还家唱渭城。

宋祁

宋祁　观上朝

郁葱佳气护天台，衔尾茸题隘路槐。

金箭忽鸣衡漏尽，火城争扑相车来。

黄人日映仙盘上，阊阖天随禁钥开。

规地凝深谁得见，渚鸾雝鹭自趋陪。

宋祁

宋祁　观烧

白草开平野，炎晖照暮云。

商原宁易嚮，崑玉怯同焚。

田烛宵俱远，边烽晓不分。

方阳休自任，阮瑀久从军。

宋祁

宋祁　观书

隐几穷千古，披经究万殊。

扶疏曾答客，涉猎耻成儒。

宋祁

宋祁　观太学释奠

乡盛菁莪选，邦崇奠菜仪。

涓辰大昕鼓，持节少牢祠。

粉衮瞻凝瞓，银袍豫摄齐。

芼羹纷涧沚，郁齐泛尊彝。

璧水回寒影，经槐堕晓枝。

幸观三献罢，共荷百朋时。

宋祁

宋祁　观舞

蝶躞趁繁会，婆娑无定妍。

心知吾地广，长袖得回旋。

宋祁

宋祁　观相国长城公留题药师院壁

拥节趋瑶县，回舆礼梵仙。

望云催觐日，零雨记归年。

蕙露霏毫润，尼珠入局圆。

斯人具瞻地，二绝贲金田。

宋祁

宋祁　官廪月钱不足经费

俸微才给斗升储，炀灶烟沈乏爨苏。

下泽出游无款段，长安饱死羡侏儒。

病杯残蚁分蛇影，梦管流尘晦鼠魀。

天极包荒恩未报，敢随张翰忆秋鲈。

宋祁

宋祁　官舍二首

南荣坐炙野人暄，官谤心知鹤有轩。

画饼窃名真不食，衔枚邀宠更无言。

嵇斋书簏吹尘度，蒋径宾綦晕藓班。

事国爱君精未已，此生疏躥负邱园。

宋祁

宋祁　官舍二首

病骨支离釜粟丰，卧看暾采照墙东。

不材天与山中养，饱食人嗤柱下工。

大府翩翩惭奏记，闲斋咄咄厌书空。

翛然慵态知难画，手按鸣弦目送鸿。

宋祁

宋祁　官下

东泊骖驔一驻车，騩云芣木澹扶疏。

风经御寇仙游外，野识裨谌草创馀。

颍谷寒烟仍井邑，侯门残日但丘墟。

两都大道过从盛，不称支离佩左鱼。

宋祁

宋祁　馆中即事呈郭仲微

仙山对敞直庐扉，繙遍緹油素领垂。

驽乘空陪天骥尾，羁禽不集帝梧枝。

云连帝阁朝暾早，花咽宫渠夕溜迟，

何事夫君弄九笔，五年犹似雁门踦。

宋祁

宋祁　光禄叶大卿哀词

八十浮龄尽，三千去日长。

丛兰秋寂寞，卿月夜苍茫。

里友歌迎绋，州民酹续浆。

英魂知所托，桥梓蔼成行。

宋祁

宋祁　光禄叶大卿哀词

偃息朋三寿，生平定四知。

乡人荣衣绣，光禄号能诗。

未赴安车召，遽成埋玉悲。

方珉纪遗受，无诳冢中辞。

宋祁

宋祁　归沐

弥旬出沐道山头，僦庑萧萧避世游。

枉是胸中存垒块，可能皮里有阳秋。

驾车款段惭乡品，托乘鸱夷笑客愁。

曲突不黔宾坐冷，时闻庭雀一啁啾。

宋祁

宋祁　癸酉六月奉诏修耤田记十一月诏罢赋诗

三时受诏拥緹油，曲笔无功苦思抽。

不得成书同太史，须知非我异春秋。

空言自合因人废，残藁犹应盖瓿留。

归卧私庭深阁笔，饱尝鸡膳太悠悠。

宋祁

宋祁　贵溪周懿文寄遗建茶偶成长句代谢

茗箧缄香自武夷，陆生家果最相宜。

烹怜昼鼎花浮栅，采忆春山露满旗。

品绝未甘奴视酪，啜清须要玉为瓷。

茂陵渴肺消无几，争奈还书苦思迟。

宋祁

宋祁　郭仲微见过问疾

薄宦真何补，居然滞拙艰。

无心图作佛，有疾愿藏山，

臂率愁肌减，毛惊暮领斑。

未能吴客问，谁恨越人弯。

学倦书刀废，呼慵博雉閒。

宁惭局辕下，为耻醉墦闲。

直道胡论枉，空言分合删。

苍蝇徒扰扰，狂猘自{左口右颜}{左口右颜}。

上客迂飞盖，穷阎问闭关。

馀光照徒壁，高辩破连环。

感激排非圣，栖迟触怒顽。

十年休赋蜀，二始欲睎颜。

昔有弹冠进，今将补被还。

春休晴絮白，日入暝霞殷。

旧产平台侧，新田颍水湾。

吾游如不遂，岩樾试重攀。

宋祁

宋祁　过安陆旧居邻里相送

绿杨枝外斗阑干，出客鸡鸣过近关。

岂有车徒休汝上，暂同邻里到方山。

离魂正对春波苦，羁思犹随倦鸟还。

多谢沧浪送征棹，更沾馀沫洗衰颜。

宋祁

宋祁　过淝口二首

淝水萦如带，淮山崒似云。

此时闻鹤唳，无复畏官军。

宋祁

宋祁　过淝口二首

氐丑矜凶甚，临流列万幢。

由来不自项，何荷欲浮江。

宋祁

宋祁　过惠崇旧居

人往名长在，钦风历故居。

社残莲即老，园废柰仍疏。

麈忆清谈外，云经合座馀。

裴回视斋壁，行草暗残书。

宋祁

宋祁　过惠崇旧居

虽昧平生契，怀贤要可伤。

生涯与薪尽，法意共灯长。

遗画空观貌，残诗孰补亡。

神期通一语，无乃困津梁。

宋祁

宋祁　过洛阳有作

郁葱喜气抱天回，飞柱门深拂晓开。

树绿远随驰道出，尘清曾傍属车来。

雾中温洛浮仙牒，云表神崧荐寿杯。

何日东都参第赋，班生犹是令兰台。

宋祁

宋祁　过摩诃池二首

十顷隋家旧凿池，池平树尽但回堤。

清尘满道君知否，半是当年浊水泥。

宋祁

宋祁　过摩诃池二首

池边不见帛阑船，麦陇连云树绕天。

百岁兴衰已如此，争教东海不为田。

宋祁

宋祁　过郢中

紫宙星翻唾雾开，据鞍追昔剩裴回。

空闻曲里阳春老，不见城西艇子来。

苦李成蹊谁驻盖，行云无所自萦台。

江皋鱼鸟留连极，枉被从军驿马催。

宋祁

宋祁　过玉莲汤

平日宫中赐浴时，玉莲香目湧华漪。

锦凫绣雁今安在，汩汩馀汤自入池。

宋祁

宋祁　过朱亥墓

屠门遗旧隐，鎚袖凛馀风。

兵下邯郸壁，躯捐嚄唶公。

种祠群望亚，樵禁九原中。

中世同樗墓，东西夹汉宫。

宋祁

宋祁　海棠

万萼霞乾照曙空，向来心赏已多同。

未如此日家园乐，数遍繁枝衮衮红。

宋祁

宋祁　海棠

西域流根远，中都属赏偏。

初无可并色，竟不许胜妍。

薄暝霞烘烂，平明露濯鲜。

长衾绣作地，密帐锦为天。

浅影才欹槛，横柯欲照筵。

愁心随落处，醉眼著繁边。

的的夸妆靓，番番恃笑嫣。

何尝见兰媚，要是掩樱然。

艳足非他誉，香轻且近传。

所嗟名后出，遗载楚臣篇。

宋祁

宋祁　寒食假中作

九门烟树蔽春廛，小雨初晴泼火前。

草色引开盘马地，萧声催暖卖饧天。

萦丝早絮轻无著，弄袖和风细可怜。

鳌署侍臣贪出沐，珉麋珠馅愧颁宣。

宋祁

宋祁　寒食日送李公佐归汉东

有客改南辕，春郊驻祖筵。

罇寒禁火国，风暖浴沂天。

茂草平无际，残花惨更妍。

鹿鸣偕计近，簪盍约初年。

宋祁

宋祁　寒食野外书所见

一雨初回逗晚凉，近郊连帟俨相望。

乞浆易醉墦间客，就养初閒竬下郎。

暖吹未休缘迥野，低烟不散为垂杨。

家家钟鼓争行乐，肯信龙蛇是怨章。

宋祁

宋祁　寒食夜偶题

前尘露气压轻埃，风漾花阴聚复开。

苦恨浮云心不净，月中时汙太清来。

宋祁

宋祁　寒夜

孤客伤时晏，遥帷对夜分。

虚轮抱初月，侧阵捲归云。

霜蕙披寒颖，陂凫叫暝群。

村砧与营杵，不寐最先闻。

宋祁

宋祁　寒夜始长

四海秋风晚，千门夜刻长。

梧桐老空井，蟋蟀近人床。

暗烛勤垂烬，离鸿短趁行。

生平江海志，耿耿未渠央。

宋祁

宋祁　寒夜与伯氏晏坐

对拥圆炉坐，萧然念变衰。

树鸣馀叶乱，灯战暗花危。

罇酒伯仲雅，园荆兄弟枝。

陶陶且相乐，低月半遥帷。

宋祁

宋祁　汉南都监官廨射亭

的晕遥连射圃墙，碧帘烟瓦斗翚翔。

庭中桂树含春早，席外簾衣拂地长。

鱠缕荐盘鳊项缩，酒杯行算蟹螯香。

主翁绶带多欢极，宾辖沈声在井床。

宋祁

宋祁　汉南使君数以公醪见问

江上春阴柳万条，离人无处不无憀。

阮生块垒胸中极，故待兵厨著酒浇。

宋祁

宋祁　汉南州按行江涘以诗见寄

侧帽风轻过大堤，水村骄马惜障泥。

前驱夹道旟开隼，合宴传飧帐绕犀。

净练寒江供望阔，赤萍圆日对吟低。

轻筒络绎传清唱，知在春烟几曲溪。

宋祁

宋祁　汉州房公湖

丞相于藩日，疏湖讼阁西。

疑从济川地，写出钓璜溪。

流浅初无浪，源清不贮泥。

月为宵幌烛，云作曙楼梯。

碍马汀篁密，萦船浦蔓低。

人亡桃李在，脉脉尚成蹊。

宋祁

宋祁　翰长再有北门之拜

病褫荷囊避禁闱，弥年专气养琼枝。

仙都去后桃寻熟，温室重来树更滋。

宫月旧蟾涵静滴，武泥前劄燥残芝。

宝钉赐带辉腰组，尚苦春来几眼移。

宋祁

宋祁　濠上

惠非蒙叟叟非鱼，濠上全知鱼乐无。

春水未深鱼易乐，要须真乐是江湖。

宋祁

宋祁　濠上

庄生坐濠上，下玩戏鱼躶。

鱼固不知人，人奚谓鱼乐。

宋祁

宋祁　和伯氏小疾原韵

握臂苦愔愔，苍华倦昼簪。

悟非蘧瑗早，达想净名深。

齐鹿闲三{左木右适}，仙图戏一禽。

独应吴客问，眉宇识侵淫。

宋祁

宋祁　和参政丁侍郎洛下新植小园寄留台张郎中二首

名园新景极幽寻，廊庙功名江海心，

广作岩扉容驷马，他年此路待飞金。

宋祁

宋祁　和参政丁侍郎洛下新植小园寄留台张郎中二首

水竹郊园占洛畿，私书素友约忘机。

公今已为苍生出，虽有云山那得归。

宋祁

宋祁　和丞相晨谒书所见

北阙天深报漏迟，台鸾雍鹭共逶迤。

廷风细引趋班佩，宫日遥烘簇仗旗。

侍史有香来洞案，直郎无奏伏丹墀。

殊邻競献朝正玉，定是东风入律时。

宋祁

宋祁　和丞相小园雨霁

霁碧凝天宙，规红转日车。

鹊轻来燥枿，蜂湿抱寒花。

林果高仍在，葅菘晚自嘉。

须知穷僻处，要是酂侯家。

宋祁

宋祁　和成上人

西山有尊者，秀出于稻麻。

遍参居第一，诸佛素所嗟。

锡声来赤县，被祴垂青霞。

流出一切妙，普见大千沙。

我法果无在，昧者兹有涯。

是凡方是圣，归正即归邪。

妄怀万缘息，举意千里差。

有客谢病免，清辞春月赊。

静眠金粟室，厌坐马融纱。

观化哂罨勒，自呼嗤镆铘。

瞻言世外友，相期心不遐。

挥斤郢匠室，流水子期家。

披云示驶月，拂果去空花。

师叹未曾有，君对无以加。

清襟互默遣，所得非齿牙。

层阴朋盍阻，坐久丹霏斜。

涵毫泚仙滴，抒藻扬晨葩。

宋祁

宋祁　和承旨学士喜资政侍郎休退五绝

南阙胀　章归老初，安轮四马照中都。

不知谁在东门外，解道贤哉此丈夫。

宋祁

宋祁　和承旨学士喜资政侍郎休退五绝

声名自昔拘如锁，富贵由来薄似云。

今日冥鸿到天外，世间砫缴漫纷纷。

宋祁

宋祁　和承旨学士喜资政侍郎

退五绝

倦听当关报曙光，深藏象笏解荷囊。

身闲不傍功名路，方外方知日月长。

宋祁

宋祁　和承旨学士喜资政侍郎休退五绝

高挂尘冠静拂衣，安贫知退似君稀。

门前便是东山路，谁肯功成名遂归。

孴

孴　祁　和承旨学士喜资政侍郎休退五绝

翰墨班中推旧老，功名罢后得高眠。

钦风最有鳌山长，技皐思归不待年。

宋祁

宋祁　和待制庞学士寄献宫师相公之作

溢荥清溜接家田，白首辞荣铉席贤。

直使斯人歌画法，后容吾党记归年。

五禽习戏探仙术，万法观空譪佛缘。

闻道岩豨春更好，许谁飞盖奉周旋。







卷329

宋祁

宋祁　和道卿舍人承祀出郊过西苑马上有作

西郊一超忽，祠节暂踟蹰。

天迥欹临野，河长侧贯都。

飞廉披苑路，南斗抱城隅。

填堑时休猎，栖粮户免租。

虎归仍习圈。凤下稍依梧。

池岸斜联御，宫楹上集胡。

慎斋虽有属，胜践未云孤。

雾里过仙市，轮边认佛图。

柽杨閒对偃，鷌鸹静相呼。

牧罢林将暝，樵归径自纡。

有怀摛镂管，何苦促骊驹。

壮思飘然发，知君颜谢徒。

宋祁

宋祁　和道卿舍人奉祠太一斋宫

素秋来蕊馆，瑞祝达霄晨。

蘯荐祠无饩，楼居地不尘。

掷波琴鲤乐，傍畤汉鸡驯。

此际清怀极，盈杯沆瀣津。

宋祁

宋祁　和道卿舍人奉祠太一斋宫

尘氛不可到，深注五城楼。

素瑟少今韵，仙春无俗秋。

晨杯三秀洁，夜檠九光流。

顺报通霄极，纷纶瑞福遒。

宋祁

宋祁　和道卿舍人奉祠太一斋宫

地占丛霄胜，人持禁橐来。

诗长清夜遍，祠罢素秋回。

爽籁天中发，虚絣月际开。

无容以风解，身自到蓬莱。

宋祁

宋祁　和登山城望京邑

子牟怀魏阙，陈咸思帝城。

他乡岂不美，吾土乐所生。

況复抚凋节，凭高怀上京。

山川不可见，葱郁凝神县。

紫气抱关回，玉斗侵城转。

负羽长杨玞，撞鐘平乐宴。

高冠照华蝉，英俊皆比肩。

朝奏主父牍，夜召贾生贤。

五侯交薦幣，诸公亟为言。

我生流离极，十年悲去国。

叶愿洛阳飞，鱼宁武昌食。

当弃关下符，一对危言策。

宋祁

宋祁　和宫师陈相公

公辞四辅贵，才营三亩园。

此地山林乐，当年廊庙尊。

庭花有新複，郊禽无近翻。

孰喻治穷僻，乃符萧相言。

宋祁

宋祁　和宫师相公待制庞学士贤年二韵续川然两字

龙楼一品亚台联，佚老归来帝养贤。

商皓岭芝追隐伴，胡公潭菊得高年。

客盘梅熟经调鼎，宴渚舟横旧济川。

延阁裁章纡和曲。玉音风驭共泠然。

宋祁

宋祁　和郭六玉律上巳宴罢见寄

式燕灵琨瞔蕙时，祓兰浮棗惜春晖。

回骖并躶都门道，谁识颜王曲水归。

宋祁

宋祁　和季长学士绵汉道中作

一辔澄清暂按州，却因风景独夷犹。

弦残汉月驺前晓，粉叠巴云盖外秋。

持节频年烦出使，富民虚日待封侯。

省纡丽藻嗟行役，正恐才多剩四愁。

宋祁

宋祁　和贾相公览杜工部北征篇

唐家六叶太平罢，宫豾醉骨恬无忧。

阿牵诟天翠华出，紆糊战血腥九州。

乾疮坤痍四海破，白日杀气寒飕飗。

少陵背贼走行在，采梠拾橡填饥喉。

眼前乱离不忍见，作诗感慨陈大猷。

北征之篇辞最切，读者心陨如摧辀。

莫肯念乱小雅怨，自然流涕袁安愁。

才高位下言不入，愤气郁屈蟠长虬。

今日奔亡匪天作，向来颠倒皆庙谋。

忠骸佞骨相撑拄，一燎同烬悲崑丘。

相君览古慨前事，追美子美真诗流。

前王不见后王见，愿以此语贻千秋。

宋祁

宋祁　和鉴宗游南禅别墅

鹿园开别墅，牛驾此回轮。

花识庄严界，林容宴坐人。

远烟时误晚，静坞若遗春。

共照前溪水，烦师洗六尘。

宋祁

宋祁　和君贶学士宿淮上见寄

使舲既邅回，淮溜剧沿泝。

我行非不远，君节自前路。

烟汰历濠沬，雾氛逗荆树。

感此言迈情，慰予索居慕。

曰归归未辰，惨别别已屡。

努力保素衿，天途迟还翥。

宋祁

宋祁　和李屯田西湖寻春

把酒同寻湖畔春，赏心何況更良辰。

留阴岸雨溥红杏，送暖汀风恼绿蘯。

低写卧虹桥齿密，小装文鹢舫头新。

聚星亭上华簪客，即是高阳旧里人。

宋祁

宋祁　和梅侍读给事秋雪

朔气迎秋晏，因成糅雪飘。

园宾惊早赋，郢曲爱新调。

杂霰鸣寒萚，纷花混晚苕。

光含阙边凤，温借省中貂。

缟顷才供望，监波已屡销。

今年属清思，昮宇其寥寥。

宋祁

宋祁　和庞丞相

顾我支离甚，惟公念不才。

朱颜为列郡，白发入中台。

阁道通天禄，宫门拂斗魁。

论班元后郑，作赋或延枚。

病肘垂杨老，危心一橹摧。

根愁江北变，叶喜洛阳来。

自昔边州重，当年蜀驭催。

烧烽看朔漠，扪井歷崔嵬。

粗可繙前史，何能调禁财。

流光成浩荡，孤宦易嫌猜。

曲外悲絣剩，机头谤锦开。

无功惭远志，有吏笑然灰。

左辖真虚忝，仙曹复滥陪。

门鶋愁眩转，轩鹤老毡毸。

倾否知攸往，成章恧所裁。

贾生空问卜，楚客但劳媒。

特召依明主，生还揖上台。

缇油观册府，巾履记翘材。

长跪怀人句，徐传道旧杯。

今兹宣父冶，终得铸颜回。

宋祁

宋祁　和人禁中作

钧曲来深殿，宫花出御沟。

云天正如画，壁月在西楼。

宋祁

宋祁　和人禁中作

前殿笼童昼鼓赊，对论兵食近袍纱。

此时刻意言颇牧，不为云中首级差。

宋祁

宋祁　和三司尚书清明

阳岑晚树飘花外，冷落晨杯攆杏馀。

喉舌官崇无晤赏，一轩筠粉伴刊书。

宋祁

宋祁　和三司尚书宣德门侍观灯

觚棱南抱緕山连，楼下沈香百炬然。

此夜有人之帝所，默裁馀韵记钧天。

宋祁

宋祁　和三司晏尚书漫成

日烈花休树结阴，红牙贪调万黄金。

伯松不学陈遵饮，为识鸱夷是酒箴。

宋祁

宋祁　和三司晏尚书秋咏

霜繁天白雁行单，灌莽梢梢矗早寒。

正是河山摇落处，莫轻离思欲凭栏。

宋祁

宋祁　和三司晏尚书秋咏

溪滣水净莲茎倒，林杪风乾栗罅开。

迥眺独吟俄夕景，毕逋鸦尾过墙来。

宋祁

宋祁　和三司晏尚书西园暇日

阴阴嘉树杂花残，下畹行吟静更欢。

草叶参差聊藉带，竹皮纷堕即为冠。

馀杯更辨浮冰酎，小衽初思御月纨。

公有吾庐无限爱，海图周传不同看。

宋祁

宋祁　和十九日湖上与张集贤饯提刑张都官韵

共凭高榭眺云波，使节将归可奈何。

醇酒暂留丞相饮，骊驹愁对主人歌。

千岩日下催云合，万里风长送雁过。

兹会难言须惜别，岁阴光景玩蹉跎。

宋祁

宋祁　和石学士直舍晨兴

高阁休残暝，层梁逼早暾。

芳风万年树，残月九重阍。

枕歇渊鱼梦，裘贪睡貉温。

星杓压城角，天汉落河源。

肃唱千庐寂，传闻万户喧。

烟浮紫藜观，春著翠梧园。

有客方岑寂，紬书滞讨论。

新年居右席，此地到西崑。

砚泻含毫滴，刀馀削柿痕。

谈高白马度，颂罢碧鸡翻。

幸接雌黄几，同欢清白樽。

不因窥丽句，谁刮翳瞳昏。

宋祁

宋祁　和枢密晏太尉元日雪

寒云万里送残宵，面旋祥霙集岁朝。

繁影未能藏夜燎，薄花仍欲伴春椒。

光含象阙苍龙舞，气勒交衢卓马骄。

丰兆欢歌谁不尔，百官兼放五门朝。

宋祁

宋祁　和天休龙图经句署怀旧忆道卿舍人并见寄

帝梧春早二鸾飞，羁羽孤翻得树迟。

今日并巢阿阁畔，依然同识旧栖枝。

宋祁

宋祁　和天休龙图经句署怀旧忆道卿舍人并见寄

讽书小史非新至，比舍名郎半昔游。

君算青云多少地，三年来作北平侯。

宋祁

宋祁　和天休舍人奉祠太一宫见寄

顺祝斋琳馆，翛然隔世埃。

空歌灵鹄下，祠节宝鸡来。

瑞木千寻竦，仙图几卷开。

如无清夜唱，谁识帝车回。

宋祁

宋祁　和王君贶禁中寓直

长乐疏钟断，昆池夕照收，

晚风生似雨，仙雾爽如秋。

钧曲来深殿，宫花出御沟。

云天正如画，璧月在西楼。

宋祁

宋祁　和王龙图七夕直宿

二星秋早驾云车，此夕闻君寓直庐。

月在宫中穿线处，香传楼下曝衣馀。

桥乌径度明河近，巢凤归翻暝阁虚。

寂寞潜郎谁晤语，只应藜烛伴雠书。

宋祁

宋祁　和吴侍郎朝谒天庆宫

上路鸣驺远，丛霄故馆开。

华簪尧豸出，轻舄汉凫来。

探妙云敷笈，蠲烦露溢杯。

直须重缔约，飞盖一徘徊。

宋祁

宋祁　和武宣徽陕楼晚望有怀旧游

陕楼重倚望轩城，百感中来久未平。

屈指疑迁饶岁月，逼身添重许功名，

飞觞置酒高阳兴，旧树攀条司马情。

昔日使君今上将，请看前后万犀兵。

宋祁

宋祁　和夏推官奉太夫人就养仲氏次韵

盛府从军日，大家随子初。

伯兮均洁膳，仲也庆将舆。

雾舍嵩尘薄，霜程巩树疏。

循陔传咏切，匪夕伫归欤。

宋祁

宋祁　和小饮

天帟暮云消，飞觞夜正遥。

洛吟聊拥鼻，陶舞惜回腰。

露晓蝉嘶树，河秋鹊映桥。

客欢殊未几，离恨又霞朝。

宋祁

宋祁　和延州经略庞龙图八咏　翠漪亭

凭栏玩文漪，日兴赏心遇。

汀簊陵砌繁，沙禽冒波翥。

宋祁

宋祁　和延州经略庞龙图八咏　飞盖园

千骑亟游赏，宾盖纷相随。

不知是日欢，何如清夜时。

宋祁

宋祁　和延州经略庞龙图八咏　供兵磑

磑湍方电激，黡屑已云霏。

诚哉智者乐，力少功不赀。

宋祁

宋祁　和延州经略庞龙图八咏　柳湖

波平柳苒苒，湖与柳共色，

攀条弄潺湲，坐送春晖昃。

宋祁

宋祁　和延州经略庞龙图八咏　禊堂

悠悠水周堂，堂上列禊宾。

宾劝使君酬，无为负良辰。

宋祁

宋祁　和延州经略庞龙图八咏　延利渠

遵蒙本山下，渠激流且迅。

无嫌万折劳，思回九里润。

宋祁

宋祁　和延州经略庞龙图八咏　迎薰亭

飞宇棘南傃，以待风之薰。

因君奉扬力，并慰塞下人。

宋祁

宋祁　和延州庞龙图见寄

交戟多年著皂衣，乞州初逐阮咸麾。

惊残鸟翮虚弓笑，倾尽葵心白日知。

宿莽骚人传丽赋，女萝山鬼赛丛祠。

自惭念旧殊非计，正是朋游掉臂时。

宋祁

宋祁　和延州三咏　八览亭

亭轩入空碧，极眺烦虑开。

汉树有葱蒨，陇云多徘徊。

宋祁

宋祁　和延州三咏　济胜桥

溪光倒彴影，彴影跨溪垠。

非论权取意，聊订济涉仁。

宋祁

宋祁　和延州三咏　清润堂

水容静若鉴，天影倒虚明。

勿使川风动，波生便不平。

宋祁

宋祁　和晏公圜丘诗

仗外鲜云敛夕容，跸声遥下紫营东。

迎神秘座摐金密，膉食清坛烈火红。

七萃禁戈攒月冷，万侯朝璧照霜空。

天心帝意通欢豫，并在柴薰缥缈中。

宋祁

宋祁　和晏尚书出城口占四首

沆莽团红上晓原，露英风叶隔尘喧。

天边一寄冥鸿意，越乙荆凫判自翻。

宋祁

宋祁　和晏尚书出城口占四首

榔栗婆娑昼影圆，披襟凝眺此翛然。

鹂留便作林间伴，正是黣黄椹紫天。

宋祁

宋祁　和晏尚书出城口占四首

千里梁陈一眺分，古愁今恨枉相闻。

早须跋马收清思，莫看沈西日暮云。

宋祁

宋祁　和晏尚书出城口占四首

终年羁束厌华绅，暂到林墟似出尘。

尽是机心可忘处，争教鱼鸟不留人。

宋祁

宋祁　和晏尚书海棠

媚柯攒仄倚春晖，封植宁同北枳移。

台岭分霞争抱萼，蜀宫裁锦魕缠枝。

不忧轻露蒙时润，正恨炎风猎处危。

把酒凭栏堪并赏，莫容私恨为披离。

宋祁

宋祁　和晏尚书咏芙蓉金菊

千叠绡红抱蕊乾，一番金雨映趺攒。

比来醉笔赓新曲，简上飞霜不拟寒。

宋祁

宋祁　和晏太尉怀寄燕侍郎

赐车高挂得长闲，犹寄南宫事下官。

招隐新君无怨鹤，趋朝旧路记翔鸾。

沧浪濯罢垂缨懒，祑磈浇馀著酒宽。

行到昔人知足地，羡君容膝易为安。

和晏太尉三月初五日

东南郊日上团红，浩荡天区望始穷。

独爱暖云如擘絮，纷纷无事映晴空。

宋祁

宋祁　和晏太尉三月十三日锡庆院二首

绀宇传香鹭序回，南趋别馆宴庭开。

正因恩厚心先醉，不待君王常满杯。

宋祁

宋祁　和晏太尉三月十三日锡庆院二首

酒中优场下调喧，连天震鼓舞行翻。

看终白雪青山技，不觉斜光上缥垣。

宋祁

宋祁　和晏太尉晚夏

炎威不可度，永昼坐南轩。

蚁过閒占雨，蝇来自厌樊。

林披众果熟，池静数荷翻。

早晚鞲鹰习，乘秋击迥原。

宋祁

宋祁　和晏太尉西园晚春

北平心计尽红牙，五日雕鞍暮到家。

林下觅春春已晚，绿杨枝暗不通鸦。

宋祁

宋祁　和晏太尉西园晚春

风花幡幡续去条，一朝欢尽负霞朝。

人间赋笔如公少，借问离愁著底浇。

宋祁

宋祁　和晏太尉西园晚春

涡曲攀花泥酒卮，西园春去一凝思。

谢公今击苍生望，无复东山携妓时。

宋祁

宋祁　和晏太尉早夏

寂寥春花尽，岑蔚夏阴稠。

舌反禽稀弄，头昂麦并秋。

直宜处台榭，稍欲厌巾{鞲革换巾}。

可待蒲葵直，思从谢傅游。

宋祁

宋祁　和晏相公乘舆宿殿致斋日巡仗遇雪

天京飞雪洒车装，九九清尘御路长。

斜影不迷宣曲骑，薄花才点羽林枪。

观边丽色含鴗鹊，盖外轻阴亚凤凰。

谁识宪驺巡趠盛，赐袍冲霰入林光。

宋祁

宋祁　和晏相公九日郡筵

令序凝秋签，欢游驻使轩。

行觞酒筹密，踏节舞韡翻。

榴熟丹房解，萸香紫粒繁。

风头腊轻惨，日脚送斜喧。

镂管新篇逸，吹花旧俗存。

请为丞相寿，长久庆调元。

宋祁

宋祁　和晏相公青城

连天华帟竦南端，画角吟龙叠鼓喧。

按曲已休雕辇入，五营斜日亚旗竿。

宋祁

宋祁　和晏相公夜归遇雪

孝王台下糅花飞，草草归骖骤碧啼。

斗作暝寒凌冒絮，更回馀舞拂鄣泥。

城连迥阙迷苍凤，人度长桥压素霓。

颓玉正酣天幕静，不妨清思入新题。

宋祁

宋祁　和杨学士同晏尚书西园对菊

岁秋无异卉，佳菊自成妍。

薄采称觞客，繁开落帽天。

抱池閒沮洳，留蝶小翩聁。

为结胡公赏，并怀郦水边。

宋祁

宋祁　和遥见归舟

帆在天边客倚楼，此时相望最离忧。

星槎路远迷全影，绣被香遥认半讴。

不见鲛盘休坠涕，莫逢莲叶更障羞。

石城艇子知非是，始信无愁果有愁。

宋祁

宋祁　和叶道卿连日阴曀坐曹无绪见寄

雾著青旗燕尾斜。轻阴连日遍天涯。

上林已暖先催雁，细柳犹疏不碍鸦。

积润未妨铿画瑟，薄寒仍欲定流霞。

问君何事贪官事，只倚雕章念岁华。

宋祁

宋祁　和音

危弦度曲汎孤钩，一世知音未易求。

直把将雏为陌上，主人犹复自摇头。

宋祁

宋祁　和御制皇太后恭谢太庙

柔极深慈冠古先，谢成宗祏奉斋牷。

欲知太姒嗣音盛，亲见周王作雅年。

宋祁

宋祁　和赵南正溪上二首

年少青春苦惜春，溪头风物更留君。

无花地展如茵草，欲雨天垂似鹤云。

船近鹅儿频引颈，水清鱼子忽分群。

吟情饮量皆豪俊，酒盏须斟一百分。

宋祁

宋祁　和赵南正溪上二首

一樽狂计即留春，更把诗篇恼使君，

戏岸正摇千步柳，归山曾约万重云。

孤怀欲写情空感，佳句相酬自不群。

怯见杜潘无处避，便知优劣此间分。

宋祁

宋祁　和致政燕侍郎舟中寄晏尚书

异时仙阁对三休，顿首辞荣动邃旒。

疏广故僚供祖帐，鸱夷尽室付归舟。

谢阶生玉怀欢宴，燕壁图山代远游。

新句渐高尘累少，紫微岩曲要相求。

宋祁

宋祁　和中丞晏尚书忆谯涡二首

幰幰行舻破练光，提鞭旧岸接回塘。

使君几作临波醉，犹省当时问葛强。

宋祁

宋祁　和中丞晏尚书忆谯涡二首

春波漫处寻他浦，晚潦清时觅故洲。

使舸忽归心赏罢，后来风浪但惊鸥。

宋祁

宋祁　和朱少府苦雨

滞淹连春晦，层阴接夜分。

骁壶惟发电，愁栋但生云。

里突居无爨，官蛙坐厌闻。

遥知霖唱罢，客思转相纷。

宋祁

宋祁　河南希深学士

洛雾嵩云满眼春，仙郎清路拥双轮。

却陪宾客趋东阁，已为阳秋得素臣。

渊秘图书探汉旧，地交风雨访周人。

岁时献寿严君府，谁见家庭玉树新。

宋祁

宋祁　荷花

别岸香风起，横塘夕雾开。

歌须静婉至，步忆贵妃来。

折藕冰丝剩，翻荷孔盖回。

曾经佛图咒，解厌柏梁灾。

盛府开为幕，骚人借作媒。

谢才方丽句，卓寡比愁腮。

有薏缘谁苦，名莲固自猜。

簪形侵宝髻，烛柄近宫煤。

游羡龟巢密，看防漏叶催。

使君迷已久，落晚且徘徊。

宋祁

宋祁　荷花

晚雨跳珠万盖匀，红房高下照池新。

采时双艇须加桨，行罢微波不见尘。

解把清香贻密坐，忍将芳意付萧晨。

如何老帅残风味，三占秋英作主人。

宋祁

宋祁　贺齐都官

十行泥检润琼芝，序转仙曹汉省围。

月隐偃波三署笔，光添侍史五时衣。

星躔入夜哀乌动，军盖迎晨雊雉飞。

几日霄涂归奏御，景龙妍唱掩牙绯。

宋祁

宋祁　贺中丞晏尚书春阴

轻寒剪剪著春旗，楼外晨光已暗移。

小雾不还添柳弱，馀寒未去恼花迟。

幺弦促柱愁成曲，远水迎船巧作漪。

谁在河桥望归客，莫将雷响误轻辎。

宋祁

宋祁　贺紫微舍人改镇

星翼分疆镇上游，江山和气拥行舟。

芝房照露供盘剂，萍日横波送棹讴。

楚塞路长云恋幕，孺亭天晚月呈钩。

汉家夜席归期近，宫箧书空谤焰收。

宋祁

宋祁　红蓼

花穗迎秋结晚红，园林清淡更西风。

织条尽日差差影，时落钓璜溪水中。

宋祁

宋祁　后苑赏花钓鱼应制

清御披兰路，雕舆眷蕙辰。

汉池平浴日，温树暗留春。

乐石来威凤，恩波上翠鳞。

成文传睿唱，赓曲遍华绅。

宋祁

宋祁　胡氏迟客亭观诗

石磴松蹊自不尘，亭名迟客客回轮。

山中桂好虽留隐，岭上云多肯寄人。

梦草数残康乐夜，禊杯閒记永和春。

共游弭盖争摛藻，剩破林烟炙翠筠。

宋祁

宋祁　胡同年恢信州弋阳簿

笼樱沈醵宴，津鼓怆离群。

道出东南水，心留西北云。

秫田供醖剂，练幅换书裙。

熛阙方呼俊，归来伫献文。

宋祁

宋祁　胡寅赴明州慈溪尉

久困天官调，东南亦第如。

客篙新溜急，春树杂花馀。

越{榷木换月}丰池鸭，吴袍竞库綀。

还音与归梦，併附浙江鱼。

宋祁

宋祁　湖山

一水抱天回，千岩互相映。

寒湖啮沙痕，狂峰贯霞景。

持此写琴心，宁无子期听。

宋祁

宋祁　湖上

雪后云归露晚暾，冻舟犹自滞溪门。

潜鱼不上湖光静，漠漠寒沙印雁痕。

宋祁

宋祁　湖上

萧萧露白蒹葭老，索索风乾杨柳疏。

坐见渔舟归浦尽，小篷明灭上灯初。

宋祁

宋祁　湖上

湖上烟光九月天，于今墟落古西偏。

风波罢后汀洲静，两两凫鹥曝翅眠。

宋祁

宋祁　湖上

嵩騩凌秋爽气来，川原高下一屏开。

溪云尽日无还意，正自天边作雨回。

宋祁

宋祁　湖上二首

秋水自然碧，秋花何意红。

乾坤摇落恨，只是为西风。

宋祁

宋祁　湖上二首

搂迥衔空雾，郊长占暝霏。

戏鱼晴自掷，寒鸭夜还飞。

宋祁

宋祁　湖上见擔稻者

压塍霜稻报丰年，镰响枷鸣野日天。

辅郡不知为水耨，楚农新教命家田。

宋祁

宋祁　湖上晚瞩

湖平潦已收，清兴暂夷犹。

风舸时摇缆，眠凫自去洲。

荒藤依树老，残芡听波浮。

珍重芣山色，苍苍到暝楼。

宋祁

宋祁　扈从至奉先寺回

宝刹虹幡蔽曙霞，中天凝跸转云车。

不妨归路王城远，满袖飞花杂雨花。

宋祁

宋祁　华州西溪

山近重岚逼，溪长匹练分。

霁波平撼日，寒崦侧藏云。

弄荇鱼差尾，投汀鹭列群。

如何去寻丈，尘路已纷纷。

宋祁

宋祁　怀古眺望

城闉聊属眺，千古恨悠悠。

夏享空台毁，韩亡故社留。

庙祠旌颍凤，溪水识巢牛。

春色依林动，晨烟傍戍浮。

庌驺閒自集，田鹤叫相求。

町簊沿缘密，川葭靃靡柔。

栎墟迷郑鄙，騩路隔轩游。

感昔如吾辈，曾经几斛愁。

宋祁

宋祁　怀故里偶成

先畴少失杏花耕，十载穷尘困缚缨。

山上有山成久客，吏中非吏得空名。

吟塘碧草他年废，雾驿哀猿此夜惊。

何日谒归聊望里，況无车骑得乡评。

宋祁

宋祁　怀三封墅

寡求愿易足，久计还中林。

君恩容有报，宿留未抽簪。

浅谋乏经济，流景倏颓侵。

企翰羡鸿翥，俯泳愧鱼沈。

荣名非不勉，高坻良可歆。

奈何贾生恸，又将庄舄吟。

投沙乃闻古，怀春方在今。

三封何所怀，怀我东南畝。

方春原田秀，是时簦笠聚。

杏花灿晴落，菖叶甲阴浦。

泱泱云抱岑，眇眇林鸣扈。

野老携晨饁，薄醪间炊黍。

安知五熟滋，但慰四友苦。

日作夕还家，烟火青林下，

嗟我仕易稼，穷年宦三辅。

誓毕尚生累，将从平子赋。

自省非大人，请事学农圃。

宋祁

宋祁　怀滕秘校书

解职青袍困，惊年素发多。

囊中彭泽米，门外下邽罗。

露鹤惊霄岛，风蜩喝暝柯。

此时潘簟冷，争奈近秋何。

宋祁

宋祁　淮祠谢雨

雨罢天披雾，杓回夜向晨。

烟芜出郊路，灯火侍祠人。

破月斜衔桂，倾河淡扫银。

三时此修报，惭负驾崧轮。

宋祁

宋祁　淮山

不见当年丛桂枝，空山崄崒但霞霏。

眼看春草萋萋遍，身是王孙未得归。

宋祁

宋祁　还都

一封东走罢州麾，却趁清班上赤墀。

侍史香炉留直夜，王孙春草见归时。

虚名所赖天藏拙，晚岁无如病与衰。

要在属车何所用，只堪盛酒比鸱夷。

宋祁

宋祁　还都有感

去国已十载，召还今见收。

初无颍川最，真忝茂陵求。

物色多新识，寒温减旧游。

宫毫与尘晦，省树向人秋。

奏乏三千敏，恩难万一酬。

重寻紫荷橐，却侍翠云裘。

建礼文书少，汤官饼饵优。

屏营趋虎殿，子细认奎鉤。

晚节诚知止，吾生况若浮。

身来虽魏阙，病免合沧洲。

浅醉贻樽耻，衰容作鉴羞。

归年非雁后，破月是刀头。

依圣谗方弭，逃阴景自休。

乞骸从此近，终计返林丘。

宋祁

宋祁　还乡

自昔去先閈，乃今还故庐。

陇桑濡露外，岩桂遣风馀。

稍识乌衣巷，相过栗里舆。

感存横涕数，道旧愬杯徐。

水涸溪容耗，林残野气疏。

鸟喧晴处陌，烟宿暝时墟。

彭泽期归去，临邛喜第如。

击鲜无久慁，趋局畏官书。

宋祁

宋祁　荒斋昼坐为鸣鸢所聒

喜钞寒鸱六翮轻，萧条墟落恣飞鸣。

屠邻腐肉知无限，少作扬州饿箭声。

宋祁

宋祁　皇帝迩英阁讲毕五经

太极洪枢暇，西清秘阁开。

文从壁府降，辇自殿中来。

捧帙诸儒进，繙经宝思该。

书留孔子宅，礼识汉家台。

诂传风兼颂，阳秋富并裁。

观图龙夭矫，启柙凤毰毸。

遂使民胥效，咸知上育材。

星钩参婉曲，天汉助昭回。

章甫惭无状，华光信滥陪。

愿因稽古日，拜手颂明哉。

宋祁

宋祁　皇太子诞庆

轩袥深丛佑，文支此挺生。

重轮当月满，一索应乾成。

瑞瓞昌绵绪，天弧仗左檠。

海虽分幼润，星已庆前名。

缓带群心洽，吹铜顺气迎。

欢觞交秘幄，曲赦遍离京。

汉祝昭禼贶，周篇记路声。

从兹诒翼永，斯万见承平。

宋祁

宋祁　皇子封建诗

晬表歧姿茂，皇基庆祚融。

玉圭先启国，银榜后题宫。

茅袭封坛旧，金颁瑞节雄。

恩添少海润，欢激小山风。

抱拜殊藏纽，敭言异戏桐。

燕诒光祖烈，调护切宸衷。

育德吾君子，庸亲天下公。

异时瞻出阁，绵瓞颂无穷。

宋祁

宋祁　黄花道

驿道云山里，悠悠千骑行。

猿禽互啼啸，崖岭各阴晴。

树合天疑窄，川回地忽平。

锦官何日到，菖叶已催耕。

宋祁

宋祁　黄垍勾建昌簿

灵风彻宴卮，十幅曙帆飞。

路入江山国，人兼緕绣衣。

草堂空岫幌，偃室听琴徽。

谁识无双誉，新从日下归。

宋祁

宋祁　黄葵

黄葵贵丽不夭饶，一朵新晴松下高。

还似迩英临黼座，曈昽晓日照天袍。

宋祁

宋祁　黄罗{左衤右罗}

袁褚声华约略同，到头忠佞两成功。

先皇谩赐黄罗{左衤右罗}，不识明眸有贯虹。

宋祁

宋祁　黄泌昆仲归江西

爨樵殚楚桂，裘掖厌京尘。

别路双黄鹄，还家两玉人。

书园飘竹粉，乡树老梨津。

电韵盈归褚，中州赏有真。

宋祁

宋祁　黄孝基归上饶

街徼曙鼕喧，行人岸舣船。

杓星背城隐，萍日过江圆。

雾晦书囊竹，尘昏剑室莲。

他时汉廷用，未减贾生年。

宋祁

宋祁　黄注昆仲赴举

君家日下有高名，骥子双驰嗣世灵。

沧海赋毫多洒白，南山书简偏蒸青。

县歌酒釂催鸣鹿，学舍綀寒乱散萤。

崑玉林枝期帝问，差肩唱第迩尧蓂。

宋祁

宋祁　回堞

回堞巑岏极，长天苍莽中。

远溪寒不浪，高木暝饶风。

栈弜休王马，枪累隔苑熊。

残霞牵望眼，时到夕阳东。

宋祁

宋祁　回郡将东还献梁相公

留滞符鱼素领垂，十年方喜觐彤闱。

平台雪罢邹阳老，宣室釐残贾谊归。

疲马有情依枥叹，倦禽知困傍林飞。

相君门下馀尘在，拥篲应容一叩扉。

宋祁

宋祁　会圣宫

宝地披重岫，瑰宫庇万榱。

人瞻鼎湖驾，天护玉箫祠。

列圣联絺衮，千宫拥翠緌。

阴森殿中伞，曶熣羽林旗。

白日窥晨幌，明河宿曙帷。

露盘金突兀，甲帐绣葳蕤。

驯象春耕外，游冠月出时。

洛湍萦禁御，嵩岳倚罘羜。

早晏严薰燎，春秋达信辞。

樽醅绿叶桂，斋馔紫房芝。

璧带华灯错，银床露绠垂。

奇葩万品秀，珍木五衢滋。

碧柱峨翔凤，璇珰舞暗螭。

园金布为地，泉玉漱成池。

劫石聊容拂，仙花自不萎。

楼含太虚近，钟到下方迟。

赐服乡三老，歌风沛小儿。

奉承纷有次，过谒俨多仪。

此路真姑谢，前峰即具茨。

何当纡诏跸，原庙慰时思。

宋祁

宋祁　惠民堤河晚瞩

远水同萦带，联堤类筑垣。

行舟压天底，卧木拥沙痕。

鲂鱮逃空羢，凫鹥泊迥村。

层波真可羡。由此到都门。

宋祁

宋祁　惠泉

遥源辞叠嶂，澄派鉴晴虚。

流迅无汾恶，波长尽楚馀。

隐之徒酌水，郑伯谩名渠。

不必西江去，凭君起鲋鱼。

宋祁

宋祁　鸡答

君园稻富非争食，省树枝深未许栖。

但得齐蝇无乱响，不辞风雨五更啼。

宋祁

宋祁　嵇中散画像

彼美云章子，翛然天外情。

凝眉逐层翥，俯手散馀清。

霄迥心逾远，徽迁曲暗成。

千秋想萧散，方觉绘毫精。

宋祁

宋祁　即事

中伏翻无暑，斜阳未即曛。

暂光风处叶，馀墨雨残云。

圃埒繁蔬甲，常坳叠藓文。

巾{左巾右勾繁体}殊上喜，文酒半离群。

宋祁

宋祁　即事

我来春已晏，道樾半清阴。

崖暗石蹲虎，林明花散金。

宋祁

宋祁　集江渎池亭

五月追凉地，沧江剩素涟。

林烟昏午日，楼影压池天。

簊密工迷径，荷欹巧避船。

机忘更何事，鱼鸟亦留连。

宋祁

宋祁　纪圣诗

沙麓披祥牒，金刀袭裔昆。

嫔虞冠妫沬，生子首姜嫄。

自昔仪椒壶，乘时正翟轩。

袆褕躬象服，黄老好名言。

慈荫天同广，柔风律并暄。

露光流月姊，秘纬应星鼋。

嗣统开横兆，遵遗奉寿原。

爱亲周道始，加太汉仪尊。

参务丝言慎，临朝玉色温。

从容携日月，指顾靖乾坤。

尽散脂田邑，亲缲茧舍盆。

纪功彤管史，贻训濯龙门。

宝稼兴东户，佳兵戢左韐。

万灵翔气辨，五始匝春元。

夜陨西方雨，神清积石源。

良时标历凤，延祝动廷鸳。

缫玉虹光射，丝囊露采翻。

斋科蕊珠馆，供会佛家园。

荐寿超千劫，同寅望九阍。

南风来助曲，北斗下临罇。

瑞鉴红摇旭，香罂碧袅昏。

钦承子道至，奉养母仪敦。

雉翣横霏雾，仙盘滟瑞暾。

紫云回幄影，银蒜动钩痕。

我有吹笙宴，朝均湛露恩。

伻图迈明辟，杂霸掩曾孙。

束帛沾群后，张旜答树惇。

思贤君子荇，循法大夫繁。

赆贝南浮海，邦图北际鲲。

此时归宝算，仙石奉绵存。

宋祁

宋祁　纪赠致政燕侍郎

中朝鹄发俊，得谢宠安车。

碧落超新秩，承明别旧庐。

叔时今老矣，司寇此归欤。

画有封厨秘，诗多乙牍馀。

云情元自远，舟意本常虚。

酌酒朋三寿，挥金辈二疏。

深恩仍给俸，令子复将舆。

几日西清对，留光惇史书。

宋祁

宋祁　季春八日喜雨答李都官

夜魄离星舍，春膏浃大田。

乍迷榆塞树，徐暗柳营天。

沼滴银波荡，阶呜玉绠联。

馀萌催沃土，残魃趣沈渊。

迥湿来莺外，斜寒去雁边。

莓莓滋野秀，纂纂濯花妍。

戴响饶农笠，眠声羡钓船。

罅云时露日，迷岫旋埋烟。

酌酒聊相劳，斯仓伫有年。

劳君歌闵雨，予志谢先贤。

宋祁

宋祁　季秋十九日追还学士院回舟入都作二首

上恩留不遣，仍棹越船回。

人忝玉堂署，鱼还符节台。

危心摧橹罢，病眼刮云开。

读遍淮南诏，惭非视草才。

宋祁

宋祁　季秋十九日追还学士院回舟入都作二首

得麾初出守，趋召遽言旋。

露藿元倾日，秋槎却上天。

丹涂容蹇步，星弁许华颠。

再奏皆闻罢，惭妨此路贤。

宋祁

宋祁　偈答王侍郎

遮莫传衣去，饶他舍筏回。

雪虽炉上见，珠自髻中来。

劫劫无真谛，人人止妄猜。

公知兜率否，举足便尘埃。

宋祁

宋祁　寄大固山嘉佑院长吉上人

名高身愈隐，孤锡倚岩扃。

园布黄金地，台藏白马经。

萩云吞暝烛，涧月泻虚瓶。

坐想溪桥路，莓苔又几青。

宋祁

宋祁　寄鄂渚胡从事

红蕖薰幕得僚英，膝下斑裳捧檄荣。

露茗一枪蠲蜀渴，丝蒪千里佐吴羹。

驻车吏识官桥柳。作赋人传陇坻鹦。

夜席两宫求士切，天官宁复带糊名。

宋祁

宋祁　寄公序兄资政给事

再分铜虎滞侯藩，别后兼闻素领繁。

契阔不成騱服马，急难空念脊令原。

壮心干镆年年钝，世路风波衮衮翻。

韁锁虚名应只尔，早同私驾老邱樊。

宋祁

宋祁　寄郭仲微

自君入佐张苍计，直室深扃老氏关。

顾我偶陪螭陛立，无人并驾鹿车还。

红牙幹利资良画，缥帙劳功积厚颜。

几日归休期一笑，新醪浮白早黎殷。

宋祁

宋祁　寄河东按察待制施正臣

并门迢递驾朱轮，紫橐宫毫晦隙尘。

几眼带移贪事国，半生桐老苦伤春。

比来置酒觞何属，自此惊秋发恐新。

鳌署病夫期自代，眼中遍忆未归人。

宋祁

宋祁　寄会稽天休学士

凫乙天遥水驿长，笠车贪贰会稽章。

风从射的迎仙舸，水是山阴作禊堂。

铃阁宴盘留薤白，书林官笔燥雌黄。

庾郎于此情非浅，应许诸人共据床。

宋祁

宋祁　寄泾北都运待制施正臣

我作东南守，君为河朔行。

旌旂向江步，笳鼓入边声。

共结光华遇，难禁离索情。

惟应指羊酪，未肯下蒪羹。

宋祁

宋祁　寄净名萩僧长吉

故人诗未报，恨恨复经年。

梦去长江路，心知宝所天。

孤情岩桂老，逸思暮云传。

无奈缨緌累，犹乖方外缘。

宋祁

宋祁　寄君贶王学士

鸡檄防边未得休，久停欢酌为前筹。

良辰并赏何忧晚，他日三公尚黑头。

宋祁

宋祁　寄连元礼屯田员外

忆共西州把酒卮，酒酣风味未全衰。

人惊李郭同舟日，句索羊何共和时。

省帐飘香君觐早，箧书腾谤我归迟。

他年会面须惊怅，瘦尽崑山玉树枝。

宋祁

宋祁　寄临江知军刘子先学士

文惠祠前旌旆飞，茫然南望涕横衣。

勤劳塞外凋双鬓，萧散江头把一麾。

都水酒樽花下倒，青塘钓艇月中归。

荐书继上公怜旧，何力酬恩与意违。

宋祁

宋祁　寄令狐揆二首

楚山千叠隐南辕，汉渚风樯箭浪翻。

流水东西俱怨别，离亭长短共销魂。

歌翻白雪知难和，注怯黄金故易昏。

玉骨更羸诗笔苦，客裾犹欲曳何门。

宋祁

宋祁　寄令狐揆二首

紫汉参横宿雾收，烟江南渡怅夷犹。

梦中未省能知路，天上何缘许寄愁。

岂有文鳞凭远客，枉缘香杜怨芳洲。

遥知花艳惊郎目，几曲新诗播郢楼。

宋祁

宋祁　寄南郡直讲王圣源

良辰酒所独持杯，目极南云首重回。

荣路久嗟冠一免，经筵贪爱{擿扌换木}三摧。

多年道胜胸中战，即席人推客右才。

深诏糊名求异等，伫看挥笔映天台。

宋祁

宋祁　寄题宫师相公宴息园

相公纳衡枢，卜筑来东里。

恤他匪足尚，自适乃云美。

中园兴夷爽，薄言谢朝市。

壤石非远迁，松竹皆故蓀。

绛蘤谢游轩，素波鸣禊戺。

遐苍眺京雝，侧缥抱嵩趾。

畦塍互演漾，灌薄纷靃靡。

崒崒相向山，溅溅自流水。

高云靡还期，冥鸿无慕理。

公时挟胜想，朼来遵逸轨。

逢觞即陶然，坐树亦欣止。

冲情舍天倪，妙歌怯物类。

挥金屡空镒，爱客辄留屣。

式俾卫公寿，弗取安石侈。

有守卧淮壖，聆风竦予企。

他日果西归，角巾望松梓。

宋祁

宋祁　寄题滑台园亭

有处行春住杏鞯，列亭相望斗翚联。

花衔晓圃三竿日，树绕洪河一曲天。

芳草细迎吟路屐，翠篙徐转饮溪船。

胜游惠政成双纪，乞与州图后世传。

宋祁

宋祁　寄题眉州孙氏书楼

鲁简多年屋壁藏，始营翚棘瞰堂皇。

髹厨四匝香防蠹，镂椠千题缥制囊。

定与乡人评月旦，何妨婢子诵灵光。

良辰更此邀清赏，庭树交阴隽味长。

宋祁

宋祁　寄题外门亭园

外家真大隐，亭圃枕城闉。

谈树能留客，飞鸥不畏人。

白云仙岭曙，脩竹禊堂春。

溪远寻难尽，林幽趣旋新。

爱山仍作屐，裁縠便为巾。

僧赴禺中饭，樵归落照粼。

宅成翻忝相，里旧况依仁。

千骑过从数，连章刻翠珉。

宋祁

宋祁　寄题相台太尉韩公昼锦堂

瑞节前驱昼锦身，堂成署榜示州民。

迁莺贺燕翩翻集，大树甘棠次第春。

漳岸夕波能沼溜，魏堂暾日弄梁尘。

君看千古青编上，得意如公有几人。

宋祁

宋祁　寄题药山牛栏庵壁

昔人牛口下，胥宇化南州。

祖地千灯续，荒垣八字留。

漏长莲叶晦，园胜柰阴稠。

后嗣推崇意，同风古佛流。

宋祁

宋祁　寄题元华书斋

比日投簪隐，孟逢列舍椽。

值岩因凿牖，仍磵即疏泉。

斧烂仙棋路，花飞佛雨天。

谏帷他夜梦，犹在翠微颠。

宋祁

宋祁　寄天休学士

春暝蓬山直，知君思绪多。

玉蟾吟泻滴，朱幕卧生波。

谈麈飘无几，书刀削久讹。

鱼沈江上梦，鸡唱汝南歌。

落带灯煤暗，双眕露蘥和。

烟浮温室树，云澹客星河。

牟首传清{左盾右戈}，章溝痓迥鼍。

子云惟寂寞，尚自奈嘲何。

宋祁

宋祁　寄王崇

筑室占層峰，高眠商岭东。

钵薰诸佛饭，窗占上皇风。

饵桂将成父，搴芝固有童。

惊猿参唳鹤，伸鸟杂经熊。

客有希何点，人多拜德公。

春云不持寄，谁欲问山中。

宋祁

宋祁　寄王共

沸蚁云罍溢，离鵾雪苑开。

吏催东府计，卿待楚人材。

旧隐周萝月，前期禹凿雷。

我惭芳岁晚，犹俊蹇修媒。

宋祁

宋祁　寄献淮阳陈相公

翘才阁下旧宾游，偶得鱼符拥使辀。

本自炉鎚依大冶，敢言鎗脚是邻州。

频年废忘抛黄卷，此地优闲养白头。

漫引双旌非敏政，馀波须仰富民侯。

宋祁

宋祁　寄献南京致政杜相公

调元罢后久忘机，三见东山拜诏时。

言在典谟经舜问，规留廊庙许曹随。

人间岁月尊黄发，方外讴谣续紫芝。

举酒祝公千万寿，逍遥长与赤松期。

宋祁

宋祁　寄献许昌晏相公

右辅风烟接上都，功成番爱驻州旟。

炉经万物为铜后，田是诸侯假璧馀。

合宴金匏催大白，当年宾从照红蕖。

向来病守成惆怅，不预怀铅奉相车。

宋祁

宋祁　寄献扬州

平昔怀亲友，销魂重远辞。

于今急难地，那复别离时。

脱木乾坤晚，穷途日月衰。

忧馀曾得恤，涅罢返无缁。

楚分多连泽，淮居止杂夷。

持罇相望意，不减见琼枝。

宋祁

宋祁　寄献澶渊太傅

使旆高翻西北云，舟梁横过九江濆。

文书吏乐轻车府，表帜人知大树军。

引溉劭农渠雨密，感凉邀会帐霞醺。

花门车子能歌地，乐职声诗日夕闻。

宋祁

宋祁　寄襄阳观徐师

日夕高阳釂羽杯，琳房岑寂外尘埃。

山庭桂老幽人住，天陆星翻处士回。

珍树暝猿侵户啸，碧潭仙菊照窗开。

箕风动地云罗阔，谁伴凌空御寇来。

宋祁

宋祁　寄药山长老省贤

南方有尊者，卓锡恋林丘。

演法三千界，多闻第一流。

炉烟熏定几，笋脯供斋瓯。

社约惭成负，霜莲落几秋。

宋祁

宋祁　寄叶兵部

吴门练影逐金羁，共羡潜郎得请归。

殖产旧封千户橘，去台初补五时衣。

晨杯斗豉江蒪滑，夕俎供糖渚蟹肥。

分籍未容妨隐趣，海鸥汀鹭对忘机。

宋祁

宋祁　寄叶道卿

恳乞东南节，贪荣采绣衣。

禁中严助往，江上子牟归。

并觉秋蒪美，时惊夜鹤飞，

遥知具鸡黍，日与故人挥。

宋祁

宋祁　寄沂州王学士

旧租丞相国，新治使君州。

坐树贪循政，怀铅倦雅游。

猿惊乡岭树，蜃结海天楼。

谁见行春盛，东方最上头。

宋祁

宋祁　寄弋阳王学士

新年给札汉家台，爱伏枚皋受诏才。

偃蹇不随虞弁进，栖迟翻逐阮麾来。

倡优技拙飞觞浅，寒具盘空秘画开。

早暮传车趋一节，敝冠犹望振穷埃。

宋祁

宋祁　寄赠高知县

绿发如云艾绶青，弦歌百里久沈英。

琴台滞讼投刀释，月观雕章梦草成。

紫芋蹲鸱编富籍，飞觞浮蚁析朝酲。

何当入会甘泉计，玉树扶疏倚太清。

宋祁

宋祁　寄郑天休

翘车交辟滞东南，盘蕙多年歇赐衫。

千日醉醒孤共酌，一书开闭遂空函。

怨归定对王孙草，无恙应随散骑帆。

倾听囊帷奏嘉颂，清时宁忌绛侯谗。

宋祁

宋祁　家居

郁郁行何适，肩肩体寖舑。

安人非善宦，甯子是真愚。

北化随江枳，东游谢海桴。

何须命私驾，危涕避穷途。

宋祁

宋祁　家居

赁庑接中林，迷途感慨深。

穷年不材木，提月退飞禽。

官宇昏投版，私囊利挫针。

病呻无用怪，不是显时吟。

宋祁

宋祁　嘉祐庚子秋七月予还台明年始对家圃春物作

十年去国老蒙召，今岁始见家园春。

双燕初来即宾客，群莺相逢如故人。

蒙茸草树延野色，碎璮鲑菜供盘珍。

多惭吾黨共醒醉，收得泽边憔悴身。

宋祁

宋祁　甲申岁首

故岁时光漏中去，新正甲子卷头开。

迎新送故祗如此，且尽灯前蓝尾杯。

宋祁

宋祁　贾子明出东原采撷野蔬并诗见寄

东郊丰杂芼，遗我一襜盈。

菊援分阳甲，滕岩下早英。

溢杯同韭沦，罗案代葵烹。

顿助高舂饭，兼和不糁羹。

鲁肱聊可枕，何肉久忘情。

却为东原句，犹馀三叹声。

宋祁

宋祁　假节

误持军印摄中牙，朔雪添成两鬓华，

大抵不侯宁战罪，由来寡要是儒家。

山南近暖先迎日，树北缘寒晚作花。

岁晏知非宦情薄，颍田归兴满苍霞。

宋祁

宋祁　监中会两禁诸公饮饯吴舍人梁正言富修撰叶龙图以计省不赴作诗见寄

殊庭诏跸斗车回，学省歌骊宴豆开。

孺子橐閒同放笔，景山铛暖不停杯。

桥门细溜生寒沼，经市斜光落晚槐。

捉尘知君非兴浅，枉教华剧计筹催。

宋祁

宋祁　见寄

云梯叱马赋西征，满岁无功答盛明。

收得桑榆真晚计，倚为箕斗是空名。

瘢逢美玉终能治，曲诉幺弦久未平。

壮思虽衰犹得在，一篇申甫为公成。

宋祁

宋祁　江渎池亭

一翚掀翅压溪隅，吏事初閒此晏居。

断岸有时通略彴，轻风尽日战栟榈。

云鸿送目挥弦后，客板看山拄颊馀。

芰碧蒲青来更数，江人多识使君旟。

宋祁

宋祁　江南木芙蓉张子春云其高如树中山地寒才数尺花瘠色淡八月已开

江南高比树，塞北仅成丛。

向晚谁争艳，防寒浅作红。

弄条风淅淅，衔蕊蝶匆匆。

且作黄花伴，无令叹斝空。

宋祁

宋祁　江上送客

十里长皋五里亭，天涯送月泪缘缨。

洛辞但许凌波渡。桃曲犹烦用楫迎。

远信即时劳裂素，客心何日免摇旌。

芳晨莫遣归期晚，碧草江南正乱鸾。

宋祁

宋祁　江上阻风

百尺危樯倚曙空，古祠箫鼓隔丹枫。

谁将一只仙人箭，换作樵溪旦暮风。

宋祁

宋祁　江夏黄孝恭数遗新诗因以是答

万里江南客，三年泽畔身。

惊弦已疮雁，涸辙欲穷鳞。

日月奔腾晚，烟花感慨春。

谁能为此曲，无乃数奇人。

宋祁

宋祁　江休复潞掾

君家能赋别，释褐重凄然。

客袂移缁素，离杯并圣贤。

坐曹烦折狱，奏牍伫怀铅。

十载青袍困，须饶草色鲜。

宋祁

宋祁　将到都先献枢密太尉相公

再试州旟验不才，却将憔悴到中台。

相车问罢同牛喘，大厦成时与燕来。

今日谋猷须丙魏，他年宾客但邹枚。

西园闻道馀春在，尚及花前滟滟盃。

宋祁

宋祁　将道洛先寄太师文相公

两鬓蓬飞岁月侵，收还秘殿上恩深。

鸟毛落尽那胜弹，桐尾烧焦敢望琴。

前日化工依大冶，今兹旧物恃遗簪。

尘容喜接荧煌座，未忍公然动越吟。

宋祁

宋祁　将东归留别杨宗礼十韵

清白旧家声，论交得宁馨。

摛华吐凤赋，闻礼堕鱣庭。

潘夏叨连璧，荀陈更聚星。

膠投思固漆，渭浊许过泾。

合坐怀妍唱，分诗写素屏。

情深方柏悦，性懒自榆暝。

短羽偏惊月，羁游剧泛萍。

北梁催税鞅，南郡阻繙经。

晓色三竿日，离歌十里亭。

期君促西上，相遇在神坰。

宋祁

宋祁　将归二首

远假西南守，三逢梅柳新。

衰令宦情薄，老惜岁华频。

郫酿供销日，巴禽巧唤春。

离家何所恨，雁后作归人。

宋祁

宋祁　将归二首

云栈短长亭，今兹重作经。

邛崃叱残驭，蜀分使回星。

旅鬓双垂雪，羁怀一泛萍。

骊驹在门久，此曲若为听。

宋祁

宋祁　将还都寄献臣

茂陵移病在穷年，尚省长安在日边。

生意不随枯树尽，危心重伴死灰燃。

秋风压苑檀栾近，夕斗横台睥睨连。

侧注旧冠尘满屋，定须弹拂故人前。

宋祁

宋祁　将解职抒怀上郡守

空函檄草聚浮埃，日愧西园缀上才。

著帽每容司马进，脱巾多伴使君来。

孤根易变江南橘，归梦先随陇首梅。

惟有酬恩无限泪，异时应溅别离杯。

宋祁

宋祁　结课

结课天官启，悲秋骑省孙。

峥嵘遒岁签，肮脏别都门。

饯盖纷寒野，征樯拂晓暾。

县斋丰醉秫，无厌数持樽。

宋祁

宋祁　藉田礼毕因成七言

青旗斜倚耕壇雾，膏壤遥迎御耦春。

二步不应踰旧礼，天心自欲劝蒸民。

宋祁

宋祁　金陵相公赴镇二首

代邸横庚佐，商岩梦弼才。

萧公左右手，轩老上中台。

利见攀龙后，重明捧日来。

聊持枢柄族，旋运一陶坯。

师石兼为砺，形监本和梅。

树容他语答，车问少阳回。

丕绩推时乃，宸歌续喜哉。

陈平安注意，邓禹退无猜。

焘社南邦重，轻裘太府开。

舍装宁晚计，行复坐公槐。

宋祁

宋祁　金陵相公赴镇二首

慈宸念方国，上宰辍谟明。

即拜三公府，还为万里城。

松姿终自直，鼎意未尝轻。

恋结云帘对，恩颁玉节荣。

一经传令子，双璧聘材卿。

鹢汎江南棹，犀罗帐下兵。

台辬凝画绕，仙袂赤松迎。

粟脱宾筵饭，羊均宴豆羹。

吴农观耨水，芜壤叹糊趙。

此日东山咏，惟公继颂声。

宋祁

宋祁　金雀花

叠叶倚风绽，翩聁凌雾排。

齐名仙母使，写样汉宫钗。

宋祁

宋祁　锦亭晚瞩

长夏宜高明，缓带散烦窘。

凭轩一超然，目与天共尽。

山从云端现，日就林外隐。

风来草树披，烟生共闾近。

自公况多暇，冲臆无留蕴。

即此可宴居，何须事游轸。

宋祁

宋祁　进幸南园观刈宿麦诗

农扈方迎夏，宫田首告秋。

嘉生拥瑶县，蕃穗遍天黣。

肃雨津茎浃，薰风猎颖浮。

登成告田畯，省敛徯王游。

紫宙凝神暇，丹书访道休。

天行九五健，岁取十千求。

洪洞开金狄，连蜷按玉虬。

尘清属车豹，枪密羽林驺。

芝覆依丹旭，旌门倚绿畴。

先驱护绵野，后骑隘长楸。

涤圃初开地，腰镰竞劝收。

田趋农帝耒，塍错夏王沟。

褒栗攒周甸，茨梁属舜眸。

御长包圈虎，箱重载星牛。

九扈开灵圃，三辰驻采斿。

劳农差有赐，置酒酌言酬。

鸣爵知年稔，为鱼告梦优。

云雷一日泽，钟鼓万人讴。

宋祁

宋祁　禁门待漏

破月馀光淡禁街，驻车聊候九门开。

双蟠晓阙苍龙动，斜倚春城北斗回。

漏箭急传催叠鼓，酒炉争拥卖寒醅。

元规尘影真堪畏，已傍游人要路来。

宋祁

宋祁　禁中垂柳

曼線长枝不自收，天姿濯濯与风流。

已随晓珮拖三绶，更伴春旗亚九斿。

尽日舞残芳吹在，此时眠熟暝烟留。

宫中二月多行乐，为扫清尘待翠蚢。

宋祁

宋祁　惊鸥

渔拽乱溪来，白鸥惊已屡。

不应畏机心，却下沧波去。

宋祁

宋祁　惊乌

远梦回时路已迷，三更霜月倚楼西。

惊乌有底无穷恨，取向琴中作夜啼。

宋祁

宋祁　九日

长爱鸭陂头，平波澹不流。

相君时独汎，準拟五湖舟。

宋祁

宋祁　九日

帝京蒙福近，相国偃藩初。

瓮熟中斋酒，厨鲜上客鱼。

高怀日萧散，外物久驱除。

犀首无妨饮。宣尼或饭疏。

林凋疑野阔，荷罢似池虚。

此乐凭谁辨，须烦藻思馀。

宋祁

宋祁　九日

商馆冯高爽气浓，露萸千穗亚枝红。

饼餐交遗嘉笾上，蕊菊争吹寿斝中。

击隼厉威平隰阔，戏骖沈响故台空。

何人盛继龙山集，醉帽须防穣郁风。

宋祁

宋祁　九日凭高有感

把酒凭高念岁华，此身流滞属天涯。

故园丛菊无人赏，露压风欺只自花。

宋祁

宋祁　九日食糕

飚馆轻霜拂曙袍，糗餈花饮斗分曹。

刘郎不敢题糕字，虚负诗家一代豪。

宋祁

宋祁　九日侍宴太清楼

荐九标佳节，中天驻翠舆。

晨光清复道，秋色遍储胥。

畦稻霜成后，宫橙露饱初。

省收行步玉，拜赐俨华裾。

曼衍来长乐，鸱夷下属车。

帝韶仪瑞鶠，王藻躶恩鱼。

霁雾供披拂，凉风助扫除。

高杨穿叶外，仙菊泛花馀。

寒入弓声厉，欢留酒算徐。

神池原不浪，温树未曾疏。

帝眷凭秋稼，臣心仰夏渠。

承平将乐事，并入史臣书。

宋祁

宋祁　九日宴射

佳节凭高驻采旗，亭皋雾罢转晨曦，

堋间羽集号猿后，台外尘飞戏马时。

芳菊治疴争泛蕊，丹萸解恶遍传枝。

明年此会知何处，醉玉颓山不用辞。

宋祁

宋祁　九日药市作

阳九协嘉辰，斯人始多暇。

五药会广廛，游肩闹相驾。

灵品罗贾区，仙芬冒闉舍。

撷露来山阿，斸烟去岩罅。

载道杂提携，盈簷更荐藉。

乘时物无贱，投乏利能射。

饔苓互作主，参荠交相假。

曹植谨赝令，韩康无二价。

西南岁多疠，卑湿连春夏。

佳剂止刀圭，千金厚相谢。

刺史主求瘼，万室击吾化。

顾赖药石功，扪襟重惭唶。

宋祁

宋祁　九日至卫南

良辰独据鞍，节物强相干。

酒驻衰颜浅，风吹客帽寒。

暂吟非有属，倦曲不成欢。

多谢黄花意，还如故国看。

宋祁

宋祁　九日置酒

秋晚佳辰重物华，高台複帐驻鸣笳。

邀欢任落风前帽，促饮争吹酒上花。

溪态澄明初毕雨，日痕清澹不成霞。

白头太守真愚甚，满插茱萸望辟邪。

宋祁

宋祁　酒胡

谁刻优胡象，来为饮席珍。

不因君屦指，几作独醒人。

宋祁

宋祁　舅氏自寿阳由京师归安陆

道旧欣来驾，销魂遽远离。

颠毛同白日，俗眼暂青时。

客饭稽留数，斋醪酪酊迟。

风波须畏险，老大共馀悲。

楚莽先春动，梁云向雪垂。

还家存别墅，他会看围棋。

宋祁

宋祁　僦舍西斋小圃竹树森植秋日摇落对之翛然因作长句尽道所见

避事长卿志，闲居郎将流。

无心婴外物，有兴为高秋。

僦舍馀三亩，畸人代一邱。

园空树色至，日淡暝烟浮。

绀叶繁江蓼，丹须亚海榴。

青松七鬣嫩，黄菊万钉稠。

露泫梨津熟，风乾芰扇愁。

小池圆写镜，卧石侧盘蚢。

爱竹惟惭赋，逢萱即忘忧。

信非吾土美，聊并小山留。

胜托三馀暇，幽寻五日休。

沼蛙观聿役，簷雀听啁啾。

心有冥鸿伴，歌烦警鹤酬。

兹焉为乐地，时事判悠悠。

宋祁

宋祁　【

01】　句

色映堋云烂，声迎羽月迟。

宋祁

宋祁　句

至公三籍在储胥。

宋祁

宋祁　句

谢病归装能办未，葛洪丹灶景山铛。

宋祁

宋祁　句

云路旧扶黄道日，霞觞新映六符天。

宋祁

宋祁　句

药有不龟方，击絮管无妨。

宋祁

宋祁　句

归从鹤翘六六间。

宋祁

宋祁　句

再来戴公宅，客过孝王家。

宋祁

宋祁　句

晓日侵帘押，春寒到被池。

宋祁

宋祁　句

可但鱼知丙，非徒字识丁。

宋祁

宋祁　句

碧云谩有三年信，明月空为两地愁。

宋祁

宋祁　句

雪中林卉皆相似，认得清香寄一枝。

宋祁

宋祁　句

金衣瑞羽迎风展，琮栗仙杯压雾斜。

宋祁

宋祁　句

无色真国色，有韵自天香。

宋祁

宋祁　句

都缘赋色浅，燧不趁春繁。

宋祁

宋祁　句

于今尚未好，漠漠宜秋雨。

宋祁

宋祁　句

磨沙漉水莩穣滑，砍柱煮釜风波声。

宋祁

宋祁　句

要待花馀见秋实，缥肌细肉荐盘珍。

宋祁

宋祁　句

林长景星密，枝重串珠繁。

摘自青丝笼，来宜紫桂尊。

赏鲜流火动，浆热醉霞温。

宋祁

宋祁　句

北雁为南客，衔之以避缴。

宋祁

宋祁　句

细栽烟外叶，繁并暖前枝。

宋祁

宋祁　句

既多九穗穣，复有三秀芝。

芝以保万寿，穣以庆东菑。

宋祁

宋祁　句

淅淅寒流涨浅沙。

宋祁

宋祁　句

老君亲送石麒麟。

宋祁

宋祁　句

珠帘约住牡丹风。

宋祁

宋祁　倦客

貂裘敝尽饮瓢空，身滞平台倦客中。

沪落本依庄栎社，飘飖误闭陇鹦笼。

心缘远别长依旆，发近穷年已付蓬。

素愿禄储过六百，云罗天外有冥鸿。

宋祁

宋祁　绝荤

多年卧病厌腥{左月右娄}，香饭初依竺国流。

宣父蒲葅真可学，钟岏蚶蛎更无求。

炉销午篆天花泊，几隐宵灯偈叶留。

割肉炰羔非我事，此身今悟一浮沤。

宋祁

宋祁　筠亭

山阿彼有人，葺宇映脩竹。

露箨新旧斑，风梢动摇绿。

此君自虚心，主公今实腹。

宋祁

宋祁　俊上人游山

股锡飘然指上方，翠微岩腹掩膺房。

江山极睇才多助，竿木投机戏有场。

麝墨洗馀池溜变，玉瓷清极茗华香。

秋风莫负重来约，净社霜莲遍碧塘。

宋祁

宋祁　郡将病免檄委郡事

郡将移书卧阁频，假提千骑出班春。

校中宁免时髦诮，欲作宣明面向人。

宋祁

宋祁　郡将夜醮分贶斋酎

殊庭夜醮肃真仪，奏罢云章月已低。

自笑谈宾真俗骨，不斋犹得醉如泥。

宋祁

宋祁　郡界闵雨州将率官属禳秝

劭农方狎野，熯旱叹焦原。

六幕沈云族，千箱害稼孙。

都人望天汉，国相闭阳门。

盛怒风生穴，汙邪祝有豚。

征徒休道樾，汲缶涸中园。

米价高何许，痴人遂不言。

宋祁

宋祁　郡圃

侧曲艳歌閒送日，晚花初叶暗留春。

舞狂风蝶时过树，啼熟林莺不避人。

宋祁

宋祁　开元寺塔偶成题十韵

集福仁祠旧，雄成宝塔新。

经营一甲子，高下几由旬。

屹立通无碍，支持固有神。

云妨垂处翼，月碍过时轮。

顶日珠先现，絛风铎自振。

沙分千界远，花散四天春。

亿载如如地，三休上上人。

堆螺俯常碣，缭带视河津。

陶甓勤争运。园金施未贫。

谁纡简栖笔，为我志琳珉。

宋祁

宋祁　看雪

惨淡繁云密霰狂，结瑶城堞俨相望。

偷寻柳絮思隋岸，误折蔾光认洛阳。

斜透绮帘欺翡翠，旋迷楼瓦失鸳鸯。

平台宾客今何在，谁继邹枚从孝王。

宋祁

宋祁　客舟

上溪不弛帐，下溪不打桨。

上下各有趣，相遇风波上。

宋祁

宋祁　客自茂来言元礼日观棋剧饮

寒山倒影入楼扉，铃唱愔愔少诤辞。

左手持螯人嗜饮。一斑窥豹客争棋。

萍游倦斝伤酲夕，星落残枰斗劫迟。

日日忘怀还忆否，戍时瓜老是归时。

宋祁

宋祁　哭公孙子正

穷愁四十鬓华侵，肘卧垂杨感慨深。

遗墨未乾园令札，悲弦长绝献之琴。

嗟贤有梦龙占苦，对臆无言鵩坐阴。

三步过车绵酹薄，死生从此隔朋簪。

宋祁

宋祁　哭郭仲微三首

仓卒闻婴疾，何辜遂没身。

哭筵同产子，霜寝未亡人。

冢有邢山旧，天为京兆邻。

想君赍志恨，不使白杨春。

宋祁

宋祁　哭郭仲微三首

我作鱼符守，君司凤诏文。

他时谈笑罢，今日死生分。

怨涕翻荣浪，悲魂引郑云。

山阳怀旧笛，肠断不堪闻。

宋祁

宋祁　哭郭仲微三首

谢氏虽多女，中郎竟乏儿。

人生忽至此，天道果无知。

一代英才往，千篇故稿遗。

生平同翰墨，不及镂丰碑。

宋祁

宋祁　哭中山公三十韵

天欲鸣文铎，公先露上珍。

谈锋贯千载，文纬补三辰。

海浪扶鹏徙，雝朝簉鹭振。

眜邪初奏雅，陃路近还淳。

汗竹刊讹遍，仙蔾遞宿勤。

汉家方授记，赵世本多神。

稍上窔遼禅，亲逢堀吻巡。

每篇称陆贾，四颂识崔駰。

接昼来词禁，轩霞切睿宸。

金声兼振玉，丝绪遂成纶。

预读兰图字，时参豹尾尘。

批成五色诏，乞守两朱轮。

虎幄思贤数，龟山召节新。

请闻裨帝采，有意靖宫邻。

畀虎潜兴谮，犹龙讵肯驯。

符鱼贪六六，国猘避狺狺。

东震重光启，南箕哆焰沦。

触邪观豸久，敛手避骢频。

勇退宁无谓，斜飞故有因。

终承紫芝召，还返碧桃春。

丁直何尝屈，兰幽止自纫。

歌成接舆凤，书止太初麟。

竟遂东平乐，非忧宣子贫。

蒙庄祥止止，尼父诲循循。

久负骑星望，非图徹瑟晨。

夜歌忽稀薤，仙寿顿摧椿。

奠乏刍如玉，碑须臼受辛。

成蹊三榜士，坠泪四州民。

自此亡遗直，谁将赎百身。

他年虎贲饮，无复老成人。

宋祁

宋祁　苦热二首

夜火虽中气未清，箑频□倦若为情。

峰云不动林烟热，正为蜩螗作沸羹。

宋祁

宋祁　苦热二首

秋阳昼长不可度，身被单葛如重裘。

何当急雨洗天地，坐使清风还九州。

宋祁

宋祁　苦雨中作

云阵穷天雨足低，阴霞不照露盘西。

城高已蔽觚棱凤，水浊先愁独漉泥。

战蚁争封缘暗穴，怒蛙邀轼沸空蹊。

斋窗病枕迷昏晏，只有喈喈托曙鸡。

宋祁

宋祁　库部闵员外还都

望郎东南秀，奯然悟真理。

身虽宰官身，子即诸佛子。

画诺阁铃下，尘虑未尝滓。

成金不复矿，见月讵存指。

东道整朝珂，西亭掺离礼。

无用乐山林，山林即朝市。

宋祁

宋祁　葵

剉蘖染新蘤，插钿成密房。

仙人文玉字，宫女道家妆。

闻说蕊间露，能令肌骨香。

宋祁

宋祁　腊后书所见

北斗边城春柄回，闰年飘縠占馀灰。

鼓声催遍江南草，驿路传残陇首梅。

寒日已高犹沆漭，薄云无待故徘徊。

何郎素忆惭杯杓，强欲乘閒拨冻醅。

宋祁

宋祁　腊后晚望

寒日击难定，鸣笳弄已休。

冻崖初辨马，昏谷自量牛。

汉树临关密，荒泉入塞流。

登高能赋未，风物古尧州。

宋祁

宋祁　兰皋亭

信美兰皋地，疏椽構迥轩。

山林闲处乐，溪濑静中喧。

春桂开前坞，秋菘接后园。

舟来无尽曲，客到不空罇。

夕月生帷鉴，晴云抱栋痕。

主人贪紬績，未暇答惊猿。

宋祁

宋祁　兰轩初成公退独坐因念若得一怪石立于梅竹间以临兰上隔轩望之当差

竹石梅兰号四清，艺兰栽竹种梅成。

一峰久矣思湖玉，三物居然阙友生。

赖得髯参令我喜，飞来灵鹫遣人惊。

小轩从此完无恨，急扫新诗为发明。

宋祁

宋祁　览从兄咸剑池编

競爽吾宗属俊翘，凌云辞气剩飘飘，

十年缔思轻傖赋，一骨评风压楚谣。

从玩书窗迷野马，长吟秋社续寒蜩。

宋祁

宋祁　览聂长孺蕲春罢归舟中诗笔

姑山羽客冰为骨，金掌仙人露代餐。

化作妙辞真扣玉，写成初藁剩惊鸾。

心随零雨蒙蒙密，恨过清溪曲曲寒。

此秘东阳夸未睹，灵均千载有馀叹。

宋祁

宋祁　览蜀宫故城作

国破江山老，人亡岸谷摧。

鸳飞今日瓦，鹿聚向时台。

故苑犹霏雪，荒池但劫灰。

趙遗糊处壤，阖记数残枚。

恨月窥林下，悲风觅陇来。

依城狐独速，失厦燕裴回。

废社纔存柳，阴垣自上苔。

有情惟杜宇，长为故王哀。

宋祁

宋祁　览中丞尚书谯陈二郡新诗

自顷辞台路，陪京拥使珂。

遗音追正始，新韵遍中和。

赠答刘公数，登临叔子多。

肠回初有感，耳热遂成歌。

惊梦春塘草，欢颜雪席拖。

拍残吴子夜，唱杀楚阳阿。

胜气笼云沆，清怀賏月波。

无妨烁颜谢，莫独与羊何。

谯里鸣驺入，陈郊露冕过。

二邦留雅咏，棠树共婆娑。

宋祁

宋祁　揽镜

晚匣写菱影，试观憔悴颜。

支离骨不媚，萧飒鬓垂斑。

安得长康画，致之岩壑间。

宋祁

宋祁　老还

老还东观复怀铅，坐对秋风鬓飒然。

怨曲未平曾破瑟，故疮虽愈尚惊弦。

萧条门巷张罗外，閴寂曹司搁笔前。

借问不才为累否，古来山水尽天年。

宋祁

宋祁　老去

老去惯摇落，第看芳岁阴。

穗残饥鸟集，荷破曝龟沈。

远岫多馀紫，寒溪有定浔。

残蝉何所畏，缄口抱秋林。

宋祁

宋祁　乐府

花外超超百尺楼，碧帘深下蒜条钩。

石城何似卢家好。曲里分明两莫愁。

宋祁

宋祁　羸疾益间呈聶长孺学士

病绪蹇骚骚，弥旬旷坐曹。

缘忧初得损，非巧亦成劳。

计月销双臂，惊年变二毛。

隙尘闲日满，当药晬时熬。

顾此逢熙盛，纷吾异俊髦。

滥趋华雉省，清舐翠螭毫。

数米仍能饱，抢榆不顾高。

聊寻秘方枕，更缮养生刀。

夕穗含风月，秋禽企露皋。

比来差胜晤，有意伴持螯。

宋祁

宋祁　累夕大风

乘秋万穷怒，拂野恣离披。

祭鸟东门酒，鸣鸢上将旗。

有谁樵旦暮，无客赋雄雌。

何用呼号甚，枯桑了不知。

宋祁

宋祁　离宛丘舟中作

孑孑归樯五两斜，浮云尽处是京华。

不随东鲁人浮海，正似新丰犬识家。

笏首新荷寻珥笔，腰间故印解垂緺。

多年蹇足蹒跚甚，却畏丹泥九墄赊。

宋祁

宋祁　礼局致斋

枌榆秋报汉家坛，斋誓先朝令不刊。

抱蕝一身依礼署，饭蔬三日属祠官。

天池唳鹤惊宵滴，宫堞栖乌噪暮寒。

倦枕不烦神栎梦，有人无用亦常叹。

宋祁

宋祁　李处士

江天退卧久沈冥，秋入颠毛翠葆惊。

原宪桑枢贫不病，子真岩石老归耕。

樵风挂席晨昏至，屐齿登山上下平。

鄅稻已收霜橘熟，深心宁逐彻侯荣。

宋祁

宋祁　李德林

内史兵机是所长，东师飞度取降王。

谁知一夕谗言入，不得文皇七宝装。

宋祁

宋祁　李国博斋中小山作

观阁幽期胜，窗扉列岫连。

千岩状稽岭，一石记平泉。

迥□仙湖境，低围醉幕天。

休论真假意，同是到忘筌。

宋祁

宋祁　李九言寺丞知怀安军金堂县

云栈马萧萧，铜章庇邑遥。

晨晖碧鸡路，春色锦官桥。

美政方宣布，斯人旧富饶。

早须飞两舄，归趁汉家朝。

宋祁

宋祁　李秘校省觐毕却赴乘氏

谢遏香囊奕思馀，短亭暾景驾骊驹。

客盘饮嗜丰千蹠，仙舄归飞伴两凫。

官柳摇摇萦早絮，县花的的照晴跗。

东阳玉骨春偏瘦，省对霞朝忆上都。

宋祁

宋祁　李少傅逸老亭

逸驾欢迎养，飞轩适所宜。

营菟兹寓老，趋鲤即闻诗。

地胜心逾放，人閒趣自奇。

嵩云来冒栋，荥溜下通池，

静偶惟黄卷，仙谣杂紫芝。

窗风伴披衽，簷月对支颐。

相笔留齐榜，邦侯庆寿卮。

美哉翚棘咏，兼记挂冠时。

宋祁

宋祁　李树

曾见繁英出缥墙，更将朱实奉华堂。

蹊桃得地偏相映，莫损清阴欲代僵。

宋祁

宋祁　李先辈昆仲见过

有客过穷巷，门罗日晏开。

南州一榻下，平辺二龙来。

霏雪欣谈尘，炊菰乏案杯。

自惭邻壁焰，时照不燃灰。

宋祁

宋祁　李中令挽词二首

家赐齐侯履，人推卻縠文。

结婚荣外馆，谋帅得中军。

盛集追园盖，遒章托陇云。

不图新渚畔，更作死生分。

宋祁

宋祁　李中令挽词二首

赠窆充幽隧，鸣箫异素轮。

山丘华屋远，桃李故蹊春。

使幕被愁雾，谈犀委暗尘。

须知悟生灭，终得法为身。

宋祁

宋祁　立春

春晓灵旂画尾斜，汉官青帻待晨霞。

宫中緕树纷无算，不待东风已作花。

宋祁

宋祁　立春前二日获雪

佳雪春前降，层阴腊外留。

日昏霏霰集，风定舞花稠。

浩气皑皑遍，繁光衮衮流。

洒林初乱坞，拂瓦暗平沟。

洞矗三云仗，山迎万玉侯。

客车羊作驾，仙氅鹤供裘。

只有歌堪和，都无色可侔。

险堆怜傍砌，斜湿爱侵帱。

面旋成迟落，缤纷不顿休。

粉塘连北渚，缟顷接西畴。

兴往惟思戴，宾来但忆邹。

絮痕侵柳动，监影著波浮。

宿莽攒瑶草，长堤卧素蚢。

正缘先毕雨，并欲润天黣。

应祷驱民{外疒内齐}，呈祥溢里讴。

长人蒙帝力，欢酌任言醻。

宋祁

宋祁　吏上

吏上重门钥，楼喧叠鼓挝。

翠沈遥岭树，红敛暝丛花。

杼促虫声急，眉拖月魄斜。

烦心销热尽，不待镇嘉瓜。

宋祁

宋祁　连秀才东归

烟树遍云中，迎君马首东。

鸣鸡关下晓，归鸟汉阳穷。

倦客辞城阙，深耕托灌丛。

还将数日恶，故故恼衰翁。

宋祁

宋祁　凉蟾

凉蟾啮残云，飞影上西庑。

鹊鸦依空墙，衐蛸已在户。

君行阅三岁，确战亦云苦。

新衣本自绽，故裳复谁补。

朔风万里来，偿或从君所。

风过无传音，徘徊独谁语。

宋祁

宋祁　梁子材宰叶州郑县

岁满林光会计期，天缗还赏动慈帷。

贪荣寿母咳兰养，不过忠臣坂道危。

云表晨凫翻舄影，斋中夜鹤应琴丝。

未妨休沐邀清赏，市雾峰莲共蔽亏。

宋祁

宋祁　寥寥

寥寥私沐地，索索晚秋时。

高树足危响。寒花无媚姿。

远砧投会急，昏雁赴行迟。

抚物能无感，年华及始衰。

宋祁

宋祁　了净归天竺寺

晓原霜重俊鹰肥，一席归风路不迷。

林下会徒从雾合，海边停梵见潮低。

霜篮烹茗寻前圃，雨屐粘苔认故蹊。

知有诗魔未降伏，汤休日在碧云西。

宋祁

宋祁　邻郡移书覆狱

堀堁征尘敝空裾，晓盘贪饭鲁人蔬。

多年养病先黄老，岂辨司空城旦书。

宋祁

宋祁　邻亭真

蕊馆何年记旧封，宴亭此日驻凭熊。

佛螺近作临窗岫，仙驭遥添拂衽风。

谈树憩棠交结荫，飞翚贺雀并翻空。

使君邀胜留千骑，可在秦楼更向东。

宋祁

宋祁　林缺

林缺榛苞绽，溪平芡嘴开。

衰烟稍辞柳，寒雨并饶苔。

天意凄凄早，乡愁衮衮来。

此时论四戚，方验楚人材。

宋祁

宋祁　林下

林下追凉久，山西反照初。

兰苕香自怨，蝉腹饱犹虚。

李暗倾冠外，棋残折屐馀。

萧然皋壤乐，何必羡池鱼。

【卷08】







卷330

宋祁

宋祁　林鸦

林鸦泊泊飞，剩欲送斜规。

城头八九子，月中三币枝。

嚮晨常自警，邻暝不应移。

王孙无巧弹，此夜正羁雌。

宋祁

宋祁　凌屯田知和州

坡殿程篇属思精，飘飘老气薄黔嬴。

一台旧服郎官笔，千骑新提太守兵。

候吏腾装催去舸，故人引脰怅离觥。

云波莫苦秋江阔，自有桃歌用楫迎。

宋祁

宋祁　刘伯诚见惠仆所作中山杂咏石刻

衣冠昔奔波，晋社亦中徙。

水府拥宫阙，六姓传剑玺。

名卿入理窟，黔首多兵死。

真人划墉障，六合如平砥。

三山屹不化，城郭无形似。

冥冥桑麻村，残锋出耘耔。

前朝绝遗老，故事稽野史。

我顷为中山，蠲租案田水。

刳木枕波涛，龙刀伐荆杞。

丛祠及荒垅，幽处无不履。

车停客登席，酒尽诗在纸。

游深造遐邃，语苦出奇诡。

投囊凡几时，蓬尘失料理。

刘侯见之笑，谓此那可毁。

濡毫请挥灑，买石亲镌纪。

嗟予政理疏，无德行畏壘。

编民愿尸祝，有愧庚桑子。

惟兹楚客谣，可以传下里。

何时见椎击，断仆清江尾。

宋祁

宋祁　刘立德同年赴淝州幕

春榜连题千佛经，两藩交辟滞弓旌。

幕中仍是红莲客，门下今为玉箂生。

林逗楚风披醉衽，浪摇淮月渍离缨。

归来上赋趋行在，足继西豪旧弟兄。

宋祁

宋祁　柳

濯濯萦春晚，依依带暝饶。

楚宫皆饿死，无计学织腰。

宋祁

宋祁　柳花

休夸濯濯映高楼，枝里征花自不收。

回雪有风尝借舞，落梅无笛可供愁。

白门暝早随鸦背，京兆情多拂马头。

莫惜馀温添翠被，有人凝绝在孤舟。

宋祁

宋祁　柳絮

万缕金长暖絮萦，雪乾云困遍春城。

冲风力尽飞应怯，试与鸿毛较重轻。

宋祁

宋祁　柳佐乾德尉

涂会森璋罢，唐铨结绶初。

家声兰倚玉，祖德鹳衔鱼。

周粟思馨膳，京尘惜弊裾。

垂腰青采绶，薰帙翠芸书。

鹤怨空山帐，鸡栖外舍车。

日期优政洽，公启达储胥。

宋祁

宋祁　龙图蔡学士镇高密

厌直坡銮引郡章，玉虬移刻对清厢。

留符恳避离宫签，怀绶贪过白昼乡。

书阁迥巢双凤羽，诏泥残和五芝房。

追锋只恐归期迫，胥蟹腴鱼计早尝。

宋祁

宋祁　龙岩寺

磴齿缘苍巘，檐牙冒紫氛。

楼鸣穿峡濑，堂宿抱峰云。

鸟散生台晏，僧归浴树曛。

居然化城地，长与客尘分。

宋祁

宋祁　陇西都尉禅会图

宴场禅集盛，霜幅绘毫工。

竺社同开叶，嵇姿宛送鸿。

法身宁滞相，世眼愿瞻风。

厨鑰方传宝，非专岩壑中。

宋祁

宋祁　陇州鱼龙川石鱼

织鳞藏介石，物化自何年。

无复西江水，长依东海田。

苔纹堪代藻，云叶即成莲。

琥珀藏蚊影，佳名共此传。

宋祁

宋祁　芦

袅娜脩茎青玉攒，凫翁濯罢翠痕乾。

湘君直寄江湖乐，要作风汀雨濑看。

宋祁

宋祁　芦

我惭散质山中养，君结孤根江上来。

相对中园两无用，菰芦何处有奇才。

宋祁

宋祁　芦

溪芦得种庭轩下，翠色虽新野色销。

要待九秋风雨后，冷梢危叶作萧萧。

宋祁

宋祁　鹿鸣筵饯诸秀才赴举

今日真良宴，欢持鸣鹿杯。

初飞祢衡表，共识子虚才。

龙沼云鳞动，鹏溟浪翅开。

危言切晁董，秘思属邹枚。

经市腾装早，封轺续食催。

应须戒驱弩，翘待驷车回。

宋祁

宋祁　屡乞近郡诏不许

避贤求假左朱轮，衡石通章触罢频。

十驾似驽宁取道，五能如鼠不藏身。

危心事国区区在，短领侵年种种新。

君惠转深无报日，长教猿鹤怨归人。

宋祁

宋祁　罗承制自戎州罢归

乘障一麾逮出守，终更三岁今来旋。

巴云晨趣东北道，僰月晓背西南天。

故人把酒数卷白，离亭赠柳长于鞭。

属羌羁诏久款塞，归为天子细论边。

宋祁

宋祁　落花

前溪夜雨锦张红，坠萼残英绕暗丛。

已与吹开复吹谢，无情毕竟是春风。

宋祁

宋祁　落花

紫房丹萼旋辞春，素瑟悲多不忍闻。

暮雨便从巫峡散，馀香犹上魏台分。

魂销南浦波空绿，望绝长门日易曛。

翠被已空桃檝远，自今搔首更离群。

宋祁

宋祁　落花

坠素翻红各自伤，青楼烟雨忍相忘。

将飞更作回风舞，已落犹成半面妆。

沧海客归珠迸泪，章台人去骨遗香。

可能无意传双蝶，尽委芳心与蜜房。

宋祁

宋祁　落月

已照金枢穴，初乘玉女扉。

望花愁桂老，数叶畏蓂稀。

汉蚌兼珠隐，边兵背塞归。

持将离妾恨，一问上天飞。

宋祁

宋祁　马比部赴两浙提刑

两汉为郎选，南方奉使材。

书随星火落，帆拂斗牛开。

月破涛收鹭，天低雨暗梅。

却缘持节重，无客对衔杯。

宋祁

宋祁　马上逢雪

马上逢飞雪，都城触望新。

天如不拟暝，树欲顿成春。

霰急初鸣瓦，涂轻自压尘。

洒逵先映璐，飘阙欲藏银。

宛转呈歌丽，裴回逼舞真。

散监拂波乱，飞荚点星匀。

密影俄飞盖，乾花看钿轮。

无烦湿潘鬓，今是二毛人。

宋祁

宋祁　马上见残月

娟娟天外月，正见上朝人。

老桂欹藏树，织钩侧抱轮。

气清仍泛露，光淡即迎晨。

尚作裴回意，西楼对结邻。

宋祁

宋祁　马上遇雨

万瓦凉声挫暑威，轻风斜湿看茸题。

禁沟花咽先闻溜，驰道沙平久未泥。

拂水有纹飞燕下，翻珠不定紫荷低。

城阴雾密千门掩，更恐归骖五里迷。

宋祁

宋祁　冒雪马上作

大雪浃天畿，晨骖望禁扉。

二仪连皓气，万物共清辉。

楼迥标银阙，台寒压粉围。

瑞花真有意，偏著入朝衣。

宋祁

宋祁　冒雨晚归马上口占

满盖繁声结暝凉，独驱归马向閒坊。

嚣尘暂息非无意，半作冲泥污锦鄣。

宋祁

宋祁　孟冬驾狩近郊

讲事当农隙，于畋法健行。

百神奔汉跸，万骑扈轩营，

彍弩先驱肃，彫戈后队明。

云罗垂列岳，虎落压裨瀛。

掠野毛群萃，搜林羽族并。

熊罴兆中见，鹅鹳阵前程。

叠中星弧妙，连飞月箭轻。

雁穷书并坠，兔尽窟兼平。

俊鹘交拳击，寒鹰厉吻鸣。

舞骖均耳耳，鋣犬斗令令。

示祝仍开纲，招虞不用旌。

才闻大緌下，已见护车盈。

行在移銮仗，中涂集幔城。

寿觞称帝酒，恩膳遍君羹。

雾日曈昽暖，霜原澶漫清。

长杨卷衰叶，敦苇拉枯茎。

羽猎何烦讽，车攻遂合赓。

宁专乾豆存，要阅建章兵。

风入旂常影，天含鼓吹声。

宋祁

宋祁　梦野亭在景陵集仙王君为郡日所创

州堞巑岏迥势回，一翚斜翥四轩开。

晴光猎草雄风度，晓气浮江赤日来。

望极长天閒倚杵，醉残严角暝休梅。

须知故楚多馀感，剩费登高作赋才。

宋祁

宋祁　泌阳王介夫

上笏兰台彦，能文江汉灵。

贪持御史劾，不顾大夫醒。

诋毁真销骨，嫌疑畏杀青。

投冠集乌署，解绂堕鸢溟。

毛脱荷囊笔，尘昏宝带钉。

书空宁咄咄，避弋更冥冥。

校尉贪厨釀，临川集贝经。

光华覆盆日，哆侈谮人星。

生计依江芷，年芳老砌蓂。

无人举幡救，挥涕望明庭。

宋祁

宋祁　杪秋官舍念归

独计年华念鬓华，秋来依旧滞天涯。

半分沈约愁销臂，一束钟繇忆赐花。

寂寞林蝉应自叹，氃氋庭鹤待谁夸。

西江闻道通星汉，试借君平问客槎。

宋祁

宋祁　明月湖

湖色淡无际，月华相与闲。

临波双璧映，照浦一珠还。

宿火灯洲外，横烟桑柘间。

不妨清思剧，举国尽溪山。

宋祁

宋祁　木芙蓉

寒圃萧萧雨气收，敛房障叶似凝愁。

情知边地霜风恶，不肯将花剩占秋。

宋祁

宋祁　木芙蓉

芙蓉本作树，花叶两相宜。

慎勿迷莲子，分明立券辞。

宋祁

宋祁　木芙蓉

一作淮南守，再逢霜艳新。

花前今日酒，却是去年人。

宋祁

宋祁　木芙蓉盛开四解

木末芙蓉语，当时不谓真。

今来木末见，愁杀拟骚人。

宋祁

宋祁　木芙蓉盛开四解

麴尘轻抱蕊，宫缬巧妆丛。

青女由来妬，凭君浅作红。

宋祁

宋祁　木芙蓉盛开四解

浩露津缃花，大风猎绛英。

繁霜不可拒，慎勿爱空名。

宋祁

宋祁　木芙蓉盛开四解

千绕青丛外，携觞只自留。

晚花兼素发，同是一悲秋。

宋祁

宋祁　木兰

吴王宫里树，春晚紫房开。

秀比华夷重，香蒙菌桂猜。

无轻众芳喻，曾照女郎来。

宋祁

宋祁　暮春

伏槛临堂更曲池，鲜风淡荡燕参差。

蕙残已觉铜盘冷，梅落犹烦玉笛吹。

拂世只愁衣带缓，当筵但诉玉杯迟。

羲和辛苦真何益，不放金乌宿故枝。

宋祁

宋祁　内阁孙侍郎生辰纪德

凤琯凝姑律，奎鉤诞佐臣。

祥标六蓬矢，家盛十朱轮。

变道齐成鲁，端朝甫及申。

禁中朝夕诲，帝右老成人。

遍读兰图字，多陪豹尾尘。

桓荣师自许，石建谨无伦。

振鹭飞逾洁，缁衣久更新。

铸贤今是冶，播物晚为钧。

胡广潭留菊，蒙庄树有椿。

奉公为寿祷，山立辅昌辰。

宋祁

宋祁　南方未腊梅花已开北土虽春未有秀者因怀昔时赏玩成忆梅咏

江南寒意薄，未腊见梅芳。

为有轻盈态，都无浅俗香。

倚风斜夕脸，呵雪噤晨妆。

刀尺凭鲛杼，比邻托粉墙。

高枝笼远驿，侧影照回塘。

旷望黄昏月，嫶妍半夜霜。

一身来上国，三载别炎方。

不见南枝早，方惊北道长。

当时犹引领，此际故回肠。

泪尽羌人笛，魂销越使乡。

危楼难极目，恨酒怯盈觞。

未到卢家第，终虚白玉堂。

宋祁

宋祁　南国

南国豪华地，东风骀荡天。

露兰薰夕梦，烟柳重春眠。

歌断云空度，书长燕未传。

吟成休自许，芳草更绵绵。

宋祁

宋祁　南郊祠所上章摄事二首

七里城南路，斋祠宿下房。

远烟晨燎地，斜日夕牲场。

宋祁

宋祁　南郊祠所上章摄事二首

上辛兹摄事，瑞祝本通天。

自此春秋笔，还书大有年。

宋祁

宋祁　南亭独瞩

宇下雄风细细凉，客眸凝绝此回肠。

络头骑过罗敷陌。毕尾乌喧女子墙。

流水清浑迷别浦，碧云高下送残阳。

宋祁

宋祁　南岘候馆晚春有感献郡守

春晖明淡上三竿，风菀愁红迈带残。

梦后单衾凌晚薄，体中馀酒向醒寒。

山梁嗅雉晨羞饫，榡鼻磨铅藻思乾。

深愧府公宾礼厚，不教持版预粗官。

宋祁

宋祁　南斋二首

隐有山林愿，閒非江海身。

孔书罕言命，庄意闇同人。

敢衒能鸣雁，须惭不猎鹑。

缘何无丽句，多病极漳滨。

宋祁

宋祁　南斋二首

曩宦缘三釜，今归分一丘。

杯棬非柳性，涂尾是龟谋。

薪意矜来仕，瓜名托故侯。

恍然桑下计，蚕妾讵相尤。

宋祁

宋祁　拟东武曲二首

甘泉烽火照黄昏，候骑駸駸入雁门。

光禄塞前逢夜月，黄龙城下见愁云。

隐隐轻雷逐车响，颜行使者乐相望。

劳军细柳尊亚夫，持节云中赦魏尚。

自从天子乐休牛，故障遗亭岂重修。

李广不生高祖世，岂得今封万户侯。

宋祁

宋祁　拟东武曲二首

我家世世山西士，二十期门从天子。

始随骠骑破祁连，晚逐楼船下{特寺搎羊}水。

汉北雰雰飞雪暗，海中跕跕翔鸢坠。

归来武库祭蚩尤，得从甘泉参豹尾。

何意一朝兵后期，簿责侵诬属军吏。

黄金纳赎为庶人，白首还家事田里。

结发从军七十战，利镞金痍犹可记。

龙钟虽入玉关门，止呵还遇灞陵尉。

不及金张藉旧勋，七叶华貂长富贵。

宋祁

宋祁　拟杜子美峡中意

天入虚楼倚百层，四方遥谢此登临。

惊风借壑为寒籁，落日容云作暝阴。

岘井北抛王粲宅，楚衣南逐女媭砧。

十年不识长安道，九签宸开紫气深。

宋祁

宋祁　拟明月逐人来

玉漏催成夜，兰鈍换作晨。

并花排緕树，分月送游人。

醉幕星临酒，天街露禁尘。

轻雷与流水，随意伴香轮。

宋祁

宋祁　拟西出阳关无故人

雨中柳色醉中迷，上马弯弓散马蹄。

阳关门外故人远，独有残阳相伴西。

宋祁

宋祁　攎杜工部九成宫

云山郁嵯峨，宫户莽辀辮。

摧峰隐驰道，閗岫啟肃闼。

游鵾邈飞鬬，阳马恣陵突。

危淙注铜池，翠潋潄崖骨。

落虹拖晨轩，奔蟾守夜窟。

凭高眺鸿洞，念古一超忽。

咄嗟有隋后，缔構穷剞劂。

徒矜昔日工，乃忘后世拙。

居为唐家保，功业何汩汩。

牛酒望幸民，岩廊卫守卒。

残松抱空偃，卧杨委新伐。

千载遍荒愁，金铺锁崷崒。

宋祁

宋祁　攎王右丞瓜园

荷锄往瓜田，烟蔓纷广畴。

植杖未及憇，有客眷林丘。

驺哄罗户前，冠盖荫道周。

进客北堂上，藉以氍毺柔。

持盃再三跪，酌我清白醥。

时时高兴酣，矫首望神州。

长衢贯广陌，反宇注飞楼。

惠风林间翔，早晖花上浮。

新叶向蒙密，彀雏已啁啾。

时哉物可玩，況复忘吾忧。

故人心偿尔，驾言时见求。

宋祁

宋祁　念衰

岁月不待人，驱我向衰境。

朱颜日辞貌，缟鬓飒垂领。

意昏若坐雾，欢坠似羸井。

病多兹及慵，志怯遂依静。

问我何功德，乃玷鸡翘省。

始愿常谬悠，薄霄图振景。

栈车值塞路，蹇蹇莫吾骋。

君恩盖如天，分虎向东郢。

沈忧诚万绪，通宵付耿耿。

失旦安暇鸣，值露徒能警。

私计狭且偷，荣路浩方永。

惟馀昧死章，将露乞身请。

宋祁

宋祁　农歌

农歌非度曲，新乐信蚩蚩。

迺父知田事，吾王采谚辞。

折杨时动笑，鼓腹自成嬉。

日暮牛童笛，连声下远陂。

宋祁

宋祁　农阁

菌阁俯江干，西南蜀塞宽。

看云记巫峡，望日省长安。

钿崒峰头碧，霞皴荔子丹。

比来秋物好，谁伴数凭栏。

宋祁

宋祁　偶成

不用真如鼠，胡瞻亦有鹑。

田园未归客，天地一畸人。

京邑风霜苦，江乡薇蕨春。

可能迷鬼笑，长送左朱轮。

宋祁

宋祁　偶记洛下旧游

洛阳三月见梨花，遥认清香识钿车。

今日风光两无赖，莫愁应已嫁卢家。

宋祁

宋祁　偶书

悲秋葆发生，倦客厌离身。

九奏庄禽眩，千钧楚俗轻。

媒劳伤偃蹇，岁晏恨峥嵘。

谁讶游都久，方归谷口耕。

宋祁

宋祁　偶书

远作分符守，犹为持橐官。

易漂非待煦，自栗不须寒。

发变他年素，心馀即日丹。

过门休骯脏，逢路定汍澜。

忌刻殊忠告，蘧施足面谩。

直缘蜚语入，正恨饮章难。

坠后仍加石，惊初更避丸。

谗箕元有舌，伪玉嚮无瘢。

任拔终倾藿，虽憎亦佩兰。

陇云平莽莽，林露夜团团。

且欲排孤愤，还应觅暂欢。

两岐行处帢，五盏食时盘。

地善人差逸，天高纲寖宽。

恋轩嗟弃马，巢阁羡归鸾。

楚嶂横朝塞，淮波潄夕滩。

空将西望眼，随日到长安。

宋祁

宋祁　偶书

病骨岩岩怯早衰，月枝三绕寄身危。

避风宁望鶢鶋享，出卜频遭偻句欺。

烟糁蔽江怀隐伴，雨苗颓垄负耕期。

开年几许他乡泪，尽付穷途与素丝。

宋祁

宋祁　偶思桓景登高故事

桓景全家遂得仙，佩萸吹菊对陶然。

汝南鸡犬缘何事，不似淮王许上天。

宋祁

宋祁　偶作

人远言都废，身闲道转迂。

是非才一马，多少但双凫。

学稼惭农老，还山笑客逋。

嘶蝉何所谓，相伴据庭梧。

宋祁

宋祁　偶作

薄暮歌钟宴平乐，黎明车骑过宜春。

身长六尺饥将死，唯是平原厌次人。

宋祁

宋祁　偶作

隼被鷃姿知有累，豺惊羊质固非真。

谩說鲁国多儒士，敢到君门止一人。

宋祁

宋祁　偶作二首

去国日云久，寥寥双鬓衰。

长安举头近，漳浦窜身危。

沫竢穷鳃煦，春非坠叶知。

一廛先畝在，扶耒有归期。

宋祁

宋祁　偶作二首

衰翁好藏密，移病此侨居。

白眼慵迎客，青泥倦补书。

风侵残昼纲。烟锁蔽春樗。

惟有伊蒲士，相从乐饭蔬。

宋祁

宋祁　偶作寄季长学士

已是南宫素发郎，尚持衰味对风光。

爱吟讵敢追梁甫，倚醉时能问葛彊。

才苦空疏残史牒，分从澄汰补衣囊。

江楼夜月清高地，试问同君一据床。

宋祁

宋祁　庞秘校掾九江兼归汝南迎侍

长停愁不浅，征袂拂残梅。

潘御家园近，毛欣府檄来。

晨羞鱼尾洁，春溜鸭头催。

拄颊谈无对，参卿掾有才。

城隅山叠映，楼户月弦开。

廨树藏环感，因君寄九迴。

宋祁

宋祁　陪季秋大宴

秘殿霞暾几刻移，天临法座俨朝緌。

鱼龙雾暗充庭后，羯鼓风乾解渴时。

山答欢声来广座，花留和气入繁枝。

自怜待从非方朔，不识壶{左齿右虑}是隐词。

宋祁

宋祁　陪谢紫微晚泛

积雨涨秋濠，轻舟共此邀。

菰蒲敛鋩锷，莲芡熟橐韬。

岸静鱼跳月，林喧鸟避篙。

归时兴不浅，风物正萧骚。

宋祁

宋祁　蓬池二首

大道来中县，馀粮遍近原。

狙林朝芋陨，豳屋昼茅喧。

短日方催暮，低云屡向繁。

我忧宁易写，惟有悄无言。

宋祁

宋祁　蓬池二首

天形垂沆漭，原势带纡馀。

社久熏无鼠，渊澄察见鱼。

駉駉开牧庌，蹇蹇度柴车。

却望斜阳市，行人掉臂初。

宋祁

宋祁　蓬池写望

旷望蓬池上，池平失素波。

鸱鸢貌闲暇，樗栎意婆娑。

雾日垂金彗，烟峰晦钿螺。

回瞻百常阙，非为五噫歌。

宋祁

宋祁　屏居寄献侍讲孙尚书

侨版农廛陋，飞灰岁琯周。

危疴负薪困，生事播精求。

雨露遗幽谷，乾坤占一丘。

惟馀道边树，独为报春游。

宋祁

宋祁　七不堪诗七首

一不堪，性嗜日高寝。

痓鼓震馀梦，星毛欹倦枕。

宋祁

宋祁　七不堪诗七首

二不堪，草野乐垂钓。

泼泼锦鳞游，籫籫翠竿掉。

宋祁

宋祁　七不堪诗七首

三不堪，坐痹不得摇。

汤沐乏薰濯，虮蝨喜爬搔。

宋祁

宋祁　七不堪诗七首

四不堪，不喜谢书疏。

正无力笔能，拙作餐饭句。

宋祁

宋祁　七不堪诗七首

五不堪，未始临丧吊。

倍重秦失号，礼讥老聋笑。

宋祁

宋祁　七不堪诗七首

六不堪，不乐俗人共。

聒聒沸蝈集，纷纷臭孥众。

宋祁

宋祁　七不堪诗七首

七不堪，束绅对文案。

史若凫鸭趋，文惊朱墨抏。

宋祁

宋祁　七夕

乌鹊桥头羽盖移，秋风长有隔年期。

七襄终日难成报，不是星娥织作迟。

宋祁

宋祁　七夕

开秋七夕到佳辰，里俗争夸节物新。

乌鹊桥头已凉夜，黄姑渚畔暂归人。

裴回月御斜光敛，宛转蛛丝巧意真。

卜肆沈冥谁复问，年年槎路上天津。

宋祁

宋祁　七夕

西南新月玉成鉤，奕奕神光渡饮牛。

素彩低浮承露掌，清香不散曝衣楼。

天边华幄催云卷，星外横桥伴客愁。

莫使银河到沧海，人间沟水易东流。

宋祁

宋祁　七月二十八日

秋物向摇落，客心真悄然。

高风已凉夜，澹月始晴天。

拂幌单綀怯，凝尘故扇捐。

露华休早滴，羁鹄不曾眠。

宋祁

宋祁　七月二十七日

客雁归何处，寒螀鸣不休。

兼之清夜永，副以长年愁。

家令有移带，中郎馀白头。

此怀诚自感，何赖怨高秋。

宋祁

宋祁　七月六日绝句

积雨古墙生绿衣，幽花点点弄秋姿。

黄昏楼角看新月，还是年年牛女时。

宋祁

宋祁　齐云亭

凭高徙倚不成下，把酒直送斜阳曛。

遮回西北望乡眼，遭箇亭亭车盖云。

宋祁

宋祁　齐云亭

归云片片鸟行没，晚日寸寸城阴生。

林下本无苏合弹，栖乌何事向人惊。

宋祁

宋祁　齐云亭凭高有感

凭高极目意茫然，坐对淮南摇落天。

空把归心同客雁，遂将缄口伴寒蝉。

一罇醒醉黄花外，万事萧条白发前。

谁取长弓射鸟翼，休教西日送凋年。

宋祁

宋祁　齐云亭晚瞩

山暝日云稷，天清风寖和。

树花红暗淡，城草绿坡陀。

归艇衝烟去，昏凫接翅过。

年华无限乐，判作是狂歌。

宋祁

宋祁　千叶牡丹

濯水锦窠艳，颓云仙髻繁。

全欹碧槲叶，独占紫球栏。

谁谓萼华极，芳心多隐桓。

宋祁

宋祁　钤辖冒上閤就移知雄州

聚散非一端，贤逸难两遂。

拥节北临边，安得久交臂。

此行讵不远，印瑞三且二。

背剑车炙輠，径秦骖舞辔。

雄州乃剧藩，喉领塞南地。

译通老上庭，道系单于使。

适馆授主粲，乘韦交客贽。

列戍俨趋风，诸将走咨事。

应变君所长，立功今可冀。

君家诚易知，世烈在青史。

齐楚异姓王，阴邓后家里。

券字金对行，戟带霞交尾。

瀎源无近波，高峰本洪址。

行矣励壮猷，公侯当复始。

宋祁

宋祁　乾元节锡庆院燕

盛节推慈洽宴觞，千官不拜俨分行。

搊弹并给黎园部，曼衍争趋角觝场。

传炙濯罍纷络绎，神仙緕树互低昂。

名酋面内千胥乐，欢译遥通戴斗香。

宋祁

宋祁　遣吏视诸公茔树回有感　文靖吕丞相

庆历公三入，边陲扰太平。

啖金真间敌，挠酒不寒盟。

上印情虽切，然髭病遽轻。

惜哉天弗憗，宸幄泪先横。

宋祁

宋祁　遣吏视诸公茔树回有感　文正王丞相

两朝推巨德，万务罄斯猷。

汉日左右手，尧年忠孝侯。

名言天下满，故事省中留。

宸篆旌碑首，刊文又几秋。

宋祁

宋祁　遣吏视诸公茔树回有感　宣献宋公

昔去劝明辟，俄归参大钧。

公孙未及相，诸葛已伤神。

名待天渊蔽，文争日月新。

英魂同玉树，不向土中春。

宋祁

宋祁　侨居二首

抱病苦幽忧，都城困倦游。

身抛秃翁版，言入稗家流。

世路风波恶，天涯日月遒。

危心正无泊，持底喻穷愁。

宋祁

宋祁　侨居二首

公宇静寥寥，居然俗意销。

屐閒谁记齿，带适自忘腰。

亩首秋残获，城西日暮樵。

比来行乐熟，随意度溪桥。

宋祁

宋祁　侨屋睹燕葺旧巢因赠

穷檐双越燕，一再共年华。

巢户差眠尾，泥痕燥哺花。

惜无文杏庇，犹免翠帘遮。

所赖同鸡德，新丰遂识家。

宋祁

宋祁　侨庑

瞿昙少病否，司寇正归欤。

不凿墙坯遁，犹烦里旅居。

饭舂霜棱粟，羹糁雪畦蔬。

愿受为氓籍，闲披种树书。

宋祁

宋祁　清晖亭

亭外大江流，亭前万里舟。

春波赋别地，秋水送归愁。

客路风烟阔，年光日月遒。

瑶华何所为，从古伴离忧。

宋祁

宋祁　清明

晓日东南欲照梁，藏鸦密柳暗横塘。

行庖束蜜停晨爨，别馆熏衣冷夜香。

陌上鲜风横去幰，阳滨翠潋泛行觞。

独嗟楚客流芳晚，淹卧愔愔带眼长。

宋祁

宋祁　清明日集西园

日日西园春思催，携觞结客上高台。

正缘从事青州至，更许书生洛下来。

早叶已成花半落，新巢未定燕千回。

芳辰物物皆堪爱，并作高阳倒载媒。

宋祁

宋祁　清明值雨

有渰兴芳序，馀寒惜惨悽。

远山沈向尽，杂树望先迷。

天阔都成暝，云昏本自低。

漂灰禁馀火，浮棗祓残溪。

槛簊风争亚，汀凫夜不栖。

篷声攒钓渚，蓑滴拥烟畦。

积润侵重构，长严压晓鼙。

游人盘马路，独漉逐春泥。

宋祁

宋祁　晴云

春空无际碧，云意静悠悠。

尽日随风驭，迎昏抱月钩。

正宜衔迥陇，强欲蔽层楼。

宋野何须问，鸿蒙正掉头。

宋祁

宋祁　庆历初召为学士岁馀罢久之出守凡三十年还拜承旨感而成咏

十八年前玷玉堂，当时绿发此苍苍。

伤禽纵奋愁疮重，厩马虽还笑齿长。

薰罢山炉飘暗烬，漱馀铜碗冰寒浆。

须惭清切銮坡地，不是吾人得性场。

宋祁

宋祁　琼花

唐昌观中树，曾降九天人。

銮驾久何许，雪英如旧春。

宋祁

宋祁　秋霁二首

晓河回北陆，夕雨净西郊。

水足鱼忘喣，林寒鸟恋巢。

阁苔浮绿晕，社橘老丹包。

谁与同真想，清风是淡交。

宋祁

宋祁　秋霁二首

气爽无馀暑，天高不住阴。

霞残仍是绮，风冷即名金。

烟沼双鱼乐，霜郊一鹗心。

此时灵运唱，无复答愁霖。

宋祁

宋祁　秋气

清浊还二仪，秋气飒然肃。

溪洁潦已残，林疏条自矗。

寒蛩思长隺，归燕眷华屋。

凋年自兹始，乡怀念松菊。

宋祁

宋祁　秋热

风物连南国，炎威逼早秋。

堕飞波上翼，误喘月中牛。

云杼衣全解，冰壶渴未瘳。

此时班女怨，虚为素纨愁。

宋祁

宋祁　秋日射堂寓目呈应之

射圃云堋枕庾园，危亭虚白敞南轩。

霜柯橘嫩金衣薄，风沼荷倾钿扇翻。

谢枕吟魂迷带草，嵇襟真虑属堂萱。

岸巾昼日聊相对，坐听凝笳出缭垣。

宋祁

宋祁　秋日书怀

风头日萧索，爽气自西岑。

暝戍有传鼓，寒城无罢砧。

未论乡思苦，且念岁华侵。

目羡高高雁，先时到上林。

宋祁

宋祁　秋日书怀

秋昮荡喧浊，茂宰属高情。

水绕溪初浪，林乾籁自声。

醉茵留剩暖，欢瑟泛馀清。

尚念江湖守，其如华发生。

宋祁

宋祁　秋日四首

短影悠扬日，薄寒憀慄天。

林声蝉后老，陂影雁宾联。

悽感客自尔，变衰时适然。

何须问容鬓，所遇是凋年。

宋祁

宋祁　秋日四首

客心惊暮节，天意歇馀芳。

莲罢池收子，榴成露罅房。

绨袍亲故暖，纨扇委空凉。

庾信真愁否，仍能用斛量。

宋祁

宋祁　秋日四首

禁林成宿忝，愚谷负深归。

未识前途远，容知昨日非。

巧劳真物役，静胜乃天机。

君看琴中意，何尝在玉徽。

宋祁

宋祁　秋日四首

秋气飒然爽，宴居差有情。

蝇休几案洁，蝉罢亭皋清。

溪水照心碧，云山刮眼明。

其如岁云晏，天地莽峥嵘。

宋祁

宋祁　秋日西望

晚襟清旷属层楼，摇落乾坤共作秋。

正为中山存阙意，得无平子侧知愁。

宋祁

宋祁　秋日咏庭树

庭树报秋归，萧然芳意衰。

露危阴处叶，风劲暝前枝。

噂噂蝉嘶早，梢梢鹊定迟。

江潭正摇落，司马不无悲。

宋祁

宋祁　秋日与天章侍讲王原叔曾明仲正言余安道三学士集普光院

长廊尽北到禅扃，宴坐林间共褫缨。

秋气只知双鹤唳，尘喧已去一牛鸣。

晨钟暮磬无时歇，翠竹黄花相间明。

妙墨仙郎题爵里，他年为寄此中行。

宋祁

宋祁　秋塘败荷

去时荷出小如钱，归见荷枯意惘然。

秋后渐稀霜后少，白头黄叶两相怜。

宋祁

宋祁　秋晚溪上

积水增波润，苍霞变露馀。

断烟随鸟远，寒叶向人疏。

萍老犹迎日，莲衰尚戏鱼。

临川方病涉，谁借郑卿舆。

宋祁

宋祁　秋夕不寐

风褭危樯浪拍船，三更残月下空弦。

离鸿过尽啼乌困，犹自愁人不得眠。

宋祁

宋祁　秋夕不寐

槭槭始遥夜，骚骚无寐时。

啼螀思岁晚，寒叶伴人衰。

白发生将遍，丹砂化苦迟。

多情是残月，通晓共遥帷。

宋祁

宋祁　秋夕不寤

倦枕回尤数，东方不肯明。

只将无睡耳，终夜著蛩声。

宋祁

宋祁　秋夕池上

楚江枫老树无烟，池上悲秋一惘然。

素蚌虧盈长伴月，戏思南北各依莲。

风驱野燐寒争出，露警皋禽怨不眠。

伏槛临流未成下，紫荷声外转珠躔。

宋祁

宋祁　秋兴

西颢肃凉氛，天宇正岑寂。

凄风条末吟，浩露林下滴。

寥寥燕辞楹，促促蛩在壁。

池潦湛寒绿，鳞云屯晚白，

齐纨不复御，桃笙已复易。

嗟哉无壮士，翻车忽西匿。

有客过我庐，问我何悽恻。

气索不能对，披襟长太息。

宋祁

宋祁　秋兴

天地西风遍，亭皋衰意生。

寒云终不雨，危叶自多声。

晚蟪犹嘶树，啼鸦稍着城。

默然孤客思，年序共峥嵘。

宋祁

宋祁　秋兴

遥夕何曾寐，孤怀有为忧。

谋多真逗挠，师老但诛求。

朔雾摩边垒，羌风殷战枹。

吾生诚用寡，叹罢只搔头。

宋祁

宋祁　秋兴

先日二毛生，秋来无复惊。

南风随楚俗，北斗望都城。

坞栗霜开罅，池莲雨折茎。

停罇问天意，何适付枯荣。

宋祁

宋祁　秋阴

拥栋溪云暝夕霏，萧辰寥落意多违。

寒蝉自为齐王怨，归燕长逢阿母飞。

杜若汀洲残绿暗，芙蓉池沼坠红稀。

流尘满席宾綦绝，谁问西河战胜肥。

宋祁

宋祁　秋园见蝶

扑粉曾过宋玉墙，一身生计托流芳。

不须长结东风怨，秋菊春兰各有香。

宋祁

宋祁　曲幌

曲幌囊风入，前轩峡雨收。

醉罗初解夕，珍簟暗知秋。

衰柳金城恨，幽兰楚国愁。

更堪闻短笛，珪月在西楼。

宋祁

宋祁　屈原祠

楚江南望见脩门，灵鼓声沈蕙捲樽。

五日长蛟虚望祭，九关彫虎枉招魂。

兰苕猎翠凄寒露，枫叶摇丹啸暝猿。

贾谊扬生成感后，沈沙投阁两衔冤。

宋祁

宋祁　去郡作

解龟淮阳区，浮鹢暮春月。

州民拥前道，重为使君别。

尊酒却略跪，丝管参差发。

共谓君此行，宠命焕朝节。

进伏丹泥戺，勉之奋芳烈。

使君惭且嗟，虑躬素衷拙。

虽尔荷赐环，安敢冀荣辙。

顿首谢上毕，行当避时傑。

愿移邦人爱，孤根保勿伐。

宋祁

宋祁　去年十月赴淮阳今实周一岁岁中三迁遂直内禁作诗记其出处

去年诏赴淮阳郡，手合鱼符拥使輈。

今岁恩叨玉堂署，头簪凤笔从宸游。

孤蓬逐吹无时定，倦鸟逢林只自休。

暗隙遂容私照日，奔湍信有不沈舟。

身归讵敢夸三组，目眩何能读九丘。

白发纷垂文思轧，此生荣过若为酬。

宋祁

宋祁　去郑暮次中牟

暮投京县宿，气象已纷罗。

菀树道旁密，侯田关内多。

高城切星斗，秋水似天河。

自问还台马，犹馀几子珂。

宋祁

宋祁　去州三宿八公山宛然在望

山长如不去，三宿趁行舟。

未必缘人意，祗能搅客愁。

倦程方浩荡，回首更夷犹。

独有相思恨，因之东北流。

宋祁

宋祁　泉

容与下层岑，飞流界百寻。

记方谁辨玉，杂溜自成琴。

细浪浮烟阔，回波逗月深。

我来聊挹注，嚼药有初心。

宋祁

宋祁　劝酒

酌酒奉君寿，劝君慎勿辞。

只今举酒罢，已异行觞时。

波澜前后来，日月分寸推。

稚容不耐久，缟领无停缁。

独醒信劳人，兹事定何悲。

假令古无死，昼夜常倭迟。

正恐爽鸠乐，后人非所希。

宋祁

宋祁　让木

叶叶枝枝相避繁，攀枝庇叶独怡颜。

无人为借天公力，移植方根虞芮间。

宋祁

宋祁　人日

緕胜香羹乐上春，我怀前事怅佳辰。

瞿昙尚笑浮生假，况镂黄金假作人。

宋祁

宋祁　柔上人

行年逾八十，安坐布金园。

指柏仍馀树，栽桐遂见孙。

岩泉晨自濯，经叶夜能翻。

顾我生多病，劳师默遣言。

宋祁

宋祁　儒林

穷巷空伤老治经，由来命薄是诸生。

正须尽力排黄老，刺彘才能得利兵。

宋祁

宋祁　入壬辰新岁

五十为衰始，仍馀五岁衰。

双眸不明鉴，残鬓已纷丝。

铜虎虽频剖，荷囊信滥持。

何须依老格，先作故山期。

宋祁

宋祁　入蜀

剑峰重叠抱巴天，从昔奸雄窃慨然。

白腹黄牛馀识歇，汉家寻用五铢钱。

宋祁

宋祁　瑞荷同幹

协气凝清御，嘉祥擢钿荷。

共茄含瑞液，分蒂盖文波。

鱼戏浮香并，龟游得地多。

房芝助连叶，宫树让交柯。

柄合千丝剩，盘差五两过。

正须裁紫橐，回入从臣歌。

宋祁

宋祁　闰九月晦日登舟二首

淮平舟未进，远绪怅依依。

勿谓王孙怨，先如春草归。

宋祁

宋祁　闰九月晦日登舟二首

二山皆在眼，未忍去淮津。

三宿宁无恋，况非桑下人。

宋祁

宋祁　闰九月九日登高有感

隔霜云叶绕天愁，闰节重来续旧游。

赋客岂辞聊暇日，楚人无奈賸悲秋。

寒萸实老犹薰佩，晚菊香残不占瓯。

怅忆故园归信断，渚鸿川鲤两悠悠。

宋祁

宋祁　闰月晦日

春物都城晚，欢游一倍慵。

轻风生树态，暖日淡云容。

小阁时翻燕，閒花更少蜂。

幽襟真沪落，所得是无悰。

宋祁

宋祁　闰正月二十五日送客寻春集裴氏园

寻春送客共留连，雨罢春郊物物妍。

黄抹柳梢初遍后，紫粘花萼未开前。

朋襟自为交欢悴，醉斝谁能辨圣贤。

犹赖斜阳催跋马，不然离恨损丝絣。

宋祁

宋祁　塞垣

塞垣八月暮，百卉已凄然。

沙惊瓯脱路，雾暗单于天。

卫霍始开府，辛赵数屯边。

鏖霜奔金戟，攒月驶飞鋋。

彫弧六钧劲，犀札七重穿。

一战薄澣海，再讨穷祁连。

露布报天子，称觞寿万年。

宋祁

宋祁　三封田墅

驱马三封下，还家值日西。

林间寻路隘，露里入山迷。

僮倦仍依樾，鸡闲已上棲。

暂来翻似客，邻酒夜过携。

宋祁

宋祁　三封田墅

清和迁首序，岑寂此凭栏。

涧雨虹前罢，林樱鸟后残。

野姿连草向，天影入池宽。

日暮严城阻，裴回惜据鞍。

宋祁

宋祁　三年

三年宦牒托东侯，旌荡危心斛賏愁。

一命鸿毛徒许国，单身萤火若惊秋。

宋祁

宋祁　三泉县龙洞洞门深数十步呀然复明皆自然而成

虬洞閟灵峰，缘虚一线通。

云披双壁敞，树补半岩空。

穊竹森烟纛，飞泉曳玉虹。

重萝不肯昼，阴壑自然风。

岭断天斜硴§，崖倾日倒红。

浮邱邈难遇，留恨翠微中。

宋祁

宋祁　三司晏尚书西园玩菊

涉园求胜赏，时菊艳秋光。

散漫仙潭饵，褵褷瑞鹄裳。

酒熏吹晚蕊，蜂冷抱残香。

公意周盈感，留杯尽夕阳。

宋祁

宋祁　三月二十一日集海云鸿庆院

地胜祠仍古，春馀物遍华。

山云时抱石，佛雨不萎花。

岭挟楼梯峻，岩牵殿墄斜。

淙溪杂环佩，怪蔓走龙蛇。

供坐僧飞钵，香园客戏沙。

吾游真草草，深意负青霞。

宋祁

宋祁　三月晦日

静弹尘帻照溪流，落泊春芳向尽头。

早叶乍浓留客坐，晚花犹在索人愁。

最怜幽草能萦带，已觉浮云解映楼。

玉发未多须剧饮，赢输宁属阿戎筹。

宋祁

宋祁　三月晦日送春

倏忽韶光第九旬，无花何处觅残春。

长绳万尺非难具，谁与天边绊日轮。

宋祁

宋祁　三月四日玩园花小集

中园爱客重游陪，三月林花落复开。

镂管喜传吟处笔，白波催卷醉时杯，

欢襟已快邀风度，舞地犹宽放雪回。

不是年芳相假借，使君兼乏斐然才。

宋祁

宋祁　散关

磴道何盘盘，百步人一憩。

弭节高山颠，关存不置吏。

昔缘暴客须，今为有道废。

宋祁

宋祁　僧房白莲

水风披玉花，溪露泫瑶津。

花意如师意，宗雷社里人。

宋祁

宋祁　僧园牡丹

朽壤真非托，奇葩惜见捐。

根深惟自庇，香酷索谁怜。

晚花仍晞日，斜柯但倚烟。

有人同寂寞，无地与回旋。

不预甘棠爱，羞将恶木连。

数奇飞将恨，形槁屈生贤。

已失南梅早，仍忧北枳迁。

荫云今让棘，生淤此饶莲。

钿毂排朝露，雕栏怅夜天。

驮金会见斸，无事苦憔妍。

宋祁

宋祁　山橙花

故乡寒食荼醾发，百合香浓邸舍深。

漂泊江南春过尽，山橙彷佛慰人心。

宋祁

宋祁　山中清明

一雨东郊捲夕云，山中坐对寂寥春。

高低桃锦红相倚，轻重榆钱绿不匀。

杯冷罗门抛午案，簺残犀槊晦流尘。

汉鳊渐美开鱼禁，已约溪公下钓缗。

宋祁

宋祁　山中晚春

新火暮春天，穷山寄一廛。

畹兰催酒熟，溪草作茵眠。

落絮轻无定，残花浅自怜。

缁帷谈久倦，江上问挐船。

宋祁

宋祁　陕府祖择之学士

白发书林作丈人，陕郊迢递驾朱轮。

谩夸燕许文章手，未得严徐侍从臣。

列岫倚窗吟榭晓，乱花窥酒宴堂春。

几篇新咏留珉刻，首记銮舆八月巡。

宋祁

宋祁　善惠大师禅斋

丈室传心地，安閒岁腊赊。

水能涵宝月，风解去萎花。

鹄焰纱围短，牛香篆引斜。

化城无惮还，门外即三车。

宋祁

宋祁　伤和靖林先生君复二首

清濑严生国，良田仲子居。

姬姜生不娶，封禅死无书。

灶冷丹何去，厨封画已虚。

诏函加美谥，不及裹轮车。

宋祁

宋祁　伤和靖林先生君复二首

笔精传禊帖，句赏俪汀蘯。

道胜吾忘我，贤嗟岁在辰。

风愁青桂暝，露泣紫芝春。

一束生刍赠，门无杂吊宾。

宋祁

宋祁　上春晦日到西湖呈转运叔文学士

春遍西湖上，湖漪绿胜醅。

惊鱼迎濑躶，斗鸭拥波来。

柳已缘烟重，花仍赴暖开。

侧汀烟媚簊，卧石水衔苔。

岸转横杠度，川穷饮舫回。

暗浮虫聿役，闲立鹭毰毸。

野畔平如界，林蹊润不埃。

光浮好云日，影倒静楼台。

山色乘晴露，霞容著暝催。

溪行凡几曲，恨乏昔人才。

宋祁

宋祁　上许州吕相公嗣崧许康诗二首　嗣崧诗

彼嶽惟崧，天作其神。

嗣生我公，我公斤斤。

嘉猷矢陈，柄国之均。

帝亲命之，纂成前人。

宋祁

宋祁　上许州吕相公嗣崧许康诗二首　嗣崧诗

公迈厥德，祗祗翼翼。

柔嘉而直，模我彝伦。

揉我方国，施于夷貊。

百度是毗，庶绩允熙。

宋祁

宋祁　上许州吕相公嗣崧许康诗二首　嗣崧诗

帝诏执事，徹申土疆，

衍沃腴良。赋舆溱溱，

莫乐于申。昔在四岳，

佑尧象禹，为国心膂。

受民作邦，于今以光。

宋祁

宋祁　上许州吕相公嗣崧许康诗二首　嗣崧诗

帝告于公，绍胥尔宇。

宪是文武，如申如甫，

为周之辅。诞锡尔祉，

惟申甫是似。乘车错衡，

淑施英英，式遄其荣。

宋祁

宋祁　上许州吕相公嗣崧许康诗二首　嗣崧诗

公拜稽首，敢扬王休。

祈天之久，为天子万寿。

彼嶽磐磐，松柏丸丸，

公福禄实蕃。有崇而冈，

有大而陵，公寿考是承。

宋祁

宋祁　上许州吕相公嗣崧许康诗二首　许康诗

许丽而康，岳孙奠之。

曰公之屏，实维似之。

公徒增增，朱綅绿縢。

不戁不惊，鉤膺镂锡。

称娖颜行，哕焉绥章。

总我列侯，式时南疆。

宋祁

宋祁　上许州吕相公嗣崧许康诗二首　许康诗

公之相攸，孔乐于许。

其原朊朊，其川于于。

有苖禾麻，有京稷黍。

薮焉麋麕，渚焉鲂鱮。

有李有桃，有柘有檀。

树我之园，令居则安。

宋祁

宋祁　上许州吕相公嗣崧许康诗二首　许康诗

公视于庭，师兵翼翼，

孔武有力。公适于府，

陪卿髦士，罔不就绪。

公宴于堂，嘉宾我从。

琴瑟鼓鐘，或揳或摐，

静好铿锵，万舞有容。

宋祁

宋祁　上许州吕相公嗣崧许康诗二首　许康诗

左拂其殽，炰憋燔羔，

给鲜于庖。右烹其敕，

箂菭蒲葅，柔嘉惟馥。

旨酒且多，其饮温克。

攝尔攸仪，侑公宴嬉。

宋祁

宋祁　上许州吕相公嗣崧许康诗二首　许康诗

明明天子，股肱一体。

于蕃于宣，邦人咸喜。

主芣之山，浚冀之渠，

弗童而材，弗竭而渔。

皇惠斯人，俾公焉依。

宋祁

宋祁　上元观灯纪事

泛膏闻旧典，秉烛嗣芳辰。

霞破初迎月，林寒即让春。

钧天移帝乐，北斗下城闉。

匝地沈香燎，浮空罗袜尘。

并珂驰宝铰，分幰鹜彫轮。

忽去腾夷路，还来竞要津。

酒胡矜酎美，梅额衒妆新。

谁见甘泉畤，昏祠遂至晨。

宋祁

宋祁　少年

关外车徒籍籍归，章街柳色绿如丝。

薰衣别馆香三日，卜夜重楼烛九枝。

雪市云回翻秘曲，蘅皋波暖寄微辞。

十年酒美俄星弁，肯信尚书对有期。

宋祁

宋祁　少年行

君不见汉家五陵诸少年，白马骊驹大道边。

紫纶裁帽映两纽，黄金错带佩双韐。

经过主第赐绿帻，归宴前堂罗曲筵。

长安多逐韩嫣弹，别藏仍收张氏钱。

传言天子将羽猎，千乘万骑向甘泉。

奉车金吾共驰骋，外家戚里见招延。

径去平冈驰狡兔，虚弯天际落飞鸢。

朼来别馆恣行乐，胡姬当罏酒十千。

薄暮聊归渭桥曲，明旦复会黄山前。

宋祁

宋祁　渑池道中

月枢残白伴征轮，雪岭萧萧久垫巾。

此去崤函天设险，古来京洛地多尘。

翠含山气犹疑夜，紫动林梢已放春。

自笑衰翁应分定，宠光行役两平均。

宋祁

宋祁　省判李度支硕相过叙别兼述感怀

君趋召节向中台，我滞边州未得回。

头白羞论天下事，眼青欣举故人杯。

池蛟得雨鳞先动。霜隼乘风翅始开。

见上若询颇牧将，为言儒帅果非才。

宋祁

宋祁　省舍晚景

日稷城阴生，尘露稍云歇。

密树抱烟沈，高禽映天没。

外物既不扰，清机亦徐发。

何意羲皇风，吹我襟袖末。

少驻北堂陲，娟娟待明月。

宋祁

宋祁　盛谏议赴维扬

汉家规地遍青蒲，绣扆恩深拜命初。

朱画车辬频出守，仙移院额别修书。

贡图星橘兼苞柚，宴筯金齑和鱠鱼。

奉计不应三满岁，荷囊法许从雕舆。

宋祁

宋祁　十二月十八日会饮园夫献桃花二首

今岁腊未破，明年春尚赊。

天教催朔气，先作塞南花。

宋祁

宋祁　十二月十八日会饮园夫献桃花二首

晚秀尚可惜，早开真谓奇。

君看早开处，定是向南枝。

宋祁

宋祁　十日宴江渎亭

节去欢犹在，宾来赏更延。

悠扬初短日，凄紧乍寒天。

霁沼元非涨，秋花自少妍。

蚁留新献酎，蕙续不残烟。

戏鰋冲馀藻，游龟避折莲。

流芳真可惜，从此遂凋年。

宋祁

宋祁　史逸人

菑停滞穗壤馀蔬，畝首东南乐隐居。

席地雕觞千日酒，振缗丹水百金鱼。

潺湲弄月蘯汀晚，嗢噱调琴菌阁虚。

霄外高情思把袂，西畴何日一巾车。

宋祁

宋祁　试秩秘书

绿底封书矞露光，试名仙局霭芸香。

固惭卫国乘轩宠，犹胜唐家脱腕郎。

宋祁

宋祁　守塞三年上北京留守贾相公

天心北顾倚长城，上相元戎两印荣。

鸡羽静沈传处檄，虎皮间里战馀兵。

九宵冬日人蒙惠，万耒春霖俗劝耕。

和气愈充身愈退，只忧难避是功名。

雨洗星街夜祲空，暂持鱼牧守离宫。

皋陶旧曲明良内，鄐縠高谈礼乐中。

载笔后车云盖密，鸣铙前队锦褠红。

不妨华发千官上，始称凌烟第一功。

宋祁

宋祁　守岁

已觉新杓动，犹闻促漏馀。

夜寒穷腊尾，春色并年初。

事往成追计，身羁况索居。

明朝为寿酒，无奈故人疏。

宋祁

宋祁　寿上人南游

拂晓閕鸣月，迎寒毳拥霞。

众香摩诘饭，五叶祖师花。

托宿林枝俯，分风夕影斜。

前期逢晤赏，持对碧云說。

宋祁

宋祁　寿州十咏　白莲堂

堂皇敞而华，簷牙照池水。

钿叶矗新圑，玉莩粲繁蘤。

游鳞竟泼泼，幽石仍齿齿。

寄言采秋芳，何必涉江涘。

宋祁

宋祁　寿州十咏　春晖亭

涉园憇何处，道左荫华榱。

幽寻乏朋往，胜晤徒自知。

文禽弄不歇，惠风至无期。

含情重徙倚，物色到霞霏。

宋祁

宋祁　寿州十咏　清涟亭

烟簊环曲堤，飞轩俯幽渚。

水容静可鉴，倒见城头树。

青蒲矗尔秀，白鸟瞥然去。

胜晤与时新，遂歌奚能叙。

宋祁

宋祁　寿州十咏　秋香亭

兰菊被秋坂，危宇冠层巔。

杂树自隐日，脩条争刺天。

石斜苔附秀，樛穷蔓倒悬。

撷英欲谁遗，伫立徒娟娟。

宋祁

宋祁　寿州十咏　式燕亭

使君班春还，于焉街吾属。

四阿住翚棘，聊以便凉燠。

栋表飞云逝，题端邀月宿。

无德与斯人，式宴良自恧。

宋祁

宋祁　寿州十咏　望仙亭

尝闻淮南王，鸡犬从此去。

至今山头石，马踖尚有处。

使臣辞从官，终日绝尘虑。

望望云汉间，想见宾天驭。

宋祁

宋祁　寿州十咏　熙熙阁

东谯已自高，复此构层宇。

谁谓淮南远，风物美无度。

飞岑纳昼碧，流月遗宵素。

揆予乏仙气，楼居庶可慕。

宋祁

宋祁　寿州十咏　狎鸥亭

昔人有机心，鸥鸟舞不下。

太守心异昔，寒灰与时化。

尔既不我猜，余亦无尔诈。

随波以全躯，于兹伴多暇。

宋祁

宋祁　寿州十咏　斋云亭

肇允缔层宇，岧岧少城隈。

凭轩肄师孑，中坐合宾罍。

白日披霞上，苍山障雾回。

眷言西北道，吾师安在哉。

宋祁

宋祁　书怀

颜徒陋巷不堪忧，日晏南荣拥敝裘。

已识交情一贵贱，宁论书置自沈浮。

争名在昔闻探穴，嗅饵何人肯直鉤。

强欲诛茆启三径，邑中无客继羊求。

宋祁

宋祁　书怀

功成有意避斋坛，睨柱无瑕玉更寒。

万里长风收戍旆，三年零雨拂归鞍。

樽中酒美催高会，圯上书閒得细看。

岁晏雪园宾盖少，要须枚叟奉馀欢。

宋祁

宋祁　书怀寄郭正

侨籍依三辅，愁颠遍二毛。

星灰对遒尽，泪卷掩劬劳。

并欢丝兼路，都捐笔与刀。

思旌初不定，离绪僪堪缲。

丑是流离子，材真朴速曹。

未成虞弁进，旋似郭竽逃。

邑聚巑岏合，都城郁律高。

惟馀故人意，恋恋剧绨袍。

宋祁

宋祁　书局梅圣俞刘仲更二学士讣问继至潸然有感

二子继沦阏，惜哉难具论。

麈毛如昨语，墨藁未乾痕。

翣雾迷归柩，{流氵换忄}风惨葬原。

风流尽逝水，日月促陈根。

从古死皆有，由来命罕言。

病夫长恸罢，翻幸岿然存。

宋祁

宋祁　书斋前柏八侏森植翠茂

总总长柯上，离离翠实疏。

休夸冒霜雪，仅得守门闾。

宋祁

宋祁　抒怀呈同舍

本自草茆贱，非贪箕斗名。

客心摧似橹，官谤沸如羹。

昼役迴肠数，秋扶病体轻。

长年书转忘，多露涕先横。

已分嘲扬吃，频遭詈楚伧。

矜毗两蜗角，荣辱一棋枰。

越蟹丹螯美，吴蒪紫線萦。

他年五斗米，犹足代寒耕。

宋祁

宋祁　抒怀恭答待制施正臣

谁谓斯人玷玉堂，忧怀易得复难忘。

素书不答还堆案，长簟无情但竟床。

涸思论文成轧轧，流年著鬓有苍苍。

病襟殊忘支离丑，为恃君家白雪章。

宋祁

宋祁　抒怀上南京常山公

缁帷怅别倏经年，荣路心危重惘然。

宁死道边终自直，狂歌河上欲谁怜。

魂随夜蝶星垂地，信断秋鳞水接天。

早晚承明庆三入，愿持云汉续遗篇。

宋祁

宋祁　抒怀上孙侍讲学士

仆本寒乡士，始愿托田陇。

偶与亨会并，遂竊空名宠。

鼁胄信清闲，文书无倥偬。

牵丝玷外举，挟册陪春诵。

缥帙芸叶香，清池璧流壅。

虽均五能知，犹冀三陌踊。

有志慕孤直，多言畏奇中。

往往犯怒狙，时时遭嚇凤。

脅肩方病畦，洗足几成湩。

言充卫士爨，赋盖吴人畒。

但望不汝瑕，安能贾予勇。

丛云属帝辰，焌油乐贤共。

前追三代风，旁鼓天下动。

方正召华鄐，贤良命晁董。

务擢平津对，无罪贾生恸。

裒然君隽来，烂若春葩纵。

咨予苦涩讷，望风犹阴拱。

愁多目似蒿，疾久带移孔。

直虑醒而狂，遂同微且尰。

三千御上方，八九吞云梦。

订正清庙诗，白罢旅獒贡。

夫宁本无志，良忧拙于用。

击辕固歌鄙，殙金诚外重。

中夕抚躬叹，明恩愧孤奉。

況复年苒苒，坐惊头种种。

闲居昔有潘，广宅今非仲。

尘容化衣襘，雨气昏刀{左革右奉}。

所赖庇明哲，盱衡顾閒冗。

每辨骥垂耳，力排儒发冢。

不尔谢病归，鉯钓事江葑。

宋祁

宋祁　抒叹

寒日不我驻，岁阴生事微。

孤怀百感萃，双鬓二毛稀。

樵突沉残桂，尘编拥故帏。

况无安邑累，身托故山薇。

宋祁

宋祁　舒雁

庄周悲杀雁，本为不能鸣。

宁识山阴误，能鸣亦就烹。

宋祁

宋祁　蜀地海棠繁媚有思加腻幹豷條苒弱可爱北方所未见诸公作诗流播西人

蜀道天馀煦，珍葩地所宜。

浓芳不隐叶，并艳欲然枝。

襞采分群萼，均霞点万蕤。

迴文锦成后，夹煎燎烘时。

蜂蕊迎衔密，莺梢向坐危。

浅深双绝态，啼笑两妍姿。

绛节排烟竦，丹鈍落带垂。

童容鄣畏薄，便面到忧迟。

媚日能徐照，暄风肯遽吹。

惜观当晼晚，留恨付离披。

丽极都无比，繁多僪自持。

损香饶麝柏，照影欠瑶池。

画要精侔色，歌须巧骋辞。

举尊频语客，细摘玩芳期。

宋祁

宋祁　树柳

为爱当年濯濯姿，动春摇雾不胜垂。

條供越绝千丝纲，叶斗章台半额眉。

肯共桑榆悲日晚，宁同枳橘过江移。

待君合抱相看岁，定是金城洒涕时。

宋祁

宋祁　潄玉斋前杂卉皆龙图王至之所植各赋一章凡得八物或赏或否亦应乎至

不枝惟叶茂，无幹信中空。

所以免摧折，为依君子风。

宋祁

宋祁　潄玉斋前杂卉皆龙图王至之所植各赋一章凡得八物或赏或否亦应乎至

织茎寒始密，秀叶晚逾滋。

芳意君须识，群葩摇落时。

宋祁

宋祁　潄玉斋前杂卉皆龙图王至之所植各赋一章凡得八物或赏或否亦应乎至

有名见郑风，今赏异畴日。

采花当采根，可能治民疾。

宋祁

宋祁　潄玉斋前杂卉皆龙图王至之所植各赋一章凡得八物或赏或否亦应乎至

修茎无附叶，繁萼攒庭首。

每欲问诗人，定得忘忧否。

宋祁

宋祁　潄玉斋前杂卉皆龙图王至之所植各赋一章凡得八物或赏或否亦应乎至

脩脩稍出类，辞卑不肯丛。

有节天容直，无心道与空。

宋祁

宋祁　潄玉斋前杂卉皆龙图王至之所植各赋一章凡得八物或赏或否亦应乎至

移植自西南，色浅无媚质。

不竞灼灼花，而效离离实。

宋祁

宋祁　潄玉斋前杂卉皆龙图王至之所植各赋一章凡得八物或赏或否亦应乎至

压枝高下锦，攒蕊浅深霞。

叠采晞阳媚，鲜葩照露斜。

宋祁

宋祁　潄玉斋前杂卉皆龙图王至之所植各赋一章凡得八物或赏或否亦应乎至

红白相嗣繁，色纯香亦浅。

相对庭户间，俗尚焉能免。

宋祁

宋祁　衰感

眩罢目还暗，花残鬓益稀。

长吟病庄舄，孤愤老韩非。

坊酒叨常秩，鵰花滥赐衣。

家田耕熟未，元亮欲言归。

宋祁

宋祁　衰感

秋色遍华颠，真成私自怜。

身慵宁复事，秋早不依年。

作吏惟思隐，从僧寖悟禅。

支离果如此，只称据梧眠。

宋祁

宋祁　霜宇

霜宇澹秋光，峥嵘歇岁芳。

地形侵楚庳，渠尾入淮长。

弜集牛初下，罗稀鸟恣翔。

病悰多感极，身托茂陵傍。

宋祁

宋祁　水声

淙波声可爱，最与静相宜。

激射不平处，潺湲无罢时。

拥花含骤咽，碍石溅空危。

便作山林趣，宁妨吏隐师。

宋祁

宋祁　水亭

地渍蚌衣接，天澄縠雾开。

微风发琴籁，残月减珠胎。

鸟散织条动，鱼游细浪来。

坐堂兼伏槛，恨乏楚人才。

宋祁

宋祁　水文叠石

晓波清苍痕，貀激翠将腐。

奔涛已东决，磊块留不去。

巧匠取之出，入资园亭趣。

阴罅囓馀苔。寒凹逗轻露。

彼怪予弗谈，不转吾所慕。

宋祁

宋祁　水月

渺渺遡云波，盈盈柅霜驭。

碎璧拥舟来，流金映沙聚。

夜寂波已休，何人荐真趣。

宋祁

宋祁　顺祀诗

孰顺其祀，明明天子。

天子谦让，诏群臣其议。

惟章献、章懿，遂祔先帝。

宜索而典，而古而今。

顺考攸宜，慰我孝心。

群臣稽首，不远厥成。

伊先猷是程，伊大孝是经。

匪祥符孰从，则莫我京。

三代庙寝，止一帝后。

汉制已迁，儒臣罔究。

礼缺不称，因朴趋陋。

亲靡祔尊，神挈斯佑。

帝曰俞哉，予奉二慈。

匪曰无典，实成训是依。

促灼尔龟，爰蕝尔仪。

琢金追玉，昭款信辞。

不敢先后，惟以顺跻。

孟冬十月，大飨其时。

朕不惮勤，于庭遗之。

吉日辛酉，帝自文德。

至于大庆，奉宝授册。

永怀劬劳，孝贯天极。

虞宾在位，百官承式。

顯顯太岁，惟册宝是将。

和鸾有容，龙旗孔扬。

既至于庙，是承是告。

奉迁后主，合侑文考。

有主则止，有匹得行。

遂旅豆笾，以及芼牲。

明水太羹，有飶有澄。

鼓钟钦钦，鼓瑟鼓琴。

考悦妣安，蠲我德音。

德音惟何，帝受纯嘏。

不专斯飨，用赦天下。

开释罪辜，赐逮九军。

一人作孝，庶邦蒙仁。

礼非天作，托始于圣。

圣克正始，万世攸定。

作述交善，神人胥庆。

天谓皇帝，既付所覆。

帝克孝治，奉亲以侑。

其收丕祺，蕃衍后昆。

宋祁

宋祁　司马相如琴台

故台千古恨，犹对旧家山。

半夜鸾凰去，他年驷马还。

死忧封禅晚，生爱茂陵閒。

惟有飘飘气，仍存天地间。

宋祁

宋祁　司徒待中宣献公挽词二首

美痬交明晦，浮龄讵控抟。

宗盟一箇弱，人赎百身难。

赐敛荣絺衮，临哀驻玉銮。

欲知桃李爱，朝绂共汍澜。

宋祁

宋祁　司徒侍中宣献公挽词二首

斯文推旧德，忧国变华颠。

夙夜劳三事，东西止百年。

温辞联册秘，良史大都传。

他日贤臣垅，心知望圃田。

宋祁

宋祁　思归

心悸真摧橹，年衰逼异紌。

西征何日赋，东走向来狂。

遂隔承明谒，虚称建礼郎。

去都魂黯黯，思幄泪浪浪。

见{上艹下戾}惭纡绶，逢荷误索囊。

醒无次公酒，老畏侍中香。

前席初延问，烦言已中伤。

翕眉争恃笑，绕指讵容钢。

事隐或投杼，根危因拔杨。

阴收主父草，几落尝人章。

雾露淮天恶，亭皋楚塞长。

平时犹有感，尔日固迴肠。

溪涨淹蒲牒，洲风挫药房。

芿区晴外远，山痓暝前苍。

毒虺寒犹蠚，饥豺昼不藏。

若为贪坐阁，自此戒垂堂。

沦骨深恩在，雕蟲绪业荒。

身孤惟夕梦，时到黼帷傍。

宋祁

宋祁　思归

刻意伤春属暮楼，江皋归棹怅夷犹。

青萝怨鹤英山晓，疏笛吟龙卧坞秋。

掩泣泥阳思祖庙，长怀彭泽废先畴。

裂繻前誓风霜苦，早晚怀黄识汉侯。

宋祁

宋祁　思归

去国倏三岁，颇知归思纷。

南心晓城斗，北眼暮楼云。

珥笔行将脱，朝珂冷不闻。

莫论持帅节，畎畝尚思君。

宋祁

宋祁　思贤阁图予真愧而成咏

忝中二千石，罢能辄图真。

揆予本完士，蚤蒙善养仁。

执笏班华位，飞绥侍邃宸。

如何金紫服，乃裹丘壑身。

西南一面重，朼来驾朱轮。

牵拙岁再期，初无德在民。

形象安足纪，崖略聊自陈。

质陋眸子瞭，志泰眉宇伸。

谁谓彼其子，而传阿堵神。

爵里三十八，赫赫多名臣。

瞻前谢前哲，垂后惭后人。

宋祁

宋祁　四季花

群葩各分荣，此独贯时序。

聊披浅深艳，不易冬春虑。

宋祁

宋祁　四日汎舟马家园

浅蒲垂蔓两厓深，閒刺烟篙到碧浔。

会待乘春留禊帖，茂林脩竹似山阴。

宋祁

宋祁　四望亭

秋城聊一眺，物色已苍茫。

爽籁风驱远，寒烟晚曳长。

祠成樗作社，戍罢女留墙。

要是凋年感，能回倦客肠。

宋祁

宋祁　松

冒雪虬枝密，凌空麈影匀。

叶倾秦帝雨，华老宓妃尘。

不见栖鸾客，多逢击马人。

寄声遭匠石，千尺谢轮囷。

宋祁

宋祁　送保定张员外

倾座仙风冠颍奇，枳鸾移调位犹卑。

兰薰夕膳三林案，草妬春袍一采丝。

烟戍星残低序雁，陇天云断送歌骊。

报成结课行堪待，慰荐连章达帝帷。

宋祁

宋祁　送炳宗巢簿

世德封胡后，英游终贾年。

尘缁去郡客，木落渡淮天。

揖吏贪持簿，劳歌倦倚弦。

无忧亲釜薄，新复古圭田。

宋祁

宋祁　送蔡元翰贤良昆仲

美箭出东南，之子裒然秀。

绰绰令兄弟，茂器偕年就。

九流无近讨，六艺乃遐究。

诏书求异等，二惠兹来观。

牍均方朔多，辐比吾丘凑。

蹀足蚁封场，刷羽桐花囿。

孤音或少和，至宝不期售。

肇允褰褐衣，薄言返岩窦。

江皋看鱼乐，山径怀雉嗅。

无忽豫章材，行参柏梁构。

宋祁

宋祁　送长兄游随阳

汉东烟树露蝉嘶，回首周南涕易危。

梁苑谩传居右赋，扶风谁识最良眉。

仙巾雨垫愁怀路，素壁尘凝忆问诗。

他夜梦魂知不远，蘧蘧长绕越禽枝。

宋祁

宋祁　送常熟尉钱访

隽誉高乡品，仙姿并国游。

新恩绀纶绶，遗社酎金侯。

赋阁诸伧笔，尘缁倦客裘。

平明催櫂鹢，几信候潮鰌。

下鼓蒪萦箸，持螯酒溢瓯。

江南三月草，为子剩离忧。

宋祁

宋祁　送常州陈商学士

红梨秋老石渠霜，并欲萧萧伴祖觞。

台上补绫收柘枕，水边古兽得韖囊。

浮云并盖辞京辇，晓月将潮促使艎。

缘饰有文成政速，剩储灵气茹芝房。

宋祁

宋祁　送陈动之

绨帙抛蓬观，军牙佐柳屯。

伏熊均轼宠，睡貉袭裘温。

睢苑寒云隔，渔挝暝鼓喧。

帛书无厌数，知有雁为门。

宋祁

宋祁　送承制刘兼济知原州

假节分州郡，抡才出将门。

还提射声旅，并破护羌屯。

尺诏方临遣，新书得细论。

旃酋陪猎帐，戍校接欢罇。

后伍韐橐密，前驱鼓吹喧。

陇笳梅落怨，边阵月残奔。

赤白犹传警，先零久负恩。

行期雪家耻，三捷奏天阍。

宋祁

宋祁　送次饶赵职方罢成德军通判还朝

倅乘淹荣序，封轺促觐期。

文章二台妙，昆弟五常眉。

树隐征邮密，花留祖盖迟。

秋毫供握处，春草见归时。

书笏人思对，垂橐客怆离。

羡君如彩凤，先集翠梧枝。

宋祁

宋祁　送殿院张奎漕京东

霜柏轻寒惊曙乌，使台东道亚风旟。

人瞻御史乘骢贵，钱续司农朽贯馀。

睢苑千门聊按节，齐官三服罢移书。

此行须信褒恩美，新诏黄金饰佩馀。

宋祁

宋祁　送丁殿直郴阳监军

渠浪撼残星，飘然颺彩舲。

怀人送归客，短候续长亭。

望寺□垂组，还书待杀青。

无妨军垒隙，壶柘侑宾醽。

宋祁

宋祁　送段秘丞同理金陵

赭丹濡笔狱无冤，佐守初依凤沼莲。

南土出藩申伯宠，辟书为首嗣宗贤。

蟠龙运厌山围国，爏角宵凉水际天。

哲辅定知三入相，期君同赴渭滨畋。

宋祁

宋祁　送范希文

日夕朋簪远，空成咄咄嗟。

危言犹在口，飞语已磨牙。

室救鸱鴞毁，庭喧獬豸邪。

青蒲空顿首，白简遂为瑕，

身历千金险，头经一夕华。

便应过楚泽，河异向长沙。

篑土障河拙，园葵望日赊。

尽焚温室草，尚得使君车。

胜壤堪怀古，扁舟复载家。

此时能痛饮，努力咏馀霞。

宋祁

宋祁　送梵才辰吉还天台

归祴卷兰芽，城标拂曙霞。

溪行鸥避锡，冉供马衔花。

翠柰经园密，苍莓渡彴斜。

暮云他日合，相望在天涯。







卷331

宋祁

宋祁　送冯彭寺丞长兴知县

天外仙凫舄影翻，河干画鹢棹声喧。

奇才欲向菰芦国，丽赋空留霰雪园。

短柳摇摇迎去袂，初花的的伴离罇。

汀蘯续赏饶清思，为拂吴兴旧墨痕。

宋祁

宋祁　送福州通判陈铸

州阁纡新绶，乡枌历故廛。

先驱长卿贵，随子大家贤。

桂蠹闽君贡，刀耕越俗田。

春邮有归信，正待早梅传。

宋祁

宋祁　送高记室广州幕

楚国王孙后，梁台赋客贤。

贪磨盾鼻檄，重冠玳簪筵。

去路南溟地，离魂北斗天。

庾鲑三种嫩，虞璧一双鲜。

飓影风争怒，珠胎月对圆。

慎持斋疾意，密启伫详延。

宋祁

宋祁　送格尧臣

祖帟都门路，秋风满客衣。

台舟三鷁驶，官舄两凫飞。

乡思临波远，离忧傍酒微。

不应缘事事，手自废谈围。

宋祁

宋祁　送巩汉卿同年赴五原理掾

再赴天官调，仍还多士乡。

华阴馀雾散，光禄故垣长。

春柳侵湖绿，秋云际幕黄。

片言民讼息，编美冠州堂。

宋祁

宋祁　送贵溪尉周懿文先辈

几日铨符给诏程，赐袍如草滞僚英。

大言久废三千奏，倦曲难终一再行。

吴蟹沈波秋稻富，海鱼藏穴夜潮平。

待君削牍登文石，趣与渊云继颂声。

宋祁

宋祁　送郭太保知相州

螭阶看引羽林兵，罢直还家得使旌。

黼帐三云清晓别，锦鄣千骑上头迎。

鸳沈故瓦秋烟阔，凤下长阿夕照平。

谁伴燕休同把酒，嘈嘈歌鼓亚夫营。

宋祁

宋祁　送韩太祝

云阵星躔促传车，长安初日望储胥。

金闺引籍中天阙，玉字藏家上帝书。

祖道泛萍觞易釂，赋园飞雪席应虚。

承明再过怀先业，磐石深沈禁树疏。

宋祁

宋祁　送韩廷评婺州市征

去程烟草妬蓝袍，越绝天文宝婺高。

五两樵风船画鹢，九秋犀烛鹭翻涛。

吴监煮海通关赋，陆橐收金析利毫。

仙酎油囊鲈鱠洁，未妨馀暇左持螯。

宋祁

宋祁　送河中司马待制

从祀天坛歇翠薰，西门征輗怆离群。

暂违册府三重阁，先过楼船一曲汾。

賨炙击鱼开左席，戏壶争马宴中军。

鹸楼西北怀都思，尽日凭高不碍云。

宋祁

宋祁　送胡宿同年主合肥簿

归路青袍杂采裳，何言县枳滞鸾翔。

恨无旨酒邀枚叟，愁听斑骓送陆郎。

四剖楚萍资夕膳，一弦淮月望春艎。

铃斋坐镇儒林丈，密启行闻达上方。

宋祁

宋祁　送胡学士赴益州漕

帝念西南重，频年辍俊翘。

还临二星野，催驾一封轺。

地出褒中险，梯连剑外遥。

蹲鸱蔽川沃，流马饷军饶。

檄去方移蜀，书成遂荐谯。

客橙薰露夕，官锦濯霞朝。

卓市醪华美，渝僮舞势趫。

省兰聊罢幄，亭柳重攀條。

烦使资游刃，归怀极本朝。

前知宣布曲，即日遍欢谣。

宋祁

宋祁　送黄灏

横步文林二十春，华颠初得半通纶。

江边又濯沧浪水，堂上宁招骯髒人。

未分尘缨惭蕙帐，不缘羊酪弃羹蒪。

思家夕梦还都信，并附秋波六六鳞。

宋祁

宋祁　送黄秘校书

妙龄看试牍，共叹俊登喧。

十载重来调，犹参军事烦。

吴艎沿迅溜，京炙伴芳樽。

东观他年选，当求江夏孙。

宋祁

宋祁　送黄寺丞谪濠梁

间关羁籍远，跌宕壮心违。

倦逐淮禽去，欣同塞马归。

时来富且贵，事往是耶非。

姑共春清酌，徐徐遣世机。

宋祁

宋祁　送黄昱秘校太平理掾

中铨覆拟下慈宸，又作东西补掾人。

去国虽逢零霰暮，过江未失杂花春。

西山气爽聊持版，白紵袍馀且制巾。

星贯文稀堪乐事，联曹鲍照藻辞新。

宋祁

宋祁　送冀州李团练

雪云寒气著离杯，道北轻风大旆开。

太守直居千骑上，将军仍自九天来。

征鼙曲曲渔阳掺，后乘人人邺下材。

忠孝相移难两遂，沁园归恋遍兰陔。

宋祁

宋祁　送驾部俞员外良孺知江州

朝弁辞清晓，斋艎汎暮秋。

官华飞雉省，地剧左鱼州。

湓水遥浮郭，天章近占楼。

知君乘月夕，不浅是风流。

宋祁

宋祁　送简殿丞赴阙

共治清淮北面州，何言分袂帐夷犹。

君还南阙双龙下，我驻东方千骑头。

未落林花延别醑，无穷堤草伴行舟。

怀人愬月劳劳意，自此相牵更倚楼。

宋祁

宋祁　送江西转运李定度支

江西使节拥朱轮，正用中台鹤发人。

漕米争衔千鹢舶，即山催铸万蚨缗。

宴斋螺岫披云出，醉馆星苞照露匀。

双笔讵能藏藻思，落霞孤鹜向萧辰。

宋祁

宋祁　送江阴簿江楚材先辈

鼁舍久过从，清言服阿戎。

半纶人结绶，一箭水分风。

行稻鲜原绿，攀花杂树红。

羡君谈有助，新论得王充。

宋祁

宋祁　送蒋御史漕江南

柱后峨冠久未还，江南行府使旗鲜。

陈陈洪庾催输粟，往往吴山即铸钱。

暝月早霞千里国，废楼残社六朝天。

时清宪笔无弹劾，供助骚人藻思妍。

宋祁

宋祁　送荆湖北漕张职方

赐对云帘几刻留，东南公利入牙筹，

方船万粟浮江下，封府三钱出地流。

驿路尘清迎弩密，省台薰歇护衣愁。

不妨遍历骚人国，金橘丹枫互占秋。

宋祁

宋祁　送静海勾稽高洎

豪锥残试墨，纶绶照恩裳。

沿牒天官调，承家父任郎。

曲长溪舫远，宴密酒螯香。

得助江山国，仍缝古锦囊。

宋祁

宋祁　送静照大师归馀杭

旁行经叶振馀埃，社侣欣闻锡股回。

林鸟入花迎拥裓，江龙停浪送浮杯。

他年应共销香饭，几夕飞谈辩劫灰。

渐次南征知有为，化成今在故岩隈。

宋祁

宋祁　送客

西出都门路，横参送客鞍。

低云能作暝，轻吹不成寒。

天势高无极，原姿秀可餐。

长年伤别甚，作恶叵能欢。

宋祁

宋祁　送客不及

祖帟难留十里筵，亭皋衰柳但长烟。

班骓不及来时路，黄鹄空惊去后弦。

曾是松心同岁晚，怒无梅信发春前。

南楼漫作凭高计，望尺天涯更有天。

宋祁

宋祁　送客野外始见春物萌动

苑路高高雪作泥，始知春信到芳蹊。

绿波水暖鱼腮骤，缥色陂长麦首齐。

万里碧云随望合，半规红日有情低。

榆牙柳目相看数。枉是回肠付解携。

宋祁

宋祁　送李芝还旧隐

章冠惯趁舞雩春，属疾弥年素产贫。

旧隐却招三径菊，归装不受九街尘。

平时戏服欢为采，日后迎蒲待裹轮。

天下书生皆皓首，牛溪休访续经人。

宋祁

宋祁　送连氏昆仲还省侍

酥酪君家伯仲贤，相从黉舍倏经年。

三卮酒薄难为圣，一腹书空但喜眠。

庾信刻筠怀旧坞，隐侯题壁有新篇。

糅甘调滑思归养，溢握陔兰照露鲜。

宋祁

宋祁　送连庶

之子远参卿，劳劳千里行。

素衣因客变，华发看秋生。

遇鲤频为讯，逢蒪试作羹。

尘埃半通绶，何地免将迎。

宋祁

宋祁　送梁著作宰兴平

班马萧萧祖帐阑，晓参横影送征鞍。

春归花树排初荠，天废关泥落旧丸。

乳雉群飞郊柘密，秘鱼双合省芸乾。

霸陵草色无深浅，试为南登一望看。

宋祁

宋祁　送令狐秀才赴举

荐衡上表独垂蝩，密雪梁园逼赋期。

秦市千金怀拱璧，舜韶九奏待长离。

刘桢病久曾淹卧，宋玉才多故剩悲。

几日绣衣荣白昼，郡章惊绂驷车驰。

宋祁

宋祁　送刘学士守衡阳兼还故里

名帖唐家十二时，囊封自乞阮咸麾。

三行牛酒过乡墅，九向云山驻使旗。

兰露夕薰欢洁膳，桂风秋遣怨丛枝。

不应晚计还台约，紫掖深沈伫演辞。

宋祁

宋祁　送吕太初法曹之许田

秋涯舣客芶，潘鬓不胜梳。

去决卿军事，还亲城旦书。

驿鸦啼月早，庖鲤躶冰馀。

白晢公庭步，翘材首曳裾。

宋祁

宋祁　送马房

百五天长甚雨回，祖筵离思冷如灰。

骋辞睢苑繁云散，拄颊西山晓气来。

草色不须争去袂，花光正欲傍迎醅。

相君卧镇群英集，一府翘然用楚材。

宋祁

宋祁　送马军范太尉

平狄方开府，镌羌旧著名。

新提建章骑，入领羽林兵。

赐橐千金重，留车两印荣。

已封头尚黑，休战髀还生。

大旆前驱影，鸣铙后隊声。

輗壇胜算爵，客饭饫侯鲭。

山背迷榆塞，云披认蓟城。

介圭朝汉幄，釦仗侍轩营。

怅别疏华恨，勤归杕杜情。

君看画像处，麟阁近西清。

宋祁

宋祁　送梅学密赴并州

连天橐笔侍天台，始见东方画隼开。

路避晚风崤外转，人瞻冬日绛中来。

笳箫后队联幽侠，璧马中军聘楚材。

自昔河东股肱地，不应归节叹淹徊。

宋祁

宋祁　送梅挚廷评宰上元

子虚诵入汉皇帷，给笔当年掞藻奇。

赐罢春袍兼彩服。对馀崑玉照林枝。

即时酒所歌骊阕，几日江南瑞雉随。

建业清溪无尽曲，为赓妍唱绕遗词。

宋祁

宋祁　送蒙城簿谢煜先辈

曾第飘飘赋，仍劳冉冉趋。

叹时三嗅雉，倦别一飞凫。

句簿虚公几，迎浆溢里壶。

异时赍阀阅，明陟在丹涂。

宋祁

宋祁　送睦州柳从事

唱第千人俊，从军十部贤。

鸡翘迂赐绶，鹢首赴归船。

别思瑶华岸，怀乡玉脍天。

不防宾弁侧，新曲遍鹍弦。

宋祁

宋祁　送南顿胡簿

密雪妍辞盛，垂窗怒翼开。

聊从百里佐，初露七年材。

集隼趋侯府，歌骊酬客罍。

时年无道茀，庇邑迩天台。

宋祁

宋祁　送倪敦复朝奉

倪侯喜清旷，遇物乃虚舟。

富贵知轻视，胸怀肯误投。

青云非近器，沧海纳群流。

道在从顕，功名晚可收。

宋祁

宋祁　送潘秘校赴颍上簿

捧檄去三铨，招招客叩船。

倦游惊密雪，离思着幺絣。

淮月开帆暝，京尘减绶鲜。

枳鸾非久息，刷羽伫来旋。

宋祁

宋祁　送平陸知县尹象先

之子被尉薦，走马赴关西。

西人待贤相，抚育庶有宜。

羌羶汙右鄙，秦陇含创痍。

健将贪屯聚，砦栅犹鳞差。

四年结不解，紌饷先自疲。

兵分势已弱，贼入纵横驰。

营阵讫不立，安得张吾师。

比来守秗计，尚复纷相訾。

子今位苦下，何由能夺奇。

悉力字羸瘼，姑守簿书期。

宋祁

宋祁　送戚秘丞典上饶钱监

左典吴山冶，行行榜客舟。

终无善宦巧，肯为著书愁。

别思都成恶，芳辰信易遒。

江南饶杜若，何兴奈高秋。

宋祁

宋祁　送齐殿丞监缙云军

几信南风转曙乌，殿栏归思结丹涂。

曳朱恩借鱼须笏，假节人同虎刻符。

裳緕亲闱称雅寿，弩兰乡县壮前驱。

飞霜郡阁遗文丽，更得韩陵共语无。

宋祁

宋祁　送人归衡阳

别曲惨鵾鸡，沿湘望翠微。

人从南浦别，客向洞庭归。

晓雁并芦远，宵禽负叶飞。

还家落秋后，社橘老金衣。

宋祁

宋祁　送僧游越

越绝天长晓雾低，若耶云树蔽春晖。

江龙浪稳迎杯度，岩虎蹊空避锡归。

晨饭聚香斋品洁，夜盆沈漏睡魔稀。

玉珰谁望西来气，五叶花开祖有衣。

宋祁

宋祁　送史温虞部佐郡四明

外署清郎出佐州，嘲辞不畏上山头。

天中倦目迷云阙，江上归帆避石邮。

佳设自随宾早晏，还书宁畏渚沈浮。

疁田越铺农知劝，时伴春旗暗绿畴。

宋祁

宋祁　送枢直梅学士守并州

素领登朝旧，黄枢递直新。

还持汉家节，坐福晋墟民。

旆羽凌霜晓，袍花犯雪春。

连云祖坛幄，隘道舞骖尘。

檄榡边书息，羹羊府宴均。

唐诗存雅俗，亥字访遗人。

缘饰资良守，都俞重老臣。

莫为杘月调，行此冠华绅。

宋祁

宋祁　送四舅朱掾赴英州

拗柳亭皋晚，攀梅岭路长。

北辞鴗鹊月，南冒鹧鸪霜。

越蠹催征候，珍鲑奉庆觞。

片言民讼息，归计伫林光。

宋祁

宋祁　送宿州李明允都官

省帐香残捲夕红，名郎去守日围东。

组垂丈二腰章贵，骑拥千馀使幕雄。

弭节亭皋乡梓近，贯都河溜客鱼通。

杘年美化流欢颂，尽入中和乐职中。

宋祁

宋祁　送孙皋

江边瑶草斗袍青，所乐从军得四明。

新水一篙催泛鹢，故林三月及闻莺。

羽书无警栖毫熟，谈幄多欢醉叶倾。

我亦中都厌羊酪，为传秋思与蒪羹。

宋祁

宋祁　送太常边博士守永嘉郡

稷野英僚抱蕝新，东瓯假守左朱轮。

吴刀列卫州仪盛，越铺催耕海葑春。

萍渚日华摇使旆，蜃天楼影暗潮津。

射堂西出宾簪乐，飞尽歌梁几夕尘。

宋祁

宋祁　送太尉相公赴镇安军二首

连章得请避洪钧，赭案除书天下闻。

久冠鹓鸾为上宰，别驱貔虎作中军。

单车款曲怀辽帐，一燧平安出陇云。

今日朝绅回首看，始知知退是元勋。

宋祁

宋祁　送太尉相公赴镇安军二首

碧波三宿暂沿洄，豹尾双驱大旆开。

堂上谟成萧宰去，人间事少赤松来。

岩霖旧润为轩雨，醴麴馀甘作宴醅。

下客无缘陪后乘，只应前席欠邹枚。

宋祁

宋祁　送天雄监兵李中吉

督府监军重，清时握节荣。

长云抱汉垒，残月偃边兵。

戍雾渔挝叠，衢风鹤盖平。

不应烦暑路，河朔趁飞觥。

宋祁

宋祁　送同年孙锡勾簿巢县

干牍公车与愿违，却怀黄绶去江湄。

中都食酪忧蒪老，要路编苫笑锦迟。

酒帜亭长离帟罢，浪花风稳暝帆移。

惊秋感别俱成恨，瘦尽森森琼树枝。

宋祁

宋祁　送同年吴瑴尉乌程

鼓鼓报曙天，归趁越人船。

闽月长留梦，吴门自是仙。

漆书多汗竹，圭祀有名田。

剩著凌云赋，囊帷待奏篇。

宋祁

宋祁　送同年叶文卿尉高邮

桧檝舣河滣，东南再命新。

还家倦游客，隐市谪仙人。

驿舍霜梅早，乡壶蚁酎醇。

疏林摇落尽，持底赠萧辰。

宋祁

宋祁　送同年张孝孙勾簿颍阴

雪序繁云掠苑回，行人此地一衔杯。

东西沟上歌流水，南北枝头怨赠梅。

绵竹诵篇沈秘幄，堵坡题字晦轻埃。

莫辞县枳淹鸾翮，密启天官伫荐才。

宋祁

宋祁　送屯田张员外

飞霜逐凋节，岁籥忽已阑。

奈何送归客，置酒长江干。

十载始一遇，别易会故难。

此地嗟素领，昔日皆朱颜。

讵意前欢馀，更为后感端。

行舟望不见，留骖相与还。

芳讯幸无保，时付凌风翰。

宋祁

宋祁　送屯田张中行罢成德军通判还朝

中山花下举离樽，缟发萧萧重黯魂。

假节共辞金马闼，满更先入玉关门。

弥年锦帐残香燎，几夕兰陔撷露痕。

早伏青规奏边事，五芝泥熟待新恩。

宋祁

宋祁　送万池秀才

有客柅征轮，羁怀慰蓼辛。

来乘访戴雪，归趁浴沂春。

酒所留飞盖，谈馀换爨薪。

异时更月品，知冠汝南人。

宋祁

宋祁　送王鼎同年尉荥阳

毡毫联署榜，兰酒怅离杯。

作吏缁衣国，工吟白社才。

浮凉御风至，澄翠溢荥来。

盗息连殊课，章封刺史台。

宋祁

宋祁　送王龙图镇秦亭

皂衣京兆数论兵，西护秦台暂抗旍。

顕父百壶连帐出，良家六郡佩韐迎。

甘泉路迩烽槔偃，非子川长马庌平。

左右汉臣聊作帅，非缘侍从厌承明。

宋祁

宋祁　送王识游洛阳

上京漫客刺，西道掺离裾。

天倚呼嵩外，川横斗穣馀。

敝襶琴晦轸，行笈简联书。

却见槐花候，期君促计车。

宋祁

宋祁　送王太尉被召归觐

汉廷择日筑韩坛，绿诏连催觐帝关。

十乘元戎方叔贵，九天鸣鼓亚夫还。

袍薰瑞气葱葱外，仗入清尘九九问。

好为君王言敌事，早将功业勒燕山。

宋祁

宋祁　送王庾

土甑残炊黍，津航促扣舷。

云迷孝王苑，星认太丘躔。

破瑟弦鵾舞，吟囊锦兽鲜。

晚淮他夜月，离思共娟娟。

宋祁

宋祁　送王庾

倦客衣空化，求知刺欲漫。

孤飞回鷁路，别泪溢鲛盘。

待举秋槐老，承颜夏枕安。

新篇时寄我，鱼信接长澜。

宋祁

宋祁　送惟正归钱塘

客艑高樯冒楚霏，月岩丛桂老春枝。

一杯来应伊蒲供，八法归刊斗薮碑。

鰌岸风生凉汐满，蜃天霞破暝楼危。

学该内外皆圆法，却要声闻是总持。

宋祁

宋祁　送闻大夫遊西天

五竺能仁里，重游路不迷。

诏辞丹凤北，身到白龙西。

野净榴花早，林暄贝叶齐。

暮云程次阔，斜月笠前低。

燕岭长衔雾，金河不賏泥。

梵王分供食，戍校接征鼙。

窣堵方增饰，祇园得遍跻。

无容带归锡，秦跸待新题。

宋祁

宋祁　送无锡主簿王庾

莫叹东南远，须荣试吏才。

客从梁苑至，家侍太邱来。

木脱洲程迥，风长橹意催。

蝉知疁稻熟，鰌记海潮回。

讼知间乡犴，糖螯佐寿杯。

牛刀宜自爱，无及武城咍。

宋祁

宋祁　送萧山宰刘寺丞

秋江九月鹭涛平，楚客征樯拂县星。

射的初过若耶渚，禊林重访永和亭。

畏蛟俗富风移古，飞乙天长日际冥。

几帙异书藏卧帐，肯容伧客广蒸青。

宋祁

宋祁　送谢处士南归

岁晏心无著，时清遁更肥。

江蒪萦箸滑，海鸟傍帆飞。

乡思生闽雾，吟怀入楚霏。

趋庭多令子，采服间荷衣。

宋祁

宋祁　送行

秋日苦凄凄，味若虀臼辛。

如何多感地，更送将归人。

高盖浮清旭，长缨缚素尘。

惨色动车仆，离言发坐宾。

霜珂响征马，星脂滑行轮。

契阔何所道，良饭自宠珍。

宋祁

宋祁　送徐秀才

风鶂摧高羽，云鵾惨别弦。

倦随东郭履，归养豫樟年。

客信凭梅陇。乡歲伴月舷。

君谋适不用，虚赠绕朝鞭。

宋祁

宋祁　送薛学士伯垂同理嘉兴郡兼简太守集仙柳著作

广内多年铁{擿扌换木}摧，监州新命诏函开。

河东世擅鹓雏誉，江左人瞻竹箭才。

即席离弦凄鹄韵，几程残魄晦珠胎。

兴禾善俗蓬仙友，剩舞吴歲耻宴罍。

宋祁

宋祁　送杨告虞部知池阳

新年卧锦直南宫，露绂归来使寄雄。

秘地锵銮辞夜燎，离亭赠扇有仁风。

梅根大冶兼金富，杨叶芳洲杂花红。

伧楚俗移恩诏美，班春聊隐轼前熊。

宋祁

宋祁　送杨偕太傅知淮阳军

下拜亲膺一札书，隋河风柂送行舻。

晓辞汉署茅留蕝，暮听廉歌裦换襦。

方志贡珍传磬错，客庖羞品盛鱼腴。

双旌引入柔桑陌，少驻骖驔捋美须。

宋祁

宋祁　送杨学士三首

左幡彤赤抗前旌，捧诏西归觐大庭。

汉署馀香薰锦帐，唐家新政纪云屏。

迎秋画隼开朱旆，别夜哀乌动列星。

从此回翔宸渥厚，冠緌清晓俯阶蓂。

宋祁

宋祁　送杨学士三首

青丝千骑汉台郎，入奏星藩解郡章。

荷橐再亲文石陛，班春初捲赤帷裳。

百壶帐饮杯醽釂，一劄泥封诏检香。

几日西清劳侍从，郁葱佳气接明光。

宋祁

宋祁　送杨学士三首

觚棱初日九天开，躞蹀桑郊五马回。

群玉三山藏册府，偃壶双笔给中台。

编堂旧政盘留薤，画省新辞砌有苔。

阙里诸生弥属望，雪园他日待延枚。

宋祁

宋祁　送杨子奇赴辟潭渊

老避嘲师昼不眠，喜闻书辟冠初筵。

车陪魏馆鸣笳路，食对何侯下箸钱。

使驿马归催露檄，学帷鱣堕晦馀编。

知君此举伸知已，宁似他人有一天。

宋祁

宋祁　送叶苏州

卧锦潜郎种种丝，为邦独爱阮咸麾。

中台给契鱼初剖，外闼升车雉尚随。

风汴杂花飘夕棹，雨吴芳树隐春旗。

为寻刘白高吟地，酒熟螯香左右持。

宋祁

宋祁　送伊阙郑著作

君年已艾服，沿牒困风尘。

硎新始发刃，鸣晚逾惊人。

毋辞滞下邑，姑欲慰斯民。

此路尘车往，明年郊雉驯。

恨乏双凫舄，从子伊水滨。

宋祁

宋祁　送友人赴举

玉树扶疏入紫烟，鸣驺偕计望甘泉。

十行深诏言成綍，三道摛华藻掞天。

泽国东风占鹊喜，杏园初日待鸾迁。

自嗟拥鼻沈冥极，生看青云著祖鞭。

宋祁

宋祁　送余姚尉顾洵美老辈

蓬葆已萧萧，从官越绝遥。

山图禹穴近，涛气伍神骄。

卧帐藏新论，舟行问故樵。

寄声时谢我，江上足兰苕。

宋祁

宋祁　送鱼太傅通判汉州

绵野喜相依，长亭亟解携。

寒销云栈北，春遍锦城西。

邛酱传芳蓌，岩祠颂缥鸡。

时平通守贵，千骑斗鄣泥。

宋祁

宋祁　送俞给事知宣州

懇乞江南太守麾，过家为有故山期。

使轩密雨千驺拥，琐闼斜阳一拜辞。

枕底潮鸡参驿鼓，船头沙鸨避牙旂。

此行正及吴羹美，雉尾蒪香欲变丝。

宋祁

宋祁　送元诤归中岩

景陵同坐贯花筵，日月飞驰三十年。

两股寻回江上锡，一灯分照剑南天。

岩云护钵龙降呪，林露侵衣鹤警眠。

此地相逢须重别，在家灵运已华颠。

宋祁

宋祁　送袁进士赴举

秋郊帐饮曙烟销，素签凉飔满泬寥。

南国大沽三献玉，西京催驾一封轺。

频年衣敝缁尘化，几夕文成密雪飘。

奏御前期深底处，紫清仙阙郁岧峣。

宋祁

宋祁　送越州陆学士

梅天霞破候旗乾，乡树依然越绝间。

挟策当年逢掖去，怀章此地绣衣还。

亭馀内史浮觞水，路入仙人取箭山。

牛酒盛夸先墅宴，不妨春诏得亲班。

宋祁

宋祁　送澶渊李太傅

左契铜鱼照绶囊，上头车骑冠东方。

三交荐技中军戏，一割牛心右客尝。

烽静塞垣宵燐灭，桥横河曲暮虹长。

归来竞病喧笳鼓，不畏休文赋韵强。

宋祁

宋祁　送张法曹

驶骑柳枝鞭，春逵望雒廛。

赋才宾右俊，掾诺府中贤。

宫榡含樱密，王渠泛醳联。

胜期资一笑，刑矢措周年。

宋祁

宋祁　送张清臣学士省侍金陵

仙阁三休紫雾平，金门试罢得蒸青。

同时第赋留宸幄，他日闻时恋相庭。

逗箭夕流催桧楫，赐花春豫忆云屏。

吴天此夜瞻台座，并是荀家父子星。

宋祁

宋祁　送张士安同年赴上元尉

千名联唱第，一尉滞徒劳。

山入黄旗国，江浮白鹭涛。

苑葩依日晚，官树共秋高。

少赋思归恨，潘才是二毛。

宋祁

宋祁　送张司勋福建转运使

晚花吹酒送行人，迢递风烟上七闽。

江海身孤虽恋阙，豺狼路静不埋轮。

阳林撷露茶腴早，侧树烘霞荔子新。

毛竹乾鱼仙祀古，请君寻遍武夷春。

宋祁

宋祁　送张问南游

草远花明沟水头，同君此地并离愁。

盖馀瓮酒沈三赋，合作盘鲭厌五侯。

觉在他乡应有梦，信非吾土少登楼。

楚山不见西江远，莫反骚文剩驻留。

宋祁

宋祁　送张元安肃知军

星闱几罢日薰衣，万里题封换使麾。

都外鸱夷催輗酒，塞南杨柳望春旗。

中军尺檄閒飞羽，前队鸣髇列素支。

竞病不须贪赋韵，路人笳鼓记归时。

宋祁

宋祁　送张状元监丞通理陕郊先觐亲蜀道

苑树樱残罢宴瓯，骊驹籍籍望西州。

左思丽赋都中贵，张载新铭剑外留。

几日戏裳贪洁膳，即时归雨劝耕畴。

如何蔽芾甘棠国，再见临淄第一流。

宋祁

宋祁　送赵御史仲礼之任南台并柬兼善遯公经歴元载王公用道孔公二御史

天子龙沙拜法官，议郎亲戴辟邪冠。

晓辞漠北冰霜重，秋到江南草树寒。

谏疏频烦明主听，题诗长共故人看。

应怜闾里诛求急，尚布朝廷礼意宽。

幕下风清鸣一鹗，台端雪霁见双鸾。

寥寥渡海三冬翮，聀聀凌空五色翰。

晋代新亭苍藓合，梁朝旧地土花残。

石城慷慨悲袁粲，别墅风流忆谢安。

千里凭高麾绣斧，几回揽辔并银鞍。

诤臣事业须公等，努力明时匪素餐。

宋祁

宋祁　送郑天休

春筠蒸遍擿锋摧，剡奏飘然别上台。

授简客惊枚乘去，探书人继史公来。

爆桐度曲离筵惨，樵的分风使棹催。

千万禊滨传善序，永和三月有流盃。

宋祁

宋祁　送朱进士赴举

汉家廉诏举翘英，银紵观宾望斗城。

北地高门传玉节，西京旧学秘金籯。

邮亭续食星轺急，岭路驰烟月狖惊。

几日东归荣昼锦，度关遥识弃繻生。

宋祁

宋祁　送朱十翁

手把临涡酒，人归如梦城。

何言一欢笑，便作两离情。

园树丹蕤老，家山钿髻明。

不妨还轸促，芝崦趁春耕。

宋祁

宋祁　送祝熙载

昔誓繻仍在，今行绶已新。

春莺得迁友，夜鹤怨归人。

倦枕低潮月，征帆截渚蘯。

清时偏乐职，寒鳖佐吴醇。

宋祁

宋祁　肃　鲁公挽词四首

拂世谟谋盛，端朝载采熙。

上前推汲直，天下咏曹随。

密启多焚草，加餐餍嗜葵。

不图霜露疾，奄忽丧元龟。

宋祁

宋祁　肃简鲁公挽词四首

震邸陪翔凤，天坛侍祭牲。

参谋大丞相，别对小延英。

上栋方隆国，颓山

奠楹。

武公年不至，辅德是功名。

宋祁

宋祁　肃简鲁公挽词四首

忧国神无爱，呼医体浸舑。

人忧一台坼，帝遗两驺扶。

临视回襄御，遗言入舜谟。

七兵荣赠册，沉礱贲龟趺。

宋祁

宋祁　肃简鲁公挽词四首

密勿千龄旦，生平三命恭。

承家男得凤，择婿女乘龙。

宋祁

宋祁　宿直

三重仙阁道家山，寓直由来恧素餐。

漏近章沟先报暝，树连温省未知寒。

兰鈍静对朱花结，芒帙闲披白蠹乾。

前膝正宜无夜召，贾生衰鬓仅胜冠。

宋祁

宋祁　岁除

彫节真如借，良宵此向阑。

家储宿岁酒，乡送大傩寒。

旧卉回新物，来情续往欢。

匆匆馀几刻，催具五辛盘。

宋祁

宋祁　岁丰

皇天降丰年，本忧贫土食。

贫士无良畴，安能得稼穑。

工傭输富家，日落长叹息。

为供豪者粮，役尽匹夫力。

天地莫施恩，施恩强有得。

宋祁

宋祁　岁稔务閒因美成都繁富

岷峨俗美汉条宽，野实呈秋照露寒。

卖剑得牛人息盗，乞浆逢酒里馀欢。

锦波濯采霞湔浦，磑浪催轮雪沸滩。

告稔不须腾驿奏，自应铜爵报长安。

宋祁

宋祁　岁晚家居自勉

朝阳浓澹雪云垂，汤沐馀闲似标枝。

药有不龟聊击絮，管无窥豹任□碁。

垣阴剥紫迷寒藓，池溜含光结晚澌。

饮取醇醪作佳士，莫因蒿目强忧时。

宋祁

宋祁　岁晚私感

已嗟官落魄，更值岁峥嵘。

一絓区中累，千惭谷口耕。

休文偏恨瘦，夷甫太钟情。

借问长安米，侏儒有底荣。

宋祁

宋祁　岁周移书课版

汉史传循吏，唐家秩省郎。

海禽惊庙乐，池鹜费君粱。

巾秃聊蓬首，帷閒即偃床。

案杯过永昼，寺鼓报残阳。

束帙云签冷，窥园李树僵。

后车常击毂，猥酒不空肠。

未易矜刀笔，徒烦裹服章。

岁周无吏最，天极正包荒。

宋祁

宋祁　孙沆从事宰吴兴邑

舳尾东衔鸟羽轻，沧浪馀沫恣沾缨。

尚沈幕府千人俊，却劝疁田二耦耕。

莲有艳歌邀夕泛，蔗留佳境析朝酲。

行行正及吴蚕咡，脆尽商弦别曲声。

宋祁

宋祁　孙集仙世领东海

云岊苍郁照城郛，奕叶乡州拥使符。

昼绣愈知今日贵，子庭犹忆向时趋。

故新笥绶薰相续，前后郊棠影不孤。

绛帐诸生今史氏，炙青容补世家无。

宋祁

宋祁　孙景赴怀宁尉

一行为吏日，千里背淮人。

兰助朝昏膳，丝垂宛转纶。

云容侵驿晓，江熊引帆春。

静治龙舒邑，氂生盗向秦。

宋祁

宋祁　孙景随侍赴举

蜡凤当筵占美名，文斋大被集时英。

人同颍水将车乐，赋待尚书给笔成。

乡酒出郊浮蚁釂，故林驰雾暝猿惊。

省知唱第藂云幄，归梦因君到斗城。

宋祁

宋祁　孙抗寺丞宰晋陵

旧笔刑丹燥，新辞苑雪妍。

一名迟上月，再击始垂天。

鹢首凌波稳，凫翁赐绶鲜。

邑歌丰暇日，擿句暮争传。

宋祁

宋祁　太庙侍祠雪霁有作

喜雪静氛埃，繁云即日回。

清光动冠剑，馀素著楼台。

树杂琼枝竦，途平玉辙开。

惟应馀两骑，知是海神来。

宋祁

宋祁　太学建讲殿割王第西偏营置

王家赐第曾开府，天子营宫此嚮儒。

坏壁有经还阙里，废台无鹿叹姑苏。

泉疑自湧供池溜，柱欲飞来荷栋桴。

献岁成工观盛礼，愿陪希瑟趁风雩。

宋祁

宋祁　太宗永熙陵

白虎晨湍迥，青龙夕雾和。

汉陵人易识，流水记岥峚。

宋祁

宋祁　太宗永熙陵

故老今多丧，严祠日愈新。

青青陵上杏，神护五株春。

宋祁

宋祁　太祖永昌陵

石马开陵道，阴虬结庙阿。

飞云似不去，疑误大风歌。

宋祁

宋祁　探题得小桥

寻幽路穷处，略彴跨回溪。

一水虹相映，双华鹤自栖。

浅痕过钓艇，斜势截横堤。

弭节谁凭望，秋光遍水西。

宋祁

宋祁　唐李卫公庙

斯人天挺杰，贼胆畏膏肓。

疾战江陵破，长驱颉利亡。

成功在不伐，垂烈付无疆。

血食雄京辅，于今异姓王。

宋祁

宋祁　唐诏监簿池阳市征

五鼓歇津亭，风帆去斗城。

美材王国秀，独木县官征。

萍密浮罂剂，蒪丝杂釜羹。

袁郎秋咏去，江月对盈盈。

【卷12】

宋祁

宋祁　桃

春香摇曳夏阴繁，蹊曲愔愔静可攀。

不是仙园三食罢，何缘灵核到人间。

宋祁

宋祁　桃

绛蕊迎春五出齐，开时未识早莺啼。

不应尽占游人赏，留取馀芳付李蹊。

宋祁

宋祁　桃

为就东君得早红，年年开趁落梅风。

凌寒拂晓相看意，争合尊中放酒空。

宋祁

宋祁　滕寺守丞弃导江宰还家侍太夫人

戴罢华星輗帐催，紫兰芳意遍南垓。

人思孟母三邻养，车避王阳九折回。

渐北征鞭多拗柳，稍西官驿尚传梅。

板舆素有家园乐，早趁新年进寿杯。

宋祁

宋祁　提刑劝农使者还嘉州

案部聊北征，肃舲复东下。

江溜澹泱泱，樯乌纷雅雅。

离醑不馀杯，征棹亟沿洄。

还岫随时见，幽花无候开。

清氛霁平陸，林艿信重複。

僰路缭山颜，龙田耨岩腹。

属此屡豷期，仍当省敛时。

击壤系途乐，馀紌寻畝棲。

嘉阳信嘉处，时与赏心遇。

霁树抱空轮，寒涛下翔鹭。

还辕眷仲秋，秋序日方遒。

归诺果无负，遲子临江楼。

宋祁

宋祁　提刑使者还嘉州

使者舣行舟，是行及凄序。

祖帐俯平沙，从骑罗前渚。

一进酒惟醴，再进鲂及鱮。

还客已少悰，況将暌宴语。

劲风自薄林，寒流稍分浦。

讼矢久已闲，农坻矧就绪。

岁晏亟言旋，无为负延伫。

宋祁

宋祁　提刑张都官回文诗

欢馀惜对清谈剧，远路行嗟又怆违。

寒蚁酒空催客别，晓骊歌罢怨人归。

乾风摆柳衰条短，骤霰迷鸿侧阵微。

残岁念君同恨恨，丽章贻我慰依依。

宋祁

宋祁　题北郭巨然山水

钿点峰头矗太虚，远帆遥岸水平铺。

不知真到云波上，得似工毫可爱无。

宋祁

宋祁　题承诏亭

地占高明适，亭兼仁智居。

竹林兹置酒，栗里近回舆。

山对盘龙外，涛观濯鹭馀。

落霞霏迥宇，升月净凉疏。

园甽悟阴合，窗风桂籁徐。

岩芳曼空迳，野绿冒前除。

宴厦仍喧雀，宾庖已餍鱼。

落成严诏下，猿鹄怨轺车。

宋祁

宋祁　题翠樾亭

茂树交轩地不尘，江光野气望中新。

客来鱼鸟皆知乐，梦罢池塘并得春。

烟竹有痕时拂户，风花无意自飘人。

当年幕客今追恨，不共山公岸醉巾。

宋祁

宋祁　题多宝寺水阁

宝坊云构压河流，梁日东南宿雾收。

湧塔千层排候雁，丛楹四注倚阴虬。

低翻楚蕙鲜风晓，横逗吴飚下濑秋。

暇日便堪供赋笔，不烦王粲更登楼。

宋祁

宋祁　题横山寺

碧山千叠隐招提，净刹岧亭拂彩蝩。

月涧溜琴喧菌阁，雨天云叶晦璇题。

寒销炉篆螟风细，密亚岩烟凤竹低。

病久毗邪真得赏，迷津一滴恋曹溪。

宋祁

宋祁　题景陵乾明院湖亭

东眺湖波十里平，竹椽疏舍瞰澄瀛。

山花暗落谈经地，水鸟时闻念佛声。

荠树绕天春色晚，采云垂地夕凉生。

后车官冷曾过此，祗得幽人笑缚缨。

宋祁

宋祁　题涟水军豹隐堂

当年斋榻豫章才，自领骖驔五马回。

庭下书筠多旧刻，檐间贺燕是重来。

吟池墨久将成溜，坐石星残欲遍苔。

郡阁从今传盛事，更留寒雾记岩隈。

宋祁

宋祁　题罗江翠望亭兼简西游君子

暂解征鞍息使邮，孤亭望断更夷犹。

山从剑北呈天险，树遍巴西送客愁。

拂衽风和循幌入，濯缨江好近人流。

凭君且作刚肠忆，怀远思归易白头。

宋祁

宋祁　题阮步兵祠二首

济世非无策，迷邦讵可求。

昏酣酒垆卧，萧散竹林游。

俗眼嗟人废，穷途逐涕流。

何公真礼法，甯免疾如雠。

宋祁

宋祁　题阮步兵祠二首

幽怀八十首，郁郁寄蓬池。

屋壁留南巷，乡人奉种祠。

乘驴非宦巧，逃蝨厌流卑。

三沃椒浆酹，谁论饮过差。

宋祁

宋祁　题僧惠升壁

何年飞虎锡，此地锁鹰房。

水入禅心定，花飘供裓香。

高谈犀饰麈，清啜茗成枪。

千骑尝留此，笼纱照屋梁。

宋祁

宋祁　题蜀州修觉寺

蜀嶂纷重沓，祇园隐寂寥。

花供法界雨，江助梵音朝。

海水闻钟下，天风引磬遥。

少陵佳句后，物色付吾僚。

宋祁

宋祁　题提举公会亭

一翚轩翼四簷通，草树依然接旧宫。

苑外自飘新岁雪，台边谁识故王风。

宋祁

宋祁　题挽邓亭

邓守挽不住，眷予番久留。

决非人所挽，胡不理归舟。

宋祁

宋祁　题信相院默庵

对言方有默，因默乃名庵。

庵留默不遣，一物遂为三。

龟扫泥中痕，正恐力弗堪。

自问呵默者，了然成妄谈。

宋祁

宋祁　题玉溪符上人清风阁

斋橑翠霏间，人高境自闲。

禅心溪上月，佛髻槛前山。

昼漏依莲改，晴云识栋还。

谁持快哉意，来此共跻攀。

宋祁

宋祁　题朱四郊墅

菌阁平窥倚杵天，绮塍鳞隰逗春泉。

谁将六国黄金印，拟换东周二顷田。

宋祁

宋祁　题著作魏仲先隐墅

隐路高高入翠微，人亡宅在有馀悲。

自圆溪月知吟处，不散岩云忆卧时。

素壁尘昏三纪貌，白杨风老几寻枝。

草堂故集篇篇好，要与商翁续紫芝。

宋祁

宋祁　天街纵辔晚望

夹道宫槐鼠耳长，碧簷千步对飞廊。

虹桥不碍天河水，虎落遥遮禁苑墙。

柳密试应胜暖吹，楼高都拟为残阳。

尘轻雾重黄昏恨，半属翩翩马上郎。

宋祁

宋祁　天台梵才师长吉在都数以诗笔见授因答以转句

九霞凝标倚霄极，尔时师在云岩侧。

坐中不起见诸方，满祴天香嗅藆蕁。

宋祁

宋祁　天台梵才师长吉在都数以诗笔见授因答以转句

海峤崭崭万佛螺，赤髭半颔谁相过。

卓锡时攀三宿树，翻经讵著四围驼。

宋祁

宋祁　天台梵才师长吉在都数以诗笔见授因答以转句

何年掷钵来京毂，抱蓬成畦紫兰馥。

王公撇席争逢迎，不意当今有平叔。

宋祁

宋祁　天台梵才师长吉在都数以诗笔见授因答以转句

第一多闻师子儿，碧云馀力嗣工诗。

尽把天光注言语，真将清气入肝脾。

宋祁

宋祁　天台梵才师长吉在都数以诗笔见授因答以转句

有人官冷抱穷愁，客坐无氈尘影流。

吃口倦谈真寂寞，移书避事喜旬休。

宋祁

宋祁　天台梵才师长吉在都数以诗笔见授因答以转句

愧惭禅嫡来相问，刮目探怀授珍蕴。

已轻安石为老生，更恼王筠赋强韵。

宋祁

宋祁　天台梵才师长吉在都数以诗笔见授因答以转句

比来缁侣颇言文，局促啁啾宁足论。

私地蛙鸣徒聒耳，长沙国小仅回身。

宋祁

宋祁　天台梵才师长吉在都数以诗笔见授因答以转句

惟师墨海多雄藻，具足身中无欠宝。

先追御寇跨泠风，后伴骚人拾香草。

宋祁

宋祁　天台梵才师长吉在都数以诗笔见授因答以转句

嗟余投报乏琼瑰，目睇金园剩九回。

篮辺媻姗两生举，定容元亮醉中来。

宋祁

宋祁　挑灯杖

处膏非自润，在寸敢矜长。

试用蔀家暗，回为邻壁光。

宋祁

宋祁　庭石

嗟尔一拳质，块生天地中。

柱云蒸作润，山溜滴成空。

松盖何年化，星槎此路穷。

无邀什袭裹，近出宋台东。

宋祁

宋祁　通判茹太博惠家园新茗

雷鼓殷山春，枪苗第一新。

云供烹处碧，露饷摘时津。

瓯洁凝芳乳，罗织撼练尘。

贶予知有为，多渴思迟人。

宋祁

宋祁　同赋饮舫

饮有乘舟乐，舟因得饮名。

能招习池客，便载景山铛。

暂儗留颓玉，徐牵倒醉罂。

莫辞沿泝远，双檝自逢迎。

宋祁

宋祁　同年成楷潍州理掾

东风莺友旧联飞，彫岁鵾弦此怆离。

路怨亭皋长续短，客嗟京邑素为缁。

且欣便道还家近，未厌无闻得掾卑。

汉殿有人能夜诵，君才不减子虚辞。

宋祁

宋祁　同年李宗太平法掾

俊名参吏启，掾事补编堂。

尽取黄金酒，重纡碧鹤裳。

佐庖鲑菜厚，束帙秘厨香。

认得公庭步，鬶魀白皙郎。

宋祁

宋祁　同年毛洵勾簿新建

年衰冬集罢，鹢首晓帆催。

枳棘非鸾处，膏腴得父才。

澄江限天阔，孤鹜透霞来。

此地留清赏，谁同耻宴罍。

宋祁

宋祁　同年梅鼎臣赴凤翔幕兼省觐

酪和盘樱旧宴空，凤岐新辟逐旌弓。

坐陪府幄谈成薮，趋问家庭史有公。

春斝促浮萍叶紫，夜章催刻密枝红。

青袍玉骨英游盛，上路争看侧帽风。

宋祁

宋祁　同年谭综掾江陵

乡树湘云外，行辕楚塞东。

不辞淹拔萃，聊欲辨无同。

暝紫生寒岫，疏丹点暮枫。

登楼有归讯，为附北归鸿。

宋祁

宋祁　同年王圣源南都讲授

刻意悲秋发未华，诸曹频费杜陵嗟。

歌缘郢客高难和，璧是秦人误指瑕。

绿底恩书褒振滞，乌衣群从庆还家。

离宫万户经庠盛，却对诸生坐绛纱。

宋祁

宋祁　同小姪珪璞溪上汎舟

出郭晓云霁，泛舟春日迟。

诗怀随物放，酒面任风吹。

循岸烦鸥起，看山惜棹移。

州人轻此乐，赖与汝曹期。

宋祁

宋祁　同兄长赋朝鸡

雕笼摧羽就羁栖，心识昕朝候不迷。

群鹤在轩皆有禄，夫君何事独先啼。

宋祁

宋祁　同张子春淮上作

南风今日好，归棹上淮津。

川迥舟如叶，山遥石似人。

波光篙底动，沙垒涨馀新。

谁信机心少，溪鸥伴此身。

宋祁

宋祁　荼蕊花

媚丛无奈密，柔蔓不胜长。

非邻粉自白，似侠骨中香。

不分樱桃艳，名先播乐章。

宋祁

宋祁　途次清明

漠漠轻花著早桐，客瓯饧粥对禺中。

遥知阙下颁新火，百炬青烟出汉宫。

宋祁

宋祁　途中新岁忆三城兄长相公

马上逢元朔，匆匆记物华，

趁盘呈柏叶，偷笔弄椒花。

臈暝残晨炬，春晖上早霞。

三城今日酒，知我独思家。

宋祁

宋祁　酴醿

来自蚕丛国，香传弱水神。

析酲疑破鼻，并艳欲留春。

宋祁

宋祁　兔

脱兔驰冈地，饥鹰厉吻天。

为烦麋狗顾，遂给兽人鲜。

狂目兼槐落，惊毫共月捐。

可嗟多狡穴，归肉助庖羶。

宋祁

宋祁　退居五首

干禄非三釜，躬耕恋一丘。

才无作奏巧，穷有著书愁。

雀噪门罗晚，蓬飞鬓葆秋。

平生鸥鸟志，未去恋沧洲。

宋祁

宋祁　退居五首

贫极非关病，忧多信自伤。

悲歌一顷豆，惊馈五家浆。

拥耒宜耕石，沈鉤岂为璜。

中林环室在，开径望求羊。

宋祁

宋祁　退居五首

昔愧公车牍，今投海岸簪。

逢齑还忌热，居陆更忧沈。

楚岫偏藏玉，燕台岂乏金。

前途见杨阮，只是有沾襟。

宋祁

宋祁　退居五首

利固惭龙断，长非累纆牵。

难求迎鲋水，空望戴盆天。

喘急常悲月，惊多遂恶弦。

诚非穷者叹，民颂正尧年。

宋祁

宋祁　退居五首

勇退方藏密，营生信有涯。

千株素封栗，五色故侯瓜。

虞骨诚非媚，潘毛故易华。

履穿谁复问，新进竞青緺。

宋祁

宋祁　玩晚菊

佳节虽云晚，繁英尚独开。

新醪相伴熟，寒蝶不空来。

细折愁香破，长吟恐暝催。

自嫌霜白鬓，将插重裴回。

宋祁

宋祁　玩斋前菊

高秋玩佳菊，繁采照前除。

似粟金无算，为裳鹄有馀。

不甘兴薏谤，长免共兰鉯。

为乐浮罇酒，非邀栗时舆。

宋祁

宋祁　宛丘作

宛丘真善地，承诏幸班春。

铃下听无讼，日边来有人。

吟馀多感客，睡足本慵身。

虮虱休相贺，吾今汤沐频。

宋祁

宋祁　挽张元常葬母夫人二首

象服流恩贵，轻舆就养荣。

新成大家赋，经饷颍封羹。

过隙诚难驻。藏舟自不惊。

子贤能顺礼，三月祔佳城。

宋祁

宋祁　挽张元常葬母夫人二首

婴病曾无苦，期颐未满年。

风酸吹棘地，露泣采兰天。

庀具藏分泽，张琴委暗絣。

江流终不竭，懿范此俱传。

宋祁

宋祁　晚春

露花裛裛开还遍，风絮飞飞去不休。

春解无情春亦老，欲将寥落与谁愁。

宋祁

宋祁　晚春有感

试上高台望绿芜，一春芳意向人疏。

残花半落红无几，新笋争长绿有馀。

底处流霞残别酌，即时油壁欠来车。

不须更向昆池去，便有胡僧话劫初。

宋祁

宋祁　晚春至自襄阳

刀头归约月残时，棐几流尘满兔枝。

阴地雨蛙欺鼓吹，后园烟茗老枪旗。

风回曲榭花英聚，泉喷坳堂藓晕移。

卧看屋梁周粟饱，不嫌五管号支离。

宋祁

宋祁　晚冬行园

官舍同山舍，萧然日杖藜。

饥鸥守冰沼，寒荠犯蔬畦。

霜逼晴空迥，霞牵晚照低。

城鸦栖已定，无事莫惊啼。

宋祁

宋祁　晚发

候鼓遥喧岸，行舟逆上湍。

轻烟著波面，斜月罢林端。

飒沓凫鹥乱，苍茫葭苇寒。

致君何所惮，便道许之官。

宋祁

宋祁　晚发

晓濑虽能迅，寒波不复扬。

林声散栖鸟，堤影度风樯。

兹岁方云暮，吾行未遽央。

病身非汲黯，安敢薄淮阳。

宋祁

宋祁　晚归僦庑

驱车广陌阴，极望散烦襟。

霞破天逾净，烟生树始深。

掺喧侵暝鼓，练急向寒砧。

却入颜生巷，穷栖似故林。

宋祁

宋祁　晚晴

积晦澄天宇，浮凉湛物华。

远雷犹送电，残照即成霞。

贺燕翻空迥，倾梧叠影斜。

披襟无内热，宁忆郑生瓜。

宋祁

宋祁　晚秋北园二首

寂寥台榭使君家，日涉中园到日斜。

林下归心纷似叶，菊前衰鬓晚于花。

支离粟饱宁无愧，漫漶书成未足夸。

犹有一杯相伴在，判从鶗{左块右半右鸟}耗年华。

宋祁

宋祁　晚秋北园二首

午阴初转歇馀喧，暂到高斋一凭轩。

薄芡因依残涨沼，棗梨狼藉晚秋园。

轻凉著衽如堪掇，静境留人自不烦。

须信吏中逢隐趣，随且鲑菜伴芳樽。

宋祁

宋祁　晚秋集晏太尉西园

邂逅翘材客，乘秋共涉园。

浅葩欢所媚，寒日醉中暄。

目远鸿堪送，林深鹊自翻。

长年无所嗜，惟有不空罇。

宋祁

宋祁　晚秋集晏太尉西园

造适衔杯醑，情来念物华。

乔柯寒自籁，荒菊晚犹花。

滚滚飘谈麈，焞焞下日车。

归驺侵暝鼓，无复避堤沙。

宋祁

宋祁　晚秋客庑

凉叶日幡幡，西风振旅魂。

客来聊解榻，童小未应门。

蝉噪专林响，蜗移乱壁痕。

缺然禽鹿性，持底报君恩。

宋祁

宋祁　晚秋西园

西园来最数，要是使君閒。

坞有常眠石，台无未识山。

池光兼日动，枫影带林殷。

鸟没苍茫外，天垂摇落閒。

归云高杳杳，晚菊正斑斑。

幸有斋中熟，无嫌向晦还。

宋祁

宋祁　晚秋月夕

万里冰轮转斗城，薄帷开望暝寒轻。

金从佛国初移地，玉与仙家便作京。

乾鹊绕枝经下苑，汉刀持夜发连营。

谢郎莫恼修然意，欲把织云点太清。

宋祁

宋祁　晚眺

危栏真可倚，极目尽高原。

双堠驿边道，孤烟山下村。

高风生树响，寒水落溪痕。

坐见斜阳尽，归鸦满翅昏。

宋祁

宋祁　晚夏北轩

螟崦霞霏罢，严城鼓叠通。

梧阴破阶月，筵吹乱林风。

浩露来无际，明河望若空。

玉绳低影处，知是建章宫。

宋祁

宋祁　晚夏高斋看雨

云族穷天雨足垂，繁声凉阵挫炎威。

圆荷万盖翻珠琲，绿稻千畦洒佛衣。

迎浪孺鱼衔藻掷，迎风雏燕入楼飞。

原田润浃吾农乐，笞笠纷纷晚未归。

宋祁

宋祁　晚夏西园二首

道樾阴阴密，畦泉活活流。

梨成津向润，瓜熟子相钩。

宋祁

宋祁　晚夏西园二首

日晏坐中园，清襟注迥轩。

轻飚逢叶动，小雨得荷喧。

宋祁

宋祁　万秀才园斋

仁里乐丘园，茨茅构回轩。

槛风丛簊密，畦雨晚菘繁。

列岫非他境，疏流即故源。

彦伦回驾日，于此愧惊猿。

宋祁

宋祁　万州齐都官

熛阙归心恋九关，凭高郡阁见南山。

彤辬冒雨春畴阔，紫闼焚香夜帐閒。

宴弁侧星陪卜昼，妍歌抽雪送酡颜。

西京地大民风厚，蜀秭沈波月蚌还。

宋祁

宋祁　王君瑞秘丞同理青社

诏押平明出未央，便随公府汎牙樯。

即时趋坐多留帻，几夕登楼共踞床。

胜国遗官沉雪雾，从军旧沼认莲房。

翘材宴隙还家早，紫叶丛萱映寿觞。

宋祁

宋祁　王秀才贽赋乞诗为别归毗陵

矩步敝长裾，清漳访病夫。

得交欣凤举，赏赋怯霓呼。

道胜稽论秀，人遐亟去都。

一篷江上雨，归思满菰蘪。

宋祁

宋祁　王沂公挽词三首

尽瘁辞当国，均劳得偃藩。

幄中留秘画，天下满危言。

日企还三事，宁图閟九原。

谁将河海泪，一洒问乾坤。

宋祁

宋祁　王沂公挽词三首

下阁成忧痬。飞邮走诏医。

遵鸿徒望渚，浴凤不归池。

宣室君朝罢，翘车客涕垂。

正应廊庙上，画一奉萧规。

宋祁

宋祁　王沂公挽词三首

翣路风号野，松阡水溢荥。

滕君今见日，傅魄上骑星。

诒训金籯满，图功籀史青，

空嗟令君坐，千古掩余馨。

宋祁

宋祁　望汉江

西导岷源阔，南浮楚望开。

弄珠嫌蚌隐，投璧让蛟回。

岸翠山烟逼，波红日影来。

万艘徒扰扰，谁是济川材。

宋祁

宋祁　望仙亭

淮山相蝉聊，万景归宇下。

来波澹天末，归雾灭岩罅。

凄凄草色繁，肃肃桂丛亚。

吾人愧攸馆，仙属冀来舍。

宋祁

宋祁　望仙亭北轩晚思

北顾吾庐安在哉，天涯望眼到天回。

碧云向晚无情合，思杀离人未肯开。

宋祁

宋祁　望仙亭书所见

危轩冠层堞，永日付登临。

寒雁犹能阵，乔柯自不林。

溪流横趣岛，樵路侧依岑。

西北虽堪望，浮云易作阴。

宋祁

宋祁　望仙亭书所见

南国冬无雪，居然气候迷。

柔蔬傲霜甲，幽鸟逆春啼。

神鼓声无歇，樵歌韵不齐。

举头看白日，还过太山西。

宋祁

宋祁　望仙亭晚眺

日晏来凭槛，要知刀笔休。

晚云山曲{左山右弗}，麤饭客稽留。

未觉清言减，犹堪大白浮。

狂歌谁击节，只是自摇头。

宋祁

宋祁　望仙亭置酒看雪

雪压春期蔽曙空，凭高把酒思无穷。

光侵病鬓都成白，寒著酡颜久未红。

淮浒乱迷珠罅月，柳园狂误絮时风。

使君醉笔惭妍唱，半落巴人下里中。

宋祁

宋祁　望月

早月始娟娟，西南寥泬天。

魄中藏暗树，轮外上虚弦。

傍汉含银浅，过云漏叶鲜。

遥知今夜鹊，犹得稳枝眠。







卷332

宋祁

宋祁　望月西庑作

夏琯倐已新，夕杓见南指。

孤月雾中来，馀光淡前戺。

赏襟初不浅，极睇天汉涘。

浮云竟未还，多露已徐委。

太虚本自寂，游氛强为滓。

安得千里风，披霄玩澄晷。

宋祁

宋祁　危语

奔车下山朽索辔，倒行垂踵临无地。

棋子十二卵相累，手探骊珠触龙睡。

【卷13】

宋祁

宋祁　文遣吏视诸公茔树回有感　文惠陈丞相

岩廊号元老，礼数盛中台。

万石父子贵，八元兄弟才。

新诗玉可扣，奇隸鹊争回。

今日看碑字，真缘洒泪来。

宋祁

宋祁　闻蝉

秋风日夕惊，庭树喝蝉声。

衰意先鶗鴃，繁音伴沸羹。

斜阳挂高柳，落日淡遥城。

此际君怀苦，非徒客子情。

宋祁

宋祁　闻蝉有感三首

初闻蜀树蝉，含喝晚风前。

便把凄凉意，催成摇落天。

易惊惟远客，所得是流年。

空腹悲何事，繁于五十弦。

宋祁

宋祁　闻蝉有感三首

残蜕抛何处，新声集迥枝。

岁芳鵹后妬，露信鹤前知。

风坞嘶清御，霞梢咽暝规。

此时兼一叶，并助长年悲。

宋祁

宋祁　闻蝉有感三首

劳君惊暮节，助我思流年。

噂若横吹管，繁如未破弦。

城残嘶外月，林暝噪馀烟。

块坐秋风里，潘郎鬓飒然。

宋祁

宋祁　闻杜宇

传闻望帝冤，底处最堪怜。

蜀月将残夜，巴山欲晓天。

周军尝化鹤，齐后亦为蝉。

物变皆如此，非君是偶然。

宋祁

宋祁　闻归雁

故岁东南客，新来西北飞。

声迷江月老，阵入塞云稀。

远恨抛书素，馀音付玉徽。

行人落君后，搔首未成归。

宋祁

宋祁　闻后苑赐宴

汉家殿幄紫云连，万品仙葩匝赐筵。

露蕊半晞仙掌外，斗杓长在帝车前。

液池綷鸟栖连御，鉤盾祥黣遍弄田。

病客无阶陪槀饫，除因断梦到钧天。

宋祁

宋祁　闻蛙二首

蛙声直可厌，聒耳横相干。

怒气何关勇，私鸣不为官。

宋祁

宋祁　闻蛙二首

膨脝枵怒腹，日夕沸溪干。

群响何容罢，时无牡鞠官。

宋祁

宋祁　闻王侍郎请老

未老辞荣上所褒，官閒犹寄白云曹。

海边人乐鸥先下，笼外天多鹤始高。

此路逍遥真有趣，他年侍从信为劳。

清商弟子歌声妙，谁判挥金引冻醪。

宋祁

宋祁　闻新榜恩除异等辄成自咏

兰署曾叨异等名，当年不与赋天庭。

尘容此际支离极，惭见唐家千佛经。

宋祁

宋祁　闻圜丘礼成肆眚

斋幄连蜷驻玉虬，万灵遥护翠云裘。

宝鸡并雊迎神曲，卓马争趋助祭侯。

封屋都人差赐帛，贱星牢口閴无囚。

露萧雷解疏恩美，万和欢声速置邮。

宋祁

宋祁　闻中山公淝上家园新成秘奉阁辄抒拙诗寄献

为乐东平得再麾，别营层阁驻经帏。

溢囊秘简青皆汗，署榜宸毫白正飞。

罇喜客来衔酒数，画疑仙去启厨稀。

门前即枕春溪路，几曲歌成使舫归。

宋祁

宋祁　吴感勾归安簿

苑花联醉七经春，猎佩当年一采纶。

京邑风尘初倦客，楚伧涂辙欲妨人。

信潮暮送吴艎稳，公秫秋供箬酎醇。

江外何因凭尺素，宕渠波恶损文鳞。

宋祁

宋祁　吴中友人惠蟹

秋水江南紫蟹生，寄来千里佐吴羹。

楚人欲使衷留甲，齐客何妨死愿烹。

下筯未休资快嚼，持螫有味散朝酲。

定知不作蟛蜞悮，曾厕西都博士名。

宋祁

宋祁　武安侯

贵甚宫中势，轩然帝右趋。

所贪惟狗马，宁是学盘盂。

骄取武库地，气凌辕下驹。

淮南他日语，悔不共严诛。

宋祁

宋祁　物外亭

飞宇冠苍岑，盘盘上百寻。

风含太虚爽。云作下方阴。

坞桂寒仍燠，岩猿暝始吟。

知君有高兴，天壤共登临。

宋祁

宋祁　夕坐

岸帻坐前楹，天围极望青。

日华开岭雾，风影碎池星。

重露惊栖鹤，幽丛带暗萤。

尘机心久息，宁待据梧暝。

宋祁

宋祁　西壁画松

数株森立写皴坚，霜骨鳞肤千万年。

秦帝从官徒自苦，取封不及大夫贤。

宋祁

宋祁　西湖席上呈张学士

野菊斑斑岸蓼红，使旗同驻赏秋风。

斜阳更助凭栏胜，高下楼台波影中。

宋祁

宋祁　西楼夕望

炎氛随日入，岑寂坐遥帷。

倦鹜昏投浦，惊蝉夜去枝。

桂华兼月破，槎影带星移。

珍重窗风好，羲人即此时。

宋祁

宋祁　西园

日涉中园路，昌昌春意深。

鸟新无罢啭，云暖不常阴。

秀色平连野，芳姿细著林。

欢言挈斋酒，值兴即徐斟。

宋祁

宋祁　西园三月十一日

春园来继日，叠叶暗东西。

荫树都成幄，寻花旋作蹊。

沼鱼衔尾戏，林鸟合声啼。

宁暇并州问，山公醉自迷。

宋祁

宋祁　西园晚秋见寄

中园秋物晓，清玩日无穷。

暝簊深留翠，寒花浅作红。

鹤鸣残滴露，蜩咽已凉风。

谁伴调丝管，心知忆戴崇。

宋祁

宋祁　西园晚眺

弱柳蒙蒙密，新花衮衮繁。

贪寻芳蒨远，遂到落霞昏。

亭橑衔山霭，池波撼月痕。

惜春还语客，慎勿诉馀樽。

宋祁

宋祁　西园早春二首

芳意稍菲菲，春城沈淡晖。

霞留早阴住，风遣薄寒归。

细溜兼沙漾，初禽隐叶飞。

要知刀笔暇，文酒得相依。

宋祁

宋祁　西园早春二首

樽酒不常满，年华祗自春。

言归虽薄澣，业已负良辰。

野翠欣欣遍，林红扑扑新。

其如好风景，料理爱诗人。

宋祁

宋祁　西斋冬夕

西海共摇落，居然彫岁深。

林疏纵风怒，天惨趣云阴。

冰沼留寒鹜，灯簷射宿禽。

怀人感衰鬓，自此不胜簪。

宋祁

宋祁　西斋秋晚

霜华零暮节，日气淡长穹。

池减无留潦，林寒少罢风。

蟲鸣星杼促，蝉起露緌空。

隐几无纷虑，窥园嗜晚菘。

宋祁

宋祁　西斋新植萱草甚多作问答绝句二首　答

我有忘忧号，君为忧世人。

欲忧忧底事，胡不暂怡神。

宋祁

宋祁　西斋新植萱草甚多作问答绝句二首　问

腻花金英扑，织莛玉段抽。

萱如解荣悴，争合自忘忧。

宋祁

宋祁　西斋夜思

萧宇斋空夜景深，长康勉力效长吟。

池风过处琴遗韵，墙月斜时树倒阴。

几隐原灰同木槁，书繙故纲有鱼侵。

漏壶渐促星榆转，独背篝灯拥薄衾。

宋祁

宋祁　西征道中寄友人

赋就江毫一黯然，柳衰犹足代征鞭。

鲛盘恨极无馀涕，鵾瑟悲多有剩弦。

斜日楚枫低候雁，早霜秦树送残蝉。

文章满腹真何益，深愧囊中赵壹钱。

宋祁

宋祁　溪上

杖策溪边兴尽归，片云何事逐人飞。

飘然自是无心物，欲去还来上客衣。

宋祁

宋祁　溪上

溪上玩秋水，使人意自清。

烈烈回飚馀，鳞鳞夕浪生。

有鱼可垂饵，有蒲可芼羹。

況值新酒熟，鲑菜辛鹹并。

兴来命一樽，樽至壶自倾。

便值人间虑，浩然沧海情。

宋祁

宋祁　溪亭

规日平空晚，澄波极望鲜。

帘飞古陶瓦，梁负会稽椽。

战绿低寒杜，漂红泊晚莲。

黄昏无限意，江月对娟娟。

宋祁

宋祁　僖宗在蜀谏官孟昭图上疏言田令孜屏书不奏沈之蝦蟆津诗人郑谷伤之

密疏即储胥，指言刀锯馀。

难排赵高鹿，竟葬楚江鱼。

愤魄栖长濑，冤氛犯太虚。

无人抉君目，他日见诛除。

宋祁

宋祁　喜得当涂叶学士手笔

随岸秋风惨别袪，峥嵘岁晏得双鱼。

定因南浦传能赋，却到西河问索居。

夜月连江金液动，晓山围国钿螺疏。

端倪欲报怀人恨，滴尽瑶蟾尚有馀。

宋祁

宋祁　喜刁从事见过

穷阎久藏疾，有客独迴轮。

密契瞻松茂，羁怀慰蓼辛。

酋龙八才子，嗅雉一畸人。

藜藋仍开迳，樵苏赖庶贫。

吾僚青眼旧，今世白头新。

尚倚王阳仕，终弹屋帻尘。

宋祁

宋祁　喜连君锡过郡

稍稍客引去，依依君见过。

胡为困重研，正欲问无他。

甑黍惊方熟，犀谈省旧讹。

感馀祗惝恥，衰罢有蹉跎。

直取忧襟解，聊从醉弁俄。

缓行清白酒，随意短长歌。

皋壤星霜宴，缨瓖尘垢多。

且应留从仆，同赏二山阿。

宋祁

宋祁　喜同朱舅秀才小饮

隐几剧端忧，良辰喜啸俦。

掞天鹦鹉笔，换酒鹔鹵裘。

谈麈真同色，宾壶喜顺投。

雪云低北户，棋墅接西州。

露叶燕兰老，霜津邓橘秋。

二豪休作颂，五白自成牟。

平日欣交吕，前期即召邹。

彫觞莫辞醉，沟水易分流。

宋祁

宋祁　喜屯田凌员外至

昔岁裁诗送为郡，今年把袂喜还台。

遒妍赋笔悲秋罢，寂寞衣囊被谤回。

劲节肯凋霜外叶，惊湍须畏岸前堆。

抚尘旧友今皆在，笑口何妨为数开。

宋祁

宋祁　喜杨德华见过感旧成咏

曾见乌衣赌佩囊，再逢何遽二毛郎。

病姿故有灵光在，牡齿翻随屈产长。

河里笛声频感慨，江南花树剩凄凉。

酒垆便有生平隔，已濯华缨未易狂。

宋祁

宋祁　喜药山贤师见过

风林曾语别，王舍此相逢。

净月常涵水，孤云易去峰。

供缘宾阁饮，耳界帝城钟，

却举当年话，无言促麈松。

宋祁

宋祁　喜有秋

顺气绵区广，嘉生告稔初。

人惊万箱入，天赐九年储。

绝塞元休马，吾农先梦鱼。

牛应卖刀后，酒是乞浆馀。

祀续田神鼓，邮喧粟尉车。

是年名大有，敢告史臣书。

宋祁

宋祁　喜雨

阴霞袭晓混层晖，雨势连天泱泱垂。

泼火正投寒食日，催耕并及杏花时。

波生客浦扬舲远，润逼宵挝作掺迟。

把酒命宾聊一笑，吾农喜罢及吾私。

宋祁

宋祁　喜翟颖先辈至有感

门下客逾落，胡为君见从。

坠馀仍顾甑，寒罢始知松。

休计流光迈，聊欣此地逢。

已甘漂似梗，宁止哑如钟。

仕路惟希退，乡评幸见容。

病偷它日壮，衰作长年慵。

世态同波荡，交情敌酒浓。

好坚归去约，相伴老三封。

宋祁

宋祁　喜仲微学士直右史

殿栋洪纷冒紫霏，新闻再拜上丹墀。

日高中禁仙香馥，辇度横街赭伞移。

宝校对呈天厩马，轻兵看阅羽林儿。

因君此际磨坳墨，偏忆当年第二螭。

宋祁

宋祁　戏答天休

老书堆几宁堪读，酸酒盈樽不用赊。

料得君非贪九锡，短辕长柄趣还家。

宋祁

宋祁　戏招君况舍人

红白戎葵相间繁，含情尽日对书轩。

夫君太恃西垣贵，只爱当阶药树翻。

宋祁

宋祁　峡中逢雪

峡内逢霏散，凌辰望已迷。

寒花才集栈，斜片旋沈溪。

户入垂缯壤，田成种玉畦。

速乾殊未惜，山道润无泥。

宋祁

宋祁　硖石乘舟晚归

晚棹乘馀兴，平川不驶流。

山来疑逼岸，林度省移洲。

郭迥花仍绕，岩寒桂自留。

鼓声风处叠，帆影浪间浮。

候吏缘溪彴，迎旗骇浦鸥。

嚮时天际远，还有望归不。

宋祁

宋祁　硖石寺

衮衮上层巅，飞空宝構联。

山林楚遗塞，楼阁佛诸天。

午刹中峰影，晨香众壑烟。

奫沦一水注，开陃二崖穿。

旭日生岩罅，归云宿橑边。

吾游常草草，暂对社师莲。

宋祁

宋祁　下直

殿楼传鼓报归鞍，槐道逶迤出九关。

雨罢浮云留北阙，朝来爽气遍西山。

倏逢行幰排辀度，稍见晴鸦接翅还。

痴计未容官事了，只惊潘鬓飒然斑。

宋祁

宋祁　夏日

六幕风轻昼刻长，地形卑湿近南方。

人挥羽翣依林樾，绠续金瓶下井床。

云路飞鸢愁跕跕，玉徽流水怨汤汤。

尸官盛府中乾甚，久饮台冰未觉凉。

宋祁

宋祁　夏日池上

溪流来不近，永日映霞霏。

水荇自相缭，汀禽无次飞。

颓沙时损路，幽濑忽藏矶。

谁欲留连我，相将日暮归。

宋祁

宋祁　夏日池上

独坐溪堂上，炎天客少过。

红垂初熟果，碧捲未开荷。

曳絮云更坞，摇金日弄波。

一杯聊自举，凉意雨前多。

宋祁

宋祁　夏日江渎亭小饮

飞槛枕溪光，欢言客遍觞。

暂云消树影，骤雨发荷香。

辛臼橙齑熟，庖刀脍缕长。

蘯风如有意，盈衽借浮凉。

宋祁

宋祁　夏日旧痬间发

老至非无素，忧来讵一源。

河鱼真得疾，床蚁误成喧。

嗲咀供晨匕，蹒跚逼夕轩。

何宜忝蓬观，祗合令文园。

霜挫颠毛秃，云添眼膜昏。

问天宁有祷，依佛即忘言。

燕麦摇风砌，蚌苔压雨垣。

冒荣难自效，三宿恋君恩。

宋祁

宋祁　夏日陪提刑彭学士登周襄王故城

聊随汉使者，一上周王城。

片雨北郊晦，残阳西岭明。

野禽呼自别，香草问无名。

谁复歌离黍，惟兴箕颍情。

宋祁

宋祁　献外台王侍御

滥陪坐诺已三年，始望霜威绀弩前。

旧业久辞南郡帐，深恩独戴故人天。

头欹解散惭星弁，腹饱侏儒费月钱。

欲托牙琴愬真赏，流尘无奈晦幺弦。

宋祁

宋祁　相国寺祈雨马上口占

青鸳刹下天香集，丞相车前佛月低。

知有风人无限思，火城催向五门西。

宋祁

宋祁　庠局观书偶呈同舍

蠹简时披落暗尘，昼窗风冷冰蟾津。

不须长叹夫差事，恐有邻房儳和人。

宋祁

宋祁　享庙禋郊诗　享庙八韵

左庙崇清烈，前郊赴享期。

瞻言七世室，并荐一元祠。

乐变摐金备，天行步玉迟。

香茅均奠鬯，锦册不惭辞。

有诏回宸辇，他宫奉母仪。

衣冠对游月，脂泽感平时。

俟献庭虚次，登歌拜受禧。

大哉王者孝，万叶焕焌彝。

宋祁

宋祁　享庙禋郊诗　禋郊十韵

大驾峨千乘，长涂过百廛。

尘清属车地，雪尽幔城天。

步辇黎明降，华灯艾夜燃。

升琮奠黄粹，荐璧捧苍圆。

牲俎群灵匝，霞觞二祖联。

上垓皆彻藉，小次但虚褰。

不见纖萝动，惟闻杂佩旋。

回云终乐奏，熏月上柴烟。

日至方流庆，崧呼节献年。

欲知釐事毕，鸡赦出楼前。

宋祁

宋祁　小池

细溜沙渠逗曲池，碧浔馀润渍蚌衣。

风休浪静如圆鉴，时有文禽照影飞。

宋祁

宋祁　小荷

踏溪分藕养新荷，钿盖斜临瑟瑟波。

自是天姿不汙著，水深泥浊奈君何。

宋祁

宋祁　小荷

濯雨拳红展，擎烟侧钿微。

才胜汉臣橐，未办楚人衣。

矗矗閒攒沼，差差静隐矶。

游防灵蔡重，戏怯孺鱼肥。

茎弱从风靡，珠成恐浪挥。

文鸳不肯去，始得蔽斜晖。

宋祁

宋祁　小渠

唐溪析春溜，一股入清渠。

循庭始演漾，走圃辄萦纡。

淙淙潄幽石，唯唯泳织鱼。

瀑来聊激浊，澄罢复涵虚。

恃源纔自润，流波愧挹馀。

宋祁

宋祁　小雪

低云淡河界，零霰集天涯。

树乱三眠絮，丛迷五出花。

舞风都拟重，入隙故成斜。

密瓦平将半，前山暝欲遮。

渐堪迷净练，并欲误疏麻。

粉出房陵水，监飞海岸沙。

舟来戴逵宅，客过李王家。

此日长安酒，旗高未易赊。

宋祁

宋祁　小雨

雨脚衔山夕照和，簟间凉气晚来多。

蒙蒙未拟昏城树，飒飒先能闹沼荷。

宋祁

宋祁　小渚

轻烟变渚色，寒浪啮堤痕。

鸟去枝犹动，沙颓水暂浑。

宋祁

宋祁　小酌感春邀坐客并赋

林下复池边，其如春暮天。

花仍无数落，柳亦第三眠。

强饮非能剧，狂歌不取妍。

流芳何与事，只是自怊然。

宋祁

宋祁　小酌感春邀坐客并赋

林下复池边，其如春暮天。

花仍无数落，柳亦第三眠。

强饮非能剧，狂歌不取妍。

流芳何预事，只是自怡然。

宋祁

宋祁　晓过二里山

黎明走苍山，千仞势如削。

北斗挂西巅，徘徊久未落。

驿道转岩肩，人烟聚岑脚。

太虚交昏旦，颢气自喷薄。

阳光排暗升，阴氛值明卻。

翔禽散乔卉，啼狖思空壑。

逢隈雾尚屯，投险泉争躶。

生平好山意，每遭事婴缚。

安得乘冷风，穷跻叩寥廊。

宋祁

宋祁　晓栉

晓栉理斑鬓，萧萧遍愁颠。

多病始计日，蚤衰不待年。

青青固未几，种种今乃然。

寡发有异象，施髲惭庄篇。

且复委蓬葆，言就东山眠。

宋祁

宋祁　挟弹林下

挟柘行吟涉庾园，鹊林惊绕果林寒。

幕中病客殊真侠，虚费游童逐弹丸。

宋祁

宋祁　写怀寄献枢密太尉

仆本草茅人，守植自有素。

偶与力运偕，牵丝及荣路。

矢将保独行，安敢邀诡遇。

朝跻绿雾阁，夕舍金马署。

鷃志屈鸿翼，珉质谢瑶圃。

内省实空虚，焉得久留处。

悟非不必老，斑领況云屡。

竟獲一麾来，果此避贤趣。

载以朱辬车，佩以银符兔。

君宠寄华冕，癯丑不成恶。

淮郡梁楚交，刀笔纷民务。

粗欲逃官责，何暇收民誉。

平生觏宗工，亟为拯沦误。

惭负知己言。遂贻越乡虑。

何图霄与泥，肯问簪与屡。

辛勤风波事，尺牍奚能诉。

代马愁南嘶，鹧鸪憎北翥。

所恋明主恩，未理归田驭。

宋祁

宋祁　谢都官监建安郡

郎署新畴出宰功，海闽关夹使旌雄。

晨涂倦伏双毫奏。暮席贪随五两风。

芳莊摘山唐贡远，薧鱼升豆汉祠丰。

赌囊贵胃膏腴盛，丽唱行闻溢褚中。

宋祁

宋祁　谢都官监治建州

初得中台满岁迁，七闽犹贰左鱼權。

鸡香烬晦华星闼，虎眼波迎下濑船。

几种珍鲑资昼膳，万岑芳茗蔽春廛。

行行正及陶嘉月，溪树烘霞荔子鲜。

宋祁

宋祁　谢提点刑狱李郎中赠扇

规裁珍素裂轻云，柄剪春篁燥丛露。

制以为扇持赠君，拂君怀袖袪君暑。

蜀天六月苦炎歳，赤龙秋秋驻云雾。

火走肤脉汗若流，暗逗浮凉下天宇。

画作飞蝇缘误点。徐隔游尘不成污。

何以为报我知之，奉扬仁风慰黎庶。

宋祁

宋祁　新箂成竹

雨町犀株突，阳皋锦槊攒。

穷均轩世律，皮解汉廷冠。

冉冉生能直，萧萧意自寒。

翠云舒作叶，碧血染为竿。

梢弱烟方定，筠浮粉未乾。

抛阴照流水，迸节犯朱栏。

会待翔鹓集，非缘戏马残。

林间谁共赏，坐想七贤欢。

宋祁

宋祁　新月

几宵閒北寝，始见映西楼。

曲篆临钩误，残黄映额羞。

桂稀山自冷，珠浅蚌兼愁。

巧作织织句，才能喻两头。

宋祁

宋祁　新竹

最爱中唐竹，春来百箇鲜。

笋残霞落泊，梢散粉婵娟。

早叶危衔露，昏枝巧住烟。

宁孤一日赏，况在此君前。

宋祁

宋祁　行春野外

绿野阳膏动，春旗出晓衢。

川长罗后乘，林转隐前驱。

早蕊红粘杏，轻苞紫缀榆。

桑郊不敢问，直为使君愚。

宋祁

宋祁　行客

游子何方客，征裾满素尘。

疲骖不进道，还犬复迎人。

宋祁

宋祁　行香

朱华通奏见晨晖，内寺传薰得早归。

私舍不应劳薄澣，天花仍在净名衣。

宋祁

宋祁　行药

行药来溪上，园秋损物华。

漫丛繁野菊，荒蔓击寒瓜。

野旷难藏树，山时即变霞。

病身慵事事，楼鼓谩催衙。

宋祁

宋祁　行药

日烘霞底未成昏，拊物惊年并惨魂。

李树已僵生意苦，秋虫何忍食桃根。

宋祁

宋祁　行药

行药遍城闉，仍逢摇落辰。

坞风焦粟罅，园露饱梨津。

远水多成浦，高云自作鳞。

匕丹无复得，魂断小山人。

宋祁

宋祁　兄长莒公赴镇道出西苑作诗有长杨猎近寒熊吼太液歌馀瑞鹄飞语警迈

宝楼斜倚阙西天，北转楼阴压素涟。

白雪久残梁複道，黄头閒守汉楼船。

尘轻未损朝来雾，树暖才容腊外烟。

弭节不妨饶怅恋，待歌鱼藻记他年。

宋祁

宋祁　兄长有计省之命

长简蓬山藏，娑娑试满年。

频书对命笏，长负出休钱。

运复光华旦，恩回咫尺天。

罢披穷石诉，入佐计台员。

近对涂丹密，相趋委佩联。

太官供饵美，三服赐袍鲜。

平进真如砥，孤飞旧恶弦。

犹胜广文客，摧擿猎尘编。

宋祁

宋祁　熊上人见过谈理颇未得尽忆王侍郎共加研讨

拄杖萧然陋庑开，茗花熬绿浅浮杯。

清言未到忘言处，正待裴家驿骑来。

宋祁

宋祁　休沐

出休连日似山郎，坐有蛩毡沐有汤。

缸面酒华随日转，琴中松韵共风长。

宫卑宁为今无巧，愚极曾闻古是狂。

自顾支离身碌碌，补归囊被亦何妨。

宋祁

宋祁　休日

病粟支离月有储，汉家汤沐许家居。

材同曲社真无用，拙比河阳恐有馀。

半夜羁魂随鹤警，九秋嘶腹共蝉虚。

谁言舐痔非长策，却得君王五乘车。

宋祁

宋祁　休日阅古堂小宴

宴堂丛橑倚晨霏，客衽风清酒力微。

曲沼新荷能碍钓，霁林浓叶不通飞。

盘纷素脍鱼腴美，齿渍寒津蔗境肥。

一笑相欢无吏责，张扶应悟坐曹非。

宋祁

宋祁　脩竹

北户静无尘，萧萧玩翠筠。

此时刀笔手，惭愧杀青人。

宋祁

宋祁　虚名

身外虚名莫妄求，强关事事判悠悠。

试看云将三年役，止博鸿蒙一掉头。

宋祁

宋祁　徐帅北归

旧国青山阔，仙岩绿桂春。

金壶柱史客，玉札上清人。

学雾应成市，泠风肯待旬。

他年留半剂，牝谷愿凝神。

【卷14】

宋祁

宋祁　续抒感怀

出案屯营卧治州，黄云三结塞垣秋。

敦诗未必真谋帅，有恨何妨老不侯。

百虑参差非壮境，一樽寥落但边愁。

此时自躶知无愧。万物炉中许见收。

宋祁

宋祁　宣徽太尉郑公挽词二首

秘幄留高议，雄边倚茂勋。

风流自南国，礼乐得中军。

卧疾初无损，遗忠忍遽闻。

寝门今日恸，长作死生分。

宋祁

宋祁　宣徽太尉郑公挽词二首

谁为云亡恨，曾无可赎身。

江山归国路，桃李泣蹊人。

追册君恩厚，题功史笔新。

所嗟经济事，不及相平津。

宋祁

宋祁　宣室

宣室崔嵬冠未央，殿帷深掩上书囊。

贾生始得虚前席，董偃寻闻献寿觞。

宋祁

宋祁　学舍石榴

曾见芳英上舞裙，缘何此地寄轮囷。

烟滋黛叶千条困，露裂星房百子匀。

未羡扶南收作酿，曾经骑省赋为珍。

须知博望来时晚，莫促幽芳趁暮春。

宋祁

宋祁　学舍直归

衣满天街车马尘，学庐番下已迎曛。

敝裘欹帽驱羸马，官长多能骂广文。

宋祁

宋祁　学舍直归晚霁三首

聚雨挫炎威，归轩广陌西。

渠声流作瀑，日脚侧成霓。

换锦龙媒埒，淹花燕子泥。

比来巾角垫，李郭定相携。

宋祁

宋祁　学舍直归晚霁三首

雨罢残阳在，风微酷暑收。

馀昏淡云翳，聚沫泛河流。

桃簟双纹展，盘瓜五色浮。

潘郎最多感，庭树莫先秋。

宋祁

宋祁　学舍直归晚霁三首

密雾披层宙，浓云霁四溟。

乱流初潄玉，红日不藏萍。

万叶张晴幄，千山卓翠屏。

无烦事铙吹，蛙响自堪听。

宋祁

宋祁　学舍昼上

风射长廊雪絮春，经筵无客有流尘。

扪心自问何功德，五管支离治纓人。

宋祁

宋祁　学舍诸生罕至或累旬倚席不讲愧而成咏

直舍沈沈掩回廊，古坛槐柳对苍凉。

一囊有客愁饥死，三尺无人问喙长。

瞑据槁梧真用拙，束归高阁分深藏。

日斜广陌驱归鞅，更似笭箵作漫郎。

宋祁

宋祁　雪后与张转运任通判何都官游湖上

湖天初日驻彤幨，雪霁楼台朔气严。

浮湿浅花全裂缟，拂沙残白暂成监。

澌迎客棹容徐进，寒著宾罍喜细添。

农壤遍膏民疠息，相君馀兴付厌厌。

宋祁

宋祁　雪里寻梅

雪里逢梅近腊时，梅姿雪态两相宜。

羡君此处留清赏，看遍溪头南北枝。

宋祁

宋祁　雪夕

恩华绵帝宇，花出瑞王年。

阴魄交光地，风霙杂下天。

监波熬巨浸，缟顷界中田。

有客方愁卧，先时履欲穿。

宋祁

宋祁　寻春溪上

溪上寻春春已来，小桃初似剪刀裁。

今朝判与诸人醉，暂见芳菲眼亦开。

宋祁

宋祁　巡视河防置酒晚归作二首

古戍连沙曲，层阿属岸隈。

天长倦鸟没，山晚跛牂回。

斜日低官树，轻寒犯客杯。

还城闻暮角，三叠落江梅。

宋祁

宋祁　巡视河防置酒晚归作二首

夹石双堤转，逍遥千骑留。

川昏多昼雾，水落足寒洲。

岸石危相倚，桥澌暮不流。

风烟非渭曲，谁有钓璜钩。

宋祁

宋祁　旬沐二首

薄澣还私室，陶嘉属小园。

箂馀林向密，花后果初繁。

燕口将泥重，蜂脾抱蜜喧。

此时萧散意，都欲忘乘轩。

宋祁

宋祁　旬沐二首

待诏官非急，还家体不勤。

里无休汝骑，窗有上羲人。

密树稍迎夏，晚花犹及春。

幽怀谁与晤，杯酒强相亲。

宋祁

宋祁　旬休

火云叠影抱炎曦，沾沐身閒与胜宜。

卷叶初开芰荷沼，轻房半击石榴枝。

茶枪早翠吟魂适，蔗境馀佳渴肺知。

汗马属韐非我事，到头攘臂是支离。

宋祁

宋祁　旬休

门依北郭最閒坊，休令归来白昼长。

司马苦消非我事，次公无酒是真狂。

午鸡初下繁阴合，梦蝶徐翻倦枕凉。

自笑此生疲挟筴，不知呼塞亦亡羊。

宋祁

宋祁　旬休

散带家居首任蓬，闭关穷巷避雌风。

官非言责如馀裕，流在儒家觉少功。

慢熊已成书几积，黠姿无半画厨空。

此生信有天年乐，堪置蒙庄大社中。

宋祁

宋祁　言志

岂观非圣，才犹耻壮夫。

穷愁五经笥，感慨八驺呼。

昔隐思投耒，今行誓裂繻。

莫邪方有请，谁为鼓洪炉。

宋祁

宋祁　晏寝

栩栩庄园梦正酣，曙霞分色照东南。

闭门更费当关报，已是嵇康一不堪。

宋祁

宋祁　讌集

素节倐已宴，高风送浮凉。

拂席进宾客，酾酒罗壶觞。

黄鷄跖跖美，紫蟹螯螯香。

莫矜来欢早，须念后戚长。

奔川无缓澜，徂日不还光。

愿客且安坐，调絣未遽央。

宋祁

宋祁　扬雄墨池

宅废经池在，人亡墨溜乾。

蟾蜍兼滴破，科

共书残。

蠹罢芸犹翠，蒸馀竹自寒。

他杨无可问，抚物费长叹。

宋祁

宋祁　杨备永嘉市征

汉祀坛边望画衣，故人杯酒怨歌骊。

几枝北道梅传信，一味南方桂补羸。

后雨蒸青贻素业，旧塘生草继妍辞。

他年第颂归何处，名应唐家十二时。

宋祁

宋祁　杨初归九江

方领思归集鹳庭，樵风千里漾舟舲。

歌翻桃岸双飞鹄，梦绕天鄣九叠屏。

上苑昔游赋飘雪，故林良友望贤星。

迟闻乙奏藂云幄，紫桂窅窊袭袂馨。

宋祁

宋祁　杨都官日严赴郓州

连年三换左朱轮，正用台郎第二人。

帷殿程书清刻永，家床添笏赐袍新。

润波仍跨洪河曲，敏政将肥瘠鲁民。

趣引前旍向桑野，汉皇恩诏重方春。

宋祁

宋祁　杨都官知随阳

栈道迴忠驭，牢盆幹计赀。

文书三署草，兄弟五常眉。

遽尔分符竹，欣然捧诏芝。

疾驱关外传，奉引汉东旗。

夕月同离恨，春膏遍我私。

他年五君咏，应记阮咸麾。

宋祁

宋祁　杨柳词四解

垂杨无态不堪夸，犹有馀情解作花。

三月纷纷飞似雪，白门啼杀叛儿鸦。

宋祁

宋祁　杨柳词四解

天幕风和毕雨馀，翠轻黄浅亚春衢。

不知张绪当年日，似得长条濯濯无。

宋祁

宋祁　杨柳词四解

苑路黄黄隔翠霏，三眠初熟倚春晖。

枝枝柔曼皆堪爱，不分羌人拗折归。

宋祁

宋祁　杨柳词四解

玉树森森拂晓空，子云辛苦赋青葱。

不知苒弱当君意，却就长杨便作宫。

宋祁

宋祁　杨秘校秋怀

上天分四序，素秋独可悲。

商风劲危条，寒露鲜繁蕤。

依依燕去巢，噂噂蝉抱枝。

抚物喟然叹，流光忽已驰。

危衿恧新壮，华领移故缁。

愿君策高足，无后功名时。

宋祁

宋祁　杨秘校秋怀

凉风飒彫年，遥昔耿多虑。

冽冽寒螀鸣，离离客鸿度。

之子怀茂器，有志康庶务。

未蒙徐乐召，方感董生遇。

道局骏愿违，絣絙危响赴。

此际怊怅情，偕之岁云暮。

宋祁

宋祁　杨秘校秋怀

治畹当树兰，治林当植桂。

兰生可香国，桂茂绝聚荟。

邈哉志士节，所趣与人异。

意经千古上，心包九垠际。

道胜外物轻，矧复疆锁细。

所以抢榆者，局局笑鹏翅。

宋祁

宋祁　杨太尉后园假山

韬戟严中府，磓星写翠岑。

岚分一轩翠，云护半庭阴。

谷响迎壶柘，岩光射庑金。

时平非聚米，缓带恣幽寻。

宋祁

宋祁　野渡

行路到溪穷，寒流自浼浼。

客立平沙上，篙人舣船待。

宋祁

宋祁　野路见棠梨红叶为斜日所照尤可爱

叶叶棠梨战野风，满枝哀意为秋红。

无人解赏如丹意，抛在荒城斜照中。

宋祁

宋祁　野望

皋壤一摇落，年华此向阑。

雪云从北暝，霜日带西寒。

浆酒喧神鼓，风毛送猎鞍。

去邦犹未远，差认汉宫盘。

宋祁

宋祁　叶道卿监太平州

堵波题墨素尘昏，犀棹横江重黯魂。

束帙乍抛三铁{擿扌换木}，将军兼映两朱轮。

淋漓鹭下秋涛阔，蹀{左足右习繁体}檛狂宴鼓喧。

速报政成归待诏，铸金双夹鲁班门。

宋祁

宋祁　叶司封知宣州

岁久中台鹄领垂，牢盆罢计拥藩麾。

新加绶艾天香袭，密对帘须禁刻移。

青舸信潮随早暮，赤辬灵雨遍公私。

树犹如此成前感，重荫当年蔽芾枝。

宋祁

宋祁　夜出溪上

陇首孤云断，坳塘绿水周。

萤光不欺夜，蟲织自悲秋。

早雁离离度，归舟泛泛流。

萱苏共摇落，底处是忘忧。

宋祁

宋祁　夜分

此夕炎氛罢，浩然天意秋。

桂华兼月上，槎影带星流。

宋祁

宋祁　夜分

夜分群动息，秋意久劳劳。

林净月华上，河明天界高。

街风遥叠鼓。园露暗僵桃。

万事蹉跎外，惟应得二毛。

宋祁

宋祁　夜分不寐二首

晴缸红花久未落，耿耿秋思饶端倪。

倾荷破月共天宇，女子墙高乌夜啼。

宋祁

宋祁　夜分不寐二首

西风已飘上林叶，北斗直挂建章城。

愁人底事最堪恨，络纬啼时无妇惊。

宋祁

宋祁　夜绪

炎氛歇层宇，清气肃重帷。

籁远天人杂，宵閒甲乙迟。

江湖牵客虑，日月与人衰。

经国谋安在，悠悠空我思。

宋祁

宋祁　夜宴

卜夜金华逼绮寮，星河垂地漏声遥。

吟陇递怨先供舞，留凤愁寒不傍箫。

隔坐联章催镂管，分行度曲认金翘。

平明便是骊驹别，莫使衣香即日消。

宋祁

宋祁　夜直省舍

省舍诸吏休，前轩成独步。

月色净牟首，星痕隐温树。

稍听班马鸣。犹见昏鸦度。

索居易兴感，幽抱邈谁晤。

自问瀋落姿，胡撄文墨務。

企欢无剩娱，即事有盈虑。

远寄江海心，冷风偿能御。

宋祁

宋祁　谒四陵下宫

四陵烟柏蔽团晖，晓束朝绅拜庙闱。

台下俗无西向谢，寝中人护月游衣。

垂髯上汉龙难见，耘野连天鸟自飞。

酹毕驱车循故道，经时回望怅依依。

宋祁

宋祁　一百五日官舍作

晋歌本自传幽愤，楚俗缘何作胜游。

宴豆雕文夸瀹卵，侠场星影斗飞毬。

光翻蘯吹都无力，暖著花烟不肯流。

攆杏沃饧纷节物，更惭多病怯寒瓯。

宋祁

宋祁　一百五日作

雨罢飞花遍，缄愁对晚杯。

客心将炀灶，同是一寒灰。

宋祁

宋祁　一百五日作

客舍已萧寂，况逢龙忌辰。

何烦申火禁，自有不黔人。

宋祁

宋祁　一雨

一雨初收细细凉，碧云西畔见残阳。

归期只觉刀头远，别恨偏教带眼长。

梅驿使稀谁托信，蕙盘烟冷不成香。

酒泉已是三千里，何竞关门未得望。

宋祁

宋祁　欹枕

欹枕风窗雪絮繁，梦回红日转南轩。

栖迟自乐周人什，偃息终非魏国藩。

书习练裙聊弄翰，吟随池草欲迷魂。

疏慵不喜当关报，罗雀先时署翟门。

宋祁

宋祁　移病还台凡阅半岁乃愈始到家园视园夫治畦植花因成自叹二首

十年独漉走天涯，耗尽流光得鬓华。

犹喜此身随社燕，拟将何面对林花。

牢骚续罢文谁读，块垒浇平酒自赊。

旧隐不须相掉罄，要须归种邵平瓜。

宋祁

宋祁　移病还台凡阅半岁乃愈始到家园视园夫治畦植花因成自叹二首

卧治无功赐告回，聚叨鸣履上中台。

壶公天壤非真死，蒙叟轩裳是傥来。

经灌早蔬扶陇出，失刊园蕊犯簷开。

此身疏拙真丘壑，不是当年王佐才。

宋祁

宋祁　已落牡丹

世间最有不胜妍，愁对韶华欲暮天。

已被风开又风落，要为人羡即人怜。

宋祁

宋祁　舣舟怀信亭

使麾得请印垂腰，不畏秋风病鬓凋。

游子已携河上手，客槎犹在斗边桥。

水从南浦伤离剧，马近东方作意骄。

晓榻梦回翻自愧，卧听人赴午门朝。

宋祁

宋祁　忆浣花泛舟

早夏清和在，晴江沿泝时。

岸风摇鼓吹，波日乱旌旗。

醉帟牵缃蔓，游鬟扑绛蕤。

树来惊浦近，山失悟舟移。

雅俗西南盛，归轺东北驰。

北欢那复得，抛恨寄天淮。

宋祁

宋祁　忆旧言怀寄江宁道卿龙图

下蔡行差近，金陵路更东。

忉忉成念远，咄咄但书空。

恩厚容藏疾，时亨遂讳穷。

禄惭千石守，老谢一钱翁。

忆昨趋陪日，仍缘班序同。

我生真寡合，君量自旁通。

散袠疑皆莹，忘疲宴屡终。

联骖属车后，数会未央中。

禁树排头碧，衙旗曳尾红。

笼街接驺士，赐管镂宫工。

慈豆分尧箑，歌云识沛风。

斯文诚有属，吾道岂常隆。

泰市俄惊虎，钧天亟骇熊。

尘埃忽蒙自，桃李并来虫。

箕次横长舌，飚轮走转蓬。

歇芳间鷤鴂，御湿问芎藭。

可笑矜疏节，私怜抱朴忠。

望霄嗟坠雨，敛翼避虚弓。

尚忝银符密，贪夸隼旆雄。

玉鱼供昼啜，珠米报秋丰。

病久衰还早，身閒意愈冲。

亏全从月蚌，喜怒任狙公。

急景沉欢绪，长波隔讯筒。

南飞俱似鵻，北嚮未如鸿。

二阁怀趋走，重阍限郁葱。

惟应心报国，丹赤斗江枫。

宋祁

宋祁　忆上苑锡宴

长怀禁御宴嬉年，帐殿深沉望碧莲。

秦地河流疑象汉，上林宫缭欲扪天。

恩盃兰末流霞溢，跸道梧阴綷羽鲜。

紫陌暮归人籍籍，汗帷挥雨杏粘鞯。

宋祁

宋祁　忆与唐公游西湖

红鲜高下照横溪，勃窣含情欲上堤。

手揽缃茎那忍折，戏鱼长在叶东西。

宋祁

宋祁　忆与唐公游西湖

荷花深处放舟行，棹触荷珠碎又成。

莫道使君迷醉曲，分明认得采莲声。

宋祁

宋祁　邑居

暖褫貂裘病骨轻，茨簷穷伏废将迎。

庖人投刃喧羊肆，溪子擎牙近禁营。

云破日痕絙巘道，雨残烟脚媚荑英。

传闻内史轻租契，私约吾农对耦耕。

宋祁

宋祁　邑外晚景

林梢规日透霞鲜，滞穗累累遍大田。

豺口祭馀开猎禁，豚蹄祝罢得逢年。

云容不动寒垂地，陂影无涯静合天。

一国似狂予独尔，长吟饥腹伴残蝉。

宋祁

宋祁　尹学士自濠梁移倅秦州

于役三年远，论兵两鬓斑。

不辞征戍苦，要作破羌还。

榡墨应圜熟，兜烽报永闲。

浮舠背淮服，盘马入秦关。

遂阁雠书笔，仍馀聚米山。

忆君他夕恨，遥向陇云间。

宋祁

宋祁　隐几

空斋隐几度流光，沪落由来我所长。

枉许是非同喻马，不知书簺两亡羊。

空名更甚浮云薄，代事都无半捶强。

心誓前贤六百石，异时初服返东冈。

宋祁

宋祁　应诏内苑牡丹三首　千叶

一豫凝皇览，千英荐瑞葩。

压枝高下锦，斜蕊浅深霞。

叠采晞阳媚，鲜苞照露斜。

九茎休衒叶，五出浪言花。

郁郁云柯覆，葱葱气瓣嘉。

群心识天意，成数佐皇家。

宋祁

宋祁　应诏内苑牡丹三首　三花

九城蕃瑞殖，三山俨英蕤。

巽采昭天造，同心奉帝嬉。

繁疑交昼影，重欲亚晴枝。

恩露方均泫，王风亦遍吹。

并柯由内附，纷艳表重熙。

幸觌由庚瑞，惭陪可嬉嗣。

宋祁

宋祁　应诏内苑牡丹三首　双头

化工凭协气，花品效尤祥。

旖旎双苞艳，氤氲一种香。

参差迎夕露，左右傃朝阳。

有意同缃幹，无言并绛房。

万灵天会帝，三月史书王。

故此呈繁卉，还将助乐康。

宋祁

宋祁　迎春曲三阕

青陆斗杓回，河内动新灰。

冰际绡纹绽，云边鹤影来。

汉宫行庆罢，花树剪刀催。

宋祁

宋祁　迎春曲三阕

东郊风驭软，严署漏筹添。

柳拂将军壁，梅飘公主奁。

舞衣裁几许，新人解织缣。

宋祁

宋祁　迎春曲三阕

荔达阳膏动，冰解水纹融。

天花四面碧，日气几竿红。

不言双燕晚，为叹玉箱空。

宋祁

宋祁　萤

腐化何微眇，孤光只自求。

单飞一金躶，群散数星流。

废苑苍茫夜，离宫窈窕秋。

戍埤同烬落，客幔共灯愁。

明灭风前乱，裴回叶处留。

人间厌白鸟，不为尽馀羞。

宋祁

宋祁　颍上唐公张集仙相劳

去时成恨恨，喜见眼中人。

共束西崑帙，都为左虎邻。

年华衰意早，酒所故情亲。

后日孤舟远，离怀怯重陈。

宋祁

宋祁　永兴郑资政巩县路逢雪见寄

大旆关河远，同云天地浮。

凌晨逢朔雪，此路向西州。

寒袭生犀健，光催畅毂流。

馀清念东郭，穿履趁英游。

宋祁

宋祁　咏茶醾

来自蚕丛国，香传弱水神。

析酲疑破鼻，并艳欲留春。

宋祁

宋祁　咏怀二首

荣愿日云暮，安论轻且肥。

嵇慵元抱病，蘧晚况知非。

饵落愁鱼齧，巢成羡鸟归。

吾生江海志，终不与心违。

宋祁

宋祁　咏怀二首

尽信书奚信，难言命敢言。

竟谁成简册，无客问乾坤。

值狩麟犹泣，遭君鹤乃轩。

滔滔千古事，惟有付芳樽。

宋祁

宋祁　咏酒壶

刻像小蹁跹，无情是所怜。

客欢迎指顾，觞冷寄回旋。

屡转疑投节，将休似取妍。

劳君戢深意，醒者勿须传。

宋祁

宋祁　咏菊

寿客若为情，风流友黡生。

殿秋安晚节，为隐被香名。

曼衍南阳种，凄凉楚泽英。

见山应自语，今古几渊明。

宋祁

宋祁　咏葵

织草无人爱绿葵，一生私意竟谁知。

须防白日倾心处，自是中园卫足时。

宋祁

宋祁　咏石

胜具论终古，寻幽属政成。

待时藏磊落，得地鬬峥嵘。

锦驳苔文露，虹浮玉气明。

梦池分到影，窗岫讓吟情。

乍恐翻湘燕，真疑刻汉鲸。

滴秋湖溜入，触晓寺云生。

紫汉仙机远，西陵客棹轻。

映花雕槛接，碍竹翠鞭横。

扣鼓非临岸，传书异穣城。

愿将侯鹊瑞，旦暮奉承平。

宋祁

宋祁　咏史

古有容容福，人讥龊龊员。

生能巧非奏，死戒直如弦。

欲重高门地，非论媚灶天。

诗书大儒冢，丝竹后堂旃。

东阁翻刍马，西园竊富钱。

道谋谁执咎，户選不因贤。

朱鼓成妖日，羌鹖入贺年。

须防反室诏，终取阖门怜。

异日讒成锦，先时默似蝉。

空贻后人叹，流涕掩青编。

宋祁

宋祁　咏史

一马浮江拥瑞图，青规群彦掎长裾。

本缘献替居门下，不为江蝦与{上制下鱼}鱼。

宋祁

宋祁　咏叔孙通

马上成功不喜文，叔孙绵蕞擅经纶。

诸生可笑贪君赐，便许当时作圣人。

宋祁

宋祁　咏水红

夏砌绿茎秀，秋簷红穗繁。

终然体不媚，无乃对虞翻。

宋祁

宋祁　咏苔

雨墙苍晕合，烟渚碧纹通。

赋阁并尘掩，诗阶伴药红。

萍流烦结实，絮乱枉因风。

少閟回肠恨，春闺隔岁空。

宋祁

宋祁　咏棠棣

潘赋幽芳在，周诗荣鄂传。

佛轮千幅细，公带万钉圆。

宋祁

宋祁　咏西湖上寄颍州相公

湖边烟树与天齐，独爱湖波照影时。

崖蒋渚蘯春披靡，佛楼僧阁暝参差。

相君万一来湖上。手弄潺湲更忆谁。

宋祁

宋祁　幽禽

已伴传书燕，休随匝树鸦。

春鸣变高柳，暮散落馀花。

格磔林烟迥，啁啾观月斜。

宁同七十二，镇在莫愁家。

宋祁

宋祁　游白兆山寺

地枕层岑面势斜，蔽亏原隰在烟霞。

璇题衒目三休阁，宝树沿云四照花。

结社高风思惠远，忘言真理寄毗邪。

铜莲漏永螟风细，不觉西陂转若华。

宋祁

宋祁　游海云寺

十里云边寺，重驱千骑来。

天形欹野尽，江势让山回。

园竹浓成幄，楼钟近殷雷。

斜阳归鞅促，飞盖冒轻埃。

宋祁

宋祁　游惠山

遇酒忘忧闻乐喜，世人未到惠山前。

泉供胜味轻糟麴，松献清音异管弦。

陆子旧文残琬琰，湛家馀迹抚云烟。

珍禽幽石应容我，翠麓亭深晚更便。

宋祁

宋祁　游小圃

初阳未爇树阴轻，中圃留连底有情。

春草抽心终不死，夏禽反舌已无声。

辘轳半上畦泉逗，襫襲初休陇雨晴。

紫蓼青葵正堪掇，於陵何必是逃名。

宋祁

宋祁　游鱼

游鱼川上乐，映藻复依蒲。

须防裁密纲，莫独畏鹈鹕。

宋祁

宋祁　游瞩

颢风肃九昮，楼榭注明迥。

林爽无剩繁，溪澄有馀映。

四阿延清霏，六幕尽高兴。

号枝蝉腹厉，掠野鹘拳劲。

山意日久高，差差插空净。

【卷15】

宋祁

宋祁　友人书斋

雩上鲜风拂袂过，讼庭谈树自婆娑。

东家屋壁韦经绝，左氏门庭赋笔多。

岫幌蟾蜍生夕露，墨池科斗动圆波。

学诗梦草丰馀暇，万寿称觞醉弁俄。

宋祁

宋祁　有感

力守高皇约，祈还司隸章。

翻身去殿槛，忍死出缣囊。

豕突埋轮路。豺骄择肉场。

霜毫墨犹湿，迢递窜遐方。

宋祁

宋祁　有感

车辙无声巷次閒，畸人愁卧鬓毛班。

月囊罢食侏儒米，岁计深依嵔垒山。

风薄回林秋蕂老，天围荒堞暝乌还。

举头却望长安日，已在浮云沆漭閒。

宋祁

宋祁　有怀宫保庞相公

木正乘春肯告劳，并持葱郁护神皋。

晓风递暖何妨细，宿雨留云未许高。

向密垂杨能碍箭，斗长芳草欲争袍。

东城胜具应撩治，就趁寻花作宴醪。

宋祁

宋祁　有怀寄同舍

不为秋归人未归，淮南又见叶丹时。

汉皇好少身今老，楚客愁醒啜始醨。

夕栈长风惊代马，晓天团露怨江蘺。

夫君去我犹千里，万虑劳劳欲语谁。

宋祁

宋祁　有怀旧隐

官事未易了，田家胡不归。

烟原射雉乐，春糁养鱼肥。

菜密成岩幄，萝长代石衣。

无为落吾事，坐老故山薇。

宋祁

宋祁　有怀谢炳宗先辈

凄霜刮野转蓬乾，永忆江湖旅鬓残。

身有支离求病粟，爵无公乘免旒冠。

柴车路迥骖驴蹇，栗坞人稀溜鹊寒。

日暮浮云遍西北，客心悽断向长安。

宋祁

宋祁　有诏换淮阳

比出淮阳守，今移寰内州。

真无弱翁治，只是茂陵求。

换节矜新假，循襟释故愁。

桑榆知未晚，前失庶能收。

宋祁

宋祁　有诏解郡作

二年憔悴拥州旂，尺诏初容觐帝晖。

何幸复燃灰不死，未应为失马重归。

蛟螭对舞瞻层阁，瓮仲双扶尘故扉。

病骨多忧黧黑甚，豫惭台史与薰衣。

宋祁

宋祁　有诏解郡作

尘晦荷囊裂旧缝，惊闻台召计匆匆。

忽从楚水枫林下，还入甘泉豹尾中。

即日遂收西望涕，方春便趁北归鸿。

休夸四入高凉地，已是人间素领翁。

宋祁

宋祁　又寄王都官

倦把菱花照病容，萧萧斑鬓作衰翁。

虞翻到骨终无媚，阮籍逢途但有穷。

敢望君恩收坠屦，决须私计付冥鸿。

衔盃后会何能定，万里惊飚一转蓬。

宋祁

宋祁　予既到郡有诏仍修唐书寄局中诸僚

一章通奏领州麾，诏许残书得自随。

吾党成章真小子，官中了事是皏儿。

昏眸病入花争乱，倦首搔馀雪半垂。

所赖韦吴皆杰笔，刘生当见汗青期。

宋祁

宋祁　予昔游云台观谒希夷先生陈抟祠堂缅想其人今追作此诗

仙馆三峰下，年华百岁中。

梦休孤蝶往，蜕在一蝉空。

蕊笈微言秘，霄晨浩气通。

丹遗舐后鼎，林遣御馀风。

市雾沈荒白，餐霞委暗红。

峨眉有归约，飞步与谁同。

宋祁

宋祁　余将北征先送同解

动地箕风白草乾，旗亭歌阕据征鞍。

三冬大雪梁台路，不敢逢君唱苦寒。

宋祁

宋祁　余在北门时每立春必前索宫中春词十馀解今逢兹日块坐州阁追怀旧题

漠漠春从天际来，春旂已在望春台。

寒销岭上容梅落，暖拂江南放雁回。

宋祁

宋祁　余在北门时每立春必前索宫中春词十馀解今逢兹日块坐州阁追怀旧题

清晓东郊转翠舆，苍龙驱暖入储胥。

便回天上阳和气，散作人间宽大书。

宋祁

宋祁　余在北门时每立春必前索宫中春词十馀解今逢兹日块坐州阁追怀旧题

星杓夜压禁城东，葭縠晨飞玉管中。

扑扑烟花千户暖，嘈嘈歌吹九门风。

宋祁

宋祁　余在北门时每立春必前索宫中春词十馀解今逢兹日块坐州阁追怀旧题

汉宫节物重年华，宝胜迎春绰绰斜。

不待东风吹煦力，剪刀催出上林花。

宋祁

宋祁　余在北门时每立春必前索宫中春词十馀解今逢兹日块坐州阁追怀旧题

故岁犹长新岁晚，东君破腊便回春。

花枝稍稍暗红上，已觉轻寒不著人。

宋祁

宋祁　余在北门时每立春必前索宫中春词十馀解今逢兹日块坐州阁追怀旧题

楼角红阳上翠旗，钗头新燕一双飞。

天将美景催行乐，剪尽春云作舞衣。

宋祁

宋祁　与献臣希深伯中源叔景纯会饮城东小园

共到东园把酒卮，邀欢只畏酒行迟。

尚书有对何能顾，况是尚书无对期。

宋祁

宋祁　与献臣希深伯中源叔景纯会饮城东小园

林间晓日静晖晖，判共山公倒接{上四下离}。

不信佳人唱花落，试寻栏畔有空枝。

宋祁

宋祁　雨夜

滞雨兼兰夕，遥帷更烛房。

疾雷方破柱，惊电或生墙。

易断幽衾梦，频回逐客肠。

新欢谁复得，最是楚高唐。

宋祁

宋祁　雨中罢直

禁树连天雨送秋，千门寒气袭轻裘。

优旃不用夸谐辩，陛榡诸郎已得休。

宋祁

宋祁　玉玫瑰

瑶楮镂空蒙，冰纨卷重痓。

寒光欲冲斗，迴秀难藏叶。

谁碎辟邪香，氤氲飞作蝶。

宋祁

宋祁　玉堂北栏丛竹

玉署凝严处，朱栏封殖恩。

其谁赏高节，祗自保孤根。

密幹青杠矗，危梢翠纛翻。

故林兹地隔，新实几时繁。

细籁供风枕，斜阴叠月轩。

雀惊冲叶堕，蝉静抱枝喧。

戴氏当年谱，梁王自古园。

对容金马客，深在玉堂门。

本以萧萧擢，还由冉冉存。

烟能留暝色，粉解记春痕。

拾箨题吟墨，披丛爽醉魂。

爱君同省树，不敢为人言。

宋祁

宋祁　玉堂感旧

七年辞玉署，再入佐黄扉。

树与青春换，人将素领归。

砖花仍可记，厦雀稍惊飞。

炉蕙非无意，逢人尚袭衣。

宋祁

宋祁　欲栖乌

湘竿风急未成栖，御史台前见落晖。

桂冷欲依秦氏宿，柳深先望白门归。

迎秋别恨填银汉，未夜啼声怨玉徽。

怅望西楼珪月满，惜君犹更向南飞。

宋祁

宋祁　御爱山

翠嶂奔腾一气间，六飞留赏暂怡颜。

君王草草非真爱，心愧东方检玉山。

宋祁

宋祁　渊宗郎中移利州路漕

列趋传鬨避轺车，天角横参帐饮馀。

即日前驱催负弩，几旬论报罢移书。

赐山故冶流钱外。烧栈新邮转粟初。

使选愈华身尚远，喜荣嗟滞两何如。

宋祁

宋祁　元处宗安化簿

军府沈千奏，边城佐一同。

乡书黄耳远，客爨扊扅空。

怨曙羌笳月，嘶寒代马风。

未应期会急，平日废谈丛。

宋祁

宋祁　元会诗

宝典丛三朔，中闱陃九阍。

群臣深拱宁，列仗俨屯门。

辇出东房秘，辰居北极尊。

熊罴连案负，日月傍旗翻。

宋祁

宋祁　元会诗五首

享运乐斯逢，多仪粲云展。

杂袭置萝图，禺卬瞻邃冕。

沿磩履行进，分墀珮声转。

夤极自成恭，欢馀还作抃。

宋祁

宋祁　元会诗五首

惟新兹首祚，倾祝乃祈年。

光华无辍旦，先后不违天。

贺牍纷陈几，祥图霭奏篇。

南金照庑丽，涂玉截肪鲜。

宋祁

宋祁　元会诗五首

穆穆集华蕤，煌煌开燕席。

寿荐万年觞，音谐四厢石。

右秉矗文羽，左轩扬武戚。

再饭人属厌，三行酒温克。

宋祁

宋祁　元会诗五首

阳秋履端月，象魏布和辰。

解辫穹庐使，吹笙萍野宾。

帝晖仍接昼，皇泽共成春。

盛礼年年睹，祥祺日日新。

宋祁

宋祁　元会诗五首

自昔君无劳，有言朝不夕。

遥闻索扇上，已见归舆饬。

千门诏解严，万官均咏德。

愧以斐然章，无裨从臣职。

宋祁

宋祁　元夜观正阳锡宴

云端峣阙下呼鞭，采树遥分坐狄前。

山戏百层平乐地，佛轮千影瑞陁天。

祥风入助银花丽，宝月来供雉扇圆。

献岁承平多乐事，击靴谁美唱唐年。

宋祁

宋祁　远行

平原已超忽，山径亦纡馀。

匹练迷征马，孤蓬伴客车。

江枫极目外，陇水断肠初。

行行不顾返，秋露泫人裾。

宋祁

宋祁　远行

楚人巧悲秋，分作四种戚。

最极有远行，百感攒羁臆。

林鸟戢和唘，屯云献惨色。

客久归念长，年惊壮图窄。

抚物盈近叹，驱騱拥遥恻。

晓斗亦告劳，垂杓卧楼北。

宋祁

宋祁　月

西颢凉飚度，金枢宿霭收。

映波休混璧，入幔且迷钩。

蚌冷侵珠润，罗疏逼帐秋。

风流知不浅，庾令在江楼。

宋祁

宋祁　月桂

月面铺冰不受尘，缘何老桂托轮囷。

吴生斫钝西河斧，无奈婆娑又满轮。

宋祁

宋祁　月中嘲鹊

月驭初明露掌西，翩翩犹伴夜乌啼。

驾巢树冷空三币，却是鸣鸠得稳栖。

宋祁

宋祁　阅古堂

堂皇对岑蔚，欢酌坐怡然。

蟹美持螯日，鲂甘抑鮳天。

渚翘幽处鹭，林响静时蝉。

老去兴非浅，无妨清夜旋。

宋祁

宋祁　云梦李使者

关征盘错带南州，三见丹枫坠楚秋。

列侍百重围虎戟，酣歌丈八忆蛇矛。

草生宵梦传诗笔，梅析春酲托使邮。

矍铄据鞍休自叹，壁门初日待鸣驺。

宋祁

宋祁　杂兴

寒暑亟徂谢，日月如崩波。

稚容不再妍，戚戚奈老何。

闻有遯世客，安处西山阿。

手操九籥契，昼夜养丹砂。

药成可化金，举身凌紫霞。

我愿从之游，脱身此世罗。

办装秣吾马，临路更自诃。

古来松乔流，矜已好浮夸。

万一为药误，得无我计差。

速还具肴酒，毋为后人嗟。

宋祁

宋祁　杂兴

不学诗书君勿嗤，人间情伪古难知。

第看陵麦青青句，尽是当年发冢词。

宋祁

宋祁　杂兴

河东有贤守，帝念不能已。

欲置之大夫，徵轺疾于水。

留邸月馀罢，君恩讵可恃。

召以一人誉，去由一人毁。

宋祁

宋祁　杂兴

商君要术惟强国，孟子深心肯信书，

大抵空言是糟粕，斲轮甘苦定何如。

宋祁

宋祁　杂兴

钜平名世贤，媢者强相轧。

毁语填君聪，亡吴计中夺。

人生不如意，在十常九八。

兹事可奈何，惆怅千载末。

宋祁

宋祁　杂兴

残暑辞遥夕，初凉澹萧辰。

燕索西飞伴，雁作南来宾。

霁峦静矗矗，远水清鳞鳞。

由来摇落恨，先付长年人。

宋祁

宋祁　杂咏三首

有客款我庐，念我衰暮齿。

自言上真书，有药名不死。

黄金乃能化，白发安足治。

谓我刀圭馀，已足度年纪。

驱还扶桑面，黄昏付蒙汜。

主人诡谢客，吾生本尘滓。

少来诵诗书，不识怪神理。

惊闻河汉言，浩然弗知涘。

今也病未能，异日从吾子。

宋祁

宋祁　杂咏三首

金炉焚蕙荃，香播蕙已灰。

郁馥诚可贵，无乃为蕙灾。

上瓦编翠烟，下礱挺沈质。

所用不必同，相济所宫室。

宋祁

宋祁　杂咏三首

乐羊振归旅，光艳充国都。

矜心激盛气，奮若长虹舒。

君王劳军罢，为出一箧书。

避席再拜跪，功非臣所图。

不待一盈箧，寸书已有馀。

成功在主君，斯语不可诬。

宋祁

宋祁　再到国子监感昔有怀

十载虞庠路，依然目所存。

高槐记经市，秋水识桥门。

迥阁珍图秘，长廓審像昏。

旧徒皆突弁，故友即尘根。

昔在衣成缁，今还禄有轩。

范云身寖老，何术谢君恩。

宋祁

宋祁　再逢成上人

上都初见赤髭年，并在西州绛帐前。

每与文殊同问疾，不知灵运遽生天。

淮山永忆吟无社，梁苑重来供有缘。

休问外堂诸弟子，饿思周粟赋归田。

宋祁

宋祁　再寄

铃下呼儿破锦鳞，新篇遗我故情亲。

铩鸾遂有翻飞日，行苇应无践履人。

谗毒未销须刮骨，上恩难报止沾巾。

夫君何事材为累，短褐征衣拥塞尘。

宋祁

宋祁　再入翰林

银台路入複门赊，四载重来鬓愈华。

况自秋毫皆帝力，何言旧物是吾家。

宫盘浩气浮襟爽，省树珍阴叠殿斜。

书枕梦残闻吏报，日痕还复度砖花。

宋祁

宋祁　再侍经筵有感

露门重幄紫云开，何意孤臣得重陪。

攀树已惊刘放老，受釐犹及贾生来。

华绨藉暖瞻宸几，甘露浮香入赐杯。

稽古虽勤成底力，心知不及汉儒才。

宋祁

宋祁　早春

春来人暗知，何物验来时。

林暖树改色，山晴云弄姿。

归鸿高的的，生浪细差差。

老帅非行乐，劭农一驻旂。

宋祁

宋祁　早春

鵾雪锁平苑，乌风袅迥竿。

暖容侵柳动，寒意向梅残。

云薄来无定，天晴望更宽。

杯霞莫辞醉，朝野日多欢。

宋祁

宋祁　早春出近郊

回望三条接上兰，野霏山秀似堪餐。

冰翻断影回鱼暖，云作轻阴借雁寒。

即席缥清宜玉斝，何人苏合费金丸。

风长麦浅如皋路，雉子斑斑锦羽乾。

宋祁

宋祁　早春近野

紫苞如纽缀榆繁，春意愔愔遍近原。

霁岭浮烟含缥翠，泮渠新溜变清浑。

宋祁

宋祁　早春夙兴

晓参横没月沉烟，寺鼓军刀隐隐连。

初暖欲归池中地，剩寒犹属陇梅天。

遥帷曙气春篝烛，病榻邪风袭贡绵。

犹意王筠斋壁咏，玉衑霏溜破霞牋。

宋祁

宋祁　早春雨中因呈邑大夫

瑞澍沾春陆，肤云压暝台。

霰寒休杂下，风好即东来。

远岫吞将尽，阴霞照暂开。

遍滋畦下麦，并湿陇头梅。

洒羢南鱼躶，漂芦北雁哀。

蓬乾钓师卧，庌冷牧驺回。

天发千骁电，人同百里雷。

我私欣遂及，颂扈九农催。

宋祁

宋祁　早发

征客怀周道，飘然望日畿。

天开阊阖近，星隐建章微。

王囿刍荛往，駉原騫牝归。

讵能同野鸟，朝夕向台飞。

宋祁

宋祁　早发大堰

晓戍胧胧白，春流纳纳深，

生烟才著树，罢月稍依林。

野路趋斜岸，渔舠泊暗浔。

尚缘归国意，差足慰离襟。

宋祁

宋祁　早发途中

六幕星翻斗转车，揽衣王粲更离家。

孤城随月三挝鼓，碧树啼烟九子鸦。

独望残云愁霰雪，暂闻长笛忆京华。

霞朝莫问离怀苦，带眼愁多只有赊。

宋祁

宋祁　早济江步

南浦招招子，中途靡靡心。

归舟一叶小，秋水两厓深。

露鹤凄仍断，风蜩细欲沈。

桂华翻落月，榆影送横参。

壮志兼时晚，劳愁已日侵。

霜摧过江枳，钟眩避风禽。

薄宦真蓬累，归期问藁砧。

惟馀摇落意，天宇共登临。







卷333

宋祁

宋祁　早秋

脱叶惊彫岁，翻车送落晖。

蔗浆晨渴减，桃簟夜凉归。

怨月收纨扇，轻云怯紵衣。

沈愁知几许，带眼不胜围。

宋祁

宋祁　早秋二绝

斜规脉脉霞底去，早凉萧萧林际归。

年华摇落适谁怨，伯劳燕子东西飞。

宋祁

宋祁　早秋二绝

离骚何苦怨鶗鴂，鶗鴂本因摇落鸣。

寒蝉惊鹤亦无谓，要是愁人闻自惊。

宋祁

宋祁　早秋二首

月夜亭皋秋气生，又从摇落到峥嵘。

寒花尚作茸茸密，晚叶偏能飒飒鸣。

对把蟹螯何处酒，怅怀蒪菜此时羹。

西风万里吹斑鬓，可待中郎丽赋成。

宋祁

宋祁　早秋二首

落照临风细细寒，已收纹簟未收纨。

山中桂老初含紫，泽上枫多并是丹。

月过河桥低映榭，露从霄极暗供盘。

何人刻意离忧苦，不字灵均即姓潘。

宋祁

宋祁　早秋夜坐

穹昮炎壒歇，颢气袭中闺。

倦鹊兼河转，初蟾共月西。

客愁无处所，世虑足端倪。

清客才成泫，皋禽且稳栖。

宋祁

宋祁　早秋有感

一叶飞足惊，要是变衰始。

毛泽自兹竭，多露方夜委。

凉蜩抱空号，腐燐变幽爏。

怊然感物化，须发不常美。

羲和鞭白日，已复向蒙汜。

功名未及见。轩冕胡足恃。

坐客悯予忧。粲然启玉齿。

辍嗟谢诸郎，长年行自尔。

宋祁

宋祁　早夏出城书所见成篇

肃驾来墟落，悠然瞩霁氛。

飞花缺林影，惊鹭破洲群。

牧径寻还失，荛歌断更闻。

平芜与天远，孤日带霞曛。

梁雉今谁嗅，城狐古不熏。

楚人矜节物，腰艾鬬兰芬。

宋祁

宋祁　早夏集公会亭饯金华道卿内翰守澶渊得符字

早夏乘休沐，离襟属饯壶。

欣同佩荷橐，恨及唱骊驹。

感恋陪云筑，翻飞别帝梧。

腾装照鱼服，行帐绕犀株。

惭去班中诏，宁容滞左符。

惟应九里润，蒙福在京都。

宋祁

宋祁　赠罢征边将

罢征光禄塞，初入玉门关。

残月边兵尽，寒风壮士还。

旗光侵桂卷，箭镝半星閒。

归赐将军第，长铭窦宪山。

宋祁

宋祁　赠雷简夫

豪英出名胄，偃蹇倦宦游。

大言满千牍，高气横九州。

宋祁

宋祁　赠楞严舒上人

丈室锦城隈，庭閒地遍苔。

饭从香积取，花续少林开。

讲昼经残叶，禅宵烛委煤。

无嫌一时学，要是暮云才。

宋祁

宋祁　赠潘斋郎

吟塘春草夺袍青，兰玉仙姿出谢庭。

刻羽彫章传雪市，煎波丽赋淹云溟。

逢衣四座开宾榻，采服千金献寿醽。

汉殿前期思削牍，紫园翔步弁如星。

宋祁

宋祁　赠清逸魏閒处士

奕世依岩石，褒恩下帝庭。

姓名高士传，父子少微星。

池溜遥通涧，家林近带坰。

分明诏书意，天极赐鸿冥。

宋祁

宋祁　赠通教大士善升

此心通妙法，他劫侍尊颜。

水月何尝动，烟云相与闲。

香浮经叶暗，霜点颔髭班。

施宝上人往，衔花谷鸟还。

梵潮鸣夜浦，天柱落秋山。

句偈聊持赠，非缘文字间。

宋祁

宋祁　赠文雅度大士

高腊颔髭霜，栖閒寄宝坊。

秘园金侧布。薰夹字旁行。

赐服恩华重，分灯祖意长。

祗陀学久遍，馀力在雕章。

宋祁

宋祁　赠吴太博二首

银兔频年滞使麾，曲台犹掌一王仪。

四巡奏颂推严笔，千牍程书入汉帷。

驷里飞觞酣玉液，天街叠鼓候金羁。

前期侍从丹涂地，秘殿螟风拂翠緌。

宋祁

宋祁　赠吴太博二首

月转觚棱玉树齐，通宵归梦绕金闺。

柔桑密映秦楼骑，温诏香怀汉署泥。

杀简载书传祖德，怀金酌水赋新题。

丹枫七泽朝天路，丈组垂腰蕊佩低。

宋祁

宋祁　赠张斋郎

青丝垂领称华簪，结驷千门别第深。

学舍问诗衣五采，家庭佐酒寿千金。

趙兰媚畹供晨膳，碧草生塘动昼吟。

独感旧游移岸谷，山阳疏笛泪涔涔。

宋祁

宋祁　赠昭长老

虎锡多年寄宝坊，氍毹宴坐赤髭长。

鹄灯雪岭分千焰，蒲馔鸡园积聚香。

定水昼寒销漏叶，社池秋晚亚莲房。

何时拂席升麟殿，麈毳微飘法座傍。

宋祁

宋祁　张伯起自蜀还台帘对既讫以有司奉祠蜡方既即斋复引入升太常为博士

殿墄涂丹九齿长，珠帘伏奏近天香。

已传乐职来西蜀，更就清斋得太常。

夕燎烘庭思结佩，晓兰薰俗滞华阳。

心倾五日归来路，共举鲑珍釂贺觞。

宋祁

宋祁　张宫苑拜嘉州刺史知恩州

二年同守梦刀城，遥节初为北道行。

飞将负才曾捕虏，伏波见上数论兵。

剑南剩腊梅迎使，塞下新春柳映营。

贵宠逼身头未白，七貂终嗣汉西京。

宋祁

宋祁　张生南归

谒舍修容倦刺毛，纷纷朱紫笑银袍。

吴天破月愁归晚，楚俗伤春忌唱高。

江步挐舟双打桨，酒亭横帜一持螯。

平台邹马英游盛，霏霰连天待赋毫。

宋祁

宋祁　张屯田知兖州

汉家关内使驺来，广鲁风旟画隼开。

地得股肱雄近辅，书留筋骨冠中台。

儒宫划壁严祠豆，督府均羊盛宴罍。

应望仙闾旧车道，倚天娲石篆昭回。

宋祁

宋祁　张亚子庙

伟哉真丈夫，庙食此山隅。

生作百夫特，死为南面孤。

鹿庖償故约，雷杼验幽符。

潼水无时腐，英名相与俱。

宋祁

宋祁　张转运席上

偃藩多式宴，佳雪屡飘霙。

意感年将尽，欢容酒剩行。

伊公调鼎乐，羊祜衣裘轻。

况属輶轩暇，须容心赏并。

宋祁

宋祁　章靖冯公哀词

华殿推名学，南宫重亚卿。

心无二何佞，身有两龚清。

归沐宾綦鲜，幽通笔思精。

邦人为公恨，不见相承平。

宋祁

宋祁　章靖冯公哀词

读易三编断，当朝万事知。

由来不语怪，何意遂无儿。

酒德欢长绝，书林藁尚遗。

异时逢玉尺，方为阮咸悲。

宋祁

宋祁　章靖冯公哀词

睆箦绵疴革，中楹奠梦还。

蕝仪犹在野，书副即藏山。

友酹生刍洁，君恩刻印颁。

一朝交臂失，宁复易睎颜。

宋祁

宋祁　章靖冯公哀词

风旌引素辕，歌絜远犹喧。

此路成千古，何人叹九原。

未亡钟淑俪，不朽寄空言。

兄子今为后，春秋无馁魂。

宋祁

宋祁　章判官诜赴吴兴幕

素领潘郎滞进阶，东南沿牒得卿材。

隋河鼓柜波成箭，越驿蒸衣雨是梅。

客咏南风蒱齿胜，食无寒具画厨开。

政馀底处邀真赏，洲上风蘯若下醅。

【卷16】

宋祁

宋祁　招希元奕

饱食南荣曝昼曦，小星联影入枯棋。

座宾只待王郎至，为判南风不竞时。

宋祁

宋祁　昭文王相公出镇青社

西汉无双彦，中兴第一流。

二篇应商梦，七圣首轩游。

昔会光华旦，时当物色求。

从容赐官笔，都穆润缇油。

芝押兼泥熟，鳌峰驾浪浮。

扪天陪累{左石右感}，敲鼎识掊钩。

帝欲中阶正，公参九庙谋。

危言天下事，坐胜幄中筹。

斤斤宣嘉绩，岩岩树壮猷。

异时思大冶，此日咏崇邱。

承弼图勋盛，蕃宣席宠优。

均劳九州伯，重序富民侯。

真庙方凭几，祗宫奉委裘。

扶天八柱正，披日五云收，

尧后除凶代，周王访落秋。

尽归千里马，无复少阳牛。

熙縡官咸事，端朝茹不柔。

兜烽閒塞警，财饵抚夷酋。

再侍钦柴祭，仍赓筑瓠讴。

奉承汤恤祀，力赞禹勤沟。

国赖萧公画，言无赵孟偷。

深恩及行苇，和气蔼鸣球。

几欲辞名遂，何尝为智忧。

屡居移病苦，连赐上尊醅。

敦免深慈扆，猗违动邃旒。

坐槐聊罢府，剖竹更为州。

昼锦贪过里，晨装趣戒驺。

邳垠访祠石，稷下按行楸。

列第今容驷，横川本是舟。

娱宾罗鼎食，坐阁便巾{鞲革换巾}。

故事南宫在，沨歌北海流。

人祈卫武岁，三入对王休。

宋祁

宋祁　诏复制科有谓予应诏者

汉幄思贤尺诏飞，不材充赋谅非宜。

就令能奏三千牍，未免长安欲死饥。

宋祁

宋祁　真定述事

莫嫌屯垒是边州，试听河山说上游。

帐下文书三幕府，马前韡靺五诸侯。

王藩故社经除国，侠窟馀风解报仇。

四十年来民缓带，使君何事不轻裘。

宋祁

宋祁　真上人

面壁观空度几春，灵山法会更离群。

定心不动池俱满，标指无言月自分。

经叶昼閒落毳祴，空花晨静贮馀薰。

金园晤赏人谁见，万里残阳送碧云。

宋祁

宋祁　真珠龙柏

彼美夜光喻，益之新甫名。

纍纍云际艳，皎皎月中英。

勿诮素为绚，相期隆德声。

宋祁

宋祁　真宗永定陵

金石凝虚箂，旌旗落暗尘。

唐尧遂不见，空有进羹人。

宋祁

宋祁　真宗永定陵

洛水萦祠外，嵩云泊栋端。

桥山何必问，只是葬衣冠。

宋祁

宋祁　正言田学士況书言上庠祭酒听北轩予所种竹滋茂

昔承上庠乏，时竹北堂轩。

饬吏勤浸灌，冉冉荣孤根。

日晏到官下，对赏忘尘喧。

海月影宵戺，天风籁晨颠。

去年主人斥，负谤为淮藩。

后来异好尚，欲诿不敢宣。

何幸观时哲，乃加封殖恩。

千里走书驿，语竹遥相存。

不才好冷局，异日期归旋。

千万屏剪伐，勿令孤愿言。

宋祁

宋祁　郑天休舍人言中丞晏尚书西园见忆

闻道青云友，曾过广武庐。

中园玩萧寂，嘉树日扶疏。

坞静蝉鸣急，花翻鸟集馀。

赋成谁见忆，唯是沈尚书。

宋祁

宋祁　郑子产庙

不知东里叟，遗迹但堪寻。

语爱东家泪，论交季子心。

故坟犹有石，遗鼎遂无金。

谬政为邦久，千秋谢所钦。

宋祁

宋祁　祗答公序相国二兄见寄二首

前时同出守，星鬓各萧萧。

蹊李伐不食，原禽行自摇。

棹前饶沸浪，蓬处但惊飚。

素愿山林隐，公乎不在招。

宋祁

宋祁　祗答公序相国二兄见寄二首

壮引朱颜往，衰招白发生。

危心几何折，劳尾自然趙。

把酒天涯恨，搔头岁暮情。

将何献康乐，衰思顿如酲。

宋祁

宋祁　祗答洛台资政房春卿侍郎

青绫补罢歇徐薰，精吏多年叹不文。

病合避贤抛内署，老堪为帅忝中军。

声名已愧空如饼，富贵原知薄似云。

多谢翔鸾念笼鹄，不然谁信旧同群。

宋祁

宋祁　祗答太傅邓国张相公

鸭陂清浪撼城隅，此地班春忝细书。

琪树老来抛禁省，玉绳低处认皇居。

君轩恋结萧萧马，客素愁凭六六鱼。

相阁裁章怜旧物，为曾簪笔从雕舆。

宋祁

宋祁　祗答提举观文丁右丞

恳辞金殿得班春，藁箧相从素濑滨。

坐阁仍题修史笔，去乡犹是受经人。

浮云富贵心知厌，淡水交游老更新。

三叹来章深意在，肯容冠绶久生尘。

宋祁

宋祁　祗答天平庞相公

白玉堂中旧演纶，赤帷裳底老班春。

攫煤自省非尝饭，投杼徐知不杀人。

常恐虚名遭吓鼠，宁防平路解摧轮。

由来辨谤须君宰，收得江鱼未葬身。

宋祁

宋祁　祗答天平相国庞公追记旧游见寄

把酒同为花下宾，东风一十五回春。

欢情坠若瓶边绠，感绪多干臼里辛。

枚马老能持从笔，夔龙今已避鸿钧。

附尘旧好公须忆，憔悴惟残厌次人。

宋祁

宋祁　祗答相国庞公将至并部马上垂寄

大旆前驱拂晋云，寒天迎望静无氛。

幄中旧借留侯筯，麾下今分邓禹军。

驰属橐韐随指顾，卖残刀剑事耕耘。

据鞍抒思真馀力，又占风骚第一勋。

宋祁

宋祁　祗答延州安抚吴宣徽

共看仙山玉树秋，从簪朝笏记同游。

调元遂庆登三府，抱帙惟堪读九丘。

重印垂腰荣拥节，征鞍摩体忝为州。

如何却舐投残笔，敢与阳春接唱酬。

宋祁

宋祁　祗答晏尚书怀寄之什

赤白边书费坐筹，尚馀清暇寄冥搜。

知公擿句多情意，虚忆卢谌唱和流。

宋祁

宋祁　祗役道中二首

瀋落无容物，嵚磈可笑人。

唯当荷农笠，不称荐华绅。

宦味真缰锁，生涯累水薪。

穷途计安出，祗是有沾巾。

宋祁

宋祁　祗役道中二首

絮乱东风急，花飞杂树稠。

离家王粲恨，赠妇彦先愁。

樵浦连樯度，旗亭数盖留。

痴人了官事，归钓误楂头。

宋祁

宋祁　祗役邻郡道中晓发

故园回眼隔云罗，野马征尘拂袂过。

息影有时悲恶木，回车无暇避朝歌。

风号万响天衢籁，山矗千头佛国螺。

游子行行归计晚，庾心一寸奈愁何。

宋祁

宋祁　直讲周岁

本自悲凉葆发多，何缘末至滥中阿。

马肝不食非论味，狗曲犹轻枉为歌。

旧学空疏缘病废，壮情牢落伴年过。

终然野鹿江鱼性，长在云林与素波。

宋祁

宋祁　直舍

南荣曝腹饫黄粱，卧看春晖上缥墙。

有位乘轩惭野鹤，出钱邀沐羡山郎。

神交自爱蘧蘧适，怪事非论咄咄狂。

瓠穷不穿樗质散，只应何用是吾乡。

宋祁

宋祁　直舍雠理律书呈同舍二首

旧文新札俨成行，柏燻微开帙气香。

天下书多殊未见，颜生应笑下雌黄。

宋祁

宋祁　直舍雠理律书呈同舍二首

经筵敢倦力刊梓，国典将追鼎铸书。

静对阙疑还阁笔，不知三古字为鱼。

宋祁

宋祁　直舍饮饯杨子奇

杯霞三釂客颜{拖扌换酉}，明日离魂伴玉珂。

我为有人轻狗曲，同居不敢唱骊歌。

宋祁

宋祁　智成上人奉陪中山公赴淝上

宗工方出守，大士此相亲。

不有今平叔，难酬彼上人。

氈毺连榻具，笋脯对盂珍。

别后临川偈，同翻几叶新。

宋祁

宋祁　中屏燕侍郎烟岚晓景

澹峰危木扫天春，青到屏端忆故人。

一丈轻绡千里思，为君今日拂流尘。

宋祁

宋祁　中秋对月

圆期压秋半，飞影破云端。

明极翻无夜，清馀遂作寒，

桂繁团露湿，轮驶渡河乾。

且置穷边思，何殊故国看。

宋祁

宋祁　中秋望夕不见月

异时凉月好，常尔惜严更。

此夜浮云恶，胡然溷太清。

心孤王粲牍，案对景山鎗。

海蚌犹能满，城乌更不惊。

裴回循北牖，黯淡倚西楹。

蛩杼逢时急，鈍花得闇明。

桂高应自秀，蟾远太无情。

坐想瑶轮转，孤怀怅未平。

宋祁

宋祁　中秋新霁壕水初满自城东隅泛舟回谢公命赋

斋舫谈经后，官池载酒行。

斜阳鸟外落，新月树端生。

清漾思江浦，夷犹绕郡城。

东辕有遗恨，日日物华清。

宋祁

宋祁　中秋夜不见月二首

天上浮云不肯归，凭轩坐惜桂华西。

一年此夕无穷恨，只是城鸦得稳栖。

宋祁

宋祁　中秋夜不见月二首

万里重阴晦玉轮，兔孤蟾远托霄垠。

世间未必皆同恨，亦有居心不净人。

宋祁

宋祁　中山公损疾二首

自有西京七发才，蠲疴不待更延枚。

摐金广乐迷魂寤，蔽月飞云病膜开。

宫鼠晦须抛赐琯，蓬鱼霏缕强晨杯。

何人过问维摩室，定有文殊作礼来。

宋祁

宋祁　中山公损疾二首

恳避严庐十拜章，一麾重许出东方。

批成诏凤多焚草，戏入仙禽不乱行。

丽正书编争授简，荆州象笏别持囊。

绛帷有客悲秋早，预怯临流奉祖觞。

宋祁

宋祁　中山公镇淝上

长鬣生氂满帐前，甘棠载憩示优贤。

簜函握节中军府，奎字成钩宝阁天。

丹匕去寻鸿苑录，佛花来供净名禅。

朝家入有三公拜，未信东山得久眠。

宋祁

宋祁　中山立秋

峰云晓影破孱颜，万里风生结早寒。

人在兜零烟外走，岁从鶗鴂口中残。

槽花并滴添新酎，笥月兼轮掩故纨。

白发光阴诚可惜，五年搔首望长安。

宋祁

宋祁　种竹

世皆笑幽独，可不少自贬。

种竹南轩间，亦足以相验。

況兹岁华晚，众卉日凋敛。

清节良自如，栽培匪为谄。

宋祁

宋祁　仲冬二日使到颁翠毛锦旋襕

翠裘朝罢转昕霞，颁服诸方走使车。

泥和五芳中出诏，锦裁双兽织成花。

官叨侍橐恩加等，例及和门赐有差。

坐袭馀温身更宠，不惭多病带閕赊。

宋祁

宋祁　仲微相过把酒有感

故人当止酒，今夕喜衔盃。

事与朱颜改，年将素领来。

鹿车君偃蹇，鹤禄我裴回。

紬史馀三擿，为郎愧一台。

洛吟真可效，伧赋久成咍。

平日雱风瑟，尘襶为试开。

宋祁

宋祁　仲夏愆雨穉苗告悴辄按先帝诏书总龙请雨兼祷霍山淮渎二祠戊寅蕆祀

盛夏挟骄阳，于以构炎熯。

歳尘坌盖，烈御煽云汉。

稻颖茁然秀，涸流不胜灌。

田畯卹岁功，释耒共愁叹。

太守忝农使，闭阁重惭惋。

曾是谬政纲，曾是滥囚犴。

一食三失匕，冀亦思过半。

驰祝诉群望，愿以身塞谴。

先帝隐民瘠，致和格灵变。

图龙著绘法，令甲布州县。

愚计不知出，奉行安敢慢。

外日筑层壇，丙夜封舒雁。

奉也再三跪，信辞靡虚薦。

幸勿为龙羞，敢不报神眷。

翼日耿弗寐，徂野视宵奠。

幽血粲静蠲，执事便传赞。

薄诚蒙昭享，距躶私自忭。

回车未及税，云油默焉遍。

穷海遂涔涔，笼山兹漫漫。

旱麓众卉苏，焦原暍氛散。

寸苗蔚如揠，新波鳞欲涣。

何意一溉窘，有望千箱衍。

揆予乏嘉绩，圣诏仰成宪。

恤祀神罔恫，昏作人胥劝。

抒藻拙言词，竊用慰群掾。

宋祁

宋祁　重怀和靖林逋

高士非求死，天教陨少微。

云疑隐居在，犹傍岭头归。

宋祁

宋祁　重葺敝庐有作

履市喧卑极，家林改筑初。

藩倾犹置笔，楹破尚逢书。

径草临江府，园畦洛涘居。

凭谁遗真意，仁义亦蘧庐。

宋祁

宋祁　重阳不见菊

戏马佳辰菊未黄，有人惆怅独持觞。

心知不作匆匆意，故欲凌寒报早霜。

宋祁

宋祁　重阳不见菊

蜀地秋高未拟寒，翠苞如粒露华乾。

重阳已过君休恨，留取金英晚节看。

宋祁

宋祁　重阳前二日喜雨答泗州郭从事

晚秋嘉树润焦原，楚老相欢万井喧。

须信甘膏皆帝力，使君虚凭黑熊轩。

宋祁

宋祁　重阳前二日喜雨答泗州郭从事

雨洗淮天旱始摧，正堪凭远上高台。

萸津菊润斋醅熟，共助重阳辟恶杯。

宋祁

宋祁　州将按行堤上

十万堤封限迅流，腾装清晓径春畴。

驻车楚老浆盈野，劝筑睢阳杵有讴。

梅暖晚香薰宿馆，雪天零霰犯轻裘。

桑郊剋日迎归旆，遥认骊驹最上头。

宋祁

宋祁　州将和丁内翰寄题延州龙图新开柳湖五阕

湖中新水照春辉，绿遍垂杨千万枝。

此地得非名细柳，暖烟偏照亚夫旗。

宋祁

宋祁　州将和丁内翰寄题延州龙图新开柳湖五阕

闲驻春旟玩碧浔，波光杳杳树阴阴。

便将塞下风沙意，回作江南烟水心。

宋祁

宋祁　州将和丁内翰寄题延州龙图新开柳湖五阕

浚湖栽柳重城下，弄水攀条三岁中。

谁见使君欹帽处，鸭头波上雪花风。

宋祁

宋祁　州将和丁内翰寄题延州龙图新开柳湖五阕

弱柳毵毵湖上天，天青湖碧此留连。

东方千骑浮云骏，折得春枝便作鞭。

宋祁

宋祁　州将和丁内翰寄题延州龙图新开柳湖五阕

昔人杨柳咏依依，曾与征夫说戍期。

看尽春条君莫叹，湖边雨雪是归时。

宋祁

宋祁　州举俊民以艺中第为诗驰贺

曾联郡将署乡书，目见

关卖出符。

奏颂一挥云落纸，赐袍三浴蕙飘炉。

高轩并照连乾锦，饮膳分颁萻莆厨。

病幕日期迎昼绣，尘容甘预弩前驱。

宋祁

宋祁　舟中三首

舟行不碍动，纵目望联堤。

稍觉前川近，徐惊后树低。

鱼游随聚沫，禽度带残啼。

自趣家田路，春清况日携。

宋祁

宋祁　舟中三首

漠漠朝烟上，霏霏野气和。

惊鸿自去渚，戏鹜不沈波。

田畯耕扶耒，溪童食啄蠡。

绀舟时一眺，{特寺搎羊}践损春莎。

宋祁

宋祁　舟中三首

雾迥絙林趾，波生齧岸沙。

漫红披杏带，短碧上蒲芽。

鲑菜随宜有，浆醪不用赊。

行行乐萧散，未觉远京华。

宋祁

宋祁　昼寝

静拂藜床藉蠹书，曲肱聊与古为徒。

梦柯尚费论荣辱，讼鹿何烦竞有无。

庭下细光风泛蕙，隙中斜影日低梧。

宰墙不塹嵇胞转，宁觉人间有畏途。

宋祁

宋祁　朱舜卿归自别墅

逍遥初服偃郊扉，学舍经旬望贡綦。

庾信移谈思讲树，周飆回驾避低枝。

摛华更喜联新唱，散秩犹烦莹旧疑。

欲序三都先自媿，士安风痹素清羸。

宋祁

宋祁　朱舜卿南游有寄

汉皋烟浪泼醅春，弭节江干一问津。

南浦草平偏送客，大堤花晚欲留人。

归心怨逐摇摇旆，尺素愁迷六六鳞。

湘册聚萤嵇几静，露轩香粉暗书筠。

宋祁

宋祁　朱云传

朱游英气凛生风，濒死危言悟帝聪。

殿槛不修旌直谏，安昌依旧汉三公。

宋祁

宋祁　竹

除地墙阴植翠筠，织茎润叶与时新。

赖逢醉日终无损，正似得全于酒人。

宋祁

宋祁　竹

新箂渐盈尺，新梢已铺瓦。

燕雀忽相惊，深沈似隆夏。

宋祁

宋祁　属疾五首

腐肉填鸱素，华轩载鹤身。

闭关吾有谓，当路彼何人。

带眼移仍数，颠毛变愈新。

惟无公干誉，他味似漳滨。

宋祁

宋祁　属疾五首

淹卧日无聊，年侵葆鬓凋。

久衰翻似凤，危息乍成鷮。

笔倦长栖格，琴慵不褫襶。

心知烦虑苦，宁望一丸销。

宋祁

宋祁　属疾五首

自昔闻称疾，于今是养疴。

三盃留客案，五子倦朝珂。

落落堪忧苦，星星奈老何。

酒希非所嗜，扬宅竟谁过。

宋祁

宋祁　属疾五首

天假支离养，人怀寂寞惭。

衰容行得老，苦节遂无甘，

飞鸟惟宜下，疲驴讵可骖。

吾生知所守，嘲客勿多谈。

宋祁

宋祁　属疾五首

里旅居仍隘，台家疾见宽。

何言汉朴学，正似楚枝官。

煦渚藏劳尾，投林戢倦翰。

上恩何日报，怯步已蹒跚。

宋祁

宋祁　属邑告稔寄转运劝农二使台

稼云弥望黩纡馀，雨遍公私告稔初。

田父此时歌击壤，牧人他夜梦为鱼。

劝符数下收遗{左禾右齐}，漕穣相衔饷剩储。

莫谓衰翁止蒙福，有年须待史官书。

宋祁

宋祁　转运李宥学士

栈外秋高荠树繁，一星飞影伴輶轩。

属城导骑賨歌密，近野迎浆蜀老喧。

濯锦万梭催贡箧，熬监千井算牢盆。

行台自昔书林宠，不为伤离更黯魂。

宋祁

宋祁　转运彭季长学士小集数辞宴集

此日疾为解，遂将杯酒疏。

多愁庾开府，苦瘦沈尚书。

倦曲琴襶后，霏香药裹馀。

莫令诗思剧，正是落花初。

宋祁

宋祁　庄懿皇太后哀挽应制二首

国启重雍祚，天推太极尊。

夏祠今化石，尧母旧题门。

不待寒泉养，空流渭水恩。

焌哉王者孝，别庙奉姜嫄。

宋祁

宋祁　庄懿皇太后哀挽应制二首

遗馔行将彻，哀笳咽不前。

风惊长乐树，月苦鲋隅天。

恤典袆章备，神涂騩驾联。

故奁脂泽具，留待上陵年。

宋祁

宋祁　紫宸赐宴

戴斗通欢瑞节来，新年共上万年杯。

宫花杂珥天心悦，并觉春从殿里回。

宋祁

宋祁　自讼

史藁虽残得自随，兵符未解定堪蚩。

淹留正似周南老，戏剧何争灞上儿。

铅笔用多毛秃落，鬓髯愁罢雪纷垂。

十年尚滞成书奏，可验相如属思迟。

宋祁

宋祁　自讼

有人多病卧遥帷，误舍寒耕失故畦。

每畏宾朋嘲乘雁，宁教子弟爱家鸡。

淹中学废心都塞，辕下鸣馀耳更低。

自顾上恩无一报，何颜岁晚望金闺。

宋祁

宋祁　自讼

坐氈无客冻鸱愁，谈树萧然两见秋。

执戟不知身寂寞，写书犹得罪风流。

官闲无日惭轩鹤，机尽多年谢海鸥。

借问殿科能免否，杜陵男子有耕畴。

宋祁

宋祁　自咏

客舍张罗静，流年激箭过。

愁馀惊斛满，泪尽觉珠多。

鶗{左夬右鸟}悲秋极，芎藭奈疾何。

振缨清浊水，持酒短长歌。

潘岳伤憀慄，苏生困揣摩。

经纶谁一问，藀轴老中阿。

宋祁

宋祁　自咏

四十为郎信倦游，虚名韁锁太悠悠。

危心正似葵倾日，衰质先于柳望秋。

要路风尘疲骥足，故潭烟雨废槎头。

颍滩渐报耕畴熟，终乞閒身守一丘。
