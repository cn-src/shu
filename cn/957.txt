全宋诗：王
　王□达　浯溪
　王安之　寄友
　王庵僧　荼醾
　王敖道　题龙居寺
　王柏
　　王柏　哀倪孟容父词
　　王柏　八咏新楼
　　王柏　跋潘默成诗
　　王柏　白荷花
　　王柏　拜明招二先生墓有感
　　王柏　伯兄新楼十首
　　王柏　陈卿内邵氏挽词
　　王柏　赤松即景
　　王柏　赤松夜宿
　　王柏　畴依
　　王柏　除夜防杨此斋
　　王柏　春归
　　王柏　春雪两绝
　　王柏　次前人韵
　　王柏　次前韵寄郑悦斋
　　王柏　催雨
　　王柏　答子宣雪中惠吴中珍味
　　王柏　呆官人三绝
　　王柏　代寿忠王
　　王柏　代挽王潜斋
　　王柏　悼蔡修斋
　　王柏　冬至和适庄即事韵
　　王柏　独坐看海棠二绝
　　王柏　端平乙未新元
　　王柏　赋双松堂
　　王柏　感旧三首
　　王柏　高风行怀本斋
　　王柏　古梅行
　　王柏　广曾敬仲
　　王柏　归舟三绝
　　王柏　过白鹤寺
　　王柏　过故家有感
　　王柏　过赵清献故居
　　王柏　寒夫人挽章
　　王柏　何无适同宿山中次韵
　　王柏　和伯兄适庄访立斋
　　王柏　和伯兄新竹韵
　　王柏　和曹盘斋积雨韵
　　王柏　和曹西溆明月楼韵
　　王柏　和乘雪游山韵
　　王柏　和得全喜雪韵
　　王柏　和德夫弟韵
　　王柏　和遁泽初夏韵二首
　　王柏　和遁泽惠豆粟韵
　　王柏　和遁泽武夷石乳吟
　　王柏　和遁泽喜雨韵二首
　　王柏　和遁泽雨中韵
　　王柏　和遯泽韵取临江叔父墨梅
　　王柏　和胡子升大欠韵
　　王柏　和敬岩韵迓其归
　　王柏　和宽居见怀韵
　　王柏　和立斋抱膝吟三章
　　王柏　和立斋对菊二歌
　　王柏　和立斋番君吟
　　王柏　和立斋芙蓉观三十韵
　　王柏　和立斋橘花韵
　　王柏　和立斋蜡梅韵
　　王柏　和立斋荔子楼韵
　　王柏　和立斋书怀二首
　　王柏　和立斋宿友韵
　　王柏　和立斋岁寒歌五章
　　王柏　和立斋蹋月韵
　　王柏　和立斋喜雪韵
　　王柏　和立斋元日韵
　　王柏　和庐山高韵
　　王柏　和前人小桃源韵
　　王柏　和前人韵
　　王柏　和秋涧惠兰韵
　　王柏　和叔崇
　　王柏　和叔崇春寒韵
　　王柏　和叔崇橘花韵二首
　　王柏　和叔崇两绝
　　王柏　和叔崇禽声放言
　　王柏　和叔崇清明后四绝
　　王柏　和硕夫兄五松韵
　　王柏　和通斋密窝韵二首
　　王柏　和汪元思喜雨韵
　　王柏　和无适四时赋雪梅
　　王柏　和希夷木犀韵
　　王柏　和喜雨韵
　　王柏　和杨石溪瓀花诗韵
　　王柏　和暘谷春郊韵
　　王柏　和仰萩池上梅韵
　　王柏　和叶圣予山中韵
　　王柏　和易岩春雪韵
　　王柏　和易岩兰菊韵
　　王柏　和易岩梅下韵
　　王柏　和易岩木犀韵
　　王柏　和易岩首夏韵
　　王柏　和易岩喜雨韵
　　王柏　和易岩兄芙蓉吟
　　王柏　和易岩雪
　　王柏　和易岩韵
　　王柏　和咏飞春蔬
　　王柏　和玉成书秋台诗卷韵
　　王柏　和赵师日韵二首
　　王柏　和诸庵花光十梅颂
　　王柏　湖上
　　王柏　怀古呈通守郑定斋
　　王柏　黄华歌
　　王柏　汲斋吟
　　王柏　寄东湖诸友
　　王柏　寄敬岩
　　王柏　寄立斋
　　王柏　寄题胡子升读易亭韵
　　王柏　寄题江山叶氏翠香亭
　　王柏　蒋叔行挽辞
　　王柏　举业有感
　　王柏　科举
　　王柏　哭钱学老
　　王柏　兰
　　王柏　兰亭记
　　王柏　李三朝奉哀词
　　王柏　立斋游山不能偕次遁泽韵二首
　　王柏　冽井
　　王柏　林省吾挽辞
　　王柏　马华父母叶氏挽词
　　王柏　马华父母叶氏挽章
　　王柏　梅影
　　王柏　孟冬朔旦修翁诞辰韦轩府判寺簿同宴与三侄孙忝陪於僸介之间以纪其
　　王柏　迷道有感次韵
　　王柏　牧歌寄谦牧翁
　　王柏　南省有感
　　王柏　拍手行
　　王柏　遣兴
　　王柏　秋热
　　王柏　秋兴
　　王柏　瑞香
　　王柏　三闾大夫赞
　　王柏　三衢纪所闻
　　王柏　盛化州挽些
　　王柏　时充之访盘溪有诗次韵
　　王柏　侍伯兄宿履庵即事呈本老
　　王柏　适庄兄游山
　　王柏　寿立斋
　　王柏　寿潘介岩
　　王柏　寿秋壑
　　王柏　寿藤杖行
　　王柏　书补之梅
　　王柏　书隐和韵谢再答之
　　王柏　蜀葵韵
　　王柏　水仙
　　王柏　宋史馆检阅所性先生时天彝父挽些
　　王柏　送金华赵宰二首
　　王柏　送立斋入闽哭久轩
　　王柏　送马秋山寄友人
　　王柏　送蒙斋侄宰余姚
　　王柏　送耐翁住天柱延恩
　　王柏　送硕夫兄之武昌
　　王柏　送希夷之江西
　　王柏　送赵书记二首
　　王柏　送赵素轩去婺守为本道仓使
　　王柏　宿宝峰呈玉涧
　　王柏　宿倍儡店感旧
　　王柏　宿宁庵闻溪声
　　王柏　宿仙山浸碧轩二首
　　王柏　台山周咏道别五年因诗寄借韵以谢二首
　　王柏　陶渊明
　　王柏　滕勿斋内杨氏挽词
　　王柏　题抱膝庵
　　王柏　题伯兄新楼
　　王柏　题长江图三绝
　　王柏　题承庵二首
　　王柏　题砥斋
　　王柏　题定武兰亭副本
　　王柏　题东邨所藏宫锦图
　　王柏　题果斋集后
　　王柏　题涵古
　　王柏　题花光梅十首　淡中有味
　　王柏　题花光梅十首　高下随宜
　　王柏　题花光梅十首　幻花减尽
　　王柏　题花光梅十首　绝后再苏
　　王柏　题花光梅十首　偏正自在
　　王柏　题花光梅十首　平地回春
　　王柏　题花光梅十首　实相圆常
　　王柏　题花光梅十首　五叶联芳
　　王柏　题花光梅十首　悬崖放下
　　王柏　题花光梅十首　一枝横出
　　王柏　题画梅
　　王柏　题康湖伟观
　　王柏　题魁星
　　王柏　题立斋天台图
　　王柏　题流觞图
　　王柏　题梅
　　王柏　题墨梅
　　王柏　题宁庵
　　王柏　题潘氏高远台
　　王柏　题潘氏山水壁
　　王柏　题平心堂
　　王柏　题屏岩诗卷
　　王柏　题秋台诗卷
　　王柏　题山桥十首
　　王柏　题时遁泽画卷十首
　　王柏　题适庄茅亭
　　王柏　题书目
　　王柏　题思泉庵
　　王柏　题王伯忠雪月图
　　王柏　题西楼有感
　　王柏　题效奇
　　王柏　题徐观之字说
　　王柏　题易道传心图
　　王柏　题愚斋梅轴
　　王柏　题玉涧八景八首
　　王柏　题浴沂图
　　王柏　题泽翁小巷
　　王柏　题蛰庵
　　王柏　题诸葛武侯画像
　　王柏　天基节雨有感
　　王柏　桐花散翁挽诗
　　王柏　涂中即景
　　王柏　挽蔡文叔
　　王柏　挽曹叔献
　　王柏　挽邓夫人
　　王柏　挽丁知县
　　王柏　挽何南坡
　　王柏　挽何无适
　　王柏　挽郡博士待班刘公歌
　　王柏　挽潜斋王枢相
　　王柏　挽邵公容春
　　王柏　挽施子华
　　王柏　挽时佥判
　　王柏　挽司直兄
　　王柏　挽思泉居士
　　王柏　挽通守陈帑院
　　王柏　挽汪帅参
　　王柏　挽汪约叟
　　王柏　挽王夫人
　　王柏　挽徐郎中
　　王柏　挽颐轩张朝奉
　　王柏　挽张佛子
　　王柏　挽赵龙泉
　　王柏　挽朱侍郎
　　王柏　挽朱宜人
　　王柏　晚兴
　　王柏　汪功父聘石友
　　王柏　韦轩游山遇雨
　　王柏　乌伤行
　　王柏　西倅厅冰雪楼次韵
　　王柏　喜雨
　　王柏　小酌敬岩梅下和立斋韵
　　王柏　效希夷和陈北溪韵
　　王柏　谢叶圣予送笋
　　王柏　新愁
　　王柏　新堤行借山长韵呈韦轩
　　王柏　新秋自警
　　王柏　新竹新韵
　　王柏　徐制参挽歌
　　王柏　薰风歌代寿节斋
　　王柏　羊叔子画像
　　王柏　野兴
　　王柏　叶西庐惠冬菊三绝
　　王柏　夜观野舟浩歌有感
　　王柏　夜宿赤松梅师房
　　王柏　夜坐呈外舅
　　王柏　用前韵答车玉峰
　　王柏　用适庄赐韵回祝
　　王柏　用希古韵送天台金吉父
　　王柏　用易岩韵寿易岩
　　王柏　用玉成韵题秋台诗卷
　　王柏　有感
　　王柏　有人说用
　　王柏　元夕独坐
　　王柏　元夕后即事
　　王柏　元正
　　王柏　再次前韵
　　王柏　再和适庄韵
　　王柏　再咏番易方节士
　　王柏　早梅有感
　　王柏　赠吴晠
　　王柏　赠仙山刚公新创香林
　　王柏　赠寻贤赵相士
　　王柏　赠叶绿涧
　　王柏　赠曾敬仲归三衢
　　王柏　赠朱道人
　　王柏　张子房
　　王柏　郑寺正挽辞
　　王柏　中秋
　　王柏　仲夏游赤松有感
　　王柏　重聘古梅行
　　王柏　重题八咏
　　王柏　舟中和陈子东
　　王柏　舟中和叶圣予三首
　　王柏　朱昭父挽些
　　王柏　竹石屏歌谢遁泽
　　王柏　自述
　王备
　　王备　谒张文献公祠
　　王备　余襄公祠
　王毖　垂虹亭
　王駜　横秋阁
　王宾　净圣庵
　王伯大
　　王伯大　丹青阁
　　王伯大　和戴石屏
　　王伯大　赠戴石屏
　王伯范　题梅坛
　王伯广
　　王伯广　宝严寺
　　王伯广　顶山栗
　王伯淮　呈德厚宫主先生
　王伯庠　和潘良贵题三江亭韵
　王操
　　王操　并州道中
　　王操　村家
　　王操　黄葵
　　王操　句
　　王操　洛阳春
　　王操　塞上
　　王操　上李昿相公
　　王操　送人南归
　　王操　题水心寺壁
　　王操　喜故人至
　　王操　游边上
　　王操　赠刘将军
　王昌符　题应天寺
　王朝佐
　　王朝佐　敬轩
　　王朝佐　清辉堂
　　王朝佐　送林道会归平阳
　　王朝佐　题英薮山房
　　王朝佐　贞义女祠
　王谌
　　王谌　北林
　　王谌　病起
　　王谌　酬赵懒翁求墨
　　王谌　次亚愚韵
　　王谌　次岳尚书韵
　　王谌　次韵谢惠山村送水仙
　　王谌　答章伯和问疾
　　王谌　到此
　　王谌　到李山寺
　　王谌　道傍庙
　　王谌　泛苕溪
　　王谌　饭罢
　　王谌　归山
　　王谌　过山受奖
　　王谌　虎丘
　　王谌　黄雀
　　王谌　寄王仲衡尚书
　　王谌　嘉熙戊戌季春一日画溪吟客王子信为亚愚诗禅上人作渔父词七首
　　王谌　简刘吉父
　　王谌　简吴若清
　　王谌　简章伯和
　　王谌　借楼
　　王谌　绝句
　　王谌　留山庵
　　王谌　柳絮
　　王谌　旅中述怀
　　王谌　秋风
　　王谌　入山
　　王谌　入邑
　　王谌　山庵即影
　　王谌　上之回
　　王谌　苕溪舟次
　　王谌　生日
　　王谌　十月晦日睡起
　　王谌　送墨与则上人
　　王谌　送薛端夫赴武学赴举
　　王谌　宿北山
　　王谌　题褚道士雪巘诗卷
　　王谌　题刘玉潭诗
　　王谌　题诗僧亚愚眉白集
　　王谌　题云海亭
　　王谌　为简上人赋古色轩
　　王谌　无题
　　王谌　吴江桥
　　王谌　姚村夜泊
　　王谌　游善区寺
　　王谌　友人招饮
　　王谌　远出乍归
　　王谌　早行
　　王谌　赠笔工
　　王谌　赠括苍季此翁
　　王谌　赠茅也休
　　王谌　乍归
　　王谌　张守送酒次敬字韵作诗谢之游北山
　　王谌　招玉渊
　　王谌　舟行
　　王谌　舟行即事
　　王谌　煮笋
　王成　大涤洞
　王呈瑞　君山浮远堂
　王承衎　赠英公大师
　王冲
　　王冲　次韵范公游云门
　　王冲　续寄一章
　王崇　送王才元入京
　王崈
　　王崈　{翳羽换石}山道中
　　王崈　山樵
　王俦　谢自然
　王初
　　王初　春日咏梅花
　　王初　即夕
　　王初　立春后作
　　王初　七夕
　　王初　青帝
　　王初　书秋
　　王初　送陈校勘入宿
　　王初　雪霁
　　王初　延平天庆观
　　王初　舟次汴堤
　　王初　自和书秋
　王处厚　游古陌吟
　王纯臣　启至大寨闻擒鬼章捷书上奏喜而为诗
　王从
　　王从　次韵张晋彦秋日
　　王从　句
　王从道　夔州歌简晁子西
　王从之　忆李之纯三首
　王枞
　　王枞　灯花联句
　　王枞　冬日同白玉蟾联句
　　王枞　冬日同王茂翁联句二首
　　王枞　雪窗联句
　王從益　送张无梦归天台
　王琮
　　王琮　北山访僧晚归
　　王琮　城西即事
　　王琮　次韵项君玉
　　王琮　次韵徐献可兼别重巽
　　王琮　答友人
　　王琮　代辟客送总卿归吴
　　王琮　读书楼作
　　王琮　独醒午坐
　　王琮　观潮
　　王琮　汉荆王墓
　　王琮　京华病中
　　王琮　客裹有怀徐太古
　　王琮　客南徐一首
　　王琮　客中从厚禄故人乞米
　　王琮　哭潘令
　　王琮　立春有怀
　　王琮　旅兴
　　王琮　秘省金鱼一首
　　王琮　蓬莱
　　王琮　秋夜有怀醉书十韵
　　王琮　三岩
　　王琮　题独醒小亭
　　王琮　题多影楼
　　王琮　挽何耐轩
　　王琮　喜赵居父赴班
　　王琮　献可约游北山阻雨
　　王琮　与刘天游伯仲夜话霅中戏赠
　　王琮　舟过孤山
　王大宝　灵岩禅寺
　王大烈
　　王大烈　贺人生女
　　王大烈　贺人生子
　　王大烈　贺人双生
　　王大烈　贺生次子
　　王大烈　贺生子索杯
　　王大烈　绝句
　　王大烈　律诗
　　王大烈　王氏螟罗氏子
　　王大烈　自庆生次子
　王大受
　　王大受　寄甘孝先二首
　　王大受　焦山
　　王大受　句
　　王大受　客枕
　　王大受　曝书
　　王大受　题道中观梅
　　王大受　题亦足堂
　　王大受　以疾止酒
　　王大受　游鹿苑寺
　　王大受　游水乐洞
　　王大受　玉山道中
　　王大受　赠画僧鉴老
　王旦
　　王旦　禁林讌会之什
　　王旦　诗一首
　　王旦　十洲阁
　　王旦　赠淳于公归养
　王当
　　王当　表兄丁行之俾予作山水一轴
　　王当　德清宰俞居安自画渊明图
　　王当　何源秀才为予画山水图觅诗
　　王当　江侯邀予作山水书以赠之
　　王当　戏画古松真清斋前
　　王当　戏画松柏壁
　王道父　夜卧舟中闻有唱山歌者倚其声作二首
　王道士
　　王道士　美阎承旨
　　王道士　太湖
　　王道士　于介翁别去一载偶会高湖谩成唐律以写相思之意
　王衟
　　王衟　登巾子山有怀旧游
　　王衟　题天台明岩
　王得益　送张无梦归天台
　王涤
　　王涤　怀潮士吴子野
　　王涤　南涧寺阁
　　王涤　赠子野归潮时会大名府
　王洞　干越亭
　王渎　句
　王度
　　王度　句
　　王度　游石门
　王端朝　金濑吊贞女
　王铎　蝴蝶洞
　王繁　句
　王舫
　　王舫　春日郊行次平野韵
　　王舫　次黄日岩韵
　　王舫　次愚谷雪韵
　　王舫　次韵答陈石泉
　　王舫　晚憩石门洞
　王鈇
　　王鈇　蝶
　　王鈇　句
　　王鈇　墨梅
　王辅　句
　王阜寿　占胜亭
　王傅　明福观
　王该　昭惠庙黄柏歌
　王溉
　　王溉　句
　　王溉　老人村
　　王溉　游大涤
　王刚中
　　王刚中　陈彦臣连静女案判词
　　王刚中　弥牟镇孔明八阵图
　　王刚中　滩石八阵图行
　王纲　诗赠富乐山海公长老
　王镐
　　王镐　简州
　　王镐　句
　　王镐　小桃源
　　王镐　移竹后雨
　王亘
　　王亘　次胡澹庵题挹翠轩韵
　　王亘　题翠岩亭
　　王亘　西楼
　王公亮　句
　王公炜　梅花
　王巩　题管圣浩蒲川归隐
　王拱辰
　　王拱辰　和尧夫先生安乐窝中好打乖吟
　　王拱辰　句
　　王拱辰　老苏先生挽词
　　王拱辰　耆英会诗
　　王拱辰　诗一首
　　王拱辰　史院席上奉和吴相公原韵
　　王拱辰　送会稽何从事
　王鞏
　　王鞏　过池阳
　　王鞏　寄桂州张谏议和永叔
　　王鞏　寄山谷
　　王鞏　句
　　王鞏　齐山僧舍
　　王鞏　全州捲烟阁
　　王鞏　輓苏黄门子由
　　王鞏　湘山
　　王鞏　萧相楼
　　王鞏　欣欣亭
　王古　妙峰寺
　王观国
　　王观国　句
　　王观国　题北岩院
　王珪
　　王珪　白鹭亭
　　王珪　被诏考制科呈胡武平内翰三首
　　王珪　采藻为旒
　　王珪　草
　　王珪　长兴馆绝句
　　王珪　呈景仁偶书
　　王珪　呈景彝偶书
　　王珪　呈永叔书事
　　王珪　池亭月下独坐
　　王珪　春日郊外
　　王珪　次胡则大赋雪韵
　　王珪　从驾至开宝寺庆寿崇因阁依韵和吴相公
　　王珪　大飨明堂庆成诗
　　王珪　登海州楼
　　王珪　登悬瓠城感吴季子
　　王珪　东楼
　　王珪　端午内中帖子词　夫人阁
　　王珪　端午内中帖子词　皇帝阁
　　王珪　端午内中帖子词　皇后阁
　　王珪　端午内中帖子词　太上皇后阁
　　王珪　发会同馆
　　王珪　访别成献甫经历时新拜四台御史之命二首
　　王珪　访别成献甫经历时新拜西台御史之命二首
　　王珪　奉诏赴琼林苑燕饯太尉潞国文公出镇西都
　　王珪　富谷馆
　　王珪　工部尚书致仕王懿敏公挽词
　　王珪　宫词
　　王珪　恭和御制上元观灯
　　王珪　和公仪上马
　　王珪　和公仪送白鷼于永叔
　　王珪　和公仪小桃绝句
　　王珪　和公仪饮茶
　　王珪　和景彝对花
　　王珪　和景彝诮扶出者
　　王珪　和景彝正月十八日偶书
　　王珪　和敬步叔弟七月十二夜胡伯恭园池对月即事之作
　　王珪　和林乔年学士普净院避暑
　　王珪　和刘原甫舍人雪霁早朝
　　王珪　和梅公仪琴高鱼同圣俞
　　王珪　和梅圣俞感李花
　　王珪　和人闻雁二首
　　王珪　和三司蔡君谟内翰麞猿芦雁屏二首
　　王珪　和圣俞春雪
　　王珪　和圣俞春雨
　　王珪　和圣俞莫登楼
　　王珪　和石昌言舍入酬王景彝学士雪霁有怀
　　王珪　和王景彝中丞衰病
　　王珪　和永频出省有日书事
　　王珪　和永叔思白兔戏答公仪忆鹤杂言
　　王珪　和元参政喜雪
　　王珪　和元厚之平羌
　　王珪　和致政太师潞国文公赐燕玉津园感恩述怀
　　王珪　荷叶
　　王珪　胡则大学正满秩趋京赋诗为赠
　　王珪　虎北口
　　王珪　淮上阻雪寄梅公仪龙图
　　王珪　皇帝冬至御大庆殿举第二盏酒奏嘉禾之曲
　　王珪　皇帝冬至御大庆殿举第一盏酒三庆云之曲
　　王珪　会仙石
　　王珪　即事
　　王珪　集英殿皇子降生大燕教坊乐语口统
　　王珪　集英殿乾节大燕教坊乐语口号
　　王珪　集英殿秋燕教坊乐语口号
　　王珪　寄公辟
　　王珪　冀馆春夕见月
　　王珪　郊礼庆成诗
　　王珪　郊外
　　王珪　较艺将毕呈诸公
　　王珪　较艺书事
　　王珪　较艺书事再呈永叔并同院诸公
　　王珪　金陵
　　王珪　金陵怀古二首
　　王珪　金陵会月
　　王珪　京口遇大风
　　王珪　就日馆
　　王珪　句
　　王珪　客感
　　王珪　来燕堂聊句
　　王珪　雷塘晚归
　　王珪　立春内中帖子词　夫人阁
　　王珪　立春内中帖子词　皇帝阁
　　王珪　立春内中帖子词　皇后阁
　　王珪　立春内中帖子词　温成皇后阁
　　王珪　林亭
　　王珪　刘损斋主簿见示游广教和刘朔斋诗次韵
　　王珪　留题吴促庶省副北轩画壁兼呈杨乐道陈院龙图三首
　　王珪　柳河馆
　　王珪　楼上会友述怀
　　王珪　楼上述怀
　　王珪　梅花
　　王珪　摸斗岭
　　王珪　莫京甫知事有台掾这辟赋诗识别二首
　　王珪　莫京甫知事有台掾之辟赋诗识别二首
　　王珪　南海馆中
　　王珪　拟试置章御座二首
　　王珪　濮安懿王夫人挽词二首
　　王珪　普净院避暑呈陆子履学士
　　王珪　琼林苑御筵奉送致政太师潞国文公归西洛
　　王珪　秋风
　　王珪　秋雨
　　王珪　仁字卷子
　　王珪　仁宗皇帝挽词五首
　　王珪　三乡怀古
　　王珪　上元
　　王珪　失题
　　王珪　诗一首
　　王珪　市骏坊
　　王珪　书四望亭
　　王珪　书隐者壁
　　王珪　思乡岭
　　王珪　四并亭
　　王珪　送程公辟给事出守会稽
　　王珪　送程公辟刑部出守南昌
　　王珪　送范景仁正议致政归颍昌
　　王珪　送富郎中守苏州
　　王珪　送公辟给事自青州致归吴中
　　王珪　送何圣从龙图将漕河东
　　王珪　送陆子履悠撰出守澶渊
　　王珪　送人东归
　　王珪　送入南归
　　王珪　送僧归吴中
　　王珪　送僧惠思归钱塘
　　王珪　送山人程惟象东归
　　王珪　送史寺丞赴真州六合县
　　王珪　送腾舜敷
　　王珪　送汪叔志赴平江州同知
　　王珪　送吴促庶待制出守长沙
　　王珪　送向防御出守淮阳
　　王珪　送元厚之待制出守福唐
　　王珪　滕学士移河朔
　　王珪　题道录陈景元中太乙宫种玉轩
　　王珪　题李右丞王维画雪景
　　王珪　题齐宫
　　王珪　题瑞芝图
　　王珪　题招提院静照堂
　　王珪　挽霸州文安县主簿苏明允
　　王珪　挽董澜溪二首
　　王珪　挽董儒促二首
　　王珪　挽贡南漪三首
　　王珪　挽胡信芳上舍二首
　　王珪　挽潘昌朝
　　王珪　挽钱公起
　　王珪　挽吴大社
　　王珪　挽吴止水
　　王珪　王公和学士挽词
　　王珪　望京馆
　　王珪　闻琵琶
　　王珪　闻邵兴宗拜命
　　王珪　闻喜燕上赠状元叶祖洽
　　王珪　闻种谔米脂川大捷
　　王珪　喜定号
　　王珪　喜雪
　　王珪　戏呈唐卿
　　王珪　夏日登望海亭
　　王珪　夏夜宿江亭有怀
　　王珪　小桃
　　王珪　新城寄瓦桥郭太傅
　　王珪　新馆
　　王珪　新亭
　　王珪　信字卷子
　　王珪　刑部侍郎仕王熙仲挽词
　　王珪　杏坛坊
　　王珪　靴淀除夕之会呈王原叔给事燕唐聊谏议
　　王珪　雪晴
　　王珪　夜意
　　王珪　一题白马馆
　　王珪　依韵恭和圣制俯同太师文彦博玉津园赐宴席上述怀
　　王珪　依韵恭和圣制龙图天章阁观三圣御书
　　王珪　依韵和蔡参政导洛
　　王珪　依韵和蔡枢密岷洮恢复部迎降
　　王珪　依韵和蔡枢密山药
　　王珪　依韵和蔡相公侍燕集英蓼
　　王珪　依韵和蔡相公宣赐
　　王珪　依韵和犯景仁翰留题子履草堂二首
　　王珪　依韵和贾直孺舍人初春祠左太乙二首
　　王珪　依韵和景仁寄河中公仪龙图
　　王珪　依韵和景仁闻喜席上作兼呈司马君实内翰
　　王珪　依韵和景彝观刑部厅燕侍郎画山水二首
　　王珪　依韵和梅圣俞从登东楼三首
　　王珪　依韵和宋次道龙图阁曝书
　　王珪　依韵和王宣徽春雨
　　王珪　依韵和王宣徽冬燕
　　王珪　依韵和王宣徽奉安中太乙神像
　　王珪　依韵和王原叔内翰禁直有怀
　　王珪　依韵和吴枢密上王码电脑公司软件中心相公同召赴资政殿听读诗义感
　　王珪　依韵和吴相公南效春晴题斋宫壁
　　王珪　依韵和吴相公史院开局
　　王珪　依韵和吴相公闻南宫放喜即事
　　王珪　依韵和永叔戏书
　　王珪　依韵和元参政喜雨四首
　　王珪　依韵和元参政正月十九日候聚厅移刻未至石占绝句
　　王珪　依韵和曾侍中谢二府相顾
　　王珪　依韵和张文裕龙图加执政入东西府诗
　　王珪　依韵和章枢密景灵宫奉安列圣神御
　　王珪　依韵吴枢密正月二日留题曾侍中斋阁
　　王珪　英宗皇帝挽词五首
　　王珪　游山寺
　　王珪　游赏心亭
　　王珪　友生失意
　　王珪　有感
　　王珪　又次韵
　　王珪　又寄公仪四首
　　王珪　又上监察御史
　　王珪　又依韵和吴枢密上史馆王相公西府偶成
　　王珪　渔父
　　王珪　元日呈原叔给事唐聊谏议
　　王珪　月夜有寄
　　王珪　越王楼
　　王珪　再召至龙图阁观书
　　王珪　赠礼部尚书唐质肃公挽词二首
　　王珪　赠礼部邵安简公挽词
　　王珪　赠礼部宋次道挽词
　　王珪　赠礼悦尚书唐质肃公挽词二首
　　王珪　赠侍中李良定公挽词
　　王珪　赠司空侍中晏元献公挽词二首
　　王珪　赠太师中书令鲁国曾宣靖公挽词二首
　　王珪　赠太尉郑文肃公挽词二首
　　王珪　赠太慰吕惠穆公挽词
　　王珪　赠太子少师元章简公拘词
　　王珪　赠太子太傅李康靖公挽词二首
　　王珪　正月五日与馆伴耶律防夜讌永寿给束赴留别
　　王珪　舟行述怀寄公仪
　　王珪　竹
　　王珪　涿州
　　王珪　资善常御筵送太子少保致仕李柬之归西京
　　王珪　资善御筵送刑部侍郎致仕李受归庐山山
　　王珪　自述
　　王珪　寄程公辟
　王衮　句
　王过
　　王过　句
　　王过　诗一首
　王汉
　　王汉　诗一首
　　王汉　题湖山立石
　王汉之　刘阮洞
　王翰　司空侍郎故居
　王和中　刘公亭
　王珩　梦中作
　王宏
　　王宏　句
　　王宏　再游园亭
　王厚之　香山刻石
　王壶　游浯溪
　王祜
　　王祜　句
　　王祜　南阳酂诗
　　王祜　赠率子连三首
　王化基
　　王化基　句
　　王化基　送僧归护国寺
　王淮
　　王淮　高宗皇帝挽词
　　王淮　题福佑王庙
　王涣
　　王涣　睢阳五老会诗
　　王涣　昭庆寺看芍药
　王璜　句
　王晖
　　王晖　龙游道中闻雁
　　王晖　三河道中
　王辉　览翠亭
　王撝
　　王撝　句
　　王撝　游佑七年丁未十一月朔蔡久轩自江东提刑归抵家时三馆诸公以风霜随
　王回
　　王回　双凫
　　王回　浙江有感
　王吉　游琅琊山呈锐意公长老
　王济源　和叠山先生韵
　王济之　赠阳子
　王寂　歌
　王暨　题寺壁
　王霁　和吴公仲庶游海云寺
　王稷　大涤洞天留题
　王驾　永和县上已
　王戬　题紫箨寺
　王介
　　王介　洞霄宫
　　王介　郑氏馆中书事
　王谨礼　琴歌
　王谨言　耆英会诗
　王进之　春日田园杂兴
　王经　灵岩纪胜
　王景华　怡怡亭
　王景月
　　王景月　采石渡
　　王景月　桃源行
　王景云　怡怡亭
　王浻　题义门胡氏华林书院
　王九龄
　　王九龄　祠庞颍公
　　王九龄　题吉昌桥
　　王九龄　听鼓琴
　王居安
　　王居安　句
　　王居安　考试当涂次池阳崎岖山行石多可爱因用袁席之韵
　　王居安　潘德久有龙眠三马百失其一俾予赋诗
　　王居安　送刘改这二首
　　王居安　送刘改之
　　王居安　同林逢吉过小溪寺二首
　　王居安　游委羽山
　王举元　同游柏谷山
　王举正　春集东园赋得叶字
　王秬
　　王秬　登历卜古城员外新亭二首
　　王秬　登绮霞亭
　　王秬　句
　　王秬　题不欺室张魏公为王龟龄书也何子应赋诗
　　王秬　题王龟龄詹事祠堂
　王珏
　　王珏　空明洞
　　王珏　题希夷堂赠周道正
　王君谟
　　王君谟　江行
　　王君谟　赠相士
　王俊彦　句
　王俊刈　圆坛午龛行事
　王郡守　怀古
　王开平　石门洞
　王侃　鹰爪花
　王偘
　　王偘　查林对月
　　王偘　冬日杂兴
　　王偘　过分水岭即事次韵
　　王偘　过冯岭感旧
　　王偘　寄玉涧
　　王偘　题画扁
　　王偘　夜对梅花示彦恭侄
　王亢　句
　王克功
　　王克功　剑浦思归
　　王克功　梅仙山
　　王克功　思友
　　王克功　咏柳
　王克逊　金泉寺
　王逵
　　王逵　鳌顶峰
　　王逵　嘲苗振
　　王逵　冲虚宫
　　王逵　钓台
　　王逵　句
　　王逵　上巳游东禅诗
　　王逵　万山寺
　　王逵　中元燕百丈小楼诗
　王揆　游黄山留题
　王莱　陶隐居上馆
　王老者　豆腐诗
　王祕　赠日本僧
　王廉清
　　王廉清　送桑泽还天台
　　王廉清　题玉霄亭
　王邻臣　句
　王蔺
　　王蔺　和杨廷秀至后睡觉
　　王蔺　中塔悟空禅院
　王龙学　游灵岩
　王銮　赠胡侍郎荣归
　王纶
　　王纶　秦邮晚泊
　　王纶　题义门胡氏华林书院
　王迈
　　王迈　爱女
　　王迈　跋大庾令赵宗华时棣藏诸公帖
　　王迈　柏梁体简龚少益
　　王迈　臂鹰诗
　　王迈　别戴仲实
　　王迈　别刘孟容岁提干二首
　　王迈　丙子诏后需捷四绝
　　王迈　蔡实甫能酒而道中无可口者见其吻噪成长篇戏之
　　王迈　参部至三山简王宗教子文野二首仍寄观潮拙稿子文旧诗名为碧云楼集
　　王迈　嘲解十首
　　王迈　陈方大弟宠父将省侍潮阳以诗约别
　　王迈　陈侍郎见激字韵和以见寄复用韵谢
　　王迈　呈竹轩张史君二首
　　王迈　痴儿
　　王迈　池上归道间即事二首
　　王迈　除夕
　　王迈　除夜共蒋力父有秋宿南浦馆
　　王迈　除夜宿江下逆旅呈甥陈宗器
　　王迈　除夜洗砚
　　王迈　春晚山行问酒主媪以瓶罄告
　　王迈　春月白鹤吟寄魏鹤山
　　王迈　春月阅报成诗寄呈方漕信儒孚若
　　王迈　次韵调甘内掾
　　王迈　代贺崇清陈侍朗正种谠诞辰
　　王迈　戴老堂为城西林兄作
　　王迈　丹青阁
　　王迈　丁丑同蒋力父东归至城诗以别之
　　王迈　冬孟驾出亲享太庙连日雨是朝大霁都人云凡四次如此矣
　　王迈　读诚斋新酒歌仍效其体
　　王迈　读渡江诸将传
　　王迈　读坡诗
　　王迈　读庆元党人家乘蜀
　　王迈　读王伯大都承奏疏
　　王迈　多病
　　王迈　鹅坑先茔晚归
　　王迈　二朋阅邸报
　　王迈　二十韵潮阳宰余君实日华
　　王迈　二月十六日到仙水未第前屡梦
　　王迈　二月朔日得诗二十六韵
　　王迈　飞云楼
　　王迈　感欢时事
　　王迈　感叹时事
　　王迈　观风堂观丛刻
　　王迈　观猎行
　　王迈　过建阳范氏桂林馆见其向日娱宝亭馆已属他人诗以吊之
　　王迈　过新蓬二岭
　　王迈　海棠
　　王迈　害惠安吴簿明辅子良权南安宰二首
　　王迈　寒食呈陈崇清
　　王迈　和崇清侍郎招饮超燕堂韵
　　王迈　和后村刘甫纪梦
　　王迈　和黄遇卿二白韵
　　王迈　和京教李景平
　　王迈　和林养正龟符惠诗
　　王迈　和刘编修潜夫读近报蒋岘被逐二首
　　王迈　和龙溪陈宰琏景赐石马桥韵桥乃其父崇清作倡
　　王迈　和马伯庸尚书四绝句
　　王迈　和毗陵傅知录送其侄得隽广童科
　　王迈　和书楼叔题小蓬莱
　　王迈　和赵倅二首
　　王迈　和致政林存斋稚圭
　　王迈　和竹轩张史君来字韵二首
　　王迈　和宗侄朝望公辅贺生朝韵
　　王迈　贺表兄傅仁仲常后院生男
　　王迈　贺陈讲书谋仲诹璋庆
　　王迈　贺陈侍郎该宗祀告成加封清源郡侯二首告词有缅怀耆德养老乞言等语
　　王迈　贺弟纲得男
　　王迈　贺工思表兄西上
　　王迈　贺洪景茂叶舍试平奏仍勉为南宫之行
　　王迈　贺宋兄令子县尉之望擢荣还
　　王迈　贺同年林簿同卿龟从新婚
　　王迈　贺谢景芳得第四男
　　王迈　贺许宰伯诩再考
　　王迈　红蛛
　　王迈　画工又作道装
　　王迈　怀蒋力父鉴仓
　　王迈　黄君会景伊西上
　　王迈　惠安赖惟允汝恭乞崇清老椿芳桂四大字为赋二首
　　王迈　寄陈起予宗夏二首
　　王迈　寄呈漳守李侍郎元善四首
　　王迈　寄林少忠因为家叔再留之馆
　　王迈　寄南剑守陈寺丞宿
　　王迈　寄题卢川容膝轩诗
　　王迈　寄婺州赵尚书产夫二首
　　王迈　寄婺卒张同年渭叟并简其婿黄元辅自然二首
　　王迈　寄谢希贤先觉表兄
　　王迈　寄延平史君马德大天骥二首
　　王迈　寄郑龙川子汝瞻岩翁二首一叙别怀一谢惠端砚
　　王迈　监试卫通判送桂花一枝得四绝句以谢
　　王迈　简南剑倅赵用甫以夫同年二首
　　王迈　简仙游宰共瀛甫登二首
　　王迈　简宗弟无逸稼主簿
　　王迈　轿中五言
　　王迈　就许宰求云岫介和集
　　王迈　菊花
　　王迈　句
　　王迈　聚物
　　王迈　看蒋玉父有珍炙膏肓
　　王迈　腊肉
　　王迈　兰花
　　王迈　兰亭故居
　　王迈　离家
　　王迈　立夏前王日出郊送春
　　王迈　莲花
　　王迈　良月朔郊行问讯梅菊
　　王迈　刘氏内政及二宠同孕
　　王迈　梅花吟
　　王迈　梦林清叔
　　王迈　闽岭遥岑
　　王迈　墨歌寄林明叔
　　王迈　暮春即事
　　王迈　南剑赵用甫权郡有小集以祈晴不用妓移晚筵於潘司户
　　王迈　偶书警俗
　　王迈　潘世表来访临别赠二十韵
　　王迈　蓬莱阁
　　王迈　七月望后二日西湖会饮酒酣分韵赋诗得荷字
　　王迈　钱方言岩仲之泰尉尤溪二首
　　王迈　乔松歌
　　王迈　清明郊行
　　王迈　秋榜已揭不寐
　　王迈　秋夜对客
　　王迈　阙题
　　王迈　人日六言五首
　　王迈　人日设安录醮有送菊花一盆四干直上开花数百颗不减重阳喜而成诗
　　王迈　山郭检踏途中闻杜鹃
　　王迈　山居即事
　　王迈　山中读诚斋诗
　　王迈　邵武山人杨寿卿临别索诗
　　王迈　绍兴戒珠寺读右军祠碑
　　王迈　生朝止客
　　王迈　师心主人作飞锡岩
　　王迈　石巴山买舟
　　王迈　试墨五首
　　王迈　寿陈崇清侍郎
　　王迈　寿陈贡元
　　王迈　寿丞相
　　王迈　寿南宗东岩四首
　　王迈　寿彭簿
　　王迈　寿丘曹
　　王迈　寿太守
　　王迈　寿仙游许宰
　　王迈　寿徐直院
　　王迈　寿郑青山
　　王迈　叔寿侄
　　王迈　送白糍与囊山老子
　　王迈　送陈君保作吉赴广漕
　　王迈　送陈群何作吉西征
　　王迈　送陈汝功起宰永春二首
　　王迈　送陈宗谕进叔晋接赴庆元添卒及乃弟泰来四首
　　王迈　送传一新西上
　　王迈　送方德和大镛赴漕
　　王迈　送方潜仲入太学
　　王迈　送方栻赴铨
　　王迈　送龚少贻北赴汀州司户
　　王迈　送洪承信儒发西上
　　王迈　送黄殿讲成父赴广东漕四首
　　王迈　送黄东起西上
　　王迈　送黄少遇非熊守德庆
　　王迈　送黄同年京甫必昌赴广西提干二首
　　王迈　送会之梦龙赴南安尉
　　王迈　送良沃州赋得石上松
　　王迈　送林日升景高之毗陵传氏馆
　　王迈　送林师道似之赴宁都尉二首
　　王迈　送林元质彬之西上
　　王迈　送刘无竞克逊司门赴召三首
　　王迈　送螃蟹
　　王迈　送莆守赵孟坚汝固可舶温陵
　　王迈　送人纸笔
　　王迈　送蜀名父之子程刚仲世德擢甲科二首
　　王迈　送笋菰与方德润大琮石史遥求霜毫
　　王迈　送吴魁君谋叔告赴召二首
　　王迈　送吴梦大监税赴潮州圃湾二首
　　王迈　送乡先生林{左虎几换鱼右文}磻黄石讲会
　　王迈　送徐茂功西上二首
　　王迈　送徐子学鲁赴梅教二首
　　王迈　送张能父天定赴瑞州教二首
　　王迈　送张柔翁必强西上
　　王迈　送赵伯泳涯侍郎守漫陵
　　王迈　送真西山赴召
　　王迈　送郑秉叔西征
　　王迈　送郑邛叔珪之博罗尉四首
　　王迈　送朱典卿履常参学
　　王迈　送朱典卿履常上舍西上
　　王迈　送朱君锡珪尉德化二首
　　王迈　岁晚
　　王迈　岁晚偶题
　　王迈　桃蹊梅坞
　　王迈　题惠安赖汝恭溪山风月亭
　　王迈　题九鲤湖
　　王迈　题名士蔡伟叔宣子文集
　　王迈　题听蛙轩
　　王迈　题致爽轩诗
　　王迈　听儿德胙读书呈邱景实知一教授
　　王迈　听九座钝庵禅师端午日外堂说法诗
　　王迈　挽陈直学二首
　　王迈　挽崇清陈侍郎五首
　　王迈　挽宁宗皇帝章六首
　　王迈　挽平昌戴丞二首
　　王迈　挽武刚录能
　　王迈　挽漳守郑都承子敬四首
　　王迈　挽赵东岩简叔彦侯四首
　　王迈　挽赵南塘尚书汝谈二首
　　王迈　挽郑昂叔珪母蔡夫人二首
　　王迈　挽制干二首
　　王迈　挽致政朱司户二首
　　王迈　挽邹帅母叶夫人二首
　　王迈　晚过白沙
　　王迈　为余君肃日严母夫人寿
　　王迈　温陵万安桥谒忠惠蔡公祠堂留题
　　王迈　闻倪尚书赴诏
　　王迈　闻倪正甫尚书台评
　　王迈　问邵武守刘无竞逊求邵武红硃三首
　　王迈　西轩春坐
　　王迈　西征延平道中偶成
　　王迈　西征舣舟肖洲投宿野漏下数刻主媪为作粥与同行一饱成诗
　　王迈　夏雨
　　王迈　仙水归程
　　王迈　贤牧堂
　　王迈　香山闻杜鹃
　　王迈　谢陈尉宏父惠潮阳蕉丝碑刻因求宿诺韩文
　　王迈　谢何察推鲫鱠
　　王迈　谢阮儒隐为画墨梅床屏
　　王迈　谢水福陈梦得见访
　　王迈　谢仙游许宰伯诩立续题名记招饮二首记乃崇清侍郎作
　　王迈　谢赵倅送双雉腊蹄
　　王迈　谢政府馈金
　　王迈　许宰和篇至再用韵谢
　　王迈　夜读杜诗契心喜成
　　王迈　因发诸县催科行移口占呈东卒
　　王迈　永嘉何子善琴而有诗名一日携二妙见访求诗
　　王迈　用徐编修德夫韵其开藩昩江二首
　　王迈　用韵简黄元辅二首
　　王迈　游温陵得未得之士四人作四爱诗　赠来叔泰来
　　王迈　游温陵得未得之士四人作四爱诗　赠茂功茂叔
　　王迈　游温陵得未得之士四人作四爱诗　赠顺夫履信
　　王迈　游温陵得未得之士四人作四爱诗　赠养仁若春
　　王迈　又九月朔同诸将观石马桥
　　王迈　又送地栗螃蟹简赵倅诗
　　王迈　又赠刘铁面五星
　　王迈　寓书吉祥填充临去友三人来访
　　王迈　元旦次日立春
　　王迈　元宵灯
　　王迈　再呈赵倅
　　王迈　再和陈起予二首
　　王迈　再和陈侍郎子知丞寄桂香新到令孙司户出柑为劝
　　王迈　再和二首
　　王迈　再和王君何定通判韵
　　王迈　再用韵和张仁仲史君
　　王迈　赞彦广兄喜相
　　王迈　早赵倅
　　王迈　贼平贺本路史禽良叔弥忠四首
　　王迈　赠川官五星先生
　　王迈　赠郭五星
　　王迈　赠郭五星若水叔清二首
　　王迈　赠林薪
　　王迈　赠术士陈谈天
　　王迈　赠无诤和尚四首
　　王迈　赠萧棠仲致政
　　王迈　枕上复用道间级字韵呈同人
　　王迈　啄木鸟
　　王迈　自赞善相
　　王迈　作郡庠修学增田记成诸职事招饮
　王曼之
　　王曼之　春日郊行
　　王曼之　西窗
　王楙　临终诗
　王梅窗
　　王梅窗　寄畊绿
　　王梅窗　梅花
　　王梅窗　秋日山中
　王梦雷　勘灾
　王梦应
　　王梦应　呈李书史四首
　　王梦应　东归
　　王梦应　和清明上冢韵
　　王梦应　甲申元日
　　王梦应　绵
　　王梦应　太瘴　仙人下岷峨谣
　　王梦应　挽曾东轩二首
　　王梦应　晚望
　王珉
　　王珉　还靖师草屦
　　王珉　舟行吴应求惜春次韵
　王名遂
　　王名遂　答曾节推
　　王名遂　岁寒亭成题柱自警
　王明清　绍兴乙卯张安国为右史明清与仲信兄梁举善郭世祯李大正李泳多馆於
　王默
　　王默　春花叹
　　王默　梅花
　王某　游东禅院
　王南美　钓月楼
　王南一　西湖
　王南运　与阳正父阳存子上风联句
　王柟
　　王柟　登浮光四望亭
　　王柟　观梅
　　王柟　南康泊舟欲游庐山值雪
　王念　题清芬阁
　王宁
　　王宁　和楼守浮远堂留题
　　王宁　秋夜赏桂
　王秠　凉轩
　王陃
　　王陃　将离蓝田同魏野饮于亭联成二韵
　　王陃　宿宅与王专魏野洎用晦上人因成联句
　王平国　支提禅寺
　王平子　题雪猎图
　王溥
　　王溥　寄邓洵美
　　王溥　句
　　王溥　诗一首
　　王溥　谢进士张翼投诗两轴
　王齐舆　儒生墓
　王齐愈　车武子宅
　王其　贺侍郎
　王奇
　　王奇　句
　　王奇　旅中有感
　　王奇　绿荫亭
　　王奇　题修仁县群峰驿
　　王奇　通天岩
　　王奇　续县令题雁诗
　王淇
　　王淇　梅
　　王淇　暮春游小园
　王琪
　　王琪　垂虹亭
　　王琪　答永叔问
　　王琪　红梅
　　王琪　金陵赏心亭
　　王琪　九曲池
　　王琪　句
　　王琪　绝句
　　王琪　暮春游小园
　　王琪　清辉殿观唐明皇山水石字歌
　　王琪　秋日白鹭亭向夕有感
　　王琪　送安公归顶山瑞石萩
　　王琪　题招隐寺
　　王琪　无弦琴
　　王琪　吴中晓寒曲
　　王琪　咏玉蕊花
　王钦若
　　王钦若　句
　　王钦若　觉林寺
　　王钦若　送天柱冯先生
　　王钦若　送张无梦归天台山
　　王钦若　咏华林书院
　王卿月　长淮晚望
　王清惠
　　王清惠　捣衣诗呈水云
　　王清惠　李陵台和水云韵
　　王清惠　秋夜寄水月水云二昆玉
　　王清惠　诗一首
　　王清惠　送水云归吴
　王庆升　入道诗十九首
　王琼奴　答外
　王蘧　句
　王衢
　　王衢　淳化五年秋八月二十四日钜鹿魏野江东僧用晦赵郡李识登解城瑯琊王
　　王衢　解城条山联句
　　王衢　解城条山联句。诗见本书魏野一○
　王日翚　云安监劝学诗
　王容
　　王容　登第诗
　　王容　题兰亭帖
　王阮
　　王阮　八月过西林一首
　　王阮　北固山望扬州怀古
　　王阮　奔牛闸遇使者议和一首
　　王阮　避暑烟水亭与王景文回纹联句一首
　　王阮　丙午寒食题净土寺一首
　　王阮　沧洲阁集句二首
　　王阮　曹娥庙一首
　　王阮　昌国偶成一首
　　王阮　昌国秩满次陈纠祖行韵一首
　　王阮　长风沙交宋丈韵一首
　　王阮　陈弥高惠诗次韵言谢一首
　　王阮　池阳道中一首
　　王阮　出丰城一首
　　王阮　出郊访沈洞主一首
　　王阮　除夕有感一首
　　王阮　传舍中竹一首
　　王阮　次德和韵寄谈李二丈二首
　　王阮　次陆务观韵寄王景文一首
　　王阮　次韵酬李周翰一首
　　王阮　次韵范石湖北窗书怀一首
　　王阮　次韵来梓见赠一首
　　王阮　次韵叶教二首
　　王阮　次韵庸斋纳凉一首
　　王阮　代胡仓过圣德惠民诗一首
　　王阮　登衡岳三首
　　王阮　冬日见桃一首
　　王阮　洞庭题咏十一首　洞庭留别
　　王阮　洞庭题咏十一首　广福上真宫
　　王阮　洞庭题咏十一首　龟山钓鱼台
　　王阮　洞庭题咏十一首　橘圃
　　王阮　洞庭题咏十一首　林屋
　　王阮　洞庭题咏十一首　水月院
　　王阮　洞庭题咏十一首　宿灵佑观谢沈君
　　王阮　洞庭题咏十一首　太湖
　　王阮　洞庭题咏十一首　仙坛观
　　王阮　洞庭题咏十一首　小湖寺
　　王阮　都昌沿檄黟歙遇春一首
　　王阮　都下病起呈王枢密一首
　　王阮　读浯溪碑一首
　　王阮　泛舟一首
　　王阮　访晦翁不遇一首
　　王阮　访子虚不遇一首
　　王阮　姑苏泛月一首
　　王阮　古意二首
　　王阮　瓜时有感一首
　　王阮　馆娃宫一首
　　王阮　广中二首
　　王阮　广中南华寺一首
　　王阮　龟父国宾二周丈同游谷帘三首
　　王阮　过东林吊沈文伯一首
　　王阮　过桃川万寿宫二首
　　王阮　和戴倅韵寄苗侯一首
　　王阮　和陶诗六首　和归田园
　　王阮　和陶诗六首　和贫士
　　王阮　和陶诗六首　和乞食
　　王阮　和陶诗六首　和饮酒
　　王阮　和陶诗六首　和杂诗
　　王阮　湖南道中三首
　　王阮　黄公滩一首
　　王阮　寄范石湖五首
　　王阮　寄题识山堂一首
　　王阮　寄郑器先一首
　　王阮　见梅有感一首
　　王阮　荐福寺一首
　　王阮　江上一首
　　王阮　郊居即事一首
　　王阮　金市大水一首
　　王阮　九日独泛松江一首
　　王阮　九日陪金市诸友登高阳山二首
　　王阮　九日途中有感一首
　　王阮　九日有感一首
　　王阮　九月六日泛舟航村而舟人不审误抵道场之麓越二日登焉因过何山谩赋
　　王阮　兰亭一首
　　王阮　刘致政家东冈池莲甚盛昔尝饮焉赋引叙别二首
　　王阮　留别昌国五首
　　王阮　留别金市诸友一首
　　王阮　六言一首
　　王阮　龙门寺一首
　　王阮　龙舒朱献宾主汉阳簿弃官以归予亦不合丐去为赋一首
　　王阮　龙塘久别乘月再到奉呈同社一首
　　王阮　龙塘晚游一首
　　王阮　庐江道中二首
　　王阮　庐山太平宫一首
　　王阮　明妃曲一首
　　王阮　南至日呈詹司谏一首
　　王阮　陪陈帅登孺子亭一首
　　王阮　陪晦翁登妙高峰一首
　　王阮　陪诸公登广福观下望鼓蠡一首
　　王阮　彭泽道中二首
　　王阮　蓬屋一首
　　王阮　普陀山观音岩祈雨一首
　　王阮　瀑布二首
　　王阮　秋日寄舍弟一首
　　王阮　劝农题叶祥寺一首
　　王阮　入山遇雨宿开先寺二首
　　王阮　瑞麦谣一首
　　王阮　上九江唐舍人一首五十韵
　　王阮　上巳日青龙道中一首
　　王阮　上巳日雁叉阻风呈宋彦起一首
　　王阮　舍弟挽余为灯火火计已而余出夜梦其以诗来感叹一首
　　王阮　试院二首
　　王阮　送晦翁十首
　　王阮　送逃侍郎二首
　　王阮　宿淮南岸一首
　　王阮　宿五步港一首
　　王阮　宿祖印寺一首
　　王阮　题淡岩一首
　　王阮　题东林一首
　　王阮　题高远亭一首
　　王阮　题惠山泉一首
　　王阮　题金山斋一首
　　王阮　题靖节先生祠一首
　　王阮　题落星寺一首
　　王阮　题瑞昌良田寺览秀轩一首
　　王阮　题四羊图一首
　　王阮　题武夷冲佑观一首
　　王阮　题严陵钓台一首
　　王阮　铁柱观一首
　　王阮　同张安国游万杉寺一首
　　王阮　投吏部汪书一首
　　王阮　投周益公三首
　　王阮　挽张舍人安国四首
　　王阮　溪山堂三首
　　王阮　谢张安国相过一首
　　王阮　谢赵宰拜襄敏墓并留题二首
　　王阮　新昌留别一首
　　王阮　新昌书座右屏一首
　　王阮　虚飘飘一首
　　王阮　续湖阴曲一首
　　王阮　雪窦瀑布一首
　　王阮　寻真观一首
　　王阮　延真观一首
　　王阮　杨白花一首
　　王阮　佚老堂二首
　　王阮　用太白韵赠报恩南老一首
　　王阮　游洞霄宫一首
　　王阮　游三峡一首
　　王阮　有感再作三首
　　王阮　余门罗雀久矣今日池骨有鸥戏为小诗呈叔夏一首
　　王阮　禹陵一首
　　王阮　禹庙一首
　　王阮　禹穴一首
　　王阮　遇流民有感一首
　　王阮　云居还值旱怀旧游寄杨文仲二首
　　王阮　再用前韵一首
　　王阮　再游用前韵一首
　　王阮　早春示陈元达一首
　　王阮　赠尹氏子一首
　　王阮　詹林宗携文见过一首
　　王阮　浙江观潮一首
　　王阮　重九再到张已隔世书诗牌后一首
　　王阮　竹斋二首
　王润之　宝林寺
　王山
　　王山　答盈盈
　　王山　吊盈盈三首
　　王山　梦中作
　　王山　忆盈肥题玉女池二首
　王商翁　白云寺
　王申　宝林寺
　王伸
　　王伸　句
　　王伸　留题浯溪
　王诜
　　王诜　耳疾去后呈东坡
　　王诜　奉和子瞻内翰见赠长韵
　　王诜　过后唐庄宗庙寄曹殿帅贯道
　　王诜　句
　　王诜　颍昌湖上赠诸公
　　王诜　子瞻再和前篇非惟格韵高绝而语意邓重相与甚厚因复用韵答谢之
　王诜门客　上王晋卿
　王胜之　绝句
　王石室　梅
　王时　诗一首
　王时会　徐凫岛
　王时叙
　　王时叙　落梅
　　王时叙　题图南像
　　王时叙　惜母山新路词
　王时彦
　　王时彦　题梅山云悦楼
　　王时彦　题梅坛
　王实　古意
　王实之　句
　王士敏　绝命辞
　王士元　龙子祠农人享神
　王氏
　　王氏　寄父
　　王氏　题清风岭崖石
　　王氏　戏咏白罗系髻
　王世宁　临终作
　王世则　高岩立春日
　王叔安　春暮
　王叔简　题李伯时飞骑习射图
　王疏　游天平山
　王璹　寄题隐仙坡
　王曙
　　王曙　答子
　　王曙　回峰院留题
　　王曙　句
　　王曙　偶□
　　王曙　诗一首
　王述　游虎邱
　王恕
　　王恕　句
　　王恕　太守班春五岭边。次韵立春日
　　王恕　诗二首
　王说　晏起
　王思谦　题寿阳梅妆图
　王巳　招六贤之歌
　王嗣宗
　　王嗣宗　句
　　王嗣宗　题关右寺壁
　王松　句
　王素　重修山河堰
　王素行
　　王素行　赠馆人顾梅山
　　王素行　赠陆自明
　王橚　北湖水月
　王随
　　王随　寄张明真
　　王随　句
　　王随　临终作
　　王随　栖霞寺
　　王随　送妙明规长老
　　王随　送馀姚知县张太博
　　王随　天开岩
　　王随　忆越州
　　王随　玉兔寺
　　王随　郑州浮波亭
　王遂
　　王遂　道上
　　王遂　登钓台
　　王遂　登凤台
　　王遂　登县圃小楼
　　王遂　登杨府风云阁
　　王遂　登尊经阁
　　王遂　读党锢传
　　王遂　读天宝诸公事
　　王遂　读文公壬子闻雷诗
　　王遂　读武侯传
　　王遂　方丈壁读胡邦衡书草
　　王遂　凤凰台
　　王遂　会平江两粹六邑宰
　　王遂　会徐侍郎蔡提举
　　王遂　寄呈饭牛翁
　　王遂　寄聪自闻
　　王遂　寄九江宗族
　　王遂　寄刘后村王癯轩
　　王遂　寄昭武诸友
　　王遂　敬亭山检受御书
　　王遂　口伐
　　王遂　木犀答二吴书
　　王遂　宁考神御奉安原庙
　　王遂　牛渚曲
　　王遂　秦丞相府
　　王遂　青溪桥
　　王遂　瑞香
　　王遂　顺宁忆弟
　　王遂　送冯卿归无锡
　　王遂　送浩翁赴梁县
　　王遂　送黄叔向归永嘉
　　王遂　送李果州归蜀
　　王遂　送李兄谒扬州帅
　　王遂　送林干荣满归莆
　　王遂　送三八弟归九江
　　王遂　送王冠卿罢郡归
　　王遂　堂后梅
　　王遂　题朝散郎刘公庙
　　王遂　题端明苏子瞻书天庆观乳泉赋后
　　王遂　题蒋少闵云巢
　　王遂　题卷舒堂竹
　　王遂　题顺宁庵
　　王遂　题顺宁壁
　　王遂　题顺宁窗
　　王遂　题游墨斋词后
　　王遂　宛陵道院成用吴尚书韵
　　王遂　闻杜鹃有感
　　王遂　吴大帝庙
　　王遂　戏题胡淡庵谏和书后
　　王遂　谢二吴书见访
　　王遂　谢章季思惠镜屏
　　王遂　谢赵庐州送淮白
　　王遂　夜宿梅山寺
　　王遂　夜宿镇城寺
　　王遂　谒子真祠
　　王遂　谒梓潼庙访黄薜泉试茶
　　王遂　以台柑寄漫塘报以诗用韵谢之
　　王遂　饮御园梅下
　　王遂　赠薜道士
　　王遂　赠陈师宓客陈兄
　　王遂　赠青阳士友
　　王遂　赠无梦道人
　　王遂　赠肖岩
　　王遂　枕上闻钟
　　王遂　中秋饮凤凰台上
　　王遂　舟中诵陶诗及诸葛传
　　王遂　舟中坐读鸢飞鱼跃
　王太冲　句
　王陶
　　王陶　佛教光寺
　　王陶　明智寺
　　王陶　相公竹
　　王陶　异服
　　王陶　游碧落洞
　　王陶　有窦复者世居镇戎能道边事
　王庭
　　王庭　明堂侍祠十绝
　　王庭　清湖
　王庭扬　兴庆池禊宴
　王挺之
　　王挺之　题黄山二首
　　王挺之　至道初元六月不雨为民冒暑乞灵龙湫投辞未竟云气已作雷雨继之
　王同祖
　　王同祖　初秋
　　王同祖　春日杂兴
　　王同祖　春社
　　王同祖　道间晚景
　　王同祖　冬日金陵制幕书事
　　王同祖　独行
　　王同祖　观锡宴宣劝
　　王同祖　观雨
　　王同祖　观宰相早期
　　王同祖　寒夜
　　王同祖　湖上
　　王同祖　湖上早行
　　王同祖　寄新人
　　王同祖　郊行
　　王同祖　京城元夕
　　王同祖　京口
　　王同祖　郡圃观白莲
　　王同祖　庙山道中
　　王同祖　明堂观礼杂咏十三首　车贺宿太庙
　　王同祖　明堂观礼杂咏十三首　车驾回太庙
　　王同祖　明堂观礼杂咏十三首　端门观习肆赦仪
　　王同祖　明堂观礼杂咏十三首　观景灵宫恭谢
　　王同祖　明堂观礼杂咏十三首　和宁门观驾
　　王同祖　明堂观礼杂咏十三首　回龙桥望驾
　　王同祖　明堂观礼杂咏十三首　内前
　　王同祖　明堂观礼杂咏十三首　尚书省观涖誓
　　王同祖　明堂观礼杂咏十三首　肆赦
　　王同祖　明堂观礼杂咏十三首　天街夜步
　　王同祖　内前
　　王同祖　秋闺
　　王同祖　秋日金陵制幕书事
　　王同祖　时事感慨
　　王同祖　霜风
　　王同祖　送客
　　王同祖　送刘方石归昩江
　　王同祖　岁晚即事
　　王同祖　岁晚杂兴
　　王同祖　太乙宫即事
　　王同祖　题郑云谷梅窗
　　王同祖　天津桥
　　王同祖　晚出升州门
　　王同祖　晚登层楼
　　王同祖　晚秋
　　王同祖　晚秋登楼
　　王同祖　午窗
　　王同祖　夏日金陵制幕即事
　　王同祖　小立
　　王同祖　严陵舟中
　　王同祖　夜步内门
　　王同祖　夜坐
　　王同祖　阴夕
　　王同祖　与月船周君话别
　　王同祖　雨意
　　王同祖　元日
　王投　三学院
　王煓　大涤洞
　王威　清音
　王惟正
　　王惟正　霍岳庙
　　王惟正　句
　　王惟正　应祷诗留天圣观
　王洧
　　王洧　宝佑丙辰余奉漕檄经从得识九锁山面目咸淳乙丑岁除前五日以帅檄遵
　　王洧　湖山十景　段桥残雪
　　王洧　湖山十景　花港观鱼
　　王洧　湖山十景　雷峰夕照
　　王洧　湖山十景　两峰插云
　　王洧　湖山十景　柳浪闻莺
　　王洧　湖山十景　南屏晚钟
　　王洧　湖山十景　平湖秋月
　　王洧　湖山十景　黮院风荷
　　王洧　湖山十景　三潭印月
　　王洧　湖山十景　苏堤春晓
　　王洧　清溪周高士芝房
　王葦　面万湖
　王渭卿　凤凰台
　王文卿
　　王文卿　句
　　王文卿　麻姑坛
　　王文卿　题棺木
　　王文卿　逍遥峰
　　王文卿　以二十八字为吾婿他日嘱仲和书付梅隐袁庭植
　王文孙　和答刘習之见赠
　王闻诗　宣化堂
　王汶
　　王汶　寄葛元成
　　王汶　寄韩涧泉三首
　　王汶　水心先生墓下作
　　王汶　送应显夫之上饶
　　王汶　有怀蔡贯之子与
　王渥　第一山
　王午　游王官谷
　王西涧　句
　王希旦　送蓝峰赴南泉教
　王希淮　送子应梅入太学
　王希吕
　　王希吕　本觉寺三过堂
　　王希吕　湖山十咏
　　王希吕　句
　　王希吕　学士院入直赋景物二首
　王晞韩　和方廷实见赠
　王晞鸿　句
　王晳
　　王晳　句
　　王晳　送程给事知越州
　王仙客　真妃小娘小庙
　王先莘　幽居
　王显世　乌驻道中
　王献臣
　　王献臣　澄虚阁
　　王献臣　寂光寺
　　王献臣　麻姑坛
　　王献臣　泗州山
　　王献臣　天开岩
　王相　吉祥草
　王象祖　诗一首
　王晓　送鹿伯可致仕归天台兼简致政龙学给事吴明可丈
　王孝严
　　王孝严　舫斋
　　王孝严　石门洞
　王信
　　王信　第一山
　　王信　飞瀑
　　王信　句
　　王信　题椿桂堂
　　王信　题石洞书院
　　王信　咏扬州后土祠琼花
　王休
　　王休　过董叔达故居
　　王休　游普济寺
　王旭　止善堂
　王学　谢刘本玉先生惠簟
　王学可
　　王学可　洞霄宫
　　王学可　石梁和韵
　　王学可　题苏端明书乳泉赋后
　王亚夫　题苏子瞻书夫天庆观乳泉赋帖
　王淹
　　王淹　次韵文夫兄病目新起
　　王淹　寄蒋季庄
　　王淹　寄仲子
　　王淹　秋浦见陆次川会其有广德之役同游齐山而别既归以诗寄之
　　王淹　吾兄文夫宦游天台余将官於江左不胜感离之情用韦苏州那知风雨夜复
　　王淹　吾僀　文夫宦游天台余将官於江左不胜感离之情用韦苏州那知风雨夜复
　　王淹　吾兄文夫宦游天台余将官於江左不胜感离之情用韦苏州那知风雨夜复
　　王淹　五言二首
　王延禧　制胜楼
　王炎午　赠戴石玉
　王嵒
　　王嵒　残冬客次资阳江
　　王嵒　回旧山
　　王嵒　句
　　王嵒　杪春寄友人
　　王嵒　贫女
　　王嵒　山中有所思
　　王嵒　题严君观
　　王嵒　燕
　王扬英　句
　王尧臣　怀天如隐士
　王沂孙
　　王沂孙　观周曾秋塘图有作
　　王沂孙　晋王大令保母帖
　王迤祖　题龙隐岩
　王贻永　句
　王以宁
　　王以宁　道中闻九里香花
　　王以宁　句
　王以咏　句
　王义山
　　王义山　跋杨中斋诗词集
　　王义山　柏仙诗
　　王义山　别中斋杨左丞
　　王义山　谌仙诗
　　王义山　春日即事二首
　　王义山　东湖拜朔非礼去职诸生以诗留行和其韵以谢之
　　王义山　读东坡和陶诗有感
　　王义山　读晚唐诗有感
　　王义山　对厅致语口号
　　王义山　甘露堂
　　王义山　感兴
　　王义山　古意二首
　　王义山　观海潮
　　王义山　和陈荣可感兴韵
　　王义山　和韩御史题滕王阁韵
　　王义山　和胡方湖雪韵
　　王义山　和九月十日紫极登高韵
　　王义山　和康节天意为人二吟
　　王义山　和清江韩伯善
　　王义山　和申屠御史来豫章韵
　　王义山　和王槐城城寄诗韵
　　王义山　鹤仙诗
　　王义山　寄题黄静斋
　　王义山　饯行省郎中王君祥
　　王义山　饯怡斋胡宪使
　　王义山　郊坛奏告礼成口号
　　王义山　京庠校文和同考官
　　王义山　冷舍偶成示儿
　　王义山　龙仙诗
　　王义山　梅梢上雪
　　王义山　偶成
　　王义山　钱长白李左丞
　　王义山　钱申屠御史归扬州行台
　　王义山　钱张宣慰三首
　　王义山　盛暑夜起
　　王义山　十月海棠盛开
　　王义山　寿崇节致语口号
　　王义山　书曹徴　勇诗集
　　王义山　书永嘉嘉禾驿
　　王义山　送按察王佥事除行台察院
　　王义山　送按突起魏经历
　　王义山　送丁直谅赴西涧山长
　　王义山　送奉使翰林颁降历日回
　　王义山　送升甫归九江
　　王义山　送孙纠弹归镇江
　　王义山　送余仲谦赴江州教
　　王义山　送云游莹上人
　　王义山　送允中斋王参政入闽
　　王义山　宿安仁县市
　　王义山　题陈宗阳梅花全韵诗集
　　王义山　题点易娄君复
　　王义山　题杜氏匏瓜亭
　　王义山　题何氏山阴道院
　　王义山　题黄草塘诗集
　　王义山　题黄高士雪月集
　　王义山　题僧南浦诗卷
　　王义山　题韶州李同知百泉漱雪吟卷
　　王义山　题汪才夫石城诗集
　　王义山　题吴此民无游集
　　王义山　题武冈向敏衡无加庄
　　王义山　题严子陵钓台
　　王义山　题袁州邵录三老图
　　王义山　题郑氏义门
　　王义山　天问
　　王义山　挽白鹿洞宾吕善居
　　王义山　挽度宗
　　王义山　挽横海曾朝议
　　王义山　挽胡经干
　　王义山　挽黄松涧
　　王义山　挽家溪危知郡
　　王义山　挽贾平章生母
　　王义山　挽介堂胡知郡
　　王义山　挽李教授
　　王义山　挽鹿泉贾参政二首
　　王义山　挽平轩王府判
　　王义山　挽山居刘侯官
　　王义山　挽善庆堂黎朝奉
　　王义山　挽实斋刘尚书
　　王义山　挽松麓李佥判
　　王义山　挽苏少章
　　王义山　挽遂初陈尚书
　　王义山　挽溪园周知郡
　　王义山　挽熊墨庄
　　王义山　挽熊县丞
　　王义山　挽云屋徐侍郎
　　王义山　挽竹芗龚侍郎
　　王义山　王母祝语
　　王义山　王母祝语　菖蒲花诗
　　王义山　王母祝语　长春花诗
　　王义山　王母祝语　宫柳花诗
　　王义山　王母祝语　蟠桃花诗
　　王义山　王母祝语　蔷薇花诗
　　王义山　王母祝语　芍药花诗
　　王义山　王母祝语　石榴花诗
　　王义山　王母祝语　万年枝诗
　　王义山　王母祝语　萱草花诗
　　王义山　王母祝语　栀子花诗
　　王义山　吴仙诗
　　王义山　五无歌送张参政
　　王义山　西湖即席和冷泉亭韵
　　王义山　小圃梅柳之争　柳与梅争
　　王义山　小圃梅柳之争　梅与柳争
　　王义山　丫头岩
　　王义山　夜宿严陵舟中
　　王义山　谒按察马佥事
　　王义山　谒参政张献子
　　王义山　谒申屠御史
　　王义山　谒中斋杨左丞
　　王义山　月岩
　　王义山　蚤起斋檐独坐
　　王义山　赠陈梅垣
　　王义山　赠邓可欺
　　王义山　赠邓梓林
　　王义山　赠丁道士游浙
　　王义山　赠山村梅癯
　　王义山　赠心月相士
　　王义山　赠医士熊月湖
　　王义山　斋居杂兴
　　王义山　枕上闻风
　　王义山　中屠御史袖诗来访和韵以谢
　　王义山　座间分韵得道字
　王艺　吴下同年会诗
　王亦世　海寇赵某伏诛
　王易简
　　王易简　九锁山十咏
　　王易简　题大像
　　王易简　题高房山夜山图
　　王易简　咏保母帖
　　王易简　游宝林寺
　王奕
　　王奕　八月八日偕庙学教授曹彦礼及孔颜孟三氏诸孙童齐集游逵
　　王奕　八月望日深衣抱高庙御琴奠酒首歌南风继作忆颜三氏诸孙环立以听为
　　王奕　宝香院
　　王奕　别宣尉王中斋
　　王奕　呈申屠御史忍斋二首
　　王奕　呈招讨李春野
　　王奕　春晖亭为榉川子赋
　　王奕　次韵上雪楼程侍御
　　王奕　大夫松
　　王奕　到扬州
　　王奕　登黄龙峰
　　王奕　登秦邮文游亭天壁亭长歌
　　王奕　庚寅五月十二日偕赵平甫拜采石神霄宫太白坟
　　王奕　鼓泽新县靖节祠
　　王奕　观潮阁
　　王奕　归途有感
　　王奕　过江绝句
　　王奕　汉柏
　　王奕　和叠山拜李白墓
　　王奕　和叠山拜虞雍公庙
　　王奕　和叠山到山阳郡学四诗
　　王奕　和叠山隆兴阻风
　　王奕　和叠山送淮安士友韵
　　王奕　和叠山小姑海门第一关诗
　　王奕　和叠山小姑庙
　　王奕　和叠山舟过澛港
　　王奕　和杜少陵望岳一首
　　王奕　和段好古外郎二首
　　王奕　和李太白泰山一首
　　王奕　和李提学存耕铅山酌廉韵
　　王奕　和卢痚斋多景楼韵
　　王奕　和罗隐诗再题多景楼
　　王奕　和申屠忍斋隶籍秦邮韵呈苟治书生
　　王奕　和徐中丞容斋旧泰山一百四韵贽见
　　王奕　和遗山呈太山倪布山真人
　　王奕　和元遗七首
　　王奕　和元遗山八首
　　王奕　和元遗山二首
　　王奕　和元遗山九首
　　王奕　和元遗山六首
　　王奕　和元遗山三首
　　王奕　和元遗山十首
　　王奕　和元遗山四首
　　王奕　和元遗山太山古句
　　王奕　和元遗山五首
　　王奕　和赵若伦旧题多景楼
　　王奕　和中丞徐容斋贯户维扬
　　王奕　鹤林寺绝句
　　王奕　护驾泉
　　王奕　淮安路教谢西溪己丑二月饮叠山于敬义堂有诗后三月仆至西溪见示时
　　王奕　黄池大水歌
　　王奕　回建德寄冯和峰隐士
　　王奕　回马岭
　　王奕　见陈月观二首
　　王奕　金余元遗山来拜祖庭有纪行十首遂倚歌之先后殊时感慨一也和元遗山
　　王奕　九月申屠伯骥同饮寿张蚩尤冢上
　　王奕　孔庙既拜之后又不远三百里过泰山过汶河壮哉斯游上日观作宾日歌少
　　王奕　茂陵封禅坛
　　王奕　梅
　　王奕　彭泽祭陶靖节祠
　　王奕　青山二章章四句
　　王奕　石塘歌呈吴侍郎
　　王奕　书赵忠靖公祠堂
　　王奕　水帘洞
　　王奕　四绝呈周月湖
　　王奕　送泰山倪布山真人
　　王奕　孙明复石守道祠堂
　　王奕　泰山
　　王奕　题北固亭
　　王奕　题池州邮亭
　　王奕　题焦山客位
　　王奕　题焦山吸江亭
　　王奕　题金山金鳌阁
　　王奕　题彭泽旧县锹梁公祠
　　王奕　题泰山仁安殿壁
　　王奕　题陶锹二贤祠
　　王奕　题维扬
　　王奕　题小蒜岭
　　王奕　闻叠山己丑四月七日死于燕
　　王奕　五绝呈李惟学山长
　　王奕　谢叠山先生己丑九月被执北行闽士以诗送之倚歌之饯
　　王奕　谢吴侍郎
　　王奕　新州枕上有感二首
　　王奕　再和前韵蛾眉亭
　　王奕　再和韵上石塘吴
　　王奕　贽见五峰燕先生
　　王奕　祖庭观丁歌
　王益
　　王益　和梅公仪留题重光寺罗汉院赠宪上人
　　王益　和梅公仪新繁县顯曜院
　　王益　句
　　王益　灵谷
　　王益　灵谷山
　　王益　留题清凉院
　　王益　新繁县东湖瑞莲歌
　王益柔
　　王益柔　奉答尧夫先生金雀石砚诗
　　王益柔　奉和尧夫
　　王益柔　莱石茶酒器寄邵先生作诗代书
　　王益柔　送程给事知越州
　　王益柔　题招提院静照堂
　　王益柔　遥题钱公辅众乐亭
　王益祥　题资福院平绿轩
　王翊龙
　　王翊龙　煎茶
　　王翊龙　谢王绣使同二教举充讲宾
　王逸　句
　王繹
　　王繹　句
　　王繹　题张公洞
　王隐
　　王隐　次韵之秋日雨后韵
　　王隐　谢竹堂先生见过
　王应麟
　　王应麟　鳖山
　　王应麟　东钱湖
　　王应麟　东山
　　王应麟　配食大成乐章　酌献鄇国公
　　王应麟　配食大成乐章　酌献沂国
　　王应麟　唐开成年墓志石
　　王应麟　天童寺
　　王应麟　望春山
　　王应麟　吴刺史庙
　　王应麟　吴刺史庙祭神辞
　王英孙
　　王英孙　宝林寺
　　王英孙　题高房山夜山图
　　王英孙　岳王墓
　王雍　题三学山
　王栐　白水山
　王用　送枢密使楼先生还乡
　王用亨　平绿轩
　王有大　挽象山先生
　王右丞
　　王右丞　句
　　王右丞　茉莉花
　王侑
　　王侑　乡饮酒倡和诗
　　王侑　乡饮酒诗
　王予可
　　王予可　宫词
　　王予可　宫体二首
　　王予可　句
　　王予可　南园湖石
　　王予可　题灵隐寺
　　王予可　驯鹤图
　　王予可　杂诗二首
　王渔壑　月夜登楼
　王嵎　登更好堂同景思少卿表丈韵
　王与钧
　　王与钧　代谢刘小坡送乡会劝酒赓韵
　　王与钧　经筵彻章物赐诗卷
　王与能
　　王与能　赓翠蛟亭韵
　　王与能　游洞霄宫
　王羽　朝阳岩二首
　王禹锡　句
　王遇　句
　王渊亭　广胜寺
　王元
　　王元　悼李韶
　　王元　登祝融峰
　　王元　怀翁宏
　　王元　句
　　王元　题邓真人遗址
　　王元　听琴
　王元复　题大茅峰
　王月窗
　　王月窗　城南
　　王月窗　普向山门
　王月浦
　　王月浦　荷花
　　王月浦　琼花
　王悦　句
　王越石　宿朝宗驿游洞天
　　王越石　宿朝宗驿游洞天　宿朝宗驿
　　王越石　宿朝宗驿游洞天　游洞天四首
　王云
　　王云　东湖
　　王云　句
　　王云　题李都官道堂
　　王云　题张氏钟秀阁
　　王云　赠大仰齐禅师
　　王云　赠仰山简老
　王恽　杨柳枝
　王赞
　　王赞　和知军毛奎小洞天诗
　　王赞　石淙
　王澡　聚景园
　王曾
　　王曾　皇帝阁立春帖子
　　王曾　句
　　王曾　送何水部蒙出牧袁州
　　王曾　送李寺丞归临江
　　王曾　送李文定移镇兖海诗
　　王曾　送钱易
　　王曾　献金陵牧薛大夫白马诗
　王昭宇　句
　王真人　榴皮题壁
　王轸　诗一首
　王徵　题谢康乐石门作
　王正功
　　王正功　嘉泰二年岁在壬戌正月八日携家还里幕中诸友远来饯别同游乳洞遂为
　　王正功　嘉泰改元桂林大比与计偕者十有一人九月十六日用故事行宴享之礼作
　王正已
　　王正已　天开图画亭
　　王正已　赠廖融
　　王正已　赠蕴上人
　王之奇
　　王之奇　句
　　王之奇　送李按蔡之任
　王之望
　　王之望　别友人
　　王之望　病后戏赠同官蒋子权
　　王之望　病余兀坐偶成二绝
　　王之望　出疆次副使准阴舟行
　　王之望　初至鸿佑成二百字
　　王之望　词源图
　　王之望　次韵陈勉仲见留之什
　　王之望　次韵陈庭藻赴天申燕诗二首
　　王之望　次韵贺子忱春事
　　王之望　次韵刘南伯二首
　　王之望　次韵王司户梅花五绝下得用古人意及比妇人玉雪并洁白等字
　　王之望　次韵王圜中二首
　　王之望　次韵制帅和王宪二首
　　王之望　次制帅所和前韵
　　王之望　大龙湫
　　王之望　道中寄丹丘亲旧
　　王之望　登大峨绝顶睹圆相佛光成长句二十韵
　　王之望　登第后投魏侍郎
　　王之望　房公湖
　　王之望　关子东约中秋游于竺再用前韵有诗和之
　　王之望　过石城
　　王之望　汉南晤魏侯彦诚魏侯赠诗期依韵知已而荆门受代归乡襄务冗甚未果答
　　王之望　和关子东筇杖
　　王之望　和关子东铁尺歌
　　王之望　和李清卿雪
　　王之望　和李士举陪提刑徽猷游中梁山临秀远轩以望江中平陆之胜承示佳句且
　　王之望　和眉守五郎中
　　王之望　和钱处和梅花五绝
　　王之望　和人元夕
　　王之望　和尚书李丈六绝
　　王之望　和许总卿
　　王之望　和姚令威春阴四绝
　　王之望　和友人
　　王之望　和曾丈赠光作令赵元质
　　王之望　和制帅
　　王之望　贺刘侍郎三首
　　王之望　怀李相之
　　王之望　还鲜于蹈夫诗编
　　王之望　皇华馆以上巳落因修禊事题诗纪之
　　王之望　浑醉庵诗
　　王之望　豁然亭
　　王之望　寄题谢景思药寮仍用其韵
　　王之望　寄制帅
　　王之望　句
　　王之望　刘侍郎见和再用韵
　　王之望　留题光相寺
　　王之望　留题修觉山绝胜亭
　　王之望　龙华山寺寓居十首
　　王之望　吕叔恭运使和题皇华馆诗复次韵
　　王之望　落梅
　　王之望　七夕
　　王之望　栖贤三峡桥次南康守晏德基韵
　　王之望　齐尧佐寄诗许予授代归谷城日相过次韵
　　王之望　缺题
　　王之望　饶守陈粹中有诗见留次韵为谢
　　王之望　山居
　　王之望　上李丈尚书
　　王之望　上曾二丈仲成
　　王之望　食橄榄有感
　　王之望　寿入州徐守三首
　　王之望　寿台州黄守
　　王之望　书白氏长庆集
　　王之望　书怀
　　王之望　帅漕复次韵再和
　　王之望　送别祝得之
　　王之望　送海棠与姚令威
　　王之望　送黄叔寓赴平江教授
　　王之望　送贾可封随郭帅还西城三十韵
　　王之望　题邓寨周氏小园
　　王之望　题广利院
　　王之望　题龙华寺
　　王之望　题蒙泉
　　王之望　题前诗已天忽作雨戏成一绝
　　王之望　题上清宫
　　王之望　题王氏秀野堂
　　王之望　题胥解元成美堂
　　王之望　题延庆观六时泉
　　王之望　题真符道山中寺
　　王之望　同年十人会於湖上巫子先拘台制不来有诗次韵
　　王之望　同庞彦才晚酌於涵翠轩
　　王之望　同鲜于蹈夫管养正饮卫氏云亭
　　王之望　同诸乡人泛临安西湖
　　王之望　投座主张子猷给事
　　王之望　挽季通判
　　王之望　挽林给事中母柳夫人词三首
　　王之望　挽王教授子节父
　　王之望　挽张直讲
　　王之望　王钤辖出示乃祖两令公画像求诗为赋七句
　　王之望　魏彦诚见示出守广德朝士送行诗用韵追赋
　　王之望　温原庙神御此还和谢景思韵
　　王之望　文监丞出关子东西湖春游倡和且约为重九之游次韵
　　王之望　吴传朋游丝书
　　王之望　吴明可寄诗次韵为答
　　王之望　浯溪中兴颂碑
　　王之望　戏景思
　　王之望　相之见和有真能乘兴之句再次韵
　　王之望　谢景思惠酒并二绝时宗守邀看上元景思不至次韵
　　王之望　许总卿见和再用韵
　　王之望　移竹
　　王之望　乙巳四月自都下省欧阳氏姊於封丘时河朔流移满道即事有作寄范觉民
　　王之望　以鼎炉遗关子东有诗相谢次韵
　　王之望　倚江亭会上虞伯逵送梅花并二绝句坐上次韵并调贺子忱
　　王之望　郢守乔民瞻寄襄阳雪中三绝因追述前过石城杯酒登临之胜为和
　　王之望　又和
　　王之望　又题鸿佑寺
　　王之望　与同舍游净明是日大寒予独乘马诸公以盂浩然相戏以其乡人故也关丈
　　王之望　杂诗四首
　　王之望　再和
　　王之望　再和制帅
　　王之望　再用前二诗韵
　　王之望　赠范觉民
　　王之望　赠襄阳帅吴彦猷
　　王之望　赠元观正字
　　王之望　赠元运使
　　王之望　张和公母秦国太夫人挽词
　　王之望　丈人观庙醮留题
　　王之望　中秋同儿侄登宝峰亭
　　王之望　钟鼓山间久雨二绝
　　王之望　舟至都昌初见庐阜连日阴雨忽尔晚晴云气顿收岩峦尽山截然苍翠立乎
　　王之望　自公堂诗
　　王之望　坐中赠朱尉庆长
　王之渊　应雪木
　王执礼
　　王执礼　赋将军木
　　王执礼　湖山纪游
　　王执礼　锦溪次赵令韵二首
　　王执礼　游钱王太庙
　　王执礼　游玉仙诸洞戏题碧云石崖
　王埴　小蓬莱歌
　王志道
　　王志道　赋江湖伟观
　　王志道　和半庵庆成诗韵
　　王志道　和高簿送梅
　　王志道　和秋浦闻鸡偶成
　　王志道　和谭云翔送双桂韵
　　王志道　和岘窗韵是日也适赴座主西湖社日之宴
　　王志道　寄兴
　　王志道　简中朝贵人
　　王志道　口占谢高簿送锦薰笼
　　王志道　六月八日夜步西湖即事
　　王志道　侨寄山居霍然几月凡见之於目闻之於耳者辄缀成绝句名之曰田园杂兴
　　王志道　秋早过湖
　　王志道　日南长至小饮於双清楼坐客九人皆一时名胜各和湾字韵诗予亦效颦以
　　王志道　岁朝轿中伊轧声类橹舟因感旧游
　　王志道　题大禹庙
　　王志道　挽赵右司
　　王志道　五言
　　王志道　渔父
　王致
　　王致　辞本州教官
　　王致　即事
　　王致　题袁学士像
　王贽　过吴江
　王铚
　　王铚　八月十四日送叶子谦自会稽游江观湖归闽
　　王铚　芭蕉
　　王铚　白头吟一首
　　王铚　必明庵
　　王铚　毕少董繙经图诗
　　王铚　别高子勉兄弟
　　王铚　别故人张孝先
　　王铚　别张有强
　　王铚　病中
　　王铚　蔡天启作中兴碑诗且邀同赋
　　王铚　除日得铜溪老人书
　　王铚　除夕
　　王铚　春郊
　　王铚　春近
　　王铚　次韵国香诗
　　王铚　次韵率行之见投因以赋别
　　王铚　次韵梅花
　　王铚　登挟溪亭
　　王铚　登育王山示现塔赠乡琏与三上人
　　王铚　定光院
　　王铚　芳草
　　王铚　访关子开兄弟于余姚怀先世旧契
　　王铚　赋得隔树见秋灯
　　王铚　古意
　　王铚　古渔父词十二首
　　王铚　关山月
　　王铚　归鸿阁
　　王铚　寒食
　　王铚　寒夜
　　王铚　和江子我见送诗
　　王铚　和明上人见赠
　　王铚　和赵德麟
　　王铚　洪驹父泛舟将过颍同张仲宗出钱席间留诗为别且邀用韵
　　王铚　黄州栖霞楼苏翰林所赋小舟横截春江是也曾竑父罢郡画为图求诗
　　王铚　会稽杨梅雄天下其佳者皆出项里相传项羽乡里也验图志信然戏作杨梅
　　王铚　即事
　　王铚　寄陈彦山
　　王铚　寄东山觉老
　　王铚　寄和邢子屑孙肖之始春见寄
　　王铚　寄九峰觉老时自因胜退居
　　王铚　寄南岩悟禅师
　　王铚　寄题真州扃岫寺
　　王铚　姜山通阇黎真骨归塔以诗送之
　　王铚　将卜山居寄怀
　　王铚　缙云县仙都山黄帝祠宇
　　王铚　九月二十七日与客游龙山
　　王铚　句
　　王铚　临海僧珂公出梅花诗和其韵
　　王铚　陆左丞夫人郑氏挽词四首
　　王铚　梅花
　　王铚　蒙蔡藏用惠古风一轴叹仰不足辄赋病桐书为谢戚深而词哀耳
　　王铚　梦中赋秋望
　　王铚　妙庭观用东坡韵
　　王铚　明觉山中始见梅花戏呈妙明老
　　王铚　明觉寺折梅
　　王铚　明师见和梅诗再用韵兼奉送还福唐
　　王铚　墨君十咏　迸石
　　王铚　墨君十咏　藏岩
　　王铚　墨君十咏　露叶
　　王铚　墨君十咏　弄雨
　　王铚　墨君十咏　欺雪
　　王铚　墨君十咏　霜节
　　王铚　墨君十咏　舞月
　　王铚　墨君十咏　雪梢
　　王铚　墨君十咏　夜风
　　王铚　墨君十咏　忆昔
　　王铚　南岩悟禅老见于山中烹玉糁羹
　　王铚　仆在会稽泛舟至剡中是时雪迟梅子烟外万枝夹岸幽香不断盖非人间世
　　王铚　普惠寺
　　王铚　妾薄命
　　王铚　顷在庐山与故友可师为诗社尝次韵和予诗云中千尺堕柳絮溪上一旗开
　　王铚　秋日
　　王铚　秋容
　　王铚　秋晚洛中道上
　　王铚　泉声
　　王铚　山村
　　王铚　山居追凉
　　王铚　山中梅花盛开戏作
　　王铚　山中夜闻风雨
　　王铚　山中早秋
　　王铚　剡坑探梅
　　王铚　剡溪久寓
　　王铚　剡溪五秀才画子猷访戴图
　　王铚　剡溪月下泛舟
　　王铚　上方
　　王铚　上巳日送韩简伯
　　王铚　苕溪僧妙询于其所居净域开小轩楚僧举季若为永名仆以陶靖节乘流遇
　　王铚　诗送韩简仍学官于临浦呈劝其重修四子祠
　　王铚　十二月中旬书戴溪亭
　　王铚　书谢文靖东山图
　　王铚　送纯师归眉山吉祥寺
　　王铚　送淳上人游九岩
　　王铚　送郭寿翁还庐陵
　　王铚　送和斜川诗二首
　　王铚　送黄生还临安
　　王铚　送嘉鱼周尉
　　王铚　送酒与许田史纯风
　　王铚　送开公归径山
　　王铚　送李文若归修水并吊其兄商老之亡
　　王铚　送吕道师还天台山
　　王铚　送僧秀游海上诸山
　　王铚　送史纯夫出疆
　　王铚　送史纯父归余杭
　　王铚　送孙肖之还缙云
　　王铚　送王道元运判致政归潜皖
　　王铚　送王敦素归金陵
　　王铚　送无相祖老真骨归塔
　　王铚　送谢景思假太常少卿奉祀温州太庙先至三街省觐
　　王铚　送杨道士归蔡州
　　王铚　宿华岳观
　　王铚　岁杪道中
　　王铚　题惠安寺增胜堂
　　王铚　题洛神赋图诗
　　王铚　题沈休文八咏楼
　　王铚　同赋梅花十二题　半开
　　王铚　同赋梅花十二题　薄暮
　　王铚　同赋梅花十二题　风前
　　王铚　同赋梅花十二题　江村
　　王铚　同赋梅花十二题　清晨
　　王铚　同赋梅花十二题　山馆
　　王铚　同赋梅花十二题　水边
　　王铚　同赋梅花十二题　雪后
　　王铚　同赋梅花十二题　雨中
　　王铚　同赋梅花十二题　欲谢
　　王铚　同赋梅花十二题　月下
　　王铚　同赋梅花十二题　竹外
　　王铚　晚望
　　王铚　晚意
　　王铚　王文孺舑庵
　　王铚　王子猷返棹处
　　王铚　望大梅欲回雪窦路险而止口占示同行
　　王铚　望秋
　　王铚　巫山高
　　王铚　无题
　　王铚　溪上观雪
　　王铚　系舟余杭门访西湖金轮寺参上人
　　王铚　向伯恭芗林诗
　　王铚　晓发石牛
　　王铚　谢史纯夫画连昌宫图顷岁京洛间作此今再观旧本
　　王铚　杏花
　　王铚　秀远亭
　　王铚　徐师川典祀庐山延真观用送驹父韵饯别四首
　　王铚　雪晴閒渡西溪
　　王铚　雪声
　　王铚　雪溪亭观雨
　　王铚　夜晴
　　王铚　夜坐
　　王铚　倚楼曲
　　王铚　倚吟阁
　　王铚　忆庐阜寄机上人
　　王铚　用前韵寄洪驹父
　　王铚　幽居
　　王铚　游东阳涵碧亭刘梦得所赋诗也明日过中兴寺游览终日记所见
　　王铚　游鸿福寺和关子东
　　王铚　又二年经此再题
　　王铚　与郭寿翁俱客钱塘寿翁归吉州追饯至龙山白塔寺惜别怅然终日始登车
　　王铚　雨后登双溪阁
　　王铚　雨夜
　　王铚　禹庙
　　王铚　元日雪
　　王铚　云门寺
　　王铚　云作望剡溪
　　王铚　杂兴效阮步兵
　　王铚　再和雪声
　　王铚　早秋寄昔慧老且吊慈受老师之亡
　　王铚　折杨柳
　　王铚　中秋山间观月
　　王铚　中秋招叶子谦
　　王铚　重赋梅花
　　王铚　舟行扶病访王文孺曜庵且蒙知赐佳章次韵为别
　　王铚　舟中夜雪读正卿教授近诗辄赋鄙句并以为别
　　王铚　追和渊明九日闲居诗
　　王铚　追和周昿琴阮美人图诗
　王中立
　　王中立　古鹤
　　王中立　句
　　王中立　遗閒閒赵公
　　王中立　杂诗四首
　　王中立　中秋
　王仲甫　留京师思归
　王仲敏
　　王仲敏　句
　　王仲敏　题虎丘次蒲章二公韵
　王仲宁　句
　王仲素　归去词
　王仲修
　　王仲修　宫词
　　王仲修　庆侄耆登第
　　王仲修　送程给事知越州
　王周
　　王周　巴江
　　王周　泊巴东
　　王周　泊姑熟口
　　王周　采桑女
　　王周　齿落词
　　王周　赤壁
　　王周　春答
　　王周　大石岭驿梅花
　　王周　道院
　　王周　道中未开木杏花
　　王周　渡溪
　　王周　富池口
　　王周　公居
　　王周　过武宁县
　　王周　和
　　王周　和程刑部三首其二　碧鲜亭
　　王周　和程刑部三首其三　清涟阁
　　王周　和程刑部三首其一　公会亭
　　王周　和社运使巴峡地暖节物与中土异黯然有感诗三首
　　王周　湖口县
　　王周　会哙岑山人
　　王周　金口步
　　王周　金盘草
　　王周　夔州病中
　　王周　路次覆盆驿
　　王周　落叶
　　王周　藕池阻风寄同行抚牧裘驾
　　王周　施南路偶书
　　王周　施南太守以猿儿为寄作诗答之
　　王周　石首山
　　王周　使风
　　王周　宿疏陂驿
　　王周　淘金碛
　　王周　题厅壁
　　王周　问春
　　王周　巫庙
　　王周　巫山公署壁有无名山戏书二韵
　　王周　巫山庙
　　王周　无题
　　王周　西塞山
　　王周　西山晚景
　　王周　霞
　　王周　下瞿塘寄时同年
　　王周　小园桃李始花偶以成咏
　　王周　游仙都观
　　王周　岳州众湖阻风
　　王周　再经秭归
　　王周　早春西园
　　王周　赠{上付下心}师
　　王周　志峡船具诗　百丈
　　王周　志峡船具诗　戙
　　王周　志峡船具诗　橹
　　王周　志峡船具诗　梢
　　王周　自喻
　王洙
　　王洙　春集东园赋得萼字
　　王洙　句
　　王洙　来燕堂联句
　　王洙　戏改杜赠郑广文诗
　　王洙　赠狄国寅
　　王洙　重建岘山羊侯祠歌
　王竹舑　石门贪泉
　王著
　　王著　禁林宴会之什
　　王著　吟赠梦英大师
　王翥
　　王翥　浮世
　　王翥　灌口秋涨
　　王翥　送张判官归巴州
　　王翥　吴宣抚故宅
　　王翥　忆舍弟
　王专
　　王专　宿王陃宅与魏野洎用晦上人因成联句
　　王专　诗见本书魏野一○。宿王陃宅与魏野洎用晦上人因成联句
　王庄　送客
　王灼
　　王灼　长孺幼安作西湖之游不以告某与元受明日二公有诗元受率次韵
　　王灼　呈陈崇青求娱亲堂三大字
　　王灼　呈苏企道汉良吕默夫
　　王灼　初到西湖
　　王灼　次冯申之游灵泉韵
　　王灼　次何子应登赋楼韵
　　王灼　次尹俊卿见访有诗次韵
　　王灼　次尹彦回复来偶予他出用前韵招彦回
　　王灼　次韵晁子与
　　王灼　次韵次尹俊卿梅花绝句
　　王灼　次韵答张乃直
　　王灼　次韵答赵之源仍简演师
　　王灼　次韵大受登天法塔见刘王二陵
　　王灼　次韵冯舜陟见赠
　　王灼　次韵顾次凤
　　王灼　次韵何子应留诗为别
　　王灼　次韵何子应游金壁池
　　王灼　次韵李士举丈除夕
　　王灼　次韵李士举丈感春
　　王灼　次韵李知岁
　　王灼　次韵吕阆州锦屏之集
　　王灼　次韵米太初
　　王灼　次韵任元受除夕
　　王灼　次韵日新见招
　　王灼　次韵韶美义夫两家举孙
　　王灼　次韵师浑甫
　　王灼　次韵许唐臣丈
　　王灼　次韵赵当可
　　王灼　次韵诸公赠将官鹿浩然
　　王灼　次韵子春
　　王灼　次韵子就游鹤鸣
　　王灼　次韵子应同游灵泉
　　王灼　次昭觉圆老韵
　　王灼　答伯秋
　　王灼　答戴时行
　　王灼　答李知几
　　王灼　大雷雨中舟过苍溪怀杜子美
　　王灼　大隋山
　　王灼　代公庆上郭帅
　　王灼　得孙以诗邀立夫兄次明丈作看客
　　王灼　东禅别新资官令荣安中走笔次韵
　　王灼　读王尼传
　　王灼　范漕生日
　　王灼　范元通见和仍邀再赋
　　王灼　风蓬蓬一首赠范德承
　　王灼　奉伯秋
　　王灼　葛仙化
　　王灼　和荣安中二绝
　　王灼　和唐山叟所赠三诗
　　王灼　怀安光孝寺观空轩遗圆长老
　　王灼　监乐堂
　　王灼　净明长老睡庵
　　王灼　九日同韶美谊夫登妙明分韵得光字
　　王灼　句
　　王灼　阆州新井县丰山镇慈光院殿柱有咸平三年寇莱公书海棠花绝句云喧风
　　王灼　李安抚生日
　　王灼　李彦泽从余求卫公兵法
　　王灼　李仲高石君堂
　　王灼　前年一首投赠刘荆州
　　王灼　曲尺山云居寺
　　王灼　任氏园二咏　舫斋
　　王灼　任氏园二咏　骛远楼
　　王灼　三和谢娱亲堂扁
　　王灼　山鸡送范元通送王逸
　　王灼　拾诸公馀韵赠辉禅师兼奉答勾龙伯秋谒广利辉禅师
　　王灼　送何熙载之官邻山因简虞并父
　　王灼　送洪上人游南
　　王灼　送胡康老
　　王灼　送南平僧归里
　　王灼　送凝上人成都看药市
　　王灼　送普州守
　　王灼　送性上人
　　王灼　送演上人
　　王灼　送杨道者永觉
　　王灼　送译上人出蜀
　　王灼　送雍尧咨游青城
　　王灼　送元思师
　　王灼　送缘庵主
　　王灼　送月上人南游
　　王灼　送智齐师出峡
　　王灼　送祖道师赴长江
　　王灼　送祖月上人
　　王灼　宿崇德祠下望青城诸山
　　王灼　宿毗沙院诸友相送
　　王灼　题樊氏楼壁
　　王灼　题范季实秋山纵目图
　　王灼　题冯申之所藏徐皋鱼
　　王灼　题何朝申所藏赵邈卓馋虎图
　　王灼　题李伯时渭城送客图用知几韵
　　王灼　题满公所作阴壑生虚籁
　　王灼　题满公所作月林散清影
　　王灼　题南禅方丈壁
　　王灼　题荣首座巴东三峡图
　　王灼　题十二溪女图
　　王灼　题王逸竹溪钓艇图二绝
　　王灼　题五逸竹溪钓艇图二绝
　　王灼　题游昭画牛四图
　　王灼　题云月图
　　王灼　题昭君图
　　王灼　题赵德修所藏孙太古尹喜传道图
　　王灼　题政黄牛出山图
　　王灼　同谊夫国才饯季然于普门院取壁间五字诗各探一句为韵赋五诗某得共
　　王灼　铜马歌
　　王灼　投秦大师
　　王灼　投秦太师
　　王灼　王氏碧鸡园六咏　层兰
　　王灼　王氏碧鸡园六咏　钝庵
　　王灼　王氏碧鸡园六咏　鉴泉
　　王灼　王氏碧鸡园六咏　凉榭
　　王灼　王氏碧鸡园六咏　露香亭
　　王灼　王氏碧鸡园六咏　清室
　　王灼　往成都八客饯饮得同字
　　王灼　无题
　　王灼　戏王和先张齐望
　　王灼　效东坡送顾子敦体送赵子功令资阳
　　王灼　以朝鸡送樊氏兄弟效鲁直体作两绝
　　王灼　用旧韵送普守赴阙
　　王灼　游樊氏阡分韵得事字
　　王灼　游空山
　　王灼　游灵泉呈性老
　　王灼　游灵泉次性老韵
　　王灼　游云灵观
　　王灼　又和
　　王灼　与诸友游杨氏池上呼王隐居小饮晚登书台
　　王灼　再次韵
　　王灼　再和
　　王灼　再游云灵
　　王灼　赠王先生
　　王灼　赠瑄上人
　　王灼　赠赵当可
　　王灼　张元举惠江南李王帐中香
　　王灼　招隐亭
　　王灼　赵成甫招饭次默夫韵
　　王灼　赵和之自鹤鸣泛舟归城次韵
　　王灼　置酒赋楼观月立夫有诗序别次韵
　　王灼　中秋大雨
　　王灼　醉中走笔次赵彦和韵
　王濯
　　王濯　句
　　王濯　君山
　　王濯　清都观
　王资仁
　　王资仁　句
　　王资仁　游淡山岩
　王閏
　　王閏　白杜鹃
　　王閏　白鸡冠
　　王閏　白兰
　　王閏　白牡丹
　　王閏　败荷
　　王閏　避乱柯岩绿坡诸公以诗见寄
　　王閏　别黄吟隐
　　王閏　别虞君集
　　王閏　病中
　　王閏　裁衣曲
　　王閏　采莲曲
　　王閏　茶
　　王閏　茶醾
　　王閏　长生草为叶峭峰赋
　　王閏　晨起
　　王閏　呈赵使君时方西遁
　　王閏　赤城李丹士
　　王閏　初夏
　　王閏　初夏三首
　　王閏　楮衾
　　王閏　春闺辞
　　王閏　春寒
　　王閏　春梦
　　王閏　春去
　　王閏　春日即事
　　王閏　春夜家宴
　　王閏　春游
　　王閏　春雨
　　王閏　春雨感怀
　　王閏　春怨
　　王閏　春院
　　王閏　春昼
　　王閏　春酌
　　王閏　村中夜归
　　王閏　灯花
　　王閏　登开元宫德和楼
　　王閏　冬暮客中
　　王閏　冬暄
　　王閏　断桥春望
　　王閏　返山居
　　王閏　访梅
　　王閏　访庭植上人
　　王閏　访翟梅山
　　王閏　风光着柳
　　王閏　凤仙
　　王閏　感秋寄白云赵寺丞
　　王閏　感事
　　王閏　高冠独步
　　王閏　宫词
　　王閏　姑苏述古
　　王閏　孤山
　　王閏　孤雁
　　王閏　孤猿叫月
　　王閏　古杭感事
　　王閏　闺词
　　王閏　桂
　　王閏　和叶碧峰韵
　　王閏　胡地曲
　　王閏　湖边夏日即事
　　王閏　湖山即景次尹绿波
　　王閏　湖上
　　王閏　湖上晚望
　　王閏　花港观鱼
　　王閏　花下作字付叶柘山使者
　　王閏　寄杜北山
　　王閏　寄胡雪江吟舍
　　王閏　寄友
　　王閏　佳人春思
　　王閏　金陵感秋
　　王閏　京中即事
　　王閏　句
　　王閏　军中乐二首
　　王閏　客路
　　王閏　客路晚春
　　王閏　哭叶柘山
　　王閏　冷泉亭
　　王閏　梨花
　　王閏　立春
　　王閏　立秋
　　王閏　凉夜
　　王閏　柳浪闻莺
　　王閏　六桥春望
　　王閏　露荷
　　王閏　芦门归雁
　　王閏　旅邸秋晚二首
　　王閏　马嵬
　　王閏　买舟
　　王閏　梅花三首
　　王閏　梅雨
　　王閏　梦中见
　　王閏　茉莉
　　王閏　暮春
　　王閏　暮春即事
　　王閏　暮秋寄仙洲舍弟
　　王閏　瀑布
　　王閏　七夕
　　王閏　怯暖
　　王閏　秦镜
　　王閏　秦望山
　　王閏　蜻蜓
　　王閏　秋风把钓
　　王閏　秋宫辞
　　王閏　秋日过京口
　　王閏　秋深
　　王閏　秋兴
　　王閏　秋夜
　　王閏　塞上曲
　　王閏　三潭印月
　　王閏　山茶
　　王閏　山居
　　王閏　山居即事
　　王閏　山中
　　王閏　山中即事
　　王閏　山中述怀柬详议梅磵四弟
　　王閏　涉世
　　王閏　深春
　　王閏　时事
　　王閏　寿光宫
　　王閏　书怀
　　王閏　暑夕三首
　　王閏　蜀葵
　　王閏　述怀
　　王閏　水阁纳凉
　　王閏　水居
　　王閏　水乐洞
　　王閏　水仙
　　王閏　睡海棠
　　王閏　四皓
　　王閏　送默然上人归天台
　　王閏　送友竹弟入京
　　王閏　苏小小墓
　　王閏　宿江上
　　王閏　宿青草渡
　　王閏　宿西湖上竺
　　王閏　宿香严院
　　王閏　孙花翁墓
　　王閏　踏雪寻梅
　　王閏　题友人诗集
　　王閏　铁塘江
　　王閏　晚春即事
　　王閏　吴江旅思
　　王閏　吴山旅楼秋望
　　王閏　午睡
　　王閏　西湖
　　王閏　西湖春晓
　　王閏　西亭新暑
　　王閏　惜别
　　王閏　惜春
　　王閏　溪村
　　王閏　溪村即事二首
　　王閏　溪村晚望
　　王閏　喜凉
　　王閏　仙源即事
　　王閏　仙源即事三首
　　王閏　咸阳
　　王閏　谢靳石门道籾见访
　　王閏　谢尹绿坡见访
　　王閏　雪夜二首
　　王閏　燕
　　王閏　杨柳词
　　王閏　尹绿坡闲吟所
　　王閏　饮散
　　王閏　萤
　　王閏　涌金门
　　王閏　游仙词三十三首
　　王閏　渔父吟
　　王閏　寓龙虎山示张炼师
　　王閏　元宵
　　王閏　月洞书屋
　　王閏　月色催花
　　王閏　月夜
　　王閏　月夜敲砧
　　王閏　早行
　　王閏　赠雷相士
　　王閏　赠棋士
　　王閏　赠星士
　　王閏　征妇词
　　王閏　重午
　　王閏　重阳纪怀
　　王閏　紫极宫
　王子俊
　　王子俊　长风纸平渡
　　王子俊　淳熙内禅颂
　　王子俊　代漕使宴贺帅平蛮转官乐语
　　王子俊　代吉席宴都运焕章校书知府亲家致语
　　王子俊　代宴费大参乐语
　　王子俊　代赵漕使时秩酢帅燕会乐语
　　王子俊　和徐思叔题贫乐图
　　王子俊　贺李宪校书生子
　　王子俊　贺彦泽新得子
　　王子俊　句
　　王子俊　总使生日乐语
　王子昭　咏练川
　王自中
　　王自中　题敬荣堂
　　王自中　迓杨诚斋
　王宗道　春閒
　王宗贤
　　王宗贤　茶岭
　　王宗贤　大涤洞
　　王宗贤　大涤山
　　王宗贤　舫斋
　　王宗贤　九锁山道中
　　王宗贤　九锁山路口
　　王宗贤　龙蜕洞
　　王宗贤　题漱玉馆
　　王宗贤　天柱山
　王祖弼　题汪水云诗卷
　王遵　题黄陵二妃祠
　王佐才
　　王佐才　答秦兵部求墨竹
　　王佐才　画虎
　　王佐才　刘帅画道林冬景
　　王佐才　赠昙润画鹑
　　王佐才　赠徐微中画龙
　　王佐才　赠徐子虚画鱼











ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　












全宋诗：王





王□达

王□达　浯溪

□□游宦过湘山，道阻□□十里闲。

奎画自今容拂试，苍崖从昔要跻攀。

扫除妖孽□□□，□□录勋庸信□。

自叹此生那从□，是行应得□□□。


王安之

王安之　寄友

忆昔青灯夜对床，冷猿声里早梅香。

一从去櫂冲寒雪，几度凭阑到夕阳。

秋思渐于蝉外觉，别愁空入雁边长。

梧桐解得离人意，不遣西风叶尽黄。

王庵僧

王庵僧　荼醾

雨后荼醾将结局，风前芍药正催妆。

道人不管春深浅，赢得山中岁月长。

王敖道

王敖道　题龙居寺

灵刹倚山光，无尘染洞房。

云笼金地暖，龙喷玉泉香。

松竹分幽迳，楼台耸上方。

蓬壶人到此，僧伴绕回廊。

王柏

王柏　哀倪孟容父词

忆昔见公兮，季原之堂。

兄弟怡怡兮，清约是将。

蔼子姓之弦歌兮，头角昂昂。

来者起敬兮，知德义之日昌。

造化无情兮，慨有季之先亡。

气象少异兮，灯火凄凉。

幸二子之自奋兮，视前有光。

何禄养之不久兮，遽惊风木之伤。

痛日月之未改兮，已变故常。

以公之刚介兮，岂北面於缁黄。

我知公之心兮，萦不足以挽其恨之长。

东风作恶兮雪絮正狂，黄垆晓启兮松楸苍苍。

劳生兮永佚，世事兮茫茫。

交之道兮日落，老有泪兮滂滂。

王柏

王柏　八咏新楼

翚飞高插女星光，可是溪山属沈郎。

眼力拓开千里远，楼身抬起一寻强。

争观王谢新题壮，不数齐梁旧事荒。

谁识倚阑真乐处，清风明月浪篇章。

王柏

王柏　跋潘默成诗

不动心斋有素规，稜稜风骨太清奇。

残书断帖人争宝，谁识先生媿禄诗。

王柏

王柏　白荷花

玉娥独自到书屏，不管人间暑气深。

待得诗成花已谢，应无好句惬花心。

王柏

王柏　拜明招二先生墓有感

忆昔龙门续断弦，荥阳一脉浚家传。

谁知丽泽收声蚤，梦奠于今八十年。

王柏

王柏　拜明招二先生墓有感

神舦王气点腥羶，爵命今年下日边。

俎豆孔堂新剑佩，风烟晋国旧山川。

王柏

王柏　拜明招二先生墓有感

一原英魄一山藏，回首怀忠道路长。

天意未开南北限，要教北学王南方。

王柏

王柏　拜明招二先生墓有感

林麓幽幽气象闲，三年肄留萃衣冠。

自从引翼无求地。

王柏

王柏　拜明招二先生墓有感

炯炯长空一片心，东南鼎立统斯文。

卷藏万古春归去，只有余光在此君。

王柏

王柏　拜明招二先生墓有感

研席尝栖一柏堂，至今鱼鼓诉凄凉。

溪山不掩中和气，发见随时草木香。

王柏

王柏　拜明招二先生墓有感

竹舆侵晓出山阿，宿露清圆忆旧哦。

当日解衣盘礴意，明明分付一池荷。

王柏

王柏　拜明招二先生墓有感

多少门人迹已空，后生久矣失遗风。

圣贤立教无今古，时有污隆道不穷。

王柏

王柏　拜明招二先生墓有感

束发家庭识所宗，平生心在瓣香中。

白头始下券台拜，的的精诚自感通。

王柏

王柏　拜明招二先生墓有感

仲氏孤忠彻九天，青原淡月惨遗篇。

摩挲朱子呜呼字，寂寂庭前重怆然。

王柏

王柏　伯兄新楼十首

敛墙缩地保邻欢，巧作规模不见悭。

初转层梯心似隘，一开窗了便宽闲。

王柏

王柏　伯兄新楼十首

不嫌陋巷据坡头，旋斸烟莱著小楼。

面面有山殊不恶，倚阑销尽半生愁。

王柏

王柏　伯兄新楼十首

东山护晓日葱曨，一簇楼台紫翠中。

鸳瓦露漙鳞甲动，参差翚影挂斜红。

王柏

王柏　伯兄新楼十首

野色晴晖展画屏，绿槐古樾两娉婷。

却嫌一带无情竹，只放金华半段青。

王柏

王柏　伯兄新楼十首

投西眼力拓天宽，收得烟林透入关。

双鹜断霞飞不尽，九峰斜抹有无间。

王柏

王柏　伯兄新楼十首

林间塔影郁苍苍，向晚风传供佛香。

灯焰万龛时炯炯，恍然文笔吐光芒。

王柏

王柏　伯兄新楼十首

未说楼居即是仙，自然高处隔尘寰。

谁家双鹤鸣清晓，声在东边竹树间。

王柏

王柏　伯兄新楼十首

月满阑干风满衿，浪因景物动清吟。

钟惊老鹤翻金刹，角引栖鸦投暮林。

王柏

王柏　伯兄新楼十首

楼头小圃径斜通，种竹休教势倚空。

好是故庐犹在眼，未应修筱障西风。

王柏

王柏　伯兄新楼十首

七弦之外数联诗，袅袅炉烟酒半卮。

岂独对床堪听雨，不如话到月斜时。

王柏

王柏　陈卿内邵氏挽词

群山峨峨兮屏下环，钟为人英兮司贤关。

风雅解颐兮簪佩珊珊，有女颖悟兮拱听帷间。

识性情之正兮妇德闲，鸡鸣警戒兮夜漫漫。

冰清玉润兮卿月相传，夫君骑鲸兮今几年。

纲纪绳绳兮闺门肃然，乐山堂兮花木正妍。

蕙槁兰萎兮弃钗钿，凄凄东坞兮藏风烟。

画翣流云兮去翩翩，飞絮寂寞兮随珠輟。

忍看双璧兮沈黄泉，龟趺螭首兮何时镌。

山灵呵护兮祚绵绵。

王柏

王柏　赤松即景

平生百虑懒，尚有丘壑心。

佳哉二三友，歃盟同幽寻。

壮怀豁虚旷，玄宫穷邃深。

时方酿薄暑，万绿张云岑。

新篁凝粉翠，日影筛碎金。

瘦筇扶野步，羽扇摇清吟。

潄齿掬清泚，雪瀑开风襟。

脱巾挂琪树，露顶涵重阴。

山禽自在语，山醪随意斟。

物外转栖碧，石险苍苔侵。

路穷不可去，半山闻语音。

山路未为险，世路万{上山下欹}嵚。

阿时侣麋鹿，结茅入深林。

王柏

王柏　赤松夜宿

香火悠长仙力重，山川布瀋妙难控。

诗魂飞绕翠屏中，冷雨痚风时入梦。

王柏

王柏　畴依

元会开物，风气浑庞。

聿生神圣，惟包羲皇。

始画八卦，人文炳煌。

大道之书，谁云已亡。

王柏

王柏　畴依

巍乎大哉，尧之为君。

其仁如天，其知如神。

凿井耕田，出作入息。

击壤而歌，不知帝力。

王柏

王柏　畴依

虞舜则微，重华协帝。

父顽母嚚，焌焌以乿。

天理之极，人伦之至。

恭已当天，云行雨施。

王柏

王柏　畴依

禹乃嗣兴，载平水土。

天锡九畴，彝伦攸叙。

克俭克勤，不伐不矜。

有典有则，贻厥子孙。

王柏

王柏　畴依

昔在帝尧，咨舜一语。

允执厥中，舜亦命禹。

危微粗一，义复兼举。

三圣授受，独盛前古。

王柏

王柏　畴依

汤聘莘尹，五进就桀。

天命人归，鸣条自葛。

以义制事，以礼制心。

日新厥德，鉴此盘铭。

王柏

王柏　畴依

於穆文王，顺帝之则。

身蒙大难，小心翼翼。

三分有二，以服事殷。

可谓至德，万邦仪刑。

王柏

王柏　畴依

武王达孝，善继善述。

盟津既誓，干戈载戢。

访于箕子，洪范以陈。

惟皇建极，反覆丁宁。

王柏

王柏　畴依

於皇周公，勤劳王家。

掬舄几几，德音不瑕。

思兼三王，以施四事。

坐以待日，制作大备。

王柏

王柏　畴依

生民以来，未有孔子。

金声玉振，始终条理。

五经之道，天地同流。

立此人极，万世东周。

王柏

王柏　畴依

贤哉颜子，好学独称。

既竭吾才，欲罢不能。

不贰不迁，庶乎亚圣。

一箪一瓢，不幸短命。

王柏

王柏　畴依

曾子虽鲁，纤悉不遗。

吾道一贯，以鲁得之。

易箦得正，手足斯启。

仁为己任，死而后已。

王柏

王柏　畴依

至哉子思，忧道失传。

推本遗训，中庸一编。

提挈网维，开示蕴奥。

无声无臭，熟窥其妙。

王柏

王柏　畴依

惟孟轲氏，雄土绝识。

伯仲禹功，力距扬墨。

性善养气，前所未闻。

历选诸子，实醇乎醇。

王柏

王柏　畴依

圣道不行，自周公殁。

圣学不传，由孟子卒。

上无善治，下无真儒。

章句训诂，煨烬之余。

王柏

王柏　畴依

皇宋文明，周子天畀。

不由师传，道体默契。

建图属书，以觉后觉。

上接洙泗，下开河洛。

王柏

王柏　畴依

历纪明道，祥应两程。

吟风弄月，有的其承。

体用一原，显微无间。

惠我光明，如夜复旦。

王柏

王柏　畴依

于时张子，崛起关中。

虎皮端坐，多士景从。

瞻彼洛矣，道淳所宗。

订顽揭牖，表表正蒙。

王柏

王柏　畴依

恭惟道统，一绝千载。

何绝之久，何续之易。

师友之盛，东南洋洋。

曰尹曰谢，曰游曰杨。

王柏

王柏　畴依

迪予朱子，理一分殊。

汛扫淫诐，煌煌四书。

有析其精，一字万钧。

有会于极，万古作程。

王柏

王柏　畴依

流泽未远，口耳复迷。

纂组断碎，倚托媚时。

大本斲丧，扰扰胡为。

渊源微矣，予将畴衣。

王柏

王柏　除夜防杨此斋

除夕家家整世氛，老来天赐一閒身。

正当风雪翻空急，面拂冰花访故人。

王柏

王柏　除夜防杨此斋

一别癯仙已八年，伶俜鹤骨尚弹冠。

相逢逆旅欢然处，各著精神子细看。

王柏

王柏　春归

春来春去果何心，静坐焚香细细评。

太极流行千古事，一元发育四时情。

黄堆稼穑谁勋业，绿到桑麻已老成。

舒惨荣枯人自异，此中生意本分明。

王柏

王柏　春雪两绝

开岁晴天亦太悭，六花日日舞檐端。

浑然一色无分别，也把梅花作雪看。

王柏

王柏　春雪两绝

无端雨雪恣痴顽，弱甚东君太失权。

一白但为群丑幸，雪消群丑只依然。

王柏

王柏　次前人韵

弹冠事业耳边新，我梦何因到紫宸。

自古为仁知不富，如今学道岂忧贫。

与其鞭扑杒民髓，熟若箪瓢乐此身。

志士不忘在沟壑，不应后世便无人。

王柏

王柏　次前韵寄郑悦斋

单骑冲寒发路东，只缘归计太痚空。

三年事外多闲日，一别花间几信风。

出处莫期当世合，功名要与古人同。

凭君试问真消息，应已西兴唤短篷。

王柏

王柏　催雨

人世如居甑，骄阳不可鉯。

未闻刍作狗，安得梦维鱼。

赋敛民生槁，干戈国计虚。

安危关一饱，雨意莫踌躇。

王柏

王柏　答子宣雪中惠吴中珍味

谁枉袁安雪里车，忽然台馈入吾庐。

平生安识吴中味，搅碎衰翁满腹蔬。

王柏

王柏　呆官人三绝

直道难行久，前程岂易裁。

逊斋姜辣口，奄有世间獃。

王柏

王柏　呆官人三绝

冷面无惭色，真心不脱空。

虽然獃在我，终是与人忠。

王柏

王柏　呆官人三绝

獃本非嘉德，如何乐此名。

能於獃外看，方见业之精。

王柏

王柏　代寿忠王

天眷中兴业，丁年拱庆基。

皇图开一子，宝历出三奇。

象奏前星瑞，光依太极仪。

一卮眉寿祝，敬和益公诗。

王柏

王柏　代挽王潜斋

自立西山雪，声名四十年。

清思奎画重，忠重物情怜。

廊庙风云断，园林岁月迁。

潜斋元不死，有子续遗编。

王柏

王柏　代挽王潜斋

先世论交早，名公不忍忘。

共期霖雨施，忽掩斗枢光。

北墅风烟惨，南山草木香。

片云开白日，卹典耀龙{左巾右荒}。

王柏

王柏　悼蔡修斋

羌世运之纬纄兮，何故老之不憖遗。

持寸胶而救千丈浑兮，谁与同而共治。

身一约而蹈遗烈兮，不沽直而不徇时。

西极八桂东连吴会兮，贯南纪以周驰。

以节用爱人兮，以静重为威。

谓直方大之德才学识之长兮，亲结上知。

方增重乎本朝兮，而疾痬以乘之。

犹癯癯乎笔削之志兮，浩浩乎汗青之未期。

遗稿山积兮，孰续而孰维。

擅一代之钜典兮，疑造物之好亏。

吁嗟乎，修斋之典刑兮，

蹇长歌乎已而。余幼好此奇服兮，

今冉冉而华颠。悼窘步之数奇兮，

安陋巷之瓢箪。公独闵其寂落兮，

攇微芳而遐搴。时舒爱而申情兮，

曾不间夫邮传。弭婺节而西来兮，

拱茂行之渊渊。吸松斋之沆瀣兮，

饱坐啸之兰荃。凤高飞而莫絷兮，

徒延佇而路曼曼。何音问之不淑兮，

骇骑箕而遂仙。睇长江而太息兮，

涕淫淫而惘然。抚巨编之遗则兮，

神驰乎洋奥之佳阡。念岁律之云莫兮，

奈狂风之鼓天。

王柏

王柏　冬至和适庄即事韵

跛躭废人事，来投大士家。

清谈半窗月，澹坐一杯茶。

燕豆来霜果，鸲瓶浸腊花。

葭浮才一日，芳思已无涯。

王柏

王柏　独坐看海棠二绝

万翠千红各赋形，源源生意到春深。

谁开锦帐藏妖艳，应是东皇有荡心。

王柏

王柏　独坐看海棠二绝

沈香亭下太真妃，一笑嫣然国已危。

当日杜陵深有恨，何心更作海棠诗。

王柏

王柏　端平乙未新元

台历更新德未新，读书未济腹中贫。

屡因快意行来错，却向閒中认得真。

性性不忘千圣旨，惺惺毋欠满腔仁。

荣枯冷暖自消长，但见流行总是春。

王柏

王柏　赋双松堂

和平堂前列四皓，双松为主双桧宾。

深山大泽不肯住，鞭霆驾雨来重闉。

苍髯梳风音瑟瑟，霜皮凝雪冰粼粼。

静有精神观世变，悄无颜色阿緌绅。

朱幡皂盖几来去，丹楹藻棁方更新。

魏武子孙敦宿好，十八公子忻相亲。

世间灵物妙难测，一气长存天地仁。

巍巍堂下万休戚，左右冷眼时笑颦。

或然一念私欲胜，垂垂二老能相嗔。

起居出入知所敬，愿言共保千千春。

王柏

王柏　感旧三首

年时清话几黄昏，双桂亭前竹外门。

离合盛衰方感旧，忽逢新句动诗魂。

王柏

王柏　感旧三首

交契绸缪事未磨，月窗再得共婆娑。

君今有子全无恨，顾我伶俜奈老何。

王柏

王柏　感旧三首

却为清贫识世情，人於淡处味方珍。

未终旧话君还去，赖有梅花似故人。

王柏

王柏　高风行怀本斋

人皆喜君出，我独喜君归。

君出岂不媺，事业生光辉。

君归亦不恶，风味高一时。

人才有消长，世运有盛衰。

公论不可泯，隐显观妍媸。

隐者未必是，显者岂皆非。

遁世媿无闷，贫贱不可移。

得时必行志，斯世相网维。

无闷是在我，行志未可期。

一处特易易，一出真难持。

利欲政滔天，四海皆疮痍。

世俗所荣者，君子方鄙之。

君开青云步，要津夫何疑。

手挥体国略，口讷阿世词。

长揖群玉府，拔足逃阱机。

黄鹄已高举，翁盎喧醯鸡。

苕霅有清泚，一洗京尘缁。

故旧述间阔，松楸慰时思。

兰茁濯庭下，菊蕊黄东篱。

酒熟蟹螯健，橙香鲈脍肥。

至哉天下乐，何须卿相为。

解我橐中书，极深更研几。

圣门八字开，广大涵精微。

或参华山席，先天探包羲。

或巾高阳车，同载膝上儿。

苟足今世具，小需时运宜。

天意欲平治，当今非吾谁。

王柏

王柏　古梅行

苍龙蛰大泽，浩莫知岁华。

不肯作霖雨，偃蹇眠烟霞。

玉皇欲强起，六丁下豦豣。

紫蛇掣金电，霹雳转香车。

振鬣欲腾奋，夭矫势攫拿。

神通学蝉蜕，僵作老树丫。

大枝露鳞爪，雨蚀成眢汙。

小枝半朽折，苔藓封楂牙。

生意未甘寂，时着三五花。

花少香气壮，积雪应难遮。

牧竖恶皴皵，梓匠嗔虬斜。

日月自含古，独免斤斧加。

可谓遁世巧，全真傲幽遐。

岂知好事者，僻性寻枯髽。

丛薄一见面，倚杖生惊嗟。

携鉯劚明月，移入莲宇夸。

诗翁争着句，诗价方喧哗。

老我有深意，默默不汝嘉。

戒汝更藏拙，慎勿抽新芽。

寒崖枯木上，何用开冰葩。

古樵当厌汝，乞与山人家。

我即乘之上河汉，千载不数张骞槎。

王柏

王柏　广曾敬仲

功名须少年，老大意终懒。

学产顺无穷。青春嗟有限。

用处不需多，云霄路坦坦。

贾生正英锐，郎潜自羞赧。

文字浩如山，奏功五寸管。

达者耒必长，穷者未所短。

人生穷达各有时，修为在我当自反。

萤桉尚研摩，况有五花馆。

当年骄惰气，犹赖世情划。

只有学道心，歉然不自满。

庭外槐花任尔黄，达人高视供一莞。

王柏

王柏　归舟三绝

江边踏月入孤舟，水月流光一片浮。

夜静海门雷怒吼，潮头冻杀未甘休。

王柏

王柏　归舟三绝

波声拍枕不成眠，拥被推篷月尚圆。

霜下夜深人正悄，数声飞雁度林颠。

王柏

王柏　归舟三绝

幸脱尘氛入帝城，又携幽恨满归程。

雁行不整关心事，深媿汉人千虑轻。

王柏

王柏　过白鹤寺

小泊古兰若，双槠发旧柯。

山光浮夜气，柳色媚春波。

僧类胡孙瘦，农师盗伯多。

野人时间我，新守政如何。

王柏

王柏　过故家有感

衣冠零落久，今日事堪伤。

厨起青烟薄，门关白日长。

残梅欹古道，枯柳臣颓墙。

山色依然好，兴衰未可量。

王柏

王柏　过赵清献故居

隐隐数间清献宅，只在城东竹树中。

龟鹤不知何去处，谁将白鹿继高风。

王柏

王柏　寒夫人挽章

勋烈高忠简，夫人衍庆源。

春风南涧藻，秋雨北堂萱。

鸾鉴伤孤影，芝庭茂两孙。

清霜凝素仗，璀璨满西原。

王柏

王柏　何无适同宿山中次韵

虎踞龙蟠释子宫，药香时出小桥东。

人眠依约三更后，月在清明一气中。

千古心期应共远，半生怀抱此时融。

清泉白日分明记，出处他年未必同。

王柏

王柏　和伯兄适庄访立斋

园林襟带两三家，翁季怡怡意度嘉。

时把酒杯倾月影，或烧石鼎煮天花。

青编有味毋吾隐，白发无情任汝加。

翠竹数午新映石，岁寒只此是生涯。

王柏

王柏　和伯兄新竹韵

丛竹太踠踚，一鞭忽伸脚。

穿石作斜势，朝宗意穆若。

片绿吐新梢，员粉露残箨。

今年造化深，稚子六七作。

群居不嫌密，独步岂痚略。

是为石笋瑞，不负岁寒约。

清标凛三世，有倡不予酢。

谁与共栽培，莫至风声落。

怀古不成寐，伤今政作恶。

纵有题诗人，人面定非昨。

王柏

王柏　和曹盘斋积雨韵

无端淫雨挟愁来，极目丹乌安在哉。

云雨未阑痴不去，天容何事苦难开。

依红宿蝶霑新粉，点绿行蜗篆无苔。

惊喜盘斋横槊句，此心暂作复然灰。

王柏

王柏　和曹西溆明月楼韵

宣和栋宇镇东城，平野苍然一眺明。

叠嶂有情宜晚对，两溪无奈向西倾。

招邀风月标严句，麾斥云烟醒鲁楹。

谁倚阑干来点检，渡头终日有舟横。

王柏

王柏　和乘雪游山韵

千丈层崖玉作堆，瑶林璀璨路萦回。

寒光彻骨清无敌，第一轩中第一杯。

王柏

王柏　和乘雪游山韵

肃然穷巷冻堆堆，高卧袁生梦正回。

拥鼻微吟烧榾柮，茅柴也荐两三杯。

王柏

王柏　和得全喜雪韵

天道流行自有经，一冬常燠大无伦。

临期飞雪粗成冷，只隔明朝便是春。

窗外晓山高积玉，梦回夜月更铺银。

玄冥恰似轮台悔，改过虽新已悮人。

王柏

王柏　和得全喜雪韵

瞻彼西山紫翠间，百年遗族备艰难。

一区济济虽孤立，万物原原得静观。

举世莫知黄发贵，何人肯伴白云寒。

相将共折长亭柳，况是残梅已著酸。

王柏

王柏　和德夫弟韵

偶寻沮溺问年丰，负笈肩琴恨不同。

春草池塘君有梦，秋风灯火我何工。

年时犹愿文加进，老大方忧道未洪。

妙手自堪修五凤，绳枢草舍愧吾窗。

王柏

王柏　和遁泽初夏韵二首

万古南薰与舜同，何时吹入五弦中。

百年乔木支秋哨，一旦新萌长露丛。

世事渐如宣子日，诗情犹有大王风。

来牟丝枲新勋业，更有何人咏大东。

王柏

王柏　和遁泽初夏韵二首

深深陋巷更深藏，袜线曾无一寸长。

学问不宜随苟且，传闻何敢喜张皇。

一池科斗书千古，满径风骚竹万章。

此意寂寥谁与共，美人只在水之阳。

王柏

王柏　和遁泽惠豆粟韵

民曰同胞岂异根，万殊皆自一本分。

烧萁舂粟不忍听，诗翁感慨何忧勤。

我有儿拳莲实中，共房{左角右戢}{左角右戢}笑秋风。

平铺春色殷勤种，终鲜它年又怨公。

王柏

王柏　和遁泽惠豆粟韵

秋深万物尽归根，五谷从来不解分。

以长而食了无事，南山有种何曾勤。

遁泽真情在句中，薄俗三叹曹刘风。

识得异形同一气，应无管蔡怨周公。

王柏

王柏　和遁泽武夷石乳吟

遁翁声价为时重，几年勤学方繇统。

丽泽门人已寂寥，衣冠奕奕皆遗种。

当日诗编谁尚存，逊斋今幸传闻孙。

平生工作风刺体，近来琢句如春温。

灵芽来自幔亭里，賏以纱囊红与紫。

一掬枪旗分雅供，七碗卢仝为惊起。

趂屭古鼎亲烹尝，清风习习生诗肠。

云根不受尘土污，舌本岂带台阁芗。

学海茫茫了无际，一觉回头有余地。

世味醲鲜多螫毒，无味之中要精哜。

燕閒消息已潜通，满阁遗书须细穷。

淡而不厌真隽永，不在松风蟹眼中。

王柏

王柏　和遁泽喜雨韵二首

久欲飞山试笋车，避炎情绪未能嘉。

读书求道调心马，制药无方遣睡蛇。

天地秋来催祭鸟，池塘雨过闹私蛙。

病夫推枕幡然起，骨健神清眼不华。

王柏

王柏　和遁泽喜雨韵二首

叶下亭舦半月秋，风飞雷厉起云头。

一奁返照收林樾，万派飞泉响浍沟。

放郑贤侯初下令，乞灵拙士未能瘳。

吾侪且说维鱼梦，那问驱车相国愁。

王柏

王柏　和遁泽雨中韵

梅霖博得遁翁怜，磊磊诗邮忽到前。

噀雾扫清尘外马，瀑泉呼起耳中蝉。

妨它种事并芒事，知是丰年或歉年。

陋巷一瓢应易足，更无思虑且安眠。

王柏

王柏　和遁泽雨中韵

一雨逾旬势未休，微寒犹欲衣轻裘。

水精颗颗留蛛网，土脉层层起蚁楼。

正免客车频倒屣，莫将诗句苦埋头。

书生事业浩如海，鞭辟尤思友谊稠。

王柏

王柏　和遯泽韵取临江叔父墨梅

我翁久驾白云归，谁宝冰绡一旧枝。

痚影暗香浮戯墨，光风霁月惠仙姿。

只疑和靖旧争长，纵是逃禅甘伏雌。

寄语古樵毋睥睨，青毡归我不应迟。

王柏

王柏　和胡子升大欠韵

能践其形亦甚难，天高地下我中间。

读书未造精微阃，处世应迷到欲关。

勉勉工夫何假字。区区绘事岂真颜。

须知天赋元无欠，还尔当时勿恃还。

王柏

王柏　和敬岩韵迓其归

生涯鱼上竿，世事鼠入角。

民膏既煎熬，民髓复椎剥。

上下急交征，绝口政与学。

孔明痛桓灵，厥德修罔觉。

自古辱与痚，其机在一数。

归来有嘉士，尚可理商榷。

嘉言一寸胶，救彼千丈濁。

精义有入神，端可鼻端斲。

赵孟自贵贱，玉女皆天渥。

如彼角斯磋，如彼玉斯琢。

不患公不浅，所患志不恪。

秋阳日以暴，江汉日以濯。

真积而力久，自见所立卓。

庭前梅粲粲，梅下石确确。

云飞川咏间，俯仰自不恶。

独立万物表，谁能伍龊龊。

雨露懋萧艾，霜风妒荃药。

天意孰云远，鉴此归意确。

寄言顺应人，大公一以廓。

王柏

王柏　和宽居见怀韵

北望戏马台，荆榛满中路。

英气一何多，怀古渺难泝。

山河腥日月，虎豹沐雨露。

累累楚猴冠，异哉天所赋。

岂无济川才，淹留秋又莫。

清风从何来，洒洒定吾故。

赠我金琅玕，凿落双鱼素。

佳菊何青青，寂寞篱之东。

濁醪二三友，一醉涵鸿濛。

缅怀陶靖节，迈迈无遗踪。

谁知千载下，谱入处士宗。

我生亦已晚，百拙劳化工。

上无学古心，下无适俗容。

聊自乐其乐，君子固有穷。

王柏

王柏　和立斋抱膝吟三章

帝腹加顽足，上干天象速。

造膝论当世，从容金殿旭。

人生莫不有行藏，谁把行藏较短长。

要识行藏无所为，时哉出处总辉光。

谁卧草庐中，能聑一壑风。

当时天地闭，豪杰不相容。

中原河岳应如旧，虎豹出没非人有。

只今不是龙卧时，自是君才掣君肘。

山泽两癯叟，交情几昏晓。

拥衾风雪夜，奇论互倾倒。

妙处不尽千张纸，直到无言忘寤寐。

如何漏泄此高吟，一洒龙蛇骇尘世。

王柏

王柏　和立斋对菊二歌

秋至百芳歇，篱边佳色图。

遥思古节士，爱此黄华蕃。

我生千载下，恨不相同看。

丛丛夜气厚，晓叶千珠漙。

中表自芳润，对花发长叹。

真固非素积，动色形豆箪。

悠然露真意，犹云欲忘言。

渊明一寸心，细嚼供晨餐。

王柏

王柏　和立斋对菊二歌

之子歌远游，征车事奔逸。

归来东篱下，一洗四方色。

静观草木蕃，若不与人力。

苟无浸灌功，造化庸有忒。

今年秋苦旱，五谷废嘉殖。

梅仆竹亦焦，枯芝槁兰茁。

一朝去酷吏，甘雨解众惑。

天人本无间，喜气满城集。

奈何仓廪虚，一饱竟难得。

不如菊花乾，医方賸称述。

王柏

王柏　和立斋番君吟

日月星辰天之精，山川草木地之文。

本乎天者既圆象，下者何不皆方形。

此疑千古不能决，读尽六经无异说。

依稀子夏微有言，譬诸草木区以别。

草木之中操孰坚，佥曰此君耐岁寒。

虚心直节表真劲，穷冬大雪青琅玕。

平生正坐一圆累，未堪全德君子比。

内圆犹是智之余，外圆无乃德之耻。

我闻楚东有云仍，生来气骨清稜稜。

觚哉觚哉出乎类，长大益觉廉隅分。

自从大学悟絜矩，四面正直各得所。

独秉重坤六二爻，斯可以为民父母。

厥初受命莫不然，世衰俗弊失其传。

商周之际斯为盛，孤竹二子何曾圆。

王柏

王柏　和立斋芙蓉观三十韵

我观神仙传，诡幻何纷纭。

或生歆慕意，方土争愚君。

政彻既多欲，仙材隔几尘。

澄神黜粗秽，有时繙黄庭。

年少不我待，日月斯迈征。

含霞饮沆瀣，聊助神气清。

何须超大壑，濯发晞崑崙。

天道有常运，过化续者新。

长生非受命，莫使邪念兴。

澹然养至德，自可康颓龄。

古今共一理，万法同一心。

世事互起灭，反覆如碁枰。

赤松事黄帝，至今何不泯。

安期干楚羽，对奕非邪真。

徐公何为者，得得扪萝寻。

惝恥纪一梦，浩不知涯津。

驰神上无极，竭思下无垠。

长吟追去古，抗论贻来今。

於我政无益，默计空辛勤。

不如素心友，相与尊旧闻。

圣道无隐显，人心有晦明。

正论叹剥蚀，危如丝一纶。

举世闯月窟，何人开天根。

浮华正焰焰，元气方堙沦。

毋起远游念，而起凡子评。

为学有精要，莫作隔壁听。

渊源祛滞吝，德义开胸襟。

毁誉何足问，死生何足论。

饥食渴而饮，愿为尧舜民。

王柏

王柏　和立斋橘花韵

梅花已仙去，草木同蕕薰。

万物竞妖冶，二气劳氤氲。

南服有橘隐，春风罔知闻。

浓露浥清晓，落月笼夜分。

玉圆太极判，蚌合开天真。

芬芳满宇宙，那肯媒东君。

王柏

王柏　和立斋蜡梅韵

蜡花檀晕香如梅，撺号入谱名京垓。

立斋形容消息大，浓芳不受霜雪埋。

痚影横枝虽未足，淡淡中色搀先开。

薰然不待诗料理，诗人无奈清香催。

诗清香韵两奇绝，诗香相感从何来。

只缘人与花相似，心香洒洒俱无埃。

坡公衣钵何敢睨，简斋香酒非吾裁。

有时静听群儿读，绕树日走数百回。

仰头生意已如此，俯视百草方枯莇。

王柏

王柏　和立斋荔子楼韵

我久抱离索，加子忧患薰。

血气日以耗，话别难为情。

之子行迈迈，征车从仁兄。

闽岭在何处，目断遮行云。

素□播芳郁，丹荔尝鲜新。

重楼一以眺，千古乘桴心。

海风驾空来，徘徊振书襟。

遥知意轩豁，尘袂何由亲。

惟有清夜梦，栩栩逾南岑。

曜灵倏西迈，剥啄来嘉音。

见书如见面，瑰词袭鱼鳞。

朋友正欢慰，喜气腾家林。

呼童烹露芽，蟹眼时一斟。

是中有隽永，透入肝肠深。

王柏

王柏　和立斋书怀二首

病暑已成痼，尘埃凝简竹。

萧萧北窗下，闭门惠茕独。

曜灵欲西迈，风露涕心目。

仰观牛女星，相望明河曲。

谁能却凤皇，共此鹜鸡逐。

美人天一方，邮音空往复。

寥寥明月怀，翳翳谈间玉。

欢喜闻归期，絷彼白驹谷。

幸自有长林，尚可停鸾鹄。

王柏

王柏　和立斋书怀二首

平生景风操，慷慨怀赋竹。

恨无百亩地，相与种黄独。

只有满架书，可寄千古目。

何敢偭规矩，周容竞追曲。

彼不见泰山，政以鹿斯逐。

子酌芝山泉，天连两回复。

应感鹤鸣章，聊以石攻玉。

迁乔岂不佳，岁寒须入谷。

天地何方圆，吾将叩归鹄。

王柏

王柏　和立斋宿友韵

吾侪有何乐，同志味自长。

天高与地下，参我人中央。

痛扫物欲蔽，放出元明光。

力学日不足，游宦那可常。

山人暌间久，岁晚归南荒。

会友鱼贯卧，屐转几巽床。

老我失此快，独卧风雨窗。

回思少壮时，此味曾亲尝。

白发真可媿，触事方面墙。

唤醒旧时梦，吐哺歌新章。

王柏

王柏　和立斋岁寒歌五章

羌人生之秉贞兮孰无阳秋，惟澹而无欲兮斯能无求。

宜此心之冰坚兮凛北风之正遒，岁寒之常兮足以自修。

王柏

王柏　和立斋岁寒歌五章

忆昔坚保兮铭著心腑，故迹堙芜兮茫坠绪。

瞻翠碧之万竿兮犹有遗矩，岁寒之句俨然如觛。

王柏

王柏　和立斋岁寒歌五章

圣人体物兮万世之训，究厥后凋兮基於不竞。

使与春争妍兮曷保常真，岁寒之知兮宁不谓性。

王柏

王柏　和立斋岁寒歌五章

有勗我人兮先君之思，有陟尔岵兮我心伤悲。

望松柏之苍苍兮我无令姿，岁寒之操兮炯炯心期。

王柏

王柏　和立斋岁寒歌五章

车马南归兮惠我五阕，一唱三叹兮亦孔之惙。

盍置诸左右兮观省昭揭，岁寒之歌兮声声激烈。

王柏

王柏　和立斋蹋月韵

我观天壤间，何处无此月。

对月两心同，正自欠此客。

月清人更清，心景两相迎。

平生负此约，鬓影今星星。

我有一句话，愿与月同盟。

清光无晦蚀，与德时时新。

王柏

王柏　和立斋喜雪韵

生意原原如襞积，阴阖阳开有绳尺。

风霜冰雪岂少思，到此自宜天地塞。

凛然帝则亘古今，此外不知还不识。

连年冬令太伤迟，君子忧时长皱眉。

万物骄矜不自持，落尽窗前年后梅。

深山芽茁无空枝，更疑麦陇青离离。

一夜风号阳气服，玄冥奋威正当局。

翦水裁花两日飞，更撒珠玑三万斛。

揽柄收权应恨晚，明朝已迫东方木。

却恐春风未肯和，颠倒天时难善俗。

王柏

王柏　和立斋元日韵

之子善游远，西征酹欧阳。

亹亹岁月换，作诗思故乡。

老我绝世念，孤灯耿寒光。

坐对三古书，绎绎搴纯英。

天地时一泰，吾道何时昌。

莫以一日腴，博此千载香。

苟不新厥德，正亦王春常。

只今自煮一斗酒，待子醉我琴书旁。

王柏

王柏　和庐山高韵

北山之北几千古兮，崷岚层嶂数百叠，

岿然横枕乎浙江。历潜岳石磴绵延而上，

是为山桥之绝景兮，惊霆喷雪终岁声击撞。

风柔日暖花气发，綦屦杖策而一游兮，

跻攀分寸猎荦确，如蹑太虚之浑庞。

峭壁立之万仞兮，著亭对峙窥豦豧。

云中泉石更磊磊，玉虹步步鸣淙淙。

清风满峡振衣袂，清湍修竹飞斜砿。

目极千里倚层槛，烟光晻暧兮，

楼台城叠隐隐呈纷{左口右庞}。上有阳精阳魄走飞毂，

下有蜷松偃柏骖旌{旗其换童}。安期棋局在何处，

时有平空特起云车双。洞阳有馆足高卧，

神融气一澄世庞。参横斗转万籁寂，

夜夜山鬼窥灯缸。羡君胸中隘宇宙，

通明疏畅开八窗。手陃书堂揽奇秀，

芳声闻帝所锡奎画昭回五色琱贞珁。涵蓄平生霖雨志，

不应怀宝迷其邦。羞芝餱菊我辈事，

春猿秋鹤心空降。诚欲遂公赤松黄石约，

更书旗常功业垂朱杠。

王柏

王柏　和前人小桃源韵

二初何如人，夫岂古隐士。

道成遡泬寥，羊卧不再起。

鸾鹤舞松声，萧骚快心耳。

金灶清尘生，余丹不轻委。

我来桃源游，直穷路所止。

飞萝摇春烟，素雪喷清泚。

了无一根桃，此名安可纪。

岂是牧羊儿，即刘阮二子。

不然命名者，亦别有深旨。

何时架草堂，深入此山里。

翛然逃世虑，炼魄继遐轨。

王柏

王柏　和前人韵

屡作家书欲寄人，姓名愁堕软红尘。

眼边忽见伤春句，屈指别来犹是春。

王柏

王柏　和前人韵

名山终是欠徘徊，小队轻车决意来。

他日相思无觅处，殷勤先赠岭头梅。

王柏

王柏　和前人韵

庭前日日见兰芽，谁把青山特地遮。

雁影寂寥君又远，归期夜夜卜灯花。

王柏

王柏　和前人韵

山灵岂是少恩哉，两载从容自不来。

羊石岂能留得住，和羹消息到寒梅。

王柏

王柏　和秋涧惠兰韵

竹兰臭味古来同，同处元非造化工。

墨竹方生秋涧上，紫兰已到鲁斋中。

筑台移玉尊清惠，运笔挥金尚古风。

却似高人来找我，幽芬日日透帘栊。

王柏

王柏　和叔崇

人心乘气机，投闲肆驰逐。

飞天忽沦渊，忘生以徇欲。

大而名节丧，甚者邦家覆。

一狂方寸乱，一安万事足。

箪瓢乐陋巷，粱肉怕书腹。

天时工用深，举动自绝谷。

伥伥无所守，有为皆碌碌。

一堕荆榛中，终身困踯躅。

世事岂有常，乌可执卷赎。

学问在我毋自弃，富贵在天毋自辱。

王柏

王柏　和叔崇春寒韵

知和而和当有节，节贵得中忌超越。

造化神机岂易窥，天上不知谁理燮。

东皇面目似非真，我闻四时皆有春。

春来天地已交泰，肃肃群阴岂可伸。

金谷笙歌未尝冷，莫张威势嚇诗人。

王柏

王柏　和叔崇橘花韵二首

清和景气已非春，午阴浓处延诗人。

一杯佳茗沃嘉话，粲然三礼羞蘩苹。

洞庭手植清香发，金粟银须照肤雪。

薰风十里漾芳思，万斛明珠剖胎月。

素华绿叶骚颂中，光生南国德横空。

朗吟受命不迁句，对花不饮无惭红。

王柏

王柏　和叔崇橘花韵二首

厥包锡贡三千春，为花著句曾无人。

颗颗珠玑香万斛，薰蒸天地句风苹。

充实先生诗兴发，韵严不数阳春雪。

龙蛇一纸开天荒，琅然吟破夜光月。

炯炯后皇嘉树中，精白任道言非空。

秉心高洁寄清赏，世人只解歌春红。

王柏

王柏　和叔崇两绝

道心常要摄人心，有德之人必有邻。

愧我空虚无一善，安能交义契兰金。

王柏

王柏　和叔崇两绝

春来风雪无虚日，老去光阴如箭急。

窗外梅花犹未残，高标却被寒留得。

王柏

王柏　和叔崇禽声放言

天以鸟鸣春，鸟声不敢止。

天以人鸣道，斯人其可已。

尔鸟固无知，喧啾亦何利。

鼓弄枝头晴，澜翻林外起。

不学九舦鸣，声闻可止此。

不学千仞翔，一鸣来瑞世。

古以鸟名官，列职有理致。

只有归去兮，陶公不尔愧。

人岂不如鸟，鸣则震天地。

不鸣千圣传，则鸣千古事。

诗翁莫浪鸣，文武道未坠。

王柏

王柏　和叔崇清明后四绝

把酒留春尚肯留，几多生意聚诗眸。

可怜桃李无涵养，只有桑麻自进修。

王柏

王柏　和叔崇清明后四绝

安期老子肯过从，每恨清尊不肯空。

好句忽来今日雨，高情终是古人风。

王柏

王柏　和叔崇清明后四绝

昌黎空作送春诗，只道门前柳絮飞。

岂识一犂江上雨，春风於此大知非。

王柏

王柏　和叔崇清明后四绝

缓步微吟竹一枝，情怀不比少年时。

少年春思无归宿，却是如今老会嬉。

王柏

王柏　和硕夫兄五松韵

重开甲子旧年华，莫问行程差不差。

幸有数杯浇舌本，不须一笔镂心花。

岁无腊雪非人福，时到春风不我赊。

两手托天缘有气，箪瓢陋巷也为家。

王柏

王柏　和通斋密窝韵二首

密密窝中养妙倪，恐因题扁被人知。

了无声臭谁能测，纵有神明岂足窥。

此外不忧还不惧，於中何虑更何思。

浩然一气充天地，谁道吾侪老未衰。

王柏

王柏　和通斋密窝韵二首

密密窝中克己私，人心才动最惟危。

诚身有道须明善，暗室之中莫自欺。

凛凛知风知显处，兢兢不睹不闻时。

圣师欲到无言地，子贡当年也未知。

王柏

王柏　和汪元思喜雨韵

龙蛰金瓶小，神驱雨阵斜。

建瓴飞素练，走涧舞生蛇。

风使开云磨，雷香隐砲车。

农人有骄色，一饱不须赊。

王柏

王柏　和无适四时赋雪梅

蕙歇兰消菊已乾，横枝痚影到癯仙。

向来买种恨无地，我辈钟情亦有年。

最是爱他风骨峻，如何只喜玉姿妍。

小园应怪无佳句，未放幽香到酒边。

王柏

王柏　和无适四时赋雪梅

九人清赏尚堪夸，记得归时月未斜。

诗卷寂寥今岁客，虬枝依旧去年花。

仙宗屡欲编为谱，句法深惭不著家。

多藉孤芳相点缀，採归笔下便光华。

王柏

王柏　和无适四时赋雪梅

滕六驱车夜叩关，起来四面失烟寰。

映书冷艳便穷巷，琢句高情动北山。

侍立政思伊水上，风流不到灞桥间。

须臾月上梅花冷，人与梅花相对闲。

王柏

王柏　和无适四时赋雪梅

寄言青女莫来宾，闻道长安冻杀人。

应瑞丰年占尚远，忧时君子虑方新。

幸闻北境无他警，更喜东皇已问津。

有客方携诗到手，天才端的是祥麟。

王柏

王柏　和希夷木犀韵

秋来望月如水犀，忽有香风鼻观吹。

遍寻不得见花面，若得见花敢轻贱。

徐徐步转墙角来，草色芊芊一径开。

俨然嘉树奠南服，环佩锵锵万圭绿。

阳艳多情不敢媒，平生偶与西风熟。

皇天清则土方真，耿耿谁如受命独。

三闾愁兮洞庭波，辛荪兰芷方并蓄。

只有淮南扫隐句，攀缘千古资膏馥。

希夷雅好异於是，万斛清香金一粟。

曜灵西征易侵寻，绿鬓朱颜不待人。

秋花不比春花早，开到秋花也是春。

吟花弄叶何时足，年少须臾成老宿。

一根生意贵栽培，力到自然文郁郁。

君不见岩花独步秋叶中，穿天出月莫敢相过从。

王柏

王柏　和喜雨韵

体天生物以为心，喜读箕畴好雨星。

我已不疑丰见斗，君今何虑井羸瓶。

只缘报国推心赤，自是忧民感帝青。

若旱作霖人喜久，雄风那数快哉亭。

王柏

王柏　和杨石溪瓀花诗韵

点检春光绿打围，未应造化委鞠蘼。

虽无红紫呈新面，尚有琼瑶恋旧枝。

后土归根辞帝宠，番易名圃少人知。

长篇寡和凭花报，岂料因花又得诗。

王柏

王柏　和暘谷春郊韵

一春风雨多，连日幸开霁。

清尊酹芳菲，嘉约起予意。

迈迈溪南国，乐只群英萃。

徘徊曲迳迂，老踲尚堪企。

竹修君子容，花向少年媚。

俯挹百草香，尚友万山翠。

往事动深感，高谭出中秘。

暮色排空来，一笑散襟袂。

不有短长吟，寂寞此风致。

王柏

王柏　和仰萩池上梅韵

窗外梅兄不可无，山人一见两眉舒。

江头千树应难得，池上数根宜有余。

蟾魄浮香无定相，虬枝压水可常居。

只愁痚影翻多事，一片清光不得虚。

王柏

王柏　和叶圣予山中韵

赤脚忙晨炊，掉臂会清招。

相如僮御盛，浩然韁辔调。

遥指白云边，乘兴寻夷巢。

古殿金碧悄，玄冠彩翠销。

怪石壮熊卧，老树蟠龙腰。

清阴团野色，习习生凉飙。

悬崖斜断处，槎木成飞桥。

刺肤起霞晕，小小飞蚊骄。

日长诗思渴，香冽供山瓢。

清狂惊四座，浩气摩丹霄。

书岩苔碍笔，题叶攀柔条。

语默任人意，无庸发轻嘲。







卷377

王柏

王柏　和易岩春雪韵

腊前雪，春半雪。

颠倒失其时，相去逾一月。

一月不争多，燠寒异厥罚。

垤户当坚凝，阳气乃舒发。

草木既萌动，龙蛇起窟穴。

万物欣向荣，狞风夜狂悖。

晓鸡噤不鸣，但见窗间白。

战栗起推户，琼瑶已几尺。

陋巷书生釜不烟，关河甲士冰到骨。

俯仰天地间，茅甲尽摧折。

万境寂无声，群动亦僵裂。

当其怀煦煦，蠢蠢竞懽悦。

王柏

王柏　和易岩兰菊韵

小春天气未和平，冷暖於人孰重轻。

幽菊瘦兰皆有味，凄风楚雨自无情。

披来破衲便身稳，写到新诗彻骨清。

个里不知谁得失，薰蕕境界要分明。

王柏

王柏　和易岩梅下韵

梅送清香到酒边，东君伎俩已先传。

稜稜梢外殊无冷，点点花中各有天。

霜洁冰清时未正，风和日暖老相便。

一杯适意毋空度，添一年时减一年。

王柏

王柏　和易岩木犀韵

秋光未为老，老桂开墙隈。

虽与春风背，依吐心未灰。

香浮玉宇远，体破金粟微。

诗翁被花恼，深夜灯重吹。

今朝恰重九，更泻茱萸卮。

霜螯未堪把，菊蕊青满畦。

景物自冉冉，气候犹迟迟。

对花莫冷淡，行药姑随时。

清欢既易遇，不饮复何为。

兄弟琴瑟合，子侄鸿雁随。

月明人影散，泚笔赓新诗。

诗力籬天马，不可衔勒羁。

诗坛峻极谢推毂，莫学檀公三十六。

王柏

王柏　和易岩木犀韵

昨夜西风作意凉，吹开粟粟绕枝黄。

有时月窟閒来往，天上人间一样香。

王柏

王柏　和易岩木犀韵

对花只是月宫游，浥彼黄流注玉舟。

莫被清光虚度了，此生更有几中秋。

王柏

王柏　和易岩首夏韵

垂老东君恋旧寒，惜春情绪正孤单。

笑它功业传千古，还我诗书博一安。

芍药阶前风味浅，酴醾架上典刑残。

勒回春色凭诗句，生意津津上笔端。

王柏

王柏　和易岩喜雨韵

转移剧暑若艰难，谁谓炎凉反掌间。

狐鼠就擒元愤郁，旄倪相庆便清閒。

雨声恰似政声好，天意翻嗤诗意悭。

一饱所关诚大矣，吾侪安得不开颜。

王柏

王柏　和易岩喜雨韵

歳烦一转亦何难，只在邦君念虑间。

社鼠城狐才就絷，土龙刍狗便投闲。

平时真见天人密，顺处不疑霖雨悭。

梦里忽闻风力猛，定知千里破愁颜。

王柏

王柏　和易岩兄芙蓉吟

大专肫肫分四气，曜灵西征驾新霁。

人间万宝告成时，白帝畴功有良贵。

后皇嘉惠放一头，霓旌鸾毂恣晨游。

蜀锦步帐数千里，烂然一抹眼波流。

玉容沐露月梳晓，翠袖蹁跹舞微笑。

云舒霞卷竞芳穠，照水迎风为谁好。

水中木末眩骚人，拒霜宜霜名字新。

平生不识春宵暖，甘随青女嫁花神。

易岩胸中五千卷，景物驱归句中炼。

赏花不是少年心，见花依旧少年面。

石丁作主事难凭，子高那是梦仙瀛。

何如醉乡自广大，幕天席地山为屏。

诗魂醒处风光转，梅花已筑受降城。

王柏

王柏　和易岩雪

丰年嘉瑞有根原，碎翦银河倒底悬。

古有诸侯延辨孟，今无令尹访饥袁。

狺狺吠犬思骚楚，茂茂贞松记漆园。

险韵忽拈真寡和，茶烟起处屈高轩。

王柏

王柏　和易岩韵

一身之外总虚名，未必虚名果有情。

诩诩交游何足恃，区区世味本来轻。

三春已过犹无雨，四海将枯只是晴。

利害所关天样大，一豪得失岂难平。

王柏

王柏　和咏飞春蔬

东轩清节乐春蔬，传到孙支百载余。

一朝拂袖竟归去，应嗤介甫未忘鱼。

社日何曾梦蹴蔬，遯翁波及实君余。

菜根牢咬真吾事，明义从知合舍鱼。

王柏

王柏　和玉成书秋台诗卷韵

龙蛇笔底盘枯藤，两卷风骚泣鬼神。

此是玉成衣钵处，他年出语定惊人。

王柏

王柏　和赵师日韵二首

佳士温其玉，相亲意豁如。

窗前千个竹，灯下一编书。

交道无穷达，人情自密痚。

清风明月夜，或可访吾庐。

王柏

王柏　和赵师日韵二首

我生无燕颔，四壁笑相如。

门巷堪罗雀，灯窗且读书。

老来心事懒，贫后故人痚。

尚有多情月，时时到子庐。

王柏

王柏　和诸庵花光十梅颂

一笔划断寒崖，痚蘥数枝低亚。

不待雪压霜摧，已自全体放下。

王柏

王柏　和诸庵花光十梅颂

孤山树槁神枯，一段底死工夫。

脉脉不知机转，忽然嘴眼皆苏。

王柏

王柏　和诸庵花光十梅颂

空里翻身透出，风前玉立精神。

百草头边未觉，还他独占先春。

王柏

王柏　和诸庵花光十梅颂

不问东风来未，冷冰冰中得意。

谁於笔下外知，更有无味之味。

王柏

王柏　和诸庵花光十梅颂

接得少林枝叶，满腰风雪馨香。

一自飘零庾岭，花光也解流芳。

王柏

王柏　和诸庵花光十梅颂

江头千树纷纷，纸上不堪狼藉。

翻思洞口风流，忽见半梢横出。

王柏

王柏　和诸庵花光十梅颂

孤标向背从地，枝头各自精彩。

堂堂妙用纵横，谁识笔根所在。

王柏

王柏　和诸庵花光十梅颂

大化元无揀择，墨光随手高低。

但得岁寒风度，自然处处皆宜。

王柏

王柏　和诸庵花光十梅颂

几度落花流水，何待空枝方省。

要须投笔虚空，幻习与之俱尽。

王柏

王柏　和诸庵花光十梅颂

推出突栾本相，雨肥叶底清黄。

熟后何曾酸涩，舌根自不寻常。

王柏

王柏　湖上

木落孤山分外孤，尖风索索响枯芦。

暗香全未传消息，和靖还曾著意无。

笙歌只解闹花天，谁肯敲冰掉小船。

要识湖山真面目，偷他冷月访三贤。

王柏

王柏　怀古呈通守郑定斋

东方有猗桐，菀彼云之岑。

良工一斤斧，斲为膝上琴。

朱弦轻拂抹，盎然太古音。

不弹箕子操，不调离骚声。

王柏

王柏　怀古呈通守郑定斋

南方有良药，神妙难具写。

沉疴一刀圭，无不立愈者。

性烈必瞑眩，色恶如土苴。

仓公一见之，宝爱不忍舍。

王柏

王柏　怀古呈通守郑定斋

西方有精铁，淬以百炼坚。

范为三尺剑，焝焝双花寒。

勿以埋厚地，勿以投深渊。

未染蛟龙腥，未睨奸雄元。

王柏

王柏　怀古呈通守郑定斋

北方有大井，深潜几万寻。

煎为东阿胶，莹彻如球琳。

持此一寸微，可救千丈浑。

世道一以濁，贪风方襄陵。

王柏

王柏　黄华歌

太极动兮两仪分，四序纲领秋兴春。

机缄密运乎三百六十五度之外，浩浩万物资生成。

清明纯淑不易遇，间禀英气俱异人。

堂堂忠定公，独得东方仁。

维持帝出震，嵩岱钟精神。

定策庆元初，皇宋扶珪缀真相种，

来与十有四叶天子苏寰瀛。春生秋杀造化功始备，

前辉后映行见旗常新。炯炯御屏上，

高揭刺史名。仁风霭四郡，

溪山草木俱被循良声。须女晓浮南极瑞，

山光水气腾祥云。百姓欣欣有喜色，

一步拜手祈松¤　。日君焕赫停宝驭，

月妃婐{左女右卮}留文茵。金风玉露澄象纬，

洞洞下鉴民之情。一祝吾侯早晚绛阙佐明主，

坐使天下风俗还真浮。再祝吾侯多男子，

森森兰玉盈阶庭。三祝吾侯春秋八千岁，

琼浆玉斝长对黄华斟。

王柏

王柏　汲斋吟

我有一泓水，清明如鉴开。

妍丑自来往，曾不留纤

。

静而涵万古，动时濡九垓。

人与我同得，是名为灵台。

胡乃忍芜秽，漂沦良可哀。

当知克己如汲井，汲去汙濁清自回。

洙泗渊源初不息，河洛流派空争猜。

为学工夫孰大此，莫翻波浪惊儿孩。

昌黎修绠志徒苦，瘦岛辘轳用未该。

请观朱子方塘喻，要识源头活水来。

王柏

王柏　寄东湖诸友

东湖又是一年期，雅好绸缪岂不思。

耳聩臂疼衰甚矣，山高水阔欲何之。

工夫只在潜心处，端的何须对面时。

堠子分明书八到，康庄稳步复奚疑。

王柏

王柏　寄敬岩

泳飞堂前橘柚香，田田荷叶浮波光。

主人揽辔度闽峤，驱驰端为苍生忙。

天生人才不虚出，必使事与才相当。

尔才绰绰有余力，岂容袖手窥其旁。

平生正坐严冷相，不解妩媚相颉颃。

前时固亦与国论，莫肯默默安周行。

老子九百何自苦，艰难险阻须甘尝。

玉溪饥民昔啸聚，至烦禁旅来张皇。

绣衣弹压甫三日，猩鬼屏迹消丛篁。

露布一语不自伐，犹有忘者羞回韁。

今年玉节莲峰下，约束海若无惊艎。

剽闻属郡微有警，往往盐子多陆梁。

此辈未易以柔服，必至腥血膏锋铓。

由来受病非一证，莫将已效夸良方。

规模贵阔谋贵密，当以虚心来众长。

局面布置要合节，自有勇士争激昂。

堂堂元老熟戎事，幸甚赤舄归故乡。

岂无惕然桑梓念，囊底余智应恢张。

同心相济一堂上，谁兵谁将谁千粮。

不然笺天启坛钺，老熊当道驱群狼。

甲兵钱谷亦分内，事机捷出真难量。

岂予所至辄多事，老天驱入功名场。

橘柚黄时听好语，绿绨四辈催归装。

王柏

王柏　寄立斋

团栾未久又分襟，踽踽{缳纟换女}{缳纟换女}老不禁。

陋巷更无佳客语，残编幸得古人心。

熙熙农夫含生意，济济官僚喜德音。

欲共功名须好汉，微阳何以胜重阴。

王柏

王柏　寄题胡子升读易亭韵

梅花亭外倚霜晴，读易亭中一老成。

亭在道旁还有意，几多行客想风声。

王柏

王柏　寄题江山叶氏翠香亭

此君来与小山盟，共挹周扬一世英。

何用偷它当日意，男儿自要立芳名。

王柏

王柏　寄题江山叶氏翠香亭

遥想琅玕百顷强，旋栽应笑子猷忙。

绝怜羽葆摇新绿，更有风来细细香。

王柏

王柏　寄题江山叶氏翠香亭

谁窃清香下广寒，霜风染就粟肤丹。

须知叶叶苍圭色，花未开时自可观。

王柏

王柏　寄题江山叶氏翠香亭

小诗越境论交情，不见新亭句未精。

寄语主人犹缺典，梅花应恨不同清。

王柏

王柏　蒋叔行挽辞

万山蟠兮有宅一区，吁嗟吉士兮心古而色愉。

平生激烈兮谈忠义之事，求师教子兮必有道之儒。

流德谊兮鼎鼎，浸策足兮功名之途。

引壶觞兮自适，玩日月之双车。

有淑兮尔配，丝枲兮劬劬。

指期颐兮二竖立病，既偕老兮亦相继而长徂。

望双旌兮有恸，酹一束兮生刍。

王柏

王柏　蒋叔行挽辞

万山蟠兮新此一丘，吁嗟乎，

吉士兮灵辰不留。佳城郁郁兮马踨不进，

前冈隐隐兮牛眠是求。竪蜿蜒兮有隧，

枕舦隰兮沃流。东望兮庐舍，

西望兮松楸。白云兮生死同壑，

黄垆兮杖屦昔游。孤哀哀兮罔极，

悼愁愁兮千秋。怅素绋兮莫执，

相尔些兮商谣。

王柏

王柏　举业有感

后世求才术太痚，三年三日判荣枯。

消磨岁月莫知老，奔走英雄不觉愚。

与死为邻犹未已，虽生在世却如无。

圣门反在揶揄内，何敢忠言请改图。

王柏

王柏　科举

纷纷衿佩止时文，竞巧趋新做日程。

一试奔驰天下士，三年冷暖世间情。

清朝不许人心坏，举子安知天爵荣。

所用是人行是学，不知何日可升平。

王柏

王柏　哭钱学老

鲁国黔娄死，升堂吊者谁。

不邪能至此，千载有妻知。

凛凛默成德，清风百世师。

舅甥贫到底，终老外家祠。

王柏

王柏　兰

早受樵人贡，春兰访旧盟。

谢庭夸瑞物，楚泽撷芳名。

苍玉圭影，紫檀含露英。

奚奴培护巧，苔藓绿菁菁。

王柏

王柏　兰亭记

风流盛集数兰亭，刻石纷纷岂有真。

嗟老感时何足慕，千年谁记浴沂人。

王柏

王柏　李三朝奉哀词

羌与公别兮几二十年，思渺渺兮路曼曼。

棹剡溪兮乘兴，访故迹兮怆然。

下晋齐之拜兮如梦，挑灯道旧兮犹平生欢。

我少公兮六岁，悼彼此兮华颠。

解予佩兮授予馆，言未终兮岁已阑。

会公疾兮孔炽，怛翳穷兮技殚。

闻易箦兮数语，意穆穆兮词严。

湛神爽兮不变，验学力兮深坚。

自磐川与玉局兮，交一世之名贤。

宜公之好修兮，羞芳蕙而糗荃兰。

退静处而莫我知兮，老冉冉其流连。

厌尘世之辀辮兮，倏昭明而遂仙。

幸与公兮永诀，抚往事兮自怜。

言告言归兮迈迈，有怀渭水兮渊渊。

栖迟故隐兮，全纯愚而孤处。

当岁莫之急景兮，闻公窀穸之有端。

皎皎兮懿行，卓卓兮瑶镌。

函泳以适意兮，凤冈樵隐之遗稿。

纂记以广业兮，春秋言辞系之巨编。

岂待是而不朽，掩既往之孤搴。

兰风之舦兮望不极，歌薤露兮有泪悬泉。

王柏

王柏　立斋游山不能偕次遁泽韵二首

色动山行约，令人忆旧游。

地形虽险易，坤道自刚柔。

路绕岩头石，烟横洞口舟。

十年尘土梦，此志几时醻。

王柏

王柏　立斋游山不能偕次遁泽韵二首

山人真漫浪，随处得清游。

雪瀑方争势，风雷不肯柔。

诗光浮玉板，酒滟泻琼舟。

一枕斜阳里，清欢各自醻。

王柏

王柏　冽井

冽彼井泉，莲华斯名。

有美一人，於焉载沈。

会也不二，昊天曰明。

父之我爱，曷慰我心。

王柏

王柏　冽井

冽彼井泉，莲华其号。

有美一人，於焉是蹈。

琴瑟既合，载言载笑。

父母不允，中心悼悼。

王柏

王柏　冽井

有冽彼泉，弦歌之东。

所谓伊人，宛在其中。

我心既得，皇恤我躬。

匪一死之，义之从容。

王柏

王柏　冽井

有冽彼泉，在弦歌内。

所谓伊人，之死靡悔。

人孰不死，我无昧昧。

是心之存，炯千万载。

王柏

王柏　林省吾挽辞

羌若人兮大带而深衣，张拱徐趋兮俨乎其若思。

动有则兮神定，澹无欲兮心夷。

便儇嵚{上山下戏}之纷吾前兮，醢鸡起灭。

忠信传习之省吾躬兮，圣贤我师。

伊春阳之冉冉兮，生意方懋。

何雪霜之不仁兮，荃兰遽萎。

搴三后之纯英兮，时不而荣瘁。

抱太极而永归兮，哀与我之其谁。

云沈沈兮凄巘，风稜稜兮断澌。

长田长田兮，寂寂永夜。

畅旨独立兮，千古名垂。

王柏

王柏　马华父母叶氏挽词

苕溪猩鬼兮呼啸幽篁，绣衣一出兮血膏斧铓。

笳鼓归来兮拜舞北堂，潢池夷靖兮母训是将。

慈颜开喜兮家国之祥，薰风自南兮草木正长。

胡不百年兮俾寿而康，庭萱夜殒兮奁玉昼藏。

使者菲屦兮桐杖皇皇，一道生灵兮悲如我伤。

王柏

王柏　马华父母叶氏挽词

瑶岩嵯峨兮龙翔凤飞，玄庐肃启兮松楸露晞。

东望宰陇兮券台依依，灵辰不留兮夷床晓移。

紫萸黄菊兮奠祖一卮，熏炉轻卷兮俨如生时。

灵幄香销兮犹有嫔衣，童容寂寂兮万古永归。

龙{左巾右荒}黼翣兮骖神{魁斗换其}，一声万里兮风号谷悲。

王柏

王柏　马华父母叶氏挽章

力疾呼儿语，民方弄潢池。

儿职不可缓，母疾尚可为。

绣衣才出境，萧斧旋芟夷。

百姓得奠枕，归来拜慈帷。

母训不敢坠，母喜开双眉。

阴功覃雨露，庆报当期颐。

孟夏草木长，庭萱何遽萎。

平生事俭约，犹有嫔时衣。

熏炉经卷静，不复朝莫披。

西风秋又晚，萸菊思年时。

瞿瞿临祖奠，清血应涟洏。

明朝鹤岩道，旧冢连新悲。

王柏

王柏　梅影

梅花已清绝，明月忽横窗。

孤影知难并，群花已竖降。

淡痕开画帐，皓色掩书缸。

寂寞素娥冷，须臾拥去幢。

王柏

王柏　孟冬朔旦修翁诞辰韦轩府判寺簿同宴与三侄孙忝陪於僸介之间以纪其

招徕二老冠耆英，宝鼎氤氲俎豆珍。

南极玉绳浮利宿，西屏彩袖祝千春。

亲亲同醉杯中渌，老老深推膝下仁。

看取来年宣劝处，松椿桃李转鸿钧。

王柏

王柏　迷道有感次韵

未识大安道，行行多路岐。

人言讹近远，山路倍嵚巘。

自有康庄处，多因便捷移。

我今知堠子，万里不须疑。

王柏

王柏　牧歌寄谦牧翁

山前群羊儿，群羊化为石。

山后谦牧翁，双牛挂虚壁。

仙佛道不同，妙处各自得。

我来牧坡上，牧翁已牧出。

风行麦浪高，日暖柳阴直。

沙平草正软，隔林数声笛。

试问翁牧意，著鞭还用力。

牵起鼻撩天，蹋地四蹄实。

汤饮菩提泉，饥来噍刍苾。

步行颠倒骑，神光背上射。

因悟角前后，通身白的皪。

勿使蹊人田，毋乃失其职。

舍策脱蓑归，人牛两无迹。

王柏

王柏　南省有感

魁文不过欲趋新，从此相痚有几人。

个里未知全是命，平时无用苦劳神。

后先难必三年事，得失同归万古尘。

堪笑近来狂士计，求荣就辱坟迷津。

王柏

王柏　拍手行

五云缥缈护天关，{誉言换车}金辇宝来如山。

上有封题三道印，多是中朝清要官。

一膏一缕尽民命，荆箠新痕蚀旧瘢。

东麾西节步霄汉，公私赤立生意悭。

年谷丰时无盖藏，那禁水旱相摧残。

黄馘槁项卧沟壑，獾奴狼子生狂贪。

辍耕太息鸿鹄志，乘牛读史需时艰。

忽如妖禽啸清晓，泥丸初不劳惊弹。

何人把玩张声势，直令聚蚋奔醯酸。

竹兵乌合本儿戏，伍籍久蠹心先寒。

吁嗟身世狭於掌，北望神京双泪潸。

国家有纪谁敢犯，济彼德惠防民奸。

何曾假借污暴手，病入心膂何时安。

堂堂正气不久熄，自古东南多造端。

谁出华山拍手笑，袖中三民就山河宽。

王柏

王柏　遣兴

初向坡头下，风霜入鬓毛。

味长濡竹简，焰短沃兰膏。

家与人俱瘦，年随气转高。

朱颜无药驻，窗下勿徒劳。

王柏

王柏　秋热

西风不力征，老火未甘退。

蝉声乱耳繁，痴蚊健姑嘬。

一雨洗天来，不复有故态。

天序自分明，人心其少耐。

王柏

王柏　秋兴

年少荒唐德颇惭，了无佳客伴清谈。

相亲幸有坡诗在，秋晚堂深灯一龛。

王柏

王柏　秋兴

巷底萧萧绝市尘，供愁痚雨打黄昏。

悠然一曲泉鸣调，烧了夜香深闭门。

王柏

王柏　瑞香

呈外来香国，琼敷四出葩。

娇姿不受暑，睡思却便茶。

心里藏金粟，枝头簇紫芽。

长安厌歌舞，还肯到侬家。

王柏

王柏　三闾大夫赞

爱国忧民感慨深，沅湘浩浩魄沈沈。

怀沙哀郢成何事，日月争光只此心。

王柏

王柏　三衢纪所闻

青幙红裾忠懿孙，如今流落不堪听。

丹书织券山河誓，却与春闺赎滥刑。

王柏

王柏　盛化州挽些

悼世习之纬纄兮，争骛乎险阨。

蕴异乎而儃佪兮，已喧貀而吠怪。

孰视衣冠之故宇兮，腥羶菅蒯。

酣一盎之醯蚋兮，较得失乎晻暧。

公胡为乎高搴兮，提一剑以北指。

恐修名之不立兮，气轩轩而有伟。

扪虱以谈当世之务兮，江东莫比。

烬世雠於蔡焰兮，同雪国耻。

驱驰乎蚕丛鱼凫兮，上功万里。

中原咫尺兮，莫归寸疆。

素志剥落兮，怊惝恍而凄凉。

霾轮絷马兮，猛思故乡。

晚得一障兮，遥遥乎南荒。

时缤纷而易变兮，又何可以久留。

谪星堕境内兮，吾将奚求。

魂营营而上征兮，叩太仪之幽幽。

敛智囊而不售兮，遗恨千秋。

夙闻公名兮，意卓荦而不羁。

解后公之挥麈兮，心朗气夷。

尝吼公之所历兮，动中事机。

将款密乎山扉兮，杳璜佩而莫追。

悲风起兮江村，白日下兮大墅。

表独立兮雄碑，间一丘兮今古。

王柏

王柏　时充之访盘溪有诗次韵

圣贤不出此心公，有为为之未必充。

绝学当归三洞左，正源欲障百川东。

坐春立雪谁能继，弄月吟风岂浪从。

方己乌头力应鲜，因循又过一年终。

王柏

王柏　侍伯兄宿履庵即事呈本老

朔风萧骚霜正浓，追随雁影来城东。

楼阁宝门八字启，一超径入青莲宫。

老师槌拂活泼泼，临机一喝开盲聋。

舌根拖地无死句，何曾一字粘虚空。

管带忘怀闻妙义，豁然暗与吾道通。

诸方善人忽聚散，黄昏方打斋时钟。

明极堂前吞个枣，画灰炉畔捉条龙。

须臾八万四千偈，尽在蒲团默坐中。

王柏

王柏　适庄兄游山

谁阁重阴一日晴，清游应是惬高情。

遥知雨后山光好，但想云边屐齿清。

素壁虽曾题旧字，沈疴不许插新盟。

因知关吏留鱼钥，谩遣奚奴候晚程。

王柏

王柏　寿立斋

思泉种德懋，后皇命浮美。

髧髦传正学，一念不妄起。

真固满腔仁，兢兢日增累。

甲子正一周，庞眉追甪绮。

年年三月初，南极倚炜炜。

预酌长生尊，家庆合庭鲤。

今岁南极光，一照千余里。

我有百灵丹，远寄螺江边。

殷勤为子寿，角亢光芒寒。

一丸当一岁月，送以华池泉。

初进双目清，再进华颠玄。

三进毛骨换，四进还童颜。

五进志气神，六七八进生羽翰。

进进诚不已，俯拍洪崖肩。

不须驾黄鹄，炯炯天地之方圆。

只恐独立无与侣，不如归来岁寒之下相周旋。

王柏

王柏　寿潘介岩

宝佑重颁历，祥开甲子三。

一分春色满，喜溢寿卮宽。

去岁沾余庆，连宵饫豆笾。

今年东望处，紫气护天关。

正阻松椿祝，难忘契谊覃。

只将生硬语，便作瓣香看。

天不生贤数，人培厚德难。

几年涵养力，方到介而安。

出处随时义，从容最可观。

青云平进步，中立了无偏。

一解星屏绂，扁舟归故山。

修门无一字，已决此身閒。

卜筑迁新宇，除书动笋班。

勤渠株邸讲，公论蔼朝端。

善类频回首，争先傒奏篇。

忠嘉当有力，圣德本天涵。

王柏

王柏　寿秋壑

皇天分四序，春生而秋成。

春风焕九野，秋气呈清明。

万物一以实，物物含生生。

我公秉元化，全体涵金晶。

义概抱宇宙，智略吞群英。

五行互相制，自昔谁去兵。

狂酋干帝纪，赤舄司专征。

神谋运玉帐，灵旗绕毡营。

韅靷鞅靽备，广距甄角精。

残丑肝胆破，束手祈受盟。

肃肃荆楚净，汤汤江汉清。

东西亘万里，齐民竞春耕。

归来辅皇极，一稔舒群情。

翼翼周鼎重，亹亹宸虑轻。

前星燿垣象，德星萃神京。

旗常伟实纪，前史辞虚声。

当此秋正中，角亢迎长庚。

於赫衮绣瑞，绵绵彩绶荣。

玉露滴鴗鹊，珥貂宣宝觥。

陛下千万岁，与公同太平。

王柏

王柏　寿藤杖行

君不见奇章嗟削方竹，老杜作诗夸紫玉。

又不见东坡惊喜铁铿然，灵寿曾为汉臣辱。

我有怪藤几千岁，老髯乳节雷斧斸。

古苔苍藓封护秘，风删雨剥枝干秃。

头角轩昂曲虬势，皮毛冷滑鸟蛇腹。

鹤膝铜环不敢班，武夷湘水皆退缩。

不借山翁荷蓧去，未逢太乙然藜读。

祥光闪闪意有在，殷勤来寿徐平叔。

平叔乐道玄又玄，奼女婴儿丹久熟。

两脚踏在真实地，一善满载长生籾。

採芝觅药扶峻巑，敲云挑月相追逐。

有时化作葛陂龙，先生骑上蓬莱宿。

王柏

王柏　书补之梅

玉质敷腴宫样妆，风流终媿水云乡。

一邨飞落人间世，添却逃禅百倍香。

王柏

王柏　书隐和韵谢再答之

我已百念灰，只有敬贤念。

事之云乎哉，敢分席半片。

不思笙鹤随，犹望衣钵禅。

举杯邀杖履，同问春深浅。

徘徊梅月下，不嗔苹藻荐。

公诗太过情，置我冰而炭。

年来从心游，琴瑟幸非远。

一谦生万和，一默屈在辨。

今日知公心，它日识公面。

朝夕愿趋隅，稽首侍香案。

王柏

王柏　蜀葵韵

亭亭弱干袅新凉，露浥精神导太阳。

紫粟绿房医士宝，黄裳紫袂道家妆。

宗华衣锦趋炎昼，蜀本鎔金耐素伤。

千古无人歌实德，骚人只解逐余香。

王柏

王柏　水仙

翦叶葱偷巧，冰蕤独耐寒。

梅兄虽有伴，礬弟不同看。

山谷诗犹在，逋仙影不单。

玉纤捧金{左角右戈}，谁遣慰儒酸。

王柏

王柏　宋史馆检阅所性先生时天彝父挽些

大专槃物兮刚柔眜摩，五行杂糅兮颛蒙孔多。

陶一气之奇佹兮奄宇宙之几何，握异采之陆离兮蹇儃佪而逶迤。

袭正轨之茂而兮耻践迹而循科，御长辕而猎太空兮摧九折之峨峨。

孑不群而介立兮众嚣嚣而肆呵，玄虬蹶泥兮浸雄虹於颓波。

陇廉孟娵之莫辨兮世掩掩其层睋。神藐藐而上征兮诉纬纄於太和。

忽修灵之聿皇兮任侏儒之傞傞，咎将谁执兮岂天赋之未藀。

落日下大墅兮慨高风之吟哦，羌若人之莫见兮感生意於庭柯。

卓丰词兮九里，亘千秋兮不磨。

王柏

王柏　送金华赵宰二首

弦歌声时三瓢安，士友催诗送长官。

律己十分无可议，爱民一念未尝寒。

更知耐事知公少，留取清名作样看。

百姓越疆归令问，恩流职外此尤难。

王柏

王柏　送金华赵宰二首

六龙潜处起宗英，来作金华有脚春。

人被抚摩称是佛，事归听断果如神。

忍看凫舄双飞去，趁得葭灰一点新。

近世柏台冠豸者，多求作邑有声人。

王柏

王柏　送立斋入闽哭久轩

双溪秋气深，送子临古道。

古道如掌平，四顾行人少。

行行复行行，何日度南峤。

故人今已矣，未必死非好。

世事浩无涯，愁云黯江表。

王柏

王柏　送马秋山寄友人

赤城千古一东湖，谁肯重开太极图。

要得斯文传气脉，定须吾党立规模。

圣贤不尽七分易，天地长存三字符。

念念服行方是学，莫将枝叶费工夫。

王柏

王柏　送蒙斋侄宰余姚

凫舄搀先伯仲间，迎阳带雨渡天关。

向来邑为贪风坏，此去民思善政安。

三百里同开鲁国，二千石即继壶山。

蒲封正次东溟侧，要拓胸襟个样宽。

王柏

王柏　送耐翁住天柱延恩

换却钳鎚过赤城，先声知已沸腾腾。

当机棒喝须端的，护法神通莫尽凭。

脚底涌泉同莹洁，脊梁天柱共崚嶒。

果符鼓棹沧溟句，海角元来欠一灯。

王柏

王柏　送硕夫兄之武昌

年年征袖拂孤篷，饱历风霜似有功。

行李又谋千里外，别情多在数联中。

骚骚荻岸飘新白，索索枫江落冷红。

若遇雁音频寄字，寒窗时欲对清风。

王柏

王柏　送希夷之江西

小雨敛轻尘，秋声壮亭驿。

驱车过南浦，别怀徒襞积。

世道一以坏，为善不自力。

一朝鲁两生，为人作行色。

后山薄命篇，竟不待它日。

送子行复行，一步一叹息。

谁知离索悲，有甚万种失。

此事已忘言，此情未能释。

有时诵吾句，或为千里益。

王柏

王柏　送赵书记二首

相逢虽晚意无加，满腹经纶肯浪夸。

雅兴屡陪郊外乐，清谭不尚酒边哗。

忍於柳驿攀金缕，记取梅坡嚼玉花。

木落山空平野阔，浩然别思满天涯。

王柏

王柏　送赵书记二首

只将精识作生涯，评古论今吐粲花。

玉洁冰清官自大，云飞川咏吏无哗。

伟人落落难重见，余子纷纷未足夸。

老我不能歌颂语，杯中须减饭须加。

王柏

王柏　送赵素轩去婺守为本道仓使

人物乾淳旧典型，满腔全是远萩仁。

来时懒作三刀梦，去日留为一道春。

千里桑麻深雨露，双溪风月更精神。

出门父老欢迎处，犹有文公旧郡民。

王柏

王柏　宿宝峰呈玉涧

默成已仙去，北山久寂寞。

岂无爱山人，时时访林薄。

心境不相当，丘壑自丘壑。

谁知百年后，秀气才有托。

的的盘溪孙，精光发河洛。

神龙跃天津，鞭霆驾飞雹。

相逢玉涧翁，笔底银潢落。

江湖四十年，万象恣抽摸。

后游八九子，天才绵卓荦。

涨起十八滩，曹溪源一勺。

媿我局陋巷，瓢箪粗知乐。

遥望诗坛高，势与芙蓉角。

掩旗仆金鼓，不敢事攻略。

吊古得名胜，盟府定虚爵。

派长竟先归，白云冒南岳。

王柏

王柏　宿倍儡店感旧

诸老皆仙去，遗踪岁月深。

主人今易姓，客子亦伤心。

来燕传新话，群蛙试闹音。

欲将兴废事，历历问云岑。

王柏

王柏　宿宁庵闻溪声

清溪泻出瀑泉鸣，记得昌黎语不平。

要识中流多峙柱，故能千古振英声。

王柏

王柏　宿仙山浸碧轩二首

冒黑投精刹，呼灯读旧诗。

平分禅榻稳，共听雨声驰。

鱼鼓催行色，溪山挽故知。

人生萍聚散，后会复何时。

王柏

王柏　宿仙山浸碧轩二首

浸碧去崖谷，琅然话夙缘。

水云藏定力，霜雪护华巅。

渐喜虚形槁，祗求实行全。

曾随痴钝失，当已得心传。

王柏

王柏　台山周咏道别五年因诗寄借韵以谢二首

解后松斋日，曾知学共程。

心期千古远，世味一毛轻。

孰谓睽离久，犹垂故旧情。

何时风月夜，得共插文盟。

王柏

王柏　台山周咏道别五年因诗寄借韵以谢二首

中处乾坤大，同时总弟兄。

行藏虽有间，道谊岂无情。

欲向忙中定，先须静处精。

光阴如电走，慎勿骛虚名。

王柏

王柏　陶渊明

义熙鼎向寄奴轻，归去来兮绝宦情。

特笔谁书晋处士，千年心事一朝明。

王柏

王柏　滕勿斋内杨氏挽词

东风捲地兮摧千红，松柏青葱兮启幽宫。

龙{左巾右荒}广柳兮辞帘栊，埋香掩玉兮甘长终。

芳草萋萋兮春又空，东君寂寞兮谁与同。

王柏

王柏　滕勿斋内杨氏挽词

吴门山少兮烟水宽，一锸千金兮尚云悭。

夫人勤俭兮同艰难，子荆苟美兮营玄关。

平生首丘兮志应寒，双溪渺渺兮何时还。

王柏

王柏　滕勿斋内杨氏挽词

忆昔登堂兮拜淑仪，小子乷角兮勤将携。

夫君念我兮力不遗，岁月滔迈兮鬓成丝。

西望紫翣兮清魂飞，椷哀千里兮空涟洏。

王柏

王柏　题抱膝庵

一室方方丈，名标抱膝新。

有书宜勘古，无学可留宾。

静坐神明固，清谈滋味真。

传家名刻在，长对草庐人。

王柏

王柏　题伯兄新楼

步转层楼四望宽，了无一面欠云山。

龙分玉脊隆隆起，溪露银波隐隐寒。

诗思细摩僧塔峭，壮心不下女墙闲。

仲宣百尺登高卧，未必当时得恁安。

王柏

王柏　题长江图三绝

一目长江万里长，几多兴废要商量。

时人莫作画图看，说著源头正可伤。

王柏

王柏　题长江图三绝

鱼腹江边八阵图，嶙峋於此岂良谟。

后来浪道长蛇势，用势还须烈丈夫。

王柏

王柏　题长江图三绝

瓜步洲前水最深，几人恃此纵荒淫。

谁云天意分南北，自是人无混一心。

王柏

王柏　题承庵二首

十年足不到承庵，抚事兴思重怆然。

风急雁行斜漠漠，夜深蟾影弄娟娟。

炉亭暖彻通宵火，鱼板惊残向晓眠。

欲识本来真面目，杖藜未免再留连。

王柏

王柏　题承庵二首

神封王爵号优游，众水奔归祠下流。

沃若郊原真可隐，悠然心景自相投。

绵绵野径蟠山腹，瑟瑟枯溪泻石头。

直到法华高处望，天珍未许有心求。

王柏

王柏　题砥斋

古剑蟠双蛟，瑞景腾丰城。

耿耿涵义气，凛凛无俗情。

尘世三十载，世事嗟冥冥。

当道舞狐鼠，白昼嘷山精。

秋风清夜发，匣内铿然鸣。

故人耿介士，有砥静且平。

寄语善持保，功用真难轻。

莫授刀锥銛，耗蚀徒欹倾。

许我砺英芒，一抹霜花月。

北扫京洛暗，南击猩鼯腥。

弹铗倚霄汉，掌上风云惊。

物莫不有用，时兮非人能。

王柏

王柏　题定武兰亭副本

玉华末命昭陵士，兰亭神迹埋千古。

率更搨本入时珉，盐帝归装投定武。

薛家翻刻愚贵游，旧石宣和龛御府。

胡尘横空飞渡河，中原荆棘穴豺虎。

维扬苍茫驾南辕，百年文物不堪补。

纷纷好事竞新模，倾欹丑俗亡遗矩。

如今薛本亦罕见，仿佛典刑犹媚妩。

清欢盛会何足传，右军它帖以千数。

托言此笔不可再，慨然陈迹兴怀语。

今昔相视无已时，手掩尘编对秋雨。

王柏

王柏　题东邨所藏宫锦图

后德相成帝业昌，不耽歌舞夸新妆。

六宫妇式颁蚕事，职雅心聑清昼长。

忽见双娥理丝把，宽急对牵身势强。

辐轮飞转一缕细，文茵独坐迎微凉。

高捲翠帘三四侣，织就五采成龙章。

献功不须出宫壶，手授缝人裁帝衮。

端拱明堂万国朝，文物声明光四境。

何人遇此一段奇，追记丹青描不尽。

器用铺张规制精，默寓经纶合绳准。

世间画手无此图，疑是当年阎立本。

王柏

王柏　题果斋集后

童髽及侍果斋贤，白璧沈埋二十年。

师道倦为莲幕客，诗魂蜚伴雪堂仙。

同游诸老无人在，所幸斯文有子传。

读到徐卿珠玉句，抚膺三叹愧遗编。

王柏

王柏　题涵古

梅花之外竹扶痚，矮屋明窗著此癯。

生意多从閒处见，天机却向语中枯。

通身总是先天易，开眼无非太极图。

点点若知河洛意，庖犧岂有古今殊。

王柏

王柏　题涵古

平生意广奈才痚，学未成时家已癯。

蚤慕沧洲穷广大，晚依丽泽沃焦柘。

先儒凛凛今如在，圣道洋洋熟与图。

两字高题时仰止，千江一月几曾殊。

王柏

王柏　题花光梅十首　淡中有味

一丘一壑似夷齐，劲雪繁霜特立时。

瘦影横斜清峭峭，世间几个赴心期。

王柏

王柏　题花光梅十首　高下随宜

亚水凌空任短长，枝枝风度要平章。

一樽月下吞花影，剔在须头点点香。

王柏

王柏　题花光梅十首　幻花减尽

孤标不肯结春缘，细雨黄昏腊正残。

望断落花流水远，枝枝点点是微酸。

王柏

王柏　题花光梅十首　绝后再苏

深山大泽老龙僵，不染樵人斧上霜。

月魄存存枯槁里，忽然枝上弄精光。

王柏

王柏　题花光梅十首　偏正自在

枝南枝北出天然，雪艳烟痕若可怜。

冰面峥嵘无向背，何尝有意向人妍。

王柏

王柏　题花光梅十首　平地回春

见说前村破雪开，我来雪影浸苍苔。

平生不识春风面，却道春从花底来。

王柏

王柏　题花光梅十首　实相圆常

青青叶底未堪尝，已作商家鼎鼐香。

四月江南烟雨阔，安心且待那时黄。

王柏

王柏　题花光梅十首　五叶联芳

裁冰镂雪几多工，次第开时个个同。

夜半传香来庾岭，至今拈起作家风。

王柏

王柏　题花光梅十首　悬崖放下

着脚孤高太出奇，冯空斜阳两三枝。

大风动地吹崖裂，正是冰姿蕴藉时。

王柏

王柏　题花光梅十首　一枝横出

踏雪寻香几度吟，吟诗那得似花人。

水村云壑抽身出，月挂痚篱别有春。

王柏

王柏　题画梅

枝头寂寞若为情，唤起毛锥为写神。

月下风前长玉立，娟娟一纸四时春。

王柏

王柏　题康湖伟观

苍翠雄盘一古村，新楼面面纳乾坤。

阴晴朝暮天容变，开阖荣枯春意存。

万壑精神融宝鉴，千峰气势拱端门。

松楸冉冉白云下，一盏寒泉罔极恩。

王柏

王柏　题魁星

天枢之宿为贪狼，引领三台朝帝旁。

典司多士擅文场，名在第一声播扬。

因此冰炭痴儿肠，仿佛肖象祈流光。

王柏

王柏　题立斋天台图

留题已是十年前，展卷重看思惘然。

汝以不言传至道，岂如吾道以言传。

王柏

王柏　题立斋天台图

出处於人不偶然，当时已报赤城缘。

丹青有笔谁能画，圣则堂前月满川。

王柏

王柏　题流觞图

东晋群贤事已荒，却於纸上见清狂。

茂林修竹今何在，一段风流付夕阳。

王柏

王柏　题梅

万物正摇落，梅花独可人。

空中三五点，天地便精神。

王柏

王柏　题墨梅

岁寒我与偶，独抱幽贞长。

笔下孤梢瘦，冰花纸上香。

王柏

王柏　题墨梅

笔头开造化，花外越精神。

偃蹇蟳龙表，新梢最可人。

王柏

王柏　题墨梅

冰蕤开雪颖，墨妙发孤香。

不袭逃禅印，枝头有异光。

王柏

王柏　题墨梅

穷冬天地闭，万物正雕残。

玉立清梢表，天然独耐寒。

王柏

王柏　题墨梅

胸中含静操，笔下走寒梢。

一见孤山客，清香尽拆苞。

王柏

王柏　题墨梅

素质天然静，清芬绕鼻根。

更於翘楚上，一笔起冰魂。

王柏

王柏　题墨梅

一枝横出晓，霜外数花开。

谁识生绡上，清香静处来。

王柏

王柏　题宁庵

寂寂钟鱼冷，松楸蔽杳冥。

云侵晴路湿，衣染晚岚青。

天未生人物，山应销地灵。

何祠香一瓣，遗恨满空庭。

王柏

王柏　题潘氏高远台

数曲梯阶稍欠宽，略移武步到仙寰。

诗怀纳尽双溪景，眼力推开千里山。

方槛小欹烟雨外，飞蓬斜插斗牛间。

冯虚似驾临舦鹤，栖鹘危巢不足攀。

王柏

王柏　题潘氏山水壁

叠巘云烟表，茅檐竹树中。

起予深隐趣，笔底有高风。

王柏

王柏　题平心堂

洛龟圆文锡神禹，箕子陈范畀周武。

九畴自天伦既叙，向用一以寿为主。

人生富贵何足数，最要康甯安厥处。

尔其好德全付予，惟皇之极必福汝。

君侯有德存此心，居官居家堂两铭。

强弱人已无留情，湛然方寸如砥平。

蔼蔼庭鲤双趋庭，指此良方垂后昆。

信受奉行不敢轻，宜尔子孙皆千龄。

王柏

王柏　题屏岩诗卷

有伟屏岩稿，温淳撷众芳。

波澜虽未阔，骨骼已先张。

尽扫江湖气，且无蔬笋香。

若参诗本旨，却恐费商量。

王柏

王柏　题秋台诗卷

骚雅驰声历几霜，驾言拙嬾擅词场。

登台甚矣秋容澹，得句依然风骨香。

卷尽辞穷余古韵，笔精墨妙发潜光。

此中境界真堪乐，枕上休贪南面王。

王柏

王柏　题山桥十首

轧轧飞车入翠微，人於妙处未深知。

自从标榜新拈掇，碎却山桥一段奇。

王柏

王柏　题山桥十首

北山之北两山驰，一迳蜿蜒石作梯。

脚力倦时山始好，芙蓉东畔赤松西。

王柏

王柏　题山桥十首

石磴斜蹊下水隈，玉虹喷雪挂崔嵬。

虽然只是泉三叠，滂湃声摇万壑雷。

王柏

王柏　题山桥十首

危岚铁面太岩岩，少憩茅栏石下龛。

壁立晴空几万仞，承天一柱在东南。

王柏

王柏　题山桥十首

世事难凭转眼空，可人泉石在云中。

此心多少闲丘壑，且发微机与众同。

王柏

王柏　题山桥十首

修竹清湍记永和，山阴陈迹已消磨。

四时佳兴随人寓，曲水流觞未足多。

王柏

王柏　题山桥十首

步随流水觅清阴，乱石穿林窈窕深。

涧谷未能忘磊磊，何如清风播后来。

王柏

王柏　题山桥十首

吹尽尘襟亦快哉，心期千古一时开。

清风满峡谁收拾，即此清风播后来。

王柏

王柏　题山桥十首

滔滔利俗著人深，洒洒衿怀可出尘。

指日洞阳斤斧息，开山一著要当人。

王柏

王柏　题山桥十首

风云下走若冯虚，目极长空千里余。

每日城中望山色，却来倚槛认吾庐。

王柏

王柏　题时遁泽画卷十首

断岸临江渚，风声瑟瑟寒。

苍髯五君子，莫作大夫看。

王柏

王柏　题时遁泽画卷十首

浩浩云横坞，霏霏雨不收。

野桥人少度，寂寞卧清秋。

王柏

王柏　题时遁泽画卷十首

虎啸风生壑，龙藏气吐云。

草庐勿高卧，天地正絪縜。

王柏

王柏　题时遁泽画卷十首

礉礉石林立，滃滃云壑閟。

万杉最深中，莫有前朝寺。

王柏

王柏　题时遁泽画卷十首

江村依密树，目远送征鸿。

不尽暮天碧，谁续芦花风。

王柏

王柏　题时遁泽画卷十首

巨石耸鳌脊，飞泉潄雪涛。

一声何处笛，呼雨到江舦。

王柏

王柏　题时遁泽画卷十首

一壑云屏展，江横万里长。

渔舟下滩去，寂寞舞斜阳。

王柏

王柏　题时遁泽画卷十首

一云山万重，天地混不分。

须臾风浪恶，舟楫泊江濆。

王柏

王柏　题时遁泽画卷十首

精蓝夹江干，钟鼓时相应。

两山遮不断，楼阁若争胜。

王柏

王柏　题时遁泽画卷十首

浩浩乾坤阔，微微见断山。

颇兴浮海意，吾道正多艰。

王柏

王柏　题适庄茅亭

屋角园虽小，幽深隔市尘。

杖藜时自适，杯酒乐天真。

松磴规模古，茅檐日月新。

闲花三十种，相对四时春。

王柏

王柏　题书目

博而寡要岂通儒，三万牙签亦太虚。

一编论语用不尽，世间何必许多书。

王柏

王柏　题思泉庵

一时人物久飞仙，诗竹和庵尽变迁。

尚有禅师风味在，野人门外汲寒泉。

王柏

王柏　题王伯忠雪月图

片纸裁成数雨悭，王孙风致寄毫端。

只於天地交光里，认得前程万里宽。

王柏

王柏　题西楼有感

往事伤心不可论，高情还许小通门。

旋锄荒草追风景，因种残花划雪痕。

败壁古苔权作主，破窗夜雨暗消魂。

青山不管兴亡事，依旧楼头挹暮樽。

王柏

王柏　题效奇

未识效奇处，得於诗卷间。

屋边环翠竹，窗外即青山。

月向女墙过，烟凝老树闲。

不缘心匠巧，何以发天悭。

王柏

王柏　题徐观之字说

堂空一鉴悬，万古光潋滟。

彼自有盈虚，我要无亏欠。

阴祲不能蚀，尘埃不能掩。

只於事上观，足为操舍验。

王柏

王柏　题易道传心图

图书表里用功深，此道相传直到今。

书里有图图有句，图中即是圣人心。

王柏

王柏　题愚斋梅轴

悄然笔下有心期，写出寒梢玉立时。

何事巧藏烟雨里，孤标深不愿人知。

王柏

王柏　题玉涧八景八首

画出女墙月，老子兴不浅。

谁识春光中，解使平湖敛。

王柏

王柏　题玉涧八景八首

断屿数行树，孤舟一叶横。

前山风雨暗，此岸已天明。

王柏

王柏　题玉涧八景八首

山外江村晚，纵横八九家。

过桥无路处，人思渺天涯。

王柏

王柏　题玉涧八景八首

点点飞来雁，空中若有音。

诗翁正牢落，识汝别离心。

王柏

王柏　题玉涧八景八首

梵宇出林杪，暝色敛烟树。

钟声有针中，听於无听处。

王柏

王柏　题玉涧八景八首

落日下大野，江边渔事收。

小舟横断岸，长笛一声秋。

王柏

王柏　题玉涧八景八首

居淡经营中，落笔景已换。

不见片帆归，危樯还泊岸。

王柏

王柏　题玉涧八景八首

独跨蓝关马，茫茫道且长。

谁知寒彻骨，一雪到潇湘。

王柏

王柏　题浴沂图

一时言志圣师前，鼓瑟声中三月天。

谁识咏归真乐意，如何却向画图传。

王柏

王柏　题泽翁小巷

寂寞小桥前，山人住何处。

村童酤酒随，策杖同归去。

王柏

王柏　题泽翁小巷

绿阴最深处，楼阁出林杪。

江阔野桥间，目断行人少。

王柏

王柏　题泽翁小巷

断岸江波阔，迢迢十里宽。

人烟藏处密，霁色媚寒滩。

王柏

王柏　题泽翁小巷

石护山溪口，溪溪自有原。

若非江海量，曷受百川奔。

王柏

王柏　题泽翁小巷

两水汇长江，绝壁上苍翠。

前头风浪恶，危樯且深避。

王柏

王柏　题泽翁小巷

缥缈云烟外，迢迢江水明。

数家藏密树，一塔峭孤城。

王柏

王柏　题泽翁小巷

野渡人归处，纵横八九家。

晚来寒力健，风飍酒帘斜。

王柏

王柏　题泽翁小巷

晚得知心友，芳樽日日开。

不辞江路远，依旧抱琴来。

王柏

王柏　题泽翁小巷

名利驱驰急，江山自古今。

舟行水上意，人立渡头心。

王柏

王柏　题泽翁小巷

到岸未为了，行行万里涂。

举头岐路惑，岩畔过樵夫。

王柏

王柏　题蛰庵

一蛰了千悮，心安境自宽。

轩昂就收敛，自在觅艰难。

龙怕乌台勘，人疑蕙帐寒。

欲知舒卷意，编简静中看。

王柏

王柏　题诸葛武侯画像

隆中高卧匪无情，鼎峙规模岂素心。

自是将军三顾晚，坐看世变转移深。

王柏

王柏　天基节雨有感

岁岁天基节，晴和万国欢。

今年侯国宴，痚雨忽潸潸。

允矣天人际，机缄妙已宣。

圣心方感慕，云意惨天颜。

谁识天伦重，端为万化原。

一时名未正，事事尽拘挛。

父母惟生继，昭昭大义存。

节文斯二者，此外岂容干。

在昔权臣缪，区区欲怙恩。

私心崇义断，强抑所当尊。

近日劬劳报，犹形厚薄嫌。

一言谁误主，孝道未纯全。

此事书青史，千年不可刊。

勿云今既往，熟视所难言。

父母人皆有，何称考叔贤。

只将诚意感，各尽此心天。

王柏

王柏　桐花散翁挽诗

瀫水之西，巍然一峰。

是白道坚，翔舞而东。

林峦蓊蔚，丘壑浑融。

雍雍聚落，惟金之宗。

五世积累，钟此散翁。

散翁颀颀，生有异质。

学敏而博，心广而实。

迺大其识。教子一经，

维宽而栗。教人尽已，

维久无斁。选举法坏，

取士以文。决於一夫，

升沈遂分。良才美德，

所甘隐沦。负我求我，

负人非人。两语垂训，

风俗反淳。我之识翁，

因翁二子。典刑是亲，

翼翼亹亹。曾不几见，

翁遽不起。我来哭翁，

亦已晚矣。匍匐之义，

真可愧死。我既哭翁，

亦相佳城。千嶂矗矗，

万壑泇泇。一丘永閟，

昭明上征。万壑泇泇，

千嶂矗矗。

王柏

王柏　涂中即景

溪边柳色露新芽，春透微波漠漠斜。

一阵随风香颇异，定知前面有梅花。

王柏

王柏　挽蔡文叔

南风之薰兮五弦绝，可以解愠兮忧心益惙。

念寓形於溟涬兮，藐一沤之起灭。

前乎数千年之名世兮，后方来而未歇。

往者不我留兮，来者不我接。

何彼顽之弗夭兮，而独萎乎此哲。

非夫人之立极兮，凛世路之迫阨。

惟圣斯恻兮，建学校以寿吾道之脉。

士不可辱兮又焉可杀，孰悟我圣明兮几袭秦之乱辙。

我公之忠愤贯日兮，所以疾驱而朼朼。

一去国兮一阴方猾，再去国兮重阴栗烈。

鄙夫熟视兮，壮群邪之蟠结。

目断留田兮，歌南风之阕。

王柏

王柏　挽蔡文叔

南风之时兮吹彼棘薪，乔木斯坏兮栋梁曷任。

欂栌椳阤与扂楔兮，匠眯眯而弗寻。

况承天之八柱兮，穷岁月而莫登。

天岂不生材兮，郁牛山之嶙峋。

雨露之所润兮，存日夜之肫肫。

及大厦之将颠兮，无一木之可乘。

羌小民之怨咨兮，谓天不仁。

非道通乎三极兮，孰识天心。

天既仁爱我民兮笃生伟人，一去就兮治乱攸分。

天亦仁爱我公兮，不使见犬羊之骇奔，

危机发兮众寐昏昏。秉离明以为烛兮，

魂营营而上征。目断留田兮，

歌南风之再吟。

王柏

王柏　挽蔡文叔

南风南风兮，莫苏槁质。

坎离互宅兮，已翩翩乎月窟。

驾朱鸟以启路兮，潜玄宫而永息。

终长夜之漫漫兮，委人间之正则。

道所以经世兮，名不可以虚得。

方一去而即悟兮，可以淑艾乎士习。

倘再去而能悟兮，庶奸谀之屏迹。

使长孺居中司马遂相兮，狂酋当为之怵惕。

又何至於闯江逾岭兮，喋血上国。

思魏徵而奠九龄兮，吁其何及。

公虽九原兮，疑遗忠之尚尽。

我被公之知兮，始终如一。

不得哭公于堂兮，不得执公之绋。

我何负於神明兮，两足如絷。

歌南风之三叠兮，恨无极。

王柏

王柏　挽曹叔献

野草何青青，野花亦莙莙。

王园翳烟树，东风开泉扃。

灵辰倏祥练，祖载何因循。

半生安陋巷，箪瓢澹无营。

天命有穷达，书生多苦辛。

北邙同一路，玄庐等枯荣。

我本里中子，升堂托微媋。

每怀梘渡语，惟士有常心。

几仗虽疏阔，眷眷敬爱深。

故家乔木瘁，不复典刑存。

流水桃花窅，飘零薤露音。

幽宫一以閟，清泪洒芳春。

王柏

王柏　挽邓夫人

霜冷留宾发，心融篆贝经。

疏金重锦诰，琢玉璨之庭。

方禄参军养，俄丹寿母铭。

可怜萱草露，也解泣仪形。

王柏

王柏　挽丁知县

蚤识北平贵，从游五十年。

迟迟登虎榜，急急到凫仙。

振起非无地，荣枯自有天。

老成雕落尽，一壑锁苍烟。

王柏

王柏　挽何南坡

刻苦工夫真实心，一言体用已全陈。

圣贤断续三千载，伯仲渐摩八十春。

保护斯文勤且让，作成吾党敬而亲。

我来不复瞻耆德，流水苍烟迹已尘。

王柏

王柏　挽何南坡

少公禀气后三年，易箦翻居三日先。

学数弟兄犹间有，寿随父母独谁全。

悲哉易感精神往，造化难凭祸福迁。

应恨南山人远去，从今独卧北山阡。

王柏

王柏　挽何南坡

篱落纵横一迳分，平生杖屦几登临。

某山某水机缄露，彼室彼庐精分深。

检校旧规心欲折，摩挲新志泪难禁。

素车白马人归后，鹤唳猿啼总些音。

王柏

王柏　挽何无适

二五之英，清通莹彻。

有钟于躬，非贤则哲。

乌乎无适，自幼卓绝。

奴仆选骚，铨衡庄列。

鞭霆走电，不可追籬。

一操而存，肃整辔辙。

著书未就，不幸短折。

既赋以奇，未易泯灭。

世外精神，笔头风月。

有阅斯立，有斯妥魄。

既妥尔魄，既筑尔阡。

是曰反终，是曰归全。

人生斯世，岂必百年。

欲动情胜，万事出焉。

孰好熟恶，孰媸孰妍。

孰过而改，孰善而迁。

一征物表，浩浩其天。

风定水止，月印万川。

阴阳不独，动静不偏。

既静复动，太极焝然。

王柏

王柏　挽郡博士待班刘公歌

东风变九野，万物负生意。

素韠何栾栾，清血洒幽隧。

猗欤静寿翁，归全可无愧。

人生托溟涬，消息同一气。

过化来者续，自昔叹川逝。

温温夙好修，甄陶瑚琏器。

凝乎觚自度，澹乎靓且邃。

诗书以为粮，忠信以为饎。

人皆崇荣途，公独徐揽辔。

三转坐舦比，五鹗争自致。

上培德谊种，下开文字瑞。

一子通金闺，一子需大对。

衣冠绘庆图，岂料造物忌。

学校失师模，乡闾思善类。

梅花已流水，草木谁臭味。

惟有笃厚心，叮咛期嗣世。

王柏

王柏　挽潜斋王枢相

忠简流余庆，文忠印此心。

词章传世早，事业得君深。

不尽风云会，宁知岁月侵。

九重惊殄瘁，谗言舌方瘖。

王柏

王柏　挽潜斋王枢相

治命深衣敛，亲题石像镌。

精神传巨扁，风月掩遗编。

流落人间境，陶鎔物外天。

建安名教在，它日配先贤。

王柏

王柏　挽潜斋王枢相

总角思先友，同宗丽泽传。

典刑诸老尽，文献旧家全。

交道从公晚，知音去我先。

渊源谁与遡，愁绝伯牙弦。

王柏

王柏　挽潜斋王枢相

精舍北之北，幽宫南复南。

两山生死寄，千古姓名谙。

地势蟠空壮，溪声战晚酣。

青乌发天秘，万壑拱遗龛。

王柏

王柏　挽邵公容春

北风猎猎兮申原之幽，玄扉启兮灵辰不留。

苏黄之像兮俨其如在，容春之人兮杳不可求。

一棺兮厚德，万古兮高丘。

王柏

王柏　挽邵公容春

申原幽幽兮北风正高，薤露一声兮山鬼夜号。

吉人考终兮如蜕，遗编不朽兮风骚。

一丘兮安固，万古兮滔滔。

王柏

王柏　挽邵公容春

北风北风兮丹旐飞飞，申原迈迈兮铎声孔悲。

素韁栾栾兮二子皇皇，如有望兮魂其来归。

地有灵兮人杰，表尔隧兮丰碑。

王柏

王柏　挽施子华

哭子天伦变，坚哉更可伤。

毅翁悲祚断，学者悼师良。

缺月窥元室，凄风锁奥冈。

身虽随物幻，名笔起潜光。

王柏

王柏　挽施子华

二五交运兮，杂糅乎刚柔。

美恶厚薄兮，何廪生之不侔。

厚者未必薰兮，薄者未必莸。

羌寓形於溟涬兮，藐起灭之一沤。

惟父母之哭子兮，蹇彼苍之大尤。

吾尝抱此至痛兮，知毅翁之恨难收。

虽我不识子兮，知谨实而好修。

抚新碑而感慨兮，相铎声之口讴。

奥山兮泉浏，凄巘兮云幽。

夫子有命矣夫之叹兮，可以释而翁之忧忧。

王柏

王柏　挽时佥判

灵辰不留兮，挽者何悲。

羌茂行之皎皎兮，而今已而。

惟孝友百行之首兮，何习俗之日醨。

惟不亏其降衷兮，何足尚乎浮辞。

灵辰不留兮，斯人永归。

薤露一声兮，行人泪垂。

王柏

王柏　挽时佥判

灵辰不留兮，挽者徘徊。

羌若人之秉德兮，佩先训之不回。

以直道事人兮，任当路之疑猜。

坎壈一官兮，穷达何有於我哉。

灵辰不留兮，启社塘之夜台。

薤露再歌兮，亦孔之哀。

王柏

王柏　挽时佥判

灵辰不留兮，挽者迈迈。

羌前修之典刑兮，何后生之昧昧。

平乡常人之号兮，岂直欲以之而自悔。

静观世道这日诡兮，盖亦恶夫奇奇而怪怪。

灵辰不留兮，路曼曼乎长夜。

歌薤露之三章兮，识者为之永慨。

王柏

王柏　挽司直兄

老厌鸳行武，骑鲸不肯留。

空存丹棘谳，未告紫宸猷。

黄老辜初志，青山颺晚谋。

夕阳无限好，心事竟悠悠。

王柏

王柏　挽司直兄

典重班诸老，声名始璧流。

开尊口佳士，襩被闯前修。

月冷金闺籍，尘生玉杖鸠。

梅岩伤目处，雁影正宾秋。

王柏

王柏　挽司直兄

晚始亲荆玉，劬愉气谊稠。

泰坛霜月下，暑枕夜江头。

一困关公念，连书释我忧。

平生知己泪，寂寞洒新楸。

王柏

王柏　挽思泉居士

平生不蓄买山钱，晚得佳城岂偶然。

官职丛中韬素志，风波险处谒名贤。

只将和气占心地，尚想清尊养性天。

宗党典刑难倒指，忍看庭玉泪溅溅。

王柏

王柏　挽思泉居士

犹记年时访故山，细聆旧话侍清閒。

汲泉倚仗临荒甽，寻塔呼僮斸野营。

回首恍如前日事，伤心已隔夜泉关。

手携菖歜歌清些，泪染含风细葛班。

王柏

王柏　挽通守陈帑院

羌西屴之屹然兮，钟此奇才。

方世道之纬纄兮，弃骐骥而驾驽骀。

以一尉而诛二凶兮，定异言之喧貀。

炯此念而安民兮，皇恤乎身灾。

公论虽屡蚀兮，犹有时而复开。

开之何未久兮，而终不能遂公之壮怀。

诗书兮自适，优游兮力斋。

扶疾而告修善之训兮，俄怛焉而顺雙。

彼西屴之无情兮，忍璜佩之沈薶。

生於是死於是兮，湛一气之去来。

惟心无媿而气不馁之言兮，万古莫得而尘埃。

况有不朽之铭兮，表独立於崔嵬。

王柏

王柏　挽汪帅参

一世钦斋老，声名四十年。

冰融南省日，春满洞庭天。

笑语当时密，交情晚节坚。

秀英今已矣，新阁独岿然。

王柏

王柏　挽汪帅参

世路艰危极，人情政可叹。

未闻亲子在，而有外邪干。

轩冕多为累，箪瓢未必寒。

此皆身外事，且閟一丘空。

王柏

王柏　挽汪约叟

幸有灵光在，天乎作麽亡。

生来最真实，病里亦康强。

和气留丹鼎，清尘凝笔床。

溪山呈秀处，风露悄凄凉。

王柏

王柏　挽汪约叟

忆昔先君子，金兰气味投。

中间有生死，一别几春秋。

晓漏传幽梦，英魂觅旧游。

城东烟月冷，应是访新丘。

王柏

王柏　挽王夫人

秋山萧萧兮，连山之冈。

有幽一宫兮，千古其藏。

毓野堂之世则兮，绵瓜瓞以承芳。

来宗牖而自度兮，如奉姑嫜。

相君子之婉婉兮，发轫康庄。

囿一世之天兮，遽瘗佩而沈璜。

秋风萧萧兮，连山之冈。

王柏

王柏　挽王夫人

连山之冈兮，秋风肃肃。

有永千古兮，幽宫迢迢。

一编之女训兮，慨遗音之寂寥。

蔼清芬其如在兮，韖帨彯彯。

忍双亲之望望兮，迟女归而魂消。

灵辰不留，谁其拟招。

连山之冈，秋风萧萧。

王柏

王柏　挽徐郎中

郎潜不复坦衿期，留得清名举世知。

老矣空还新虎节，归来只是旧鸿禧。

危言宁免班行忌，已死犹闻海内推。

病里仅能成大厦，当时燕雀不胜悲。

王柏

王柏　挽颐轩张朝奉

蔼然一气备天和，不尽人间岁月多。

乡里同声称佛子，儿孙相继奋儒科。

蠲租捐廪今无有，刲豕然灯可奈何。

德在人心真不朽，几多麟碣汙山河。

王柏

王柏　挽颐轩张朝奉

挺挺长松施女萝，平生能得几相过。

繐帷远辱双絧临，泪眼犹瞻两鬓皤。

曾未经年成契阔，至今一恸竟蹉跎。

吉人已矣难重见，山口悽悽薤露歌。

王柏

王柏　挽张佛子

嘉庆图传世所稀，夫何佛子遽西归。

平生施予心无为，时事艰难众有依。

德谊百年犹积累，诗书五世渐光辉。

儿童父老倾山谷，洒泪追随丹旐飞。

王柏

王柏　挽张佛子

陟屺虽频莫慰心，见公犹幸母如存。

东山何事遽陈迹，西路如今又断魂。

柳翣忽临新冢道，林花空满旧时园。

一衿和气归何处，化作功名遗子孙。

王柏

王柏　挽赵龙泉

满拟田庐乐莫年，谁知凫舄遽飞仙。

鹗书连走文扬捷，麟趾多推正脉贤。

晚锡蓝衫更鹖弁，径分蒲璧镇龙泉。

春风满县闻桃李，回首松楸锁翠烟。

王柏

王柏　挽朱侍郎

蚤亚魁躔入谏坡，却因忠谠蹈风波。

龙墀一去毀　湖远，鹤骨临来岁月多。

紫橐将随时事转，丹旌无奈夜舟何。

万松苍翠皆亲种，月露凄凄泣陇阿。

王柏

王柏　挽朱侍郎

国论多同异，身名有险夷。

一从离紫橐，再不上丹墀。

慷慨风云断，飘零岁月移。

却因閒得早，冷眼看人痴。

王柏

王柏　挽朱侍郎

渺渺康湖水，峨峨蜀野山。

是翁元不死，蜕骨此中间。

草木券台绿，莓苔翁仲斑。

白云伤北望，清泪更潸潸。

王柏

王柏　挽朱宜人

蜀峰飞来不记年，页峨崒嵂青绵联。

康湖演漾吞万壑，风雷日夜喷飞泉。

水西葱郁气方壮，水南重得黄牛眠。

深山大泽绝异处，造物冥锢难轻捐。

龙翔凤舞萃英淑，岂非天授夫人贤。

彩云落月相珪璧，山花庭草摇香钿。

虎羊甲士俨成列，万松磨飍生苍烟。

夫君笔力扛九鼎，亲著幽德熏兰荃。

应有山灵乘赤豹，千年呵护青瑶镌。

王柏

王柏　晚兴

散发风檐下，沈沈日渐曛。

鹰拳擒野雀，蛛网猎飞蚊。

群动能为计，吾生亦谩勤。

尘缘难著眼，晚兴寄青云。

王柏

王柏　汪功父聘石友

一片寒姿苍玉质，久作歙江秋水骨。

磨瑕砻垢饱风霜，袖手南游来楚国。

我曾研破青烟痕，露华半勺拖玄云。

文理细密温而淳，伯乐一顾空马君。

癯癯好古子汪子，雅有半面如旧情。

巧取豪夺俱不敢，聘以厚礼强委禽。

吉日良辰新劝驾，绛帐交欢相慰藉。

斟酌洙泗闯紫阳，大义发越添声价。

紫阳是渠桑梓贤，久矣骖随辑坠编。

会心不惜时磨研，至理神授珠莹圆。

我今赠君明堂一柱金书墨，霜毫冠带来蟾窟。

楮先生者白而腴，即日相邀来览德。

弦歌声里春光半，净几明窗风日暖。

四友参前无间断，俛首循循而勉勉。

万里一鞭涂甚坦，太极门开初未远。

王柏

王柏　韦轩游山遇雨

踏碎羊山黄叶堆，天飞细雨相车回。

二皇应讶来何晚，不忍听君话别杯。

王柏

王柏　乌伤行

惟皇降衷于下民，暴暴莫殄心之仁。

孝哉颜氏一有感，毕逋衔土成丘茔。

彼亦莫如其所以，自甘血觜含余辛。

志壹动气气动志，凤仪麟出理亦均。

环百里地画疆井，千有余载蒙嘉名。

绣衣使者迂六辔，下马肃拜心凌兢。

大书瑰辞镇松柏，便有山鬼呵崖阴。

明刑弼教期无刑，何如先使教化明。

流传墨本到此屋，有人心者俱作兴。

但愿人人常此心，安得作乱干童程。

王柏

王柏　西倅厅冰雪楼次韵

我生山水窟，一静了万境。

登临始识奇，已与凡目并。

大哉飞跃间，一物具一性。

冰雪有妙理，言言苦难听。

开藏古制存，以抑扬气骋。

稜稜六花严，中有生意莹。

非贞曷为元，妙干舒惨正。

燮调不可偏，相资不相病。

阳和一以泄，品彙反不竞。

新正冰雪清，洗濯炎蒸净。

阴痼一阳微，震裂万蛰儆。

酬酢极变态，不失本来静。

一楼驾高明，俯仰动微省。

深恐神鉴昏，万事如捕影。

缲藉严冷名，赓歌岁寒咏。

即此友求心，已见无不敬。

行到百尺头，脚力须用劲。

王柏

王柏　喜雨

滃郁双云合，滂滂一雨通。

新凉驱积暑，喜气薄高穹。

点点含生意，声声起死功。

田家虽少歉，尚可及年丰。

王柏

王柏　小酌敬岩梅下和立斋韵

化工忘惨舒，但起姑息念。

一冬漏阳和，未识六花片。

屈指不十日，冉冉岁华禅。

我闻敬岩下，梅英照清浅。

尊酒酌嘉友，薄批明月荐。

披图论人物，行子戏然战。

回首九君咏，清赏恨痚远。

从今蓋新盟，谈笑恣雄辨。

多藉冰雪章，细澡尘埃面。

岁岁腊残时，检举旧公案。

王柏

王柏　小酌敬岩梅下和立斋韵

平生手种梅，不作和羹念。

其所起予者，岁寒心一片。

孤芳以气传，万物自形禅。

暗香痚影句，知心亦已浅。

虽以乾{上艹下橑}余，亦可清庙荐。

今年花最蚤，思之心胆战。

花蚤岂不佳，当开时尚远。

阴阳贵顺序，难与俗人办。

我岂事远观，急欲识春面。

此意与谁论，珠玑谩堆案。

王柏

王柏　效希夷和陈北溪韵

北溪真有道，出语涵芳鲜。

觉彼群迷句，真与梅争妍。

一花一太极，极立形气先。

逋仙名浪得，未必知其然。

王柏

王柏　效希夷和陈北溪韵

甚矣天地闭，独放一花鲜。

未论色之洁，未论香之妍。

只於冰雪中，谁占生意先。

万物心自服，敢问何能然。

王柏

王柏　谢叶圣予送笋

谁念筼簹一饭贫，蛰龙头角正森森。

殷勤惠我清贞节，减却君家几亩阴。

王柏

王柏　新愁

愁逐西风动，伶俜祗自怜。

家贫缘累重，学陋欠师傅。

白发还生矣，青毡尚杳然。

高山流水调，何日奏朱弦。

王柏

王柏　新堤行借山长韵呈韦轩

几年丽泽道方亭，别驾重来路竟成。

由是之焉知所止，安而行处坦然平。

疾徐先后将观礼，作屏经营岂为名。

万里修程今放步，胸中堠子自分明。

王柏

王柏　新秋自警

直谅之言久不闻，秋来因作读书吟。

时时涵泳味无味，句句研穷深又深。

老去已辜朋友望，闲中粗得圣贤心。

无情岁月垂垂尽，夕秀朝华岂暇寻。

王柏

王柏　新竹新韵

瞻彼依依竹，来依夫子墙。

密含千亩势，清閟一窗凉。

直指生来瘦。贞标静里香。

缅怀仪凤意，不记岁年长。

王柏

王柏　徐制参挽歌

北风高兮岁律将残，望东陇兮目断旌丹。

有美君子兮攇众芳而自饰，直哉惟清兮不亢不激。

郁十五年之朝望兮，仅彯缨於列院。

参幙府以自诡兮，乃劬劬而忘倦。

宜表世而厉俗兮，曷止於斯。

灵辰不留兮，祖奠载期。

薤歌之一章兮，孰不孔悲。

王柏

王柏　徐制参挽歌

岁律残兮北风正南，渡梅花之桥兮龙{左巾右荒}镳镳。

有美君子兮苍梧翠竹，善继善述兮恢韦斋之芳躅。

羌世道之纬纄兮，孰识夫异体而同气。

惟不忘其所由生兮，合群从而一视。

慨垂绝之叮咛兮，欲蜕而理融。

灵人不留兮，将永閟于幽宫。

再歌薤灵之章兮，号万壑之长松。

王柏

王柏　徐制参挽歌

北风北风兮岁律告终，岂惟岁律兮嗟世道之益穷。

有美君子兮，非斯世之人物。

有古人之风兮，有无我之德。

我亦何知兮，托先世之余契。

两书相劳苦兮，蔼然敬爱之意。

迹虽疏兮此心不忘，死生契阔兮怅十二里之高冈。

歌薤露之卒章兮，有泪滂滂。

王柏

王柏　薰风歌代寿节斋

玉麟堂上歌薰风，周公分陕方居东。

霓旌龙节更号令，长江万里消狼烽。

櫜韐帕首多名将，夙兴拜舞占乾象。

紫气浮浮轸翼间，宗星炯炯银潢上。

甫申飞下鼎湖山，汝阳天人未足言。

八纮纳纳入经济，一柱岩岩久具瞻。

岧巃陪京新命尹，虎踞龙蟠壮根本。

关中镇抚必萧何，北门筦钥须寇准。

运量恢恢妙转旋，一念体国心通天。

玺书锡劳下阊阖，珥貂十辈来传宣。

天子令闻洽四国，令仪令色山甫德。

江汉汤汤告厥成，衮衣归兮式百辟。

薰风薰风自南来，解民愠兮阜民财。

不赓殿阁微凉句，拜手喜起明良哉。

菁菁葑菲公犹采，世沐恩波深似海。

春风一鹗又横空，敝帚萧骚价千倍。

翘材油幙罗群英，寿觞潋滟难同斟。

客星滩头频矫首，夜夜遥瞻南极明。

王柏

王柏　羊叔子画像

天下三分事未终，已施德惠过江东。

谁知叔子深长计，但道中兴是茂弘。

王柏

王柏　野兴

文字饥难煮，为农策最良。

兴来锄晓月，倦后卧斜阳。

秋稼连千顷，春花醉几场。

任他名利客，车马闹康庄。

王柏

王柏　叶西庐惠冬菊三绝

风紧东篱长旧莇，主人杖屦日徘徊。

后时独立应无恨，少待梅花相伴开。

王柏

王柏　叶西庐惠冬菊三绝

霜天无物不凋残，忽见青蕤羽葆攒。

欲制颓龄须耐冷，一阳定有落英餐。

王柏

王柏　叶西庐惠冬菊三绝

谁知造化用工深，处士隐潜得返魂。

白发书生留晚节，从今岁岁典刑存。

王柏

王柏　夜观野舟浩歌有感

康衢久寂寞，击壤音微茫。

南风启箫韶，拜手赓明良。

周衰二雅废，凤兮歌楚狂。

楚狂已再变，三闾竟哀伤。

俯仰千载后，嗟嗟情性荒。

梁选尚远思，渊明粹而庄。

开元生李杜，我宋推苏黄。

宗派亦沦坠，纷纷师晚唐。

吟骨不淳古，记魄不自强。

雕镂心肺苦，何曾徵宫商。

濂翁著和澹，感兴开紫阳。

紫阳尚六义，六义兴已亡。

郑卫日盈耳，冰炭搅我肠。

章贡有奇士，野舟刊名章。

古城夜酌句，正义尤洋洋。

游谈到巍荡，百世流遗芳。

王柏

王柏　夜宿赤松梅师房

梅师有松度，萧散意态真。

皮冠簪白雪，布褐賏阳春。

房计任简淡，了无一虑尘。

茶一碗，酒一尊，

熙熙天地一闲人。名山浮爽秀，

朝暮瀹尔神。餐霞炼日气，

井灶求遗珍。希夷仙境本不远，

何用抱朴终其身。

王柏

王柏　夜坐呈外舅

伤春心事正无聊，短发萧萧任意搔。

旋买茶芽清睡思，不须酒力助诗豪。

生涯狭处饭多味，世路险时才忌高。

我为独醒愁不奈，羡君万事赴陶陶。

王柏

王柏　夜坐呈外舅

略无家具可经营，有子顽冥秘锢深。

岁月自催忙里客，功名不著静中心。

诗非得意贫难遣，酒已忘情恨莫禁。

坐对冰翁无可语，孤灯残火伴清吟。

王柏

王柏　用前韵答车玉峰

人物如君屹鼎湖，高山仰止我仪图。

讲篇损益开新式，略纪删修有定模。

目断交情殊恨阔，心涵古道岩相符。

去年不客东湖上，几失人间大丈夫。

王柏

王柏　用适庄赐韵回祝

大椿蟠根双干矗，秀色各分元气足。

共占百五十二年，八千春秋从此卜。

西方无量不可思，南华寓言不须读。

造化发育自无已，天根月窟互相逐。

霜挟狞风夜推户，日碾晴空晓烘屋。

冰轮载魄将再弦，宝律浮葭欲飞玉。

天公作意表弧瑞，学子分题剡笺轴。

揆予受教自髧髦，岁月十分今已六。

我翁早出名利尘，我翁天纵清閒福。

眼明犹足察秋豪，脚健不肯支筇竹。

友善堂前高揭扁，懿德道心新万目。

人言腕力健於虎，更需万兔供豪秃。

不买驼峰换清供，不买蛾眉歌寿曲。

岁寒兄弟岁寒心，敬和长篇侑醽醲。

王柏

王柏　用希古韵送天台金吉父

行李西来又欲东，无情云雨锁长空。

窗前细嚼书中味，膝上虚传瑟外风。

老去苦无佳客语，新来忽有赏心同。

钱唐江上云霄路，相对无因话月篷。

王柏

王柏　用易岩韵寿易岩

天地之气秋惟清，清之极者为圣人。

惟皇降衷本均平，贤愚美恶气质成。

有伟易岩万人英，圣涯涵泳心即经。

人心道心惟一精，怡然融液万理明。

榘度迥出风尘表，视履元吉祥素考。

义利两关路分晓，富贵功名何足道。

一枝绿玉畅幽声，殷勤拜捧寿吾兄。

明朝西现长庚星，芒寒色正占千龄。

老而有子希世珍，一念种出无边春。

它年头角昂俊声，安车迎养双朱轮。

王柏

王柏　用玉成韵题秋台诗卷

杳杳南风琴，洋洋大雅音。

复古心未古，难以笔力任。

秋台千古调，渊乎乐不淫。

天然绝琱饰，无非情性吟。

掩卷三叹息，式如玉与金。

王柏

王柏　有感

岁月飘零事转乖，未能凭酒放眉开。

萧萧棠棣悲离黍，寂寞芝兰閟野莱。

生计半随豪气坏，放心犹傍圣经回。

秋来旱势滔滔远，谁念苍生可正哀。

王柏

王柏　有人说用

寄语纷纷利欲人，不知何者是经纶。

行藏未可便轻议，学问先须辨得真。

莫把空言来误世，要明明德去新民。

大凡体立方言用，且着工夫检自身。

王柏

王柏　元夕独坐

颇闻灯火闹荧荧，何似书窗一点青。

尚喜今年民意乐，一般箫鼓两般听。

王柏

王柏　元夕后即事

夜来风色作清寒，灯火残时人意阑。

归路月华犹皎皎，今朝雪影乱漫漫。

比他柳絮真无赖，捐尽梅花不忍看。

独坐不知时节变，一襟和气有余欢。

王柏

王柏　元正

开正又展一年期，霞脸醺醺酒半卮。

独坐晴窗无一事，呼童和墨写梅诗。

王柏

王柏　元正

吟诗犹是少年情，要复当初赤子心。

心出入时何以御，手持一卷敬斋箴。

王柏

王柏　再次前韵

一簇楼台表郡城，月於此处最光明。

山摇玉彩东南上，水决金波西北倾。

老木修容宝画栋，女墙严陈护丹楹。

西风屈指何时到，来庆黄云万亩横。

王柏

王柏　再次前韵

月指山间颇不平，何须江上有风清。

用之不竭词虽侈，却道平分意未宏。

严子五言终耐久，隐侯千载已寒盟。

肯於明月相料理，定有清风不世情。

王柏

王柏　再和适庄韵

客从东方来，喜甚屐折齿。

鼎烹石乳精，谈笑秋月里。

中有八十翁，宴坐维摩椅。

遁泽瑚琏器，玉瓒间罍洗。

立斋持修绠，汲汲古井水。

参也鲁依然，商声从曳屣。

翘首诸俊游，霹雳烧蛇尾。

双鸾辉九苞，翩翩夺栖枳。

桐阳有卧龙，共蹋风云起。

翁当沽美酒，炰鳌脍锦鲤。

王柏

王柏　再咏番易方节士

博物君子识览精，包罗错综能成文。

夫何吴兴载庆豫，慨然谱竹拟诸形。

非草非木言甚泀，品类繁夥难尽说。

九江五岭多逸遗，维此方君更无别。

隐彩韬名志行坚，万里临邛族最寒。

文饶携来甘露寺，声价压倒万琅玕。

眼节须牙如积累，四面楚歌对出莫与比。

不有芝田纪录详，后世莫知深可耻。

我闻此说亦相仍，未尝亲得见觚稜。

江东使者返行部，招徠节士番中分。

个个折旋皆中矩，什什来归敬岩所。

有匪良朋保岁寒，凛然如对齐充父。

后山居士知其然，心事曾将诗句传。

老来不复人间事，寄语山翁莫削圆。

王柏

王柏　早梅有感

新阳来复未十日，窗外梅花已狼藉。

晴光烘过冰雪融，微风不动暗香密。

争呼清樽相尉藉，无数落英坠巾帙。

儿童但喜花开早，太早翻令我心栗。

今年寒色苦未老，户穴不固泄万蛰。

造化不翕何以张，不然生道几於息。

明言岁事未足言，深忧南气日驰北。

谁道东君庾岭来，煮酒银瓶荐嘉实。

王柏

王柏　赠吴晠

襟佩青青白面郎，未成佔毕已飞扬。

深嫌实学规模拙，只把时文日夜忙。

志气峥嵘谋富贵，身心荒落败纲常。

他年穷达皆无据，却笑儒冠误可伤。

王柏

王柏　赠仙山刚公新创香林

佛说菩提泉，其性本澄澈。

人乃无芜秽，谁能还莹洁。

我观浸碧泉，泓渟賏芳冽。

恰如老师心，风止云迹灭。

忆昔著诗句，无乃太痚拙。

弹指二十年，相看头已雪。

老师陃新轩，眼方颇虚彻。

得得穴山窦，一脉引幽绝。

清泚贯花径，冷暖资众啜。

一动一以静，谁盈复谁竭。

水性本不殊，地势差有别。

即此两水间，尽是广长舌。

学子来问话，当以无说说。

但见香林香，薰蒸千万叶。

王柏

王柏　赠寻贤赵相士

赤脚佯聋术有神，贤才未必要贤寻。

寻贤牌子非贤物，自是君王坐右箴。

王柏

王柏　赠叶绿涧

有客有客讷而腴，手携数册尧夫书。

八八从而之八八，四千九十六无余。

小游轨革何足算，大游九戹相乘除。

太玄洞极亦无法，更有司马推潜虚。

茫茫古今四海阔，动静祸福无能逾。

玉芪金钥窃元命，自合抱道山林居。

尧夫尧夫初不死，精神炯炯先天图。

元会运世未为密，一画未画元非痚。

自从漏泄加倍语，便觉造化无工夫。

吾儒更欲穷造化，造化尤解穷吾儒。

且将余法供剧戏，尹识此意廉其需。

世人逐逐不知止，诵诗还肯安心无。

王柏

王柏　赠曾敬仲归三衢

切切蛩吟雨后繁，急催客子整归辕。

临行慷慨有忠告，前此赓酬总戏言。

先世声名期远绍，故家风范要长存。

花朋月友终无益，膏火青编紧闭门。

王柏

王柏　赠朱道人

道人跨鹤遍天涯，伟观绝景收拾归。

点头濡墨茅屋下，乘兴吐出胸中奇。

百尺生绡冰样洁，落笔一埽风雨驰。

远水拍天穷万折，怪石硗确蹲熊罴。

槎石古木蛟龙走，断云寂寞无心飞。

淡妆浓抹西子面，天梯石栈猿猱悲。

野骑残僧小桥险，酒帘渔棹摇斜晖。

生绡有限意难尽，兀坐静境窥天机。

岂知造化无尽藏，奔会笔底无盈亏。

射洪川幅非我有，且遣楮君百辈供指麾。

王柏

王柏　张子房

圯上相逢一老翁，诛秦蹙项笑谈中。

报韩偶得刘郎用，更有商山听下风。

王柏

王柏　郑寺正挽辞

北山崚嶒兮配井络之勋名，子孙绳绳兮聿彰厥声。

一麾不顾兮番禺君，甘领祠官兮挂长缨。

操存益固兮涵养益深，临行一念兮尤清明。

王柏

王柏　郑寺正挽辞

坦溪渺渺兮配流庆之深长，园林带宅兮风月无疆。

鸥鹭受盟兮举清觞，胡不百年兮长徜徉。

澡身更服兮愙气安详，遗颂洒然兮墨耿光。

王柏

王柏　郑寺正挽辞

北山寂寞兮号东风，坦溪呜咽兮绕玄宫。

晓露滴滴兮泣苍松，芳草萋萋兮券台窿窿。

体魄永藏兮魂徂太空，一声蒿里兮春无容。

王柏

王柏　中秋

中秋天气似重阳，幸有庭前桂子香。

书册根边无一事，任他风雨送凄凉。

王柏

王柏　仲夏游赤松有感

堆堆书册畧抽头，决意兹行不暇筹。

雨观风台凌绝景，云峦雪瀑壮清游。

二皇群石应难觅，南涧双羊已莫求。

访我旧题无复有，姓名方媿倚人留。

王柏

王柏　重聘古梅行

千金卜得繇非熊，木德将兴猎太公。

槐安与国已陈迹，盛衰直与阴阳通。

知羹自昔亲受记，钦冰齧雪工磨礲。

此中洞洞无所有，彻上彻下俱玲珑。

苔肤蜕骨半荣悴，连峰峭厉飞铜騣。

生意虽偏未尝断，犹有王气居南东。

南柯突出已奇甚，连蜷夭矫翔虬龙。

东边新梢更绝特，转要作势将腾空。

风号竹坞月黯淡，露洒松壑泉琤琮。

一花玉立苍鬣表，万花辟易难为容。

辙环四海无处觅，只今岁晚才相逢。

酹酒高歌盟万古，天意决不寒孤风。

王柏

王柏　重题八咏

楼压重城万井低，星从天阙下分辉。

伤心风月诗应瘦，满眼桑麻春又肥。

山到东南皆屹立，水流西北竟同归。

倚阑莫问齐梁事，断石凄凉卧落晖。

王柏

王柏　舟中和陈子东

几年不蹋玉京埃，今日因何走一回。

怪石怒吞寒濑急，短篷冲破暮烟闲。

赖他清笑千余度，否则浩歌三四杯。

寄语逋仙诗侣至，搀先开著数枝梅。

王柏

王柏　舟中和陈子东

低垂纸帐绝纤埃，冷透孤衾梦易回。

宿雾未收沙濑黑，大江才近水程开。

细搜景物归诗句，尽逐羁愁入酒杯。

最是推篷频问讯，岸傍未见一枝梅。

王柏

王柏　舟中和叶圣予三首

云欲回风势，先埋逼晓山。

催程推路险，破冷觉杯悭。

帆腹欣初饱，篙师相对闲。

卧闻严子濑，只在片时间。

王柏

王柏　舟中和叶圣予三首

桐江波渐滑，霁色午方开。

香火严兰若，烟霞老钓台。

崖高微径险，水转万山回。

欲访先生裔，相从买一杯。

王柏

王柏　舟中和叶圣予三首

江阔风帆急，潮回沙露痕。

寒林无剩叶，茅舍各成村。

雁落烟波渺，雅归野色昏。

未知孤客棹，今夜泊谁门。

王柏

王柏　朱昭父挽些

春风初开兮别君南浦，诔君輁轴兮冬又暮。

曾岁律之未改兮生死异路，吁嗟乎实斋兮有前修之风度。

瑟瑟僩僩兮凝然寒素，不忮不求兮未尝偭绳墨而改错。

视万马之奔逸兮敛组辔而独驻，安於一实兮岂斯世之足语。

天何赋之厚兮而夺之遽，何旅翣之未返兮合豺虎而哮呼。

凛世道之{鳄鱼换目}兮良士瞿瞿，想君一笑於冥兮豁然大悟。

山靡靡兮旁园，水潺潺兮在下。

付万事兮云空，颛一壑兮千古。

王柏

王柏　竹石屏歌谢遁泽

好古博雅时遁泽，往岁赠我墨图柏。

今年揆予初度临，又复持赠竹石屏。

柏以祝我老，竹以坚我心。

长歌短歌先后发，书室夜夜生光荧。

君才固磊落，爱我何独深。

此石不知出何地，来自紫阳夫子门。

紫阳缘督两授受，谓宜永作传家珍。

所宝又有大於此，余光委照非其人。

以我所愿紫阳学，以我生作石笋孙。

石笋固宜有石竹，笋竹生成同一根。

当时竹上岁寒句，先达难赏流传今。

去年忽得紫阳岁寒字，如约屏石来同盟。

朝夕敛身对二妙，俨然拱侍沧洲之竹林，

寓物敬慕度义全幽贞。不有畏友相勉励，

安得准绳磨琢箴。句中雅意已佩服，

石中有竹谁能评。欧梅苏范六君子，

绝识雄辨万口称。珠犀砂玉亦得矣，

髣髴未得此理真。顾我生既晚，

欲说口已瘖。造化发育固难测，

尝闻古有刚柔分。柔土既发万物之生气，

刚土故涵万物之阴精。人之所见自有限，

熟识万象俱妙凝。此非物之影，

真是竹之形。遗梢坠叶积於土，

土化为石竹自存。生物不随凝结变，

请观琥珀与水晶。我疑此石生渭滨，

土石变化岁一层。岁岁层层应万状，

直欲尽磨翠壁铺作千亩帐。

王柏

王柏　自述

身坐众香国，蒲团诗思新。

一贫虽累我，此兴未输人。

陋巷谁为侣，寒窗不染尘。

五言盟四友，笔下屯生春。







卷378

王备

王备　谒张文献公祠

停舟曲江浒，吊古谒遗祠。

岩岩始兴公，遗泽芬在斯。

堂倾风雨萃，碑断苔藓滋。

芳春□行旅，落日归文狸。

唐宫替无事，衡鉴方独持。

弼谐展嘉猷，谠论非□□。

雝雝朝阳凤，粲粲补衮丝。

侧闻卧病后，九戾烟尘□。

渔阳突骑来，中华混群彝。

信哉砥柱力，用舍同安危。

昭陵铁马空，仟李祚九疑。

维余兰菊存，千秋恒若兹。

我来荐微诚，再拜当前墀。

顾瞻庙貌间，风度犹可希。

武溪何茫茫，笔峰亦巍巍。

只今相业隆，熟与前修期。

临风一长叹，山雨来霏霏。

王备

王备　余襄公祠

寂寞孤城野水滨，乱余犹见几家存。

女墙落日埋秋草，官树啼乌集暮云。

百战徒闻存国步，孤忠谁复吊英魂。

夜来遗庙荒庭月，长逐悲笳不忍闻。

王毖

王毖　垂虹亭

长桥千步截江洄，虹影随波彩翠开。

谁与上皇传信息，定从此路入蓬莱。

王駜

王駜　横秋阁

地僻无车马，新凉入醉乡。

柳烟颦夕渚，莲露泣秋塘。

懒听能啼雁，閒披古锦囊。

物华随处好，何必在潇湘。

王宾

王宾　净圣庵

乐道岩前沙路平，淡烟和月照人行。

林端仙馆千山合，石罅灵泉一派清。

蕴藻竞严朝斗意，琳琅惟听步虚声。

青书奏罢黄冠睡，独有滩雷彻夜鸣。

王伯大

王伯大　丹青阁

杰阁岧峣估碧苍，菊花时节此持觞。

市声一段隔秋水，桥影半空横夕阳。

挺挺霜筠排壑立，涓涓石溜引山长。

人言绝顶多奇观，安得闲身宿上方。

王伯大

王伯大　和戴石屏

赤地我居苦，寸心天我知。

元元争救死，凛凛强夫危。

备具先三日，忧端彼一时。

倏然返生意，人力岂能为。

王伯大

王伯大　和戴石屏

叫得神胆力，挽回天地心。

连朝被甘泽，既雨积重有。

水满田高下，凉生秋浅深。

老癃幸无死，一饱庆从今。

王伯大

王伯大　赠戴石屏

诗老相过鬓已星，吟牟未减昔年清。

挥毫不著笑埃语，尽把梅花巧琢成。

王伯范

王伯范　题梅坛

朝暗杖马夕笺天，汉事于今已几年。

一片孤忠应尚在，定须耿耿斗牛边。

王伯广

王伯广　宝严寺

平湖镜净中，背贴青峰峦。

去郭二十里，金碧辉波澜。

是曰宝华境，万象郁以盘。

壮哉窣堵坡，一瞰天地宽。

谁怀堕尘鞅，几欲招飞鸾。

我生眇何能，山水情所安。

扁舟几来斯，不为开愁端。

意到自行乐，樽酒那追欢。

何时结青莲。超适心外观。

尘迹身两忘，浩然天地间。

王伯广

王伯广　顶山栗

黄篱抱中实，紫苞发外彩。

寄踪蜂窠垂，藏头蝟皮隘。

讵堪鼯鼠窃，更复猿猱采。

心怜使民畏，时须徇儿爱。

荆山破金璞，骊珠掩微飇。

缜密文自保，滋味身乃碎。

筠笼贡厥珍，不在柤梨外。

罗笾加其仪，顾与菱芡对。

易饱屏膏肉，余功益肝肺。

悬风当令坚，致湿忍使败。

晋地枣非偶，宣城蜜佳配。

谁知麝香囊，可居天下最。

王伯淮

王伯淮　呈德厚宫主先生

九锁松门夜不关，蓬莱分境到尘寰。

仙风鹤驾来天表，白昼云旗下世间。

古洞得泉消俗病，名山有芭驻童颜。

何当常对先生面，愿借飞凫日往还。

王伯庠

王伯庠　和潘良贵题三江亭韵

使君不受二毛侵，杖屦逍遥得胜寻。

拨遣簿书聊永日，登临山水亦何心。

残梅堕雪垂垂白，弱柳摇春淡淡金。

倚瞩大江供一笑，几多襦裦在讴吟。

王操

王操　并州道中

从军无住计，近腊塞门行。

风劈面疑裂，冻粘髭有声。

太阳过午暗，暮雪照人明。

马上闻吹角，依依认汉城。

王操

王操　村家

野景村家好，柴篱夹树身。

牧童眠向日，山犬吠随人。

地僻乡音别，年丰酒味醇。

风光吟有兴，桑麦暖逢春。

王操

王操　黄葵

昔年南国看黄葵，云鬓金钗向后垂。

今日林容篱落下，秋风寂寞两三枝。

王操

王操　句

堂亲垂白日，稚子欲行时。

王操

王操　句

马摇金勒嘶村墅，人抢花毬落野田。

王操

王操　句

彩笺分卷碧云薄，蜡烛对烧红泪乾。

王操

王操　洛阳春

帝里山河景莫裁，就中春色似先来。

暖融残雪当时尽，花得东风一夜开。

艳日绮罗香上苑，沸天箫鼓动瑶台。

芳心只恐烟花暮，閒立高楼望几回。

王操

王操　塞上

无定河边路，风高雪洒春。

沙平宽似海，鵰远立如人。

绝域居中土，多年息战尘。

边城吹暮角，久客自悲辛。

王操

王操　上李昿相公

弱冠登龙入粉闱，少年清贵古来稀。

袖中诏草朝天去，头上宫花侍宴归。

卓笔玉堂寒漏迥，捲帘池馆水禽飞。

三台位近犹多逊，閒听秋霖忆翠微。

王操

王操　上李昿相公

朝苑优游数十春，文章敌手更无人。

对敭旒冕如僚友，下直门阑似隐沦。

倚槛白雪供醉望，搘筇黄叶落吟身。

年来得意知难绝，大半门生作侍臣。

王操

王操　送人南归

相送当摇落，孤舟泛涉瀰。

去帆看已远，临水立多时。

别浦寒鸿下，空山夜鹤移。

他年重会面，冷鬓共成丝。

王操

王操　题水心寺壁

分飞南渡春风晚，却返家林旧业空。

无限离情似杨柳，万条垂向楚江东。

王操

王操　喜故人至

地僻无宾侣，柴门昼始开。

鸡山寒叶落，江国故人来。

话旧惊霜鬓，论诗滞酒杯。

相留喜同宿，不寐曙光回。

王操

王操　游边上

佩剑游边地，悲风捲败莎。

鵰饥窥坏冢，马渴嗅冰河。

塞阔人烟绝，春深霰雪多。

蕃戎如画看，散骑立高坡。

王操

王操　赠刘将军

三十悬钩事圣朝，功名常爱霍嫖姚。

锦衣香重花垂足，玉带光寒雪绕腰。

秣马暖思秦地草，弦弓秋忆雁门鵰。

清时閒却英雄兴，醉听笙歌掷酒瓢。

王昌符

王昌符　题应天寺

何事诗家称翦裁，跨虚相继有楼台。

水涵春碧雨初霁，山露晓青云半开。

宝塔礼终僧室静，粉墙题罢使车回。

此时欲结香莲社，只为陶潜醉不来。

王朝佐

王朝佐　敬轩

作圣阶梯义甚明，岂容惰慢倒仪形。

气将六马收衔辔，心不多歧守性灵。

上帝鉴兹恒翼翼，主翁唤醒更惺惺。

揭楣倘有希贤志，合把斋箴究考亭。

王朝佐

王朝佐　清辉堂

古汴寒灰不可温，荧荧孤屿火犹存。

一抔未问长陵土，两字先劳万乘尊。

卓笔有锋兵自弱，投戈无志艺何论。

清辉堂外重回首，谩说旋乾与转坤。

王朝佐

王朝佐　送林道会归平阳

研硃点易已多年，洞底烟霞别有天。

千里漫来骑只鹤，一官归去领群仙。

药炉暖养烧丹火，茶灶晴分瀹茗泉。

安得尘襟都扫却，相从细读悟真篇。

王朝佐

王朝佐　题英薮山房

筑室傍丹梯，新颜手自题。

空涵龙洞雨，壁污燕巢泥。

树色围春昼，书声杂暮溪。

南园花正发，携酒听莺啼。

王朝佐

王朝佐　贞义女祠

濑水何泱泱，携篚向水旁。

低头事漂洗，不惜湿罗裳。

晨出未暮归，老母在高堂。

三十不愿适，焉知绣鸳鸯。

道逢困丈夫，行乞良可伤。

一饭妇女仁，况有残壶浆。

终焉感礼义，出词何慨慷。

贞洁恐无知，清流见肝肠。

悲哉伍子胥，百金何足偿。

惟有鸱夷心，可与增辉光。

王谌

王谌　北林

经行到北林，此地转惊心。

小市鱼暇贵，荒村竹树深。

帆樯侵柳影，罾屋占溪阴。

诗罢还飞去，沙鸥识苦吟。

王谌

王谌　病起

连日新晴惬病怀，踚藏一室绝纤埃。

出来未得寒犹在，穷不奈何春又回。

酒盏惭痚朋旧少，纸帘不为俗人开。

日长自有閒工课，汲水铜瓶浸古梅。

王谌

王谌　酬赵懒翁求墨

会面苦无因，缄书意亦勤。

相望七十里，隔天一重云。

有句来求墨，得诗如见君。

从知相忆梦，花下拟论文。

王谌

王谌　次亚愚韵

万里春光眼界明，半处斜日醉魂醒。

有时梦入庐山去，瀑布声中拄杖行。

王谌

王谌　次亚愚韵

丝丝杨柳拂轻烟，那惜床头买酒钱。

此段风流如不赏，一般佳致又明年。

王谌

王谌　次亚愚韵

梅脸斓斑褪粉妆，桃心依约晕轻黄。

春风花草经行遍，次第安排到海棠。

王谌

王谌　次亚愚韵

寒梅一树照清池，花底嫣香尚觅诗。

稚子不知吟思苦，却来池上数鱼儿。

王谌

王谌　次岳尚书韵

细字书横双眼明，破窗阅尽几阴晴。

年来干禄浑梦行，老去吟诗尚有情。

谩向纸田耕石砚，断无金缕侑银觥。

和篇聊博先生笑，应笑寒儒太瘦生。

王谌

王谌　次韵谢惠山村送水仙

自是神仙客，梅花亦让青。

绿垂云叶重，黄映雪花轻。

袜小凌波稳，杯斜带露倾。

一枝来赠我，吟几觉春生。

王谌

王谌　答章伯和问疾

伏枕屡经旬，医庸药不灵。

自从春意动，才觉病魂醒。

露洗桃心赤，风揩柳眼青。

劳君相忆梦，每夜到岩扃。

王谌

王谌　到此

到此添离恨，垂杨已拂肩。

担轻缘少镪，衣暖欲抽绵。

春事遽如许，客怀殊未然。

竹篱沽酒市，雨湿杏花烟。

王谌

王谌　到李山寺

策杖扣禅坊，空山草木长。

殿荒人晒席，僧去佛无香。

榆树苔衣绿，松花粉穗黄。

兹行无伴侣，独自绕修廓。

王谌

王谌　道傍庙

荒祠存玉像，画壁剥苍苔。

额古名难问，村空祭不来。

乱鸦号古木，斗雀羒浮埃。

犹有人求球，西风动纸灰。

王谌

王谌　泛苕溪

六幅蒲帆去似飞，浪翻新涨绿沿堤。

一川水墨王摩诘，十里莺花杜牧之。

云绕楚宫春雨后，烟笼秦树晚晴时。

人生来往情何极，江北江南酒卮。

王谌

王谌　饭罢

饭罢扣松关，襟怀分外宽。

冻云探拥寺，寒濑浅鸣滩。

苔剥碑文字，香萦古篆盘。

寻春难著句，为怕起愁端。

王谌

王谌　饭罢

雪意犹商略，溪云半有无。

短莎眠野犊，枯树点寒乌。

牢落诗仍在，萧条岁已徂。

过门人挽住，相倩写桃符。

王谌

王谌　归山

特地扪萝入翠微，杨花故故点征衣。

游人尽逐暮光去，野老独携山色归。

拟泛银涛浮浩渺，难寻玉貌问芳菲。

吴亡越伯浑休问，且买清樽送落晖。

王谌

王谌　过山受奖

此地知谁隐，当门列翠屏。

栽花多是药，题壁半书经。

栗鼠咀红果，山禽堕翠翎。

峰头宜眺望，只欠小茅亭。

王谌

王谌　虎丘

五百年前吾祖宅，云孙从昔未曾经。

山藏古寺窗连碧，水绕平田稻正青。

台染夜云微带润，剑涵秋水尚余腥。

僧堂借得羊毛笔，自蘸寒泉写石屏。

王谌

王谌　黄雀

毕逋秦氏乌，差池吴宫燕。

秦人挟弹巢若危，吴宫遗火巢空散。

不知野田雀，终日茅檐角。

卑栖挽吸蓬艾间，不畏鹰鹯与缯{左矢右敫}。

王谌

王谌　寄王仲衡尚书

世态翻云覆雨间，令人合眼梦还山。

生平名义入肝膈，岁晚师门要面颜。

鸥鹭波宽虽有约，凤凰城近可容閒。

留年看试调元手，朱拟安全赋拙艰。

王谌

王谌　嘉熙戊戌季春一日画溪吟客王子信为亚愚诗禅上人作渔父词七首

兰芷流来水亦香，满汀鸥鹭动斜阳。

声歡乃，间鸣榔，

侬家只住岸西旁。

王谌

王谌　嘉熙戊戌季春一日画溪吟客王子信为亚愚诗禅上人作渔父词七首

翁妪齐眉妇亦贤，小姑颜貌正笄年。

头发乱，髻鬟偏，

爱把花枝立柂前。

王谌

王谌　嘉熙戊戌季春一日画溪吟客王子信为亚愚诗禅上人作渔父词七首

湘妃泪染竹根斑，风雨连朝下钓难。

春浪急，石矶寒，买得茅柴味亦酸。

王谌

王谌　嘉熙戊戌季春一日画溪吟客王子信为亚愚诗禅上人作渔父词七首

满湖飞雪搅长空，急起呼儿上短篷。

蓑笠具，画图同，铁笛声长曲未终。

王谌

王谌　嘉熙戊戌季春一日画溪吟客王子信为亚愚诗禅上人作渔父词七首

离骚读罢怨声声，曾向江边问屈平。

醒还醉，醉还醒，笑指沧浪可濯缨。

王谌

王谌　嘉熙戊戌季春一日画溪吟客王子信为亚愚诗禅上人作渔父词七首

白发髼松不记年，扁舟泊在荻花边。

天上月，水中天，夜夜烟波得意眠。

王谌

王谌　嘉熙戊戌季春一日画溪吟客王子信为亚愚诗禅上人作渔父词七首

只在青山可卜邻，妻儿语笑意全真。

休识字，莫嫌贫，方是安闲第一人。

王谌

王谌　简刘吉父

长安为客者，皆是利名人。

只有君同我，惟添病与贫。

秋风篱下菊，夜雨水边莼。

拟共租船去，归家趁小春。

王谌

王谌　简吴若清

丝桐挂壁户常扃，雅弄深防俗耳听。

滴露研朱重点易，焚香炷火细翻经。

山含晚色千峰紫，松傲新霜一派青。

独向岩扉抱高隐，有谁能识少微星。

王谌

王谌　简章伯和

论交三十载，彼此坐诗穷。

只恨性各别，其他心尽同。

茶苗封谷雨，书叶寄苹风。

无限怀君意，莺声绿树中。

王谌

王谌　借楼

借得小楼聊寄迹，夜深犹自未扃扉。

鼠摇暗壁惊人梦，萤度破窗粘客衣。

旧隐图书从水汎，后园松菊与心违。

思量应被沙鸥笑，烟雨满船胡不归。

王谌

王谌　绝句

紫燕黄鹂兴已阑，薰风庭院绿阴寒。

儿童竞说新篁长，只隔前窗懒去看。

王谌

王谌　绝句

午风吹梦过桥西，梦里诗成未有题。

睡起不知天早晚，柳风忽送子规啼。

王谌

王谌　绝句

过了荼醾与素馨，一春风雨欠追寻。

却从立夏晴多日，策杖闲来看绿阴。

王谌

王谌　留山庵

遥山一望青如染，到得山边却不青。

松径有风常自扫，岩扉入夜不曾扃。

烧残柏子重添火，沽得村醪旋倒瓶。

却羡山僧无一事，日长帘下自翻经。

王谌

王谌　柳絮

解作漫天雪，终成满地灰。

行空无羐碍，入幕任徘徊。

巧趁蜂须去，轻随燕翼来。

颠狂浑不定，飞舞过楼台。

王谌

王谌　旅中述怀

未晚僮先卧，无聊自展衾。

一灯愁里梦，数首客中吟。

邻舍谁歌曲，谯更远送音。

秋风催素发，憔悴满华簪。

王谌

王谌　秋风

去年相遇钓鱼矶，今岁飘飘又入扉。

渡月薄侵蟾兔冷，拂云轻助燕鸿飞。

逗遛余响惊残梦，催促新寒上褀衣。

欲把丝桐传此曲，破琴弦断损金徽。

王谌

王谌　入山

入却山来事事宜，眼边何处不关诗。

风飘花片上书册，水浸山峰入砚池。

酒欲饮时斟易尽，棋当胜处著嫌迟。

个中自有无穷趣，莫遣儿曹取次知。

王谌

王谌　入邑

马踏新松影，衣沾秀麦寒。

藤花缀缨珞，竹笋透琅玕。

诗向闲中得，心因静处宽。

一声幽鸟啭，深在翠林端。

王谌

王谌　入邑

野蔓侵沙径，山泉渡石梁。

树头蚕葚熟，篱下雀梅香。

人与春光老，閒随日影长。

捻须吟不就，穷杀孟襄阳。

王谌

王谌　山庵即影

一炷清香一局棋，坐看山雨到来时。

晚晴独步出门去，云挂碧青松树枝。

王谌

王谌　上之回

蠲吉辰，荐明廷。

只中坛，宾万灵。

醮祠寿宫礼太一，东祀天孙西太室。

灵芝宝鼎胙元封，亲郊雍畴回中峰。

中峰绝险天所划，百神驱道平如席。

云髾秀划高拂空，翠辇玉鸾鸣霹雳。

试凭萧关望朔方，月支稽首楼兰降。

复朝独鹿狩鸣泽，芬树羽林归建章。

建章壁门春昼永，井干泰液多游幸。

千秋万岁奈乐何，几度鸾旗出安定。

王谌

王谌　苕溪舟次

扁舟烟重冷渔蓑，两岸人家浸小河。

芳草自生春自老，落花随雨晚风多。

王谌

王谌　生日

又是逢初度，红稀绿暗时。

自斟生日酒，闲理去年诗。

活计惟书在，衰容只镜知。

人情与天道，翻覆似枯棋。

王谌

王谌　十月晦日睡起

睡起西窗午正蹉，小春天气尚融和。

颠狂绝笑檐前蝶，不道残阳已不多。

王谌

王谌　送墨与则上人

遣送书斋小净瓶，麝煤藏久带芳馨。

难书八万四千偈，只写多心一卷经。

王谌

王谌　送薛端夫赴武学赴举

温然如美玉，文以武兼之。

发镞妙穿的，挥毫不待思。

行途多早气，参学已秋期。

捷报重阳近，黄花汎一卮。

王谌

王谌　宿北山

兀坐苦无营，乘闲偶访僧。

山深云作伴，庵迥石为朋。

古木含苍藓，幽花落翠藤。

昏钟三扣罢，童子上香灯。

王谌

王谌　宿北山

四壁静无人，悠然夜不惊。

龛灯光焰薄，纸帐梦魂清。

有月山犹暗，无风松自鸣。

结茅终隐此，高枕待升平。

王谌

王谌　题褚道士雪巘诗卷

五言与七字，句句总清新。

但得诗囊富，何忧客路贫。

梅花一巘雪，瑶草半岩春。

著我司盟去，吟边养病身。

王谌

王谌　题刘玉潭诗

万古玉潭水，君何独擅名。

多应吟思苦，一似此泉清。

山泽供高隐，江湖已著声。

小诗拈未出，更欲与君评。

王谌

王谌　题诗僧亚愚眉白集

向来已观集，今见自吟诗。

天下有清论，僧中真白眉。

淡如秋水净，浓比夏云奇。

慎勿轻拈出，常人罕见知。

王谌

王谌　题云海亭

二十年前曾到此，重来又是晚春时。

芦因水长全然短，山被云遮分外奇。

渔艇添成古图画，雁行点破碧瑠璃。

布衣憔悴江湖客，闲倚栏干自觅诗。

王谌

王谌　为简上人赋古色轩

简师得道不参禅，燕坐常居古色轩。

夏禹告功遗迹在，任公垂钓有车存。

海通泉洞深千尺，寺映重岩月一痕。

何日短筇尘外去，瓣香来此叩玄门。

王谌

王谌　为简上人赋古色轩

小舟吚哑渡横塘，十里秋畦粳稻香。

莫怪雨声惊客梦，要催诗句入行囊。

重过苹水波浮绿，遥见菊篱花正黄。

佳节莫论重九后，舣篷独酌汎茱觞。

王谌

王谌　无题

草绿花红展绣衾，菜畦一色漾黄金。

行行山路情何限，春事三分一半深。

王谌

王谌　无题

小院风来荷叶香，莓苔绕砌绿阴凉。

燕飞低拂琴弦响，惊破一客幽梦长。

王谌

王谌　吴江桥

松江期一到，二十二三年。

今日身临此，凭虚骨欲仙。

塔连吴苑树，帆带洞庭烟。

见说鲈鱼美，囊无斫鱠钱。

王谌

王谌　姚村夜泊

荒村日已黄，小泊近横塘。

昨夜一番雨，今宵满意凉。

湿沙藏蚓唱，风柳卸萤光。

隔浦谁家住，吹来荷叶香。

王谌

王谌　游善区寺

闲来古寺欲忘归，无奈征尘染素衣。

绿叶云稠荒涧水，白云青湿旧禅扉。

窗涵远色明丹篆，钟冒岚烟入翠微。

盛世登封今已矣，断碑无语对斜晖。

王谌

王谌　友人招饮

故人邀我共清樽，蹑屐归来已半醺。

无限雨声供醉笔，一窗灯影共谁分。

铜瓶火暖鸣天籁，宝鼎香残拂岫云。

今夜梦魂清更甚，扁舟冷伴白鸥群。

王谌

王谌　远出乍归

五旬行李经吴越，四月风光正惠夷。

绿水悠悠晴脉脉，青条总总实离离。

飞来何处双黄蝶，叫彻他山一子规。

却把闲身成倦客，关心书几昼长时。

王谌

王谌　早行

晓入荆溪路，西风快似刀。

雪深埋树脚，水浅见溪毛。

岁序相将换，人心只自劳。

牧童牛背卧，令我愧儿曹。

王谌

王谌　赠笔工

试子玉簪笔，他工总不如。

毫长宜贮墨，管净可抄书。

汝自夸淮兔，吾犹註鲁鱼。

鬓毛斑白尽，心折正缘渠。

王谌

王谌　赠括苍季此翁

君来古括州，吴楚一节游。

衣染匡庐碧，诗清雁荡秋。

山行寻隐逸，野坐傲公侯。

不欲携书献，文章生古愁。

王谌

王谌　赠茅也休

逢人说也休，举世任沉浮。

清磬野云晓，素琴山月秋。

诗材频料理，世事不经求。

每向沧波上，时时戏鸭鸥。

王谌

王谌　赠茅也休

觌面只谈道，知音不和诗。

盈樽清竹叶，围坐古梅枝。

煮茗云生鼎，抄糜雪满匙。

张山山木落，何日又追随。

王谌

王谌　乍归

去日犹残雪，归来夏气清。

闲随白云出，看到绿阴成。

野色供诗料，山光快客情。

路逢乡父老，驻足问行程。

王谌

王谌　张守送酒次敬字韵作诗谢之游北山

有客可与游，阙酒得无病。

岂意四从事，过我不待请。

洗杓挹风度，免惭林花盛。

公学此味如，浑厚兼醇正。

公量虚谷如，有来良善应。

肯分兵厨沥，少佐笔力劲。

罢营杖头钱，徐取松间径。

登临旧能赋，七发踵枚乘。

此兴老未衰，西日尚余映。

风怒雷鼓吼，云破天一镜。

山花下野鸟，诗题一堪命。

府公文章伯，声称耸群听。

明朝倒锦囊，非是庶所订。

岂伊彩凤鸣，而聆露鹤警。

定知谢东山，凡百易子敬。

王谌

王谌　招玉渊

欲言非一事，晓夕待君来。

吟屋新装办，闲门未敢开。

春光归巷陌，山色入楼台。

犹有梅花在，相期把酒杯。

王谌

王谌　舟行

前面人家是画图，数间茅屋映菰蒲。

蒙笼云里群峰出，歡乃滩边一棹孤。

岁熟农人还自乐，天晴水鸟竞相呼。

绝怜两岸垂丝柳，比却来时一半枯。

王谌

王谌　舟行即事

钓艇横溪水，渔罾搭权篱。

年丰翁自乐，酒熟客先知。

凉吹生苹叶，斜阳恋竹枝。

苦吟浑未就，倚柂立移进。

王谌

王谌　煮笋

案有磨人墨，囊无使鬼钱。

难教典班史，只可折花钿。

破屋日金雨，颓檐夜见天。

山童因煮笋，庖下始生烟。

王成

王成　大涤洞

得得篮舆蹑紫烟，青山买断不劳钱。

孤峰峭耸云间柱，大涤深藏洞里天。

一派飞泉成舞翠，千寻秀石屡来贤。

上方犹有奇观在，更欲扪萝到绝巅。

王呈瑞

王呈瑞　君山浮远堂

万室东南里，炊烟落照黄。

山腰围野阔，沙尾刺江长。

好景终然远，浮云转已亡。

几多如湛辈，今昔一凄凉。

王承衎

王承衎　赠英公大师

文章篆籀久传芳，灰志禅门道愈光。

丰镐有心营宝刹，潇湘元意卧云房。

陶情早著诗千首，混俗何妨酒百觞。

若许宗雷重结社，愿持香火学空王。

王冲

王冲　次韵范公游云门

高蹑五云堆，平看万象开。

樵风溪路远，华雨梵天来。

刹倚三峰直，钟传万壑回。

叨陪上方燕，依约近中台。

王冲

王冲　续寄一章

骀汤青郊祓禊辰，东池冠盖集嘉宾。

逍遥共入华胥国，绰约谁逢洛浦神。

展障露花长乐际，袍攲烟草曲江滨。

遥知台旆行春暇，起作元钧辅弼人。

王崇

王崇　送王才元入京

渭城杨柳已青青，强驻行人听渭城。

不问使车归路远，且从樽酒满杯倾。

相逢洮塞休兵后，此去秦川照眼明。

若立螭头前借箸，且教充国事春耕。

王崈

王崈　{翳羽换石}山道中

溅石韵寒泉，依稀言语处。

回处觉无人，又上前溪去。

王崈

王崈　山樵

山樵竹里居，略彴才堪渡。

落日澹平畴，牛羊点寒暮。

王俦

王俦　谢自然

颇怪韩夫子，犹疑谢自然。

至今成福地，自古有神仙。

王初

王初　春日咏梅花

靓妆才罢粉痕新，迢递风回散玉尘。

若遣有情应怅望，已兼残雪又兼春。

王初

王初　春日咏梅花

青帝来时值远芳，残花残雪尚交光。

隔年拟待春消息，得见春风已断肠。

王初

王初　即夕

风幌凉生白袷衣，星榆才乱绛河低。

月明休近相思树，恐有韩凭一处栖。

王初

王初　立春后作

东君珂佩响珊珊，青驭多时下九关。

方信玉霄千万里，春风犹未到人间。

王初

王初　七夕

榆叶飘零碧汉流，玉蟾珠露两清秋。

仙家若有单栖恨，莫向银台半夜游。

王初

王初　青帝

青帝邀春隔岁还，月娥孀独夜漫漫。

韩凭舞羽身犹在，素女商弦调未残。

终古兰岩栖偶鹤，從来玉谷有离鸾。

几时幽恨飘然断，共待天池一水干。

王初

王初　书秋

千时南云度塞鸿，秋云无迹淡平空。

人间玉岭清霄月，天上银河白昼风。

潘赋登山魂易断，楚歌遗佩怨何穷。

往来未得如张翰，欲脍霜鲸碧海东。

王初

王初　送陈校勘入宿

日落风回卷碧霓，方蓬一夜拆龙泥。

银台级级连清汉，桂子香浓月忤低。

王初

王初　雪霁

星榆叶叶昼离披，云粉千里凝不飞。

崑玉楼台珠树密，夜来谁向月中归。

王初

王初　延平天庆观

剑化江边彩构新，层台不染玉梯尘。

千章隐篆标龙简，一曲空歌降凤钧。

岚气湿衣云叶晚，天香飘户月枝春。

盟金早晚闻仙语，学种三芝伴羽人。

王初

王初　舟次汴堤

曲岸兰丛雁飞起，野客维舟碧烟里。

竿头五两转天风，白日杨花满流水。

王初

王初　自和书秋

陇首斜飞避弋鸿，颓云萧索见层空。

汉宫夜结双茎露，阊阖凉生六幕风。

湘女怨弦愁不禁，鄂君香被梦难穷。

江边两桨连歌渡，惊散游鱼莲叶东。

王处厚

王处厚　游古陌吟

谁言今古事难穷，大抵荣枯总是空。

算得生前随梦蝶，争如云外指冥鸿。

暗添雪色眉根白，旋落花光脸上红。

惆怅荒原懒回首，暮林萧索起悲风。

王纯臣

王纯臣　启至大寨闻擒鬼章捷书上奏喜而为诗

黄城匹马捷音来，且喜洮东破虏回。

纵使淮西功第一，未闻生缚七渠魁。

王从

王从　次韵张晋彦秋日

地迥高楼目，天寒故国心。

江鸥无万里，云木目千寻。

门掩斜阳下，人归落叶深。

风前怅何许，入耳越乡吟。

王从

王从　句

一番风雨催寒食，千里莺花想故园。

王从

王从　句

身闲更得凭陵酒，花早殊非爱惜春。

王从

王从　句

秋生列岫云尤薄，泉漱悬崖路更悭。

王从

王从　句

落木森犹力，寒力淡欲无。

王从

王从　句

临春惨不舍，盖国空自香。

王从

王从　句

凉风回远笛，暝色带归舟。

王从

王从　句

堕蕊尽教输燕子，嫩寒犹及占梨花。

王从

王从　句

尘心依水净，归鬓与山青。

王从道

王从道　夔州歌简晁子西

白帝夔州万古城，全蜀东门下祖控。

瞿唐滟澦势崭绝，赤甲白盐光澒洞。

峡雨关云朝莫征，烟叶水花洲渚共。

少陵冥寞减光辉，山川草木今谁讽。

明知风物待组织，可笑可笑浪潮弄。

逸亭野老泛舟来，迥立苍茫游览纵。

旋提燕拂呵物象，试吐清音激鸾凤。

江头一见晁广文，客裹倡酬无乃奉。

天生之子映昭代，与我突出万众。

古来道合事襟期，有作正须行雅颂。

下瞰一隅会万景，岂无江灵为供送。

请君作诗如画图，收拾形容未宜空。

王从之

王从之　忆李之纯三首

幼岁求真契，中年得伟人。

倾怀当一面，投分许终身。

灯火谈玄夜，莺花逐胜春。

何时重一笑，胸次欲生尘。

王从之

王从之　忆李之纯三首

面目三年隔，音传万里遥。

宦途俱蹭蹬，日事各萧条。

志大谋常拙，身孤道亦消。

本无当世用，隐处会相招。

王从之

王从之　忆李之纯三首

隽气倾天下，高情到古今。

衔杯曼卿放，下笔老坡神。

时论谁优劣，人材自屈伸。

穷愁须理遣，不必泪沾巾。

王枞

王枞　灯花联句

青灯知有喜，花发满堂红。

宝饼攒金蚁，琼钗缀玉虫。

根非滋夜雨，蘥绽春顶风。

照破乾坤事，能攘日月功。

燄凝中夜露，烬落五更钟。

蟾桂光无比，冰花巧不同。

无香开瑞瓣，有燄似珍丛。

鹊噪欢娱定，蛛丝信息通。

今宵真有感，好事喜相逢。

不假金乌照，应非玉斧工。

草虫空乱树，野燐谩枮蓬。

蛾至浑疑蝶，蛟飞不是蜂。

酒亲思杜老，诗咏忆韩公。

不昧本来者，孤光曜太空。

王枞

王枞　冬日同白玉蟾联句

凿冰添砚水，燃干发梅花。

踏破霜苔迳，烧红雪树槎。

闭门风愈怒，送客日将斜。

寒甚酒无力，闲多道有芽。

楮衾眠不暖，苇壁破难遮。

他日瑶台上，流传仙子家。

王枞

王枞　冬日同王茂翁联句二首

风箭射壁缝，寒稜入被单。

幽栖悄无梦，神思静常安。

纸帐悬冰帘，霜华结玉盘。

窗外竹敲竹，坛前旛动旛。

青灯寒燄短，红炭冷灰残。

暗香何处梅，彻夜相檀栾。

王枞

王枞　雪窗联句

霜风寒袭人，梅香清透骨。

莫色冥九峰，月华澹双阙。

青猿啸苍虬，红萤粘绿发。

滕六欲飞花，巽二急催雪。

炉烹兽炭红，帘捲鸳罗缬。

更烧古龙涎，满斟清凤血。

堆盘老榛栗，托契旧瓜葛。

笑挥白玉麈，共说丹砂诀。

飘飘志欲仙，酣酣耳正热。

松鹤警清露，烟麋卧苍樾。

一雁过天外，孤鹊绕木末。

隐约银汉星，微芒翠杉月。

烛花冻不泪，瀴　柿拨欲灭。

回首顾壁影，开怀吐谈屑。

结习三生路，慷慨万人杰。

聚散如浮萍，死生犹幻沫。

万事一置之，四皓不渠劣。

夜深尸泣鬼，岁晚霜摩鹘。

泉涸水涯涘，云渺天空阔。

饿鼠齧枯藤，冻蝇栖琐闼。

觞咏兴未阑，烘堂各粲发。

王從益

王從益　送张无梦归天台

凤驭去难留，将期汗漫游。

入辞丹陛晓，重卧赤城秋。

枕畔红霞合，门前瀑布流。

龙车款太帝，鹤信寄浮丘。

醉引青鸾曲，间披白鹿裘。

夜来胡蝶梦，先已到瀛洲。

王琮

王琮　北山访僧晚归

吟僧山北住，又买过湖船。

半日得闲话，一生无此缘。

波光□酒兴，竹色带茶烟。

归路斜阳裹，徐行听乱蝉。

王琮

王琮　城西即事

清晓离家去路遥，绝怜寒景太萧条。

松深渐觉风声紧，云坳还知雪意销。

沙嘴客担鱼种卖，山头人拾树枝烧。

梅华多处谁家酒，斜舞青帘隔小桥。

王琮

王琮　次韵项君玉

惠然乘兴访幽栖，细雨冥冥湿杖藜。

七尺身强於鹤瘦，一生心不向人低。

日寻灵药行寒麓，时有新诗付小奚。

欲解貂金同一醉，酒垆闻只在前溪。

王琮

王琮　次韵徐献可兼别重巽

谁怜范叔恋袍寒，犹有徐卿二子看。

大率率中多物忤，相知知到此心给。

最怜风雪分吟笔，安得江山共倚栏。

后夜小窗怀素帖，挑灯应忆我同观。

王琮

王琮　答友人

秋山曾是共登临，感慨兰亭后视今。

炎热不过能炙手，笑谈未必到知心。

前言衮衮风波去，后钓寥寥岁月深。

室迩岂应人自远，酒盟诗社要重寻。

王琮

王琮　代辟客送总卿归吴

邺中官况莫来休，羞见傍人说宦游。

九十日秋蛩共语，两三夜雨雁供愁。

腐红只有虚名在，坚白难将实意酬。

驿路梅花归正好，苦无官况莫来休。

王琮

王琮　读书楼作

近来闲过日，幽事颇相关。

远树开晴书，归云当晚山。

宦情随处薄，诗稿逐时删。

骨若无仙分，何因住此间。

王琮

王琮　独醒午坐

小槽停溜务厅闲，幕府文书省却难。

竟日裴回无俗意，祗因竹外有秋山。

王琮

王琮　观潮

旗彩斜飞一命轻，舟人却立万舟迎。

不应当日将军事，犹到如今气未平。

王琮

王琮　汉荆王墓

落落庙碑摹瘗鹤，阴阴宰木宿神鸦。

可怜宝剑凌云气，散作金灯满地花。

王琮

王琮　京华病中

自移药鼎在床头，桂玉令人分外愁。

因病始知归计好，虽贫不向俗不谋。

僧曾带雨来看脉，仆为伤风懒上楼。

赖有壁间新买画，寒灯相对两山秋。

王琮

王琮　客裹有怀徐太古

近来真倦客，怕蹋软尘红。

独向一楼空，静观诸境空。

官河添夜雨，宫树带秋风。

还忆能吟者，襟期何日同。

王琮

王琮　客南徐一首

秋来客裹几蹉跎，醉铗唯堪浩浩歌。

盛世未应知已少，诸公自是阅人多。

潮生瓜步风犹急，苔满浯溪石欠磨。

忆昔祖生忠愤后，更无一楫是如何。

王琮

王琮　客中从厚禄故人乞米

范甑欲尘贫亦甚，陶腰未折计何如。

小窗独对萧萧雨，临得唐人乞米书。

王琮

王琮　哭潘令

河阳桃李树，惆怅不逢春。

官为吟诗折，家因好客贫。

故山归去远，遗像挂来真。

谁向江头哭，共乡三数人。

王琮

王琮　立春有怀

十千呼酒醉长安，犹记年时客裹欢。

有约南山南畔去，只挑野菜当春盘。

王琮

王琮　旅兴

经年客食向京华，懒对春风祗忆家。

觉道揎为全俗了，略无一语及梅花。

王琮

王琮　秘省金鱼一首

落叶阑干小立时，诸公慨想到腰围。

但知官饼堪为饵，不识人间有钓矶。

王琮

王琮　蓬莱

一棹三万里，何修入窈深。

水痕涵雨意，岩影带秋阴。

虽愧无仙骨，终能长道心。

古人殊错计，空向海中寻。

王琮

王琮　秋夜有怀醉书十韵

秋风从何来，飒飒入窗牖。

残镫耿不寐，照我客颜厚。

故园岂不佳，亦颇兴怀否。

黄金桂百树，碧玉池十亩。

猿鹤响空山，亭台映疏柳。

觥筹杂野蔌，笔砚得佳友。

愁无弹鹊句，隽有持螯手。

人生行乐耳，功名有时有。

点检屐几两，土苴米五斗。

浩然归去来，成事不如酒。

王琮

王琮　三岩

闲携一壶酒，来对雪岩斟。

秋老瀑飞瘦，石寒云宿深。

坐无僧共话，行有鹤随琴。

北处尽不俗，令人生隐心。

王琮

王琮　题独醒小亭

退食多留此，翛然一散襟。

凉从晓来觉，秋向雨中深。

墙竹侵山色，檐茅杂柳阴。

有谁能载酒，过我共幽寻。

王琮

王琮　题多影楼

秋满阑干晚共凭，残烟衰草最关情。

西风吹起江心浪，犹作当时击楫声。

王琮

王琮　挽何耐轩

调度如儒素，相门中近难。

一心唯好佛，半世懒求官。

星近缇屏落，坟依宰木寒。

遗恩满溪麓，鱼岛亦辛酸。

王琮

王琮　喜赵居父赴班

西台自是旧相知，来了为山一篑亏。

入幕虽无多日在，改官已是十年迟。

金闺接武人争羡，玉牒能文世所奇。

此去锦乡才两宿，仙茅绿景正堪诗。

王琮

王琮　献可约游北山阻雨

共约湖边唤短蓬，晓来何事雨兼风。

山林只合闲人到，不入时官眼界中。

王琮

王琮　与刘天游伯仲夜话霅中戏赠

水亭新得月，坐对白苹洲。

共说一夜话，惜无多日留。

手抄诗许借，口诵呪如流。

最羡同吟处，对床风雨秋。

王琮

王琮　舟过孤山

寂寞梅花处士坟，竹围岩脚一泉深。

隃瞻翠辇曾游处，水钥年年护绿阴。

王大宝

王大宝　灵岩禅寺

雁荡闻名久，灵岩舍道边。

诸峰皆列岫，一柱独擎天。

卓笔岂容有，展旗非偶然。

眼前无障碍，自是洞中仙。

王大烈

王大烈　贺人生女

祥光子夜都明彻，婷婷仙子来仙阙。

精神玉雪比不如，犹带蓬莱秋夜月。

郎罢今晨莫世情，那知便不显门庭。

我来只诵香山句，不重生男重生女。

王大烈

王大烈　贺人生子

蚌胎未老出明珠，或表高门庆有余。

我病阻为汤饼客，人言的是凤凰雏。

硗硗头角奇男子，衮衮公侯大丈夫。

寄语王浑防跨灶，阿戎清赏只须臾。

王大烈

王大烈　贺人生子

尽道生来骨相奇，若非凤种秘麟儿。

几年仙李蟠根固，一颗蟠桃结子迟。

岐嶷两全真鲜克，之无二字已先知。

徐卿衣钵今传取，衮衮公侯看异时。

王大烈

王大烈　贺人双生

白石山川贵可知，公侯衮衮应斯时。

蓝田美玉双呈瑞，沧海明珠两朵奇。

从此一门成薛凤，如今三子胜徐麟。

东君更有灵椿寿，看取他年折桂枝。

王大烈

王大烈　贺生次子

昔也惟珍一角麟，如今双璧更惊人。

今朝苏子晋朝陆，许事从初又一新。

王大烈

王大烈　贺生子索杯

小童门外走双壶，知是君家毓掌珠。

前语果然符老蚌，这番不可学乾乌。

且将诗句为君问，还有婆杯惠我无。

莫怪明朝东阁地，要教泥醉索人扶。

王大烈

王大烈　绝句

弧矢重悬旧礼仪，郎君又产玉麟儿。

便烦着眼从头看，的似徐卿二子奇。

王大烈

王大烈　律诗

才入新秋节，君家又得珠。

石麟天上种，丹凤穴中雏。

喜羡徐卿有，休夸伯道无。

他年双折桂，携手上云衢。

王大烈

王大烈　王氏螟罗氏子

庚星一点光无涯，日来飞入江东家。

江东江左旧声气，叔氏得之真差事。

归来瑞光凌九虚，叔氏喜亦盈眉须。

家人惊起偏物色，袖中却得真英物。

螟蛉须信逢蜾蠃，莫惜丁甯长类我。

他年解有速肖时，会振风流旧江左。

王大烈

王大烈　自庆生次子

屈指春归三月余，葱葱佳气应充闾。

人言再入长庚梦，我喜新添万卷书。

众爱从渠自年少，兰芬看尔长庭除。

吾家积善由来久，当继公侯衮衮余。

王大受

王大受　寄甘孝先二首

黄金百炼玉无瑕，水竹清风度岁华。

重到西湖非昨梦，唯馀清兴对梅花。

王大受

王大受　寄甘孝先二首

古戌相从已许年，中间转徒废书传。

似闻南栅溪边柳，准拟君来击酒船。

王大受

王大受　焦山

自读高阳赞隐君，便知名与此山存。

凭栏须及三更月，吊古空招千载魂。

殿上风幡飞海燕，寺前石峤过江豚。

何人瘗鹤无踪迹，犹有残碑没浪痕。

王大受

王大受　句

有分长为客。

王大受

王大受　句

山行千岸翠作堆。

王大受

王大受　句

君不见牛奇章与，二人平生不相容。

门前冠盖互咿轧，惟有爱石心则同。

王大受

王大受　句

江平不见滩。

王大受

王大受　句

波软夕阳红。

王大受

王大受　句

白云深处小桥横。

王大受

王大受　句

岸拖秋草绿。

王大受

王大受　句

远笛招幽响。

王大受

王大受　客枕

山居猿狖最多情，啸月旋风伴醉醒。

昨夜灵敏声霜外，元来不比在家听。

王大受

王大受　客枕

山居猿狖最多情，啸月吟风伴醉醒。

昨夜数声霜雪外，元来不比在家听。

王大受

王大受　曝书

岁月如流书似出，岂堪检点鬓毛斑。

贫忧消耗记持少，场屋羁縻展拓难。

事物无穷徒着眼，身心未了只长叹。

直须种种从头扫，扫到和书也不看。

王大受

王大受　曝书

岁月如流书似山，岂堪检点鬓毛班。

贫忧消耗记持少，场屋羁縻展拓难。

事物无穷徒着眼，身心未了只长欢。

直须种种从头扫，扫到和书也不看。

王大受

王大受　题道中观梅

等雪不成花自开，是花飞雪不须猜。

一枝冷艳冲寒出，万里春风破冻回。

最爱横斜无别树，莫愁零落有苍苔。

几年许却西湖醉，犹恋千岩未肯来。

王大受

王大受　题亦足堂

旧闻有欲常难足，今日纵饱旋复饥。

蚁穴梦浓方大妄，渭城歌断正全痴。

栽梅岂必万株好，种竹何须千亩为。

想见午窗无欠剩，数杯家酿一枰棋。

王大受

王大受　以疾止酒

分薄如云可奈何，入秋荣气欠平和。

已于万事都无念，只向三杯亦有魔。

顿失花前多度醉，轻辜月下岁番歌。

不留一物娱吾老，赢得东窗冷淡过。

王大受

王大受　游鹿苑寺

鹫峰游屐少，我独住多时。

僧护翻经石，猿攀碍月枝。

地寒春到晚，山远梦归迟。

尚被浮名误，吾心激信处。

王大受

王大受　游水乐洞

历聘空寒六六天，更来洗耳听春泉。

迅湍激石浮清磬，悬溜行沙写素弦。

洞口林亭三四曲，洞中日月几千年。

何人独得开收律，谱入宫商与世传。

王大受

王大受　玉山道中

夜夜还家梦，行行扑面风。

征尘添老色，酒病重诗穷。

世路方行险，吾生且转蓬。

天涯重回首，愁满夕阳中。

王大受

王大受　玉山道中

夜夜还家梦，行行扑面风。

征尘添老色，酒病重诗穷。

世路方行险，吾生且转蓬。

天涯重回首，愁满夕阳中。

王大受

王大受　赠画僧鉴老

累年投迹未知名，胜日相逢画更精。

有思只愁人迫促，为予拈出似平生。

王大受

王大受　赠画僧鉴老

高击芒鞋听学归，一丘一壑自心知。

小窗闲忆经行处，貌得疏烟晚照时。

王旦

王旦　禁林讌会之什

喜缀真仙讌禁林，玉堂新事好供吟。

天章刻石兴风雅，宸翰书牌耀古今。

势逸夺回龙凤迹，调高流入管弦音。

光凝玉斝琼浆润，冷布花砖药树阴。

地贵每朝金殿近，景清如到玉壶深。

得陪嘉会荣观大，虔效赓歌乐圣心。

王旦

王旦　诗一首

逈与群芳异，含芳向暮春。

不如松柏木，常保岁寒新。

王旦

王旦　十洲阁

山川如幻阁长秋，一岛飞来伴九洲。

不祂渔樵双桨过，何妨罗绮四时游。

云疑泰华分张去，永忆蓬瀛散漫浮。

禁苑未知湖海乐，生绡写取献九州。

王旦

王旦　赠淳于公归养

年少复家贫，悬车去养亲。

铜扉沾美命，彩服称閒身。

纯孝敦时俗，高风似古人。

禁林荣华者，羞见二毛新。

王当

王当　表兄丁行之俾予作山水一轴

秃发管城书不中。麝煤满砚随轻浓。

烟云变怪本无定，丹青故匪能形容。

解衣盘礴无人久，妙迹於今复何有。

挥毫要使真宰泣，叹息初非痴绝手。

辽东有人丁令威，去家得仙今暂归。

上界繁华异丘壑，安得长林大麓长追随。

联翩大轴要予写，敲冰不在鹅溪下。

吾既不能为乔松直干摩苍天，又不能为小童一线飞纸茑。

万里江山败平远，唤取画师阎立本。

王当

王当　德清宰俞居安自画渊明图

门无车马喧，迳有松菊阴。

前窗面清泚，后户依嵚岑。

就使世俗工，犹足写幽深。

况今令尹贤，洞照先哲心。

出处异轨辙，丘壑同胸襟。

予知淡笔墨，良似无弦琴。

先生如明月，莹洁照古今。

形模或能写，光彩讵可临。

寥寥千古意，当向笔下寻。

人心去典午，朝柄归卯金。

岂无康济心，且赋归来吟。

天生卓荦姿，岂是甘山林。

当今急英贤，四海待商霖。

勉哉就功名，枯槁不足钦。

王当

王当　何源秀才为予画山水图觅诗

孤峰特立何巉巉，势与霄汉高相参。

左蟠右列分岭岫，俨若至尊朝子男。

怪予蜗室不盈丈，欲有异境超尘凡。

素缣挂壁故妥帖，平地作此千嵌岩。

云蒸雾结深莫测，长林大麓乱不芟。

想当变怪蛰龙虎，中有窟穴谁能探。

将崩未崩江动石，欲去不去风满帆。

山坳林阙见天际，隐约万里横烟岚。

嗟予质性素山野，视此丘壑心益耽。

斗升之粟真秣莝，野马垂耳就辔衔。

西山爽气日在望，吏卒侍侧严若监。

青鞋布袜弃不著，谁令自苦披青衫。

颇羞渔父驻短櫂，似笑大夫新被谗。

寄言鸟兽倘可侣，吾将从汝栖林峦。

王当

王当　江侯邀予作山水书以赠之

江侯乐山水，誓卜山水居。

游戏天目道，箬帽跨蹇驴。

村童习识之，拍手知且呼。

行行不知顾，心与山水俱。

于兹且几年，所得应有余。

云胡不知厌，要予写诸图。

昔者少壮日，戏墨谩妻奴。

今衰眼目暗，笔砚久已疏。

书来不得谢，督迫畴敢徐。

图成不自识，浓淡恣所如。

云深雾莫测，中恐藏於菟。

人生孰非幻，作观随有无。

江侯乐山水，何考其真欤。

作诗调江侯，江侯其晓诸。

观毕勿遽弃，酱瓿尚可糊。

王当

王当　戏画古松真清斋前

轮囷复离奇，不柏亦不栗。

吾庐非夏社，嘉树伊谁植。

刳心谢吹嘘，强骨余霹雳。

峥嵘历风霜，偃蹇岂朝夕。

客从何方来，一睹心眼惑。

怪此苍蛟龙，落莫依屋壁。

不知造物工，输写入笔刀。

轻明绝织埃，冥晦滴浓墨。

皮坚皵鳞甲，叶老攒矛战。

古工予不师，挥扫恣淋沥。

盘礴醉且狂，讵识韦与毕。

虽云不造极，要自出胸臆。

当知后凋操，不在翰墨迹。

地瘠山骨出，天低云气逼。

俯仰辄有碍，巨干那能直。

翻令栋梁姿，郁屈自踨蹐。

安得少陵绢，一扫二千尽。

会看十八公，高压三品右。

王当

王当　戏画松柏壁

穷山数家聚，官况羁若旅。

冰厅昼日永，眇眇谁与语。

眷彼苍髯生，结友得新甫。

奋笔写瑰姿，双虬见墙堵。

饱霜柯叶老，积日皮骨枯。

上有云垂天，惨淡阁寒雨。

下有溪潄石，荦确绝埃土。

材奇生长艰，根瘦卓立苦。

交柯寒相依，雷陈共然许。

分干或相避，廉蔺驯两虎。

信非同根生，要是岁寒侣。

众木猥连林，哙等何足伍。

君看桃与李，稼丽相媚妩。

情态能几时，纷纷可堪数。

王道父

王道父　夜卧舟中闻有唱山歌者倚其声作二首

生来不识大门边，一片丹心石样坚。

闻道阿郎难得妇，无媒争得到郎前。

王道父

王道父　夜卧舟中闻有唱山歌者倚其声作二首

种田不收一年事，取妇不着一生贫。

风吹白日漫山去，老却郎时懊杀人。

王道士

王道士　美阎承旨

海底珊瑚明月璫，出为国瑞固难量。

文章能事间重译，雨露深仁及远方。

六合八荒春浩荡，百家诸子海苍茫。

淮王门下孙登客，还许升堂近耿光。

王道士

王道士　太湖

三万六千顷，浩荡三州界。

烟雾四无边，往往出奇怪。

洞庭柑已霜，震泽鱼极介。

岂无范蠡舟，我欲从公迈。

王道士

王道士　于介翁别去一载偶会高湖谩成唐律以写相思之意

高湖回首恰周期，别后青山几度思。

丹灶烟霞空入梦，夜窗风雨忆论诗。

百年相会宁无约，九日来游竟失期。

去去但坚金石操，岁寒松柏有深知。

王衟

王衟　登巾子山有怀旧游

路转峠巃瞰古城，阑干曲处眼偏明。

岚光不与江流断，凉意还从竹外生。

好事樽罍初不减，旧题岁月已堪惊。

会须更待天边月，醉看浮图波面横。

王衟

王衟　题天台明岩

自古悬崖深蔽日，此心圆镜本无尘。

会知明暗非关石，便是岩中得道人。

王得益

王得益　送张无梦归天台

独上仙槎汴水湄，吟归旧隐赤城西。

少微昨夜离丹阙，双鸟何时到会稽。

策杖再寻麋鹿迳，采芝重蹑薜萝梯。

云横皓鹤翘松唳，月白孤猿倚树啼。

象帝真源通阃域，玄元幽趣达筌蹄。

玉皇歌赐恩殊厚，好把贞珉刻圣题。

王涤

王涤　怀潮士吴子野

旅悰牢落怆离群，叠翠楼前日渐曛。

金饼光茫升海月，玉龙鳞甲护霜云。

星星淡火随堤见，历历樵歌隔水闻。

马足车音在何处，嶂南歧路锁烟氛。

王涤

王涤　南涧寺阁

上阁便见海，入门方是山。

塔高端似笔，城转曲如环。

王涤

王涤　赠子野归潮时会大名府

河朔频河地早寒，城烟牢落水回环。

几番夜雨涨新岸，一片秋云归旧山。

君驷渐腾梅岭外，我车犹枕菊篱间。

潮人若问何如守，病骨支撑两鬓斑。

王洞

王洞　干越亭

越国启封后，余地连吴楚。

事著因一时，留名遂千古。

王渎

王渎　句

东湖富泉石。

王度

王度　句

云生坐来石，风掩读残书。

王度

王度　句

雅分供余食，鸽乱著残棋。

王度

王度　句

危红赊晚景，涨绿上平沙。

王度

王度　句

樵斧和云斫，渔蓑带雪披。

王度

王度　句

风摧秀林木，色变附蓝丝。

王度

王度　游石门

石门深锁气何雄，那得群仙採药踪。

列嶂时时看过鸟，悬崖历历长游龙。

一书未学嵇中散，十日聊陪邴曼容。

拟向锦屏题姓字，箫台端的是元功。

王端朝

王端朝　金濑吊贞女

嗟彼战国秋，风俗日以漓。

卓哉史氏女，粲粲兰蕙姿。

宋贞奉慈母，克尽乌鸟私。

业贫不辞苦，击漂临清漪。

适尔遇丈夫，失路良可悲。

恻然为发筥，振彼穷途饥。

振穷乃所愿，越礼非所宜。

灭口葬鱼腹，此心天地知。

丈夫既得志，雪耻鞭平尸。

念此一日恩，伏节远来兹。

百金报无地，立马空嗟咨。

挽仰易陈迹，屈指万古期。

谁招地下魂，惟遗道旁碑。

雄辞吐激烈，粲若星贝垂。

吾生后谪仙，况乃驽钝资。

捧心学西子，取笑将奚为。

留题表贞义，庶几薄俗移。

王铎

王铎　蝴蝶洞

庄周已与蝶俱飞，说着遗衣事可疑。

只怪山中蝴蝶洞，仙家四季总春时。

王繁

王繁　句

万山飞不出，守令最相亲。

王舫

王舫　春日郊行次平野韵

楚泽凄凉笑屈原，行吟如在浣花川。

风回别墅闻桐角，烟冷荒郊挂纸钱。

黣麦正香田舍乐，茅柴初熟酒家连。

锦囊收拾归来晚，踏月闲敲款段鞭。

王舫

王舫　次黄日岩韵

孤舟闲野渡，竹外小桥通。

不涉终南迳，独高彭泽风。

云闲钟梵里，月静笑谈中。

千载留清节，谁云吾道穷。

王舫

王舫　次愚谷雪韵

榾柮炉头夜未阑，冰壶全觉漏声乾。

前山草木疑长白，下界楼台尽广寒。

骚客忽惊梅片落，老农先作稻花看。

何当一奏平淮颂，坐使皇图九鼎安。

王舫

王舫　次韵答陈石泉

淡气涨空碧，散作藕花秋。

幽趣兰为佩，浮生芥作舟。

可人从远别，何日许重游。

奁玉清无底，楼居第几州。

王舫

王舫　晚憩石门洞

舣棹石门外，天风吹夕阴。

疏钟醒客梦，危瀑洗尘襟。

龙去洞云薄，鹤归松露深。

旧碑看米字，犹带藓痕侵。

王鈇

王鈇　蝶

粉翼琼须似剪裁，飞飞自远逐香来。

花间得意民情多恨，应笑王孙殢酒杯。

王鈇

王鈇　句

谁言淹泊意，无酒为浇胸。

王鈇

王鈇　墨梅

前身姑射冰相似，今代潘妃玉不如。

坐对真成在江国，淡烟微雨暗扶疏。

王鈇

王鈇　墨梅

可是伤春故癯瘦，未应无意作娉婷。

不须更向岭头觅，只此松煤画典型。

王辅

王辅　句

陟彼南山采。

王辅

王辅　句

山光水色两依依。

王辅

王辅　句

入堂无复见双亲，建此来宁似在神。

王辅

王辅　句

茎抽银线细，根结水晶寒。

王阜寿

王阜寿　占胜亭

云横龙角千秋岸，水发含香十里堤。

每向痴儿了公事，倚栏立到日沉西。

湖气昏昏雾气漫，泊舟亭下水生寒。

幽从卧篷窗冲月，喝起痴龙倒挂看。

王傅

王傅　明福观

泉源山下延平旷，路入松关起清爽。

飞云西峙积翠台，突兀三千六百丈。

杏花片片铺金坛，天风吹桂香漫山。

游人尽去萝月上，觉人身世非人间。

王该

王该　昭惠庙黄柏歌

四明之山东南雄，中有古柏高巃嵷。

霜凌雪犯势不屈，斡直不与凡柯同。

几十围，几千尺，

踞隆岩兮盘巨石。有时狂风盲雨嗥长巅，

上彻天心下地脊。樵奴与牧子，

惯见却辟易。不知何洞出神翁，

采芝去踏崭岩峰。蒸岚焙翠入灵药，

意欲服饵颜如童。仙翁仙翁爱无独，

天产此材同众欲。小将条剖治民盲，

大可柱分支帝屋。神翁神翁莫轻藐，

植物虽微功不小。些须片叶价千金，

能使尘寰人不老。

王溉

王溉　句

只应唤作小西湖。

王溉

王溉　句

仙人有宫号储福，藏在千山万山曲。

王溉

王溉　句

西边更拥上皇山，大面六顶不可攀。

王溉

王溉　老人村

山前老泽经行路，百岁翁翁犹健步。

非仙非佛非鬼神，不识人间盐与醋。

嗜欲既浅亦机深，窟宅宜与仙家邻。

王溉

王溉　游大涤

山合群峰路屈盘，溪行九折势蜿蜒。

云根长伴仙人迹，元盖潜通大涤天。

玉殿香消人寂寂，石坛花落草芊芊。

黄冠解识寻幽兴，为洗寒铛煮碧泉。

王刚中

王刚中　陈彦臣连静女案判词

佳人才子两相宜，置福端由祸所基。

永作夫妻谐汝愿，不劳鑽穴隙相窥。

王刚中

王刚中　弥牟镇孔明八阵图

我稽八阵图，规模载方册。

曷来镇西蜀，夔门观叠石。

赋诗有数字，字字究来历。

进涉汉州西，弥矣镇之北。

平原列堆阜，滩石同一式。

细思作者意，孔明有深策。

高岸或为谷，滩石存遗迹。

江海变桑田，平源犹可觅。

故今两处存，千载必一得。

再歌遂成篇，当有智者识。

王刚中

王刚中　滩石八阵图行

我生孔明后，相望九百载。

我想孔明贤，巍然伊吕配。

奇谋勇略夸雄师，大节英风盖当代。

木牛流马何足言，八阵遗踪千古在。

我行已度瞿唐门，长滩石垒差参分。

洪纤高下尺寸等，犹有当年节制存。

四头八尾触处首，敌冲中央两皆救。

握奇如枢运无穷。七纵七擒仍敢攻。

规模黄帝已垂文，后来得者惟将军。

唐宗李靖拾遗意，乐舞旛表徒缤纷。

长江之上石蟠结，江波汹涌石不灭。

使君何事遽划除，一夜风雷吼天阙。

明朝仍旧石纵横，神物护持人已惊。

向来守蜀用此法，谁知石垒真金城。

嗟乎孔明遇不遇，遇则刘公恢大度。

国险地狭民力微，法出万全势未具。

嗟乎孔明以此用於吴，长江内固魏可图。

嗟乎孔明以此用於魏，扫平三分归一篲。

祗应应所遇势不同，势既不同功亦异。

嗟乎孔明之心如石坚，欲扶汉室还中原。

事之不就则天耳，安肯俯首从曹袁。

嗟乎孔明如生石不老，后世用兵无草草。

忽然变作六花看，便失本真难按考。

请观叠石韬机筹，江流东去自悠悠。

英豪得此石外指，长与君王靖边垒。

王纲

王纲　诗赠富乐山海公长老

心地如今不动尘，大千境界百年身。

掩关明月上峰顶，满座清风生玉津。

雪岭松筠为节操，石楼钟磬度昏晨。

已同七老图岩壁，便是龙华会里人。

王镐

王镐　简州

山水三池郡，平湖坞可园。

要成真史隐，故作小桃源。

王镐

王镐　句

只言弱水蓬莱远，无奈仙风道骨山。

王镐

王镐　句

云学催诗墨，风仍作颂清。

王镐

王镐　句

未知真是岳，祗见半为云。

王镐

王镐　句

山色两间供步障，松阴半亩当邮亭。

王镐

王镐　句

仁心广大麟难比，寿骨清奇鹤不知。

王镐

王镐　句

蓬山兰若入胜概，西寺岩壁饶幽奇。

王镐

王镐　句

籍通上界神仙府，身现甘泉侍从臣。

王镐

王镐　句

发爽带风流，齿疏和月漱。

王镐

王镐　句

冻雪寒梅双蜡屐，澄江明月一竿丝。

王镐

王镐　句

催租更扰潘邠老，付麦谁怜石蔓卿。

王镐

王镐　句

避喧那厌雨，宜睡不思茶。

王镐

王镐　小桃源

二水清浑合，三山锦绣张。

迹沉簿书沉，身在水云乡。

王镐

王镐　移竹后雨

洗红窣窣鸟苣雨，落紫飕飕皂角风。

挂起北窗聊问讯，新移来竹定惺忪。

王亘

王亘　次胡澹庵题挹翠轩韵

西山排送来，周遭自环翠。

俗眼少见之，一览忘世味。

平生三径心，盍早赋归计。

纵落尘土居，不与章木敌。

公余事幽寻，清风拂衣袂。

最喜轩中人，所挹多爽气。

蓬蒿天地宽，万境发诗思。

白云未能閒，时出过窗几。

檐雨听夜语，池草生春媚。

山灵若相知，好风为裂眦。

余光虽力挽，回次那得致。

王亘

王亘　题翠岩亭

一壑盘苍玉，峰峦尺五天。

人间怪泉石，岭外好山川。

寺近鲸宵吼，林深犊昼眠。

谪仙三百载，此乐有谁传。

王亘

王亘　西楼

西江横玉虹，西山罗画屏。

荒城大如斗，此楼何峥嵘。

炎岭状陇蜀，三州通蓬瀛。

人烟几村落，数点如晨星。

王公亮

王公亮　句

足谷医还验，占桑梦已灵。

王公炜

王公炜　梅花

枯霜剪尽千林叶，才放江头第一春。

瘦影看来天爱画，孤根生处地无尘。

夜郎岁晚逢羁客，谷口寒云见似人。

绝是精神吟不尽，好枝和月插纱巾。

雪后梅花独步天，半开犹自未全然。

倚岩大瘦魂销梦，照水无尘骨蜕仙。

贮向金瓶生怕俗，绝饶翠袖敢争妍。

夜深霜角吹残月，错梦梨花耿独眠。

王巩

王巩　题管圣浩蒲川归隐

卜筑蒲川上，翛然远市廛。

潮声书屋外，月影钓舟前。

地僻红尘净，沙平白鸟眠。

此中幽适趣，不必问斜川。

王拱辰

王拱辰　和尧夫先生安乐窝中好打乖吟

安乐窝中名隐君，腹藏经笥富多闻。

一廛水竹为生计，三径琴觞混世纷。

婉画旧尝辞幕府，少微今已应星文。

了心便是棲真地，何必烟霞卧白云。

王拱辰

王拱辰　句

棋墅风烟清早夏，禊亭兰茝暗残春。

王拱辰

王拱辰　老苏先生挽词

气得岷峨秀，才推贾马优。

未承宣室问，空有茂陵求。

玩易穷三圣，论书正九畴。

欲知歆向学，二子继弓裘。

王拱辰

王拱辰　耆英会诗

西都山水天下奇，神嵩景室环清伊。

甫申间气秀不绝，生贤会坚昌明时。

衣冠占数盛文雅，台符卿月光离离。

魏京雄奥压幽朔，游宫御府严天威。

膏田千里翳桑柘，犀甲万旅驯熊罴。

公当缓带名三镇，悬赤继轸承保釐。

追推契遇最深旧，加复雍孟交旌麾。

仁皇一庄龙虎榜，桂堂先后攀高枝。

宦游出处五十载，鸾台骥路俱腾夷。

三公极位固辽隔，五年以长犹肩随。

公今复主凤门钥，仆亦再抚铜台圻。

二京相望阻河广，三径不克陪游嬉。

忽闻幹步踵门至，投我十二耆英诗。

整冠肃貌讽章句，若坐宝肆罗珠玑。

为言白傅有高躅，九君结社真可师。

欲令千载著风迹，亟就僧馆图神姿。

词宗端殿序篇目，滂洒大笔何淋漓。

眷言履道靡充诎，菟裘近邑将营归。

敢云绘素得精笔，愿列霜壁如唐规。

退居旧相国元老，十年还政瀍之涯。

康宁富贵备五福，灵宝盛气如虹霓。

昔年大对继晁董，登科赐第同一期。

紫垣步武既通接，金沙里闬还邻比。

探禅论道剧训对，摩轧太古穷天机。

二贤勋业冠朝省，爵齿官学谁依稀。

今将图画表来世，讵可下客联缨緌。

既蒙月品定人物，不敢循避违风期。

况承开阁厚宾客，富有景物佳园池。

铜驼坊西福善宅，修竹万个笼清漪。

天光台高未百尺，下眺林岭如屏帷。

花王千品尽殊胜，风光绣画三春晖。

六相街中潞公第，碧瓦万木烟参差。

左隅庙室本经礼，右阁宸翰尊星奎。

婆娑青凤舞松柏，焕烂素锦薰酴醾。

石渠飞溜漱寒玉，昼夜竽瑟鸣堦墀。

伊予陋宇治穷僻，姑喜地广为环溪。

楼名多景可旷望，台号风月延清晖。

四时花蘤不外假，孥舟傲帻联嬉怡。

怀归抚事若饥渴，恨无羽翼西南飞。

人生交旧贵伦辈，情亲意接心相知。

岂无晚秀负才蕴，高谈大笑拘礼仪。

洛中故事名义燕，二毛第一年相推。

洒冠登仕荷天宠，尊君报国当百为。

既嗟大{上老下至}盍知止，纳禄谢事皆所宜。

顾方北道倚烦剧，未许解绂披荷衣。

长篇不令负花约，为指风什歌式微。

如羹甘露爽心骨，似柄玉尘亲颜眉。

兰丛虽未长罗宅，菊英似亦思陶篱。

子山已著小园赋，彦伦犹媿锺山移。

聊摅短引谢招隐，肯使猿鹤常惊啼。

王拱辰

王拱辰　诗一首

圣神深意念遐方，前后皆驰谕蜀郎。

从此邮亭为盛事，乘轺相继有三王。

王拱辰

王拱辰　史院席上奉和吴相公原韵

累圣千春统，编年四纪余。

官归柱史笔，经约鲁麟书。

班马才长矣，仁英道伟歟。

恩招宴东观，酾酒荷盈车。

王拱辰

王拱辰　送会稽何从事

行行岐路出尘閒，从事犹胜执戟间。

景象遍经江左地，封疆全得浙中山。

侯藩暂列谈宾位，纶阁看随墨客班。

到郡莫为经岁计，诏书非久急徵还。

王鞏

王鞏　过池阳

不见当年两翰林，江天为我结层阴。

九华门外柳三丈，萧相楼前松十寻。

王鞏

王鞏　寄桂州张谏议和永叔

桂林太守几时行，泛汴桃花浪已腾。

目极云阴低远树，夜寒风急乱春灯。

巢鸣翡翠愁无限，水宿鸳鸯冷不胜。

阳朔山前好峰岭，为公怜爱万千层。

王鞏

王鞏　寄山谷

北海未常樽有酒，冯髈何止食无鱼。

黔州椀脱无蒸饼，自合官称削校书。

王鞏

王鞏　句

春渍苔纹沿石塔，月含松韵杂琴声。

王鞏

王鞏　齐山僧舍

竹密通幽境，横桥逐涧斜。

阴崖耸珪壁，古蔓引龙蛇。

寺僻虚僧磬，亭荒足兔羋。

紫微今不见，著意采黄花。

王鞏

王鞏　全州捲烟阁

长江萦村若练带，晴岫插天如画屏。

山青水秀两奇绝，道人对此开禅扃。

红尘一点飞不到，举手高可摩天星。

王鞏

王鞏　輓苏黄门子由

忆昔持风宪，防微意独深。

一时经国虑，千载爱君心。

坤道存终始，乾纲正古今。

当时人物尽，惆怅独知音。

王鞏

王鞏　輓苏黄门子由

已矣东门路，空悲未尽情。

交亲逾四纪，忧患共平生。

此去音容隔，徒多涕泪横。

蜀山千万叠，何处是佳城。

王鞏

王鞏　輓苏黄门子由

静者宜膺寿，胡为忽梦楹。

伤嗟见行路，优典识皇情。

徒泣巴山路，终悲蜀道程。

弟兄仁达意，千古各垂名。

王鞏

王鞏　湘山

半岭风吹草木香，落阶花雨送春忙。

从师远借云庵卧，还我平生午枕凉。

莲社缁黄常得伴，鹿门妻子亦相将。

化身欲似河东柳，更向山头望故乡。

王鞏

王鞏　萧相楼

卢杞奸邪四海忧，相君邦国自同休。

分符朝去云中阙，开府现来江上洲。

百尺楼高瞻故国，九华山色倚晴眸。

定知直道传千古，杜牧文章在上头。

王鞏

王鞏　欣欣亭

清湘北郭崇岗路，松竹年来定几围。

我亦临淮筑新宅，与君万里对柴扉。

王古

王古　妙峰寺

修径转岩阿，危亭临木杪。

清明江练直，紫翠山屏绕。

林蛮献厅秀，图画极天巧。

松杉韵轻风，笙箫奏云表。

心知游鱼乐，目送飞鸿杳。

浮生黄粱梦，幻事何时了。

惟应观胜妙，坐可清纷扰。

岂须登泰山，閒看诸峰小。

王观国

王观国　句

雨昏兰芷湘君浦，烟锁沧浪渔父家。

王观国

王观国　题北岩院

云岩乱石漱寒泉，通夕泉声到枕边。

宛似昔年严濑口，五更风雨宿溪船。

王珪

王珪　白鹭亭

白鹭敞西轩，栋宇穷爽垲。

千峰若聊环，翠色不可解。

是时天宇旷，六幕无织霭。

金斗熨秋江，素练横衣带。

乾坤清且敛，气象朝昏改。

芦花作雪风，飞舞来沧海。

九霄汀鹤起，万里樯乌快。

月上三山头，鸟没横塘外。

苍茫洲渚寒，银错星斗大。

开樽屏丝竹，披襟向箫籁。

余生本江湖，偃蹇欣作会。

清与虽自发，苦嗜亦吾累。

鱼龙凭夜涛，四面忽滂湃。

安得犀灯然，煌煌发水怪。

王珪

王珪　被诏考制科呈胡武平内翰三首

奉诏金门草圣题，平明趋过殿西墀。

宫床赐笔宣名早，赭案焚香上策时。

朝论只应收俊杰，皇心非不监安危。

玉堂词客承恩久，几度曾来醉御卮。

王珪

王珪　被诏考制科呈胡武平内翰三首

忝班清禁接严徐，诏侍延英访对初。

沧海烟霞连太液，丹宵日月近雕浴。

明廷已奏河汾策，紫府谁将姓字书。

从此青云知有路，致君材业不应疏。

王珪

王珪　被诏考制科呈胡武平内翰三首

清晓华芝度景阳，凝严又许对西厢。

通宵客梦闻钧吹，几日朝衣带御香。

东观图书经屡读，旧蹊桃李见新芳。

三千文字皆奇册，饱死侏儒讵足量。

王珪

王珪　采藻为旒

端扆垂君治，飆昂十二旒。

藻文兼组烂，玉气若虹浮。

体重宸居邃，仁深帝视收。

珠光延外烛，星采会中稠。

法服虽同盛，岩廊自舜游。

无为格天下，涵德永孚休。

王珪

王珪　草

袅如垂线软如茵，古流蒙茸映晓痕。

解憾有情迷雾雨，恣生间地杂兰荪。

绿铺春色围茺寺，远榇斜阳接钓村。

波翻别浦情无尽，日下重楼望欲迷。

独鸟自飞烟漠漠，行人不驻雨凄凄。

王孙何事征鞍晚，兰泽空闻杜宇啼。

王珪

王珪　长兴馆绝句

风霜守冢不知年，犬类那思母爱偏。

却谢汉恩颁五饵，载讼梳洗向山前。

王珪

王珪　呈景仁偶书

昔对芳樽常感慨，今同华发半萧疏。

唐家一代成青史，汉殿多年诵子虚。

丹凤春裁西掖诏，白麻夜草北门书。

几时却奉承明谒，玉蕊花边并直庐。

王珪

王珪　呈景彝偶书

一从奉诏银台路，下马成诗夺凤毫。

东观已陪窥秘箓，南宫又接较群髦。

芝封紫掖文章贵，星近端门气象高。

今是汉庭三独坐，夜吟犹许醉春醪。

王珪

王珪　呈永叔书事

诏书初捧下西厢，重棘连催暮钥忙。

绿绣珥貂留帝诏，紫衣铺案拜宸香。

卷如骤雨收声急，笔似飞泉落势长。

十五年前出门下，最荣今日预东堂。

王珪

王珪　池亭月下独坐

游云销尽月当空，危坐西轩快水风。

往恨忽从中夜起，赏心难与故人同。

鼠惊琴匣闻余响，萤度莲塘见乱红。

星薄漏稀犹不寐，寒声通夕战疏桐。







卷379

王珪

王珪　春日郊外

十里烟郊书景和，春间流水绿生波。

楼前人意望无尽，柳上风光来最多。

雨歇陇云犹漭瀥，草薰村燕自经过。

匆匆归路迎残照，犹得桑间驻玉珂。

王珪

王珪　次胡则大赋雪韵

冻雀无声风叶乾，坐来飞霰洒窗寒。

梅花岁岁如相待，琼树朝朝不厌看。

邑犬他皇惊越俗，崖松偃亚老秦官，

衰颜不作安仁栗，一任斜吹上鬓端。

王珪

王珪　从驾至开宝寺庆寿崇因阁依韵和吴相公

崇因开宝构，金碧画相辉。

禁跸随曦驭，层城转斗机。

梵音狮子吼，妙相鸽王归。

洛水浮神篆，天花满御衣。

塔疑从地涌，栋拟入云飞。

上行乘今果，群超悟昨非。

慧珠常自照，法雨遍成霏。

但起真如念，梯梁即可几。

王珪

王珪　大飨明堂庆成诗

皇祐更秋律，明堂奉帝禋。

粢盛虽芦德，霜露本怀亲。

於赫朝三后，无文秩百神。

九筵交玉幣，重屋近星辰。

邃幄留飚御，清坛堕月津。

衣冠汉仪旧，金石舜韶新。

受胙开宣室外，鸣钟降紫宸。

群阴先复旦，协气斗回春。

灵贶丛千祝，丰恩渗四垠。

惭非老辞笔，徒学颂尧人。

王珪

王珪　登海州楼

城外沧溟日夜流，城南山直对城楼。

溪田雨足禾先熟，海树风高叶易秋。

疏傅里闾寻故老，秦皇车甲想东游。

客心不待伤千里，槛外风烟尽是愁。

王珪

王珪　登悬瓠城感吴季子

将军戈甲从天下，丞相旌旗匝地来。

堪笑怒螳犹强臂，不知蛰户欲惊雷。

咄嗟武相深冤洗，指顾山东治境开。

吏部声名千古在，断碑何处卧苍苔。

王珪

王珪　东楼

汉家宫省青槐下，信断鳌峰日易斜。

应为能言锁鹦鹉，翻愁无思学杨花。

风波滚滚惊人事，文字孳孳老岁华。

偶向东楼望春色，归心不觉到天涯。

王珪

王珪　端午内中帖子词　夫人阁

金缕黄龙扇，兰芽翠釜汤。

君王回浴殿，步辇正生香。

王珪

王珪　端午内中帖子词　夫人阁

绕臂双绦脱，红纱昼梦惊。

连吹紫云曲，不及晚妆成。

王珪

王珪　端午内中帖子词　夫人阁

绿艾初垂户，青菰已剑觞。

人归宫殿午，偏觉昼阴长。

王珪

王珪　端午内中帖子词　夫人阁

画栱无尘乳燕飞，薰风时复度罗衣。

君王避暑蓬莱殿，向晚笙歌簇辇归。

王珪

王珪　端午内中帖子词　夫人阁

日长珠箔漏声稀，团扇新财越女机，

进罢采丝三殿晚，万年枝上乱莺飞。

王珪

王珪　端午内中帖子词　夫人阁

后苑寻青趁午前，归来竞斗玉兰边。

袖中独有香芸草，留与君王辟蠹编。

王珪

王珪　端午内中帖子词　夫人阁

火云时节促金刀，旋卷珠帘剪绛绡。

天上莫将尘世比，房栊都未觉炎歳。

王珪

王珪　端午内中帖子词　夫人阁

偶从选人侍仙都，歌舞常承玉殿呼。

欲谢君恩却无语，心前笑指赤灵符。

王珪

王珪　端午内中帖子词　夫人阁

一样红裙试舞斜，阶前妒尽石榴花。

明朝知是天中节，旋刻菖蒲好辟邪。

王珪

王珪　端午内中帖子词　皇帝阁

万里关山静，清阴满塞榆。

如何金殿里，犹献辟兵符。

王珪

王珪　端午内中帖子词　皇帝阁

瑞日浮丹阙，仙云满玉与。

更传长命缕，宝历万年馀。

王珪

王珪　端午内中帖子词　皇帝阁

泰一扶皇运，真人感赤精。

更逢端午节，君德万方明。

王珪

王珪　端午内中帖子词　皇帝阁

御醑璩杯白，仙风羽扇清。

灵符不须进，汉垒已销兵。

王珪

王珪　端午内中帖子词　皇帝阁

万里来珍贡，风澜静四溟。

鱼龙惊咒水，神雾忽生庭。

王珪

王珪　端午内中帖子词　皇帝阁

波生碧海露晨曦，争剽菖蒲集御卮。

见说太平无沴气，山中业艾独生迟。

王珪

王珪　端午内中帖子词　皇帝阁

沈沈三殿燕华绅，云覆端门瑞气新。

昼漏未移天正午，此时兼有日重轮。

王珪

王珪　端午内中帖子词　皇帝阁

采丝缠粽动嘉辰，浴殿风生画扇轮。

拂晓千门放金钥，玉阶还有谢衣人。

王珪

王珪　端午内中帖子词　皇帝阁

御柳重重午影圆，薰风时泛舜琴弦。

六宫竞进长生缕，天子垂衣一万年。

王珪

王珪　端午内中帖子词　皇帝阁

禁幕无风日正亭，侍臣初赐玉盘冰。

不知翠辇游何处，应在瑶台第一层。

王珪

王珪　端午内中帖子词　皇帝阁

翠华初到玉池游，笑指宫人按櫂讴。

湘水英魂在何处，犹教终日竞龙舟。

王珪

王珪　端午内中帖子词　皇帝阁

御池风暖水如鳞，争看兰舟竞渡人。

应是君王好忠直，至今犹为吊孤臣。

王珪

王珪　端午内中帖子词　皇后阁

玉作仙家殿，都无暑气侵。

犹裁葵叶扇，常有爱君心。

王珪

王珪　端午内中帖子词　皇后阁

茧馆桑阴合，新丝已上机。

忧勤不知暑，亲织衮龙衣。

王珪

王珪　端午内中帖子词　皇后阁

金屋风光别，仍逢令节新。

争传九子粽，皇祚续千春。

王珪

王珪　端午内中帖子词　皇后阁

五月炎风炽，忧勤紫掖中。

摧裁恤刑诏，晓下未央宫。

王珪

王珪　端午内中帖子词　皇后阁

侍儿清晓进仙裳，玉管齐调奉帝觞。

应有瑶箱旧时燕，直随歌舞到昭阳。

王珪

王珪　端午内中帖子词　皇后阁

君王初幸集灵台，碧藕催花海上开。

见说一房皆百子，凤衔双蒂几时来。

王珪

王珪　端午内中帖子词　皇后阁

君王未带赤灵符，亲结双龙献宝珠。

更与宫娥花下看，工夫还似外边无。

王珪

王珪　端午内中帖子词　皇后阁

水晶宫殿晓风微，天女乘云献玉衣。

谁把轻绡裁画扇，直疑双凤向人飞。

王珪

王珪　端午内中帖子词　皇后阁

夕然辟恶仙香度，朝结延年帝缕成。

愿上玉宸千万寿，薰风常泛舜弦声。

王珪

王珪　端午内中帖子词　皇后阁

紫阁曈曨隐晓霞，瑶墀九御荐菖华。

何人又进江心镜，试与君王却众邪。

王珪

王珪　端午内中帖子词　太上皇后阁

两仪坤载厚，四海母仪深。

愿上菖花酒，年年圣子心。

王珪

王珪　端午内中帖子词　太上皇后阁

汉殿炎风少，轻凉已动衣。

每来观织室，不许夜停机。

王珪

王珪　端午内中帖子词　太上皇后阁

仙艾垂门绿，录丝绕户长。

何人握彤管，金殿纪多样。

王珪

王珪　端午内中帖子词　太上皇后阁

有德名终大，无为福自延。

更闻天子孝，荐术助长年。

王珪

王珪　端午内中帖子词　太上皇后阁

宝缕千祥集，灵符百疫奔。

天人无限福，未老见曾孙。

王珪

王珪　端午内中帖子词　太上皇后阁

複道青槐合，琱盘碧李新。

百灵扶绣户，不假艾为人。

王珪

王珪　端午内中帖子词　太上皇后阁

池边草色迎人绿，庭下榴花照地红。

晓献瑶觞千万寿，鸣梢声入宝慈宫。

王珪

王珪　端午内中帖子词　太上皇后阁

水风吹殿送微凉，竹叶金盘粽子香。

试向濯龙门上望，不教车马胜南阳。

王珪

王珪　端午内中帖子词　太上皇后阁

钗头艾虎辟群邪，晓驾鲜云七宝车。

宴罢瑶池红日晚，归来零乱满宫花。

王珪

王珪　端午内中帖子词　太上皇后阁

浮云仙殿切昭回，甘露通宵滴玉杯。

金锁才开团扇入，圣神天子问安来。

王珪

王珪　端午内中帖子词　太上皇后阁

平明三殿进觞初，玉女傍边捧道书。

探得长生太清箓，同扶皇历万年馀。

王珪

王珪　端午内中帖子词　太上皇后阁

几年退乐紫房居，天下犹传还政书。

玉案焚香读黄老，人间宫殿午阴初。

王珪

王珪　发会同馆

一持天子节，兹喜去龙庭。

大漠夜犹白，寒山春不青。

峰多常蔽日，地绝欲回星。

同类惟所适，鸣镳毋暂停。

王珪

王珪　访别成献甫经历时新拜四台御史之命二首

寒露迎风一段冰，高标孤映宛之滨。

人言飚击须鹰隼，我喜时清睹凤麟。

儜看仙班朝北极，暂移星节照西秦。

皇华礼乐君恩重，好访巅崖慰远民。

王珪

王珪　访别成献甫经历时新拜西台御史之命二首

江上秋风吹绣衣，客槎西上渺天涯。

得为李御平生愿，一识荆州是别时。

柏署行分秦地月，棠阴好在召南诗。

日边消息长安近，儜听朝趋上玉墀。

王珪

王珪　奉诏赴琼林苑燕饯太尉潞国文公出镇西都

都门秋色满旌旗，祖帐容陪醉御卮。

功业特高嘉祐末，精神如破贝州时。

匣中宝剑胜霜锷，海上仙桃压露枝。

昨日更闻褒诏下，别刊名姓入焌彝。

王珪

王珪　富谷馆

万雀噪山馆，重来一扣扉。

去年寒梦在，今日远书违。

残雪留春橐，疏星挂晓衣。

帝乡不可望，心与白云飞。

王珪

王珪　工部尚书致仕王懿敏公挽词

慷慨当年论太平，谏书虽在已尘生。

三秋胜气横金甲，半夜离歌掩玉笙。

许下绿槐空自老，匣中长剑为谁鸣。

壮图示就冠先挂，从此无由听履声。

王珪

王珪　宫词

花里宫莺晓未啼，千牛仗下报班齐。

银袍五百趋龙尾，天子临轩赐御题。

王珪

王珪　宫词

洛阳新进牡丹业，种在蓬莱第几宫。

压晓看花传驾入，露苞初坼御袍红。

王珪

王珪　宫词

一片桃花一片春，夜来风雨落纷纷。

多情更逐东流水，还作高唐梦里人。

王珪

王珪　宫词

碧桃花下试枰棋，误算筹先一著低。

轮却钿钗双翡翠，可胜重劝玉东西。

王珪

王珪　宫词

燕去燕来间白昼，花开花落送黄昏。

年年好景春风妒，梦里铅华湿泪痕。

王珪

王珪　宫词

侍辇归来步玉阶，试穿金缕凤头鞋。

阶前摘得宜男草，笑插黄金十二钗。

王珪

王珪　宫词

瑶台夜滴金茎露，水殿凉生玉枕风。

卧看星河归阁晚，月斜疏影转梧桐。

王珪

王珪　宫词

帘旌风卷绿波流，绣扇红鸾五彩楼。

撮角茶床金钉校，暗花香印锦纹头。

王珪

王珪　宫词

临明一阵梨花雨，梦隔珊瑚斗帐明。

后苑乐声催引驾，春衫初试觉身轻。

王珪

王珪　宫词

燕子初来语更新，一声声报内家春。

遥闻春苑樱桃熟，先进金盘奉紫宸。

王珪

王珪　宫词

盆山高叠小蓬莱，桧柏屏风凤尾开。

绿绕金阶春水阔，新分一派御沟来。

王珪

王珪　宫词

内苑宫人学打球，青丝飞控紫骅骝。

朝朝结束防宣唤，一样珍珠络辔头。

王珪

王珪　宫词

夜深独倚栏干角，玉笛横吹弄月明。

馀响度云无处觅，人间闻得两三声。

王珪

王珪　宫词

新学琵琶曲破成，仙韶第一已知名。

朱弦未落黄金拨，玉腕先闻动钏声。

王珪

王珪　宫词

太尉岷洮破敌回，腰垂金带入关来。

殿前献寿天颜喜，花覆千官拱御杯。

王珪

王珪　宫词

元夕星灯照露台，六宫歌吹出云来。

夜深翠辇归金殿，十里回廊锦帐开。

王珪

王珪　宫词

后苑归来月上初，天歌吹引下鸾与。

春风料峭馀寒重，犹索金函览奏书。

王珪

王珪　宫词

金鸡竿下龙旂动，万国华夷拜冕旒。

十二门开传诏急，祥云捧日在楼头。

王珪

王珪　宫词

数骑红妆晓猎还，销金罗袜镂金环。

佯佯走马穿花过，拂拭雕弓对御弯。

王珪

王珪　宫词

晚来东殿放笙歌，外院池亭得暂过。

深炷炉香登月榭，栏干西角拜姮娥。

王珪

王珪　宫词

中宫赐雪玉成峰，滴露堆寒冷照空。

三十六窗明月夜，姮娥浑在水晶宫。

王珪

王珪　宫词

两班齐贺玉关清，新奏

州曲破成。

画鼓连声催攧遍，内人多半未知名。

王珪

王珪　宫词

内库新函进御茶，龙团春足建溪芽。

黄封各各题名姓，赐入东西两府家。

王珪

王珪　宫词

博士当年教玉筝，六宫谁敢门新声。

如今旧曲无心理，宝柱一行秋雁横。

王珪

王珪　宫词

宫人捧砚临香案，一幅春绡展素霞。

玉箸弯环题御篆，风云金殿起龙蛇。

王珪

王珪　宫词

银盆著水洒球场，马嚼衔声立两行。

齐上玉鞍随仗列，粟金腰带小牌方。

王珪

王珪　宫词

三殿飞云禁钥开，风从天上送春来。

诸藩玉帛朝元日，齐献南山万寿杯。

王珪

王珪　宫词

黄昏锁院听宣除，翰长平明趁起居。

撰就白麻先进草，金泥降出内中书。

王珪

王珪　宫词

鱼藻宫中淑景长，鸭头新水御池塘。

奇花深院门门闭，总被春风漏泄香。

王珪

王珪　宫词

石刻蛟螭扶绣柱，金盘龙凤走雕楹。

万年枝上流莺啭，屏掩春山梦不成。

王珪

王珪　宫词

红湿春罗染御袍，透帘三丈日华高。

金针玉尺裁缝处，一对盘龙落剪刀。

王珪

王珪　宫词

内家宣赐生辰宴，隔夜诸宫进御花。

后殿未闻公主入，东门先报下金车。

王珪

王珪　宫词

端午生衣进御床，赭黄罗帕覆金箱。

美人捧入南薰殿，玉腕斜封彩缕长。

王珪

王珪　宫词

选进仙韶第一人，才胜罗绮不胜春。

重教按舞桃花下，只踏残红作地裵。

王珪

王珪　宫词

侍女争挥玉弹弓，金丸飞入乱花中。

一时惊起流莺散，踏落残英满地红。

王珪

王珪　宫词

七宝栏干白玉除，新开凉殿幸金与。

一沟泛碧流春水，四面琼鉤搭绮疏。

王珪

王珪　宫词

山楼彩凤栖寒月，宴殿金麟吐御香。

蜀锦地衣呈队舞，教头先出拜君王。

王珪

王珪　宫词

天外明河翻玉浪，楼西凉月涌金盆。

香销甲乙床前帐，宫锁玲珑闭殿门。

王珪

王珪　宫词

西风欹叶撼宫梧，早怯秋寒著绣襦。

玉宇无人双燕去，一弯新月上金枢。

王珪

王珪　宫词

夜寒金屋篆烟飞，灯烛分明在紫微。

漏永禁宫三十六，燕回争踏月轮归。

王珪

王珪　宫词

晓吹翩翩动翠旂，炉烟千叠瑞云飞。

何人奏对偏移刻，御史天香隔绣衣。

王珪

王珪　宫词

金井秋啼络纬声，出花宫漏报严更。

不知谁是金銮直，玉宇沉沉夜气清。

王珪

王珪　宫词

内庭秋燕玉池东，香散荷花水殿风。

阿监采菱牵锦缆，月明犹在画船中。

王珪

王珪　宫词

东宫花烛彩楼新，天上仙桥不锁春。

遍出六宫歌舞奏，姮娥初到月虚轮。

王珪

王珪　宫词

纱幔薄垂金麦穗，帘鉤纖挂玉葱条。

楼西别起长春殿，香壁红泥透蜀椒。

王珪

王珪　宫词

翠华香重玉炉添，双凤楼头晓日暹。

扇掩红鸾金殿悄，一声清跸卷珠帘。

王珪

王珪　宫词

金作盘龙绣作鳞，壶冰楼阁禁中春。

君王避暑来游幸，风月横秋气象新。

王珪

王珪　宫词

清晓自倾花上露，冷侵宫殿玉蟾蜍。

擘开五色销金纸，碧琐窗前学草书。

王珪

王珪　宫词

翠钿帖靨轻如笑，玉凤雕钗袅欲飞。

拂晓贺春皇帝阁，彩衣金胜近龙衣。

王珪

王珪　宫词

琐声金制阅门环，帘卷真珠十二间。

别殿春风呼万岁，中丞新押散朝班。

王珪

王珪　宫词

鸡人报晓传三唱，玉井金床转辘轳。

烟引御炉香绕殿，漏签初刻上铜壶。

王珪

王珪　宫词

御案横金殿幄红，扇开云表露天容。

太常奏备三千曲，乐府新调十二钟。

王珪

王珪　宫词

宫女薰香进御衣，殿门开锁请金匙。

朝阳初上黄金屋，禁掖春深昼漏迟。

王珪

王珪　宫词

三月金明柳絮飞，岸花堤草弄春时。

楼船百戏催宣赐，御辇今年不上池。

王珪

王珪　宫词

内人稀见水秋千，争擘珠帘帐殿前。

第一锦标谁夺得，右军轮却小龙船。

王珪

王珪　宫词

夜色楼台月数层，金猊烟穗绕觚棱。

重廊曲折连三殿，密上真珠百宝灯。

王珪

王珪　宫词

天门晏闭九重关，楼倚银河气象间。

一点星球垂绛阙，五云仙仗下蓬山。

王珪

王珪　宫词

禁里春浓蝶自飞，御蚕眠处弄新丝。

碧窗尽日教鹦鹉，念得君王数首诗。

王珪

王珪　宫词

门草深宫玉槛前，青蒲如箭荇如钱。

不知红药栏干曲，日暮何人落翠钿。

王珪

王珪　宫词

太液波清水殿凉，画船惊起宿鸳鸯。

翠眉不及池边柳，取次飞花入建章。

王珪

王珪　宫词

御座垂帘绣额单，冰山重叠賏金盘。

玉清迢递无尘到，殿角东西五月寒。

王珪

王珪　宫词

春心滴破花边漏，晓梦敲回禁里钟。

十二楚山何处是，御楼曾见两三峰。

王珪

王珪　宫词

博山夜宿沈香火，帐外时闻暖凤笙。

理遍从头新上曲，殿前宠直未交更。

王珪

王珪　宫词

春殿千官宴喜归，上林莺舌报花时。

宣徽旋进新裁曲，学士争吟应诏诗。

王珪

王珪　宫词

钓线沈波漾彩舟，鱼争芳饵上龙钩。

内人急捧金盘接，拨刺红鳞跃未休。

王珪

王珪　宫词

蕙炷香销烛影残，御衣薰尽彻更阑。

归来困顿眠红帐，一枕西风梦里寒。

王珪

王珪　宫词

东宫降诞挺佳辰，少海星边拥瑞云。

中尉传开三日宴，翰林当撰洗儿文。

王珪

王珪　宫词

金钲画角惊场开，天子南郊玉辂来。

十里青城遥北望，彩云宫殿月楼台。

王珪

王珪　宫词

鼓角三更夜奏严，夕斋清庙宿重檐。

殿前太尉横银仗，指点金盆御水添。

王珪

王珪　宫词

銮与昨夜宿郊坛，月淡风低彩内寒。

密写销金红榜字，宫中日日报天平。

王珪

王珪　宫词

禁篽春来报踏青，御池波漾碧涟轻。

内人争送秋千急，风隔桃花闻笑声。

王珪

王珪　宫词

露井银床冻不收，深宫花暗晓莺愁。

残红满地无人扫，一半随风落御沟。

王珪

王珪　宫词

昨日龙舆半宝文，宸毫金轴展凤云。

前朝御印从头拆，重整牙签甲乙分。

王珪

王珪　宫词

盘龙新织翠云裘，检点黄封玉匣收。

防备秋来供御著，金箱捧人曝衣楼。

王珪

王珪　宫词

十三垂髻螺鬆，学舞经年后苑中。

近日昭仪抄姓字，一时宣拨人东宫。

王珪

王珪　宫词

内库从头刚舞衣，一番时样一番宜。

才人物地新装束，生色春衫画折枝。

王珪

王珪　宫词

黄金掌上露华稀，朝退君王索辇迟。

到得经筵春讲罢，海棠花影数砖移。

王珪

王珪　宫词

禁庭漏促斜沈月，殿烛光寒未卷帘。

御仗催班元会集，牙牌先人奏中严。

王珪

王珪　宫词

焚香重熨赭黄衣，恐怕朝阳进御迟。

禁鼓五更交早直，归来还是立班时。

王珪

王珪　宫词

素英飘洒作宵寒，一寸金花烛泪残。

连夜对香宣两府，平明谢雪到斋坛。

王珪

王珪　宫词

尽日间窗财选仙，小娃争觉倒盆钱。

上筹得占蓬莱岛，一掷乘鸾出洞天。

王珪

王珪　宫词

丽日祥烟锁禁林，樱桃初熟可成阴。

年年翠辇来游幸，花落春宫一寸深。

王珪

王珪　宫词

夕宴中秋醉广寒，阆风银阙锁三山。

美人半夜歌明月，声在玉壶天地间。

王珪

王珪　宫词

新供御马可曾骑，青鬣连钱碧玉蹄。

每到殿前祗候驾，金鞍卸下不闻嘶。

王珪

王珪　宫词

六龙观稼奉宸游，齐贺丰年芦麦秋。

后苑宴回卿相出，内官金合送来黣。

王珪

王珪　宫词

大家装著门时宜，独自寻拂晓淡眉。

为梁浅黄衫子色，金盆添水看鹅儿。

王珪

王珪　宫词

帘摇翡翠金风晚，瓦湿鸳鸯玉露天。

秋殿晓开重九宴，内人争贴菊花钿。

王珪

王珪　宫词

崇文院里胜蓬莱，绣柱扶天秘阁开。

典籍校雠三殿外，图书多出禁中来。

王珪

王珪　宫词

六宫春色醉仙葩，绮户沈烟望翠华。

琥珀盘生山芍药，绛纱囊佩木香花。

王珪

王珪　宫词

花外栏杆压翠檐，水边金阁半垂帘。

内砧敲月台票黄昏后，坐觉寒风一倍添。

王珪

王珪　宫词

十年一住广寒宫，云恋歌声惯绕空。

长受惜花花下唱，袖和金缕怕春风。

王珪

王珪　宫词

雪晴鴗鹊楼边月，风落昭阳殿后梅。

炉炭灺消香兽暖，独拈香箸拨红灰。

王珪

王珪　宫词

花香著蕊藏蜂翅，柳影拖金入琐窗。

舞鉴晓莺无奈双，认归梁燕却成双。

王珪

王珪　宫词

玉兔何年上月宫，夜间捣药特无踪。

神丹不老姮娥鬓，乞取刀圭驻玉容。

王珪

王珪　宫词

萱草成窠杏子青，夜间禁漏晓闻莺。

吹回一觉照阳梦，账外春风太薄情。

王珪

王珪　宫词

翡翠盘龙装绣额，真珠双凤蹙花毬。

时闻玉女牵帘笑，箭跃铜壶不算筹。

王珪

王珪　宫词

迢递金壶漏水长，轮更传点报君王。

诸宫各进进新果，尽著龙床驻夜香。

王珪

王珪　宫词

殿下排场击土牛，君王玉仗久迟留。

内人争卜宜春喜，夺得金泥各自收。

王珪

王珪　宫词

千年一偶圣人生，岂特河清海亦清。

瑞应固宜流乐府，行看丝竹有新声。

王珪

王珪　宫词

沈烟摇碧透金铺，密下珠帘镇玉壶。

近赐赵昌花雀障，却嫌崔白支荷图。

王珪

王珪　宫词

小雨霏微润绿苔，石栏红杏傍池开。

一枝插向银瓶里，捧进君王玉愉来。

王珪

王珪　恭和御制上元观灯

云消华月满仙台，万烛当楼宝扇开。

双凤云中扶辇下，六鳌海上驾山来。

镐京春酒沾周燕，汾水秋风陋汉才。

一曲升平人共乐，君王又进紫霞杯。

王珪

王珪　和公仪上马

太微星畔锁中台，五岁重叨第众材。

桃李更饶当日盛，咏觞尤喜一春陪。

赋成英俊无过漯，诗似神仙并姓梅。

拂晓便随新牓出，九门风景马前来。

王珪

王珪　和公仪送白鷼于永叔

清风楼古琴三尺，玉蕊花飞酒几缸。

月窟怜君霜兔独，金茎夸我露禽双。

白鷼浴雪来春槛，古丽涵星关晓窗。

怅望紫微池上凤，主人才品自经邦。

王珪

王珪　和公仪小桃绝句

粉闱飘雪对清晨，二月桃花始见春。

莫向东风恨开晚，凤城犹有未归人。

王珪

王珪　和公仪饮茶

北焙和香饮最真，绿芽未雨带旗新。

煎须卧石无尘客，摘是临溪欲晓人。

云叠乱花争一水，凤团双影负先春。

清风未到蓬莱路，且把吟瓯伴醉巾。

王珪

王珪　和景彝对花

林梢拂晓禽初唘，门外经春柳自摇。

可叹流年催白发，便将幽意属芳条。

玉杯放酒成萧索，锦帐留灯照寂寥。

任是名园更风雨，残枝须插醉明朝。

王珪

王珪　和景彝诮扶出者

天子重论秀，待之以公卿。

志士抱奇节，犹或场屋轻。

学能苦自琢，诗书腹纵横。

胡为怀袖间，挟册角群生。

诃卒阯其旁，执衣来叩楹。

狂狙就新缚，跳突哀且鸣。

岂不念寒孤，顾有素令明。

利禄非可苟，辱甚舍拂烹。

王珪

王珪　和景彝正月十八日偶书

树含春色明兼暗，云带朝寒去复还。

未有燕回罗幕上，不知人在玉楼间。

吟魂几绕青山曲，醉梦多游紫府关。

待得归时花示老，莫因寥落起愁颜。

王珪

王珪　和敬步叔弟七月十二夜胡伯恭园池对月即事之作

小庭追凉月生衣，红蕖静对丹桂枝。

凌波亭亭仙佩冷，弄香嫋嫋香风吹。

百忧身世得一笑，二妙风流此一时。

阑干独夜发深省，凭诗寄与心相知。

王珪

王珪　和林乔年学士普净院避暑

汩汩红尘倦往还，偶来偷得似僧间。

一心自别清凉处，万事如经梦寐间。

尽日禅房挥玉尘，几时仙岭对冰颜。

知君有术消烦暑，旋琢琼瑶出道山。

王珪

王珪　和刘原甫舍人雪霁早朝

琪树无声粉蕊圆，岧峣双阙射云鲜。

寒交玉佩趋三殿，晓拜珠旒下九天。

仙仗影翻初照日，高门尘绝欲生烟。

燕余宝陌腾归驭，更为都人赋有年。

王珪

王珪　和梅公仪琴高鱼同圣俞

三月江南花乱开，青溪曲曲水如苔。

琴高一去无踪迹，枉是渔人尚见猜。

王珪

王珪　和梅圣俞感李花

朝摘桃花红破萼，暮摘李花繁满枝。

客心浩荡东风急，把酒看春能几时。

舞衣未放哀弦阕，鷤{左圭右鸟}欲鸣花影绝。

将军白首不功名，霸陵千古流青血。

王珪

王珪　和人闻雁二首

岑寂夜将半，一声来枕前。

无风起群籁，有月在中天。

行子梦初断，故乡书未传。

不须闻别鹤，危涕已潸然。

王珪

王珪　和人闻雁二首

塞长霜草白，天阔夜云愁。

影过空江月，声来别枕秋。

乡音何处吒，客恨几时休。

况有冥飞志，无为弋者求。

王珪

王珪　和三司蔡君谟内翰麞猿芦雁屏二首

麞猿未省京华见，画笔新传思入神。

绿野春深将戏子，空山朋午挂吟身。

只应有梦须怀土，却为无机不避人。

我爱林泉旧时景，常来此处暂相亲。

王珪

王珪　和三司蔡君谟内翰麞猿芦雁屏二首

江芦初老度新鸿，谁所高情吒画工。

索索西风刷寒羽，萧萧残日伴疏丛。

渔膛欲下滩声急，谈尘重挥暑气空。

身在计庭归未得，每将秋思入图中。

王珪

王珪　和圣俞春雪

二月犹逢雪，春寒一倍加。

云重应阻雁，风横祗愁花。

碧水离思断，琼楼醉倚斜。

谁知下帷苦，未晓已闻鸦。

王珪

王珪　和圣俞春雨

云飞寒影欲千层，暝雨兼风断复增。

羃羃池台空锁树，萧萧帘幕更飘灯。

归将春晚花应笑，老入年来酒易凌。

沟水东西入账望，抽书虽襞为谁凭。

王珪

王珪　和圣俞莫登楼

莫登楼，楼外华灯人竞游。

翠枝威威六素虬，鸣梢一声从天头。

金炉烟开雉尾收，正见月射双琼鉤。

半峰飞泉落惊沤，嘘呵紫雾鱼龙浮。

弦清管高脆欲流，霜寒雏凤丹山愁。

台上美人春风柔，舞腰回急宝钗投。

禁街特敕香车留，簾疏的皪排星眸。

画省宵间空翠帱束如穷兔离新罘。况惊白发心悠悠，

安复繁华事轻裘。寄言侠少谁为俦，

烂醉玉楼歌始休。

王珪

王珪　和石昌言舍入酬王景彝学士雪霁有怀

寒霙飞断九门深，日上扶桑海气沈。

初见云端浮紫阙，忽惊尘外列瑶林。

芝封诏墨春生润，绮结官钱夕带阴。

官职声名君自有，何妨更绝郢中吟。

王珪

王珪　和王景彝中丞衰病

东风吹画省，衰病若为情。

自惜春将过，相逢老已惊。

夜愁聊把酒，早梦忽闻莺。

犹喜年来事，门前桃李生。

王珪

王珪　和永频出省有日书事

青葱嘉树锁连甍，间忆东楼望远情。

禁壘晓烟浮旧色，御沟春水漱新声。

杯盘冷落留芳草，帘幕阴沈听乱莺。

汉殿未传红蜡烛，到家犹得趁沮明。

王珪

王珪　和永叔思白兔戏答公仪忆鹤杂言

兔自明月窟中出，鹤从群玉峰头下。

人间俗眼未尝窥，已为两家藏以诧。

玉堂词人本仙材，光芒偶落银河罅。

谪向埃尘五十春，所趣无一不潇洒。

为爱霜蹄特蛟洁，賏以雕笼绿棂亚。

有时惊踯歨若奔，丹眸眩转双珠射。

灵昌太守新归来，惜将清唳寄京舍。

玉绳低阙春露寒，常恐阴林恶声哧。

传宣忽出右银台，诏急忙驰天廹马。

却辞丹陛锁南宫，兔鹤欲携俱不暇。

是时雪后帘幕明，灯火冷落入清夜。

两翁相顾悦有思，便索粉笺挥笔写。

有客月底吟影动，猝继新章亦奇雅。

大都吟苦不无牵，遂约东家看娅姹。

醉翁良愤诋高怀，却挥醉墨几欲骂。

我闻此语初未平，随手欲和思殊寡。

玉山沧海莫放翻然归，织腰绿鬓何妨为君倒金斝。

王珪

王珪　和元参政喜雪

千里同云向夕繁，风迎嘉雪腊前翻。

紫坛转仗回驰道，玉律惊灰人奉元。

半夜桂花飘碧海，先春柳絮扑朱门。

万方已有丰年号，不惜当筵醉御樽。

王珪

王珪　和元厚之平羌

诏收新土凤林东，四百年来一战功。

蔥岭自横秦塞上，金城还落汉图中。

轻裘坐款无遗策，折箭来庭有旧风。

零雨未濛音已捷，不功归旅咏周公。

王珪

王珪　和致政太师潞国文公赐燕玉津园感恩述怀

玉符初解自逍遥，暂驾安车近九霄。

无限高名齐少室，不言休绩在三朝。

好披云氅呼辽鹤，忽把仙巾换汉貂。

御苑清明开特燕，莫辞仙醴劝金蕉。

王珪

王珪　荷叶

柄密藏溪路，香清汤客襟。

碧筒聊助饮，紫橐自供饮。

鱼戏凉波动，龟巢夕雾深。

横塘双桨急，菱唱有余音。

王珪

王珪　胡则大学正满秩趋京赋诗为赠

一室萧然数卷书，三年冷掾出无驴。

每因芳草忧鹈鴃，苦咏场苗羡白驹。

俗吏何尝知大体，清朝方急用真儒。

燕台此去流声实，见说诸公诵子虚。

王珪

王珪　虎北口

来无方马去无轮，天险分明限一津。

愿得玉龙横十万，榆关重识故封人。

王珪

王珪　淮上阻雪寄梅公仪龙图

淮上惊波欲去难，更逢春雪下云端。

思君一夜如千里，手把琼枝不奈寒。

王珪

王珪　皇帝冬至御大庆殿举第二盏酒奏嘉禾之曲

太平之符，昭发众瑞。

爰有嘉禾，异龙合穗。

大田如云，既获既刈。

野人愉愉，不亦有岁。

王珪

王珪　皇帝冬至御大庆殿举第一盏酒三庆云之曲

乾坤顺夷，皇有嘉德。

爰施庆云，承日五色。

轮囷下垂，万物皆饰，

维天祚休，长被无极。

王珪

王珪　会仙石

奉使群材笑拍肩，玉浆春酒已酡然。

当时曾舐淮南鼎，亦恐兹山自有仙。

王珪

王珪　即事

云日散朝阴，清江更一临。

北堂无划积，南浦有波深。

春意饶芳树，晴光动翠岑。

自惭机亦浅，劳起海鸥心。

王珪

王珪　集英殿皇子降生大燕教坊乐语口统

忽觉祥烟绕禁门，宝兹宫里见后孙。

便令三洞张钧乐，直许千官醉御樽。

未晓清风生殿阁，经旬赤气身乾坤。

须知此会百常有，遥看天颜一倍瘟。

王珪

王珪　集英殿乾节大燕教坊乐语口号

清跸传音紫集来，逡巡万玉拥钧台。

南山镇地符长算，北斗倾霞入宴杯。

镐饮篇中鱼汪漾，虞韶声里凤徘徊。

年年赤帝乘离月，长见云龙帐殿开。

王珪

王珪　集英殿秋燕教坊乐语口号

秋光紫翠动南山，天上传呼御燕颁。

一部梨园吹凤曲，九重丹阙对龙颜。

日华初驻金舆仗，霞彩犹浮玉笋班。

欲识君臣同乐处，万箱登岁五兵间。

王珪

王珪　寄公辟

念昔都门手一携，春禽争向苧萝啼。

梦回金殿风光别，吟到银河月影低。

舞急锦腰迎十八，酒酣玉盏照东西。

何时得遂遍舟去，雪棹同君访剡溪。

王珪

王珪　冀馆春夕见月

甚宠无如使北行，曾同万里听边声。

黄金台下嘶宛马，木叶山前度汉旌。

缠到关南逢雁尽，重来海上见波平。

故人临月应相望，一夕寒光特为明。

王珪

王珪　郊礼庆成诗

国重天之报，神歆德所存。

孝须三后配，礼莫一郊尊。

翠羽来千仗，鸣铙下九阍。

服维周冕盛，乐自舜韶温。

未酌群灵降，先祠万王奔。

黄流凝夕裸，紫焰亘霄燔。

星拱低宸幄，云回护帝辕。

祥辉新日月，佳气浃乾坤。

绍古归鸿铄，含生濯至恩。

钦惟斋格至，仰福在元元。

王珪

王珪　郊礼庆成诗

有宋乘炎运，于今迈百年。

祖功虽不易，子圣自能传。

宝历迎长至，神丘放大圜。

录宫千福降，清庙一诚专。

翠仗鉤陈下，青城斗极边。

侧班回众弁，虚次待高烟。

晦雾初宵断，晴云未晓鲜。

天形何磊落，帝步变周旋。

丽泽沾鱼鸟，休歌被管弦。

欢声兼岳动，和气与春运。

在昔开鸿业，斯民入化甄。

监危常栗栗，受祉更乾乾。

此日膺神策，孤臣老禁筵。

愿将成命颂，独奏迩英前。

王珪

王珪　郊外

策马陟平原，天空荡楚氛。

秋声无限叶，暮色几重云。

草远烟痕阔，山回鸟道分。

行行吟未已，归路日西曛。

王珪

王珪　较艺将毕呈诸公

文昌宫晨柳依依，谁折长条赠我归。

雨润紫泥昏诏墨，风吹红蕊上朝衣。

玉堂燕子应先入，朱阁杨花已半飞。

寒食未过春景熟，好同天陌去騱騱。

王珪

王珪　较艺书事

日薄寒云下结鳞，忽驰诏骑绝飞尘。

麻衣半犯秦关雪，鱼钥横催汉署春。

黄纸帖名书案密，棠梨雕字赋题新。

高才顷刻闻天下，谁是墙东冠榜人。

王珪

王珪　较艺书事再呈永叔并同院诸公

小雨班班拂晓除，新禽格砾静相呼。

眼窥夜卷千花碧，肺渴春盘几露珠。

只见楼头飘落絮，不知门外长青芜。

玉阶未放金书榜，谁识秦关旧弃繻

王珪

王珪　金陵

赏心亭下路，平昔舣归艎。

游子去何许，缘芜春自芳。

城根侵海断，日脚射云长。

往事不堪问，东风故壘荒。

王珪

王珪　金陵怀古二首

怀乡访古事悠悠，独上江城满目秋。

一鸟带烟来别渚，数帆和雨下归舟。

萧萧暮吹惊红叶，惨惨寒云压旧楼。

故国凄凉谁与问，人心无复更风流。

王珪

王珪　金陵怀古二首

控带洪流古帝城，欲寻旧事半榛荆。

六朝山色青终在，千古江声恨未平。

设险丘陵荒蔓草，压村桑柘接新耕。

十年重到无人问，独立风一怆情。

王珪

王珪　金陵会月

疏飒水风起，此宵何太清。

危楼人未下，独树鸟频惊。

寒漏三更急，秋江万里横。

凄然六朝恨，依旧照空城。

王珪

王珪　京口遇大风

虹蝩赫奕射中天，怒竅风号势塺然。

云翼扶抟弥九万，海帆飞迅越三千。

鲵嘘骇浪时开阖，鳌负灵山或泝沿。

安得琴高控双鲤，一驱霾曀静洪渊。

王珪

王珪　就日馆

高原春霁荡妖氛，使馹重来路始分。

虽远长安初见日，渐亲冀北已瞻云。

东风未破胡天冻，芳草应连紫陌薰。

早晚旅魂还旧斡，晨钟一到玉关闻。

王珪

王珪　句

摇摇墙头花，脉脉含幽姿。

王珪

王珪　句

年年三祝侯尧蓂，清晓焚香启梵扃。

王珪

王珪　句

柯同庭橘劲，色近御衣深。

王珪

王珪　句

未晓清风生殿阁，经旬赤气照乾坤。

王珪

王珪　句

曾向艰危不爱身。

王珪

王珪　句

禁御平明帐殿开，华芝初下未央来。

王珪

王珪　句

十字水中分岛屿，数理花外见楼台。

王珪

王珪　句

泽国旅艎冲动黑，都门祖庙照堤红。

王珪

王珪　句

朱门深锁不知春，苒苒年光暗中换。

王珪

王珪　客感

行子下骖去易迷，故乡回首在天涯。

春心南陌风光远，晓梦西楼月影迟。

沈客带宽无奈瘦，阮生车断不胜悲。

花狂蝶乱家园晚，何事东归竟未期。

王珪

王珪　来燕堂聊句

贤侯谢郡归，从游乐吾党。

林泉富余地，卜筑疏陈莽。

是时春正中，来燕音下上。

若贺大厦成，喜留众宾赏。

得名因笑谈，挥墨粲题牓。

所夸贤豪盛，岂止池榭广。

人心乐且间，鸟意颉而颃。

吟樽敞花轩，醉枕酣风幌。

轻云薄藻栋，初日丽珠纲。

红袂生暗香，清弦泛余响。

林深隐飞盖，岸曲迟去桨。

波光栏槛明，竹气衣巾爽。

虚容凉樾人，影与文涟荡。

晨飚转绿惠，夕雨滋膏壤。

嘉辰喜台朋，命驾期屡往。

觞咏陶涉真，世俗岂吾倣。

得以为胜游，萧然散烦想。

公子固好士，世德复可像。

今此大基构，不图专奉养。

美哉风流存，来叶足师仰。

王珪

王珪　雷塘晚归

塘梢黯黯夕云低，苍莽荒原望四迷。

海日光寒衔岛树，江潮声暴压城鼙。

乔林风劲横鵰眼，浅草霜乾快马蹄。

战血未收边戍苦，玉龙谁为一提携。

王珪

王珪　立春内中帖子词　夫人阁

翠缕争垂柳，红酥旋点花。

林中都未有，疑是旧年华。

王珪

王珪　立春内中帖子词　夫人阁

玉殿闻春到，罗衣照地红。

君恩深汉帝，不惜舞东风。

王珪

王珪　立春内中帖子词　夫人阁

彩燕迎春入鬓飞，轻寒未放缕金衣。

苑中忽报花开早，得从銮与向晚归。

王珪

王珪　立春内中帖子词　夫人阁

金缕新幡翠凤翘，侧商催酒转宫腰。

玉栏风急花零乱，始觉春寒第一朝。

王珪

王珪　立春内中帖子词　夫人阁

月残鴗鹊雪离离，禁里春风自有期。

晓忆梅花谁为折，从来不许下瑶墀。

王珪

王珪　立春内中帖子词　皇帝阁

北地凝阴尽，千门涉气新。

年年金殿里，宝字贴宜春。

王珪

王珪　立春内中帖子词　皇帝阁

丽日凝丹阙，光风拂紫闱。

欲知春色早，先上赭黄衣。

王珪

王珪　立春内中帖子词　皇帝阁

云捧楼台切绛霄，太平天子未央朝。

螃家春色年年好，万寿觞前奏九韶。

王珪

王珪　立春内中帖子词　皇帝阁

禁沼冰开跳锦鲤，御林风暖啭黄鹂。

金舆未下迎春阁，折遍名花第一枝。

王珪

王珪　立春内中帖子词　皇帝阁

丹门瑞雾紫濛濛，日到蓬莱正殿东。

只看御炉香欲起，佩环齐响半天中。

王珪

王珪　立春内中帖子词　皇帝阁

春入东郊晓望明，霏霏新雨点初成。

野农岂解知尧力，惟喜年来垅易耕。

王珪

王珪　立春内中帖子词　皇后阁

正道仪中阃，柔风表六宫。

一倾春日酒，万寿与君同。

王珪

王珪　立春内中帖子词　皇后阁

未染仙人杏，先柔帝女桑。

应知蚕事早，不独门年芳。

王珪

王珪　立春内中帖子词　皇后阁

平桥御水破冰痕，忽觉东风遍九门。

谁道帝家春不早，椒房昨夜已先温。

王珪

王珪　立春内中帖子词　皇后阁

迎得韶光入寿杯，披香华殿倚云开。

只应王母瑶池宴，又送新春宝胜来。

王珪

王珪　立春内中帖子词　皇后阁

雪残宫瓦欲生烟，已觉风光变旧年。

应自东皇报春后，又扶君德进忠贤。

王珪

王珪　立春内中帖子词　温成皇后阁

御柳依然绿，宫苔取次生。

黄鹂深处语，不似旧时声。

王珪

王珪　立春内中帖子词　温成皇后阁

平昔歌舞断，凝尘满画梁。

昭阳新奏曲，谁得奉君觞。

王珪

王珪　立春内中帖子词　温成皇后阁

遥闻碧海有三山，云锁琼楼日月间。

花下玉颜常不老，也应春色胜人间。

王珪

王珪　立春内中帖子词　温成皇后阁

宫树沈沈锁玉扉，东风犹是度罗帏。

此身不及春来燕，又向披香殿里飞。

王珪

王珪　林亭

地回林泉好，乘间会胜游。

深沈烟色聚，潇洒雨声收。

贫过扬雄宅，狂思范蠡舟。

寄言赏心友，巾褐此经秋。

王珪

王珪　刘损斋主簿见示游广教和刘朔斋诗次韵

红叶村边白版扉，林间剥啄愧新知。

离居自信难同俗，载酒何时许问奇。

黄蘖人亡空有寺，锦袍仙去更无诗。

知君此日登临意，不比儿曹饱腹嬉。

王珪

王珪　留题吴促庶省副北轩画壁兼呈杨乐道陈院龙图三首

文书满眼纷纷里，忽觉沧波起荻洲。

红日不知华省暮，扁舟如下洞庭秋。

林泉傲物非无约，轩冕拘人此未休。

与拂素尘寻绝景，羡君潇洒特迟留。

王珪

王珪　留题吴促庶省副北轩画壁兼呈杨乐道陈院龙图三首

谁将画手分平远，几度曾窥雁鹜洲。

六月炎风方病暑，五湖烟景已迎秋。

班趋规地来常晚，诗入笼纱思未休。

为惜主人林下意，暮钟沈阁尚应留。

王珪

王珪　留题吴促庶省副北轩画壁兼呈杨乐道陈院龙图三首

闻道北窗开绘境，偶来归思满沧洲。

郑帘宿鸟惊初旭，隔浦疏林似旧秋。

梦忆清溪知几曲，醉寻危磴欲三休。

何时又赐通中枕，与对云山尽日留。

王珪

王珪　柳河馆

柳河山外日晖晖，柳色犹枯草正腓。

阴壑水声多北注，晴峰云影尽南飞。

黄牛拥毳争春耦，白马弯弧落暮围。

路入陇尘谁与问，桑间胡女避人归。

王珪

王珪　楼上会友述怀

烟城疏雨隔斜阳，一上危楼睇大荒。

原宪自贫非苦病，次公未饮已多狂。

江帆来往年光度，驿堠东西客意长。

最爱南朝风物好，醉魂常梦水云乡。

王珪

王珪　楼上述怀

空楼百尺江之浒，醉上凭轩怀故土。

数鸿秋入衡阳云，一帆暮过潇湘雨。

庾客伤心欲断弦，文通别泪空横柱。

旧山几亩林泉乡，安得归兮事农圃。

王珪

王珪　梅花

冷香疑到骨，琼艳几堪餐。

半醉临风折，清吟拂晓观。

赠春无限意，和雪不胜寒。

桃李有惭色，枯枝试并栏。

王珪

王珪　摸斗岭

戴斗疆陲笼曙华，更凭重阜切天涯。

安知玉殿开阊阖，日月星辰在帝家。

王珪

王珪　莫京甫知事有台掾这辟赋诗识别二首

兰生空谷混荆榛，不碍幽香到处闻。

幕府才流推谢掾，宣州宾客忆崔群。

清怀叠阵三秋月，行橐双溪一片云。

白发书生何以报，惭君出力卫斯文。

王珪

王珪　莫京甫知事有台掾之辟赋诗识别二首

烈士思酬国士知，云霄羽翼政相期。

人言雅望台中妙，我识壮怀天下奇。

自是英才为世用，由来了事笑儿皏。

回头说向虞罗辈，鹄举鸾鷑可得羁。

王珪

王珪　南海馆中

岭外经年逐断蓬，孤吟废馆几宵中。

灯回秋壁耿乡梦，雨送夜潮飘海风。

靖节久抛三径乐，子云坐汉十金空。

何时征棹一归去，江有鲈苇岩有风。

王珪

王珪　拟试置章御座二首

睿听来嘉论，忧劝政事昌。

飆飆瞻帝座，谔谔置臣章。

语切青规上，文留黼扆旁。

受言初拜禹，罪已忽兴汤。

进牖须盈几，垂衣岂下堂。

只应千载治，危谏属忠良。

王珪

王珪　拟试置章御座二首

君心图治切，座置直臣章。

密奏留中扆，虚怀拱峻廊。

聪明开二帝，道德劝三王。

温室焚初藁，丹帷缉旧囊。

程书劳夜览，造膝被天光。

欲识忧民意，忠规偿可忘。

王珪

王珪　濮安懿王夫人挽词二首

王族亲无儗，皇图庆有归。

神枢曾感电，仙寝忽藏衣。

正阼尊仁统，新阡袝濮园。

朝廷恩称义，孝奏岂天违。

王珪

王珪　濮安懿王夫人挽词二首

晓望青嵩道，仙云满画轮。

黄龙盘吉仗，翠凤绕哀珉。

千古徽音在，三川王气新。

寂寥余故垅，瑶草又逢春。

王珪

王珪　普净院避暑呈陆子履学士

九衢车马嚣嚣地，偶过禅房得暂间。

畏景未移天正午，凉风已到殿中间。

瓜余玉箸鹢烦肺，冰满银壶照病颜。

向晚斗城趋禁直，恥疑身不在尘寰。

王珪

王珪　琼林苑御筵奉送致政太师潞国文公归西洛

祖燕催移玉殿班，都人齐向苑傍看，

古来少有三师退，天下曾将大器安。

绿野春深花更好，石楼夜午月应寒。

尘埃抖擞无余事，却忆磻溪旧钓竿。

王珪

王珪　秋风

猎桂来钟岭，翍椒度汉宫。

云飞汾水阔，叶下洞庭空。

海国樯帆壮，边城鼓角雄。

谁知洛阳客，归意在江东。

王珪

王珪　秋雨

秋容浩荡夕云高，昮宇萧然绝一毫。

汉塞草平嘶牧马，越溪风急送归舠。

天衢夜失清蟾魄，海国寒飞白鹭涛。

谁共危楼凌爽气，左持樽酒右持螯。

王珪

王珪　仁字卷子

文昌清晓漏声疏，曾看飞泉落笔初。

诗人池塘似灵运，赋传宫殿学相如。

春官不下真朱点，阴注将成淡墨书。

见说丹台名第一，蕊章须诏侍严徐。

王珪

王珪　仁宗皇帝挽词五首

忽觉宫车晚，乘云御帝乡。

空余群玉殿，不奏万年觞。

白发孤臣泪，黄尘九陌荒。

返虞歌未断，陵柏已苍苍。

王珪

王珪　仁宗皇帝挽词五首

西葬青嵩道，千秋岂复晨。

皇图先与子，庙号独称仁。

二帝衣裳旧，三王礼乐新。

茂陵书奏晚，不及议东巡。

王珪

王珪　仁宗皇帝挽词五首

七月欑宫晓，愁看动素旂。

乾坤清泪满，车驾昔游非。

落月低黄繖，流尘上玉衣。

苍梧何日返，耘鸟傍陵飞。

王珪

王珪　仁宗皇帝挽词五首

平昔传清跸，金舆下紫宸。

忽从沧海宴，遂隔属车尘。

剑落桥山夜，衣留汉庙春。

东厢朝圣子，绝恸见群臣。

王珪

王珪　仁宗皇帝挽词五首

忆昨颁遗诏，犹闻玉几香。

鼎湖龙已去，汾水雁空翔。

北极星辰暗，三山日月长。

宸游在何处，尚想赭袍光。

王珪

王珪　三乡怀古

清洛东流去不还，汉唐遗事有无间。

庙荒古木连空谷，宫废春芜入乱山。

南阳絮飞人寂寂，孤城花落鸟关关。

登临几度游人老，又对东风鬓欲斑。

王珪

王珪　上元

昔年今日从宸游，彩仗纷纷已御楼。

半夜众星来紫极，一春万火纵丹丘。

玉栏曾侍看山久，翠斝仍酣赐醴优。

锦帐宵寒薰易歇，梦魂直欲到天头。

王珪

王珪　失题

华省当时绿鬓郎，金樽美酒醉红芳。

今日对花不成饮，春愁已与草俱长。

王珪

王珪　失题

初见迎春识春新，欲插迎春惊春半。

朱门深锁不知春，苒苒年光暗中换。

王珪

王珪　诗一首

种竹五七个，结茅三两间。

稍通溪上路，不碍屋头山。

黄叶水去住，白云风往还。

生涯只此是，道者少机关。

王珪

王珪　诗一首

落日映山岊，万峰苍翠深。

风生九秋意，人动五湖心。

溪曲半帆出，天遥孤鹬沉。

白云空满自，无处问归音。

王珪

王珪　市骏坊

平昔君王事胜游，日斜沧海尚停辀。

千金骏骨今谁顾，死驾监车亦未休。

王珪

王珪　书四望亭

轩然独到碧峰头，万里青霄入寸眸。

日夜松声如雨急，古今山色与云浮。

废朝风物依依在，客路江波滚滚流。

汉辇已沈江树老，天涯寂寞下归舟。

王珪

王珪　书隐者壁

客路林如棘，岩棲静掩关。

陶巾春渍酒，谢屐晚回山。

醉梦雷霆息，棋声日月间。

我惭撄世纲，暂此一怡颜。

王珪

王珪　思乡岭

晓人燕山雪满旌，归心常与雁南征。

如何万里沙尘外，更在思乡岭上行。

王珪

王珪　四并亭

蹛林初跃玉羁旋，已觉芳菲近日边。

塞上舉脂侵酒面，江南寒食落歌前。

魂迷一水花临浦，醉入东风絮满天。

金谷更饶春色好，四难犹恐负华年。

王珪

王珪　送程公辟给事出守会稽

越州太守何潇洒，应为能吟住集仙。

雪急紫濛催玉勒，日长青琐听薰弦。

一时冠苔倾离席，半醉珠玑落彩笺。

自恨君恩浑未报，五湖终负钓鱼船。

王珪

王珪　送程公辟刑部出守南昌

钟陵从昔号名州，绿发仙郎作郡侯。

波送蛟龙归海上，云随旌旆落天头。

王珪

王珪　送范景仁正议致政归颍昌

十年汉殿辞荣去，颍水今归作故乡。

曾赋洞箫真蜀客，能吟夜雨胜何郎。

放怀云外追黄鹄，别梦春深过玉堂。

可惜当年挂冠早，华星不及到文昌。

王珪

王珪　送富郎中守苏州

绿绨传诏天下畿，驿驭髒髒拥使騱。

境上人瞻司马节，里中书耀买臣衣。

宾帷华履侵宵会，农野朱辬带雨归。

方有壮图深许国，庾园无许恋芳菲。

王珪

王珪　送公辟给事自青州致归吴中

青琐仙人解玉符，秋风一夜满江湖。

曾歌郢水非凡曲，示扫旄头负壮图。

终日望群天欲尽，平生知我世应无。

扁舟应约元宫保，潇洒莲泾二大夫。

王珪

王珪　送何圣从龙图将漕河东

平明捧诏未央宫，全晋山河九曲东。

官著绣衣惊曼倩，文传锦里压扬雄。

红旌照日邻天上，玉剑横秋入塞中。

每下银台南畔路，风尘那复旧时同

王珪

王珪　送陆子履悠撰出守澶渊

金门学士富才华，又拥双旌照水涯。

海日三竿随放仗，春风五马去如花。

帐兵夜握龙泉湿，舞女朝垂锦带斜。

君看有唐贤太守，风流常是属诗家。

王珪

王珪　送人东归

会稽新绶振恩辉，故里人瞻书锦归。

骊马在门歌祖席，彩丝当膝戏亲闱。

霜天夕霁丹枫老，水国秋深紫蟹肥。

绕阁云山吟有助，高谈终日讼筩稀。

王珪

王珪　送入南归

自得归休请，劳生事已平。

几年怀故隐，此日悟浮荣。

车骑少尘迹，溪山多去情。

所安清白望，真可激时英。

王珪

王珪　送僧归吴中

间心轻出世，远念起游方。

漱月抛茶井，眠云梦草堂。

归程指山色，去影背湖光。

欲问重来日，孤云未可量。

王珪

王珪　送僧惠思归钱塘

城邑喧喧非所依，忽生秋思满岩扉。

晨趺未雨千花落，晚渡临风一锡飞。

定有鱼龙窥供钵，应无尘土上禅衣。

宝文圣偈谁为争，只恐林泉亦暂归。

王珪

王珪　送山人程惟象东归

君来客京洛，奇术世所闻。

人事固倚伏，物情徒纠纷。

衣沾九门雨，梦绕故山云。

饮罢忽东去，浩歌秋日曛。

王珪

王珪　送史寺丞赴真州六合县

南国江山好，仍闻聚六峰。

归心急春浪，别梦怅晨钟。

手泽存遗爱，民歌接旧封。

涼秋鼓予楫，文酒待相从。

王珪

王珪　送腾舜敷

七闽虽远地，王事有程期。

已试文无害，定知才不羁。

仙山观日处，云海落潮时。

会府多休暇，新诗倘见贻。

王珪

王珪　送汪叔志赴平江州同知

鹄袍缠御便牙绯，笑我山中芰制衣。

姓字两回香桂籍，声华一日动天扉。

政有霜螯须别驾，待呼巴菊寿兹闱。

千古岳阳登览地，好诗相记莫相违。

王珪

王珪　送吴促庶待制出守长沙

画船催鼓送将行，一醉离觞下玉京。

延阁漏间空紫橐，洞庭波起猎红旌。

曾冠獬廳奸回讋，却佩龙泉种落惊。

莫向江城叹卑湿，贾生不信使群荣。

王珪

王珪　送向防御出守淮阳

汉符新寄近天畿，便别星班下曙扉。

金印旋成龟左顾，瑶箱尝认燕双归。

春风满野红旌驻，夜雨浸筵翠斝飞。

况是韦平有家学，须将名誉敌恩辉。

王珪

王珪　送元厚之待制出守福唐

南拥旌旗照海傍，甘泉新第从臣章。

三休华阁窥天象，几日朝衣带御香。

溪水以流随画楫，荔枝初绿映雕觞。

颁春莫向常思岭，归梦先应到帝乡。

王珪

王珪　滕学士移河朔

五鼓声深晓色回，北驰马首望燕台。

旧趋武帐清光近，新会仙山秘典开。

人惜憩棠余爱远，帝忻借箸密谋来。

边城消尽还兵喜，谁敌阳关决胜才。

王珪

王珪　题道录陈景元中太乙宫种玉轩

一住仙祠绝世尘，庭前种玉已嶙峋。

朝昏龙虎常听法，左右琼瑶自逼人。

翠凤有时翻瑞形，银蟾通夕堕清津。

黄金络马何年醉，得去同游几洞春。

王珪

王珪　题李右丞王维画雪景

微生江第一间身，偶上青云四十春。

何日扁舟载风雪，却将蓑笠伴渔人。

王珪

王珪　题齐宫

邻鸡未动晓骖催，又向录台饮福杯。

自笑治聋知不足，明年强健更重来。

王珪

王珪　题瑞芝图

乐国芝呈瑞，贤侯贰郡时。

甘棠方蔽芾，仙草亦葳蕤。

异种传三秀，灵华粲九枝。

幽阴吐光怪，配腐化神奇。

美政邦人颂，嘉祥圣主知。

特书辉史策，宠锡下天墀。

治行能如此，公台到匪迟。

谁为燕许手，洒笔播声诗。

王珪

王珪　题招提院静照堂

身虽居城邑，趣不落人间。

门外尘埃满，庭中日月间。

潮随朝梵响，雨入定衣斑。

几欲携筇去，松阴一叩关。

王珪

王珪　挽霸州文安县主簿苏明允

岷峨地僻少人行，一日西来誉满京。

白首只知闻道胜，青衫不及至家荣。

玄猿放哭铭旌过，紫燕朝飞挽铎迎。

天禄校书多分薄，子云那得葬乡城。

王珪

王珪　挽董澜溪二首

六馆知名久，双溪避地来。

交新如旧识，世短惜长才。

怅望中年别，飞腾暮景催。

蟆陵他日泪，不独故人哀。

王珪

王珪　挽董澜溪二首

嗜学尝忘味，说诗堪解颐。

竹林虽晚会，濠上独深知。

兰畹无留馥，凤巢空旧枝。

停云正愁望，横笛未休吹。

王珪

王珪　挽董儒促二首

战艺升环水，论诗得异闻。

窥园仍旧隐，下马忽新坟。

白社真投分，青灯忆离群。

有书无子读，此事最怜君。

王珪

王珪　挽董儒促二首

复忆同游处，经春在武林。

湖光浮鹢净，山木坐猿深。

事往惟诗在，悲来吒梦寻。

朋知零落尽，投老若为心。

王珪

王珪　挽贡南漪三首

燕居宣圣像，侑坐祖黎公。

衿佩一朝集，弦歌九族同。

夜窗书案雪，春服舞雩风。

长使南湖学，千秋纪此翁。

王珪

王珪　挽贡南漪三首

齿德人皆仰，诗书老更耽。

福兼鸿范五，瑞集凤雏三。

岁月供陶写，江湖人笑谈。

流芳钟四叶，兰玉俨相参。

王珪

王珪　挽贡南漪三首

秀野春如绮，平湖水拍天。

商诗凉月夜，把酒狎鸥边。

秋柏已成实，寒花谁为妍。

伤心耆旧尽，何用慰华颠。

王珪

王珪　挽胡信芳上舍二首

濠上初相行，竹林曾共游。

清文三峡水，爽气九华秋。

世已从新学，人谁与此流。

遗芳端不朽，未信台棺休。

王珪

王珪　挽胡信芳上舍二首

清弋江村外，工山右县边。

追游曾结社，许与更忘年。

郢斩无为质，牙琴有绝弦。

巾箱遗墨在，披阅一潸然。

王珪

王珪　挽潘昌朝

道德诸儒表，文章大雅人。

杏园三月暮，花县一回春。

脱屣官情薄，转头时事新。

猗兰芳未沫，世业不沈沦。

王珪

王珪　挽钱公起

家学三余足，词场一眼空。

商髭连芦鹗，点客不成龙。

酒上新坟土，香销旧桂丛。

绝怜杨执戟，临老悔雕虫。

王珪

王珪　挽吴大社

文献家声远，簪缨世德昌。

几篇青玉案，三佩白银章。

北苑新阡好，平原旧业荒。

百年乔木在，留得耐风霜。

王珪

王珪　挽吴止水

人生五马贵，不负壮心期。

竟作青门隐，空吟画戟诗。

家声江表重，心事岁寒知。

未恨风流绝，双珠似可儿。

王珪

王珪　王公和学士挽词

念昔携君手，同游金马门。

流年一鸟过，白首几人存。

星挂朝衣湿，尘埋相印昏。

西风原上泪，不得洒清樽。

王珪

王珪　望京馆

一从绝漠返朱轮，便有东风逐去尘。

和气旋成燕谷暖，使华重照苏门新。

山川如避中原执，天地应酣上国春。

二月塞亭行欲尺，初花犹未识归人。

王珪

王珪　闻琵琶

夜拍水云非故乡，未闻终曲已凄凉。

舟中月白寒江阔，马上酸风紫塞长。

思妇有怀停别杵，征人无语对清觞。

平时不见秦城役，余韵空传战壘荒。

王珪

王珪　闻邵兴宗拜命

访政鸣尧鼓，旌贤走汉轮。

帝方惊主父，人已芦平津。

笔落三千健，恩颁尺一新。

归来前席问，荣路迩严宸。

王珪

王珪　闻喜燕上赠状元叶祖洽

黼座亲临唱第初，宴嬉犹及苑花余。

青厢特访安危策，紫府应将姓字书。

御酒连倾金鉴落，宫床曾赐玉蟾蜍。

从来晁董多奇论，三日英豪亦未疏。

王珪

王珪　闻种谔米脂川大捷

神兵十万忽乘秋，西碛妖氛一夕收。

匹马不嘶榆塞外，长城乍起玉关头。

君王别绘凌烟阁，将帅今轻定远侯。

莫道无人能报国，红旗行去取凉州。

王珪

王珪　喜定号

忆昨怀君诏，章台听暮钟。

人从太微下，书自道山共。

彩凤看飞笔，长虹见吐胸。

冤家成行对，侧理入腰封。

海阔珠难采，山辉玉易攻。

别吟平乐赋，高第唱西廱。

王珪

王珪　喜雪

大野重阴合，危楼远望迷。

风兼万籁响，天与四溟低。

病树先春发，惊乌未晓啼。

好同伊水客，香阜访灵棲。

王珪

王珪　戏呈唐卿

行到鹿儿山更恶，八千归路可胜劳。

长安日远思亲发，紫汉星回促使轺。

晓磴云浓藏去驿，阴崖冰折断前桥。

羁怀一夕犹难遣，況是辞家九十朝。

王珪

王珪　夏日登望海亭

藻栋临流启，凉飚荡暑回。

清如游玉宇，快若在兰台。

海叶吟中下，番航望次来。

披襟殊未已，云外月弦开。

王珪

王珪　夏夜宿江亭有怀

夜冲江浦始停舟，天际萧骚急雨收。

枕上月华清到晓，簟间风意冷如秋。

一溪碧水怀归意，九陌红尘倦旅游。

待得星稀城角断，旧酲消尽起新愁。

王珪

王珪　小桃

小桃常忆破正红，今日相逢二月中。

自是粉闱人未识，莫因花晚笑春风。

王珪

王珪　新城寄瓦桥郭太傅

冰天行绝驾归轺，十里清烟望界桥。

此夕离音留使节，一心上苑看晴霄。

燕云逐马逢春断，朔雪沾衣入塞销。

寄语当时四并客，东风应已遍柔条。

王珪

王珪　新馆

偏箱岭恶莫摧轮，游子思亲泪满巾。

万里有尘遮白日，一行无树识新春。

幽禽缠啭已催客，狂石欲奔如避人。

虏酒相邀绝峰饮，却因高处望天津。

王珪

王珪　新亭

独上新亭怨不胜，荒城摇落暮烟凝。

翠筠无限悲湘水，玉碗空闻泣茂陵。

秋馆树赛风战叶，夜楼人散雨飘灯。

紫台路远关山隔，回首阴云几万层。

王珪

王珪　信字卷子

春闱只恐有遗材，据案重将信字开。

白石谩应歌甯角，黄金枉是起燕台。

侵更竞看仓惶笑，薄晚谁衔毷氉杯。

文字须勤苦得，莫沾双泪向尘埃。

王珪

王珪　刑部侍郎仕王熙仲挽词

解组归来岁月侵，应无尘土上华簪。

犹闻别鹤山中怨，忽送冥鸿日外沉。

洧水于今寒露起，汉台依旧白云深。

与君曾论平生事，不觉临觞泪满襟。

王珪

王珪　杏坛坊

几年文字齿将刓，驷马今游一驻鞍。

自笑不如虎贲士，翻令捉臂笑儒冠。

王珪

王珪　靴淀除夕之会呈王原叔给事燕唐聊谏议

岁华相逐走燕尘，此夕羁怀暂一申。

把手岂辞三处酒，别家看作二年人。

因逢塞雁惊来信，却忆江梅赠去春。

莫向天涯忧白发，东风犹与到关新。

王珪

王珪　雪晴

溟渤荡无垠，东嵎挂日输。

风云始回驭，天地不飞尘。

气动千峰翠，光浮万瓦鳞。

南亭一驻马，十里望青春。

王珪

王珪　夜意

泬寥爽澈游氛收，淡河如扫凝不流。

影过远水雁侵月，目断故乡人倚楼。

黄叶半林霜送晓，悲笳一曲风横秋。

江南几载未归客，灯寂帐寒心正愁。

王珪

王珪　一题白马馆

白马芒原非路岐，征夫示起雪侵肌。

雁思水国犹南翥，人在冰天更北驰。

狂吹欲号沙四作，冻云无赖日西垂。

平生可是嗟行役，一对胡觞亦自嗤。

王珪

王珪　依韵恭和圣制俯同太师文彦博玉津园赐宴席上述怀

上苑张瑶席，春风万象新。

谁知卦冠客，曾是钓璜人。

感遇归真主，勋劳念老臣。

曲成双凤舞，酒入百花醇。

日月恩华满，朝廷喜气均。

天章照黄发，异数极君仁。

王珪

王珪　依韵恭和圣制龙图天章阁观三圣御书

半夜传君召，西清阅帝文。

笔回丹穴凤，歌起沛中云。

御幄金虬转，仙墀羽仗分。

君王自天纵，况复睿心勤。

王珪

王珪　依韵和蔡参政导洛

浩浩洪河一派收，亘山回洛骇阴虬。

锦张客幔从隋去，龟负神书入宋流。

波急满川跳万鲤，气温销冻运千舟。

谁言伯禹能行水，不见当时为帝谋。

王珪

王珪　依韵和蔡枢密岷洮恢复部迎降

河湟　￠胜厌西陲，忽觉连营列汉旗。

天子坐筹星两两，将军归旆印累累。

称觞别殿传新曲，衔璧名王按旧仪。

江汉一篇犹未美，周宣方事伐淮夷。

王珪

王珪　依韵和蔡枢密山药

凤池春晚绿生烟，曾见高枝蔓正延。

常伴兔丝留我箧，几随竹叶泛君筵。

谁言御水传名久，须信睢园得地偏。

缠

缠　¤灵根便亲植，一番新叶已森然。

王珪　依韵和蔡相公侍燕集英蓼

春风又侍瑶池宴，帝子初临黼座傍。

花覆衣冠多喜气，云扶宫殿满荣光。

仙人来献重轮曲，丞相仍裁湛露章。

身老太平殊未报，年年更得奉君觞。

王珪

王珪　依韵和蔡相公宣赐

翠芳亭畔晓霜寒，朱实离离覆御栏。

况是园林都未有，初无法土略相干。

黄欺晚菊垂金砌，圆并明珠落钿盘。

珍重九霄新赐得，好同仙露芦朝餐。

王珪

王珪　依韵和犯景仁翰留题子履草堂二首

门前车马走尘埃，偶到东园眼暂开。

鳌岭凤池人去后，不知载酒又谁来。

王珪

王珪　依韵和犯景仁翰留题子履草堂二首

闻君筑圃我奇植，红蕊黄花落又开。

惟有庭前岁寒竹，时时双凤下飞来。

王珪

王珪　依韵和贾直孺舍人初春祠左太乙二首

严祠初缀汉墀班，爚爚珠熉照幄宽。

玉殿威神来帝福，紫垣风骨敌春寒。

芝华拥盖阴犹合，桂醑流觞饮欲残。

拂晓东风迎马首，鸣珂归背月珊珊。

王珪

王珪　依韵和贾直孺舍人初春祠左太乙二首

太乙灵宫近帝都，夕迎丹节下层虚。

方从宣室承釐后，更约浮丘把袂初。

文藻自高鹓掖诏，姓名应冠蕊台书。

我惭昔预祠春客，曾梦钧天侍燕胥。

王珪

王珪　依韵和景仁寄河中公仪龙图

锦江回日应迢递，闻道秋来已到城。

南省深沈春又锁，东楼怅望雨中情。

河声欲转吞鼙鼓，山色初明照旆旌。

别后新诗有多少，钟嵘那得为君评。

王珪

王珪　依韵和景仁闻喜席上作兼呈司马君实内翰

奉诏华林事最荣，门前几度放门生。

三朝遇主惟文翰，十榜传家有姓名。

碧海蟠桃和露重，丹山雏凤入云清。

诗书教子终须立，箧里黄金一顾轻。

王珪

王珪　依韵和景彝观刑部厅燕侍郎画山水二首

昔人曾此怜幽壁，醇墨今留隐约间。

犹带惊波下沧海，常迎爽气入朝山。

苔文半染风霜古，鸟影时过岁月间。

谁更潇湘移雨竹，满轩疏洒翠成斑。

王珪

王珪　依韵和景彝观刑部厅燕侍郎画山水二首

秋曹壁上奇山水，官冷尤将野趣宜。

翠竹忽逢行尽处，白云相伴看多时。

于今绝笔谁还识，当日清吟亦欠诗。

犹喜一来重拂拭，惭无佳句续君辞。

王珪

王珪　依韵和梅圣俞从登东楼三首

万灯初烧宝龙山，御路先迎彩仗还。

紫极躔星来帝所，仙风递管落人间。

芳醪欲泥追嘉节，红烛翻惊照病颜。

曾从宸游燕双阙，梦魂通夕绕严关。

王珪

王珪　依韵和梅圣俞从登东楼三首

五云扶阙对南山，风猎丹丘烧影还。

凤苔斗回天北畔，瑶台直到海中间。

漏寒锦账迟归梦，波暖金钟艳醉颜。

谁在玉楼歌未足，林梢春鸟已关关。

王珪

王珪　依韵和梅圣俞从登东楼三首

云日晖晖下碧山，谁从沧海宴初还。

香车轳辘红尘里，紫阙岧峣瑞气间。

午夜笙歌移法曲，满城桃李门朱颜。

金吾不禁天街鼓，独有文闱已上关。

王珪

王珪　依韵和宋次道龙图阁曝书

五云迎晓禁庐开，不及华衣曳老莱。

宝藏发函金作界，仙醪传羽玉为台。

已逢天上非常景，更约人间第一材。

白首庙堂终乞去，明年此会定应来。

王珪

王珪　依韵和王宣徽春雨

春入东郊雨，油然协气通。

晓澌犹未破，岁事已知丰。

辇凤翔仙雾，台乌转瑞风。

野农徒鼓舞，何以谢天功。

王珪

王珪　依韵和王宣徽冬燕

丞相华堂燕斝飞，群恩自与众心期。

鲁台況值书云后，汉殿仍经喜雪时。

便有东风来翠幕，别翻新曲度瑶池。

可伤衰病无材思，欲续高吟鬼色丝。

王珪

王珪　依韵和王宣徽奉安中太乙神像

太乙真庭结宝坛，中涵元象本无言。

三山波涌楼台近，北极星环剑佩尊。

岁人飞宫初在丑，神移列驭直从坤。

妖氛自逐灵旂卷，瑞谷常登御廪蕃。

晓日破红浮门栱，夕云凝紫护周垣。

龙随圣笔栖碑首，鹤带仙书语洞门。

天马应歌来伏卫，岳祗聊职听朝昏。

传闻词客新吟苦，玉案缠承上帝恩。

王珪

王珪　依韵和王原叔内翰禁直有怀

暮钥严温省，宵铃静浴堂。

银花无奈冷，瑶草又还芳。

梦入闻仙吹，班清犯晓霜。

帝阍何所叩，一炷祝尧香。

王珪

王珪　依韵和吴枢密上王码电脑公司软件中心相公同召赴资政殿听读诗义感

清晓陈经秘殿中，关睢首化属周公。

人穿豹尾班初上，日转螭头讲未终。

述作虽寻前圣远，讨论犹待后贤通。

汉庭无更矜他说，自有匡衡发帝聪。

王珪

王珪　依韵和吴相公南效春晴题斋宫壁

玉津驰马柳风斜，雨急金鳞走御沙。

南亩农民望新霁，不劳云意苦相遮。

王珪

王珪　依韵和吴相公史院开局

晓下金门路，君筵听召余。

簪缨三寿客，笔削两朝书。

身老谁逢此，恩深尽醉欢。

传闻访遗事，应走史臣车。

王珪

王珪　依韵和吴相公闻南宫放喜即事

紫掖清晨捧号来，门前桃李占先开。

满城风雨逢寒食，更听春岩第一雷。

王珪

王珪　依韵和永叔戏书

良辰并与赏心难，偶对青樽且共欢。

梦忆江湖无奈远，吟牵月露不胜寒。

曲逢郢雪须歌尽，漏绕宫花几听残。

朝锁汉台空怅望，欲将春恨吒飞翰。

王珪

王珪　依韵和元参政喜雨四首

页旱连春与俗忧，忽兴嘉雨遍群州。

郊禾薿薿青如积，宫瓦差差翟欲流。

良弼为霖辜宿望，神僧作雾应精求。

西成喜有登年修，況此新晴见黍秋。

王珪

王珪　依韵和元参政喜雨四首

瑶津祷雨见皇忧，谁约金仙下帝州。

楼阁绕云千地涌，鱼龙嘘水五天流。

于精自与三灵契，殊例终缘万宇求。

柄国老臣无异术，但将嘉应续阳秋。

王珪

王珪　依韵和元参政喜雨四首

紫殿宵祈感圣忧，玉毫曾降梵王州。

慈深三界云常聚，法遍诸天雨自流。

裝襫趁耕皆帝力，污邪满载为民求。

年年睿泽沾群物，愧未酬恩鬓已秋。

王珪

王珪　依韵和元参政喜雨四首

君心常与下民忧，嘉应为霖讵一州。

梦绕金人云气满，笑回玉女电光流。

已成沃野千箱望，岂事灵坛屡舞求。

边粟定储三百万，皋兰何必豫防秋。

王珪

王珪　依韵和元参政正月十九日候聚厅移刻未至石占绝句

日下龙楼禁漏疏，朝衣犹自覆熏炉。

五房人退文书静，闲看河州瑞麦图。

王珪

王珪　依韵和曾侍中谢二府相顾

年年常过平津馆，解组归来苦未羸。

晓日初临金阙动，春风正与玉杯期。

三公就第谁同寿，丞相传经自有儿。

感旧不辞今日醉，江湖思去已多时。

王珪

王珪　依韵和张文裕龙图加执政入东西府诗

微生巾褐本蒿莱，叨遇优贤府第开。

云绕连甍依象阙，玉调清管下钧台。

几年忆共鹓鸿侣，今日惭非住石材，

莫讶门庭光采盛，金舆亲屈至尊来。

王珪

王珪　依韵和章枢密景灵宫奉安列圣神御

清都铙吹犯宵寒，宝帐云龙度帝关。

禁跸忽传天直北，仙山元在海中间。

九门日月蒙嘉气，六殿衣冠绘瞓颜。

翠辇归来朝献罢，千官齐拜未央班。

王珪

王珪　依韵吴枢密正月二日留题曾侍中斋阁

昨日春风变旧年，连珂来访紫芝仙。

三朝元仗鸿钧手，万里今同不击船。

寿酒一倾人共醉，赐书千轴子多贤。

从前身奶如公少，莫把长竿忆渭川。

王珪

王珪　英宗皇帝挽词五首

上主提皇器，真人献赤符。

夜书劳玉几，夕驾促金凫。

洛自三陵咽，嵩犹万岁呼。

谁言虞帝寿，终不返苍梧。

王珪

王珪　英宗皇帝挽词五首

一夜催仙杖，悲声到九宸。

玉阶犹报晓，金殿不知春。

碧海无来使，青宫有旧臣。

华封曾未幸，应误祝尧人。

王珪

王珪　英宗皇帝挽词五首

欲问俞跗术，秦亡世少传。

玉书缠命子，金鼎已成仙。

华渚星犹烂，昭陵柏未圆，

空余罪已诏，不似禹汤年。

王珪

王珪　英宗皇帝挽词五首

五载临朝浅，群生受福多。

徽名方镂玉，顾命忽陈戈。

风露翻金铎，尘埃满画鼍。

从兹天庆节，万寿复谁歌。

王珪

王珪　英宗皇帝挽词五首

忆昔承君召，春风候禁门。

曾陪蕊珠殿，独赐紫花墩。

辽水千年隔，钧天一梦存。

龙髯攀不得，无路可酬恩。

王珪

王珪　游山寺

寒日征骖懒复回，经宵仍喜驻岩隈。

径盘幽迹遥知鹿，林逗清香定有梅。

晓影瘦猿窥涧溜，夜声肥羜灹炉灰。

我心非动我非静，白足禅僧无妄猜。

王珪

王珪　游赏心亭

六朝遗迹此空存，城压沧波到海门。

万里江山来醉眼，九秋天地入吟魂。

于今玉树悲歌起，当日黄旗王气昏。

人事不同风物在，怅然犹得对方樽。

王珪

王珪　友生失意

梦到天阍寤翼伤，拂衣归去乐江乡。

丈夫岂识原非病，丞相应嗤盖有狂。

失马未须嗟北塞，过关重约使南阳。

君知鞲上雄飞日，秋劲霜严始一翔。

王珪

王珪　有感

闻笛更怀旧，望鸿难寄音。

西风行客泪，明月故人心。

离恨江波阔，归期岁景深。

何时紫溪隐，尊酒起狂吟。

王珪

王珪　又次韵

吟边莫放酒杯乾，玉树琼楼不奈寒。

授简谁当梁苑赋，泛舟聊作剡溪看。

但知盈尺占丰岁，岂为无氊笑冷官。

想得题诗呵冻砚，固应清兴人毫端。

王珪

王珪　又寄公仪四首

紫掖新书换使符，春晴红旆照行舻。

曾持白简风何厉，更伏青蒲论益孤。

月露清吟应到骨，江山别梦欲成图。

闻教双鹤先归去，还到辽城似旧无。

王珪

王珪　又寄公仪四首

又拥双旌去守蒲，波从天上泛归舻。

青云慷慨逢辰早，白发逶迤事主孤。

薄宦多端非我素，清吟终日是君图。

锦江春色年年好，忆把游人醉袖无。

王珪

王珪　又寄公仪四首

千里行行近帝都，拍堤新浪喜衔舻。

天涯芳草春过尽，楼北浮云客望孤。

醉倚东风轻万事，梦留沧海阻归图。

为怜何逊多才思，还信休文带灭无。

王珪

王珪　又寄公仪四首

花扑行人柳荫渠，每逢嘉趣为停舻。

留连一水风光暮，怅望今宵月影孤。

汉橐暂持来法从，皋禽还引上仙图。

中条候骑知非远，肯尽都门别酒无。

王珪

王珪　又上监察御史

一札兴贤圣化新，观光上国已彬彬。

右文幸际休明世，奉昭犹须牧守臣。

鹈鴃不为芳草计，鹪鹩似畏羨罗人。

轺车到处天恩遍，祗有儒林欠得春。

王珪

王珪　又依韵和吴枢密上史馆王相公西府偶成

潭潭相对府中居，见说论交二纪余。

喜赐御花新燕后，忆乘天马并游初。

公期异日还伊水，我合穷年老石渠，

早晚相从挂双绂，午桥春雨看园蔬。

王珪

王珪　渔父

急景易如流水去，浮名终与白云空。

何如几曲秋溪上，醉泛一舟雨中。

王珪

王珪　元日呈原叔给事唐聊谏议

欲晓东风拂面来，征骖初喜共春回。

九天应下阶庭拜，万蛰先惊汉地雷。

冷彻貂裘须护节，和侵氊屋莫穷杯。

出疆慷慨男儿事，未信霜颜便一摧。

王珪

王珪　月夜有寄

莎阶切切思寒螀，爽籁泠然露气凉。

半夜云高蟾喷晕，一秋风紧桂飘香。

鸟惊危树棲无定，人倚空楼望更长。

遥忆洞庭南去客，叶翻波急驻归艎。

王珪

王珪　越王楼

跨险盘危压古州，至今传号越王楼。

山分冷翠侵檐滴，水擘寒声绕槛流。

王珪

王珪　再召至龙图阁观书

君王又诏蓬莱宴，三阁崔嵬压海鳌。

翠玉装舆容扈跸，黄金涂纸看挥毫。

尧文自与星辰烂，汉殿常依日月高。

四十年来无此会，恩深不觉醉仙醪。







卷380

王珪

王珪　赠礼部尚书唐质肃公挽词二首

偶歇延英对，如何遽不来。

卹恩天子厚，遗直世人哀。

路转侵龙耳，星沈近斗魁。

送车知几乘，莫赋泰山颓。

王珪

王珪　赠礼部邵安简公挽词

独骑箕尾去凌虚，枉驾追锋作召车。

衣褐谁陈定羌册，汗青犹载立储书。

春风泽国吟笺冷，夜雨溪堂燕豆疏。

曾向江湖握君手，相从朝路一华胥。

王珪

王珪　赠礼部宋次道挽词

平日朝廷重老儒，何人奕叶在清途。

吟笺夜月惊皴兔，谈尘春风落宝珠。

金石谁新三代乐，丹于空目两京图。

可怜东观书垂就，不得君前万岁呼。

王珪

王珪　赠礼悦尚书唐质肃公挽词二首

昔在仁朝日，孤忠独犯颜。

一身宁自顾，万里偶生还。

却度黄梅岭，重趋玉笋班。

不知君槛折，千古更谁攀。

王珪

王珪　赠侍中李良定公挽词

悲箫忽犯晓楼钟，樽酒应非昔饯同。

家贵曾还金钺宠，时清不见玉关功。

佳城蔓草千年闭，后院繁絣一夕空。

惟有平阳旧池馆，依然芳树倚春风。

王珪

王珪　赠司空侍中晏元献公挽词二首

震邸陪经席，辰阶拥化钧。

高谟帷幄旧，嘉织鼎彝新。

露湿铭旌晓，尘凝燕榭春。

许郊民爱厚，犹忆相车茵。

王珪

王珪　赠司空侍中晏元献公挽词二首

富贵谁为并，文章世所稀。

勋名丹史在，体貌九天违。

嵩极朝摧峻，台躔夜掩辉。

空余旧游客，泪向寝门挥。

王珪

王珪　赠太师中书令鲁国曾宣靖公挽词二首

熠熠台符切太微，满朝文物尽光辉。

曾扶圣日攀云上，便向春风解组归。

一代衣冠矜阀阅，同时父子管枢机。

人生富贵谁难致，八十如公自古稀。

王珪

王珪　赠太师中书令鲁国曾宣靖公挽词二首

璧宫人去水潺潺，帝辇空临泪一潸。

白玉芦樽陪庙食，黄金洒翰落碑颜。

星辰掩霭移天上，桃李芬芳满世间。

门外沙堤何日尽，只应阴施在银山。

王珪

王珪　赠太尉郑文肃公挽词二首

一擐黄金甲，征西战马骄。

十年边算尽，今日旅魂招。

落月孤营掩，酸风去路遥。

平生忠烈在，史笔冠清朝。

王珪

王珪　赠太尉郑文肃公挽词二首

星坠将军府，边山万木腓。

谁言夜舟固，那复玉关归。

旌旆低寒色，箫笳惨夕霏。

所嗟恩馆泪，不到九原挥。

王珪

王珪　赠太慰吕惠穆公挽词

秦川归骑照山红，不觉悲箫起暮风。

天上紫枢深北斗，人间金印独三公。

汉庭樽俎奇谋在，陇首旌旂杀气空。

见说韦平有家学，莫将文字葬坟中。

王珪

王珪　赠太子少师元章简公拘词

天子思贤共政涂，中台前日得真儒。

正看浴凤来虽晚，不觉冥鸿去已孤。

晓月犹临千里梓，春风又卷五云图。

谁过南荡青山下，只恐高名自古无。

王珪

王珪　赠太子太傅李康靖公挽词二首

议政西清贵，辞荣北第开。

鲁冈天与寿，荀里世多才。

象告中台坼，峰惊半岳摧。

秋风嵩少路，箫鼓有余哀。

王珪

王珪　赠太子太傅李康靖公挽词二首

陪幄方图政，安车遂告年。

帝求惇史善，人叹大夫贤。

故馆西州路，佳城京兆阡。

惟应旧游客，堕泪向碑前。

王珪

王珪　正月五日与馆伴耶律防夜讌永寿给束赴留别

万里来持聘玉通，今宵宾燕为谁同。

羌歌自醉天山北，汉节先随斗柄东。

半夜腾装吹朔雪，平明跃马向春风。

使车少别无多恋，只隔燕南一信中。

王珪

王珪　舟行述怀寄公仪

昔陪画省对春菲，今日逢春未得归。

灼灼海棠谁复折，差差燕子又还飞。

清尊须惜良辰共，白发俄惊万事非。

昨夜淮出好风月，为君中夕促瑶徽。

王珪

王珪　竹

天地得正气，四时无易心。

生来本孤节，高处独千寻。

月影龙蛇动，风枝萧籁吟。

如何枫与柳，亦拟傍清阴。

王珪

王珪　涿州

涿州亭下柳依依，谁折长条送客归。

晓月未消燕戍酒，春云初拂汉台衣。

玉堂社燕宜先入，沙碛晴鸿已半飞。

回首青山欲千里，行人犹自马騱騱。

王珪

王珪　资善常御筵送太子少保致仕李柬之归西京

紫阁飞章谢宠名，离筵特地敞宫楹。

杯深御酒先成醉，衣拂京尘顿觉清。

少室旧游窥玉靋，甘盘余训薄金粂。

谁言疏傅东归盛，不得君王一饨行。

王珪

王珪　资善御筵送刑部侍郎致仕李受归庐山山

都门车马动行尘，诏集华堂宠退臣。

延阁带经为旧老，商山携杖作归人。

燕回天上还侵晚，梦入江南已见春。

曾抱遗弓泣陵土，此一无复犯龙鳞。

王珪

王珪　自述

少从客路千波转，老入流年万事疏。

野鹤定知乘宠误，春冰多愧践名虚。

几思汉殿金盘露，恣阅蓬山绿字书。

未报君恩成白发，翻然江海羡吾庐。

王珪

王珪　寄程公辟

念昔都门手一携，春禽几向苎萝啼。

梦回金殿风光别，吟到银河月影低。

舞急锦腰迎十八，酒酣金盏照东西。

何时得遂扁舟去，雪棹同君泛剡溪。

王衮

王衮　句

探水卓破金gui头，拨云敲断老虎脚。

王衮

王衮　句

高空有月千门闭，大道无人独自行。

王过

王过　句

心存北阙驰魂梦，身渐东归出鬼关。

王过

王过　句

危亭北据水南流，槛外频来海上舟。

王过

王过　句

寄语往来荆广客，鬼门前在郁林西。

王过

王过　诗一首

荔子雨晴红点点，葡萄江涨绿流流。

梦魂不啻三千里，倦翮难胜九万风。

王汉

王汉　诗一首

金山独秀峰，千古压嶙峋。

□□□□口，标奇世绝伦。

形從天赋授，名自我推论。

象岳犹前席，群峰合望尘。

不知居海郡，知己是何人。

王汉

王汉　题湖山立石

如碑卓水滨，磊落未名闻。

藓駮琼姿出，蜗行篆字分。

器浑犹抱璞，势迥已凌云。

幸免随金锻，宁忧与玉焚。

螭形徒岌岌，鸟迹欠云云。

若使昌黎见，应擒逐鳄文。

王汉之

王汉之　刘阮洞

洞府门閒白日赊，碧潭清影照云霞。

弄珠人捧江皋佩，刻玉岩开阆苑花。

风月有情回俗驾，尘埃无处问仙家。

归来怅望金桥处，露滴桃源一径斜。

王汉之

王汉之　刘阮洞

二女春游阆苑花，醉邀刘阮饭胡麻。

仙衣忽逐笙箫去，空倚山头恨落霞。

王翰

王翰　司空侍郎故居

西风策马问王官，松径萦纡上百盘。

泉响夜潭穿石窦，峰高天柱矗云端。

一鸣共许才华旧，三诏方知节操寒。

花落鸟啼人不见，休休亭上倚阑干。

王和中

王和中　刘公亭

槛外长江江外山，江光山色远相连。

人耕桑柘无穷地，鸟渡烟云不尽天。

寒日竹笼沽酒市，晚风笛起钓鱼船。

王珩

王珩　梦中作

舂罢鸡□□，□行犬吠难。

溪深水马健，霜重橘奴肥。

王宏

王宏　句

青女横霜夜，神炉盛冻天。

王宏

王宏　句

春来赏遍牡丹春，江上侯家迥出群。

王宏

王宏　再游园亭

一夜春膏涨碧溪，水滨沙际润无泥。

幽人绿野临江曲，太守红旗转竹西。

王厚之

王厚之　香山刻石

山琢青瑶水染蓝，莺声促我醉双柑。

十年准备抽身去，记取镌诗在石龛。

王壶

王壶　游浯溪

□□□□□□□，□值凄凉八百秋。

入院伽蓝先稽首，题诗神鬼暗添愁。

几章镌石珠玑灿，一带临江泉石幽。

读罢中兴碑去后，逢人便举伴茶瓯。

王祜

王祜　句

诗狂直欲吞云雾，酒渴何妨吸洞庭。

王祜

王祜　句

花片已随山下水，云层虚锁河中春。

王祜

王祜　南阳酂诗

置酒向南宫，分明将将雄。

指踪为第一，大国赏元戎。

似续惟人杰，危忘尽狗功。

贤哉垂俭德，千古仰清风。

王祜

王祜　赠率子连三首

下瞰虚空临绝涧，上排烟雾倚山颠。

四边险绝无猿鸟，独卧深云三十年。

王祜

王祜　赠率子连三首

古星当崖映日间，年年常伴白云闲。

糇粮丹火何从出，四面无人见下山。

王祜

王祜　赠率子连三首

心意逍遥物莫知，山中山下识人稀。

想君绝虑离尘土，不是王乔即令威。

王化基

王化基　句

文章换桂一枝秀，清白传家两弟贫。

王化基

王化基　句

美璞未成终是宝，精钢宁折不为钩。

王化基

王化基　送僧归护国寺

振锡诣华京，频频答龙灵。

玉阶前见佛，金口内开经。

论道穷幽赜，深玄极杳冥。

褒崇恩烂熳，教化语丁宁。

传和心中印，镌为坐右铭。

云飞来北阙，鹤梦去东冥。

鼓棹辞梁苑，扬帆过洞庭。

到山开御札，鸾凤满岩扃。

王化基

王化基　送僧归护国寺

岿然傍势浙江东，不羡金庭第一峰。

法境常清五十里，妙莲今现几千重。

清凉解洗枝头露，变更能飞钵底龙。

平日旧游今复到，苍崖邃谷抱长松。

王淮

王淮　高宗皇帝挽词

炎祚开中叶，龙翔自有真。

挥戈回日照，洗甲挽天津。

立极乾坤正，循环雨露新。

嗣皇能继志，诗为武功陈。

王淮

王淮　高宗皇帝挽词

历数尧咨舜，羹墙舜见尧。

三加徽号册，五日未央朝。

庙祀瞻龙衮，韶音遏凤箫。

伏蒲思往事，泪湔浙江潮。

王淮

王淮　题福佑王庙

关中失鹿人争逐，一去鸿门不可寻。

千古英雄死遗恨，封侯庙食更何心。

王涣

王涣　睢阳五老会诗

分曹归政养耆年，李下何由更正冠。

贤相赋诗同啸傲，圣君优诏去盘桓。

庞眉老叟俱称寿，凌雪乔松岂畏寒。

屈指五人齐五福，乡人须作二疏看。

王涣

王涣　昭庆寺看芍药

一半春光过牡丹，又开芍药遍禅关。

久辜佳约违莲社，今续清欢到宝蓝。

垂露几团花面湿，东风一阵燕泥寒。

酒边何味呈奇供，绿笋朱樱正满盘。

王璜

王璜　句

村近莫愁连竹坞，人歌楚些下苹洲。

王晖

王晖　龙游道中闻雁

避寒来热稻梁肥，水远山长结伴稀。

已是江湖远行客，双双犹是同南飞。

王晖

王晖　三河道中

龙且风土类中原，雨势山开百里川。

白鹭水田摩诘画，桃花溪洞武陵船。

王晖

王晖　三河道中

路入龙游不见山，纵横阡陌瀔江边。

穿篱残笋如攒槊，夹道寒花似火热。

王辉

王辉　览翠亭

亭倚古台边，环亭翠蔚然。

芝兰深雨露，梧竹老风烟。

窗户香霏湿，阑干爽气连。

登临忘世虑，逸兴发林泉。

王撝

王撝　句

兰台旧家学，胡不绍箕裘。

王撝

王撝　游佑七年丁未十一月朔蔡久轩自江东提刑归抵家时三馆诸公以风霜随

嵯峨武夷山，中有梁栋姿。

凤凰鸣高岗，隐见视其时。

孰若阿房宫，下容五丈旗。

孰奏箫韶乐，和声召来仪。

才大古人用，论高人先知。

晦翁千载人，源流有余师。

衣传正大学，时吐蹇谔辞。

国步方险艰，忧端终南齐。

袖有济时策，真言琅玕披。

忠嘉计稷契，不事激与随。

辩论黼座侧，听纳天颜怡。

林林陛榡郎，相顾胥叹咨。

中有张万福，拜贺太平基。

正赖中流柱，障澜使东之。

胡为勇於去，神龙不容羁。

平生廉靖操，为国张四维。

西风送汉节，凛凛和霜威。

皇华驰周显，书锦辉绣衣。

沮台占二星，今夕躔已移。

江右九州地，俗弊民已疲。

高褰赤帷裳，下照及隐微。

刑清民乃服，莠除昔始滋。

烹鲜戒政扰，漏鱼宁纲稀。

要令珥笔俗，洗心学书诗。

更令佩犊子，竭力事耘耔。

鄱江歇澜波，贯索韬光辉。

丕变东楚俗，若咏洙泗涯。

小试大儒效，泰山一毫釐。

宁如立本朝，措世复雍熙。

无容孔席暖，伫兴宣室思。

归来纳绛节，平登黄扉叶。

富贵推不去，乘留复须疑。

王回

王回　双凫

时时行地罗裙掩，双手更擎春潋滟。

傍人都道不须辞，儘做十分能几点。

春柔浅蘸蒲萄暖，和笑劝人教引满。

洛尘忽浥不胜娇，剗蹈金莲行款款。

王回

王回　浙江有感

候潮门外浙江西，曾忆浮舟自此归。

万古波涛今日是，一身踪迹昔人非。

愁侵壮齿头先白，泪入秋风眼易眵。

日暮彷徨不能去，连堤疏柳更依依。

王吉

王吉　游琅琊山呈锐意公长老

踏石披云一迳通，翠微环合见禅宫。

峰峦郁密泉声上，楼殿参差树色中。

午夜千溪分水月，清秋十里韵松风。

平生久得名山约，吟赏今才信宿同。

王济源

王济源　和叠山先生韵

希武何意出山中，心事当年汉卧龙。

行止但凭天作主，别离初不泪沾胸。

定知晚菊能存节，未必寒松肯受封。

大义昭明千载事，前程尽更好从容。

王济之

王济之　赠阳子

阳子穷居在颜巷，有田一廛宅一区。

师门立雪得心传，归来兀兀哦古书。

王寂

王寂　歌

人间冉冉混尘埃，身后身前事莫猜。

早悟劳生皆是梦，当时悔向梦中来。

王寂

王寂　歌

当年壮气谩如虹，回首都归含笑中。

群玉峰前好归路，可怜三十二秋风。

王暨

王暨　题寺壁

奔驰尘土何时了，自叹一官如蚁小。

半夜觅宿僧家园，梦里闻鸦霜月晓。

王霁

王霁　和吴公仲庶游海云寺

大师新谣十五州，残春摸石是遨头。

氲氲喜气随民遍，冉冉风光尽日流。

野俗只知观燕赏，主人非独为嬉游。

晚回都骑箫鼙引，观稼郊原亦暂留。

王稷

王稷　大涤洞天留题

山深九锁路逶迤，坡仙骨朽名不磨。

秦皇塞海堕渺茫，汉殿拂云今鹾峨。

洞府有真扃地户，玉泉飞瀑来天河。

此山神造寿国脉，庇民洪福方滋多。

王驾

王驾　永和县上已

记得兰亭祓禊辰，今朝兼是永和春。

一觞一咏无诗侣，病倚山窗忆故人。

王戬

王戬　题紫箨寺

竹山绝顶古招提，境异相将竺国齐。

灵鹫雄吞台岳小，瑞峰高压斗牛低。

云深石怪宜猿隐，水静林幽乐鸟啼。

是说当年封紫箨，只因丹凤此中栖。

王介

王介　洞霄宫

飘飘辽鹤去难寻，野客重来叹复吟。

许迈林中丹灶冷，郭文山上白云深。

南陵事蹟都非昔，北岭归期直到今。

珍重玉京无限意，待将功节养高岑。

王介

王介　郑氏馆中书事

今年移砚席，又上白云边。

夜气清於水，春愁薄似烟。

庭前松已脑，门外柳应绵。

尤喜安床处，更深无杜鹃。

王谨礼

王谨礼　琴歌

低露下，深幕垂，

月照孤琴空弦咽，宵泪谁怜此夜心。

王谨言

王谨言　耆英会诗

相印貂冠粲六符，华颠高会侍臣俱。

不将官职夸乡里，唯尚年龄入画图。

履道清欢追故事，竚瞻阴德见訏谟。

叨陪几杖真荣观。珪壁丛中问珷玞。

王进之

王进之　春日田园杂兴

桑田沧海岁兴亡，几几东风自扇扬。

细麦新秧随意长，闲花幽草为谁芳。

午桥萧散名千古，金谷繁华梦一场。

满眼春愁禁不得，数声啼鸟在斜阳。

王进之

王进之　春日田园杂兴

东君私我此闲身，脱欲青衫野服更。

桑可以丝麻可贵，麦宜续食韭宜羹。

分甘垄上耕云隐，梦不湖边拾翠行。

物意岂知沧海变，晓风依旧语流莺。

王经

王经　灵岩纪胜

灵岩奇绝俯林埛，梯上层峦步一停。

朔意难欺芳树色，佛头浓抹远山青。

半泓药水瘳民疾，两硖云峰展翠屏。

壮我客怀瞻剑阁，寒乌飞处见苍冥。

王景华

王景华　怡怡亭

怡怡亭畔路，兄到弟随肩。

花径同调瑟，兰窗共擘笺。

看山携老杖，分果忆儿筵。

底事常相忍，张家未是贤。

王景月

王景月　采石渡

兴亡怀此渡，贯酒易为醺。

数树松青处，千年李白坟。

晓山看夜雪，淮甸没江云。

牛渚矶边过，惊涛不可闻。

王景月

王景月　桃源行

秦皇有地包沙漠，秦民无地堪托足。

民心咫尺不戴秦，秦令安能到空谷。

商山紫芝青门瓜，武陵洞底栽桃花。

草木不共人逃去，虞妃山赭良堪嗟。

秦皇一世二世歇，秦民万世桃花月。

渔子相逢五百年，已闻几度乾坤裂。

靖节先生曾作记，只云贤者兹避世。

时人浪作神仙传，空自渺茫涉奇异。

所种柴桑五株柳，胜是武陵千树桃。

王景云

王景云　怡怡亭

老年常聚首，兄弟共怡怡。

并坐间挥尘，交斟醒设巵。

双声频检韵，让道更敲棋。

自是天伦乐，嬉游似少时。

王浻

王浻　题义门胡氏华林书院

桃李清明旧著地行，门旌高映诜堂。

乌衣里巷钦风化，曲水杯盘乐羽觞。

客馆早邻徐孺宅，仙居今似武夷乡。

家声传得缃缣事，后裔扬名道更光。

王九龄

王九龄　祠庞颍公

贤哉庞颍公，天相佑仁宗。

清规映当代。劲节摩秋空。

皇佑维四年，蛮寇南海邕。

委身任虎将，献馘鲁侯宫。

又能识君实，荐鹗如孔融。

人言主与宾，霜降鸣丰钟。

至今勋业在，隐然齐岱嵩。

少时居荫下，读书此堂中。

三年足不市，纷华尘垢同。

平生经给予志，于此涵养丰。

梁间产灵芝，秀异郁青葱。

殿角存琬琰，挥毫气吐虹。

常时有识者，固知非卧龙。

一朝十载遇，谈笑集勋庸。

后人勤仰止，图像君子容。

萧然堂庑间，香火一时共。

地远尘不到，山高气自雄。

松竹交荫郁，桃李间繁穠。

堂经百年久，隳圮几一空。

断砌行春蚓，败壁号秋蛩。

僧有惟{左面右力}者，鼎施葺施工。

兴仆广湫隘，疏林撤翳蒙。

至今山下路，冠盖仍憧憧。

我来为此邑，坐阅三年穷。

催科本自拙，抚字亦何功。

惟有心如水，庶几踵前踪。

适当岁初吉，敛板揖清风。

来携一壶酒，谨致三酬恭。

昔尝怀此念，今乃遂我衷。

作诗留壁间，聊以写鄙悰。

王九龄

王九龄　题吉昌桥

一水长流出涧溪，从山绵密与云齐。

武陵桥上观春色，自笑刘郎去路迷。

王九龄

王九龄　听鼓琴

至音不传徒按谱，不传之妙心自许。

手挥五弦目飞鸿，千载流风如接武。

鹑衣百年甘蓝缕，鬓雪浸浸用心苦。

我知若人之用心，指下堪为儿女语。

神怡志定一齐鼓，和气冲融塞天宇。

忽然作间变轩昂，亦不哀吟动凄楚。

醉翁已作黄鹤举，君独何为在尘土。

琅然清图请更弹，使我三叹首屡俯。

人生识意天所予，性情之适适其所。

高山流水有知音，莫道吾人不如古。

王居安

王居安　句

只为人前呈颜色，天工罚取不教香。

王居安

王居安　句

祗教人种菜，莫误客看花。

王居安

王居安　句

高下水痕元自定，后先花信不须催。

王居安

王居安　考试当涂次池阳崎岖山行石多可爱因用袁席之韵

平生爱奇石，如见古君子。

一卷窗牖间，时复为隐几。

兹行池阳路，终日乱山里。

道傍石丛生，牛羊乱虎兕。

中有篆籀文，鼎彝间罍洗。

纵横更簨虡，埋没见追蠡。

嗟予心好之，愧恨无能徙。

着手为摩挲，却立复睥睨。

有似南阳公，可就不可致。

是宜米元章，一见辄下拜。

徜可从予招，安车更加礼。

王居安

王居安　潘德久有龙眠三马百失其一俾予赋诗

三马往往皆龙驹，神骏肯与凡马俱。

忽不见者其前驱，定应悄上天之衢。

君得其二已有馀，我欲与君分此图。

驽才患多不患无，四十万疋交何如。

龙眠已往不可呼，愈少愈贵宜宝储。

王居安

王居安　送刘改这二首

刘子堂堂七尺躯，高谈世事奋髯须。

观渠论到前贤处，据我看来近世无。

出语令人惊辟易，处穷无鬼敢揶揄。

徜徉闹市浑无畏，要是人间烈丈夫。

王居安

王居安　送刘改这二首

不识刘郎莫便语，酒酣耳热未全疏。

士当穷困能无慊，我自斟量愧不如。

横槊赋诗俱有分，轻裘缓带特其馀。

当今四野无尘土，宜有奇才在草庐。

王居安

王居安　送刘改之

名满江湖刘改之，半生穷因只吟诗。

人言季布恐难近，我谓郑老真吾师。

试令满饮至酩酊，愈觉高论生神奇。

豪家有财不识宝，贫者识这空嗟咨。

王居安

王居安　同林逢吉过小溪寺二首

方岩胜处是仙家，时有轻云薄雾遮。

我欲去时君共去，逆流而上看山花。

王居安

王居安　同林逢吉过小溪寺二首

浓阴阁雨未全心，屈指相将禊事修。

不必山阴地故地，小溪曲水更清幽。

王居安

王居安　游委羽山

几日同不到，到山心自清。

棱棱有方石，拾得通仙灵。

王举元

王举元　同游柏谷山

晓出东郊回，路穿桑拓林。

人耕新雨地，寺隐半岩阴。

远目穷天宇，和风爽醉襟。

停骖顾遗老，同是劝农心。

王举正

王举正　春集东园赋得叶字

芳辰聊命驾，郊野赏心惬。

亭幽路郁纡，树密花重叠。

暂纾朝绂劳，喜与朋簪接。

谈尘逗松枝，宴赏澄竹叶。

含和寄箫散，选胜穷登蹑。

行乐且踌躇，此游非日涉。

王秬

王秬　登历卜古城员外新亭二首

新亭结构罢，隐见清湖阴。

迹籍台观旧，乞溟海岳深。

圆荷想自昔，遗堞感至今。

芳冥此时具，哀丝千古心。

主称寿尊客，筵秩宴北林。

不阻蓬荜兴，得兼梁甫吟。

王秬

王秬　登历卜古城员外新亭二首

吾宗固神秀，体物写谋长。

形制开古迹，曾冰延乐方。

太山雄地理，巨壑眇云庄。

高兴泊烦促，永怀清典常。

含弘知四大，出入见三光。

负郭喜粳稻，安时歌吉祥。

王秬

王秬　登绮霞亭

危亭临霁景，金碧迥纷纷。

天映中原气，山横万古云。

夕阳寒未敛，孤鹜远犹闻。

俯仰怀前哲，清樽为苾芬。

王秬

王秬　句

羊角洞开风浩荡。

王秬

王秬　句

柳色知春浅，钟声觉寺深。

王秬

王秬　句

何时五亩成归计，来作邻翁伴艺林。

王秬

王秬　句

避虎连村静，分鱼一市腥。

王秬

王秬　题不欺室张魏公为王龟龄书也何子应赋诗

君不见开元名相张九龄，岁寒松柏森苍鳞。

胡尘澒洞言始末验，世间回首思忠臣。

堂堂魏公忠贯日，志欲平戎奖王室。

归来无地展经纶，余事文章挥健笔。

玉节朱辬两君子，不以交情变生死。

共将新句纪遗编，留与山林续诗史。

王秬

王秬　题王龟龄詹事祠堂

当时孤论偶相同，终始知心每愧公。

才见安车延绮季，遽嗟石室祀文翁。

百年公议分明在，一饷纷华究竟空。

白发旧交衰甚矣，尚能留面对高风。

王珏

王珏　空明洞

瑶草琪花半已空，洞门寂寂自春风。

千秋只鹤无时返，安得蓬莱有路通。

王珏

王珏　题希夷堂赠周道正

仙骨清泠道气浓，饵芝深隐括苍东。

醉游鳌顶三山绿，吟对神炉九转红。

千古遗音生指下，一天星斗在壶中。

萧然不许尘埃到，顾我频来兴未穷。

王君谟

王君谟　江行

暮云含雨意，江路转凄清。

夜泊扁舟处，时闻孤雁声。

莫愁秋欲老，只是客关情。

不信他乡恨，吟边分外生。

王君谟

王君谟　赠相士

江南桥上相逢处，笑我而今似俗人。

要识本来真面目，秋风天地一吟身。

王俊彦

王俊彦　句

不杂人间种，恐遭天上殃。

王俊刈

王俊刈　圆坛午龛行事

平日郊邱事口谈，今朝相祀列星参。

大裘衮冕升南陛，小次龙床近午龛。

韦社去天真尺五，嵩神祀圣似呼三。

清都佩玉人归后，尚听笙镛万谷酣。

王郡守

王郡守　怀古

有唐曾拥万家兵，节度西南十二城。

此地得人无盗贼，昔之为守便公卿。

王开平

王开平　石门洞

层崖立水湄，绝壁万丝垂。

长是烟云护，不分晴雨时。

岚多琳宇湿，苔滑石桥危。

得句停舟写，春衫润不知。

王侃

王侃　鹰爪花

宿蔓盘根悉剪夷，只留庭下雪霜枝。

史君第一憎贪攫，岂是苍鹰露爪时。

王偘

王偘　查林对月

一天风月近中秋，凝望家山不阻修。

漫浪疏林人已倦，心期犹与素光谋。

王偘

王偘　冬日杂兴

庭际幽兰手自种，托根不与春花共。

冉冉同风数茎竹，襟期元作幽人供。

如何江湖浪征逐，芳信却因冯翼送。

多惭独处岁将晚，尚想清标形晓梦。

王偘

王偘　冬日杂兴

泽国风饕霜力紧，黄落凋残碧成锦。

最怜柿叶与枫林，平园物色正潇凛。

造化不翕何所张，独怪廷朝漏融景。

天理真机默玩心，悟取灵根发深省。

王偘

王偘　过分水岭即事次韵

积阴颇愁寂，一笑晚风生。

豪爽传诗韵，清真破欲醒。

层峦思就隐，大壑戒趋程。

芳草无人种，连天只麽青。

王偘

王偘　过冯岭感旧

危陟山椒下碧湾，篮舆竟日剧千盘。

伤心四起经行旧，那复当年彩袖班。

王偘

王偘　寄玉涧

山中之乐属高人，风月无边取次吟。

但使胸中饱丘壑，莫将片点着埃尘。

王偘

王偘　题画扁

野桥人迹少，林静谷风闲。

谁识孤峰顶，悠然宇宙宽。

王偘

王偘　题画扁

深林拥苍翠，绝巘顷陂陀。

便欲褰裳去，乘风逸兴多。

王偘

王偘　夜对梅花示彦恭侄

羁旅不自怡，坐阅芳岁晚。

江湖有莫逆，梅花还到眼。

平生相慰藉，风期无近远。

今夕共短檠，与子兴不浅。

王偘

王偘　夜对梅花示彦恭侄

羁旅阅世纷，坐念百忧集。

共子时剧谈，满怀冰雪洁。

仪型谁有常，梅花静玉立。

何用对忘忧，岁寒端有益。

王亢

王亢　句

地接荆门形势远，气连吴会物华秋。

王克功

王克功　剑浦思归

韶华客里一番老，自叹此生行路多。

独上危楼望乡国，阑干倚遍奈愁何。

古柳枝头啼暮鸦，清明时候又天涯。

故园桃李凭君问，老却春风几度花。

王克功

王克功　梅仙山

芒屩支藤上翠微，长松影里叩柴扉。

石坛丹灶苍苔冷，天阔风高鹤不归。

王克功

王克功　思友

孤坐忽太息，拂衣临长风。

天高夕月冷，木脱秋山空。

良晤匪易得，好怀难再同。

思君不可见，心逐孤飞鸿。

王克功

王克功　咏柳

春到枝枝是绿丝，秋来叶叶是愁眉。

灞桥何限经行者，不记寻花击马时。

王克逊

王克逊　金泉寺

冲虚蝉屣世绵绵，胜地人来尚凛然。

不见彩云迎皓鹤，空留怪石漱清泉。

王逵

王逵　鳌顶峰

眼看沧海近，身与白云高。

回影连三岛，盘根压六鳌。

王逵

王逵　嘲苗振

伯起雄豪世莫偕，官高禄重富于财。

田從汶上天出生，堂自明州地架来。

十双画船风破浪，两行红粉夜传杯。

自怜憔悴东邻叟，草舍茅檐真可咍。

王逵

王逵　冲虚宫

修炼曾君些，传闻固异常。

坛留皂荚树，人去白云张。

龟得胎中息，神藏肘后方。

辽东鹤未返，华表夜苍苍。

王逵

王逵　钓台

一句能通万世情，若非高位即嘉声。

如何自古留题者，不梧严光解钓名。

王逵

王逵　句

下鹽广陌三条阔，斜倚危楼百尺高。

王逵

王逵　上巳游东禅诗

紫陌破清晨，雕鞍映画轮。

因修洛阳禊，重忆永和春。

锦乡荀香度，楼台梵宇新。

忙中得间暇，来见解空人。

王逵

王逵　万山寺

众状皆穷险，兹形独擅方。

坦夷中砥砺，端正外青苍。

上帝围棋局，炎君避暑床。

回嗟太行路，更近利名场。

王逵

王逵　中元燕百丈小楼诗

薛老峰南更近西，小楼高阁与云齐。

中山酒熟中元节，归去從他醉似泥。

王揆

王揆　游黄山留题

地灵山秀景清虚，健羡游人兴有余。

黄叶尽时分叠嶂，白云深处见精庐。

去同灵运低前屐，同与浮丘揽右裾。

自叹尘劳羁鞅甚，林泉高趣苦相疏。

王莱

王莱　陶隐居上馆

最上华阳馆，凄凉岂旧基。

山中为相日，楼上待仙时。

精力凋文字，群居厌杧芝。

却输元处士，薪爨得天知。

王老者

王老者　豆腐诗

朝朝只与磨为亲，推转我边无大法。

碾出一团真白玉，将归回向未来人。

王祕

王祕　赠日本僧

沧波泛瓶锡，几月到天朝。

乡信日边断，归程海面遥。

秋泉吟里落，霜叶定中飘。

为爱华风好，扶桑梦自消。

王廉清

王廉清　送桑泽还天台

桃花风起竹舆寒，寒食天晴石路乾。

正是东君好春色，不妨词客驻归鞍。

金声赋就方腾踏，铁砚才高尚考槃。

如到琼台与华顶，为侬试拂旧题看。

王廉清

王廉清　题玉霄亭

忆昔新亭敞玉霄，使君髯舅意飘飘。

春风潋滟黄金瑆，明月参差紫玉箫。

歌吹旧踪空草木，风流闲许属渔樵。

凭栏无限凄怆意，寂寞寒江落暮潮。

王邻臣

王邻臣　句

仲舒窥圃三年废，东野看花一日多。

王蔺

王蔺　和杨廷秀至后睡觉

池塘春梦草初生，江左诗来得我惊。

开秩快观醒倦眼，挑灯细读度寒更。

追参李杜今无敌，挥斥侯刘独有声。

一首敬酬三百首，深惭坡老和渊明。

王蔺

王蔺　中塔悟空禅院

重到招提恰两年，北窗风雪接衾眠。

客来休说邯郸梦，世事端知不偶然。

王蔺

王蔺　中塔悟空禅院

富贵危机岂独今，且从麋鹿逐山林。

只惭莫报君恩重，敢废惓惓畎亩心。

王蔺

王蔺　中塔悟空禅院

皋亭回首软红尘，晴日僧房暖似春。

禅老眈眈如卧虎，相逢一笑问前因。


王龙学

王龙学　游灵岩

古寺山埛远，躥攀一迳斜。

洞深留碧霭，溪急荡晴沙。

殿接岩松影，堂邻野客家。

谒僧询世事，无语指灯花。

王銮

王銮　赠胡侍郎荣归

南还昔别已匆匆，日断云飞思欲穷。

江水波涵天上下，海门潮涌浙西东。

沉烟白鸟晴沙际，飘带青山夕照中。

治世安民遗泽在，万年史笔纪高风。

王纶

王纶　秦邮晚泊

水宿风餐第几程，落帆刚趁晚霞明。

村醪小饮不成醉，明月推篷初欲生。

自愧菲才膺閒命，谁能高卧闭柴荆。

茫茫家国偏多感，静听渔榔断续声。

王纶

王纶　题义门胡氏华林书院

华林幽胜地，胡氏旧门闾。

四远来名士，一家常义居。

素风殊不坠，儒业未曾虚。

何日谐寻访，琴棋万卷书。

王迈

王迈　爱女

爱女有家后，沉痾未下床。

问巫羞左道，市药叹空囊。

攻闷三杯酒，祈安一瓣香。

祠山消息好，秋杪得还乡。

王迈

王迈　跋大庾令赵宗华时棣藏诸公帖

数帖凡经几世藏，字漫黑暗欠装潢。

熟贤执否人千载，遗臭遗芳纸半张。

愤世疾邪成怒骂，怀忠爱直转凄凉。

吾曹留面要相见，莫使人能议短长。

王迈

王迈　柏梁体简龚少益

青山四面画图张，溪流月下鸣汤汤。

山之下兮水之旁，有人结茅作书堂。

诵声洒洒流琳琅，使我一听乐洋洋。

应问谁为师匠良，风流相种如龚郎。

天孙付以锦绣肠，一挥十纸烂成章。

上与奎宿争光芒，器成未售此焉藏。

吁嗟无地堪翱翔，尘缨自濯歌沧浪。

床头金尽羞悭囊，山鬼吹灯夜恓惶。

蚊雷聚噪肆颉颃，仗剑起舞涕泗滂。

劝君停剑无庸伤，时平贤路如康庄。

鸾凤引喙鸣高岗，时危此道隘且荒。

横宝在道暗无光，运行如此休慨慷。

男儿立身当自强，精金须经百炼刚。

膜外荣枯等秕糠，惟忠惟孝不可忘。

请君倾耳听柏梁，谓余不信来对床。

王迈

王迈　臂鹰诗

东邻年少养狞鹰，置之臂上拊阮频。

呼来麾去性日驯，痴儿偶然见之嗔。

鹰张利爪絮儿身，眇其只目视主人。

主人初以鹰为戏，一日悔欲自断臂。

非我类者其心异，吾赋鹰诗所以志。

王迈

王迈　别戴仲实

人生契好不在久，一日可当十年游。

共君三两夜清话，洗我千万斛奇愁。

欲晴未晴云阁雨，临别惜别车停辀。

异时扁舟下濑渚，安道谨勿避子猷。

王迈

王迈　别刘孟容岁提干二首

孟容吾畏友，春日去朝京。

蔗境诗多好，莲池官最清。

坐诬缘举将，取忌为时名。

诸老端平岁，同词为辨明。

王迈

王迈　别刘孟容岁提干二首

吾莆诸寿隽，习静鲁灵光。

有子麒麟种，群孙鸳鹭行。

此行青眼众，见谓白眉良。

通籍何愁晚，庭椿乐未央。

王迈

王迈　丙子诏后需捷四绝

一面飞来打叠秋，农场已筑管无忧。

吾侬种殖三年学，未省书田还有收。

全宋ˉ

王迈

王迈　丙子诏后需捷四绝

促织墙阴唧唧吟，早催衣褐上寒砧。

砧声似助蛩声切，勾引征夫万里心。

王迈

王迈　丙子诏后需捷四绝

战罢归来朋再盈，悬知得失击心旌。

应门稚子占蛛信，刺绣佳人听鹊声。

王迈

王迈　丙子诏后需捷四绝

负相持日已多，看棋人已烂仙柯。

淮淝非久捷书到，还折门前屐齿麽。

王迈

王迈　蔡实甫能酒而道中无可口者见其吻噪成长篇戏之

吾祖方平至君家，丝麟谈笑酌流霞。

麻姑约时在是坐，痒处思得姑爪爬。

我今与君岂其裔，弹指又经千百岁。

文采风流今尚存，仙风道骨知谁继。

今宵月明明更多，有客无酒月如何。

唇乾吻噪甚背痒，安得玉壶泻金波。

白玉楼台月如书，屋贮阿娇车载酒。

元君再会偿可期，我当起舞为君寿。

王迈

王迈　参部至三山简王宗教子文野二首仍寄观潮拙稿子文旧诗名为碧云楼集

昔舣归舟傍浅沙，逢君跃马看梅花。

匆匆相见还相别，三十六弯天一涯。

王迈

王迈　参部至三山简王宗教子文野二首仍寄观潮拙稿子文旧诗名为碧云楼集

别来双鬓忽惊秋，一笑哦诗宽百忧。

草舍绳枢聊尔尔，如何比得碧云楼。

王迈

王迈　嘲解十首

方圣时平谏诤无，子胡不善效辕驹。

庸庸随物例多福，皦皦出尘良易污。

填海谁怜精卫苦，移山可笑此翁愚。

鸣钟鼎食不知爱，却爱山中饭粝粗。

王迈

王迈　嘲解十首

杞天之下夜长吁，朝上封章肝胆刳。

自是诸公忌生语，不应圣主怒狂夫。

我将行礼敖嫌简，子欲正名由笑迂。

宁作首阳人饿死，不为仗马恋生刍。

王迈

王迈　嘲解十首

一相当朝总百官，升沉只在笑谈间。

及门炙手趋炎火，倾国将身靠泰山。

子独何人蜉撼树，众皆重足虎当关。

仙舟已到蓬莱境，却被波神勒取还。

王迈

王迈　嘲解十首

孤士每蒙丞相嗔，人心不泯是非真。

瑾为苦语攻寻蔡，铨出危言忤老秦。

此事古来曾有样，如今天下几无人。

西山夫子深穷理，能以逢干作保身。

王迈

王迈　嘲解十首

边尘四同逐云飞，正是英卢得志时。

西洛故疆将克复，北军新锐属羁縻。

智名功勇渠何欠，跋扈飞扬子过疑。

消得腾章来辨析，台臣虎患可无词。

王迈

王迈　嘲解十首

狄青心不负朝廷，跋扈人疑渐有萌。

琦不押班婴众怒，浚私铸印被台评。

钜公未免忧清议，之子如何讳此名。

若使满朝无一语，晚唐蕃镇祸胎成。

王迈

王迈　嘲解十首

西山名节太峥嵘，洪魏同时俱有声。

斥去不妨为宝庆，出来亦只做端平。

事师如子何为谄，植党旁人笑好名。

婺女谏官良解事，正邪辨析极分明。

王迈

王迈　嘲解十首

三贤千载共襟期，出处存亡同一时。

吾道非耶夫讵测，斯人已矣我畴依。

希文若在甘为党，邢恕无知却背师。

坐此褫官吾不恨，恨他同传是韩非。

王迈

王迈　嘲解十首

君臣大义等乾坤，兄弟何曾系大伦。

齐霸分明诛子纠，唐宗决裂用雠臣。

向时诸老空饶舌，何物狂生又犯鳞。

一自蒋坡新语出，斯知世有读书人。

王迈

王迈　嘲解十首

霸者成功如彼卑，孔门童子耻称之。

尽伦大舜斯为至，有过周人公说宜。

古者责难诚意切，今人逢恶大经隳。

若教新语宜垂世，可废八章棠棣诗。

王迈

王迈　陈方大弟宠父将省侍潮阳以诗约别

逆旅频连风雨床，归来踪迹两参商。

谁知缠隔路三舍，不似相从天一方。

壶山白认梅将雪，潮水黄知菊已霜。

便去也须留驿道，欲携斗酒话彷徨。

王迈

王迈　陈侍郎见激字韵和以见寄复用韵谢

先生德量万顷波，挠之不浊无湍激。

文章亦如万斛泉，酌之不竭何悭惜。

沧浪亭下把钓竿，双笔堂前看苍璧。

时逢问字客及门，倒屣不要人扶出。

饮酣戏索乌栏书，吟罢笑拈麟脯擘。

一诗直万欢林金，衙官坡谷奴刘石。

得者须熏玉蕤香，览而玩这痊百疾。

堂堂元帅坐词坛，余子谁堪承羽檄。

许侯端是忘年交，具眼郎然为赏识。

云岫诗卷盈锦囊，自欣邂逅有胜特。

先生筋力似裴公，侯比香山才更逸。

凉台燠馆富唱酬，如见古人今之夕。

斐然小子谩成章，所美信美安敢溢。

有来珍翰费吹嘘，展阅再三感千百。

当偕巨帙什袭藏，寒谷先期有春色。

新年更拟打作碑，荐福莫教雷霹雳。

王迈

王迈　呈竹轩张史君二首

竹轩治郡政成时，却值王孙庆玉墀。

无吏下乡民点塔，捐田入学士砻碑。

平反阴德堪娱母，清白家风更课儿。

见说元宵灯不放，为他百姓惜膏脂。

王迈

王迈　呈竹轩张史君二首

日晡斋合响铃条，鞅掌文书尚坐曹。

吏困行移悉脱腕，侯勤剖决快挥毫。

维摩正为众生病，太守胜如从事劳。

愿养精神需大用，款陪齐客醉醇醪。

王迈

王迈　痴儿

痴儿缠五岁，器局稍精明。

弄笔夸郎罢，窥鸾效女兄。

顾瞻眸子俊，酬答舌头轻。

但愿身长健，看渠骨骼成。

王迈

王迈　池上归道间即事二首

一雨恼春思，今朝得快晴。

水波随日动，麦浪受风平。

野意来无极，篮舆稳更轻。

抵家何事好，稚子亦驭迎。

王迈

王迈　池上归道间即事二首

寒食清明近，知春不久归。

眼惊红作阵，心爱绿成围。

宿鹭立晴漱，栖鸦掀夕晖。

狂游付年少，我已省前非。

王迈

王迈　除夕

忆昔都门值岁除，高楼张烛戏呼卢。

久依净社参尊宿，难向新丰认酒徒。

天子未知工划赋，邻人或倩写桃符。

寒宵别有穷生活，点勘离骚拥地炉。

王迈

王迈　除夜共蒋力父有秋宿南浦馆

客里逢年酒半醺，篝灯课送穷文章。

对休共听巴山雨，入梦休思巫峡云。

好整衣冠朝北阙，新栽桃李属东居。

平明各把菱花看，黄子上眉间已十分。

王迈

王迈　除夜宿江下逆旅呈甥陈宗器

在家随俗坐守岁，逆旅无聊卧向晨。

旧隐荒凉棲鹤怨，端门邂逅画鸡新，

知非早似蘧伯玉，将贵谁欺朱买臣。

幸自樽中留得酒，与君随分庆长春。

王迈

王迈　除夜洗砚

多谢吾家即墨侯，朝濡暮当富春秋。

为供文字逢青眼，要策功名真黑头。

濯以清泉尘已蜕，衣之文锦翠如虬。

呼童除放陈丰馔，少劳精神并汝酬。

王迈

王迈　春晚山行问酒主媪以瓶罄告

霜晓寒於腊，日中方有春。

云头缠作暮，风力又欺人。

老犊眠方稳，雏莺语未真。

停骖谋一醉，不酌酒家贫。

王迈

王迈　春月白鹤吟寄魏鹤山

鹤去兮渠阳，发衣佤相羊。

啄芳洲兮饮碧湘。如青城之棲兮流矢中伤。

鹤来兮钱塘，朱顶兮昂藏。

浴太液兮下建章，如九皋之唳兮声彻上苍。

鹤归兮临邛之岗，嗥朔风兮立晓霜。

扪参历井兮水云乡，如逊东之返兮华表飞扬。

昔者去兮，狂枭毒獍相贺乎偃月堂。

迨其来兮，文鸾相得乎汉未央。

今其归兮，驯鸥狎鹭相待乎午桥庄。

善类无依兮，若空乎振鹭之行。

留行无语兮，谁扼乎群鸟之吭。

归去来於鹤何加损兮，关世道之否藏。

有雁兮南翔，翼短兮心长。

避缯弋饱稻粱，望胎仙兮天一方，

思蹇产兮结中肠，此仙之寿兮未易量。

天若祚宋兮，当复来而为治世这祥。

王迈

王迈　春月阅报成诗寄呈方漕信儒孚若

边耗遽如许，庙谟先定无。

书生良不武。夜半说长吁。

关与表余几，山阳援正孤。

黄尘号鬼魅，落日走猩鼯。

甲士疲鏖战，丁夫困转输。

临淮一带水，诸将万金驱。

宛地谁收马，延秋忌有乌。

毕魂空惨淡，曦鬼定揶揄。

公外英雄少，生来忠孝俱。

全将身作胆，曾以口降胡。

方喜规模伟，翻为文法拘。

正涂多植枳，公论冷如菰。

啮雪全初节，凌烟勉后图。

未应歌舞地，冷眼看侏儒。

王迈

王迈　次韵调甘内掾

韩掾才情妙，吟成苦夜长。

歌残如意铁，梦断合欢床。

鼓瑟湘云暖，吹笙岭月凉。

旧时双燕子，飞入谢家堂。

王迈

王迈　代贺崇清陈侍朗正种谠诞辰

曾梦乖槎泛银潢，不遇张骞遇乐方。

为言神仙事渺茫，仙府不在白云乡。

丹台幻作儒珍阁，蓬岛飞来双笔堂。

鹤车千乘集云轴，玉尘万斛纷雪香。

是中仙翁永难老，尝侍香案近玉皇。

归来手握山水印，傲睨义昊轻轩裳。

新诗醉墨美无度，奄有元白兼钟王。

身在岩壑心廊庙，丝鬓垂颔颜苍苍。

与公同时一辈人，半随蒲荻零秋霜。

元老崔嵬独山立，岁寒不改雪中篁。

九月十五夜未艾，长庚伴月光煌煌。

台星寿星合为一，今夕何夕见此样。

翠娥满引九仙酝，菊基入盏宫样黄。

珠明玉润陪知粲，起舞珰佩鸣丁当。

李蹊森森密米缝，佳句往往溢诗囊。

我於门阑最晚出，瓣香致辞祷意则长。

如闻郡国事方殷，须起老手为平章。

待教卫武了相业，方许潞公归洛阳。

王迈

王迈　戴老堂为城西林兄作

阙下唐时裔，城西戴老堂。

熊丸甘子嗜，鸡馔饱亲尝。

至行薰吾里，精心契彼苍。

定知家庆远，兰桂胜流芳。

环堵陈图史，高堂奉旨甘。

桂枝和月种，萱草斗春酣。

玉帝垣居北，老昨一周南。

重哉忠教责，硬作脊梁檐。

王迈

王迈　丹青阁

盛年忧国鬓毛苍，谏疏端堪铭豆觞。

行或使之苗膏雨，心乎爱矣藿倾阳。

荣华不与群儿竞，名节须留千载长。

试看丹青阁中句，吾宗有此好元方。

王迈

王迈　丁丑同蒋力父东归至城诗以别之

发轫神皋愁热甚，解骖乡井得凉多，

半生相托左右手，一日同收甲乙科。

老我已锄年少习，期君共守岁寒柯。

荣华富贵邯郸枕，惟孝惟忠久不磨。

王迈

王迈　冬孟驾出亲享太庙连日雨是朝大霁都人云凡四次如此矣

玉宇瞳曨晓，琼京略绰寒。

紫衣千骑从，黄繖万人看。

日景新开霁，天颜賸有欢。

贺回春满殿，圣母喜加餐。

王迈

王迈　冬孟驾出亲享太庙连日雨是朝大霁都人云凡四次如此矣

谷旦街尘净，满城春意我。

威仪清警跸，卤簿扈鉴和。

从骑黄金勒，回班白玉珂。

恩荣谁不羡，报上合如何。

王迈

王迈　读诚斋新酒歌仍效其体

先生出奇作新酒，自作自歌自为寿。

酒徒欲举吾盃，先挽天河濯渠手。

谁知先生诗更奇，刊落陈言付刍狗。

俗人欲诵先生诗，先吸天漱渠口。

古来作酒称杜康，作诗只说杜草堂。

举世无人传得方，奄有二杜惟一杨。

先生此味谁能尝，却曾见此糟蟹黄。

一片入口风韵长，余子祗慕大官羊。

天公生我太迟后，不作先生牛马走。

低头乞取酒百壶，晏下先生诗万首。

先生骑鲸上天游，问著许侬知味否。

王迈

王迈　读渡江诸将传

读到诸贤传，令人泪洒衣。

功高成怨府，权盛是危机。

勇似韩彭有，心如廉蔺希。

中原岂天下，尺土不能归。

王迈

王迈　读坡诗

先生诗笔觑天巧，国中往往无曹鲍。

一读快如檄愈头，抓痒底用麻姑爪。

千古词林有若人，谁复庸中夸佼佼。

当年浪落见丹心，悬知世道终难拗。

玉堂不愿公留军，群吠其如龙也狡。

出入风波千万里，葛巾野服温柔蛮獠。

饥来只字不堪煮，豆粥一盂粗可饱。

跋前痜后竟何成，赢得清名占箕昴。

与公同时富贵人，名字磨灭随虮蚤。

丈夫当为不朽计，方寸莫被饥寒扰。

王迈

王迈　读庆元党人家乘蜀

群伪欺天日，宋臣去国时。

朝扶皇帝玺，暮植党人碑。

楚众齐难胜，刘安晁遂危。

抵龟公赞决，几事并无知。

王迈

王迈　读庆元党人家乘蜀

方喜儒宗用，无何学禁严。

甘心师管晏，绝口说伊濂。

天岂斯文丧，人忧善类殓。

一鸣公甚伟，直气戢群憸。

王迈

王迈　读庆元党人家乘蜀

石显权倾帝，穰侯势逼王。

群狐争伺夜，丹凤独鸣阳。

阊阖辞天仗，洋川佩郡章。

谁尝舒亶唾，有舌巧如簧。

王迈

王迈　读庆元党人家乘蜀

侂怒如关曦，谋画比井蛙。

公乎拚一死，国尔自忘家。

庾亮尘难污，刘舆腻莫加。

修名与姱节，皎皎玉无瑕。

王迈

王迈　读庆元党人家乘蜀

本朝诸大老，谥议两忠公。

公去道乡远，名垂太史同。

理无显猪位，千载播清风。

韩品多孙子，毋须添乃翁。

王迈

王迈　读庆元党人家乘蜀

时流酣富贵，雅道冷如菰。

甘附武韦势，相师张孔谀。

识污随灶婢，气短事家奴。

使读忠公传，不能泚颡无。

王迈

王迈　读王伯大都承奏疏

去非前日在端平，我以为兄不敢名，

若使去非观此疏，须饶幼学作难兄。

王迈

王迈　读王伯大都承奏疏

屡下丝纶唤不来，来时已作去安排。

吾宗有此好兄弟，欲往从之天一涯。

王迈

王迈　读王伯大都承奏疏

首疏明明点败棋，次篇字字比元龟。

人中龙定子瞻是，殿上龙非安世谁。

王迈

王迈　读王伯大都承奏疏

曳紫腰金满阙庭，被渠唤作集瓜蝇。

适从何处来居此，面目人嫌鬼亦憎。

王迈

王迈　读王伯大都承奏疏

金鏁难羁五色麟，行藏如减国精神。

可怜张禹孔光辈，气息奄奄泉下人。

王迈

王迈　读王伯大都承奏疏

直道年来冷似菰，西山去后有人扶。

王郎此段真奇特，又喜三山出介夫。

王迈

王迈　读王伯大都承奏疏

佞夫苟几粪甘尝，余子危言袭故常。

若使秉彝犹未灭，也须泚颡细思量。

王迈

王迈　读王伯大都承奏疏

朝犯雷霆暮即行，灶间老婢莫猜惊。

须知堂里饤头肉，不似山中野菜羹。

王迈

王迈　读王伯大都承奏疏

近得故人盈纸书，却将取辱笑吾徒。

世间处胡可羞事，曾见欧阳责范无。

王迈

王迈　读王伯大都承奏疏

聒耳喧啾厌毕逋，朝阳忍听凤凰孤。

朝廷若贬饶州老，我亦甘心拜尹洙。

王迈

王迈　多病

客问新来况，新来病更多。

忧时添老色，愠小损天和。

不是梦华境，祗寻安乐窝。

年丰米犹贱，加饭笑廉颇。

王迈

王迈　鹅坑先茔晚归

诘曲穿荒径，高平见远山。

溪乾呈石紫，林峭露枫丹。

不道归来晚，惟愁句未安。

片云真解事，放出月团团。

王迈

王迈　二朋阅邸报

闻道边头数万兵，倒戈归我我遗民。

处降失策国非国，清野无粮人食人。

关外数州城不猎，山阳孤戍草无春。

书生忧愤空头白，自有经纶社稷臣。

王迈

王迈　二十韵潮阳宰余君实日华

昔日潮守有昌黎，恩波万顷横鳄溪。

五百年后得余令，棠阴上与韩本齐。

故家县谱熟展布，砉然牛刀优割鸡。

期年已报三异政，节爱堂扁焕新题。

手摩民瘼心隐痛，药石其具靳刀圭。

老农终岁不识吏，废畴荒陇皆锄犁。

邑有豪侠擅武断，缿筒告诉来髫齯。

仁者之勇一发露，爱苗亟欲芟稗梯。

谁为鼠辈巧道地，周道如砥生蒺藜。

公车未采舆人诵，端士先为横议挤。

朝中有语稍辨雪，言者愕立惜噬脐。

侯朝闻香花随去，丁壮鹧拜婴孩啼。

不知朝廷闻得否，天下贪吏浊如泥。

毁誉失真例如此，猜澜既倒谁能堤。

书生有舌不善佞，今拜东野头须低。

诗成翻恨天门远，何人乞我青云梯。

王迈

王迈　二月十六日到仙水未第前屡梦

双毂相催羊胛熟，三年方遂鲤湖游。

群仙笑问来何晚，世故相牵不自由。

昨梦回思聊尔尔，他时稍足便休休。

寄声岩下鹅冠子，丹灶何妨为我留。

王迈

王迈　二月朔日得诗二十六韵

二月方书朔，新晴景物饶。

今春添一闰，是月始元朝。

一枕初回梦，千官想正朝。

横鱼金击带，鸣骑玉为镳。

归第无余事，流风竞贵骄。

歌翻羯羊鼓，舞衬凤凰箫。

烂醉东西玉，争妍大小乔。

湖山行处乐，日月暗中消。

轩冕吾何羡，巾车隐者招。

林泉供啸傲，杖屦足逍遥。

砌笋和泥掘，盆花引水浇。

酒炉衣可淮，茶灶火频烧。

冷眼蛾投烛，灰心鹿覆蕉。

惯分田父席，懒折督邮腰。

繙阅书连架，赓酬诗满瓢。

只知贫亦好，未觉兴无聊。

所恨共巾炽，能为邻境袄。

四郊群啸聚，十定九焚焦。

旧腊月亏蚀，新年地震摇。

台占频告异，涂说扆兴妖。

带甲多沦没，抽丁困役徭。

备防家买剑，巡逻境鸣刁。

恶少锋尤烈，渠魁首未枭。

豺狼行逐逐，鸿雁羽悠悠。

欲诉闾阎苦，其如魏阙辽。

太平何日见，读报恼孙樵。

王迈

王迈　飞云楼

亭前一望水东流，更有雄楼在上头。

燕子飞来春漠漠，鸱夷仙去水悠悠。

神交故国三千里，目断中原四百州。

日暮片云楼古树，昔人留与后人愁。

王迈

王迈　感欢时事

十家生聚发无聊，鸡犬惊惶避使轺。

昔日青苗犹出镪，如今表纸作青苗。

王迈

王迈　感欢时事

闻说永平全盛时，如云冠盖会京师。

新来逐客令严甚，肉食满朝无李斯。

王迈

王迈　感叹时事

西风惨淡起愁云，走檄飞书正纠纷。

剑器朝方驱冶匠，戈船夕又募新军。

马肥已报高秋警，鹤唳那堪中夜闻。

我辈忧边心俗折，棘六灞上漫论勋。

王迈

王迈　观风堂观丛刻

古碑真赝递相承，俗刻纷纷满笥滕。

最是可怜越山石，不应只吊剡溪藤。

王迈

王迈　观猎行

落日飞山上，山下人呼猎。

出门纵步观，无遑需屐屧。

至则闻猎人，喧然肆牙颊。

或言岐径多，御者因追蹑。

或言御徒希，声势不相接。

或言器械钝，驰逐无所挟。

或言卢犬顽，兽走不能劫。

余笑与之言，善猎气不慑。

汝方未猎时，战气先萎薾。

弱者力不支，勇者胆亦怯。

微哉一雉不能擒，虎豹之血其可喋。

汝不闻去岁淮甸间，熊罴百万临危堞。

往往被甲汝曹，何怪师行无凯捷。

鸣呼安得善猎与善兵，使我一见而心惬。

王迈

王迈　过建阳范氏桂林馆见其向日娱宝亭馆已属他人诗以吊之

桂林当日如春煖，花木清妍差可款。

主人好事玉泉香，行客留题锦囊满。

桂林今日如冰寒，颓垣坏壁他人管。

穷冬莫赠范叔袍，过竿谁饷子桑饭。

君不见李家偃月堂，金鱼玉佩鸣丁当。

冰山一倒扶不起，月固无恙堂已荒。

又不见董家藏坞，翠幕珠帏贮歌舞。

谁知当时赏心事，不救后来燃脐苦。

请君听我吟桂林，悲欢成败更相寻。

人生富贵如邮传，古往今来几桂林。

王迈

王迈　过新蓬二岭

世路年来熟险巇，那堪炎火正宣威。

足摩青壁顶头过，心逐白云天外飞。

瀑布有愁客耳多，山禽无语怪儒衣。

田翁怜我鞋根湿，为说林梢已夕晖。

王迈

王迈　海棠

梅太清舑桃太肥，不浓不淡此花宜。

何人笔下有香字，为杜陵翁补逸诗。

王迈

王迈　害惠安吴簿明辅子良权南安宰二首

南安只是旧南安，敏手为之便好看。

事辨要先心肯辨，才难须信县无难。

锦遭伤后从新制，琴不调时改旧弹。

风防病笑理繁剧，公余何惜筑诗坛。

王迈

王迈　害惠安吴簿明辅子良权南安宰二首

邑人见说渐相安，更把西山作样看。

有人社民行志易，不宽不猛得中难。

设施新法须明允，掩盖前愆莫纠弹。

便作真王何用假，安排旗鼓即斋坛。

王迈

王迈　寒食呈陈崇清

一日五日山寒节，八十六翁行地仙。

曲水飞觞酬胜景，汉宫传烛忆青烟。

三春幸自添余，双笔今题几篇。

挽仰兴怀儿辈事，先生有乐在壶天。

王迈

王迈　和崇清侍郎招饮超燕堂韵

超燕堂开一面春，却教寒畯亦充宾。

西清班推名从前，南极躔中见老人。

草圣已传碑不朽，花神觉与思俱新。

乡邦桃李谁培植，直待魁然宰辅真。

王迈

王迈　和后村刘甫纪梦

梦怀谏纸立前厢，梦觉披衣起纲详。

斗断章取义旧谣仍搞奏，籯金往训觉增光。

穹官贤职一时事，令子直臣千载香。

报答君亲良月日，未应垂钓老沧浪。

王迈

王迈　和黄遇卿二白韵

晚来云色半浓淡，云外青山知有无。

缠出六花夸舞女，又飞一白慰农夫。

久无人说平淮事，空有天生访戴图。

忧国寸心同皎洁，诗肩如鹭更清舑。

王迈

王迈　和京教李景平

父了才名压二放，儒官咫尺近家山。

官间人羡清华选，诗好天开笑粲颜。

雌甲一生甘守拙，雄飞千里莫渠攀。

骨凡自分仙难做，懒去从人学九还。

王迈

王迈　和京教李景平

美人清晓梦催班，老子心清只爱山。

晚岁松筠留素节，艳春桃李付红颜。

官鹿鹤料犹堪活，援寡龙门莫浪攀。

满眼飞腾霄汉上，谁知倦翼已思还。

王迈

王迈　和京教李景平

天上仪邻懒趁班，愁云苦雨暗湖山，

绝怜黑黍纷披穗，空有决明鲜好颜。

忧国寸心曾感慨，趋时俗驾倦追攀。

幕中寺自文书省，诗债无缘久不还。

王迈

王迈　和林养正龟符惠诗

殿陛程文被十行，要搜鲠论献朝堂。

点头只欠饶三好，强项须教受一章。

耿耿古心憎肮脏。茫茫俗眼笑荒唐。

大官羊肉非吾羡，一筹藜羹劣可尝。

王迈

王迈　和刘编修潜夫读近报蒋岘被逐二首

读报欣然共赋诗，古来忠佞各殊岐。

彼犹愧见蒋颖叔，君盍自期刘器之。

恶草剪除虽一快，芳兰销歇已多时。

怀哉康节先生语，作事莫教人绉眉。

王迈

王迈　和刘编修潜夫读近报蒋岘被逐二首

两载相依笑陆深，鹑衣不羡锦为衾。

渠侬眩耀麒麟楦，我辈翻腾驽骥吟。

朝去一节忧稍歇，边留五大祸万深。

栋梁培植谁之责，莫遗斧斤终日寻。

王迈

王迈　和龙溪陈宰琏景赐石马桥韵桥乃其父崇清作倡

几年公案一朝成，我睹争先眼倍明，

势明似呈新月样，滩腰不作怒涛声。

鳌头地踞三千尺，鹏路天开九万程。

荷橐瓣香元好在，阴功隐德慰平生。

王迈

王迈　和马伯庸尚书四绝句

晴澜金色漾琉璃，日落春风拍岸时。

鸥鸟不惊人去远，掖垣南下树参差。

王迈

王迈　和马伯庸尚书四绝句

步障随车起暗尘，画罗难隔艳阳春。

水边争羡春阳柳，一岁东风一岁新。

王迈

王迈　和马伯庸尚书四绝句

玉泉山下水潺潺，不比温泉洗玉环。

濯罢九龙池内锦，缠教流出到人间。

王迈

王迈　和马伯庸尚书四绝句

丝丝垂柳拂金沟，学就宫娃舞态柔。

莫遣落红飘一点，长门春色不禁愁。

王迈

王迈　和毗陵傅知录送其侄得隽广童科

渥洼骥子展足长，朝发燕都夕夜郎。

一腹如椰贮夜光，挥毫落纸烂成章。

诵筴无遗忘，风采耸动中书堂。

伯父一见金玉相，声之以诗鸣凤凰。

顾我外氏出义阳，忝与此郎为雁行。

窃效序送童子张，期子更阅几星霜，

姓名金榜相颉颃。

王迈

王迈　和书楼叔题小蓬莱

月砌云阶不染埃，疑从天上幻将来。

一龛俨坐钟兼吕，二老相从聃与莱。

丹剂好从金鼎炼，玄关须要玉匙开。

他年勋业如粗了，待红群仙笑语陪。

王迈

王迈　和赵倅二首

一样风清共月明，平分那得外斯盟。

合将长与贰同传，正恐君嫌誉过情。

碑断文昌须改制，台高马援却逃名。

色丝黄绢侬无分，悔不文园着力耕。

王迈

王迈　和赵倅二首

二车人物汉三明，来主壶山寿永盟。

众口是碑均咏德，片言如秤不容情。

斯文阴有扶持力，循吏何求烜赫名。

早晚政成天上去，旧廛还忆老农耕。

王迈

王迈　和致政林存斋稚圭

东邻南极老人星，音吐洪亮眼晶荧。

诸郎个个佳宁馨，长者早占千佛经。

仲季锐如刃发硎，三珠粲烂照户庭。

老人散策傲郊坰，健笔哦诗惊六丁，

仰天高唱雨霖铃。餐和毓粹养灵扃，

炼和无知如鹤形。文堂纵谈耳惊霆，

硬语盍作盘盂铭。笑渠教谄儿懒听，

只今人物混渭泾。贤者聚类醒萍，

报复未已况调停。我狂畏暑卧风棂，

日夕西望忧朝廷。何时乾坤得清宁，

未信日月长昏冥。不必餵糟学独醒，

不烦餐菊制颓龄。支驾皇舆待騫駉，

问讯谁来坐东厅。老成自有典刑，

尚父须符渭卜灵。

王迈

王迈　和竹轩张史君来字韵二首

金凤传呼紫马来，壶山真面气佳哉。

朝天有路鹿呈瑞，应物无心鸥不猜。

黍穋熟时农洗甑，芰荷香客衔杯。

官穹职峻人俱羡，最羡斑衣舞老莱。

王迈

王迈　和竹轩张史君来字韵二首

一自都门拂袖来，意味岁月亦悠哉。

填波精卫功良苦，享乐鶢鶋心自猜。

老矣力衰难运甓，偶然兴到且传杯。

君侯若使居王所，片善还能采草莱。

王迈

王迈　和宗侄朝望公辅贺生朝韵

投间久矣息心兵，台上饥乌又一声。

湖海正须招隐士，朝廷终不赦狂生。

剖开胸腹犹余赤，削尽头衔越样清。

坐看吾宗后来俊，西风再举上鹏程。

王迈

王迈　贺表兄傅仁仲常后院生男

昔君与我夜对床，知君著意选专房。

为言东邻有女宝，胡不贮之芸辉堂。

君时为我一怂恿，以斗量金买娇宠。

小君有德比孟光，不妒不嗔回盼重。

悬在仙果结子迟，三年乃字玉麟儿。

君家多产渥洼种，英物生来骨定奇。

莫嫌外家不足数，有子端能遗其母。

旧闻络秀有伯仁，今见英娘生阿武。

萱堂一笑颜生春，从此含饴日弄孙。

他日公侯当衮衮，凤将九子俱青云。

犀钱利市人争觅，我独流涎不能得。

假饶此事卿无功，不道荐贤功第一。

王迈

王迈　贺陈讲书谋仲诹璋庆

好是橙黄橘绿时，津津黄色上双眉。

十为良月阳将长，一索民男喜可知。

南外□房开宅相，西清荷橐长孙枝。

青春拾芥收科第，须记麟庠客有诗。

王迈

王迈　贺陈侍郎该宗祀告成加封清源郡侯二首告词有缅怀耆德养老乞言等语

锦书飞下字如鸦，从橐词头似相麻。

竣事明禋均雨露，缅怀耆德傲烟霞。

鸡窠佚老精神健。燕颔宜侯爵邑加。

愿体乞言珍重意，星驰驿骑奏忠嘉。

王迈

王迈　贺陈侍郎该宗祀告成加封清源郡侯二首告词有缅怀耆德养老乞言等语

辞封来伴赤松游，判作山中万户侯。

一片葵心天北阙，十行芝检殿西头。

渊洪端静恩言厚，拊藉温存眷礼优。

国事多艰耆旧少，须公与作济川舟。

王迈

王迈　贺弟纲得男

韩相由来紫府仙，微之曾侍玉皇前。

羡君久矣崇真教，生子居然契道比值。

料得玉麟亲入梦，试看铜狄几经年。

不须草草为汤饼，剩犀钱筵。

王迈

王迈　贺工思表兄西上

谁言场似樗似蒲，好手居然不解输。

叠彩三巡皆得注，结场一掷定成卢。

月评须应状元识，风义新添家庆图。

科第假途余事耳，方来宇宙要人扶。

王迈

王迈　贺洪景茂叶舍试平奏仍勉为南宫之行

喜箧天庠正妙龄，同时行辈半先登。

如今缠喜红心中。当日几成变脚升。

冀北群空看走马，溟南路阔快抟鹏。

归来新敞渠渠厦，笑我生涯冷似冰。

万仞浮屠已合尖，出门一笑谢虀监。

钓鳌沧海六连上，骑鹤扬州二得兼。

识应何仙符旧兆，梦魁余榜合新占。

破荒吾邑须君辈，更看花从锦上添。

王迈

王迈　贺宋兄令子县尉之望擢荣还

自从西笑便安排，果有佳音天上来。

纵靶少年亲得隽，跨鞍老将几衔枚。

欢驰帝里泥金帖，喜溢亲庭药玉杯。

造物与君良不薄，好将阴德厚栽培。

王迈

王迈　贺同年林簿同卿龟从新婚

金华门外浥京尘，乌石山前结帨巾。

翁婿相看冰映玉，庭闱一笑颊生春。

昔言尔尔嫌随俗，今唤卿卿喜有人。

来岁梦兰叶佳兆，犀钱玉果出娱宾。

王迈

王迈　贺同年林簿同卿龟从新婚

知君雅志厌奢豪，富贵相寻可得逃。

云母屏间穿雀目，销金帐下醉羊羔。

养生早悟眉为斧，侍立须惊手有刀。

老我诗成还失笑，膏粱未必胜糠糟。

王迈

王迈　贺谢景芳得第四男

每爱君家玉满阶，仙宫今又见琨台。

父兮定得铃旗梦，母也须怀磬石胎。

羯末封胡和有种，复临泰壮看朋来。

林家络秀如闻此，好好来求依样怀。

王迈

王迈　贺许宰伯诩再考

宰官才具万人豪，鸡小如何下得刀。

奏课再经书上上，理繁祗见辦多多。

抽囊有卷牛腰重，装橐无金马骨高。

欲贺政成怜我懒，篇诗付与邑人歌。

王迈

王迈　红蛛

空里游丝十丈长，直垂一颗绛纱囊。

侬无喜事何须尔，往报槐花举子忙。

王迈

王迈　画工又作道装

扬州节钺非吾爱，肯要腰缠十万钱。

只愿天公多与寿，道巾野服伴胎仙。

王迈

王迈　怀蒋力父鉴仓

人生聚散类团沙，偶得聊骖饯岁华。

竹杖徐忘了木桥，村醪小酌胜如茶。

乡情喜似轻千里，诗味相投各一家。

便好扶携玉京去，孤山深处看梅花。

王迈

王迈　黄君会景伊西上

杞梓非凡材，骐騤非凡马。

朴樕不入公输门，赏骏岂无伯乐者。

龙泉真宝剑，焦尾亦名琴。

张华有眼识紫气，子期解听流水音。

凡物时为之否泰，横宝在道众所爱。

十年读书得一友，送之西征吾意快。

梅花馨，雪花明，

仙霞直上带云津。别君不作儿女语，

万卷诗书早致身。柳绵飞，

榆荚舞，软红尘中花如雨。

逢君一笑上青楼，破费黄金买金缕。

那时君已在瀛洲，而我正为京华游。

便教后举入黄甲，早是输君此一筹。

王迈

王迈　惠安赖惟允汝恭乞崇清老椿芳桂四大字为赋二首

混元盘古为之母，汗漫安期为这友。

枝条上挂蝩连蜷，劫火不坏其天全。

雷雨不惊其生厚，春秋巧历莫能知，

知我者有蒙垃叟，君持此物为亲寿。

老陈作字光摩斗，人兮椿兮共长久。

王迈

王迈　惠安赖惟允汝恭乞崇清老椿芳桂四大字为赋二首

蕊宫仙子携黄云，挼之成屑来缤纷。

百和天香兔为捣，蟾蜍窃之从月奔。

色香假合成引树，天上香飘天下闻。

花神乞种到后土，蒙天一笑移其根。

知君腰有补月斤，斫取高权扬远芬，

留其賸者遗子孙。

王迈

王迈　寄陈起予宗夏二首

道有穷通时屈伸，夫君气概岂长贫。

帐前弟子知无几，膝上郎君证可人。

苜蓿尽多聊一笑，栗梨见觅莫渠嗔。

平生耿耿犹存否，五十端能贵买臣。

王迈

王迈　寄陈起予宗夏二首

昔共从师未裹头，如今双鬓各惊秋。

我无突兀万间厦，君自昂藏百尺楼。

风雨苦多时事恶，英难示遇老天愁。

相思一夜不成寐，早起题诗寄便邮。

王迈

王迈　寄呈漳守李侍郎元善四首

棠木筠溪手自栽，竹湖又剖竹符来。

祖孙相望风流盛，父老驭传春意回，

拔薤莫须施辣手，泛莲似更欠清才。

善人所至如甘雨，要洗漳民满岩层埃。

王迈

王迈　寄呈漳守李侍郎元善四首

侍郎佛地位中人，一饭何尝不念民。

泾渭同流须有别，雪霜杀物乃为仁。

扬清可使贪夫愧，去恶能令善者伸。

自笑狂生太饶舌，见诗少喜定多嗔。

王迈

王迈　寄呈漳守李侍郎元善四首

向来大姓虐穷闾，千亩农田浚作渠。

点吏鹰豪争攫肉，骄儿螂怒敢当车。

老丞嫉恶无容忍，直禾诛欲剪锄。

解印此曹称快甚，惟民与士最愁子。

王迈

王迈　寄呈漳守李侍郎元善四首

陛前苦语犯龙鳞，朝退还遭丞相嗔。

连削六阶为下吏，只饶一死与间身。

命天所付须安分，贫士之常莫语人。

惟有梅花无冷暖，玉堂茅舍一般春。

王迈

王迈　寄林少忠因为家叔再留之馆

择师难似择良医，争得功指俗迷。

每羡君才如扁鹊，能为后学发醯鸡。

作文须有夺胎法，卞惑先须刮膜篦。

子侄明年看骨换，所求不止在刀圭。

王迈

王迈　寄林少忠因为家叔再留之馆

年来师道孰尊到，温饱何缘得浼君。

鸿雁暂为粱稻计，牛羊谁为牧刍勤。

琴书到处聊娱目，羽翼生时要薄云。

我偶书田收一熟，向来正亦病人芸。

王迈

王迈　寄南剑守陈寺丞宿

复斋出守剑津时，正直清廉真吏师。

遣爱昔尝垂竹帛，徽音今又嗣埙篪。

侯能培植基棠茇，我欲摩挲常萼碑。

千载福公家传好，怀哉蜀士送行诗。

王迈

王迈　寄题卢川容膝轩诗

谁将容膝榜轩楣，未见高人心领之。

绿绮牙签无长物，名芝芳茝是佳儿。

卧看笔架成江梦，坐揖炉峰读楚词。

诸谢风流应未远，卢川今又种清规。

王迈

王迈　寄婺州赵尚书产夫二首

大雅千年一嗣音，人如美玉更良金。

清修山泽舑儒样，恻怛河沙古佛心。

北阙方瞻台斗践，东嘉还借福星临。

中兴宗衮留衣钵，大有苍生望作霖。

王迈

王迈　寄婺州赵尚书产夫二首

忆昔京畿人幕时，游从日浅辱深知。

每夸得士如温造，几度逢人说项斯。

亲见登瀛应击节，近闻去国为攒眉。

江干饯别公先至，洪魏诸贤鼎鼎来。

王迈

王迈　寄婺卒张同年渭叟并简其婿黄元辅自然二首

江峰映带武夷青，几度携筇此地行，

韵士魁人钟间气，冰翁玉婿并时名。

世方争效十赞巧，渠自不贪三字荣。

料得平章风月暇，家书一阅万金轻。

王迈

王迈　寄婺卒张同年渭叟并简其婿黄元辅自然二首

同登当日鬓犹青，宦路还如跛憋行。

莳药山陈非贵相，叩头殿下得狂名。

著书平屋千年记，堆笏盈床一饷荣。

安东窝中无别法，只将世累放教轻。

王迈

王迈　寄谢希贤先觉表兄

昔君弱冠我犹儿，黄卷青灯茅屋西，

父对人谈称卫玠，

母因客过器王珪。别来阴寄尺书鲤，

梦里时亲日角犀。风快偶然翔短翼，

不应鸿鹄久卑栖。

王迈

王迈　寄延平史君马德大天骥二首

日诵江干饯别诗，端平局面改嘉熙。

调元金鼎人黄发，宣化朱幡君白眉。

否泰从来更代禅，乾坤此去愿平夷。

狂生迂阔真无用，饱饭山中倒接离。

王迈

王迈　寄延平史君马德大天骥二首

君正青春我鬓丝，春闱旧梦是耶非。

九方皋马分明瘦，百里奚牛自在肥。

欲去寻盟谈缱绻，又愁钩党起几微。

乘车载笠俱随分，怀美人兮心奋飞。

王迈

王迈　寄郑龙川子汝瞻岩翁二首一叙别怀一谢惠端砚

汝瞻当日预文盟，七十人中最妙龄。

别久恨无书寄雁，夜深犹记案帷萤。

我叨天寺登科甲，子盍心期绍品丁。

后会阿蒙须刮目，流声不减国兰馨。







卷383

王迈

王迈　寄郑龙川子汝瞻岩翁二首一叙别怀一谢惠端砚

寄我端溪玉一弯，文房取友此其端。

眼中厌持珊瑚树，掌上忻擎紫马肝。

底用千金求国手，拟封九锡霸词坛。

他时游宦南州路，免载囊中只石还。

王迈

王迈　监试卫通判送桂花一枝得四绝句以谢

花映眉间一点黄，笑将文字共平章。

高枝定不轻分付，自有花为知见香。

王迈

王迈　监试卫通判送桂花一枝得四绝句以谢

天女吹香到酒边，不须更著水沉烟。

明年正月披香殿，人在玉皇香案前。

王迈

王迈　监试卫通判送桂花一枝得四绝句以谢

郡家结得此花缘，盛事龙头四十年。

书种至今香不断，馨儿俱作广寒仙。

王迈

王迈　监试卫通判送桂花一枝得四绝句以谢

风月堂中倾国姝，别来风骨清舑。

良宵梦里殷勤说，玉兔还能捣药无。

王迈

王迈　简南剑倅赵用甫以夫同年二首

元戎择佐奏肤公，君以宗英在选中。

紫气发硎光射斗，碧油草檄令飞风。

莫嫌假手事权小，行拜真王位望穹。

老我相期犹远大，朱虚要立万年功。

王迈

王迈　简南剑倅赵用甫以夫同年二首

岜亭邂逅又轻离，时事更翻几局棋。

游宦明知同旦过。出山聊复救朝饥。

屠龙笑我真可用，跃马追君已落迟。

王迈

王迈　简仙游宰共瀛甫登二首

为喜双岛舄，将临九鲤乡。

民贫嗟辙涸，吏横正鸱张。

谁与催贤令，速来仁一方。

茅檐茨屋下，延颈望春阳。

王迈

王迈　简仙游宰共瀛甫登二首

诗要渊明赋，琴须宓子鸣。

幸哉吾百里，行矣见双清。

民瘼需绥抚，人才待作成。

猪肝非我嗜，无事累高明。

王迈

王迈　简宗弟无逸稼主簿

朼来缠是早春时，过眼园林啭子规。

看绝交书君介癖，读离骚赋我狂痴。

断无清梦飞蓬岛，剩有冥搜到草池。

闻说郎星遭孛彗，又添一恨上双眉。

王迈

王迈　轿中五言

卯酒工为醉，春衫怯晓寒。

篮舆有何味，脚力且图间。

得句点头笑，拈书信手翻。

仆夫行且止，我爱眼前山。

王迈

王迈　就许宰求云岫介和集

昔者杜老夜听许十诗，为言风骚共推注。

如何汗青失其传，览杜集者为许惜。

我曾得介和之编，暗中惊喜拾拱璧。

泰岳之后虚人归，宗派元自一家出。

驰筒往返者谁欤，云岫先生诗巨擘。

文鸾彩凤迭应酬，呼撼翠梧彻金石。

血驹紫燕争追驰，容与蚁封中徐疾。

留卷把玩不忍归，痛快差类愈头檄。

应知至宝畴敢私，天下有目皆愿识。

刊之坚梓广流行，作我县斋大奇特。

诗名要与宇宙齐，岂比五台诗卷逸。

自从秋孟授锓工，跂予望之朝连夕。

王迈

王迈　菊花

忙里何曾把酒卮，一秋心事付东篱。

等间应被西风笑，寂寞黄花未有诗。

王迈

王迈　句

月香试看尤清绝，一在枝头一在窗。

王迈

王迈　句

未知死所先期死，自笑狂生老更狂。

王迈

王迈　聚物

臧谷亡羊等是痴，塞翁失马浪成悲。

本非真鹿梦何淮，未必无钓且迟。

蛟龙暂与蛍蛇肆，鸿鹄那教燕雀知。

暮四朝三狙莫怒，会看挟乙走狐狸。

王迈

王迈　看蒋玉父有珍炙膏肓

炷匀剧炎火，端躬如泰山。

医师工指授，竖子觉毛寒。

铁脊梁须壮，银河水不乾。

明知宁忍痛，绝欲信为难。

王迈

王迈　腊肉

霜蹄削玉慰馋涎，却退腥劳不敢前。

水饮一盂成软饱，邻翁当午息庖烟。

王迈

王迈　兰花

见山堂里小春寒，觞政诗囊甚有欢。

重客分明知小李，美人自在写猗兰。

直须博都去纫佩，只欠香来劣可餐。

菊磵一枝光洒落，不妨人作易芳看。

王迈

王迈　兰亭故居

弭节稽山乐事多，旧闻一一入搜罗。

卧薪伯业今何在，乔木家声久不磨。

可笑儿曹怜野鹜，却输道士辨笼鹅。

不因禊帖风流远，千载人谁数永和。

王迈

王迈　离家

无端轻弃白云坳，似被梅花唤出郊。

岁律堂堂蛇赴壑，宦途役役燕营巢。

数更听雨情何极，忧国怀家睫不交。

老了英雄天不管，那堪更被山嘲小。

王迈

王迈　立夏前王日出郊送春

前回马首络青春，春我相逢皆故人。

今朝出门忽失笑，春如五日之京兆。

莺痴蝶騣不知愁，惟有杜鹃啼到晓。

春到园林邮传哉，藤阴次第庇莓苔。

愿春长在人长健，何惜与春归去来。

王迈

王迈　莲花

莲花出自於泥中，过眼嫣然色即空。

争似泥涂隐君子，褐衣怀玉古人风。

王迈

王迈　良月朔郊行问讯梅菊

夜半渐惊风作恶，朝来賸喜月为良。

知梅有意商量雪，问菊何谋淮备霜。

和靖未吟先得趣，渊明欲断己无肠。

物情荣悴胡关我，独酌悠然寓醉乡。

王迈

王迈　刘氏内政及二宠同孕

中秋过后缠十日，广寒侍人遭谴谪。

随在人间富贵家，依前不离姮娥侧。

刘郎风流世所无，醉中饮啖无精粗。

三胎闻已俱孕秀，次第门外连悬弧。

老子释氏亲抱送，想应屡入维能梦。

我今预作弄璋书，君须早辨汤饼供。

王迈

王迈　梅花吟

君不见山前后雪成堆，朔风撼地声发雷。

孤根忍死受寒冻，须作百花头上魁。

寻春游子不爱惜，马蹄践蹂花狼藉。

芳姿不肯被消磨，饱尽炎凉方结实。

实成始得主人知，进登玉陛调鼎腼。

那时滋味甜如饴，无忘霜风吹折时。

王迈

王迈　梦林清叔

已分幽明隔，无端入梦来，

交情今已矣，汝死亦冤哉。

白骨今何在，沧波去不回。

王迈

王迈　闽岭遥岑

天晴遥见七闽关，万仞丹梯莫可攀。

怀度不离青嶂里，客行多在白云间。

玉门辽邈诚虚设，蜀道崎岖只等闲。

扰成路傍名利子，轩车南去几人还。

王迈

王迈　墨歌寄林明叔

赠君古墨三寸许，君知此墨从来处。

溧阳石化几千年，钢铁臼经三万杵。

昔我得之於异人，使我拾袭藏为珍。

我今以半为君遗，物以妙贵君勿嗔。

来岁八月西风里，我曹慷慨辦行李。

书囊无度半法骈，栓点笥中惟有此。

用时须留一匕余，丹墀大对要烦渠。

更有浯溪纪功石，待问君王乞墨书。

王迈

王迈　暮春即事

去头红上三竿日，烟际青来数点峰。

桑识此行无可意，往来俱被打头风。

王迈

王迈　南剑赵用甫权郡有小集以祈晴不用妓移晚筵於潘司户

君侯风谊薄云高，轸念征夫跋涉劳。

雅宴朝陪青玉案，余欢晚属念珠曹。

向来惊下曾参杼，此去谁分范叔袍。

斋合祈晴行有应，免教雪虐更我饕。

王迈

王迈　偶书警俗

大雅吾无望古人，有常犹愈翟公门。

贪荣但可骄妻妾，死义方堪托子孙。

董生鸡哺宁求报，元了雉媒莫少恩。

俗物茫茫随野马，英雄千载赤心存。

王迈

王迈　潘世表来访临别赠二十韵

病眼缘春困，晨兴为子明。

未应谈世故，政恐累吾清。

书况近何若，襟期久不倾。

春来已多日，课辦几何程。

我懒觉成惯，人怜太瘦生。

招穷诗作崇，攻闷酒为兵。

昨关僧房宿，思寻友旧盟。

时时整行李，往往叹浮萍。

一动归欤兴，长歌去矣行。

小轩频偃蹇，分物息经营。

绿爱弥墙幄，红惊糁地英。

感时愁杜宇，唤梦赏鹂鹒。

秩马来超递，论文会合并。

匆匆为草具，郁郁有兰馨。

如许遽言别，深知不尽情。

惜花二三月，送客短长亭。

万事眼前幻，一杯身后名。

相期在忠孝，冷笑付枯荣。

问学无穷尽，文章合老成。

倘来聊尔尔，所产要铮铮。

此去逢同社，为侬好寄声。

有需新句子，此稿不妨呈。

王迈

王迈　蓬莱阁

历晋更唐岁月多，玩珠龙尚枕山阿。

绝怜蓬阁元包佑，敢拟兰亭记永和。

秦望数尖衔夕照，镜湖一线暗烟莎。

登临未心匆匆去，奈此千岩万壑何。

王迈

王迈　七月望后二日西湖会饮酒酣分韵赋诗得荷字

波平烟霁晚风和，船到湖心水没窝。

凉绝不知三伏暑，醉酣齐唱八仙歌。

赏梅洞口怜和靖，种柳堤边忆老坡。

鱼钥他时知共直，好论旧事卷新荷。

王迈

王迈　钱方言岩仲之泰尉尤溪二首

莫作寻常一尉看，斯人能大所居官。

才高不数麒麟楦，气盛曾排虎豹关。

初筮事人须以直，有心及特莫辞难。

此行有一为君贺，刺史贤如元次山。

王迈

王迈　钱方言岩仲之泰尉尤溪二首

一第归来正黑头，艾轩遗墨费旁搜。

及瓜上日相催迫，锓枣通宵细校雠。

充类所行皆好事，立身何患不前修。

故家常宝文公帖，谨勿逢人便有求。

王迈

王迈　乔松歌

华阳有乔松，直干千太强。

盘根据厚土，劲直凌秋霜。

不知种者谁，拱把由羲皇。

不受秦人封，铁立心慨慷。

下有青牛蹲，中有琥珀藏。

长恐蛟龙姿，夜逐雷雨翔。

我愿为胎仙，高风下相羊。

共此清与高，保此坚与刚。

共闻尧舜君，至治垂衣裳。

玉帛交万国，朝觐开明堂。

我愿为榱桷，翼松为栋梁。

斩此冰雪根，绘画旋青黄。

万古永不朽，长久天日光。

王迈

王迈　清明郊行

年例清明是暮春，今年春事却平分。

故添一闰知天巧，欲探群芳奈雨频。

烟树对人愁脉脉，暮山似我老陈陈。

感时莫洒花前泪，不道中原涨战尘。

王迈

王迈　秋榜已揭不寐

寒重难为坐，宵长可奈眠。

老天不解事，特地闰今年。

风助蛩声苦，霜和月色妍。

抱衾成百感，嚼句忆坡仙。

王迈

王迈　秋夜对客

旋烧香鸭剔银缸，风卷银蟾上矮窗。

诗癖苦无厅药疗，睡魔赖有建茶降。

回环蛙部疑成两，接续蝉笙不计双。

好友相看宁惜夜，满怀秋思浩如江。

王迈

王迈　阙题

拙成可抵万金璧。从古至今不偶合，

如何二妙一时出。仆也若调乌鹊鸣，

敛翅甘受黄鹤擘。自从手授大雅文，

孺子低头拜黄石。数韵不未足写容，

先生响报何捷疾。儿娇胜拾隋氏珠，

母喜如捧毛生檄。自怜生长通德乡，

每沐达尊垂异识。为题碑刻墨未乾，

招入诗盟笔尤特。前无宋与班香是，

奄有庾清兼鲍逸。岁晚家食谁与娱，

持此可慰风雨夕。先生自取太劳谦，

提奖孤寒美多溢。大匠旁观自汗颜，

伯乐一顾价增百。琴堂闻亦有妙赓，

迄遣奚奴为物色。当官多是废言诗，

敏手何曾妨霹雳。

王迈

王迈　阙题

文正为州日，曾留此段寄。

灵台贮清白，废井无涟漪。

神护蛟龙宅，波通日月池。

纷纷攫金者，不畏此泉知。

王迈

王迈　阙题

此亭形胜压东州，吴越山川日夜浮。

万顷怒涛胥愤烈，一舠明月蠡风流。

悲鸣华青千年鹤，缥渺沙洲数点鸥。

倦客来游空吊古，那堪更桌子高楼。

王迈

王迈　人日六言五首

功名朝三暮四，学问人百已千。

古今无限卿相，方册惟著圣贤。

王迈

王迈　人日六言五首

诵诗心醉六义，读易梦吞三爻。

毛郑寸长我取，羲文千载神交。

王迈

王迈　人日六言五首

饮食鲜能知味，巫医各有单传。

要得胸中活法，勿求纸上空言。

王迈

王迈　人日六言五首

六经桑麻谷粟，诸子绮縠奇珍。

常常灌溉胸次，久久功用入神。

王迈

王迈　人日六言五首

岁月滔滔流水，友朋落落疏星。

载酒谁诹奇字，焚香自读骚经。

王迈

王迈　人日设安录醮有送菊花一盆四干直上开花数百颗不减重阳喜而成诗

弱干簪头大，鲜葩蜡样横。

携来烦稚子，喜甚见重阳。

不与浮花并，看渠晚节香。

今宵持供圣，一粲动天皇。

王迈

王迈　山郭检踏途中闻杜鹃

已成客里清明过，更听山深谢豹啼。

衮衮春愁无处着，试拚一饮醉如泥。

王迈

王迈　山居即事

出处行藏不偶然，何曾由我总由天。

收回紫陌红尘足，来结青山绿水缘。

万籁鸣时仍瀑布，数鸦起处忽林烟。

暮云正尔商量雪，却被催诗雨插先。

王迈

王迈　山中读诚斋诗

万首七言千绝句，九州四海一诚斋。

肝肠定不餐烟火，翰墨何曾着点埃。

锦瑟月中弹不彻，云涛天上演将来。

巴西社里陈黄远，直下推渠作社魁。

王迈

王迈　山中读诚斋诗

四海诚斋老，千年百卷诗。

不亲门下炙，却恨我生迟。

嚼句有何味，班荆坐许时。

大羹元淡泊，妙处少人知。

王迈

王迈　邵武山人杨寿卿临别索诗

楚峰之下有地仙，只手把握山水权。

青乌白鹤去不返，此郎高举拍其肩。

年来海内称绝介，眸子瞭然通意匠。

巧寻地脉如良医，妙画山形如智将。

高谈曾折王侯腰，湖海随身一酒瓢。

仆痡马瘦醉不省，术工鬼妒穷之招，

龙眼豹睛休分别，蝼蚁侯王等同穴。

待侬回向心地初，林下班荆共君说。

王迈

王迈　绍兴戒珠寺读右军祠碑

先祠石刻摩挲久，华胄遥遥企慕劳。

字古似观秦急就，词幽如读楚离骚。

不夸绝艺临池学，只羡清风誓墓高。

更有山居须问讯，拟携方士炼金膏。

王迈

王迈　生朝止客

白发苍颜五十三，北风不竞又来南。

宦情於我蜡来淡，世味从渠密样甘。

乌哺劬劳恩未报，雁行凄断痛何堪。

记生纵有一樽酒，忍与妻孥共醉酣。

王迈

王迈　师心主人作飞锡岩

岩头古佛留心印，岩下高人新受持。

佛变本来无隐现，人於悟处领希夷。

莫嫌梦里还谈梦，且看奇中更有奇。

他日证成罗汉果，相逢不必问伊谁。

王迈

王迈　石巴山买舟

年来机事付沙鸥，湖海萍蓬觉倦游。

千里白云关我恨，一江流水替人愁。

快闻飞桨健於马，底问前滩吼似牛。

枕藉舟中君莫欢，人生何日不虚舟。

王迈

王迈　试墨五首

雪斋凡数种，此种出清漳。

或作西斋号，南州许擅场。

王迈

王迈　试墨五首

长沙游玩地，多有墨工奇。

旧说胡光烈，今夸郑子仪。

王迈

王迈　试墨五首

柯山叶茂实，胶法颇精坚。

潘李今何处，斯人得正传。

王迈

王迈　试墨五首

齐峰何处是，似亦出柯山。

此是西山物，研磨双泪潸。

王迈

王迈　试墨五首

墨上署臣字，必曾经进来。

一年磨一寸，须作墨中魁。

王迈

王迈　寿陈崇清侍郎

笑把荷囊下紫霄，人传千载鹤归辽。

精忠一片驰寅陛，乐事无穷继牛桥。

垂钓沧浪听歡乃，挥毫云岫赋逍遥。

今辰恰纪蓬壶瑞，南极横陈埒斗杓。

王迈

王迈　寿陈贡元

潘胸万卷富文章，天产英贤生玉皇。

后日岳神逢诞节，今朝昂宿出呈祥。

秋风鹗表声名远，春浪龙门姓字香。

来岁寿觞何处饮，西湖三月正韶光。

王迈

王迈　寿丞相

翼戴三朝冕有蝉，归来今作地行仙。

且看宫阙萧何第，未泛江湖范蠡船。

老境已怜周尚父，庆门方似汉韦贤。

一杯仰祝椿松寿，岁岁流觞八日前。

王迈

王迈　寿南宗东岩四首

公是昆台紫府仙，中间一念随尘缘。

小猿驿口霜生甑，白鹤岩前月满船。

诗太迫人清似水，琴真知我真如弦。

年来族老晨昨副省长，独鲁灵光向岿然。

王迈

王迈　寿南宗东岩四首

杉风萝月读书楼，藜杖分光夜校雠。

双璧连科天启齿，一珠照府客回头。

金闺通籍传芳信，彩袖称觥衬雅讴。

浪说锦屏家庆好，银潢元有此风流。

王迈

王迈　寿南宗东岩四首

新阳一信并黄钟，春到分枝若木丛。

天为万人生李晟，朋来三寿颂僖公。

松林古佛烧香报，粟洞群仙注福同。

欲识东岩长寿相，只看台背更方瞳。

王迈

王迈　寿南宗东岩四首

万斛龙文笔可扛，诗坛坐受百城降。

文章代长庚李，福气前朝戊子庞。

见说明时延彦胜，可令属籍欠鸿庞。

余干相业公须继，先借双旌泣是邦。

王迈

王迈　寿彭簿

武夷深处有台仙，岳降元肖六日前。

早挟雄文偕汉史，晚将奇策对尧天。

一官祭灶真游戏，万里搏风吏勉旃。

早晚菑川再惟上，好将名姓压英躔。

王迈

王迈　寿丘曹

三分长月一分过，天产真仙积庆多。

西国玉枝家世袭，霸陵铜狄手长摩。

功名本自归谈笑，寿考何劳着咏歌。

行直紫宸清夜宿，共惊莲炬认鸣珂。

王迈

王迈　寿太守

生申维岳咏松高，孕秀储精岁月多。

盛旦上元开甲子，前朝令节纪中和。

铜符暂冲雄藩印，宝鸭行鸣禁路歌。

天佑名臣锡难老，好将铜狄屡摩挲。

王迈

王迈　寿仙游许宰

南极秋来光烛天，琴堂此夕寿诗仙。

庞公戊子孰小小，寇相中元相后先。

制锦从容才有刃，嚼丹赋咏笔如椽。

交梨火枣特别大，众此蓬莱不计年。

王迈

王迈　寿徐直院

新春三六庆生申，曾立螭头作这臣。

论谏独先闻药石，代言何上见丝纶，

汉星今日仍和虏，蹇叔当时最虚秦。

万古波涛看砥柱，祝君不必假灵椿。

王迈

王迈　寿郑青山

苍龙拂晓挂高寒，飞鞚翩然出旁关。

九酿黄封中圣酒，一杯红入上台颜。

阉雏生怕韩公召，宫妾万惊富相还。

独有帝心怀旧弼，未应霖雨阁青山。

王迈

王迈　叔寿侄

缠经六日便颁人，还是长庚初度辰。

兰砌声名千载旧，竹林风月几时新。

诗书本是吾家事，灯火须勤汝辈亲。

未金杯为寿祝远，且期及第为亲荣。

王迈

王迈　送白糍与囊山老子

东坡以春笋，名为玉版师。

我独谓玉版，正可名白糍。

吃笋令人瘦，吃糍充人饥。

慧眼曰不然，不如饮水肥。

王迈

王迈　送陈君保作吉赴广漕

昔我与君俱妙龄，同时弃贡乡曲英。

君携令逊伯湖氏，天性好义甚好名。

薄俗斗粟有德色，君视名第鸿毛轻。

此事今无古亦少，百鸟群中孤凤鸣。

老天相知苦不早，囊书匣剑犹书生。

累年文屋提铁骑，共我掎角参齐盟。

我于再战偶得隽，君虽屡衵无弱兵。

长须忽持双鲤至，短褐欲访五羊城。

红粉蛛丝期已近，金滩鸂鶒眼偏明。

知君图南非左计，九万扶摇第一程。

畴昔韩苏行脚处，一草一木被光明。

鳄鱼久出海若避，白鹤诗留泉石清。

葛仙丹井湮眼没，伏波铜柱余峥嵘。

君行窥奇摘海异，海沃磊声气愈盈。

闽士南征可车载，间有铁中夸铮铮。

韶山瑚夏琏只君是，此宝岂久道边横。

吹送鹗书风借便殿前奏赋摩空声。当家魁相衣缽在，

会趾前美大门闳。寿母一笑春生颊，

绣与锦诰来将迎。牵衣儿女莫惜别，

为君为亲在此行。计程何日到庾岭，

梅花雪片飞琼瑛。魁占群芳差易耳，

相期心事在和羹。

王迈

王迈　送陈群何作吉西征

非时何事欲西征，为有悲风动紫荆。

斜断怜鸿雁惊影，急难方见鹡鴒情。

北方寒地多冰雪，南国饥甿弄甲兵。

扶旐东归良不易。护持孝友有神明。

王迈

王迈　送陈汝功起宰永春二首

通了金闺籍，须教吧债还。

尚威民作敌，徙善吏容奸。

世久无彭泽，人今识鲁山。

平生经济学，随力救时艰。

王迈

王迈　送陈汝功起宰永春二首

一第垂三纪，卿评占得多。

生涯似韦布，谈笑试弦歌。

夏校士师道，春台民饮和。

政成行奏最，好去立言坡。

王迈

王迈　送陈宗谕进叔晋接赴庆元添卒及乃弟泰来四首

向来寅陛对，冷语颇冰人。

未犯总神怒，先遭老凤嗔。

宗庠随却步，家食不忧贫。

公语何当泯，题舆宠渥新。

王迈

王迈　送陈宗谕进叔晋接赴庆元添卒及乃弟泰来四首

谩说题舆乐，谁知忧国心。

城狐方伺隙，边马已如林。

去上缇屏最，行陈丹扆箴。

脂韦何足算，百炼是精金。

王迈

王迈　送陈宗谕进叔晋接赴庆元添卒及乃弟泰来四首

若见青山老，烦言仆寄声。

人新无好况，依旧是狂生。

国事今如许，庸医见亦惊。

不知灵寿杖，还解拄天倾。

王迈

王迈　送陈宗谕进叔晋接赴庆元添卒及乃弟泰来四首

玉季吾心友，经行话旧游。

定知龙有种，又快鹗横秋。

对策空丹臆，为兄赛一筹。

功名相迫遂只许片时留。

王迈

王迈　送传一新西上

此去兰宫好策勋，子行真足张吾军。

大鹏怒奋溟南翼，骏马鸣惊冀并群。

直要安排医国策，不徒戏作送穷文。

逢人有问狂生者，为说忧时已白纷。

王迈

王迈　送方德和大镛赴漕

好风昨夜作秋天，吹送雏鵷上紫烟。

兹母整裘颜有喜，难兄提钵面相传。

策勋胄榜特余事，努力巍科真壮年。

真数重阳到端午，快聆三捷凯歌还。

王迈

王迈　送方潜仲入太学

英气轩轩贯斗牛，春风匹马辟雍游。

家庭竞秀三株树，伯仲相交五凤楼。

回首白云添旧感，细听夜雨入新愁。

妙年唾掌收科第，会有欧公避一头。

王迈

王迈　送方栻赴铨

笑提虹管试春闱，大手何妨小出奇。

龙种嘶鸣暗万马，鹿麑辟易避孤罴。

京城纸贵争传赋，便驿书来賸寄诗。

老友生平识英物，要看修竹拂云枝。

王迈

王迈　送龚少贻北赴汀州司户

庄敏与文献，诸孙总俊髦。

此郎如玉树，初筮即珠曹。

官小人能大，心清名自高。

公余须力学，流俗易滔滔。

王迈

王迈　送洪承信儒发西上

诗是同不址杯水，明经谈笑博青紫。

两石争如识一丁，长枪得胜毛锥子。

夫君稽古岁月深，雕虫童习素所耻。

奋身刀剑亦借径，未能免俗聊尔耳。

朝来免胄翰墨场，妙发穿杨三昧矢。

神人换鼻许正郎，朱衣点头相行季。

仙霞绝顶雪漫天，快上扶折九万里。

明春跃马白玉京，都人争看龙烧尾。

应笑向来点额人，方上桥门趋剑履。

便须破费千黄金，邀侬一醉长安市。

王迈

王迈　送黄殿讲成父赴广东漕四首

闽州长者旧家声，德厚流光产俊英。

火玉精神充户牖，国兰誉諝播炉亭。

临轩初度董晁策，搞对专寻濂洛盟，

胪句一传暗万马，祥云五色捧魁星。

王迈

王迈　送黄殿讲成父赴广东漕四首

剡曲莲池彻底清，即驰隽轨上蓬瀛。

抽黄媲白羞时常，渍墨磨丹勘旧经。

彤陛奏言殚荩直，玉皇动色赏忠精。

胸中列宿舒芒耀，藜火光分太乙星。

王迈

王迈　送黄殿讲成父赴广东漕四首

金华重席被恩荣，兰省还持多士衡。

善类适然相抵牾，诸公可是费调停。

自从阵脚一摇动，堪叹棋枰几变更。

紫帽清源人刮目，朱辬炯炯星郎星。

王迈

王迈　送黄殿讲成父赴广东漕四首

尽一催归白玉京，浮云偏妒月华明。

凤凰远举弋何慕，鶗鴃争鸣草不馨。

馆列翘才难致仕，杖携灵寿莫扶倾。

重瞳不见贾山久，犹驾轺车作德星。

王迈

王迈　送黄东起西上

我友君居德行科，见君觉我汗颜多。

笔端有韵珠盈唾，胸次无尘玉不磨。

好去腰斤高斫桂，向来传钵有持荷。

广寒管领群仙到，为我殷勤谢月娥。

王迈

王迈　送黄少遇非熊守德庆

三纪间阙历宦途，萧然全似一舑儒。

耻趋东合隳高节，甘向南州剖左符。

悃愊不能为健吏，清修端可律贪夫。

羊城定见菊坡老，能为苍生一出无。

王迈

王迈　送黄同年京甫必昌赴广西提干二首

黄甫才我二十年，蹉跎正会不能圆。

四书锐欲潜心圣，八品基为从事贤。

东道樽前需客久，南轩印子待人传。

丈夫不必求知己，具眼分明有老天。

王迈

王迈　送黄同年京甫必昌赴广西提干二首

君过羊城见菊坡，先生不出意如何。

蜀嘘淮佛人挺乱，京火郊雷天荐瘥。

石介不亲逢庆历，龟山何策救宣和。

狂生忧国头如雪，送客无悰好歌。

王迈

王迈　送会之梦龙赴南安尉

儒生十九谙吏事，君自胸中有八窗。

好去褆知师长吏，谨毋泄迩薄邻邦。

政声要重车渠百，祥兆须来鸂鶒双。

自笑悭囊无可赆，篇诗独不美羊腔。

王迈

王迈　送良沃州赋得石上松

南山岩石上，郁郁长青松。

樛枝全似铁，老干半成龙。

法雨流根润，慈云护影重。

吾师挂锡处，苔藓近来封。

王迈

王迈　送林日升景高之毗陵传氏馆

情好相投岁月深，那堪天外话离襟。

京华浊暑邻三伏，荆水清风直万金。

鸿雁稻粱聊老计，蛟龙云雨有初心。

三年名遂荣归去，椿桂堂前候好音。

王迈

王迈　送林师道似之赴宁都尉二首

造谤端平岁，时髦一纲空。

君为梨岭后，名在蕊宫中。

躐等轻余子，知音迈钜公。

莫嫌登第晚，试看艾轩翁。

王迈

王迈　送林师道似之赴宁都尉二首

及物官无小，平生志所存。

一条冰出壑，五色棒悬门。

皂盖邦魁彦，绣衣乡达尊。

傥能念寒畯，梅市得春温。

王迈

王迈　送林元质彬之西上

二十年来共短檠，相亲不减友于情。

风高鹗版曾双中，海阔鹏抟不计程。

宣力棘围新扁额，题诗岭旧家声。

瓣香旦旦为君祝，唾掌功名在此行。

王迈

王迈　送刘无竞克逊司门赴召三首

吾郡称多士，君家总俊游。

仲方在间散，伯又袭编修。

道与时升陈，宾随去可留。

邮亭还祖饯，别意爽於秋。

王迈

王迈　送刘无竞克逊司门赴召三首

上了朱辬最，催还白玉京。

兄怜子由别，母劝器之行。

医国言须切，谋身策尚平。

友朋空爱助，君自有权衡。

王迈

王迈　送刘无竞克逊司门赴召三首

更花仅如许，和戎觉又非。

边陲风色恶，人物晓星稀。

国事迷当局，时贤赴急机。

周嫠空愤切，不虑岁无衣。

王迈

王迈　送螃蟹

昔人瞻蟹蝉监州，今献霜螯助拍浮。

料得监州应笑领，无肠公子也风流。

王迈

王迈　送莆守赵孟坚汝固可舶温陵

郡不见有唐元结守舂陵，湘湖一道盗纵横。

独元所治一无犯，镇抚孤壘如金城。

又不见祁公曾作乾州牧，移镇凤翔何迅速。

两州这民境上争，先把州麾后钧轴。

使君来莆全似元，精明旗帜辕门。

威风惠雨相劘拂，鼠辈不敢闯吾藩。

使君去莆仍似杜，堆镫遮留喧道路。

吾莆赤子方有依，泉何为者争吾父。

我将软语劳莆人，此地半与泉为邻。

刁斗相闻邹近鲁，瘠反不比越视秦。

使君风采压人望，莆亦倚泉为保障。

渠魁缚致藁街前，四野腥膻行涤荡。

长淮以北多风埃，社稷正倚经纶才。

出平西贼入衮绣，一韩一池何人哉。

书生自顾老无力，涌从公取俘馘。

愿将诗颂纪中兴，浓墨大字书浯石。

王迈

王迈　送人纸笔

阿连诗语已通神，玉版霜毫不厌珍，

老我簿书安用此，自应回施与青春。

王迈

王迈　送蜀名父之子程刚仲世德擢甲科二首

一诵洋洋大对文，便知风骨是西人。

笔头重有千钧力，字面清无半点尘。

众羽群中鸣以喙，潜渊深处摘龙麟。

丈夫出处关初节，归去携名寿大椿。

王迈

王迈　送蜀名父之子程刚仲世德擢甲科二首

乃翁勇退急流中，家法森严在教忠。

有子清材如结绿，告君直气贯晴虹。

甲科更合放头出，时论从来忌臆空。

生长殊方同臭味，相期不朽是英雄。

王迈

王迈　送笋菰与方德润大琮石史遥求霜毫

玉版丰标清更舑，紫姑道味颇甘腴。

遣渠问讯紫薇老，后省厨供有此无。

王迈

王迈　送笋菰与方德润大琮石史遥求霜毫

狂吟不觉兔毫枯，偶探囊中笑子虚。

欲觅管城何处是，中书君自有中书。

王迈

王迈　送吴魁君谋叔告赴召二首

三载天庭出一魁，一魁岂是利名媒。

熙宁如叶庸人耳，南渡惟张君子哉。

胪唱若为调众论，囊封正要看人才。

千年青史芬芳远，过眼浮荣付傥来。

王迈

王迈　送吴魁君谋叔告赴召二首

盛名之下最难居，一节清忠自有余。

竖铁脊梁须我辈，横金腰带中伊渠。

和戎自古迷当局，善类何时可得舆。

搞认朝廷须正大，莫如乡党费分疏。

王迈

王迈　送吴梦大监税赴潮州圃湾二首

诗礼名家子，铮铮早有声。

右班聊借径，在计更司征。

霜日孤标净，湖山一共平。

图南九万里，此去是头程。

王迈

王迈　送吴梦大监税赴潮州圃湾二首

一命官无小，心思及物同。

高风超俗见，只手救人穷。

宦路梅花白，亲庭萱草红。

贤明尤易事，最喜遇南丰。

王迈

王迈　送乡先生林{左虎几换鱼右文}磻黄石讲会

岁暮何时更远游，刘蕡下第我色羞。

阳春自古难为和，明月如今肯暗投。

宿诺不轻连璧友，新盟借重抜城侯。

九江傥拒鼋鳌饵，何处堪人钓钩。

王迈

王迈　送徐茂功西上二首

有司具眼柬时髦，此士今缠入约罗。

好去南宫平步过，向来东阁阅才多。

孤忠畎畎常忧国，大对轩墀莫主和。

有问舑翁消息者，官非不爱柰狂何。

王迈

王迈　送徐子学鲁赴梅教二首

九州四海尽同年，德行公居一棕先。

太学何蕃名籍甚，南州孺子道巍然。

此行莫笑儒官冷，立事须还晚节坚。

闻说青衿齐引领，灵砂转待丹铅穿。

王迈

王迈　送徐子学鲁赴梅教二首

底官得似教官清，吏不能尘以道鸣。

三鳣堂前推老宿，百花洲上见诸生。

斯文有脉烦珍护，何地无才要作成。

朝列诸公半知己，匪朝吹上玉皇京。

王迈

王迈　送张能父天定赴瑞州教二首

孟子称三乐，广文兼有之。

寿椿齐百岁，常棣秀连枝。

初筮筠江都，尊为芹泮师。

英才需教育，还业立閏基。

王迈

王迈　送张能父天定赴瑞州教二首

大学穿杨巧，青春斫桂荣。

心灯传老宿，文印授诸生。

德履华嵩重，襟期玉雪清。

君王他日问，张姓複其名。

王迈

王迈　送张柔翁必强西上

说诗匡鼎笔如椽，此去云宵称着鞭。

富贵恰当年五十，扶摇快上路三千。

乃翁积种今归子，是理乘除信有天。

梅友面传衣钵好，题名更向万人前。

王迈

王迈　送赵伯泳涯侍郎守漫陵

泉是梅溪遗爱乡，老倪复此种甘棠。

后来荐报西山政，归去全无南物装。

籍甚三贤皆法从，勉哉一赵继循良。

万安桥上传佳话，七十年间四侍郎。

王迈

王迈　送赵伯泳涯侍郎守漫陵

西山无物与泉氏，底使民如父母亲。

凡日用间无不名，满胸子里尽吾仁。

我熏知见香犹旧，公涤中和印一新。

愿广桐乡依恋意，寒泉秋菊祀千春。

王迈

王迈　送真西山赴召

一朝三命下金銮，独有先出山处难。

学术颜曾千载上，行藏吕范二公间。

莫言一木难支厦，须向中流力障澜。

爱助盖为天下计，丈夫心事颇相关。

王迈

王迈　送郑秉叔西征

聊辔而西三十程，风餐雨宿费经营。

间关阅旧途经熟，老大逢新历日惊。

我正与时相枘鉴，君方随诏赴弓旌。

独班赐第明年事，回首云深谷口耕。

王迈

王迈　送郑邛叔珪之博罗尉四首

奇士束科目，炯如金在沙。

孤吟娱草带，几度见槐花。

此举衣缠绿，相看鬓欲华。

泥金墨犹湿，已报熟葵瓜。

王迈

王迈　送郑邛叔珪之博罗尉四首

三十年朋友，诗筒几往还。

君缠游宦海，我正赋囚山。

滩鶒何时下，沙鸥镇日间。

升沉踪迹异，心事却相关。

王迈

王迈　送郑邛叔珪之博罗尉四首

初宦南游日，去年西啸时。

岂无风竹兴，剩有雪梅诗。

一尉聊且浼，诸公定见知。

勉旃行好事，远业此其基。

王迈

王迈　送郑邛叔珪之博罗尉四首

是邑经兵火，今缠补少痕。

要教民击坏，毋遣吏椎门。

文惠残碑在，坡仙醉墨存。

公余勤物色，幽兴入琴樽。

王迈

王迈　送朱典卿履常参学

文章久矣乏正气，作者付谁传位置。

天庠晚乃得朱君，钟吕一鸣康瓠弃。

君看今岁大廷魁，一种风骨何尪羸。

吾曹此名未立耳，立则万口须衔枚。

君今乘槎问星汉，名已籍仙政何患。

蚕蚕工夫何足筹。龙墀勋业须早辦。

作诗赠君当马鞭，梅花送春入冷边。

与君同吉我无缘，天其或者须同年。

王迈

王迈　送朱典卿履常上舍西上

天庠教育总英游，文行惟君擅两优。

玉润珠明盈咳唾，兰薰雪白见操修。

老天不错须开眼，朱吏相逢定点头。

月里一枝高斫处，向来我已为君留。

王迈

王迈　送朱君锡珪尉德化二首

鼓箧游环璧，如君最妙龄。

阿{上弥下女}开绛幔，大陵共炉亭。

力学案堆雪，收科蛰奋霆。

莫嫌梅市小，有路透青冥。

王迈

王迈　送朱君锡珪尉德化二首

邻邑定初宦，轻轩最便家。

亲颜悦萱草，诗料有梅花。

佳兆双飞鶒，夷途万里骅。

好培经世业，他日步清华。

王迈

王迈　岁晚

月映林塘澹，风含笑语语凉。

俯窥怜绿净，小立伫幽香。

携幼寻新菂，扶衰坐野航。

延缘久未已，岁晚惜流光。

王迈

王迈　岁晚偶题

饮冰食蘖坐穷阎，旋觉星星上鬓髯。

百尺楼中从偃卧，五侯门下任暄炎。

寒花最爱香来晚，倒蔗须教末见甜。

寿相谁知三甲异，新年愿得一丁添。

王迈

王迈　桃蹊梅坞

疏疏密自成行，共趁春妍斗晓妆。

移得武陵溪上种，传来大庾岭头香。

玄都道士风流别，东阁诗人兴味长。

唤取园丁勤物色，合将何树比甘棠。

王迈

王迈　题惠安赖汝恭溪山风月亭

亭俯清漪揖翠岑，好风吹面月盈襟。

濯缨孺子沧浪兴，抱膝高人梁父吟。

流转韶光兰满砌，婆娑秋桂成树林。

为君唤起棲梧凤，瑞旦来仪磬乐音。

王迈

王迈　题九鲤湖

仙人蝉蜕几经年，山水胜处今依然。

长驱九龙叱雷电，高跨九鲤升云烟。

武夷九曲就幻相，灵砂九转成丹铅。

黄鸡白犬得字砥，翩翩高举红轮边。

我家去此可三舍，欲识仙灶无因缘。

朼来乞陬方匕剂，要使凡骨成飞仙，

群仙并头顾我语，我指巨鳌在深渊。

王迈

王迈　题名士蔡伟叔宣子文集

书眼昏眵久，今日逢膜篦。

诗编云岫序，文卷水心题。

富艳濯江锦，清寒印月犀。

行行遇知己，莫欢橐无齰。

王迈

王迈　题听蛙轩

白杜诗人大方家，诗两牛腰书五车。

高谈世事坐扪虱，大扁丈在名听蛙。

我见东野低头拜，三年未了听蛙偿。

蛙有何好君赏音，从黾得蛙自尊大。

君胡不听高冈丹凤鸣，又胡不听华亭鹤唳声。

答云二物不间出，吾与此蛙别有情。

年来凤去避砫弋，梧桐其棲竹其食。

有时伸喙鸣朝阳，反被妖乌豪鹞击。

鹤亦远引归辽东，无缘得近清宫。

纵鸣九皋许嘹唳，流矢伤翼愁天翁。

不如且听蛙声好，唤回梦觉春池早。

纵饶翡翠上苕兰，差胜蛩螀啼露草。

王子掉头曰不然，夫君标致如胎仙。

富家有子比雏鵷，吾道岂得长迍邅。

不妨少待两三年，一鸣惊人飞冲天。

群蛙蜿蝡何足怜，弃置官池任啾喧。

王迈

王迈　题致爽轩诗

明珠积斗满金籯，时人逐臭如苍蝇。

公子一过掩其鼻，长物何足污吾清。

蕊珠午夜鸣玉珂。一侯门下肩相摩。公子有腰不可折，

势利不屈惟高歌。试问公子保所欲，

有山数笏青如玉。我将致之襟袖间，

山若肯来吾愿足。渊明灵运不再生，

青山白云谁主盟。佳哉公子有具眼，

终日看山无俗情。我来假馆翁不靳，

山下梅花动诗兴。一语刮破俗子肓，

两字清高用不尽。

王迈

王迈　听儿德胙读书呈邱景实知一教授

我被儒官误，如今又教渠。

但令识数字，不要读多书。

帝惮汲生戆，人嫌贾谊疏。

君看朱紫贵，不害腹空虚。

王迈

王迈　听九座钝庵禅师端午日外堂说法诗

人在尘中醉玉蒲，师於瓶里泻醍醐。

传来双径清香远，唤起丛森病骨苏。

炳炳毫光争日月，琅琅舌本有江湖。

他年泉下相逢处，解得龙山旧事无。

王迈

王迈　挽陈直学二首

领袖乡庠四十年，被书误是到华颠。

玉川大用不及试，东野古心常自鞭。

抱痬二诗知命语，遗骸怀偈小乘禅。

修文地下非公愿，生则当生兜率天。

王迈

王迈　挽陈直学二首

饱看布褐与轩裳，识破都如梦一场。

失鹿蕉间空咄咄，骑鹏天上去堂堂。

命真不遇才何负，人已无存德未忘。

珍重骓甥歌挽些，他年有泪洒槟榔。

王迈

王迈　挽崇清陈侍郎五首

太学修名立，甘尔晚节香。

岿然周天老，好在鲁灵光。

余庆沧浪水，清规寿俊坊。

典刑今可挹，通德合名乡。

王迈

王迈　挽崇清陈侍郎五首

峨豸居乌府，时方豹守关。

吾惟操白简，渠谩倚冰山。

六馆为增气，群憸觉汗颜。

左迁无愠色，青史自斑斑。

王迈

王迈　挽崇清陈侍郎五首

当轴开边衅，朝绅半诡随。

公方司献纳，言必及安危。

愿饰湟中备，毋轻马邑师。

当时虽枘鉴，今日若蓍龟。

王迈

王迈　挽崇清陈侍郎五首

勇退归云岫，投间十四年。

莆中无此样，地上有行仙。

健笔凌坡老，清诗辈乐天。

何人缀遗稿，与作不刑传。

王迈

王迈　挽崇清陈侍郎五首

小试济川手，东西两玉虹。

谁知千载计，更在十年中。

砥柱老弥壮，恩波流不穷。

向来香一瓣，心事与天通。

王迈

王迈　挽宁宗皇帝章六首

驿报行天下，君王弃万几，

鹤翔云汉远，龙向鼎湖飞。

杞国天初隐，咸池日尚微。

临轩思往事，备泪不停挥。

王迈

王迈　挽宁宗皇帝章六首

帝业亲耆定，皇图日靖嘉。

忧民比仁祖，在位迈重华。

谟烈诒千载，车书混一家。

最悲行跸地，哀些咽箫笳。

王迈

王迈　挽宁宗皇帝章六首

圣化调新瑟，仁师慰望霓。

方还直全璧，旋复禹玄圭。

声教恢邹鲁，威灵畅女韑。

浯碑堪恨处，圣寿不天齐。

王迈

王迈　挽宁宗皇帝章六首

至道天同大，清心水不浑。

六宫行幸少，尺宅炼真存。

厌代金鉴殿，收魂玉帝垣。

星辰罗上界，还奉太微尊。

王迈

王迈　挽宁宗皇帝章六首

忧治勤宵旰，生经爽铏。

玉卮临瑞节，画翠怆昕廷。

草木秋零落，乾坤书晦冥。

扶持宗社计，列圣在天灵。

王迈

王迈　挽宁宗皇帝章六首

方启中兴运，旋开万世功。

人心忧漆室，神断定青宫。

识见几微表，安危指顾中。

孤臣读遗诏，无语泣西风。

王迈

王迈　挽平昌戴丞二首

文录传三昧，词坛白雪吟。

奇才困场屋，晚岁缀绅簪。

所历官虽小，去思人到今。

挂冠垂九秩，福善见天心。

王迈

王迈　挽平昌戴丞二首

倒蔗入佳境，寒花留晚香。

福田三古刹，恩泽四舆梁。

鹤化空华表，牛眠占吉藏。

他年青与紫，恒塞桂枝堂。

王迈

王迈　挽武刚录能

世科赫奕登相续，官守端方石介如。

无节能开河内禀，进身耻觅帝城书。

秩终九品人称屈，善积千年庆有余。

马耳家声无失坠，二雏努力大门闾。

王迈

王迈　挽漳守郑都承子敬四首

饕相当朝舞大权，故将旌节博金钱。

公尝勇去三千石，天与闲居十六年。

清苦膏粱余子笑，孤高云水一僧然。

如何赤屿丹霞地，夜半骑鲸上紫烟。

王迈

王迈　挽漳守郑都承子敬四首

端平众彦起弹冠，公作枢庭第一官。

君似仁皇众谏易，相非庄敏汰兵难。

齐人一传楚人众，赵氏几危刘氏安。

君面更新风色恶，回思往事为悽酸。

王迈

王迈　挽漳守郑都承子敬四首

壶山阀阅例多贤，雪玉风标忆眼前。

正献风猷复斋为，蜀公素业肯亭传。

人於故国悲诸老，我为吾州惜老仙。

在昔靖康人物尽，却教老蔡雪垂肩。

王迈

王迈　挽漳守郑都承子敬四首

当日曾同鵷鹭群，清漳风月又平分。

轮囷肝胆忧时事，袖绎诸书洗吏氛。

悔不佩韦成造次，幸犹挂剑答殷勤。

两只鸡斗酒行酹，三十六湾生暮春。

王迈

王迈　挽赵东岩简叔彦侯四首

已矣东岩不憗遗，年来雅道日陵夷。

舑儒得似颜徒几，良吏能为结辈谁。

此老清修如玉悄，当官恳恻念茅茨。

可伶一夜长庚陨，空使人怀殄瘁悲。

王迈

王迈　挽赵东岩简叔彦侯四首

建炎戎马满神京，殿撰横身活一城。

时宰忌功无表劝，老天福善自分明。

人称簪绂一门盛，公是瑛瑶间世生。

珍重西山遗事跋，他年收入史官评。

王迈

王迈　挽赵东岩简叔彦侯四首

夔州归后圣於诗，到墨池来字更奇。

岳后前驱护丹灶，湘灵起舞听朱徽。

经行一梦游仙枕，遗爱千年随泪碑。

俗物茫茫留不住，化为辽鹤入云飞。

王迈

王迈　挽赵东岩简叔彦侯四首

召节飞来湘水滨，牋天乞取自由身。

悬知寿杖宜扶孔，纵有蒲轮莫致申。

老去最能坚晚节，复来应信有全人。

朱虚不作更生死，谁为苍生问大钧。

王迈

王迈　挽赵南塘尚书汝谈二首

屈贾文章蚤善鸣，长杨制诰晚尤精。

天仙一念堕尘世，属籍千年谁老成。

贺表明明规宝庆，谏箴字字砭端平。

不堪耆旧凋零尽，泪到南塘觉尽倾。

王迈

王迈　挽赵南塘尚书汝谈二首

一自黄台咏摘瓜，伤心吾道竟非耶。

病来陶侃少献替，老去谢安微误差。

万里长江饶一曲，连城白璧略织瑕。

太玄草就无人识，付与知音弟子芭。

王迈

王迈　挽郑昂叔珪母蔡夫人二首

钟秀端明裔，来嫔通德家。

早甘寒水玉，晚爱白莲花。

乐施阴功厚，回班庆事赊。

他年龙凤麓，曾典有光华。

王迈

王迈　挽郑昂叔珪母蔡夫人二首

绛幔谈经日，熊丸苦时。

屡修堂上拜，亲炙母中师。

每羡萱堂乐，今成薤露悲。

一生同令共，共泣蓼莪诗。

王迈

王迈　挽制干二首

功名入手太匆匆，匹马沙场气贯虹。

诗好可能却敌骑，檄工不自愈头风。

死须厉贼言犹在，生不封侯命果穷。

四十九年蘧伯玉，是非往事转头空。

王迈

王迈　挽制干二首

曾见端平进士评，邱君磊落榜中英。

忘形尔汝同年集，驰志伊吾即日行。

举子能谈真将略，元戎夸得好门生。

可怜书剑浑无用，才力如何与命争。

王迈

王迈　挽致政朱司户二首

枕上功名泪不乾，镜中勋业老犹看。

起家喜有千金子，入手缠沾九品官。

衮衮天朝来晚贲，匆匆人事异悲欢。

最怜当日称觞处，桂茂兰芳萱草残。

王迈

王迈　挽致政朱司户二首

一生铁砚费磨铣，老去耽书废食眠。

不惜空门求利果，只将心事博长年。

思贤已矣悲行路，福善昭然有老天。

他日儿孙须鼎贵，燕山阴德胜流传。

王迈

王迈　挽邹帅母叶夫人二首

诗书教子昔邹母，燕喜宁亲今鲁侯。

石窌疏封时陆续，鱼轩迎养岁优游。

精专十念湘山佛，仿佛三生阆苑俦。

方拟乡舆扶上殿，不堪丹旐楚江头。

王迈

王迈　挽邹帅母叶夫人二首

昨依绿水芙蓉幙，得傍华堂萱草阴。

座识裳蒙眄异常，羹余分颍念恩深。

巢庐正洒莱衣泪，传驿俄惊楚些音。

二母生荣虽迥别，天寒陟屺一般心。

王迈

王迈　晚过白沙

浪踏麻鞋破晓行，林梢犹自带残星。

气吞宇宙无气馁，心醉功名觉醒。

红雨无端污行色，白云知我忆亲庭。

平生惯作江湖客，得酒相看眼倍青。

王迈

王迈　为余君肃日严母夫人寿

曾向瑶池稳泛槎，眼看西母佩飞霞。

定分天地冲和气，来匹化侯富贵家。

熊胆课儿心苦淡，鱼轩锡命世荣华。

樽前何物堪为寿，笑指蟠桃几度花。

王迈

王迈　温陵万安桥谒忠惠蔡公祠堂留题

欲知公这忠，须诵三谏诗。

欲知公之惠，须读万安碑。

朝廷得公重，天下失公悲。

骑鲸今几年，悠悠人见思。

今人愧前修，风流不可追。

立朝无刚容，突梯仍脂韦。

字民乏廉声，敲扑急蚕丝。

不知富贵有磨灭，芳名姱节无穷时。

游子晚出公之乡，儿时敛裧公清规。

吁嗟九原不可作，每於清夜梦见之。

所以今日拜公像，浩歌出门双泪垂。

王迈

王迈　闻倪尚书赴诏

老倪昔戆去国，时无一语为王留。

自从医国失扁鹊，民之瘼矣矧可瘳。

满朝争慕舌为柔，忍耻戴天事世分。

间有一念及王事，祗能氏头效楚囚。

汉家朝得一汲直，淮南即日干戈休。

夷甫清谈介薄俗，坐视平陆觉神州。

残寇六年污京汴，群鱼假息斧中游。

陛下至仁一南北，天假机会忍不投。

顾盼左右求所倚，张仲教友故侯。

亟下一纸起高卧，明堂一柱清庙球。

书生闻诏喜不寐，江在有人吾何忧。

翻思死者不可生，谁为中兴壮共猷。

未必军中有老范，且乞王所容居州。

王迈

王迈　闻倪正甫尚书台评

人从捷径博公侯，一老堂堂去不留。

谁向帝前谗陆贽，不令王所着居州。

修名已立公何欠，直道难行国可忧。

安得上方三尺剑，为渠断取佞臣头。

王迈

王迈　问邵武守刘无竞逊求邵武红硃三首

见说归装只载书，书囊拍塞载红硃。

不知滴露研磨剩，惠我刀圭点易无。

王迈

王迈　问邵武守刘无竞逊求邵武红硃三首

阅君吟稿日频哦，句法金熔字玉磋。

自是集中多好处，从头点滴费朱多。

王迈

王迈　问邵武守刘无竞逊求邵武红硃三首

自怜凡骨本难仙，安得泥坛七返丹。

欲使身轻生羽翼，乞丹须是问刘安。

王迈

王迈　西轩春坐

容膝都卢屋一间，图书左右任披翻。

催诗急雨来迢递，吹面凉风过等间。

生意无边庭下草，清香不断畹中兰。

日长无事真仙隐，作甚辛辛苦苦官。

王迈

王迈　西征延平道中偶成

群羽斜飞俗刺空，谁能翦翼向笼中。

客程跋涉二千里，年纪侵寻五十翁。

酒有神通排磊块，书无灵圣困英雄。

相逢且说穷愁话，缠入修门莫说穷。

王迈

王迈　西征舣舟肖洲投宿野漏下数刻主媪为作粥与同行一饱成诗

君不见淮阴彻侯未得志，胯下从人真短气。

漂母以食拱而前，心许王孙当富贵。

又不见文叔宏时，大树将军身从之。

一夕相顾馁色红，芜蒌之粥甘如饴。

丈夫自负不草草，刚肠似石那能拗。

得进要拯万人饥，读书肯自谋漫饱。

诸公兼我非穷人，穷途谩尔君勿嗔。

他年五鼎享台馈，须记此夕清洲滨。

王迈

王迈　夏雨

弥旬不雨赖龙乖，乾我茅斋一亩苔。

火繖这这当午立，雷车隐隐半天来。

催诗笑我孤吟苦，忧国愁眉八字开。

池水甫能添几许，儿童已报可浮杯。

王迈

王迈　仙水归程

九鲤湖边路，重来盟未寒。

折花挼水献，策杖驭风还。

宦海波涛恶，仙家日月间。

前生丹在否，岁晚要重丸。

王迈

王迈　贤牧堂

贤牧存遗爱，邦人重此祠。

典刑前辈几，德政后来谁。

来日清泉濯，归时只鹤随。

不须看石碣，人口是丰碑。

王迈

王迈　香山闻杜鹃

云肤似膜千山暝，雨脚如麻四面飞。

游了何曾动归兴，杜鹃故故唤人归。

王迈

王迈　谢陈尉宏父惠潮阳蕉丝碑刻因求宿诺韩文

寒儒食面四壁直，更苦春寒寒到骨。

故人天末有书来，不寄绨袍寄绨绤。

感君高谊挟纩漫，况有石刻华吾轩。

何时揩拭眵昏眼，待看昌黎玉洁文。

王迈

王迈　谢何察推鲫鱠

君家一筋万钱拚，分我钱丝侑客欢。

芳饵得来珍丙穴，金刀落处照辛盘。

腹腴差迫诗肩瘦，鳞沾能生酒面寒。

玉手行厨如许巧，说教鱼婢学应难。

王迈

王迈　谢阮儒隐为画墨梅床屏

想当争衣盘礴下笔时，吸取清气入肝脾。

先融雪岭作墨黑池，坐变秋阳成春晖。

使我初见浑不疑，旋觉风骨全是颜容非。

恍如晏支马上坐明妃，缁尘生汗白玉肌。

又如鸱夷船底载西子，烟波惨淡双蛾眉。

雪堂仙去渺莫追，补之位置传者谁。

君今此宝世间希，茫端寒燠巧推移。

花神上诉真宰悲，何为苦泄造化机。

我有东绢滑如指，装潢为屏作枕帏。

平章众画何品宜，笑我嗜好与君相背驰，

不爱崇桃积李斗芳菲。请君快扫横斜竹外枝，

岁寒心事正要渠相知。

王迈

王迈　谢水福陈梦得见访

枝筇来访白云坳，绝异红尘势利交。

把酒为君浇磊磈，携诗就我定推敲，

不曾出市曾庞老，安得为云农盂郊。

古锦囊中多秀句，家元书史莫徒抄。

王迈

王迈　谢仙游许宰伯诩立续题名记招饮二首记乃崇清侍郎作

栽花次第满河阳，谁结寒根桃李场。

鳌在三山惊趂屭，凫飞双舄费揄扬。

春风折屐缘闻捷，腊雪开筵重借光。

他日明需大木，桷榱或得入平章。

王迈

王迈　谢仙游许宰伯诩立续题名记招饮二首记乃崇清侍郎作

忆昔琴堂宴士时，至今人诵壮行诗。

政缘勇气填然跃。遂窃科名副所期。

乡橐摛词光吐凤，邦侯瑑美稳蟋螭。

乞留片石棠阴下，要写春风德政碑。

王迈

王迈　谢赵倅送双雉腊蹄

文雉双双彩翼开，闯笼照水不惊猜。

想君当日中牟化，带得桑田驯底来。

王迈

王迈　谢政府馈金

大廷昔日曾空臆，时论忌人太疏直。

名公正色力主盟，寘之甲科免居乙。

殿庐今日忝校文，甘言如饴心所嫉。

或者欲植桃李恩，慨然为下雌黄笔。

头方直是不能圆，入险固应阴下石。

我公天下尽门生，仆荷知音心感激。

幸无趀墨辱门墙，犹免语人颜发赤。

感公具眼照人才，坠履遗簪犹爱惜。

临归多谢馈兼金，何日能为还白璧。

王迈

王迈　许宰和篇至再用韵谢

陶令束带督邮读，归来高兴潜有激。

昌黎县斋饱读书，自谓此日足可惜。

二贤诗留天地间，千载宝之为双璧。

当官不妨文字乐，似此人物不时出。

宦海风涛县为甚，文书束笋纷莫擘。

许侯敏手良不难，错节居然逢匠石。

宽租农扈享丰登，讲学如流苏废疾。

笔力重於丈二殳，诗筒敏似尺一檄。

句中之眼独心知，贻夺陶韩少人识。

乡有达尊性爱士，县榻於堂赏英特。

冰车雪辗笑钝迟，不尔续题尤富溢。

穷冬四壁坐无聊，渴思一字车渠百。

走仆乞取稛载归，底用黄金壮颜色。

祗恐天上六丁闻，一夜取将烦霹雳。

王迈

王迈　夜读杜诗契心喜成

夜永如年眠较迟，寒声趂屭薄书帏。

静看香篆萦茶碗，细嚼槟榔当酒卮。

诗卷一工明病眼，骚人千载契心期。

偶逢会处点头笑，早被灯花圣得知。

王迈

王迈　因发诸县催科行移口占呈东卒

共乘驾犯炎云，入手文书费解纷。

搜见底囊供北餫，作无麪饼饱南军。

铜山欲乞从今赐，金浦何为异昔闻。

分得尘劳无著处，不知风月几时分。

王迈

王迈　永嘉何子善琴而有诗名一日携二妙见访求诗

山川司马游曾惯，湖涨元龙气更豪。

诗眼肯时穿月协，琴声妙处写云和。

夫君只手兼双美，举世何人赏此高。

科得送穷文已辨，雪霜应柰岁寒柯。

王迈

王迈　用徐编修德夫韵其开藩昩江二首

几年泉谷养灵根，一立朝班敢尽言。

鏁制玉麟辞绀殿，符分金虎坐辕门。

郡条上日新施设，民瘼微时预讨论。

勿鄙向来工珥笔，只将清净镇嚣喧。

王迈

王迈　用徐编修德夫韵其开藩昩江二首

君侯心事即苍冥，谔谔曾同唯唯争。

医国奇方留后用，字民好事及今行。

悬知夔卨班难继，且入龚黄传亦荣。

天诱圣衷差易耳，正人得路致隆平。

王迈

王迈　用韵简黄元辅二首

不爱螭头一点青，片言检鉴拂衣行。

但忧负我平生学，岂愿争渠坚子名。

天骏出闲驽饱秣，国兰却佩艾敷荣。

想君记得西山语，佳士从来去就轻。

王迈

王迈　用韵简黄元辅二首

发今如此不重青，醉后长歌折槛行。

老去一寒甘忍死，古来几士得全名。

稻畦蔬圃间中乐，药禁薇阶膜外荣。

所见略同君与我，不妨官小得人轻。

王迈

王迈　游温陵得未得之士四人作四爱诗　赠来叔泰来

清源吾爱陈来叔，紫帽家声蔼月评。

苦学心能通造化，择交足不出门庭。

人知长宋名先弟，谁识子由文胜兄。

听取缙绅传好语，可轩后有两魁星。

王迈

王迈　游温陵得未得之士四人作四爱诗　赠茂功茂叔

吾爱清源徐茂功，声名捷出日方乐。

高尻一首纷余子，屈指论心几钜公。

我定斯文宜馆阁，人言科目滞英雄。

直须一举魁天下，方快鹏程万里风。

王迈

王迈　游温陵得未得之士四人作四爱诗　赠顺夫履信

吾爱清源陈顺夫，妙龄足迹江湖上。

三湘舟里诗成束，百尺楼前酒满壶。

科目岂淹真后杰，世间谁饱满侏儒。

长安贵宦门如市，还有樽前此客无。

王迈

王迈　游温陵得未得之士四人作四爱诗　赠养仁若春

吾爱清源颜养仁，笔端有力重千钧。

奇才自合巍收第，他巧何妨且进身。

我老无能惟喜士，君名若出定惊人。

元宵相聚过寒食，不污东风一点尘。

王迈

王迈　又九月朔同诸将观石马桥

万年石马胜缘杨，千万金鳌跨水横。

法从福田勤播种，小庵心匠自经营。

不缘打破工夫到，那得中流砥柱平。

我辈济川真事业，何时赤手活苍生。

王迈

王迈　又送地栗螃蟹简赵倅诗

镂玉雕琼饤中，盃行到手莫辞空。

诗仙比作西湖藕，俎豆苹蘩入国风。

王迈

王迈　又赠刘铁面五星

刘君腹贮一天星，搜索真机泣六丁。

少可舌端无软语，秘传肘后有全经。

话盟在昔疑犹梦，诗识如今果叶灵。

我亦正为贫作崇，双眸赢得一番青。

王迈

王迈　寓书吉祥填充临去友三人来访

共指梅花笑里看，诗肠清峭酒肠宽。

一阳方长知春近，三友同来话岁寒。

富贵迫人随世腻，身心何日似僧闲。

策勋茗碗匆匆去，不道樽前欠小蛮。

王迈

王迈　元旦次日立春

年从爆火暗中移，椒柏迎欢上酒卮。

今日天晴宜麦熟，明朝春到报花知。

好奇漫说鸡千跖，行乐都来黍一炊。

但得新年诗有料，不妨贫以去年时。

王迈

王迈　元宵灯

元宵灯火出游敖，斗巧争妍照彩鳌。

官府只知行乐好，谁知点点是民膏。

王迈

王迈　再呈赵倅

委斋坐我以春风，不事拘挛边幅中。

俗子语言藏攫罕，丈夫胸腹等崆峒。

虚舟相触何心在，怒火虽炎一饿空。

到底不如归去好，扶梨载笠作村翁。

王迈

王迈　再和陈起予二首

友蛰藏身来者伸，不妨抱道且安贫。

书眠经笥夸群弟，夜拥绨袍忆故人。

富贵未来招鬼笑，文章太好恐天嗔。

安排礼乐三千字，寓目他年许得臣。

王迈

王迈　再和陈起予二首

诵君诗一点头，华摛春艳气凌秋。

耳边厌听两蛙部，眼底新夸五凤楼。

花信风残生酒兴，竹枝歌罢动闺愁。

兰亭已近浮觞节，先把归期话置邮。

王迈

王迈　再和陈侍郎子知丞寄桂香新到令孙司户出柑为劝

栢叶椒花天报春，阳和先到四筵宾。

传观秀句字堪佛，谛听清谈太迫人。

子舍香醪浮瓮碧，孙枝名果荐盘薪。

却将甘旨分寒陋，万见先生受士真。

王迈

王迈　再和二首

笔飞鸾凤墨翻鸦，白玉堂中懒草麻。

得句批风仍抹月，怡神饮露更餐霞。

公於轩冕浮名薄，帝念耆英宠礼加。

丕衍修龄全晚节，洋洋一札圣言嘉。

王迈

王迈　再和二首

壮岁清源曾倦游，今朝大郡又封侯。

身安不用扶鸠杖，骨贵从知应虎头。

望阙承恩颜有喜，即家问政礼宜优，

济时事业需元老，莫遣空横野渡舟。

王迈

王迈　再和王君何定通判韵

覆雨翻云市道交，公持正论息群嘲。

风高莫送翎毛短，春暖难生土脉搏硗。

攻过每蒙奇药赐，卫生更借好方抄。

一阳来复侵侵泰，善类倾心望拔茅。

王迈

王迈　再用韵和张仁仲史君

五花入手眼境明，合主黉宫善类盟。

善教牖民师帅责，婉辞玉女父兄情。

马经定价增神骏，鸮亦怀音避恶名。

从此心田去稂莠，沐侯化雨及时耕。

王迈

王迈　赞彦广兄喜相

数珠在手鹿随身，一笑陶陶满面春。

天地知他心事好，百年饶与作间人。







卷384

王迈

王迈　早赵倅

别驾从来头沓高，非关期奏压宜敖。

推敲今日韩饶买，引避他年蔺下颇。

螂欲当车观者笑，驷难及舌罪焉逃。

小诗赎过无佳句，唐突西施又奈何。

王迈

王迈　贼平贺本路史禽良叔弥忠四首

宽地人来着脚安，好修纕蕙更纫兰。

贵游淡似孤寒士，达宦贫於初品官。

医国名方留肘后，忧民心事集眉端。

浮荣过眼归尽，独鲁灵光耐久看。

王迈

王迈　贼平贺本路史禽良叔弥忠四首

建俗轻生自古然，况逢军旅更饥年。

两台顾长酸鼻，一饭无缘得下咽。

发廪救荒宁计日，乞师请命屡牋天。

贼平必欲论功报，镇抚须居占节能先。

王迈

王迈　贼平贺本路史禽良叔弥忠四首

六十青蚨米五升，儿童满口说常平。

方愁饯火无聊赖，一沐恩波得并生。

真佛现身来救度，老天著眼自分明。

从今闽粤家生子，定把君侯姓作名。

王迈

王迈　贼平贺本路史禽良叔弥忠四首

诲盗须知有自来，贪官污吏祸之胎。

杀人越货甘残忍，入市怒气金不忌猜。

谁与清朝申典宪，合将若属寘渠魁。

书生锐欲排阊阖，先诵民谣献外台。

王迈

王迈　赠川官五星先生

谈星这士如星密，得似川官万之一。

雅筹到手疾如飞，口觜翻澜眼波碧。

相逢笑问雌甲辰，掀髯怂惥曲江春。

自怜蹭蹬负岁月，敢谓渠侬许可真。

明时取士非唐比，忠臆不空人所耻。

三筹交臂输少年，只较刘蕡差胜尔。

川官重来话荣枯，声言温饱非所图。

他时散漫游江湖，未省还能访我无。

王迈

王迈　赠郭五星

五陵豪家轻薄儿，骄傲成癖不可医。

挥金买笑红尘市，老死不晓寒与饥。

囊萤案雪单贫士，杯水生涯北窗里。

途穷山鬼恣揶归，命压人头提不起，

郭君昔从先人游，

万丈壮气横高秋。天无老眼不见录，

匆匆白了少年头。一日访余道艰窭，

杯酒未阑泪如雨。揲蓍有术金不换，

鹑衣百结无人补。我闻君语鼻亦酸，

误身直是坐儒冠。英雄未遇隐於卜，

时人莫作白眼看。

王迈

王迈　赠郭五星若水叔清二首

双阙云仍山泽儒，步占小技岂其徒。

家传要眇先天学，腹有荧煌列宿营图。

南海编书欷工宝，西山一序护身符。

二贤出处关天运，曾把流年细算无。

王迈

王迈　赠郭五星若水叔清二首

淮蜀年来杀气深，中州兵革亦相寻。

命悬逆贼狂夫手，愤激孤臣孽子心。

人物眇然难倚仗，风涛如此恐胥沉。

烦君夜起观星斗，福德何进吴分临。

王迈

王迈　赠林薪

丈夫惟穷不可讳，仆妾于人真短气。

一技能精百不忧，有功翰墨尤足贵。

林生家世本业儒，读书不利改佣书。

计穷未肯与书绝，又学裁翦兼黏糊。

就中颇得三昧诀，翻腾碑画更奇绝。

持此可疗寒与饥，十指便当张仪舌。

昔我于生义理明，以我这困知生贫。

我今一字不堪煮，生犹有技可资身。

邺侯书堂高不过，好事例少欲人多。

把笔赠生以此歌，有剑无廪奈生何。

王迈

王迈　赠术士陈谈天

我生之辰日在亢，斗牛之宿晻无耀。

独有首尾二{左武右虎}星，角立昴氐争击标。

一生奇蹇良苦之，已分青云输年少。

每逢星史说经躔，探手止之头屡掉。

谈天一日叩斋扉，信口阳秋天下妙。

数灵不用蓍草占，机秘时将道眼照。

玄中巧夺君平胎，圣处深入浑沌竅。

俗人筹星乱如麻，蠡测管窥工窃剽。

听君谈唾如秦青，字字宫商合腔调。

如何孤身无所赏，萍梗风波在任浮漂。

正缘苦泄造化机，真宰忌之神所诮。

方知多技故多穷，风事绵然君莫笑。

虽然知己岂无人，试往京城谒权要。

一丝莫久蹄还湾，沧海六鳌待君钓。

王迈

王迈　赠无诤和尚四首

佛祖曾经几骂诃，却称无诤意云何。

寒山拾得哈哈笑，更有人痴似汝麽。

王迈

王迈　赠无诤和尚四首

稽首丛林无诤师，我因有诤落便宜。

问师无诤中三昧，笑指岩前没字碑。

王迈

王迈　赠无诤和尚四首

学道参禅空自忙，郭郎鲍老各郎当。

不如卸取戏衫子，甘与人呼作哑羊。

王迈

王迈　赠无诤和尚四首

达摩西来长子孙，不徒无诤且无言。

后来鼻孔撩天汉，有眼何尝看世尊。

王迈

王迈　赠萧棠仲致政

昔年鼓箧游胶庠，集英同日瞻天光。

金门初开兽环动，瞳瞳晓日升扶桑。

宫帘高卷开御扇，祥风习习飘天香。

殿庭神丽冠剑肃，巍巍玉几临中央。

银袍七日趋龙尾，拜恩稽首心欢康。

晚从银台出广陌，宝鞍快马争腾骧。

团司涓日叙黄甲，义比天伦鸿雁行。

琼苑宴开慈惠浃，宸章宠锡歌明良。

后来相继随宫牒，东西南北遥相望。

萍工风转有时合，邂逅一见难预量。

非才叨窃愆咎积，自顾补报无毫芒。

朝廷宽大不终充，领郡尚得来南漳。

下车问政访耆旧，知公辞荣归故乡。

神武衣冠已久挂，冥鸿羽翮方高翔。

遗贤虽为明时惜，承颜独喜私愿偿。

共惊岁朋何飘忽，相对鬓发俱沧浪。

于言不吝挥玉尘，妙句屡蒙开锦囊。

已欢高风激贪懦，更敦雅契超寻常。

区区感慰岂有极，聊写一二成短章。

芜音不足继真作，读过幸勿留巾箱。

王迈

王迈　枕上复用道间级字韵呈同人

爆竹声中度岁忙，椒花杯上换春阳。

欠书元日神茶帖，又看新年傀儡场。

客枕方酣千里梦，朝靴正踏五更霜。

主翁须要惺惺在，富贵何如归故乡。

王迈

王迈　啄木鸟

吸木复啄木，汝啄抑何毒。

千株万株端明松，五月六月来清风。

木于汝何恶，朝朝暮暮啄。

劝汝利觜宜少停。戕木之生吾忍听，

已有弋者在后亭。微虫初何识，

亦能对以臆。天子爱元元，

宵衣念艰食。连年值禾饥，

穷闾多菜色。县官急督租，

吏饕饥需索。啄木比刻木，

何煮可疾。木生与民生，

何者为当恤。可弹者不弹。

为我谢彼弋。

自是先生标致高，诵诗恍见万人豪。清如金掌双茎露，壮似钱塘八月涛。胸次无尘春拍拍，道腴有味乐陶陶。輶轩刻枣传衡岳，留得芬芳伴楚骚。

白首忧时意更长，明言六籍法皆良。

先生不竟身前用，有子亲传肘后方。

时论无人传药石，上医着眼识膏肓。

归欤活国工夫辦，要续双岩百世香。

王迈

王迈　自赞善相

三分相士七分非，又似枯舑又似肥。

好待功成名遂后，烦君只画着蓑衣。

王迈

王迈　作郡庠修学增田记成诸职事招饮

頶宫轮奂一鲜明，多谢贤侯主夏盟，

鸡白碑成惭浅识，鹅黄酒满认深情。

回头二十三年梦，接武千英万俊名。

来事可为待卿等，狂生老去合归耕。

王曼之

王曼之　春日郊行

出门逢柳色，忽过野桥西。

坐石看潮长，隔花闻鸟啼。

地随芳草尽，树与夕阳齐。

不是桃源路，行人亦自迷。

王曼之

王曼之　西窗

西窗枕寒池，池边老松树。

渴猿下偷泉，见影忽惊去。

王楙

王楙　临终诗

平生不学口头禅，脚踏实地性虚天。

临旭不用求缠裹，趁著帆风便上船。

王梅窗

王梅窗　寄畊绿

孤坐忽叹息，故优阔疏。

别三来个月，不得一封书。

晴雪添岩瀑，寒冰冱野蔬。

何时分席地，与尔共耕锄。

王梅窗

王梅窗　梅花

月淡碧云笼野水，棱棱瘦声吟肩起。

一天寒气霞衣裳，人在石桥春影里。

王梅窗

王梅窗　秋日山中

客疏吟友少，终日掩柴门。

冒雨自分菊，带泥移上盆。

泉添浑井脉，砧响动山根。

片片西风叶，飞来有病添。

王梦雷

王梦雷　勘灾

散吏驰驱踏旱邱，沙尘泥土掩双眸。

山中树木减颜色，涧畔泉源绝细流。

处处桑麻增太息，家家老幼哭无收。

下官虽有忧民泪，一担难肩万姓忧。

王梦应

王梦应　呈李书史四首

林塘万绿压沈沈，云满吟窝足靓深。

几朵青山成畏友，一窗白日照初心。

王梦应

王梦应　呈李书史四首

山中昼永书一帙，兵后南州健更谁。

君实中年陪社日，考亭无事注骚诗。

王梦应

王梦应　呈李书史四首

火龙骑日雪飞空，劲草亭亭不见风。

臣亮南阳今未老，一锄云碎日犹红。

王梦应

王梦应　呈李书史四首

火叶雪花正可人，陌头客子剑生鳞。

千年风致未尽歇，如此溪山有弃民。

王梦应

王梦应　东归

一揖仍为别，他乡复避兵。

客随风雨老，春著鼓鼙轻。

宇宙关何事，艰危得此生。

门前一溪水，几日到江城。

王梦应

王梦应　和清明上冢韵

酒壶花担发双明，陌上携扶笑语声。

桑叶影稠春欲暗，楝花寒退雨初晴。

宫官记梦曾传烛，□客无诗定罚觥。

老影年年霜露感，牛羊踯躅乱孤茔。

王梦应

王梦应　甲申元日

上日仍漂寄，尊前又客非。

乡心眠听雨，病骨晚添衣。

街鼓春将动，帘灯寒未归。

梅花经一雪，几片不曾飞。

王梦应

王梦应　绵

绵绵瓜瓞，施于中林。

顾于焌尝，匪今斯今。

王梦应

王梦应　绵

既庶既繁，既多受祉。

厥胤维何，宜兄宜弟。

兄弟求矣，以燕翼子。

王梦应

王梦应　绵

子兮子兮，　§序其皇之。

螟蛉有子，式谷似之。

建尔元子，勿替引之。

王梦应

王梦应　绵

谷旦于差，惠于宗公。

工祝致告，神罔时恫。

是焌是飨，何天之宠。

王梦应

王梦应　绵

酒醴维醹，肴核维旅。

吹笙鼓篁，和乐且孺。

式序在位，以速诸父。

王梦应

王梦应　绵

天锡公纯嘏，洵美且仁。

如南山之寿，展也大成。

从以孙子，绳其祖武。

王梦应

王梦应　绵

自今以始，日就月将。

遹观厥成，为龙为光，

长发其祥。兄及弟矣，

乃生男子。维其有之，

是以似之。

王梦应

王梦应　太瘴　仙人下岷峨谣

太白仙人下岷峨，飞凌素烟紫琼珂。

天风万里吹银河，手挼瑶草光逶迤。

琅琅太清绿云歌，下弄倒影笑羲娥。

锦袍淋漓金叵罗，醉围婵娟玉颜酡。

金庭昔日乘鸾过，不肯上天着朝靴。

下界弱水飞尘多，公为星精辟兵戈。

王梦应

王梦应　挽曾东轩二首

健笔千夫畏，长才四海空。

飞腾须掌制，危急逐乘骢。

国事笺天疏，臣心救日弓。

故人牛斗上，相见气如虹。

王梦应

王梦应　挽曾东轩二首

壮图罹短世，野趣满余年。

往事堪垂史，孤踪每畏天。

广文俄病酒，摩诘厌闻弦。

遥想南州士，生刍重泫然。

王梦应

王梦应　晚望

望尽西南一隙明，荒荒野色弄微醺。

青烟白骨行人老，苦竹黄芦细路分。

寒雁不来秋似水，故园何处草如云。

高怀久为凭阑尽，更遣西风化白纷。

王珉

王珉　还靖师草屦

跣足山行践绿芜，道人应念我崎岖。

还将达磨西归履，暂作王乔羽化凫。

为爱轻鬆宜踏石，更怜萧洒胜联珠。

还君旧物君收取，认得拖泥带水无。

王珉

王珉　舟行吴应求惜春次韵

弄日娇云未肯收，暂凭堤柳击行舟。

数声杜宇碧山远，几片落花春水流。

强借酒兵销别恨，却因诗债起新愁。

嗟予已竖降旗久，寄语将军好罢休。

王名遂

王名遂　答曾节推

夫君真自淦川来，书种相承教有台。

蓬阆得时宜直上，金焦无地却空回。

荐书共喜从天下，诗句谁能带雨催。

细数平生归计是，待耕明月种寒梅。

王名遂

王名遂　岁寒亭成题柱自警

松荣梅竹秀，三径但含滋。

不与乾坤老，难令霜雪欺。

交情存淡薄，世治识艰危。

前路留教远，终身以自期。

王明清

王明清　绍兴乙卯张安国为右史明清与仲信兄梁举善郭世祯李大正李泳多馆於

凄凉宝钿初分际，愁绝清光欲破时。

留与人间作佳话，绿窗琼户老蛛丝。

王默

王默　春花叹

春花复春花，红红间白白。

相看待明发，已不如昨日。

雨露费濡染，秉芳几何时。

姚魏殿春事，浓绿已盈枝。

长安池馆多，新故如转烛。

所以山中人，但种松与竹。

王默

王默　梅花

知己林和靖，论心何水曹。

平生怀玉雪，独立占风骚。

月落香方觉，天寒韵更高。

冥搜吟未就，清梦满江皋。

王某

王某　游东禅院

曲曲青溪叠叠山，石门深处有禅关。

我心自得閒滋味，坐听风口尽日还。

王南美

王南美　钓月楼

居士作层楼，不爱风花雪。

待得野云收，只钓溪边月。

王南一

王南一　西湖

翠巘嵯峨插斗牛，仙家风景自清幽。

从来此县传佳谶，就筑西湖占上流。

层塔可梯升后进，五峰有路达前修。

邦人接踵登科去，我亦京华共宦游。

王南运

王南运　与阳正父阳存子上风联句

诗见阳枋一。

王柟

王柟　登浮光四望亭

长年忍泪说中原，望彻中原隔戍垣。

谁遣江淮限南北，从来宇宙一乾坤。

功名纸上徒虚语，岁月谁边恐断魂。

老矣叫阍无处所，倚空长剑与谁论。

王柟

王柟　观梅

谁见梅花正发时，江天天雪意欲垂垂。

疏枝冷蕊春无几，断水残云意自奇。

疏影偶因明月见，暗香惟有好风知。

何人更起调羹手，莫道功成结子迟。

王柟

王柟　南康泊舟欲游庐山值雪

春风浩荡江湖客，咫尺庐山风雨急。

门前老树最关情，一夜相思头尽白。

王念

王念　题清芬阁

籍甚诗名世所传，耳孙今始出遗编。

发扬风教三纲正，包括乾坤一气全。

峻拔孤峰当□□，□容幽涧落春泉。

超然远思追前古，好续委蛇二雅篇。

王宁

王宁　和楼守浮远堂留题

久去乡关始一来，竹舆行乐亦佳哉。

还寻童子钓游处，又趁史君旌骑回。

风物于人随意好，江山如画得天开。

向来纪胜归名笔，喜为重鑱置石崖。

王宁

王宁　秋夜赏桂

秋风吹天香，先著桂枝里。

更挹月露清，芬馥唤睡起。

揽衣夜未央，泉喧不入耳。

有来蕊珠仙，黄袂翠盖底。

岂无碧云腴，为君一启齿。

醉卧金粟间，绝胜佩兰芷。

王秠

王秠　凉轩

异政丰馀暇，新轩雅构成。

云成檐外落，魂自座中清。

尽日松风响，通宵花月明。

琴觞暂舒啸，才用即登瀛。

王陃

王陃　将离蓝田同魏野饮于亭联成二韵

白鹿原东漣水西，杨花漠漠草萋萋。

那堪对此还醒别，况是醍醐鸟正啼。

王陃

王陃　宿宅与王专魏野洎用晦上人因成联句

夜浅月未生，春寒雪犹在。

吴僧携古琴，来与山人会。

诗心有是非，禅话无慷慨。

高鸿自冥冥，弋者复何害。

王平国

王平国　支提禅寺

群峰翠拥古禅关，夹道松篁五月寒。

欲识天冠真隐处，白云深锁紫金坛。

王平子

王平子　题雪猎图

烽火一息三千年，汉家将军画凌烟。

胡儿不识征战事，龙沙万里今桑田。

丽谯声里梅花角，云暗雪深风色恶。

长嘶一骑骢蝉联，狼帽氈裘寒矍铄。

韛鹰走犬登平冈，狂狐剔眼魂飞扬。

贯雕落雁真戏剧，高鸟略尽良弓藏。

凤鸣居士双眼碧，少年读书勇无敌。

但知横行翰墨场，岂料一禽终不获。

向来百非今已无，笔端有口聊自娱。

故将胸中磊落事，写作人间雪猎图。

王溥

王溥　寄邓洵美

衡阳归雁别重湖，衔到同人一纸书。

忽见姓名双泪落，不知消息十年余。

彩衣我已登黄阁，白社君犹葺旧居。

南望荆门千里外，暮云重叠满晴虚。

王溥

王溥　句

两制只官三十客，自怜荣耀老莱衣。

又向灵台饮福杯。

王溥

王溥　诗一首

挥毫文战偶搴旗，待诏金华亦偶为。

白社遂当宗伯选，赤心旋遇以圣人知。

九霄是路荣虽极，三接承恩出每迟。

职在台司多少暇，亲师不及舞雩时。

王溥

王溥　谢进士张翼投诗两轴

清河诗客本贤良，惠我新吟六十章。

格调宛同罗给事，功夫深似贾司仓。

登山始觉天高广，到海方知浪渺茫。

好去蟾宫是归路，明年应折桂枝香。

王齐舆

王齐舆　儒生墓

儒生骨朽名犹在，高冢相望已乱真。

只认夜深萤聚处，便应泉下读书人。

王齐愈

王齐愈　车武子宅

儒生骨朽名犹在，高塿相望已乱真。

只认夜深萤聚处，便应泉下读书人。

王其

王其　贺侍郎

宽碧高楼上倚天，等闲蚁垤视凌烟。

归飞华表三千岁，砥柱中流五百年。

摆脱浮云闲富贵，逍遥长日散神仙。

天公已定乘除计，八十春秋到八千。

王其

王其　贺侍郎

悬车高蹈姓名香，化得东阳似洛阳。

节亚芗林仍峻洁，貌如笠泽更精强。

丰标留作耆英样，寿命应同国祚长。

岁岁梅花开腊五，来陪青鹿奉霞觞。

王奇

王奇　句

不拜春官为座主，亲逢天子作门生。

王奇

王奇　旅中有感

泽国来游岂厌重，羁孤怀感自无穷。

雁声不到歌楼上，秋色偏欺客路中。

宿寺梦回莲叶雨，渡江衣冷荻花风。

谁怜未得青云志，琴剑年年西复东。

王奇

王奇　绿荫亭

创得幽亭近岭梅，绿阴名好称仙才。

四围山色檐头出，一带泉声竹里来。

王奇

王奇　题修仁县群峰驿

槛前流水面前山，幽鸟孤云自往还。

农父不知佳景好，使车才得片时闲。

桄榔树暗寒溪上，踯躅花红暮雨间。

王奇

王奇　通天岩

松罗石室中，清雅胜支公。

地静无尘到，天高有穴通。

王奇

王奇　续县令题雁诗

双双含薦背晓霜，尽随鸳鹭立寒塘。

晚来渔櫂惊飞去，书破遥天字一行。

王淇

王淇　梅

不受尘埃半点侵，竹篱茅舍自甘心。

只因误识林和靖，惹得诗人说到今。

王淇

王淇　暮春游小园

一从梅粉褪妆，徐抹新红上海棠。

开到荼醾花事了，丝丝天棘出莓墙。

王琪

王琪　垂虹亭

红桥跨浪二千尺，桥上危亭在水心。

六月火云烧万里，夜来风细似秋深。

王琪

王琪　答永叔问

班班疏雨寒无定，皎皎圆蟾望欲阑。

应在浮云儘深处，更凭丝竹一催看。

王琪

王琪　红梅

馆娃宫里旧精神，粉瘦琼寒露蕊新。

园吏无端偷折去，凤城从此有双身。

王琪

王琪　金陵赏心亭

千里秦淮在玉壶，江山清丽壮吴都。

昔人已化辽天鹤，旧画难寻卧雪图。

冉冉流年去京国，萧萧华发老江湖。

残蝉不会登临意，又噪西风入座隅。

王琪

王琪　九曲池

越调隋家曲，当年亦九成。

哀音已亡国，废诏尚留名。

仪凤终沉影，鸣蛙祇沸声。

凄凉不可问，落日背芜城。

王琪

王琪　句

春风吹孤云。

王琪

王琪　句

万壑松声山雨过，一川花气水风生。

王琪

王琪　句

烟径掠花飞远远，晓窗惊梦语匆匆。

王琪

王琪　句

陇雁半惊天在水，征人相顾月如霜。

王琪

王琪　句

蜀江雪浪来天际，一派泉舂宝钗碎。

王琪

王琪　句

结伴不禁鸳瓦冷，羞明常怯玉钩斜。

王琪

王琪　句

张亢觸墙成八字。

王琪

王琪　句

疾风甚雨青春老，瘦马疲牛绿野深。

王琪

王琪　句

谁将水调歌秋雁，不遣君王待曲终。

王琪

王琪　句

蚕寒冰趼瘦，蜂老露房欹。

王琪

王琪　句

鱼寒不食清池钓，鹭静频惊小阁棋。

王琪

王琪　句

露槿东西照，风荷向背愁。

王琪

王琪　句

凉吹易成团扇恨，夕阳偏结小窗愁。

王琪

王琪　句

山花冷隔何堪折，一曲红梅字字香。

王琪

王琪　句

鱼上晚潮沙市合，鸦啼寒树石城昏。

王琪

王琪　句

枫迷楚客伤春野，山晦荆王梦雨天。

王琪

王琪　绝句

香溪春老误寻芳，只有愁云映夕阳。

今日重来已如此，何须更问海生桑。

王琪

王琪　绝句

正月初弦二月赊，小园春事已如麻。

强說力健因移石，不减公忙为种花。

王琪

王琪　暮春游小园

一丛梅粉褪残妆，涂抹新红上海棠。

开到荼醾花事了，丝丝天棘出莓墙。

王琪

王琪　清辉殿观唐明皇山水石字歌

皇家四叶恢圣功，天临日烛清华戎。

汉条静治洽柔教，老心稽古开神聪。

有唐英主称好文，仙毫洒落驱风云。

壮哉山水有奇字，焕乎八法存翠珉。

自从弃置咸阳道，藓驳烟滋委宫草。

天开神赞会休辰，甄收再作皇居宝。

如何沦弃三百春，迎逢睿鉴来紫宸。

奎鉤粲粲光华动，群玉森森气象新。

丹御春妍瑞霭深，文梁藻栋结芳林。

鸿翔凤翥径方丈，杯流泉湧蒙亲临。

鲰臣荣幸从金舆，鉤婉魂惊拭目初。

多惭揽笔非清藻，唯庆千龄际帝图。

王琪

王琪　秋日白鹭亭向夕有感

白鹭敞西轩，檐宇穷爽垲。

千峰若连环，翠色不可解。

是时天宇旷，六幕无织霭。

金斗熨秋江，素练横衣带。

乾坤清且歜，气象朝昏改。

芒花作雪风，飞舞来沧海。

九霄汀鹭起，万里樯鸟快。

月上三山头，鸟没横塘外，

苍茫洲渚寥，错落星斗大。

开尊屏丝竹，披襟向萧籁。

余生本江湖，偃蹇欣所会。

清兴虽自废，苦嗜亦吾累。

鱼龙凭夜涛，四面忽滂湃。

安得燃犀灯，煌煌发水怪。

王琪

王琪　送安公归顶山瑞石萩

谈空一纪馀，重出访岩居。

身是汾阳嗣，囊惟郭璞书。

公侯倒屣后，泉石结茆初。

山顶收榛栗，经秋信莫疏。

王琪

王琪　题招隐寺

苍崖何蟠回，尝为隐君宅。

孰谓人琴亡，松风正萧瑟。

花闲雪英舞，鹿去岩泉冽。

经声草堂迥，天香中夜发。

月落山气深，清猿啸亦绝。

如何人外迹，轻为世纲别。

王琪

王琪　无弦琴

寂寞之淳音，其为乐至深。

应嫌鼓腹者，独自抚弦琴。

王琪

王琪　吴中晓寒曲

大泽穹天莽同色，碧瓦阊门晓花白。

石岩左右断行人，洞庭一夜冰千尺。

曾持汉节单于垒，北风如刀割人耳。

知怜冻足苦双摧，一生不向遐方履。

凭谁赠我紫衣裘，中吴风土清且柔。

令严气正天地肃，长歌白苧临寒流。

玉兰酒熟金醅溢，太白连云尚殊□。

书窗半掩昼始开，几日红梅断消息。

王琪

王琪　咏玉蕊花

玉蕊生禁林，地崇姿亦贵。

散漫阴谷中，蓬茨复何异。

清芬信幽远，素彩非妖丽。

苍烟蔽山日，琼瑶为之晦。

岁久自扶疏，岩深愈凝邃。

请观唐相吟，俗眼无轻视。

王钦若

王钦若　句

忆念西山玉隆友。

王钦若

王钦若　句

须知尧历初釐正，玉烛初从献岁来。

王钦若

王钦若　句

石城松柏锁烟霞。

王钦若

王钦若　句

龙带晚烟归洞府，雁拖秋色入衡阳。

王钦若

王钦若　句

九重天阙梦掉臂，黄鸡白酒邻舍恩。

王钦若

王钦若　句

春渍苔纹沿石塔，月含松韵杂琴声。

王钦若

王钦若　觉林寺

暂拂尘襟思倍清，竹风山色乱泉声。

安民功浅君恩重，又策羸蹄向古城。

王钦若

王钦若　送天柱冯先生

郁萧空殿倚云霓，玉气珠辉冠紫微。

暂到帝城朝斗会，却思岩窦负琴归。

日奔内景乾坤静，泉漱清音杞菊肥。

却到水乡深邃住，晴岚掩映簇春晖。

王钦若

王钦若　送张无梦归天台山

天台琼台标奇状，赤城瀑布悬千丈。

中有高人混姓名，不向迷途随得丧。

闲寻棋侣过清溪，静拨云根种紫芝。

八卦炉中调姹女，三田宫里守婴儿。

太平天子秉乾籾，内宁外肃均百福。

直符受事紫微宫，三捧灵文降黄屋。

冲漠玄台集九真，清净洪基化兆民。

祥风拂袂来幽谷，志士乘躥朝玉宸。

相见开怀忘岁月，因论微言鉴毫发。

万壑流泉岸不枯，四时春煦花常发。

却避红尘思旧麓，空羡冥鸿归势速。

囊中御制宠行歌，好与黄庭同诵读。

王钦若

王钦若　咏华林书院

文明尊北极，孝友播南昌。

礼法儿孙睦，雍和道路扬。

地灵浮喜气，山近接岚光。

投辖添宾榻，鸣鼙启食堂。

纸窗蒭酒响，竹径焙茶香。

克己甘藜藿，矜贫济稻粱。

时平安九族，家计庆千箱。

每听游僧说，神清鬓未霜。

王卿月

王卿月　长淮晚望

目断长淮渺莽中，孤城突兀倚层空。

寒砧几许递秋信，渔笛一声横晚风。

龙吐晴云岚气白，鸦翻落日水天红。

扁舟今夜宿何许，赤壁断矶芦苇丛。

王清惠

王清惠　捣衣诗呈水云

妾命薄如叶，流离万里行。

燕尘燕塞外，愁坐听衣声。

王清惠

王清惠　李陵台和水云韵

李陵台上望，答子五言诗。

客路八千里，乡心十二时。

孟劳欣已税，区脱未相离。

忽报江南使，新来贡荔枝。

王清惠

王清惠　秋夜寄水月水云二昆玉

万里倦行役，秋来瘦几分。

因看河北月，忽忆海东云。

王清惠

王清惠　诗一首

愁到侬时酒自斟，挑灯看剑泪痕深。

黄金台迥少知己，碧玉调高空好音。

万叶秋声孤馆梦，一窗寒月故乡心。

庭前昨夜梧桐雨，劲气潇潇入短襟。

王清惠

王清惠　送水云归吴

朔风猎猎割人面，万里归人泪如霰。

江南江北路茫茫。粟酒千锺为君劝。

王庆升

王庆升　入道诗十九首

浮世功名水一沤，数来谁得百年留。

使能久履姬姜位，泽不加民时可羞。

王庆升

王庆升　入道诗十九首

一贫彻骨且安贫，颜范虽贫姓字新。

任是富豪能敌国，不知身死属何人。

王庆升

王庆升　入道诗十九首

蝇利蜗名是债缘，便须还了听於天。

欠多欠少休贫债，必待丰高又不然。

王庆升

王庆升　入道诗十九首

若谋富贵说荣亲，养志承颜有几人。

素位而行无怫逆，过於列鼎与罗珍。

王庆升

王庆升　入道诗十九首

人其上冢要焚黄，名爵思为厚夜光。

九祖生天蒙帝渥，只缘一子入仙乡。

王庆升

王庆升　入道诗十九首

羲文孔子一先天，互把精微著易篇。

不用阴阳真正理，旁蹊曲径是徒然。

王庆升

王庆升　入道诗十九首

乾坤大象一阴阳，离坎精华日月光。

不取盈虚消息候，若非聋瞽必为狂。

王庆升

王庆升　入道诗十九首

求道惟愁不遇真，得真翻惑是何人。

但将德行为梯磴，何必攀缘自苦辛。

王庆升

王庆升　入道诗十九首

时节因缘不偶然，既由人事亦关天。

功深德厚天孚佑，玉籍标名骨自仙。

王庆升

王庆升　入道诗十九首

论兵莫竺一阳生，习阅攻车要不惊。

或跃在渊能自试，不劳征战屈人兵。

王庆升

王庆升　入道诗十九首

好下工时便下工，百年光景一飞蓬。

后生不值老来值，大药难医骨髓空。

王庆升

王庆升　入道诗十九首

闰年为厄要先推，阳忒阴差莫妄为。

宋待一阳来复后，斗加东北月沈西。

王庆升

王庆升　入道诗十九首

夜认长夫总一般，坎男离女共同欢。

专心直待阴阳足，却马休兵国自安。

王庆升

王庆升　入道诗十九首

九转金丹九月圆，木金胎旺好安禅。

纯坤月里纯乾足，手把仙瓢酌醉仙。

王庆升

王庆升　入道诗十九首

清高之士贵清虚，捕影追风钓火鱼。

阔认高谈惊世俗，老君终是惮回车。

王庆升

王庆升　入道诗十九首

闾阎小子不明心，执著旁门学采阴。

坐卧三峰终作鬼，畴知仙遒有浮沉。

王庆升

王庆升　入道诗十九首

先天妙质罕人明，尽向虚无唤已名。

术极重归无极后，谓之皇极始长生。

王庆升

王庆升　入道诗十九首

万卷丹书名一般，金砂玉石辩应难。

自非夙有神仙骨，未易教君洗眼看。

王庆升

王庆升　入道诗十九首

金丹至药匪寻常，幸藉西华泄此方。

天上有之无计得，积功须及许旌阳。

王琼奴

王琼奴　答外

茜色霞笺照面趙，玉郎何事太多情。

风流不是无佳句，两字相思写不成。

王蘧

王蘧　句

绣裳画衮云垂地。

王衢

王衢　淳化五年秋八月二十四日钜鹿魏野江东僧用晦赵郡李识登解城瑯琊王

王衢　淳化五年秋八月二十四日，钜鹿魏野江东僧，用晦赵郡李识登解城，

王衢

王衢　解城条山联句

王衢　解城条山联句。诗见本书魏野一○

王日翚

王日翚　云安监劝学诗

云安古汤豨，□□□□滨。

无室不盐烟，无民不樵薪。

士子独希少，锥刀事艰辛。

我因沿檄来，暇日聊咨询。

豨山秀且清，湛碧高嶙峋。

衣冠杳不报，敢问夫何因。

盛言汉廷尉，有语诒乡邻。

三牛对马岭，有井无贵人。

斯言既笃信，诗礼不复闻。

我闻为咨嗟，此语深非仁。

儒风一旦扫，有甚遭烧焚。

因言廷尉者，其生岂不神。

既禀神灵姿，宁非贤圣伦。

安得鄙俚语，千载愚斯民。

斯民有幸氏，贵岂无足尊。

唐皇上柱国，伪蜀掌丝纶。

遗诰尚可考，苗裔亦诜诜。

后生宜可畏，况逢尧舜辰。

如何三百年，自弃甘煨尘。

前贤不知慕，俚语常书绅。

不知非格言，野老相因循。

为言听我语，蜀氏初顽嚣。

文翁为益州，化蜀与维新。

英才出王马，继世扬子云。

词章霭当世，至今耀清芬。

自尔吾蜀士，文学多彬彬。

乃知汤豨上，未必无国珍。

琢磨始成器，匪即为荆榛。

我虽非文翁，志使风俗淳。

亦非好辩者，示劝聊谆谆。

公侯宁有种，自致唯斯文。

蜀学乃孤陋，师友须隆亲。

又当听我言，既学须能勤。

不勤如不学，勤学始成身。

窜兮世巨儒，达兮国名臣。

唯恐学不至，学必无沈沦。

如不学为名，不如复煎熏。

十室有忠信，见者希能遵。

会观集岁后，俊造来誾誾。

一成诗礼乡，举充观国宾。

王容

王容　登第诗

天上催班晓色晴，五星伏尽极星明。

奎章读罢三千字，胪唱传来第一声。

名实两言虽朴语，始终一节悉真诚。

圣恩深厚难图报，愿罄愚衷结此生。

王容

王容　题兰亭帖

昭陵永閟千年迹，定武相传几样碑。

此是中原旧时本，石今焉往落东夷。

君家何处得此纸，刻画烂然犹可喜。

六丁神物好护持，更有诸君题姓字。

王阮

王阮　八月过西林一首

似应水鹭有前期，装点秋原景最宜。

落雨败梧随沆瀣，牵风寒藻舞沦漪。

流旋碧玉渠初满，剥尽黄花稻已衰。

海里是非休苦恼，不如学取步兵痴。

王阮

王阮　北固山望扬州怀古

北固城高万象秋，烟竿一缕认扬州。

试乘绿涨三篙水，要见朱帘十里楼。

泪湿宫衣朝雾重，愁熏塞阜夕阳浮。

隋堤旧事无人问，两两垂杨系客舟。

王阮

王阮　奔牛闸遇使者议和一首

浩浩水千里，层层堤几重。

谁为此过颡，曲障尔朝宗。

浪散忽成雪，潭昏那见龙。

浮山何足论，圣德务含容。

王阮

王阮　避暑烟水亭与王景文回纹联句一首

颜舒且对清樽酒，{景文}昼永方浓翠幄阴。{南卿}

环佩响溪寒浪急，{景文}画图藏谷绣烟深。

斑生石涧苔纹乱，{南卿}碧度云飞鸟影沉。{景文}

闲馆邃风来迥野，{南卿}隔楼斜日转痚林。{景文}

王阮

王阮　丙午寒食题净土寺一首

方见繁红绣小园，已随流水泛前村。

人於醽醲真无分，雨共秋千似有冤。

投老故应诸事懒，问春能得几分存。

不须便作匆匆散，更把松梅子细论。

王阮

王阮　沧洲阁集句二首

沧洲有奇趣，吾道付沧洲。

树景中流见，船灯照岛幽。

转思江海上，却著土山头。

野水无人渡，乘桴学圣丘。

王阮

王阮　沧洲阁集句二首

洲岛骤回合，冥冥菰蒲中。

清流中落乌，遵渚有归鸿。

水作青罗带，脚踏赤鰖公。

蓬莱虽辽绝，长啸激清风。

王阮

王阮　曹娥庙一首

英哉神女此江干，德与余姚舜一般。

碧草凄凄埋玉冷，清风凛凛矗天寒。

求生古患为仁害，处死今知得所难。

我自裴徊不忍去，非干潮小故盘桓。

王阮

王阮　昌国偶成一首

诸邑皆山可夜驰，海中晶国力难施。

风潮阻渡由天地，期会申严限日时。

愿以老身从此免，忍将人命逼诸危。

交门山下须臾死，肉食诸公知不知。

王阮

王阮　昌国秩满次陈纠祖行韵一首

昔之督邮逐彭泽，今之督邮眷昌国。

不令自赋归去来，更以新诗祖行色。

开缄墨湿雨蒙蒙，细读字字含清风。

尘埃三载足昏塞，一听妙语还醒忪。

持归柴桑有茅舍，揭之其间作佳话。

非惟可诧陶渊明，亦愧当年督邮者。

王阮

王阮　长风沙交宋丈韵一首

已将身世等河沙，又泛春江看浪花。

锦缆牙樯君送酒，蓑衣蒻笠我浮家。

淹留日觉青春暮，飘泊风兼细雨斜。

安得昆仑能探水，试教来奏小琵琶。

王阮

王阮　陈弥高惠诗次韵言谢一首

南来日日访人才，始得清诗副所怀。

我计已成桴入浮，君行初似橘逾淮。

十年旅梦思乘兴，千里征尘忽及阶。

见说又为勋业去，独能无意侣洪崖。

王阮

王阮　池阳道中一首

日月狂风里，悠悠小艇还。

绕身衣带水，堆眼剑铓山。

岁月吾生老，烟尘客路艰。

一天霜气重，今夜碧芦湾。

王阮

王阮　出丰城一首

摇摇旌旆出洪都，弥望田畴总废墟。

羸马不前身突兀，耕夫相视笑轩渠。

倚松茅屋斜开径，近水人家半卖鱼。

蒲叶向冬犹未割，临风遥忆路温舒。

王阮

王阮　出郊访沈洞主一首

抖擞尘埃暂出郊，一藤行访羽人巢。

风翻翠浪催禾穗，秋放殷红著树梢。

万里家山怀五老，各年活计却三茅。

明朝便好乘风去，不学浮屠更打包。

王阮

王阮　除夕有感一首

不是功难立，其如兴自阑。

为贫姑寸禄，渐喜得闲官。

天下兵戈满，壶中日月宽。

殷勤除夜雪，衰谢莫能欢。

王阮

王阮　传舍中竹一首

涩蕊浮花不足看，岁寒独与此君观。

箨龙满野今千变，翔凤何时下一餐。

日对吏文潇洒在，天生官地保全难。

明年我亦江湖去，尚祝同年乞钓竿。

王阮

王阮　次德和韵寄谈李二丈二首

心在淮山下，身行湘水中。

喜抛余子去，恨不故人同。

旧隐劳征梦，浮名任化工。

衡阳春渐暖，终欲伴归鸿。

王阮

王阮　次德和韵寄谈李二丈二首

喜脱诸公忌，愁违李与谈。

离群江以北，吊影楚之南。

世故更千万，心朋只二三。

果能容我与，终共结茆庵。

王阮

王阮　次陆务观韵寄王景文一首

朔风摇楚水，国步益艰辛。

往事忽成梦，逆胡何日臣。

凡今天下士，皆昔座中人。

尚被中原发，烦君与正巾。

王阮

王阮　次韵酬李周翰一首

大江固茫茫，一苇即可越。

乡来江与蕲，孰使我辈隔。

温温李夫子，粲粲谪仙格。

萧然一竹关，白眼谢俗客。

蚤充观国宾，百中应百发。

我玉空自良，彼怒辄反掇。

归叹儒冠误，尽把气习撤。

收藏万丈焰，不受一夫决。

累然驽马中，倍觉骐骥别。

嗟余偶倾盖，辱许共映雪。

快哉平生心，清风濯执热。

今惟仄席秋，正采乡评月。

岂无识真人，达君此奇节。

春雷震一声，指日看甲拆。

王阮

王阮　次韵范石湖北窗书怀一首

骄阳重郁结，凉飙惊豁开。

排户始奔突，转隙少徘徊。

仄闻风伯言，敬为邦君来。

邦君著之诗，快心吾已灰。

独念暑耘人，斯时若为怀。

所愿均此施，醒然与之偕。

有冰何心浆，有翁何心醅。

莫吹天上云，要洗田中埃。

高枕谢北窗，披襟笑登台。

伏读旨意大，倍使吾容斋。

王阮

王阮　次韵来梓见赠一首

无心谷璧陪蒲璧，有分山光映水光，

子贱假令宜单父，渊明终合在柴桑，

为氓且尽今生力，责子宁须后代昌。

为问故人缘底事，不来同醉酒醅香。

王阮

王阮　次韵叶教二首

但有形如槁，元无货可珍。

四方长逆旅，一念即明神。

漫仁缘将母，非材敢教人。

无功叨廪禄，祗觉蠹吾民。

王阮

王阮　次韵叶教二首

汩汩诚甘分，空空敢自珍。

乐虽思泮水，愚恐累溪神。

怨谤从余子，称扬独故人。

功名非我事，自是葛天民。

王阮

王阮　次韵庸斋纳凉一首

招提竹钥不曾关，容我追凉突兀间。

石甽阴生寒水玉，天灯烁散火云山。

葛巾当昼何庸脱，葵扇非秋却暂闲。

所愧岑参聊尔耳，强将诗与少陵班。

王阮

王阮　代胡仓过圣德惠民诗一首

平楚皆膏壤，成汤忽旱年。

人知圣虑切，恩遣使臣宣。

乙犯饥荒后，长沙富庶全。

纪年四十载，斗米二三钱。

县县人烟密，村村景物妍。

朱蹄骄柳陌，金镫丽花钿。

飞此民成懒，加之吏不虔。

力耕终苟且，劝课或迁延。

绿野田多旷，潢池恶未悛。

曷尝修稼政，但见饰宾筵。

丰稔时难保，盈虚理有还。

自应成赤地，安得咎苍天。

义廪真良法，皇家以备先。

积仓何止万，存数仅余千。

滥以疏庸迹，来司敛散权。

一身初抵此，四顾但茫然，

财蒙内帑捐。敢云呈敏手，

幸免奋空拳。蔑问秦输闭，

专稽稷懋迁。陆修流马运，

水作汎舟连。凡属灾伤事，

深将利害研。兼并勤告谕，

商旅渐喧阗。市真虽翔踊，

官收却痛蠲。北来因鼎粟，

南至出渠船。稍稍收成廪，

纷纷出著鞭。起於衡岳趾，

环厥洞庭舷。湖北疆参错，

江西境接联。里虽千万远，

身亦再三遄。必务经行遍，

深防赈给偏。规模颁郡吏，

出纳谨乡贤。敢避风兼雨，

周爰陌与阡。有时沉水底，

镇日上山巅。不复通舟楫，

宁容坐马鞯。屐多穿石仄，

裳惯湿河壖。江步时时到，

村虚日日穿。救头方甚急，

援手讵辞胼。畴昔虽多病，

驰驱却自痊。已成迷晓夜，

不复惮山川。松迳行时盖，

杨花坐处毡。光华虽备使，

萧散类登仙。林密花频剪，

途穷木可缘。石欹行恐压，

溪涨涉疑漩。昔出正初吉，

今经六下弦。奔忙驰似箭，

来往转如圜。王事歌苞杞，

归心却杜鹃。力虽疲险阻，

志务报陶甄。忆昨初行日，

萧然亦可怜。饿羸皆偃仆，

疾疫更牵缠。讵止家徒壁，

多遗屋数椽。葛根殚旧食，

笔米继新饘。略救朝昏急，

终非肺腑便。声音中改变，

形质外羸孱。气苶胸排骨，

神昏眼露圈。步欹身欲仆，

头褪发俱卷。妇馁心成疾，

儿啼口坠涎。乱花生目睫，

炎火亢喉咽。袅袅浑无力，

昏昏只欲眠。尽挛持耒手，

顿削负薪肩。状貌已成鬼，

号呼几乱蝉。兽穷思旷野，

鱼困想清泉。山僻无人到，

帷惊有使褰。初闻争欲走，

稍定使来前。尔俗饥虽困，

吾君施体乾。知民方疾苦，

遣吏抚迍邅。置院收鳏寡，

分场赈市廛。贷粮招复业，

散种使耕田。寒给衾禂暖。

春颁药剂煎。凡今严吏责，

皆是恤民编。稍见儿童集，

徐看父子牵。共争扶杖听，

咸乐置邮传。茶献迎门礼，

香浮夹道烟。耳闻身鼓舞，

心切滋潺湲。坐定徐言此，

从来未见焉。一时愆润泽，

万里奏艰鲜。灌溉非无桔，

精虔亦有牷。畲乾终损粟，

澉涸竟枯莲。诗骇周宣魃，

经书鲁国蝝。坐令民皞皞，

翻作泣涟涟。平日安丰稔，

今朝乍疾颠。老羸如病马，

壮健若飞鸢。忽见皇恩沐，

亲驰使命专。听言初挟纩，

拜赐悉鸣弦。新岁天心格，

经时雨势绵。东皋耕泽泽，

南亩溜溅溅。坎豆皆勤作，

根涯悉勉旃。水耕荣唪唪，

陆种藏芊芊。件件丝盈轴，

方方麦荐笾。指知食欲动，

目望酒先撋。舍北行歌畅，

村南伐鼓渊。鱼占何必梦，

斗覆已明躔。甲子晴尤好，

嘉平雪记填。自今知岁岁，

王道永平平。抚已叨逢主，

占星幸备员。耳亲闻击壤，

手敢废题牋。农事修其职，

邦基赖以坚。但令仓廪实，

何患犬羊羶。商克周饥止，

邢存卫雨愆。定知丰稼穑，

端在讲戈鋋。足食繄兵法，

王阮

王阮　登衡岳三首

羶羊腥犬沸中原，五岳之中四岳昏。

节义衡山独不辱，万年千载戴明恩。

王阮

王阮　登衡岳三首

白衣苍狗飞扬尽，翠巘苍崖杖屨间。

独到上封雷雨处，退之元未识衡山。

王阮

王阮　登衡岳三首

绝境当须着好词，衰怀已觉不胜奇。

烦君试问仙家问，怕有弥明更解诗。

王阮

王阮　冬日见桃一首

梅意犹藏萼，桃腮已放花。

地疑进候恶，律恐统元差。

寒涨渔舟水，春明道观霞。

老来无赏玩，痴坐惜年华。

王阮

王阮　洞庭题咏十一首　洞庭留别

岭松岁古欲无根，水石秋深未有痕。

无限好山将不去，又依帆影过前村。

王阮

王阮　洞庭题咏十一首　广福上真宫

水色碧沧茫，山势青周遭。

壮哉杳渺峰，据此第一高。

萧梁古道场，岁月湮蓬蒿。

有来天师孙，远与朱叶曹。

十年悉力营，万瓦一手操。

连甍集紫烟，开窗俯洪涛。

枸杞号千年，夜鹤鸣九皋。

坐令金丹炉，安此神火熬。

英英文章伯，所至秃千毫。

何此老鍊师，不着衮子褒。

我汎得重湖，歘得片片桃。

深穷草迳来，敢惮足力劳。

其徒以为耻，谓我不可逃。

试补华{黍水换小加一点}诗，妄意续离骚。

王阮

王阮　洞庭题咏十一首　龟山钓鱼台

鬼力神功劈石开，水边因作钓鱼台。

若为未有严光到，留得丝纶待我来。

王阮

王阮　洞庭题咏十一首　橘圃

外貌千层绿，中心一晕红。

封侯吾不愿，颜羡木奴丰。

王阮

王阮　洞庭题咏十一首　橘圃

怀归空有感，包贡则无因。

跳入商山去，添予作五人。

王阮

王阮　洞庭题咏十一首　林屋

玉柱金庭锁洞天，更将琳馆镇山川。

碧檐委地剥风雨，不赐钱来今几年。

王阮

王阮　洞庭题咏十一首　水月院

奏邸成遗恨，沧浪足胜游。

一篇水月记，照彻五湖秋。

王阮

王阮　洞庭题咏十一首　宿灵佑观谢沈君

凤翅出沧溟，扁舟过洞庭。

银河万顷白，螺髻两山青。

凡隔幽墟洞，神传岳渎经。

不须寻上界，只此是青冥。

王阮

王阮　洞庭题咏十一首　宿灵佑观谢沈君

水远通天上，山浮似海中。

四围银色界，一簇画屏风。

秋熟渔樵市，云连佛老宫。

我来迷所指，多谢主人翁。

王阮

王阮　洞庭题咏十一首　太湖

微生已觉渐休闲，老矣何心世路间。

尽把虫鱼束高阁，且拿双桨泛湖山。

王阮

王阮　洞庭题咏十一首　仙坛观

羽盖霓旌入疑霄，偃松长向古坛朝。

我来欲订金丹诀，试著枯槎上斗杓。

王阮

王阮　洞庭题咏十一首　小湖寺

去年祷雨旃檀林，慈云赐我三日霖。

今年包山小湖寺，更得因缘礼大士。

小湖气象似宝陁，怪石列岸腾嵯峨。

近山一抹横修蛾，远山点滴浮青螺。

四方上下皆沧波，清秋一片银为河。

风平如镜著水磨，有时粼粼纬碧罗。

倾覆变动一刹那，蛰雷震起千咬鼍。

吾闻天形象鸡子，大地为黄白为水。

太湖沉沉九地底，小湖绝顶悬崖里。

信哉山泽通一气，激而行之或可使。

湖山固是人所乐，至人亦复酷爱此。

浮海而来开精蓝，莲以草化红台三。

愿他一枝入西土，令我灭度生其间。

王阮

王阮　都昌沿檄黟歙遇春一首

忽忽年华换，悠悠客路长。

春声先水响，山气欲花香。

何补公家事，空随吏役忙。

白云知此意，一片直都昌。

王阮

王阮　都下病起呈王枢密一首

不解彫虫赋逐贫，又无饶舌论钱神。

遭逢此鬼今番虐，零落吾生有限身。

旧学试温浑易忘，新书欲谨自难真。

时危壮士乃如此，为报堂堂有位人。

王阮

王阮　读浯溪碑一首

鲁恶吴同姓，唐嫌肃抚军。

仲尼讳不语，元结谤於文。

子固当承佼，臣其可讪君。

空令忠义士，叹息异吾闻。

王阮

王阮　泛舟一首

霅川荷叶浦，彭蠡石榴头。

此地皆奇绝，平生所烂游。

从来贪水园，老去只渔舟。

理角乘桴便，何人从我浮。

王阮

王阮　访晦翁不遇一首

陈良千里赴周公，正值商山去一鸿。

肠断膝行来处路，舞夸空过一番风。

王阮

王阮　访子虚不遇一首

晓入千山与万山，白云深处款幽关。

仙翁不许凡人识，走出红尘不肯还。

王阮

王阮　姑苏泛月一首

夜来谁共泛灵槎，飞上牵牛织女家。

但觉满身天雨露，绝无一点世尘沙。

秋将寒玉清风阵，月借鎔银泼浪花。

投晓归来互相告，等闲休向俗人夸。

王阮

王阮　古意二首

西风策策翻叶鸣，锦机停梭人暗惊。

归心俗附潮头去，潮头不肯到湓城。

王阮

王阮　古意二首

洞庭九月湖水乾，倒影夜瞰星斗攒。

水官籬浪蹴寒玉，船过两耳声珊珊。

王阮

王阮　瓜时有感一首

篱边方对菊花黄，又报文移出草堂。

三宿敢云桑下恋，四翁终愿橘中藏。

泉萦去路常低咽，酒向离亭不肯香。

圣代多才焉用我，明年重上乞身章。

王阮

王阮　馆娃宫一首

释越来妖艳，穷吴事儁游。

笑谈遗庙社，绘羪及山丘。

鵷宿离宫瓦，龙移别浦舟。

榡陈金制巧，床莹玉光浮。

破雨惊枫落，驰烟入虎流。

莼羹摘千里，荷盖拥长洲。

缓缓花开陌，弯弯月照州。

轻风香迳暖，微步屧廊幽。

红喜鲈堪切，黄嗔蟹不收。

池痕测朝夕，乡思属温柔。

只顾山衔日，何知饵带钩。

味於重处减，心记捧时谋。

鲸鬣翻溟渤，金星犯斗牛。

六千君子锐，二八国人忧。

泰伯三称让，姑苏一战休。

共沉那有井，独坠苦无楼。

人去扁舟远，僧来野寺修。

宫乌今骇散，台鹿任鸣呦。

月为朱栏暗，山含翠黛愁。

烛残新别泪，泉咽旧歌喉。

一代仇人事，千年壮士羞。

东门抉眼在，怒气溢潮头。

王阮

王阮　广中二首

黑金不肯化青金，奉命来催胆水淋。

山骨旧疑天凿透，沟流唯待雨来深。

丹无九转如方士，政有三官出上林。

却谢黄茅除白发，断酬平日做僧心。

王阮

王阮　广中二首

南来风土已安之，事已当还敢故违。

铜柱略无功可录，玉关空幸死前归。

眼看余剂怜犹在，力凭征鞍觉尚微。

此去上还官印绶，却来传授祖师衣。

王阮

王阮　广中南华寺一首

一水透南粤，高人忆老卢。

如何拈不起，只为本来无。

匍匐三千里，披攘五百徒。

都来些子事，焉用尔区区。

王阮

王阮　龟父国宾二周丈同游谷帘三首

偶然得意挹珍流，二妙欣然共胜游。

怪得坐间无俗语，谷帘泉水建茶瓯。

王阮

王阮　龟父国宾二周丈同游谷帘三首

万斛跳珠撒一空，水晶光透影玲珑。

篮舆不是归来早，安得携瓶到此中。

王阮

王阮　龟父国宾二周丈同游谷帘三首

一饮清冷体便轻，绝知真液是长生。

归来世事都忘尽，惟记白云堆里行。

王阮

王阮　过东林吊沈文伯一首

苕霅虽幽事，燕云亦壮游。

宁虞就日馆，不返度淮舟。

死节千年在，私家万事休。

重来联句地，清泪接溪流。

王阮

王阮　过桃川万寿宫二首

人共桃花事一空，兔葵无数舞春风。

伤心俯仰成今古，知与刘郎事不同。

王阮

王阮　过桃川万寿宫二首

翁子洞头魂黯黯，桃川山上目凄凄。

自怜终失邯郸步，不是重来旧路迷。

王阮

王阮　和戴倅韵寄苗侯一首

灵壁归师愤已平，黄河戍役又虚声。

人言万事总由命，天设五材难去兵。

国有典刑元老在，地无形势大江横。

西风若得淮南信，烦致空山慰空情。

王阮

王阮　和陶诗六首　和归田园

皇天亦爱我，生我匡庐山。

勉承父母志，功史期少年。

既无取日手，远去穷虞渊。

又无谋生才，广有负郭田。

富贵两不谐，胡为乎世间。

眷言旉原居，宛在瀑布前。

野旷易得月，谷虚常带烟。

行歌紫芝曲，醉上香炉巅。

念此百年身，有此足以闲。

若乃不决去，使彼山凄然。

王阮

王阮　和陶诗六首　和贫士

吾间戴安道，不对王侯琴。

当时岂不能，低眉求赏音。

一曲朝得闻，千金夕来寻。

舍之不肯顾，轻重得所斟。

小人一时快，君子百世钦。

贫士繄此辨，士乎当正心。

王阮

王阮　和陶诗六首　和乞食

淮阴漂母事，不谓身见之。

长歌季明诗，益信非虚辞。

嗟余客长安，十载无休期。

一饱不自足，况敢谋酒卮。

曳裾富儿门，焉食酬一诗。

达于翁卿间，喧喧谓余非。

王阮

王阮　和陶诗六首　和饮酒

竹间固无锁，俗客自不开。

而欲挟彼态，使我变所怀。

乡原善同俗，於德则有乖。

乃知违世人，所贵在幽栖。

客有爱我甚，命驾来冲泥。

怜我与俗异，欲我与世谐。

甚知客言是，甚知余心迷。

渊明饮酒诗，赓以遗客回。

王阮

王阮　和陶诗六首　和杂诗

渊明弃彭泽，归欤在柴桑。

我里亦其侧，俯视世秕糠。

顾瞻无所忧，所忧在绝粮。

敢辞躬耕劳，耒耜山之阳。

惜哉命之穷，仍岁螟蟘伤。

去为游手民，足迹已四方。

王阮

王阮　和陶诗六首　和杂诗

遑遑行路难，汲汲艰食迫。

井田邈不再，兼并蔽阡陌。

永怀先父祖，遗我以清白。

出门无所容，疑此天地窗。

秋风瘦遥山，凉意惬行客。

江南记旧游，不历歧王宅。

王阮

王阮　湖南道中三首

失脚南来又两年，故山猿鹤只凄然。

潇湘不是无佳景，终觉壶中别有天。

王阮

王阮　湖南道中三首

已分余生老一丘，尚因微禄少游留。

梦魂不待山资足，先入江南问钓舟。

王阮

王阮　湖南道中三首

万壑千岩我一家，别来空自锁烟霞。

闲云不放行人望，故向东南角上遮。

王阮

王阮　黄公滩一首

水泝安流舟不难，人心自畏石头顽。

黄公误听作惶恐，玉局先生盖谓滩。

王阮

王阮　寄范石湖五首

殊庭诏禄佚忠勤，秘殿升班宠旧勋。

试向午桥诸第问，有谁别墅得奎文。

王阮

王阮　寄范石湖五首

银山铁垒洞庭秋，又见鸱夷一叶舟。

且是云仍高一著，祗将山水事清游。

王阮

王阮　寄范石湖五首

湖山奔辏黛眉攒，湖水晶荧镜面寒。

补衮之丝元未尽，西风吹上钓鱼竿。

王阮

王阮　寄范石湖五首

近来能辟千年谷，归去非思一筹鲈。

聊示维摩隐几相，要教狮子致文殊。

王阮

王阮　寄范石湖五首

彭泽归来我自安，壶中尤觉太虚宽。

世间万事都忘尽，只有公盟不敢寒。

王阮

王阮　寄题识山堂一首

山体如如即我身，眼高才是个中人。

锦囊忽上玉楼去，谁复如化更识真。

王阮

王阮　寄郑器先一首

与子如兄弟，为人痛疾雠。

暂时离别去，且欲谤谗休。

敢忘秦方瘠，深知越共舟。

少须三迳就，他日再追游。

王阮

王阮　见梅有感一首

十月潇湘尽放梅，南枝仍避北枝开。

客愁无奈春消息，肠断江南驿使来。

王阮

王阮　荐福寺一首

十七年间一梦迷，重来浑不辨东西。

院中谁识前时管，莫莫堂前老木犀。

王阮

王阮　江上一首

虏马秋来健，天侬水底藏。

荻花江面冷，草色岩头荒。

扬子真天险，淮南尽日忙。

边隅今夜甲，吾原莫飞霜。

王阮

王阮　郊居即事一首

涉世足悔吝，杜门安退藏。

谤从闲处省，乐向静中长。

薜荔日缘壁，琅玕春透墙。

近来无事作，浑以醉为乡。

王阮

王阮　金市大水一首

日气方穿户，风潮忽及门。

郊原雨脚密，窗牖浪花翻。

船系家家屋，帆飞处处村。

江南一羁客，微命托乾坤。

王阮

王阮　九日独泛松江一首

松江牢落一舟归，中有人惊岁月违。

太一自期莲叶是，白衣何恨菊花非。

水收四面郊原阔，霜入千山草木稀。

已分沧洲付吾道，便应从此下渔矶。

王阮

王阮　九日陪金市诸友登高阳山二首

途穷已负菊花期，尚得诸公慰所思。

不遣白衣持酒至，共将乌帽入风吹。

紫萸秋浅浮觞少，黄叶山高策杖迟。

却恨社中人阙一，未将汤饼共追随。

王阮

王阮　九日陪金市诸友登高阳山二首

读书怀古恨难逢，不谓斯时乃有公。

心自对谈名利外，士知增价品题中。

一樽此地论文乐，三迳何年结社同。

待得尘踪去留决，别交消息寄东风。

王阮

王阮　九日途中有感一首

九日登高是故常，只今何事负年芳。

紫萸俗佩凭谁系，黄菊无人只自香。

开拓愁边须酒阵，包罗风景入诗囊。

遥庆亲老持杯夜，肴核横陈画烛光。

王阮

王阮　九日有感一首

举国无人分智囊，满川龙血战玄黄。

百年驯致文明地，一日尽为荆棘场。

关辅渴思王镇恶，蜀人尤喜杜黄裳。

小臣试草中兴颂，准拟还京奉上皇。

王阮

王阮　九月六日泛舟航村而舟人不审误抵道场之麓越二日登焉因过何山谩赋

千岩矗空蒙，一水还葱蒨。

寺从驯虎立，山作盘龙转。

嗟予千里来，适此十年愿。

初拿莲叶舟，误逐桃花片。

重携九节筇，上尽百结线。

阴崖滴翠寒，竹韵含风战。

树色争烟霏，泓甽靡旱暵。

载窥窣堵尖，平视苍铬变。

楼阁撑山光，城郭瞰波面。

未觉髀肉酸，先苦银海眩。

晚寻小溪曲，更得何山便。

平畴翠浪涌，返照金色现。

回首笑月亭，消息真已荐。

王阮

王阮　兰亭一首

金行中否野多遗，越禊诸贤不受羁。

天朗气清书上已，春行秋令纪当时。

九原寂寞不可作，一水萦回或在兹。

归去庐山定相问，为公关扫紫霄知。

王阮

王阮　刘致政家东冈池莲甚盛昔尝饮焉赋引叙别二首

一枝曾吸碧筩杯，万丈潮头忽见催。

斜倚阑干独惆怅，明年应是不能来。

王阮

王阮　刘致政家东冈池莲甚盛昔尝饮焉赋引叙别二首

世路东西自此分，酒樽何日再论文。

虎蹲山下一回首，望断东冈是海云。

王阮

王阮　留别昌国五首

妄意弦歌学子游，迄无三异比中牟。

丁宁今夜东风雨，添起潮头急去休。

王阮

王阮　留别昌国五首

全家虽脱海波危，旧治无人咏十奇。

孤奉明恩颜似甲，却嗔儿女笑嘻嘻。

王阮

王阮　留别昌国五首

三山月淡白银阙，九老春闲紫石宫。

此去能争几多地，恨无仙骨到其中。

王阮

王阮　留别昌国五首

当时底事乞身归，万物何曾与我违。

最是临行更肠断，海鸥犹自斥船飞。

王阮

王阮　留别昌国五首

扶桑曾见日腾空，老去归田不复东。

一觉短檐他日梦，起来惆怅晓窗红。

王阮

王阮　留别金市诸友一首

扁舟昔东下，徒友却西归。

久客幸无恙，诸公皆可依。

途穷须暂哭，鸟倦不能飞。

他日相寻地，江南一翠微。

王阮

王阮　六言一首

烽色染成碧水，夜凉瘦落青山。

树头宿鸟归尽，天外行人未还。

王阮

王阮　龙门寺一首

傍石寻幽径，穷源得梵城。

塔光侵地发，龙气逼山清。

是处堪吾老，何年遂此生。

霜林知客意，一夜战秋声。

王阮

王阮　龙舒朱献宾主汉阳簿弃官以归予亦不合丐去为赋一首

浪作鸾栖去，惊随鹤怨还。

无心汉江水，有节皖公山。

此事真堪话，诸公宁厚颜。

嗟予亦兴尽，昨夜已投闲。

王阮

王阮　龙塘久别乘月再到奉呈同社一首

龙塘畴昔擅云烟，破月重来倍爽然。

浮玉北堂三万顷，扁舟西子二千年。

青山识面争迎櫂，白鹭知心不避船。

华发翛翛更何往，一茅终在此桥边。

王阮

王阮　龙塘晚游一首

五湖千里吞吴天，馆娃宫殿何悠然。

银山铁垒挽不动，万丈夕阳如血鲜。

野有固陋元不识，光芒夺眼眼无力。

长安路远人不来，信道举头惟见日。

煌煌火德千载期，赤帝之子张赤旗。

岁寒水冷自可畏，岂必夏盾同冬衰。

冯夷舞归惊且悦，幽壑沉沉忽金阙。

媚川谩道水含珠，照水讵夸虹贯月。

何处扁舟飞片帆，中有西子轻红衫。

想像玉颜人不远，杖头星斗寒相参。

王阮

王阮　庐江道中二首

处处云山异，时时气象同。

官程严有限，王事冗无穷。

晚色烘西日，霜威酿北风，

人生真梦幻，底用苦匆匆。

王阮

王阮　庐江道中二首

老大添身倦，飘零减性豪。

路尘知旱苦，山瘦觉秋高。

若有持衡分，惭无汗马劳。

九原如可作，公瑾笑吾曹。

王阮

王阮　庐山太平宫一首

贝阙岧巃不可攀，遥分绛节下人间。

起元立道几千岁，择胜栖神第一山。

膏雨应时丰绿野，真风与世养朱颜。

山前老叟非仙骨，怅望丹崖藓篆斑。

王阮

王阮　明妃曲一首

胡尘漠漠风卷沙，明妃马上弹琵琶。

琵琶一曲思归谱，明妃泪尽胡儿舞。

胡儿不道思归苦，更问汉宫余几许。

古来和戎人似铁，汉家和戎人似雪。

午窗一抹春山横，万里关河不须设。

燕支帐寒秋复春，翠被不禁愁杀人。

人生不可尽黄金，无黄金兮死沉沦。

明妃也莫怨青冢，死有佳名生有用。

君不见秦楼当日卷衣女，一一空随宿草腐。

王阮

王阮　南至日呈詹司谏一首

消息盈虚理甚明，积阴尽处一阳生。

孤根莫厌风霜甚，昨夜春雷拆甲声。

王阮

王阮　陪陈帅登孺子亭一首

未上滕王阁，先登孺子亭。

朝廷党锢传，湖海少微星。

独善非忘世，高风自有灵。

东湖山上色，长为此人青。

王阮

王阮　陪晦翁登妙高峰一首

千崖盘屈曲，一塔矗空蒙。

它处只山好，此中兼水洪。

纵观疑犯斗，飞上觉凌风。

常恨天难近，今朝路已通。

王阮

王阮　陪诸公登广福观下望鼓蠡一首

水绕一围带，山横八字眉。

壮哉极目地，慰此凭栏时。

剡县可乘兴，渼陂真好奇。

相逢休务日，因得数言诗。

王阮

王阮　彭泽道中二首

世路日益险，道根终自深。

因劳踏石足，倍起爱山心。

地冷雪常在，岁穷天更阴。

今宵投宿处，知度几层林。

王阮

王阮　彭泽道中二首

兹日定何日，前山连后山。

吾曹凡事懒，此去几进还。

复辟尚英爽，弃官真等闲。

异时怀二子，惆怅此山间。

王阮

王阮　蓬屋一首

和檐十尺庇堂东，痚漏从来尽是蓬。

日影碎如秋叶下，雨声洒似夜船中。

竹因蠹尽多垂地，箬到枯时半掩空。

此处想非人所竞，众雄应是不来撀　。

王阮

王阮　普陀山观音岩祈雨一首

南我不为雨，躬即宝陀求。

地势到此尽，天河相接流。

鳌舒千丈背，蜃吐数层楼。

念彼观音力，杨枝洒有秋。

王阮

王阮　瀑布二首

造物小儿不任事，一天元气从淋漓。

云中雨降自应尔，山上水行谁激之。

幽林′

幽林′　洶虚籁作，赫日粲粲寒光垂。

谪仙独步得兴体，此外篇篇俱比诗。

王阮

王阮　瀑布二首

万仞青空东可攀，天将飞瀑挂其间。

一双玉塔倚绝壁，两道白云腾半山。

覆器以欹嗟鲁庙，设瓴而建笑秦关。

春风一卷出山去，万里青秧抱马闲。

王阮

王阮　秋日寄舍弟一首

一从婚宦别家乡，又见西风雁作行。

卧念昔言乘款段，梦寻新句得池塘。

猿惊鹤怨草三尺，楚尾吴头天一方。

归云儿童定相笑，秋容已上鬓边霜。

王阮

王阮　劝农题叶祥寺一首

傍石寻幽径，穷原得梵城。

潮声四面合，山色一团清。

农合巡门劝，僧烦倒屣迎。

明年吾更健，来伴此中耕。

王阮

王阮　入山遇雨宿开先寺二首

摆落尘埃步入山，与僧相对浃旬间。

鹤林却笑题诗客，只得浮生半日闲。

王阮

王阮　入山遇雨宿开先寺二首

雨涨泥痕卒未乾，断桥无策济归鞍。

山灵有意留侬住，不作寻常俗驾看。

王阮

王阮　瑞麦谣一首

稗草化稻疑谈空，我有异麦真年丰。

三歧鼎足如争雄，两歧对秀攒眉峰。

棣华英粲花影重，蓼云列阵翻春风。

问此厥初何所从，涂山之阳一牧童。

手持足接复一翁，三十八双来无穷。

庆元道大天下公，渐渐擢芒瑞时雍。

不生内地生边封，天以德致惊诸戎。

周家之始西徂东，彼疆为密此界崇。

已而率育四海同，帝命盖自贻牟通。

渔阳昔当汉之隆，亦有此瑞堪形容。

氓谣不上甘泉宫，私以誉守疑非恭。

濠梁献祥不一逢，一生二生重熙中。

今年分外佳气浓，疆吏岂敢贪天功。

归禾拟奏区区忠，仄闻圣德方谦冲。

班春于郊但劝农，谕以种麦莫懒慵。

大麦更戒细细舂，明年从驾巡崆峒，

此饭要到滹沱供。

王阮

王阮　上九江唐舍人一首五十韵

江左承南渡，当阳控上流。

平时称用武，今日更防秋。

六代规摹古，三江险厄周。

高凭隆屏翰，下瞰握襟喉。

呼吸闻吴楚，封疆矗斗牛。

循良渡虎迹，神武射蛟游。

胜事余莲社，风光足庾楼。

倚天开峻极，倒影湛飞浮。

鼎败香山往，官轻靖节休。

义门十世美，将业二王优。

顷岁承平久，斯民习俗修。

究心依学校，服力事田畴。

狱净苔荒砌，山深麦挂丘。

共知忠义笃，肯陷矫诬羞。

不料腥羶起，能令日月幽。

云屯满赤县，天意卒鸿沟。

郡邑生荆棘，江湖识冕旒。

意捐形势地，聚作虎狼陬。

何胜辱，群生变暂偷。

奇功思赫赫，内治颇悠悠。

法令中间弊，流移不可留。

未经真抚恤，还已困虔刘。

对叠缘淮甸，长蛇致虏酋。

雷声忽不狗，旗尾又蚩尤。

隔岸几航苇，陴城亦缀斿。

兵戈闲耒耜，战舰夺松楸。

天下虽同扰，江西又不侔。

宿师惟此地，履亩倍他州。

诸将纷纷是，攸司日日掊。

文符竞旁午，膏备罄诛求。

战斗连年永，疮痍几日廖。

孽牙中作梗，气习遂成媮。

情动穿墉鼠，负行借父耰。

秉彝均物则，失德自乾餱。

近世凡临镇，何人解抚柔。

帝为辍近侍，人喜得贤侯。

父子文章伟，君臣契分投。

王言资润色，国是仗谋猷。

诗似丘传鲤，书如固续彪。

凤毛宜鹡鷟，骥种自骅骝。

增重依莲幕，尤烦借箸筹。

折部皆婉画，赐履又分忧。

奕奕长江上，源源数路头。

若非烦柱石，何以镇貔貅。

南土惊新事，西清拥碧油。

春风回野色，江月静帘钩。

地借长城望，尘清奕世雠。

有生皆固结，无士不冥搜。

立国须才用，闻公锐意收。

龙门如可上，敢请与荀俦。

王阮

王阮　上巳日青龙道中一首

身倦寻春事，心怀结夏清。

犹临曲水序，莫续丽人行。

世态与吾异，生涯何日成。

殷勤独相送，江上午潮平。

王阮

王阮　上巳日雁叉阻风呈宋彦起一首

往来定是一年一，时节长逢三月三。

天气未佳宜且住，树犹如此我何堪。

花飞与客浑无与，酒好招人只自惭。

安得惠风和畅景，与君方櫂看淮南。

王阮

王阮　舍弟挽余为灯火火计已而余出夜梦其以诗来感叹一首

吴头望楚尾，两处各穷愁。

万事吾皆失，三冬汝自修。

人情千仞险，春事九分休。

梦断依然处，天涯一钓舟。

王阮

王阮　试院二首

老催人才弥沧浪，十幅轻帆便可张。

尚有选材王事在，夜深来此校文章。

王阮

王阮　试院二首

雨浸霜华冷作秋，广文官舍益穷愁。

梦魂却似知人意，偏到庐山脚下州。

王阮

王阮　送晦翁十首

精微元不在河汾，原道词雄亦浅闻。

自得正心诚意论，始知天未丧斯文。

王阮

王阮　送晦翁十首

渊泉溥博与天大，土苴绪余聊觉民。

千古濂溪好风月，一回拈出一回新。

王阮

王阮　送晦翁十首

武夷山下孤高节，五老亭中抚字心。

出处本来无二致，讵分钟鼎与山林。

王阮

王阮　送晦翁十首

灵台一似大圆镜，妍丑自分吾不知。

秋杀春生天道尔，先生喜怒一何私。

王阮

王阮　送晦翁十首

去年民食十分灾，一力先生尽救回。

今日手攀辕下者，人人都自翳桑来。

王阮

王阮　送晦翁十首

移苗时节雨连天，白水青秧满大田。

天欲先生归去后，故留遗爱在丰年。

王阮

王阮　送晦翁十首

忌口年来积渐除，君王方信是真儒。

稍移全活一州手，再使江西十郡苏。

王阮

王阮　送晦翁十首

白鹿堂中巧铸颜，天留一派在庐山。

它时沂水春风里，笑我於中独自顽。

王阮

王阮　送晦翁十首

糟粕从来空自忙，筌蹄今幸得师忘。

明年重即韩门去，拈出胸中一瓣香。

王阮

王阮　送晦翁十首

平生自谓此心刚，不信离樽可断肠。

今日江边两行泪，更地馕绪折垂杨。

王阮

王阮　送逃侍郎二首

献纳论思玉笋班，音因忠谠忤龙颜。

一朝锦水连江水，万里何山与下山。

道大可能忘济世，名高那得镇投闲。

天教一似苏门下，先到筠阳却诏还。

重入修门已有期，趣装聊此着征衣。

帝思宣室名儒对，人喜玄都旧客归。

高节不难全晚岁，亨途未必尽危机。

愿公且为苍生起，莫向苕溪恋翠微。

王阮

王阮　宿淮南岸一首

一昔淮南岸，两旬扬子江。

山川总极目，天地偶为邦。

竟日师虞老，何年虏自降。

知心除是月，夜夜照蓬窗。

王阮

王阮　宿五步港一首

两岸各风物，四年三往还。

舟中五步港，云外九华山。

路远虞衣阙，囊空虑食艰。

大江吾隘尔，天地一鱼湾。

王阮

王阮　宿祖印寺一首

下马杉松石径幽，暗泉一带抱山流。

长廊隐隐丹青古，香雾蒙蒙日夜浮。

缺月有情还委照，覊人无语独登楼。

急呼老瓦招欢伯，为洗胸中万斛愁。

王阮

王阮　题淡岩一首

浯溪已借元碑显，愚谷还因柳序称。

独有淡岩人未识，故烦山谷到零陵。

王阮

王阮　题东林一首

屏迹敷浅原，注目香炉峰。

饱闰送客溪，鼎新古梵宫。

缅怀结社人。岂止避俗翁。

一念薰戒香，千年仰玄踪。

蜂房始义熙，凤历当元丰。

果有大士出，一与遗言同。

堂堂照觉师，赫赫襄敏公。

彻彼毗尼藏，揭我临济宗。

元曰立成佛，坡曰僧中龙。

少林来於西，双林振以东。

冥数其理暗，野烧中宵红。

天遣真道人，夜役众鬼工。

幻出翚飞檐，化成雷吼钟。

神运俨若初，佛法岂有终。

余生慕真乘，愿力愧祖风。

再窥拈花座，骇叹折草功。

请续香山堂，老此平台中。

白抚生池莲，青友夹涧松。

永劫不出门，寂照涵虚空。

王阮

王阮　题高远亭一首

小携樽酒作清游，行到方壶最上头。

山在断霞明处碧，水从白鸟去边流。

苦无妙句窥天巧，赖有名亭慰客愁。

从此江南添胜景，未应独数庾公楼。

王阮

王阮　题惠山泉一首

惠山泉似雪初消，不数松江第四桥。

解挹清冷洗氛祲，何时再有李文饶。

王阮

王阮　题金山斋一首

事业生扶汉，英灵死芘吴，

明知盖世烈，正速阖门诛。

日月夷黄道，乾坤衍赤符。

空令百世下，叹息用心无。

王阮

王阮　题靖节先生祠一首

先生新布政，谁遣小儿来。

尔面何须识，其心端可猜。

有名高日月，无力救氛埃。

百世千秋后，闻风亦遽回。

王阮

王阮　题落星寺一首

岛石是处有，星辰曾靊无。

庄严成净土，怪诞出浮屠。

蜃气楼穿海，龙堆沙拥湖。

尽除金碧像，吾欲舍吾徒。

王阮

王阮　题瑞昌良田寺览秀轩一首

无心轩冕难招我，到眼云山辄起予。

不必凭栏更清赏，此身元在此山居。

王阮

王阮　题四羊图一首

三百维群世不见，乃以四羊为一图。

人言此图出韦偃，不知韦偃有意无。

岩岩参天一古木，下有轻荑满郊绿。

雪髯绉约黑晕中，沙肋微茫笔端足。

昔闻韦侯画马工，杜陵长歌歌古松。

孰知画羊更如此，此间绝艺谁能穷。

蕲春太守好事者，珍藏有此希世画。

嗟予得见双眼明，此一转语久难下。

三凌晨游戏芳草茵，一凌晨辄登枯树根。

安得添我作牧人，为公鞭此一败群。

王阮

王阮　题武夷冲佑观一首

九摺湍溪九摺山，玉簪罗带互回环。

若为脱得红尘网，来结痚茆一两间。

王阮

王阮　题严陵钓台一首

西都庸庸生祸胎，东都切切绳公台。

平生故人苦畏辱，坐定白云那肯来。

沉几深略满帝腹，且憩先生一双足。

使知天上麒麟儿，不似犬羊甘豢畜。

渭滨老叟不自持，为人人以鹰名之。

岂识桐江一竿竹，依旧秋风鱼正肥。

古来贤者亦避世，往往适逢天地闭。

得如建武亦不恶，又值首阳难降志。

山木阴阴江面寒，此天别在壶中宽。

几曾流出桃花去，宝气自骇人间观。

当时不愿世知已，称到于今却如此。

塞马得失天好还，千驷齐侯不穷理。

王阮

王阮　铁柱观一首

西晋旌阳令，南昌铁柱宫。

人间依道庇，天上擢阴功。

江静蛮夷涨，炉存造化工。

我来如有遇，举袂欲凌风。

王阮

王阮　同张安国游万杉寺一首

昭陵龙去奎文在，万岁灵杉守百神。

四十二年真雨露，山川草木至今春。

王阮

王阮　投吏部汪书一首

铨选仍多弊，今年得伟人。

衣冠归藻鉴，草芥倚阳春。

冢宰天官贵，山公启事新。

请收才杰士，预作凤池宾。

王阮

王阮　投周益公三首

洛中九老后，林下一人闲。

藓篆易钟鼎，泉声先佩环。

禅从此水定，诗挽正风还。

却为午桥惜，惜无螺浦山。

王阮

王阮　投周益公三首

有锦虽当昼，无心侈赐铭。

筇拖云际绿，箬戴雨中青。

国老甘乡老，台星复客星。

不须添入画，麟阁自图形。

王阮

王阮　投周益公三首

公相昔宜避，公闲今可从。

分无先睹凤，情有后凋松。

一瓣今拈出，三熏敢不恭。

谁书御李事，为我赞登龙。

王阮

王阮　挽张舍人安国四首

天上张公子，人间第一流。

浮云狨覆座，愕梦玉成楼。

草蔓湖阴宅，松封旷口丘。

忠魂招不返，欲问楚江头。

王阮

王阮　挽张舍人安国四首

志气周瑜俊，谋谟贾谊嘉。

早先天下士，共服骥中骅。

瞬息桑田改，倾摧岳柱斜。

伤心大手笔，零落紫薇花。

王阮

王阮　挽张舍人安国四首

忤世无如我，知音独有君。

时陪文字饮，议殄犬羊群，

未脱云间戍，先修地下文。

天心终吝此，不复更从军。

王阮

王阮　挽张舍人安国四首

近别逾旬朔，俄传讣问来。

初疑余子谤，渐沸使人猜。

竟作青黄木，终成犯怒雷。

数行衰泪尽，吾意独怜才。

王阮

王阮　溪山堂三首

地胜年年别，人闲事事幽。

水流萦槛角，山奋入帘钧。

旧好空驰马，新盟但狎鸥。

故人绋得路，何日共兹游。

王阮

王阮　溪山堂三首

出去真危道，归来适醉乡。

田分禾穗合，江落木阴凉。

璇极随心阔，铜壶入梦长。

一从轻卓鲁，方悟有羲黄。

王阮

王阮　溪山堂三首

檐敞祛红日，窗虚揖白云。

水痕一雨失，花气香风薰。

寂寂心无事，纷纷耳不闻。

只须添道力，底用战魔军。

王阮

王阮　谢张安国相过一首

元戎驱小队，来赴野人期。

山静传呼远，风轻游赏宜。

飞萝穿杖屨，芳草焕旌旗。

好借丝纶手，雕镌一小诗。

王阮

王阮　谢赵宰拜襄敏墓并留题二首

班春故事亦年年，公独推诚远布宣。

丽日借黄催麦垅，惠风吹绿散秧田。

众鱼入梦蓑衣下，异雉飞驯桑荫前。

好咏十奇归乐府，圣朝方采下民篇。

王阮

王阮　谢赵宰拜襄敏墓并留题二首

河湟人去锁春芜，三步遥勤一束芻。

盛事发挥千古烈，英词嘘动百年枯。

故家零落今朝遇，此段孤高近世无。

地下结成无限草，待公肃甲破幽都。

王阮

王阮　新昌留别一首

奉命诛求下户贫，抗章恳白上官嗔。

与其重敛毒千室，宁以深文中一身。

吏务循良邦有赖，士虽贫贱气宜伸。

空烟亭下桃花水，好送扁舟欲去人。

王阮

王阮　新昌书座右屏一首

私罪不可有，公罪不可无。

退作陶渊明，进学何易于。

便愿列循吏，宁某为鄙夫。

祸福置不问，吾民其少苏。

王阮

王阮　虚飘飘一首

虚飘飘，雪花逢日照，

柳絮入春摇。腐草编浮屋，

游丝织彩绡。老蚌三更光射月，

风鸢一片纸干霄。虚飘飘，

比人富贵犹坚牢。

王阮

王阮　续湖阴曲一首

上林鸣蛙私邪官，金陵指顾成长安。

唾壶一曲玉如意，声断石城锋镝寒。

从来龙化中兴主，不似黄须阿奴武。

当时斩鞅心下事，今日扬鞭目中虏。

黄埃散漫重瞳微，雨师不洒疑人知。

梦回日转惊已午，马骑风疾那容追。

一声吉语禁门静，万国笙歌丹仗整。

山倾海动忽燃脐，地陃天开谁问鼎。

长江千里真险哉，煌煌晋业流秦淮。

江涛一洗娇妖氛息，湖阴千古琉璃碧。

王阮

王阮　雪窦瀑布一首

碧空无雨忽潺潺，此水何人激在山。

塔现玉光依石侧，柱因冰冻沥檐间。

长风浩荡更相和，元气淋淳挽不还。

欲究本来源出处，湘江谁借一枝斑。

王阮

王阮　寻真观一首

鸾升天上五峰青，龙住山中九叠屏。

知有洞门藏水底，倚阑吾欲跳清冷。

王阮

王阮　延真观一首

偃月堂成竟斲棺，延真人只葬衣冠。

浮云眼见成骑虎，不似抽身稳跨鸾。

王阮

王阮　杨白花一首

天河秋来有时见，秋江人去无还期。

南风北风日争吹，三十六宫空泪垂。

塞鸿已作随阳去，社燕宁论故巢住。

安得胡越为一家，春风来访红桃花。

王阮

王阮　佚老堂二首

洛中九老后，林下一人高。

此去自当佚，向来诚独劳。

东湖归践履，南浦荐风骚。

尚念匈奴在，家山未可褒。

王阮

王阮　佚老堂二首

摆落钓衡地，追寻汗漫期。

马闲无用处，鸥玩不惊时。

人朴山林古，天全日月迟。

可无刘白伴，时献午桥时。

王阮

王阮　用太白韵赠报恩南老一首

上人片云孤，贱子亦萍踪。

两枝同社莲，千岁后凋松。

今年九华山，去年五老峰。

江南好风景，但愿长相从。

王阮

王阮　游洞霄宫一首

洞天若限仙凡路，九锁前山不易寻。

尚有康庐山下客，玉皇温诏与登临。

王阮

王阮　游三峡一首

玉渊真水府，三峡跨长虹。

万斛鎔银泻,千檛战鼓雄。

倚天危石立，透地密泉通。

四海思霖雨，龙奚久在中。

王阮

王阮　有感再作三首

出去梦中事，归来醉后醒。

外贫垂老佚，中乐放心宁。

花气窗前入，禽声枕上听。

自怜无此分，明日又飘零。

王阮

王阮　有感再作三首

顿觉衰残甚，难胜委寄隆。

惊惶牛喘月，怅望马依风。

忍看丹炉坏，终怜蕙帐空。

明年花慢发，待我转来红。

王阮

王阮　有感再作三首

石壁连绵静，松风自在清。

只知有此乐，不谓老于行。

室鵩从何入，山猿累尔惊。

回天谁有力，祗愿效渊明。

王阮

王阮　余门罗雀久矣今日池骨有鸥戏为小诗呈叔夏一首

门冷人谁到，机忘物自知。

旧来罗雀地，今是狎鸥池。

身静红尘远，心闲白日迟。

本来无事说，拈出戏为诗。

王阮

王阮　禹陵一首

禹驾黄龙入九霄，空山阴有百神朝。

翠微不用态罴守，乞与遗民共采樵。

王阮

王阮　禹庙一首

万世衣裳脱介鳞，一祠宁足报恩深。

长教天下江湖顺。始慰胼胝手足心。

王阮

王阮　禹穴一首

绿字煌煌锡禹畴，厥初龟负即天休。

转为玉札符经论，果有书藏此穴不。

王阮

王阮　遇流民有感一首

行尽江南处处山，无钱归去买山闲。

自怜不在施为地，空对流民数汗颜。

王阮

王阮　云居还值旱怀旧游寄杨文仲二首

忆扶湘竹杖，共扣赵州关。

山好不容住，水流今载还。

却从天上下，似出镜中间。

笑问杨扶子，何时再得闲。

王阮

王阮　云居还值旱怀旧游寄杨文仲二首

四野尽龟兆，一天常火云。

夜凉清似水，昼旱气如焚。

龙懒渐无用，天高寂不闻。

我无田可虑，只虑众纷纷。

王阮

王阮　再用前韵一首

已无功业上凌烟，且泛扁舟逐计然。

自喜兹游胜平日，不知今夕是何年。

横空蝃蝬聊欹枕，满袖婵娟永共船。

同社贤豪多载酒，坐添清兴浩远边。

王阮

王阮　再游用前韵一首

十年不到此只园，又为支郎暂出村。

犬认行踪增踊跃，燕惊离恨苦埋冤。

鬓边但觉新丝长，壁上惟余旧墨存。

但问桑麻添几许，世间万事不须论。

王阮

王阮　早春示陈元达一首

北陆藏冰后，东风入律和。

梅因三弄少，麦赖六花多。

簪盍思喧马，灯游羡闹蛾。

躬耕吾不倦，其奈没田何。

王阮

王阮　赠尹氏子一首

有儿聪慧了群书，底用金门与石渠。

幸甚先生矜小友，一言端以正其初。

王阮

王阮　詹林宗携文见过一首

畴昔吾詹子，文章已足称。

近携新作至，远比旧来增。

迅酒行行雨，清严字字冰。

桃花春浪近，坐看九霄鹏。

王阮

王阮　浙江观潮一首

水向东南聚，气钟子午间。

大洋一沸鼎，众溜各循环。

高岸忽为谷，痴雷惊破山。

三年浮海客，见此悟生还。

王阮

王阮　重九再到张已隔世书诗牌后一首

碧纱笼底墨才乾，白玉楼中骨已寒。

泪尽当年联骑客，菊花时节独来看。

王阮

王阮　竹斋二首

一围寒绿锁城闉，中有茅檐更绝尘。

千户封侯千亩是，可怜燕颔虎头人。

王阮

王阮　竹斋二首

清阴翠色满湘山，月下风前极目间。

第一莫污儿女泪，失身嫌作杖头斑。

王润之

王润之　宝林寺

支公曾驻锡，规矩旧业林。

飞鼠殿堂古，灵鳗井穴深。

磬声来竹外，塔影卧池阴。

幸有相知客，时时过我吟。







卷385

王山

王山　答盈盈

东风艳艳桃李忪，花围春入屠酥浓。

龙脑透缕鲛绡红，鸳鸯十二罗芙蓉。

盈盈初见十六，眉试青膏鬓垂绿。

道字不正娇满怀，学得襄阳大堤曲。

阿母偏怜掌上看，自此风流难管束。

莺啄含桃未嚥时，便会吟诗风动竹。

日高一丈罗窗晚，啼鸟压花新睡短。

腻云织指拢还偏，并被可怜留翠暖。

淡黄衫袖仙衣轻，红玉阑干粧粉浅。

酒痕落肋梅忍寒，春羞入眼横波艳。

一缕未消山枕红，斜睇整衣移步懒。

才如韩寿潘安亚，掷果窃香心暗嫁。

小花静院酒阑珊，别有私言银烛下。

帘声浪皱金泥额，六尺牙床罗帐窄。

钗横啼笑两不分，历尽风期腰一搦。

若教飞上九天歌，一声自可倾人国。

娇多必是春工与，有能动人情几许。

前年按舞使君筵，睡起忍羞头不举。

凤凰箫冷曲成迟，凝醉桃花过风雨。

阿盈阿盈听我语，劝君休向阳台住。

一生纵得楚王怜，宋玉才多谁解赋。

洛阳无限青楼女，袖拢红牙金凤缕。

春衫粉面谁家郎，只把黄金买歌舞。

就中薄倖五陵儿，一日冷心玉如土。

云零雨落止堪悲，空入他人梦来去。

浣花溪上海棠湾，薛涛朱户皆金鑗。

韦皋笔逸玳瑁落，张佑盏滑琉璃乾。

压倒念奴价百倍，兴来奇怪生毫端。

醉眸觑纸聊一扫，落花飞雪声漫漫。

梦得见之为改观，乐天更敢寻常看。

花间不肯下翠幕，竟日烜赫罗雕鞍。

扫眉涂粉迨七十，老大始顶菖蒲冠。

至今愁人锦江口，秋蛩露草孤坟寒。

盈盈大雅真可惜，尔身此后不可得。

满天风月独倚阑，醉岸浓云呼佚墨。

久这不见予心忆，高城去天无几尺。

斜阳衡山云半红，远水无风天一碧。

望眼空遥沉翠翼，银河易阔天南北。

瘦尽休文带眼移，忍向小楼清泪滴。

王山

王山　吊盈盈三首

烛花红死睡初醒，一枕孤怀病客情。

海上有山应大梦，人间无路可长生。

乾坤意入凭栏阔，风月人归似旧情。

汉殿香销春寂寂，夕阳无语下西城。

王山

王山　吊盈盈三首

弦绝秦筝镜任尘。细腰休舞凤凰茵。

一枝浓艳埋香土，万颗珍珠泾袖巾。

行雨不归魂梦断，落花难伴绮罗春。

汉皇甲帐当年意，纵有芳魂不似真。

王山

王山　吊盈盈三首

小巷朱桥花又春，洞房何事不归云。

二年前过曾携手，今日重来忽见坟。

香魄已飞天上去，凤箫犹似月中闻。

纵然却入襄王梦，会向阳台忆使君。

王山

王山　梦中作

绛阙琳宫锁乱霞，长生未晓弃繁华。

断无方朔人间信，远阻麻姑洞里家。

历劫易翻沧海水，浓春难谢碧桃花。

紫台树稳瑶池阔，凤懒龙娇日又斜。

王山

王山　忆盈肥题玉女池二首

浮世繁华一梦休，登临因忆昔年游。

人归依旧野花笑，玉冷几经坟树秋。

风月过情须感慨，江山多恨即迟留。

如今纵拟夸才思，事往情多特地愁。

王山

王山　忆盈肥题玉女池二首

柳条黄尽杏梢新，山翠无非昔日春。

花色笑风春似醉，寂寥惟少赏花人。

忆昔闲粧淡紵衣，一枝红拂牡丹徽。

无端不入襄王梦，为雨为云到处飞。

王商翁

王商翁　白云寺

幽人何处住，古寺白云高。

问路不知远，到山方觉劳。

半窗看竹石，一枕听松涛。

我亦清幽者，煮茶读楚骚。

王申

王申　宝林寺

千载宝林寺，清幽每往还。

两潮岩上井，一塔寺中山。

门对荒城冷，邻分古县闲。

道人高处坐，役役笑尘寰。

王伸

王伸　句

声声相劝教归去，莫是陶潜化作君。

王伸

王伸　留题浯溪

湘川佳致有浯溪，元结雄文向此题。

想得后人难以继，高名常与白云齐。

王诜

王诜　耳疾去后呈东坡

老婆心急频相劝，性难只得三日限。

我耳已较君不割，且喜两家皆平善。

王诜

王诜　奉和子瞻内翰见赠长韵

帝子相从玉斗边，洞箫忽断散非烟。

平生未省山水窟，一朝身到心茫然。

长安日远那复见，掘地宁知能及泉。

几年漂泊汉江上，东流不舍悲长川。

山重水远景无尽，翠幕金屏开目前。

晴云幕幕晓笼岫，碧嶂溶溶春接天。

四时为我供画本，巧自增损媸与妍。

心匠构尽远江意，笔锋耕偏西山田。

苍颜华发何所遣，聊将戏墨忘余年。

将军色山自金碧，萧郎翠竹夸婵娟。

风流千载无虎头，於今妙绝推龙眠。

岂图俗笔挂高咏，从此得名因谪仙。

爱诗好画本天性，辋口先生疑宿缘。

会当别写一匹烟霞境，更应消得玉堂醉笔挥长篇。

王诜

王诜　过后唐庄宗庙寄曹殿帅贯道

代梁继李号良图，却惑歌儿便丧躯。

试拂尘埃觇遗像，元来满面是髭须。

王诜

王诜　句

佳人已属沙吒利，义士今无古押衙。

王诜

王诜　颍昌湖上赠诸公

清影十分月，暗香干柄莲。

不知从此别，高会复何年。

王诜

王诜　子瞻再和前篇非惟格韵高绝而语意邓重相与甚厚因复用韵答谢之

忆从南涧北山边，惯见岭云和野烟。

山深路僻空吊影，梦惊松竹风萧然。

杖藜芒履谢尘境，已甘老去栖林泉。

春篮彩术问康伯，夜灶养丹陪稚川。

渔樵每笑坐争席，鸥鹭无机驯我前。

一朝忽作长安梦，此生犹欲更问天。

归来未央拜天子，枯莇敢自期春妍。

造物潜移真幻影，感时未用惊桑田。

醉来却画山中景，水墨想像追当年。

玉堂故人相与厚，意使嫫母齐联娟。

岂知忧患耗心力，读书懒去但欲眠。

屠龙学就本无用，只堪投老依金仙。

更得新诗写珠玉，劝我不作区中缘。

佩服忠言匪论报，短章重次木瓜篇。

王诜门客　上王晋卿

几年流落向天涯，万里归来两鬓华。

翠袖香残空浥泪，青楼云渺定谁家。

佳人已属沙吒利，义士今无古押衙。

回首音尘两沉绝，春莺休啭沁园花。

王胜之

王胜之　绝句

蛙鼓鸣时月满川，断萤飞处草迷烟。

敲门欲向田家宿，犹有青灯人未眠。

王石室

王石室　梅

静参香影句，独向野桥行。

数点水边白，十分天下清。

嫩条尤劲直，老树更晶明。

冰雪穷冬里，春风赖尔生。

王时

王时　诗一首

□□□□□□□，□□□□□□□。

□□□□□□□，旋复东秦旧版图。

动若汾阳年最少，战如广固势同符。

掀天勋业磨崖勒，万古英烈隘八区。

王时会

王时会　徐凫岛

绝壑搀空云与平，横飞寒瀑万年声。

杖藜平过人间险，独向千山顶上行。

王时叙

王时叙　落梅

廿年作伴是相知，每岁花开红满枝。

可惜一朝零落尽，暗香疏影问谁之。

王时叙

王时叙　题图南像

西华山中爱睡臣，何曾睡过百年春。

争如警枕惺惺者，终作乾坤不朽人。

王时叙

王时叙　惜母山新路词

惜母山前龙女祠，画船送客黄金卮。

从他坐唱阳关曲，只唱新开石路词。

王时彦

王时彦　题梅山云悦楼

一生活计一身闲，日与白云相往还。

五百年间知此味，华山去后到梅山。

王时彦

王时彦　题梅坛

梅尉孤忠揭，芳名千古传。

官卑奚意隐，心正即神仙。

敢谏忧时切，为臣愿主贤。

旌阳称令尹，对峙是丹泉。

王实

王实　古意

少年红颜女，敷芬对芳树。

盈盈淡艳妆，清歌杂妙舞。

凝睇倚高楼，桐丝试一谱。

世间知音稀，谁识姱节素。

清贞守幽闺，不作凡子妇。

容华委西山，良人来何暮。

空床思悠悠，明月正当户。

王实之

王实之　句

碧鸡金马非吾事，白鹭青原欠子诗。

王士敏

王士敏　绝命辞

此生无复望生还，一死都归谈笑间。

大地皆为肝血污，好收吾骨首阳山。

王士元

王士元　龙子祠农人享神

晋州之西，山日藐姑。

有泉源源流不潴，疏为八道沟与渠，

坐令瘠土成膏腴。多黍多稌多麻蔬，

泇泇万亩碁局如。田家终岁惟勤劬，

虽有乾旱无忧虞。割牲酾酒父老趋，

坎坎击鼓吹笙竽。报答龙神醉饱余，

宛若泽国江乡居。晋州之东民岂迂，

耕种自亦为农夫。年年汲井井欲枯，

赤日炙背田不濡。父子筋力疲辘轳，

肩頳汗浃区区。老我见此空嗟吁，

谁把劳逸分两途，凶年且为宽赋租。

王氏

王氏　寄父

西风不入小窗纱，秋气应邻我忆家。

极目江南千里恨，依然如泪看黄花。

王氏

王氏　题清风岭崖石

君王不幸妾当灾，弃女抛男逐马来。

夫面不知何日见，妾身还是几时回。

两行怨泪频偷滴，一对愁眉怎得开。

遥望家乡何处是，存忘两字苦哀哉。

王氏

王氏　戏咏白罗系髻

香罗如雪缕新裁，惹住乌云不放回。

还似远山秋水际，夜来吹散一枝梅。

王世宁

王世宁　临终作

翠羽旌幢仙子队，紫云楼阁玉皇家。

人间风雨易分散，回首五陵空落花。

王世则

王世则　高岩立春日

二年白玉堂，挥翰供贴子。

风生起草台，墨照澄心纸。

三年文昌省，拜赐近天咫。

红蓼杁御盘，金幡袅宫蕊。

晚为日南客，环堵隐鸟几。

朝来闻击鼓，土牛出炉市。

幽怀不自閒，欲逐春事起。

安得五亩园，种蔬引江水。

王叔安

王叔安　春暮

坐看飞溜落檐牙，吟里风吹鬓脚斜。

洛下牡丹无处处，一枝空插杜鹃花。

王叔简

王叔简　题李伯时飞骑习射图

飞扑饮羽柳如截，马气横生人更杰。

不作游观御宝津，骑战还应孬百。

天家行乐少人知，龙眠属从天上归。

意象惨淡研精微，曹霸以来无此奇。

壮夫披图双泪垂，时危那得生致之。

王疏

王疏　游天平山

春雨新晴上翠微，三年两过洞天扉。

尘踪不得多时住，又向云间一宿归。

王疏

王疏　游天平山

胜景奇踪烂漫游，归鞍欲上重回头。

山禽于我情何厚，逐马声声似见留。

王璹

王璹　寄题隐仙坡

有一仙翁号隐仙，要知□□又生贤。

好将隐德无家意。加□仙坡万古传。

王曙

王曙　答子

疏家子叹挥金后，御寇妻悲遗粟回。

争似吾儿知止足，陶庐容膝早归来。

王曙

王曙　回峰院留题

山势欲压海，禅扃向此开。

鱼龙腥不到，日月影先来。

树色秋擎出，钟声浪答回。

何期随吏役，暂得拂尘埃。

王曙

王曙　句

千山送客东西路，一树照人南北枝。

王曙

王曙　偶□

□倚苍崖次第开，暂停征传一徘徊。

人间万事皆如此，偶尔□胜特地来。

王曙

王曙　诗一首

枣花至小能成实，桑叶惟柔解吐丝。

堪笑牡丹如斗大，不成一事只空枝。

王曙

王曙　诗一首

凿龙苍翠照□川，白鸟平芜暮雨閒。

一夕尘襟清似水，潺湲声里□□□。

王述

王述　游虎邱

寻胜招提去，追随李郭舟。

水云迷远目，烟景变新秋。

大惬幽人赏，应忘倦客愁。

归来须及晚，初月在山头。

王恕

王恕　句

王恕　太守班春五岭边。次韵立春日

王恕

王恕　诗二首

地高风易作，天漏雨偏多。

访橘苏仙井，看碑义帝坡。

王恕

王恕　诗二首

忆昔韩退之，南征过吾州。

持觞看叉鱼，妙句落芳洲。

王说

王说　晏起

入夏酣眠醒较迟，幽人事事佔便宜。

闲来培灌经纶种，念起澄清贤圣基。

王思谦

王思谦　题寿阳梅妆图

一声白雁度江潮，便觉金陵王气销。

画史不知亡国恨，犹将铅粉记前朝。

王巳

王巳　招六贤之歌

矩砮兮姱美，风节兮凌厉。

鹤媒兮一空，宇宙兮莫穷。

六贤去兮不复返，魂漂摇兮渺何在。

飞扬知里兮层冰峨峨，雄{尴监换虫}九首兮壶蜂繁多。

挟飞仙兮同游，揖清献兮并辀。

俯幽兰兮延伫，褰杜衡兮实处。

援北斗兮椒浆，聊徜徉兮此堂。

王嗣宗

王嗣宗　句

恶人须用大枷枷。

王嗣宗

王嗣宗　题关右寺壁

欲挂衣冠神武门，先寻水竹渭南村。

却将旧斩楼兰剑，买得黄牛教子孙。

王松

王松　句

旧菊篱边又开了，故人天际未归来。

王素

王素　重修山河堰

画隼精明破晓暾，恰逢寒食过江村。

轻烟飞絮汉中道，白苇黄茅渭上屯。

人力万工支水派，天心两邑溉川原。

柳营一饱源头看，夜雨新肥拍岸痕。

王素行

王素行　赠馆人顾梅山

前朝相补一官归，东海僧传五字诗。

今日蒲轮徵不去，逢人笑指鬓边丝。

王素行

王素行　赠陆自明

家世本龟蒙，冥搜趣不穷。

诗如诸子别，体与老天同。

笔影灯窗下，书声雪屋中。

此时多用力，下字欲清空。

王橚

王橚　北湖水月

奁镜平开碧四围，百重山里亦希奇。

写成万古空明趣，只为中秋一首诗。

王随

王随　寄张明真

绀发丹颜气粹和，大茅峰畔隐云萝。

至人朝斗传灵诀，先帝观龙赐御歌。

町疃瑞文眠径草，蜿蜒神物戏池波。

自惭五马来尘外，一挹仙风幸已多。

王随

王随　句

好客几嫌州路僻，爱山长上郡楼高。

王随

王随　句

满窗寒影云生岳，一枕秋声雨滴阶。

王随

王随　句

绿阴连野几株柳，翠霭绕城无限山。

王随

王随　句

列岫萦回青霭合，层江空阔碧天垂。

王随

王随　句

住僧忘岁月，游客悟尘劳。

王随

王随　句

冷余松子落，病起笋成篁。

王随

王随　句

龛灯落烬残，药灶蔼余香。

王随

王随　句

酒旗店远烟中动，渔艇人归岸次横。

王随

王随　句

静怜身计无尘事，贫喜生涯有古书。

王随

王随　句

径竹烟横素，庭莎露缀珠。

王随

王随　句

江吴宁久次，知己在朝端。

王随

王随　句

千里水云归泽国，一帆烟雨挂秋江。

王随

王随　句

候馆虚窗晴月色，野桥疏树暮蝉声。

王随

王随　句

吏闲衙放早，事简印开稀。

王随

王随　句

汉月夜如昼，松风凉似秋。

王随

王随　句

孤影渐高云外月，寒声特起竹间风。

王随

王随　句

杜门憎庆绝，枕石梦魂清。

王随

王随　句

地僻无来客，庭闲自落花。

王随

王随　句

地回暖脉冰先觉，梅吐新香蝶未知。

王随

王随　句

当户晓山青倚汉，傍簷风竹冷敲秋。

王随

王随　句

丹井经台接岩洞。

王随

王随　句

村重晚笛吹遥岭，渔舍寒罾晒夕阳。

王随

王随　句

波动月光碎，岸遥烟色深。

王随

王随　句

岸草雪残迎马绿，野梅风暖著人香。

王随

王随　句

江馆夜凉风乍起，海天云淡月初高。

王随

王随　句

一声啼鸟禁门静，满地落花春日长。

王随

王随　句

竹韵扣寒玉，苔花叠碧钱。

王随

王随　句

照池莲艳红疑菜，入户山光翠可枯。

王随

王随　句

云气凉秋簟，山光翠入门。

王随

王随　句

月白风清残夜影，辱悲荣喜几人心。

王随

王随　句

雨霁烟波帆挂晓，月明楼阁笛横秋。

王随

王随　句

余残花落席，吟次月生楼。

王随

王随　句

客馆月斜寒梦断，仙舟风稳去帆飞。

王随

王随　句

印苔多鹤迹，题壁半僧名。

王随

王随　句

晴楼凭月吟魂冷，春席眠花醉梦香。

王随

王随　句

簷卷三峰碧，琴弹万籁清。

王随

王随　句

岩深松半露，石乱水分流。

王随

王随　句

晓色静和迷远径，晴光轻重织平芜。

王随

王随　句

闲门半掩庭花落，啼鸟一声烟树深。

王随

王随　句

事简晓花香落砚，讼稀晴藓绿生庭。

王随

王随　句

桑斧刊春色，渔歌唱夕阳。

王随

王随　句

永夜起松籁，满山疑雨声。

王随

王随　句

诗酒一生唯道□，田园数顷敌封侯。

王随

王随　句

扫径苔痕破，开扉竹影分。

王随

王随　句

数里竹溪藏野色，一轩松雨战秋声。

王随

王随　句

水村烟暝早，山馆夜寒多。

王随

王随　句

松窗晴似雨，竹径夏如秋。

王随

王随　句

松桧阴中闲覆局，芰荷香里静垂钩。

王随

王随　句

苔光浮乱石，花影倒寒潭。

王随

王随　句

晚细雨余岚叠翠，碧江风细浪成纹。

王随

王随　句

梧桐风细初吹叶，河汉云疏欲护霜。

王随

王随　句

惜花愁有雨，待日喜无云。

王随

王随　临终作

画堂灯已灭，弹指向谁说。

去住本寻常，春风扫残雪。

王随

王随　栖霞寺

翠巘耸层云，珍祠古迹存。

获登千佛岭，仰荷九天恩。

塔影凌虚阁，钟声度远村。

僧言前太守，罕有到松门。

王随

王随　栖霞寺

虚窗残烛明，欹枕旅怀清。

永夜起松籁，蒲山疑雨声。

吟余闲景象，道胜小荣名。

钟罢星河曙，悠悠回旆旌。

王随

王随　送妙明规长老

振衣辞帝里，归路指禅林。

胜地江山寺，澄明水月心。

卸帆烟浦近，鸣磬衣船深。

到喜清凉境，门开松桂阴。

王随

王随　送馀姚知县张太博

才名登仕路，芝綍奉龙光。

出宰神仙邑，吟辞鵷鹭行。

烟波迎去棹，图籍富行装。

淮月蒹薜影，江风橘柚香。

新诗留禹穴，旧理过钱塘。

市井鱼盐聚，亭台水石凉。

云山接秦望，花木胜河阳。

暂布惠和政，即看鹏翼翔

王随

王随　天开岩

栖霞山后峰，天开一岩秀。

中有坐禅人，形容竹柏瘦。

饥餐岩下松，渴饮岩上溜。

爱步岩室前，白云起孤岫。

王随

王随　忆越州

贺监赐湖名价高，云山吟赏抽江毫。

澄波杳渺醉欲去，烟光水月留归舠。

王随

王随　忆越州

越上湖山何绝奇，昔闻寻胜宁遐遗。

烟波无忆旧吟醉，方是致君尧舜时。

王随

王随　玉兔寺

霜毫感应早呈祥，谁布黄金建宝坊。

古殿幡花绕真圣，美名灵迹异诸方。

王随

王随　玉兔寺

殿庭松柏午阴浓，地占神山绝境中。

瑞质有灵千古在，金田疑是玉蟾宫。

王随

王随　郑州浮波亭

潋滟波光入座寒，翠翎雪羽下云端。

林花四绕馀何称，好种青青竹万竿。

王遂

王遂　道上

夹道香烟笑语欢，老翁扶立小儿观。

书生未有丝毫毫力，定忆前回去长官。

王遂

王遂　登钓台

老倦无心上将坛，桐江千尺一渔竿。

共时翻手功名易，自许经心岁月宽。

礼乐三千辉冕辂，风云四七盛衣冠。

上虞人物饶娥路，赢得清高照岁寒。

王遂

王遂　登凤台

无觅台城处，岿然却此台。

青立三面立，白鸟半天回。

有酒同僧上，无诗唤友来。

谪仙骑凤去，应是叹时哉。

王遂

王遂　登县圃小楼

山有青黄臼紵山，谢公已起谪仙还。

至今犹有文章焰，放入高楼户牖间。

王遂

王遂　登杨府风云阁

杰阁入风云，分明是得君。

湖山尽行乐，愁杀岳将军。

王遂

王遂　登尊经阁

月到长赢麦已秋，闲将心事付洽洲。

但惭一着输先手，欲为诸公让出头。

山畔翩翩疑过雁，水边帖帖似飞鸥。

丈夫家法无多子，后乐须为天下忧。

王遂

王遂　读党锢传

须知明哲异全身，错认中庸误杀人。

若使不为群小恶，定应须有善人嗔。

平生岂为干名字，此念犹当质鬼神。

刘氏兴亡虽不补，却扶天地立君臣。

王遂

王遂　读天宝诸公事

当时群枉误朝廷，血染长安草木腥。

四罪不诛三宅去，依前肝脑是生灵。

王遂

王遂　读天宝诸公事

忠贤赴国方忧北，奸党全身却落南。

祸福难从当世问，是非时有老农谈。

王遂

王遂　读文公壬子闻雷诗

五阳未决尚存阴，底事先王卧竹林。

绝口不谈当世务，对天惟有格君心。

王遂

王遂　读武侯传

马踏渭滨春草乱，鸟啼白帝夕阳深。

汉家浑是皇天做，渠是通天一寸心。

王遂

王遂　方丈壁读胡邦衡书草

僧房高揭谏和书，知是高人意不虚。

我亦今年三十七，闭门畏祸独何如。

王遂

王遂　凤凰台

天连宫阙云烟湿，地接淮山日月低。

不知何处两黄鹄，飞向白云云外归。

王遂

王遂　会平江两粹六邑宰

守令张官本为民，恫瘝无异切吾身。

但令六县皆朱邑，何必共堂有信臣。

田里要须兴孝弟，闾阎谨勿致嚬呻。

与君共举一杯酒，化作人家点点春。

王遂

王遂　会徐侍郎蔡提举

初度曾同岁摄提，德虽不竞得年齐。

徐卿鸾凤今标准，蔡令壎篪旧品题。

西府十连新眷遇，北园三径共提携。

丈夫出处地他愿，但欲长歌归去兮。

王遂

王遂　寄呈饭牛翁

早计关防意敢{左牛右角}，莫教露尽草头枯。

芒寒甯戚讴歌怨，色自涪翁牧养图。

露地相忘无践稼，县官虽巧不催租。

时人欲识其中趣，山林巃嵷夜气苏。

王遂

王遂　寄聪自闻

参天定林木，无地妙高台。

每忆金陵去，谁同玉局来。

乾坤新润泽，河洛久风埃。

十里南州路，荷香独棹回。

王遂

王遂　寄九江宗族

手劚三茅印月痕，却思庐麓接云根。

便将百战开勋业，何似丹心遗子孙。

行尽义丰思古迹，旧曾敷浅出高原。

因思百事俱闲外，惟有人间道最尊。

王遂

王遂　寄刘后村王癯轩

君子仁柔义也刚，须知自胜乃为强。

书因雁断疑天远，诗带梅来特地香。

一鹗先从云外去，四鸿宁久橘中藏。

圣朝出处非无意，衣锦何由恋故乡。

王遂

王遂　寄昭武诸友

荆州得士一人半，信矣苻坚取太多。

汗马已先驰峻坂，冥鸿犹有避云罗。

本心皎日千年在，外物青天一鸟过。

别后令名俱日起，倦予晞发向山阿。

王遂

王遂　敬亭山检受御书

晋宋风流自不凡，天令此地为回环。

市藏白水风烟外，路入高林紫翠间。

字炳日星摇翰墨，敬存铭刻在心颜。

须知太守缘民乐，来岁勤农在此山。

王遂

王遂　口伐

口伐归来战马闲，诗书只守一编残。

治安策裹多流涕，莫作兴亡异代看。

王遂

王遂　木犀答二吴书

过尽人间百草芳，尚留寒菊对风光。

月华已下中天白，香树初摇满院凉。

金粟远看千尽影，犀皮近种百年香。

圣朝二桂真双玉，王谢犹当着紫囊。

王遂

王遂　木犀答二吴书

月窟何因左右探，犹容坐客竞跻攀。

浑疑移种从天上，又似分香入酒间。

每为高秋成感慨，却□清味得幽闲。

先生燕坐真奇绝，愿作淮南庾子山。

王遂

王遂　宁考神御奉安原庙

经旬风雨陡新晴，一夜蟾光直到明。

清晓衣冠原庙去，分明眷佑似平生。

王遂

王遂　宁考神御奉安原庙

卤簿萧萧鼓吹鸣，属车前导乘舆轻。

□□殿裹朱门閟，无复传呼辇路声。

王遂

王遂　宁考神御奉安原庙

太室裸将严体荐，景灵朝献荐牙盘。

九重黼坐盘盂固，四海苍生奠枕安。

王遂

王遂　宁考神御奉安原庙

俭慈三十一年主，已不自知其至尊。

时向道傍逢故老，但能垂泪不能言。

王遂

王遂　宁考神御奉安原庙

禁殿薰风传赐敕，宫门晓日缓催班。

小臣未报君恩重，耿耿孤君入梦间。

王遂

王遂　牛渚曲

岷江赴东海，牛渚镇中流。

古来济渡处，落日迷沧洲。

江东名胜士，清谈付悠悠。

氛埃更五闰，毒烈遍九州。

六龙起当天，爝火不敢留。

长绳系佛塔，铁缆济王舟。

执玉朝群后，职方登九丘。

民生三代后，不数李与刘。

太平二百年，内宁忘外忧。

一马飞渡江，王气东南浮。

谁为逆胡计，敢作明神羞。

饮水昧佛狸，投鞭效坚头。

萧萧杨林渡，寒日风飕飀。

烟雨出蒙冲，霜雪挥戈矛。

夜半虏帐惊，明日无胡酋。

笑谈折樽俎，心胆落毡裘。

诸夷戒谋夏，三边罢防秋。

时从老枝问，吃吃谈不休。

创业道何盛，中兴德几侔。

禹绩渺千载，武功待人收。

天方厌此虏，吾忍忘其仇。

偷安固大患，幸胜非良筹。

外防固难驰，内政何当修。

两山点蛾眉，攒此千古愁。

小臣乏长策，何以裨前流。

请因受邑地，为赋艰难由。

王遂

王遂　秦丞相府

公府潭潭莫近前，绝怜荒草废池边。

骨藏黄壤今成土，楼入青云旧格天。

零落故家成不去，消磨名士向南迁。

百年心事无人识，祗有鸡林贾客传。

王遂

王遂　青溪桥

倬彼清溪兮山高水长，上承黟歙兮下接钱唐。

雨稍渐渍兮众流汤汤，家具舟楫兮商旅伏藏。

繄四海以为家兮何独困此一方，视已同溺兮用造舟以为梁。

顾一岁之一新兮岁旱则亡，眷令长之远虑兮不间雨暘。

晴日当空兮余备不忘，帝用时以安下民兮余敢不强。

虽倾余之囊橐兮使皆即乎康庄，彼虑如近忧兮令虽法而何伤。

公虽忧而民喜兮百世蒸尝。

王遂

王遂　瑞香

晓见花开意味长，夜深放出紫荷囊。

须知睡裹香话足，犹锡佳名号瑞香。

王遂

王遂　顺宁忆弟

犹怜膝下竞儿嬉，岁月光阴去若驰。

闲倚阑干思旧事，却如故老话淳熙。

王遂

王遂　送冯卿归无锡

天欲吾民起困穷，就教自择孰如公。

欢颜疾痛呻吟后，乐意耕桑陇亩中。

尽有深长开幕画，若无华藻到边功。

只今未觉诗书力，去久犹当说大冯。

王遂

王遂　送冯卿归无锡

浮云出处泊无情，来辄成违去辄明。

解后一时如失计，峥嵘千古却收名。

静修香火宁非愿，归对渔樵更觉荣。

旋汲惠泉烹顾渚，春风杖屦及山行。

王遂

王遂　送浩翁赴梁县

当年受气便神明，未必冰壶有此情。

自是胸中少凡近，犹须境外立功名。

谪居岁月能闻道，多病工夫近养生。

尚记漫塘曾有语，弟才无用不如兄。

王遂

王遂　送黄叔向归永嘉

玉麟堂上共论兵，众裹逢君眼为明。

自愧腐儒宁有用，却怜志士竟无成。

学书不作千人敌，归计犹余一叶轻。

何必封狼方快意，只须垂世用诗名。

王遂

王遂　送黄叔向归永嘉

传闻索米向长安，疏影寒香得细看。

檄羽风生常事急，举头霜满致身难。

五湖莫办鸱夷计，四壁谁怜范叔寒。

今代淮西宜籴谷，悬知一见定交髈。

王遂

王遂　送李果州归蜀

大原发邹鲁，功德被九州。

迢迢数千年，伊洛乘其流。

去之又百载，武夷阐诸幽。

斯文代显晦，天意非人谋。

正脉远相续，何必并世游。

峨峨陵阳山，下镇西南陬。

师法自心得，如亲接前修。

一气妙亭毒，小大各有求。

惟此生息机，不隔春与秋。

皎皎冰雪姿，高疑揖浮丘。

太虚丽日月，纤翳无停留。

本根自深茂，况复加穷搜。

微言析脉理，要指会衿喉。

工夫自中积，应物乃其优。

汉庭高论著，周原出咨诹。

耿耿恻隐心，若将纳诸沟。

拳拳敬王义，敢有非嘉猷。

俯视不义贵，如比空云浮。

所虞素学负，岂愿清名收。

阊阖入云端，蜀天方阻修。

西上香炉峰，江流去悠悠。

问学久不明，风俗日以偷。

塞品谨勿言，令人但深忧。

世如大膏肩，终当待公瘳。

格天未易到，责已尤难周。

大学无已时，白首何当休。

陋质谢顽朽，居然费雕锼。

建德苦不勇，怀知若为酬。

四非去未能，用力信有由。

永当佩深训，无作明公羞。

王遂

王遂　送李兄谒扬州帅

天生忠定公，为宋作柱石。

扶日起东南，擎天补西北。

戎和不肯受，国蹙欲日辟。

坐收两河心，可制百年狄。

谁能七十日，有此功赫奕。

汪黄信血指，老桧甘愧色。

云胡张赵间，不使虎而翼。

循环起丁未，运至丁未极。

成书遗后代，曰此寄庵力。

思皇陈了翁，直谏少与匹。

大科得闻孙，不救元符隘。

谠议竟莫伸，嗟哉有何益。

令人读遗事，一饭三叹息。

某昔守樵川，奠俎折群贼。

乌洲聚名胜，花阴满光泽。

通鉴揭纲目，国录为刊刻。

嗟嗟斯文丧，吾道有余脉。

感伤念理乱，同事异今昔。

新从姑苏归，疾病久成癖。

齐云标术門　，鹊桥记归宅。

伟哉子章子，为我得佳客。

母是了翁孙，身为寄庵适。

相求不相值，访我茅山侧，

父昔仕九江，横金悲易箦。

藁葬官路旁，过者为心恻。

指囷与倒廪，纵性何所得。

顾予把钓竿，欲子将焉获。

世岂无忠宣，顾此舟中麦。

王遂

王遂　送林干荣满归莆

天向东南聚众刚，义精仁熟乃真强。

清名去作明时重，鲠论来为谏纸香。

使指尚疑迟力荐，老夫何事不深藏。

斯文归有王刘重，胡不骑云反帝乡。

王遂

王遂　送三八弟归九江

堂堂襄敏公，扬旌上熙河。

竹帛有时尽，勋业谁能磨。

珍重紫阳翁，一言定群讹。

世德远如此，吾曹当若何。

王遂

王遂　送三八弟归九江

义丰一世师，才识鲜其比。

斯文张朱氏，称许异诸子。

不肯趋权门，南走雁山死。

嗣子尚勉旃，兴大庶有以。

王遂

王遂　送三八弟归九江

弟从寻阳来，四阅槐庭夏。

谨重子所优，淑艾吾犹寡。

拜官京洛裹，归思康庐下。

学力要日新，圣言当具写。

王遂

王遂　送三八弟归九江

江公与二敏，同葬敷山阴。

下有虎豹藏，上有猩鼯吟。

颇闻梁柱姿，时受斤斧侵。

展转不成寐，令人若为心。

王遂

王遂　送三八弟归九江

燕公最繁盛，子孙十三支。

默数半凋零，坐愈成伤悲。

学不足赢粮，贫或无置锥。

先君尚有言，孙谋敢忘贻。

王遂

王遂　送三八弟归九江

北风马犹感，首丘狐所思。

双林去杳霭，荆溪对涟漪。

春秋同社人，半是新相知。

勋贤拊遗址，终当遂营兹。

王遂

王遂　送三八弟归九江

濂溪周堂长，正学有源派。

司直既高明，东湖更孤介。

从游欠勇往，思之令人洒。

子归日亲炙，一一记言话。

王遂

王遂　送三八弟归九江

陆侯与邹令，善政时所尊。

为我谢契阔，寄言托诸昆。

送子华阳道，迤逦白下门。

怀言欲赠别，临别又忘言。

王遂

王遂　送王冠卿罢郡归

自是经帷旧谏官，谏书字字吐忠肝。

声名尚作中朝重，事任宁辞举世难。

廪粟未纾民瘼急，边烽谁解上忧宽。

湖上佳处归行乐，只恐忧时鼻转酸。

王遂

王遂　送王冠卿罢郡归

书生作县本非才，天遣仁侯特为来。

民志少伸缘假借，军谘无补愧招来。

五湖舟楫闻催具，千乘旌旗莫挽回。

若论亲民须是令，先当斥免谢天灾。

王遂

王遂　堂后梅

阿母亲栽白玉堂，分明雪色变青黄。

不须徙倚横枝看，留作江南第一香。

王遂

王遂　题朝散郎刘公庙

文而博兮乐且有余，武有勇兮莫之测窥，

闽之南兮江之西。俯视鼎镬兮犹一潢池，

士怯且惰兮若奉骄儿。一夫死兮百将莫支，

提千人兮左右以之。嗟平生之志兮马革裹毙，

使畏死而偷生兮将形骸焉依。

王遂

王遂　题端明苏子瞻书天庆观乳泉赋后

天一生兮上浮，羽上俟兮丹丘。

逆儋耳兮东注，夹昆仑兮倒流。

王遂

王遂　题蒋少闵云巢

欲向云端问子巢，陵虚鹜远恐疲功。

悬知实地平如掌，何处人间有此高。

王遂

王遂　题卷舒堂竹

月淡星疏子夜清，独骑黄鹤下吹笙。

当时只许风听得，学与行云佩玉声。

王遂

王遂　题顺宁庵

千章松桧护泉台，无复牛羊日下来。

安有良心亲付授，却教容易着尘埃。

王遂

王遂　题顺宁壁

养得翔鸾舞凤枝，不知雨露几含滋。

但同栎社长无用，留作明堂柱石姿。

王遂

王遂　题顺宁壁

墓道深衣自涕洟，分明入耳似闻诗。

月征日迈求无忝，尽是临深履薄时。

王遂

王遂　题顺宁壁

膝下当年忆教忠，此身卜与弃捐同。

睿思夜半忧民切，羞见东窗日半红。

王遂

王遂　题顺宁壁

小日寒窗共赋文，一时洛下看机云。

自知只道归耕手，不比斯人解致君。

王遂

王遂　题顺宁壁

宿草初生木未阴，自栽松柏待成林。

后来剪伐应无忍，记取当时怵惕心。

王遂

王遂　题顺宁壁

道德文章满足翁，曾将佳句咏茅峰。

烧丹炼药非吾事，孝友神仙第一功。

王遂

王遂　题顺宁壁

江东山望说茅庐，庵为康家孝子居。

岂肯人间名教地，却容释老说清虚。

王遂

王遂　题顺宁窗

风生松桧雨生杉，抖擞泥尘恨满衫。

从此便膺君命重，亦须昭穆葬江南。

王遂

王遂　题顺宁窗

云从西去又还东，不逐天回却逐风。

春日岂无晴昼永，扫除阴翳出长空。

王遂

王遂　题游墨斋词后

游公已去今安在，学步虚声过午清。

最喜高谈言太极，一轮放下月华明。

王遂

王遂　宛陵道院成用吴尚书韵

债然位望亚陪京，大作山川小作城。

堡障百年宽北顾，耕桑千里庆西成。

和风温若生庭户，明月飞来入栋楹。

道院依然无一事，只须空洞养心诚。

王遂

王遂　宛陵道院成用吴尚书韵

传街轧轧度车声，夹道翩翩共雁行。

色养正须夸独乐，真廉何得似双清。

便当坐进传吾道，何必求为身后名。

大字已烦呵妙手，一犁依旧作胜氓。

王遂

王遂　闻杜鹃有感

人物同为气所乘，良心露处即良能。

天津有此惊康节，西蜀无之感少陵。

王遂

王遂　吴大帝庙

曾是东南第一王，眼看此地六兴亡。

东缘有酒登京口，西为无鱼忆武昌。

非复虎臣陪殿上，空余猩鬼泣祠旁。

何年并建琅琊庙，共对淮山草木长。

王遂

王遂　戏题胡淡庵谏和书后

溪翁死后谏书焚，怪得和戎近有孙。

寄语岳家新宰士，当时谢表几行存。

王遂

王遂　谢二吴书见访

缁衣之后赋无衣，王室安知晋郑依。

淝水八千思偃伯，丹徙十万尽忘饥。

喜看猿鹤从公乐，更觉莼鲈到处肥。

泉楮未通民之乏，梦怀远志忆当归。

王遂

王遂　谢章季思惠镜屏

客从东南西，遗我古镜屏。

圆明绝点滓，表裹无遁形。

云是旧太守，思之我为铭。

吾惛不能进，何敢陈诸庭。

我闻生民初，五常具函灵。

器质欠推广，物欲加凋零。

眉睫近莫睹，稍远何能听。

君子抱明德，止善湛中扃。

静如昼有夜，动若渭流泾。

坐令方寸地，目睫何晶荧。

上天方於昭，皎彼垂日星。

五官属宰制，万化随指令。

留之千百载，犹足存典刑。

余心岂昧此，一念存芳馨。

在昔圣敬主，丹书刻方棂。

近者摩镜帖，字字炳丹青。

夫君往教意，大寐如得醒。

置之敬义堂，与世犹说铃。

王遂

王遂　谢赵庐州送淮白

淮源千古贯中州，南北分来九十秋。

欲放此鳞归纵壑，要留佳瑞入王舟。

王遂

王遂　谢赵庐州送淮白

淮泗曾经禹决余，斯民无复惧为鱼。

鱼枯却识江南岸，应有临劣羡不如。

王遂

王遂　夜宿梅山寺

山寺逢晚秋，郊原带雨余。

禾收将有耳，民病化为鱼。

阴沴何当扫，兵氛苦未除。

岂无吴市隐，封事至公事。

王遂

王遂　夜宿镇城寺

风挟潮头上，雷将雨脚俱。

天应念民物，地得限江湖。

凿堰流平未，颓堤浪入无。

不眠频问晓，白欲上人须。

王遂

王遂　谒子真祠

汉朝容默独危言，吴市逃名耻自全。

千古无人知此意，浪将姓字作梅仙。

王遂

王遂　谒子真祠

梅山梅市梅家墺，总得嘉名为子真。

张禹孔光俱已矣，岂无遗迹但矣尘。

王遂

王遂　谒梓潼庙访黄薜泉试茶

居然三伏景，宛若九秋凉。

苍翠瞻神力，熉黄烛夜光。

龙眠安旧隐，萤冷近书堂，

不为看黄薜，吹来稻欲香。

王遂

王遂　以台柑寄漫塘报以诗用韵谢之

屈平作颂独称渠，曾此西山立丑懦。

君子得舆知有待，高林硕果未尝无。

王遂

王遂　饮御园梅下

主人铁石广平心，白玉堂中特细吟。

已觉江南得春晚，悬知塞北更寒深。

放开清影登文局，写出孤芳入素琴。

保养阳和调鼎实，岁寒莫受雪霜侵。

王遂

王遂　赠薜道士

觌面逢幽侣，装怀解吏纷。

曾敲筠户月，屡宿柳塘云。

离索知余恨，来过谢子勤。

山中新雨足，几处未耕耘。

入道犹将母，人心信秉彝。

每能图乐事，谁与写时思。

欲觅徽君笔，难当幼妇辞。

只应忧世切，聊此觉良知。

周诗山寺满，骑马□中寻。

淡泊人无识，吟嗟子独深。

动中观造化，静处养灵襟。

且学渠根本，篇章莫费吟。

王遂

王遂　赠陈师宓客陈兄

疾雷破柱识工臣，急雨冲泥见故人。

斗酒为浇新意气，老夫笔底亦精神。

王遂

王遂　赠青阳士友

离红百颗橘千头，何似南枝雪未收。

国为和羹思是晏，士因止渴忆兴周。

笑谈谷口终当隐，出处胸中要熟筹。

夜月九会浮动处，痴顽宁复照斋丘。

王遂

王遂　赠无梦道人

中人有梦君无梦，乐思怀事不同。

为问曲肱高卧日，如何合眼见周公。

王遂

王遂　赠肖岩

曾因肖象下箕星，梦寐犹应右武丁。

顾我本非钟鼎相，不应端笏侍天庭。

王遂

王遂　赠肖岩

居住梁溪古道傍，分明木石最堂堂。

丹青能染成形貌，犹有心源未易量。

王遂

王遂　赠肖岩

强栽髭鬓较锱铢，眼底精神不解枯。

许我苍颜殿诸老，可能同读远游无。

王遂

王遂　枕上闻钟

南来听是保宁锺，锺送风来风送锺。

气只与声无间断，此心何况与人同。

王遂

王遂　中秋饮凤凰台上

天上十分月，人间一半秋。

笙歌传小寨，灯火认层楼。

酒怕初斟满，碁欣未了收。

分明浑似水，只是欠双鸥。

王遂

王遂　舟中诵陶诗及诸葛传

扣舷细读渊明句，出听还疑是水神。

江上只逢名利客，人间无复有斯人。

王遂

王遂　舟中诵陶诗及诸葛传

隆中气象接莘磻，心术精微日月寒。

学到圣贤无尽处，一毫人力不容安。

王遂

王遂　舟中坐读鸢飞鱼跃

欲晦又明天外山，水边鸥鸟去复还。

流行尽是鬼神迹，妙处不在鸢鸟间。

王太冲

王太冲　句

惟有杨花思空阔，正零落处是开时。

王陶

王陶　佛教光寺

五台山上白云浮，云散台高境自幽。

历代珠幡悬法界，累朝金刹列峰头。

风雷激烈龙池夜，草木凄凉雁寒秋。

世路忙忙名利客，尘机到此尽应要。

王陶

王陶　明智寺

邃壑重峦十里过，天围佛境隐岩阿。

傥来功业忘情久，暂到山林结意多。

王陶

王陶　相公竹

已枯断竹钧私被，既没贤公帝念深。

仆木偃禾如不起，至今谁识大忠心。

王陶

王陶　异服

辛有叹被发，赵灵喜胡服。

遂成陆浑戎，终有沙丘辱。

用夷反变夏，亡礼以从俗。

先王仁义术，讵用此求福。

齐桓九合功，不以兵车毂。

仲尼叹微管，几为左衽属。

尔来豪侠儿，往往异装束。

耀武何必然，御戎有前躅。

余敢告司关，异服宜禁肃。

王陶

王陶　游碧落洞

寻幽碧落外，此境真洞天。

乳窦穿碧涧，葆树蒙塞烟。

迹与氛壒绝，身亡名利缠。

日暮嫩回首，迟拍洪崖肩。

王陶

王陶　有窦复者世居镇戎能道边事

君不见镇戎千顺弓箭手，耕种官田自防守。

相团置堡御蕃军，下视贼庭殊不有。

杀羊取骨燃燕炙，试卜贼兵知入寇。

都校招呼入堡居，堡外重围百里余。

墙低城小不难破，贼箭如棚城上过。

堡中不及数十人，且斗且骂且欣欣。

登陴斫门谓平取，应弦死伤已无数。

窗间定箭射酋豪，一箭已闻哭声举。

争将锦囊里贼尸，鸣金收众唯恐迟。

不唯城堡依然固，吾众不伤毫与釐。

自从干戈动四鄙，覆军杀交增无耻。

朝廷未省遗边功，可事此勋不闻纪。

安得天兵百万众，尽如此辈坚且勇。

王庭

王庭　明堂侍祠十绝

礼行肆类又称禋，喜见承平景铄信。

堪笑汉人夸脄饰，何如明德达精纯。

王庭

王庭　明堂侍祠十绝

先皇鸿烈冠重兴，庙社依然总燕宁。

今日孝思严陟配，必知深妥在天灵。

王庭

王庭　明堂侍祠十绝

玉軑才驰霁色开，都人髈呼殷如雷。

曰暘曰雨元无定，都自吾皇一念来。

王庭

王庭　明堂侍祠十绝

唱彻严更凤钥开，侍祠济济列崇陔。

小臣亦忝廊西献，惟秉温恭对越来。

王庭

王庭　明堂侍祠十绝

玉佩珊珊出禁扉，金莲分炬散芳菲。

祠班咫尺临黄道，惹得天香满袖归。

王庭

王庭　明堂侍祠十绝

登歌奏罢乐初成，懿懿芬芬荐德馨。

好是天心彰信顺，故教华月吐青冥。

王庭

王庭　明堂侍祠十绝

合宫深敞帀修廊，万烛辉辉粲奉璋。

自有质文昭俭度，不须扬厉述斋房。

王庭

王庭　明堂侍祠十绝

左个明堂是集英，鹄袍曾此接文明。

餶餶款听钧天奏，疑是吾伊雅颂声。

王庭

王庭　明堂侍祠十绝

千官移杖拱端门，一日鸡竿万里春。

汤网本疏民自格，要知家法在深仁。

王庭

王庭　明堂侍祠十绝

脄蠁丰融富媪厘，班回长乐奉愉怡。

休嘉最易生安逸，翼翼当如未祼时。

王庭

王庭　清湖

万顷灵湫带碧烟，源泉混混自山前。

四时每涨空中雨，一片常涵镜里天。

星斗转时银汉近，芙蓉开处彩屏连。

鱼龙久跃平深处，变化应知在异年。

王庭扬

王庭扬　兴庆池禊宴

宗臣上已宴东池，雅俗嘉宾盛集时。

禊席临川花照耀，游车分路水逶迤。

赏心唯欲居民乐，纵饮犹虞坐客疲。

独愿我公归枘用，尽令天下洽春熙。

王挺之

王挺之　题黄山二首

叠巘障南国，攒峰顶半空。

朝昏长见日，晴晦预知风。

树卉千年在，岚光四面通。

名山今日睹，奇秀两无穷。

王挺之

王挺之　题黄山二首

地灵通十洞，山邃宅诸仙。

怪似龙逢霹，高疑剑倚天。

岩端锁丹灶，石罅逗温泉。

却忆登楼堞，徒能见巨然。

王挺之

王挺之　至道初元六月不雨为民冒暑乞灵龙湫投辞未竟云气已作雷雨继之

欲呼云雨沃焦田，袅袅篮舆入翠烟。

万仞孤高随鸟道，一潭澄碧快龙眠。

浮丘黄帝真成道，汉武秦皇谩学仙。

但愿甘霖慰枯槁，岂知衰朽得神怜。

王同祖

王同祖　初秋

晚趁凉飔上小楼，忽看梧叶始惊秋。

悲怀无奈狂风雨，数尺归鸦懒转头。

王同祖

王同祖　春日杂兴

迢迢清夜静无哗，月色千门噪乱鸦。

坐久忽惊寒力重，不知残雪在梅花。

王同祖

王同祖　春日杂兴

粉墙红杏半离披，春满人间花自知。

幽鸟不言如有思，等闲飞上海棠枝。

王同祖

王同祖　春日杂兴

轻寒漠漠雨霏霏，春院人闲半掩扉。

风力不知多几许，出门只见杏花飞。

王同祖

王同祖　春日杂兴

百花时节燕莺忙，书日如年懒课香。

午枕梦回人悄悄，一声啼鸟傍斜阳。

王同祖

王同祖　春日杂兴

清明过了柳花飞，帘外萋萋草正肥。

唤起惜春情绪处，空山残月杜鹃啼。

王同祖

王同祖　春社

廉纤雾雨四山昏，寂寂茅檐半掩门。

客裹不知今日社，偶过野庙见分膰。

王同祖

王同祖　道间晚景

断桥流水涵虚碧，远岸空山锁晚青。

勒马为看溪畔景，森森古木暗长汀。

王同祖

王同祖　冬日金陵制幕书事

督制堂常两重臣，驻师移府夹江滨。

资粮扉屦多多办，更有舟车乞与邻。

王同祖

王同祖　冬日金陵制幕书事

官军闻说定庐州，破虏功成一滴油。

智勇功名付元凯，王三锡命到康侯。

王同祖

王同祖　冬日金陵制幕书事

城中守将方投死，阵面将军已卖降。

版筑纷纷成底事，那知靠后是长江。

王同祖

王同祖　冬日金陵制幕书事

薄晚官军得胜归，家家户户挂旌旗。

阵前纪律明於日，师入城来半不知。

王同祖

王同祖　冬日金陵制幕书事

三五同寮出幕迟，公余终日意怡怡。

归来又被梅花恼，拨冗铜彝插数枝。

王同祖

王同祖　独行

终日长廓独自行，幻身未信一丝轻。

自家心绪忡忡急，枉恨邻墙捣练声。

王同祖

王同祖　观锡宴宣劝

中使传宣内裹来，辅臣拜饮九霞杯。

君王万岁三边静，寿域先从塞北开。

王同祖

王同祖　观雨

萧萧疏雨逐斜风，三两归鸦暮霭中。

看到菊花无可看，一年秋事又成空。

王同祖

王同祖　观宰相早期

五更三点内门开，御路传呼宰相来。

天子未明思政理，退朝常是过辰牌。

王同祖

王同祖　寒夜

匝地阴风黯淡天，怯寒时候只宜眠。

毡裘羔酒非吾事，自碾新茶和雪煎。

王同祖

王同祖　寒夜

风收云卷月当天，独立中庭思悄然。

市井不知边塞事，呜呜鼓吹乐新年。

王同祖

王同祖　湖上

湖头春水千丈碧，湖堤嫋柳不盈尺。

唱歌女儿棹船回，惊起沙鸥对对立。

王同祖

王同祖　湖上

长安三月又三日，绣毂狨鞍富贵家。

笙鼓喧天兰棹隐，卖花声裹夕阳斜。

王同祖

王同祖　湖上

偶出城来日未西，百花丛底草萋萋。

游人过尽归来晚，行过苏公十里堤。

王同祖

王同祖　湖上早行

钱塘门外买湖船，雾气冲云水接天。

只有苏堤金线柳，半笼早日半笼烟。

王同祖

王同祖　寄新人

忆君夜夜看灯花，暗数归期未到家。

儿女团栾生计足，还知边塞走胡沙。

王同祖

王同祖　寄新人

恰回午枕自华胥，忽得周郎一纸书。

江上春风能几日，莫教门外柳萧疏。

王同祖

王同祖　郊行

牧牛童子坐田头，摘草簪花两两讴。

路绕青山山绕涧，残蝉夕照澹於秋。

王同祖

王同祖　郊行

火云散尽晚风凉，曲涧流空草自长。

蚕箔成丝秧贴水，数声布谷为谁忙。

王同祖

王同祖　京城元夕

鼓吹喧喧月色新，天街灯火夜通晨。

玉皇不赐传柑宴，散与千门万户春。

王同祖

王同祖　京口

晚风来候过淮舟，闲上南徐多景楼。

落日寒城伴荒草，江南人指是瓜洲。

王同祖

王同祖　郡圃观白莲

翠盖亭亭映玉裳，临风{棹左换彳}彴暗飘香。

六郎正被繁华困，不爱浓妆爱淡妆。

王同祖

王同祖　郡圃观白莲

娇羞处子临妆后，淡净佳人出浴时。

无语倚栏如有恨，生嫌别岸污舉脂。

王同祖

王同祖　郡圃观白莲

掩书娇春歛恨深，莲包欲实又成空。

都缘不肯为云雨，开落非关一夜风。

王同祖

王同祖　郡圃观白莲

泰华根株本一同，何分白白与红红。

半池只怕霜风倒，输与苍颜百丈松。

王同祖

王同祖　郡圃观白莲

采菱人散夕阳收，冷落西溪风露头。

飞入白鸥花一色，暗香来处月如钩。

王同祖

王同祖　庙山道中

萧萧疏雨点孤蓬，舟子招呼语顺风。

小麦青青春恰半，一犁江上看田翁。

王同祖

王同祖　明堂观礼杂咏十三首　车贺宿太庙

金甲重矛两内臣，阶前对立气英英。

巡更场内知谁问，听得传呼宰相名。

王同祖

王同祖　明堂观礼杂咏十三首　车驾回太庙

瑞霭祥云傍晓开，九重法驾太宫回。

一声静跸千官肃，卫士传呼御座来。

王同祖

王同祖　明堂观礼杂咏十三首　端门观习肆赦仪

百官常服拱端门，丹凤衔书下九阍。

宰相近前宣授了，齐班舞蹈谢君恩。

王同祖

王同祖　明堂观礼杂咏十三首　端门观习肆赦仪

两边共幕护朱檐，中贵当头候卷帘。

扶起金鸡争抢取，要教天表庶民瞻。

王同祖

王同祖　明堂观礼杂咏十三首　观景灵宫恭谢

圣皇宗祀怀多福，恭回来看带花。

柷敔笙镛齐合奏，举头更见日光华。

王同祖

王同祖　明堂观礼杂咏十三首　观景灵宫恭谢

膳羞进彻静无哗，宰执斋宫坐赐花。

不比常朝添覆奏，报来除目十余家。

王同祖

王同祖　明堂观礼杂咏十三首　和宁门观驾

星斗中天夜向晨，寸云不点月华明。

六飞过尽灯如昼，宫漏迟迟报五更。

王同祖

王同祖　明堂观礼杂咏十三首　回龙桥望驾

回龙桥上望龙颜，毅采英英仰视难。

须信吾皇自神武，何忧中国不尊安。

王同祖

王同祖　明堂观礼杂咏十三首　回龙桥望驾

两行卫士锦宫袍，成岁声长彻九皋。

过尽羽旄风细细，彩云不动御炉高。

王同祖

王同祖　明堂观礼杂咏十三首　内前

青帷朱簴柳阴旁，玉磬金锺列两行。

辇路旋添泥细细，鸡竿揭处瑞云黄。

王同祖

王同祖　明堂观礼杂咏十三首　尚书省观涖誓

中辛{左日右氐}吉建斋坛，宰相前期誓百官。

尊祖敬宗天子孝，仪文莫作等闲看。

王同祖

王同祖　明堂观礼杂咏十三首　肆赦

九重夙夜畏天威，何事晴明一夕非。

不放明堂大朝贺，尽抛坊乐独行归。

王同祖

王同祖　明堂观礼杂咏十三首　天街夜步

风不停云月更清，千门绣幕笑歌声。

御营巡检无拘束，走马天街夜达明。

王同祖

王同祖　内前

两桁垂杨护九重，翠眉羞画旧隋宫。

柔知似怕君恩重，低指朱栏舞晓风。

王同祖

王同祖　内前

丽正门开晓色鲜，万丝绿柳御沟边。

禁中恐中题红怨，不放涓流出内前。

王同祖

王同祖　秋闺

西风昨夜到庭梧，晓看窗前一叶无。

秋月照人眠不得，等闲拈弄绣工夫。

王同祖

王同祖　秋闺

满目凄凉只自知，间将心事寄琴徽。

无情梁上双双燕，带取秋光一半归。

王同祖

王同祖　秋闺

入秋情思可曾忺，深琐朱扉怯卷帘。

书几无人尘不扫，一钩蛛网挂牙签。

王同祖

王同祖　秋闺

江南贾客去忘归，扑面边尘自在飞。

想得那边寒较早，夜来密地翦征衣。

王同祖

王同祖　秋闺

零露瀼瀼夜气浮，嫩寒差力五更头。

邻鸡啼破交加梦，冷浸梧桐月一钩。

王同祖

王同祖　秋日金陵制幕书事

幕府秋来事更多，夜深犹自拟诸窠。

平安号火新来急，虏骑连宵已渡河。

王同祖

王同祖　秋日金陵制幕书事

点尽官军点到民，三千新遣殿司兵。

流移更讲关防策，预结强丁戍列营。

王同祖

王同祖　秋日金陵制幕书事

哨马纷纷一水间，渡头分戍要防奸。

可怜生计渔舟者，官给旗牌禁往还。

王同祖

王同祖　秋日金陵制幕书事

元帅谦谦尽下情，麟堂垂晚更延宾。

遇风尽是同舟客，肯把秦人视越人。

王同祖

王同祖　秋日金陵制幕书事

明朝玉帐过江边，骑卒行营一日先。

出得公庭天向夜，通宵又散起家钱。

王同祖

王同祖　时事感慨

壮心如铁气填膺，万里中原尚虏尘。

一枕西风两行泪，封疆谁是死绥人。

王同祖

王同祖　时事感慨

羽书昨夜下长安，胡骑髒髒犯蜀关。

愁杀闺中年少妇，朝朝空望戍夫还。

王同祖

王同祖　时事感慨

襄州蹀血荆州乱，千里金汤狐兔凭。

未定攀城关羽死，汉民何日见中兴。

王同祖

王同祖　时事感慨

蜀又交侵淮又危，江湖风浪沸潢池。

连朝云气浓於墨，想是英雄血战时。

王同祖

王同祖　霜风

一夜霜风动地寒，塞垣火未报平安。

嫦娥亦带伤心色，为照征人尚抱鞍。

王同祖

王同祖　送客

千金难买是心知，谁遣相亲又语违。

杨柳若和行客恨，不教飞絮扑春义。

王同祖

王同祖　送刘方石归昩江

岁云暮矣始成行，珍重刘公半月程。

四海干戈风物改，乱离时节别离轻。

王同祖

王同祖　送刘方石归昩江

昨日新闻未忍听，忧时赢得鬓毛星。

归休高卧西江上，祗恐川原草木腥。

王同祖

王同祖　岁晚即事

砽砽穷年漫逐名，不知七日换新正。

困人天气浓於酒，赖有梅花唤眼醒。

王同祖

王同祖　岁晚杂兴

拨尽寒灰恨转添，不知片雪点疏帘。

梅花帐冷炉烟歇，架上黄庭信手拈。

王同祖

王同祖　岁晚杂兴

时势危棋局转低，丈夫有志意何为。

优游输与田家乐，问看朝廷事不知。

王同祖

王同祖　岁晚杂兴

雨雪霏霏岁又除，鲤庭目断数行书。

销金帐下羊羔酒，便学粗人也不如。

王同祖

王同祖　太乙宫即事

金殿重重画不开，盘窠苍柏两行栽。

角门东畔瞻宸几，仙仗曾迎翠辇来。

王同祖

王同祖　太乙宫即事

绿阴密处着危亭，佳气葱葱王武林。

一片红尘飞不入，杜鹃啼处白云深。

王同祖

王同祖　题郑云谷梅窗

匆匆岁月为谁忙，静倚梅窗到夕阳。

老菊不知秋已去，晚风时送短篱香。

王同祖

王同祖　题郑云谷梅窗

爱梅来访小春花，闲卧云房避俗哗。

唤醒昏昏尘世梦，旋移石鼎煮新茶。

王同祖

王同祖　天津桥

行阙千重锁暮烟，山如洛邑水如瀍。

黄尘障断中原路，忍立桥头听杜鹃。

王同祖

王同祖　晚出升州门

晚驱赢马出东城，过尽三岗路却平。

村店夜深人语静，隔桥风递暗潮声。

王同祖

王同祖　晚登层楼

西风吹和上层楼，千载兴亡逝水流。

数点鸦归江浦晚，一声雁过塞垣秋。

王同祖

王同祖　晚秋

世变无穷客恨长，栏干遍倚怕斜阳。

满篱黄菊无心看，付与游蜂自在忙。

王同祖

王同祖　晚秋登楼

独上危楼望落晖。昏鸦归处远烟微。

湖光洗得秋容净，争奈江南雁又飞。

王同祖

王同祖　晚秋登楼

读罢黄庭倦倚楼，乱云挟雨过湖头。

年来无复登临思，闲捻黄花送暮秋。

王同祖

王同祖　午窗

破千幽禽惊客梦，隔窗疏雨唤离愁。

浮云行丧知何益，早悟庄周蝶梦休。

王同祖

王同祖　夏日金陵制幕即事

五更三点造辕门，了却文书日欲昏。

出入戴星吾岂禅，要须一饭不忘恩。

王同祖

王同祖　夏日金陵制幕即事

早来留得气清明，吏振军书课日程。

秉烛搀先书押了，闲欹凉枕数残更。

王同祖

王同祖　夏日金陵制幕即事

荷花池畔竹凉床，一枕闲消夏日长。

燎过水沉天正午，旋移小艇采莲房。

王同祖

王同祖　夏日金陵制幕即事

幕府人才不在多，同寅难得是恭和。

一堂宾主春风裹，剩有工夫到切磋。

王同祖

王同祖　夏日金陵制幕即事

入夏边烽渐报安，不妨拄笏共观山。

西风易把江涛涌，整暇规摹肯放闲。

王同祖

王同祖　小立

小立危楼望眼遥，晚烟淡处见湖桥。

梅花落尽寒犹力，留得东风候柳条。

王同祖

王同祖　严陵舟中

万水千山霁色新，临风一苇捷於神。

羊裘滩下休停棹，闻说狂奴解笑人。

王同祖

王同祖　夜步内门

静夜孤灯人未眠，等闲行过内门前。

一声唱彻连珠喏，珠月朱栏绿柳边。

王同祖

王同祖　夜坐

独对寒灯客梦孤，数声征雁下平芜。

古今多少难言事，笑指梅花解语无。

王同祖

王同祖　夜坐

坐到中宵未忍眠，祗到身世两茫然。

悲欢转眼俱陈迹，休对寒灯说旧年。

王同祖

王同祖　阴夕

恰则晴明天又阴，霜风如剑二毛侵。

淮城夜雪深多少，不见擒吴奏捷音。

王同祖

王同祖　与月船周君话别

明日须知子遂行，一灯对语过三更。

离魂已逐歌声断，清梦空随夜雨生。

王同祖

王同祖　与月船周君话别

鸭炉雨冷夜窗寒，着尽冬衣尚怯惮。

忽忆故人千里别，雁赍芳恨度扶栏。

王同祖

王同祖　雨意

春愁如织雨如麻，倦倚吟窗拾落花。

坐不忍眠心似醉，悠悠身世在天涯。

王同祖

王同祖　雨意

噎噎重阴书不分，归鸦林裹认黄昏。

人间春信知多少，但觉轻寒入梦魂。

王同祖

王同祖　元日

一夜东风换斗杓，千门晓色雪初清。

君王已奏平淮雅，犹自谦冲免会朝。

王同祖

王同祖　元日

云集衣冠拜紫宸，榻前除目报来真。

君恩先到宫门柳，占得人间第一春。

王投

王投　三学院

精蓝本是真人宅，叠嶂今古释子山。

绿树不妨丹鹤下，白云常伴老僧閒。

无风木任秋蝉荫，积雨庭多石藓斑。

儒客坐来除俗态，暮钟飞出望归还。

王投

王投　三学院

三面松篁簇梵宫，当轩冷砌画屏风。

游人试问空门理，云起青山鹤山笼。

王煓

王煓　大涤洞

轧轧篮舆松径间，晚风吹雨逼人寒。

断崖蹲虎停云湿，一水飞蛟醉眼看。

空翠万重藏绝景，夜光千丈浴神丹。

青鞋布袜吾能办，未觉凡躯羽化难。

王威

王威　清音

白云深处有清音，上接祥光古木森。

不但濯缨兼濯足，直须一洗利名心。

王惟正

王惟正　霍岳庙

耸峻叠寒翠，森森庙木秋。

崇功封应圣，褒德镇中州。

辅宋来御署，兴唐占上游。

义旗初有力，未足答神休。

王惟正

王惟正　句

云豩水云乡。

王惟正

王惟正　应祷诗留天圣观

岭外归来者，曾为外计臣。

无功能报国，抱疾亦忧民。

乞雨祈诸庙，焚香祷众真。

精诚达天地，滂霈果均匀。

王洧

王洧　宝佑丙辰余奉漕檄经从得识九锁山面目咸淳乙丑岁除前五日以帅檄遵

九锁山寒玉作围，红尘世事可曾知。

峰回似觉前无路，身到因思旧有诗。

云掩岩扉龙蛰冷，月明华表鹤归迟。

梅花笑我真迂阔，踏雪重游腊尽时。

王洧

王洧　湖山十景　段桥残雪

望湖亭外半青山，跨水修梁影亦寒。

待伴痕边分草色，鹤惊碎玉吸阑干。

王洧

王洧　湖山十景　花港观鱼

断汊惟余旧姓存，倚阑投饵说当年。

沙鸥曾见园兴废，近日游人又玉泉。

王洧

王洧　湖山十景　雷峰夕照

塔影初收日色昏，隔墙人语近甘园。

南山游遍分归路，半入钱唐半暗门。

王洧

王洧　湖山十景　两峰插云

浮图对立晓崔嵬，积翠浮空霁霭迷。

试向凤凰山上望，南高天近北烟低。

王洧

王洧　湖山十景　柳浪闻莺

如簧巧啭最高枝，苑树青归万缕丝。

玉辇不来春又老，声声诉与落花知。

王洧

王洧　湖山十景　南屏晚钟

涑水崖碑半绿苔，春游谁向此山来。

晚烟深处蒲牢响，僧自城中应供回。

王洧

王洧　湖山十景　平湖秋月

万顷寒光一席铺，冰轮行处片云无。

鹫峰遥度西风冷，桂子纷纷点玉壶。

王洧

王洧　湖山十景　黮院风荷

避暑人归自冷泉，步头云锦晚凉天。

爱渠香阵随人远，行过高桥旋买船。

王洧

王洧　湖山十景　三潭印月

塔边分占宿湖船，宝鉴开卾水接天。

横玉叫云何处起，波心惊觉老龙眠。

王洧

王洧　湖山十景　苏堤春晓

孤山落月趁痚钟，画舫参差柳岸风。

鸾梦初醒人未起，金鸦飞上五云东。

王洧

王洧　清溪周高士芝房

清溪贤好客，天付此芝房。

花竹四时景，轩窗几处堂。

云閒侵袂湿，泉冷带丹香。

曲水亭尤好，何时共禊觞。

王葦

王葦　面万湖

台下弥漫百万湖，丛生{上艹下佳}苇伴菰蒲。

自从围作民田后，每遇凶年一物无。

王葦

王葦　面万湖

农人今岁不施功，浸撒田中谷自丰。

极目黄云无际限，只将晴色望天公。

王渭卿

王渭卿　凤凰台

江山还似六朝时，老尽梧桐凤不知。

保大空存前殿佛，元嘉已没旧廊碑。

几年何德之衰也，曷日览辉而下之。

不见长安豪杰恨，诸公忍读谪仙诗。

王文卿

王文卿　句

红尘富贵无心恋，紫府真仙有志攀。

王文卿

王文卿　句

报国有谁能仗节，升天由此可无梯。

王文卿

王文卿　麻姑坛

漉酒巾笼五岳冠，懒攜琴鹤上朝端。

丹房昼睡烟霞暖，紫府夜归星斗寒。

诗就几教山鬼泣，剑灵那许俗人看。

麻姑报道桑田变，一曲仙棋尚未残。

王文卿

王文卿　题棺木

我身是假，松板非真。

牢笼俗眼，跳出红尘。

王文卿

王文卿　逍遥峰

从汉仙峰一柱清，晴春登览四山明。

祥云昼护神光现，瑞月宵临法乐鸣。

华子冈头灵运赋，七星杉下蔡经盟。

慨思今古无穷事，那得逍遥自在情。

王文卿

王文卿　以二十八字为吾婿他日嘱仲和书付梅隐袁庭植

吾法元来不妄傅，信知道法妙玄玄。

君家自是神仙种，管取儿孙代代贤。

王文孙

王文孙　和答刘習之见赠

先天奥学果何傅，造化机缄存阖陃。

精微惝恍入神范，天地谓可俄而测。

奥从二画抉秘蕴，乾元庶物因首出。

阳推阴荡六子成，致用坎离为月日。

天人相与妙难诘，斯道岂容秦火息。

九家分派流愈远，纬纤纷纷非所及。

韦编三绝系圣经，微言尚切明作述。

我生苦晚心好古，谩索图书考龟策。

浩如烟海无津涯，自哂蓬心窥至赜。

众言淆乱折以理，是非安敢决诸臆。

吉凶前定信可推，人事堪怜空役役。

优游姑乐环中趣，默参经世用皇极。

较量得失心自知，议论无用形于笔。

观君气宇元静定，何虑不优入圣阈。

不鄙谓予可相友，愿凿浑沌以报德。

王闻诗

王闻诗　宣化堂

圣主瑞居念远民，尽将休戚寄斯文。

时来宣化堂中坐，应念田中正苦辛。

王汶

王汶　寄葛元成

子规啼不歇，君向越山听。

既已痚吟伴，谁当共酒瓶。

松花全是粉，柳絮半为萍。

自笑无生计，閒笺相鹤经。

王汶

王汶　寄韩涧泉三首

达人贵适己，脱屣离王庭。

袖此转物手，悦我违俗醒。

睆彼岐山鸟，扬光来青冥。

岂其览德辉，而肯啄腐腥。

翻云吐嘉音，濯露洁修翎。

纷纷世网密，何由觌尔形。

王汶

王汶　寄韩涧泉三首

在困多促促，长怀特栖者。

崔嵬玉山岑，今谁秣余马。

朝随涧云浮，暮逐涧泉泻。

光仪俨神交，晤言寄心写。

食鱼不知肥，采菊不盈把。

愿垂白日影，照我蔀屋下。

王汶

王汶　寄韩涧泉三首

浮荣安可搴，高蹈何恨早。

处则为远志，出则为小草。

修名随风翔，嘉遯若龙矫。

栖迟二十年，匣此不世宾。

灏露团红兰，凉吹发清昊。

因知吐芳讯，慰我夙昔抱。

王汶

王汶　水心先生墓下作

排云止殊庭，备物俨神道。

含酸步逶迤，积疹思遐漂。

乘风来帝旁，驾说落穷岛。

百圣集会期，万化资斧藻。

瞻前凤漂漂，顾后龙矫矫。

宝璐列中华，韶音被夷獠。

肃肃阙里墙，萋萋墓林草。

谁尸两楹梦，而复悲一老。

曩余稚养蒙，今日幸茹蓼。

超然欲径陈，窅尔竟虚抱。

育德德何成，果行行何造。

沔彼江海流，不纳此行潦。

青松露珠团，怪石紫烟绕。

千年万年垂，封树等穹昊。

王汶

王汶　送应显夫之上饶

细雨杏花斑，飞飞燕子还。

人随烟棹去，门对钓矶閒。

晓月偏惊梦，春云不离山。

定知多好句，音问盍相关。

王汶

王汶　有怀蔡贯之子与

相看计尽非，息影更何疑。

几日雁初过，一冬寒较迟。

竹宜和雪看，梅好带花移。

只此清贫趣，知心者是谁。

王渥

王渥　第一山

亭耸东南第一山，登临身在白云间。

市楼斜日红高下，客艇轻波绿往还。

舆地望中成异境，将军阃外亦胡颜。

王午

王午　游王官谷

耐辱幽人不愿名，一丘一壑遂高情。

门前流水无冬夏，想见先生到骨清。

王西涧

王西涧　句

古木鸦衔楮，空山人采茶。

王希旦

王希旦　送蓝峰赴南泉教

君去清源第一州，鱠鱼沽酒有人留。

泉山紫帽登临处，还有高人寄我不。

王希淮

王希淮　送子应梅入太学

璧流天下士，取友戒荒嬉。

家国关身重，乡园得梦迟。

子行虽不恶，我老自堪疑。

莫似辽东鹤，悠悠不可期。

王希吕

王希吕　本觉寺三过堂

门外惊风吹细沙，入门水气湛清华。

呼童试向林间看，岩桂应开第二花。

王希吕

王希吕　湖山十咏

瑟瑟轻冰拆御沟，沟边柳色弄春柔。

数声啼鸟破幽梦，断送西湖寻旧游。

王希吕

王希吕　湖山十咏

石罅微泉咽浅沙，沙头细草换年华。

疏篱酒旆管春事，倚马短檐梅著花。

王希吕

王希吕　湖山十咏

山南山北异阴晴，雨脚垂垂日脚明。

落尽桃花春事退，柔桑深处一鸠鸣。

王希吕

王希吕　湖山十咏

冥冥细雨不成泥，十里平沙快马蹄。

总为好山牵醉眼，不知纵辔过西溪。

王希吕

王希吕　湖山十咏

雨挟东风作嫩寒，短墙围水柳藏烟。

游人不出西湖静，白鹭飞来在画船。

王希吕

王希吕　湖山十咏

雨后桃花脱瘦红，钩窗平揖竹閒风。

文书满案不经意，心在西湖山水中。

王希吕

王希吕　湖山十咏

山光拥翠落杯中，水色天容上下同。

身入蓬山人不悟，碧桃无数倚春风。

王希吕

王希吕　湖山十咏

露葵抱蕊未全开，翠竹阴凉蔽绿苔。

贪看青林飞白鸟，丁丁啄木又惊回。

王希吕

王希吕　湖山十咏

荷花过眼作鲜妍，小艇初疑久自便。

日日孤山山下路，红菱白藕不论钱。

王希吕

王希吕　湖山十咏

窗外平畴交无风，豆花成实谷苗丰。

向来河朔经行地，尽在江南烟雨中。

王希吕

王希吕　句

燕居九见岁华周，晚得湖湘斗大州。

王希吕

王希吕　学士院入直赋景物二首

玉堂昼永暑风微，蔌蔌飞花落小池。

徒倚幽栏凭问讯，夏莺飞出万年枝。

王希吕

王希吕　学士院入直赋景物二首

小池倒影弄余辉，照耀虚檐极出奇。

木杪不鸣风力软，闯萍翻藻有鱼嬉。

王晞韩

王晞韩　和方廷实见赠

谁怜定远不生还，驿骑翩翩出汉关。

未肯西风回马首，要传飞檄过千山。

王晞鸿

王晞鸿　句

峡覆琵琶弯水带，山歌毡帽送江声。

红尘紫陌江声外，绿嶂青岚书几间。

王晳

王晳　句

西风晴日过姑苏，左瞰松江右太湖。

王晳

王晳　句

当利江头最僻州，怀人惟是数登楼。

王晳

王晳　送程给事知越州

冰颜黑发未应衰，巨舰高旌使府威。

琐闼领藩承嘏去，绣衣过郡买臣归。

湖山胜迹吟毫健，风月良辰宴斝飞。

金榜弟兄同舍长，老年相别重依依。

王仙客

王仙客　真妃小娘小庙

当日孤贞不可穷，邦人千载仰其功。

而今汉上多游妇。谁继巍巍烈女风。

王先莘

王先莘　幽居

斗室依山曲，如巢伴鹤栖。

风鸣窗纸破，雨湿爨烟低。

古致岩松外，秋声野竹西。

潺湲听涧响，流不出横溪。

王显世

王显世　乌驻道中

蹲鸱用事谢黄独，木奴弄色陵乌椑。

落日人行桑柘里，西风雁过稻粱时。

故山秋晚正如此，游子天寒何所之。

一笑沙禽忽惊去，水边的皪早横枝。

王献臣

王献臣　澄虚阁

此地留仙灶，仙人去何早，

一粒药初成，空山绝灵草。

灶傍五色土，令人百病好。

况复饵丹人，朱颜几时老。

王献臣

王献臣　寂光寺

霸业何劳问废兴，前人楼阁后人登。

海山有籍归真主。云物无情属野僧。

饮鹿澄潭环细浪，啼猿拱木网寒藤。

纷华不见旧时事。惟有禅龛空报澄。

王献臣

王献臣　麻姑坛

我佩绿绮琴，独上麻姑坛。

七弦试拂拭，一天星斗寒。

仙子为我来，降语五云端。

世人知音少，君今休要弹。

王献臣

王献臣　泗州山

大石小石皆罗列，造化安排非人设。

覆者如轩深者洞，方者如屏平者席。

可以安尊罍，可以横琴瑟。

天边乌兔眼前飞，海上波澜掌中白。

王献臣

王献臣　天开岩

觉皇普照黄金宅，西有峰峦插空碧。

地灵不放幽境开，都把云萝锁顽石。

王相

王相　吉祥草

得名良不恶，萧洒在山房。

生意无休息，存心固久长。

风霜徒自老，蜂蝶为谁忙。

岁晚何人问，山空暮雨荒。

王象祖

王象祖　诗一首

皋夔周公佐中古，萧曹房杜兴汉唐。

因时因事修治效，不谈道学亦何妨。

王晓

王晓　送鹿伯可致仕归天台兼简致政龙学给事吴明可丈

握兰肯受二毛侵，高节须知映古今。

烟阁云台辞帝阙，风裘雪帽返家林。

殿庭不待新鸣玉，里舍聊挥旧赐金。

猿鹤不须惊与怨，道人轩冕本无心。

王孝严

王孝严　舫斋

我本湖漘一漫郎，生来住处波茫茫。

时寻画舸破烟水，菰蒲满路荷花香。

一川窈窕诧红蓼，两岸芦苇明秋霜。

船头鸥鸟日来往，溪上风月相迎将。

一行作吏便相失，合眼灵运春池塘。

纷纷雁鹜实可厌，纸尾姓字随低昂。

簿书终是俗人甚，江湖到了难相忘。

公余赖有数椽在，疏棂两行如船装。

不知风波世路险，稳著万斛随风樯。

人生短篷何日近，向来苕霅今括苍。

江山转柁千万里，故人两地遥相望。

谁能为我幻竹叶，顷刻泛宅归沧浪。

只凭平生气湖海，随所寓处为艅艎。

夜寒满载明月窗，北风打头人不忙。

动来况自不如静，悔吝不到虚舟傍。

胸襟五湖与三江，是中莫测谁望洋。

直须唤取李郭辈，相与共泛无何乡。

王孝严

王孝严　石门洞

天下洞天三十六，玄鹤洞天一仙谷。

两山对峙一如门，深崖百丈垂飞瀑。

青牛往矣不复见，白云空锁故山麓。

奇哉胜地得人胜，至今俗客来忘俗。

向来我实劳梦想，一旦登临快心目。

寻师访道语未罢，扶藜上朝玄水渌。

九天云绽漏{上雨下鲜}雨，一沼波翻溅琼玉。

亭高喷雪逼人寒，地冷风霜满空蔌。

老龙底事不知倦，雷泽千年无断续。

必是分潢天上来，便欲穷源驾黄鹄。

康乐曾登最高处，谪仙几向岩前宿。

壁间禅压已有诗，想见思泉倾万斛。

安得前人不道句，更与羲仙醉时读。

千峰如峡苍波束，二十四滩犹箭速。

转头溪风一棹寒，但效双凫到山曲。

王信

王信　第一山

禺迹茫茫万里天，望中皆我旧山川。

谁将淮水分南北，直到幽燕始是边。

王信

王信　飞瀑

闻道东阳水乐亭，一经坡句万年声。

我来石洞得飞瀑，谁赋新诗留美名。

平地有雷鸣不断，半天无雨势如倾。

欲知山水醉翁意，且请主人迟酒行。

王信

王信　句

托名庾公何区区，天造地设非关渠。

王信

王信　题椿桂堂

乡与子直游胶庠，是时子明居侍旁。

友于学问相激昂，声华日驰翰墨场。

仲氏一第如探囊，伯氏随即凌云翔，

已快雁塔书雁行。君家余庆未易量，

二龙三凤同呈祥。一门竞爽如圭璋，

前后继踵名相望。夥为十佛经中光。

联翩不羡金华堂，会稽何独夸诸黄。

世言燕山窦十郎，一枝椿老五桂芳，

君今取此名其堂。荐绅荣之富篇章，

几与窦氏争颉颃。吾家亦颇推吾乡，

自从仲父阦天荒，五登科第于太常，

枝分派别各一房，敢与君家相比方。

夫人更喜寿且康，岁时罗列称寿觞。

彩衣青紫交焜煌，人生至乐见未尝。

源深允矣流必长，孙枝更接秋风香。

王信

王信　题石洞书院

不到兹山又十秋，欲题名字记重游。

转头前日梦相似，拭目诸公墨尚留。

俗里尘埃随酒却，淡中生活为诗愁。

晚来得趣无人解，一鸟不鸣山更幽。

王信

王信　咏扬州后土祠琼花

爱奇造物剪琼瑰，为镇灵祠特地栽。

事纪扬州千古胜，名传天下万花魁。

何人斫却依然在，是处移将不肯开。

谩说八仙模样似，八仙那得有香来。

王休

王休　过董叔达故居

短石拂荒阡，诵君孝行全。

甘泉潜易地，至德上通天。

明诏再三下，承欢八十年。

草堂遗址在，溪水绕涓涓。

王休

王休　游普济寺

排险凌空入磴斜，参差金碧倚烟霞。

一山门里分三刹，万柳湖边带几家。

世人无人吞粟棘，国中有佛吐莲花。

凭栏凝望遥天表，数点青山似乱鸦。

王旭

王旭　止善堂

人心若江河，昼夜无停流。

东流未到海，滔滔讵能休。

又如远游客，终年寄他州。

不知归其家，岁暮何所投。

水流上沧海，人行止故丘。

而况寰宇中，事物纷相酬。

人欲盛其炽，天理微以幽。

瞬息变化间，肝胆生戈矛。

苟不知所止，定心终无由。

所止非至善，此心犹可忧。

卓哉陈使君，立志希前修。

名堂以止善，善外俱无求。

我德自此明，新民功亦优。

还应有馀庆，永为斯堂留。

不愧大学篇，芳尘映千秋。

王学

王学　谢刘本玉先生惠簟

南朝笛竹蕲为良，织成文簟琉璃黄。

旧物正尔冷如铁，此君无奈寒如霜。

山斋溽暑正六月，野人清梦迷三湘。

卷舒随分且藏节，作诗为报刘中央。

王学可

王学可　洞霄宫

天柱峰高万壑分，故留九锁限尘棼。

泉飞窗牖长为雨，日上冈峦半是云。

洞擘阴崖通远岫，石生暗晕作奇纹。

圣朝每为民祈福，绝笈求仙汉代君。

王学可

王学可　洞霄宫

历遍江湖几万重，岂期方到洞霄中。

山翻九锁天分山，洞彻三茅地透东。

夭矫龙蛇幢节影，晶荧日月御香风。

茫茫世上寻云汉，何必仙宫胜此宫。

王学可

王学可　石梁和韵

天巧何年路，千峰乱入云。

瀑飞双涧合，崖断一桥分。

树色春犹冻，猿声夜或闻。

灵踪如可见，煮茗共炉熏。

王学可

王学可　题苏端明书乳泉赋后

苏公时闻道，文章乃其戏。

乳泉出重海，作赋聊记异。

玉池咽中夜，挈瓶非小智。

气者水之生，此语可深味。

王亚夫

王亚夫　题苏子瞻书夫天庆观乳泉赋帖

苏公早闻道，文章乃其戏。

乳泉出重海，作赋聊记异。

玉池咽中夜，挈瓶非小智。

气者水之生，此语可深味。

王淹

王淹　次韵文夫兄病目新起

胸中眸子坦何疑，不见妖蟱叹月诗。

牛背神光元我在，虎头墨妙敢吾欺。

竞看投杖行成矩，会起弯弨满中规。

可惜平生忧国泪，眼明犹及见清时。

王淹

王淹　寄蒋季庄

桃花水起问行舟，时不能留迹自留。

何有声名呼子慎，傥能饥渴念之罘。

前车或和中涂废，古井难持短绠求。

闻说下帷书已就，愿从繁露识春秋。

王淹

王淹　寄仲子

汝生十七年，不离父母膝。

抗言求自试，立意坚且必。

父母不汝拒，汝志诚少匹。

束书下扁舟，挂席飞鸟疾。

书来报善达，授馆亦云佚。

进修不多言，祝汝慎非一。

王淹

王淹　秋浦见陆次川会其有广德之役同游齐山而别既归以诗寄之

我车疾驱无停辀，君马既秣犹少留。

客怀那更见行色，胜地不能成纵游。

君去我愁归路远，黄叶霜风山意晚。

几时云外有音来，早送文书遮病眼。

王淹

王淹　吾兄文夫宦游天台余将官於江左不胜感离之情用韦苏州那知风雨夜复

秋风一夕来，木落江水波。

相将雁南翔，奈有孤飞何。

四海兄弟少，百年离别多。

傥坚归来心，富贵尔则那。

王淹

王淹　吾兄文夫宦游天台余将官於江左不胜感离之情用韦苏州那知风雨夜复

送君南浦上，风烟惨前知。

当时长江水，已与沧溟期。

海经远山外，人在高楼时。

潮来君莫忘，中有清泪滋。

王淹

王淹　吾兄文夫宦游天台余将官於江左不胜感离之情用韦苏州那知风雨夜复

我家尺五天，行人指城东。

老槐阅世故，高荫自清风。

叵量陵谷变，犹叹斤斧空。

故国岂乔木，遂应人与同。

王淹

王淹　吾兄文夫宦游天台余将官於江左不胜感离之情用韦苏州那知风雨夜复

先人昔营菟，嵩少买别墅。

后生久逸乐，稍识田家苦。

平生十具牛。独立方寸土。

至今龙门滩，犹梦秋夜雨。

王淹

王淹　吾僀　文夫宦游天台余将官於江左不胜感离之情用韦苏州那知风雨夜复

雨叶收馀音，寒虫怨遥夜。

向来十年灯，致论秦屡借。

白头错料事，抱璞晞世价。

出门已绝倒，一字不堪藉。

王淹

王淹　吾兄文夫宦游天台余将官於江左不胜感离之情用韦苏州那知风雨夜复

母慈怀远音，积雨人未复。

朝来鸟鹊喜

门外书一幅。

小邦王事繁，夜食忘归沐。

何处望飞凫，山中酒初熟。

王淹

王淹　吾兄文夫宦游天台余将官於江左不胜感离之情用韦苏州那知风雨夜复

安道乐东山，少游志乡里。

二龙各同渊，屈信有彼此。

何年金华客，异世赤松子。

此谋非人决，头颅当自揣。

王淹

王淹　吾兄文夫宦游天台余将官於江左不胜感离之情用韦苏州那知风雨夜复

膏以明自销，翟以文故翳。

两苏事业远，卒与忧患对。

夕阳西州道，江海怆馀悔。

九折更徐驱，前有覆轨在。

王淹

王淹　吾兄文夫宦游天台余将官於江左不胜感离之情用韦苏州那知风雨夜复

田园久芜没，何适为故乡。

眷兹南阳阡，松柏日苍苍。

但根云边茅，无地安藜床。

采蕨饮江水，此人那得忘。

王淹

王淹　吾兄文夫宦游天台余将官於江左不胜感离之情用韦苏州那知风雨夜复

小草有远志，大樗可长年。

山林自相许，风雨堪独眠。

稍须三径资，莫问五湖船。

从今坐右铭，可刻招隐篇。

王淹

王淹　五言二首

一雨日夜零，阶前草更青。

西风忽萧飒，残月照空庭。

王淹

王淹　五言二首

钟鼎山林事，都庐一梦中。

观音门里去，叶叶响悲风。

王延禧

王延禧　制胜楼

夔子城新筑，长江便作壕。

欲兼诸面敌，故起北楼高。

即旧基仍峻，因时力不劳。

青天才咫尺，翠壁似周遭。

近照东西瀼，遥分上下牢。

百蛮归指掌，三峡见秋毫。

帝道方无外，星威到不毛。

三钩闲夜锁，八阵纵春遨。

守土惭非称，提兵亦缪叨。

经营皆使指，备豫本戎韬。

功乏为山助，名加制胜褒。

登临欲吟咤，深愧杜陵豪。


王炎午

王炎午　赠戴石玉

琢之磨之，玉汝于成。

孰为玉工，师友父兄。

仙山之石，今则在我。

彼璞之弃，我责之隋。

为瑚为琏，如珪如璋。

山泽之润，邦家之光。

玉不自毁，人自槿实。

闻士称名，不离其道。

王嵒

王嵒　残冬客次资阳江

淡云残雪簇江天，策蹇迟回客兴阑。

持钵老僧来咒水，倚船商女待搬滩。

沙翘白鹭非真静，竹映繁梅奈苦寒。

阮籍莫嗟歧路异，旧山溪畔有渔竿。

王嵒

王嵒　回旧山

庾家楼上谢家池，处处风烟少旧知。

明日落花谁共醉，野溪猿鸟恨归迟。

王嵒

王嵒　句

溪分涧夺朝宗晚，残月残云信所之。

王嵒

王嵒　句

何人轻大厦，放尔偃深云。

王嵒

王嵒　句

高僧惯来看，踏破绿苔纹。

王嵒

王嵒　句

飞来疑是鹤，下处却寻鱼。

王嵒

王嵒　句

多惭亦偶休明代，击壤空随野老群。

王嵒

王嵒　句

朝宗任叠千重浪，捧日能消几片云。

王嵒

王嵒　句

暗穿地脉龙先觉，密赞天工雨不知。

王嵒

王嵒　杪春寄友人

何处相逢万事忙，卓家楼上百淘香。

明朝渐近山僧寺，更为残花醉一场。

王嵒

王嵒　贫女

难把菱花照素颜，试临春水插花看。

木兰船上游春子，笑指荆钗下远滩。

王嵒

王嵒　山中有所思

零零夜雨渍愁根，触物伤难了断魂。

莫怪杜鹃飞去尽，紫微花里有啼猿。

王嵒

王嵒　题严君观

寒云古木罩星台，凡骨仙踪信可哀。

二十年前曾此到，一千年内未归来。

王嵒

王嵒　燕

一巢功绩破春光，μ　落花残两翅狂。

月树风枝不栖去，强来言语泥雕梁。

王扬英

王扬英　句

祒胸浇酒遣，洞腹晒书眠。


王尧臣

王尧臣　怀天如隐士

先生高蹈晦岩扉，沐发晞阳远帝晖。

自是鸾皇终瑞世，莫同鱼鸟便忘机。

江凫汎汎随波远，逆雁冥冥避戈归。

他日彤庭如应聘，梦魂休绕故山薇。

王沂孙

王沂孙　观周曾秋塘图有作

秋，秋。

萧洒，清幽。

人静处，水边头。

波细纹纹，风色飕飕。

鸥鹭情相狎，凫鸳乐自由。

疏苇败荷池沼，白苹红蓼汀洲。

几竿渔钓去已尽，一段晚云寒不收。

王沂孙

王沂孙　晋王大令保母帖

脱落黄祊帖，按辞大令书。

稍作兰亭面，七美谅非虚。

或讶缺勿毁，或疑集悲夫。

考真固云癖，订伪亦以愚。

第观竪中藏，清玩唯研壶。

晋人擅风流，宜与后世殊。

所惜尚言数，卜年八百馀。

贞石久且泐，双松当几枯。

片砖曷未化，逮兹厄耕锄。

方其内幽镌，要以托荒墟。

孰知坐此故，反能误意如。

传世岂所幸，况遭孽韩污。

辨端更为累，但资文字娱。

陶土或若此，何为殉玉鱼。

王迤祖

王迤祖　题龙隐岩

龙蟠此地不知年，飞去穿成万仞渊。

霖雨四方今欲遍，后人空自想蜿蜓。

王贻永

王贻永　句

河朔雪深思爱月，并门春暖咏甘棠。

王以宁

王以宁　道中闻九里香花

不见江梅三百日，声断紫箫愁梦长。

何许绿裙红帔客，御风来献返魂香。

王以宁

王以宁　句

人情十里白头浪，世事几番黄叶风。

王以宁

王以宁　句

浩歌排两脚，蒙里横天涯。

王以咏

王以咏　句

剑水落霞晴熨绿，衍峰新月夜梳鬟。

王义山

王义山　跋杨中斋诗词集

江西派已远，后来无闻人。

许大能诗声，来自浙之滨。

奚奴背锦囊，马蹄踏青春。

来派江西诗，风月浩无垠。

翩翩佳公子，皆绮纨其身。

惟君独不然，每恨无书贫。

胸中国子监，所积皆轮囷。

把酒读君诗，一字一精神。

句里带梅香，不涴半点尘。

家本住孤山，和靖与卜邻。

吾闻诗之天，不在巧与新。

纖浓寄淡泊，清峭寓简淳。

古律尤崛奇，可与子建亲。

此诗实兼之，体具众美纯。

载哦长短篇，音节中韶钧。

少游词如诗，二者皆逼真。

再拜卷锦还，愿言宝所珍。

王义山

王义山　柏仙诗

古柏林间小剑仙，云鬟低绾嚲轻蝉。

愿持天上长生录，来祝东朝亿万年。

王义山

王义山　别中斋杨左丞

孤山久无生，谁伴月昏黄。

归兴西湖动，离情南浦伤。

官清从马瘦，政暇又诗忙。

莫羡和羹事，林逋有暗香。

王义山

王义山　谌仙诗

冉冉飞霜缀绮裳，遥知谌母下丹阳。

黄金链就三山药，来采蒲花献寿觞。

王义山

王义山　春日即事二首

朔气棱棱带雪吹，凝阴四面锁寒枝。

自回造化微和后，如再洪蒙未判时。

天遣江山醒醉眼，春将景色入新诗。

乡晨一部箫韵奏，草绿花红山鸟嬉。

王义山

王义山　春日即事二首

步屧随风过柳川，眼前气象觉熙然。

勾萌甲拆皆春意，鱼跃鸢飞遂性天。

绿草方浓山尽发，紫芽新迸蕨初拳。

自形自色何容巧，禀赋元来物得偏。

王义山

王义山　东湖拜朔非礼去职诸生以诗留行和其韵以谢之

只有春风无世态，世间冷暖若为情。

废经彼自违先圣，议礼终难强两生。

不合拂衣吾竟去，谁云出昼待留行。

云卿数亩园犹在，已结东湖松菊盟。

王义山

王义山　读东坡和陶诗有感

此门西掖傍丹墀，此正坡仙得意时。

不是惠州饭难吃，如何去做和陶诗。

王义山

王义山　读晚唐诗有感

学诗莫学晚唐诗，学得晚唐非盛时。

愿把凫鹥和既醉，翻腾韵语作今诗。

王义山

王义山　对厅致语口号

八叶蓂香夏气清，坤闱有庆佛同生。

枫宸称寿云霄迥，苹野沾恩雨露深。

祚永万年齐晋福，孝濡九有乐升平。

电枢又报祥光绕，需拜扬休天子明。

王义山

王义山　甘露堂

扫除黄叶拂尘埃，讲座虽虚尚有台。

岁晚乔松典型在，烟波叠嶂画图开。

不须瑞露从天降，应是慈云为客来。

须信中边甜似蜜，吟诗未足报崔嵬。

王义山

王义山　感兴

灵均作天问，子厚为之对。

玄冥莫可诘，幻说多诡怪。

苍苍特其形，厥义了难解。

尼山自绝笔，人文已久坏。

果有司造者，应不终泯晦。

吾欲灰吾心，纳世于聋聩。

复为崆峒民，穴野奚土蒉。

王义山

王义山　古意二首

少年红颜女，敷芬对芳树。

盈盈淡艳妆，清歌杂妙舞。

凝睇倚高楼，桐丝试一谱。

世间知音稀，谁识姱节素。

清贞守幽闺，不作凡子妇。

容华委西山，良人兮何暮。

空床思悠悠，明月正当户。

王义山

王义山　古意二首

东篱采秋菊，秋菊清且香。

采之欲寄谁，聊以寓感伤。

感伤何所思，故人天一方，

故人日以远，思君岂能忘。

瞻望兮弗及，西山倾夕阳。

黄昏人倚楼，一声笛何长。

王义山

王义山　观海潮

凭谁撼得海门开，疑是神兵着力推。

霎地起来银一线，驾山卷起雪千堆。

列江画舫浮天去，几片红旗逐浪回。

毕竟神京钟王气，海神岂为子胥来。

王义山

王义山　和陈荣可感兴韵

元岂好聱张岂乖，世间役役逐尘埃。

容心于天为身阱，得意之时即祸媒。

退一步思方是足，放三分弱岂真呆。

悠然独坐吟窗下，忽见梅花一朵开。

王义山

王义山　和韩御史题滕王阁韵

阁枕台隍暇日临，兴怀风景寄情深。

江山为友更添我，宇宙皆诗放纵吟。

不尽川流朝复夜，无穷事会古来今。

一般输与渔翁好，即是閒非不累心。

王义山

王义山　和韩御史题滕王阁韵

喜瞻御史又来临，感慨登高此兴深。

许大乾坤付杯酒，几多景物入孤吟。

惭无王勃诗家数，赖有韩公记古今。

休讶江东暮云隔，相逢萍水两知心。

王义山

王义山　和胡方湖雪韵

麻姑粒米撒天葩，山色模糊未尽遮。

月斧凿天飞下屑，风力翦水簇成花。

有时觅句寻欧约，不惯斟羔学党家。

呵手捻梅窗下看，只嫌红蒂带村些。

王义山

王义山　和九月十日紫极登高韵

谁报江州遣白衣，如云胜友好追随。

满斟绿斝安排醉，牢裹乌纱照顾吹。

两个重阳前后日，一年好景这些时。

到今不数重山会，坐上元来欠了诗。

王义山

王义山　和康节天意为人二吟

一毫矫揉不安然，人众岂能终胜天。

透出梦关方是觉，要从心地自澄源。

人能穷理始知命，事到容心便费言。

造物安排都已定，道中浩浩而渊渊。

王义山

王义山　和康节天意为人二吟

鸟兽不可与同群，人道无亏方是人。

已分工夫须尽我，学中本领在明伦。

川云意思乾坤外，杯酒襟怀天地春。

识得眼前真道理，世间何事切吾身。

王义山

王义山　和清江韩伯善

厥初是理与俱生，一点灵扃透处明。

谁肯枉身徇时好，从来造物忌文名。

雌黄一任傍人说，暴白只依天理行。

输与老农无个事，夕阳黄犊黄烟耕。

王义山

王义山　和清江韩伯善

世间利欲久胥沦，才有诗书不是贫。

三极经纶须是学，一毫愧怍便非人。

充之家国而天下，穷则江湖一钓纶。

寄语黄州王学士，不妨借我华阳巾。

王义山

王义山　和清江韩伯善

文章于道未为尊，求道须教造大醇。

理学一门要精密，时文大病在尖新。

高谈天下经纶易，谁疗目前饥馑因。

拼却挂冠高蹈去，孰云林下果无人。

王义山

王义山　和申屠御史来豫章韵

一衣带水绕洪城，水不在深龙则灵。

檐栋中间人渺渺，烟云朝暮柳青青。

肯将明月清风我，来伴西山南浦亭。

好把甘泉洗贪酷，生民血渍吏牙腥。

王义山

王义山　和王槐城城寄诗韵

惯熟虀盐味，谁云食淡难。

旧尝司国子，今又作儒官。

有手肯炙热，无毡不怕寒。

芹香至今在，常梦到槐安。

王义山

王义山　鹤仙诗

饮马池边号浴仙，仙姿花鹤古今传。

金经尤有延年诀，未数庄椿寿八千。

王义山

王义山　寄题黄静斋

静中乐处是琴书，此乐输君二美俱。

明镜无尘佛关捩，内丹养火夜工夫。

梅花窗下参同契，翠草庭前太极图。

探得黄庭真诀了，不须更看养生符。

王义山

王义山　饯行省郎中王君祥

以儒饰吏号通材，忽报曹装打叠回。

个样归舟惟载月，若为送客只将梅。

云凝春树何堪别，昼永甘棠待再来。

无限依依怀渭水，揽衣不寝夜徘徊。

王义山

王义山　饯怡斋胡宪使

不是胸中熟吕刑，如何议谳极详明。

严于三尺古来法，宽以一分天好生。

仁意满腔皆恻隐，政声交口说廉平。

玉堂本是青毡旧，跳过郎星向上行。

王义山

王义山　郊坛奏告礼成口号

夜半宫中响佩环，小臣仿佛见天颜。

月星明穊斋坛上，穷昊鉴临方寸间。

五色云祥开景运，两行露立缀仙班。

皇心自与天心合，万姓欢呼法驾还。

王义山

王义山　京庠校文和同考官

文堂翕聚众星明，剖蚌扬沙着意精。

幸执楮毫陪末席，敢将文字品诸生。

烘堂莫共赓酬笑，彻夜惟闻倡叹声。

要使西昆文体变，欧公不怕咈人情。

王义山

王义山　冷舍偶成示儿

悔着当初误出山，无聊清绪几多般。

尽教茅舍云遮断，已约梅花月送还。

旅兴须凭酒消遣，家书不住报平安。

逢人休道为官好，骨肉团栾胜做官。

王义山

王义山　龙仙诗

楚尾吴头风乍薰，沧波深拥小龙君。

愿朝帝母龙楼晚，来曳霞裾驾五云。

王义山

王义山　梅梢上雪

六出霏霏过小帘，梅梢着处似沾粘。

天工底事巧装点，只为花疏特故添。

王义山

王义山　偶成

五性感而动，其间善恶萌。

危微相对立，体认要研精。

大学静而得，中庸诚则明。

原头不参透，何以约其情。

王义山

王义山　偶成

良贵由天赋，欺心天可欺。

功名皆梦幻，道理厌新奇。

枫叶敲窗际，梅花对月时。

个般清趣味，料得少人知。

王义山

王义山　钱长白李左丞

徃来不特地之灵，西有长庚一点星。

九路大开行省府，几人争看小朝廷。

只消余力镇衡岳，许大先声到洞庭。

净洗甲兵从此去，烦公更为挽沧溟。

王义山

王义山　钱申屠御史归扬州行台

僻左江南天一隅，烦公原隰遍驰驱。

数元结辈已多矣，百子骏今安得乎。

风力喧传真御史，霜台勇在去贪夫。

翩翩只鹤骑将去，若问腰缠一孔无。

王义山

王义山　钱张宣慰三首

奉宣德意慰群生，曾未□年政已在。

乃父勋名在彝鼎，当家衣钵合钧衡。

如何归隐山林得，不管从来利禄轻。

裴度淮西功业了，伫乘髍传上神京。

王义山

王义山　钱张宣慰三首

贵介而能大耐官，留心翰墨此为难。

龙蛇现影笔端活，风雨惊人纸上寒。

教子一经文墨续，读书万卷夜灯残。

一门数世衣冠盛，曾把君家家传看。

王义山

王义山　钱张宣慰三首

种了甘棠打叠回，遮留竞凑辙辕来。

只存诗檐作行李，若问归囊清过梅。

抵为运筹咨汉杰，传闻近日筑燕台。

为言民力东南竭，好趁层霄阊阖开。

王义山

王义山　盛暑夜起

大块劳形为有生，为生受役自纷然。

几年寒暑人间世，一点灵明心上天。

欲待足时无了日，只今悟处是直诠。

烟霞终是吾归处，谁道丹砂可引年。

王义山

王义山　十月海棠盛开

海棠搀得小春天，独向晴窗弄午烟。

造物胡为太颠倒，此花怎敢占梅先。

王义山

王义山　寿崇节致语口号

东极承颜肃紫宸，恩醲湛露燕群臣。

香传禁柳鸣球瑟，影颤宫花蔼缙绅。

璀璨祥光三殿晓，怡愉和气万年春。

明朝又纪流虹瑞，更效封人祝圣人。

王义山

王义山　书曹徴　勇诗集

当家七步已称雄，君更豪吟句律工。

泸水城存空吊古，睢阳庙在凛生风。

友闻不死世无敌，武惠重来战有功。

能不动心方是勇，教人以善谓之忠。

王义山

王义山　书永嘉嘉禾驿

老来倦跻攀，悠悠憩山侧。

层岚轶穷霓，纡萦困行客。

崖倾觉巑巇，径曲盘险迫。

石老枕云根。桥横界野色。

海峤吞暝晖，松标挂辰极。

残烟罩成幄，长波曳如帛。

天际鸟知还，溪涧鱼自适。

几忘物无我，卢淡意常寂。

泛观穷壤间，天亦局于迹。

荣华忽雕枯，俯仰逃今昔。

倾羲倏再旦，急轨等寄驿。

王义山

王义山　送按察王佥事除行台察院

漠漠天高不可呼，斯民何处诉无辜。

从来鹰隼肯敺雀，除却豺狼安问狐。

霹雳一声碎奸胆，风霜八路击贪夫。

得公数辈遍天下，民命从今盍少苏。

王义山

王义山　送按察王佥事除行台察院

夺去江西一福星，维扬无地着先声。

数千百里人相贺，二十四桥风便清。

只为外台要精采，更烦辣手大支撑。

劝君放缓骑驄马，怕有人来境上争。

王义山

王义山　送按突起魏经历

公论难磨口似碑，肯将虚誉博人诗。

心常近厚元非弱，职在详刑安忍施。

两载依然如始至，一廉岂是要人知。

怕闻驄马骑将去，惹起西人无限思。

王义山

王义山　送丁直谅赴西涧山长

西涧元来只是刘，叶公争取过台州。

退斋赤手来兴复，上水篙撑急向流。

王义山

王义山　送丁直谅赴西涧山长

去时行李只携琴，更带奚奴作伴行。

所谓伊人何所似，漪漪涧水一般清。

王义山

王义山　送奉使翰林颁降历日回

历家差只在毫里，有诏清台子细推。

三代以来宗夏在，溥天之下再尧时。

暂烦英节来将命，归对薇花好赋诗。

夜直禁林如有问，江南民力正疮痍。

王义山

王义山　送升甫归九江

云无心出未为非，鸟倦方还毋乃迟。

只为当初欠归早，教人枉费和陶诗。

王义山

王义山　送升甫归九江

猿鹤才闻归去来，便呼僮仆扫柴扉。

如何出市见车马，惹起他心悔着归。

王义山

王义山　送孙纠弹归镇江

不待文公立学规，士当无愧此深衣。

无人可纠孰挑达，有过一弹谁是非，

不怕转喉能触讳，自言垂老盍知归。

只从北固山头处，直道留为晚景辉。

王义山

王义山　送余仲谦赴江州教

广文要饭又何难，所在侏儒烂饱餐。

热选尽教众人取，冷官要耐五更寒。

四园鼓泽菊三迳，意思濂溪草一般。

湓浦依然遗迹在，道源须是静中看。







卷391

王义山

王义山　送云游莹上人

从前身不梁飞埃，雪窦云峰任往来。

石路滑时宜驻锡，浪头危处且浮杯。

眼高桑下肯三宿，脚健山中能万回。

四大空虚何底止，信渠鑽得红窗开。

王义山

王义山　送允中斋王参政入闽

未到三山声已雷，此行正好趁海开。

榜文争看乖崖押，士类欢呼常衮来。

不信闽中能独占，要令天下总春回。

江西争得公来定，只怕朝家有诏催。

王义山

王义山　宿安仁县市

安仁斗来大，地窄瞰官途。

吏散晚卫早，人稀夜市无。

山多田占少，涧曲水来迂。

犹道茅包锦，县官来索租。

王义山

王义山　题陈宗阳梅花全韵诗集

骚经比兴殆无遗，何独于梅靳一辞。

从逊以来方有司，到逋而后愈难诗。

形容虽巧迹之浅，吟状愈多天者漓。

独在孤山孤绝处，定交惟有雪相知。

王义山

王义山　题点易娄君复

伏羲先天易，其初一太极。

太极生阴阳，阴阳各有画。

濂溪何所传，妙得于太极。

极上作一圈，一圈只是白。

伏羲已为赘，大小圈更十。

不知果何意，多是祖河图。

所以负笭者，敢于嗤吾徒。

愿与易相忘，圈点画皆无。

王义山

王义山　题杜氏匏瓜亭

道包众妙起经纶，粒粟中藏天地仁。

五石匏徒夸彼大，一瓢饮有乐之真。

从来硕果存生意，吾岂匏瓜系此身。

文穆此心唯念旧，还能续得馑亭春。

王义山

王义山　题何氏山阴道院

从来道院江西好，只为涪翁遂得名。

见说何家更清甚，院中终日读书声。

王义山

王义山　题何氏山阴道院

山阴偏被道家占，我祖当年曾写经。

君向阴中敞吟境，何时相伴鹤来听。

王义山

王义山　题黄草塘诗集

凭何强占谢家塘，尀耐诗人忒煞狂。

只把两家诗判断，此塘一半合还黄。

王义山

王义山　题黄高士雪月集

冰作丰姿水作神，群仙境界里诗人。

敲从竹起韵不俗，吟到梅来相逼真。

无己许令参后社，庭坚端的是前身。

有时石鼎堪联句，还许平分坐上春。

王义山

王义山　题僧南浦诗卷

齐己诸人壳已蝉，不传诗印又多年。

水萍粘瓦终无用，风絮沾泥不是禅。

谁识咸酸居味外，要追风雅到删前。

读师句法真家数，拂拂松阴响涧泉。

王义山

王义山　题韶州李同知百泉漱雪吟卷

癖到膏盲药不医，把泉煮石炼成诗。

齿根更着雪来嚼，吟过海关又一奇。

王义山

王义山　题韶州李同知百泉漱雪吟卷

奉命来宣古曲江，春回画戟昼凝香。

使君吟到苏州意，愿睹斯民一日康。

王义山

王义山　题汪才夫石城诗集

文到龙溪大家数，耳孙分剩有诗材。

只因住在修江近，接得涪翁一派来。

王义山

王义山　题吴此民无游集

逼仄怀居非丈夫，吾今语子好游乎。

沅湘到处有司马，嵩华至今谈小苏。

事会无穷闲宇宙，山川有尽眇江湖。

奇闻壮观多收拾，刮目他时看阿吴。

王义山

王义山　题武冈向敏衡无加庄

恭惟陈简斋，与鹤山魏公。

堂堂二先生，后学之所宗。

遗迹所到处，百世犹高风。

武冈有向氏，乃祖家诗礼。

简斋曾来访，鹤山亦踵至。

二先生来时，草木亦光贲。

主人踨蹐迎，出门见大宾。

大带束深衣，整容而肃襟。

揖客坐上坐，樽酒与细论。

向氏家本儒，苦无黄金籯。

惟有无加庄，留以遗子孙。

此庄不在田，非谓三百囷。

庄者敬之谓，为学之入门。

乃祖燕后人，有书便不贫。

能令二先生，肯来共斯文。

向来吾南昌，隐者苏云卿。

魏公令地主，而来访一民。

匹夫道义重，王侯失其尊。

古人不傲士，此风今犹存。

王义山

王义山　题严子陵钓台

吹起炎刘已冷灰，先生功不上云台。

当初同学还何事，毕竟曾经讲较来。

王义山

王义山　题袁州邵录三老图

堂前活现老人星，两个齐眉作寿朋。

更有膝边儿戏彩，此身都及见云仍。

王义山

王义山　题袁州邵录三老图

不夸九老写成图，要似一家三老无。

满把寿觞拼一醉，父前母后子来扶。

王义山

王义山　题郑氏义门

说到义时须割截，如何气象得浑全。

合非真合皆人者，生与俱生有性焉。

友是弟兄常底事，仁于父子本然天。

大书忍字果何意，便觉流于矫揉偏

王义山

王义山　天问

鸿冥未判初，动静根已互。

阴阳无停机，一阖一辟户。

太虚本块气，无形何八柱。

四时自尔行，列星自尔布。

吾闻女娲氏，曾把五色补。

补处绝无痕，亦有未补处。

日无息不运，何处独阴雾。

有龙衔烛照，终日烧不住。

玉川子有言，日月作眼行。

应不外幽独，同此双眼睛。

彼何地而暗，乃假烛以明。

亦有无烛地，暗塞幽冥冥。

吾不解其故，苍苍徒具形。

试唤卢仝鬼，为我叩太清。

王义山

王义山　挽白鹿洞宾吕善居

元是双峰门下士，席间参请到源头。

鲁人知有乐正子，汉世曾称马少游。

白鹿洞宾儒领袖，紫阳教主道源流。

有儿曾斫月中桂，家学相传卒未休。

王义山

王义山　挽度宗

道隆兼德厚，民庶乐难名。

宫合府中一，身修天下平。

有条皆快活，无事不清明。

长乐天将晚，如闻问寝声。

王义山

王义山　挽横海曾朝议

父子眉山多一苏，衣冠盛事再堪图。

岫云懒出官情薄，霖雨未成舆望孤。

横海仅存遗藁在，临川有此老师无。

瓣香久欠南丰敬，东望灵车天一隅。

王义山

王义山　挽胡经干

手画兵家八阵图，儿时此志已吞吴。

英雄豪杰所同者，将相王侯有种乎。

事竟无成空感慨，天胡不忍死须臾。

东南留得斯人在，半壁乾坤只手扶。

王义山

王义山　挽黄松涧

少陵元是谁家数，衣钵当初自审言。

松涧于何寻的派，涪翁之后又仍孙。

几篇忧国诗奚寄，一念爱君天所根。

不比骚人弄光景，读君遗稿死犹存。

王义山

王义山　挽家溪危知郡

当家旧只说骊塘，近代家溪名又香。

仁智扁斋天动静，正邪抗疏界阴阳。

伤哉所到方丹毂，惜也斯人不玉堂。

孤负锦江人望断，使君已在白云乡。

王义山

王义山　挽贾平章生母

有子万事足，相与乐湖山。

花迳板舆稳，萱庭衮服斑。

轲亲荣鼎养，鲁国忽丧还。

元气极之母，生贤奠两间。

王义山

王义山　挽贾平章生母

修龄逾八袠，五福萃诸身。

翟服仪容旧，鸾绫谥诰新。

艰难共淮楚，褒表建齐秦。

曾听呼儿道，仲华能笑人。

王义山

王义山　挽介堂胡知郡

忆昨云从东野时，天街携手话心知。

澹庵往矣谁其嗣，文定今之学者师。

德邵年高前辈行，山摧木坏哲人萎。

虎头城下艰难共，古道如公更有谁。

王义山

王义山　挽介堂胡知郡

六馆诸生伏下风，少年声价在黉宫。

交游湖海天下士，规矩乾坤心匠中。

竹使分符春坱坙，棠阴匝地昼朦胧。

新昌人所难为事，人到于今说介翁。

王义山

王义山　挽李教授

偏是书生赋分悭，生平受用只儒酸。

非无热处可炙手，禁得寒时做冷官。

乃父向年已科目，好儿今日又衣冠。

期颐上寿古来少，归去关山雾雨漫。

王义山

王义山　挽鹿泉贾参政二首

夺得公来镇古洪，武昌棠荫蔼春融。

生民立命学有用，活佛救人天大功。

上帝遗符徵范镇，斯民失怙哭温公。

山横抱犊人何在，草木蜚号一夜风。

王义山

王义山　挽鹿泉贾参政二首

一老皤皤六十余，直从苦硬做工夫。

可怜爵齿墙于德，惟有诗书付尔孤。

后学失师谁主此，斯文坠地果天乎。

榇归只借帆风力，最是舟中麦也无。

王义山

王义山　挽平轩王府判

儿女来前痛别离，遗言埋骨用深衣。

当家曾把僧衣葬，谁识平生此意微。

王义山

王义山　挽平轩王府判

犹记琼林锡宴时，平轩折得好花归。

而今花与人何在，日暮江东云自飞。

王义山

王义山　挽山居刘侯官

渥漥生出此骅骝，父子当今第一流。

争道老泉生二秀，最难锦水又三刘。

悫亡明道碑东洛，塾死文公哭婺州。

留得一家书脉在，郎君见说突烟楼。

王义山

王义山　挽山居刘侯官

赋埒相如轧子云，词场几度策奇勋。

不卑铜绶肯为宰，须是玉堂方著君。

准拟日边行接武，奈何地下要修文。

试将六稿从头读，羞杀时流把砚焚。

王义山

王义山　挽山居刘侯官

雪坡仙去又山居，凋谢堪为世道悲。

师鲁仅存遗集在，乐天无限故人思。

追怀把酒论文日，忍读停云对雨诗。

千里有书报埋玉，衔哀莫写泪交颐。

王义山

王义山　挽善庆堂黎朝奉

闻孙姓字魁天下，知是堂中积善深。

天岂有私惟福善，公于责报本无心。

方来诸少庭森玉，管取明科榜又金。

他日貂蝉食家庙，一门青紫列如林。

王义山

王义山　挽实斋刘尚书

紧官都做了，只欠到台司。

言路古之直，经筵帝者师。

极中五福备，天下达尊推。

方曳星辰履，商山已茹芝。

王义山

王义山　挽实斋刘尚书

节麾仍帅阃，三道福星临。

政澈寒潭底，人行明镜心。

船中不留月，童背也无琴。

谁憩甘棠下，无穷蔽芾阴。

王义山

王义山　挽松麓李佥判

手拈老笔眇词场，余子如何敢颉颃。

疑是前身真贺白，不然今世又苏黄。

片文落处人争诵，一第欠于天取偿。

造物却教二郎做，立身既好又名扬。

王义山

王义山　挽苏少章

曾趁当年桂子秋，烦公引领广寒游。

春官报罢笑归去，底事无成付命休。

诗又江湖一家数，学寻伊洛到源头。

忍将感兴篇来读，望断修江无限愁。

王义山

王义山　挽遂初陈尚书

到得咸淳国步艰，几回杭疏动天颜。

丈夫那肯死牖下，余子从教活草间。

有分珠厓终着去，无心白发望生还。

故人目断暮云处，雾雨蒙蒙山外山。

王义山

王义山　挽溪园周知郡

英英玉立已班行，地位如何不庙堂。

久合飞腾上华要，只缘抱负太刚方。

阶庭竞秀夸诸少，衣钵先传属长郎。

最是一家古三代，棣华今尚有余芳。

王义山

王义山　挽溪园周知郡

记得年时试别头，得君引我上瀛洲。

当场独步眇余子，好手先拈第一筹。

锦水曾寻香戟梦，洪崖去伴赤松游。

瓣香遥致生刍敬，渺渺螺川涕泗流。

王义山

王义山　挽熊墨庄

积谷翁家诧富强，千斯仓与万斯箱。

尽教此辈更多蓄，输与先生这一庄。

身已九京名不朽，家藏万卷字犹香。

向来有子曾充赋，赢得此田常不荒。

王义山

王义山　挽熊县丞

三叹丞哉不负余，阶庭兰玉又森如。

乡邻称道有是子，祖父传来只此书。

勇上璧流逼霄汉，相将金榜到门闾。

从前不朽惟家学，不必籯金自有余。

王义山

王义山　挽云屋徐侍郎

阖朝奔逸荡无关，夜半潇潇风雨寒。

世乱争先寻活路，时贫输与做穷官。

平生自谓学无事，一死谅非君所难。

到此彷徨犹不忍，国亡那敢计身安。

王义山

王义山　挽云屋徐侍郎

雁塔题名墨尚鲜，九州四海此同年。

故人直上青云路，凡俗那能白骨仙。

不善巧图真个拙，只因方处久些圆。

万钟不博箪瓢乐，有命何如有性焉。

王义山

王义山　挽竹芗龚侍郎

犹记乌台第一章，当年物论忒雌黄。

人心自有公非是，天理岂能终晦亡。

奸魄虽生名已死，弹文尚湿墨犹香。

偷生宁复百年活，地下何颜见竹芗。

王义山

王义山　挽竹芗龚侍郎

一木难支大厦倾，阖门拼却赴波鲸。

归来止为寻坟陇，隐去不教知姓名。

剩有诗篇传不朽，相从野老话生平。

翩翩只鹤扶云去，群玉峰头籍大清。

王义山

王义山　王母祝语

壶峤天低乐圣时，南薰初试度兰池。

影飞霞佩朝金殿，曲奏云和献玉卮。

稽首万年尧历永，承颜五色舜衣垂。

仙家更有蟠桃在，明日重来谒帝墀。

王义山

王义山　王母祝语　菖蒲花诗

昔年有母见花轮，富贵长年不记春。

今报紫茸依碧节，献来慈极寿庄椿。

汉家天子嵩山路，又见蒲仙相与语。

而今帝母两怡愉，莫忘九疑山上侣。

王义山

王义山　王母祝语　长春花诗

东风不与世情同，多付春光向此中。

叶里尽藏云外绿，枝头剩带日边红。

百花能占春多少，何似春颜长自好。

清和时候卷红绡，端的长春春不老。

王义山

王义山　王母祝语　宫柳花诗

御墙侧畔绿垂垂，接夏连春花点衣。

好似雪茵胡旋舞，楼台帘幕燕初飞。

薰风日永彤墀晓，宫妃簇仗呈千巧。

就中妙舞最工奇，戏痛玉球添一笑。

王义山

王义山　王母祝语　蟠桃花诗

蕊珠仙子驾红云，来说瑶池分外春。

道是当年和露种，三千药实又从新。

红云元透西昆路，青鸟衔枝花颤舞。

薰风初动子成初，消息一年传一度。

王义山

王义山　王母祝语　蔷薇花诗

碎剪红绡间绿丛，风流疑在列仙宫。

朝真更欲薰香去，争掷霓衣上宝笼。

忽惊锦浪洗春色，又似宫娃逞妆饰。

会当一遣移花根，还比蒲桃天上植。

王义山

王义山　王母祝语　芍药花诗

倚竹佳人翠袖长，阿姨天上舞霓裳。

娇红凝脸西施醉，青玉栏干说叠香。

晚春早夏扬州路，浓妆初试鹅红妒。

何如御伞掖垣中，日日传宣金掌露。

王义山

王义山　王母祝语　石榴花诗

待阙南风欲上场，阴阴稚绿绕丹墙。

石榴已着乾红蕾，无尽春光尽更强。

不因博望来西域，安得名花出安石。

朝元阁上旧风光，犹是太真亲手植。

王义山

王义山　王母祝语　万年枝诗

百子池边种最奇，无人识是万年枝。

细花密叶青青子，常得披香雨露滋。

东风向晚薰风早，禁路飞花沾寿草。

年年圣主寿慈闱，先献此花名字好。

王义山

王义山　王母祝语　萱草花诗

当年树背入诗章，绿叶丹花有晖光。

为道宜男仍永世，福齐太姒炽而昌。

犹记夏侯曾与赋，灼灼朱华凝瑞露。

紫微右极是慈闱，岁岁丹霞天近处。

王义山

王义山　王母祝语　栀子花诗

当年曾记晋华林，望气红黄栀子深。

有敕诸宫勤守护，花开如玉子如金。

此花端的名檐卜，千佛林中清更洁。

从知帝母佛同生，移向慈元供寿佛。

王义山

王义山　吴仙诗

一曲清歌艳彩鸾，金炉香拥气如兰。

西山高与南山接，剩有当时却老丹。

王义山

王义山　五无歌送张参政

一钱刘太守，也被一钱污。

今日公归去，一文钱也无。

临去受百纸，清哉杜大夫。

今日公归去，半张纸也无。

清献出蜀日，琴鹤与之俱。

今日公归去，琴和鹤也无。

东山船载月，皎洁如冰壶。

今日公归去，船中月也无。

问公何所有，所有与人殊。

只有一廉字，欺人百世无。

王义山

王义山　西湖即席和冷泉亭韵

石溜寒泉山色阴，我来本不为花寻。

愿分一滴清泉水，尽涤平生尘垢心。

虚洞迂风桥畔过，急滩泻月水痕深。

襟期难与凡人道，好和沧浪濯足吟。

王义山

王义山　小圃梅柳之争　柳与梅争

梅兄住在水之滨，五柳先生便有云。

传语林逋须着让，堤边风景要平分。

王义山

王义山　小圃梅柳之争　梅与柳争

水边半树月模糊，移取山来更姓孤。

未许渊明全占断，盍留一半乞林逋。

王义山

王义山　丫头岩

露出佳人半面看，晓鬟梳起碧云团。

路傍老尽几春色，犹学丫头不顶冠。

王义山

王义山　夜宿严陵舟中

好风特地送帆开，刺破芦花雪几堆。

浪裹烟波渔唱歇，岸头更点雁声催。

船空载取月同云，蓬破偷将天入来。

拂早起看鸥睡醒，笑侬抹过子陵台。

王义山

王义山　谒按察马佥事

黩货无厌政贿成，几年蔀屋不曾晴。

击奸霹雳从天降，烛物晶明揭日行。

影在乌台已风采，特烦龙节更澄清。

儿童走卒更相顾，夹道传呼司马名。

王义山

王义山　谒按察马佥事

此瑟新更击巨贪，六条察吏首言趀。

划开云睹青天日，全藉风闻白简霜。

佥谓激扬须獬豸，如何放过此豺狼。

诸生饥欲死难忍，惟有广文餍稻粱。

王义山

王义山　谒参政张献子

曾侍龙楼晓色催，真仙那肯下蓬莱。

离方共睹重光日，震位欣闻长子雷。

奉使只应天上去，运筹暂作幄中来。

老夫羞把诗怀袖，只为明公是秀才。

王义山

王义山　谒申屠御史

向来汉相肃朝纳，建武中兴又说刚。

等是当年名御史，到今百世又流芳。

王义山

王义山　谒申屠御史

云渺梁砀山水深，千年标致杳难寻。

只今来伴东湖月，惟有沙鸥识此心。

王义山

王义山　谒申屠御史

褰帷问俗驻洪都，听得舆人夹道呼。

好事被君都做了，个般风力自前无。

王义山

王义山　谒中斋杨左丞

向来曾拜紫宸衙，亲见先班奉日霞。

帝室馆甥贵公子，王姬下嫁旧儒家。

执中默契心传妙，勤有无穷学问加。

带取孤山作作伴，清吟尚可趁梅花。

王义山

王义山　月岩

岩中一个月胚胎，知是谁将斧凿开。

一夜六丁将帝敕，驾空推起上天天。

王义山

王义山　蚤起斋檐独坐

轻寒测测雨冥冥，不觉閒中春一庭。

老竹似欺窗草绿，落梅微间翠苔青。

倏听莺语调新曲，默看蛛丝网碎屏。

物意人情两相得，莫容尘俗挠中扃。

王义山

王义山　赠陈梅垣

竹外重门不待扃，此垣缭绕自天成。

一枝潇洒无尘涴，半夜高寒对月明。

特立丰标仁者静，生平骨格圣之清。

纵饶曾与逋仙约，只许溪前见影横。

王义山

王义山　赠邓可欺

萌一欺心理便亏，久之天定胜人为。

贾臣负担行吟日，韩信低头出胯时。

自怯终于强者弱，不争是乃胜之基。

彼来欺我自欺耳，只要我心无自欺。

王义山

王义山　赠邓梓林

乔木森森说邓林，自从拱把至于今。

虽然本质生成美，全是乃翁培植深。

勿使杯卷戕所有，或容斤斧得而寻。

非材自愧沟中断，也有庭槐满地阴。

王义山

王义山　赠丁道士游浙

毕竟前身是令威，昂藏鹤样更能诗。

此行游遍江湖了，来访逋仙又一奇。

王义山

王义山　赠山村梅癯

我爱梅花村得好，来伴山村与卜邻。

却有一般不村处，冰为胸次玉为神。

别有村人村得俗，满口肥甘烂钱谷。

那知山村梅样癯，肯向人言饭不足。

山村切莫学我痴，腹中有字不疗饥。

会有东君老知己，陇头先春寄一枝。

王义山

王义山　赠心月相士

十五以前月，清光逐夜生。

自朔以至望，浸长而浸盈。

十五以后月，明减而生魄。

自望以至晦，浸微而浸阙。

嗟彼天上月，有圆阙阴晴。

惟有心月月，天者常清明。

持此以鉴人，妍媸奚所遁。

此月天在天，月在尔方寸。

王义山

王义山　赠医士熊月湖

缘何扁鹊号良医，传法元来饮上池。

化作月湖湖内水，愿捐一滴救疮痍。

王义山

王义山　赠医士熊月湖

月湖镜样十分清，诊视还他指下明。

那似月湖心地好，愿人常似免长生。

王义山

王义山　斋居杂兴

道理须从妙处寻，静中观物了吾心。

一时俯仰成朝暮，万变纷纭几古今。

蠖屈蛇伸非矫揉，鸢飞鱼跃自升沉。

莫随名利相牵引，方寸胶舟泥寸涔。

王义山

王义山　斋居杂兴

一身自有一乾坤，拍拍阳和禀得淳。

诗思已随春意动，夜衾不怕晓寒新。

未应云谷成辽邈，常把沧洲入想因。

觅句看书无个事，清泉可饮便非贫。

王义山

王义山　斋居杂兴

山水之中足可娱，田园数亩任荒芜。

论交惟有诗知己，把酒相忘月与吾。

秀石漱泉清可砚，孤峰挂日影堪图。

可怜直节如松劲，刚被秦封作大夫。

王义山

王义山　斋居杂兴

木曳斜晖抹淡红，薄窗微惹一帘风。

水如银样浸新月，山耸翠标撑碧穹。

天为骚人开眼界，酒寻好句入杯中。

兴来点检江山罢，顷刻阴晴笑化工。

王义山

王义山　斋居杂兴

天根分上下，月窟几晴阴。

老树吹来古，流芳直到今。

四时花不断，一本理尤深。

记得南轩说，要观生物心。

王义山

王义山　枕上闻风

风撼林间万窍开，耳边雨带暮潮来。

似知书困难为宽，刚把天声为唤回。

王义山

王义山　中屠御史袖诗来访和韵以谢

曾侍鹓行步赤墀，入山正为怕人知。

自惭不直百金伎，空有囊中药不龟。

王义山

王义山　中屠御史袖诗来访和韵以谢

满前舞鲜杂号狸，揽辔澄清众所期。

今日忠良方得路，愿歌守道四贤诗。

王义山

王义山　中屠御史袖诗来访和韵以谢

云卿曾屈帅垣尊，讵谓如今古道存。

驄马行行人且避，如休容易到山村。

王义山

王义山　座间分韵得道字

一年景物秋最好，秋到重阳秋更老。

留取黄花待再来，殷勤寄与西风道。

菊花了后到梅花，梅花开时雪交加。

何当雪月交光夜，与君重约醉流霞。

王艺

王艺　吴下同年会诗

琼林春暖记分违，叙好如公在昔稀。

鱼腹一书劳远寄，鹊枝三匝幸相依。

初筵虽负兵厨约，馀爱终分赵日晖。

从此吴门书盛事，即看丹诏凤衔飞。

王亦世

王亦世　海寇赵某伏诛

凭陵海若玩波神，怙恃乾坤不杀身。

刀锯未加先自殒，陆梁未有白头人。

王易简

王易简　九锁山十咏

萧洒殊庭西，玉室青孱颜。

华阳隐邃道，元盖浮尘寰。

紞紞天鼓鸣，烂烂岩屋斑。

谁悬隔凡石，此已非人间。

群仙本容物，为我开重关。

王易简

王易简　九锁山十咏

风烟谷口亭，岩穴神仙宅。

迳回閟天光，云湿滴乳液。

宝盖遥当空，篝火忽奇迹。

不见菇芝人，残枰弃黑白。

跻攀幸有逢，筋力何足惜。

王易简

王易简　九锁山十咏

凤兮尔何来，聀聀鸣高岗。

山风度玉箫，竹实丰餱粮。

至今嶙峋石，如作毛羽翔。

深溪阻造极，悬磴聊褰裳。

踟蹰不忍下，树杪青天长。

王易简

王易简　九锁山十咏

晴砿步清空，洞户抚巀巐。

何年出水龙，张口见齿舌。

相传此得名，灵骨蜕如雪。

岂其风霆化，诘曲余故穴。

想当夜半归，九锁一时掣。

王易简

王易简　九锁山十咏

绝壁中嵌空，秀石下插地。

缅怀玉局仙，於此冠盖萃。

云泉俨昨游，卉木遗古意。

青山日迎客，何者传姓字。

斯人千载名，揽胜乃余事。

王易简

王易简　九锁山十咏

古来得道人，一往无留踪。

胡为恋幽绝，努力抗祖龙。

冠簪宛如刻，藓蔓不敢封。

形化影未灭，石坚诚可通。

灵仙去已遥，聊尔惊凡庸。

王易简

王易简　九锁山十咏

行云倏变灭，本作须臾期。

山灵护清气，英英幻真姿。

旧雨洗犹在，高风吹不移。

触石有动意，出岫无还时。

扶桑如可薪，炼此白玉芝。

王易简

王易简　九锁山十咏

岚阴四围合，涧水数折流。

试手翻碧海，卷雨来青虬。

静躁为人役，蓄泄同神谋。

长歌亭上诗，飞仙不可留。

倚栏天风寒，问信骑鲸游。

王易简

王易简　九锁山十咏

天吴泣海枯，化石空山中。

陵谷历千变，倒倚蓬莱风。

铁壁立峭绝，轂波漾玲珑。

前岩寄游屧，大巧藏神功。

素屏三十丈，画手谁与同。

王易简

王易简　九锁山十咏

泠泠佩行空，湛湛镜无滓。

至洁漱岸骨，余润蒸石髓。

山上真人居，鼎灶长不毁。

犹闻洗药香，渐作落花水。

临流且勿赏，清音濯幽耳。

王易简

王易简　题大像

□□未生时，先有此石岩。

一从下生已，□□□□□。

初发混沌窍，吐尽龙宫函。

嗟□□□□，巍坐当空嵌。

按足大地动，□□□魔芟。

丹青架楼阁，僪免苔藓缄。

上方见顶相，下方仰裙衫。

谁如福智人，独脱神鬼监。

龛灯集烟燿，天花坠云衔。

我行岂不遥，迫此十口馋。

叩门觅津梁，忽觛大力帆。

善哉此方俗，不解走巫咸。

仰佛何拳拳，盥佛何掺掺。

灵石兆三生，神感浃至诚。

我出唁佛语，谁能知圣凡。

王易简

王易简　题高房山夜山图

高侯妙笔生夜光，李侯正倚斗牛旁。

凄凉看尽吴山月，玉镜台前翠凤凰。

王易简

王易简　咏保母帖

黄閍断刻得者谁，双松下殉方壶螭。

其文记述保母李，云是大令之所为。

点画安知尚年少，笔不可制从儿时。

当其翰墨托久计，异哉岁月如前期。

为怜樵人巧收拾，岂无行道犹嗟咨。

残砖裹送平原家，阅古众帖奚独遗。

穷诹远引商是非，具眼落落多传疑。

尘埃尺纸拂陈迹，闻君好事卷赠之。

简编无端发汲冢，陵谷何年沈岘碑。

坐中赏识本易厌，世外隐伏劳旁窥。

骚人胜士一朝玩，孝子慈孙千古悲。

君不见钟侯书法亦大奇，下穿墟墓求其师。

王易简

王易简　游宝林寺

玄度存遗迹，玄英有旧诗。

城中独高处，雪后最佳时。

拂壁书行纪，逢僧问故祠。

阑干频徙倚，不奈朔风吹。

王奕

王奕　八月八日偕庙学教授曹彦礼及孔颜孟三氏诸孙童齐集游逵

浴乎沂，漱乎逵，

晞予发兮二水之湄。风飘飘兮吹衣，

高门出兮雩门归。千八百年之下兮何时，

得蹑遐踪兮逶迤，欣慨交集兮眇黄唐之莫追。

已而已而，逝者如斯兮予将何之。

王奕

王奕　八月望日深衣抱高庙御琴奠酒首歌南风继作忆颜三氏诸孙环立以听为

秋日晖晖兮槐市成林，白鸠关关兮汉柏阴阴。

杏坛高兮几寻，奠桂酒兮孤斟。

苍梧不可呼兮犹得抱南风之琴。哀颜夭之不永兮，

伤哉兮遗音，契千古兮遐心。

王奕

王奕　宝香院

山如螺髻塔如簪，三面江环一径深。

晓雾拂岩凝蜃气，夜潮归壑听龙吟。

恋凉人坐临流石，带暝禽投隔岸林。

独憾宝香名未称，只就唤作小江心。

王奕

王奕　别宣尉王中斋

自笑灵龟久不灵，巧逢天地换清宁。

典型顿觉空诸老，肝膈未能忘六经。

朔雪渐深头转白，洛山虽无眼还青。

杏坛寂寂遗音在，靠得汾亭有父兄。

王奕

王奕　呈申屠御史忍斋二首

世家矫矫汉申屠，博古能今命世儒。

豪杰雅知真北学，扶摇久已作南图。

扬州台近催骑鹤，阚水秋深尚忆鲈。

好载白云同一出，檐头新港即荣涂。

王奕

王奕　呈申屠御史忍斋二首

壮游久负子长才，斥鷃几成困草莱。

千载幸逢皇极运，两生端为圣门来。

谁知白发余年健，得共黄花笑口开。

明日西风归棹远，怀人空忆古樽罍。

王奕

王奕　呈招讨李春野

元田种玉不传方，春去春来野自香。

雁入燕云丹未反，笑援明月醉山阳。

王奕

王奕　呈招讨李春野

袖拂徂徕涉太峰，曾同太白舞西风。

归程鹤瘦扬州远，著访吾宗太乙翁。

王奕

王奕　春晖亭为榉川子赋

昔人念亲心何如，喻彼百草蒙春晖。

一川含绿草方长，满地落红春已归。

草欲报春春忽改，子欲养新新不待。

嗟哉物尔人亦然，对草无言泪如海。

阳春有脚还复来，今年花谢明年开。

慈亲一去不复见，画图空写春风面。

榉川有子思报亲，结茅竹亭留白云。

亲恩难酬春易过，独倚栏干怨春暮。

寄言孝子须惜时，流光暗促亲颜移。

春盘荐脆须及早，莫待酒浇坟上草。

王奕

王奕　次韵上雪楼程侍御

当年雪片大如席，独立楼头有此翁。

集霰已知漫大地，行窗转觉舞回风。

洛阳公子衾谁共，姑射仙人梦不同。

且倚玉栏看世界，郢歌一曲月明中。

王奕

王奕　大夫松

立身地位本清寒，下界虚明孰敢干。

惊驾不因风雨恶，到头犹守旧苍官。

王奕

王奕　到扬州

仙去琼花不见根，津桥明月共谁论。

百余载作江藩翰，十几年来蓟户门。

淮海楼头诸老眼，平山堂外六军魂。

翻愁吴楚空遗彦，作史无人岁月昏。

王奕

王奕　登黄龙峰

黄龙峰顶接天高，下视尘寰走蝟毛。

坤野未能休血战，鼎湖谁复恋乌号。

一杯彭蠡空浮泪，万里长江漫激涛。

安得驾虬鞭霹雳，涨翻溟渤洗腥臊。

王奕

王奕　登秦邮文游亭天壁亭长歌

湖天澹澹湖水碧，湖风冉冉湖云收。

湖白几顷菰米地，湖汊几摺芦花洲。

几千万劫走尽夜，三十六镜磨春秋。

江南狂客归自鲁，骑驴载酒游文游。

文游已落钟鼓界，斯文丧矣游人羞。

蚌胎明月吸莘老，鸦背落日悲少游。

东坡双井化异物，神光奕奕穿斗牛。

文章不逐岁月老，精爽常与天地流。

赏心倘得际美景，薄才乍许追前修。

安得老米鸡距笔，生绡百疋横戈矛。

守台旧卒年九十，颐隐于脐肩过头。

六十年前边鄙事，且言且泣气咽喉。

甚言秦欲帝万世，据此要地置急邮。

海田陵谷无定在，如今非项亦非刘。

王生感慨重抵掌，惊起一片湖中鸥。

鸥飞没入翠烟里，乾坤纳纳归双眸。

何当飞出天壁外，春风吹散眉峰愁。

王奕

王奕　庚寅五月十二日偕赵平甫拜采石神霄宫太白坟

孤风吹黄鹄，远客归自鲁。

瓣香拜公坟，梁月重凄楚。

比曾登太山，依韵踵遐武。

生平景仰心，兹夕遂亲睹。

何地无青山，何人无黄土。

艳艳谪仙翁，配月照今古。

惜载生死世，于道竟无补。

世乏蹈海人，此事与谁语。

王奕

王奕　鼓泽新县靖节祠

已曾采石酹诗仙，又拜书岩荐菊泉。

京口火头才负乘，柴桑处士便归田。

驰驱名并诸公驾，尸祝谁碑百世贤。

近代从容人死义，后先二尹合俱传。

王奕

王奕　观潮阁

南岸客来过北岸，浙山尽处见闽山。

清秋井邑棋枰里，落日汀洲画轴间。

王奕

王奕　归途有感

少小从师读鲁书，几回掩卷想风雩。

得游邹鲁圣贤地，谁创华夷道德涂。

地势虽然有离合，脚跟却莫放模糊。

不知江右明经士，曾识春秋两字无。

王奕

王奕　过江绝句

玉勒金台逐去尘，十年多少渡江民。

中流试扣金山老，曾有深衣过鲁人。

王奕

王奕　汉柏

肤剥心枯岁月深，孙枝已解作龙吟。

烈风吹起孤高韵，犹作峰头梁甫音。

王奕

王奕　和叠山拜李白墓

唐朝组绶不能羁，驴背人者醉似泥。

自欲驾虬凭化往，不因飞燕误宫题。

江涵采石吟天阔，月落青山冢未齐。

雅废伦亡知己少，青枫黑塞梦凄凄。

王奕

王奕　和叠山拜虞雍公庙

滴血书笺吁帝言，此功端已与之天。

是非成败人间事，生死去来方外仙。

龟背丰碑昏落日，鸦巢老木倚孤烟。

庙前万舸随风下，应笑当年澛港船。

王奕

王奕　和叠山到山阳郡学四诗

一水西来衣带然，界开北极与南天。

轨文龃龉二百载，豪杰疏违几十年。

幸际干戈屯祸极，挽回礼乐泰和先。

酒廉米贱山阳郡，多少吟仙与醉仙。

王奕

王奕　和叠山到山阳郡学四诗

龆时蠹简剔残灰，皓首谁知吻带埃。

负笈有机尊鲁国，扣阍无力上燕台。

茹芝四皓还须出，绵蕞两生终不来。

中道喜逢倾盖友，相携一笑亦奇哉。

王奕

王奕　和叠山到山阳郡学四诗

神仙无药可医狂，未死男儿未易量。

东海水应随血碧，西山薇亦逐名香。

君臣分义如能尽，天地鬼神终不忘。

自有人心香火在，不消畏垒与桐乡。

王奕

王奕　和叠山到山阳郡学四诗

一代英雄不数人，百年聚散重伤神。

歌阑牛角天还晓，铎振鱣堂道又春。

泗水尼山圣贤地，江云楚月去来宾。

淮安荡荡朝天路，附骥新吟莫厌频。

王奕

王奕　和叠山隆兴阻风

休将铸错悔当年，事契天心或不然。

殷士莫嗟留楚棹，孟婆久送过河船。

惜哉燕谷空埋骨，自是圯桥少授编。

毕竟火龙科目贵，二山忠义贯苍天。

王奕

王奕　和叠山送淮安士友韵

金台去棹倚云开，和饯诸诗已罄怀。

行计竟为尊鲁出，橹声相逐过江来。

定逢归旆荣桑里，岂料危机伏茗杯。

愿梓新吟留宇宙，也胜苏武得生回。

王奕

王奕　和叠山小姑海门第一关诗

此是长江第一关，孤峰矫首耸遐观。

人今人古兴亡事，帆去帆来上下澜。

庙有神明司地险，舟藏鬼蜮过门难。

吾侪出处凭天道，浪自舂撞意自宽。

王奕

王奕　和叠山小姑庙

舟如飞叶浪如雷，寄与江神不用猜。

贞士偶因诸老出，两生端为圣门来。

但沿沂水求雩瑟，即返严滩访钓台。

可惜汉江风浪定，矶头不见予卿回。

王奕

王奕　和叠山舟过澛港

长江几载界残棋，未著何知此地危。

万舸军中焉用汝，一声锣罢竟何之。

六民堕劫谁阶厉，百罚鞭尸悔莫追。

欲识开头摇手处，推篷一一问篙师。

王奕

王奕　和杜少陵望岳一首

封禅七十二，万古事未了。

两仪一开辟，三观几昏晓。

自昔祖龙来，讫今歌凤鸟。

吾尝登东山，鲁亦未可小。

王奕

王奕　和段好古外郎二首

休烦蜀鸟劝归频，正欲尼山拜圣人。

若使诗书灰烈焰，便应天地化微尘。

汉书牛角虽漫夜，鲁史麟经不断春。

花市一番风雨后，几多桃李又重新。

王奕

王奕　和段好古外郎二首

黍峰蒲糁正关情，况复登高望冶城。

惊见北方真学者，尚怜南国旧书生。

风遗异世晋有笏，犹在君家唐未轻。

三复谩行诗句好，雩坛从此振吟声。

王奕

王奕　和李太白泰山一首

泰山天地极，邹鲁圣贤关。

周匝二千里，卓然位其间。

五文合泗水，八荒无竞山。

扶舆清淑运，日夜何曾闲。

尼山连峄阜，岂徒翠浮鬟。

轩辕与羲昊，孔孟垂曾颜。

正气尽此出，高哉其可攀。

王奕

王奕　和李提学存耕铅山酌廉韵

先生在荷峰，此日赋泉石。

及今又重午，领客酌莲碧。

教雨落九垓，随地成廉泽。

师友系天伦，岂必同过客。

孔孟与曾颜，日月照不息。

袖香拜邹鲁，历历抚遗迹。

沂水并尼山，雩坛俨如昔。

晞发濯我缨，埃溘尽湔涤。

归来见佳吟，转觉肝胆易。

此事不得再，此日良可惜。

自怜饮食身，犹受气形役。

何当坐百原，一啸脱尘屐。

王奕

王奕　和卢痚斋多景楼韵

一合乾坤气脉连，蜜甜本不拣中边。

几千万劫本同此，百八十年何间然。

北固英雄前去古，中原文献后来贤。

老怀登此成欣感，日落苍梧生紫烟。

王奕

王奕　和罗隐诗再题多景楼

老子英雄费了吟，鹿儿化马不消寻。

死生寿夭苍生命，治乱存亡上帝心。

嶓冢西来山叠叠，焦金东望海深深。

眼前参透坎中画，始识恒河只寸涔。

王奕

王奕　和申屠忍斋隶籍秦邮韵呈苟治书生

笑认鸾江旧佑环，大槐梦觉已无关。

看花要在雪霜里，品士莫于文字间。

乌府清风如有约，鹤楼明月不教閒。

直须存活苍生了，却把丹囊贮九还。

王奕

王奕　和徐中丞容斋旧泰山一百四韵贽见

蹇予铅椠生，角角鸡鹜食。

青衿学校身，白发书传癖。

万卷老边笥，一区守雄宅。

媚俗懒低眉，慕古展长揖。

少年涂抹技，志愿靡终丝。

几载拂高驼，苍梧与西极。

开云上衡山，景仰昌黎伯。

史记在山川，遐踪喜驰轹。

望岳企少陵，吟岱拟太白。

惜哉阻关河，游齿朽尘屐。

悠悠邹鲁心，坐见岁月历。

雩坛想风沂，恨天沃焦膈。

文理思楷林，手植槐桧柏。

虽难陋巷回，岂不束带赤。

髫年诵鲁论，掩卷望天级。

神哉六鳌转，一夜混藩国。

驱车上金台，卿相去如织。

逐日未化邓，心血自撞激。

既惭西山夫，尚堪东鲁客。

心旌久摇摇，梦寐在屋壁。

忽逢缑山仙，扶我玉川腋。

百拜揖温良，叙此宇宙隔。

秋丁杏坛下，展膝陪丈席。

三圣长幼间，樽俎见徐疾。

翌朝谒林墓，稽首龙门跸。

大庭与尼山，历历抚遗迹。

书肠廓鄙吝，若有鬼物擘。

慨思今何时，文轨混南北。

春秋一太极，鸿蒙再开辟。

草木复甦鲜，川原尽疏涤。

燕赵与秦陇，可以劲气吸。

岂无中原学，共此浩荡臆。

扶舆久郁翁，一发定无敌。

倘不登岱宗，何由俯鹏翼。

遂偕二三子，崎岖历阡陌。

搴裳涉五汶，揫爽薄吟锡。

扪参上天门，四海同一碧。

偃然帝孙尊，不放寸山出。

南衡走奴隶，西华失名额。

中宵展红输，万有破元关。

玉女毓渊泉，流作圣贤泽。

正气吐长林，不与籾俱讫。

洛阳帝王所，兴废每不测。

尼峄香火期，未可限千百。

伛指登封君，令人重惊栗。

金丸互巧惛，何异雉卢掷。

丑哉骊坑人，终然化豝貉。

刻心假碑篆，侥幸脱经兀。

岂知觐岳心，正在述方职。

登望虽殊时，圣狂不可域。

吟人类夸誉。谁复论顺逆。

北方豪杰地，罕见吾其惑。

游览下山来，低眉恣搜索。

或采之道途，或求之方册。

或咨新少年，或质古碑刻。

挑包到东平，得士仅六七。

在昔遗山翁，盛美信难匹。

一笑洗簪腻，临风倚孤节。

泬寥大雅余，古调寄篇什。

东南十年间，往往家有集。

想今在斗牛，安得挹苾。

西方有许平，金陵不可袭。

翼翼望考亭，直欲跬步陟。

四书门户正，蹊径扫曲笔。

阎侯上界仙，尘溘聊暂谪。

中兴圣人居，光焰出晦室。

亦有河汾翁，杜门守贞德。

深林见孤熊，狐兔尽驱辟。

淮阳遗一皓，留以镇东邑。

复斋上玉楼，往恨抱万亿。

蜂蝶不作双，未暇采纖悉。

卓有容斋翁，夜光难自匿。

弦鸣风雁落，孰御箭锋急。

所谓鲁君子，于斯信可必。

今古太山吟，谁不媚封续。

投崖匹夫勇，亦有夸介石。

雄文痛麾扫，与岳竞磈磔。

一指回万军，众质出孤戟。

古诗三百篇，无邪是真识。

余子月在云，乍明而乍蚀。

我来见长篇，楼下卧百尺。

夫乃面余人，又复产今日。

文采起具瞻，岩岩师尹赫。

北风尽化枳，独此见佳橘。

橘中有仙翁，可望不可摘。

试把珊瑚钩，轻拂蛟龙脊。

冯夷坐幽宫，海若不敢斥。

方壶灵山高，借我寸阶立。

从今孕仙气，倘可绝尘粒。

兹行类南鹏，九万始一息。

越人初适齐，语笑遗大国。

道无倾盖程，握手论畴昔。

畏刖不三献，荆璞徒自戢。

举蔑置堂上，更仆数一一。

保社多吟鸥，望归心未释。

春风吹客衣，臂羽不可絷。

愿勿距互乡，引手肃之入。

招贤自隗始，敢谓崇台岌。

人皆笑麾墙，吾独喜入室。

他时报国士，岂必在炭漆。

定有双白璧，照我羁穷色。

山东出相地，驿召在目即。

乾坤愈浩荡，人才宁促迫。

王奕

王奕　和遗山呈太山倪布山真人

江右书生枉白头，杖藜始得北山游。

手摩红日登三观，袖拂黄埃看九州。

及下诚明真气貌，方知岁月老春秋。

更须梓就诸公什，焰焰声名万古留。

王奕

王奕　和元遗七首

鸡豚邻栅翁，盼盼延允谱。

仲尼土万世，岂必志百亩。

谁知弗父何，让德报以鲁。

蚁穴几王侯，林庙此其所。

东周礼乐心，岂不在文武。

大器信有神，予夺孰敢侮。

郏鄏鼎铉雄，弱臂竟莫举。

大厦庇生民，云仍合分庑。

诗礼世其传，嘉种无莽卤。

庭趋揖须眉，返此末代古。

王奕

王奕　和元遗山八首

荒荒望鲁甸，姬孔庙粼粼。

允祚五十代，颜孟东西邻。

旁求侍坐翁，草莽迷城闉。

岂应发肤体，竟此成湮沦。

铿尔续道韵，垂此天伦亲。

犁锄供子职，犹裕耕凿民。

可能百世祀，不庙三省身。

亦必有坛壝，尚稽廓荆榛。

五贤配西序，。

余沥波杨荀。肥马视轻服，

此景良清新。微言苟不及，

往迹亦易陈。

王奕

王奕　和元遗山二首

高垣门十一，云是鲁城基。

浮浮化荆榛，孔庙存威仪。

奎门出浩荡，杏坛历逶迤。

古今帝王所，形仆影即随。

人间此天阙，可望不可跻。

诗书寿老壁，孙子绵遗规。

杲杲不可尚，百世当前知。

王奕

王奕　和元遗山九首

耕民昧帝力，焉用典与谟。

奈何降衷后，气禀分贤愚。

天锡孔孟氏，一整绰有余。

廓哉邹鲁地，良足容轩车。

皇皇七十国，辙迹何区区。

谁知百世下，流作章句儒。

掌股弄神器，敝屣直弃如。

遂令桐梓地，尽化荆棘涂。

昏林畏馋啖，秉烛来趋隅。

巫咸倘可问，为我还其初。

王奕

王奕　和元遗山六首

壮哉景陵宫，龟屭极神猛。

洪惟在庭库，制度合雄骋。

圣世尚封崇，功拟天地并。

中天怪事发，灵长转俄顷。

我登望岳台，一慨心自领。

涿鹿策奇勋，自谓出天幸。

大运旋丸棋，拜首归旧鼎。

富贵积金台，础砾掩营屏。

倘无六籍在，讵免胥狒犷。

下土位人上，奈何不深儆。

王奕

王奕　和元遗山三首

圣人与天游，择地岂必巧。

袤延十里林，老翠镇盘绕。

斧斤不可寻，兵劫不能燎。

翁仲俨冠带，麟虎峙强矫。

书生拜风木，起立九肠搅。

筑室今不多，驰跸古应少。

春秋泉壤幽，日月天地晓，

洙桥一线流，渗注入万沼。

入陵见金碗，公相计不早。

父乾兮母坤，白骨无寿夭。

衔冤绝归鹤，谁复詃华表。

九原信可作，两观事未了。

王奕

王奕　和元遗山十首

人惟君与师，得在天地间。

蜂蚁失所主，生息决不蕃。

逐日渴未死，顾影悲余年。

平生东鲁心，卑首瞻圣贤。

上下二千载，历历观遗镌。

惜哉数墨子，想像成虚传。

十章纪大略，尽和遗山篇。

忠肠搅葵漆，喉棘不忍言。

持归刻瑘石，何□勒燕然。

王奕

王奕　和元遗山四首

西偏颜乐园，屋角接圣境。

想当坐忘时，聪明尽黜屏。

上植松数株，下种麻千顷。

蛛网结秋丝，绵密藏废井。

东连胜果寺，元此诞庄颍。

象教剥床肤，所事终不永。

兴亡有定在，虽帝不可请。

缅想书云时，五色垂灿炳。

三家浚深井，录讫水亦冷。

卓卓正宪祠，蒸尝犹定省。

金縢宗老心，复辟直要领。

照影吊伯禽，抱渴空望绠。

王奕

王奕　和元遗山太山古句

我来拜争鲁，舟过歌凤台。

登峄仰东蒙，自谓高矣哉。

及登东山顶，天级真难阶。

河渎走罅漏，嵪陵塌埏垓。

己大物自小，夙学得所谐。

圣贤分地步，高下随其材。

于道既有觉，沿崖剔碑苔。

七十二君者，谬迷良可哀。

王侯哄蚁穴，休王滋无涯。

三千六百杘，治忽知几回。

悠哉身后史，聊尔生前杯。

大块囿躯壳，客气行风雷。

神功一收敛，非去亦非来。

试出亭毒表，岱峰赤微埃。

安得铁柄箒，埽尽兀实堆。

上下一无极，释然畅虚怀。

平明下山去，天门挂芒鞋。

金童玉女夹道迎，鸾铃凤翟红云开。

道逢明复与守道，拊肩携手歌崔嵬。

谓予如欲看白日，请骑黄鹄同上无色空界外。

苍梧帝子正与彼，倏忽混沌高卧真蓬莱。

王奕

王奕　和元遗山五首

高门连曲沼，上有泮宫台。

芹藻莽不复，菰蒲弄风埃。

灵光突其右，荒秽良可哀。

两阜爪距地，驱车俨临淮。

鸡虫争得失，扰扰胡为载。

何如袖春服，行歌与时偕。

我来晞白发，归咏同此怀。

柴桑志童冠，寤寐须偕来。

酌逵洗逸盼，雅趣孰此偕。

步雩习风腋，自觉聪明开。

王奕

王奕　和赵若伦旧题多景楼

大地山河合九州，秋风吹起故乡愁。

洛山冉冉机云出，汉水潇潇巡远羞。

东望海连甘露寺，北来诗满镇江楼。

金台万里天门杳，且问东津汶上舟。

王奕

王奕　和中丞徐容斋贯户维扬

岳到东原掌样平，南州师友树高名。

圣人门户三千教，老子胸怀百万兵。

学要绝时须著继，道逢夷处不消争。

凤池乌府皆余事，急拯苍生作九京。

王奕

王奕　鹤林寺绝句

应是鹃花笑口开，火头天子果何哉。

远公满眼沾春酒，引杀陶潜不肯来。

王奕

王奕　护驾泉

岳泉匹练落云间，万折东流不得闲。

驾到源头犹且护，如何护不到崖山。

王奕

王奕　淮安路教谢西溪己丑二月饮叠山于敬义堂有诗后三月仆至西溪见示时

收敛眉山草木英，心潜羲孔与时行。

浣花杜老惊人句，采石虞公贯日诚。

合上燕台为上宰，暂劳楚泮领诸生。

沉吟敬义堂中句，莫赎豪狂祢正平。

王奕

王奕　黄池大水歌

玉斗山人归自鲁，迂途携酒酬谪仙。

丹阳滞留十日雨，坐见平陆成长川。

不冲不激不澎湃，漫高漫长漫嚣尘。

黄地地势低且圹，筑堤种柳名圩田。

一圩动是数百顷，耕民缚舍沿郊阡。

良苗怀新交翠浪，一刻莽作蛟龙渊。

仓皇老释竞祈祷，搬移儿女外牵连。

村庄草屋浮断梗，黄流黑气蒸腥膻。

市民运土积塍脊，危如燕垒悬杗前。

中宵突尔駃一决，尽与河伯裾相牵。

或云岳渎潴魍魉，呴沫吹浪如吹煎。

昌黎谕鱷许戮蜃，古今此理容或然。

粤从天一中入坎，水德流动随乾圜。

彝伦攸斁五行汩，君舟民水几覆颠。

神姒凿窟逾九载，到今三千七百年。

三时粟麦天不雨，苍生何赖无瘠捐。

天变不能违者水，民命自以君为天。

当今君相即尧禹，蓄积期会谁当先。

王奕

王奕　回建德寄冯和峰隐士

王子归邹鲁，知公隐德乡。

道为千载惜，身抱六经藏。

青壁丹崖远，黄花白骨香。

百年交一臂，悔不拜庞床。

王奕

王奕　回马岭

岭入青天不可梯，六飞到此尽遭迟。

异哉犹有秦皇马，回向庭前化鹿儿。

王奕

王奕　见陈月观二首

鳌转山空海失深，仙人抱月自高吟。

春秋两字尊王义，皇极一编经世心。

千载文声扶学校，万年史笔寄山林。

太邱古矣元龙老，天霆先生续正音。

王奕

王奕　见陈月观二首

仲尼日月几曾昏，自古君师岂必存。

水陆三千游圣域，风云万里望天阍。

燕台接武何多隗，吴国孤骞未见云。

观上又分明月影，漫漫长夜与谁论。

王奕

王奕　金余元遗山来拜祖庭有纪行十首遂倚歌之先后殊时感慨一也和元遗山

鲁桥卸淮舸，淖涂历蓁芜。

翠峄倚天末，仿佛东南隅。

薄暮曲纪城，三清敞仙居。

平原积磥砢，灵河鸣泉珠。

小径斗折上，行与狐兔俱。

循崖索期篆，恍惚东封书。

丛巅集莲瓣，岩岩瞰青凭借。

正途尽茅塞，正尔宜羊车。

蚌珍不蔽美，岧峣到枌榆。

南门肃孟庙，冠袂先抠趋。

气大夙有配，邾少不必都。

盥既觌慈靖，择师谁复如。

王奕

王奕　九月申屠伯骥同饮寿张蚩尤冢上

蚩尤一梦四千年，涿鹿如今又不然。

栅上悬丝重放下，草门朽骨尚高眠。

升乌沉兔人今古，点鹊痴蝉事后先。

醉插黄花供一笑，谁知吟客是乔仙。

王奕

王奕　孔庙既拜之后又不远三百里过泰山过汶河壮哉斯游上日观作宾日歌少

日月东行天左旋，丸中久矣和乾圜。

稔闻泰山有日观，窃疑板墨多夸传。

甚言抱鸡候其上，鸡鸣海水如炊煎。

火轮磨荡上复下，崖撞石裂声填填。

天门钟鼓报清晓，尘世正尔沉元元。

几回掩卷信且惑，安得臂羽如飞仙。

谁知白发际同轨，得来邹鲁拜圣贤。

竟游曲阜至岱岳，扪参历井登其嵀　。

濯足就宿会真殿，如乘析木栖微垣。

是时八月二十夜，明月正值奎娄躔。

窗明斗落惧失晓，一宵十起无宁眠。

偕行诸子大鼾睡，笑我历辘狂且颠。

深衣端坐愈不寐，湔肠涤胃玉女泉。

少需道人谓予曰，若欲观日今当前。

忙迷扶策抉草莽，翩跹搀夺诸公前。

诸公拍手笑于后，被公吞了丹砂元。

{左足右盘}跣一气涉观顶，隐隐红罅开东边

玄云荏苒幻紫色，金楼宝阙蒸琼田。

秋深露重湿我趾，扶桑望决眼欲穿。

须臾眉黛抹天杪，脱然宝镜开微奁。

上上下下复上下，千辛万苦方团圆。

小臣不敢瞠目视，九拜塌额肝胆县。

起来恍惚抱影泣，昔何容易沉虞渊。

羲和湎淫失宾饯，掩覆白日为元天。

蚊躯螳臂负不起，忍渴未死甘氓廛。

狨号螭泣虎豹舞，单衣尚絥得瓦全。

梦醒忽尔登泰岱，稽首再拜清光还。

愿保初阳守黄道，重离赫赫行纯乾。

泣余收泪盼下界，西北迤逶生霞烟。

山如鳞甲水如带，八荒草木皆新鲜。

回视秦碑与汉篆，神光灿烂生蛟涎。

古今圣贤几登此，乍睹莫不心虔虔。

归来玩愒复弄影，入夷出晋谁与怜。

苍梧不返放勋死，倾恋惟有葵心坚。

分阴寸晷正可惜，人间儿女醯鸡然。

登封观日世不少，作如是观能几焉。

王奕

王奕　茂陵封禅坛

祥符天子旧明堂，二丈丰碑宿草荒。

人世已非坛更是，摩挲老泪湿斜阳。

王奕

王奕　梅

爱梅坐至夜三更，坐至三更意未平。

潜以晋来为己任，亮将汉去与天争。

是心或可道前哲，此理如何语后生。

莫笑书生穷到老，虽穷到老也留名。

王奕

王奕　彭泽祭陶靖节祠

呜呼，典午去矣，

柴桑归矣，黄花老矣，

徵士卒矣。尚飨。

王奕

王奕　青山二章章四句

青青者山，并祠其间。

郭李遐矣，高义莫攀。

王奕

王奕　青山二章章四句

山之青青，策蹇来经。

千古一日，二公之灵。

王奕

王奕　石塘歌呈吴侍郎

谁剜太素一拳石，石壳皴皱涵芳塘。

塘中清淑族查滓，积成土块如浮航。

三千界分有南赡，休王帝伯更皇王。

尧衢涨作九年潦，秦火煎成百沸汤。

入昏出晓乌兔浴，韬风蓄电蛟龙藏。

巫姒凿开通浩浩，女娲炼熟补苍苍。

三山缥缈出塘外，人云此是蓬莱乡。

谁令海乾白石烂，黑风吹散天风裳。

鼋腥蜃秽趂屭立，虾螺鳅鳝生毫光。

西江老子一口吸，喷作万顷澄汪汪。

何当长啸挈斗柄，与君塘上酬酢倾天浆。

王奕

王奕　书赵忠靖公祠堂

老臣将略服先零，撑拓淮江五十年。

不把壑舟移半夜，未应杞国坠中天。

父奢既不惭诸葛，子括胡为愧仲连。

节义功名父兄在，摩挲丰碣重潸然。

王奕

王奕　水帘洞

密织多因雨线添，泉绅高挂月钩纖。

洞仙羞见秦丞相，故遣东风放下帘。

王奕

王奕　四绝呈周月湖

丸中日月妙推移，才过三千六百杘。

霁月光风无尽藏，不应便黑小圈儿。

王奕

王奕　四绝呈周月湖

不画修眉不易妆，箧中犹是主衣裳。

起观疆宇皆周土，只有西山尚属商。

王奕

王奕　四绝呈周月湖

君住山阳岸口矶，风帆雨驿去如飞。

十年多少金台客，曾有沿津问泗沂。

王奕

王奕　四绝呈周月湖

草带粘天只辨星，燧楼尽化作邮亭。

柳桥梅驿多来使，只寄山中养鹤经。

王奕

王奕　送泰山倪布山真人

赤松宗世远，岳地作神仙。

粲粲龟瞳碧，昂昂鹤骨坚。

五全皇极福，三受圣朝宣。

道德交前辈，声名在集贤。

王奕

王奕　孙明复石守道祠堂

师生高掠二山名，千载谁云道义轻。

岳府柏林风雨夜，琅然犹带读书声。

王奕

王奕　泰山

扆齐机鲁镇天关，左右微垣列两班。

大展明堂俱翕受，黄河东畔少游山。

王奕

王奕　题北固亭

杜老当年识恨遗，与天争汉死奚疑。

伏羱犹忆分三日，老骥空悲混一时。

往事竟随东逝水，新题全是北来诗。

如今多景楼头酒，免得诸公赋黍离。

王奕

王奕　题池州邮亭

驿堠珠连辏北燕，西风落日几枝蝉。

唐仪汉令碑上下，楚馆秦邮世后先。

新柳不知迎送事，短藜聊信去来缘。

如今亭长皆民尹，那复圯桥更授编。

王奕

王奕　题焦山客位

锁断长江铁户门，风帆云海几朝昏。

能依佛教绵遗址，大胜焦家裕后昆。

鹤骨已仙羲帖在，鳌身不动米碑存。

住山传得文殊印，遮莫前身是了元。

王奕

王奕　题焦山吸江亭

甲子三千六百杘，此山崒嵂起何时。

雄吞海渎金狮子，霸断吴门铁犍儿。

水镜照空三国恨，浪鼋撞破六朝悲。

后来尽有无穷事，留与他年再赋诗。

王奕

王奕　题金山金鳌阁

谁橐红炉铸宝刀，辟开太极奠金鳌。

尾摇光岳星辰转，背负乾坤日月劳。

潮落潮生通气息，帆来帆去动毫毛。

不知南北车书混，此际翻身第几遭。

王奕

王奕　题彭泽旧县锹梁公祠

周纪唐纲一线间，旋乾容易乾坤难。

不将庙襘来雄辨，焉得宗祧可再安。

国事固当元老定，德碑留与具臣看。

寄言彭泽亲民者，须学好人为好官。

王奕

王奕　题泰山仁安殿壁

大极何年庭帝孙，中居岱岳镇乾坤。

三年余载昭明代，七十二君来至尊。

鲁甸齐邱雄地势，秦松汉柏护天门。

兵尘不动绵香火，万里东书寿一元。

王奕

王奕　题陶锹二贤祠

丰碑大字极誉扬，并祀渊明与锹梁。

宇宙事皆吾己分，君臣义亦本天常。

休官彭泽当存晋，取日虞渊合为唐。

自是后人无远识，不知遗臭与流芳。

王奕

王奕　题维扬

半在书剑走闽瓯，三十年前欠此游。

赤脚有心尊鲁国，白头无力赋扬州。

花明靴巷新番市，草暗城隅旧敌楼。

桥上更无何逊迹，梅花明月为谁留。

王奕

王奕　题小蒜岭

西风策策麦花凉，重把新诗自品量。

禽不为人音自好，路因无驿里偏长。

百年白发空前辈，两载黄花笑异乡。

归去玉瑘牢闭户，莫教旧隐姓名香。

王奕

王奕　闻叠山己丑四月七日死于燕

声名如此付杯羹，满腹琅玕不得呈。

诺士倘能如孔子，杀身未必死盆成。

骨埋北壤名山重，冤入南天上帝惊。

当日刀圭成谩尔，金华仙籍再书名。

王奕

王奕　五绝呈李惟学山长

尝笑蓝仙踏踏歌，极知感慨欲如何。

檐头白日苍生共，到了圣贤分得多。

王奕

王奕　五绝呈李惟学山长

铸金为蠡声犹泯，磨石为碑字亦漫。

杂杂万形归五化，烬余方策更长存。

王奕

王奕　五绝呈李惟学山长

朝餐暮饮逐尘寰，清镜无情不驻颜。

千古菊泉香火地，名贤多是靠名山。

王奕

王奕　五绝呈李惟学山长

星气西流一掷梭，起看斗柄夜如何。

篝灯急了床头易，明发开门事又多。

王奕

王奕　五绝呈李惟学山长

只影随阳逐稻粱，故山元自富苍筤。

孤雄不作山梁梦，晚岁收声在凤冈。

王奕

王奕　谢叠山先生己丑九月被执北行闽士以诗送之倚歌之饯

皇天久矣眼垂青，盼盼先生此一行。

遗表不随诸葛死，离骚长伴屈原清。

两生无补秦兴废，一出诚关鲁重轻。

白骨青山如得所，何消儿女哭清明。

王奕

王奕　谢叠山先生己丑九月被执北行闽士以诗送之倚歌之饯

襄汉无人替一肩，遂令杞国坠青天。

是谁铸此一大错，此事公知三十年。

尽爱中都为宰相，岂知上界有神仙。

纵饶不返南飞翼，也合津桥化血鹃。

王奕

王奕　谢吴侍郎

屋角梅花枕鲁宫，柏台借重过江东。

月明鸟定文书静，九郡谯楼起烈风。

王奕

王奕　谢吴侍郎

谁道灵光独不焚，孔堂金石至今存。

皇王帝伯从开辟，不毁乾坤一合门。

王奕

王奕　新州枕上有感二首

尼山拜了又何求，驰鹜中原作壮游。

泰岱峰头观日出，汶阳城外看河流。

朝吟阚县蚩尤冢，暮醉新州太白楼。

从此不消删白发，留归江上对眠鸥。

王奕

王奕　新州枕上有感二首

岱岳名山天下无，老来游玩易嗟吁。

帝孙池畔秦松老，圣母祠前汉柏孤。

古篆蚀苔悲建武，漫碑宿草忆祥符。

逢人不解从头数，牢记山名画作图。

王奕

王奕　再和前韵蛾眉亭

天经地纬脱笼羁，团拓乾坤作弹泥。

采石青山知己少，渝州明月为谁题。

令公望重恩尤重，杜老名齐命亦齐。

拟和岱吟才气短，半眉蛾影暮云凄。

王奕

王奕　再和韵上石塘吴

发燥闻君响泮宫，玉溪昩水限西东。

惜哉宴罢瑶池晚，乃在崇台拜下风。

王奕

王奕　再和韵上石塘吴

不能随调转商宫，独抱瑶琴过鲁东。

霜满乌庭无过雀，非君谁与借东风。

王奕

王奕　再和韵上石塘吴

人心六籍未尝焚，千古师存道亦存。

见说汶阳官路口，几年鞍马上君门。

王奕

王奕　再和韵上石塘吴

破笈兵韬久已焚，床头仅有易书存。

一观周礼归来后，依旧白云深闭门。

王奕

王奕　贽见五峰燕先生

康庐崒嵂撑青空，五峰下有神仙翁。

黄金为佩白玉琐，跨虹飞上燕台穹。

紫垣苍琐白月静，薇花韵的明丹衷。

帝谓公田久不井，为提明月江西东。

某邱某壑无隐耳，贮见汉庾堆陈红。

周官六曲冢宰事，有功亩亩方为忠。

蹇予落魄不耕了，半生煮字悲吟穷。

盖头不思恋茅屋，负笈无拜夫子宫。

黄河泰华幸一见，于人须识欧阳公。

枯根纖芥尽收拾，药笼未必遗芳藭。

品题愿借燕许笔，可以报德歌豳风。

王奕

王奕　祖庭观丁歌

吾祖河汾文中氏，受恩未报夫子灵。

末孙愿言无忝尔，幸际天地还清宁。

奔波水陆数千里，袖香今得拜祖庭。

天欲使观周礼在，时载巧值开上丁。

北方学者曹博士，新膺上命来交承。

圣门不敢负所学，事事必欲行六经。

尔时己丑八月朔，大中门辟天微明。

左开毓粹右观德，灯球灿烂交流星。

奎文阁下爇柴燎，柏林鸠鹊争飞鸣。

金丝堂前班引出，笙镛隐隐金石声。

三氏诸孙列左右，皎洁宿鹭排圆汀。

各崇尊长例就位，深衣徵及江南生。

礼官三请诣磬所，朱扉咿{左口右轧}开中扃。

太常金乐交佚奏，秩秩笾豆环簪缨。

首从先圣告祝后，邹兗次第彝樽倾。

却诣齐国父母庙，泗沂分配随重轻。

五贤推尊孔道者，俎豆亦得陈其诚。

春秋天下祀文庙，太常四丁惟鲁行。

青衿白发老学校，观丁未有如斯荣。

俨然清都听雅乐，耳目变换心神惊。

南门礼毕饮福胙，公堂交错飞兕觞。

饮余独立杏坛下，予怀缥缈欣慨并。

恭惟素王师万世，道如日月行天晴。

几年读易坐瓮牖，景仰阙里真篷瀛。

谁令溟渤化清浅，温凉亲得瞻仪形。

吁嗟麟踣凤不至，青霄栩栩飞梁楹。

想当削迹伐木日，诺仕委曲随人情。

不知无可无不可，与时潜跃无将迎。

君臣大义要不废，岂应弦辙俱纷更。

匡围宋害走列国，哀诔流祠垂千龄。

谁云木坏文寝丧，墓林楷理犹纵横。

文谟武烈悉斯烬，春秋无复陈尝蒸。

皇王帝伯禅林休，尼山泗水常朝廷。

孔林黄屋已八至，功与泰山争峥嵘。

惜载祥符天子幸，生晚不得随公卿。

封疆万里撤私町，冠佩此夕仰大成。

八表云昏尘眯目，仲孙宣子视独瞠。

观周反鲁学益进，矇与瞍语闻惊霆。

两生此日既见圣，中道未有倾盖程。

箪瓢道不在房杜，深惭礼乐孤汾亭。

归与玉斗授论语，愿与诸子歌菁菁。

庶乎可以报罔极，蠢生未必终顽冥。

王益

王益　和梅公仪留题重光寺罗汉院赠宪上人

晓剃吟髭雪半零，海窗曾咒钵龙醒。

蚤知西竺能持法，应笑南僧不会经。

云气昼间侵尘柄，藓痕春老上铜瓶。

近来禅观都无语，手指馀花满寺庭。

王益

王益　和梅公仪新繁县顯曜院

梵宇萧条白日长，苦空谭尘接藤床。

云章酷爱休诗丽，莲柄慵思远社香。

石发雨梳鸡苑寂，风梭春织鹫山凉。

劫灰心火销平尽，又听钟声下讲堂。

王益

王益　句

不逢星汉使，谁识是灵槎。

王益

王益　灵谷

灵谷神仙宅，言归肆目新。

山光远如画，秋色老于人。

世俗棋争劫，人心海变尘。

功成思范蠡，湖上一间身。

王益

王益　灵谷山

灵谷神仙宅，言归肆目新。

山光远如画，秋色老於人。

世俗棋争劫，人心海变尘。

功成思范蠡，湖上一闲身。

王益

王益　留题清凉院

背倚青峰面枕溪，濡毫新向壁间题。

善根不挠金莲合，净界无尘水月齐。

会启苾蒭真乐境，花开檐蕁远香畦。

因思祖塔尝游处，更在龙蟠虎踞西。

王益

王益　新繁县东湖瑞莲歌

火云烁尽天幕腥，水光弄碧凉无声。

荷华千柄拂烟际，杰然秀干骈双英。

天敕少昊偏滋荣，宵零仙露饶金茎。

袅袅飘风起天末，绿华珰来琤琤。

觥觞式宴资击赏，何人掞藻飞笔精。

越国亭亭八百里，木兰泛咏称明媚。

争如锦水派繁江，孤根擢翠葩分腻。

紫清合曜流霞晖，楚台无梦朝云飞。

韩虢佳人新侍宠，温泉宫里赐霞衣。

赫赫曦阳在东井，珍房萃作皇家庆。

流火初晨复毓灵，连璧更疑唐杰盛。

眇观熙政接元和，嘉穣重荣田野歌。

高宗昔庆刘仁表，五色卿云世甚少。

我今取喻进德流，优哉祥莲出池沼。

草莱泥滓俱弃捐，致君事业殊商皓。

归作舦夔稷卨臣，同心一德翊华动。

王益柔

王益柔　奉答尧夫先生金雀石砚诗

般阳有山名金雀，山发清辉奇璞。

望气尝言玉宝藏，贾胡几遣良工度。

金刚宝鑽竞穷搜，百里青苍困鋔凿。

琼瑰未获得研材，温润还将六美学。

有若玉徵琴面莹，有如金弹陶轮著。

规天矩地形制毓，中或辟流外圭角。

晴窗气暖墨花春，牋襞毫奔光照灼。

吾生特好惟四物，累载裒鸠盈几格。

先生闭户日著收，朝餐每不餍藜藿。

高闳梁肉虽有余，孰敢就门趒隐约。

先生固自尝有言，不忍将身作沟壑。

先生崖岸高莫攀，持此谓宜无见却。

一留为惠固已多，敢冀新诗旋踵作。

精深雅健迫风骚，使我忧荒忽惊矍。

还如甘露醒心昏，更似神篦除眼膜。

先生精义已入神，准易时容见涯略。

王益柔

王益柔　奉和尧夫

固穷终不悔沉沦，满腹深藏上古珍。

手写新诗成几卷，亦教余事照千春。

王益柔

王益柔　莱石茶酒器寄邵先生作诗代书

宝刀切石如春泥，雕剜成器青玻璃。

吾尝阅视得而有，惜不自用长提携。

前时过君铜驼陌，门巷深僻无轮蹄。

呼儿烹茶酌白酒，陶器自称藿与藜。

爱君居贫趣间放，一语不涉青云梯。

嗟予都城走尘土，日远樽杓愁盐齑。

缄封不启置墙角，顿撼时作琼瑶嘶。

争如特寄邵高士，书帙几杖同幽栖。

荷锄剩治田间秽，抱瓮勤灌园蔬畦。

明年春酒或共酌，为我扫石临清溪。

王益柔

王益柔　送程给事知越州

紫绂黄金太守章，旌旗遥指五云乡。

若耶溪上朝风快，宛委山中六月凉。

政事雍容多润泽，诗情闲淡合宫商。

羡君一入蓬莱阁，吟醉萧然未遽央。

王益柔

王益柔　题招提院静照堂

构堂幽僻断尘踪，静照为名我所通。

一室可知天下事，十方齐见定心中。

清朝云散层峰出，后夜潮回涨海空。

槜李御儿多旧迹，几时烟舸访支公。

王益柔

王益柔　遥题钱公辅众乐亭

四明旧说南湖好，岁久濒崖变涂潦。

建旟一日得贤侯，千里山川真再造。

偃月堤成车马道，湖光如截天好抱。

鸳鸯瓦影乱凫鹥，绿柳环堤花映岛。

珠宫贝阙竞来还，泉客鲛人争献宝。

春风浩荡波涛卢，彷佛仙人骑赤鲤。

金盘下筋饱鲈鱼，尘事茫茫隔烟水。

都人士女从如云，丝竹清音雨岸闻。

饮酣落笔歌绿水，烂漫天葩飘远芬。

王益祥

王益祥　题资福院平绿轩

太室无馀地，生涯小有天。

推窗成旷阔，俯槛绕清涟。

载酒日边客，闻歌柳外船。

隔墙人易与，胜著买山钱。

王翊龙

王翊龙　煎茶

春霆发蕾抽新馥，榷吏穷搜不容粟。

是谁千金收寸芽，烹鼎车声绕斜谷。

白云飘落甘露椀，清风吹破玉川屋。

平生此腹负将军，空揽十年灯火读。

王翊龙

王翊龙　谢王绣使同二教举充讲宾

绣衣玉斧下青冥，端为斯文主夏盟。

师道更全双璧白，讲堂初奏六茎清。

秦灰不烬诗书种，孔壁犹铿丝竹声。

惟有渔翁只自叹，谈经敢望汉鸿生。

王逸

王逸　句

他年馆阁同游处，荣路方踪继二孙。

王繹

王繹　句

直自牧之怀古后，适当慧远送图来。

王繹

王繹　句

荔陈贡篚清香馥，峰倚三山秘篆奇。

王繹

王繹　题张公洞

高上宸居隔紫烟，洞中金阨暗相连。

辅光灶冷留香壤，太素渊清涌玉泉。

后夜龙归云浪湿，未明人起月华鲜。

秋光不老岩前麓，到此偷闲亦自贤。

王隐

王隐　次韵之秋日雨后韵

洺州秋雨后，幽胜可供间。

白首留他县，归心绕故山。

野泉来竹底，危磴入云间。

尚记登高会，重岩细菊斑。

王隐

王隐　谢竹堂先生见过

学稼古寺侧，结庐高柳阴。

音书故交绝，岁月杜门深。

新雪添衰鬓，寒灰死壮心。

西州贤别驾，连日肯相寻。

王应麟

王应麟　鳖山

天柱不可折，柱折不可撑。

九鼎不可覆，鼎覆人莫扛。

袁公烈丈夫，独立东南方。

欲以一己力，代国相颉颃。

适遭宋祚移，耻为不义戕。

奋然抱志起，誓欲扫搀枪。

拔剑突前麾，手回日月光。

敌势愈猖獗，山摧失忠良。

鸣呼绝伦志，不得骋才长。

妻孥悉从溺，枯骨夜为襄。

忠烈动天地，游魂为国殇。

山水倍堪悲，抱恨彻穷苍。

穹苍幸一息，庶几纪星霜。

西风白杨路，哀猿号崇冈。

解剑挂墓柏，泣下沾衣裳。

惜哉时不利，抽毫述悲伤。

王应麟

王应麟　东钱湖

湖草青青湖水平，犹航西渡入空明。

月波夜静银浮镜，霞屿春深锦作屏。

丞相祠前惟古柏，读书台上但啼莺。

年年谢豹花开日，犹有游人作伴行。

王应麟

王应麟　东山

东山美周公，千载邈遗音。

槃槃谢家安，陈迹犹可寻。

仰睇虞峰高，俯挹娥涛深。

伟人不可作，感慨生登临。

典午鼎岌岌，日夕照忠忱。

谈笑沮温谋，尊俎却氐侵。

斯民免为鱼，清风濯鬴鬵。

抚筝疑未释，西州复沾衿。

紫囊皆少年，秉钺扫云阴。

茂绩世茅土，有孙亦璯琳。

祚移卯金刀，志士皆噎喑。

曷不效靖节，种菊遁幽林。

既縻无嘉爵，空怀子房心。

鸿鸣九霄远，雉翳嗟珍禽。

行藏异危逊，览古得良箴。

吾游几入越，独欠難崯岑。

晋士岂清谈，底柱几江浔。

翠屏倚空碧，浮云更古今。

永言广武叹，谁续洛生吟。

王应麟

王应麟　配食大成乐章　酌献鄇国公

心传忠恕，一以贯以。

爰述太学，万世训彝。

惠我光明，尊闻行知。

继圣迪后，是享是宜。

王应麟

王应麟　配食大成乐章　酌献沂国

公传自曾，孟传自公。

有的绪承，允得其宗。

提纲开縜，乃作中庸。

侑于元圣，亿载是崇。

王应麟

王应麟　唐开成年墓志石

鸿蒙肇开辟，变嬗几成毁。

寥寥断竹歌，瓦堲溯姚姒。

周坟典以族，讵认青乌子。

公琴记咎繇，邢山称东里。

葛渦失之矫，璠玙过于侈。

焉知宫夹墓，莫识龟言水。

铜槃字十六，铭自此于始。

延陵有孔篆，乌宁半辞止。

汉砖犹简朴，石章寝华靡。

无愧惟有道，媚俗多虚美。

七松谈士良，何以懲不轨。

载笔鲜南董，袭浮谬臧否。

岂悟冢中人，三百年不死。

妇名弗出阃，古未有碑诔。

谥见春秋初，志起典午氏。

簪蒿隐士妻，芳刻垂千祀。

杨高托不朽，习之文中理。

或犯葵丘禁，息国事何耻。

蛾眉为黄土，磨灭更谁纪。

宰如比何人，维邑之士女。

逸民孺仲裔，冰雪濯纨绮。

采俪古鄞州，俭勤终莫齿。

试问几何年，颇与铜人似。

虽微黄绢辞，亦质而不俚。

丘夷池又平，蓬颗今廛市。

聚庐寒劫灰，余光辉泥滓。

曰德巢由俦，闺曰莱鸿比。

我行松柏下，势荣朝菌尔。

隆碣牛砺角，翁仲卧荆杞。

兰艾均一尘，玉岷同一爏。

孤竹梦泡然，柳下垄孰是。

片石幸有传，诗以贻彤史。

王应麟

王应麟　天童寺

十里青松接翠微，梵王宫殿白云飞。

钟声出岫客初到，月色满庭僧未归。

偶有閒情依净土，竟无尘虑渎天机。

明朝尚有登高兴，千仞冈头一振衣。

王应麟

王应麟　望春山

群峰西南起还伏，湖上丹丘立于独。

神仙寓迹山水间，不在幽深在清淑。

松潭水暖龙欲起，蕙帐人空鹤自宿。

飞云晓驭紫琼车，沆瀣宵涵白银屋。

蓬莱之名不可思，俗客须当避尔躅。

王应麟

王应麟　吴刺史庙

城西有祠临水涘，翠松列植路如砥。

问之耆老此为谁，唐大历中吴刺史。

刺史为民开陂湖，故迹犹传堰九里。

年很小鼓报丰穰，决渠为雨润泽美。

遗爱有桥名怀恩，姓名不载太史氏。

昔汉吴公治第一，列传寂寂名无纪。

刺史岂其苗裔欤，明州政亦河南比。

堂上大书荆公诗，兰菊春秋百世祀。

地志只称王长官，有功于民盖一揆。

吾闻是邦多贤守，裴王碑字颜与李。

惟侯盛德著人心，彼石可焚祠弗圯。

广德湖为鸿隙陂，召棠栾社谁敢毁。

秔稌充羡侯之赐，庙食辰存如此水。

王应麟

王应麟　吴刺史庙祭神辞

坎击鼓兮鄞水浒，思仁侯兮昔召父。

堰九里兮酾流为雨，水泱泱兮苖苖麦黍。

鸿隙堙兮谣莣芋，侯嘉绩兮依其在渚。

神之来兮飙轮下，兰觞勺兮荐椒糈。

民不忘侯兮歌且舞，侯不忘民兮俾宁宇。

神之归兮娭瑶圃，格颢穹兮降多祜。

娄丰穰兮除疾苦，年千世百兮保艾吾土。

事侯如存兮侯其福女，敬共承祀兮无怠终古。

王英孙

王英孙　宝林寺

飞来几千载，台殿压岧峣。

落日飞仙鼠，秋风下健雕。

山腰危露石，海眼暗通潮。

堪叹玄英后，诗名竟寂寥。

王英孙

王英孙　题高房山夜山图

等闲吴越在毫端，叠巘微茫月影寒。

一曲危阑人独倚，江山浑作梦中看。

王英孙

王英孙　岳王墓

埋骨西湖土一丘，残阳荒草几在秋。

中原望断因公死，北客犹能说旧愁。

王雍

王雍　题三学山

五色琉璃白画寒，当年佛脚印旃檀。

藕丝织出三衣妙，贝叶经传一偈难。

夜看圣灯红菡萏，晓惊飞石碧琅玕。

更闻鹦鹉因缘塔，八十山僧试说看。

王栐

王栐　白水山

高空重素练，界断碧山纹。

雪浪冲天下，风涛带雾分。

乌尖峰顶水，驴迹岭头云。

几欲乘槎访，星河没夕曛。

王用

王用　送枢密使楼先生还乡

辅治皇朝已有年，一朝辞老意乾乾。

满京朱紫咸怀德，设席城门表大贤。

别酒斟来须罄盏，阳关迭唱促开船。

于今解职归田里，指日丹书下九天。

王用亨

王用亨　平绿轩

尘器胸次尝苦隘，谁谓一隅天地宽。

野色供餐来几上，山光极目在林端。

犁耕宿雨春风暖，舟撼清流夜雨寒。

却笑贺湖临水寺，闭门不借俗人看。

王用亨

王用亨　平绿轩

禅窗虚敞瞰西南，野色溪光接画檐。

云云碧天无间断，一眉依约见山尖。

王有大

王有大　挽象山先生

笃学光前哲，知言众所迷。

学同颜氏好，功与孟轲齐。

献替心弥切，藩经政可稽。

儒官俨遗像，垂范逢江西。

王右丞

王右丞　句

寻得天花伴众芳。

王右丞

王右丞　茉莉花

欹烟裛露暗香浓，曾记瑶台月下逢。

万里春回人寂寞，玉颜知复为谁容。

香严童子沈薰鼻，姑射仙人雪作肤。

谁向天涯收落蕊，发君颜色四时朱。

王侑

王侑　乡饮酒倡和诗

昩江文物盛江西，有底醇风欠转移。

端藉乡贤扶世道，共修礼饮迪民彝。

厖眉华发四朝老，方领圜冠三代仪。

天理人心非外有，信乎王道不难知。

王侑

王侑　乡饮酒诗

圣主方求治，偏城敢后儒。

采芹严祀事，序齿集生徒。

黄发居宾右，青衿隘坐隅。

远侔鲁泮饮，下陋汉庭醫。

席正群心萧，盃行美化敷。

君恩何以报，忠孝是良图。

王予可

王予可　宫词

水曲朱门漪漾漫，一帘花雨月波寒。

金闺背衬鸳鸯冷，春困秋千立画干。

王予可

王予可　宫体二首

红叶铺霜撼御阶，绣莲尘蹴衬罗鞋。

袖沾莺翅调簧语，堕却衔翘入鬓钗。

王予可

王予可　宫体二首

骄马金笼藉草归，翠鸾屏曲染红霏。

凭栏山色春风裹，唤得莺儿燕子飞。

王予可

王予可　句

凤环捧席带香屏，鲸杯倚枝和云卷。

王予可

王予可　句

凤蹴瑶华散，龙衔桂子香。

王予可

王予可　句

一片冷截潭底月，六弯斜卷陇头云。

王予可

王予可　句

壶树苔波月渍皴。

王予可

王予可　句

金盆水不暖，翠雀啄晴苔。

王予可

王予可　句

帘卷绿阴花外月，玉山冰雪醉扶翁。

王予可

王予可　句

石裂雯华渍月秋。

王予可

王予可　句

啼鸟倒衔金羽舞，惊蛇斜傍玉帘飞。

王予可

王予可　句

唾尖绒舌淡红甜。

王予可

王予可　句

万叠云山飞不雁。

王予可

王予可　句

一壶天地醒眠小。

王予可

王予可　句

风色偃貂裘。

王予可

王予可　南园湖石

翠雀衔云堕翠芜，砥峰倒影卧平湖。

飞花不到穿帘月，高倚晴天一剑孤。

王予可

王予可　题灵隐寺

游山无处浣尘埃，出郭寻幽入翠苔。

众水尽从双涧去，一峰元自五天来。

行春人散题名在，坐夏僧閒吸讲回。

清磬一声猿鸟寂，石楠花落满经台。

王予可

王予可　驯鹤图

寝处妆铅未卷钗，孤云花带月边来。

六宫帘幕金鸾冷，露湿晨烟啄翠苔。

王予可

王予可　杂诗二首

白露沙滩浸绿湄，小舟舣岸尚依稀。

山回屏曲江连树，春锁人家深处归。

王渔壑

王渔壑　月夜登楼

维舟古柳傍严城，借我今宵倚晚晴。

一笛清风秋万里，半楼残月夜三更。

客怀耿耿清樽窄，世故悠悠白发生。

醉倒拍床谁唤醒，辘轳声里辨长庚。

王嵎

王嵎　登更好堂同景思少卿表丈韵

万里同行一瘦筇，寻山问水有先容。

更穷天姥投南路，已过台山第几峰。

从此又随双涧月，不妨曾听五峰钟。

却从更好堂前望，满眼诗材思不供。







卷392

王与钧

王与钧　代谢刘小坡送乡会劝酒赓韵

履端开帝历，会拜谨王春。

百世枌榆旧，一番桃李新。

珍颁来腆渥，妙句带清真。

骑省云霄上，宁辞染翰频。

王与钧

王与钧　代谢刘小坡送乡会劝酒赓韵

一枝鹪漫集，千仞凤方翔。

谏纸清时省，经帷镇日香。

湖波怜鸭绿，宫醖挹鹅黄。

应轸乡中士，毛锥未脱囊。

王与钧

王与钧　经筵彻章物赐诗卷

一种寒梅白玉条，回临村路傍溪桥。

应缘近水花先发，疑是经春雪未消。

王与能

王与能　赓翠蛟亭韵

灵砂九转炼金顽，留得丹泉在此间。

明月清风谁管领，洞天福地占幽闲。

岩巅雪涌金波立，石罅潮生银屋翻。

句续坡仙怀古意，梅花也觉带欢颜。

王与能

王与能　游洞霄宫

洞霄飞杖屦，人境共真清。

天柱擎峰出，丹泉迸靋生。

栖岩遗隐迹，漱石洗虚名。

珍重乐斯者，微吟谩纪行。

王羽

王羽　朝阳岩二首

石岸盘危磴，烟和晓日浓。

长桐应待凤，占水必藏龙。

老树藤多附，层崖路莫从。

平矶看浪没，峭壁任苔封。

箫韵生群籁，岚光簇众峰。

何时有达士，栖此信疏慵。

王羽

王羽　朝阳岩二首

东向水西阿，无时景物和。

松阴不映户，晓日有烟萝。

人迹如行少，山禽似语多。

清高知隐者，尘虑自销磨。


王禹锡

王禹锡　句

打叶雨拳随手去，吹凉风口逐人来。

王遇

王遇　句

不知何处雨，已觉此间凉。

王渊亭

王渊亭　广胜寺

春岭碧嵯峨，公馀载酒过。

红尘随地少，野意近山多。

泉溜寒鸣玉，杨花碎剪罗。

归衫未能著，斜日上松坡。

王元

王元　悼李韶

韶也命何奇，生前与世违。

贫栖古梵刹，终着旧麻衣。

雅句僧抄遍，孤坟客吊稀。

故园今孰在，应见梦中归。

王元

王元　登祝融峰

草叠到孤顶，身齐高鸟翔。

势疑撞翼轸，翠欲滴潇湘。

云湿幽崖滑，风梳古木香。

晴空聊纵目，杳杳极穷荒。

王元

王元　怀翁宏

独夜思君切，无人知此情。

沧州归未得，华发别来生。

孤馆木初落，高空月正明。

远书多隔岁，犹念没前程。

王元

王元　句

江城卖药常将鹤，古寺看碑不下驴。

王元

王元　句

伴行唯瘦鹤，寻寺入深云。

王元

王元　题邓真人遗址

三千功满轻升去，留得山前旧隐基。

但见白云长掩映，不知浮世几兴衰。

松梢风触霓旌动，棕叶霜沾鹤翅垂。

近代无人寻异事，野泉喷月泻秋池。

王元

王元　听琴

拂尘开素匣，有客独伤时。

古调俗不乐，正声君自知。

寒泉出涧涩，老桧倚风悲。

纵有来听者，谁堪继子期。

王元复

王元复　题大茅峰

五云金紫涌仙宫，十八湾尖第一峰。

木石阴阴风飒飒，方池掬看小神龙。

王月窗

王月窗　城南

早出城南路，江山总着题。

林高楼似缩，岸远树疑低。

鹹鹆噪乔木，桔槔鸣小畦。

邮亭聊一憩，沽酒夕阳西。

王月窗

王月窗　普向山门

来访山中景，亭阑鼠甘阴。

客投孤寺宿，蝉趁夕阳晴。

满树青苔湿，一村黄叶深。

纳凉归去晚，湖月挂遥林。

王月浦

王月浦　荷花

雨馀无事倚阑干，媚水荷花粉未乾。

十万琼珠天不惜，绿盘擎出与人看。

王月浦

王月浦　琼花

蕃釐观里琼花树，天地中间第一花。

此种从何探原委，春风无处著繁华。

千须簇蝶围清馥，九萼联珠异众葩。

几见朱衣和露剪，金瓶先进帝王家。

王悦

王悦　句

鸡犬数声云一雹，春阳桃李渺成蹊。

王悦

王悦　句

觚棱脱脱风尘表，峭壁垂垂日月低。

王越石　宿朝宗驿游洞天

王越石　宿朝宗驿游洞天　宿朝宗驿

炎洲望处云南北，峣阙归时路屈盘。

喜得夜深清枕簟，月华斜白洞天寒。

王越石

王越石　宿朝宗驿游洞天　游洞天四首

静然华烛扣灵关，云路登寻过几盘。

溪水定流何处去，一条沈碧练光寒。

王越石

王越石　宿朝宗驿游洞天　游洞天四首

药盆丹灶石床间，龙虎当年向此盘。

云双久登天穴路，仙风依旧拂衣寒。

王越石

王越石　宿朝宗驿游洞天　游洞天四首

乱峰如展画屏看，老蔓纡根虺斗盘。

飞步寻真儘深处，乳花凝雪逼人寒。

王越石

王越石　宿朝宗驿游洞天　游洞天四首

清泉流急响珊珊，丹灶无烟玉石寒。

指石坐来心卢息，气清冰在玉精盘。

王云

王云　东湖

湖景甲东城，亭台相照清。

地分春色早，波动日华生。

绝胜新图展，涵虚古鉴明。

绿杨烟岸侧，风约钓舟横。

王云

王云　东湖

三月前头二月天，湖亭雄绝富韶妍。

石形卓砌虎蹲岸，樯影浸波龙卧渊。

向日鲜明花曝锦，随风零乱柳飞绵。

春来此地堪行乐，谁共赏心张雅筵。

王云

王云　句

为怜绿叶四时在，不可朱阑一日无。

王云

王云　句

经夏地无暑，未寒泉有冰。

王云

王云　题李都官道堂

高挂朝冠返故乡，静延真侣创新堂。

不容閒草依阶砌，已许归云宿栋梁。

爱客定须添酒病，惜春应未减诗狂。

肯同阮巷分南北，松竹交阴隔藓墙。

王云

王云　题张氏钟秀阁

卜筑{左娄右页}郊扉，登临野趣宜。

鸥边春浪间，草外碧云低。

画忆王摩诘，诗渐杜拾遗。

徘徊半楼月，残夜水明时。

王云

王云　赠大仰齐禅师

大仰古名刹，师居二纪中。

本无一法说，须信万缘空。

体与大虚合，心将诸祖同。

唐来三百栽，不附释迦风。

王云

王云　赠仰山简老

简师飞锡地，天外集云峰。

挐石松根瘦，歆窗竹影浓。

山寒侵坏衲，涧响杂疏钟。

客问西来意，无言凭短筇。

王恽

王恽　杨柳枝

密叶阴阴汉将营，春风吹断鼓鼙声。

少年不说封侯事，柘弹铜丸落晓莺。

王赞

王赞　和知军毛奎小洞天诗

使君赋佳什，笔壮过飞泉。

索远寻幽地，求深访洞天。

山巍云脚敛，海极日头偏。

景喜岩瞻石，台虚钓隐船。

高人贪胜概，清海赖无旋。

拟把张槎泛，何妨谢屐穿。

心闲尘不梁，客好景成妍。

去去迎三岛，看看会七贤。

醉眠思石枕，缓步异苔钱。

再约通宵饮，相邀秉烛椽。

王赞

王赞　石淙

磴道山岩下，茅楹竹树中。

深潭鱼可见，攒石路才通。

坐听潺湲碧，县思烂熳红。

平生丘壑志，览此兴何穷。

王澡

王澡　聚景园

光尧与寿星，昔得屡游幸。

缛川骑服鲜，藻野宫妆靓。

春池冰鉴开，笑对惊鸿影。

不见两河閒，父老久延颈。

仰望鸾旂回，呼跸牟尼顶。

王曾

王曾　皇帝阁立春帖子

北陆凝阴尽，千门淑气新。

年年金殿里，实字贴宜春。

王曾

王曾　句

更闻天子孝，薦术助长生。

王曾

王曾　句

百灵扶绣户，不假艾为人。

王曾

王曾　句

钗头艾虎辟群邪，晓驾祥云七实车。

王曾

王曾　句

争传九子粽，皇祚续千春。

王曾

王曾　句

明朝知是天中节，旋刻菖蒲要辟邪。

王曾

王曾　句

绕臂双条达，红纱画梦警。

欲谢君恩却无语，心前笑指赤灵符。

王曾

王曾　句

人畏轩台久，春归雨泽多。

王曾

王曾　句

如何金殿里，犹献辟兵符。

王曾

王曾　句

夕烯辟恶仙香度，朝结延年帝楼成。

王曾

王曾　句

仙艾垂门绿，魂丝绕户长。

王曾

王曾　句

愿上菖花酒，年年圣子心。

王曾

王曾　句

彩燕迎春入宾飞，轻寒未放缕金衣。

王曾

王曾　送何水部蒙出牧袁州

雉省荣迁拜命新，鱼符重佩出关频。

停骖却访枌榆社，恋阙回瞻析木津。

水韭有谁裨政术，江山终日助吟神。

一麾岭外遥相望，应合趋庭问狷人。

王曾

王曾　送李寺丞归临江

辞荣知退出尘埃，泽国皆推隐逸才。

清世不为王事累，白云重向帝乡来。

僧因好古留棋诀，鸥为忘机恋钓台。

应见酒旗回马首，远烟浓澹百花开。

王曾

王曾　送李文定移镇兖海诗

锦标夺得曾相继，金鼎调时亦薦更。

并土儿童君再见，会稽章绂我偏荣。

王曾

王曾　送钱易

籍其声名喧魏阙，幽奇风物指吴乡。

上饶此去逾千里，莫惜临岐酒满觞。

王曾

王曾　献金陵牧薛大夫白马诗

白马披丝练一团，今朝被绊欲行难。

雪中放去唯留迹，月下牵来祇见鞍。

赂北长鸣天外远，临风斜坠耳边寒。

自知毛骨还应异，更请王良子细看。

王昭宇

王昭宇　句

明朝山北山南路，各自逢人话胜游。

王真人

王真人　榴皮题壁

东老回仙跨鹤归，同庵卜篵继其馀。

自缘不觛榴皮字，想像只园蔓草书。

王真人

王真人　榴皮题壁

惟知自己贫无谄，不羡他人富有馀。

白酒会能延羽客，清名赢得著仙书。

王轸

王轸　诗一首

南篇司马青衫湿，北句郎官白发生。

堪与江黄永传唱，离骚经外此歌声。

王徵

王徵　题谢康乐石门作

吾闻永嘉守，□□□□心。

胜迹若犹在，云涧清且深。

绿萝自蒙密，白日易森沉。

□□松簊□，石门□登临。

碧潭映千丈，瀑布飞□□。

秋雨□微□，暮烟生长林。

□□□皇华，□□往来□。

偶尔□吟笺，遗风尚□□。

悠悠归路长，恋恋惜馀芳。

□动□水兴，兹焉安可忘。

王正功

王正功　嘉泰二年岁在壬戌正月八日携家还里幕中诸友远来饯别同游乳洞遂为

乳穴佳名久欣慕，兹游直与心期副。

今朝萧散七枝筇，衰迟未觉跻攀苦。

湘南悬想碧云横，桂岭遥瞻烟霭暮。

招提钟磬出幽深，村疃牛羊自来去。

忽闻流水响潺潺，渐睹岩扃隔烟雾。

山蹊蹑履乱崎嵚，翠壁题名杂新故。

乍暌朱墨略官箴，稍觉追随剧幽趣。

绝知官里少夷途，始信闲中无窘步。

人生如此信可乐，谁向康庄塞归路。

共醉生前有限杯，浇我胸中今与古。

早知富贵如浮云，三欢归田不能赋。

王正功

王正功　嘉泰改元桂林大比与计偕者十有一人九月十六日用故事行宴享之礼作

百嶂千峰古桂州，乡来人物固难俦。

峨冠共应贤能诏，策足谁非道艺流。

经济才猷期远器。纵横礼乐封前旒。

三君八俊俱乡秀，稳步天津最上头。

王正功

王正功　嘉泰改元桂林大比与计偕者十有一人九月十六日用故事行宴享之礼作

桂林山水甲天下，玉碧罗青意可参。

士气未饶军气振，文场端似战场酣。

九关虎豹看劲敌，万里鹍鹏竚剧谈。

老眼摩挲顿增爽，诸君端是斗之南。

王正已

王正已　天开图画亭

夜来残暑鏖西风，秋声摵摵先井桐。

纤云四卷天开容。一碧万里磨青铜。

使君退食新凉逢，厌看凝寝江云深。

领客欲送孤飞鸿，城隅高亭湿青红。

旷望四野开心胸，前瞻江山胜而雄。

瑠璃波光群玉峰，水墨正尔难为工。

天开地辟今古中，此景自若无初终。

天岂为我施新功，我心得之眼相从。

收入几席无遗踪，锦囊得助防诗穷。

向来神秀造化钟，李成郭熙将无同。

强名图画托天公，抚掌一笑浮金钟。

王正已

王正已　赠廖融

湖南虽不就卑官，高卧深云道自安。

病起坐当秋阁迥，酒醒吟对夜涛寒。

炉中药熟分僧服，榻上琴闲借我弹。

幸遇清朝有良鉴，退身争忍似方干。

王正已

王正已　赠蕴上人

佛法诗名谁更继，未闻随分谒侯王。

洗盂秋涧日华动，捣药夜堂云气香。

苔藓乱青封叠石，杉松浓影过空墙。

若非火岳□□地，那得吾师住久长。


王之奇

王之奇　句

炳若丹青敷德义，后人於此取良规。

王之奇

王之奇　送李按蔡之任

先生持使节，极力救生民。

郡县宁无弊，朝廷未有闻。

某官贪可去，若事屈宜伸。

更为君生说，如今可用文。

王之望

王之望　别友人

此日天涯别，春风断客魂。

绿杨初暗路，芳草欲迷村。

祖帐前山远，骊歌落日昏。

相思今夜月，不复对清樽。

王之望

王之望　病后戏赠同官蒋子权

吾衰谬养生，任运常坦坦。

每婴相如病，渐作叔夜懒。

昨因触大暑，留势在鬲脘。

医师戒饮酒，所嗜不可断。

寒热一朝作，水火互濯熯。

地偏无药饵，伏枕但忧{左心右官}。

同僚有蒋子，爽俊流辈罕。

作诗宗徐庾，巧语如绣纂。

间有少陵风，醇音调玉琯。

岂惟诗家秀，从政今可算。

牢盆有出纳，晓夕亲授莞。

琴瑟费更张，君能时急缓。

公余治方书，今昔多所缵。

有来谒疾病，手自施汤散。

买药辍俸钱，为民已痌痯。

我昨病在床，君来问尤款。

教我煮橘皮，汤热过冰碗。

继送桔梗汤，一杯去烦懑。

柴胡作引子，汗出如被趱。

所投立有效，病去若水尝。

乃知才艺多，所蓄非{上穴下右矣右欠}{上穴下右矣右欠}。

又闻善骑射，长箭必引满。

设侯六十步，所发无虚竿。

观君精悍姿，此语不其亶。

独於围棋低，尺固有所短。

向来屡小胜，喜气辄衎衎。

我欲张以羸，不令见矛{左矛右上两个先少丿下贝}。

侈心益骄汰，出语颇夸诞。

不知小敌坚，一败石破卵。

大战决雌雄，迟君落新馆。

王之望

王之望　病余兀坐偶成二绝

寂寂经旬病卧家，起来都不记年华。

一声檐上惊秋晚，墙外初联卖菊花。

王之望

王之望　病余兀坐偶成二绝

病骨栾栾瘦转加，秋风怯傍小窗纱。

萧然丈室维摩观，一炷清香到日斜。

王之望

王之望　出疆次副使准阴舟行

丁年慕请缨，白首翻攘袂。

輶轩遽凭轼，魏阙频回睇。

两淮经战争，万物皆惟悴。

云繁雪霰舞，风猛波涛沸。

椎凌仅通航，鼓夜无停枻。

依樯闻喜朝鲜，酌斚烹匀鳜。

出塞那复古，涉川今已利。

一节谁与持，同舟心靡异。

奋身徇主忧，图国忘私计。

昌黎去怀妾，定远老思妹。

高情独无戚，慧眼不留翳。

岂惟诗酒豪，抑亦文武备。

开馆昔登瀛，奉车元起沛。

君遭功名迫，我堪閒散置。

他年洛下吟，忆君徒拥鼻。

王之望

王之望　初至鸿佑成二百字

我生何悠悠，飘摇若悬旌。

已破龙华梦，复成鸿佑行。

鸿佑在何许，海阔山峥嵘。

地侵鱼龙窟，路与猿猱争。

晓日见初出，潮波无时平。

我来秋薄暮，寒雨纷纵横。

狂飚振林麓，窗户皆有声。

山鬼夜中号，怪禽篱外鸣。

我衰不能寐，起行迟天明。

歨然念身世，百感襟抱盈。

仲宣昔遭乱，避地之蛮荆。

登楼赋怀土，凄伤欲无生。

况我滞瓯越，八见秋风惊。

憧憧一州间，萧寺六易名。

已去还复来，如鱼被钩婴。

去既无所之，来亦何所营。

藜萑诚不充，萍蓬甘所丁。

兹地实乐土，浮生聊耦耕。

鴒原喜在眼，蠹简能娱情。

九夷亦何陋，四海皆弟兄。

王之望

王之望　词源图

著作之厅屏十幅。怪石沧江莽相束。

恍然坐我三峡旁，汹汹奔流欲颓屋。

不知狂澜何处回，壮哉万顷纳一杯。

自从此画出名手，海潮不复声如雷。

一时文士罗东观，波涛入笔驱河汉。

逍遥扪腹日来看，更得丹青助挥翰。

我本儒中山泽癯，烟蓑祗合老江湖。

烦将一段好东绢，画个渔舟钓雪图。

王之望

王之望　次韵陈勉仲见留之什

新诗俊逸走风雷，愧我驰驱欲强陪。

花外疏篁青掩映，门前流水绿萦回。

高情好客长留客，胜赏传杯莫放杯。

老懒畏寒朝睡美，报章淹缓莫相催。

王之望

王之望　次韵陈庭藻赴天申燕诗二首

绍兴圣主垂衣裳，倬然文治昭天章。

已闻华封祝尧帝，岂但畏垒歌庚桑。

千秋此日纪佳节，万岁群臣称寿觞。

帘前宫扇交翡翠，仗下宝马屯飞黄。

昭容引仪近日月，御史执法严风霜。

九宾无哗胪句肃，剑佩俨雅趋侯王。

一声鸣跸传朱辇，千官赐宴趋文昌。

湛露尊罍均渥泽，

王之望

王之望　次韵陈庭藻赴天申燕诗二首

薰风弦管迓休祥，浩唱充庭云不动，

繁花压帽春风光。可怜欢声正四合，

不觉暮色来苍苍。轩驺散去九衢闹，

朝衣醉沥余淋浪。小臣病著不能起，

但听广乐风声长。

王之望

王之望　次韵陈庭藻赴天申燕诗二首

天申上寿开明堂，群公祝圣多新章。

不论南山成带砺，要看东海生禾桑。

君恩中台燕百辟，金罍兕觥雕玉觞。

饭抄香粳云子白，酒泻法酿鹅儿黄。

宫衣拜赐近端午，轻叠香罗如雪霜。

功臣彯甲奉朝请，貂冠峨峨来异王。

中兴盛事须记述，乐府宜得张文昌。

感寓诸孙今列宿，诗鸣省户为时祥。

每逢朝家有庆瑞，辄以篇咏赓休光。

腐儒白首谬通籍，博士一经惭后苍。

敢陪诗人论风雅，祗与渔父歌沧浪。

升平颂声还大手，白傅才力兼诸长。

王之望

王之望　次韵贺子忱春事

老境流年速，春风几日晴。

清尊花下怯，白发镜中明。

蝴蝶迷幽梦，仓庚愧好声。

良辰一尊酒，钟鼎可忘情。

王之望

王之望　次韵刘南伯二首

晓来庭竹碎秋声，冷我思君重怆情。

三画当年曾擅价，五言今去合知名。

赋归已荷因风寄，酾藇终期对月倾。

但愿官军破骄敌，不妨淮海寄余生。

王之望

王之望　次韵刘南伯二首

十年踪迹困邅如，多谢韦郎肯寄书。

千里漫寻苕水梦，一廛方对相山居。

归心不为莼鲈切，交契应闲简牍疏。

近向钱塘得嘉种，秋盘何日共新蔬。

王之望

王之望　次韵王司户梅花五绝下得用古人意及比妇人玉雪并洁白等字

牢落天涯邂逅逢，清愁幽恨与谁同。

故园肠断三千里，客裹看花岁又穷。

王之望

王之望　次韵王司户梅花五绝下得用古人意及比妇人玉雪并洁白等字

溪外人家处处栽，三分蓓藿一分开。

故教嫩萼参差发，似要幽人次第来。

王之望

王之望　次韵王司户梅花五绝下得用古人意及比妇人玉雪并洁白等字

可耐幽花发较迟，殷勤为情晓风吹。

朝来策杖探消息，香处初开一两枝。

王之望

王之望　次韵王司户梅花五绝下得用古人意及比妇人玉雪并洁白等字

闻说江梅已恼人，冲寒著意去寻春。

枝枝细看枝枝好，岁岁相逢岁岁新。

王之望

王之望　次韵王司户梅花五绝下得用古人意及比妇人玉雪并洁白等字

一岁都来几日开，一开能得几回来。

清尊留待溪边月，不怕山城晚鼓催。

王之望

王之望　次韵王圜中二首

网得金鳞不忍烹，一瓯春菜眼偏明。

逢君强赋湖阴曲，顾我方趋日照城。

散坐酴醿留客醉，过庭鹎鵪为谁鸣。

还朝密迩非轻别，知有蒲轮访姓名。

王之望

王之望　次韵王圜中二首

舟兀东风怯晓寒，绿杨堤畔见青山。

溯流不碍朝天去，掉鞅何当拜命还。

半世光

半世光忧患裹，他时勋业笑谈间。

儿童似觉吾衰老，只欲西归便丐閒。

王之望

王之望　次韵制帅和王宪二首

淮水绵绵不绝流，渡江龙化复东游。

宗盟尚诧当年盛，交分还欣此日投。

名并邛郲公等继，政称京兆我难酬。

得时俱为公家计，三窟宁当各一州。

王之望

王之望　次韵制帅和王宪二首

二麦初收堰水流，西园飞盖使君游。

羽旄每出邦人喜，壶矢閒同坐客投。

膏雨应时和气洽，丰年有兆颂声酬。

政成讼简追胥息，镇静西南五十州。

王之望

王之望　次制帅所和前韵

圣主忧勤躬万务，英豪宁许山林住。

弓旌号召士无留，竹帛功名公所赴。

天表对扬咨见晚，坤维镇抚歌来暮。

雪山增生绝纷埃，蜀道非难履平路。

分陕聊烦摅妙略，秉钧已叹迂高步。

朱辬抚俗民怀，玉帐折冲荒服惧。

羽檄不飞烽堠灭，骏骨多收边市互。

孔明七纵讵非长，户牖六奇真不误。

农狎其野无外忧，马腾於槽有余怒。

三陲绝徼皆妥安，诸将雄师今尽护。

九重益友思直谅，四蜀新声咏宣布。

帅阃方观勋业成，庙堂行看精神聚。

嗟我衰迟托末契，辱公敦笃倾殊顾。

当年献赋诵凌云，上国承颜悦披雾。

禹门亲睹跃风雷，尧陛初惊承雨露。

龙颜下瞩顿生光，凤翼高翔从此附。

称身朝服曳青云，满袖天香携宝炷。

九霄变化冥鹏升，一纪光阴隙驹鹜。

绨袍雅意念张禄，襦夸余波依叔度。

他时入觐对金莲，伴直应随玉堂寓。

王之望

王之望　大龙湫

瀑水传闻旧壮哉，飞流亭下久徘徊。

玉龙鳞甲寒犹蛰，银汉波澜冻未开。

斜日湫潭微溅雨，深冬天地不鸣雷。

斯游未快平时意，更拟他年得得来。

王之望

王之望　道中寄丹丘亲旧

别处日已远，别情转绸缪。

行行千里余，脉脉无时休。

夜与梦相随，昼与泪俱流。

山高恨不断，水阔遮无由。

欲吞不下咽，欲吐不出喉。

戟我胸肺间，有如鱼挂钩。

寻端无从来，了知在心头。

翻疑一寸心，能容如许愁。

平生丈夫气，愧此须髯虬。

朝来看蓬鬓，满鉴雪霜浮。

王之望

王之望　登大峨绝顶睹圆相佛光成长句二十韵

峨眉峻极西南著，万影庄严诸佛住。

高标天柱八宏张，雄镇坤维百灵赴。

我来雨霁群峰出，正值春喧三月暮。

上方解冻僧人岩，远俗来游客填路，

篮舆牵挽六十里，梯栈高低三万步。

鱼贯攀缘筋力疲，鸟腾陡绝神魂惧。

行经崖坂几萦曲，望极堪舆莽回互。

锦里遥看井底迷，雪山忽认屏间误。

幽岩得照石发彩，阴洞有声雷蓄怒。

楞伽仙音好鸟语，兜罗绵界神龙护。

沧海潮回波浪平，蓝田日暖烟霏布。

长虹歨放白毫光，淡墨俄瞻紫金聚。

应真飞锡众共睹，圆相摄身人自顾。

六牙白象恍当空，三足赤乌潜隐雾。

琉璃瓶莹秋月白，优昙花净含晓露。

瑞境旁连瓦屋起，合成一界如相附。

神灯夜从九顶朝，散作千山无尽炷。

肉眼亲观佛会开，凡躯恐逐仙风惊。

欲寻傅说箕尾间，休访君平斗牛度。

便排阊阖陟高圆，扰扰人寰何足寓。

王之望

王之望　登第后投魏侍郎

空山学仙子，旧识安期生。

青霄许相接，凡骨难为轻。

一朝行业满，九转丹砂成。

安期忽东来，从帝游玉京。

下视一笑莞，依然有余情。

借我白云车，导以虹蝩旌。

摄身出尘土，随君凌紫清。

机会徜一失，千载何由丁。

王之望

王之望　房公湖

金雁桥南二顷湖，房公遗迹未湮芜。

人游杜牧晚清赋，境对王维别墅图。

经始林泉心自巧，折冲廓庙术何迂。

当时只作幽人计，留得陈陶四万夫。

王之望

王之望　关子东约中秋游于竺再用前韵有诗和之

湖光尽处两山开，夹道苍松郁壮哉。

水过冷泉双涧合，石飞天竺一峰来。

胜游喜有幽人约，佳句俄催爽气回。

桂子中秋正芬馥，流霞好泛月边杯。

王之望

王之望　过石城

沧浪渡口莫愁乡，万顷寒烟落木霜。

珍重使君留客意，一樽芳酒对斜阳。

王之望

王之望　过石城

江上危亭思黯然，追游陈游欲经年。

别来西望应相忆，郢树荆门共一川。

王之望

王之望　汉南晤魏侯彦诚魏侯赠诗期依韵知已而荆门受代归乡襄务冗甚未果答

白头有如新，倾盖或如故。

乃知意气间，投分自有处。

魏公使汉南，风采耸一路。

凋残濡膏泽，冤讼廓氛雾。

游刃若发硎，调琴不胶柱。

平生不相识，见我国士遇。

杯盘倒箱箧，笑语杂卮寓。

岂惟倾肺腑，便可托婴孺。

慰我畴昔心，何啻封万户。

离觞岘山曲，握手惜约会聚。

江风吹行色，短棹不得住。

临岐亦何言，加餐纳多祜。

王之望

王之望　和关子东筇杖

老境生涯正倚君，周旋夷险共悲欣。

最怜磊磊多高节，未肯斑斑出异文。

汉阁灯来徒照夜，葛陂龙去谩拿云。

愿为灵寿扶黄发，廓庙他年看勒勋。

王之望

王之望　和关子东铁尺歌

先生平生无俗嗜，博取珍奇自娱戏。

案间双尺本蛟龙，怪底雄雌俱出地。

含精古铁色沈沈，质白玉兮价黄金。

有时风雨暗堂室，直恐雷电相搜寻。

净业知君专笔砚，白首残编天眼见。

一朝出此瑞文房，神物化成非锻炼。

阅遍千人谁得将，主人比德端且方。

永供黄卷镇边幅，明窗净几生辉光。

先生歌成惊杰句，助发铿锵得君故。

何人似与郭代公，宝剑豪篇不须赋。

王之望

王之望　和李清卿雪

浩荡天花弄晓光，春风未转忽芬芳。

人跻物外红尘远，境堕壶中白昼长。

风柳冷飘三月絮，寒梅幽寄一枝香。

朝来暴喜家风贵，圆璧方圭满舍旁。

王之望

王之望　和李士举陪提刑徽猷游中梁山临秀远轩以望江中平陆之胜承示佳句且

空翠浮轩槛，岚光拂栋梁。

江随平野曲，林拥暮山苍。

城郭犹平日，田畴本乐乡。

呻吟未休息，衰病意空长。

王之望

王之望　和李士举陪提刑徽猷游中梁山临秀远轩以望江中平陆之胜承示佳句且

京口追游地，钱塘执别年。

飘流恍如梦，聚散岂其天。

夙驾行趋诏，当朝正急贤。

紫荷持从橐，去去入林泉。

王之望

王之望　和眉守五郎中

惊风鸿鹄各翻飞，同落西南蜀一维。

一日三秋双鬓改，两乡千里寸心驰。

清香燕寝多佳致，远影楼台发妙词。

只恐江山留不得，赐环闻已下丹墀。

王之望

王之望　和钱处和梅花五绝

万木归根冷未滋，可怜孤绝发寒枝。

心期本在冰霜后，占得隆冬未恨迟。

王之望

王之望　和钱处和梅花五绝

枝上春风渐有涯，断魂初见两三花。

一尊尽日看无厌，要待参横月影斜。

王之望

王之望　和钱处和梅花五绝

莫欺玉蕊瘦栾栾，中有江南长恨端。

白发天涯归未得，年年老眼泪中看。

王之望

王之望　和钱处和梅花五绝

铁心开府不妨狂，赋语清便独擅唐。

堪笑离骚穷逐客，只知兰蕙有幽香。

王之望

王之望　和钱处和梅花五绝

林下风神物外姿，闺房秀色鉴中奇。

两家标韵谁兼得，会有多情识者知。

王之望

王之望　和人元夕

长安百尺朱楼高，传筹夜酬闻鸡号。

金吾驰禁玉漏永，九衢遍走狂欢遨。

访寻三曲选清唱，交结五陵皆大豪。

笑将千金买斗酒，轻若九牛亡一毛。

赋诗更作文字饮，止酒一篇羞和陶。

笔端百韵斗奇险，坐上几人推俊髦。

万事转头成短梦，十年屈指如奔涛。

祗今衰老但悲感，长歌终日弹豪曹。

王之望

王之望　和尚书李丈六绝

丈人诗律照青春，句到诸郎副析薪。

特许八分传阿买，囊收珠玉破清贫。

王之望

王之望　和尚书李丈六绝

风光无赖恼诗翁，健笔凌云思未慵。

长句数篇欺白雪，江山浩荡发春容。

王之望

王之望　和尚书李丈六绝

近侍三朝振御床，宫衣犹带内家香。

殊庭更得流霞助，杖履春风步履强。

王之望

王之望　和尚书李丈六绝

休论世事苦悲辛，龙卧南阳自有人。

指日承明却归去，烟花紫禁及青春。

王之望

王之望　和尚书李丈六绝

经旬山雨暗春辉，桃李成阴总未知。

试逐东风入城市，不妨尊酒暂娱嬉。

王之望

王之望　和尚书李丈六绝

雨过千山翠色重，群花欲尽絮飞空。

牡丹寂寞芬芳晚，日暮朱栏独倚风。

王之望

王之望　和许总卿

孔明屡出师，常苦粮食少。

公今主边计，积粟丘阜小。

卧龙志空大，流马功竟杳。

当时若得公，大事指顾了。

王之望

王之望　和许总卿

从来方面贵，体尊吟咏少。

君侯七尺躯，诗胆看更小。

句如星斗烂，气与云天杳。

词源倒三江，倾泻何时了。

王之望

王之望　和许总卿

我登峨嵋山，伟观天下少，

观公惊俗句，更觉眉山小。

短章锋斩绝，大篇气深杳。

纸敝墨色渝，读诵不能了。

王之望

王之望　和姚令威春阴四绝

急雨颠风带海烟，白头肠断落花天。

东家为买春光住，柳撒黄金榆掷钱。

王之望

王之望　和姚令威春阴四绝

十日春阴尽景微，鸣鸠逐妇几时归。

柔桑细麦宁馨长，落絮游丝可解飞。

王之望

王之望　和姚令威春阴四绝

雨过山村绿满陂，红芳渐少翠阴低。

春风吹草依然碧，潮水浮花却自西。

王之望

王之望　和姚令威春阴四绝

休对风光感物华，且将春酒趁春赊。

一声杜宇芳菲晚，只有荼蘼芍药花。

王之望

王之望　和友人

弟兄南渡各驰驱，向奉君王尺一除。

黄耳音书寄怀抱，乌衣门巷惜丘墟。

澄清孟博荣持节，雅量玄平静著书。

五桂家风殊未艾，黄山佳气蔼如初。

王之望

王之望　和友人

坐阅江城岁月迁，心劳政拙岂能贤。

昔游泉石迷寻访，故里风烟喜接连。

聊假颁宣行素学，敢将迟暮叹华颠。

他年良史徵佳什，会入西京循吏篇。

王之望

王之望　和曾丈赠光作令赵元质

奔波朝士觅官忙，独买扁舟去意长。

汲黯旧闻羞作令，冯唐今愧老为郎。

鵷鸿引去知何慕，鸥鹭归来不乱行。

窃食端输厕中鼠，惊余犹得饱饥肠。

王之望

王之望　和制帅

离索堪惊岁月忙，少城遗爱未曾忘。

西园尚记英游并，南浦空嗟别恨长。

壮志自窥勋业镜，高情休忆水云乡。

玉关柝静边烽息，汉殿归称万岁觞。

王之望

王之望　和制帅

按部经时走四封，云山有路宝岩通。

普贤相对圆光裹，摩诘不离方丈中。

喜有篇章交寄远，恨无羽翼可凌空。

来诗忽作蛟龙吼，三日能令两耳聋。

王之望

王之望　和制帅

自怜麋鹿性疏顽，心在云林迹世间。

每厌尘埃驱俗驾，不辞险阻访名山。

池鱼得意时归壑，厩马长鸣暂出闲。

万仞峰头曾进步，禅机一拨透三关。

王之望

王之望　和制帅

力求见佛上天梯，忽睹光明志意学。

华藏神通惊变现，台山公案好拈提。

太冲漫作三都赋，子美全无一字题。

今日诸贤赓妙句，强驱驽驾力难齐。

王之望

王之望　和制帅

卿月中天照上流，使星入蜀久西游。

蟠胸经纬开棋局，出手枭卢转博投。

学有渊源流不竭，诗如珠玉价难酬。

词章怪底犹雄健，棠阴曾联柳柳州。

王之望

王之望　贺刘侍郎三首

早岁儒林俊誉流，中年持橐侍宸游。

论思清禁三朝遇，閒散殊庭二纪投。

迹与香山齐出处，诗将彭泽尽赓酬。

似闻璧水求三老，行起蒲轮慰九州。

王之望

王之望　贺刘侍郎三首

汉嘉平日想风流，喜作凌云载酒游。

尘土何时公事了，林泉聊与故人投。

心期济物衰难强，志在求田老未酬。

官满便当投劾去，一航从此下扬州。

王之望

王之望　贺刘侍郎三首

万景楼头尽日留，乌尤岭上及春游。

溪潭杳渺游鱼乐，林木阴森倦鸟投。

千尺梵身名不谬，半轮山月句难酬。

争流况秀君休问，更有江声撼一州。

王之望

王之望　怀李相之

李子通家旧，人门孰与侔。

胸中足今古，皮裹贮阳秋。

尊酒怀清致，关山隔俊游。

江城携手地，春色黯离忧。

王之望

王之望　还鲜于蹈夫诗编

百首新诗句句妍，追还江左一千年。

春归池草难专美，冷入江枫称所传。

一字人知吟不到，八分我喜录成编。

西为所得真多矣，满箧今藏锦绣篇。

王之望

王之望　皇华馆以上巳落因修禊事题诗纪之

泉上新台紫翠环，暮春修禊俯潺湲。

汉流尚带桃花水，云气初披杏子山。

柳絮轻扬晴日暖，竹光不动午阴閒。

时和岁稔游人乐，一醉聊开病守颜。

王之望

王之望　浑醉庵诗

人间岁月都几许，醉裹光阴差较长。

千日不醒终有尽，百年浑得要为常。

故人屡过无穷巷，一室能宽有醉乡。

好事不妨多酌我，我来无复次公狂。

王之望

王之望　豁然亭

何处开轩槛，凌虚香霭间。

胸中吞百粤，眼界抵三山。

晓日宾沧海，秋潮俯碧湾。

登临一舒啸，宇宙顿宽閒。

王之望

王之望　寄题谢景思药寮仍用其韵

城府年来怪迹疏，端因药圃滞巾车。

芒鞋入谷亲寻种，野服巡栏自把锄。

室蔼芝兰无俗物，房深花木称僧居。

他时猿鹤休惊怨，安石宁终成一墟。

王之望

王之望　寄制帅

五郡驰驱两月忙，少城春事杳相忘。

鷅鹠鸣处韶光老，鹈鴂声中旅思长。

曾为青山迂客路，莫偕红旆访仙乡。

浣花时节归期近，犹及遨头共一觞。

王之望

王之望　句

雪班远岫明苍鬓，春秀奇峰拥翠鬟。

王之望

王之望　句

神灯点点光可烛，星斗荧荧低欲扪。

王之望

王之望　刘侍郎见和再用韵

大方广佛三身具，境号华严普贤住，

三千净土毛孔吞，百亿化身尘刹赴。

底事眉山迹偏显，端由象法时将暮。

三乘不起正信心，一线顿开方便路。

将欲神变惊风目，故敛光芒归窘步。

示现虽同人异见，开遮未判谁无惧。

臂力遥擎妙喜来，顶光近摄清凉互。

我来亲睹未曾有，方审传闻元不误。

阳春正值风日好，阴雨不逢雷雹怒。

入梦惟忧神鬼知，乘危暗有龙王护。

招提问路方上征，世界当空已先布。

千林寂历鸟声少，万岭奔腾云气聚。

高峰初到莆休歇，圆相俄惊成指顾。

一壶恍入物外天，五里知非世间雾。

感通咫尺捷影响，变灭须臾嗟电露。

公居福地宝岩对，身享耆年仙籍附。

两禁高辞法从班，一灯久续禅宗炷。

正始余风独后凋，建字逸驾争先鹜。

忽聆酬唱便随喜，要与见闻俱得度。

愿公且见宰官身，一宅常与轩冕寓。

王之望

王之望　留题光相寺

至人悲念摄冥顽，倏见光明指顾间。

亿劫未曾亲见佛，一宵今得暂栖山。

从来叶障须除结，此去功名直等閒。

欲以残年奉香火，尘劳无计恋松关。

王之望

王之望　留题修觉山绝胜亭

十寺幽岩万木稠，蜀川一览尽西州。

依微远树低平野，散漫清江吐乱洲。

老眼乍明疑岘首，归心忽动忆槎头。

当年风物悲游子，子笑应同故国愁。

王之望

王之望　龙华山寺寓居十首

抱病云山远，兴怀节物新。

林红纷过雨，岭翠郁堆春。

猿鸟时相狎，烟霞日自亲。

可怜成底事，半世走风尘。

王之望

王之望　龙华山寺寓居十首

斋饭来香积，钟声出翠筠。

僧投松径远，鸟下石坛驯。

茶摘春山嫩，泉烹雨涧新。

萧然烟篆室，处处喜留人。

王之望

王之望　龙华山寺寓居十首

嗜好非前日，颠狂减少年。

久疏长夜饮，新学小乘禅。

觅句驱春恨，翻书引昼眠。

朝来山鸟闹，惊破睡中天。

王之望

王之望　龙华山寺寓居十首

作客他乡久，宜人此界稀。

身閒长挟策，地僻惯披衣。

妻有虀盐乐，儿因笋蕨肥。

出门何所适，终日掩荆扉。

王之望

王之望　龙华山寺寓居十首

海国幽栖地，春风欲暮时。

病忧梅雨逼，贫叹麦秋迟。

并日终无愧，逢年会有期。

饥寒宁苟免，吾道讳磷缁。

王之望

王之望　龙华山寺寓居十首

时节清明过，溪山晴霁初。

出游偕妇子，相识半樵渔。

稼穑归宁遂，经纶计已疏。

渊明至穷约，三径亦吾庐。

王之望

王之望　龙华山寺寓居十首

羊乳茎犹嫩，猪牙叶未残。

呼童聊小摘，为尔得加餐，

仗马卑三品，山雌慕一箪。

朝来食指动，苦菜入春盘。

王之望

王之望　龙华山寺寓居十首

有客过松径，呼儿下竹关。

张灯深夜语，沽酒远村还。

醇异交公瑾，清非醉景山。

剧谈自有理，不在浊醪间。

王之望

王之望　龙华山寺寓居十首

杜宇来何处，天涯又复鸣。

空山听更激，寒夜窈难明。

故国三千里，春风第一声。

年年羇旅地，愁绝不胜情。

王之望

王之望　龙华山寺寓居十首

水乡经月雨，潮海暮春天。

芒种嗟无日，来牟失有年。

人多蓬菜色，村或断炊烟。

谁谓山中乐，忧来百虑煎。

王之望

王之望　吕叔恭运使和题皇华馆诗复次韵

何处溪声响佩环，洗心堂下转潺湲。

数株古柳枯临水，百亩丛篁翠倚山。

岁久刊题多泯灭，时清景物自幽閒。

轺轩登览留佳句，顿觉林泉发妙颜。

王之望

王之望　落梅

春意枝间忽暗惊，乘风作阵去纵横。

苍苔可忍欺香骨，粉蝶无端乱舞英。

有恨应羞霜月照，锺情犹赖晚风轻。

梦回一夜频搔首，肠断空阶骤雨声。

王之望

王之望　落梅

香残粉暗若为情，寂寞空余瘦影横。

雨后园林无玉树，朝来庭院满琼英。

浮云冉冉当风尽，飞雪飘飘落砌轻。

广武为君聊一叹，群花从此擅名声。

王之望

王之望　七夕

西风只繁暑，夜气初宜秋。

所居稍虚豁，得以消我忧。

独眠堂中央，一榻无衾裯。

开轩敞南北，凉飚入翛翛。

是日七月七，三星已西疏。

残云不成雨，缥缈当空浮。

云行忽中断，月彩烂不收。

影落庭树间，枝叶如雕锼。

草根有小虫，微吟作啾啾。

岂复厌喧聒，更觉窗户幽。

我欲终今夕，飞蚊不相谋。

喧我复啮我，驱去嗟无由。

但当我自屏，岂与汝辈仇。

闭门归下帷，蝶梦寻庄周。

王之望

王之望　栖贤三峡桥次南康守晏德基韵

古寺深藏紫翠间，清风夹道凛苍官。

千寻秋色岩峦净，十里雷声涧谷寒。

此去洗心应少累，从来蓄眼未经看。

使君健笔题佳句，一首新诗倒醉澜。

王之望

王之望　齐尧佐寄诗许予授代归谷城日相过次韵

故人千里去，犹记别时歌。

衰鬓禁愁得，狂怀可奈何。

南枝春意动，西望夕阳多。

三径荒凉外，高轩讵肯过。

王之望

王之望　缺题

霜晴爱日晓生东，萧寺山茶赏岁丰。

锦里出遨驱小队，雪山纳堠狎诸戎。

叶连油幕侵天碧，花倚朱旗特地红。

美景良辰万人喜，不妨行乐一尊同。

王之望

王之望　缺题

天梯云栈转龙旗，细雨凄风暗路岐。

七夕难忘祈巧夜，三乡不以望仙时。

曲江若悟贤臣语，汾水宁伤才子词。

此日铃声肠断处，后庭遗唱未为悲。

王之望

王之望　饶守陈粹中有诗见留次韵为谢

相逢一笑又相离，肠断登临送别时。

久占都亭惭重客，秋风回首片帆迟。

王之望

王之望　山居

山居入长夏，草树绕我屋。

微风披拂之，有声来肃肃。

葳蕤摇散影，掩冉飘暗馥。

百合开数花，孤芳更清淑。

我卧北窗下，午枕睡方足。

挹此一襟凉，泠然若堪掬。

坐使万虑空，乐哉谢羁束。

有同颜氏子，坐忘遗耳目。

又如慧可师，安心得归宿。

落日行庭前，披衣自扪腹。

閒扶旧僵石，细数新上竹，

小禽时下来，相鸣入丛簇。

见我不惊飞，人禽两幽独。

王之望

王之望　上李丈尚书

天孙司经纬，专巧上帝旁。

星缕日月针，几经补苍苍。

弭节游人间，帝服无文章。

寒女一机素，未知作衣裳。

再拜愿祈巧，精神通渺茫。

但恐云车回，虚无往路长。

王之望

王之望　上李丈尚书

亭亭涧阿松，冰雪何青青。

千岁已枯死，流膏生茯苓。

虽无岁寒姿，气味犹典刑。

尘土久埋没，谁能验仙经。

置君药笼中，傥可延年龄。

王之望

王之望　上李丈尚书

蓬室有姝女，颜色耀朝晖。

幽独人未识，婵娟心自知。

高堂悬宝鉴，美丑良不欺。

借君一寸光，为妾照蛾眉。

念当有所适，辞视结罗衣。

常恐妾命薄，失身轻薄儿。

安得姻婉人，白头同所归。

王之望

王之望　上曾二丈仲成

湖海元龙气尚豪，笑谈谁料已霜毛。

文章家法西京在，兄弟才名北斗高。

欲取功名酬老大，岂将州县叹徒劳。

登坛不独风骚将，出幕他年看节旄。

王之望

王之望　上曾二丈仲成

忆拜冰壶日下时，先君未老我方儿。

庭闱一閟成今昔，世路重来太险巘。

风义肯忘三益友，姓名愿入八哀诗。

遗孤么麽何能报，泉下幽魂傥有知。

王之望

王之望　上曾二丈仲成

患难余生二十年，一身孤苦百忧缠。

文章昔谓古可到，踪迹今为人所怜。

憔悴形容勋业镜，归依空寂祖师禅。

不孤虽有山公在，恐逐龙舒下九泉。

王之望

王之望　食橄榄有感

余初食橄榄，眉蹙口欲吐。

稍稍滋味之，久乃见媚抚。

曲终喜奏雅，先病得后愈。

功成老大时，亦足酬嘬咀。

余生足忧患，备已尝险阻。

犹如蓼中虫，自习蓼中苦。

不知苦尽处，回味有几许，

古人倒啖蔗，佳境贵渐取。

但问有与无，迟暮不犹愈。

君看道傍李，弃置终泥土。

王之望

王之望　寿入州徐守三首

仆射文章六百春，人间又见石麒麟。

朱颜白发古仙伯，和气清风今德人。

出处三朝常守道，承宣千里更宜民。

圣时共政须耆旧，归去千秋辅紫宸。

王之望

王之望　寿入州徐守三首

共理经年惠利丰，此邦歌颂蔼提封。

仙都洞府春风好，处士星躔瑞气浓。

道同偓佺传口诀，禅从摩诘悟心宗。

世间功业公余事，平日高情薄万锺。

王之望

王之望　寿入州徐守三首

赤矢朱弓祖庆绵，五云吉梦世生贤。

嘉时浃日迎重九，景运中天恰半千。

律播金商资爽气，露和琼屑引遐年。

寿觞莫负专城贵，好对西风醉管弦。

王之望

王之望　寿台州黄守

千载初平庆未穷，本支今复见仙翁。

当年郜鼎争尤力，此日于门报已隆。

政尚宽和承祖烈，量涵清浊称家风。

赐金增秩知非晚，行看丝纶下禁中。

王之望

王之望　书白氏长庆集

我爱乐天文，平易更精切。

笔端应有口，心事无不说。

游戏供日用，工巧疑天设。

述情悉毫厘，辨理穷曲折。

如我本欲言，挽我开齿颊。

如人病瘖哑，代我传喉舌。

惊骀拟举步，骏足过如瞥。

弱弧未及弯，强絮已穿札。

抚才初自愧，适意还深惬。

读尽一编诗，胸怀消百结。

王之望

王之望　书怀

群山岸东海，兹地真斗绝。

洪涛渺翻天，朝夕吐日月。

虽同一宇宙，迥与朝市别。

三山在咫尺，芝草吾欲撷。

未能仙骨轻，稍浣衷肠热。

从我其谁欤，乘浮晓当发。

王之望

王之望　书怀

百年胡为哉，万事聊复尔。

功名早有意，贫贱昔所耻。

岁月忽嗟跎，少壮何足恃。

身外非我有，毫发不可致。

惟有一寸心，俯仰要无愧。

归去来山中，高人未吾鄙。

王之望

王之望　书怀

村居何所乐，春至木欣欣。

夜睇海上月，昼瞻岭头云。

东家有胜士，杖履日相亲。

山行共采蕨，野步仍班荆。

初见气已合，久游意弥真，

剧谈复痛饮，相对有余情。

王之望

王之望　书怀

海边寂寞村，春半芳菲月。

东风所至处，陋境亦佳绝。

垅麦已翻芒，山花自成列。

愁肠不堪断，预畏柳飞雪。

更忧鶗{决冫换右换鸟}鸣，坐使众芳歇。

白日不可留，请试餐玉诀。

王之望

王之望　帅漕复次韵再和

二豪诗律晋江东，迭倡更酬卷轴丰。

狎主齐盟争定霸，互为勍敌锐临戎。

波澜已得江流助，组丽仍依锦段红。

入蜀词人多妙句，向来严杜一编同。

王之望

王之望　送别祝得之

倦游淹海上，得子意弥孰。

文彩与春秀，性情如玉温。

相从不知久，欲别更何言。

努力功名会，飞腾入帝阍。

王之望

王之望　送海棠与姚令威

酣酣芳意不胜春，一笑嫣然恼杀人。

分寄多情还解否，要教国色在东邻。

王之望

王之望　送黄叔寓赴平江教授

人生水中萍，泛泛随波澜。

偶然成聚散，谁使为悲欢。

伊余从君游，两见岁履端。

相得恨不早，相见常苦难。

今又舍我去，觉我肝肠酸。

君诚湖海士，豪气老不刓。

剧谈愤世俗，怒发时冲冠。

向来对宣室，见晚帝兴叹。

落落不苟合，栖迟犹冷官。

高才徒白首，未许陪鸳鸾。

苏台今辅郡，举头见长安。

会看有追诏，祝君且加餐。

吾衰钓沧溟，羊裘侣鱼鼋。

逍遥各有适，快睹扶摇搏。

尺书倘见存，慰此离忧宽。

王之望

王之望　送贾可封随郭帅还西城三十韵

岘山之阳汉江浦，黄花九月迷村坞。

故人船上初识君，白酒黄鸡对樽俎。

坐中意气最相亲，便许论交输肺腑。

君时方壮我尚少，杯酒相逢各豪举。

欲倾沧海入壶觞，不觉风云先笑语。

烟尘回首暗乡县，避地偷生两羇旅。

西城邂逅正春风，南郑流离共秋暑。

扁舟东下一沾巾，汉阴渡头天欲雨。

君留蜀汉我瓯越，关塞悠悠路修阻。

每悔昔日但酸辛，欲寄好音谁付与。

日边失喜双眼明，一笑恍然相劳苦。

久经丧乱喜强健，语及艰难更凄楚。

离合悲欢二十载，往事伤心那可数。

酒后清狂不复能，鬓边白发今如许。

向来骥子未总角，今与爷长秀而朊。

文学崭然已老成，吾徒之衰固其所。

君材磊磊多大略，胸次纵横杂文武。

当年上疏请长缨，欲以忠信为干橹。

驰驱慷慨感知已，十年上佐留边圉。

一从捧檄傍红莲，几为临戎挥白羽。

元戎入觐载辎车，策勋进秩光宾主。

王卿合作水衡丞，庾杲复入将军府。

胡为侧翅尚随人，千里长城赖裨补。

汾阳僚吏多将相，家声盛事今犹古。

致身富贵真未晚，唾手功名不难取。

岂惟出幕看旌麾，会是封侯裂茅土。

炎歳六月三吴路，海气昏昏暗天宇。

骊驹已驾不可留，忧绪中来密如组。

亦如远送终别离，只有加餐相赠处。

双鱼莫厌远书频，从此西风日倾伫。

王之望

王之望　题邓寨周氏小园

径草荒春绿作堆，东风深入小园来。

可怜几阵嫣香裹，立尽庭前数树梅。

王之望

王之望　题广利院

翠岭苍岩带落霞，水云平野一川斜。

二山相距无千里，数口俱仙有两家。

仇穴便当营草屋，武陵何必访桃花。

择乡试复询风俗，善政人人令尹夸。

王之望

王之望　题龙华寺

孤枕僧庵梦不成，披衣推户竹轩明。

一天月色连秋色，万树风声似水声。

小槛沉沉青嶂合，修檐冉冉白云行。

今宵伫立情何限，晓鉴霜毛两鬓生。

王之望

王之望　题蒙泉

西北峨峨叠嶂来，涛奔浪涌势难回。

忽临城郭千峰住，下有源泉万斛开。

鱼鳖宁容腥沼沚，蛟龙曾是起风雷。

平时寂寞何灵响，岁旱方蜂济物才。

王之望

王之望　题前诗已天忽作雨戏成一绝

岁暮灵泉水未饶，苍崖无复舞飞蛟。

诗成不觉天零雨，料得神龙欲解嘲。

王之望

王之望　题上清宫

一径缘云彻一台，玉楼银阙冠崔嵬。

连峰衮衮从天下，迥野茫茫匝地开。

晓日重溟红浪涌，夜灯千岭瑞光来。

却归下土人应怪，身自瑶池阆苑回。

王之望

王之望　题王氏秀野堂

树林阴翳鸟声繁，下有幽人昼掩关。

五亩邱园傍城市，一堂花竹带云山。

留连风月真成趣，屏远尘埃雅自闲。

我访一我无定所，卜邻拟向翠微间。

王之望

王之望　题胥解元成美堂

当年英妙曳青衿，曾习王褒盛德吟。

骥髒作驹期万里，鸾凰振翼便千寻。

驰声场屋谁勍敌，好事侯邦尽赏音。

古语美成须在久，愿君长保岁寒心。

王之望

王之望　题延庆观六时泉

千尺高崖屏翠琰，六时甘露雨真珠，

梯岩穿壑身亲到，始信仙灵境界殊。

王之望

王之望　题真符道山中寺

江路南风涨白沙，镫驴来憩梵王家。

片云忽作萧萧雨，梦断僧窗日未斜。

王之望

王之望　同年十人会於湖上巫子先拘台制不来有诗次韵

曲江一散各西东，杯酒重来气尚雄。

才薄愧参龙虎榜，会难常叹马牛风。

弟兄半已颠毛白，宾主休辞醉颊红。

底事坐中犹未乐，车公不遂一尊同。

王之望

王之望　同庞彦才晚酌於涵翠轩

登临到处久徘徊，水色山光滚滚来。

百顷烟村抱城郭，数峰云水拥楼台。

千篇取足诗材剩，万轴横陈画笥开。

清兴穷探犹未厌，更投涵翠举余杯。

王之望

王之望　同鲜于蹈夫管养正饮卫氏云亭

谁结危亭古岸头，云容水熊入帘钩。

数峰岚翠欲排闼，半夜溪声碍枕流。

入坐烟霞终日秀，对床风雨一灯幽。

那知戎马纷纭际，杖履相陪得胜游。

王之望

王之望　同诸乡人泛临安西湖

短棹夷犹处，湖平酒满觞。

荷深迷去路，波浅涩归航。

落日山头暗，西风水面凉。

今朝一尊共，相对恍江乡。

王之望

王之望　投座主张子猷给事

东风入雕槛，百卉无不花。

一经造化手，各若矜春华。

主人最好事，护养从萌芽。

浇灌与封植，恩光无等差。

其间一本尤所喜，欲售千金贵无比。

君不见洛阳好事丞相家，曾剪姚黄贡天子。

王之望

王之望　挽季通判

六艺潜心老益尊，此邦耆旧众推贤。

高文早出诸儒右，清节宜书独行篇。

白首可怜才半剌，朱衣犹得贵重泉。

佳城一閟成千古，寂寞哀笳惨暮烟。

王之望

王之望　挽林给事中母柳夫人词三首

联德成偕老，和鸣六十春。

休声传孝妇，余庆产名臣。

人去虚韦幔，哀深泣孟邻。

千年凭直笔，图史播芳尘。

王之望

王之望　挽林给事中母柳夫人词三首

作配归华族，生贤瑞国朝。

升堂拜王导，窥牖识房乔。

采服金龟重，安舆驷马骄。

庆门今鼎盛，环佩忽萧萧。

王之望

王之望　挽林给事中母柳夫人词三首

方喜门施戟，俄惊容奠刍。

孤鸾空对影，老凤独将雏。

祖送倾朝士，哀荣震帝都。

祢应归葬处，千两拥山隅。

王之望

王之望　挽王教授子节父

采衣方喜奉安舆，丹旐俄惊返故居。

已作善人称里闬，固宜阴德大门闾。

悟超庭柏心无碍，香茁阶兰庆有余。

哀挽一声寒日外，萧萧风树锁郊墟。







卷398

王之望

王之望　挽张直讲

早岁英声已绝尘，暮年高节更殊伦。

绛帷久擅诗书乐，朱邸频酾酒醴醇。

不许功名书竹帛，祗将文行照簪绅。

乡邻若欲存遣范，祭社端宜配古今。

王之望

王之望　王钤辖出示乃祖两令公画像求诗为赋七句

艺祖开基登九五，驾驭群雄走龙虎。

五十余年到章圣，将帅名臣犹接武。

王家再世蒙休光，父子继踵仍腾骧。

我从诸孙儿画像，绝世风骨何堂堂。

隋国令公温如玉，方口丰颐秀眉目。

典刑犹在想可知，骨肉都匀肥不俗。

小令公为隋国儿，比之乃父加瑰奇。

凛然满面英豪气，犹有酣战骁雄姿。

百年神隽今已矣，貌向丹青尚如此。

虎头不用著三毫，燕颔须教飞万里。

屹然立向庙堂间，可使边人毛骨寒。

千载长存麒麟阁，当年肯著{俊亻换鸟}{左鸟右义}冠。

人物於今宁复有，奇龙谁是功名手。

麞头鼠目休求官，归作山中耦耕叟。

王之望

王之望　魏彦诚见示出守广德朝士送行诗用韵追赋

肃肃松柏姿，春月惭蒲柳。

但看霜雪后，何者能不朽。

君昔辞鸳鸾，出为小邦守。

治行达明听，眷知从此厚。

至今两郡碑，德政刊琼玖。

九醖熟虽迟，要成宗庙酒。

王之望

王之望　温原庙神御此还和谢景思韵

灵舆归路肃班斑，帐殿秋风响佩环。

九庙向来连北阙，五陵依旧对南山。

玉衣不受清尘涴，风马应随采仗还。

行起奉常陪荐享，天威咫尺侍悬间。

王之望

王之望　文监丞出关子东西湖春游倡和且约为重九之游次韵

西湖烂醉踏青天，秀句重寻未隔年。

已约清樽携九日，要将黄菊荐三贤。

深秋风日明寒水，宿雨波澜起画船。

佳所葱茏如有待，晓妆浓淡抹非烟。

王之望

王之望　吴传朋游丝书

鸟迹既茫昧，文字几变更。

达者擅所长，各就一世名。

众体森大备，造化无留情。

独此游丝法，千古祠未呈。

右军露消息，笔墨无成形。

伟哉延陵老，三纪常研精。

绝艺本天得，非假学力成。

应手快挥洒，援毫谢经营。

奋迅风雨疾，飘浮鬼神惊。

风狂蛛网转，春老蚕咽明。

直如朱弦急，曲若卷发萦。

飞梭递往复，折藕分纵横。

独茧缲不断，风鸢胜更轻。

希微破余地，妙绝无容声。

飞白笑冗长，堆墨惭彭亨。

可怜太纤瘦。不受镌瑶琼。

咨尔百代后，若为求典刑。

王之望

王之望　吴明可寄诗次韵为答

两地相望百舍强，相思空结九回肠。

君家沧海宾初日，我戍衡山俯夕阳。

情话何当倾肺腑，倦游聊复信行藏。

求田问舍真长策，捧檄荣亲道更光。

王之望

王之望　浯溪中兴颂碑

蜀日既衰洛日亡，前星灵武腾光芒。

元功百战两京复，万里阿瞒归故乡。

干戈纷纷遍四海，浯碑已立湘江旁。

太师艰难喜粗定，作此大字龙鸾翔。

纸摹缣搨四百载，家家传宝逾琳琅。

唐文中世未变古，燕许偶俪为班扬。

次山之文可也简，此颂未追周鲁商。

禄山滔天等穷浇，春秋之法诛无将。

骋兵二字斥边将，此语岂足惩奸强。

末篇三章颇辞费，笔力不复能铿锵。

磨崖勒铭亦何有，反复自赞乃尔详。

向来各人过许与，举世附和无雌黄。

淮西仆碑无墨客，惜哉不得逢锺王。

王之望

王之望　戏景思

明镜佳期故未忘，月圆有缺恨何长。

阳台朝暮谁为主，梦裹时时怨楚王。

王之望

王之望　戏景思

颜色倾城世更精，爱卿长是说卿卿。

卷中昔日催徽貌，重见应怜太瘦生。

王之望

王之望　相之见和有真能乘兴之句再次韵

一月如三岁，怀君未足侔。

情亲频入梦，句好欲生秋。

真有山阴兴，聊寻河表游。

翻愁江上别，心事不堪忧。

王之望

王之望　谢景思惠酒并二绝时宗守邀看上元景思不至次韵

户外惊闻剥吸声，东山消息到柴荆。

两章著意撩衰白，风味相扶有麴生。

王之望

王之望　谢景思惠酒并二绝时宗守邀看上元景思不至次韵

使君高会著幽人，灯火元宵醉夜分。

博士从来文字饮，不妨聊复醉红裙。

王之望

王之望　许总卿见和再用韵

四纪才名庵世务，七年符节坤维住。

褒功屡有玺书来，趋诏尚迟轺传赴。

男儿功多投老遂，烈士心岂随年暮。

松杉顶秃始干云，骏驵齿长方识路。

所临遗迹纪萧规，相继小巫窥禹步。

补公旧处信有幸，顾我非才深自惧。

转粟飞刍驱蜀孤，摘山市马司边互。

伐柯执斧固非难，依样画葫终少误。

解牛毋叹妙肯綮，养虎尤工时喜怒。

騫牝三千归圉师，貔貅十万安都护。

公空遗利悉桑孔，阃将欢心收戍布。

关信增屯烽燧远，边储入粟舟车聚。

未归左右展论思，端为西南重忧顾。

漠北齐盟寻皦日，斗间王气缠非雾。

坐镇全消玉塞尘，召还应及金茎露。

佳句忽贻韶瀋作，正音乃许巴渝附。

昼哦蔬饭费三吐，夜诵苇灯残一炷。

欲随骥尾强争驰，暨到蚁封难并鹜。

囊收甚谨加十袭，笔举复停知几度。

试将风格比唐人，堪与拾遗参感寓。

王之望

王之望　移竹

借宅开小轩，自移一丛竹，

悠然北窗下，意色都不俗。

晴影终日幽，风声杪秋肃。

最怜疏雨过，会有白云宿。

深培畏不寿，静对殊未足，

主人已虚心，坐客亦青目。

四村多修篁，玉立森如束。

不为人所爱，况复困斤斸。

天姿奚优劣，地远悬荣辱。

物情岂固然，世事同一躅。

何当寻怪石，小垒傍寒绿。

要收山林趣，密置轩槛曲。

西峰谩多寄，吾方倦遐瞩。

王之望

王之望　乙巳四月自都下省欧阳氏姊於封丘时河朔流移满道即事有作寄范觉民

北出都门都，红尘污客襟。

号蝉如有意，高柳自成阴。

辙乱思良马，林幽慕逸禽。

据鞍回首处，愈觉帝阍深。

王之望

王之望　以鼎炉遗关子东有诗相谢次韵

君家聚古无不有，不腆敝器何足奇。

两首新诗愧虚辱，恨无郜鼎为君移。

王之望

王之望　以鼎炉遗关子东有诗相谢次韵

赠君剑川八卦鼎，一饼清泉终日然。

净几明窗读周易，妙香时炷不论钱。

王之望

王之望　倚江亭会上虞伯逵送梅花并二绝句坐上次韵并调贺子忱

肠断江头索笑花，三三两两逐枝斜。

忽随清绝惊人句，来自西湖处士家。

王之望

王之望　倚江亭会上虞伯逵送梅花并二绝句坐上次韵并调贺子忱

喜见江梅又著花，插来不怕帽檐斜。

高标幽韵谁真似，人在风流贺监家。

王之望

王之望　郢守乔民瞻寄襄阳雪中三绝因追述前过石城杯酒登临之胜为和

沧浪渡口莫愁乡，万顷寒烟木落霜。

珍重使君留客意，一尊芳酒醉斜阳。

王之望

王之望　郢守乔民瞻寄襄阳雪中三绝因追述前过石城杯酒登临之胜为和

江上危亭思黯然，追游陈迹欲经年。

别来西望应相忆，郢树荆门共一川。

王之望

王之望　郢守乔民瞻寄襄阳雪中三绝因追述前过石城杯酒登临之胜为和

白雪楼倾不记秋，楼前江水自悠悠。

多情犹忆湖南守，一曲阳春白尽头。

王之望

王之望　又和

胜游每恨不相同，邮递犹欣日日通。

玉帐未容佳境到，云山已在好诗中。

灵珠忽富千金赠，凡马堪嗟万古空。

展卷高吟知几过，大音一震耳根聋。

王之望

王之望　又和

尘劳汩没老尤顽，遍走岷峨杳霭间。

筋力已疲难报国，田园有许即归山。

何期俗驾经时出，却得浮生数日閒。

已请一麾江海去，故应生入玉门关。

王之望

王之望　又和

新篇孤峻绝阶梯，照眼光芒五色迷。

已向时坛称独步，不妨祖令更全提。

真空雅与高情契，绝景终希大手题。

余事文章暂游戏，要将李杜与名齐。

王之望

王之望　又和

住因得坎去乘流，万里西南更倦游。

三径未成归计晚，一尊犹喜故人投。

小篇偶寓诗筒去，佳句还劳驿使酬。

得与诸贤更倡和，故应盛事播西州。

王之望

王之望　又题鸿佑寺

石佛山头日欲颓，寻僧不遇懒空回。

青鞋布袜云门路，拄杖穿林归去来。

王之望

王之望　与同舍游净明是日大寒予独乘马诸公以盂浩然相戏以其乡人故也关丈

惨淡阴风暗广川，冲寒直到白云边。

寒驴苦忆长安道，古寺深行小有天。

岘首诗人穷入画，孤山处士句堪传。

疑君便是林君复，妙字清题故宛然。

王之望

王之望　杂诗四首

有忧乌啼门，有喜鹊噪庐。

主人闻啼噪，喜鹊唾老乌。

吉凶实由人，乌鹊何与乎。

但知预相报，其智各有余。

人智不如鸟，贪喜忌忧虞。

遂於乌鹊间，憎爱乃尔殊。

福至自福至，祸来贵先图。

二鸟孰有益，嗟哉主人愚。

王之望

王之望　杂诗四首

春蚕口吐丝，生人皆仰供。

蜘蛛丝满腹，祗能打飞虫。

衣服与网罗，利害岂可同。

蚕生旬月老，蜘蛛无春冬。

蚕食惟草木，蜘蛛肉食丰。

蚕以茧自缚，蜘蛛挂青空。

蜘蛛有余毒，春蚕有余功。

受报乃如此，天理不可穷。

王之望

王之望　杂诗四首

龟肉不可食，蟹螯不中卜。

龟以壳自戕，蟹以味见戮。

所养殊毅豹，所亡等忧谷。

一足致患害，内外皆{决冫换右边鸟}毒。

嵇康坐才死，霍禹以势族。

乐哉蟹螯中，贮此老龟肉。

王之望

王之望　杂诗四首

江发岷山阳，河出昆仑趾。

渊源既洪深，浩浩并众水。

东流至渤澥，曲折万余里。

经山无重数，过郡不知几。

海边有小溪，近出海山裹。

未能数里间，已接潮波起。

到海虽则同，难与江河比。

王之望

王之望　再和

珠玑百斛何人付，公有诗筒来不住。

出尘秀句若霞摛，走笔豪篇逾响赴。

吟字一字不知老，朝作千篇犹未暮。

秋天鸿鹄翥浮云，平地骅骝驱熟路。

分忧制节绵万里，余事文章兼七步。

千军独扫人共惊，八面俱来我何惧，

力扛九鼎更妥帖，胸蟠万卷森差互。

千言未困见纵横，一点不加无谬误。

音谐律吕凤凰鸣，势薄云天鹏鸟怒。

流传应有贾客售，在处岂无神物护。

公诗光焰千丈锦，我诗粗窘一尺布。

公诗雄富百雉都，我诗穷陋三家聚。

行经北海恍自失，出见西施羞反顾。

残膏祗欲借邻光，余润有如蒙晓雾。

君侯雅志和薰风，圣主恩光深湛露。

事业终期白日悬，功名已见青云附。

愿公归侍玉皇案，天香复与金童炷。

愿公西取王母环，云车直指瑶池鹜。

要当都俞庙堂上，岂久淹留井参度。

顾我尘埃不足论，屈曲世间随所寓。

王之望

王之望　再和

年将六秩诸衰具，漏尽钟鸣行不住。

一身许国铢两轻，万里携家斗升赴。

五羊大夫习劳苦，三鱣先生嗟晚暮。

分为一世数奇人，踏遍九州多半路。

早岁尝为梁甫吟，中途已失邯郸步。

穷通有命常自乐，幽显无惭方不惧。

每读商书戒十愆，不忧汉法干三互。

奔走频惊使节光，叨逾敢叹儒冠误。

车下夺牛任客疑，水中见蟹从人怒。

怨恩肯效儿女语，正直犹希鬼神护。

平生事业在方册，将老精神弊泉布。

九重德意日边远，十万师徒关外聚。

不令圣泽皆下沾，宁免吾皇尚西顾。

上为朝廷广霖雨，下令郡邑清蒙雾。

乘轺无术漫观风，分陕维贤倚行露。

青天云雾昔曾披，绿水芙蓉今密附。

郊坰小队连后乘，燕寝清香同妙炷。

鸟雀难偕鸿鹄飞，驽骀暂逐骅骝鹜。

自怜落落王平子，遇此汪汪黄叔度。

但忧温诏趣公归，荫宇不容孤迹寓。

王之望

王之望　再和制帅

用尽登山力，方知行路难。

孤峰宁久驻，半岭敢求字。

远目穷千里，危肠搅百酸。

川原忽开豁，岐路正平端。

王之望

王之望　再和制帅

露宿风餐走部封，要询民瘼下情通。

消磨光景驱驰裹，疲弊精神倥惚中。

珠玉忽收千里赠，尘埃顿洗一襟空。

病余快觉心情爽，愈却头风耳不聋。

王之望

王之望　再和制帅

丘园养浩久怀安，忽侍天威咫尺间。

草制方观周诰命，筹边聊重蜀江山。

搏风已激三千水，掣电终归十二闲。

天遣词人来作牧，勒铭重刻剑门关。

王之望

王之望　再和制帅

羇怀感概少多违，世路迍邅老更迷。

松读十年乖种植，妻孥万里困携提。

宠门偶幸余光借，雁塔曾同伯氏题。

拥篲祗今知不晚，曹装犹未去三齐。

王之望

王之望　再和制帅

武林一别几经秋，谁料同为锦里游。

蒹苇已瑶树倚，琼琚仍愧木瓜投。

小诗勉向忙中和，大白难禁醉裹酬。

他日东南陪晤语，故应相对话刀州。

王之望

王之望　再和制帅

圣主不忘远，惠怀尧所难。

如何吾所部，疲疗未全安。

诏条少宣布，牒诉多悲酸。

抚节夜长叹，忧惭非一端。

王之望

王之望　再用前二诗韵

洞府仙扃本不关，凡踪长堕世尘间。

胜游得得今须遍，俗驾迟迟肯遽还。

绝巘晨光收雨脚，群峰春色亸烟鬟。

感通珍重神灵意，诗思虽荒讵敢悭。

王之望

王之望　再用前二诗韵

胜境名标第五天，殊庭佳气蔼非烟，

鼓钟与看千人会，玉石难分十种仙。

幽壑旧传灵药富，苍崖曾现宝光圆。

尘劳未决丹梯急，只得虚堂一夜眠。

王之望

王之望　赠范觉民

范子廓庙器，至宝非凡璞。

胸怀吞云梦，豪气低华岳。

昔在童稚时，树立已卓卓。

曳裾桥门内，崭然见头角。

岁行在辛丑，帝策询民泉，

一发孰能遏。挥毫不停缀，

盈卷无点抹。汉廷孰戟郎，

环顾皆错莫。纵横五千字，

字字医国药。期於必伐病，

非徒事迂阔。怪言一惊众，

士论叹且愕。皆云布及流，

志在縻好爵。乃尔张危言，

身谋胡太错。当时群宗匠，

其间多龌龊。指言为沽直，

欲使趋鼎镬。堂堂春官臣，

主张独何桷。谠议既冰释，

众口不能铄。乙科忽大阐，

秋天一雕鹗。传诵争取先，

纸价为翔跃。声华顿辉赫，

蔼然暨南朔。忆昔客东都，

猥而英游数。每於谈笑间，

论议闻謇谔。诵语非沽名，

生平真所乐。乖离三四载，

遣我情怀恶。间者见眉宇，

飒然意气豁。亟使罗酒浆，

沈沈动清酌。秉烛夜相对，

谈词恣潮谑。公卿颇历诋，

治乱亦商略。间出新诗篇，

清制皆洒落。祗怀苍生忧，

肯为穷愁作。少陵不忘主，

气味若相若。倘使任言责，

必有裨帷幄。奈何谏诤姿，

久矣滞丘壑。似闻庙堂上，

知已被新渥。一公丞乌台，

一公相黄阁，吾君皆太平，

二公系深托。荐贤乃报国，

看子翔寥廓。

王之望

王之望　赠襄阳帅吴彦猷

令威千岁归，城郭尚如故。

我今还故乡，陵谷亦易处。

荆榛荒旧蹊，溪壑改新路。

城中十万家，碧瓦生烟雾。

茅茨变闾阎，旧屋无一柱。

相逢访亲旧，十百不一遇。

岂无新人民，往往皆旅寓。

元帅念疲疗，抚养若稚孺。

近闻田裹间，稍稍复逃户。

会当一二年，功效见生聚。

但恐锋车来，追诏不容住。

努力慰斯民，望公若羊祜。

王之望

王之望　赠元观正字

才名四纪蔼簪绅，王谢风流信绝伦。

云路旧游群玉府，山城初见谪仙人。

八龙漂泊知余几，三爵追随莫厌频。

此会未应轻作别，梅花且醉腊前春。

王之望

王之望　赠元运使

使节东来炯绣衣，蒙泉景色动旌旗。

官曹传檄清风肃，老稚随车淑气移。

赵日可能兼畏爱，苏夫那复间公私。

鴒原更遇蓬瀛客，好驻幨帷十日期。

王之望

王之望　张和公母秦国太夫人挽词

誓此共姜早，贫如翟母希。

三迁功可大，五福报无违。

衮绣供儿采，风旛契祖机。

千秋凭直笔，图史播芳徽。

王之望

王之望　丈人观庙醮留题

翠麓丹崖敞洞天，琼宫珠殿照云烟。

森罗壁绘推前辈，缥缈楼居见列仙。

朝斗坛边星象冷，步虚声内月华圆。

尘埃迥隔人间世，骨悚魂清夜不眠。

王之望

王之望　中秋同儿侄登宝峰亭

绝顶凭栏思有余，沧江下眺眇三隅。

月光此夜十分满，风色今朝一点无。

乡国不须悲楚蜀，庭阶且喜集封胡。

史君邂逅分鲜鲫，斫脍还成逸少图。

王之望

王之望　钟鼓山间久雨二绝

山雨萧萧不肯住，天寒云愁光景昏。

桃李红白春风面，有恨无言空泪痕。

王之望

王之望　钟鼓山间久雨二绝

高林缥缈强可见，茅屋半山烟雨昏。

谁家一幅鹅溪绢，古画犹存水墨痕。

王之望

王之望　舟至都昌初见庐阜连日阴雨忽尔晚晴云气顿收岩峦尽山截然苍翠立乎

久思庐山游，忽至左蠡曲。

倚船初一望，秀色溢我目。

百里堆翠黛，千峰矗寒玉。

阴云知我来，收敛入山腹。

须臾变光景，尽出一山绿。

宛如几案间，青铜铸岩谷。

又如墙壁上，古画挂图轴。

水光晚苍茫，风气秋肃穆。

明朝南康岸，舣棹陟山麓。

欢喜不自持，一杯醉醽醲。

王之望

王之望　自公堂诗

丛石当轩峙，横池傍砌深。

还将修竹绕，半入古榕阴。

昼堂风澜皱，宵怜月影侵。

聊纾江海志，寄此小山林。

王之望

王之望　坐中赠朱尉庆长

君尉襄阳日，吾方首善游。

素交微半面，青顾乃双眸。

有喜一樽共，相期三径幽。

溪山许分老，为我缮菟裘。

王之渊

王之渊　应雪木

木名应雪匪辞夸，比似灵蓍总不差。

从昔到今几几验，一番飞雪一番花。

王执礼

王执礼　赋将军木

脱急曾闻匿异人，论功仅得号将军。

长身已逐云烟去，赖有孙枝记旧勋。

王执礼

王执礼　湖山纪游

吴山东南秀，葱郁盘帝城。

西湖据其趾，御气通波心。

余膏被草木，蔚眼皆欣荣。

□晨天宇穆，惠风汎初晴。

春色正妍妙，放怀共扬舲。

中流入汗漫，旷阔无埃氛。

湖光挟山渌，倒射玻璃青。

丝管响空翠，楼观森峥嵘。

献酬杂歌啸，烂漫纷醉醒。

取乐固莫并，兴怀一何深。

缅惟昔三贤，精爽日以沈。

但余画像在，尚想鸣佩襟。

希古秉微尚，崇鸦摅恬情。

羌予翳蓬藋，无复修正组缨。

淡泊自有得，荣华非所欣。

舍舟纵散策，逸兴生崚嶒。

白云引遐眺，碧岫延深登。

幽期浩无涯，忽到静者门。

长松有令姿，流水无俗声。

绝磴猿可呼，出谷莺始鸣。

乃知物外境，兹象本不惊。

逝耶初无将，至耶亦无迎。

便将谢尘鞅，兹焉支颓龄。

山鸦接晚翅，落日催行縢。

归欤赋新篇，聊复记吾曾。

王执礼

王执礼　锦溪次赵令韵二首

微云淡日半昏明，初换春衫步屧轻。

行到小桥幽绝处，朗吟诗句答溪声。

王执礼

王执礼　锦溪次赵令韵二首

困人天气近清明，花信风来拂面轻。

屏却鸣驺成独往，绿杨阴里听莺声。

王执礼

王执礼　游钱王太庙

数间老屋半欹颓，宗袥虽存没草莱。

尚有遗民呼太庙，可堪游鹿上荒台。

花开陌路空余恨，麦被陵陂不尽哀。

三节还乡平日志，化为杜宇定归来。

王执礼

王执礼　游玉仙诸洞戏题碧云石崖

已从鹿岩游，更入龙洞去。

横足螃蟹行，连臂猿猱度。

滑径铿蜡屐，阴崖然桦炬。

振策扶颠難，扪萝猛攀附。

涂险几欲穷，境胜忽有遇。

豦豣通石窦，参差流玉乳。

形开趣弥深，兴集理自裕。

便将遗世纷，且复恣幽步。

纡余穷冥搜，淹留迫颓暮。

题诗识苍壁，聊写心迹素。

重游岂无期，恐忘来时路。

王埴

王埴　小蓬莱歌

仙之山兮□□，仙之水兮委陀。

驾轻车兮□□，□扁舟兮咏歌。

轶层巅兮□□，□□流兮白石楚楚。

上切汉兮□□，□□□兮在下。

崖花兮春芳，涧□□□□。

□□澂兮缣素，冰霜结兮璯琅。

□□□□□鱼，鸟跃飞兮谁使。

石□年兮一□，三万里兮弱水。

于

蓬莱兮仙水是室庐，世之人兮莫知其歌□。

□□□兮披荆棘，驱虎兕兮□□□。

□□□兮海涛白，倒光景兮□□□。

□□□兮执华予，眇流盼兮□□□。

□□□兮涛无期，碧荔为衣兮□□□。

□□埃壒兮不可以控抟，□□□□□□□憺忘归。

王志道

王志道　赋江湖伟观

东南王气萃钱塘，襟带江湖国势强。

顷烟波流德泽，四时弦管乐丰穰。

帆归别浦鱼盐聚，雨过平堤草木香。

欲赋上林才不逮，举头三祝寿无疆。

王志道

王志道　和半庵庆成诗韵

重屋祗承敬勿休，前星主鬯贰凝旒。

度筵九尺陈黄目，助祭诸王白头人。

精意已知通烈祖，仪文元不减圜丘。

两阶屡舞苗民格，何况金穰岁有秋。

王志道

王志道　和高簿送梅

文如翻水艳天葩，始信才猷属故家。

为爱新吟贪咀嚼，霜髭捻断日西斜。

王志道

王志道　和高簿送梅

多君时送早春葩，不减孤山处士家。

留取水窗和月看，夜深疏影正横斜。

王志道

王志道　和高簿送梅

标格甭奇压众葩，数枝频到士元家。

情知老大花应笑，强饮从教醉眼斜。

王志道

王志道　和高簿送梅

屈曲溪桥路两丫，淡烟如隔小棂纱。

南枝已入诗人手，三弄从教咽暮笳。

王志道

王志道　和高簿送梅

远望青山两髻丫，水纹风细绉如纱。

不知游冶谁家子，也卷黄芦学塞笳。

王志道

王志道　和高簿送梅

花底莓苔蒲树丫，翠翘玉珥碧襦纱。

靓妆雅器鸣琴友，不向朱门听鼓笳。

王志道

王志道　和秋浦闻鸡偶成

窗前银烛焰将暗，楼上梅花引已残。

忽听鸡鸣思起舞，百年王业尚偏安。

王志道

王志道　和谭云翔送双桂韵

双柱婆娑天上花，殷勤分送士元家。

捷钤果副联鞯祝，谒谢当期谷旦差。

王志道

王志道　和岘窗韵是日也适赴座主西湖社日之宴

雨余西子湿香腮，那得心清滞酒杯。

浪逐画舡分社饭，也教人道赏春来。

王志道

王志道　寄兴

五湖深处足逍遥，错把扁舟系柳条。

尘世不如烟水阔，笑骑黄鹤上层霄。

王志道

王志道　简中朝贵人

场屋辛勤侦未偿，又随宦辙到河阳。

米无五斗腰徒折，醋有三升鼻惯尝。

屡典朝衣趒过客，时沽坊酒涤愁肠。

此心对越知无愧，午夜炉香乞岁穰。

王志道

王志道　口占谢高簿送锦薰笼

一种薰笼出锦机，殷勤遣送到书帏。

自惭不是裁花手，沾得仇香香满衣。

王志道

王志道　六月八日夜步西湖即事

步绕西湖路，荷盘送晚香。

归舟初袅缆，斜月已侵廊。

水外钟声杳，风胶曲韵长。

剨然思远举，逸兴渺难量。

王志道

王志道　侨寄山居霍然几月凡见之於目闻之於耳者辄缀成绝句名之曰田园杂兴

幽居无事属山家，闭却柴门日未斜。

啼鸟一声惊梦觉，小窗闲坐听蜂衙。

王志道

王志道　侨寄山居霍然几月凡见之於目闻之於耳者辄缀成绝句名之曰田园杂兴

羃羃黄云麦垅秋，牧童横笛倒骑牛。

百爹饲养痢葫芦扇，持向田头蔽日头。

王志道

王志道　侨寄山居霍然几月凡见之於目闻之於耳者辄缀成绝句名之曰田园杂兴

雨过天青似蔚蓝，碧云收入鳠鱼潭。

蚕姑举手交相庆，趁得新晴老却蚕。

王志道

王志道　侨寄山居霍然几月凡见之於目闻之於耳者辄缀成绝句名之曰田园杂兴

早蚕上箔将成趼，晚界蚕方起大眠。

两月辛勤敢胥怨，成丝成绢更成绵。

王志道

王志道　侨寄山居霍然几月凡见之於目闻之於耳者辄缀成绝句名之曰田园杂兴

树头桑叶似穿钱，准拟今年贱似前。

谁信天公难预料，今年却贵似常年。

王志道

王志道　侨寄山居霍然几月凡见之於目闻之於耳者辄缀成绝句名之曰田园杂兴

纺车才了办缫车，涧水当门足沤订。

输却官租偿却债，今年犹剩百斤茶。

王志道

王志道　侨寄山居霍然几月凡见之於目闻之於耳者辄缀成绝句名之曰田园杂兴

自从巡尉罢搜茶，便觉山中气象嘉。

卖得钱来供饱饭，尚余醉酒插山花。

王志道

王志道　侨寄山居霍然几月凡见之於目闻之於耳者辄缀成绝句名之曰田园杂兴

漠漠轻烟护鹊巢，扬花无赖矗天高。

粼粼白水身畴满，省却年时灌慨劳。

王志道

王志道　侨寄山居霍然几月凡见之於目闻之於耳者辄缀成绝句名之曰田园杂兴

樵得田头二麦归，做成饼饵饱妻儿。

农家喜有耘田本，接到秈禾稻熟时。

王志道

王志道　侨寄山居霍然几月凡见之於目闻之於耳者辄缀成绝句名之曰田园杂兴

新竹成林犹带粉，早身出水便成针。

日长门巷无人过，一鉴齤齤夏木阴。

王志道

王志道　秋早过湖

漠漠轻云冒两山，楼台依约有无间。

画船未出波光定，一目新鸿度柳湾。

王志道

王志道　日南长至小饮於双清楼坐客九人皆一时名胜各和湾字韵诗予亦效颦以

一杯春酒对湖山，远胜夷犹绿水间。

觅句未工天欲暮，碧动飞满舍前湾。

王志道

王志道　岁朝轿中伊轧声类橹舟因感旧游

岁朝伊轧上蓝舆，酷似当年在帝都。

柔橹数声杨柳外，小舟逗晓过西湖。

王志道

王志道　题大禹庙

古木夹幽径，森严夏禹祠。

阴云护陵寝，遗庙锁蛟螭。

窆石今犹在，梅梁事亦奇。

道人还必须意厚，邀我读残碑。

王志道

王志道　挽赵右司

化瑟初更世道清，宗臣只合在朝廷。

谋猷况已弥台衮，姓字尤当列御屏。

不向红云鸣玉佩，却随丹旐引刍灵。

象贤喜有金闺彦，全似先生旧典刑。

王志道

王志道　五言

颇得山居趣，悠然醉复醒。

闭门延爽气，数竹寄闲情。

清磬敲残月，寒潭浴晓星。

谁能牵世纲，汩汩苦劳生。

王志道

王志道　渔父

岸芷汀兰曲曲春，绿蓑青箬老江濆。

倚船三弄东风恶，吹断巫山片片云。

王致

王致　辞本州教官

年近古稀有，不易升此堂。

他日留泉下，须留姓氏香。

王致

王致　即事

谷暗随呼应，禽春不速来。

幽居逢令序，跬步且徘徊。

王致

王致　题袁学士像

平生有志惜分阴，经济功夫着力深。

一日高飞成远举，几回怀古作豪吟。

春风频梦丹墀月，夏日长思玉馆琴。

天下弦歌声已旧，化成都只在公心。

王贽

王贽　过吴江

吴江秋水灌平湖，水阔烟深恨有馀。

因想季鹰当日事，归来未必为莼鲈。

王铚

王铚　八月十四日送叶子谦自会稽游江观湖归闽

倾盖论交意已倾，断弦重续喜君听。

山川妙意藏千古，天地神机在六经。

朝夕事皆翻覆手，古人情寄短长亭。

涛江君往观秋注，万顷涨溟无浅行。

王铚

王铚　芭蕉

六曲栏干院宇深，影连苔色昼沉沉。

已将虚实论因果，尤称风流写醉吟。

梦短不禁帘外雨，愁多常怯槛边阴。

可怜今古无穷恨，卷在凋零如寸心。

王铚

王铚　白头吟一首

浮云高映天上月，月华未落云已灭。

浊水长羡清路尘，浊水尚流尘已绝。

人心不如云与尘，变态无穷旋消歇。

我家火齐堆金盘，朱楼锁烟青冥端。

昨忆闻琴才等闲，夜奔临邛相与还。

凤皇曲成保欢乐，髕髗裘典无艰难。

当炉涤器两憔悴，几度暗啼愁远山。

君侪狗监动人主，君乘驷马跨故园。

檄书呵讥蜀父老，老足洒耻徒小恩。

颜色何尝不如旧，自是心存憎爱间。

我方失意天地窄，君视浮云江海宽。

一身情易复情难，百年有来终有去。

凄凄嫁娶不须啼，出门万里沦中路。

我怜秀色茂陵女，既有新人须有故。

请把阿娇作近喻，到底君王不重顾。

若知此事为当然，千金莫换长门赋。

王铚

王铚　必明庵

佛心犹日出，何曾碍须弥。

散为普光明，合作四威仪。

万古止此日，群目尽见之。

普现一切水，君自分渑淄。

高垂大圆镜，君自存妍媸。

方寸无尽灯，何处存思惟。

高禅闻妙道，行作人天师。

维摩开丈室，庵成更求诗。

众说列山岳，我以一理推。

万方声一概，我初拙言词。

至现莫如心，举念周四维。

必明乃本明，尽扫棘与茨。

岂知都用晦，隐显两不知。

大千在毫发，圣言不吾欺。

王铚

王铚　毕少董繙经图诗

我知君子有常心，谁谓春秋无定法。

常心定法皆一途，万变在前吾不惑。

锦衣白马青油客，回首伤心沦异域。

缟带喜赠延州来，一见浑如旧相识。

片时偷生万年泣，倘得义成身乃立。

已将死生委天公，要因笔削明吾迹。

偃蹇榻上书千帙，坐使群儒仆墙壁。

凛然紬史行天诛，扫除坦涂大搜索。

赞辞自昔非游夏，叛去于今无籍湜。

鸿雁书闻到上林，管弦声任来凝碧。

嫣然侍侧两少丽，桃叶桃根莫能及。

蔻梢轻露有华，早梅花嫩春无力。

欲将婢子固君心，岂料君心坚铁石。

果闻远使报还家，万里精诚初不隔。

书成初奏未央宫，金马石渠皆动色。

不与左氏作忠臣，忠欲天王坐中国。

圣人大法先能识，节义大闲今独得。

伤麟叹凤非道穷。千载相逢犹咫尺。

尊王便是祝厘心，圣人寿与天无极。

王铚

王铚　别高子勉兄弟

南北奔波岁月催，足间浑未洗尘埃。

休将旧事从头说，且喜新年入手来。

千里远同传信雁，一枝同插未开梅。

浊醪有尽情无尽，醉人都门首重回。

王铚

王铚　别故人张孝先

平生尝叹少陵诗，岂谓残年尽见之。

共脱兵戈身偶在，各怀乡国语尤悲。

又寻芳草春风路，犹听孤舟夜雨时。

避地海山周万里，此行无处寄相思。

王铚

王铚　别张有强

燕子低飞入坏檐，柳条轻拂绿毵毵。

故园更在北山北，佳节可怜三月三。

万古愁多凭浊酒，九原事往落清谈。

都门别恨终难写，满眼风光思不堪。

王铚

王铚　病中

遥夜支颐坐，春醪负十分。

碧烟沈宿霭，清月入微云。

真妄怯多病，翔潜喜不闻。

秋鞑人乐处，十载怆离群。

王铚

王铚　病中

久知身是幻，况复病相侵。

古寺松篁瘦，山空雨雪深。

定知书不达，岂有客相寻。

伴我残灯火，应知夜夜心。

王铚

王铚　蔡天启作中兴碑诗且邀同赋

一日屠戮三庶人，天理已尽杀气昏。

青宫惴惴二十载，免祸自求黄屋尊。

忠臣开除两京路，未知日月双悬处。

归来祈哀语可怜，今日贵作天子父。

潇湘江边閗穹碑，烟云相连愁九疑。

湖南万古长嗟地，剩与屈贾添余悲。

雄文漫郎来作吏，正色颜公谒西内。

两贤愤托金石坚，莫求此碑求此意。

休闯九暗诉帝傍，莫化杜鹃啼故乡。

磨崖难摧幽恨长，水流不尽山苍苍。

王铚

王铚　除日得铜溪老人书

除日相思辄寄诗，流光不特我衰迟。

岁穷沧海波涛急，天冷空山鸟兽悲。

一气先观云暖处，百花犹避岁寒枝。

迎年送腊须臾梦，正似须弥不动时。

王铚

王铚　除夕

一岁尽今夕，既往那可追。

疏梅吐幽艳，轻冰释寒澌。

新陈自相代，长年万古悲。

亦复强取醉，椒盘杂儿嬉。

天回万象春，除尽群阴卑。

地除众枯槁，从今作华滋。

一除不可复，绿发成鬓丝。

此是有尽处，那知无尽时。

凡所未除者，所愿皆除之。

晚景安分守，幻身绝思维。

生死我所明，圣贤吾所师。

优游观物变，翼戢仍鲜差。

山岳惟尘尔，寸心不可移。

浩歌自达晓，自信何用疑。

楼头画角声，已逐东风吹。

王铚

王铚　春郊

不断烟无起暮愁，无穷杨柳拂东流。

一声歌罢香轮去，只有斜阳伴画楼。

王铚

王铚　春郊

碧飞红断正伤春，万里天涯一病身。

芳草路长楼百尺，楼中更有凭栏人。

王铚

王铚　春近

山色银屏晓，溪梅玉镜春。

东风露消息，万物有精神。

索漠贫游世，龙钟老迫身。

欲浮沧海去，风浪阔无津。

王铚

王铚　次韵国香诗

百花零落悲春晚，不复林园门可款。

待花结实春已归，到头只有东家管。

楚宫女子春华敷，为云为雨皆有余。

亲逢一顾倾国色，不解迎人专城居。

目成未到投俊处，后会难凭人已去。

可怜天壤擅诗声，不如崔护桃花句。

坐令永抱埋玉悲，游手那知京兆眉。

难堪别鹤分飞后，犹是惊鸿初见时。

新欢密爱应和久，暂向华筵赏宾友。

舞尽春风力不禁，困裹腰肢一涡柳。

座上何人赠翠翘，蜀中风调尤情饶。

欢浓酒晕上玉颊，香暖红酥疑欲销。

佳人薄命古相似，先后乃逢天下士。

但惜盈盈一水时，当年不寄相思字。

宜州遗恨君能详，瘴云万里空悲凉。

无限风流等闲别，几人赏鉴得黄昏。

王铚

王铚　次韵率行之见投因以赋别

素空零玉露，碧梧堕金井。

周年不待人，去我如断绠。

归翼懒飞翔，老骥倦驰骋。

山空风月满，人恋松桂影。

穷方屡厄陈，喜动初入郢。

文豪获胜游，羁思发深省。

周原富十箱，汉仪重九鼎。

王谢乐江海，巢由本箕颍。

谈深光明藏，游遍妙峰顶。

颂橘悲屈平，赋梅思宋瓃。

炎凉梁上燕，喜怒坎中黾。

千年六龙辔，万事一渔艇。

居人望归骑，暝色暗前岭。

浅学字识丁，美穴鱼知丙。

书随新雁手，慰我心炯沿。

王铚

王铚　次韵梅花

广寒宫裹自无伦，不祗尘中第一人。

绝态乍辞天上书，清香更占世间新。

烟愁月恨迎加腊，日暖风迟俗却春。

且对流年觅新意，横斜疏影句皆陈。

王铚

王铚　登挟溪亭

剡中何许隔林坰，无复明峦到眼明。

赖有西南天一角，乱云深处叠秋屏。

王铚

王铚　登育王山示现塔赠乡琏与三上人

危岫戴宝塔，亭亭起虚空。

金铎韵广乐，日夜锵天风。

气真逼云汉，兴逸追鸾鸿。

嘉有三禅子，超旷栖禅宫。

相追不惮远，幽致惟我同。

兴尽归一默，人逐归云东。

平轩架绝壑，上与绝顶通。

沧溟忽破碎，百川竞朝宗。

斜阳无远近，山乱高低红。

四表倏明晦，变化安可穷。

夜深风雨来，阴气夸骄雄。

响剧百谷咽，静若一气融。

明发石路乾，清韵生寒松。

王铚

王铚　定光院

兵戈几载剧波翻，去住优游僧自閒。

已熟机缘到真际，久将生死断人寰。

沙明寒水月窥涧，露湿晓烟秋在山。

一佛镜中那是别，孤云不离乱峰间。

王铚

王铚　芳草

会时曾忆梅笼雪，别后常怀月照沙。

到底多情是芳草，长随离恨遍天涯。

王铚

王铚　访关子开兄弟于余姚怀先世旧契

山嵇交契自当年，重到同乡各怆然。

百里山川清自旧，两家子弟老于前。

疏梅开处数枝玉，小雨来时一段烟。

岁晚不调相会数，溪头尚趁有归船。

王铚

王铚　赋得隔树见秋灯

隔树见秋灯，青荧更可爱。

半笼宜叶疏，微透嫌枝碍。

深误暗虫投，静窥栖羽在。

望疑帘幕中，吟惜栏杆外。

月到冷光幽，风来孤影碎。

山客遥夜归，耿耿如相待。

王铚

王铚　古意

歌声怨极珠难续，琴韵愁深水易分。

公子何须赋巫峡，梦中真复有朝云。

王铚

王铚　古意

茅檐祠秀色，从古叹不遭。

游子去未返，徒使寸心劳。

朝叹江海深，夜视星斗高。

归期约春风，今已木叶凋。

一日两回来，看取门前潮。

王铚

王铚　古意

有恨匆匆别，无期缓缓归。

天涯作孤客，楼上对斜晖。

目断路不断，魂飞花更飞。

无多清滴泪，恐损别时衣。

王铚

王铚　古渔父词十二首

渔父家风我所知，家风要与道相宜。

不怀贪饵知钩意，常似丝纶未下时。

王铚

王铚　古渔父词十二首

雨中渔艇一声歌，夹岸青林照碧波。

跃马更谁思往事，红尘千丈奈人何。

王铚

王铚　古渔父词十二首

万里号风雪满山，黄芦晻霭水汪湾。

九衢朝马愁泥滑，不识渔翁兴未閒。

王铚

王铚　古渔父词十二首

风波稳处钓舟閒，云去诸山暝不还。

江面一峰何所似，青铜镜裹绿云鬟。

王铚

王铚　古渔父词十二首

千古高人张志和，浮家泛宅老烟波。

不应别有神仙界，祗此沧江一钓蓑。

王铚

王铚　古渔父词十二首

虞舜遗风远可寻，烟波一棹古犹今。

九疑苍莽三湘阔，尽是云山韶瀋音。

王铚

王铚　古渔父词十二首

曾见三闾屈大夫，强将清浊较贤愚。

如今更觉前言拙，醒醉由来本不殊。

王铚

王铚　古渔父词十二首

风枭溪头约线多，戏鱼无奈巧依荷。

直须飘净浮萍草，尽放青天照碧波。

王铚

王铚　古渔父词十二首

禹门三级浪千重，变化飞腾岂有踪。

寄语鱼虾休上钓，要看头角是真龙。

王铚

王铚　古渔父词十二首

得即欢欣失却忧，死生轮转暗相仇。

那知垂钓非真钓，只在丝纶不在钩。

王铚

王铚　古渔父词十二首

船子禅师意未平，万波要喻境中情。

鱼寒不食清池钓，何处归舟有月明。

王铚

王铚　古渔父词十二首

波清百尺见修鳞，水色天容自古新。

昨夜西江浴明月，冰轮玉兔绝纤尘。

王铚

王铚　关山月

戍楼炯炯关山月，白首征人数圆缺。

关山不隔四时寒，夜夜冷光沙如雪。

照破天崖万里心，闺中又是经年别。

雁飞唯愿得书归，月下有人魂断绝。

闺中月下不胜情，独戍关山更堪说。

一时北阙贺书多，万古西戎终不灭。

阳和待得活枯莇，东风洗尽征人血。

王铚

王铚　归鸿阁

初离江渚荻生芽，飞到龙荒雪满沙。

寄语不须传信远，将军忧国不忧家。

王铚

王铚　寒食

故国千峰外，孤舟一水滨。

天涯未归客，江上欲残春。

雁去销魂久，花开坠泪频。

东风吹晚雨，芳草路边人。

王铚

王铚　寒夜

淡月新霜似旧时，更怜秋与夜迟迟。

梦回一枕凄凉恨，帐外青灯不得知。

王铚

王铚　和江子我见送诗

放舟弄清泚，始觉南风清。

白云认乡村，永念随父兄。

一梦三十载，将老犹远行。

聊将郑卫耳，一听新蝉鸣。

空怀烟霞想，下及飞鸿征。

多公久要谊，献纻得班荆。

茅屋照野水，寒窗抱深明。

相期脱羁网，岂肯缚簪婴。

此生才一戏，万物何营营。

我行别良友，执袂中心怦。

公来贻新诗，折柳何多情。

他时簪还盍，莫忘岁寒盟。

王铚

王铚　和明上人见赠

西湖梅蕊暗香浮，锡杖凌空过沃洲。

后会重寻人更老，颓光不驻水争流。

夕阳天际青山出，暝色烟中白鸟留。

此境只曾支遁赏，剡溪今始得汤休。

王铚

王铚　和明上人见赠

六见月华亏又盈，却来松下笑相迎。

事销腊雪浑非旧，人似寒梅独有情。

香火旧缘生理足，烟霞新志著书成。

明朝又入千峰去，独恐时人识姓名。

王铚

王铚　和赵德麟

故园春浓懒纵观，强寻幽境步蹒跚。

风酣蕙草清香暖，烟湿杏花红粉寒。

但觉时光自催换，可怜人事几悲酸。

百年未必长于梦，虚作邯郸枕上看。

王铚

王铚　洪驹父泛舟将过颍同张仲宗出钱席间留诗为别且邀用韵

已作分携计，尤伤送客归。

经行汝南郡，为问汉阴机。

晚菊饶秋色，丹枫带恨飞。

平生无别泪，相对倍沾衣。

王铚

王铚　洪驹父泛舟将过颍同张仲宗出钱席间留诗为别且邀用韵

晚岸云低月，相随照梦归。

行藏叹人境，开阖在天机。

身与江山远，书寻鸿雁飞。

薄情怨青女，偏解透征衣。

王铚

王铚　黄州栖霞楼苏翰林所赋小舟横截春江是也曾竑父罢郡画为图求诗

铜雀不得鏁二乔，春江亦梦携西子。

此楼缥缈相风流，此恨缠绵在云水。

洞庭叶下愁湘君，不独阳台云雨神。

精神感通若相遇，梦境幻境皆成真。

黄州刺史清如镜，水光山色心同莹。

牧之出守到元之，谁解把诗闻万乘。

图成携得千里行，孤帆趁落斜阳城。

江头莫指挽邓处，离合古今同一情。

王铚

王铚　会稽杨梅雄天下其佳者皆出项里相传项羽乡里也验图志信然戏作杨梅

越山杨梅最珍美，人杰地灵生项里。

江东庙食忆至今，应缘似舜重瞳子。

南方炎威无时穷，落在故乡草木中。

请看枝头万点火，犹是咸阳三月红。

摧刚作柔随物转，妇人之仁仍可见。

风姿和味说难名，颜色与香收易变。

炎炎夏日帘影垂，玷污玉笋明瓠犀。

映出越女天下白，压倒骊山生荔枝。

金鼎夺胎尤出类，万人口腹非其对。

外丹须要内丹成，任君封树连园买。

王铚

王铚　即事

住依溪口破残村，身伴渔樵不见寻。

坐对秋阴晚萧瑟，风吹败叶入廓深。

王铚

王铚　寄陈彦山

送君忆昔入鳌山，愁折江梅踏雪还。

别后重添十年老，静中犹借半生閒。

文章千古心空在，书史三冬手自删。

岁晚山中有琪树，伤心何日得同攀。

王铚

王铚　寄东山觉老

红妆碧嶂旧登临，来演真常契佛心。

漫道山林无独往，那知笙磬有同音。

堂前明月四时好，山外白云千古深。

此别松门无复见，渔樵为伴老相侵。

王铚

王铚　寄和邢子屑孙肖之始春见寄

东风初到乱山头，无数残梅雨未收。

何待伤春对晴景，暝云横尽古今愁。

王铚

王铚　寄和邢子屑孙肖之始春见寄

海山雪后海天宽，群玉参差万里寒。

岩谷无人共清夜，倚栏独向月中看。

王铚

王铚　寄和邢子屑孙肖之始春见寄

山林老去万缘休，只有情锺旧辈流。

芳草无穷山四向，断肠人在最高楼。

王铚

王铚　寄九峰觉老时自因胜退居

京江别我正坚冰，拂袖归来道更增。

又见岭梅来驿使，懒将庭柏对谈们。

半廓冷月溪山雾，一炷幽香殿阁灯。

此亦世间愁绝处，岭猿岁晚哭寒藤。

王铚

王铚　寄南岩悟禅师

雪后千峰玉刻成，琼瑶寒照寺楼明。

遥知禅老开窗坐，指点烟村看晚晴。

王铚

王铚　寄题真州扃岫寺

一峰秀色何高寒，更以木杪横飞栏。

荆吴形胜妙天下，闲锁云锦光斓斑。

山从千古混沌始，江自万里岷峨还。

江山无际真赏远，人境未如心境宽。

乃知万象自变灭，我与天地俱清闲。

时来登览健意飞，兴落烟霭空蒙间。

宛如列岫在扃鐍，何待谢守窗中看。

仙壶日月悟世换，蚁穴富贵羁梦残。

易中求象山有天，须弥纳芥曾何难。

乾坤橐籥一气内，钜细两不离区寰。

径呼飞仙来取醉，笙箫仿佛锵佩环。

已鞭鸾凤到三境，何待虎豹与九关。

只今朱甍半落日，谁系画舸临湾。

何当脱身戎马际，共契妙旨相追攀。

怀哉欲往波浪阔，回首江南江北山。

王铚

王铚　姜山通阇黎真骨归塔以诗送之

空门龙象道高升，坐使山川胜气增。

天道不言成西运，人间无处证三乘。

云深尚有游山客，烟冷空余礼塔僧。

一苇莫嗟成万古，幻身来往本何曾。

王铚

王铚　将卜山居寄怀

山居香火伴残经，幽绝全家在画屏。

黄叶村藏一溪碧，白云堆拥万峰青。

安知遇酒分贤圣，但可与人同醉醒。

万事休心惟白发，更须结托老人屋。

王铚

王铚　缙云县仙都山黄帝祠宇

我渡溪山寻荒村，群峰势若万马奔。

酣酣春色雪初霁，霭霭野气山犹昏。

琼楼金阙涤地尽，松柏半带斤斧痕。

要还清净扫尘俗，一炬劫火安得焚。

行人鞠躬下马拜，仙都妙理吾能言。

威神可畏凛如在，有台今亦祠轩辕。

当年垂衣正南面，制作取尽坤与干。

凿开鸿荒肇人纪，首为区宇立本根。

风后力牧来联翩，神机开避施无垠。

初传闻道广成子，后乃密契中皇君。

功高德大不可拟，几与造物分遗恩。

遥遥唐虞建炎运，万年圣子兼神孙。

至人御世用常道，飞升轻举安足论。

爰作一气生万物，奈何已把天人分。

伏羲八卦画已破，女娲欲补理亦繁。

飘然独返紫清去，却敛造化归金浑。

庙前仙石表今古，屹立霄壤争雄尊。

鼎湖可望不可见，意今后世难攀援。

顶中玄宫号泥丸，自然有路朝天阍。

此身内外神气合，俯仰自超生死门。

默运四时无诡异，试观日月谁吐吞。

祗今湖边送风雨，草木吹动旗与幡。

飘然十丈红菡萏，碧溪下插玻璃盆。

马蹄车辙不须有，虽迷襄野道自存。

岩泉夜发百谷响，洞庭乐声犹可闻。

山川古色藏妙意，谁与开涤明根源。

我谈希夷返淳朴，不假辩说波涛翻。

王铚

王铚　九月二十七日与客游龙山

野服芒鞋步步同，天寒酒薄客情浓。

身如萍水同千里，路入烟萝更几重。

沧海清江共今古，黄花红叶杂秋冬。

暝云自与千峰合，送人归鞍寺寺钟。

王铚

王铚　句

古驿路边烟雨暮，孤庄篱畔水云寒。

王铚

王铚　句

云气与山为态度，月华借水作精神。

王铚

王铚　句

杜宇啼时花正开。惨惨风林叫竹鸡，

冥冥山路晓光微。尽在疏枝冷蕊中。

一枝清峭临荒岸。

王铚

王铚　临海僧珂公出梅花诗和其韵

天公飞雪斗梅英，未有东风便有情。

竹裹藏春春不觉，水边见月月羞明。

神人自惜迷姑射，天女何妨伴净名。

第一花中拈实相，谈禅说法大修行。

王铚

王铚　陆左丞夫人郑氏挽词四首

家学开皇纪，流尘暗采衣。

那知长夜去，无复逝川归。

方士言终误，神丹事已非。

出门寻吊客，惟有鹤双飞。

王铚

王铚　陆左丞夫人郑氏挽词四首

轩冕三从盛，门庭五福优。

凄凉孝子泪，悲恸故山秋。

杨子新阡启，班昭旧史留。

空堂对萱草，无复更忘忧。

王铚

王铚　陆左丞夫人郑氏挽词四首

貌爏栾栾棘，心伤蓼蓼莪。

断机慈训在，怀橘孝思多。

露草沾寒泪，云山翠涌波。

悲风感行路，楚挽不成歌。

王铚

王铚　梅花

孤高来处自天人，末上常先万物新。

不有大寒风气势，难开小朵玉精神。

冰溪影斗斜斜月，粉镜妆成澹澹春。

直伴东风到青子，多情不逐雪成尘。

王铚

王铚　梅花

古称秀色若堪餐，冷艳幽香画更难。

草木尽枯风正恶，雪霜初霁月偏寒。

须知净几明窗见，不似苍山迥野看。

羌笛一声悲落尽，伤心何待百花残。

王铚

王铚　蒙蔡藏用惠古风一轴叹仰不足辄赋病桐书为谢戚深而词哀耳

老境忧患集，坐受衰病侵。

山林成独往，樽酒惟孤斟。

万事信已矣，灭迹栖苍岑。

对镜未免愁，寒云生岳阴。

斯时琼瑶赠，无以报兼金。

酬之病桐诗，叹息成永吟。

风霜入枯枝，蝼蚊穿病心。

艳艳上林树，已朽难寄林。

幽人识爨下，取作绿绮琴。

拂拭延妙声，泠泠朱丝绳。

淳风散已久，世伪多洼淫。

一弄清风还。三古尽可寻。

自然俯仰中，山水见高深。

同心齐取舍，何叹异古今。

永真遇□赏，江海有知音。

王铚

王铚　梦中赋秋望

阁小寒宜远，林荒晚带风。

遥山秋色外，独树雨声中。

念起三生异，心伤万境同。

此邦非我圣，随意作流通。

王铚

王铚　妙庭观用东坡韵

侍宴瑶池更不归，茂陵千古挂余悲。

祗今山下传遗姓，应守琼田旧玉芝。

王铚

王铚　妙庭观用东坡韵

山房书篆自磨丹，溪月还来照碧潭。

鼎惧神奸暗持去，道人聊保一枝安。

王铚

王铚　明觉山中始见梅花戏呈妙明老

急晷驰轮岁将歇，我更荒村转冰辙。

凝岩万物冻无姿，水墨陂塘葭苇折。

是谁向背此间来，破萼梅花伴幽绝。

遥山谁恨天作愁，澹尽眉峰半明灭。

清香自鸿不因风，玉色素高非斗雪。

竹篱凝睇一凄凉，沙水澄鲜两明洁。

天仙谪自广寒宫，定与桂娥新作别。

尚怜孀独各自望，多情与照黄昏月。

从来耐冷月中人，一任北风吹石裂。

漫劳粉镜学妆迟，欲写冰肤画工拙。

千古无人识岁寒，独有广平心似铁。

我因花意拂埃尘，尚恐人传向城阙。

诗成火暖夜堂深，地炉细与山僧说。

王铚

王铚　明觉寺折梅

遥山天际敛眉峰，清浅溪边淡粉容。

薄暮寺桥人独立，一灯明灭数声钟。

王铚

王铚　明师见和梅诗再用韵兼奉送还福唐

斲轮妙手声名歇，谁信出门犹合辙。

后来世外有高禅，凛凛兰摧并玉折。

久将生死付八还，不数图书号三绝。

诗来乃与梅争妍，獭髓补痕红未灭。

那知一夜卷东风，开尽寒枝千点雪。

汉宫婕妤体自香，月裹飞仙长玉洁。

白头对镜忆年少，每到花开重离别，

爱花取醉惜夜阑，眷恋盈盈花上月。

人归吹恨落关山，恨极欲吹羌管裂。

何况东溪漫草寒，学世犹嗤颜谢拙。

还惊诗律张吾军，尘战愧非求嚼铁。

归舟满载万珠玑，莫显神龙藏贝阙。

明朝诗逐暮潮还，余意凭师笔端说。

王铚

王铚　墨君十咏　迸石

渭水侯多失旧封，平原池馆乱来空。

青青石上何人赏，孤映暮山风雪中。

王铚

王铚　墨君十咏　藏岩

小年轻别庐山道，林下微吟夜更幽。

影落人行半岩月，五更风露一山秋。

王铚

王铚　墨君十咏　露叶

秀色娟娟自出尘，晓枝更带露华新。

清风一至如相语，从此开帘来故人。

王铚

王铚　墨君十咏　弄雨

一段风烟笔下开，小枝带雨思萦回。

障风一袖如相向，说与嫦蛾泪落来。

王铚

王铚　墨君十咏　欺雪

爱竹高风已自贤，兴来更泛剡溪船。

枝间清响风惊雪，忆得东林夜宿年。

王铚

王铚　墨君十咏　霜节

春花秋月不同时，高节偏于墨色宜。

莫遣世间丹绿笔，等閒俗却岁寒枝。

王铚

王铚　墨君十咏　舞月

江楼月下夜闻歌，不奈忠州刺史何。

轻袅腰肢更清峭，柳枝何似竹枝欧。

王铚

王铚　墨君十咏　雪梢

第五桥边一径遥，满林野竹立江郊。

鸳鸯浮破水涵影，翡翠压斜风舞梢。

王铚

王铚　墨君十咏　夜风

倚竹佳人生意愁，那知情伴夜蝉幽。

一山风月龙吟罢，声入江云嫋嫋秋。

王铚

王铚　墨君十咏　忆昔

匡庐古寺暗松藤，曾宿寒岩最上层。

火暖炉温四山静，前溪风雪后窗灯。

王铚

王铚　南岩悟禅老见于山中烹玉糁羹

我家峰头最高层，落叶苍苔不可登。

清坐与师烹玉糁，千岩风雨夜深灯。

王铚

王铚　仆在会稽泛舟至剡中是时雪迟梅子烟外万枝夹岸幽香不断盖非人间世

白玉花开碧玉弯，戴逵溪上谢公山。

若教当日逢斯影，肯道扁舟尽兴还。

王铚

王铚　仆在会稽泛舟至剡中是时雪迟梅子烟外万枝夹岸幽香不断盖非人间世

越溪梅接剡溪滨，得意还成一景春。

此日可怜高兴尽，扁舟处处作东邻。

王铚

王铚　仆在会稽泛舟至剡中是时雪迟梅子烟外万枝夹岸幽香不断盖非人间世

山回水转碧玲珑，月在群山四合中。

香满一船梅胜雪，休夸访戴画屏风。

王铚

王铚　仆在会稽泛舟至剡中是时雪迟梅子烟外万枝夹岸幽香不断盖非人间世

梅英与雪一舰以，不得北风香不知。

懒咏尤思招隐句，先生今有画中诗。

王铚

王铚　普惠寺

镜裹形容水底天，定将何物喻真禅。

心安便是毗卢界，尽日添香伴兀然。

王铚

王铚　妾薄命

寒闺有静女，十载念远征。

命似绛绡薄，身同朝露轻。

存心合欢绮，待得机杼成。

从来君独赏，讵可卖都城。

凭梦欲寄远，旧路春草生。

独夜理瑶琴，泪烛剪不明。

待谁相应节，要自不胜情。

会有不眠者，听此断肠声。

王铚

王铚　妾薄命

少年轻远行，易发同尔汝。

红颜望中老，离恨尚如许。

妾身异金石，更涉几寒暑。

长天谁云广，不见收堕雨。

愁来津头望，信绝不得渡。

邻妇念幽独，艇子隔溪语。

落日下空江，修烟淡晴渚。

流恨满春风，西飞数归羽。

王铚

王铚　顷在庐山与故友可师为诗社尝次韵和予诗云中千尺堕柳絮溪上一旗开

昔访庐山惠远家，寻春草木未萌芽。

自从柳折烟中色，不寄梅开雪后花。

事往泪多添海水，诗来恨满算河沙。

惊回三十年前梦，放鹤峰头日未斜。

王铚

王铚　秋日

半落庭前叶，始知秋意新。

风严柳疏细。霜薄水清匀。

句裹存佳景，诗成题未有，

翰墨伴清閒。

王铚

王铚　秋容

如画群峰从复横，孤烟收尽片云轻。

天容常秋容净，万里碧天新雨晴。

王铚

王铚　秋晚洛中道上

数雁横空送断霞，穷秋游子向天涯。

泉甘野店黄梁酒，霜重荒原白菊花。

满目动灰伤井邑，回头佳气恋京华。

故人他日如寻我，试问云溪旧钓沙。

王铚

王铚　泉声

娟娟山月半岩明，霜重楼台夜气清。

谁把玉琴来写取，松风吹断夜泉声。

王铚

王铚　山村

家依溪口破残村，身伴渡头零落云。

更向空山拾黄叶，姓名那有世人闻。

王铚

王铚　山居追凉

松门东路有柴关，凉卧清宵梦亦閒。

更待海风来万里，一天霜月满空山。

王铚

王铚　山中梅花盛开戏作

化工难回天地春，下遣第一天仙人。

前驱飞雪助幽绝，千里隔尽埃与尘。

何心百卉擅独秀，寒入万物无精神。

绰约肌肤莹香玉，借与东皇立花国。

开破天地发生心，引出世问凡草木。

品流不数广寒宫，为嫌月姊长孀独。

波上轻云掌上身，有来比肩皆尘俗。

须知尤物到绝言，从昔华词吟不足。

溪回路转一枝斜，可惜天寒倚修竹。

穷涂游子岁华晚，肠断夜投山馆宿。

古今幽怨不尽情，更入凄凉笛中曲。

荒山偶赋梅花诗，伫立花前香在衣。

伤心不忍别红紫，付与晓风零乱飞。

王铚

王铚　山中夜闻风雨

空山清夜寒无寐，松桧摇声风雨高。

行尽江湖忘岩壑，犹疑绕屋尽波涛。

王铚

王铚　山中早秋

苍茫山口月西沈，潇洒新秋院落深。

雨滴梧桐河汉淡，梦回犹记少年心。

王铚

王铚　剡坑探梅

岭上寒梅自看栽，山斜一半似屏开。

春寒点点枝头雨，为有东流水过来。

王铚

王铚　剡溪久寓

山水戴逵色，尚余清兴中。

千岩落花雨，一径卷松风。

酒茗延幽子，图书伴老翁。

长生吾不羡，久悟去来同。

王铚

王铚　剡溪五秀才画子猷访戴图

剡溪万壑千岩景，人境谁能识心境。

君画山阴雪后船。始悟前人发清兴。

眼中百里旧山川，荒林雪月萦寒烟。

应缘兴尽故无尽，宾主不见宁非禅。

当年戏留一转语，不意丹青能再睹。

更画人琴已两忘，妙尽子猷真赏处。

王铚

王铚　剡溪月下泛舟

岁残清夜一溪澄，更爱千峰霁月升。

天地高低银色界，山川表裹玉壶冰。

裘单拥火宜无倦，石响舟行恐不胜。

休数兴来并兴尽，兹游今古亦何曾。

王铚

王铚　上方

松间清月佛前灯，庵在孤峰更上层。

犬吠一声秋意静，敲门时有夜归僧。

王铚

王铚　上巳日送韩简伯

门户荀陈士论佥，却随王谢老江南。

一官傲世妨才命，万事承家任苦甘。

渔艇我将还旧隐，僧窗谁与对清谈。

落花风雨西陵渡，佳节可怜三月三。

王铚

王铚　苕溪僧妙询于其所居净域开小轩楚僧举季若为永名仆以陶靖节乘流遇

一性本为明，返为群物迷。

境净皆径山，心清即苕溪。

启扉迥临湖，湖宽觉天低。

花木春艳艳，松竹凉凄凄。

凭栏快神襟，永与浴事睽。

归船动菰蒲，兴断残霞西。

浮烟暝自起，待得众羽栖。

贮空诸佛心，妙理何端倪。

乘流与遇坎，万理皆筌蹄。

聊陈渊明意，斧藻粲幽题。

岂有明月珠，祢照浊水泥。

斯我老中林，灭迹为圃畦。

况复大开士，赋咏自攀跻。

禅深有根源，句圆无角圭。

乃知文字工，自与造化齐。

王铚

王铚　诗送韩简仍学官于临浦呈劝其重修四子祠

昔游临浦春正浓，小江萦委如无穷。

花浮千林锦绣幄，舟扬万顷玻璃风。

西施故乡擅佳丽，会稽秀气藏华稼。

是时山晴见真色，落日西南千万峰。

今情不尽古情在，恨迭晚妆眉晕重。

恨应但知倾国貌，无人能说亡吴功。

倘非绝态动君意，姑苏台上犹歌钟。

成功未甘归范蠡，素衣故国宁相从。

文公之孙重端世，衮衣门户推八龙。

官闲援毫来吊古，溪山顿为开愁容。

谪仙亦赋浣纱石，至今翠绢不停织。

浴池邀伴下瑶池，沾丐越女天下白。

风流昭洗待名流，有德于人当血食。

红心草葬旧金钗，黄陵庙成新石刻。

霞裙琼佩无消息，怨魄凄魂招不得。

一杯流水奠江蓠，苧萝山前已秋色。

王铚

王铚　十二月中旬书戴溪亭

天上东风转斗星，天涯羇客尚飘萍。

道涂况复经残岁，风雪那堪宿旅亭。

春到怯添双鬓白，夜寒愁对一灯青。

残年万古凄凉恨，不计樽前一醉醒。

王铚

王铚　书谢文靖东山图

山如出茧眉，溪似萦风带。

雅意乐溪山，安用携粉黛。

烟云无定姿，姝丽有真态。

谢公经世心，遇物何显晦。

钟鼎与山林，生处初一概。

均令四海间，如我常安泰。

临难无喜惧，与人共忧爱。

百年但影殂，千载犹心在。

风流不可追。超然八荒外。

王铚

王铚　送纯师归眉山吉祥寺

上人峨嵋秀，冥冥耸高风。

依游王公间，尚带山水容。

谪仙信奇逸，蜀僧论丝桐。

寂默谁为听，误比万壑松。

崎岖古今涂，势利纷其中。

晚遗似高识，物我无异同。

是心湛寒水，处处流真空。

犹嫌百年梦，剩此一枝筇。

忽怀烟霞想，永念菽水供。

身为反哺乌，更逐高飞鸿。

斜日澹归袂，不似秋色浓。

孤行拾黄叶，一笑千山重。

桑宿挥余恋，云楼杳归踪。

从兹与明月，相伴落何峰。

王铚

王铚　送淳上人游九岩

残菊孤花留暮秋，劳师问路乱山头。

九岩只望孤云去，舒卷如云得自由。

王铚

王铚　送郭寿翁还庐陵

共遭胡骑汝阴城，十载相逢尚甲兵。

万里鵷鸿自骞举，九关虎豹任纵横。

雨昏山远行人恨，日暮草长幽鸟声。

只有别离心似旧，乱来难得是交情。

王铚

王铚　送和斜川诗二首

两脚垂天际，愁云惨不休。

寻幽抱奇癖，欲继斜川游。

中原苦兵革，谁能障倒流。

野老且吞声，踪迹逐闲鸥。

策杖过短壑，蜡屐登高邱。

临风一长啸，慨然伊吕俦。

神交溯二子，新诗远寄酬。

鱼缄生春色，风流似旧否。

恰喜心期合，且缓杞人忧。

我曹非天厄，伐木友声求。

王铚

王铚　送和斜川诗二首

采药游名山，恐是韩伯休。

款段下泽车，久师马少游。

两公学真隐，异世今同流。

遇害能鸣雁，多猜不下鸥。

何如脱羁馽，寻壑与经丘。

人生亦误计，独醒无匹俦。

天地本虚静，万物自应酬。

阴阳驱意气，定能相胜否。

况复漆室女，浪为鲁国忧。

真妄两非是，湛然一无求。

王铚

王铚　送黄生还临安

旧事恍如前后身，龙门四纪更情亲。

茅庐惊叹见斯客，天马超腾感似人。

三迳草荒残岁雨，一枝梅作渡江春。

莫言胡赵方成别，才隔云涛莫问津。

王铚

王铚　送嘉鱼周尉

大门志与古人谋，万卷诗书第一流。

文采声华今有继，死生契阔独相求。

天回凉色偏宜月，地近潮声先带秋。

此别频书访存没，老人曾见采衣游。

王铚

王铚　送酒与许田史纯风

尘土装怀岁月侵，贱官情味我能任。

龙锺老态浑非昨，索漠英游不可寻。

蝖绕书窗空费梦，蚁浮玉瑆不同斟。

相望解寄重阳酒，满路西风黄叶深。

王铚

王铚　送开公归径山

白头住世我无日，破衲出家师妙年。

衮绣门犹自妄，瓶盂踪迹不离禅。

鸡催晓月人奔渡，雁唤西风叶满船。

梦境相逢便相别，万峰秋色正磨天。

王铚

王铚　送李文若归修水并吊其兄商老之亡

子去何凄断，乡关岁月新，

荒山寒带雨，古驿夜无人。

生死风前烛，音容梦裹身。

临分感平昔，挥泪到松筠。

王铚

王铚　送吕道师还天台山

结宇孤峰藓径危，身閒鸥鸟信忘机。

水声山色何今古，物态人情果是非。

子踏白云来问道，我垂华发自生辉。

赤城归去松门晚，万里秋风上客衣。

王铚

王铚　送僧秀游海上诸山

丈室凝尘锁寂寥，飘然更打衲僧包。

春风正满碧溪水，落口偏宜红杏梢。

身外谁非追日杖，法中我是续弦胶。

云山烟海虽深广，未抵安栖一把茅。

王铚

王铚　送史纯夫出疆

悠悠远水季膺舟，漠漠余寒季子裘。

隔岁梅花新旧恨，入春山色古今愁。

重游梁宋三千里，看复关河四百州。

辩舌纵横报知已，古人凭轼取封侯。

王铚

王铚　送史纯父归余杭

霜晴九月交，送子越东门。

同舟此水上，再对波清浑。

聚散三十载，惟此一意存。

邦国有大庆，去承旷荡恩。

我老百不湛，视子犹弟昆。

新寒黄菊枝，落照黄叶村。

惨怆欲别语，零落未归魂。

临分吐情实，衰境意弥敦。

王铚

王铚　送孙肖之还缙云

蓬蒿频岁掩乡关，再喜相逢一破颜。

游子年华红叶老，幽人风味白云閒。

那知箧裹书成后，犹作溪边兴尽还。

流落天涯俱避地，念君更入万重山。

王铚

王铚　送王道元运判致政归潜皖

好山如幽人，深绝常避地。

潜峰独呈露，孤立信奇最。

高拥一峰寒，缥缈乱云气。

万古招行人，谁与赏心会。

我公实仙才，昆阆失品次。

挽公青霞襟，来作绣衣使。

终寻汗漫游，高举九霄外。

行色开画图，秋容掩新霁。

造化为我娱，神超物无累。

我穷知音稀，与世久无味。

落叶扫不禁，岁月水东逝。

愁作送公诗，出门更何诣。

赠言词亦贫，无以扫高谊。

野宿慎衣裘，寒霜方夜坠。

王铚

王铚　送王敦素归金陵

晓踏河堤月，逢有问去舟。

已为羇旅客，更挽别离愁。

索寞怜同姓，丁宁数旧游。

欲知幽独意，风露满城秋。

王铚

王铚　送无相祖老真骨归塔

去来一念等孤云，只履西归道更尊。

落叶满山新塔就，雨花盈几故经存。

风清罢放林间鹤，月冷空啼岭上猿。

白发来为生死别，寒溪犹绕旧松门。

王铚

王铚　送谢景思假太常少卿奉祀温州太庙先至三街省觐

神游眇邈海边城，捧诏躬祠盛此行。

九代衣冠汉原调，百年礼乐鲁诸生。

东山世德声名早，南省仙班气象清。

晓雨都门携锦帐，路人更羡采衣荣。

王铚

王铚　送杨道士归蔡州

列子风回驭，林宗雨垫巾。

花明千嶂晚，云暖一山春。

炉灶聊随俗，簪裾未称贫。

壶公观中路，闻道接天津。

王铚

王铚　宿华岳观

凌空老树雪垂叶，压屋梨花雪照人。

深愧地仙教俗客，殷勤留看华山春。

王铚

王铚　岁杪道中

岩风号万木，天意自悲伤。

野店逢残岁，危峰半夕阳。

吾生犹道路，此恨付杯觞。

正是凄凉极，寒梅逗晚香。

王铚

王铚　题惠安寺增胜堂

心是华严境，圆机更善根。

一尘犹可见，十胜不为繁。

放鹤扫松迳，呼猿开竹门。

妙高峰顶住，客到亦忘言。

王铚

王铚　题洛神赋图诗

曹公文武俱绝伦，传与陈王赋洛神。

高情寓托八荒外，曾是亲逢绝世人。

五官郎将莫轻怒，椒房自是袁家妇。

闻道生时覆玉衣，便是于今腰束素。

惊鸿翻然不重顾，射鹿深冤更凄楚。

不将降虏赐周公，先识祸机杨德祖。

此意明明可自知，岂有神人来洛甫。

空用平生八斗才，七步那能说微步。

楚离日月常争光，湘夫人后夸高唐。

丹青画写鬼神趣，笔端调出返魂香。

妙画主文尽天艺，神理人心两无异。

此情万古恨茫茫，且为陈王说余意。

王铚

王铚　题沈休文八咏楼

诗人不见旧楼空，只见溪山与昔同。

望处地宽閒白昼，坐来天阔剩清风。

六朝遗恨沈衰草，八咏雄篇丽彩虹。

何待吟哦清庾月，暂来佳赏自无穷。

王铚

王铚　同赋梅花十二题　半开

一枝开破一年春，斗蕊稠花总后尘。

却恨无媒怜独夜，月偷清影向何人。

王铚

王铚　同赋梅花十二题　薄暮

寒欺雪勒未逢春，照影今宵借月魂。

可惜孤山吟已尽，后来幽绝几黄昏。

王铚

王铚　同赋梅花十二题　风前

清香自满不因风，花气迷人处处同。

祗与吹开又吹落，春愁已在笛声中。

王铚

王铚　同赋梅花十二题　江村

竹篱茅屋江郊路，未肯斗妆尘市间。

小朵飘零水风晚，又随残月落关山。

王铚

王铚　同赋梅花十二题　清晨

晓色宜直露蕊鲜，玉人斜插斗清妍。

新花更映新妆面，无限风光在鬓边。

王铚

王铚　同赋梅花十二题　山馆

穷涂游子年华晚，折赠无人信手题。

留恋清香忍回首，五更立马断桥西。

王铚

王铚　同赋梅花十二题　水边

雪后溶溶嫩水通，满枝烟雨暗春风。

试看照影横斜处，浑似靓妆清镜中。

王铚

王铚　同赋梅花十二题　雪后

枝留晴雪色难分，似向残妆试粉痕。

恨满前村花落处，万重烟霭远连云。

王铚

王铚　同赋梅花十二题　雨中

水泛残香不可寻，更堪烟雨锁花心。

祗知赐浴恩波重，未识和戎怨泪深。

王铚

王铚　同赋梅花十二题　欲谢

零落斜枝雪未乾，且垂薄暮护微寒。

大都荣悴人情别，我为残英特倚栏。

王铚

王铚　同赋梅花十二题　月下

樽前旧厌繁多态，雪裹曾嫌淡少情。

何似天容开夜色，数枝寒玉转轻盈。

王铚

王铚　同赋梅花十二题　竹外

枝上淡烟笼白雪，此君高节助清真。

要知谢女姿容别，林下孤标迥出尘。

王铚

王铚　晚望

春浓已伴客愁浓，门掩雨余江上峰。

莫道夕阳无一事，远颦眉黛更千重。

王铚

王铚　晚意

山空寺古紫苔侵，更喜渔樵不见寻。

坐对秋阴晚萧瑟，风吹败叶入廓深。

王铚

王铚　王文孺舑庵

全家高隐白云关，事不索怀梦亦闲。

歡乃交撑渔市散，隔江城郭是人间。

王铚

王铚　王子猷返棹处

我家住在剡溪曲，万壑千山看不足。

却笑当年访戴人，雪夜扁舟去何速。

王铚

王铚　望大梅欲回雪窦路险而止口占示同行

起晓寻幽意气豪，冥冥重雾溼征袍。

天扶宝势千山拱，海助寒声万籁高。

休数兴衰两蜗角，从来忧乐一鸿毛。

了知终老林泉是，渡水穿云久亦劳。

王铚

王铚　望秋

门对万山深，登临老病侵。

牛羊随野色，草树带秋阴。

此景聊供望，何人肯见寻。

猜鸥不用下，我自信无心。

王铚

王铚　巫山高

十二危峰隐寒雾，旁连三巴下三楚。

断崖青黄耸天壁，秀色暮茫接天路。

鼓瑟玉京嬉帝傍，下镇九渊称帝女。

冥心可见类相求，梦裹襄王契神遇。

锵然玉佩似可期，倏尔霓旌去无所。

天风浩荡吹太清，万里凭虚送飞步。

行云行雨终不来，岁月人间几朝暮。

那知一戏疑万古，至今不知高唐处。

仙兮神兮非与是，流传只有兰台赋。

山藏虎兕争怒号，峡束江水翻波涛。

舟楫寄命轻鸿毛，犹起羡慕成讥嘲。

行人所见日卑浅，仰首弥觉巫山高。

王铚

王铚　无题

三月柳花飞，东风绣香国。

桂影弄春光，飞琼怅分缺。

云舆返积霄，翠浪翻天末。

阆苑桃李花，莫使芳香歇。

缅怀霞中人，芙蕖艳秋色。

烟鸾吟碧空，行云不停刻。

何事寄红埃，悲声调绿发。

神观洞太虚，紫清注金格。

玉宸丹凤检，词章焕琼笈。

孰执招真旗，笙箫下空阙。

灵光湛法身，生死本无别。

妙合造化机，阴阳时出没。

欲识天中真，寒江浸明月。

王铚

王铚　溪上观雪

沙洲苍莽水云昏，雪落寒溪镜有痕。

山际疏钟烟际寺，林边微迳水边村。

天涯岁月行将尽，人世穷愁孰与论。

忆与邹枚同赋咏，人非事往但心存。

王铚

王铚　系舟余杭门访西湖金轮寺参上人

北郭望西湖，微径几寻尺。

澹与人意长，云寒正无色。

深寻幽禅居，步转苍山侧。

落叶不可纪，遮尽山下石。

师方无定居，我亦何所适。

四海漭无归，老矣山中客。

百年熟机缘，还此共视寂。

语罢今古分，坐上有陈迹。

一笑视此生，何事非戏剧。

开门纳遥峰，暮雨一江白。

兹游非世逢，归路晚萧瑟。

积阴迷晓昏，钟声报将夕。

王铚

王铚　向伯恭芗林诗

楚人喻芗草，可佩复可食。

灵均楚同姓，放逐去其国。

皎皎忠良心，惕惕惧谗贼。

扁舟下沧浪，魂迷招不得。

至今芳洲上，寂寞少春色。

我公异于是，声誉超八极。

挽公青霞裾，接武紫鸾翼。

直契慕湘累，论心不沦迹。

我是众芗林，澡身而浴德。

同心等崇兰，直节逾苍柏。

登善味芝杧，去恶锄枳棘。

荀令十里香，扬雄一区宅。

君臣相唯诺，品题来藻饰。

日光万丈长，众芗馥芳泽，

况了大因缘，功名皆戏剧。

手击妙喜国，心湛水精域。

诸天众芗云，旃檀杂檐卜。

登门三十年，岁晚仍作客。

诵公芗林诗，心境为澄澈。

虽非歌商颂，声亦出金石。

王铚

王铚　晓发石牛

匆匆车马出清晨，日淡风微已仲春。

松竹阴中山未尽，梅花林外有行人。

王铚

王铚　谢史纯夫画连昌宫图顷岁京洛间作此今再观旧本

笔下春风锦绣浮，花光山影照清流。

唐朝忧乐君新意，洛邑兴衰我旧游。

急雨打成今夜梦，孤灯挑动昔年愁。

此身此画俱非实，白发天涯万事休。

王铚

王铚　杏花

玉人半醉晕丰肌，何待武陵花下迷。

记得秋鞑归后约，黄昏新月粉墙西。

王铚

王铚　杏花

醉裹余香梦裹云，又随风雨去纷纷。

人间春色都多少，莫扫残英枉断魂。

王铚

王铚　秀远亭

镜似冰壶表裹清，我来閒伴白云行。

四山迤逦青围野，一水蜿蜒绿绕城。

试问春来观秀色，何|　雨后听泉声。

昔人飞驭烟霞外，落日空怀万古情。

王铚

王铚　徐师川典祀庐山延真观用送驹父韵饯别四首

徐稚前风在，何劳白首归。

书来寄文锦，诗报守寒机。

驽骥难同力，鸾凰任自飞。

前村幽独意，且放酒淋衣。

王铚

王铚　徐师川典祀庐山延真观用送驹父韵饯别四首

都门两河路，谁送李膺归。

人望终调鼎，北慈早断机。

漫虚昆阆集，不尽羽翰飞。

酒圣君家事，霜清怯减衣。

王铚

王铚　徐师川典祀庐山延真观用送驹父韵饯别四首

丁令飞升去，千年始一归。

琳宫况庐岳，烟阙替尘机。

洞口斜晖入，苍崖素练飞。

水云会作伴，愧我薜萝衣。

王铚

王铚　徐师川典祀庐山延真观用送驹父韵饯别四首

康阜如蓬岛，欲寻风引归。

烟藤猿啸月，云碓水鸣机。

剩结餐霞侣，深随杖锡飞。

谢公行乐处，山翠扑人衣。

王铚

王铚　雪晴閒渡西溪

雪后孤村一段烟，晴光远射玉山川。

酒旗隔岸招閒客，独上西溪渡口船。

王铚

王铚　雪声

飞满前村夜不知，凭风声与静相宜。

银鈍志士诗成后，玉枕佳人梦觉诗。

乍听打窗投米急，想同糁径落梅迟。

孤舟曾向江湖宿，清入寒芦韵更奇。

王铚

王铚　雪溪亭观雨

晚雨廉纤正满空，万峰多在暝云中。

风回变态何深浅，坐看天施水墨工。

王铚

王铚　夜晴

雨脚初收天意晴，西风摇落夜寒清。

披衣自起开窗户，落月一山高下明。

王铚

王铚　夜坐

夜久灯花自吐红，岁华已尽尚飘蓬。

身游百越风波外，路入千山雨雪中。

失马旧知无得丧，拂龟那更问穷通。

懒将今古从头数，几度邯郸梦不同。

王铚

王铚　倚楼曲

天边皎月凝清光，圆缺不如人意长。

夜来常娥和月落，清晓镜裹看新妆。

此情同生复同死，君似栏杆要堪倚。

楼高风送管弦声，肠断五陵年少子。

王铚

王铚　倚吟阁

贺家湖东剡溪曲，白塔幽林声断续。

雪中兴尽酒船空，境高地胜何由俗。

谁结禅居在上方，山房屈曲随山麓。

个中非动亦非静，自有白云檐下宿。

王铚

王铚　忆庐阜寄机上人

忆在东林学夜禅，月中清响听风泉。

不须更作庐山梦，鱼鸟相忘二十年。

王铚

王铚　用前韵寄洪驹父

共临寒水别，独趋暮春归。

万事风前烛，百年梭过机。

应寻骑鹤客，重咏落霞飞。

林叶终何补，京尘化旧衣。

王铚

王铚　用前韵寄洪驹父

江山霜落木，千里一身归。

去国怜张翰，回舟为陆机。

烟林无际远，寒叶有声飞。

何必少陵老，悲伤未拂衣。

王铚

王铚　幽居

幽居寂无事，晨起伴僧禅。

晓澹岩前月，秋明水底天。

望乡书断雁，问路客回船。

阻绝平生友，清游有梦传。

王铚

王铚　游东阳涵碧亭刘梦得所赋诗也明日过中兴寺游览终日记所见

我游东阳城，隐侯昔所制。

山川无古今，城邑有存废。

梦寐涵碧亭，草间得遗记。

飞流落天明，喷洒寒玉碎。

停车风雪中，岂特生秋意。

李杜到韩刘，峥嵘相品次。

景因真赏见，遗句细吟味。

假盖上前峰，提携有儿稚。

明朝春开晴，步到中兴寺。

山僧引客游，佳处相指示。

九峰四抱圆，浮烟生暖翠。

唐年故刺史，宅作布金地。

报以遗姓存，犹感邑中厉。

王铚

王铚　游东阳涵碧亭刘梦得所赋诗也明日过中兴寺游览终日记所见

宝月生旁邑，应真传绝艺。

峨峨画三佛，张吴意能俪。

气象随世低，病鹘无猛鸷。

碑阴笔纵横，才翁雄近世。

疑是苏耽鹤，去家已千岁。

怀土一来归，故画华表字。

上方有重阁，景与众山会。

一酌玻璃泉，碧色剑芒淬。

小丛相思树，红蕊粲丹荔。

僧言此芳根，草木独灵异。

上枝花尽开，下实方委坠。

开落俟相见，终始周一岁。

一同桃与李，华实苦相避。

愧师论应实，未辨谈实际。

山寒足力疲，蕙帐聊假寐。

交错佛衣巾，红绿错裙袂。

虽非维摩室，天女亦游戏。

起濯古铜壶，凛凛存往制。

涤手焚妙香，剩与洗尘滓。

欹枕听松风，为我勤解秽。

幽寻欲黄昏，小圃春物丽。

落日在前峰，骀荡东君醉。

宫娥失翠钿，摇荡谁复制。

风起落花多，翩然如坠珥。

植杖久裴回，羇旅得少慰。

恨无昔人语，剖析发幽秘。

明朝漫回首，长途方耸辔。

绵绵芳草多，天涯乱愁思。

王铚

王铚　游鸿福寺和关子东

刘家古寺城南曲，选得僧坊共醉吟。

野草幽花閒自媚，黄蜂白蝶静相寻。

半檐落日留难住，满地东风扫不禁。

漫道青春一分在，池边绿树已成阴。

王铚

王铚　又二年经此再题

石坛流水共苍苔，青竹林间一径开。

可惜梨花飞已尽，前年游客始重来。

王铚

王铚　与郭寿翁俱客钱塘寿翁归吉州追饯至龙山白塔寺惜别怅然终日始登车

江边孤寺旧曾经，重枉骊驹当短亭。

落日催人心去住，东风回首泪飘零。

魂归但觉枫林黑，书就终期汗简青。

归隐我无冲凌晨气，相思时望少微星。

王铚

王铚　雨后登双溪阁

梦寐登临处，漂流来此行。

长年为客意，落日倚栏情。

雨过水光发，风生云态轻。

山川深郎旧，巉绝有余青。

王铚

王铚　雨夜

去国襟怀离别情，夜眠雨驿叹孤征。

转头三十年前恨，犹听当时枕上声。

王铚

王铚　禹庙

书称尧舜没，禹独锡成功。

须信宾天去，何疑窆石空。

市声朝夕变，山色古今同。

谁与明真理，苍崖松柏风。

王铚

王铚　禹庙

夏后东阶殡，遗踪照路隅。

今观四山拱，犹似百神趋。

功已百王冠，言尤万世谟。

死生怀舜德，旧邑对姚虞。

王铚

王铚　元日雪

布和旧重王正月，佳祥元日初逢雪。

飘入椒觞气更苏，积满玉蒲水已怯。

岁历今才第一行，三百六十完未缺。

故使重窥混沌时，太素山川始融结。

但闻南陌流欢声，懒将西佛论初劫。

九门想得千官期，高耸焦峣白银阙。

事隐东林夜宿年，静洒僧窗更幽绝。

草堂人去空旧赏，梦入江山半明灭。

祗今纵横天上来，势压丘陵动溟渤。

映山更倚百尽楼，始见天工盛施设。

明月东风扫玉尘，输与寒梅乱花发。

壮观新年意气张，天巧空奇吾语拙。

王铚

王铚　云门寺

青山春又到，白发策乌藤。

已是他乡客，还同寄住僧，

瘦松黏冻雪，流水带寒冰。

更觉苍崖路，云深不可登。

王铚

王铚　云作望剡溪

玉楼琼树晓烟披，拥衲开门四望学。

清旷世人谁似我，雪中更到子猷溪。

王铚

王铚　杂兴效阮步兵

松巅负残雪，高映寒食辉。

冲风忽飘堕，势若从天飞。

庭虚四散入，凌乱侵人衣。

衣重不忍佛，恐与清景违。

援琴弄太古，声淡节亦稀。

从笑已独赏，恍然迷是非。

乃知绝弦意，千载同依依。

王铚

王铚　再和雪声

天上威仪地岂知，六花寒路夜偏宜。

半空环佩朝元罢，满地珠玑按舞时。

簌簌初随风更急，萧萧却杂霰俱迟。

房公松竹分清俗，除却天声总未奇。

王铚

王铚　早秋寄昔慧老且吊慈受老师之亡

昔日禅河早预流，老寻支许剡中游。

一枝数粒同过夏，万壑千岩相映秋。

眼看珠深沧海底，心伤塔就乱峰头。

不须月落龙天泣，万古白云无去留。

王铚

王铚　折杨柳

手拗杨柳赠行人，情条恨叶江南春。

朦胧疏烟湿芳草，摇落微风生白苹。

长亭短亭锁离魂，古情不尽今情新。

一声骊歌几声哭，行人去后春江绿。

歌哭相杂江水头，相看不发情何属。

江河到海有穷日，轮蹄行路无已时。

路傍杨柳折已尽，东风再换明年枝。

王铚

王铚　中秋山间观月

月出云开天宇閒，幽居真赏异尘寰。

冰轮孤挂夜千丈，玉露密零秋一山。

莫望乡关起愁色，胜居沙漠惨离颜。

桂娥应恨无佳句，不识幽人到老閒。

王铚

王铚　中秋招叶子谦

堂上月已满，樽中酒更空。

故人眇何许，出门惟清风。

不如一夕饮，所至皆能同。

悄然望玉杵，无声桂影中。

王铚

王铚　重赋梅花

谁言今无返魂香，年年末上开孤芳。

韵高水天冷相照，清极雪月寒交光。

姑射神仙莹冰骨，水精宫人素霓裳。

迎年送腊各愁绝，付与世间幽恨长。

王铚

王铚　舟行扶病访王文孺曜庵且蒙知赐佳章次韵为别

西风过雨冷孤云，客路衰骸与病亲。

烟渚好横今夜笛，云林还忆旧时人。

凌空丹药传岩客，照水红莲赋洛神。

老泪数行伤别尽，自怜无可更沾巾。

王铚

王铚　舟中夜雪读正卿教授近诗辄赋鄙句并以为别

百年半羇栖，轻与故山别。

回首千万峰，飞云不可越。

弭棹濠上亭，非乡怆时节。

朝号迥野风，夜听孤舟雪。

湿薪无暖焰，浊泪共明灭。

痴坐增洒然，何以慰清绝。

斯时咏君诗，心抱益澄沏。

未从观鱼庄，先得驭风列。

荆玉出此邦，谁献复谁刖。

山川漫奇丽，文物久销歇。

君词吐白虹，神宝疑不没。

我欲赓余思，景好句逾拙。

如逢勾漏令，未得丹砂诀。

万里烟云开，扬舲及明发。

荆山自兹远，云涛渺天末。

两地见梅花，相思不同折。

王铚

王铚　追和渊明九日闲居诗

白发不堪镜，残骸宁久生。

已是梦中事，那知身后名。

古今黄花节，增重由渊明。

后来杜与苏，感慨皆同声。

乘化入无穷，留恨何千龄。

令我过佳节，浊酒惟频倾。

岂比区中士，轩冕矜暂荣。

沧溟芳岁晚，古寺久客情。

洗涤流落叹，支公句新成。

王铚

王铚　追和周昿琴阮美人图诗

丹青有神艺，周郎独能兼。

图画绝世人，真态不可添。

却怜如画者，相与落谁手。

想象犹可言，雨重春笼柳。

王中立

王中立　古鹤

天地之间一古儒，醒来不记醉中书。

旁人错比神仙字，只恐神仙字不如。

王中立

王中立　句

醉袖舞嫌天地窄，诗情狂压海山平。

王中立

王中立　遗閒閒赵公

寄与閒閒傲浪仙，枉随诗酒堕凡缘。

黄尘遮断来时路，不到蓬山五百年。

王中立

王中立　杂诗四首

华山宫殿白云封，不见当年打睡翁。

贪看终南山色好，不知红日下前峰。

王中立

王中立　杂诗四首

独跨苍虬下太清，春风万里月华明。

因君感激为君说，凿破天机我也惊。

王中立

王中立　杂诗四首

云叶粼粼皱碧空，笙箫递响入天风。

忽惊风浪耳边急，不觉形神来世中。

王中立

王中立　杂诗四首

此生休更问浮名，名利区区不暂停。

我有一丸天上药，用时还解济苍生。

王中立

王中立　中秋

印透山河影，照开天地心。

人世有昏晓，我胸无古今。

王仲甫

王仲甫　留京师思归

黄金零落大刀头，玉筯归期划到秋。

红锦寄鱼风逆浪，碧箫吹凤月当楼。

伯劳知我经春别，香蜡窥人一夜愁。

好去渡江千里梦，满天梅雨是苏州。

王仲敏

王仲敏　句

诨语销忠骨鲠亡，此中空奏忒郎当。

王仲敏

王仲敏　题虎丘次蒲章二公韵

松阴岚影翠回环，尽在墙垣缭绕间。

舟楫更无通别浦，烟霞曾不接他山。

诗亡石在云徒恨，剑去池荒水自闲。

偷得公余来一饷，遥城钟鼓出催还。

王仲敏

王仲敏　题虎丘次蒲章二公韵

匆匆乘诏解行舟，早晚重来此地游。

今日湖山诗似杜，当年庠序学如丘。

烟波初入朝宗浦，风月还思望海楼。

红旆碧幢留不住，空余遗爱在南州。

王仲宁

王仲宁　句

妙曲挠周郎。

王仲素

王仲素　归去词

种松雨濯发，折笋春堕指。

长啸归去来，沧江一天水。

王仲修

王仲修　宫词

四海梯航贺岁元，千官环佩拜中天。

愿从今晶称觞后，舜殿垂衣一万年。

王仲修

王仲修　宫词

前殿风传万岁声，九重歌管乐升平。

欲知庆事丛元日，瑞气先从帝鼐生。

王仲修

王仲修　宫词

元夜笙歌满上都，九霄皓月舞蟾蜍。

烛龙穿仗来天际，万叠黄云复帝车。

王仲修

王仲修　宫词

玉钺光华引六虬，天街万烛拥宸游。

端门五夜开黄幄，月在蓬山项上头。

王仲修

王仲修　宫词

春风来自斗杓东，万物欣欣鼓舞中。

凤纸催裁宽大诏，拂明宣下未央宫。

王仲修

王仲修　宫词

雪消鸳瓦东风暖，已觉金虬刻漏长。

禁里春寒犹未放，日华先拂赭袍光。

王仲修

王仲修　宫词

冒腊交春日向迟，雪残鴗鹊已多时。

宫桃红小匀丹脸，御柳黄深展翠眉。

王仲修

王仲修　宫词

红日初生捧殿高，葱葱佳气拂云袍。

今朝驾幸化成殿，先对东风赏小桃。

王仲修

王仲修　宫词

万户千门入建章，金绳界路柳丝黄。

和风偏度乐声细，晴日自随宫泉长。

王仲修

王仲修　宫词

殿外轻寒一凭栏，春衫初试觉微宽。

钗头故插宜男草，图得君王带笑看。

王仲修

王仲修　宫词

画栋宵寒未来，江南谁寄一枝梅。

闰年雪后春工晚，羯鼓催花满槛末。

王仲修

王仲修　宫词

云娇烟懒雨初晴，环碧风轻细浪生。

尽日黄鹂不飞去，万年枝上听箫声。

王仲修

王仲修　宫词

太平无事似熙丰，天乐声和下帝宫。

禽鸟也能知乐事，宫莺娇醉弄春风。

王仲修

王仲修　宫词

殿角风摇柳带长，御沟流水落花香。

雨来双燕归应早，先上珠帘十二行。

王仲修

王仲修　宫词

玉兰万朵牡丹开，先摘姚黄献御杯。

翠幕重重围绕定，料应蜂蝶不曾来。

王仲修

王仲修　宫词

春深百卉过芬芳，雕槛惟余芍药香。

应是东君偏着意，日华浮动御衣黄。

王仲修

王仲修　宫词

红乾绿淡有余香，芳草芊绵苑路长。

鶗鴃一声寒食雨，游蜂应为百花忙。

王仲修

王仲修　宫词

柳絮飘零春事稀，绿荫零乱上瑶墀。

好花着子青如豆，却忆香红满槛时。

王仲修

王仲修　宫词

春气融和万物佳，殿前仍有四时花。

宫人却爱山家景，松竹阴中碾建茶。

王仲修

王仲修　宫词

帘重珠阁对遥津，燕罢芳菲已半春。

四部笙歌初散后，花前红烛引妃嫔。

王仲修

王仲修　宫词

宜春苑裹望春台，台下仙花已半开。

地密无人敢偷折，万民喜待翠舆来。

王仲修

王仲修　宫词

欲晓初闻长乐钟，一庭残月海棠红。

如何借得徐熙手，画作屏风立殿中。

王仲修

王仲修　宫词

晓风薄薄透罗衣，桃李芬芳长旧园。

雨过御沟春水满，小滩风月漱珠玑。

王仲修

王仲修　宫词

汉殿东风弄晓晴，百花烘日近清明。

披香博士今华发，教得六宫歌舞成。

王仲修

王仲修　宫词

二月琼林花未开，风烟幂幂锁楼台。

湿红生绿谁装点，直待春深圣驾来。

王仲修

王仲修　宫词

凤阙巍峨瑞气间，御沟春晚水潺潺。

吾皇勤政无游幸，天厩门深八骏闲。

王仲修

王仲修　宫词

卷幕风来满殿凉，晖晖红日上回廊。

郢坊初进酴醾酒，别是人间一种香。

王仲修

王仲修　宫词

绿槐疏影满花砖，首夏清和未暑天。

进食门前金合人，唐装宫女听传宣。

王仲修

王仲修　宫词

微凉殿阁庆云边，正是清和长养天。

解愠阜财君德厚，熏风长泛舜琴弦。

王仲修

王仲修　宫词

宫槐御柳绕池亭，水殿中间暑气清。

珠纲帘深尘不到，静闻燕子引雏声。

王仲修

王仲修　宫词

金盘碧粽裹雕菰，九节菖蒲渍玉壶。

拓地直临四海岸，朱书无用辟兵符。

王仲修

王仲修　宫词

艾虎钗头映翠翘，菖蒲泛酒舞宫腰。

不须更铸江心照，皇帝聪明一似尧。

王仲修

王仲修　宫词

三伏金藏暑正隆，火云万里日轮红。

禁中自有清凉地，不借麻姑避暑宫。

王仲修

王仲修　宫词

暑天何处避炎蒸，驾在萧台第九层。

黄盖亭亭日将午，宫嫔催赐近臣冰。

王仲修

王仲修　宫词

太液池头水浸云，绿荷摇曳露华新。

漾舟寻得双莲子，摘向金盘赠圣人。

王仲修

王仲修　宫词

日斜未掩苑东门，池面风烟向晚昏。

谁道荷花娇欲语，夜来露冷却无言。

王仲修

王仲修　宫词

云罗雾谷晓风凉，绣幕黄龙绕画廊。

宿雨乍收烟水静，曲池万柄绿荷香。

王仲修

王仲修　宫词

暴衣楼上清秋夜，河鼓星临十二城。

银汉无梁不可渡，牵牛织女若为情。

王仲修

王仲修　宫词

长生殿裹更阑后，乞巧楼前月上时。

河汉玉梯三十六，不知谁见画蛾眉。

王仲修

王仲修　宫词

玉箫声裹酌玻璃，风猎旍旗卷绛霓。

星渚月斜珠露重，银河流水亦东西。

王仲修

王仲修　宫词

殿阁新秋气象清，玉阶露冷半雕冥。

六宫最重中元节，院院烧香读道经。

王仲修

王仲修　宫词

九月飞霜天地清，未央前殿燕簪缨。

欲知重谷为先務，八彩眉间喜顺成。

王仲修

王仲修　宫词

瑟瑟西风下建章，御栏无限菊花香。

天心亦爱黄金蕊，故遣轻云护早霜。

王仲修

王仲修　宫词

鳞鳞鸳瓦静无烟，六幕云低腊雪天。

应是风流学胡蝶，遇墙飞舞自翩翩。

王仲修

王仲修　宫词

瑶池初见一枝梅，为爱清香特地栽。

今日御栏风露好，胜如山路雪中开。

王仲修

王仲修　宫词

飘浮瑞雪洒长空，混合乾坤万象同。

殿阁嶙峋如叠玉，凌晨人步广寒宫。

王仲修

王仲修　宫词

时和岁稔似熙丰，腊月仙京大雪中。

殿阁园林都莹彻，云河不是水晶宫。

王仲修

王仲修　宫词

尧舜慈仁性自然，爱民如子食为天。

都门瑞雪深盈尺，彤管应书大有年。

王仲修

王仲修　宫词

雪消宫殿苑梅芳，晓漏耸迟下建章。

天气清寒当腊日，沈香甲煎赐诸房。

王仲修

王仲修　宫词

楼台雪霁晓阴阴，珠纲屏风御幄深。

和气先春宫掖暖，凤钗不用辟寒金。

王仲修

王仲修　宫词

节记天宁里社呜，猗兰今日圣人生。

如何表得千年瑞，万里黄河一带清。

王仲修

王仲修　宫词

华渚星流生睿主，九天歌管宴钧台。

愿将圣寿齐南极，碧海蟠桃万度开。

王仲修

王仲修　宫词

岳神当面捧南山，馥郁非烟拥圣颜。

法部笙歌催献寿，阖门先引内朝班。

王仲修

王仲修　宫词

房星烨烨照明堂，陟配神皇咏我将。

怵惕孝思霜露感，如山降福自穰穰。

王仲修

王仲修　宫词

十二珠帘上玉钩，一声鸡唱下重楼。

南郊渐近天和暖，选日司衣进大裘。

王仲修

王仲修　宫词

国家三岁一郊天，万骑云从锦绣鲜。

陟降圆坛彻黄道，更虚小次待升烟。

王仲修

王仲修　宫词

璧月珠星应律灰，两班称庆一阳回。

九韶声裹千秋曲，五色云中万寿杯。

王仲修

王仲修　宫词

大晟修成六律新，铿锵雅韵格三灵。

殿前九奏人心悦，定有来仪凤舞庭。

王仲修

王仲修　宫词

八宝盘龙玉色明，未央排仗庆熙成。

敛时福瑞为天赦，五岳齐呼万岁声。

王仲修

王仲修　宫词

蕊珠宫殿俯烟霞，宣政门开立正衙。

刚日小王封大国，玉堂学士进新麻。

王仲修

王仲修　宫词

吾君圣学自通神，匪但书看逸少亲。

妙绝长江春色丽，一时同赐紫枢臣。

王仲修

王仲修　宫词

圣人独看临轩陛，殿后双龙捧翠华。

明日集英排大宴，御前先隆出琵琶。

王仲修

王仲修　宫词

公卿拜舞进流霞，瑞气祥烟动日华。

殿下排场如绵绣，紫云楼畔万株花。

王仲修

王仲修　宫词

重城放钥玉签疏，四百银袍拜殿除。

白日禹门三级浪，一声雷雨花鲲鱼。

王仲修

王仲修　宫词

道山玉府尽唐余，因命儒臣校鲁鱼。

黄帕担床擎入内，麟台先进御前书。

王仲修

王仲修　宫词

囹圄空虚入颂歌，雪霜风雨四时和。

君王德惠施天下，甘露偏於柳上多。

王仲修

王仲修　宫词

煌煌玉烛四时平，顺气熏蒸万物成。

谩说蓬莱宫裹橘，宣和殿下荔枝生。

王仲修

王仲修　宫词

仁渐动植露华滋，朱实累累近玉墀。

闻道庙堂恩数渥，宰臣新赐荔枝时。

王仲修

王仲修　宫词

太平气象满皇图，清晓祥烟捧帝居。

四海销兵民乐业，熙然恩信及豚鱼。

王仲修

王仲修　宫词

上如尧舜爱民深，宵旰忧勤冠古今。

后苑珍禽都放尽，万方人识好生心。

王仲修

王仲修　宫词

宰臣出省午漏下，卫士交番未刻深。

续报六宫无事后，龙墀初月夜沉沉。

王仲修

王仲修　宫词

地雷设象圣言诏，上应星辰转玉杓。

阳管气升君道正，忠贤类进小人消。

王仲修

王仲修　宫词

太平祥瑞符君德，鹤兔芝禾月不虚。

玉检金绳旧仪在，不知谁献长卿书。

王仲修

王仲修　宫词

万类欣欣谢至阴，斡旋造化圣功深。

须知天地生成意，便是君王爱物心。

王仲修

王仲修　宫词

访古搜奇得汉余，有名书画世间无。

紫宸朝退捐声色，不看骊山按乐图。

王仲修

王仲修　宫词

四辅论思政事堂，尽收才杰置周行。

掖庭职事分司局，铨择毕由紫极房。

王仲修

王仲修　宫词

迩英新殿在西厢，圣代隆儒过汉唐。

讲罢赐茶班退后，槐盘龙景下修廊。

王仲修

王仲修　宫词

六曲屏风倚殿帷，君王风度欲题诗。

却宣学士书无逸，又赐沉香笔数枝。

王仲修

王仲修　宫词

陇山鹦鹉羽毛鲜，养在金笼已数年。

应为能言人爱惜，教成御制鹤冲天。

王仲修

王仲修　宫词

天子观渔陋鲁棠，涵曦亭下似沧浪。

金鳞钓得龙颜喜，韶乐声中进玉觞。

王仲修

王仲修　宫词

西池曼衍鱼龙戏，燕罢回銮近夕阳。

路远不乘双凤辇，玉鞍珠辔御龙骧。

王仲修

王仲修　宫词

茧馆轻寒晓漏残，春阴桑柘碧於蓝。

宵衣愿治先农事，故敕宫娥学养蚕。

王仲修

王仲修　宫词

天星东壁夜辉辉，文物声明过昔时。

人说宫中女学士，和成御制上元诗。

王仲修

王仲修　宫词

邻院相招象戏归。和衣卧到日平西。

起来理遍琵琶谱，花底春莺向晚啼。

王仲修

王仲修　宫词

谁向缑仙学玉笙，紫筠管密制新成。

绮窗人静月明夜，能作箫台九凤声。

王仲修

王仲修　宫词

良家选入侍仙都，性慧从来爱读书。

记得茂陵封禅事，满宫呼作女相如。

王仲修

王仲修　宫词

自补仙韶从帝游，镇随歌舞不知愁。

新霜太液雁初下，岸柳萧疏又见秋。

王仲修

王仲修　宫词

爱读仙经沐道风，碧窗时叩紫阳钟。

为逢节假无祗应，写了黄庭日未舂。

王仲修

王仲修　宫词

蒙金衫子郁金黄，爱拍伊州入侧商。

人道飞琼元自瘦，娉婷偏称窄衣裳。

王仲修

王仲修　宫词

圣人夜宴蓬莱殿，星汉沉沉玉漏迟。

楼角轻云捧新月，宫人笑指似蛾眉。

王仲修

王仲修　宫词

花药栏干小雨晴，差差燕子拂帘旌。

今朝下直全无事，写得新翻曲谱成。

王仲修

王仲修　宫词

乘舆前殿退朝初，玉案焚香午漏余。

三省奏来祥瑞事，编排付与内尚书。

王仲修

王仲修　宫词

十三应选入宫来，便舞梁州送御杯。

交袂当筵小垂手，回头招拍趁虚催。

王仲修

王仲修　宫词

探花时切按歌回，粉黛重匀傍照台。

定是君王急宣召，忽然蟢子上头来。

王仲修

王仲修　宫词

银河清浅夜纵横，鱼钥传呼锁禁城。

试上红楼三十级，凭栏好看月初生。

王仲修

王仲修　宫词

景阳钟动趁严妆，奉帚追随过未央。

月落金门才放钥，御衣初试百花香。

王仲修

王仲修　宫词

玲珑翠纲隔尘埃，鉴裹双鸾挂宝台。

睡起日高花影转，玉盘香篆半成灰。

王仲修

王仲修　宫词

下直归来日未晡，凤盘锦幄卷流苏。

纱栊粉壁无尘到，挂起长康列女图。

王仲修

王仲修　宫词

银河初转水横流，星史人催报晓筹。

金凤凰门开万钥，玉蟾蜍影挂西楼。

王仲修

王仲修　宫词

月沉天角晓星明，上直妆成趁五更。

昨夜宣徽进新曲，仙韶院裹未知名。

王仲修

王仲修　庆侄耆登第

锡宴便倾光禄酒，赐袍还照上林花。

衣冠盛事堪书日，六世词科只一家。

王仲修

王仲修　送程给事知越州

乞麾占得山川胜，金纽新提左顾龟。

苍阙门龙辞日下，红旌引骑照江湄。

剡溪月午何妨醉，曲水春余好账诗。

玉案天香携满袖，锦衣谁似过乡时。

王周

王周　巴江

巴江江水色，一带浓蓝碧。

仙女瑟瑟衣，风梭晚来织。

王周

王周　泊巴东

偶泊巴东古县前，宦情乡思两绵绵。

不堪蜡炬烧残泪，雨打船窗半夜天。

王周

王周　泊姑熟口

杳杳金陵路，难禁欲断魂。

雨晴山有态，风晚水无痕。

远色千樯岸，愁声一笛村。

如何遣怀抱，诗毕自开尊。

王周

王周　采桑女

渡水采桑归，蚕老催上机。

扎扎得盈尺，轻素何人衣。

王周

王周　采桑女

采桑知蚕饥，投梭惜夜迟。

谁夸罗绮丛，新画学月眉。

王周

王周　齿落词

己卯至庚辰，仲夏晦之暮。

吾齿右排上，一齿脱而去。

呼吸缺吾防，咀嚼欠吾助。

年籥惜不返，日驭走为蠹。

唇亡得无寒，舌在從何诉。

辅车宜长依，发肤可增惧。

不须考前古，聊且为近喻。

有如云中雨，雨散绝回顾。

有如枝上叶，叶脱难再附。

白发非独愁，红颜岂私驻。

何必郁九回，何必牵百虑。

开尊复开怀，引笔作长句。

王周

王周　赤壁

帐前斫案决大议，赤壁火船烧战旗。

若使曹瞒忠汉室，周郎焉敢破王师。

王周

王周　春答

花枝千万趁春开，三月阑珊即自回。

剩向东园种李光，明年依旧为君来。

王周

王周　大石岭驿梅花

仙中姑射接瑶姬，成阵清香拥路歧。

半出驿墙谁画得，雪英相倚两三枝。

王周

王周　道院

白日人稀到，帘重道院深。

雨苔生石壁，雪雀聚寒林。

忘虑凭三乐，消闲信五禽。

谁知是官府，烟缕满鑪沉。

王周

王周　道中未开木杏花

粉英香萼一般般，无限行人立马看。

村女浴蚕桑柘绿，枉将颜色忍春寒。

王周

王周　渡溪

渡溪溪水急，水溅罗衣湿。

日暮犹未归，盈盈水边立。

王周

王周　富池口

扁舟闲引望，望极更盘桓。

山密碍江曲，雨多饶地寒。

短莎烟苒苒，惊浪雪漫漫。

难写愁何限，乡关在一端。

王周

王周　公居

公居门馆静，旅寄万州城。

山共秋烟紫，霜并夜月清。

无愁干酒律，有句入诗凭。

何必须林下，方驰吏隐名。

王周

王周　过武宁县

行过武宁县，初晴物景和。

岸回惊水急，山浅见天多。

细草浓蓝泼，轻烟匹练拖。

晚来何处宿，一笛起渔歌。

王周

王周　和

一片残阳景，朦胧淡月中。

兰芽纡嫩紫，梨颊抹生红。

琴阮资清格，冠簪养素风。

烟霄半知己，吏隐少相同。

王周

王周　和程刑部三首其二　碧鲜亭

瑟瑟笼清籁，萧萧锁翠阴。

向高思尽节，從直美虚心。

迥砌滋苍藓，幽窗伴素琴。

公馀时引步，一径静中深。

王周

王周　和程刑部三首其三　清涟阁

照影翻窗绮，层纹滉额波。

丝青迷岸柳，葺绿蘸汀莎。

片云翘野鹭，孤香卷嫩荷。

凭栏堪入画，时听竹枝歌。

王周

王周　和程刑部三首其一　公会亭

公事公言地，标名信必臧。

江山如得助，谈笑若为妨。

均赋乡原肃，祥刑郡邑康。

官箴居座右，夙夜筭难忘。

王周

王周　和社运使巴峡地暖节物与中土异黯然有感诗三首

随柳参差破绿芽，此中依约欲飞花。

春光是处伤离思，何况归期未有涯。

王周

王周　和社运使巴峡地暖节物与中土异黯然有感诗三首

始看菊蕊开篱下，又见梅花寄岭头，

揽辔巴西官局冷，几凭春酒沃乡愁。

王周

王周　和社运使巴峡地暖节物与中土异黯然有感诗三首

花品姚黄冠洛阳，巴中春早羡孤芳。

不知别有栽培力，流咏新诗与激昂。

王周

王周　湖口县

柴桑分邑载图经，屈曲山光展画屏。

最是薦洲东北望，人家残照隔烟汀。

王周

王周　会哙岑山人

渝州江上忽相逢，说隐西山最上峰。

略坐移时又分别，片云孤鹤一枝筇。

王周

王周　金口步

两山斗咽喉，群石矗牙齿。

行客无限愁，横吞一江水。

王周

王周　金盘草

今春從南陵，得草名金盘。

金盘有仁性，生在林一端。

根节岁一节，食之甘而酸。

风俗竞采缀，俾人防急难。

巴中蛇虺毒，解之如走丸。

巨叶展六出，软干分长竿。

摇摇绿玉活，褭褭香荷寒。

世云暑酷月，郁有神物看。

天之产于此，意欲生民安。

今之为政者，何不反此观。

知彼苛且猛，慎勿虐而残。

一物苟失所，万金惟可欢。

莫并蒿与莱，岂羡芝及兰。

勤渠护根本，栽植当庭栏。

寄言好生者，休说神仙丹。

王周

王周　夔州病中

隐几经旬疾未痊，孤灯孤驿若为眠。

郡楼昨夜西风急，一一更筹到枕前。

王周

王周　路次覆盆驿

曾上青泥蜀道难，架空成路入云寒。

如何却向巴东去，三十六盘天外盘。

王周

王周　落叶

素律铄欲脆，青女妒复稀。

月冷天风吹，叶叶干红飞。

王周

王周　藕池阻风寄同行抚牧裘驾

船樯相望荆江中，岸薦汀树烟濛濛。

路间隄缺水如箭，未知何日生南风。

王周

王周　施南路偶书

大石岭头梅欲发，南陵坡上雪初飞。

苦无酒解愁成阵，又附兰桡向秭归。

王周

王周　施南太守以猿儿为寄作诗答之

虞人初获西江西，长臂难将意马齐。

今日未啼头已白，不堪深入白云啼。

王周

王周　石首山

首出崔嵬占上游，迥存浓翠向荆州。

空闻别有回山力，却见长江曲尺流。

王周

王周　使风

风起即千里，风回翻问津。

沉思宦游者，何啻使风人。

王周

王周　宿疏陂驿

秋染棠梨叶半红，荆州东望草平空。

谁知孤宦天涯意，微雨萧萧古驿中。

王周

王周　淘金碛

画船晚过淘金碛，不见黄金惟见石。

犹恐黄金价未高，见得锱铢几多力。

王周

王周　题厅壁

永日无他念，孤清吏隐心。

竹声并雪碎，溪色共烟深。

数息闲凭几，缘情默寄琴。

谁知同寂寞，相与结知音。

王周

王周　问春

游丝垂幄雨依依，枝上红香片片飞。

把酒问春因底意，为谁来后为谁归。

王周

王周　巫庙

巴水走若箭，峡山开如屏。

汹涌匹练白，崷崒浓蓝青。

崖空蓄云雨，滩恶惊雷霆。

神仙宅幽邃，庙貌横杳冥。

隐约可一梦，缥缈馀千龄。

名利有所役，舟楫无暂停。

悉窣垂脄蠁，祠祷希安宁。

鸦鸦尔何物，飞飞来庙庭。

纷纷飏寥泬，远近随虚舲。

铁石砺觜爪，金碧辉光翎。

翔集托阴险，鸠啄贪羶腥。

日既恃威福，岁久为精灵。

依草与附木，诬诡殊不经。

城狐与社鼠，琐细何足听。

况乎人假人，心阔吞沧溟。

王周

王周　巫山公署壁有无名山戏书二韵

南陵直上路盘盘，平地凌云势万端。

堪笑巴民不厌足，更嫌山少画山看。

王周

王周　巫山庙

庙前溪水流潺潺，庙中修竹声珊珊。

襄王一梦杳难问，晚晴天气归云闲。

王周

王周　无题

冰雪肌肤力不胜，落花飞絮绕风亭。

不知何事秋千下，蹙破愁眉两点青。

王周

王周　无题

梨花如雪已相迷，更被惊乌半夜啼。

帘卷玉楼人寂寂，一钩新月未沉西。

王周

王周　西塞山

西塞名山立翠屏，浓岚横入半江青。

千寻铁锁无由问，石壁空存道者形。

匹妇顽然莫问因，匹夫何去望千春。

翻思岵屺传诗什，举世曾无化石人。

王周

王周　西山晚景

公局长清淡，池亭晚景中。

蔗竿闲倚碧，莲朵静淹红。

半引弯弯月，微生瑟瑟风。

无思复无虑，此味几人同。

王周

王周　霞

拂拂生残晕，层层如裂绯。

天风翦成片，疑作仙人衣。

王周

王周　下瞿塘寄时同年

春寒天气下瞿塘，大壤溪前柳线长。

须信孤云似孤宦，莫将乡思附归艎。

王周

王周　小园桃李始花偶以成咏

桃李栽成艳格新，数枝留得小园春。

半红半白无风雨，随分夭容解笑人。

王周

王周　游仙都观

冷杉枯柏路盘空，毛发生寒略略风。

两汉真仙在何处，巡香行绕蕊珠宫。

王周

王周　岳州众湖阻风

偶系扁舟枕绿莎，旋移深处避惊波。

晓来闲共渔人话，此去巴陵路几多。

王周

王周　岳州众湖阻风

众湖湖口系兰船，睡起中餐又却眠。

风伯如何解回怒，数宵樯倚碧薦烟。

王周

王周　再经秭归

总角曾随上峡船，寻思如梦可凄然。

夜来孤馆重来宿，枕底滩声似旧年。

王周

王周　再经秭归

秭归城邑昔曾过，旧诚无人奈老何。

独有凄清难改处，月明闻唱竹枝歌。

王周

王周　早春西园

引步携筇竹，西园小径通。

雪欹梅蒂绿，春入杏梢红。

静意崖穿溜，孤愁笛破空。

如何将此景，收拾向图中。







卷399

王周

王周　赠{上付下心}师

水中有片月，照辉婵娟姿。

庭前有孤柏，竦秀岁寒期。

坚然物莫迁，寂焉心为师。

声发响必答，形存影即随。

雪花安结子，雪叶宁附枝。

兰死不改香，井寒岂生澌。

晨鑪烟褭褭，病发霜丝丝。

丈室冰凛冽，一衲云离披。

顾此名利场，得不惭冠绥。

王周

王周　志峡船具诗　百丈

少尝侍先君，馀闲诵白氏。

始得入峡诗，深味作诗旨。

云有万仞山，云有千丈水。

自念坎壈时，忧多兢慎理。

山束峡如口，水漱石如齿。

孤舟行其中，薄冰犹坦履。

孱颜屹焉立，汹涌勃然起。

百丈为前牵，万险即平胝。

破之以筼箉，续之以麻枲。

厉之坚以节，引之直如矢。

杼轴连半空，长短随两涘。

铁锁枉驰名，锦缆谩称美。

长绳岂能系，朽索何足拟。

苟非総之为，胡可力行此。

王周

王周　志峡船具诗　戙

箭飞峡中水，锯立峡中石。

峡与水为隘，水与石相击。

濆为生险艰，声发甚霹雳。

三老航一叶，百丈空千尺。

苍黄徒尔为，倏忽何可测。

篙之小难製，戙之独有力。

猗嗟戙之为，彬彬坚且直。

有如用武人，森森矗戈戟。

有如敢言士，落落吐胸臆。

拯危居坦夷，济险危兢惕。

王周

王周　志峡船具诗　橹

用之大曰橹，冠乎小者楫。

通津既能济，巨浸即横涉。

身之使者颊，虎之拿者爪。

鱼之拨者鬣，弩之进者荚。

王周

王周　志峡船具诗　梢

製之居首尾，俾之辨斜正。

首动尾聿随，斜取正为定。

有如提吏笔，有如执时柄。

有如秉师律，有如宣命令。

守彼方与直，得其刚且劲。

既能济险难，何畏涉辽敻。

招招俾作主，泛泛实司命。

风乌愧斟酌，画鷁空辉映。

王周

王周　自喻

予念天之生，生本空疏器。

五岁禀慈训，愤悱读书志。

七岁辨声律，勤苦会时赋。

九岁执公卷，倜傥干名意。

乞薦乡老书，幸会春官试。

折桂愧巍峨，依莲何气味。

性拙绝不佞，才短无馀地。

前年会知己，薦章实非据。

宁见民说平，空荷君恩寄。

瞿唐抵巴渝，往来名揽辔。

孤舟一水口，艰险实可畏。

群操百丈牵，临难无苟避。

濆向江底发，水在石中沸，

槌鼓称打宽，系纫呼下纬。

善恶胡可分，死生何足讳。

骑衡与垂堂，非不知前喻。

临渊与履冰，非不知深虑。

我今縻缙绅，善地谁人致。

城狐与社鼠，巧佞谁從庇。

奴颜与婢膝，丑直谁從媚。

妻儿敻限越，容颜几憔悴。

致身霄汉人，呃嚱尽贤智。

王洙

王洙　春集东园赋得萼字

燕退朝事希，鸣驺出云阁。

近游速朋彦，名园接闉郭。

幽芳尚闲整，新樾已清漠。

欢谈一坐倾，递饮百分涸。

我亦醒而狂，遵溪纵行乐。

晚驾方惜归，正巾坠香萼。

王洙

王洙　句

槐杪青虫缒夕阳。

王洙

王洙　来燕堂联句

贤侯谢郡归，从游乐吾党。

林泉富馀地，卜篵疏陈莽。

是时春正中，来燕音下上。

若贺大厦成，喜留众宾赏。

得名因笑谈，挥墨粲题榜。

所夸贤豪盛，岂止池榭广。

人心乐且閒，鸟意颉而颃。

吟樽敞花轩，醉枕酣风幌。

轻云薄藻栋，初日丽珠纲。

红袂生暗香，清弦泛馀响。

林深隐飞盖，岸曲迟去桨。

波光栏槛明，竹气衣巾爽。

虚容凉樾入，影与文涟荡。

晨飚转绿蕙，夕雨滋膏壤。

嘉辰喜盍朋，命驾期屡往。

觞咏陶淑真，世俗岂吾倣。

得以为胜游，萧然散烦想。

公子固好士，世德复可像。

今此大基构，不图专奉养。

美哉风流存，来叶足师仰。

王洙

王洙　戏改杜赠郑广文诗

景纯过官舍，走马不曾下。

蓦地趁朝归，便遭官长骂。

王洙

王洙　赠狄国寅

每读梁公传，青编日屡开。

神交慕英烈，自喜见云来。

一命须朝禄，连章荐楚材。

凡昻黄绶秩，世代乃身媒。

王洙

王洙　重建岘山羊侯祠歌

襄阳南出大路奔，小山曰岘名特尊。

山形卑堕不峻极，屹若巨首临江濆。

大山半空不成霍，绝水阙左非其亹。

砠巅趐屭戴危石，箕踞曼衍罗芳荪。

汉流长骛滨其足，东望瀰迆皆平原。

槎头下瞰罟羢集，蔡洲近眺田园蕃。

何物兹山匪秀出，得使今古闻听喧。

自昔羊公好登览，山名直为贤者存。

鹿门望楚镇区境，凤林冠盖延山樊。

丹岩翠壁互幽胜，日月亏蔽烟岚屯。

公胡遗彼而乐此，谈者未始聊诊论。

吾谓圣达意超豁，高览便欲周乾坤。

孔登泰山小天下，阮升广武叹竖昏。

会稽探穴禹书出，之罘望海云涛翻。

此中风景亦虚远，极目见尽江山源。

东吴未定劳机策，置酒啸咏纾忧烦。

数顾润甫恤躬后，誓将百岁游清魂。

对公盛德与山永，正唯湛辈如公言。

今兹去公仅千载，凛然英气犹轩轩。

我来追古一长息，旧迹废毁成悲吞。

民豪占山童其木，嘉植不得容本根。

利取薪苏积稛絭，粥之陶瓬供烧燔。

羊公无庙忽不祀，但纵淫鬼歆牲蘩。

中庭有碑即堕泪，至今观者怀仁恩。

於民何诛不足问，非民忘德由官惛。

下教邑里复祠宇，叙诸祭典跻之元。

思仁爱树恭所茇，禁止樵伐修壖垣。

且欲王命得守固，謄言状事驰九阍。

书闻天子蒙报可，金石款刻垂后昆。

使民永念古遗受，勖尔风化常丕敦。

王竹舑

王竹舑　石门贪泉

天阔不知山脚远，潮平微见晚烟横。

石门无数征帆去，惟有渔舟个个轻。

王著

王著　禁林宴会之什

文明天子重词臣，圣制褒扬日月新。

宸翰特颁仙署额，皇风先发玉堂春。

蚢龙逸势诚难太，鸾鹤回翔信得真。

齐武任夸非入妙，汉章虽巧未通神。

匪唯衒耀鳌宫客，兼是辉华凤阁人。

幸接英儒同赞咏，辄书狂斐继清尘。

王著

王著　吟赠梦英大师

到处闻人乞篆踪，学来年久有深功。

墨池阔類湘江水，笔塿高齐太华峰。

金锡罢飞新解虎，铁盂收掌旧降龙。

知师吟恋烟村景，不肯回头望九重。

王翥

王翥　浮世

浮世惟高忱，平生有敞裘。

江花中酒日，巴雨落帆秋。

老矣英雄事，愚哉盗贼谋。

啼猿长自在，一笑下沧洲。

王翥

王翥　灌口秋涨

所向愁无地，穷源欲上天。

蛟龙胡尔怒，鸥鹭更谁怜。

万里朝宗意，群凶跋扈年。

生涯秋色裹，独立问渔船。

王翥

王翥　送张判官归巴州

回首三巴曲，平生万里桥。

衣冠无赖客，花月可怜宵。

王翥

王翥　吴宣抚故宅

社稷疲奔命，乾坤服至诚。

扶持三蜀在，出入两朝荣。

豕犬有遗恨，麒麟空复情。

家声雙已尽，国法用犹轻。

成季翻无后，花卿浪得名。

门庭黄鸟语，几杖绿苔生。

威福何偏重，精神恐不平。

无几蒙世立，凡百慎持盈。

王翥

王翥　忆舍弟

药物吾仍病，花时汝未归。

不眠愁月落，独立看云飞。

诗礼自持律，饥寒谁解围。

遥知理舟楫，西望涕沾衣。

王专

王专　宿王陃宅与魏野洎用晦上人因成联句

王专　诗见本书魏野一○。宿王陃宅与魏野洎用晦上人因成联句

王庄

王庄　送客

扬花撩乱绕烟村，感触离人更断魂。

江上归来无好思，满庭风雨易黄昏。

王灼

王灼　长孺幼安作西湖之游不以告某与元受明日二公有诗元受率次韵

满城扑面战黄尘，蜡屐故寻湖上春。

千顷烟波初弄日，四年鱼鸟恰知人。

有时览胜缘搜句，无术驱愁但饮醇。

可笑山王今不数，敝裘索寞走天津。

王灼

王灼　呈陈崇青求娱亲堂三大字

椒柏浮觥盘列辛，今年春晚去年春。

五侯门下正多事，九老图中只一人。

健笔横飞鸾体态，单颜长炼鹤精神。

会看天上丝纶下，卫武还朝秉国钧。

王灼

王灼　呈陈崇青求娱亲堂三大字

自挂衣冠神武门，依然恋阙赤心存。

清高寄兴太湖石，盘礴行吟独乐园。

胜日过从无杂客，清宵侍坐有来孙。

风神筋力新逾健，山色长青对寿樽。

王灼

王灼　呈陈崇青求娱亲堂三大字

宵人有母鬓如银，夜半丸熊诲子频。

幸窃壮举升为侍养，敢言科第止荣身。

小堂欲作娱亲扁，纯孝谁推锡类仁。

乞取先生三大字，本崇风教厉乡邻。

王灼

王灼　呈苏企道汉良吕默夫

半生岷山下，心与岷山亲。

几蜡登山屐，不作山间人。

兹游惬所愿，晴喧送馀春。

山意欲相招，缕脉就我陈。

同行二三友，怀抱无一尘。

久矣烟霞癖，佳哉笑语新。

岁华迫人老，世故遣人嗔。

努力造穷绝，乐事当及辰。

王灼

王灼　初到西湖

西涌声价甲天下，梦想平生初识之。

十里垂鞭几多恨，不及见渠全盛时。

王灼

王灼　初到西湖

古来三百六十寺，春入颓基草木荒。

解作高人无尽供，只馀山色与湖光。

王灼

王灼　次冯申之游灵泉韵

名山起高兴，不惜马首东。

沙边一着眼，翠光已浮空。

踏遍桑柘村，所向渐不同。

溪细山疑合，谷转路始穷。

莹净白玉界，芬馥青莲宫。

元知境过清，乘春乃昭融。

尚馀半残花，伴我酒颊红。

拂石爱少藓，披林怯多风。

安得身无事，来时禅寂翁。

虑沉灯影外，慧发鸟声中。

庶遂老岩壑，此行太匆匆。

王灼

王灼　次何子应登赋楼韵

使君来作牧，众若倚南山。

时节当授衣，已念赤子寒。

驾言出登眺，岂为景趣繁。

民风指顾中，惠术良欲殚。

纾怀有佳句，伏诵一再叹。

从今安田里，不度百牢关。

王灼

王灼　次尹俊卿见访有诗次韵

联骖来二妙，契好属儿孙。

夜半星河转，谈深几席温。

能诗饭颗瘦，使酒濮阳髡。

万事醉吟里，那须倚市门。

王灼

王灼　次尹彦回复来偶予他出用前韵招彦回

往时倾盖友，前代涌泉孙。

肯念三年别，能来一语温。

岁华欺老大，功业付鲸髡。

直为诗篇好，扶藜日候门。

王灼

王灼　次韵晁子与

新诗字字救朝饥，仁义之言反类痴。

谁办千金收骏骨，大胜列屋养蛾眉。

王灼

王灼　次韵晁子与

清豩西岸作鶉居，敢怨投闲百不如。

喜得君家好兄弟，相逢如对古人书。

王灼

王灼　次韵晁子与

大晁富丽比南金，令弟清新敌楚琳。

死却庐陵老居士，二苏那得有知音。

王灼

王灼　次韵晁子与

韩门今日有真传，兴起斯文四百年。

可惜飞龙卧荒枥，闲看翠翮落虚弦。

王灼

王灼　次韵晁子与

长贫我欲为巴叟，高咏君能继洛生。

自许一丘成小隐，仰瞻千载立修名。

王灼

王灼　次韵次尹俊卿梅花绝句

人间几桃李，漫漫化泥尘。

不恨收功晚，新年第一春。

王灼

王灼　次韵次尹俊卿梅花绝句

饭颗从嘲瘦，湘流独占清。

失身到东阁，聊复对簪缨。

王灼

王灼　次韵次尹俊卿梅花绝句

未学回风舞，初成拜月妆。

故令青女妒，一夕月阶霜。

王灼

王灼　次韵次尹俊卿梅花绝句

急霰争璀璨，仙摽不解寒。

汉家赵飞燕，偏许雪中看。

王灼

王灼　次韵次尹俊卿梅花绝句

云澹飞江卑晚，飞香到短蓬。

望穷浑不见，恨满白蘯风。

王灼

王灼　次韵次尹俊卿梅花绝句

袖寒倚修竹，暗起着人香。

联影黄昏月，亭亭上璧珰。

王灼

王灼　次韵次尹俊卿梅花绝句

虽无适俗韵，亦有可怜香。

定自嫌朱粉，翻成点点黄。

王灼

王灼　次韵次尹俊卿梅花绝句

堕蕊香犹嫩，空枝影半横。

江湖无限思，不独不莼羹。

王灼

王灼　次韵答张乃直

才如如海岂云疏，局促从来笑腐儒。

衹作文章希屈马，不将门户敌崔卢。

公车奏议三千牍，京洛风尘十二衢。

回首知君几多恨，肯甘华发老江湖。

王灼

王灼　次韵答赵之源仍简演师

年年春事寄征鞍，一笑归来已强颜。

但得从今千日醉，宁论自古四并难。

怜君不怕凭乌几，顾我犹知爱碧山。

应许相携学寒拾，同参饶舌老丰干。

王灼

王灼　次韵大受登天法塔见刘王二陵

试纵浮图目，闲纾客子情。

轩腾超世界，指点识乡程。

天大云欹野，江蒸气抱城。

长风饶振薄，落日倒光晶。

古色千年在，悲歌百虑盈。

战争初自苦，成败几堪惊。

狐兔窗蓬颗，珠玑入里氓。

剑关犹北向，巫峡只东倾。

往意平三叹，馀踪付一瞠。

誓言逃俗网，碧海跨飞鲸。

王灼

王灼　次韵冯舜陟见赠

梁山回首几悲辛，来对江城拂塞尘。

枕麴漱醪真下策，推书扑笔更痴人。

如君自是声华旧，及我相逢笑语新。

便倒诗筒费褒饰，坐知摇落变青春。

王灼

王灼　次韵顾次凤

笔端文字照千春，仙籍班联透几尘。

黄卷肯交同长物，白袍未信裹闲身。

至言落落常难合，俗眼悠悠少识真。

谁似江东顾夫子，月台对影只三人。

王灼

王灼　次韵何子应留诗为别

迩迹韩门尚壮年，老陪杖屦本因缘。

早知决定书青史，湜籍诸人继有传。

王灼

王灼　次韵何子应留诗为别

兰若生祠付百年，曾将秀笔纪夤缘。

涪江口口歌遗爱，碑版悬知四裔传。

王灼

王灼　次韵何子应留诗为别

追攀笔墨幸同时，苏季如今不愿师。

自托柳州曾指授，年来稍稍许言诗。

王灼

王灼　次韵何子应留诗为别

周南底事苦淹留，杯水那容万斛舟。

稳驾长风归去好，凤凰池上醉遨游。

王灼

王灼　次韵何子应留诗为别

主领风光春复秋，西山蜡屐北池舟。

羲皇以上同真乐，俯仰之间忆旧游。

王灼

王灼　次韵何子应留诗为别

出头自合持文柄，失脚因循作吏师。

记取舂陵好邦伯，临风对月有清诗。

王灼

王灼　次韵何子应游金壁池

景色遽如许，欢声阿那边。

绮罗沽酒市，丝竹泛花船。

越客知何夕，壶公自有天。

兹游倾泽国，宁问压马川。

王灼

王灼　次韵何子应游金壁池

柳树浓垂岸，荷花满覆塘。

日供无限影，风递自然香。

酒艳浮瑶席，歌声绕杏梁。

空惭长卿病，不作次公狂。

王灼

王灼　次韵李士举丈除夕

儿孙思故国，诗酒送穷年。

禄近禾三百，人惭员半千。

壮心非曩昔，尊足幸轻便。

投晓椒觞尽，春风共醉颠。

王灼

王灼　次韵李士举丈除夕

暗灯延鼠辈，残漏付鸡人。

柏酒浮三酌，蔬盘荐五辛。

冻吟多累句，孤坐绝来宾。

镜里丝丝发，平时六十春。

王灼

王灼　次韵李士举丈除夕

藜杖初防老，桃符又换新。

惊回潼水梦，喜见义城春。

浪走何为者，流光岂贷人。

翻思大傩氏，阔步过天津。



王灼　次韵李士举丈感春

四时平分春大好，春虽强半未甘老。

轻车矮马恣搜寻，始信天工为春巧。

中园层层乱风花，长路青青被烟草。

讵知阳熙变阴惨，顿令光事成忧悄。

儿曹浪语甜如蜜，欲观俘囚数军实。

貔貅万屯移蜀塞，胡人喜躶秦人泣。

孤坐唯防酒盏空，馀塞颇觉莺声涩。

贪嗜五斗不自谋，几时归作山客。

王灼

王灼　次韵李知岁

密雨连三日，青天未肯开。

庭除舞蚯蚓，几席上莓苔。

又说边声急，浑无乡信来。

愁心似流水，空费宝刀裁。

王灼

王灼　次韵吕阆州锦屏之集

飞檐依绝巘，朱槛俯清流。

剑外谁堪似，城南独占优。

浓春牵酒兴，胜践与诗谋。

日落江烟起，旌麾更少留。

王灼

王灼　次韵米太初

元知文采冠多邦，床下如今拜老庞。

短刃何能排贾垒，轻舠敢问绝潘江。

初闻毛颖衹供笑，退诵溪堂但乞降。

谁拟一台称二妙，如公才气本无双。

王灼

王灼　次韵任元受除夕

九重无路扣天阍，万里何进返荜门。

岁晚浓愁催白发，夜来只影落寒樽。

谁令兴发水云国，独忆春归花柳村。

知有笔端三昧力，试将些语为招魂。

王灼

王灼　次韵日新见招

闻道山中熟腊醅，悬知瓮面唤春回。

桃花亦解相勾引，前度刘郎攎独来。

王灼

王灼　次韵韶美义夫两家举孙

两翁连诗轴，夸我新生孙。

种德固有后，扰龙同一门。

祥应偶然耳，矫激知刘昆。

要令百世祀，那止一饭恩。

遥知汤饼局，欢传溪上村。

茅堂满宾客，秫酒对鸡豚。

我亦劝两翁，自放琴与樽。

此生复何事，醉吟阅朝昏。

王灼

王灼　次韵师浑甫

春愁早觉费驱除，青酒何人赠百壶。

投老残年无处著，只堪脱帽见霜颅。

王灼

王灼　次韵师浑甫

五字长城外让登，云梯更羡最高层。

别来大有离群恨，今日西南又得朋。

王灼

王灼　次韵许唐臣丈

目断扬州泪似江，龙舆半夜狩南邦。

徒闻四野方多垒，可惜黄旗漫绕杠。

浊酒有神磨岁月，愁山无赖入轩窗。

青萍三尺将生鏽，愤气峥嵘只自降。

王灼

王灼　次韵赵当可

元礼门墙岂敢疏，拟题刺字拂尘裾。

颓颜此去歌无奈，闻道从来恨不如。

食蛤未妨期汗漫，堆芦或可作蘧蓏。

西园飞盖成何事，要见枕中鸿宝书。

王灼

王灼　次韵诸公赠将官鹿浩然

休把长缨便请行，如今正属泰阶平。

醉看夜月清樽倒，卧对秋风白发生。

羞向热官称命薄，喜随寒士以诗鸣。

他年采药鹿门去，不许人间知姓名。

王灼

王灼　次韵子春

微风度疏竹，青灯照孤影。

起寻千载书，坐对一夕永。

念昔走京师，噉蔗入佳境。

注传拟杜癖，说诗配康鼎。

讵识豹雾深，但爱虎文炳。

荐绅满朱紫，人物称袖领。

经义有寸长，富贵在食顷。

弹冠欲慕贡，洗耳宁思颍。

自从铁林骑，来污金华省。

几年强求活，百事付幽屏。

慵便麈柄闲，病怯牛衣冷。

借书试探讨，掩关谢驰骋。

新闻渺无得，旧学粗可整。

铅笔伴曹褒，虮{上迅去辶下虫虫}欺王猛。

自怜亡奇者，才拙乃素禀。

誓为漫浪叟，毕此须臾景。

升沉岂殊致，行止贵深省。

嘉言谁起予，虚心期一请。

王灼

王灼　次韵子就游鹤鸣

夕雨方开霁，晨鸡亦罢鸣。

四郊知按堵，千骑得徐行。

再阅天章丽，还同佛日明。

抽毫出佳句，压倒谢宣城。

王灼

王灼　次韵子应同游灵泉

香火寻幽寺，麾幢度广川。

坞深斜透日，溪涸细流泉。

玉料新炊饭，金花侧布田。

归途动诗兴，健笔写江天。

王灼

王灼　次昭觉圆老韵

丈室曾窥金锡光，汾阳宗绪故应长。

不嫌俗子堪传授，更借馀波到乐浪。

王灼

王灼　答伯秋

足为春游茧，头因午醉科。

神交尝恨少，诗债敢嫌多。

几日登庐阜，他年梦苧罗。

故应三峡外，渔艇老烟波。

王灼

王灼　答伯秋

刍荛传吉语，诏旨缓追科。

疲俗今当复，诸公众所多。

谁能齐卓茂，我亦怖阎罗。

种德无馀事，流光付逝波。

王灼

王灼　答伯秋

半生沉俗学，中路堕严科。

白眼遭非类，黄泉愧阿多。

无勋封柱国，有志捽何罗。

慎勿相料理，因风又起波。

王灼

王灼　答戴时行

如今四十已知非，誓学宗门第一机。

养就纯乾犹细事，直须空劫问音威。

王灼

王灼　答戴时行

佛祖由来命脉通，大千世界一光中。

药王菩萨知君是，乞取刀圭救病翁。

王灼

王灼　答李知几

答李知几：按：以下空白，据本集目录，

除缺本题诗外。

王灼

王灼　大雷雨中舟过苍溪怀杜子美

疾雷欲破岳，疾风欲翻海。

昏昏云气中，稍辨□{上山下田田田}嵬。

飘雨杂飞雹，蓬屋响珠琲。

舟子纷相呼，□篙入旁卹。

罅漏何所避，庶几无大悔。

万钧寄弱缆，掣断危可待。

过午天气佳，起视江浼浼。

书生强游衍，有神司其罪。

不见少陵翁，苍溪遗句在。

我老更可憎，比翁穷十倍。

王灼

王灼　大隋山

天彭对峙陃两门，群山左右争骏奔。

金城中间作几案，大隋踞坐何其尊。

境胜地灵谁敢宅，古佛来自东家村。

结茅三间初未暇，一庵聊寄枯木根。

缁徒骈拥助薪水，王侯渐次迂华轩。

玩月峰深崇栋宇，瀑布岩冷清心魂。

至今西南推望刹，十世说法云仍孙。

病夫垂老寡所嗜，独于要妙欲细论。

当时戏出随他语，坐断报化转乾坤。

迩来衲子多异解，白玉面上加瘢痕。

山蔬煮饼姑恣饱，云气漠漠连黄昏。

空堂附火耿不寐，听彻猿鸟迎朝暾。

王灼

王灼　代公庆上郭帅

昔年先庙谒汾阳，提笔从公写短墙。

再别巴江油戟下，七逢天竺桂枝香。

宦途自许安仁拙，浮俗谁怜处士狂。

客舍无烟饥欲死，尚惭知已问行藏。

王灼

王灼　代公庆上郭帅

唐家尚父几重孙，宿钭齐推第一门。

新拥锋车还北阙，暂辞戎律控西藩。

柳营平日鏖轻敌，龙衮今年识至尊。

好在枢庭展韬略，试看馀力整乾坤。

王灼

王灼　得孙以诗邀立夫兄次明丈作看客

我生苦不谐，所向如登天。

老眼始见孙，便觉了世缘。

一阳谨初度，剥极宜复旋。

神气已秀发，玉虹照晴川。

家书或有托，似能守青编。

免翁费十牛，令渠受一廛。

使君与别驾，同是峨眉仙。

肯来摩其顶，飞盖相联翩。

丘也亲抱送，已输徐氏先。

游夏实高弟，庶几文学传。

王灼

王灼　东禅别新资官令荣安中走笔次韵

虽念三年别，犹欣一日逢。

哦诗能淡佇，作邑想雍容。

古柏宜秋雨，寒鸦伴晓钟。

归途莫惆怅，喜事见重重，

王灼

王灼　读王尼传

处世常多忧，政坐口复牵。

谁能百无营，饮露如寒蝉。

原野足饿殍，山泽漫舑仙。

作计苦不早，身穷乃怨天。

刘石扰河洛，孝孙方南迁。

庇无一区宅，耕无一亩田。

牛车不自救，枯骸枕道边。

君看董与葛，见几预着鞭。

智虑故不同，祸福仍相悬。

关辅已荆棘，江淮复戎旃。

吾生亦可料，速办买山钱。

王灼

王灼　范漕生日

治忽本天运，贤哲岂浪出。

中兴信可期，帝为赉良弼。

崭崭岷峨山，西南著第一。

山灵借英气，成此垂云翼。

才多浩江海，道大迷畛域。

磊落万卷腹，斓斑五色笔。

曩参相君幙，谋入九地密。

复佩太守章，化行千里溢。

紫诏从东来，畀之使者节。

旋兼蜀大尹，绣衣拥彫戟。

谈笑百城耸，指顾万事集。

但恐被赐环，台衮辅王室。

有如老忠文，殊勋照简册。

佳时过重五，适当悬弧日。

远迩祈公寿，欢声共一律。

伶俜涪江生，独以文为业。

不敢严香火，不敢具芝术。

拂拭旧破砚，胸次称突兀。

公扫河朔尘，请飞聊城檄。

公蹀定襄血，请勒燕然石。

待公黄发年，几杖付闲逸。

从公绿野堂，哦诗继元白。

王灼

王灼　范元通见和仍邀再赋

新桥酒作琥珀浓，平生颇羡江南翁。

扁舟尚系清涪尾，却对炉香开病容。

何必探囊寻旧谱，一见诗筒喜欲舞。

奇芬丽句两争雄，苏合芝兰谩旁午。

当时俊气轻百年，父老而今悲逝川。

得公操笔吊兴废，定知诗与香俱传。

我生自是痴中绝，懒学诸儒议盐铁。

枯肠空洞费搜寻，兀坐忍饥三百月。

王灼

王灼　风蓬蓬一首赠范德承

风蓬蓬，雨窣窣，

客子中夜寒侵骨。青灯也解照孤愁，

归梦不到涪江侧。晚来天气犹未佳，

万里湿云遮日华。僧房僻寂无来辙，

踏遍长廊占晚霞。闻道比邻酒初熟，

能来浇我空洞腹。为君痛饮不苦辞，

世路纷纷蛮与触。

王灼

王灼　奉伯秋

要凭稽古力，尚阴列仙科。

宝贵终愁逼，才名已患多。

庙堂遵故事，经学到新罗。

拭眼看收拾，天池濯素波。

王灼

王灼　葛仙化

灵山信多异，孤起一万寻。

其上罗诸峰，耸秀欲相临。

危磴巧盘折，古洞閟清深。

丛木开锦帐，飞泉鸣玉琴。

三仙班龙驾，长往无归音。

高阁俨像设，霓衣紫霞衿。

故知飞升骨，偕来幽绝岑。

声利岂不好，奈此老境侵。

吾家穷子安，登览动悲吟。

盛时亦云遇，志大力叵任。

今人已笑古，后人复视今，

天命傥可顺，吾将守素心。

王灼

王灼　和荣安中二绝

射洪春酒旧知名，更得新诗意已倾。

独与刘伶敦契好，山王不敢岂人情。

王灼

王灼　和荣安中二绝

醉来不入少年场，只欲问途何有乡。

耽酒玉川贫彻骨，倾空将鼻观到糟床。

王灼

王灼　和唐山叟所赠三诗

遍从江海濯清流，归老岷岷占上游。

心远欲联高士传，地偏仍似贾胡留。

何时竹杖闲搘壁，终日绳床懒命俦。

碧嶂红尘两相望，劳生笑我不知休。

王灼

王灼　和唐山叟所赠三诗

蓑衣芒屦日相逢，仙者谁人识吕钟。

已受丹书存夜气，定除白发变春容。

情田旧习虽锄秽，笔阵馀威尚折冲。

闻说山间赋招隐，试披云雾几多重。

王灼

王灼　和唐山叟所赠三诗

人品相悬定几分，十年高卧赤城云。

神仙窟宅古多见，泉石膏肓今亦云。

羽回拟陪天上乐，麟毫犹写世间文。

吴江枫落摇归棹，更喜新诗惬所闻。

王灼

王灼　怀安光孝寺观空轩遗圆长老

宝坊郁郁满松桧，独有小轩花数辈。

榜以观空作正观，要识转物大三昧。

世间眩人万红紫，心君已落色界内。

那知心境无异法，真见元非色尘外。

色空双忘未奇特，非非想处亦横溃。

谁因拈花发微笑，嚼蕊嗅香不相碍。

吾侪跛鳖望千里，安得远都如历块。

诗在怀藏拟不出，彼上人者难酬对。

王灼

王灼　监乐堂

隆然新堂，治所中间。

江岭环匝，州瘠以寒。

吾氓蚩蚩，吏有夺欺。

侯登新堂，来辑来绥。

新堂隆然，侯远近望。

力纾吾氓，俾获其仰。

瘠吾与食，寒吾与纩。

导尔嬉娱，废尔凄怅。

堂富众产，左右后前。

沼魴屿鸟，春棠夏莲。

莫莫者葛，荫五亩馀。

尔动尔植，其宁尔居。

侯讌新堂，宾僚接席。

观者墙立，垂髫戴白。

歌钟既合，手之舞之。

祝侯寿考，与江岭期。

王灼

王灼　净明长老睡庵

阿师睡三昧，有如饱叶蚕。

以睡作佛事，复名作住庵。

梦觉本何择，月行影在潭。

勿笑脇尊者，二子正同参。

王灼

王灼　九日同韶美谊夫登妙明分韵得光字

野迥半留日，云薄初护霜。

一倾萸菊酒，三肃翰墨场。

诸君党友贤，独我鬓毛苍。

满引虽云乐，分携亦自伤。

平生子刘子，趣归谒建章。

勋业定指取，宝贵肯相忘。

古人重佳节，酬酢无馀觞。

龙山丹叶飞，骑台白草荒。

但使修名立，岂识离绪长。

明年未可料，共饮西湖光。

王灼

王灼　句

柳暗大堤曲，梅藏解佩人。

王灼

王灼　阆州新井县丰山镇慈光院殿柱有咸平三年寇莱公书海棠花绝句云喧风

荒山古刹殿柱头，莱公题诗说羁游。

当时海棠不择地，有似野水横孤舟。

澶渊功成返黄屋，东储夜宴烧椽烛。

老向雷州着绿衫，蜀芳剪弃吴舡覆。

一骥向来超万群，谁与九原呼相君。

天寒酒浅不供醉，卧看北风吹阵云。

王灼

王灼　李安抚生日

沙沟紫气如陇云，泾城冬律变阳春。

天工为国巧谋帅，生此摽摽七尺人。

坐挥白羽历三纪，胡儿奔迸尘头起。

缓驱小队来汉中，甲光冷射清江水。

金炉着火焚宝香，愿公寿考仍康强。

门外祝化更多有，军民十万指中梁。

王灼

王灼　李彦泽从余求卫公兵法

卫公少时已知兵，坐谈厌倒韩擒虎。

一朝委事虬须虏。南殲荆盗北锄虏。

出其绪馀教君集，犹谓四夷莫予侮。

乃知机略妙无比，攻城破阵一仰俯。

当时传公挟异术，云祲孤虚自默数。

可怜痴儿尚诡怪，至作齐东野人语。

我家旧畜公遗书，片段飘零十得五。

开囊取拾送君读，想见明窗口如敼。

玉舆消息渺吴越，铁骑纵横暗江浦。

学成出去清胡尘，莫道儒生不能武。

王灼

王灼　李仲高石君堂

三吴黑风吹地拆，太湖浪高一千尺，

龟鼋两山压湖心，岁岁飞涛恣冲射。

山骨虽坚亦破碎。穴穿根断瑰奇出。

古来石品称上首，罗浮天竺乃其乙。

见镌閗踖。月暗烟昏鬼神怒，

沙平草短狻猊掷。或云王孟窃据时，

曾是宣华苑中物。奸雄败灭化为土，

独此顽然苍玉立。流落几家到李氏，

命名以君相主客。为君榜堂诧乡人，

爱赏不啻连城璧。金珰中官来奉使，

一时气焰手可炙。利诱胁拟夺去，

仲高誓死君之侧。先世所宝吾敢坠。

贵人缩首三叹息。会昌丞相乃远祖，

嗜好夙有烟霞癖。平泉山居付梦想，

石中刻字空照日。朱崖精爽虽可畏，

洛阳群盗旋充斥。故知幽胜岂易保，

天公似向人间惜。政须洒扫堂上下，

置酒招我无难色。酒阑气壮拂衣起，

摩挲石君话畴昔。

王灼

王灼　前年一首投赠刘荆州

前年别公东南驰，正当六{左马右鬼}还宫时。

都人欢传好消息，慈宁首问公何之。

{左擅去扌右毛}裘不复恃军马，颍上一战中兴基。

青天白日呈万象，向来才吻真成痴。

数从西府伺行李，枢筦政要人扶持。

吴江再见丹枫落，宁料我公犹在兹。

呼鹰台边闲鼓角，望沙楼上陈书诗。

夕烽平安置莫问，贤牧自当十万师。

维昔全荆号强国，近者贼火仍疮痍，

形胜之地勋名集，端使前辈相追随。

衰宗依刘有故事，自怜远去作儿嬉。

明朝烂醉沙头酒，不管春风吹鬓丝。

王灼

王灼　曲尺山云居寺

循溪上坡坨，溪亦因山曲。

行尽高深处，招提隐山腹。

往者灰烬馀，白塔但孤矗。

十年闹斤斧，有此千间屋。

阿师笑相语，异事子当卜。

今日钟报客，振响非人触。

病悴优婆塞，归梦到松菊。

诸圣惠三昧，警我烦恼毒。

卧听夜雨喧，起看晓云族。

去路犹恐迷，主人费斋粥。

王灼

王灼　任氏园二咏　舫斋

平生江海志，烟雨一莎衣。

挂帆恨不早，白首心事违。

作斋跨幽塘，想像未觉非。

时倾半樽绿，自钓尺鲤肥。

芦花卧秋风，柳带摇春晖。

寄言宣城守，何必天际归。

王灼

王灼　任氏园二咏　骛远楼

世论尚迫隘，吾道亦摧藏。

行歌碧云暮，坐怨瑶草芳。

不如寄层梯，转盼尽八荒。

飞霞曳为裾，明月缀为珰。

举手招卢敖，振步谒紫皇。

归续大人赋，一笑遥相望。

王灼

王灼　三和谢娱亲堂扁

荣华梦事付朱门，茗碗炉燻所性存。

对月朗吟将进酒，逢春细和乐游园。

坐中投辖时留客，膝上含饴日弄孙。

四美难并公奄有，何曾一夕不开樽。

王灼

王灼　三和谢娱亲堂扁

烂然铁画间钩银，越薄苏膏挥洒频。

谁与钟王传妙诀，我知颜柳是前身。

大书燕喜娱亲扁，俯念乌慈反哺仁。

因甚衡茅光彻夜，烛围十丈许分邻。

王灼

王灼　三和谢娱亲堂扁

盛年曾效引裾辛，勇退归休四十春。

闲却圣朝医国手，来为诗社作家人。

尖新句子堪呈佛，峭拔毫端似有神，

仆辈岂应陪唱和，却缘鼷鼠发千钧。

王灼

王灼　山鸡送范元通送王逸

□□□□□，□□□□□。

□□□□□，□□□□□。

□□□□□，□□□□□。

□□□□□，□我离别胸。

文字子所负，腾踏会有逢。

勿使豪迈气，衰飒随霜蓬。

或歌归去来，徒为白发翁。

男儿富事业，高名配华嵩。

王灼

王灼　拾诸公馀韵赠辉禅师兼奉答勾龙伯秋谒广利辉禅师

引泉浇药圃，编竹护花科。

顿喜高风在，仍闻密义多。

四山围翠黛，一水缭青罗。

谁谡幽师死，来看窣堵波。

王灼

王灼　拾诸公馀韵赠辉禅师兼奉答勾龙伯秋谒广利辉禅师

旧饰莲花座，新繙贝叶科。

朝餐荤味少，夜诵篆烟多。

不执铁如意，睛偷金叵罗。

犹堪试绵力，法海激颓波。

王灼

王灼　送何熙载之官邻山因简虞并父

力学收名第，指作青云梯。

向来杏园伴，盛者直金闺。

天工亦善戏。淹速乃不齐。

三年得一尉，初挈孥与妻。

邑居大山底，积翠蟠东西。

瘦马当缓驱，石橙裂马蹄。

寄谢循良守，桃李想成蹊。

行春有馀暇，书尺到耕犁。

王灼

王灼　送洪上人游南

中原百川赴东西，万折惟有蜀江耳。

师之桑梓江干侧，扁舟却访鸱夷子。

荆楚吴越我未到，第闻谈者亦自喜。

羡师脱去事幽寻，春风满帆作行李。

会稽草木朝霞蔚，钱塘波涛夏雷疾。

桂树枫叶怨楚人，莼羹盐豉托吴客。

到处定知有新得，长篇短韵挥椽笔。

他时我亦探禹穴，一见名字如促膝。

王灼

王灼　送胡康老

北人事鞍马，笑夸太行高。

岂知相风色，孤帆寄江涛。

雄图搅方寸，不惮舟师劳。

一见武功天，腾踏当有遭。

皇岗馀丝发，海宇半弓刀。

谁人念恢复，此事付英髦。

莼羹伴鲈脍，酒般载蟹螯。

何如噉羊酪，春醅泼蒲萄。

愿言云路稳，勿使闲豹韬。

功成傥乞身，故园剪蓬蒿。

王灼

王灼　送胡康老

胡公起三晋，才如山河雄。

弊裘走上都，气压洛与嵩。

岂无济时策，入对明光宫。

战尘一飘荡，双影随疏蓬。

虎符静为治，使节凛生风。

所出毫末耳，照眼惊儿童。

朼来堕闲冷，玉匣藏霜锋。

忽买巫峡舟，飘飘指吴中。

遥知迁擢近，黼座思夔龙。

他时卧华省，清梦来巴邛。

王灼

王灼　送南平僧归里

牂牁水阔巕山高，仁敖君长曾纷搔。

时移事变今安有，百里相望皆城壕。

我住涪江一区宅。颇恨长安远如日。

闻师乡邑愈更南，不觉掉头三太息。

送行且学浮图语，是身於世真逆旅。

胸中稳处即吾乡，交益夸辞空自苦。

北风拂面寒飕飕，遥知去路雪侵裘。

忍饥奈冻得嘉句，好在濡笔传中州。

王灼

王灼　送凝上人成都看药市

蜀山富奇药，野老争藏收。

九日来成都，寒断长仪楼。

权豪竞夺去，万金未得酬。

问师杖头钱，免渠失笑不。

久通安乐法，况复形骸忧。

知师不应尔，肆意作嬉游。

传闻不死草，往往落鉯耰我欲前市之，

请以道眼搜。屑屑治编简，

一室方自囚。世途败人意，

寄语韩伯休。

王灼

王灼　送普州守

宁可钝如槌，不可曲如钩。

毛铢夸争夺，所丧乃山丘。

向谁巧相中，机穽险且幽。

十直弹指顷，死骨埋荒陬。

细看天定后，人力岂易谋。

一洗谤书毒，近乡仍典州。

惟此诗书窟，俗比鱼与邹。

老手亦何事，坐啸群吏休。

政成有异等，时到或封侯。

期公如铁山，屹立千万秋。

王灼

王灼　送性上人

锦官与子别，六听秋城砧。

坐缠儿女爱，梦绕檐葡林。

子归能几日，又起江湖心。

江湖多幽寺，老衲天机深。

一言当有契，超诸去来今。

孤舟出寒渚，停云结层阴。

滞留嗟我老，何以开愁襟。

王灼

王灼　送演上人

整整袈裟团团笠，覆此短小精悍质。

谁知意气解摩云，羞对诸儿恋乡邑。

江南萧寺不知数，据堂说法尽龙虎。

只应饱取一味禅，断却从来巧章句。

昼短天寒无定程，孤舟尚倚装齐轻。

玉泉度岁亦良策，好在沙头春水生。

王灼

王灼　送杨道者永觉

久修头陀行，但欠僧伽衣。

胡为走红尘，涴面不忍挥。

忽觉东州梦，又指西山归。

九峰富泉石，百里环翠微。

买山吾无钱，亦解守钓矶。

儿女苦牵挽，此身陷重围。

临分一太息，山中音信稀。

王灼

王灼　送译上人出蜀

久雨败沼荷，晓风猎岩桂。

人各动归思，子独谋远逝。

峡门去来舟，日显声利计。

扣舷数得失，子独寻师锐。

径山天尺五，披光出蒙翳。

云居接庐阜，荐福踞鄱沬。

维此三大老，从之可卒岁。

玉泉亦清冽，纵饮争挽袂。

南极百十城，一一尽所诣。

宁使茧生足，肯畏雪封砌。

更忆大瞿昙，捐身求半偈。

王灼

王灼　送雍尧咨游青城

曾游玉垒市，长揖岷山云。

尘缘不暇往，今日翻送君。

丈人紫霞服，麻姑青练裙。

鹿车时出游，俗眼了难分。

犹闻老人村，鹤发自耕耘。

岂无抱德士，可与立奇勋。

勿求不死药，自苦骨与筋。

胡儿正南牧，两河如聚蚊。

王灼

王灼　送元思师

思师讲法华，众说积丘坟。

尝扰师子座，受降千人军。

犹嫌文字传，圣域未策勋。

欲唱江南曲，试披楚塞云。

良才大蔽牛，匠者宜挥斤。

箭锋或相直，对面同一欣。

古人得解脱，乃不厌多闻，

归业阅故书，请以道眼分。

王灼

王灼　送缘庵主

上人久习静，闭门守一龛。

犹恐市尘染，西岷拨晴岚。

归来非本心，退结山中庵，

秋风入我袂，又往天之南。

南方盛法窟，誓志必穷探。

双径卧老龙，怀珠千丈潭。

东邻啸乳虎，眼光见眈眈。

礼足受半偈，安坐十年参。

我昔客吴楚，但爱云水涵。

不闻清庙瑟，浪走雪满簪。

相逢傥有日，为我举二三。

尺书附巴使，勿语洞庭柑。

王灼

王灼　送月上人南游

锦官东郭大兰若，眼明见子长廊下。

春风二月白帝城，一笑相逢手重把。

羡子远引如孤鹄，顾我低摧真病马。

碧山红尘不同调，底事胸怀两倾写。

幽寻胜践我亦喜，梦魂已落潇湘野。

扁舟蹑子尚可期，幸有此身闲似社。

王灼

王灼　送智齐师出峡

齐师成都来，春风掀竹笠。

自云十五年，参学事未毕。

得钱买小舟，湖南寻佛日。

胸中有此老，如饭不下嗌。

誓竭牛马走，往供薪水役。

傥谐一大事，归来卧蓬荜。

此老吾所闻，机用飞霹雳。

高提倚天剑，万里无行迹。

师欲婴其锋，意气真绝出。

巫峡柁声转，湘江帆影急。

行矣毋滞淫，坐夏犹可及。

寄语花药市，为我留一席。

王灼

王灼　送祖道师赴长江

山林与城市，何地非隐沦。

子意亦易败，径投寂寞滨。

楞严有奥章，诗为识者陈。

归思落烟艇，尚及秋风新。

王灼

王灼　送祖月上人

月公别我浮三峡，欲往南中求大法。

此行初为梅州老，过岭障烟恐难狎，

挂帆胜指古鄱阳，骥子凤鷕亦称甲。

十年故人我尚记，平视诸方气尝压，

玉剑无声血千里，肯就铜盘后先歃。

相从学道须究竟，半字落耳汗沾洽。

宗师语言岂不佳，世间传写空盈夹。

归来趺坐举其要，莫话衡庐与苕霅。

王灼

王灼　宿崇德祠下望青城诸山

昔年来就学，颇熟青城面。

虽无寻山分，犹喜旦暮见。

违去八寒暑，梦想无时休。

谁意俗士驾，复作山不游。

晚云蔽高峰，怅望久拄颊。

山灵岂猜我，未许相投接。

晨兴云散尽，秀色矗亭亭。

还如故人眼，不改旧时青。

愧非自由身，又复尘中去。

他日访麻姑。问讯山头路。

王灼

王灼　宿毗沙院诸友相送

出门风喧号，半道雨飘洒。

行役已堪厌，投宿小兰若。

葱笼林樾中，一径仅容马。

古屋数十橼，佛事走村社。

王赵两故人，清诗壁间写。

读遍已曛黑，尚有相送者。

见可逞雄辩，譫譫欲唇哆。

伯威弄长笛，哀音振原野。

子仁喜捷敏，德常号醇雅。

来共一夕寒，樽酒肯屡把。

明朝定西去，山路泥没踝。

此地当迴首，想见烟苒惹。

平生受性僻，所至徒侣寡。

因诗记离忧，踟蹰孤灯下。

王灼

王灼　题樊氏楼壁

老秋气已严，今日稍晴和。

登君楼西翼，相对一酣歌。

边烽照仙关，大将方枕戈。

吾侪无志用，心慑鬓先皤。

强促半樽绿，各自争岌峨。

月影渐仿佛，西山爽气多。

坐兴儿女念，欲往山之阿。

诸君祈努力，吾亦假馀波。

王灼

王灼　题范季实秋山纵目图

江天物态两凭陵，借与悬岸倚瘦藤。

又作吴中十年梦，胥山绝顶望西兴。

王灼

王灼　题冯申之所藏徐皋鱼

菱叶萍花点水面，水净如空到底见。

大鱼独行示闲暇，小鱼群嬉夸敏健。

画工定自知鱼乐，掉尾扬鳍固多变。

犹胜图写吴王鱠，戕灭众命供一馔。

南唐徐白称绝笔，皋实同姓最后出。

三幅挂我素壁间，恍然又作江湖客。

吾闻神物久当化，烦君谨护风雨夕。

一声霹雳飞上天，回视丹青了无迹。

王灼

王灼　题何朝申所藏赵邈卓馋虎图

何日老於菟，失脚来空山。

山中无所食，瘦骨见孱颜。

舐掌鼓饿舌，始信择肉艰。

姑求一饱计，未肯藏榛菅。

车师有深趣，粉墨不可删。

兽心察凶毒，人事戎防闲。

编须固莫敢，强弓亦徒弯。

吾命傥足惜，斜阳掩柴关。

王灼

王灼　题李伯时渭城送客图用知几韵

龙眠幻出摩诘句，想见落笔怀抱空。

只有古今情不尽，渭城杨柳几春风。

王灼

王灼　题满公所作阴壑生虚籁

积雾琐空岩，寒飚振疏木。

游子勿言归，山程太幽独。

王灼

王灼　题满公所作月林散清影

暝色兼荒远，初分浦淑烟。

应知汉江佩，月竹斗娟娟。

王灼

王灼　题南禅方丈壁

南金楚璞何施为，出门即取厚利归。

古来乃有金玉士，抱冤硉兀人不知。

君不见吕侯大狩夸凌铄，车前打折麒麟角。

径须归去来，一丘与一壑。

王灼

王灼　题荣首座巴东三峡图

白帝城高鼓角罢，巫娥庙冷云雨空。

只知楚塞明双眼，不觉神游尺素中。

王灼

王灼　题十二溪女图

霞佩缀仙班，春风拥髻鬟。

应无世间梦，怅望碧溪湾。

王灼

王灼　题王逸竹溪钓艇图二绝

断岸竹如云，翠色落寒濑。

艇子何处归，应转烟林外。

王灼

王灼　题五逸竹溪钓艇图二绝

塘影抱林光，樵风接溪浪。

最爱笋蕨时，恰是河豚上。

王灼

王灼　题游昭画牛四图

晴昫布阴来灌木，村童地坐弄鹹鹆。

老牸食丰草，侧身顾其犊。

鸟踙踙，朱逐逐，

无人见此春波绿。

王灼

王灼　题游昭画牛四图

游丝如许长，翠影落横塘。

吴牛最畏暑，赖此五月凉。

想见下饮时，不念刍菽香。

摇荡水生痕，凌乱日浮光。

可惜莲与蒲，勿涉水中央。

王灼

王灼　题游昭画牛四图

山平皋垅低，秋深云雨晦。

牧人荷蓑笠，匍伏在牛背。

穉牛先跳逸，两牛追不及。

安得青天出白日，重来缓驱莫相失。

王灼

王灼　题游昭画牛四图

云蔽天，雪欺树。

山径之蹊断来去，飞花扑面朔风吼。

儿把牛索藏袖，拥鼻冲过缩其脰。

茅芦咫尺且忍寒，儿归附火牛系栏。

王灼

王灼　题云月图

万里峨眉夜夜月，千秋巫峡朝朝云。

诗句丹青共摹写，笔端三昧要平分。

王灼

王灼　题云月图

菩萨岩前净满月，神女峰上光明云。

吾人肺腑中流出，诗句丹青无半分。

王灼

王灼　题昭君图

朔风吹鬓影，犹抱琵琶立。

胡儿在何许，边头羽书急。

王灼

王灼　题赵德修所藏孙太古尹喜传道图

大柏森森护盘石，老聃踞坐三人立。

盛德之容本和豫，漠然不应岂真实。

曏者隐奥九九篇，才示指画意已传。

细看尹喜磬折处，金篦刮膜见全天。

侍帝二子来何许，无乃徐甲庚桑楚。

注目拱手气不吐，画师笔端更解语。

函谷关废河水黄，授经台倾陇草荒。

一幅东绢吾无用，要遂青牛归帝乡。

王灼

王灼　题政黄牛出山图

眼明双白鹭，身隐一黄牛。

玉辔章台陌，可怜供百忧。

王灼

王灼　题政黄牛出山图

桥边路欲迷，林外山犹见。

长歌扣牛角，不读项羽传。

王灼

王灼　同谊夫国才饯季然于普门院取壁间五字诗各探一句为韵赋五诗某得共

投分前日欢，怆别古人重。

相望一千里，独许明月共。

王灼

王灼　同谊夫国才饯季然于普门院取壁间五字诗各探一句为韵赋五诗某得共

满酌青慈杯，醉卧白石枕。

借予骊驹曲，侑我河朔饮。

王灼

王灼　同谊夫国才饯季然于普门院取壁间五字诗各探一句为韵赋五诗某得共

暑途劝加餐，养成摩天翮。

中车宝带黄，小队油幢碧。

王灼

王灼　同谊夫国才饯季然于普门院取壁间五字诗各探一句为韵赋五诗某得共

尘榻为子下，柴扉为子开。

从今断还往，一室长莓苔。

王灼

王灼　同谊夫国才饯季然于普门院取壁间五字诗各探一句为韵赋五诗某得共

来时金兰集，去日风雨散。

别语慎勿忘，短书寄泽畔。

王灼

王灼　铜马歌

君不见武皇逸志凌九垓，追风蹑影思龙媒。

鲁班门外立铜马，天厩万匹皆尘埃。

又不见伏波将军破交贼，归来殿前献马式。

据鞍习气殊未衰，想见老子真矍铄。

两京翻覆知几秋，只有山河供客愁。

孤烟落日蚕丛国，出此神物于荒丘。

千年黄坏谁作主，犹把归心泣风雨。

但恐一朝去无踪，有似丰城宝剑化双龙。

王灼

王灼　投秦大师

三径荒芜钓艇闲，中兴冠盖拟跻攀。

有文灵敏过金闺彦，无籍堪联玉笋班。

断遣乡愁归鱼酒，安排客服上吴山。

相门宾帟多珠履，自笔风埃蹭蹬间。

王灼

王灼　投秦大师

相府潭潭接斗魁，门披戟带绝纤埃。

小山丛桂何由识，东阁长裾许暂陪。

绕木驚乌栖未定，恋轩疲马望重来。

丁恩有胆大如斗，造化炉中肯铸回。

王灼

王灼　投秦太师

双龙阙下五云新，喜见天元第一春。

邻使来输朝会玉，儒宫望拜属车尘。

囊空赤白闲边将，雨足公私快野人。

浑是升平好时节，谁将盛事勒苍珉。

王灼

王灼　投秦太师

今代堂堂有魏公，十方三际指挥中。

勋名已恨古人隘，歌咏端知守笔穷。

还第文饶槐蔽日，赌棋安石马嘶风。

此时谁作登门客，看吐经纶气似虹。

王灼

王灼　王氏碧鸡园六咏　层兰

仙翁有兰癖，肆意搜林坰。

负墙累为台，移此万紫青。

九畹与九层，异世皆可铭。

收拾众妙香，逍遥醉魄醒。

孤几光风度，开帘皎月停。

门前勿通客，翁续离骚经。

王灼

王灼　王氏碧鸡园六咏　钝庵

俗子如锥利，达士如椎钝。

乘除付造物，多智反自困。

君看庵中翁，漫浪出方寸。

卧听松声老，行触兰芳嫩。

谋身固未快，事过了无恨。

今人岂办此，劝翁惧勿论。

王灼

王灼　王氏碧鸡园六咏　鉴泉

分来何处泉，注此团栾池。

有如大圆鉴，玉匣初开时。

莹然绝纤埃，万象见亭氂。

主人湖海士，曳杖日娱嬉。

应照两侍女，新妆弄妍姿。

亦复照主人，鬓发白丝丝。

王灼

王灼　王氏碧鸡园六咏　凉榭

窈窈林影深，澹澹波光冷。

异哉浊恶世，有此清凉境。

侧身朱栏上，风烟得几顷。

啸声出奇响，疑在苏门岭。

荷气递遥馥，如窥太华井。

要须从翁游，岸巾闲日永。

王灼

王灼　王氏碧鸡园六咏　露香亭

北渚一帝子，洛川一宓妃。

池有十种莲，平生所见稀。

纤浓各态度，红白争光辉。

我来亭上饮，夜久未忍归。

翁家采香人，但爱香满衣。

岂知清露湿，圆荷泻珠玑。

王灼

王灼　王氏碧鸡园六咏　清室

碧鸡古名坊，奔腾车马尘。

那知小洞天，清绝欲无邻。

一室对林樾，四时禽语新。

焚香读周易，意得气自伸。

明月落杯酒，冷风弄衣巾。

寄言朝市客，声利恐汙人。

王灼

王灼　往成都八客饯饮得同字

镐京有八士，淮南有八公。

纷呶一夕醉，缅邈千古同。

我思锦江曲，驾言涪水东。

神交设华宴，妙语穆清风。

合坐灯炯炯，投晓山丛丛。

别去复何道，勿使酒杯空。

王灼

王灼　无题

桐孙枝有海潮音，玉指初调万簌沉。

烛影荧荧锁窗底，此时端欲见琴心。

王灼

王灼　戏王和先张齐望

王家二环芙蕖妖，张家阿倩海棠魄。

露香亭前占秋光，红云岛边弄春色。

满城钱痴买娉婷，风卷画楼丝竹声。

谁似两家喜看客，新翻歌舞劝飞觥。

君不见东州钝汉发半缟，日日醉碧鸡三井道。

王灼

王灼　效东坡送顾子敦体送赵子功令资阳

子功宗室隽，一柱屹苍苍。

投身冠盖窟，所向率披猖。

宏论震俚耳，百川吸满觞。

颇笑中垒尉，岂羡热戟郎。

胡为学蠹鱼，梦入编简香。

作字拟羲献，赋诗逼齐梁。

兹行宰剧邑，人谡挟风霜。

我言百里小，未得施寸长。

上司督租赋，文檄日一箱。

扪此空洞腹，馀事皆秕糠。

耆旧王与董，骨朽神不僵。

努力肥百姓，二子立道傍。

王灼

王灼　以朝鸡送樊氏兄弟效鲁直体作两绝

平生自许屠龙学，岁晚拟作祝鸡翁。

长鸣公送君识取，腷腷膊膊风雨中。

王灼

王灼　以朝鸡送樊氏兄弟效鲁直体作两绝

尘柄知君谈亹亹，鸡群笑我唤朱朱。

晓窗试渠作人语，绝胜蠹简用工夫。

王灼

王灼　用旧韵送普守赴阙

圜墙闲木索，南亩富鉯钩。

人谓贤使君，治术本轲丘。

丹禁颇念远，白简频黜幽。

那知牧养手，安坐穷山陬。

国是久已定，谅非卿士谋。

除书下八行，仁风被九州。

自怜登门旧，长裾曳齐邹。

送公朝帝所，别语不忍休。

腰组挂银黄，刻日赐通侯。

应记远宗子，茅檐卧高秋。

王灼

王灼　用旧韵送普守赴阙

虚名强逐臭，小智矜藏钩。

蛮触蜗两角，古今貉一丘。

念昔齿方壮，抱愁山之幽。

誓从东南尉，策勋西北陬。

人事乃大谬，天命不少谋。

云梯乏仙骨，车辙半神州。

廉颇故思赵，韦孟欲徙邹。

锦水清堪濯，草堂靓可休。

傥有一区宅，不愿万户侯。

尚及公挂冠，共饱黄鸡秋。

王灼

王灼　游樊氏阡分韵得事字

山深少车辙，雨馀多空翠。

不知穷秋中，草木乃尔媚。

隐君一抔土，诸子几掬泪。

盛年喜迈种，末路等幽閟。

村酒敢嫌浊，唤起吾渴睡。

勿听松风哀，姑对山月醉。

从今弃书册，独以醉为事。

不然持秃箒，净扫清凉寺。

王灼

王灼　游空山

阅遍平川至山足，投鞭下马缘山腹。

古柏屹如苍龙起，绝磴盘作长蛇曲。

气力已惫意未歇，市声不到境尤肃。

款门径谒紫金像。邃殿苒苒来香馥。

褰衣却上清虚阁，丛林障我千里目。

嘉名大榜起何人，来者先自叹烦促。

时於缺罅见一一，烟江黛嶂堆青绿。

先人昔此断还往，三年学古忘幽独。

当时诗板今无在，只馀石刻记经轴。

拂尘再诵心欲折，世态万变流光速。

我方投迹随喧閧，文字堆床未尽读。

山中宴坐亦所愿，那得宽闲继前躅。

留连两日同僧饭，更念重来几凉燠。

作诗强写无穷悲，天风为我号寒木。

王灼

王灼　游灵泉呈性老

晓发云灵山，千憩灵泉山。

两山信有灵，相对各开颜。

阿师达磨孙，文字昔所删。

戏出香积供。怜我半生孱。

时维春物老，馀花见班班。

杜宇闹蒙宇航局，胡蝶舞清闲。

大似师说法，奥咱陃重关。

市区巧攘夺，日中谁先还。

请以一枝筇，从师两山间。

王灼

王灼　游灵泉次性老韵

盏里浊醪无宿酿，瓶中脱粟有孤炊。

忍贫不彻来投佛，坐听松风无限时。

王灼

王灼　游云灵观

兹山虽特起，远窥殊未豪。

三休出云际，始知盘踞高。

大江分一线。众峰环千遭。

溪谷粗可辨，绿树皆蓬蒿。

羽衣何年来，钓取海上鳌。

盛衰伸臂顷，古屋风颾颾。

元和有遗刻，双旌挟时髦。

想见饮清旷，秀句含春醪。

万世同一兀，名字空嘈嘈。

吾其炼仙骨，玉京摘蟠桃。

王灼

王灼　又和

风来云度屋，雨过水盈科。

懒觉诗篇少，闲看景趣多。

垣间生薜荔，床下长娑罗。

空法销诸漏，端如迦叶波。

王灼

王灼　又和

性癖耽杯酒，家贫废臼科。

江山聊作助，崔蔡不须多。

早岁撑吴榜，春风试越罗。

只今中夜梦，突怒见潮波。

王灼

王灼　又和

可惜通三语，相期中六科。

南司章奏好，北阙缙绅多。

想见趋宣室，真成上郁罗，

行装宜速具，未用叹奔波。

王灼

王灼　与诸友游杨氏池上呼王隐居小饮晚登书台

微风度竹气，澹烟增树色。

控寻得佳境，滟滟一池碧。

藻荇纷纵横，鱼虾时跳掷。

同游好事者，喜我有此地僻。

置酒助清赏，环坐藤阴侧。

白须比邻翁，怪语不自惜。

欲学三杯醉，相付一笑适。

酒罢循归途，翁亦返旧宅。

王灼

王灼　与诸友游杨氏池上呼王隐居小饮晚登书台

台山台招人，突兀城南隅。

我来有佳兴，不辞石磴纡。

步穷孤绝顶，局局万丈馀。

永怀旧刺史，儒冠此研书。

竟以印绶归，荣光烛乡闾。

世事几反覆，百年等须臾。

地闲芳草只，树暗怪禽呼。

空留好书名，永与此山俱。

王灼

王灼　再次韵

懒掷粗疏地上金，绝知环佩响{左王右戳去戈}琳。

歌功颂德今时事，侧听诸公出正音。

王灼

王灼　再次韵

篵坛拜一军惊，初识淮阴胯下生。

能读父书成底事，可怜世上逐虚名。

王灼

王灼　再次韵

寒斋编简香，温室纨绮翠。

畴昔徇所好，外物巧相媚。

晚惊生死变，洒尽阑干泪。

掀起求无上法，不问天所閟。

休悲夜台客，万年供一睡。

我亦老将死，何苦逐昏醉。

归从浮图师，了此一大事。

试问八督州，何如三入寺。

王灼

王灼　再次韵

欲细腰围强忍饥，早知作计太憨痴。

从今百斛收螺黛，学取风流半额眉。

王灼

王灼　再次韵

佛貍已死北人传，虏马饮江谣故年。

只有昭君怨青冢，他时心事付鹍弦。

王灼

王灼　再次韵

岷江剑栈总宁居，闻道边头亦晏如。

猛士云屯方贾勇，胡儿莫送讲和书。

王灼

王灼　再和

早厌奔趋权贵门，中流勇退古风存。

唱酬绿野今裴白，偃仰商山旧绮园。

成熟坐看桃结子，平安几报竹生孙。

雨馀晴玉春无价，天遣清香入酒樽。

王灼

王灼　再和

幼妇传来旧受辛，知君满腹贮阳春。

寿星台宿应同邑，草圣诗仙合一人。

紫橐禁中留赋咏，白莲社里炼丰神。

谁言林下长闲得，左席犹虚待秉钧。

王灼

王灼　再和

湘东三管竹金银，名胜均蒙品藻频。

里巷自怜为下士，门墙亦许托微身。

吹嘘短翮扶摇力，沾溉寒根造化仁。

堂扁特书烦大手，少偿孟母教迁邻。

王灼

王灼　再游云灵

生缘堕城市，日与尘坱俱。

岂无青霞志，不得闲须臾。

李君实吾党，半岁相招呼。

今晨始能来，羞汗沾濡。

奇峰出天半，虎据东一隅。

绝顶所见异，众山巧奔趋。

危坐送落日，万象争环铺。

隐公老益壮，我亦穷而迂。

同行二三友，文采得自娱。

少待月波上，归骑当徐驱。

醉中语黄冠，此心何时刳。

王灼

王灼　赠王先生

陇种健儿须如棘，幼事秦府持鞭靮。

战尘扑面心已灰，径上三峰弄泉石。

乾坤变化五百年，人间未识地行仙。

布裘落魄荆州市，丹经秘法为君传。

散尽千金何所有，腹有气作蛟龙吼。

功成直欲凌紫虚，尚爱岷岷山下酒。

年来我亦厌樊笼，乞取微言为指踪。

君不见叶县双凫缑岭鹤，古来度世多吾宗。

王灼

王灼　赠瑄上人

日日登南楼，支颐望西山。

念我知心友，一榻栖孱颜。

诗如山中云，婆娑意自闲。

世无飞仙术，尘步愁跻攀。

我懒久不出，碧藓封柴关。

应头五字稿，期师一来删。

王灼

王灼　赠瑄上人

诸公争谈诗，健舌秋河倾。

袖手但兀坐，欲语不敢声。

独喜圆颅师，嗜好与我并，

相见不言他，古律同细评。

爱惜丈八矛，徐攻刘长城。

向人勿浪出，三年戎飞鸣。

王灼

王灼　赠瑄上人

白发潜庵老，近乾焚翰墨。

长身书台子，江湖断信息。

肥宗与短演，见面应不识，

桑门减诗侣，熟念气填臆。

惟师两无择，同我滞乡国。

努力事唱酬，异时亦南北。

王灼

王灼　赠赵当可

元子称漫浪，严生资苦劲。

海内无赏音，秋风入衰鬓。

东江一茅屋，但欲安性命。

颇怪泽畔翁，烦词寄天问。

王灼

王灼　赠赵当可

晚交得王孙，每见心辄醉。

平生虎豹韬，近者诗酒累。

流光迫壮怀，抚事我亦欷。

不如从君饮，此外谈无味。

王灼

王灼　张元举惠江南李王帐中香

西楼北苑春色浓，日日醉倒骈齿翁。

归来万事不整理，笑倚娥皇冰雪容。

叠笺共写霓裳谱，更作新声邀醉舞。

瑶光殿里帐拖红，一尺炉烟日亭午。

事去时移二百年，金陵空有旧山川。

此香那得到君手，妙诀无乃当时传。

惭君为我供愁绝，年来办得心如铁。

但能饮酒读离骚，竹枕藤床卧明月。

王灼

王灼　招隐亭

层崖压西城，半空矗孤峭。

何人结斯宇，想见胸次妙。

丛林开蒙密，江山得枢要。

拂拂幽草香，啧啧群鸟叫。

我作谢公屐，来学阮生啸。

披襟待凉吹，停杯延落照。

永嗟区中人，嗜慾昏九竅。

谁赋招隐辞，此病政难疗。

我亦裹青衫，挽首入选调。

平昔志万里，自省成大笑。

才术幸无取。曷不返耕钓。

雄飞或有时，一拜蒲车诏。

王灼

王灼　赵成甫招饭次默夫韵

鸟声呼客急，花影过帘迟。

酒滟东西玉，枰残白黑棋。

稍惊风弄袖，真恐雨催诗。

一笑留归骑，斜阳无限时。

王灼

王灼　赵和之自鹤鸣泛舟归城次韵

斜日撩归兴，飘然李郭舟。

旄麾明两岸，管吹落沧洲。

要与民行乐，那须酒换愁。

遥知陶靖节，临赋喜清流。

王灼

王灼　置酒赋楼观月立夫有诗序别次韵

西山自高爽，更上百尺楼。

月华出万象，独以寸目收。

寒光增灏气，山影接江流。

相从更几日，醉赏同一瓯。

诸君有大志，应销别去愁。

衣食才足守坟墓，记取龙钟马少游。

王灼

王灼　中秋大雨

痴情爱佳月，乐事期中秋。

造物故相戏，不遣金波流，

玄云如涂墨，急雨欲涨沟。

暝色暗无际，壮声浩莫收。

揖谢云雨师，努力勿罢休。

归来坐旧室，杯酒自献酬。

王灼

王灼　醉中走笔次赵彦和韵

三年相尔汝，一语敢谁何。

有学窥黄老，无心战外魔。

牛心应易噉，螭首故难磨。

不识王孙贵，朱门亦许过。

王濯

王濯　句

绝壁高千丈，清泉应六时。

王濯

王濯　君山

无际波光滉太虚，君山一点暮云孤。

危楼栏槛能多少，展尽江湖万里图。

王濯

王濯　清都观

天上清都人莫到，山间仙观久荒凉。

惟余旧浴丹砂井，一酌犹令齿颊香。

王资仁

王资仁　句

三到滨州不赋诗，溪山应笑懒吟痴。

王资仁

王资仁　游淡山岩

淡山之景真寻幽，我来为款穷冥搜。

嵌岩呀豁自呈露，天匠巧斲非人谋。

撑空突兀几仞，奇伟万状不可侔。

群仙秘护人迹绝，元柳不到谁雕锼。

惜无好语写形似，叹息欲去仍迟留。

惟予六客信心赏，一洗万古尘中游。

王閏

王閏　白杜鹃

雪玉层层映翠微，蜀王心事此花知。

染红不到枝头上，想是啼鹃血尽时。

王閏

王閏　白鸡冠

旌阳仙去坠栖笼，窃药曾归草木中。

餐了琼霜因换雪，至今顶内不粘红。

王閏

王閏　白兰

楚客曾因葬水中，骨寒化出玉玲珑。

生时不饮香魂醒，难着春风半点红。

王閏

王閏　白牡丹

翠云低护玉楼台，露洗香苞逐渐开。

昨夜赏花人酒醉，月中错认水晶杯。

王閏

王閏　败荷

叶无圆影柄无香，收尽莲歌冷碧塘。

一片伤心云锦地，也曾遮月宿鸳鸯。

王閏

王閏　避乱柯岩绿坡诸公以诗见寄

柯栝各西东，音书久不通。

山河隔今古，天地老英雄。

局败横难着，愁多酒易中。

花前多少恨，无语寄春风。

王閏

王閏　别黄吟隐

饮乾分别酒，话久未移舟。

潮水催行客，海山生远愁。

蝉声秋岸树，雁影夕阳楼。

今夜相思梦，芦花第几洲。

王閏

王閏　别虞君集

瓦瓶担酒去，送客石桥东。

潮过汀沙上，船回岛树中。

桃花三月雨，杨柳五更风。

明日思君处，渡头烟水空。

王閏

王閏　病中

镜里初疑看不真，衰颜只恐是他人。

医言断酒方除病，母戒观书亦损神。

卧久不知黄叶落，起来还见白髭新。

横梳头发斜阳下，半脱清风半委尘。

王閏

王閏　裁衣曲

烧罢心香午夜阑，玉纖轻捻剪刀寒。

衣成恐不如郎意，独着灯前照影看。

王閏

王閏　采莲曲

罗裙溅湿鬓云偏，摇落香风满画船。

忽忆夜来憔悴梦，怨央正在藕花边。

王閏

王閏　茶

圆石磨边转片时，晴雷隐隐玉云飞。

龙身带入波涛里，化作清风去不归。

王閏

王閏　茶醾

云护苍虬架影凉，白涎粘满碧条长。

不须酿酒为风韵，醉卧花边梦亦香。

王閏

王閏　长生草为叶峭峰赋

唐时吕岩叟，换骨成神仙。

遗丹传老树，变化延其年。

丹香忽融液，散入苍崖巅。

长生孕灵草，茎叶何鲜鲜。

枯根挂碧落，吞吐流虚烟。

不受水土力，不随寒暑迁。

谁能登云梯，移来此檐边。

丹花与群木，丽质徒娟娟。

彭泽虽爱菊，两院荒金钱。

濂溪空爱荷，开落秋风前。

峭峰山中客，道眼明先天。

一线同寿眼，万古长绵延。

君不见祖龙痴欲采为药，海山何处驾楼船。

王閏

王閏　晨起

青山云影乱交加，漱齿泉香带落花。

自扫丹房看候火，旋添异草养灵砂。

王閏

王閏　呈赵使君时方西遁

欲买寒江载月船，床头金尽却谁怜。

客囊空有诗千首，难向红楼当酒钱。

王閏

王閏　赤城李丹士

频年游岳洞，灵迹记无差。

学得长生术，常留锻死砂。

笛吹苍岛月，鞋踏赤城霞。

又欲腾空去，寻仙到九华。

王閏

王閏　初夏

杜鹃啼老万山红，天气于春便不同。

半壁蕉云收暑雨，一帘絮雪扑晴风。

燕巢子出雕梁暖，蚕茧蛾生翠箔空。

闲却香车无采处，欲随簑笠看田翁。

王閏

王閏　初夏三首

芳歇红稀蝶懒来，潇潇风雷送春回。

绿阴如许无人看，软玉枝头已有梅。

王閏

王閏　初夏三首

牧笛无腔雨似烟，菜花成子日如年。

人家火养春蚕快，要趁工夫下早田。

王閏

王閏　初夏三首

竹鸡啼雨隔林塘，四月山深梅未黄。

水近洞门云气湿，葛花开上石眠床。

王閏

王閏　楮衾

霜藤捣出杵声乾，软白同绵一样看。

春借梅花香入梦，雪深茅屋不知寒。

王閏

王閏　春闺辞

桃飞红雪上帘钩，杨柳风丝拂画楼。

日透阑干人病酒，卖花声过懒搔头。

王閏

王閏　春寒

玉屏烟冷鹧鸪斑，翡翠帘遮好梦残。

雨又未休人又懒，杏花无力不禁寒。

王閏

王閏　春梦

东风敲碎玉阑干，蝴蝶纷飞梦欲残。

翠被压床银烛暗，夜深谁问海棠寒。

王閏

王閏　春去

一帘翠雨柳生烟，金屋无人理管弦。

春去啼莺留不住，随花飞过别秋千。

王閏

王閏　春日即事

黄金挥尽见空囊，肯把愁眉恼曲肠。

三月时光莺世界，一年春梦蝶家乡。

教成舞妓看杨柳，娇语眠姬惜海棠。

昨日醉游归路晚，落花飞趁马蹄香。

王閏

王閏　春日即事

清斋饭罢一瓯茶，静听山蜂报早衙。

日色弄阴云去住，楮窗香润落藤花。

王閏

王閏　春夜家宴

烛底裁词按玉箫，翠宫合唱取腔娇。

梨花影护春风暖，不用香薰酒自消。

王閏

王閏　春游

薄暖轻寒未肯分，游衫换作粉红新。

绿香酒影摇宫扇，红皱裙文上舞裵。

杨柳锦鞍春富贵，海棠银烛夜精神。

风流难学唐崔护，花下题诗忆故人。

王閏

王閏　春雨

绿树江南啼子规，落花流水洗胭脂。

无情风雨朝朝恶，误却归来海燕迟。

王閏

王閏　春雨感怀

日色开晴又半朝，山溪才涨响于潮。

花遭夜雨心先病，柳媚春风眼易娇。

世变汉人能北语，乱兴晋室有童谣。

自从国事推迁后，处处祸延林木焦。

王閏

王閏　春怨

倚阑人瘦怨东风，从此吹香梦亦空。

春色自随莺蝶去，杨花飞入画楼中。

王閏

王閏　春院

柳丝风紧雨痕乾，却怕双飞燕子寒。

梨雪吹香春梦远，有人中酒隔帘看。

王閏

王閏　春昼

晴昼软风春草香，绿窗人困日初长。

双双燕子飞无力，低傍花阴一带凉。

王閏

王閏　春酌

酒阑歌罢翠帘遮，午夜乌啼月未斜。

多少断云心上事，结成香梦是梨花。

王閏

王閏　村中夜归

风报轻寒入暮天，滞行多被酒留连。

花村无月路全黑，竹屋有灯人未眠。

o

o　气苍茫沉远树，春心浩荡怯啼鹃。

忽晴又雨都无准，泥污吟衫亦懒湔。

王閏

王閏　灯花

喜信今宵报与谁，玉人曾剪画双眉。

等闲开落银缸见，只是春风不得知。

王閏

王閏　登开元宫德和楼

瑞云深处碧玲珑，得道高人在此中。

玉树影迷唐旧邸，金钟声绕汉诸宫。

夜看西北天星近，晓对东南海日红。

咫尺便分仙欲路，吴山斜出锦屏风。

王閏

王閏　冬暮客中

典尽寒衣未得归，客囊惟有带来诗。

夜深月照回家梦，怕杀梅花笛又吹。

王閏

王閏　冬暄

小春气候不相同，晴却无寒有软风。

最是湘桃惊暖误，霜边偷染一梢红。

王閏

王閏　断桥春望

拾翠车闲辇路尘，山南山北杜鹃春。

谁家庭院东风里，飞出桃花不见人。

王閏

王閏　返山居

草庐梦醒旧南阳，万事灰心笑一场。

齿漱石泉消酒渴，手挼草药染衣香。

菊花夜白因添月，柿叶秋红不是霜。

大鸦今时无问字，天风时到响琴床。

王閏

王閏　访梅

月冷碧云笼野水，棱棱瘦耸吟肩起。

一天寒气湿衣裳，人在石桥香影里。

王閏

王閏　访庭植上人

苔侵坐处石头青，满屋春云不用扃。

入定醒来香印冷，一帘花雨湿残经。

王閏

王閏　访翟梅山

诸老雕零尽，江湖今有谁。

半生迁各惯，多难识君迟。

花屋春风酒，梅山雪夜诗。

莫为名钓出，世事正如棋。

王閏

王閏　风光着柳

春色桥边万缕金，娉娉袅袅弄晴阴。

笼烟罩月多情处，又见丝条染绿深。

王閏

王閏　凤仙

凤箫声断彩鸾来，弄玉仙游竟不回。

英气至今留世上，年年化作此花开。

王閏

王閏　感秋寄白云赵寺丞

囊里不藏金，相随只破琴。

每因看月夜，长动故人心。

腥草关河路，秋风楚越砧。

愁来不成睡，破壁更蛩吟。

王閏

王閏　感事

海门烟树晓青青，梦断英雄唤不醒。

多少骷髅山下泪，定随潮转浙江亭。

王閏

王閏　高冠独步

栖桀栖埘岁月深，咿咿喔喔放豪音。

九苞彩色丹山凤，春暖还须报上林。

王閏

王閏　宫词

一处承恩宴舞衣，六宫甲帐冷珠玑。

夜深听得笙歌响，知是君王步辇归。

王閏

王閏　姑苏述古

废苑春风杨柳青，啼莺犹学馆娃声。

百年气数花开落，一代兴亡潮长平。

香径迹荒舆辇绝，屟廊基在藓苔生。

繁华已逐英雄去，留得斜阳伴古城。

王閏

王閏　孤山

芙蓉十里媚薰风，岸上花开水底红。

认得孤山旧游处，酒旗摇飏树云中。

王閏

王閏　孤雁

叫入青云忆弟兄，影随双翮见分明。

黄昏独过秋江上，自拣芦花歇又惊。

王閏

王閏　孤猿叫月

天色如冰万籁沉，攀藤无伴自惊心。

啼时只有空山应，影挂寒松夜正深。

王閏

王閏　古杭感事

国事雕零王气衰，东南豪杰竟何之。

云寒废殿排班石，草卧前朝记事碑。

沙涨浙江龙去远，天宽北阙凤归迟。

可怜不老吴山月，曾照官家宠幸时。

王閏

王閏　古杭感事

入北銮舆竟不回，衔花辇路长苍苔。

九重禁地为僧舍，六代园陵变劫灰。

宋国衣冠春草绿，赵宫珠翠野花开。

虽然兴废俱天数，祸自奸臣误国来。

王閏

王閏　闺词

逢春娇病鬓蓬忪，偷拆郎书读未终。

蓦地人来无语答，含羞满面发潮红。

王閏

王閏　桂

金虫镂月影玲珑，璧叶将秋锁翠栊。

昨夜楼台风露冷，几人魂梦入林中。

王閏

王閏　和叶碧峰韵

心视功名一羽轻，能吟好句出天生。

要磨自己功夫到，肯学前人步武行。

纸上烟云才欲扫，毫端风雨已先惊。

学诗恰似求仙术，待得成时彻骨清。

王閏

王閏　胡地曲

枪旗猎猎动风缨，土雨如云杀气腥。

认得打围枯草际，霜雕飞趁海东青。

王閏

王閏　湖边夏日即事

榴花掩映在楼台，面面轩窗照水开。

一路翠萍分未合，采莲船去钓船来。

王閏

王閏　湖山即景次尹绿波

湖山掩映雁潭秋，今古诗人说胜游。

绿柳影分骑马路，赤枫叶落钓鱼舟。

前坡风送归樵笛，别墅云藏卖酒楼。

长记寻梅冰雪里，毡靴驼帽鹔鹴裘。

王閏

王閏　湖上

万红飞尽雨如烟，心事伤春哭杜鹃。

游子不来弦管歇，画船空击柳丝边。

王閏

王閏　湖上晚望

酒醒湖光生嫩凉，卧船吹笛藕花香。

游人尽逐莺花去，一片闲情在夕阳。

王閏

王閏　花港观鱼

桃花落尽杏花嫣，碧港红沉水底天。

山雨忽晴风亦退，钓鱼人在小湖船。

王閏

王閏　花下作字付叶柘山使者

花藓层层润石床，绿阴多处自生凉。

闲将笔染茶醾露，写得春辞满纸香。

王閏

王閏　寄杜北山

倦客萧萧两鬓秋，柳丝无力绊归舟。

晓风落叶辞高树，夜月行人在别洲。

千里关河乡国梦，一江烟浪古今愁。

雁声过尽青天阔，却忆同登望海楼。

王閏

王閏　寄胡雪江吟舍

萧萧叶落响风枝，隔壁无情笛又吹。

一缕碧烟灯烬落，主人眠熟客醒时。

王閏

王閏　寄友

发影明寒镜，萧萧亦自怜。

故人难会面，行客又经年。

晴雪添崖瀑，春云杂晓烟。

相思有书札，写尽夜灯前。

王閏

王閏　佳人春思

垂鬓不语立花阴，忽向东风泪满襟。

长记湖边寒食节，柳丝曾折赠同心。

王閏

王閏　金陵感秋

鱼书难寄水空流，两袖西风破黑裘。

客梦芦花晋城月，归心枫叶浙山秋。

世情老去谙方熟，愁事来时醉便休。

满目关河怀古恨，如今何处问孙刘。

王閏

王閏　京中即事

笙歌无处不繁华，春在莺莺燕燕家。

谁看少年骑马过，娇红微露隔帘花。

王閏

王閏　句

林间望断松梢路，白鹤真人尚未还。

王閏

王閏　军中乐二首

靼衫闪色织云罗，白马金鞍载翠娥。

把盏醉归营月上，胡琴捍拨采茶歌。

王閏

王閏　军中乐二首

珊瑚提榼紫金杯，毡帐藏春暖不开。

马上娇娃花满笠，随军出看打球回。

王閏

王閏　客路

匣中古剑懒重磨，难遇知音学楚歌。

老却杜鹃春不管，江南人远落花多。

王閏

王閏　客路晚春

年年吟帽客他乡，柳絮飞时日渐长。

远树云生残照没，近梅风重早晨凉。

桑条带露归蚕室，花片随泥上燕梁。

历日又催春色去，田家便有插秧忙。

王閏

王閏　哭叶柘山

雨肩山耸梅花瘦，戒饮心斋要独清。

学得晋人文更古，写如唐帖草尤精。

青衫命欠生前贵，白发诗香死后名。

魂共灵华应不散，随仙诏到五云城。

王閏

王閏　冷泉亭

天风吹断树飘声，耳洗灵泉得隐名。

流到元嘉河路变，宋时恐失晋时清。

王閏

王閏　梨花

一身娇韵倚东风，骨腻肌香易粉融。

好向晓光垂露看，杨妃梳洗出唐宫。

王閏

王閏　立春

泥牛鞭散六街尘，生菜挑来叶叶春。

从此雪消风自软，梅花合让柳条新。

王閏

王閏　立秋

西风吹绉碧纱衣，金井梧桐昨夜飞。

自汲井花调药罢，却簪秋叶满头归。

王閏

王閏　凉夜

断阶露草湿鸣蛩，桐树凉生落叶中。

月上小楼人未睡，曲栏敲遍倚西风。

王閏

王閏　柳浪闻莺

茭风猎猎水烟昏，柳影沉沉到岸根。

忽想绿阴谁打弹，啼莺飞过别花园。

王閏

王閏　六桥春望

美人娇醉落花钿，船载笙歌出柳边。

春满六桥调马路，香风飘趁玉丝鞭。

王閏

王閏　露荷

满湖云气晓生寒，蘸影蒸香润石阑。

万斛银珠无用处，翠盘擎到日光乾。

王閏

王閏　芦门归雁

芦湾风带雁声愁，苹蓼花开水国秋。

望到钱唐门外路，晚凉人倚小红楼。

王閏

王閏　旅邸秋晚二首

夜深玉树不啼鸦，照影残灯客梦家。

归计未成秋又去，水边羞见雁红花。

王閏

王閏　旅邸秋晚二首

井梧敲尽石阑风，放入斜阳水底红。

秋思渐消离思长，一声过雁翠楼东。

王閏

王閏　马嵬

梨花魂醉草伤秋，玉笛霓裳事已休。

谁信一勾罗袜内，能藏天宝许多愁。

王閏

王閏　买舟

赤阑桥上路，几度卜归期。

流水无休日，行人有老时。

潮来江势逆，月出海门迟。

风顺轻舟快，蒲帆尽夜吹。

王閏

王閏　梅花三首

茅屋寂寂烟冥冥，纸帐晓眠人未起。

天风吹动笛声寒，春满江南冰雪里。

王閏

王閏　梅花三首

溪心印影月朦胧，树剥霜皮一半空。

只见开时冰雪冻，不知花里有春风。

王閏

王閏　梅花三首

野水桥边折得看，花头开尽雪痕乾。

刚风摇动仙云坠，一夜香深玉骨寒。

王閏

王閏　梅雨

檐雨筛珠响未休，梅黄天色淡于秋。

虫依草褥墙腰语，鱼弄荷钱水面游。

浸酒药苗重石畒，湿书松气入山楼。

晚晴闲趁渔人去，学把丝竿坐钓舟。

王閏

王閏　梦中见

鹤发老人携紫竹，往来花下歌春曲。

春去春来花自开，一声杜宇巴山绿。

王閏

王閏　茉莉

炎州分得冰花脑，来伴湘波六月凉。

醉折一枝簪鬓睡，晓来印却枕痕香。

王閏

王閏　暮春

渡头步石巳平沉，三月溪流处处新。

柳絮飘零游子梦，草花清净道人心。

只消贫有诗传世，不要狂思药化金。

一片夕阳天共远，鹃声相应隔山林。

王閏

王閏　暮春即事

卖花声断雨蒙蒙，怯酒情怀易得中。

燕子自来还自去，胭脂吹老海棠风。

王閏

王閏　暮秋寄仙洲舍弟

去年泛菊醉重阳，今日谁知各异乡。

落叶石阑霜信早，败荷池屋雨声凉。

人情好恶花甘苦，世事荣枯草短长。

别有骏雕双翮健，刚风摩透入苍茫。

王閏

王閏　瀑布

青天隐隐响晴雷，绝顶流来不知处。

巨灵怒擘两山开，飞下玉龙归海去。

王閏

王閏　七夕

彩楼帘影夜沉沉，一片筛凉月似金。

倚得画栏和袖暖，看人儿女学穿针。

王閏

王閏　怯暖

怯暖新裁白苎衣，棋声深院客来稀。

春风无力晴丝软，绊住杨花不肯飞。

王閏

王閏　秦镜

色带金铜眩怪青，照人心胆已曾灵。

铸时便有山东影，不使秦皇见乱形。

王閏

王閏　秦望山

祖龙痴欲望长年，却遣君房渡海船。

枉去蓬山觅丹药，桃源亦自有神仙。

王閏

王閏　蜻蜓

轻绡剪翅约秋霜，点水低飞恋野塘。

忽趁游蜂过墙去，可怜不识百花香。

王閏

王閏　秋风把钓

寒潭水落石生衣，败叶吹来卧藓矶。

滩急不流人影去，饵丝摇飏荻花飞。

王閏

王閏　秋宫辞

蝉噪凉生玉漏秋，梦回空忆到龙楼。

妾身恨不如黄叶，得趁流泉出御沟。

王閏

王閏　秋日过京口

晚风簌簌荻花飞，络纬声乾豆叶稀。

水国易寒裘马健，织金添作海青衣。

王閏

王閏　秋深

风露损衣据，秋深怀故庐。

仆方谈夜梦，客至得家书。

子黑石莲老，柿红霜叶疏。

今年篱下菊，遥忆少人锄。

王閏

王閏　秋兴

水影沉云冷碧天，自撑小艇摘湖莲。

忽然吟得西风句，正在斜阳落雁边。

王閏

王閏　秋夜

桂香吹老月中秋，人在西风雁过楼。

半夜枕寒清梦断，银河影挂玉帘钩。

王閏

王閏　塞上曲

黄云连白草，万里有无间。

霜冷髑髅哭，天寒甲胄闲。

马嘶经战地，雕认打围山。

移戌腰金印，将军度玉关。

王閏

王閏　三潭印月

草满咸平古屋基，梅花几度换横枝。

黄昏若看一潭月，不出林逋两句诗。

王閏

王閏　山茶

蜡包绿萼日才烘，放出千枝鹤顶红。

待得雪晴春信透，翠云围绕锦屏风。

王閏

王閏　山居

屋头藓树蜕鸣蛩，池上沟泉凿石通。

香老蒲花春洞影，凉生槲叶午窗风。

泥瓶开酒留樵客。簅笠穿云访药翁。

虽是一贫清似水，定无徭役到山中。

王閏

王閏　山居即事

选定唐诗手自编，醒时消遣醉时眠。

家家云气山藏雨，处处蛙啼水满田。

松树倒生临涧影，竹根斜挂过墙鞭。

客来无可延清话，旋摘新茶瓦鼎煎。

王閏

王閏　山居即事

闲居却笑俗人忙，又欲移门向野塘。

午爨松脂粘斧腻，晓行云气湿衣凉。

长生瑶草成丹药，万岁灵藤结紫香。

林下知心时有月，黄昏相伴入藜床。

王閏

王閏　山中

荣枯皆定数，枉作送穷吟。

有色非真画，无腔是古琴。

青松秦世事，黄菊晋人心。

尘外烟萝客，相寻入远林。

王閏

王閏　山中即事

落花流出石崖泉，疑是山中有隐仙。

路隔深林看不见，斧樵声在碧云边。

王閏

王閏　山中述怀柬详议梅磵四弟

春入青山伴白云，市朝新事不曾闻。

心无利欲愁都散，路有仙凡悟便分。

夜月蕉花秦世梦，寒烟草子宋时坟。

抽丁不到空林客，自采枫香礼斗君。

王閏

王閏　涉世

甘苦炎凉已遍经，少年磨洗晚年成。

脚行险处人都错，心放宽时事自明。

阅世兴衰天有眼，随时消长水无情。

一身收拾归绳墨。才动千条万绪生。

王閏

王閏　深春

夹泥花上燕巢边，翠箔桑空蚕又眠。

天气才晴风候别，坐看盆藕出双钱。

王閏

王閏　深春

燕子来时春又休，暖风吹绿上枝头。

绣帘不隔茶醾月，香影无人自入楼。

王閏

王閏　时事

羽书飞报南州捷，百万戎师尽转官。

豪杰危中成事易，规模狭处济时难。

云生杀气雕旗暗，风肃军声虎帐寒。

何日山河□□□，□□□□旧衣冠。

王閏

王閏　寿光宫

井气蒸云湿石栏，白头道士自烧丹。

开门风带琴声出，一阵松花满醮坛。

王閏

王閏　书怀

处世功名莫躁为，识时机变在防危。

吉凶有数曾参易，胜负无心不着棋。

事向直中多骨突，人于财上重交知。

后车能悟前车覆，箴警何须座右碑。

王閏

王閏　暑夕三首

草蚊声歇树鸣螀，碧汉无人夜气凉。

起向翠炉更宿炭，一丝沉水有残香。

王閏

王閏　暑夕三首

枕石云边睡一场，藓花泉洞碧松香。

朱门正役风车苦，不识山中有此凉。

王閏

王閏　暑夕三首

夜深月晒碧荷香，傍水亭台易得凉。

更剪遮窗蕉叶去，放教山影入藤床。

王閏

王閏　蜀葵

片片川罗湿露凉，染红才了染鹅黄。

花根疑是忠臣骨，开出倾心向太阳。

王閏

王閏　述怀

平生自笑拙经营，薄有泉田税犊耕。

实地立身终是稳，权门炙手不为荣。

孤山名以吟梅重，彭泽官因爱菊轻。

尘世几人贪富贵，可怜头白竟无成。

王閏

王閏　述怀

心如冰静已无波，劫世虚言莫问他。

老眼易昏书字大，醉言难谨忤人多。

山厨烟火烧红叶，水国衣裳制绿簑。

浊富清贫分两路，高眠不管吏徵科。

王閏

王閏　水阁纳凉

云碧纱厨水阁中，鸳鸯花冷枕玲珑。

描金团扇无人用，一阵荷香一阵风。

王閏

王閏　水居

飞鸥贴水水连天，一半青山一半烟。

日暮潮回渔父醉，不知船阁浅沙边。

王閏

王閏　水乐洞

一派宫商石壁中，此腔不与世人同。

分明水府真韶乐，几换兴亡曲未终。

王閏

王閏　水仙

银台香露洗金户，玉佩飘飘醉欲飞。

想是龙宫春宴罢，凌波归早湿绡衣。

王閏

王閏　睡海棠

费尽胭脂捻得成，杨妃醉后越娉婷。

定应梦着三郎事，吹老春风不肯醒。

王閏

王閏　四皓

安罢储宫便又回，商山高卧白云堆。

刘家大家虽能定，也堕留侯计出来。

王閏

王閏　送默然上人归天台

孤云不定心，持缽度寒林。

野饭青蒲洁，秋程黄叶深。

海风潮水发，山雨晓烟沉。

归到石桥日，应看瀑布吟。

王閏

王閏　送友竹弟入京

送君去作江湖客，我亦心飞逐海鸦。

有竹有梅须歇舫，可诗可酒便为家。

秦楼夜月听传曲，辇路春风看卖花。

吊古须瞻岳王墓，留题好句入栖霞。

王閏

王閏　苏小小墓

同心难结绣云长，红玉沉泥草亦香。

娇魄年年寒食节，定应湖上作鸳鸯。

王閏

王閏　宿江上

茫茫海树远生烟，推过篷窗对月眠。

半夜橹声摇梦醒，趁潮多有渡江船。

王閏

王閏　宿青草渡

夜深犹有去来船，长江倒影涵青天。

鹤寒梦觉松梢月，流水残梅浸香雪。

山翁呼儿沽酒归，独客有感未睡时。

提剑起舞摇斗宿，醉里天风生两袖。

王閏

王閏　宿西湖上竺

不收石上着残棋，山月无声鹤睡时。

落叶打窗霜满屋，有僧吟得夜寒诗。







卷400

王閏

王閏　宿香严院

地炉煨火柏枝香，借宿寒寮到上方。

山近白云归古殿，风高黄叶响空廊。

敲门僧踏梅花月，入夜猿啼枫树霜。

梦醒不知窗日上，时闻经磬出松堂。

王閏

王閏　孙花翁墓

词入秦楼唱至今，夜魂应共水仙吟。

坟前几树桃花月，照得风流不死心。

王閏

王閏　踏雪寻梅

探春绕遍玉阑干，香暗冰痕屐齿寒。

怕有花头遭冻损，枝枝呵手掐来看。

王閏

王閏　题友人诗集

学诗玄妙似参禅，又似凡人去学仙。

吟得悟时皮骨换，一天风露响灵蝉。

王閏

王閏　铁塘江

凉丝疏柳条，秋满石阑桥。

吴越兴亡事，晨昏来去潮。

云开天日近，水接海山遥。

望到西陵渡，风帆影自飘。

王閏

王閏　晚春即事

云气不分明，天阴忽又晴。

喜凉溪鹊浴，知雨沼蛙呜。

仙药黄精饭，斋蔬白蕈羹。

惜春吟未就，闲踏落花行。

王閏

王閏　吴江旅思

千丝杨柳拂征蓬，一望菱花漾晓风。

人在画楼高处立，鹭鸶飞入水晶宫。

王閏

王閏　吴山旅楼秋望

桂香风老鬓飕飕，添着湘罗小夹裘。

烟锁亭台青嶂晓，露寒帘幕画堂秋。

雁来花发芙蓉浦，燕去影疏杨柳楼。

隔岸梧桐易憔悴，未霜叶落满河舟。

王閏

王閏　午睡

枕书午睡正朦胧，云翠风凉透葛中。

唤醒一床蝴蝶梦，虬鸦声在隔楼东。

王閏

王閏　西湖

南北高峰叫杜鹃，斜阳浮翠断桥边。

画船归处江湖梦，一半楼台杨柳烟。

王閏

王閏　西湖春晓

金波滟滟日煇煇，绿树牵风晒柳丝。

湖阔翠禽飞不过，浮荷叶上立多时。

王閏

王閏　西亭新暑

水晶帘挂小池亭，茉莉花香酒易醒。

日影不摇风力软，蟢丝绊落翠晴蜓。

王閏

王閏　惜别

袂分鸳锦梦双残，一线啼痕枕未乾。

门掩青灯人自去，杏花风起落花看。

王閏

王閏　惜春

阑干曲曲柳阴阴，路积残红半指深。

却谢多情双燕子，飞来飞去说春心。

王閏

王閏　溪村

水路随山转，溪晴踏软沙。

斜阳晒鱼网，疏竹露人家。

行蟹上枯岸，饥禽衔落花。

老翁分石坐，闲话到桑麻。

王閏

王閏　溪村即事二首

村村绿树起青烟，隔岸行人叫渡船。

昨夜不知何处雨，水推枯叶出溪边。

王閏

王閏　溪村即事二首

春深水暖鳜鱼肥，腰筥山童采蕨归。

一路蜜蜂声不断，刺花开遍野蔷薇。

王閏

王閏　溪村晚望

宿路分行落照边，村藏深树远吹烟。

天然诗句无人识，划记寒沙抄一篇。

王閏

王閏　喜凉

吹笛何人在小楼，夜深不下玉帘钩。

凉风敲落梧桐叶，片片飞来尽是秋。

王閏

王閏　仙源即事

山花幽草自成春，深入仙源欲避秦。

地僻不知南北事，相逢尽是种桃人。

王閏

王閏　仙源即事

避世移家入乱山，松风杉雨打窗寒。

床头一卷麻衣易，自点松明尽夜看。

王閏

王閏　仙源即事三首

鼎沸秦汤满世间，恨无凉雨洗松关。

道人识破先天易，又欲携包过别山。

王閏

王閏　仙源即事三首

开试丹头采异方，归来洗药井中香。

松花酒后黄精饭，卧看青山到夕阳。

王閏

王閏　仙源即事三首

泥炉松火带烟青，汤沸轻潮响瓦瓶。

坐睡醒来窗上月，梦魂疑在浙江亭。

王閏

王閏　咸阳

劫灰飞出祖龙宫，六国强吞总是空。

独有椒兰香不散，春风移过草花中。

王閏

王閏　谢靳石门道籾见访

石门仙人云霞裳，飘飘飞佩来山房。

松间看鹤不相见，灵风满路馥天香。

王閏

王閏　谢尹绿坡见访

棕鞋闲踏软红尘，道眠青山认得真。

不是江湖相识者，谁来泉石访幽人。

夜寒草屋三更雨，心事梨花一片春。

莫笑家风太枯淡，地垆温酒话逃秦。

王閏

王閏　雪夜二首

松屋篝灯伴夜阑，闭门不管雪花寒。

调朱旋滴梅瓶水，读过唐诗再点看。

王閏

王閏　雪夜二首

落在空中似雨飞，成花因被紧风吹。

销金帐掩红娇处，暖护歌声醉不知。

王閏

王閏　燕

野棠开后忽飞来，又趁秋风海上回。

到国依栖应有梦，巢空月落旧楼台。

王閏

王閏　杨柳词

二月垂丝拂翠楼，画眉如妒逞风流。

成花又惹分离恨，去作浮萍送客舟。

王閏

王閏　尹绿坡闲吟所

苔痕分路见人家，犬护篱根卧落花。

一片林塘诗境界，四时花果隐生涯。

锄山拣日春栽药，汲水和云夜煮茶。

耕录有文须点看，旋摇松露入原砂。

王閏

王閏　饮散

春风吹动漏声残，醉后归来独倚阑。

雨湿落花飞不去，乱红粘满石棋盘。

王閏

王閏　萤

竹风吹动草根尘，熠熠高底自照身。

每夜囊盛光到晓，书斋送舆少灯人。

王閏

王閏　涌金门

涌金门外看花朝，步去船归不见遥。

一派笙歌来水上，鹭鸶飞过第三桥。

王閏

王閏　游仙词三十三首

紫云缭绕玉城开，张许真人入奏台。

大帝正答雷雨事，宝函捧出又回来。

王閏

王閏　游仙词三十三首

金钟三响紫微宫，玉树烟飘辇路风。

彩凤已衔仙诏去，九天朝罢五云中。

王閏

王閏　游仙词三十三首

宝花如雨落龙楼，上界遥观下界秋。

金凤一声天欲晓，银河光趁月西流。

王閏

王閏　游仙词三十三首

月斜天路晓风清，缥缈云开见玉城。

无数小仙参阙罢，相逢只是说长生。

王閏

王閏　游仙词三十三首

龙楼凤阁起霞光，阙下排班待玉皇。

惟有栾巴来得晚，满身犹带酒痕香。

王閏

王閏　游仙词三十三首

百万仙兵护帝车，宝光云篆自成书。

庞刘元在天医院，雷祖时差过玉虚。

王閏

王閏　游仙词三十三首

瑶阶晴日弄轻红，扫地湘童立晓风。

金锁沉沉春洞寂，玉琴声出落花中。

王閏

王閏　游仙词三十三首

绿鬓毛姑翠羽衣，口中犹自说秦时。

琼丝小筥无人见，藏有麟洲五色芝。

王閏

王閏　游仙词三十三首

扁上金书洞府名，沉沉珠树彩云轻。

碧桃风卷箫声去，弄玉乘鸾看月明。

王閏

王閏　游仙词三十三首

醉归紫府月流光，霞色仙衣散异香。

闲把玉箫吹一曲，九天风露欲飞霜。

王閏

王閏　游仙词三十三首

玉蕊亭边集翠娥，琅環声和万年歌。

月斜酒散天风冷，鸾鹤扁跹渡绛河。

王閏

王閏　游仙词三十三首

珊瑚老树百花开，玉色灵泉滴翠崖。

弹罢瑶琴黄鹤至，紫泥湿透藕丝鞋。

王閏

王閏　游仙词三十三首

懒向东溟钓碧波，醉时自唱太平歌。

银竿插在灵河畔，闲把龙须作玉簑。

王閏

王閏　游仙词三十三首

昨夜三清醮罢迟，步虚声逐翠云飞。

小仙自向人间去，留得青词袖里归。

王閏

王閏　游仙词三十三首

西母瑶池宫殿高，夜明帘卷玉丝绦。

隔云听得东方笑，三度曾偷碧树桃。

王閏

王閏　游仙词三十三首

全家童女在云边，都是人间得道仙。

甲子无穷春不老，研金写尽蕊珠篇。

王閏

王閏　游仙词三十三首

夜半瑶宫上会开，龙车声轧凤飞来。

演穷灵宝玄元法，大梵天仙带月回。

王閏

王閏　游仙词三十三首

看了金书看水流，刚风吹鬓不知秋。

碧瞳仙过天河去，戏擘云衣作彩舟。

王閏

王閏　游仙词三十三首

朝罢群仙退玉墀，天风吹绉六铢衣。

左慈闲戏神仙术，五色霞杯绕洞飞。

王閏

王閏　游仙词三十三首

偶巡三岛过瀛洲，闲把新绦击海虬。

忽报词臣当直日，灵风吹到五云楼。

王閏

王閏　游仙词三十三首

游遍蓬莱到水都，龙宫书请注龙书。

月明长啸独归去，海上行乘赤鲤鱼。

王閏

王閏　游仙词三十三首

金光倒射玉楼台，海上仙人采药回。

花下闲谈尸解事，葛翁忽跨白驴来。

王閏

王閏　游仙词三十三首

华山九节玉菖蒲，千度秋风叶不枯。

洞里久餐松乳餍，秦人还识此根无。

王閏

王閏　游仙词三十三首

三尸魄重药难医，一个丹瓢一剑飞。

历尽大罗天下路，无人肯吃又藏归。

王閏

王閏　游仙词三十三首

灵液长流满地香，洞中多是散仙房。

金炉煮就金精汁，欲献元君未敢尝。

王閏

王閏　游仙词三十三首

天诏旌阳上玉宫，功成鸡犬亦无踪。

独留铁柱难飞去，要锁东溟老毒龙。

王閏

王閏　游仙词三十三首

飞佩乘风海上游，鹿洲有路透炎州。

仙人养就千年鼠，时采长毛织火裘。

王閏

王閏　游仙词三十三首

金甲雷丁出巽宫，丹幢翠节拥灵童。

五更飞去雌雄剑，一夜盐池碧水红。

王閏

王閏　游仙词三十三首

仙令王乔面玉墀，天香薰透绿荷衣。

谁知脚底青丝舄，化作双凫傍日飞。

王閏

王閏　游仙词三十三首

龙脑包薰满洞香，韩湘酒熟在瑶缸。

几番醉怕春云暖，闲却鲛绡紫石窗。

王閏

王閏　游仙词三十三首

天花子落月中楼，香满三千世界秋。

下有老人常斫树，至今玉斧不曾修。

王閏

王閏　游仙词三十三首

修成功行满三千，或在人间或在天。

留下九还丹一粒，城南老树得升仙。

王閏

王閏　游仙词三十三首

月娥树上赤花香，羽帐琼楼子夜长。

玉兔白蛙身不老，水银一臼结玄霜。

王閏

王閏　渔父吟

竹丝篮里白鱼肥，日落江头换酒归。

只恐明朝江雪冻，老妻连夜补簑衣。

王閏

王閏　寓龙虎山示张炼师

莲盂送别万峰云，龙虎山前过小春。

草履惯穿枯岭叶，布衣犹带旧京尘。

毡寒不见游仙梦，路远谁怜倦客贫。

东望海门归未得，北风吹雪满唐巾。

王閏

王閏　元宵

柳院春归雪未乾，试灯歌巷月痕寒。

懒随翠影红香走，自买梅花插烛看。

王閏

王閏　月洞书屋

自咏自书粘壁上，何须古画与名碑。

隔墙风落闲花片，日日飞来入砚池。

王閏

王閏　月色催花

湖中暖动采香船，晴入泥痕斗草天。

红影一阑春欲透，趱开桃杏向阳边。

王閏

王閏　月夜

不眠行绕石池吟，月色如银夜正深。

山路无风枯叶静，时闻露滴响空林。

王閏

王閏　月夜敲砧

沉沉万籁满天星，药兔秋声处处明。

落尽灯花人欲睡，一檐桐影捣衣声。

王閏

王閏　早行

客程因太早，却费一更眠。

落月已归海，残星犹在天。

橹声荷叶浦，萤火豆花田。

隔岸谁家起，青灯远树边。

王閏

王閏　赠雷相士

心事分明说与君，功名已付峡西云。

只须相我穷吟骨，清比唐人得几分。

王閏

王閏　赠棋士

我为诗穷子亦穷，两穷相遇说飘蓬。

记从活处寻高着，莫泥区区死局中。

王閏

王閏　赠星士

我命梅花好与同，生来清苦雪霜中。

易堂有历曾推算，才得春风运便通。

王閏

王閏　征妇词

日日妆楼望雁回，雁回郎不寄书来。

谁知别后身宽窄，欲送寒衣未敢裁。

王閏

王閏　重午

丝丝梅雨湿榴花，处处钗符袅鬓鸦。

醉听画楼思远曲，艾枝簪满碧巾纱。

王閏

王閏　重阳纪怀

篱根醉倒任斜阳，隔夜茱萸便不香。

莫把黄花遮破帽，教人见我鬓边霜。

王閏

王閏　紫极宫

拜章台上月如霜，云湿阑干面面凉。

道士醮归秋夜净，满身薰得紫藤香。

王子俊

王子俊　长风纸平渡

剪纸铺平江，雁飞晕字双。

秋山青隔岸，谁启读书窗。

王子俊

王子俊　淳熙内禅颂

太初冥冥，孰究孰营。

羲仪图之，靡丽於成。

有圣惟勋，疏之瀹之。

斧其不条，而荒度之。

匪世不阜，匪穹不佑。

可燕可守，而勋以不有。

乃逊於华，与世为公。

何以告之，曰允执其中。

华述厥志，亦以命文命。

庇克念厥绍，以共阐厥盛。

皇皇惟天，而勋则之。

绝德与功，绍者克之。

我瞻我稽，阅世惟千。

泯泯芬芬，曾莫闯厥藩。

天将开之，必固培之。

厥培以丰，古尚克回之。

岂惟回之，视培浅深。

轶而躏之，视我斯今。

粤岁已酉，二月壬戍。

天仗宵严，彤廷晓跸，

穆穆寿皇，如天斯临。

群后在位，奉承玉音。

曰予一人，实倦於勤。

退处北宫，以笃於亲。

赫是大宝，畀我圣子。

圣子惟睿，天命夙以启。

不吝於权，盍居乃功。

释焉不成，惟寿皇之公。

寿皇之公，其孰发之。

念我高宗，中心怛之。

始时春秋，五十有六。

向用康宁，以燕遐福。

亟其与子，於密退藏。

其子为谁，繄我寿皇。

寿皇承之，匪亟匪徐。

二十八年，四方於於。

国是益孚，生齿益蕃。

於野於朝，肃肃闲闲。

圣子重晖，如帝之初。

於千万年，曾靡或渝。

熟条不根，熟委弗源。

念我高宗，允逊孔艰。

匪高宗是怀，艺祖之思。

洗时之腥，仁涵於肌。

灵旗焰焰，平国惟九。

其酋既贷，矧彼群丑。

吾子吾孙，吾士大夫。

毋刻尔刑，顾质之书。

尔有嘉言，尔则我告。

我赏我劝，如彼害何悼。

不以干戈，而置诗书。

维彼槐庭，谓匪儒弗居。

列圣一心，讳兵与刑。

维鲠言是听，惟大猷是经。

钟我高宗，启我寿皇。

爰及圣上，笃其明昌。

惟是四条，式克至今。

艺祖高宗，寿皇之心。

匪时匪今，振古之式。

式勿替厥度，亦以燕罔极。

帝开明堂，百辟来贺。

四夷攸同，莫敢或讹。

不肃不厉，不震不竦。

焯其旧章，贻我垂拱。

勋迫耄，乃禅於华。

华逮陟方，俾夏建厥家。

孰如高宗，及我寿皇。

与龄方昌，而遽晦厥光。

帝降而王，功弗德之逮。

庸不列五帝，而祖三代。

孰如我皇，惟德崇崇。

显号鸿休，蔚其并隆。

维时寿皇，万寿无疆。

日三受朝，衮冕煌煌。

维时皇上，治益底厥极。

亲心载宁，万邦以无斁。

万姓讴歌，於室於涂。

微臣作颂，以对於康衢。

王子俊

王子俊　代漕使宴贺帅平蛮转官乐语

紫橐仙人云锦裳，碧油幢下受降羌。

三边外扫烟尘静，一札中含雨露香。

天上即归扶日毂，樽前莫惜醉霞觞。

主宾情分今如许，饮罢相携入帝乡。

王子俊

王子俊　代吉席宴都运焕章校书知府亲家致语

天唤风雷落诏黄，身披云锦护天章。

日随汉使旌旗暖，路入韩城草木香。

即上星辰扶北极，先持衣钵付东厢。

不知今夕端何夕，且向梅花顿举觞。

王子俊

王子俊　代宴费大参乐语

相君曩岁转洪钧，手散阳和处处匀。

衮服肯迂今日驾，锦城便胜去年春。

珍台多暇何妨醉，左席犹虚正要人。

饮罢天边有消息，催归一骑走红尘。

王子俊

王子俊　代赵漕使时秩酢帅燕会乐语

星轺夜落锦江边，万里来依刺史天。

才了铨衡三考绩，便勤督府一金筵。

绿尊敬酢青田酒，翠袖争扶紫橐仙。

饮罢嘉定归底处，三槐阴里望貂蝉。

王子俊

王子俊　和徐思叔题贫乐图

大儿阻饥颇废书，小儿忍寒粟生肤。

妇纵有禅无一襦，不敢缘此相庸奴。

王子俊

王子俊　贺李宪校书生子

乃翁学海深无底，材如莫耶淬清水。

天教乞与玉麒麟，拍手欢呼为公喜。

雪峰千丈玉嶙峋，玻璃之江浸秋昮。

可怜秀气无着处，都为此子融精神。

昨夜使星光耿耿，旁边却有庚星影。

起来瑞霭迷绮筵，玉果犀钱试汤饼。

乃翁著书身为舑，私稿自有一石渠。

行看一日诵千纸，不必更读他人书。

乃翁勋名已如许，如何免得洪钧府。

请更撰成经国谱，付与郎君踵前武。

王子俊

王子俊　贺彦泽新得子

君不见白居易，五十八岁方得嗣。

当时立名曰阿崔，香绷绣襦胎发腻。

又不见元微之，五十八岁方生儿。

当时立名曰道保，可望成家得力时。

西邻有亲曰彦泽，天与明珠堪爱惜。

今年年方四十三，甲庚少似唐元白。

葛仙溪前燕子楼，燕子未老人风流。

一年一度作汤饶，但愿年年逢麦秋。

王子俊

王子俊　句

病客欲眠浑不寐。

王子俊

王子俊　句

并舍者谁清可喜，各家之竹翠相交。

王子俊

王子俊　句

安排流水落岩前。

王子俊

王子俊　句

再见山城石井边。

王子俊

王子俊　句

归去来兮觉今是，不知我者谓何求。

王子俊

王子俊　句

沙鸥背人去。

王子俊

王子俊　句

数椽月屋爱岩阿。

王子俊

王子俊　句

云林好处欲留脚。

王子俊

王子俊　总使生日乐语

丹青步武是家传，夜泛灵槎下九天。

才看收驹霜满节，旋观董饷地流钱。

初天有谱行归辅，阅世无疆不计年。

馏支锋车趣东去，座中舐亦俱仙。

王子昭

王子昭　咏练川

吴淞江上流来水，鸭绿粼粼漾清泚。

东风无力蔼清光，一片縠纹吹不起。

夜来雨涨三尺深，鵁鶄鸂鶒争浮沉。

芹芽迸土抽白玉，柳线拂浪摇青金。

锦袍先生乘一舸，此处恍然天上坐。

閒听渔郎唱棹歌，遥指奇峰三四朵。

堤旁有人新结庐，轩窗瞰水宜幽居。

村童唤渡去沽酒，野叟就船来买鱼。

风清月淡堪娱乐，笑掬沧浪缨可濯。

何须寻访武陵溪，不必思吞云梦泽。

下流香水正迟迟，草边得句何新奇。

地灵人杰萃斯景，尚传灵运严维诗。

桃花浪暖鱼游处，三十六鳞欲飞举。

有龙若向此中蟠，早为苍行作霖雨。

王自中

王自中　题敬荣堂

白首同居四弟兄，由渠能敬故能荣。

细看鸿雁飞翔意，可见鸤鸠均一情。

绝少分甘贫亦乐，较长争夺势终倾。

黄堂今日亲行酒，欲与邦人作范程。

王自中

王自中　迓杨诚斋

江东使者行部归，信帆一只桨四枝。

昨夜水深泥三尺，系在谁家屋外篱。

我欲遣人问消息，个样船多人不识。

却有一事差事徵，隔船听得哦诗声。

王宗道

王宗道　春閒

最喜逍遥泉石间，幽居四面绕青山。

草迷荒径人稀到，花压重门昼自关。

古刹风传钟磬远，平畴雨过桔槔閒。

荷鉯手劚园中笋，佐酒三杯壮客颜。

王宗贤

王宗贤　茶岭

秀钟天柱产灵芝，造就仙芽发嫩旗。

采向先春烟露里，喊山凤尾岂为奇。

王宗贤

王宗贤　大涤洞

符札深投进玉函，琅琅震响穴难探。

隔凡不许游人到，一窦中藏万丈潭。

王宗贤

王宗贤　大涤山

穹崇千尺压群峦，终日登临兴未阑。

佳趣清幽尘自涤，升天犹有许君坛。

王宗贤

王宗贤　舫斋

满船载月归时趣，泛宅浮家避世狂。

趺坐舫斋能静嘿，神驰游宴无何乡。

王宗贤

王宗贤　九锁山道中

山萦九锁路幽深，古木高森积翠阴。

自是仙家风景异，欣欣杖策步云林。

王宗贤

王宗贤　九锁山路口

九锁山深隐洞天，一峰柱耸现云巅。

从兹可达栖真境，透入青霄会众仙。

王宗贤

王宗贤　龙蜕洞

羽人游洞获龙骸，知是鳞潜蜕骨来。

岩穴嵌巉深数丈，惊人蛇虺隔凡才。

王宗贤

王宗贤　题漱玉馆

寓馆欣传漱玉名，泉流古窦响琮琤。

幽窗偃息惊回梦，误听虚檐雨滴声。

王宗贤

王宗贤　天柱山

擎天一柱出群峰，时见真仙隐化中。

瑞应中都成福地，伯元主宰有神功。

王祖弼

王祖弼　题汪水云诗卷

相逢邂逅不相期，又是江湖一段奇。

我辈恨生南渡后，道人啸出北征诗。

百年岁月心虽老，万晨江山梦已驰。

细阅行程更相问，河情久说水涟漪。

王遵

王遵　题黄陵二妃祠

帝子当年恨几多，楚山千叠郁嵯峨。

泪痕点滴留斑竹，宝瑟悲凉隔素波。

妫沬旧存虞史载，苍梧谁证汲书讹。

凄凉吊古堪伤处，那更潇湘接汨罗。

王佐才

王佐才　答秦兵部求墨竹

夜到茆亭近竹篱，影随寒月下苔墀。

吟余未懒萧痚兴，曾写离披一两枝。

王佐才

王佐才　答秦兵部求墨竹

墨传高节未为精，虚辱佳篇拂素屏。

不敢持毫强羞缩，喜公心已厌丹青。

王佐才

王佐才　画虎

炳毛威骨自精神，好祝提毫点刷人。

纵使不成犹胜狗，休添角翼乱天真。

王佐才

王佐才　刘帅画道林冬景

破墨方纨趣向深，烟峦幽景锁冬阴。

溪头雪细春生牖，岩脚风清昼满襟。

千里断云藏片石，一江流水映痚林。

长沙妙迹谁传宝，龙阁精神学士心。

王佐才

王佐才　赠昙润画鹑

饮啄飞鸣各后先，当时操笔想中传。

生来野态无拘束，万里秋风自在天。

王佐才

王佐才　赠徐微中画龙

阴阳变化万物从，其间至神惟真龙。

庸夫俗眼不得见，或跃或潜无定迹。

后来高士探元窟，素缣摹画求形容。

在昔擅名能几人，争为妍巧夸殊力。

东朐徐氏奋奇趣，俊笔醉挥欺古风。

为余好事辄写寄，老鳞苍鬣惊盲聋。

怒抟沧海喷白浪，暗拖暮雨横长空。

双双头角战初罢，奔腾半没寒云中。

只恐霹雳生坐上，扑牙活动拿寰穹。

轩昂当世称独步，贵臣褒誉闻宸聪。

黄金扇成争进入，雄声一日喧深宫。

从此毫端愈珍重，千岁万岁传无躬。

王佐才

王佐才　赠徐子虚画鱼

我尝放意游江湖，喜从钓叟观真鱼。

有时临溪行复坐，秋水无风鱼自如。

鳞鳞鬣滑随上下，回旋戏跃形皆殊。

两两相逢若对语，聚头戢戢摇双须。

忽然散漫皆游去，一半掉尾潜菰蒲。

往来得所弄晴色，圆皮触动生浮珠。

困依垂杨看不足，尽日忘归谁与俱。

自从北走尘土窟，十年不复瞻蒪鲈。

凭谁画出江湖趣，东海今闻徐子虚。

毫端夺得生时意，京师好事争传摹。

写成双幅辄遗我，展舒活动惊堂隅。

穷搜前古少奇笔，此本只恐人间无。

任教涸辙强濡沫，对面相忘千里书。
