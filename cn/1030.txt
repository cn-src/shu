全宋诗：高
　高安斋　晚梅
　高伯易　句
　高昌　登洪庆观河亭
　高达　句
　高道华　章华台碑
　高得心　林下读书
　高登
　　高登　病中杂兴
　　高登　陈少阳赠官
　　高登　辞馈金
　　高登　杜门
　　高登　归途叹
　　高登　还山招陈希韩
　　高登　九日
　　高登　句
　　高登　立冬道中
　　高登　临别示子
　　高登　留别
　　高登　冒寒行风雨有感
　　高登　梦游故山
　　高登　觅蠹椽
　　高登　七夕
　　高登　乞米
　　高登　上元
　　高登　水涨谢邑宰送米
　　高登　思归
　　高登　似春阁
　　高登　送元大
　　高登　小原欲归
　　高登　偕学子游都峤
　　高登　言怀
　　高登　中秋月
　　高登　自叹
　高觌　海棠
　高定子　祷雨作
　高遁翁
　　高遁翁　春暮
　　高遁翁　僻性
　　高遁翁　秋晚
　　高遁翁　甥舅同登进士亦世之不易得者今幸逢其会因吟一律以寄一以表祖宗积
　　高遁翁　市桥晚坐
　　高遁翁　晓径
　　高遁翁　自咏遁翁
　高辅尧　登山顶
　高公泗
　　高公泗　港口野步怀归
　　高公泗　吴中羊肉价高有感
　　高公泗　峡塾讲中庸第二章
　高荷
　　高荷　答山谷先生
　　高荷　国香
　　高荷　和山谷题李亮功家周昿画美人琴阮图
　　高荷　句
　　高荷　蜡梅
　　高荷　上黄太史
　　高荷　诗一首
　高横槎　句
　高衡　题碧落洞
　高衡孙　高塘桥
　高华　章华台碑
　高吉
　　高吉　读渊明传
　　高吉　胡不归二首
　　高吉　倦游
　　高吉　快阁
　　高吉　觅桂花
　　高吉　墨梅
　　高吉　秋窗杂兴
　　高吉　塞南
　　高吉　试长沙胡邦明墨
　　高吉　送客之楚
　　高吉　巫秀丽为四川之奇观其一晴
　　高吉　忆潇湘故人
　　高吉　有所思
　　高吉　雨肥
　　高吉　庾岭
　高景山　留宿灵岩
　高迈
　　高迈　道傍菊
　　高迈　寒梅野雀图
　　高迈　建德县咏怀
　　高迈　勉婿史弥大
　　高迈　夜泊李阳驿
　高某　句
　高攀　大涤洞天留题
　高仁邱　题凤林桥
　高鎔　春日田园杂兴
　高善濂
　　高善濂　洞庭晚望七首
　　高善濂　岳阳楼晚眺即事叠韵四首
　高绅
　　高绅　咏华林书院
　　高绅　游峡山飞来寺
　高氏
　　高氏　红梅花
　　高氏　人日
　高述
　　高述　赋玉溪寺石菖蒲
　　高述　句
　　高述　流花亭
　　高述　玉溪晓步
　高斯得
　　高斯得　编局
　　高斯得　病起二首
　　高斯得　不浮次歆予亦再赋
　　高斯得　不浮弟摄兴国守书趣其归
　　高斯得　不浮欲卜居霅川而未决再韵趣之
　　高斯得　陈枢密挽诗二首
　　高斯得　池荷就衰有感
　　高斯得　齿落
　　高斯得　出其东门行
　　高斯得　春日偶成
　　高斯得　次魏明已表弟韵送刘长翁赴福建仓
　　高斯得　次韵北涧禅师留别
　　高斯得　次韵不浮弟自金陵相过
　　高斯得　次韵不浮和东坡端午游真如寺
　　高斯得　次韵不浮问疾末章及蝗
　　高斯得　次韵戴石屏见寄
　　高斯得　次韵戴石屏见简二首
　　高斯得　次韵方泳道见寄
　　高斯得　次韵功远兄惠诗见劳
　　高斯得　次韵李通甫赋中秋
　　高斯得　次韵刘养源见寄
　　高斯得　次韵刘养源见寄二十韵
　　高斯得　次韵刘友鹤端午三首
　　高斯得　次韵上饶温淳投赠
　　高斯得　次韵施秀才新楼有赋
　　高斯得　次韵王秉纯投赠三十韵
　　高斯得　次韵王深道寄题其弟敏道菊山
　　高斯得　次韵王深道见寄
　　高斯得　次韵王深道领客登翠屏
　　高斯得　次韵徐景说赠安象祖
　　高斯得　次韵徐影说见寄并呈牟存叟
　　高斯得　次韵雪寒郡中粜米食源有赋
　　高斯得　次韵养源避暑西湖
　　高斯得　次韵养源双溪阁野眺
　　高斯得　次韵俞掞县尉见赠钓台赋梅
　　高斯得　次韵詹丞贺得祠
　　高斯得　次韵张{上须下立}见寄
　　高斯得　次韵赵郎中泛舟之作
　　高斯得　次韵赵庸斋贺除闽漕
　　高斯得　次韵赵庸斋见寄
　　高斯得　次韵周子车喜雨
　　高斯得　存斋牟端明挽诗
　　高斯得　耽书
　　高斯得　道中遇雨
　　高斯得　邓侍郎再和予亦再答
　　高斯得　冬大雷电
　　高斯得　读荆轲传
　　高斯得　读陆逵常簿奏篇喜而赋
　　高斯得　读梅福传有感
　　高斯得　读书
　　高斯得　读天台侍郎黄公神道碑
　　高斯得　读谢章奏疏赋朝阳吟
　　高斯得　读哲宗长编
　　高斯得　端午日觞客东湖遇雨移饮寿台楼分韵得壁字
　　高斯得　端午小饮分韵得身字
　　高斯得　感事
　　高斯得　孤愤吟上十韵
　　高斯得　孤愤吟十三首
　　高斯得　官田行
　　高斯得　龟溪即事五首
　　高斯得　鬼瞰吟
　　高斯得　和刘养源
　　高斯得　鹤林吴尚书挽诗二首
　　高斯得　鸡祸诗
　　高斯得　记二首儿四日雷二异
　　高斯得　建宁府鹿鸣宴诗
　　高斯得　建宁府宴徐意一知院乐语
　　高斯得　閒中读书次第
　　高斯得　江夫人挽诗
　　高斯得　劫桑叹
　　高斯得　近者昌言多出诸贤之后有感一首
　　高斯得　九日分韵得花字
　　高斯得　九日会客面岳亭以采纳菊东篱下悠然见南山分韵得采字诗
　　高斯得　酒阑
　　高斯得　绝交行
　　高斯得　立春日集杜句
　　高斯得　吏道
　　高斯得　刘友鹤以诗赠别次韵送之
　　高斯得　莫恃势行
　　高斯得　暮春即事
　　高斯得　平生欲一游金陵而不得再用韵简不浮
　　高斯得　劝农有感三首
　　高斯得　三丽人行
　　高斯得　桑贵有感
　　高斯得　觞客海棠下以东坡诗红萼是乡人之句分韵予得丝字
　　高斯得　生日自嘲
　　高斯得　时雪应祷周子车和东坡所次柳子玉韵见始用韵答赋
　　高斯得　书事四首
　　高斯得　书室揭刘元城陈了斋像以自厉
　　高斯得　蜀锦亭
　　高斯得　蜀酒
　　高斯得　思耕亭
　　高斯得　送不浮弟归金陵
　　高斯得　送不浮赴沿江制参二首
　　高斯得　送除景说归三衢
　　高斯得　送胡吏部赴阙
　　高斯得　送刘养源游吴中
　　高斯得　送饶漕
　　高斯得　送史深之入蜀
　　高斯得　送王深道赴荆门教授
　　高斯得　送庸斋赴召
　　高斯得　台州宴包知府乐语
　　高斯得　题爱梅亭
　　高斯得　题黄岩蔡氏青在亭
　　高斯得　题林屋洞天
　　高斯得　题钱可则芡雪庵
　　高斯得　题天台夏肯甫晓山亭诗
　　高斯得　题同濂阁
　　高斯得　题王茂悦郴州白水奇清园
　　高斯得　题浯溪寺
　　高斯得　题张志山留稿
　　高斯得　题赵致道茅斋
　　高斯得　挽亡弟豫九制参诗
　　高斯得　晚秋
　　高斯得　为温乐堂五绿亭解嘲
　　高斯得　闻杨元极去国
　　高斯得　吴参政挽诗三首
　　高斯得　五月
　　高斯得　五月六日约诸友游北山舟已具而予偶不能出诸友和坡公法华寺诗亦赋
　　高斯得　物贵
　　高斯得　物贵日甚
　　高斯得　西湖竞渡游人有蹂践之厄
　　高斯得　溪亭春日二首
　　高斯得　谢郑如晦饷酒诗
　　高斯得　学诗
　　高斯得　迓杜丞相檥舟白鹤山下有感
　　高斯得　宴建宁知府赵尚书乐语
　　高斯得　要君
　　高斯得　夜坐有感
　　高斯得　饮牡丹
　　高斯得　庸斋再赋予亦再和
　　高斯得　游巾山得晴字
　　高斯得　又中秋分韵得处字
　　高斯得　禹柏行
　　高斯得　园中读书
　　高斯得　再次韵
　　高斯得　增赋
　　高斯得　赠道士刘友鹤
　　高斯得　赠蜀僧钦师
　　高斯得　中秋独坐有感
　　高斯得　自叙六十韵
　　高斯得　邹枢密挽诗
　　高斯得　奏院豫七弟挽诗
　高似孙
　　高似孙　{左酉右仓}蟹
　　高似孙　歡乃辞
　　高似孙　别天台
　　高似孙　别云门
　　高似孙　蔡山渡
　　高似孙　参政钱公山园
　　高似孙　朝丹霞
　　高似孙　次韵陈校书送鹤竹笋诗
　　高似孙　次韵沈台州游桐柏山
　　高似孙　答李才翁
　　高似孙　答癯庵致糟蟹
　　高似孙　答武昌吴广文
　　高似孙　答辛幼安
　　高似孙　答宇文文学
　　高似孙　丹砂歌谢胡史君惠砂床
　　高似孙　都下
　　高似孙　分绣阁夜作二首
　　高似孙　浮冈
　　高似孙　富次律送蟳
　　高似孙　国清寺泉时有绿蟾蹲崖石西
　　高似孙　和居简师韵
　　高似孙　红梅花
　　高似孙　后歡乃辞
　　高似孙　花飞引
　　高似孙　黄居中潇湘图歌
　　高似孙　纪梦
　　高似孙　济钱清江
　　高似孙　寄天台萧练师
　　高似孙　寄桐柏山五尊师
　　高似孙　寄吴钤干
　　高似孙　简石桥僧璧晖
　　高似孙　江强仲郎中送蟹
　　高似孙　江寺丞送蟹
　　高似孙　九怀　苍梧帝
　　高似孙　九怀　鸱夷子皮
　　高似孙　九怀　春游
　　高似孙　九怀　东山
　　高似孙　九怀　江夫人
　　高似孙　九怀　思禹
　　高似孙　九怀　嶀山雨
　　高似孙　九怀　越王台
　　高似孙　九怀　浙水府
　　高似孙　句
　　高似孙　聚景园
　　高似孙　梨花
　　高似孙　李迅甫送蟹
　　高似孙　鹿郎中山居
　　高似孙　梅
　　高似孙　木香
　　高似孙　蓬莱游
　　高似孙　琵琶引
　　高似孙　栖霞宫山斋
　　高似孙　骑鸾引赠句曲山吴道士
　　高似孙　憩昌化民家
　　高似孙　清晓升琼台顶石崖有仙人脚迹
　　高似孙　琼台西路
　　高似孙　秋兰辞
　　高似孙　任贤良归蜀
　　高似孙　入馀杭到
　　高似孙　桑世昌泽卿归天台
　　高似孙　山中雨辞
　　高似孙　石楠
　　高似孙　石桥歌
　　高似孙　石桥纹蕈
　　高似孙　誓蟹羹
　　高似孙　水西
　　高似孙　四圣观
　　高似孙　宋江都研
　　高似孙　天台道中
　　高似孙　天台渡
　　高似孙　同父送松江蟹
　　高似孙　桐柏观阅藏经
　　高似孙　桐柏山黄法师斋
　　高似孙　桐柏山琼台
　　高似孙　桐柏山郑先生斋
　　高似孙　桐柏台夜作
　　高似孙　桐柏郑师归故山
　　高似孙　铜雀砚歌
　　高似孙　嶀台神弦曲
　　高似孙　晚泊江口
　　高似孙　万年山
　　高似孙　王清叔舍人玉寒堂
　　高似孙　吴中致蟹
　　高似孙　小阁
　　高似孙　小山耸桂
　　高似孙　蟹包
　　高似孙　燕文贵山水图
　　高似孙　杨嗣勋惠茯苓
　　高似孙　杨州官满辞后土题玉立亭
　　高似孙　夜宿金庭洞
　　高似孙　夜宿桐伯
　　高似孙　由校中秘书授徽倅道出金陵投留守吴公琚
　　高似孙　游九锁
　　高似孙　再至桐柏山
　　高似孙　赵崇晖送鱼蟹
　　高似孙　赵广德送松江蟹
　　高似孙　赵嘉甫致松江蟹
　　高似孙　赵嘉父送松江蟹
　　高似孙　赵君海惠蟳
　　高似孙　中秋夜登海豹台二绝
　　高似孙　中山雪
　高竦　送梵才大师归天台
　高惟几
　　高惟几　海棠
　　高惟几　送钤辖馆使王公
　高卫　题碧落洞
　高文虎
　　高文虎　次韵江朝宗梅花
　　高文虎　次韵杨少云桂花
　　高文虎　和曾原伯寄超化举长老
　　高文虎　集高亭
　　高文虎　瑞香花
　　高文虎　水仙
　　高文虎　送台倅赵叔明趋朝
　　高文虎　酴醾花
　　高文虎　谢人海棠
　　高文虎　雪馆山茶
　　高文虎　种菊
　高晞远　心远堂
　高袭明　瀛岩
　高献民　题九仙宫
　高翔　题韩干马
　高孝璹
　　高孝璹　题临安西湖
　　高孝璹　题王文公祠
　高诩　谒阙里
　高选
　　高选　瑞安县咏怀
　　高选　太息
　　高选　题家信后
　高言　干友人诗
　高彦竹
　　高彦竹　寒夜
　　高彦竹　送胡彦龙过金陵
　高尧辅　句
　高颐
　　高颐　定泉井
　　高颐　支提禅寺
　高应乾　白鹤梁观石鱼
　高予文　讲教洞
　高元矩　句
　高元之
　　高元之　长汀即事
　　高元之　大小晦山
　　高元之　句
　　高元之　题雪窦飞雪亭
　　高元之　小晦岭
　　高元之　雪窦寺
　高载　句
　高照　金精山
　高之美　句
　高质斋
　　高质斋　复和呈莫仲篪
　　高质斋　纪兴
　　高质斋　秋日溪亭
　　高质斋　田园偶兴
　　高质斋　溪石呈李思道
　高竹鹤　题友人山居
　高翥
　　高翥　八月旦日永定寺作
　　高翥　拜李谪仙墓
　　高翥　拜林和靖墓
　　高翥　拜尹和靖先生墓
　　高翥　卜居
　　高翥　采石
　　高翥　曹娥浦泊舟
　　高翥　昌国县普济寺小亭
　　高翥　常熟县破山寺
　　高翥　崇圣寺斌公房
　　高翥　初闻雷声
　　高翥　船户
　　高翥　春寒
　　高翥　春怀
　　高翥　春霁
　　高翥　春情四首
　　高翥　春日北山二首
　　高翥　春日湖上
　　高翥　春日即事
　　高翥　春日杂兴二首
　　高翥　春夜
　　高翥　登九华楼
　　高翥　丁卯冬送方岩
　　高翥　冬日即事
　　高翥　冬日书怀用正甫韵
　　高翥　度仙霞岭
　　高翥　渡钱塘
　　高翥　多景楼
　　高翥　蛾眉亭
　　高翥　访铦朴翁不遇二首
　　高翥　访诸葛练师不遇
　　高翥　富阳县秋日
　　高翥　感春
　　高翥　感怀二首
　　高翥　恭跋思陵宕翰拓本卷后
　　高翥　孤山雪后
　　高翥　古庙
　　高翥　古寺
　　高翥　归来
　　高翥　归寓舍
　　高翥　过方孚若寺丞故庐
　　高翥　过临平
　　高翥　贺杨东山休致
　　高翥　虎丘寺
　　高翥　怀安王宰索得助诗奉题一首
　　高翥　黄居士山房
　　高翥　即事
　　高翥　蕺山登高
　　高翥　蕺山戒珠寺寺王右军故居也
　　高翥　寂上人禅房
　　高翥　寄方岩
　　高翥　寄林徽君
　　高翥　寄王仲彝仲彝留三衢久不归省因又箴之
　　高翥　建昌道上
　　高翥　涧傍菊花
　　高翥　江居晓咏
　　高翥　焦山
　　高翥　荆棘中见梅花
　　高翥　静对
　　高翥　菊花
　　高翥　句
　　高翥　聚景园口号二首
　　高翥　看弄潮回
　　高翥　客枕
　　高翥　兰亭
　　高翥　老将
　　高翥　李将
　　高翥　莲实
　　高翥　灵鹫寺
　　高翥　灵岩寺
　　高翥　凌歳台
　　高翥　隆兴借东湖驿度夏杂题
　　高翥　庐山道中
　　高翥　门径
　　高翥　破屋
　　高翥　七夕
　　高翥　潜夫约中途遣诗相送至江山无耗寄诗督之
　　高翥　清明日对酒
　　高翥　清明日延平道上
　　高翥　清明日约宋正甫黄行之兄弟为东湖之集
　　高翥　清明日招社友
　　高翥　秋日入无量院
　　高翥　秋日三首
　　高翥　秋日田父辞二首
　　高翥　秋山散步
　　高翥　秋晚即事
　　高翥　秋兴
　　高翥　秋夜
　　高翥　秋夜书怀
　　高翥　秋阴
　　高翥　孺子祠堂
　　高翥　三峰废寺
　　高翥　三峡桥
　　高翥　僧房夜坐
　　高翥　山堂即事
　　高翥　山行即事
　　高翥　山行即事二首
　　高翥　山中哭复斋
　　高翥　赏心亭
　　高翥　舍侄来
　　高翥　首夏
　　高翥　戍妇吟二首
　　高翥　松溪庙
　　高翥　送别
　　高翥　送春
　　高翥　送刘允叔主簿归山中
　　高翥　宿囊山寺
　　高翥　岁除登岝崿山精舍
　　高翥　叹息
　　高翥　题二小姬扇二首
　　高翥　题信天巢集
　　高翥　天台曹园
　　高翥　天衣寺
　　高翥　天章寺
　　高翥　同刘潜夫登乌石山望海有怀方孚若柯东海栋复斋旧游
　　高翥　同周晋仙夜宿
　　高翥　投老
　　高翥　挽陈复斋
　　高翥　挽章朋举
　　高翥　晚春即事
　　高翥　乌镇普静寺寺沈休文故居也
　　高翥　无计
　　高翥　无题二首
　　高翥　无锡县春日
　　高翥　毋自欺斋夜宴
　　高翥　吴山绝句
　　高翥　西湖春雪
　　高翥　西湖二首
　　高翥　西湖暮归
　　高翥　西湖杂兴二首
　　高翥　喜杜仲高移居清湖
　　高翥　喜乡友来
　　高翥　下塘
　　高翥　闲居杂兴三首
　　高翥　小楼
　　高翥　小楼夜雨
　　高翥　小楼雨中
　　高翥　晓出黄山寺
　　高翥　晓行
　　高翥　行淮
　　高翥　兄寿弟
　　高翥　雪堂
　　高翥　岩桂花
　　高翥　杨花
　　高翥　夜步天街书所见
　　高翥　夜过马当山
　　高翥　夜过西兴
　　高翥　忆西湖
　　高翥　毅斋郑祠书道山领客
　　高翥　雨中
　　高翥　育王寺
　　高翥　郁孤台
　　高翥　元日
　　高翥　杂兴
　　高翥　杂兴二首
　　高翥　赠丁子植抚干
　　高翥　赠番易程克已
　　高翥　张氏曲江
　　高翥　赵忠定帅蜀时题雪锦楼有扁舟衡岳问归程之句后来人以为谶题跋者甚
　　高翥　赵仲庄都钤山居
　　高翥　重五日怀旧
　　高翥　重阳述怀
　　高翥　重游无量院
　　高翥　竹楼
　　高翥　自赋
　高子洪　龙池
　高祖之　右军祠堂






ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




全宋诗：高




高安斋　晚梅

买得街头最晚梅，潇潇风雨对吟杯。

莫嫌吟蕊能稀少，不学春光烂熳开。

高伯易

高伯易　句

函颅谨勿为终策，天下英雄暗破颜。

高昌

高昌　登洪庆观河亭

霜旄行郡试寻幽，一曲围垣绕县周。

山色迎人来黛嵋，河声惊梦撼黄流。

禹门水迥乡关月，济庙烟连草树秋。

遥指天南嵩洛近，烟云何处望神州。

高达

高达　句

至今青霄人，犹是门下客。

高道华

高道华　章华台碑

故国兴亡数，勤民土木嘉。

废台称是楚，辨物愧非华。

高得心

高得心　林下读书

芸叶满床尘梦稀，空林对雨淡相依。

间身不与时荣谢，抱膝惟评古是非。

蕙帐风寒人未老，松门云静鹤初归。

青山紫阁原同道，肯羡宫袍耀布衣。

高登

高登　病中杂兴

溶溶瘴雾暗朝暾，咫尺山关号鬼门。

疾病年年不相贷，朱颜凋尽赤心存。

高登

高登　病中杂兴

垂老飘零万里余，肌肤瘦尽鬓毛疏。

皇恩若许归山去，豆地虽存不解锄。

高登

高登　病中杂兴

不羡云霄欲网罗，百年人物总相磨。

死如归耳生如寄，造物从今奈我何。

高登

高登　病中杂兴

九死穷荒一病翁，晓来犹怯北窗风。

谁知葵藿倾心切，待到日轮升太空。

高登

高登　病中杂兴

不辞南北叹飘零，俯仰乾坤一草亭。

鸢堕水中从沓沓，鸿飞天外自冥冥。

高登

高登　病中杂兴

长袖深藏批敕手，短筇斜倚作诗肩。

有时极目愧辽汉，兴在孤鸿落照边。

高登

高登　病中杂兴

病损腰围减未休，二毛垂领飒先秋。

梦中那复化为蝶，林下不妨问斗牛。

高登

高登　病中杂兴

口腹相煎亦可羞，饥来欲食饱还忧。

一编地下我无用，须学留侯辟谷不。

高登

高登　陈少阳赠官

忆昔靖康初，厄运会中微。

严禁驰边备，长驱来健儿。

堂堂捣京阙，百万呼鼓鼙。

天地为改色，日月晴晦迷。

当宁犹未悟，聪明遭蔽欺。

六贼久盘结，如山屹莫移。

故人陈夫子，忠□□根资。

拊髀惜机会，祸端良在茲。

吾侪沐厚泽，颠危合扶持。

不闻王蠋贤，绝脰由布衣。

书成数千言，挥翰捷如飞。

明朝伏阙下，儒冠翕相随。

种李夺兵权，愤痛社稷危。

抱书再诣阙，恸哭声犹悲。

天意难遽回，人心□□离。

时雍恣凶暴，纵兵欲屠之。

马前森利刃，此时命垂丝。

要领两不愿，相视情怡怡。

虎口仅获脱，好爵安能縻。

俄起故乡情，各归天一涯。

壮哉欧阳生，倽生诚所宜。

圣主图兴复，忠诚蒙诛夷。

宸心顷自责，疏节录其遗。

君乎死不亡，泉壤增光辉。

魂气钟庆云，体魄蒸灵芝。

言言英烈在，昭昭星斗垂。

兰死则留芳，豹死则留皮。

男儿倘得死，其死甘如饴。

君死逾生荣，我生叹奚为。

九原如可作，微君谁与归。

高登

高登　辞馈金

刘君政成□□□，阖境欢谣腾载道。

民不见吏犬无声，持以百钱勤父老。

嗟我官卑志未伸，於人何德人称好。

腾牒当途愿丐留，馈赆交驰杂金宝。

天涯百指携空囊，号寒啼饥日相恼。

可取无取未伤廉。为念易污惟皓皓。

不如买书惠泮宫，聊助贤侯采芹藻。

别后青衿倘见思，窗前黄卷宜探讨。

高登

高登　杜门

故人方谢客，为问意如何。

午枕清风足，夜窗明月多。

易招惟酒圣，难遣是诗魔。

一榻君家事，何妨独我过。

高登

高登　归途叹

孙吴摅将略，申甫翰王家。

腐儒要底用，归种东陵瓜。

高登

高登　还山招陈希韩

乾坤莽回互，日月相眜摩。

百年才瞬息，万类总么麽。

是身非吾有，造物如我何。

触事会心少，幽栖废兴多。

眷言意所适，乐此山之阿。

修篁擢亲干，老木荣旧柯。

谷声传地籁，松韶答天和。

独石介而安，寒泉淡无波。

园蔬掇纤嫩，名果仍骈罗。

红绽着雨花，碧卷受风荷。

随意坐莓苔，絺衣挂薜萝。

得酒即酩酊，作诗苦吟哦。

啸长情浩荡，舞短影婆娑。

妻奴鹿门趣，黄绮商山歌。

崎岖路辞遥，迢递谁见过。

交亲忆同调，出处矢靡他。

每怜伤弓禽，因感赴烛蛾。

无心更□□，试艺趁投戈。

自觉此身浮，相看双鬓皤。

人事何时休，归来勿蹉跎。

高登

高登　九日

寒雁南飞度戍楼，一声天地有余秋。

家连沧海难穷目，人在蛮荒欲尽头。

莫效涓埃裨国计，况无毛发为身谋。

所须菽水能多少，踪迹飘然不系舟。

高登

高登　句

无邪烦艾子，有愠赖桐孙。

高登

高登　句

瘴侵玉骨终难起，魂断巫山永不归。

高登

高登　立冬道中

黄茅时节瘴烟深，人在山凹第几重。

梁竦负才徒感慨，嵇康赋性本疏慵。

此生自断天休问，吾道频年世不容。

会脱帻巾还自隐，鹿门妻子惯相从。

高登

高登　临别示子

不能枉道取富贵，是致尔辈愁饥寒。

频年别离情更恶，两地狼狈心何安。

从人数寄安否问，使我相思怀抱宽。

平生窃叹曹家儿，临歧莫堕双阑干。

高登

高登　留别

丈夫四方志，肯作儿女别。

顾我差崛强，羡君真秀发。

道义重千钧，利名轻一叶。

壮风吐虹蝩，忠诚贯日月。

插剑露肝胆，看镜念勋业。

何当拔茅茹 ，同在陈力列。

高登

高登　冒寒行风雨有感

号风撼枯卉，冻雨凝路尘。

乾坤秘日月，八荒同一云。

遥知沙漠寒，黯淡愁杀人。

天涯望不极，流涕满衣巾。

高登

高登　梦游故山

风际氅披鹤，云根杖策鸠。

幽栖知好在，归梦故难留。

山放数峰出，泉分一派流。

把茅何日办，缚屋护松楸。

高登

高登　觅蠹椽

顾影低徊只自怜，怕寒时耸作诗肩。

全家食粥已数月，坐客无毡今几年。

君劈槽烧当止酒，我和琴爨况无弦。

雪中送炭从来事，况尔羁躬觅蠹椽。

高登

高登　七夕

天道杳难凭，人言殊不经。

佳期传七夕，欢事污双星。

女騣占蛛巧，儿痴托鹊灵。

吾诗非好诋，聊与订顽冥。

高登

高登　乞米

臣饥欲死侏儒饱，方朔谁怜是岁星。

馆下诸生笑丰暖，江头渔父诮清醒。

鲁公已作乞米帖，陶令旋寻储粟瓶。

亲旧依然眼相向，故应特地为吾青。

高登

高登　上元

情感此宵元切恨，遣怀高唱一声歌。

清澄月满铺逵路，烜赫莲开未绿荷。

觥酒滞时追伴侣，袖香凝处想纨罗。

更深候望遥肠断，爽约人归不我过。

高登

高登　水涨谢邑宰送米

心知一字不堪煮，砽砽穷年黄卷中。

食粥由来未为过，储瓶况乃嗟屡空。

令君好贤媲韩愈，贱子受赐惭卢仝。

春水从教绕舍北，痴儿不复啼门东。

高登

高登　思归

忽忽已秋杪，言归欣有期。

节物想吾庐，青蕊繁东篱。

流匙白云子，蘸甲黄鹅儿。

对此忆羁旅，多应歌式微。

喜慰倚门心，愁消举案眉。

稚子闹檐隙，绕膝牵人衣。

归兴念如许，兼程犹苦迟。

明朝秋色里，乌帽风披披。

高登

高登　似春阁

二阁宁独暖，万家方号寒。

何当放春去，和气满人间。

高登

高登　送元大

但得身长健，何妨发已华。

胸中翻锦绣，笔下走龙蛇。

作掾只三语，读书空五车。

卷怀良得计，去去卧烟霞。

高登

高登　小原欲归

潮颊香醪晕醉红，{左革右登}敲归路勒青骢。

水涵万顷曾孙稼，月逗盈衿少女风。

大误平生缘画足，无聊中夜只书空。

拟将方宇难论事，直扣天门问化工。

高登

高登　偕学子游都峤

甲子岁秋杪，负罪西南驰。

脚历山万重，身坠天一涯。

茅茨蔽聚落，培塿围孤埤。

何处有洞天，玄真之所栖。

维南颇挺拔，隐隐浮修眉。

采菊东篱下，悠然一见之。

欲往觉旌摇，兀坐嗟黏黐。

彼美二三子，知我多爱奇。

□□□□□，□□登翠微。

天公喜我来，阁雨云垂垂。

坤灵喜我来，林壑回春姿。

山禽喜我来，上下鸣嘤咿。

江梅喜我来，蓓蕾敷南枝。

高兴□幽寻，绝□□□□。

□□□如许，郁葱琐烟□。

谁遣衢聃徒，列此怪状为。

□冯贤主人，痛□弥年非。

我生逢百罹，不慕太庙牺。

况从夺袍简，欣若脱马羁。

投荒得胜践，□与□分宜。

清芬追六逸，余龄寄三危。

明时甘自誓，敢□□□词。

暂游已难得，短畧仍易移。

山脚趣回驭，□□□□□。

□□意默契，欲下思惧迟。

准拟供冥搜，草木□□□。

□气知多少，凄入诗人脾。

暮途双迳松，归马四□□。

出没山光里，乌帽风波披。

高登

高登　言怀

归去东皋独荷犁，笔床书卷有儿持。

一无可意身将老，百不如人心自知。

梦寐摩挲元结颂，经从省忆少陵诗。

体肤饿尽天应错，依旧舑然山泽姿。

高登

高登　中秋月

绣江再见中秋月，岁去月圆人尚缺。

相望千里共婵娟，苦恨亭亭照离别。

今夕一尊谁与同，孟光举案对梁鸿。

众雏立侍俨成列，以次持杯寿乃翁。

乃翁看月揩病目。手足顽麻头发秃。

但愿团坘三十秋，不计东西与南北。

高登

高登　自叹

平生无技能，素业□□□。

□□□□□，世期跻唐虞。

愤尝献瞽言，□□□□□。

□□□□□，宁惮攀虎须。

由此隔□□，□□□□□。

□□□□□，□束如囚拘。

索米无处□，□□□□□。

□□□□□，漫不分贤愚。

梁竦知徒劳，渊明奈□□。

□书狱讼简，沈迷眩铅朱。

□□□□□，窗几罗蛛丝。

简编残□□，□□□□□。

高觌

高觌　海棠

锦里花中色最奇，妖娆天赋本来稀。

绮霞忽照迷红障，縠露轻笼设翠帏。

繁朵有情妆媚景，纖枝无力带残晖。

好将绣向罗裙上，永作香闺楚楚衣。

高定子

高定子　祷雨作

牵丝晨谒玉皇家，唤起慵龙乞井花。

醒看满山枝叶语，晚唐句子是萌芽。

高定子

高定子　祷雨作

诗到眉山自一家，也将正命摄於邪。

巧裁大涤天成景，戏咏庭蛟与洞鸦。

高定子

高定子　祷雨作

两閒洒落无尘著，著象森罗触处逢。

此意要令儿辈觉，擎天一柱爱中峰。

高遁翁

高遁翁　春暮

石桥门外送斜晖，柳洒清风透客衣。

老眼看花能有几，如何啼鸟暮春归。

高遁翁

高遁翁　僻性

僻性一生忘嗜酒，劳神终日倦吟诗。

寻常高卧松床稳，不管庭前鹤到迟。

高遁翁

高遁翁　秋晚

风扫柴门净，银灯吐玉花。

纳凉凭□石，待月上窗纱。

老去心犹壮，秋来鬓任华。

不妨高枕睡，无梦到公家。

高遁翁

高遁翁　甥舅同登进士亦世之不易得者今幸逢其会因吟一律以寄一以表祖宗积

潦倒山林已二毛，忽闻□□下衡茅。

祖宗积德幸多世，甥舅何妨共夺标。

柳拂祥光看虎榜，杏花春色上云袍。

从今莫作怀家计，须效忠良答圣朝。

高遁翁

高遁翁　市桥晚坐

隔眼风尘寝，閒心照水清。

牛羊归古坂，鸥鹭集浮萍。

倦我国垂钓，知谁共濯缨。

湖光浮一鉴，倒映夕阳明。

高遁翁

高遁翁　晓径

萝径朝飞雨，莓苔梁翠浓。

登山双屐健，自拟少年同。

高遁翁

高遁翁　自咏遁翁

虚名蜗角不撄情，老木棉裘分此生。

世事只随今日过，心田留待后人耕。

旧书岂厌从头看，险路何妨退步行。

俯仰欲求无所愧，举头惟对月华明。

高辅尧

高辅尧　登山顶

由径寻山路，登临步步疑。

纵高终带险，任达亦须危。

况是多防地，那堪独力时。

荆榛方栉比，直道拟奚为。

高公泗

高公泗　港口野步怀归

天宇空青晚更佳，溪头滑石路欹斜。

山深苦竹方抽笋，日暖甘菘始放花。

莎草墙垣沾燕屎，棘针篱落聚蚕沙。

预知半夏当归去，栀子开时应到家。

高公泗

高公泗　吴中羊肉价高有感

平江九百一斤羊，俸薄如何敢买尝。

只把鱼暇充两膳，肚皮今作小池塘。

高公泗

高公泗　峡塾讲中庸第二章

滔滔逝者若斯夫，不有耆儒孰共扶。

昭揭五条皆达首，由来一本不殊途。

圣经奥义难穷尽，老笔名言妙写模。

我欲研硃同看易，先生肯往此中无。

高荷

高荷　答山谷先生

四篇诗得褭蹄金，妙旨初临法语寻。

要我尽除儿子气，知公全用老婆心。

平章许事真难可，付嘱斯文岂易任。

感激面东垂涕泗，高山从此少知音。

高荷

高荷　国香

南溪太史还朝晚，息驾江陵颇从款。

彩毫曾咏水仙花，可惜国香天不管。

将花托意为罗敷，十七未有十五余。

宋玉门墙纡贵从，蓝桥庭户怪贫居。

十年目色遥成处，公更不来天上去。

已嫁邻姬窈窕姿，空传墨客殷勤句。

闻道离鸾别鹤悲，藁磚无赖鬻蛾眉。

桃花结子风吹后，巫峡行云梦足时。

田郎好事知渠久，酬赠明珠同石友。

憔悴犹疑洛浦刀，风流固可章台柳。

宝髻犀梳金凤翘，尊前初识董娇饶。

来迟杜牧应须恨，愁杀苏州也合销。

也把水仙花说似，猛省西家黄学士。

乃能知妾妾当时，悔不书空作黄字。

王子初闻话此详，索诗裁与漫凄凉。

只今驱豆无方法，徒使田郎号国香。

高荷

高荷　和山谷题李亮功家周昿画美人琴阮图

丹青有神艺，周郎独能兼。

图画绝世人，真态不可添。

却怜如画者，相与落谁手。

想像犹可言，雨重烟笼柳。

高荷

高荷　句

所喜江陵得真处，沮漳依旧两川横。

亲祠堂主鸾曾驻，善梦先生蝶不归。

沙软绿头相并鸭，水深红尾自跳鱼。

威强九鼎惧，丧乱一台成。

勃兴连谷雨，闰位次花王。

佳人斗草百，稚子击毬双。

辨虽豪白马，谗亦困青蝇。

高荷

高荷　蜡梅

少鎔蜡泪装应似，多爇龙涎臭不如。

只恐春风有机事，夜来开破几丸书。

高荷

高荷　上黄太史

万里南溪郡，黄香得赐环。

盛名喧海内，摧翮返云间。

太史资诚峻，郎官选亦悭。

朝廷才特起，堂奥援谁扳。

一梦追前事，群公厄后艰。

中伤皆死祸，放逐罕生还。

别驾之戎僰，侨居傍草菅。

想知谙鸟道，闻说异人寰。

杨子家元窘，王维室久鳏。

鵩来心破碎，猨叫泪湲潺。

达观终难得，羁愁必易删。

众情相恻悯，灵物自恬憪。

迥阁澄秋晚，幽窗耸夜踚。

蜀天何处尽，巴月几回弯。

坠履魂空断，遗弓涕忽潸。

石门凄殿榡，铜雀惨宫鬟。

帝统联仁圣，皇恩感艳顽。

纲罗疏党禁，诛蔓扫朋奸。

点检金闺彦，凋零玉笋班。

尚令宗庙器，遥隔鬼门关。

拊髀咨询及，含香诰命颁。

笑谈趋赤县，吟咏落乌蛮。

奏记怀东观，移文颔北山。

应将九迁待，未补七年閒。

士愧千钧弩，身谋五两纶。

退藏欣望气，延仰窃窥斑。

昌谷词源窄，滞溪笔力孱。

斲轮深类扁，投斧欲随般。

鹄卵真能伏，龙鳞敢冀攀。

不嗔无绍介，试遣略承颜。

高荷

高荷　诗一首

浪头送过皇天荡，夕阳引到乌衣巷。

恶风退作六鷁飞，清秋不成一鹗上。

故人情亲在千里，万金不如一番纸。

望断云边鸿影稀，似听枝间鹊声喜。

高荷

高荷　诗一首

妄作非吾事，罢官饥尔曹。

此心常去住，何日遂孤高。

雁伴乌疮脱，蝇营狗跛劳。

不如张仲蔚，门外长蓬蒿。

高横槎

高横槎　句

宦情薄於水，吟鬓早为霜。

高衡

高衡　题碧落洞

仙府沈沈尽日开，霓旌鹤驾几徘徊。

青云有路容人到，煮茗浮觞不忍回。

高衡孙

高衡孙　高塘桥

碧荷色犹懒，紫花香渐多。

过桥通故里，分界入新河。

土润何功治，沙平不用磨。

衣冠今已矣，从此想鸣珂。

高华

高华　章华台碑

故国兴亡数，勤民土木嘉。

废台称是楚，辨物愧非华。

高吉

高吉　读渊明传

谁为栖栖鲁孔丘，辙环天下果何求。

爱人学道行吾志，束带何伤见督邮。

高吉

高吉　胡不归二首

客从暑中来，清风入我户。

佩带楚兰香，囊癯湘蓠句。

一笑忘形骸，百年示肺腑。

烹鲤唤黮生，劳苦竹学处。

远游焉伥伥，归梦应栩栩。

回首白云飞，下有白发母。

白发不堪剪，儿去定何所。

频频占鹊喜，嗷嗷待鸟哺。

去时萱始华，执手泪如雨。

萱华几飘风，月落啼杜宇。

高吉

高吉　胡不归二首

茕茕荡子妻，空房守幽独。

缠绵心绪长，吞声忍夜哭。

背灯耿孤影，香冷云幕低。

绝怜屋上乌，替人呜呜啼。

高吉

高吉　倦游

参透诸方向上机，瘦藤靠壁倦游时。

充然有得机之外，口不能言心自知。

高吉

高吉　快阁

不跨扬州鹤，来寻快阁鸥。

澄江依旧月，落木几番秋。

山色横青眼，交情叹白头。

一声何处笛，我欲理归舟。

高吉

高吉　觅桂花

金粟如来佛，拈花微笑时。

烦君修月斧，分我占秋枝。

且约黄香住，莫令青女知。

夜窗清不寐，剩读几篇诗。

高吉

高吉　墨梅

识破宫妆色是空，香魂分付与东风。

黑云泼眼催诗急，着我江头春暗中。

高吉

高吉　秋窗杂兴

月郎众星稀，天高万籁息。

草露湿秋虫，悲凄声唧唧。

隔窗听鸣机，寒光曙犹织。

微物固催人，尤为贫女惜。

高吉

高吉　塞南

塞南月冷乌夜飞，茫茫旷野无枝栖。

防边夜歌大风起，铁衣如冰冻不死。

功成那忍乞爱卿，叫阍已献龟形绮。

钱塘江边乌欲栖，小卿醉软红玉肌。

亸云溜簪困未醒，山头赤乌啄金饼。

春宵恨不长如年，无情银漏何溅溅，

起来一笑花嫣然。

高吉

高吉　试长沙胡邦明墨

墨卿溯源流，甄陶何远矣。

系出五大夫，杀身成人美。

策勋凌烟阁，繇此著姓氏。

开国从胶东，裂土封黑水。

平生好太玄，握手忘汝尔。

一笑吐奇芬，熏透诗人髓。

磨礲去寺角，耐久坚莫比。

朋来自远方，陶泓管城子。

传文章心印，千古尽在是。

我老久绝交，未忘抄录耳。

种树书一编，养生论盈纸。

烦卿为记之，岁晚吾事已。

高吉

高吉　送客之楚

嘶骑随鞭尾，诗囊挂杖头。

好风吹客去，落日启予愁。

涉水搴沅芷，邀春醉楚楼。

故人如问讯，云卧懒如鸥。

高吉

高吉　巫秀丽为四川之奇观其一晴

巫峡秋深景最幽，山岚泼翠淡烟浮。

看来不复成云雨，空锁襄王旧日愁。

高吉

高吉　忆潇湘故人

竹好无多个，江清不觉深。

余香随去蝶，软语爱幽禽。

美景翻成恨，经年不寄音。

长沙一樽酒，得共几回斟。

高吉

高吉　有所思

上山采芳桂，不盈一掬金。

金色容易变，零落伤我心。

欲以遗所思，山遥水沈沈。

微物岂足贵，但感岁月沈。

高吉

高吉　雨肥

雨肥蔬解甲，坡暖竹添丁。

物熊俱自得，人痴终不醒。

独行宁愧影，真懒遂忘形。

巢燕归何晚，柴门风为扃。

高吉

高吉　庾岭

庾公陈迹已悠悠，春到江南天尽头。

依旧冰芬照行客，瘴烟原不犯清流。

高吉

高吉　庾岭

江水悠悠去莫追，个中造道有深机。

我来岂为观鱼说，人笑无钩钓傍矶。

高景山

高景山　留宿灵岩

雪霁寒威峻，山空晚色新。

我来何所羡，一夕暂閒身。

法鼓震虚空。灵岩绍祖风。

老僧禅定后，龙虎自相逢。

高迈

高迈　道傍菊

荆棘丛中是故邻，更无君子与相亲。

含英吐秀西风里，空把芳心向路人。

高迈

高迈　寒梅野雀图

阴阴榕叶覆寒梅，山径无踪尽绿苔。

啼鸟自知安稳处，成群飞去又飞来。

高迈

高迈　建德县咏怀

日午珍堂吏散衙，不愁鬓雪点乌纱。

讼清犴狱尘封草，人静公庭鸟啄花。

惟愿儿童无冻馁，每令野老劝桑麻。

圣恩未报吾心赤，肯效青门学种瓜。

高迈

高迈　勉婿史弥大

老朽归田久，鸟纱白发新。

经纶天下事，都属少年人。

高迈

高迈　夜泊李阳驿

风拂乌纱两鬓秋，李阳溪上夜停舟。

市灯闪月闻鸣犬，城柝敲高起睡鸥。

千里远驰承宠命，通宵不寐为民忧。

幽怀自信清如洗，独倚篷窗看斗牛。

高某

高某　句

拟约沧江异姓兄。

高攀

高攀　大涤洞天留题

洞府幽深幸许探，危峰削玉与天参。

凡心洗涤今无妄，仙迹微茫要指南。

俯涧长吟舒逸兴，倚岩小酌助清谈。

抱琴携子盟泉石，终老山阿我亦甘。

高仁邱

高仁邱　题凤林桥

一道长虹跨北河，往来凭此涉清波。

帆从宝相丛中度，人向金鳌顶上过。

此日高车题了少，昔年驱石叙功多。

凤凰已去无遗响，只此江鸥答棹歌。

高鎔

高鎔　春日田园杂兴

已学渊明早赋归，东风吹醒梦中非。

莺声睍睆来谈旧，牛背安闲胜策肥。

时听樵歌时牧笛，间披道鼈间农衣。

篇诗那可形容尽，何似忘言对夕晖。

高善濂

高善濂　洞庭晚望七首

击汰凉风水面回，偃虹堤上夕阳开。

含浆老蜌浮光起，迎棹神鸦舞翅回。

醉唱难寻渔笛乐，羁怀易动暮笳哀。

何能雪鹭银鸥侣，尽日无愁曲岸隈。

高善濂

高善濂　洞庭晚望七首

西塞烟痕向晚横，登临聊复上重城。

湖边卹泽流千派，望里长峦翠一桁。

归楫江皋频错认，怀人天末最关情。

散愁商隐还乘兴，只恐风波愁转生。

高善濂

高善濂　岳阳楼晚眺即事叠韵四首

危楼缥缈倚阑斜，无数残阳噪乱鸦。

过客扬帆冲雪浪，渔人举网出银花。

子声落纸间听奕，舌本留香为别茶。

巫峡潇湘恣极览，谁言远望当归家。

高善濂

高善濂　岳阳楼晚眺即事叠韵四首

无聊凭眺目西斜，替恨成啼集暮鸦。

远树云中浮墨障，游鱼镜底去菱花。

临高每忆登楼赋，遣兴还尝觅句茶。

到处羁愁多瑟缩，何如烟浦钓人家。







卷100

高绅

高绅　咏华林书院

元秀峰前累世居，圣朝旌表振门闾。

四方来客多登弟，一邑为儒喜读书。

诗阁夜闻吟木狖，水亭晴见戏荷鱼。

石娇华表溪山里，晚景寒烟尽不如。

高绅

高绅　游峡山飞来寺

古寺清江上，维舟夕照前。

山根盘到海，塔影直侵天。

萝月空禅石，霜钟落客船。

秋风懒回首，送目入云烟。

高氏

高氏　红梅花

带雪匆匆别楚云，天寒依约见湘君。

只疑不合瑶池去，引得春风八九分。

高氏

高氏　人日

雁已有归心，雪深春未深。

花风才一信，人日故多阴。

诗作平生梦，香添昨夜衾。

不干书册事，自怕薄愁侵。

高述

高述　赋玉溪寺石菖蒲

玉溪石角尖如锋，山泉喷唚侵碧玉龙。

龙髯谁为不可识，石上菖蒲拳碧茸。

老根密节穿石瘦，细叶如林屯远岫。

百草烂死事潜萌，纤纤独与冰霜斗。

玻璃玛瑙春水寒，呼儿捧将持铜盘。

年来青眼志未丧，喜君绿发能冲冠。

高述

高述　句

谪仙此酹月，郎官亦流风。

高述

高述　流花亭

耬檐临古岸，玉砌近重闉。

指点寻仙路，留连劝酒人。

水流还似旧，花落又逢春。

客到此亭下，眷言休问津。

高述

高述　玉溪晓步

平生丘壑情，得此真忘形。

抠衣跨石角，开道披林坰。

日影晓峰翠，猿啼山柿青。

三潭在何许，已约摸重屏。

高斯得

高斯得　编局

舜为天子皋为士，瞽瞍杀人执而已。

从来三尺天下平，析律二端真可鄙。

近闻编局荡巢穴，尽取鼠辈尸诸市。

布衣韦带三十余，笞配黥流动千里。

独遗太学四五士，但以奸京法从事。

秦相不重褒衣人，曷为忠恕而已矣。

乃知能掉三寸舌，极恶穷凶犹可恃。

大理得拜陶，汝曹应颡泚。

高斯得

高斯得　病起二首

老去增书癖，还遭病儿磨。

杜诗能止虐，周易解祛魔。

不得青编伴，惟应白日过。

坐多肤欲痹，时起眺清波。

高斯得

高斯得　病起二首

頮面惊权出，梳头感发稀。

鹤饥从自瘦，骥老更求肥。

萧索盘中馔，宽长身上衣。

惟余酒未减，兴至羽觞飞。

高斯得

高斯得　不浮次歆予亦再赋

咨余运颓侵，非复少年日。

嵇康既习懒，长卿又婴疾。

避客如避仇，俗子意多失。

独於声气同，迹两心事一。

粝饭盘菹芹，浊酒笾撰栗。

家食虽清贫，尚有弊余斥。

每思世路巘，身不寒而栗。

何如掩关卧，黑甜过崖蜜。

觉来荷长才，乐圃斸芝术。

末路值令第，自远造余室。

未久欲思归，依人似高适。

飞飞羽差池，秋雁避春乙。

可怜陆士衡，呜咽送亲密。

桡音转回塘，无由望文鷁。

高斯得

高斯得　不浮弟摄兴国守书趣其归

自君摄富川，政声达王畿。

乡邦大夫士，相率联书驰。

欲控江州督，版授俾真为。

群来质於予，予则力止之。

父兄本化论，彼反疑为私。

诸公怅然去，未免方轮嗤。

日者召书来，自言摄承期。

驽马恋短豆，或者能无讥。

累牍上尚书，愿赵新侯来。

白头分趋幕，不敢求旌麾。

开书喜见面，与我同肝脾。

高安别未久，德进兄嗟咨，

我今亦复然，坡颍真吾师。

虽无逍遥堂，迟君同赋诗。

已扫安乐窝，扁舟早来归。

高斯得

高斯得　不浮欲卜居霅川而未决再韵趣之

君如夏日槐，深阴正亭午。

我如秋渚莲，心老味加苦。

卜居既未果，会面真堪数。

二米同一稃，何时如秬黍。

我今居异邦，一齐咻众楚。

出门无所诣，欲话谁晤语。

盍念荆同生，毋忧豆逢煮。

急来共伏腊，相与续妣祖。

昔人兄弟多，八龙及三虎。

安有予二人，而堪长龃龉。

高斯得

高斯得　陈枢密挽诗二首

读公淳宝疏，风节一何奇。

凛凛戮丁刃，堂堂伐郑师。

良医渠不使，倾厦故难支。

不见陈攻蔡，当年亦右司。

高斯得

高斯得　陈枢密挽诗二首

直道终难恃，平生一险夷。

蛮溪憔悴日，公府笑谈时。

来识鲁山面，空看有道碑。

雉膏殊未食，付与宁馨儿。

高斯得

高斯得　池荷就衰有感

双池万荷花，姣好欺子都。

秋风一披拂，槁悴如三闾。

子有君子操，昔人所叹誉。

奈何不自夺，俯仰悲荣枯。

荷花不能言，请以意对吾。

两间草木蕃，万象粲以舒。

一从鶗鴂鸣，荃蕙首见羽。

况我值末运，忽忽良辰徂。

相随就衰叔，容色何能愉。

抗手谢荷花，子诚志士模。

婴脄悼季世，箕干感沦胥。

舂陵大中正，所品良非虚。

高斯得

高斯得　齿落

韩公四十五，已赋齿落诗。

呀然顿崩驰，存者皆浮危。

我今恰半百，衰暮固其时。

一齿阙当门，摵其秋叶飞。

感兹生有涯，抚枕中夜悲。

伊人未闻道，文与百世期。

吾今食粟耳，将随野草萎。

圣路千万里，加鞭犹加迟。

高斯得

高斯得　出其东门行

君不见会稽太守第五伦，罢官潜去逃吏民。

不知当时何所畏，乘船夜渡曹娥津。

只缘惠爱入人髓，攀车叩马千万群。

使君若不行诡道，爱河浩渺能抽身。

旧闻吴兴解郡绶，归路南指朝天京。

尔来史项后先去，云何却出东城堙。

横山伺候不知数，携壶挈榼相邀迎。

使君自揣非寿我，西子不洁将污人。

水军二百耀南路，三更一舸临湖门。

会稽吴兴迹相似，谁知爱恶殊其情。

畏匡戒薛圣贤有，岂比汝曹祗自焚。

嗟哉后人说监此，慎忽继踵成三人。

高斯得

高斯得　春日偶成

七年高卧霅溪滨，阅尽诸公上要津。

共怪朝无书一字，宁知项有铁千觔。

渊明肯仕义熙世，刘老要完元佑人。

四壁新堂基已就，从今饱挹洞庭春。

高斯得

高斯得　次魏明已表弟韵送刘长翁赴福建仓

玉皇拔西珍，金节抚南服。

雄棱摺荒陬，祥飚扇寒谷。

长孺振河内，相如论巴蜀。

唯昔垂鸿名，于今蹑遐躅。

墨夫踨一迹，赤子悬万目。

周原重华遣，汉庭惬剸恤。

栖梁饱群鸿，复陂歌两鹄。

钦哉使指将，俾尔民命续。

宁虚独坐三，与布宽条六。

岂伊於粤陋，独占京东福。

盍朝翠云裘。重佩水苍玉。

危枰活枯棋，骇浪安巨舳。

儒登朝廷尊，贤聚功化速。

匪惟密亲愿，兹谓苍生祝。

攀援驷马车，惆怅骊驹曲。

音尘慰寂蔑，炯介在明淑。

赠言希古人，陈义诡流俗。

谨毋千仓求，惟先百姓足。

道学振考亭，文风倾岳麓。

庶几七闽人，勿替千秚肃。

高斯得

高斯得　次韵北涧禅师留别

维北有深涧，其中贮幽泉。

兹泥不可滓，万境涵澄鲜。

老人挹其流，浊世相周旋。

清寒涤腴腻，八解不敢专。

我来宿招提，逾月从金仙。

解后涧濒老，笔力回百川。

参寥一以去，诗宗久无传。

阿师佩密印，绝后如光前。

禅房竹色静，秋深暑将阑。

双岩傥入梦，寄予白云篇。

高斯得

高斯得　次韵不浮弟自金陵相过

老夫睡眼方昏花，梦中忽闻歌隶华。

暮春逢此晴雨好，足慰飘零少陵老。

知君重踏东华尘，先访雪堂老师兄。

大篇铿鍧来扣寂，读之宛如花萼集。

花残谁复倚栏干，黄鹤催归呼子安。

此花当屈第一指，徐娘风情犹可喜。

诗成共赋岂厌多，惠连何不偕羊何。

古来难并良与美，报答春光一盛旨。

勿云数见恐不鲜，勿忧相煎豆箕然。

我今已信天行止，小冯当门乃吾意。

一春花恼只颠狂，行乐最怕功名妨。

杜牧寻春迟有悔，且须十日浇磊隗。

高斯得

高斯得　次韵不浮和东坡端午游真如寺

君居秣陵时，日夜书旁午。

念我方投闲，远方同甘苦。

别来日月长，如发不可数。

弟兄两浮萍，功名一炊黍。

相逢饮佳节，小慰情凄楚。

东坡旧公案，君房妙言语。

乃翁满腹书，一字不堪煮。

晚岁膝上君，端能继华祖。

我已困屠龙，君应思画虎。

相期寸田耕，心亨无龃龉。

高斯得

高斯得　次韵不浮问疾末章及蝗

卧疴边夏秋，尔来收药喜。

群腴久嚼蜡，今始甘鲂鲤。

自非天矜怜，安得吉祥止。

寄声问何如，感此远方弟。

炯然忧爱心，谆谆见词旨。

兼馈药笼珍，废疾居然起。

末章悼飞蝗，布阵长千里。

那知自北来，今亦遍苕水。

公田吏如虎，收拾无滞穗。

诉伤服大刑，遑哀室如爏。

古来此乱国，赤子先遭弃。

北桥千万仓，何翅敖洛峙。

一粒不肯捐，肯念饥由已。

谨勿传吾诗，隙间天蝼记。

高斯得

高斯得　次韵戴石屏见寄

霞峤诗人窟，夫君独擅场。

太羹无厚味，嘉稷有真香。

投老安逢户，平生似草堂。

遥知道机熟，尊酒百忧忘。

高斯得

高斯得　次韵戴石屏见简二首

采玉探珠遍九围，先容分不到离奇。

委心自信天行止，用世定惭道觉知。

且可谩持东海钓，终期不负北山移。

杜陵虽老心犹壮，盍与同寻蜀相祠。

高斯得

高斯得　次韵戴石屏见简二首

入东颇亦交名胜，安道闻孙更崛奇。

明月清风能我共，高山流水只君知。

遥怜把酒怀人处，正是登楼望远时。

安得抽簪投海岸，相从郎诵快心诗。

高斯得

高斯得　次韵方泳道见寄

延首浙河外，浮氛翳青天。

下有豺与趉，纷其集中田。

况复直岁祲，蒿莱莽连阡。

民流入他郡，百进而无人烟。

咨予忝观风，七州命所悬。

驻车问疾苦，入耳潸潸然。

期令万苍黔，生意春无边。

一网猎群饕，其敢诿力绵。

天王自圣明，疑旒蔽其前。

曰此何罪辜，百诬饮贪泉。

奉使既不称，还印归民编。

南窗可笑傲，双溪恣流连。

不贪金门步，不慕东壁躔。

但愿紫皇寤，赤子逃烹煎。

贤聚国脉壮，吏良民瘼痊。

臣虽就九死，没齿无怨言。

方子远投赠，厉我弥贞坚。

枯木已无心，安能被朱弦。

江水徜可楫，吾其剑西川。

高斯得

高斯得　次韵功远兄惠诗见劳

平生闻父师，择术明诺谔。

岂不依德言，其奈根器弱。

昕庭开兽樽，坐听诸臣咋。

谁其酌尝之，自牖勤纳约。

维时鹤山翁，铁作元佑脚。

振鬣一以鸣，万马立皆却。

此老埋虎丘，自顷气何索。

徽音阕不嗣，吾侪得无怍。

偶从锋镝余，来被缨组缚。

每怀季父风，自笑吾痹恶。

十驾希乘黄，其敢自菲薄。

啾啾竟何裨，有如丛间爵。

那知桓将军，早已惮孙绰。

鴥彼鞲上鹰，掣臂将汝攫。

何不追冥鸿，幡然见几作。

会逢故人刘，危言取眙愕。

腥{广里加酋}忌雕胡，薴菉妒芳若。

遂仇作俑人，意欲屏医药。

乐哉余不亭，闲身颇堪著。

寒溪静可鉴，青山崒如削。

未能及黎侯，且可栖晋鄂。

凭谁共行藏，归语故山鹤。

高斯得

高斯得　次韵李通甫赋中秋

秋容满苕溪，天籁生菌阁。

幽怀对萧辰，意味更冲泊。

招朋倾一盛，相与慰牢落。

抵掌谈世事，亦可资一噱。

须臾白玉盘，高挂青绡幙。

赏心与景会，喜极悲还作。

渺然望西南，慨想旧猿鹤。

岂无首丘情，归去事耕凿。

奈何朝廷上，聚铁方铸错。

弃置勿复道，洗盏更深酌。

我老倦吟诗，无悰纪行乐。

故人诗筒来，晨檐有鸣鹊。

高斯得

高斯得　次韵刘养源见寄

咨余暮齿依蒲柳，见君无门惭九九。

小臣久去孔鸾庭，太史曾供牛马走。

忽闻妖彗出不虞，天子惊惶下手书。

孤忠泣血悼危乱，有诏不应心何如。

一阳剥尽群阴长，四海八荒俱痛痒。

充庭溢序岂无人，借问何人真挺鲠。

老夫空忆陈王前，语戆惟惧人抄传。

擒贼擒王真古语，肯於鸡肋安尊拳。

相如虽乏三千牍，自谓一言能报国。

此腰搇斧尚不辞，更问世间閒祸福。

但愁蠖瀋宸居深，司马门远终浮湛。

德音秩秩犹在耳，罪言杀士俄相寻。

权戚当朝底时凶，不见朱云攀槛折。

弗於要处箴膏肓，毛举万端何屑屑。

友鹤仙人当暮秋，诗来开卷风飕飕。

句法森严何所自，丈夫冠冕垂前旒。

淡交如君真耐久，何不来同一杯酒。

期君他日孟浩然，男儿事业无穷年。

高斯得

高斯得　次韵刘养源见寄二十韵

山寺传好语，盈耳欢声腾。

侧闻新天子，有意绥蒸蒸。

金鸡肆大眚，民散蒙哀矜。

诏书日夜下，合沓来凌兢。

访落首鲐背，导谏延龟朋。

讲习召遗席，轺车聘才能。

官簿还故邸，孝思齐定陵。

宛如春气至，顿释朝霜凝。

神龙妙嘘云，妖狐疑听冰。

维今万秕政，欲言何可胜。

安得批肝血，排云叫觚棱。

崇兰变成艾，春鸠化为鹰。

贪夫野外趉，善类风中灯。

百壬各自媚，两如偏见赠。

盈庭苍玉佩，绝响朱弦绳。

愿我圣明后，金台择先登。

昭苏聩聩听，凌厉高高层。

阴霾半夜駮，日月高衢升。

吾侪老畎亩，鼓腹歌不兴。

齿发已自料，息翅甘冥鹏。

高斯得

高斯得　次韵刘友鹤端午三首

昔经屈原坂，寒湍下悲鸣。

又渡汨罗江，{左氵右往}记曾输诚。

慨彼幽乱国，成此湘累名。

雕胡不受腻，淆予膳膏腥。

离骚二十五，往往言其清。

招汝千载后，来乎不来灵。

高斯得

高斯得　次韵刘友鹤端午三首

桐江五月凉，波上搏层飔。

伤屈念已怆，怀严濑逾滋。

维彼不逢世，如斯良遇时。

怀沙与钓濑，异节同光辉。

故人去奚伤，宗国逃惧非。

精义贵有质，圣远咨从谁。

高斯得

高斯得　次韵刘友鹤端午三首

笺天欲移病，心与孤鹤飞。

苔青弁峰秀，遥昔梦佳期。

恬鳞慕深藻，倦翮怀安枝。

焉能系浮名，翚翔辰升霏。

已约东里伴，无烦北山移。

他年倚磵门，望子蹁跹衣。

高斯得

高斯得　次韵上饶温淳投赠

从来箕斗只虚名，石火光中了一生。

寂寞九京薶子政，荒凉三径老渊明。

我方遁世人争弃，君独忧时意未平。

多谢相逢便如故，次山词气浩纵横。

高斯得

高斯得　次韵施秀才新楼有赋

白鹤山中熊豹姿，可怜营窟傍苕溪。

无家那得还三蜀，寄迹堪嗤传一齐。

共诧阖能扪斗柄，谁知堂不爱榱题。

厦成人已辞骚国，何日同登醉似泥。

高斯得

高斯得　次韵王秉纯投赠三十韵

狂客写孤愤，危词{上难下心}群憸。

秋岩露节角，春林扫稼纤。

长铗剚横鳄，寸铁刳妖蟾。

赤子临横草，苍生捐盖苫。

无衣可自蔽，有突何由黔。

冽泉浸苞稂，白露摧苍蒹。

念此心怛怛，因之泪渐渐。

谁能坐扪舌，聊欲一夺髯。

百忧不易穷，千篇犹未餍。

生气凛不惫，死灰惊复炎。

敢云寡鹤唱，尚谷神龙潜。

拾遗爱薛孟，谪仙重王阎。

相邀共夜话，快读临风檐。

更阑堲频折，乐极酒屡拈。

国家正闲暇，上下方熙恬。

贾谊枉流恸，桓侯笑针砭。

无庸事吟讽，且复披湘缣。

缅怀四方美，遐想虞庭佥。

狂愚易构祸，讥刺徒招嫌。

舌出躬是瘁，戏言心如惔。

且当阮籍醉，莫待申屠箝。

及今不自悔，明神将汝殲。

之子七步才，时命三年淹。

江湖久放浪，虀盐应饫{上厌下心}。

端如伏槛虎，更似缘竿点，

匮藏玉有美，台馈金无兼。

我欲引自近，寒盟应重燖。

弁山蕨可茹，苕溪鲫堪黏。

诺金虽未坠，许剑已可觇。

从今但洗耳，水程报邮签。

高斯得

高斯得　次韵王深道寄题其弟敏道菊山

黄花有鉴能品人，俗士往往遭眼白。

独怜寂寞陶长官，到死同盟不相释。

至今采采东篱诗，千载晶光犹陆离。

犹人妙质久无记，羞对纷纷女曹儿。

子今风尘走异县，故山举头不可见。

奈何友此隐逸花，三嗅幽香意中恋。

我闻瀛壖足隻州，梦生八翼飞秋秋。

不须苦觅菊山句，晚节相期拂衣去。

高斯得

高斯得　次韵王深道见寄

虚斋隐几坐，忧思来万端。

我带旧盈骼，忽复数孔宽。

追思昔迷复，驱驰因尘鞍。

终蹈世涂险，衽席生泷滩。

平生仗忠信，意若无惊湍。

虽有被野罗，何篡凌风翰。

嫠忧抱耿耿，进退良独难。

亦欲纫蕙茝，殷勤奉所欢。

终疑薛居州，一暴难胜寒。

众阴日夜长，正气日以单。

国枋落熏腐，民生困贪残。

言路久榛棘，内食咸空餐。

蹇予宿嗜好，与世殊鹹酸。

奈何不自爱，当门植芳兰。

故效五柳君，归求容膝安。

我友在天末，洞我肠与肝。

新诗妙镌发，字如汤铭盘。

盍簪眇无因，东望慨其叹。

遥闻病新愈，致我囊中丹。

愿君强吞咀，百年永相看。

高斯得

高斯得　次韵王深道见寄

社鼷屋鼠非难攻，我力如绵不能坳。

生令墨吏弥夺张，气涌如山高巃嵷。

天王圣明侔日月，跂望丹霄眦几裂。

孤忠耿耿达无路，独抱幽香分芜绝。

诸偷恣睢方摇尾，忽报台州随逝水。

人不代天天人人，造物肯威乃如此。

嗟予粗不愧守官，系有承君镌志完。

高斯得

高斯得　次韵王深道领客登翠屏

东皇趣归旆，行色在陇麦。

抚旧念易盈，感逝忧难释。

谓春姑徐驱，为我咏今夕。

天涯浩漫漫，迷路那可索。

林芳坐自销，庭草已如积。

南亭慨灵运，东园悲阮籍。

咨余畏简书，无路追群屐。

故知凝睇处，惟见嵊尖碧。

如邛欠宿愿，入越成误适。

一笑命渌樽，人生匪金石。

高斯得

高斯得　次韵徐景说赠安象祖

千仞岗头孤凤飞，翰林万族惊且啼。

桐江得树一栖息，足以慰我饥渴思。

飘然径度烂柯去，再仪天陛来何时。

子今追逐一何远，所期不负平生知。

独惭托我非所任，泌水洋洋能疗饥。

夜光明月要人识，而我何知和与隋。

端人择友必有取，定交从此夫何疑。

长安绿槐十二街，五都游客争奔驰。

咄哉掉臂不肯住，来同圣路乘坚肥。

嗟余旧学荒已久，安能扣缶探玄机。

世事举目已可知，淹留此土终何为。

苕溪一曲搅归梦，与子共赋临流诗。

高斯得

高斯得　次韵徐影说见寄并呈牟存叟

东南有华屋，结构清江濆。

规橅百年远，庭宇无纤氛。

前林艺杞梓，后圃植兰荪。

嘉宾日还往，门户生精魂。

虽惭北第壮，犹能植乾坤。

主人遗后意，岂欲徒饱温。

相斯大此屋，传世垂无垠。

人事一朝异，祖训成仇冤。

奸柰窃其柄，良朋中路捐。

殖贷以自封，顾笑以为欢。

耳目就聋塞，谁其与忠言。

不念乃祖心，望尔椒聊蕃。

感激当世事，家国初无分。

宗子误置相，匪人转洪钧。

瘅善树群慝，痏国开乱原。

权豪竞叨{左忄右质}，赤子愁吟呻。

我室既尽毁，大盗将起吞，

藐焉蚁虱臣，埋轮承误恩。

睨冀不能击，狐狸加霆震。

抚已方息恧，顾指为尤愆。

百壬妄见猜，欲取棋枰翻。

谁知孤臣心，但求王室安。

举目百嫫中，莫若二字妍。

愿识径畈径，更认存齐存。

岁晚定三友，短羽追孤骞。

高斯得

高斯得　次韵雪寒郡中粜米食源有赋

父兮儿饥母兮寒，瓶中无粟囊无钱。

天公何不知人苦，狞风裂肤雪塞户。

我来日月虽未多，舛令已干天谴呵。

医疮眼下尚无药，更有妙诀瘳沉疴。

拔贫为富非不窘，坐视沟瘠吾何忍。

长民要识天之天，此事前人固加谨。

我仓我庾虽甚枵，且须倾空苏瘵凋。

惭无大德与汝曹，聊以小惠为宽条。

何时公私俱露积，慰我片片心事赤。

圩丰食可接青黄，盗弭丸无探赤白。

老夫藉手得归田，免讥取禾三百廛。

君诗太夸不可传，吾恐闻者讥贪天。

高斯得

高斯得　次韵养源避暑西湖

墙拥千竿竹，帘萦一穗香。

避暄情散郎，怀旧意悲凉。

小簟琉璃色，新醅琥珀光。

梦回闻剥啄，浑欲懒衣裳。

高斯得

高斯得　次韵养源双溪阁野眺

雨余久不眺寒城，平楚遥知一望清。

老杜颇慵看白谷，大王惟爱写黄庭。

剪裁花柳春刀尺，错综江山帝纬经。

终待幅巾同远望，逃他天械与天刑。

高斯得

高斯得　次韵俞掞县尉见赠钓台赋梅

严风摺繁圃，嘉卉难为香。

坐令众芳林，直为萧艾乡。

妖红与媪紫，乘时斗新妆。

梅生处扃外，皭然炯衣裳。

独无摧折忧，一笑春洋洋。

犹怀臭味感，苦口嗟难尝。

风人妙托物，予德惭菲凉。

坡公讵为役，涪翁可齐芳。

尚此短兵接，当君阵堂堂。

高斯得

高斯得　次韵詹丞贺得祠

我生天地间，自笑一疣物。

燕蝠争晨螟，龙蠖安伸屈。

三度侣黄冠，十载谢丹绂。

无学陪旃厦，无才演纶綍。

晨策恣幽探，午窗饶睡兀。

平生正坐口，自使穷到骨。

纷纷蝶争春，悄悄蟆啖月。

从来彭泽琴，不胜昭阳羯。

安有冷笑姿，可入{左丰右动}阳节。

积年几穴床，经旬不逾{门里加臬}。

时逐志和风，惯卧袁安雪。

初无子公书，谁其项斯说。

忽令管龙宫，传闻从雁帛。

还来弄香火，幸不废书册。

偷閒容我辈，用世付时哲。

鹏鷃各逍遥，何烦较优劣。

高斯得

高斯得　次韵张{上须下立}见寄

掀髯一笑天地间，八代文衰谁为起。

夷陵丹砂空自光，中山老？

不可使。一从麦秀获麟台，

二千余载无文字。谪仙岂无希圣心，

谁其起予二三子。张君忽赠白云句，

墨妙笔精真可喜。宗师奇涩费吟噍，

三读方能得其意。夺髯苍鼠色无冤，

吐气黑蛟云可致。恨子初筵我旅酬，

妙处安能为标指。惧遭掎摭不哦诗，

畏触祸刑宁作史。翰林主人子墨卿，

昔也同盟今趣异。不见当年圣德诗，

犹被他人呼怪鬼。惭君问我乞余丸，

安得锦囊出怀裹。丈夫盖棺事始定，

斯文固应付后死。试问涪翁余七言，

松苓臭味固相似。

高斯得

高斯得　次韵赵郎中泛舟之作

危楼杰出清苕浒，一眺苍然尽平楚。

倚栏兴尽兰桡举，时听长年作吴语。

赵盾当權人共苦，白苹清风渺何处。

人生得閒价无伍，天遣吾侪共休汝。

公孙爱客茶屡煮，风味端能继桑苧。

晚凉一巵荐菇黍，清唱时闻采莲女。

刀兹胜践须燕许，好与留题镇烟屿。

吾诗老去浑漫与，不畏传抄殚万楮。

高斯得

高斯得　次韵赵庸斋贺除闽漕

方向江湖拜散人，天王明圣尚哀臣。

牵舟未得还三峡，乘传何堪使七闽。

作牧幸逢青眼旧，论交宁叹白头新。

却愁未税周原鞅，公山催归上要津。

高斯得

高斯得　次韵赵庸斋见寄

人在南山第几重，采薇端可继高迹。

褰衣辟世锄三径，闭户求仁印五峰。

周室如何废常隶，楚我犹听集夫容。

大书元佑党魁传，今代岂无人姓龚。

高斯得

高斯得　次韵周子车喜雨

平生报国无才力，日夜只祈天雨粟。

讵今岁事少差池，怪证谁云一而足。

入春郡国多苦旱，起瞻四方何蹙蹙。

陋邦愚守介其间，造物私之意何笃。

桑蚕有岁麦有秋，十里欣欣人足欲。

尔来勤雨才浃旬，日日眼穿云石触。

哀哉赤子命如线，亟吁苍穹求迓续。

果然马上天瓢翻，谁谓龙公悭一掬。

吾侪所学自孔氏，颇信此身兼位育。

真能办得一寸心，勺水固知焦可沃。

君诗信美嫌太夸，只恐流传辜自速。

八荒延首待甘霖，传说谁其踵芳躅。

高斯得

高斯得　存斋牟端明挽诗

硕德千人表，高风一世钦。

师承文靖正，识拔秀岩深。

奥学方前古，雄文独擅今。

史筵新发轫，儒馆力抽簪。

萧艾俄当路，蘅兰夐出林。

螭头恩舄奕，豹尾步嵚崯。

斮胫思全玉，围腰肯待金。

绶甘辞若若，戟喜对森森。

孽火遭千劫，谗波沸百壬。

然脐机陷巧，拔眼计谋阴。

诬诋渊衷监，成蠲宠命临。

一麾犹偃蹇，三节又侵寻。

听履星辰近，司纶雨露湛。

世方期汲直，人已感迟任。

披腹平生节，攀髯晚岁心。

幅巾朝第就，遗服暮庭弎。

书殿荣封冢，玄台閟在岑。

鹤山初共被，苕水晚同襟。

感旧须成雪，怀人涕作霖。

元成负文采，端可嗣徽音。

高斯得

高斯得　耽书

年来得奇疾，仿佛似书淫。

二史番休读，三诗梦觉吟。

少时轻寸晷，老去惜分阴。

只恐前生是，蓬山阁上蟫。

高斯得

高斯得　道中遇雨

车中鉴书罢，举头失青山。

五百无纤云，春晴固应悭。

须臾骤雨过，忽已罗青鬟。

天公自知我，所遇无不安。

奈何苦相戏，晦明翻覆间，

浮云虽暂收，未肯故山还。

终当买不借，践此泥涂艰。

高斯得

高斯得　邓侍郎再和予亦再答

烟雨凄迷主簿峰，伤心蕙帐十年空。

梦魂吴蜀千山隔，归路湘江一水通。

壮舄相看均是客，虞卿何事独嗟穷。

天涯邂逅诚多幸，许挈诗囊入社中。

高斯得

高斯得　冬大雷电

方冬十月天炎蒸，雷公吼怒声凭凭。

投壶玉女忽大笑，晦明倏烁来相乘。

天方收声地藏蛰，激怒岂为阴所陵。

圆苍寓意端有在，要使强臣生战兢。

强臣闻之但一笑，小儿怖我终何能。

白鸡巨浸九龄亚，青鼠妖星千道棱。

我犹视尔为戏剧，此雷何啻虫薨薨。

圣君小变亦知惧，奸臣大异那能惩。

寄语天公停此小伎俩，只须一声霹雳王茂宏。

高斯得

高斯得　读荆轲传

夜读荆轲传，掩卷喟然叹。

结交天下士，贤哉太子丹。

报秦一片心，秋莲孤剑寒。

介绍田先生，得结荆卿欢。

太子一语疑，先生甘自残。

荆卿欲藉手，临事敢开口。

走见樊於期，愿借将军首。

将军搤攇言，念此固已久。

得复平竹仇，性命何足有。

四雄英烈风，精诚凌白虹。

函关初未入，气已吞祖龙。

其事虽不就，简牍光无穷。

奈何今之人，蹙缩如寒虫。

高斯得

高斯得　读陆逵常簿奏篇喜而赋

老翁关门贪睡味，朝廷近事到耳疏。

朝起忽收故旧信，得此痛哭流涕书。

书中近道果何事，人心天命关机枢。

昔无叛民今已起，赤子至此谁之辜。

公田下损而上益，楮法子废而母孤。

三尺孤童尽知得，谁能暴虎编其须。

朝阳一鸣百聩醒，幸哉公有而绝无。

三后在天甚神圣，佑此一脉皇基扶。

我非庆历石守道，聊题数语昭群愚。

高斯得

高斯得　读梅福传有感

君不见绥和天子在御世五春，画堂甲观寂寂空无人。

岂无壮发类元帝，奈燕飞来啄皇孙。

三星屡暗紫宫裹，群臣默默谁扣阍。

忽闻县道上急变，乃是南昌梅子真。

书言愿蚤建三统。以孔子后上继殷。

存人自立乃周武，壅人自塞为亡秦。

陛下若欲保继嗣，成汤不祀宜留神。

子真先曾拄王凤，言不见省徒报闻。

小臣读史每流涕，福於异代犹谆谆。

而况交柯紫荆树，东枝憔悴西枝荣。

有能建此第一义，本支百世何足云。

高斯得

高斯得　读书

问翁几何年，翁年七十余。

尚作蠹书虫，嗟翁一何愚。

旋增通典缺，旋修阜陵书。

毫芒集阅尽，白编还卷舒。

五诗讽被底，柳集诵日晡。

玩物能丧志，圣贤言皦如。

赋受有奇偏，谁能为耘锄。

高斯得

高斯得　读天台侍郎黄公神道碑

昔纂宁宗纪，名臣叹寂寥。

钜奸方枋国，多士谩盈朝。

快读黄公传，如闻舜代韶。

尽言醒众聩，独立耸清标。

辨枉全张猛，持身简竖刁。

要途方凛凛，归梦已摇摇。

疏广还家勇，羲之入海遥。

寒花矜晚节，老桧傲霜朝。

迁史虽犹缺，邕碑亦孔昭。

咨予无健笔，魂去若为招。

高斯得

高斯得　读谢章奏疏赋朝阳吟

岷峨秃如赭，江汉浊如泔。

云何只隔夜，泼黛挼青蓝。

得非气沆砀，祝融困西戡。

秋风抗手谢，天公吾敢贪。

此邦旧崛奇，神气虎眈眈。

山为万仞高，水作千尽涵。

尔来遽一变，风景殊不堪。

月堕鸡不晨，露警鹤犹鼾。

长毕绶若若，修缗府潭潭。

坐令死瓦色，空蒙亘西南。

划闻卷阿奏，翠凤鸣孤岚。

尹氏谁敢指，家父独纵谈。

三十六峰下，有此奇伟男。

戛摩参井焰，划磢山川惭。

予方感嫠纬，耳此距跃三。

作歌为贾勇，罪憀　如饴甘。

高斯得

高斯得　读哲宗长编

我於咸淳际，偶读繀　符编。

昏气塞宇宙，临文深慨然。

孽惇暴於虎，泰陵度如天。

惇言一脱口，

奉以周旋。

啸呼尽顽凶，排斥咸忠贤。

意偏覆辙蹈，时移善政还。

济恶蔡元度，推波曾子宣。

纪纲耳目地，悉地私人专。

其间如商英，牙吻尤呀然。

神灵不可测，党人得生全。

矧乃崇观后，於邑更堪言。

孝弟尧舜道，祸反阶中天。

圣经岂误人，无乃说用燕。

孤臣泪迸血，后来其监旃。

高斯得

高斯得　端午日觞客东湖遇雨移饮寿台楼分韵得壁字

玄晖东田游，明远东城历。

深心慕尘轨，湖舷拟觞客。

零雨或尼之，辍策骈兹席。

霁虹带高岑，倾羲被回陌。

良知共遐睎，数陪竹林七。

境恬微尚惬，赏胜幽怀适。

怀沙事千载，旧恨犹能辟。

延首瞻楼颜，新愁渺难释。

天问愧非才，且可浮大白。

徙倚惊漏穷，晨宵挂东壁。

高斯得

高斯得　端午小饮分韵得身字

此节知何节，悲欢发兴新。

怀沙吊沉冢，高户庆长身。

豪气今安在，忠魂死不泯。

咏余增感慨，命酒慰沾巾。

高斯得

高斯得　感事

太师百僚长，历代皆有之。

所用有贤否，邦以分安危。

惟彼太公望，桓桓定周基。

至於尹氏徒，宁逃小雅讥。

汉唐姑勿论，我朝有元龟。

潞公四朝老，德望镇华夷。

咄哉京桧托，言之可嘘欷。

近者扬王庭，举朝莫言非。

太潞不可作，吾其谁与归。

高斯得

高斯得　孤愤吟上十韵

岷峨老人白头哭，宇宙频年生意蹙。

自从解绶远遁逃，日望君王戒危辱。

幡然尽改乱亡事，斩新为辑和平福。

丛祠猎去嗅夜狐，远岳收取鸣阳族。

闳籍惟供永苍埽，窦梁总向高阁束。

上方月进绝前蹊，污吏日攘行显僯。

赋租时为率土蠲，恩泽尤当近畿足。

圣心悔祸诚勇猛，天命何忧难迓续。

老人静中揩眼看，时事转觉令心寒。

旄头妖彗久不出，黔首剜肉殊未完。

炎然凶渠气脉壮，莆婺奸党根株盘。

小臣乘间肆邪论，众正盈庭徒坐观。

北衙无人素为地，南徼何路能通天。

首血淋漓谁困邓，头子勾追空忆韩。

仪舜鸣周九苞凤，溢序盈庭五彩鸾。

若为千载遭圣代，不肯一唳惊朝端。

得非尽善遇尧舜，毋庸卖直同箕干。

我闻屋漏知在下，君欲箸筹烦暂借。

尺籍无粮创市田，告身易醉空酬价。

膏腴已被公家夺，硗瘠复遭奸佃哧。

积庾如京宁复得，羸胔盈沟谁为唧。

蚩尤兵革自久远，新莽王田徒扰害。

哀鸿惨淡集中泽，饥虎咆哮行旷野。

柯山一閧犹未平，苕水三贪尤可怕。

罔民白撰肯蠲除，括税红由恣姑嘬。

城门口嗅严酒确，民屋寸量甚间架。

瘠人封已信可诛，剥下媚上当何如。

崔烈为公近日有，刘毅答诏今时无。

民间已食乌昧草，天上犹积琼林储。

小人长国但牟利，大学生财谁读书。

民贫盗起已有兆，内敉外宁犹贡谀。

纷纷谄子谅无责，挺挺诸贤何不图。

芳草为萧晚节坏，嘉橘成枳中年渝。

虞庭盛际枉者直，周室衰时哲亦愚。

漳滨病叟愁谁语，杜曲诗翁恍如晤。

最怜稷契许身愚，岂谓阴何用心苦。

每篇必寓忧世怀，直笔宁愁当国忤。

法律森严信殊绝，对属始终无龃龉。

嗟予衰老才力弱，稽首名贤晨夕慕。

忧来援笔偶成章，力戒负囊毋辄露。

高斯得

高斯得　孤愤吟十三首

桧侂当权十五年，始终只被一私缠。

人心失尽天心怒，燎火炎炎故不然。

高斯得

高斯得　孤愤吟十三首

金缯私许北方盟，君父前头却隐情。

今日祸胎从此始，罪浮孽桧与权京。

高斯得

高斯得　孤愤吟十三首

先帝方归盛德园，龙輴半夜浙江边。

孤臣泣血无他请，愿把奸臣诉九天。

高斯得

高斯得　孤愤吟十三首

军功阁束万人多，兵部门前雀哥罗。

悍将武夫心失尽，可知弃甲与投戈。

高斯得

高斯得　孤愤吟十三首

国家元气是人材，稍露光芒尽力催。

今日举朝皆妇女，邦衡此语亦诚哉。

高斯得

高斯得　孤愤吟十三首

扫除学法啗诸生，精锐销磨直可坑。

乞斩三奸亦人尔，汝曹何忍负斋黉。

高斯得

高斯得　孤愤吟十三首

无罪无辜窜逐人，几经大霈不沾恩。

更将改正张罗网，结尺千千万万冤。

高斯得

高斯得　孤愤吟十三首

强买民田自噬肤，大家破尽为催租。

几多怨气冲霄汉，天欲无诛可得乎。

高斯得

高斯得　孤愤吟十三首

督帐行趋建业东，壮哉迎敌气如虹。

劝君猛舍一腔血，莫学檀公误乃翁。

高斯得

高斯得　孤愤吟十三首

乘桴颐浩元无策，进跸丰公妙达权。

宁死老身终不去，太皇此语可回天。

高斯得

高斯得　孤愤吟十三首

覆按山陵挈累行，金多季子橐赍轻。

殿中御史尤堪戮，尽室逃归骇一城。

高斯得

高斯得　孤愤吟十三首

囊封癸酉罄愚蠢，第一亲征次守江。

啼得血流无用处，自怜弱步要丰扛。

高斯得

高斯得　孤愤吟十三首

阜录新书幸已成，名山藏去复传人。

毋令十载编摩苦，竟与家书共厄秦。

高斯得

高斯得　官田行

噫呼嘻乐哉，咸淳三年之秋大有年。

近自浙可东西江与淮，远及七闽二广连四川。

黄云一望千万里，莫辨东西南北阡。

瓯窭污满沟塍，秧马折轴担頳肩。

天公更好事，十日不打雨。

三边不动尘，穑人更何虑。

自从田归官，百姓糟糠难。

况复年苦饥馑，草根木实为珍餐。

嵯峨殍骨横千里，待得今年能者几。

只道伸眉得一笑，酒肉淋漓浑舍喜。

谁知一粒不入肠，总是公家主家米。

夜闻东家邻，偃仰啼孤婢。

我问汝为谁，答云无食无儿穷妇人。

今年公田分司官吏恶，那有遗秉滞穗沾饥贫。

大家京坻那复有，惜米如珠藏在囷。

我闻唐家天子即位当四年，天下斗米惟三钱。

我皇不减贞观主，相公亦如房杜贤。

奈何米价百倍逾贞观，此病岂得无其源。

呜呼噫嘻，我知之矣。

自从买公田，丰年亦凶年。

此何人哉，悠悠苍天。

更有一事尤堪怪，欲说未说心先怕。

今年处处皆有秋，何故天台大水独无一粒收。

一粒不收犹自可，臣水王，

君火囚，此事颇关宗杜忧。

书生守经论白黑，无乃将身豺趉投。

高斯得

高斯得　龟溪即事五首

顽云蔀鹤岭，积雪明龟溪。

枌榆社已到，斯焉卜幽栖。

亦有好事人，除馆溪之西。

门巷寄深窈，青山有攀跻。

平生秉微尚，颇忻归兮。

且可投吾簪，安能栖会稽。

高斯得

高斯得　龟溪即事五首

父兄吴下宅，师友苕溪矶。

亦欲从之游，煦湿相因依。

睽孤谅无乐，旅琐良可唏。

古来遁世士，独立取众非。

咨予匪能然，翼短难高飞。

怀哉订顽翁，示我真指归。

高斯得

高斯得　龟溪即事五首

王庭陟俊茂，三年虱其间。

愚忠竟何补，积咎成丘山。

愧彼海上沤，临机鴥其翻。

昭□□□□，嗟嗟亦胡颜。

汝今尚无觉，复倚荣辱关。

晨门独何人。永

高斯得

高斯得　龟溪即事五首

二疏仕汉庭，才术相颉{左目右行}。

竝传已云宠，同归更辉光。

蹇予与季父，磇硄而琳琅。

不才自宜汰，显斥庸何伤。

处我嫌疑间，斯义安所当。

潜圣讥邻醯，焉瘦渠肺肠。

高斯得

高斯得　龟溪即事五首

曩从太史氏，论次金匮书。

龙兴渡江后，麐止今皇初。

微辞记当时，只字宁敢虚。

彼阿者谁子，顾欲私毁誉。

阳秋记慕容，史记名山储。

二子亦过计，人心焉可诬。

高斯得

高斯得　鬼瞰吟

相公不入府，地走湖上宅。

朝游庙堂上，暮作水云客，

公府爵罗张，别墅车毂击。

三日敛履朝，万楫戈船疾。

畔官羲和诛，离局春秋责。

主宽置不问，士佞那敢斥。

倡优湛夜宴，台馆穷晨策。

华堂枕千岩，幽龛通百尺。

知非晋公洞，故是伯有窟。

蘧蘧梦蝶飞，冉冉长蛇出。

烦冤哭中夜，魑魅来白日。

方期燕婉求，难拒幽明迫。

天下相厥居，鬼乃瞰其室。

不见霍氏亡，千妖日丛积。

不见蔡京败，万怪无宁迹。

持危岂颠坠，起秽宜荡涤。

君看韩家园，斜阳空寂历。

高斯得

高斯得　和刘养源

日景何须土圭测，腊尽熙熙好春色。

明眉翠柳弄精神，调舌珍禽破岑寂。

叠嶂融融迟日丽，双溪涣涣层冰释。

行看骑簇昭亭晓，还闻猿啸高斋夕。

宛陵山泽纷纡余，尔来憔悴缘急符。

安得春风百万斛，为散和气还郊墟。

北帝回车已浸远，东皇布令应潜孚。

原畴苏醒天雨玉，草木滋润渊生珠。

我诗背城犹借一，吏气暂扫因已日。

预忧簿领还压头，不得时陪竹林七。

苕溪苇间舟延缘，白鱼朱橘不论钱。

幽栖已入五更梦，早春顾渚何时煎。

老师谨勿先抽单，苦嫌道院飕飕寒。

吟编未载两觳觫，莫惜娉婷珠一斛。

高斯得

高斯得　鹤林吴尚书挽诗二首

珠纬躔奎后，坤文世载英。

奇才冠元佑，大手擅端平。

时事虽难并，词华略与京。

自从双鸟寂，禁柳谩嘤鸣。

高斯得

高斯得　鹤林吴尚书挽诗二首

魁孽奸时论，词臣格诏除。

承明俄罢直，光范肯驰书。

东土淹灵运，南州哭仲舒。

平季丞弼望，只此閟高墟。

高斯得

高斯得　鸡祸诗

君不见西汉初，永光年，当时鸡变祸连延。

冠距名将尊已成，坐令戚里倾中天。

那知千五百年后，咸淳之岁为续弦。

黑鸡两翅生五距，食辄伤人万口传。

家鸡尽缚向市卖，美味不敢登盘筵。

皆云黑鸡乃癸西，十二相属符昭然。

生不於他独於翅，盖言羽翼爪距全。

我欲攀龙报天公，无路可到明光宫。

安得尸乡祝鸡翁，为我用术禳其凶。

天子九九八十一万岁，免使真人白水还飞龙。

高斯得

高斯得　记二首儿四日雷二异

咸淳七年正二月，天灾人异何稠叠。

细推厥咎端有繇，孤臣未言先泣血。

日当丙子月当寅，湖州昆山有妖孽。

曹家产子威杀人，二首一身连骨节。

左首似爹右似娘，浑舍惊走趾欲折。

里胥不敢上其事，一州喧暄腾颊舌。

从来天子天下首，二首之占何待说。

我闻唐家仪凤年，的证端为今日设。

泾州之民有生儿，异干同躯不容裂。

是时武氏乘其夫，唐祚中微殆将灭。

圣朝家法与唐异，四星在天循轨辙。

咎在君阳非太阴，娲羿虽殊祸俱烈。

人妖示变未三旬，若月天灾来不辍。

粤从已亥至壬寅，据历雷声未当发。

胡为砰訇震天鼓，四日四夜声不绝。

上天威怒端有意，要使吾君用刚决。

夏竦奸邪致天变，仁皇感悟真明哲。

只凭霹雳一声雷，扫去有同汤沃雪。

后来高庙遵故典，汤相罢归同一诀。

奈何灾异过两朝，犹复留此大饕餮。

二首之儿四日雷，占虽不同应无别。

作诗会入五行传，谨勿流传取剠刖。

高斯得

高斯得　建宁府鹿鸣宴诗

鹤书夜下建溪南，拔尽乡英万口谈。

帝阙伫听胪唱九，宾筵试咏鹿鸣三。

身名虽待文章显，气质须从道义涵。

海内如今人物眇，掀天事业要奇男。

高斯得

高斯得　建宁府宴徐意一知院乐语

幅巾支杖勇还乡，昨夜方开昼锦堂。

司马高风倾国慕，韩公晚节袭人香。

已忻绿野修初服，好为丹山酹一觞。

卜夜莫嫌秋漏永，仙翁鹤骨尽康强。

高斯得

高斯得　閒中读书次第

紫阳礼编甫尽卷，亟偿通典平生愿。

增损温公鉴目成，要把二岩书贯穿。

夜灯览彻六一文，眉出钜集思重见。

七书卷帙二千余，加我三年当阅遍。

尔来两目渐眵昏，一一手钞宁敢倦。

固知衰颓力不胜，其奈嗜好顽难变。

又恐贪多或溺心，闭阖时烧香一篆。

高斯得

高斯得　江夫人挽诗

悲哉金氏志，未读涕先零。

祖统他宗嗣，婺忧再世丁。

天矜人一念，姑苏妇三龄。

幸有孙枝秀，翘然荫户庭。

高斯得

高斯得　劫桑叹

美哉豳郊道，风日清且熙。

条桑纷冉冉，采蘩复祁祁。

盛时不可再，乱世诚堪悲。

守令既暗懦，凶黠何纷披。

千林非无主，夺攘无孑遗。

白刀斗源野，长乿守路重。

羸童拥树泣，弱柰空篮归。

更怜贫家女，束手看蚕饥。

尔蚕何不幸，生此叔季时。

千筐与万箔，委弃如京坻。

昔闻花门乱，倒麦折桑枝。

幸无风尘警，气象胡尔为。

天门万里远，吾君那得知。

恨无古肤使，观风采吾诗。

高斯得

高斯得　近者昌言多出诸贤之后有感一首

吾观唐虞时，辅佐多也胄。

一时谋谟嘉，十世典刑旧。

古道日以衰，象贤始不懋。

近者梧桐鸣，多出芝兰秀。

杜李倡其前，刘胡继其后。

最后康乐公，卓出汉庭右。

元气倚迓续，疵国资匡救。

起予气为增，感事眉复皱。

彼出进士科，视此一何陋。

但贪一束刍，甘作一缄味。

真堪为仆僮，尚取矜廉茂。

谁能持我诗，往为披{左忄右勾}瞀。

高斯得

高斯得　九日分韵得花字

秋日何烈烈，忧心在丘麻。

老圃跬步间，无悰问黄花。

及兹九九候，清樽畅幽遐。

朋簪既肃穆，宴豆亦静嘉。

风雨知萧辰。飒然掠窗纱。

乔松助声势，轰貀掉狂车。

萸囊顿精神，似与老守夸，

渊明有三径，我独归无家。

浮骖竟安适，伫立空咨嗟。

高斯得

高斯得　九日会客面岳亭以采纳菊东篱下悠然见南山分韵得采字诗

四运相摧斥，秋容忽而改。

英英晚节花，含霜发鲜彩。

游子感萧辰，命侣登爽垲。

湘山俨横陈，秀色如有待。

独怜祝融峰，尽日埋叆叇。

安得诛云师，吾将罪真宰。

悠悠元亮心，千载宛如在。

遥知把不盈，搔首终朝采。

胜达不可追，迷涂谁堪悔。

弃置勿复谈，且复浇磊磈。

高斯得

高斯得　酒阑

世道日沦忽，涔泪夜中滋。

客问子何伤，伤予士气痿。

不见齐鲁閧，所争在糟醨。

我勿燥已久，幸歌韩奕诗。

若遭禁酒国，曹瞒尔何为。

一鏖皋兰下，赤壁竟不支。

虽云竟不支，主翁自怜之。

骑虎不敢下，悲鸣亦可嗤。

朝廷尽君子，拄撑赖公师。

似此好局面，诸生愿扶持。

尹京用老蔡，恐翻元佑规。

斯言是耶非，识者当能知。

哑钟悬清庙，瘖虎伏路垂。

此而为君子，小人当谓谁。

币轻物痛跃，赤子命一丝。

尚曰此元佑，天乎欲谁欺。

醪粲恩诚深，报复机诚危。

独哀三百年，豢此终何裨。

咸幡不复举，志士徒伤悲。

高斯得

高斯得　绝交行

男儿独立天地间，太华绝尖一何陗。

子房不肯下萧曹，伯夷本自轻周召。

往来舞袖拂云霄，醉裹扁舟凌海峤。

凤饥肯向鸡求餐，玉洁不与蝇同调。

山高路断客来稀，日晏廛空臂争掉。

穷涂李白友俗人，岁晚杜甫交年少。

前门长揖后门关，当面论心背后笑。

云门轻与凡耳弹，夜光莫怪儿童诮。

君平世弃政自佳，老子知希渠所要。

人间对面九疑峰，未许冲风鼓无窍。

高斯得

高斯得　立春日集杜句

春日垂霜鬓，江村乱水中。

偷生长避地，愁坐正书空。

乞米烦佳客，应门试小童。

布衾冷如铁，长夜岂堪终。

高斯得

高斯得　立春日集杜句

早行石上水，泥泞苦相牵。

盗贼浮生困，艰辛众目怜。

囊空罄金错，米尽折花钿。

更有伤心处，君臣豺虎边。

高斯得

高斯得　吏道

劳牵迫吏道，僼洪縻拘。

九春回尘土，一迹园林无。

直此休沐暇，偕我良知娱。

残梅谢众卉，初柳荑僵株。

四运巧相斥，流目悲荣枯。

俯仰潺湲沫，恻耳弥惊吁。

故山渺何在，漱石良辰徂。

为邦岁已期，宣城可归与。

执柯勿睨视，州有达士模。

高斯得

高斯得　刘友鹤以诗赠别次韵送之

昔披朝霞寻洞天，五峰矗汉高巑屼。

灵君营魄萝空锁寒。古心未死不忍去，

摇摇风纛空中悬。五年失脚堕时网，

梦思重到无由缘。朼来出守山水郡，

公余颇得穷幽偏。丹丘仙客旧心赏，

骑鹤过之同晤言。诗妍青林华煜煜，

气老幽涧松桓桓。问余君土堆奇绝，

孰与吾山多紫烟。桐江缗鱼炯志节，

缑山笙鹤夸神仙。能衡铁炭识轻重，

众山部娄真如拳。羽人闻此深领会，

笑指双台催棹船。题诗莫作世间语，

会有剜剔青苔看。

高斯得

高斯得　莫恃势行

夜灯读书史，飘然抚予胸。

奇哉天下士，英雄见略同。

子长叹息？家事，谓势於人将有穷。

谪仙作诗戒鲸鲵，亦云勿恃风涛之势如白龙。

乃知世上夸毗子，控搏外物终成空。

君不见寡大夫围初得楚，章作华台前汗成雨。

郑田周鼎哆然求，齐桓晋文何足数。

一朝乾溪万众溃，饥卧独枕涓人股。

君不见夫差称霸会黄池，诸侯不敢捩眼窥。

临盟争长莫敢拒，吴竟为先晋次之。

中原甫归败笠泽，甬东百家悕可悲。

君不见赵家主父尤雄强，吞灭代北如驱羊。

诈称使者入秦池，威风惊倒秦昭王。

暮年立子一失计，探{觳角换鸟}沙丘终饿亡。

诵诗读史余，更披金匮书。

章蔡与秦韩，往事尤可吁。

惇欲族诛元佑人，荐福鑱碑立诸京。

兴五十三家桧掌股，庆元五十年侂牙龈。

章蔡投荒韩授首，秦亦奄奄泉下人。

当时气势动山岳，如今一窖寒灰尘。

后来视今犹视昔，哀哉踵路双辀倾。

三书读罢灯亦暗，齤齤一枕东方明。

高斯得

高斯得　暮春即事

皇天列四运，懿兹暮春熙。

和风著风物，观物令心台。

如何魏晋后，词人总凄凄。

退之颇知道，及此尤伤悲。

宁非构淹留，叹老还嗟卑。

哀乐缘外感，安能识天时。

不见鲁中狂，陶然浴清沂。

问渠乐何事，无言对春晖。

人亡已千年，叹息将安归。

高斯得

高斯得　平生欲一游金陵而不得再用韵简不浮

金陵帝王州，遗事多典午。

我昔读其书，抚卷辄凄苦。

一时豪杰士，错出可胜数。

荣名既销歇，陈迹付离黍。

惟有东山翁，于今尚翘楚。

我欲一访之，千载同晤语。

酒於白下酌，茗向锺山煮。

北道有主人，载酒思出祖。

但畏傍人讥，率野非兕虎。

此事从昔然，非予独龃龉。

高斯得

高斯得　劝农有感三首

井卦分明说劳农，周人田制寓其中。

但令此念纯无已，可使吾民养不穷。

数豆荒餐延野老，一篇腐语诲村童。

尔忱不属知何补，谩道天公靳屡丰。

高斯得

高斯得　劝农有感三首

三代兴甿法已精，田官众建日谆勤。

一年一度情何简，于县于州责孰分。

爱礼存羊斯仅可，卖刀买犊匪攸闻。

周官千载何曾试，我欲重拈静楚氛。

高斯得

高斯得　劝农有感三首

衍漾春郊遍野畴，不堪回首剑南州。

劝农官吏浑冠鹖，力穑丁夫总带牛。

苦欲如邛嗟未得，自怜适越竟何求。

春风万斛浓於酒，一与畸人荡许愁。

高斯得

高斯得　三丽人行

相公列屋芙蓉城，烟红露绿千娉婷。

朝回迎笑拥前后，忽遭唾弃嫌膻腥。

汝曹面作死瓦色，争似平康坊裹人。

连眉倒晕双鸦鬓，临春璧月阳台云。

西湖喧天歌鼓闹，列坐长筵未狎宾。

紫衣中使天上至，黄封百榼罗前庭。

海螯江柱堆叠峗，猩唇熊白争鲜新。

微哉何曾食万钱，陋矣杨家送八珍。

酒酣自有娱客具，非丝非竹非歌声。

呼卢一掷数百万，刘毅酸寒何足阵。

此时相公眼生缬，平康一笑华堂春。

鸡鸣钟动却归去，相公手自与金银。

恩缠爱结无与比，何意一朝遭怒嗔。

偶缘病起思破闷，亟遣花使传丁宁。

谁知青鸟不解事，还报从人嬉水亭。

立驱百骑捽而至，判司姓贾如弟兄。

同游七吏俱簿录，一日得钱千万缗。

大书明梏令湖曲，苏堤扫迹无蹄轮。

风流宰相推第一，但恐稷契羞同伦。

腥风霎霎塞宇宙，万年遗臭何时泯。

要当壮士为一洗，我老无力覆八溟。

高斯得

高斯得　桑贵有感

我老与时忤，十年守穷空。

衣食相驱迫，遂师田舍翁。

每当春蚕起，不敢怠微躬。

晨兴督家人，留心曲箔中。

客寓无田园，专仰买桑供。

岂谓桑陡贵，半路哀涂穷。

三百变三千，十倍价何穹。

家{上比下贝}已典尽，厥费犹未充。

乃知楮法坏，流毒刀兵同。

苍天此何人，血面诉难通。

弃蚕满阬谷，行当歌大东。

预忧儿女曹，凛冽当严风。

我穷何足道，四海关吾胸。

赤子已露立，视天犹梦梦。

高斯得

高斯得　觞客海棠下以东坡诗红萼是乡人之句分韵予得丝字

南国候伤早，东皇驾如驰。

月正未强半，红紫皆离披。

蜀花异凡品，作熊能矜持。

可怜多迫躠，竟随群卉移。

如彼市门女，狼籍施胭脂。

又如贱锦工，忙掷梭中丝。

匆匆不耐看，欲速将何为。

碧鸡有佳人，睡足晨妆迟。

含姿自爱惜，肯受春风欺。

思之不可见，感事肠生悲。

高斯得

高斯得　生日自嘲

今朝出门去，路逢揶揄子。

汝形何龙锺，汝色何憔悴。

人皆鑽当路，汝独鑽故纸。

故纸高泰山，一直一杯水。

当路众所趋，汝独无一字。

玉堂炳宫烛，金华曳丝履。

珥笔立螭头，属车陪豹尾。

世人共歆羡，汝乃独掩鼻。

七十不回头，汝亦自苦耳。

抗手谢少年，吾今将仕矣。

高斯得

高斯得　时雪应祷周子车和东坡所次柳子玉韵见始用韵答赋

大冬衍阳人久渴，井泥无泉百川竭。

老天有意濡沫之，一夜幻成三尺雪。

勿嘲见卵索时夜，在眼来牟疑仿佛。

蹇予谁敢贪天功，片片无非后皇德。

由来此物贵腊前，况复霏霙当畅月。

坡公守颍足风流，坐看斜飞咏愁绝。

明朝亦欲踵前规，试与诸君相暖熟。

高斯得

高斯得　书事四首

晨炊出避寇，中夜尚伤弓。

赤地眠枯秸，青天入短蓬。

可怜穷白叟，所至聚黄童。

老耳虽多聩，时闻话相公。

高斯得

高斯得　书事四首

坎壈乾坤志，苍茫宇宙身。

十年犹铩翮，尺泽岂游鳞。

汗简时鑽蠹，斯文修正获麟。

但忧来日少，沧海阔无津。

高斯得

高斯得　书事四首

不必繙金匮，何须校石渠。

科条唐代典，刀尺汉人书。

后世应知我，时人莫起予。

祈天无厚望，更予十龄余。

高斯得

高斯得　书事四首

两月窜荆棘，愁生祗自怜。

屈盘茅屋底，擎跽野人前。

尽室逾百指，看囊无一钱。

长安望不见，何日静戈鋋。

高斯得

高斯得　书室揭刘元城陈了斋像以自厉

我昔天台游，偶得陈公像。

以公谪是邦，祠堂悬真相。

寻执宪于衡，复得划元城。

以公子孙寓，家传遗写真。

揭之书室内，朝夕得晤对。

焉能为之役，妄意他年配。

刘公色贞坚，疾惇固宜然。

陈公甚和易，排京乃敢言。

惇京为腐草，二公长不老。

汝其择于斯，庶以传不朽。

高斯得

高斯得　蜀锦亭

故国名花夐不同，景阳机裹织春风。

莫将丽质惊丹卉，只把孤根托化工。

高斯得

高斯得　蜀酒

我辞相国归，遗我酒十器。

拜受起潸然，为上有蜀字。

狐狸之所嗥，种秫宁有地。

得非父兄血，或是乡人泪。

我饮不下咽，思广相国赐。

愿得投岷江，咸使西南醉。

高斯得

高斯得　思耕亭

莘郊投耒兴，六百奠殷祀。

南阳轰耰出，汉业偾还起。

圣贤忧世心，秋月照寒水。

彼哉植杖徒，长在见何庳。

我读逸民传，初讶子陵志。

赤符焰方张，注想资共理。

掉头归深山，缪洗巢父耳。

六经凛刀尺，云乎不期畏。

反覆史氏词，陵去良有以。

维人验进德，必於师友试。

历试犹夫人，成就安能伟。

挽士亦既来，舍王宁得已。

汉道汝不衡，先生可轻议。

钓台千万篇，未有惬予意。

赋诗题思耕，聊与发斯义。

高斯得

高斯得　送不浮弟归金陵

分袂四百旬，盍簪三十日。

君来一何迟，吾去一何疾。

题彼原上鴒，飞鸣不相失。

奈何缘薄宦，参辰各方一。

我须尽成丝，君紒才如栗。

人生几相见，岁月去如斥。

两苏欠同归，二陆事堪栗。

天伦盎中荠，富贵剑头蜜。

岷下饶蹲鸱，吴中富仙术。

纵不死同丘，其可生异室。

愿君解龟后，休汝毋他适。

建邺水易滋，武昌鱼多乙。

急来共藜羹，荫此青林密。

春风棣华开，溪头望归鷁。

高斯得

高斯得　送不浮赴沿江制参二首

地褊难颁虎竹分，不妨六度作参卿。

九江日落回君首，三树风吹动我情。

此别不堪分袂苦，何时重听对床声。

到官休道无来使，湓浦双鱼自可烹。

高斯得

高斯得　送不浮赴沿江制参二首

瓶中储粟苦无多，百口张颐剧雁鹅。

王粲依刘宁得已，严公待甫定如何。

且须省却痴儿事，只好长为醉后歌。

瓜熟归来再相聚，阿兄犹自种阳坡。

高斯得

高斯得　送除景说归三衢

秋风吐商气，庭树慽以飞。

美人悼时节，去意不可韟。

朋阴傲排荡，晨光弄熹微。

灵修岂敢怨，浩荡终难依。

岐分蹈一失，决此存亡机。

僵株擢新稊，倏忽成十围。

阳阸人所愿，苍天讵能违。

蹇予於夫子，亮节深所希。

取舍既共是，排拫亦同非。

岂伊桐江上，裴回送将归。

时危抱深感，人远伤遐睎。

国家福未艾，祖宗临孔威。

愿子崇明德，桑榆借光辉。

高斯得

高斯得　送胡吏部赴阙

粉榆阴裹植甘棠，民坐春风吏履霜。

治粟久持肤使节，握兰归喷望郎香。

去思应共湘江永，来谂谁云周道长。

拖玉腰金君不羡，令名姱节看流芳。

高斯得

高斯得　送胡吏部赴阙

郎省分携恰五期，相逢一笑楚江磈。

钓鱼山下人方到，回雁峰头客已归。

夜雨未厌挥尘柄，春风无奈趣鞍韟。

临岐但祝加餐饭，人物如今角宿稀。

高斯得

高斯得　送刘养源游吴中

自我识松涧，于今二十年。

譬彼鸿与虬，薄霄而栖川。

忆昔初见时，予客刘养源。

邂逅一相遇，松涧称其贤。

蹇予久骚屑，养源亦萧然。

携家辇毂下，炊玉斗万钱。

贷粟监河侯，盖为生事牵。

访予苕之滨，欲学东方先。

率然集吴地，求汲松涧泉。

予谓子往矣，辙鳞今复鲜。

杜陵送李君，南入黔中天。

应为沠公醉，剩操云峤篇。

高斯得

高斯得　送饶漕

已催四牡使騱归，江汉旋歌命召诗。

借问仪庭集鸾凤，何如当道卧熊罴。

柳迎士行成阴密，楼得元规发兴奇。

少待边亭永清晏，却归簪笔侍龙墀。

高斯得

高斯得　送史深之入蜀

我读江湖夜雨编，西风搔首一凄然。

如何经济二三策，仅见琳琅千万篇。

小隐安能老丹峤，壮怀犹欲上青天。

此行若与涪翁遇，定把诗家古印传。

高斯得

高斯得　送王深道赴荆门教授

苍龙挂秋汉，凉风鼓吾祛。

夜中不能寐，慷慨悲有余。

美人背我去，山川渺盘纡。

平生嵇叔夜，龙性不可拘。

以兹直谅益，弱念咸刊除。

四海岂无交，谁为真丈夫。

温蜀本兄弟，不过姓氏殊。

临分悄无言，执手空踟蹰。

世事举目知，安能共沦胥。

君理江介枻，我念苕滨庐。

后会难前期，且复立期须。

努力崇明德，岁寒盟可沦。

高斯得

高斯得　送庸斋赴召

宗臣一去今三年，玉堂诏许还坡仙。

党魁久屈再徽用，识与不识皆欢颜。

先生出处固有道，诸公进说徒啾喧。

或云时事正孔棘，百万生灵皆倒悬。

公卿唯阿固权位，阉戚盘互拿金钱。

三垂蹙蹙迫军垒，万口嗸嗸愁实田。

南交黠寇谋斡腹，东海逆雏方聚船。

奈何揖逊救焚溺，同姓体国宁其然。

或云大老世模楷，晚节要同金石坚。

不闻鸣犊反潜圣，况复白驹遗众贤。

济川必待蒸徒楫，倾否亦资茅茹连。

试看醉翁门下土，当今谁者居清联。

角巾支杖亟还里，览辉翔集毋轻前。

我当静虑为折衷，咄此二议何其偏。

卦爻时义各有当，圣贤出处无非天。

五真应二泰可致，四不求初屯岂亨。

要知君相诚与否，卓识谅已穷几先。

苟能举国听夫子，虽不俟驾何尤焉。

严风吹衣落闽土，幸与盟主相周旋。

酒边抵掌谈世事，爱君忧国固拳拳。

鸿飞遵诸望不及，中夜起坐徒烦煎。

心乎爱矣思有助，斐然狂简成兹篇。

高斯得

高斯得　台州宴包知府乐语

使君五马日边来，犹是当年逸骥才。

汉竹光荣知妙简，召棠蔽芾喜重栽。

试听孝肃传新令，伫看文清拜首台。

盛事难逢须烂醉，楼头玉漏莫相催。

高斯得

高斯得　题爱梅亭

生世梅花是故知，相逢不负岁寒期。

自从一点梢头白，看到青阴弄实时。

高斯得

高斯得　题黄岩蔡氏青在亭

逢人说爱山，谁何是真爱。

苟无丘壑情，在眼犹不在。

君看终南客，岂不卧兴对。

奈何心自盲，坐失烟霞熊。

蔡侯故静者，肯与青山背。

作堂老其间，列岫俨襟带。

萝月散庭隅，白云屯户外。

疏棂纳遥碧，平几挹横黛。

青山信在兹，心镜两融会。

岂效逋客徒，匿情绐松桧。

咨余秉微尚，颇亦厌尘壒。

幸君分半青，著工函丈对。

高斯得

高斯得　题林屋洞天

将返鸱荑棹，聊观古洞天。

苍崖环谷口，圆峤结湖壖。

大药渐无质，还丹莫浪传。

具区如弱水，重到定何年。

高斯得

高斯得　题钱可则芡雪庵

我家雪山下，结茅几度秋。

一朝劫火燎，身堕江南州。

相逢芡雪君，感慨不能休。

我今如丧狗，狂走长包羞。

子幸成小筑，廓岩可夷犹。

何不学孔明，草庐傲王侯。

何不学袁安，高卧绝行辀。

鵷鸾恍入梦，猿鹤凄生愁。

逋客亮非然，谁其执怨仇。

山茅自高洁，得雪逾清修。

三白待君足，毋为垢氛留。

高斯得

高斯得　题天台夏肯甫晓山亭诗

谢公晨策花崖登，杜陵早起开前林。

徽之朝挹西山爽，退之晓望南山棱。

古人看山自有候，个中意味谁探寻。

林霏夕敛群动息，泽气宵上英云蒸。

不於此际毓神秀，安得向曙岚光凝。

平生苦不识夜气，见山忽得邹人心。

卷书默坐会有得，此岂文字能摹临。

斯亭题扁有咀嚼，慎勿只遣供閒吟。

直须齩破第一义，庶几山鬼逢知音。

高斯得

高斯得　题同濂阁

霁月光风洒落人，与君同调太怜君。

不须叹息知音少，后世岂无扬子云。

高斯得

高斯得　题王茂悦郴州白水奇清园

灵区有异产，化国无潜珍。

坡公论人物，我则赋奇清。

壮哉此白水，谁其泻青冥。

薶藏富媪啬，抉剔天公嗔。

霹雳起神物，趐屃擘巨灵。

阳山得瀑谷，永嘉赖斧斤。

乃知出世事，须待开物人。

倒悬讶瑶池，吹立惊沧溟。

千穗落晓镜，万仞垂天绅。

清寒入山骨，霏润沾人巾。

麕{上鹿下加}为瘦爽，草木皆坚贞。

舑仙挹瓢饮，俗士湔尘缨。

度堂匪秩宴，筑馆先储英。

函书静秩秩，子佩来侁侁。

清风谦溪像，古柏文翁庭。

从容讲道要，宛转余诗情。

谪仙一派妙，休文八咏新。

兹惟佳山水，我尝驻骐髎。

平湖尚芜漫，绝境宜荆榛。

按图重慨叹，岁月今峥嵘。

壮观夸好句，窘步欹丰擎。

聊以赠我友，无庸寄山神。

高斯得

高斯得　题浯溪寺

舂陵太守真好奇，结茅肥遁湘江湄。

三吾出意作新字，脱略苍籀遗冰斯。

溪山於我本何有，占断不许傍人窥。

人生天地远行客，恋身外物庸非痴。

漫郎仙去五百载，名字永与兹山垂。

要知忠义不磨处，虽不自与人与之。

至今过者望卷石，森然魄动中兴碑。

此公何用专壑鄙，世上宁有争墩儿。

我来访古刜蓬藋，怅然不识亭台基。

扫出蝉噪发斯义，元子可作然吾诗。

高斯得

高斯得　题张志山留稿

一眼高悬四海空，评诗谁出杜陵翁。

紫鸾翠驳真难并，悲羽鲸鱼定孰雄。

门外飞来清婉句，坛中报起寂寥风。

锦囊已逐春风去，何日花前一醉同。

高斯得

高斯得　题赵致道茅斋

三百年前茅屋歌，谁其继者茅斋铭。

杜陵忧世何其切，鹤山观物何其精。

两诗妙处均不朽，吾能合异融其真。

绮栊雕宇贮豪士，此岂有意矜吾民。

从来从庇天下手，乃在茅栋茨檐人。

请君观铭验吾德，复来歌义充吾仁。

庶几体用归一贯，二老可作当欣欣。

高斯得

高斯得　挽亡弟豫九制参诗

出园有佳树，生处本同枝。

客土何年异，孤根两处移。

西栽种岭下，东植霅溪湄。

君壮方逢世，吾衰久忏时。

丘园甘寂寞，门户倚扶持。

乘障能名著，参筹婉画奇。

平生境虽顺，末路数终奇。

屡厄枭鸣暴，仍遭马踶危。

客魂翔寓里，旅榇出京师。

雁泽羁孤影，鴒原踯躅悲。

殚予暮光景，恤汝众孤婺。

临穴万行泪，九原知不知。

高斯得

高斯得　晚秋

飒飒晨飚凛，萧萧暝色凄。

拒霜城上下，衰柳岸东西。

老去慵青简，忧来俯碧溪。

饥乌谁教汝，故作傍人啼。

高斯得

高斯得　为温乐堂五绿亭解嘲

园林非不佳，名字著难稳。

稍与流俗异，讥呵来噂噂。

我堂名温乐，窃慕涑水翁。

我亭名五绿，又希午桥公。

客来笑不已，诮我何其鄙。

拳拳二相国，所爱人爵耳，

闻之为一咍，争端自予开。

嗟予信鄙矣，笑客亦愚哉。

相诚吾所爱，何必裴与马。

唐非无李卢，宋亦有章蔡。

尔知相何物，是谓圣贤宅。

士而不为此，何以下膏泽。

孟柯出昼意，宣尼载质心。

温岂独甘乐，裴非锢园林。

二扁有深意，客讵窥其涘。

吾言岂狂言，刀尺自孔氏。

高斯得

高斯得　闻杨元极去国

倾厦难将一木支，微垣累疏亦何为。

凤凰本自翔千仞，不待区区夺我池。

高斯得

高斯得　吴参政挽诗三首

造化千年秀，皇家数世仁。

功名光庆佑，人物辈乾淳。

荦荦旂常纪，睽睽鼎鼐新。

憖留天不许，国步痛斯频。

高斯得

高斯得　吴参政挽诗三首

中外逾三纪，勤劳备百为。

韩公饱经济，杜杞困驱驰。

风静千屯祲，春回数路饥。

江淮与襄汉，何地不丰碑。

高斯得

高斯得　吴参政挽诗三首

念昔先君子，慈恩托下陈。

嵇孤虽愿识，李御竟无因。

赏遇肝肠照，书题骨肉亲。

数行知已泪，西望几沾巾。

高斯得

高斯得　五月

五月出师时，老臣抱忧惧。

端荚问詹尹，愿告吉凶故。

卦得明夷终，惊愕不敢露。

庸知三日后，日眚大可怖。

天象与人占，真如相对语。

师出无寸功，败书常踵路。

世道复谁论，当局委而去。

更令水中输，袅袅擎槃露。

秋风日以高，吾未得死所。

授笔识蓍辞，泪血满襟素。

高斯得

高斯得　五月六日约诸友游北山舟已具而予偶不能出诸友和坡公法华寺诗亦赋

区中无由舒眼界，欲上云峰观九派。

颇闻黄龙擅奇特，傥得窥临真一快。

清苕一线仅委蛇，具区万顷何滂湃。

又闻法华两招提，清旷夐绝人境隘。

池光潋滟镜无台，山色清寒身不壤。

石林幻出三玲珑，万虎千罴断雄怪。

幽贞叶策天相之，梅雨初晴白日晒。

州家幸肯借官船，亟馔鱼虾菹韭薤。

奈何欲往竟不谐，徒羡诸公脱天械。

归来争发古锦囊，令予伎疗如爬疥。

嵇康本自不羁人，况复时屯方翮铩。

终当於此结菁茅，庶可偿渠猿鹤债。

高斯得

高斯得　物贵

一从泉法乱，都野咸荒荒。

片楮母偏重，无子相爷昂。

奸人窃其权，百物因大翔。

握薪重寻桂，尺鱼贵河鲂。

我闻辇毂下，鞅法牛毛详。

物物揭成价，大字悬康庄。

朊鲍榷公肆，饼师聚官场。

市易祖嘉问，均输肖弘羊。

羨罗四面布，摇手触刑章。

哀哉今之人，逢时何不祥。

谷斛八钱汉，米斗三钱唐。

安得生其时，鼓腹咏太康。

高斯得

高斯得　物贵日甚

自从为关以为暴，物价何止相倍蓰。

人生衣食为大命，今已勦绝无余遗。

真珠作襦锦作裤，白玉为饭金为糜。

苍天苍天此何人，构此大疾谁能医。

无食吾欲食其肉，无衣吾欲寝其皮。

谁能为我覆八溟，一洗世界无疮痍。

丝麻粪土被天下，菽粟水火趒民饥。

风后力牧不可起，吾辈碌碌安能追。

高斯得

高斯得　西湖竞渡游人有蹂践之厄

杭州城西二月八，湖上处处笙歌发。

行都士女出如云，骅骝塞路车联辖。

龙舟竞渡数千艘，红旗绿棹纷相戛。

有似昆明水战时，石鲸秋风动鳞甲。

抽钗脱钏解佩环，匝岸游人争赏设。

平章家住葛山下，丽服明妆四罗列。

唤船催入裹湖来，金钱百万标竿揭。

倾湖坌至人相登，万从崩腾遭踏杀。

府门一旦尸如山，生者呻吟肱髀折。

西湖自是天下景，何况遨头古今压。

一时死者何足道，且得嘉话传千叶。

谏君御史门下士，九重天高谁敢说。

溪翁聊尔作歌谣，谨勿传抄取黥刖。

高斯得

高斯得　溪亭春日二首

嘤嘤春唘沸青郊，老鹤翛然独在皋。

澹沲和风眠五柳，冲融暖日醉三桃。

尽轮乐事归妍唱，肯把牢愁寄续骚。

想得旧游时入梦，西堂春草未应薅。

高斯得

高斯得　溪亭春日二首

岂不怀归蜀道难，故来溪上税浮骖。

新诗功次日迁九，潜圣仪刑昼接三。

窗竹有怀陪素隐，园花无赖恣红酣。

要将云淡风轻句，参请宗门老晦庵。

高斯得

高斯得　谢郑如晦饷酒诗

渊明久闲居，欲酿苦无秫。

萧条倚东篱，目断杯中物。

可以王荆州，白衣来扣寂。

高情属天云，于今照方策。

我穷交旧绝，门外无行迹。

旧时如海肠，辙鲋等枯涩。

谁怜东溟臣，西江分一滴。

嗟哉子立贤，肯念黄州客。

清酒冬百壶，昔酒夏千石。

陶然北窗下，但觉天地窄。

东西高虽异，南北郑能一。

感荷吾子德，酬报乏珪璧。

但诵昌黎诗，以谢郑群锡。

高斯得

高斯得　学诗

燕说谈古书，六籍无诗如。

彼序鬼一车。毛郑贲其须。

古今几大儒，亦复鼓应桴。

历年二千余，耳目为所驱。

卓哉紫阳朱，订顽砭其愚。

俗说力扫除，沙沉得简珠。

士惑真难祛，于今道犹孤。

高叟一鄙夫，服肤与世殊。

在天悬方诸，如闻叹起予。

高斯得

高斯得　迓杜丞相檥舟白鹤山下有感

维舟候新弦，薄言憩兹山。

丛祠倚层阜，回阡俯澄湾。

伫立心目瞿，白鹤悬榜颜。

嘉名契旧隐，身疑堕其间。

沓嶂森古木，荒涂翳枯菅。

田空少鸿雁，谷腥富豺獌。

更怀山中人，骑鹤去不还。

平生抱炯介，辀张困群奸。

徂谢易永久，十年閟松关。

纷吾信虚薄，宿昔蒙砭顽。

及兹落海峤，初心汩忧患。

朼来因见召，感涕凄其潸。

亦欲荫青茆，赏心谅难攀。

孤愤竟何及，颠毛自令{上髟下般}。

高斯得

高斯得　宴建宁知府赵尚书乐语

本意苕溪老钓蓬，乘轺来访玉仙翁。

并游元自从迂叟，将漕何妨拜潞公。

宿世神交双剑合，平生心事一樽同。

乾坤整顿须公等，夜掣铃絛紫禁风。

高斯得

高斯得　要君

圣人戒要君，春秋罪同弑。

推此无上心，将何所不至。

近者凶相归，决烈谁能比。

群愚惑其迹，咸谓给夺志。

老夫非圣人，固知决无是。

或问何以知，答云非奥祠。

岂有患失夫，能为勇退事。

未闻介推归，留母以为质。

府中俱荡析，般移到花卉。

殿前卒二百，辇载填城市。

都人尨其愚，家家失欢喜。

讙言真不返，剥剥竞弹指。

朝士独可怜，一朝失怙恃。

联章乞还相，留莽无少异。

天王虽圣明，勉徇非得已。

御前金字牌，一日数十置。

冠盖何纷纷，排日遣郎吏。

端明奉玺书，侍郎传睿旨。

师王袖亲批，祈恳流涕泗。

相公卧愈坚，那肯乐山起。

陛下如迫臣，臣当还故里。

群使骇其言，连名奏天陛。

安知夜半舟，已渡曹娥水。

新亭候徒劳，刘裕已还第。

狄青度昆仑，李愬擒元济。

忍於君父前，用此军中诡。

一劳可永逸，所欲已称遂。

从今政事堂，深根且固蒂。

愿已惬臧孙，专当逾季氏。

上苍孔威神，那知从汝未。

高斯得

高斯得　夜坐有感

自叹吾生行且休，谁能长抱畏涂忧。

三番自取刳肠害，百练多成绕指柔。

鞭凤笞鸾劳梦想，斗鸡走狗好沉浮。

从今投劾归渔隐，手掬清波荡许愁。

高斯得

高斯得　饮牡丹

尚记年时醉我宾，抽簪起舞坐生春。

谁呼七七逡巡手，重视三三梦幻身。

独乐园中老居士，沉香亭北谪仙人。

吾今望此如蜂蚁，莫怪名花向我颦。

高斯得

高斯得　庸斋再赋予亦再和

苕滨衰白一羁人，五玷皇华遣使臣。

已自无恩及南楚，那能有福散东闽。

预忧刺史声名减，不称君侯佳句新。

踏遍山川成底事，从令沮溺笑知津。

高斯得

高斯得　游巾山得晴字

巾山何亭亭，拔地蹲中城。

苍龙擢双角，盘空半孤撑。

崇雉俨环抱，兼如在涤牲。

有时霁雾搴，插我堂东荣。

虽劳拄笏望，犹赊杖藜行。

值兹阳和候，鲜晖吐新晴。

摆去缠牵累，少畅窥临情。

藉兰得胜引，共此酒一盛。

咏余百忧集，乐极万感生。

去国魂难招，怀人涕易盈。

虽无拓壑姿，宿昔芥尘缨。

寄言山中叟，未慕同幽贞。

高斯得

高斯得　又中秋分韵得处字

西风涤残{俟左换火}，秋水静如滤。

客心悲未央，感兹年芳去。

聊携池上酌，相与豁烦虑。

我肴楚以陈，曾未举前箸。

延首视太清，飞蛾已来御。

屏翳虽放纷，不敢捩眼觑。

清辉岂不佳，祗益畸人苦。

故乡值良辰，辄与亲暱醵。

转蓬随天风，异县不可据。

明年看清光，那知又何处。

高斯得

高斯得　禹柏行

往年上会稽，凌空禹穴曾得窥。

今年浮沅湘，又见禹柏蹲山陂。

茫茫禹迹遍天下，独此二物称神奇。

凌云意销铄尽，根心就化空存皮。

樛柯入地枯不死，反更上擢青铜枝。

被以九龙名，流传自何时。

得非木宿苍龙精，储英萃异成雄奇。

头角崔嵬讶撑拄，牙须砾裂相纷披。

孔明庙柏信称古，上距何翅千年奇。

社陵口藻一何陋，遗落鼻祖收孙枝。

诿云此地不身到，何由得集衡湘诗。

呜呼，衡之山巍巍，

湘水之瀰瀰。地气何太偏，

独於草木乎锺之。柏兮手植自神禹，

竹也种传由舜妃。谁能为天分此畀人物，

庶几可使悍俗嚣风移。

高斯得

高斯得　园中读书

南楼幽帘虽粗适，犹嫌尘务妨閒逸。

读书老圃四无大，啼鸟落花春寂寂。

试垂修绠汲义泉，更把长才斸玄窟。

已无俗物败人意，犹有睡魔入吾室。

且须时擎看山脰，不妨暂著穿花屐。

君平身世两相弃，韩子老大百无益，

但愿残生更几年，了我床头二三策。

高斯得

高斯得　再次韵

神仙不求三朵花，颜色不求阴丽华。

但愿时清风日好，娱此无裘痴钝老。

花光云锦柳黮尘，买春不用孔方兄。

止过寂寂还寂寂，有弟有弟远方集。

客来我常为段干，长恐高卧惊袁安。

踉蹲开门门措指，为见阿同无量喜。

阿同尔来新诗多，句法不减水部何。

盎然醺人如酒美，梦回牙颊闻余旨。

我诗端如食小鲜，间而八珍徒赧然。

掀髯浩歌不能止，酒酣一麾铁如意。

高楼捶碎谪仙狂，茫茫宇宙隘而妨。

手捋虎须终不悔。谪仙与我如龚隗。

高斯得

高斯得　增赋

吾哀天宝后，刻剥穷锥刀。

豆实不得吃，蕨卖输官曹。

民生於斯时，生意如鸿毛。

安知咸淳际，赤子滋嗸嗸。

税租责三倍，田野晨号唃。

柔桑稊未茁，调帛已骚骚。

骄兵饫醲鲜，黎民窄糠糟。

九关虎豹守，哀吁愁天高。

高斯得

高斯得　赠道士刘友鹤

翰林纷万族，白鹤称善鸣。

标榜在诗易，斯义渊然精。

子今自羽客，复慕胎仙名。

烟煴吐奇讯，警露争圆清。

平皋播馨兰，广隰荫芳苓。

於焉事飞薄，安得有恶声。

聋俗讵知我，胡为枉撄情。

帝乡阔万里，短羽毛遐征。

高斯得

高斯得　赠蜀僧钦师

天台招提薮，我常避其尘。

夫岂无名缁，近腻终汗人。

衲子来西州，见之独情亲。

岂惟枌社意，亦喜丛林声。

钦公惜我去，索赠良殷勤。

子道我弗学，安能淑而身。

虽然第一义，儒释曾何分。

要踏石头路，须还铁脚根。

高斯得

高斯得　中秋独坐有感

三年三中秋，月作一样奇。

清贫不设客，老倦不吟诗。

今年更凄凉，儿孙锁秋闱。

独坐南窗下，兀兀如孤罴。

迫思欢娱地，无如少壮时，

尚记壬辰岁，鹤山靖州归。

八月十五夜，月华散前墀。

诸父秋山阁，群从幽芳池。

赋诗各分韵，醉墨纷淋漓。

鹤山读我句，终夜相嗟咨。

明朝操纸来，倾倒里中儿。

一往三十载，坐念心生悲。

前辈已凋谢，诸兄亦无遗。

奇孤一身在，流落天之涯。

明月如昨日，而我鬓成丝。

天人固异分，何烦涕交颐。

高斯得

高斯得　自叙六十韵

苍苍大峨山，高标致青天。

西江走其下，东井躔其颠。

积此二仪气，锺为万古贤。

粤从扬马来，作者接项肩。

我家高阳氏，遂古已婵嫣。

爰及开府公，世德乃昭宣。

挺生六男子，如鳌海上连。

逢时供世用，报国或躯捐。

二季遇明主，皇极佐后先。

英芬播家国，余辉照山川。

咨予食旧德，一线千钧悬。

结发日砻砥，植节图贞坚。

龙飞四十春，先皇始招延。

绛侯正骄主，答策聊相镌。

无心得天下，人力何有焉。

有司矜其愚，置之龟列前。

先人既死城，□遭祸逾挺。

挈身归君父，叨沐登史筵。

是时嘉熙末，大臣私自便。

抗疏警其偷，侧目尤谗言。

未几孽嵩来，当国恣且专。

白发竝相议，一斥逾三年。

祁公俄入相，招我赤城边。

公寻薨于位，游老司陶甄。

蓄缩多畏忌，百壬闹煎煎。

汲黯又妄发，群厖益呀喧。

卧空百余日，遂棹严滩船。

偶乘浙东传，入手埋轮权。

南床有妇翁，出柙流馋涎。

劾章格不下，使者反归田。

流落经七载，那复凌翔鵷。

淳佑更化瑟，弓旌罗八缠。

例叨赤车使，收召湘江壖。

南宫甫逾月，遂玷蓬莱仙。

仍侍玉皇案，兼操金匮篇。

主恩海岳比，每欲输尘涓。

谢吴对持铉，国势如舟偏。

薰莸共一器，两党操戈鋋。

予与赵徐辈，放逐纷联翩。

吴公亦去相，国事堪潸然。

荏苒兵难作，扰攘纷戈鋋。

吴公再秉钧，首议贾生篇。

诸梁尚当路，公愿竟以愆。

亡何事大异，莱国冤南迁。

国忠乱天经，党祸何连延。

伤哉淳佑士，萧艾化兰荃。

腰金空照地，噤如秋后蝉。

嗟我亦何我，赵璧乃独全。

挂舌坐林间，嫠忧耿无眠。

一旦彗星出，应诏言数千。

历数蔡京罪，请收贾充权。

书遏不得上，龙髯已飞天。

尚有闻戒集，祠之未敢传。

其间朝阳吟，好事达湖弦。

几欲齿奸鈇，终肤陨深渊。

偃蹇逾十偾，冰山尚顽坚。

不学李拾遗，尽付酒家钱。

不学杜拾遗，穷愁诗自传。

圣涯浩无际，前路渺以绵。

且复系寸景，终予犀革编。

高斯得

高斯得　邹枢密挽诗

有伟伦魁彦，风标九牧倾。

直声同日揭，峻节与霜明。

贺旅羞权隶，佳兵折寇萌。

一麾人共惜，再入道弥贞。

专对思尊主，涂归首正名。

终然疏汲黯，谁复挽阳城。

访落当元祀，干旄并两英。

髍车方税鞅，局面已翻枰。

不惮笺天苦，坚留出昼行。

一言婴虎怒，八载与鸥盟。

改瑟新元休，持枢赞国成。

咎言方汹涌，悟主独和平。

南谷撩归梦，东藩薄宦情。

寒花馨晚节，潜颖谢浮容。

落落灵光殿，堂堂董相茔。

国人歌轰杵，志士泪缘缨。

隶也常尊盂，嗟哉未识荆。

易名如得与，犹足慰平生。

高斯得

高斯得　奏院豫七弟挽诗

瑟瓒天资美，洪枢地胄华。

安恬羞善宦，孝谨克承家。

籀学耽奇古，文房好静嘉。

颜瓢空不继，原粟散无涯。

庭径长生草，山园妙识花。

公门捐造请，内典却纷拿。

留邸空陈迹，分麾付一嗟。

阶兰芳欲尽，池草句谁夸。

甚欲号森柏，其如叹系瓜。

遥将万行泪，洒向夕阳斜。

高似孙

高似孙　{左酉右仓}蟹

西风送冷出湖田，一梦酣春落酒泉。

介甲尽为香玉软，脂膏犹作紫霞坚。

魂迷杨柳滩头月，身老松花瓮里天。

不是无肠今麴蘖，要将风味与人传。

高似孙

高似孙　歡乃辞

帝子降兮北渚，目眇眇兮愁予。

嫋嫋兮秋风，洞庭波兮木叶下。

揭揭兮寒萯，濊濊兮轻羈。

有鹈兮在梁，鸿何为兮离纲。

白苹深兮骋望，水之清兮濯缨。

翁不语兮嗔偏醒，歡乃一声兮天水渌。

高似孙

高似孙　别天台

早乘霞气入蓬莱，不识神仙也不来。

曾与赤松游数日，自携玉女上西台。

当时共说黄房事，回首空惊碧海埃。

前度刘郎今得度，桃花一一为郎开。

高似孙

高似孙　别云门

回首云边更看松，风流王谢旧行踪。

不知谁继诸贤后，夜半来听六寺钟。

高似孙

高似孙　蔡山渡

江上人家破竹门，潮来长浸篱根。

鮦鱼一尺楷杷小，放溜船来酒满尊。

高似孙

高似孙　参政钱公山园

朝廷文物自升平，公主园林尚典刑。

山好尽强金谷涧，客来且上翠微亭。

鹤鸣欲说前时事，花在非如旧日馨。

多少唐人诗意思，无人知得更冥冥。

高似孙

高似孙　朝丹霞

沐佳施兮清灵，涤三生兮无腥。

迅玄挺兮嘉会，蜕吾骨兮坯吾形。

高似孙

高似孙　朝丹霞

杳倏驾兮潜青宜，舞刚风兮鹄分翎。

上何有兮无能名，老积气兮寒泠泠。

高似孙

高似孙　朝丹霞

窈复窈兮流火庭，物受炼兮愁六丁。

烁此鼎兮神无停，雪尽垢兮朝朱陵。

高似孙

高似孙　朝丹霞

转璇枢兮上亭亭，一语契兮惊群星。

味清净兮不可经，玄复玄兮发新硎。

高似孙

高似孙　朝丹霞

画琳琅兮黄金绳，帝监观兮燕清宁。

闻不闻兮皦无际，毛发竦兮心为冰。

高似孙

高似孙　朝丹霞

井有波兮通沧溟，玉抱德兮谁能铭。

怛来归兮析然醒，道有成兮其当升。

高似孙

高似孙　次韵陈校书送鹤竹笋诗

竹如鹤脚瘦交加，惊识英英玉露沙。

一见已知仙同健，高於越箭更无差。

高似孙

高似孙　次韵沈台州游桐柏山

中天积翠玉台遥，昆阆吹风下赤霄。

鹤护青松生老珀，龙归丹井应寒潮。

三台自逐玑衡转，玉帝常同海岳朝。

休道人间仙骨少，功成也会作松桥。

高似孙

高似孙　答李才翁

素意杳难寻，残炉属晚阴。

花知西洛事，春叫北人心。

客共艰难尽，诗随老大深。

金陵书不到，消息又沉沉。

高似孙

高似孙　答癯庵致糟蟹

秋入丹枫声怒号，吴儿得志飞轻舠。

纬以万竹澜寒涛，有法如兵勇於鏊。

彼蟹甚武殊驿骚，一霜二相如此膏。

物生固忌风味高，最以风味无一逃。

葬之酒乡泣醨糟，一醉竟死俱陶陶。

了我一身凡几醪，死生大矣惟所遭。

饮中诸公人中豪，左手酒杯右手螯。

醉魂浩荡不可招，为君以酒博葡萄。

世间万事真牛毛，一醉一死俱蓬蒿。

恭惟不杀心忉忉，视民如蟹呜呼饕。

高似孙

高似孙　答武昌吴广文

平生不识武倡楼，官柳青青好在不。

庾亮笛吹黄鹄月，简栖碑驳碧苔秋。

山横赤壁含怀断，水出瞿唐快意流。

何处叫君同一醉，并舟秦女擘箜篌。

高似孙

高似孙　答辛幼安

青天不惜日，壮士偏知秋。

自古有奇画，如今空白头。

彼时当再来，吾老不可留。

天推璧月上，星入银河流。

躔度若此急，人生与之浮。

终夜自起舞，无人共登楼。

典谟有陈言，河洛非故州。

黄鹤呼不来，谁能理残裘。

高似孙

高似孙　答宇文文学

无能应欲苦皇皇，诗不惊人笔事荒。

天下无山如怕颗，人间有水自沧浪。

左杯右蟹一舟足，早韭晚菘三亩强。

莫谓觉来亡可嗜，逢人犹自觅花忙。

高似孙

高似孙　丹砂歌谢胡史君惠砂床

宜州丹砂岩昫谷，不比辰溪攒箭镞。

素霓深抱赤城霞，斩独半染于阗玉。

海日下照珊瑚红，化为姹女金芙蓉。

一从擘华分禹璞，犹有绛气埋云峰。

铸鼎泥坛有消息，坐看光辉成五色。

淮南鸡犬亦同升，九转真能生羽翼。

高似孙

高似孙　都下

柳生春思拂京华，不管闲人也忆家。

添尽好香那睡得，月良如水浸梨花。

高似孙

高似孙　分绣阁夜作二首

一灯炯微明，敲尽寒更永。

老蛩泣月罅，脆叶鸣霜井。

此事谁主宰，凡物皆动静。

不了达者观，却似醉难醒。

久无谢安石，况复陶弘景。

残书非一慨，孤钟但深省。

梅生雪后花，雁叫云西影。

他心不可度，紫语堪自惊。

高似孙

高似孙　分绣阁夜作二首

识字始多忧，悟理良自苦。

少小习句读，岂解工训诂。

一从入老大，甚觉悔雕组。

人生各用命，何乃太知古。

典谟彀

典谟彀　皋契，诗句须李杜。

生居诸公后，已觉万事忤。

勤妇少完袄，惰农甘莽齿。

儴

儴　卦不可推，天意眇如许。

高似孙　浮冈

山含宿冻未曾销，鸟去仍回水路遥。

千树梅花三尺雪，一帆风力半江潮。

高似孙

高似孙　富次律送蟳

鳞甲昏夏物，怀青莫如蟳。

苏公今张华，何微不知音。

入手巨螯健，斫雪隽莫禁。

宛然如玠辈，曾是秉玉心。

蟹因龟蒙杰，酒与毕郎深。

二者不可律，食之当酌斟。

高似孙

高似孙　国清寺泉时有绿蟾蹲崖石西

崖腰溜清水，素光摇玉宇。

其阴透碧海，有石如砥柱。

心知老龙都，直入蓬莱府。

仙云荡凉润，积雪明深乾。

阴阳若在兹，嘘吸多成雨。

孤花棲暗芳，瘦木垂梢古。

娟娟绿蟾蜍，曾识广寒女。

深疑珠宫物，内敬不敢侮。

山僧惜一茶，自碾仍自煮。

相从有觉意，两悟无凡语。

欲分鲜花屏，稍筑松风庑。

铜瓶取明月，洗此文字苦。

高似孙

高似孙　和居简师韵

恨不相从早，分渠月半寮。

墨飞春涧石，茶衮夕铛潮。

诗到如今瘦，情从此处消。

为君料理极，参秀碧寥寥。

高似孙

高似孙　和居简师韵

忆昔相寻处，时今可更麽。

春愁侵磊隗，晚步隔坡陀。

风入唐声妥，山函蜀气多。

一春听尽雨，此意与谁歌。

高似孙

高似孙　红梅花

带雪匆匆别楚云，天寒依约见湘君。

只疑不合瑶池去，引得春风八九分。

高似孙

高似孙　后歡乃辞

洞庭潇湘白雪中，中有云气随飞龙。

渔父天寒纲罟冻，山木尽亚洪涛风。

渔翁瞑踏孤舟立，沧浪水深青冥阔。

不见湘妃鼓瑟时，至今斑竹临江活。

渔翁夜傍四岩宿，晓汲清湘燃楚竹。

烟销日出不见人，歡乃一声山水渌。

高似孙

高似孙　花飞引

花少思兮离离，企佳人兮不来。

风嫋嫋兮吹愁，绿满树兮香在苔。

鴃哀兮今歇。杳新知兮谁悦，

期佳人兮柰何别。

高似孙

高似孙　黄居中潇湘图歌

天晴而雨断兮，作苍梧九疑之高。

秋风行而川怒兮，泄潇湘洞庭之奔流。

树不知名兮山抱複岭，沙不计程兮水趋它洲。

波作止兮蛟舞蛟蛰，云晦明兮猿呼猿愁。

原不可作兮兰亦尘土，贾傅归汉兮鵩其何尤。

谁呼鱼兮北澨有酒，谁鼓励柜兮南当有膛。

怀斯人兮杳霭千里，目怅望兮吾其归休。

高似孙

高似孙　纪梦

翠峰嵯峨三十六，寒泉落空响哀玉。

岩花石路势萦纡，玉兰干护修筠绿。

雪髯老人负紫瓢，金丝尘尾遥相招。

红螺酌酒湛湛碧，坐倚苍石吹洞箫。

孤鹤来传天上诏，老人挽予偕一到。

飘飘高举凌青冥，直过罡风履黄道。

祥光楼阁倚峥嵘，神虎守阙森卫兵。

双阖朱扉忽微启，中有灵官来远迎。

绛衣持斧立丹陛，玉皇手中玉如意。

云環风瑟自宫商，天声清越非人世。

帝旁青童传帝宣，文华宫中呼谪仙。

谪仙顾余笑且言，子宜亟返来他年。

探怀赠我五色笔，子当宝这慎勿失。

浓香氤氲迷帝所，长揖老人下西庑。

身从日月上头行，俯视斗杓分子午。

云气相随步武生，过耳但觉松风鸣。

觉来握笔纪佳梦，月明楼鼓挝三更。

高似孙

高似孙　济钱清江

潮分残力引船飞，一道浮晖入杳微。

可惜梅皆容易落，相将雁又接连归。

依前清洛情犹在，觉道离骚事已非。

倚枕但看王导传，困来不复解春衣。

高似孙

高似孙　寄天台萧练师

已是成仙了，全然得道长。

石坚松结髓，山暖术生香。

近瀑衣裳泠，和云笔砚凉。

傍崖修碧宇，何日奏寥阳。

高似孙

高似孙　寄桐柏山五尊师

犹道中峰浅，重新入翠微。

读书呼鹤听，洗砚待猨归。

近瀑青松湿，朝阳紫术肥。

逢仙归又晚，行得健如飞。

高似孙

高似孙　寄吴钤干

有伟千人杰，能为万里游。

挂帆春北雁，问驿夜惊鸥。

道路空留滞，文章莫暗投。

九疑生雨遍，三峡带寒流。

采药青神观，题诗白帝楼。

乾坤供烂醉，星斗照闲愁。

汉已归萧相，天难寿武侯。

词人头欲雪，壮士泪如秋。

中下犹须策，西南夙倚筹。

有钱书尽买，灭虏志终酬。

猿破高唐梦，龙驯滟澦膛。

行人定安稳，夏近可归不。

高似孙

高似孙　简石桥僧璧晖

只在间云里，房虚湿翠屏。

童归收晚果，客至歇残经。

月落千峰黑，龙旭白水腥。

关门无一事，草木共冥冥。

高似孙

高似孙　江强仲郎中送蟹

连日天街候驾归，且呼酒对早梅飞。

从来吏部高情别，右手分将老蟹肥。

高似孙

高似孙　江寺丞送蟹

苦无多雨便重阳，忆杀池头煮蟹凉。

政用此时消几辈，菊花先作故山香。

高似孙

高似孙　九怀　苍梧帝

望九疑兮云雨，心惨惨兮思君。

冉冉兮愁痕，楚波深兮斑竹活。

历嵯峨兮极眺，讯遐心兮谁将。

蛟何路兮冲波，鸿何惊兮离纲。

湘有苹兮渚有荃，欲将诚兮无能宣。

苍莽兮何之，孰亮余兮{左女右便}娟。

羽何音兮锵锵，凤何仪兮济济。

朝腾余轫兮梧阴，夕娱兮清澧。

蹇踌躇兮自喜，逆清川兮如洗。

植馆兮云中，树之兮石磊。

大贝阙兮鳞堂。杂青枫兮始霜。

芷路兮蘅薄，桂飞橑兮兰房。

相芰荷兮可衣，美秋菊兮曾粮。

瑶华兮在席，江有蓠兮吐芳。

被薜兮带萝，表之兮以兰香。

汇众卉兮扬徽，贮芳辛兮同薰。

哀弦切兮入云，灵来下兮缤纷。

捐余珰兮中流，遗科玦北渚。

俨奉君兮嘉荐，乃遗余兮芳杜。

时契阔兮难再，聊歌风兮自语。

高似孙

高似孙　九怀　鸱夷子皮

江欲冷兮丹枫，月将缺兮初鸿。

天如仄兮沉兮波，楫有声兮追风。

易莫易兮谋取功，难莫离兮图终。

东山兮谁作，若斯人兮犹穷。

水下鹥兮溶溶，山插云兮丛丛。

叫夫君兮不闻，拊遗声兮如空。

君不来兮谁晤，余心忧兮冲冲。

高似孙

高似孙　九怀　春游

君之来兮鞭潮，令冰夷兮毋骄。

抚余车兮安驱，海难填兮魂销。

龙翼辀兮既东，旌翠昏兮生埃。

蛟抗刃兮婆赤，咽雾光兮蓬莱。

东莫乐兮佳游，说哀兮忘归。

箫钟兮铙鼓，吴歌兮楚舞。

鱼飞兮雁奔，君之乐兮俣俣。

憩跸兮嵯峨。陈席兮楚楚。

撰德兮苍崖，秦夸声兮豪诩。

骑杂逻兮銮玲珑，穷向迹兮窥践宫。

民如蟹兮谁能聪，海水作兮号鱼龙。

叹未殚兮乐未终，金母号兮汉旌红。

高似孙

高似孙　九怀　东山

若有人兮山要，乐莫乐兮在藀。

絜余佩兮有兰，惬余裳兮有萝。

凌八荒兮骋望，怅山河兮悲壮。

倒天汉兮濯江淮，眇风云兮晤怀。

竹树兮冥蒙，海月兮杝胧。

君何为兮山中，鸿奔南兮带轻舟。

歌闻天兮击中流，气浩浩兮横九州。

山冉冉兮生雨，水汪汪兮迷浦。

鴃一叫兮花愁，期美人兮春渚。

高似孙

高似孙　九怀　江夫人

江上兮青山，水既去兮复还。

引微风兮无澜，擢桂桨兮闲闲。

望美人兮来下，灵翩翩兮从女，

劈中流兮扬舲，雁邕邕兮遵渚。

玉衣兮画裳，御清气兮前青凤。

穆川后兮静波，湘君遗兮兰芳。

行贞兮昭昭，珰明兮玉娟。

天门兮为开，万夫哀兮惟女贤。

翠帷下兮沉沉，花饮露兮阴阴。

素鳞寒兮不动，寄风瑟兮瑶音。

涉江兮采苹，剪绡兮蠲尘。

奉瑶华兮结辞，灵不见兮愁人。

愁人兮柰何，目眇眇兮微波。

路村霭兮修长，其柰兮夕歌。

高似孙

高似孙　九怀　思禹

揽九州兮余忧，民将鱼兮谁瘳。

水受令兮安流，菱苖苖兮方秋。

老帝力兮茫茫，射神鱼兮飞舟。

朝帝君兮不下，莽故疆兮生埃。

踏苍龙兮倏东，棲楼游兮故宫。

擢桂栋兮兰房，惠帱兮荃床。

翳残书兮罅{左缶右齿}，杳空山兮神扬。

神扬兮何极，有人来兮为之太息。

湿刓石兮酒寒，隐怀君兮伤恻。

荪桡兮桂楫，海若兮献月。

采水碧兮紫渊，弄蠙珠兮冰穴。

无一芳兮可酬，心难吐兮犹咽。

砥柱兮汤汤，龙门兮阻长。

事难古兮悲伤，迹苍奔兮蹇余以何往。

朝欲逝兮河津，夕濯衣兮西溆。

花涨兮波恶，鱼斗兮云舞。

沐冠兮嵯嵯，濯予珰兮楚楚。

灵心怪兮来下，乃遗余兮芳杜。

玩芳杜兮三嗅，时不来兮孰与。

高似孙

高似孙　九怀　嶀山雨

砥苍岩兮燕危磐，枕渊洄兮夏留寒。

谷怀烟兮川引雾，出渔乡兮人樵路。

屋如悬兮石将危，荡兰舟兮扬桂旗。

江有蓠兮溪有荪，沙一抹兮云垂垂。

耒宜雨兮帆宜风，香在罏兮各为功。

村醪熟兮春无度，水羞香兮雪登俎。

晴阴节兮花乱飞，老渔歌兮野巫舞。

灵埃乐兮憺忘归，人无忘兮雨而雨过天青。

维余舟兮款神关，石{左缶右齿}{左缶右齿}兮萝漫漫。

帷之褰兮风毳急，石右憩兮苔痕斑。

潭中人兮夜渔急，神鱼舞兮阴妃泣，

报灵君兮千罟集。水如练兮月冥冥，

若有弦兮作湘声。舟欲去兮且复留，

耿不官兮空隐忧。

高似孙

高似孙　九怀　越王台

草长兮菲菲，越山青兮霏微。

玉在佩兮欲语，望故宫兮如归。

酒阔兮犹香，僾流光兮庭帏。

芳俎进兮兰藉，玉鳞寒兮牲肥。

赤翱兮醉只，笙嘘云兮沾衣。

鼓轻舠兮无留，月共载兮依依。

乐莫乐兮知几，哀莫哀兮别离。

鹧鸪愁兮忘飞。







卷101

高似孙

高似孙　九怀　浙水府

越山兮青青，江波兮喷薄。

万里兮长风，引惊澜兮去之。

夫君兮以渊为期，水何为兮劳苦。

越山兮升云，江水兮未平。

举酒兮讯君，将与余兮心倾。

若有人兮飐云旗，舞神鱼兮踏文螭。

奏水星兮叫冰夷，横壮气兮海为飞。

麋台兮生草，言如毛兮人杲杲。

夕宿兮江皋，越兵西兮如拉搞。

一沐浴兮九江，水扬波兮淙淙。

飞科桡兮雁渚，舍余珰兮渔缸。

望美人兮未来，心不怡兮难降。

有酒兮如冰，呼脍具兮鱼龙腥。

浇大块兮海鲜磅礴，有老父兮愁偏醒。

高似孙

高似孙　句

回舟指淞江，径奔鱼蟹海。

高似孙

高似孙　句

花开才一信，人日故多阴。

高似孙

高似孙　句

今古凭诗了，乾坤赖酒浇。

高似孙

高似孙　句

近涧取白水，初簄烹石蟹。

高似孙

高似孙　句

晋书好传偏安石，唐世诸人且乐天。

高似孙

高似孙　句

风稳琛舟引，春归卉服衙。

高似孙

高似孙　句

风流夸老看元宵。

高似孙

高似孙　句

汾献升云鼎，秦遗蚀雪碑。

高似孙

高似孙　句

多买潮来蟹，催烹带得鱼。

高似孙

高似孙　句

簖头蟹大须都买，簄下醪香且竟酣。

高似孙

高似孙　句

豆蔻雨分霁，翠蟳雪炊香。

高似孙

高似孙　句

东西都汉犹司马，三百年唐只次山。

高似孙

高似孙　句

大川足凫雁，蟹老鱼亦老。

高似孙

高似孙　句

翠惊苕影乱，蟹过石阴空。

高似孙

高似孙　句

蓴逢鲈始服，橙入蟹偏香。

高似孙

高似孙　句

啜樆正自强持酒，众醉如何敢独醒。

高似孙

高似孙　句

最觉黄花如有意，却怜豪蟹欲相疏。

高似孙

高似孙　句

不是桂菊蟹。如何能好秋。

高似孙

高似孙　句

砚湿舂锄雨，罏腥郭索泥。

高似孙

高似孙　句

蟹遨离罅石，翠狎跂枯莲。

高似孙

高似孙　句

菊报酒初熟，橙催蟹又肥。

高似孙

高似孙　句

斫雪蝤蛑鱠，生香茉莉杯。

高似孙

高似孙　句

菊报香簄熟，橙催宿蟹肥。

高似孙

高似孙　句

蟹才逢毕卓，酒不了刘伶。

高似孙

高似孙　句

蟹遁迫众隙，鹤饥拳两阶。

高似孙

高似孙　句

蟹豪留客饭，芎细约僧茶。

高似孙

高似孙　句

蟹生溪味爽，梅报野香疏。

高似孙

高似孙　句

蟹与人同健，诗如酒怕陈。

高似孙

高似孙　句

旋作池来分剡曲，略教花处似苏堤。

高似孙

高似孙　句

小山花落渠如别，右手螯香我欠肥。

高似孙

高似孙　句

砚八百年今懒进，蟹一尺大何能烹。

高似孙

高似孙　句

笑逼花皆立，骚添蟹越遒。

高似孙

高似孙　句

雁愁奔旧菊，解健敌新醪。

高似孙

高似孙　句

雁老已忘苏武节，蟹危犹爱毕郎奇。

高似孙

高似孙　句

已是飞来鶗鴃了，可能落到牡丹开。

高似孙

高似孙　句

有桂丛生须让菊，为罏归去也输螯。

高似孙

高似孙　句

有晋风姿如此蟹，个个能空无能解。

高似孙

高似孙　句

有鱼有蟹美如玉，胡不醉呼黄鹤楼。

高似孙

高似孙　句

鱼带淞江月盈缶，隽处依稀开蟹斗。

高似孙

高似孙　句

月洗黄芦雪，天生紫蟹秋。

高似孙

高似孙　句

折得花相伴，消渠酒拍浮。

高似孙

高似孙　句

竹大时闻折，梅明不受霾。

高似孙

高似孙　句

壮尺在贪持蟹匡，十分香怜破橙黄。

高似孙

高似孙　句

蟳肥和雪鱠，梅早夹春簄。

高似孙

高似孙　句

沙空擒逸蟹，泉熟煮寒青。

高似孙

高似孙　句

菊才得才破，蟹却十分遨。

高似孙

高似孙　句

老蟹自应强依逸，壮蛑不定期只象豪粱。

高似孙

高似孙　句

龙尾石须分几寸，牡丹花不望头纲。

高似孙

高似孙　句

鹿采花修供，猨分石坐禅。

高似孙

高似孙　句

忙犹输使砚，懒尚事持茶。

高似孙

高似孙　句

梦无全觉久，诗只半聊奇。

高似孙

高似孙　句

明夜定依渔父宿，簄头呼蟹碧丸丸。

高似孙

高似孙　句

自携笔具呼西舟，好风吹蟹归鱼篝。

高似孙

高似孙　句

僧斧菘分甲，渔篝蟹斩脐。

高似孙

高似孙　句

小山花落渠如别，右手螯香我欠肥。

高似孙

高似孙　句

沙泠雁三二，天长帆有无。

高似孙

高似孙　句

沙清幽蟹露，树蔚野禽留。

高似孙

高似孙　句

未教剪初韭，全如持左螯。

高似孙

高似孙　句

上皇今百岁，近侍多人。

高似孙

高似孙　句

水生奔蟹簄，树杂荫鱼休。

高似孙

高似孙　句

笋早趋禽腹，橙香适蟹虀。

高似孙

高似孙　句

太乙神仙游册府，秦王学士凭阑干。

高似孙

高似孙　句

题扁蛟绡乾碧海，吹将鹤笛上青天。

高似孙

高似孙　句

天差鹤管烹茶水，风来花吻煮蟹烟。

高似孙

高似孙　句

山梅能摘索，溪蟹更清癯。

高似孙

高似孙　句

相依岂恨移来晚，欲诉犹须说到明。

高似孙

高似孙　句

秋兰临涧活，石角带霜饥。

高似孙

高似孙　句

无诗如郑谷，有发似冯唐。

高似孙

高似孙　句

相次西风吹蟹老，眼前且作鱠残图。

高似孙

高似孙　句

夏蟹新中食，初菘脆入虀。

高似孙

高似孙　聚景园

翠华不向苑中来，可是年年惜露台。

水际春风寒漠漠，宫梅却作野梅开。

高似孙

高似孙　梨花

殿头催引上清华，独奏春词喝赐茶。

带月归来仙骨冷，梦魂全不到梨花。

高似孙

高似孙　李迅甫送蟹

小橘枚枚菊未黄，蟹肥全不待些霜。

莫嫌草草相知少，犹是曾为吏部郎。

高似孙

高似孙　李迅甫送蟹

平生嗜此龟蒙蟹，便无钱也多多买。

瞥见风姿已潇潇，一呷橙虀酒如澥。

高似孙

高似孙　鹿郎中山居

非是拜庞公，何繇识此峰。

自唐无两见，如汉有高踪。

径吐归来菊，山连种老松。

轻飞云惟健，精炼玉为容。

鹤要亲题竹，猨常认击筇。

花深多不见，叶响却相逢。

天最知陶亮，人难揖载飆。

一来非小事，吝到此皆溶。

高似孙

高似孙　梅

舍南舍北雪犹存，山外斜阳不到门。

一夜冷香清入梦，野梅千树月明村。

高似孙

高似孙　木香

下帘深与意商量，无酒何如此夜长。

一树木丝仙有发，依然只作秘书香。

高似孙

高似孙　蓬莱游

绿连雾兮窈窕，翠生香兮轻浮。

花得道兮无妍。鸟涉仙兮何愁。

心太平兮太平，功如水兮先秋。

乔松来兮乐余，蓬莱乐兮堪游。

高似孙

高似孙　蓬莱游

木采采兮交荫，灵飞来兮随鹤。

月欲去兮仍西，风吹花兮未落。

花未落兮犹春，酒依依兮如昨。

王与谢兮让余，蓬莱游兮堪乐。

高似孙

高似孙　琵琶引

人生聚散难为别，何况匆匆作胡越。

梅梢带雪下昭阳，明朝合隔关山月。

长城不战四夷平，臣妾一死鸿毛轻。

回凭汉使报天子，为妾奏此琵琶声。

长安城中百万户，家家竞学琵琶谱。

酸声苦调少人知，食雪天山忆苏武。

西风吹霜雁飞飞，汉宫月照秋丰衣。

嫖姚已死甲兵老，公主公主何时归。

高似孙

高似孙　栖霞宫山斋

山栖极造理，其北恰岚壁。

下吞泉数斗，中有蒲数脊。

岩留未化雪，竹迸将崩石。

不为世所薰，直入玄之寂。

道人无一吝，近我如相识。

忽然问周易，再三说太极。

言清嚼冰雪，事奥通金碧。

吐纳少滞咽，导引多精色。

阴火养阳鼎，黄云生宝鬲。

定是西母池，佳桃已中食。

高似孙

高似孙　骑鸾引赠句曲山吴道士

夜骑白鸾出琳阙，三万仙官锵佩玦。

云雷帖妥过刚风，左推日九右扶月。

一息瑶池翠水家，阿母迎谒龙驱车。

青娥弹丝玉妃酒，坼尽蟠桃红玉花。

九天丈人来问道，太极之前天不老。

丹霞一气玉枢宫，宝笈绳金容探讨。

井君沐浴波五色，洞房光芒上奔日。

天上传呼六丁直，星斗离离碍鸾翼。

高似孙

高似孙　憩昌化民家

晚程息劳辙，白日流西晖。

水鸟得鱼去，耘夫荷锄归。

川原杳仟绵，林野杂依霏。

一来扣竹馆，相邀入荆扉。

重岩吐清溜，澄阴布残菲。

曰予考此室，十世相因依。

左右桑果足，岁日鸡豚肥。

丰犹未至裕，歉亦无能饥。

予闻良自惬，欲谋北山薇。

有田可同耕，有蚕当共衣。

车夫猝无情，此志仍重违。

高似孙

高似孙　清晓升琼台顶石崖有仙人脚迹

乱石排天倚岚壁，苔痕不犯松乔迹。

上通群帝集台斗，下鉴十洲通碣石。

树呼清风杂今古，山遗宿润从开辟。

丹翁曾同玉女醉，樵者亦见仙人弈。

云飞磴道晴掩冉，露湿衣裳香滴沥。

洞中灵君来不来，鹤归冲落桃花碧。

高似孙

高似孙　琼台西路

一夜天台雨，青鞋蹋尽沙。

添将清瀑水，浊尽碧桃花。

涉涧锄生术，和云嚼野茶。

便无仙骨分，不敢更思家。

高似孙

高似孙　秋兰辞

秋兰兮青青，得道兮如素。

娟娟兮好修，行隐隐兮不渝。

夫人兮孰怀，美兰何为兮睹处。

秋兰兮英英，含章兮自明。

山中兮无人，其与谁兮晤倾。

悲复乐兮乐复悲，怅来者兮不可期。

悲莫悲兮有所思，乐莫乐兮心相知。

赠子兮杂佩，朝能来兮夕能会。

暮雨兮生愁。心缭{左忄右戾}兮何能唧。

讯苍苍兮如何，天不语兮云嵯嵯。

吐琬琰兮自通，宛清扬兮山阿。

望美人兮不来，具寥寥兮浩歌。

云裾兮风裳，引沆瀣兮朝阳。

澹自乐兮僾尚羊，岂无人兮而不香。

高似孙

高似孙　任贤良归蜀

衮衮江来急建瓴，一西还有几长亭。

峨眉雪罢添巴水，玉壘云空见蜀星。

白浪不侵鱼复阵，青苔犹护剑关铭。

堂堂功业今皆在，天意何时更一醒。

高似孙

高似孙　入馀杭到

明发遵西陆，驱车月流光。

佳山迎车来，知是古馀杭。

危树露如雨，平野日未阳。

支流滀清源，弱羽无高翔。

人家丛灌下，世载山水张。

扣门作千憩，白饭羞文鲂。

邂逅有足叹，离合非其常。

主人不予鄙，予留亦徜徉。

高似孙

高似孙　桑世昌泽卿归天台

且入西陵抖素衣，寒灯犹有雁相依。

月僵积雪和梅冻，天拆残星背斗飞。

书策不堪供世用，江山何肯笑人归。

赤城仙伯皆吾辈，为带诗行问子微。

高似孙

高似孙　山中雨辞

山如罨兮栖柔烟，鸟徘徊兮翠如褰。

荫松柏兮牵丹泉，猿在上兮鹤在前。

拍浮丘兮延偓佺，话坎离兮生坤乾。

问山月兮今何年，月得道兮玄之玄。

高似孙

高似孙　山中雨辞

月澄午兮收云，嚼鲜芳兮予酒。

朝列宿兮将兴，炯其北兮惟斗。

干四令兮无情，活元气兮呦呦。

一罍兮上诉，思超凡兮辞垢。

高似孙

高似孙　山中雨辞

穆东皇兮受命，乐山中兮俱春。

风引树兮欣欣，雨生波兮粼粼。

天有心兮康予，朝复朝兮趋新。

春空劳兮又去，山青青兮予亲。

高似孙

高似孙　山中雨辞

若古兮多奇，御夏兮高明。

蹇千山兮在下，石吐泉兮泠泠。

采新果兮半熟，被疏絺兮全轻。

非老子兮孰悟，亦晋人兮予盟。

风来南兮洗琴，棋落落兮争声。

心有官兮自玉，天相知兮同醒。

高似孙

高似孙　山中雨辞

桂树兮团栾，篱菊兮可采。

石磊磊兮沿荔，雁嗷嗷兮离叆。

人心悽兮易凉，时令迁兮谁縡。

揽古昔兮自怅，视彭殇兮何待。

吁嗟秋兮，不以悲而能轻，

不以愁而为怠。若得意兮骚者，

酒淋骚兮如海。

高似孙

高似孙　山中雨辞

木蔌蔌兮皆冬，汛山林兮迎雪。

匠此妙兮磅礴，信天人兮豪杰。

当是时雁分黯淡之云，花弄扶疏之月。

酒涉隽兮少对，诗造微兮自悦。

天山兮谁饥，蔡州兮谁决。

眇斯人兮毋作，雪霏霏兮空洁。

高似孙

高似孙　石楠

自随野意订山行，香学楠花白水生。

借得风来帆便饱，隔溪新度一声莺。

高似孙

高似孙　石桥歌

一石上负昆仑柱，一水西奔牛女渚。

玉干狞鳞万松古，夜放神光干帝宇。

石滑苔危冰一缕，四海长依开辟雨。

月落未落逢诺矩，两足敲泉龙罢舞。

高似孙

高似孙　石桥纹蕈

绝冥万丈深，积翠凌空危。

清涧月自浴，孤芳人不知。

石骨溜香髓，楹苓涌凉脂。

忽然青云阴，见紫白玉姿。

冉冉露痕重，漼漼雪花滋。

淑气注阳鼎，甘津灌华池。

开经拜修静，得道推安期。

聊欲燕其阳，饱食五色芝。

高似孙

高似孙　誓蟹羹

年年作誓蟹为羹，倦不能支略放行。

但是草泥行郭索，莫愁豕腹胀膨享。

酒今到此都空了，诗亦随渠太瘦生。

吏部一生豪到底，此时得意孰为争。

高似孙

高似孙　水西

抱崖一水发僧居，空翠溟濛画不如。

落日游人山窈窕，清风啼鸟竹萧疏。

高似孙

高似孙　四圣观

水明一色抱神州，雨压轻尘不敢浮。

山北山南人唤酒，春前春后客凭楼。

射馆暗花投扆，下鹄池深柳拂舟。

白发邦人能道旧，君王曾奉上皇游。

高似孙

高似孙　宋江都研

数雨清纯玉不如，入婆陶发冷萧疏。

千金烂抵荆山鹊，一璞深刳渭水鱼。

墨带花香临近涧，泓沉洒影了残书。

从来端歙难优劣，名下真成士不虚。

高似孙

高似孙　天台道中

落花入溪口，山山皆可佳。

横砿碧水急，后峰白云霾。

野药缀殷子，危松换新钗。

鱼轻争凑石，兰瘦深依涯。

此处若有仙，欲留殊未阶。

一来爱清气，全是牵幽怀。

空色下映水，风声高在崖。

草草亦难通，借泉洗青鞋。

高似孙

高似孙　天台渡

歇程偏惜来时路，白鸟相随呼野渡。

一树桃花碧云暮，过了溪西却飞去。

高似孙

高似孙　天台渡

一江夹清浑，只向青村注。

馀云拖薄润，远霭飞轻素。

船轻顺流下，石狭奔湍怒。

苍阴布仙迹，野芳生幽趣。

山色各有旧，春情宛如诉。

徘徊良自得，泱漭又将暮。

遐瞻金天庭，可入丹泉路。

今夜宿桃花，切莫久匆去。

高似孙

高似孙　同父送松江蟹

人间宁有几松江，蟹到强时橙也黄。

非是龟蒙无此隽，自从茂世孰为仁。

乾坤大半渔为宅，雪月从头笔做休。

不读晋书谁了此，晋书曾读也苍茫。

高似孙

高似孙　桐柏观阅藏经

天人皆奇人，一以文为主。

至今昆仑山。犹有群玉府。

虚无天之根，清净道所祖。

也知自羲翁，此妙泄盘古。

老氏启藏室，八神负猛虡。

玉垂太上篇，金写神仙语。

舜璿奔一机，汉宫鉴万户。

璯谐玉女下，雷吼苍龙舞。

侍晨校琅简，玉卿譶瑶谱。

两垣协躔度，四溟节风雨。

恭惟上帝骘，哀此下民苦。

昭昭悬朗监，历历开蒙瞽。

粤从擘混沌，孰不趋子午。

六爻本乎健，五行依乎土。

神机迭经纬。和应相律吕，

子能发此钥，太微开帝宇。

高似孙

高似孙　桐柏山黄法师斋

羽人归丹丘，轻房冒苍顶。

云飞北斗坛，瀑洗洪崖井。

三更火交坎，八十雪垂领。

深香熨玉斧，淑气回丹鼎。

彼空此亦无，物动我自静。

灼知乔松辈，元涉义老境。

一来受清涤，内悟开微儆。

请添无为香，上有萧台景。

高似孙

高似孙　桐柏山琼台

翠岳竦神秀，玉衡直三台。

上有长生君，含光赤城台。

阳崖烨金芝，阴壑生碧苔。

独立云在下，一啸仙俱来。

丹郎醉不醒，玉女声如孩。

帝乡风自寒，洞口花长开。

所嗟尘埃中，那有神仙才。

秦皇漫东海，汉武空蓬莱。

高似孙

高似孙　桐柏山郑先生斋

鉴石引幽路，傍崖开碧庭。

棋留樵客坐，鹅博老君经。

竹榻朝吞日，松坛夜拜星。

山中有公事，鹤触杏花零。

高似孙

高似孙　桐柏台夜作

东崖紫云飞，西壁白雪炯。

洞口一何邃，人闲无此静。

松风翻瀑怒，梅月逼鹤警。

苔污断阙石，茶注彭亨鼎。

丈人极好生，生神最澄景。

且修黄房诀，夜向香心永。

高似孙

高似孙　桐柏郑师归故山

元与玄俱妙，全无事可轻。

路依苍石转，房郁碧云平。

鹤露收残梦，桃风析晚酲。

西窗留与我，却去事弥明。

高似孙

高似孙　铜雀砚歌

曹公夜晏凌云台，一言契阔含馀哀。

分香老伎各云雨，歌舞不尽埋蒿莱。

漠漠颓基邺山下，万里烟尘无一瓦。

井干樽酒自平生，乌鹊飞南播遗雅。

老宵垦雨开荒寒，一栎千金苔未干。

世人好奇不好近，直比周簋仍商盘。

老璞浑浑殊质鲁，得水犹能发妍妩。

更与人间作坏古，月明夜盗西陵土。

高似孙

高似孙　嶀台神弦曲

迅双桨兮刊中流，风风与力兮帆无留。

瞥逝鸿兮呵慵蚢，芷泣香兮木鸣樛。

宛有人兮山之幽，翠翦字兮旌柔柔。

朝阳澨兮夕阴洲，月不动兮雪霜浮。

期灵君兮一徕游，虚谷应兮寒飕飕。

酒可醺兮苹可羞，灵不鄙兮摅吾愁。

水清清兮石鉴鉴，浪攻崖兮风洗壑。

天飞凉兮众木作，元气涌兮鱼龙恶。

若有人兮老丛崿，跨黄罴兮度蘅幄。

夕鸿溟兮晓名岳，怀霖雨兮时电雹。

灵来娭兮瑟兰勺，水光开兮烟罢漠。

律予辞兮徵眇邈，林划啸兮灵欤乐。

高似孙

高似孙　晚泊江口

白鹭青烟剡江口，梅六七分经雪后。

月肯流连相伴酒，隔岩呼船有鱼否。

高似孙

高似孙　万年山

依松屈曲疑无路，十里廿里香深泎。

殿台平入蓬莱图，人烟尽属天台赋。

山奔万马逼人立，泉吼晴雷半天注。

乱峰发地翠参错，沓嶂参差龙屈怒。

阴磴仍遗前腊雪，阳崖竞拔千年树。

亦容羽客卖丹来，更有神僧飞锡渡。

佛界焚香玉女跪，海舟献宝胡儿踞。

未午催敲集梵钟，随云共展升堂具。

冥搜穷日不知极，妙尽所历何容遽。

平生略持山水眼，是处且了林泉素。

挥支公钱极易事，分庞翁榻良难遇。

青山不是世闲无，山若识人人也住。

高似孙

高似孙　王清叔舍人玉寒堂

只为襟怀别，全然少俗埃。

山林非细事，天地有奇才。

泉石皆经画，松梅不妄栽。

何销嵩洛去，嵩洛在天台。

高似孙

高似孙　吴中致蟹

天雨洞庭霜，寒驱解力忙。

全然空俗味，只是作诗香。

酒已方才熟，橙犹未肯黄。

让渠茶灶火，禾月煮沧浪。

高似孙

高似孙　小阁

料理闲如旧，依还略似家。

自添磨砚水，多买入瓶花。

有客谈游墅，催奴设赐茶。

悠悠江海意，风雪满兼葭。

高似孙

高似孙　小山耸桂

桂树耸生兮山之幽，匽蹇布沪兮翠交流。

壑溪错互云崒霄，石戋戋兮溜鸣青。

鹤阴阴兮猿嗷嗷，攀援桂枝兮聊佳留。

聊佳留兮迟迟，讯有华兮东篱。

风景兮不可支，襟将舒兮孰怡。

磈兮曲，山崒屼，

揽赜邃兮心恍惚。潏兮沕，

寥兮瑟，柽萝密丛灌盘纡兮杳藏日。

嶙峋鉴落兮蕫茏回复，榛七葐蒫兮葩华棻郁。

青萝素蔓兮功薇芜或毓，兕勇熊兮来啸来伏。

山中崊崊兮嵬嵬，泠兮济济。

蛩唧兮禽嘶，秋风兮自来。

攀桂枝兮聊须留。桂花开兮芙蓉寒，

桂花落兮芰荷乾。若人兮悲秋，

山中兮胡为不可留。

高似孙

高似孙　蟹包

妙手能夸薄样梢，桂香分人蟹为包。

也在不枉持螯手，便是持螯亦草茅。

高似孙

高似孙　燕文贵山水图

道山堂上御府画，展卷犹能记老燕。

十日何由辨水石，千金乃可分江天。

楚湘两岩风落木，海岳三秋雁度川。

大山小山俱好隐，江南梦去曲肱眠。

高似孙

高似孙　杨嗣勋惠茯苓

道是青神谷，元通白帝崖。

有松如壮士，其魄化婴儿。

云湿侵鸦嘴，天寒翦兔丝。

尧初香摘髓，秦后雪凝脂。

穴动龙蛇窘，山空鸟兽悲。

惟将千岁力，白了一生奇。

高似孙

高似孙　杨州官满辞后土题玉立亭

且更淮南了岁华，天香深窈竹西家。

忽然踏碎琼楼月，相伴夫人暮倚花。

高似孙

高似孙　夜宿金庭洞

夙闻桐柏山，下入金庭洞。

五云所出没，千翠相迎送。

川明芝自烨，夏冷雪犹冻。

沙泉注阳穴，水碧孕阴峒。

天光抱琼室，神力扶兰栋。

其左斩苍蚢，其西翔紫凤。

中穿穴窈複，傍见石阙空。

青烟溜松髓，白水鸣醴瓮。

怪草不知名，珍禽时曳弄。

石密吐岩房，琪芳突苔缝。

星君时一游，仙翁亦参从。

或乘玄鹤来，或并青鸾控。

香趋玉女跪，丹走山灵恸。

谷神元不死，玄根在深种。

谁其握性命，於此破昏梦。

世人少知几，何能测天用。

高似孙

高似孙　夜宿桐伯

月到中峰碧峭深，露桃微重鹤移阴。

隔松听得仙官话，句句皆非世上音。

高似孙

高似孙　由校中秘书授徽倅道出金陵投留守吴公琚

四朝渥遇鬓微丝，多少恩荣世少知。

长乐花深春待宴，重华香暖夕论诗。

黄金籯满无心爱，古锦囊归有字奇。

一笑难陪珠履客，看临古帖对梅枝。

高似孙

高似孙　游九锁

洞门金画翠琅玕，杏不多花月溜寒。

借得御书经自读，松风净洗石棋盘。

高似孙

高似孙　游九锁

云气常常在上峰，松生仙骨尽成龙。

不通名姓谁谈道，却得云边两度逢。

高似孙

高似孙　再至桐柏山

此山即蓬莱，其下通弱水。

万里奏上帝，一岳留仙史。

逍遥丹霞上，出没流精里。

夜子鹤又叫，月晕风欲起。

自从西磵去，复见东峰峙。

松施神农萝，石护尧时髓。

无中犹有象，玄外更无旨。

略闻赤松道，浩劫不可纪。

高似孙

高似孙　赵崇晖送鱼蟹

秋驱雁至至犹稀，且馔新笋理旧衣。

蟹为龟蒙何惜死，鲈非和翰且休肥。

五湖已去无遗恨，三径方归有昨非。

更欲借渠茶灶火，萧萧叶满洞庭芦。

高似孙

高似孙　赵广德送松江蟹

江空蟹解窘於蒷，满腹清凉做尽秋。

茶灶笔休新意思，寝香卫戟战风流。

生拚不入吴王鱠，死亦相寻越女稍。

得一好诗无可憾，无诗也不作骚愁。

高似孙

高似孙　赵嘉甫致松江蟹

雁知枫已落松江，催得书来急蟹纲。

消一两蟹如斩雪，强三百橘未经霜。

无诗莫学天随子，有酒当呼吏部郎。

不解持经聊戒杀，省嫌无板去烧汤。

高似孙

高似孙　赵嘉父送松江蟹

青天肯为蟹飞霜，蟹亦贪诗老更狂。

枫叶已随诗共冷，菊花能为酒先忙。

平生尔雅谁能熟，此去玄经孰敢荒。

前去吴淞半江水，渔翁不敢叫沧浪。

高似孙

高似孙　赵君海惠蟳

早挥鱠手作云鳌，雪带晴飞且拍熬。

安得轮囷如此壮，也知郭索许我骚。

翰林风月从来别，太史江山一味豪。

今夜笔床船上去，已轮吏部十分高。

高似孙

高似孙　中秋夜登海豹台二绝

青冥风露无人管，醉力飞升入桂台。

月过斗西亲挽住，伴人骑鹤去蓬莱。

高似孙

高似孙　中秋夜登海豹台二绝

冰娥看尽人间世，好事如公不数枚。

却唤清罍相揖酌，汝听下界息成雷。

高似孙

高似孙　中山雪

携诗来做台州雪，台州雪好无人说。

一峰玉削昆仑柱，一天冰夹蓬莱阙。

大江不动纲罟冻，众壑皆声松竹折。

村无人行太清净，树无鸟棲俱峭绝，

丹天仙君谒帝回，赤脚泠泠踏寒月。

不管飞残水帝魂，从头尽笑春风拙。

绿华之女霓衣，从以主管进太阴妃。

法曲导引青鸾飞，仙人仙人胡不归。

高竦

高竦　送梵才大师归天台

吟指建标霞，南归继永嘉。

老禅心是佛，新句玉无瑕。

乳窦流云液，松风落粉花。

旧房间宴外，不复梦京华。

高惟几

高惟几　海棠

故国庸岷外，孤根楚苑中。

使梅林忌白，仙杏已饶红。

旋恐阳城破，寻尤下蔡空。

几时梦巫峡，独立怨春风。

高惟几

高惟几　送钤辖馆使王公

游宦俱为关外人，与君五看海棠春。

园林选胜聊镳遍，风月相思命驾频。

大斾先时辞蜀道，短辕何日见京尘。

子矣又起离群恨，欲操行袪重怆神。

高卫

高卫　题碧落洞

翠窦连空跂可攀，飞仙时下五云端。

公车不暇频游此，今日才来可谓难。

高文虎

高文虎　次韵江朝宗梅花

新新数点照痚篱，又折今生第一枝。

只为知心无著处，雪中独立最多时。

高文虎

高文虎　次韵江朝宗梅花

踏雪归来水路长，亲曾相见白云乡。

风来风去都无那，分付行人一点香。

高文虎

高文虎　次韵杨少云桂花

溶溶漠漠秋光淡，耿耿寥寥夜色清。

不是灵根函爽气，如何醖得此香成。

玉兔捣霜千万粒，凄风折作四花凝。

广寒惯识朝真趣，一笑秋空意欲凌。

高文虎

高文虎　和曾原伯寄超化举长老

文声宫祉韵鸾和，素履冰霜凛节柯。

鹏翼扶摇惊斥鷃，凤翔寥廓舞灵鹅。

参玄问学渊源远，友许游从日月多。

谁袖亲篇来古剡，夜寒不觉耸肩哦。

高文虎

高文虎　集高亭

山亭十月晏温朝，倚槛一声婆饼焦。

舌涩力微寒气早，不成清亮却成娇。

高文虎

高文虎　瑞香花

云岑深处独翘翘，香逐吴山一梦销。

味入禅心清透澈，锦熏篝暖不容招。

高文虎

高文虎　水仙

朝朝暮暮泣阳台，愁绝冰魂水一杯。

巫峡云深迷昨梦，潇湘雪重写余哀。

菊如相得无先意，梅亦倾心敢后开。

恼彻会心黄太史，他花从此不须栽。

高文虎

高文虎　送台倅赵叔明趋朝

羲轮正弭节，别驾忽扬鞭。

游从亦雨暑，朋盍知何年。

欲叙情缱绻，难得形周旋。

谱系玉为牒，辉华珠在渊。

汉家子骏才，今世德麟贤。

扆倅丹丘地，平分刺史天。

婉画迈前辈，阴功培后缘。

人或得其一，君亦几於全。

微凉起天末，独热趋日边。

石桥礼尊者，琼台访遗仙。

高张天姥盖，稳泛雪溪船。

稽山万塍稻，镜湖千顷莲。

行庖击小鲜，触境乱鸣蝉。

应酬图画中，怀想冕旒前。

早渡月千里，晴帆风一川。

清都郁佳气，绛阙锁祥烟。

放朝上合后，反谒岩廊先。

诸公竞罗致，百辟会班联。

托契荷倾盖，为僚因赘员。

犹凭六六鱼，寄问我沈绵。

高文虎

高文虎　酴醾花

羽盖珠旛上下蒙，倚栏碧动舞蛟龙。

谁怜澹素朝天面，自现光明满月容。

杨柳风柔沾絮湿，蔷薇露重染衣浓。

典型犹带醺酣力，醖得余春百倍醲。

高文虎

高文虎　谢人海棠

富贵天姿锦里人，高华全比玉堂臣。

绿娇红嫩精神是，肯折园林两树春。

高文虎

高文虎　雪馆山茶

江南嘉木蔚苍苍，能与山梅次第芳。

叶厚耐擎三寸雪，飞初怯受一番霜。

高文虎

高文虎　种菊

菊载种农经，不见诗三百。

周官叙鞠衣，一言仅可摘。

黄华纪吕令，落英餐楚客。

伯始饮得寿，桐君书探赜。

移根候萌动，需时当甲拆。

我羡柴桑里，敢希履道宅。

不种儿女花，朱朱与白白。

阅谱品虽多，求栽地恐窄。

揠苗助其长，抱瓮溉以泽。

朗咏黄为正，流播风传格。

寒香紫茁兰，晚节铜柯柏。

相继早梅芳，一笑巡檐索。

高晞远

高晞远　心远堂

种竹期十年，栽橘盈千头。

虽云多远虑，无乃为身谋。

高人绝尘累，俟德居此丘。

泰宇无畦畛，虚空有天游。

仁义尚蘧庐，道德成安流。

结茅依翠微，极目际平畴。

白云度寥廓，黄鹄下沧洲。

百世此周览，我志尚可求。

只应柴桑翁，真趣共悠悠。

高袭明

高袭明　瀛岩

温台万丘壑，走遍成重胝。

佳山落床头，咫尺反不如。

我闻野老说，山乃神所移。

蓬莱本三峰，一峰今失之。

上干云霓秀，下压鳌背欹。

夜半见海日，紫晕开咸池。

魑魅看老木，狂鼯向人啼。

危亭无遗栋，绝壁无旧题。

夫子勇我过，竦身敢独跻。

我病不能从，梦寐常追随。

秋风海上来，霜清鲈正肥。

行寻越溪鞅，肃此尘外韟。

高献民

高献民　题九仙宫

迢递寻真到紫坛，参差楼阁倚层峦。

三株树古巢玄鹤，五粒松低下素鸾。

烟暖芝田应有玉，树封药灶已无丹。

昔人跨鲤归何处，彷佛中天月影寒。

高翔

高翔　题韩干马

渴乌项领紫驼峰，跑地求泉鬣上冲。

不敢牵来向江水，预防踊跃学蛟龙。

高孝璹

高孝璹　题临安西湖

珠帘白舫乱湖光，隔岸龙舟舣夕阳。

今日欢游复明日，便将京洛看钱塘。

高孝璹

高孝璹　题王文公祠

虚名自看数椽庐，流毒於今几卷书。

拟代周飆报山鬼，移文逋客请先渠。

高诩

高诩　谒阙里

帝王而下几兴亡，销尽繁华作战场。

惟有东家诗礼在，子孙万古读书堂。

六经不幸火于秦，日月曾何碍片云。

用舍从来关治乱，皇天本不丧斯文。

高选

高选　瑞安县咏怀

一经逢圣世，衔诏下神州。

才陋惭无补，官卑得自由。

刑威存抚字，赋役敢诛求。

何日乘公暇，溪山策骑游。

高选

高选　太息

天运逢南度，和成势已移。

山河怜破碎，草木亦伤悲。

铁骑驰中土，烽尘隘北陲。

哀臣双泪眼，岂畏朔风吹。

高选

高选　题家信后

十载殷勤训子情，礼闱今幸占微名。

彤庭策献三千字，鹏海风抟九万程。

帽插宫花琼宴罢，身沾仙露赐衣荣。

瞻云北阙人迢递，空忆高堂雪鬓生。

高言

高言　干友人诗

昨夜阴风透胆寒，地炉无火酒瓶乾。

男儿慷慨平生事，时复挑灯把剑看。

高彦竹

高彦竹　寒夜

辘轳梦断金梧井，夜月沉沉风露冷。

起向庭中独自行，伴人惟有梅花影。

高彦竹

高彦竹　送胡彦龙过金陵

金陵往事已成虚，江水清清只见鱼。

遗庙空存元帝像，故家多有二王书。

秋风出塞调生马，夜月吟淮跨蹇驴。

借问新亭诸老泪，而今烟景复何如。

高尧辅

高尧辅　句

一枕寒声湘浦雨，满窗秋色洞庭烟。

高颐

高颐　定泉井

方师凿破天地髓，碧龙吹出冰霜寒。

一泓清澄绝泥滓，万窍号勋无波澜。

倒海翻江俱是幻，贮风留月得真观。

我来酌饮冷彻骨，飘飘此身在霄汉。

惠山之泉甘如饴，但随茗碗争新奇。

廉泉让水名匪欺，祗以贤者为品题。

此泉源流本曹溪，名之以定实亦宜。

尝试以手测其涯，雨不泛溢旱不亏。

莫言此乏蜿蜒姿，虫行蛭动皆可疑。

咫尺中间涵世界，寂然心印本无碍。

不与儿童搅水浑，留照须眉长自在。

高颐

高颐　支提禅寺

石龛金佛一千身，不到支提孰识真。

仿佛钟声鸣翠阜，晶荧灯焰下苍昮。

平生梦想烟霞际，今日来游鬓发新。

踏破禅林秋月皎，水云间淡入精神。

高应乾

高应乾　白鹤梁观石鱼

访胜及春游，双鱼古石留。

能观时显晦，不逐浪沉浮。

守介难投饵，呈祥类跃舟。

胥归霖雨望，千载砥中流。

高予文

高予文　讲教洞

一官羁绊混黄埃，壮抱雄怀久未开。

我若有山如此好，挂冠即日赋归来。

高元矩

高元矩　句

砚贮寒泉碧，庭堆败叶红。

高元矩

高元矩　句

鸟掠琴弦穿静院，吏收诗草下间庭。

高元之

高元之　长汀即事

杨花剩得晴方好，榆荚其如世上分。

花向喜中看更好，分明春色解欺人。

高元之

高元之　大小晦山

大晦出小晦，过尽山峰翠。

寒云抱幽石，枯卉老壖濑。

沿流路逼侧，当道屋破碎。

却立重回首，瀑布泻云背。

高元之

高元之　句

洒窗蚕食叶，入竹蟹行沙。

高元之

高元之　题雪窦飞雪亭

危亭上拂烟雾光，苍崖深到蛟螭穴。

天河飞来破山翠，寒入疏林风自发。

翻珠错玉无时歇，岩前散作千秋雪。

寒声萧萧凛毛发，白云朵朵翔空灭。

飞流溅沫入毫端，天与一诗为题绝。

高元之

高元之　小晦岭

路自崎岖心自平，云扃无锁但徐行。

松风石溜今悲怨，中有樵夫度岭声。

高元之

高元之　雪窦寺

雪窦深云处，相携到乳泉。

沙田春事晚，山寺野花妍。

香饭饥南烛，丹房记景天。

仙居应六八，更欲上风烟。

高载

高载　句

自是去凶明国是，毋轻函首启戎奸。

高载

高载　句

拟约沧光异姓兄。

高照

高照　金精山

金精寂寂直胜境，门锁松杉风月冷。

跨鹤仙姬去不来，白云一片封丹井。

高之美

高之美　句

四郡甘棠清到底，一枝丹桂庆流芳。

高质斋

高质斋　复和呈莫仲篪

溪石绣苔绿，溪风飘晚凉。

坐久得自若，物外知谁忙。

渴饮竹泉冷，饥饭松花香。

春光忽云暮，□□□□阳。

高质斋

高质斋　纪兴

湖上人家万木村，白云深护读书门。

年来不管头颅白，自贺清风酒一樽。

高质斋

高质斋　秋日溪亭

帘卷柴桑晚，深山俗驾疏。

荒苔留鹤迹，落叶带虫书。

竹翠侵香案，泉声漱石渠。

烟霞便一枕，应笑把犁锄。

高质斋

高质斋　田园偶兴

绕檐风景接崆峒，生计年年乐岁丰。

布谷声传红杏雨，□□调起绿杨风。

桑麻远近千村里，禾黍高低一望中。

每与邻翁相庆社，醉歌不惜酒樽空。

高质斋

高质斋　溪石呈李思道

共坐溪边石，溪清心自凉。

鱼惊烟艇过，鸥笑野人忙。

细草侵衣绿，飞花点鬓香。

东风尘暂息，拍手送斜阳。

高竹鹤

高竹鹤　题友人山居

自汲清泉灌药畦，西风篱落豆初肥。

溪童趁日烘渔网，山妇迎寒织雨衣。

棋散石台仙客去，松摇花崦野猿归。

尚嫌居处邻村近，又欲移家入翠微。

高翥

高翥　八月旦日永定寺作

萧然一室坐清虚，又见西风到客居。

老去身心便懒惰，人来情意任亲疏。

从僧借地秋移菊，与佛分镫夜读书。

幽事复为行计夺，去留端的合何如。

高翥

高翥　拜李谪仙墓

萧萧高冢占云根，故老相传太白坟。

白骨定随风月冷，青山长共姓名存。

平生出处犹如见，一死浮沈异所闻。

客子开元书记后，故来浇酒些清魂。

高翥

高翥　拜林和靖墓

玉函香骨老云根，占断孤山水月村。

荐菊泉清涵竹影，种梅地冷带苔痕。

生前已自全名节，身后从谁问子孙。

惟是年年寒食日，游人来与酹清尊。

高翥

高翥　拜尹和靖先生墓

和靖祠堂在半村，敬瞻遗像忆师门。

洛中虽去名犹重，吴下曾来道益尊。

言立岂徒规后学，书存端可识真源，

瓣香再拜公应鉴，自愧传衣忝嫡孙。

高翥

高翥　卜居

结屋离黄道，开门对白沙。

一庄千古月，三径四时花。

客至旋沽酒，身闲自煮茶。

相闻虫鸟外，不复听喧哗。

高翥

高翥　采石

采石兴亡地，声名宇宙齐。

山眉间吴楚，江口折东西。

今古多遗恨，英雄几噬脐。

征尘何日尽，北望转悲凄。

高翥

高翥　曹娥浦泊舟

夜宿曹娥浦，停舟是几更。

闻钟知寺近，听舻信潮生。

风向沙头起，天从柁尾明。

梦回无意绪，两岸杜鹃声。

高翥

高翥　昌国县普济寺小亭

鲸海中流地，龙峰小洞天。

亭高先得月，树老久忘年。

大士居邻境，闲僧指便船。

若为风浪息，更结补陀缘。

高翥

高翥　常熟县破山寺

古县沧浪外，精蓝缥缈间。

木枯曾阅世，龙老解分山。

鸟道秋迷迹，禅房昼掩关。

诗成游子去，流水自潺潺。

高翥

高翥　崇圣寺斌公房

近来唯一食，树下掩禅扉。

落日寒山磬，多年坏衲衣。

白须长更剃，青霭远还归。

仍说游南岳，经行是息机。

高翥

高翥　初闻雷声

二月寒犹在，春云湿未开。

洒窗终夜雨，发轫数声雷。

荠麦绿生腊，棠梨红拆腮。

西湖花事动，从此日裴回。

高翥

高翥　船户

尽将家具载轻舟，来往长江春复秋。

三世儿孙居柁尾，四方知识会沙头。

老翁晓起占风信，少妇晨妆照水流。

自笑此生漂泊甚，爱渠生理付浮悠。

高翥

高翥　春寒

料峭东风破客衣，春寒不比腊前时。

绝怜墙角樱桃树，全似梅花雪后枝。

高翥

高翥　春怀

江南春尽尚春寒，添尽征衣独掩关。

日暮酒醒闻谢豹，所欢多在水云间。

高翥

高翥　春霁

积雪才收云尽归，长空一色碧琉璃。

日移帘影临书案，风飐瓶花落研池。

巢燕学飞犹恋母，笼鸡得食旋呼儿。

眼看景物关情甚，喜为新晴赋此诗。

高翥

高翥　春情四首

楼头上马苦匆匆，百计相留无计从。

正好看花郎却去，江边春色为谁浓。

高翥

高翥　春情四首

天涯海角水云宽，人在吴头楚尾间。

弹彻箜篌难寄恨，海棠庭院独凭阑。

高翥

高翥　春情四首

深院沈沈照落晖，宝香熏彻旧时衣。

一春行乐谁为伴，羞见花前蛱蝶飞。

高翥

高翥　春情四首

斗草归来上玉阶，香尘微涴合欢鞋。

全筹赢得无人赏，依旧春愁自满怀。

高翥

高翥　春日北山二首

人缘白石溯清溪，手剥苍苔认旧题。

春色满山归不去，柝桐花裹画眉啼。

高翥

高翥　春日北山二首

插花吹笛两山中，桃李尊前日日同。

待得马头飞絮满，更来沽酒看残红。

高翥

高翥　春日湖上

乘兴行新路，凝情独老翁。

马蹄春草上，人影夕阳中。

飞絮沿湖白，残花染浪红。

晚归云气合，双桨破空蒙。

高翥

高翥　春日湖上

清波门外放船时，尽日轻寒恋客衣。

花下笑声人共语，柳边樯影燕初飞。

晓风不定棠梨瘦，夜雨相连荠麦肥。

最忆故山春更好，夜来先遣梦魂归。

高翥

高翥　春日即事

人间闲日月，春后乍晴阴。

半夜雨声急，一溪流水深。

鸟啼花自发，诗就客能吟。

短策西湖路，幽芳信意寻。

高翥

高翥　春日杂兴二首

檐铃奏曲响珊珊，尽日重门不启关。

多插瓶花供宴坐，为渠消受一春閒。

高翥

高翥　春日杂兴二首

春归门巷静深深，老去无情不强吟。

风絮入帘晴昼永，自烧香饼试花沈。

高翥

高翥　春夜

小窗兀兀守更残，案上诗书亦懒观。

频翦烛花听夜雨，尽垂帘影隔春寒。

破除梦幻从头了，安置身心向下看。

老子静中消日月，全然不似客长安。

高翥

高翥　登九华楼

高阁临江可契心，兴来时得一登临。

山云蒲树重重合，野水汀蒲日日深。

鸦背夕阳供晚哺，蝉迎凉吹试秋吟。

倚阑尽见诸峰出，如对风流李翰林。

高翥

高翥　丁卯冬送方岩

忠言历历未曾行，尽载图书出帝城。

余子但知才可忌，先生当以去为荣。

门阑竹石关心久，部曲溪山照眼明。

长啸归欤莫怊怅，浙江风定自潮平。

高翥

高翥　冬日即事

江上凝冰约水痕，门前残雪缀溪云。

杖藜独立梅梢月，成就清寒到十分。

高翥

高翥　冬日书怀用正甫韵

惯将双手托虚空，岁事虽穷道不穷。

身健不知行路远，心安还与在家同。

客携酒至一樽绿，兄寄书来三印红。

看罢兄书斟客酒，闲愁无事置胸中。

高翥

高翥　度仙霞岭

尽日度仙霞，西风吹鬓华。

乍寒抛白苧，临晚见黄花。

山险全无路，溪晴半是沙。

岭头逢宿处，斜月带栖鸦。

高翥

高翥　渡钱塘

小立晴江上，潮生落照边。

晚花低映水，春

暗迷烟。

燕子飞官驿，鸥群引客船。

关情南浦别，相对独依然。

高翥

高翥　多景楼

一带青山欲尽头，精蓝深处着危楼。

下无余地容车马，上有重檐接斗牛。

鸦落野田长趁晚，雁沉烟渚最宜秋。

江南好景从来少，北望空多故国愁。

高翥

高翥　蛾眉亭

千尺悬崖巨浪撞，危亭高峙对微茫。

远峰凝黛双蛾澹，流水连云一带长。

日落江容难可尽，天寒山色不成妆。

停舟欲试登临眼，北望青烟欲断肠。

高翥

高翥　访铦朴翁不遇二首

乱花飞絮趁长髯，来访西湖竹裹庵。

行尽白云三十里，诗人又在白云南。

高翥

高翥　访铦朴翁不遇二首

乘兴寻僧入翠微，山中无限野蔷薇。

主人不见从谁赏，折得繁枝自插归。

高翥

高翥　访诸葛练师不遇

青铜留着布囊中，去谒人间小卧龙。

久欲共君谋一醉，有钱却又不相逢。

高翥

高翥　富阳县秋日

古井梧桐老，平田{左禾右罢}稏收。

鸡豚百里社，砧杵十分秋。

乾鹊催归兴，寒蝉唤客愁。

衔杯忆霜蟹，沙尾暮停舟。

高翥

高翥　感春

人事日纷纷，不知春已分。

问梅成绿叶，看杏落红云。

燕向晴空语，蛙从夜静闻。

感时伤老大，孤坐对炉熏。

高翥

高翥　感怀二首

漂泊南州又过年，恰如杜子客鄜川。

酒堪度日难为醉，诗怕伤时未可传。

店舍无烟兵火后，街坊有月试灯前。

荒凉古驿闻吹笛，老泪纵横落枕边。

高翥

高翥　感怀二首

行遍千山复万山，不应蜀道若为难。

数茎发向殊方白，一寸心从故国丹。

弓软臂无三斗力，杯深量欠十分宽。

粗豪到了非吾事，只盍家居度岁寒。

高翥

高翥　恭跋思陵宕翰拓本卷后

淡黄越纸打残碑，尽是先皇御赐诗。

白发内人和泪读，为曾亲见写诗时。

高翥

高翥　孤山雪后

雪后骑驴行步迟，孤山何似灞桥时。

近来行辈无和靖，见说梅花不要诗。

高翥

高翥　古庙

古庙依乔木，开门对浅沙。

短篱红槿树，深径碧苔花。

屋破香烟湿，庭空日脚斜。

山寒无赛鼓，鸣噪集神鸦。

高翥

高翥　古寺

山路荒凉出小亭，土墙斑驳带枯藤。

欹斜古殿三尊佛，黯澹寒篝一点镫。

碣石半磨天宝字，禅房空老政和僧。

头陀礼拜迎人说，门外浮屠欠两层。

高翥

高翥　归来

归来成倦客，随分乐闲居。

供佛换新水，课儿温旧书。

已荒三迳菊，且种一园蔬。

来往多邻舍，余无长者车。

高翥

高翥　归寓舍

门前流水碧粼粼，岁晚归来亦可人。

梅欲开时多是雨，草财生处便成春。

娇儿对面两痴绝，老子关情一欠伸。

快洗竹簄簄浊酒，举杯先为洗京尘。

高翥

高翥　过方孚若寺丞故庐

诗境园林万柳閒，四围秋草带愁颜。

楼台寂寞鼠成穴，岩石崔嵬蚊负山。

三径昔嫌前辈窄，一区今欠此翁閒。

客来莫怪匆匆去，万感催人鬓易斑。

高翥

高翥　过临平

征帆一似白鸥轻，起揭船篷看晓晴。

梅子着花霜奈岸，自披风帽过临平。

高翥

高翥　贺杨东山休致

莫言纳禄寻常事，试读唐人梦谒赋。

骑驴径上东山椒，九州四海风萧萧。

大瓢贮云杓斟月，却跨阴崖听冰柝。

松萝影薄寒花妍，白鸥飞来亦欣然。

高翥

高翥　虎丘寺

西出吴门步屟轻，浮屠唤客入山行。

石从试剑何年裂，池自通泉尽日平。

烟径远传僧磬响，云龛深锁佛灯明。

移舟更宿枫桥寺，要听疏锺半夜鸣。

高翥

高翥　怀安王宰索得助诗奉题一首

亭在唐贤好句中，阑干六曲尽春风。

不知脚下是官府，但见面前如渚宫。

江水逢潮音激切，山云因雨思溟蒙。

主人雅兴居诗外，花影琴声事事工。

高翥

高翥　黄居士山房

浮利浮名心已灰，三间茅屋白云堆。

先生自酿松精酒，侍女能持藤瘿杯。

养鹿晓随原草去，放猿时摘里花来。

近闻身口浑无累，槲叶黄菁绕宅栽。

高翥

高翥　即事

秋来高处不宜登，闲却西楼最上层。

读罢黄庭窗户晚，自敲清磬上香镫。

高翥

高翥　蕺山登高

醉眼横斜看菊枝，又成客裹过佳期。

去年行路犹持酒，今日登高懒赋诗。

老泪怕从衣袖见，闲情但有帽檐知。

阿髯故国才归得，岁岁须来举一巵。

高翥

高翥　蕺山戒珠寺寺王右军故居也

叶叶东风吹客衣，昌安寺裹晚游时。

欹斜竹屋羲之宅，磨灭经幢率府碑。

佛化是谁留实相，鹅亡犹自见方池。

逢僧小作煎茶供，略问源流笑不知。

高翥

高翥　寂上人禅房

俗尘浮垢闭禅关，百岁身心几日闲。

安得此生同草木，无营长在四时閒。

高翥

高翥　寄方岩

绿发仙人山泽癯，出游入息几曾拘。

种花甚少四时有，谏草不多千古无。

阅世眼高历日月，好贤名重满江湖。

行藏到得无心处，钟鼎山林岂异涂。

高翥

高翥　寄林徽君

老无闲事上双眉，问着穷通尽不知。

两鹤忽飞因客到，一牛方病得妻医。

案头几卷阴功录，壁上诸家劝世诗。

见说今年公八十，鬓边财有数茎丝。

高翥

高翥　寄王仲彝仲彝留三衢久不归省因又箴之

别君三见雁南飞，梦裹相逢觉又非。

书去不知何日到，人来先问几时归。

正堪镫火亲书卷，莫遣尘埃染客衣。

二老倚门知已久，交情於此亦依依。

高翥

高翥　建昌道上

凛凛北风劲，行行西路赊。

客情甘淡薄，世事苦参差。

酒易逢知忆，诗难遇作家。

林閒数点雪，错认是梅花。

高翥

高翥　涧傍菊花

历寂黄花老涧傍，不因风雨减清芳。

从教衰谢随秋草，到了能全晚节香。

高翥

高翥　江居晓咏

家住清江江上村，江云山影自平分。

几回早起开门看，不见青山见白云。

高翥

高翥　焦山

山拥中流翠作堆，四围竹树郁崔嵬。

殿前云向檐牙出，门外潮从海口来。

乞食僧归斋鼓动，打碑人去渡船开。

焦公羽化将古迹，付与瞿昙亦壮哉。

高翥

高翥　荆棘中见梅花

荆棘丛中数点春，春云熊度月精神。

依然竹屋茅檐下，靓女盈盈不嫁人。

高翥

高翥　静对

静对炉烟一缕霞，谢天成就澹生涯。

安排瓦砚临章草，收拾瓮瓶插郑花。

莫问家储无担石，休嫌人事似团沙。

三杯竟醉醒时晚，卧看春云送日斜。

高翥

高翥　菊花

白白黄黄自岁寒，诗人但作菊花看。

牡丹茉莉非吾事，自是时人被眼瞒。

高翥

高翥　菊花

亲向东篱手自栽，夕阳小径重徘徊。

花应得似人乖角，过了重阳烂熳开。

高翥

高翥　菊花

爱花千古说渊明，肯把秋光不似春。

我重此花全晚节，賸栽三径伴閒身。

高翥

高翥　句

早知花木今无主，不把丰碑累放翁。

高翥

高翥　聚景园口号二首

浅碧池塘连路口，淡黄杨柳护檐牙。

旧时岁岁春风裹，长见君王出看花。

高翥

高翥　聚景园口号二首

竹影参差临断岸，花阴历寂浸清流。

游人难到阑干角，尽日垂杨盖御舟。

高翥

高翥　看弄潮回

弄罢江潮晚入城，红旗飐飐白旗轻。

不因会吃翻头浪，争得天街鼓乐迎。

高翥

高翥　客枕

客枕眠僧舍，巍然鹤发翁。

事如前日异，心与少年同。

一夜送春雨，五更临晓风。

梦回思往事，愁在不言中。

高翥

高翥　兰亭

老来浑不爱春游，来对兰亭烂熳秋。

亭下水非当日曲，山前竹似旧时修。

二三客子因怀古，八百余年续胜流。

试与山灵论往事，不知还肯点头不。

高翥

高翥　老将

垂头终日坐当门，两臂苍龙隐墨纹。

笑捻白须传阵法，手摊黄纸说君恩。

中年主帅皆为鬼，晚岁虞兵见领军。

每劝儿孙学刀箭，解衣教看旧瘢痕。

高翥

高翥　李将

自小在行伍，得官因用兵。

筹边头发竖，入阵骨毛轻。

战马惜如命，宝刀都有名。

酒酣常骂坐，嫌客话升平。

高翥

高翥　莲实

腻玉肌肤碧玉房，累累波面趁红芳。

坐忘佛土三生梦，来结人间一夏凉。

青子绽时仙裳湿，绿包分处蜜脾香。

尊前笑摘酬风露，犹记西湖古柳傍。

高翥

高翥　灵鹫寺

灵鹫名山万古名，几回无事绕廓行。

殿前流水晴犹急，塔上春云晚自生。

鹤傍经床听梵语，鸟窥斋钵候钟声。

我来借得团蒲坐，归去閒眠梦亦清。

高翥

高翥　灵岩寺

天柱峰高逼太清，灵岩端足擅高名。

人间有石皆奴仆，天下无山可弟兄。

樵径雪深多虎迹，清溪风暖尽猿声。

客身元是山林种，见此如何不动情。

高翥

高翥　凌歳台

宋祖高台山上头，三閒破屋蔽层丘。

离离荒草迷行殿，漠漠寒沙拥故洲。

塔影远招孤客恨，江声长替古人愁。

题诗自旧知多少，清绝难磨许郢州。

高翥

高翥　隆兴借东湖驿度夏杂题

西风来几日，荷柳早衰容。

百感闻秋笛，孤吟答晚锺。

事能如意少，酒不教愁浓。

忆著莼鲈美，家山隔几重。

高翥

高翥　庐山道中

沿路梅花管送迎，庐山初别雪初晴。

若无急事相驱役，有酒人家便不行。

高翥

高翥　门径

门径萧然独自居，入无给侍出无车。

江湖故旧音尘绝，里巷游从酒盏疏。

豪举已抛三尺剑，神交惟有一床书。

吾兄折发家空谷，岁晚灯前最忆渠。

高翥

高翥　破屋

破屋三间书五车，一翁醉发老沙沙。

萧墙甚窄难栽竹，草地虽平不种花。

井浅自能供日用，楼高谁怕被云遮。

过门人间何人住，题扇桥西百姓家。

高翥

高翥　七夕

一枕新凉供醉眠，觉来风物已凄然。

山云带雨重重合，宫树鸣秋叶叶颠。

满进一杯酬好节，休看两鬓换流年。

双星回施痴儿等，客我长斋绣佛前。

高翥

高翥　潜夫约中途遣诗相送至江山无耗寄诗督之

望诗十步九回头，目断江山望未休。

所幸临行曾举似，仅能记忆可遮羞。

碧云漏日村村雨，红树吟风叶叶秋。

不见夜光生歇处，客身却恨欠迟留。

高翥

高翥　清明日对酒

南北山头多墓田，清明祭扫各纷然。

纸灰飞作白胡蝖，泪血染成红杜鹃。

日薄狐狸眠冢上，夜归儿女笑镫前。

人生有酒须当醉，一滴何曾到九泉。

高翥

高翥　清明日延平道上

自从闽峤至延平，试问归涂第几程。

人向烟岚深处出，鸟依云树密边鸣。

润沾破屐春泥滑，寒入征衫晓雨晴。

多谢山家插杨柳，报侬今日是清明。

高翥

高翥　清明日约宋正甫黄行之兄弟为东湖之集

自在嬉游遍四方，不曾孤负独春光。

醉眠芳草衣裳冷，笑嚼名花齿颊香。

既是烟霞令久任，岂应风月断来章。

故人尚有閒情不，相伴湖边举一觞。

高翥

高翥　清明日招社友

面皮如铁鬓如丝，依旧粗豪似向时。

嗜酒更拚三日醉，看花因费一春诗。

生前富贵谁能必，身后声名我不知。

且趁酴釄对醽醲，共来相与一伸眉。

高翥

高翥　秋日入无量院

僧閒甘寂寞，寺古绝纷华。

鸟摘过墙枣，猿争守树樝。

雨多溪没井，藤老蔓缘笆。

莫坐庭前石，怕伤苔藓花。

高翥

高翥　秋日三首

旋买扁舟载一翁，片帆吹下夕阳东。

西风欲织江头锦，催染秋林叶叶红。

高翥

高翥　秋日三首

庭草衔秋自短长，悲蛩传响答寒螀。

豆花似解通邻好，引蔓殷勤远过墙。

高翥

高翥　秋日三首

独客飘然物外游，江南江北总宜秋。

芭蕉昨夜缘何事，和雨和风作许愁。

高翥

高翥　秋日田父辞二首

啄黍黄杂没骨肥，绕篱绿橘缀枝垂。

新酿酒，旋裁衣，正是昏男嫁女时。

高翥

高翥　秋日田父辞二首

少妇挼蓝旋染裙，大儿敲葛自浆巾。

新摘摘，笑欣欣，

相唤相呼看赛神。

高翥

高翥　秋山散步

乍晴沙路软於尘，新看芒鞋更可人。

谁道秋山不宜客，桂花多处胜行春。

高翥

高翥　秋晚即事

江头风叶舞低回，催得浓云顷刻开。

万里碧天红日晚，数声新雁送寒来。

高翥

高翥　秋兴

数声新雁夜初长，晓起开门衣袂凉。

篱菊褪黄秋兴懒，瓦沟财试一痕霜。

高翥

高翥　秋兴

老去无心世事轻，但从景物略关情。

晓看雁阵惊秋晚，夜听鹤声知月明。

石鼎煮茶论水品，土墙题字记花名。

出门更自有真乐，閒向通衢稳步行。

高翥

高翥　秋夜

老去惊秋白发添，不禁凉吹逼疏帘。

楼高幸自蛩声远，争奈梧桐又傍檐。

高翥

高翥　秋夜

小屏相对两眉攒，长夜迢迢不肯残。

鼠向镫前窥坐卧，人从梦裹说悲欢。

故山无计行秋晚，客路从谁守岁寒。

留得浊醪相慰藉，酒肠犹喜十分宽。

高翥

高翥　秋夜书怀

明灭孤镫缥缈香，沈沈更漏隔宫墙。

秋风倦客家千里，夜雨怀人天一方。

世事从他多锄鋙，生涯如我亦凄凉。

亟须唤酒消长夜，休梦黄华绕涧傍。

高翥

高翥　秋阴

冉冉日将莫，萧萧秋欲残。

浮云低阁雨，宿霭密藏山。

扇觉轻蒲重，衣嫌细葛单。

更交一寒暑，精进独衰颜。

高翥

高翥　孺子祠堂

三间官屋老湖滨，孺子名声日日新。

下榻本非天上事，后人空自愧前人。

高翥

高翥　三峰废寺

荒林依约旧山门，秋草离离故迹存。

双瀑有声传宿雨，一龛无地住闲云。

蜗沿坏壁丹青古，龟负残碑字画昏。

三叹废兴谁可问，乱鸦鸣噪自成群。

高翥

高翥　三峡桥

倦游华发冷萧骚，长夏来登三峡桥。

山吐湿云何日尽，溪流冻雪几时消。

陆公泉在犹堪汲，五老峰高不易招。

客子倚栏思羽化，未仙衣袂已飘飘。

高翥

高翥　僧房夜坐

万枝松裹一篝镫，知是山房第几层。

静夜数声清磬响，上方应有诵经僧。

高翥

高翥　山堂即事

杜鹃声裹桐花落，山馆无人昼掩扃。

老去未能忘结习，自调浓墨写黄庭。

高翥

高翥　山行即事

篮舆破晓入山家，独木桥低小径斜。

屋角尽悬牛蒡菜，篱根多发马兰花。

主人一笑先呼酒，劝客三杯便当茶。

我已经年无此乐，为怜身久在京华。

高翥

高翥　山行即事二首

落尽桐花春已休，过墙新竹箨初抽。

山行步步黄泥滑，小立溪桥听雨鸠。

高翥

高翥　山行即事二首

卷地东风晚更狂，樱桃吹子落泥墙。

溪云自为催诗黑，忙杀条桑窈窕娘。

高翥

高翥　山中哭复斋

封章字少纳忠多，袖疏前陈无奈何。

但得中天行日月，不愁平地起风波。

台官论罪终投笔，山贼闻名亦倒戈。

惆怅脊梁如铁硬，天胡忍使閟山河。

高翥

高翥　赏心亭

江亭如倚钓鱼矶，面面云檐势欲飞。

西望汀洲依白鹭，东连巷陌接乌衣。

六朝更代人何在，千古兴亡事总非。

客子独怜风影好，倚阑长是欲忘归。

高翥

高翥　舍侄来

自从清晓至黄昏，閒坐閒眠深闭门。

犹子雨中来息担，老夫镫下起开樽。

故山坟墓何人守，旧宅园亭几处存。

问答恍然如隔世，若非沈醉定消魂。

高翥

高翥　首夏

漾漾池塘碧染衣，阴阴草树绿成围。

江村寂寞春归后，一点杨花不见飞。

高翥

高翥　戍妇吟二首

将身托战争，世事百无情。

相对生离别，浑如落叶轻。

高翥

高翥　戍妇吟二首

辞家出戍边，北望隔青烟。

怕作沙场梦，秋宵不敢眠。

高翥

高翥　松溪庙

庙自何年立，门深昼不扃。

寒藤扶坏壁，秋草带疏棂。

溪接东西碧，山分远近青。

老巫逢客至，谩说有神灵。

高翥

高翥　送别

老去情怀怕别离，年来不作送行诗。

人前举似终难信，问着垂杨便可知。

高翥

高翥　送春

韶光催去太无情，祗为东君去住轻。

虽欲迟留芳草梦，如何禁得杜鹃声。

桐花快落春风老，梅子微酸晚雨晴。

从此嬉游时节少，不须日日报诗成。

高翥

高翥　送刘允叔主簿归山中

浮利浮名挽不来，故山归去恰春回。

马兰旋摘和菘煮。枸杞新生傍菊栽。

庭树夜留山鸟宿，洞门早为野支开。

明年我亦天台寺，相伴芒鞋蹋古苔。

高翥

高翥　宿囊山寺

小泊囊山古化城，山林端足擅高名。

楼台影外秋风老，锺磬声中夜气清。

客子情怀宜淡薄，主人言语亦分明。

只应海月堂前境，从此江胡有梦成。

高翥

高翥　岁除登岝崿山精舍

萧寺经行无尽情，倚阑长是眼增明。

溪因宿雨十分急，山为凝寒一味清。

竹外飞花随晚秋，树头幽鸟试春声。

重来又是明年事，临出门犹款款行。

高翥

高翥　叹息

叹息闲身不自如，长年借屋客中居。

事多只为人情熟，贫甚还因世法疏。

兄弟候归应有梦，交游散去更无书。

攒心万感争催老，白发萧骚欲满梳。

高翥

高翥　题二小姬扇二首

庆娘颦翠眉，春瘦怯罗衣。

笑问采花蝶，如何成对飞。

高翥

高翥　题二小姬扇二首

湘湘未识羞，独坐抱箜篌。

贪学耆婆舞，抬身拜部头。

高翥

高翥　题信天巢集

信天巢小仅容身，中有图书障俗尘。

不与世争闲意气，且随时养老精神。

破铛安稳齐钟鼎，短褐参差比缙绅。

渴饮三杯饥二饭，主人日用未为贫。

高翥

高翥　天台曹园

蔡岭桑麻地，曹家桃李庄。

溪流春水滑，梅度晚风香。

竹屋解留客，笋舆休俶装。

平生看花法，不学蜜蜂忙。

高翥

高翥　天衣寺

万壑千岩非浪闻，十峰双涧不须论。

袈裟旋化空王服，宫殿曾招帝子魂。

山向马头回禹穴，溪分燕尾入云门。

秋行既了登临愿，草草题诗对绿尊。

高翥

高翥　天章寺

地胜秋清人欲仙，倚阑时节月初圆。

不知寺在烟霞表，但觉身临星斗边。

宝墨旧归天上去，高名今向世间传。

登临莫作匆匆会，去后重来又几年。

高翥

高翥　同刘潜夫登乌石山望海有怀方孚若柯东海栋复斋旧游

念念思归身欲翰，旧题无暇遍寻看。

故人尽入黄泉路，远客空登乌石山。

休起痴心乘九鲤，莫劳病眼望三韩。

神仙未必知吾事，道在何妨两鬓斑。

高翥

高翥　同周晋仙夜宿

□□□□□□□，□□□□□□□。

更有诗人穷似我，夜深来共纸衾眠。

高翥

高翥　投老

投老才营一把茅，前临官路后林坳。

最宜鸡犬无邻舍，好放牛羊有近郊。

春韭采来胜市食，秋鲈留取续山肴。

吾庐谁道难寻觅，古树排门尽鹊巢。

高翥

高翥　挽陈复斋

忧世心劳鬓易斑，笑颦还与世相关。

秋霜烈日君臣际，和气春风母子閒。

学道期传千载统，献言先办一生閒。

堂堂仰止人何在，独有名如不动山。

高翥

高翥　挽章朋举

相逢便拜十年兄，自此交游得尽情。

草纸抄书传遁甲，竹筩沽酒命添丁。

他时结屋期来往，今日登门隔死生。

从此苕溪明月夜，小舟不复为君停。

高翥

高翥　晚春即事

轻烟终日锁楼台，细雨丝丝半湿苔。

杜宇一声青嶂外，溪流时送落花来。

高翥

高翥　乌镇普静寺寺沈休文故居也

寂寞梁朝寺，深廓十数閒。

碑存知殿古，香冷觉僧残。

断岸舟横浦，平坡树补山。

休文如好在，依旧带围宽。

高翥

高翥　无计

无计留连日，争来断送春。

落花终日雨，流水一溪云。

山鸟呼名急，林梢著色新。

诗成真谩兴，吾懒事因循。

高翥

高翥　无题二首

独展罗衾无梦成，宝香熏彻转愁生。

痴心不愿郎思妾，只愿郎今厌客情。

高翥

高翥　无题二首

风竹萧萧淡月明，孤眠真个可怜生。

不知昨夜相思梦，去到伊行是几更。

高翥

高翥　无锡县春日

吴楚新岐路，江湖旧散人。

放船来古县，沽酒供闲身。

花卸一村雨，鸟啼千树春。

野塘风卷地，无复见芳尘。

高翥

高翥　毋自欺斋夜宴

毋自欺斋清更严，斋中人物斗之南。

七朝宰相得瞻仰，四海诗人交笑谈。

古调喜听琴再弄，深杯休惜酒重添。

玉堂今夜无宣唤，且与江湖作小参。

高翥

高翥　吴山绝句

拂晓官来簿录时，未曾吹彻玉参差。

旁人不忍听鹦鹉，犹向金笼唤太师。

高翥

高翥　西湖春雪

小艇沿湖看雪飞，正当骑马蹋春时。

是谁乞与杨花舞，先占东风一月期。

高翥

高翥　西湖二首

浅水摇船冷戛沙，平林暝色接栖鸦。

湖边老树垂垂白，半是梅花半雪花。

高翥

高翥　西湖二首

老鹤无踪野鸭飞，鸣琴声裹画船归。

伤心旧日经行地，不独人非物亦非。

高翥

高翥　西湖暮归

风荷百顷占涟漪，烟树溟蒙乳鸭飞。

买断小舟休唤客，时穿萍叶载诗归。

高翥

高翥　西湖杂兴二首

城中无处听蝉鸣，短策轻鞋晚出城。

行到柳限松影下，恰才闻得两三声。

高翥

高翥　西湖杂兴二首

十三楼寺早餐饭，六一泉寺晚咏歌。

坐断竹风无暑气，乳禽鸣处绿阴多。

高翥

高翥　喜杜仲高移居清湖

笑携鸡犬入城居，无复游从叹阔疏。

河水通船堪载酒，桐阴近屋可修书。

饭香休忆辛田米，羹美何惭丙穴鱼。

我亦买山湖上住，效芹时拟贡园蔬。

高翥

高翥　喜乡友来

萧萧春夜雨，有客渡江来。

世事攒眉说，乡谈信口开。

晚肴供苦笋，时果荐青梅。

甚欲浇离恨，呼镫拨酒醅。

高翥

高翥　下塘

日出移船日又斜，芦根时复见人家。

水乡占得秋多少，岸岸红云是蓼花。

高翥

高翥　下塘

河水新添三尺高，河边芦苇有龟巢。

波流夜夜飘渔箔，空点篮灯照树梢。

高翥

高翥　闲居杂兴三首

开门遣蛮童，买花供铜佛。

春风随花来，为我一披佛。

风和花气清，下帘休放出。

回施佛因果，供此老诗骨。

高翥

高翥　闲居杂兴三首

点镫酌春酒，襞纸题小诗。

读尽列仙传，引调学语儿。

自饮复自笑，不觉春漏迟。

且了今日事，明日还任之。

高翥

高翥　闲居杂兴三首

杜鹃休忉忉，布谷休聒聒。

无田不须耕，无家自能活。

行藏莫非时，造化安可夺。

更放心地宽，出门行路阔。

高翥

高翥　小楼

小楼终日脱冠巾，白发萧疏不受尘。

虽是客身犹足乐，苦无世累未为贫。

家书远寄凭游子，邸报频看念故人。

自叹此心清似水，为他閒事恼天真。

高翥

高翥　小楼夜雨

心懒缘忘世，身閒为不才。

客愁随病散，老眼共书开。

嗜酒有天戒，爱花无地栽。

小楼风雨夜，还我鼻如雷。

高翥

高翥　小楼雨中

长安市上僦楼居，闲裹身心尽自如。

十日雨声春对酒，一窗镫影夜观书。

茶经未展愁先醒，芭录才看病已除。

所欠短檐晴景好，拆桐花月共扶疏。

高翥

高翥　小楼雨中

云浮江雨暗，独客苦淹留。

白发羞明镜，青山对小楼。

酒功书下下，心事付悠悠。

安得并州翦，从头翦断愁。

高翥

高翥　晓出黄山寺

晓上篮舆出宝坊，野塘山路尽春光。

试穿松影登平陆，已觉锺声在上方。

草色溪流高下碧，菜花杨柳浅深黄。

杖藜切莫匆匆去，有伴行春不要忙。

高翥

高翥　晓行

跨马登长路，闻鸡度远关。

水光斜漾月，云影倒薶山。

人迹霜桥外，禽声烟树间。

自惭林下客，清梦未曾还。

高翥

高翥　行淮

老翁八十鬓如丝，手缚黄芦作短篱。

劝客莫嗔无凳坐，去年今日是流移。

高翥

高翥　兄寿弟

再岁佳辰捧寿卮，今年清梦浙江湄。

鹡鴒地冷真堪□，鸿雁云飞会有时。

芍药泛杯犹共醉，梅花照座可重期。

直须千岁州成日，铜狄摩挲世自知。

高翥

高翥　雪堂

胜地从来迹易陈，东坡日月久尤新。

小桥曾压归时雪，老柳长摇别后春。

城郭寥寥怀旬鹤，江山历历见斯人。

客生较晚空惆怅，梦想陈潘结旧邻。

高翥

高翥　岩桂花

玉蕊琅玕树，天香知意薰。

露寒清透骨，风定远含芬。

高翥

高翥　杨花

万楼千丝拂水滨，尽催飞絮送残春。

风前轻薄佳人命，天外飘零宕子身。

绕路铺时成素毯，就泥沾处衬芳尘。

江头雨过遗踪尽，留得柔条折赠人。

高翥

高翥　夜步天街书所见

赛罢祠山赛二郎，酒行明日欲祠张。

愚民可是都忘本，香火何曾到杜康。

高翥

高翥　夜过马当山

独载诗书趁野航，自怜漂泊度时光。

残年准拟登牛首，连夜勿忙过马当。

古庙荒寒江浸影，断崖凄惨石凝霜。

壮怀未分甘衰老，回首长淮恨更长。

高翥

高翥　夜过西兴

宵济向西兴，钟声隔岸听。

浅滩淘落月，远树纳残星。

客路悠悠去，征桡在在停。

明朝故山近，不必问邮亭。

高翥

高翥　忆西湖

西湖春二月，结客少年游。

骏马黄金勒，长身紫绮裘。

爱花论担买，嗜酒满船浮。

两载缘何事，台州又越州。

高翥

高翥　毅斋郑祠书道山领客

群玉堂前春昼阴，主人领客步清深。

上方图画无真赝，东壁诗书有古今。

手转玉玑看测日，指挥金井试为霖。

山翁不作蓬莱梦，但愿时来洗此心。

高翥

高翥　雨中

浓云漠漠雨飞飞，不放东风取次吹。

先自一春晴意少，那堪梅子欲黄时。

高翥

高翥　雨中

霍地春归唤不应，客中容易鬓星星。

漫山风雨樱桃紫，绕屋烟云薜荔青。

姑恶恨谁能自苦，子规催客厌人听。

闭门独坐难抛酒，生怕离愁到生屏。

高翥

高翥　育王寺

精蓝游历地，景物自情亲。

鹤引登山客，僧迎礼塔人。

名花千佛供，乔木万夫身。

碑刻东坡作，重来为拂尘。

高翥

高翥　育王寺

晓策乌藤上育王，入山随处得徜徉。

碑头龙护先皇字，塔下鱼悬外国香。

遍谒禅房尝苦茗，闲听社媪说豪光。

山深日短行难尽，僧遣头院办客床。

高翥

高翥　郁孤台

十年重上郁孤台，带得江湖白发来。

满眼青山旧相识，晚鸦群噪莫惊猜。

高翥

高翥　郁孤台

登临犹觉酒边豪，往事新愁付一陶。

深浅不常章贡水，崆峒只似旧时高。

高翥

高翥　元日

长忆儿时二老傍，元正岁岁有风光。

搀先礼数修人事，着好衣裳侍酒觞。

回首不堪追日月，感情空叹换星霜。

尚期我老如亲老，却看儿童作节忙。

高翥

高翥　杂兴

短帽轻盈出晚峦，儿童夹道竞来看。

老夫何足惊人眼，为有猿猴把钓竿。

高翥

高翥　杂兴二首

新分菊本自锄山，手缚枯藤作矮阑。

比似著书空用力，种花犹得一年看。

高翥

高翥　杂兴二首

二十年前欲住山，不禁寂寞掩柴关。

如今寂寞禁当得，欲掩柴关又却难。

高翥

高翥　赠丁子植抚干

巚府归来赴调时，清声籍籍满京师。

真如白璧藏奇石，判得黄金博断碑。

借宅先寻笼鹤地，买盆权作养鱼池。

客中高致犹如此，明日还山乐可知。

高翥

高翥　赠番易程克已

见说番易有老程，与人怀抱亦分明。

一千里外未识面，二十年间长慕名。

因听酒边谈旧事，便从客裹定交情。

他时我老君犹健，海内重逢即弟兄。

高翥

高翥　张氏曲江

一曲澄江两派分，满山修竹绿齐云。

矮窗风月侵帆腹，小径烟霞隐屐痕。

白鹭夜依花影宿，清猿时共舻声闻。

主人与客收如水，同倚阑干得细论。

高翥

高翥　赵忠定帅蜀时题雪锦楼有扁舟衡岳问归程之句后来人以为谶题跋者甚

九鼎重安国势牢，功名易办谤难逃。

手扶日月扫云雾，身向江湖直羽毛。

雪锦诗成如谶兆，金滕书启见勤劳。

纷纷论定知忠定，不负朝廷两字褒。

高翥

高翥　赵仲庄都钤山居

一官难换北山薇，结屋栽花度四时。

果熟不妨禽摘尽，酒香惟恐客来迟。

小苹低唱花间曲，阿广高吟李下诗。

客久办心分半隐，尚嫌风骨欠仙姿。

高翥

高翥　重五日怀旧

独安空庭日欲晡，满斟浊酒不须沽。

白头兄弟三年别，青眼交游一字无。

醉看葵榴怀旧事，馋思樱笋梦吾庐。

向时痴绝今愁绝，自读离骚些老夫。

高翥

高翥　重阳述怀

年年客裹过佳期，时节难逢莫皱眉。

酒量且为重为尽，杯行不必再三辞。

登高兴懒诗仍赋，怀古怀深泪自垂。

纵使西风落乌帽，黄花犹恋鬓边丝。







卷102

高翥

高翥　重游无量院

佛屋欹斜老翠微，小轩犹记昔游时。

江云带雨凉生竹，野水迎潮暗入篱。

门外风波僧自识，山中朝莫客曾知。

眼明素壁关情久，十载财能写此诗。

高翥

高翥　竹楼

老竹平分当建瓴，小楼从此擅高名。

地连云堞登临委，栏俯晴江梦寐清。

一记自能追正始，三閒谁与续咸平。

涛音日日烟中落，依约焚香读易声。

高翥

高翥　自赋

蜗角蝇头总是虚，何须留恋市朝居。

老於亲戚情当密，贫与公卿分合疏。

小涧草荒元种菊，故山尘满旧抄书。

几时归去重料理，啸月眠云得自如。

高子洪

高子洪　龙池

九朵芙蓉天琢开，烟霞静处翠成堆。

鹿衔花向林边过，龙带云从树杪来。

最爱山中间日月，何须海上访蓬莱。

悠然自觉清风爽，直欲临风翘上台。

高祖之

高祖之　右军祠堂

一麾东晋守，八体入神书。

墨水传遗迹，兰亭表旧居。

挂冠高兴逸，坦腹旧床虚。

峻岭崇山景，依然想似初。
