全宋诗：黄
　黄榦
　　黄榦　挽潘孺人
　　黄榦　挽新市张监酒三首
　　黄榦　挽云门郑君
　　黄榦　喜雨用前韵
　　黄榦　谢潘谦之二首
　　黄榦　谒陆宣公祠於喜兴府学门外二首
　　黄榦　噫嘻示儿
　　黄榦　游鼓山登大顶峰
　　黄榦　又用前韵谢叶宰
　　黄榦　与胡西园
　　黄榦　再和实之喜雨呈正之
　　黄榦　浙江舟行遇风
　黄皋　句
　黄诰
　　黄诰　贺吴樵登第
　　黄诰　三峡桥
　　黄诰　双剑峰
　　黄诰　题道岩二十韵
　黄庚
　　黄庚　芭蕉
　　黄庚　白酒歌为岩翁赋
　　黄庚　白莲
　　黄庚　白雁
　　黄庚　百杜柳溪韵
　　黄庚　斑竹夫人
　　黄庚　半轩疏雨
　　黄庚　别山阴诸友
　　黄庚　别徐敬菊
　　黄庚　病后谢友人顾问
　　黄庚　病中
　　黄庚　采菊
　　黄庚　采莲女
　　黄庚　呈茅一霁先生
　　黄庚　呈曾蒲涧提刑
　　黄庚　城南即事
　　黄庚　池荷
　　黄庚　除夕
　　黄庚　除夜即事
　　黄庚　床屏墨竹
　　黄庚　春闺
　　黄庚　春寒
　　黄庚　春寒夜
　　黄庚　春梦
　　黄庚　春日
　　黄庚　春日和韵
　　黄庚　春日即事
　　黄庚　春日郊居
　　黄庚　春日西园晚步
　　黄庚　春阴
　　黄庚　春游次王修监簿韵
　　黄庚　春雨词
　　黄庚　次毛一斋韵
　　黄庚　次月山少监客京韵
　　黄庚　次韵书怀
　　黄庚　次郑朴翁国正见寄
　　黄庚　翠峰庵即事
　　黄庚　旦景
　　黄庚　道观即事
　　黄庚　道士夜醮
　　黄庚　灯花
　　黄庚　登宝林飞来峰
　　黄庚　登宝林佛阁次韵
　　黄庚　登宝林塔
　　黄庚　滴翠松
　　黄庚　蝶
　　黄庚　东山谢太命傅祠蔷薇台
　　黄庚　冬夜即事
　　黄庚　读秦纪
　　黄庚　读文丞相吟啸稿
　　黄庚　端午月山主人酒边即事
　　黄庚　对镜
　　黄庚　对菊
　　黄庚　对客
　　黄庚　对月
　　黄庚　对竹
　　黄庚　奉谢月山太守
　　黄庚　感怀
　　黄庚　宫词
　　黄庚　孤雁
　　黄庚　古意
　　黄庚　故国有怀呈任子宏提举
　　黄庚　故相贾秋壑旧府
　　黄庚　观史
　　黄庚　闺情效香奁体
　　黄庚　过曹娥庙
　　黄庚　海棠
　　黄庚　寒夜呈梅深
　　黄庚　寒夜即事
　　黄庚　和仇山村九日吟卷
　　黄庚　和杜柳溪韵
　　黄庚　和靖墓
　　黄庚　和李蓝溪梅花韵
　　黄庚　和毛宣尉蓬莱阁韵
　　黄庚　和茅亦山秋夜感怀
　　黄庚　和茅亦山先生杂咏
　　黄庚　和茅亦山韵二首
　　黄庚　和葺庐韵
　　黄庚　和俞教授见寄并非韵
　　黄庚　和郑梅深
　　黄庚　和郑枢山竹夫人韵
　　黄庚　鹤林仙坛寺
　　黄庚　虎丘阻雨
　　黄庚　花柳
　　黄庚　画笋
　　黄庚　怀友
　　黄庚　黄芙蓉
　　黄庚　黄菊
　　黄庚　即景
　　黄庚　即事
　　黄庚　即席和卫山斋韵并呈顾渊白路教
　　黄庚　纪梦是岁太早
　　黄庚　寄表兄王升之
　　黄庚　寄别方兰室
　　黄庚　寄郭印斋
　　黄庚　寄姜仕可
　　黄庚　寄菊坡吴府判
　　黄庚　寄毛素轩宣慰
　　黄庚　寄钱竹深
　　黄庚　寄秋山和尚
　　黄庚　寄任子忠
　　黄庚　寄王爱梅
　　黄庚　寄峡山胡府判
　　黄庚　寄谢蔡松江路教
　　黄庚　寄友人
　　黄庚　寄月山少监
　　黄庚　寄月山太守
　　黄庚　寄云谷王府判
　　黄庚　寄郑枢山
　　黄庚　甲子岁旦
　　黄庚　贾秋壑圃
　　黄庚　简孙治中归维扬
　　黄庚　见梅
　　黄庚　见天地心
　　黄庚　见雁有怀
　　黄庚　江村
　　黄庚　江村即事
　　黄庚　江湖伟观
　　黄庚　江景
　　黄庚　江楼
　　黄庚　江上
　　黄庚　江上客怀
　　黄庚　金陵怀古
　　黄庚　金润玉隐废寺间居
　　黄庚　槿菊
　　黄庚　九日
　　黄庚　九日感怀
　　黄庚　九日会王修竹西楼预坐者七人以落霞与孤鹜齐飞分韵予得落字即席走
　　黄庚　九日客怀
　　黄庚　九日偶书
　　黄庚　九日书怀
　　黄庚　酒边呈张景纯
　　黄庚　酒家
　　黄庚　酒趣
　　黄庚　句
　　黄庚　客怀
　　黄庚　客路
　　黄庚　孔明高卧图
　　黄庚　哭别月村
　　黄庚　兰亭会饮观晋帖
　　黄庚　乐道
　　黄庚　雷潭为定讲师赋
　　黄庚　莲花亭避暑
　　黄庚　凉夜即事
　　黄庚　梁燕
　　黄庚　林高士隐居
　　黄庚　林霁山架阁同宿同中
　　黄庚　临平泊舟
　　黄庚　柳
　　黄庚　六月白菊
　　黄庚　龙江馆舍
　　黄庚　龙江无杜鹃
　　黄庚　绿珠
　　黄庚　论诗
　　黄庚　漫述
　　黄庚　茅亦山相过
　　黄庚　梅花
　　黄庚　梅魂
　　黄庚　梅菊
　　黄庚　梅龙
　　黄庚　梦情为懒庵上人赋
　　黄庚　明妃
　　黄庚　明皇按乐图
　　黄庚　明皇杨妃图
　　黄庚　墨兰
　　黄庚　木芙蓉
　　黄庚　暮春
　　黄庚　暮景
　　黄庚　拟古
　　黄庚　偶成
　　黄庚　偶成简任肃斋教论
　　黄庚　偶书
　　黄庚　偶书呈王修竹
　　黄庚　偶述
　　黄庚　偶题
　　黄庚　潘淑妃
　　黄庚　蓬山堂访王鹤隐高士不值
　　黄庚　瓶花
　　黄庚　瓶笙
　　黄庚　棋声
　　黄庚　钱府旧园
　　黄庚　钱越守
　　黄庚　清明
　　黄庚　秋池
　　黄庚　秋胡妻
　　黄庚　秋怀
　　黄庚　秋霁
　　黄庚　秋日
　　黄庚　秋色
　　黄庚　秋声
　　黄庚　秋思
　　黄庚　秋晚山行
　　黄庚　秋夕和吕讲师韵
　　黄庚　秋信
　　黄庚　秋夜
　　黄庚　秋夜登西楼
　　黄庚　秋夜独坐
　　黄庚　秋夜和月山韵
　　黄庚　秋意
　　黄庚　秋阴
　　黄庚　秋吟
　　黄庚　任复斋池中有瑞莲命予赋之
　　黄庚　山中
　　黄庚　山中秋思
　　黄庚　伤春
　　黄庚　上李承旨学士
　　黄庚　上廉访分司官
　　黄庚　生朝自述
　　黄庚　诗穷
　　黄庚　石窗为明上人赋
　　黄庚　石门
　　黄庚　侍郎亭
　　黄庚　书灯
　　黄庚　书馆
　　黄庚　书馆即事
　　黄庚　书怀
　　黄庚　书怀奉简兰若提举
　　黄庚　书怀寄呈诸友
　　黄庚　书山阴驿
　　黄庚　书所寓
　　黄庚　述怀
　　黄庚　水仙花
　　黄庚　睡起
　　黄庚　送笔与各庵和尚
　　黄庚　送别胡汲古
　　黄庚　送慈州茅主簿入道
　　黄庚　送姜仕可去馆
　　黄庚　送任子敏司丞赴北
　　黄庚　送文正公遗像与王东庐
　　黄庚　送张按察移节江陵
　　黄庚　送张伯威提举
　　黄庚　宿甘露寺
　　黄庚　宿龙瑞山房次周云隐韵
　　黄庚　随隐为祝南山赋
　　黄庚　岁晚书怀呈月山太守
　　黄庚　唐竹卿道士相过
　　黄庚　题东山玩月图
　　黄庚　题李蓝溪梅花吟卷
　　黄庚　题梅花诗卷后
　　黄庚　题明皇按乐图
　　黄庚　题墨竹画扇
　　黄庚　题漂母饭信图
　　黄庚　题三月梅花卷
　　黄庚　题四畅图
　　黄庚　题吴实齐北山别业
　　黄庚　题严子陵
　　黄庚　题义上人清虚阁
　　黄庚　田家
　　黄庚　听琴
　　黄庚　听雪
　　黄庚　听雨
　　黄庚　通玄观
　　黄庚　挽任宅云
　　黄庚　挽卫山斋
　　黄庚　晚窗即事
　　黄庚　晚春
　　黄庚　晚春即事
　　黄庚　王荆公庙
　　黄庚　王可交升仙台四首
　　黄庚　王琴所话别
　　黄庚　王修竹馆舍即事
　　黄庚　王修竹约观打鱼分韵得圆字
　　黄庚　王直翁相过
　　黄庚　闻鹤
　　黄庚　闻角
　　黄庚　问菊
　　黄庚　西湖行春
　　黄庚　西山韩太师坟
　　黄庚　西屿即事
　　黄庚　西州即事
　　黄庚　析柳
　　黄庚　夏日陪王君玉汎舟鉴湖
　　黄庚　夏夜小酌
　　黄庚　仙姑对奕图
　　黄庚　项羽台
　　黄庚　小村
　　黄庚　小酌
　　黄庚　谢章平远惠笔
　　黄庚　谢总讲师惠桂花
　　黄庚　新昌大石佛
　　黄庚　新雁
　　黄庚　修竹馆舍
　　黄庚　修竹宴客东园
　　黄庚　修竹宴客广寒游亭分韵得香字
　　黄庚　修竹有楼名与造物游对秦望山五云门
　　黄庚　雪
　　黄庚　雪居为安上人赋
　　黄庚　盐
　　黄庚　燕子楼
　　黄庚　炀帝行宫
　　黄庚　夜窗
　　黄庚　夜影
　　黄庚　夜坐
　　黄庚　夜坐次林海山韵
　　黄庚　夜坐读书
　　黄庚　夜坐即事
　　黄庚　夜坐即事呈修竹监簿
　　黄庚　一春
　　黄庚　依绿亭
　　黄庚　吟边
　　黄庚　隐居
　　黄庚　萤火
　　黄庚　幽居
　　黄庚　游东庵
　　黄庚　游虎丘山寺
　　黄庚　游西湖次毛玉田韵
　　黄庚　游谢仙岩飞霞观岩下李参政墓
　　黄庚　有感
　　黄庚　俞景仁教论相过
　　黄庚　渔舍观海寄修竹
　　黄庚　渔隐为周仲明赋
　　黄庚　雨过
　　黄庚　禹庙送春
　　黄庚　禹庙行春
　　黄庚　玉绣球花
　　黄庚　寓舍古木无叶
　　黄庚　寓舍即事
　　黄庚　鸳鸯梅
　　黄庚　元日
　　黄庚　约王琴外不来舟中偶成
　　黄庚　月出书馆
　　黄庚　月夜次修竹韵
　　黄庚　月夜登楼
　　黄庚　云间有怀
　　黄庚　杂咏
　　黄庚　赠大禅寺昿上人
　　黄庚　赠葛秋岩时寓能仁兰若
　　黄庚　赠皎上人
　　黄庚　赠了上人抄化
　　黄庚　赠上人
　　黄庚　赠谈命姚月壶
　　黄庚　赠通玄观道士竹乡
　　黄庚　赠王琴所
　　黄庚　赠医者花道人
　　黄庚　赠易数周仁山
　　黄庚　照瑞宫月夜
　　黄庚　枕边瓶桂
　　黄庚　枕易
　　黄庚　至后
　　黄庚　中秋对月
　　黄庚　种松
　　黄庚　舟次樗蒱庙
　　黄庚　舟次九山
　　黄庚　舟行送王琴所之澉州
　　黄庚　竹林夏日
　　黄庚　竹杖
　　黄庚　子胥庙
　　黄庚　总讲师涅磐台
　　黄庚　醉时歌
　黄公度
　　黄公度　奥村晚望
　　黄公度　白沙夜闻滩声
　　黄公度　悲秋
　　黄公度　别陈景明二首
　　黄公度　别方良翰
　　黄公度　别吕守三首
　　黄公度　不见
　　黄公度　唱和盈轴而燕集未期小诗请广文兄为遨头
　　黄公度　陈晋江以壬戌四月上浣宴同僚于二公亭
　　黄公度　初秋夜坐
　　黄公度　除夜
　　黄公度　春日怀王庆长
　　黄公度　春日书怀
　　黄公度　春日宴共乐台
　　黄公度　春思
　　黄公度　春雨中会西山佛迹
　　黄公度　慈竹
　　黄公度　次方咨谋韵贺郑宋英弄璋
　　黄公度　次李元泰见赠韵
　　黄公度　次师白弟元日韵
　　黄公度　次云见过留宿有诗因赓其韵二首
　　黄公度　次韵陈宜中携诗见防
　　黄公度　次韵弟师白至日及弄璋之什二首
　　黄公度　次韵林梅卿尚书新塘之什
　　黄公度　次韵宋永兄白发
　　黄公度　次韵宋永兄春日放言寄秉彝广文兄
　　黄公度　次韵宋永兄感旧五首
　　黄公度　次韵宋永兄伤时二首
　　黄公度　次韵余子侯游石泵
　　黄公度　大水二首
　　黄公度　道间即事
　　黄公度　冬日道间
　　黄公度　对瓶花独酌
　　黄公度　恩平灯夕忆上都旧游呈座客
　　黄公度　返照
　　黄公度　方次云伏枕久不入城独宿知稼堂有怀
　　黄公度　方斛石菖蒲
　　黄公度　方帅务德生朝三首
　　黄公度　凤凰夜坐联句
　　黄公度　奉别王宰先之
　　黄公度　赴南恩道间和杨体南三首
　　黄公度　庚申元日
　　黄公度　庚午秋观进士入试
　　黄公度　官舍闲居
　　黄公度　癸亥秋行县夜寓下生院倦甚慨然有归欤之兴戏用壁间韵以盟泉石
　　黄公度　桂阳宰胡达信同年见赠三首次韵
　　黄公度　过白衣庄
　　黄公度　过使华亭悼七友
　　黄公度　和蔡司法南安之什
　　黄公度　和超然翁韵二首
　　黄公度　和陈应求春日见寄
　　黄公度　和陈应求韵兼呈方次云
　　黄公度　和方次云至日作
　　黄公度　和龚实之闻虏人败盟
　　黄公度　和李元泰艳歌
　　黄公度　和南安余宰题翠阴亭致爽轩二首
　　黄公度　和泉上人
　　黄公度　和邵观复见赠
　　黄公度　和使君劭农之什
　　黄公度　和宋去华爱日楼之什
　　黄公度　和宋永四兄集句
　　黄公度　和宋永兄爱日楼见寄八首
　　黄公度　和宋永兄罢官还家途中见寄四绝
　　黄公度　和宋永兄春日闲居
　　黄公度　和宋永兄围棋青字韵因成五绝
　　黄公度　和宋永兄咏荔支用东坡刑字韵四首
　　黄公度　和苏伯承题恂恂轩
　　黄公度　和汪端中陪府君游东湖
　　黄公度　和谢单推宋卿惠诗
　　黄公度　和徐子由题昼寂轩
　　黄公度　和咏陈贤良华表
　　黄公度　和余子美春日缓步
　　黄公度　和余子美即事二首
　　黄公度　和章守三咏　右包公堂
　　黄公度　和章守三咏　右披云楼
　　黄公度　和章守三咏　右清心堂
　　黄公度　和郑邦达主簿五绝
　　黄公度　和郑叔友题真如
　　黄公度　贺刘使君
　　黄公度　贺陆盐允济二首
　　黄公度　贺吕守用中
　　黄公度　贺孙使君
　　黄公度　贺郑漕三首
　　黄公度　洪景卢赋素馨有遐陬不遇赏拔之叹戏作反之
　　黄公度　还家
　　黄公度　黄宪生朝三首
　　黄公度　回文绝句
　　黄公度　会同年共乐台
　　黄公度　己巳九日陪陆使君宴们乐台和庄粹韵
　　黄公度　寄呈察推二兄廷直
　　黄公度　寄方次云
　　黄公度　寄林谦之
　　黄公度　寄题方机宜稚川恕斋
　　黄公度　家僮归得王庆长消息知留浙中秋举
　　黄公度　将放榜用钱韵
　　黄公度　将赴高要官守书怀
　　黄公度　将归
　　黄公度　进元会诗
　　黄公度　九日
　　黄公度　久不得浙耗
　　黄公度　久雨阻西郊之游
　　黄公度　句
　　黄公度　苦热
　　黄公度　离临安
　　黄公度　立春日有感
　　黄公度　漫成
　　黄公度　暮春山间
　　黄公度　暮春宴东园方良翰有诗入夏追和
　　黄公度　南来苦热戏作二首
　　黄公度　拟上张丞相
　　黄公度　鸟影度寒塘
　　黄公度　镊白
　　黄公度　偶成
　　黄公度　陪实之登姜峰绝顶镌石
　　黄公度　陪孙使君宴归路口占呈应求宋永二兄
　　黄公度　千里共明月
　　黄公度　秋城晚望
　　黄公度　秋旱祈雨
　　黄公度　秋旱热甚尤苦登陟舆中戏成
　　黄公度　秋日晚晴怀南山旧游
　　黄公度　秋兴二首
　　黄公度　秋夜独酌
　　黄公度　壬戌中秋沿檄行县与龚实之同宿于琴泉轩
　　黄公度　三瑞堂
　　黄公度　三月三十日郊外即事
　　黄公度　山行即事二首
　　黄公度　上陆盐生辰五首
　　黄公度　上汪内相生日
　　黄公度　邵监携诗相访用集中闲居韵为谢
　　黄公度　石博山
　　黄公度　实之有诗复次其韵
　　黄公度　试院中蒙相君惠茶和钱教授韵
　　黄公度　思归
　　黄公度　松峰庵即席示同年
　　黄公度　宋永兄见和春怀再赋仍约秉彝兄寻春西郊
　　黄公度　宋永兄一访青帝而黄婆作恶累日戏作小诗问安二首
　　黄公度　送陈景明尚书赴召四首
　　黄公度　送陈应求赴官
　　黄公度　送弟士季赴永春
　　黄公度　送龚实之赴官南安十韵
　　黄公度　送外兄方卿公美赴广东宪十绝
　　黄公度　送汪内相移镇宣城
　　黄公度　送余子美归淮上
　　黄公度　送郑察推叔友罢官之潮阳二首
　　黄公度　宿鹫峰庵题壁兼呈林孚卿诸友
　　黄公度　宿齐云寺
　　黄公度　题白沙铺
　　黄公度　题潮阳石塔寺
　　黄公度　题崇安驿
　　黄公度　题翠峰寺西轩
　　黄公度　题大盈驿壁
　　黄公度　题定光寺
　　黄公度　题方民瞻草堂
　　黄公度　题分水岭两绝
　　黄公度　题凤凰寺
　　黄公度　题化度寺竹间亭
　　黄公度　题金沙驿
　　黄公度　题凉峰
　　黄公度　题绿阴堂
　　黄公度　题七星岩
　　黄公度　题师吴堂
　　黄公度　题诗口铺
　　黄公度　题瘦牛岭
　　黄公度　题顺济庙
　　黄公度　题须江驿诗后
　　黄公度　题云台寺
　　黄公度　题紫溪驿
　　黄公度　体南先生戒途有日惠诗为别三复黯然和韵奉送言不逮情
　　黄公度　挽蔡公南别驾二首
　　黄公度　挽蔡子应郎中二首
　　黄公度　挽陈夫人卓氏二首
　　黄公度　挽方宋贤四绝
　　黄公度　挽方有成教授
　　黄公度　挽方仲及签判二首
　　黄公度　挽顾德将别驾
　　黄公度　挽乐全宋丈二首
　　黄公度　挽林惠州深父二首
　　黄公度　挽林闻远
　　黄公度　挽欧阳夫人许氏二首
　　黄公度　挽十一伯奉议四首
　　黄公度　挽吴君与大夫
　　黄公度　挽张直讲圣行二首
　　黄公度　挽赵若愚母
　　黄公度　挽朱师禹母二首
　　黄公度　晚泊桃源騴　奉怀幕府诸公
　　黄公度　晚泊同安林明府携酒相过戏集杜陵句为醉歌行
　　黄公度　晚自东湖携藉花归儿辈争插盆池香艳不歇亦供两日嗅玩因成
　　黄公度　闻太母还舆喜极成歌
　　黄公度　无题
　　黄公度　午睡起得富沙信
　　黄公度　西湖会同年和巫子先韵
　　黄公度　西郊步武地春将老矣不能一往朝吉侄今日为遨头涩雨大作非惟人心难
　　黄公度　西园二首
　　黄公度　西园招陈彦招同饮
　　黄公度　惜别行送林梅卿赴阙
　　黄公度　喜雨
　　黄公度　戏集老杜句再和
　　黄公度　夏日陈应求见访
　　黄公度　仙霞道中
　　黄公度　仙霞道中阻雨
　　黄公度　闲居
　　黄公度　偕方次云饯孙守月下同归戏成
　　黄公度　偕徐子由余子侯陈应求游虎丘岩偶题壁韵叶因分字联句
　　黄公度　谢傅参议彦济惠笋用山谷韵
　　黄公度　行安溪道中
　　黄公度　迓泉守晚宿囊山
　　黄公度　迓杨守宿九峰
　　黄公度　夜坐梅树下率尔
　　黄公度　谒守净禅师
　　黄公度　乙亥岁除渔梁村
　　黄公度　倚薄
　　黄公度　与方稚川
　　黄公度　与洪景伯
　　黄公度　雨后春游
　　黄公度　雨后陪省中诸公游竹阁
　　黄公度　雨后行花圃
　　黄公度　御赐阁额二首
　　黄公度　元日次良翰韵
　　黄公度　岳阳楼
　　黄公度　越十日陪使君汪内翰复来
　　黄公度　再别郑叔友兼寄方次云
　　黄公度　再用韵
　　黄公度　再用韵书怀
　　黄公度　早春红梅盛开有感
　　黄公度　早发东城迓宪车
　　黄公度　早发延福道间偶作录呈
　　黄公度　赠炊僮
　　黄公度　赠弟稚圭别
　　黄公度　赠泉守赵表之二首
　　黄公度　赠日者黄明远
　　黄公度　赠延福端老二绝
　　黄公度　张云翔采兰堂
　　黄公度　章运干和绿阴堂用韵为谢
　　黄公度　正月晦日寄宋永兄
　　黄公度　郑山铺用实之韵
　　黄公度　至日题江山驿
　　黄公度　至日戏题天福寺
　　黄公度　中秋西江上
　　黄公度　自恩平还题嵩台宋隆馆二绝
　　黄公度　自法石早归
　　黄公度　醉中别李元泰
　黄公槐　北堂
　黄公绍
　　黄公绍　竞渡櫂歌
　黄圭
　　黄圭　宿仪林寺
　　黄圭　太湖山
　　黄圭　题汪水云诗卷
　黄珩
　　黄珩　和刘后村梅花绝句
　　黄珩　句
　黄宏
　　黄宏　过天姥岭
　　黄宏　湖上
　　黄宏　书叹
　　黄宏　题拟虹桥
　　黄宏　吴萧大帅
　黄晦叔　句
　黄慧真　送水云归吴
　黄畸翁　句
　黄极　秋日渡江
　黄垍　送钤辖馆使王公
　黄继善　挽文丞相
　黄甲
　　黄甲　白孩儿莲
　　黄甲　第八渡
　　黄甲　第七渡
　　黄甲　桂林峰
　　黄甲　炼丹观
　　黄甲　龙须草
　　黄甲　鲁女观
　　黄甲　石城峰
　　黄甲　羊权山
　　黄甲　永福寺
　　黄甲　玉琯岩
　　黄甲　月帔岩
　黄简
　　黄简　登武昌南楼
　　黄简　公无渡河
　　黄简　过沈尚书墓
　　黄简　怀古
　　黄简　犁春操为谢耕道作
　　黄简　漫成
　　黄简　秋怀寄陈宗之
　　黄简　招荆江游子
　黄鉴
　　黄鉴　过安仁
　　黄鉴　句
　　黄鉴　石门岩壁
　　黄鉴　送梵才大师归天台
　　黄鉴　送李殿省赴任常熟
　黄介　秀川馆联句
　黄今是
　　黄今是　渔父词
　　黄今是　渔父醉
　黄景昌　春日田无杂兴
　黄景说
　　黄景说　古风贺周益公休致
　　黄景说　句
　　黄景说　梨岭遇雨
　　黄景说　诗一首
　　黄景说　雪
　黄静斋　桃花
　黄居仁　题汪水云诗卷
　黄居万　瀑布
　黄琚　句
　黄矩　陆象山先生墓
　黄巨澄　登四明山
　黄觉
　　黄觉　句
　　黄觉　送梅昌言出镇太原
　黄均瑞　赞驿亭壁墨龙
　黄钧　句
　黄炏
　　黄炏　题桃源
　　黄炏　游石桥
　黄康弼　题广化寺阿育王塔
　黄康民　句
　黄亢　临水
　黄克仁　七台山
　黄力叙　送陈随隐江西
　黄麟　游登高山
　黄履翁　支提弹寺
　黄伦　高宗皇帝挽词二首
　黄棆
　　黄棆　任安仁县秩满归过馀干县台山侍寺僧云畴昔之夜梦神人呵之曰可出郊
　　黄棆　元日待漏院会宰执诗
　　黄棆　再题松明寺次前题壁间韵
　黄荦　漱石
　黄梦得
　　黄梦得　句
　　黄梦得　拟虹亭
　黄梦攸　狮子岩
　黄敏德
　　黄敏德　入洞霄九锁路间
　　黄敏德　太涤洞留题
　　黄敏德　舞翠亭观泉
　黄敏求
　　黄敏求　别诗人余叔云
　　黄敏求　初秋白云道院
　　黄敏求　次郑亦山茶韵
　　黄敏求　村乐
　　黄敏求　古香亭
　　黄敏求　寄题灵川簿庙存爱堂二首
　　黄敏求　经理顺宁别墅
　　黄敏求　凉棚
　　黄敏求　柳絮
　　黄敏求　偶成
　　黄敏求　书斋
　　黄敏求　书郑亦山冷澹生活
　　黄敏求　水墨水仙
　　黄敏求　题陈筼谷陈野逸吟藁
　　黄敏求　讯黄乙山於寿宁寺
　　黄敏求　野塘杂兴
　　黄敏求　游落星寺
　　黄敏求　予丙子辛已两游解空寺已亥秋又至思上人徙旧径自怪石中顿发奇观叔
　黄默　送程给事知越州
　黄某　乌石山
　黄鹏飞　送陈随隐游庐山
　黄鹏举　黄浆山
　黄璞　题玉泉
　黄朴　玉泉
　黄祁　题玉笥山邓仙
　黄杞
　　黄杞　梅
　　黄杞　暮春闻张思顺归期
　　黄杞　阮阁
　　黄杞　水泛及门用老杜江涨韵
　　黄杞　题水陆寺
　　黄杞　题檐蕁
　　黄杞　为彭蠡湖
　　黄杞　西园
　　黄杞　用洪宪韵自述
　　黄杞　游招真观
　黄棨　题左翰林三友亭
　黄谦　高宗皇帝挽词二首
　黄樵逸　九曲尼院
　黄樵仲　句
　黄然　题涪翁亭
　黄人杰
　　黄人杰　次袁尚书巫山十二峰二十五韵
　　黄人杰　官舍苦雨
　　黄人杰　句
　　黄人杰　挽吕东莱先生
　　黄人杰　温泉
　　黄人杰　峡中山高巳牌方见日色
　黄荣仲　江山晚眺
　黄汝嘉　登骑石山
　黄裳
　　黄裳　罢糴行
　　黄裳　汉中行
　　黄裳　句
　　黄裳　潭州
　黄少师女　送人赴举
　黄社庵　题浯溪二首
　黄申　句
　黄深源　秋日寄怀友人
　黄升
　　黄升　萍乡道中
　　黄升　游金精山
　黄师道　赠陈公衮
　黄氏女
　　黄氏女　又赠
　　黄氏女　赠潘用中
　黄世长　句
　黄叔美
　　黄叔美　宝善堂为薛玄卿题
　　黄叔美　登麻姑山
　　黄叔美　金塔
　　黄叔美　周嘉会远行
　黄枢　代陈均辅赠马则贤
　黄庶
　　黄庶　八日探菊
　　黄庶　斑石枕联句
　　黄庶　汴河
　　黄庶　长安贺晏相公生辰
　　黄庶　春日闲居
　　黄庶　次韵答王甫判官
　　黄庶　次韵和酬隐直忆花见寄之作
　　黄庶　次韵和酬真长对雪之作
　　黄庶　次韵和刘卿材见寄之什
　　黄庶　次韵和松径
　　黄庶　次韵和象之夏夜作
　　黄庶　次韵和雪霁游西湖
　　黄庶　次韵和言怀
　　黄庶　次韵和元伯南楼避暑遇雨之作
　　黄庶　次韵和真长幕中偶书
　　黄庶　次韵和真长四季牧童
　　黄庶　次韵和真长新春偶书
　　黄庶　次韵和中伏坐夜
　　黄庶　次韵和子仪闻蝉
　　黄庶　次韵居正暮春感事
　　黄庶　次韵居正四月牡丹
　　黄庶　次韵向元伯春晚有作
　　黄庶　次韵元伯初夏南洋河即事
　　黄庶　次韵元伯西轩桃李
　　黄庶　次韵元伯晓出白门
　　黄庶　次韵子仪初夏偶作
　　黄庶　答王甫判官示游兴庆池之作
　　黄庶　大孤山
　　黄庶　登大云顶
　　黄庶　登扶风王宗元山亭
　　黄庶　登见山楼
　　黄庶　登郓州溪堂
　　黄庶　登郑氏阁
　　黄庶　都厅诵书偶成
　　黄庶　读君谟黼扆箴
　　黄庶　读赦书
　　黄庶　对花
　　黄庶　樊侯庙
　　黄庶　赋八月竹
　　黄庶　赋得退之画像
　　黄庶　赋古碑
　　黄庶　赋闻角
　　黄庶　观雪
　　黄庶　过建成侯庙
　　黄庶　过少姨庙
　　黄庶　过许由冢
　　黄庶　过朱亥墓
　　黄庶　和白云庵七首　白石涧
　　黄庶　和白云庵七首　白云庵
　　黄庶　和白云庵七首　明月台
　　黄庶　和白云庵七首　清风轩
　　黄庶　和白云庵七首　磬石
　　黄庶　和白云庵七首　醒石
　　黄庶　和白云庵七首　宴坐台
　　黄庶　和百塔寺四首　芳亭
　　黄庶　和百塔寺四首　水阁
　　黄庶　和百塔寺四首　四开亭
　　黄庶　和百塔寺四首　听泉
　　黄庶　和公美季点书事
　　黄庶　和刘卿材十咏　草市
　　黄庶　和刘卿材十咏　耕者
　　黄庶　和刘卿材十咏　红树
　　黄庶　和刘卿材十咏　堠子
　　黄庶　和刘卿材十咏　龙潭
　　黄庶　和刘卿材十咏　牧竖
　　黄庶　和刘卿材十咏　水鸭
　　黄庶　和刘卿材十咏　溪桥
　　黄庶　和刘卿材十咏　溪声
　　黄庶　和刘卿材十咏　野庙
　　黄庶　和柳子玉官舍十首　芭蕉
　　黄庶　和柳子玉官舍十首　怪石
　　黄庶　和柳子玉官舍十首　茴香
　　黄庶　和柳子玉官舍十首　蜜蜂
　　黄庶　和柳子玉官舍十首　思山斋
　　黄庶　和柳子玉官舍十首　土榻
　　黄庶　和柳子玉官舍十首　小池
　　黄庶　和柳子玉官舍十首　心适堂
　　黄庶　和柳子玉官舍十首　新泉
　　黄庶　和柳子玉官舍十首　竹坞
　　黄庶　和陪丞相听蜀僧琴
　　黄庶　和暑雨偶书
　　黄庶　和题云台观
　　黄庶　和题竹轩
　　黄庶　和西湖雪中泛舟之作
　　黄庶　和象之雨后望少室山白云
　　黄庶　和元伯中伏夜雨南洋河水泛
　　黄庶　和元伯走马看牡丹
　　黄庶　和子仪巡捕蝗
　　黄庶　和子玉病起游书斋
　　黄庶　皇佑五年三月乙巳齐大风海水暴上寿光千乘两县民数百家被其灾而死
　　黄庶　寄子蒙授常宁令
　　黄庶　家僮来持双井芽数饮之辄成诗以示同舍
　　黄庶　教绳权学书偶成
　　黄庶　灸赘疣
　　黄庶　酒
　　黄庶　看春牓偶成
　　黄庶　哭水丘随州
　　黄庶　立春
　　黄庶　灵井
　　黄庶　灵竹
　　黄庶　庐山道中遇黄介夫因寄四十字
　　黄庶　洛阳道中
　　黄庶　拟欧阳舍人古篆
　　黄庶　辇下会里人子蒙饮
　　黄庶　偶书
　　黄庶　陪丞相游石子涧
　　黄庶　遣怀
　　黄庶　筇竹杖
　　黄庶　求郭侍禁水墨树石
　　黄庶　山居独酌
　　黄庶　山水卧屏
　　黄庶　食鱠
　　黄庶　市得笛竹簟因成诗
　　黄庶　暑轩夜坐
　　黄庶　署中新栽竹
　　黄庶　嵩山
　　黄庶　送郭评事节判磨勘
　　黄庶　送黄景微西游
　　黄庶　送李室长庆州宁觐
　　黄庶　送刘孟卿游天台雁荡二山
　　黄庶　送石都官赴阙
　　黄庶　送苏田司理
　　黄庶　送同年张明远之兴州掾
　　黄庶　送杨侍读自长安之蜀
　　黄庶　送元伯西归
　　黄庶　送真长书记知舞阳
　　黄庶　宿采石
　　黄庶　宿赵屯
　　黄庶　探春
　　黄庶　题东寺柱
　　黄庶　题公美庭前芦
　　黄庶　题人移牡丹
　　黄庶　庭树联句枝字为韵
　　黄庶　望春偶书
　　黄庶　闻蛙
　　黄庶　席上赋别南宫希元
　　黄庶　席上送韦中舍归襄阳
　　黄庶　喜雪
　　黄庶　喜雨上文相公
　　黄庶　下棋
　　黄庶　携家游倭松
　　黄庶　谢崔象之示诗稿
　　黄庶　谢刘簿李尉见访
　　黄庶　谢赵太傅遗聚米图经
　　黄庶　伊川喜雨
　　黄庶　依韵和酬雷太简见贻之什
　　黄庶　依韵和无阳杨令九日羊川乡同小饮之作
　　黄庶　忆竹亭
　　黄庶　饮张承制园亭
　　黄庶　隐真斋庭多怪石小诗求数株
　　黄庶　游石池潭
　　黄庶　游石瓮寺
　　黄庶　游云门山
　　黄庶　渔家
　　黄庶　元伯示清水泊之什因和酬
　　黄庶　栽竹
　　黄庶　赠山寺僧
　　黄庶　致政吴侍郎挽歌词
　　黄庶　中秋夜月
　　黄庶　竹轩
　黄顺之
　　黄顺之　长门怨
　　黄顺之　初寓横泾
　　黄顺之　法安院
　　黄顺之　观冷水谷桃花
　　黄顺之　剑
　　黄顺之　送叶靖逸
　　黄顺之　题九曲尼院
　　黄顺之　题岩礲寺
　　黄顺之　听悟师弹招隐
　　黄顺之　吴孴　曲
　　黄顺之　赠陈宗之
　黄嗣　筹边亭
　黄嗣先　白云堂
　黄台　题歙州问政山聂道士所居
　黄唐　九女山
　黄提举　句
　黄庭美　题方丈
　黄同　乘暇率僚友访澹山只阅御书清谈久之偶成以豁其思
　黄维之
　　黄维之　句
　　黄维之　寿益垣丙午中元日生
　黄文度　白藕
　黄文雷
　　黄文雷　长歌行
　　黄文雷　次陈刚父见简韵
　　黄文雷　次黄存之东皋韵
　　黄文雷　登楼有感
　　黄文雷　东塘舟中
　　黄文雷　冬郊
　　黄文雷　读史感兴
　　黄文雷　二桥图
　　黄文雷　古石
　　黄文雷　观化
　　黄文雷　和陶
　　黄文雷　金陵即事
　　黄文雷　近报
　　黄文雷　绝句
　　黄文雷　南丰道中
　　黄文雷　南纪
　　黄文雷　钱氏故园
　　黄文雷　上天池寺
　　黄文雷　石头怀古
　　黄文雷　送故
　　黄文雷　岁晚归自临州
　　黄文雷　题醉僧图
　　黄文雷　挽程孺人
　　黄文雷　晚立
　　黄文雷　往年因读岳王传尝为之赋今过东林睹其遗像感而申颂之
　　黄文雷　无恙
　　黄文雷　西域图
　　黄文雷　晓行
　　黄文雷　偕周伯弜题天申宫苏文忠公画像
　　黄文雷　玉壶即事
　　黄文雷　昭君行
　　黄文雷　自广
　黄无悔　送蒋时举归养
　黄希　题石{上巩下石}
　黄希武　龟山禅寺赠僧柏庭
　黄晞
　　黄晞　寄李先生
　　黄晞　诗一首
　黄熙　吊居原
　黄孝先
　　黄孝先　吊宿州妓张温卿
　　黄孝先　句
　　黄孝先　留题清渭楼
　　黄孝先　诗一首
　黄燮　黄稹宅
　黄虚舟
　　黄虚舟　峨眉亭
　　黄虚舟　五更枕上
　黄瑄　省墓
　黄岩孙　鸣峰岩
　黄彦臣　赠僧宗佑
　黄彦辉
　　黄彦辉　古寺
　　黄彦辉　元宵词二首
　黄彦节　梅花
　黄彦平
　　黄彦平　泊舟兜率寺呈王承可
　　黄彦平　程伯禹给事供职维扬不及迎待通直丈生辰欲寄寿星未获方深念不怪有
　　黄彦平　池州府石埭县
　　黄彦平　初到池州沿檄阻风麻步
　　黄彦平　次韵朱希真赠别
　　黄彦平　大通铺
　　黄彦平　丁未南徐灯夕南徐灯夕
　　黄彦平　冬至节假赋愁阴喜霁
　　黄彦平　读邸报有感
　　黄彦平　独秀峰
　　黄彦平　二妃庙
　　黄彦平　感事寄怀王彦舟侍郎苏景谟大夫
　　黄彦平　故人亭
　　黄彦平　归途次韵
　　黄彦平　胡帅见和用韵再寄
　　黄彦平　华严院
　　黄彦平　欢喜口号
　　黄彦平　还自豫章寄谢胡师承公
　　黄彦平　句
　　黄彦平　乐府杂拟
　　黄彦平　立秋日湘舍熊生所居斸地得剑长三尺六寸熊生自言居六世矣感延平旧
　　黄彦平　临川投赠
　　黄彦平　妙音方丈
　　黄彦平　南部
　　黄彦平　南归宿营西禅寺
　　黄彦平　彭泽怀古
　　黄彦平　清明
　　黄彦平　清溪解缆用秀才甫韵宁杜藏用
　　黄彦平　弱水
　　黄彦平　三月十三日步至杏亭
　　黄彦平　圣节有感
　　黄彦平　石埭道中
　　黄彦平　石祈晚泊
　　黄彦平　石钟寺
　　黄彦平　送何端卿帅泸
　　黄彦平　送胡帅
　　黄彦平　送黄司录
　　黄彦平　送徐稚山江西漕
　　黄彦平　送扬当时夔漕
　　黄彦平　宿东流县威神寺
　　黄彦平　宿机关报喻县戏为俳礼
　　黄彦平　宿坡书事
　　黄彦平　宿香严寺
　　黄彦平　岁晚楚亭集唐句
　　黄彦平　题刘氏市隐亭
　　黄彦平　田家春日二首
　　黄彦平　田间春晚
　　黄彦平　王子才军中有道鬻笔既售而去日吾姓管中破视有细字日李洞长求之不
　　黄彦平　吴虎臣献书行阙
　　黄彦平　五峰竹
　　黄彦平　晓发东流如建德途中作
　　黄彦平　已酉人日
　　黄彦平　元符己卯冬至先君罢兴国令宿皇恐滩有诗云倦客逢长至扁舟泊元宵难
　　黄彦平　约建德蔡令游梅山晨起微雪
　　黄彦平　越少隐移漕广东
　　黄彦平　赵丞相黄冈独往亭
　　黄彦平　重过京口
　　黄彦平　骤雨宿香步
　黄夷简
　　黄夷简　句
　　黄夷简　咏华林书院
　黄义贞　白云寺
　黄奕　北楼
　黄应龙　迎神词
　黄潆
　　黄潆　诗一首
　　黄潆　题郑介夫祠
　黄颍　题崎滩铺壁
　黄泳
　　黄泳　题昼寝宫人图应制
　　黄泳　为师宪兄悼侍儿倩倩
　黄由
　　黄由　还吴江
　　黄由　盘墅　登明月台
　　黄由　盘墅　登三清阁
　　黄由　盘墅　登摊书楼有感
　　黄由　盘墅　共乐堂
　　黄由　盘墅　联德堂
　　黄由　盘墅　茅堂观弈
　　黄由　盘墅　睦邻
　　黄由　盘墅　入园
　　黄由　盘墅　思亲
　　黄由　盘墅　送院独步
　　黄由　盘墅　无题
　　黄由　泽卿兰亭考用工深矣携攻愧大参诗见访次韵并呈放翁待制
　黄犹　句
　黄瑀　乐山祷雨
　黄遹
　　黄遹　南山堂
　　黄遹　武夷山
　黄元道
　　黄元道　句
　　黄元道　赠邓珪
　黄元夫　句
　黄月湖　秋燕
　黄载
　　黄载　读旧稿蛙吹集一绝
　　黄载　赣州道上见上坟者
　　黄载　过长安渡
　　黄载　绝句
　　黄载　陪侍丞相安晚先生宿觉际寺夜遇大风可畏遂赋大篇
　　黄载　随州沙溪
　　黄载　题大洪山
　　黄载　题岘山
　　黄载　晚泊
　　黄载　钟馗观鬼閗蟆图
　　黄载　舟中梦觉
　黄漳
　　黄漳　曹山寺
　　黄漳　凤山
　　黄漳　卓望山
　黄昭　剑池
　黄照　雉山
　黄轸　延庆院
　黄震　送张无梦归天台
　黄震喜　诗一首
　黄之传　亦佳亭
　黄执中　景福院
　黄治　句
　黄中厚　隐逸
　黄钟　何岭怀古
　黄仲　瀑布湾
　黄仲通　惠州野吏亭
　黄铢
　　黄铢　季夏有怀仲晦
　　黄铢　寄南康使君仲晦五十二兄
　　黄铢　句
　　黄铢　梅花
　　黄铢　秋日
　　黄铢　秋日怀元晦
　　黄铢　送仲晦
　　黄铢　送朱元晦游湘中
　　黄铢　铁笛亭
　　黄铢　晓起有怀仲晦彦集不至
　黄铸　贽见洪师
　黄庄　诗美校书郎彭方迥
　黄卓
　　黄卓　句
　　黄卓　南剑州
　黄子安　大涤洞
　黄子稜　题所居
　黄子善　题涌月亭二首
　黄子实
　　黄子实　句
　黄子信
　　黄子信　归时作
　　黄子信　投杨师长孺
　黄宗旦
　　黄宗旦　句
　　黄宗旦　送僧归护国寺
　黄宗德　阊门滩
　黄祖舜　黄檗览秀阁和韵










ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　






全宋诗：黄





黄榦

黄榦　挽潘孺人

闻说初年失偶时，回乍囊箧鬓成丝。

谁知旧室如新室，解抚前儿似后儿。

南涧蘯生方得助，河阳花落不胜悲。

高楼百尺今休上，望著佳城空泪垂。

黄榦

黄榦　挽潘孺人

红云照水春将暮，皓月盈盈院落深。

正是佳人行乐地，翻令公子独伤心。

床头琴瑟空长在，眼底音容无处寻。

寒食纸钱飞满野，一声薤露滋沾襟。

黄榦

黄榦　挽新市张监酒三首

曲江人已矣，风采独依然。

薄宦何曾显，英名到处传。

诸公交荐士，造物竟遗贤。

穷达君应悟，怡神向九泉。

黄榦

黄榦　挽新市张监酒三首

捧檄来新市，逢人说旧官。

腊残千醆熟，春到万家欢。

不见文移急，惟闻酒禁宽。

摩挲石梁柱，挽仰叹才难。

黄榦

黄榦　挽新市张监酒三首

淡薄心无累，行藏惠及人。

诗书长孙子，雍睦化比邻。

我亦尘中客，来司翁底春。

从公得遗范，惆怅重书绅。

黄榦

黄榦　挽云门郑君

结友云门日，曾闻谷口翁。

松肥三径雨，鲈熟一丝风。

行业乡闾敬，诗书子姓同。

论心独余恨，秋草对碑丰。

黄榦

黄榦　喜雨用前韵

莫愁尘土压天飞，六月栽田未是迟。

待得麦麻收拾后，通宵好雨定知时。

黄榦

黄榦　喜雨用前韵

云霓天外起层层，华月相随彻夜横。

费得天公能几力，数州愁苦变歌声。

黄榦

黄榦　喜雨用前韵

睡觉歌声古道傍，有人中夜揽衣裳。

床头斗酒聊自酌，不为书窗一夜凉。

黄榦

黄榦　喜雨用前韵

山中书生休浪悲，燮调自有癴　与伊。

清香一瓣来天竺，更把民饥作已饥。

黄榦

黄榦　谢潘谦之二首

生平不作温饱计，岁晚宁愁衣褐无。

一夜娇儿啼彻晓，始知寒色已侵肤。

黄榦

黄榦　谢潘谦之二首

绨袍恋恋故人情，寒谷潇潇春意生。

寂寞穷儒应易足，床头鼻息便雷鸣。

黄榦

黄榦　谒陆宣公祠於喜兴府学门外二首

年来风俗软如绵，再拜公祠气凛然。

莫是平生太忠鲠，只今犹斥学宫前。

黄榦

黄榦　谒陆宣公祠於喜兴府学门外二首

徘徊无处谒精庐，义胆忠肝一卷书。

昏主乱时公尚尔，清朝平世合何如。

黄榦

黄榦　噫嘻示儿

噫嘻！吾退不能为高蹈之靖节，

吾进不能为玩世之东方。腰折亦无米五斗，

饿死安得粟一囊。徒令汝曹灯光齱盐，

对我面目青且黄。冬寒轻裘不得御，

朝饥软饭不得尝。大儿如书故自忍，

小儿叫怒来牵裳。老夫对此忽自悟，

呼儿并集来我傍。人生穷通固有命，

丈夫志气当自强。

黄榦

黄榦　游鼓山登大顶峰

登山如学道，要进不可已。

悬崖更仟仞，壮志须万里。

平生石鼓怀，独酌灵源水。

峨峨大顶峰，欲往辄中止。

今朝复何朝，击楫渡清泚。

好风从西来，缥渺吹游子。

褰褰涉危巅，万象得俯视。

东南际大海，日月旋磨蚁。

烟云隔洲渚，历历犹可指。

城中十万家，嚣杂不到耳。

郊原与廛市，琐碎如聚米。

同来皆良俦，得酒共欢喜。

深要更叫啸，磐石恣徙倚。

摩挲陈公碑，岁月为我纪。

黄榦

黄榦　又用前韵谢叶宰

谁推双毂绕天飞，短发萧痚蚤是迟。

肠断金钱门外月，晓天秋露稻花时。

黄榦

黄榦　又用前韵谢叶宰

明招古木叶千层，山自浮云溪自横。

春树莺藏无觅处，遗编灯火屡吞声。

黄榦

黄榦　又用前韵谢叶宰

世事年来最可悲，开口不得洛与伊。

两君论交大左计，芋栗不足充人饥。

黄榦

黄榦　与胡西园

白露下百草，玄云翳崇冈。

游子暮何之，倏若孤雁翔。

朝发长沙渚，夕息湘山阳。

飞鸣念俦侣，慷慨增悲伤。

故人怀我深，远寄金玉章。

开缄且疾读，慰此饥渴肠。

是时焞中火，朔风扫枯黄。

岁月能几何，皋兰结微霜。

静观天地间，至理何昭彰。

乾行固不息，坤应还无疆。

两曜各循环，皦皦临四方。

人道政如斯，愿君勉其常。

指车策良马，日暮道正长。

徒仆审驱驰，前途畏榛荒。

劣质苦难任，白云怀故乡。

南山一舍隔，动若参与商。

大舶漾中流，矫首空西望。

昆弟真可人，行乐毋相忘。

黄榦

黄榦　再和实之喜雨呈正之

苦海渺无涯，火宅常自焚。

青衫不疗饥，白首非工文。

勉策疲驽姿，舍已为人耘。

造物真小儿，苦乐胡不均。

突如四月时，梅雨成炎蒸。

安得玉烛调，一晦复一明。

中夜忽自悟，感慨若有神。

有名汝不趋，有利汝不奔。

独与迂阔友，卜邻向东屯。

燕坐想羲皇，浩歌发商声。

床头有浊醪，啸咏聊自倾。

又如苦旱中，一雨涧壑盈。

草木回春姿，万象皆更新。

君今东屯成，拙寝复几兴。

我亦侧西流，草阁时共凭。

长想千载上，依依耦耕人。

黄榦

黄榦　浙江舟行遇风

扁舟泝浙江，日暖天气清。

胥涛寂无声。篙工挂席帆，

涉险如履平。不谓时适然，

自诧伎已精。中流舍维楫，

醉卧日月横。烟云忽异色，

亭午风浪生。两涯忽黯淡，

一叶随欹倾。津人巧不施，

反念西佛名。同舟已自诀，

立葬东海鲸。雨声忽自霁，

雾暗忽复明。举酒迭相贺，

骄气又已盈。同舟幸身安，

气塞莫敢争。谁知翻覆手，

顷刻分阴晴。既乏共济力，

拂衣起徒行。

黄皋

黄皋　句

冷斋夜话非无谓，暖日春风足自香。

黄诰

黄诰　贺吴樵登第

连云山下凤凰儿，何幸今朝见白眉。

父子传经无异说，弟兄题塔又同时。

北堂偕老椿千岁，南国联荣桂两枝。

青史他年书茂实，一门忠孝是鎡基。

黄诰

黄诰　三峡桥

桥压神龙三四秋，良材应是鬼神搜。

猿猱争饮涧中水，草木不知天下秋。

隐士闲行随白鹿，道人长往驾青牛。

灵源自与天河接，谁信江淮是末流。

黄诰

黄诰　双剑峰

泻成神剑倚双峰，天地为炉造化工。

万丈虹霓连碧落，一声霹雳走丰隆。

拂开岚障千山秀，削尽妖魔六宇空。

应笑镆铘为小器，延平津上合雌雄。

黄诰

黄诰　题道岩二十韵

道士元周其姓胡，朝来遗我仙岩图。

一堆盘石东西向，凿破混沌中心虚。

欲知地面深且广，架屋百楹端有余。

天池高下相灌溉，四柱卓立擎香炉。

席帽近南犹仰视，云盖一峰蟠北隅。

前岩后岩为表裹，直过可以肩篮舆。

吴许遗留试剑石，葛艾弃置烧丹炉。

当时俗眼固不识，一旦脱屣朝清都。

至今丹井泉源涌，下接三江连五湖。

春来桃李开锦绣，宛在武陵溪上居。

人间酷热不能到，清风白水摇芙蕖。

霜飞雪落万木死，玉叶青青长不枯。

三清殿前拜章夜，香绕真仪七十躯。

月光射入嵌空内，皎皎寒冰在玉壶。

老龙耽睡忽惊觉，一霎万顷沾膏腴。

物无疵疠年谷热，有感则通如合符。

本朝图经自该说，厥后荒废成丘墟。

元周抵掌来必葺，十四年间复古初。

崇宁天子降明诏，废者使兴传圣谟。

郡邑何时能剡奏，毕封之祝相欢呼。

黄庚

黄庚　芭蕉

翠叶离披傍竹林，几年雨露受恩深。

绿章封事今无用，空对西风抱赤心。

黄庚

黄庚　白酒歌为岩翁赋

火云烧空日色烈，暑气着人方郁结。

岩翁宴客水亭东，竹色蕖香献清绝。

瓜削水晶莲剖珠，象箸犀盘盛陈列。

银罂捧出白玉醅，透鼻香浓风味别。

传来未到心已寒，滟滟琼光莹而洁。

初疑炎帝行冬令，壶结冰澌洗袢热。

又疑仙掌流沆瀣，破□倾来和玉屑。

谁向蓝田拾瑶英，酿成奇液色澄澈。

恐是太华井中溢，修绠铜瓶汲记竭。

又恐夜半雷破山，石髓分流乳泉裂。

既非西貉绵羊酥，又非缑山仙鹤血。

胡为照眼兴陆离，药玉盘中色难别。

令人敢冥不敢漱，怕有飞霜寒齿颊。

一杯一杯复不杯，肺腑尽化为冰雪。

忆昔曾诵坡仙诗，白酒无声泻油滑。

开编自觉馋涎流，讵谓今朝得亲啜。

主人醖藉如此酒，气味清醇韵芳冽。

餵糟诸子醉六经，抱负长才特施设。

君五作醴思用贤，应向商岩求曲蘖。

黄庚

黄庚　白莲

泰华峰头种，移根植野塘。

一池秋夜月，万柄晓天霜。

西帝罗青盖，真妃逞素狂。

鹭飞无认处，点点水云乡。

黄庚

黄庚　白雁

征鸿素缟过南楼，衣褐同群孰与俦。

云外排行分玉李，天边印字带银钩。

高飞远寒疑云鹤，低落平沙类云鸥。

夜月芦花无认处，惟闻嘹唳数声秋。

黄庚

黄庚　百杜柳溪韵

安贫乐道岂卑微，肯羡黄金带古围。

爵列三公今却有，齿逾七袠古来稀。

满头霜雪客怀老，过眼烟云人是非。

皎皎驹在空谷，好贤谁复咏缁衣。

黄庚

黄庚　斑竹夫人

汗青书墨沁肌凉，李卫曾携近竹床。

眼孔盈盈看熟客，泪痕点点泣秋房。

湘纹冷淡宜湘簟，玉体玲珑称玉郎。

秦虢流封无梦到，傍人空以睡为乡。

黄庚

黄庚　半轩疏雨

檐前数点弄晴光，浥露庭花枕簟香。

池草梦回诗思杳，吟窗分得一边凉。

黄庚

黄庚　别山阴诸友

好风残腊尽，春意动园林。

柳色独青眼，梅花同素心。

江湖方转徙，岁月自侵寻。

忍别山阴去，徘徊忆旧吟。

黄庚

黄庚　别徐敬菊

契阔又两载，光阴一掷梭。

祗因离别久，不觉语言多。

安得长留此，其如欲去何。

诗盟终未冷，早晚更相过。

黄庚

黄庚　病后谢友人顾问

索居坐孤陋，却扫甘隐沦。

荒径无辙迹，蓬藋方蓁蓁。

风雨撼四壁，一榻寄屈伸。

谁念相如病，岂堪原宪贫。

友人隔河梁，怀思赋停云。

柴车忽过我，问劳何殷勤。

促膝话契阔，道合情更亲。

语言迈流俗，意气含至真。

情怀谈不尽，浣我胸中尘。

盘蔬与束脯，草草为尔陈。

瓦盆煮新酒，味有太古春。

非徒洗磈磊，亦足消随陻。

北窗坐终日，薄螟生秋闵。

斜阳恋客影，把袂不忍分。

此去岁月迈，何时复相亲。

我辈重道义，势利何足云。

荣华易消歇，德齿久弥新。

原意保名节，努力配古人。

黄庚

黄庚　病中

读易窗闲久，多时不点朱。

砚乾蟾渴水，箧破蠹侵书。

气味如僧淡。形容似鹤癯。

交游空满眼，谁念病相如。

黄庚

黄庚　采菊

篱东闲采菊，三径碧苔深。

晓露冷双屐，秋风香一襟。

餐英供小酌，嗅蕊伴清吟。

会得悠然处，方知靖节心。

黄庚

黄庚　采莲女

越女兰舟泛绿漪，采莲花露湿红衣。

万荷影裹歌声过，惊起鸳鸯贴水飞。

黄庚

黄庚　呈茅一霁先生

前辈凋零尽，如公尚典型。

为僧眉独白，见客眼长青。

教子成三俊，传家有六经。

我来问奇字，应许扣柴扃。

黄庚

黄庚　呈曾蒲涧提刑

诗自茶山后，如公世所稀。

特来参活字，应肯授玄机。

寒涧孤松老，秋云独鹤飞。

台山千万丈。望望未能归。

黄庚

黄庚　城南即事

支筇破晓出南城，古寺凄迷草自生。

几处亭台空锁钥，百年我物尽丘茔。

雕梁语燕应无主，废圃残花似有情。

世事转头皆梦境，浮生何用苦营营。

黄庚

黄庚　池荷

红藕花多映碧栏，秋风才起易凋残。

池塘一段荣枯事，都被沙鸥冷眼看。

黄庚

黄庚　除夕

爆竹惊残腊，冬春此夕分。

且斟分岁酒，懒赋送穷文。

客思愁檐雨，乡心逐海云。

阳和在何处，明日问东君。

黄庚

黄庚　除夜即事

除夕无诗侣，灯窗酒独斟。

三更风雪夜，一片岁寒衣。

衰老常忧病，清闲不废吟。

明朝年八十，晚景惜榆阴。

黄庚

黄庚　床屏墨竹

淇澳新梢笔下分，枕屏墨晕点寒云。

诗人纸帐眠清夜，不梦梅花梦此君。

黄庚

黄庚　春闺

屏山梦断整云鬟，金鸭吹香火未残。

背倚阑干听燕语，一帘风雨卷春寒。

黄庚

黄庚　春寒

客思重重山色外，诗愁点点雨声中。

着人料峭东风急，墙角桃花未肯红。

黄庚

黄庚　春寒

春寒料峭透纱窗，睡起晴蜂恰报衙。

怪得晓来风力劲，满阶香雪落梨花。

黄庚

黄庚　春寒夜

银烛烧五听漏声，春寒诗思觉凄清。

一庭夜色无人管，分付梨花伴日明。

黄庚

黄庚　春梦

铜協艾纳翠氤氲，六六屏山酒半醒。

梦入中州看秦画，春风吹乱玉梨云。

黄庚

黄庚　春日

春色浓於酒，何须醉玉觞。

柳疏莺占影，花杂蝶分香。

往事随流水，间愁付夕阳。

吟边自歌舞，犹学少年狂。

黄庚

黄庚　春日

紫燕评春语画梁，黄鹂搀啭垂杨。

博山烟冷书窗静，风飐瓶花点砚香。

黄庚

黄庚　春日和韵

新晴天气好，老去倦寻芳。

桃李自春色，园林又夕阳。

卷帘通燕入，扫径惜花香。

寒食清明近，松楸忆故乡。

黄庚

黄庚　春日即事

扶杖行幽径，园林欲暮天。

锦堂红濯雨，丝柳绿缲烟。

春事忽三月，风光又一年。

客怀正愁绝，那复听啼鹃。

黄庚

黄庚　春日即事

园林芳事渐阑珊，客思无聊午梦残。

红杏花繁蜂蜜饱，碧芹香老燕泥乾。

光阴有限鬓已白，勋业无杨心尚丹。

倚遍吟阑天俗暮，一帘风雨卷青春。

黄庚

黄庚　春日郊居

卜筑幽居慰寂寥，数椽茅屋傍江郊。

庭前滕薛笋争长，篱下陈雷蔓结交。

杏圃花香蜂课蜜，芹塘泥暖燕营巢。

山窗对景浑无事，吟得诗成手自抄。

黄庚

黄庚　春日西园晚步

为爱园林好，支筇伴独行。

花香能醉蝶，柳色欲迷莺。

但得青春在，何妨白发生。

斜阳红尽处，一抹暮出横。

黄庚

黄庚　春阴

点滴檐声湿径云，翻阶红叶带啼痕。

可邻花片都零落，雨露虽多不是恩。

黄庚

黄庚　春游次王修监簿韵

天色新晴带薄寒，主人饮客出城关。

兰亭觞咏寻羲帖，窆石衣冠吊禹山。

春水断桥芳草塘，晓风啼鸟落花闲。

囊中诗句壶中酒，何必仙人大小还。

黄庚

黄庚　春雨词

檐声滴碎玉阑干，开尽梨花亦懒看。

燕子不归人寂寞，深深宫殿锁春寒。

黄庚

黄庚　次毛一斋韵

诗梦惊残何处棋，书窗又是夕阳时。

柳限分绿笼琴几，花片飞红占砚池。

览镜自邻吴白发，传杯不复倩蛾眉。

东风故国年年恨，惟有啼春杜宇知。

黄庚

黄庚　次月山少监客京韵

匹马搀春入帝京，秋深犹未问归程。

一书不及因风寄，千里空教共月明。

霄汉已随黄鹄举，家山应负白鸥盟。

便须了却封侯事，衣锦归来客亦荣。

黄庚

黄庚　次韵书怀

风霜头已白，悔不早归耕。

客路远千里，儒冠误一生。

世情云共薄，心事月同明。

老去便疏散，逢人懒送迎。

黄庚

黄庚　次郑朴翁国正见寄

云深红日出林迟，晞发檐前力未衰。

老爱归田追靖节，狂思入海访安期。

春风巷陌杨花后，故国江山杜宇时，

一种间愁无着处，倚窗重读寄来诗。

黄庚

黄庚　翠峰庵即事

竟日雪幽处，杖藜不惮遥。

客行黄叶路，僧立碧溪桥。

岩瀑飞寒雪，松风吼夜潮。

是山皆可隐，何用楚辞招。

黄庚

黄庚　旦景

鸡鸣起濯发，披衣出户牖。

自汲古涧泉，落月犹在手。

三漱吞朝霞，余光散花柳。

兹意难语人，延伫忽良久。

黄庚

黄庚　道观即事

月到松庭鹤未眠，玄都羽士诵灵篇。

玉炉烟断瑶坛冷，金磬一声霜满天。

黄庚

黄庚　道士夜醮

步虚声裹碧云飞，佩玉珊珊谒紫微。

月浸刚风鸾鹤过，仙都道士拜章归。

黄庚

黄庚　灯花

发生元不假栽培，一点春从午夜回。

自喜结根依小草，不愁飞片点苍苔。

荧荧有豾蛾频扑，澹澹无香蝶不猜。

窗下敲棋烬落，更深约客不曾来。

黄庚

黄庚　登宝林飞来峰

乘风飞步碧崔嵬，万壑千岩入眼来。

古甽直穿沧海破，浮图高拂白云开。

龟公埋没今无冢，乌喙登临旧有台。

立尽斜阳不归去，一声孤雁过蓬莱。

黄庚

黄庚　登宝林佛阁次韵

曳杖陟高阁，登临思渺然。

闲身空岁月，老眼几山川。

落照明秋浦，飞帆湿暮烟。

倚阁怅今昔，余恨付吟篇。

黄庚

黄庚　登宝林塔

屹立浮图可摘星，吟边喜与客同登。

阑干六曲又六曲，梯级一层又一层。

极目江山无障碍，着身霄汉欲飞腾。

雁来疑是题名处，拂试残碑问寺僧。

黄庚

黄庚　滴翠松

老翠蟠空一样高，月分寒影落庭皋。

哦诗猛把阑干拍，宿鹤惊飞露湿袍。

黄庚

黄庚　蝶

随风粉翅太轻狂，夜宿花房春梦香。

栩栩不知身是梦，又将魂梦化蒙庄。

黄庚

黄庚　东山谢太命傅祠蔷薇台

围棋别墅却秦军。千载功名一窖尘。

今日江山非晋有，荒祠花木为谁春。

黄庚

黄庚　冬夜即事

独寝书窗下，其如寒夜何。

头边枕黄妳，脚底踏汤婆。

纸帐梅花暖，布衾春意多。

道人无妄想，梦不到南柯。

黄庚

黄庚　读秦纪

并吞六国独称雄，经籍灰飞烈焰中。

书外有书焚不尽，一篇圯上汉成功。

黄庚

黄庚　读文丞相吟啸稿

垂垂大厦颠，一木支无力。

精卫悲沧海，铜驼化荆棘。

英风傲几砧，滨死犹铁脊。

血洒沙场秋，寒日赤为碧。

惟留吟啸编，千载光奕奕。

黄庚

黄庚　端午月山主人酒边即事

窗外葵榴照眼明，香蒲沁酒注银瓶。

自无饮量堪同醉，非慕清名佼独醒。

一日沈湘悲楚客，千年吊古读骚经。

他乡记节聊随俗，艾虎朱行挂户庭。

黄庚

黄庚　端午月山主人酒边即事

时序催人易白头，端阳怀古客添愁。

朱符不写湘累恨，角黍难包楚国羞。

记节何妨斟蚁酒，夺标无复见龙舟。

高歌思远楼前路，掩雨珠帘今在不。

黄庚

黄庚　对镜

勋业梦不到，晓窗时一看。

是非须内照，妍丑付旁观。

客鬓从渠白，诗肩本自寒。

俨然瞻视处，赖汝整衣冠。

黄庚

黄庚　对菊

春花能得几时红，万树繁华转眼空。

黄菊虽黄偏耐久，西风雅淡似东风。

黄庚

黄庚　对菊

菊似灵均带楚愁，餐英人去思悠悠。

西风篱落甘清苦，不爱春光只爱秋。

黄庚

黄庚　对客

窗不篝灯坐，相看白发新。

共谈为客事，同是异乡人。

诗写梅蓊月，茶煎谷雨春。

明朝愁远别，离思欲沾巾。

黄庚

黄庚　对月

万里无云天宇宽，十分秋色上楼看。

月浮沧海蟾光湿，星落明河象纬寒。

醉后尽教诗笔健，吟边莫放酒杯乾。

一声长笛知何处，愁杀夜深人倚阑。

黄庚

黄庚　对竹

门对南邻竹，青青玉万竿。

虽然无地种，且得隔篱看。

露叶晴犹湿，风枝夏亦寒。

但教休剪伐，日用报平安。

黄庚

黄庚　奉谢月山太守

太守相过庆诞辰，贵能不贱见公心。

千厨鼎列双鱼美，众客咸瞻五马临。

曲唱骆驼夸白雪，杯传鹦鹉拥青衿。

宠颁束帛尤增感，恩与沧溟一样深。

黄庚

黄庚　感怀

入山采芝薇，豺虎据我丘。

入海寻蓬莱，鲸鲵掀我舟。

山海俱碍，瞻望凝远愁。

乾坤如许大，此身常浮沤。

依托岂无地，皇皇将安求。

何当跨凤鹏，相从安期游。

黄庚

黄庚　宫词

闻说君王御宴回，宫人留钥内门开。

琵琶拨尽黄昏月，不见花间凤辇来。

黄庚

黄庚　孤雁

长空独嘹唳，隐约背斜晖。

塞北离群远，江南失侣归。

度云邻只影，照水认双飞。

却羡投林鸟，相逢入翠微。

黄庚

黄庚　古意

庭前有高树，风挠无停枝。

寒鸦噤不鸣，夜半环树飞。

托身未得所，三匝情依依。

高飞犯霜露，低飞独茅茨。

乾坤岂不容，振羽将安之。

徘徊恋明月，顾影徒伤悲。

黄庚

黄庚　故国有怀呈任子宏提举

十年不作还家梦，荒草深深锁行扉。

无主落花随水去，有情滂鸟劝人归。

儒冠寥落风流减，客路凄凉故旧稀。

何日携琴赋归去，踏云自采故山薇。

黄庚

黄庚　故相贾秋壑旧府

当年构华屋，权势倾卫霍。

堂宇穷斧斤，天气焕丹雘。

花石拟平泉，水陆致兹壑。

惟闻丞相嗔，肯后天下乐。

朱门锁荆榛，花木已萧索。

苍生颠堕崖，国亡身孰托。

空悲上蔡犬，不返华表鹤。

丈夫表勋名，风采照麟阁。

故为一声钲，聚铁铸此错。

回头暮烟昏，不能掩余作。

黄庚

黄庚　观史

梧风萧瑟雨初晴，凉入书堂夜气清。

耿耿兰膏照千古，迟迟莲漏转三更。

力於兴废应难助，气为忠邪几不平。

掩卷长嗟方就枕，窗前咿喔又鸡鸣。

黄庚

黄庚　闺情效香奁体

金鸭烟销一字香，满怀春恨强梳妆。

看花又怕东风恶，偷隔纱窗看海棠。

黄庚

黄庚　闺情效香奁体

泪浣香腮粉未乾，相思成病怯春寒。

此情欲向琵琶诉，整得琵琶又倦弹。

黄庚

黄庚　闺情效香奁体

黛眉愁裹敛双蛾，别久无书事奈何。

欲待怨他还又忆，怨时较少忆时多。

黄庚

黄庚　闺情效香奁体

懒向妆台对镜鸾，罗衣怯薄正春寒。

黄金络索珊瑚坠，独立春风看牡丹。

黄庚

黄庚　过曹娥庙

细雨满山眉黛敛，怒涛千古哭声寒。

须知此庙关风教，莫作寻常神女看。

黄庚

黄庚　海棠

脸晕轻红酒力微，真妃半醉夜深时。

杜鹃叫落花梢月，独倚东风睡不足。

黄庚

黄庚　寒夜呈梅深

空齐对孤客，寂寞似僧家。

炉冷频烧叶，灯昏不吐花。

夜长添睡思，岁晚忆年华。

吟倦推窗坐，梅檐月未斜。

黄庚

黄庚　寒夜即事

倚遍阑干更漏长，矛髭捻断为诗忙。

清分梅影夜宜月，寒入雁声天正霜。

怀古顿吴孤客恨，追欢难忆少年狂。

读书窗下篝灯坐，一卷离骚一篆香。

黄庚

黄庚　和仇山村九日吟卷

暮秋景物觉荒凉，触景凭高逆杳茫。

归隐清如陶靖节，苦吟瘦似沈东阳。

烟横晚浦蒹葭碧，霜落寒林橘柚黄。

追想汉宫当日事，赐萸冥罢谢君王。

黄庚

黄庚　和杜柳溪韵

白发垂垂一老夫，年来渐觉世情疏。

石床梦冷和云卧，茅屋灯残共明居。

客至何妨赊鲁酒，家贫涉及典唐书。

羡君种柳清溪上。借我苔机学钓鱼。

黄庚

黄庚　和靖墓

木落孤山墓草荒，梅花千古带诗香。

吟魂仙去谁招得，独鹤一声幽恨长。

黄庚

黄庚　和靖墓

西湖卜隐为诗忙，吟到梅花字字香。

鹤不归来山寂寂，梅边闲咏月黄昏。

黄庚

黄庚　和李蓝溪梅花韵

孤山别后有谁邻，踏雪看花又一年。

几度相思空夜月，角声吹恨不成眠。

黄庚

黄庚　和李蓝溪梅花韵

觅句逋仙琢肺肝，声名千古冠吟坛。

一诗香尽西湖水，白雪阳春和者难。

黄庚

黄庚　和李蓝溪梅花韵

一枝寒玉倚横塘，和雪攀来袖亦香。

插向胆瓶笼纸帐，长教梦绕月黄昏。

黄庚

黄庚　和李蓝溪梅花韵

南枝开遍北枝开，祗恐飞香落砌苔。

踏雪诗人应癖好，杖藜日日为诗来。

黄庚

黄庚　和毛宣尉蓬莱阁韵

杰阁挥飞翠霭间，蓬莱元不在人寰。

绿围城郭千村水，青逼帘栊四面山。

华表鹤归辽海远，高台凤去夕阳间。

我来倚遍阑干月，云锁重门夜不关。

黄庚

黄庚　和茅亦山秋夜感怀

老来吟拙自知羞，好景无诗未易酬。

湖海愁看今夜月，功名虚度十年秋。

清光偏照虑仝屋，孤影自登王粲楼。

我欲乘风蟾窟去，安能与世人沉浮。

黄庚

黄庚　和茅亦山先生杂咏

风柳吹花糁白毡，莺愁蝶恨有谁邻。

不知春事又三月，堪叹人生无百年。

清气长留诗卷裹，间愁不到酒樽边。

山窗书永浑无事，一榻分云枕易眠。

黄庚

黄庚　和茅亦山先生杂咏

身世飘浮水上蓬，间中清事有谁同。

吟窗梦草添诗料，画笔生花奋化工。

酒后乌鸟时击缶，愁来咄咄自书空。

园林寂寞春何处，春在桑麻雨露中。

黄庚

黄庚　和茅亦山先生杂咏

破砚尘封懒赋诗，晚年才思觉衰迟，

耽书自笑已成癖，煮字元来不疗饥。

风月满怀诗可写，地霜侵鬓镜先知。

太公八十方荣遇，把钓溪边更待时。

黄庚

黄庚　和茅亦山韵二首

一生场屋梦，老去付悠悠。

始信功名事，难为智力谋。

有才如孔孟，无命不伊周。

吾道今如此，苍天可问不。

黄庚

黄庚　和茅亦山韵二首

爱静吟成僻，耽书近欲痴。

事多因错省，节不为贫移。

长物新添画，生涯旧有诗。

穷通系天命，知命复何疑。

黄庚

黄庚　和葺庐韵

地僻浑无车马喧，禅房修饰称居女。

庄严固是由心造，丹雘多应被眼满。

佛法不须身外觅，世缘只作梦中看。

我来欲问无生话，万面西江一吸乾。

黄庚

黄庚　和俞教授见寄并非韵

天边日月似梭飞，百岁光阴难预期。

有酒不妨留野客，无钱何惜典春衣。

江山犹记登临处，身世都非少壮时。

晚影清闲宜学道，黄庭一卷究玄微。

黄庚

黄庚　和郑梅深

江湖新识面，恰似旧相知。

腹贮三余学，才工十咏诗。

声名艺太史，家世郑当时。

客路携琴去，终须遇子期。

黄庚

黄庚　和郑枢山竹夫人韵

玉环倾国起胡兵，有色终污后世名，

九夏专房何在貌，一身空洞若为情。

宠名本自无心得，妇节从来澈骨清。

愁见婕妤秋后扇，共怀幽恨几时平。

黄庚

黄庚　鹤林仙坛寺

古坛归鹤杳，野鹿自成群。

岚气浮清晓，钟声出白云。

树穿僧屋老，水到寺门分。

人世无穷事，山中了不闻。

黄庚

黄庚　虎丘阻雨

石阑浸碧剑池空，池外秋声万壑风。

人倚僧窗看风雨，亭亭塔影有无中。

黄庚

黄庚　花柳

花半睡时分蝶梦，柳三眠处足莺声。

谁知花柳无情物，添个蝶莺便有情。

黄庚

黄庚　画笋

锦箨斑斑带露痕，毫端写出君孙。

清高不肯埋尘土，根本虽无有节存。

黄庚

黄庚　怀友

听雨思君泪欲流，檐声滴老鬓边秋。

何时过我晴窗下，共话思君听雨愁。

黄庚

黄庚　怀友

柴门春事尽，未见故人来。

树密鸟相语，山空花自开。

倾心多日别，屈指几时回。

为问频书札，何时共酒杯。

黄庚

黄庚　黄芙蓉

媚色津津散朵芳，道人装束胜红妆。

诗人若作桃花看，便觉西风不甚凉。

黄庚

黄庚　黄菊

压丛秋色万黄英，多少金风染得成。

篱下年来无靖节，寒香不似晋时清。

黄庚

黄庚　即景

篱落西风野老家，闲看景物感年华。

柳衰荷改芙蓉死，交割秋光与菊花。

黄庚

黄庚　即事

花露妍朱朝点易，药炉分火书焚香。

道人不管世间事，自觉间中日月长。

黄庚

黄庚　即事

蝇头蜗角两无营，心地宽间景亦清。

山色浅深分远近，云容舒卷弄阴晴。

晓窗对菊思元亮，秋佩纫兰效屈平。

独倚西风凝望眼，一行雁影夕阳明。

黄庚

黄庚　即事

雀罗门户静，无客扣柴扃。

索句髭先白，看书眼尚青。

云粘题石壁，月浸汲泉瓶。

笑杀利名客，沉酣死不醒。

黄庚

黄庚　即事

春晴无处不繁华，多少游人逐钿车。

尽道东风花柳好，谁知生意在桑麻。

黄庚

黄庚　即席和卫山斋韵并呈顾渊白路教

烛夜飞觞客在山，同看明月上云端。

粘天水阔蟾光湿，卷海风高蜃气寒。

会友幸逢三益在，娱情休恨四并难。

座中喜有能诗者，便作唐诗顾况看。

黄庚

黄庚　纪梦是岁太早

老年屏人事，北窗寄高眠。

梦魂御风去，金阙开九天。

虎豹狞不嗔，知予有仙缘。

玉座拥五云，香炉飞紫烟。

青衣两童子，举手导我前。

下土虮虱臣，愚衷欲敷宣。

兵戈幸休息，饥馑方连绵。

洪惟大生德，实司水旱权。

愿言回哀眷，与世解倒悬。

玉帝允臣请，乃曰赐丰年。

再拜谢阙下，回飚堕林泉。

夜雷声殷殷，甘泽朝满田。

沉思喜且惊，异梦非偶然。

士怀当世忧，□□□□□。

贞观有房杜，斗米三文钱。

黄庚

黄庚　寄表兄王升之

客袂临分日，杨花落酒边。

重来期半月，一去忽经年。

莎草平诗屋，江潮没钓船。

何时归旧隐，风雨对床眠。

黄庚

黄庚　寄别方兰室

醉下山楼客袂分，杖藜犹带碧阑云。

归来纸帐眠清夜，半梦梅花半梦君。

黄庚

黄庚　寄郭印斋

相思何日得相逢，料想君心与我同。

莫怪近来书寄少，雁飞不肯下秋空。

黄庚

黄庚　寄姜仕可

独学苦无友，年来愧广文。

怀贤歌伐木，忆别赋停云。

病后少出户，梦中多见君。

盍簪须有日，却与共论文。

黄庚

黄庚　寄菊坡吴府判

客怀元自恶，非是为秋悲。

一别又三载，百年能几时。

音书无雁时。音书无雁寄，

心事有鸥知。遥想菊坡菊，

西风香满篱。

黄庚

黄庚　寄毛素轩宣慰

旌麾曾驻鉴湖边，别去匆匆又两年。

清夜梦分千里月，同乡人名一方天。

素知心事有鸥在，欲寄音书无雁传。

见说使星临浙右，明朝便买渡江船。

黄庚

黄庚　寄钱竹深

梦断膏梁记几年，舍身事佛绝尘缘。

把茅盖屋孤峰顶，片衲蒙头万竹边。

支遁才高交杜老，参寥诗好动苏仙。

何当尽弃人间事，特地来参一击禅。

黄庚

黄庚　寄秋山和尚

几夜孤吟忆贯休，疏钟敲月动诗愁。

何人来入匡庐社，分我山中一半秋。

黄庚

黄庚　寄任子忠

老去怀人鬓已秋，江山犹带别时愁。

碧云不隔相思梦，几度吟魂到客舟。

黄庚

黄庚　寄王爱梅

诸生归去暮庭空。塔下游观倚瘦筇。

千尺宝轮擎海月，七层金铎语天风。

升堂尽可同僧饭，持钵何须听寺钟。

黄庚

黄庚　寄峡山胡府判

鉴湖狂客又西湖，笔砚生涯计已迂。

五斗自惭腰不折，四方安得口能糊。

家山迢递乡心远，灯火凄凉客影孤。

莫误风前看落雁，尺书还肯寄来无。

黄庚

黄庚　寄谢蔡松江路教

一别丰标又一旬，尺书多荷寄殷勤。

交游满眼谁知忆，契阔心独复忆君。

蕙帐梦寒同夜月，松江人远隔秋云。

明朝便买扁舟去，来访贞阳旧广文。

黄庚

黄庚　寄友人

相望咫尺地，久不到蜗庐。

室迩人何远，心亲迹任疏。

交游常念旧，情意只如初。

我欲携囊去，相逢胜寄书。

黄庚

黄庚　寄月山少监

一片襟怀海样宽，眉头肯为别离攒。

臂鹰惯识从君乐，汗马宁辞行路难。

角带边声关月冷，雁传乡信塞云寒。

归来未许东山卧，见说苍生望谢安。

黄庚

黄庚　寄月山少监

南北相望各一天，江湖久别思凄在。

迢遥道路三千里，倏然光阴五六年。

清节立朝君可羡，白头为客我堪邻。

折梅难寄江南信，惟有新诗数十篇。

黄庚

黄庚　寄月山太守

下车方数月，早已政声驰。

太守一身瘦，东川百姓肥。

勤劳惟听政，闲暇即吟诗。

官况依然在，何须赋式微。

黄庚

黄庚　寄云谷王府判

曾记还家日，重来约夏初。

自从一别从，又是十年余。

原宪非关病，嵇康懒读书。

无从问消息，近况果何如。

黄庚

黄庚　寄郑枢山

起敬英声亦有年，酒边曾见锦囊篇。

吟情六义初删后，古意三爻未画前。

放旷嗣宗应绝俗，清狂太白不妨仙。

如今海内无工部，谁肯题诗寄郑虔。

黄庚

黄庚　甲子岁旦

天开正旦宿云收，宇宙回和气浮。

岁换上元新甲子，时同太古旧春秋。

朱颜不逐年华改，清思惟从造化游。

柏酒满斟吟兴动，题诗记节自赓酬。

黄庚

黄庚　贾秋壑圃

不学苍龙卧浙东，惊飚吟佩堕青璁。

既无良策安江左，空有名园似洛中，

危栈连云晴亦雨，飞楼近海夜生风。

人间富贵皆尘士，回首吴山落照红。

黄庚

黄庚　简孙治中归维扬

闻君骑鹤赋归欤，漫写诗篇问起居。

后土祠前花在否，平山常是柳何如。

黄庚

黄庚　见梅

孤根偷转一分阳，枝北枝南次第芳。

照水晓妆冰镜冷，横空雪树冻云香。

未成林实调金鼎，先占春魁伴玉堂。

因忆西湖林处士，年年觅句为伊忙。

黄庚

黄庚　见天地心

乾坤主宰妙难窥，识破倪便万可知。

阳动於阴分太阴，剥穷必复露真机。

化工自有经纶处，生意元无间断时。

万象皆春从此始，细参羲画究精微。

黄庚

黄庚　见雁有怀

满眼西风忆故庐，亲朋音问久相疏。

年年江上无情雁，只带秋来不带书。

黄庚

黄庚　江村

极目江天一望赊，寒烟漠漠日西斜。

十分秋色无人管，半属芦花半蓼花。

黄庚

黄庚　江村即事

江村暝色渐凄迷。数点残鸦杂雁飞。

雁宿芦花鸦宿树，各分一半夕阳归。

黄庚

黄庚　江湖伟观

环峙山川秀气锺，人烟楼阁郁重重。

潮生潮落东西浙，云去云来南北峰。

海曙扶桑红影湿，堤春杨柳绿阴浓。

子胥已远岳侯死，斗柄聊洗磊块胸。

黄庚

黄庚　江景

寒生雁背天将雪，冷入鱼腮水欲冰。

钓艇归来江路暝，舟人分火点渔灯。

黄庚

黄庚　江楼

凭高间眺望，老眼倍增明。

林白山云出，潮红海日生。

登临怀旧恨，吟笑遣闲情。

客裹逢心友，开樽叙昔盟。

黄庚

黄庚　江上

江上支筇眼界宽，夕阳影裹水云寒。

恁谁说与闲鸥鹭，借我渔矶把钓竿。

黄庚

黄庚　江上客怀

镜裹从渠白发添，吟边抵掌复掀髯。

十年为客甘清苦，一枕忘情付黑甜。

短褐怯风绵未絮，破窗漏月纸重粘。

梅花应念人孤寂，寒夜吹香入竹帘。

黄庚

黄庚　金陵怀古

六宫禾黍千年恨，一片江山万古情。

明月不关兴废事，夜深还照石头城。

黄庚

黄庚　金润玉隐废寺间居

梵刹当年聚众僧，丛林深处著禅扃。

金沙布地阶无土，玉轴堆函藏有经。

云树千寻张翠盖，烟萝一片殿青屏。

星移物换今寥落，古寺犹存柏子庭。

黄庚

黄庚　槿菊

槿菊丛丛绕水涯，深红浅紫映山家。

平生不识春风面，篱落秋深各自花。

黄庚

黄庚　九日

萸节今朝是，秋光又一年。

但教樽有酒，休问箧无钱。

白发羞唐帽，黄花识晋贤。

龙山渺何许，回首思凄然。

黄庚

黄庚　九日感怀

新橙初试蟹螯肥，一曲清歌酒一卮。

料得故园秋正好，黄花应怪客归迟。

黄庚

黄庚　九日会王修竹西楼预坐者七人以落霞与孤鹜齐飞分韵予得落字即席走

冉冉五云深，山西日光薄，

登楼集群贤，纵目天宇廓。

落木悲徂年，寒光照杯酌。

浩歌兴悠然，意行非涧壑。

缅怀龙山游，此乐久寂寞。

胡为落帽人，白首恋宾幕。

醉余发诗情，分韵尽佳作。

吾爱漉酒巾，西风吹不落。

黄庚

黄庚　九日客怀

乌帽斜欹白发侵，老来空忆旧登临。

一枝黄菊西风泪，数亩苍苔故国心。

梧颤秋声庭露冷，雁传寒信塞云深。

不须贳酒酬佳节，只把陶诗细细吟。

黄庚

黄庚　九日偶书

水国雁已到，山篱菊未开。

判吹头上帽，莫放手不杯。

幕雨滕王阁，西风项羽台。

人生几台屐，余恨付苍苔。

黄庚

黄庚　九日书怀

客鬓同秋老，乡心逐雁飞。

重阳今日是，三径几时归。

篱下多黄菊，门前少白衣。

无人慰岑寂，独立对斜晖。

黄庚

黄庚　酒边呈张景纯

蓬莱阁上笑谈余，别后思君看画图。

萍水相逢俱老矣，家山自好盍归乎。

清风一榻庄周蝶，明月扁舟范蠡湖。

此是达人真乐事，客中何必叹穷途。

黄庚

黄庚　酒家

风飐青帘出杏林，行人未醉翁头春。

安知涤器茅桅者，不是相如行辈人。

黄庚

黄庚　酒家

风飐青帘挂杏村，田家新酿瓮头春。

今年米贵无钱籴，买醉衔杯能几人。

黄庚

黄庚　酒趣

浊醪妙理契心期，小瓮新簄香满卮。

闲裹一生长是醉，饮中三昧有谁知。

幕天席地忘形处，枕曲眠糟得意时。

此味灵均应未解，独醒到死欲何为。

黄庚

黄庚　句

江蓠满意馨。

黄庚

黄庚　句

飒飒片帆轻。

黄庚

黄庚　客怀

年年春暮客天涯，愁见东风飏柳花。

自叹身如梁上燕，营巢长傍别人家。

黄庚

黄庚　客路

春风客路草萋萋，小驻征鞍日又西。

回首前山云树暗，竹鸡声裹鹧鸪啼。

黄庚

黄庚　孔明高卧图

未用胸中八阵兵，草庐高卧掩柴扃。

当时不见刘玄德，谁识先生是将星。

黄庚

黄庚　哭别月村

交游惟子独相知，此老天胡不憖遗。

行辈凋零亡益友，文风寥落失儒师。

在生曾与传遗像，临死犹能寄别诗。

月落村空人不见，伤心千古隔幽期。

黄庚

黄庚　哭别月村

三山秀气孕英奇，表表才名冠一时。

唐殿策高蕡不第，荆州人去粲何依。

传家有子犹堪羡，埋骨无山亦可悲。

留得帚金诗稿在，灯窗读罢泪沾衣。

黄庚

黄庚　兰亭会饮观晋帖

祗说清谈晋业虚，兰亭之乐后来无。

一时人物已陈迹，千古山林空画图。

钟带夕阳来远寺，碑和春风卧平芜。

昭陵玉匣犹难保，笔意从谁认鼠须。

黄庚

黄庚　乐道

门掩荒苔客到稀，间情已与世相违。

胸中宇宙自然景，眼底江山不尽诗。

云淡风轻皆道体，鸢飞鱼跃总天机。

吾心与物同真乐，此处宁容俗子知。

黄庚

黄庚　雷潭为定讲师赋

缚草为庵枕碧漪，蒲团长是坐禅时。

一声霹雳惊龙起，布衲蒙头总不知。

黄庚

黄庚　莲花亭避暑

日火烧空海欲乾，莲宫深处书生寒。

佛家一片清凉景，借与诗人尽日看。

黄庚

黄庚　凉夜即事

凉人虚堂睡思浓，夜深剪尽灯花红。

光摇珠箔梧桐月，香透纱厨茉莉风。

欹枕觉来人不寐，捻须吟罢句难工。

小蛮问我诗成未，诗在池塘草梦中。

黄庚

黄庚　梁燕

梁间两处燕成窠，来往衔泥带落花。

昵昵并头休巧语，相依总在别人家。

黄庚

黄庚　林高士隐居

家住西湖深更深，古松隐裹礼茅君。

白猿攀树藤花落，点破岩前一地云。

黄庚

黄庚　林霁山架阁同宿同中

秋风山馆客，移席近灯前。

共语忽深夜，相看非少年。

斗垂天末树，鳞出雨余天。

亦有茅檐下，饭牛人未眠。

黄庚

黄庚　临平泊舟

客舟系缆柳阴傍，湖影侵蓬夜气凉。

万顷波光摇月碎，一天风露藕花香。

黄庚

黄庚　柳

腰舞东风未肯休，西风吹叶翠眉愁。

谁知此是多情树，最爱春光最怕秋。

黄庚

黄庚　六月白菊

□客背时芳，何须晚节香。

人间方夏热。篱下自秋光。

便是重阳日，真成六月霜。

若教陶令见，应以醉为乡。

黄庚

黄庚　龙江馆舍

幽栖俗事不相关，家在青松翠竹间。

绕屋四围都是水，隔林一片不多山。

诗篇陶写清秋景，书册消磨白日间。

门外沙鸥如旧识，忘机飞去又飞还。

黄庚

黄庚　龙江无杜鹃

客裹春残又一年，落花满地草连天。

缘何不动归与兴，祗为龙江无杜鹃。

黄庚

黄庚　绿珠

娉婷名家姝，荣显晋朝使。

斛珠不论货，得奋巾栉侍。

一笑金谷春，粉黛皆斂避。

岂知步障中，乃复为愁地。

念主爱妾深，因妾为主累。

□楼风月愁，残花抱春坠。

黄庚

黄庚　论诗

三百余篇岂苦思，个中妙处少人知。

籁鸣机动何容力，才涉推敲不是诗。

黄庚

黄庚　漫述

百拙嫩营生计事，一贫方识丈夫心。

箪瓢陋巷皆真乐，何用多藏郿坞金。

黄庚

黄庚　漫述

青春易过不多日，白书得间能几人。

有限光阴空役役，堆钱难买百年身。

黄庚

黄庚　漫述

对客莫谈当世事，闭门且读旧时书。

蓬莱献赋心犹在，只恐无人荐子虚。

黄庚

黄庚　漫述

楚洒何忍沉清客，周粟安能活饿夫。

慨想前修千古事，孤忠高义后来无。

黄庚

黄庚　漫述

逢人休要说公卿，老去无心慕宠荣。

李不封侯刘不第，千年青史亦传名。

黄庚

黄庚　漫述

世事艰难如意少，功名荣耀误人多。

浮云富贵非吾愿，且买扁舟理钓蓑。

黄庚

黄庚　漫述

脱巾漉酒心先醉，着屐登山脚便轻。

豪饮清游忆陶谢，古人千载尚留名。

黄庚

黄庚　漫述

眼前万事等一梦，世上几人能百年。

千古英雄今已矣，北邙荒冢草芊芊。

黄庚

黄庚　漫述

文盟无主江湖冷，诗社欠人风月闲。

老去盍为归隐计，却於何处买青山。

黄庚

黄庚　漫述

烘柳日高花院暖，炷沉烟冷竹窗虚。

开编怕见伤怀事，不读离骚读四书。

黄庚

黄庚　茅亦山相过

故人过我竹边居，谈笑从容乐有余。

洗盏共尝春瓮酒，挑灯对读夜窗书。

归来尚忆渊明菊，高卧谁知诸葛庐。

醉后达观今古事，寥寥千载只须臾。

黄庚

黄庚　梅花

竹边篱外树对苔，两蕊三花带雪开。

蜂蝶只贪桃杏艳，嫌花冷淡不飞来。

黄庚

黄庚　梅魂

梦觉罗浮迹已陈，至今想像事如新。

相思一样窗前月，似见三生石上春。

的的孤芳冰气魄，疏疏冷蕊雪精神。

料应楚些难招至，欲倩花光为写真。

黄庚

黄庚　梅菊

菊清独占风霜骨，梅白偏宜雪月天。

晋宋后来爱花者，岂无靖节与逋仙。

黄庚

黄庚　梅龙

孤根蟠屈浸冰壶，蛰裹阳和发朽枯。

雪树鳞封寒水玉，月梢颔吐夜明珠。

暗香吹冷龙涎湿，疏影涵清蜕骨癯。

安得华光叶公笔，共描云水卧云图。

黄庚

黄庚　梦情为懒庵上人赋

柏子烟销懒坐禅，白云半榻伴高眠。

分明记得庄周蝶，飞向梅花雪涧边。

黄庚

黄庚　明妃

和戎何惜遣蛾眉，悔恨徒然杀画师。

汉主深恩如可报，安身死虏亦无辞。

黄庚

黄庚　明妃

一函香骨埋沙漠，魂魄多应绕汉庭。

惟有春风知此恨，年年吹指草痕青。

黄庚

黄庚　明皇按乐图

一曲霓裳舞太真，谁知鼙鼓动胡尘。

当时若按周姬乐，治世音中无乱人。

黄庚

黄庚　明皇杨妃图

君王拥袖倚娇容，指法相同曲亦同。

料想马嵬千古恨，当年已寓笛声中。

黄庚

黄庚　墨兰

一幅幽花倚客窗，离骚读罢意凄凉。

笔头唤醒灵均梦，犹忆当时楚畹香。

黄庚

黄庚　木芙蓉

芙蓉一带绕池塘，万绿丛中簇艳妆。

错认园林春富贵，不知叶底有风霜。

黄庚

黄庚　暮春

芳事阑珊三月时，春愁惟有落花知，

柳绵飘白东风老，一树斜阳叫子规。

黄庚

黄庚　暮春

园林芳事已阑珊，开尽茶蘼亦懒看。

深院日长眠听雨，重重帘影隔春寒。

黄庚

黄庚　暮春

寂寞园林三月时，客中几度见春归。

柳眉绿皱莺无语，花脸红销蝶倦飞。

节物暗催双鬓老，功名长与寸心违。

百年身世成何事，回首西山又落晖。

黄庚

黄庚　暮春

东风庭院夕阳天，恨绿愁红又一年。

春自要归花自落，莫将芳事怨啼鹃。

黄庚

黄庚　暮春

柳老黄鹂迁别树，花残粉蝶绕空林。

道人不管春光去，看了红芳有绿阴。

黄庚

黄庚　暮春

一鸟不啼春寂寂，百花都落雨蒙蒙。

十分花鸟乐风恨，半在诗中半酒中。

黄庚

黄庚　暮景

浮云开合晚风轻，白鸟飞边落照明。

一曲彩虹横界断，南山雷雨北山晴。

黄庚

黄庚　拟古

畹中有幽兰，风露饱清抱。

含章不求闻，坐见九秋老。

夫君日已远，佩饰为谁好。

何如斂余芳，山林养枯槁。

黄庚

黄庚　拟古

骊龙有明珠，奇气久磅礴。

一为鲛人采，夜半泣海若。

到宝谅难得，珍藏思远托。

如何贱所贵，用之以弹雀，

弹雀亦何惜，一去恐流落。

黄庚

黄庚　拟古

名门有贞女，始结丝萝盟。

嬿婉席未温，良人已远行。

远行何时归，妾身不自轻。

空帏守寂寞，誓以终此生。

虽云受恩浅，耿耿怀至怀。

黄庚

黄庚　拟古

山中怪物变，草木自四时，

秋水照短发，血气日已衰。

寒藤不知枯，青表上疏篱。

繁阴纵有托，已迫风霜期。

余生方自邻，孤吟欲何为。

黄庚

黄庚　拟古

徂徕有嘉木，薿薿高连天。

修柯濯雨露骨，沃叶藏云烟。

根蟠九地暖，声落四壁寒。

由来所养□，中与春相干。

岁外产茯苓，玉色腴且坚。

山人属为药，至味通灵仙。

愿言事服饵，身可三千年。

黄庚

黄庚　偶成

渊明觉是新愁少，伯玉知非旧恨多。

毕竟是非皆一梦，百年梦醒事如何。

黄庚

黄庚　偶成简任肃斋教论

百年光景易侵寻，消遣间愁只苦吟。

但觉笔头风雨湿，不知鬓底雪霜侵。

冥鸿九负九霄志，老骥空怀千里心。

富贵倘来应有命，何须弹铗扣知音。

黄庚

黄庚　偶成简任肃斋教论

百岁光阴一转蓬，晚年不与少年同。

事因错处人方省，诗到穷时句始工。

献赋未逢杨得意，邻才难遇杜司空。

有时追忆升平事，犹道繁华是梦中。

黄庚

黄庚　偶成简任肃斋教论

贫病交攻久废诗，萧然一室独栖迟。

酒钱已尽琴将典，瓶粟无储鹤亦饥。

豪杰不多陈仲举，结交惟欠魏无知。

箪瓢钟鼎都休计，毕竟穷通各有时。

黄庚

黄庚　偶书

我来惊岁晚，愁裹度年华。

云冻天将雪，山寒梅未花。

晓窗留客饭，午寺觅僧茶。

归路江村暝，行行及暮鸦。

黄庚

黄庚　偶书

频年踪迹堕江湖，三径荒苔忆旧庐。

身老方知生计拙，家贫渐觉故人疏。

松薪拾去朝炊黍，渔火分来夜读书。

怨鹤惊猿应待我，台山何日赋归欤。

黄庚

黄庚　偶书

豪气消磨尽，携书客海滨。

文章难遇主，天地不邻贫。

家累依刘表，妻儿笑买臣。

彼苍还可问，吾道几时春。

黄庚

黄庚　偶书

老眼看书暗，桑榆景渐催。

文章身后贵，怀抱酒边开。

灯火梦犹在，功名心已灰。

客来休问字，且覆掌中杯。

黄庚

黄庚　偶书

百岁集孤夜，山楼起呼月。

秋虫声转非，感此众芳歇。

人身非金石，青鬓忽已雪。

逾淮橘心秋，出山泉水汩。

猗兰抱香死，不受蓁莽没。

凤德嗟已衰，宣尼欲浮海。

赖有载道经，神功补元宰。

删诗挽风变，系易忧世骇。

春秋笔削严，西秦书乃来。

微义将誓周，逆悲大运改。

悠悠千古心，死后文书在。

黄庚

黄庚　偶书呈王修竹

琴心不复寄松萝，贺鉴湖边水自波。

晚节黄花秋思淡，夕阳红树客愁多。

何时归鹤招丁令，有意逃渔侣志和。

不管白头乌帽落，西风一曲付狂歌。

黄庚

黄庚　偶述

漂泊江湖祗自邻，人生穷达信关天。

老来于禄心灰矣，贫不求人气浩然。

五斗岂能留靖节，一瓢亦足乐颜渊。

客来问我生涯事，闭户开书对圣贤。

黄庚

黄庚　偶题

一春过半近清明，点滴檐声未肯晴。

细柳细中垂绿重，残花风裹落红轻。

世间白发在公道，眼底青山不世情。

富贵倘来忙不得，人生何必苦营营。

黄庚

黄庚　潘淑妃

二八入宫掖，一笑轻三千。

云阶涉何许，步步生金莲。

绣鞋不胜春，风若凌波仙。

荣华一回首，荆棘生我前。

君恩花上露，妾心井中泉。

井泉誓不波，下照青青天。

黄庚

黄庚　蓬山堂访王鹤隐高士不值

蓬莱深处访仙家，云护岩扉石径斜。

笙鹤未归春寂寂，青鸾啄碎碧桃花。

黄庚

黄庚　瓶花

瓶花红淡浸寒泉，容易凋零亦可邻。

堪恨本根不知处，却将颜色为人妍。

黄庚

黄庚　瓶笙

热中竟日自煎烹，音节都从一气生。

缓缓煮汤方蟹眼，微微聒耳忽蝇声。

频惊清梦愁无寐，似诉羁情叹不平。

却笑书生那解此，联诗石鼎羡弥明。

黄庚

黄庚　棋声

何处仙翁爱手谈。时闻剥啄竹林间。

一枰子玉敲云碎，几度午窗惊梦残。

缓着应知心路远，急围不放耳根闲。

烂柯人去收残局。寂寂认亭石几寒。

黄庚

黄庚　钱府旧园

十二峰前富贵家，乱离不复旧繁华。

亭台寂寂无不到，流泉东风自落花。

黄庚

黄庚　钱越守

旌旆涨天飞，江山惨夕晖。

倾城钱州牧，别泪点朝衣。

人指生祠说，春随祖帐归。

自来言越瘠，公去转难肥。

黄庚

黄庚　清明

清明时节已春深，白发萧疏忽满簪，

萍梗一生孤客恨，松楸千里故乡心。

浸花窗下分红影，插柳檐前借绿阴。

幸有故人同笑语，不妨沽酒共清吟。

黄庚

黄庚　秋池

西风吟露冷银塘，菰叶萧疏柳叶黄。

秋水不知时色老，藕花犹学少年妆。

黄庚

黄庚　秋胡妻

陌上桑叶稀，家中蚕正饥。

妾心知采桑，安知使君谁。

结发为人妇，几年守空帏。

妇义不移天，黄金欲何为。

老姑倚门久，不待盈筐归。

为妾谢使君，风化关庭闱。

黄庚

黄庚　秋怀

雨裹西风已倦游，老怀悲感不禁秋。

世无阮籍谁青眼，今有杜陵人白头。

雁摆行知兄弟义，燕营巢为子孙谋。

谁邻湖海飘蓬客，只影孤灯相对愁。

黄庚

黄庚　秋霁

雨过郊墟凉意新，凝云驳尽十分晴。

隔江一抹斜阳影，怪向蓼花红处明。

黄庚

黄庚　秋日

旅食几时休，生涯未有谋。

西风一夜雨，落叶万山秋。

起石终当隐，草玄殊可羞。

江乡烟水远，何日买归舟。

黄庚

黄庚　秋色

凭高望不极，望断动愁情。

落日凄

处，西风点染成。

丹枫明野驿，白水浸江城。

马上人回首，戎戎黯客程。

黄庚

黄庚　祀　色

虹影界开微惨淡，雁痕点破更凄清。

一番雨过天容碧，尽是西风染得成。

全

诗

黄庚　秋声

庭外梧桐叶叶风，楼头过雁砌边蛩。

隔窗砧杵敲残月，唤起乡愁归兴浓。

黄庚

黄庚　秋思

天容凝碧换秋容，残暑泠然一洗空。

梧叶多应愁夜雨，葛衣渐觉怯西风。

十分冷淡砧声外，一片凄凉雁影中。

兴动莼鲈欲归去，季鹰心事恰相同。

黄庚

黄庚　秋晚山行

铿然短策声，无事觉身轻。

落叶山行软，流泉涧饮清。

蟹痕沙露湿，雁影夕阳明。

归路逢林叟，斑荆歃隐盟。

黄庚

黄庚　秋夕和吕讲师韵

谁弹招隐操，云外伴清幽。

午夜山林月，一花天地秋。

经窗凉影淡，禅榻古香浮。

不作蟾宫梦，凄然忆旧游。

黄庚

黄庚　秋信

豆雨初晴浣溽埃，报凉梧叶堕阶苔。

一声新雁南楼外，早送西风信息来。

黄庚

黄庚　秋夜

十分秋色满轩窗，景物凄清夜气凉。

筛月帘栊金琐碎，捣霜砧杵玉丁珰。

井梧叶脱无多影，岩桂花稠不断香。

坐到更深吟兴动，砚池滴露写诗狂。

黄庚

黄庚　秋夜

博山香冷夜将阑，红影摇窗灯未残。

庭树露浓花气湿，井悟风老叶声乾。

世情冷暖知心少，朋旧东西会面难。

一段客愁吟不就，无言背月倚阑干。

黄庚

黄庚　秋夜登西楼

清碧金英玉露溥，姮娥深夜不禁寒。

桂花香裹人敲句，倚遍高楼十二阑。

黄庚

黄庚　秋夜独坐

黄庭重读罢，掩卷对寒檠。

发为忧时白，心因学道清。

一窗秋月色，四壁夜蛩声。

坐倦闲欹枕，诗成梦不成。

黄庚

黄庚　秋夜和月山韵

凉夜残灯照客愁，衾单添尽鹔鹴裘。

半窗明月三更梦，一枕西风两鬓秋。

吟骨棱棱宽带眼，归心切切望刀头。

何时束箧家山去，独驾柴车访伯休。

黄庚

黄庚　秋意

庭前梧叶雨晴后，江上荻花风起时。

凉透书窗人未觉，葛衣竹簟已先知。

黄庚

黄庚　秋意

梧叶翻风敲老树，蛩声带月泣寒莎。

只消些少闲风月，便觉客窗秋意多。

黄庚

黄庚　秋阴

漠漠寒烟暗蓼汀，江涵雁影不分明。

一天暝色迷清书，云阁西风雨未成。

黄庚

黄庚　秋吟

芦花零落点汀洲，白鹭飞边泊小舟。

水落渔矶风露晓，残荷数点冷擎秋。

黄庚

黄庚　秋吟

晓径支筇步屟迟，西风吹露湿秋衣。

举头凝望青山外，万里江天一雁飞。

黄庚

黄庚　秋吟

秋高风急雁来初，久客松江岂为鲈。

好梦不成人睡觉，半窗残月夜灯孤。

黄庚

黄庚　秋吟

渝落天涯已白头，西风吹帽冷飕飕。

悲秋未了悲身世，一样情怀两样愁。

黄庚

黄庚　秋吟

略彴当门石径斜，槿篱深护野人家。

炊烟起处江村晚，一片斜阳万点鸦。

黄庚

黄庚　秋吟

满眼秋光动客情，小园闲步杖藜轻。

黄花憔悴应思晋，才遇渊明香便清。

黄庚

黄庚　任复斋池中有瑞莲命予赋之

芙蕖开处傍池亭，花结双头媚晚晴。

两隗骈肩如欲语，二乔并首似含情。

同心净植真奇种，联蒂腾芳以瑞名。

若使濂溪当日见，爱莲有说恐难评。

黄庚

黄庚　山中

万壑松声撼翠微，夜寒风露湿人衣。

山翁踏月巡幽径，竹裹笼开鹤未归。

黄庚

黄庚　山中秋思

石床弹月鹤听琴，玉宇凝秋绝点尘。

万里无云银汉淡，一天风露湿星辰。

黄庚

黄庚　伤春

东皇别我太匆匆，急景相催鬓已翁。

杜宇一声花结局。人生消得几春风。

黄庚

黄庚　伤春

园林芳事已阑珊，梅未生仁笋未竿。

堤上柳棉风脱尽，绿阴应在雨中寒。

黄庚

黄庚　上李承旨学士

儒林学海老宗师，每恨闻名识面迟。

一部山川司马记，百篇风月谪仙诗。

玉堂挥翰思当日，金鼎调元定此时。

抱负大才应大用，得看事业迈周伊。

黄庚

黄庚　上李承旨学士

表表声名动缙绅，金銮奏事旧词臣。

胸中千古渊源学，天下十分端正人。

犹记演纶依日月，行看听履上星辰。

枝南枝北云山异，何日抠衣拜后尘。

黄庚

黄庚　上李承旨学士

中朝人物总称贤，恬退间居又几年。

独抱丹心长恋阙，因思绿野且归田。

未应隽轨淹东鲁，行看文星照北燕。

见说君王思国老，鹤书即下九重天。

黄庚

黄庚　上廉访分司官

行部巡荒察吏奸，皇皇使节古刑官。

声摇天上星辰动，清逼云间风露寒。

肃政严持三尺法，恤民特放一分宽。

香名已覆金瓯底，便作他年宰相看。

黄庚

黄庚　生朝自述

都道人生七十稀，老逢初度叹衰迟。

飞觞醉月贫无酒，走笔迎春富有诗。

憔悴自邻蒲柳质，劬劳空起蓼莪思。

门无贺客清如水，独对兰花诵楚辞。

黄庚

黄庚　诗穷

风愁月恨属诗翁，终日推敲句未工。

何苦辛勤学郊岛，呕心博得一生穷。

黄庚

黄庚　石窗为明上人赋

何年凿山骨，八面锁苍苔。

海月照还白，天风吹不开。

玲珑宜丈室，明洁称经台。

眼界皆通透，间云任去来。

黄庚

黄庚　石门

赢马东山路，髒髒抵石门。

落花春夜雨，流水暮烟村。

久客悲行役，清愁搅梦魂。

劳生多感慨，余恨付乾坤。

黄庚

黄庚　侍郎亭

东邻花圃栽双松，一朝煨烬枝叶空。

侍郎庭前有双松，至今古色摩苍穹。

此木受记本千栽，扶持若有神始终。

天留真质表文献，柯叶蕃茂根本丰。

百年培植饱雨露，虬枝风撼鸣笙镛。

掀髯相视雪贸贸，拥盖对立云童童。

不知天地有黄落，玄冥失柄春无功。

云孙峨冠立亭下，典刑如侍乾淳翁。

昂藏自是廓庙具，夭矫亦有山林风。

棱棱铁面不可犯，麾去秦爵如飞蓬。

诸孙奉酒立松下，森森头角皆虬龙。

黄庚

黄庚　书灯

书幌低垂风不来，兰膏花暖夜深开。

剔残犹有余光在，一点丹心未肯灰。

黄庚

黄庚　书馆

池馆深深锁翠凉，课余多暇日偏长。

屋连湖水琴书涧，窗近花阴笔砚香。

吾道尚存贫亦乐，客身长健老何妨。

十年心事闲搔首，厌听蝉声送夕阳。

黄庚

黄庚　书馆即事

烟拖野色入书窗，一亩平田隔草塘。

暮雨初收新水满，藕花香杂稻花香。

黄庚

黄庚　书怀

湖海难□鬓易丝，平生壮志与心违。

一千晨外家何在，三十年前事已非。

狐正首丘应待尽，鹤思华表尚忘归。

书斋兀坐怀今昔，泪落西风湿客衣。

黄庚

黄庚　书怀

杜门已与俗相违，苔径荒凉辙迹稀。

自爱清凉忘世虑，肯求富贵役心机。

隐居盘谷胜金谷，耐着麻衣鄙锦衣。

百岁光阴皆梦境，且看兔走与鸟飞。

黄庚

黄庚　书怀

刚肠不挠是男儿，舌在囊中岂足悲。

落落世情难苟合，徨徨客路欲何之。

旧时风月堪遗恨，好处江山尚欠诗。

莫把闲愁萦素抱，人生双鬓易成丝。

黄庚

黄庚　书怀

平生湖海气，老去叹飘蓬。

知命难求富，安贫不送穷。

江空思捉月，天阔欲行风。

俗眼从渠白，无人识此翁。

黄庚

黄庚　书怀

万卷诗书千古书，一灯窗火十年心。

功名梦断身无用，闲补离骚学楚吟。

黄庚

黄庚　书怀奉简兰若提举

十年湖海叹飘零，晚景投闲百念轻。

看水看山真有味，学书学剑恨无成。

竹风吟晓诗情动，梧雨敲秋客梦惊。

老傍人门非久计，不如归去学渊明。

黄庚

黄庚　书怀寄呈诸友

寂寞茅檐下，穷居更待时。

吾侪贫可忍，余子俗难医。

风月最宜酒，江山多是诗。

广文无郑老，谁与共襟期。

黄庚

黄庚　书山阴驿

迢递三山道，重来感旧游。

潮声寒带雨，山色淡生秋。

寄驿通乡信，题诗记旅愁。

江湖十年客，两度到西州。

黄庚

黄庚　书所寓

不厌茅庐小，栖栖寄此身。

菊残如倦客，梅瘦似诗人。

有地堪藏拙，无医可疗贫。

并州故乡梦，长忆鉴湖春。

黄庚

黄庚　述怀

故乡迢递几时还，目断长江杳渺间。

一雁飞边天万里，白云多处是青山。

黄庚

黄庚　述怀

柴门闲掩书，云护竹窗深。

茂草多生意，枯松见古心。

有书消白日，无术化黄金。

客问生涯事，长年只苦吟。

黄庚

黄庚　水仙花

冰魂月魄水精神，翠袂凌波湿楚云。

雪后清闲谁是侣，汨罗江上伴湘君。

黄庚

黄庚　睡起

满阶竹影扫斜阳，一枕秋风桂子香。

梦裹不知身是客，觉来依旧在他乡。

黄庚

黄庚　送笔与各庵和尚

恨镣毛锥久不灵，特分二辈到禅扃。

难书八万四千偈，只写波罗一卷经。

黄庚

黄庚　送别胡汲古

自邻身是客，又送客登舟。

虽有重来约，难禁一别愁。

风烟迷柳驿，草树暗春洲。

后夜怀人处，山空月满楼。

黄庚

黄庚　送慈州茅主簿入道

儒冠不戴戴星冠，人生荣华作梦看。

谱出三茅终得道，趣同五柳早休官。

月寒缑岭来笙鹤，春蔼慈州忆枳鸾。

笑指方壶最深处，凌空霞佩玉珊珊。

黄庚

黄庚　送姜仕可去馆

行人非人可豫谋，爱君无计为君留。

张仪失策犹存舌，穆傅知机可掉头。

黯黯别怀江路晚，萧萧行李驿亭秋。

明年我亦携书去，不落人间第二筹。

黄庚

黄庚　送任子敏司丞赴北

鞭影托云入帝京，少年正好作功名。

不辞驿骑三千里，欲奋鹏搏九万程。

白玉楼中挥翰墨，黄金台上被恩荣。

何须折柳送行色，只写诗篇话别情。

黄庚

黄庚　送文正公遗像与王东庐

古画从来宝绘堂，遗君敢借旧珍藏。

貌存故国三公贵，泽衍来孙百世芳。

家庙几年成阙典，宗枝此日倍增光。

当时种德根苗远，分得槐阴到鹤乡。

黄庚

黄庚　送张按察移节江陵

满载琴书事宦游，皇皇使节重咨诹。

蒲帆风饱三千里，绣斧霜寒十六州。

荆渚行观新德政，越人共忆旧风流。

市桥衰柳难攀折，只拗梅花送去舟。

黄庚

黄庚　送张伯威提举

人生聚散等浮沤，忆昔过从与胜游。

棋局敲残清夜月，菊花吟老半窗秋。

客中送客难为别，山外看山总是愁。

回首片帆江路远，疏烟斜雨到西州。

黄庚

黄庚　宿甘露寺

山险疑无路，萦回一径通。

钟声寒瀑外，塔影夕阳中。

窗出茶烟白，炉分葑火红。

禅房遇耆旧，清话数霄同。

黄庚

黄庚　宿龙瑞山房次周云隐韵

木叶秋容瘦，客怀思故乡。

淡云微见月，薄露不成霜。

忽忽朱颜改，悠悠白日长。

空心仍独夜，减尽昔年狂。

黄庚

黄庚　随隐为祝南山赋

踪迹何拘似白云，不专丘壑避红尘。

田堪耕稼即莘野，水可钓鱼皆渭滨。

无碍滞心宁择地，有幽闲处便容身。

一筇忽入青山去，岂是终南捷径人。

黄庚

黄庚　岁晚书怀呈月山太守

光阴催我才，衰病亦堪邻。

残腊不多日，余生能几年。

有为俱是妄，无事即成仙。

近得安心潮，莆团学坐禅。

黄庚

黄庚　唐竹卿道士相过

一径秋老碧苔，柴扉掩书少曾开。

诗书门户无人到，只有通玄道士来。

黄庚

黄庚　题东山玩月图

斜阳红尽暮云碧，一片天光涵水色。

海涛拥出烂银盘，千里婵娟共今夕。

主人邻客登东山，踏碎寒光看秋液。

星河倒景浸空明，露华溥玉夜气清。

冯夷激水水欲立，海若辟易天吴惊。

孤舟卷帆泊烟屿，古木撼壑生秋声。

恁高人在金鳌背，间看潮生烟渚外。

老龙翻海云气寒，长鲸卷雪浪花碎，

茫茫万顷沧浪中，屹立孤峰锁苍翠。

山巅扫石罗樽罍，宾主传杯不放杯。

骚客掀髯赋诗去，山童踏月携琴来。

剧谈浩饮不知醉，仰天大笑欢颜开。

倒著接罗欲起舞，乾坤清气入肺腑。

天边风月空四时，眼底江山自千古。

谢安蹑屐游东山，袁宏登舟宴牛渚。

庾亮南楼今在不，坡仙赤壁知何许。

满眼往事转头空，千年人物俱尘土。

人生光影若湍流，霜痕易点双鬓秋。

胸中勿着尘俗事，眉间休锁名利愁。

我辈适意在行乐，古人所以秉烛游。

月山追忆旧游地，尽写风烟入缣素。

我来见画如见景，想像高唐犹可赋。

诸君后会应可期，云萍合散今何之。

安得扁舟澉川去，日与杖履相追随。

登山把酒醉明月，共看此画歌此诗。

黄庚

黄庚　题李蓝溪梅花吟卷

孤芳不与众芳同，肯媚东君事冶容。

寒苦一生苏武雪，清高千古伯夷风。

琼瑶照树偏宜晚，铁石盘根却耐冬。

几度看花立霜晓，断肠都有角声中。

黄庚

黄庚　题梅花诗卷后

月香水影句清奇，除却逋仙更有谁。

吟骨春风吹不落，此翁已后绝无诗。

黄庚

黄庚　题明皇按乐图

五凤楼前沸管弦，春宵花暖月娟娟。

纤腰舞到霓裳曲，惊起豬龙地上眠。

黄庚

黄庚　题墨竹画扇

淇澳分清入素纨，一梢潇洒胜千竿。

此君不受人间暑，叶叶生风夏亦寒。

黄庚

黄庚　题漂母饭信图

国士无双未肯臣，汉皇眼力欠精神。

筑坛直待追亡后，不及溪边一妇人。

黄庚

黄庚　题三月梅花卷

纷纷姚魏家，颜色竞妩媚。

人方眩春华，乐皇出古意。

素花饰鼎实。缟袂立苍翠。

犹如喧啾中，孤凤忽呈端。

岿然山林尊，坐使从芳愧。

黄庚

黄庚　题四畅图

四畅图中四散人，藤床对坐遣闲情。

搔头真有爬梳态，搐鼻应无喷嚏声。

扪虱未能谈世事，捻髭元不为科名。

一时快意皆真乐，谁把丹青写得成。

黄庚

黄庚　题吴实齐北山别业

北山佳景胜南山，乘兴登临眼界宽。

樵斧伐云春谷暗，渔榔敲月夜溪寒。

一区池占林泉胜，四面天开图画看。

竹屋数间尘不到，主人日日凭阑干。

黄庚

黄庚　题严子陵

故子虽即位，自不愿为官。

天下事已定，山中人可闲。

一丝江月色，千古客星寒。

捷径终南士，闻风定报然。

黄庚

黄庚　题义上人清虚阁

偶来成一宿，便觉与禅通。

看塔月影尽，卷帘秋色空。

因知释氏学，亦有晋人风。

吟到忘言处，悠然此意同。

黄庚

黄庚　田家

流水小桥江路景，疏篱矮屋野人家。

田园空阔无桃李，一段春光属菜花。

黄庚

黄庚　听琴

一曲猗兰按玉徽，高山流水少知。

纷纷耳听非心听，安得人间有子期。

黄庚

黄庚　听雪

扑簌敲窗纸，寒齐剡水滨。

六花初落夜，孤枕未眠人。

耳静声逾细。心清趣自真。

爱梅情更苦，恐压一枝春。

黄庚

黄庚　听雨

老来已觉此身闲，近日唐诗亦懒看。

半榻白云眠听雨，一窗帘影隔春寒。

黄庚

黄庚　通玄观

云气深深护石坛，红尘飞不到阑干。

清阴满地无人迹，一径松风鹤梦寒。

黄庚

黄庚　挽任宅云

方拟荣除上玉堂，玉楼有召返仙乡。

才过贾谊同年少，齿长颜回一岁亡。

师友交情从此绝，死生异路实堪伤。

云边宅在人何在，肠断西风泪几行。

黄庚

黄庚　挽卫山斋

楹梦惊残忽告终，儒林多士失宗工。

云间便觉无清气，江上谁能继古风。

蕙帐夜阑孤鹤怨，茅斋人去九山空。

我来岂为私情哭，痛哭君亡吾道穷。

黄庚

黄庚　挽卫山斋

武公后裔有仍孙，德望才名世所尊。

拟向山中专注易，忽传地下趣修文。

月楼不复赓诗句，春阁犹思共酒樽。

痛恨死生千古隔，西风吹泪湿秋云。

黄庚

黄庚　晚窗即事

一枕纱窗下，池塘草梦残。

炷云金鸭暖，滴露玉蜍寒。

晋帖从头写，唐诗著眼看。

晚来吟思倦，和月凭阑干。

黄庚

黄庚　晚春

老来无复事狂游，倚杖看花动客愁。

病骨却寒春不管，柳棉风裹木棉裘。

黄庚

黄庚　晚春即事

园林芳事歇，风雨暗荒城。

转眼青春过，临头白发生。

啼鹃亡国恨，归鹤故乡情。

三径多荒草，东还计未成。

黄庚

黄庚　王荆公庙

遗像巍然占古祠，区区土偶亦冠緌。

无言似想青苗策，面目犹如执拗时。







卷130

黄庚

黄庚　王可交升仙台四首

人去台犹在，飞升事可嘉。

神仙多变幻，尘世总虚花。

练气颜难老，劳心鬓易华。

千年留古迹，题咏属诗家。

黄庚

黄庚　王可交升仙台四首

异人锺秀气，草木亦精神。

见说为渔父，谁知悟道真。

仙家多胜景，世路有迷津。

安得骑黄鹤，相随入昊闵。

黄庚

黄庚　王可交升仙台四首

仙翁不可见，惟有一空亭。

地冷春留雪，林深书见星。

松篁团秀色，兰蕙吐幽馨。

立尽斜阳影，闲看鹤刷翎。

黄庚

黄庚　王可交升仙台四首

我来闲吊古，触景觉凄凉。

踏石云侵履，个萝露湿裳。

森森林不茂，馥馥野花香。

寺近寻僧话，谈禅坐竹床。

黄庚

黄庚　王琴所话别

羁怀不可述，赖有古琴知。

客舍相逄日，江枫正落时。

夕阳村店酒，秋色野桥诗。

别去吴江上，悠悠动远思。

黄庚

黄庚　王修竹馆舍即事

池馆翠深处，宽间称客居。

未仙犹阆苑，不梦亦华胥。

竹净堪居鹤，荷香欲醉鱼。

心清无个事，长日一编书。

黄庚

黄庚　王修竹约观打鱼分韵得圆字

隔岸呼渔伴，轻篙破晓烟。

鸣榔舟叶聚，撒网浪花圆。

馋鹭窥高树，惊鳞过别川。

洋洋聊付物，生意自无边。

黄庚

黄庚　王直翁相过

芒鞋朝踏雨，来自赤城山。

久别翻生面，相看各老颜。

开樽茅屋裹，煮茗竹林间。

此去须荣遇，宁愁计路难。

黄庚

黄庚　闻鹤

寒然初上海云收，何处仙禽过瘐楼。

清夜照人千里月，碧天警露一声秋。

玉笙缥缈缑山去，羽袂蹁跹赤壁游。

回首女墙旧时事，千年华表动新愁。

黄庚

黄庚　闻角

谁送寒声入梦中，遥知人在戍楼东。

明朝梅岭花飞雪，未必都因昨夜风。

黄庚

黄庚　闻角

谯角咿鸣到枕边，边情似向曲中传。

梅花三弄月将晚，榆塞一声霜满天。

织锦佳人应有恨，枕戈老将想无眠。

争如二月春风市，卖酒楼头听管弦。

黄庚

黄庚　问菊

山冈独立对秋光，一袖西风两屐霜。

笑倚东篱问寒菊，自渊明后几番香。

黄庚

黄庚　西湖行春

画船无复沸笙歌，湖水年年自碧波。

回首苏公堤上柳，绿阴不似旧时多。

黄庚

黄庚　西山韩太师坟

古墓年深草树荒，石人石马卧斜阳。

争如湖上逋仙冢，诗骨埋云万古香。

黄庚

黄庚　西屿即事

松阴迷草径，缓步曳吟筇。

秋鹤有仙意，寒花无冶容。

渔洲烟浦笛，僧寺夕阳钟。

回首来时路，白云深几重。

黄庚

黄庚　西州即事

一雨洗空碧，江城独倚楼。

山吞残日没，水挟断云流。

灯影深村夜，钟声古寺秋。

西州旧游地，十载此淹留。

黄庚

黄庚　析柳

阳关一曲灞桥春，垂绿阴中别恨新。

漫折青丝千万缕，多应绊不住行人。

黄庚

黄庚　夏日陪王君玉汎舟鉴湖

波光万顷接天光，画舫归来载夕阳。

一棹湖心天不暑，万荷风裹满身香。

黄庚

黄庚　夏夜小酌

小酌酬清兴，恁阑看日移。

分茶醒醉客，添灯了残棋。

萤影明桐井，蛙声出草池。

荒城江漏远，试问夜何其。

黄庚

黄庚　仙姑对奕图

碧玉花冠素锦裳，对拈棋子费思量。

终年不下神仙着，想是蓬莱日月长。

黄庚

黄庚　项羽台

失计鸿门根未消，一生霸业亦徒劳。

当时漫筑台千尺，争似歌风地步高。

黄庚

黄庚　小村

小小荆扉傍水开，竹桥分路入苍苔。

呼童扫去阶前叶，恐有诗人踏月来。

黄庚

黄庚　小酌

小酌园林酒半醺，落红影裹惜余春。

插花归去蜂随帽，傍柳行来鸥避人。

白发尚为千里客，黄金难铸百年身。

何时归赋沧浪水，浣我征衣万斛尘。

黄庚

黄庚　谢章平远惠笔

管城二子样尖新，分惠山房胜馈金。

淮兔拔毛夸匠巧，鲁鱼正字见功深。

抄书未得纤毫力，握管难忘一寸心。

挥翰玉堂无梦到，雅宜茅屋写清吟。

黄庚

黄庚　谢总讲师惠桂花

广寒世界仙家种，金粟如来佛国花。

多谢高人分惠我，一枝和月到山家。

黄庚

黄庚　新昌大石佛

倚天岩石费雕镌，佛相分明在眼前。

莫与嘉州争大小，法身充满本无边。

黄庚

黄庚　新雁

来宾何太早，嘹呖过南楼。

数点乍离塞。一声初报秋。

行行惊客眼，字字写乡愁。

仗节人何在，帛书能寄不。

黄庚

黄庚　修竹馆舍

乳燕衔泥春书长，枕书无梦到高唐。

桃花红雨梨花雪，相逐东风过粉墙。

黄庚

黄庚　修竹宴客东园

二月春光泼眼深，携樽宴客小亭东。

酒当半醉半醒处，春在轻寒轻暖中。

拂槛柳添吟鬓绿，压阑花妒舞衣红。

晚来听唱梁州曲，声绕吴姬扇底风。

黄庚

黄庚　修竹宴客广寒游亭分韵得香字

银桥疑驾海天长，金粟离离照玉觞。

影浸山河琼殿冷，舞分风露羽衣香。

亦知广莫元无野，却笑温柔别有乡。

间折一枝惊昨梦，素娥邻我授玄霜。

黄庚

黄庚　修竹有楼名与造物游对秦望山五云门

秦望诸山隐几看，仙居缥缈五云端。

天高地迥三千界，月白风清十二阑。

沧海气侵珠佩湿，明河影逼玉箫寒。

超然身鸿过蒙上，何必蓬莱跨紫鸾。

黄庚

黄庚　雪

片片随风整复斜，飘来老鬓觉添华。

江山不夜月千里，天地无私玉万象。

远岸未春飞柳絮，前村破晓压梅花。

羔羊金帐应粗俗，自掬水泉煮石茶。

黄庚

黄庚　雪居为安上人赋

云压西湖水欲冰，雪封楼阁玉棱层。

夜来门外深三尺，应有齐腰独立僧。

黄庚

黄庚　盐

同絺入贡载遗经，分赐群臣羡水晶，

涧下作醎从海产，熬波出素似天成。

享神洁白惟形似，富贵珍奇以宝名，

此物可方为相事，他时商鼎用调羹。

黄庚

黄庚　燕子楼

繁华随逝水，日暮高楼空。

哀哀徐陵妾，事主不及终。

空房辍膏沐，明妆为准容。

春风燕子来，秋风燕子去。

去来影带双，孤鸾抱憔悴。

回首醉娇时，百花不敢媚。

黄庚

黄庚　炀帝行宫

彩凤楼前汴水流，君王不复锦帆游。

长堤旧日青青柳，曾带春风指御舟。

黄庚

黄庚　夜窗

香篆烟销夜已阑，砚池冰结漏声寒。

梅花悬影书窗上，应待诗人带月看。

黄庚

黄庚　夜影

一池晴浸藕花月，午夜凉生菰叶风。

风月无边诗兴动，品题收拾锦囊中。

黄庚

黄庚　夜坐

醉月飞觞兴未阑，蓬壶影裹漏声残。

碧浮金鼎香脂暖，红闪银台烛泪乾。

艳曲喜听催折近，狂歌自觉入腔难。

赏心乐事输年少，一点间愁了不干。

黄庚

黄庚　夜坐

香篆烟销夜气清，篝灯开卷遣间情。

半窗月落梅无影，三径风来竹有声。

乐道何须图富贵，读书元不为功名。

白云满榻便高卧，欹枕诗成梦不成。

黄庚

黄庚　夜坐

世事等轻云，蘧庐寄此身。

青灯少年梦，白发异乡人。

按剑惊山鬼，吞丹养谷神。

黄庭重读罢，吾得葆吾真。

黄庚

黄庚　夜坐次林海山韵

人倚幽窗夜未阑，竹炉灰冷篆烟残。

一天露气星辰湿，万壑风声草木寒。

老去客怀多感慨，年来世事转艰难。

何时归隐孤山下，明月梅花约共看。

黄庚

黄庚　夜坐读书

寂寞寒窗下，观书胜苦吟。

青灯风雪夜，黄卷圣贤心。

吾道关兴废，斯文几古今。

凤兮胡不至，三叹泪沾襟。

黄庚

黄庚　夜坐即事

对景坐清夜，萧然鬓已华。

诗悭难就稿，灯暗不成花。

易醉愁边酒，频归梦裹家。

何时锄旧圃，学种邵平瓜。

黄庚

黄庚　夜坐即事

霜气侵窗冷客毡，青要白发老堪邻。

光阴明日又明日，世事一年难一年。

眼底江山元似旧，胸中风月本无边。

道人不作阳台梦，纸帐梅花伴独眠。

黄庚

黄庚　夜坐即事呈修竹监簿

一室冷於冰，秋高夜气清。

月窗搀灯影，风叶乱琴声。

寡慾知身健，安贫觉累轻。

吟边闲倚竹，谁识此时情。

黄庚

黄庚　一春

新缘园林雨过时，黄鹂无语恨春归。

杨花怕逐东风去，搭住阑干不肯飞。

黄庚

黄庚　一春

花心醉日蝶先觉，柳眼窥春莺未知。

景物繁华易凋谢，一春消得几番诗。

黄庚

黄庚　依绿亭

数椽潇洒瞰清漪，荡漾烟霏欲湿衣。

阑角寒光摇翡翠，檐牙倒影浸琉璃。

荷边鼓瑟游鱼听，柳外敲棋睡鹭飞。

洗尺红尘青眼客，临流何惜赋新诗。

黄庚

黄庚　吟边

落尽茶蘼燕未归，小园寂寂掩柴扉。

吟边正苦无诗料，风递杨花扑客衣。

黄庚

黄庚　隐居

编茅卜隐读书林，门掩苍苔一径深。

当户晓山长识面，临窗夜月独知心。

花围锦绣翻红影，竹列琅玕舞翠阴。

别是一般清富贵，何须满坞积黄金。

黄庚

黄庚　萤火

化形腐草暗生光，数点随风过野塘。

窗下久无人夜读，此身不入照书囊。

黄庚

黄庚　幽居

幽居少尘事，赢得一身闲。

竹屋无人到，柴门尽日关。

斜阳明晚浦，落叶瘦秋山。

隔水双飞鹭，忘机自往还。

黄庚

黄庚　幽居

结屋依山住，幽窗与静宜。

藤花上疏竹，苔石卧荒篱。

挈榼童沽酒，敲门客送计。

老惭生计拙，役役又何为。

黄庚

黄庚　游东庵

庵连兜率寺，三径竹边开。

林密暑不到，窗虚月自业。

暮山啼鸟静，云树啸猿哀。

拂拭残碑字，年深半缘苔。

黄庚

黄庚　游虎丘山寺

沧生偷得片时间，古寺寻僧借景看。

楼阁倚云山气湿，辘轳卷水涧声寒。

地埋吴剑痕犹在，碑刻唐诗字未漫。

寄榻禅房不知晓，起来松日已三竿。

黄庚

黄庚　游西湖次毛玉田韵

触目钱塘昨梦非，行春载酒忆当时。

花间不辗香轮入，柳外空鞭骏马飞。

落日荒山和靖墓，断云流水子胥祠。

忘情鸥鹭间於我，应笑江湖客未归。

黄庚

黄庚　游谢仙岩飞霞观岩下李参政墓

鬼工凿山骨，何年驱六丁。

飞霞边石洞，缥缈开珠庭。

永怀谢仙伯，坐断山水城。

我来事幽雅，登临委客情。

松风驱溽暑，自觉毛骨清。

猿鹤亦仙意，人生空营营。

石麟卧荒草，问是谁家茔。

野老对我言，其人昔公卿。

金玉埋黄坏，送日冠盖倾。

兴衰变百年，所重非修名。

乃知钟鼎贵，不如芝薇馨。

所以世外人，返老还孩婴。

倚杖空叹息，洞口云冥冥。

黄庚

黄庚　有感

自叹文章不遇时，平生壮志与心违。

十年湖海无家住，千里乡关有梦归。

残夜月寒灯晕淡，高秋天阔雁声微。

伤今思古愁无奈，老泪斑斑湿客衣。

黄庚

黄庚　俞景仁教论相过

江云舒卷弄阴晴，新绿园林似染成。

花怯晓风寒蝶梦，柳愁春雨湿莺声。

栖迟茅屋无尘事，深闭柴门远俗情。

佳客相过慰岑寂，酒边闲把近诗评。

黄庚

黄庚　渔舍观海寄修竹

寒云漠漠护墙阴，潇洒梅枝出竹林。

影落荒矶和雪钓，香浮老瓦带春斟。

几恁水驿传芳信，祗许沙鸥识素心。

回首孤山千树远，扁舟乘兴梦中寻。

黄庚

黄庚　渔隐为周仲明赋

一笠戴春雨，扁舟寄此情。

世间尘网密，江上钓丝轻，

不羡鱼暇利，惟寻鸥鹭盟。

狂奴台下水，犹作汉时清。

黄庚

黄庚　雨过

雨过山头云气湿，潮生渡口岸痕深。

一声短笛斜阳外，知有渔舟泊柳阴。

黄庚

黄庚　禹庙送春

鼓歌满湖滨，倾城出送春。

波光明画艇，山色醉游人。

禹穴灵何在，梅梁迹已陈，

我来间吊古，回首一沾巾。

黄庚

黄庚　禹庙行春

大禹祠前柳色新，骈阗车马斗行春。

登临都道江山好，话到平成能几人。

黄庚

黄庚　玉绣球花

花神巧学传膏样，不属针一属化工。

疑是环瑶初琢就，一团香雪滚春风。

黄庚

黄庚　寓舍古木无叶

桃李门墙万柳青，诗人茅屋独凄清。

檐前古木无春叶，可怪乐风亦世情。

黄庚

黄庚　寓舍即事

矮屋编茅槿缚篱，诗人住处恰相宜。

万间突兀梦不到，一室凄清心自知。

窗下无灯童睡早，林间有月鹤归迟。

八荒便作庭除看，南北东西任所之。

黄庚

黄庚　鸳鸯梅

孤花忽妩媚，并蒂占春阳。

自有双成意。全胜姑射妆。

月溪同浴影，雪树共栖香。

玉笛频吹处，交飞落野塘。

黄庚

黄庚　元日

睡眼朦胧撑不开，鸡声唱晓梦惊回。

竹炉尚有残冬火。柏酒初斟新岁杯。

身世百年如梦幻，功名两字已心灰。

门无贺客清闲甚，自汲寒泉浸古梅。

黄庚

黄庚　约王琴外不来舟中偶成

清飚卷炎埃，碧水出秋素。

迢迢见山亭，回首隔烟雾。

酒帘扬渔村，笳鼓响军戍。

倚蓬问舟人，云是三江路。

篱落鸡欲栖，野水牛已渡。

钓翁炊荻烟。稚子收渔具。

抱琴人不来，残阳在高树。

黄庚

黄庚　月出书馆

出色青边屋，幽深称隐居。

瓶梅香笔砚，窗雪冷琴书。

壁有先贤像，门无俗客车。

代耕惟舌在，何必耦长沮。

黄庚

黄庚　月夜次修竹韵

行李担书一鹤随，莲香帘幕政声驰。

山川太史九州记，桑稼豳风七月诗。

如晦箕裘传相种，少陵衣钵付孙枝。

谋身儒术谁云拙，尧舜君民正此时。

黄庚

黄庚　月夜登楼

玉宇澄清暮霭收，吟边怕倚仲宣楼。

寒蟾千里夜如书，新雁一声天欲秋。

湖海谁青豪杰眼，风霜易白少年头。

更残忽听荒城角，吹老梅花总是愁。

黄庚

黄庚　云间有怀

风流怀二陋，才名动三吴。

荒冢今何许，千载空烟芜。

当时逞文笔，万象争先驱。

有如明月璧，美价倾鸿都。

古运有翻覆，韫厁空良图。

惜哉去就轻，丧此千金躯。

人生各有死，百年同须臾。

独遗文字芳，乃与天壤俱。

凄凄九山塞，冉冉谷水枯。

白鹤久已寂，黄犬不复呼。

斯人今已矣，吊古空嗟吁。

黄庚

黄庚　杂咏

柳嫌暮雨莺声涩，花怯东风蝶梦寒。

偶忆故园春色好，他乡花柳带愁看。

黄庚

黄庚　杂咏

人非陶令空看菊，诗不林逋漫咏梅。

晋宋后来爱花者，输他高节与高才。

黄庚

黄庚　杂咏

天外斜阳犹在树，林间宿鸟已归巢。

黄昏莫把柴门掩，恐有诗人带月敲。

黄庚

黄庚　杂咏

稚柳已回春暖意，残梅犹结岁寒心。

百年身世诗中老，好景难消几度吟。

黄庚

黄庚　杂咏

新绿园林微雨后，落红庭院夕阳时。

一声杜宇催春去，贪睡棠妃未必知。

黄庚

黄庚　杂咏

持螯已饱团脐蟹，砟脍犹思巨口鲈。

风物秋来多感慨，天寒酒醒客心孤。

黄庚

黄庚　杂咏

囊底诗成无卖处，床头金尽已多时。

元龙豪气依然在，惯守清贫岂足悲。

黄庚

黄庚　杂咏

人无气节何足道，腹有诗书自不同。

实学真才谁具眼，江湖难遇杜司空。

黄庚

黄庚　杂咏

地多种竹堪容鹤，池不栽莲恐碍鱼。

小径荒苔人不到，闭门间学换鹅书。

黄庚

黄庚　赠大禅寺昿上人

佛屋参差傍水涯，天然富贵属僧家。

油幢碧立当轩竹，步障红围绕槛花。

隐隐磬声春书永，停停塔影夕阳斜。

白头道者留连客，自汲山泉煮石茶。

黄庚

黄庚　赠葛秋岩时寓能仁兰若

兰若分清隐，秋窗饱看山。

风霜双鬓老，天地一身间。

拄杖穿云去，吟囊贮月还。

诗成谁与语，时访竹林间。

黄庚

黄庚　赠皎上人

破衲和云著，何时下赤城。

高年头未白，得道骨全青。

诗思秋空阔，禅心夜月明。

何当捐世事，来结远公盟。

黄庚

黄庚　赠了上人抄化

破衲卷秋云，入山深更深。

近闻营梵刹，应不累禅心。

寒瀑泻苍壁，晚花生古林。

遥思明月夜，谁听颖师琴。

黄庚

黄庚　赠上人

懒听人是与人非，有耳如聋未是痴。

不采当时临济喝，威王前事已先知。

黄庚

黄庚　赠谈命姚月壶

胸中消息千年历，舌底穷通一世人。

试把五行推测看，广文官冷几时春。

黄庚

黄庚　赠通玄观道士竹乡

通玄道士苦修行，坐见桑田几变更。

云屋苔封烧药灶，风林花落煮茶铛。

休粮剩有青松啖，却老应无白发生。

月满竹乡乘鹤去，欲邀子晋学吹笙。

黄庚

黄庚　赠王琴所

一曲丝桐余古意，百篇风月寄闲情。

君诗即是琴中操，底用离鸾别鹤声。

黄庚

黄庚　赠医者花道人

藜杖横肩过竹扉，半挑药笼半挑诗。

笑予盘礴山云裹，泉石膏盲作历医。

黄庚

黄庚　赠易数周仁山

河洛图书排纸上，乾坤爻象只胸中。

烦君细算乘除数，吾道何时可变通。

黄庚

黄庚　照瑞宫月夜

飞仙挟我上瑶坛，古桂香中夜倚阑。

铁笛一声吹月落，满身风露不知寒。

黄庚

黄庚　枕边瓶桂

岩桂花开风露天，一枝折向枕屏边。

清香重透诗佩服，半榻眠秋梦亦仙。

黄庚

黄庚　枕易

古鼎烟销倦点朱，翛然高卧夜寒初。

四檐寂寂半床梦，两鬓萧萧一卷书。

日月冥心知代谢，阴阳回首验盈虚。

起来万象皆吾有，收拾乾坤有草庐。

黄庚

黄庚　至后

道人坐茅宇，独抱无弦琴。

对此景物变，夕云散还阴。

雨气一帘润，云意千山深。

新阳畅微暄，疏花点孤林。

芳时坐消歇，孰同岁寒心。

孤梅发清夜，庭树惊栖禽。

黄庚

黄庚　中秋对月

十分蟾影照人间，一片山河古影寒。

惆怅年年今夜月，人生能得几回看。

黄庚

黄庚　种松

去年种松树，未有蒿与蓬。

今年松渐长，埋没蓬蒿中。

老髯何苍葵，岁华不改容。

回视蒿与蓬，零落悲秋风。

黄庚

黄庚　舟次樗蒱庙

短棹冲寒过浦东，扁舟一叶载诗翁。

断烟流水残云外，古木荒祠夕照中。

吟罢小楼何处笛，酒醒孤枕半江风。

潮生潮落朝还暮，堪叹人生自转蓬。

黄庚

黄庚　舟次九山

水云尽处列奇峰，螺髻参差杳霭中。

江岸维舟看不了，烟岚分碧入疏蓬。

黄庚

黄庚　舟行送王琴所之澉州

晨星寥落曙光浮，柳岸风轻送客舟。

万点远山重叠根，一江流水浅深愁。

淡烟茅店家家晓，白露枫林处处秋。

独倚蓬窗还自笑，此身漂泊愧沙鸥。

黄庚

黄庚　竹林夏日

不受炎光玉万竿，仙林便作晋林看。

此君长带冰霜气，醉卧绿阴诗梦寒。

黄庚

黄庚　竹杖

一枝苍节瘦，恰称地行仙。

不但挑诗卷，尤堪挂酒钱。

看梅敲雪落，引鹤卓苔穿。

莫近葛陂水，化龙飞上天。

黄庚

黄庚　子胥庙

伍相祠前云气昏，奔吴心事与谁论。

怒涛夜半翻江月，疑是忠臣一片魂。

黄庚

黄庚　总讲师涅磐台

莫将生死视如来，要看莲花火裹开。

勘到灰飞烟灭处，涅磐不是涅磐台。

黄庚

黄庚　醉时歌

茫茫古堪舆，何日分九州。

封域如许人，仅能着我胸中愁。

浇愁须是如渑酒，曲波酿尽银河流。

贮以倒海千顷黄金罍，酌以倾江万斛玻璃舟。

天为青罗幕，月为白玉钩。

月边天孙织云锦，制成五色蒙茸裘。

披裘把酒踏月窟，长揖北斗相劝酬。

一饮一千古，一醉三千秋。

高卧五城十二楼，刚风冽冽吹酒醒，

起来披发骑赤虬。大呼洪崖折浮丘，

飞上昆仑山顶头。下视尘寰一培塿，

挥斥八极逍遥游。

黄公度

黄公度　奥村晚望

山逐寒云断，天随暮霭低。

稻畦迷上下，樵径自东西。

故国存书剑，他乡尚鼓鼙。

涓埃期补报，未敢卜幽栖。

黄公度

黄公度　白沙夜闻滩声

错认松负万壑传，又如急雨碎池莲。

青灯孤馆元无寐，况复溪声到枕边。

黄公度

黄公度　悲秋

万里西风入晚扉，高斋怅望独移时。

迢迢别浦帆双去，漠漠平芜天四垂。

雨意欲晴山鸟乐，寒声初到井梧知。

丈夫感慨关时事，不学楚人儿女悲。

黄公度

黄公度　别陈景明二首

董晁大策无今古，曾据龙头拜未央。

天府带颁腰觉重，露门茗赐齿馀香。

麻词一扫千言就，玉节三持万里强。

自是中朝人第一，更将威信憺要荒。

黄公度

黄公度　别陈景明二首

冕旒目送出延英，鼓吹江喧引去程。

三夏日迟心自急，百年恩重命还轻。

贾胡久矣传诗句，蛮长依然识姓名。

丹鼎刀圭应有在，愿随鸡犬上蓬瀛。

黄公度

黄公度　别方良翰

海上曾闻属国归，归来依旧壮心违。

风尘万里长为客，管库三年不救饥。

尊酒欲谋良夜醉，庭花故就别时飞。

看君好刷冲天翼，莫遣江城过雁稀。

黄公度

黄公度　别吕守三首

家世唐萧瑀，风流晋谢安。

胸中畜邱壑，笔下富波澜。

耆旧讴歌惜，宾僚礼数宽。

龚黄初报政，飞诏忽江干。

黄公度

黄公度　别吕守三首

自此调元去，人今卧辙同。

棠阴闽岭外，星传浙江东。

四月黄梅雨，千山荔子风。

离亭独归处，回首意无穷。

黄公度

黄公度　别吕守三首

涉猎愧醇儒，南州入幕初。

力疲三尺法，尘满一床书。

不有刘宽恕，何堪阮籍疏。

才微甘冗长，感激辱吹嘘。

黄公度

黄公度　不见

碧湘幽梦秋帷冷，玉滴宵壶声耿耿。

平生不作等闲愁，风月故人长引领。

青楼花开欢正新，当时握手欲留春。

楼空花落春竟去，惟有纱窗锁暗尘。

风流回首年华晚，愁与宫眉添宛转。

不堪翠袖裛残香，六曲屏山为谁展。

黄公度

黄公度　唱和盈轴而燕集未期小诗请广文兄为遨头

烦君管领东君手，收拾风光尊俎中。

与作遨头共春燕，何须拥鼻学秋虫。

谁怜老子兴不浅，自笑穷人诗转工。

趁取身闲酒价贱，明年此日又西东。

黄公度

黄公度　陈晋江以壬戌四月上浣宴同僚于二公亭

百年遗址俯郊坰，十里苍波带古亭。

隔岸楼台春去远，满湖烟雨酒微醒。

苔碑缺落庭松老，野鸟去来汀草青。

风物不殊天竺路，扁舟仿佛旧曾经。

黄公度

黄公度　初秋夜坐

纳凉北窗下，景象有馀清。

林暝惟萤影，庭幽但竹声。

语阑惊坐久，露重觉衣轻。

不寐饶诗思，徘徊参斗横。

黄公度

黄公度　除夜

暮景流年速，寒灯照夜长。

艰危仍薄宦，时序更他乡。

雪暗吴宫下，春归越峤傍。

明朝对佳节，无处觅椒觞。

黄公度

黄公度　春日怀王庆长

夜雨才沾地，朝晖已照墙。

润畦舒菜甲，暖树拆茶枪。

胡虏潜沙碛，关河息战场。

王孙缘底事，萍迹久他乡。

黄公度

黄公度　春日书怀

才薄难任家国忧，年衰未免稻粱谋。

权门虽好羞摇尾，世路多猜敢转喉。

是处溪山可藏拙，何人庭院许寻幽。

便须火急营春事，九十韵光一半休。

黄公度

黄公度　春日宴共乐台

画栋朱甍插紫清，连山带水自纡萦。

闾阎高下鱼鳞比，田亩纵横基局平。

花发鸟啼春耐事，夜阑客散月多情。

寸阴自古千金重，一笑人间万虑轻。

黄公度

黄公度　春思

红入西园早，青归平野多。

日长花欲睡，风软幕微波。

万户茅柴酒，一声歡乃歌。

天涯春漫好，无奈客愁何。

黄公度

黄公度　春雨中会西山佛迹

自喜平生山水心，公馀犹及此登临。

云埋古寺钟声远，花落空村烟雨深。

是处芳尊追胜概，几人寒勒度疏林。

都无春色一分在，况有尘寰万虑侵。

黄公度

黄公度　慈竹

慈竹阴初合，新梢翠欲流。

晚摇千尺影，冷撼一堂秋。

笋迸苔痕拆，叶蒙山色幽。

凤凰栖息稳，端为此君留。

黄公度

黄公度　次方咨谋韵贺郑宋英弄璋

渥洼产龙种，筦簟兆熊禧。

木星光芒舒紫焰，玉出昆山珠出隋。

徐卿忧何有，于门高可期。

啼声已识是英物，成立行看少壮时。

瓦盆盛酒醺四座，我独不许陪宗支。

眼穿难望葱牙镪，吻燥不沾荷叶卮。

涓滴於人甘分绝，枯肠强索祝儿诗。

祝儿效张良，熟读韬钤为帝师。

祝儿效陈平，磊落胸中吐六奇。

天骄捧首遁漠北，岂容郊垒尚累累。

黄公度

黄公度　次李元泰见赠韵

未遣枯桐逐灶煤，君今收拾到微才。

东山谢傅为时起，前度刘郎何处来。

自喜馀年瞻日表，恐无奇策上云台。

尊前不用悲流落，怀抱相逢且好开。

黄公度

黄公度　次师白弟元日韵

且看时事惬心期，莫为流年作许悲。

足慰羁愁缘雁序，恐无奇策对龙墀。

梅妆已觉香全减，柳线相将绿四垂。

腊雪渐消春又到，人间底事不潜移。

黄公度

黄公度　次云见过留宿有诗因赓其韵二首

茅舍嚣尘外，青灯笑语中。

相逢今夕歟，忽忆去年同。

瓶涩倾无绿，炉寒拨更红。

卧闻窗雨响，檐溜受斜风。

黄公度

黄公度　次云见过留宿有诗因赓其韵二首

惜别情无赖，狂吟意有馀。

琴尊闲院落，花柳暗村墟。

行乐真聊尔，论交莫后予。

裹粮山下约，来往未应疏。

黄公度

黄公度　次韵陈宜中携诗见防

朝来乾鹊啅檐牙，昨夜灯开送喜花。

好事宁期贵公子，携诗肯访野人家。

客愁到此逢寒食，薄宦羁人屡岁华。

载酒他年问奇字，故园归去老桑麻。

黄公度

黄公度　次韵弟师白至日及弄璋之什二首

时序乡心破，烟波眼力催。

城头乌信喜，海上雁书来。

一别壶山月，三看庾岭梅。

天涯椒桂酒，泪堕伯仁杯。

黄公度

黄公度　次韵弟师白至日及弄璋之什二首

未办谋生学计然，纷纷又落海西偏。

痴心政尔了官事，坐啸何能坐散仙。

霜雪半头明镜里，江湖归梦野鸥前。

入怀双鲤诗材健，醒眼三珠喜气全。

处处看云眠白日，时时举酒望青天。

想应留客煮汤饼，弱柳犀钱细细穿。

黄公度

黄公度　次韵林梅卿尚书新塘之什

翚翼东西势欲翔，高怀卜篵白云乡。

虾须半卷山排闼，属玉双飞水拍塘。

天上功名身未老，年来邱壑意何长。

万间广厦须公办，政恐徵书下建章。

黄公度

黄公度　次韵宋永兄白发

银鬓讵如许，金丹奈若何。

休垂髀肉涕，莫击唾壶歌。

世事奕棋局，人材在沚莪。

未须相料理，大器晚成多。

黄公度

黄公度　次韵宋永兄春日放言寄秉彝广文兄

君不见边孝先，才得午枕一觉眠。

便遭弟子嘲便便。又不见马季长，

横经高堂坐绛帐，背后女乐盈妖妍。

青春一去少者老，白发不分愚与贤。

试看刻苦要称天下士，何如落魄且作地行仙。

东风来习习，新月照娟娟。

若逢花解语，须用酒为年。

黄公度

黄公度　次韵宋永兄感旧五首

犹忆当年歌画空，乘欢直欲举千锺。

韶光半老不相识，乐事一生能几逢。

戏蝶狂蜂随意好，闲花蔓草向人浓。

当垆春色今何在，病酒相如卧蜀邛。

黄公度

黄公度　次韵宋永兄感旧五首

何用咄咄愁书空，何用鼎食鸣金钟。

流行坎止随所值，穮蓘不忧年不逢。

金钗困懒海棠睡，玉斝淋漓琥珀浓。

安能辛勤链石髓，苦学成周人姓邛。

黄公度

黄公度　次韵宋永兄感旧五首

龆齳谈经动圣聪，山川英气向来锺。

中书落笔万人绕，天陛赐袍千载逢。

利锁名缰身半老，酒徒诗社意偏浓。

莫欺犬子倦游久，得志犹能通筰邛。

黄公度

黄公度　次韵宋永兄感旧五首

待价君方藏尺璧，知音谁解听号钟。

渥洼天上非无种，伯乐人间那易逢。

墨绶解来三岁改，白云飞处寸心浓。

鸱翔鸾伏古如此，直道不容非孔邛。

黄公度

黄公度　次韵宋永兄感旧五首

三分春色二分空，莫待春归怨晓钟。

诗句逼人何太甚，酒徒知己信难逢。

百年夜永昼愁短，千树红疏绿渐浓。

尊俎班荆元不恶，试张云幕席苕邛。

黄公度

黄公度　次韵宋永兄伤时二首

举目江河异，伤心汉阙低。

未闻胡折北，谁复将征西。

志苦甘尝胆，身先愿执鼙。

时惟王事急，六月尚栖栖。

黄公度

黄公度　次韵宋永兄伤时二首

目断吴天远，魂飞楚塞低。

六龙巡漠北，万骑绕淮西。

寒月笼烟燧，霜风递晓鼙。

征夫蝴蝶梦，休傍故园栖。

黄公度

黄公度　次韵余子侯游石泵

竹杖椶鞋意自便，藓墙莎径色相鲜。

平畴涨麦云连海，绝壁蟠松盖倚天。

竟日虎岩延眺瞩，何时蟹井费攀缘。

归来幽独不成寝，山月侵廊钟韵圆。

黄公度

黄公度　大水二首

巨浸滔天后，遗黎复业初。

桑田皆变海，老稚半为鱼。

凿石开新道，行人问故庐。

客愁那对此，搔首重欷嘘。

黄公度

黄公度　大水二首

洚水应垂儆，高穹岂不仁。

发陈遵故事，执咎定何人。

岸落溪容改，山摧土色新。

伤心问耆旧，谁与吊斯民。

黄公度

黄公度　道间即事

花枝已尽莺将老，桑叶渐稀蚕欲眠。

半湿半晴梅雨道，乍寒乍暖麦秋天。

村垆沽酒谁能择，邮壁题诗尽偶然。

方寸怡怡无一事，粗裘粝食地行仙。

黄公度

黄公度　冬日道间

岁熟牛羊饱，村寒鸟兽呼。

霜馀山骨露，水落涧毛枯。

归艇收渔网，行人问酒垆。

微躯任南北，未觉旅怀孤。

黄公度

黄公度　对瓶花独酌

红红白白两铜瓶，软饱相看眼倍明。

脔肉自能知鼎味，底寻酒海与花城。

黄公度

黄公度　恩平灯夕忆上都旧游呈座客

千尺鳌山面紫宸，豪华曾见夹城春。

至今魂梦钧天奏，投老宦游穷海滨。

随分尊罍奉佳客，记时灯火照严闉。

年来大觉欢情减，聊与风光作主人。

黄公度

黄公度　返照

返照隐西山，烟村一水间。

路长人自急，林暮鸟知还。

枫巷秋常扫，蓬门夜不关。

风尘犹剧盗，岁月但催颜。

黄公度

黄公度　方次云伏枕久不入城独宿知稼堂有怀

吹笛清宵何处声，隔窗斜月听人行。

梦回案上青荧火，魂断城头长短更。

三伏故人怜卧病，百年薄宦任浮生。

春风尚忆茅堂话，相对哦诗天未明。

黄公度

黄公度　方斛石菖蒲

勺水回环含浅清，寸茎苍翠冠峥嵘。

扁舟浮玉山前过，想见江湖万里情。

黄公度

黄公度　方帅务德生朝三首

一气潜回万物春，星躔降昂岳生申。

钓台今古风流在，梅岭东西雨露均。

再拥朱辬专节制，久虚清禁待经纶。

衮衣莫讶公归晚，要使遐荒识凤麟。

黄公度

黄公度　方帅务德生朝三首

一别帝城今几秋，忧时不复为身谋。

枌榆故国三千里，桃李新阴四十州。

谈笑折冲无鼠辈，平生推毂尽清流。

急面整顿乾坤了，鸣玉槐庭要黑头。

黄公度

黄公度　方帅务德生朝三首

高门馀庆自绵绵，唾手功名不作难。

况是胸中绝畦町，更於笔下富波澜。

家传元老谋猷壮，人乐将军礼数宽。

香火祝公千百寿，姓名高并斗星寒。

黄公度

黄公度　凤凰夜坐联句

月黑前村笛，风清俯槛琴。

老苔虚殿闭，乔木故宫深。

宿鸟依丛树，疏钟出断林。

夜堂留暑湿，秋谷半晴阴。

事业惟欹枕，尘埃一散襟。

劳生倦奔走，远目寄登临。

割据当年事，英雄万古心。

青山空白骨，华屋漫黄金。

酒薄何劳醉，诗成不废吟。

艰危多感慨，时序苦侵寻。

黄公度

黄公度　奉别王宰先之

画角城头绕怨音，秋风握手别杯深。

三年故国相从地，万里青云欲别心。

醉罢林霜催菊花，梦回江月转棠阴。

预愁晓色离亭外，衰草撩人思不禁。

黄公度

黄公度　赴南恩道间和杨体南三首

再岁大江滨，了无功可程。

行行看绝塞，录录更专城。

不作安巢鸟，应惭出谷莺。

赖同草玄手，时抱一经横。

黄公度

黄公度　赴南恩道间和杨体南三首

身任东西南北居，心安到处即吾庐。

穷途俗眼休相薄，沮洳焉知无大鱼。

黄公度

黄公度　赴南恩道间和杨体南三首

白鸥应怪旧盟寒，斗粟低徊真强颜。

更度桑乾隔并土，不堪回首旧家山。

黄公度

黄公度　庚申元日

茧足度残腊，回头又一年。

文书疏病眼，事业付高眠。

盥栉从朝懒，衾绸觉夜便。

南聆竞春色，车马日喧阗。

黄公度

黄公度　庚午秋观进士入试

棘扉晓辟

袍趋，邹鲁虽微士所都。

三献有人怀楚璞，滥吹何事试齐竽。

要令庾语题虀臼，莫把元文覆酱瓿。

袖手傍观君勿怪，个中曾是老於菟。

黄公度

黄公度　官舍闲居

朝市竞纷华，山林甘寂寞。

要临

要临　其间各有趣，飞鸟冲天鱼纵壑。

我本麋鹿姿，误被簪绅缚。

男婚女嫁苦逼人，薄宦天涯失身落。

似吏非吏兮似隐非隐，谓强不强兮谓弱不弱。

五斗红腐可以疗饥，一室琴书可以自乐。

负暄扪虱度清昼，未觉岭南官况恶。

黄公度

黄公度　癸亥秋行县夜寓下生院倦甚慨然有归欤之兴戏用壁间韵以盟泉石

何须轮拥朱，不愿佩悬玉。

青山得去且归去，谋生待足何时足。

林间招提金碧开，门外过客谁能来。

桂花落尽无人问，古墙秋迳生青苔。

旧山泉石故应好，菟裘不营亦可老。

此身已与三径期，未分渊明迹如扫。

黄公度

黄公度　桂阳宰胡达信同年见赠三首次韵

场屋声名识子初，气吞杨孔况其馀。

十年流落犹州县，千里往来只简书。

卧雨餐风从鞅掌，昂霄耸壑正权舆。

割鸡久屈屠牛手，洗眼天涯看诏除。

黄公度

黄公度　桂阳宰胡达信同年见赠三首次韵

万事人人咨伯始，他年文采动词场。

轩墀喜色回天眄，鞍马青春照地光。

社燕宾鸿催日月，乔松翠竹饱风霜。

丈夫勋业莫嫌晚，良骥由来老更骧。

黄公度

黄公度　桂阳宰胡达信同年见赠三首次韵

谁能了了学痴儿，身世从教事事违。

百不如人甘鹢退，劫来此地看鸢飞。

低徊共受微官缚，早晚要须三径归。

赖有故人相慰荐，霏霏玉屑坐生辉。

黄公度

黄公度　过白衣庄

草树天边碧，溪流雨外浑。

仆夫经燕岫，筋力尽龙门。

斜日当幽径，轻风度晚村。

篵场茅屋底，约{上四下各}似东屯。

黄公度

黄公度　过使华亭悼七友

恶石乱峥嵘，胡为君此行。

功名成底事，舟楫误平生。

天远宁容问，滩流本自鸣。

林猿如会意，故作断肠声。

黄公度

黄公度　和蔡司法南安之什

一夜晴风吹晓霞，平明联辔踏飞花。

岚光且对圣贤酒，世事仅同蛮触蜗。

簿领迷人春易老，渔樵满地昼无哗。

登临未饱溪山兴，归路星星月照沙。

黄公度

黄公度　和超然翁韵二首

才微只合老荆扉，悮窃虚名及盛时。

藜杖端须为刘烛，匏竽聊复预齐吹。

亨衢腾踔非吾事，客路逢迎仰己知。

莫讶归程秋向晚，也应去鲁自迟迟。

黄公度

黄公度　和超然翁韵二首

西风回首故乡情，何日为园学邵平。

已办孤帆冲夕浪，可堪万壑更秋声。

折腰为米追时辈，当面输心愧老成。

饮罢归来未能寝，微吟拥鼻数寒更。

黄公度

黄公度　和陈应求春日见寄

满目繁春事，题诗寄所思。

轻寒欺酒力，宿雨褪花姿。

经世知无术，追欢要及时。

郊原剩晴景，莫负去年期。

黄公度

黄公度　和陈应求韵兼呈方次云

策蹇冲泥到野扉，故人相对破愁眉。

话因别久卒难尽，情逐杯深那更辞。

十里云山乖素约，一番桃李负幽期。

萧萧半夜空阶雨，乱滴枯肠百斛诗。

黄公度

黄公度　和方次云至日作

至日空相忆，何时复此来。

素书烦蜡炬，往事付寒杯。

梦破风惊竹，诗成雨绽梅。

江城低婺女，回首亦劳哉。

黄公度

黄公度　和龚实之闻虏人败盟

请缨未系单于颈，置火面然董卓脐。

列郡奔驰喧羽檄，圣朝哀痛下芝泥。

盟寒关陇无来使，春晚江淮有战鼙。

十载枕边忧国泪，不堪幽梦破晨鸡。

黄公度

黄公度　和李元泰艳歌

凉风惬人如故旧，客燕残蝉度清昼。

摇落三秋楚泽悲，相思一夜东阳瘦。

愁连黛入眉山重，犹忆去年和泪送。

鱼沉雁断消息稀，频来惟有清宵梦。

黄公度

黄公度　和南安余宰题翠阴亭致爽轩二首

溪光山色两幽深，更结新亭倚翠林。

老木参天烟漠漠，虚檐挂日影沉沉。

三年此地留乔舄，六月凉风飒楚襟。

趁取公馀急行乐，人生容易二毛侵。

黄公度

黄公度　和南安余宰题翠阴亭致爽轩二首

硕势揖孤峙，交柯藏伯劳。

日临公馆寂，人与此轩高。

对酒屡中圣，题诗应仆骚。

乔林思旧隐，咫尺听风号。

黄公度

黄公度　和泉上人

芒鞋踏遍万山松,得得归来丈室中。破祴一身在悬罄，

清谈对客似撞钟。名家要看惊人举，

觅句何须效我穷。春雨地炉分半坐，

便疑身住古禅丛。

黄公度

黄公度　和邵观复见赠

诗才千丈清且嵬，笔力万牛挽不回。

平生用心有根柢，乷角指南得天才。

江西波澜浩如海，一派流落天南垓。

久谓升堂胔已哜，可是持鼓门过雷。

诗能穷人岂其理，人穷乃工於诗尔。

不妨俗眼自青白，第恐獠音无正始。

挽首谁能兄孔方，高谈直欲妻法喜。

眼高未伏下孔杨，渠肯碌碌数馀子。

我无寸长班俊髦，狐裘之傍羞縜袍。

所得虚名真画饼，劫来穷海试铅刀。

书生习气扫未尽，画诺闭门思和陶。

锥处囊中颖立见，君欲逃名何可逃。

君家故侯青门东，人物於今有祖风。

落拓一官姑吏隐，敏捷千首追诗翁。

何者蹄涔留尺鲤，未办斗水活蛟龙。

丈夫功业不嫌晚，政恐夫君甘养蒙。

黄公度

黄公度　和使君劭农之什

交情自许胶投漆，宾主相辉璧与琨。

卖剑早书循吏传，种瓜时问故侯园。

百年耆旧须亲访，千里耕桑戴上恩。

一郡风流古来少，笔端珠玉富归轩。

黄公度

黄公度　和宋去华爱日楼之什

百里平畴一望间，绿芜尽处见青山。

孤云自在开仍合，白鸟群飞去复还。

竟日茶瓜留客坐，满床图史伴君闲。

携醪许我问奇字，剥啄何妨屡扣关。

黄公度

黄公度　和宋永四兄集句

时事干戈里，年光卷帙中。

有怀忧社稷，无力靖华戎。

世路日多梗。斋扉昼掩蓬。

悲歌抚长铗，爽飒气摩空。

黄公度

黄公度　和宋永兄爱日楼见寄八首

龆齳携书册，成名天上回。

如公希世者，自古几人哉。

山薮讵宜去，功名看鼎来。

人间无伯乐，相马失龙媒。

黄公度

黄公度　和宋永兄爱日楼见寄八首

画图展处千山雪，渔艇归时一笛风。

为爱东溟日色好，侧身楼外望壶公。

黄公度

黄公度　和宋永兄爱日楼见寄八首

陈楼高卧真佳士，陶径归来有古风。

只恐功名不相放，驱人须作黑头公。

黄公度

黄公度　和宋永兄爱日楼见寄八首

野意楼前满，秋声树杪回。

岁华行老矣，午梦思悠哉。

碌碌甘捐弃，时时幸往来。

不才诗有债，多病酒为媒。

黄公度

黄公度　和宋永兄爱日楼见寄八首

医手无三折，愁肠漫九回。

宦情聊复尔，世事转艰哉。

狂态未能免，新诗特地来。

从今罢歌舞，焦尾听无媒。

黄公度

黄公度　和宋永兄爱日楼见寄八首

轩组挽人力，万中无一回。

急流能退者，舍我有谁哉。

此意何时遂，相携归去来。

东皋春雨足，荷锸听鸠媒。

黄公度

黄公度　和宋永兄爱日楼见寄八首

秋心惊杵急，远目见潮回。

衰日可爱也，楚风真快哉。

卷开前圣对，竹动故人来。

去鲁迟休怪，谋身耻自媒。

黄公度

黄公度　和宋永兄爱日楼见寄八首

山林往不返，朝市去无回。

能乐穷通者，真知出处哉。

次山称漫仕，彭泽赋归来。

堪笑胁肩子，相从不待媒。

黄公度

黄公度　和宋永兄罢官还家途中见寄四绝

三年惠政留岩邑，千里归舟犯恶滩。

乌鹊信传知渐近，白鸥盟在未应寒。

黄公度

黄公度　和宋永兄罢官还家途中见寄四绝

流年忽忽双蓬鬓，薄宦纷纷一旅亭。

惟有长官衫色在，至今犹与眼俱青。

黄公度

黄公度　和宋永兄罢官还家途中见寄四绝

知稼堂中一味闲，卷帘终日卧看山。

虽无微禄供贫病，幸有新诗伴往还。

黄公度

黄公度　和宋永兄罢官还家途中见寄四绝

不比人心惊岁移，且看雁影逐春归。

明朝已办椒花颂，相对一尊忘是非。

黄公度

黄公度　和宋永兄春日闲居

负郭浓春事，高斋辟晓关。

晴云浮越峤，芳草接荆蛮。

禄薄难长饱，才微分久闲。

年华兵甲里，吁骇镜中颜。

黄公度

黄公度　和宋永兄围棋青字韵因成五绝

翻劫解围心有兵，谋生政要眼双青。

已收鹅阵乌巢幕，未放鹰扬鸥满汀。

黄公度

黄公度　和宋永兄围棋青字韵因成五绝

块然木石本无情，底事纷纷如许争。

天遣人间作仇敌，只缘黑白太分明。

黄公度

黄公度　和宋永兄围棋青字韵因成五绝

一胜一负乃常事，七纵七擒真妙机。

九械难窥墨翟守，六奇终破白登围。

黄公度

黄公度　和宋永兄围棋青字韵因成五绝

哲匠观旁嘿若暗，衔枚勇士用功深。

管中窥豹谁家子，技痒时时不自禁。

黄公度

黄公度　和宋永兄围棋青字韵因成五绝

千里归来两鬓丝，清风永日对枯棋。

红尘万事不到眼，此乐勿容儿辈知。

黄公度

黄公度　和宋永兄咏荔支用东坡刑字韵四首

枝头血色万年萍，错落横天粲彗星。

昔日杨姬劳走驿，一时王姥欲俱刑。

浪传石蜜来他域，巧似珊瑚出涨溟。

仙种世传工益寿，饱尝端胜卫生经。

黄公度

黄公度　和宋永兄咏荔支用东坡刑字韵四首

蜜甜谁数楚江萍，枉道偷桃是岁星。

长夏日烘怜国色，去年霜薄赦秋刑。

侯堂旧许祠南海，使驿曾劳走北溟。

名种尚堪重品第，未甘陆羽著茶经。

黄公度

黄公度　和宋永兄咏荔支用东坡刑字韵四首

修竹繁阴覆绿萍，压墙朱实闹星星。

明珠落掌骊龙睡，丹壳归盘白马刑。

曾指画图夸北客，至今渍蜜动南溟。

可怜伧父流涎久，何日乌山始一经。

黄公度

黄公度　和宋永兄咏荔支用东坡刑字韵四首

一时红紫逐飘萍，风雨残枝尚缀星。

西国葡萄甘仆隶，白家踯躅强仪刑。

谁移仙种从丹府，不使灵莇遍八溟。

大业豪华今寂寞，佳名空著海山经。

黄公度

黄公度　和苏伯承题恂恂轩

可但温恭九族敦，平生乡党更恂恂。

山林得趣身长健，门馆无私物自春。

一室琴尊对咸籍，百年胶漆付雷陈。

共传宅相工题品，未数东坡德有邻。

黄公度

黄公度　和汪端中陪府君游东湖

汉家虎玺重分铜，銮坡厌直金莲红。

海角疮痍烦大手，循良不愧古人风。

偃蹇霜风铃阁寂，蒙茸春色圜扉空。

为郡风流见前辈，隙日车盖飞城东。

鳌首虚亭未泯灭，骚人古意无终穷。

香风十里菰蒲外，喜气一城尊俎中。

中原景物久荆棘，南渡衣冠随梗蓬。

此地龟文符古识，盛观略与承平同。

腐儒谬忝无双裔，声价远惭吾祖童。

青衫幕府困奔走，赖有新诗为发聋。

黄公度

黄公度　和谢单推宋卿惠诗

逃空每喜足音闻，之子相逢真可人。

知友无非大父行，求君须向古人伦。

蛮烟倾盖情如故，蜀茧题诗墨尚新。

文采风流百不俗，更馀笔力挽千钧。

黄公度

黄公度　和徐子由题昼寂轩

木落孤城迥，苔封古寺深。

结庐依近地，隐几惬幽心。

细草秋仍绿，修篁晚更阴。

红尘门外路，六辔漫如琴。

黄公度

黄公度　和咏陈贤良华表

千年鹤表映溪滨，一代鸿文动至尊。

仕路低徊唐老杜，才名合沓汉公孙。

家风不减太丘令，盛事何如通德门。

肯把浮荣衒流俗，欲遗典则到仍昆。

黄公度

黄公度　和余子美春日缓步

道屈时危且茹藜，不妨去鲁尽迟迟。

一轩容膝分蓝宇，十里携筇闯麦岐。

杜老皓头真可惜，陶潜知命更奚疑。

干戈淮上无消息，愁绝南山独步时。

黄公度

黄公度　和余子美即事二首

昏昏午汗浃桃笙，醒眼清诗仗友生。

俘馘遥传泮水捷，琴书初解杏坛盟。

开尊赖有论文酒，舍肉应无遗母羹。

好种桑麻归杜曲，行藏休更问君平。

黄公度

黄公度　和余子美即事二首

鼁堂归去葛衣轻，怪底形容太瘦生。

抖擞悭囊偿酒债，安排巑韵主诗盟。

妖韶梅老自馀态，滋味韩休薄大羹。

强策驽骀追逸驾，不堪才力但平平。

黄公度

黄公度　和章守三咏　右包公堂

华堂存绘事，昭代得仪刑。

迹与莓苔古，名争兰茝馨。

清风无远近，乔木未彫零。

今日斲泥手，依然瘦鹤形。

黄公度

黄公度　和章守三咏　右披云楼

飞楼跨危堞，云雾晓披披。

形胜供临眺，公馀来燕宜。

江横睥睨阔，山入绮疏奇。

风月本无价，君侯况有诗。

黄公度

黄公度　和章守三咏　右清心堂

千里有馀刃，一堂聊赏心。

庭虚延远吹，檐敞受繁阴。

休吏帘初下，忘怀机自沉。

人间足尘土，无路到清襟。

黄公度

黄公度　和郑邦达主簿五绝

斗粟折腰真鄙夫，且图一饱似侏儒。

渊明欲赋归来引，未免弦歌预计谟。

黄公度

黄公度　和郑邦达主簿五绝

望重东京宪与香，自怜忝祖寸无长。

高天厚地容蝼蚁，乞与江湖作漫郎。

黄公度

黄公度　和郑邦达主簿五绝

长倩抱关真碌碌，仲升吐策但平平。

头颅四十已自揣，空负林宗裁鉴明。

黄公度

黄公度　和郑邦达主簿五绝

风姿眇眇志堂堂，诗句惊人易数长。

高士行看三府辟，可容枳棘困仇香。

黄公度

黄公度　和郑邦达主簿五绝

邂逅天涯一破颜，缁尘染素客途艰。

休将俗眼轻游子，无数珠玑咳唾间。

黄公度

黄公度　和郑叔友题真如

南郡趋新幕，微官愧野人。

客怀投寺晚，归梦到家频。

岁月看蓬鬓，尘埃听葛贴。

相随一杯酒，且慰百年身。

黄公度

黄公度　贺刘使君

于门为国产英贤，淮海锺灵五百年。

松竹千寻森气节，江湖万顷渺情田。

白头未握封侯印，皂盖犹分刺史天。

俗变农桑皆犊佩，家传恺悌只蒲鞭。

敛容不动吏曹畏，清坐无言上意宣。

田野欢声丰岁里，西山爽气寿杯前。

篱边陶菊千苞折，阶下尧蓂一叶鲜。

香火祝公三入后，却来平地作飞仙。

黄公度

黄公度　贺陆盐允济二首

商飚送喜满华轩，乔岳锺灵积庆门。

天上台星对南极，人间佳节是中元。

一时闽越看前辈，千载机云见远孙。

香火祝公如卫武，他年勋业照乾坤。

黄公度

黄公度　贺陆盐允济二首

大手聊分八使车，腰丛六印益纡徐。

圜扉鞠草刑无滥，万灶熬波国有储。

航栈蛮琛纷络绎，权衡选路不崎岖。

苍生久郁为霖望，早晚徵书下玉除。

黄公度

黄公度　贺吕守用中

紫帽山颠秋色高，刺桐城头风怒号。

乾坤冲融忽异态，千里和气生旌旄。

昂星之精来瑞世，要令致主唐虞际。

骨相诞锺嵩岳灵，风流不泯磻溪裔。

怀香握兰今几春，琐闼画省曾弥纶。

他年揽辔探禹穴，平反所活凡千人。

南土分忧宽主顾，棠阴好在来何暮。

儒风郁郁蜀文翁，德量汪汪黄叔度。

相种由来多山车，蝉联八叶属我公。

百年耆旧歌里，万里可指顾中。

声名合沓盖九州，人物中兴第一流。

风云变化固有待，苍虬宁许池中留。

青衫腐儒趋幕府，香火祝公如卫武。

夹辅皇家不计年，长将朽质入陶甄。

黄公度

黄公度　贺孙使君

文宿动三吴，于门应大儒。

中秋寒律近，九叶瑞蓂敷。

锦被栖郎舍，朱幡镇海隅。

金鳌淹从橐，铜虎暂分符。

德荫纷桃李，仁风暖绔襦。

祝公椿寿永，千岁赞萝图。

黄公度

黄公度　贺郑漕三首

当年画省与成均，联璧看君亲弟昆。

清世几人兼五福，白头相对备三尊。

朝班犹识尚书履，时论同推通德门。

早晚芝函趣归骑，要令勋业照乾坤。

黄公度

黄公度　贺郑漕三首

天子欲宽南顾忧，绣衣曾是旧人求。

山川不改元负采，父老能言昔政猷。

襦裤疲民应枕奠，纪纲新度觉钱流。

年灵一种同天地，雨露何偏十四州。

黄公度

黄公度　贺郑漕三首

东京望重两儒先，经术传农败百看。

派别九仙绵庆胄，运逢千载毓真贤。

鼎槐未孥登三事，社桃何知托十天。

寿考祝公如卫武，愿赓淇澳入诗篇。

黄公度

黄公度　洪景卢赋素馨有遐陬不遇赏拔之叹戏作反之

不入东风桃李群，结恨远在瘴江濆。

眼看南国添春色，天遣馀波及宝薰。

淡泊直疑梅失素，清幽欲与蕙争芬。

上林托足虽无地，犹有香名万里闻。

黄公度

黄公度　还家

黎明呼羸僮，拄策渡野水。

轻岚翳初日，古道步平砥。

麦陇黄四出，松竹翠相倚。

人间春告尽，岩色秀未已。

眼入故乡明，语还亲旧喜。

印非朱买臣，金无苏季子。

窃笑免妻孥，相过动邻里。

富贵岂吾谋，薄游聊尔耳。

黄公度

黄公度　黄宪生朝三首

国势巍巍盛，时髦衮衮生。

云师绵世胄，汉相旧家声。

学海波澜阔，神峰冰雪清。

天涯逢诞日，目极曲江城。

黄公度

黄公度　黄宪生朝三首

经术贤关望，訏谟帝席前。

词场声掷地，宪府力回天。

金监风流在，炎陬雨露偏。

殷勤理归揖，早觐日华边。

黄公度

黄公度　黄宪生朝三首

阴德千人活，霜威五岭寒。

三持使者节，一着惠文冠。

台省班联忝，宾僚礼数宽。

微官惭束缚，称寿阻门阑。

黄公度

黄公度　回文绝句

歌阕一尊清昼长，曲池小景晚风凉。

波微动处见鱼戏，荷半开时过雨香。

黄公度

黄公度　会同年共乐台

兰省三千士，莆阳十五人。

此时乡曲会，异日庙堂身。

名塞乾坤隘，恩沾雨露新。

天边三雁远，回首独凝神。

黄公度

黄公度　己巳九日陪陆使君宴们乐台和庄粹韵

一年秋色垂垂老，九日寒花处处同。

落帽何人羞短发，危台向晚易高风。

黄云万顷峰恋下，白雪几声宵汉中。

陌上行人尽回首，使君开宴在层空。

黄公度

黄公度　寄呈察推二兄廷直

尺素书凭雁足传，侧身吟望楚江边。

关山去我仍千里，风月思君阅二年。

莲幕宦情今好在，莆川春色故依然。

相逢若问官闲事，为道粗裘饱昼眠。

黄公度

黄公度　寄方次云

近有清源信，官期报早秋。

时危从薄宦，情在惜同游。

簪笏趋新幕，琴书别故邱。

君能访茅宇，尊酒话离愁。

黄公度

黄公度　寄林谦之

冰壶玉麈逼人寒，忽漫过逢豁肺肝。

千载有人扶古道，一时倾盖尽儒冠。

不妨我辈诗肠在，要取他年酒量宽。

万卷白头成底事，贩屠之辈任艰难。

黄公度

黄公度　寄题方机宜稚川恕斋

恕斋且袖经纶手，他日能容吏吐茵。

四壁琴书供宴坐，一言佩服要终身。

襟怀但令有馀地，刀笔从教不若人。

想得清尊及闲暇，宾僚相对面生春。

黄公度

黄公度　家僮归得王庆长消息知留浙中秋举

倦仆去复返，怜君归未能。

吟馀幽砌月，梦破短檠灯。

地僻人稀到，书成雁莫凭。

秋风霜翮健，天末看飞腾。

黄公度

黄公度　将放榜用钱韵

银袍健笔落云烟，入眼高文墨尚鲜。

隐隐蚕声桑叶下，看看鹄立棘图前。

空阶夜响催诗雨，平地雷轰造榜天。

试问西湖好风景，何如华屋艳神仙。

黄公度

黄公度　将赴高要官守书怀

古来仕路多机穽，我复情田少町畦。

回首壮图犹拾渖，惊心往事屡吹虀。

不因昏嫁那能许，此去声名敢厌低。

但使安闲更强健，何妨流落在途泥。

黄公度

黄公度　将归

北首寒犹浅，南辕暑正深。

马蹄长道路，鹿性本山林。

客至能相勉，愁来可独禁。

功名竟何物，造化久冥心。

黄公度

黄公度　进元会诗

昭代干戈戢，炎辉历数长。

苍生久苏息，寰海屡丰穰。

社稷基新命，朝廷举旧章。

太平周礼乐，垂拱舜衣裳。

拜寿先长乐，传声出未央。

冕旒端黼座，仪物备明堂。

阊阖星辰外，旂常日月旁。

天颜春穆穆，云物晓苍苍。

雪色残鴗鹊，韶音杂凤凰。

严宸分羽卫，荒服走梯航。

人正今行夏，民心旧戴商。

观光环万国，班朔首三阳。

列辟銮声哕，群工玉佩锵。

奉常陈雅奏，太史报殊祥。

於穆前朝盛，丕承奕世昌。

版图还大禹，风俗再陶唐。

已格无为治，犹怀不敢康。

几年修缛典，今日付吾皇。

所愿终寅畏，无忘每赞襄。

明良相际会，长奉万年觞。

黄公度

黄公度　九日

天涯霜露羁离久，海内风尘归思赊。

万里穷途双白鬓，一尊浊酒对黄花。

频年奔走哀王粲，落日登临忆孟嘉。

绝塞欢娱易萧瑟，悲来忍泪望京华。

黄公度

黄公度　久不得浙耗

独酌浇愁酒，慵翻信手书。

折腰行俗吏，投足且吾庐。

岁月莺声老，江湖雁影疏。

依栖五侯第，旅食近何如。

黄公度

黄公度　久雨阻西郊之游

忽忽春将半，冥冥雨未休。

过从喧屐齿，追赏负觥筹。

诗句那排闷，莺声巧唤愁。

晴郊饶胜概，何日许同游。

黄公度

黄公度　句

依旧家山万里，重新场屋三年。

黄公度

黄公度　句

欲治之主不世出，大名之下难久居。

黄公度

黄公度　苦热

玉井晨不冷，茅檐午欲焚。

月摇看画箑，榴吐认红裙。

迥野都如火，奇峰空自云。

衣巾负芒刺，曝背有人耘。

黄公度

黄公度　离临安

细雨出江城，潮回江正清。

未能捐俗累，不敢惮严程。

落日行人少，空山独鸟鸣。

离愁似春草，触处便能生。

黄公度

黄公度　立春日有感

三见春归人未归，天涯依旧赋春诗。

一官得失不相补，万事乘除只自知。

年去年来供屈指，岭南岭北入支颐。

柳眉桃脸竞时节，难遣东风染鬓丝。

黄公度

黄公度　漫成

时事含胡里，年华转烛间。

利名多噂沓，贫贱觉安闲。

致主知无术，归休幸有山。

茅堂一尊酒，时得慰愁颜。

黄公度

黄公度　暮春山间

缓步春山春日长，流莺不语燕飞忙。

桃花落处无人见，濯手惟闻涧水香。

黄公度

黄公度　暮春宴东园方良翰有诗入夏追和

要洗襟怀万斛埃，一尊相属莫迟回。

颠狂柳絮将春去，排比荷花刺水开。

懒矣宦情甘冗长，拙於句法强追陪。

人生行乐须闲健，千古朱颜同一颓。

黄公度

黄公度　南来苦热戏作二首

农夫烈日夏畦耕，仙家九转丹灶成。

阿奴投烛婢翻羹，飞蛾赴焰鸡遭烹。

汤为池兮火为城，未如三伏南州行。

黄公度

黄公度　南来苦热戏作二首

大旱赤城金将流，火炎昆冈玉石休。

六月王师万貔貅，丛坐氊帐袭重裘。

邻人延烧已焦头，未如三伏行南州。

黄公度

黄公度　拟上张丞相

五闰干戈极，炎晖历数新。

析圭绵六服，卜鼎迈千春。

哀痛朝奸稔，夤缘国步屯。

近畿横彗孛，严禁失钩陈。

魏绛谋和敌，包胥日哭秦。

翠华旋北狩，清跸且南巡。

雾塞纷铜马，祥开表玉麟。

官军推大弟，耆老赴仁人。

唐祚兴灵武，昭王问水滨。

悲缠刁斗急，警报羽书频。

关辅腾骄子，朝廷倚大臣。

梦符岩肖说，天祐岳生申。

濯濯襟灵迈，温温德业纯。

家声真不坠，庙略信如神。

行洁圭无玷，心坚竹有筠。

苍生出涂炭，黄屋待经纶。

苏峻称兵日，姬公复辟辰。

祚危旒在缀，主辱涕盈巾。

诸将趋行殿，孤军入帝闉。

乾坤收逆气，淮海霁妖尘。

尊俎辞枢极，旌旄下蜀岷。

霜棱函谷外，春色锦江濒。

流马通飞漕，推锋截要津。

荣亲万钟禄，许国百年身。

盛烈刊彝鼎，丹忠薄昊昮。

流言初抵隙，积毁竟排真。

感激回天眷，须臾秉国钧。

精神千载会，霖雨八方均。

晓几趋环佩，朝班领缙绅。

荆蛮淹月定，胡骑暮年驯。

奉诏移瓯越，承恩拜紫宸。

地遥分虎节，日暖想龙鳞。

颍上归黄霸，河间借寇恂。

台衡期必复，风俗再还淳。

叹惜寒门士，叨陪上国宾。

雕虫惭小技，连蹇分长贫。

短剑秋仍抚，残灯夜更亲。

曳裾胡不可，投璧惧无因。

海运鹏孤翥，泥蟠蠖未伸。

济时公努力，宇宙久荆榛。

黄公度

黄公度　鸟影度寒塘

秋色满潇湘，天寒玄鸟忙。

数声离叠嶂，片影度横塘。

风翮抟寥廊，烟踪入渺茫。

乍随萍荇没，还共水云长。

冷浸千寻碧，斜侵两岸霜。

凝眸西塞远，疏点带残阳。

黄公度

黄公度　镊白

昨夜庭梧满意凉，秋风不贷鬓边霜。

等闲镊白了时节，书策纵横日上廊。

黄公度

黄公度　偶成

野鸟春布谷，阶虫秋络丝。

呶呶空过耳，终不救寒饥。

黄公度

黄公度　陪实之登姜峰绝顶镌石

抱琴历高峰，拂石就晚阴。

空山对摇落，怀哉千古心。

黄公度

黄公度　陪孙使君宴归路口占呈应求宋永二兄

五马风流在，升平笑乐空。

时难寸心异，岁晚一樽同。

画角寒云外，篮舆暮雨中。

归来狎儿女，残烛耿纱笼。

黄公度

黄公度　千里共明月

仙掌露初凝，高空月迥明。

雪霜千里色，关塞一时情。

永夜惊乌鹊，中原有弟兄。

清辉怜独对，良会苦难并。

目断一天远，愁随两地生。

倚楼何处笛，凄切送残声。

黄公度

黄公度　秋城晚望

断续悲笳起丽谯，冥冥晚色四山椒。

隔江人散虚分米，十里津喧蜑趁潮。

夕照含山心悄怆，西风动地鬓飘萧。

低头自笑微官缚，东望沧溟归路遥。







卷131

黄公度

黄公度　秋旱祈雨

万顷膏腴欲圻龟，祷祠曾不补毫厘。

朝廷无事政刑简，天地何心岭海饥。

绝徼难逢霖雨手，隐忧先到老农眉。

谁能鞭策卧龙起，乞与滂沱一解颐。

黄公度

黄公度　秋旱热甚尤苦登陟舆中戏成

少皞不用事，八月犹苦热。

南方本炎蒸，况乃甘泽阙。

雨师弛厥职，旱魃逞馀孽。

金石铄欲流，污池龟甲裂。

稼穑亦已休，田家生理绝。

敢意篵场圃，渐闻罂瓶竭。

租敛数有恒，不为愆阳辍。

州县急锱铢，鞭箠动流血。

吁嗟号帝阍，此语何由彻。

空村巫觋舞，灵祠香火谒。

水旱制於天，祈禳恐虚设。

尝闻桑林祷，爪牺亦清洁。

万国几为鱼，尧德岂其劣。

但令备先具，难必沴气灭。

江淮十万兵，仰口资饭馈辙。

太仓无宿储，有司忧百结。

腐儒从薄宦，篮舆走嵽嵲。

王事有严程，亭午不得歇。

林鸟呀无声，仆夫屡告暍。

马得变玄冬，阴厓踏层雪。

黄公度

黄公度　秋日晚晴怀南山旧游

霁色孤城外，秋声独树边。

烟云澄远屿，风月渺平川。

寇盗休何日，登临忆去年。

吾曹得疏放，醉墨洒层巅。

黄公度

黄公度　秋兴二首

秋入蒹葭霜正威，数声归雁塞痕微。

欺人白发萧萧得，未老丹枫故故飞。

胡虏乾坤多战骨，江湖风雨一蓑衣。

百年粗饭从衰朽，万事尘寰有是非。

黄公度

黄公度　秋兴二首

牙叉老木抱江城，城古江寒相对清。

云雁不逢音信杳，沙鸥无数往来轻。

露华今夜凝仙掌，词藻他年动帝京。

淮海一身犹卧病，关河千里未休兵。

黄公度

黄公度　秋夜独酌

溪山态足身无事，天地功深岁有秋。

投老相从管城子，平生得意醉乡侯。

卷帘肖坐月排闼，横笛谁家风满楼。

可是离人更遗物，自缘身世两无求。

黄公度

黄公度　壬戌中秋沿檄行县与龚实之同宿于琴泉轩

摇落江城暮，招提访旧游。

泉声终夜雨，竹影一堂秋。

露湛衣裳冷，山空枕簟幽。

故人怜寂寞，抱被肯相投。

黄公度

黄公度　三瑞堂

机云二子才孤标，妙龄驰声典午朝。

今见远孙来海峤，儒雅雍容饰汉条。

德化醇醲春有脚，天姿粹美玉不彫。

无复犊牛充带佩，坐令襦绔成歌谣。

蕴藉斯人合台阁，暂把一麾亦不恶。

铃阁正午槐阴清，讼庭无人鸟声乐。

政成瑞应一何多，天香国艳骈花萼。

可但渔阳倾麦岐，会见西京纪神爵。

吾闻作善天降祥，拭目泥封下建章。

一时文采七闽郡，千载风流三瑞堂。

坤珍效祉来未央，九茎怒芽抽且长。

胡不图之献天子，播在乐府歌芝房。

黄公度

黄公度　三月三十日郊外即事

雨积稻畦白，晴添麦垅黄。

野桥排雁齿，山路转羊肠。

鸟语有时好，田家随事忙。

一年春尽日，身迹更他乡。

黄公度

黄公度　山行即事二首

落石奔沙岸，颓云拥树根。

牛羊千古道，鸡犬数家村。

风递邻舂急，春归农事繁。

生涯随处乐，翁妪话柴门。

黄公度

黄公度　山行即事二首

席改尊犹在，心闲屐自迟。

角贴欹短树，风带羒疏篱。

作难忧胡羯，全生混野麋。

晚来幽意惬，归路恐多岐。

黄公度

黄公度　上陆盐生辰五首

拂拂秋风生桂枝，于门何日诞英奇。

请看素魄初圆夜，正是奎星呈瑞时。

黄公度

黄公度　上陆盐生辰五首

高议曾匡马上翁，声名凛凛尉佗宫。

谁知千载经行地，犹有云来绍祖风。

黄公度

黄公度　上陆盐生辰五首

喜谟合补三公衮，馀事聊分八使车。

想得忠勤彻旒冕，天涯洗眼看徵书。

黄公度

黄公度　上陆盐生辰五首

名家诗礼有诸郎，飞入南宫鸿雁行。

不向人前称阀阅，要须仙桂五枝芳。

黄公度

黄公度　上陆盐生辰五首

可但人间五福全，飘飘真是地行仙。

摩娑铜狄成追忆，游戏尘寰五百年。

黄公度

黄公度　上汪内相生日

天意恢炎历，星躔降昂精。

典刑存大雅，领袖属名卿。

出入三朝旧，青冥万里程。

磨铅周太史，视草汉承明。

词采今宗匠，艰危急老成。

邃旒方侧席，高纛尚专城。

卜篵鄱阳外，悬弧晋水清。

先君桃李荫，比屋绔襦声。

昼永黄堂梦，春晴绿野耕。

日边稽召节，幕下及称觥。

盛业期伊吕，修龄倾老彭。

一麾难久借，四海欲休兵。

黄公度

黄公度　邵监携诗相访用集中闲居韵为谢

知君琢句用功深，屹立长城不受侵。

纸上云烟惊老眼，笔端风雨起予心。

万里初逢谈衮衮，一尊相对树阴阴。

斯文入手岂易得，况复逃空喜足音。

黄公度

黄公度　石博山

谁琢翠岚如许工，晴峦汹涌欲穿空。

一尘不动心斋处，寸缕初飞鼻孔通。

黄公度

黄公度　实之有诗复次其韵

鞅掌从王事，招邀愧主人。

弹琴秋叶落，听雨夜床亲。

岁月何妨纪，诗篇莫厌频。

要令千载下，不但数姜秦。

黄公度

黄公度　试院中蒙相君惠茶和钱教授韵

误向文闱齿缙绅，相君分赐壑源春。

穷搜千卷非吾事，满引一杯如故人。

无复睡魔能偃蹇，敢将诗律闹清新。

西湖好趁清明约，泉活涓涓火不陈。

黄公度

黄公度　思归

醉眼乾坤大，归心日夜长。

风霜岁云暮，尘土鬓成苍。

俗物犹能在，危机只自防。

可无田种秫，三径未宜荒。

黄公度

黄公度　松峰庵即席示同年

才子连镳俯近坰，强缉巴词醉墨轻。

我辈讵能捐习气，伊人底事寡诗情。

漫令抆目朝朝望，无复挥毫字字清。

冷淡生涯殊不恶，想应着意讳穷名。

黄公度

黄公度　宋永兄见和春怀再赋仍约秉彝兄寻春西郊

朱毂常怀蹉跌忧，荜门长苦斗升谋。

此生幸不贫到骨，未死何妨酒入喉。

北里人随春渐老，西郊地与兴俱幽。

凭君更语广文叟，饭足还须醉始休。

黄公度

黄公度　宋永兄一访青帝而黄婆作恶累日戏作小诗问安二首

鸣钟伐鼓南山阿，倾城车马相戛摩。

万鈍高下照朱碧，百堵往来纷绮罗。

身入醉乡颓红玉，月明归路湛金波。

挽君一出卧三日，奈此陌上春光何。

黄公度

黄公度　宋永兄一访青帝而黄婆作恶累日戏作小诗问安二首

陌上春光遽如许，花落花开任风雨。

谁怜四印居士贤，苦遭造化小儿侮。

苦来医手罕折肱，老去流年剧飞羽。

无复当时倒载归，群童拍手山公舞。

黄公度

黄公度　送陈景明尚书赴召四首

物望唐姚宋，才名汉董晁。

力阵治安策，亲际圣明朝。

谠议裨宸极，高文灿斗杓。

鹏程九万里，一举接扶摇。

黄公度

黄公度　送陈景明尚书赴召四首

鼎轴今虚席，忧勤轸我皇。

苍生思起谢，丹诏急徵黄。

风欲回三代，恩难私一方。

愿公摅远业，吾道倍辉光。

黄公度

黄公度　送陈景明尚书赴召四首

雁塔相先后，麟台数往还。

至今清夜梦，时共早朝班。

岁月栖迟里，云泥指顾间。

天涯瞻马首，喜气动衰颜。

黄公度

黄公度　送陈景明尚书赴召四首

薄宦跕鸢城，归来梦乍惊。

壮图空老大，朴学误平生。

有客嘲杨子，无人荐祢衡。

盐车逢伯乐，作意一长鸣。

黄公度

黄公度　送陈应求赴官

莫辞酒，且听歌，

休被骊驹白玉珂。主人劝客终今夕，

明日长亭可奈何。金风萧萧鏖馀热，

砌虫唧唧助凄切。此时景物不胜愁，

况是离人心欲折。陈侯陈侯，

貌岩岩而俊整，才浩浩而清绝。

有如壶山之万仞巑屼，寿水之千寻莹澈。

青芝赤箭药笼储，金钟大镛廊庙须。

天生奇才为时出，容易弃掷天南隅。

君不见马宾王，新丰一逆旅，

又不见公孙弘。菑川一老儒。

逢辰立谭取卿相，至今文采照天衢。

广文官舍虽落莫，刀笔不与俗吏俱。

公馀更勤五车读，未必不是北门西掖之权舆。

刺桐古城花欲燃，旧游人物想依然。

凭君到彼访二陆，向道故人饱饭度残年。

黄公度

黄公度　送弟士季赴永春

赠君以宣城秋兔之颖，佩君以峄阳焦尾之琴。

饯君以显父清壶之酒，送君以安仁金谷之吟。

笔传洙泗之正印，琴弹单父之遗音。

酒以陶百里醇醲之化，诗以写一时离别之心。

门前车马气髒髒，黄叶飞翻秋正深。

风雨对床连夜语，江山异地欲分襟。

忆昔联名唱行殿，一日声华九垓遍。

自知无用甘林泉，君亦何为尚州县。

君今未用叹滞留，丈夫勋业要晚收。

信臣千载循吏传，密令当年褒德侯。

高才所莅无全牛，民自不冤吏早休。

倘免诛求急星火，行看寇盗尽锄耰。

黄公度

黄公度　送龚实之赴官南安十韵

气合论文地，魂销惜别筵。

离亭芳草外，飞盖落花前。

北阙旧通籍，南州先著鞭。

却诜丹桂早，莱子彩衣鲜。

侧耳聆佳政，成名及妙年。

因风能见忆，得句会须传。

筮仕聊栖棘，驽才阻泛莲。

交情期岁晚，会面数秋天。

莆水浮春树，桐城际暮烟。

龚黄真忝窃，末路共腾骞。

黄公度

黄公度　送外兄方卿公美赴广东宪十绝

九重仁圣不忘远，庶狱哀矜轸虑深。

本恕定知黄霸用，无刑端契有虞心。

黄公度

黄公度　送外兄方卿公美赴广东宪十绝

遐陬赤子困侵牟，跳弄潢池今几秋。

从此声威憺强梗，自然戈戟变锄耰。

黄公度

黄公度　送外兄方卿公美赴广东宪十绝

石门酌水赋新诗，旧事曾闻吴隐之。

习习清风化贪懦，不图今见古齐夷。

黄公度

黄公度　送外兄方卿公美赴广东宪十绝

亲舆昔侍角方总，使节今持鬓未苍。

竹马儿童半相识，分明遗爱在甘棠。

黄公度

黄公度　送外兄方卿公美赴广东宪十绝

早晚芝函下九天，不容瓜戍更期年。

苍生属望为霖久，肯使炎方雨露偏。

黄公度

黄公度　送外兄方卿公美赴广东宪十绝

闻道韶阳一亩宫，居民奉祀曲江公。

凭君到日酹尊酒，醖藉风流事事同。

黄公度

黄公度　送外兄方卿公美赴广东宪十绝

怪底青云懒着鞭，年来馀事觉真诠。

圜扉昼辟庭无讼，时访曹溪六祖禅。

黄公度

黄公度　送外兄方卿公美赴广东宪十绝

千里江山一雁声，广文官舍冷如冰。

祈奚若未忘公举，魏戊犹堪备内称。

黄公度

黄公度　送外兄方卿公美赴广东宪十绝

新息功名晚始收，送君今去跕鸢州。

男儿未上云台画，莫念平生马少游。

黄公度

黄公度　送外兄方卿公美赴广东宪十绝

十里红旗拥使星，一杯绿蚁话长亭。

明朝车马各南北，谁唱阳关且细听。

黄公度

黄公度　送汪内相移镇宣城

龙纪膺图代，龟书出洛年。

人文初炳焕，神化共回旋。

大雅藩篱缺，诸儒门户专。

天将扶古道，岳始降名贤。

派别轩皇远，江回楚邑偏。

英灵久蟠郁，簪笏旧蝉联。

家学传桑砚，词场著祖鞭。

风云千载会，宇宙大名悬。

行洁圭无玷，才长桷有梴。

西都经术富，东阁道山连。

蠹简烦紬绎，群书益贯穿。

才超班马上，道探老庄玄。

近代风骚变，词人雾縠鲜。

俳优惊异体，轻薄竟相沿。

作者今亡矣，明公独勉{旃丹换冉}。

狂澜资反正，坠绪得扶颠。

内史趋栏药，中书落笔椽。

直词批勑尾，清议列龟前。

法驾南巡日，妖氛北刺天。

新亭空涕泪，神汴一腥膻。

慰将言弥切，徵兵檄屡宣。

奉天凭陆贽，淮上困苻坚。

素秘龙韬策，爰参虎旅权。

精诚潜贯日，勋业合凌烟。

耆旧朝廷倚，文章海内传。

三长青史笔，五典白麻篇。

思赡宫人蜡，荣归御榻莲。

研经鱼辨鲁，挥翰骥奔泉。

方徯金銮作，聊从铜虎迁。

疮痍承帝念，恺悌沃民编。

铃索昼斋永，棠阴夜月圆。

丰登诸县乐，治最八州先。

诏易宣城郡，恩遗晋水壖。

歌襦恐来暮，卧辙惜言还。

汉守终丞相，黄公且颍川。

长亭春草外，巨镇日华边。

况复师瞻久，由来德望全。

芝函行召对，鼎席即详延。

尚父西辞渭，司徒北破燕。

斯民免涂炭，吾党赖陶甄。

竹尺元通籍，瓜时忝备员。

孩提曾识面，父执绝随肩。

被遇怜才小，怀恩觉体孱。

尘埃馀冗吏，情绪足离筵。

歌阕魂飞渚，诗成泪染笺。

辕驹何局促，巫步失趼跹。

旧治应骑竹，他邦未暖氊。

公归劳驿骑，地远想台躔。

处士依文举，贤卧颂子渊。

瀛洲如许到，未敢卜归田。

黄公度

黄公度　送余子美归淮上

怪底穷途遭白眼，依然别酒对青春。

百年甘旨为贫计，千里羁栖有故人。

道在不妨轻去鲁，功成他日会归秦。

江淮若遇南飞翼，尺素无忘东海滨。

黄公度

黄公度　送郑察推叔友罢官之潮阳二首

官达身何补，才名陆未沉。

不妨吾道在，休较吏文深。

城郭春将暮，风云晚更阴。

相看炎海阔，魂断欲分襟。

黄公度

黄公度　送郑察推叔友罢官之潮阳二首

春草故人去，落花离绪多。

芙蓉少颜色，薏薿尽风波。

尘土非长策，功名一醉歌。

周南暂留滞，莫改岁寒柯。

黄公度

黄公度　宿鹫峰庵题壁兼呈林孚卿诸友

抱被招提听晚钟，昔游回首七春风。

斩新花木轩窗外，依旧楼台烟霭中。

永夜篝灯元自照，故人尊酒偶然同。

明年此日看腾踏，先数班杨赋律工。

黄公度

黄公度　宿齐云寺

行李秋将老，停鞭日已西。

深村见人少，孤寺与云齐。

试问沾微禄，何如返故栖。

鸡鸣不成寝，乘月下清溪。

黄公度

黄公度　题白沙铺

负郭可无三顷秫，盖头幸有两间茅。

还乡且尽田家乐，举世谁非市道交。

村酒一杯浇磊块，山程数驿更硗嶅。

羸骖莫怪归鞭急，心在轻红荔子梢。

黄公度

黄公度　题潮阳石塔寺

投檄真成出瘴乡，篮舆渐喜到僧坊。

长风解事吹江雨，乞与行人五月凉。

黄公度

黄公度　题崇安驿

睡美生憎晓色催，丹心自愧未能灰。

尘埃汨汨岁将暮，霜雾蒙蒙昼不开。

身外百端俱长物，时危万事入羁怀。

君恩早晚粗酬了，粝饭敝裘归去来。

黄公度

黄公度　题翠峰寺西轩

寂寂春葩映短墙，半山松竹奏笙簧。

无情幽鸟背人去，不惯村童笑客狂。

黄公度

黄公度　题大盈驿壁

西风落莫空馆，暮色迷蒙远恋。

家近不妨酒尽，夜寒陡怯衣单。

黄公度

黄公度　题定光寺

为怜山色好，百里赴幽期。

叠嶂生寒早，修林出日迟。

年华空晼晚，时事竟艰危。

咫尺故园在，题诗有所思。

黄公度

黄公度　题方民瞻草堂

结宇嚣尘外，寓形天地间。

幽怀付松菊，高卧对云山。

门巷来人少，琴书竟日闲。

可怜朝市客，名利老朱颜。

黄公度

黄公度　题分水岭两绝

呜咽泉流万仞峰，断肠从此各西东。

谁知不作多时别，依旧相逢沧海中。

黄公度

黄公度　题分水岭两绝

闽越江南此地分，鲍娘诗句尚能存。

客怀未觉今宵好，家住壶山烟雨村。

黄公度

黄公度　题凤凰寺

一代衣冠霸业休，半山金碧梵宫留。

伤心废宅松榆老，满目寒塘菡萏秋。

马鬣未平馀葬地，蛾眉不见但妆楼。

凭高欲问豪华事，耆旧无人僧白头。

黄公度

黄公度　题化度寺竹间亭

羸骖踏遍乱山青，薄宦羁人醉未醒。

破午停鞭得幽寺，眼明初见竹间亭。

黄公度

黄公度　题金沙驿

闽越饱溪山，何如蜀道难。

驿行仍怯岭，舟驶复忧滩。

行李三秋杪，居民百战残。

今宵投宿处，茅店倚层恋。

黄公度

黄公度　题凉峰

倚杖清秋远，弹琴白昼长。

笙箫离馆废，云木晚风凉。

往事空流水，岿心满夕阳。

相逢惜分手，珍重故人觞。

黄公度

黄公度　题绿阴堂

万里炎荒一草亭，微官挽我落南溟。

谁栽古木围空翠，为翦卑枝纳远青。

风雨半天秋缩瑟，江湖满地客伶俜。

日长吏散无公事，欹枕看书门昼扃。

黄公度

黄公度　题七星岩

天上何时落斗星，化为巨石罗翠屏。

洞拆三叉盘空曲，壁立万仞穿青冥。

客寻旧路不知处，龙去千载犹闻腥。

欲访仙子问真诀，岩扃寂寂水泠泠。

黄公度

黄公度　题师吴堂

夫子贤尧舜，老彭尝窃比。

郯子及师襄，下问曾不耻。

河汾一书生，自谓圣复起。

西京投阁士，敢与孟轲齿。

古人取名廉，后人取名侈。

谁知今人中，复见古君子。

方君帅南越，千载少伦拟。

燕居榜师吴，一谦具四美。

隐之经石门，得名一杯水。

伯始万事优，可但清而已。

官曹服公德，廉仁革贪鄙。

民俗陶公化，淳厚胜奸宄。

蛮獠畏公威，折箠制千里。

老猾惮公明，束手敢干纪。

三城有馀力，一堂仍旧址。

裘带自清闲，宾僚多燕喜。

惟昔开元相，勋业照青史。

胸蟠活国计，试手曾向此。

我公廊庙具，劳外亦久矣。

尺一趣归装，高蹈广平轨。

黄公度

黄公度　题诗口铺

一水曳修带，千山罗峻屏。

客怀今古泪，人世短长亭。

岁月身将老，功名梦未醒。

长卿倦游久，归思满岩扃。

黄公度

黄公度　题瘦牛岭

自笑年来为食谋，扶携百指过南州。

时平四野皆青草，此地何曾解瘦牛。

黄公度

黄公度　题顺济庙

枯木肇灵沧海东，参差宫殿崒晴空。

平生不厌混巫媪，已死犹能效国功。

万户牲醪无水旱，四时歌舞走儿童。

传闻利泽至今在，千里危樯一信风。

黄公度

黄公度　题须江驿诗后

归来已负百花期，闲拂尘埃看旧诗。

极目平芜二千里，乡心惟有杜鹃知。

黄公度

黄公度　题云台寺

西风城郭尚炎威，竟日琴尊历翠微。

红尽秋林枫正落，凉生晚寺雨初飞。

相从岁月交情旧，此去尘埃会面稀。

往事惟馀故侯冢，白杨衰草露沾衣。

黄公度

黄公度　题紫溪驿

离家一月断家书，家在闽山深处居。

路入江南隔分水，山犹不见况吾庐。

黄公度

黄公度　体南先生戒途有日惠诗为别三复黯然和韵奉送言不逮情

可但儿曹学未成，鄙心蔓草要锄耕。

劳君穷海坐宾馆，为我文坛作主盟。

苜蓿阑干朝饭薄，图书跌荡夜谭清。

便携琴剑东归得，信有人间桑梓情。

黄公度

黄公度　体南先生戒途有日惠诗为别三复黯然和韵奉送言不逮情

抟抄聚散苦匆匆，岁晚山寒吾道东。

万木飘萧催客老，一官去住任天公。

情知今夕芳尊倒，魂断长亭返照红。

却喜到家春正好，蛮烟洗尽见华风。

黄公度

黄公度　挽蔡公南别驾二首

膴政渐遐俗，清风律懦夫。

人怜埋玉树，谁复奠生刍。

赋寿无三甲，传家有二雏。

经纶才不展，身世一长吁。

黄公度

黄公度　挽蔡公南别驾二首

往岁从新幕，逢君入瘴乡。

但知期白首，谁意熟黄粱。

星屏尘埃合，铭旌道路长。

几经遗爱地，清泪湿甘棠。

黄公度

黄公度　挽蔡子应郎中二首

德齿周元老，风流汉二疏。

千锺儿辈事，三径野人居。

独行他年传，生涯几卷书。

东山终不起，天意竟何如。

黄公度

黄公度　挽蔡子应郎中二首

袭庆名臣胄，栖身世隐堂。

忧时多鲠论，疾恶见刚肠。

仿佛商楹奠，凄凉汉署香。

老成无复见，雨泣路人伤。

黄公度

黄公度　挽陈夫人卓氏二首

贵不改旧习，老犹遵幼仪。

安贫偕隐者，急义胜男儿。

馀涧河九里，宁馨桂一枝。

秋毫有遗恨，石窌剖封迟。

黄公度

黄公度　挽陈夫人卓氏二首

苹藻洁羞遗训在，芝兰奕叶庆源赊。

何人诔德须千字，他日冢傍应万家。

秋风摧谢忘忧草，古木悲啼反哺鸦。

犹忆升堂初跪拜，依然象服俨笄珈。

黄公度

黄公度　挽方宋贤四绝

少年挟策上皇都，晚岁论功向石渠。

犹忆微才在天禄，铅丹曾为校遗书。

黄公度

黄公度　挽方宋贤四绝

千年忠孝归图画，百卷风骚动冕旒。

一尉南州成底事，可怜夜壑遽移舟。

黄公度

黄公度　挽方宋贤四绝

管辂相无壬甲寿，郑玄梦告已辰年。

收书恨未齐东观，作记虚传上九天。

黄公度

黄公度　挽方宋贤四绝

平生好尚流俗表，无数交游气概中。

未觉门前车辙少，阿戎清赏有浑风。

黄公度

黄公度　挽方有成教授

生平劲节朱丝直，老去清规玉斗寒。

卜篵空存新第宅，典刑不见旧衣冠。

百年世事随风烛，二纪才名独冷官。

谢砌馀芳知未泯，森森儿侄长芝兰。

黄公度

黄公度　挽方仲及签判二首

才华早岁妙中州，惠爱长存瘴岭头。

陈迹他年循吏传，遗文何日茂陵求。

平生业履一经在，投老功名万事休。

惟有岿然岘山石，往来涕泪不胜流。

黄公度

黄公度　挽方仲及签判二首

年来群盗满南区，百指间关返旧庐。

杖屦不辞还往数，尊罍犹想笑谭馀。

音容忽忽成千古，身世悠悠竟六如。

修短穷通一无恨，可怜经济尽丘墟。

黄公度

黄公度　挽顾德将别驾

襟怀渊海浩难量，仕路恩威见弛张。

剧邑蒲鞭闲累月，潢池血剑萧如霜。

朱门绝迹心常泰，银艾横腰鬓未苍。

学不康时年半百，可怜天道竟茫茫。

黄公度

黄公度　挽乐全宋丈二首

吾道初彫丧，斯文竟老成。

一经贻子训，万石擅家声。

棠棣春阴重，芝兰晚节荣。

馀芳知未泯，奕世有簪缨。

黄公度

黄公度　挽乐全宋丈二首

叹息高人逝，仪形绘事传。

耆年馀八十，遗行满三千。

朱绂沾新命，苍松郁故阡。

春风笳吹咽，桃李亦凄然。

黄公度

黄公度　挽林惠州深父二首

吾道初彫丧，名公竟典刑。

牧民沾汉玺，诏子有韦经。

阻奉金銮对，虚埋石槨铭。

登门人已往，遗范俨丹青。

黄公度

黄公度　挽林惠州深父二首

昭代轻辞禄，高堂乐击鲜。

庆馀黄雀报，梦契白鸡年。

酹酒生刍外，归魂宿草边。

伤生耆旧尽，执绋涕潸然。

黄公度

黄公度　挽林闻远

曾向文闱屈壮图，羞将华发傍戎车。

平生自致千金产，投老相辜一卷书。

有子克家追羯末，何人会葬尽严徐。

青天白日佳城闭，宰木萧萧穗帐虚。

黄公度

黄公度　挽欧阳夫人许氏二首

断机贻子训，截发具宾盘。

异数行开邑，他乡忽盖棺。

薤歌春日晚，萱树北堂寒。

萧瑟青门道，莱衣泪不乾。

黄公度

黄公度　挽欧阳夫人许氏二首

曹范梅峰下，安舆晋水傍。

百年亏上寿，五鼎富前丧。

鸾监尘初合，龙龛木已苍。

平生足阴德，亲受伯仁觞。

黄公度

黄公度　挽十一伯奉议四首

弓冶传家学，才名观国宾。

谭经至白首，投老漫青纶。

北去曾乘险，南归益自珍。

要知超悟处，缥帙有离尘。

黄公度

黄公度　挽十一伯奉议四首

丘壑性所乐，诗书老自娱。

谭惟听两部，贫不种千奴。

岁月柯间蚁，功名水上凫。

平生五车读，留得付诸孤。

黄公度

黄公度　挽十一伯奉议四首

有子皆麟凤，承家赖一夔。

朝班通籍日，纶诰锡封时。

堂上兰羞罢，人间风树悲。

生荣死不朽，犹恨未期颐。

黄公度

黄公度　挽十一伯奉议四首

往者更声律，公兮独老成。

馀波及犹子，作赋得虚名。

瘴海三年别，灵岩一梦惊。

归来访遗踖，心折涕纵横。

黄公度

黄公度　挽吴君与大夫

吴侯大雅姿，妙龄饱经术。

场屋早蜚声，囊锥颖立出。

携书走帝阍，一第颔髭摘。

夷途骋骏步，霄汉刷健翮。

胸中万馀卷，未试二三策。

谁知廊庙具，反任州县责。

官小不自卑，直道酬平昔。

爱民如爱子，忧国如忧室。

恺悌疲俗苏，廉介贪夫律。

至今遗爱地，籍籍数嘉绩。

松菊动归思，尘埃辞吏役。

挂冠神武门，高卧扬雄宅。

追念平生为，秋毫一无失。

桎梏谢轩冕，膏肓嗜水石。

十载州府间，不见庞公迹。

万事同甑破，百年过箭疾。

呜呼老成人，忽忽就窀穸。

丰碑存众口，馀庆有佳息。

於公虽无憾，岂不为时惜。

作诗遣哀情，诗成转凄恻。

黄公度

黄公度　挽张直讲圣行二首

末学知归{寓禺换禹}，先生有典刑。

家贫甘半菽，身后只群经。

尊俎言犹在，琼瑰梦已灵。

林宗负全节，无愧冢中铭。

黄公度

黄公度　挽张直讲圣行二首

故老复谁在，此邦嗟至今。

文章千古事，忠孝一生心。

客散门庭寂，尘留几杖深。

莆人颂遗爱，南望泪横襟。

黄公度

黄公度　挽赵若愚母

孟母邻兮陶母宾，祥麟威凤各才名。

早持容德嫔天族，谁信艰勤老我生。

双鹤蹁跹来吊客，一牛趂屭得佳城。

人间毫发有遗恨，五桂才看一桂荣。

黄公度

黄公度　挽朱师禹母二首

安室全贞操，刑家蔼令仪。

乘龙推快婿，干蛊有馨儿。

未遂林乌报，俄缠风树悲。

汗青他日传，不愧柏舟诗。

黄公度

黄公度　挽朱师禹母二首

孝养空怀橘，严规想断机。

影留生日面，棺掩嫁时衣。

萱室言犹在，兰陔事已非。

九原行楚挽，桃李惨春晖。

黄公度

黄公度　晚泊桃源騴　奉怀幕府诸公

鞍马泊孤亭，人烟接古城。

半村留晚照，万壑送秋声。

风月思玄度，文章愧长卿。

桃源何处在，山驿至今名。

黄公度

黄公度　晚泊同安林明府携酒相过戏集杜陵句为醉歌行

疾风吹尘暗河县，去马来牛不复辨。

黄昏始扣主人门，置酒张灯促华馔。

夜如何其初促膝，人生会合难再得。

簿书何急来相仍，且将歟曲终今夕。

腐儒衰晚谬通籍，射策君门期第一。

天门日射黄金榜，自怪一日声辉赫。

三年奔走空皮骨，足茧荒山转愁疾。

未有涓埃答圣朝，途穷反遭俗眼白。

怀抱何时得好开，生前相遇且衔杯。

儒术於我何有哉，黄帽青鞋归去来。

黄公度

黄公度　晚自东湖携藉花归儿辈争插盆池香艳不歇亦供两日嗅玩因成

怪底儿童无远图，埋盆注水插芙蕖。

人心不作非真想，便觉东湖入座隅。

黄公度

黄公度　闻太母还舆喜极成歌

鸣呼祸变稔前朝，都城千雉摧天骄。

翠华北征沙漠遥，六宫万里从翚褕。

我皇龙飞守宗祧，周宣汉武见今朝。

问安视膳阻夙宵，位极万乘心何聊。

大哉圣孝回天眷，万类革心非革面。

天边驿骑急星电，传报{左马右鬼}舆涉淮甸。

小臣喜极手欲抃，朝坤一夜欢声遍。

遥想千官会星弁，拜舞称觞长乐殿。

黄公度

黄公度　无题

鸡虫底处觅得失，凫鹤无心较短长。

医国未能三折臂，忧时空费九回肠。

黄公度

黄公度　午睡起得富沙信

闲处工夫要破除，茅堂一枕黑甜馀。

漆园栩栩看成蝶，边笥便便旧贮书。

扫尽机心还罔象，了无行迹便华胥。

故人千里能知我，远寄月团供燕居。

黄公度

黄公度　西湖会同年和巫子先韵

一鹯独立鸟群空，寂寞谁怜汉阁雄。

雁塔他年曾接武，乌台今日自生风。

平湖入座摇寒碧，返照催人堕晚红。

目断禁城骢马客，何时谭笑一尊同。

黄公度

黄公度　西郊步武地春将老矣不能一往朝吉侄今日为遨头涩雨大作非惟人心难

无复西郊访绮罗，任教佳景去如梭。

残杯冷炙何曾梦，乱絮飞花积渐多。

举世尽从忙里过，几人能共醉时歌。

不辞作意营春事，急雨狂风可奈何。

黄公度

黄公度　西园二首

清樾才十亩，炎陬别一天。

华堂依怪石，老木插飞烟。

长夏绝无暑，乘风几欲仙。

心闲境自胜，底处觅林泉。

黄公度

黄公度　西园二首

意得壶觞外，心清杖屦间。

簿书休吏早，花鸟向人闲。

旧隐在何许，倦游殊未还。

天涯赖有此，退食一开颜。

黄公度

黄公度　西园招陈彦招同饮

稻粱未饱且纷纷，鸿鹄低徊鸡鹜群。

万里归心闽峤月，十年旅梦瘴溪云。

邻谙好事频赊酒，家不全贫肯卖文。

未用天涯欢离索，一尊满意说桑枌。

黄公度

黄公度　惜别行送林梅卿赴阙

刺桐城边桐叶飞，刺桐城外行人稀。

客来别我有所适，问客此去何当归。

林卿妙龄才秀发，胸中万卷涌溟渤。

家声合沓盖九州，里第嶙峋表双阙。

劫来试吏天南方，骥絷焉能骋所长。

梅仙脱身东市卒，杜老落笔中书堂。

传道淮壖减豺虎，政须礼乐事明主。

之子轩轩霄汉姿，好向春风刷毛羽。

黄公度

黄公度　喜雨

皇天啬甘泽，为农生理休。

哀哉桑麻瘁，得意蓬蒿稠。

一夜溜檐雨，晓屋喧鸣鸠。

惊涛注空壑，秀色溢平畴。

田舍无宿储，及此宽百忧。

陌上谁家郎，惟恐阻春游。

黄公度

黄公度　戏集老杜句再和

背堂资僻远，要路亦高深。

未负幽栖志，回看不住心。

寒花隐乱草，飞鸟度层阴。

独绕荒斋径，新诗近玉琴。

黄公度

黄公度　夏日陈应求见访

酷暑避修竹，繁阴侵短楹。

形骸方枕簟，车马忽柴荆。

对酒情无极，哦诗韵更清。

昏鸦催别急，天末片云横。

黄公度

黄公度　仙霞道中

村村翁妪贺年华，不道行人亦念家。

可是浮名能挽我，杖藜元日度仙霞。

黄公度

黄公度　仙霞道中阻雨

薄墓雨霏霏，归心恨不飞。

客程三日阻，家舍半年违。

涧涩水争道，山空云触衣。

凭谁洗光手，取出太阳辉。

黄公度

黄公度　闲居

一水远能白，群山阴更青。

静怜风细细，闲任雨冥冥。

春色供多病，时情畏独醒。

平生忧国意，客至问朝廷。

黄公度

黄公度　偕方次云饯孙守月下同归戏成

北陌争迎丞相车，南郡新分刺史符。

弩矢纷纷夹道趋，旌旗猎猎照通衢。

一时冠盖事奔走，车马不许停斯须。

贤愚贵贱俱物役，始觉名利真区区。

我亦年来忝簪绂，苛礼羁人日湮汨。

往来叨沐主人恩，陶母不恪千金发。

平明联辔逐西风，归路三更踏明月。

解貂野店贳浊酒，醉罢高谭偃溟渤。

风尘薄宦君勿悲，犹胜低回场屋时。

乌帽白袍青竹榻，短檠终夜照红蜡。

黄公度

黄公度　偕徐子由余子侯陈应求游虎丘岩偶题壁韵叶因分字联句

一室函沧海，群公半列侯。

放怀追许谢，洗耳笑巢由。

花暖蜂相趁，泥香燕自求。

杖藜穷胜境，染笔记春游。

黄公度

黄公度　谢傅参议彦济惠笋用山谷韵

北方九月霜，宾盘无生菜。

岭南信地暖，穷冬竹萌卖。

君念庾郎贫，茧栗供庖宰。

中有岁寒姿，真时久不坏。

前身渭川侯，千亩偿宿债。

珍可配天花，贱不数石芥。

早薤与晚菘，奴仆望宾介。

文园酒渴馀，想不厌姑嘬。

预恐吹作竹，明日东风噫。

急须驱儿童，倾筐携采采。

黄公度

黄公度　行安溪道中

鸡豚殆尽官车过，豺虎犹存野老愁。

万一皇恩更宽大，会令戈甲变耡耰。

黄公度

黄公度　迓泉守晚宿囊山

山木转斜晖，秋风动客衣。

露华侵坐冷，星宿傍檐稀。

楼迥钟声隐，更长烛影微。

年来倦奔走，早觉利名非。

黄公度

黄公度　迓杨守宿九峰

木落闽山暮，云深野寺秋。

寒花空照眼，浊酒不禁愁。

宦拙羞奔走，时危且滞留。

迥廊供徙倚，万虑寄冥搜。

黄公度

黄公度　夜坐梅树下率尔

羌吹宣重籥，胡床近小台。

轻轻云片度，淡淡月华开。

壁暗雨留藓，庭虚风落梅。

纳凉公宇邃，清夜兴悠哉。

黄公度

黄公度　谒守净禅师

十方同聚会，个个学无为。

此是选佛场，心空及第归。

黄公度

黄公度　乙亥岁除渔梁村

年来似觉道途熟，老去空更岁月频。

爆竹一声乡梦破，残灯永夜客愁新。

云容山意商量雪，柳眼桃腮领{上四下各}春。

想得在家小儿女，地炉相对说行人。

黄公度

黄公度　倚薄

茅檐供倚薄，藜杖费扶携。

天入平芜阔，山含宿霭低。

树声风便旋，野色晚凄迷。

容易营生事，秋田稻欲齐。

黄公度

黄公度　与方稚川

南来厌见跕飞茑，之子相逢意凛然。

未用天涯欢沦落，要知幕府盛才贤。

清谭霏屑论交地，叠鼓喧江送别筵。

帆腹渐肥人渐远，离愁长在夕阳边。

黄公度

黄公度　与洪景伯

快笔三江倒，宏材太室须，

平生阅人久，所识似君无。

岭海非长策，乾坤赖壮图。

殷勤将寿斝，邂逅即亨衢。

老骥心犹在，饥鹰寒易呼。

何时殿门外，握手话江湖。

黄公度

黄公度　雨后春游

鸣鸠乳燕报新晴，更被提壶苦劝人。

万点桃花落红雨，十分蕉叶负青春。

醉乡归去疑无路，诗笔拈来似有神。

莫惜千金买一笑，馀年乐事更关身。

黄公度

黄公度　雨后陪省中诸公游竹阁

红尽桃初实，青浓柳欲花。

春归人迹少，山远市声哗。

空有前朝树，难寻处士家。

登临多感慨，况复客天涯。

黄公度

黄公度　雨后行花圃

习习春风软，迟心春日暄。

生意遍宇宙，尽托青皇恩。

屏翳刚作恶，一夜如翻盆。

奔流万壑怒，比晓千山昏。

鸣鸠唤我起，杖屦行中园。

呼僮理僵仆，春事无半存。

蓬蒿增意气，兰药遭排根。

虽无桃李妍，却有桑麻繁。

万化相除谢，此理谁明论。

去去勿复辨，荣枯任乾坤。

黄公度

黄公度　御赐阁额二首

杰阁侵霄汉，宸章焕壁奎。

内庭颁宝宴，中使揭璇题。

信誓山河固，庞恩雨露低。

寒儒倚天禄，目断五云西。

黄公度

黄公度　御赐阁额二首

功掩萧何第，名超崔氏堂。

孤忠扶社稷，一德契穹苍。

金碧飞翚外，鸾虬结绮傍。

落成纷贺燕，弱羽得高翔。

黄公度

黄公度　元日次良翰韵

老去低徊强北游，春来消息望南州。

别离况复年华换，富贵难令少壮留。

行李未知何处定，屠苏还解忆人不。

可堪一夜寒江雨，滴作羁怀万斛愁。

黄公度

黄公度　岳阳楼

后乐先忧记饱观，兹楼今始得凭栏。

吐吞五水波涛阔，出纳三光境界宽。

黄帝乐声喧广宙，湘君山影浸晴澜。

江山何独助张说，收拾清晖上笔端。

黄公度

黄公度　越十日陪使君汪内翰复来

雅制初仍旧，佳名留至今。

城依刺桐古，亭入芰荷深。

尊俎宾僚集，旌麾刺史临。

自公多暇日，及此豁尘襟。

黄公度

黄公度　再别郑叔友兼寄方次云

鞍马侵三伏，萍蓬寄一身。

及秋归计早，到日附书频。

炎岭休长客，清漳有故人。

过逢如问信，为道各埃尘。

黄公度

黄公度　再用韵

斗粟驱人堕世纷，卯申凫鹜动成群。

桁杨闲卧吏休日，尊俎清谭士集云。

久矣蛮荒真下策，信哉邹鲁号多文。

酒酣预约鸡豚社，会见婆娑故国枌。

黄公度

黄公度　再用韵书怀

行行渐入瘴乡深，官事从人笑我侵。

越俎代庖真有愧，逢场作戏本无心。

宾僚暇日一杯酒，杖屦西园十亩阴。

政尔无能落闲处，且从猿鸟觅知音。

黄公度

黄公度　早春红梅盛开有感

不与雪霜分素艳，却随桃杏竞芳辰。

自知孤洁群心妒，故著微红伴早春。

黄公度

黄公度　早春红梅盛开有感

少年桃李竞青春，回顾寒梅已丈人。

强欲施朱追俗好，谁知翻是失天真。

黄公度

黄公度　早发东城迓宪车

五更驱倦仆，发轫古城边。

月色潮初上，钟声人正眠。

自怜筋力在，无补岁时迁。

远愧陶彭泽，归心独浩然。

黄公度

黄公度　早发延福道间偶作录呈

夜宿姜峰寺，晓投刘店村。

秋光随杖屦，逸兴满郊原。

短句时时得，何人细细论。

凤凰山下约，回首欲飞翻。

黄公度

黄公度　赠炊僮

鸡唱度才三，羸僮井臼探。

缺瓶分晓月，古灶涌晴岚。

口腹真吾累，庖厨赖尔堪。

支离不耕者，对案敢无惭。

黄公度

黄公度　赠弟稚圭别

行色动高盖，题诗寄短笺。

离亭春草外，吉水暮云边。

鵰鹗抟霜翅，骅骝受玉鞭。

槐黄须努力，好语及秋天。

黄公度

黄公度　赠泉守赵表之二首

禅翁笑拥两朱轮，麈尾蒲团付底人。

千里讴吟真刺史，三朝出入老宗臣。

春风半道旌旗转，南国一番桃李新。

莫把蹄涔留尺鲤，早令图画上麒麟。

黄公度

黄公度　赠泉守赵表之二首

扁舟昔舣浙江边，曾醉王孙玳瑁筵。

竹杖芒韕晚城上，金荷银烛夜堂前。

宦游我辈聊复尔，聚散人间亦偶然。

谁料天涯今八载，青灯相对各华颠。

黄公度

黄公度　赠日者黄明远

幅贴别我五周星，今日相逢眼暂明。

一第男儿身自致，曾将踪踖问君平。

黄公度

黄公度　赠延福端老二绝

飘然瓶锡信行藏，偶驻姜峰古道场。

欲识高人用心处，白云堂下一炉香。

黄公度

黄公度　赠延福端老二绝

我来欲问小乘禅，惭愧尘埃未了缘。

忽忆去年秋夜话，共听风雨不成眠。

黄公度

黄公度　张云翔采兰堂

丈夫贵成名，人子重养志。

志养非鼎食，名成要身致。

世上万男儿，二者少称遂。

乐哉张公子，此事有馀地。

昔我游武林，始与张君值。

津津紫芝眉，落落青云器。

骅骝步康衢，鵰鹗腾秋翅。

一官天南州，艰难已尝试。

悠然望白云，归来为隐吏。

轩裳非吾心，菽水重亲意。

篵堂九畹边，远取南陔义。

膳羞务馨洁，晨夕必躬视。

老人嗜国香，幽怀时一寄。

春风敷柔丝，色与恩袍类。

不效荆楚俗，纫之为佩璲。

不学会稽亭，徒然修事。

愿言倚玉树，同作庭阶瑞。

他年粉署握，永伴莱衣戏。

黄公度

黄公度　章运干和绿阴堂用韵为谢

工拙相悬几驿亭，敢将沮洳敌东溟。

百年事契心先许，千里神交眼倍青。

嗜酒杨雄官拓落，耽诗杜甫瘦伶俜。

何时握笔论今古，经苦劳君一启扃。

黄公度

黄公度　正月晦日寄宋永兄

万事萦心空岁月，一分春色已尘埃。

檐前雨脚何时断，陌上遨头几日来。

寒束幽花如有待，风延啼鸟苦相催。

明年此会各南北，趁取官闲共酒杯。

黄公度

黄公度　郑山铺用实之韵

一溪清浅抱山根，山雾溪烟白昼昏。

负郭可能无五斗，肩舆何事走空村。

黄公度

黄公度　至日题江山驿

客里萍蓬愧此身，天涯风俗对兹辰。

云容山意商量雪，梅蕾葭灰漏洩春。

岁晚旅怀元自恶，夜长归梦为谁频。

遥怜儿女团乐处，应念江山飘泊人。

黄公度

黄公度　至日戏题天福寺

去年至日老夫家，呼儿具酒对梅花。

今年至日空奔走，岂止无花亦无酒。

薄宦驱人无已时，客怀牢落强裁诗。

君不见杜陵老诗伯，年年至日长为客。

黄公度

黄公度　中秋西江上

月色今宵万里，笛声何处孤舟。

世事堪惊流水，乡心不忍登楼。

黄公度

黄公度　自恩平还题嵩台宋隆馆二绝

四山如画古端州，州在西江欲尽头。

漫道江山解留客，老夫归思甚东流。

黄公度

黄公度　自恩平还题嵩台宋隆馆二绝

松菊壶山手自栽，二年羁宦客嵩台。

无端却被东风误，又作恩平一梦回。

黄公度

黄公度　自法石早归

避暑寓只园，黎明茺远村。

桑麻迷杜曲，鸡犬散桃源。

迳草细将合，溪流深不喧。

幽怀未能惬，城郭已朝暾。

黄公度

黄公度　醉中别李元泰

同云幕幕暗前山，急雨飕飕酿小寒。

桃花欲开尚羞涩，梅梢已老半阑珊。

话别一尊休草草，丈夫相识期岁老。

绨袍万一未忘情，春风莫惜归来早。

黄公槐

黄公槐　北堂

瞻彼北堂，在彼永阳。

白云之下，通化之乡。

黄公槐

黄公槐　北堂

瞻彼北堂，在彼永水。

白云之下，新丰之里。

黄公槐

黄公槐　北堂

北堂有子，其实三兮。

仲焉此去，其心惨兮。

黄公绍

黄公绍　竞渡櫂歌

望天湖，望天湖，

绿杨深处鼓{上鼓下渊}{上鼓下渊}。好是年年三二月，

湖边日日看划船。竞渡櫂歌其二

斗轻桡，斗轻桡，

雪中花卷棹声摇。天与玻璃三万顷，

尽教看得几吴舠。

黄公绍

黄公绍　竞渡櫂歌

看龙舟，看龙舟，

两堤未斗水悠悠。一片笙歌催闹晚，

忽然鼓棹起中流。

黄公绍

黄公绍　竞渡櫂歌

贺灵鼍，贺灵鼍，

几年翠舞与珠歌。看到日斜犹未足，

涌金门外涌金波。

黄公绍

黄公绍　竞渡櫂歌

马如龙，马如龙，

飞过苏堤健斗风。柳下击船青作榄，

湖边荐酒碧为筒。

黄公绍

黄公绍　竞渡櫂歌

绣周张，绣周张，楼台帘幙絮高扬。

谁赋珠宫并贝阙，怀王去后去沉湘。

黄公绍

黄公绍　竞渡櫂歌

棹如飞，棹如飞，水中万鼓起潛螭。

最是玉堂堂上好，跃来夺锦看吴儿。

黄公绍

黄公绍　竞渡櫂歌

建云斿，建云斿，土风到处总相犹。

朝了霍山朝岳帝，十分打扮是杭州。

黄公绍

黄公绍　竞渡櫂歌

踏青青，踏青青，西泠桥畔草连汀。

扑得龙船儿一对，画阑倚遍看游人。

黄公绍

黄公绍　竞渡櫂歌

月明中，月明中，满湖春水望难穷。

欲学楚歌歌不得，一场离恨两眉峰。

黄圭

黄圭　宿仪林寺

探幽适兴访仪林，休听春蛙说雨深。

翠竹黄花新般若，青山绿水旧知音。

禅盟苏晋情相契，酒恋渊明醉且斟。

此去雪峰应不远，肯容杖履谩相寻。

黄圭

黄圭　太湖山

一带回环底处山，势如飞楫下平川。

须知欲到菩提岸，好是常悬般若船。

缆向龙湖宏利济，撑从苦海度人天。

当年普照如乘此，无复须巾撒向前。

黄圭

黄圭　题汪水云诗卷

十日不得出，坐窗窥古音。

五言臣武溪，百咏阿雄心。

对雪遂忘夜，看诗如听琴。

年时尘稿在，便拟石头浑。

黄珩

黄珩　和刘后村梅花绝句

丰钟逐散晓云遮，我欲伸冤玉帝家。

青女一身都是胆，年年随下月偷花。

黄珩

黄珩　和刘后村梅花绝句

一双白鹤骑焉往，十万青蚨散即休。

吟透何郎早春句，输他占射得扬州。

黄珩

黄珩　句

真色果无描写法，汉人枉自杀毛公。

黄宏

黄宏　过天姥岭

天姥连天横，我过如牛脊。

乃知李谪仙，梦游言过实。

徐生亦好奇，请问刘阮迹。

安知古仙人，太平入鬼域。

妖狐花满头，媚人强求匹。

流杯饮胡麻，磊块皆沙砾。

黄宏

黄宏　湖上

山环台榭水环堤，雪月风烟是处宜。

豢养宴安成鸩毒，西湖只合比西施。

黄宏

黄宏　书叹

文章关气运，要与理乱符。

谁知周赧末，犹胜秦皇初。

向来五星聚，奎躔遂华敷。

南北起周召，东西拟欧苏。

岂惟一时盛，万世垂楷模。

我虽季世产，闻道端不诬。

岂有苍精剑，铸自烧叶炉。

岂有轩辕鼎，散入蛮娘沽。

久幽世或有，速售理则无。

夕阳淡茅坞，荒烟正模糊。

黄宏

黄宏　题拟虹桥

父老桥边问我公，笑谈能办济水功。

天光分碧一千顷，晴影飞虹二百弓。

好与诸公来赏月，曾知此地亦垂虹。

乘风似有惊人语，压倒沧浪亭上翁。

黄宏

黄宏　吴萧大帅

太掖勾陈瑞霭浮，宫花时缀五云裘。

湛卢光截飞狐月，繁弱风号涿鹿秋。

蟣虱几曾生介胄，貂蝉又见出兜鍪。

南来稳作风流帅，日上榑桑瘴雾收。

黄晦叔

黄晦叔　句

大安妇翁舍，时来枕流眠。

黄慧真

黄慧真　送水云归吴

万叠燕山冰雪劲，万里长城风雨横。

君衣云锦勒化骢，此酒一杯何日更。

黄畸翁

黄畸翁　句

流落人间一万篇。身闲不入红尘市，

梦好频惊画角声。日高三丈宿酒醒，

鸟唤一声春梦惊。

黄极

黄极　秋日渡江

雁落平沙一雨收，淡烟斜日荻花洲。

凭谁与作王摩诘，为写江南水墨秋。

黄垍

黄垍　送钤辖馆使王公

四年军法表巴邛，归骑俄乘紫汉风。

家绪旧传三棨贵，将材元蕴万人雄。

锦城离思云容敛，山国行章旆影红。

到日定知新渥重，主寮今是黑头公。

黄继善

黄继善　挽文丞相

三百馀年乐育恩，晚从科目得斯人。

崎岖岭海期年国，零落毡毛万死身。

诸葛未亡犹有汉，包胥欲泣更无秦。

挑灯忼慨歌梁父，鬓发萧森戄鬼神。

黄甲

黄甲　白孩儿莲

玉质冰姿出淤泥，花间朵朵簇孩儿。

不因洁白身清净，安得灵根孕九疑。

黄甲

黄甲　第八渡

八渡凉生五月秋，琼花六出似浮沤。

掬花睥睨真如雪，不觉轻寒动玉楼。

黄甲

黄甲　第七渡

仙源七渡更流长，鹅管瓶头滴乳香。

触处岩前如雨泻，举瓢挹处讶天浆。

黄甲

黄甲　桂林峰

第八峰高是桂林，安期曾度马明生。

个中自有通仙路，拂袖天香影里行。

黄甲

黄甲　炼丹观

天地为炉变化间，丹砂点石石成丹。

丹成遗灶空陈迹，留与高人图画看。

黄甲

黄甲　龙须草

龙卧寒潭漾碧虚，风云变化只须臾。

奋髯骧首无人问，错订岩头草似须。

黄甲

黄甲　鲁女观

见说当年鲁女冠，长年向此铒金丹。

一朝羽化无人识，野鹤孤猿绕紫坛。

黄甲

黄甲　石城峰

岧峨第二石城峰，雉堞天然不费工。

妙典飞升何处是，城头咫尺紫霞宫。

黄甲

黄甲　羊权山

闻道仙人萼绿华，曾来此地访仙家。

青衣数十随行处，环佩纷纷香雾车。

黄甲

黄甲　永福寺

永福丛林古道场，烟霞深处白云堂。

木鱼堂下常虚设，击动龙王无处藏。

黄甲

黄甲　玉琯岩

桥山往日葬衣冠，玉琯深藏在此山。

料得当时十二牧，也随龙驾到其间。

黄甲

黄甲　月帔岩

仙翁骑鹤上青冥，月帔空留松桂林。

遮断世尘无点污，横拖一抹翠烟深。

黄简

黄简　登武昌南楼

十万鳞鳞俯绣甍，拂云自旧侈峥嵘。

江趋座右双流合，山入屏闲八字横。

祢史醉魂荒树远，庾郎尘骨古苔生。

兴来朗拍栏干立，不必重骑碧海鲸。

黄简

黄简　公无渡河

公无渡河，公无渡河，

止公不已将柰何。九渊喷雪舞馋鳄，

百里吼雷翻怒鼍。平地往往犹风波，

况此瀰漫秋水多。

黄简

黄简　过沈尚书墓

履声推早达，日燕自林泉。

浮世若无死，贵人真是仙。

从容将八帙，掩忽便千年。

墓上青松合，丰碑竟不镌。

黄简

黄简　怀古

翠裹红遮艳粉围，春风夜夜可曾归。

十年再抚章台马，巷陌人家大半非。

黄简

黄简　犁春操为谢耕道作

东山兮云浮，东磵兮雨流。

失今不勤兮，曷其有秋。

水淫兮石齧，田碻磝兮一跬九折。

予劳兮何辞，牛奚罪兮从予以羸。

眇良畴兮弥野，独功倍兮刈寡。

虽然不愈于无田而游兮，岁晏凄其桑落之下。

黄简

黄简　漫成

在俗参寥子，无田靖节翁。

心平诗少怨，胃弱酒多中。

熇熇蒸梅日，离离脱叶风。

未应悲岁晏，端合幸年丰。

黄简

黄简　秋怀寄陈宗之

秋声四壁动，寒事日髒髒。

红剥林闲子，青除架底阴。

积闲殊有味，安拙本无心。

独愧陈徵士，赊书不问金。

黄简

黄简　招荆江游子

冲风逐飞云，庭叶纷坠槁。

荡子久不归，佳人坐中老。

萧萧楚山晚，湛湛江水流。

经从望夫石，那得不回头。

黄鉴

黄鉴　过安仁

早发磐溪挂短篷，朔风吹雨晓蒙蒙。

润含野色沾衣湿，暖逐春光养土融。

图画宛然山远近，人家对住水西东。

驿亭记得停车处，枫树曾连夕照红。

黄鉴

黄鉴　句

远水涵空迷极目，落花如雾拥归轩。

黄鉴

黄鉴　句

游鱼波上游。

黄鉴

黄鉴　石门岩壁

峭壁矗云三峡里，急湍翻雪五湖边。

何年造物施神力，移到褒中小有天。

黄鉴

黄鉴　送梵才大师归天台

城阙厌纷华，山泉乐清适。

瞥然浮杯归，远思浩无极。

珍篇蔼画凭，净义留泰译。

平生雾霞衣，倏变兰蒲色。

美号宠弥天，端居饱香积。

孤踪共鸟还，情愔避高弋。

烟波一叶舟，风雨两閕锡。

佛垅有幽栖，鹰房多善识。

把尘话空无，百虑從此息。

回瞻辇寺居，不及莓苔石。

黄鉴

黄鉴　送李殿省赴任常熟

吴山紫翠倚晴空，潘令风流向此中。

雨饱公田方稼稔，春生香径杂葩红。

彩舻衔尾凌波驶，頳鲤骈头薦俎丰。

玉季情深重暌索，南云延脰接飞鸿。

黄介

黄介　秀川馆联句

江声床摇寒，山购窗拗绿。

归舟著沙边，客梦绕乡曲。

簪盍豁秋悲，筵开从夜卜。

黄花散痚篱，苍竹围破屋。

诗谊争击铜，谈剧屡肖烛。

借君五言城，洗我万斛愁。

主人意无穷，客子去敢速。

杯宽怯鲸吞，词涩愧貂续。

注瓦亦倾银，联珠仍缀玉。

天迥月明洲，霜清风陨木。

飞齐水击鹏，挥退日斜鵩。

臭味漆投胶，芬芳兰间菊。

味甘一脔尝，话胜十年读。

未用赋骊驹，方看举鸿鹄。

行当岁九迁，勿惮昼三宿。

妙语子蝉嫣，孤踪吾鹿独。

一老上星辰，三君进凫鹜。

平生仰高山，此夕沾賸馥。

飞龙十九章，金马三千牍。

傥非论石渠，定是讐天禄。

笔健翻狂澜，辩雄喷飞瀑。

抄传疲小胥，侍立倦更仆。

力举六鳌连，肘运千兔秃。

庖厨洗玉盘，萍豆鄙金谷。

岂无麟脯羞，亦有熊蹯熟。

不须罗膻荤，安用穷水陆。

搜寻到蹲鸱，饪饤兼苜蓿。

但畏酒樽空，宁知更漏促。

劝频难固辞，意厚敢虚辱。

一一罄瓶罍，纷纷吐茵蓐。

茶甘旋汲江，火活乍然竹。

聊烹顾渚吴，更试蒙山蜀。

清风生玉川，石鼎压师服。

忍醉兴方新，语离情转笃。

明朝转船头，西风饱帆腹。

去橹响呕哑，归车声轳辘。

墨突谅难黔，曹装行复促。

便扬武林镳，忽恋番江筑。

圣神撑权纲，贤俊登肃穆。

君恩晋接三，臣职坤用六。

夷路合腾骧，上心资启沃。

吾道意何忧，斯文欣有属。

执政犹股肱，天官乃眉目。

当阶红药翻，规地青蒲伏。

遥知此数途，历遍财一蹙。

长吟美且箴，细酌寿而祝。

端期千一逢，毋讳再三渎。

德进朝廷尊，河润京师福。

前修庶拍肩，能事当继躅。

君无废此篇，随车编卷轴。

黄今是

黄今是　渔父词

簑衣箬笠更无华，蓼岸苹洲亦有家。

风雨满天愁不动，隔江犹唱后庭花。

黄今是

黄今是　渔父醉

青烟何处淡孤洲，有客经年业一钩。

芳草渡头新贳酒，碧云天际已归舟。

黄今是

黄今是　渔父醉

丹枫万点照人绯，鲈鱠千丝带水肥。

花影芙蓉江上酒，佳人谁唤醉翁归。

黄今是

黄今是　渔父醉

天淡潇湘南北家，花随流水水流花。

一竿明月何人会，又逐虚船过白沙。

黄景昌

黄景昌　春日田无杂兴

野色摇春麦正肥，烟村闲寂往还稀。

未多桑盖簪初浴，更小茅茨燕次飞。

行市绿蛆花泼眼，卧依黄犊草侵衣。

数声桐角归来晚，杨柳移阴月半扉。

黄景说

黄景说　古风贺周益公休致

相公能辞一品官，不能辞他九转丹。

相公能却万钟粟，不能却他长生籾。

潭潭之居移气体，新年七十儿童似。

朝明见客步如飞，窗下时时看细字。

高车得似垂车荣，巍冠何如挂冠清。

深衣独乐真天人，谁其友之聃与彭。

黄景说

黄景说　句

落日天寒客自愁。

黄景说

黄景说　句

孤标只合在孤山。

黄景说

黄景说　句

临风长作南枝想。

黄景说

黄景说　句

政尔玉壶相俎豆。

黄景说

黄景说　句

侬是水仙鸿雁行。

黄景说

黄景说　句

清杀玉川文字肠。

黄景说

黄景说　句

谁与诗人管醉魂。

黄景说

黄景说　句

万木逢霜一劫灰。

黄景说

黄景说　句

一落风尘即厚颜。

黄景说

黄景说　句

一身尽著雪衣裳。

黄景说

黄景说　句

肯随桃李鬭梳妆。

黄景说

黄景说　梨岭遇雨

黑风吹雨又黄昏，鸡犬数处何处村。

身在岭云飞处湿，不关别泪溅成痕。

黄景说

黄景说　诗一首

居乡如处子，居官如战士。

处子常畏人，战士惟有死。

儿曹书诸绅，勿谓平平耳。

黄景说

黄景说　雪

说道羞明却不羞，日光玉洁共飞浮。

天人胸次明如洗，肯似人间只暗投。

黄景说

黄景说　雪

瑶林中有翳桑儿，鼎贵生涯不救饥。

愿缩天人散花手，放渠奔走趁晨炊。

黄静斋

黄静斋　桃花

雨后桃花作片飞，风前柳絮点人衣。

春归不用怨风雨，无雨无风春亦归。

黄居仁

黄居仁　题汪水云诗卷

马上琵琶不复琴，龙荒吊古独遗音。

西风金掌吹清泪，落日铜驼折寸心。

杜子但伤鹃血化，苏卿岂料雁书沉。

当时痛哭无人哭，千载江流转恨深。

黄居万

黄居万　瀑布

龙梭织处人观见，地轴舒来尺莫量。

定是水仙工性巧，逐时裁去补沧浪。

黄琚

黄琚　句

长虹吸尽两嘲水，赤鉴妆成万顷田。

黄矩

黄矩　陆象山先生墓

西风匹马驻邮亭，茅屋鸡鸣尚未醒。

野寺秋声三径竹，石桥云气一潭星。

寒欺短褐霜华白，水落平田野蔓青。

师友家传今寂寞，欲移文字问山灵。

黄巨澄

黄巨澄　登四明山

会稽东南秀，四明名更佳。

蜿蜒三百里，惨淡青莲花。

伊昔天地初，山川始萌芽。

六丁挥神斧，斲削如人家。

四牖遗古制，玲珑吐云霞。

侧闻刘樊徒，於此鍊丹砂。

耕烟种青棂，结实大如瓜。

挥手谢众士，身登凤凰车。

至今石窗底，青天守龙蛇。

玉女四五人，绿鬓垂鬺髿。

时来听潺湲，意态静不哗。

我夜闯其劳，月黑星如麻。

顾惭无灵气，怅望空咨嗟。

黄觉

黄觉　句

床头历日无多字，屈指明年七十三。

黄觉

黄觉　送梅昌言出镇太原

五马雍容出镇时，都人争看好风仪。

文章一代喧高价，忠直三朝受圣知。

帐下军容生剑戟，门前行色拥旌旗。

云笼古戍黄榆暗，雪满长郊白草衰。

出去暂开貔虎幕，归来须占凤皇池，

鬓间未有一茎白，陶铸苍生固不迟。

黄均瑞

黄均瑞　赞驿亭壁墨龙

一鼓春雷起九渊，风云万里会中天。

墨池付与无多水，去作人间大有年。

黄均瑞

黄均瑞　赞驿亭壁墨龙

一鼓春雷起九渊，风云万里会中天。

墨池付与无多水，去作人间大有年。

黄钧

黄钧　句

水远山遥疑剑断，风愁雨恨只铃知。

黄炏

黄炏　题桃源

本自深村老圃来，偶分符竹到天台。

漫山幸可容桃李，莫待刘郎去后栽。

黄炏

黄炏　游石桥

横石圆峰岂偶然，上悬又瀑下澄渊。

我来不为桥难过，待了区中未尽缘。

黄炏

黄炏　游石桥

人道灵瓜有护持，蜿蜒果见著青枝。

一时耳目穷何尽，万事由来不可知。

黄康弼

黄康弼　题广化寺阿育王塔

齐野非吴渚，支郎是子陵。

钓台千古月，宝塔万年灯。

黄康民

黄康民　句

三山宝刹栖禅地，万户青帘卖酒家。

黄亢

黄亢　临水

人生朝复暮，水波流不驻。

去年昨日水，今日到何处。

惆怅雨残花，嫣红随水去。

花落水东流，识尽人生事。

黄克仁

黄克仁　七台山

登陟最高顶，四围山尽低。

星辰可手掬，杉桧与天齐。

只觉风生腋，恍如云作梯。

何当谢尘事，来此共幽栖。

黄力叙

黄力叙　送陈随隐江西

诗在天地间，风清月明处。

若为深闭门，而可觅佳句。

夫君小元龙，豪气隘区宇。

青春发诗材，秀茁长膏雨。

流水与行云，吾不见滞住。

乘月涤吟毫，玉碗三危露。

超诣自透脱，悟在观剑舞。

入宫画蛾眉，胡为众女妒。

君诗亦何憾，千载一时遇。

向也诗道昌，吟声喧禁御。

应制沈香亭，龙巾曾拭唾。

今焉诗道厄，短筇策江路。

悲啸梁甫吟，侘傺离骚赋。

浮云时卷舒，睨此知出处。

此其随之义，大隐会境趣。

天地梅又春，风紧雪飞絮。

一笠灞桥驴，吟鞍且临汝。

得句从人传，传今亦传古。

要知是家传，审言以传甫。

传之而又传，衣钵传宗武。

黄麟

黄麟　游登高山

上至登高眼界宽，密陀僧舍富琅玕。

天雄峻塔凌穹漠，泽泻巍阶铁护栏。

虎脑已回仙枕梦，鸡头甯愧国香兰。

登岂止黄花日字，川练常随夜月寒。

黄履翁

黄履翁　支提弹寺

福地由来此最幽，翠微深锁碧山头。

参差梵阁云常护，隐现神灯夜不收。

面壁几人曾入定，摩崖有客记同游。

从今悟道支提处，知是名高十二楼。

黄伦

黄伦　高宗皇帝挽词二首

大业由身济，中兴迈百王。

忧勤三纪治，寿考九龄长。

弃屣遗天下，乘云返帝乡。

典谟应不泯，奎画焕尧章。

黄伦

黄伦　高宗皇帝挽词二首

湖鼎丹成日，中天瑞鹤迎。

愁云迷帝幄，泪雨洒都城。

黼翣增摧割，龙輴忽启行。

千官陪素仗，九殒欲无声。

黄棆

黄棆　任安仁县秩满归过馀干县台山侍寺僧云畴昔之夜梦神人呵之曰可出郊

年来踪迹叹飘然，一笑相逢莫匪缘。

多谢老僧勤记我，预将消息梦中传。

黄棆

黄棆　元日待漏院会宰执诗

喜陪仙仗禁门前，饯腊宾春启玳筵。

其听金鸡报新岁，忽闻玉漏惜残年。

故乡此去三千里，丹扆相违咫尺天。

待罪谏垣无补报，惟输朴直体蕃宣。

黄棆

黄棆　再题松明寺次前题壁间韵

怪若奇峰巧若何，衣冠到此苦无多。

自惭登览非能赋，敢觊雕镌尚不磨。

古寺残僧犹记忆，岚烟嶂雨几嘘呵。

旧题莫辨苍苔迹，多谢梅仙为剪摩。

黄荦

黄荦　漱石

撑空嶙峋一石古，呼水来作飞泉鸣。

摩挲徙倚坐弥久，便欲老此岩之扃。

黄荦

黄荦　漱石

天然云骨老巉岩，疑是飞来住此间。

独坐小窗听夜雨，梦魂应不到康山。

黄梦得

黄梦得　句

天意因心旌遗逸。

黄梦得

黄梦得　句

北望三湘西九嶷，个中无处不嵌崎。

黄梦得

黄梦得　拟虹亭

父老桥边问我翁，笑谈能办济川功。

水光碧界一千顷，晴影红翻二百弓。

好与诸公来玩月，方知此地亦垂虹。

乘风似有惊人语，高枕沧浪放眼空。

黄梦攸

黄梦攸　狮子岩

蛟龙跃，狮子吼，

头角峥嵘精神抖。若问破天荒，

还我霹雳手。

黄敏德

黄敏德　入洞霄九锁路间

绿萝垂地白日暗，落叶满径行人稀。

青童走入报迎客，惊罢先生一局棋。

黄敏德

黄敏德　太涤洞留题

九锁山深断世踪，云霞堆里著瑶宫。

千年地胜身才到，一柱峰高路忽通。

据石漱泉消俗念，扪萝扣洞挹仙风。

直疑凡骨今朝换，不假金丹屡转功。

黄敏德

黄敏德　太涤洞留题

忆昨朝真暂憩留，清宵澒洞乳泉流。

重来人在山尤好，剩喜凉生暑顿收。

玉柱擎天高拔地，翠蛟拥日冷涵秋。

蝇头蜗角如饴美，林下谁能一转头。

黄敏德

黄敏德　舞翠亭观泉

坐来毛骨觉萧然，百尺飞流下碧天。

杯酒未终身世换，尽移三峡到尊前。

黄敏求

黄敏求　别诗人余叔云

万柳堤边住，挑云过艾东。

未应为计左，轻去犯诗穷。

双屐江湖上，清名宇宙中。

折梅作行供，香已破椒红。

黄敏求

黄敏求　别诗人余叔云

笔砚无灵久，寒檠自掩门。

虚名何预我，漫刺重烦君。

茶外无祗待，计边得细论。

别怀莫儿女，相祝张吾军。

黄敏求

黄敏求　初秋白云道院

桧柏株樟竹与松，四山互长翠阴浓。

逼教秋暑无来路，输与山僧坐晚钟。

黄敏求

黄敏求　初秋白云道院

莫道秋空冷淡加，秋英风露胜春葩。

拒霜岩桂休相逊，占得开时各自花。

黄敏求

黄敏求　初秋白云道院

间来汲水浸菖蒲，净洗尘埃半点无。

濯得老根如法瘦，养教矮叶十分舑。

黄敏求

黄敏求　次郑亦山茶韵

山谷松风赋响汤，茗瓯今带六经香。

君诗莫道穷无对，高出车声绕九羊。

黄敏求

黄敏求　村乐

槿篱围里三间屋，棘堑周遭数亩山。

雨后课儿耕种了，茅簷晴曝一冬闲。

黄敏求

黄敏求　村乐

刈尽稻云荞再雪，捣空粒玉粟仍金。

已偿一饱知无欠，围坐青灯语夜深。

黄敏求

黄敏求　村乐

敲冰汲渌洪茶鼎，撼雪梯薪给地炉。

圃有麦苗畦有菜，更於何地享膏腴。

黄敏求

黄敏求　村乐

白首老人纫永日，青裾幼妇馌田间。

那知红袖青楼女，账煖销金倚玉山。

黄敏求

黄敏求　村乐

桑树鸣鸡深巷犬，南山磵水北山云。

五侯门地人如沸，谁识村中乐是君。

黄敏求

黄敏求　古香亭

矮屋簷前老桂丛，清阴破广寒宫。

谁知万古香无价，藏在黄金一粟中。

黄敏求

黄敏求　古香亭

鹅黄雪缀碧瑶枝，占断风高露下时。

吏散予方有公事，嚼花斟酒古香诗。

黄敏求

黄敏求　寄题灵川簿庙存爱堂二首

一命如何解济人，细看存字最精神。

莫专红上求明爱，胸次浑涵不尽春。

黄敏求

黄敏求　寄题灵川簿庙存爱堂二首

爱无差等墨之徒，理一由来分则殊。

爱只是情仁是性，合於仁上着工夫。

黄敏求

黄敏求　经理顺宁别墅

未必科资辦草庐，先从意匠起规模。

某池宜植荷千柄，此地合栽梅几株。

怕碍看山墙矮筑，要宽种菊径深锄。

林泉随分成幽趣，谁计东郊入画图。

黄敏求

黄敏求　凉棚

未庚赫日已焚空，亭午西斋坐甑同。

横竹旋排苍叶密，小窗移在绿阴中。

情知琐碎妨新月，稍喜牵得暑中风。

分我清凉诗境界，一蝉吟到夕阳红。

黄敏求

黄敏求　柳絮

近日柔丝可很鸦，又分晴絮落天涯。

绝无气力元非雪，空费形容不是花。

便解与春遮去路，也添为客重思家。

雨余留得间踪迹，绿染滔萍夜听蛙。

黄敏求

黄敏求　偶成

熨开诗眼静中观，春在虚无杳霭间。

风老山攀香世界，日烘踯躅锦屏山。

峙粮备岁蜂开户，坚壁防春燕抱关。

不被东风相鼓弄，苍波依旧日鸥闲。

黄敏求

黄敏求　书斋

新辟书斋鹤机宽，一帘风月尽幽闲。

百年易向忙中过，万事偏於好处悭。

漫说折腰营斗米，何如留眼看云山。

只消一卷梅花句，留得林逋在世间。

黄敏求

黄敏求　书郑亦山冷澹生活

九陌红尘不肯居，携家租屋住西湖。

月香水影赓和靖，雨色晴光忆大苏。

诗比晚唐成冷淡，人如东野更清舑。

晴窗尽展芳编看，一片寒冰浸玉壶。

黄敏求

黄敏求　水墨水仙

玉润金寒情窈窕，缟裙翠带态轻盈。

只愁微月清无对，更画梅樊作弟兄。

黄敏求

黄敏求　题陈筼谷陈野逸吟藁

谢却梅花吟课少，苦无心事恼陶泓。

得君近日诗编读，增我晴窗眼力明。

爽似暑风秋九夏，清逾夜月书三更。

后山衣钵尘埃久，赖有双英主夏盟。

黄敏求

黄敏求　讯黄乙山於寿宁寺

客中听雨况僧寮，尽日无人访寂寥。

一枕秋声供痛快，隔窗风里有芭蕉。

黄敏求

黄敏求　讯黄乙山於寿宁寺

草草茅亭古木间，万琅玕里一禅关。

秋阴只俟风收尽，分我浮生增日闲。

黄敏求

黄敏求　野塘杂兴

仕进固所愿，贫贱亦所忧。

抱璞不自珍，过取则中羞。

不如寂寞滨，横此野水舟。

时乎傥可为，肯逊伊与周。

著书俊百世，亦可轲与丘。

进退两不恶，久矣吾其筹。

黄敏求

黄敏求　野塘杂兴

地僻车马稀，柴门不须扃。

晨正衣冠，浣手供炉馨。

奈和此永何，间课离骚经。

一片兰茝心，千古日月明。

尔岂乏忠愤，所欠惟和平。

要之仕与止，奚必分重轻。

吾但适吾可，不愿得尔名。

黄敏求

黄敏求　游落星寺

星江山水甲江东，所到僧房各不同。

拳石不知何代陨，数椽恰占一湖中。

庐山屏倚朝昏碧，彭蠡帆分上下风。

除却金焦相伯仲，其他无此水晶宫。

黄敏求

黄敏求　予丙子辛已两游解空寺已亥秋又至思上人徙旧径自怪石中顿发奇观叔

两扣云关记昔曾，重来诗眼倍晶明。

路移岩石中间入，人在洞天深处行。

玉盎虚明添翠色，霜钟清冽带秋声。

与君小摘涪翁句，留得青山不朽名。

黄默

黄默　送程给事知越州

会稽山水古来雄，内史新除捧招东。

何藉扁舟追范蠡，更将一钓问任公。

久谙偃自藩垣乐，未试调和鼎鼐功。

日食万钱谁吝惜，不知蓬岛属诗翁。

黄某

黄某　乌石山

□□□□石，硉突倚山颠。

□□□羊伏，漫漫万马联。

何年□□□，终古□桑田。

□□□□□，□仙□允传。

黄鹏飞

黄鹏飞　送陈随隐游庐山

天下庐山第一奇，西风楚楚送行时。

晦庵白鹿书犹在，非是游山只爱诗。

黄鹏飞

黄鹏飞　送陈随隐游庐山

曾从图画识庐山，山好谁知画亦难。

画好不如诗好读，就烦诗笔画来看。

黄鹏举

黄鹏举　黄浆山

清泉彻底莹无泥，唤作黄浆恐未宜。

若见洞仙还寄语，佳名当唤碧琉璃。

黄璞

黄璞　题玉泉

水性能方圆，泉色常圭璧。

云山静有辉，琼液来无迹。

泉上修禅人，曹溪分一滴。

鉴止更澄源，纷纷万缘息。

黄朴

黄朴　玉泉

水性能方圆，泉色常珪璧。

云山静有辉，琼液来无迹。

泉上修禅人，曹溪分一滴。

鉴止更澄源，纷纷万缘息。

黄祁

黄祁　题玉笥山邓仙

百年萧渚旧风流，明府重拈此话头。

摘出涪翁诗里画，展开贺老鉴中秋。

天空地迥红尘少，月白风清古调幽。

莫遣双凫便飞去，试听歡乃在沧洲。

黄祁

黄祁　题玉笥山邓仙

作县古难今更难，凿空无计借凋残。

长教眼对葛峰碧，便觉胸如楚泽宽。

几为掀髯得佳句，未应拄颊事遐观。

三诗一赋严如律，真是江西道院官。

黄杞

黄杞　梅

略彴低横露浅滩，瘦筇独立月华残。

一枝拂掠浑如旧，思入清江烟水寒。

黄杞

黄杞　暮春闻张思顺归期

小园寂寞锁青春，桃李留花待主人。

青子已团浓绿底，归艎犹未到溪滨。

黄杞

黄杞　阮阁

阴阴松竹合，幽鸟傍人啼。

一局枯棋罢，曦轮又欲西。

黄杞

黄杞　水泛及门用老杜江涨韵

雨声喧昼夜，不断汹檐流。

篱落维孤艇，溪湖失旧洲。

访君无去路，狎我有来鸥。

涛浪相欺得，冲门鼓白头。

黄杞

黄杞　题水陆寺

殿楼边翠麓，窗户俯清湘。

游客匆匆去，高僧白日长。

黄杞

黄杞　题檐蕁

春花狼藉馀，六出浄烦热。

衲衣凝夜禅，香散深林月。

黄杞

黄杞　为彭蠡湖

客子扁舟故里还，烟收雨霁出芦湾。

浮天浴日重湖水，镇浪回风四望山。

远树离离飞鸟外，征帆点点断云间。

渔翁活计一篷底，爱汝白鸥相似闲。

黄杞

黄杞　西园

何处西园好，楼雄说媚川。

村环春色水，树带夕阳天。

客促云间棹，渔吹浦外烟。

且来穷燕赏，着句剩流传。

黄杞

黄杞　用洪宪韵自述

壮志摩云一剑闲，欲屠石堡斩楼兰。

功名努力车登坂，岁月惊心水下滩。

小小茆茨渔子舍，星星鬓发腐儒冠。

高山流水无穷思，整顿瑶琴试一弹。

黄杞

黄杞　游招真观

溪旁老子宫，古松奋苍鬣。

修迳烟霏深，中岩祠像设。

崖头流云漫，千丈藤萝结。

猿猱跃其间，手疑攀日月。

人间诸想灭。文楸飞雹铿，

朱弦浮磬彻。此山宇宙初，

谁擘坤轴裂。六丁曾一戏，

万古留洞穴。仙翁昔此栖，

还丹成白雪。佩环升倒景，

遗台犹岌巌。菊秋风日佳，

归艎双桨歇。便欲茆三间。

黄棨

黄棨　题左翰林三友亭

劲节虬枝水月香，轩前高坐胜寻常。

翰林此意知非浅，曾有坚心秉雪霜。

黄谦

黄谦　高宗皇帝挽词二首

火德兴王统，天威讋犷夷。

重恢周境土，复振汉威仪。

显号崇瑶册，耆年庆玉卮。

鼎成龙云远，扳慕不胜悲。

黄谦

黄谦　高宗皇帝挽词二首

整顿乾坤后，边烽久已销。

和亲来北虏，温清乐东朝。

历数躬传舜，文章焕有尧。

会稽天仗路，伤心彩云遥。

黄樵逸

黄樵逸　九曲尼院

曾是衣裳第一人，曲终认得本来身。

多年不作东风梦，闲却蔷薇一架春。

黄樵仲

黄樵仲　句

俸薄俭亦足，官卑清自尊。

黄然

黄然　题涪翁亭

清音妙绝东坡老，方响名高太史公。

水绕乌尤谈笑外，江连洪雅画图中。

黄人杰

黄人杰　次袁尚书巫山十二峰二十五韵

文昌老仙绝俗姿，爱山成癖非儿痴。

胸中况自有丘壑，槛结瑰异常恐迟。

坤维谋畧出分阃，江山致助争出奇。

寻幽选胜上巫峡，断崖怪石悬参差。

十二峰前弭征楫，枝藤直上穷所之。

云烟变态千万状，过眼神动惊天随。

人疑跻攀欲力尽，公自乐此良不疲。

瑶华真妃似夙驾，风马昼下扬旛旗。

层峦好处起苍壁，丹霞望门开赤帷。

登坛定可拾瑶翠，却老未应无玉枝。

仰天一笑晲寥廓，俯视培塿丘陵低。

颇疑游龙出飞跃，恍若栖凤犹娱嬉。

乔松跨鹤远近集，云雨济人朝暮为。

坛罗野翠有余润，泉拖修帛无穷时。

一经盼睐便改观，阳台价重当由兹。

惜哉牙纛不久驻，鷁首未转樯乌驰。

轻缣素练欲摹写，画师难著五色施。

笔端机杼始潜运，悠然寄兴沧洲湄。

章成密简绣衣使，绣衣翰墨今白眉。

珠酬玉唱两相尚，三叹尽解骚人颐。

好刊苍珉示千古，磨而不磷涅不缁。

纷纷我辈小巫耳，健读数过徒噫嘻。

待从两公奠西极，安南嶷，

收关河百二之险，劖岷峨万仞之嵋。

大书有宋中兴颂，东还更和巫山诗。

黄人杰

黄人杰　官舍苦雨

漫空数日雨倾盆，老屋淋漓瓦缝穿。

七月不虚为巧月，今年赖得是丰年。

泥涂滑滑妨行客，烟陇阴阴碍种田。

我欲乘风干造化，尽披云雾觛青天。

黄人杰

黄人杰　句

乱山围楚塞，平野落荆州。

黄人杰

黄人杰　挽吕东莱先生

夫子来天上，儒宗第一人。

英材归乐育，圣学发沉堙。

正路方资陃，浇风未及醇。

斯文何遽丧，诗笔绝生民。

黄人杰

黄人杰　挽吕东莱先生

盛德光华阀，高风动九垓。

群英倾斗仰，一旦骇山颓。

吾道无纲纽，熙朝乏鼎梅。

明招涵夜月，忍听晓猿哀。

黄人杰

黄人杰　挽吕东莱先生

天意高难问，胡为夺巨贤。

后生安取正，圣道不容传。

感意悲风木，伤心惨暮烟。

翩翩丹旐去，徒有泪潸然。

黄人杰

黄人杰　挽吕东莱先生

忆昨飘零日，徒为梁父吟。

一时辱轻信，千里示佳音。

方讲门人礼，蒙嘉国士临。

一朝遽千古，难保见知心。

黄人杰

黄人杰　挽吕东莱先生

萍迹来京阙，逾涯辱意隆。

剧谈销客气，终月坐春风。

岂谓十旬别，俄成千岁终。

哀哉不复见，天阔恨无穷。

黄人杰

黄人杰　温泉

离火自天烁，温泉由地生。

我来需晓汲，聊用濯尘缨。

黄人杰

黄人杰　峡中山高巳牌方见日色

上峡扁舟稳，滩平水不波。

山高见日晚，谷远受云多。

乱石争奇怪，幽禽自啸歌。

若无诗写兴，柰此景佳何。

黄荣仲

黄荣仲　江山晚眺

十里沧波自在流，满天风月下芦洲。

待携六幅生绡去，画出江南水墨秋。

黄汝嘉

黄汝嘉　登骑石山

江城楼阁辟嵯峨，如此随风燕雀何。

古木望中松柏少，好花开处杏桃多。

徐殷旧宅僧为主，褚氏閒亭鹤占坡。

花落花开今古事，青山无语野樵歌。

黄汝嘉

黄汝嘉　登骑石山

一亭平倚此山巅，展尽郊原极目天。

高下楼台微带雨，参差树木远含烟。

品题物象诗联轴，管领江山酒满船。

官冗不妨登览兴，尘襟到眩自悠然。

黄裳

黄裳　罢糴行

边头八月秋田熟，南村北村夜舂粟。

大平车子走无轮，载米入场声辘辘。

官置斗斛人处碍，市谷日与时低昂。

得钱却载车上去，出门掉臂归山乡。

老翁扶杖笑且语，大儿踏歌小儿舞。

酒酣歌罢喜复悲，却忆前年输糴苦。

田头刈禾人未归，吏已打门嗔我迟。

名为和糴实强取，使我父子长寒饥。

今年官场有糴米，卖米是钱固其理。

力排众议改旧法，闻说郎中人姓李。

小民无力酬天公，但愿谷米年年丰。

年年与官足兵食，三军饱食眠秋风。

郎中归坐天子侧，更与小民说休戚。

莫使明年开糴，老翁还作前年泣。







卷132

黄裳

黄裳　汉中行

汉中沃野如关中，四五百里烟蒙蒙。

黄云连天夏麦熟，水稻漠漠吹秋风。

七月八月{左禾右罢}稏红，一家往往收千钟。

行人叹息风土好，居人生计何草草。

老翁扶杖泣我前，此事何堪与君道。

君不见屯军十万如貔貅。椎牛酾酒不得饱，

飞芻挽粟无时休。禾稼登场虽满眼，

十有八九归徵求。军前输米更和糴，

囊括颗粒无乾餱。棱棱杀气森平原，

虽食我肉不敢言。阵马如云动雷电，

戈戟摐撞相腾喧。口边夺食与马齧，

马饱人饥无处说。大吏明知但吁叹，

百姓俛首当攏窃。天高日薄炊烟冷，

村落萧条往来绝。君莫问我汉中连年事，

肝膈难言眼流备。似闻今年春，

关外四五州。岁饥人无食，

饿者颇亦稠。蕃人欲寇边，

此事信有不。时涂苟如此，

人生不如死。死即万事休，

生则何时已。语多情极辞转哀，

野风飒飒吹黄埃。荒村相对两呜咽，

收泪问我方来。作官骑马不易得，

具与天子怜婴孩。老翁已老死不惜，

家有儿孙方戢戢。愿群富贵为爱惜，

莫教还似翁今日。

黄裳

黄裳　句

障塞应县隔，崇敬塘谩太高。

黄裳

黄裳　潭州

维衡屹南荒，作镇自开陃。

定王十里城，处处见山色。

黄少师女　送人赴举

春国报罢已三年，又向西风趁著鞭。

屡鼓莫嫌非作气，一鸣当自卜冲天。

贾生少奋终何遇，马援才高老益坚。

大抵功名无早晚，平津今见起浀　川。

黄社庵

黄社庵　题浯溪二首

蜀道于今似弈棋，要令一着□安危。

更

更　廷独选李曾伯，动业当如郭了仪。

黄社庵　题浯溪二首

虽扼咽喉□□间，犹□□脉得良医。

□□□平成报按，重读磨崖□字碑。

黄申

黄申　句

一身留许国，诸子用传家。

黄深源

黄深源　秋日寄怀友人

几度裁书无雁林，思君天阔水悠悠。

自从席上飞花后，又见江头落木秋。

背壁一灯怜瘦影，谁家双杵动新愁。

不知今夜西风里，人倚月明何处楼。

黄升

黄升　萍乡道中

路入萍乡信马行，野花香好不知名。

官卑无补公家事，时向田间问耦耕。

黄升

黄升　游金精山

曳履江城北，逍遥访仙乡。

扫却千里恨，爱此六月凉。

云根埋宿雨，木末酣斜阳。

峭崖列岩窦，老树攀穹苍。

地坼三关暗，天开一隙光。

青霄丽太白，应此金之芒。

双桃几日熟，冷笑痴吴王。

洞开人已去，刚风舞霓裳。

仙凡本相近，此理自可量。

学诗未学仙，凡骨生惭惶。

黄师道

黄师道　赠陈公衮

玉皇诏我自昩城，下车期年微政声。

唯得奇童颖川子，年始七岁业老成。

手挥椽笔书大字，口诵五经富强记。

君非祖德积馀庆，来裔安能具神智。

一见降羡增嗟呼，寄言昭武元正夫。

长歌大轴贻褒赞，比拟刘晏李泌徒。

近来诗思复清峻，辞赡格老实奇俊。

居赏亲试一一精，奏达帝聪彰圣运。

英庙激赏人中禅，俞旨颁降政事堂。

临轩未暇召人对，龙驾俄闻升上苍。

举世才命各有待，俊气尚幼佳名在。

黄氏女

黄氏女　又赠

自从闻笛苦匆匆，魄散魂飞似梦中。

最恨粉墙高几许，蓬莱弱水隔千重。

黄氏女

黄氏女　赠潘用中

栏杆閒倚日偏长，短笛无情苦断肠。

安得身轻如燕子，随风容易到君傍。

黄世长

黄世长　句

溪上接秦头，远江分楚尾。

黄叔美

黄叔美　宝善堂为薛玄卿题

人孰不有母，鲜能报其恩。

人孰不有弟，鲜能念同根。

汉兴尺布谣，郑有誓泉言。

所以忧世事，永叹鹡鴒原。

缅怀宝善君，生子出孝门。

幼习静室业，实为仁爱敦。

百金买古宅，乃在清溪濆。

堂前种荆树，堂北长慈萱。

时从道园中，驾彼白鹤轩。

再拜母膝下，殷勤问寒暄。

季也一相接，怡然煦春温。

溪鱼识啸歌，乌鸟沽盘餐。

余适登斯堂，吴公有铭存。

阿侄三五辈，削瓜酌清尊。

秩然进退间，礼义何其尊。

嗟今利夺人，骨肉相仇冤。

苍天信可问，薄俗难与论。

黄叔美

黄叔美　登麻姑山

昔日登临不用扶，於今白首见麻姑。

此邦泉石何萧爽，异代神仙知有无。

七月山田红稻熟，去年尘海碧莲枯。

信知冠盖追游地，羽客相逢到日晡。

黄叔美

黄叔美　金塔

金溪有金源，昔我未尝造。

因逢吴道士，言此山水好。

金僧来自蜀，所至事幽讨。

地名适相符，结茅遂栖老。

一朝入石塔，千载锢其宝。

白云何漫漫，流水亦浩浩。

相传石井头，鞋迹犹可考。

安知斯塔内，岁久骨应槁。

龛灯长不灭，落叶风自扫。

山僧具茗酌，言话颇知道。

请题壁间诗，兹行殊草草。

所欣得二赵，登览散中抱。

日午饷田家，壶觞共倾倒。

素心惬清赏，恨不避喧早。

偶寻幽侣出，徵逐非所好。

归途霜月下，谁鼓更渐报。

明朝人事乖，相望不可到。

黄叔美

黄叔美　周嘉会远行

闻道周公子，今春过许州。

百年看野史，双鬓托孤舟。

风土青山古，英雄怜火秋。

岂无遗白泪，相对话江鸥。

黄枢

黄枢　代陈均辅赠马则贤

江南星渚山水奇，马家桂子昌于医。

此心契天雄杰者，满轩种杏仁间驰。

身虽如蝉蜕浊世，活人远志传孙枝。

偶同瓜葛花屏下，梅兄樊弟相追随。

嗟予蜂房病溽暑，热烘脑子逾蒸炊。

难甘遂委庸医手，苍黄月，

雨馀凉气浮轻絺。悬壶索寞乏琼报，

木瓜愧诵前人诗。苏耽橘红井泉碧，

威灵仙术终相期。阴功百世固未艾，

芝田兰畹春熙熙。

黄庶

黄庶　八日探菊

行绕墙边菊，踌蹰赏物心。

秋风应有意，明日是知音。

酒惜浮花醉，诗留把叶吟。

儿童欣佳节，撚蕊试黄金。

黄庶

黄庶　斑石枕联句

斸得西山骨，磨砻露斑驳。

凝结一何怪，形模万难学。

直疑彩云根，又讶紫珉璞。

中瘦皱蛟腹，外文灼龟壳。

冷剖清泉肝，{左禾右总}搘老鳌脚。

坚方君子性，清纯圣人朴。

有气当补天，无霞应并瑴。

定渍盘古苔，想漏神农药。

堪作梦寐宝，尤是炎蒸托。

眠月病头愈，横风酲肺濯。

珊瑚侈可唾，陶甄脆堪扑。

夜深魇鬼惊，昼冷诗魔愕。

首惬无俗梦，心清去烦恶。

蕲簟方敢友，蜀筇良可攫。

何必檄愈风，何必文驱瘧。

质任儿女嗤，顽宜僮仆谑。

枕流固迂诞，籍糟徒落魄。

润生审将雨，辉发疑有珏。

髑髅庄生狂，虎魄宋武薄。

欲鑱中郎铭，文章体犹弱。

欲秘淮南书，神仙志非乐。

我疑混沌矿，谁与砻窍凿。

可作甘寝舆，华胥诣冥寞。

子道足施为，我拙困婴缚。

已谋其巾履，行当老蒿藿。

子其乞我归，终焉卧云壑。

嗜好我已癖，须求子虽悫。

毡旧王固惜，瓢陋颜不博。

异时一经子，便当千金橐。

客退独摩拂，卧送山月落。

黄庶

黄庶　汴河

汴都峨峨在平地，宋恃其德为金汤。

先帝始初有深意，不使子孙生怠荒。

万艘北来食京师，汴水遂作东南吭。

甲兵百万以为命，千里天下之腑肠。

人心爱惜此流水，不啻布帛与稻粱。

汉唐关中数百年，木牛可以腐太仓。

舟楫利今百于古，奈何益见府库疮。

天心正欲医造化，人间岂无针石良。

窟穴但去钱谷蠹，此水何必求桑羊。

黄庶

黄庶　长安贺晏相公生辰

衙鼓簪绅动，灵椿荐寿醪。

吾君合尧舜，此日降伊皋。

盘诰文章老，丹青事丛牢。

乃朝尊柱石，千里辍钧陶。

民即讴歌借，霖应梦寐劳。

秦人下车乐，远迩赋崧高。

黄庶

黄庶　春日闲居

缰锁身闲似未名，方愚情性被春轻。

酒教笔砚因花废，路为亭台与草争。

野客笋邀煨短茁，邻僧茶约煮新萌。

无时杖屦穿林去，真是寻芳户一丁。

黄庶

黄庶　次韵答王甫判官

尘埃蹭蹬落粗官，赖有诗书可自安。

人到圣贤由感激，国施钟鼎为艰难。

须期燕骨千金价，莫动黄陂万顷澜。

穷达功名无早晚，好山宜且醉吟看。

黄庶

黄庶　次韵和酬隐直忆花见寄之作

春工不拣势厚薄，染成庭内花梢红。

反拘簿书似机械，不得醉倒眠绿丛。

君时马首正南走，假有樽酒何由同。

馨得蜂蝶似相让，颜色开落轮东风。

公余徘徊独绕树，空有叹恨不可穷。

君虽不见红紫落，亦有惆怅环胸中。

作诗寄我忆花意，句老与古争强雄。

其间摸写景如画，烂熳一片春颜容。

乃知诗家有刀尺，裁翦自夺阴阳功。

诵诗酌酒无厌已，韵险强续惭非工。

黄庶

黄庶　次韵和酬真长对雪之作

西湖主人久未至，雪云我为开吟天。

偷闲把酒罗脍鲤，鱼冻难趁烦鸣舷。

旋求野果向山市，僮仆觅路占平川。

恍然白玉为饮国，寒威醉思相翩聁。

顾盼万景来笔端，濡染欲写毫已坚。

初疑万国会盟散，断珪破璧盈枯田。

禽巢一一鹤上下，冰殿扫洒迎群仙。

又疑水官爱雪柳，故把众庶为飞绵。

我思江淮有流民，往往匍匐僵道边。

朱门意气与寒竞，上马酒面红欲燃。

天将景与富贵买，不知一费几万钱。

诗家把笔争造化，对此自恨才悭偏。

徘徊嗅嚼醉还醒，来往但见鞋屦穿。

归来庭树玉花落，稚子狂走毕华颠。

拥炉搔首有余意，喜与黣麦为丰年。

夜阑更欲和月看，坐久讽诵琼瑶篇。

调高白雪古难和，思短强被诗魔牵。

卒章我欲涕泪下，连茹固已知君贤。

黄庶

黄庶　次韵和刘卿材见寄之什

风波一相失，倒指岁月耗。

交情见千里，文字每教告。

胸中饱耘锄，勉我获以道。

踟蹰竹帛间，相期古人到。

十年走尘土，心不勇于躁。

乃知镌磨益，不必砚席好。

君屈百里官，卓趋而鲁蹈。

不使鞭朴教，人情自倾倒。

讼稀禾黍登，醺若饮醇醪。

使者席未暖，姓名达珪瑁。

麒麟踊跃起，志远无近报。

粪土龊龊者，锱铢较称号。

青冥脚可插，泥途迹将扫。

宁知西山民，归车恐君膏。

我行省版舆，假途期问劳。

理声如壁邻，叹息不可造。

遥知诗书宰，优游漆园傲。

极目西飞云，徒使瞳子眊。

敢期枉佳作，绸缪肺襟奥。

大句驱老意，木古风雨暴。

惊味无厌已，败者豆笾犒。

我辄牵勉和，徒手大阿冒。

酌酒持君诗，吟哦舌根燥。

黄庶

黄庶　次韵和松径

行人旱亢日，共荫苍烟姿。

岂识雪霜心，但轻蝼蚁皮。

中为栋梁用，莫叹斧斤迟。

樗柳尽犠象，后凋终不衰。

黄庶

黄庶　次韵和象之夏夜作

大暑暴虐如恶酒，意思颓困不可醒。

日官我疑借炎热，昊轮出火星荧荧。

霈然一雨翳晚景，庭树洗出蜩螗声。

微云扫洒供夜坐，造化似解通人情。

清风明月作三友，趣君可买轻连城。

恍然身在冲泊域，目空万状遗骸形。

此特象这入诗国，句句锻链炉锤精。

穷微心到混沌侧，高处意气扪日星。

诘朝携诗示我读，饥肠馋口逢珍烹。

义幽语险索究解，如手捕虎不敢停。

归来牵勉拾余思，鱼目愧傍蟾蜍明。

黄庶

黄庶　次韵和雪霁游西湖

雪会游人意，元朝变物华。

醉乡银作界，诗客玉为家。

鱼影纹冰縠，禽踪篆霰沙。

余英恐销尽，目断夕阳霞。

黄庶

黄庶　次韵和言怀

五常为种耕情性，天意宁分有与无。

史解戮人惟戮古，地能埋死只埋愚。

青云易把诗书买，白发难停日月驱。

顾我无才背时俗，浮名早晚见归途。

黄庶

黄庶　次韵和元伯南楼避暑遇雨之作

城头归乌喘搨翼，夕阳栏干手可炙。

长虹如篆报雨来，云脚插下千里赤。

南山端正太古屏，飞帘扫云为拨墨。

安得老笔描写住，白头许生死堪忆。

黄庶

黄庶　次韵和真长幕中偶书

人情岁时登，乡县自无讼。

公庭破莓苔，日苦黥徒送。

幕府隐诗书，黄堂卧梁栋。

几字署纸尾，朝夕宁倥偬。

尘土安止足，性情适吟讽。

收心观无始，静卧悯群动。

劳生懵出处，欲把清风轻。

青山自无价，夜夜有归梦。

但知陶潜卑，宁识贾生恸。

夜寸诵君诗，一杯齐费用。

黄庶

黄庶　次韵和真长四季牧童

怯雨宜晴不识愁，去随青草牧春牛。

无人古路歌兼笑，归去山花插满头。

黄庶

黄庶　次韵和真长四季牧童

晓牧侵星大暑天，昼寻芳树绿阴眠。

惜牛不使冲残日，归带黄昏饮小川。

黄庶

黄庶　次韵和真长四季牧童

角穿黄穗手横笳，不省人间有鬓华。

落日西风归去路，枯桑黄叶两三家。

黄庶

黄庶　次韵和真长四季牧童

枯笛手持无律吕，清风曲调逐时新。

数竿冬日浑无价，暖靠牛眠不教人。

黄庶

黄庶　次韵和真长新春偶书

东风寂寞掩紫关，时苦删文笔冻干。

只把诗情磨成态，更凭酒力御春寒。

尘埃不必频弹铗，岩石终期共桂冠。

叹息焚和名利者，乾坤未似斗筲宽。

黄庶

黄庶　次韵和中伏坐夜

万兵昏雨过，暑斗插云倾。

老佞溪蛙静，真交海月生。

游氛褰幕帟，远籁起茎英。

清洗尘埃虑，幽通造化情。

酸咸时味薄，寂寞古途亨。

去象筌真意，无形写天声。

诗疑窥杜子，文欲造盘庚。

身在清风国，神游白玉城。

希死乘浩气，沆瀣饮元精。

坐久忘昏寐，回头有启明。

黄庶

黄庶　次韵和子仪闻蝉

落日挂树间，长我庭下阴。

园林动秋意，高蝉忽微吟。

清风转余声，杳若下远岑。

微物感时工，铿鍧吐商金。

古乐久破碎，兹虫抱全音。

荒忽尚偃蹇，激起壮士心。

愿为秋蝉操，被之朱丝琴。

黄庶

黄庶　次韵居正暮春感事

物报春光去已深，残红满地绿成阴。

晚花便好吟诗惜，余景应须载酒寻。

欢意莫教时节挫，穷愁自倚岁寒禁。

亭园况是登临胜，何必流年动素心。

黄庶

黄庶　次韵居正四月牡丹

四月残红日日稀，平阳园槛正芳菲。

春知东馆酣宾客，应是阳和未放归。

黄庶

黄庶　次韵向元伯春晚有作

好花未得千场醉，风雨飘零又一春。

自是劳生无暇日，芳菲何处解孤人。

黄庶

黄庶　次韵元伯初夏南洋河即事

芳菲已去绝音尘，临水踟蹰景又新。

应是溪源来最远，落花流水洞中春。

黄庶

黄庶　次韵元伯西轩桃李

李白桃红气味奢，早须分付醉吟家。

春风春雨难期信，便是无言做落花。

黄庶

黄庶　次韵元伯晓出白门

出形云染翠屏曲，溪色练铺银汉东。

楼台一轴古今本，行者往来图画中。

黄庶

黄庶　次韵子仪初夏偶作

醉红芳寂寞，吟绿又装成。

急雨荷宜听，清风簟可迎。

燕忙谙物态，花尽见时情。

独有无言意，不知枯与荣。

黄庶

黄庶　答王甫判官示游兴庆池之作

东池十里近，遭匝风物饱。

南山若户屏，登临四时好。

我初来长安，脚拟朝夕到。

缠绵簿书间，拘窘若囚盗。

一岁无几至，荏苒成吏考。

夜夜千顷月，只供钓鱼老。

平生林泉心，探奇欲倾倒。

咫尺乃尚尔，满意宁可保。

君官苦近市，危坐若林杭。

偷闲呶呶中，跃马志{左高右交}暴。

岂览足意思，满腹若瑰宝。

归来成新诗，使我愧怀抱。

黄庶

黄庶　大孤山

彭蠡百里南国襟，万顷苍烟插孤岑。

不知天星何时落，春秋不书不可寻。

石怪木老鬼所附，兹乃与水同浮沉。

鸣鸱大藤树下庙，祭血不乾年世深。

轴舻千里不敢越，割牲酾酒来献斟。

我行不忍随人后，许国肝胆神所歆。

落帆夜宿白鸟岸，睥睨百绕寒藤阴。

银山大浪独夫险，比干一片崔嵬心。

宦游远去父母国，心病若有山水淫。

江南画工今谁在，拂拭东绢倾千金。

黄庶

黄庶　登大云顶

区区霸迹欲知小，试绝大云孤顶看。

老僧指我日上处，镜面泻出黄金盘。

黄庶

黄庶　登扶风王宗元山亭

云收南山头，太白青崔嵬。

我有泉石梦，坐对怀抱开。

小池数斛水，涉鸟来毡毸。

遗翎与行迹，纵横在苍苔。

忆得钓矶上，到家如一回。

蔬畦参差绿，采掇助酒杯。

痛饮不能去，绕竹犹徘徊。

主人林岩癖，笑傲苍烟堆。

心忧百里病，良田正黄埃。

欲知主人喜，雨抱山脚来。

黄庶

黄庶　登见山楼

太守终南为客王，出入厌倦马与车。

与山朝夕欲还往，作楼近在室一隅。

主人去久山寂寞，正值青帝催焦枯。

我拘簿书甚杻械，摆脱步上提酒壶。

郊原犹未见春色，似据水墨长安图。

也知好景天更惜，高峰常是云模糊。

安得风伯持大篲，扫洒百里如屏铺。

显昧万状古诗国，收拾可秃千毫书。

我来愿作风雅户，醉倒坐待明月夫。

去家若有岩下梦，免复夜夜寻归途。

黄庶

黄庶　登郓州溪堂

仁智模来物状亲，登临宜入古图身。

惯看韩老诗中景，树色泉声似故人。

黄庶

黄庶　登郑氏阁

林泉无价自帱身，缰锁登临趣未真。

望处好山俱得力，夜应明月不孤人。

任从心外烦于蚁，长对樽中别有春。

当日若知风物胜，定移鸡犬过江滨。

黄庶

黄庶　都厅诵书偶成

主人调鼎手，千里刃迎虚。

暗使民如堵，能容吏似樗。

莓苔眠杻械，燕雀听诗书。

刀笔惭无补，身为白蠹鱼。

黄庶

黄庶　读君谟黼扆箴

常读贾谊书，爱其极理乱。

言入笔未乾，绛灌舌如鑽。

文帝不肯为，万世为扼腕。

汉道竟龌龊，席莫一日暖。

今读君谟箴，句句到伊旦。

窥国见肺肝，欲取以手浣。

何啻可痛哭，一一中世患。

设施有隆理，如肉以弗贯。

可作天下药，其应疾和缓。

非独起国痿，虏颈坐可绊。

圣贤方相逢，辨别绛与灌。

万不使斯言，以为后世恨。

黄庶

黄庶　读赦书

诏书一尺洗寰瀛，舒卷雷霆万物惊。

天只无私均雨露，地缘强半是榛荆。

人间疾苦言堪疗，塞外豺狼腹未盈。

不是朝廷用桑孔，丁宁浑只念苍生。

黄庶

黄庶　对花

诗昔甫白在，造化困刀尺。

我生几年后，浪自镌顽石。

对花虽把笔，好句恨莫得。

耒阳与采石，孤坟没荆棘。

几欲肉白骨，再插风雅翼。

海为一杯酒，地为一领席。

醉坐吟万物，语出埋霹雳。

乾坤髓可掬，鬼神泪可滴。

人生贵适意，身是天地客。

糟床不可乾，吟纸须强擘。

花落若解医，有金费千镒。

黄庶

黄庶　樊侯庙

阴森樊侯庙，古木澧水傍。

兹民畏如生，奔走豕与羊。

家家奉侯讳，若在父母堂。

我来憩行役，再拜奠公觞。

缅思英豪姿，名与此水长。

风偃众树枝，拟若怒鬣张。

阴官有兵师，想在贲育行。

今兹戎虏骄，内为府库疮。

安得七尺躯，长戟再激昂。

横行匈奴中，庶以康肺肠。

黄庶

黄庶　赋八月竹

我养一轩竹，秋来成绿阴。

万物有衰意，独怀霜雪心。

西风嵇叔醉，明月白公吟。

回首看桃李，何尝费百金。

黄庶

黄庶　赋得退之画像

功名已写后世耳，身入人间图画看。

叹息浮图满天下，犹疑怒发尚冲冠。

黄庶

黄庶　赋古碑

古寺得断碣，偃卧败壁阴。

莓苔入破字，欲读不易寻。

姓字驳难辨，展转风雨侵。

尘穴夏蛙宿，草盛秋虫吟。

田夫煅可砺，老妇寒可砧。

伊非浮图家，岁月徒髒髒。

予闻岐阳鼓，篆法抵万金。

存者十止九，太息涕泗霪。

黄庶

黄庶　赋闻角

树老枝半死，碑断壁底眠。

古屋颜色改，有佛独岿然。

苍首上雨足，坏臂蔓草缠。

野老每再拜，往往报丰年。

孔祠照四方，制度雘妍。

朝夕过其下，孰肯为恭虔。

土木兹仅分，吾民信益坚。

佛法入人心，谁与斸其根。

苍苍不可问，用意或者偏。

木蠹罪岂大，付与啄木权。

胡不啄佛徒，使蠹民之天。

黄庶

黄庶　观雪

疑是天公戏，都倾海作盐。

松筠知不变，丘壑见无厌。

清为诗家极，寒因酒户添。

冬温成俗疫，得此胜针砭。

黄庶

黄庶　过建成侯庙

鸣鸱古木末，饥鸟啄腐柯。

下有黄侯宫，清风在藤萝。

公昔为刺史，俗若闺门和。

德铭颍人心，千载不可磨。

至今奉如生，慢侮莫敢过。

破祠望道路，丹檐独峨峨。

春秋赛豚肩，里巫日婆娑。

牛童不知此，来往夕阳歌。

黄庶

黄庶　过少姨庙

阴森老柏少姨庙，炉烟蓬勃疑行云。

祭盘狼籍山鸟饱，巫祝生涯来往人。

黄庶

黄庶　过许由冢

稷契宁渴死，不饮箕颍泉。

先生独洗耳，不听天子言。

清风饱进退，千载何悠然。

孤坟没荆棘，高名争青山。

嗟我迍邅身，一命行十年。

味薄无辛咸，璞顽废雕镌。

朝行箕山麓，暮挹颍水源。

竹帛何处所，搔首态鱼间。

白云要闲友，尚苦儿女牵。

丈夫合勇决，顾计羞面颜。

黄庶

黄庶　过朱亥墓

枯林寒草墓丘墟，等是当年一丈夫。

地下若知应笑死，衣冠今日有屠沽。

黄庶

黄庶　和白云庵七首　白石涧

林间旋叠石为路，日日自汲涧底泉。

老僧意趣似童子，洗手濯足听潺湲。

黄庶

黄庶　和白云庵七首　白云庵

白云无种满地生，有时出山为雨露。

老僧惆怅望云归，尽日庵前自来去。

黄庶

黄庶　和白云庵七首　明月台

老僧山中嫌月窄，夜夜独上高高台。

四边不肯着闲树，故要满坐清光来。

黄庶

黄庶　和白云庵七首　清风轩

老僧拂榻人不知，独与清风事来去。

朝昏宴坐向轩中，此身便是清风主。

黄庶

黄庶　和白云庵七首　磬石

古乐破散郑卫起，走入万物不可名。

山中惆怅莫能到，疑是舜时韶一声。

黄庶

黄庶　和白云庵七首　醒石

老僧拂拭待游者，云骨一片莓苔青。

尘埃万事心若醉，到此不觉令人醒。

黄庶

黄庶　和白云庵七首　宴坐台

老僧坐见万物空，往往终日居此台。

破衣兀坐若枯木，山鸟不怕行莓苔。

黄庶

黄庶　和百塔寺四首　芳亭

峨峨佛屋瘦四海，志士叹息伤容颜。

高僧淳拙有深意，独自结茅山水间。

黄庶

黄庶　和百塔寺四首　水阁

山僧听泉心不足，凿池汲引为蟾泓。

自言犹欲洗俗耳，夜静为闻蛙黾声。

黄庶

黄庶　和百塔寺四首　四开亭

亭前流水醒客耳，亭上白云开客颜。

老僧有意厚来往，四面更令看好山。

黄庶

黄庶　和百塔寺四首　听泉

五音入耳大声散，情性破碎不可完。

而今虞舜欲仪凤，愿献泉谱为韶源。

黄庶

黄庶　和公美季点书事

知君行县乐，经见饱朝昏。

禾黍富年户，牛羊落日村。

趁云看华没，冲雨渡泾浑。

颇得诗家助，聊应慰旅魂。

黄庶

黄庶　和刘卿材十咏　草市

冲市柴鱼集，应山鸡犬号。

问知人苦乐，米价不多高。

黄庶

黄庶　和刘卿材十咏　耕者

四海兵今息，耕夫未得知。

黄梁不敢吃，碗尚半蒿藜。

黄庶

黄庶　和刘卿材十咏　红树

几树浓于茜，斜阳景最幽。

忽因风雨尽，全减十分秋。

黄庶

黄庶　和刘卿材十咏　堠子

一堠居市廛，百堠居林莽。

土木若有情，山中亦惆怅。

黄庶

黄庶　和刘卿材十咏　龙潭

寂寞真龙去，雩坛血不乾。

世情多冷暖，对此鼻辛酸。

黄庶

黄庶　和刘卿材十咏　牧竖

逐处随青草，生来不识愁。

旱田乾欲死，拍手也须讴。

黄庶

黄庶　和刘卿材十咏　水鸭

忆在山中日，溪边把钓钩。

相逢恐惊起，招手却回舟。

黄庶

黄庶　和刘卿材十咏　溪桥

忆得别离日，乡桥柳脚斜。

读君诗一转，全似到吾家。

黄庶

黄庶　和刘卿材十咏　溪声

至音不可收，今人滞形器。

欲知古乐心，山中此声是。

黄庶

黄庶　和刘卿材十咏　野庙

中国浮图盛，祈禳渐不过。

吾民非独困，山鬼恨尤多。

黄庶

黄庶　和柳子玉官舍十首　芭蕉

有底春风能好事，解将刀尺翦青天。

知君新得草书法，旋卷碧云供小笺。

黄庶

黄庶　和柳子玉官舍十首　怪石

山阿有人着薜荔，廷下缚虎眠莓苔。

手磨心语知许事，曾见汉唐池馆来。

黄庶

黄庶　和柳子玉官舍十首　茴香

邻家争插红紫归，诗人独行嗅芳草。

丛边幽蠹更不凡，蝴蝶纷纷逐花老。

黄庶

黄庶　和柳子玉官舍十首　蜜蜂

秋成想见香租入，菊露枫胶密几脾。

日日山僮扫红叶，蜂衙知是主人归。

黄庶

黄庶　和柳子玉官舍十首　思山斋

吴儿心着吴山深，终南满目不自慰。

有时蝉蜕书几边，梦到五湖千里外。

黄庶

黄庶　和柳子玉官舍十首　土榻

床前一尺二尺泉，床后三枝五枝树。

眠闲图似在家山，梦魂不使东南去。

黄庶

黄庶　和柳子玉官舍十首　小池

清泉数斛关幽事，坐见镜中鱼往来。

浮萍蚀尽秋月面，霜为一磨如匣开。

黄庶

黄庶　和柳子玉官舍十首　心适堂

一屏一榻无俗尘，左置枯琴右开易。

重门不闭谁往还，明月清风是相识。

黄庶

黄庶　和柳子玉官舍十首　新泉

墙根新冽寒泉眼，风廊一股来泠泠。

灯花夜半知我喜，恰是旧山穿石声。

黄庶

黄庶　和柳子玉官舍十首　竹坞

笋随人意疏处生，清风如归自来去。

虽然不与俗子期，阴过邻家亦销暑。

黄庶

黄庶　和陪丞相听蜀僧琴

百年生计一张琴，敝轸枯弦抵万金。

世上几人曾入耳，樽前此日是知音。

清风明月虚无境，白雪阳青寂寞心。

莫讶南薰沉听久，致君基业用功深。

黄庶

黄庶　和暑雨偶书

暑如煎烹欲狂走，猛雨似洗沉疴瘳。

宁知诗书一枕梦，便作桃李三春游。

蛙蜩叫噪若交旧，蚊蝇皏钝如仇雠。

今君病起正高卧，庄蝶处处宜相求。

黄庶

黄庶　和题云台观

太华疑挨毕昴回，欲观形胜上云台。

雪中地把银屏立，雨后天将画轴开。

景好更宜和月看，客忙常是爱山来。

我知游者登临意，常恨西轩落日催。

黄庶

黄庶　和题竹轩

小轩移得清风枝，知君公退来忘机。

山禽自识主人惯，客到有时惊不飞。

黄庶

黄庶　和西湖雪中泛舟之作

冬旱种不入，颍人无颜色。

上辍霖雨姿，福此千里窄。

公来视民忧，身若抱病癖。

霖雨变飞雪，万室如药石。

幕府环邹枚，共喜妖沴释。

欲有琼树春，选地得胜僻。

刺舟敲湖水，坐泛白玉国。

持酒与寒竞，醉倒无顾惜。

余霙入杯斝，似解劝饮客。

而我坐席末，斗筲宽一石。

景值风雅匠，万状困刀尺。

鸣凤相上下，独愧如蝼蝈。

黄庶

黄庶　和象之雨后望少室山白云

尘埃奔趋插手板，十年已卖山中闲。

相逢少室若交旧，白云与我开容颜。

风驱烟气云敝幕，天覆碧玉无瑕瘢。

我疑岳神宴天上，扫洒伊洛为图看。

又疑山鬼有寒税，纩絮万叠输阴官。

色如可餐无厌饱，颇梨为甑炊琅玕。

去去不观不能已，一里回首百据鞍。

长安许生以画名，闲暇拂拭新素纨。

能求山高水深趣，常恐造化在笔端。

每观云泉得意处，拟写男女家其间。

今对异景惭首鼠，愚若犬彘编槽栏。

君诗托我有深意，明月一杯心往还。

黄庶

黄庶　和元伯中伏夜雨南洋河水泛

雨洗三齐中伏月，乖龙连夜起云门。

溪声斗似银河落，惊断诗书一梦魂。

黄庶

黄庶　和元伯走马看牡丹

城中走马趁残春，诗别余花句句新。

何似园家不吟醉，姚黄魏紫属游人。

黄庶

黄庶　和子仪巡捕蝗

天子辍霖雨，兹来泽东民。

威声先公至，暴攘客四邻。

下车坐无事，懲劝裨秋春。

物价以日减，囷仓饱新陈。

俗愚其何知，蝗来遏公仁。

所至不为灾，群飞乱烟云。

公虑种吾土，且为沴气根。

计丁立捕法，官行劳其勤。

老幼千里眉，朝蹙夕已伸。

我知公之德，由此碑齐人。

黄庶

黄庶　和子玉病起游书斋

萧斋久不住，筋力试筇初。

窗户蜗涎锁，尘埃鼠迹书。

病魔虽已去，诗癖竟难除。

苔地欣重扫，徘徊意有余。

黄庶

黄庶　皇佑五年三月乙巳齐大风海水暴上寿光千乘两县民数百家被其灾而死

盐民没利家海隅，奔走末业田园芜。

天意似遣阳侯驱，卷水沃杀煎海炉。

怒涛百尺不及逋，老幼十五其为鱼。

耕夫蚕妇来蹰躇，百金不易箔与锄。

我公偃息哀其愚，埋掩尸骼趒惸孤。

吾党子仪驰赤驹，口赍公惠人人嘘。

日走百里嫌昳晡，不饮不食颜色癯。

去时万树如束枯，回首绿暗红紫疏。

寄诗百言举其粗，我愧安饱心如苴。

黄庶

黄庶　寄子蒙授常宁令

疏率君堪爱，无心宦又高。

身思眠白屋，人勉着青袍。

黄庶

黄庶　寄子蒙授常宁令

号隐疑名福，贪归似姓陶。

常宁邑难小，应合得牛刀。

黄庶

黄庶　家僮来持双井芽数饮之辄成诗以示同舍

我疑醇醲千古味，寂寞散在山茶枝。

双井名入天下耳，建溪春色无光辉。

吾乡茶友若敌国，粪土尺璧珍刀圭。

嗟予奔走车马迹，尘埃荆棘生喉颐。

煮云为腴不可见，青泉绿树应相嗤。

长须前日千里至，百芽包裹林岩姿。

开缄春风若满手，喜气收拾人恐知。

江南阳和夜欲试，小斋独与清风期。

石鼎泉甘火齐得，混沌不死元气肥。

诗书坐对为客主，一啜已见沆瀣醨。

通宵安稳睡物外，家梦欲遣不肯归。

不信试来与君饮，洗出正性还肝脾。

黄庶

黄庶　教绳权学书偶成

文字有缘曾弄墨，见来官小免咨嗟。

喜将笔砚传生计，不失诗书作世家。

字识姓名能指点，写因梨栗不倾斜。

着鞭莫落时人后，三十尘埃监汝爷。

黄庶

黄庶　灸赘疣

赘疣在予手，累久至三四。

初视君外物，于意不能置。

居闲或灸灼，已没出复继。

赘出与赘没，曾莫生死异。

天地赘一气，万物赘天地。

赘复赘于人，小大而已矣。

人之于为赘，作为有大眡。

至理本无事，破真以为伪。

善恶乱大性，赏罚乱大治。

宫徵乱大声，青黄乱大贲。

寸尺乱大刑，酸咸乱大味。

大朴如疮疽，空虚无完理。

天地不尔仇，尔独赘之计。

耻指不若人，孟子其有谓。

志小略其大，殆非达者意。

弃火复投艾，两忘吾赘赘。

黄庶

黄庶　酒

千载醇醲意，长随{鞠革换麦}蘖新。

解将今日月，转入古乾坤。

闷至胜良药，愁来敌故人。

几杯聊酩酊，五斗趣还均。

黄庶

黄庶　看春牓偶成

每看春牓独嗟咨，蹭蹬尘埃已十期。

韩老有知应笑我，归时无计只凝儿。

黄庶

黄庶　哭水丘随州

卧理随民欲问安，讣邮俄至废朝餐。

秦川旧会欢如在，汉水新书墨未乾。

丹旐已归人寂寞，素车徒有泪汍澜。

时情冷暖尤无味，一臂相知在肺肝。

黄庶

黄庶　立春

此日春方到，春心亚舜尧。

勾芒如稷契，大蔟似咸韶。

衡柄三阳把，陶鎔万物翘。

家家助和气，剪彩作花飘。

黄庶

黄庶　灵井

何年清泉眼，几斛涵苍苔。

瓮盎日夜至，长满莫可涯。

天旱不知竭，众流起黄埃。

淘绠乾未定，能使沴气开。

庙祠失根柢，故老奠酒杯。

蚕民咒枣栗，千斤意徘徊。

儿童惯冷暖，预知春秋来。

临之鉴须眉，方鉴无煤炲。

窟穴若喉吭，我疑吐云雷。

何当鞭蜃螭，与国驱旱灾。

黄庶

黄庶　灵竹

绿阴清韵竹萧然，历历当年泣泪痕。

千古舜妃湘水底，必应憔悴有惭魂。

黄庶

黄庶　庐山道中遇黄介夫因寄四十字

冷日苍山下，相逢笑又颦。

文章已脍炙，名位尚埃尘。

昔见缨尝请，今言雉欲驯。

腥膻满南郡，忍醉解池春。

黄庶

黄庶　洛阳道中

秋风满巾衣，洛水行饮马。

山川气象老，身若在士画。

嵩云知客心，峰色如扫洒。

荒草遍丘墟，沉吟动舒泻。

黄庶

黄庶　拟欧阳舍人古篆

隶书满纸籀文废，字法破碎失本根。

中间阳冰入篆室，下笔日与丞相亲。

点画各得万物体，科蚪筋骨千载新。

泉铭学语童子知，大历几字名忽振。

足知古人自负恃，碑岘巨石垂千春。

篆字堆积天下宇，晚得纸本如希珍。

铺舒墙壁动人眼，直木曲铁若可扪。

人为黄土久寂寞，略不讹缺才鳞皴。

我疑山鬼恐漫灭，往往镌凿施斧斤。

公来醉吟江山国，得之爱叹何殷勤。

刻词犹恨纪不足，句句与古风雅邻。

一旦纸贵文字市，粥诗贾篆声云云。

苏梅鸾凤相上下，鄙语燕雀何能群。

黄庶

黄庶　辇下会里人子蒙饮

秋风吹客衣，归思入梦寐。

相逢在千里，一饮胜百醉。

果脯随分列，不减到家味。

平生金石心，颠倒独莫弃。

何时不搔首，共话医国计。

恨未得杞梓，欲把斤斧试。

尘埃鞋履穿，各走车马地。

唯兹栖栖怀，酒碗可以慰。

黄庶

黄庶　偶书

此为为地把书耕，若问生涯指六经。

欲语世人真富贵，胸中珠玉又无形。

黄庶

黄庶　陪丞相游石子涧

宾吏亲携涧底行，潺湲风递似相迎。

只应山鬼知公意，乞雨新添瀑布声。

涧下禽鱼识上台，听泉履迹遍苍苔。

岩边不欲踟蹰久，只恐商王梦远来。

黄庶

黄庶　遣怀

六载红莲客，差池又一年。

无人和白雪，有意补青天。

肝胆论兴废，诗书谒圣贤。

尊中古日月，穷达付陶甄。

黄庶

黄庶　筇竹杖

琴鹤为友朋，出入常拂拭。

生来节便高，故有扶危力。

黄庶

黄庶　求郭侍禁水墨树石

尘埃典却林泉闲，家梦夜夜归云端。

知君弄笔欺造化，乞我几株松石看。

黄庶

黄庶　山居独酌

山寒未放春消息，独把单醪慰寂寥。

书对圣贤为客主，竹兼风雨似咸诏。

醉乡城郭灯前到，愁贼戈予盏底销。

野菜溪鱼随分有，不堪回首叫箪瓢。

黄庶

黄庶　山水卧屏

林泉生长厌应难，更写方屏几曲间。

仕宦东西苦无定，此心长似宿家山。

黄庶

黄庶　食鱠

秋风莼鱼肥，兔羋馋涎落。

溪友入昼梦，但苦青衫缚。

落日渡河水，食指相悟觉。

宿夕治鱠具，共作泛舟约。

网罟遮青答，老鳟荐丝舋。

玉软饱不箸，坐视肴果恶。

酒薄如疲兵，对此得卫霍。

回首食五鼎，适意均一乐。

人间军须后，甑釜有藜藿。

甘鲜岂敢事，聊此尉寂寞。

黄庶

黄庶　市得笛竹簟因成诗

八尺枯凉簟一筒，小轩拂拭趣谁同。

樽前声负千杯月，窗下光赢一枕风。

易向曲肱增旧意，诗因仰看有新功。

蠹书围绕高眠处，梦与尘埃路不通。

黄庶

黄庶　暑轩夜坐

夜气入庭树，小轩坐前檐。

清风动巨箑，浮云卷重帘。

月迟待交旧，蚊噪憎谀谗。

轻凉若可买，金愿量谷岩。

黄庶

黄庶　署中新栽竹

移作亭园主，栽培霜雪姿。

不辞桃李笑，只待凤凰知。

少已留风住，疏宜待月筛。

相看时一醉，谁道小官卑。

黄庶

黄庶　嵩山

峨峨镇中夏，峻极万寻難。

突兀磨天顶，窈窕入地脐。

中林兴夏雹，半壑卧秋霓。

泉恐连清汉，峰疑拥碧圭。

云高四夷见，雨到八方齐。

渤澥看如带，青冥上是梯。

醉堪扪日月，吟可摘娄奎。

翠盖何时动，金为玉检泥。

黄庶

黄庶　送郭评事节判磨勘

尘埃衣襟改颜色，独洗青衫三十年。

足迹不入奔走途，来往铨户鞋履穿。

一时同上青云人，往往裨补造化权。

朝梳满手见白发，叹息不置齿牙间。

只言归田有几亩，种秫欲釀山中泉。

腰边即见佩铜墨，我喜百里疮痍痊。

黄庶

黄庶　送黄景微西游

先生古肝脾，久恨不得识。

唯闻公卿家，要作门下客。

千载卞和泪，争磨荐书墨。

姓名落四海，履杂车马迹。

尘埃十年衣，几度改颜色。

纷纷九衢中，拭眼见珪璧。

敝褐埋众人，胸肺无丈尺。

从来饥渴心，既见转不释。

斗酒听语论，今古吐白黑。

秋入汴柳枝，买马欲西适。

虏方豺狼骄，似汉子弟国。

予知弱诸侯，必得主父策。

黄庶

黄庶　送李室长庆州宁觐

我爱孟坚文学饱，持笔去作将军客。

铺张大汉征北功，手携直上燕然刻。

千载事挂单于眼，至今犹若擒白黑。

几年羌夷疮一方，窟穴未扫壮士瘠。

我生南方长诗书，爱国区区肺如炙。

欲于塞外勒姓名，往往夜梦贺兰石。

一来长安事刀笔，驽骀不展刍粟力。

峨峨李公邦之梓，声载百郡理霹雳。

今年权佩庆州印，上马威至吞秋色。

羌夷奔走若奴婢，{嫠女换力}面童子嗔可掴。

白头庆民能记数，前时太守有阴德。

试求园中手栽树，边人应作甘棠惜。

老幼事公如父兄，妥贴不敢相干极。

子来别我省塞上，霜风渐着边树赤。

尘埃恨绊不得往，安得鑽肩生羽翼。

子今才华笔端富，山川去入风雅国。

黄云白草牛羊肥，区落鸡犬晴历历。

将诗写作聚米图，归来为我一指画。

黄庶

黄庶　送刘孟卿游天台雁荡二山

治源先生高七十，山水病僻不可瘳。

灶无炊烟不顾计，穷幽极怪如仇雠。

有时清风明月对景，霹雳拔却大树不回头。

四方泉石朝入耳，杖屦百里夕已投。

大笑箕山不敢出，走避轩冕岂自由。

天台雁荡泼上心，暑焦毛发不肯留。

索纡长淮下平席，倒指计日观怒涛。

君诗功刻造化骨，吴越气象当先愁。

古今吟力未到处，好句愿备幽人收。

此行诗是图画画山笔，归日借我目一游。

黄庶

黄庶　送石都官赴阙

为郎四十者，堂有二亲稀。

止爷官为养，行应泪在衣。

白云偏伫立，黄犬好频归。

去有山公启，天心正似饥。

黄庶

黄庶　送苏田司理

秦人勇斗暴，狱讼号难理。

锱铢较罪法，阙责莫可避。

苏生决曹掾，以明缚奸吏。

我见狱户囚，出入有平气。

章章三年课，已在山公启。

六月暑湿衣，出汗若炊燹。

俸微迫朝夕，冲热事行李。

一身不能趒，送子肠腑沸。

黄庶

黄庶　送同年张明远之兴州掾

赤髭苦颜貌，我怪意气扬。

人曰黜文登，兹事可降霜。

归来卧诗书，藜藿甘肉粱。

乃知吾同升，喜此刚肺肠。

甘脆迫朝夕，拂衣莫安遑。

兴山在何处，蜀道难且长。

妻孥客蓬荜，板舆独彷徨。

朱门腐鼎俎，天理何茫茫。

黄庶

黄庶　送杨侍读自长安之蜀

西征七年四方病，关中所向尤疮痍。

欲令福星及憔悴，千里特辍廊庙姿。

公如手持天子德，家至户到人人施。

秦俗斗暴号难理，列郡京兆犹鼎糜。

公来宽假讼诉少，杻械颠倒生菌芝。

神疑公惠入人浅，六月岩谷囚雨师。

雩坛滴酒土未乾，滂霈已洗旌旗归。

老农笑呼刺史雨，菽粟茂好公所携。

几年军须俗枯杭，老幼不足蒿与藜。

薄田今亦夏秋稔，窦窖饱满鸡猪肥。

公之去思甚明白，众口已写德政辞。

镌鑱不要路傍石，人心自是长安碑。

今年夷马饮泸水，苴土新佩黄金龟。

相如才高去论蜀，弩矢故事重光辉。

雍人欲把寇恂借，益部已叹廉公迟。

傅岩今属九年外，帝梦即往西南涯。

黄庶

黄庶　送元伯西归

饮者为量无大小，要于醉焉而已矣。

乃知一饮一石徒，醉乡欲到无几尔。

我幸俸薄饮不多，酩酊造次有余味。

有时酒伯投客辖，斗筲往往众所鄙。

近得元伯东海滨，饮少好吟性相似。

山青月白得意时，相对觞咏不能已。

直到千古醉者心，名利莫可污其埃。

乘兴弄笔窥造化，混沌窍凿可倒诣。

须臾椽杵成巨轴，更唱迭和若宫徵。

今公官满舍我去，独有姓名碑百里。

踟蹰预恐春风来，青草坐见饮地起。

诗须数寄续百篇，无使尘埃昏纸尾。

黄庶

黄庶　送真长书记知舞阳

尘土淹沉客，诗书梦寐身。

又辞千里幕，去布一同春。

路想多归户，庭应绝涝民。

青衫莫嗟叹，知已在陶钧。

黄庶

黄庶　宿采石

秋风宿兼葭，花落岩霜雪。

江山古兴废，荆棘垒出没。

水收凫雁声，夜静寒籁发。

渔舟自来去，笑语载明月。

诗形动笔墨，恨乏风雅骨。

谪仙为黄土，冢平名突兀。

句编天下口，千载字不灭。

人间比兴复，泉底魂魄悦。

坐诵姑熟语，酌酒当枣栗。

醉梦若可见，好句当须乞。

黄庶

黄庶　宿赵屯

芦花一股水，弭楫日已暮。

山间闻鸡犬，无人见烟树。

行逐羊豕迹，始识入市路。

菱芡与鱼蟹，居人足来去。

渔家无乡县，满船载稚乳。

鞭笞公私急，醉眠听秋雨。

黄庶

黄庶　探春

春色若有价，黄金量山丘。

几拟把酒吟，浪欲开口酬。

今朝庭柳枝，拗折丝已柔。

东风弄五色，渐落草木稠。

我营赏春资，瓮盎蚁已浮。

山川天开画，只拟酩酊游。

黄庶

黄庶　探春

雪里犹能醉落梅，好营不具待春来。

东风便试新刀尺，万叶千花一手裁。

黄庶

黄庶　题东寺柱

竹风松月牢于锁，关闭人心物外情。

燕雀闻经俱已惯，归来不怕读书声。

黄庶

黄庶　题公美庭前芦

长安只说谁花好，君把青芦砌下栽。

鸣雁也知人好事，几时衔得入关来。

黄庶

黄庶　题人移牡丹

林上春来恰恰忙，安排颜色与春装。

栽培欲报应先发，根柢虽移不改芳。

红药便心减价，黄蜂偷喜蜜添香。

凭君剩酿看花酒，待插花枝满首尝。

黄庶

黄庶　庭树联句枝字为韵

婆娑庭中树，老大千年枝。

百弓蔽赫日，四座生凉颸。

影怪疑龙蛇，声和认埙篪。

未被斧斤赏，敢辞尘埃欺。

轮囷壮士叹，冷淡童子嗤。

盘根得地固，挺材本天资。

枌榆谩百尺，杞柳徒一围。

节坚费刻画，莫讶绳墨迟。

枝狂跃蛟虬，瘿怪蹲熊罴。

有时相摩击，往往霹雳飞。

筛月碎玉散，障日翠幄垂。

腹空懒龙卧，实少饥禽悲。

败叶童仆憎，清阴儿女嬉。

堂萱小人态，阶药老婢姿。

春禽似竽笙，夏蜩若羹糜。

提孩不出户，知时如耆龟。

得成孤高状，敢忘毫末时。

身遭藤萝蔽，心与松柏期。

晨烟拂杪起，落日侵梢齐。

老蠹病其中，啄木为良医。

公输不在世，志士空嗟咨。

止知榝柟高，苦厌樗栎卑。

大屋必欲构，老匠宁终遗。

栋梁如采收，散材安足知。

黄庶

黄庶　望春偶书

信马寻春上古原，天工一幅绣平川。

花应笑我将诗句，便当游人费万钱。

黄庶

黄庶　闻蛙

佞舌儿女柔，异教蜩螗喧。

岂能听蛙黾，静枕诗书眠。

黄庶

黄庶　席上赋别南宫希元

十年眯车尘，思归入梦寐。

晨兴见家山，两目如去翳。

故人又过我，相对有余意。

当樽话旧游，强笑复吁欷。

君名在乡书，捧檄不肯愧。

高堂去白发，有泪落鞭辔。

里人献吉梦，四壁众所义。

我喜先子言，在耳若龟筮。

人生老聚散，酒薄满莫避。

相见意最长，强饮不能醉。

黄庶

黄庶　席上送韦中舍归襄阳

如君七十少，梨栗有坚牙。

琴杖新行李，云泉旧世家。

讲求栽树法，拂拭钓鱼车。

独美今归去，青衫脱有涯。

黄庶

黄庶　喜雪

长安雪一尺，朝扉失南山。

坐喜疾疫消，敢避衣褐单。

关中西征后，所向{擅扌换饣}粥悭。

去年新钱敝，千里成凋残。

漫漫丰穰候，风俗开客颜。

秦人饱透墙，共望仓廪宽。

暮府俸薄少，藜藿日满盘。

明年麦定好，慰喜聊加餐。

黄庶

黄庶　喜雨上文相公

火神侵官弄胸臆，青帝欲满勾芒慵。

骄阳暴苗不得秀，风俗相顾无颜容。

我公裨补造化手，乞许暂息平奸骢。

西湖景好天子惜，讼简朝夕临青铜。

忽窥庭民有旱色，辍寝废饭忘巾筇。

访求雩法得古本，若可舒卷阴阳功。

除坛规土锸未动，精意已与神耳通。

雷官风师不敢息，先时奔走鞭群龙。

稚苗滂霈饱哺乳，一夕换得千里丰。

老幼欢呼相公雨，喜气酝酿为和风。

一封朝缄万室意，慰减焦思宽九重。

选牲祀龙益倾倒，大宅不满犹忡忡。

朴愚幕吏解公意，期雨沾足环海中。

不以一郡喜为喜，喜忧天下公之公。

黄庶

黄庶　下棋

古人欲写得丧形，万事画在方羖内。

黑白胜负无已时，目送孤鸿出云外。

黄庶

黄庶　携家游倭松

倭松名载四海耳，百怪老笔不可传。

左妻右儿醉树下，安得白首巢其巅。

黄庶

黄庶　谢崔象之示诗稿

古乐治情性，故使风俗完。

郑卫入人耳，雅正声日殚。

教化走薄恶，靡靡如转丸。

全音不可见，来往寂寞间。

我疑至和意，独落诗人肝。

或以鸣道德，或以伤忧患。

存者三百篇，兴寄青与丹。

至今如清风，留在乔木端。

敦厚久衰落，坐见王泽乾。

后世其得者，或谒道之门。

失者抱大羹，竞下咸与酸。

最晚李杜出，遂将风雅坛。

内以康心脾，睥睨万物根。

予早酷爱慕，强把屈瓠鑽。

当食对藜藿，诵之若熊蹯。

崔子我同好，韵字嗟璞浑。

其诗长於适，意趣犹捭豚。

巨轴逾百篇，抵我轻欤璠。

得之忘睡眠，夜拭瞳膜昏。

若游金貂市，时见太古冠。

淡泊路久茀，共约锄榛菅。

当结明月期，与君酌醇源。

黄庶

黄庶　谢刘簿李尉见访

诗书卧蓬荜，柴门昼方开。

邑官刘与李，马蹄破苍苔。

林居厌蛙黾，喜振敝席埃。

见此六翮姿，茅荆共徘徊。

我欲驻车辙，蔬果倾旧醅。

山花恨未饶，无以助酒杯。

今古饱夜话，痛饮胜百回。

春风旌旆满，匏瓜去难陪。

黄庶

黄庶　谢赵太傅遗聚米图经

文武生贤子，羌图帝所多。

始欣知马援，终叹失廉颇。

苍鼠巢遗稿，黄埃锁旧戈。

远人犹偃蹇，掩帙泪滂沱。

黄庶

黄庶　伊川喜雨

尺雨乘春尉望深，家家仓廪一年心。

伊川父老还知否，此是随车傅说霖。

黄庶

黄庶　依韵和酬雷太简见贻之什

生长诗与书，不信世道难。

出处愧古人，章句得一官。

舌强不肯柔，开口谁欣欢。

十年走尘土，蹭蹬苦地寒。

纡朱非良贵，宁较厚与单。

古心自突兀，胸中郁万端。

昔常玩于水，今乃知其澜。

身世心已灰，人事鼻可酸。

病卧得君诗，喜试昏膜看。

意远辞淡泊，稠重欲相宽。

以言药我病，吴鲈佐秦餐。

大句牵勉酬，韵高语难安。

黄庶

黄庶　依韵和无阳杨令九日羊川乡同小饮之作

青帘白屋得新醅，坐待村童买果回。

旋撚野花为泛菊，更寻山路作登台。

世途已把灰已死，樽酒聊同笑口开。

多谢晚禽知客意，歌吟来往劝余杯。

黄庶

黄庶　忆竹亭

蓬莱楚山底，傍舍竹四围。

狂鞭入门户，乱笋争墙篱。

与竹事还往，相对一束书。

壮长走世路，驽骀强鞭笞。

尘埃客灞漣，远梦夜夜归。

小亭久不理，漏栋生白芝。

偶放簿书笔，杖屦改旧诗。

呼童诛蒿莱，扫洒莓苔基。

谁庭无花卉，憎有儿女姿。

独移苍烟本，慰我千里思。

坐生山林趣，亭园有光辉。

免使清风来，留在桃李枝。

月明绕竹步，撚挽颐颔。

相向若知己，动摇影参差。

人间欠药石，稚乳骄羌夷。

青杉汗汗垢，寸尺莫可裨。

忍作仓廪盗，宁老诗书饥。

养笋为钓竿，早晚耕蒿藜。

黄庶

黄庶　饮张承制园亭

小园岂是春来晚，四月花飞入酒杯。

都为主人尤如事，风光留住不教回。

黄庶

黄庶　隐真斋庭多怪石小诗求数株

曾经禹贡清泉骨，今是莓苔几世孙。

知君突兀满庭下，乞我雨中云数根。

黄庶

黄庶　游石池潭

吾家溪潭动百尺，坐见游鱼可倒指。

月明无风水不动，钩丝鉴中出朱鲤。

乘閒具酒席草岸，呼网一举常百尾。

鱠霜炙玉眠鸱夷，树挂落日醉不起。

几年手板负青山，趁鱼舷声不入耳。

凉秋九月役吏事，瘦马奔走黄叶里。

有酒不得好景饮，访古或问刍牧子。

指我石池十里近，苍苔畏崖碧无底。

楚王北游叹寂寞，创奇造幽有遗址。

我来徘徊知是否，废兴尽可付流水。

仿佛故溪在吾目，濯手漱齿有余思。

开樽喜与风景遇，芦花入杯劝人醉。

渔翁有意助酒卮，青竹尽日垂空饵。

我疑溪灵靳异景，不遣红鳞满人意。

人生天地未归客，计较贵贱羞犬彘。

当须醉倒载月归，不信乡梦留下止。

黄庶

黄庶　游石瓮寺

飞泉自有迎客意，声到山前入人耳。

泉声引行不知疲，石路硗确折屐齿。

长安睫满车马尘，林岩夜夜来梦寐。

云烟郊原铺古图，心眼开快明如洗。

渭流屈曲成大篆，书破野色为绿纸。

丘墟沉吟古兴废，秋风正入红树起。

折碑断垣卧荆棘，意思纷乱不可理。

穷幽更下苍崖根，把酒坐听潺湲醉。

山花似欲劝苦饮，时散清香入人鼻。

奔走恨不身长游，喜写姓名藏薜荔。

黄庶

黄庶　游云门山

南山州之屏，四时改颜色。

日夕太守宴，供帐减缯帛。

更求秉烛饮，图写在四壁。

烟云时藏埋，景好疑爱惜。

我官府中尘，喜与山相识。

泉石未还往，愧负苦逋责。

秋风复杖屦，持酒穷胜僻。

莓苔转苍崖，郡国在几席。

废兴赋飞鸟，牛羊自朝夕。

风物摹大句，才薄徒噤嘿。

唯作酩酊归，山月吐半璧。

沉吟又慰喜，三友添饮客。

黄庶

黄庶　渔家

插屋数竿网，穿篱几尺船。

水乡菱芡足，不著免租钱。

黄庶

黄庶　元伯示清水泊之什因和酬

十年不踏故溪上，有时梦去千里游。

每思鱼行鉴中见，青衫手板如仇雠。

秋风鲈肥美无价，莫怪张翰不可留。

前日诵君清水吟，胸中突起百尺愁。

儿牵女婴走尘土，百年一半如弃投。

清风明月无界畔，白首愿作山中侯。

君诗写出渔者意，老景一片在目眸。

清泉钓舟未入手，聊可观诵忘吾忧。

黄庶

黄庶　栽竹

小槛栽培得此君，绿阴疏韵似相亲。

从来风月为三友，吟吐新添客一人。

黄庶

黄庶　赠山寺僧

慵饱浮图世共憎，蓬蒿师独养牛耕。

田驱白石年常过，林印青薪岁旋生。

竹似子孙怜笋茁，树添松柏补风声。

眉头怪得春来喜，雨起蔬苗粒粒成。

黄庶

黄庶　致政吴侍郎挽歌词

千里资甘旨，凄凉一日遗。

为臣如广受，生子似皋夔。

笔砚诸孙哭，讴歌几郡思。

秦人失太守，翻有怨天辞。

黄庶

黄庶　致政吴侍郎挽歌词

荆棘二疏路，几人同敝衣。

仕涂师白发，国老欲彤帏。

遗稿诗书满，行旌雨雪飞。

陕民应泪落，不见板舆归。

黄庶

黄庶　中秋夜月

人间共赏中秋月，酒社诗家意味长。

天上必应霜露早，桂丛凋尽饱青光。

黄庶

黄庶　竹轩

小轩与竹事还往，庭下寂寂无客尘。

开书读对圣贤语，一亩清风为主人。

黄顺之

黄顺之　长门怨

锦瑟新添一岁尘，宝鸾空负百年身。

建章万户莺花好，只有长门更不春。

黄顺之

黄顺之　初寓横泾

十年泉石梦，及此始依然。

野迥天垂地，身閒日抵年。

稍欣闻见少，渐与土风便。

分得渔樵席，白云相共眠。

黄顺之

黄顺之　法安院

瘦藤拄到古韬光，分得山僧半榻凉。

幽鸟一声春梦断，湿云漠漠护残香。

黄顺之

黄顺之　观冷水谷桃花

石家步障久成尘，移作包山一段春。

惆怅日斜原上路，年年红雨打行人。

黄顺之

黄顺之　剑

抚剑悲歌壮泪流，海清岳静世无仇。

匣中幸有容身地，莫遣光芒射半牛。

黄顺之

黄顺之　送叶靖逸

山高积雪明，岁序冉以逼。

佳人抱书去，西湖失颜色。

清夜独慷慨，诗坛梦生棘。

我有双鲤鱼，对之不敢食。

黄顺之

黄顺之　题九曲尼院

曾是霓裳第一人，曲终认得本来身。

多年不作东风梦，閒却蔷薇一架春。

黄顺之

黄顺之　题岩礲寺

岩花得雨新如染，古树悬崖怪欲飞。

日暮溪深人不渡，一双白鸟傍林归。

黄顺之

黄顺之　听悟师弹招隐

悟师手携清风琴，为我再奏招隐吟。

九原灵均不可作，后人遗恨空沈沈，

令我听之泪沾襟。楚山日落秋声起，

古猿啼月空山裹。千年愁气上青枫，

幽兰无香桂华死，吾道非耶何至此。

曲中历历分明道，苦怨王孙负春草。

岁晚山中难久留，忆君一夕令人老。

王孙王孙知不知，琴心招君胡不归。

下沿湘江之水泀　，上逐湘山之云飞。

一弹一招一太息，水流云飞朝复夕。

黄顺之

黄顺之　吴孴　曲

乌鹊桥边春日斜，吴王醉上七香车。

西施斗草归来晚，赢得钗头金凤花。

黄顺之

黄顺之　赠陈宗之

羡君家阙下，不踏九衢尘。

万卷书中坐，一生閒裹身。

贪诗疑有债，阅世欲无人。

昨日相思处，桐花烂熳春。

黄嗣

黄嗣　筹边亭

诛茅垒石结新亭，退食筹边答圣明。

海外时康民讼简，同官莫惜共论兵。

黄嗣先

黄嗣先　白云堂

白云留客客不住，云在青山客归去。

回头惭愧清凉人，长共白云闲一处。

黄台

黄台　题歙州问政山聂道士所居

千寻练带新安水，万仞花屏问政山。

自少云霞居物外，不多尘土到人间。

壶悬仙吞岛罢，碗浸星宫沈水闲。

宝籾箧垂金缕带，绛囊绦锁玉连环。

静张棋势铺还打，默考仙经补又删。

床并葛鞋寒兔伏，窗横柽几老龙踚。

溪童乞火朝敲竹，山鬼听琴夜撼{左木右上户下睘}。

草暗碧潭思句曲，松昏紫气度深关。

龟成浅甲毛犹绿，鹤化幽翎顶更殷。

阮洞神仙分药去，蔡家兄弟寄书还。

黄精苗倒眠青鹿，红杏枝低挂白鷳。

容易煮茶供客用，辛勤栽果与猿攀。

常寻灵穴通三岛，攎过流沙化百蛮。

新隐渐开侵月窟，旧林犹悦枕沙湾。

手疏俗礼慵非傲，肘护灵方臂不悭。

海上使频青岛黠，箧中藏久白骽顽。

筇枝健拄菖蒲节，箂栉高簪玳瑁班。

花气熏心香馥馥，涧声聆耳冷潺潺。

高坟自掩浮生骨，短晷难穷不死颜。

早晚重逢萧坞客，愿随芝盖出尘寰。

黄唐

黄唐　九女山

粼粼新绿起前峰，拂拂垂杨烟雨中。

安得一蓑浮短艇，玉鳞飞上钓丝风。

黄提举

黄提举　句

耕馀龙跃云津去。


黄庭美

黄庭美　题方丈

宾云奏彻控青鸾，彩幔香销生翠寒。

三十六峰秋色里，月明人倚玉阑干。

黄庭美

黄庭美　题方丈

欲看太乙青藜火，笑领仙人绿玉杯。

物外同心谁管鲍，山中清话得张裴。

黄庭美

黄庭美　题方丈

九重云外步虚声，十二时中太古情。

为问当年赤松子，人生何处是功成。

黄同

黄同　乘暇率僚友访澹山只阅御书清谈久之偶成以豁其思

棠阴萧爽讼词稀，乘暇斋庄一陟危。

云汉昭回神圣画，珠玑晃燿古今诗。

清谈习习风声起，薄噀霏霏雨脚垂。

它日玉堂夸胜践。画图应展淡山奇。

黄维之

黄维之　句

九日溪头携酒去，万安桥上折花归。

黄维之

黄维之　寿益垣丙午中元日生

天佑熙朝世产贤，承平旧事并今传。

莱公少避中元日，潞国同生丙午年。

翰墨独传千古秘，声名倔在二公先。

功成野服平原去，要伴灵龟巢碧连。

黄文度

黄文度　白藕

白藕花前一信风，飒然吹雨到梧桐。

可怜一段凄凉意，并入西窗客梦中。

黄文雷

黄文雷　长歌行

君不见游尘着空生九州，人其中间悬两眸。

杨花化萍无根蒂，风消水长东西流。

红南下湿人易老，过尽岁年还草草。

长留白日照人间，榆柳浮生转枯槁。

扑纹带绕千花黄，青娥攒眉眉细长。

莫言一尊千万寿，乃翁身命属渠手。

长安城中鬼笑人，水底纸钱能不朽。

今人不见古人心，古人不见今人事。

天上若无长生人，即是古人都尽死。

金凫银雁满江湖，神光夜夜开黄垆。

年经月纬三百卷，平生欲作何人书。

古人去去留不得，我些古人三太息。

今人莫诧山石近视眼，更后十年人不识。

黄文雷

黄文雷　次陈刚父见简韵

我居深山中，细哦求友篇。

解后潮海滨，得此璧一联。

山立古先民，期君能拍肩。

茫茫宇宙心，楚楚东南贤。

黄文雷

黄文雷　次陈刚父见简韵

读书知姓名，心死蜚貌敬。

昭回不在小，中天揭西柄。

空山三木榻，绿满风雨径。

岁寒毋忘我，细意匡山咏。

黄文雷

黄文雷　次陈刚父见简韵

呦呦苹野春。我友二三子。

归山睡初足，涧壑秋风起。

一瓣无尽香，黄云绕书几。

别吟极隽永，形魂清九耳。

黄文雷

黄文雷　次黄存之东皋韵

艺木东皋下，新荣冒水涯。

锦机分箔闹，青子亚枝斜。

犊角初生笋，龙须正引瓜。

吸清双玉井，留客品尝茶。

黄文雷

黄文雷　次黄存之东皋韵

抱膝东皋下，春风又草庐。

海仙将可见，溪友未宜疏。

楷著祈年疏，闲笺种树书。

西山頮烟雨，容易长嘉蔬。

黄文雷

黄文雷　次黄存之东皋韵

负耒东皋下，沟塍稻秫分。

污邪争一溉，台笠事重耘。

豳雅春称寿，秦讴岁劳勤。

无功虚作传，农绩未如君。

黄文雷

黄文雷　次黄存之东皋韵

挟册东皋下，从人笑未玄。

传真秧马帖，参透牧牛篇。

列岫窗前月，平湖坞外烟。

似蒙稽古力，钟鼎岂其然。

黄文雷

黄文雷　登楼有感

顾陆风流几夕阳，桑畴麦陇自凄凉。

山从地尽云垂海，水共天浮日射洋。

门卒何年隐吴市，啬夫当日爱桐乡。

蚁封未敢夸荣策，芳草无人且自芳。

黄文雷

黄文雷　东塘舟中

安识东塘路，言寻槜李船。

鱼盐千古地，吴越一家天。

梦觉何为者，行藏不偶然。

半溪疏竹影，相送海云边。

黄文雷

黄文雷　冬郊

冬郊见初晴，空林夕阳软。

归牛无人驱，欲涉行转缓。

新藁明屋山，失喜鹊争唤。

绝胜门外人，流冗及岁乱。







卷139

黄文雷

黄文雷　读史感兴

人为五行精，二气相循环。

阳明发天秀，隐约超龙蟠。

如何椒兰芳，苦厄萧艾繁。

良玉必火浴，利刃因崖刓。

大钧虽无垠，岳降亦甚难。

黄文雷

黄文雷　读史感兴

空山有大木，琅玕叶敷腴。

末至更摧落，岂复润朽株。

东西四百载，天明拱黄图。

哀哀李杜死，诸贤亦沦胥。

庸蜀反安燃。大厦终难扶。

长怀追爽鸠，谁复来此居。

黄文雷

黄文雷　读史感兴

典午固薄德，南风扇群污。

痴儿各翻覆，血刃起相屠。

老羝作人语，海上生羊鱼。

山东二百州，白日栖群胡。

更擅年代足，文皇受乾符。

泰少否则长，岂亦天意欤

黄文雷

黄文雷　读史感兴

断鳌几何年，八极俨不动。

当是有枢纽，铁网络纤空。

偷儿睨斗柄，赤手制天栋。

愁杀地上人，覆压万古痛。

书生见事浅，十算九不中。

岂徒书生罪，要与六籍共。

黄文雷

黄文雷　读史感兴

子胡讥神仙，仙人轻薄俗。

轩冕既非荣，刀锯况多辱。

惟能小万物，是以超五欲。

栖琼得轻安，镂玉记华馥。

一咏太始音，灵芝悟前夙。

小谪未可遗，裁书系鹤足。

黄文雷

黄文雷　读史感兴

仙栖固多名，世但知蓬莱。

九州复九州，广大莫可该。

翩翩牧鹤童，巧笑如婴孩。

授我紫玄章，归路玉笛哀。

苍寒不可觅，但有清风来。

偪仄宁久居，浮生多尘浮。

黄文雷

黄文雷　二桥图

翔龙下卷江东土，孙郎初得桥家女。

桥家本自重曹瞒，只鸡斗酒空酸楚。

衿情正用留阿瑜，尚得人前称肺腑。

百年王气竟销沉，妙写丹青娇欲语。

香闺搦管记何书，并蕂芙蓉按花谱。

那知不是未嫁时，本末无从勘彤史。

词人多事管闲愁，铜雀纷纷底歌舞。

儘强被发向黄垆，只与东阿传洛浦。

黄文雷

黄文雷　古石

趂屭窗前石，参差类虎螭。

秋晴藓可剥，岁晏竹相宜。

要自山川出，那知陵谷移。

摩挲群玉瘦，风助马王悲。

黄文雷

黄文雷　观化

屋角有蜘蛛，结网大如箕。

有来者蜻蜓，飞飞堕其围。

嗟汝水之生，爬沙自足嬉。

忽然凌空游，蜂虿避路驰。

一朝婴祸罗，羽翼安所施。

蜘蛛虽未出，狼狈已可期。

我欲起救汝，正坐手足疲。

噫吁嘻，悲弗悲，

蜘蛛亦有黄雀随。百虫相残人不管，

人兮食人天岂知。

黄文雷

黄文雷　和陶

志士方进身，恨不以羽飞。

束缚归山冈，竟为人所悲。

白杨夜萧萧，顾此何足依。

百岁会有尽，智愚同所归。

奈此后之人，未老形已衰。

有酒不暇饮，而恐心事违。

黄文雷

黄文雷　和陶

林表有宿霭，谷鸟相啾喧。

听此心烦劳，启窗西南偏。

天气总未佳，白云生陇山。

欲访云间人，雨至或未还。

拨灰书且住，首肯心中言。

黄文雷

黄文雷　和陶

黄河一再清，似是上古时。

风雅久已降，后来无文辞。

清风日沦落，世道皆如兹。

工华不工实，此话我所疑。

文章有心印，昔人端不欺。

但恨智者少，吾亦少卑之。

黄文雷

黄文雷　和陶

上有碧松林，下有白石道。

中有学仙人，自号枯松老。

蜕身千岁余，坐息如木槁。

面目剧严冷，但道空虚好。

袖出天甲书，意色轻鸿宝。

此老诚可人，吾欲从师表。

黄文雷

黄文雷　和陶

牧牛上阳坡，角挂上下经。

吴童歌且谣，皆趣皆混成。

东西两山间，饱见日月更。

归来松阴凉，夕阳满前庭。

黄叶从风翻，萧飒草际鸣。

再拜谢天公，赋此小人情。

黄文雷

黄文雷　金陵即事

东庵遗像宿尘埃，追想鸡声午梦回。

只与钟山增九鼎，当时何似早归来。

黄文雷

黄文雷　金陵即事

千年陈迹故难寻，向北山根识定林。

丘壑独来差可意，断无人影古松阴。

黄文雷

黄文雷　金陵即事

唐晋诸人骨已磨，龙蟠虎踞自山河。

可怜不共羊昙见，奈此秦淮落照何。

黄文雷

黄文雷　金陵即事

王谢风流自一时，长千古巷记乌衣。

寻常百姓几番换，那有当年燕子飞。

黄文雷

黄文雷　近报

入春风雨恶情怀，谈柄谁资近报来。

比岁时闻通国信，新年又说建行台。

难言铁冶飞灰烬，易见铜驼邮草莱。

羌筦夜吹梅落尽，倚墙缭乱野花开。

黄文雷

黄文雷　近报

青青塞草始知春，又见平林枣颊頳。

蛇起天津流枉矢，鸟飞淮甸覆行尘。

漆城按堵宁辞荫，石马沾沟会有神。

千古睢阳无处觅，不知臧质是何人。

黄文雷

黄文雷　绝句

乳燕飞飞帘影迟，不晴不雨晚春时。

开窗纵目消书困，风送杨花落砚池。

黄文雷

黄文雷　绝句

琴剑平生叹薄游，云间春晚思如秋。

梦回浸书窗冷，身在吴松江飞尽头。

黄文雷

黄文雷　绝句

一室如窝且屈蟠，稍加糊幂得心宽。

欲教禁足名安乐，只恐难支大暑寒。

黄文雷

黄文雷　绝句

莫怪人言济叔痴，东行西去又思归。

儿童旧读从温故，一笑今朝到式微。

黄文雷

黄文雷　南丰道中

此县闻天下，披图且万家。

螭头余佛屋，鹿角卧江沙。

好与苏凋瘵，谁令息叹嗟。

春风多少意，残竹映疏化。

黄文雷

黄文雷　南丰道中

此亦勤农者，畲田半入云。

龙蛇因尔杂，玉石故难分。

天地其如数，江山未返魂。

茅茨倦行李，何自戒重门。

黄文雷

黄文雷　南丰道中

此路通南国，于今人少行。

遗民依庙住，旷野用锄耕。

古木刀痕熟，空山鬼炎惊。

犹闻宿师处，仓猝又招兵。

黄文雷

黄文雷　南丰道中

想见承平日，兹为富庶乡。

门庭存位置，井臼隔垣墙。

草市宜区种，空村又夕阳。

谁欤真致此，盗贼已天亡。

黄文雷

黄文雷　南丰道中

大村三伯辈，同此就天诛。

锐欲取禾耳，那知暴骨乎。

云疑鹅鹳阵，风想虎狼都。

掩骼行春令，毋令长媚狐。

黄文雷

黄文雷　南纪

南纪沾王泽，涵濡已百年。

故应逢小劫，何得怨苍天。

旧观宁无日，浮生自可怜。

永怀千古事，感慨泪涟涟。

黄文雷

黄文雷　钱氏故园

几年闻此好名围，平地黔巫翠扫天。

萧岸半摧林影暗，乱萤閒自点湖烟。

黄文雷

黄文雷　钱氏故园

中兴次辅巧玲珑，尚带承平艮岳风。

一朵庆云飞不去，游人眼冷夕阳中。

黄文雷

黄文雷　上天池寺

蟠际均衡岳，知峰独出群。

鲲鹏从水击，翼轸验天文。

旷野风行雨，曾霄日贯云。

僧言兴废事，因念福王勋。

黄文雷

黄文雷　上天池寺

始从平地望，宛在九霄中。

不意身能到，平生心并空。

江淮通好雨，日月会刚风。

三伏凉如水，蟠拿想白龙。

黄文雷

黄文雷　上天池寺

今古无空恨，山林只自豪。

云行地欲尽，风立天相高。

灵草如堪饵，浮生计可逃。

人间何扰扰，万里一秋毫。

黄文雷

黄文雷　石头怀古

长江日浩浩，跂予望淮南。

禹画足广轮，王气分肴函。

朝市一以建，蟠踞诚匪惭。

中躔胡尘悲，六龙此停骖。

衣冠幸有地，喙息赖未歼。

岂惟时贤力，要是天险参。

颇闻京洛墟，不救狐兔馋。

厌难故有道，往悔宁非贫。

前登石头路，得共北客谭。

新秋带归鸿，落日随征帆。

吊古意未厌，鼓钟已酣酣。

黄文雷

黄文雷　送故

履霜著余悲，送故或古风。

幸会草木长，土脉验隐隆。

共惟青鸟仙，倘亦知吾穷。

落日起秀色，军峰在云中。

黄文雷

黄文雷　岁晚归自临州

半曲生群盗，穷年见乱离。

出门偏念母，挟策欲干谁。

雪重人踪绝，山寒火气低。

平时来往地，满目尽忧疑。

黄文雷

黄文雷　题醉僧图

僧之饮酒，地狱咫尺。

此僧饮酒，天龙辟易。

僧之饮酒，背面抵讳。

此僧饮酒，口角觱沸。

披毛带角即不理，倒阶卧路而已矣。

一生般匿名几杯汤，个是逃禅真法子。

不忧兜率不着渠，只忧兜率无洒酤。

临行自谤不羞耻，至今留与人画图。

画图得龙眠，画形妆画意。

君看阿堵中，如如元不死。

是卧是死谁得知，手中尚记携鸱夷。

翻倒海不救渴，安得余沥流於斯。

我观此僧面孔真滑稽，醉中定解草圣并赋诗。

当其幕天席地时，惜无人以笔墨随。

纷纷散圣今何为，赖有一醉留其奇。

君不见夜雨闭门难学柳下惠，又不见背水置阵古来惟有韩将军。

黄文雷

黄文雷　挽程孺人

有炜遵彤管，无嫌各紫枢。

清心能敏悟，雅性谢骄舒。

奉诰期鸾彩，传经嘱凤雏。

妙年仙格迅，琬琰不胜书。

黄文雷

黄文雷　晚立

独游昨荒蹊，晚意与心会。

水声远才闻，山色静可对。

鸟语林塘边，犬鸣篱落外。

柴门未须关，月在东峰背。

黄文雷

黄文雷　往年因读岳王传尝为之赋今过东林睹其遗像感而申颂之

将军英爽冠人豪，眼底山河累宝刀。

青女护香天亦悮，黑龙饮渭数何逃。

当时僧说松楸犯，今日人推阀阅高。

珍重王孙方鼎贵，莫将歌舞替征袍。

黄文雷

黄文雷　往年因读岳王传尝为之赋今过东林睹其遗像感而申颂之

欲坏长城岂自由，江人重唱白符鸠。

熏天富贵还须尽，从古忠良类若仇。

狱吏但能书牍背，相公终欲割鸿沟。

书生志念闲无用，长想朱云地下游。

黄文雷

黄文雷　无恙

北去初无恙，传疑路不通。

戈鋋亭障密，榜牍训辞工。

落日鸟飞急，空山花自红。

若为能诅盗，桑匕斗星中。

黄文雷

黄文雷　西域图

大哉天地间，品类不可齐。

谁为好事人，貌此县度西。

松花琐碎沙草肥，是间可牧羊千蹄。

可怜群鹿正走险，或尔剥割衣其皮。

啜湩树桦尚有理，穴{左宁右页}插齿吁何为。

吾闻中原全盛时，重译解辫朝京师。

怀主象胥饬乃事，幻人诡伎何能奇。

煌煌烈祖鉴古作，玉斧画地分华夷。

羌浑何者宅荥洛，蠕蠕异类方纷披。

或为盘瓠孙，或为天狼妻。

冠带之国尽狐兔，玉门万里那得知。

还君此画双涕洟，愿赋周官王会诗。

黄文雷

黄文雷　晓行

一水来不极，两山青欲连。

夜雨瀑初涨，昨云路难缘。

此宁有人迹，四顾风竹喧。

渡桥复何归，倚崖桃初然。

黄文雷

黄文雷　偕周伯弜题天申宫苏文忠公画像

大泽沾荒裔，灵山识老臣。

微茫云外迹，衰病瘴中身。

湿草寒碑夕，晴花午殿春。

高檐风雨断，犹避六丁神。

黄文雷

黄文雷　玉壶即事

雨过条风着柳芽，淡黄浅绿嫩如花。

陂湖漾漾初侵路，蜂燕纷纷各理家。

带郭园林仙苑近，送春船舫绣帘遮。

芸窗倦倚何山翠，暖霭轻笼日脚斜。

黄文雷

黄文雷　昭君行

君不见未央前殿罗九宾，汉皇南面呼韩卧薪尝胆。

无人作歌继大雅，至今遗恨悲昭君。

丙殿春闲斗冯傅，掖庭新花隔烟雾。

票姚枉夺燕支山，玉颜竟上毡车去。

人生流落那得知，不应画史嫌蛾眉。

痴心只共琵琶语，归梦空随鸿雁飞。

穹庐随分薄梳洗，世间祸福还相倚。

上流厌人能几时，后来燕啄皇孙死。

野狐落中高台倾，宫人斜边曲池平。

千秋万岁总如此，谁似青冢年年青。

黄文雷

黄文雷　自广

今古纷分孰控抟，太平方寸豁忧端。

后千年去人何似，外九州来天更宽。

风雨南山飞霹坜，江湖北斗挂阑干。

要知元命真消息，沧海神龙自屈蟠。

黄无悔

黄无悔　送蒋时举归养

秋风起兮白云飞，南国远兮心欲归。

归心切兮亲庭闱，复相见兮在何时。

黄希

黄希　题石{上巩下石}

谁赋阿房未霁虹，只夸复道峭凌空。

那知海石驱来处，都在岩花晏坐中。

鲸背远冲千嶂雨，鳌头高占一天风。

漫郎更有中兴颂，倩把苍崖仔细砻。

黄希武

黄希武　龟山禅寺赠僧柏庭

出世无心与世闻，好将踪迹远离群。

别来沧海孤舟月，归去青山半榻云。

顿觉有生皆幻梦，更寻无地避尘氛。

东林莲社诗盟在，相送河桥已夕曛。

黄晞

黄晞　寄李先生

久不见泰伯，中心频损和。

近闻束书卷，更卜好山阿。

学古成儒癖，敦风荡俗讹。

周公法已矣，原宪事如何。

母老录未及，身间鬓不皤。

新文海裔播，旧业钓竿拖。

宁戚歌宁发，麻姑使屡过。

时人一握小，吾道片云多。

友弟俱游宦，池樊自摭莎。

闻猿诗兴逸，敲户酒徒罗。

乡里名光也，朝廷礼后麽。

年来鱼信至，怪我客蹉跎。

黄晞

黄晞　诗一首

福唐太守天下才，好事求奇竭中楮。

有时劝我静祛怀，到处寻幽闲笑侣。

一朝薏苡足人疑，万里珠玑同梦睹。

树墓休提孤剑录，星垣忽见清弦古。

好物终难寂寞留，高门即是從容所。

几年何地各分飞，此地当歌忽胥遇。

还记当头洒泪人，同是從前旧承顾。

中郎一见厚难忘，柯亭有竹君知否。

黄熙

黄熙　吊居原

放逐臣之常，胡为乎汨江。

不先于楚死，未免作秦降。

黄孝先

黄孝先　吊宿州妓张温卿

人生第一莫多情，眼看仙花结不成。

为报两京才子道，好将诗句哭温卿。

黄孝先

黄孝先　句

日者未知裴令贵，世人争笑祢生狂。

黄孝先

黄孝先　句

风檐燕引五六子，露井榴开三四花。

黄孝先

黄孝先　句

恩同花上露，留得不多时。

黄孝先

黄孝先　留题清渭楼

黄公(翁)爱山不知休，终(每)日不下清渭楼。

与官落得官下隐，爱山不得山中游。

朝看暮看山更好，古人今人空自老。

天生定分不可移，白云悠悠寄怀抱。

黄孝先

黄孝先　诗一首

天寒霜落雁来栖，岁晚川空雁不归。

江海一身多少事，清风明月我沾衣。

黄燮

黄燮　黄稹宅

大夫桥畔水繁华，春满郊原树满花。

石马导前蒙御葬，数声鸡犬是吾家。

黄虚舟

黄虚舟　峨眉亭

浩荡长流浪拍天，貔貅十万坐楼船。

年年春满江南岸，夜夜风传塞化烟。

中界灵祗藏水府，六朝废寝落山边。

秋来留得唐时月，捉月今谁是谪仙。

黄虚舟

黄虚舟　五更枕上

睡觉愁无奈，难禁冬夜长。

才听晓钟动，又是世人忙。

入市船撑月，朝天马踏霜。

布衾绵杲软，切莫笑寻常。

黄瑄

黄瑄　省墓

长因风木起悲酸，省墓归来痛忍言。

虽得青衫聊子贵，浑惭白发负亲恩。

璜溪独有家居旧，萧寺寻来手泽存。

墨迹依然逾二纪，摩挲尘壁黯销魂。

黄岩孙

黄岩孙　鸣峰岩

卓道当年爱此峰，直於顶上驻禅筇。

岩深疑有仙人宅，地僻全无俗客踪。

罅石引泉围古屋，断烟拖露滴寒松。

夜来冷枕蒲团睡，梦破一声残月钟。

黄彦臣

黄彦臣　赠僧宗佑

潇潇丰姿迥不同，少年来住此禅丛。

谁知今日佑和尚，便是当年钟令公。

黄彦辉

黄彦辉　古寺

古寺云深去路赊，来分僧钵共生涯。

依稀池草成春梦，容易江梅老岁华。

长铗悲弹三尺雪，短檠寒落五更花。

夜来风雨催归急，为报河阳令尹家。

黄彦辉

黄彦辉　元宵词二首

琥珀盏中云母钟，琉璃光射水晶宫。

风随兰麝香千里，人在莲花影万重。

黄彦辉

黄彦辉　元宵词二首

鳌头移得山三岛，月下传来灯万枝。

香陌马嘶红萼锦，翠楼人倚绿杨眉。

黄彦节

黄彦节　梅花

拟嚼枝头蜡，惊香却肖兰。

前村深雪里，莫作岭梅看。

黄彦平

黄彦平　泊舟兜率寺呈王承可

樯燕惊三叠，刀鱼送两旗。

雨篱花淡泊，风岸柳参差。

晚并知名寺，同寻没字碑。

摩挲几来者，澡泝总何之。

黄彦平

黄彦平　泊舟兜率寺呈王承可

龙用中宵壮，风扬广岸波。

不堪簉鸳鹭，合作傍鼋鼍。

寂寂灵妃瑟，滔滔孺子歌。

微君澄练手，如我布帆何。

黄彦平

黄彦平　程伯禹给事供职维扬不及迎待通直丈生辰欲寄寿星未获方深念不怪有

将军精忠石饮羽，志士纯孝冰出鱼。

天公晓人极了了，间遣异物供时须。

西清侍讲广陵居，寿亲千里愁作书。

平明剥啄出见客，帝俾遗汝明星图。

仙官游家貌不舑，若木映日华不枯。

勿嫌龟鹤有皂白，相汝彩服为亲娱。

嗟君密行不可诬，塞侯周叔俱不如。

帅先百僚待忠孝，伫相明主平羌雏。

黄彦平

黄彦平　池州府石埭县

腰舆径度远人村，猿鸟声中日易昏。

山合翠屏迷出入，路随流水听潺湲。

驾岩鉴壁花无主，洗雨梳风暖自繁。

只欠相逢具鸡黍，便从人说到桃源。

黄彦平

黄彦平　初到池州沿檄阻风麻步

悲风林际万牛斩，惊浪江间百马奔。

舟归指点淮南岸，桅折船漂何处村。

黄彦平

黄彦平　初到池州沿檄阻风麻步

贵池鱼味不复美，秋浦猿声自昔哀。

南人官此欲归去，为问北人来不来。

黄彦平

黄彦平　次韵朱希真赠别

白头才半刺，黄卷漫三馀。

鬓秃丝难理，诗工锦不如。

登山灵运屐，下法少游车。

子念从吾隐，吾能授子书。

黄彦平

黄彦平　次韵朱希真赠别

偶伴浮云出，还寻倦翼归。

泝流扶楚柂，长夏及荆扉。

故园荒乔木，劳歌厌采薇。

本非求独往，要自隔群飞。

黄彦平

黄彦平　大通铺

寒食祗数日，春光犹一分。

风烟明杲杲，莺蝶闹纷纷。

馆地红铺绣，汀洲绿妒裙。

芳馨有谁遗，吾谷降东君。

黄彦平

黄彦平　丁未南徐灯夕南徐灯夕

王正三五漫佳节，浊酒寒灯且眼前。

无复鼓歌祠太一，真成烽火照甘泉。

疏梅欹雪遥相忆，淡月笼云也自圆。

北极朝廷知不改，起占天步亦茫然。

黄彦平

黄彦平　冬至节假赋愁阴喜霁

爱日明朝至，寒云此夕同。

预知鸦啄雪，先验鸟呼风。

乡国追随外，年华感叹中。

清愁将浊酒。斟酌并成空。

黄彦平

黄彦平　冬至节假赋愁阴喜霁

日出湖山丽，寒销草树芳。

裙腰先惠碧，妆额次梅黄。

目极绵绵道，心清细细香。

南枝春不浅，东阁兴难忘。

黄彦平

黄彦平　读邸报有感

江城留滞鬓毛斑，六县三年几往还。

迁客东流惊建德，怀人秋浦更齐山。

平生深愧田园志，陈迹真成俯仰间。

同学少年都上道，欲将长鲜向谁弹。

黄彦平

黄彦平　独秀峰

湘山富佳色，韫蓄人未知。

天球有馀润，草木蒙其私。

联绵固不恶，峭独看愈奇。

兹峰岂飞来，兴尽留於斯。

云烟惨么麽，灌莽纷离披。

名虽异星渚，实不愧仇池。

惜无小白花，密雪蒙疏枝。

教僧营小筑，便是补陀祠。

黄彦平

黄彦平　二妃庙

舜生诸冯没负夏，南游晚葬苍梧野。

九峰中隐士一坏，草树苍茫谁辨者。

皇英不袝只孤坟，妃祠别占清湘原。

略无石马充故物，但有耸筠志泪痕。

山川相远终相望，衣冠来游环佩响。

风急真成鹤羽飞，波寒不隔龙工往。

鲛室何人相与居，月明惊跸万灵趋。

未论甄后拾翠羽，定见李白骑鲸鱼。

黄彦平

黄彦平　感事寄怀王彦舟侍郎苏景谟大夫

藨袞年仍恶，耕桑命亦微。

原头买茶去，江口换鱼归。

顾影行犹畏，全生计已非。

五陵游陕客，裘马本轻肥。

黄彦平

黄彦平　感事寄怀王彦舟侍郎苏景谟大夫

绝壑惭怀宝，清时自贡珍。

光芒殷地发，斤斧响山臻。

经画烦才吏，馀赢逮细民。

尚应来汉使，金碧傥能神。

黄彦平

黄彦平　感事寄怀王彦舟侍郎苏景谟大夫

燕市人初去，辽城鹤共飞。

兵戈虽向息，闾井已云非。

险阻千山路，艰难百口归。

扶携兼老幼，吾见亦依依。

黄彦平

黄彦平　感事寄怀王彦舟侍郎苏景谟大夫

明月人千里，青阳岁又除。

曲江行有债，幸舍出无舆。

细写蝇头字，遥看雁足书。

长江不可历，幽意若为摅。

黄彦平

黄彦平　故人亭

寒里花开晚，霜馀叶落深。

云天迷远望，山水费登临。

瑟鼓英皇怨，沙沉屈贾心。

高名前后事，苦调短长吟。

黄彦平

黄彦平　归途次韵

霏戏点点胭脂雨，唾碧溅溅罨画溪。

送客归来问山馆，一声啼鸟日平西。

黄彦平

黄彦平　归途次韵

村落人家柳过墙，舞腰曾共小姑长。

点妆拂黛留相学，卷叶吹芦莫漫狂。

黄彦平

黄彦平　归途次韵

寒食犹须数日间，楚亭才隔几重山。

归时合有桃花否，试擘华笺问曲栏。

黄彦平

黄彦平　归途次韵

隔年重到浯溪路，旌旆行疏鬓雪添。

幸有江山供吊屈，愧无耆旧咏来廉。

黄彦平

黄彦平　归途次韵

春风乔木浯溪寺，指点肖流问故家。

庭下已无书带草，步头犹有水仙花。

黄彦平

黄彦平　归途次韵

湘桃亦作春风面，与拭中原泪眼看。

旧染天香悲麦秀，续书王梦失槐安。

黄彦平

黄彦平　归途次韵

巫山生女不必丑，湘树开花也自红。

为问黄尘奉骄子，何如青岁嫁东风。

黄彦平

黄彦平　归途次韵

逢人怕作宣明面，为米误折渊明腰。

光阴客里深相忆，泉石家山物见招。

黄彦平

黄彦平　归途次韵

剩水残山明竹屋，暖风晴日倩桃花。

轻罗小扇亲曾见，花外青帘是酒家。

黄彦平

黄彦平　胡帅见和用韵再寄

本朝求治切，大府课功频。

葵藿长倾日，槐枫远被宸。

深心怜父老，慈训念君亲。

奉计他时事，仍看汉相真。

黄彦平

黄彦平　胡帅见和用韵再寄

乔木犹春色，名家亦世臣。

安危思有寄，文武不无人。

翰墨昭前烈，功勋踵后尘。

八萧终鼎鼐，二贾且丝论。

黄彦平

黄彦平　胡帅见和用韵再寄

国步谁为醒，民生乃见兵。

选贤丞相府，持节伏波营。

健笔千钧重，无锋一鸟轻。

片南多兴绪，相忆暮云平。

黄彦平

黄彦平　胡帅见和用韵再寄

挟书游北阙，发策列东堂。

遽骇豺狼怒，因潜虎豹章。

已应长寂寞，无复变轩昂。

公若登台辅，平生或不忘。

黄彦平

黄彦平　华严院

懒病寻幽意已忘，兹辰得与步同冈。

一声啼鸟唤愁醒，百尺游丝惹恨长。

沙际旋供随意绿，雪馀何物反魂香。

江南春色风如此，谁作新诗为发扬。

黄彦平

黄彦平　欢喜口号

纷纷务伪漫成群，淮北淮南结塞氛。

破走仙官三万骑，祗烦前队夜叉军。

黄彦平

黄彦平　欢喜口号

残魄游魂讋复猜，焚舟充甲总头回。

天家会遣杨无敌，磨斧衔枚夜半来。

黄彦平

黄彦平　欢喜口号

愁见淮阴打阵来，白毡玄甲倒如摧。

山东降卒时时说，说道番人怕背嵬。

黄彦平

黄彦平　欢喜口号

从来汉将说张韩，泗水流澌浴铁寒。

待沂隋河趋洛口，却登灞岸复长安。

黄彦平

黄彦平　欢喜口号

占著商山接华山，两京浑在笑谈间。

樵苏按堵人甘寝，别队官军入武关。

黄彦平

黄彦平　欢喜口号

蜀茶互市入西番，番马来嘶渭水寒。

为报尧峰呈砂保，径招属户会长安。

黄彦平

黄彦平　欢喜口号

何必翠虚捎魍魉，且看白旆挂麟猊。

几年待著龙蛇岁，便是乾坤交泰时。

黄彦平

黄彦平　欢喜口号

侍臣祗道天颜喜，掩骼还俘更苦心。

边戍要教迎刃解，圣恩先作漏泉深。

黄彦平

黄彦平　还自豫章寄谢胡师承公

陆贽挥毫敏，廉颇仗钺频。

人言绥远俗，吾今事中宸。

虎落新军睦，鸡翘旧望亲。

玉堂清夜直，学士固应真。

黄彦平

黄彦平　还自豫章寄谢胡师承公

文献尊皇祖，枢机属老臣。

中庸镇夷夏，精祲极天人。

嗣武躬戎服，边头亦战尘。

毋云予小子，家国待经纶。

黄彦平

黄彦平　还自豫章寄谢胡师承公

翰墨南州士，弓刀北府兵。

几年闻战伐，两地费经营。

耸父吴儿笑，儒冠武弁轻。

人才广收拾，归共致升平。

黄彦平

黄彦平　还自豫章寄谢胡师承公

误解开蕃榻，惭升贾谊堂。

丝论今典诰，钟铉古铭章。

窥豹迷深隐，攀龙漫激昂。

鼎梅同臭味，妙语更难忘。

黄彦平

黄彦平　句

湘江东西中浯溪，云埋雨洗三吾碑。

黄彦平

黄彦平　乐府杂拟

惊风吹鸿鹄，一举仪天衢。

劲翮自肃肃，弱羽犹区区。

时於蒿艾间，得粒鸣相呼。

永愧燕雀情，我岂不足欤。

鹏运与鸥没，远近各有图。

方当绝四海，安敢怀此都。

黄彦平

黄彦平　乐府杂拟

用意崎岖外，人贵真相知。

张耳望陈馀，汲黯是魏其。

所谓刎颈交，首身果不随。

太行摧车险，蜀道登天危。

坐度有畏涂，方笑剑头炊。

老翁牙齿脱。年少莫相疑。

黄彦平

黄彦平　乐府杂拟

古来达士志，爱日怀兢慎。

皇皇百年心，穆穆三才顺。

后生不作意，易名才慕蔺。

感慨能几何，繁华终共尽。

不须吟梁父，亦勿歌虞殡。

当从箪瓢人，勇退以为进。

黄彦平

黄彦平　乐府杂拟

往者东门瓜，近接咸阳道。

炎风沉玉甽，宿露薅瑶草。

叶平磊落人，此说有何好。

常时玩钩带，不复叹枯槁。

武陵桃易华，甪里芝难老。

战争北云始，贱贫傥长保。

黄彦平

黄彦平　乐府杂拟

青青佳蔬色，春事幽人家。

为政一畦足，葱韭纷菁华。

贫士食有经，愿欲不得奢。

鲑种二十七，笾豆无添加。

寒翠濯露雨，甘芳供齿牙。

菜花亦不恶，何独爱桃花。

黄彦平

黄彦平　乐府杂拟

忘机对芳草，一目青浮浮。

荣枯四时行，寂寞万事休。

树谖见国风，采菊闻灵修。

空残飞蓬首，讵返王逊游。

韩子木强人，臭味谁敢投。

暮年还小黠，不肯辨薰莸。

黄彦平

黄彦平　乐府杂拟

修竹不受暑，飘然无定著。

炯炯月明枝，萧萧风陨箨。

佳人洞天晓，羞多瓶怒薄。

玉雪生林际，绀袖花零落。

尘埃褦襶子，执何由濯。

亦复起遐瞻，怪冰架松壑。

黄彦平

黄彦平　乐府杂拟

石戴古车辙，人生来往勤。

双轮不生角，越绝会通秦。

坐令丘壑姿，化作京洛尘。

君看钓鱼矶，鼻口罗江津。

浮走例有役，俯仰俱已陈。

吾亦永愧尔，东西南北人。

黄彦平

黄彦平　乐府杂拟

神物有显晦，飞潜不同群。

为梭蓄雷电。为剑动祥氛。

鱼服与蛇行，季蛇隐其文。

嗜欲未可求，物象畴能分。

一朝逝不留，万里垂天云。

回首视山泽，凡鳞故纷纷。

黄彦平

黄彦平　乐府杂拟

遗堞感至今，平生行乐处。

英雄除霸王，俯仰成今古。

昔日城中居，此日城边暮。

鱼龙与爵马，共尽谁能数。

悲风天未起，陌上行人去。

凄凉王仲宣，独咏登楼赋。

黄彦平

黄彦平　立秋日湘舍熊生所居斸地得剑长三尺六寸熊生自言居六世矣感延平旧

野人斸地得神兵，铲采埋光三尺半。

念求款识推甲乙，櫑具连环既芜漫。

里闾只从曾高说，栋宇未随儿子换。

迄今要自二百年，前此怪藏那得算。

秋风是日来阊阖，利器乘时思击断。

肯论口腹车鱼间，未露文章斗牛畔。

良工拂拭劳三浴，志士提携思一旦。

张雷博识固自佳，贾郭弃诞还可欢。

北岩华阴土性弱，颜色暂时供把玩。

不如一洗青海水，径斩长鲸为万段。

黄彦平

黄彦平　临川投赠

主计怀萧相，临氏起次公。

履声元自识，环赐固宜蒙。

便觉长安近，宁论茂苑雄。

别计无好语。虚忝荐贤中。

黄彦平

黄彦平　临川投赠

翰林带华盖，天策视瀛洲。

哀痛扶兴运，从容赞庙谋。

终篇常称惬，两君却淹留。

更试平原匀，方看相且侯。

黄彦平

黄彦平　临川投赠

今休昌黎伯，琳宫尚陆沉。

极知延阁峻，仍记掖垣深。

简古元和样，精微正始音。

居然合廊庙，过听著山林。

黄彦平

黄彦平　临川投赠

发策魁丹陛，摛文重禁林。

麒麟鞭缕玉，菡萏烛摇金。

事与京尘改，愁将瘴发侵。

东还应晚合，未用欢升沉。

黄彦平

黄彦平　妙音方丈

弥勒同龛夕，难摩示病情。

炉残文武火，灯暗短长檠。

耿介游良苦，温柔梦不成。

颦眉挑锦字，相忆恨高城。

黄彦平

黄彦平　南部

南部风流志，东山窈窕容。

诗笺元襞彩，史笔近书彤。

花月妖时见，闺房美问钟。

梦兰宵有证，天蕊露添浓。

稍讶钗分髻，还怜镜隐胸。

吹箫仪彩凤，遗策驻游龙。

会是云间堕，真成月下逢。

光风开豆蔻，钿履上芙蓉。

湘岸传虚瑟，昆廷学晚钟。

坏姿随月满，绮思殢春慵。

乱絮飞何远，繁花影自重。

红裳明洛浦，白雨湿巫峰。

织女期清汉，宜男结绿葺，

丹书多避忌，银叶竟怔忪。

每遂西瑶宴，长防北斗舂，

屏深金屈戌，现响玉玲珑。

阅古柔情极。袖书逸兴浓。

烛还通德侍，研有雪儿供。

黄彦平

黄彦平　南归宿营西禅寺

灵辄三年宦，何蕃问岁归。

风尘为吏若，天地禀生微。

廪粟难糊口，园蔬亦乐饥。

谁令浪奔走，南北敝片衣。

黄彦平

黄彦平　彭泽怀古

人言宁饮建业水，陶公不污彭法米。

淳耀之烈当未渝，义熙之政何如此。

不能先驱净蝼蚁，忍傍车轮攀獭尾。

已荒松菊赋归来，颇著文章申已志。

少题正朔多岁时，此志会须来者知。

羲皇上人乐复乐，晋室遗民悲莫悲。

黄彦平

黄彦平　清明

去国扊扅非往事，还乡笳鼓愧前修。

十年过计千章木，一寸离心万斛愁。

黄彦平

黄彦平　清溪解缆用秀才甫韵宁杜藏用

九华晴云今日阴，清溪涨水夜来深。

苍梧哀泛湘妃瑟，白藕秀出嫦娥簪。

黄彦平

黄彦平　清溪解缆用秀才甫韵宁杜藏用

长年三光占巓筒，笑语天回西北风。

高城遂隔不足道，只忆齐山幽桂丛。

黄彦平

黄彦平　弱水

弱水三千里，仇池十九泉。

颇疑仙境界，不隔世山川。

海阔虽无地，壶深别有天。

何因霜雪后，一壑独苍然。

黄彦平

黄彦平　三月十三日步至杏亭

禅房幽讨有谁期，竹径穿花蝶不知。

山拥暮寒斜照里，树含芳思欲开时。

和风第放千林喜，胜日闲成一段奇。

何必红尘污人后，始从箫鼓看繁枝。

黄彦平

黄彦平　圣节有感

漫说南风入舜弦，伤时抚事益悽然。

愔愔新绿愁鸲鹆，悄悄残红拜杜鹃。

心折更闻胡部曲，眼明那复御炉烟。

蒜山瓜步江南北，宝鉴经囊若个边。

黄彦平

黄彦平　石埭道中

地势方呈险，溪流不得平。

涛头开沸白，石齿聚寒清。

纳纳三江暮，油油万壑倾。

澄清浑漠测，泯默谅无声。

黄彦平

黄彦平　石祈晚泊

江树繁阴合，江流涨沫浑。

归舟带圆月，倚棹并衡门。

表表浮屠迥，连连睥睨昏。

梅花腾远响，杨柳想新翻。

黄彦平

黄彦平　石钟寺

秀发九华晴景，摧颓五老苍颜。

暮雨朝云佳处，小姑依约烟鬟。

黄彦平

黄彦平　石钟寺

朔风驱水作猜澜，眼里庐山脚至难。

少待须臾莫仓卒，卸帆聊憩石钟山。

黄彦平

黄彦平　送何端卿帅泸

何侯石友平生事，傅粉风流讵可同。

谁使拥旄三峡外，不留持橐五云中。

啼猿此去欺残月，回雁因来吒便风。

亦念人生行乐尔，且拈重碧擘轻红。

黄彦平

黄彦平　送何端卿帅泸

人物当年盛学宫，笑谈尝许小人同。

分襟短艇江湖去，回首觚棱涕泪中。

却叙桅花听夜雨，又还菰菜动秋风。

祗应黄屋收京了，邂逅东华踏软红。

黄彦平

黄彦平　送胡帅

征南下车再寒暑，比屋罢民手摩抚。

使渠安业不扰渠，恐负来时天上语。

汉官题名当家谱，向来诸公孰为伍。

天下中庸有胡公，不畏强御陈仲举。

年时丞相双旌举，南浦飞云作霖雨。

文昌戎政念得人，谁令两公归接武。

周宣中兴藉方虎，秦王学士开天府。

只今陛下更辛苦，要折遐冲付尊俎。

忍饥种麦未盖土，军民嗷嗷两难处。

从容宫漏未遽移，亦及渔樵人物否。

黄彦平

黄彦平　送黄司录

异县伤流落，同官及老成。

诗书尚家法，谱系更宗盟。

岁暮一樽酒，阳春千里行。

双旌定何处，抚字振新声。

黄彦平

黄彦平　送黄司录

雪销南国瘴，花偏北枝梅。

华发天边老，微阳树底回。

未知身外事，聊覆掌中杯。

检点樽前客，明年几去来。

黄彦平

黄彦平　送徐稚山江西漕

长江分东西，下流隔沧楚。

方船漕红粟，出节须调护。

催科急星火，踏浪轻尘土。

公私此一时，长短要相补。

水生春岸阔，江争桃花吐。

饯宴地得频，片帆会当举。

烟鬟小姑山，晓镜女儿浦。

雁雁破行飞，鸭鸭避人语。

平生钓竿手，只合江湖去。

因君偶别离，感我犹羁旅。

黄彦平

黄彦平　送扬当时夔漕

桃花浪稳布帆张，汉节新除蜀郡郎。

自昔儒林无别墨，只今文苑有他杨。

碧难回保光灵远，白狗稠滩道路长。

我亦郎潜归未得，故溪幽梦炯鸥行。

黄彦平

黄彦平　宿东流县威神寺

雪梅风柳破韶光，又扑片尘宿净坊。

坏壁老师真数面，隔年题字故斜行。

王春三月向人好，禅诵六时销日长。

来往区区祗如此，桃花应亦笑刘郎。

黄彦平

黄彦平　宿机关报喻县戏为俳礼

短短长长柳，疏疏密密杉。

秧深先熟稻，叶贵再眠蚕。

御暑乌油伞，伤春白贮衫。

乡风尽江右，魂梦莫湘南。

黄彦平

黄彦平　宿坡书事

决决沙泉取次流，小堤闲贮一奁秋。

莫将霞鹜飞飞影，认作兰成万斛愁。

黄彦平

黄彦平　宿坡书事

拟裁垂柳待棲乌，招买风光计已疏。

只有碧芦驯白鸟，击愁萦恨不关渠。

黄彦平

黄彦平　宿香严寺

章原暝边宠会宿，塔岭尖处胡孙愁。

且并山腰欹侧过，莫从高顶望神州。

黄彦平

黄彦平　宿香严寺

天生忠孝程伯禹，国有老成黄嗣深。

山北山南时一过，闲云野鹤故人心。

黄彦平

黄彦平　岁晚楚亭集唐句

百丈牵江色，连樯并米船。

樵苏喧晚渡，鸥鹭浴晴天。

问舍惭元德，登楼忆仲宣。

司存兼吏隐，虽有一山川。

黄彦平

黄彦平　岁晚楚亭集唐句

辇路生春草，云安有杜鹃。

羁棲投老日，邂逅中兴年。

纪凤初年逼，迁　o霁景鲜。

愁宽卑湿地，欣对艳阳天。

黄彦平

黄彦平　题刘氏市隐亭

云合日景暮，鸟啼芳意休。

闲

闲必佳境，倦客得深投。

主人定何人，方技家者流。

持廉不二价，博物要兼收。

丹砂出勾漏，杜若来芳洲。

卢橘

林夏，桂丛小山秋。

鱼虫傥适用，剥啄无虚求。

潜山试途捷，隐居吾庐幽。

喧寂若两忘，容膝万事周。

佳名志华屋，他日或重游。

黄彦平

黄彦平　田家春日二首

纬竹梁溪面，诛茅舍道旁。

腊收冰下纸，春课社前姜。

露草牛羊长，风花杖屡香。

人生但如此，官独为谁忙。

黄彦平

黄彦平　田家春日二首

迟日芳众草，微风被野田。

荒山有吠犬，穷屋亦炊烟，

花已清明近，茶将谷雨前。

供输了官事，粗粝任吾年。

黄彦平

黄彦平　田间春晚

麦苗初种今如许，少日行遮雉子斑。

看舞翠绡三百顷，却须花絮了春闲。

黄彦平

黄彦平　田间春晚

浅白深红小睡馀，梦残春去绿扶疏。

更无蜂蝶怜膏馥，时有娇莺隐自呼。

黄彦平

黄彦平　王子才军中有道鬻笔既售而去日吾姓管中破视有细字日李洞长求之不

车马相逢地，龙蛇杂处中。

从容李洞长，游戏管城公。

堕履方圯下，跳壶已阆风。

还同贺水部，乘兴看行宫。

黄彦平

黄彦平　吴虎臣献书行阙

山北山南烟霭横，破烟啼鸟已催耕。

能来夜雨连床语，大似春风不世情。

琳馆陆沉吾已老，金门宠辱子方惊。

集贤学士应相谓，诗客形容太瘦生。

黄彦平

黄彦平　五峰竹

此君抱节怀霜露，裁以广寒修月斧。

区区拔颖陋管城，落落中绳宜岫府。

潜心几绝西门佩，隶古亲传伏生语。

后来颉颃追时好，客卿子墨先生楮。

慈恩柿叶剡溪藤，俗嗜纷纷那足数。

何人喜事翻新制，林下风流微近古。

宣心写面却缄囊，百划千葩增媚妩。

青奴小忍供笔砚，晴窗示尔梅花赋。

黄彦平

黄彦平　晓发东流如建德途中作

听风听水东流寺，为雨为云建德山。

拍枕波声犹在耳，参天秀色不违颜。

春来草草才正月，柳内时时见一斑。

虀臼工夫浑未有，藁砧行李已来还。

黄彦平

黄彦平　已酉人日

寒梢发颖斗临寅，玉烛初调七日春。

稍稍江云欲回雁，醺醺花气已撩人。

胡来莫道长安近，老去空惊甲子频。

南渡诸君且书剑，北宕双阙正风尘。

黄彦平

黄彦平　元符己卯冬至先君罢兴国令宿皇恐滩有诗云倦客逢长至扁舟泊元宵难

去年度长淮，霜月照孤驿。

今年适异县，香雾依禅寂。

人生几冬至，南北均行役。

风枝无停号，遗句诵悽恻。

生男当门户，堕地要膂力。

抚我谓我臧，诲我以文秫。

宁知事大谬，木拱玄尚白。

百巧换千穷，只有不如昔。

晚灯离室暗，又踏它山碧。

行行重行行，风尘儿亦得。

黄彦平

黄彦平　约建德蔡令游梅山晨起微雪

长年踪迹困尘埃，几向名山勒驾回。

闲约访僧寻野寺，翻成踏雪看官梅。

岫云要是无心出，溪月犹能有兴来。

竹折松欹更愁绝，不妨吟赏助清哀。

黄彦平

黄彦平　约建德蔡令游梅山晨起微雪

青回沙际草先知，稍傍芳林上故枝。

野寺残僧微雪后，冻云寒雁共来时。

不愁眼里无诗本，却要胸中有画师。

已拚入城官长驾，留连风物得归迟。

黄彦平

黄彦平　越少隐移漕广东

五岭馀炎蒸，三湘漫清绝。

犬牙地相入，要是俱百粤。

赵侯干莫器，盘错中排决。

近惟高帝孙，远付使者节。

悠悠南海路，惘惘舂陵别。

君才谁得如，郎星映卿月。

功名与事业，邂逅当俯拾。

姑行毋疾驱，迟补中都阙。

黄彦平

黄彦平　赵丞相黄冈独往亭

土生涉道有深浅，时来行身随近远。

飞云邂逅作霖雨，雨足云归自舒卷。

南阳躬耕心不悔，东山忽起颜犹腆。

威行巾帼喜折屐，得倍古人谋盖鲜。

杨飆恸哭野王筝，欢息成言那及践。

关中丞相富丘壑，掩鼻功名聊不免。

前年一战靖江浒，今年再战开淮甸。

心期绿野园林胜，梦想黄冈松桧晚。

渊明孤往欲问津，赤松从游非从愿。

凭虚或喜凌云赋，还游请续离骚传。

黄彦平

黄彦平　重过京口

江北江南形胜地，忆伤游子少年心。

无波分杨柳边碧，月带蔷薇笑里阴。

铁瓮只今虽料理，金山久已罢登临。

寄声瘗鹤岩头字，莫厌龙蛇万里深。

黄彦平

黄彦平　骤雨宿香步

阿香被召雷挟辀，飞廉受职云随宇。

冥官鬼伯俱奔走，东风作恶神灵雨。

山长已自疲荦确，泥深况复愁沮洳。

夜投古寺亟燎衣，灯烛荧煌汤湢具。

移床避漏皆相似，欲往华胥仍龃龉。

曲肱齤齤初未遑，蓐食还须戒徒御。

长年行役虽劳事，胜日登蝌或相补。

会到诸峰最上头，俯看万壑争流处。

黄夷简

黄夷简　句

宿雨一番蔬甲嫩，春山几焙茗旗香。

黄夷简

黄夷简　句

襟带巴连蜀，封疆楚接吴。

黄夷简

黄夷简　咏华林书院

桐轩潇洒远尘机，伯始英风世不衰。

千亩自封轻渭叟，五经同拜重宣尼。

衣无常主门多义，仓有余粮俗共熙。

仁智眼前从所乐，利名身外更何思。

琴清善召云中鹤，床稳高蓍叶上龟。

茶煮玉泉僧至日，酒萏金蚁菊芳时。

往来虚席宾朋盛，朝暮过堂子弟奇。

万卷诗书归腹箧，地仙踪迹少人知。

黄义贞

黄义贞　白云寺

巘云宝刹诵瑶编，屋上灵云每见连。

知是苍穹相表异，却教瑞气日缠绵。

絪縜像护清虚界，洁白光涵兜率天。

老我欲过金子{上奥下山}，细探灵迹恨无缘。

黄奕

黄奕　北楼

百尺危楼四远明，人从鳌背戏沧溟。

乾坤到处皆在目，山海何人更作经。

黄应龙

黄应龙　迎神词

真人福地金庭宫，身佩含景苍精龙。

坐朝五岳位显宗，威仪卫从行虚空。

杳眇浊世不寺溟蒙，神符道契浮丘公。

英爽莹澈表里融，倏忽飞驭凌刚风。

凤凰承翼声雝雝，胎仙舞导游方蓬。

帝闵赤子颠厓中，旱乾水溢瘝谁恫。

分司百灵前丰窿，琼台琳宇环奇峰，

时驾玉辂沧溟东。迩来烈日势蕴隆，

稻田若若枯病我农。字民所觊惟看年丰，

九关虎守呼莫从。高真慈念亟感通，

天瓢一洒神马騣。

黄潆

黄潆　诗一首

半浓半淡四山景，快雨快晴三月雷。

桥影不随流水去，渔歌偏带夕阳来。

黄潆

黄潆　题郑介夫祠

当年不作南行客，他日应无北狩人。

官似虱微言许大，肉如蚁饱道方伸。

黄颍

黄颍　题崎滩铺壁

雨过长空云出溪，稻苗刺水绿初齐。

山花也解怜行客，旋放繁英衬马蹄。

黄泳

黄泳　题昼寝宫人图应制

御手指婵娟，春风昼日眠。

粉匀香汗湿，髻压鬓云偏。

柳妬眉间绿，桃惊脸上鲜。

梦魂何处是，应绕帝王边。

黄泳

黄泳　为师宪兄悼侍儿倩倩

兰质蕙心何所在，风魂云魄去难招。

子规叫断黄昏月，疑是佳人恨未消。

黄泳

黄泳　为师宪兄悼侍儿倩倩

含怨衔辛情脉脉，家人强遣试春衫。

也知不作坚牢玉，只向人间三十三。

黄由

黄由　还吴江

归来三阅月，无事一关心。

刈草寻花径，开池漾柳阴。

江边问明月，天际数归禽。

幸有高宾至，相逢似竹林。

黄由

黄由　盘墅　登明月台

才到松陵即是家，擎空皎月莹无瑕。

自须台上分明看，拟欲呼仙泛海槎。

黄由

黄由　盘墅　登三清阁

才到松陵即是家，三清阁下寂无哗。

小臣愧乏丝毫报，深炷炉香静点茶。

黄由

黄由　盘墅　登摊书楼有感

才到松陵即是家，楼高不管绿杨遮。

有书万卷时翻弄，千古兴亡几叹嗟。

黄由

黄由　盘墅　共乐堂

才到松陵即是家，满堂佳客满园花。

看花揖客须清赏，休向人间俗子夸。

黄由

黄由　盘墅　联德堂

才到松陵即是家，便须洗盏泛流霞。

软红尘里风波恶，不似江舻与海槎。

黄由

黄由　盘墅　茅堂观弈

才到松陵即是家，茅堂万竹绿交加。

午窗睡起无他想，坐看围棋到日斜。

黄由

黄由　盘墅　睦邻

才到松陵即是家，民间何处不桑麻。

欣欣老稚迎门笑，斗酒相欢亦孔嘉。

黄由

黄由　盘墅　入园

才到松陵即是家，故园喜听雀喳喳。

上人只为贪风月，蛮触交争笑尔蜗。

黄由

黄由　盘墅　思亲

才到松陵即是家，仙翁诗句发天葩。

钝才不及赓余韵，留取时时罩碧纱。

黄由

黄由　盘墅　送院独步

才到松陵即是家，参天桧柏古槎牙。

杖藜终日频来往，不羡堤边呼筑沙。

黄由

黄由　盘墅　无题

才到松陵即是家，休论恬淡与荣华。

古来颜跖俱尘土，自有时贤定等差。

黄由

黄由　泽卿兰亭考用工深矣携攻愧大参诗见访次韵并呈放翁待制

字入照陵不可摹，后来仅及晋之余。

识真盍向龟堂问，敢谓牵联亦得书。

黄犹

黄犹　句

迁屋避嫌明暗漏，买田分券便比邻。

黄瑀

黄瑀　乐山祷雨

直上云峰表，云间谒洞天。

自惭无善政，来此乞丰年。

黄遹

黄遹　南山堂

幸然闭阁文书静，何必衔杯笑语频。

只把悠然无限意，散为和气万家春。

黄遹

黄遹　武夷山

闲将绿绮弄清音，招得青山作故人。

烟霭谩呈千样巧，松篁长贡四时新。

黄元道

黄元道　句

巽岭直下梅家店，福禄难过丑年春。

黄元道

黄元道　句

二五相逢路再迷。

黄元道

黄元道　赠邓珪

柳绿桃红春昼永，家童唤起睡中忙。

偶然日下音书至，回首江城又夕阳。

黄元夫

黄元夫　句

苇村风下鸦千点，麦陇天垂月一梳。

黄月湖

黄月湖　秋燕

主人情熟已忘机，帘幙中间自在飞。

昨夜西风凉信早，岂无归梦到乌衣。

黄载

黄载　读旧稿蛙吹集一绝

蛙吹和童事，重开已汗颜。

更须留近作，待过十年看。

黄载

黄载　赣州道上见上坟者

翠树青烟笑语稠，家家领客醉松楸。

老翁哭子气欲绝，行到前村更转头。

黄载

黄载　赣州道上见上坟者

攫祭乌鸦噪晚田，草芽新染绿如烟。

墓头寂寂虫鸣急，惟有春风舞纸钱。

黄载

黄载　过长安渡

重来已过十番秋，更十番秋欲白头。

无限旧时心里事，青山残照水东流。

黄载

黄载　绝句

社寒比腊更清严，花蕊萧疏半欲缄。

过手重裘犹得力，莫将晴煗信春衫。

黄载

黄载　陪侍丞相安晚先生宿觉际寺夜遇大风可畏遂赋大篇

船头落日如血红，客言今夕当有风。

空山梦回刺骨冷，纩被无力身如弓。

但闻纸窗响僤窣，初意空厨饥鼠出。

忽然扉户竞开阖，犹谓偷儿入吾室。

须臾歘作号怒声，鼙鼓百万渔阳鸣。

室庐动摇地欲转，林木材震吼山如崩。

噫嘻异哉那有此，欹枕恍惚疑梦寐。

应是钱塘醉未醒，翻海胥涛骋游戏。

或者客寓紫塞旁，铁骑赴敌古战场。

不然此处安乐国，何遽隉阢犹乘航。

起来穴牖目如割，平湖已卷十堆雪。

乃知跋扈是飞廉，似妒晚来客饶舌。

因思前年到黄冈，朔风摇江惊断肠。

骁将忍冻骨比铁，壮士力斗身如汤。

此身彷徨临皋上，一感还生百惆怅。

长安贵人正酣眠，日高尚恋销金帐。

东窗未白鸡未啼，相公自起烧松枝。

黄载

黄载　随州沙溪

石路崎岖石濑鸣，峰峦回合小原平。

桑麻积雨肥春垅，鸡犬一村喧昼晴。

田妇共携中饭去，樵童相唤上山声。

边头今有江南景，十数年来不用兵。

黄载

黄载　题大洪山

地当平旷易为山，故得崔嵬汉沔间。

云雾涌来无下界，楼台浮起在中天。

开窗时见雷霆出，隐几閒看日月还。

更有钟声最堪恨，南风时到八陵边。

黄载

黄载　题岘山

向来陵谷尚休然，放眼高台万象还。

南国一池襄汉水，中原千古邓唐山。

斜阳淡淡飞鸿没，芳草萋萋戎马閒。

前代英雄亦何许，棹歌日日过沧湾。

黄载

黄载　晚泊

片帆寂寞绕孤村，茅店惊寒半掩六。

行草不成风断雁，一江烟雨正黄昏。

黄载

黄载　钟馗观鬼閗蟆图

谁推酆都扃，逸此魔十二。

相群斗蟆供戏剧，绡墨何从拂其迹。

两雄斗於前，四鬼相视欣欣然。

小蟆对睨摊双膝，筠笼一蟆跳欲出。

前者差壮一力肩，后者引索擎於拳。

髯翁磬折目胜负，突眼老妪探头觑。

就中黄叟如蹲鸱，破帽长袍吾老馗。

只眼直下看不匝，诸鬼乐与吾翁狎。

四丁与蟆之魁，疾驰不能压欲颓。

蟆肥于豚怒於虎，张颐缩项夸相雇。

昔时唐宋失天经，妖蟆曾搳天眼精。

今魔视蟆细於螘，魔若跳梁那句指。

群阴胶凝互掀翻，六鳌顶戴愁颠连。

但能伐魔既厥类，芟夷妖蟆谈笑耳。

僯妖之事馗所司，何独反与为儿戏。

不惟失职纵奸宄，鬼祸如蟆将及尔。

参军参军其然乎，或者好事丹青图。

谅应馗笑玉川子，诛蟆未诛骨先苦。

风悲雨凄天地愁，蟆鬼正是相雄秋。

仅余一目不可搳，我曷不可相娱说。

会闻隔帘歌斗{上圭下黾}，山鬼性命红牙。

黄载

黄载　舟中梦觉

梦觉三通鼓，连樯闻欠呵。

世间半夜后，枕上醒人多。

思想从天落，悲叹奈晓何。

南柯莫轻笑，未易到南柯。

黄漳

黄漳　曹山寺

晚宿曹山寺，僧房半劫灰。

参差惟古柏，潦倒有寒梅。

行役经年迈，劳形觉鬓颓。

间情原不减，空忆菊花杯。

黄漳

黄漳　凤山

凤山之岭高岧峣，上有仙人吹洞箫。

俯瞰众流浩无际，纵观万壑亦来朝。

衣冠幸际承明日，壶矢况逢拔俗标。

长啸一声海天阔，凌风毛发故萧萧。

黄漳

黄漳　卓望山

簿领纷迷日不间，偶因佳节一登山。

风飘木叶雁初到，霜度岩篱菊渐班。

与客不妨长送酒，对时聊尔暂开颜。

凭栏万顷黄云熟，犹恐民生尚苦艰。

黄昭

黄昭　剑池

一剑已飞去，千年池尚存。

浮图入云表，古寺倚山根。

虎踞石形险，龙潜水气昏。

阖闾成底事，遗恨满乾坤。

黄照

黄照　雉山

为爱空门息世机，儒衣不著著僧衣。

渊鱼林鸟已闻法，更待当年瑞雉归。

黄轸

黄轸　延庆院

寮刹標奇处，烟萝乡乱流。

地灵僧得住，好山客多游。

灯影连金像，钟声散石楼。

风雷等间作，咫尺是龙湫。

黄震

黄震　送张无梦归天台

想别岐周不记年，丹丘高卧好林泉。

飞名已出红尘外，放迹才辞紫殿前。

虚室先输君静坐，野云终俟我閒眠。

长歌宸翰真皇赐，袖去须知世世传。

黄震喜

黄震喜　诗一首

手挹龙头躦龙脊，山耸螺鬟水澄碧。

酒酣一笑且掀髯，春日融融浮霁色。

黄之传

黄之传　亦佳亭

小亭新筑亦佳哉，花木无多手自栽。

若谓甘棠安敢比，清阴留与后人来。

黄执中

黄执中　景福院

娟娟竹影薄，决决溪流浅。

风生秋意回，野塘天容远。

黄治

黄治　句

威棱赤壁千寻峻，德量黄陂万顷宽。

黄中厚

黄中厚　隐逸

宛宛溪流叠九湾，山间林下鸟关关。

钓矶茶灶山中乐，大隐屏边日月闲。

黄钟

黄钟　何岭怀古

缕缕浮云一线穿，老松窈窕石娟娟。

五芝采就辞尘壒，九鲤飞时忆汉年。

岭尽斜阳犹迫翠，风清层磴可谈玄。

庐江去后寻消息，肯与淮南共拍肩。

黄仲

黄仲　瀑布湾

飞来瀑布破青山，遂作寒流水一湾。

民庶只疑投石效，岂知龙卧在其间。

黄仲通

黄仲通　惠州野吏亭

危亭治旧基，登览一何奇。

万态罗浮景，三章宰辅诗。

岚光如画处，霁色乍开时。

味此休间趣，惟予野吏知。

黄铢

黄铢　季夏有怀仲晦

六月苦炎蒸，山居昼方永。

泠然南风至，萧散荷气骋。

蜩鸣绿树阴，鱼跃横塘净。

高蔓展修条，幽篁茁阴颖。

良时倏回改，白发益蔽领。

虽无簪组累，要有贫贱{病去丙加省}。

故交何寥阔，画戟光炯炯。

沧洲期未远，岁晏心独耿。

谁同兹寂寞，敛退自幽屏。

向夕牛羊下，过翮急似逞。

默默掩荆扉，明蟾在东岭。

黄铢

黄铢　寄南康使君仲晦五十二兄

故人已别，出拥朱辕辬。

昨尝枉札素，谓言寻里门。

云胡不践诺，使我心烦冤。

天门深九重，叫阍闻有言。

狺狺猛犬吠，噎噎黄霾昏。

何由一褰开，豁然见乾坤。

沈忧谅难寤，掩默孰与论。

秋风吹层波，落叶何翩翩。

林端月照夜，谷口云迷村。

谁同紫芝友，桂枝谁攀援。

江蓠老已尽，况复芳兰荪。

应当虎符峦，茕茕劳梦魂。

黄铢

黄铢　句

先圣有遗训，忧道不忧贫。

黄铢

黄铢　句

私意苟未克，放心何由驯。

黄铢

黄铢　梅花

玉箫吹彻北楼寒，野月峥嵘动万山。

一夜霜清不成梦，起来春信满人间。

黄铢

黄铢　秋日

晓日初浮万里晖，西风摇荡送秋归。

冥鸿直上三千丈，社燕春莺不敢飞。

黄铢

黄铢　秋日怀元晦

叶落不胜秋，山空退烦暑。

高斋读书罢，枕臂听残雨。

霭霭野云昏，翻翻坠红舞。

中虚万思息，动静理可睹。

敬直如有存，勇进忽无所。

要当涵濡得，未易气力取。

林□传秋声，晚色霁宫宇。

肃骚节物变，仰伏冥鸿举。

谁与会心期，怀君自延伫。

黄铢

黄铢　送仲晦

靡靡岁时晏，乱山红叶稀。

端居已无悰，况与亲故违。

驾言临广路，惜此须臾期。

祖燕未云洽，鸡鸣促再驰。

晨装俨然队，天澹风凄凄。

迤逦征人行，怅惘离言悲。

令德本高世，诚思开圣微。

虎豹文采异，几年丹诏垂。

眷兹皇华寄，那得淹遐難。

君王久延伫，去矣翔天墀。

顾我抱幽独，已为清世遗。

冥鸿聿高举，蜩鲎何由追。

萦萦西郊道，晻晻朝阳晖。

出处自殊迹，操祛胡不恰。

明当逐云月，依旧东冈陂。

黄铢

黄铢　送朱元晦游湘中

有美人兮，蹇何为兮中洲。

鸣玉佩兮，冠云章而远游。

浮沅湘而西蹠兮，因返睇兮层丘。

繄发轫之指期兮，歌予怀以送之。

粤大道之汩湮兮，嗟惟君兮何求。

唐虞远而不可见兮，凤鸟去兮衰。

翟朱之诡行兮，邹人拒而劙之。

竺老氏之猖披兮，浸淫渝而益非。

思正气之所繇兮，度百世而固然。

岂日夜而忘之兮，曰夫子之所传。

发丝丝其不斩兮，哇淫蔽兮莫开。

讫大振於兹时兮，余将从乎洛之湄。

主郁郁郁葱葱而无告兮，顾坐兆兮何知。

梏夜气而不存兮，外其良而四驰。

彼早兴而夕息兮，既日暖和而不能察也。

纷蠢蠢其倚靡兮，曰骛乱而莫之达也。

思存养而莫吾亏兮，所事天下而不忘繇。

致知自强兮，至天下以□览。

余初其性之兮，稽□坟而载陈。

仁与人其并致兮，道乌乎而远身。

刚柔之弛张兮，一气缭转而无息。

矫吾奠夫两间兮，又阴阳而与为一。

超无极而混沦兮，精凝融而以神。

卒变化而不穷兮，周流通乎九垠。

悲空言之无所底兮，固将推乎余所行。

杂椒兰惟并进君兮，终何乖异而不余信。

既鄙弃而不吴庸兮，徒渊潜以自珍。

岂不郁陶而思君兮，觊方来之以申。

时与时其未际兮，夷与裔兮得志。

□冠巾之易置兮，曾乐天而不云恚。

曾永慨以嗟咨兮，聊远举乎湘中。

即友声以自乐兮，盖将切偲以益其躬。

山九疑而在上兮，湘流奔其在下。

故仁智之所乐兮，遂倘佯而辞去。

超兮浮兮，心若谋兮。

{左日右旬}兮眄兮，目横分兮。

鸾凤并驭，羌不得留兮。

时未适当适，吾何为东周兮。

乱曰：汩兮沅湘，生秋风兮。

商行激御，白云东兮。

树木萎落，山郁盘兮。

风车雨轮，旌摇其行兮。

委蛇噎抑，多修艰兮。

白首倚户，思结棘兮。

信莫乐兮，君乎忘归兮。

黄铢

黄铢　铁笛亭

一声苍壁裂，再奏蛟龙悲。

事往迹犹在，山空人不归。

黄铢

黄铢　晓起有怀仲晦彦集不至

月落北牖晓，邻鸡号梦残。

林端清露坠，寝衣凄已单。

爽朗朝景晰，嘲啾庭雀喧。

日高溪雾收，四望开青天。

荷谢水初冷，菊黄香正繁。

晶晶灏气凝，余光浮远川。

怀人天一方，晤言谁与殊。

徘徊遂薄暝，丹枫摇暮寒。

黄铸

黄铸　贽见洪师

风烟入暝少人行，独鹤来依帝子城。

华表柱头霜月冷，清宵有梦到钟声。

黄庄

黄庄　诗美校书郎彭方迥

庐陵间气欧阳公，宗主文脉魁兰宫。

给纪诏来简眷浓，职居馆阁誉望隆。

圣明天子是仁宗，拔贤招俊萃群工。

希文何为去匆匆，谏官不言祗蔽蒙。

惟公壁立秉精忠，独抱鯾论心忡忡。

显责若讷极匪躬，飘然夷陵凛高风。

高风凛冽谁能同，地灵人杰国不空。

魁名自见六一翁，翱翔天禄名尤崇。

忠肝义胆何其雄，愤彼阴邪后内讧。

崇论宏议要力攻，责彼谏者达四聪。

摧奸击佞深有功，吁嗟众目昏如蒙。

划然见此光瞳瞳，吁嗟众耳塞如聋。

轰然闻此声渢渢，丹心一片对穹窿。

名齐欧老压岱宗，赖有谏臣鉴由中。

贤相意与公议融，全名不作夷陵穷。

公心岂计穷与通，使我跃起激懦衷。

贤哉两魁硕且洪，仁山突兀文水淙。

黄卓

黄卓　句

延平商阁瞰双溪，神剑光芒冲斗极。

黄卓

黄卓　句

浪卷双溪神物化，烟横三岸电光飞。

黄卓

黄卓　南剑州

化成丹碧出鳌头，独点闽川最上游。

两剑合来灵一境，双溪分处带三州。

黄子安

黄子安　大涤洞

洞天三十六，此地属苕南。

古物藏松石，清流胜菊潭。

擎空山骨瘦，悬乳石毛毵。

飞鸟王乔事，行看日接三。

黄子稜

黄子稜　题所居

青衫木笏尚初官，未老金鱼是等闲。

世上几多名将相，门前谁有此溪山。

市楼晚日红高下，客艇春波绿往还。

人过小桥频指点，全家都在画图间。

黄子善

黄子善　题涌月亭二首

沧波空碧接青天，潮满江平月正圆。

风飍浪花来不尽，水涵轮影去无边。

舟中赏客方酣寝，窗下书生犹未眠。

我欲携琴频访戴，越吟应许夜深传。

黄子善

黄子善　题涌月亭二首

星河耿耿障云披，剑气峥嵘彻紫微。

轮辗碧空凌象纬，波翻清影射窗扉。

寒光照夜潜蛟动，皓色穿林宿鸟飞。

草树无烟衣有露，夜深吟赏欲忘归。

黄子实

黄子实　句

月穿篷席罅，风轧舵牙声。

黄子实

黄子实　句

剩携尊酒斟蓝尾，惜不杯羹荐墨头。

黄子实

黄子实　句

履痕莫辨阴王迹，敢去多题汉亚年。

黄子实

黄子实　句

旅梦难安枕，村酤不满瓶。

黄子信

黄子信　归时作

笑倩西风指旧埃，归时行李似初来。

也知三载清贫好，傅得一家强健回。

黄子信

黄子信　投杨师长孺

六年两度拜宸旒，换得青衫白上头。

飞鹊祗因无树绕，穷猿何暇择林投。

明知著脚当来误，几欲抽身不自由。

安得有钱了官债，便无三径也归休。

黄宗旦

黄宗旦　句

就中喜有龙门客，跃出洪波只待雷。

黄宗旦

黄宗旦　送僧归护国寺

一瓶一钵是生涯，来扣枢扉带砺家。

宠服降从丹凤阙，禅房归掩赤城霞。

五芝岩下传心印，八桂峰前散雨花。

还伴白云重到此，会看恩馆筑堤沙。

黄宗德

黄宗德　阊门滩

姑苏西去是阊门，何事祁山亦共名。

落月啼乌人睡觉，晓钟空动故乡情。

黄祖舜

黄祖舜　黄檗览秀阁和韵

飞阁凌云翠，幽寻一径微。

峰峦长竞秀，烟水莽相围。

景色尘嚣外，诗情领略归。

标题属大手，价重胜留衣。
