明通鉴 - (清)夏燮著，李一平、李珽、李秉乾等校点
　明通鉴目录
　　目录卷一 洪武元年戊申至十五年壬戌
　　目录卷二 洪武十六年癸亥至三十一年戊寅
　　目录卷三 建文元年已卯至永乐八年庚寅
　　目录卷四 永乐九年辛卯至洪熙元年乙巳
　　目录卷五 宣德元年丙午至十年乙卵
　　目录卷六 正统元年丙辰至十四年己已
　　目录卷七 景泰元年庚午至天顺五年辛已
　　目录卷八 天顺六年壬午至成化十年甲午
　　目录卷九 成化十一年乙未至二十三年丁未
　　目录卷十 弘治元年戊申至十五年壬戌
　　目录卷十一 弘治十六年癸亥至正德七年壬申
　　目录卷十二 正德八年癸酉至十六年辛已
　　目录卷十三 嘉靖元年壬午至十一年壬辰
　　目录卷十四 嘉靖十二年癸已至二十五年丙午
　　目录卷十五 嘉靖二十六年丁未至三十七年戊午
　　目录卷十六 嘉靖三十八年已未至万历四年丙子
　　目录卷十七 万历五年丁丑至二十七年已亥
　　目录卷十八 万历二十八年庚子至泰昌元年庚申
　　目录卷十九 天启元年辛酉至崇祯七年甲戌
　　目录卷二十 崇祯八年乙亥至十七年甲申
　明通鉴前编
　　前编卷一 前纪一元至正十二年壬辰至十八年戊戌
　　前编卷二 前纪二元至正十九年已亥至二十三年癸卯
　　前编卷三 前纪三元至正二十四年甲辰至二十六年丙午
　　前编卷四 前纪四元至正二十七年丁未
　明通鉴纪
　　纪一 太祖洪武元年戊申
　　纪二 屠维作噩，尽一年
　　纪三 太祖洪武三年庚
　　纪四 太祖洪武四年辛亥至五年壬子
　　纪五 太祖洪武六年癸丑至八年乙卯
　　纪六 太祖洪武九年丙辰至十二年已未
　　纪七 太祖洪武十三年庚申至十五年壬戌
　　纪八 太祖洪武十六年癸亥至十八年乙丑
　　纪九 太祖洪武十九年丙寅至二十二年己巳
　　纪十 太祖洪武二十三年庚午至二十七年甲戌
　　纪十一 太祖洪武二十八年乙亥至三十一年戊寅
　　纪十二 惠帝建文元年己卯至三年辛巳
　　纪十三 惠帝建文四年壬午
　　纪十四 成祖永乐元年癸未至三年乙酉
　　纪十五 成祖永乐四年丙戌至八年庚寅
　　纪十六 成祖永乐九年辛卯至十五年丁酉
　　纪十七 成祖永乐十六年戊戌至二十一年癸卯
　　纪十八 成祖 仁宗永乐二十二年甲辰至洪熙元年乙已
　　纪十九 宣宗宣德元年丙午至二年丁未
　　纪二十 宣宗宣德三年戊申至五年庚戌
　　纪二十一 宣宗宣德六年辛亥至十年乙卯
　　纪二十二 英宗前纪正统元年丙辰至五年庚申
　　纪二十三 英宗前纪正统六年辛酉至十二年丁卯
　　纪二十四 英宗前纪正统十三年戊辰至十四年C四
　　纪二十五 景帝景泰元年庚午至二年辛未
　　纪二十六 景帝景泰三年壬申至五年甲戌
　　纪二十七 景帝 英宗后纪景泰六年乙亥至天顺元年丁丑
　　纪二十八 英宗后纪天顺二年戊寅至五年辛巳
　　纪二十九 英宗后纪天顺六年壬午至八年甲申
　　纪三十 宪宗成化元年乙酉至三年丁亥
　　纪三十一 宪宗成化四年戊子至六年庚寅
　　纪三十二 宪宗成化七年辛卯至十年甲午
　　纪三十三 宪宗成化十一年乙未至十四年戊戌
　　纪三十四 宪宗成化十五年已亥至十九年癸卯
　　纪三十五 宪宗成化二十年甲辰至二十三年丁未
　　纪三十六孝宗弘治元年戊申至三年庚戌
　　纪三十七 孝宗弘治四年辛亥至七年甲寅
　　纪三十八 孝宗弘治八年乙卯至十一年戊午
　　纪三十九 孝宗弘治十二年已未至十五年壬戌
　　纪四十 孝宗弘治十六年癸亥至十八年乙丑
　　纪四十一 武宗正德元年丙寅
　　纪四十二 武宗正德二年丁卯至三年戊辰
　　纪四十三 武宗正德四年已已至五年庚午
　　纪四十四 武宗正德六年辛未至七年壬申
　　纪四十五 武宗正德八年癸酉至九年甲戌
　　纪四十六 武宗正德十年乙亥至十一年丙子
　　纪四十七 武宗正德十二年丁丑至十三年戊寅
　　纪四十八 武宗正德十四年已卵
　　纪四十九 武宗正德十五年庚辰至十六年辛已
　　纪五十 世宗嘉靖元年壬午至二年癸未
　　纪五十一 世宗嘉靖三年甲申
　　纪五十二 世宗嘉靖四年乙酉至五年丙戌
　　纪五十三 世宗嘉靖六年丁亥
　　纪五十四 世宗嘉靖七年戊子至八年己丑
　　纪五十五 世宗嘉靖九年庚寅至十一年壬辰
　　纪五十六 世宗嘉靖十二年癸已至十五年丙申
　　纪五十七 世宗嘉靖十六年丁酉至二十年辛丑
　　纪五十八 世宗嘉靖二十一年壬寅至二十五年丙午
　　纪五十九 世宗嘉靖二十六年丁未至二十九年庚戌
　　纪六十 世宗嘉靖三十年辛亥至三十三年甲寅
　　纪六十一 世宗嘉靖三十四年乙卯至三十七年戊午
　　纪六十二 世宗嘉靖三十八年已未至四十一年壬戌
　　纪六十三 世宗嘉靖四十二年癸亥至四十五年丙寅
　　纪六十四 穆宗隆庆元年丁卯至三年己已
　　纪六十五 穆宗隆庆四年庚午至六年壬申
　　纪六十六 神宗万历元年癸酉至五年丁丑
　　纪六十七 神宗万历六年戊寅至十年壬午
　　纪六十八 神宗万历十一年癸未至十六年戊子
　　纪六十九 神宗万历十七年己丑至二十年壬辰
　　纪七十 神宗万历二十一年癸已至二十三年乙未
　　纪七十一 神宗万历二十四年丙申至二十六年戊戌
　　纪七十二 神宗万历二十七年已亥至三十年壬寅
　　纪七十三 神宗万历三十一年癸卯至三十五年丁未
　　纪七十四 神宗万历三十六年戊申至四十一年癸丑
　　纪七十五 神宗万历四十二年甲寅至四十六年戊午
　　纪七十六 神宗 光宗万历四十七年已未至泰昌元年庚申
　　纪七十七 熹宗天启元年辛酉
　　纪七十八 熹宗天启二年壬戌至三年癸亥
　　纪七十九 熹宗天启四年甲子至五年乙丑
　　纪八十 熹宗天启六年丙寅至七年丁卯
　　纪八十一 庄烈帝崇祯元年戊辰至二年己巳
　　纪八十二 庄烈帝崇祯三年庚午至四年辛未
　　纪八十三 庄烈帝崇祯五年壬申至六年癸酉
　　纪八十四 庄烈帝崇祯七年甲戌至八年乙亥
　　纪八十五 庄烈帝崇祯九年两子至十年丁丑
　　纪八十六 庄烈帝崇祯十一年戊寅至十二年已卯
　　纪八十七 庄烈帝崇祯十三年庚辰至十四年辛巳
　　纪八十八 庄烈帝崇祯十五年壬午
　　纪八十九 庄烈帝崇祯十六年癸未
　　纪九十 庄烈帝崇祯十七年甲申尽夏四月
　明通鉴附编
　　附编卷一 附记一 大清顺治元年甲申起夏五月至冬十二月
　　附编卷二 附记二 大清顺治二年乙酉起春正月至冬十二月
　　附编卷三 附记三 大清顺治三年丙戌
　　附编卷四 附记四 大清顺治四年丁亥至五年戊子
　　附编卷五 附记五 大清顺治六年已丑至八年辛卯
　　附编卷六 附记六 大清顺治九年壬辰至康熙三年甲辰




ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　




明通鉴 - (清)夏燮著，李一平、李珽、李秉乾等校点



新校点本前言

夏燮编辑的《明通鉴》，是一部编年体的明代史，亦是继司马光《资治通鉴》和毕沅《续资治通鉴》之后的又一资治之作。夏燮（1800—1875），字谦甫（一作嗛父）、季理，别号江上蹇叟、谢山居士。安徽当涂人。道光元年（1821）举人，曾任安徽青阳教谕。道光三十年（1850）写成《中西纪事》，时任直隶临城县训导。大约就是在这个时候，他酝酿着手私家编撰《明通鉴》，“始于参证群书，考其同异，有疑则阙，择善而从，去取既明，然后敢下笔编次”。咸丰十年（1860）调入两江总督曾国藩幕府，参与长江设关等事宜。公事之余，潜心阅读和著述。同治元年（1862），他在与朱航（莲洋）书中，提到“年来······以《明通鉴》无书，慨然欲辑之”，又云“定本尚俟异日，姑先举其草创之大略”，可见此时已有稿本。后在江西永宁知县任内定稿。是书既成，他“乃即其提为纲者，义取简明，不主褒贬，撰为《目录》，亦仿温公例，标明纪中卷数，以便阅者检寻”。又感“原稿加详，有不尽入之《考异》中者，别成《考证》十二卷”。同治十二年（1873），《明通鉴》由江西宜黄官署初刊问世。夏燮是一位勤于著述的官员，除《中西纪事》、《明通鉴》外，还刊有《粤氛纪事》、《五服释例》等，编校有《陶安学士集》、《楼山堂集》、《算学遗书》，未刊稿有《汉书八表刊误》、《明史纲目考证》、《谢山堂文集》等。

夏燮编辑《明通鉴》，经历中国在两次鸦片战争失败的惨痛，带有显明的经世意图。此时距明亡已二百余年，可以比较客观地探究先朝治乱之源。为此，他博采官私著述，仅明季野史就有数百种。对其中存有歧见、记载不一之处，仿裴松之注《三国志》之例，“择野史之确然可信者，参之《明史》及《明史纪事本末》等书，入之正文，而以杂采稗乘疑信相参者，夹行注于其下。”对于不可深信的史事记载，则仿司马光《通鉴考异》格式，另撰成《考异》，并依胡三省注《通鉴》之例，分条注于正文之下。他自称是书“采野史者不过十中之一二，而其为世所传而实未敢信者，俱入之《考异》中；其正史有未敢信而删之者，亦入之《考异》中”。从今天看来，虽然访得之书尚不完备，如“所得《实录》仅五朝，而首尾完具者，永乐、正德、嘉靖三朝而已”，私家著述，如谈迁的《国榷》、陈鹤的《明纪》亦并未见。这些都或多或少地影响某些史事的考辨，但从总体上看，《考异》内容不仅对《明史》记载时有纠正，并且保存了不少已散佚的珍贵史料。

作为一部私家撰述，本书承袭《通鉴》体例而有所变通。依史书惯例，“正统改元”须“先明授受”，而元、明、清先后易鼎，皆藉武力而成，与宋太祖受周禅全然不同。故撰者分别三朝纪年叙述明史，前编四卷，记述元至正十二年（1352）至二十七年（1367）明太祖即位以前史事，“皆以元纪年，非关涉明事者不书”。正编九十卷，记述明洪武元年（1368）至崇祯十七年（1644）间史事，以明纪年。附编六卷，记述清顺治元年（1644）至康熙三年（1664）间南明福王、鲁王、唐王和桂王政权活动，至清兵攻占台湾为止，以清纪年，“于大清纪年下别书日明，以存闰位也；不曰纪，以非帝不纪也。凡此皆取关涉明事者书之，亦别为卷目。”易代改元，仿效御纂《通鉴纲目》，采取一岁两系的分注法。如洪武元年（1368）仍先系元至正二十八年，而于其下分注洪武元年，直至闰七月元亡后，始去元统。附编则“始纪顺治元年，其福王立于南都，仍从分注例，逾年五月始去明统”。在明代纪年方面，“若万历四十八年（1620）以后书泰昌元年，出自当时所定，以存光宗之统，《三编》谓与前一岁两系之例不同者是也。此为明一朝通鉴之专例”。又如，“于天顺元年（1457）正月丙戌英宗即位之日，始入英宗后纪，而于正月丙戌以前，别书景泰八年，存其年号。此又一月两系之例，凡以便纪事之称号也”。这些变通处理的方法，颇有可取之处。

作为一部明代政治事件、国家大事的全览，本书记述相当详细，反映了明代政治、军事、典章制度以及漕运、盐政、赋税、工商业等发展演变情况，首尾具备，面目完整，详略适当，是其优点。但它的缺点也是显见的，记事以清朝官书为标准，所附评论多据乾隆“御批”，以至一些史实受到扭曲，某些识见显得迂腐狭隘。不过，从现代习史者的立场来看，这些缺点所凸显的，正是清朝官方对待明朝历史问题的研究资料，也有可资利用的价值。因此，至今仍不失为研习明史的入门参考书。

本书在同治十三年（1873）由江西宜黄官署初刻后，光绪二十二年（1897）又由湖北官书处重校刊刻过一次。1959年，北京中华书局据湖北刻本出版了标点排印本。这是目前国内通行的版本。同治江西初刻本庋藏较稀，我们从福建省图书馆觅得一部，发现中华书局标点本《出版说明》中有关夏燮另撰《目录》未见刊行的说法并不正确，江西初刻本和湖北刻本均包括《目录》二十卷在内，且为同时雕版刊出。上海古籍出版社于1990年曾将湖北官书处重校本影印刊行，出版者误为《目录》雕版略晚于本书，故倒置于《附编》之后。《前言》中说：“夏氏还仿司马光撰有《明通鉴目录》二十卷，单独成书，由于雕版略晚于本书，过去一些学者误以为没有刊刻。”

为了恢复《明通鉴》的原貌，同时方便当代读者阅读，岳麓书社决定据福建省图书馆所藏同治江西初刻本出版新校点本。校点工作由厦门大学历史研究所王日根、李一平、厦门大学图书馆李秉乾、福建省图书馆李珽、岳麓书社管巧灵诸君分工负责。

新标点本与中华书局标点本相比较，有如下改进：

一、恢复了同治江西初刻本原有的《目录》二十卷，并按福建省图书馆藏本置于前编之前。

二、与其它版本对校，纠正了一些讹误。对于同治江西初刻本和其它版本都同样讹误之处，亦据理作了订正。

三、遵从现代人的习惯，改繁体为简体，改竖排为横排。《目录》二十卷在初刻本中原为表格式，亦作了变通，按年、月、日顺序编排，以省篇幅。

因此，新标点本可说是目前最完善的一个版本，具有收藏价值和方便研究的意义，相信它会受到广大读者的欢迎的。

稍有遗憾的是，夏燮为本书别撰《考证》十二卷，未见刊行，原稿本至今尚未访得，是否存世亦未可知，希望将来有缘补入。收齐夏燮编辑《明通鉴》的配套之作，这对研读和重新评价《明通鉴》不啻是一大胜事，有待后来者的努力。

杨国桢

一九九六年九月三十日于厦门大学随月室



明通鉴卷首

义例

一，正统改元，先明授受。第明太祖之天下，取之于元，而非受之于元，与宋太祖之受周禅者异。若论其自元至正十四年下滁州后，平江南、江西，平浙、闽，与汉高祖之定关中，取齐、楚，次第略相似。然汉高之即帝位在五年，而元年至霸上，秦王子婴降，则亦有所受之矣。汉时无建元事，乃以子婴降之年为元年，以继秦统，此史例也。若明太祖，自元至正十二年归郭子兴，越十五年始即帝位建元，又七月始克元都，中间起兵拓地，节目繁多，非洪武元年之下所可追叙者。爱以鄙见立为《明前纪》，始于元至正十二年，终于至正二十七年，凡此皆以元纪年，非关涉明事者不书，别为卷目，以后始人《明纪》。又，自明崇祯十七年甲申五月，我大清兵入京师，福王称号于南京，逾年明亡，《三编》、《辑览》仍存弘光年号于二年五月之前，乾隆间复奉诏附《唐桂二王本末》于《辑览》后。今谨遵其例，列为《附记》于大清纪年下。别书曰“明”，以存闰位也，不曰“纪”，以非帝不纪也。此即《晋书》载记之例。凡此皆取关涉明事者书之，亦别为卷目。是为前此《通鉴》未有之创例。

一，《前汉书·高祖本纪》记高祖起事于秦二世元年之九月，凡三年，《纪》中皆以秦二世元年、二年、三年为之纲，而于其未为沛公以前，称高祖而已。沛众立为沛公，则书沛公；元年项羽立为汉王，则书汉王；而五年未即位以前不书帝。温公《通鉴》书法亦如之，此史例也。若明太祖起自元至正十二年，野史自此以后，有但书岁阳岁阴者，有自至正十五年后以宋龙风纪年者，皆非也。但系干支，是无统也。若纪宋号，则是时徐寿辉僭号治平，陈友谅僭号大义，张士诚僭号天祐，何独林儿？若以太祖之奉其正朔而书之，则秦、楚之际，史未闻以义帝纪年。义帝立为怀王在秦二年，尊之为帝在汉元年，夫非高祖与项羽之所奉乎？王鸿绪《史稿例议》定太祖未即位以前概称太祖，其间封公封王从《实录》诸将与群臣为文。其纪年也，不用干支而书至正某年，直至太祖即位，则书洪武元年。后修《明史》亦从其例，今撰《明通鉴·前纪》因之。

一，温公《通鉴》以所受者为正统，故于汉建安二十五年之正月，即去汉统书魏黄初元年，是年十月始受汉禅。朱子谓其夺汉太速，予魏太遽。《纲目》虽以正统予蜀，而用分注例，遂为后世史法。谨按《御纂通鉴纲目》，用一岁两系之例。故洪武元年仍首书元顺帝至正二十八年，而分注洪武元年于其下，直至闰七月元亡以后，乃以明统为正。又奉圣谕，于崇祯十七年甲申五月以后，始纪顺治元年，其福王立于南都，仍从分注例，逾年五月始去明统，以示大公。今撰《明通鉴》，谨遵此例。惟《通鉴》主记事而书法较宽，且是编专记明一代事，以明为主，则直书太祖即位于洪武元年正月，而以元至正二十八年入分注中。又如英宗天顺元年为景泰八年，《三编》依朱子《纲目》书唐中宗及分注睿宗例，大书景泰八年，而分注天顺元年于其下。今亦稍变通之，于天顺元年正月丙戌英宗即位之日，始入英宗《后纪》，而于正月丙戌以前，别书景泰八年，存其年号。此又一月两系之例，凡以便纪事之称号也。若万历四十八年八月以后书泰昌元年，出自当时所定，以存光宗之统。《三编》谓与前一岁两系之例不同者是也。此为明一朝《通鉴》之专例。

一，《通鉴》之例，自即位以后皆书上，间有书帝者，又有甫即位而书其谥号者，此沿旧史传写，未及更正耳。今所纪明各帝事，即位以后书上，崩则书帝，上谥号以后则某宗某帝，随事书之，以归画一。宰相七卿以下，皆书其官，连事类记者，亦但书其名，省文，无义例也。惟涑水《通鉴》，于公侯大臣之薨卒，皆冠官爵、封谥于上。而明初文臣无赐谥者，文臣有谥自王祎始，其后如刘文成、宋文宪等，皆追谥也，封赠亦多在后，故《明本纪》但书卒、书官而已。分循其例，而封谥之等，但于本事下终书之。

一，《纲目三编》于姚广孝之卒特书曰死，恶而贬之也。《通鉴》义不主褒贬，故勋戚、大臣、宰辅、七卿亦多系其官于姓名之上。若权奸误国之诸臣及庸碌无所表见者，或罢或卒，虽不书其官无嫌也。今于广孝及杨士奇、张居正诸人，例所必书者，省文而已。《明史·本纪》所记，则于宰辅之等多用此例。

一，宰相除罢，自唐以后，《本纪》皆备书之，《明史》亦然。按明自洪武十三年罢中书省，设四辅官，十五年仿宋置殿、阁大学士，二十八年诏“嗣后无得置丞相”，然曰四辅，曰大学士，实则宰相，惟品秩无一定耳。永乐初，简翰林直文渊阁，预机务，自此多以辅臣、阁臣称之，故《明史》统列之《宰辅年表》是也。明初罢中书省，归其职于六部，寻罢御史大夫，设左、右都御史，所谓七卿者是也。《本纪》七卿除罢，有故则书，然既列为表，则俱有年月可稽，今据书之。若侍郎以下及府寺之等，则不胜书，惟或以事著，或以人重，则自科、道、部曹以下，亦间书之，然非例也。封王则书，自侯以下，有故则书之。

一，日食星变，前史遇有修救者书之。然记一代之事，《宋史》书之最详。《明史·本纪》日食必书，偶轶一二，乃漏脱也。野史日食多误，俱经《明史》推历改正。《三编》仿《纲目》例，纪月不纪日，而日食则书朔、书干支，其不及一分不救护者不书。阴云不见，仍据书之，盖实食也。星变则《本纪》但载灾异修省下诏之月日，余皆见《天文志》中，亦有《志》所不载而见之《传》者，《通鉴》兼参《志》、《传》，则遇有修救及陈时政，见于《列传》中者，亦择而书之。余则仿温公《通鉴目录》七政著上方例，别详所撰《目录》月分下。

一，温公《通鉴》，汇正史之《本纪》、《志》、《传》，合而成书。朱子因之，修《纲目》以法《春秋》，纲则孔子之《经》，目则丘明之《传》也。然其所谓纲者，大都笔削《本纪》之书法，而其目则《传》、《志》中语也。《通鉴》因事书之而《纲目》并见，然其编年之例则稍异矣。盖《纲目》以书法为主，而于其时事之不甚相远者，多汇著之目中，中间系以“先是”、“至是”及“初”字、“寻”字之等，其又远者，则递著其年月而统系之一纲下，故其书法严而年月稍宽矣。《通鉴》则主于记事，而以事系日，以日系月，以月系时，以时系年，于是有特书、分书不一书者，皆按其年月之先后。更有先《经》以始事，后《经》以终义者，皆本左氏之例，杜氏所谓“纪远近，别同异”者是也。温公《考异》一书，首辨年月。其后《续通鉴》者，往往以考证之失详，致年月之多舛。今撰《明通鉴》以此为第一事，盖系月、系日、编年之专例然也。

一，年经月纬，此史例之大纲，而月内纪日之干支，动辄谬戾，温公病之，乃属刘羲叟先推朔闰，排入《长编》，因据以考证月中之日分，合者从之，疑者阙之，日分不合，则改系是月下。其有干支不在是月而灼知其误者，则于《考异》中辨之。若王氏、陈氏、薛氏诸家所续宋、元事，则有本月干支淆入前月或后月者，推之于历，本月实无此干支也。更有传钞旧史，漏去上下文而以次年同月之干支当之者，更有所记干支并非是月之朔而误以为朔者，又于子、午、乙、已等字，往往以形似淆讹。徐、毕二家虽有《考异》，而不先推历，遂不得其致误之由。夫记事之体，偶差旬日，不足为病，而干支一误，遂至此后之朔、闰、大小建皆不可推，则关系非细也。《明史·纪》、《志》所载干支，较为详核。然予偶捡《天文志》，成化五年九月丙子朔，太白犯轩辕左角，甲午、庚子俱犯左执法。推历，五年九月壬午朔，而丙子乃八月之下旬，甲午、庚子虽在五年九月，而史中有金星连犯之文，则亦非五年九月事也。乃以成化六年之历推之，则正九月之朔在丙子。及再捡薛氏《宪章录》、孙氏《二申野录》，六年金星四犯皆在九月，而丙子所犯即是轩辕左角，乃知《志》中书五年掩犯事下漏去“六年”二字也。又如崇祯甲申三月十九日之变，无人不知是日乃丁未，亦见《纪》中，而上文书“三月庚寅朔”，则十九日岂非戊申？然以是年四月戊午朔上推之，则三月之朔为已丑，而所书庚寅大同事在三月二日，见《甲乙纪》中，是衍朔字也。举此二事，它可概推。今撰《明通鉴》，先推历而后系事，其大小建偶有不详者，阙其朔而已。要知大小建之偶差，即明人自以《大统》法推之，亦多互异，如洪武三年封刘基、汪广洋为伯，《本纪》书“十一月乙卯”，《潜庵史稿》“十二月乙卯”。盖以十一月则晦，以十二月则朔，干支同而大小建异也。南渡后之朔闰，有《粤中历》，有《海上历》，同用《大统》，而所推各别，则从盖阙者得之。

一，《明史·本纪》多据《实录》，故其月日干支最详，然稽之《传》、《志》则多不合，盖《实录》所记攻战剿抚及克复郡邑等事，多据奏至京师之月日，而《传》中记事，本之原奏者多据交绥月日，故有近者数十日、远者数月不等。然准系月系日之例，则原奏中如有事系确凿之月日，俱宜考证书之，方为纪实，若但据奏至月日，则叙事参错，而先后之次第不明。又如灾异、修省、蠲振等事，《本纪》多据颁诏月日，其星变、雷震、地震、水火之等，见于《天文》、《五行志》者，具有月日，而告灾、请振亦有因事之书，不得仅据颁诏一语以终之。上徽号，册皇后，有行礼之月日，有下诏之月日。定郊祀，更庙制，有议礼之月日，有诹吉之月日。其有事可纪及有关于庙堂之兴革者，不得但以诏中之月日终之。皇子、皇孙之生，有诞生之月日，有诏告之月日，《实录》中分书之，而见之《本纪》者，大都据颁诏月日，故往往与本帝《纪》中月日不合。光宗生于万历十年八月丙申，见《明史稿》，《明史》系之九月丙辰者，下诏之月日，故《三编》据《实录》改入八月。熹宗生于万历三十三年，《史稿》、《明史》书是年十二月乙卯，而证之天启四年孙承宗入贺万寿，则十一月十四日，故《三编》据《实录》改入十一月。凡此之类，有月日可纪，不得但据颁诏书之，盖诸帝之诞崩皆大节目也。宰辅七卿，有莅任之月日，有起召之月日，其卒也，有在朝赴告之月日，有里居奏报之月日，故往往与《传》、《状》中不合。凡此苟无事可纪者，仍据《本纪》月日，无义例也。

一，《明史·纪》、《志》之文，皆本之《实录》、正史，而《列传》则兼采野史。如铁铉下闸，程济祭碑，不必实有其事，取以为致身、从亡之左证而已。至于建文逊国，英宗北狩，正德南巡，万历妖书，明季三案，甲申殉节，正史之所不备者，苟事有鉴于得失，义有关于劝惩，虽稗官外乘，亦宜择而书之。温公取淖方成祸水之语，抑亦史例之所不可无者。若夫惠帝重返大内，薛方山人之编年；宣宗托体建文，王守溪形之笔记。甚至《双溪琐缀》，笔下操戈；《病榻遗言》，梦中说鬼，此岂足备信史之采择？它如传状归美之词，禁廷奏御之语，正史亦多据之，然其不可信者亦十中之二三。后修《明史》颇有剪裁，似胜初稿。今撰《明通鉴》，所购明入纪载，无虑数百种，而稗贩野获，未敢滥收，其有为世所传而实未敢信者，亦于《考异》中辨之。

一，野史易辨，而野史之原于正史，正史之本于《实录》，明人恩怨纠缠，往往藉代言以侈怼笔。如《宪宗实录》，邱濬修郄于吴、陈；谓吴与弼、陈献章。《孝宗实录》，焦芳修郄于刘、谢；谓刘健.谢迁。《武宗实录》，董玘修郄于二王。谓王琼、王守仁。而正史之受其欺者遂不少，弇州所辩，十之一二耳。至如《洪武实录》再改而其失也诬，《光宗实录》重修而其失也秽。当《明史》开局时，草创之稿多不能辨，率以窜改之《实录》阑入其中，殊非信史。惟《明史》蒇事于六十年后，故其所择精；《三编》重修于乾隆四十年间，故其取裁当。今悉据二书为蓝本，有从盖阙者，则于《考异》详之。温公于四皓谏易太子事，辩正《史记》数百言，因自撰《考异》一书以明其去取之故。《四库书提要》谓为特创之例，不揣僭妄，窃愿取法焉。

一，建文逊国一事，为明初一大疑案，然宫中自焚之事，惟见《永乐实录》，而仅以“帝、后自焚”一语朦胧叙过，盖指后尸为帝尸，此实事也。明人野史，汗牛充栋，无主自焚之说者。若夫杨行祥下之诏狱，已具爰书；见《正统实录》中。惠帝之葬在西山，无非疑冢。故明之朱睦欅撰《革除遗史》，并其为僧事亦辨其必无。然其书法，犹记“宫中火起帝逊位”为传疑之词，亦可见所焚之是后而非帝明矣。逊位一事，明人不讳，乃至四百余年后修前代史者，为之力白其诬，此不可解。且不必论建文之是死是逊，而其时从亡之一百数十人，岂能尽付之子虚乌有？后修《明史》结以“帝不知所终”一语，最得存疑之体。更增入牛景先一《传》，初稿虽有《景先传》，不及两行。存帝为僧出亡之或说，遂及从亡之程济以下，以逮河西佣、补锅匠之属，悉附入《传》中，始稍稍有所表见。《明史》成后，《重修三编》及《钦定胜朝殉节诸臣录》，奉旨将建文诸臣悉准专谥、通谥之例附人卷末，而入祠之职官叶希贤以下九人，及入祠之士民燕山卫卒以下无姓名可考者九人，悉附录之。复命于《三编》大书“帝不知所终”，而附从亡诸臣于《质实》中，援司马迁程婴、公孙杵臼之例，揭日月而阐幽潜，御批谓“忠贞之气，屈极而伸”，窃谓似此已成定案。今遵书之，不曰“自焚”，亦不曰“崩”，仍从逊位为词，而逊位以后之事悉阙焉，庶几纪实存疑为两得之。

一、明成祖于建文所修之《太祖实录》，一改再改，其用意在適出一事，盖懿文太子薨，则其伦序犹在秦、晋，若洪武之末，则秦、晋二王已薨，自谓伦序当立，藉以文其篡逆之名也，并引周王为五人同母者，盖燕、周本同母也。《明史·黄子澄传》曰：“周王，燕王之母弟。削周，是剪燕手足也。”此初修本之仅存者。解缙奉诏再修，尽焚原草而独存此数语者，盖缙等欲取媚成祖，遂谓懿文太子、秦、晋二王皆诸妃出，惟燕、周二王同为高后生，以证立適立长，礼之所宜。是则缙之所谓同母，乃母高后，与《子澄传》中同母之语词同而意异矣。缙之得罪在永乐九年，时必有谮之于成祖者，谓“懿文庶出之语骇人听闻，修《实录》者留此罅漏以滋天下后世口实”，于是成祖并疑李景隆、茹瑺等心术不正，语见沈氏《野获编》。乃于九年复命姚广孝、夏原吉等为三修之役，而杨士奇等主之，因自懿文太子以下五人悉系之高后所出，遂为定本。而忘却子澄“同母”一语，自相矛盾，未及追改，又入之《永乐实录》中，而燕、周二王之为庶生，反成铁证，是目论而不自见其睫者也。夫诬太祖以易储之乱命，又诬太祖以適出之周王降为孽子，谓令吴王为孙贵妃行慈母服，吴王后徙封周王。成祖之罪，擢发难数，且以此欲盖而弥彰矣。南都亡时，钱谦益、李清于太庙中启出硕妃一主，见《三垣笔记》。惜修《明史》者未及详考，仍以五人同出自高后受前史之欺，则甚矣考证之难也！

一，家藏《永乐实录》，系京师所购之钞本全帙，撰《通鉴》时详加校阅。成祖自受封燕王以及防边之命，靖难之由，无不与所改之《太祖实录》先后同符。《永乐实录》中有“皇考本欲立朕”语，则预改《太祖实录》东阁门召谕群臣，增入“国有长君，吾欲立燕王”，又增入刘三吾对“置秦、晋二王于何地”语。以肃清沙漠为一人之功，则预于《太祖实录》中窜入“晋王无功”及“欲构陷成祖”之语。三十一年防边，与辽王并命，成祖欲以节制之师为易储之券，则于《太祖实录》中增入“五月命杨文、郭英从辽王备御开平，俱听燕王节制”之语。原文“命杨文听燕王节制，郭英听辽王节制”，不谓辽王亦同在燕王节制中也。“太祖不豫，遣中使召王，至淮而返”，语具《永乐实录》，复又于《太祖实录》中窜入“敕符召燕王还京师，至淮安，用事者矫诏却还”，及“帝临崩，犹问燕王来未”之语。种种伪撰，无非欲以《太祖实录》为之张本，此再修、三修之所由来也。王氏《史稿》不察其伪，据以入之二祖《本纪》及齐、黄诸人《传》中。而至于东阁门召对所云“欲立燕王”者，明人野史皆知其为伪而删之，《史稿》乃于《三吾传》中据《成祖实录》又增入“燕王神武似朕”之语。凡此之类，后修《明史》大半删去，可谓谨严之笔，今一依之，其有删之未尽者，并附著于《考异》中，以存信史。《史稿例议》于建文、永乐事，辩正累幅，今悉不从，故著其改正之由于前例中，余皆详《考异》各条下。

一，《明史》记我大清事始于万历十一年讨尼堪外兰，克图伦城，以后遇大清太祖高皇帝、太宗文皇帝事，皆跳行顶格书之，此亦温公记五代宋太祖及《元史》记明太祖例也。当修《辑览》时，奉纯庙谕：“嬗代崛起之际，称开创之君而系以我者，亦非体例。今欲尽去历朝臣私其君之习而归之正。”见《辑览》御制序中。仰见圣意渊深，一秉大公无我之见。窃以臣民著书，自称其国与君为我者，乃《尚书》、《春秋》以来之通例。惟是编专记明事，则其中所谓我者多属之明，若并为一词，转致立言淆混。今仍从涑水《通鉴》例，但跳行书大清太祖、太宗，而自崇祯十七年五月始见我字书法，谨识于此。

一，自我大清定鼎燕京，逾年明社既屋，其时奏报章疏，见之《东华录》、《圣武记》者，俱书明为伪王，将吏为伪官，更有直斥为贼者。后因辑《唐桂二王本末》，荷纯庙指示，谓：“二王及其臣子未可遽从僭伪之例，君则正其位号，臣则目以原官。惟孙可望、李定国等，本献贼义子，自王师定蜀，即南走滇中，旋附桂王，受其爵号，必应示以区别，以彼身为贼党，其所称平东、安西等号，皆献忠伪授，自宜重加贬绝，书贼书伪以正其罪。”仰见书法权衡，尺寸不越。今谨遵其例，于明自福王以后鲁、益诸王，亦从例概不书伪，而诸臣将吏亦不没其残明所授之官。惟李定国自附桂王后，尽瘁边陲，讫无异志；而郑成功窃据一方，犹拥明号；即李成栋父子，托名反正，终于一死，亦似较之金声桓、王体仁差胜一筹。今革其爵号，书其姓名，仍系之残明下。若孙可望附贼叛明，罪无可宥，而金、王之等，目为叛将，亦复何词！盖《通鉴》取记事而已，固不敢操笔削之权，亦取与《纲目》之例稍别也，敢以质诸当世之论史者。

一，是编于明一代朝廷纪纲、礼乐、刑政、天文、历法、河道、漕运以及营兵、练饷、折色、加赋，有关于一朝治乱之源者，靡不详稽《传》、《志》，参之《明会典》、《一统志》、王弇州《史料》、朱氏《大事记》、徐氏《典汇》、孙氏《春明梦余录》以及王氏《续文献通考》、秦氏《五礼通考》，荟萃折衷，务使脉络分明，条理综贯，亦温公《通鉴》例也。

一，明一代之郡邑沿革、山川分隶以及村庄、镇堡之等，《地理志》所不备者，重修《三编》博采群书，证明出处。而于翻译地理，塞外河源，为前史所未有者，悉著之《质实》中，今欲逐条考证，分注之本事下，而未暇及也。人名字里，《明史》著之《列传》中，而附见诸人，亦多书某县某人及某人字某。《三编》、《辑览》则更于一人二名及数人同名者，分析证明以资考核。《通鉴》主于记事，间一及之，不能尽载，然此等地名、人名之书法，捡之《明史》、《三编》，亦可开卷得之。

一，《明史》所载青海、朵颜等人名，俱循旧译，鄙倍相沿，讹谬特甚。前奉诏修《辽金元三史语解》，悉用三合音改正，会奉谕修《辑览》、《三编》，亦令将满洲、蒙古文字概从新译，仍注明旧译于下以便省览，今谨遵改。惟《三史语解》、《蒙古源流》等书，猝不及购，多据《辑览》、《三编》书之。其二书所不具，偶从旧译者，不过百中之一二耳。

一，《明史·忠义》一传，于封疆死事及甲申前后殉节诸臣，详加采摭，著其事实，中间牵连附录，多至数十人、百余人不等。会书成，复诏修《通鉴辑览》，重修《三编》，又奉《钦定胜朝殉节诸臣录》，自《明史》外，凡见之《大清实录》及《一统志》、各省《通志》，采访参稽，多至三千六百余人，而散著于《三编》、《辑览》，遂多《明史》所不具者。《三编》重修，已较《辑览》增多数倍。及续辑《唐桂二王本末》，则又较前修之《辑览》以渐加详，遂有《殉节录》所遗而续补者。如《三编》载甲申殉难之巡视中城御史赵误，云南人，骂贼被杀，乾隆四十一年追谥忠愍，《殉节录》无其人，《录》中通谥四等，无忠愍名目，则又似专谥，而前卷亦不及也。据原进签内言“乾隆四年允廷臣之请”。《殉节录》之修在后，疑修时尚未奉旨，故遗之。又辑唐、桂二王事，所记顺治三年广信殉难之都司刘芳伯以下十三人，四年记太湖先后阻兵之镇南伯、金公王以下十五人，俱赐谥入祠有差，而《殉节录》亦佚其姓名。然则湮没而不彰者，可胜道哉！今所记明季死事诸臣，以《明史》、《辑览》、《三编》为主，参之《殉节录》，旁稽野史，凡正史所不具者，俱附著《考异》下。又，《三编》记崇祯事终于十七年三月，而保定殉难统人之《京师陷》目中，故所载稍略，今详稽《明史》何、邵诸人传，旁参《绎史》、《北略》、《绥寇纪略》诸书，大半附入《考异》中。凡此皆仿《三编质实》补载例也。

一，是编所载明季殉难诸臣，其书赠谥者，皆明之恤典。若《殉节录》所载，皆出自本朝追赐专谥、通谥者，以非明事，故不人，亦史例也。至死封疆，而一时传闻之误，遂为恤典所不及者，如贺世贤之战没，有疑其叛降者，遂不予赠谥；孙传庭没于阵，或言其未死，帝疑之，故不予赠荫。而二人死事之烈，具见《明史》本传中。如此之类，皆入正文，而附著我朝追谥于《考异》中，然非例也。南都赠谥，去取未公，不足为重。而以系明事，故于正祀、祔祀之等亦见《附记》中。

一，《明史》叙事详核，用笔谨严，自欧阳公《五代史》后，罕有其比。惟所记甲申以后事颇略，而张煌言不为立传，未免如刘道原所讥韩通者。煌言流离海上，与宋之陆秀夫相似；就刑杭城，与宋之文天祥相似。若其身膏斧锧，距我大清定鼎已二十年，疾风劲草，足以收拾残明之局，为史可法以后之一人。列之《忠义传》犹非其例，况无传乎！至如太湖义旅，但载云间，山寨殷顽，不登只字，以及沈寿民不附《黄道周传》中，顾杲不列《吴应箕传》后，此则不无可议者耳。《三编》终于福王以后，不得不略，然福王南渡，则于唐王释罪、鲁王徙封以及桂端王卒于梧州，皆于目中终书其乙酉以后事，则本末固完具也。《辑览》所续，谓唐、桂二王事。仍从《纲目》撮要之书。野史如林，率多燕、郢传讹之说。今附记残明事于温氏《绎史》、计氏《南略》外，兼采国初黄、顾、侯、魏诸家之书，以及李世熊之《寒支集》，钱澄之之《所知录》、王夫之之《永历实录》，虽非尽信之书，抑亦正史之亚也。若夫鲁藩事轶，而黄南雷表章于前，全谢山掇拾于后，江干海峤之役，皆足备征文考献之资，《附记》之例，亦有取焉。

一，修史必取征《实录》。明克元都，兵迫史库，危素往告镇抚吴勉辈出之，《十三朝实录》得无失，因据以修《元史》。我大清定京师，兵不血刃，《明实录》贮之皇史宬者固无恙。然卷帙浩繁，捡寻未易，频年从事《明史》，反覆推究，似尚未睹《明实录》之全。《重修三编》始尽得之，建文、崇祯皆无《实录》。景泰附入英宗，光、熹二朝亦似佚之。又复亲禀圣裁，折中至当，故其书网罗宏富，体大思精。卷内增入各条，多有《明史》、野史所不具者，心知其出自《实录》而未敢定。吾友杨素园观察，于宜黄故家得《三编》钞本。授而校之，乃当日夹签进呈原书，皆标明出处于上方，而所增益出自《实录》者十之六七。予所得《实录》仅五朝，而首尾完具者，永乐、正德、嘉靖三朝而已，今得见原签，证其来历，则虽不睹《实录》之全，亦可无盖阙之憾矣。《三编》更正之处，往往据《实录》，旁及野史、明诸家文集、奏议，如福王庄田减二万顷，据《叶向高集》改正。罗从彦、李侗从祀，据《孙慎行奏议》改正。而所辑明季事，更谨遵我《大清实录》订其讹舛，如李自成并无迁明太祖神主事。是又集《纲目》之大成，读史者可无不足征之患矣。

一，是编考年月以定事系，一年之朔望既准，乃考定干支日分，排入月纬中，择其事之宜系者，提之为纲，日之所不能定者，则系以“是月”，月之所不能定者，则系以“是春”、“是夏”之等，又不能定则系以“是岁”，凡此仍编年例也。《通鉴》既成，乃即其提为纲者，义取简明，不主褒贬，撰为《目录》，亦仿温公例，标明《纪》中卷数，以便阅者捡寻。惟温公不系月，年经国纬，著其朔闰于上方。此则以朔闰为主，仍依年经月纬例，取天文，五行之见于《志》、《传》者，按日分系，以此考证《明纪》中月日，朗若列眉。其大小建偶有参差，则阙其朔。义主记事，即精要语亦不尽载也。此则例之稍为变通者。

一，是编《考异》俱依胡身之注《通鉴》例，散著本事下，惟篇幅所限，不得不删繁就简。而二十余年精力，实始于参证群书，考其同异，有疑则阙，择善而从，去取既明，然后敢下笔编次。原稿加详，有不尽入之《考异》中者，别成《考证》十二卷，不嫌重复也。

一、史家之例，叙而不断，然直书其事而得失劝惩寓焉。故考其事之本末，则其事之是非自见；听其言之公私，则其言之诚伪自见；观其人之与居与游，则其人之清流浊流自见。若必欲臧否而短长之，非史事也。史评自有专书，《四库书》别为一类。班、范以后，所有论次皆入《赞》中。温公“臣光”云云，系之本事下，间采它人评论。是编亦仿其例，而恭录御批及《明鉴》后按、《三编·发明》居多，其他论列及鄙见所及者，亦附人之。

一、《史记》、《汉书》皆有后序，自明其著书之义例。温公《通鉴》无序，以宋神宗《御制序》在前也。钱大昕《答冯集梧书》，谓：“古来纪传编年之书，只有本人自序，未有它人代为之序者，盖史以寓褒贬，其用意所在，惟著书人可以自言之。”按温公《通鉴》原有《释例》，凡三十六事，出于其曾孙伋之所辑，见《四库书提要》中。《释例》即著书用意之所在，不须自序，亦更不敢求它人作序也。








## 与朱莲洋明经论修明通鉴书（同治壬戌）

前奉来书，有石屋注史之役，闻之不禁狂喜。方欲条答，适有催租败兴之事，执笔中止，今更论之。《明史》初稿系万季野，其后横云山人成之。季野当鼎革之际，嫌忌颇多，其不尽者，属之温哂园，别成《绎史》，弟年来校证贵池书，搜辑明季野史无虑数百种，以《明通鉴》无书，慨然欲辑之。涑水《通鉴》，如祸水、水山等语，皆自野史得来，若谓野史不可信，则正史何尝无采自野史而折衷之者，安见登之正史遂无传闻之误乎？若以恩怨而言，则修史之初，半系先朝遗老，亡臣子孙，其中或以师友渊源，或因门户嫌隙。近阅明季稗史，参之官书，颇有《本传》所记铮铮矫矫，而野史摈之不值一钱。亦有野史所记其人之本末可观，而正史贬抑过甚者，岂非恩怨之由，贵在知人论世者折中一是耳。执事欲补注，势不得不兼采稗野，旁及诸家文集、说部之书，而同异得失之间不能无辨，遂有一事非累幅不能了者。莫如择野史之确然可信者，参之《明史》及《明史纪事本末》等书，人之正文，而以杂采稗乘疑信相参者，夹行注于其下，是即裴松之注《三国志》之例，亦即贵乡彭文勤公《五代史补注》之例也。拙撰《明通鉴》，采野史者不过十中之一二，而其为世所传而实未敢信者，俱入之《考异》中，其正史有未敢信而删之者，亦入之《考异》中。《四库书提要》谓温公特创此例，自著一书以明其去取之故，故较之《三国志》裴注又加择焉。

前明一代关系之大事，非《通鉴》不足以经纬之，而庚申、建文二事，正史多不具。然历代帝王，无以诞生之年得号者，此盖如谶纬相传，不知其何所自来而已。当元顺帝在位之日，千喙一词，至于权衡、余应，皆元末明初人，焉有自述其先朝而妄加诬蔑者？况“庚申君”三字，已明见太祖诏旨，后又著其六更之谶于《通鉴博论》中。此当援钱虞山、万季野及后来全谢山各家引证之书而补之，一也。

建文出亡，《从亡》、《致身》二录虽不可信，而明人野史，汗牛充栋，无以惠帝为自焚者。自焚之语，仅见《永乐实录》，盖即指后尸为帝尸事也。惠帝之是死是逊，且不必论，而从亡之一百余人，最著者四十余人，岂皆子虚乌有？其不可信者，如袈裟薙刀藏于铁匣，即有其事，亦从亡诸臣藉神道以耸听耳。至于复还大内，则杨行祥冒名被系，锢死狱中，已见《正统实录》，而王弇州诸人亦已辩之。今宜芟其不可信而信其所可信，此当据《明史纪事本末》逊国之前一段，而参之郑端简、朱文肃之纪载，阙其逊位以后而补其为僧以前事，二也。

英宗北狩，除正史外，如《北使录》、《否泰录》、《北狩事迹》、《天顺日录》诸书，亦与正史大致符合，惟于忠肃不谏易储及薛文清不救忠肃为后世疑案，不知揆时度势，人臣有不能得之于其君者，故先主东行，武侯追念法正，盖自度其不能而言之，徒以偾事。况忠肃当日，又安知其无造膝之陈，引裾之泣乎？文清之于忠肃，亦知不可挽回，一经讼冤，则寸磔便成铁案。此正其救忠肃之苦心，通儒如黄南雷尚不能知，何况其它！是宜捡郎氏《七修类稿·皇史宬》一段及御批《三编·论易储》一条补入之，三也。

大礼之议，杨、毛未必皆是，张、桂未必全非，然张、桂之罪，在尊孝宗为皇伯考，浮于逆祀之夏父，而实自杨文忠“考孝宗以兴献为皇叔父”之二语启之。世宗之继统在武宗，祢武宗而祖孝宗，此有《三传》鲁僖公之铁案在，何至引宋《濮议》之不相类者，而令武宗之统绝，孝宗之世紊。至论《濮议》之涑水、伊川皆当世两大儒，千秋而下，岂能为之回护，谓其称濮王皇伯考为有典耶？伯父、叔父乃天子谓其臣下之词，而加之于所生则不伦。毛大可《大礼》一议，醇杂参半，记事之体，不宜妄下雌黄，而言之是非，人之邪正，亦宜稍有断制，四也。

江陵当国，功过不掩，訾之固非，扬之亦非。《明史》所载，似不如《纪事本末》之据事直书，为得其实。至于结冯保，构新郑，固不能为之词。而至援高拱自撰之《病榻遗言》，则直是死无对证语。高、张二人易地为之，仍是一流人物。今但取正史可信者书之，而闰月顾命等词，一律删汰，以成信史，五也。妖书之狱，史不载《忧危竑议》之大略，亦似渗漏。至二次妖书，全无影响，直是沈一贯门客所捏造以构归德、江夏者。而会审皦生光一案，亦不似挺击之详。是宜取《酌中志》、《先拨志始》及毛大可之《彤史拾遗记》，节录其要以成信谳，六也。

三案本末，后人悉付之疑案，实则挺击非疑案也。张差之非风颠，千真万确，故《明史》于王之寀一传，全录供词，破例载人，此似出四明特笔，而读者犹不能无疑。及捡孙退谷《春明梦余录》，则福清当日修《光宗实录》时，曾亲质之张司寇，即张问达。司寇身在局中，亲谳是狱。又，朝邑方訾其为调停风颠者，而其答福清，一则曰“千真万真，之寀所言无一不实”，.又言“风颠饰词，焉有持挺人东宫而出自风颠者”。据此数语，并见《叶文忠集》。则当日原奏调停，似出万不得已，而问达亦以此得罪矣。夫挺击既非风颠，则主使之人凿凿可据。光庙寝疾，郑贵妃在旁，又济以同恶之李选侍，红丸一事，安得不令人疑？既而宫车晏驾，闭门不纳群臣，及至请见东宫，又被牵衣阻之，宜杨、左移宫之请不俟终日矣。今叙三案，必须详明首一案以间执后世诚诚之口，七也。

三案无关于逆奄，而与争三案之人为仇者，推刃于逆奄以报之。首翻挺击者，杨维垣也；首翻移宫者，贾继春也；合三案为一以成《要典》之诬者，霍维华也。三人之恶不减崔、倪，而奸险过之。乃逆案中概从末减，《明史》所载亦多不实不尽。如以杨为殉难，是不实也；贾之本传，叙其前疏而遗其后疏，是不尽也。今宜捡《两朝从信录》，撮其三疏之大略，著之于篇，明正其罪，八也。

逆案凡三易而后定：元年大计，一也；南北两察，二也；爰书定案，三也。倪文正两疏，是阴阳消长之一大关键。卒之正不胜邪，长垣见用，华亭、长山被黜，遂使乌程、韩城一辈人一手障日，翻案之根，实萌于此。此宜博采《剥复》、《先拨》二书及《烈皇小识》所载，以昭明季信史，九也。

甲申之变，正史语焉不详，所记殉难诸臣亦多遗漏，宜博采《北略》、《绎史》、《绥寇纪略》及甲申以后之野史，必使身殉社稷之大小臣工悉取而登之简策，以劝千秋忠义，十也。

举此十事，以概其余，则执事《补注》及鄙人《通鉴》之役，岂可一日缓哉！定本尚俟异日，姑先举其草创之大略，为共从事于明史者商之，惟鉴不宣。

莲洋，名航，高安人，中道光戊子副车。芷汀孝廉舲，其从弟也。芷汀之弟茂才舫，号芳洲，俱从事于明史。年来所购，凡坊间所未见者，都自其九芝仙馆中借钞，而芳洲同预于校雠之役者二年。又，山阴平景孙观察步青，时任江西粮储，所辑明季、国初为增补考正数十事，其要者俱入《考异》中，并识之。








明通鉴目录



目录卷一 洪武元年戊申至十五年壬戌


是编年经月纬，以考证朔闰及一月内干支，而识其事之所系，仿涑水之例，而稍变通之也。七政之异，纪不备书者，并系之月日分下，仿涑水例，仍增入《明史·五行志》也。年分下各标明正编卷数，以便捡寻，此亦温公之原例。中排干支，多据《实录》及《明史》“纪”、“志”诸书，亦有无事而正编不具者，以《长编》成之在先，不复删去，且亦藉以考证干支。其大小建偶有不详者，阙其朔而已。
洪武元年著雍涒滩 戊申
（明纪一） 正月
壬申朔。 甲戌，告祀南郊。
乙亥，即皇帝位，建元，定有天下之号曰明。O追尊四代祖考妣。O立皇后马氏，世子标为皇太子。O以李善长、徐达为左、右丞相。诸功臣进爵有差。
丙子，诏告天下。进封皇伯考以下皆为王。丁丑，宴廷臣于奉天殿。
戊寅，迁新宫。O方国珍至京师，赐第。
辛巳，以李善长、徐达等兼东宫官。谕以周公教成王，召公教康王，在居安虑危，不忘武备。马后从上军中，躬习劳苦。及贵，上比之芜蒌豆粥，滹沱麦饭，又对群臣述后贤同于唐长孙皇后。上欲访后族人官之，后不可，乃止。上朝罢，从容谓刘
3 明通鉴
基言：丧乱之民思治安，犹饥渴望饮食，若更（殴）［驱］以法令，辟以药疗疾而加之以鸠也。章溢与刘基同拜御史中丞，溢独持大体，不以搏击为能。
甲申，遣周铸等一百六十四人核浙西田亩。以章溢言定处州七县税粮，视宋制亩加五合，余悉除之。以刘基有功，命青田县勿加，曰：使其子孙传为美谈也。又与基论生息之道，在以仁
心行之。
丁亥，御东阁，与章溢、陶安论前代兴亡。又与群臣论学术，安请黜邪说，以兴正道。上曰：仁义，治天下之本。故贾生论秦之亡，在不行仁义之过也。汤和进攻延平。遣人招谕陈友定，不答。
庚寅，彗星见昴、毕。壬辰，胡廷美克建宁。
庚子，汤和克延平，执陈友定送京师，并其子皆诛之。胡美等克兴化，招谕汀州等处，皆纳款，惟漳州路达噜噶齐迪里密实引刀刺喉死。时与陈友定及福州之拜特穆尔并称闽之三忠云。O以邓愈为征戍将军，略定南阳以北州郡。
是月，杨璟败元兵于永州。宝庆卫百户周迪战死，遣官祭之。O元主谕库库。更定卫制，置卫、所、千、百户等官。0天下朝觐官陛辞，谕以海内初定，与民休息，在于约己以爱人。二月
壬寅朔，李善长、陶安等进圜丘、方丘及宗庙社稷礼。
癸卯，命汤和提督海运。造舟于明州，运粮输之直沽，以给军食。命廖永忠、朱亮祖由海道取广东。
丁未，诏以太牢祀孔子，仍遣官诣曲阜致祭。
戊申，始祭太社、太稷。陶安议：建屋非宜，若遇风雨，请于斋宫望祭。从之。
壬子，诏衣冠悉如唐制。4
明通鉴目录卷一 癸丑，常遇春克东昌。
甲寅，杨璟克宝庆。
己未，陶安请制五冕，谕：惟祭天地宗庙服衮冕，余四冕皆不用。
壬戌，敕指挥陆仲亨会师取广东。
乙丑，命中书省定役法。议：“田一顷，出丁夫一人，不及顷者，以别田足之，名曰“均工夫＇。”列为图册。并命罢不急之务、浮泛之役。
丙寅，徐达克乐安。
庚午，选国子生国琦等十余人，侍皇太子读书禁中，因厚赐之。
三月
辛未朔，命翰林学士朱升修《女诫》，辑古贤后妃事可为法者，使子孙知所法守。
壬申，杨璟克全州。
甲申，徐达奏下山东州县。近臣请开山东银场，不许。戊子，谕山东郡县访求贤材，凡仕元者，皆予录用。辛卯，彗星出昴北，逾月始没。
丙申，邓愈克唐州。 丁酉，克南阳。
已亥，徐达克汴梁，左君弼降。是月，遣官祭告仁祖陵。
四月
辛丑朔，蕲州进竹簟，却之。命四方无妄献。O廖永忠至广州，元行省左丞何真降。遣使驰谕海南、海北诸道，皆纳印请吏。以真识时务，擢行省参知政事。
丁未，祫享太庙。
戊申，命诸臣图古孝行及身历艰难战伐之事示子孙法守。O
5 明通鉴
徐达大破元兵于洛水，元梁王降，遂取河南路。己酉、彗星没。
壬子，常遇春克嵩州。甲寅，分兵下诸山寨。
丙辰，禁宦官预政典兵，因论汉、唐宦官之祸。丁巳，杨璟克永州。
戊午，元巩县孟夏寨参政李成降。
庚申，元福昌、钧州、许州、陕州守将、知院皆遣人诣大军降。
辛酉，傅友德取福昌山寨。常遇春下汝州，河南悉平。
壬戌，冯宗异克陕州。O大军定裕州，执元守将郭云，送京师。上嘉其忠义，释而用之。免山东被兵税粮，并振之。
甲子，车驾幸汴梁，发京师。
丙寅，冯宗异克潼关，李思齐、张思道遁。
是月，曲阜孔克坚来朝，赐宅，留京师。O置山东行省，参政以汪广洋为之，陶安为江西参政。
五月
庚午朔，冯宗异调郭兴兵守潼关，回师至陕州，与大将军达
星贾叁县仁 俱还河南。
己卯，廖永忠次梧州，元守将拜珠降。朱亮祖次藤州，守将吴镛降。
甲申，月掩犯填星。
庚寅，车驾幸汴梁，召大将军等诣行在。
辛卯，常遇春、冯宗异自河南来谒行在，诏宗异留守汴梁。癸巳，置中书分省于开封。
甲午，朱亮祖克容州，郁林、浔、贵诸郡悉平。
丁酉，命何文辉扈从，授河南卫指挥使，康茂才守陕州，任亮守嵩州。
6 


明通鉴目录卷一
六月
庚子朔，徐达朝行在，宴劳，问北征计。谕：元君出塞，毋穷追。
壬寅，上躬祀开封府诸神，遣官祭境内山川。癸卯，徐达辞行在，命会副将军之师于河阴。甲辰，元海南、海北道皆纳款。
壬戌，杨璟、朱亮祖克靖江，元佥事特穆尔布哈等死之。乙丑，赐北征将士夏衣。
戊辰，廖永忠克南宁。
是月，定国子学官制，增设祭酒、司业等官。O遣官祭元察罕特穆尔。
七月 闰附
已巳朔，太白犯斗。O广西左、右江土官纳款降。O元平章阿思兰败遁，遣子僧保请纳款，许之。邓愈克随州。
壬午，吴复讨新寨，平之。
戊子，廖永忠下象州，阿思兰降，广西平。庚寅，命振恤中原贫民。
辛卯，上将发汴梁，还京师，大将军等自陈桥入辞。谕诸将克城之日，毋掳掠，毋焚荡，毋妄杀人。
丙申，车驾发开封。
丁酉，杨璟自靖江振旅还。都下火，延烧永济仓。
是月，舍人周宗请天下府州县皆设学校，上嘉纳之。广东既平，有南海县民关敏，讨贼被杀，事闻，诏赠官，立祠祀之。闰月
己亥朔，徐达、常遇春遣将分徇河北地。
庚子，薛显、傅友德至卫辉，元平章龙二走彰德。辛丑，克卫辉。
癸卯，至彰德，龙二复走，其将陈同知降。
7 明通鉴
甲辰，下磁州。进攻广平、赵州，皆下之。友德等遂会师于临清。
丁未，车驾还京师。
己酉、大师次临清，水陆之师分道并进。庚戌，傅友德开陆道。顾时浚闸，通舟师。癸丑，大师北发，会常遇春已先驱克德州。戊午、克长芦，扼直沽河，燕都大震。
癸亥，大败元兵于河西务。丙寅，克通州，元主北遁。
是月，诏定军礼。中书省会儒臣议亲征遣将礼奏之。诏征天下贤才至京，授以守令。定制，除府州县官，赐白金十两，布六匹。又谕北方守令，安集新附之民。诏免吴江、广德、太平、宁国、和、滁水旱灾租。
八月 己已朔。
庚午，徐达克元都。元淮王特穆尔布哈及中书左丞庆通、平章德尔毕什、保赛音布哈、右丞相张康伯、御史中丞穆辰等不降，俱死之，余不僇一人。封府库图籍，守宫门，禁士卒侵暴。O元翰林待制黄殷仕投井死。左丞丁敬可、郭允中皆死之。献捷京师，送威顺王子六人至京。
壬申，以京师火灾，四方水旱，诏中书省集议便民事。
甲戌，徐达遣人诣东昌，令韩政分兵守广平，又遣华云龙筑元都新城垣。O张兴祖下永平路。
丁丑，始定六部官制。每部设尚书、侍郎等官，仍隶中书省。又各部设郎中、员外、主事等官佐理。御史中丞刘基致仕。先是上幸汴梁，令基与李善长居守，遂有隙。至是上以旱求言、基所奏忤旨。会有妻丧，遂告归。
己卯，以元都平，诏大赦。议利害当兴革者。8
明通鉴目录卷-
壬午，上幸北京。定应天为南京，开封为北京。寻改大都路日北平府，置六卫。
癸未，诏徐达、常遇春取山西、命汤和、冯宗异、杨璟等从行。
甲午，放元宫人。荧惑犯太微西垣上将。
是月，以滕毅、钱用壬、杨思义、周桢为吏、礼、户、刑四部尚书。初，召南康同知王祎还、与诸臣议礼，坐事忤旨，出为漳州通判。至是上书言祈天永命之要，在体上天生物之心。时上反元政，尚严厉，故祎以为言，上嘉纳之，然不能尽从也。诏征元故官至京师。
九月 戊戌朔。
癸卯，江西参政陶安卒。安事上凡十有四年，所陈皆王道，所论皆圣学，故君臣契合，宠遇不衰，始终一致。先是安入为侍从，信任方专，有御史忌之，刺其隐微之过者，上命黜其人。中书省谓：御史居言路，有失宜容之。上曰：去小人，当如扑火，及其未盛而扑之，则易为力，否则害滋大矣。上闻安卒，亲制文祭之。
戊申，荧惑犯右执法。
癸亥，诏求天下贤士，讲明治道，有能辅朕济民者，有司礼遣。
乙丑，常遇春下保定。
丁卯，下中山，遂趋真定。元达噜噶齐济农实克章朝服投崖死之。
是月，定正旦朝贺及中宫朝贺仪。十月
戊辰朔，徐达遣刘聚守河间，兼领府事。
庚午，克怀庆，元平章白素珠弃城遁。遂逾太行，破碗子
9 明通鉴
关，元兵奔溃。分兵进取泽州，克潞州、雄州。丁丑，车驾还京师。
戊寅，以元都平，布告天下。
甲午，司天监进元所置水晶刻漏，中设二木偶人，自击钲鼓。上曰是作无益害有益也，命碎之。
是月，置京畿漕运司，以龚鲁、薛祥为都转运使。十一月
戊戌朔。
己亥，诏詹同、文原吉分行各府州县访贤才。
庚子，冬至，始祀天于圜丘。坛二成：第一成昊天上帝，南向；二成东大明星辰，西夜明太岁，用陶安等议也。有司请配祀，上谦让不许，先期亲为文告太庙：南郊竣事，仍恭诣庙廷，告成大礼。
辛丑，建大本堂，取古今图籍充其中，征四方名儒以教太子、诸王。上时临幸堂中，一日，御文楼，问太子读史及汉七国事，太子言曲在七国。上曰：景帝为太子时，以博局杀吴世子，及为帝，又轻听晁错言，黜削诸侯，其曲不专在七国也。
甲辰，以孔子五十六代孙希学袭封衍圣公。立孔、颜、孟三氏学。
癸丑，徐达克赵州，师次保定。元库库遣将攻泽州，杨璟御之韩店，失利而返。徐达与诸将议直趋太原，皆曰善。
癸亥，上手诏召刘基还。基至，赐赉甚厚，又封其祖、父皆永嘉郡公。
十二月
丁卯朔，徐达克太原，元库库遁走甘肃。
己巳，置登闻鼓于午门外，日令御史一人监之。后又移设于长安右门外，派六科给事中一人监之。
庚午，徐达等败元贺宗哲于石州，傅友德、冯宗异等复取绛01
明通鉴目录卷一 州，以次下山西诸州县，遂平之。
辛未，御史高原侃奏定官民丧葬礼，请颁示中外。从之。壬辰，遣使谕夏明升归命。
是月，行人汪河被元库库拘留，至是克太原，还京师，擢吏部侍郎。逾年，改侍御史，后迁晋王左相。居数岁卒。O定三师朝贺东宫仪，仿唐制，行四拜礼，皇太子答后二拜，著为令。
是冬，以崔亮为礼部尚书，钱唐刑部尚书。
是岁，授方国珍广西行省左丞，卒善终京师。降臣邱楠、詹鼎皆授官。鼎后迁刑部郎中，坐累死。北征之役，浙江、江西及苏州等九府运粮三百万石于汴梁，已，又运粮大同，至是定于辽东、北平由海运输饷。改太史院为司天监。征元太史张佑、张沂等十四人至京师。兼设回回司天监。陈友定既灭，故将金子隆等复帅众保延平，李文忠禽子隆等，诛之，闽中遂定。O初，上为吴王，命考《周礼》五辂，以玉辂太侈，用詹同言，改用木辂。至是有司奏乘舆服御应以金饰，诏用铜。上一日还宫，指宫中隙地谓不可起亭台馆榭，因举汉文帝欲作露台，惜百金之费事，以戒之。
二年屠维作噩 已酉（明纪二）正月
丙申朔。
庚子，御奉天门，召元故臣马翌等，论元失天下，在于纵弛，非宽之谓也。授元臣危素、张以宁为翰林侍讲学士。
乙巳，立功臣庙于鸡鸣山，御定功臣位次，死者塑像，生者虚位。又以廖永安、俞通海、张德胜、桑世杰、耿再成、胡大海、赵德胜七人配享太庙。
丁未，享太庙。定先期斋戒三日。
庚戌，免北平、山东、山西今年租税，又免应天等府。
明通鉴
癸丑，更定太庙时享日期。甲寅，常遇春取大同。
乙卯，荧惑犯房。 庚申，克大同。
癸亥，定征山西大将军以下位次。是月，倭寇山东登、莱等郡。二月
丙寅朔，诏修《元史》。元之亡也，危素不死，大兵迫史库，往告镇抚吴勉辈遂出之，《十三朝实录》得无失。至是开局于天界寺。
庚辰，元丞相伊苏侵通州，曹良臣击走之。
壬午，始行耕耤礼，上亲祭先农。以稷配祭毕，宴百官耆老于坛所。
是月，上仁祖陵曰英陵。寻改皇陵，立《皇陵碑》，命危素撰文。杨璟征唐州叛卒，平，寻复南阳。
三月
乙未朔、大将军达渡，遣副将军遇春等先驱入陕西。丙申，以旱灾，祭告仁祖庙。
丁酉，祈雨，祭风云雷雨山川等神，凡为坛十八。
庚子、徐达师至奉元路，张思道遁去。改奉元路曰西安府，令耿炳文守之。O大军至鹿台，元御史桑图锡里投崖死，检校阿什克布哈、郎中昂克、三原尹朱春等皆死之。O关中饥，诏户振米三石。
癸卯，师次凤翔。谕李思齐降，不从，将西入吐蕃。丙午，至风翔，思齐奔临洮。
癸丑，始置北平行中书省。戊午，诏工部增益太学斋舍。四月
12
明通鉴日录卷 乙丑朔。
内寅，诏常遇春还师备边，并授李文忠为偏将军，会师取上都。
丁卯、徐达克陇州，进师巩昌。
戊辰、置陕西、山西行中书省。改河南分省为行省。
己巳，诏诸王子受经于博士孔克仁，功臣子弟亦令入学。克仁侍上最久，数与论治道及天下形势、前代兴亡。已，出知江州。坐事死。
乙亥，诏定封建诸王国邑之制。徐达克巩昌，趣冯胜进攻临洮。
丙子，赐秦陇新附各州县税粮。
丁丑，冯胜至临洮，李思齐举城降。捷闻，令进攻庆阳。谕以张思道兄弟多诈，若来降，宜审处之，勿堕其计中。顾时克兰州。
乙酉，薛显袭走元豫王于西宁。
是月，淮安、宁国、镇江、扬州、台州各献瑞麦、命以后停止。
五月 甲午朔，日食。
丁酉，大师次萧关，下平凉、延安。辛丑，张良臣以庆阳降，薛显往受之。
癸卯，夏至祀地方丘，有司请配位，不许，曰：“俟庆阳平议之。”O上祀方丘，患心不宁，宋濂言：“养心莫善于寡欲。”上善之。
戊申，张良臣据庆阳叛，薛显被伤还。徐达闻之，亟趋庆阳，围其城。
是月，御史中丞章溢卒。溢奉诏部乡兵北征，行至处州，遭母丧，请守制，不许。乡兵既集，始许之。溢悲戚，营葬毕，感
13 明通鉴
疾卒。追封外大父陈公为杨王、大母王夫人，皇后父马公为徐王，母郑氏王夫人，皆建庙祀之。
六月 癸亥朔。
乙丑，常遇春发北平。
己卯，克开平，元君北走，蓟北悉平。
辛巳，张良臣遣人求援于库库，遇大军，击斩之。壬午，安南人贡，遣使封陈日煃为安南国王。壬辰，荧惑犯东咸。
七月 癸已朔。
甲午，徐达遣降将李茂帅骑兵千人往隆德、秦安招捕诸未附余党，悉平之。
己亥，鄂国公常遇春卒于军。诏以李文忠领军事，会大军攻庆阳。
辛亥，元库库遣将攻陷原州，寻陷泾州。
辛酉，冯胜援泾州，击元将，走之。还屯驿马关，以遏庆阳之援。
八月 癸亥朔。
丙寅，元兵寇大同，李文忠击败之，执图鲁卜，送京师。上命释之。
己巳，命吏部定内侍诸司官制。
癸酉，《元史》成。时上复遣儒士欧阳佑等十二人往北平、山东采求遗事。
丙子，封王颛为高丽国王，颛遣使贡方物。
癸未，徐达克庆阳，张良臣伏诛。贺宗哲攻风翔，解围去。于是陕西悉平。
14
明通鉴目录卷一
庚寅，庆阳大雨雹，伤禾稼。诏儒臣纂《礼书》。
是月，赐夏明升书。令归命，不省。诏设京卫军储仓。九月
壬辰朔。
辛丑，诏徐达、汤和班师还，冯胜留总军事。癸卯，诏以临濠为中都，置城郭宫室，如京师制。戊午，诏廖永忠、朱亮祖班师还，命皇太子郊迎。是月，天寿节，祭寿星。
十月
壬戌朔，遣杨璟招谕明升。
甲戌，甘露降钟山。宋濂言灾祥，引《春秋》，谓“书异不书祥”。上然之。
辛巳，冯胜引兵还，上怒，切责之。辛卯，诏天下府州县皆立学。
是月，贻元主书，不报。十一月
壬辰朔，大将军达还自陕西。
乙巳，冬至，祀天于圜丘，始奉仁祖配。
丙午，遣中书照磨兰以权赍诏往谕左、右江溪峒官。改左江路日太平府，右江路日田州府，皆以土官世袭。
十二月 壬戌朔。 甲子，日中有黑子。
甲戌，封阿答阿者为占城国王。己丑，大赉平定中原及征南将士。
庚寅，元库库寇兰州，指挥于光死之。
是岁，征处士陈谟至京师，授官，引疾辞。后屡应聘主江浙考试官，著书教授以终。
15 明通鉴
三年上章掩茂 庚戌
（明纪三） 正月
辛卯朔。
癸巳：命徐达为征北大将军，李文忠、邓愈、汤和副之，分道北征、并授方略。
壬寅，吏部请谪罪人于儋崖，上以弃之化外，不许。二月
辛酉朔，上游后苑，见鹊巢卵翼之劳，令群臣有亲老者许归养。故元镇抚陈兴，被俘至京，言有母在嵩州，年八十余，求归、赐白金衣服而遣之。
乙丑，以欧阳佑等采元遗事至，诏续修《元史》。
癸未，追封郭子兴为滁阳王，妻张氏王夫人。立庙滁州。戊子、诏六部访求贤才可任部务者。
是月，始定朝日夕月礼专祀，天神地祇合一坛祭之，又增四季月将之祀。召诸郡县富民至京师，面谕，赐酒食遣之。华
云龙下云州，汪兴祖下武州、朔州。
三月
庚寅朔，诏免南畿、河南、山东、北平及浙江、江西、广信、饶州今年田租。
壬辰、享太庙，以忠武公常遇春配。
丁酉，郑州知州苏琦上言三事，命中书省采行之。戊戌、蠲徐州、邳州夏税。
是月，以滕德懋为户部尚书。O倭寇登、莱。是春，衍圣公孔克坚以疾告归，行次邳州，卒。四月
已未朔。
乙丑，封皇子樉等九人皆为王，又封从孙守谦为靖江王。16
明通鉴目录卷一 丙寅，大将军徐达破元库库于定西。
丙戌，元主崩于应昌，子阿裕锡哩达喇嗣。顺帝号庚申君，相传宋瀛国公子也。
是月，安南王陈日煃卒，其兄子日悭嗣，遣张以宁往封为安南国王.置弘文馆，以刘基、危素为学士。寻谪素居和州，逾二岁，卒。召宋濂宿大本堂议五等封爵。
五月
已丑朔，徐达克兴元。邓愈遣人招谕吐蕃。甲午，置司农司于河南。
乙未，诏严宫阃之政。
丁酉，李文忠次开平，闻元帝殂，兼程趋应昌。已亥，诏设科举取士，定试期及制义八股式。癸卯，文忠至应昌，元嗣主北遁。
甲辰，克应昌，获元主之孙密迪哩巴拉及后、妃、诸王，送京师。
丁未，诏行大射礼。
戊申，夏至，礼地方丘，奉仁祖配。辛亥，郑愈克河州，吐蕃纳款。
是月，颁科举诏于高丽、安南、占城。都督孙兴祖等出塞战没，诏赠恤有差。O以久旱，祈祷斋戒。
六月
戊午朔，上素服草屦，徒步至坛，日曝夜卧于地，凡三日。诏省狱囚，命有司访求通经术者。
壬戌，大雨。
癸亥，诏罢山川前代封号，皆称郡县山水之名。
壬申，李文忠捷奏至，命仕元者勿贺。谥庚申君曰顺帝。
乙亥，元密迪哩巴拉至京师，令勿献俘，所得宝器藏之库。封密迪崇礼侯，赐第龙光山。后妃宫人皆善遇之。
17 明通鉴
丁丑，以平元告太庙，颁诏天下。
辛巳，免苏州逋粮。徙苏、松、嘉、湖、杭五郡民无田者往临濠耕种，凡徙四千余户。
是月，倭寇浙、闽滨海州县。始定开中盐法。诏天下郡县设义冢，禁江、浙火葬。葬宋会稽六陵，危素请之也。0元宗室四大王遁入山中，入寇武州，指挥程桂等击败之。获三大王，送京师。
七月
丁亥朔，宋濂等续修《元史》成，上之。乙未，宝源局火。
丙辰，明升将吴友仁寇汉中，傅友德击败之。中书左丞杨宪有罪，伏诛。
是月，太史奏文星见。以陶凯为礼部尚书，定科举式。八月
丁已朔。
己未，都督同知康茂才卒。
己卯，定四时之祭皆用孟月，增人岁除为五祭。乙酉，遣使瘗中原遗骸。
是月，开乡试科取士，自应天外，凡十一行省皆举之。京畿乡试以刘基、秦裕伯为考官，宋濂、詹同等为同考官。
九月 丙戌朔。
丙申，荧惑入太微垣。戊戌，日中有黑子。 乙卯，荧惑留太微垣。
是月，修礼书成，上之。河州既克，命韦正守之。
是秋，青州民孙古朴作乱，莒州同知牟鲁大骂遇害。贼既平，诏恤其家。御阙楼，编修高启、谢徽俱入对称旨，擢启户
18
明通鉴目录卷一 部侍郎，徽吏部郎中，辞，赐金放还。十月
丙辰朔，诏儒士更直午门，为武臣及功臣子弟讲经史。丁巳，日中有黑子。
癸亥，湖广蛮人寇，诏周德兴讨之。
庚辰，有赤星如桃，起天桴，至垒壁阵，抵羽林军。辛巳，遗元嗣君书。赐功臣铁券。
十一月 丙戌朔。
壬辰，徐达、李文忠班师还，车驾迎劳于龙江。甲午，告武成于郊庙。
丙申，大封功臣，李善长、徐达、李文忠、邓愈、冯胜及常遇春子茂皆为公，汤和以下，侯者二十有八人。
已亥，祭战没将士。 甲辰，日中有黑子。 庚戌，冬至，祀天圜丘。甲寅，太白犯垒壁。
乙卯，封刘基、汪广洋皆为伯。
是月，命李文忠领大都督府事。自吴元年至是月，核计军士逃亡者四万七千九百余人，下诏追捕，皆示罚。
十二月
丙辰朔，以太庙时享未足以展孝思，命陶凯议之。甲子，始建奉先殿，从凯等议也。
戊辰，封薛显永城侯。以显有罪，念其功大，贳之，勿予券，仍谪居海南。
庚午，遣使祭历代帝王陵寝，并令以时修葺。己卯，赐勋臣田土。
壬午，以日中屡见黑子，下求言之诏。
19 明通鉴
甲申，享太庙，除祭也，行家人礼。O诏大将军达等，自今或三日五日一朝，俾得休息。
是岁，改司天监日钦天监。O罗复仁自安南还，授弘文馆学土。陶凯请选人专任东宫官，罢兼领之职以专责成，不从。赠遇难裴源官。以平元诏外藩。
四年重光大渊献 辛亥
（明纪四） 正月
乙酉朔。
丙戌，李善长罢。以汪广洋为右丞相，胡惟庸中书左丞。
丁亥，命汤和为征西将军，周德兴、廖永忠副之，与杨璟帅舟师取重庆。别命傅友德为前将军，帅步骑趋成都，授以方略及用兵贵神速。
戊子，命邓愈赴襄阳督饷。诏徐达赴北平训练军士，给守边将士衣。
己丑，巩昌、临洮、庆阳地震。庚寅，建郊庙于中都。
丙申，免浙江诸暨县水灾田租。
丁未，令直省连举乡试三年，自后三年一举，著为令。戊申，免山西旱灾田租。
是月，御史进拟《宪纲》，凡四十条，删定颁给。二月
乙卯朔。 戊午，太白昼见。 甲戌，车驾幸中都。
壬午，至自中都。故元辽阳行省平章刘益以辽东降，授辽东卫指挥使。
是月，蠲太平、镇江、宁国田租。O定中盐输米例。始开20
明通鉴日录卷
会试，陶凯、潘庭坚为考官。周德兴等取蜀地、夺覃堂关隘。三月闰射
乙酉朔、始策试天下贡士，赐吴伯宗等及第、出身有差。先是诏高丽、安南等国皆预乡会试，至是高丽人金涛亦赐进士。
戊戌，日中有黑子。
乙巳，徙山后民万七千户屯北平。
丁未，刘基致仕。归，上手书问天象，基条对、大要言：霜雪之后，必有阳春。时用法严峻，故基及之。
是月，杨璟帅舟师进攻瞿塘，逼夔州南岸。闰月
甲寅朔。
是月，命吏部定内监官品秩。以陈修为吏部尚书。有吴兴人王升、以事系狱，其子为平凉知府，贻书教以廉洁自持，狱中搜得，上之。上嘉叹，释之，并赐金帛，复其家。
四月 癸未朔。
丙戌，傅友德克阶州。
已丑，克文州，都督同知汪兴祖战没。庚寅，命朱亮祖帅师助汤和伐蜀。乙未，广德侯华高卒。
丁酉，傅友德下青川杲阳关，分兵下江油、彰明。辛丑，克龙州。
癸卯，友德克绵州。军至汉江，水涨，伐木造舟，成都大震。
戊申，太白昼见。 五月
壬子朔，日中有黑子，凡一月。己卯，友德舟师逼汉州。
21 明通鉴
是月，免江西、浙江秋粮。O以詹同为吏部尚书。上与廷臣论刑，谕陈宁毋法重刑滥。
六月
壬午朔，太白复昼见。傅友德克汉州。廖永忠帅舟师约会汤和于重庆。朱显忠守文州。
戊戌，蜀寇丁世珍攻文州，陷之，显忠战没，千户王均谅被执，不屈，死之。
癸卯，汤和至重庆，明升奉表降。戊申，倭寇温州。
是月，徐达又徙山后及沙漠遗民，散处北平，给田耕屯，凡前后置屯二百五十四，垦田一千三百余顷。命陶凯、詹同定九奏乐章，为宴飨之用。上与詹同论：三代而上，治本于心；三代而下，治由于法。故违乎道德仁义，必人于权谋术数。
七月
辛亥朔，诏魏国公练兵山西。辛酉，克成都，戴寿、向大亨降。
壬戌，斩伪崇庆知州尹善清。O丁世珍为帐下小校所杀。赴京言状，上以小校杀本官不义，不赏。
是月，以方克勤为济宁知府。克勤为治，以德化为本，不善近名。O置辽东卫指挥使，以马云、叶旺为都指挥使。云等招降元守将，击高嘉努于云州。
八月。 辛巳朔。
甲午，免淮、扬及泰、滁、无为等州田租。
庚子，周德兴克保宁，执吴友仁送京师，蜀地悉定。汤和送明升至京师，戴寿、向大亨中途凿舟自沉死。上以升幼弱，免罪，授归义侯。僇吴友仁于市。
已酉，振陕西饥。高州海寇作乱，通判王名善死之。22
明通鉴目录卷一
是月，谪宋濂安远县。濂为司业，上《孔子庙堂议》，忤旨。时与唐肃应制赋诗，有规谏语，上皆不怿。
九月
庚戌朔，日食。置行中书省于成都，改成都、重庆等路皆日府。
乙卯，荧惑犯垒壁。
丁丑，选富户为粮长，以督乡赋。戊寅，日中有黑子。
是月，以端复初为刑部尚书。十月
庚辰朔。
丙申，汤和等自蜀班师还。十一月
丙辰，冬至，祀圜丘。
庚申，诏自今官吏犯赃罪者，勿贷。壬戌，五色云见。
癸亥，大军仓火。
是月，免河南、陕西被灾田租。华云龙行边，击元平章僧嘉努于牙头，禽之，追至漠北。自是元兵无敢内犯者。
十二月
丙戌，华云龙降元惠王等，送之京师。赐第宅，给钱米赡之。
辛卯，大赉平蜀将士。
是月，汉中知府费震坐事逮京师。上闻其良吏，释之，擢宝钞局提举。
是岁，处士陈遇召对华盖殿，累授官，不受。又征余姚王纲，除广东参议。海寇截其舟，大骂，遇害。召宁国知府陈灌。灌以治最，征至京师，寻病卒。安南、高丽等国皆来贡，
23 明通鉴
惟日本叛服不常，诏海上备之。五年玄默困敦 壬子
（明纪四） 正月
己酉朔。 庚戌，日中有黑子。
癸丑，遣翰林待制王祎使云南、招谕元梁王。
乙丑，徙陈理、明升于高丽。赐徐达、李文忠、冯胜交趾弓五十、彤弓百。
庚午，五色云见。
甲戌，命徐达为征卤大将军，李文忠副之，冯胜为征西将军，分道帅师讨元库库。授邓愈为征南将军、周德兴、吴良副之，分道帅师讨湖南诸洞蛮。
丙子，五色云见。 是月，置亲王护卫。 二月
己卯朔。 癸未，临濠府火。
丙戌，安南陈叔明弑其王日煌而自立，遣使人贡，却之。上以礼部主事曾鲁发其事，即日超六阶，授礼部侍郎。
辛卯，始置陕西、四川茶马司。壬辰，都下火。
甲午，京师火，毁龙骧等六卫军民房舍，至是始息。丁未，日中有黑子。
三月
戊申朔，徐达师抵山西，蓝玉为前锋、败元游骑于野马川。丁卯，蓝玉败元库库于图拉河。O免应天府役，并赐京民绢户一匹。
24
明通鉴目录卷--
壬申，高丽王颛遣使贺平蜀，且请遣子弟入国子学。上以涉海远，谕不欲者勿遣。
是月，以吴云为刑部尚书。四月
戊寅朔。
己卯，振济南、莱州饥。
戊戌，诏礼部奏定乡饮酒礼，命有司行之学校。庚子，邓愈平散毛等三十六洞。
五月 丁未朔。
壬子，徐达击库库于岭北，败绩。达固垒自卫，故彻侯功臣无死者。刘基尝言王保保未可轻，至是思其言。
癸丑，中都雨雹，大如弹丸。
戊午，夏至，祀方丘。O以天久不雨，令后妃以下皆蔬食。O诏定礼仪风俗。
甲子，日中有黑子。
是月，冯胜等败元将，追至永昌，又败元岐王等。六月
丙子朔，诏定宫官女职之制，设六局。
戊寅，冯胜至甘肃，元将上都噜帅吏民八千三百余人诣军门降。又追败元兵于瓜沙州。
辛巳，五色云见。
甲申，太白昼见，凡四日。壬寅，吴良平五开、古州蛮。癸卯，败倭寇于温州。
甲辰，李文忠破元兵于阿尔坤河。先是战败，曹良臣等四人死之。
乙巳，作铁榜，戒功臣。
25 明通鉴
是月，定六部职掌及岁终考绩法。振山东及陕西三县饥。七月
丙午朔。 己酉，五色云见。 辛亥，太原阳曲地震。壬子，五色云又见。
丙辰，汤和出塞，败绩于断头山，处州指挥章存道战没。壬戌，京师风雨，地震。
丁卯，永清卫军器库火。辛未，日中有黑子。
是月，李文忠俘送故元官属于京师。上以其失良将四人，赏不行。贵州宣慰使霭翠、普定女总管适尔等先后来归，皆赐世袭。诏贵州思南宣慰使田仁智善抚之。自五月至是月，凤翔、平凉二府雨雹，诏免其税。又崇明县水，亦免之。
八月 丙子朔。
癸未，太原府徐沟县西北空中有声如雷，地震，凡三日。丙申，吴良平五开、古州蛮，盖复叛也。
戊戌，阳曲地震。 己亥，五色云见。
甲辰，元兵犯云南州，同知黄理巷战死之。是月，免通州海门县被水田租。
九月 乙巳朔。
丁巳，吴祯送元高嘉努至京师。祯坐事谪定辽卫指挥，寻召还，领海运事。倭寇福宁。
戊午，周德兴讨洞蛮，克泗州。壬戌，阳曲又震者再。
26
明通鉴目录卷一 十月
乙亥朔。 戊寅，阳曲又震。
辛卯，又震，是岁凡七震。丁酉，冯胜征西师还。
是月，免应天、太平、镇江、宁国、广德诸郡县田租。十一月
甲辰朔。
辛酉，冬至，祀圜丘。定制，凡郊祭，皇太子留宫居守，诸王戎服从。
甲子，邓愈征南师还。庚午，荧惑犯钩钤。
壬申，赉征西将士。戒冯胜以祭遵、曹彬故事，当法古人。胜顿首谢。
十二月
甲戌朔，诏中书省：“凡有司考课，必有学校农桑之绩，始以最闻，违者降罚。”
辛巳，令百官奏事启皇太子。并戒太子：有天下之责，当正身修德，祈天永命。
甲申，太白昼见。
丙戌，京师、定远等卫火，焚军器局兵仗。壬寅，再贻元嗣君及其臣刘仲德、朱彦德书。
是月，礼侍曾鲁引疾归，道卒。时称南有博学士二人，宋濂及鲁也。陶凯请仿汉、唐、宋《会要》纪载时政，编辑为书，从之。
是岁，上释奠应天府学文庙。罢孟子配享，寻以钱唐谏，复之。定车制。遣使往西域，招谕人贡。
27 明通鉴
六年昭阳赤奋若 癸丑
（明纪五） 正月
癸卯朔。
壬子，命徐达、李文忠分往山西、北平备边。癸丑，免辽东金、复二州旱灾田租。
甲寅，左丞相汪广洋罢，谪广东行省参政。壬戌，夜，伏羌山崩。
庚午，罗源山贼作乱，百户王铭死之。
是月，天下守令朝觐，谕以慈祥岂弟为身之德，刻薄残忍为德之贼。O开文华堂于禁中，选年少俊异者，授翰林编修，读书禁中，以宋濂等为之师。O初，选朝天宫道士专掌乐舞，供事郊坛。
二月 癸酉朔。
乙未，诏暂罢科举。令有司察举贤才，以德行为先而文艺次之。
壬寅，命御史台及按察使考察天下有司，奏请黜陟。并谕以善待君子，严惩小人。
三月
癸卯朔，日食。始定救日、月礼。乙巳，始设六科给事中。
戊申，荧惑犯填星。O大阅，上亲临校场，谕军士毋虐民，以自绝其衣食之源。
壬子，命徐达为征卤大将军，李文忠、汤和副之，讨山西、北平诸寇。
甲子，授于显总兵官，出海备倭。戊辰，日交晕。
是月，陶凯辑历代藩王事迹，成书，上之，命日《昭鉴28
明通鉴目录卷一
录》。御制序文，又命宋濂序之。苏州知府魏观坐交通高启、王彝等，论死。
四月 壬申朔。
辛丑，命有司举贤才。如定制，专用荐辟。于是罢科目者凡十年。
是月，彗星三人紫微垣。O诏有司图山川险易以上。五月
壬寅朔，儒臣编辑《祖训录》成，为目十有三，命颁之天下。
六月 辛未朔。 丁丑，五色云见。
壬午，盱眙进瑞麦，御史答禄与权请荐之宗庙，从之。甲申，陈德出朔方，败元兵于三坌山。
壬辰，太白犯岁星。指挥吴均击拒元库库兵于雁门。自是戒军士毋出塞穷追。
是月，免北平、河间、河南、开封、延安、汾州被灾田租。七月
辛丑朔。
壬寅，谕户部稽查渡江以来各省水旱灾伤分数，优恤之。癸卯，五色云见。
壬子，以胡惟庸为右丞相，陈宁御史大夫，商暠御史中丞。是月，宋濂迁侍讲学士，知制诰。詹同学士承旨。授桂彦良太子正字。
八月
乙亥，建历代帝王庙于京师。
丙子，郭兴等败元兵于答刺海口。
29 明通鉴
丁丑，遣陈宁释奠先师。以冯冕等不陪祀，各停俸一月。自是不预祭者不颁胙，著为令。
是月，衍圣公来朝。O桂彦良谏上用重典。九月
庚子朔。
庚戌，命儒臣择唐、宋名臣笺表，颁为法式，禁骈丽对偶体。
庚申，岁星犯鬼。
是月，定有司季报，岁报式。O始定散官资阶。十月
己巳朔。
壬辰，命纠劾内官，置内正司，正、副各一人。十一月闰附
戊戌朔，日中有黑子。戊申，雷电交作。
壬子，元库库犯大同，徐达遣将击败之。命达仍留镇。岁星退行犯鬼。
甲子，振真定饥。
丙寅，冬至，上不豫，改卜郊。是月，潞州贡人参，命却之。闰月
戊辰朔。
乙亥，录功臣子孙未嗣者二百九十人，皆赐袭指挥、千、百户等官有差。
壬午，祀圜丘。
是月，定《大明律》，凡六百有六律，命宋濂表进，颁行天下。
十二月 30
明通鉴目录卷一 丁酉朔。
庚申，翰林待制王祎遇害于云南。乙丑，雨木冰。
是月，以唐铎为刑部尚书。禁释道教，诏天下府、州、县止存大观寺一，僧道并处之。又禁女子年四十以下为尼者，著为令。
是岁，命礼部定诸功臣廖永安等谥号。又诏每岁春秋，祀元御史大夫福寿。谕曰：疾风知劲草，板荡识孤臣，为人臣者宜如是。O兵部尚书吴琳告归，上遣人察之，杂农人中，敛手对使者，上为嘉叹。O定训练军士律。京师城成。
七年阏逢摄提格 甲寅
（明纪五） 正月
丁卯朔。
庚午，谕吏部汰河南、山东、北平府州县凡三百八人。又诏六部：“官毋轻调，有年劳者，就本部升用。”
甲戌，诏都督王简等分往河南、山东、北平经理屯田。命吴祯以总兵官巡海备倭，于显副之。
辛巳，月晕太微垣。
是月，振松江府水灾八千余户，户赐钱五千。李文忠等分道出塞，俘元平章陈安礼，又禽太尉布哈，斩珠展鲁。
二月 丁酉朔，日食。
已亥，以春分日食，改是日行朝日礼，又上丁释奠先师改用仲丁。诏修曲阜孔子阙里。
庚戌，日中有黑子，凡五日。
癸亥，陈德、王志败鞑靼，获其人，送京师。
是月，免平阳、太原、汾州、历城、汲县旱蝗田租。
31 明通鉴
三月 丙寅朔。
丁卯，敕徐达分遣王志、赵庸、杨璟、梅思祖屯田山西、北平备边。诏冯胜、邓愈、汤和等还京师。
乙亥，捕兰州民诱番兵入寇者，郭买的之兄弟斩买的降。上以其悖伦，不赏，以所获牛马给之。
四月 丙申朔。
己亥，蓝玉攻兴和，败元守将于白酒泉，禽其国公等五十九人。
壬寅，陆龄讨永、道、桂阳诸州蛮寇，平之。丙午，五色云见。
丙辰，命冯胜、邓愈、汤和仍镇北边。戊午，金朝兴败元兵于黑城。
五月 乙丑朔。
丙子，免真定等四十二府、州、县被灾田租。辛巳，振苏州饥。
癸巳，减苏、松等府租。
是月，詹同等编《日历》成，上之。同请致仕，许之，下诏褒美。
六月 乙未朔。 乙卯，五色云见。
是月，倭寇胶东，百户许彰追寇于海口，死之。O蠲陕西、山西、山东、北平、河南雹蝗田租。
七月
甲子朔，李文忠破元兵于大宁、高州。32
明通鉴目录卷一
壬申，吴祯败倭，追至珍珠大洋，获其人船，俘送京师。庚辰，太白昼见，凡五日。
是月，日本入贡，以无表文，却之。
③ 八月
甲午朔，历代帝王庙成。上躬祀之，已而罢隋高祖之祀，定历代帝王宜祀者三十五人。
乙未，五色云见。
戊戌，遣元威顺王子伯伯诏谕云南梁王。辛丑，诏恤战没武臣妻子。
乙巳，岁星犯轩辕大星。
丙辰，李文忠追败元兵于丰州。庚申，振河间等府饥。
是月，授郭传翰林。 九月
癸亥朔。 甲子，巩昌雨雹。
丁丑，遣元崇礼侯北还，遣其二宦者善护视之，又贻元嗣君书，致织金、文绮。
庚寅，贵妃孙氏薨。
是月，指挥宋杲等四人防边，遇寇，并力战死。命厚恤其家，赐文祭之。
十月 癸已朔。
己未，皇长孙生，皇太子出也，寻卒。庚申，琉球、三佛齐入贡。
是月，始定郊坛分献仪。命学士乐韶凤等奏定驾还乐舞，凡三十九章，有《酣酒》、《色荒》、《禽荒》诸曲，皆寓规谏。
十一月
33 明通鉴
壬戌朔，编《孝慈录》成，颁示天下。时以孙贵妃薨，令吴王行慈母服。因定母服、舅姑服皆斩衰，適子为庶母杖期。
辛未，冬至，祀圜丘。
是月，纳克楚犯辽阳。O高丽请入贡由陆路，不许。时高丽王颛被弑，无子，以宠臣辛肫之子禑为嗣，权相李仁任专国事。十二月
壬辰朔。
戊戌，召邓愈、汤和还。
是岁，华云龙镇北平，召还，未至京师卒。詹同之致仕也，上以方议大祀分献礼，留之，再起学士承旨，未几卒。同遇事规谏，因侍上论声色之害，举“成汤不迩声色，垂裕后昆”以对，上嘉纳之。O西番等国俱人贡。
八年旃蒙单阏 乙卯
（明纪五） 正月
辛酉朔。
辛未，增祀功臣于鸡鸣山，凡一百六人。壬申，五色云见。
癸酉，命有司给穷民屋舍。有山阳县民，父罪当杖，其子请代，上谕刑官为孝子屈法，释之。
辛巳，命邓愈、汤和等十三人屯戌北平、陕西、河南。丁亥，诏天下立社学。
是月，河决开封大黄堤，发民夫三万塞之。O宋濂辑《洪武圣政记》上之。
二月 辛卯朔。
甲午，宥杂犯死罪以下者，皆工役终身；官吏犯私罪者，轻则屯种，重则工役，皆谪凤阳。
34
明通鉴日录卷一 辛亥，日中有黑子。
癸丑，耕耤田。遣官享先农。召徐达、李文忠、冯胜还，傅友德留镇北平。
是月，命刑尚刘惟谦申明马政。上一日因试将士，谕以弓力及马力，善驭马者必使其力有余而不尽，则无蹶伤之失。
三月
辛酉朔，始行钞法，设宝钞提举司，禁私铸。甲申，德庆侯廖永忠坐事赐死。
是月，命御史台选国子生分教北方。学士乐韶凤辑《洪武正韵》成。
四月 庚寅朔。
辛卯，车驾幸中都，谒皇陵。至滁州，遣官祭滁阳王庙。甲辰，至中都，以建郊庙成，祭告天地。
乙巳，仁祖忌日，谒皇陵致祭。遣官祭开平王祠。丙午，遣官祭扬王庙。
辛亥、仁皇后忌日，躬诣陵祭。丁巳，车驾还京师。
是月，诚意伯刘基卒。基为胡惟庸所毒，上不省，送之归，逾月卒。御制文祭之。基自负王佐才，上雅重之，比之子房。免彰德、大名、临洮、平凉、河州被灾田租。罢中都营建。
五月 庚申朔。
己巳，诏朱亮祖偕傅友德镇北平。亮祖至临清，勒民夫浚河。济宁知府方克勤不忍顿民，祷雨，得之，河水骤涨，舟师遂通。
癸未，五色云见。
是月，遣中官赵成赍绫绢、巴茶往河州市马，中官出使始
35 明通鉴
此。O命更制《圜丘方丘乐章》。夏至，皇太子摄享方丘。六月
已丑朔。
壬寅，命指挥同知胡汝讨贵州蛮，平之。是月，免高邮州水灾田租，仍振之。七月
己未朔，日食。
辛酉，改建太庙，定同堂异室之制。
壬戌，李文忠、顾时镇北平、召傅友德、朱亮祖还。戊辰，京师地震。诏自今百官奔父母丧，不俟报即行。丁丑，免应天等府及蕲黄诸府被灾田租。
八月 戊子朔。
已酉，元库库特穆尔卒。上曰：此奇男子，吾不得而臣之。寻册其妹为秦王妃。
丁巳，太白昼见。 九月 戊午朔。
戊辰，遣湖广参政吴云再使云南，招谕梁王。云入境，遇害，命与王祎并祀京师，额其祠日二忠。
癸未，日中有黑子。
是月，命皇太子、诸王讲武中都，宋濂从。十月
丁亥朔，诏举富民端洁达时务者。
是月，免开封、淮安等州县水灾田租。O诏翰林考定陵寝朔望节序祭祀礼制。改在京留守都卫为留守卫指挥使司，在外都卫为都指挥使，凡在外十三都司。又置行都司二。
十一月 36
明通鉴目录卷一 甲戌，甘露降南郊。
丁丑，冬至，祀圜丘。定大祀登坛脱舄仪。十二月
丙戌朔。 戊子，京师地震。
癸巳，纳克楚寇金州，马云、叶旺击败之。丙午，宛平蝗。
癸丑，日中有黑子。
甲寅，振苏、杭及太平、宁国水灾。
是月，陕州人献天书，命斩之。定自今粮长有杂犯者，许纳铜赎罪。
九年柔兆执徐 丙辰
（明纪六） 正月
丙辰朔。
乙丑，岁星逆行入太微垣。
甲戌，命汤和、傅友德、蓝玉、王弼、丁玉备边延安。谕以常存戒心，如临敌时。
す子 是月，册魏国公女为燕王棣妃。御便殿，谕太子诸王以进
德修业之道。 二月 乙酉朔。
乙巳，太白昼见，凡五日。三月
乙卯朔。 辛酉，荧惑犯井。 壬申，太白昼见。
己卯，诏山，陕之民罢于转运，免今年租赋，并河南、福
37 明通鉴
建、江、浙、北平、湖广及淮、扬、安、徽、池五府悉免之。
是月，汤和等至延安，元巴延特穆尔降。乃召诸将还，惟留傅友德镇北平，谕勿轻受降。以和尼齐为翰林蒙古编修。
四月 甲申朔。 戊申，荧惑犯鬼。
庚戌，京师自去年八月不雨，至是日始雨。五月
甲寅朔。
癸酉，自前月庚戌雨，至是日始霁。
是月，晋王妃谢氏薨，始命宋濂等考定王妃丧服之制。诏诸王建宫室毋过饰，谕以惟俭养德，惟侈荡心。
六月 甲申朔。 丁亥，太白犯毕。
戊子，有客星大如弹丸，白色，止天仓，经外屏卷舌入紫微垣，扫文昌，止内厨，人于张。
甲午，改行中书省为承宣布政使司。以王兴宗为河南布政使，吴印山东布政使。副使张孟兼与印忤，上先入印言，逮孟兼，坐诛。
辛丑，召李文忠还。 庚戌，太白犯井。
是月，进宋濂学士承旨，官其子孙，上自教之，时以为荣。莒州日照知县马亮长于督运，平遥主簿成乐能恢办商税，上以为非令佐之职，命吏部移文责之。
七月 癸丑朔，日食。
乙亥，客星见，凡四十八日，至是始没。38
明通鉴目录卷一
是月，蠲苏、松、嘉、湖水灾田租，又免永平县旱灾田租。O元巴延特穆尔复乘间犯边，傅友德设伏大败之，于是元平章乌林特执巴延以降。以韩国公李善长子祺为驸马都尉，尚长公主。先期册封，定公主拜舅、姑及与驸马相向拜如家人礼。O荧惑犯上将。
八月 癸巳，五色云见。
己酉，遣官祭历代帝王陵寝及忠臣烈士祠，命有司以时修葺。分遣国子生修岳、镇、海、渎祠。
是月，西番多尔济巴寇罕东，中官赵成、知事杜寅皆遇害于河州。岐宁卫经历熊鼎方召还，为寇所胁，大骂被杀。上闻，悼惜，命葬之黄羊川，立祠祀之。
九月闰附 壬子朔。 已未，太白犯上将。
是月，皇次孙允炆生。中书省奏福建参政魏鉴、瞿庄笞奸吏致死，上赐玺书劳之曰：“此所谓＇唯仁人能恶人＇也，朕实嘉之。”
闰月 辛已朔。
庚寅，五星素度，下诏求直言。十月
辛亥朔。
已未，太庙成。定同堂异室之制，亲王配享东庑，功臣西庑，一岁凡五祭皆合享。
丙子，命诸王治兵中都。十一月
辛已朔，与侍臣论女宠、寺人、外戚、权臣、藩镇、四裔之
39 明通鉴
祸。
壬午，冬至，祀圜丘。
戊子、徙山西及真定无产者田凤阳。
是月，平遥训导叶伯巨应诏陈言：今天下有三事，其一则分封太侈，将有汉时七国之祸。上怒，下狱瘐死。其后靖难师起，人皆服其先见。
十二月 庚戌朔。
甲寅、振畿内、浙江、湖北水灾。
己卯，命沐英诣关、陕，抵熙、河，问民疾苦，有不便者更置以闻。
是月，遣送故元臣蔡子英于塞北。
是岁，以星变应诏言事者有茹太素、曾秉正、郑士利。上览秉正疏，嘉之。以太素陈时务万言，厌其烦渎，命杖之。继命宫人朗诵，得其可行者四事，乃摘其所陈下所司，自序其首，颁示中外。士利上书，于空印事独详。空印者，先署印而后书，遂起大狱，士利亦以此得罪。同时有方征者，亦坐谪。博士赵俶致仕。
十年彊圉大荒落 丁已
（明纪六） 正月
庚辰朔。
乙酉，学士承旨宋濂请致仕。时上厌茹太素疏太繁冗，有言其大不敬及诽谤不法者，濂谓陛下方开言路，乌可深罪。既上览其疏，有足采者，乃大悟。赐濂《御制文集》及绮帛，令藏三十二年以作百岁衣。时濂六十八岁也。又谕每岁一朝。令中书省定奏对式。
辛卯，诏益秦、晋、燕三府护卫。40
明通鉴目录卷一 丁酉，金华、处州二府雨水如墨汁。
是月，谕中书省：凡职官听选者，早予铨注，并令给以舟车。O工部承差张致中上言三事，饬户部采行，擢致中宛平知县。
二月
丁卯，诏免见任官徭役，著为令。
己巳，遣御史吉昌等十三人分巡天下。
是月，白虹贯日。遣官享先农，命应天府官帅农民耆老陪祀。
三月 己卯朔。
是月，上与廷臣论七政，以蔡氏左旋之说为非，盖日月五星右旋也。
是春，振苏、松、嘉、湖水灾，户米一石。四月
已酉朔，命邓愈为征西将军，沐英副之，讨吐蕃也。是月，振太平、宁国及宜兴、钱唐诸县水灾。
五月
戊寅朔，岁星犯亢。 戊戌，复犯亢。
庚子，命李善长、李文忠总中书省、大都督府、御史台，议军国重事。善长复起用，时以为党于胡惟庸云。
癸卯，振湖广黄州、常德、武昌三府及岳州、沔阳二州水灾。
丙午，谕中书省以荆蕲水灾，户部主事赵乾不念民艰，久始振济，民之死者多矣，命诛之，以为不恤民者戒。
是月，召潍州知州吴履还，时改潍州为县，潍民涕泣请留。上方欲用之，寻乞骸骨归。有内侍以久侍内廷言政事者，即日
41 明通鉴
斥遣归，终身不齿。 六月 戊申朔。
丁巳，诏臣民言事者实封达御前。
丙寅，命群臣，大小政事先启皇太子裁决上闻。并谕太子以仁、明、勤、断。又令儒臣为讲《大学衍义》。
是月，永平滦、漆二水溢，没民庐舍。北平八府大水，坏城垣。
七月 丁丑朔。
甲申，置通政使司。正使一人，左右通政各一，左右参议各一。掌受京、外章奏，汇达御前，径自封奏者参驳。以曾秉正为之，未几，以忤旨罢。
是月，始遣监察御史巡按州县，谕以问民疾苦，廉察风俗，申明教化。一时监察御史以敢言著者首推韩宜可，劾胡惟庸、陈宁、涂节三人险恶奸佞，宜斩之以谢天下。上大怒，下锦衣狱，寻释之。周观政监奉天门，止中使进女乐，上是之。
八月
. 丁未朔。
庚戌，始合祀天地，改建大祀殿于南郊。
癸丑，改建社稷，同坛合祭，奉仁祖配，从礼部员外郎张筹议也。时筹以迎合上意，轻变旧章，论者非之。
丙寅，荧惑犯天樽。
是月，选武臣子弟读书国子监，其在凤阳者，肄业中都。罢弘文馆。O平凉雨薶杀禾稼。
九月 丙子朔。
丙申，振绍兴、金华、衢州水灾。42
明通鉴目录卷一
辛丑，以胡惟庸为左丞相，汪广洋右丞相。广洋虽并相，浮沉充位而已。
十月 丙午朔。 壬子，太白犯进贤。 乙卯，荧惑犯舆鬼。
戊午，封沐英为西平侯，以平吐蕃功也。辛酉，赐百官公田。
十一月 乙亥朔。
癸未，卫国公邓愈征吐蕃还，行至寿春卒。追封宁河王，赐谥武顺。
丁亥，冬至，始合祀天地于奉先殿。甲辰，岁星犯房。
是月，免河南、陕西等处被灾田租。四川威茂土酋叛，平羌将军丁玉讨降之，置威州千户所。
十二月 乙巳朔，日食。
丁未，录故功臣子孙五百余人，授官有差。
是岁，外藩来贡，惟高丽使五至，又遣贺明年正日，皆却之。自八年改建大内宫殿，至是告成，制度如旧，而规模益宏。
十一年著雍敦牂 戊午
（明纪六） 正月
甲戌朔，封皇子椿等五人皆为王，改封吴王棣为周王。罢杭州护卫。
己卯，进封汤和信国公。
43 明通鉴
丁亥，雨木冰。
是月，征天下布政使、知府来朝。以费震为户侍，朱梦炎礼侍，陈铭吏部尚书。不拘资格，一时超擢者九十五人。震寻进尚书。又谕吏部，令有司务求真才，以礼敦遣。
二月 甲辰朔。
壬戌，荧惑犯五诸侯。
是月，茂州土酋杨者七来贡，命权知州事。会以修灌县桥梁，邀阻官军，击败之，者七迎降。置茂州卫，仍以者七领其众。
三月 癸酉朔。
壬午，命奏事毋关白中书省。始命秦王樉、晋王枫之国。谕秦王善抚关中，休息军民。晋王就藩，中道笞膳夫徐兴祖，上驰谕责之。时吴王已改封河南，命与燕、楚、齐王同驻凤阳俟命。皆令诣辞皇陵而后行。
甲午，荧惑犯积尸。
是月，各官朝觐京师者，命吏部课其殿最，分为三等。四月
乙巳，宁夏地震，坏城垣。戊申，岁星犯键闭。
是月，元嗣君殂，子特古思特穆尔嗣。命吴良修辑皇陵，上复自制皇陵碑，命刻石。
五月 壬申朔。
丁酉，存问苏、松、嘉、湖被水灾民，户赐米一石，蠲逋赋六十五万有奇。户部以苏州逋赋太多，请论官吏，不许，命悉免之。
44
明通鉴目录卷一 六月
壬子，遣使祭故元嗣君。壬戌，荧惑犯右执法。
丁卯，宁夏风雨兜鍪，旗槊皆有火光。
己巳，五开蛮吴面儿作乱，命指挥杨仲明讨之。七月
丁丑，振平阳饥。 甲申，岁星犯牛。
是月，苏、松、台、扬四府海溢，人多溺死，遣官存恤。八月
辛丑朔。 丙午，岁星犯房。 乙卯，平凉雨雹伤稼。
是月，免应天、太平、镇江、宁国、广德诸府州秋粮。九月
甲戌，有客星见五车东北，入天市垣犯天市。丁丑，太白犯氐。
丙申，封刘继祖为侯，以与葬地酬之也。十月
庚子朔。 丙辰，河决兰阳。 甲子，大祀殿成。 十一月
庚午朔，西番蛮数为边患，授沐英征西将军，与蓝玉、王弼等讨之。
戊寅，封邱河溢，平凉蝗。
是月，杨仲明讨平五开蛮，吴面儿遁。初，上遣内臣吴诚观军，至是又遣尚履奉御吕玉视捷。宦官预兵事自此始。大同白
45 明通鉴
羊镇巡检张文焕遇元兵于焦山，战没。其妻同日殉之。一子贫寒，十指俱堕，上命取至京，月给米一石，终其身。
十二月 己亥朔。 辛丑，太白犯垒壁。 庚戌，辰星犯斗。
是月，遣僧宗泐使西域求佛经，凡三年还。国子助教贝琼致仕。
是岁，有彭亨、百花等国始来贡，诏宴劳其使而遣之。处州遂昌县有大声如钟自天下，无形，或以为鼓妖云。
十二年屠维协洽 己未
（明纪六） 正月
己已朔。
己卯，始合祀天地于南郊，上自制《大祀文》并《迎神》以下九章之乐。
甲申，命沐英讨洮州叛番。
丙申，丁玉平松州蛮，并松州于潘州，置松州卫指挥使司。二月
戊戌朔，命李文忠督理河、岷、临、巩军事，与沐英讨洮州叛番。命置洮洲卫守之。
乙巳，诏今春雨雪兼旬，赐天下穷民钞，京师户加盐十五斤至十斤有差。
丙寅，命汤和练兵临清。三月
戊辰朔，月犯辰星。O御华盖殿，谕太子为君之道以事天爱民为重，其本在于敬。吴伯宗进讲东宫，首陈正心诚意之说。上嘉之，寻奉使安南称旨，还，改入翰林。
46 


明通鉴目录卷一
壬午，太白犯昴。
是月，上退朝御便殿，召儒臣论治道。以国子官李思迪、马懿独无言，谪之。
四月 丁酉朔。
庚申，日交晕在秦分。
是月，高丽复遣使贡表至辽东，命却之。敕守将潘敬、叶旺谨修边备。
五月闰附 丁卯朔。 癸未，蠲北平田租。
是月，青田县水溢没县治。闰月
戊戌，太白昼见。 六月 丙寅朔。
丁卯，马云征大宁，克之。丁亥，太白犯井。
是月，编《春秋本末》成。高丽龙川、郑白等率众诣辽东降，敕勿受。
七月 乙未朔。 乙巳，太白犯鬼。
丙辰，蜀眉县贼作乱，丁玉讨平之。
己未，李文忠还，仍掌大都督府，兼领国子监。文忠请于西安龙首渠凿地引水入城，以便民汲，从之。
是月，增祀功臣吴祯等百九十三人于功臣庙。八月
47 明通鉴
乙丑朔。 乙亥，荧惑犯鬼。 戊寅，犯积尸。
辛巳，诏凡致仕官，复其家。又定给致仕官诰敕。九月
乙未朔。
己亥，沐英大破西番，班师。十月
甲子朔。 十一月
甲午朔，沐英还，封仇成、蓝玉等十二人皆为侯。庚子，雷。
十二月 癸亥朔。
甲子，徐州卫谯楼铜壶自鸣。乙丑，复鸣。
庚寅，荧惑犯轩辕大星。是月，右丞相汪广洋赐死。
是岁，征天下博学老成之士至京师。元巴延资中被召，不出，饮鸩卒。O高丽贡黄金、白金，以不如约却之。
十三年上章涒滩 庚申
（明纪七） 正月
癸已朔。
戊戌，左丞相胡惟庸谋反，事发，并其党陈宁、涂节皆伏诛，株连者凡万五千余人。
癸卯，大祀天地于南郊。始罢中书省，升六部尚书秩正二品。
48
明通鉴目录卷一
是月，以安然为御史大夫。O增祀顾时等二百八十人于功臣庙。始定南北更调用人法。
二月
壬戌朔，诏举聪明正直、孝弟力田、贤良方正、文学术数之士，有司以礼遣送。
戊辰，诏文武官六十以上者听致仕，给诰敕。
是月，以契斯为礼部尚书，薛祥工部尚书。遣应天府官祀历代忠臣，汉蒋子文，晋卞壶，南唐刘仁瞻，宋曹彬，元福寿，凡五庙。寻徙建鸡鸣山下，以春秋致祭，著为祀典。
三月
壬辰朔，减苏、松、嘉、湖四府重租十之二。壬寅，遣燕王棣之国北平。
壬子，沐英讨元寇于额齐讷路，俘其部曲以归。四月
辛酉朔。
已丑，命廷臣各举所知。言：朕之智，岂足以理天下，又岂足以尽知天下之贤！惟在卿等各举所知。
是月，以刘崧为礼侍，寻擢署吏部尚书。五月
辛卯朔。
甲午，雷震谨身殿。以宰辅非才，诏告天下大赦。丙申，释在京及中都屯田输作者。
己亥，免天下今年田租。官吏以过误罢者，命还其职。壬寅，濮英进兵赤斤站，袭故元豳王、平章等，皆降之。是月，安然致仕，命李善长理台事。寻罢御史台。O以范敏为户部尚书。命从征士卒老疾者，许以子代，无子及寡妇，有司资遣还。
六月
49 明通鉴
庚申朔。
丙寅，雷复震奉天门，上避正殿，省愆。丁卯，罢王府工役。
丁丑，置谏院官。
是月，以苏恭让为汉阳知府。时与汉阳县知县赵庭兰并称贤守令云。O以胡惟庸诛，命辑《臣戒录》，颁布中外，以昭炯鉴。
七月
癸巳，罢秘书监，改翰林典籍掌所藏古今图籍。甲午，太白昼见。
八月 己未朔。
丙戌，太白犯心。赐天下学校师生廪膳。九月
戊子朔。
庚寅，朱亮祖自广东召还，以诬奏番禺知县道同，上怒其不法，与其子暹俱鞭死。命以侯礼葬，自制碑，镌其过。
辛卯、召徐达还，命杨璟、薛显、曹震往屯北平。乙巳，天寿节始受朝贺，赐宴谨身殿。
丙午，置四辅官。
是月，诏陕西卫军以三分之二屯田。十月
甲戌，雷电。
是月，吏部引见国子生等二十四人，皆授府、州、县官。十一月
乙未，魏国公还。
丙午，元兵寇永平，指挥刘广战不克，死之。
是月，致仕承旨宋濂，以子璲、长孙慎坐胡惟庸党诛，濂坐50
明通鉴目录卷一
诬。马皇后力白，得免，安置茂州。逾年，行至夔州，道卒。崇明潮决沙岸，人多溺死，蠲振之。
十二月 丁已朔。
己巳，广州大雨雷电。
甲戌，福州府、广州府、河州俱地震。
是月，天下府、州、县所举士至者八百六十余人，授官有差。阳山归善蛮叛，命赵庸镇广东，讨之。
是岁，减商税，罢不及额者，并罢抽分竹木场。以胡惟庸聚敛，病商故也。日本久不贡。是年，以通胡惟庸，诈贡，将发而胡已败。
十四年重光作噩 辛面
（明纪七） 正月
丁亥朔。
戊子，授徐达征卤大将军，汤和、傅友德副之，帅师讨元鼐尔布哈。O命新授官各举所知。
乙未，祀天地于南郊。
丙申，谕部臣，言赏罚在至公，无善而赏，是为私爱，无过而罚，是为私恶。
壬子，日有珥，白虹贯之。癸丑，命公侯子弟皆人国学。
是月，始定赋役籍。令天下造黄册，册有丁有田，丁有役，田有租。租一年两征，日“夏税”，曰“秋粮”，皆以户为主。时范敏主户部事，令定册式颁之天下。以李叔正为礼部尚书。诏求山林隐逸之士。O黑气亘天。
二月 丁已朔。
51 明通鉴
庚辰，诏核天下官田之数。壬午，日中有黑子，凡四日。
是月，有告浦江郑氏交通胡惟庸者，上知其义门，宥之，并擢郑湜为福建布政司参议。
三月
丙戌朔，诏大赦天下，与民更始。癸巳，月晕太微垣。
辛丑，颁《四书》、《五经》于北方学校。
是月，吏尚刘崧致仕，复召为国子司业，给鞍马，令朝夕见。未旬日，卒。上亲制文祭之。
四月
丙辰朔，改建国子学于鸡鸣山下，更名曰国子监。壬戌，岁星犯垒壁。
庚午，徐达出塞，与傅友德败元兵于灰山。沐英亦分道出古北口，略公主山长寨，俘其众。达还，仍镇北平。
五月 乙酉朔。 丁未，建德雪。
是月，五溪蛮叛。周德兴年老请行，上壮而遣之，赐手敕，比之赵充国、马援。
六月 乙卯朔。
丙辰，选国子生得三十七人以备擢用。己卯，杭州晴日飞雪。
癸未，岁星、荧惑、太白聚于井。七月
甲申朔。
己酉，临洮大雨雹，伤稼。52
明通鉴目录卷一
是月，皇后千秋节，始定朝贺仪。以刑部郎中胡祯为本部尚书。以贤良方正等科为参政、参议。
八月 癸丑朔。
乙丑，赵庸讨阳春蛮，平之。丙子，诏求明经老成之士。
庚辰，河决祥符、原武、中牟，诏勿塞，但防护旧堤。辛已，魏国公还。
是月，前御史大夫安然卒，上亲制文祭之。九月
壬午朔，命傅友德、蓝玉、沐英帅步骑三十万征云南，并授友德以进取机宜。
甲申，五色云见。 甲辰，白虹贯日。
丁未，友德至湖广，分遣郭英、胡海等，一由四川永宁趋乌撒，一由辰、沅趋贵州。
是月，命魏国公仍镇北平。以李干、何显周为四辅官。O衍圣公孔希学卒，遣官致祭。始定诸王大臣赐祭葬之制。
十月 壬子朔，日食。
癸丑，命法司录囚，会翰林、给事中及春坊官详议平允以闻。
甲寅，免应天等处被水田租。癸亥，遣诸御史分按诸道录囚。丙子，荧惑犯太微垣。
己卯，浙东山寇作乱，命唐胜宗讨平之。
是月，工部尚书薛祥坐累杖死。定百官启事皇太子皆称臣，吴沈议也。
53 明通鉴
十一月 辛巳朔。
壬午，黑气亘天者再。吉安侯陆仲亨坐胡党被逮，已释之。命移镇成都。
甲午，月掩犯填星。
丁未，江阴侯吴良卒于青州，与其弟祯俱肖像功臣庙。庚戌，赵庸讨广州海寇，平之。
十二月 辛亥朔。
丁巳，命翰林、春坊官考驳诸司章奏。辛酉，傅友德等克普定、普安，皆下之。
丙寅，下曲靖，友德帅众趋乌撒，分遣蓝玉、沐英趋云南。壬申，元梁王弃城走人普宁，驱妻子赴滇池死，遂自杀。
癸酉，下云南，改中庆路曰云南府。友德城乌撒，克七星关以通毕节。于是东川、乌蒙等诸蛮悉降。
是月，罢京畿都漕运司。
是岁，置大理寺卿。诸蕃入贡，惟安南却之。十五年玄默掩茂 壬戌
（明纪七） 正月
辛巳朔，宴廷臣于谨身殿，始用九奏之乐。曹震、金朝兴分下威楚、临安路，元曲靖宣慰司及中庆、澄江、武安三路皆降，云南遂平。
甲申，五色云见。
丁亥，置贵州都指挥使司。己丑，减大辟囚。
甲午，谕傅友德置贵州、云南布政使及府州县。乙未，大祀南郊。
54
明通鉴目录卷一 丁未，白虹贯日。
庚戌，命天下朝觐官各举所知一人。是月，命编类蒙古译语刊行。
二月闰附 辛亥朔。
壬子，河南河决，遣驸马都尉李祺振之。癸丑，置云南都指挥使司。
甲寅，以云南平，诏天下。乙卯，置云南布政使司。甲戌，天鼓鸣。
是月，以刘仲质为礼部尚书。闰月
庚辰朔。 丙戌，日中有黑子。
癸卯，蓝玉、沐英、王弼等克大理，禽段世，送京师。三月
庚戌朔。 庚午，河决朝邑。
乙亥，荧惑犯右执法。
是月，更定云南所属府五十二，州六十三，县五十四。O以李信为吏部尚书。
四月 已卯朔。
甲申，徙梁王子及威顺王子等家属于耽罗。丙戌，诏天下通祀孔子，从钱唐及程徐议也。丁亥，太白昼见。O辰犯东井。
壬辰，免畿内、浙江、江西、河南、山东税粮。
是月，大理寺卿李仕鲁请黜僧道，忤旨，捶死阶下。时给事
55 明通鉴
中陈汶辉亦言之，闻仕鲁死，惧罪，投金水桥下死。罢仪鸾司、改置锦衣卫。旌高希风家节妇五人。
五月 己酉朔。 已未，国子监成。
乙丑，车驾幸太学，释菜于先师，行四拜礼。丙寅，祭酒吴顺等率师生上表谢。
庚午，颁学规于国子监。
丙子，广平府吏王允道请开磁州铁冶，命杖，流。丁丑、访经明行修士。
是月、上以海运多溺死，诏议辽东屯田。六月
戊寅朔。 丁亥，填星犯毕。
是月，授吴复为总兵官，会傅友德、沐英讨乌撒、乌蒙诸叛蛮。
七月
戊申朔，太白昼见。 乙卯，河溢荥泽、阳武。
辛酉，太白昼见。罢四辅官。
乙亥，傅友德、沐英击乌撒蛮，大败之。又分兵平东川、建昌、芒部诸蛮，又请以乌撒、乌蒙、芒部改隶四川布政使司，报리。
八月
丁丑朔、诏复设科取士，三年一行，为定制。
丙戌：孝慈马皇后崩。诏仍循以日易月制，二十七日而除，素服百日。自太子、诸王以下，皆如《孝慈录》所定服斩衰。
己丑，命唐胜宗、耿炳文屯田陕西。
56
明通鉴目录卷一 丁酉，擢秀才曾泰为户部尚书。辛丑，诏征至秀才分六科试用。
乙巳，谕傅友德、沐英等，言贵州地远，未置郡县，乘乌撒诸部之降，宜宣威以通普定之路。
九月
丁未朔，太白昼见。
己酉，吏部以经明行修士郑韬等三千七百余人入见。令各举所知，授布政、参政等官有差。
乙丑，荧惑犯南斗。谕傅友德等严加儆备，以防不虞。
庚午，葬孝慈皇后于孝陵。诸王奔丧送葬毕，将还，上命各选僧一人侍从之国。为孝慈皇后修佛事。有吴僧道衍，名在燕府籍中，燕王一见相契，奏请从行，即姚广孝也。
是月，诏李翀、吴伯宗等译回回历书。O北平都司奏，关隘凡二百处，请以各卫校卒分戍其地。从之。O擢儒士沈士荣翰林待诏。云南诸蛮复叛，沐英讨平之。
十月
丙子朔，置都察院，设十二道，监察御史以秀才李原明、詹徽等为之。
丙申，录囚。命袁凯送皇太子覆讯，多所矜减。上问：“朕与太子敦是？”凯对言：“陛下法之正，东宫心之慈。”上以凯老猾持两端，凯惧，佯狂免告归。
是月，赵庸自广东班师还，赐彩币、上尊、良马。O太子正字桂彦良上《治平十二策》，越三年，告归，寻卒。徐达还京师。
十一月 丙午朔。
戊午，仿宋置殿阁大学士，以刘仲质、吴伯宗、宋讷、吴沈为之。又置文华殿大学士，以耆儒鲍恂、余诠等为之，以辅导太
57 明通鉴
子。
壬戌，命礼部修治国子监旧藏书板，并命颁刘向《说苑》、《新序》于天下学校。
是月，以唐铎为谏议大夫，赵仁代铎为兵部尚书，以任昂为礼部尚书，代刘仲质也。更定左，右春坊官，寻改詹事院为府，凡诸司奏启，与翰林详看、平驳，遂为词臣迁转之阶。
十二月 乙亥朔。
己卯，以营孝陵功，封李新为崇山侯。辛巳，日中有黑子。
辛卯，振北平被灾屯田士卒。己亥，诏薛显练军山西。
是岁，始定天下钱粮书册悉用半印勘合行移，惩空印之旧弊也。O北平大水，河南饥。





目录卷二 洪武十六年癸亥至三十一年戊寅



洪武十六年昭阳大渊献 癸亥（明纪八） 正月
乙巳朔，以皇后丧，御殿不举乐。戊申，白虹贯日。
庚戌，遣官祭阵亡指挥雍桂，并恤其家。
壬子，有子犯罪当死，其父行赇求免，事觉，上谕刑部都御史令赦之。
乙卯，大祀南郊。 戊午，命徐达镇北平。
壬戌，以大学士宋讷兼国子祭酒。
壬申，北平按察司以高阳诸县水灾后，请修治庙宇公廨。上不许，令俟岁稔为之。
二月 甲戌朔。
乙亥，观唐太宗《帝范》，谓侍臣曰：子孙宜守祖宗之法。己丑，《精诚录》成，上之。
丙申，令天下学校岁贡士于京师，翰林院考试，不中者，罚为吏。
丁酉，免凤阳、和州田租。
是月，傅友德等遣人送故元官及渠长段世等至京师。改云南大理路日大理府。
.三月
59 明通鉴
甲辰朔，诏傅友德、蓝玉班师，沐英留镇云南。庚戌，与侍臣论历代创业及国祚之修短。
丙寅，复凤阳、临淮二县民徭赋，世世无所与。壬申，罢提刑按察分司。
四月
乙亥，与侍臣言人君好尚，须得其正。故好功不如好德，好财不如好廉，好术不如好信，好谀不如好直，故好得其正则治，失其正则乱。
庚寅，上以开济定律，好为深文，浸恶之。未几遂败。
是月，故元儒士戴良暴卒于京师。同时王逢、丁鹤年被征，皆不至。
五月 癸卯朔。
乙巳，敕天下卫所以时训练，至冬更番赴京较试。
庚申，免应天、太平、镇江、宁国、广德今年田租。增有司侵渔者，置之法。
是月，诏缮品甸城池。始定文官封赠、荫叙之典。六月
癸酉朔。
辛卯，免畿内十二县养马户田租。
戊戌，御谨身殿。吴沈进讲《周书》“罔有立政用俭人”。是月，云南土官自久作乱，沐英讨平之，设姚安府州同知，以土官为之。
七月
庚戌，谕侍臣以王者之兴以勤俭，其败以奢侈。辛亥，分遣诸御史录囚于诸道。
壬子，遣官祭娲皇陵于赵城。
是月，大学士吴沈以进讲后期，降官，寻告归。60
明通鉴目录卷二 八月
壬申朔，日食。
甲戌，诏御史按察司巡行访察官吏贤否。九月
甲辰，诏民间徭役繁重，有司宜振救之，毋尚烦苛。辛酉，荧惑犯太微西垣上将。
癸亥，命邓镇为征南将军，讨龙泉山寇。十月
丁丑，召徐达还京师。
甲申，免霸州、东安鱼课。辛卯，荧惑出太微垣左掖门。壬辰，太白昼见，凡四日。己亥，安陆侯吴复卒于云南。十一月
甲寅，蠲凤阳、寿州田租。乙卯，太白犯垒壁。
是月，上手书郭子兴事，命张羽撰碑文，勒石。O尚书任昂请更定冕服之制及朝参坐次，报可。又奏毁天下淫祠，又请祀汉文翁、唐张咏及卓茂、黄霸以下十人于其郡。
十二月
癸未，江西参议胡昱请设卫御盗，不许。甲午，刑部尚书开济坐罪诛。
是月，大学士吴伯宗坐弟罪降官。逾年，卒。是岁，西洋国须文达那入贡。
十七年阏逢困敦 甲子
（明纪八） 正月
丁未，大祀南郊。
61 明通鉴
戊申，徐达镇北平。 乙卯，荧惑人氐。
壬戌，命汤和巡视沿海，防倭。
甲子，以余汽为吏部尚书，刘逵刑部尚书。
是月，以孔子五十七代孙孔讷袭封衍圣公。O更定都察院官制。
二月 己巳朔。
是月，给文武居制者半禄、全禄有差。三月
戊戌朔，颁科举式。曹国公李文忠卒。丁未，傅友德等自云南班师还。
壬子，蠲常德被水逋租。戊午，荧惑犯氐。 甲子，大赦天下。
丙寅，诏改建三法司官署于太平门外。是月，傅友德、蓝玉班师还。
四月 戊辰朔。
壬午，论平滇南功，进傅友德颍国公，陈桓等四人皆为侯。庚寅，诏收征南将士遗骸。
是月，令增筑国子学舍。与唐铎论听言须知邪正，又言谤言近于忠，谀言近于爱。
五月
甲寅，恤海运溺死军士家。
丙寅，凉州指挥宋晟讨叛番，平之。六月
丁卯朔。 62
明通鉴目录卷二
庚午，御奉天门，谕礼乐、刑政相辅为治。乙未，睢州巴河决。
七月 丁酉朔。
戊戌，禁内官预外事及诸司不得与内宫监文移往来。癸卯，太白犯天樽。
癸丑，命百官迎养父母者，官给舟车。丁巳，蠲畿内各府今年田租之半。庚申，以秋暑录囚。
壬戌，盱眙民伪造天书，命斩之。
乙丑，秦、晋、燕、周、楚、齐六王来朝。八月
丙寅朔，河决开封，遣官塞之，并蠲被灾租税。
壬申，平缅宣慰使思伦发来贡，置平缅军民宣慰使司，以伦发为之。
乙亥，孝慈皇后祔庙。
戊寅，复以任昂为礼部尚书。九月
丙申朔。 已酉，诸王之国。 十月闰附
丙寅朔，册李氏为淑妃，摄宫中事。未几薨，更册郭氏。丁卯，复辽东海运。
丙子，遣驸马都尉李祺振河南。
乙酉，景川侯曹震请改置峨嵋新驿，从之。丙戌，以赵瑁为礼部尚书。
丁亥，以秀才宋矩等十七人为监察御史。闰月
63 明通鉴
庚子，选儒士五十人试各道监察御史。癸卯，岁星犯井。
癸丑，诏天下所上刑名悉归三法司。改建贯城，取贯索七星中虚则刑平之义。
丙辰，填星犯井。
是月，召魏国公徐达还。钦天监漏刻博士元统请以洪武甲子冬至为《大统历》元。诏编《大明清类天文分野书》成。O定制诸侯夫人赐棺，非奉特旨，不许奏请。
十一月 乙丑朔。
庚午，谕辽东立学校事。
是月，御东阁，与侍臣论人臣当以道事君，毋患得患失。十二月
甲午朔。 丙申，太白犯垒壁。
已亥，潮州官廨仓库火，焚荡无遗。壬子，蠲云南三年田租。
是月，翰林院待诏朱善奏弛姑表相昏之禁。
是岁，征处士汪睿、萧岐，皆授官。始定米麦折纳例，“折色”之名始此。
十八年旃蒙赤奋若 乙丑
（明纪八） 正月
癸亥朔。
甲子，擢太原同知温祥卿兵部尚书，山东布政徐铎户部尚书，广东布政徐本工部尚书。
戊辰，荧惑犯外屏。 辛未，大祀南郊。 64
明通鉴目录卷二
癸酉，命朝觐官分五等，考绩黜陟有差。
是月，召儒士刘三吾授左赞善，诏修《孟子节文》。书成，孙芝疏劾三吾为佞臣云。
二月 癸已朔。 甲午，雷电雨雹。
甲辰，以久阴雨，诏天下臣民言得失。于是宋讷陈边事，陈潜夫亦上书言四事。
乙巳，五星并见。
已未，魏国公徐达卒，上辍朝，追赠中山王，谥武宁。是月，开会试科，得士黄子澄等四百七十二人。
三月
壬戌朔，廷试，赐丁显等进士及第，出身有差。O更定翰林品员。O诏中外官父母没任所者，给舟车归其丧。
乙亥，免畿内今年田租。
戊子，填星、岁星、太白聚于井。己丑，户部侍郎郭桓坐盗官粮诛。
是月，诏礼部选年小秀才，令校官董之，考定《尚书》传注。
四月 壬辰朔。 癸巳，五色云见。
乙未，又见礼官请表贺，不许。
丁酉，吏尚余汽以牒祭酒宋讷致仕，与助教金文征俱下狱论诛，以赵瑁代之。未几，亦以罪诛。
已亥，太白昼见，凡三日。
丙辰，思州洞蛮叛，命汤和、周德兴从楚王桢讨之。五月
65 明通鉴
辛酉朔。 辛未，五色云见。 甲申，五色云再见。
戊子，览舆地图，言地广人众，未易周遍。六月
辛卯朔。
丙申，太白昼见，至辛丑，凡六日。戊申，定外官三年一朝，著为令。辛亥，太白复昼见。
癸丑，五色云见。
是月，上阅《汉书》，谓侍臣论汉文用人之道有所未尽，以其不能用贾谊，又以私嫌不相窦广国也。高丽贡马二千匹，受之，令此后三年一朝贡。
七月
己巳，填星犯天樽。
甲戌，封王禑为高丽国王。
庚辰，五开蛮叛，命汤和等讨之。
是月，丹徒知县胡孟通、县丞郭伯高以事就逮，耆民诣阙讼免，命释之。
八月
丁酉，辰星入太微垣。
丙午，赐公侯钞，令还乡建第。庚戌，命冯胜、傅友德备边北平。
癸丑，命大都督府选武臣子弟入国子学读书。
是月，振河南水灾。O以进士方升、梁德远等六十七人为六科给事中及试六部主事等官。
九月
戊寅，太白经天，与荧惑同度。O有客星见太微垣。99
明通鉴目录卷二 辛巳，有客星犯右执法，出端门。
乙酉，客星人翼，彗长丈余。O太白昼见。丁亥，太白昼见，犯荧惑。
是月，谕户部，禁四民末作、游食，毋得衣锦绣。以茹太素为户部尚书，未几坐法死。O汤和平古州蛮，禽吴面儿，送京师，诛之。
十月
己丑朔，御制《大诰》，颁天下。庚寅，客星犯军门，扫天庙。
癸巳，太白昼见，至丙申，凡四日。戊戌，太白昼见，至辛丑，凡四日。癸卯，召冯胜还。
甲辰，免孔、孟子孙输作。壬子，太白犯亢。
是月，以唐铎为刑部尚书。O筑观星台于鸡鸣山。十一月
甲子，谕侍臣，言民之贫富，关国之休戚。乙亥，蠲河南、北平、山东、湖广田租。十二月
丙午，诏举孝廉。
癸丑，思伦发反，千户王升死之。
是月，以杨靖为户部侍郎，秦升户部试侍郎。
是岁，江浦、大名水。O汤和等平思州蛮，班师还。十九年柔兆摄提格 丙寅
（明纪九） 正月
戊午朔。
辛酉，振大名、江浦水灾。
67 明通鉴
壬戌，荧惑犯罚。 甲子、大祀南郊。 庚午，太白犯牛。 庚辰，汤和等还京师。
是月，上与侍臣论治民犹治水，宜顺其情。二月
戊子朔。 已丑，太白犯垒壁。 丙申，耕耤田。 丁未，荧惑犯箕。 癸丑，振河南饥。
是月，云南臻洞、西浦诸蛮叛，命傅友德移师讨平之。御东阁，与侍臣论仁智。敕劳苏州府常熟知县成黄奇，以能治府吏之越礼者。
三月 丁巳朔。 己已，白虹贯日。 甲戌，填星犯天樽。
壬午，蠲吴江被水田租。是月，谕户部轻徭，禁聚敛。四月
丁亥朔，遣御史蔡新等视河南被水灾户，振恤不及者补给丙申，岁星人鬼。
己亥，荧惑留斗。
甲辰，诏收赎河南所鬻子女。
是月，擢慈溪知县秦仲彰为宁波知府，降知府李仲文为慈溪县丞。
68
明通鉴目录卷二 五月
丙辰朔。 己未，月掩犯岁星。
戊辰，福建妖僧彭玉琳伏诛。
是月，常州知府范好古奏劾行人王良，上嘉其能发奸贪，遣人赍敕劳之，O丽水知县倪孟贤为卖卜者所告，耆老诣阙诉其诬，上命法司论妄告者。
六月 辛丑，云南地震。
甲辰，谕有司存问高年及官军阵亡子孙。丁未，振青州、郑州饥。
七月 癸亥，恒星昼见。 己卯，太白人太微垣。辛巳，荧惑犯斗。
癸未，诏举经明行修练达时务之士六十以上者，置翰林院备顾问，六十以下者，于六部及布政、按察参用之。
是月，苏州知府王观治奸吏至死，上遣使赍救劳之。八月
乙酉朔，阅《宋史》至宋太宗改封桩库为内藏库，谓其开私财之端，为贻谋之不善。
丁亥，荧惑犯斗。 壬辰，岁星犯轩辕。
甲辰，命皇太子修祖陵，并制衣冠葬之。九月
甲寅朔。
庚申，沐英奏云南置屯田，诏以便宜行之。丙子，雨絮。
69 明通鉴
壬午，五色云见。 十月
甲申朔，太白昼见，至庚寅，凡七日。甲午，填星留鬼。
辛亥，荧惑犯垒壁。
是月，胡惟庸党林贤通倭事发，族诛。诏：“官军已亡，子女幼或父母老者皆给全俸。著为令。
十一月
辛酉，日本人贡，却之。乙巳，荧惑犯垒壁。 己卯，云南地震有声。十二月
癸未朔，日食。
是月，命冯胜分兵防边。
是冬，诏在外官不得赴王府庆贺。
是岁，倭寇上海，始命汤和沿海置城卫。和请偕方鸣谦行。二十年彊圉单阏 丁卯
（明纪九） 正月
壬子朔。
癸丑，命冯胜、傅友德等讨元纳克楚。O焚锦衣刑具，仍付刑部三法司审决。
甲子，大祀南郊。礼成，天气清明，上言敬天必先恤民。二月
壬午朔，御午门，大阅。五星俱见。甲申，冯胜兵至通州。
乙未，耕耤田。
甲辰，御注《尚书·洪范》成，命刘三吾序之。70
明通鉴目录卷二 是月，汤和至浙，请沿海置卫所防倭。三月
辛亥朔，冯胜等出师松亭关，筑大宁四城，驻兵其地。四月
戊子，遣用德兴防倭福建。
庚寅，免山东，北平、河南、山西运饷大宁者今年夏税。壬寅，北平请以菽折盐粮每斗加五升，不许。
是月，有军人犯罪当杖，詹徽以其两犯罪论诛，不许，仍命杖之。
五月
庚申，沐英奏置云南营堡屯田，报可。丁丑，三辰昼见。
是月，御华盖殿，与侍臣论善恶感召之理。六月闰附
己卯朔。 乙酉，五色云见。 戊戌，太白经天。
庚子，冯胜师至金山。临江侯陈镛在道战没。癸卯，冯胜逾金山，遣鼐喇固招谕纳克楚。
丁未，纳克楚诣蓝玉降。谋遁去，常茂直前搏之。一时降者皆惊溃，耿忠拥纳克楚见冯胜，乃定。胜因奏茂激变，上两怒之。
是月，李原名试礼部尚书。闰月
庚申，冯胜等班师还，次金山，都督濮英殿后，遇伏死之。七月
丁酉，纳克楚守将降。谕礼部以周太公从祀帝王庙，罢武成王庙专祀。
71 明通鉴
壬寅，太白、三辰昼见。
甲辰，太白昼见，至是凡三日。是月，封何真东莞伯。
八月 戊申朔。
己巳，太白人太微垣。壬申，岁星昼见。
癸酉，收冯胜大将军印，召还，命蓝玉摄军事。九月
戊寅朔，封纳克楚海西侯。癸未，置大宁都指挥使司。丁酉，安置常茂于龙州。丁未，授蓝玉大将军。十月
戊申朔，封朱寿、张赫皆为侯，以督运功也。丙子，冯胜还，令就第中都，奉朝请。
十一月 丁丑朔。 丁亥，五色云见。 已丑，汤和还。
甲午，蓝玉请讨元余党于和林。十二月
丁未朔。
壬申，振山东五府饥，复遣唐铎赍钞诣登、莱。
是岁，始定鱼鳞图册。诏推广折色例。户部言天下税课有亏，宜以洪武十八年为定额。上以为病民，不许。
二十一年著雍执徐 戊辰
（明纪九） 72
明通鉴目录卷二 正月
丙子朔。
辛巳，麓川思伦发入寇马龙他郎甸，沐英遣宁正击走之。辛卯，大祀南郊。
甲午，振青州饥，逮治官吏匿不以闻者。丙申，荧惑入斗。
是月，以淩汉为右都御史。二月
丙午朔。 乙卯，黑气亘天。
丙寅，有星出东壁，占文士效用，上以正策进士，大喜。戊辰，京师历代帝王庙火，上元县治亦灾。
甲戌，天界、能仁二寺灾。
是月，罢朝日、夕月及先农配位。聘苏衡主会试。三月
乙亥朔，赐任亨泰等进士及第、出身有差。
辛巳，与读卷官陈宗顺等论《列子》窃铁事，因试进士《疑信论》。
壬午，白云贯月，晕及太阴。丙戌，振东昌饥。
己亥，遣进士分巡天下府、州、县，行监察御史事。甲辰，沐英破思伦发于定边，大败之。
四月 乙巳朔。
丁未，岁星留太微垣。荧惑犯垒壁。
乙卯，蓝玉进师至捕鱼儿海，元嗣主遁去。
丙辰，获元嗣主次子迪保努及妃、主、王公以下。己巳，太白昼见。
73 明通鉴
是月，庶吉士解缙上书，上奇其才，未几，改御史。五月
甲戌朔，日食。
乙酉，五色云见。刘三吾请贺，不许。辛丑，雷震玄武门兽吻。
六月
癸卯朔，雷震洪武门兽吻。
甲辰，汤和归第，并其夫人厚赐之。壬戌，太白犯左执法。
甲子，命傅友德会沐英讨东川蛮。七月
癸酉朔。
戊寅，蓝玉送迪保努及后妃、公主至京师。庚辰，荧惑犯垒壁。
辛巳，安庆侯仇成卒。
己丑，诏武臣年未六十致仕，支半俸。丙申，太白昼见。
辛丑，纳克楚卒，子察罕袭封沈阳。八月
壬寅朔，复命曹震、叶升分讨东川。
乙巳，有赤星如杯，自北斗杓东南行，三丈余，分为二，又五丈余，分为三，经昴宿复为二，经天廪合为一，没于天苑。癸丑，徙泽、潞民无业者垦河南、北田，赐钞备农具，复三年。
壬戌，天鼓鸣，至甲子，凡三日。丁卯，蓝玉师还。
戊辰，赉北征将士。O封孙恪全宁侯。
是月，颁赐武臣《大诰》，又御制《八谕》，令遵守。74
明通鉴目录卷二 九月
壬申朔。
丙戌，秦、晋、燕、周、楚、齐、湘、鲁、潭九王皆来朝。癸巳，越州蛮阿资叛，诏沐英会傅友德讨之。
是月，核天下卫所屯田。召见给事中魏敏、卓敬等八十一人，上以为合古元士之数，改白元士。又改源士，未几，复之。
十月
癸卯，电。 丁未，东川平。 壬子，辰星人氐。
庚申，高丽王禑请逊位于其子日昌。上饬辽东严守备。十一月
甲戌，岁星入亢。
壬午，颁武臣保身敕。癸巳，荧惑犯外屏。 十二月
癸丑，安南贡象，诏以后勿贡。
壬戌，进封蓝玉凉国公，镌其过于券。
是月，安南黎季犛弑其主炜，立陈叔明子日焜为王。
是岁，定每岁郊祀祔祭历代帝王于大祀殿。又令李原名考定历代名臣从祀，拟风后、力牧等三十六人。上命去赵普、安童、阿术，增祀陈平、冯异、潘美、木华黎，余俱报可。
二十二年屠维大荒落 已巳
（明纪九） 正月
辛未朔。 甲戌，雨木冰。 己卯，太白犯建。
75 明通鉴
丙戌，改大宗正院日宗人府，设宗人令，左、右宗正，左、右宗人，以诸王为之。O荧惑犯太阴。
丁亥，大祀南郊。
乙未、傅友德破阿资于普安。二月
癸卯，荧惑行昴中，填星退行轩辕。己未，命蓝玉练兵四川。
壬戌，禁武臣预民事及擅取于民。癸亥，叶升平九溪叛蛮。
是月，进杨靖户部尚书，沈溍兵部尚书，秦逵工部尚书。三月
庚午朔，诏傅友德等分屯四川、湖广。辛卯，岁星退入亢。
四月
己亥朔，徙江南民田淮南，赐钞备农具，复三年。庚戌，振莱州、兖州饥。
癸丑，徐允恭、常升等练兵湖广。甲寅，徙元降王于耽罗。
是月，赐江西、山东、湖广贫民钞。又遣御史按山东官匿灾不奏者。
五月
辛卯，置泰宁、福余、朵颜三卫于乌梁海。癸巳，太白犯诸王。
是月
佥都御史黄政从征云南还，遇寇，与其子琬皆死之。六月
丙辰，辰星犯太白。 七月
76
明通鉴目录卷二 丁卯朔。
甲午，有星自外屏南流三丈余，化为白云。
是月，元伊逊岱尔弑其主特古斯，故元臣皆来降，诏置之全宁等卫，招抚之。傅友德等自云南班师还。
八月 丙申朔。
乙卯，诏天下举高年有德及识时务者。
是月，刑部奏更定《大明律》，依类编次凡四百六十条。九月
丙寅朔，日食。 丁卵，岁星犯氐。 十月 癸卯，辰星犯氐。
丁巳，沐英来朝，赐金银钞币，拊之曰：“使我无南顾忧者，汝英也！”
庚申，荧惑人氐。 十一月 乙丑朔。
丙寅，命金镇等练兵湖广。己卯，思伦发降，麓川平。
是月，沐英奏置景东、蒙化二卫。O元福寿子陈龚福坐胡党，以忠臣后命宥之。
十二月 乙未朔。
甲辰，周王橚有罪，贬云南，寻留之京师。O遣王弼练兵山、陕、河南。
癸丑，荧惑犯天江。 戊午，白虹贯日。
77 明通鉴
壬戌，月犯东咸。
是岁，改钦天监令、丞为正、副。又置詹事院，以唐铎任之，仍食尚书俸。O高丽李成桂废其主禑，寻又废其主昌。
二十三年上章敦牂 庚午
（明纪十） 正月
乙丑朔。
丁卯，命晋、燕二王北征，傅友德、王弼等从，受节制。甲戌，荧惑入斗。
己卯，大祀南郊。
庚辰，贵州蛮叛，延安侯唐胜宗讨平之。辛巳，山东地震。
乙酉，命齐王博帅师从燕王北征。赣州山寇乱，诏胡海等讨平之。
壬辰，日晕，白虹贯珥。
是月，有潮州生员陈质，请除戍籍，归卒业。部臣沈溍难之，上曰：“国家得一卒易，得一士难。”许之。浙江金乡卫以造军器科民财，温州府平阳知县张础以闻，上嘉之，遣使劳以上尊、楮币。O以鞑靼指挥使安童为刑部尚书。
二月 甲午朔。 丁酉，祭酒宋讷卒。
戊申，湖广三抚司叛，命蓝玉讨之。丙辰，耕耤田。
癸亥，河决归德，发诸军民塞之。三月
甲子朔。
壬申，发山东、河南仓粟振贫民。78
明通鉴目录卷二 丁亥，太白昼见。
辛卯，荧惑犯垒壁。
癸巳，燕王师次伊都，鼐尔布哈及耀珠皆诣大军降。是月，定朝臣巾服之制。
四月闰附 甲午朔。
丙申，潭王梓与妃俱自焚死。丁酉，月掩太白。
是月，吉安侯陆仲亨等坐胡惟庸党逮下狱。闰月
癸亥朔。
己巳，授鼐尔布哈等官有差。丙子，蓝玉讨平施南忠建叛蛮。五月
癸已朔。
甲午，遗公、侯归里，赐金币就第。乙未，岁星守房。
戊戌，荧惑犯外屏。
庚子，御史劾李善长党胡惟庸，并其子佑等俱下狱。壬子，填星犯灵台。
乙卯，赐韩国公李善长死，并其妻、女、弟、侄家口七十余人皆坐族。陆仲亨等亦坐诛。诏：“在京官三年皆迁调。著为令。”杨靖由吏尚改刑尚，上以碎珠事，称靖三善。
六月 壬戌朔。
乙丑，蓝玉平都匀散毛诸洞蛮
丁卯，海门县飓风海涌，坏庐舍，民漂溺死者无算，遣官修筑堤岸，并振之。
6L 明通鉴
丁丑，太白留井。
庚寅，选耆民有才德知典故者授之官，凡四百五十二人。七月
壬辰朔，河决开封，振之。
癸已，崇明海溢，振之，并发夫筑沿海堤岸。八月
辛酉朔。 乙丑，岁星犯东咸。
壬申，诏毋以吏卒充选举。甲戌，清理邮符。
是月，召蓝玉还。振河南、北平、山东水灾。九月
庚寅朔，日食。 庚戌，荧惑行昴南。 十月
庚申朔。 庚午，太白入亢。 己卯，振湖广饥。
是月，授刘璟为阁门使。十一月
癸卯，月犯荧惑。
癸丑，免山东被灾田租。
丙辰，西华等州县河溢，振之。十二月
己未朔。
癸亥，令殊死以下输粟北边自赎。
壬申，罢天下岁织文绮缎匹，有赏赉者代以绢帛。是月，国子生程通以祖父被戍年老，请放归。许之。80
明通鉴目录卷二
是岁，哈梅里人贡。O袁泰请铸监察御史印，书其所按之处日某道。
二十四年重光协洽.辛未
（明纪十） 正月
己丑朔. 癸卯，大祀南郊。
戊申，命傅友德、王弼、郭英等备边北平。丁巳，蠲山东五府田租。
是月，以芝阳知县李行素为刑部侍郎。又赏赉新化县丞周舟。
二月 戊午朔。
壬申，耕耤田。振山东被水民户。
是月，上阅《汉书》赐民爵，谓汉高立法未善。三月
戊子朔，日食。遣徐辉祖、李景隆、蓝玉等赴陕西防边。乙未，遣叶升练兵甘肃。
丁酉，赐黄观等进士及第、出身有差。辛丑，封刘基孙荐袭伯。
是月，命傅友德等讨故元叛王。O置生员巾服。发库藏得古镜，因论容貌。
四月 丁巳朔。
乙丑，振河南被水州县。
辛未，封皇子椭等十人皆为王。
丙子，有彗星二；一入紫微垣阊阖门，犯天床；一犯六甲，扫五帝座。
81 明通鉴
癸未，命燕王总兵出塞。
是月，河水暴溢，决原武黑洋山，东经开封城北，又东南至寿州正阳镇，全人于淮、元贾鲁故道遂淤。
五月 辛卯。
戊戌，命汉、卫、谷、庆、宁、岷六王练兵临清。甲寅，振北平被水州县。
是月，傅友德破元辽王，逾月，追至黑岭，大破之。六月
丁巳，汰僧道。
己未，诏廷臣参考历代礼制、冠服。甲子，以久旱，录囚。
七月 丙戌朔。
戊子，太白、荧惑、填星聚于翼。辛卯，太白犯右执法。
庚子，徙富民实京师。
辛丑，免畿内官民田租之半。庚戌，太白入太微垣右掖。
是月，龙江卫吏以母丧，吏部不听守制，径诣午门击登闻鼓。上切责詹徽等，听终丧。
八月
乙卯朔，秦王樉有罪，还京师，论销六国印事。乙丑，命皇太子巡抚陕西。
乙亥，诏宋晟督兵讨哈梅里。辛巳，太白昼见。 九月
乙酉朔，遣使谕西域。82
明通鉴目录卷二
是月，倭寇雷州，百户李玉、镇抚陶鼎死之。十月
甲寅朔。 丙辰，太白入井。
丁已，免北平、河间被水田租。己未，填星犯太微东垣上将。
是月，南丰典史冯坚上书言九事，称旨，擢佥都御史。十一月
癸未朔。
甲午，五开蛮叛，命都督佥事茅鼎讨之。乙未，辰星、岁星合于斗。
庚戌，皇太子自陕西还。O晋王入朝。辛亥，振河南被水州县。
是月，傅友德、蓝玉请讨西番之未附者，不许，令友德还京师，玉驻陕西练兵，俟后命。O以茹瑺为兵尚。
十二月 癸丑朔。
癸亥，以詹徽为吏尚兼左都御史，袁泰右都御史。甲子，荧惑犯箕，又与辰合。
庚午，周王归国。
辛巳，阿资复叛，命何福为平羌将军，讨之。
是岁，天下赋役黄册成。O郎中王国用上书讼李善长冤，上不罪。遣解缙暂归。倭自胡惟庸事发，朝贡遂不至。铸浑天仪。
二十五年玄默涒滩 壬中
（明纪十） 正月
癸未朔。
83 明通鉴
戊子，周王来朝。
庚寅，河决阳武，发军民塞之，并免被水田租。乙未，大祀南郊。何福平越州及都匀叛蛮。
辛丑，宥死罪囚，令输粟入塞下。荧惑、岁星合于牛。壬寅，晋、燕、楚、湘四王来朝。
是月，更定府、州、县岁贡生员之数。二月
戊午，召李景隆等还京师。O命叶升等练兵河南、陕西等处。五开蛮平。
辛酉，太白昼见。O填星退犯上相。丙寅，耕耤田。
己卯，荧惑犯垒壁。填星退入太微左掖。
庚辰，诏天下卫所军士以十之七屯种，十之三城守。是月，遣太监至西番，以茶市马。
三月
癸未，命冯胜等十四人分理山、陕、河南诸卫军务。丁亥，命舳舻侯朱寿等督辽东海运。
庚寅，改封豫王为代王，汉王为肃王，卫王为辽王。四月
壬子朔，命蓝玉征罕东。
癸丑，四川建昌卫伊噜特穆尔叛，诏蓝玉讨之。时玉尚未至，鲁毅击败之。
戊辰，辰星始见。 丙子，皇太子薨。
戊寅，诏讨伊噜特穆尔诸将，俟蓝玉至，军听节制。五月
辛巳朔。
己丑，振陈州、原武水灾。84
明通鉴目录卷二
壬辰，北平、江西、陕西饥，发仓粟振之。是月，复何忠世袭，功臣何胜之孙。
六月 辛亥朔。
丁卯，西平侯沐英卒于云南。
是月，皇太子新薨，上以时享将及，命翰林院及礼臣议礼。七月
庚辰朔。
癸未，四川指挥瞿能大破伊噜特穆尔。蓝玉已至，统大兵追丁未，改詹事院为府，以致仕兵部尚书唐铎兼署府事。
是月，有学正、教谕给由至京师者，召问民事，皆不能对，上命谪之远方，并榜示天下学校，以为炯戒。
八月 庚戌朔。
已未，江夏侯周德兴坐事诛。庚申，葬皇太子于孝陵。
丁卯，命冯胜、傅友德等督山西屯田事。庚午，辰星犯上将。
甲戌，诏岁给公、侯禄，归赐田于官。
丙子，靖宁侯叶升坐胡党诛。上御东阁门，刘三吾以皇孙世適对.
九月
己卯朔，荧惑入井。
庚寅，立皇太孙允炆。进黄子澄修撰，侍东宫讲读。戊戌，燕王、湘王之国。
癸卯，工部尚书秦逵有罪自杀。
乙巳，分遣国子生一百七十一人分考诸司案牍。
85 明通鉴
戊申，修溧阳东坝河。
是月，诏求精晓历数之士。山东周敬心，时为太学生，上书言时政，报闻，终不用。以宁海方孝儒为汉中府教授，蜀王礼重之，聘为世子师。
十月 己酉朔。 十一月
甲午，蓝玉俘伊噜特穆尔以献，伏诛。十二月闰附
丙寅，安陆知州余彦诚以征税愆期，坐逮州，民诣阙乞留，许之，并赐宴遣还。寻擢永州知府。
甲戌，以冯胜、傅友德等兼东宫师、保官。闰月
乙酉，太白入垒壁。
戊戌，命冯胜、傅友德练兵山西、河南。
是岁，高丽李成桂逐其君瑶自立，遣使请更国号，命日朝鲜。
二十六年昭阳作噩 癸酉
（明纪十） 正月
丁未朔。
戊申，诏免天下耆民来朝。辛酉，大祀南郊。
是月，中军都督佥事徐司马卒于成都。二月
丙子朔，岁犯垒壁。
丁丑，命晋王统兵出塞。
乙酉，凉国公蓝玉以谋反伏诛，列侯以下坐党夷灭者凡万五86




明通鉴目录卷二

千余人，吏尚詹徽亦坐党诛。
己丑，颁《逆臣录》于天下。庚寅，耕耤田。
癸卯，太白犯天街。
是月，辽东开元卫军士马名广，上书言五事，授吉安太和县丞。O以蓝玉党又诛吴县名士王行父子及顺德孙赉。
三月
丙午朔，太白犯诸王。庚戌，荧惑犯积薪。
辛亥，敕代王帅护卫兵出塞，耿炳文练兵陕西。
丙辰，命冯胜、傅友德练兵山西、北平，听晋、燕二王节制。
庚申，诏二王总制山西、北乎军事，大者方奏闻。壬戌，会宁侯张温坐蓝党诛。
是月，颁诸史职掌《稽制录》。四月
乙亥朔，孝感饥，遣官乘传发仓粟振，自今凡岁饥，皆先贷后闻。著为令。
壬午，沈阳侯察罕坐蓝党诛。戊子，周王及其世子来朝。
庚寅，旱，诏廷臣言得失，省狱囚。甲辰，太白昼见。
是月，翟善署吏部尚书。除期服奔丧之制。五月
乙巳朔。 丙辰，荧惑犯轩辕。
是月，有陕西民戍边中途病，其弟请代，诏许之。六月
87 明通鉴
甲戌朔。
己丑，荧惑犯右执法。
是月，进户部侍郎郁新工部侍郎，严震直并为本部尚书。七月
甲辰朔，日食。
戊申，选秀才张宗痛等，随詹事、春坊入直文华殿，侍皇太孙读书。
是月，钦天监副李德芳上书，请仍依《授时法》，以至元辛已为历元。监正元统奏辨，而一时多是德芳言。自是《大统历》如故，而推算仍依《授时法》。
八月
癸未，秦、晋、燕、周、齐五王入朝。庚子，太白、太阴同昼见。
九月 癸卯朔。
癸丑，代、肃、辽、庆、宁五王入朝。赦胡、蓝党勿问。甲子，增设东宫官属，以浦江郑济、王勒为左、右庶子。是月，命崇山侯李新开胭脂河以通浙运。
十月 癸酉朔。
壬辰，太白，填星同度。
丙申，擢国子生六十人为布政等官。是月，颁大成乐器于天下府学。十一月
是月，青、兖、济南、济宁水。O擢门克新、王俊华为左、右赞善。
十二月 壬申朔。 88
明通鉴目录卷二 庚子，颁《永鉴录》于诸王。
是岁，核天下土田、夏税、秋粮之实数。定天下都司、卫所之数。O朝鲜谋引辽兵人寇，遣使责之。先是李成桂请更名旦，许之。安南黎季犛弑逆，事觉，诏守臣绝其贡。
二十七年阏逢奄茂 甲戌
（明纪十） 正月
辛丑朔。
乙卯，大祀南郊。
辛酉，命李景隆为平羌将军，镇甘肃。诏发天下预备仓谷振贫民。
是月，谕五军都督府，令武臣子弟习骑射。二月
庚午朔。
是月，倭寇浙东，命杨文等巡视两浙。三月
庚子朔，赐张信等进士及第、出身有差。辛丑，命徐辉祖、吴杰练兵防倭。
庚戌，令天下种桑、枣、木棉。
甲寅，命韩王、沈王往省秦、晋二王，以敦友悌。甲子，以四方底平，收甲兵，示不复用。
乙丑，荧惑犯岁星于奎。是月，汶河决。 四月 五月 己亥朔。
癸亥，以任亨泰为礼部尚书。六月
89 明通鉴
己已朔。 辛未，荧惑犯天街。
癸酉，与侍臣论楚庄王过魏武侯。七月
辛丑，辰星犯鬼。 八月
甲戌，命吴杰等防倭于广东。
乙亥，遣国子生分行天下，督修水利。
丙戌，陕中阶、文二州军乱，命宁正讨平之。癸巳，荧惑犯积薪。
九月 乙巳，荧惑犯鬼。
庚申，修《寰宇通志》成。
是月，命徐辉祖节制陕西军务。命礼部定旌表例。十月
丁卯朔。
已丑，停建岷王宫殿。谕以云南民力未纾，俟十五年后作之未晚。
是月，倭寇金州。 十一月 丁酉朔。 庚子，辰星犯键闭。
乙丑，颍国公傅友德坐法诛。阿资复叛，沐春击败之。十二月
丙寅朔。
乙亥，定远侯王弼坐事诛。
是岁，命钱宰等编辑《书传会选》成。O朝鲜李旦遣其子入贡，赐宴，遣还。安南遣使人贡，仍却之。
90
明通鉴目录卷二 二十八年旃蒙大渊献 乙亥
（明纪十一） 正月
丙申朔。 丁酉，太白犯垒壁。
丙午，阶、文寇平。复命宁正从秦王征洮州蛮。丁未，大祀南郊。
辛亥，敕周王、晋王以河南、山西卫军出塞屯田。癸丑，填星守氐。
甲子，平越州蛮，擒阿资，斩之。是月，谕晋、燕二王以备边十事。二月
乙丑朔。
丁卯，宋国公冯胜坐事赐死。甲戌，以王俊为工部尚书。壬午，荧惑犯鬼。
已丑，谕户部编民百户为里，凡婚姻死丧、疾病患难，相为救助。又置木铎，以儆农事。
三月
甲午朔。
癸丑，秦王樉薨，谥曰愍王。妃从殉，元库库女弟也，赐谥烈愍。
戊午，初昏天鸣如风水相搏，至一鼓止。四月
甲子朔。 乙丑，填星退入氐。
辛未，停建辽王宫殿。谕郭英备辽东。戊子，荧惑入轩辕。
91 明通鉴
五月
甲辰，辰星犯天樽。 戊午，荧惑犯灵台。 六月
壬申，诏诸土司皆立儒学。辛巳，周兴等追寇不及而还。
己丑，御奉天门，谕后嗣毋用肉刑。罢丞相，不得复设。七月
戊戌，河南确山县野蚕成茧，谕勿贺。丙午，太白犯井。
己酉，太白出井，犯东第三星。
是月，有道士献书言长生术，命却之。八月
丁卯，命杨文等讨龙州赵宗寿及奉议、南丹诸叛蛮。戊辰，遣任亨泰、严震直使安南。信国公汤和卒。
是月，唐铎自龙州还，言赵宗寿已服罪，乃命杨文等讨奉议、南丹，仍以铎参军事。
是月，山东德州大水坏城。九月闰附
丁酉，免畿内、山东秋粮。
戊戌，初鼓天鸣如泻水，自东北而南，至二鼓止。O崇山侯李新坐事诛。
庚戌，颁《皇明祖训》。闰月
乙丑，荧惑犯东咸。 壬申，太白入角。
辛巳，垒壁阵折复聚。庚寅，减亲王岁禄。 92
明通鉴目录卷二 十月
辛卯朔。
庚子，立皇太孙妃马氏。戊申，太白犯东咸。
是月，定东宫诸王世系，各拟二十字。十一月
乙亥，奉议、南丹蛮平。O日上生赤气五丈，赤、青直背，气各一。又生半晕，二白虹贯两珥，已而弥天亘日。
十二月
壬辰，诏山东、河南新种桑枣及二十七年后新垦田免其征税。
是冬，水利之役，各郡邑交奏开塘堰、陂渠、堤岸之数。是岁，置皇城四门仓，储粮以给守卫军。又增置京师北平诸卫仓，以资北征。安南黎季犛输米及金银饷龙州军士，诏令输粟二万石，而免其金银。
二十九年柔兆困敦 丙子
（明纪十一） 正月
庚申朔。 壬申，大祀南郊。
是月，以杜泽为吏部尚书，门克新礼部尚书。二月
已丑朔。
辛丑，通州火，燔屋一千九百余所。
癸卯，湖广郴、桂诸蛮乱，诏胡冕讨平之。辛亥，以宁王奏寇警，诏燕王饬边备。
是月，命浚常州之二坝，以通浙运。三月
93 明通鉴
辛酉，楚王、湘王入朝。
甲子，燕王败北寇于察察尔山。
壬申，罢扬雄从祀孔庙，增入董仲舒。四月
: 戊子朔。 五月 丁已朔。 丙寅，荧惑犯诸王。 六月
丁亥朔。 甲午，荧惑犯司怪。 庚子，岁星犯井钺。 七月
丙辰朔，岁星入井。 戊辰，太白人角。 八月 丙戌朔。
戊子，钦天监上言井宿东北第二星近渐暗小，不成列。丁未，蠲应天五府租。
癸丑，太白犯心中星。
是月，四川乡试，聘方孝孺、陈南实主之，皆蜀王所敬礼也。
九月
乙亥，召天下致仕武臣二千五百余人至京师，大赉之。
是月，上命宁王编辑《通鉴博论》，并令大书廖永忠沉韩林儿瓜步事。杀监察御史王朴。
十月 乙酉朔。 94
明通鉴目录卷二 癸卯，岁星退入井。
辛亥，荧惑犯上将。 十一月 乙卯朔。 甲子、填星犯罚。 十二月
癸卯，荧惑守太微垣。
是岁，永州知府余彦诚坐事，再逮，复以部民乞留，释之。同时坐逮凡十人，皆遣还。更定六部诸司官属，并通称清吏司。始定捕倭赏格。O命重定东宫仪制。命皇太孙与诸王在内殿行家人礼。
三十年彊圉赤奋若 丁丑
（明纪十一） 正月
甲寅朔。 丙辰，填星犯东咸。 壬戌，太白犯建。 丙寅，大祀南郊。
丁卯，置行太仆寺于山西、北平、陕西、甘肃。己巳，命杨文屯田辽东。
甲戌，命耿炳文、郭英备西北边。
是月，始置云南按察使司。以侯泰为刑部左侍郎，暴昭右侍郎。沔县盗起，诏耿炳文讨之。
二月 庚寅，水西蛮叛。
辛亥，白虹贯日亘天。
是月，儒士陶宗仪赴礼部试读《大诰》归。三月
95 明通鉴
癸丑朔，赐陈郊等进士及第、出身有差。庚辰，古州蛮林宽叛，守将吴得、井孚战没。壬午，荧惑人太微垣八十日。
是月，刑部请加反逆律，不许。始命乙榜署谕、训等官。四月
癸未朔。
已亥，命齐让为平羌将军，讨林宽。壬寅，水西平。
是月，诏燕王筑大同城。擢杨靖、严震直左、右都御史。二人前以尚书坐事免降，至是以使安南有功，升用。
五月 壬子朔，日食。
甲寅，颁《大明律诰》。令刑官撮要附于律文各条下，并御门申谕廷臣。
乙卯，诏楚、湘二王讨古州叛蛮。戊午，荧惑犯右执法。
庚申，有星大如鸡子，自天厨入紫微垣。谕诸王，以为占在北寇。
已巳，敕六王勒兵防边。是月，以南宫试谪刘三吾。六月
辛巳朔，复试礼部下第士，赐韩克忠等六十一人进士及第、出身有差，时因两试，称“春夏榜”。
己酉，驸马都尉欧阳伦坐贩私茶赐死。七月
辛亥朔。
丁巳，左都御史杨靖坐事赐死。壬申，致仕尚书唐铎卒。
96
明通鉴目录卷二 八月
庚辰朔，岁星入鬼。
丁亥，河决开封，移仓库于荥阳。甲午，李景隆练兵河南。
已亥，以义门郑沂为礼部尚书。丁未，荧惑人房。
是月，谕工部移文诸王，禁兴作。九月
庚戌朔，沔寇平。
戊辰，平缅刀干孟逐其宣慰使思伦发以叛。沐春遣送伦发于京师。
乙亥，授杨文征卤将军，代齐让。十月
己卯朔. 癸未，荧惑犯斗杓。 戊子，停辽东海运。 辛卯，耿炳文练兵陕西。乙未，重修国子监文庙。十一月
己酉朔。
癸酉，诏沐春会何福讨刀干孟。
是月，御奉天殿，见散骑舍人一衣直五百贯，斥其暴殄。十二月
己卯朔。 戊戌，太白入垒壁。 甲辰，辰星犯建。
乙巳，遣思伦发还云南。
是岁，定金银及钞折纳之数。改太常司为寺，侍仪司为鸿
97 明通鉴
胪寺。思明土官告安南侵夺其地，遣使往谕之。
三十一年著雍摄提格 戊寅
（明纪十一） 正月
己酉朔。 壬戌，大祀南郊。
乙丑，遣使之山东、河南课耕。乙亥，太白犯外屏。 二月
戊寅朔。
辛丑，古州平。召杨文还。
是月，诏沐春送思伦发于金齿，不纳，命何福、瞿能讨之。O倭寇山东，百户何福死之。又寇浙江，千户王斌、镇抚袁润俱死之。
三月 戊申朔。 癸亥，月犯氐。
是月，诏增修南郊坛遗于大祀殿。四月
丁丑朔。
庚辰，廷臣请讨朝鲜，上不许。是月，敕燕王率诸王防秋。
五月闰附
丁未朔，太白犯五诸侯。何福等击刀干孟，大败之。甲寅，上不豫。
戊午，敕都督杨文，武定侯郭英从燕，辽二王备辽开平。癸亥，垒壁阵疏者就聚。
是月，以暴昭为左都御史，寻迁刑部尚书。又擢周痛左佥都98
明通鉴目录卷二 御史。
闰月 丙子朔。 癸未，帝疾大渐。
乙酉，帝崩于西宫，年七十有一，遗诏止诸王人临。
辛卯，皇太孙即皇帝位，大赦。以明年为建文元年。O葬高帝于孝陵，上谥号。诏行三年丧。
丙申，诏：“文臣五品以上及州县官，各举所知，非其人者坐之。”
六月
是月，省并天下州县，汰冗员。以齐泰为兵部尚书，黄子澄为太常卿兼翰林院学士，同参军国事。O户部侍郎卓敬言：燕王有大略，北平形胜之地，不可不虑。不报。
七月
是月，召汉中府教授方孝孺为翰林院侍讲。李景隆执周王至京师。长星西陨，诏行宽政。
八月
是月，废周王为庶人，徙之云南。O诏兴州诸卫全家在伍者，免一人，天下卫所军单丁者，放为民。以陈迪为礼部尚书。
九月
是月，西平侯沐春卒于军，何福代领其众。有长星西陨，声如雷。
十月
是月，荧惑守心。四川教谕程济上书言明年兵起，因下狱。高巍上书请隆亲亲之谊，不报。御史尹昌隆疏谏晏朝，诏颁其疏示天下。
十一月
66 明通鉴
是月，命张昺等为北平布政、指挥等官，伺察燕王阴事。诏求直言，并荐举山林才德之士。
十二月
癸卯朔，何福破斩刀干孟，麓川平。（上以明年将有事郊坛，省牲涤器，肄礼仪。
是月，赐天下民明年田租之半，释因徒还乡里。召宋濂孙怿于茂州。至，授翰林。燕府长史葛诚奏事京师，上遣还，令为内间。




目录卷三 建文元年已卯至永乐八年庚寅

建文元年屠维单阏 己卯
（明纪十二） 正月
癸酉朔，以在丧，受朝不举乐。庚辰，大祀南郊，奉太祖配。
是月，敕修《太祖实录》，以董伦、王景、廖升、高逊志为正副总裁，方孝孺总其事。
二月
是月，追尊皇考日孝康皇帝，庙号兴宗。妣常氏曰孝康皇后。尊母吕氏曰皇太后。册妃马氏为皇后。封弟永熥吴王，允熞衡王，允熙徐王。立皇长子文奎为皇太子。诏告天下。定制诸王毋得节制文武吏士。御史曾凤韶劾诸王入朝贺者毋得行皇道，登御陛，谓“殿上宜展君臣之礼，宫中乃叙叔侄之情”。O更定文武官制，从方孝孺议也。O以景清、练子宁为御史大夫。三月
甲午，京师地震。诏求直言。
是月，上幸太学，行释奠礼。罢天下诸司不急务。遣宋忠帅兵屯开平，耿瓛、徐凯等练兵于山海关及临清。又密谕张昺、谢贵等严备燕。遣暴昭、夏原吉等二十四人充采访使，分行天下。昭至北平，密奏燕王不法状。
四月
是月，湘王柏自焚死。废齐王博、代王桂为庶人。遣燕世子及高煦、高燧还国。
101 明通鉴
五月 六月
己酉，燕山护卫百户倪谅上书告变，诏逮燕官校于谅等至京师、伏诛，燕王遂谋举兵。诏逮燕府官僚，于是张信叛降于燕。O废岷王楩为庶人。
七月 己已朔。
壬申，诏至，燕王称疾愈，召张昺、谢贵等，伏壮士端礼门。
癸酉，燕王棣举兵反，称靖难之师。杀张昺、谢贵等，燕长史葛诚、教授余逢辰死之，马宣走蓟州，俞瑱走居庸，宋忠自北平退保怀来。
甲戌，通州指挥房胜以城降于燕。
丙子，燕兵陷蓟州，马宣死之。遵化、密云守将皆以城降。己卯，燕兵陷居庸，俞瑱走怀来。
甲申，燕兵陷怀来，宋忠、俞瑱被执，死。彭聚、孙泰力战死。
丙戌，永平指挥郭亮等以城降。
庚寅，大宁指挥卜万中燕间，被执，下之狱。壬辰，谷王奔京师。
是月，命耿炳文为大将军，李坚、宁忠副之，帅师北伐。以暴昭掌北平，布政侯泰代为刑尚。出程济于狱，授编修，充军师，护诸将北行。
八月 戊戌朔。
己酉，耿炳文以兵三十万驻真定，分遣徐凯屯河间，潘忠、杨松屯鄚州。
壬子，燕兵陷雄县。 102
明通鉴目录卷三
癸丑，潘忠等败于月漾桥，燕兵陷鄚州。
甲寅，燕兵趋真定。时耿炳文营于滹沱河北。
壬戌，炳文败绩于滹沱河北。李坚、宁忠等皆被执，炳文退保真定。
乙丑，燕兵攻真定，不下，引还北平。
丁卯，真定败闻，黄子澄荐李景隆，授大将军，代炳文。是月，御史韩郁上书请笃亲亲，释代王之囚，封湘王之墓，召周王还京师，不报。召辽王、宁王还京师。宁王不至，诏削护卫，辽王至，徙之荆州。刘璟从谷王至京师，命赞李景隆军事，高巍亦从行。
九月 戊辰朔。
戊寅，李景隆调各道之师，并收集耿炳文余众，凡五十万，营于河间。
丙戌，燕王闻吴高等围永平，自帅师往援之。壬辰，燕兵至永平，高等不战走，退保山海关。十月
丁酉朔。
戊戌，燕兵自刘家口间道径趋大宁，诸将请回师援北平，不许。
壬寅，燕兵至大宁。王诡词求救，宁王信之，乃阴结三卫军士。
己酉，燕师袭大宁，守将房宽降，指挥朱鉴、长史石撰不屈死。
壬子，燕师还，以宁王及其妃、世子行，悉收三卫之众以配北军。
乙卯，燕兵至会州，始立五军。
丁巳，燕师入松亭关，陈亨叛降燕。
103 明通鉴
是月，李景隆围北平，师抵城下。又结九营于郑村坝，以待燕师之还。都督瞿能攻张掖门，垂陷，景隆止之，卒不克。
十一月 丁卯朔。
庚午，燕师回至孤山，是夜冰合，遂渡河。
辛未，景隆及燕师战于郑村坝，败绩，奔德州，诸军悉溃。乙亥，燕王再上书于朝，诉诬坐事，凡八，不报。
十二月 丁酉朔。
乙卯，燕王出师征大同，次紫荆关。庚申，燕师攻广昌，守将杨宗以城降。
是月，削江阴侯吴高爵。时杨文守辽东，耿瓛请攻永平以挠北平，不听。河北指挥张伦从大军拒燕。
是冬，参赞军务高巍上书燕王，劝之罢兵，谢罪归藩。凡再上，不报。
是岁，建省躬殿成，置古书、圣训，命方孝孺铭而序之。安南黎季犛复弑其主陈日焜。
二年上章执徐 庚辰
（明纪十二） 正月
丙寅朔，诏天下来朝官勿贺。O燕师次蔚州，守将王忠、李远以城降。
丁卯，幸太学，释奠于先师。
是月，诏均江浙田赋。又诏苏、浙人皆得官户部。二月
丙申朔。 丁西，燕师攻大同。
丁未，鞑靼可汗遣使纳款于燕，且请助兵。104
明通鉴目录卷三
癸丑，李景隆自德州赴援大同。燕将坚壁勿与战，官军冻死者众。
癸亥，景隆贻燕王书，请息兵，王答书索齐泰、黄子澄等。是月，保定知府雒佥叛降于燕。
三月
丙寅朔，日食。赐胡靖等进士及第、出身有差。四月
丙申朔，李景隆兵次德州，郭英、吴杰等兵次真定，约期合兵进攻北平。
庚子，燕师复出。
癸丑，李景隆兵至河间，令都督平安为先锋，郭英等过保定，期会师于白沟河。
乙卯，燕师至固安，营于苏家桥。是日大雨，平地水深二尺，及王卧榻。又兵端火光如球，上下相击，金铁铮铮，弓弦自鸣。
己未，燕兵渡河，平安伏精兵邀击，败之。日暝收军，燕王夜迷失道，俯视河流，稍辨东西，始渡河而北。
庚申，复战，为平安、瞿能所败，高煦救至得免。日晡，旋风起，折大将旗，燕兵乘风纵火。瞿能父子、俞通渊、滕聚均力战死，南军大溃，景隆奔德州。
壬戌，燕师进攻德州。
是月，白沟河之役，有王指挥被创，立马植戈而死。杨本从景隆出师，败，被执下狱死。
五月 乙丑朔。
辛未，李景隆奔济南。癸酉，燕师陷德州。
庚辰，燕兵至济南。时山东参政铁铉督饷还，与高巍遇于临
105 明通鉴
邑，同至济南，与盛庸誓以死守。会景隆为燕师大败于济南城下，遂围城。
辛巳，燕师堤水灌城，城中大惧。铁铉遣人诈降，燕王大喜。
壬午，燕王入城，预伏铁板城上，以失约下板稍急，王马惊，驰去，又设伏断桥以遏归路，亦不及，王卒鞭马逸去，愤甚，乃设长围攻之。逾月不拔，燕师以炮击城，铉书高皇帝神牌悬之城上，遂不敢击。
是月，燕兵略济阳，教谕王省死之。六月
甲午朔。
己酉，上闻济南围急，遣尚宝丞李得成赦燕罪，谕王罢兵。王不听，得成遂归。
七月 甲子朔。
是月，平安帅兵二十万，进次单家桥，欲分兵出御河，断燕饷道，且解济南之围也。
八月
癸巳朔，承天门灾，诏求直言。
戊申，燕师解济南围。燕王还北平，盛庸、铁铉追击，败之，遂复德州。
是月，方孝孺请改承天门日皋门，端门日应门，午门日端门，前门日路门，改谨身殿日正身殿，从之。
九月 壬戌朔。
辛未，封盛庸历城侯，擢铁铉山东布政使，参赞军务，进兵部尚书。以盛庸为平燕将军，平安、陈晖副之。庸屯德州，安及吴杰屯定州，徐凯屯沧州，相为犄角，以图北平。时有宋参军901
明通鉴目录卷三 者，请乘胜疾趋北平，铉持重不从。
是月，诏录洪武功臣罪废者后。承天门成。十月
壬辰朔。
丙午，燕王阳下令征辽东，谋袭沧州也。丁未，燕师至通州。
丙辰，燕师自通州循河而南，令造浮桥渡直沽河。
戊午，燕师渡直沽，昼夜兼行。时徐凯方筑沧州城，四出伐木，燕师出其不意，越日径抵城下。
庚申，燕兵拔沧州，生擒凯等。降卒三千人，谭渊一夜尽杀之，王不悦。燕师掠近境献县，知县向朴怀印死之。
是月，召李景隆还，赦勿诛。黄子澄痛哭，及练子宁请诛之，皆不报。
十一月 辛酉朔。
甲子，燕兵自长芦循河而南，至景州，遂至德州，盛庸出兵袭其后，不克。
壬申，燕兵驻临清，将进薄济宁，盛庸移师屯东昌以邀之，铁铉蹑其后。
甲戌，燕兵自馆陶渡河，至冠县，过莘县，遂掠东阿、东平。
十二月 辛卯朔。
丁酉，燕师败滑口之兵，遂趋东昌。
乙卯，燕师抵东昌，盛庸击败之，斩其大将张玉。丙辰，复战，又败之，斩馘数万，庸军大振。
丁已，燕师北遁至馆陶，盛庸檄诸屯军合击，断其归路。
107 明通鉴
三年重光大荒落 辛巳
（明纪十二） 正月
辛酉朔，凝命宝成告天地宗庙、始受朝贺。乙丑，吴杰、平安等邀击燕师于深州，不利。庚午，盛庸来告东昌之捷。
辛未，大祀南郊。 丙子，燕师还北平。
丁丑，享大庙，告东昌之捷。复齐泰、黄子澄官。二月
庚寅朔。
戊戌，燕王祭阵亡将士，复谋出师。乙巳，燕师南下。
己酉，燕师次保定。时盛庸合军，约吴杰、平安出真定，攻北平。燕王与诸将议所向，移师东出。
三月闰附
庚申朔，燕师列营于滹沱河。时遣使哨定州，真定，为疑兵。
辛未，盛庸军于夹河，平安军于单家桥。时燕师渡陈家河。已卯，燕师遂进，距敌营四十里驻师。
辛巳，庸兵及燕军遇于夹河，败之，斩其将谭渊。日暮，燕兵以劲骑绕出南军背，都指挥庄得、楚智、张皂旗皆力战死。
壬午，复战，自辰至未，胜负相当。突东北风大起，北军纵左右翼击之，庸军大败，退保德州。吴杰、平安未至，闻败，退保真定。
丁亥，何福援德州。 闰月
庚寅朔。
癸巳，谪齐泰、黄子澄于外以谢燕，仍遣之募兵。108
明通鉴目录卷三 丙申，吴杰等军于滹沱河。
戊戌，吴杰、平安与燕师战于藁城，败绩。已亥，复战，败，退保真定。
已酉，燕兵掠顺德。 辛亥，掠广平。
癸丑、燕兵至大名。闻罢齐、黄之谕，复上书，请召北将还。
四月 己未朔。
是月，遣大理少卿薛岩使燕，谕罢兵。不听，寻送归。五月
已丑朔，燕王复遣武胜上书于朝，时盛庸、平安等扼其饷道故也。
甲寅，上用方孝孺言，下武胜于狱。
是月，薛岩还，为上述燕王将士同心，未易胜。孝孺曰：“此为燕游说也。”
六月 戊午朔。
辛酉，燕王闻武胜下狱，遣李远帅轻骑六千而南。壬申，李远寇沛县，焚粮艘。
壬午，都督袁宇邀击李远，不克。七月
戊子朔。
己丑，燕师掠彰德，都督赵清设伏邀之，遂引去。丙申，燕师陷林县。
丁酉，平安自真定攻北平。
戊戌，上用方孝孺策，遣锦衣千户张安往贻燕世子书。世子得书，不启封，并安等驰送军前。燕王大喜，执安等囚之。
601 明通鉴
壬寅，大同守将房昭帅兵由紫荆关趋保定，驻易州水西寨，以窥北平。燕王自大名往援之，遂班师还北平。
八月
丁巳朔，燕师渡滹沱河，留孟善守保定。
丙子，吴杰自真定遣指挥韦谅以兵万余饷房昭军。
丁丑，燕兵围水西寨，别遣朱荣以五千兵趋定州，以遏真定之援。
九月 丁亥朔。
甲辰，平安及燕将刘江战于北平，败绩，退保真定。十月
丙辰朔。
丁已，真定援师至，燕师自定州驰还，邀击于峨嵋山下，败之。房昭、韦谅皆弃寨走。
己卯，燕师还北平。 十一月
乙酉朔，辽东总兵官杨文围永平。
壬辰，燕将刘江与杨文战于昌黎，败之。
已亥，燕兵北归。平安邀击燕将李彬于杨村，败之，彬遁还北平。
乙巳，燕王自为文，祭南北阵亡将士，僧道衍劝王毋下城邑，直趋京师，于是始定计南下。
十二月 乙卯朔。
丙辰，燕师复出北平，分兵攻真定。癸亥，燕师焚真定军储。
丙寅，燕师败南军于蠡县。
是月，诏驸马都尉梅殷镇淮安。O《太祖实录》成。110
明通鉴目录卷三
是岁，倭寇浙东，象山知县易绍宗死之。四年玄黓敦牂 壬午
（明纪十三） 正月
甲申朔，召周庶人于蒙化，居之京师。诏徐辉祖帅京兵援山东。燕师前锋李远至藁城，败南军于滹沱河，长驱而南。戊子，燕师掠衡水。
乙未，燕兵自馆陶渡河。丁酉，燕兵陷东阿。
戊戌，陷东平，吏目郑华死之。庚子，陷汶上。
辛丑，陷兖州之单县。
庚戌，陷沛县，知县颜伯玮死之。主簿唐子清、典史黄谦俱被执，不屈死。
癸丑，燕师至徐州。 二月
甲寅朔，何福、陈晖、平安军于济宁，盛庸军于淮上。
甲戌，燕兵攻徐州，守将出战，败绩，闭城而守。燕师遂南。
己卯，更定尚书以下勋阶。三月
甲申朔，燕兵趋宿州。壬辰，次涡河。
丁酉，平安邀击燕师于淝河，斩其将王真。复战，败绩，退屯宿州。
丙午，燕师遣将断徐州饷道，还至大店，铁铉邀击，败之。是月，燕兵过萧县，陷之，知县郑恕死之。
四月
111 明通鉴
癸丑朔。
丙寅，燕兵次于睢水之小河，遣将陈文造桥以济师。丁卯，平安列阵争桥，会何福军至，大败燕师，斩陈文。甲戌，徐辉祖兵至，复与何福大败燕兵于齐眉山，斩其将李斌。
乙亥，燕诸将欲渡河，而北王不许。会朝廷召辉祖入卫京师，福军遂孤。
丁丑，何福移营，与平安合军灵壁。时南中饷至，安帅马步六万护之。
己卯，平安军败，何福空壁来援。会高煦伏兵突出，燕王还军复战，遂大败。于是南军粮乏，谋突围出，就粮于淮河。
辛巳，燕师攻灵壁，南军大溃。何福单骑走免，平安、陈晖俱被执。文臣在军者，陈性善等亦被执。燕王悉纵之归。性善朝服跃马入河死。
五月
癸未朔，杨文奉诏帅兵至济南，与铁铉合。行至直沽，燕将宋贵邀击，败之，全军溃焉。
己丑，燕师至泗州。燕王谒祖陵，赐父老牛酒。辛卯，燕师渡淮，盛庸败走，遂克盱眙。
壬辰，都督韩观与燕师战于铁裹寨，败绩。癸巳，燕兵径趋扬州。
己亥，至天长，遣人招谕扬州。
庚子，燕师至扬州，守将王礼等降，御史王彬、指挥崇刚死之。
辛丑，燕兵次六合，诸军迎战，败绩。
壬寅，燕兵次仪真。诏天下勤王，遣练子宁等分道征兵。召齐泰、黄子澄还。苏州知府姚善、宁波知府王琎、徽州知府陈彦回、乐平知县张彦方各起兵入卫。
112
明通鉴目录卷三
甲辰，遣庆成郡主如燕师，议割地罢兵。不听。
是月，燕师渡淮，议所向。遣使请假道于淮安梅殷，不许。又欲由灵壁出凤阳，知府徐安拆浮桥敛舟，不得渡，乃议径趋扬州。
六月
癸丑朔，盛庸败燕师于浦子口，复战，不利，退屯高资港。都督陈瑄以舟师叛，降于燕。
甲寅，燕王祭告大江。
乙卯，燕师渡江，盛庸败绩。兵部侍郎陈植监师江上，死之。
戊午，燕师至镇江，守将童俊以城降。庚申，燕师至龙潭，京师大震。
辛酉，遣李景隆、茹瑺等至燕师申前请，不听。太常少卿廖升闻之，恸哭死。
壬戌，复遣谷王等诣燕军，皆不听。
甲子，遣人赍蜡书四出趣勤王兵，皆为燕游骑所获。遣徐辉祖、常升等分道出御燕师，时燕先锋已哨至朝阳门外。
乙丑，燕兵犯金川门。谷王及李景隆开门迎降。左都督徐增寿谋内应，上手诛之。须臾，宫中火起，皇后马氏崩。帝逊位。燕王入城，御史连楹谋叩马刺王，伏诛。王遣中使出后尸于火，诡言帝尸，持之而泣。O分命诸将守城，还驻龙江。下令大索齐泰、黄子澄、方孝孺等、榜其姓名曰“奸臣”。O是夕，帝由地道出。
丙寅，诸王及文武诸臣上表劝进。时文武迎降者，知名之士凡二十余人，茹瑺列名居首。
戊辰，诸王、诸臣再劝进，杨荣请先谒孝陵，从之。己巳，谒陵还，御奉天殿，即皇帝位。月犯垒壁。庚午，复周、齐二王爵。O辰星犯积薪。
113 明通鉴
壬申，葬建文帝，周王景言依天子礼。实马后也。
丁丑，杀齐泰、黄子澄、方孝孺，夷其族。一时坐奸党死者甚众。
戊寅，迁孝康皇帝主于陵园，仍称懿文太子。
己卯，翰林修撰王叔英在广德募兵，闻难，自经于僧寺。是月，下徐辉祖于狱。复揭奸臣，连前凡五十余人于榜。O杀练子宁、卓敬，夷其族。O燕师之入，最先死者廖升。王艮、周是修皆见前，余以陷日死者，悉具《纪》中。侍中黄观在外募兵，诏追捕，收其妻翁氏并二女给象奴。翁氏乘间携二女及家属十人投淮清桥下死。观行至安庆，招翁氏魂，葬之江上。舟回罗刹矶，朝服东向投水死。
是夏，京师飞蝗蔽天旬余。七月
壬午朔，大祀南郊，赦天下。诏：“自今年六月后仍称洪武三十五年，以明年为永乐元年。”O诏天下被兵州县免役三年，畿内蠲田租一年，余皆免半。
癸未，召陈瑛为左副都御史。复建文时罢斥官。甲申，复洪武官制。吏尚张统以解职惧，自经死。戊子，月人氐。
辛卯，执苏州知府姚善至，不屈死。刑科给事中黄钺家居苏州，闻善被刑，登琴川桥投水死。
癸巳，改封吴王，徐王、衡王，不之国，守懿文太子陵。乙未，岁星犯东咸。
丙申，月犯垒壁。
庚子，太白经天。月犯天囷。
甲辰，命王钝、严震直等巡视山西、山东、河南、陕西。是月，杀刑部尚书暴昭、侯泰，礼部尚书陈迪，户部侍郎郭任、卢迥。召大理少卿胡闰、御史高翔至，不屈死。翔以丧服114
明通鉴目录卷三
见，族之。O杀副都御史茅大芳、佥都御史周痛等。O颁即位诏于天下。浙江按察使王良毁印自焚死。漳州府教授陈思贤帅诸生等六人，即明伦堂设旧君位，哭临，有司执送京师，皆坐诛。O执徽州知府陈彦回至，不屈死。乐平知县张彦方帅所部抵湖口，被执，送乐平，枭于市。松江同知周绍瑜榜募援兵，事发，磔之。又有武臣张伦、张安、陈质，皆不屈死。
八月
壬子朔，命解缙、黄淮入直文渊阁，预机务。执兵部尚书铁铉至，不屈，杀之。时高巍在外，亦自经。执济南秀才高贤宁至，释归。御史韩郁及参铉军事之宋参军皆变姓名遁去。
丁巳，分遣御史巡察天下利弊，当兴革者以闻。
戊午，命何福镇守陕西、宁夏，节制陕西、山西、河南。韩观练兵江西，节制广东、福建。
甲子，西平侯沐晟镇云南。太白入角。
丙寅，杀御史大夫景清，夷其族。时称瓜蔓抄。戊辰，荧惑犯上将。
庚午，月犯毕。
甲戌，荧惑人太微垣右掖门。
是月，驸马都尉梅殷自淮上还。上迎劳之，殷曰：“劳而无功耳。”自是益衔之。
九月
辛巳朔，荧惑犯右执法。癸未，太白人氐。
甲申，谕靖难功，封邱福、朱能、张武等侯者十三人，伯十一人。论款附功，增李景隆禄，封王宁、茹瑺、陈瑄、王佐皆为伯。命胡广、杨荣、杨士奇、金幼孜、胡俨与解缙等同直文渊阁。
壬辰，荧惑犯左执法。
115 明通鉴
甲午，定功臣死罪减禄例。
乙未，徙山西民无田者实北平，赐钞，复五年。命韩观镇广西。月犯天囷。O荧惑出左掖。
丙申，太白入房。
是月，以蹇义为吏部尚书，夏原吉户部尚书。O逮谷府长史刘璟至，不屈，下狱，自经死。前太常寺卿高逊志以燕师至，隐于雁荡山中，至是卒。O改郑赐于刑部，黄福任工尚，刘俊任兵尚。
十月 辛亥朔。 甲寅，荧惑犯进贤。 丙辰，岁星犯天江。
丁巳，吏部言靖难兵起，北平州县官朱宁等二百十九人俱弃官遁，请追捕置法。诏入粟免死，谪戍。
己未，重修《太祖实录》。癸亥，太白入斗杓。 甲子，荧惑入角。 乙丑，月犯毕。
丙寅，诏顾成镇贵州。壬申，徙封谷王于长沙。
甲戌，诏从征将士掠民子女者，还其家。月入太微垣端门，晓刻犯左执法。
是月，以僧道衍为僧录左善世。十一月
庚辰朔。 壬午，荧惑入亢。 庚寅，月犯天囷。
壬辰，立妃徐氏为皇后。O废建文弟允熥、允悭为庶人。116
明通鉴目录卷三 月犯毕。
己亥，荧惑入氐。
壬寅，月犯太微东垣上相。丙午，月犯罚。
是月，以郭资为户尚，仍掌北平布政使事。十二月
庚戌朔。
癸丑，蠲北平、山东等被兵州县明年夏税。丙寅，月犯御女。
是月，擢雒佥为刑尚，仍知保定府。以右通政李至刚为礼尚。
是岁，六月金川门之役，惠帝出亡。一时从亡及隐遁诸臣其可考者，附著《纪》中，不备书。
永乐元年昭阳协洽 癸未
（明纪十四） 正月
己卯朔，御奉天殿，受朝贺，宴群臣、藩使。乙酉，享太庙。
辛卯，大祀南郊。复周、齐、代、岷四王旧封。谷王以开门迎降功，增禄二千石，赐七奏之乐。诏以北平为北京。
癸已，命孟善镇辽东。丙申，月犯左执法。
丁酉，以宋晟为平羌将军，镇甘肃。癸卯，诏周王之国。
丁未，岁星犯建。
是月，进陈瑛左都御史。二月
戊申朔。
117 明通鉴
庚戌，设北京留守、行后军都督府、行部国子监。改北平曰顺天府。
乙卯，遣御史分巡天下。为定制。丁巳，遣官释奠于先师。
戊午，祭太社、太稷。
己未，徙封宁王于南昌。书谕鞑靼可汗，许遣使通好。癸亥，耕耤田。
乙丑，遣中官侯显使乌斯藏，征尚师哈里玛勒。己巳，振北京五府饥。
辛未，命法司五日一引奏罪囚。壬申，遣官瘗战骨。
甲戌，命高阳王高煦备边开平。
是月，改户尚郭资于刑部，以雒佥为行部尚书。三月
戊寅朔。
庚辰，命吴高镇大同。
壬午，改北平行都司为大宁都司，徙保定。始以大宁地界乌梁海。
戊子，命陈瑄、宣信督海运饷辽东、北京，岁以为常。甲午，振北京、山东、河南饥。杨溥请设仓粜谷。
丁酉，辰星犯毕。 癸卯，辰星犯诸王。
是月，北虏寇辽东。三万卫指挥沈永坐不奏诛。沈阳军士唐顺上书，请开卫河。京师淫雨坏城。
四月
丁未朔，安南黎季犛篡陈氏自立，更姓名曰胡一元，名其子苍日胡查，乞赐封爵。上遣使察实以闻。O享太庙。
己酉，苏、松、嘉、湖水灾，命户尚夏原吉往治之。118
明通鉴目录卷三 戊午，太白出昴北。
癸亥，万寿节，宴百官，诏预定位次。辛未，岷王有罪，戒谕之。
甲戌，命李濬镇江西。
是月，申定金银交易之禁，循洪武旧制，通钞法也。五月
丁丑朔，除天下荒田未垦者额税。
癸未，宥死罪以下，递减一等。O太白与太阴同日昼见。荧惑犯垒壁西第四星。
甲申，再论靖难功，封袁容、李让皆为侯。丙戌，太祖忌日，谒孝陵。
丁亥，邱福等再议功，请封李彬等六人皆为伯。庚寅，山东蝗，命有司捕之。
乙未，敕谕乌梁海。
丁酉，河南蝗，免今年夏税。癸卯，太白、太阴同昼见。甲辰，五星俱见东方。是月，杀副都御史黄信。六月
丁未朔。
壬子，代王有罪，戒谕之。
癸丑，遣给事中、御史分行天下，抚安军民，察有司奸贪者治之。
甲寅，日下五色云见。丙辰，太白犯毕。
丁巳，改上高皇帝、后尊谥。戊辰，命郑亨镇宣府。
壬申，太白、太阴同昼见。
119 明通鉴
七月 丙子朔。 甲申，太白入井。
庚寅，复贻鞑靼可汗书。八月
丙午朔。 己酉，太白犯鬼。
己巳，发流罪以下垦北京田。庚午，晚老人星见丙位。壬申，日珥随五色云见。
甲戌，徙直隶、苏州等十郡，浙江等九省富民实北京。是月，安丘县河决。
九月 丙子朔。
丁丑，填星缠女留伐。
癸未，命宝源局铸农器，给山东被兵穷民。
庚寅，遣中官马彬使爪哇等国，李兴使暹罗等国。壬辰，月犯毕。
甲午，辰星、太白俱见东方。
乙未，夺历城侯盛庸爵。庸惧，寻自杀。庚子，岷王有罪，削其护卫。
是月，沐晟请讨车里土官，不许。已而入贡谢罪。十月
乙巳朔，享太庙。 乙卯，日本人贡。 辛未，太白入氐。
甲戊，荧惑犯垒壁东第五星。
是月，复遣中官尹庆使满刺加、柯枝等国。120
明通鉴目录卷三 十一月闰附
乙亥朔，颁历于朝鲜诸国，为定制。丙戌，太白犯键闭。
壬辰，召夏原吉还。
乙未，谕六科办事官言事。
丙申，韩观讨柳州山贼，平之。丁酉，月犯上相。
是月，北京及山西、宁夏地震。闰月
甲辰朔。
丁卯，封胡查为安南国王。有星色苍，大如斗，光烛地，有声人云中。
十二月
甲戌朔，诏解缙等修《古今列女传》成，上之。己丑，岁星犯罗堰。
壬辰，谕阁臣访太祖御制宸翰于天下。
是冬，尚书郁新复请开卫河。命陈俊运粮，由卫河转输北京，时以为便。
是岁，始命内臣出镇及监军事。召给事中黄钺、御史曾凤韶。钺以溺死闻，凤韶自杀。O复穷治壬午之狱。O朝鲜国王李旦请以子芳远袭封，许之。自是岁时朝贡以为常。
二年阏逢涒滩 甲申
（明纪十四） 正月
癸卯朔。 乙卯，大祀南郊。 丙辰，月犯轩辕左角。
丁巳，定屯田赏罚。凡军士通计一岁人食米十二石外，以其
121 明通鉴
余数之多寡定为赏罚，由巡按御史及按察使核实以闻。
己巳，召世子及高煦还京师。
是月，复命夏原吉治水苏、松。二月
壬申朔。
是月，开会试科，以去年补行壬午乡试也。三月
壬寅朔。
乙巳，赐曾棨等进士及第、出身有差。
己酉，始选进士为翰林院庶吉士。又命解缙等选二十八人入文渊阁。
庚戌，有千户违制荐士，吏部请罪之。上曰：马周不因常何进乎？才则授之官，否则罢之可耳。
戊辰，改封敷惠王允熙为显宁王，奉懿文太子祀。四月
辛未朔，置东宫官属，蹇义、解缙等皆兼庶子、中允、谕德等官。
壬申，以僧道衍为太子少师，复姚姓，赐名广孝。
甲戌，立世子高炽为皇太子。同日，封高煦汉王，高燧赵王。
壬午，封汪应祖为琉球国山南王。乙酉，荧惑犯天樽。
戊子，太白、荧惑合于井。丁酉，辰星犯毕。
是月，命侍臣辑《文华宝鉴》成，上之。进金忠兵尚兼詹事。
五月
辛丑朔，太白犯鬼。 122
明通鉴目录卷三
壬寅，命李彬镇广东，王友充总兵官，率舟师巡海。癸卯，辰星犯诸王。
丙午，有赤星大如斗，光烛地，出中天，西北行入云中。丁卯，辰星犯轩辕大星。
六月 庚午朔。
丁亥，谕吏部汰冗官。
辛卯，振松江、嘉兴、苏州、湖州饥。姚广孝奉使诣苏、湖，谕以毋为国惜费。
甲午，封哈密恩克特穆尔为忠顺王。
是月，命翰林更试会试下第贡士，得张宏等六人。七月
庚子朔。 己酉，太白入角。
壬戌，鄱阳民朱季友献书毁先贤，命行人押送，会同地方官杖之，并焚其书。
丙寅，振江西、湖广水灾。
是月，山东郡县有野蚕成茧，有司以闻。礼尚李至刚请贺，不许。
八月 庚午朔。
乙亥，安南陪臣裴伯耆来奔，请讨黎季犛父子。丁亥，太白入房南第二星。
壬辰，月犯鬼。
丁酉，故安南国王陈日煃弟天平来奔。是月，北京霪雨坏城。
九月 己亥朔。
123 明通鉴
丙午，周王来朝，且献驺虞，谕侍臣勿贺。乙卯，荧惑犯角。
丁卯，徙山西民万户实北京。命巡行御史毋得妄言贤否，具实迹以闻。出胡俨为国子祭酒。福建奏有番船漂至海岸，命有司恤之。
十月 己巳朔。
丁丑，河决开封，坏城。
庚辰，辇道东南有星如盏，黄色，光润而不行。壬午，月犯毕。
乙酉，蒲城河津黄河清。已丑，辰星犯斗杓。
是月，籍长兴侯耿炳文家，炳文惧，寻自杀。陈瑛等希指构之也。
十一月 已亥朔。
甲辰，录因，谕锦衣卫等官及时平反。
癸丑，京师地震。济南、开封亦震。敕群臣修省。戊午，蠲苏、松、嘉、湖、杭五府水灾田租。是月，命天津置露囤千四百所，以广储蓄。十二月
戊辰朔。
壬辰，同州韩城黄河清。
是月，籍李景隆家。O以宋礼为工尚。三年旃蒙作噩 乙酉
（明纪十四） 正月
戊戌朔。 124
明通鉴目录卷三 甲辰，月犯毕。
庚戌，大祀南郊。
甲寅，遣使责安南胡查。
庚申，复免顺天、永平、保定田租二年。是月，鞑靼索和尔请内属，许之。
二月 丁卯朔。
己巳，行部尚书雒佥以言事涉怨诽诛。癸未，命赵王高燧居守北京。
是月，封哈密托克托为忠顺王。三月
丙申朔，太白犯垒壁东第五星。戊戌，太白犯岁星。 壬寅，月犯天樽。 癸丑，荧惑犯垒壁。
甲寅，免湖广被水田租。是月，温县水决堤四十余丈。四月
丙寅朔。
壬申，除直隶、浙江、湖广、四川、广东、江西、福建、河南户绝田租，凡五千余顷。
丙戌，月犯垒壁。
是月，改工尚黄福于行部。五月
乙未朔。
丙辰，以书戒谕周、楚、齐、蜀诸王。六月
乙丑朔。
125 明通鉴
己卯，遣中官郑和帅舟师使西洋诸国，并踪迹建文帝。O辰星犯轩辕大星。
庚辰，遣中官山寿等帅兵出云州。
甲申，遣夏原吉振苏、松、嘉、湖饥。O免盐钞。庚寅，安南胡查遣使谢罪，请迎陈天平归国。
七月 甲午朔。 八月 甲子朔。
戊辰，下李至刚于狱。丁丑，老人星旦见南极。辛巳，月犯天囷。
是月，杭州大水淹民田庐舍，溺死男妇四百四十余口。九月
癸已朔。
丁酉，蠲苏、松、嘉、湖田租儿三百三十八万石。庚戌，月犯毕北第二星。
辛亥，月犯天阙。 癸丑，月犯天樽。
丁巳，徙山西民万户实北京。
是月，改郑赐礼部尚书，擢真定知府吕震刑部尚书。十月
癸亥朔。
乙丑，杀驸马都尉梅殷。诏归罪于谭深、赵唏，斩之，寻官殷二子以谢宁国公主。
丁卯，三赐书戒敕齐王。
丙子，都督同知许成以发奸功封永新侯。乙酉，月犯谒者。
126 


明通鉴目录卷三
戊子，以祖训分赐诸王。
是月，周王上书谢罪，上封其书示齐王。十一月
癸已朔，太白犯辰星于箕。加封张辅侯爵。又宋晟封西宁侯。
戊午，月犯西咸。
是月，下茹瑺于狱。O庶吉士章朴以收藏方孝孺书，为序班杨善告发，坐诛。
十二月 癸亥朔。
戊辰，沐晟讨八百大甸，降之。已巳，太白犯垒壁西第三星。
庚辰，命都督佥事黄中、吕毅以兵送陈天平还安南。丙戌，月犯罚。
是岁，日本来贡。O置福建、浙江、广东三舶司，领以中官。
四年柔兆掩茂 丙戌
（明纪十五） 正月
壬辰朔。 甲午，荧惑犯天阴。 壬寅，月犯井。 癸卯，太白犯岁星。 丁未，大祀南郊。 丙辰，初御午朝。 戊午，荧惑犯月。
是月，安南陈天平陛辞之国，上厚赉之，并敕封胡查于顺化，尽食所属州县。敕谕日本，封其国山，御制碑文，颁立
127 明通鉴
之。 二月 壬戌朔。 丁卯，月犯毕。
庚辰、老人星昏见丁位。癸未，太白犯天阴。
是月，河南南阳盗起。召李彬还，与张辅合兵讨平之。三月
辛卯朔，幸太学，行释奠礼。御彝伦堂，赐讲官及大臣坐。甲午，设辽东开原、广宁马市。
乙巳，赐林环等进士及第、出身有差。
丙午，安南胡查邀杀陈天平于芹站。前大理卿薛岩死之，黄中等引兵还。
四月 辛酉朔。
己卯，谕礼部遣使四出购求遗书。五月
庚寅朔，太白犯五诸侯。
丁酉，振常州、庐州、安庆饥。
庚戌，齐王有罪，削官属护卫，留之京师。是月，录囚。谕法司徒流以下，约期发遣。六月
己未朔，日食，阴雨不见。礼官请表贺，不许。丙寅，南阳献瑞麦，命荐之宗庙。
庚午，月犯罚。
是月，回回国进玉碗，命却之。置云南宣抚使司二，长官司五。
七月闰附 128
明通鉴日录卷三 戊子朔。
辛卯，以朱能为征夷将军，沐晟、张辅副之。兵尚刘俊参赞军务，尚书黄福、陈洽督饷。
壬寅，太白昼见。
癸卯，上自祃祭于龙江，即日师行。乙巳，申严诽谤之禁。
丙午，月犯垒壁。 庚戌，太白犯井。
闰月
戊午朔。
壬戌，诏以明年五月建北京宫殿，分遣大臣采木于四川、湖广等处。
癸未，老人星旦见。 八月
丁亥朔。 丙申，太白犯御女。
丁酉，谕通政司：“凡上书奏民事者，虽小必以闻。”辛丑，月犯垒壁。
辛亥，月犯轩辕。
癸丑，废齐王及其子并为庶人。九月
丁巳朔。 壬戌，月掩南斗杓。
戊辰，振苏、松、常、杭、嘉、湖流民，复业者凡十二万余户。
戊寅，太白犯进贤。
是月，设苑马寺于北京、辽东、平凉、甘肃。十月
129 明通鉴
丁亥朔。
戊子，成国公朱能卒于军。张辅代领其众。
乙未，张辅自凭祥进兵，克隘留、鸡陵二关。安南邀击，败之。檄数胡查父子二十罪。
庚子，大师至芹站，与沐晟兵会于白鹤。约移兵三带州，伐木造舟以图进取。
丁未，诏以张辅为征夷将军。乙卯，太白犯房北第二星。
是月，陈瑄督海运至辽东，追击倭寇，败之。十一月
丁已朔。
己巳，甘露降孝陵松柏，醴泉出神乐观，荐之太庙，赐百官。
是月，户部人材高文雅上书言时政，首及建文事。陈瑛请罪之，上曰：“草野之人何知忌讳！言苟可采，奈何以直废之！”命吏部量授一官。谕法司徒流以下即日发遣，毋久淹禁。
十二月 丙戌朔。
辛卯，赦天下殊死以下。张辅进攻富良江，会沐晟兵大破安南兵于嘉林江，进攻多邦城。
丙申，拔多邦城。 丁酉，克其东都。
癸卯，克西都。贼遁人海。辛亥，瓯宁王邸第火，王薨。
是月，西僧哈里玛勒至京师。诏赐宴于华盖殿，并金银钞币有差。
是岁，琉球中山王遣子入国学，并献阉竖数人，还之。130
明通鉴目录卷三 五年彊图大渊献 丁亥
（明纪十五） 正月
丙辰朔。 丁卯，大祀南郊。
己巳，张辅等复大败安南兵，平木丸江，斩首万余。
是月，诏天下州郡，军民有披剃为僧赴京请度牒者，付兵部谪为军，发戍辽东、甘肃。以右都御史吴中为工部尚书。
二月 丙戌朔。
庚寅，出翰林学士解缙为广西参议。壬辰，月犯井。
三月 乙卯朔。
丁巳，封尚师哈里玛勒为大宝法王。庚午，月犯房北第一星。
辛巳，张辅等大破安南贼于富良江，斩馘数万。季犛父子以小舟遁去。
是月，下驸马都尉胡观于狱。有守卫于皇城诵经者，上斥其要求非分，不务本业。
四月
乙酉朔。
辛卯，皇长孙出阁就学。
己酉，振顺天、河间、保定饥。五月
甲寅朔。
甲子，张辅等擒安南黎苍父子送京师，安南平。乙丑，月犯东咸。
是月，河南饥，命都察院逮治有司匿灾不以闻者。O以礼部
131 明通鉴
侍郎赵羾进尚书。 六月
癸未朔，以安南平，诏天下。置交阯布、按、都三司及府、州、县官有差。以黄福掌布、按二司事。
己丑，山阳民丁钰讦其乡人诽谤，擢为刑科给事中。甲午，诏：“自永乐二年六月后，犯罪去官者悉宥之。”乙未，命张辅移师会韩观讨浔、柳叛蛮。
癸卯，谕张辅等访求交阯人材，礼送京师。丙午，月犯荧惑。
是月，复佥都御史俞士吉官。七月
壬子朔。
癸丑，太白犯右执法。乙卯，皇后徐氏崩。 丙辰，敕礼部定丧仪。甲子，荧惑犯填星。 丁卯，河溢河南。 癸酉，荧惑犯诸王。 是月，西宁侯宋晟卒。八月
壬午朔。
乙酉，命何福镇甘肃。癸巳，老人星见。 丙申，太白昼见。 戊戌，月犯外屏。 己亥，太白犯氐。
庚子，录囚，杂犯死罪减等，戍流以下宥之。己酉，荧惑犯司怪。
132
明通鉴目录卷三
是月，都督佥事高士文战没交阯，追封伯。九月
辛亥朔。
壬子，郑和自西洋还，俘旧港贼陈祖义至京师，伏诛。癸丑，太白犯东咸。
乙卯，俘胡奁父子至京师，上御奉天门受之。大赉将士。十月
辛已朔。 癸未，太白犯斗魁。
甲午，册谥皇后日仁孝皇后。丙申，月犯轩辕。 戊戌，月犯井。 辛丑，月犯轩辕。
癸卯，月入太微垣，犯内屏。
是月，韩观讨浔、柳蛮，平之。授交阯明经甘润祖等十一人为安南谅州等处同知。增设北京苑马寺，凡六监，二十四苑。
十一月 辛亥朔，太白犯秦。
甲子，冬至，以送后丧，免贺。丙寅，彗星见。命赵王谨边防。丁卯，月犯鬼。
是月，命胡淡访仙人张邋遢，为踪迹建文也。修《永乐大典》，书成，上之。
十二月 庚辰朔。
甲申，朝鲜贡马三千匹至辽东，送之京师。
甲午，以太祖戒饬功臣铁榜及《敕旨》颁赐武臣。
133 明通鉴
是岁，魏国公徐辉祖卒。上念中山王有大功，诏其长子钦袭爵。杨士奇进左谕德。中官尹庆至满刺加。其酋大喜，随庆入朝。上嘉之，封为满剌加国王。是年，始遣使人贡。
六年著雍困敦 戊子
（明纪十五） 正月
庚戌朔，辰星犯垒壁。
丁巳，岷王复有罪，罢其官属。辛酉，大祀南郊。月犯鬼。丙寅，月犯太微东垣上相。丁卯，月犯亢。
是月，朝鲜国王李芳远世子禔来朝，厚赉，并制诗赐之。江西、福建之抚州、建昌、建宁、邵武等处，自去年至是月，大疫死者七万八千四百余人。
二月
庚辰朔，荧惑犯司怪北第二星。癸巳，辰星犯垒壁。 甲辰，太白昼见。
丁未，除北京永乐五年以前逋赋，又免诸色课程三年。是月，肃王有罪，逮其长府官属。
三月. 庚戌朔。
癸丑，命陈懋镇宁夏。
乙卯，除河南、山东、山西永乐五年以前逋赋。辛酉，月犯上相。
已巳，岁星犯诸王西第二星。
是月，鞑靼阿噜台弑郭勒齐，立布尼雅实哩为可汗。上以书戒谕之。
134
明通鉴目录卷三 四月
己卯朔。 辛卯，荧惑犯鬼。 甲午，岁星犯东房。
丙申，始命云南开乡试科。己亥，月犯进贤。 五月 己酉朔。 庚申，月犯东咸。 辛酉，月犯天江。 壬戌，夜，京师地震。六月
戊寅朔。
庚辰，诏罢北京诸司不急之务及买办，以苏民困。流民来归者复三年。
甲申，太白犯诸王。
丁亥，张辅、沐晟班师还。上《交阯地图》。上大悦，为赋《平安南歌》。月犯房北第二星。
丙申，岁星、太阴同犯井。戊戌，郢王栋之国安陆。
是月，郑赐卒。以刘观为礼部尚书。七月
丁未朔。 戊申，太白犯天樽。
辛亥，荧惑人太微垣右掖门。
癸丑，论平交阯功，封张辅，沐晟皆进公，王友进侯。又封柳升为伯，余爵赏有差。
八月
135 明通鉴
丙子朔，上以明年春巡幸北京，命府、部、都察院、翰林衙门定巡狩事宜。
乙酉，交阯复乱，拥故官陈简定叛。命沐晟为征夷将军，讨之，尚书刘俊参赞军务。
丙戌，以明年巡幸北京，诏告天下：凡有重事及四夷来朝进表者，俱诣行在，余事达京师，启皇太子奏闻。
是月，浡泥国王来朝。九月
丙午朔。
己酉，命刑部疏滞狱，期以三日悉疏杂犯死罪以下囚。癸亥，郑和复使西洋。
十月 乙亥朔。
是月，杨荣以母丧，乞归，上以北巡期迫，不许。十一月
乙巳朔。
丁巳，录囚。三法司奏大辟三百余人覆讯皆实，请处决。上又令行人持节，许自陈冤抑。又谕法司从容审之，虽十日无害。十二月
甲戌朔。
丁酉，沐晟及安南贼简定战于生厥江，败绩。尚书刘俊行至大安：为贼所围，不克，自经死。交阯都司吕毅、参政刘昱皆深人，力战死之。
是月，命柳升、陈瑄帅舟师沿海捕倭。改吕震于礼部，刘观刑部。
七年屠维赤奋若 己丑
（明纪十五） 正月
136
明通鉴目录卷三 甲辰朔。
癸丑，赐百官上元节假十日。著为令。乙卯，大祀南郊。
是月，申严茶禁，增设茶马司。二月
甲戌朔。
乙亥，诏巡守所过郡县存问高年，赐酒肉，九十者加帛。丙子，征致仕官刘彦才等九十二人，分署府、州、县事。辛巳，以北巡告天地宗庙社稷。
壬午，遣官祭大江之神。是日，车驾发京师，皇太子监国。丙戌，太白犯外屏。
戊子，谒凤阳皇陵，亲负土培其封。
庚子，车驾至济宁州，鲁王肇辉迎于道旁，召诣行殿，赐酒馔，仍敕布政司赐玉米一千石。
是月，诏张辅、王友等讨交阯简定。茹瑺下狱死。诏礼部贡士中式者，寄监读书，俟辛卯三月车驾还京师，举廷试。三月
甲辰朔，车驾次东平州，望祭泰山。辛亥，次景州，望祭恒山。
乙卯，平安自杀。
壬戌，车驾至北京，于奉天殿设坛告天地，遂御殿受朝贺。癸亥，大赉官吏、军、民。
丙寅，诏：“起兵时将士及北京效力人民，杂犯死罪咸宥之。充军者，官复职，军民归伍。”
壬申，柳升败倭于青州海中，敕还师。
是月，江淮饥。皇太子遣使亟发廪振之。以夏原吉兼署行在礼、兵二部及都察院，赵羾、方宾兼署行在侍郎。
四月闰附
137 明通鉴
癸酉朔，皇太子摄享太庙。
壬午，海寇犯钦州，副总兵李珪遣将击败之。闰月
癸卯朔。
戊申，谕蹇义等，皇太子所决庶务，月一类奏。丙辰，行在录囚，谕吴盛等论伯州犁上下手语。甲子，保定雨雹，免租税。
五月 壬申朔。
已卯，营山陵于昌平，封其山曰天寿山。
乙未，封卫喇特三人为顺宁、贤义、安乐王，并赐印诰。是月，安陆州江溢，决圩岸一千六百余丈。
六月
壬寅朔，察北巡郡县长吏，擢汶上知县史诚祖、东阿知县贝秉彝等，下易州同知张胜于狱。
辛亥，给事中郭骥使鞑靼，为所杀。
丁卯，斥吏员为御史者洪秉等四人，诏自今御史勿用吏员。著为令。
是月，寿州水决城。陈瑛在台，恃宠放恣，多党附者。皇太子恶之，上亦寝疏之。
七月 辛未朔。
癸酉，命邱福为征卤大将军，王聪、霍亲副之，讨布尼雅实哩。
丁酉，老人星见。
是月，御史方恢匿父丧，附陈瑛，皇太子发其事，执送行在，罪之。
八月 138
明通鉴目录卷三 庚子朔。
甲寅，邱福败绩于胪朐河，与王聪、霍亲、王忠、李远皆战没。
庚申，张辅败安南贼于咸子关。先是，贼攻盘滩，我守将徐政死之。
九月
庚午朔，日食。迤北王子帅所部乞内附，何福以闻，至是降。诏即军中封福宁远侯。张辅复败安南贼于太平海口。
甲戌，赠北征死事李远、王聪等皆为公。上乃决意亲征。丙子，命郑亨备边北平。
壬午，郭亮备边开平。
是月，命杨荣往甘肃佐何福招抚降众。是秋，保定、浙东雨雹。
十月 己亥朔。
丁未，削邱福封爵，徙其家于海南。
乙卯，谕行在诸司每日常朝，御便殿朔望如常仪。制曰：自下月朔日始行之。
是月，以北征馈运艰难，命工部造武刚车三万两，约运粮二十万石，踵大军行。
十一月 己已朔。
戊寅，张辅生擒安南伪上皇简定，送京师。丁亥，太白犯罚。
十二月 戊戌朔。
庚戌，赐济宁至良乡民频年递运者免田租一年。壬子，月犯荧惑。
139 明通鉴
乙丑，召张辅班师还。
是月，内官有诬奏城门郎罪者，太子命治之。是冬，进封陈懋为伯。
是岁，浑河决泰兴江岸，沦没三千九百余人。八年上章摄提格 庚寅
（明纪十五） 正月
戊辰朔。
辛未，召陈懋扈从北征。
丙子，张辅败安南贼阮师桧等，斩首四千五百余级，又擒其党范阮等二千余人，悉诛之，筑为京观。辅遂班师。
己卯，皇太子摄祀南郊。
癸巳，免去年扬州、淮安等处水灾田租。又赎军民所鬻子女。
二月
戊戌朔，将亲征，命皇长孙留守北京，命夏原吉辅导，兼掌行在部院事。
辛丑，以北征诏告天下。
乙巳，皇太子录囚，奏贳杂犯死罪以下，从之。丁未，车驾发北京。
己酉，次龙虎台，遣官祭居庸山。
庚戌，次永安甸，雨雪已而复霁，日下五色云见。辛亥，次怀来。
癸丑，次鸡鸣山，谕侍臣，言元顺帝北遁此山崩。
甲寅，次泥河，见病卒，命载还营，因谕诸将抚恤军士。丙辰，驻跸宣府。
丁巳，阅武。 戊午，暮次宣平。 140
明通鉴目录卷三 壬戌，驻跸兴和。
癸亥，遣官祭所过山、川。甲子，阅武二日。 三月
丁卯朔，命王友督中军，柳升副之，何福、郑亨督左、右哨，陈懋、刘才督左、右掖，刘江督前哨。
戊辰，驻跸兴和，赐侍臣食黄羊。癸酉，发兴和，过大伯颜山。
甲戌，次鸣和戍。威喇特遣人贡马，赐丝币。
乙亥，大阅。六军列障东西，绵亘数十里，遂誓师。丙子，次凌霄峰，登绝顶，望漠北。
丁丑，驻跸凌霄峰。
辛巳，遣吴中督运前行。
壬午，车驾发东路，金幼孜等向西路，行迷失道，遣人访得之，皆诣大军。
丙申，驻跸清水源。有甘泉溢出，赐名曰神应泉。四月
丁酉朔。
庚子，行在各营刀戟夜有火光。辛丑，车驾发清水源，次屯云谷。壬寅，次玉雪冈。
癸卯，次走石坡，勒铭于立马峰。
戊申，次杨林戍，以深入虏地免日朝。壬子，次灵济泉，勒铭山上。
甲寅，次广武镇，有泉，赐名曰清流，制铭勒石。丙辰，次怀远寨。
丁巳，次捷胜冈，山多云母，赐名云石山。戊午，次清泠泊，有泉出，赐名曰瑞应泉。
141 明通鉴
己未，次双秀峰。
庚申，次威虏镇。两日无水，自清泠泊载水炊饭。日暮待各营军士食，始进馔。
壬戌，次玄云谷。
甲子，次长清寨，有泉甚甘，赐名日玉华泉。丙寅，次顺安镇。
五月
丁卯朔，发顺安。行十余里，见山多白云，赐名。又数里，临胪朐河，立马久之，赐名曰饮马河。营于平漠镇。
己巳，顺胪朐河东行，至祥云锁。
庚午，次苍山峡。前哨值虏骑四五人，得箭一枝、马四匹以归。
癸酉，次玉华峰。
甲戌，次环翠阜。侦虏近，遂渡饮马河下营。乙亥，布尼雅实哩遁，上帅轻骑追之。
已卯，追虏及于鄂诺河，败其众。丙戌，还次饮马河。诏移师征阿噜台。
丁亥，回回哈刺马牙杀都指挥刘秉以肃州叛，诏千户朱迪等讨之。
戊子，自饮马河起营，分军先发，上自以骑兵东行，追剿余孽，遂起跸。
己丑，次广安镇。
庚寅，发广安，循饮马河南，东北行，次蟠龙山，赐军士所获牛羊及光禄供。
壬辰，次定边镇。 癸巳，次双清源。 乙未，次盘龙戍。
是月，平度州。潍水决，漂民居百十三所。沐晟讨安南，142
明通鉴目录卷三 陈季扩上表乞降。
六月
丙申朔，车驾次凝翠阁。下令将士临阵毋掠人口、辎重，违者斩。
丁酉，经库楞海子，语侍臣曰：“此水周围千余里，鄂诺、胪朐凡七河，注其中。”因赐名曰玄冥池。晚次玉带河。
庚子，次青杨戍，戒将士毋妄杀僇。癸卯，次飞云壑。
甲辰，阿噜台伪降，令诸将严阵以待。果悉众来犯，自帅轻骑迎击，大败之，追奔百余里。
丙午，荧惑犯右执法。
丁未，追虏及于回曲津。戊申，追至广漠戍。 己酉，诏班师。
庚戌，发广漠戍，次宁武镇。辛亥，次紫云阁。 壬子，次玉润山。 癸丑，次紫微冈。 甲寅，次青阳镇。 乙卯，次清华原。 戊午，次淙流峡。 庚申，次永宁成。
乙丑，次威信戍，皇长孙帅各官进表行在。是月，皇太子奏免颍州等处水灾田租。七月
丙寅朔。
丁卯，车驾次开平，宴劳将士。上在军中常素食，至是始复常膳。朱琥镇甘肃，袭封侯，尚安成公主。
143 明通鉴
已巳，次环州，赐诸臣瓜果。庚午，次李陵台。
甲戌，次龙门，皇太子遣金忠诣行在奉表。丙子，次长安镇。
戊寅：次怀来。 已卯，次永安甸。
庚辰，度居庸关，晚次龙虎台。
辛巳，次清河。振安庆、微州、凤阳、镇江饥。壬午，车驾至北京，御奉天殿受朝贺。
甲午，论功行赏。
是月，平阳县潮溢，漂没民舍。八月
乙未朔。
丙申，有星大如盏，青白色，有光，西南行入游气。壬寅，进封柳升为侯。
乙卯，宁远侯何福自杀。庚申，河溢开封，坏城。辛酉，老人星见。
甲子，辰星犯右执法。
是月，长沙妖人李法良作乱，命李彬移师讨平之。九月
乙丑朔。
戊辰，有星大如盏，光烛地中。己巳，幸天寿山。
乙亥，岁星犯灵台。
己丑，夜，月犯太微西垣上将。壬辰，太白犯天江。
是月，周王请祀太祖于其国，不许。144
明通鉴目录卷三 十月
甲午朔，有星大如碗，赤色，有尾，光烛地，出司怪房东北，入舆鬼星。
丁酉，车驾发北京，还京师。癸卯，御制《务本训》成。庚戌，太白昼见。
壬子，月犯五诸侯第二星。
丁巳，次临清，贤妃权氏薨，赐祭，谥恭献，权厝峄县。戊午，月犯太微垣右执法。谕三法司慎刑狱，无罪不可枉，有罪不可纵。
是月，倭寇福州，平海卫千户缪真战没。十一月
癸亥朔。
甲戌，车驾至京师，御奉天殿受朝贺。十二月
癸巳朔，阿噜台贡马。戊戌，河决汴梁，坏城。丁未，以书谕阿噜台。壬子，月犯岁星。
戊午，宥陈季扩罪，以为交阯右布政使，季扩不受命。
是岁，邵武比年大疫，至冬，死绝者凡万二千余户。始命内官王安、马靖、马骐等出镇。骐至交阯，遂复乱。阿噜台子失捏干寇黄河东岸，宁夏指挥王俶战没。





目录卷四 永乐九年辛卯至洪熙元年乙巳

永乐九年重光单阏 辛卯
（明纪十六） 正月
壬戌朔。 甲戌，大祀南郊。
丙子，命柳升镇宁夏。
己卯，命张辅会沐晟征交阯。
丙戌，命李彬、陈瑄帅浙江、福建兵捕海寇。是月，高邮甓社等九湖及天长诸水暴涨。
二月 壬辰朔。
甲辰，有星大如盏，赤色，有光丈余，北行入游气。辛亥，陈瑛有罪，下狱论死，天下快之。
丙辰，诏交阯自九年二月以前，官吏军民有犯勿论。丁巳，倭寇广东，昌化卫千户王伟死。命李彬讨之。
己未，命宋礼开会通河，置南旺三十八闸，遏汶水，南北分注，遂罢海运。
三月 辛酉朔。
甲子，补试已丑贡士，赐萧时中等进士及第、出身有差。壬午，浚祥符县黄河故道。
戊子，命都督刘江镇辽东。江前在镇，致寇论死，既而宥之，至是仍遣之镇。
146
明通鉴目录卷四 四月
辛卯朔。 庚子，月犯岁星。
庚戌，有星如盏，出紫微垣。五月
辛酉朔。
是月，倭寇浙东。自是不入贡者又数年。六月
庚寅朔。
乙巳，郑和自西洋还，俘锡兰国王以献，命释之。
是月，扬州所属州县五江潮涨四日，漂没人畜甚众。下前学士解缙于狱。
七月 庚申朔。
辛酉，封外戚张麒伯。
庚午，浙江湖州之乌程等县淫雨伤稼，免今年田租。
辛未，浙江潮水冲决塘岸三百余丈，发民夫修筑。仍振其被灾户口。
丙子，张辅败安南贼于月常江。
丁亥，柳升破宁夏叛将于灵州，以捷闻。是月，黄河故道工竣，与会通河合。
八月 庚寅朔。
是月，漳、卫二水决堤淹田。九月
己未朔。
壬午，命屯田军以公事妨农务者，免征子粒。著为令。
是月，广东雷州飓风暴雨，遂溪、海康一带坏田禾八百余，
147 明通鉴
溺死者凡千六百余人，命振之。通政司上言：黄岩县民告豪民收藏建文时所上书，请究治。上以弛禁在前，命勿论。
是秋，下礼部尚书赵羾于狱，寻释之。十月
已丑朔。
乙未，宽北京谪徙军民赋役。
癸卯，封哈密推勒特穆尔为忠义王。乙巳，诏复修《太祖实录》。
十一月
戊午朔，蠲陕西逋赋。
癸亥，张辅败安南贼于生厥江。丁卯，立皇长孙瞻基为皇太孙。
壬申，命韩观以征蛮副将军，改镇交阯，都指挥葛森镇广西。
丙子，敕法司流遣罪囚，毋淹滞。
是月，陈瑄以四十万卒于浙江筑捍湖堤万八千余丈，又于嘉定濒海地筑土山于青浦，方百丈，高三十余丈，立堠表识。逾年成，赐名宝山，御制文记之。
十二月闰附 丁亥朔。
壬辰，诏谕乌梁海三卫，责而宥之，令人贡。
是月，阿噜台遣使纳款，请役属吐蕃诸部，不许。闰月
丁巳朔，命府部诸臣条军民利弊。
是岁，顺天、河南、湖广、浙江、扬州水，河南、陕西疫。十年玄默执徐 壬辰
（明纪十六） 正月
148
明通鉴目录卷四 丙戌朔。
己丑，命入觐官千五百余人各陈民瘼，不言者罪之，言有不当勿问。
丁酉，大祀南郊。
癸丑，振平阳饥。逮治有司匿灾不奏者。是月，戒守令宜识大体。
二月 丙辰朔。
辛酉，蠲山西、河南逋赋。
庚辰，辽王植有罪，革其护卫。三月
乙酉朔。
丁亥，命李彬讨甘肃叛贼八耳思朵罗歹。戊子，赐马铎等进士及第、出身有差。甲午，月犯轩辕大星。
甲辰，免北京水灾租税。
戊申，河南汝宁府遂平县雨，山水决河，没民田四十余顷。事闻，皇太子遣人振恤之。
是月，升顺天府为尹。四月
乙卯朔。
是月，宋礼奏卫河水患，宜开二小河泄之。从之。五月
甲申朔。
壬辰，荧惑犯右执法。六月
甲寅朔。
癸亥，月犯心宿后星。
149 明通鉴
甲戌，谕户部：凡有司及朝使目击民艰不言者，悉逮治之。七月
甲申朔。
丙戌，以水灾，免直隶吴江、长洲、昆山、常熟四县粮十三万八千六百余石。
癸卯，禁中官干预有司政事。
是月，卢沟水涨，坏桥及堤岸，保定河决。八月
癸丑朔，张辅复大破安南贼于神投海。
己未，敕边将自长安岭迤西迄洗马林，筑石垣，深濠堑。丙寅，老人星见。
九月 癸未朔。
是月，以宋礼荐，擢兰芳为工部侍郎治河。是秋，杀大理寺右丞耿通。
十月 癸丑朔。 乙丑，月犯昴宿。
丁卯，命皇太孙演武方山。戊辰，猎城南武冈。 十一月
壬午朔，命杨荣经略甘肃。丙申，命郑和复使西洋。十二月
壬子朔，复命宋礼采木四川。
是月，杀浙江按察使周新。新以治冤狱名闻天下，至是以纪纲谗死，人咸冤之。
150
明通鉴目录卷四 十一年昭阳大荒落 癸巳
（明纪十六） 正月
辛巳朔，日食。免朝贺宴会。
壬午，谕通政使、给事中，有司境内灾伤不以闻者，逮治之。
辛卯，大祀南郊。
丁酉，以天寿山陵成，命汉王迎仁孝皇后之丧于京师。
辛丑，命李彬镇甘肃，召宋琥还。倭寇浙江，败之。前大理寺左、右丞王高、刘端坐纵奸恶外亲弃市。
是月，倭寇昌国卫。诏宥建文诸臣姻党。时钱习礼成进士，惧为乡人所持，杨荣为言于上，授检讨。
二月 庚戌朔。
辛亥，始设贵州布政司。
癸亥，令北京民户分养孳生马。著为令。
甲子，以巡狩北京，告天地、宗庙、社稷，辞孝陵。乙丑，诏皇太子监国，皇太孙扈从，即日车驾发京师。丙寅，葬仁孝皇后于长陵。
辛未，次凤阳，谒皇陵。三月
庚辰朔。
乙酉，车驾次济宁，鲁王来朝，赐钞币并米一千石。四月
已酉朔，车驾次北京。五月
已卯朔。
癸未，端午节，上幸东苑，观射柳。皇太孙连发皆中，上喜。命侍臣赋诗，赐宴。
151 明通鉴
丁未，曹县进驺虞，礼官请表贺，不许。
是月，定死罪纳赎例。命简老成人侍太孙，蹇义以仪智荐，上称得人。
六月
戊申朔，武当山顶五色云见。
甲寅，上闻徐州水灾，谕户部遣人驰驲振之。七月
戊寅朔，封阿噜台为和宁王。
壬午，通州海门县潮水冲决，除其税。八月
丁未朔。 甲子，北京地震。
乙丑，顾成讨思、靖二州叛蛮。
庚午，河南遂平县河决堤岸，漂没民居。皇太子遣官振恤之。
九月 丁丑朔。
壬午，诏自今府、县官每岁春行视境内，有蝗即捕绝之，违者并罪布、按二司。
十月 丁未朔。 戊午，荧惑犯上将。
丙寅，以玺书命皇太子录囚。十一月
丁丑朔。
戊寅，以野蚕为衾，命皇太子荐之太庙。
壬午，威喇特渡饮马河，阿噜台遣人告警，敕边将严备御。甲申，命陈懋、谭青、马聚、朱崇巡宁夏、大同、山西。寻152
明通鉴目录卷四
命山、陕及潼关五卫兵驻宣府，中都、辽东、河南三都指挥及武平等四卫兵会北京。
乙巳，命孙严备边开平。十二月
丙午朔。
壬子，张辅等大败交阯贼于爱子江。
丙辰，命陈瑄、宣信领舟师运粮于北京。癸亥，湖广沔阳州水灾，乞折输钞帛，从之。
是岁，卫喇特、玛哈穆弑鞑靼布尼雅实哩，遣人人贡，告捷，且请除阿噜台。上以其骄不足校，炎其使而遣之。
十二年阔逢敦牂 甲午
（明纪十六） 正月
丙子朔。 庚寅，思州苗平。
辛丑，发山东、山西、河南及凤阳、淮安、徐、邳民十五万运粮于宣府。
是月，张辅禽安南邓景异，又追获阮帅于南灵州，并陈季扩家属。
二月 乙巳朔。
己酉，以北征大阅军士。
庚戌，诏亲征卫喇特。柳升领大营，郑亨、陈懋、李彬领左、右哨，王通、谭青领左、右掖，刘江、朱荣为前锋。
庚申，振凤阳、龙州饥，并按长吏不言者罪。癸酉，荧惑退入太微垣，犯上相。
三月 甲戌朔。
153 明通鉴
癸未，张辅俘安南陈季扩于老挝，送京师，交阯复平。
庚寅，车驾发北京，皇太孙从，胡广、金幼孜、杨荣等皆扈行。
辛卯，次沙河，赐侍臣酒馔。
癸巳，度居庸关，驻跸隆庆州，时马步官军至者五十万。甲午，次怀来。
戊戌，次宣府。是日谷雨节。庚子，发宣府，次宣平。
辛丑，次德胜口。
壬寅，度野狐岭，次兴和。四月
甲辰朔，驻跸兴和，大阅。己酉，颁军中赏罚号令。庚戌，诏设传令纪功官。癸丑，次红桥。是日立夏节。甲寅，次凌霄峰。
乙卯，次大石镇。召杨荣问足食足兵策。丙辰，次五云关。
戊午，次高平阜。 己未，次答虏城。 庚申，次龙沙甸。 壬戌，次小甘泉。 癸亥，次大甘泉。 甲子、次清水原。
乙丑，敕阿噜台会师于饮马河。
丁卯，发清水源，次屯云谷。无水，自清水源载水至晚炊。孛罗布哈等来降。
己巳，次元石坡。 154
明通鉴目录卷四 庚午，次鸣毂镇。
壬申，次归化何。
是月，河南一州八县雨雹杀麦。五月
癸酉朔，车驾次杨林戍，复大阅。O太白犯五诸侯。
丁丑，诏尚书、光禄、给事中为督阵官，纠将士不用命者。敕刘江在广武镇听候，俟大兵至，严阵以待。
己卯，次香泉戍。 庚辰，次广武镇。 壬午，次怀远塞。
癸未，次玉带川。是日芒种节。丁亥，次喜川。
戊子，次环秀冈。
辛卯，次蒙山海子，以水清命名。又军行乏水二程，至此始足。
壬辰，次威武镇。 乙未，次饮马河。
已亥，移营于饮马河北十里，凡五渡河至营。辛丑，复五渡河，次饮马河西三峰山。
六月
壬寅朔，车驾次清流港。
癸卯，自港循饮马河行，至暮，次崇山坞。
甲辰，次双泉海，即元太祖发迹之地，旧名撒里怯儿。有宫殿，郊坛，每岁度夏在此。O刘江遇寇于刚哈拉海，击走之。
乙巳，驻跸双泉。前哨马报虏寇去此百里，兼程进。
丙午，前锋刘江败虏于三峡口，其地日刚哈拉海。
戊申，次和拉和锡衮。玛哈穆特等三部帅众逆战，列阵山上。柳升等败之，上自帅铁骑冲突，又大败之，追至图拉河，生
155 明通鉴
禽数十人。玛哈穆特宵遁，二鼓始还帐中。皇太孙请班师。
庚戌，诏宣捷阿噜台，班师。
辛亥，次回流甸。
壬子，师出三峡口，余寇复聚峡口山上，又数百人据海子。诸军以火铳击之，悉遁去。
甲寅，次清流峡。是日小暑节。
戊午，渡饮马河，驻跸三峰。阿噜台遣使诣军门。辛酉，复渡饮马河，凡三渡，始下营。
壬戌，循饮马河东行。乙丑，次蒙山海。 丙寅，次野马泉。 丁卯，次环秀冈。
己巳，次黑山峪。以师捷诏告天下。辛未，次富平镇。
七月
壬申朔，车驾次玉带川。甲戌，次怀远塞。 乙亥，次广武镇。
丙子，命颁平虏诏，遣中官赍至北京。戊寅，次归化甸。
庚辰，次元石坡。 辛巳，次屯云谷。 甲申，次锦云碛。 丁亥，度五云关。
戊子，次红桥，禁军士践田禾，取民畜。填星犯井。庚寅，次兴和。
癸巳，驻跸宣府。
己亥，度居庸关，晚次沙河。皇太子遣使赍迎表至。156
明通鉴目录卷四 八月
辛丑朔，车驾至北京，御奉天殿，受朝贺。丙午，蠲北京州、县租二年。
辛亥，黄河溢，坏河南土城。戊午，赏从征将士。 九月闰附 辛未朔。
丁丑，榜葛刺国进麒麟，礼官请表贺，不许。癸未，命郭亮、郑亨备边开平。太白昼见。丙戌，平靖州苗。
甲午，命费瓛镇甘肃，刘江镇辽东。
是月，封晋恭王三子济熿为王，废济熺及其子为庶人。O密云霖雨，坏城。
闰月 辛丑朔。
甲辰，下东宫官黄淮等于狱。已而释杨士奇。己酉，太白犯左执法。
甲子，召吴高还。
丁卯，诏朱荣镇大同。十月
辛未朔，皇太子摄享太庙。十一月
庚子朔。
甲辰，命法司及北京刑部录囚。
庚申，蠲苏、松、杭、嘉、湖水灾田租四十七万九千余石。丁卯，太白犯岁星。
是月，命儒臣胡广、杨荣、金幼孜等纂修《五经》、《性理大全》。
157 明通鉴
十二月 庚午朔。 丁亥，立春节。
十三年旃蒙协洽 乙未
（明纪十六） 正月
庚子朔。
丙午，塞居庸迤北隘口。
丁未，玛哈穆特谢罪，请朝贡，许之。
壬子，上元节，灯山火，北京午门灾，都督马旺焚死。戊午，敕内外诸司蠲诸宿逋。将士、军官有罪者宥之。
是月，前学士解缙死于狱。仍籍其家，妻子、宗族人皆徙辽东。
二月 己巳朔。
癸酉，遣刘斌、张磐等十二人分行山东、山西、大同、陕西、甘肃、辽东，按视诸军屯政以闻。
甲戌，诏行在礼部会试天下贡士于北京。癸未，张辅等自安南班师还京。
戊子，论平交阯功，赏赉有差。
乙未，释工作囚徒共四千九百余人。三月
己亥朔，策士行在，赐陈循等进士及第、出身有差。丙午，广西蛮叛，指挥同知葛森讨平之。
是月，贵州布政使蒋廷瓒上言：去年北征诏至，思南之婺川县山中有声，呼万岁者三。上以为媚，饬之。
四月
戊辰朔：命张辅留镇交阯。158
明通鉴目录卷四
是月，兵尚金忠卒。进侍郎陈洽代之，仍参赞交阯军务。五月
丁酉朔，日食。
乙丑，罢海运。陈瑄请凿清江浦以通北京漕运。是月，徙封汉王于青州，不行，上始疑之。
六月 丙寅朔。
是月，振北京、河南、山东水灾。O改刘观为左都御史。七月
丙申朔。
癸卯，郑和自西洋还，俘苏门答刺老王之弟苏干刺以献。乙巳，四川都掌蛮叛，都督同知李敬讨平之。
八月 乙丑朔。
壬申，山海卫积雨坏城，请修筑。戊寅，老人星旦见丙位。
庚辰，振山东、河南及北京顺天府县饥。庚寅，太白犯房北第二星。
是月，霸州大城县、真定府武强县河决，免其租。九月
乙未朔。
丁酉，荧惑犯灵台上星。癸卯，荧惑犯上将。
壬戌，北京地震。
是月，盐城海溢，振之。十月
乙丑朔，太白犯斗魁。庚午，荧惑犯左执法。
159 明通鉴
甲申，猎于近郊。
壬辰，法司奏侵冒官粮者，上怒，命僇之。及覆奏，悔之，命自今死罪皆五覆奏。著为令。
是月，员外陈诚使西域还，录所历山川人物上之，诏宣付史馆。
十一月
甲午朔，荧惑犯进贤。
是月，麻林国进麒麟，将至，吕震又请贺，上曰：“《五经》、《四书》、《性理大全》，此国瑞也，麒麟有无，何所损益！”卒止贺。
十二月 甲子朔。
是月，蠲顺天、苏州、凤阳、浙江、湖广、河南、山东灾税。
十四年柔兆涒滩 丙申
（明纪十六） 正月
甲午朔。
己酉，北京、河南、山东饥，免永乐十二年逋租，发粟一百三十七万石有奇振之。
辛酉，都督金玉讨山西广灵山寇，平之。二月
甲子朔。 三月
癸巳朔，长陵殿成，奉安仁孝皇后。命都督梁福镇湖广、贵州。
壬寅，阿噜台败卫喇特，来告捷。
是月，改封赵王于彰德。礼部侍郎金纯进尚书。160
明通鉴目录卷四 四月
癸亥朔。
甲子，诏齐、黄之党，凡远亲未发觉者，悉宥之。
壬申，礼部郎中周讷请封禅，尚书吕震赞之。上曰《六经》不言封禅，不许。
乙亥，授胡广文渊阁大学士。五月
壬辰朔。
丙午，设交阯府、州、县儒学。
是月，陕州雨雹伤麦。江西南昌等府淫雨，江水泛涨，遣官抚视。
六月 辛酉朔。
丁卯，命都督同知蔡福等备倭山东。太白犯诸王东第一星。
七月 庚寅朔。
丁酉，捕北京、河南、山东蝗。壬寅，河溢开封，决州、县十四。
乙巳，锦衣纪纲有罪伏诛。O太白犯填星。辛亥，填星犯鬼。
是月，永宁滦、漆二河溢，福宁、延平、邵武、广信、饶州、金华七府俱溪水暴涨，坏城及房舍。
八月 庚申朔。
癸酉，旦，老人星见。礼官请表贺，不许。丁亥，作北京西宫，为视朝之所，将迁都也。是月，改工尚吴中于刑部。
161 明通鉴
九月 己丑朔。 癸卯，京师地震。 丁未，月犯毕。
戊申，车驾发北京，还京师。是月初，命监察御史巡盐。十月
己未朔。 乙丑，车驾次济宁。
壬申，次夹沟，亲祀徐王坟。
丁丑，次凤阳，祀皇陵，赐耆民酒、肉、帛。癸未，车驾至京师，谒孝陵。
十一月 戊子朔。
壬寅，诏文武群臣集议营建北京。丙午，召张辅还。
戊申，削汉王二护卫，并诛其左右数人。
是月，周王、楚王皆来朝。徙山东、山西、湖广流民于保安州，赐复二年。
十二月 戊午朔。
丁卯，复命郑和使西洋。
壬申，命儒臣编辑《历代名臣奏议》成，命刊印，赐皇太子、太孙。
十五年彊圉作噩 丁酉
（明纪十六） 正月
戊子朔。 162
明通鉴目录卷四 丁酉，大祀南郊。是日立春节。
壬寅，上元节，以永安公主薨，罢张灯宴。壬子，命陈瑄督漕，运木赴北京。
是月，倭寇浙东平阳、金乡等卫。二月
戊午朔。
癸亥，废谷王橞为庶人。上欲治长沙通谋者，夏原吉请以百口保之，乃寝。前中允尹昌隆以吕震诬坐谷王党诛，一时冤之。
丁卯，命李彬佩征夷将军印，镇交阯。
壬申，命陈珪督北京营缮事，柳升、王通副之。三月
丁亥朔，始命交阯贡士至京师。
丙申，宥杂犯死罪以下囚，今输作北京赎罪。丙午，汉王高煦有罪，徙封乐安州，趣即日行。壬子，命皇太子监国，是日，车驾发京师。四月
丁巳朔，车驾次凤阳，祀皇陵。O颁《五经》、《四书》、《性理大全》于南京国子监。
壬戌，次夹沟，亲祀徐王坟。
已巳，次邾城。禁军士践民禾，所过除今年租赋，或先被水早并逋赋除之。
癸酉，万寿节，次荏平，免百官朝贺。癸未，北京西宫成。
五月闰附
丙戌朔，车驾至北京，于奉天殿丹陛设坛告天地，遣官祭山川、城隍诸神。御奉天殿受朝贺。
闰月
163 明通鉴
丙辰朔。
是月，交阯复乱。李彬初至，遣将分讨。六月
乙酉朔。
丁酉，李彬斩交阯贼黎核，反者犹不止。
已亥，中官张谦使西洋还，败倭寇于金乡卫。上嘉之，赐敕奖劳，并遣员外吕渊赍敕责倭。
是月，以陈谔为顺天府尹。七月
甲寅朔。
戊寅，旦，寿星再见。请贺，仍不许。
是月，册皇太孙妃胡氏。O玛哈穆特死。中官海童奉使归，言顺宁王死，贤义、安乐可抚也。遣童诣卫喇特。
八月 甲申朔。
甲午，瓯宁人进金丹，上以为妖人，令自饵之，毁其方书。庚戌，太白昼见。
九月 癸丑朔。
丁卯，修曲阜孔子庙成，御制文刻石。十月
癸未朔。
是月，李彬捕交阯贼杨进江，斩之。十一月
壬子朔。
壬申，金水河及太液池冰凝，皆具龙凤花卉状。
癸酉，改赵羾为兵部尚书。时羾以礼部迁调，命巡视塞外，访军民利弊。
164
明通鉴目录卷四 十二月
壬午朔。
甲午、荧惑入房北第一星。十六年著雍掩茂 戊戌
（明纪十七） 正月
壬子朔。
甲寅，交阯俄乐县土官巡检黎利反。李彬遣将朱广讨之，利败走。
丙寅，陕州民进玄兔。群臣上表及诗文，上封示皇太子，斥之为谀。O岁星掩角。
甲戌，倭陷松门卫。浙江按察佥事石鲁坐诛。是月，命徐亨、夏贵备开平。
二月 壬午朔。
辛丑，交阯四忙县贼杀知县欧阳智以叛，李彬遣将击走之。是月，试天下贡士于北京行在。
三月 辛亥朔。
甲寅，赐李骐等进士及第、出身有差。都督佥事刘鉴备边大同。
戊寅，姚广孝卒。命有司治丧，以僧礼葬。
是月，因官军连年调遣，支运不便，乃令民自运，输之北京。
四月 辛已朔。
乙巳、吕渊自日本还，其国王遣使谢罪。上以其恭顺，宴资遣之。
165 明通鉴
己酉，以代王改过，复其护卫。五月
庚戌朔，重修《太祖实录》成，上之。丁巳，胡广卒。
辛未，以行在主事李时勉为翰林侍读，陈敬宗为侍讲。
是月，皇太子以宥陈千户事被谗，诏逮东宫官属梁潜、周冕等。
六月 庚辰朔。
戊子，辰星犯轩辕大星。
是月，遣胡淡巡江浙，过南京，察皇太子。及过安庆，以皇太子诚敬孝谨七事密驰奏，上于是始释疑。
七月 己酉朔。
辛亥，滹沱河决，坏堤岸，诏有司修筑。戊辰，月犯岁星。
己巳，敕责陕西诸司频年不登，致民流莩，坐视不恤，又不以闻，其速发仓储振之。
甲戌，梁潜、周冕逮至北京，下狱死。八月
戊寅朔。
丙戌、旦，寿星又见。九月
戊申朔。 壬申，荧惑犯垒壁。
壹贾考县仕院 十月
丁丑朔。 十一月 991 



明通鉴目录卷四
丁未朔。
甲子，太白犯垒壁。
十二月
丙子朔。
戊子，谕法司严惩贪吏，自今犯赃，必论如律。
辛丑，命王通驰传振陕西饥。
是岁，陕西大旱。○有星大如斗，色青，赤光烛地，自柳东行至近浊。○玛哈穆特之子托欢随中官海童来朝，自是三部皆奉贡。
十七年屠维大渊献
己亥
（明纪十七）
正月
丙午朔。
是月，安定王尚矫有罪，废为庶人。尚价，秦愍王庶子也。
二月
丙子朔。
乙酉，敕徐亨备边开平、大同、兴和。
三月
乙巳朔。
是月，吏部尚书蹇义起复。时义以父丧归葬，奉诏起之，自
是大臣夺情起复者先后接踵矣。
四月
乙亥朔。
五月
乙巳朔。
丙午，都督方政败交阯黎利于可蓝栅，利走老挝。
六月
甲戌朔。
167
明 通 鉴
千午，免顺天府去年水灾田租。
戊子，辽东总兵刘汇歼倭寇于望海埚。倭受大创、自此边忠
稍息、赐敕褒美。
七月
甲辰朔。
戊午，太白犯天樽。
庚申、郑和自西洋还。
八月
癸酉朔。
癸未，官兵败交阯于乂安，土官潘僚走玉麻州。
癸巳，太白犯轩辕大星。
甲午，寿星见。
九月
癸卯朔。
丙午，填星犯上将。
壬子，封刘江广宁伯。江袭父名，至是更名荣，以歼倭功
也。
丙辰，庆云见，礼官请表贺，不许。
是月，召宋礼还京师。
十月
壬申朔。
十一月
辛孔朔。
丁巳，甘露降孝陵松柏三日。
是月、杨荣疏陈十事，多指斥府、部法司。上览之、密谕荣、授御史邓真人奏、于是诸司皆请罪，诏即悛改、怙终者不赦。
十二月
168
明通鉴目录卷四
辛未朔。
庚辰，诏在外狱囚当死者、送京师会鞠，三覆奏、然后行刑。○荧惑犯钩钤。
癸未.庆云复见。
乙未，核交阯户口。
是月，巡按交阯御史黄宗载上言，交阯授官宜至任二年以上
者，由御史、两司考核，毋俟九年黜陟。
十八年上章困敦
庚子
（明纪十七）
正月闻附
庚子朔。
癸卯、李彬、孙霖等败交阯黎利于磊江。
闰月
庚午朔。
丙子，杨荣、金幼孜入阁。
庚辰，擢荐举人材马麟等十三人为布政司参政、参议。
二月
己亥朔。
己酉，蒲台妖妇唐赛儿作乱，命柳升帅兵讨之。
是月，青州指挥高凤往捕赛儿，不克，凤等战没，于是贼势益张。
三月
己巳朔。
癸酉，赛儿之党宾鸿等攻安丘，知县张族、县丞马㧑帅众拒守。
辛巳，柳升师至益都，围卸石栅。贼诡乞降，云寨中乏水，议趋东门汲道。升误信之，往据汲道，夜二鼓，贼袭官军，指挥刘忠中流矢死，赛儿竟遁去。
169
明通鉴
甲申，山东指挥佥事卫青大败贼于安丘，指挥王真败贼于诸
城，俘之京师。上闻赛儿遁，切责柳升，而升赏卫青等。
戊子、以三司纵寇殃民，械布政储埏、张海、按察刘本等下狱，诛之。
戊戌，刑尚吴中请治柳升罪，征升下狱，寻释之。
四月
己亥朔。
戊午，广宁伯刘荣卒，赐谥忠武。
五月
戊辰朔。
壬午，命都督朱荣镇辽东。
庚寅，交阯参政侯保、冯贵御贼，不克、力战死。上敕李彬
讨贼，陈智助之。
六月
戊戌朔。
丙午，北京地震。
七月
丁卯朔。
丁亥，徐亨备边开平。
己丑，岁星犯天樽西北星。
庚寅，寿星又见。
是月，以刑部郎中段民为山东参政。时以唐赛儿不获，大索天下，凡北京、山东女尼、女道士，悉送京师，海内骚然、民至，抚之，曲为矜宥，人情始安。
八月
丁酉朔，日食。
庚子，岁星又犯天樽东北星。
乙丑，太白犯心后星。
170
明通鉴目录卷四
是月，置东厂于北京东安门北，以中官掌之。于是中官刺事以为常。
九月
丙寅朔。
己巳，定都北京。命夏原吉召皇太子至京师，并召皇太孙，令随皇太子。
丁亥，诏自明年正月改京师为南京，北京为京师，去行在之称。
是月，复遣中官侯显使西域。○擢教授蔺从善、林长楙、教谕徐永达并为翰林院编修，侍皇太孙讲读。
十月
丙申朔。
壬子，皇太子发南京。
庚申，李彬败安南黎利于老挝。
癸亥，甘露降孝陵松柏。
是月，有告周王谋反者。发金符召之，期以明年二月至京
师。
十一月
乙丑朔。
戊辰，以迁都北京诏告天下，
辛卵，月掩太白。
是月，皇太子过邹县，见山东民饥、召布政石执中令亟发仓粟振之，比至京，当奏闻。○振青、莱饥。
十二月
己未、皇太子、太孙至京师，因奏山东振饥事，上曰：范仲淹之子尚能以麦舟济其父之故人，况百姓固吾之赤子乎！
癸亥，北京郊庙宫殿成。薛祥以功进阳武侯。
乙未朔。
171
明 通 鉴
是月，授李庆工尚兼领兵部，又以王彰为右都御史。是岁，浙江海溢。
十九年重光赤奋若 辛丑
（明纪十七）
正月
甲子朔，上恭诣太庙奉安五庙神主，命皇太子诣郊坛奉安天地神主，皇太孙诣社稷坛，黔国公沐晟诣山川坛，皆奉安神主。上御奉天殿受朝贺，宴文武及外藩。
甲戌，大祀南郊。
戊寅，诏大赦天下。
癸巳，命郑和复使西洋。
是月，吕震告皇太子，以中使前在南京，数以太子过失密闻，宜疏之。太子卒不校。0户部奏州县民饥、命复申先振后闻之令。
二月
甲午朔。
辛丑，命都督佥事胡原帅舟师巡海捕倭。
是月，周王陛见，上出告词示之、王顿首谢罪。上以至亲宥勿问，寻遣归国。王纳三护卫。○阿噜台贡使至边，邀劫行旅。上遣使敕责之，不悛。
三月
癸亥朔。
辛巳、赐曾鹤龄等进士及第、出身有差。
四月
癸巳朔。
庚子，奉天、华盖、谨身三殿灾。诏群臣直言阙失。
乙巳，诏罢不便于民及不急诸务、免十七年以前逋赋，并去年被灾田租。
172
明通鉴目录卷四
己酉、万寿节，以殿灾，止贺宴。
癸丑、敕尚书蹇义等二十六人分行天下、问军民疾苦、及文武官吏虐民者奏罪之。
是月，以殿灾，言者多以北京建都不便、而主事萧仪言尤峻。上怒，遂杀仪。0李时勉应诏陈十五事，终以论建都斥不用。惟侍讲邹缉上封事，居数月，仍进官。
五月
壬戌朔。
乙丑、出建言给事中柯暹、御史郑维桓、何忠、罗通、徐瑢等俱为交阯知州。
庚寅，令交阯屯田，从李彬奏也。
六月
甲辰，振苏州之吴县、浙江之西安、江西之瑞昌饥民，凡发仓粟万一千八百余石。
壬辰朔。
乙卯、振安庆之潜山、河间之东光饥民,凡发粟五万四千八 百二十石。
是月，西僧大宝法王来朝。上欲郊迎，夏原吉以为不可，乃
止。
七月
辛酉朔。
己已，敕柳升、陈懋等分部诸军以俟北征。
八月
辛卯朔，日食。
庚子，老人星见。
九月
辛酉朔。
是月、黎利久匿老挝不出，敕李彬拘其头目，送京师。老挝
173
明通
鉴
惧，始逐利。
十月
癸卯，太白犯天江。
是月，阿噜台复寇边。
十一月
庚申朔。
辛酉，分遣中官、御史核天下库藏出纳之数。
丙子，议北征军饷。下夏原吉、吴中等于狱。兵部尚书方宾
惧，自杀。
辛巳，下李时勉于狱.
甲申，发直隶、山西、河南、山东及南畿之五府三州丁壮运粮于宣府。
十二月
庚寅朔。
丁酉，太白犯垒壁。
是岁，卫喇特三王皆来朝。
二十年玄默摄提格 壬寅
（明纪十七）
正月
己未朔，日食。止朝贺，诏群臣修省。
辛未，大祀南郊。
壬申，丰城侯李彬卒于交阯，诏陈智代之。
二月
己丑朔。
乙巳，以北征、命张信、李庆分督军饷，役民夫二十三万，
运粮三十七万石。
三月
丙寅，诏有司遇灾先振后闻。
174
明通鉴目录卷四
辛未，月掩填星
乙亥，阿噜台犯兴和，都指挥王焕战没。
丁丑，以亲征阿噜台告天地、宗庙、社稷。命皇太子监国。
戊寅，车驾发京师。
辛巳，驻跸鸡鸣山，阿噜台闻之遁。
四月
辛丑、驻跸龙门戍。前谍报虏遁，获遗马二千余匹于洗马
岭，敕收之宣府。
乙卯，驻跸云州，大阅。
是月，倭寇浙东之象山。
五月
丁巳朔。
辛酉，端午节，驻跸独石，赐从征文武宴。
乙丑，度偏岭，命诸将猎于道旁山下。
丁卯，复大阅，谕将士曰：兵犹水也，水无常行，兵无常
势，因变取胜者，谓之神。
戊辰,有卒射一小旗,三发皆中,赏之。又自制《平虏
曲》，令将士歌之。
辛未，次西凉亭。
壬申，大阅，张信托病不至，降官。
癸酉，次闵安。令军中樵采毋出长围二十里外。
乙酉，次开平。
是月，广东诸府潮溢，漂没民居，溺死三百余人。
六月
丙戌朔。
壬辰,次清平镇,令军行出应昌,
癸巳，次威远。谍报虏攻万全，上曰：此诈也，欲以牵制大
军耳！
175
明 通 鉴
甲午，次阳和谷，攻方全者果遁去。
七月
丙辰朔。
己未，次沙珲原，阿噜台尽弃其辎重遁。是夜，议移师征乌梁海。
庚申，命郑亨、王通、薛禄等帅大营兵为后劲，而选步骑二
万、五道并进。谕以寇且西走，邀之必获。
庚午，师次奇拉尔河，寇仓卒逆战，上自击败之，
辛未，分兵徇河西。
甲戌：乌梁海余党降。
是月，皇太子奏免南北直隶、山东、河南被水粮刍。○工尚
宋礼卒于官。
八月
乙西朔，以班师谕书皇太子。
戊戌，车驾次玻璃谷。诸将分道者俱来告捷。辛丑、以班师诏告天下
壬寅、命郑亨、薛禄守开平。
辛亥，老人星见。
是月，郑和自西洋还。
九月
乙卯朔。
壬戌，车驾至京师，御奉天殿受朝贺。癸亥，下大学士杨士奇于狱，寻释之。
内寅，下尚书蹇义、吕震于狱、寻俱释之。
辛未，以从征功，對朱荣武进伯，薛贵安顺伯。
乙亥，太白犯岁星。
十月
癸巳，分遣中官及朝臣八十人核天下仓粮出纳之数。
176
明通鉴目录卷四
己酉，太白犯填星。
壬子，荧惑退犯天街上星。
十一月甲寅朔。
十二月闰附
甲申朔。
辛卯，命朱荣镇辽东。
闰月
戊寅，夜，乾清宫灾。
二十一年昭阳单阏 癸卯
（明纪十七）
正月
癸未朔。
乙未，大祀南郊。
癸卯，黎利自老挝出，复犯宁化州。陈智帅兵追之于车来，
利复远遁。
二月
壬子朔。
壬戌，蜀王椿薨，谥曰献。
己巳，柳州蛮叛，广西参政耿文彬讨平之。
三月
庚子，御史王愈等以会决重囚、误杀无罪四人，坐弃市。
庚戌，荧惑犯积薪。
是月、盗窃大祀殿苍璧二、黄琮二。
四月
辛亥朔。
是月，卫喇特攻阿噜台，败之。
五月
177
明通鉴
庚辰朔。
癸未，免开封、南阳、卫辉、凤阳等府去年被水田租。
己丑,常山护卫孟贤等谋逆,词连赵王,皇太子力解,乃得
免。总旗王瑜以告变，升千户。
六月
庚戌朔，日食。
戊戌、复亲征阿噜台，部诸军俟发。
七月
己卯朔。
庚子，释李时勉于狱，寻复官。
辛丑，命皇太子监国。壬寅，车驾发京师。
戊申，次宣府，敕居庸关守将止诸司进奉。
甲辰，次土木河。
是月，朝鲜来贡，奉敕回京祗候。甲寅，次沙岭，赐诸将内厩马。
八月
己酉朔。
庚申，次万全，民有进马牛瓜果者，命倍酬其直。○命塞黑
峪长安岭险要。
丁丑，皇太子奏免两京、山东郡县水灾田租。
是月，琼州潮溢。
九月
己卯朔，大阅。0车驾驻沙城。晋王济熔及子美圭来谒行
在，上悟其中谗且病，为之侧然，乃封美圭为平阳王，使奉父居
平阳。
戊子，次西阳河。
癸巳，闻阿噜台败于卫喇特，其众溃散，遂驻师。
178
明通鉴目录卷四
十月
戊申朔。
甲寅，师次上庄堡。迤北王子额森托噶帅所部来降，上大喜，赐名金忠。
庚申，封金忠为忠勇王。下诏班师。
庚午，班师。
十一月
戊寅朔，车驾次怀来，在京诸司遣官迎见。
甲申，车驾至京师，御奉天殿受朝贺。
十二月
戊申朔。
二十二年阏逢执徐
甲辰
（明纪十八）
正月
戊寅朔。
甲申，阿噜台复犯大同、开平。金忠愿为前锋讨虏自效、于是复议亲征。
丙戌，征山西、山东、河南、陕西、辽东五都司所部及西宁、巩昌、洮、岷各卫兵，期以三月会于北京及宣府。
戊子，大祀南郊。
癸巳，复命郑和使西洋。
是月，下朝觐官钱粮不完者于狱，既而释之。
二月
丁未朔。
三月
丁丑朔。
戊寅，大阅，谕将亲征，命柳升、陈英领中军，张辅、朱勇领左掖，王通、徐亨领右掖，郑亨、薛禄等领左、右哨，陈懋、
179
明通鉴
金忠领前锋。
己卯，赐邢宽等进士及第、出身有差。
四月
丙午朔。
己酉，车驾发京师，命皇太子监国。
癸丑，次龙虎台，遣官祭告居庸山川。
乙卯，度居庸关。丙辰，次怀来。
丁巳，次土木。
戊午，敕各城堡严哨瞭，谨守备。
己未，次长安岭，宴将士。
壬戌，万寿节，吕震请朝贺行在，不许。是日，发长安，次赤城。
丁卯，次独石。
庚午，次隰宁。谍报阿噜台遁，趣进兵。
辛未，次西凉亭。
五月
乙亥朔，次威卤镇。
己卯，次开平，谕诸将恤士卒。
甲申，召杨荣、金幼孜至幄中，告以夜梦神人，言上天好生
者再，今但罪阿噜台一人，余勿问。
乙酉，命瘗道中暴骨，自为文祭之。
丁亥，次武平镇。
戊子，召诸将，谕以止戈意。
辛卯，次通川镇。
壬辰，次长乐镇，以地名语侍臣愿与天下同乐。
甲午，次环翠冈。
丙申，次应昌。
180
明通鉴目录卷四
丁酉，宴从征文武，命中官歌太祖《御制词》五章。
己亥，次威远州，复宴文武，自制词五章，命歌之。
是月，皇太子奏免广平、顺德、扬州及湖广、河南郡县水灾田租。○濬县蝗，知县王士廉祷八蜡祠。三日，有飞鸟数万食蝗立尽。皇太子曰：“此诚意所格耳。”○浙江丽水、政和二县山寇起，杨士奇请遣使招抚。
六月
甲辰朔，车驾次祥云屯。
乙巳，次锦霞碛。
丙午，次翠玉峰，遣陈懋、金忠前侦虏寇。戊申，次清漠川。
癸丑，次金沙泺，陈懋等得虏马九匹还。上虑其饵我，命再侦之。
丙辰、次宝屏山，谕诸将深入虏地宜加慎。
戊午，次玉沙泉，以达兰纳尔河近，命严兵俟之。
己未，次龙武冈，谕陈懋、金忠毋杀降，遇阿噜台亦生禽
之。
庚申，次天马峰，行数十里，陈懋等前至达兰纳尔河，无所见。命张辅等分兵大索，仍遣懋等前觇，车驾进至河上俟之。壬戌，发河上，次苍石冈。辅等至，言周回三百余里无一人
一骑迹。
癸亥、懋等行至白邙山，以粮尽引还，亦无虏迹，于是始议
班师。
甲子，次翠云屯。
乙丑，命班师，启跸，诸将分道归。上帅骑士东行，命郑亨领步卒西行，期会于开平。
壬申，南京地震。
七月
181
明 通 鉴
甲戌朔，车驾次祥云屯。
庚辰，次清水源，勒石纪行。
乙酉，次通津戍，其地平广多糜、敕军士驰驿者毋犯。
丁亥，次翠微冈，问内侍计程何日至京，对以八月中，颔
之。寻谕杨荣等以至京当付皇太子处分。
戊子，次双流泺，以旋师遣谕皇太子。
己丑，次苍厓戍。上不豫，下令五军饬部伍。
庚寅，次榆木川。○有星如碗，赤色，有光，久之，炸散，众星摇动。
辛卯，帝崩于榆木川。内侍马云等与大臣杨荣等议，秘不发丧，熔锡为椑以敛，载以龙舆，所至朝夕上食如常仪。
壬辰，灵舆次双笔峰，杨荣偕中官海寿奉遗诏驰诣京师。
壬寅，次武平镇，郑亨步军亦至。
八月
癸卯朔，灵舆次开平。
甲辰，遗诏至京师，皇太子即日遣太孙迎丧于开平。
丁未，皇太子出夏原吉等于狱。
己酉，灵舆次雕鹗谷。皇太孙至，是日始发丧。
辛亥，京师文武大臣迎丧于居庸关。
壬子，及郊，皇太子帅百官迎入仁智殿，加敛，纳梓宫。
丁巳，皇太子即皇帝位，大赦天下。以明年为洪熙元年。
戊午，复夏原吉、吴中官。
己未，命郑亨镇大同，孟瑛镇交阯，李隆镇山海，朱荣镇辽东。○复置三公、三孤官，以公、侯、伯、尚书兼之。。进杨荣太常寺卿、金幼孜户部右侍郎，兼大学士如故，杨士奇礼部左侍郎兼大学士、黄淮通政使，亦兼大学士，俱掌内制，又擢杨溥为翰林学士。
辛酉，顾兴祖统总兵官讨广西叛蛮。
182
明通鉴目录卷四
甲子，汰冗官。
乙丑，召汉王人京。○月犯荧惑。
戊辰，官吏谪隶军籍者，放还乡。
己巳，文臣七十致仕。
是月，夏原吉请罢西洋宝船、交阯采办之等，从之。。诏归解缙妻子、宗族。○改工尚李庆实授兵尚。又改礼尚金纯于工部，居二月，又改刑部。
九月
死之。
癸酉朔，交阯黎利寇茶笼州，方政败绩，指挥同知伍云力战丙子，召黄福于交阯。命兵部尚书陈洽代掌布、按二司事。
庚辰，河溢开封。0诏免今年田租。仍遣右都御史王彰往抚恤之。
物料，于所产之地计直市之。有以苛派病民者，罪之。
壬午，上大行皇帝尊谥曰文皇帝，庙号太宗。○敕官司所用
癸未，礼尚吕震请以二十七日释服，杨士奇以为不可，上从
士奇言。
甲申，上视朝，素冠麻衣麻绖，诸臣自士奇外，唯英国公张辅仍素服,上以其武臣,尤重之。
乙酉，增诸王岁禄。官。
丙戌，以风宪官备外任，授给事中萧奇等三十五人为州县
丁亥，黎利寇清化，指挥同知陈忠战没。时上遣中官山寿招抚，诏未至而利入寇不已。
戊子，始设南京守备，以襄城伯李隆为之。
乙未，散太仆马于诸卫所，毋烦畿民。
戊戌，赐蹇义、杨士奇、金幼孜“绳愆纠谬”银章各一，遇言事用印密封以闻。○是夜有星如碗，色黄白，见斗宿，有光烛
183
明
通鉴
地，其声如撒沙石。
是月，出前太常少卿周讷为交阯知府，以其曾上封禅书也。上念山林川泽与民共，命自居庸以东至天寿山，禁民樵采，余悉弛之。
十月
壬寅朔，罢金银交易之禁，革户部及两京行用库。
乙巳，复魏国公徐钦爵。钦以永乐十九年来朝，不辞、罢为
民，至是仍复之。
戊申，通政司请以四方雨泽章奏送给事中，上令奏至即封
进。
己酉，册妃张氏为皇后。
壬子，立长子瞻基为皇太子，封诸子瞻竣等八人皆为王。
乙卯，诏在京七品、在外五品以上官及知县各荐贤才，非其人者坐之。
丁巳，命三法司会大学士、府、部、通政六科于承天门录囚.著为令。○增京官及军士月廪。
丁卯，擢监生徐永潘等二十人为给事中。
是月，召前峡山知县弋谦为大理少卿。○刑尚吴中改工部。
衍圣公孔彦缙来朝，赐宅京师。
十一月
壬申朔、宥建文诸臣家属悉为民，并言事谪戍者。
癸酉，诏有司条政令之不便者以闻。又振灾不即发者罪。宥阿噜台罪。
甲戌，诏诸臣极言时政阙失。
乙亥，赦乌梁海罪，并谕之。0诏近畿官军更番赴京师操
练。
丙子，遣御史巡边卫
戊寅，岁星入氐。
184
明通鉴目录卷四
癸未、遣御史分行天下考察官吏。
甲申，平阳王美圭来朝，奏“先帝所拨赐恭王田，济横不与”，上以书谕之，卒不奉命。
丙戌，月下五色云见。○进蹇义少师，杨士奇少傅。又赐户尚夏原吉银章，进少保。先是原吉出狱，以母丧请终制，不许。
丁亥，谕二杨、蹇义、金幼孜为先帝旧人，宜尽言。
己丑，冬至，礼臣请贺，不许。
庚寅，敕诸将严边备。
辛卯，禁所司擅役屯田军士。○荧惑退犯五诸侯。
壬辰，命方政、陈智同镇交阯。
庚子，河溢永城。
是月，御史召虞谦还，改大理寺卿。谦应诏上言七事，命议行之。未几，以奏事不密改少卿，以杨士奇言仍复之。○诏郭资致仕。○中官马骐以交阯采办激变，上即位，召还。至是复矫旨往，上不许。○上阅廷臣诰词，亲增二语云：“勿谓崇高而难入，勿以有所从违而或怠。”
十二月
壬寅朔，平阳王之国。
癸卯，宥建文诸臣外戚全家戍边者，留一人，余悉放还。
辛亥，揭天下三司官姓名于奉天门西序。
癸丑，免天下郡县被灾税粮。
庚申，葬文皇帝于长陵。
丙寅，顾兴祖平广西叛蛮。
是月，给事中黄骥请却西域贡使以省浮费、上嘉纳之。○进
杨荣工部尚书。。作观天台于禁中，
是冬，封汉庶子瞻盗等以下五人皆为王世子。瞻垣率诸王皆
来朝。
是岁，宁王闻上即位，欲来朝，诏止之。又请改封，不许。
185
明通鉴
洪熙元年旃蒙大荒落 乙巳
（明纪十八）
正月
壬申朔，御奉天门，受朝，止贺。
甲戌，南京龙山产芝。
乙亥，令内外诸臣修举职业。
已卯，享太庙。0建弘文阁，命儒臣入直。杨溥掌阁事。
癸未，以时雪不降，敕廷臣修省。
丙戌，大礼南郊，奉太祖、太宗配。
丁亥，月犯内屏。
壬辰，朝臣予告归者，赐钞有差。著为令。
乙未， 日生两珥，白虹贯之。
己亥，遣布政周干、按察熊概、参政叶春巡视南京、浙江。
是月，天下朝觐官至。尚书李庆请准民间养马例，人给一书，金幼孜礼部尚书。
马、岁课其驹。杨士奇力陈不可，止之。○进黄淮少保兼户部尚
二月
辛丑朔，颁将军印于诸镇将。○遣使封琉球世子为王。
戊申，祀社稷。○命郑亨守备南京。○月犯诸王。
丙辰，耕耤田。
戊午，六安卫地震，凡七日。
辛酉，月犯天江。
丙寅，奉太宗神主祔庙。
是月，南京地震，凡十有六。○国子祭酒胡俨致仕。○汉庶
子瞻圻有罪，谪守皇陵。
三月
辛未朔。
壬申，光禄卿权谨以孝行擢大学士。0赠安南死事官刘俊，
186
明通鉴目录卷四
赐谥节愍。
癸酉，五色云见。
甲戌，赐先朝大臣金忠等九人赠官予谥、许思温等九人赠
官。
丁丑，诏求直言。
庚辰，五色云又见。
甲申，月犯平道。
乙酉，太白犯昴。
戊子，隆平饥。有司请贷以官麦，上曰：“灾即振之，何以贷
为！”
己丑，诏法司依律拟罪，毋得深文傅会。朕偶有因嫉恶用法外之刑，许法司执奏。又戒诸司不得鞭四背及加人宫刑。非谋
辛卯，命李安与陈智同镇交阯。
反，勿连坐。除诽谤禁，有告者一切不问。
庚寅，命薛禄为镇朔大将军，巡开平、大同.
癸巳，月犯伐。
乙未，五色云见。
戊戌，将还都南京，诏北京诸司悉称行在，复北京行部及行后军都督府。
是月，以姚广孝、张玉、朱能配享文皇庙廷。○赵王之国彰德，奏辞三护卫，许之。
四月
辛丑朔。
壬寅，上闻山东及淮、徐民饥，有司方征夏税，乃御西角门，召杨士奇草诏，免本年夏税及秋粮之半。○设北京行都察院。
丁未，日珥如正月，复生交晕。
己酉，月犯内屏。
187
明通鉴
壬子、命皇太子谒孝陵、遂居守南京。
癸丑，是夜星变。
乙卯，朝罢、语蹇义、杨士奇昔日艰难，为之泣然。因赐二
人玺书印二。
丙辰，太白犯井。
戊午，如天寿山，谒长陵。
己未，还宫。
是月，南京地震，凡三。○振河南四州二十三县及大名饥。○时有上书颂太平者、杨士奇不谓然。上顾蹇义等，以为士奇凡五上章，，卿等何无一言。皆惭谢。0以张本为行在兵尚。
五月
庚午朔。
辛未，南京复震。
癸酉，诏修《太宗实录》。
己卯,下李时勉、罗汝敬于狱。0谕吏部慎选御史,以清风
纪。
庚辰，上不豫，遣中官驰驿召皇太子。
辛巳，大渐，遗诏传位皇太子，是日，帝崩于钦安殿
戊戌，太白昼见。
六月
己亥朔。
辛丑，皇太子自南京奔丧至良乡，受遗诏。入宫，始发丧。
庚戌，太子即皇帝位，大赦天下，以明年为宣德元年，
辛亥，谕边将严守备。
甲寅，召中官在外采办者悉还，罢所市物。
是月，骤雨，白河溢，冲决河西务等口堤岸。又临漳漳、滏
二河决堤岸二十四，真定滹沱河溢浸三州五县田。
七月闰附
188
明通鉴目录卷四
己巳朔、上大行皇帝尊谥日昭皇帝，庙号仁宗。
乙亥，尊皇后日太皇后。立妃吴氏为皇后。
己丑，日生左右四珥。
辛卯，顾兴祖讨大藤峡蛮，平之。
乙未，谕法司慎刑狱。
是月，浙江布政参议王和、袁昱，陕西按察佥事韩善坐赃，遇赦，吏部奏拟还职，不许。○浑河决，顺天、保定、滦州俱水。
闰月
戊戌朔。
戊申，敕薛贵、吴诚、马英、梁成帅师巡边。
乙丑，命杨溥入直文渊阁。○罢弘文馆。
是月，敕修太宗、仁宗两朝实录。
八月
戊辰，都指挥李英讨安定、曲先叛蛮，败之，安定王诣阙谢
罪。
壬申，诏内外群臣举廉洁公正堪牧民者。
癸未，命胡概、叶春巡抚南畿、浙江，巡抚之名始此。
九月
丁酉朔。
壬寅，葬章皇帝于献陵。
乙巳，月犯垒壁。
是月，大学士权谨致仕。○擢东宫旧僚陈山、张瑛等皆为侍郎。时戴纶、林长楙以直言忤旨，出为广西知州及交阯赞军务。未几、二人复以怨望下狱、纶死，长楙坐系十年。
十月
丙寅朔。
戊寅，南京地震。
189
明通鉴
辛巳，太白犯亢。
戊子，敕公、侯、伯及府、部、给事中审覆重囚。
是月，改兵尚李庆于南京。
十一月
丙申朔。
戊戌，顾兴祖讨思恩叛蛮，平之。
辛酉,复命薛禄巡边。时禄以备边召还,陈边务五事,复遣
之。
是月，黎利围茶笼，陷焉。乂安知府署州事琴彭死之。。陈瑄上七事，言漕运尤悉，复命督其事。
十二月
丙寅朔。
甲申，顾兴祖讨宜川蛮，平之。
是岁，仁宗定科举南北取士法，上即位，始颁式于天下。著
为令。






目录卷五 宣德元年丙午至十年乙卵



宣德元年柔兆敦牂
丙午
（明纪十九）
正月
丙申朔，御奉天殿受朝，不举乐。
癸卯，享太庙。
甲辰，南京地震。
乙巳，月犯五诸侯。
丁未，大祀南郊。
庚戌，日交晕。○月犯内屏。
癸丑，赦死罪以下，令运粮宣府。
己未，遣侍郎黄宗载等十五人清理天下屯政。
是月，金幼孜母卒，诏起复。○汉王遣人进元宵灯，命却
之。
二月
乙丑朔。
戊辰，祀太社、太稷。自后南郊太庙社稷皆亲祀，岁以为
常。
癸酉，月犯五诸侯。
丁丑，耕耤田。祭先农，赐百官耆老宴于坛。0月犯太微
垣。
戊寅，南京复震。
己卯，日生两珥，白虹贯月。
庚辰，月犯亢。
191
明 通 鉴
丙戌，谒长陵、献陵。
丁亥，还宫。
戊子，北方黑气东西亘天。
是月，诏悉除开荒田逋税。
三月
乙未朔。
己亥，陈智、方政讨交阯黎利，败绩。利寻陷谅山，知府易
先死之。上于是有弃交阯意。
戊申，月犯氐。
庚戌，填星犯键闭。
壬子，月犯南斗。
癸丑，行在礼部侍郎张瑛兼华盖殿大学士，入直文渊阁。
四月
甲子朔。
乙丑，王通授征夷将军，充总兵官，讨黎利，尚书陈洽参赞军务。陈智、方政俱削爵，充为事官，听王通节制。
是月，吕震卒。进胡淡行在礼部尚书。。御制《外戚事
鉴》、《历代臣鉴》成，制序，颁赐外戚及群臣。
五月
甲午朔，录囚。谕三法司天暑宜慎之。
丙申，诏赦交阯黎利，许自新。并谕蹇义、杨士奇等，欲循洪武岁贡例，俾自治之。
壬寅，册孙氏为贵妃，制金宝赐之
丙午，敕郡县瘗遗骸。
丁未，辰星犯鬼。
庚申、召薛禄还。
是月，定旌表例、凡毁身疗亲疾者，不旌。
六月
192
明通鉴目录卷五
癸亥朔。
庚午，月犯氐。
是月，免南京轻罪囚，解行在。
七月
癸巳朔，京师地震。
乙未，免山东夏税.
己亥,谕中官传旨不得径行,必经六科覆奏,违者下法司罪
之。
壬子，罢湖广采木。吴中请罢其半，不许。
是月，巡按御史李骥奏均蓟州养马户于诸卫，从之.。始立内书堂，教习内官监。。自上月至是月，江水大涨，襄阳、谷城、均州、郧县缘江民居漂没。又黄、汝二水溢，淹开封十州县及南阳、汝南等县。○京师地生毛，长尺许。
八月
壬戌朔，汉王高煦反。
癸亥，召郑亨、陈瑛自大同、永平还。
丙寅，宥武臣殊死以下罪，复其官。
丁卯，释军士徒罪以下，令从征自赎。
戊辰，昏刻天鸣，如雨阵迭至，自东南而西南，久之乃息。
己巳，亲征高煦。诏郑王、襄王居守京师，命薛禄、刘顺等
帅兵二万为前锋，即日大赉从征将士。0月掩南斗。
辛未，车驾发京师。
癸酉，过杨村，上度高煦必不出，趣疾趋乐安
丙子，发哨骑二百接应前锋薛禄等，又命费𤩽以精兵益禄。
戊寅，获乐安归正人，言高煦欲分兵出山东，又欲径趋南
京，无应者。即日，以书谕高煦速降。
庚辰，车驾次盐山，前锋已至乐安，约明日出战。上令大军
摩食兼行。0有白云起东南，如群羊惊走状。
193
明 通 鉴
辛巳、车驾至乐安，驻跸城北。敕书两射城中，谕以祸福。有欲执高煦献者。煦惧，请以明日诣大军归罪。○是日，乐安城中有黑气如死灰。又东南天有青气如人叉手揖拜状.
壬午，高煦自间道出降，群臣请僇之，不许。命为书召诸子同归京师。
癸未，改乐安日武定州。
甲申，遣中官驰奏皇太后，谕郑、襄二王及群臣，又遗赵王
高燧书。
乙酉，班师，留薛禄镇武定，车驾即日发乐安。
庚寅，驻跸献县之单桥。有谓汉、赵同谋，请移兵趋彰德。杨士奇等力言不可，从之，事得寝。遣袁容等赍书至赵，赵王上书谢恩。明年，复献护卫，言者始息。
九月
辛卯朔。
壬辰，镇星犯键闭。
丙申，车驾至京师。
戊戌，鞫高煦同谋者，词连赵王、晋王，诏勿问。杨士奇请赐赵王玺书，从之。是日，废高煦为庶人，并其妻子锢之西内，作馆居之，名日逍遥城。族磔王斌等。
庚子、诛高煦通谋之山东指挥靳荣、天津都督佥事孙胜等，
凡六百四十余人，戍边者千五百余人。
戊申，月入天街。
己酉，月犯诸王。
十月
辛酉朔。
戊辰，太白犯斗杓。
庚午，月掩垒壁。
戊寅，释李时勉于狱。先是上以其触先帝，怒，将杀之，廷
194
明通鉴目录卷五
诘，令诵其所奏，太息、称其忠，命袭冠带，复其官。
己卯，夜大雷电雨。
十一月
甲午，月犯代。
乙未，王通击黎利于应平，败绩，兵部尚书陈洽死之。
乙巳，太白犯垒壁。
丙辰，北方有苍白云，东西竟天。○太白又犯垒壁。
是月，赦高煦余党。凡先调卫及在外商贩者，均勿问。○王通以败绩，欲割地为黎利乞封，罗通不可。先是乂安之役，指挥周安、陈麟皆不降贼，死之。及宁桥之败，政平知州何忠至昌江请兵，被贼执，亦死之。
十二月
辛酉，免六师所过秋粮。
己巳，有星如碗，坠地，声如雷。
辛未，录囚。凡宥免三千余人。
丙子，月掩荧惑。
戊寅，荧惑犯轩辕。
乙酉，命沐晟为征南将军，柳升副之，帅诸军分道讨黎利。尚书李庆参赞军务，0复以尚书黄福掌交阯布、按二司事，偕诸将柳升等行。
是岁，江西夏早，湖广夏、秋旱，直隶凡二十九州、县饥。0以于谦为监察御史，扈跸乐安，归，赏赉与诸臣等，寻遣巡按江西。○南京一年地震凡九。
二年彊圉协洽 丁未
（明纪十九）
正月
庚寅朔.
丙申，太白犯外屏。
195
明通鉴
庚子、大祀南郊。
癸卯，月犯荧惑。
丁未、有司奏岁阅囚数。上谓百姓犯法、由教化未行，命申教化。
是月、南京地震。○诏申明屯田法，仍遣风宪官巡察。
H、上御文华殿、召杨上奇、杨荣谕以罢交阯兵事。
二月
癸亥、陈山入直文渊阁，以户部侍郎进尚书兼谨身殿大学
士。
乙丑、黎利政交阯、王通击败之。
是月，上御文华殿，赐辅臣杨士奇、杨荣银章各一。寻又赐尚书蹇义、夏原吉、胡溃。
三月
辛卯、赐马愉等进士及第、出身有差。
是月，敕群臣以廉者法之公，仁者德之厚。又与夏原吉论远
俭邪。
四月
己未朔。
庚申、黎利陷邑江，寻陷谅江。李任、顾福、刘顺、中官冯
智及谅江知府刘子辅，皆先后死之。
甲子、晋王济横有罪，废为庶人。
己巳,王通许黎利和,为进表及方物。
甲申，晓月犯太白。
五月
癸巳，命薛禄督饷开平。
己亥，奉仁宗神主祔太庙。
丙午、录因，上亲临视，凡杂犯死罪皆减徒，徒以下许输
赎。
196
明通鉴目录卷五
是月，吏部言：遣回庶官四千三百余人，居乡多不循分，请悉召至京、可用者，以次铨叙，否则罢为民。从之。○薛禄请筑独石、移开平卫守之，下张辅等议，以为便，上命俟秋成后为之。
六月
丁巳朔.
戊寅，复录囚。
七月
癸巳，太白犯东井。
己亥，黎利陷隘留关，顾兴祖拥兵不救、诏逮治。
庚子，录囚。
辛丑、松潘蛮叛，命陈怀充总兵官，讨之。
丁未，薛禄败虏于开平。
是月，定官吏军民入米赎罪例。
八月
丙辰朔，太白犯鬼。
丁巳，又犯。
甲子，黄淮致仕。○免两京、山西、河南水灾税粮。
乙亥，太白犯轩辕大星。
丙子，月犯天街。
壬午，月犯轩辕。
是月、上以宽恤诏下被有司沮格，命诸司严禁，违者治以罪。0以郭敦为户尚，寻巡抚陕西。明年五月、召还复任。
九月
壬辰，录囚。
乙未，柳升次交阯，遇伏于倒马坡，死之。是夕，保定伯梁铭卒于军。
丙申，兵部尚书李庆卒于军。
197
明通鉴
丁酉，左军都督佥事崔聚、郎中史安、都事潘禋、主事李宗防、陈谢皆先后战没。官军或死或走，无一降者。○太白犯右执法。
是月，黄福行抵交阯，被贼执，闻福名，送之龙州，乃还。
十月
甲戌，月掩五诸侯。
戊寅，王通弃交阯，与黎利盟。
十一月
乙酉朔，赦黎利，遣使立陈暠为安南国王。召文武吏士还。
丙戌，辰星犯氐。
乙未，皇长子生。0日下五色云见.
己亥，以初生皇子，大赦天下，免明年税粮三之一。
十二月
甲寅朔。
甲戌，月生交晕，白虹贯珥。
丁丑，振陕西饥，并给绢布十五万匹。
是月，王通不俟诏，还广西，官吏军民得还者八万余，其陷
于贼及被杀者无算。
是岁，南京地凡十一震。
三年著雍君滩 戊申
（明纪二十）
正月
甲申朔。
甲午，大祀南郊。
丙申，陈怀平松潘叛蛮。
是月，命都督佥事山云佩征蛮将军印，充总兵官，镇广西。
二月
癸丑朔。
و
明通鉴目录卷五
戊午，立皇长子祁镇为皇太子。
丁卯，奉皇太后游西苑，登万岁山、奉觞上寿。
是月，御制《帝训》二十五篇，自为序题示子孙。
三月
癸未朔，废皇后胡氏，立妃孙氏为皇后.
庚寅，日生交晕两珥。
壬辰，录囚。
丁酉、日交晕，有戟气二道。
己亥，东岳泰山庙火。
是月，召杨士奇、蹇义等十八人，从游万岁山，赐宴西苑，
赋诗赓和，时以为太平盛事。0阿噜台遣使来贡方物。
四月闰附
癸丑朔。
戊午，月犯五诸侯。
癸亥、敕：“凡官民建盲章疏，尚书、都御史、给事中会议以
闻。”
是月，吏尚蹇义奏裁内外冗员，从之。
闰月
壬午朔。
壬寅，录囚。○免山西旱灾税粮。又以李新言，山西流民转徙人河南者，敕有司抚恤。
己酉，岁星犯垒壁西六星。
庚戌，论弃交阯罪，王通、弋谦及中官山寿、马骐下狱论死。又下顾兴祖狱。
五月
壬子朔，交阯使还，黎利表陈皓已卒，无后，乞守国俟命。
辛酉，录囚。
已巳，复遣罗汝敬等至交阯，谕黎利再求陈氏后。
199
明通鉴
辛未、赠交阯死事诸臣李任等凡十一人。
壬申，免北京真定、顺德、广平所属州县被灾者夏税.
是月、黎利送还交阯官吏百五十七人。降人蔡福等六人弃市.义抚恤向义来归之陶季蓉.陈汀等。○下刑尚金纯于狱，寻释之，令致什。○废汝南王有燻、新安王有熔皆为庶人。。邵阳、武冈、湘乡暴风雨七昼夜，山水骤长，平地高六尺。又永宁卫大水坏城。
六月
丙戌、免西安、延安、巩昌被灾州县夏税。
丁未、遣都御史刘观巡视河道。
是月，下工尚吴中于狱、寻释之，落少保，夺俸一年。○漳河水溢，决卢沟河堤百余丈。
七月
辛亥朔。
戊辰，录囚。
是月，宁王乞南昌近郭田，不许。○以顾佐为右都御史。北畿七府俱水。
八月
庚辰朔。
壬午，皇次子祁钰生。
辛卯，罢北京行部及行后军都督府。
壬辰，御奉天门。召公、侯、伯、五府都督谕巡边。
丁未，车驾发京师，杨士奇、蹇义、胡茨等扈从。
九月
庚戌朔、车驾至蓟州。见田禾茂密、召州宫谕之。
辛亥，次石门峡。乌梁海寇会州，上自帅三千人往击之、遂
至喜峰口。
乙卯，出喜峰口，击寇于宽河，上亲射殪其前锋三人，遂大
200
明通鉴口录卷五
败之。寇望见黄龙旗,下马罗拜请降,皆生致之、斩其渠。命诸 将分搜山谷。
戊午，驻跸会州。以重阳节，赐扈从文武宴。
甲子，诏班师。
癸酉，车驾至京师。
十月
庚辰朔。
乙酉，以巡边还，赐二杨、蹇、夏四人玺书，令辍所务，朝
夕左右，其勋阶爵禄并如故。
戊子、荧惑犯太微西垣上将。
己丑，月犯外屏。
壬辰、月犯昴。
戊戌，大雪。
是月，下刘观于狱，谪其子戍辽东，命观从往。○命中官郭敬镇大同。
十一月
己酉朔。
甲子，太白犯罚。
丙寅，岁星犯垒壁。
癸酉，锦衣指挥钟法保请采珠东莞，上曰：“是扰民以求利也。”下之狱。
十二月
己卯朔，日生交晕。
庚子，山云讨广西忻城蛮，平之。
是岁，封哈密故忠义王弟托欢。时故王托克托之子尚幼，亦封忠顺王，令托欢理国事。自是哈密有二王，并贡。
四年屠维作丽 己酉
（明纪二十）
201
明通鉴
正月
戊申朔。
己未，大祀南郊。
是月，御斋宫，谕杨溥宜直言。○两京地震。
二月
戊寅朔。
己丑，南京守备李隆进驺虞二，礼臣请贺，不许。
三月
癸亥，荧惑犯灵台。
戊辰，又犯上将。
甲戌，罗汝敬等自交阯还。黎利贡代身金人，表言陈氏已
绝。上复命李琦偕汝敬再往求之。
四月
丁丑朔。
戊寅，宁王数有干请，又言宗室不宜以禄米定品级，上自为
书斥责之。王又请赦高煦，不许。○诛高煦。
辛巳，山云讨柳、浔叛蛮，平之。
戊子，命尚书黄福与陈瑄经略漕运。
丙申，荧惑犯右执法。戊戌，又犯。
是月，以吏部侍郎郭琎为尚书，代蹇义理部务。
五月
壬子，录囚，凡宥二千二百余人。
是月，交阯归附人闵颜、岑斗烈、谭忠谨皆授官抚恤之。
六月
丙子朔。
戊子，夜，五色云见。
甲午，诏：“文吏犯赃，不听赎，仍依律治之。”著为令。
202
明通鉴目录卷五
己亥，虏犯开平，侵独石，镇抚张信、百户卢让死之。
庚子，命薛禄督开平饷。
是月，初设钞关，户部尚书郭资议也。
七月
己未，幸文渊阁，与辅臣论经史。又召诸学士及史官，赐钞
币。
是月，户部上户口登耗之数，上因论隋文帝。
八月
丁丑，遣郑、襄及荆王、淮王皆之国。
己卯，杨溥以母丧告归，寻起复。
九月
癸亥，释顾兴祖于狱。
是月，放免南、北监生学无成效及老疾者二百五十二人。助
教王仙奏请学校生员兼习书算.
十月
庚辰，幸文渊阁，御制诗赐辅臣。
丙戌，上自制《猗兰操》示廷臣，谕以为国荐贤之道。庚寅，罢大学士张瑛、陈山，命授内官小史书。
甲午，阅武近郊。
乙未，猎于峪口。
戊戌，至自峪口。
十一月
癸卯朔，诏薛禄、吴克忠帅师巡宣府。
己未，月犯鬼。
甲子，月犯右执法。
丙寅，月犯角.
己巳，月犯天江。
是月，有千户臧清罪当死，使人诬告顾佐不理冤狱。上怒，
203
明通鉴
命磔清于市。
○以杨士奇言，初给京官柴薪。
十二月
乙亥、京师地震。
壬辰,罢中官松花江造船之役
是岁，免两畿税粮凡十七万有奇。○南京地震者七。
五年上章掩茂 庚戌
（明纪二十）
正月
壬寅朔。
壬子，南京地震。
癸丑，大祀南郊。
辛酉，南京又震。
壬戌，《 太宗仁宗两朝实录》成，上之。上御奉天门，赐监
纂诸臣金币、鞍马。
癸亥，日晕，又生交晕。
戊辰，户部尚书夏原吉卒。
是月，吏部考察天下朝觐官，戍贪污者二十五人于边，黜不
职者五十五人为民。
二月
壬申朔。
戊子，月犯角南星。
辛卯，月犯亢，又犯五车。
壬辰，罢工部采木之役。
癸巳，颁宽恤之令，杨士奇之请也。
甲午，日交晕，随生戟气。
乙未，清明节，上奉皇太后谒长陵、献陵。车驾发京师，是日至天寿山。时张辅、蹇义、杨上奇等从，朝太后于行殿，太后慰劳之。上奉太后过农家，太后取田家味令上尝之。
204
明通鉴目录卷五
三月
戊申，奉太后自天寿山还，上见耕者，问农事，取耒三推，赐所过农民钞。
己酉，车驾还京师。
庚戌，作《耕夫记》，宣付史馆。
辛亥，李琦自交阯还，黎利仍称陈氏无后，上表请封。
丙辰，免山西去年被灾田租。
丁巳，赐林震等进士及第、出身有差。
是月，陈瑄请撤楚王护卫，不许。王惧，纳二卫。
四月
癸酉，月犯五车。
戊寅，诏发军民三万六千，置独石、雕鹗、赤城、云州、团
山等堡，从薛禄请也。
己卯，月犯轩辕。
庚辰，日生两珥，白虹贯之。
是月，杨荣进少傅，乞辞大学士禄，许之。
五月
癸卯，诏追夺赃吏诰敕。著为令。
癸丑，月掩房。
丙辰，命有司修预备仓，出官钱收籴备荒。○月犯斗。癸亥，擢郎中况钟、何文渊等九人为知府、赐敕遣之。
六月
己卯，户部请遣官捕近畿蝗，上以捕使之害民不减于蝗，作《捕蝗诗》示之。
乙酉，晓月犯秦。
是月，徙开平卫于独石。○朝使自西域还，言曲先卫邀劫行旅状，请讨之。○复命郑和、王景宏使西域，凡历忽鲁谟斯等十七国。
205
明通鉴
七月
戊申，月犯房南第二星。
庚戌，月犯箕。
癸亥，谕吏部甄别天下守令。
是月，阳武侯薛禄以病召还，寻卒。○南阳山水泛涨，冲决
堤岸，漂民居。
八月
己巳朔， 日食，时当阴雨不见，礼官请表贺，不许。
已卯，改黄福户部尚书，总理淮北、河南、山东屯田事。未
几，不果行。
己丑，月犯五车。
庚寅，有星见南河旁，如弹丸大，色青黑，凡二十六日始
没。
是月，上罢朝，谕尚书郭琎等甄别廉吏。
九月
丙午，擢于谦、周忱等六人为侍郎，巡抚两京、山东、山西、河南、江西、浙江、湖广等省
丁未，太白犯轩辕左角。
戊申，月犯垒壁。
乙卯，上巡近郊，车驾发京师。
己未，还宫。
是月，前南京御史严皑以犯赃论戍，至是潜逃回京师，都御史顾佐奏闻，僇于市。
十月
癸酉，荧惑犯上将。
乙亥、阿噜台犯辽东，指挥同知皇甫斌、千户吴贵、百户吴襄、毛观死之。
丙子，车驾巡近郊，发京师。0月犯垒壁。
206



明通鉴目录卷五
戊寅，度居庸关。 己卯，猎于坌道。
壬午，驻跸雷家站，谕杨士奇等以唐太宗征辽为勤远略。丙戌，次洗马林，遍阅城堡兵备。
壬辰，车驾至京师。
丙申，蓬星见外屏，东南行，经天仓、天庾，八日没。十一月
戊戌朔。
己亥，荧惑犯右执法。丙午，又犯进贤。
已未，以给事中薛广等二十五人为知府，赐敕如之。壬戌，太白犯键闭。
是月，山云讨庆远叛蛮，平之。十二月闰附
戊辰朔。 辛未，月犯垒壁。
庚辰，大雪盈尺，上喜赋诗，赐廷臣宴。甲申，月犯轩辕。
丁亥，含誉星见于九斿旁，黄白光润，旬有五日而隐。壬辰，月掩心。
癸巳，曲先叛蛮平。 闰月
丁酉朔，辰星犯建。 戊戌，又犯。 丙午，月犯五车。
己未，诏内外诸司：“久淹狱囚者罪之。”O御史年富直登闻鼓，奏重囚诉冤者二十五人。命法司审录。李昶任户尚。明年十月卒。
207 明通鉴
是岁，京师地震。南京凡四震。（筑浙江海堤。六年重光大渊献 辛亥
（明纪二十一） 正月
丙寅朔。 丁丑，大祀南郊。 庚辰，大雨雷电。 己丑，月犯南斗。
是月，罢湖广采木之役。礼尚胡淡兼掌户部。兵尚张本卒，以许廓代之，未几亦卒。
二月 丙申朔。
丁酉，命罗汝敬督陕西屯田。
己亥，浚金龙口。又以河南布政之请，浚黄陵冈淤道。癸卯，月犯五诸侯。
丙午，月掩轩辕大星。
壬子，昏，西方有苍白云，南北亘天。甲寅，月晕，随生交晕，及重半晕璚气。
是月，下江西巡按御史陈祚于狱，以劝读《大学》也。时主事郭循亦以请罢营造，下之狱。惟祚一系凡五年。
三月
乙亥，命吏部考察外官，自布、按二司始。著为令。己卯，荧惑犯亢。
壬午，含誉星复见。 四月
乙未朔。
戊戌，有星孛于东井、长五尺许。戊申，月掩房。
208
明通鉴目录卷五 已酉，命兵部侍郎柴车经理山西屯田。
是月，溧阳妖人作乱，官兵捕获之，枭于市。O户尚郭敦五月
丁卯，安南黎利奉表谢罪，乞封。戊子，月犯昴。
六月
己亥，遣使至安南，赐黎利敕印，许权摄国事。丙午，月犯南斗。
甲寅，荧惑犯氐。 乙卯，又犯。
是月，浑河溢，顺天、保定、真定、河间凡二十九州县俱水。又河决开封，没八县。浙江温州飓风大作，坏城垣公廨。七月
甲子朔。 己巳，录因。 甲戌，荧惑犯房。
壬午，许乌梁海三卫市易。
是月，上幸杨士奇第。时上好微行，士奇以为不可。八月
甲辰，天津卫火，飞焰入城，焚仓廒。庚戌，月掩昴。
是月，武昌火，延烧楚王宫殿，谱系敕书俱烬。O赵王高燧薨，谥日简。
九月
癸亥朔，荧惑犯南斗杓。甲申，月犯御女。 丙戌，太白犯斗。
209 明通鉴
是月，宛平民以地施僧寺，请蠲其税，诏还之民。十月
丙申，月掩太白。
甲辰，陈怀讨松潘叛蛮，平之。乙巳，太白昼见。
丙午，上巡近郊。 庚戌，还宫。 壬子，月掩轩辕。 十一月 壬戌朔。
丙子，始命官军兑运民粮，命户部定加耗则例。乙酉，遣御史逮中官袁琦等。
是月，伊王纵官属扰民，河南知府李骥以闻，上宥之，仅逮治其官属数人。
十二月
乙未，袁琦等十二人伏诛。丁未，金幼孜卒。
庚戌，遣御史二人巡视宁夏、甘州屯田水利。七年玄默困敦 壬子
（明纪二十一） 正月
辛酉朔，日食。止朝贺，诏群臣修省。
壬戌，有彗星出东方，长丈余，尾埽天津东南，行十日始没。
癸酉，大祀南郊。 甲戌，月犯轩辕。
戊子，彗星复出西方，凡十有七日而没。是月，赐中官金瑛、范洪免死诏。
210
明通鉴目录卷五 二月
辛卯朔。
甲午，以春和谕法司录囚。丙午，修南京太庙。 甲寅，月犯填星。
是月，将下宽恤之诏，杨士奇请增数事，从之。三月
庚申朔，颁宽恤之政诏，中外诸司毋得沮格不行。辛酉，作《减租诗》示廷臣。
是月，章敞等自交阯还，黎利复遣人随贡。四月
辛丑，免山西逋赋。
壬寅，募商中盐输粟入边。
己酉，增建国子学舍，诸生有家室者给月粮，如南京例。五月
已未朔。 辛巳，辰星犯积尸。
是月，御便殿，论宋之武事不振在于柄用小人。六月
癸卯，录因。
癸丑，罢中官人番市马。
是月，作《官箴》成，凡三十五篇，示百官。O湖广御史朱鉴请修天下预备仓。O太原河、汾并溢，堤坏，镇守都司、巡按、御史以便宜修治，然后奏闻，上嘉奖之。
七月 戊午朔。 丙寅，岁星犯天樽。
庚辰，御制《豳风图诗》，揭之殿壁。图盖元赵孟频绘也。
211 明通鉴
乙酉，太白犯轩辕。 八月
乙未，敕京官三品以上举贤才，吏部、都察院黜方面有司不职者。
戊申，月掩东井。 庚戌，月掩鬼。
是月，有男子大呼西华门外，语涉诽讪。廷臣请下法司，上日古圣王设诽谤木以来谏者，令释之。改黄福为南京户部尚书。释故城县丞陈铭。
九月 丁已朔。 辛酉，荧惑犯上将。 庚午，命诸将巡边。
是月，苏州知府况钟请浚苏、松、嘉、湖湖六，诏与巡抚周忱治之，计其工役以闻。
是秋，免两畿及嘉兴、湖州水灾税粮。江南岁稔，诏诸府县出官钞平籴。于是巡抚周忱置济农仓。
十月 乙巳，月犯鬼。 己酉，荧惑犯进贤。
是月，八百大甸宣慰司遣使朝贡，诏抚谕之。十一月
丙辰朔。
辛酉，召陈瑄、赵新等，以岁终至京师议粮赋利弊。十二月
己丑、月掩泣星。 己酉，月犯心。 庚戌，又犯天江。 212
明通鉴目录卷五 是月，修祖陵孝陵。
是岁，周忱、况钟奏减苏州官田租七十二万余石。八年昭阳赤奋若 癸丑
（明纪二十一） 正月
乙卯朔。
丁卯，大祀南郊。O荧惑犯房。
己巳，上元节，张灯。上奉皇太后往观，时文武诸臣、四夷贡使皆许往观。杨士奇撰《圣德诗》十章上之。赐文武诸臣宴于西苑。诏致仕大学士黄淮乘肩舆登万岁山，时以为荣。
庚辰，荧惑犯东咸。
是月，朝觐官集京师。宴知府何文渊等七人于廷，以御制《招隐诗》示之。
二月 癸巳，月掩岁星。 丙午，月犯南斗。
壬子，录囚，凡宥免五千余人。
是月，命黄淮主礼部试。试毕，辞归，上饯之太液池，自制长歌送之。
三月
丙辰，赐曹鼐等进士及第、出身有差。戊寅，月犯泣星。
庚辰，谕卫所优恤军士，令内外风宪官察其苛虐者罪之。是月，初宴新进士于礼部。
是春，以两京、河南、山东、山西久旱，遣使振恤。四月
甲申朔。 戊子，月犯岁星。
213 明通鉴
戊戌，以旱灾，复下诏宽恤。令内外官各举贤良方正一人，巡按御史、按察使纠贪酷吏及使臣在外生事者。
是月，建广寒、清暑二殿，储书籍。五月
丁巳，总兵官萧授讨平贵州乌罗叛苗。丁卯，山云讨平宜山蛮。
已卯，月犯昴。
是月，四川盗起，副都御史贾谅讨平之。六月
癸未朔。
乙酉，祷雨不应，作《闵旱诗》示廷臣。辛丑，诏中外疏决罪囚。
是月，复振两京、河南、山东、山西灾。又免湖广被灾税粮。
是夏，日本国来贡，报之，赉白金彩币。七月
庚申，月犯房。
壬申，免江西八府水灾税粮。八月闰附
癸巳，汰京师冗官。 是月，黎利复入贡。 闰月
辛亥朔，西域贡麒麟，礼官请表贺，不许。壬子，彗星出天仓旁，长丈许。
戊午，有三星见西北方。杨士奇以为景星，献颂。己巳，彗入贯索。
丁丑，有黄赤色见东方，似星似云，名日归邪星。己卯，彗复入天市垣埽晋星，凡二十四日而没。214
明通鉴目录卷五 九月
乙酉，遣官录天下重囚.戊戌，太白昼见。
己亥，阿噜台遣人犯凉州，总兵刘广击斩之。是秋，日本复贡。
十月 庚成朔。
甲寅，自前月太白昼见，至是月凡十有七日。癸亥，太白犯亢。
是月，平江伯陈瑄卒。十一月
辛卯，太白犯罚。
是月，命王瑜镇淮安，督漕运。O命内阁、礼部选三科进士，御试文华殿，拔郑建等二十八人。
十二月
乙亥，谕法司宥京官有过犯者。
是岁，以水旱告灾者，府、州、县凡七十有六。O天方、默德那等国来贡，郑和遣人致之也。
九年阏逢摄提格 甲寅
（明纪二十一） 正月
己卯朔。 辛卯，大祀南郊。
是月，罗通上言宣府军饷转运不便，请行输米易盐例，从之。沁乡沁水涨，决马曲湾，经获嘉新乡，平地成河。
二月 己酉朔。
庚戌，振凤阳、淮安、扬州、徐州饥。日生两珥。
215 明通鉴
乙卯，申两京、河南、山东、山西宽恤之令。庚午，京城东南楼火。
是月，南京刑部侍郎段民卒。三月
戊寅朔，百官朝皇太子于文华殿。
甲申，交阯土官阮世宁等以其国乱，各帅所部来归。诏抚恤之，并敕山云严边备。
是月，山云讨思恩叛蛮，平之。O以王骥任兵尚。四月
己未，徐琦自安南还。黎利死，其子麟来告丧，仍命权署安南国事。
戊辰，录因。 五月 壬午，诏瘗骨骸。
庚子，岁星犯轩辕大星。
是月，宁海县潮决，徙地百七十余顷。六月
甲子，雷震大祀坛外西门兽吻。
是月，山西霍州学正曹端卒。O浑河决，顺天之顺德、河间俱水。
七月
甲申，遣给事中、御史督捕两京、山东、山西、河南诸州县蝗。
是月，辽东大水。 八月 庚戌，振湖广饥。
甲子，敕两京、湖广、江西、河南巡抚及三司巡按御史行视灾伤，蠲秋粮十之四。
216
明通鉴目录卷五 乙丑，罢工部采办。
丙寅，月犯填星。
己巳，卫喇特袭杀阿噜台，来告捷，且上传国玺，却之。是月，宁国长公主薨。晋杨溥礼部尚书仍兼学士，直内阁。
九月
癸未，上自将巡边，杨士奇、杨荣等扈从。是日，发京师。乙酉，度居庸关。
丙戌，猎坌道。 辛卯，驻跸宣府。
乙未，阿噜台子请纳款内附，上怜而抚之。
丁酉，驻跸洗马林，阅城堡。诸将请出塞，不许。己亥，大猎。
庚子，车驾发洗马林。十月
丙午，车驾还宫。
丙辰，都督方政讨松潘叛蛮，平之。甲子，罢陕西市马。
丁卯，两京、浙江、湖广、江西旱灾，下宽恤之令，发南京、临清两仓振之。
十一月 戊戌，停刑。
庚子，免四川被灾税粮。十二月
甲子，上不豫，命卫王摄享太庙。
是月，命御史巡视各仓。自是御史巡仓一年一代，著为令。十年旃蒙单阏 乙卯
（明纪二十一）
217 明通鉴
正月
癸酉朔，上以疾不视朝，命群臣谒皇太子于文华殿。甲戌，大渐，罢采买营造诸使。O太白犯外屏。
乙亥，帝崩于乾清宫。遗诏传位皇太子，国家重务白皇太后施行。
壬午，太子即皇帝位，大赦天下。以明年为正统元年。丁亥，尚书蹇义卒。
庚寅，罢十三布政镇守中官。
丁酉，上大行皇帝尊谥日章皇帝，庙号宣宗。辛丑，晋黄福少保，参赞南京机务。
二月 癸卯朔。
戊申，尊皇太后日太皇太后。庚戌，尊皇后日皇太后。辛亥，封弟祁钰为郕王。甲寅，罢诸司冗费。
是月，封平阳王美圭为晋王。释御史陈祚、主事郭循于狱，又释林长楙，皆复其官。
三月
戊寅，罢教坊司乐工三千八百余人。辛巳，罢山陵夫役万七千余人。
丁亥，月生五色云。O荧惑犯垒壁。戊子，月犯房。
丙申，谕三法司：“死罪临决，必三覆奏，然后行刑。”是月，江西乐安大盗作乱，吉安知府陈本深讨平之。四月
壬寅朔。
丁卯，以久旱，考察布、按二司及府、州、县官。218
明通鉴目录卷五
戊辰，遣给事中、御史捕畿南、山东、河南、淮安蝗。五月
庚辰，录囚。
壬午，户部请核浙江、苏、松荒田减税之数。上以核实，必至加额，不许。
是月，杨士奇请早开经筵，太皇太后嘉纳。O诏：“自今初任者不得除风宪官。”
六月 辛丑朔。
丁未，令天下瘗骨骸。庚申，太白犯天关。
辛酉，葬章皇帝于景陵。七月
庚午朔。
丙子，蠲山西夏税之半。丁亥，太白经天。
是月，进刑侍魏源为本部尚书。八月
丙午，减光禄寺膳夫四千七百余人。丙辰，太白犯轩辕。
戊辰，月犯建。
是月，诏陈懋镇甘肃。九月
己巳朔。 壬申，太白犯上将。 戊子，月犯天关。
庚寅，龙州进瑞麦，敕以后止之。
壬辰，诏督漕总兵官及诸巡抚岁以八月至京会议。
219 明通鉴
是月，诏修《宣宗实录》。O以王振掌司礼监。十月
壬寅，阿噜台所部王子阿尔台及多尔济巴勒复寇边，上遣使谕之。
辛亥，诏天下卫所皆立学。十一月
戊辰朔，日食。 癸巳，月掩氏。 十二月
壬子、阿噜台等犯凉州，总兵官陈懋御之，追至苏武山而还。（命柴车协赞甘肃军务，徐唏巡抚甘肃。
是岁，山云讨广西大藤峡蛮，平之。畿辅旱，扬、徐、滁、南昌皆大饥。






目录卷六 正统元年丙辰至十四年己已

正统元年柔兆执徐 丙辰
（明纪二十二） 正月
戊辰朔。
丙戌，罢贵州铜仁金场。
庚寅，发禁车三万人屯田畿辅。二月
己酉，白虹贯月。月犯轩辕。
丙辰，始定经筵仪注及知经筵同知、经筵等官。乙丑，荧惑犯天街。
是月，命佥都御史王翱镇江西。三月
丁卯朔。
己巳，赐周旋等进士及第、出身有差。
乙亥，御经筵。时王振方用事，郎中李茂宏以为虚应故事，致仕去。
是月，赐柴车金币。诏苏、松、浙江官田，准民田起科。四月
丁酉朔，享太庙，上亲诣行礼。乙卯，月犯牛。
是月，河北旱蝗，遣侍郎邵旻督所在有司捕之。五月
丁卯，阿噜台、多尔济巴勒犯山丹，指挥陈玘战没，寻寇大
221 明通鉴
同、肃州。
戊寅，太白犯荧惑于井。
壬辰，初设提督学政官，两京以御史，各布政司以按察副使、佥事为之。著为令。时以河东薛瑄为山东提学佥事。
六月闰附 丙申朔。
是月，右都御史顾佐致仕，以陈智代。O徙甘肃寄居回回于江南。又徙在京降人于河间、德州。
闰月 壬申，月犯氐。 癸酉，月犯键闭。 乙亥，月犯南斗杓。
是月，罢陕西织造、驼遏，以西鄙不靖也。顺天、真定、保定、济南、开封、彰德六府俱大水。
七月 乙未朔。 庚子，月犯房。
是月，太白经天。O访孔氏南宗之在浙江者，并免圣贤后裔徭役。两畿、山东、河南、陕西、湖广、广东俱大水。徙襄王于襄阳，淮王于饶州。
八月
癸酉，月出人时有游气，色赤无光，凡七日。甲戌，命都督蒋贵充总兵官，讨阿尔台等。乙酉、昏刻至晓，有大小流星百余。
是月，始定岁赋折银入内承运库，谓之金花银。税课折银始此。还前学士解缙所籍家产。
九月
癸卯，遣侍郎何文渊等督两淮、长芦、浙江盐课。钦差巡盐222
明通鉴目录卷六 始此。
丁未，白虹贯月。 辛亥，东南黑气亘天。丁巳，狼星动摇。
庚申，封黎利子麟为安南国王。十月
是月，上阅武于将台，王振请之也。十一月
癸已朔，月犯斗。 甲辰，月犯毕。 甲寅，月犯罚。
乙卯，诏：“京官三品以上，举堪任御史者，四品及侍从言官，举堪任知县者，各一人。”
是月，免湖广被灾者税粮。十二月
甲子，荧惑犯天江。
丁丑，以边议稽缓，下兵部尚书王骥、侍郎邝野于狱，既而释之。
壬午，晓月犯亢。
乙酉，镇守湖广，贵州总兵官萧授讨广西蒙顾洞贼，平之。丙戌，月生背气，左右珥，白虹贯之。
是冬，朱勇请饬边防备卫喇特。
是岁，宣德八年，西域来朝贡者，久留京师，至是悉遣还。佥都御史鲁穆卒。起刘中敷为户尚。上改元初政，三杨当国，减诸冗费，其后中官用事，变本加厉。
二年彊圉大荒落 丁巳
（明纪二十二） 正月
223 明通鉴
壬辰朔。
甲午，奉宣宗神主祔太庙。
已亥，谕大同总兵官方政、都指挥杨洪会宁夏、甘肃兵出塞、讨阿尔台、多尔济巴勒。
辛亥，月掩岁星。
是月，太皇太后御便殿，欲诛王振，上及诸大臣力救，乃免。
二月 三月 辛卯朔。 甲午，录因。
戊午，遣御史金敬抚辑大名及河南、陕西逃民。四月
癸酉，月犯岁星。 乙亥，荧惑犯垒壁。
是月，免河南被灾税粮。北畿、河南、山东蝗。五月
庚寅朔，命王骥经理甘肃边务。奉敕斩安敬，并切责蒋贵败军状。
庚子，月又犯岁星。
辛丑，荧惑犯填星。月犯罚。壬寅，命刑尚魏源经理大同边务。丁未，免陕西六府旱灾夏税。
是月，有吉安、浮梁等处义民助振，赐敕旌劳之。六月
乙亥，以宋儒胡安国、蔡沈、真德秀从祀孔子庙廷。庚辰，命副都贾谅、侍郎郑辰振江北，河南饥。
七月 224
明通鉴目录卷六 庚子，月生五色云。
戊申，月犯荧惑。 八月 己卯、月犯井。 九月 甲辰，月犯毕。
是月，河决阳武。O湖广沿江六县大水。命指挥佥事杨洪守独石。
十月
甲子，授任礼平羌将军，蒋贵、赵安副之，讨阿尔台等，王骥仍监军。
丁卯，月犯外屏。
是月，敕三品以上保举方面郡守堪任用者。十一月
乙巳，振河南饥，免其税粮。十二月
癸亥，日生五色云。 丙寅，月入毕。
是岁，风阳，淮安、扬州诸府，徐、和、滁诸州，河南开封，四五月河、淮泛涨，漂民居禾稼。
三年著雍敦牂 戊午
（明纪二十二） 正月
辛亥，月犯斗。 二月 甲子，月犯井。 三月 戊子，月犯毕。
225 明通鉴
己亥，夜四鼓，京师地震。五鼓，又震。庚子，夜，又震。
甲辰，京师又震者再。O荧惑犯井。
是月，禁天下祀孔子于释老庙宇。振陕西饥。
是春，王骥帅诸将出塞，以蒋贵为前锋，约以不捷毋相见。四月
乙卯朔，蒋贵、任礼与王骥袭击阿尔台、多尔济巴勒，大败之，追至黑泉还，西边遂平。
庚辰，月生两珥，白虹贯之。癸未，立大同马市。
是月，《宣宗实录》成，各官升赏有差。五月
甲申朔。
戊子，月犯轩辕右角。庚寅，荧惑犯积尸。
是月，南畿巡抚周忱请疏通盐课，运苏、松余米赴盐场，纳盐给米。于是米贵盐贱，公私赖之。
六月 甲寅朔。 戊辰，月犯牛。
癸酉，以旱灾，谳中外疑狱。
乙亥，麓川思任发叛。诏都督方政会黔国公沐晟讨之。七月
癸未朔，下礼尚胡淡于狱，既而释之。
辛卯，下户部尚书刘中敷等于狱，寻释之。乙未，刑尚魏源等下狱，寻释之。
己亥，夜，中天有苍白云，南北竟天，贯南、北斗。甲辰，月入毕。
226
明通鉴目录卷六 八月
癸丑朔。
辛酉，顺天贡院火。考官曾鹤龄请更试，从之。
乙亥，以陕西饥，令杂犯死罪以下输银赎罪，送边吏易米。九月
己丑，太白犯轩辕。月掩建。庚寅，月犯牛。
癸巳，以连旱，蠲两畿、湖广逋赋凡六十四万石。己亥，月入毕。
十月 壬子朔。 癸丑，再振陕西饥。 丁丑，晓木介。
是月，王骥等还。以平虏功，封蒋贵、任礼、赵安皆为伯，余升赏有差。
十一月 乙酉，填星犯外屏。 甲午，月犯毕。
是月，逮天下逋逃工匠四十余人，至者皆桎梏赴工，军民失望。南京国子祭酒陈敬宗请定入监事例，并禁国子生试杂职者。
月二十
丙辰，下三法司于狱。魏源复预焉。辛酉，月犯毕。
癸酉，月生两珥，白虹贯之。乙亥，韩王府承运殿火。
戊寅，太白犯岁星。
是岁，阳武河决，武陟沁决，广平顺德漳决，通州白河溢。
227 明通鉴
陕西六府四州夏秋大雨雹。O卫喇特托欢袭杀阿尔台、多尔济巴勒，立托克托布哈为汗。
四年屠维协洽 已未
（明纪二十二） 正月
庚辰朔。
壬午，都督方政讨麓川蛮，穷追，败绩，政死之。沐晟引兵还。
乙酉，月掩填星。 二月闰附 丙辰，月犯天高。
丁巳，总兵官萧授平贵州计砂叛苗，斩其酋，生苗悉降。是月，杨士奇请致仕，不许。请归省墓，许之。
闰月
己卯朔，荧惑犯垒壁。
已丑，彗星见张宿旁，大如弹丸。乙未，月犯亢。
丁酉，彗长五丈余，西行扫酒旗，迤北犯鬼宿。
辛丑、释魏源、陈智等，复其官，并宥王通、马骐弃交阯罪。
三月
己酉朔，以春和下宽恤诏。
壬子，赐施槃等进士及第、出身有差。戊午，代王府寝殿灾。
庚申，废辽王贵烚为庶人。丁卯，沐晟暴卒。
癸酉，增南京及在外文武官军俸廪。
是月，左副都御史吴讷致仕。（湖广御史陈祚以奏辽王有所228
明通鉴目录卷六
隐，逮下狱，事定释之，改南京、云南道御史。四月
丁亥、月犯左执法。
是月、倭寇浙东，诏备兵于海上捕之。五月
庚戌，以左都督沐昂为征南将军，讨思任发，遣都督同知吴亮副之。
壬戌，京师大雨雹。 丁卯，录中外囚。
工申、京师大雨，水溢，坏官舍民房三千二百九十区，漂没禾稼。
是月，顺天、真定、保定三府州县及开封、卫辉、彰德三府俱大水。
六月 丁丑朔。
戊寅，彗星见毕宿旁，长丈余，指西南，凡五十有五日而没。
丙戌，月犯氐。 乙未，京师地震。
丁酉，以京畿大水，祭告天地，敕群臣修省。戊戌，下诏宽恤，求直言。
是月，编修刘定之应诏上十事，竟留中。居庸关及定州卫淫雨坏城。
七月 丁未朔。
庚戌，免南畿、山东、江西、河南被灾税粮凡二十一万三千余石。
壬子，太白昼见。
229 明通鉴
丁巳，月犯建。 壬申，汰冗官。
是月，滹沱、沁、漳三水俱决，坏堤岸。苏、松、常、镇四府大风，拔木杀稼。
八月 丙子朔。 癸巳，月犯毕。 丁酉，又犯井。
戊戌，增设沿海备倭官。己亥，京师又震。
公子三至 五 癸卯、有大小流星数百。
是月，白沟、浑河二水决，南畿三府五县亦水。九月
壬子、月犯平道。 癸酉，月犯亢。
是月，宣大参将杨洪击乌梁海，大败之。赐敕慰劳。又以洪马蹶伤足，遣太医往视之。滹沱复决，深州淹地百余里。
十月 丙申，太白昼见。
戊戌，月方晕，有白云一道，东西长十余丈，阔五丈，横贯晕中。
是月，增造海运船。 十一月 乙巳朔。
是月，福建佥事廖谟以事杖死驿丞，杨士奇、杨溥议不合，遂为王振所持。
十二月 乙亥朔。 230
明通鉴目录卷六
丁丑，松潘祈命族番叛，命都督同知李安讨之，王翱参赞军务。
是岁，卫喇特托欢死，子额森嗣，称太师、淮王，托克托布哈具空名，不相制，皆入贡朝廷，亦两答之。O直省州、县、卫十八及山西大同、宣府等郡俱告饥。
五年上章涒滩 庚申
（明纪二十二） 正月
甲辰朔。
已未，大祀南郊，始躬祀也。甲子，月犯氐。
是月，南京户部尚书黄福卒。召李隆提督京营，以李贤代为南京守备。
二月
乙亥，侍讲学士马愉、侍读曹鼐皆入内阁。庚辰，荧惑犯井。
甲申，佥都张纯、大理少卿李畛奉敕振抚畿内流民。是月，杨荣乞归省墓，命中官护行。
三月 癸卯朔。 戊申，建北京宫殿。 丁巳，赦思任发罪。 辛未，荧惑犯井。 四月
壬申朔，免山西逋赋。癸未，振畿内八府饥。
丙戌，王翱招谕松潘族番，平之。丁酉，平凉诸府大雨雹，伤人畜田禾。
231 明通鉴
是月，定开中盐常股存积之法。五月
壬寅朔。 丙午，太白犯填星。 甲寅，岁星犯垒壁。
是月，征麓川，参将张荣为前驱，败绩于芒市。诏切责沐昂等。
六月
壬申朔，山西行都司及蔚州雨雹连H。丁丑，免两畿八府灾荒田粮。
戊寅，录囚。
是月，两畿、山东、河南、浙江、江西大水，江河皆溢。王振前后度僧道二万二千三百余人。
七月
辛丑朔，遣侍郎何文渊等分行天下，修备荒之政。壬寅，杨荣还朝，行至杭州武林驲，以疾卒。
癸亥，连日大雾，是日，四方浓雾，不辨人。八月
丁丑，月犯东咸。
庚辰，保定大雨雹，深尺许。乙未，令各边修举荒政。
九月
壬寅，蠲云南逋赋。 癸亥，月犯轩辕。
是月，封张升为惠安伯。升，太皇太后之兄也。十月
庚午朔，兰州庄浪地震，凡十日。逾月，又震。庚寅，月犯轩辕。
232
明通鉴目录卷六 辛卯，又犯灵台。
十一月 壬寅，振浙江饥。
壬子，免苏、松、嘉、湖、常、镇水灾税粮。
丁巳，广西僧杨文祥诈称建文帝、械送京师，死狱中。乙丑，沐昂讨师宗叛蛮，平之。
十二月
壬午，免南畿、山东、河南、浙江十二府被灾税粮。
是月，沐昂请大发兵讨麓川，王振从中主其议，王骥力赞之，遂起大役。
是岁，直省十府及陕西皆大饥，顺天、河间、真定、顺德、广平、应天、风阳、淮安、开封、彰德、兖州夏蝗。
六年重光作噩 辛酉
（明纪二十三） 正月
已亥朔，钦天监推日食，不应。礼官请表贺，不许。庚戌，大祀南郊。
壬子，月犯轩辕大星。
乙卯，以庄浪地屡震，躬祀郊庙，遣官祭西方岳镇。以蒋贵为平蛮将军，李安、刘聚副之，王骥总督军务，征麓川。
二月 乙亥，月犯井。
是月，杨溥请归省墓，许之，寻还。侍读刘球上书谏征麓川，不报。
三月
庚子，下兵部侍郎于谦才狱。三月始释，为大理少卿。是月，兵尚柴车自陕西召还。越二月，卒。
四月
233 明通鉴
己卯，以灾异数见，复遣使祭郊社山川。壬辰，南京大风灾，遣官祭高庙。
甲午、遣官省天下疑狱。五月
庚戌，太白经天。
甲寅，命刑侍何文渊、巡抚周忱等分录两京刑狱。六月
庚寅，月犯井。
是月，以王文为右都御史。
是夏、顺天、保定、真定、河间、顺德、广平、大名、淮安、凤阳蝗。
七月 丙申朔。
丁未，振浙江、湖广饥。
是月，白河决武清麓县堤凡二十二处。八月
是月，以薛瑄为大理少卿。宁夏久雨，水溢，坏屯堡墩台甚众。
九月 乙未朔。
是月，奉天、华盖、谨身三殿及乾清、坤宁宫成。
是秋，彰德、卫辉、开封、南阳、怀庆、太原、济南、东昌、青、莱、兖、登诸府及辽东广宁等卫蝗。
十月
丁丑，下户尚刘中敷等于狱，荷校长安门外，半月始释之。丙戌，月犯灵台。
庚寅，免畿内被灾者税粮。十一月闰附
234
明通鉴目录卷六
甲午朔，以三殿成，御奉天殿，赐文武落成宴.王振预焉，中官预外廷宴始此。大赦天下。定都北京，文武诸司去行在称。
癸卯，王骥等败麓川贼，拔其上江寨。癸丑，免河南、山东被灾者税粮。
闰月
甲戌，以卫喇特入贡。问马数，不能对，复下刘中敷等于狱。逾年始释之。
是月，以王佐为户部尚书，代刘中敷也。十二月
丙午，月犯毕。
丁未，王骥等克麓川，思任发走。诏班师。
是岁，苏州知府况钟、吉安知府陈本深皆进正三品秩，仍视府事。O直省州县二十六饥。
七年玄默掩茂 壬戌
（明纪二十三） 正月
癸亥朔。 己巳，月犯毕。 癸酉，月犯鬼。 甲戌，大祀南郊。 二月 癸巳朔。
庚申，如天寿山谒陵。三月
壬戌朔。
甲子，车驾至自天寿山。辛未，赵城娲皇寝庙火。
235 明通鉴
乙亥，免陕西屯粮十之五。
戊寅，赐刘俨等进士及第、出身有差。四月
辛卯朔。 甲午，振陕西饥。
是月，免山东、河南、山西被灾田粮。时旱蝗，命侍郎魏骥等分道督捕。
五月 庚申朔。
壬申，论麓川功，进蒋贵为侯，封王骥靖远伯。以徐晞代为兵尚。
戊寅，立皇后钱氏。
丁亥，倭寇浙东，陷大嵩千户所。己丑，荧惑犯右执法。
是月，顺天、广平、大名、河间、凤阳、开封、怀庆、河南蝗。
六月 庚寅朔。
壬子，焦宏备倭浙江。
是月，济南、青、莱、淮、风、徐州连月淫雨伤稼。吴中致仕。越二月，卒。王卺进工尚。
七月
丙寅，振陕西饥，免逋赋，赎民所鬻子女。庚辰，月犯毕。
是月，思任发走孟广，为缅甸所禽，缅人挟以求麓川。任发子思机发请罪入贡，廷议欲抚之，王振不可。
八月 已丑朔。 236
明通鉴目录卷六
壬寅、复命王骥总督云南军务，讨思机发。九月
戊午朔，太白犯荧惑于氐。
甲戌，陕西进嘉禾，礼官请表贺，不许。是月，始置太仓银库。
十月 戊子朔。
壬辰，乌梁海寇广宁前屯，大掠去。时额森方强，三卫附之。
乙巳，太皇太后张氏崩。遗诏勉大臣佐上，愔行仁政。然自此王振益无顾忌矣。
癸丑，上始御门视事。十一月
是月，额森遣使入贡，来者三千余人，费至三十余万。十二月
己亥，月犯井。
辛丑，月晕，白虹贯之。
是月，葬太皇太后于献陵，上尊谥日诚孝昭皇后。
是冬，佥都王翱提督辽东军务。O王振盗毁洪武时宫门内铁碑。
八年昭阳大渊献 癸亥
（明纪二十三） 正月
丁卯，大祀南郊。
是月，吏尚郭琎以灾异致仕。王直为吏部尚书。魏骥以王振用事，请致仕，乃改南京吏部侍郎。
二月
己丑，汰南京冗官。
237 明通鉴
戊戌，淮王瞻墺来朝。丙午，荆王瞻纲来朝。三月
庚申，月犯填星。
是月，刑尚魏源致仕，王质代之。未几，谪降侍郎。四月
是月，以元儒吴澄从祀孔子庙廷。慈利教谕蒋明之请，阁臣杨士奇主其议。王骥抵金齿，檄缅人送思任发，不听，请济师。
五月 辛酉，月犯内屏。
己巳，复以蒋贵为平蛮将军，讨思任发父子。
戊寅，雷震奉天殿鸱吻。上辍朝三日，敕群臣修省。壬午，以殿灾，大赦天下。
是月，侍讲刘球应诏陈十事。王振益衔之，谋杀球。六月
甲申朔。
丁亥，下侍讲刘球于狱。
乙未，王振使马顺杀刘球于狱中。
甲辰，下大理少卿薛瑄于狱。王振将杀之，会救得免。丙午，蠲湖广逋赋。
是夏，浑河决固原。两畿蝗。湖南饥。七月
戊午，王振矫旨下国子祭酒李时勉于狱，荷校国子监门。诸生诣阙申救者三千余人。上闻，始释之。
辛未，雷震南京西角门楼兽吻。O大同巡军至沙沟，风雷骤至，裂肤断指者凡二百余人。
八月 238
明通鉴目录卷六 辛丑，荧惑犯积尸。
是月，致仕祭酒胡俨卒。台州、松门、海门海潮泛溢，坏城郭、官亭、民舍、军器。O以金濂为刑尚。
九月 癸丑朔。
甲子，麓川思机发请降。己巳，月犯毕。
是月，倭寇浙东之桃渚，按察佥事陶成击却之。是秋，应天、镇江、常州三府饥。
十月 癸卯，月掩轩辕。
是月，徙封郑王瞻埈于怀庆。十一月
壬子朔。 丙寅，月掩岁星。
戊辰，夜，东南方有苍白云东西亘天。庚午，填星犯井。
是月，宣宗故后胡氏卒。十二月
壬午朔，填星犯井。
癸未，免山东逃民复业者税粮二年。
丙戌，驸马都尉焦敬荷校于长安门，王振构之也。
是冬，王骥、蒋贵等以大军逼缅甸，索思任发，不得。于是专攻思机发。大学士杨士奇既耄，子稷杀人。言官交章劾，下狱。诏慰免士奇，士奇感泣，忧不能起。
九年阏逢困敦 甲子
（明纪二十三） 正月
239 明通鉴
辛亥朔，雷电大雨。
甲寅，命王文巡视延安、宁夏边。辛酉，大祀南郊。
辛未，命朱勇等同太监曹吉祥等分道讨乌梁海。二月
辛巳朔。
丙午，王骥击走思机发，俘其孥以献。召骥还。是月，新建太学成。
三月
辛亥朔，以太学新成，上幸国子监，行释奠礼。李时勉进讲《尚书》，词旨清朗，上悦，赐予有加。
甲子，朱勇等无功而还。O杨士奇卒，子稷瘐死狱中。
乙丑，以征乌梁海功，封陈怀、马亮皆为伯，朱勇等亦进秩有差。
四月 庚辰朔。
丙戌，学士陈循入直文渊阁。丁亥，振沙州及赤斤蒙古饥。是月，旱。
五月
己未，命法司录在京刑狱。辛未，刑部侍郎马昂录南京囚。癸酉，荧惑犯左执法。
是月，命刑侍杨宁参赞云南军务，与侯琎二年一更代。六月
壬午，振湖广、贵州苗蛮饥。七月闰附
己酉朔，王振构驸马都尉石璟下狱。处州贼叶宗留盗福安240
明通鉴目录卷六 银矿，杀福建参议竺渊。
癸丑，免河南灾粮。 己未，月掩南斗魁。
庚午，彗星见太微东，长丈许。
是月，扬子江沙洲潮溢，溺死男女凡千余人。闰月
戊寅朔，复开福建、浙江银场。己卯，彗渐长，入角没。
甲申，遣官瘗暴骸。 戊戌，月犯天街。 壬寅，雷震奉先殿。
是月，北畿七府及应天，江浙、湖广俱大水。河南大水，灌卫河。
八月
庚戌，免陕西被灾税粮，赎民所鬻子女。甲戌，敕边将备卫喇特额森。
九月 丁丑朔。
丁亥，诏王骥、陈镒经理西北军务。乙未，月犯井。
十月 丙午朔，日食。
庚午，乌梁海贡马谢罪。
是月，监察御史李俨以忤王振下狱，寻谪戍。十一月
甲午，月生五色云。
是月，浙江绍兴山移平地。十二月
241 明通鉴
甲子，录因。
癸酉，振赤斤蒙古饥。
是冬，绍兴、宁波、台州大役，死者三万余人。云南、陕西饥，民乏食。
十年旃蒙赤奋若 乙丑
（明纪二十三） 正月
乙亥朔。 丙戌，大祀南郊。
戊子，诏京外官各举智勇之士。
庚寅，忠义前，后二卫灾。是时以太仓屡火，遣官祭禳。是月，天下朝觐官至京师。令举治行超卓之布政丁镃等数人，赐宴礼部，赏衣钞。锦衣卫卒王永榜王振罪，揭之通衢。振怒，坐以妖言斩之。
二月 丁巳，京师地震。 己未，免陕西逋赋。
丙寅，乌梁海贡马，乞贳犯边罪，不许。壬申，如天寿山，车驾发京师。
三月
甲戌朔，上谒三陵。
丙子，至自天寿山。自是岁三月谒祭以为常。丁丑，填星犯天樽。
庚辰，思机发入贡谢罪。
庚寅，赐商辂等进士及第、出身有差。西北天鸣，如鸟群飞。洪洞汾水堤决，移置普润驿，为县治。
四月 甲辰朔，日食。 242
明通鉴目录卷六
庚申，诏所在有司抚逃民复业及流移就食者。
是月，浙江宁、绍久旱，命侍郎王英往祀南镇。至则斋宿三日，大雨，水深二尺。明日，祭后又大雨，人呼曰侍郎雨。遣御史提督浙江、福建银场。
五月
甲申，忠义后卫仓复火。癸巳，通州右卫仓火。
是月，畿辅饥，命大理少卿李奎振济。六月
癸卯朔。
乙丑，振陕西饥，免田租三之二。
是月，以前安南王子黎澄为工部尚书，专供内府监造事。是夏，福建及河南州县大水。
七月
乙未，减粜河南怀庆仓粟振山西饥民。
是月，霸州知州张需以笞中官下狱，寻谪戍，并罪其举主王铎。
月人
癸丑，免湖广旱灾秋粮。
丙辰，免苏、松、嘉、湖等十四府州水灾秋粮。九月
甲午，月犯轩辕。 丁酉，日生五色云。
是月，以邝野为兵部尚书。野请增大同兵备虏。十月
辛丑朔，荧惑犯上将。
戊辰，以曹鼐、苗衷、高谷皆为侍郎，衷、谷皆入阁。
是月，召陈镒还，王文镇陕西。河决金龙口。以钱习礼
243 明通鉴
为礼部侍郎。 十一月 辛卯，月犯荧惑。
甲午，又犯氐。月生五色云。丁酉，御器库火。
十二月
丙辰，缅甸献思任发，道中斩其首，函送京师。壬戌，输河南粟振陕西。
是冬，额森侵哈密。
十一年柔兆摄提格 丙寅
（明纪二十三） 正月
已已朔。
已卯，大祀南郊。
庚辰，予王振等弟、侄锦衣卫世职。乙未，日生背气，白虹亘天。
二月
乙卯，荧惑犯平道。 庚申，月犯南斗。
辛酉，有异气见华盖殿顶及奉天殿兽吻，遣官祭告天地。癸亥，诏恤刑狱。
三月
戊辰朔，下户尚王佐、刑尚金濂、都御史陈镒于锦衣卫狱，寻释之。
庚午，英公张辅及列侯二十六人请诣国子监听讲。壬申，御史柳华督福建、浙江、江西兵讨矿贼。癸酉，如天寿山，车驾发京师。
四月 244
明通鉴目录卷六 戊戌朔。
是月，倭寇浙江之海宁、乍浦。五月
戊寅，月犯氐。 六月 丁酉朔。
丙辰，夜，京师地震有声。
是月，免湖州等府税粮十万有奇。浑河溢固安，两畿、浙江、河南皆连月大雨水。
七月
癸酉，增市廛税钞。 庚辰，杨溥卒。 甲申，太白经天。 丁亥，荧惑犯氐。 八月
戊戌，免湖广被灾秋粮。壬寅，月掩心。
庚申，下吏尚王直等于狱，寻释之。
是月，大理寺丞罗绮以事劾王振之党，召还，下锦衣卫鞫之，谪戍辽东。
九月 丙寅朔。
辛未，太白犯轩辕左角。O荧惑犯天江。
辛巳，广西猺叛，执化州知州茅自得，杀千户汪义。丙戌，月犯五诸侯。
丁亥，太白犯岁星。
已丑，太白犯右执法。月犯轩辕。辛卯，月又犯五诸侯。
245 明通鉴
是秋，武昌火，死者数百人。十月
乙未朔，太白犯左执法。
甲寅，遗给事中、御史分赉诸边将士。是月，阅武近郊。
十一月 乙丑朔。 己巳，月犯垒壁。 壬申，减殊死以下罪。壬辰，月犯心。
是月，命李隆巡大同边。十二月
乙未朔，周王府灾。
壬寅，大雨雷电，翌日乃止。戊申，月犯五诸侯。 辛亥，又犯轩辕。
甲寅，月犯岁星及左执法。
庚申，日生重半晕，背气，左右珥。
是冬，额森侵乌梁海，遣使至大同乞粮。上敕守备太监郭敬勿予。
是岁，太康、兖州、武昌俱大水。十二年彊圉单阏 丁卯
（明纪二十三） 正月
甲子朔。 癸酉，大祀南郊。
辛巳，月犯岁星。
是月，罗亨信请于北边增置城、卫以备额森，不省。246



明通鉴目录卷六
二月
癸巳朔。
三月
癸亥朔，如天寿山谒陵，车驾发京师。
庚午，至自天寿山。
丙子、免杭、嘉、湖被灾秋粮凡五十一万有奇。
是月，选翰林院修撰商辂、刘俨等十人肄业东阁。○祭酒李
时勉致仕。0徙沙州卫于山东。0始设附学生。
四月闰附
丁巳，免苏、松、常、镇四府被灾秋粮凡九十八万四千石有
奇。
闰月
庚午，月犯岁星。
五月
己巳，遣大理少卿张骥振济宁及淮、扬饥。
六月
七月
乙亥，太白犯上将。
是月，夺英国公张辅田。
甲辰，敕各边练军备卫喇特。
癸丑，太白犯亢。
戊午，荧惑犯填星。
八月
庚申朔，日食。
甲戌，月犯外屏。
己卯，又犯五诸侯。
九月
乙未，马愉卒。
247
明通鉴
丁酉，月犯垒壁。
辛丑，又犯外屏。
癸丑，又犯上将。
十月
辛巳，月犯右执法。
是月，矿盗叶宗留反。
十一月
己丑朔。
庚寅，皇长子生。
己亥，月犯昴。
是月，罢山西、河南巡抚官、起复于谦兵部侍郎。授杨洪总兵官，镇宣府。○福建参议宋彰以馈王振，擢布政。由是矿盗益炽。
十二月
戊辰，月犯五车。
是岁，逮南京副都御史周铨及十三道御史并下狱。铨以愤卒狱中。C保定、淮安、济南、河南、风阳夏秋蝗。
十三年著雍执徐 戊辰
（明纪二十四）
正月
戊子朔。
丁酉，大祀南郊。
丙午，荧惑犯房北第一星。
是月，释李景隆家属增枝等十八人。
二月
丁巳朔。
戊午，荧惑犯罚。
辛酉，太白昼见。O月犯昴。
248
明通鉴目录卷六
乙丑，月犯五诸侯。
癸酉，忠义前卫仓火。
丙子，月犯心第一星。
是月，王振重修庆寿寺，糜饷数十万。.
三月
戊子，诏责孟养宣慰使献思机发。
庚寅，月犯五车。
壬寅，赐彭时等进士及第、出身有差。
乙巳，月犯箕。
是月，命宫聚充总兵官，讨思机发，王骥督其军。
四月
乙丑，月犯右执法。
乙亥，月犯秦。
辛巳，录囚。
是月，免浙江、江西、湖广被灾秋粮。。福建矿贼邓茂七
反。御史张海奏请招抚。
五月
丙戌朔，遣使捕山东蝗。
甲辰，遣侍郎丁铉抚辑河南、山东灾民。
是月、以钞法不通，禁用铜钱。○召山西布政石璞为工尚。
六月
丙辰朔。
是月，命杨宁巡抚江西，防矿盗也.。大名河决，淹三百余
是月，两畿、山东、河南、湖广旱、蝗，陕西、江西、浙江俱水。
里。
七月
乙酉朔，京师飞蝗蔽天。○河决大名，没三百余里，遣使蠲
249
明通鉴
振。
己酉，河决河南，没曹、濮、东昌，遣工部侍郎王永和治之。
是月，始罢保举。○宁夏大水。○都督陈诏击处州贼，不克，死之.
八月
乙卯朔。
己巳，月犯外屏。
甲戌，命御史丁瑄赍敕招抚闽贼，而以大军随其后。
九月
丁亥，填星犯灵壁。
甲午，荧惑犯狗宿。
癸卯，月犯五诸侯。
是秋，陕西淫雨，自夏至秋。通渭、平凉、华亭三县山倾，
压死军民八千余口。
十月
甲寅朔。
丙辰，辰星犯亢。
庚申，月犯垒壁。
丁卯，月犯昴。
是月，王振重修寺成。诏赐名大兴隆寺，上幸寺中。
十一月
丙戌，陈懋充总兵官，讨邓茂七，太监曹吉祥等提督火器，
尚书金濂参军。
丙申，月犯五车。
甲辰，处州贼流劫金华诸县。
庚戌，徐安备倭山东。
是月，御史朱瑛分守浙、闽界，禽贼党，诛之。
250
明通鉴目录卷六
十二月
庚午，广东猺贼作乱。
是冬，丁瑄至闽，招抚邓茂七，不从。进兵击之，擒其渠，送京师。○泉州知府熊尚初击贼，遇害。建宁知府张瑛击贼，却之。○大理少卿张骥巡抚浙江。
十四年屠维大荒落 已已
（明纪二十四）
正月
丁亥，太白犯垒壁。
甲午，大祀南郊。
丙申，岁星犯房北第一星。
丁酉，月犯灵台。
乙巳，免浙江、福建银课。
辛亥，太白昼见。
是月，丁瑄抚谕邓茂七之党，降三十余人。○贵州巡按御史
陈鉴以思机发已遁，无烦禁旅。王振怒，寻以事下之狱。
二月
丙辰，月犯昴。
丁巳，丁瑄及指挥刘福斩邓茂七于延平。
辛酉，月犯鬼。
己巳，王骥破思机发于金沙江，以捷闻，诏班师。训导詹英
抗章劾之。
辛未，徐恭充总兵官，讨处州贼，尚书石璞参赞军务。
丙子，岁星又犯房。己卯，太白犯荧惑。
三月
戊子，如天寿山，车驾发京师。
癸巳，至自天寿山。
251
明 通 鉴
是月，邓茂七之党林子得等转掠建宁，知府张瑛追贼，遇
伏、死。未几，丁瑄擒子得等，诛之。
四月
庚戌朔，处州贼犯崇安，杀都指挥吴刚。
壬子，月犯太白。
庚申，太白犯井。
壬戌，湖广、贵州苗贼大起，敕王骥讨之。
乙丑，遣十三御史同中官督浙、闽银课。
丙寅，月犯心。
是月，大理少卿张骥及浙江副使陶成，招浙寇陈鉴胡等，降
之。时叶宗留已为鉴胡所杀。未几、余党陶得二不就抚，复叛。
五月
庚辰朔。
癸未，月掩太白。
内戌，陈懋破沙县贼。
丁亥，太白犯鬼。
壬辰，早，诏太监金英同三法司录囚。
已亥，学士张益人直文渊阁。
庚子，杀福建巡按御史汪澄、柴文显、并逮治三司以下。捕贼御史柳华惧罪自杀。
六月
己酉朔。
庚戌，靖州苗犯辰溪，都指挥高亮战没。
丙辰，夜，南京奉天、华盖、谨身三殿灾。风雨雷电交作。
庚申，月犯房第二星。
甲子，以灾异，敕群臣修省。诏河南、山西班军番休者悉赴
宣府、大同。
乙丑，西宁侯宋瑛总督大同。
252
明通鉴目录卷六
己巳，大赦天下。
戊寅，平乡伯陈怀、驸马都尉井源等分练京军于大同、宣府，以备北虏。
是月，前大学士黄淮卒。
是夏，乌梁海寇边，守将石亨邀击，败之。遂导卫喇特入
寇。
七月
己卯朔，荧惑入南斗，守之不去。
己丑，卫喇特及额森分道入寇大同，参将吴浩死之。王振劝上亲征，尚书王直帅百官力谏，不省。
癸巳，下诏亲征，命郕王居守、是日，西宁侯宋瑛、武进伯朱冕与虏战于阳和，败没，惟石亨逃出得免。
甲午，车驾发京师。张辅、朱勇等帅大军五十万，尚书王佐、邝野、内阁曹鼐、张益等扈从。
乙未，次龙虎台，军中夜惊。
丁酉，驻跸居庸关。邝野请回跸，不省.
辛丑，至宣府。大风雨，边报益急，群臣请驻跸。王振怒，以王佐、邝野首倡还议，罚跪草中，俱令掠阵行。
壬寅，次鸡鸣山。朱勇等皆膝行取王振进止。
癸卯，太白犯亢。
丙午，次阳和。学士曹鼐谏，不从。钦天监正彭德清，振乡人也。亦言象纬示警，恐危乘舆，不省。○荧惑犯填星。
始议还师。○日晕，旁生戟气。
八月
戊申朔，车驾次大同。太监郭敬密告虏设伏塞外，会大雨，
己酉，命郑安镇大同。
庚戌，师还。次双塞，黑云覆御营。初议从紫荆关道过蔚州，幸王振第，振始邀之，既恐损其乡禾，乃转从宣府行。
253
明通鉴
癸丑，月犯心。
丁巳，次宣府。谍报虏兵大至，将袭我后，乃遣恭顺伯吴克忠、都督吴克勤帅兵为后拒。
庚申，克忠、克勤力战败没，亟遣成国公朱勇、永顺伯薛绶以兵四万往援。行至鹞儿岭、遇伏皆死。
辛酉，车驾次土木，去怀来二十里，欲入保怀来，以王振辎重未至，待之。俄寇四面合围，地乏水泉，掘井二丈余不得，人马疲渴。虏分道以挠，我师不得发。
壬戌，额森以书要和，许之。虏佯退，王振亟传令移营。行未三四里，敌以劲骑四面薄之，我师大溃，死者数十万。公侯伯张辅、陈瀛、陈怀、李珍、驸马都尉井原等及文臣尚书王佐、邝野、学士曹鼐、张益等死者五十余人。上遂北狩。
癸亥，上蒙尘。虏先后至者拥至雷家站，额森之弟日巴延特穆尔独获之。额森拥上北去，恒居巴延帐中。时中官喜宁降于虏，具泄虚实。惟校尉袁彬侍上，不离左右。上令彬作书，遣人送怀来守臣、言被留状。是夜三鼓，书达京师。
甲子，败问至，百官聚哭。太后亟遣使赍金帛诣虏营，请还车驾，不报。
乙丑，皇太后命郕王监国，议战守事宜。徐珵倡议南迁，于谦斥之。中官金英叱珵出，议始定。
丙寅，移通州粮入京师，召陈懋帅浙兵入卫。
戊辰，额森拥帝至大同，守将郭登不纳。明日，复拥帝去。以于谦为兵部尚书。
己巳，立帝长子见深为皇太子。太后命郕王代总国事，
庚午，王摄朝，御午门左门。右大臣陈镒等合词请族王振。时振已死于土木，缚其从子山，磔之。振族无少长皆论斩，籍其 家。
辛未，额森拥帝至威宁海子。0陈镒安抚畿内军民。0封杨
254
明通鉴目录卷六
洪昌平伯。
○是日，月昼见，与日争明。
壬申、都督石亨总京营兵，封武清伯。○夜，天鸣，声如泻水。明日，复鸣。
甲戌，帝至黑松林，额森设宴，宴毕，仍居巴延营。
乙亥，商辂、彭时入阁。○谕自今额森奉车驾至，不得轻出。输南京军器于京师。
丙子，太白昼见。
是月，召前大理卿薛瑄。○以罗通为兵部员外郎，提督居庸部，高谷工部，皆尚书仍兼学士。
关。寻进郎中。○广东贼黄萧养作乱，诏张安讨之。○进陈循户、
九月
戊寅朔，帝在迤北。额森遣使来，言欲送帝还京师，谋入寇也。时廷臣合词请皇太后，命郕王正大位。王固辞，乃受命。C增置居庸关及诸边隘守兵。
己卯，岁星犯进贤。
庚辰，太白犯天江。
癸未，郕王即皇帝位，大赦天下。以明年为景泰元年，遥尊帝为太上皇。○免景泰二年田租十之三。
乙酉，月犯垒壁。
丙戌，荧惑犯房。
己丑，月犯外屏。
庚寅，处州贼平，张楷攘其功奏之。时陶得二闻赦，降，未几复叛。
癸巳，太后命指挥金事李铎奉书达上皇，于谦请募民兵，简将帅。
甲午，祭宣府、土木阵亡将士，瘗遗骸。
乙未，总兵张安讨广州贼，败绩。安溺死，指挥佥事王清被执，不屈死之。
255
明通鉴
丙申，月犯五车。
庚子，月犯上将。
辛丑、进给事中孙祥郎中、罗通皆副都御史，守紫荆、居庸等处。
甲辰，遣御史十五人分诣畿内、山东.山西、河南募兵。○都督同知陈友讨湖广、贵州叛苗。
壬寅，太白、填星、荧惑聚于箕。0荧惑犯左执法。
乙巳，遣使奉上皇书。
丙午，贵州苗围平越。诏征云南、四川兵会讨之。○杨信民
为佥都御史，巡抚广东。
是月，诏减浙江、福建银课，寻命封闭之。0刘安上言额森欲以妹妻上皇事。廷臣交章劾之，诏禁锢。○云南提举吏目胡仲伦入都，上言今日宜慎战守，毋议和。○以郭登为总兵官，镇大同。○以练纲为监察御史。○巡抚山西朱鉴上书请罢中官监军，上嘉纳之，不能从。
十月
戊申朔，额森拥上皇至大同。总兵郭登不纳，驰驿入奏。
辛亥，狼星动摇。
壬子，诏诸王遣兵入卫。
癸丑，有星大如杯，赤光烛地，自三师西北抵少弼，尾迹化苍白气，长五尺余，曲曲西行。
乙卯，命于谦提督诸营，石亨等分守九门。
丙辰，虏自阳和入、陷紫荆关、谢泽、孙祥等死之。
丁巳、诏宣府、辽东总兵官及山东、山西、河南、陕西巡抚及募兵御史帅兵入援。
戊午，额森兵薄都城，都督高礼、毛福寿败之于彰义门。是日，上皇驻芦沟桥，致书于上，请固守京师。
己未，额森拥上皇至德胜门外土城，要大臣迎驾。乃遣通政
256
明通鉴目录卷六
王复、太常赵荣使额森营、遂朝上皇于土城。
庚申，征兵朝鲜，调河州诸卫土军入援。是日，于谦、石亨
等连败虏兵于城下。○昼有苍白云，东、西、南、北竟天。
癸亥、进封石亨为侯，加于谦少保，总督军务。
辛酉、额森屡败、又别将攻居庸、不利，乃有退志。
壬戌，寇退。额森拥上皇由良乡西去，焚天寿山三陵寝殿。
甲子，上皇出紫荆关。
乙丑，荧惑犯进贤。
丙寅，托克托布哈闻额森败，遣使来贡马。王直等劝上受之，厚加赏赉。
丁卯，诏止勤王兵。
己巳，敕杨洪、孙镗、范广等追击余寇。
辛未，洪等败虏于固安。
是月，郭登人援。奏至，京师解严，诏优答之。登上方略十
余事。
十一月
丁丑朔，进封杨洪昌平侯，命帅所部留京营，兼掌左都督府
事。
癸未、遣顾兴祖、刘安等修塞沿边关隘。
乙酉，以虏退，诏告天下，京师解严
丁亥，上皇圣节，令百官望拜于朝天宫。
己丑，西方有黑气。
辛卯、毛福寿充副总兵官，讨辰州叛苗。
壬辰,上皇至卫喇特。连日雨雪,袁彬执鞚从行。至虏营,
额森宰羊，拔刀割肉以进。又以上皇圣节，贡蟒衣貂裘。
癸巳，月犯五诸侯。
乙木，命侍郎耿九畴抚安南畿流民，赐复三年。
丁酉、命佥都萧胜等镇河间、保定、真定。
257
明 通 鉴
乙巳，冬至，免朝贺。
是月，召罗通还，以都督朱谦镇宣府，佥都王竑镇居庸关。于谦又请以重臣镇守山西，防寇南侵，从之.○改刑尚金濂于户部，以俞士悦代为刑尚。
十二月
丁未朔，荧惑犯氐。
戊申，有星大如斗，自太乙东南行，至天市西垣没、四小星随之。
庚戌，尊皇太后曰上圣皇太后。
辛亥，王骥充平蛮将军，讨贵州叛苗。都督同知董兴充副总兵官，讨广东贼，侍郎孟鉴参赞军务
癸丑、尊母贤妃吴氏皇太后，
甲寅，立妃汪氏为皇后。
丙辰，大赦。○彗星见天市垣市楼旁，历尾度，长二尺余。
丁巳，月犯昴。
己未、石亨、杨洪等分练京营兵。
戊辰，祭阵亡官军于西直门外。
辛未，太白、岁星合于尾。
乙亥，彗见凡二十日，至是始没。丙子、荧惑犯房。
是月，叛奄喜宁劝额森西犯宁夏，拥上皇居南京。袁彬不可，额森欲杀彬，上皇力解而止。○以杨善为右都御史。
是岁，浙、闽贼赦后复叛，指挥佥事李信调兵讨之。寻拜浙江布政孙原贞兵部侍郎，参赞军务。
月有
去






目录卷七 景泰元年庚午至天顺五年辛已


景泰元年上章敦牂 庚午
（明纪二十五）
正月闰附
丁丑朔，上皇在迤北，罢朝贺。
辛巳，城昌平。
壬午，享太庙。○彗星出天市垣外，扫天纪星。
丙戌，大祀南郊。
丁亥，太白犯亢。
壬辰，宋杰嗣封西宁侯。
癸巳，月犯五诸侯。
甲午，石亨、杨洪备大同、宣府。
己亥，月犯心。
是月，以边饷急，始定输纳例。监生郭佑上章，格不行。时又开输豆予世袭例，以郎中曹凯言，但带俸，不任事。
闰月
丙午朔。
己酉，填星入太微垣。
甲寅，额森犯宁夏。
戊午，月犯轩辕大星。庚申，太白入垒壁。
癸亥，诏会试取士毋拘额。
丁卯，荧惑犯岁星。
庚午，岁星与荧惑入斗杓。0大同总兵官郭登败虏于沙埚及
259
明通鉴
栲栳山，登以功封定襄伯。
是月，免大名、真定、开封、卫辉被灾税粮。○侍读彭时请
终制，遂忤旨。
二月
丙子朔。
戊寅，耕耤田。
壬午，酉刻，日生黑气，长三丈余。
癸未，悬赏格购杀额森及喜宁者，赏金银、封公侯有差。
丙戌，石亨巡大同，杨能巡宣府。
己丑，宣府守将以计禽喜宁，都指挥江福获送京师。
壬辰，付喜宁于法司，杂治之，磔于市。
壬寅，黑气南北亘天。
是月，初开经筵。临讲，掷金钱，赐讲官拾之，以为常。赠前侍讲刘球，立祠赐谥。0罗通还，上言边报不实，赏功过滥。侍讲刘定之亦以赏重为言，上嘉纳之。
三月
丙午朔。
己酉，卫喇特寇朔州。
辛亥，录土木死事诸臣后。
癸丑，卫喇特寇宁夏、庆阳。
乙卯，又寇朔州。0巡抚广东佥都御史杨信民卒于军，赐祭
葬，并命有司以忌日祭祠。
辛酉，月犯心东星。
癸亥，免畿内逋赋及夏税。
是月，于谦以虏数入寇，檄边将一意战守，勿轻议和。○俞纲擢兵侍，入阁。
是春，致仕国子祭酒李时勉卒。遣孙诣阙上书，劝上选将练兵、亲君子，远小人。赐谥，赠礼部侍郎。
260
明通鉴目录卷七
老長घ所
四月
乙亥朔。
丙子，广东指挥李升、何贵帅兵捕海贼，死之。
辛巳，卫喇特寇大同。守将郭登击败之，禽其将。
丁亥，保定伯梁珤代王骥讨贵州叛苗。
戊子，大理寺丞李茂录因南京，并考黜百司，访军民利病。
丙申，卫喇特寇雁门。
丁酉，入石峰口，烧关门而去，
己亥，刘安充总兵官，练兵于保定、真定及涿、易、通三
州，佥都御史曹泰参赞军务。
庚子，振山东饥。
辛丑，振畿内被寇州县。
癸卯，卫喇特寇大同，郭登击却之。
是月，早，山东亦旱。御史许仕达以灾诊数见，请修省，上
优诏答之。○中官李德劾诸臣擅杀马顺，于谦请勿问。
五月
甲辰朔。
乙巳，免山西被灾税粮。0卫喇特掠河曲、代州，遂南犯。诏刘安督涿、易诸军御之。
戊申、卫喇特寇雁门，益兵黄花镇以卫陵寝。
癸丑，董兴击破广东贼，黄萧养伏诛。○虏寇宣府，又寇威
远。
戊午，月犯南斗魁。
壬戌，振大同被寇军民。
丙寅、侍郎侯琎、总兵田礼大破贵州苗。
辛未，卫喇特遣使请和。
是月，浙江副使陶成讨处州贼陶得二，不克，死之。0命杨俊训练京兵。
261
明通鉴
六月
癸酉朔。
已卯，广东贼平。
壬午，卫喇特复寇大同，郭登击却之。0月掩心西星。
乙酉，赤云四塞。
丙戌，额森复拥上皇至大同。郭登谋劫驾、不果。
丁亥，下都御史陈镒、王文于狱，寻释之。
戊子，卫喇特寇宣府，朱谦等击却之。
辛卯，月犯云雨星。
戊戌、阿喇遣使请和贡马。○免山东州县被灾税粮、
己亥，给事中李实、大理寺承罗绮使卫喇特，遂偕阿喇使
行。
是月，于谦请遣大臣往镇山西。上以命罗通，通不欲行，卒遣之。○大开言路，吏民皆得上书言事。有肃府仪卫余丁聊让应诏诣阙陈数事，上嘉纳之。
七月
癸卯朔。
己酉，实等至卫喇特额森营中，许以导谒上皇。
庚戌，实等谒上皇于巴延特穆尔营。额森以敕书无奉迎语，
宜更遣大臣来，实等遂辞归。○侯琎、方瑛大破贵州苗。
庚申，卫喇特复来要请报使。上欲俟李实还，王直等固请，乃遣都御史杨善、工部侍郎赵荣复出使。
癸亥，李实、罗绮还，王直等复请遣使，上不许。
己巳，杨善等至卫喇特，额森许送上皇归。
辛未，额森导善等谒见上皇于巴延特穆尔营。
八月
壬申朔。
癸酉，上皇发自卫喇特，额森设宴饯行、自弹琵琶，其妻奉
262
明通鉴目录卷匕
酒，礼甚恭。巴延特穆尔送之野狐岭，伏地恸哭，良久乃去。
丁丑，月犯房南第二星。
戊寅，祀太社、太稷。
壬午，上皇至宣府。
甲申，遣侍读商辂迎上皇于居庸关。
丙戌，上皇至京师。上帅百官迎于东安门，谒见，遂入南
宫。
戊子，岁星犯秦。庚寅，赦天下。
辛卯，刑侍江渊入阁。
甲午，南宫宴北使。
是月，千户龚遂荣投书高谷，言奉迎宜从厚、上当先逊位而后受命。上闻之，下之诏狱。○侯琎卒于军，○御史许仕达上书请定经筵日讲。
九月
乙巳，太白犯钩钤。
丁未，封朱谦抚宁伯。0荧惑犯垒壁西第二星。
庚戌，填星犯上相。
辛亥，又犯第四星。
癸丑，命王来总督湖广、贵州军务，讨叛苗。
庚申，荧惑犯垒壁第六星。
壬戌，月犯鬼。0太白犯天江。
丙寅，苍白云气亘天。
是月，南京吏部尚书魏骥、国子祭酒陈敬宗同致仕。
十月
辛未朔，荧惑又犯垒壁第六星。○西南黑气.
壬申，太白.岁星合于箕。
乙酉，太白昼见。
263
明通鉴
庚寅，山东布政使裴纶请召还镇守中官，上不怿。
辛卯，录囚。
癸巳，免畿内逋赋。
己亥，梁珤破贵州苗。
十一月辛丑朔。
辛亥，上皇圣节，礼部请朝贺南宫，不许。
丙辰，月犯五诸侯。
丁巳，月犯鬼。
辛酉，太白犯垒壁。
癸亥，月掩房。
是月，下中官金英于狱。英以对东宫生日忤旨，自是废不
用。
十二月
己丑，辰、岁二星同度。○荧惑又犯垒壁第五星。
甲午，日交晕，旁有戟气。
丙申，礼部复请明年朝上皇正旦，又不许。
是冬，王来、方瑛等复破湖广、贵州之贼。○王骥还，命总
督南京军务。骥又乞世券，予之。于谦以其党王振弗重也。
二年重光协洽 辛未
（明纪二十五）
正月
庚子朔，上皇在南宫。
癸卯，日左右珥，白虹贯之。
庚戌，大祀南郊。
壬子，诏天下朝觐官被黜者运粮口外。
辛酉，月犯心。
是月，中官兴安复度僧道五万余人。
264
明通鉴目录卷七
二月
庚午朔，岁星犯牛。
辛未，幸太学，释奠于先师孔子。
己卯，月色如赭。○月犯鬼。戊子，填星犯上相。
丙戌，日交晕。
庚寅，填星退入太微左掖。
辛卯，以星变，修省。敕廷臣条议宽恤诸政。
癸巳，诏：“畿内及山东巡抚官举廉能吏，专司劝农，授民荒
田，贷牛种。”
是月，吏部郎中李贤上《正本十策》。
三月
壬寅，赐柯潜等进士及第、出身有差。
四月
庚辰，有黑气如烟摩地而上。
癸未，月犯心。
戊子，月犯岁星。
乙酉，梁珤、王来等破平越苗，献俘京师。
甲午，虏犯宣府马营，敕石彪等帅兵巡边。
乙未，命石亨简练京营兵，石璞总督军务。
是月，孙安守备独石。○陈镒巡抚陕西。
五月
庚子，太白昼见。
乙巳，城固原。
辛亥，太白复昼见。
壬子，经天。
是月，遗北虏书。时额森等仍循岁贡，上欲绝之，故不遣报
使。
265
明道鉴
六月
戊辰朔，钦天监奏日当食。至期不见。○太白犯毕。
丙子，青州故齐王府火。
戊寅，日上五色云。
己卯，命贵州有司修举屯政。丙申，有大小流星八十余。
辛卯，月犯昴。
是月，学士江渊以天变条上三事。
是夏，复命杨洪镇守宣府。
七月
丙午，月犯心中星。
戊申,普定、永宁、毕节诸卫复叛,诏梁班等留军讨之.
癸丑、夜，京师地震，自北而南。
是月，吏侍何文渊进尚书。
八月
壬申，南京地震。
辛巳，复午朝。
壬午，有赤星二，一如桃，一如斗，光烛地。一出紫微西藩北行，三小星随之；一出天津东南行，十余小星随之。尾迹炸散，声如雷。
庚寅，月犯鬼。
九月
丁酉朔。
壬寅，太白入太微右掖。○月犯南斗杓。
甲辰，岁星昼见。
癸丑，月犯昴。
乙卯，禁诸司起复。
庚申，太白、荧惑、填星聚于轸。
266
明通鉴目录卷七
辛酉，夜，有苍白云三，东西竟天。
是秋，浙、闽盗平。。大同镇将郭登以疾召还，以布政使年富代之。
十月
庚辰，月又犯昴。
癸未，犯东井。
己丑，免山西被灾税粮。
是月，召罗通还，仍赞京营军务。。废广通王徽煠、阳宗王
徽惜为庶人。
十一月
丙申朔，荧惑犯氐。己亥，月犯牛。
癸卯，荧惑犯钩钤。戊申，月犯昴。
壬子，犯鬼。
戊寅，月犯井。
十二月
庚寅，礼部侍郎王一宁、祭酒萧滋人阁
壬辰，额森弑其主托克托布哈。于谦请乘衅统京营兵马分往宣府、大同，不许。
是月，晋陈循、高谷皆兼大学士、徐珵自结于循，更名有
贞。○中书舍人何观以言事下狱。
是岁，南畿巡抚周忱致仕。○大名广平溶饥。
三年玄默君滩 壬申
（明纪二十六）
正月
乙未朔，上皇在南宫。
丙午，大祀南郊。
267
明 通 鉴
丁未，月犯鬼。
丙辰，日生左右珥及背气，白虹贯之。
癸亥，东南有黑云，如人戴笠而揖状。
是月，进王文、杨善皆太子太保。
二月
乙酉，副都御史刘广衡录南京囚。
戊子，下户部尚书金濂于狱，寻释之。时京师久雨雪、江渊劾户部违诏事，上以是罪濂，调工部。逾月，仍还户部。
是月，进江渊吏部侍郎，萧滋户部侍郎。
三月
甲午朔，有星孛于毕。
戊午,毛福寿等讨湖广巴马苗,平之。
是月，刑部侍郎耿九畴巡抚陕西，召王翱、陈镒还。○复命
锦衣中官刺事。
四月
丁卯，太白犯诸王。
甲申，荧惑与岁同犯危宿。
戊子，太白犯井。
是月，赐陈循、高谷白金各百两，江渊、王一宁、萧滋、商辂半之，为易储也。时广西土司黄珐上其议，即日置东宫官属，王直、胡茨以下皆兼太子师、傅、保。
五月
癸巳朔。
甲午，废皇太子见深为沂王、立皇子见济为皇太子。废皇后汪氏，立太子母杭氏为皇后。封上皇子见清荣王，见淳许王。大赦天下。
丙申，工部尚书石璞筑沙湾堤。
辛丑，诏河南流民复业者，给口食五年。
268
明通鉴目录卷七
乙巳，官颜、孟二氏子孙各一人，世袭《五经》博士。
壬子，太白犯鬼。
丁巳，太白昼见。
六月
壬戌朔，岁星昼见。
乙亥，罢各省巡抚官入京议事
乙酉，太白犯灵台。
戊子，又犯上将。
庚寅，雷击宫廷中门，伤人。○太白人太微右掖。
是月，大雨浃旬，河再决。诏有司修筑，又遣中官往治之。
七月
乙未，王翱总督两广军务。
壬寅，王一宁卒。。太白犯左执法。月犯南斗杓。
是月，杀内监王瑶等。少监阮浪侍上皇于南宫，寻以事锢之
诏狱，既而杀之。自是与上皇有隙。
八月
甲子，荧惑昼见未位。
乙丑，振徐、兖水灾。
丁丑，振两畿水灾，免州县税粮。
戊辰、都御史洪英、尚书孙原贞、薛希琏等分行考察官吏。
戊寅，秦王府火。
甲申，月犯井。
乙酉，振南畿、河南、山东流民。
是月、陕西及江西之吉安、袁州皆大水。
九月闰附
庚寅朔，江渊以母忧起复。御史周文劾之，诏自今官吏不得
援例起复。
辛卵，命王文巡视南京、江淮，以地震及水故也。
269
明 通 鉴
乙未，振南畿、山东、山西、福建、广西、江西、辽东灾。
癸丑，月犯鬼。
是月，朱鉴请罢内官监军，不省。
闰月
癸未，开处州银场。十月
戊戌，王文入阁。
是月，福建盗复起。
辛丑，岁星、填星俱犯亢。
丙午，月犯井。
丙辰，孙镗、石彪协守大同，卫颖、杨能、张钦协守宣府，
以备北寇。
是月，召巡抚山西朱鉴还，寻致仕。○召王来还。未几，贵
州苗复叛，令回师讨之。
十一月
己未朔，日食。壬戌，太白昼见。
戊辰，方瑛平白石崖诸苗。
甲戌，遣官安抚畿内、山东、山西逃民复业者，复赋役五
年。
壬午，荣王见淳薨。
癸未，有星见鬼宿积尸气旁，徐徐向西行。
是月，免山东及淮、徐水灾税粮。
十二月
己丑朔，月犯诸王。
癸巳，始立团营，杨俊等分统之，听于谦、石亨并太监刘永
诚、曹吉祥节制。
是月，额森复遣使朝明年正旦，仍不遣报使。○于谦乞解总
270
明通鉴目录卷七
督军务，不许。○免河南及永平被灾秋粮。
是岁，凤阳、淮、徐皆大水。王竑巡抚江北，先贷后闻，上
大喜。○南京地震。
四年昭阳作噩 癸酉
（明纪二十六）
正月
戊午朔，上皇在南宫。
庚午，荧惑犯昴。
辛未，大祀南郊.C月犯轩辕
壬申，上元节，先是诏市羊角灯，陕西巡抚耿九畴引宋苏轼谏神宗买浙灯事以奏，诏罢之。
壬午，河决沙湾新口。
二月
戊子朔，五开、清浪诸蛮复叛，诏梁珤、王来讨之。
乙未，皇太子冠。
庚戌，免江西去年被灾税粮。
是月，王文进吏尚，入阁。。擢黄玹都督同知，并赐第居京
师。
三月
己未，填星退犯亢。
乙孔，太白，岁合于壁。
丙寅，月犯轩辕右角。
戊寅，开建宁银场，中官戴细保提督场务。
是月，召王翱还。C御史练纲荐堪任吏部者，王翱、年富薛斑三人。（王汝振淮、徐饥。○太监兴安建大隆福寺、邀上临幸，以御史章纶谏而止。
是春，给事中林聪以易储异议，左迁，商辂请复之。聪又请申起复之禁。
271
明 通 鉴
四月
戊子，筑沙湾决口。0运南京仓粟振徐州。
癸卯，月犯建。
己酉，诏天下生员纳米徐州、东昌、临清待振，纳粟者许入国子监。
是月，户部请令罢退官非赃罪者输米，给诰敕。给事中刘炜以为失大体，上为立已之.
五月
丁巳朔，出徐、淮仓粟振饥民。
己未，辰星犯积薪。
己巳，王文丁母忧，诏起复。文请奔丧还，许之。
壬申，留山东应运米九十二万石备振。
甲戌，徐州复大水，发支运及盐课粮振之。
丁丑、岁星昼见。。发淮安仓振凤阳.
乙酉，沙湾复决。
是月，巡按御史左鼎上书请裁冗员，开屯田，罢营造，抑末
技。章下，户尚金濂请解职，不许。
六月
壬辰，下吏尚何文渊于狱，寻释，令致仕。 王翱为吏部尚
书。
甲辰，岁星复昼见。
辛亥，瘗大同、土木、紫荆关暴骸。
壬子，月犯东井。
七月
乙丑，月犯建。
庚辰，罢诸不急工役。
是月、以沙湾屡决，复命尚书石璞往治之。○以罗通为右都
御史，萧维祯为左都御史。维祯寻以忧去。
272
明通鉴目录卷七
八月
己丑，振河南饥。
甲午，额森自立为可汗。
丙午，月犯井钺。
九月
是月，都御史陈镒致仕，卒。
十月
庚寅，诏天下镇守、巡抚官督谏农桑。
甲午，徐有贞为金都御史，治沙湾决河， 自是复起用
戊戌，额森贡马。
十一月
丁卯， 日生五色云.O月犯诸王。
戊辰，月犯井，又犯星。
辛未，皇太子见济薨。
十二月
乙未，免山东被灾税粮。
丙申，月犯井。
庚子，又犯轩辕。
乙巳，赉边军。○月犯氐。
是月，卫喇特寇辽东，官兵击却之
是岁，倭入贡，所携货物礼官请减其直，怏怏去。
五年阙逢掩茂 甲戌
（明纪二十六）
正月
癸丑朔，上皇在南宫。
戊午，黄河清，自龙门至于芮城。礼官请表贺，不许。
甲子，大祀南郊。
戊辰，太白、岁星合于奎。
273
明 通 鉴
壬申，罢福建、建宁银场。○月犯氐。
癸酉，月犯钩钤。
甲戌，太白昼见。○平江侯陈豫、学士江渊抚辑山东、河南
及两淮被灾军民。
丙子，月犯建。
二月
丙戌，太白昼见。
丁亥，月犯太白。
乙巳，以雨旸不时，诏修省，求直言，王竑之请也。
是月，定礼部会试，仍分南、北、中卷。
三月
壬子朔，赐孙贤等进士及第、出身有差。
辛酉,江渊振淮北饥民。王文抚恤南畿.
甲子，总督两广副都御史马昂破泷水猺。
丁卯，月犯氐。
庚辰，缅甸执献思机发至京师，伏诛。
是月，放归国子生，仅留年深者千余人。○给事中林聪以灾异偕同官上八事。○黄玹奏求霸州、武清县地。都给事刘炜偕同官抗章劾之，上不问。
四月
壬午朔，日食。
辛卯，方瑛破草塘苗，封南和伯。
是月，张风任户尚，代金濂也。
五月
甲子，礼部郎中章纶、御史钟同以请复沂王皇太子，下锦衣
卫狱。
是月，乌梁海三卫乞居大宁废城，诏不许。
六月
274
明通鉴目录卷七
戊子，录囚。
庚寅，易州大方等社雨雹伤稼百二十五里，人畜多击死。
戊戌，荧惑犯诸王。
癸卯，太白昼见。
己酉，荧惑、岁星合于胃。
七月
庚戌朔，岁星昼见。
壬子，又见。
癸亥，又见。
癸酉，振南畿水灾。
是月，苏、松、淮、扬、卢、凤六府大水。○南京大理少卿廖庄上书请复皇太子，不报。○兵部尚书仪铭卒。○起复萧维祯，仍为左都御史。
八月
戊子，月犯建。
己丑，又犯牛。
丁酉，复命天下巡抚官入京议事。○蒋善嗣封忠勇伯。
是月，减南京课钞。○东、兖、济三府大水淹田。
九月
癸丑，太白掩犯轩辕左角。
壬戌，免苏、松、常、扬、杭、嘉、湖七府漕粮，凡二百余
万石，别运淮、徐、临、德四仓粮以补之。
甲戌，太白犯左执法。
是月，练纲讨福建山寇，寻召还，谪邠州判官。
十月
庚辰，副都御史刘广衡巡抚浙江、福建，专司讨贼。
乙未，月掩犯天关。
丙申，又犯井。
275
明通鉴
庚子，京师地震，有声起西北，迄东南。
十一月
戊午，罢苏、松、常、镇织造采办。
己未，太白、填星合于氐。
壬戌，日晕，左右珥，又生背气，白虹贯之。○月掩天关。
十二月
甲午，月犯轩辕右角。
是月，免南畿、浙江被灾税粮。○御史黄溥等劾林聪胁制吏部。王文欲杀之，胡茨论救得免，左迁国子学正
是冬，前南京御史尚褫上书，语侵执政，谪驿丞.。闽、浙巡抚孙原贞请简屯兵，又请籍河南逃民为编户，以免它日患.
是岁，额森为阿喇知院所杀。○两畿十府饥。
六年旃蒙大渊献 乙亥
（明纪二十七）
正月
丁未朔，上皇在南宫
甲寅，月犯岁星。
戊午，大祀南郊。
丙寅，月犯角。
癸酉，阴雾四塞，既而成霜附木，自是至于丑，凡五日。
是月，江渊求调兵部，不得。诏授石璞兵部尚书，渊代为工
部尚书，遂出阁。渊大失望，盖陈循、王文挤之也。
二月
壬午，太监王诚同法司录因。大理少卿李茂等录南京、浙江
囚。
甲午，安福大雷雨。白泉陂羊塘地陷二：一深三丈，广十余丈；一深六尺，广一丈有奇。
己亥，月犯建。
276
明通鉴目录卷七
三月
丙辰，荧惑犯井。
四月
丙子朔，日食。
辛巳，敕户、兵二部及两畿、山东、河南、浙江、湖广抚按三司官条宽恤事以闻，并罢不急诸务。
是月，鞑靼遣使贡马。时鞑靼部长保喇复杀阿喇，.于是卫喇特衰而鞑靼势复振。礼臣请减其赏赐，命仍照旧给之。
五月
乙巳朔，荧惑犯积尸。
己巳，以旱蝗，亲祷雨于南郊。
是月，予太监王诚等锦衣卫世职。
六月闰附
乙亥朔，以宋儒朱子嫡裔挺为翰林院《五经》博士，世袭。
辛巳，太白犯井。
癸未，河决开封。
己丑，太白与荧惑同入太微右掖。
庚子，岁星犯诸王。
闰月
乙巳，束鹿雨雹，大如鸡子，击死鸟雀狐兔无算。
乙卯，月犯氐。
是月，滦河溢。顺天大水、湖广、武昌等府江溢。
七月
乙亥，徐有贞筑沙湾决口堤成.
辛巳，刑科给事中徐正请遣沂王就国，上惊愕，论谪戍铁岭
卫。时又有高平者，请伐城南树，从之。上皇大骇。
庚寅，以太白屡见，南畿涛灾，敕廷臣修省。
丁酉，岁星昼见。
277
明通鉴
是月，御史倪敬等应诏上书，请辍宴游、罢兴作及宥直臣章纶等。上不怿，寻以考察罢黜十六人.
八月
戊午，太白犯房北第二星。
庚申,廖庄赴京师,上忆前疏,立命廷杖八十。又封巨梃杖 章纶、钟同于狱。同竟死狱中，○岁犯井钺。
是月，进士杨集上书于谦，责其不能雪直臣冤。谦以示王
文，谓其有胆，寻迁集一秩为知州。0浚京师城河，以备雨潦。
九月
乙亥，振苏、松灾民米麦，凡一百余万石。
甲午，太白犯斗魁。
庚子，月犯亢。
十月
丙辰，月犯毕。
戊午，免陕西被灾税粮。
十一月
乙亥，方瑛充平蛮将军，讨湖广叛苗。时广宗王之党窜入苗
中，结生苗为乱也。
癸未，月又犯毕。
甲午，犯亢。
乙未，又犯。
丁酉，犯罚。
十二月
己巳，免南畿被灾秋粮。
是冬，无雪。
是岁，南畿、山东、山西、河南、陕西、江西、湖广府三十
三，州、卫十五皆旱。
278
明通鉴目录卷七
七年柔兆困敦 丙子
（明纪二十七）
正月
辛未朔，上皇在南宫。戊寅，月犯毕。
已卯，命石璞安抚湖广军民。甲申，月犯轩辕右角。
二月
壬午，大祀南郊。
乙巳，月又犯毕。丙辰，月犯亢。
庚申，皇后杭氏崩。三月
甲子，营寿陵。
庚午朔，月犯天高。
戊寅，免云南被灾税粮。
辛巳，夜无云，西南方有声如雷。
戊戌，太白、荧惑聚于奎。
四月
癸丑，月犯填星。
乙卯，思任发子思卜发人贡祈宥。
壬戌、彗星东北见于胃，长二尺，指西南。
乙丑，晓月犯太白。
五月
癸酉，彗渐长丈余。
戊寅，以水旱星变，敕内外群臣修省。
戊子、彗西北见于柳，长九尺余，扫轩辕星。
辛卯，以宋儒周子、程子裔俱授《五经》博士世职。甲午，彗见于张，长七尺余，扫太微北，西南行。
279
明通鉴
是月，福建佥事吕昌奏请增祀黄干、蔡沈、刘爚、真德秀于朱子祠。报可。○修《寰宇通志》成。○畿内蝗蝻延蔓。桂林大疫，死者二万余人。
六月
壬寅，彗入太微垣，长尺余，渐没。
庚申，葬肃孝皇后。
是月,河决开封、河南、彰德,田庐淹没。0淮、扬及凤阳 大旱、蝗。
七月
辛未，太白犯鬼。
丁丑， 日晕，随生重半晕及左右珥。
己丑，月犯天高。○填星犯罚。
丁酉，荧惑入井。
是月，两畿、河南、山东大雨水溢，山东河堤独不决。徐有贞以功晋左副都御史。○以工匠蒯祥、陆祥为工部侍郎，时称匠官。
八月
乙卯，月犯毕。
是月，敕吏部裁冗员、省参政、参议、副使、佥事及同知等官百五十余员。○浙江、江西、湖广旱。
九月
壬申，宁府火起，延烧百余家。
丙子，日色变赤。
癸未，岁星入鬼。
是月，陈循、王文子乡试被黜，讦考官刘俨等。诏赐循、文子俱为举人，一体会试。六科给事中请论循、文罪。勿问。○诏追谥宋文天祥、谢枋得，从巡抚江西韩雍之请也。
十月
280
明通鉴目录卷七
壬寅，荧惑犯鬼。○月犯南斗。
癸卯，振江西饥。
戊申，岁星、荧惑合于鬼。
丁巳，月犯轩辕右角。
十一月
丁卯朔，监察御史陈述荐江西处士吴与弼，诏巡抚韩雍礼聘送京师。
十二月
己亥，方瑛大破湖广苗，贼渠蒙能中枪死，凡克二百七十
寨。
丙午，月犯天高。
甲寅，彗星复见于毕，长五寸，东南行，日渐长。
戊午，振畿内、山东、河南水灾，并免税粮。
庚申，月犯东咸。
癸亥，彗星没。○上不豫，罢明年元旦朝贺。
甲子，阴晦大雾，咫尺不辨人物。
是岁，湖广、浙江、南畿、江西、山西府十七早。河南、山东水。免天下税粮米麦凡二百四十余万石。
景泰八年 天顺元年彊圈赤奋若 丁丑正月
（明纪二十七）
丙寅朔。
戊辰，免江西被灾税粮。
丁丑，将郊，上舆疾，宿斋宫.
己卯，廷臣请建太子，陈循、王文窥上意不在沂王，乃易“请建”元良为“请择”，盖都御史萧维桢草也。疏上，不许、谕以十七日视朝。
庚辰，上疾甚，召石亨至榻前，命摄行祀事。亨于是有异
281
明通鉴
志。
辛巳，石亨等谋迎上皇复辟，遂偕徐有贞定策。。是日，王直、胡茨、于谦等上疏请立沂王，商辂主草，奏未上而夺门事
起。
壬午，昧爽，石亨、张𫐐、张𫐄、杨善、曹吉祥及徐有贞以兵迎上皇于南宫，御奉天门，朝百官。日中，遂即位。诏有贞以原官兼翰林学士入阁，即日下兵部尚书于谦、大学士王文锦衣卫狱。
丙戌，以复辟告宗庙陵寝。大赦天下。改景泰八年为天顺元年。○论迎驾功，封石亨为公，张辄为侯，张𫐐、杨善皆为伯，曹吉祥嗣子钦都督同知。
丁亥，杀少保于谦、大学士王文及太监王诚、舒良等，籍其家。谪陈循、江渊、俞士悦戍边。萧滋、商辂除名。言官劾太监兴安，宥之。
己丑，复论迎驾功，封孙镗、董兴皆为伯，钦天监正汤序礼部侍郎，官舍旗军进秩者凡三千余人。
辛卯，罢巡抚提督官。
壬辰，榜于谦、王诚党人及郕府旧僚示天下。
是月，太常卿许彬、大理卿薛瑄为礼部侍郎兼学士，入阁。○夺尚书王直、高谷、胡茨保傅官，直、淡寻致仕去。
甲午，杀昌平侯杨俊。
二月
乙未朔，以太后诰废景泰帝复为郕王。
戊戌，降吴太后仍为宣庙贤妃，汪后仍为郕王妃，削杭后谥，改怀献太子为世子。吴贤妃、汪妃出居旧王府。
庚子，学士高谷致仕。○汤序请革除景泰年号、不许。
癸卯，吏侍李贤兼学士入阁。○杀都督范广。戊申，柳溥破广西叛蛮。
282
明通鉴目录卷七
庚戌， 日晕，左右珥，白虹贯之。
辛亥，白虹弥天贯日。
癸丑，景泰帝崩于西宫，谥日戾，毁寿陵，以亲王礼葬。上初欲以汪妃殉葬，李贤谏，止之。
戊午，方瑛、石璞大破湖广苗。召瑛还，璞留镇贵州
壬戌，免南畿被灾税粮。
是月，赠钟同官，赐谥。释章纶于狱，授礼部侍郎。召廖庄还，授大理少卿。又授轩𫐐刑尚。寻改萧维祯于南京。以耿九畴 为右都御史，林聪佥都御史。。赠少监阮浪，命儒臣立碑记其事。0王骥为其子祥讼夺门功，授指挥金事，仍以骥为兵尚。理部务数月，仍致仕去。。改户尚张凤于南京。逾月，以沈固代之。
三月
甲子朔。
己巳，复立皇太子。同日，封皇子见潾德王，见澍秀王，见泽崇王，见浚吉王。
癸酉，封徐有贞武功伯。
乙亥，大赉文武军民。
庚辰，石亨为征虏副将军，剿寇延、绥.。赐黎淳等进士及第、出身有差。
丁亥，命林聪振山东饥。
是月，下大同巡抚年富于狱，以石亨从子彪挟前憾劾之也。寻释之，令致仕去。○袁彬以旧恩擢指挥佥事，寻进同知。哈铭亦授千户，赐姓杨。
四月
甲午朔，太白昼见。0以灾异数见，斋戒露祷于上帝，命廷臣条军民利病以闻。
乙未，免浙江被灾税粮。
283
明 通 鉴
丁酉、方瑛破铜鼓、藕洞苗，平之.
丁未，录囚。
癸丑，罢团营。
乙卯，保喇复寇宁夏，参将种兴战没。
是月，襄王瞻墡来朝。上释前疑，礼待优隆。及归，亲送至午门，乃还。○何文渊惧罪自经死。○河南按察使王概以事下狱。襄王来朝，言其贤，释之，寻擢大理寺卿。
五月
乙丑，太白、岁星合于井。
辛未，柳溥帅兵巡宣、大边。
丙子，岁星昼见。
丙戌，彗星见于危，若动摇者，东行一度，芒五寸，指西
南。
是月，御史杨瑄劾曹、石夺民田。上以为直，将擢用之。会星变，掌道御史张鹏纠十三道御史，劾亨、吉祥诸不法状。会亨西征归，事泄，遂与吉祥诉上前。及疏入，上大怒，下瑄、鹏等于狱。○磔高平、卢忠。又捕黄玹、徐正。纮闻，自杀。正伏
诛。
六月
癸巳朔，彗星见室，长丈余，至东壁，犯天大将军卷舌第三星，井宿水位南第二星。
甲午，下耿九畴、罗绮于狱。石亨等以杨瑄事坐之也。。马昂为都御史，寻巡抚山西，复以寇深代之。
己亥，徐有贞被构下狱。又构诸言官，一时调外三十六人。0是日，大风震雷，拔木发屋。有顷，大雨雹，坏奉天门鸱吻。亨、吉祥家大木俱折、大惧。上亦感悟，狱得稍解。
庚子，徐有贞、李贤及耿九畴、罗绮、杨瑄、张鹏皆释之，仍谪戍、调外有差。○通政司参议兼侍讲吕原入阁。
明通鉴目录卷七
辛丑,御史何理等免调,复其官.
壬寅，礼部尚书薛瑄以曹、石用事，乞休去。
癸卯，修撰岳正召见，命以原官入阁。
甲辰，复李贤吏部侍郎。○月犯罚。
乙巳，巡抚贵州副都御史蒋琳，坐于谦党弃市。
是月，石彪备大同，邀击北寇于磨儿山，斩巴图王以下百二十人。亨竟无功而还。○兵尚王骥解任，石亨荐陈汝言代之。
是月，淮安、徐州、怀庆、卫辉俱大水。河决济南、杭州、嘉兴蝗。
七月
乙丑，复下徐有贞于狱。
丙寅，承天门灾。
丁卯，以灾异，躬祷于南郊。
戊辰，敕群臣修省。
庚午，李贤复入阁。改许彬南京礼部侍郎。
辛未，岳正以曹、石构，出为钦州同知。寻下狱，谪戍肃
州。
癸酉，大赦。
癸未，谪徐有贞金齿。
戊子，以平苗功，进方瑛为侯，陈友封伯，又以大同功，封石彪等皆为伯。
辛卯，大赉诸边军士。
是月，杨瑄、张鹏遇赦还。以不谢曹、石，复谪南丹.。刑尚轩𫐐致仕，刘广衡进尚书代之.
八月
壬辰朔。
甲午，以彗星屡见，躬祷于上帝。
己亥，月犯东咸。
285
明通鉴
壬子，太白昼见。
九月
壬戌朔。
癸亥，岁星犯轩辕大星。
甲子，彭时以原官兼学士入阁。
乙丑，月犯氐。
己巳，月犯建。
是月，复仿先朝故事，出御史林鹗等为知府。
十月
辛卯朔。
丁酉，赐王振祭葬，令刻木招魂，建祠日旌忠。
己亥，彗见于角，长五寸余，指北，犯角北星及平道东星。壬寅,石亨复荐处士吴与弼。诏李贤草敕,遣行人曹隆赍礼
币往。与弼至是始行。
乙巳，南京地震。
丙午，月掩毕。
己酉，月犯井。
乙卯，月犯左执法。
丙辰，释建庶人文圭及庶母杨氏等十八人，使居凤阳，昏婴
出入自便，文圭时已五十七岁，未几卒。
己未，月犯氐。
十一月辛酉朔。
甲戌、广西总兵官朱瑛讨田州叛蛮。
己卯，月犯轩辕右角。
己丑，免山东被灾夏税。
十二月
壬辰，封曹钦昭武伯。
286



明通鉴目录卷七
甲午，太白犯键闭。 丁酉，又犯罚。
辛丑，柳溥充总兵官，讨保喇于甘、凉。丁未，月犯御女。
己酉，又犯右执法。
丙辰，太白、填星合于心。
是冬，宫中祈雪。时直隶、山东、山西、河南皆无雪。石亨营第宅。上登楼望见，衔之。
是岁、北畿、山东并饥，发茔墓、斫道树殆尽，父子或相食。
天顺二年著雍摄提格 戊寅（明纪二十八）正月
庚申朔。
辛酉，兵尚陈汝言以媚曹、石骤贵，至是坐赃下狱，籍其家，以马昂代之。
乙丑，享太庙。 丁卯，太白犯建。
戊辰，月掩毕，又犯附耳。辛未，又犯井。 甲戌，大祀南郊。 丁丑，月犯左执法。 己卯，上皇太后尊号。辛巳，颁诏优老。
是月，礼部请皇太子出阁讲学，从之。严僧道滥度之禁。二月闰附
庚寅朔。
辛丑，月犯轩辕右角。
287 明通鉴
甲辰，又犯右执法。
戊申，开云南、浙、闽银场，中官福安请之也。又遣中官市云南珍宝。
乙卯，日交晕，上有背气，白虹贯之。
是月，保喇寇凉州，柳溥败绩。改马昂为兵尚。闰月
己巳，日无光，旋赤如赭。壬申，月犯左执法。 己卯，瘗土木暴骸。
是月，前副都御史罗绮为乡人讦告讪笑朝政，上怒，捕绮，下吏论死，籍其家，妇女没入浣衣局。
三月 癸卯，月犯亢。
是月，张轨卒。辄既杀范广，一日，遇王涂，作拱揖状。归家，发病死。
四月
乙丑，皇太子出阁讲学。己已，月犯亢。
辛未，复设辽东、宣府、大同、延绥、宁夏、甘肃巡抚官。自是巡抚仍提督军务，为永制。
是月，召山西参政叶盛至京师，授佥都御史，巡抚两广。盛请终制，不允。济南、兖州、青州蝗。令吏侍孙宏守制归，擢姚夔代之。
五月
戊子朔，器皿厂火。 已亥，月犯罚。
壬寅，月犯建。处士吴与弼至，授左谕德，辞不拜，寻送还。
288
明通鉴目录卷七 是月，严自宫之禁。
六月 丁已朔。
己卯，雷震大祀殿鸱吻。七月
辛卯，月犯亢。
丙申，太白行太微垣中。庚子，月犯垒壁。
癸卯，石彪为平夷将军，充总兵官，御寇宁夏。丙午，月犯毕。
八月
戊辰，保喇寇镇番。O荧惑入鬼。月犯垒壁。癸未，岁星犯右执法。
是月，诏李贤、彭时等修《一统志》。九月
辛丑，月犯毕。 戊申，又犯灵台。
甲寅，太白、填星合于斗，又犯斗杓。
是月，林聪捕江淮盐盗，平之。寻以母忧起复。十月
己未，太白昼见。月犯建。甲子，猎南苑。月犯垒壁。乙丑，岁星犯右执法。
己巳，月犯毕，又犯附耳。壬申，月生五色云。
壬午，陈友为征夷将军，充总兵官，剿寇宁夏。
是月，李贤奏罢锦衣官校刺事。时上用门达、逯杲等为耳目，不听。鹰坊司内臣乞出外采猎。上访之，得其扰民事，比
289 明通鉴
至，杖而黜之。刑尚刘广衡予告，升布政陆瑜代之。十一月
乙酉朔。
癸卯，有客星见于星宿，色白。
丙午，客星西行，光渐微，状如粉絮，在轩辕旁。庚戌，客星生芒五寸，犯爟位西北星。
甲寅，免山东被灾秋粮儿五十一万一千余石。
是月，罢冬至宴。保喇寇延绥，守将杨信大败于青阳沟。捷闻，封信彰武伯。
十二月 乙卯朔。
戊午，柳溥以失律罢归。
壬戌，客星见，至是凡二十日没于东井。癸未，武强苦井变为甘。
是冬，令百官祈雪。
是岁，日本王移书朝鲜，请入贡谢罪，上许之。然贡使卒不至，仍不时入寇。O长沙、辰州、永州、常德、岳州五府及铜鼓、五开诸卫饥。
三年屠维单阏 己卯
（明纪二十八） 正月
甲申朔，有大星如蛇，入危宿。
辛卯，月犯毕。O岁星犯左执法，荧惑犯轩辕，填星犯建。乙未，大祀南郊。
丁酉，月犯轩辕左角。辛丑，又犯平道。
甲辰，石彪、杨信大破保喇于安边营。佥事周贤、指挥李鉴俱没于阵。
290
明通鉴目录卷七 丁未，月犯鬼。
是月，晦，广东庆远蛮乱，同知叶祯与其子公荣、从子官庆皆先后战没，凡三百人歼焉。是夜，岭南大雷电，雪深尺许。事闻，赠恤，并命守臣立庙祀之。
二月
甲子，月掩犯御女。 乙丑，郭昂嗣封武安伯。
丁卯，以中官福安奏，遣御史吕洪偕中官采珠于广东。壬申，月犯罚。
癸酉，又犯南斗。
是月，上幸太监曹吉祥宅。时千户李成有罪下狱，哈铭请宥之，并下铭狱。寻释之，调发贵州差操。
三月 戊子，月犯井。 甲午，又犯左执法。 庚子，又犯建。 四月
壬子朔，巡抚两广叶盛破泷水猺。
癸丑，有星大如碗，自左旗东南行，抵女宿，尾迹炸散。乙卯，荧惑犯灵台。
癸亥，太白昼见。
己巳，方瑛大破东苗，禽其酋，送京师磔之。O石彪进封侯。
癸酉，太白昼见。O填星守犯建。
是月，顺天、河间、真定、保定、广平及山东济南连日烈风，麦苗尽败。
五月 壬午朔。
291 明通鉴
庚寅，月掩平道。
庚子，诏都督刘深充总兵官，会两广守臣讨广西流贼。癸卯，荧惑犯右执法。
庚戌，太白犯毕。 六月 辛亥朔。
辛酉，复命巡抚官以八月集京师议事。辛未，岁星犯右执法。
是月、谷城、景陵襄水涌泛伤稼。七月
壬寅，月掩附耳。
是月，召石彪还。彪谋镇大同，上益疑之，趣疾驰入京。八月
庚戌朔，石彪有罪下锦衣卫狱，寻逮其党七十六人。戊午，月犯南斗。
己未，禁文武大臣往来交通，违者依铁榜例论罪。O月犯建。
丁卯，日色如赭。
乙亥，免湖广被灾税粮。九月
己丑，月犯井。
庚寅，肃州城中火，延烧五千四百余家，死者六十余人。甲午，月犯外屏。
丁酉，又犯天高。 己亥，又犯井。
乙巳，太白，岁星合于角。
是秋，建安老人贺炀上书论时事，下所司议行。十月
292
明通鉴目录卷七 甲寅，太白犯亢。
已未，上猎南苑。 甲子，月犯毕。 丙寅，又犯井。 戊辰，又犯鬼。
庚午，石亨罢，间住，绝朝参。以李贤言，诏自今章奏勿用“夺门”字，诸以夺门昌功者，令自首更正。
壬申，月行太微垣中。是月，定霜降后录囚。十一月
己巳，振湖广饥，并诏免税粮。
是月，南和侯方瑛卒。以都督佥事李震充总兵官、镇湖广、贵州。
十二月 丙辰，月犯天廪。
癸亥，又犯鬼。O岁星犯亢。
是岁，两畿、浙江、湖广、江西、四川、广西皆早。四年上章执徐 庚辰
（明纪二十八） 正月
丁亥，大祀南郊。 已丑，月犯井。
壬辰，月犯轩辕大星。癸卯，下石亨锦衣卫狱。甲辰，籍其家。
是月，天下朝觐官至京师者，禁交通京官，馈送土物。又命吏部、都察院举行黜陟例，旌布政以下十人，赐衣币遣之。
二月
293 明通鉴
壬子，广西獞贼陷梧州。壬戌，月掩上相。
癸亥，石亨瘐死狱中。廷臣请枭首示众，上以李贤言，命瘗之。
丁卯，石彪弃市。治亨、彪党，刘敬以一饭连坐。时韩雍佐理院事，出之。
是月，以考察，擢萧晅礼部尚书。又以李贤荐，起年富户部尚书。命皇子出阁读书。陕西庆阳陨石，击死人以万计。三月
庚辰，赐王一夔等进士及第、出身有差。乙酉，大雨雪，越月乃止。
戊戌，免南畿被灾秋粮。
是月，召耿九畴为南京刑部尚书，轩貌左都御史。四月
已酉，分遣内官督浙江、云南、福建、四川银课。壬子，襄王来朝。
五月 丙子朔。
壬午，免畿内、浙江被灾秋粮。己亥，罢中官督苏、杭织造。六月
癸丑，雷毁蓟州仓廒四。癸亥，免湖广被灾税粮。
是月，湖北江涨。北畿及开封、汝宁皆大水。济南、青州、登州、肇庆、桂林、甘肃诸府卫旱。
七月 乙亥朔，日食。
丁丑，太白犯右执法。294
明通鉴目录卷七 甲申，又犯左执法。
丁亥，月犯牛。 戊子，荧惑犯天樽。
辛卯，自五月雨至是月，淮水决，没军民田庐，遣官振恤。
甲午，中官覃记诬奏广东廉州知府李逊纵民窃珠，征下狱。事白，锢记而复逊职。
是月，征天下通逃工匠，凡三万八千四百余名，遣官二十员分往督捕。O遣内使增造苏、杭彩缎七千匹。工部侍郎翁世资请减之，上怒，下之狱，寻贬衡州知府。
八月 丙辰，荧惑入鬼。
戊午，上亲谕户部免天下灾田税粮。
甲子，保喇等分遣道入寇，大同总兵官李文等不敢出。
癸酉，寇大举直抵雁门，掠忻、代、朔诸州。李贤请出军紫荆、倒马二关以安民心，从之。
九月
庚辰，保喇犯大同右卫。丁亥，月犯垒壁。 己丑，犯外屏。
庚寅，命朱永等备宣府边。甲午，免江西被灾税粮。乙未，月犯天樽，入鬼。十月
甲辰朔。 壬子，月犯垒壁。 戊午，日生五色云。
甲子，御西苑，阅京营将领骑射。戊辰，幸南海子。
295 明通鉴
庚午，荧惑犯上将。
壬中、岁星、荧惑、辰星、太白聚于氐。十一月闰附
癸酉朔。 庚寅，太白昼见。
乙未，月犯三公下星。
丁酉，阅随操武臣骑射于西苑。石瑁任礼尚。闰月
壬寅朔。
丁巳，以月食不应，下钦天监正汤序于狱。已未，驾幸郑村坝，阅甲杖军马。
庚申、荧惑犯上将。
丙寅，岁犯房北第一星。庚午，岁星犯钩钤。 十二月 壬申朔。
戊寅，以崔恭为吏部侍郎。即日，传旨释徐有贞为民。有贞归，冀复召，不得，阅十余年卒。
壬午，月入毕。 丙戌，太白昼见。 甲午，月犯内屏。
是岁，朝鲜与邻部相仇杀，诏给事中张宁往解之。还，擢都给事中。湖广及镇远府都匀、平越诸卫饥。楚府频火，宫殿家庙悉毁。
五年重光大荒落 辛已
（明纪二十八） 正月
壬寅朔。 296
明通鉴目录卷七 丁未，太白昼见。
己酉，月犯毕。 庚戌，大祀南郊。
戊午，荧惑退入太微垣。己未，月犯亢。 二月
己卯，免山东被灾税粮。甲午、保喇寇庄浪。
丙申，大藤峡猺叛。命颜彪为总兵官，会广东巡抚叶盛讨之。
是月，叶盛请罢广东采珠池，从之。三月
辛亥，月犯内屏。
壬子，免苏、松、常、镇四府被灾税粮。
甲寅，湖广、贵州总兵官李震克广西十八团猺。癸亥，荧惑犯右执法。
丁卵，岁星退犯房上星。O南京朝天宫火。
是春，刘孜为右副都御史，巡抚江南十府，一遵周忱遗法，民以为便。
四月
癸巳，保喇犯边，指挥许颙等中伏死之。报至，命兵部侍郎白圭督陕西诸军讨之。
是月，上与李贤言府库钱粮入少出多，贤请汰军官以省供费。
五月 丙午，寇犯宣府。
丁未，免河南被灾税粮。
是月，弋阳王奠壏以罪诛。中官逯杲误听侦事，诬之也。诛
297 明通鉴
之日，雷雨大作，人咸冤之。南雄知府刘实以忤中官，下狱瘐死。
六月
丙子，保喇寇河西，官军败绩。
壬午，诏马昂、孙镗帅京营军备边，未行，而曹吉祥之乱作。
壬辰，有客星粉白色、见天市垣宗正旁。乙未，化为白气而灭。
戊戌，彗星见东方，指西南，入井度。
是月，以水灾边警，廷臣请行宽恤之政，从之。七月
己亥朔，东方有黑气，须臾蔽天。
庚子，太监曹吉祥及其从子钦反，杀都御史寇深，锦衣指挥逯杲，执大学士李贤。攻东、西长安门，恭顺侯吴瑾遇害。怀宁伯孙镗集禁兵御之，钦败死。
壬寅，抚谕京城内外。
癸卯，磔吉祥于市，夷其族。
丙午，磔吉祥党汤序、冯益等。额森特穆尔逃至通州，获之，送京师，伏诛。
丁未，免南畿被灾税粮。
庚戌，以诛奸诏告天下，大赦，求直言。乙卯，岁星昼见。
丁巳，河溢开封，遣侍郎薛远往治之。
戊午，命都督冯宗充总兵官，讨保喇，白圭、王竑参赞军务。
庚申，月犯毕。
辛酉，保喇上书乞和。
丙寅，彗星自前月晦见，至是凡二十九日始灭。298
明通鉴目录卷七 壬戌，月犯井钺。
丁卯，寇犯万全右卫。
是月，追封吴瑾凉国公，寇深少保，俱赐谥。O进孙镗侯爵。马亮以告反授都督。O以李宾为右都御史。
八月 壬申，寇犯永昌。
癸酉，月犯罚。岁犯钩钤。甲戌，寇犯甘州。 乙亥，寿星见。
甲申，加李贤、王翱皆太子少保。
是月，保喇寇凉州，都督毛忠殊死战，援兵至，卒全师还。上与李贤论人才，因称工部尚书赵荣之忠，命兼大理卿，食两俸。放岳正还。赐马昂玉带、金麒麟服。
九月 戊戌朔。 丁巳，月犯井。
壬戌，巳时，京师地震，有声起西南方，至东南止。十月
戊辰朔。
壬申，以西边用兵，令河南、山、陕士民纳马者给冠带。丁丑，月犯垒壁。
辛卯，保喇三乞和，上遣詹升等往谕之，听命，复人贡。又请改大同旧贡道，由陕西兰县人，许之。未几，复入寇。是时有阿勒楚尔者，徙居河套，自是边患无宁日。
十一月 丁酉朔，日食。
己亥，月犯太白。O填星、荧惑合于牛。丁未，冬至，值圣节。
299 明通鉴
丙辰，与李贤言不忘南城患难时。壬戌，驾幸南海子。
甲子，太白、荧惑合于虚。十二月
丁卯朔，月犯钺。 已卯，又犯井。
辛巳，柳景嗣封安远侯。癸巳，太白昼见。
是冬，命李震专镇湖广。李安充总兵官，镇贵州。
是岁，松潘蛮叛，都督同知许贵以副总兵官镇守。会四川山都掌蛮作乱，贵顺道讨平之。未至松潘卒，上为辍朝一日，赐祭葬如制。







目录卷八 天顺六年壬午至成化十年甲午


天顺六年玄默敦牂 壬午
（明纪二十九） 正月
丁未，大祀南郊。
戊申，保喇遣使入贡。时保喇与穆尔格尔相仇杀，穆尔格尔死，众共立其兄蒙古勒克埒青吉思，亦号“小王子”。自是益各专擅，延绥之边患日棘矣。
是月，白圭、王竑分巡西边，遇寇皆破之。二月
癸酉，以书谕保喇，令自后仍从大同入贡。己卯，月犯内屏。
丙戌，建东安、东上二门。
是月，遣学士钱溥等封黎灏为安南国王。三月
己亥，月犯毕。 庚子，犯诸王。
癸丑，召白圭、冯宗还。王竑留镇西边。
是月，陕西通政司参议尹旻奏寇退河开，请召官军还。大学士李贤请从其议。
四月
乙丑朔，礼部尚书石瑁以授敕书误班请致仕，许之。已，复留之。
壬申，免河南被灾秋粮。
301 明通鉴
己卯，月犯东咸。 庚辰，犯天江。 五月
庚子，颜彪击广西猺贼，破之。彪滥杀冒功，谤者并咎叶盛，时命吴祯抚广西，盛专抚广东。
甲辰，月犯亢。 丙辰，月犯垒壁。
已未，免陕西被灾秋粮。
是月，禁内外一切酷虐刑具。六月
丙寅，有星见策星旁，人紫微垣，犯天牢。戊辰，淮王祁铨来朝。
癸未，客星居中台下，形渐微，不久没。O是日楚府火。戊子，月犯壁。
己丑，太白昼见。
是月，李震大破湖广猺贼，俘斩二千八百余人。七月
丙午，荧惑入鬼。
是月，淮安海溢，盐丁涨死者一千三百余人。诏免两淮盐课凡三十万引。
八月
庚午，太白，岁星同昼见。
是月，学士吕原以丧归，诏起复。原乞终制，不许。九月
壬辰朔。
甲午，太白、荧惑合于张。
乙未，皇太后孙氏崩。O太白犯轩辕左角。乙巳，夜，天无云，西北方有声如雷。
302
明通鉴目录卷八 庚戌，月犯毕。
辛亥，犯诸王。 乙卯，荧惑犯上将。 己未，太白犯左执法。
是月，广锦衣卫狱。时门达用事，广布旗校，告讦日至，狱舍不能容。
十月 壬戌朔。
戊辰，上大行皇太后尊谥日孝恭章皇后。己巳，太白犯进贤。
丙子，日赤如血。
十一月
甲午，葬孝恭章皇后于景陵。丙午，荧惑犯进贤。
是月，学士吕原归营葬事，以毁卒。保喇要劫三卫，每藉人贡之名，往来塞下，寇无虚日。
十二月 是冬，召王竑还。
是岁，山西巡抚李侃以考察属吏，奏罢布政以下百六十人。并自劾请罢，不许。至是以母丧归，军民拥泣，至不得行。服除，遂不出，家居十余年卒。O两广之乱，新会土寇蜂起，县丞陶鲁以孤城守御，击贼，屡破之。巡抚叶盛上其绩，就迁知县。寻进同知，仍知县事。
七年昭阳协洽 癸未
（明纪二十九） 正月
辛卯朔。
丁酉，南京西安门木厂火。
303 明通鉴
戊戌，月生连环晕。 丙午，大祀南郊。 丁未，月犯内屏。 辛亥，荧惑人氐。 甲寅，月犯南斗杓。 丙辰，湖广洪江苗叛。
是月，以姚夔为礼部尚书。二月
庚申朔，岁星犯牛。
壬戌，詹事陈文以礼部侍郎兼学士人阁。癸亥，寿星见。
戊辰，会试，贡院火，烧死举子九十余人。诏以八月补行。是月晦，夜半，空中有声。李贤谓：“无形有声，谓之鼓妖。上不恤民，则有此异。”上命条宽恤事宜以进。
三月 庚寅朔。
壬寅，诏行宽恤之政。时李贤复请罢江南进缎匹及中官出外采办，止各边守臣进贡等事，皆不从。寻诏停各处银场。
乙巳，岁星昼见。 乙卯，月犯垒壁。
是月，福建上杭贼起，指挥佥事丁泉死之。巡按御史伍骥连破十八寨，四境悉平。感瘴疾，还，至上杭卒。军民立祠祀之。O进白圭为工尚。
是春，命王汯巡抚淮扬，兼督漕务。士民闻竑再至，欢呼迎拜，不绝于道。
四月
辛酉，荧惑退犯氐西南星。壬申，月犯亢。 304
明通鉴目录卷八
壬午，逮宣大巡按御史李蕃下狱，荷校于长安门，数日卒。癸未，日赤如血。
乙酉，日色变白。
丙戌，复遣中官督苏、杭织造。
是月，北畿旱，济南、青州、东昌、卫辉自正月至是月不雨。
五月 己丑朔，日食。
甲寅，辽东巡按御史杨琎，亦以擅挞军职逮治。
是月，淮、凤、扬、徐大雨，腐二麦。武昌、汉阳、荆门江涨，淹没田庐。
六月
丁卯，复逮山西巡按御史韩祺，荷校于长安门，数日卒。七月闰附
戊子朔。
壬辰，荧惑犯氐东南星。庚戌，免陕西被灾税粮。甲寅，荧惑犯房北第二星。
是月，密云山水涨溢，房屋、文卷、军器俱没。闰月
戊午朔，填星退犯垒壁。辛酉，太白昼见。
丙寅，月犯南斗魁。
甲戌，皇后请追上宣宗故后胡氏位号，李贤方赞之，乃追上尊谥曰恭让。章皇后并修辑陵寝。
戊寅，湖广、贵州总兵官会讨洪江苗，平之。癸未，太白昼见。
八月
305 明通鉴
丁亥朔。 辛卯，月犯东咸。 乙巳，荧惑犯斗杓。 癸丑，月犯内屏。
是月，礼部请补行会试。O巡抚宣大佥都御史韩雍，以议事人觐，留为兵部右侍郎。以王越代抚宣大。
九月
辛酉，月犯南斗魁。 癸酉，月犯诸王。
甲戌，敕广东总兵官欧信会广西总兵官陈泾剿两广猺贼。丁丑，太白犯斗魁。
乙酉，太白犯狗。 十月 丙戌朔。
庚寅，岁星、荧惑合于女。丙申，月犯外屏。 丁酉，振西安诸府饥。甲辰，雨木冰。
丁未，命吴祯节制两广军事，讨猺贼。戊申，月犯内屏。
己酉，犯上相。
庚戌，太白、岁星合于女。癸丑，填星犯垒壁。 十一月
乙卯朔，荧惑犯填星。戊午，月犯代。 戊辰，月犯轩辕。
癸酉，大藤峡贼夜入梧州，执副使周，杀训导任璩及家居306
明通鉴目录卷八 布政宋钦。陈泾拥兵不敢击，降旨切责。乙亥，月犯内屏。
戊寅，犯亢。
壬午，以刑部自缢囚，下都御史李宾、副都林聪于狱，既而释之。
是月，下锦衣指挥同知袁彬于狱。门达构彬并及阁臣李贤，有军匠杨埙讼其冤狱，始解，调彬南京锦衣卫。
十二月
辛卯，下刑尚陆瑜、侍郎周瑄、程信于狱，既而释之。甲午，月犯天街。
是月，保喇复来贡，入关。上欲却之，以李贤言而止。是冬，李震平赤溪、湳洞叛苗，平之，复置长官司。
是岁，以项忠为右副都御史，巡抚陕西。忠平洮、岷叛羌，疏郑、白二渠，溉泾阳、三原等五县七万余顷，民祠祀之。
八年阏逢涒滩 甲申
（明纪二十九） 正月
甲寅朔。 乙卯，上不豫。 戊午，月犯外屏。
己未，皇太子摄事于文华殿。庚申，太白昼见。 乙丑，雨木冰。
己巳，大渐，遗诏罢宫妃殉葬。庚午，帝崩，年三十有八。
乙亥，太子即皇帝位。大赦天下。以明年为成化元年。免天下明年田租三之一。罢诸边镇守内官及缉事官校。下番使者皆召还。
307 明通鉴
壬午，下太监王纶、学士钱溥于狱。词连韩雍，贬浙江参政。
是月，释前参政罗绮于狱，还其家产。二月
甲申朔。 己丑，月犯天街。
乙未，上大行皇帝尊谥日睿皇帝，庙号英宗.己亥，日无光。
庚子，始以内批授官，不由阁部，谓之“传奉官”。
丙午，岁星、填星、太白聚于危。又岁、太白二星同犯垒壁。
壬子，有星如碗，光烛地，自天市至天津，尾化苍白气，如蛇形，长丈余，良久没。O是日风薶昼晦。
是月，下锦衣门达于狱，籍其家，谪戍南丹卫。复以袁彬掌锦衣卫事。彬送达，饯馈如故旧，时以彬为长者。复定襄伯郭登爵，镇甘肃。晋阁臣官。
三月
甲寅朔，尊皇后为慈懿皇太后，所生母周贵妃为皇太后。戊午，放宫人。
丙寅，毁门达所增置锦衣卫狱。戊辰，月犯氐。
庚午，补行廷试，赐彭教等进士及第、出身有差。癸酉，诏内阁九卿考核天下方面官。
戊寅，复立团营。 辛巳，岁犯垒壁。
是月，召岳正、杨瑄、张鹏还朝，复其官。是春，御史陈选请敕边备。
四月 308
明通鉴目录卷八 癸未朔。
钦天监推日食不见，下天文生贾信于狱。甲午，奉孝恭章皇后祔庙。
壬子，发内帑七十六万余两犒边军。
是月，召郭登还，总神机营兵，又命内官十二人坐营管操。户尚年富卒。
五月 癸丑朔。
丁巳，大雨雹，大风拔郊坛树。李贤以天威请修省，纳之。庚申，葬睿皇帝于裕陵。
癸亥，月犯氐。 己巳，犯代。
是月，南京给事中王渊、王徽等率同官上言四事，末请禁宦官典兵干政，不报。O翰林编修张元祯上疏陈三事，以其言多窒碍，寝之。先是上践阼，元祯请行三年丧，亦不报，遂引疾去。六月
壬午朔。
是月，致仕礼部侍郎兼学士薛瑄卒，赠尚书，谥文清。七月
壬子朔。
壬申，立吴氏为皇后。先是有司以遗诏请大婚，南京吏侍章纶言山陵尚新，元朔未改，乞俟来春举行。疏至，而册立之诏已行。纶言虽不用，一时咸重之。
八月 壬午朔。 癸未，御经筵。
甲申，命儒臣复日讲之制。
癸卯，废皇后吴氏。时万贵妃有宠，后以事杖之，因归罪中
309 明通鉴
官牛玉，并下狱，谪居南京。
是月，诏修《英宗实录》。有议革去景帝年号者，编修尹直以为不可，遂止。改马昂户部尚书，擢王竑兵部尚书，李秉左都御史。命下之日，朝野相庆。叶盛入京师议事，迁左佥都御史，代李秉巡抚宣府，以韩雍代盛巡抚广东。
九月 辛亥朔。
庚申，吴玺嗣封清平侯。十月
壬辰，立妃王氏为皇后。
甲辰，立武举法，如文闱试士例。
是月，以没入曹吉祥地为宫中庄田，“皇庄”之名始此。太后生辰，礼臣援例请斋醮。都给事中张宁请禁止，从之。
十一月 庚戌朔。
丙寅，王徽、王渊等复上疏，言牛玉罚轻，因极言宦官之害，并劾大学士李贤不职状。上怒，欲罪之，张宁率六科论救，乃谪外。
十二月
甲辰，免京官杂犯以下罪。
是岁，四川妖贼赵铎作乱，指挥何洪、佥事刘雄战死。诏佥都御史汪浩讨之。
成化元年旃蒙作噩 乙酉
（明纪三十） 正月
已酉朔。 乙卯，享太庙。 丁巳，荧惑犯东咸。 310
明通鉴目录卷八 己未，大祀南郊。
癸亥，月犯轩辕。
甲子，赵辅充征夷将军，讨广西叛猺，佥都御史韩雍参赞军务。
戊辰，哈密来贡。定制岁一人贡，不得过二百人。
是月，开纳粟例，备两广军饷，侍郎薛远督两广饷事。二月
己卯朔。 癸未，太白昼见。 戊子，祀社稷。
甲午，耕耤田。保喇劫三卫犯辽河，武安侯郑宏击却之。癸卯，荧惑犯天籥。
是月，雪于少保狱，释其子冕、婿朱骥并王文子宗彝。O彗星见，渐长至三丈许，阅三月始没。O襄阳地震，天雨黑黍。猺贼寇新会，广东佥事毛吉死之。
三月 戊申朔。
庚戌，四川山都掌蛮叛，诏贵州总兵官李安讨之。丁巳，幸太学，释奠于先师孔子，始加牲用乐。
是月，荆、襄盗起。擢王恕抚治河南。O晋王翱太子太保，雨雪免朝参。O以旱灾，免陕西、延安等府税粮。
四月 戊寅朔。
甲申，河南钧州地震，凡二十三日止。庚寅，大雨雹，损禾稼。
是月，出张宁、岳正为知府，阁臣李贤尼之也。五月
戊申朔，诏修比干庙。
311 明通鉴
戊午，荧惑留守南斗。辛酉，大雨雹。
壬戌，上避正殿，减膳，敕廷臣修省。己巳，荧惑退犯魁第四星。
是月，四川贼平。 六月
庚子，革张瑾、杨宗封爵。
是月，韩雍大会诸将于南京，议直捣大藤巢穴。七月
丁未朔。
己酉，免天下军卫屯粮十之三。甲子，振两畿、浙江、湖广饥。癸酉，荧惑犯魁。
甲戌，寇入榆林，命陕西巡抚项忠合击之。八月
丁丑朔，命侍郎沈义、吴琛振两畿饥。辛巳，瘗暴骸。
庚寅，玛拉噶犯延绥，总兵官房能击走之。癸卯，修《玉牒》成。
是月，改右都李宾为南兵尚。九月
丙午朔。
是月，王竑致仕。
是秋，韩雍督军至桂林，平修仁、荔浦贼，进兵浔州。十月
丙子朔。
是月，韩雍兵至浔州。O虏人延绥，官兵力战却之。以王复任兵尚，代王竑也。
312
明通鉴目录卷八 十一月
乙巳朔。 乙丑，月犯上将。
是月，韩雍、赵辅等直趋大藤峡口，生禽间谍多人，悉斩之，水陆并进。
十二月
乙亥朔，大破峡贼，断大藤峡，改曰断藤。捷闻，进雍都御史，提督两广军务。
癸卯，命朱永充总兵官，白圭提督军务，会王恕讨荆、襄贼。
是冬，无雪。 二年柔兆掩茂 丙戌
（明纪三十） 正月
甲辰朔。
戊申，复立团营。月犯外屏。庚戌，月犯天阴。
乙卯，大祀南郊。O太白犯井。辛酉，奉英宗神主袝太庙。
壬戌，皇长子生，万贵妃出也。
己巳，命九卿举堪任按察二司者。自是仍复三品举荐例。二月
癸酉朔。
癸未，命侍郎邹干巡视畿内饥民。乙酉，月犯轩辕。
己丑，虏犯保德。 癸巳，荧惑犯天阴。 三月闰附
313 明通鉴
癸卯朔。
甲辰，赐罗伦等进士及第、出身有差。已酉，大学士李贤丁父忧，乞终制，不许。辛亥，册万氏为贵妃。
乙卯，朱永、白圭等大破荆、襄贼于南漳。庚申，月犯房南第二星。
辛未，白云起南方，东西竟天。
是月，李震破靖州苗。延绥御史卢祥请征土兵训练备边，从之。
闰月 壬申朔。 癸酉，振南畿饥。 戊子，月犯心大星。 癸巳，月犯垒壁。
乙未，朱永、白圭等生禽刘千斤及其党，送京师。石和尚遁走四川。
丁酉，月犯外屏。
是月，江淮大旱。都御史林聪奏贷漕粮及支运余米，从之。四月
壬寅朔，日交晕，右有珥。乙巳，宣府陨霜杀苗。
己酉，月犯上将。 丁卯，月犯昴。
是月，倭寇浙东。O擢广州同知陶鲁为按察使佥事。五月
癸酉，修撰罗伦劾李贤起复，谪福建市舶司副提举。御史陈选、杨琅皆论救，不报。
己卯，禁侵掠古帝王、名臣、忠烈陵墓。314
明通鉴目录卷八 丙戌，月犯南斗魁。
是月，召白圭还，命朱永留讨余贼。六月
甲辰，赵辅班师，韩雍留镇两广。余贼复起。乙巳，免今年天下屯粮十之三。
壬子，玛拉噶犯延绥，命杨信充总兵宫御之。召信自大同还京师议事。
是月，刘千斤之党石和尚等流劫四川，仍敕白圭等讨之。七月
辛巳，封弟见沂忻王，见沛徽王。戊戌，寇犯固原。
是月，彭时乞归省，许之。八月
丙午，月犯星。
丁已，寇犯宁夏，都指挥焦政战没。戊午，月犯五车。
丁卯，谕祭于谦墓，复其子冕官。
是月，命王复整饬延绥边备，李秉整饬大同兵备。九月
癸未，南京御用监火。十月
丁未，朱永、白圭等诱执石和尚、刘长子及刘千斤妻连氏，荆、襄平。
十一月
庚辰，以大藤平贼功，封赵辅武靖伯。甲午，皇子薨。
是月，磔石和尚、刘长子及其党于市。十二月
315 明通鉴
戊戌朔。 丙午，月犯昴。 甲寅，李贤卒。
丙辰，太常少卿刘定之人阁预机务。
是月，镇守开原太监韦朗坐失律，诏赦勿问。
是冬，玛拉噶复犯延绥，参将汤允绩战没。O广西余贼流劫广东，佥事陶鲁败之于钦、化二州。白圭丁忧起复。
是岁，员外彭韶以举劾忤旨，下狱，寻释之。三年彊圉大渊献 丁亥
（明纪三十） 正月
戊辰朔。
壬申，抚宁伯朱永以平贼功，进侯爵。加白圭太子少保。已卯，大祀南郊。
壬午，月犯角。
丙申，朱永充总兵官，与杨信讨玛拉噶。
是月，鞑靼诸部内争，玛拉噶逐阿勒楚尔，遣人入贡。而别部有颇罗鼐者，亦遣人来朝，上许之，命永等驻兵塞上。
二月 丁酉朔，日食。 丁未，太白犯娄。
丁巳，湖广总兵官李震奏破湖广苗，平八百余寨。
是月、御经筵，刘定之请免宣赐酒馔，从之。召彭时还。三月
戊辰，召商辂还，以故官复入阁。辂请召还元年以后建言被斥者，于是罗伦等皆复官。惟给事中毛宏请并召王徽等，不许。己巳，寇犯大同。
辛巳，复开浙、闽、四川、云南银场，以中官领之。316
明通鉴目录卷八 戊子，月犯代。太白犯外屏。
是月，召李秉还。户部尚书马昂请清理京营文案，陈文谓必得内臣共事，乃荐太监怀恩。O进林聪右都。
四月
壬寅，四川自去年六月至是凡地震三百七十五处，遣官祭其山川。
乙巳，录因。
癸丑，太白昼见。月犯南斗杓。
是月，改王复工部尚书，起复白圭为兵部尚书。给事中毛宏等以灾变，请省游宴、赏赐之费，报闻。
五月
壬申，宣府、大同地震有声，威远、朔州亦震。敕镇巡官警备。
壬辰，太白犯毕。
是月，荆门州训导高瑶上书，请追崇景泰谥号。下廷议，久不决。（）李秉督师辽东。
六月
戊申，雷震南京午门，敕廷臣修省。
辛酉，四川山都掌蛮数叛，敕襄城伯李瑾、兵部尚书程信讨之。
壬戌，太白犯井。 七月
甲申，太白犯鬼，人积尸。乙酉，停河南采办。
是月，太子太保王翱致仕，未出都，越三月卒。八月
乙未朔，荧惑犯垒壁。癸卯，太白入轩辕。
317 明通鉴
是月，《英宗实录》成，进阁臣陈文等官。巡按江西御史赵敔请增江西督赋官，从之。
九月
辛未，振湖广、江西饥。
是秋，叶盛自宣府召还，迁礼部侍郎，偕给事毛宏按事南京。以王越巡抚宣府。O寇陷开城，知县于达教死之。
十月
是月，南京司礼监盗太宗神御珠冠、金盆等物，事觉，伏诛。
十一月
乙亥，封太后弟周寿为庆云伯。十二月
癸已朔。
庚子，庶子黎淳追论景泰废立事，谓不宜追崇谥号。上日：“朕向尝介意，淳之此奏，欲以献谄希恩耳。”议竟寝。
辛丑，杖编修章懋、黄仲昭、检讨庄昶，以其谏罢元宵张灯诗词也。
是月，擢李秉吏尚。
是岁，扬州盐盗起，南京佥都御史高明讨平之。广东佥事陶鲁复破贼于思恩、浔州。
四年著雍困敦 戊子
（明纪三十一） 正月
壬戌朔。 甲戌，大祀南郊。 丙戌，月犯南斗魁。
是月，给事毛宏率六科论救章懋等，改为南京评事、行人等官。赵辅以功进侯，予世伯券。
318
明通鉴目录卷八 二月
壬辰朔。 己亥，荧惑犯月星。 癸卯，月犯轩辕左角。己酉，荧惑犯天街。
庚戌，月犯房南第二星。
是月，以水旱，免直隶高邮州三年秋粮。三月
辛酉朔。
甲子，免湖广被灾秋粮。乙丑，月犯五车。 丁卯，又犯五诸侯。 戊辰，又犯鬼。
庚午，又犯轩辕大星。
甲申，以给事中邱宏等言，诏中外势家毋得擅乞土田，著为令。
是月，昏雾蔽天，不见星日者累昼夜。改杨痛右副都御史，抚治荆、襄、南阳流民。
是春，韩雍以两广地大事殷，请分设东西巡抚，报可。四月
癸巳，岁星、荧惑合于井。
甲午，追封太后父周能庆云侯。
壬子，太白、岁星合于井。丁巳，录因。
是月，加西僧封号。O程信讨山都掌蛮，平之。召还，与白圭同掌兵部事。大学士陈文卒。
五月
乙丑，月犯轩辕左角。
319 明通鉴
壬申，又犯房南第二星。乙亥，又犯南斗魁。 庚辰，荧惑犯鬼。
癸未，遣官录天下囚。O荧惑犯积尸。六月
已丑朔。 丙申，太白昼见。 庚子，月掩星。 乙巳，月犯秦。
丙午，免江西被灾税粮。戊申，太白犯灵台。
辛亥，固原贼满俊反，诏陕西总兵、巡抚讨之。甲寅，慈懿皇太后钱氏崩。
是月，两京春夏不雨，湖广亦旱。O大学士彭时等请遵遗诏合葬皇太后于裕陵。周太后欲别葬，上不决。于是给事中、御史聚百官哭文华门，得允，乃出。
七月 戊午朔。
已未，有流星冲钩陈尾。甲子，填星犯天囷。
癸酉，命刘玉充总兵官，项忠提督军务，讨满俊。师未行，而任寿、陈价等之败问至。蒋泰、申澄战没。
戊寅，上大行皇太后尊谥日孝庄睿皇后。八月
戊子朔。 癸巳，京师地震。
己酉，以平山都掌蛮功，进襄城伯李瑾为侯，封罗秉忠顺义伯。
320
明通鉴目录卷八
是月，任寿、陈价下狱。起马文升为副都御史，巡抚陕西以代价。廷议欲以朱永代刘玉，阁臣彭时以项忠才能办贼。会忠奏至，亦请勿更调他军，于是永止不行。
九月 戊午朔。
己未，有星见星五度，东北行。庚申，葬孝庄皇后于裕陵。
辛酉，振陕西饥。
癸亥，前见星，芒长三丈余，尾指西南，变为彗，凡五十八日没。
辛未，孝庄后主袝庙。
壬申，以地震、星变，下诏自责，敕群臣修省。大学士彭时请固根本，均恩爱，为万贵妃宠盛言也。
甲申，杖给事中董旻、御史胡深等九人。先是以星变求言，六科魏元等上宗社大计，不纳。寻劾户部尚书马昂，于是旻等率同官并劾商辂、程信、姚夔。上怒，因并前劾商辂之御史林诚，皆下狱，既而释之。
是秋，程万里论御边。十月
乙未，刘玉围石城，不利。伏羌伯毛忠死之，项忠力战败贼，玉始出。
己亥，吏部考察诸司，罢黜听选官三百余人。
是月，进商辂兵部尚书，刘定之礼部侍郎，杨鼎户部尚书。十一月
丁已朔。 戊午，彗渐没。
壬戌，项忠平固原贼，禽满俊，送京师，伏诛。O玛拉噶犯辽东，指挥胡珍战没。
321 明通鉴
十二月 丁亥朔。 戊戌，湖广地震。
己酉，玛拉噶又犯延绥，指挥佥事许宁击败之。
是岁，日本始贡，伤人于市。有司请治其罪，使臣请带回本国如法论治，许之。自是外藩来者益无忌惮矣。封朝鲜国王世子，遣中官往辽东。御史侯英以为不可。诏自今册封正、副使毋遣内官，著为令。安南侵广西之凭祥，敕守臣严备之。中官潘洪奏乞两淮余引，户部参覆，不许。未几，赐太监陈玹万引，潘午万引，自是中官求乞者纷起。
五年屠维赤奋若 己丑
（明纪三十一） 正月
丙辰朔。
乙丑，月犯五诸侯南第一星。大祀南郊。己巳，月入鬼，犯积尸。
戊寅，月犯心。
是月，李秉致仕。秉刚介不阿，诸大臣多忌之，乃嗾给事中萧彦庄论劾，彦庄亦坐所指御史不实，下狱，谪驿丞。以崔恭为吏尚。南京吏部侍郎章纶，以朝觐考察与都御史高明议不协，乞与明俱罢，上优容不问。
二月闰附 丙戌朔。 癸巳，太白犯牛。
丙申，月犯岁星，又犯鬼。
乙卯，南京雷震山川坛具服殿之兽吻。
是月，兴化知府岳正以人觐致仕去。衍圣公孔宏绪有罪，削爵。
322
明通鉴目录卷八 闰月
丙辰朔。
己未，雨霾，黄尘四塞。月犯昴。癸亥，月犯岁星及积薪。
甲子，月犯御女。
己卯，日色变白，土薶四塞。癸未，广东琼山雨雹，大如斗。三月
乙酉朔。
辛丑，赐张升等进士及第、出身有差。四月
乙卯朔。 辛巳，皇子生。
是月，张真人元吉有罪下狱。五月
甲申朔。
辛丑，礼部侍郎万安兼学士入阁。安以与万贵妃联宗，遂被宠，益自固。
是月，吏尚崔恭以忧归。姚夔为吏部尚书，邹干进礼尚代夔。
六月 癸丑朔，日食。
丁巳，河决开封杏花营。有龙卵浮于河，其占大水。辛酉，录囚。
是月，琼山地震。给事中李森上书陈十事。七月
癸未朔。 壬辰，月犯南斗魁。
323 明通鉴
癸卯，又犯昴。
己酉，岁星犯轩辕大星。八月
壬子朔。
辛酉，学士刘定之卒。
是月，复御经筵，视午朝。李森上疏，禁勋戚占民田.时郎中彭韶、御史李琮勘武强武邑田，忤旨下狱。言官论救，得释。
九月 壬午朔。 十月
是月，大学士彭时以疾在告。逾三月，诏趣起视事，免朝十一月
乙未，寇犯延绥，诏大同巡抚王越会讨之。时阿勒楚尔又纠别部入踞河套，为边患。
是月，起复韩雍总督两广，罢东西巡抚。十二月
丙辰，汝宁、武昌、汉阳、岳州同日地震。
是冬，无雪。彭时奏停采办，抽分以纾民困，上优诏答之。
是岁、土尔番来贡，求违禁物，不许。巡抚贵州御史陈宣劾奏太监钱能在途索扰，敕禁治之。
六年上章摄提格 庚寅
（明纪三十一） 正月
庚辰朔。 丁亥，河南地震。 己丑，大祀南郊。 324
明通鉴目录卷八 庚寅，月犯井。
壬辰，又犯鬼。
丁酉，又犯房南第二星。辛丑，又犯狗。
壬寅，王越遣许宁败玛拉噶之众。丁未，杨信又败之于胡柴沟。
是月，礼部奏甘露降。给事中郭铨劾以地震不报，而以瑞应希谄，上不悦。韩雍乞终制，不许。
二月 庚戌朔。
辛未，大理宋旻等四人巡视畿南、浙江、河南、四川、福建，考察官吏，访军民疾苦。其余有巡抚省分者，不遣尚书。白圭议也。
丁丑，以自冬徂春无雨雪，亲祷雨于郊坛。O开封昼晦如夜，黄薶蔽天。
戊寅，振广西饥。湖广应山雨粟。三月
已卯朔。
辛巳，京师雨薶昼晦。癸未，月犯太白。
甲申，免湖广、山东被灾税粮及苏、松等府去年秋粮。壬寅，朱永充总兵官，王越参赞军务，备延绥。
癸卯，岁星留守轩辕。
是月，白圭奏劾延绥巡抚王锐、总兵房能，罢之。荐余子俊为延绥巡抚。O编修陈音上书，请御经筵，斥异教。又请召李秉、罗伦、王徽、章懋等，忤旨，切责。给事中潘荣请弭灾变，言甚恳切，上不能用。
是春，南京大理夏时正巡视江西，除无名税，奏罢不职官吏
325 明通鉴
二百余人。 四月 己酉朔。
庚戌，立夏节，雷未发声，阴薶四塞。壬戌，天鼓鸣。
丙子，月犯昴。
是月，以水灾免南畿、溧水等七县税粮。五月
戊寅朔。
丙申，振畿南及山东、河南饥。彭时请免夏税、盐钞及太仆寺赔课马。又以京师米贵，乞发仓储平粜。诏所司行之。
丁酉，王越破套寇于延绥东路。六月
戊申朔，日食。 甲子，月犯泣星。
壬申，阳信雷声如啸，陨石一碎为三，外黑内青。
是月，顺天、河间、永平诸府大水，民食草木殆尽。尚书姚夔请遣使振恤，从之。
是夏，山东、河南大旱。都给事中邱宏，请自今遇灾，抚、按核实，即予蠲除。又请没中官赀以振饥民，上不许。O上欲建佛阁于西山，六科给事中言四方旱涝相仍，不宜以无名之工起不急之务。上命已之。邱宏请驱除游僧，放百兽房所蓄禽兽以省冗食。疏上，报闻而已。
七月
丁丑朔。
戊寅，免四川被灾税粮。
己卯，皇子生于西内，纪贵妃出也。壬午，朱永破套寇于双出堡。
326 

明通鉴目录卷八
丙戌，太白昼见。命项忠、叶盛振畿内饥民。命都督李昶抚治屯营。
戊戌，月犯昴。
甲辰，房能败套寇于开荒川，阿勒楚尔中流矢走。是月，振通州张家湾等被水民户。
八月 丙午朔。 辛亥，振山西饥。
癸丑，以水旱，下宽恤之政。己巳，广东高、雷二府地震。九月
丙子朔，.太白犯轩辕左角。甲午，太白犯左执法。己亥，太白犯岁星。 庚子，又犯左执法。
是月，程信改南京兵部尚书，李宾为左都御史。十月
丙午朔，东北有流星，赤色，光烛地，自昴宿东北行，至井宿而没。
己酉，免河南旱灾夏税。又免山东旱灾秋粮。十一月
癸未，荆、襄复乱。诏项忠总督河南、湖广荆、襄军务，会湖广总兵李震讨之。
己亥，江浦火，延烧二百六十余家。
是月，博勒讷渡河与阿勒楚尔合。时朱永、王越屡以捷闻，而寇据套自如。越等又荐许宁充副总兵官，屡破贼。
十二月
庚戌，遣官十四人分振畿辅。
327 明通鉴
是岁，侍讲学士尹直请修《大明通典》，并续成《宋元纲目》。章下所司行之。中官钱能被劾，乞疾，云南巡按御史郭阳奏请留镇，士论鄙之。巡按江西御史杨守随疏陈六事，时不能用，
七年重光单阙 辛卯
（明纪三十二） 正月
甲戌朔。
辛巳，命京官五品以上及给事中、御史各举堪州县者一人。丙戌，大祀南郊。
丙申，月犯天江。
是月，余子俊巡抚延绥，始建边墙议。项忠讨襄阳贼，请调土兵，白圭止之。上听忠自调。
二月 癸丑，月犯井。 丁卯，月犯罗堰。
是月，复设九江、苏州、杭州钞关。三月
丁丑，岁星退入太微垣，犯执法。庚寅，月犯心西星。
壬辰，月犯南斗杓。
是月，户尚王复请于芜湖、荆州、杭州三处抽分竹木。朱永等破寇于怀远等堡，寻上战守二策。O礼部侍郎邢让坐前在国子监用会馔钱事，与见任祭酒陈鉴并除名。
是春，京师平籴。户部陈俊请以升斗为率，过一石勿与。贫民赖之。欧信充总兵官，镇辽东。
四月 丁未，月犯井。 328
明通鉴目录卷八
乙卯，岁星人太微垣，留守端门。O雨土薶。丙辰，雨黑沙如漆。
己巳，录囚。 五月
辛巳，设漏泽园六所，瘗暴骸。乙丑，月犯牛。
是月，马文升抚陕西，修茶政，易番马。六月
甲寅，岁星犯右执法。
是月，巡按直隶御史梁昉奏请查实涿州良乡隐税。七月
辛未朔。
甲午，项忠奏流民复业者九十余万，仍请益士兵捕余党。八月
辛丑朔。 癸卯，太白昼见。
甲辰，给事中李森请振山东七府，南畿四府饥。
是月，王越辞大同巡抚，许之，加总督军务，专办西事，林聪代越为大同巡抚。
九月闰附 庚午朔。
辛未，浙江潮溢，冲决钱唐江岸。壬午，太白犯房北第二星。
丁亥，始定漕粮长运法，自是民粮悉兑军，为定制。戊子，月犯月星。
是月，南京致仕吏部尚书魏骥，年九十八，上遣人存问，使未至而骥已卒，赐祭葬。
闰月
329 明通鉴
庚子朔。 丙午，月犯罗堰。 丙辰，月犯诸王。
戊午，填星、太白俱犯斗魁。己未，遣李颙祭海神。
辛酉，填星犯天高。 十月
乙亥，王恕以刑部侍郎总理河道。丙戌，月犯井。
十一月 己亥朔，岁星犯亢。
甲寅，立皇子祐极为皇太子，大赦天下。己未，荆、襄贼平。
十二月 己已朔。
甲戌，彗见天田，西指。下诏自责，敕群臣修省。丁丑，彗复北行，横扫太微垣郎位星。
己卯，彗光芒长丈余，东西竟天，北行二十八度，入紫微垣，正昼犹见。
庚辰，月犯井钺。
壬午，上避正殿，撤乐，御奉天殿。召见大臣彭时、商辂等，言未毕，而万安遽叩头呼万岁出。中人传笑，以为万岁阁老。
癸未，召朱永还。
乙酉，彗南行，犯娄及天河、天阴、天囷等宿。时彭时上政本七事，姚夔率同官陈二十八事，谕德王一夔上言五事，皆不能用。
辛卯，录囚。 330
明通鉴目录卷八
是岁，释嘉策淩、们都尔入河套。安南破占城，虏其王。八年玄默执徐 壬辰
（明纪三十二） 正月
戊戌朔，以星变，免庆成宴。
丙午，彗行奎宿外屏，渐微，久之乃灭。庚戌，大祀南郊。
辛亥，月犯轩辕左角。
乙卯，太白经天，与日争明。已未，月犯天江。
癸亥，月犯太白。皇太子薨，传言万贵妃害之也。
是月，玛拉噶犯安边营，参将钱亮败绩，指挥柏隆、陈英死。上因白圭议大举，遺侍郎叶盛巡边。盛主守而圭方谋出师，议遂寝。四川荣县盗起。擢江西布政使夏壎巡抚蜀中，立互知会捕法，盗稍稍戢。
二月 戊辰朔。 甲申，太白犯垒壁。
是月，白圭以搜套，调兵十万，以输饷责之河南、陕西、山西民，不给则预征来年赋。给事中梁璟、侍讲倪岳力言不可行，不纳。会叶盛自边还，搜套议亦寝。
三月
癸丑，赐吴宽等进士及第、出身有差。四月
辛未，始雷。
癸酉，以京师久旱，运河水涸，遣官祷于山川、海、渎之神。
庚辰，月犯房北第二星。
331 明通鉴
乙酉，录因。
丁亥，分遣官录天下囚，南京户部侍郎陈翌请之也。
是月，言官梁璟等劾项忠平荆、襄，滥杀报功。忠上疏自辨，且请致仕。温诏答之，寻召还，进左都御史。
五月
戊申，免陕西、山西、河南夏税。
癸丑，命赵辅充总兵官，王越总督军务，讨释嘉策淩等，并陕西、延绥、宁夏起各路兵，听辅、越节制。
六月 庚午，太白人井。
是月，寇入平凉等处，杀掠人畜三十六万四千有奇。七月
丙午，陇州雨雹，大如鸡卵，卵中有如牛者五，长七八寸，厚三四寸，六日方消。
是月，寇入庆阳。赵辅等师次榆林，不敢进。上命给事中郭镗往勘。敕修隆善寺成。工匠皆授官，写碑者进秩工科给事中。王诏力谏，不报。南畿大风雨，坏郊坛及孝陵庙宇。又南畿、浙江皆告水灾。陇州北山吼，三日，裂成沟，已复合。八月
是月，寇犯宁夏，深入环庆、固原。九月
甲午朔。
丙午，敕谕安南黎灏，令归占城国王及其侵地，使者至关，不得人。
辛亥，巡抚陕西王哲，请令赵辅、王越专理东路，别遣将扼其西路。
癸丑，巡抚延绥余子俊请筑边墙，兵部阻之，上令子俊速举。
是月，巡抚陕西马文升邀击套寇于韦州，败之。礼部尚书332
明通鉴目录卷八
姚夔以江浙大水，请敕廷臣共求安民弭患之策。十月
十一月
己酉，刘聚代赵辅为将军御北寇，仍以王越总督军务。辛亥，岁星犯房北第一星。
癸丑，又犯钩钤。 十二月
癸酉，振京师饥民。又以早灾免畿南各府税粮。是冬，江西巡按御史杨守随以灾异陈时政七事。
是岁，以给事中梁璟言，畿辅分设东、西二巡抚。O定京仓米额四百万石，不令缺，以为常。O鞑靼释嘉策淩以女妻们都尔，立为可汗，策淩自为太师。
九年昭阳大荒落 癸巳
（明纪三十二） 正月
壬辰朔。 庚子，月犯天街。 丁未，大祀南郊。
壬子，刘聚、王越破套寇于漫天岭。越以功进右都御史。癸丑，免湖广被灾税粮。
是月，土尔番破哈密，据其城。江西真人张元吉释归，给事中虞瑶等言法不可贷，上卒宥之。
二月
壬戌朔，免山西被灾税粮。是月，吏部尚书姚夔卒。三月
辛卯朔。
甲午，山东黑暗如夜。
333 明通鉴
乙未，济南诸府风薶。壬寅，减云南银课。
庚申，振畿内、山东饥。
是月，以尹旻为吏部尚书。O南京大风雨，坏太庙、社稷坛树。
四月 辛酉朔，日食。
甲子，乌梁海三卫犯辽东，总兵官欧信击却之。丁卯，山东又黑暗如夜。
戊辰，以山东大灾，悉免今年税粮。O瘗京师暴骸。乙亥，南京雨土。
丁丑，以灾伤，下诏宽恤。己卯，太白犯五诸侯。
壬午，阅武西苑。
是月，巡抚山东牟俸，奏发济南仓粟及临清关折收米麦，又请蠲州县逋课，上悉从之。O兵部奏征土尔番，使归哈密侵地。遣都督同知李文等往。
五月 辛卯朔。 己酉，岁星犯钩钤。 丁巳，雨雹如拳。
是月，晋商格户部尚书，万安礼部尚书。六月
庚申朔。
乙丑，岁星犯房第一星。壬申，振山西饥。 癸酉，月犯建。
己卯，免陕西被灾夏税。334
明通鉴目录卷八 七月
壬辰，余子俊败释嘉策淩于榆林涧。庚戌，东直门火。
八月
是月，刑部尚书陆瑜致仕，以王概代之。白圭以忧去，诏葬后起复。
九月 己丑朔.
辛卯，镇守浙江中官李义挞指挥马璋至死，上勿问。
庚子，鞑靼三酋入寇，王越袭其孥于红盐池，歼焉。自是稍稍徙出套外.
是月，诏淮、徐、临、德四仓七十万石之米，悉改水次交兑。自是官军长运遂为一代定制。
十月
甲子，太白犯左执法。乙丑，录囚。 癸酉，月犯毕。
是月，牟俸请截留漕粮为军士月粮，而以临、德二州寄库银易米振济，自伏专擅罪，诏宥之。
十一月 戊子朔。
丁酉，复阅武于西苑。
是月，朵颜三卫犯广宁，总兵官欧信遣将击败之。纪功郎中张谨劾王越等滥杀冒功，上遣工科给事中韩文等往勘。
十二月
是月，兵部以灾伤请停马课，从之。白圭起复。是冬，李文等抵肃州，土尔番不奉命。
是岁，翰林编修谢铎校勘《宋元通鉴纲目》，上书论治道，
335 明通鉴
皆切时务。上嘉纳之，而不能用。十年阏逢敦牂 甲午
（明纪三十二） 正月
丁亥朔，振京师贫民。丁酉，大祀南郊。
癸卯，王越总制延绥、甘肃、宁夏三边军务，驻固原。丙午，召刘聚还。
是月，王越以功加太子少保，增俸一级。二月
丁已朔.
是月，董方出抚大同，林聪改南京左都御史。O免南畿被灾税粮。O吏部侍郎叶盛卒.
三月 丙戌朔。
庚寅，崇王见泽之国。
是月，两广总督韩雍请致仕，许之。韩文自庆阳还，奏张谨所劾王越、刘聚等滥杀邀功事实，请治之，诏勿问.文又率同官奏起致仕尚书王竑、李秉而斥王越，并涉宫闱隐事，上怒，挞之文华殿，既而释之。
四月 丙辰朔。
是月，朱英以右副都御史巡抚甘肃，先后奏陈安边二十八事.O王越称疾，乞还朝，许之。
五月
戊申，申藏妖书之禁。
是月，免山西、陕西被灾税粮。六月闰附
336
明通鉴目录卷八 乙卯朔。
是月，赵辅辞侯乞世伯，许之。闰月
壬辰，月犯房。
乙巳，巡抚延绥余子俊筑边墙成，乞终养，不许。是月，以蒋琬领十二团营。
七月
甲寅朔，免江西被灾秋粮。八月
辛卯，寇入宣府，命赵胜充总兵官御之。寻寇退，召还。是月，刑部尚书王概卒。赐广东副使、佥事孔镛、陶鲁、林锦诰命。
九月 癸丑朔，日食。
乙卯，免南畿水灾秋粮。
己巳，鹤庆自寅至申凡十五震，坏民居，伤人畜。
是月，以司业耿裕言，令侯、伯、驸马年少者皆入国子监。十月
丁酉，灵州大沙井驲地震，有声如雷，昼夜屡作。
是月，项忠任刑部尚书。李文等讨土尔番，无功而还。十一月
丙子，免河南被灾税粮。
是月，虏入宣府，周玉击败之于马营赤城。十二月
己丑，罢湖广采金。又以彭谊言，并辽东黑山罢之。甲午，榜妖书名目示天下。
是月，白圭卒。陈峻等自安南还。项忠改兵部。是岁，牟俸复振山东。







目录卷九 成化十一年乙未至二十三年丁未


成化十一年旃蒙协洽 乙未
（明纪三十三） 正月
辛亥朔。 癸亥，大祀南郊。 丙寅，月生五色云。 癸酉，给哈密谷种衣粮。
是月，晋彭时少保。O吏部奏罢朝觐官凡一千八十一员。二月
庚辰朔。 甲申，禁用酷刑。 己亥，日色如赭。 癸卯，月犯牛。
是月，闭河南宜阳等县银洞。O王越还，进左都，提督团营。以马文升总制三边。
三月
壬子，赐谢迁等进士及第、出身有差。乙卯，月犯牛。
辛未，大学士彭时卒。甲戌，太白犯外屏。 是春，释嘉策淩犯大同。四月
己卯朔。 338
明通鉴目录卷九 乙酉，侍郎刘珝、刘吉入阁。
辛卯，日色如赭。
壬辰，夜，乾清宫门火。
甲午，重建宫门。工部请采木川、湖，商辂请少缓之。乙未，以灾告奉先殿自责。
己亥，录囚。
是月，晋商辂文渊阁大学士。五月
乙卯，月犯明堂。 己未，太白昼见。
丁卯，皇子召见于西内。谕阁臣及礼部拟名，即日令文武群臣见皇子于文华门。
戊辰，册封纪氏淑妃，寻徙居永寿宫。癸酉，免湖广被灾秋粮。
是月，湖广水。 六月 戊寅朔。
乙酉，日重晕，左右珥。刘福嗣封宁晋伯。乙巳，纪淑妃薨。
七月 戊申朔。 庚戌，太白犯天樽。 戊辰，又犯填星。 甲戌，荧惑犯积薪。
是月，朵颜三卫请开马市，不许。八月
辛巳，浚通惠河。 癸未，荧惑入鬼。
339 明通鉴
甲申，犯积尸。
丁亥，们都尔、释嘉策淩遣使来朝，贡马，时又有别部托罗该、伊斯玛音谋杀策凌，既而们都亦死，边人稍稍息肩。
甲午，荧惑、填星同度。丁酉，太白犯灵台。 庚子，犯上将。 癸卯，又犯灵台。
是月，福建大疫，延及江西，死者无算。遣使祭其山川。九月
丁未朔，日食。
癸丑，太白犯左执法。癸亥，月犯毕。 十月 辛巳，月犯建。 壬午，又犯牛。 辛卯，犯天高。 壬辰，又犯司怪。 癸巳，又犯井。 乙未，荧惑犯灵台。 十一月 丙午朔。
癸丑，立皇子祐樘为皇太子，大赦。时太子移居皇太后仁寿宫。
是月，朱英代吴琛总督两广。十二月
丙子朔。 乙酉，月犯毕。
戊子，复郕王帝号，上尊谥曰恭定景皇帝。340
明通鉴目录卷九 癸巳，月犯明堂。
丁酉，申自宫之禁。时有自宫被戍者三百十四人，仍杖而遣之。
是冬，祈雪。
是岁，湖广靖州苗叛，诏李震讨之。安南因中官钱能请贡，道改由云南，不许。浙江参议张敷华平景宁矿盗。
十二年柔兆涒滩 丙中
（明纪三十三） 正月
丙午朔。
辛亥，南京阴薶，地震。癸丑，月犯天高。 甲寅，犯司怪。 戊午，大祀南郊。 甲子，日交晕。 丁卯，月犯东咸。
是月，释嘉策淩犯宣府。二月
乙亥朔，日食。
甲午，以南京灾异，敕廷臣修省。三月
乙巳朔。
壬子，以灾异，减内府供用物。丁巳，岁星犯垒壁。
壬戌，李震大破靖州苗，平之。庚午，太白犯月星。
是春，晋商辂太子少保，吏尚万安户尚。四月
341 明通鉴
庚寅，夜，太原府地震有声。壬辰，荧惑犯上将及建。
甲午，太白犯井。
是月，御史薛为学等以灾异请饬边备。五月
甲辰朔。 庚申，录囚。
丁卯，荆、襄流民复乱，命副都御史原杰抚治。六月
是月，通惠河成。O赵王见灂有罪，削冠带，令就学读书，以冀俊悔。
七月
癸卯朔，皇次子生。 庚戌，京师黑眚见。
乙丑，以眚灾，祷天地于禁中，以四事自责。阁臣商辂亦上弭灾八事。
戊辰，遣官录天下囚。八月
壬申朔。
是月，改王恕右都御史，巡抚云南，治中官钱能私通安南事。
建玉皇阁，商辂奏罢之。马文升整饬辽东边务。土尔番请献哈密城印，许之。
九月
辛丑朔，妖人李子龙伏诛，始令中官汪直刺事。己酉，月犯建。
庚申，封李震兴宁伯。辛酉，月犯东井。 342
明通鉴目录卷九 十月
辛未朔。 辛已，京师地震。 癸未，月犯外屏。
丙戌，太白昼见。月掩毕。辛卯，填星守轩辕大星。
十一月 辛丑朔。
戊申，月犯岁星于室。已未，月犯御女. 癸亥，南京大雷雨.
乙丑，延绥波罗堡有星二，形如辘轴，一坠樊家沟，一坠本堡，红光烛天。
是月，巡抚四川张瓒平湾溪叛苗。十二月
壬午，陕西兰州地震。戊子，月犯明堂。
己丑，始开设郧阳府，置郧阳抚治始此。是月，余子俊移抚陕西。
十三年彊圉作噩 丁酉
（明纪三十三） 正月
庚子朔。 丙午，免浙江税粮。 戊申，月犯毕。 庚戌，大祀南郊。
甲子，代州无云而雷。
己巳，凤阳、临淮地震有声。始置西厂，太监汪直提督官
343 明通鉴
校刺事。
是月，下礼部议，国子祭酒周洪谟奏增孔子庙笾豆、乐舞之数。
二月闰附 庚午朔。
甲戌，安庆大雪，雷电交作。应天巡抚牟俸请修省，诏求直言。
戊寅，月犯井。
甲午，浙江山阴涌泉如血。
是月，汪直以刺事下主事杨仕伟等于狱，籍建宁卫指挥同知杨勰家。直治其事，颇诬左右大臣多得勰贿，上益倚任之。
闰月 己亥朔。
癸卯，临洮、巩昌地震，城有颓者。壬子，月犯进贤。
己未，岁星犯外屏。
辛酉，免山东被灾税粮。三月
己已朔。 壬申，日白无光。
戊子，免河南被灾税粮。
是月，以都御史李宾奏，谕法司慎勘妖言之狱。是春，湖广大雨冰雹，牛死者无算。
四月
戊戌朔，甘肃地裂，又震有声。榆林、凉州亦震。宁夏大震。甘州巩昌及沂州郯城、膝、费、峄等县同日俱震。
辛亥，月犯罚。
癸丑，刑部郎中武清下狱。344
明通鉴目录卷九 丁巳，太医院判蒋宗武下狱。
庚申，礼部郎中乐章、行人张廷纲、浙江布政使刘福皆下狱。
壬戌，开原大雨雪，畜多冻死。
是月，甘肃地裂，生白毛。O晋阁臣商辂等官。召原杰还，晋南京兵尚，寻卒。
五月 戊辰朔。
甲戌，下左通政使方贤于狱。
丙子，商辂、项忠请罢西厂，从之。
是月，汪直荐锦衣千户吴绶在镇抚司问刑。六月
1 丁酉朔。
甲辰，罢项忠为民。
庚戌，以御史戴缙言复开西厂。壬子，雨钱于京师。 丁巳，大学士商辂致仕。七月
辛未，诏翰林考察不归吏部。癸酉，月犯罚。
是月，召余子俊为兵部尚书，改南京林聪为刑部尚书。尚书董方、李宾等致仕。一时大臣以次陈免者凡数十人。
八月
丙申朔。
辛亥，月犯外屏。 壬子，犯天园。 乙卯，犯司怪。 庚申，犯轩辕。
345 明通鉴
壬戌，犯左执法。锦衣官执通政使张文质下狱，上知而释之。
是月，遣官振应天、山东被灾郡县。免江西、福建被灾秋粮。
九月
乙丑朔，岁星光芒炫耀，有玉色。丙寅，荧惑犯填星。 辛未，月犯建。 甲戌，京师地三震。 癸未，荧惑犯上将。 甲申，吉王见浚之国。乙酉，月犯鬼。
是月，改王恕为南京都察院右都御史。以巡抚云南，劾中官钱能。能贿中贵，请召还，遂有是命。淮水溢，淮安州县官民房舍多淹没。
十月 庚子，月犯罗堰。
戊申，筑苦峪城，移哈密卫治之，并给土田牛种。乙卯，月犯填星。
丙辰，月犯右执法。 丁巳，又犯上将。 己未，又犯亢。
是月，余子俊还，掌兵部。十一月
辛未，冬至，杭州大雷雨，虹见。巡按浙江御史侣钟请修省。
丙子，月犯毕。
戊寅，荆门州大雷电，雨雪。346
明通鉴目录卷九 庚辰，荧惑犯进贤。
癸未，月犯上将。 甲申，犯左执法。
是月，张瓒破松潘叠溪苗。十二月
甲午朔，太白犯垒壁，又昼见。丁酉，月犯太白。
乙巳，犯司怪。 庚戌，犯灵台。 辛亥，犯右执法。 壬子，犯上相。
丁巳，免南畿水灾夏税。
是月，进王越兵部尚书。越破名捡，与群小关通，因韦瑛自结于直，遂有是命。同时陈钺亦以结直，擢右副都御史，巡抚辽东。
是岁，秦纮为右佥都御史，巡抚山西。以李纲为右佥都御史，督漕运。明年卒。O是冬，中官覃力朋进贡载私盐，汪直发其事，上谓其无私，益倚任之。
十四年著雍掩茂 戊戌
（明纪三十三） 正月
甲子朔。 乙丑，荧惑犯亢。 辛未，月掩毕。 甲戌，大祀南郊。 丁丑，月掩轩辕左角。已卯，襄王瞻墡薨。 癸未，月犯西咸。
347 明通鉴
是月，吏部考察朝觐官吏，奏免二千余员。
二月
甲午朔。 甲辰、荧惑犯亢.
戊申，皇太子出阁就学。丙辰，月犯罗堰。 是月，晋阁臣官。 三月
甲子朔，皇太子冠。礼部请每月朔望，百官奉天殿朝参后，谒太子于文华殿。制曰：“可。”
丙寅，月犯天高。
戊辰，月犯填星。免浙江被灾秋粮。庚午，日白无光。
己卯，赐曾彦等进士及第、出身有差。辛巳，罢四川乌撒卫银场。
丙戌，复开辽东马市。丁亥，罢浙江采花木。
是月，上杭盗起，福建巡抚高明讨平之。四月
癸已朔。
丁酉，免南畿、山东被灾秋粮。丁未，月犯天江。
是月，襄阳江溢，坏城郭。给事中赵侃等请罢监生选授州县，礼部以仍从旧制，寝之。
五月
是月，擢戴缙佥都御史。一时效尤媚汪直求迁官者，有御史王亿等，台纲为之扫地。陕西商州大水，人多淹死。汪直奏武科乡、会试如文闱例，从之。
348
明通鉴目录卷九 六月
庚子，太白昼见。岁星亦见。
癸卯，汪直行辽东边。巡抚陈钺媚直，遂与马文升有隙。辛亥，临晋天鸣，陨石县东南三十里，入地三尺，大如升，色黑。
是月，张瓒平松潘叠溪叛苗。七月
庚申朔。
丁丑，京畿、山东大水，遣官分振之。
是月，江西人杨福，以伪称汪直事发伏罪。八月
癸巳，遣南京侍郎金绅振江西水灾。诏廷臣条恤民事宜。科、道上言工匠授官，缉捕升秩，刑赏失中，灾祲未必不由于此。诏下所司议之。
丁酉，岁星昼见。
戊戌，早朝，东班官闻有甲兵声，久之乃定。乙巳，广西太平府自六月至是日凡七震。
庚戌，免湖广秋粮。 甲寅，汪直下牟俸狱。九月
己未朔，命御史三人捕盗畿南。
是月，擢嘉兴知府杨继宗为浙江按察使。河决开封，坏护城堤数十丈。
十月 已丑朔。
是月，加万安太子太保，余子俊、林聪皆太子少保，王越太子太保。
十一月
349 明通鉴
己未朔。 十二月
甲午，免南畿被灾秋粮。
是岁，占城来贡，请封。遗给事中冯义、行人张瑾往。义归至海洋病死。瑾还，上安南伪敕。盖安南以前王之孙已被杀，复立其国人提婆苔为王，而自据占城如故。O土尔番来贡。
十五年屠维大渊献 已亥
（明纪三十四） 正月
戊午朔。 丁卯，大祀南郊。 癸酉，月犯上将。
庚辰，免山东被灾秋粮。辛巳，振山东饥。
是月，尹旻加太子太保。王恕改左副都御史，巡抚苏、松。
二月
庚寅，免湖广被灾秋粮。丙申，月犯东井。 乙巳，犯氐。 戊申，犯南斗杓。
壬子，犯垒壁。O免广东五府逋赋。甲寅，修开国功臣墓。
三月
甲子，岁星犯天街。 戊辰，月犯上将。
癸未，免江西被灾秋粮。
是月，命蒋琬、林聪勘辽东。350
明通鉴目录卷九 四月
丁亥朔。 己丑，填星犯上将。 丙午，免南畿被灾秋粮。
壬子，下驸马都尉马诚于狱。
是月，以方士李孜省为太常寺丞，寻改上林苑副监。五月
壬戌，下兵部侍郎马文升于狱。乙丑，常州地生白毛。
戊辰，牟俸谪戍。 庚午，文升谪戍。
癸酉，以牟俸、马文升事，杖科、道等五十六人。己卯，免湖广、河南被灾秋粮。
六月 甲申朔。 乙未，月犯西咸。 庚子，月犯牛。 七月
癸酉，汪直行大同、宣府边.八月
辛卯，南京大风，拔孝陵树。
乙未，遣裴慧等七人巡视两畿、山东、河南水灾。九月
乙卯朔，岁星犯井。 甲子，月犯垒壁。 乙丑，荧惑犯灵台。 庚午，月犯天园。 乙亥，犯天樽。
351 明通鉴
庚辰，太白犯天江。 辛巳，岁星留守井。
是月，播州蛮复乱，贵州守臣请会讨，不许。十月闰附
甲申朔。
丁亥，汪直、朱永东征。辛卯，月犯垒壁。 已亥，又犯毕。
庚子，又犯天高。O太白犯南斗魁。辛亥，太白又犯狗。
是月，王越私于朱永，欲参东征军务，为陈钺所沮，钺竟得之。时称越、钺相竞云。
闰月
庚申，荧惑犯进贤。 戊辰，月犯鬼。 己卯，又犯键闭。
是月，汪直、陈钺等出塞，掩杀贡使六十人。十一月
甲午，月犯毕。 丁酉，犯天樽。 庚子，振河南饥。
是月，给事中王瑞奏进表官各陈地方利病。上恶其纷扰，命杖之。
十二月 癸丑朔。 甲子，月犯井。
辛未，朱永以功进保国公，加汪直岁禄，一时升赏者二千六百余人。
352
明通鉴目录卷九 丙子，太白昼见。
是月，尚书杨鼎、邹干、王复皆致仕。召陈钺还，进户部尚书，张文质礼尚，刘昭工尚。免四川、江西被灾税粮。
是冬，安南破哀牢，侵老挝，败于八百。汪直欲邀边功，请于上，索兵部永乐间讨安南故牍。郎中刘大夏匿不予，以告余子俊，谓边衅一开，则生民糜烂矣。
是岁，就擢吴道宏大理少卿，抚治郧阳，起张瓒督漕运。直隶、山东、山西、河南冬无雪。
十六年上章困敦 庚子
（明纪三十四） 正月
壬午朔，荧惑犯房。 辛卯，晓，雨木冰。 甲午，大祀南郊。
丁酉，寇犯延绥，命朱永、王越讨之，汪直监其军。辛丑，免南畿被灾税粮。
是月，海西贡使以报仇内犯，陈钺匿不以闻。给事中孙博言事，末言厂校缉事多毛举细故中伤大臣，乞加禁革。汪直闻之，怒，呼博面加诘责。人咸为博危之。
二月 戊午，月犯西咸。
癸酉，免湖广被灾税粮。
戊寅，王越袭虏寇于威海子，败之。朱永分道无功而还。是月，逮河间知府滕佐下狱，中官陈喜构之也。
三月
乙酉，荧惑犯天江。 丙戌，日白无光。
戊子，以岁歉，减光禄寺供用，并令议恤民事。
353 明通鉴
是月，王越以功封威宁伯，增汪直岁禄，越仍掌都察院事兼督团营。
四月 辛亥朔。
壬子，巨津州金沙江北岸白石雪山断裂里许，两岸山合，断塞江流，久之始开。
是月，巡按辽东御史强珍劾陈钺欺罔，不听，仅停钺岁禄。五月
是月，免河南被灾税粮。六月
庚戌朔。
癸丑，禁势家侵占民田。甲子，月犯井。 壬申，太白犯岁。
是月，给事中吴原等再劾陈钺，不问。O长乐平地出小阜，人畜践之辄陷。明年，复涌一高山。
七月 甲午，倭寇福建。 丙申，岁星昼见。 辛丑，月犯天关。 八月
丁巳，四川越嵩卫一日七震，越数日，连震。辛酉，申存恤孤老之令。
丁卯，月犯毕。
是月，汪直劾强珍，械至京师，私自搒掠，然后奏闻。又责兵部及言官劾钺者各停禄三月，而免钺所停岁禄。越嶲七八两月雨雪交作，寒气若冬。
九月 354
明通鉴目录卷九 戊寅朔。
丁酉，月犯井。
十月
癸丑，月犯垒壁。 壬戌，犯诸王。 乙丑，犯天樽。 戊辰，荧惑犯垒壁。
是月，南京十三道御史劾陈钺，不报。十一月
丁丑朔。 庚辰，月犯秦。 已丑，犯毕。 壬寅，又犯东咸。
是月，以旱灾，免直隶顺德府九县秋粮。十二月
庚申，朱英平广西猺贼。又捕田州叛酋黄明，杀之，传首军门。
丙寅，伊斯玛音犯大同，诏朱永、王越等往御之。是月，朱英平浔、梧、高、廉贼。
是岁，何乔新巡抚山西，禁边地军民出塞伐木捕兽，曰：“此辈往来皆贼导也。”岁饥，奏免杂办及户口盐钞十之四。广东布政彭韶请罢市舶司。时韶与乔新同官京外，一时称“何、彭”云。北畿、山东、云南饥。
十七年重光赤奋若 辛丑
（明纪三十四） 正月
丙子朔。 己卯，岁星犯鬼。
355 明通鉴
壬午，大祀南郊。 甲申，月犯毕。
是月，兵尚余子俊以忧去，改陈钺兵尚，以翁世资任户尚代钺。O以方士顾珏为太常少卿。
二月 乙巳朔。
甲寅，南京四府一州及山东、河南州县同日地震壬戌，遣官分核天下库藏。
丁卯，太白犯天阴。
是月，免山西、浙江被灾秋粮。方士顾珏以母丧乞诰赠，许之，并赠其父。礼侍周洪谟进尚书，代张文质也。O王越等出师大同，以捷闻，加太子太傅，朱永世袭。
三月 乙亥朔。 庚辰，荧惑犯昴。 癸未，太白昼见。
辛卯，赐王华等进士及第、出身有差。甲午，岁星人鬼。
乙未，填星犯进贤。 丁酉，日赤如赭。 庚子，岁星犯积尸。
是月，西域进狮子，请遣大臣迎受。郎中陆容以为不可，乃遣内臣往。传升戴缙右都御史。
四月 乙巳朔。 已未，月犯东咸。
庚申，以旱风薶，敕廷臣修省。
戊辰，命中官同三法司录囚，五年一审，谓之大审。356
明通鉴目录卷九 癸酉，寇犯宣府。
是月，南京地生白毛。五月
甲戌朔。 丁酉，太白犯轩辕。
戊戌，蓟州遵化县地震。
己亥，王越充总兵官，御寇于宣府。比至，寇已退。六月
甲辰朔，遵化又震，日三次。永平府及辽东宁远卫亦三震。癸亥，雨雪。
七月
甲戌朔，免南畿被灾秋粮。
丙戌，南京大风雨，社稷坛及太庙殿宇皆摧。甲午，诏镇守、总兵、巡抚皆听汪直、王越节制。己亥，雷震郊坛。
八月 癸卯朔。
癸亥，太白昼见。月犯诸王。
是月，进李孜省右通政，寄俸，仍掌上林苑事，又特命预郊坛分献。
九月 十月
壬戌，振河南饥，又免湖广田租十之六。是月，以道士邓常恩为太常寺卿。
十一月
戊子，取太仓银三分之一入内库。丁酉，江南大雷雨雪。
十二月
357 明通鉴
辛丑朔，寿阳县城南山崩，声如牛吼。
是冬，汪直、王越请班师，不许。时上已入尚铭之间，宠渐衰。兵尚陈钺亦为直请，奉旨切责。已，命直镇大同、宣府，越代孙钺为大同总兵，悉召京营将士还。
是岁，复谕安南使归占城侵地。O朝鲜请改贡道，兵部郎中刘大夏不可，奏寝之。大夏在兵部，以笞中官何九之兄，九诉于上，系之狱。会太监怀恩力救，乃杖二十，释之。
十八年玄默摄提格 壬寅
（明纪三十四） 正月
庚午朔。 乙亥，月犯外屏。 壬午，大祀南郊。
庚寅，阁臣刘吉丁忧固辞起复，而阴托贵戚万喜为之地，得不允。
丁酉，月犯天江。 二月 庚子朔。 戊申，月犯天街。 戊午，又犯填星。
是月，逮沛县知县马时中于狱，寻谪广西经历。以中官郭文自南京还，供张不以时，被讦也。时管河通政杨恭，亦以中官谮贬秩，上皆勿问。
三月
已已朔，振南直隶饥，淮扬巡抚张瓒请之也。敕下而瓒已卒，巡抚王恕力行之。
壬申，万安请罢西厂，从之。时直宠已衰，故安乘间请之。是月，都督马仪劾陈钺掩杀贡夷罪，诏钺致仕。而仪以讼马358
明通鉴目录卷九
文升等，为上所恶，亦谪南京闲住。以张鹏为兵部尚书。四月
已亥朔。 壬寅，日赤无光。
癸丑，哈密故王子哈商攻哈密，复其城，守臣请封哈商为王，廷议不从，进左都督。
甲子，免山西被灾夏税。
是月，召铅山知县张昺为监察御史。昺善治疑狱，以政绩闻于朝，故有是命。时先后以治行称者，有黔阳令陈纲，新会令丁积，皆终郡县吏。
五月 己已朔。 甲戌，荧惑犯垒壁。 辛巳，月犯南斗魁。
甲申，免山东被灾税粮。六月
戊戌朔。
壬寅，寇犯延绥，诸军扼之于边墙，遂大败之。王越以调度功，益禄五十石。
甲辰，月犯内屏。 七月
庚午，遣程宗往云南勘木邦狱。庚辰，月犯垒壁。
是月，昌平大水，决居庸关水门四十九，城垣、铺楼、墩堡一百二。刘吉起复。
八月闰附
丁酉朔。
丙午，台州火，延烧千五百余家。
359 明通鉴
戊申，月犯井。 己酉，月掩荧惑。
癸丑，振畿内、山东饥。乙卯，楚府火，凡三发。丙辰，荧惑犯垒壁。 辛酉，免河南灾粮。
是月，王越移镇延绥。O卫、漳、滹沱并溢。河南淫雨三月，漂没民居及淹死军民皆以万计。
闰月
壬申，月犯天江。下仓副使应时用及中都指挥郭玉于狱，皆中官构之也。
丙子，月掩女。 甲申，月犯天街。 乙酉，又犯诸王。 壬辰，岁星犯左执法。
是月，诏天下刑官毋滞讼。刑部尚书林聪卒，以张蓥代之。
九月 丁酉朔。 辛丑，月犯南斗魁。 戊申，犯外屏。 庚戌，太白昼见。 壬子，月犯诸王。 戊午，月犯轩辕。 庚申，又犯内屏。 癸亥，岁星昼见。 十月
戊辰，荧惑犯垒壁。 360
明通鉴目录卷九 庚午，五色云见于泰陵。
己卯，月犯天街。
癸巳，晓刻，月当晦不晦。
是月，取太仓银四十万入内库。十一月
丙申朔。 辛丑，月犯垒壁。 丁未，犯诸王。 庚戌，犯五诸侯。 丙辰，月掩上门。
戊午，月犯亢。南京国子监火。
是月，免畿内、陕西、辽东被灾税粮。十二月
乙丑朔。
庚午，御制《文华大训》成，令讲官侍皇太子读。癸酉，日赤如赭。
丁丑，月犯五诸侯。 己卯，器皿厂火。 甲申，月犯进贤。
壬辰，宁河王府火。先有妖见，是夜，燔府第无遗，冠服、器用皆尽。
是月，以书成，晋万安、刘珝、刘吉兼东宫官讲官，彭华以下升赏有差。
十九年昭阳单阏 癸卯
（明纪三十四） 正月
甲午朔。 丙午，大祀南郊。
361 明通鉴
二月 甲子朔。
丁卯，月犯天阴。 庚辰，犯亢。
是月，录故大理寺丞钟同次子越，并给同妻罗氏月廪。O以郎中刘大夏为福建参政。
三月 壬寅，月犯轩辕。
丙辰，免湖广被灾税粮。辛酉，陕西陨霜。
是月，户尚翁世资致仕，召余子俊代之。改戴缙南京工尚，李裕为都察院右都御史。中官梁芳等乞开中盐引，命禁之。
四月
癸亥朔，太白昼见。 丁丑，免河南被灾税粮。五月
壬子，月犯垒壁。
是月，汪直报大同寇警，请调京军赴援，兵尚张鹏不许。河南蝗。
六月
乙亥，调汪直南京御马监。潞州雨雹，大者如碗。丁丑，陈政破广西猺。
七月 壬辰朔。
辛丑，小王子犯大同。
癸卯，大同守将许宁败绩。
已未，授朱永总兵官，御寇宣、大。362
明通鉴目录卷九 八月
甲子，寇入宣府，朱永、周玉及陕抚秦纮俱败之。乙丑，命侍郎李衍，何乔新巡视边关。
丙寅，太白犯轩辕。
壬申，贬汪直南京奉御，王越、戴缙等皆罢黜。九月
甲午，太白犯左执法。
是月，南京尚书王恕连疏劾中官王敬、妖人王臣臣，伏诛。召广东举人陈献章，授检讨。李裕请召忤直得罪者，上恶其纷扰，命停俸半年。江夏僧继晓，请旌其母，许之。
十月 辛酉朔。 壬申，召朱永还。
庚辰，荧惑犯氐。太白犯房。月犯轩辕。十一月
庚子，月犯天阴。
己酉，又犯灵台。O荧惑犯钩钤。壬子，月犯东咸。
十二月 壬申，月犯五诸侯。
是月，以给事中王瑞言，贬李孜省，罢传奉官十二人。是冬，京师、直隶无雪。
是岁，调广东布政彭韶于贵州，梁芳构之也。二十年阙逢执徐 甲辰
（明纪三十五） 正月
己丑朔。
庚寅，京师及永平、宣府、辽东同日地震。宣府地裂，涌沙
363 明通鉴
出水，天寿山、密云、古北口、居庸关城垣墩堡多摧，人有压死者。
壬辰，敕群臣修省。御史徐镛、何珖请免庆成宴，忤旨，下狱论谪。诏以灾异减贡献，行宽恤之政。
丁酉，大祀南郊。 戊戌，钦天监火。 甲辰，月犯上将。
是月，太监尚铭有罪，谪充南京净军。太监陈准督东厂，都下稍安。
二月 戊午朔。
己未，日生白虹，东北亘天。癸酉，日赤如赭。
丙子，清远雨雹，大如拳。丙戌，大雷电，复雨雹。
是月，余子俊总督宣、大军务。小王子犯大同。三月
庚寅，赐李文等进士及第、出身有差。己酉，以蒋琬充总兵官，御宣、大寇。
是月，侣钟巡抚保定，盛颙巡抚山东。处士胡居仁卒。四月
丁已朔。 戊午，录因。 甲子，月犯轩辕。
是月，增设山西副使、佥事各二员，督粮饷。五月
甲午，再录囚。
丙申，有大星坠番禺县东南，声如雷，散为小星十余，已而364
明通鉴目录卷九 天地皆晦，久之乃复。
乙巳，岁星守亢。
甲寅，代州地凡七震。
是月，起马文升巡抚辽东。改王恕仍为南京兵部尚书。逮大同失事之许宁等，降官、闲住有差。
六月
壬戌，月犯左执法。 庚午，设孟密安抚司。壬申，月犯代。
壬午，太白犯左执法。
是月，免南畿、陕西被灾税粮。李裕改南，召朱英为右都御史。
七月
庚寅，以陕西早，命停岁贡物料。庚戌，月犯五诸侯。
八月 壬戌，月犯心。 丁卯，犯垒壁。 辛未，犯外屏。
壬申，太白、岁星同昼见。九月
乙酉朔，日食。
戊子，陕西、山西大旱，又各省灾伤，遣大臣分道振之。是月，虏寇复入居河套。
十月 乙卯朔。
丁巳，员外郎林俊以论劾僧继晓下狱，经历张黻以救俊亦下狱，各杖三十，谪之。时为之语曰：“御史在刑曹，黄门出后府。”
365 明通鉴
癸酉，罢云南元江诸府银坑。是月，以殷谦为户尚。
十一月
是月，王恕自南京上书论救林俊、张黻，怀恩叹曰：“天下忠义，斯人而巳！”南京主事张伦，以陕西待振孔殷，请由河道转运漕米、淮盐，从之，并令伦督运。封哈商为忠顺王，归哈密国。中旨进吏尚尹旻太子太傅。
十二月 甲寅朔。
辛未，免山西被灾夏税。乙亥，免河南被灾税粮。庚辰，太白犯垒壁。 是冬，余子俊还朝。
是岁，万安等请修漕运河道，遣侍郎杜谦率官董其役。封古来为占城国王，遣给事中李孟旸往。孟旸请传谕古来使诣广东受封，从之。
二十一年旃蒙大荒落 乙巳
（明纪三十五） 正月
甲申朔，有赤星大如碗，自中天西行，声如雷震。丙戌，诏廷臣言时政阙失。
戊子，荧惑犯天阴。
庚寅，赦天下，诏行宽恤之政。乙未，大祀南郊。
乙巳，遣李衍、何乔新以帑金二十五万振山西、陕西、河南饥。
庚戌，填星犯罚。
是月，廷臣上封事，优诏答之，贬李孜省，革僧继晓为民。366





明通鉴目录卷九
时言者浸及宫闱，上不怿，命书六十人姓名于屏后，皆贬斥不用。O彭韶、王恕上书论星变，上亦不悦。
二月 癸丑朔。 甲寅，月犯昴。
已未，罢传奉官五百六十余人。丙寅，月犯灵台，又犯上将。庚午，月犯角。
壬申，泰安地震。 癸酉，月犯心。
丁丑，免陕西被灾夏税。
是月，复命余子俊总督宣、大军务。三月
壬午朔，泰安复震，声如雷，泰山动摇。丙戌，复震。
戊子，大名风薶。
己丑，南海风雷大作，飞雹交下，坏民居万余，死者千余人。月犯五诸侯。
庚寅，开纳米例，振河南饥。癸巳，泰安又震。 乙未，又震。 庚子，连震。
是月，上责中官梁芳等糜内帑金七窖俱尽。芳惧，说贵妃劝上易太子。怀恩哭伏地，不受命，谪凤阳。会泰山连震，占者谓应在东宫，上惧，事得寝。
四月闰附
戊午，以泰山震，遣官祭告东岳之神。壬戌，转江南漕运振陕西饥。
367 明通鉴
戊辰，录因。
甲戌，免南畿、山东被灾税粮。
是月，康永韶以知天文内召，寻授礼部侍郎。以迎合取宠、时论惜之。
闰月
癸未，巩昌府固原卫及兰、河、洮、岷四州地俱震。
壬辰，开、濮二州清丰金乡未申时黑云起西北，化为五色，须臾晦如夜。
癸巳，蓟州遵化地震，越数日，复连震。是月，兵尚张鹏致仕。
五月 庚戌朔。 壬戌，京师地震。 丙子，振京师饥民。
是月，南京大风，拔太庙树，摧大祀殿及皇城各门兽吻。巡抚顺天杨继宗以指斥中官，左迁云南副使。市舶中官韦眷，请均徭户六十人，添办方物。广东布政陈选，以时方诏省贡献，奏止之，遂有郄。
六月
辛巳，令武臣纳粟袭军职。
癸未，诏：“盛暑祁寒，朝臣所奏不得过五事。”七月
丁已，月犯心。 乙丑，犯垒壁。 乙巳，犯昴。
是月，右都御史朱英卒，以屠滽为右都御史。八月
已卯朔，日食。 368
明通鉴目录卷九
是月，以万通家人徐达为指挥佥事，予世袭。九月
己酉朔。
丙辰，廉州、梧州地震有声，连震者凡十六日。辛酉，月犯外屏。
甲子，刘珝致仕。 辛未，月犯灵台。 十月
癸巳，月犯五车。O是日已刻，日晕，左右珥。未刻，复生，又生抱气、背气。
是月，免山、陕、河南、四川被灾税粮。复李孜省左通政，邓常恩太常卿。
十一月 癸丑，月犯垒壁。 丙辰，太白昼见。 己未，月犯昴。 壬戌，荧惑犯天江。 丙寅，京师地震。 丁卯，月犯左执法。
是月，陈选、高瑶坐逮。召马文升。十二月
戊寅朔。 癸未，月犯外屏。 甲申，彭华入阁。 辛卯，月犯鬼。 癸巳，犯轩辕左角。 甲午，振南畿饥。 是冬，寇犯甘肃。
369 明通鉴
是岁，南兵尚陈俊以星变陈时弊。二十二年柔兆敦牂 丙午
（明纪三十五） 正月
戊申朔。 丁已，月犯五诸侯。 己未，大祀南郊。
乙丑，免河南被灾税粮。丁卯，月犯房。 是月，寇犯临洮。 二月 己卯，月犯轩辕。
庚辰，免畿内六府及湖广被灾秋粮。是月，余子俊致仕。
三月
甲寅，南阳雨雹，大如鸡卵。是月，寇犯开原。O平阳蝗。四月
戊寅，录囚。
乙未，清畿内勋戚庄田。
是月、封金、玉二阙真君为上帝，遣万安祭于灵济宫。河南蝗。（尚书尹旻以子龙事发，夺太子太傅。
五月 丙午朔。
是月，尹龙通贿事发，下狱，旻致仕去。六月
乙亥朔，敕廷臣修举职业。乙酉，免南畿，陕西粮。370
明通鉴目录卷九 己丑，太白昼见。
壬辰，汉中府及宁羌卫地裂十余丈、六七丈不等，宝鸡县地裂三里。
甲午，谕法司慎刑。 庚子，太白犯井。 是月，户尚殷谦罢。 七月
是月，顺天蝗。寇犯甘州，指挥姚英死之。致仕大学士商辂卒。
八月
壬午，月犯南斗魁。 甲午，太白犯轩辕。
是月，谪江西巡抚闵珪为广西按察使。耿裕升吏部尚书。御史姜昂偕同官劾李孜省，杖之午门外。改刘昭于户部，李裕代为工尚。
九月 甲辰朔。
乙巳，免河南被灾夏税。
辛亥，成都地日七八震，俱有声，次日复震。壬子，月犯代。
丁卯，尹直人阁。
是月，罢南尚书王恕。陈选道卒。何乔新奉使往勘播州狱。O屠滽改南京，以刘敷代之。
十月 甲戌朔。 乙亥，录因。
辛卯，月入鬼，犯积尸。癸巳，犯轩辕左星。
371 明通鉴
是月，万安、刘吉等皆晋东宫官.O耿裕改南京礼部尚书，李裕代任吏尚，谢一夔代裕任工尚。O刑尚张蓥以忧去，升侍郎杜铭代之。
十一月
癸丑，占城王古来来奔。庚申，月犯轩辕大星。十二月
丙戌，月犯鬼。 戊子，犯轩辕左角。
是月，免江西、广西被灾税粮。户部尚书刘昭罢，以尹旻党也。
二十三年彊圉协洽 丁未（明纪三十五）正月
壬寅朔。 庚戌，大祀南郊。 辛亥，万贵妃薨。
己巳，免陕西、湖广被灾税粮。
是月，遣南京右都御史屠滽护送占城王还国。应天府丞杨守随以前劾李孜省，至是起复，出为南宁知府。以李敏为户部尚书。
二月 辛未朔。
乙酉、遣边镛、田景贤巡视大同诸边。丁酉，荧惑犯井。
是月，以李孜省为礼部右侍郎，仍掌通政司事。三月
丁未，彭华致仕。 372
明通鉴目录卷九 丁巳，赐费宏等进士及第、出身有差。庚申，月犯南斗魁。
癸亥，免山东被灾税粮。四月
庚午朔。
乙亥，月掩荧惑。O免浙江被灾秋粮。庚辰，录囚。
乙酉，月犯房南第一星。
丙戌，上周太后徽号曰“圣慈仁寿皇太后”。五月
壬寅，束鹿空中响如雷，青气坠地，掘之得黑石二，一如碗，一如鸡卵。
乙卯，早，遣使分祷天下山川。丙辰，敕廷臣修省。 戊午，月犯岁星。
是月，工尚谢一夔卒。给三卫刍粮，令近边驻牧。六月
已已朔。 乙酉、月犯岁星。
己丑，免陕西、南畿被灾秋粮。是月，以贾俊为工部尚书。
七月 戊戌朔。
戊申，封皇子五人为王。是月，万安进少师。 八月
戊辰朔。 庚辰，上不豫。
373 明通鉴
甲申，命皇太子视事文华殿。O太白犯亢。戊子，大渐。
己丑，帝崩，遗诏太子即位。九月
丁酉朔。
壬寅，太子即皇帝位。赦天下，以明年为弘治元年。丙午，太白昼见。
丁未，斥佞幸李孜省、邓常恩、赵玉芝及中官梁芳、外戚万喜等。
乙卯，上大行皇帝尊谥日纯皇帝，庙号宪宗。
是月，御史曹璘请行三年丧，削万贵妃谥。上纳其奏，而戒勿言贵妃事。
十月
丁卯朔，汰传奉官、文武二千余人。又西番法王、国师及僧道、授真人、高士之等一千数百人。
甲戌，月掩岁星。
乙亥，尊皇太后曰太皇太后，皇后曰皇太后。丙子，立妃张氏为皇后。
壬午，月犯昴。 丁亥，万安罢。
壬辰，追谥母淑妃日孝穆皇太后。癸巳，吏部侍郎徐溥兼学士入阁。
是月，科道汤鼐、姜洪、新进士李文祥皆上书劾万安、刘吉等，请召王恕、马文升等，报闻。先是新进士邹智上书于先帝，不报。至是闻上嗣位，复因星变上书。
十一月
癸丑，尹直罢。李裕、刘敷皆致仕去，李孜省党也。乙卯，詹事刘健擢礼部侍郎兼学士，入阁。
374
明通鉴目录卷九
戊午，复逮梁芳、李孜省等下狱。孜省不胜搒掠死，芳废死。
是月，召王恕为吏部尚书，马文升为左都御史。礼部侍郎邱濬进《大学衍义补》。
十二月 戊辰，晓，木介。
壬午，葬纯皇帝于茂陵，孝穆太后祔焉。始建奉慈殿，祀孝穆皇太后。上求太后家，不可得，乃封后父庆元伯，母伯夫人，立庙桂林，以太后自言贺县人也。时阁臣尹直撰《册文》，
·有云：“睹汉家尧母之门，增宋室仁宗之恸。”上每诵之，辄郄歔泣下。
辛卯，大雾，不辨人。癸巳，日晕，左右珥。
是月，免江西、湖广被灾税粮。上践阼，将建棕棚于万岁山，太学生虎臣上书谏，上遣中官慰谕，并毁棕棚，仍授臣七品官。
是岁，广西郁林贼平。





目录卷十 弘治元年戊申至十五年壬戌


弘治元年著雍涒滩 戊申
（明纪三十六） 正月闰附
己亥，享太庙.
丙午，大祀南郊。 庚戌，月犯轩辕右角。
己未，始命考察在外镇守武臣，如文官例。庚申，月犯南斗魁。
是月，以何乔新为刑部尚书。汤鼐复劾刘吉，又劾中官李荣、萧敬，而荐谪进士李文祥。
闰月
是月，诏修《宪宗实录》。诏天下举异才。言官劾总督宋旻，邱鼐等三十七人，刘吉取中旨允之。吏尚王恕以不得其职，拜疏乞去，不许。
二月
戊戌，祭太社、太稷。
丁未，耕耤田。礼毕，宴廷臣，教坊以杂伎进，马文升斥去之。自成祖后，惟登极躬祭一行之，至是定每岁仲春，皆躬自行礼，著为定制。
癸丑，太白犯垒壁。
丙辰，禁文武大臣请托公事。
是月，封哈密都督哈商为忠顺王。中官郭镛请预选妃嫔，庶子谢迁言山陵未毕，宜俟祥禫后徐议，从之。
376
明通鉴目录卷十 三月
乙丑朔，命吏、兵二部疏两京文武大臣及在外知府、守备等官姓名，揭之文华殿壁，迁罢者更之。
壬申，夜，融县雨雹，坏城楼及民舍，有击死者。
癸酉，幸太学，释奠于先师，加币，用太牢。御彝伦堂，祭酒费訚进讲《说命篇》。
乙亥，小王子寇兰州。
丙子，御经筵。侍郎杨守陈请依祖制开大、小经筵，日再御朝。从之。
丁丑，复召儒臣日讲。
壬午，始视午朝，以王恕复请之也。庚寅，南京内花园火。
是月，马文升陈时政十五事。主事储巏请起用直谏诸臣，从之。终为阁臣刘吉纠驳，不尽。
四月
甲寅，以天暑录囚。后以为常。
是月，天寿山震雷风雹，周洪谟请修省。庶子张升劾刘吉十罪，左迁。礼科张九功奏请厘正祀典。
五月 甲子朔。
丙寅，泸州长宁雨毛。庚午，太白昼见。
丙子，辰刻，南京震雷，坏洪武门兽吻，已刻，又坏孝陵御道树。
是月，嘉兴盗起，侍郎彭韶讨平之。六月
癸已朔，日食。
乙未，小王子潜住大同，求贡，许遣五百人诣京师，来书自
377 明通鉴
称大元汗。
庚戌，荧惑犯诸王。
甲寅，岁星昼见。太白犯鬼。是月，命彭韶清理淮、浙盐法。七月
戊辰，减浙江温、处银课。丙子，太白犯轩辕大星。癸未，又犯左角。 戊子，又犯灵台。
是月，文华殿日讲，赐程敏政等。南御史张禺上言政衰之渐。御史曹璘请御经筵，罢内史书堂，上不怿。
八月 壬辰朔。
壬寅，汉、茂二州地震。
乙巳，小王子犯山丹、永昌。
戊申，已刻，南方流星如盏，自南行丈余，西南至近浊，尾化白云而散。
庚戌，月掩昴。
辛亥，寇犯独石马营。癸丑，月犯井。 甲寅，犯鬼。 丙辰，减云南银课。
是月，张九功等请更正文庙祀典，不果行。九月
戊辰，月犯南斗。 癸酉，荧惑犯鬼。 甲戌，又犯积尸。 己卯，录囚。 378
明通鉴目录卷十 十月
戊申，月犯天樽。
乙卯，振湖广、四川饥。是月，召耿裕为礼部尚书。十一月
辛酉朔。 癸亥，月犯罗堰。
丁丑，夜，南京甲字库灾。戊寅，月犯轩辕右角。
己卯，月生芒，如齿，长三尺余。
甲申，妖僧继晓伏诛。员外周时从请追治先朝遗奸汪直等。乙酉，免河南被灾税粮。
是月，土尔番复袭破哈密，诱哈商，杀之。十二月
庚寅朔。
辛卯，四川地震三日。壬子，月犯房南第二星。
是月，太监蒋琮劾南科、道周纮、张昺，刘吉构之也。王恕及言官论救，不听，寻调降纮等于南京。
是岁，擢布政使王诏以右副都御史，巡抚云南。侍讲刘戬奉使颁诏安南，不受馈遗，交人重之。
二年屠维作噩 己酉
（明纪三十六） 正月
庚申朔。 壬戌，太白昼见。
丁卯，月犯昴。收故内臣赐田给百姓。戊辰，太白犯岁星。
379 明通鉴
辛未，大祀南郊。
癸酉，月犯轩辕右角。
甲戌，午刻，日晕，白虹弥天。庚辰，太白犯外屏。 辛巳，日生五色云。 甲申，月犯牛。
丙戌，日交晕，左右珥，白虹弥天。二月
癸巳，截湖广漕振四川饥。丁酉，月犯井。 戊戌，又犯天樽。
壬寅，日交晕，生左右珥及背气。丁未，月犯心西第一星。
戊申，又犯天江。
辛亥，河南开封昼晦如夜。
是月，兵部尚书余子俊卒。擢马文升代之，兼督团营。以屠滽代文升为左都御史。下御史汤鼐等于狱，刘吉构之也。复起南京御史姜绾之狱，太监蒋琮合刘吉构之也。
三月
己未朔，免陕西被灾秋粮三分之二。庚申，太白昼见。
乙丑，寇犯宣府独石。
戊寅，宣州雨雹如鸡子，杀牧竖。O闭会川银矿。己卯，月犯罗堰。
庚辰，贵州安庄卫大雷雨雪雹，坏麦苗。
是月，秦纮总督两广。主事夏银上疏论救邹智、李文祥等，疏入，留中。
四月 380
明通鉴目录卷十 辛卯，洮州卫雨冰雹。
庚子，南京雷坏观殿。甲辰、月犯南斗杓。 庚戌，录囚。
丁巳，复减浙江银课。
是月，王恕乞致仕，不许。五月
戊午朔。
庚申，河决开封，敕所司役夫五万人治之。成都地震三日，有声。
癸亥，岁星昼见。 丙戌，太白昼见。 六月 甲午，太白昼见。
是月，京师及通州等处大雨，水溢。七月
丁巳朔。 壬戌，敕两京录囚。
癸亥，以京师阴雨，南京风雷，诏廷臣修省，求直言。科、道应诏言事，皆留中。时何乔新条上律文当更议者，悉为阁臣刘吉所格，不行。
戊寅，振畿内水灾，给贫民麦种。八月
癸巳，太白昼见。
丁酉，复四川流民复业者杂役三年。庚子，太白又昼见。
壬寅，敕孟密归木邦侵地。
己酉，奉宪宗神主祔太庙。乃议建祧庙，奉迁懿祖神主，自
381 明通鉴
后以次奉祧仿之。 九月
是月，命白昂修治河道，擢为户部侍郎，赐之特敕令，会三省巡抚修筑。
十月 乙酉朔。
己丑，太白犯左执法。己亥，月犯天阴。 乙巳，罢浦城银冶。 丙午，月犯轩辕右角。己酉，录囚。 十一月
戊午，顺天饥，发粟平籴。戊辰，月连环，生左右珥。壬午，太白犯填。 十二月 甲申朔，日食。
辛卯，赐故少保于谦谥，立祠，赐额日“旌功”。辛丑，月犯轩辕左角。
是岁，西域贡狮子。土尔番诡言献还哈密城，刘吉等请却其贡，许之。梁璟巡抚湖广。礼部侍郎周经改吏部。通政沈禄以后戚升参议，经执争之，不省。邓廷瓒巡抚贵州。
三年上章掩茂 庚戌
（明纪三十六） 正月
甲寅朔。 庚申，太白犯填。 甲子，大祀南郊。 382
明通鉴目录卷十 壬申，太白犯罗堰。
是月，再发京仓米三十万石振畿南诸郡县。下南御史姜绾等十人于狱，中外侧目于刘吉。白昂上书论治河。
二月 已丑，月犯昴。
壬辰，免河南被灾税粮。
甲午，户部复以南畿之凤阳、淮扬，湖广之郧、襄及河南南阳诸郡水旱，请免征。从之。山西潞、沁二卫屯田灾，不及三分，特免之。
乙未，封后父张峦为寿宁侯。三月
癸丑朔。
丙辰，命天下置预备仓积粟，以里数多寡为差，不及额者，罪之。
辛酉，荧惑犯鬼。
庚午，赐钱福等进士及第、出身有差。甲戌，侍郎张海、通政元守直巡边。
是月，刘吉等请停游观及减省左右近臣。O庆阳雨石无数，大者如鸡卵，小如芡实。中官乞鹰场牧马地，户尚李敏以为民业，诏止之。
四月
丙戌，寇犯宣府独石。丁亥，月犯井。 五月 甲子，录因。 六月
壬午朔，陕西靖虏卫大风，天地昏暗，变为红光，久之乃息。
383 明通鉴
乙巳，河州山崩地陷。
是月，鞑靼别部巴颜蒙克遣人贡马。七月
辛亥朔。
壬子，南京雷震，坏午门西城垣。甲戌，月犯天街。
是月，起侍讲谢铎为南京国子祭酒，上书陈六事。其正祀典则请罢吴澄从祀而进宋儒杨时，礼部持之不行，明年，谢病去。八月
辛卯，月犯牛。 九月闫附
庚戌朔，禁内府加派供御物料。戊辰，月掩诸王。
是月，土尔番以却其贡，其使者潜诣京师。礼部请治沿途有司罪，仍却其贡。自是知中国有人，稍稍敛戢。
闰月
癸巳，禁宗室勋戚乞田土及受人投献。
是秋，诏修斋于大兴隆寺。理刑知县王岳途过，忤中使，罚跽寺前。御史任仪劾中使，皆下吏，贬知县。
十月 己酉朔。 辛亥，录因。 十一月
戊戌，有彗星见天津南，尾指东北。刘吉等以为兵、饥、水，早之占，请修省。纳之。
甲辰，停工役，罢内官烧造瓷器，从吉等之请也。十二月
戊申朔，彗入营室。 384
明通鉴目录卷十
辛亥，以星异，敕廷臣修省，陈军民利病。彭韶上言宦官太盛，幸门犹开。上是其言而不能用。
已未，京师一日地再震。庚申，彗见天仓，渐没。
壬戌，减供御品物，并罢明年上元灯火。
是岁，秦纮平田州之乱，召岑溥还，留官军戍之。四年重光大渊献 辛亥，（明纪三十七）
正月 戊寅朔。 庚辰，月犯诸王。
癸未，以修省，罢上元节假。己丑，大祀南郊。 辛卯，停庆成宴。 丁酉，月犯氐东南星。
是月，户部尚书李敏致仕。二月
庚戌，午刻，日交晕，左右珥，下生戟气，白虹亘天。壬子，月犯岁，又犯诸王。
戊午，礼部官舍火。
己巳，敕法司问刑宜体钦恤之训。丁丑，月犯房北第二星。
是月，以叶淇为户尚。都御史屠滽罢，以白昂代之。三月
丁丑朔。
癸卯，河南裕、汝二州雨雹，坏屋宇禾稼。是月，逮两广总督秦纮，以安远侯柳景讦之也。四月
385 明通鉴
己酉，洮洲卫雨雹及冰块，水高三四丈，漫城郭，漂房舍，田苗、人畜多淹死。
乙丑，遣司礼监韦泰同法司录因。辛未，太白昼见。
是月，下礼侍耿裕，倪岳于狱，以公廨灾被劾也。已，释之，停其俸。
五月 丙子朔。 六月 丙午朔。
辛亥，京师地日凡三震。癸丑，太白犯天关。 戊午，荧惑犯诸王。
是月，南工部侍郎黄孔昭卒。七月
乙亥朔。 癸巳，岁星犯井。 丙申，月犯天高。 八月
庚戌，停苏州、浙江今年织造。
乙卯，南京及淮、扬二府同日地震。南京晦冥。己未，封皇弟五人为王。
丁卯，以《实录》成，进总裁以下升衔。
是月，苏、松、浙江大水。刑部尚书何乔新致仕。九月
甲戌朔。 庚辰，月犯建。 庚寅，月犯天街。 386
明通鉴目录卷十 丁酉，皇长子生。
是月，彭韶为刑部尚书。十月
甲辰朔。 癸丑，录因。
丙辰，以皇子生，诏天下。月犯天阴。
丁巳，有星赤光如电，自西南往东北，声如鼓，陨光山县，化为石，如斗。光山商城亦见大星飞空，如前所见。
戊午，河决开封，怀庆及宣武、睢阳诸卫皆被灾，命有司分振之。
乙丑，以邱濬兼大学士，人阁预机务。
是月，改封兴王于安陆。前庶吉士邹智卒。十一月
癸酉朔。
甲戌，有星陨真定西北，红光烛天，西南天鸣如鼓。庚辰，振南畿灾。
壬辰，岁星犯井。 十二月 壬子，月犯天街。
甲子，土尔番复贡，请还金印及哈密十二城。乙丑，月犯氐。
是月，凤阳陵火。复召秦纮为南京户部尚书。
是岁，徐恪巡抚河南。侣钟巡抚苏、松诸府，召为户部侍郎。
五年玄默困敦 壬子
（明纪三十七） 正月
壬寅朔。
387 明通鉴
庚辰，月犯诸王。 壬午，大祀南郊。 二月
壬寅朔。 戊申，月犯天关。 己酉，犯井。 乙丑，犯罗堰。
丙寅，封安定王族人善巴为忠顺王，主哈密。己巳，北方黑气东西亘天。
庚午，减陕西织绒遏之半。三月
辛未朔。
戊寅，立皇子厚照为皇太子。O录太庙配飨功臣后。
辛卯，古田獞叛、总兵马俊、参议马铉、千户王珊遇伏败死。
是月，进寿宁伯张峦为侯。四月
丁巳，录囚。
乙丑，莒、沂二州，安邱、郯城二县，雨雹大如酒杯，伤人畜禾苗。
是月，邱濬因灾异列时弊二十二事，纳之。五月
乙亥，太白昼见。
是月，诏求遗书，从大学士邱濬之请也。加马文升太子少保。文升极陈赋役之害，纳之。
六月
己亥朔，荧惑犯积尸。
丁未，免南畿去年被灾税粮。388
明通鉴目录卷十 癸丑，月犯建。
癸亥，犯毕大星。
是月，下御史彭程于狱，寻戍边。七月
癸酉，荧惑入井。
甲午，振南畿、浙江、山东饥。
是月，河复决，入运河，坏张秋东堤，夺汶水入海，漕流绝。命工部侍郎陈政总理河道，未效而卒。
八月 癸卯，刘吉罢。 丁未，荧惑犯岁。 戊午，月犯诸王。
乙丑，停南京、苏、浙织造，召中官还。是月，张峦卒，子鹤龄袭寿宁侯。
九月 戊辰朔。 十月 甲辰，月犯井。 乙巳，荧惑犯灵壁。 己酉，岁星昼见。 癸丑，月犯天高。 甲寅，犯司怪。 丙辰，录因。 辛酉，太白昼见。 壬戌，贵州都匀苗叛。是月，更中盐法。 十一月 丁卵朔。
389 明通鉴
庚辰，辰星犯罚。月犯毕。
丙申，荧惑犯上相。闭浙江温、处银坑。是月，停纳粟例。
十二月 丁酉朔。
癸丑，月犯轩辕右角。
丁巳，荆王见沫有罪，废之，锢之西内。
是岁，主事蔡清上疏请振纪纲，荐刘大夏等三十余人。六年昭阳赤奋若 癸丑
（明纪三十七） 正月
丙寅朔。 丙子，月犯司怪。 己卯，大祀南郊。
是月，吏部考察邱濬请历官未及三载者，俱令回任；三考非有贪暴实迹者，免黜。自是与王恕有隙。
二月
庚子，荧惑犯平道。O太白犯罗堰。
甲寅，录开国勋臣常遇春等裔孙，皆袭指挥使。丁巳，擢刘大夏右副都御史，治张秋河。
甲子，太白犯垒壁西第六星。
是月，给事中吴世忠请褒赠建文忠臣，礼部格不行。三月
乙丑朔。 壬申，填星犯垒壁。 甲戌，荧惑犯上相。 乙亥，月犯轩辕右角。
戊寅，南京见月生左右珥，连环晕，白虹弥天。390
明通鉴目录卷十
癸未，赐毛澄等进士及第、出身有差。晓月犯房。甲申，太白犯垒壁东第四星。
是月，宁夏地震连三年，凡二十震。四月
丙申，荧惑犯左执法。已亥，土尔番复据哈密。
甲辰，开封、卫辉、东昌、兖州同日地震，有声。己酉，遣侍郎张海、都督同知缑谦经略哈密。
甲寅，刑部官舍火。 庚申，录囚。
辛酉，以久旱，敕修省，求直言。庶子李东阳条摘《孟子》七篇大义，论时政，上之。O夜，南京旧内灾。
是月，吏侍张悦上书请修德图治，纳之。太医院院判刘文泰劾尚书王恕，盖邱濬主之也。
五月闰附 甲子朔。
丙寅，寇犯宁夏，杀指挥赵玺。戊寅，月犯键闭。
闰月
乙未，免南畿被灾秋粮。
丁未，蓟州大风雷，拔木偃禾。是月，吏部尚书王恕致仕。
六月
丁卯，石州吴城驲无云而雷者再，时以为鼓妖。
庚午，京畿大旱。飞蝗过京师，自东南而西北，日为掩者三日。
壬申，总督闵珪击古田叛獞，破之。
是月，改耿裕吏部尚书，以倪岳代任礼部尚书。
391 明通鉴
七月 癸已朔。
是月，刑部尚书彭韶致仕。八月
己巳，长子雨雹，大者如拳。庚午，月犯建。
辛未，雨雹，大如弹丸。尚书倪岳上弭灾急务。壬申，南京黑气亘天。
甲戌，免直隶灾粮。 庚辰，月犯建。 癸未，犯井。
是月，白昂为刑部尚书，屠清左都御史。九月
丁酉，免陕西被灾夏税。癸卯，岁星昼见。
是月，荆王见浦复在西内，诬奏其弟见澋不实，赐自尽。十月
壬戌朔。
丙寅，以灾伤，罢明年上元灯火。乙亥，月犯毕。
庚辰，停甘肃织造绒。是月，南京雨雪连旬。十一月
甲辰，月犯司怪。
乙巳，月晕，左右珥，连环贯之。已未，太白犯填。
庚申，振京师饥民。
是月，诏举天下才德之士隐于山林者。顺天府尹唐恂荐布衣392
明通鉴目录卷十
潘辰，授翰林院待诏，掌典籍。郧阳雨雪。十二月
辛酉朔。
壬戌，夜，郧阳雷电大作。明日，复震。后五日，雪止，平地三尺余，人畜多冻死。南京大风雪雨，拔孝陵树。
乙丑，太白昼见。 庚午，月犯毕。 辛未，开银米事例。
已卯，敕镇、巡官修省。
是月，南京大雷雨，拔孝陵树。涂升论治河。右副都何鉴巡抚江南。
七年阏逢摄提格 甲寅
（明纪三十七） 正月
丁酉，大祀南郊。 癸卯，岁星犯垒壁。 是月，兴王之国安陆。二月
庚申朔。
甲子，以去冬南京风雨之变，遣使祭告。敕廷臣修省。命内外慎刑狱。
辛未，太白犯昴。
丁丑，云南曲靖地震，坏房舍，军民多压死。
是月，河复决张秋。刘大夏请自决口西岸凿月河以通漕。O以刘璋任工尚。
三月
癸巳，邓廷瓒平都匀苗，请设流官。苗患渐息。己亥，广宁诸卫昼晦。
393 明通鉴
戊申，敕两畿捕蝗，捕一斗者，给米倍之。四月
己未朔。 丁亥，录因。
是月，张海等自土尔番还，下狱。五月
戊子朔。 庚子，月犯井。
甲辰，岁星犯灵台。命太监李兴、平江伯陈锐同刘大夏治张秋决河。
庚戌，太白昼见。 辛亥，月犯键闭。
是月，宣府.山西、河南有星昼陨。六月
戊午朔。
癸酉，南京又风雷，坏孝陵树。辛巳，月犯毕。
是月，筑高邮湖堤成，赐名康济河。苏、常、镇三府海溢，平地水五尺，沿江者一丈，民多溺死。
七月 丁亥朔。
庚寅，南京复大风雷。庚子，月犯罗堰。 壬寅，月犯泣星。 乙巳，京师地震。
丙午，徐贯治水苏、湖。壬子，太白犯鬼。
丙辰，雷毁福州城楼。394
明通鉴目录卷十 八月
丁已朔。 丙寅，月犯键闭。
辛巳，太白犯轩辕左角。月犯轩辕右角。
是月，以李东阳为礼部侍郎兼学士，典诰敕。晋阁臣徐溥等宫、保衔。
九月
丁亥，以水灾，停苏、松诸府所办物料。O太白犯灵台。辛丑，月犯天高。
壬寅，太白犯亢。 甲寅，荧惑犯岁。
是月，南京地震，御史请召彭韶、何乔新，不报。O晋耿裕、马文升俱太子太保，白昂、屠滽俱太子少保。
十月 己未，录囚。
是月，立佥民壮法。太监蒋琮有罪，充孝陵净军。十一月
丙戌朔。 壬辰，太白犯房。
乙未，月犯外屏。O太白犯罚。癸卯，岁星昼见。O月犯酒旗。丙午，太白犯天江。 壬子，京师地复震。 十二月 癸亥，荧惑犯亢。
甲戌，张秋河堤成，赐名日安平镇。
已卯，小王子人犯甘、凉等处。敕恤被兵之家。
是岁，复起庄昶，邱濬尼之，仍授行人司副。明年，以老疾
395 明通鉴
罢，居二年卒。O前咸宁伯王越，以汪直故废，累疏讼冤，始复其都御史致仕。至是复结中官李广，以中旨召掌院事。给事御史交章劾之，乃寝。免北京、河南、湖广、陕西、山西被灾夏税。
八年旃蒙单阏 乙卯
（明纪三十八） 正月
乙酉朔。
乙未，大祀南郊。以太皇太后不豫，免庆成宴。戊戌，月犯轩辕右角。
辛丑，月犯左执法。 壬寅，又犯进贤。 癸卯，犯岁星。 乙巳，犯氐。 丙午，犯罚。
壬子，甘肃总兵刘宁败小王子于凉州。二月
乙卯朔，日食。 丁巳，岁星犯进贤。 戊午，邱濬卒。 庚申，月犯毕。
乙丑，李东阳、谢迁同人阁预机务。丁卯，月犯灵台。
壬申，永嘉大风雨雹，大如鸡卵，小如弹丸，毁屋杀黍，禽鸟多死者。
戊寅，荧惑犯房。
己卯，黄陵冈河口工成，黄河自是北流遂绝。三月
396
明通鉴目录卷十 乙酉朔。
戊子，镇东等堡跃火星如斗，毁公廨仓廒，人马多毙。壬辰，免湖广被灾税粮。
己亥，桐城雨雹，杀麦。宁夏地震十二次，声如雷。辛丑，月犯东咸。
己酉，淮，凤州县暴风雨雹，杀麦。四月
甲寅朔，苏、松治水工成，役夫二十余万。
庚申，榆社、陵川、襄垣、长子、沁源陨霜、杀麦、豆、辛酉，庆阳诸府县卫三十五陨霜，杀豆、麦、禾苗。
壬戌，谕吏部、都察院：“考察进退人才，务得实迹以闻。”癸亥，月犯左执法。
乙丑，封后次弟张延龄建昌伯。
辛未，有星如轮，流至西北、陨于铅山县，声如雷。乙亥，常州泗、邳雨雹，深五寸，杀麦及菜。
丙子，沂州雨雹，大者如盘，小者如碗，人畜多毙。壬午，录囚。
是月，山东副使杨茂元劾中官李兴等，下狱，寻谪长沙同知。
五月
己丑，免南畿被灾秋粮。庚子，月犯牛。
是月，定国子监生拨历事例。六月
乙卯，雨雹。 丙辰，月犯灵台。 癸亥，犯东咸。
397 明通鉴
七月 癸未朔。
乙酉，洮州卫雨雹，杀禾。暴水至，人畜多溺死。丙戌，甘肃西宁大雨雹，杀禾及畜。
丁亥，封宋儒杨时将乐伯，从祀文庙。
戊子，太白昼见。O广西府江、平乐獞叛，闵珪讨平之。月犯氐。
甲午，月犯罗堰。 辛丑，岁星犯进贤。
是月，上以太后思崇王，欲召之。倪岳等不可，徐溥复以为言，乃已之。
八月
癸亥，以四方灾异，敕群臣修省。时大臣应诏言事者，周经为具草，上廉得之。耿裕请罪，吏部乃止。时两贤之。
乙丑，月犯垒壁。 辛未，犯毕。
是月，马湖土知府安鳌有罪，巡按御史张鸾捕送京师，伏诛。请改设流官，从之。
九月
甲午，安南卫地震，凡八日十二震。甲辰，月犯御女。
是月，南京地震。
是秋，召刘大夏还，授左副都御史，寻迁户部侍郎。十月
壬子朔。
壬戌，海州地震，三日凡九次。丁卯，岁星犯亢。
是月，陕西妖僧作乱，巡抚张敷华讨之，缚僧送京师，伏398
明通鉴目录卷十
诛。南京地再震。谢迁服除至京师。时与刘健、李东阳在阁，同心辅政，时人语曰：“李公谋，刘公断，谢公尤侃侃。”
十一月
己亥，岁星犯轩辕左角。己酉，免直隶被灾税粮。
是月，佥都御史许进讨土尔番，破之。十二月
丙辰，月掩填。 戊午，填星犯垒壁。
辛酉，许进等大破土尔番，遂班师。丙子，长沙大雷电。
丁丑，江西南昌、彭湖俱大雷电，雨雪。
是月，诏撰《三清乐章》。徐溥等言“臣等诵读儒书，不敢以非道事陛下”，乃止。
是岁，西北别部默克埒等款肃州，求贡。马文升言：“互市可许，入贡不可许。”乃却之。诏邓廷瓒提督两广军务。占城复奏安南侵扰。上欲遣大臣往，徐溥等言：“《春秋》，王者不治夷狄。”命已之。
九年柔兆执徐 丙辰
（明纪三十八） 正月
戊寅朔。 乙酉，月犯外屏。 壬辰，大祀南郊。
甲午，月犯轩辕左角。庚子，犯西咸。
是月，吏部尚书耿裕卒，以屠蒲代之。O土尔番仍据哈密，诸被胁者，尽赴苦峪及瓜沙州，诏抚恤之。
399 明通鉴
二月
己酉朔，太白昼见。
辛亥，岁星昼见，凡四日。丙辰，月犯天高。 戊午，太白犯罗堰。 癸亥，月犯右执法。 庚午，免河南被灾税粮。
辛未，张璞、马中锡阅边。寻遣中锡巡抚宣府。是月，增文庙佾舞七十二人，如天子制。
三月闰附
己丑，月犯轩辕左角。
庚寅，岁星自二月至是日俱守氐。
丙申，月犯东咸。赐朱希周等进士及第、出身有差。闰月
丁巳，月犯上将。
戊午，平凉东南有流星如月，红光烛地，至西北止，已而天鼓鸣。
癸亥，月犯罚。 乙丑，犯南斗杓。
是月，御文华殿，少詹事王华进讲《大学衍义》，因及唐李辅国与张后表里用事，指李广也，上赐劳之。
四月
辛巳，榆次陨霜，杀禾。壬午，岁星昼见。
戊子，下武冈知州刘逊于狱，科道庞泮、刘绅等论救，并下泮、绅等六十二人于狱。六科署空，尚书屠蒲请命他官代收部院封事。学士杨守阯贻书诋之。
丙午，录因。 400
明通鉴目录卷十
是月，武乡亦陨霜。叶淇致仕，周经代为户部尚书。改倪岳南京吏部、以徐琼为礼部尚书。闵珪代屠滽为都御史。
五月 丁未朔。 丙辰，雨雹。 戊午，月犯东咸。 壬申，犯毕。 六月 癸未，月犯建。
庚寅，山阴、萧山二县同日大雨，山崩。壬辰，月犯垒壁。
丙申，犯外屏。
庚子，免江西被灾税粮。
是月，诏举将材。O致仕尚书尹直上表贺圣节，并以太子年当出阁，进《承华箴》，上鄙其献谀希恩，却之。
七月
已未，太白犯轩辕大星。
是月，小王子连犯大同、宣府。八月
丙子朔。
庚子，月犯轩辕左角。壬寅，免湖广被灾税粮。
是月，擢工部侍郎徐贯为本部尚书。有黑熊自都城莲池缘城上西直门，官军逐之，不能获，啮死一人，伤一人。
九月
已酉，禁势家侵夺民利。时外戚周、张二家以营私忿争，至聚众殴杀，都下震骇。尚书屠滽等请禁之。
庚戌，月犯建。
401 明通鉴
甲寅，犯垒壁。 辛酉，犯毕。 乙丑，录囚。
丁卯，月犯轩辕大星。己已，犯灵台。 十月
己卯，月犯斗。 丁亥，犯天囷。
是月，中使取宝坻港银鱼，顺天巡抚屠勋以为扰民，奏止之。
十一月 乙巳朔。 癸丑，月犯外屏。 十二月 甲申，月犯天高。
己丑，犯轩辕大星。荧惑犯钩钤。乙未，月犯西咸。
已亥，犯建。
是月，刑部吏徐珪上书，以满仓儿之狱，请革东厂，黜为民。
是冬，无雪。
十年彊圉大荒落 丁已
（明纪三十八） 正月
甲辰朔。 庚戌，大祀南郊。
壬子，有大星长三十余丈，陨于宁夏，声如雷。甲寅，岁星昼见三日。
402
明通鉴目录卷十 乙卯，月犯鬼。
丙辰，荧惑犯岁星。
戊午，京师、山西同日地震。甲子，太白昼见，凡四日。
是月，吏部都察院考察学士杨守阯请京官四品不与考察，从之。
二月
己卯，江西新城雨冰雹，民有冻死者。乙酉，月犯灵台。
丙申，修武有黑气入地，化为石状，如羊首。
是月，上游后苑毕，御经筵。学士王鏊进讲“文王不敢盘于游畋”，反复规切，上为动容。顾李广曰：殆为若曹耳。自是遂罢游猎。上视朝渐宴。中官李广以斋醮烧炼被宠，大学士徐溥等危言切谏，上为感动。
三月 丁未，月犯司怪。 己酉，雨土。
辛亥，以旱薶，修省，求直言。辛酉，月犯建。
甲子，召阁臣刘健、李东阳、谢迁议政于文华殿。丁卯，北通州雨，水深一尺。
是月，诏修《大明会典》。四月
壬申朔。 丁丑，月犯鬼。
是月，加屠滽太子太保。滽骤长六部，又晋宫衔，时以为党于李广云。
五月
403 明通鉴
甲寅，月犯东咸。 丁卯，犯天廪。
戊辰，小王子犯潮河川，指挥刘钦等二十七人死之。己巳，犯大同。
六月 辛未朔。
丙子，未刻，太白经天。
己卯，刘大夏、李介理宣府、大同军饷。七月
癸丑，都督杨玉率京军备永平。乙卯，雷击吉王府端礼门。
乙丑，月犯井。 丁卯，犯鬼。 八月 庚午朔。 辛巳，月犯垒壁。 癸未，太白昼见。
九月
乙巳，有星如斗，光掩月，流自西北，陨于永平，有声。O月犯建。
庚申，月犯井。 乙丑，填星犯垒壁。
是月，振山东水灾。加马文升柱国。十月
己巳朔。
辛未，太白犯左执法。壬申，录囚。 甲戌，月犯罗堰。 404
.明通鉴目录卷十 壬午，犯天囷。
乙酉，犯天关。 戊子，犯积尸。
是月，起王越总制三边军务。兵尚马文升请法古南北军制，从之。
十一月 己亥朔。
庚子，土尔番归哈密善巴，乞通贡，许之，并敕王越经理哈密。
十二月 戊辰朔。 庚辰，辰星犯岁。 癸未，月犯鬼。 是月，振四川水灾。
是岁，免南畿、山西、陕西被灾税粮。中官李广劝上建毓秀亭于万岁山，又遣官至河间修建庙宇。给事中周玺上疏请罢止兴作，纳之.O寿宁侯张鹤龄兄弟出人宫禁，中官何鼎劾其大不敬。皇后闻之，激上怒，下鼎锦衣狱。言官庞泮等论救，竟使李广杖杀鼎。上后思之，赐祭，勒文于碑。始设南赣巡抚。
十一年著雍敦牂 戊午
（明纪三十八） 正月
丙午，月犯毕。 丁未，大祀南郊。
癸亥，有流星陨于肃州，大如房，响如雷，良久灭。二月
丁卯朔。
己巳，小王子遣使求贡。
405 明通鉴
是月，以皇太子将出阁，加阁臣刘健等及尚书屠滽等皆兼东宫官。
三月 壬寅，月犯天关。 乙巳，犯积尸。 辛亥，犯亢。
是月，皇太子出阁讲读。东宫宦竖不欲令太子近儒臣，数以事间讲读。詹事吴宽上疏，请勿以风雨寒暑废，上嘉纳之。
四月 丙寅朔。 辛巳，雨土。 甲申，月犯岁。 丙戌，月犯垒壁。 辛卯，录囚. 五月
戊申，小王子犯肃州，参将杨翥败之于黑山。月犯键闭，又犯罚。
庚申，月犯天囷。 六月
丙子，桂林地有声如雷，旋陷九处，大者四十七丈，小者或七丈或三丈。
壬辰，月犯井。
是月，有熊自西直门入城。郎中何孟春以为当备盗，亦宜慎火。已而果验。河决归德。
七月 乙未朔。 癸卯，月犯东咸。
己酉，王越袭小王子于贺兰山后，败之。406



明通鉴目录卷十
庚申，月犯天樽。
癸亥，大学士徐溥致仕。八月
乙亥，月犯奎。
癸未，振祥符民被河患者。甲申，岁星昼见。 乙酉，晓月犯毕。 丁亥，犯井。
是月，王越请封哈密善巴为王，从之。九月
丁酉，月犯东咸。 庚子，月犯岁。 乙卯，犯天樽。
是秋，上以少监莫英等三人监督仓场。尚书周经力争，不省。经好强谏，数忤旨，然中官贵戚皆惮而疾之。刘大夏三疏请移疾。归，筑东山草堂，读书其中。
十月
丙寅，命工作不得役团营军士。丁卯，录因。
壬申，东方赤星如碗，东南行，小星数十随之。甲戌，夜，清宁宫灾。
辛巳，太白昼见。
丁亥，修省，求直言。罢明年上元灯火。月犯内屏。
是月，李广惧罪，自鸩死。上疑广有异书，遣使索其家，得贿籍，多文武大臣，馈广白米各百千石。左右谓此隐语，黄者金，白者银也。上怒，下法司按问。编修罗玘请密谕贿者使引疾退。遂有论及周经者，经请廷鞫，上慰答之，仍赐广祭。O免畿内五府被灾税粮。
407 明通鉴
十一月闰附 乙未，荧惑犯亢。 甲辰，月犯天囷。 丁未，犯诸王。 戊申，犯钺。
壬子，免陕西织造羊绒。
是月，给事中吴仕伟请敕镇守中官还，上不能从。然是时屡申敕谕中官，如邓原、麦秀之等，亦有以廉洁著者。
闰月 壬戌朔，日食。 乙丑，月犯垒壁。 己巳，罢斋醮。 辛未，月犯天囷。 乙酉，罢福建织彩布。
是月，言官胡献、胡易以忤旨，因事下狱。十二月
壬辰朔。
庚子，禁中外奢靡逾制。辛丑，月犯毕。 己酉，犯内屏。 庚戌，犯次相。
壬子，以清宁宫灾，赦天下。时议四川采木修建，马文升请罢其役。
是月，以侣钟为右都御史。
是冬，王越以言官交劾为李广之党，忧恚卒。清宁灾，一时南北言官交劾广党。阁臣刘健、李东阳等请置不问.国子生江瑢，劾健等杜抑言路，健等请罢，上慰留之，而下瑢狱。二人力救，始释。
408
明通鉴目录卷十
是岁，免南畿、山西、陕西、广东、广西被灾税粮。十二年屠维协洽 己未
（明纪三十九） 正月
辛酉朔。
辛未，大祀南郊。免庆成宴。月犯井。癸酉，月犯积尸。
是月，辽东总兵官李杲等诱杀朵颜三卫人，以捷闻。三卫来贡，诉其事，命副都御史顾佐往勘。
二月
壬辰，免山东被灾夏税。戊申，严左道惑众之禁。三月
戊辰，太白昼见，凡五日。
丁丑，赐伦文叙等进士及第、出身有差。甲申，月犯垒壁。
是月，言官劾试官程敏政鬻题，敕廷臣会鞫。四月
癸已，敕宣、大、延绥备边。丙午，雷震楚府承运殿。
是月，免湖广、江西被灾税粮。下程敏政于狱。勒致仕，愤恚发疽卒。主事杨循吉请复建文尊号，如景帝故事，礼部格不行。
五月 庚申朔。 辛未，月犯罚。 壬申，犯天江。
戊寅，免南畿被灾秋粮。朔州有声如迅雷，白气腾上，陨
409 明通鉴
大石三。 六月
甲辰，阙里先师庙灾。郎中陈仁请修省。给事中吴世忠亦因灾陈八事。
壬子，辰星犯鬼。 七月 辛未，太白犯鬼。
己卯，遗太常卿李杰诣曲阜祭告。八月
己丑朔。 庚寅，太白昼见。 甲午，月犯天江。 壬寅，月犯荧惑。 甲辰，犯天囷。 己酉，犯井。 辛亥，犯魁。
是月，复免南畿及河南被灾夏税。九月
戊午朔，太白犯左执法。庚申，月犯房北第一星。乙亥，月犯诸王。
壬午，普安贼妇米鲁作乱，命镇、巡官发诸卫及土兵分道讨之。
甲申，重建清宁宫成。时两宫皆好佛，设坛建醮。大学士刘健等力谏，而上重违太后意，曲从之。
是月，小王子人居河套。自是延绥之间益为敌冲矣。十月
己亥，录因。 410
明通鉴目录卷十 壬辰，辰星犯房北第一星。
是月，命中官采珠于廉州。十一月
乙丑，太皇太后还居清宁宫。戊寅，月犯上相。 十二月 ，丁未，晓月犯亢。
是月，尚书屠滽、马文升请罢传奉官。时上一月中传奉升授二百余人，滽等力谏，不报。言官交章谏，而给事中张宏至陈初政渐不克终八事，言尤切至，章下有司而已。
是岁，王守仁成进士，奉使治王越葬还。见朝议方急西北边，条八事上之。寻授刑部主事。田州土知府岑溥为子猇所弑，猇亦自杀。次子猛请袭思恩土官。岑濬攻劫田州，诏邓廷瓒讨之。起丁忧布政使雍泰为右副都御史，巡抚宣府。
十三年上章涒滩 庚申
（明纪三十九） 正月
丙辰朔。 壬戌，荧惑犯天阴。 乙丑，大祀南郊。
戊辰，月犯鬼。
己卯，禁民间收鬻军器。二月
乙酉朔，礼部署灾。
戊子，免山西被灾税粮。庚寅，定问刑条例。 辛卯，月犯诸王。
乙未，严旌举连坐之法。
411 明通鉴
是月，检讨陈献章卒。三月
乙卯朔。 丙子，月犯代。 四月 甲申朔。
甲午，夜，彗星见室、壁间，芒尺许，渐长至三尺余。庚子，岁星、太白同昼见，凡六日。
乙巳，和硕犯大同。命陈锐充总兵官，太监金辅监军，许进提督军务，御之。
庚戌，录囚。
壬子、召阁臣面议军政。甄别京营诸将，陈韶等三人皆令致仕。
癸丑，荧惑、太白、辰星聚于井。五月
甲寅朔，日食。
丙辰，复召阁臣面议朝政。敕召镇远侯顾溥督团营。时上视朝颇晏，健等复以为言，颔之而已。
癸亥，和硕复犯大同，游击将军张俊击却之.辛巳，彗由太微垣入紫微垣，逾月灭。
是月，尚书屠滽、周经、徐琼、白昂、徐贯皆以星变请致仕，许之。廷臣争上章留经，论荐者中外凡八十余疏，皆不报。以佀钟、傅瀚、闵珪、曾鉴为户、礼、刑、工尚书代之。起刘大夏右都御史，总督两广军务。
六月
甲申朔，免江西被灾秋粮，停山、陕采办物料。
庚子，言官劾陈锐、金辅等玩寇无功，并及许进，皆召还。进寻致仕。复益兵，以保国公朱晖为靖虏将军，太监扶安监军。412
明通鉴目录卷十
是月，召南京尚书倪岳为吏部尚书。时廷推文升，言官以兵部非文升不可，加文升少傅以慰之。召南尚书戴珊为左都御史。侍郎史琳为右都御史，经略紫荆关。
七月 癸丑朔。
甲寅，南城县空中有火，乍分乍合，流光下坠十余丈，毁军民房舍。
庚申，永宁卫雁尾山至居庸关之石纵山，东西四十，南北七十余里，延烧七昼夜。
己巳，京师地震。 八月 戊子，雨雹。 辛卯，振江西水灾。 丙申，月犯垒壁。 丙午，又雨雹。 戊申，岁星犯垒壁。 九月
壬戌，雨雹。 乙亥，月犯轩辕。
是月，行人王雄请召朱晖还，并及监军不可遣，上以其妄言，下之狱，谪为县丞。比晖至，寇已退，乃还。
十月 辛已朔。 丙申，月犯天街。
丁未，太白昼见，凡三日。戊申，两京及凤阳同时地震。是月，小王子复犯大同。
十一月
413 明通鉴
己未，太白犯罚。
辛酉，月犯诸王，又犯天囷。丁卯，月犯五诸侯。
庚辰，月犯上相。宁河王府灾。十二月
辛丑，和硕犯大同。
是岁，小王子居河套，犯延绥神木堡，时廷议用兵延绥，尚书倪岳上疏论边患。延绥、大同之役，给事中吴世忠上言足忧者凡数事。上以言多诋訾，切责之。副都御史顾佐勘三卫还，奏“李杲等诱杀冒功属实”，致仕、镌级各有差。O福建建安书林火，给事中许天锡请勘定修补。
十四年重光作噩 辛酉
（明纪三十九） 正月
庚戌朔，陕西延安、庆阳二府，同华诸州，咸阳、长安诸县，潼关诸卫，连日地震，朝邑频震十七日。于是尚书马文升言，此外寇侵陵之兆，上陈修德弭灾数事，嘉纳之。南京操江林俊，疏述古宫闱、外戚、内侍、枋臣之祸，报闻而已。同日，河南之永宁、卢氏，山西之蒲州、安邑，并同时地震。
己未，大祀南郊。 辛酉，太白犯建。
丁丑，福建之福、兴、泉、漳四府俱同日地震。二月
壬午，太白犯罗堰。 丙戌，月犯诸王。
乙未，蒲州地复震，逾月方止，凡二十九震。已亥，罢陕西织造中官。
是月，寇犯榆林。 414
明通鉴目录卷十 三月
已酉朔，日生五色云。辛未，月犯周。
是月，陈寿以佥都御史巡抚延绥。寿至，搜军实，广间谍，分上马十道，互为声援，军势始振。保定武臣献白鸦，尚书傅瀚请斥遣之。
是春，吏侍王整上御边八策，并请仿前代荐举之例，以收异材，时不能用。
四月
庚辰，命侍郎李链督延绥军饷。
戊子，复命朱晖为总兵官，史琳提督军务，太监苗逵监军。比至，巡抚陈寿击走之，以捷闻。上嘉之，加禄一等。
丁酉，徐州、清河、桃源、宿迁雨冰雹，平地五寸，杀夏麦。
戊戌，免山西、陕西一切物料。庚子，荧惑犯垒壁。 甲辰，录囚。 五月
庚戌，振大同被兵军民，免其税粮。戊午，月犯进贤。
庚申，犯氐。
辛酉，免陕西被灾税粮。戊辰，遣官修曲阜文庙。已巳，月犯垒壁。 壬申，月犯天关。
乙亥，登、莱二府雨雹。
是月，贵池水涨，蛟出，淹死二百六十人，旁邑十二大水。云南参议郭绪谕降孟养。
415 明通鉴
六月
甲申，贵州官兵讨普安贼妇米鲁，败绩。镇、巡官请济师，从之。
壬辰，岁星昼见，凡四日。戊戌，寇犯延绥清水堡。
是月，陕西巡抚熊翀，以鄠县民所得玉玺来献。傅瀚以为伪，请储之内府，从之。廉州及灵山海溢，淹死三百余人。七月闰附
丁未朔，泰宁卫入犯辽东。窥迤西无备，直入长胜诸堡，辽东大震，御史车梁劾总兵蒋骥、巡抚陈瑶启衅状，召骥等还。
癸亥，南京户部尚书王轼提督军务，讨普安贼。
丁卯，朱晖、史琳等袭小王子于河套。时寇已徙帐，不见敌，引还，以捷闻。月犯岁、
庚午，分遣给事中、御史清理屯田。闰月
庚辰，福州大风雷，拔教场旗杆.
辛巳，山东有星大如车轮，光烛天，自东南往西北，陨于寿光，天鼓鸣。
乙酉，寇犯盐池，都指挥王泰死之。
戊戌、振南畿、江西、山东、河南水灾。是月，琼山飓风，潮溢。
八月 丁未，寇犯固原。 己酉，免河南灾粮。
辛亥，寇分道散掠西边，悉自花马池入。癸丑，四川可渡河地裂涌泉，冲坏桥梁庄舍。丙辰，融县河水红浊如黄河。
癸亥，月犯昴。 416
明通鉴目录卷十 己巳，减光禄寺供奉，如元年初制。癸酉，贵州地三震。
是月，和硕诸部复犯宁夏东路。九月
丙子朔，日食。
丁亥，遣大理丞刘宪、太仆少卿王质募土兵于延绥、宁夏、甘凉。
已丑，月犯岁。
甲辰，召史琳还。起秦纮户部尚书兼副都御史，总制三边军务。纮至，躬祭阵亡将士，录死事诸臣，劾败将杨琳等四人罪，又请兴屯田，增城堡，诏令便宜行之。
十月
乙卯，荧惑犯天街。
丙辰，马湖底涡江水白可鉴，翌日，浊如泔浆，凝两岸沙石上者如土粉，十七日乃澄。
丁巳，叙州东南二河白如雪、浓如浆者三日。戊午，录囚。
辛酉，南京地震。 戊辰，月掩上相。
是月，吏部尚书倪岳卒，以马文升代之。召刘大夏为兵部尚书，代文升。大夏自两广至，以疾辞。上问之，曰：“臣老且病，见天下民穷财尽，度力不办耳。”上默然。
十一月 辛卯，填星犯诸王。 壬辰，月犯轩辕。
癸巳，遣侍郎何鉴等振两畿、山东、河南饥民。已亥，太白犯垒壁。
十二月
417 明通鉴
庚戌，太白昼见。 癸丑，月犯荧惑。
戊辰，辽东大饥，命户部发内帑五万振之。
是岁，免畿内、山东、山西、湖广、江西被灾税粮。O刘大夏既召，以南京刑部侍郎潘蕃为右都御史，总督两广。起前南京祭酒谢铎为礼部侍郎，管祭酒事。又起前佥事章懋为南京祭酒，懋以丁父忧，不就。命南侍郎杨守阯摄祭酒，而虚位以待懋，时以为异数云。
十五年玄默掩茂 壬戌
（明纪三十九） 正月
甲戌朔。
丙子，朱晖还。给事中屈伸，劾此一役糜京帑边储一百六十余万，易首三级，请置晖等重典。不报。时晖上捣巢将士万余人，马文升、刘健等持之。上先入苗逵言，竟录二百十人，及班师，犹遣中官赍羊酒迎劳。晖还，仍领团营如故。
丙戌，大祀南郊。
是月，考察朝觐官，举治行卓异者六人，浙江按察使朱钦预焉。江西盗起。命操江御史林俊巡视，禽贼首，平之。擢俊巡抚江西，俊荐人自代。
二月
癸丑，免河南被灾税粮。甲寅，太白犯昴。 戊辰，荧惑犯井。
是月，傅瀚卒。以侍郎张升代为礼部尚书。三月
癸未，罢饶州督造瓷器中官。戊子，月犯氐。
418
明通鉴目录卷十 庚寅，赐康海等进士及第、出身有差。四月
壬寅，振京师贫民。 乙丑，录囚。 五月
己卯，月犯左执法。 己丑，太白犯天高。
庚寅，太白昼见，凡四日。庚子，免湖广被灾秋粮。是月，以灾异，诏修省。六月
辛丑朔。 壬子，填星犯井。 是月，岁星连日昼见。七月
丙子，岁星犯诸王。
己卯，月犯心西星。录刘基后裔瑜，世袭指挥使。己丑，王轼破斩米鲁，贵州贼平。
辛卯，命各边卫设养济院、漏泽园。
是月，自六月至此，南京大风雨，孝陵神宫监及懿文陵树木、桥梁、墙垣多摧拔者，江水泛溢，入城五尺余。
八月
戊申，宣府合河口石山崩。
庚戌，以南京风雨，遣官祭告孝陵。
辛亥，祭告皇陵。敕两京群臣修省。尚书马文升请减膳撤乐及弭灾数事。刘大夏亦条上非旧制而不便于军民者厘革之。
九月 庚午朔，日食。
419 明通鉴
丙戌、南京、徐州、大名、顺德、济南、东昌、兖州同日地震。
丁亥，录因。
戊子，放减内府所畜鸟兽，光禄寺卿王珩之请也。己丑，月犯五诸侯。
壬辰，晓月犯轩辕。 十月
癸卯，罢明年上元灯火。已酉，月犯垒壁。 辛酉，犯上相。
甲子，山西应、朔、代三州，山阴、马邑、阳曲等县，地俱震，声如雷。
丁卯、南京地复震。
是月，户部上天下会计之数。尚书侣钟谓常人之赋以灾伤减，常出之费以请乞增，请敕廷臣求所以足用之术。吏部侍郎韩文亦以为言。乃下廷臣议。十二事中，有权幸所不便者，留中数月。钟等复请之，它皆报可，而事关权幸者终格不行。
十一月 壬申，琼州黎贼平。 癸酉，太白犯牛。 庚辰，月犯天阴。
甲午，罢广东采珠，召中官还。乙未，月犯心西星。
是月，云南景东卫昼晦，凡七日。十二月
已亥朔。 辛丑，填星犯井。 戊申、月犯昴。 420
明通鉴目录卷十 己酉，《大明会典》成。
辛亥，上以疾不视朝。
是月，免南畿被灾税粮。是冬，无雪。
是岁、致仕兵部尚书项忠、刑部尚书何乔新皆卒。O升陕西之开城县为固原州，设总制府，遂为重镇。O擢南京卿杨一清左副都御吏，督理陕西马政。御史车梁请自后东厂获盗，先送法司，毋遽刑讯。主东厂者谓梁挟私妄言，下诏狱。言官论救，释之，谪之于外。









目录卷十一 弘治十六年癸亥至正德七年壬申

弘治十六年昭阳大渊献 癸亥
（明纪四十） 正月
己已朔。
癸酉，以疾，遣官摄享太庙。
己卯，填星犯井。月犯五诸侯。辛卯，晓月犯心。
是月，云南宣抚司思禄入贡，并归木邦侵地。二月
戊戌朔。
庚子，宜良黑气迷空。
辛丑，上疾愈，是日始视朝。
戊申，大祀南郊，改卜也。将郊，赐阁臣刘健等蟒衣，人一袭。阁臣赐蟒始此。
庚申，南京地震。
是月，以《会典》成，晋阁臣官及宫衔，副总裁吴宽、王鏊等以下升赏有差。敕取河南牡丹三十本，巡抚孙需谏，命已之。
三月
庚午，辽东铁岭卫坠火如斗。越六日，火起，烧房舍二千五百余间，死者百余人。
辛卯，太白犯诸王。
癸巳，免山西被灾税粮。422
明通鉴目录卷十一 四月
丁酉朔。
辛亥、敕宣、大严边备。甘肃昏雾障天，咫尺不辨人物。戊午，宽河卫仓火，毁米豆四万余石。
乙丑，录囚。
是月，南京国子祭酒章懋服阕莅任，六馆之士，人人自以为得师。
五月
戊子，以云南灾，敕群臣修省。遣侍郎樊莹巡视云、贵，察官吏，问民疾苦。莹至，劾镇、巡官，黜文武不职者千七百人。振贫穷，拊流散，威惠大行。O员外席书上言云南灾异起自朝廷，请除一切弊政。
六月 丙申朔。
是月，吏部尚书马文升以考满晋少师兼太子太傅。减苏、杭织造三分之一，尚书曾鉴之请也。
是夏，京师大旱，尚书刘大夏引咎乞致仕，不许。七月
己巳，岁星犯井。 丙子，月犯箕。 丁丑，荧惑犯诸王。
辛卯，岁星昼见。O填星犯天樽。壬辰，太白昼见。
是月，两广总督潘蕃讨琼州黎贼，斩贼首符南蛇，平之。八月
壬子，岁星犯天樽。
庚申，荧惑、岁星、填星聚于井。
是月，录故赠侍讲学士刘球裔孙祠为通政司知事。
423 明通鉴
九月 甲子朔。
丁丑，振两畿、浙江、山东、河南、湖广被灾军民，分遣都御史王璟等三人巡视淮、扬、庐、凤、浙江，余皆敕有司例振之。南京尚书韩文请预发军饷三月，凡为粟十六万石，米价为平。璟等奉使，亦多所全活云。诏清理盐法。召见阁臣刘健等于便殿，因论理财，李东阳极论盐法之敝由于陈乞之多，遂有是命。
戊寅，广宁卫城火。 壬午，崇明海溢。
是秋，桃李华。O进张延龄为建昌侯。十月
丙午，录囚。月犯外屏。丁未，太白犯斗魁。 戊申，月犯天阴。 丙辰，犯上将。 十一月 癸亥朔。
甲戌，罢诸器皿营作及明年上元灯火。丙子，月犯昴。
丁丑，犯五诸侯。 辛巳，太白犯罗堰。
是月，免南畿被灾税粮。十二月
丙午，免淮、扬、浙江所办物料。十七年阏逢困敦 甲子
（明纪四十） 正月
424
明通鉴目录卷十一 壬戌朔。
辛未，复振应天饥，专敕南京工部侍郎高铨巡视。铨陈荒政八事，报可。月犯昴。
甲戌，大祀南郊。 壬午，严诬告之禁。 甲申，月犯日星。
是月，考察京官，马文升、戴珊主之。给事中吴舜、王盖疑见黜，乃讦文升、珊，上命黜舜、盖二人。阁臣刘健等请宥之，不纳。以道士崔志端为礼部尚书。言官劾以羽流，上曰：“先朝有之，既擢用矣。”不听。
二月 戊戌，太白昼见。
壬寅，郧阳、均州雨雪雹，雪片大者六寸。甲辰，郧阳、均州雨沙。
丙午，截留兑运粮十五万五千石振凤阳诸府，从巡抚张缙之请也。缙请贷之民，期以三年，赏之官。上曰：“民困甚矣，今既振之，毋令赏也。”
甲寅，减供用物料。 己未，申谶纬妖书之禁。庚申，免浙江被灾税粮。
是月，诏建延寿塔于朝阳门外，刘健等力谏，寝之。诏自今官录重囚，毋限以日，从给事中潘铎之请也。上以岁饥民穷为忧，刘大夏乃会廷臣条上十六事，皆权幸所不便者，力尼之，大夏等再请，乃下，举朝欢悦。哈密善巴复为土尔番所逼，走之苦峪。久之，其故臣奄克孛刺等始迎之还，复主哈密。
三月 辛酉朔。
壬戌，太皇太后周氏崩。
425 明通鉴
己巳，月犯五诸侯。
癸未，定祔庙制。先是廷议仿唐、宋制，二后三后皆祔焉。上以事须师古，于是尚书吴宽援《鲁颂》祔宫、《春秋》考仲子之宫，以为庙无二配，宜别立庙祀所生。因议暂祀太皇太后于奉慈殿，而徙孝穆纪太后居左。遂为明一代之制。
四月闰附 辛丑，月犯左执法。 癸卯，荧惑犯积尸。 丁未，月犯心东星。
己酉，葬孝肃皇后于裕陵。
丁巳，淮安火，燔五百余家，命有司振之。闰月
辛酉朔，曲阜文庙成，遣大学士李东阳祭告。还，上疏言奉使所过目击灾伤状，请敕廷臣直言，凡事关内臣贵戚者，毋令掣肘。上嘉叹，悉付所司。
庚午，免山东被灾税粮。癸酉，岁星犯填。
乙亥，以四方灾异，敕群臣修省，从给事中杨褫之请也。丙子，月犯箕。
庚辰，犯垒壁。上以庶政滋弊，害及军民，上干和气，令所司详议。于是刘大夏等复应诏陈数事，皆嘉纳之。
己丑，录因。 五月 庚寅朔。
壬辰，罢南京、苏、杭织造中官，从刘大夏之请也。先是以曾鉴言，仅罢三分之一，至是悉罢之。
癸巳，正阳门内西廊火，燔武功坊。丁酉，太白犯轩辕。
426
明通鉴目录卷十一 己亥，犯诸王。
是月，户部尚书侣钟致仕，召秦纮代之。六月
庚申朔。
癸亥，雨雪。O太白昼见。
乙亥，更定两京考察制，从给事中许天锡之请也。天锡言五品以下官十年一考察，为期太缓，请定六年一考察，大僚令自陈简去之。诏从其言。天锡又请定内官考察或三年五年一行，以杜冗滥。上善其言，卒为中官所格，不得行。
辛巳，召阁臣刘健等于暖阁议军政。
癸未，和硕犯大同。中官苗逵劝上出师，上为之动。越三日，召刘大夏于便殿，力阻之，戴珊亦从旁赞决，由是不果出。上之召大夏也，复问前所对民穷财尽语，大夏乃举南北军转漕、番上之苦及边军困敝、边将侵克状，乃下诏严禁。上复谕大夏今后事有当行罢者，具揭帖以进。大夏以揭帖滋弊，不可为后世法，上然之。
甲申，江西庐山鸣。次日，大风雨，平地水丈余。七月
己丑朔。
癸巳，命侍郎李链、大理少卿吴一贯、通政参议丛兰分道巡边。
甲午，副都御史阎仲宇、通政参议熊伟理边饷。丙午，月犯外屏。
辛亥，填星犯积尸。 壬子，岁星昼见。 丙辰，太白犯上将。 八月
戊辰，命天下抚、按、三司官奏军民利害及士民建言可采者
427 明通鉴
以闻。
戊寅，月犯五车。
甲申，免南畿被灾夏税。
丁亥，召马文升、戴珊于暖阁，谕以明年考察事。
是月，复召刘大夏论军务。大夏乃力陈镇守中官之害、时上欲宿兵近地为左、右辅，大夏请置东、西二卫，中官监京营者恚失兵，揭飞语宫门。上日此必若辈不利失兵者为之耳。由是大夏益倚任，间不得行。
九月 戊子朔。
庚寅，谕法司不得任情偏执，致淹狱囚。甲午，填星犯鬼。
辛丑，月犯外屏。 甲辰，犯昴。 辛亥，犯灵台。
甲寅，太常少卿孙交经略宣、大边务。
丁巳，御暖阁，召辅臣论诸边首功，奏报立限。谕讲官直言，毋有所讳。时诸臣进讲有言他字者，李荣等以为触上不敬。上恐诸臣因此顾忌，不肯尽言，因有是命。
是月，复置起居注，从太仆少卿储巏之请也。洪武间设起居注，后废，至是巏始请之，乃有是命。
十月 戊午朔。
是月，户部尚书秦纮以年老连章乞致仕。时召纮为尚书，未任也，赐敕乘传归。明年九月卒。
十一月
戊子，罢云南银场。巡抚李士实、陈金先后请之也。辛卵，寇入庄浪。
428
明通鉴目录卷十一 己亥，月犯昴。
壬寅，犯五诸侯。 甲辰，晓犯岁。
是月，逮大理少卿吴一贯。以东厂发张天祥之狱，谓一贯等所勘皆诬。上亲鞫之，欲论一贯死，刑尚闵珪执不可，乃谪一贯嵩明州同知。召南京兵部尚书韩文为户部尚书。
十二月 庚午，申闭粜之禁。 己卯，寇犯灵州。
甲申，免湖广被灾秋粮。
是月，户部核奏天下户口之数。
是冬，以南京鸿胪寺卿王璟为右佥都御史，巡抚保定。是岁，
广西土官岑濬攻破田州，逐岑猛。总督潘蕃请调三广兵合剿，从之。
十八年旃蒙赤奋若 乙丑
（明纪四十） 正月
丁亥朔。
己丑，小王子诸部围灵州，人花马池，遂掠韦州环县。户部侍郎顾佐理陕西军饷。
乙未，大祀南郊。
甲辰，寇陷宁夏清水营。壬子，月犯秦。
是月，考察京、外官。上御便殿，召刘大夏、戴珊，袖出白金赉之，曰：“少佐尔廉。”属勿廷谢。珊以老疾乞骸骨，不许。大夏复为言之，上以“主人留客坚，珊独不能为朕留耶？”大夏出，以告珊，珊泣曰：“臣死是官矣。”力疾视事，竟卒于官。
二月
429 明通鉴
壬戌，太白昼见。 丙寅，月掩岁。
戊辰，御奉天门，谕户、兵、工三部，以生齿日繁，而户口军伍日就耗损，皆官司抚恤无方所致，其悉议弊政以闻。
是月，御经筵，学士张元祯请讲《太极图》、《西铭》等书，上观之，喜曰：“天生斯人，以开朕也！”欲大用，不果。
三月 辛丑，月犯日星。
癸卯、赐顾鼎臣等进士及第、出身有差。甲辰，月犯南斗魁。
是月，下户部主事李梦阳狱。梦阳陈二病、三害、六渐，末斥贵戚张鹤龄招纳无赖，罔利赋民，势如翼虎。鹤龄奏辨，摘疏中张氏语，诬梦阳讪母后。后怒，母金夫人复诉于上，上不得已下之狱。问刘健，健曰：“此小臣狂妄耳。”谢迁曰：“赤心为国耳。”金夫人怒不已，左右请予梦阳杖，上语刘大夏曰：“若辈欲以杖毙梦阳耳。朕宁杀直臣快左右心？”卒释之。它日，上游南宫，独召鹤龄语，左右不闻。但见鹤龄免冠首触地，自是稍敛戢。
四月 乙卯朔。
己未，月犯鬼。
丙子，月掩垒壁。
戊寅，侍郎何鉴抚辑荆、襄流民，从尚书韩文之请也。甲申，上不豫。
五月 乙酉朔。
庚寅，大渐，召阁臣刘健等授遗诏，谕以东宫年幼，好逸乐，烦卿等辅导之。
辛卯，召太子，谕以法祖用贤。午刻，帝崩。430
明通鉴目录卷十一 乙未，岁星昼见。
丙申，太白、岁星合于星。月犯房第二星。
壬寅，太子即皇帝位。以明年为正德元年，大赦天下，除弘治十六年以前逋赋。
戊申，小王子犯宣府，总兵官张俊败绩。
庚戌，命朱晖充总兵官，御寇宣府，苗逵监军，史琳提督军务。
辛亥，太白经天。 六月 甲寅朔。
庚申，上大行皇帝尊谥日敬皇帝，庙号孝宗。癸亥，宁夏地震，声如雷，城倾圮。
丁卯，月犯狗。
丙子，河州沙子沟夜大雷雨，石岸崩，移七八里，崩处裂为沟，田庐民舍俱陷。
七月 甲申朔。
辛卯，月犯心东第一星。丁酉，犯垒壁。
是月，加大学士刘健左柱国，李东阳少傅兼太子太傅，谢迁少傅兼太子太保。逾月，东阳、迁亦加柱国。
八月 癸丑朔。
甲寅，尊皇太后曰太皇太后，皇后日皇太后。癸亥，太白昼见，凡六日。
癸酉，日无光。
丙子，朱晖等分驻大同、宣府，寇引去，以捷闻。加晖太保，召还。
431 明通鉴
辛巳，岁星昼见，逾月而止，凡三日。
是月，京师自六月至是，淫雨八十余日。时东宫旧竖刘瑾、马永成、谷大用等八人用事，谓之“八虎”，日导上游戏，怠于政事。阁臣刘健等请勤政讲学，报闻而已。
九月 壬午朔。 癸未，荧惑犯积尸。
癸巳，月犯垒壁。杭、嘉、宁、绍四府地震有声。
甲午，申刻，河鼓、北斗昼见。南京及苏、松、常、镇、淮、扬、宁七府，通、和二州，同日地震。
乙未，太白、岁星同度。丁酉，振陕西饥。
辛丑，蒲、解二州，绎、夏、平陆、荣河、闻喜、芮城、猗氏七县，地俱震有声，而安邑、万全尤甚，民有压死者。
乙巳，月掩填。
丙午，太白犯右执法。
丁未，岁星犯太微垣上相。O月犯轩辕左角。
是月，上践阼，渐改先帝之旧。户科给事中刘港上疏谏，报闻而已。以屠勋为右都御史。
十月 壬子朔。
丙辰，小王子犯固原，陕西巡抚杨一清自平凉驰援，寇移犯隆德，一清发火炮为疑兵，寇引去。
庚午，葬孝宗敬皇帝于泰陵。十一月
壬午朔。
甲申，始御文华殿日讲，刘健等请之也。戊子，辰犯键闭。
432
明通鉴目录卷十一
戊戌、冬至节。先是上遣李东阳祭灵济宫、金玉二阙真君，刘健等力言佛、老二教圣王所禁，一应寺观祭祀，概宜停罢。报闻。
辛丑，命太监韦兴镇守湖广。科、道援诏书争之，不纳。刘健、刘大夏复请减中官镇守及传奉官当汰者，皆不省。
十二月 辛亥朔。
丙辰，长宁伯周或请加侯封。吏部言封爵重典，出自特旨，未有如或之自请者。上是其言，命已之。
丁巳，诏修《孝宗实录》，阁臣刘健等为正总裁，张元祯、焦芳副之。元祯擢吏部侍郎，人东阁，专典诰敕。言官以其迂阔，交劾之。元祯七疏乞休，刘健力保持之。逾年，健去，元祯亦卒。
是月，南京御史陆昆疏陈重风纪八事，章下所司，时不能用。礼部尚书张升条奏四方灾异，因陈弭灾数事，下所司议当兴革者以闻。
是冬，小王子犯镇夷所，指挥刘经死之。
是岁，平思恩州，岑濬斩之军中。兵部请设流官，从之。哈密忠顺王善巴卒。子巴尔济嗣，昏愚失道，土尔番复萌吞并之志。
正德元年柔兆摄提格 丙寅
（明纪四十一） 正月
辛巳朔。 乙酉，享太庙。 已丑，大祀南郊。
甲午，刘健等奏祭祀内官、随从人数太多，宜汰冗滥，纳之。
433 明通鉴
乙未，免上元灯火及宴。
戊戌，兵部请遣人赴陕西侦探寇踪，敕千户屠璋往。庚子，月犯心东星。
是月，以张敷华为左都御史，代史琳也。以巡抚陕西左副都御史杨一清总制三边。一清请筑边墙，从之，工未成而中止。二月
辛亥朔。
壬子，岁星退犯右执法。东北天鸣，如风水相搏者五七次。御经筵。
乙卯，巡抚保定王璟请革皇庄，令户部议。韩文等请召人佃种，亩征银三分，输内库，仍罢遣中官。上令各留内官一人，校尉十人。阁臣刘健等谓当委之有司，不必主以私人，不听。
丁巳，遣官释奠先师。乙丑，耕耤田。
戊辰，部、院言事，为内臣所挠，因传示上意，令阁臣调旨。刘健等谓盐法、赏功诸事实关利害，若臣等言是，乞赐施行，非亦当明示责斥，乃留中不报，则是政出多门，咎归臣等。因请退休，上慰留之，复极陈政令十失，上勉从，始下有司详议，而诸失利者衔甚。
癸酉，星斗昼见。
乙亥，郃阳地震者十余，有声如雷。
己卯，大学士刘健等皆先后乞致仕，不许。三月
辛已朔。 壬午，岁星犯灵台。
甲申，上幸太学，释奠礼毕，御彝伦堂进讲。
乙酉，屠璋勘事还。都给事艾洪等劾中官陆訚、御史刘淮等冒功掩罪，请行覆勘，诏俟查明酌处。
434
明通鉴目录卷十一
丁亥，刘健等请勤日讲，毋暂停免。报闻。己亥，月犯南斗。
戊申，夜，太原空中有红光如弯弓，长六七尺，旋变黄，又变白，渐长至三十余丈，光芒亘天。
是月，六科给事中张文等、十三道御史李钺等以灾异陈言，诏下所司。
是春，太白守轩辕。 四月
庚戌朔。
癸丑，上好微行、骑射，五府、六部及英国公张懋等合词切谏，言人主无不以忧勤而兴，佚乐而败。又言：“卫生之害，积于细微；衔橛之危，起于所忽。”纳之。御马太监陈贵等奏请草场地为马房修理之资，给事中张文等谓不宜以一时之私情坏累世之成宪，因请遣官定界，明示累朝禁约。诏令修理后再议。O云南府连日地震，木密关地震如雷凡五，坏城垣民舍，压伤人甚众。丁巳，吏科给事中胡煜以灾异请勤圣学，谓忧勤惕厉之心胜，则宴安愉佚之志亡。下所司知之。O吏部尚书马文升致仕，许之。
癸亥，兵科给事中杨一渶谏骑射微行，下所司。
丁卯，以焦芳为吏部尚书。芳积忤廷臣，因结奄宦以干进。又大言请捡索天下逋租匿税，上闻，大喜。
是月，南京祭酒章懋乞致仕，不许。掌大理寺杨守随请南京行热审例如京师，又五岁一审录，宜中外一例。从之。南京吏部尚书林瀚引疾乞休，并条时政十二事，语多涉近幸，格不行。
五月 庚辰朔。
壬辰，雷震青州衣甲库，是时有火起于库中。
435 明通鉴
丙申，减苏、杭织造三分之半，从尚书曾鉴之请也。兵部尚书刘大夏乞致仕，许之。给事中王珝、张桧请留大夏，不报。戊戌，戒科、道毋挟私举劾。时廷推吏部有诋大夏及闵珪者，给事中刘范力讼之，时珪亦请致仕，故有此诏。
甲辰，户部会百官议经制事宜，请崇节俭，惩侈靡。诏令条近年加增之数及可行长策以闻。
丙午，擢许进兵部尚书。月犯昴。六月
己酉朔。
辛亥，以刘瑾提督十二团营。
乙卯，南京科、道牧相等请自今百司章疏，必由内阁六部，而以公论付台谏，毋令径从中出。上曰：“朝廷自有处置。”不省。
辛酉，雷击西中门柱脊，暴风折郊坛松柏，大祀殿及斋宫兽瓦多堕落者。禁吏民奢靡逾制。免陕西被灾税粮。
戊辰，宣府马营堡大雨雹，深二尺，禾稼尽伤。
庚午，以灾异，敕群臣修省。刘健等请崇俭德，养仁心；田野之畜，不可育于朝廷，战斗之器，不可施于宫禁。上嘉纳之。健等因录廷臣言时政切要者，请置之坐隅，朝夕观省，以成圣德。
丙子，南京暴风雨，雷震孝陵白土冈树。七月
戊寅朔。
己卯，以夏儒为锦衣指挥，寻进中军都督府同知。儒，皇后父也，以将大婚拜是职。
辛巳，减光禄寺供奉，从给事中张文等之请也。
壬午，南京六科给事中李光瀚等因灾异言事，并请裁革新添南京守备内臣，屏绝宴游骑射。报闻。
癸未，尚书韩文等议覆近年支用之数及暂行长策，下所司行436
明通鉴目录卷十一
之。给事中张文、刘蓝、薛金等以灾异应诏陈五事：一谨内批，二裁冗员，三节恩礼，四肃京储，五清牧地。忤旨，罚俸。己丑，夜，有星见紫微西藩外，日渐长，盖彗象也。
庚子，彗星见，长三尺。
壬寅，渐长至五尺许，扫下台，入太微垣。是时八党乱政，灾异迭见，于是南京御史陆昆偕同官上疏极言宦竖之害，请屏马永成辈以绝乱源，委任大臣，以还至治。疏入，不省。
是月，司礼监传旨，大婚需银四十万两。御史赵佑言左右以婚礼为名，肆无厌之欲。尚书韩文亦以为言，乃诏减四之一。O凤阳诸府大雨，平地水深丈五尺，淹居民百余家。
八月 戊申朔。
癸丑，月犯房南第二星。
乙卯，命内官崔杲等往南京织造。尚书曾鉴请循前诏，勿遣。科、道陶谐、杜旻等亦以为言，不省。
丙辰，月犯南斗魁。
丁巳，莱州府鳌山卫地震，声如雷。戊午，立皇后夏氏。
壬戌，夜，有火光落即墨，化为彩石，圆高尺许。
丙寅，刘健等言视朝太晏，诚恐起居无常，寝膳失节，以致耗损精神，妨误政事。上嘉纳之，然群小锢蔽日深，卒不能改。
是月，致仕尚书王恕上书论治平，大要无过公正足以服人心而成善治。时上即位，遣人存问，且询嘉谟谠论，故恕有此奏
云。
九月 丁丑朔。
戊寅，御经筵。自五月至大婚后，健等屡请之，至是始进讲。健等又请午讲，循每日二次例，力争，不可得。崔杲等将
437 明通鉴
之南京，乞盐引。给事中陶谐、御史杜旻等先后谏，韩文力持之，刘健等亦以为言。上怒，谓：“天下事岂皆内官所坏！”健等再上章力言不可。上自愧失言，乃俞所请。一时中外以上能改过，大悦，于是健等始谋去八党矣。
甲申，月犯狗。 己亥，月犯积薪。
是月，莱州地震，至十二月，凡四十五震。十月
丙午朔。
丁巳，阁臣刘健、户部尚书韩文等请诛刘瑾等八人。先是言官交章论瑾等，内阁力持之，文复偕九卿合疏争之。上遣中官王岳至内阁，健及谢迁声色俱厉，惟李东阳语少缓耳。岳素刚正，健等欲倚为内应，会焦芳泄其谋，于是八人者跪泣上前。是夜，擢瑾掌司礼监，马永成、谷大用分掌东、西厂，诘朝，事中变。
戊午，韩文方再请诛瑾等，忽传旨召诸大臣入。至左顺门，太监李荣传上意当自处，文乃抗声数八人罪，王鏊助之，卒不行。于是健等三人乞致仕，瑾矫旨许之，独留东阳。又先谪王岳于南京，至是遣人杀之于途。大权乃悉归瑾矣。
己未，东阳复请致仕，诏慰留之。东阳送健、迁泣下，健正色曰：“当日多出一语，便同去矣。”太白昼见。
壬戌，焦芳、王整入内阁预机务，鏊之推，公论也。戊辰，停免日讲。
己巳，焦芳辞吏部印。
癸酉，科、道刘蓝、吕翀等抗疏请留健、迁。南京科、道戴铣、薄彦徽等继之，皆逮下诏狱。
是月，许进改吏部。刘宇为兵部尚书。五官正杨源上言星象，报闻。
十一月 438
明通鉴目录卷十一 丙子朔。
己卯，月犯太白。 乙酉，岁星昼见。 己丑，月犯昴。 壬辰，犯井。
己亥，临海县治火，延烧数千家。癸卯，冬至，免朝贺。
甲辰，户部尚书韩文罢。时瑾憾文甚，会有以伪银输内库者，遂以为文罪。给事中徐昂论救，并除名。又憾李梦阳，为文草疏。逾月，并谪山西经历，勒致仕。
十二月 乙巳朔。 癸丑，太白犯垒壁。
丁巳，李荣传旨：“六科给事中，俱令守科，日至酉乃出。仍令锦衣卫点阅，违者以名闻。”
辛酉，月晕，白虹弥天。甲子，亦如之。
乙丑，兵部主事王守仁以抗章论救戴铣等，廷杖四十，谪贵州龙场驿丞。
丁卯，景帝后汪妃薨。王鏊谓宜复故号，葬以妃，祭以后。诏辍朝致祭如制。
庚午，有星如碗，陨宁夏中卫。空中有红光，大二亩。
癸酉，诏除曲阜孔氏田赋，并访求孔氏后裔在浙江者，授孔彦绳为翰林、《五经》博士，并减衢州祭田税。自是孔氏有南、北二宗。
甲戌，传旨罢工部尚书杨守随、左都御史张敷华。皆以论宦官，为刘瑾所构，并勒致仕。
是月，以顾佐为户部尚书。晋李东阳、焦芳、王鏊官。
439 明通鉴
是冬，无雪。永嘉自冬至春，麦穗，桃李实。
是岁，靖州诸处自七月至十二月大疫。建宁、邵武自八月始皆大疫。
二年彊圉单阏 丁卯
（明纪四十二） 正月闰附
乙亥朔，日食。免朝贺。庚辰，太白经天。
乙酉，大祀南郊，免庆成宴。丁亥，月犯井。
闰月 乙巳朔。
丙午，始视朝，时以疾辍视朝者凡半月。
庚戌，杖艾洪、吕翀、刘范及南京科道戴铣、薄彦徽等二十一人于阙下，词连都御史林瀚及府尹陆珩，俱勒致仕。铣创甚，寻卒。
己未，月犯灵台。
癸亥，又犯房南第二星。O卢龙、迁安大风拔木。
乙丑，下尚宝卿崔痛、湖广按察使姚祥、工部郎中张玮于狱，皆以违例乘轿，为东厂所发，瑾构之，矫旨枷号两月。李东阳力救，始释之，仍发充边卫军。同时给事中安奎、御史张或以核边饷失瑾意，皆荷重校，几死，亦以东阳救得释。O大风坏奉天门右吻。
是月，尚书张升、闵珪、曾鉴皆乞致仕。鉴寻卒。O以李杰、屠勋、李链为礼、刑、工尚书，刘宇为左都御史。刘瑾用事，章奏多不白上，悉传旨行之。
二月 乙亥朔。 440
明通鉴目录卷十一 己卯，李东阳等疏请早朝，报知之。
戊戌，杖江西御史王良臣于午门，直隶御史王时中荷校都察院。良臣以救戴铣等杖三十，罢为民。时中按宣、大，以黜贪污为瑾所恶，枷一月，将满，病甚，其妻往省，遇刘宇，哭且诉。宇不得已，为言于瑾，始释之，寻谪戍铁岭卫。
三月 甲辰朔。
丙辰，封后父夏儒为庆阳伯。
己未，以詹事杨廷和为南京吏部左侍郎，学士刘忠为南礼部左侍郎。二人以讲筵有指斥佞幸语，瑾恶之，托言升，实远之也。月犯房第三星。
庚申，总制三边杨一清以疾乞引退，许之。国子祭酒章懋五疏乞休，至是许之。
乙丑，户部郎中刘绎按辽东，复以违例乘轿事下狱，仍荷重校于户部门，满一月，乃释。
、 戊辰，太白昼见。
辛未，刘瑾憾健、迁等不已，乃矫诏列健、迁、韩文、杨守随、张敷华、林瀚及两京台谏汤礼敬、贡安甫等，郎中主事李梦阳、王守仁等，凡五十三人，目为奸党，榜示朝堂。朝罢，复传宣群臣跪于金水桥南，瑾以敕授鸿胪读之。或日敕即焦芳为之。南御史蒋钦既下诏狱，居三日，复独具疏请诛瑾，令再杖三十。又三日，乃上书谓陛下如不杀瑾，即请杀臣，俾臣得与龙逢，比干游于地下。复杖三十。后三日，竟卒于狱。
是月，令天下镇守太监干预刑名政事。四月
甲戌朔。 辛丑，晓月犯昴。
是月，兵尚阎仲宇致仕，刘宇代之。又起致仕尚书屠滽为左
441 明通鉴
都御史，皆瑾党也。时正人摈斥，自焦芳以下，皆曲意事瑾，东阳频首而已。
五月 癸卯朔。
壬子，杖监察御史冯允中于午门。时允中刷卷南京，奏劾指挥张翰等，翰等俟其复命，发其枉道过家事，杖之三十，罢为民。
戊午，度僧道四万人。O逮顺天府丞周玺于狱，以勘皇庄不阿中官杨玉。玉，瑾党也。遂以悔慢敕使，矫旨下镇抚司，搒掠死。
己巳，复宁王宸濠护卫，濠以重赂瑾得之也。太白犯天高。
六月 癸酉朔。
甲戌，奉孝宗神主祔太庙。
戊寅，罢修边墙之役。寻以破冒边费下狱，李东阳、王鏊论救，乃得释。
戊子，赏大同军功。
是月，固原河涨，平地水高四尺，人畜溺死。七月
壬寅朔。
癸卯，以《通鉴纂要》成，刘瑾矫旨黜誊写不谨官二十余人。
乙丑，谪谢迁子翰林院编修丕为民，以憾迁故也。寻又罢迁弟兵部主事迪。
戊辰，以灾免河南、山西被灾府卫夏税。荧惑犯积尸。
是月，升杨廷和为南京户部尚书。O武平大风雨，毁城楼。长泰、南靖大风雨三日夜，平地水深二丈，漂民居八百余家。442
明通鉴目录卷十一 八月
壬申朔。
丁丑，太监李荣传旨取太仓库银二十万两，太仆寺马价银十五万两，入内承运库。
己卯，工部以接济工程，奏请开纳银授官例。冗滥愈甚矣。
丙戌，作豹房。上令内侍仿设廛肆，身亲估人役，日召教坊乐工，杂当垆妇处其中，名曰“新宅”，其妇人所居者曰“廊下家”。自此群小出入自便，不复入大内矣。
癸巳，填星犯灵台。
己亥，宁夏有大星，自正南流西南而坠，后有赤光一道，阔三尺，长五丈。
是月，《通鉴纂要》成，总裁、纂修等皆进官。九月
辛丑朔，太白犯进贤。
戊辰，辰星、岁星、太白聚于亢。
庚午，云南府安州、新兴州三日连震，摇撼民居，人有死者。
是月，江西提学副使蔡清以忤宁王乞休归，许之。明年，刘瑾欲用蔡京召杨时故事，起清为南京国子祭酒，命甫下而清已卒。
十月 辛未朔。 甲戌，填星犯上将。
癸未，荧惑犯太微垣上将。五官正杨源请思患预防，盖专指刘瑾也。瑾大怒，召叱之。源曰：“官无大小，忠则一也。”乃矫旨杖六十，谪戍肃州。行至河阳驿，以创卒。其妻斩芦荻覆之，葬驿。时称杨氏父子以忠谏名。源盖前御史瑄子也，以小臣抗节，尤人所难云。
443 明通鉴
甲申，速各边巡抚、都御史及管粮郎中下狱，以各仓场浥澜亏折，归罪于前后边臣也。
丙戌，召杨廷和以户部尚书入内阁，预机务。廷和改南，上不之知。至是问之，乃有是召。
己丑，以旱灾，免山东济南等府七十州县夏税。
辛卯，魏国公徐俌与无锡僧、民争田，以重赂刘瑾得直，为世所讥。
是月，礼部尚书李杰致仕，以刘机代之。十一月
庚子朔。 辛亥，月犯昴。
丙辰，授孔氏后裔闻礼为翰林、《五经》博士，主子思祀事，以子思庙在邹县也。
辛酉，诏宥田州土官岑猛。以重赂刘瑾，谋复故地也。O岁星昼见，凡七日。
癸亥，升文华殿书办等官，张骏等以改誉《通鉴纂要》成，刘瑾矫旨擢之也。
十二月 庚午朔。 乙亥，月犯罗堰。
戊子，月犯井及天樽。
壬辰，开浙江、福建、四川银矿。
三年著雍执徐 戊辰
（明纪四十二） 正月
已亥朔。 丁未，大祀南郊。
己酉，上元节，赐群臣十日假。444
明通鉴目录卷十一
辛亥，吏部考察，内批翰林学士吴俨引疾，御史杨南金并斥为民。俨以瑾求金不予，南金以焦芳笞辱愤归，至是皆为所构。
是月，逮郎中李梦阳下狱。修撰康海过瑾，为诡词说之，乃得释。瑾又欲坐张敷华赃罪，亦以海救始解，然海以此坐瑾党矣。
二月
己已朔，刘瑾定丁忧养病人员皆有限期，养病一年以上者，令致仕。
戊子，晓月犯心西星。夜，又犯天江。己丑，大同暴风，屋瓦飞动、三日而止。是月，刑尚屠勋致仕，王鉴之代之。三月
戊戌朔。
乙卯，赐吕楠等进士及第、出身有差。时焦芳子黄中以不得一甲，憾李梦阳，竟以内批授翰林检讨。
是月，起前南京右副都御史雍泰，提督操江。泰以瑾乡人复起，及之官，不谢瑾，瑾衔之。O复起致仕尚书周经为礼部尚书。经婿曹元附瑾，言经老可用，故召之。经固辞，不许。O逮御史涂祯下狱。祯奉使还朝，遇瑾，止长揖，瑾怒，矫旨下狱。寻戍肃州，创重，竟卒于狱中。
四月 戊辰朔。
辛未，泾州雨雹，大如鸡卵，坏房舍，杀菽麦。乙亥，令军民输银者授指挥等官。月犯轩辕。甲申，月犯南斗内。
丁亥，又犯罗堰。
己丑，逮致仕工部尚书杨守随下狱，寻罚米千石输塞上。逾年，复以他事追毁诰命，再罚米二百石。荧惑犯右执法。
445 明通鉴
是月，致仕吏部尚书王恕卒。五月
戊戌朔。
壬寅，下给事中安奎、御史张或于狱，荷校长安门外，李东阳力救，始释。
乙巳，太白昼见，凡三日。甲子，填星犯灵台。 六月
丁卯朔，工科给事中许天锡奉诏清核内库，劾刘瑾侵匿，是夜，暴卒。或云自经，或云瑾遣人缢杀之，莫能明也。O瑾尤恶谏官，一时惧祸者往往自尽。兵科给事中周钥、礼科郄夔、主事冯颙皆不得其死，闻者惜之。
己巳，逮给事中潘希曾、御史刘子励，以奉使忤瑾指，劾其回护，下之狱。
壬辰，午朝退，有匿名书遗御道，历数瑾罪。瑾矫旨召百官跪奉天门下，日暮，悉下锦衣狱，凡三百余人。明日，李东阳论救，始免。一时喝死者三人。
甲午，东阳上言查核边储不宜逮及巡抚。上是之，下户部议。议上，瑾矫旨诘责数百言，中外骇叹。
是夏，太监谷大用遣逻卒刺得江西南康县民龙舟竞渡，捕之，籍其家。镇守河南太监廖堂保奏司、府、州、县官，吏科给事中何绍正论驳，上是之，切责堂，令自陈奏。
七月 丁酉朔。
已亥，总督两广都御史陈金平柳州叛獞。壬子，命天下选乐工送京师。
辛酉，月犯天樽。
是月，升雍泰南京户部尚书，勒致仕。446



明通鉴目录卷十一
八月 丙寅朔。
癸酉，吏尚许进罢，以刘宇代之。宇，瑾党也。辛巳，立内厂。刘瑾自领之，视东、西厂尤酷烈。乙酉，月犯天街。
丙戌，犯诸王。
庚寅，刘瑾以憾韩文创罚米法，罚文米千石，并及侍郎张缙、尚书顾佐。佐乞病归，许之。
辛卯，月犯轩辕右角。
是月，山东盗起。O曹元为兵部尚书，亦瑾党也。O晋杨廷和少保兼太子太保。
九月 丙申朔。
癸卯，削雍泰、马文升、许进、刘大夏籍。追论前荐泰者，凡五十六人，皆入之罚米例中。月犯罗堰。
庚戌，令罚米官员皆定完限。时户部止罚米官员已一百数十人，亦有赂瑾以求免者，惟南副都御史陈寿自诉贫不能偿，竟免之。
辛亥，月犯天阴。 壬子，月犯月星。
辛酉，速致仕兵尚刘大夏下狱。时田州土官岑猛赂瑾求复故地，乃以大夏主兵部时，请改流官，致激变。瑾欲置之死，王鍪、屠滽论救，与潘蕃同戍肃州。
癸亥，振南京饥。
是月，复逮前御史葛浩、陆昆下狱，杖之三十，仍谪为民。以刘玑为户尚。
十月 乙丑朔。
447 明通鉴
辛未，振湖广、河北饥，命南工部侍郎毕亨往监振事。己卯，太白昼见，凡二日。
癸未，月犯天樽。 丙戌，太白犯亢。
是月，升张泰为南户部尚书，令致仕。泰奏表至京，惟馈刘瑾土葛，瑾衔之，复摭它事罚米数百石。O瑾又矫旨出修撰何瑭为开封同知。又出翰林学士张芮为镇江同知。礼尚周经引疾罢，以侍郎白钺代之。韩福核理湖广军饷，以苛敛偶忤刘瑾，召还。
十一月
乙未朔，命王琼振江北。
辛丑，复以辽东仓储罚前后任尚书、都御史以下数十人，有罚至再至三者，皆承望刘瑾风指为之。
戊申，月犯诸王。 己酉，犯井钺。
癸丑，又犯轩辕右角。甲寅，冬至。
是月，工尚李链致仕，廷推户侍吴文度、南户侍王珩。内旨升文度南京户部尚书，与珩俱致仕。O礼部侍郎掌祭酒谢铎致仕。
十二月 甲子朔。
是冬，无雪，遣英国公张懋祭告祈雪。
是岁，刘瑾作宫，祀北极元帝，赐名元明宫，御书之，阁臣李东阳为之记。
四年屠维大荒落 已巳
（明纪四十三） 正月
448
明通鉴目录卷十一 甲午朔。
丙午，大祀南郊。
丁未，给事中吴仪核宁夏、固原等处仓场亏折之数，劾历任巡抚徐廷璋等十六人，侍郎顾佐及管粮郎中、副使、佥事十八人，通判一百八十八人，皆入罚米例。
己酉，宪宗废后吴氏薨，刘瑾欲焚之，阁臣王鍪不可，请以礼葬，从之。太白犯建。
丙辰，月犯房北第二星。
庚申，遣给事中张桧、御史房瀛等十四人盘察南北各行省钱粮，刘瑾私人张彩劝之也，自是贿瑾者皆得罪。
是月，刑尚王鉴之致仕，洪钟代之，擢才宽代钟为工部尚书。
二月 癸亥朔。
丙戌，黜前大学士刘健、谢迁为民。瑾憾二人不已，因藉前荐布衣多余姚人，为迁同乡，而草诏由健，乃与焦芳谋逮二人，阁臣李东阳力解，芳犹倡议除名，且禁余姚人停选京官。
三月 癸巳朔。 乙未，月犯天阴。 己亥，犯井。
甲辰，振浙江饥。御经筵。
己酉，诏不时考察京官，从张彩之请也。辛亥，月犯天江。
甲寅，盖州卫城楼钟自鸣者三。广宁大兴堡地陷，长四尺，宽三尺，深四丈余。辽东东山大家峪山崩二处，约丈余。四月
壬戌朔。
449 明通鉴
乙亥，大学士王鏊致仕。
壬午，《孝宗实录》成。时焦芳操史笔，多挟恩怨，诬诋旧时大臣何乔新、彭韶、谢迁之等。先是瑾以《会典》成，摘小疵，降梁储、毛澄等官，东阳亦坐罚俸，至是以《实录》成，始复之。
是月，命工尚才宽总制三边。起山西按察副使王鸿儒为国子祭酒，刘瑾欲以人望收之也。
五月 壬辰朔。
甲午，费县大雨雹，深一尺，坏麦禾。
已亥，夜，武昌见碧光如电者六，有声如雷，已而地震。丙午，月犯天江。
壬子，改翰林官吴一鹏等十六人于南京六部。刘瑾恶诸翰林不下已，焦芳父子及检讨段炅辈复怂恿成之，谓之“扩充政事”。
丁巳，山东巡按御史胡节奉使归，循故事馈瑾，瑾纳其贿归之官，捕节，论赃私下狱。时奉使在外者竞为搏击，而张桧时奉使山东，先发其事，瑾以为功，令吏部记名候升。
是月，以《实录》成，进焦芳官，李东阳加俸而已。六月
辛酉朔。
甲子，免苏、松、常、镇四府被灾税粮。乙酉，月犯天街。
戊子，刘宇主吏部，瑾欲代以张彩，乃令宇以原官入阁。明日，宇人阁办事，瑾恶之。不得已，乞省墓归。
庚寅，张彩为吏部尚书。彩以瑾故，廷臣俱畏之，尤渔色，夺抚州知府刘介及平阳知府张恕妾，其横如此。
是月，江西乐平、东乡盗起。七月
450
明通鉴目录卷十一 辛卯朔。
戊戌，刘瑾矫旨追偿盐课，论劾历次巡盐御史。遂及谪戍已故之御史彭程，家贫，罄产不足偿，并女鬻之，行道皆为流涕。
癸丑，侍郎张鸾、少监李宣、指挥同知赵良奉使江西还，醵白金二万赂刘瑾。瑾纳其赂于官，按三人罪，又论及江西官林俊以下，俱各罚米三百石。
是月，四川流贼转掠汉中。八月
辛酉朔，刘瑾请遣御史等官清理屯田。副都御史韩福督理辽东，遂激义州军变，守臣发银抚谕之，事始定。逾月，给事中徐仁劾福，瑾不得已，勒致仕。
九月闰附 庚寅朔。
丙午，科、道奏两广、江西、湖广、四川、陕西等省盗起，请敕镇、巡等官随宜剿捕，从之。
丁未，月犯天街。 己酉，犯诸王。 闰月 庚申朔。
癸亥，月犯岁星。 乙亥，犯诸王。
是月，小王子犯延绥，围吴江于陇州，寻解去。巡按广东御史袁仕劾所属府、州、县官周夔等四十余员，自此皆不入朝觐考察例。都御史屠蒲致仕，改南户尚陈金代之。
十月 已丑朔。 丙申，太白犯亢。
戊戌，太白昼见，凡八日。
451 明通鉴
戊申，月犯轩辕右角。
是月，山东漕运官奏黄河北徙，恐经巨野、阳谷故道，患及张秋运堤。诏下所司议之。
十一月
已未朔，荧惑犯进贤。
甲子，寇入花马池，尚书才宽中流矢卒。总兵官曹雄拥兵不救，逾月，始遣子谧赍奏诣京师。瑾伟其貌，妻以从女，雄虽引罪，优诏褒答，仍令居职如故。
己巳，月犯天街。
辛未，月犯诸王，又犯钺。
是月，张彩、洪钟皆加太子少保。钟寻改左都御史，以刘璟代为刑部尚书。
十二月 戊子朔。 乙未，月犯天阴。 丁酉，犯诸王。
戊戌，削平江伯陈熊爵，谪戍海南。并及督漕副都御史邵宝，勒致仕。
壬寅，杭州大雨雷电，越二日，复作。
庚戌，追夺刘健、谢迁、马文升、刘大夏等凡六百七十五人，俱夺诰命。
是月，以毕亨为工尚，代才宽也。五年上章敦牂 庚午
（明纪四十三） 正月
戊午朔。 丁卯，大祀南郊。
己卯，刘瑾矫旨减江西解额，并仕者不得选除京职，焦芳构452
明通鉴目录卷十--
之也。芳前坐尹旻党被谪，以为出彭华意，故衔江西人次骨。庚辰，籍故尚书秦纮家。纮卒，妻弟杨瑾为经纪其家。家奴憾之，乃以蓄违禁军器构瑾，遂归罪于纮。
是月，兵科给事中高涝奉使核沧州地，劾历年巡按御史以下六十一人，并及其父铨，以铨尝抚保定、沧州，其所隶也。淓以媚刘瑾，故士论薄之。
二月 丁亥朔。 癸巳，曹元入阁。
辛丑，兵科给事中屈铨，请颁行刘瑾新例，廷臣欲缓其事。祭酒王云凤复请之，将刊行而瑾败。
甲辰，月犯氐。 乙巳，犯房北二星。 戊申，填星犯上相。
是月，晋杨廷和吏部尚书、武英殿大学士。以侍郎胡汝砺为兵部尚书。
太监张永为刘瑾所逐，不果，以上方向用永也。三月
丙辰朔。 癸亥，荧惑犯亢。
甲子，风薶，天色晦冥者数日。湖广总兵毛伦奏湖广为韩福追征失宜，以致寇盗蜂起。诏截留漕米振之，竟宥福不问。
辛未，以旱薶，遣官祭告祷雨。李东阳等复上宽恤数事，从之。O以水旱，免湖广、河南、山东、贵州、浙江、江西、陕西、山西、四川、广西及南、北畿被灾州县逋租。
乙酉，命佥都御史王哲巡视江西南赣。刑尚洪钟总制川、陕、河南、郧阳军务，兼振湖广饥。
是月，侍郎王敞为兵部尚书，代胡汝砺也。
453
■贾名县院 明通鉴
是春，日本来贡，赂刘瑾黄金千两，赐飞鱼服。四月
丙戌朔。
丁亥，雷州有大星如月，自东南流西北，分为二，尾如彗，随没，声如雷。
庚寅，录囚。安化王寘镭反，以讨刘瑾为名。
癸巳，巡抚陕西黄宝奏四川之贼流入陕西、湖广，请二省各增设副总兵一人，从之。
庚子，封神英为泾阳伯。英致仕，以赂刘瑾得封。癸卯，月犯建。
丙午，起杨一清总制宁夏、延绥、甘、凉军务，神英充总兵官，讨寅错也。
戊申，游击将军仇钺袭执寘镭，遂平宁夏。
辛亥，命张永提督宁夏军务。永及杨一清皆未至，而宁夏之捷已奏闻。
是月，大理评事罗侨以京师旱薶，上疏，语侵刘瑾，瑾大怒，欲治侨罪，以李东阳力救，改原籍教职。
五月 乙卯朔。
丙辰，湖广盗掠桂阳，指挥邓旻、百户于江死之。
壬申，诏神英班师还。张永、杨一清仍往宁夏安抚地方，械送寘镭于京师。
丙子，太白昼见。
癸未，焦芳罢。以张彩构之于瑾，不得已始乞归。六月
乙酉朔。 壬辰，填星犯上相。
癸巳，四川之贼谋取郧阳，由荆、襄东下。林俊捕其首倡乱454
明通鉴目录卷十一
之刘烈，至图形悬赏以购之，不可得。秦州山崩，龙王沟口山亦崩。
丙申，雷震万全卫。 庚子，上称大庆法王。
是月，巡按御史周廷征勘延、宁二镇功次，请优赏总兵官杨英。时刘瑾欲归功于曹雄，矫旨诘责，夺俸两月。致仕吏部尚书马文升卒。刘宇请展墓还。
七月 乙卯朔。
丁已，降抚治真定宁杲为山西参议，以修撰康海被劫于内丘，果所治也。海致书刘瑾，故有是谪。
丁卯，荧惑犯房北第二星。
壬申，洪钟讨湖广沔阳州贼，平之。诏移师入蜀。丙子，月与荧惑俱犯天关。
八月 甲申朔。
乙酉，免福建银课一年，旱灾故也。
癸巳，杨一清奏请免宁夏被兵税一年，从之。
甲午，张永献宁夏俘。是日，刘瑾谋反，永密白上。夜，执瑾系之菜厂，杨一清之计也。
乙未，上出张永奏示内阁，谪瑾凤阳闲住。O荧惑犯天江。丁酉，籍刘瑾家，金宝无算，复得其藏甲及扇中所藏利匕首二，上曰“奴果反”，于是科、道列奏瑾罪十九事，上始决意诛之，命百官会讯午门外。皆噤不敢发声，惟驸马都尉蔡震批其颊，诘以藏甲事，狱乃具。即日下诏革除新例数事。
戊戌，下吏尚张彩于都察院狱。又掌锦衣、镇抚二司杨玉、石文义皆下狱，以刘机为吏尚。
已亥，曹元罢，寻以言官交劾黜为民。太白犯轩辕大星。
455 明通鉴
辛丑，科、道劾内、外官瑾党凡六十余人，给事中张瓒又劾党瑾之武臣自曹雄以下八人。
甲辰，舒晟奏劾瑾党。
丙辰，诏前调翰林吴一鹏等俱复原官。丁未，革宁府护卫。
戊申，刘瑾磔于市。 己酉，释前谪戍诸臣。
是月，进杨一清为户尚。O许进卒。复给刘大夏、潘蕃诰命。O吏、户、兵、工奏更正新例，皆如旧制。
九月 甲寅朔。
乙卯，以水旱，免山东、应天被灾州县税粮。斩何锦等。丙辰，以平宁夏功，封仇钺咸宁伯。
丁巳，宁夏之变，都指挥金事杨忠骂贼死，佥事李睿闻难赴斗死，百户张钦遇贼不屈死，诏表其门曰“忠烈”，曰“忠节”。戊午，刘忠、梁储同人阁预机务。
已未，以平二逆功，封张永兄富、弟容皆为伯。
癸酉，封义子朱德及太监谷大用兄大宽、马永成兄山、魏彬弟英皆为伯。寻又以平宁夏功，进李东阳左柱国，杨廷和等及六部尚书皆有升赏。御史张芹劾诸臣攘功冒恩荫，乞赐罢斥。疏入，不报。
庚辰，南京御史张俅等又劾瑾党除已处分外，余降调有差。辛巳，斩张文冕于市，妻女悉入浣衣局。
是月，费宏擢礼部尚书。工尚毕亨坐瑾党，改南京，复召李链代之。祭酒王云凤坐瑾党，请休致，不许，改南京右通政。礼部请给还刘健，马文升、许进原赐玉带衣物，内批已之。
是秋，河复冲黄陵冈，入贾鲁河。456
明通鉴目录卷十一 十月
甲申朔。
己丑，斩刘二汉及刘瑾亲属十五人于市。二汉临刑，以焦芳不预为冤，芳父子竟以良死。
丙申，太白犯亢。 丁酉，月犯天衢。
己亥，磔张彩尸于市。乙巳，霸州盗起。
庚戌，以水灾，免浙江湖、嘉、宁三府夏税。十一月
癸丑朔。 丙寅，月犯司怪。
戊辰，谪曹雄戍海南。雄以结婚刘瑾论死，至是以平宁夏有功宥之。
庚午，月犯酒旗。
是月，巡抚四川林俊上疏，谓贼瑾谋逆，举朝文武无一人言之，乃得之于张永。惟近日吏、兵二部会推，必与二三内臣共之，窃以百官统于冢宰，九伐掌于司马，今之吏、兵二部是也，谋之内臣，古无其事，愿陛下以专任贼瑾为戒，循用先朝旧人，又录进前请诛瑾奏稿。上以其不陈之于前而追论于后，有旨诘责。
十二月 癸未朔。
乙酉，以霜灾，免山西浑源、蔚、朔等州，山阴、马邑等县秋粮。
己丑，四川贼破江津，参议黄瓒、佥事钱朝凤等死之。林俊发兵捕盗，遂禽廖惠，蓝、鄢二贼奔陕西，越汉中，至大巴山，官军追及，复大破之。会泸州贼曹甫寇川南，杀綦江照磨漆坚
457 明通鉴
等，遂陷江津。佥事吴景、典史张俊死之。俊复帅兵驰救，而蓝、鄢二贼乘间招集散亡，势复炽。
丙申，月犯南斗。 丙午，犯罚。
是月，吏尚刘机、刑尚刘璟皆致仕。诏发太仓库银三十万入宝藏库。户部尚书杨一清持之，乃诏减三之二。刘瑾之败也，有刑部员外宿进疏陈六事，言宜追恤忤瑾死者，又请逐附瑾大臣王敞等。上大怒，将亲鞫之，召李东阳，东阳力解，少顷，仍执至午门，杖五十，削籍，未几，卒。刘宇、曹元既去，刘忠、梁储入阁，政事一新，然内臣犹用事，导上嬉游宿于外，又大兴豹房之役。东阳忧之，累切谏，不报。乞致仕，亦不许。
是岁，给事中陈鼎以忤中官廖堂，因事下狱。杨一清力救，乃释为民。
六年重光协洽 辛未
（明纪四十四） 正月
壬子朔，四川巡抚大破泸州贼曹甫于江津，指挥汪洋中伏死。
己未，月犯毕。 甲子，大祀南郊。
戊辰，林俊奏吴景死事状，典史张俊同死之。诏赠恤，立祠江津祀之。
癸酉，四川贼陷营山，杀佥事王源，典史邓俊同遇害。时总制洪钟至蜀，与俊布政高议不合，军机牵制，盗卒不戢。
乙亥，以四川崇熙为右副都御史，巡抚四川，会洪钟、林俊讨贼。
丁丑，南京御史周期雍等奏请召忤刘瑾被谪诸臣，从之。是月，改杨一清吏部，以孙交代为户部尚书，何鉴为刑部尚458
明通鉴目录卷十一
书。O以王守仁为吏部主事，李梦阳江西提学副使。二月
壬午朔。 壬辰，月犯酒旗。 丙申，寘锱伏诛。
壬寅，播州杨友兄弟仇杀，兵部议征之，待其归诚，方许请抚。停江西物料及烧造窑器，灾故也。
己酉，起陈金总制江西军务，讨贼。时姚源峒贼陷安仁，指挥秦勋、通判梁奎等死之，奏调两广土兵为助，从之。
是月，召治河侍郎李镗还。时筑大名堤，以河南盗起遂罢。三月
辛亥朔。
甲寅，山东贼劫河南彰德府境上，转入封丘、长垣、东明、曹等县。
丁巳，巡抚蓟州李贡等奏霸州贼流劫山东，杀毙指挥张英等六人。
戊辰，赐杨慎等进士及第、出身有差。
庚午，小王子入河套，寇沿边诸堡。延绥都御史黄珂会镇、巡官击却之。命惠安伯张伟充总兵官，都御史马中锡提督军务，帅京营军讨贼。
丙子，太监张永请免各省被兵府、州、县税粮一年，从之。己卯，贼犯信阳州，官兵追击至湖广应山境上。
四月 庚辰朔。
癸未，大学士刘忠请省墓，许之。抵家，遂致仕，以中官崎之也。
甲申，月犯井。
乙未，月犯钩钤。O楚雄地三日五震。至五月，又连震十三
459 明通鉴
日。
癸卯，总督漕运陶琰等奏淮安盗起。霸州贼攻潍县，指挥张升、知事杜德铭死之。
五月 庚戌朔。
甲寅，四川蓝贼自盐亭焚劫村、驿，百户曹雄、茂州知州张朝兴死之。又掠蓬、剑二州，剑州判官罗明及其子介、义官王思政、郑廷禄等皆遇害。
庚申，以蝗灾，免陕西十一府去年税粮。
己巳，河南盗由湖广应山破云梦，掠黄州，遂趋江西，掠星子，官兵败之，仍还湖广。
丙子，命张永会兵部选京营军讨贼。
是月，升马中锡为左都御史，王鼎右都御史。中锡俟贼平，回掌院事。四川松潘贼复起，以高崇熙提督松潘军务，仍兼巡抚。改何鉴为兵部尚书。明年，以张子麟为刑部尚书。
六月 已卯朔。
癸未，山西盗起，刘瑾之党亡命者皆从之，与刘六等合。O南京御史周朝佐等上言三事：一重操江，二选官军，三严守备。下所司行之。
已丑，曹甫之党方四等败走綦江，流入贵州思南，石阡等处。奏请调永顺、保靖土兵征之。
甲午，贼刘六、杨虎等分扰畿辅、山东、河南等处，诏都督同知张俊充副总兵，率京军往援。
乙未，江西盗攻陷瑞州府。
戊戌，陕西巡抚蓝章请抚四川贼，兵部以为非策，下总制洪钟等议闻。
是月，起右副都御史周南巡抚南赣、汀、漳等处，讨江西、460
明通鉴目录卷十一 广东、福建之贼。
七月 己酉朔。
丁巳，贼陷枣强，知县段豸死之。贼屠其城，死者四千八百余人。
辛酉，太白犯左执法。
壬申，刘六、杨虎二贼复至文安，京师戒严，兵部何鉴请调延绥兵，从之。太白昼见，凡十二日，逾月而止。时又有贼自称刘六，攻破南宫县，又掠宁晋皇庄。诏责限捕贼自赎。
乙亥，盗攻破江西临江府，诏陈金速调两广土兵援之。是月，夔州獐子溪山崩。
八月 戊寅朔。
己卯，诏兵部侍郎陆完提督军务讨贼，以马中锡师久无功，故以完代。O洪钟、林俊讨蓝、鄢二贼，禽之，赐敕奖励。
甲申，陆完师至涿州，忽报贼犯固安，命完改道自东出。丙戌，召张伟、马中锡还。时中锡以贼未易灭，议抚之。寻闻调边兵，贼复疑惧，焚掠如故，但相戒勿犯马中堂家。于是中锡谤起。
癸卯，有流星长四五丈，坠四川崇庆卫。
乙巳，下伟及中锡狱。中锡死狱中。伟革爵。九月
戊申朔。
己酉，流贼杨虎等攻沧州，知州张奇等御之。刘六、刘七等中流矢走，官兵分御，数败之，皆虎党也。余贼复从刘六至山东，于是势复振。
庚申，四川贼蓝、鄢余党复自陕西汉中流入宁羌州，遂破略阳、徽州、成县，诏洪钟会郧阳巡抚讨之。
461 明通鉴
癸亥，命都指挥张勇领土兵会陈金讨贼。
丙寅，陆完请益兵，诏再调宣府及辽东兵给之。己巳，广东贼入江西。
是月，四川贼方四等犯江津，不克，遁人思南。十月
戊寅朔。
癸未，贼陷山东长山县，典史李暹死之。
甲申，刘六等攻济宁，不克，焚运艘千二百有奇。丙戌，刘六等寇曹州，冯祯、郤永等击败之。
丁亥，太白犯斗。
丁酉，小王子犯陕西山丹，再犯甘州，皆击却之。
戊戌，贼方四等复自贵州思南入蜀，诏林俊会高崇熙剿捕。甲辰，大理府邓川、剑川二州及洱海卫地震，鹤庆、剑川尤甚，人有压死者。
是月，张永奏选团营官军讨贼。贼自宿迁渡河。陆完请调河南、直隶军剿贼。
十一月 丁未朔。
庚戌，太监谷大用请领京军讨贼，以陆完屡破贼，欲乘此论功如宁夏也。
壬子，月犯秦。
丙辰，侍郎丛兰、王琼振南、北直隶及山东、河南。
戊午，京师地震，保定、河间、畿南八县、三卫同日震，霸州尤甚，三日十九震。
辛酉，诏百官修省。 癸亥，太白犯罗堰。 乙亥，命瘗暴骸。
是月，川抚林俊请致仕，言官交请留，不报。462
明通鉴目录卷十一 十二月
丁丑朔，小王子犯宣府，守备赵瑛、都指挥王继死之。壬午，岁星犯垒壁。
戊子，月犯天高。
己丑，以早灾，免浙江长兴、天台等六县税粮。癸巳，侍郎费宏入阁。
甲午，黄河清，凡三日。己亥，月犯氐。
辛丑，四川贼复自陕人蜀，副使冯杰败绩，死之。
是月，免陕西税粮。副都御史张凤巡抚山东，彭泽巡抚保定等府。
是冬，贼扰河南。O刘六至霸州，谋以上省牲日犯驾，何鉴请备之。升乐陵知县许逵为佥事。贼扰河南、山东，官吏多殉难者，见《纪》中。
七年玄默涒滩 壬申
（明纪四十四） 正月
丁未朔。
甲寅，贼犯霸州，京师戒严，兵部请敕陆完等防御近畿。丁已，贼入大城，知县张汝舟、主簿李铨死之。
己未，大祀南郊。调辽东兵入卫。至期，成礼而还。癸亥，贼至临城，主簿张俊死之。
是月，兵部奏定赏功格。官兵益杀良民当之，捷书屡奏，而贼势不衰。毛锐遇贼于长垣，败绩，谷大用观望不敢进。言官交劾，召二人还。
二月 丙子朔。
丁丑，仇钺充平贼将军，彭泽提督军务，讨河南贼。
463 明通鉴
己卯，贼陷利津。山东贼犯莱州，金事蔡显与其三子俱死之。
丙申，副总兵时源败河南之贼于阳武。
是月，四川贼方四等复入川南。陈金以两广土兵至，议先剿东乡之贼。
三月
丙午朔，巡按御史张痛陈平贼三事，议蠲征税、汰冗兵一事，权下所司行之。
已未，贼陷睢宁，主簿邱绅、金声、义士朱用之皆死之。峄县天火。
辛未，佥事冯祯等攻西平，克之。会巡抚邓璋赴崇王召，宴汝宁连日，贼乘间复犯，遂围河南府。祯迎战，败绩，死之。四月
乙亥朔。
丙子，谷大用请升赏陆完、许泰等，兵部持不可。时大用方召还，耻于无功，故有此奏。
甲申，以水灾，免淮安税粮。O填星犯亢。戊子，振畿内、山东饥，发四仓米三十万石。
是月，彭泽至军，责诸将校，皆股栗请罪。贼闻泽至，奔汝州，又东走固始，屯朱皋镇。
五月闰附 甲辰朔，楚雄地震。
丙午，刘六等犯东莱，许泰击败之。贼分为二：一西走至邳州，一北走复犯近畿。
戊申，河南贼败于朱皋镇。
甲寅，陈金平东乡之贼，移师姚源。
丁巳，南赣巡抚周南平大帽山贼，移师会陈金于抚州。
丙寅，盗杀都御史马炳然于武昌，江中官兵追贼，刘六中464
明通鉴目录卷十一 箭，与其子溺死。
戊辰，雷击余干万春寨旗杆，状如刀劈。
癸酉，辽东火三作，燔居民房舍之半，逾月方止。闰月
甲戌朔。
戊寅，山东贼陷潍县，许逵击却之。
己卯，获四川贼方四，磔于市。方四之乱，士民杀贼者，有梁山诸生赵趣、徐敬之等，林俊表其门。
甲申，仇钺击河南贼于光山，贼溃奔六安。丁亥，雷震成都卫。
己丑，寇犯甘肃。
壬辰，仇钺等平河南，刘三自缢死，禽赵链解京。乙未，月犯外屏。
丁酉，太白犯钺。 六月
癸卯朔，方四余党奔宁羌州，犯沔县，千户黄虎死之。
丁巳，刘七等自黄州东下，直犯镇江，敕彭泽、陆完等分道御之。
壬戌，黑眚见自河间、顺德、涿州，寻见京师，每黑夜出，居民击刁斗，达旦不敢寐。寻又见河南封丘县。
甲子，太白犯积尸。
乙丑，王琼振北直隶、山东被寇者，恤其家。丙寅，辰星犯鬼。
丁卯，南京御史周朝佐等劾操江御史陈世良等，又劾武靖伯赵宏济。是夜，有赤龙自招远盘空而上，天鼓随鸣。
七月
壬申朔。
丁丑，四川贼曹甫降。廖麻子忿其背己，杀之，复掠川东。
465 明通鉴
时士兵虐尤甚。民谣曰：“贼如梳，官兵如篦，土兵如剃。”时以为洪钟咎。赠死事樊烨、吴伯钧，又河南虞城训导圻琮以守城被害，至是其子请恤，从之。
戊寅，以刘晖、时源等四人升总兵官，分守山东、河南等处。
壬午，罢陈世良等。
癸未，吏部奏起刘大夏、韩文等，诏勿复言。癸巳，华林贼杀副使周宪及宪子干。旌曰“孝烈”。丁酉，振四川饥。
是月，残贼复扰山东，大同指挥谢琴、巡检刘斌、潘佑皆死之。以黑眚之异，上欲命谷大用提督官校缉访，李东阳等以为如此则讹言日甚，上不纳。
八月 壬寅朔。
己酉，陈金剿姚源洞贼，平之。时土兵受赂，贼夜遁，走贵溪，转掠徽、衢间。
癸亥，陆完等追刘七等于狼山，齐彦名中枪死。七谋夺小舟逸，为攒矢射死，余皆歼焉。霸州之贼至是遂平，完等以捷闻，赐敕奖励。
己已，腾冲卫地震两日，有赤水涌出。
是月，江西增设东乡县，隶抚州，万年县隶饶州，总制陈金请之也。
九月 壬申朔。
壬午，玉山火，燔学舍及居民三百余家。
乙酉，陈金讨华林贼，平之。金用兵八月，而剧贼几尽。惟土兵贪残嗜杀甚于贼，民谣曰：“土贼犹可，土兵杀我。”士民以此深怨金。
466
明通鉴目录卷十一
戊子，召四川总制洪钟还，以彭泽代之。丙申，赐义子一百二十七人，皆国姓。
是月，狼山余贼奔泰兴，主簿黄琏追贼死之。十月
辛丑朔。
戊申，旌表被贼不屈妇女，凡十人。
甲子，增建豹房。工部以国乏民贫，请停止或量减其半，不省。
是月，免河南、江西、浙江被灾寇者税粮。O以平贼功，加陆完太子太保，擢都察院左都御史李士实为右都御史，掌院事。十一月
辛未朔。
壬中，命时源充总兵官，助彭泽讨四川贼。
丁亥，留宣府、大同、辽东兵于京营，江彬统之，名“四镇兵”，又名“外四家”。上时临阅，谓之过锦。
是月，太监张永以盗用御用库银事发，调御用监闲住。十二月
辛丑朔。
丁卯，大学士李东阳致仕。
己巳，巡按御史王纶等奏四川贼复炽，指挥许凤、殷辅等死之。时洪钟已召还，巡抚高崇熙恇怯，复主抚，副史马昊力争不听，昊乃益治兵以观变。
是月，免南畿、山东、山西、陕西被灾寇者税粮。是冬，祈雪。
是岁，文、登奏始皇庙钟鼓自鸣，成山卫如之。









目录卷十二 正德八年癸酉至十六年辛已

正德八年昭阳作噩 癸百
（明纪四十五） 正月
辛未朔。
癸酉，以俞谏代陈金讨江西贼，召金还。己卯，月犯天高。
辛巳，宣府送降人至，命充勇士。尚书何鉴力谏，不听。O小王子犯大同。
壬午，大祀南郊。
乙酉，以江彬、许泰分领京营，皆赐国姓。又立东、西两官厅，名曰“四镇兵”，又名“外四家”。上时帅诸奄临阅，谓之过锦。
丙戌，太白犯外屏。又昼见，凡四日。已丑，月犯填星。
癸巳，命丛兰、陈玉巡边，以大同有警也。乙未，月犯牛。
是月，免陕西西安等府被灾税粮。追恤阵亡巡检温聪等三百九十二人。
二月 庚子朔。
辛丑，召四川总兵官杨宏还。甲辰，赠西安后卫指挥云海。
乙巳，以浙江水灾，奏免岁办盐课八千九百余引，从之。468
明通鉴目录卷十二
丙午，以平贼功，封太监谷大用弟大亮、陆訚侄永皆为伯。O月犯司怪。
癸亥，姚源贼王浩八等劫弋阳、上饶等县，遂入浙江开化境上。
三月 庚午朔。
戊子，置镇国府，处宣府官军。
癸巳，逮四川巡抚高崇熙，以马昊代之。甲午，以旱薶，遣官祭告，并敕百官修省。四月
己亥朔。 壬寅，平镇箪叛苗。
乙巳，文、登、莱、阳陨霜杀稼。
癸丑，姚源贼屯开化。有石埭诸生章仁者，与之合，诏悬赏购之.
丙辰，文、登、莱、阳陨霜杀谷。
庚申，上御经筵。谪讲官何瑭为开州同知。壬戌，太白昼见，凡二日。
乙丑，彭泽破四川贼于剑州，禽斩廖麻子。
是月，俞谏帅江西、浙江、福建三省兵讨贼。副使胡世宁以东乡听抚之贼艾茹七等为新兵，所过残掠。而参政吴廷举以讨胡浩三被执，居三月，尽得其要领，竟送廷举归。
五月 戊辰朔。
辛巳，小王子犯大同，命仇钺充总兵官御之。
癸巳，俞谏等破姚源之贼于开化，贼势少衰，遁归江西之德兴，求抚于按察使王秩，传送姚源，浩八等卒不降。
六月
469 明通鉴
戊戌朔，河决黄陵冈，命管河副都御史刘恺治之。恺治水无策，惟祈祷归功于神，于是曹、单之间被害日甚。
庚子，巡抚山东赵璜请移阙里与曲阜合为一城，以流贼之扰也。
丙午，给事中潘埙奏江彬、张铭领兵所过多杀良民以冒首功，上不问。
乙卯，俞谏破贼于贵溪之裴源，禽王浩八，贼党溃走玉山。壬戌，江西丰城县陨火星如盆如斗，既而火作，逾月始止，凡燔二万余家。
是月，户尚孙交、礼尚傅珪皆以忤中官罢，王琼、刘春代之。
是夏，北部亦卜刺为小王子所逼，拥众近塞，遂寇洮、岷间。
七月
丁卯朔。 丁亥，太白犯酒旗。
戊子，有火星陨于龙泉县，燔四千余家。
是月，四川廖麻子余党喻老人、王长子等，自昭化渡江，转入通、巴，总兵官陈珣不敢击，诏马昊讨之。
八月 丙申朔.
丁酉，免南畿被灾税。
戊戌，小王子犯万全卫，仇钺遣兵拒战，斩首三级，以捷闻。
庚子，俞谏等破玉山之贼，余众复走姚源。
壬寅，赠江西瑞金知县万琛。琛死事在弘治十八年，至是始奏闻，追赠。
丁未，月犯罗堰。 470
明通鉴目录卷十二 戊申，太白犯轩辕。
庚戌，太白昼见六日。月犯附耳。丁巳，犯司怪。
是月，东乡、万年贼复叛。O土尔番复据哈密。九月
丙寅朔。
甲戌，俞谏破姚源贼胡浩三等，禽浩三。会徽州知府熊桂等亦破休宁、婺源之贼，遂以捷闻。
癸未，以旱灾，免山西、河南被灾州县夏税之半。
乙酉，巡视江西佥都御史王哲卒。时哲宁府宴归，暴卒，人以为宸濠恶其不附已，毒之也。
十月 乙未朔。
戊戌，平阳、太原、沁、汾诸属邑大雨雹，平地水丈余。壬寅，饶州、永丰、浮梁皆火，各燔五百余家，浮梁学舍焚焉。
丁未，俞谏讨东乡贼，平之。以巡抚任汉主抚纵贼，召还，命谏兼领巡抚。
庚申，临江火，燔官舍，延烧八百余家。
甲子，江西新淦贼张元二等作乱，诏俞谏分兵剿捕。十一月
乙丑朔。
己巳，江西纪功给事中黎奭请调福建浦城县民快助剿贼，报可。
癸未，以灾伤，免浙江宁、衢两府秋粮十八万石有奇。
是月，兵尚何鉴以忤权贵罢，命陆完代之。完善交权幸，又素善宁王宸濠，于是濠移书修旧好，谋复护卫。O都御史李士实罢，石玠代之。
471 明通鉴
十二月 乙未朔。
戊戌，成都、重庆二府，潼川、邛二州同日地震。
辛丑，杨一清论救下狱之巡按陕西御史刘天和、王廷相。二人以中官廖堂构之狱，久不释，至是始降天和、廷相皆县丞。总制四川彭泽请遣边兵还，从之。
甲辰，遣侍郎邓璋振江西饥。
辛亥，追赠国初刘基，宋濂、宋讷皆追赐谥。癸丑，免陕西被水州县夏税。
是冬，析雪。 九年阏逢掩茂 甲戌
（明纪四十五） 正月
乙丑朔.
丁卵，南京十三道御史罗凤等，上言宁王不法状，请敕治之，以消祸患之萌，不报。
癸酉，月犯毕。 丁丑，大祀南郊。 己卯，月犯灵台。
庚辰，乾清宫灾。上张灯设毡帽，贮火药其中，偶不戒，延烧宫殿，上自豹房临视，犹笑语左右曰：“是一棚大烟火也。”
壬午，谕百官修省。
癸未，杨廷和等以灾求策免，并陈十四事以回天意，优诏答之，慰留，不许。给事中吕经、潘埙、御史张士隆等去应诏陈言，不报。
乙酉，月犯罚。
是月，起陈寿右都御史，巡抚陕西，杨一清荐也。二月
472
明通鉴目录卷十二
乙未朔，南京十三道御史汪正等请选宗室，置储贰，不报。庚子，上夜微行观乐。
辛丑，邓璋总制陕西、甘肃等处军务，以小王子方犯边也。甲辰，尚书乔宇等以灾异陈言，不报。
丙午，礼部尚书靳贵入阁。戊申，月犯左执法。
癸丑，彭泽讨四川贼，平之，诏移驻保宁镇抚。丁巳，长乐大雨雪，狂风雷电，屋瓦皆飞。
是月，杨廷和等再请致仕，不许。三月
甲子朔。
丙子，江西副使胡世宁上言江西之患不在盗贼而在宁府。尚书陆完以为伪托，请敕王自约束之.
辛巳，赐唐皋等进士及第、出身有差。
是月，宸濠请复护卫、屯田。钱宁、陆完助之，惟阁臣费宏持正不肯予。中官乃乘宏读卷，取中旨下之。
是春，江西巡抚俞谏讨临川、新淦之贼，皆平之，复移师讨江湖剧盗徐九龄。O永平诸府大饥，民食草木殆尽，有合室死者。
四月 甲午朔。
丁酉，诏复宁王护卫，并屯田予之。六科给事中高涝、十三道御史汪锡等力争，陆完从中庇之，久不覆。
丙午，南京给事中徐文溥复上疏，语尤切至，人咸危之，诏责其妄言而已。月犯亢。
五月 癸亥朔。
甲子，振顺天、河间、真定、保定、大名、广平等府被灾州
473 明通鉴
县饥。
乙丑，大学士费宏致仕，以持复护卫事，钱宁构之也。戊辰，曲阜暴风，毁文庙兽吻。
癸酉，江西提学李梦阳与巡按御史江万实相讦，陈金遣布政使郑岳勘之。梦阳以与宁王善，遂讦岳子沄通贿事，宸濠助之。岳罢为民，梦阳亦以陵轹同列，挟制上官，冠带闲住。
乙亥，月犯东咸。
已卯，滨州陨石有声。彭泽方班师，未行，命提督甘肃军务。泽久厌兵，固辞，不许。
六月
壬辰朔，宁王奏请给护卫及经历、镇抚司、千、百户所印，凡五十有八，悉予之。濠益恣，招江湖剧盗入府，号曰“把势”。甲辰，凤阳地震。
丁未，月犯罗堰。 乙卯，开云南银矿。
丙辰，工部员外郎韩邦靖请召前后以言得罪者，上怒，下之狱。言官交救之，遂被谪。诏自今言事黜谪者，毋再起用。
七月 壬戌朔。
乙丑，小王子犯宣、大，命太监张永提督军务，都督白玉充总兵官御之。
戊辰，寇自怀安掠顺圣川，游击张勋、守备田琦、广彪死之.
丙子，免顺天三府税粮。
壬午，御史王相奏致仕尚书刘大夏年逾八十，家徒壁立，乞如例优其月米岁隶，内批已之，盖中官犹衔之也。
是月，加陆完太子太保。北部额布勒人居塞上，为边患。巡抚张翼等匿不闻，斩虏获老幼冒首功。纪功御史劾之，置不474
明通鉴目录卷十二 问。
八月
辛卯朔，日食。
癸巳，宁王奏戒敕诸藩，并许王治其不法者，上优诏答之。丁酉，免山西平阳府各州县被灾税粮。
辛丑，免真定等四府税粮。小王子寇白羊口。乙巳，京师地震。O岁星昼见，凡十日。
辛亥，月犯毕。 丙辰，岁星犯诸王。
己未，寇入宁武关，掠忻州定襄、宁化，杀守备陈经。以灾免陕西西安等府二十一州县税粮。
九月 庚申朔。
壬戌，小王子逾怀安，趋蔚州。官军追击，潜使人于田间置毒饭如农家饷。敌至，多中毒死。又设伏待之，伏发，败遁去。
癸亥，免庐、凤、淮、扬等府县夏税。
庚午，上狎虎被伤，逾月不视朝。编修王思谏，谪三河驲丞。
是月，太监廖堂进上用毡幄一百六十二间，为巡幸之用。堂脧削，赢金数万，将遗权幸。巡抚陈寿截留备振，堂衔之。
十月 庚寅朔。
壬辰，叙州府，太原府代平、榆次等十州县，大同府应州山阴、马邑二县，俱地震有声。
甲午，刑部主事李中请毁佛寺，逐番僧，不报。寻谪广东驲丞，盖语涉中官，交构之也。
已酉，工部以修乾清宫请，命李链督营建，又令太监谷大用、张雄总理。
475 明通鉴
戊午，刘晖充总兵官，提督三关。给事中张原上疏言六事，谪贵州驲丞。
十一月 己未朔。
庚申，令团营、勇士营在西官厅操练。
辛酉，废归善王当沍为庶人，锢之高墙，当沍呼冤触墙死。戊辰，月犯垒壁。
庚午，小王子入花马池，参将尹清战死。癸酉，月犯毕。
癸未，免河南二十四州县被灾秋粮。甲申，太白昼见，凡九日。
乙酉，冬至。
是月，晋杨一清少傅兼太子太保。十二月
己丑朔。
甲寅，以修乾清官，加天下岁赋一百万，部臣请岁征十之二，不及则借用内帑。上不许，令一岁尽征之。
是岁，御史周广疏陈四事，劾中官钱宁。宁大怒，留中不下，传旨谪广东怀远驲丞。主事曹琥论救，亦被谪。宁怒不已，使人遮道刺广，广易姓名变服，潜行四百余里，乃免。又属广东镇守郭勋构之不得，摄至军门，棰击几死，巡按御史力救之乃解。
十年旃蒙大渊献 乙亥
（明纪四十六） 正月
己未朔。
癸亥，享太庙，逮暮乃成礼。
乙丑，以大祀南郊，誓戒致斋。比夜乃传旨免朝。476
明通鉴目录卷十二 戊辰，大祀南郊，漏下二鼓始还宫。庚午，月犯井。
甲戌，犯轩辕左角。
乙亥，杨廷和等请谨视朝之节，严宫卫之防，不报。
庚辰，杨一清等复言视朝太稀，又复太晚。又谏阅禁兵，亦不报。于是科道李阳春、于鍪等皆合词谏，给事中王良佐言尤切至，皆不报。
是月，小王子犯潮河川。御史张翰言民间传朝廷博选女子，请敕部院榜谕，以安民心，不报。已，果有民间劫女事，出榜禁约，人心始安。
二月 己丑朔。
庚寅，旌表直隶流寇之乱不受贼污而死者，凡五十六人。O巡抚广东高公韶奏请韶州张九龄祠袝祀其子拯，从之。又议以故大学土邱濬祀于琼州苏轼祠。
辛卯，免南直隶及中都留守司被灾州县秋粮。
丁酉，给西域乌斯藏大德法王诰命。礼尚刘春力持之，不听。
乙卯，寇人延绥、宁夏，命总制甘肃彭泽回师防御。时泽以疾乞休，不许。
三月 戊午朔。
丙寅，大学士杨廷和丁父忧，请回籍守制，不允。己巳，月犯轩辕左角。
壬申，廷和以守制三请，许奔丧，遺行人护送，仍敕葬毕起复。廷和至家，复三疏辞，始听终制。
癸酉，月掩犯亢。
癸未，礼尚刘春请罢镇守内臣，不纳。O户部主事戴冠以宠
477 明通鉴
幸日多，廪禄多耗，上疏切谏，上怒，谪冠广东乌石驿丞。四月闰附
戊子朔。
丙辰，江西副使胡世宁以劾宸濠，为所忌，至是斥世宁妖言，诏逮治。世宁间道走京师，自系，下镇抚司拷掠。御史徐文华力救，不省。世宁系狱岁余，言官交论救，杨一清以危言动钱宁，乃谪戍。居三年，而宸濠果反。
是月，巨野阴雾六日。闰月
戊午朔。
辛酉，以吏尚杨一清入阁，一清再辞，不许。
戊寅，召彭泽还。泽奏命未至，而贼分掠诸番旦，胁以金帛数万，乃归城印。泽以番人嗜利，欲款之，许以重赂，辄奏事平。泽还，而哈密卒不复。
癸未，给事中安金奏比年俗尚奢华，请严定禁约，增入例中。报可。时大臣宴钱宁有一席费千金者，论者以为自上导之云。
甲申，蓟州赚狗厓及新开岭雷火，震伤三十余人。
丙戌，内臣复请营太素殿及天鹅房、船坞。阁臣梁储等切谏，不省。
是月，改陆完吏部，王琼兵部。乌梁海人寇。五月
丁亥朔。
壬辰，云南赵州永宁卫地震，逾月不止，有一日二三十震者。
戊戌，刘春奏请西番贡献期限人数，宜给勘合，比对方许赴送。报可。
庚子，月犯建。 478
明通鉴目录卷十二
是月，石玠迁户部，彭泽任左都御史，王璟为右都御史。六月
丙辰朔。
庚申，起吴廷举为广东布政，讨岭西叛猺。甲子，月犯西咸。
己巳，朵颜卫内侵，遣桂勇充总兵官御之。时寇人板场谷、神山岭，勇驻守马兰谷。朵颜复遣子人朝请罪，诏宥勿问。
辛未，上自西安门出外，经宿而还。阁臣梁储等切谏，不报.
七月 丙戌朔。
乙未，俞谏讨江西贼徐九龄，平之，进右都御史。己亥，建太素殿成。
癸卯，月犯外屏。 丁未，犯天高。 戊申，犯司怪。
是月，寇入隆德，王友等九人死之。八月
乙卯朔。
丙寅，小王子犯固原。
丁卯，月犯垒壁。O太白犯上将。丁丑，太白犯左执法。大理府地震。
是月，刘春以忧去。侍郎毛纪代为礼部尚书。九月
甲申朔。
辛卯，小王子犯陇州，命太监张洪总兵御之。壬辰，月犯罗堰。
乙未，大理复震四日。
479 明通鉴
己亥，月犯天囷。
壬寅，陈金总督两广。癸卯，月犯井。 丁未，月犯轩辕。 十月 甲寅朔。
庚申，兵尚王琼请革首功之令，从之。癸亥，月犯垒壁。
甲子，免南畿秋粮。 丙寅，罢张延龄朝参。丁卯，月犯天廪。 戊辰，又犯毕。 辛未，犯井。
是月，以河南布政使孙燧为右副都御史，巡抚江西。时宁王逆谋已著，任汉、俞谏等先后去。燧闻命叹曰：“是死生以之矣。”十一月
癸未朔。
甲辰，御史毛伯温劾大理卿黄珂前任福建受贿事，宥勿问。丙午，免浙江夏税。
己酉，命太监刘允往乌斯藏求活佛，沿途骚扰。番僧恐其害己，袭走之。
十二月
癸丑朔，日食。礼部请南郊省牲，移次日，从之。浙江布政方良永致仕。
丙辰，下宁波知府翟唐于狱。一时中官构陷多人，或谪外，或罢为民。给事中徐文溥疏言：“向一瑾乱政于内，今数瑾纵横于外，乞治崔珤等诬罔状。”不省。
戊午，宁王宸濠奏逮淮府官校，棰击其长史庄典，死焉，淮480
明通鉴目录卷十二 王卒不敢辨也。
丙寅，月犯井。
己巳，月犯轩辕大星。壬申，犯左执法及次相。
己卯，以旱灾，免庐、凤等四府及徐州秋粮。
是冬，北部额布勒犯松潘，马昊击败之。祷雪。十一年柔兆困敦 丙子
（明纪四十六） 正月
癸未朔。
戊子，浙江道御史程启充以正旦令节，至暮始成礼，请勤于视朝，屏弃游宴。疏入，不报。
乙未，大祀南郊。大学士梁储等请以是日子时诣大祀殿行礼，从之。越日，给事中潘埙以视朝太稀、每朝必宴为谏，不报。
庚子，给事中徐文溥请建储贰，内阁梁储等亦以为言，皆不报。
二月 壬子朔.
甲寅，以造皇店，建义子府，将毁西安门外民居，潘埙、熊相等皆切谏，不报。
戊午，遣郎中留志淑等十三人分录天下囚，至是始复五年一遣制。
庚申，宁王嗾御史张鳌山劾巡抚江西俞谏，召还。谏寻致仕去.
辛酉，月犯天樽。
壬申，江彬统领东，西两官厅。癸酉，月犯建。
481 明通鉴
戊寅，中官居庸关禽致虎豹。巡按屠侨谏，不报。三月
壬午朔，内旨授马昂都督。昂有女弟，已嫁有娠，纳之后宫，遂有是命。给事中吕经、御史徐文华、张淮等切谏，未几，给事中石天柱复力言之，皆不报。上过昂饮，召昂妾，以病辞，
上怒，昂惧，因进其妾杜氏。寻进美女四人，然马氏宠亦自是渐衰。
庚寅，上听江彬言，将幸宣府，建行宫。巡按卢雍请榜示以息讹言，不报。
四月 壬子朔。
丁巳，以大旱，遣官祷雨。阁臣梁储等请策免，得旨慰留。丙寅，赐宁王所建书院曰阳春，王请之也。
癸酉，徐文溥以上因灾异修省，陈二十余事，请力行之以消天变，报闻。
戊寅，振河南饥。
是月，科、道官论奏中官崔珤、史宣及遣往西域刘允，俱召还。不纳。
五月 辛已朔。
甲申，南京科、道官殷云霄、范辂等请诛马昂，逐其妹，不报。
已丑，振陕西饥。
庚寅，土尔番归哈密城。惟巴尔济不得返，诏责莽苏尔，不从则闭关严兵以备之。
甲辰，录自宫男子三千四百余人，仍有不录者数千人，逐还原籍，然卒不能禁也。
是月，致仕兵部尚书刘大夏卒。482
明通鉴目录卷十二 六月
辛亥朔。
甲寅，太白昼见，凡六日。
丁巳，太监浦智等往苏、杭织造纱罗纻丝一万六千七百余匹。工部请裁减，或十年五运，不从。
戊午，宣府大雨，山水暴涨，溺死官军七十余人。庚申，月犯键闭。
乙丑，科道吕经、程昌等论劾山西布政倪天民等四人皆有内援，勿问。
戊辰，南京给事中孙懋等论留中不报之弊，不从。七月
庚辰朔。
甲申，太监黎鉴请修建泰山碧霞元君祠，收香资为费。给事中石天柱谓祀典所无，宜罢其香火，下所司知之。
己丑，巡抚河南李充嗣言近日镇守太监进贡，名目益多，请禁止。诏如旧制，但禁科取，卒不能革。
甲午，免山东税粮。 乙未，小王子犯蓟州。丙午，赵璜、俞琳巡边。是月，李东阳卒。 八月 庚戌朔。
辛亥，命彭泽提督京营兵防边。
癸丑，免直隶、陕西、山西被灾州县夏税。丁巳，命朱辅统领京营兵，偕彭泽行。庚申，振宛平被寇者。
甲子，阁臣杨一清以忤钱宁、江彬等致仕。
戊辰，王守仁巡抚南赣、汀、漳等处。南京地震，武昌亦
483 明.通鉴
震。
丁丑，蒋冕入阁。黔阳火，延烧七百余家。是月，寇犯清河。
九月 己卯朔。 癸未，寇犯龙门所。
庚寅，免陕西、山东等被灾州县税粮。丙申，贵州大雨雹。
辛丑，巡抚江西孙燧奏上犹盗谢志山等作乱，诏会王守仁讨之。
丙午，改鲁铎为国子监祭酒。铎累典成均有名。
是月，土尔番复据哈密城，分兵据沙州，寇嘉峪关，游击芮宁死之。复攻肃州，副使陈九畴击却之。毛纪改掌詹事府，以侍郎李逊学代为礼尚。
十月
己酉朔，享太庙，遣官代行礼。
甲寅，免两畿及河南、福建被灾州县税粮。
己未，御史徐文华以议礼忤旨下狱，寻黜为民。
十一月
戊寅朔。
甲申，免湖广、山西被灾州县税粮。
壬辰，给事中叶相等以冬至正旦在迩，请早视朝，复奏事旧规。御史屠侨等亦以为言，皆不报。
癸巳，犯天樽。 癸卯，月掩犯氐。 十二月
丁未朔，上省牲，薄暮行礼，夜分始还。已未，楚雄、大理二府同日地震。
484
明通鉴目录卷十二 己巳，振河间水灾。
乙亥，免南直隶被灾州县税粮。
是冬，寇分掠偏头关，副总兵安国偕游击杭雄击却之。刘晖、张忠等攘以为功，国升赏独薄，意不平，乃请录重伤者。从之。
是岁，安南陈嵩弑其王黎睭自立，国人讨之。十二年彊圉赤奋若 丁丑（明纪四十七）
正月 丁丑朔。
戊寅，召阁、部大臣，传旨以十三日郊祀毕，幸南海子观猎。大学士梁储等力谏，不省。
已丑，大祀南郊。礼毕，遂猎南海子。廷臣追从之，门闭不得入。令诸臣还，候于承天门。比夜，入受朝贺。
壬寅，土尔番侵肃州，守臣上闻，请遣大臣经略。甲辰，清宁宫小房火。
是月，王守仁开府赣州，选民兵行保甲法，简四省官兵之骁勇者，分队演带，先议讨大帽山之贼。
二月 丁未朔。
庚戌，命彭泽总制三边，郤永充总兵，张永监军，经理哈密也。增设陕西织造中官。给事中任忠请停遣，不报。
己未，免陕西被灾州县去年税粮。三月
丙子朔。
已丑，免大同被灾州县税粮。
癸巳，赐舒芬等进士及第、出身有差。是日，上微行出北安门，比夜，始还宫传制。
485 明通鉴
戊戌，陕西镇、巡官请以淮、浙、四川、河东盐课充本省织造之用，从之。
四月
丙午朔，裕陵神宫监火。壬子，阁臣靳贵致仕。
丙辰，甘肃副总兵郑廉败土尔番于甘州，番人求款。于是彭泽、张永等皆止不遣。O来宾大风雨雹，坏官民房舍，屋瓦飞堕。
甲子，抚州府及余干、丰城二县、泉州府俱地震。浙江金乡卫自是日至七月己丑，凡十有五震。
是月，毁积庆、鸣玉二坊民居，给事中石天柱疏请停止，不报。
五月 乙亥朔。
丙子，礼部尚书毛纪入阁。
戊寅，宁府典宝副阎顺等潜至京师，上变，杖五十，发孝陵种蔬。时宁王有内援，故勿问。
癸未，上微行至石经山、汤峪山、玉泉亭，数日乃还。石经山，朱宁所营建也。
乙未，彭泽乞休，许之。言官交章请留，而为尚书王琼及钱宁所尼，不报。
己亥，安肃大雨雹，水深三尺，伤禾，民有击死者。是月，王守仁讨大帽山贼，平之。
六月 乙巳朔，日食。
乙卯，命柳文等防守古北、白羊、黄花三口。
癸亥，山阳见异龙吸水，声闻数里，摄舟及舟女半空而堕。戊辰，云南新兴、通海等州县地震，坏城楼房舍，民有压死486



明通鉴目录卷十二
者。
是月，礼尚李逊学改管诰敕，以侍郎毛澄代之。王璟、张纶为左、右都御史。
七月
乙亥朔，享太庙，遣官代行礼。升山东佥事许逵为江西副使。逵以法痛惩宁王左右贪重贿者，巡抚孙燧深倚之。
癸未，月犯罚。
丙戌，下大理评事沈光大、司务林华于狱，以杖厂校忤中官也。
庚寅，王守仁提督江西军务，给令牌令旗，俾便宜从事，乃更定兵制，议讨大庾贼。
丙申，月犯毕。
是月，上纳江彬言，将幸宣府，巡视居庸关。御史张钦再驰疏切谏，皆不报。
八月
甲辰朔，上微服如昌平。
乙巳，大学士梁储、蒋冕、毛纪追及于沙河，疏请回跸，不省。
己酉，车驾至居庸关。巡关御史张钦，负敕印，手剑坐关门下，曰：“敢言开关者斩！”复夜草疏谏，上大怒，会诸大臣皆谏，乃返跸。
丙辰，上自昌平还。 戊午，夜视朝。
庚申，王守仁平大庾山贼，禽陈日能等。南安知府季敩复破横水贼。
癸亥，吴廷举振湖广饥。O是夜，南京祭历代帝王，风雨大作，雷震死斋吏。
丙寅，上复微行夜出德胜门。时张钦巡白羊口，上命疾趋出
487 明通鉴
关。
辛未，谷大用守关，命毋纳京朝官。癸酉，廷臣请还，不报。
九月
甲戌朔，车驾驻宣府。江彬营镇国府第，移豹房珍玩、女御实其中。导上夜出，索富民妇女，皆赂彬以求免，民皆昼闭。
己卯，济、青、登、莱四府地震。
壬午，月犯秦。O建安火，燔二百余家。辛卯，河决城武。
壬辰，上驻跸阳和，自称总督军务威武大将军，所至以钧帖行之。阁臣梁储等请停止，还宫，不报。
癸巳，月犯井。
戊戌，闻小王子将犯边，上自部署诸军待之。
庚子，有旨户部发银一百万，输宣府备赏劳，户部力持之，乃输其半.
辛丑，寇分道南下。复调宣府、阳和诸军为策应。十月
癸卯朔，车驾驻顺圣川。
甲辰，御寇于应州，薄暮去，复以兵围总兵王勋等。次日，出战，官军不得合。
丁未，上自督军往援，官兵殊死战，敌少却，凡五日始引去。
辛亥，还驻大同。是役也，官军死伤，乘舆几陷，仍命勋等以捷闻。
甲子，岁星昼见六日。
是月，王守仁讨横水左溪之贼，平之。十一月
癸酉朔。 488
明通鉴目录卷十二 丙戌，总督两广陈金讨府江贼，平之。丁亥，复命杨廷和入阁。
戊子，上还至宣府。
癸巳，南京大风雪，仆孝陵殿前及围墙内外松柏，凡一百七十余株。
辛丑，冬至，上在宣府，文武群臣皆行遥贺礼。南京科、道汪元锡、孙孟和等谏亲征，且请返跸，不报。
十二月闰附
壬寅朔，上在宣府，传旨以闰月省牲。己酉，大理卫大风坏城楼。
癸亥，张永等自宣府还，传旨闰月省牲及明年大祀，皆遣官代行。于是杨廷和等切谏，又赴行在请还宫，至关有禁，不得出。
闰月
壬申朔，杨廷和等代行省牲礼。
丁丑，瑞州夜有红气变白，形如曲尺，中外二黑气相斗者久之。
庚辰，瑞州大雷电。
甲申，杨廷和等以近畿盗贼剽掠，请还宫，不报。丁亥，立春，上命迎春于宣府，备诸戏剧观之。
是岁，泉州二月至六月，金华二月至七月，地频震。十三年著雍摄提格 戊寅
（明纪四十七） 正月
辛丑朔，上在宣府。
壬寅，佛郎机来贡。大西洋至是始通中国。
癸卯，给事中邵锡言顺天、保定、河间灾，请专遣大臣振之。乃以佥都御史李钺督振事。
489 明通鉴
丙午，车驾至自宣府。命京朝官用曳伞大帽鸾带，赐彩绣服。皆具彩帐、羊酒郊迎，上御帐殿受贺。是日，天雨雪，夜半始入城。
丁未，罢南郊致斋。
庚戌，大祀南郊。礼毕，复幸南海子。
辛亥，还宫，御殿受朝贺，并以亲征所获械器示廷臣，纵观之。
丁巳，截兑运粮及盐价银，给被灾州县。
己未，赐文武银牌，镂文曰“庆功”，曰“尝功”。四川邻水见白虹贯日弥天。
辛酉，复幸宣府。
壬戌，都给事中汪元锡等辞赏功牌，不许。
是月，振山东水灾。给京师流民米，瘗死者。王守仁奏平浰头贼。
二月
庚午朔，上在宣府。
丁丑，巡抚山东黄瓒以灾异请还宫，不报。
己卯，慈寿太皇太后崩。O夷陵火，燔七百余家。壬午，车驾至自宣府，乃发丧。
癸未，御史张士隆、许完以按薛凤鸣狱谪外，中官史宣、钱宁等构之也。礼尚毛澄等请上视朝，行奉慰礼，以哀痛辞。
乙酉，澄等再请，不允。
丙戌，传旨将诣山陵视隧道。杨廷和、毛澄等及修撰舒芬皆力谏，不报。
戊子，传谕以二十二日西角门视事。O兵部主事陆震疏请终丧制，戒盘游，不报。
癸巳，给事中石天柱刺血上书谏，上终不悟。
是月，杨廷和以上失德再疏乞致仕，不许。下巡按御史董490
明通鉴目录卷十二
相及刑部主事郑懋德、林桂于狱，中官构之也。三月
庚子朔。
壬寅，上太皇太后尊谥日孝贞纯皇后。
壬子，勒致仕都御史彭泽为民，王琼与钱宁交构之也。
戊午，调给事中石天柱、王炉于外，以论救彭泽为王琼所憾也。
壬戌，辽东陨霜，禾苗皆死。戊辰，上如昌平。 四月
己巳朔，上谒六陵，遂幸密云。尚书陆完及给事中朱鸣阳等皆请返跸，不报。
壬午，衡州府疾风迅雷雨雹，大如鹅子，利如刀。
癸未，逮永平知府毛思义下狱。以民间传言车驾至，思议禁之，遂得罪。
五月
已亥朔，日食。上驻喜峰口，欲招三卫至关宴劳，巡抚臧凤谏，不报。
丙午，巡按直隶御史刘士元言招三卫有不可者四事，亦不报。
戊申，车驾至自喜峰口。
癸丑，常熟大雷雨，有黑龙二，白龙一，乘云并下，口中吐火，吸二十余舟于空中，舟人堕地，多怖死者。是夜，红雨如注，五日乃息。
丁巳，执刘士元至京师，下狱，中官构之也。癸亥，云南黑盐井山崩。
是月，巡按江西御史范辂请定出使官朝见诸王礼仪。宁王衔辂。又劾镇守太监毕真，真摭它事诬辂，遂逮下诏狱。淹系经
491 明通鉴
年，始谪龙州。 六月
己巳朔，大理等处地震。蒙化亦震。庚辰，太皇太后梓宫发京师，上戎服从。
癸未，至山陵，遣官祭告。上夜饮于帐殿，遂宿焉。甲申，葬孝贞纯皇后于茂陵。
乙丑，车驾发昌平。 己丑，至京师。
壬辰，孝贞神主祔庙。上逮暮乃入庙，雷电风雨大作，烛尽灭。言官疏请修省，不报。修撰舒芬言神主至京师，不宜由旁门人，请明诏示责，不报。芬乞终养，亦不许。
七月
戊戌朔，太白犯井。
已亥，上将复巡塞上，传旨命总督军务威武大将军总兵官朱寿统军往征。梁储、毛纪皆泣谏，不纳。O录应州功，升赏五万六千余人。言官疏其滥冒，不纳。
癸卯，议加威武大将军公爵，内阁谏，不报。丙午，上复北巡，发京师，廷臣送者五十二人。
丁未，度居庸关，驻跸宣府。上前在宣府，乐之，每称曰“家里”，不复思豹房，故至是遂久居之。
已酉，王守仁奏江西之捷，赐敕奖厉。寻进守仁右副都御史。
乙卯，月犯外屏。
己未，犯诸王。太白犯鬼。
是月，上巡行，阁臣蒋冕在告，因驰疏力谏，且请治左右引导者罪，不报。
八月
戊辰朔，上在宣府。 492
明通鉴目录卷十二
庚午，六科徐之鸾、十三道李润等，劾杨廷和、蒋冕、毛纪不宜引疾求退，且请返跸，俱不报。
乙亥，南京尚书乔宇等请戒盘游，不报。庚辰，献陵明楼火。
乙酉，上至大同。
丁酉，延平火，燔五百余家。九月
戊戌朔，上驻跸大同，杨廷和等上言乘舆远出，必因不容已之事，乃有不得已之行，今以无事之时为有事之举，恐朝廷之忧不在边方，而在腹里也。不报。
庚子，上至偏头关。给事中窦明请禁讹言，示民婚嫁以时。时乘舆所过，多掠良家女子以充幸御，至数十车，在道日有死者，上不知也。
癸丑，上降敕自封镇国公，岁支禄米五千石。梁储、毛纪谏，不报。铅山民李镇等作乱。时宁王以憾费宏，故使贼之镇，遂反。发宏先人冢，宏遣诉于朝，下巡抚孙燧讨平之。
甲寅，封江彬、许泰皆为伯。丙寅，免河间灾粮。
是秋，秦王请关中地，梁储持不可，事竟寝。十月
丁卯朔，享太庙，遣官代行礼。戊辰，车驾渡河。
丁丑，杨廷和等言审录重囚。去年以圣驾在外，监候至今，又及期，请早回跸，以循旧典，不报。
已卯，上驻跸榆林。
庚寅，王守仁奏辞升秩，并乞致仕，不允。
是月，内阁、六部、科、道等官以“将届冬至朝贺及大祀省牲之期，请先期返跸，以成大礼”，皆不报。
493 明通鉴
十一月
丁酉朔，上在榆林。
庚子，以火牌调西官厅勇士赴宣、大。癸卯，云南大理等处又震。
乙巳，杨廷和等言火牌非奉旨所用，乞收回，并停征勇士，不报。
丙午，冬至，百官奉天门行遥贺礼。己酉，免江西及应天被灾税粮。
壬子，上至绥德州，幸总兵官戴钦第，寻纳其女。十二月
丙寅朔，上在榆林。大臣代行视郊牲礼。己巳，免山东济南等六府被灾州县税粮。癸酉，振杭、嘉、湖三府饥。
戊寅，上自榆林，历米脂、绥德渡河，幸石州、文水。
戊子，次太原。先是在偏头关，索女乐于太原。晋府乐工杨腾妻刘氏，善讴，上悦之，载以俱归，大见宠幸。内官皆母事之，称“刘娘娘”云。
是岁，钦天监博士朱裕请修改历法，以应岁差。下礼部议。十四年屠维单阏 已卯
（明纪四十八） 正月
丙申朔，上在太原。
戊戌，车驾将还京师，发太原。辛丑，享太庙，遣官代行礼。甲辰，改卜郊。
壬子，上至宣府。
壬戌，传旨郊祀择二月上旬，仲春祭先师、社稷，俱俟郊后择丁戊日行之。
494
明通鉴目录卷十二 二月
乙丑朔。
壬申，上至京师，文武迎驾，具彩帐、银币如先年仪，仍曳大帽鸾带。御史虞守随以为非法服，不报。
丁丑，大祀南郊。礼毕，仍猎南海子。是日，京师地震风薶。
戊寅，上夜还宫。
甲申，杨廷和等请明诏天下，自今不复巡游。时闻上复有南巡意，大臣、言官交章谏。主事汪金并及戒酒一事，时谓对病之药。
己丑，降手敕加太师，自称镇国公朱寿将往两畿、山东祀神祈福，杨廷和、毛澄等谏，具不报。
三月 甲午朔。
丁酉，科、道官疏谏巡幸，久不报，伏阙待命，上将以望日视朝，传旨托疾。
癸丑，以谏巡幸，下郎中黄巩等六人于狱，修撰舒芬等又谏，罚跪芬等百有七人于午门五日。是时天连日风噎，指挥佥事张英当跸道跪泣，自刎其胸，卫士夺其刃，得不殊，缚送诏狱；杖之八十，遂死。
乙卯，下周叙等十人于狱。
丙辰，下余廷瓒等二十三人于狱。
丁巳，南京侍郎杨廉等上疏谏南巡，不报。
戊午，杖舒芬等一百七人于午门，各三十，俱调外，罚俸有差。是日昼晦。
四月
甲子朔，免南畿被灾税粮。月犯轩辕。
戊寅，杖黄巩、陆震等六人，及大理寺正周叙等三人，各五
495 明通鉴
十，余三十人各四十。凡先后杖而死者十一人，竟罢南巡，诸臣力也。
癸未，谪巡按直隶御史刘士元为广东驿丞。士元自去年五月被逮至京师，淹系经年，始论谪。
是月，尚书石玠致仕。鄱阳湖蛟龙斗。淮安新城火。五月
癸巳朔。
己亥，诏山东、山西、河南、湖广流民复业者，官给廪、舍、牛种，复五年。
丙辰，遣太监赖义、都御史颜颐寿等往江西谕宁王宸濠。杨廷和等谋先收其护卫，未至而濠已反。濠将谋逆，巡抚孙燧与副使许逵修城练兵以备之。比将反，燧七上书，皆为所邀阻，不得达。宸濠赂中官钱宁，取中旨召其子司香太庙，又胁镇、巡官及诸生父老奏其孝且勤，上固疑之。会南昌人熊浃尽发其状，授御史萧淮上之，廷和请如宣宗谕赵王故事，乃有是遣。
是月，仓场尚书杨潭回户部管事。六月
癸亥朔。
丙子，宸濠反，巡抚孙燧、副使许逵死之。寻执巡按王全、主事马思聪等，羁之狱。思聪抗节死，参议黄宏以手梏向柱击项死。一时从逆者有布政使梁宸、参政王纶、季敩、佥事潘鹏、师夔等，纶受伪兵部尚书，位左、右丞相下。，
丁丑，宸濠遣贼首闵念四、吴十三及承奉涂钦等领兵攻南康、九江。
戊寅，陷南康。
已卯，陷九江。濠将东下，遣妃弟娄伯募兵于广信，过进贤，知县刘源清邀而僇之。又遣贼夺运舟窥湖东，余干知县马津、龙津驲丞孙天祐捕诛之。
496
明通鉴目录卷十二
庚辰，巡抚王守仁会吉安知府伍文定起兵讨宸濠。己丑，宸濠兵围安庆。
七月
壬辰朔，宸濠统兵发南昌。
丙申，谪御史张文明，为电白典史，太监张忠构之也。
甲辰，宸濠反状闻。上欲假亲征南巡，遂传旨令威武大将军朱寿统各镇兵征讨。杨廷和等谏，不省。王守仁起兵于南赣，诸军皆会，守仁倡议先攻南昌，彼必解安庆之围还兵自救，首尾牵制，此成禽矣。众皆曰：“善！”
丙午，宸濠攻安庆，不克。闻南昌被围，引兵去。戊申，守仁次临江樟树镇，诸郡县皆以兵来会。已酉，次丰城，以伍文定为前锋，趋南昌。庚戌，文定兵抵广润门，守兵骇散。
辛亥，克南昌。军士多杀掠，守仁僇犯令者十余人以徇，久之乃定。
乙卯，伍文定败宸濠于黄家渡，濠兵大溃，退守八字脑。尽发九江、南康兵，守仁遣官复二郡。
丙辰，官兵再战不利，文定斩先却者，火焚其须不为动，贼败，退保樵舍。
丁巳，禽宸濠，妃娄氏以下投水死，逆党刘、李等皆就执。凡三十五日而平。
是月，尚书王琼及言官交章谏亲征，不报。八月
壬戌朔。
丙寅，太白昼见，凡十日。
己巳，命太监张永率团营兵从征，赞画机务。
乙亥，杨廷和等请以宸濠反状诏告天下，并行宽恤之政。已而宽恤竟寝不行。上命草亲征敕，以威武大将军为名。又欲以
497 明通鉴
江彬为副将军，杨廷和等执不可，乃传旨行之，而罢彬副将军。
癸未，车驾发京师，梁储、蒋冕扈从。
丁亥，上至涿州，王守仁捷奏至，且谏亲征，秘不发。内阁杨廷和及梁储等皆请班师，不省。
是月，上至保定府。 九月
壬辰朔，上驻跸保定，宴于府堂，与巡抚都御史伍符为藏阉之戏，符探得阄，上不悦，饮符至醉。
癸已，发保定。
戊戌，至临清。以与刘姬有约，失簪不至。复自临清北行，从官无知者。至张家湾，载姬与南。山东巡按御史熊相、御史刘翀皆以为言，不报。
丙午，昌平、宣府等处地震。
丁未，王守仁俘宸濠，至杭州，付中官张永。闻上将至淮扬，乃趋京口。
戊申，月犯天衢。
丙辰，福、兴、泉等府地震。十月
辛酉朔。
戊辰，杨廷和等言时享已过，瞬届冬至及省牲之期。凡累上请班师，不报。太白犯斗。
辛未，月犯垒壁。 壬午，上发临清。
癸未，岁星犯氐，太白犯狗。
甲申，御史谢源请召费宏，及发宸濠逆谋之胡世宁等，下所司知之。
十一月
辛卯朔，车驾过济宁。498
明通鉴目录卷十二 丙申，至徐州。
辛丑，上御龙舟，自徐州顺流而下。癸卯，月犯天衢。
乙巳，上至淮安清江浦，幸太监张阳第。渔于清江浦累日，江彬不时传旨征索，又遣官校四出，传旨索鹰犬珍玩，民皆惴惴。
壬子，冬至，扈从及抚按官皆朝贺于张阳第。
丁巳，上至淮安府，幸总兵官顾仕隆第。江杉尽发钱宁通宸濠状，宁时留董皇店役，乃命羁管于临清。
已未，上至宝应，渔于汜光湖。
是月，王守仁至京口，为中官等所沮，复自大江返南昌。时张忠等已至南昌，执伍文定，又欲诬守仁与宸濠通。以守仁弟子冀元亨曾使于濠，械送京师诏狱。守仁至，数窘辱之，守仁不为动，抚京军愈厚。时冬至，上冢，军士闻号哭声，皆泣下思归，不得已，班师而还。
十二月
辛酉朔，上至扬州。先是江彬谋夺富民居为威武大将军府，知府蒋瑶执不可。彬矫上意刷处女、寡妇，瑶护之，皆以金赎得免。又诏取琼花，瑶言无有。一日，上获一巨鱼，戏曰：“此直五百金。”彬索瑶直，瑶怀其妻簪珥褂服以进，上笑而遣之。
壬戌，上猎于府城西，幸上方寺。丙寅，免河南被灾州县秋粮。
辛未，上以郊祀将近，欲于南京行礼。梁储等力陈不可，且言两京配位不同，事乃寝。
戊寅，上阅诸妓于扬州。
已卯，至仪真。时巡幸所至，禁民养猪，屠杀殆尽。免大名、真定、顺德三府被灾州县税粮。
庚辰，月犯上相。
499 明通鉴
癸未，渔于仪真之新闸，命江彬祭告大江。乙酉，车驾渡江。
丙戌，至南京。
是岁，土尔番求通贡，许之。哈密都督舍音和珊以减死出狱，贿钱宁，得入豹房侍上左右。上悦之，遂授锦衣指挥，扈驾南征。
十五年上章执徐 庚辰
（明纪四十九） 正月
庚寅朔，上在南京，令群臣戎服朝贺。南京尚书乔宇仍以朝服见。江彬索诸城门钥，宇不予。时与应天府丞寇天叙挺身与抗，彬为之稍敛。
癸已，改卜郊。
丙申，以宸濠将至，议处分，梁储、蒋冕请如宜宗亲征汉庶人例，罪人既得，即日班师，祭告天地宗庙，下廷臣及诸王议罪。不纳。O械太监刘琅、毕真及廖鹏之子铠下锦衣狱，以通逆也。
丁酉，立春节，上迎春于南京，仍备诸戏剧，如宣府故事。丁未，酉刻，有星陨于山西巡检司厅事。
辛亥，杨廷和等言郊期改卜二月上旬，又孝贞皇太后神主祔庙之期，请早回乘舆以成大礼。不报。
甲寅，免南畿税粮。
戊午，免湖广税粮。O械太监刘璟、廖鹏等于狱。己未，太白昼见三日。
是月，彗星见。O王守仁被召至芜湖，忠等尼之，乃入九华山。会张永传上意，令重上捷书，乃还。
二月
庚申朔，上在南京。给事中汪元锡等言宣府有寇万骑，自500
明通鉴目录卷十二
威远东行，逼近京畿，乞乘舆亟归以防边患。不报。扬廷和等请弛养豕禁，不报。
乙丑，月犯天衢。 丁卯，填星犯罗堰。 戊辰，月犯五诸侯。
已巳，孝贞皇后大祥，遣官行礼，改择祔庙日期。辛未，月犯轩辕。
三月
己丑朔，上在南京。 壬辰，月犯月星。
丙申，云南安宁、姚安、宾州、蒙化、鹤庆等处地震。戊戌，太常奏清明上陵例，用牲具，请弛豕禁，从之.
辛丑，杨廷和等以郊期屡更，驾还无日，非所以示天下。尚书毛澄及科、道皆上疏，不报。
甲辰，月犯亢。 四月
戊午朔，上在南京。 已未，振淮、扬饥。
甲申，梁储等言宸濠解至已两月余，今天气炎热，暴风时作，或贼船漂沉，或在途病毙，则陛下栉风沐雨，越江涉湖，徒劳无益，何以祭告郊庙，诏谕臣民？南京科、道亦言之，皆不报。
丙戌，陕西巩昌府有星如日赤，自东方流西南而陨，天鼓鸣。
五月
戊子朔，上在南京。
辛卯，静乐火，燔八百余家。辛丑，以水旱灾，免南畿税粮。
501 明通鉴
壬寅，王守仁奏江西大饥，并自劾四罪，下其章于所司。六月
丁巳朔，上在南京。幸牛首山，宿焉。诸军夜惊，左右皆失上所在，久之乃定。传言江彬欲为逆云。
癸亥，梁储等言南京重囚越狱，逆舟泊江上，劫夺可虞，乞亟返跸。不报。
甲申，汪元锡等复请班师，戒远游，不报。是月，以陈金为右都御史。
七月
丁亥朔，上在南京。
辛丑，行在有物如豕首堕上前，色碧，又进御妇人室中，若悬人首状。梁储等乃以危言怵之，始心动。
是月，王守仁重上捷书，称奉威武大将军方略，而尽入诸嬖幸名，谗乃已。O小王子犯宣府、大同。
八月闰附 丙辰朔，上在南京。
辛酉，景东地震。朴城垣，地多坼裂。乙丑，济南、东昌同日地震。
丁丑，云南三州大雨山崩。
癸未，免江西税粮。O群小犹欲导上游浙西，泛江、汉，梁储、蒋冕惧，复手疏跪泣行宫门外，自未至酉。上遣人谕之起，储等复叩头言：“未奉俞旨，不敢起。”上不得已许不日还宫，乃叩头出。江彬遣其党横行州县，常州推官张曰韬力拒之。
闰月
丙戌朔，上在南京。
癸巳，受江西俘。上戎服树大纛环以诸军，释所俘宸濠，去桎梏，伐鼓鸣金而禽之，乃置械，行献俘礼。
丁酉，上自南京返跸。是夕，祭龙江。502
明通鉴目录卷十二 辛丑，至仪真。
壬寅，渔于江口。
癸卯，自瓜州济江，登金山，遂次镇江，幸大学士杨一清第，赋诗赓和。又幸故大学士靳贵第，临其丧。
庚戌，上发镇江。 癸丑，至扬州。 九月
乙卯朔，上驻跸扬州。戊午，发扬州。
庚申，至宝应。复渔于汜光湖。镇守太监邱得索进贡物不得，以铁垣系知府蒋瑶，窘辱备至，数日乃释之，扈驾至临清而返。
辛酉，驻跸淮安。都御史丛兰、总兵顾仕隆等进贺功、花红、彩帐。上戎服簪花，鼓骑入城。有司治故尚书金濂第，至是遂幸焉。
丙寅，上至清江浦，复幸张阳第。
己巳，上渔于积水池，舟覆，溺焉。左右大恐，争入水掖之出，自是遂不豫。
丙子，至东昌。
戊寅，至临清。是日，万寿节，百官贺于镇守太监第。是月，免顺天、陕西被灾州县夏税。
十月 乙酉朔。 庚寅，上至天津。
庚戌，次通州。内阁请还大内献俘，然后诛宸濠，不纳。用江彬言，命治交通宸濠者罪。
十一月 甲寅朔.
503 明通鉴
庚申，执尚书陆完赴行在，与钱宁等鞫讯，皆伏。上以完大臣，宁所亲信，尤恨之，皆令裸体反接，揭姓名于帜，杂俘囚以行。逮太监商忠、杜裕及布政林正茂、御史张鳌山等。
辛酉，传旨太监萧敬、李英闲住。十二月
甲申朔，上在通州。
己丑，宸濠伏诛，并宗藩栱、椽等皆论死。时江彬欲亟治此狱，劝上复幸宣府。会上体惫甚，左右力请还朝，从之。
甲午，车驾还京师。是日，大耀军容，诸从逆者及家属数千人，生者揭姓名，死者悬首于竿，皆标以白帜，凡数里。弥望皆白，时以为不祥云。O以亲征凯旋，遣官祭告天地、宗庙、社稷。
丁酉，大祀南郊。初献，疾作，不克成礼，遂还斋宫。戊戌，御奉天殿受贺，传旨免庆成宴。
庚子，免四川被灾州县税粮。
丙午，免陕西被灾州县税粮。又以霜灾，免山西州县秋粮。是月，改王琼为吏部尚书。
是岁，佛郎机使者在京师。御史邱道隆请责令还满刺加疆土，方许朝贡。御史向鳌请逐之。未几，上宴驾，遂绝其朝贡。平四川芒部陇氏之乱。
十六年重光大荒落 辛已
（明纪四十九） 正月
甲寅朔，东南有星如火，变为白，长可六七尺，横亘东西，复为勾屈状，良久乃散。
乙卯，免南直隶被灾税粮。
庚申，免陕西西宁、洮州二卫税粮。癸亥，以上不豫，改卜郊。
504
明通鉴目录卷十二
癸酉，给事中顾济言内阁、宫、坊、府、部、寺、院及科、、道官宜轮班入直，调护圣躬，不报。
是月，以兵部侍郎王宪为本部尚书。二月
甲申朔，上以疾不视朝。丙戌，月掩太白。 庚寅，疾，不果郊。
己亥，巡抚云南何孟春讨弥勒州十八寨，平之。庚子，荧惑犯鬼。
乙巳，杨廷和等请将宽恤诏书颁降，不报。员外郎周时望请建国本，亦不报。
是月，寇犯威远、松山等堡，军士陈玉死之。O员外周时望疏请立国本，以杜邪谋，不报。
三月 癸丑朔，日食。
庚申，改西官厅为威武团营，令别辟教场。给事中、御史谏，不听。
乙丑，上大渐。谕司礼监言：“前事皆由朕误，非汝曹所能预也。”
丙寅，帝崩于豹房。太监张永等以皇太后命移殡大内。杨廷和等定策，以遗诏令迎兴献世子于安陆，又选各营兵分布皇城内外，事乃定。罢威武团营，边兵人卫者，俱厚赉散遣。诸非常例者，一切罢之。又以遗诏释南京系囚，放遣四方进献女子，停京师不急工务，收宣府行宫金宝归诸内库。中外大悦。
戊辰，颁遗诏于天下。
庚午，以皇太后懿旨，捕江彬及神周、李琮俱下狱，籍彬家。
甲戌，遣太监温祥、兵部侍郎杨廷仪等迎护新君，率官军三
505 明通鉴
千人行。 四月 壬午朔。
癸未，兴世子发安陆。
辛卯，礼部以二十七日之期，新天子未至，宜勿除懿旨，从之。
癸卯，兴世子至京师。礼部具仪请如皇太子即位礼。世子顾长史袁宗皋曰：“遗诏以我嗣皇帝位，非皇子也。”会太后趣劝进，乃即郊外受笺。日中，自大明门人，谒大行几筵，朝皇太后，出，御奉天殿，即皇帝位。以明年为嘉靖元年。大赦天下。恤录正德中言事谪降诸臣。赐天下明年田租之半。免正德十五年以前逋赋。杨廷和总朝政三十七日，革锦衣内监旗校工役凡十余万，又罢传升、传奉得官者。诸失职者衔次骨，至挟白刃伺其入朝报之。上闻，诏以营卒百人卫出入。太白犯鬼。
甲辰，传旨以本月二十七日御西角门视事，仍衰服二十七日而除。
丙午，遣使奉迎母妃蒋氏于安陆。召费宏复入内阁。
戊申，诏议兴献王主祀及尊称。杨廷和出汉定陶、宋濮王故事授礼部，毛澄曰：“此足为典据矣。”
已酉，下吏尚王琼于狱。疏辩，乃减死戍边。是月，户尚杨潭、兵尚王宪罢。工尚李燧致仕。五月
壬子朔。
乙卯，罢云南大理银矿。丙辰，大学士梁储致仕。
戊午，毛澄偕廷臣六十余人上大礼议，言宜考孝宗而称兴献为“皇叔父”，上大愠曰：“父母可更易邪？”命再议。
己未，上大行尊谥曰毅皇帝，庙号武宗。506
明通鉴目录卷十二
壬戌，吏部侍郎袁宗皋入阁，加礼部尚书。
丙寅，补庚辰廷试，赐杨维聪等进士及第、出身有差。壬申，钱宁伏诛。
乙亥，毛澄复会廷臣上议，并录宋程颐《代彭思永议濮王礼疏》进览。上不从，命博考前代典礼再议。澄等执如初，疏留中不下。
丙子，月犯天阴。
是月，复起孙交、彭泽、林俊为尚书。以掌詹事府石珤为吏部尚书。O录正德中忠谏诸臣陆震等，死者赠荫，余皆次第录用。O遣官存问致仕大学士谢迁，并复其弟及子官。O革内外官旗牌。
六月
壬午朔，荧惑犯右执法。
戊子，江彬伏诛。言官并劾魏彬、张忠、许泰、谷大用、张永等，而彬及忠泰皆以夤缘贵近，得减死戍边。
乙未，放内苑禽兽，令天下毋进献。丁酉，革锦衣冒滥军校凡三万余人。戊戌，振江西灾。
壬寅，革传升僧道及教坊官三百余员。癸卯，振辽东饥。
己酉，停陕西织造绒服。
是月，以金献民为左都御史。七月
辛亥朔。
壬子，进士张璁上疏，言陛下继统不继嗣，考孝宗而叔兴献，是夺此父子之亲，建彼父子之号也，今宜立皇考庙于京师，以隆尊亲之孝，且使母以子贵，尊与父同，则皇考不失其为父，圣母不失其为母矣。时上方扼廷议，见璁疏，大喜曰：“此论出，
507 明通鉴
吾父子获全矣！”
癸丑，诏自今亲丧不得夺情，著为令。乙卯，填星退犯代。
丁巳，小王子寇庄浪，指挥刘爵御却之。
甲子，召杨廷和等于文华殿，手敕，欲尊兴献帝、后及祖母皇太后，廷和执不可，封还手诏。于是言官交章劾璁，皆不报。
丙子，革锦衣监局军、校、匠、役，凡十四万八千余人。丁丑，宁津盗起，转掠至德平，知县龚谅死之。
是月，改吏尚石珤仍掌詹事府，典诰敕。八月
庚辰朔，再命廷臣议礼。毛澄等仍执前议，谓考孝宗，母慈寿，不得复顾私亲。会议宪庙皇妃邵氏徽号，澄言：“孝宗于宪庙皇妃宜称＇皇太妃＇，则在陛下宜称“太皇太妃＇。”上皆不怿。
丁亥，太白昼见。
己丑，太白犯轩辕右角。庚寅，月犯垒壁。
是月，雷击奉天门。以南京尚书乔宇为吏部尚书。九月
庚戌朔。 乙卯，袁宗皋卒。 癸亥，月犯外屏。
庚午，葬毅皇帝于康陵。
癸酉，上母妃蒋氏自安陆至通州。廷臣议由东安门入，不可；又议由大明东门人，亦不可。时母妃闻尊称未定，止不肯人，上闻而泣，欲避位归藩。乃自定由东门人，仍下廷臣亟议尊号。
乙亥，太白犯左执法。508
明通鉴目录卷十二 是月，免山东、山西被灾州县税粮。十月
己卯朔，追尊父兴献王为帝，母为后，祖母为皇太后。是时因尊称未定，张璁著《大礼或问》上之，上意益坚。澄等知势不可已，谋于内阁，请以皇太后懿旨行之。
壬午，兴献后至京师，谒奉先、奉慈二殿，罢庙见。戊子，太白犯进贤。
是月，霍韬上《大礼议》驳毛澄等。时兴献帝，后之称已定，但下所司。
十一月 己酉朔。 庚戌，复振江西灾。
丁巳，录平宸濠功，封王守仁新建伯，拜南京兵部尚书。辛酉，甘肃行都司大风，昼晦二日。
甲子，月犯五诸侯。 丁卯，太白犯键闭。
甲戌，乾清宫成。O罢广西贡香并各镇、巡官额外之征。是月，敕修《武宗实录》。
十二月 已卯朔。 戊子，月犯昴。
己丑，传谕称兴献帝、后皆加“皇”字。杨廷和等封还手敕，毛澄又合吏尚乔宇力谏，皆不纳。
辛卯，甘肃行都司狂风，坏官民房舍，拔大木无算。庚子，太白犯建。
丙午，又犯岁星。
是岁，上即位，追录宸濠谋逆一时死事之诸臣，赠巡抚都御史孙燧礼部尚书，谥忠烈；副使许逵左副都御史，寻亦加赠礼部
509 明通鉴
尚书，谥忠节，并祀南昌，赐名“旌忠祠”，以参议黄宏、主事马思聪加赠祔祀。一时西江士民之被害者，皆有可纪云。





目录卷十三 嘉靖元年壬午至十一年壬辰

嘉靖元年玄黓敦牂 壬午
（明纪五十） 正月
己酉朔。 癸丑，享太庙。 丙辰，太白犯牛。 戊午，辰星犯罗堰。
己未，大祀南郊。O太白犯岁星。清宁宫后殿灾。杨廷和、毛澄等以为议礼之应，给事中邵继曾言五行火主礼，五事火主言，今之火灾，废礼失言所致也。上乃勉从众议，称兴献帝、后“本生父母”，不称“皇”。月犯五诸侯。
癸亥，月犯上将。
甲子，太白犯左执法。
丁卯，日色惨白，变青无光。日午，昏雾四塞，雨黄沙。己巳，甘州军乱，杀巡抚许铭，焚其尸，总兵官李隆嗾之也。擢陈九畴佥都御史，巡抚甘肃。
庚午，遣官祭告，敕百官修省。二月
戊寅朔. 己卯，耕耤田。
己丑，南京针线厂火。丙申，月犯房南第二星。
丁酉，召云南巡抚何孟春为吏部右侍郎。孟春先在云南，驰
511 明通鉴
疏议大礼，请从初诏，至是尊称已定，遂中寝。己亥，通州城楼火。
壬寅，以巡抚湖广席书为南京兵部右侍郎。书议大礼，密以示桂萼，萼然其议。
是月，陕西大疫。 三月 戊申朔。
辛亥，弗提卫献生豹，却之。
甲寅，幸太学，释奠于先师孔子。
丁巳，上慈寿皇太后尊号日昭圣皇太后，武宗皇后日庄肃皇后。
戊午，上皇太后尊号日寿安皇太后，兴献后日兴国太后。壬戌，御奉天殿，颁诏天下。
甲子，广西荔浦贼作乱，流劫桂林、阳朔等处，命镇、巡官督兵捕之.
戊辰，遣官诣安陆，上兴献帝尊号。
壬申，论定策功，封杨廷和等皆为伯，力辞，改荫一子，又辞，与毛澄等皆不拜命。
是月，中都镇守太监张阳贡新茶。给事中张翀言诏中禁贡献，请却之。
四月 丁丑朔。 戊寅，岁星犯牛。
癸未，禁镇守广东珠池太监干预地方事务。月生连环晕。甲申，云南左卫各属雨雹，大如鸡子，禾苗、房屋被伤。壬辰，命各边巡抚、御史三年一阅视军械。
丙申，罢甘肃总兵官李隆，以南京科，道劾之也。戊戌，御经筵。
512
明通鉴目录卷十三
己亥，南京兵尚王守仁疏辞封爵，乞录诸臣功，不许、所请亦不报。
是月，起林俊为工部尚书，未至，改刑部。辞，不允，寻上言大礼，辑尧、舜至宋理宗，凡十事，上之。章下所司.以陶琰为工部尚书。
五月 丙午朔。
己酉，以迎立功，封驸马崔元为侯，外戚邵喜、蒋轮皆为伯。
己未，蓬溪雨雹，大如鸡子。六月
丙子朔。
丁丑，杨廷和等请宫中不废讲读，仍不时御文华殿，召见廷臣以时，因暑月罢讲也。编修湛若水亦以为言，报闻。
是月，禁内官弟侄毋得官锦衣卫。著为令。O南京礼部尚书章懋卒。
是夏，员外方献夫自家还朝，复上疏议大礼，报闻。七月
乙巳朔。
丙午，免江西去年被灾税粮。
戊申，御史汪珊疏陈十渐，大略言政令渐不如初。上颇纳之。未几，出为河南副使。
已酉，以南畿、江西、浙江、湖广、四川旱灾，令各抚按官讲求荒政。逮济宁管闸主事陈嘉言下狱。御史沈灼谏，坐夺俸。
辛亥，两广盗起，命总督军务张贵讨之。
丙辰，赠恤正德中寇入兰州力战遇害指挥张瀛、总旗施二等。
513 明通鉴
甲子，大同军士以告饷鼓噪，欲为乱，镇、巡官请置首恶于法。部议从之。
己已，南京暴风雨，江涨，郊社、陵寝、城垣皆坏，拔树万余。直隶、凤、庐、淮、扬等府，同日大风雨雹，坏官民房舍，溺死人畜无算。
庚午，林俊言宫中府中俱为一体，各内臣有犯，宜下法司。是月，王守仁再疏辞封爵，为诸臣诋冤，并及冀元亨死狱中事。
八月 甲戌朔。
庚辰，填星犯垒壁。月犯房南第二星。乙未，荧惑犯积尸。
己亥，释李梦阳于狱，杨廷和、林俊力救之也。顷之卒。庚子，以南京灾，敕群臣修省。
九月 甲辰朔。
丙午，巡按江西御史程启充劾交通宸濠之萧敬、张锐等，并及王守仁，给事中汪应轸、刑部主事陆澄上疏折之。然上知守仁功，不问。
戊申，刑尚林俊以大婚将近，乞崇俭以为天下先，诏褒纳之.
辛酉，月犯昴。
己巳，监生何渊上书请立世室，祀兴献帝于京师。上然之，命所司会议以闻。大风薶，昼晦。
辛未，立皇后陈氏。太白昼见。十月
癸酉朔。 戊子，太白犯斗杓。 514
明通鉴目录卷十三
辛卯，以南畿、江西、湖广、广西灾伤重大，命所司发仓粟，并户科发帑银二十万振之，仍免其税。
壬辰，以灾伤，敕群臣修省。月犯五诸侯。甲午，给事中张翀请罢内臣出镇，上是之。乙未，给事中章侨请禁异学，从之。
丙申，免山西被灾税粮。十一月
癸卯朔。
辛亥，张损讨广西贼，平之。
丁巳，给事中刘济请定行刑，以未、申鼓下，不得受词。盖恐廖鹏、王钦等之缓决也。诏仍以申、酉行刑，鹏等得减死戍边。济力争之，不纳。
戊午，升舒芬等十五人官，并王思、费采俱加升俸。
庚申，寿安皇太后崩。杨廷和议服制十三日而除，制定为二十七日。
甲子，山东青州盗起，流劫东兖，官军败之。欲走河南，不得，复掠考城，循河西岸至东明、长垣，于是河南、直隶皆告警。
丙寅，月犯罗堰。
丁卯，冬至，罢朝贺。
辛未，御门视事。大理郑岳请内臣有事宜下法司，得报，有旨。
十二月
癸酉朔，振浙江湖州府饥。甲戌，太白犯填星。
戊寅，振陕西、山东被寇之民。
癸未，命择寿安皇太后葬地。上意欲祔茂陵左右，杨廷和等引宋朱熹言“祖茔之侧，不宜数兴工作”，请别择。上令再议之。
515 明通鉴
戊子，升任山东金事史道劾大学士杨廷和昔年交通宸濠及谄附钱宁、江彬等事。言官曹嘉相继劾之。尚书乔宇、彭泽等言廷和定策讨逆，有功社稷，宜逮治奸党诬陷者。上于廷和议礼不合，衔之，至是犹薄责道等，以安廷和，然意已内移矣。
戊戌，南京十三道方凤等请黜浮言，早定大礼。
辛丑，刑科给事中刘济以厂卫逮人，必取原奏送刑科签发。今中官白寿赍到驾帖，并无原奏。寿言自来驾帖送科，皆开写事略，实不系御批原本。两人争论不已，上先入寿言，竟绌济议。济数与权幸枝梧，所论中官贵戚不少，假直声震甚，上滋不能堪。逾年，卒以议礼得罪，论谪戍。
是月，改工尚陶琰于南京，以赵璜代。
是冬，给事中张汉卿论畿辅庄田之害，请治马俊、赵霦等，不报。
是岁，安南莫登庸自称安兴王。二年昭阳协洽 癸未
（明纪五十） 正月
癸卯朔。
己酉，山东流贼入河南考城县，官军败绩，指挥赵太等三十余员，官军八百人死之。诏俞谏进兵。给事中汪应轸上弭盗策。月晕连环，左右珥。
庚戌，荧惑入太微垣。乙卯，大祀南郊。
丁卯，寇入沙河堡，总兵官杭雄击却之。
是月，杨廷和以史道曹嘉论劾，累疏乞休，上慰留之。而嘉等并劾内阁及尚书乔宇、彭泽等，于是诸大臣先后乞休，并谕留。南京、凤阳、山东、河南、陕西并地震。
二月 516
明通鉴目录卷十三 壬申朔。
乙亥，给事中夏言等查勘庄田，因陈四事。癸未，振辽东旱灾。
壬辰，俞谏讨山东、河南贼，平之。丙申，葬孝惠皇太后于茂陵。
庚子，尚书毛澄致仕归，舟至兴济而卒。三月
壬寅朔，给事中安磐劾曹嘉列廷臣五十人为四等，乃谪嘉外任。
乙巳，谙达犯大同。
甲寅，奉武宗神主祔太庙。
戊午，赐姚涞等进士及第、出身有差。
癸亥，御经筵。时以久旱风薶，礼部请修省。给事中章侨上弭灾事。
甲子，郯城陨霜，杀麦。辛未，岁星、太白同昼见。
是月，召罗钦顺为礼部尚书。辞不赴。四月闰附
壬申朔，以灾异，敕群臣修省。时两畿、山东、河南、湖广、江西及嘉兴、大同、成都皆旱，赤地千里。
癸未，以朱子裔孙墅为《五经》博士，奉祀婺源。
癸巳，命两京三品以上及抚、按举堪任守令者。给事中张嵩谏斋醮。
乙未，命安陆兴献家庙享祀，乐用八佾。
是月，广西土官岑猛攻泗城，土舍岑接夺其城。接以闻，诏总督张横勘闻。给事中张翀以成汤六事上陈，又劾太监崔又建斋醮。安磐亦言之，具报闻。
闰月
517 明通鉴
辛丑朔。
乙巳，杨廷和上慎始修德十二事，力请停斋醮。尚书乔宇等亦以为言，俱下所司知之。
丙午，录囚。
己未，太监崔文仆、李凤阳以索贿匠头宋钰不获，嗾文杖之几死，下法司问，未决。文请移镇抚司，刑部林俊执留不遣，力争不纳。各官连名论者八十人。
丙寅，荧惑犯右执法。
己巳，以灾异，谕礼部祷雨。五月
庚午朔，小王子犯密云，入石塘岭，指挥殷隆等四人死之。丙子，雷击观象台。O荣府火。
丁丑，大同前卫雨雹。
庚辰，编修湛若水言初政渐不克终。修撰吕楠亦以为言，俱报闻。
辛巳，月犯心后星。
壬午，诏修宋臣韩琦、范仲淹祠于延州，建故尚书王恕祠于三原。
丙戌，月犯秦。
丁亥，太监阎洪乞外豹房地，尚书孙交以为开游猎之端，执不可。诏以地十顷给之。
戊子，月犯岁星。 己丑，寇犯甘凉。 六月 庚子朔。
辛丑，以旱灾，免直隶广平府所属州县税粮。
癸丑，以灾伤，免元年天下税粮之半。O太白犯井。
甲寅，日本贡使宗设、宋汉卿等焚掠宁、绍间。言官请下汉518
明通鉴目录卷十三 卿于狱。
七月 己已朔。
辛未，已革锦衣旗校王邦奇求复职，磐奏劾之，不听，其后卒为大厉。
壬申，浙江定海诸卫地震，城堞尽毁。丙子，太白犯鬼。
壬午，赐外戚陈万言第。下营缮司郎中叶宽、员外郎翟璘于狱。
庚寅，尚书林俊致仕，上疏请亲任大臣。O以旱灾，免山东济南等府税粮。
甲午，谪刘最为广德州判官。
是月，江北大水，侍郎何孟春条恤灾八事。以侍郎汪俊为礼部尚书。
八月 戊戌朔。
庚子，进外戚寿宁侯张鹤龄为公，陈万言封为伯。尚书乔宇等言外戚生前无封公者，万年封太骤，亦非制。不从。南京礼尚秦金等言政不如初者八事，由左右专权，内外势隔。
壬寅，太白犯上将。 戊申，月犯秦。 己酉，月犯垒壁。
辛酉，小王子犯辽东丁字堡，指挥王纲追袭出境，死之。是月，金献民改刑尚，命右都御史俞谏回掌院事。苏、松、常、镇四府大水，开封亦水。
九月
戊辰朔，秦府宫殿火。
癸酉，敕南京侍郎吴廷举振徽、宁、池、太、安庆五府地
519 明通鉴
方。月犯南斗魁。
丙子，复查畿辅庄田。振辽东饥，仍免征子粒。月犯垒壁。
己卯，以周宪配享孙燧、许逵祠。御史请罢黄宏、马思聪祔祀，既而复之。
是月，管钦天监事华湘请详定岁差。从之。十月
丁酉朔。
庚子，滦州民赵纪以田被土豪侵占，越诉东厂，定国公徐光祚主之也。
乙巳，月犯垒壁。
戊申，以早雹灾，免直隶大名等府税粮。戊午，月犯轩辕左角。
庚申，免山东被灾各府卫税粮。是月，尚书孙交、彭泽俱致仕。十一月
丁卯朔。
庚午，免南畿被灾税粮。壬申，冬至。月犯岁星。
己卯，下刘最诏狱。给事中刘济请付法司，坐夺俸。乙酉，月犯轩辕左角。振河南饥。
庚寅，杨廷和等以江北灾重，请蠲岁派及额办钱粮。诏集议振救之法，户部集廷臣条上救荒八事。复命南侍郎席书振济江北。
壬辰，岁星犯垒壁。
是月，以秦金为户部尚书，金献民为兵部尚书，赵鉴为刑部尚书。
十二月 520
明通鉴目录卷十三 丁酉朔。
庚子，免南直隶江北等府元年、二年未征税粮。
甲辰，席书请设粥厂，振饥民，州县十里一厂，活人无算。俞谏请追太监王钦兄弟赃以代振，报闻。
庚戌，遣内官提督苏、杭等五府织造，工部及言官谏不纳。大学士杨廷和等复以灾伤力言之，仍不纳。趣内阁草敕，廷和及蒋冕皆不奉命，于是廷和求去志益决。
壬子，月犯轩辕大星。
是冬，刑部主事桂萼官于南京，驰疏议大礼，并席书、方献夫二疏上之，上为之心动。
三年阏逢涒滩 甲中
（明纪五十） 正月
丙寅朔，两京、河南、陕西同日地震。癸酉，太白犯岁星。
丙子，山东地震。
丁丑，大祀南郊，礼毕，行庆成礼。庚辰，以灾异，免上元节宴。
壬午，五星聚于营室。
乙酉，免浙江嘉兴等十四县被灾税粮。丙戌，下桂萼疏，令廷臣集议尊称典礼。
丁亥，主事唐胄奏中官织造之害，章下所司。己丑，月犯南斗。
是月，朵颜卫入寇。O南畿大饥，诏发内帑分振。南京侍郎席书复请发仓粟及截留漕运，从之。
二月 丙申朔。
丁酉，下给事中邓继曾于狱，以谏中官拟旨不由内阁，寻论
521 明通鉴
谪。言官交章论救，皆不报。
庚子，侍读湛若水陈《屯》、《否》二卦，章下所司.
丙午，大学士杨廷和致仕。礼部尚书汪俊集廷臣议大礼，辨张璁、桂萼等之非。上意不协，寻召璁、萼及霍韬。
戊申，下廷臣再集议以闻。庚戌，南京地震。
辛亥，苏、常、镇三府地震。丙辰，月犯南斗。 庚申，敕廷臣修省。
乙丑，下御史朱淛、马明衡于狱，以谏昭圣太后罢朝贺也。三月
丙寅朔。
己巳，乔宇请称献帝“本生考”，唐皋、邹守益等谓不宜以皇考之称去其始封之号。上不悦。
庚午，张损讨广东贼，平之。
壬申，振淮，扬饥。月犯五诸侯。
己卯，汪俊谏立本生庙于京师，命遵前旨再议。辛巳，振河南饥。
丙戌，张璁、桂萼复争大礼，谓所生之称不在“皇”不“皇”，而在“考”不“考”。上大喜，趣召益急，仍下礼部议。礼部尚书汪俊罢，召席书代之。书未至，命侍郎吴一鹏署部事。
四月
乙未朔，给事中张嵩、曹怀、章侨、安磐等，各疏论璁、萼及席书、方献夫。
戊戌，乔宇等合疏请留汪俊，罢召张璁、桂萼及席书等。O璁、萼闻召，复自南京偕郎中黄宗明、经历黄绾合疏论尊崇礼。己亥，方献夫以病请告，不允。进《大礼》上、下二论。壬寅，吴一鹏复集廷臣谏立庙，不纳。
522
明通鉴目录卷十三 己酉，上昭圣皇太后尊号。
庚戌，上兴国太后尊号曰“本生圣母皇太后”。O太白昼见。癸丑，追尊兴献帝“本生皇考恭穆献皇帝”。
丙辰，李学曾等请罢召席书。张汉卿又劾：“书振济乖方，乞遣官往勘。”
丁巳，京师久不雨，敕群臣修省。
辛酉，邹守益复上疏请隆正统，上怒，下诏狱。
是月，侍郎胡瓒言席书督振江、淮，不必征召来京，从之，并止璁等。时璁、萼已抵凤阳，复上书请去“本生”二字，上益心动，复召之。
五月
乙丑朔，大学士蒋冕致仕。修撰吕楠以修省自劾不职十三事，下狱。尚书及言官论救，寻调外。
壬申，敕以奉先殿西室为观德殿，奉安献帝。尚书吴一鹏请祀于安陆，不纳。
丁丑，令一鹏往迎神主。己卯，石珤入内阁。
辛卯，中官谷大用谪孝陵司香，乞留京养病。给事中章侨劾之，章下所司。
六月 甲午朔。
戊戌，张、桂复条上七事。给事张翀等三十余人，御史郑本公等四十余人，交章论劾，俱下所司。
辛丑，以观德殿将成，命太常习乐舞。侍郎朱希周以为不当设，奉旨责之。
丙午，擢璁、萼学士，方献夫侍讲学士，于是学士丰熙等疏请罢斥。已而修撰杨慎偕同列三十六人，言羞与璁、萼同列，请罢归。俱切责、停俸有差。
523 明通鉴
辛亥，璁、萼、献夫疏辞学士，并请召对大廷，面折诸臣之非。乔宇等言三人得升皆由内降，翰院班行羞与同列。于是李学曾、吉棠、段绪、陈相等交章劾之。下绪、相二人狱，调外任。吏部员外郎薛蕙上《为人后解》二篇，《辩》一篇，上怒，下诏狱，寻调外。
戊午，少卿胡侍劾璁、萼二人，命逮治，论谪。
辛酉，顺天、保定、河间及南直隶徐州蝗，命捕之。
是月，进毛纪吏部尚书、谨身殿大学士。都御史俞谏有疾，以南京尚书边宪代之。
七月 甲子朔。
己巳，吏尚乔宇罢。御史王时柯论救薛蕙、段绪、陈相、胡侍等，奉旨切责。
壬申，免南畿被灾十二州夏税。
乙亥，谕礼部定尊号，去“本生”之称。侍郎朱希周及言官交章谏。于是学士丰熙，科、道张翀、余翔等，郎中黄待显、陶滋、相世芳，寺丞毋德纯等，俱率同官谏，上怒，逮熙等八人于狱。上御平台，责阁臣毛纪，纪与石珤复合疏争之，不纳。
戊寅，下议礼诸臣马理等一百三十四人于锦衣卫狱。先是侍郎何孟春倡言，伏阙哭争，修撰杨慎、检讨王元正等转相号召，凡从者二百二十余人。上大怒，下马理等狱，而令四品以上官皆待罪。
己卯，上章圣皇太后尊号，去“本生”二字。尚书秦金等不赴行礼，切责之。希周又请宥下狱诸臣，不纳。
癸未，杖马理等于廷。编修王思、王相以下死者十六人。甲申，奉安献帝神主于观德殿，上尊号曰“皇考恭穆献皇帝”，去“本生”二字。
丙戌，免河南夏税。 524
明通鉴目录卷十三 己丑，阁臣毛纪罢。
辛卯，复杖杨慎等七人，给事中张原创重卒。下何孟春等疏，切责，皆伏罪，分别调谪有差。
八月
癸巳朔，谪主事夏良胜为茶陵知州，给事中陈洸劾之也。寻以洸言，召史道曹嘉等复职。大同兵乱，杀巡抚、都御史张文锦。上命侍郎李昆宣敕往，欲抚定之。
己亥，席书人朝，行至德州，闻诸臣下狱，驰疏请宥，不允。未几，书至京师。O通政司经历李继光，请以大同之变宥诸谪戍者，令各陈边计，采择施行。
辛丑，霍韬自家上疏论大礼两考之失，请改孝宗为“皇伯考”，上是之。侍郎吴一鹏劾陈洸妄议，疏入，留中。
庚戌，下席书、方献夫及璁、萼等前后奏疏，令礼部再议。辛亥，南国子祭酒崔铣以灾异请宥议礼诸臣，上不悦，令致仕去。
甲寅，陈洸上疏劾吴一鹏等，并及大学士费宏等。请致仕，慰留之。
乙卯，以贾咏为礼部尚书，入阁预机务。
是月，以南京尚书杨旦为吏部尚书。会旦上书劾张、桂等，上不悦。未几，陈洸希旨劾旦，未任免。
九月 壬戌朔。
甲子，革职百户随全等请迁显陵于天寿山。工部尚书赵璜极言其不可，下礼官集议以闻。
丙寅，更定大礼，称孝宗曰“皇伯考”，昭圣太后曰“皇伯母”，献帝曰“皇考”，章圣太后曰“圣母”。议既定，少卿徐文华、侍郎汪伟、郑岳犹力争，武定侯郭勋以张璁言当，遂定。越日，阁臣石珤复谏，上戒勿再言，而夺伟等俸各二月。
525 明通鉴
丙子，以上尊号遣官祭告，诏谕天下。癸未，月犯五诸侯。
甲申，月犯鬼，又犯积尸。
丙戌，土尔番寇肃州。诏尚书金献民总制军务，讨之。未至，巡抚陈九畴败贼，斩塔实鼎。因言贼不可抚，乞闭关绝其贡，报可。
十月 壬辰朔。 癸巳，荧惑犯上将。
壬寅，陈洸荐致仕阁臣谢迁、尚书廖纪及侍郎胡世宁等，而劾汪伟、吴一鹏及杨旦。吏部言洸所荐可用，而所劾一鹏等皆人望，洸欲援立私党，变置大臣。上不从，卒如洸言，令伟、旦致仕。世宁家居，闻张璁议礼，独是之，至是洸遂荐焉。
甲辰，应天巡抚吴廷举，言内官监收漕连科索之弊，请与巡视仓场官会同监收，不允。但敕照每石加耗一斗例，毋分外科索。O尚书席书两上议，言显陵不可迁，事乃已。
壬子，大学士费宏等言征逋赋宜断自正德十年以后，从之。是月，起廖纪为吏部尚书。都御史边宪卒，以总督漕运李钺代之。
十一月 辛酉朔。
壬戌，席书言明诏裁革锦衣官校人等，今夤缘求复，请捕治一二人。又请自今毋再升锦衣诸秩，以杜幸门。上以其言室碍难行，不允。
癸亥，御史朱算昌请召还浙江织造太监张志聪等，上以为妄言，切责之。
甲子，胡世宁以疾家居，闻诸臣廷杖有死者，乃驰疏言仁、明、武三者，惟武不可屡用。鞭扑行殿陛，刑辱上大夫，非所以526



明通鉴目录卷十三
光圣德也。时世宁方谏迁显陵，并前《议礼疏》上之，上方嘉叹。至是疏人，不从，亦不忤。O荧惑犯左执法。
乙丑，陈洸复讦薛蕙前在毫州事，请敕解任听勘。蕙事白，南归，遂不赴官。
戊寅，冬至。
己卯，命侍郎胡瓒提督宣、大军务，讨大同叛卒。瓒未发，叛卒闻李枝解饷至，以为承密诏将诛之，围枝于馆，出牒示之，乃散。于是势益张。
是月，南京主事侯廷训以刻前议礼书疏，潜寄京师，被访得之，下镇抚司拷讯。廷训子一元，十三岁，上书讼冤，乃得释。又书中并及乐护、华湘，皆谪外。
十二月
辛卯朔，大理评事韦商臣言，臣以廷平为职，请以狱之大者，如今廷杖而死及言事谪戍者，因中官小民之讦而逮讯者，皆关国家大狱。请录其死者，复戍者之官，而释逮系者，正其妄讦之罪。疏人，以商臣卖直沽名，降二级，调外。
癸巳，寇犯辽东，守备阎振击败之。
乙未，巡按御史王官言大同叛卒方张，大兵不宜遽至，容臣密图之。乃命瓒等暂驻宣府。寻叛卒围代王第，胁王请赦，王走避宣府。顷之，巡抚蔡天佑奏：“总兵桂勇已捕得五十四人，请止京军勿遣。”时中官王觐访得首恶郭鉴等，而天佑不知，上切责之，必捕获郭鉴等乃已。
戊戌，辽东贼作乱，主事王冕死之。丙午，月犯鬼。
丁未，以甘、凉平，召金献民还。
己酉，胡瓒奏获郭鉴等十一人，奉旨枭示，众心已定。越二日，鉴父郭巴子，复纠党杀桂勇家口十余人，又毁禽鉴之千户苗登家。事闻，切责天佑，始捕其党徐毡儿，僇之，巴子潜逃不
527 明通鉴
获，瓒等遂请班师。 癸丑，荧惑犯进贤。 甲寅，月犯房南星。
戊午，起致仕大学士杨一清总制三边。一清家居，闻张璁议礼，是之。又劝席书早赴召。璁等骤显，颇引之。一清至是凡三为总制，温诏褒美，比之郭子仪云。
是岁，直隶、湖广、河南皆饥，江南诸郡大饥，父子相食，臭弥千里。
四年旃蒙作噩 乙酉
（明纪五十二） 正月
庚申朔。
丙寅，西海寇犯甘肃，总兵姜奭击败之。
丁卯，太白犯建。李昆言大同叛卒仅获四人，郭巴子潜逃塞外。已，胡瓒等至京师，言首恶已除，逋逃不足为患，乃止兵。
辛未，大祀南郊。
丙子，赠恤大同死事之佥事田美，从御史王官奏也。二月
庚寅朔。
辛卯，席书荐王守仁人阁，上责书以中材自诿，于是守仁卒不获柄用。赠恤捕江盗遇害之安庆卫指挥方钦，伍文定奏也。丙申，蠲苏、松、常三府逋赋。
丁未，修都城。
乙卯，以御史王鼎言，禁淹系狱囚。戊午，荧惑犯平道。
三月 庚申朔。 528
明通鉴目录卷十三
甲子，逮云南御史郭楠，以请恤廷杖死者及复生者之官。上怒，下镇抚司拷掠，复廷杖之，削其籍。
壬申，蔡天佑捕获巴子等四人及其党，赐敕奖劳。甲戌，诏修《献皇帝实录》。
壬申，夜，仁寿宫灾，敕廷臣修省。
是月，给事中柯维熊请宥王懋、郭楠，且斥张璁、桂萼为小人。璁、萼各上疏乞休，得旨，慰留。江西御史陈洪谟请赠恤张文锦，上切责之。
四月 庚寅朔。 甲辰，月犯心中星。 丙午，又犯南斗魁。 丁未，大同卫雨雹。
戊申，何渊复请建世室，祀皇考于太庙。尚书席书谏，不报。张璁复特奏：“别立一庙，礼之得为者也；若祔之太庙，此礼之不得为者也。”书复上三疏争之。于是言官皆斥渊妄言，不纳。戊午，礼官集议世室，诸臣于称“皇”称“伯”异同各半，今祔庙之举，无一人以为可者。请罢议，不许。
五月 己未朔。
己巳，席书复集廷臣言祔庙不可，上遣中官传谕书，复密疏谏，切责之。
庚午，吏尚廖纪复请罢世室议，何渊复上祢庙议，于是世室之议始寝。
甲成，赐庐州知府龙诰加秩。以诰所上便宜八事，令各府、州、县仿行。
庚辰，作世庙，祀献皇帝，去太庙稍远，祭用次日。已，复议桃，廷臣请与孝宗亲尽同。上不悦，定世世献享，以伸孝思。
529 明通鉴
戊子，同安雨雹。
是月，复传奉官。兵尚金献民执奏，不省，寻复官九十余人。
六月 己丑朔。
庚寅，赦高墙庶人家属二百余人，听自便，从御史叶忠奏也。
辛卯，命于环碧殿旧址建祢庙，制如太庙，而高广稍减之。庚子，《武宗实录》成，内阁费宏等奏上之。
是月，以《实录》成，进费宏、石珤、贾咏等官。金献民致仕，以李钺代为兵部尚书，颜颐寿代钺为左都御史。登州大雨坏地。
七月 戊午朔。
庚午，擢检讨席春为修撰。春已外除，席书言：“《实录》进官，未有调升外任者。”上然之，遂有是命。御史徐岱、给事张翀劾书为弟陈乞改官，有玷清议，切责之。
戊寅，免河南开封等府被灾州县税粮。己卯，雷击南京长安左门兽吻。
庚辰，兵尚李钺奏请裁革织染局军匠，诏从宜处之。乙酉，山西清源县贾家山崩。
八月
戊子朔，工部以修仁寿宫，请发内帑，不许。时御史叶忠以灾异请省工役，上颇然之，仍敕四川巡抚王辄督采大木。
已丑，四川副使余珊应诏陈十渐，反覆万四千言，最为剀切，章下所司。
乙未，天方贡玉，礼部摘其疵恶，请下法司按治。
癸卯，徐州、凤阳及怀庆、开封二府俱地震、声如雷。530
明通鉴目录卷十三
丁未，以上岁灾，欲暂停仁寿工役。阁臣费宏以为不可。上曰：“皇伯母孝奉固宜，小民亦宜爱念。”
甲寅，免顺天、保定、河间三府被灾州县税粮。
是月，巡抚广西姚镆请讨田州岑猛，报可。南畿、河南地震。
九月 丁巳朔。
已未，免南畿被灾税粮。
壬申，徐州、凤阳及开封二县复震。乙亥，免江西被灾州县秋粮。
戊寅，户尚秦金等以内府各监军匠冗滥，请敕内官禁止。兵尚李钺亦以为言，俱报，有旨。
甲申，河南河阴县盗杀致仕都御史许廷光，诏责限捕之。
是月，致仕尚书林俊病中上书请减廷杖之刑，章下所司。俊逾年卒。山东大疫，死者四千余人。
是秋，土尔番寇肃州，命总制杨一清遣兵讨之.十月
丙戌朔。
丁亥，作玉德殿，景福、安喜二宫。工部以灾伤请俟仁寿工完营建，不许。
乙未，工尚赵璜等复请停殿宫工役，阁臣费宏亦以为言，乃并仁寿罢之，召采木侍郎王轨还。给事黄臣、御史杨仪言他工可罢，仁寿工必不可罢，不纳。
辛丑，清宁宫后殿成，中官崔文等为匠役乞官百五十人，黄臣等以为不可，不听。
癸丑，何渊请世庙别开一路，由庙街门而人。礼部会廷臣争之，不听，卒如渊言。
是月，改吴廷举南京尚书，辞不拜，并请乞休。上以其引用
531 明通鉴
诙谐，责其怨望，勒令致仕。十一月
丙辰朔。
丙寅，免徐州、淮安及杭州等府被灾税粮。
己巳，张璁荐致仕大学士谢迁，意在指斥内阁诸臣。于是石珤引疾求罢，诏慰留之。
乙亥，浙江市舶提举太监赖恩，请换秩提督沿海。兵部及言官执奏，以为不可许，章下所司。
辛巳，免顺天被灾州县税粮。御史吉棠请召杨一清人内阁。言官章侨等以三边需人，一清未可轻动。不从，竟召之。十二月闰附
乙酉朔.
丁酉，起致仕尚书王宪提督三边。时廷臣请留一清不允，廷推数人，卒用宪，皆出席书意。于是吏尚廖纪请罢，不允。言官交章劾书，俱切责而宥之。
辛丑，《大礼集议》成。分正取五人，附取六人。张璁又辑编年《纂要》上、下二卷，合为六卷，上之。
庚戌，陈洸以家居不法事，为怨家所告，鞫之皆实，法司论大辟，上特宥之，罢为民。
闰月 乙卯朔，日食。
戊辰，奸商逮俊等请增价买残盐，许开中淮盐三十万于宣府。户部执奏开中以备边储，商人不得奏讨，且山东、长芦别无搭配。亏国用，误边储，莫甚于此。诏减淮引十万，以浙江、长芦分配。户部复执奏：“宣、大俱重镇，不宜但中宣府。”俊等请中宣府六分，从之。
乙亥，振辽东饥。
是月，以《大礼集议》成，自席书、张璁下升赏有差。532
明通鉴目录卷十三 是岁，礼部汇奏四方灾异，请修省。五年柔兆掩茂 丙戍
（明纪五十二） 正月
甲申朔。
乙酉，以京师饥，发郡县及太仓粟振之。乙未，大祀南郊。
丙申，月犯鬼。
丙午，桂萼以庇陈洸与刑尚赵鉴攘臂相争，给事中林士元劾之，不问。
是月，陕西御史张衮，以大礼成，请宥谪降诸臣。下吏部议，仍报罢。
二月
甲寅朔，以龙虎山道士邵元节为真人。先是真人张彦额以府第被焚，请修治，许之，复遣内臣督工。给事中黄臣谏，不纳。乙丑，户科给事中管律言两淮盐课不宜听商人自请开中及折收银价，下户部覆议，从之。
壬申，振畿辅饥。
是月，巡抚辽东张琏请放谪戍之刘济，切责之。三月
甲申朔。 乙酉，赵府家庙火。
戊子，巡抚南赣潘希曾奏请广盐仍行赣州及袁、吉、临三府。户部议从之。
丙申，遗太监刁永督陕西织造。给事中张嵩请罢，御史陈言等亦以为言，报已遣官，不允。
戊戌，漕运都御史高友玑，请浚山东贾鲁河。户部以工费大，且恐决人山东、河南，议遂寝。
533 明通鉴
庚子，以天方贡玉事，下郎中陈九川、主事陈邦称于狱，词连大学士费宏。
辛丑，赐龚用卿等进士及第、出身有差。丁未，定各官久任法。
是春，北部寇犯洮州，寻谋渡河人套驻牧。四月
癸丑朔。
己未，四川芒部平，改为镇雄府，设流官。
壬戌，桂萼、张璁劾大学士费宏受陈九川贡玉。宏上疏乞休，慰留不允。
癸亥，永昌腾冲、腾越同日地震，贵州安南卫亦震，声如雷。
庚午，小王子犯大同、宣府。
壬申，贵州复震。又，是日贵州歹苏屯山崩。戊寅，雷击阜城门城楼兽吻。
是月，张璁、桂萼请辞位以谢人言。时御史郑洛书劾之，并及费宏，宏亦再疏乞休，皆不允。传升官匠赵奎等五十四人，尚书李钺等执奏，戒勿复言。
五月 癸未朔。
戊子，御史谢汝仪请宥丰熙等罪，章下所司。张嵩等复请停陕西织造，大学士杨一清亦以为言，报已有旨。
甲午，广东猺贼乱，命提督两广姚镆讨之。乙未，月犯天江。
庚子，复召杨一清入阁。太白昼见。甲辰，雨雹。
是月，趣方献夫、霍韬供职。韬奏升任官不宜分内外，限资格，下所司议，格不行。O刑尚赵鉴致仕，以颜颐寿代之。逾534
明通鉴目录卷十三 月，以聂贤代为左都御史。
六月 壬子朔。
丁巳，大同雨雹，大如鸡子。丁卯，万全、都司及宣府雨雹。戊辰，给事中谢费请革严刑。
乙亥，逮长沙人李鉴于狱。席书请减鉴死。上重违书意，许丙子，《献皇帝实录》成。
戊寅，徐、沛灾，坏丰县城。庚辰，太白犯井。
是月，致仕尚书韩文卒。O广东道御史李俨以世庙成，上二事：一请恤用议礼诸臣，一请禁以议礼为言以消朋比。给事中管律亦言近日欲中伤人，多藉议礼激上怒。俱下所司。陕西五朗坝大水。
七月
壬午朔，享太庙，遣官行礼。给事中章侨言庙享大礼，不宜无故遣大臣。
癸未，南丰雨雹，大如碗，形如人面。遂昌雨雹，顷刻二尺，杀麻豆。
甲申，有火球三丈五六尺，自北坠东，光烛天。
丙戌，起妖人李福达狱。武定侯郭勋受贿被劾，不问，狱遂久不决。
庚寅，免四川税粮。
乙未，给事中陈皋谟劾席书、郭勋庇重罪，不报。南京御史姚鸣凤、王献亦以为言，章俱下所司。
庚子，上欲改建观德殿，阁臣费宏等请仍旧贯以宽民力，不纳，趣即兴工。
535 明通鉴
壬寅，上以世庙成，自制乐章。张璁请备《文武舞》，从之。
是月，张璁告归省墓，许之。寻升兵部右侍郎，言官、尚书交劾，皆不报。O以《献皇帝实录》成，晋监修总裁费宏以下官。
八月 壬子朔。
丙寅，振湖广饥，并漕运米十万石，改征折色。
壬申，以江西灾，复准折兑运米二十七万石。九月
辛已朔。 癸未，荧惑犯上将。
丙戌，上以世庙奉安神主，召廷臣谕以“章圣皇太后欲谒见世庙”，阁臣费宏等执奏自永乐后，皆谒奉先殿。张璁、桂萼言古有庙见礼，请先谒太庙，次谒世庙。因自具仪上。大学士石珤言母后无故入太庙，坤行乾事，阴干阳位。不纳。席书方在告，上疏请上同行以主斯礼。又请肆赦议礼遣成诸臣，报闻。
辛卯，奉安献皇帝神主于世庙。
己亥，上奉章圣皇太后有事于太庙、世庙。
癸卯，给事王科等奏郭勋诸不法事，勋上疏辩，言官复交章论之，报有旨。
庚戌，巡抚山西江潮言宗室禄米，减价征收。户部请定价，著为令，从之。
十月
辛亥朔，时享太庙。礼部奏世庙用次日，诏以同日次第举行。
壬子，振南畿、浙江，免税粮。
甲子，复以灾伤，免淮、扬、庐、凤四府税粮。536
明通鉴目录卷十三
戊辰，以礼部奏灾异，敕修省，遣官祭告。
庚午，御制《敬一箴》颁示内阁，费宏等请建亭翰林院，并颁示南京国子监及天下儒学，摹刻遵守。
壬申，御经筵。
戊寅，席书以目眚乞休，举罗钦顺自代，不允。
是月，总兵官马永请赠恤陆完及议礼被谪之丰熙等，上怒，革任试御史魏有本论救，复调外。尚书廖纪力争之，有本乃复职。兵尚李钺致仕，以王时中代之。
十一月 庚辰朔。
癸未，官故太监黄英弟侄八人。给事中郑自璧以为滥赏，报有旨。O是日，有投匿名帖子二于御道上，下锦衣推究，费宏等请缉其人，焚其书，从之。
丙戌，以蝗灾，免四川简州、资阳等处税粮。
丙午，给事管律请五府掌印金书及五军坐营官，宜推用都督以下等官，不宜专授侯伯。章下所司。
是月，费宏子懋良坐罪下狱。于是璁、萼复劾宏，言官交章论璁等，疏人，俱下所司。
十二月 己酉朔。
己未，何渊请以已前后章奏增入《大礼集议》中，因敕儒臣纂修全书。席书奏请以原议官方献夫、霍韬等五人增修，从之。诏罢监修总裁官，以张璁、桂萼总其事。
癸亥，杨一清以修省上书，又条上修省四事。诏于明春行宽恤之政。
甲戌，山西抚、按及言官请治郭勋，逮问李福达如《律》，乃敕锦衣卫遣官逮福达至京师讯问。
是冬，以章拯为工部侍郎兼佥都御史，治河。时部臣以治河
537 明通鉴
工费浩大，宜先讲求疏浚之法，乃以命拯。
六年彊圉大渊献 丁亥
（明纪五十三） 正月
己卯朔。
庚辰，姚镆奏田州平，改设流官。
癸未，令四品以上及六科、十三道条宽恤事宜。己丑，大祀南郊。
辛卯，张璁以修大礼书，偕桂萼上言要略。
庚子，以费宏等为总裁官，赐金币有差。月犯心西星。壬寅，月犯南斗杓。
二月 戊申朔。
辛亥，小王子犯宣府，参将王经死之。
壬子，席书疾笃，加武英殿大学士，赐第宅京师。逾月卒。己未，百户王邦奇上言哈密事，诬奏杨廷和、彭泽，并及费宏、石珤.张璁、桂萼欲藉以兴大狱，系廷和子愔等，寻调黜有差。
癸亥，费宏、石珤致仕。上以珤归怨朝廷，无所赐，归装襆被车一两而已。
戊辰，免广东被灾税粮。
庚午，召致仕大学士谢迁入阁。
是月，召礼部尚书罗钦顺复任。O振辽东饥。三月
戊寅朔。
庚辰，寇再犯宣府，参将开山死之。
丙戌，起致仕侍郎冯清提督宣、大军务。丁亥，西库火。
538
明通鉴目录卷十三 甲午，礼部侍郎翟銮入内阁。
乙未，田州复叛，官兵败绩。
丙申，巡抚江西陈洪谟上前后积谷共一百五十四万有奇。赐银币旌之。
壬寅，河道侍郎章拯请修筑沛县堤岸。
癸卯，刑部会讯李福达狱，忤旨，上欲亲鞫于廷，杨一清谏止之.
是月，户尚秦金致仕，兵尚王时中引疾罢。桂萼升礼部侍郎。郎中彭泽考察降外任，以张璁言得留。璁引疾要上，复慰留之。田州余党复攻思恩，执知府、指挥等官。诏发南赣兵讨之。致仕大学士刘健卒。
是春，寇犯神木。 四月 丁未朔。
庚戌，言官张嵩、程启充等请停南京织造，不纳。
甲寅，谕德顾鼎臣仍充经筵讲官。张璁、桂萼亦命充之。璁辞兵部，不允。
己未，遣工部侍郎黄衷督采大木。庚申，以论刑部狱，谪主事唐枢为民。戊辰，改建观德殿成，易名曰崇先殿。己巳，免广西被灾税粮。
甲戌，吏尚廖纪致仕。
乙亥，定淮、浙、长芦盐引价值。
是月，邹文盛任户部尚书。工尚赵璜致仕，以侍郎童瑞代之。御史陈察疏辞升官，荐刘世扬等二十余人，降远方杂职。五月
丁丑朔，日食。
辛巳，编修廖道南陈《洪范》九事，上嘉纳之。
539 明通鉴
癸未，以久旱，遣顺天官求雨，并命祭告。
乙酉，以暑月辍讲，仍五日一进讲《大学衍义》。丁亥，起王守仁总督两广、江西、湖广军务。甲午，京师雨钱。
戊戌，免涿州灾粮。
是月，方献夫、霍韬赴召至，同上修《大礼》书事例，诏付史馆。复改罗钦顺吏部尚书，仍不赴。廷推乔宇、杨旦，皆不纳。
六月 丙午朔。
姚镆致仕，不许。趣命王守仁赴代。章拯请筑堤浚河，为图说上之，趣命兴工。
丁未，南京科、道、拾遗劾周金、陈洪谟，并及桂萼。金、洪谟致仕，萼供职如故。
壬戌，桂萼荐王守仁、王琼，言官劾琼不可用，章下所司。甲子，巡抚湖广黄衷请止调湖南兵。
辛未，振畿内饥。四川芒部复叛。
是月，桂萼请科、道官拾遗后，互相纠察，上从之。
是夏，黄河水溢，夺运河，沛地淤填，漕艘阻不进。御史吴仲劾章拯，请简代者。
七月
丙子朔，复以桂萼议，令考察，黜给事、御史十余人。储良材被劾奏辨，萼白其任怨遭诬，竟复其官。
是月，都御史聂贤罢，以胡世宁代之。桂萼荐王琼，御史胡松、周在劾之，并下诏狱。萼再荐琼，乃令以尚书待用。O王守仁疏辞两广军务，不允。
八月 丙午朔。 540
明通鉴目录卷十三
庚戌，小王子犯宁夏塞，提督尚书王宪遣兵击败之。
癸丑，桂萼言肃州事由陈九畴激变，盖欲藉以倾杨廷和、彭泽也。
庚申，上亲定《大礼全书》名日《明伦大典》。
癸亥，阁臣贾咏以通书马录，求致仕。复下吏部侍郎孟春于狱。
庚午，湖广大水，振之，并减兑运之半。
是月，晋杨一清左柱国。O以李承勋为吏部尚书.O以桂萼、张璁、方献夫署三法司，治李福达狱，遂逮尚书颜颐寿等四十余人，俱下狱。南京吏尚朱希周以考察乞致仕。
九月 乙亥朔。
戊寅，张璁复考察御史，前后共黜二十余人，台署为空。己卯，免江西、河南、山东、山西及两畿被灾秋粮。
壬午，桂萼等治福达狱，坐故入人罪。论戍远边，遇赦不宥者七；戊边卫者，七人；为民者，十一人；革职闲住者，十七人。上欲杀马录，杨一清力救，乃戍远边。颁示《钦明大狱录》于天下。O是狱，前后所争福达事者，悉被株连，惟郑自璧、赵廷瑞、陈皋谟、邵豳、王献、唐枢六人得免，盖罢斥在前也。
是月，改胡世宁刑部尚书。改礼尚吴一鹏为南京尚书，以桂萼代之。霍韬升詹事，仍兼翰林学士，固辞，不允。O桂萼署刑部，复请治陈洸狱。诏逮前郎中叶应骢等，词连四百人。
十月 乙巳朔。 戊申，张璁入阁。
庚戌，侍郎温仁和请归省。吴一鹏去，仁和代管诰敕，至是仁和去，遂罢不复设。
戊午，御史吴仲请浚通州运河，达漕运于京师，命工部亟行
541 明通鉴
之.
甲子，赐阁臣三人银章各二，张璁援仁宗故事请之也。自阁臣外，并及桂萼。
乙丑，谢迁奉召至，命入阁。O免陕西被灾税粮。
丙寅，张璁复建议罢黜讲读以下二十二人，翰院为空。寻改大理少卿黄绾等九人授学士以下。
戊辰，京师地震。
是月，改李承勋刑部。胡世宁复为左御史。起侍郎盛应期总督河道。
十一月 乙亥朔。
丁丑，张璁请悉出庶吉士为部属、知县，杨一清等不可。上以祖宗旧制不可自我擅改，议遂寝。
甲午，杨一清等言畿内八府多被戚畹豪势占夺为草场、皇庄，请遣官查勘。上是之。
乙未，免山东被灾税粮。
是月，改桂萼为吏部尚书，以方献夫代萼。胡世宁既掌宪务，条上宪纲十余事，末言浙江佥事彭祺，以发豪强罪夺官，请复之。于是祺得免论。
十二月
甲辰朔，谕户部整饬盐法、钱法。
庚戌，杨一清等论荐闲住太监张永有功，上然之，命永督团营及神机营操练。
是月，胡世宁仍任刑部。以伍文定为右都御史。改李承勋为兵部尚书。
是冬，云南土舍安铨作乱。敕镇、巡官合兵讨之。O王守仁奏请田州复改流为土。
542
明通鉴目录卷十三 七年著雍困敦 戊子
（明纪五十四） 正月
甲戌朔。
乙亥，日重晕、两珥及戟气，白虹亘天。
庚辰，御史吴仲劾奏武定侯郭勋诸不法事，上切责仲而贳勋勿问.
癸未，用桂萼议，初考核天下巡抚官。月犯钺。乙酉，总河盛应期请浚新河。
丙戌，大祀南郊。 甲午，月犯氐。 戊戌，又犯建。
是月，逮前佥都御史陈九畴于狱，桂萼构之也。手敕加张璁、桂萼俱太子太保。已，又加璁少保。
二月
癸卯朔。
丁未，免浙江宁波府被灾税粮。工科给事中陆粲请修杨一清前筑未成边墙，上是之，令户、工二部详议以闻。
丙辰，改王宪南京兵部尚书，以王琼提督三边代宪。戊辰，王守仁奏思恩平。
是月，四川奏平芒部贼沙保等，仍设流官如旧。山西潞城贼陈卿等作乱，遣总兵赵廉及都御史常道讨之。
三月
壬申朔，杨一清请遣专官督修边墙事。命侍郎王廷相提督延、宁边防。
丁丑，月犯天关。
戊寅，大学士谢迁屡请致仕，许之，命其子中书舍人谢正侍行。
己卯，诏儒臣重修《大明会典》，并增入续定事例。
543 明通鉴
庚寅，谪陈九畴戍极边。桂萼等必欲杀之，尚书胡世宁力争，乃得免。并黜彭泽、金献民等皆为民。
癸巳，云南武定土舍凤朝文作乱，结寻甸土舍安铨合犯云南。诏都御史伍文定督师讨之。
丁酉，小王子犯山西。
是月，以兵尚李承勋兼管都察院事，代文定。四月
壬寅朔。
庚戌，以灾异及连日风薶，敕廷臣修省。
甲寅，以甘露降，遣官祭告郊庙。先是黄河清，御史周相请停祭告，上怒，下之狱。自是多争上祥瑞者。O芒部沙保子普奴复乱，上以属之伍文定。时文定南征，主用兵，而廷议颇不谓然。上命黔国公沐绍勋区处以闻。
乙丑，刑尚胡世宁以灾异上言十事，下吏部议行。五月
辛未朔。
己卯，刑部上陈洸狱，黜叶应骢等为民。甲申，沐绍勋上抚剿土舍事宜，从之。
丙申，御制《显陵碑》，令礼部侍郎严嵩诣安陆竖立祭告。是月，王守仁奏思、田之捷。侍郎方献夫请设都御史，诏守仁议之。
六月
辛丑朔，《明伦大典》成，加张璁、桂萼等官，余皆升赏有差。
癸卯，定议礼诸臣罪，杨廷和等皆削籍。
丙午，王守仁请改田州为府，设流官，仍立土官知州。请以岑猛次子邦相署州事。又置十九巡检司，以苏受等任之。报可。癸丑，通惠河成，御史吴仲疏陈五事，从之。
544
明通鉴目录卷十三
丁卯，免河间等六府被灾税粮。O云南叛蛮平。己巳，寇犯大同。
是月，以《大礼》成，超拜霍韬礼部尚书。辞，不允，三辞，乃允之。
七月 庚午朔。
己卯，追上尊号孝惠皇太后及恭穆献皇帝。辛巳，尊章圣皇太后为“章圣慈仁皇太后”。
戊子，颁诏天下。指挥聂能迁以劾大臣论戍边。已丑，王琼请放陈九畴羁留之番使出关，从之。
辛卯，以侍郎潘希曾总理河道，代盛应期，遂罢新河之役。是月，王守仁讨断藤、八寨贼，平之。
八月 庚子朔。
辛丑，潘希曾请开浚上流支河，又请于济、沛间加筑东西堤，皆从之。
壬子，免河南被灾州县税粮。
是月，阁臣杨一清以与张璁有隙，请致仕，不允。O兵尚李承勋，以疾三疏乞休，且陈时事，上不允辞，章下所司。O是科定各省主试皆遣京官，又定乡会房考加科部官各一员，内阁张璁请之也。
九月 庚午朔。
甲戌，王守仁奏经略断藤、八寨事宜。是时上以平思、田功，赐敕奖赉。守仁疏谢，遂以疾陈请解职，不许。
庚辰，吏部议以两广平，请裁革江西巡抚，从之。壬午，振浙江杭、嘉、湖三府灾。
癸未，以灾伤，诏廷臣讲求宽恤事宜，并令礼部汇书天下灾
545 明通鉴
异进览。
丙戌，以潞城贼久不平，欲罢兵。阁臣杨一清等不可，命王应鹏巡抚山西。
甲午，罢芒部用兵，召伍文定还。十月闰附
己亥朔。
辛丑，小王子犯宣府。丁未，皇后陈氏崩。
己未，寇犯庄浪，王琼遣兵击败之，主簿张文明解饷遇害。闰月
己已朔。
庚午，册谥大行皇后曰“悼灵皇后”。壬申，平潞城贼。
壬午，大行皇后梓宫发引，令群臣临一日，免辞祖礼，不由中门出。给事中王汝梅、徐景嵩谏，不纳。
是月，罢兵部尚书王时中，言官劾之也。上以王守仁捷书示阁臣，桂萼从中构之。方献夫，黄绾为讼其功，不听。
十一月 己亥朔，冬至。
丁未，免大名等四府被灾秋粮。庚戌，免宁夏被灾秋粮。
乙卯，免河南开封府被灾秋粮。
丁巳，伍文定自贵州还，道湖广，请归省墓，许之。丙寅，册顺妃张氏为皇后。
丁卯，新建伯王守仁卒于南安。
是月，改胡世宁兵部，以高友玑为刑部尚书。O王琼请许土尔番通贡。霍韬上书争之，不听。
十二月 546
明通鉴目录卷十三 戊辰朔。
丙子，小王子寇大同，指挥赵源死之。壬午，下给事中刘世扬等于狱。
癸未，四川巡抚唐凤仪言芒部宜复土官，如宣德间安南故事。巡按戴金亦请复陇氏故职，下所司议之。
是月，户尚邹文盛致仕，以侍郎梁材代之。尚书胡世宁请弃哈密。
八年屠维赤奋若 已丑
（明纪五十四） 正月
戊戌朔，是日，元旦。风霾昼晦。己亥，振山西旱灾。
乙巳，以林富巡抚两广，代王守仁。庚戌、大祀南郊。
戊午，以灾异敕群臣修省。是月立春日，长星竟天。阁臣杨一清等条弭灾急务上之，寻有是敕。
是月，兵尚胡世宁致仕，又上备边三事，许之。二月
丁卯朔。
癸酉，以吏部尚书桂萼入内阁预机务。月犯井。
甲戌，诏停新建伯王守仁世袭，并恤典皆不行。桂萼构之也。
丁丑，振湖广襄阳饥。时巡按御史张禄绘饥民图以献，上为之恻然。
甲申，以今春久旱，亲祷雨于南郊。乙酉，祷于社稷。
丙戌，十三道御史穆相等，以灾异陈八事。其二事，一请宥谪降诸臣；一请清宫禁。诏下所司。
547 明通鉴
庚寅，太白犯天街。
是月，以方献夫为吏部尚书，改李承勋仍掌兵部。熊浃右都御史，掌院事。
三月
丙申朔，葬悼灵皇后.
戊戌，再振河南饥，巡抚潘埙请之也。
庚子，广东按察佥事林希元条上荒政，凡纲六，目二十有三。上以其切于救民，令有司酌量行之。
癸卯，国子祭酒陆深进讲，奏为内阁所改，因奏请讲官宜各陈所见，不由内阁。上以其欺罔，下吏部议。以深不敬，论谪福建延平同知。
甲寅，赐罗洪先等进士及第、出身有差。
是月，以侍郎李时为礼部尚书。伍文定罢。以言官及尚书方献夫等劾其用兵，因勒令致仕。
四月 丙寅朔。
己巳，选翰林庶吉士胡经等二十人。时桂萼欲停选庶吉士，杨一清等以为旧制，遂疏经等名上之.
庚辰，追赠正德间江西安仁县阵亡医学训科倪洌。是月，命兵尚李承勋兼提督团营，并今后毋设专官。五月
乙未朔。
己酉，令两京文职四品、翰林院五品及外官三品以上，各举堪任知府者一人，翰林、科、道及在外五品以上，各举堪任知县者一人。
乙卯，免直隶顺天等五府被灾秋粮。是月，刑尚高友玑致仕，以周伦代之。六月
548
明通鉴目录卷十三 甲子朔。
戊辰，桂萼进《舆地图》，凡十有七，得旨留览。
己巳，王琼奏北寇谋人套。诏东西二边随时应援，不可拘以常法。
是月，致仕大学士杨廷和卒。廷和削籍，一日，上问太仓积足支数年，以为廷和功，然赠恤卒不行。
七月
甲午朔，下刑部郎中魏应召于狱，以鞫京师民张福狱忤旨也。都御史熊浃执奏如应召言，遂坐免。
乙未，给事中孙应奎劾杨一清，遂及张璁、桂萼，而诋萼益力。一清求去，璁、萼亦不安其位，上两解之。
癸丑，给事中王准劾璁、萼所举私人李梦鹤等，行人司副岳昌亦以为言。于是璁复称疾，慰留之。
是月，长星复亘天。 八月
甲子朔。
乙丑，两广巡抚林富上言广东采珠仅隔二年，计五年采珠，溺死五十余人，今后恐以人命易珠不可得。给事中王希文亦以为言，皆不省。
丙子，给事中陆粲复上疏劾璁、萼，并及其所举私人及通贿等事。上大感悟，遂罢璁、萼。又以粲及王准等不先举发，俱下法司逮问。仍命璁驰驲归。
壬午，上亲祀山川诸神。并著之令典。是月，以王宪为左都御史。
九月
癸巳朔，召张璁还。
乙未，给事中刘希简言璁、萼之去，出自上裁，而霍韬以为杨一清嗾言官攻之，此少正卯之流也。上大怒，命送镇抚司拷
549 明通鉴
问。
辛丑，谪岳伦、王准、陆粲皆外任杂职。
癸卯，霍韬请假，并疏论法司承—清指罗织李梦鹤等。乃改令三法司会锦衣、镇抚杂议。
乙巳，出刑尚周伦为南京尚书，侍郎许赞代霍韬，请罢一清，璁佯救之。
癸丑，一清致仕。寻法司论李梦鹤等削籍。桂萼先革去散官，至是复之，仍令致仕。
乙卯，夺科、道刘世扬等四十九人俸。以杨一清有罪不先举发，姑从轻薄责，以儆将来。
是月，免南畿、河南被灾税粮。振江西、湖广饥。O王琼御北寇，却之，寻耀兵塞上，寇遁去。先是劾璁，萼者皆及琼，上令致仕，既而寝前诏，复慰留之。
十月
癸亥朔，日食。刑部员外邵经邦上言正阳之月，与《诗·小雅·十月》之篇灾象同等，说《诗》者以为阴壮之征。因举皇父以指斥张璁。上怒，立下镇抚司拷讯。狱成，请送法司拟罪，上曰：“此非常犯，不必送法司。”遂谪戍福建镇海卫。
己巳，诏除外戚世封。并著为令。O免山西太原等府被灾夏税。
癸未，大内西房灾。
是月，复以旱蝗，免顺天、陕西夏税及山东秋粮。O礼部汇上四方灾异，以今年尤甚，因请考其感召之由，求所以弭灾之策。上纳其言，因戒廷臣各宜体国奉公，以消天变。两广巡抚林富复疏思、田经略事宜，从之。
十一月 癸已朔。
丙申，河南道御史刘安请行宽大之政，因言督责臣下过急，550
明通鉴目录卷十三
则大小臣工救过不暇，将不安其位，何以行其志？上怒其要名卖直，下锦衣卫杖鞠。给事中胡尧时论救，亦下锦衣逮问，寻俱谪任杂职。
庚子，召桂萼复入阁。时儒士蔡圻希指请复用萼，从之。已而监生钱潮等请趣萼至，上曰：“大臣进退，何预么麽事！”并追论圻，俱下吏。O给事中刘世扬以灾异陈八事。中言大学士石珤，宜追谥；故尚书李链身后遗金求谥，竟得之。上谓珤已赐谥，链既夤缘得谥，何以不早举奏？乃谪世扬江西布政使。
甲辰，免浙江杭州等府税粮，并振之。戊申，祷雪南郊。
己酉，祈社稷。是日，雪。丁巳，亲诣郊坛告谢。
十二月 癸亥朔.
辛未，以寇犯大同、朔州，廷议特简大臣一人，提督军务，如刘大夏、许进故事。廷推宪，宪称病不肯行；廷臣固趣之，拒益力。于是言官夏言、赵廷瑞交劾之，乃罢宪，令闲住。复推侍郎工廷相、汪铵，以边事稍宁，寻罢。
丙子，免山西及南直隶被灾州县秋粮。乙酉，诏发预备仓振真定等府饥。
九年上章摄提格 庚寅
（明纪五十五） 正月
壬辰朔. 丁酉，大祀南郊。
丙午，始作先蚕坛于北郊，定亲蚕礼，从给事中夏言议也。丙辰，兵尚李承勋言耕耤亲蚕之举，宜躬行节俭，重本抑末。下所司议行。
551 明通鉴
丁巳，振山西饥。
是月，罢奉祖配社之制，太社仍以句龙配，太稷仍以后稷配。
二月 壬戌朔。
戊辰，祭社稷、先农，亲耕精田。乙亥，振京师饥。
丁丑，禁官民服舍器用逾制，从都御史汪铵议也。是月，定郊祀南北分祭，祭以二至如初制。
三月 辛卯朔。
丙申，张璁上《郊祀考议》。霍韬非之，夏言力主分祭，下礼部，折衷群议以闻。
庚子，韬以议分祭痛诋言等，上怒，下之狱。
辛丑，礼部集上群臣议，主分祭者为多，乃定议建圜丘坛。夏言复论二祖分配，于义未协。廷臣难之，上终以并配非礼，令再议。乃定南北郊皆以太祖独配，大祀殿二祖并配如故。
乙卯、延绥大饥，都御史萧淮请振，从之。丁巳，皇后行亲蚕礼于北郊。
四月 庚申朔。
乙丑，革镇雄府流官，复芒部陇氏职。
丙寅，夺大学士杨一清职，张璁等构之也。一清恨为所卖，疽发背卒。
丙戌，益发帑银十五万振延绥饥。御史邓文宪以分祭非礼，论救霍韬，谪降边方杂职。
是月，桂萼至京师，仍入阁。五月
552
明通鉴目录卷十三 庚寅朔。
己亥，更建四郊。南北郊分祭天地，东西郊祭日月。
己酉，升夏言佥都御史，固辞，不拜，乃赐言四品服俸。是月，指挥刘永昌劾桂萼等。献夫言进退人才，不宜付之武弁，请下永昌法司。上不悦，故有是请。
六月 己未朔。
癸亥，立曲阜孔、颜、孟三氏学。
壬申，以真定府旱灾，命祷于北岳之神。是日，雨。是月，河决曹县。
七月
戊子朔，下主事赵时春于狱。时春以是时因灾异求言，不宜以进祥瑞受赏。上怒，令陈谠言。时春复疏言今之务最大者有四，最急者有三。上愈怒，下之狱，黜为民。
丙午，给事中孙应奎劾方献夫私其亲故洗光等，不问。越日，夏言亦劾献夫坏选法，用张璁私人，亦不问。
是月，桂萼等皆在告称病，给事中赵汉请敕致仕，并及张璁。上以汉干预大臣进退，令夺俸一月。
八月 戊午朔。
甲子，免应天等府被灾税粮。
乙丑，给事中薛甲言刘永昌以武夫劾冢宰，下陵上替，未知所止。方献夫是之，请如甲言，严敕都察院严禁。给事中饶秀劾甲阿附献夫。上为夺献夫俸。
壬午，免江西灾粮。
甲申，撤姚广孝配享太庙，祀之大兴隆寺，从中允廖道南之奏也。
九月
553 明通鉴
丁亥朔。
辛卯，都御史汪宏请于西北沿边墩堡设佛郎机铳守之，仍上屯田策。上善之，下所司议行。
壬辰，给事中高金请黜真人邵元节，上怒，令锦衣逮问。而元节特宥之。O革云南镇守中官，从巡抚毛凤诏之请也。
乙未，免南直隶被灾秋粮。
是月，方献夫致仕，许之，然犹虚位以待云。十月
丁巳朔，礼部奏讲仁皇后及圣母章圣皇太后所撰《女训》，定以每月逢六，令女官进讲，月讲三次。
辛未，上以更定郊制，命张璁等辑为成书，以夏言主纂修事、O更定圜丘坛成，上亲往视之，令即以来月冬至举行。
是月，汪宏升兵部尚书，提督团营，仍管院事。十一月
丁亥朔.
癸巳，张璁请正孔庙祀典，别建崇圣祠祀孔子，先代而以颜、曾、孟及程、朱之父配享。诏下礼部议从之。尊孔子曰“至圣先师”，去王号，配享分先贤先儒为二，皆称子，去封号，遂著为定制.
辛丑，颁示天下。 甲辰，上视牲于南郊.
己酉，祀天于南郊之圜丘。礼成，大赦，颁诏天下。十二月
丁已朔，免湖广被灾秋粮。
是月，工部尚书章拯致仕，以河南巡抚蒋瑶代之。十年重光单阏 辛卯
（明纪五十五） 正月
554
明通鉴目录卷十三 丙戌朔。
辛卯，上祈谷于大祀殿，奉太祖、太宗并配。上终以二祖并配非制，复更定仪注，仍以太祖独配。
甲午，桃德祖，始奉太祖正南向之位。丁酉，上诣太庙，行特享礼。
乙巳，桂萼致仕，归，卒于家。
辛亥，大内东偏火。 二月
丙辰朔。
甲子，以甘露降显陵，祭告世庙。
丁卯，上亲祀历代帝王于文华殿。时以郊祀罢历代帝王配位，今建历代帝王庙于都城西，至是庙尚未成，权祭于文华殿。
甲戌，免南直四府被灾秋粮。
庚辰，祀大明于朝日坛。
壬午，以张璁名嫌御名，屡请，上乃易名曰孚敬，字曰茂恭，御书四字赐焉。
三月 丙戌朔. 丙申，寇犯甘肃。 丁酉，又犯大同。
戊申，罢四川镇守中官。
是月，兵部尚书李承勋卒。上所信任自阁臣外，惟胡世宁与承勋，有大事辄咨访之。世宁卒半岁，承勋亦卒，上深嗟悼。四月
乙卯朔。
丁巳，皇后亲蚕于西苑，自是不出北郊，著为制。
甲子，禘于太庙。廷臣以始祖之所自出荒远难稽，于是廖道南据《太祖实录》请祀颛顼。礼部不可。上意欲主虚位，夏言亦
555 明通鉴
请设虚位以祀皇初祖，南向；奉太祖配，西向。以五岁一行，岁用丙辛。从之。
是月，复任王时中为兵部尚书。五月
甲申朔。
壬子，祀皇地祇于方泽，名其坛殿日皇祇室。是日，夏至节。
是月，以夏春不雨，命顺天府祈祷，并敕群臣修省三日。六月闰附
甲寅朔。 丁巳，雷震德胜门。
癸亥，又震午门。谕廷臣修省三日，上自制祝文，行露告礼于殿陛。
闰月 癸未朔。
戊子，免山东被灾税粮。
己丑，诏求开国功臣常遇春、李文忠、汤和、邓愈并及刘基五人后裔。革镇守浙江、江西、两广、湖广、福建及独石、万全、永宁卫镇守中官。
庚寅，都察院历事监生詹啓，劾吏侍徐缙纳贿状，上先入张孚敬言，法司请并论嶅，不许。
丙申，免陕西被灾夏税。
乙巳，彗星见于东井，芒渐长。庚戌，彗扫太微垣。
辛亥，敕群臣修省，以来月二日俱青衣视事。时彗见凡二十四日而没。
七月 壬子朔。 556
明通鉴目录卷十三 癸丑，命吏部侍郎叶相振陕西饥。
戊午，张孚敬罢。孚敬欲构夏言，会行人薛侃请选宗藩居京师，上方祈嗣讳之，孚敬嗾其党彭泽诬言同谋。上怒，下狱，鞫问，侃自承，不预言事。复命会廷臣推问，得实，上颇不直孚敬，令致仕，而贳言勿问。
辛巳，以白鹊荐内殿。是月，召方献夫还。 八月
壬午朔。
癸未，上亲祀夜明于夕月坛。丁酉，免淮、扬被灾税粮。
戊戌，谪前吏部郎中夏良胜于极边卫。良胜刻其部中章奏，曰《铨司存稿》，为仇家所发，遂有是谪。
辛丑，改安陆州日承天府。
甲辰，王琼奏甘露降固原，上命荐之内殿。乙巳，免山西被灾税粮。
九月 辛亥朔. 丙辰，罢南京郊祀。
乙丑，西苑宫殿成。以成祖临御之地，特设位祭之。祭毕，行落成礼，宴廷臣。
丙寅，礼部尚书李时兼文渊阁大学士，预机务。
壬申，御无逸殿，命阁臣进讲《无逸》及《豳风·七月》篇。讲罢宴儒臣于豳风亭。
是月，擢夏言礼部尚书。召王琼还，以唐龙为兵部尚书代琼，总制三边兼理振事。O户尚梁材以忧去，改刑尚许赞代之。改王时中于刑部。
十月
557 明通鉴
辛已朔。
甲申，诏罢改迁显陵议，有妄言者罪之。乙酉，寇犯大同。
是月，社稷坛成。上欲建零坛，未成，欲于奉天殿丹陛行之.夏言请于南郊之傍别为坛以祈雨，从之。
十一月 辛亥朔.
甲寅，祀天于南郊之圜丘。
丙辰，中允廖道南请更定庙制，太宗以下各立专庙，正南向之位。上悦，下礼部议，言太庙地势有限，请九庙各设黄屋，以帷幄幕之。疏入，不报。
戊辰，免陕西被灾秋粮。
丁丑，召张孚敬复人阁。时夏言益用事，孚敬亦不能专恣如曩时矣。
是月，以右都御史王宪为兵部尚书，以王时中改刑部也。十二月
庚辰朔。
戊子，下御史喻希礼、石金于锦衣狱，以谏修醮祈嗣忤旨也。
丁酉，祫享太庙。
是冬，滹沱河决。明年，遣太仆卿何栋往治之.十一年玄默执徐 壬辰
（明纪五十五） 正月
庚戌朔。
己巳，免四川被灾税粮。
辛未，祈谷于圜丘。命武定侯郭勋代行，疾也。甲戌，振保定、河间饥。
558
明通鉴目录卷十三 二月
庚辰朔，上疾有瘳，始视朝。
壬午，有星见东南方，苍白微芒，十九日始没。戊戌，振湖广被灾税粮。
三月 庚戌朔。 癸亥，寇犯延绥。
戊辰，赐林大钦等进士及第、出身有差。四月
己卯朔.
辛卯，诏封开国功臣常遇春、李文忠、邓愈、汤和后皆为侯。
癸巳，太白昼见。
是月，诏吏部用人兼取举人、贡、监。五月
戊申朔。
戊午，夏至，祀皇地祇于方泽，郭勋摄行。丙子，方献夫人阁。
六月 戊寅朔。
壬午，免顺天等府被灾税粮，并振之。甲申，封诚意伯刘基九世孙瑜复为伯。七月
丁未朔。
戊辰，免南畿被灾夏税。
是月，遣工部郎中徐元祉振河间、保定灾。因言地方之灾，由于河患。请一浚本河，一浚淀河下部。议从之。O王琼卒，方献夫仍掌吏部事。
559 明通鉴
八月 丙子朔。
已卯，彗星见东井，扫太微垣及角宿天门，渐长至丈余，凡一百十有五日乃灭。
戊子，以星变，敕廷臣修省，素服三日。甲午，历代帝王庙成，上躬祭之。
辛丑，张孚敬罢。时上以星异疑大臣擅政，给事中魏良弼、秦鳌交章劾孚敬，乃听致仕去。
是月，河决鱼台。河道御史戴时宗请委鱼台为受水之地，廷议从之。
九月 丙午朔。
丁巳，振陕西饥。讲官吴惠、郭维藩进讲经筵。上复遣阁臣问之，皆有所指切，不罪也。
庚申，上御文华殿，召辅臣李时等，以灾异论人才。时等退，条上三事：一务安静；二惜人才；三慎刑狱。
丁卯，免南畿灾粮。
是月，汪铵改吏尚，聂贤工尚，王大用都御史。十月
乙亥朔。
甲申，复考选庶吉士，得二十一人，不称旨。复选二十一人，从之。编修杨名以星变上言“喜怒失中，用舍不当”，答旨褒之，令尽言。名再上疏指斥汪鋐、郭勋等，上怒，立送镇抚司。宏言名乃杨廷和乡人，上益怒，令诘主使。名但言以疏草示同年程文德，遂并逮文德下狱。侍郎黄宗明论救，调外任，名谪戍边卫。
丙戌，免山东灾粮。 戊子，太白昼见。 560
明通鉴目录卷十三 辛卯，免河南灾粮。
丙申，御史郭宏化言星变，为土木繁兴之应，因及广东采珠事，黜为民。O南御史冯恩言张孚敬、汪铵、方献夫为三慧，立逮之。
己亥，免山西灾粮。 是月，聂贤改都御史。十一月
乙巳朔。
甲寅，四川巡抚宋沧献白兔，上喜，于是廷臣皆表贺。庚申，祀天于南郊之圜丘。
是月，秦金为工部尚书。十二月
甲戌朔。
乙亥，免畿内被灾税粮。
辛巳，讲官郭维藩以献《白兔赋》不称旨，褫职。己亥，免山西蒲、解二州被灾秋粮，仍振之。







目录卷十四 嘉靖十二年癸已至二十五年丙午


嘉靖十二年昭阳大荒落 癸巳
（明纪五十六） 正月
甲辰朔，下都御史王应鹏于狱，以进章疏遗失职名也。给事中魏良弼言元旦不宜以小过系大臣，坐夺俸。
丙午，河南巡抚吴山献白鹿，自是群臣表贺以为常。丙辰，复召张孚敬入阁。
是月，免浙江、河南被灾税粮。二月
甲戌朔。
丙子，始以惊蛰节，祈谷于圜丘，郭勋摄行。戊寅，以巡抚宣府刘源清总制宣、大、保定军务。辛巳，土尔番遣人要奏三事，传谕责之。
乙酉，振云南饥。
壬寅，寇犯延绥。逾月，又犯宣府。
是月，南御史冯恩下刑部狱。上欲坐《言大臣德政律》论死，尚书王时中申救，坐免。汪宏主是狱，东向，恩独向北跪，拽之，卒不屈，复斥责铵受贿鬻官爵事。既出长安门，观者指曰：“是御史非但口如铁，其膝、其胆、其骨皆铁也！”因称“四铁御史”。恩子行可号救，无敢言者。母吴氏击登闻鼓讼冤，不省。
三月 甲辰朔。 562
明通鉴目录卷十四 乙巳，初开经筵。
丙辰，幸太学，释奠于先师孔子。礼毕，御彝伦堂，祭酒、司业进讲，皆赐坐。
四月 癸酉朔。
乙亥，张孚敬至京师。
己卯，谕吏部仍循前例，令科、道互相纠劾。是月，改聂贤刑部尚书，王廷相为左都御史。五月
癸卵朔。
乙巳，以春久不雨，命礼官祈祷。
丙辰，夏言等请习大雩乐舞，命儒臣制《云门》一曲，从之.诏择仲夏之吉，行大雩礼。
六月 壬申朔。
辛已，彗见五车，芒长五尺许，尾指西南。越日，张孚敬请避位，不许。
壬辰，诏廷臣修省三日。
已亥，彗扫大陵及天大将军，芒长丈余。七月
壬寅朔.
甲寅，彗扫阁道，犯螣蛇，至八月二十八日而灭。是月，起服阕詹事霍韬为吏部侍郎。
八月 辛未朔，日食。 己丑，皇第一子生。
乙未，颁诏大赦，惟大礼大狱得罪者及建言之冯恩皆不原。丁酉，京师地震。
563 明通鉴
九月 庚子朔。
庚戌，广东巢贼乱，侍郎陶谐讨平之。丁巳，复召黄宗明为礼部侍郎。
十月 庚午朔。
乙亥，大同兵乱，杀总兵官李瑾。
丙子，建昌侯张延龄有罪下狱。上有憾于张氏，必欲置之死，张孚敬力谏，命系狱待决。是夜，有流星如盏，赤色，光明照地，自中台东北行至近浊，尾化白气而散。至五更，大小流星错行，不计其数，至晓乃息。
己卯，皇长子薨。
戊子，都御史朱裳条治河二事：一塞黄河之口，以通运河；一借黄河之水，以资运河。诏便宜行之。
己丑，御史郭宗皋言星变，忤旨，杖四十而遣之。十一月
己亥朔，振辽东饥。命刘源清、郤永讨大同乱卒。源清主剿，巡抚潘仿主抚，廷议皆右源清，惟顾鼎臣、黄绾极言用兵之非，上久不决。
癸丑，大学士翟銮以忧去。
乙丑，冬至，祀天于南郊之圜丘，郭勋摄行。二郊之遣代自此始。
十二月 己巳朔。
己卯，寇犯宁夏，总兵官王效、梁震等击却之。十三年阏逢敦牂 甲午（明纪五十六）
正月 564
明通鉴目录卷十四 戊戌朔。
壬寅，诏辽东指挥史俊应援大同，并备北寇。癸卯，废皇后张氏。
壬子，立德嫔方氏为皇后。始行庙见礼。乙卯，颁诏天下。
是月，河道都御史朱裳请筑堤开通淤河，引水入漕，以杀鱼台、城武之患。上允行之。以册后礼成，进阁臣及尚书夏言宫衔。
二月闰附 戊辰朔。
癸酉，以大同乱，夺刘源清职，以张瓒代之。O给事中曾忭请改都御史王廷相督团营，从之，乃进廷相兵部尚书兼掌院事。
乙亥，南京礼侍黄绾调外任，已，复留之。
己丑，张瓒抚定大同乱卒，平之。辛卯，代王还国。
壬辰，白虹亘天。
是月，曾忭请振恤大同并善后事宜。闰月
戊戌朔。
庚申，太白昼见，始自去年十一月十六日。是月，魏国公徐鹏举请解兵柄，许之。
三月 丁卯朔。
壬申，命礼部侍郎黄绾振大同并勘功罪以闻。乙酉，寇犯响水堡，参将任杰击败之。
四月
丁酉朔，时享太庙，郭勋摄行。给事中张选言庙享不宜遣官屡摄，上怒，命廷杖，自御文华殿听之。选已死复苏，仍坐削
565 明通鉴
籍。
已酉，方献夫致仕。家居十年，卒。是月，给事中管怀理上疏论余盐之弊。五月
丁卯朔，夜有客星见于螣蛇，历天厩，入阁道，凡二十四日而灭。
甲申，免河南、福建被灾税粮。
癸巳，月与太白同昼见。召见辅臣张孚敬等于文华殿。
是月，黄绾抚定大同，上疏请逮治刘源清等.曾忭以源清有功，当蒙八议之贷。上怒，并下忭狱，逮源清治之。久不决，绾以忧去，乃减死，斥为民。
六月 丙申朔。
乙巳，张孚敬以大同议不用，三疏乞休，不许。已而子死，复力请，且力诋议礼之方献夫、黄绾等。上诘责之，乃复起视事。
甲子，南京太庙灾。诏择日祭告，敕群臣修省，求直言。七月
丙寅朔。
丁丑，建神御阁。加汪铁兵尚、柱国，督大工。八月
乙未朔。
丁未，重建京师太庙。时礼官夏言以南京太庙灾，宜专祀于京师.上悦，命以明春兴工。
壬子，济农由花马池将窥固原，梁震等击却之。九月
甲子朔。
辛未，始议建九庙。礼部议上规制，上欲于世庙稍示隆异，566




明通鉴目录卷十四
令再议。礼部请增拓深广之数，报可。
辛卵，以来月时享，命侍郎顾鼎臣、霍韬捧主。会二人有期功服，夏言持不可，乃改命之。
是月，起前户部尚书梁材复任。十月
甲午朔。
乙未，兵部勘大同之乱阵亡及以忠义死者，请予恤荫，军民妇女死者，皆旌表其门。报可。
已酉，南京兵部主事刘世龙以南京灾异，上言三事、时夏言等以灾为幸，又上必欲杀张延龄，故世龙并及之，坐是重得罪。十一月
癸亥朔.
甲子，免南畿被灾税粮。
庚午，祀天于南郊之圜丘。是日，冬至。
是月，总督河道刘天和奏河患，请浚鲁桥至徐州二百里之淤塞。报可。
十二月 癸已朔。
辛丑，直隶巡按御史李新芳，以妄执守令，发兵，几激变，下狱褫职。
是月，诏停明年元旦朝贺，并辍视朝六日。
是冬，冯恩论死待决，其子行可刺臂血书，请代父死，词甚惨切。上览之侧然，令法司再议，得免决。
十四年旃蒙协洽 乙未
（明纪五十六） 正月
壬戌朔，上不视朝，召阁臣于文华殿，示以《元旦诗》、令和之.
567 明通鉴
壬申，罢督理仓场中官。
癸酉，御奉先殿，百官行庆贺礼。
丙戌，庄肃皇后崩。上谓嫂叔无服，夏言请暂罢朝参，从之。
二月 壬辰朔。 己亥，始建九庙。 丁未，禁冠服逾制。
己酉，礼官议大行皇后谥，张孚敬请用二字或四字，夏言等请如列圣元后谥，上不从，命用六字。明年，仍如元后制。
三月 辛酉朔。
戊子，葬孝静皇后于康陵。己丑，辽东军乱。
是月，兵尚王宪致仕，召张瓒代之。四月
辛卯朔，时享太庙，暂于奉先殿行礼。张孚敬以疾在告，赐药饵。
甲午，孚敬致仕，召费宏至京师。
丙申，赐韩应龙等进士及第、出身有差。已亥，以韩邦奇巡抚辽东，召吕经还。
庚子，奉孝静皇后祔庙。开封雨雹，杀麦。丙午，广宁兵乱。
五月 辛酉朔。
辛未，遣工部侍郎林庭棉往勘广宁。癸酉，祭地于方泽。
六月 568
明通鉴目录卷十四 庚寅朔。
己亥，大理寺丞林希元言自大同以来，朝廷专务姑息，悍卒日逞，遂至囚系官校。上令锦衣卫责对状。而锦衣讳言囚系事，遂降调希元外任。刑部论冯恩输赎，不许。复以情重律轻，请戍边微，从之。
是月，济农犯大同，鲁纲击败之。七月
庚申朔。
甲申，曾铣讨广宁叛卒，平之。召林庭棉还。
是月，费宏至京师，复入阁。O刑尚聂贤致仕，以唐龙代之。
八月 已丑朔。
乙巳，召辅臣费宏等于无逸殿，因论辽东事。宏请会九卿廷推巡抚，从之。著为令。
丁未，召姚镆总制三边，费宏荐之也。是月，以林庭棉为工部尚书。
九月
己未朔，汪宏罢，以言官屡劾，并下曾翀等于狱。寻俱降调及黜为民。
甲申，免山西大同等府被灾税粮。
戊子，开封白昼天鼓鸣，有星如碗，东南流，众小星从之，如珠。
十月 已丑朔。
戊申，大学士费宏卒。宏三入内阁，以功名终。十一月
戊午朔。
569 明通鉴
丙寅，免陕西被灾税粮。
丁卯，免直隶真定等府被灾秋粮。乙亥，冬至，祀天于圜丘。
十二月 丁亥朔.
壬辰，免湖广被灾税粮。乙未，祈雪。
丁未，田州土目卢苏杀本州州判岑邦相。兵部以土目自相仇杀，且令镇、巡官勘处以闻。
是月，河道御史刘天和条上治河三事，从之。十五年柔兆涒滩 丙中
（明纪五十六） 正月
丁已朔。
壬戌，改湖广分上、下江防道。二月
丙戌朔。 癸巳，振湖广灾。 三月 丙辰朔。
丁巳，徙丰县仍治故城。
戊午，有客星见天棓，逾月始灭。
丙子，上奉章圣皇太后如天寿山谒陵。免昌平今年税粮三之二，赐高年粟帛。
癸未，谒恭让章皇后、景皇帝陵。是日，还宫。O增昌平总兵，筑巩华城于沙河，置戍。
四月 乙酉朔。 570
明通签目录卷十四
癸巳，皇后罢亲蚕，遣女官代之。诏建山陵。丙申，行大禘礼。
癸卯、以建山陵，亲诣七陵祭告，车驾发京师。癸丑，还宫。
是月，济农寇凉州，又寇庄浪，皆败之。O刘天和改修战车用只轮。起许瓒吏部尚书、令服阕赴任。
五月 乙卯朔。
丁巳，免顺天、永平被灾税粮。
乙丑，毁禁中佛殿，以其地为皇太后宫。六月
甲申朔，雷击南京西上门兽吻、壬子，改霍韬南尚书。
是月，巡茶御史刘良卿论私茶出禁之弊。七月
甲寅朔。
壬戌，下顺天府尹刘淑相于狱，霍韬坐主使，降一级。丁丑，置皇史宬，中藏《实录》、《宝训》。
八月 甲申朔。
九月
癸丑朔.
庚午，车驾发京师，如天寿山。
丁丑，还宫。O改谥悼灵皇后日孝洁。是月，迁三后神主于陵殿，罢奉慈殿。
是秋，济农犯延绥。凡四战，皆败之。进刘天和左都御史。十月
癸未朔。
571 明通鉴
戊子，皇子生。
戊戌，改题三后神主，迁于裕陵、茂陵，仍称皇后，去“睿”字、“纯”字，以别元后。
已亥，更世庙日献皇帝庙，宣付史馆。
戊申，以三后迁陵殿礼成，车驾如天寿山。壬子，还宫。
是月，京师及顺天、永平、保定州县，万全卫所，同日地震。O以甘为霖为工部尚书，专督大工。O张延龄在狱，狱囚刘东山发其讪上事，得免戍，又阴构奸人刘琦，诬盗官帑。令俟决。
十一月 癸丑朔。
戊午，以皇子生，颁诏天下大赦。辛巳，冬至，祀天圜丘。
是月，设宣大总督。 十二月闰附 壬午朔。
辛卯，九庙成，奉安太祖以下及祧庙神主。霍韬复以乘轿事，与南京言官互讦。上为停韬俸四月。
闰月 壬子朔。 甲寅，上昭圣徽号。 戊午，上章圣徽号。 癸亥，颁诏天下。 乙丑，夏言入阁。 丙寅，享九庙。
甲戌，以道士邵元节为礼部尚书。是月，以严嵩为礼尚。
572
明通鉴目录卷十四
是冬，寇复犯大同，掠宣、大塞。O以皇子生，颁诏安南。上以其久不朝，欲讨之，侍郎唐胄力谏，命勘闻。
十六年彊圉作噩 丁酉
（明纪五十七） 正月
辛已朔。
戊子，徽王进《白兔颂》，诏颁付史馆。
已丑，发太仓粟，京师平粜，御史韩岳请也。癸卯，皇三子生。
是月，将征安南，起毛伯温为右都御史。以服未阕辞，诏夺情来京师。
二月 庚戌朔。
辛亥，刑部录上谪戍文武一百四十二人，请赦，惟大礼得罪及建言之冯恩、邵经邦不宥。
壬子，安南黎宁告难于京师，礼部请遣官勘闻。己巳，诏罢亲蚕礼。
癸酉，清明节，奉章圣太后谒陵，车驾发京师。月三
庚辰朔。 癸未，幸金山。 甲申，还京师。 壬寅，寇犯甘州。
丙午，幸天峪山，视寿陵。
是月，安南勘使至梧州，廉州知府张岳请毋前。乃上书力谏征安南，执政得其书，不能决。
四月 已酉朔。
573 明通整
壬子，上驻跸沙河，议建行宫。癸丑、车驾还京师。
庚申，礼、兵二部列上莫登庸十大罪。诏以侍郎胡琏、高公韶等督饷，以俟后命。
辛酉，侍郎潘珍以谏征安南褫职。
壬申、御史游居敬请罢各处私创书院，从之。五月
己卵朔。
丁亥，毛伯温至京师。时上意忽中变，令伯温管院事。伯温引疾不出、终制，乃之官。
戊戌，雷震谨身殿。礼部请修省，诏如例。六月
戊申朔。
癸酉、济农犯宣府，指挥赵镗死之。
是月，工尚林廷棉以被劾致仕，以温仁和代之。七月
戊寅朔。
辛丑，免湖广承天、武昌等府被灾税粮。癸卯，免宁国、太平、安庆等府被灾税粮。八月
丁未朔。
壬戌，掌詹事顾鼎臣言各省被灾，而湖广尤甚，请特遺大臣振之，并遍祀山川，从之。
甲子，免顺天、永平、保定、河间四府被灾税粮，仍命有司振之.
甲戌，济农犯大同，又分兵再犯宣府，杀参将张国辅。
是月，云南巡抚汪文盛获莫登庸所撰《伪大诰》上闻，上大怒，仍命遵前旨征讨。
574
明通鉴目录卷十四 九月
丁丑朔。
己丑，免江西被灾税粮。辛卯，命仇鸾镇宁夏。
癸卯，以江南乡试策问涉讥讪，逮考官，论谪外，并敕所取贡士不准会试。
是秋，两畿、山东、河南、陕西、浙江皆灾。京师雨，自夏至秋不绝，房屋倾圮，军民有压死者。
十月 丁未朔。
乙卯，免山东被灾税粮。十一月
丙子朔。
丙戌，冬至，祀天于圜丘，郭勋摄行，以足疾也。是月，逮故昌国公张鹤龄下狱，寻瘐死。
十二月 丙午朔。
癸亥、复发太仓银二万两、通仓米二万石再振顺天、永平二府灾民。
是月，工尚甘为霖以陵工稽迟褫职，以都御史毛伯温代之。
是冬，总河于湛请开地邱店、野鸡冈诸口上流四十里，入旧黄河，截涡河水入河济洪，诏从之。
是岁，广西巡按诸演请以岑芝承袭田州土官，诏令立功赎罪，方准复官。
十七年著雍掩茂 戊戌
（明纪五十七） 正月
丙子朔。
575 明通鉴
丙申，下东城御史陈让于狱，奸人刘东山以告张延龄并构之也。让自狱中上书，乃宥之。
是月，御史吴悌请宥应天贡土许赴礼部试，不许。二月
乙巳朔。
癸丑，免顺天被灾税粮。
戊辰，清明节，如天寿山谒陵。壬申，还京师。
三月 甲戌朔。
壬辰，赐茅瓒等进士及第、出身有差。
辛丑，命仇鸾充总兵官，毛伯温参赞军务，讨安南。是月，礼尚梁材致仕，李廷相代之。
是春，三卫人寇。 四月 甲辰朔。 庚戌，如天寿山。
癸丑，祭太宗圣迹亭。甲寅，还京师。
戊午，罢征安南。仇鸾、毛伯温令留京别用。郭勋请复镇守内官，令司矿事。给事中朱隆禧以为不可，竟已之。
甲子，以久不雨，行大雩礼。戊辰，雨。
辛未，寇犯大同。
是月，毛伯温以兵尚管右都御史事，杨志学为工尚，督工。振京师饥。
五月 癸酉朔。 576
明通鉴目录卷十四
是月，杨志学改刑尚，以周叙代为工部尚书。六月
壬寅朔。
丙辰，始定明堂大飨礼，配以睿宗，扬州同知丰坊请之也。是月，寇犯宣府。
是夏，两畿、山东、陕西、福建、湖广皆大旱。七月
壬申朔。
辛卯，开云南、河南银矿。癸巳，慈宁宫成。 八月 辛丑朔。
甲辰，济农犯河西，刘天和击败之。
丙辰，顾鼎臣入阁。温仁和以礼部尚书掌詹事府代之。九月
辛未朔。
戊寅，免畿内各府被灾秋粮。
辛巳，上太宗庙号日成祖，献皇帝庙号日睿宗。奉睿宗神主祔太庙，跻武宗上。
戊子，日生五色云。
辛卯，大飨上帝于元极殿，睿宗配。太白昼见。乙未，如天寿山。
丁酉，还京师。
是月，以蒋瑶为工部尚书。十月
辛丑朔.
甲子，上“皇天上帝”尊号。并以庆云见，祭告，从礼部严嵩之请也。
577 明通整
十一月
辛未朔，恭上皇天上帝册表。还，诣太庙，加上高皇帝、高皇后尊号，皇后充亚献。
乙酉、振湖广饥。
辛卯，祀天于圜丘。诏赦天下。乙未，振江西灾，免税粮。
十二月 庚子朔。 癸卯，章圣太后崩。
乙巳，诏迁显陵于大峪山合葬。丁未，命驸马崔元等为奉迎礼仪使。壬子，如大峪山。
甲寅，还京师。O巡按御史陈让请迁衣冠合葬，以沮挠，黜为民。
乙卯，李时卒。 戊午，振宁夏灾。
己未，诏停崔元等行，严嵩等请如初议，不决。是月，罢明年朝贺。礼部固请，乃命素服御殿。十八年屠维大渊献 已亥
（明纪五十七） 正月
庚午朔。
辛未，命考定丧服冠裳衰侄之制，绘为图说。
丁酉，以上尊号，命诏谕安南。诏黄绾以礼部尚书充正使。是月，以尊号礼成，进郭勋公爵。夏言加上柱国，与顾鼎臣俱晋宫衔.
二月
庚子朔，日下五色云见。O立皇子载壑为皇太子，载垕、载578
明通鉴目录卷十四 圳皆为王。
辛丑，颁诏大赦。
壬寅，起旧辅臣翟銮为兵部尚书，充行边使。
丁未，祈谷于元极殿，始罢配祀。授先贤曾子裔孙世袭《五经》博士。
壬子，振辽东饥。
癸丑，安南莫方瀛乞降，下礼、兵二部议。乙卯，幸承天。九卿大臣、言官皆谏，不纳。辛酉，次真定，望北岳。
丁卯，次卫辉。夜，行宫火，陆訚负上出，得免。
是月，张孚敬卒。O郭勋请以五世祖英配享太庙，从之。三月
已巳朔，车驾渡河，祭大河之神。辛未，次钧州，望祭中岳。
甲戌，免畿内被灾税粮。庚辰，车驾至承天。
辛巳，谒显陵，还，御龙飞殿。
甲申，飨上帝于龙飞殿，奉睿宗配。丁亥，作显陵新宫。
戊子，受群臣朝贺。先是夏言请俟至京师受贺，上不悦。O免湖广及畿内、河南田赋，承天给复三年。赦天下。
庚寅，辞显陵。 壬辰，车驾发承天。 四月
戊戌朔。
戊申，上过尧母墓，言合葬非古礼。庚戌，夜，彗星见，旬日始灭。
壬子，车驾还京师。
579 明通鉴
壬戌，免湖广被灾税粮。癸亥，太白昼见。 甲子，幸大峪山。
丙寅，还京师。言：“大峪不如纯德。”遂定南祔议。是月，山西地震。
五月 戊辰朔。
己巳，夏言罢，追取银章、手敕。已，复召人阁，还之。己卯，寇犯辽东。
甲申，大行皇太后梓宫发京师，由水路赴承天。甲午，夏至，祀地于方泽。
是月，复以梁材为户部尚书。O庆都、安肃、河间雨雹。六月
丁酉朔，雷震奉天门左吻，皇城北鼓楼毁。诏修省，条时政得失。都御史王廷相应诏自陈，指斥严嵩、张瓒辈。报闻。
是月，周期雍为刑部尚书。
七月闰附 丙寅朔。
庚午，御制《大狩龙飞录》，颁文武群臣。壬午，免山东被灾税粮。
庚寅，云南、广西地震。
是月，霍韬、邹守益同上《圣功图》，言教皇太子十三事。上以为谤讪，寻以韬故，宥之。
闰月 丙申朔。
己亥，辽东军复乱，马永讨平之。丙午，免浙江被灾税粮。
庚申，葬献皇后于显陵。580
明通鉴目录卷十四
辛酉，黄绾罢。命仇鸾、毛伯温仍征安南。八月
乙丑朔。
辛未，奉献皇后神主祔睿宗庙。癸巳，免河南、陕西被灾税粮。九月
乙未朔，日食三分，免救护。O免畿内被灾税粮。辛酉，如天寿山。河南灾甚，侍郎王杲振之。
是秋，寇两犯宣府，又犯榆林。O给事中刘廷宠以考察劾尚书严嵩、张瓒等。
十月
乙丑朔，上躬祭长陵，如天寿山。丙寅，还京师。
丙戌，月犯荧惑。 十一月 甲午朔。
丙申，冬至，祀天于圜丘。已亥，免江西被灾税粮。壬寅，太白昼见。
癸卯，免山西被灾税粮。壬子，荧惑犯上相。 十二月 甲子朔。
乙亥，免浙江被灾税粮。
壬午，立春，日晕，右珥，白虹亘天。
是冬，大同五堡城总兵官梁震卒，加赠太保。十九年上章困敦 庚子
（明纪五十七）
581 明通鉴
正月
甲午朔，疾，免朝贺。壬寅，始视朝。
丙午，翟銮行边还，入阁。
辛亥，济农犯大同，指挥周岐等死之。二月
甲子朔。
辛未，振河南、湖广饥，从侍郎顾璘之请也。己卯，罢武科乡试。
三月
癸巳朔，日食不及三分，免救护。是月，寇犯延绥。
四月 壬戌朔。
庚午，洮州、甘肃地震。
庚辰，以入春雨泽愆期，命有司祈祷，上自祷于宫中。癸未，雨。
五月 壬辰朔。
丙申，诏公、侯、伯子弟人监。辛丑，星陨枣强为石，凡四。
是月，工尚蒋珤以年老致仕。南京尚书湛若水，亦以年逾七十致仕去。
六月 辛酉朔.
丁卯，户尚梁材罢，郭勋构之也。庚午，增设镇守江淮总兵官。
辛巳，卫拉特款塞，诏遣之出关，后遂不知所终。582
明通鉴目录卷十四
是月，李如圭为户部尚书，张润工部尚书。润奏上工程四事。
七月 庚寅朔。
癸卯，济农寇万全卫，总兵白爵再败之。壬子，寇涉桑干河，又败之。
戊午，振江西水灾。 八月
庚申朔。
壬戌，给事中曾钧请端士习，正大臣，上纳之。甲戌，寇犯平凉。
丁丑，太仆卿杨最谏服丹药，予杖死。
甲申，真人陶仲文子授太常寺丞，婿孙皆博士。是月，增设浮梁同知。
九月 己丑朔。
己酉，召仇鸾还，以柳珣代征安南。
乙卵，太白犯斗。O太白、辰星、填星聚于角。
是月，钱如京为刑部尚书，代周期雍也。O寇犯固原。刘天和遣将败之于黑水苑，斩济农子锡沙王。
十月 己未朔。 甲子，顾鼎臣卒。 是月，霍韬卒。 十一月 戊子朔。
壬寅，冬至，祀天于圜丘。丙午，杨守礼督三边。
583 明通鉴
壬子，升陶仲文礼尚。丙辰，慈庆宫成。 是月，晋阁部宫衔。 十二月 戊午朔。
戊辰，以冬深无雪，命有司祈祷。
己巳，峨眉宋皇觐山鸣，震裂，涌泉水八日。乙亥，以沙河行宫成，免顺天八府税粮三之一。二十年重光赤奋若 辛丑
（明纪五十七） 正月
戊子朔，以疾免朝贺。是日，雪。
丙申，以阳九日拜天于元极殿，礼毕，君臣朝贺。壬寅，免南畿被灾税粮。
丙午，海西部长请入贡，兵部以诚伪不可知，请敕总督杨守礼勘议以闻。
二月 戊午朔。
乙丑，显陵工成，给复承天三年。丙寅，御史杨爵谏斋醮下狱。
庚午，方士段朝用以术败，下狱。宥陶仲文不问。三月
丁亥朔。
乙巳，赐沈坤等进士及第、出身有差。
壬子，以久旱，躬祷雨于西苑，仍敕顺天府祈祷。是月，工尚张润以忧去，令甘为霖回部，仍督大工。是春，济农寇甘肃，参将郑东死之。
四月 584
明通鉴目录卷十四 丁巳朔。
己未，安南莫登庸请降，诏降为都统使司。
辛酉，九庙灾，成、仁二庙神主毁焉，惟睿庙独存。丙子，颁诏赦天下，敕群臣修省。
壬午，下主事周天佐于狱，以庙灾论救杨爵也。天佐入狱三日死。时巡按御史浦铵亦以论救杨爵下狱死。
五月 丙戌朔。
丁亥，兵侍王以旂总理河漕。
戊子，以建九庙，命采木于湖广、四川。辛卯，月犯岁星。
壬辰，寇犯开原。 甲寅、振辽东饥。 六月 丙辰朔。
庚申，免畿内被灾税粮，仍振之。
戊辰，三卫复犯太康堡，参将赵国忠败之。壬申，免山西被灾夏税，仍振之。
七月 乙酉朔。
丙戌，有火球如斗，陨左军都督府中门东，良久乃灭。
丁酉，谙达遣其使石天爵款关求贡，诏却之。命尚书樊继祖督宣、大军务，讨之。
是月，免河南、陕西、山东被灾税粮，又振山东。O左都御史王廷相罢。时以清军役，与郭勋奉敕稽缓，上怒其扶同抗违，遂斥为民，勋亦自此得罪。
八月 甲寅朔。
585 明通鉴
辛酉，昭圣皇太后崩。
甲子，谙达等入寇山西，分道而进。总兵丁璋、游击周宇死之。起翟鹏督河南、山东及畿辅军务。
丁丑，上大行皇太后尊谥日孝康敬皇后。
庚辰，夏言罢。时言以郭勋有隙，托疾在告，上责之，勒致仕。
是月，诏毛伯温回管院事。九月
甲申朔。
乙未，郭勋有罪下狱。上欲宽之，而廷臣恶勋甚，遂论斩，勋死狱中。
癸卯，免浙江被灾税粮，仍振之。辛亥，寇复犯山西，入石州。
是月，刘天和为兵部尚书，提督团营。吴山为刑部尚书，代钱如京也。
十月
癸丑朔，以山西连被寇，复徭役二年，仍振之。丁卯，复召夏言入阁。
是月，以寇退，召翟鹏、赵卿还。许赞以四月庙灾免。居半岁，上难其代，复命赞为吏部尚书。
十一月 癸未朔。
庚寅，岁星犯左执法。辛卯，葬孝康皇后于泰陵。丙申，免四川被灾税粮。乙巳，太白昼见，凡三日。丁未，冬至，祀天于圜丘。十二月
586
明通鉴目录卷十四 壬子朔。
甲戌，诏发通仓米十万石于宣府，十五万石于大同。以两镇早荒，抚臣请之也。
是月，给事中章允贤劾总督蓟州侍郎胡守中为郭勋之党，得旨“守中监候处决”。
二十一年玄默摄提格 壬寅
（明纪五十八） 正月
壬午朔，御奉天殿。以昭圣太后未祔庙，免百官称贺，赐节钞，免宴。
戊子，吏尚许赞请发内帑，借百官俸及山东、河南赃罚以济军储。得旨，“内帑不必发”，余报可。赞又请“括富民财，开鬻爵令”，上以非盛世事，不允。
丁未，岁星犯左执法。
是月，户尚李如圭条盐法四事。时欲裁革余盐，卒以边务复开，不能禁。
二月 壬子朔。
癸亥，启蛰，行祈谷礼，朱希忠代。上命建春祈大斋于朝天宫三日。
丙子，暂罢耤田，遣官祭先农。三月
辛巳朔。
壬午，翟鹏以兵部侍郎总督宣、大军务，兼理粮饷。
壬辰，承天督工，尚书顾璘还，进所辑《兴都志》书，诏付史馆删定之。
是月，夏言以九年考满，复少师勋阶，兼官悉如旧。于是严嵩之构复起。
587 明通鉴
四月 辛亥朔。 甲寅，月犯太白。
丙辰，建大享殿，为明堂大享之所。先是祭于元极宝殿，至此始特建荐，名“大享”。
庚申，大高元殿成，举安神大典，停刑止屠十日。丙子，振顺天、永平二府饥。
是月，平思恩九姓土司。五月闫附
辛巳朔，平广东琼州黎贼。加安远侯柳珣少保，总督两广。张经兵部尚书。
丁酉，以久旱、夏疫，令散给医药。上躬祷雨于太素殿。戊戌，雨，数日乃止。
闰月 庚戌朔。
戊辰，谙达复遣石天爵款关求贡，大同巡抚龙大有诱而缚之，诏磔于市。
庚午，总督宣大翟鹏以寇将入犯，请发饷。上以其逗留宣府，令革职闲住，遂罢设总督。
六月 庚辰朔。
辛巳，上以久雨伤禾，切责夏言，数其欺谤舞文状。于是严嵩乘间谮之，自是上不直言矣。
乙酉，归州沙子岭大雷雨，崖石奔裂，塞江流二里许。
辛卯，谙达修石天爵被杀之怨，入寇山西，驻朔州。敕宣、大二镇屯戍重兵备之。诏甫下，而寇已人山西境矣。
丙申，夏言待罪十余日，会睿宗讳辰，召言入拜直西苑。言因乞骸骨，疏入，留中八日。
588
明通鉴目录卷十四 壬寅，寇犯广武。
丁未，犯太原，焚烧城外，遂引兵南下。七月
己酉朔，日食。O夏言罢。复降敕，自引三失。贬黜言官十三人。
庚戌，寇窥平阳、泽、潞，兵部议分三路御之。未几，寇复移营北走，谍报将趋卢沟桥，京师戒严。
乙卯，兵部请仍设总督大臣，乃命翟鹏复任。已未，寇犯潞安，大掠沁、汾、襄垣、长子等处。
丙寅，寇复回太原，由忻、崞、代州而北，屯祁县。参将张世忠力战死，百户张宣、张臣中流矢死，寇遂从雁门关故道去。八月
戊寅朔。
辛巳，募兵于直隶、山东、河南。
壬午，振山西被寇军民，免田租二年。戊子，寇复犯朔州。
癸巳，严嵩人阁，仍兼礼部尚书。嵩朝夕直西苑不归，上嘉其勤。无它材略，惟一意媚上，窃权罔利而已。
乙未，都给事中沈良才等劾严嵩贪污奸谄，不宜居辅臣任。嵩自陈乞休，不允。
戊戌，荧惑犯斗。
是月，户尚李如圭罢。兵尚刘天和乞休，许之。九月
戊申朔。
庚申，山西御史童汉臣劾尚书许赞，并及严嵩。二人乞罢，皆慰留，不允。
癸亥，作雷坛，真人陶仲文请之也。有司希旨，程工峻急。工部员外刘魁谏，上震怒，廷杖，锢之诏狱。
589 明通鉴
甲戌，平阳、固原、宁夏、洮州同日地震，有声。
是月，王杲为户部尚书。刘天和罢，兵部请推提督团营，诏罢之，仍归兵部兼督。河道侍郎王以旂请于孙继口别开一渠。凡八月工成，召以旂还。
十月 丁丑朔。
己卯，举崇报岁成大典于大高元殿，停刑止屠。
癸未，雪，百官表贺。上以为崇报为民祈福之应，受之。戊子，免畿内被灾税粮。
丁酉，宫婢杨金英谋逆，伺上熟寝，以组系上项为死结，得不殊。张金莲走告皇后，后奔救，得免。后捕宫人杂治，言宁嫔实首谋，并及端妃，皆磔于市。久之，上始知端妃冤，自是长御西苑，不复还大内矣。
戊戌，巡按四川御史谢瑜劾张瓒、严嵩为四凶之二，不报。是月，刑尚吴山罢，闵渊代之。兵尚张瓒卒。
十一月
丁未朔，以宫闱之变，遣官祭告。严嵩请发纶音宣慰中外，从之。
壬子，冬至，祀天于圜丘，朱希忠代。丁巳，巩昌、固原、西安、凤翔地震。甲子，月晕连环。
是月，毛伯温为兵部尚书兼督团营。十二月
丙子朔。
是月，熊浃以兵部尚书掌都察院事，代毛伯温也。是岁，免陕西、福建被灾税粮。
二十二年昭阳单阔 葵卯
（明纪五十八） 590
明通鉴目录卷十四 正月
丙午朔，日食。上御奉天殿受朝，免贺。
甲寅，诏各抚、按课所属官殿最，揭帖封送吏部，以备考察黜陟。
戊午，月犯积尸。
辛酉，贵州铜仁苗叛，起都御史万镗剿抚之。二月
乙亥朔。
丙申，七陵工成，奉安神主，遣张溶等分祭。己亥，方士段朝用下狱死。
是月，张璧为礼部尚书。三月
乙巳朔，太原地震，有声，凡十日。庚戌，遣工尚樊继祖采木湖广。
甲子，翟鹏奏宣、大二镇通融转饷，从之。癸酉，奉安列圣神位，配祀大高元殿。
是春，谙达数寇延绥诸边。时济农死，诸子散处河西，惟谙达独盛云。
四月 乙亥朔。
庚辰，严嵩请解部事，以张璧至也。上许之，仍赐之钞币、羊酒、御馔。福建福、兴、泉、漳同日地震。
乙未，安南莫登庸死，方瀛子福海嗣。遣使谢恩修贡，上命待之如初。
已亥，固原陨霜，杀麦。
庚子，严嵩家起堂室，供奉宸翰，乞赐额，许之。又请供奉元像，赐名曰“延恩之阁”。
五月
591 明通鉴
甲辰朔。
甲子，填星逆行，守氐三十七日。六月
甲戌朔。
乙亥，荧惑入箕，退行二舍。
癸未，吏部奉诏裁革冗员，定制各衙门遇有实缺，以添注者补之。
乙酉，寇人河套。时掠延绥中路等边，守臣告急。兵部议令山、陕抚臣彼此应援，毋得纷纷征调。
戊子，诏核京卫京营冗滥官员，兵部条上应裁革者，别遣科、道官查覆。
壬寅，给事中周怡以劾严嵩忤旨，廷杖，锢之诏狱。是月，寇入汤站堡，指挥孙胜战死。
七月 甲辰朔。 丙午，太白昼见。
癸丑，祈祷得大雨，百官表贺，优诏答之。壬戌，免陕西被灾税粮。
戊辰，建大醮于朝天宫七日，以来月万寿节。因去年宫闱之变，谢神佑也。
八月 癸酉朔。
丙子，泰安知州献瑞麦嘉禾，遣官祭告于元极宝殿，荐之祖庙。
是月，寇犯延绥，张鹏、吴瑛等击却之，追之塞外。九月
壬寅朔。
丙午，行季秋大享礼，张溶摄行。时大享殿兴工，及成，仍592
明通鉴目录卷十四 于元极殿遣官行礼以为常。
庚戌，免浙江被灾税粮。
戊午，免应天被灾税粮。O逮山东巡按御史叶经。是科乡试，经为监临御史，上以策问语有讥讪，严嵩因以私憾构经，廷杖八十，创重卒。嵩以私憾杀人，自经始也。
十月
壬申朔，上欲更新太庙，廷臣会议不协，皆寝之。庚辰，免畿内被灾税粮。
甲午，免河南被灾税粮。
是月，朵颜入寇墓田峪，杀守备陈舜。副总兵王继祖赴援，击退之。
十一月 辛丑朔。
丙午，以京师苦寒，振之，并行各省察行。丁巳，冬至，祀天于圜丘，朱希忠摄行。壬戌，复太庙同堂异室之制。
十二月 辛未朔。
甲戌，祷雪于雷殿。O以采木工完，加樊继祖、潘鉴官。鉴还，解部事。
乙亥，贵州叛苗平。 乙酉，免南畿被灾税粮。
辛卯，雨雪.廷臣请表贺，不允。
是月，旌表山西被寇死难之孝子张钧等五人，烈妇白氏等八人。
二十三年阏逢执徐 甲辰
（明纪五十八） 正月
593 明通鉴
庚子朔，上不视朝，百官于奉天门行朝贺礼。壬寅，荧惑犯房北第一星。
癸卯，荧惑、岁星、填星聚于房。
丁未，翟鹏以边警，请调各镇援兵。兵部议延绥游兵外，不得征调。从之。
丙寅，寇犯黄崖口，官军击却之。二月
庚午朔。
丙子，巡抚山东曾铣改抚山西，兼提督雁门关。戊寅，寇犯大禾谷，官军击却之。
辛巳，太白昼见。 三月
己亥朔，太原复震，有声者十日。
癸丑，寇犯龙门所，总兵官郤永击却之。
丁巳，赐秦鸣雷等进士及第、出身有差。O荧惑入斗。四月
己巳朔。
戊寅，岁星犯房北第一星。
是月，赞善郭希颜等议庙制。上以庙制已定，毋庸更议，自今有奏扰者，罪之。
五月 戊戌朔。
丙午，赠建州死事之都指挥赵奇、佟勋等。六月
戊辰朔。
乙亥，荧惑入箕，退行二舍。戊寅，免南畿被灾税粮。
丙申，以淫雨，行顺天府祈祷。594
明通鉴目录卷十四 七月
戊戌朔。
庚子，以朱方整饬蓟州兵备，兼巡抚顺天。甲子，免福建被灾税粮。
是月，寇犯大同，周尚文战于黑山，败之.八月
丁卯朔。
壬申，西苑嘉禾生，礼官请表贺，许之。癸酉，免畿内被灾税粮。
甲午，翟銮罢。严嵩以其子举进士，构之也。罢斥銮父子，并下乡、会试考官于诏狱。
是月，江南灾，户部请以应天等府各项粮收事例银振之、部臣又以天下灾伤过半，请将本年粮米，征本色七分，折色三分。又请以明年年例银六万两补给大同军饷。皆从之。
九月 丁酉朔。 辛丑，月犯心中星。 癸卯，免浙江灾粮。
丙午，免畿内被灾税粮。
丁未，吏部尚书许赞、礼部尚书张璧俱人阁。时大权一归严嵩，二臣虽票拟不得预。赞尤憾之，屡乞休，不允。
壬子，振湖广灾。
是月，严嵩晋吏部尚书兼官。改熊浃吏部尚书。逾月，以周用代浃任左都御史。
十月 丙寅朔。 戊辰，免河南灾粮。 甲戌，寇入万全卫。
595 明通鉴
乙亥，至顺圣川。
戊寅，掠蔚州，至完县。京师戒严，诏宣、大二镇兵人卫。乙酉，逮宣大总督翟鹏、蓟州巡抚宋方。御史舒汀等复劾本兵撤兵致寇，诏削伯温职。以张汉总督宣、大，郭宗皋巡抚蓟州，代翟鹏、朱方也。
己丑，获叛人王三，磔于市。
是月，戴金任兵部尚书，代毛伯温也。十一月
丙申朔。
庚子，京师解严。上以为陶仲文功，加少师，仍兼保傅。丙午，礼部以获王三，请受俘，不允。复请祭告，从之，百官俱表贺。
癸丑，免大同灾粮。 癸亥，祀天于圜丘。
是月，翟鹏、朱方至京师，并下诏狱。方杖死，鹏远戍。行至河西务，为民家所窘，复命逮至京师，瘐死狱中。
十二月 乙丑朔。
丙子，振江西灾，户部请以正改兑米折银备振，从之。
壬午，以翁万达总督宣、大，改命张汉专督畿内、河南、山东诸军。
二十四年旃蒙大荒落 乙已
（明纪五十八） 正月闰附
乙未朔，上不视朝，百官于奉天门行庆贺礼。
乙巳，以恭录皇史宬书成，加总裁、监修等官衔、俸。
是月，以春多疫，施药于朝天门外。侍郎孙承恩请于宣、大、山西等处给散，从之。
596
明通鉴目录卷十四 闰月
甲子朔。
戊辰，严嵩请有宣召与阁部大臣同入，如蹇、夏、三杨故事。上不许，心喜之。
甲申，以边功，加张珩右都御史，仇鸾太子太保。是月，兵尚戴金罢，以南京尚书唐龙代之。
二月
甲午朔，逮侍郎张汉于狱。汉改督直隶等处，条上用兵四事，请总督得斩大将。上不悦，言官希指劾之，下诏狱。戍边二十年卒。
壬寅，顺天永平府饥，发通仓、太仓银米振之。
戊申，诏：“招抚流民复业，给牛种，有能开垦闲田者，蠲赋十年。”
三月 癸亥朔。
丙寅，保定府饥，发临清仓银振之。己卯，以久旱风沙，令择日祈祷。癸未，振应天饥。
四月 癸已朔。
丙申，上祷雨于神祇坛，令百官斋戒修省。升尚宝少卿严世蕃为太常少卿，掌尚宝司事。
戊申，赠去年十月宣府死事之指挥李彬。五月
壬戌朔，日食。
甲子，南京考功郎中薛应旂调外任，严嵩嗾其党构之也。戊子，免山东被灾夏税。
六月
597 明通鉴
壬辰朔，新太庙成。贵州道御史周冕请于奉安秋祭，亲致孝享，不宜遣官代摄。上怒，下锦衣卫狱。
庚申，以太庙成，遣官祭告。
是夏，免畿辅、山西、陕西被灾税粮。七月
辛酉朔，奉安列圣神主于太庙。左四序成、宣、宪、睿，右四序仁、英、孝、武。自是睿宗位次跻武宗上，而罢特庙之祀。
壬戌，颁诏天下大赦。百官表贺。
是月，以太庙成，百官升赏有差。工匠郭文英，以积劳至工部侍郎，荫子。至是复请恩荫，给事中张元忠劾之，上不悦，竟许之。O致仕大学士毛纪卒。
八月 辛卯朔。
壬辰，以圣节，赏修元功，加严嵩少师，陶仲文伯爵。仲文辞，请赠荫，许之。嵩亦三上疏辞少师，亦许之。又升顾可学为工部尚书。
辛丑，大享殿成。诏是秋仍于元极宝殿行礼，自是岁遣官行之以为常。
壬寅，释御史杨爵、给事中周怡、工部员外刘魁于狱。时上感乩仙言，释三人。未几，以熊浃论乩仙之妄，复速三人下诏狱。
丙午，瘗九门暴骸。
庚戌，寇犯辽东，守备张文瀚死之。张璧卒。
是月，寇犯大同中路，又犯鹁鸽峪，参将张凤等及生员王邦直皆战死。
九月 辛酉朔、
庚午，以南畿、江西、湖广旱灾，改征折色。598
明通鉴目录卷十四
丁丑，起夏言复入阁。时上微觉严嵩横，欲用言以并之。O楚王世子英燿，以弑父事发，告太庙磔之，焚尸扬灰，悉诛其党。
十月 庚寅朔。
庚子，以雹灾，免山西大同税粮。丁巳，荧惑犯氐。
十一月 庚申朔。
戊辰，冬至，祀天于圜丘，朱希忠摄行。
癸酉，直隶巡按御史贾大亨请浚砀山河道，引入二洪以杀南注之势。从之。
辛巳，许赞、熊浃皆罢。赞以屡乞休，忤上意。浃以言乩仙事，为上所恶，不自安，至是乞休，遂黜为民。
壬午，有客星出天棓，入箕宿，转东北行，逾月始没。癸未，以雹灾，免宣府及直隶保安州税粮。
是月，寇犯榆林。 十二月 庚寅朔。 甲午，祈雪。
丁酉，夏言至京师，复人阁，尽复少师等官阶，亦加严嵩少师，自是二人隙大起。
是月，改唐龙于吏部，以兵部侍郎路迎为本部尚书。赠正德间死事之西平县主簿贾得山，凡一门遇害者三十七人，皆赐恤，得山从祀王佐祠。
二十五年柔兆敦牂 丙午
（明纪五十八） 正月
599 明通鉴
己未朔，不御朝，百官行庆贺礼于奉天门。是日，雪，廷臣俱表贺。
丙戌，贵州御史周冕以请皇太子出阁讲读忤旨，调外任。二月
戊子朔。
丙申，济农子驻牧河西，翁万达请调山东长枪手备山险。兵部议以固原、辽东游兵赴宣、大听调遣，从之。
是月，翁万达请修筑大同至宣府边墙，许之。寻又请筑大同西路、宣府东路边墙，亦许之。
三月 戊午朔。
庚申，湖广御史包节戍边，承天守备中官廖彬构之也。戊辰，四川白草番乱，命前镇松潘总兵官何卿讨之。庚辰，振应天等府饥。又振淮、扬灶丁。
四月
山 丁亥朔。
乙未，以曾铣总督陕西三边军务。先是起用张经，寻被劾罢。
五月 丙辰朔。
戊辰，谙达复遣使求通贡，总兵家丁董宝等诱杀三人。翁万达请诛宝等，以杜蓄怨构兵之谋，不纳。
壬申，灰甲厂火。
是月，工尚甘为霖罢，以南京都御史王以旂代之。六月
丙戌朔。
甲辰，寇犯宣府，千户汪洪死之。
是月，兵尚路迎罢，以掌通政司事陈经代之。经出自特简，600
明通鉴目录卷十四 给事中宋伊劾之，被诘责。
七月 乙卯朔。
丁卯，免河南被灾夏税。
戊辰，谙达复遣人持番文印信通贡，翁万达请许之，部臣言官皆以为诈，复寝之。
癸酉，以醴泉出，告谢郊庙。自二十五日至八月望，停诸司封奏.自是庆贺斋祀，停封奏，以为常。
是月，寇犯宜府，守备陈勋死之。复由宁塞营入犯保安，西掠庆阳、环县。三边总督曾铣捣敌巢于马梁山，斩首百余级还。吏尚唐龙罢，周用代之。
八月 乙酉朔。
庚寅，甘肃奏天鼓鸣。
癸巳，以万寿节，加夏言、严嵩诰俸。又加真人陶仲文等。戊戌，南方有流星，大如碗，赤色光大，起自中天，西南行至近浊。
是月，京师淫雨，修九门城垣。九月
乙卯朔。
己卯，免淮、风、扬三府被灾税粮。O寇自义州、清河入犯锦、义，寻引去。
是月，寇犯宁夏。 十月 乙酉朔。
丁亥，寇犯清平堡，游击高极死之。曾铣请严治边将失律罪，从之。
辛卯，太白昼见。
601 明通鉴
癸巳，代府奉国将军充灼谋引寇人大同。翁万达发其事，逮至京师，磔于市，逆党三十人皆伏诛。
甲午，张延龄决于西市。胡守中亦伏诛。十一月
甲寅朔。
己未，翁万达奏各边有杀降冒功者，就地枭首示众，不必解至京师。从之。
癸酉，冬至，祀天于圜丘，朱希忠代。礼部请仍昨岁例，上不御殿，百官贺于奉天门外。上嘉其忠，从之。
十二月 甲申朔。
庚子，三边总督曾铣建复河套议，条上八事。兵部难之，上以寇据套久，为中国患，铣倡复具见壮猷，令给修边费二十万行之。
乙巳，延绥巡抚张问行罢。时曾铣会问行具奏复套，问行难之，遂引疾。上以其规避，黜为民，调山西巡抚杨守谦代之。
丁未，免河南被灾税粮及陕西被寇军民，令振之。
是岁，土尔番之弟玛哈穆亦称苏尔坦，遣使叩关求贡，许之。





目录卷十五 嘉靖二十六年丁未至三十七年戊午

嘉靖二十六年彊圉协洽 丁未（明纪五十九）正月
甲寅朔，不御殿，百官朝贺于奉天门。O杨守谦在山西请兴举营田，荐副使张镐为提调。及是守谦移抚延绥，仍请专任镐终其事，镐卒成之，诏以其法行之九边。
是月，吏尚周用卒，改刑尚闻渊于吏部，以南京尚书屠侨代渊。寇犯永昌，官军败绩。
二月 癸未朔。
是月，翁万达复请帑六十万修宣、大东西路边墙，报许。时曾铣建复套议，上方向铣，而万达主通贡，与上意左。上下铣议于边臣，独万达以为不可，力言之，上不省。O都御史宋景卒，改工尚王以旂代之，以侍郎文明代以旂任工部尚书。
三月 壬子朔。
庚午，赐李春芳等进士及第、出身有差。
己卯，上以久旱，祈祷。是日，大雨。诏举醮谢典，停封止刑三日。
四月 壬午朔。
丙戌，逮山西巡抚孙继鲁下狱。时翁万达请撤山西内边兵，并力守大同，继鲁抗章争之，上右万达，面继鲁以此得罪，瘐死
603 明通鉴
狱中，论者惜之。 丙申，太白昼见。
乙巳，四川白草番平。
己酉，谙达复求通贡。翁万达方修边墙，请羁縻之，不允。五月
辛亥朔。
是月，曾铣复袭套寇，败之。又请慎择边方守令，上是之，令各边皆如例行。
六月 庚辰朔。
戊戌，免南畿被灾夏税。
庚子，曾铣劾甘肃总兵仇鸾不听调兵，诏停鸾禄米半年。
是月，谙达与小王子有隙。时小王子欲寇辽东，谙达以其谋告，请助中国攻之。翁万达不敢闻，乃于请催抚臣赴镇疏中及之，亦不省。
七月 庚戌朔。
丙辰，河决山东曹县，水入城二尺。
丁巳，以巡抚南赣都御史朱纨巡抚浙江，兼管福建福、兴、漳、泉、建宁五府，以备倭寇，新设也。
乙丑，甘州卫风薶昼晦，色赤复黄。
是月，澄城麻陂山、界头岭昼夜吼数日，山忽中断，移走东西三里，南北五里。
八月 己卯朔。
丙戌，免陕西被灾税粮。
是月，兵尚陈经被劾罢，仍给驿归。九月闫附
604
明通鉴目录卷十五 己酉朔。
己未，免南直隶被灾秋粮。户尚王杲以库中收纳低银，御史劾其受贿，并劾严世蕃等。严嵩疏辨，上怒，杖诸言者，谪果戍边。果竟死戍所。
戊辰，免江西五府税粮。
是月，以湖、贵苗连年不靖，逮贵州巡抚王学益。O王杲罢。O改王以旂兵部刑尚，屠侨为左都御史，南尚书夏邦谟为户部尚书。
闰月 已卯朔。 丙午，振成都饥。
是月，以总督漕运喻茂坚为刑部尚书。十月
戊申朔。
甲寅，免畿内被灾税粮。
丙辰，巡抚延绥杨守谦请重斩首升赏，以激劝军士。部议从是月，御史陈其学劾中官陆炳，竟宥之。
十一月 戊寅朔。
己卯，冬至，祀天于圜丘，朱希忠代。
壬午，大高元殿灾。释杨爵等三人于狱。爵等两次下狱，前后凡七年。
乙未，皇后方氏崩。诏依元后丧仪，以宫婢之变救危，大功也。
是月，曾铣上边务十八事及《营阵图》，上嘉纳之。日本求贡，上以不及期及人船逾额，令勒回。
十二月
605 明通鉴
戊申朔。
辛酉，逮总兵仇鸾，曾铣劾之也。戊辰，册谥大行皇后日孝烈皇后。
乙亥，倭寇宁、台，诏速分守参议郭世威等。二十七年著雍涒滩 戊中
（明纪五十九） 正月
戊寅朔，不御殿，百官奉天门朝贺。
癸未，夏言罢，逮三边侍郎曾铣。上以复套意中变，严嵩与中官陆炳等交构之，遂大怒，并以言官不早发，悉逮至，杖于廷，各停俸四月。
已亥、振陕西饥。时巩昌、汉中二府大饥，凤翔府汧阳县没于水，皆振之。
是月，改王以旂督陕西三边，以赵廷瑞为兵部尚书。总督河南詹瀚，请于赵皮寨等处多穿支河，修筑堤岸，以捍水患，从之。O寇犯广宁，参将阎振死之。
二月 丁未朔。
癸丑，作永陵。以将葬孝烈皇后，预定陵名。三月
丙子朔。
癸巳，杀三边侍郎曾铣，严嵩嗾仇鸾构之也。时夏言罢归，复命逮之。
癸卯，释仇鸾于狱。 四月
丙午朔。
丁未，夏言逮至京师，再上疏讼冤，不省。坐与铣交通律，论斩，系狱中。
606 


明通鉴目录卷十五
丁巳，太白昼见。
是月，巡按御史吴相请以余田给军佃种，报可。五月
乙亥朔。
丙戌，葬孝烈皇后于永陵。是月，寇犯宣府，官军败绩。六月
甲辰朔。
丁未，命张岳总督湖广、贵州、四川三省，以湖、贵苗乱也。
戊申，日本贡使周良等复请贡。诏循十八年例，起送五十人入京，余留嘉宾馆，犒赏遣还。
七月
甲戌朔，改巡抚浙、闽等处为巡视。时朱纨以双屿之役，获通番者，请以便宜行戮，闽、浙人怨之。给事中周亮请改巡视以杀其权，部议从之。
丙子，免南畿税粮。 丁丑，月犯太白。
戊寅，京师地震，顺天、保定二府俱震。庚子，西苑进嘉谷，荐于太庙。
八月 癸卯朔。
癸丑，京师复震，辽东广宁卫、登州府同日震。
丁巳，寇犯大同，顾相等死之，总兵周尚文追败之于次野口。
九月 癸酉朔。
辛巳，免南畿被灾税粮。
607 明通鉴
壬午，寇犯宣府，守备鲁承恩等死之。乙未，免陕西被灾税粮。
庚子，月犯太白于角。
是月，下参将李珍等于狱，以曾铣故也。逾年，珍竟论死。京师复地震，有声。
十月 壬寅朔。
癸卯，杀前大学士夏言。言既诛，严嵩柄政，祸及天下，于是多惜言者。
丙辰，寇入隆庆。 十一月 壬申朔。
甲戌，免山东被灾税粮。
丙子，诏议孝烈皇后祔庙礼。上欲祔太庙，寻已之。甲申，冬至，祀天于圜丘，朱希忠代。
丙戌，太白昼见十日。
乙未，密云进生沙金，诏抚、按官采献。十二月
壬寅朔。
是月，礼部尚书费采卒。二十八年屠维作噩 已西
（明纪五十九） 正月
壬申朔，不御殿，百官庆贺如初。是月，寇犯永昌镇羌，官军击却之。二月
辛丑朔。
乙巳，振陕西饥，并蠲临巩等府税粮。608
明通鉴目录卷十五
辛亥，张治，李本俱人内阁。夏言既罢，严嵩独相年余。至是二人皆以疏远召，嘿嘿而已。
壬子，寇犯宣府滴水崖，把总江瀚、董旸等皆战死，全军覆焉。寇东犯永宁，关南大震。
乙卯，总兵周尚文大破寇于曹家庄，翁万达亦自怀来赴援，寇遂东走。
丙辰，宣府总兵赵国忠追击，败之于大滹沱。
是月，以侍郎徐阶为礼部尚书，代孙承恩也。三月
辛未朔，日食。 乙酉，皇太子冠。 丁亥，皇太子薨。 庚寅，临清雹灾。
丙申，风薶四塞，日色惨白，凡五日。
是春，巡视浙、闽朱纨，上书劾周亮等侵削其权，语多愤激。会三月佛郎机国人行劫至诏安，纨遣柯乔、卢镗捕通番九十六人，立决之。具状闻，自是劾者踵至。
四月 庚子朔。
庚戌，御史陈九德劾朱纨不俟奏覆专刑僇，部议亦非之，诏纨罢任待勘，遣给事中杜汝桢往。
是月，兵尚赵廷瑞罢，以范锪代，未任免。O寇复犯永昌镇羌，官军击却之。总督翁万达言寇将犯宣、大，入京师，诏严备之。
五月 庚午朔。
己卯，总兵周尚文卒。严嵩格其恤典不予，给事中沈束抗论，忤旨，诏廷杖，锢之诏狱。
609 明通鉴
是月，召翁万达还，任兵部尚书。六月
已亥朔。
是月，日本复求贡，许之。O延州雨雹。七月
戊辰朔。
乙亥，川湖贵总督张岳言贵苗不诛，则湖苗之抚不固，请集兵会讨，从之。
庚寅，免河南、陕西被灾夏税。
是月，浙江海盗起。时奸商汪直，徐海等诱倭入寇，于是海上巨盗皆以倭为名，自是沿海无宁岁。
八月 戊戌朔。
己亥，诏户部核天下出纳之数。是时边供烦费，加以土木祷祠，帑藏日竭，部臣忧之。
乙卯，寇犯大同，毁边墙人，凡攻毁堡寨村庄五十余，官军死者三千五百余人。
九月 丁卯朔。 戊辰，寇犯榆林。
庚辰，免浙江嘉、湖二府被灾秋粮。壬午，寇复犯大同。
是月，朵颜三卫导北寇人辽东，守将张景福死之。吏尚闻渊、刑尚喻茂坚俱致仕。改夏邦谟于吏部。
十月 丁酉朔。
辛丑，免畿内被灾税粮。
是月，以潘潢为户部尚书。兵尚翁万达以忧去，丁汝夔代610
明通鉴目录卷十五 之。刘讱改刑部尚书。
十一月 丙寅朔。
甲申，孝烈皇后神主祔庙，权藏于献皇后之侧。乙酉，太白昼见，凡五日。
已丑，冬至，祀天于圜丘，朱希忠代。乙未，免湖广被灾税粮。
是月，工尚文明卒。 十二月 丙申朔。
是月，以侍郎李士翱为工部尚书。二十九年上章掩茂 庚戌
（明纪五十九） 正月
丙寅朔，不御殿，百官庆贺如初。
癸未，山东盖州等卫地震，声如雷，逾月乃止。二月
丙申朔。
是月，宣府谍报，寇驻威宁海子。兵部请备蓟镇，屏蔽京师，从之。隆庆州山鸣。
三月
乙丑朔，礼部以旱请行顺天府祈祷，从之。辛未，上亲祷雨于禁中。
壬午，赐唐汝楫等进士及第、出身有差。
是月，贵州苗贼龙许保攻破印江县，总督张岳请集兵讨之。广东琼州黎贼平。
四月 乙未朔。
611 明通鉴
己亥，以旱，遣官祭告，敕廷臣修省。
辛亥，河南巡抚胡缵宗，前在承天以迎驾诗被讦。刑部尚书刘讱坐党护，诏杖缵宗四十，革职，讱除名。以严嵩平狱有功，令兼支大学士俸。嵩辞、乃允。
癸丑，大雨，百官表贺。
壬戌，封陶仲文恭诚伯，以祈雨平狱功也。
是月，河决人淮，巡按御史戴德请开直河口以通下流，从之。
五月 甲子朔。
辛卯、重修《大明会典》成。
是月，改李士翱于刑部，以侍郎胡松为工部尚书。六月闰附
甲午朔。
戊申，太白昼见，凡七日。
丁巳，免畿内及山东被灾夏税。
戊午，寇犯大同，总兵张达、副总兵林椿死之。闰月
癸亥朔。
乙丑，免山西被灾夏税。起仇鸾充总兵官，镇守大同。戊辰，免河南被灾夏税。
癸酉，逮宣大总督郭宗皋、大同巡抚陈耀，廷杖之，耀死杖下，宗皋戍边。
丙子，起复翁万达总督宣、大，赵锦巡抚大同。万达未至，命侍郎苏祐摄事。
戊子，免南畿被灾发税。己丑，免畿内被灾夏税。七月
612
明通鉴目录卷十五 壬辰朔。
戊中，谙达集众谋深入关南，诏宣、大戒严防御。
壬子，逮巡视浙、闽朱纨，纨闻勘使至，不欲对簿，仰药死。副使柯乔、都指挥卢镗俱下按察司狱。
己未，免陕西被灾夏税。
是月，户尚潘潢罢，改刑尚李士翱代之。以顾应祥任刑尚。八月
壬戌朔。
甲子，寇犯宣府，有备不得人，遂寇蓟镇。
己巳，寇自独石东行，至大兴州，去古北口百七十里。命仇鸾守居庸，王汝孝守蓟州。
乙亥，寇至古北口。
丁丑，自古北口溃墙人，蓟镇兵大溃。
戊寅，至通州，阻白河，不得渡，营于河东，分兵剽昌平，犯陵寝。京师戒严，守九门。O岁星昼见守井。
己卯，寇自通州四掠，去都城三十里。时各路援兵集，以城内虚，移京军人备，营于十王府庆寿寺前。
辛巳，寇薄安定门外教场。
壬午，薄都城。拜仇鸾平虏大将军，杨守谦提督军务。O召严嵩、徐阶议军事。时寇放所虏中官归，附书求贡。阶请给缓之，司业赵贞吉以为不可，上壮其言，召入问计，贞吉请宣谕犒军，从之。
癸未，上御奉天殿，切责廷臣外无一言。
甲申，寇退至白羊口。诏逮丁汝夔、杨守谦，又逮守通州副都御史王仪。
丙戌，京师解严。赵贞吉宣谕还，为严嵩父子所构，谪荔波典史。
丁亥，仇鸾遇寇于昌平，败绩，寇遂长驱至天寿山，总兵赵
613 明通鉴
国忠列阵红门前，不得人，遂由古北口去。杀兵部尚书丁汝夔、侍郎杨守谦，皆严嵩构之也。
是月，户尚李士翱被劾罢，侍郎孙应奎摄户部事。逾二月，代之。
九月
辛卯朔，寇悉众出塞。仇鸾掩败不闻，令将士收斩遗尸，得八十余级。捷上，优诏答之，寻加太保，赐金币。诏振畿内被寇者，瘗暴骸。
乙未，罢团营，复三大营旧制，从吏部侍郎王邦瑞议也。邦瑞时摄兵部尚书事。以仇鸾总督京营戎政，改邦瑞兵部侍郎，协理戎政。邦瑞又请撤内官提督、监枪者，从之。
戊申，免畿内被灾税粮。
壬子，废郑王厚烷为庶人。先是厚烷进四箴、《演连珠》十章，以神仙土木谏，上不悦，下其使者于狱。至是宗室祐橏以事构之，遂得罪，锢之高墙。
乙卯，免山西被灾夏税。
是月，起复翁万达，未至。时以万达回部管事，命苏祐总督宣、大。
十月 辛酉朔。
壬申，免畿内、河南、南直隶被灾秋粮。甲戌，大学士张治卒。
辛巳，郎中徐学诗以劾严嵩父子削籍。
甲申，巡视京营主事申隧劾仇鸾，下镇抚司，遂罢京营巡视官。
十一月 庚寅朔。
癸巳，仇鸾请选边兵人卫，兵部议不可。上特许之，自是边614
明通鉴目录卷十五 兵益弱。
甲午，冬至，祀天于圜丘，朱希忠代。
壬寅，祧仁宗，祔孝烈皇后于太庙第九室。辛亥，免浙江、四川被灾税粮。
是月，罢翁万达，王邦瑞升兵部尚书。及万达至，降兵部侍郎，守易州。
十二月 庚申朔。
丙寅，仇鸾请革蓟州总兵李凤鸣、大同总兵徐珏，荐京营副将代之、旨由中下。兵部尚书王邦瑞以非祖制，持之，上不悦，下旨切责。于是鸾益憾之。
是岁，元江土舍那鉴作乱，杀云南布政徐樾。三十年重光大渊献 辛亥
（明纪六十） 正月
己丑朔，不御殿，百官称贺如初。辛卯，大风扬尘，蔽天昼晦。
辛丑，锦衣经历沈镍劾严嵩十大罪，并及尚书夏邦谟，下狱，廷杖，寻发口外为民。
二月
已未朔，徐阶请建储，不允。
戊辰，兵尚王邦瑞罢，仇鸾构之也，寻因考察自陈，乃以赵锦代之。
是月，吏尚夏邦谟、工尚胡松俱以考察罢。刑尚顾应祥改南京。
三月 己丑朔。
壬辰，谙达求通贡，仇鸾因请开马市，诏侍郎史道领其事.
615 明通鉴
癸卯，兵部主事杨继盛抗疏陈开马市十不可、五谬，上颇心动。卒为仇鸾所惑，又密疏构之，乃敲拶一百，谪狄道典史。
丁未，免昌平等四县去年被寇秋粮。
是月，以李默为吏部尚书。万镗刑部，欧阳必进工部，皆尚书。
四月
己未朔。
庚午，贵州叛苗攻破思州，张岳以严嵩之构革右都御史，戴罪任事。
庚辰，振畿内灾。
壬午，经略京城内外都御史商大节以不受仇鸾节制征调，上怒，锢之诏狱，竟死狱中。
丙戌，开大同马市。御史喻时言非长策，请饬边备，报闻。五月
戊子朔。
乙巳，大同马市竣，仇鸾请加赏赉，从之。庚戌，复开宣府马市。
六月 戊午朔。
壬戌、妖人萧芹、乔源等以白莲教出入寇中，诱之犯边。史道捕得五十余人，而芹、源等未获，以潜入寇塞中也。
乙亥，贵州苗平，禽龙许保枭之，嗣又获吴黑苗，苗患始息。
七月 丁亥朔。
癸巳，谙达执萧芹等以献，寻伏诛。八月
丙辰朔。 616
明通鉴目录卷十五
壬戌，召史道还。时北寇请以马易菽粟，不允，乃罢道领马市事。
九月 丙戌朔。
乙未，京师地震。诏修省三日。
戊戌，给事中何光裕、御史龚恺等劾史道，语侵仇鸾，诏二人廷杖，余夺俸。
是月，免南畿、江西、湖广被灾税粮。十月
乙卯朔。
己巳，禽获朵颜逆酋哈舟儿、陈通事，械送京师，磔于市，仍告之郊庙。
是月，免畿内、山东、山西、贵州被灾税粮。O吏尚李默罢，改刑尚万镗代之。
十一月 乙酉朔。
庚寅，以获逆酋，内外诸臣升赏有差。已亥，冬至，祀天于圜丘，张溶代。是月，以应天猷为刑部尚书。
十二月 甲寅朔。
乙丑，雪。廷臣表贺。
是冬，谙达数犯大同，廷议皆言马市非计。仇鸾请诱之深人以创之，赵锦力言其不可。时严嵩忮鸾，亦欲因是间之，请敕户、工二部核其军费以闻。
是岁，户部通计京边岁用之数，入不敷出，始议加赋。三十一年玄默困敦 壬子
（明纪六十）
617 明通鉴
正月 甲申朔，不御殿。
丙戌，太白昼见，凡十一日。丁亥，寇犯大同。 壬辰，掠威远城。
甲午，人宏赐堡，御史李逢时言马市不足恃，请大集兵一意征讨。
辛丑，复犯大同，仇鸾乃请率京营出边。
是月，户，工二部奏自二十九年以后，军饷凡一千八百余万，上疑有侵冒，分遣给事、御史查勘。
二月
癸丑朔，振宣、大饥。时二镇大饥，人相食，兵部请量借军饷振之，凡发钱三十万，诏督饷侍郎马坤往。
丁巳，寇复犯宏赐堡。
辛酉，掠怀仁川，指挥佥事王恭御于平川墩，死之。癸亥，凤阳地震。
乙丑，复犯平虏堡，上切责苏祐等。寇且犯且请开市，诏罢之。
己巳，建内府营以操练内侍。三月
癸未朔，裕王、景王冠。丙戌，山西地震。
戊子，诏仇鸾帅兵赴大同。时代府告急，逮总兵徐仁等下诏狱。
辛卯，礼部尚书徐阶入阁，仍兼部事。四月
癸丑朔。
乙卯，仇鸾败绩于镇川堡，斩首五级，请赏，上自是亦知鸾618
明通鉴目录卷十五 不足恃矣。
丙寅，寇犯辽东，百户常禄等四人死之。指挥王相赴援，殊死斗，矢竭，与麾下三百人皆死之。
丙子，倭犯浙江舟山、象山等处，浙东骚动。五月
壬午朔。
甲申，召仇鸾还。时鸾请调宣、大兵人卫，部议不许。辛丑，月犯填星。
丙午，寇围陕西红城堡，寻引去。戊申，倭寇浙江黄岩县，陷之。是月，户尚孙应奎改南京工部。六月
壬子朔。
已未，免南畿被灾夏税。
是月，仇鸾复请固宁兵入卫，不许。以方钝为户部尚书。七月
辛已朔。
丙申，免陕西被灾夏税。
壬寅，以倭警，命巡抚山东王忬巡视浙、闽。癸卯，月犯毕。
是月，寇犯蓟州，仇鸾病疽，请舆疾赴军，诏止之。八月
辛亥朔。
已未，兵尚赵锦请代仇鸾视师，上以本兵未可轻出，乃诏鸾纳还大将军印绶，以侍郎蒋应奎掌戎政。
壬戌，仇鸾死。时大学士徐阶密疏发其罪状，严嵩亦结陆炳共图鸾。鸾死，炳尽发其通虏纳贿状，上大怒，下法司拟罪。乙丑，南京试院火。
619 明通鉴
乙亥，诏追僇仇鸾尸，传首九边。戊寅，命丰城侯李熙总督京营戎政。己卯，寇犯大同。
九月
庚辰朔，寇复掠大同。寻散掠朔、应、山阴、马邑。
癸未，以仇鸾诛，祭告郊庙，颁诏天下。O免畿内夏税、河南秋粮。
乙酉，寇分犯山西。 庚寅，月掩填星。 辛卯，荧惑犯鬼。 壬辰，寇犯宁夏。
丁酉，河决徐州，总河曾钧奏治河方略。
庚子，兵侍蒋应奎、通政唐国卿为其子昌请边功，逮之，杖阙下，斥为民。
癸卯，罢各边马市。
是月，振南畿，免山西秋粮。O刑尚应大猷罢，以侍郎何鳌代之。
是秋，宣、大官兵出塞追寇，败绩，把总刘钦等死之、亡士卒二百人。
十月 庚戌朔。
癸丑，徐阶解礼部事。
戊午，南京御史王宗茂劾严嵩八大罪，以诬诋大臣谪平阳县丞。
己未，兵尚赵锦以党仇鸾，发口外为民。丁卯，月犯井。
己巳，小王子寇辽东。
是月，免畿内及江西被灾税粮。620
明通鉴目录卷十五 十一月
已卯朔。
乙酉，冬至，祀天于圜丘，朱希忠代。丁酉，月犯鬼。
是月，兵尚翁万达未任卒。十二月
己酉朔。
丁巳，下光禄少卿马从谦于狱，中官杜泰构之也。廷杖八十，毙杖下。
丁卯，月犯岁星。
是月、工科给事中李用敬请开胶、莱河。三十二年昭阳赤奋若 癸丑（明纪六十）正月
戊寅朔，日食，阴云不见，有顷，大雪。越日，廷臣朝贺于奉天门。
己卯，刑部侍郎吴鹏振淮、徐水灾。
庚辰，杖给事中杨思忠于午门外。思忠前议孝烈皇后不应祔庙，上衔之，至是摘其表文不顺，遂斥为民，科臣悉夺俸。
庚子，兵科员外杨继盛劾严嵩十大罪、五奸，嵩摘其疏中引二王语构之，上命廷杖，系狱中。继盛将杖，或劝其服蚺蛇胆，却之，曰“椒山自有胆”，意气自若。
是月，以兵部侍郎聂豹为本部尚书。二月
戊申朔。
癸亥，工尚欧阳必进奏辨杨继盛劾严效忠冒功事，下兵部查覆。于是武选郎中周冕尽发严嵩父子欺罔状，上以嵩故，罢冕为民。
621 明通鉴
丙寅，倭寇温州，汤克宽率舟师破之。王忬以闻，并请定海防赏格四事。
戊辰，以陆炳发仇鸾逆谋，加少保，岁支伯爵禄。己巳，遣给事中徐纲振大同，以被灾、被寇故也。辛未，太白昼见，凡四日。
壬申，寇犯宣府，参将史略死之。
是月，徐、沛水涌复淤，诏遣官祭河神。三月闰附
丁丑朔，振陕西饥。
辛巳，寇犯延绥，副总兵李梅死之。壬午，遣兵部侍郎杨博巡边。
甲申，振山东饥。
丁亥，巡按云贵御史赵锦驰疏劾严嵩，上震怒，下诏狱，拷四十，斥为民。是年正旦，日食，锦以为嵩专权所致云。
甲午，赐陈谨等进士及第、出身有差。是科增中额，凡赐进士四百有三人。
甲辰，寇犯宣府，副总兵郭都死之。闰月
丁未朔。
乙丑，筑京师外城，从给事中朱伯辰议也。
甲戌，海贼汪直纠倭入寇，苏、浙、江、淮滨海数千里同时告警。
乙亥，贼攻破浙江昌国卫，参将俞大猷击却之。是月，释副使柯乔于狱。
四月
丙子朔，以久旱，祷雨于内殿，停刑止屠六日。戊子，倭寇太仓，又分掠乍浦、平湖一带。癸巳，复攻上海，陷之。
622
明通鉴目录卷十五
丁酉，分掠江阴，王忬请释指挥卢镗用之，复上海防八事。五月
丙午朔。
己酉，倭犯海盐，参将汤克宽御却之。
癸丑，倭复入上海，指挥武尚文，县丞宋鳌死之。
壬戌，倭攻乍浦，流劫海上，汤克宽邀之于独山，大破之，寇浮海东遁。C谙达犯辽东。
庚午，兵科给事中贺泾请于镇江复设总兵官，以汤克宽为副总兵，驻金山卫。
六月 丙子朔。
丁丑，南京科、道以各省灾伤，蠲振无出，请汰冗费，省繁文。部议仍行各抚按官勘处。
是夏，寇犯甘肃及大同，时将谋大举，边报日警。七月
乙巳朔，以寇将大举，议守宣府、蓟州。又令入卫兵分布于昌平、怀柔、顺义等处，列京兵于九门，惩庚戌之变也。
戊申，王忬等以倭出境闻。寇自闰三月登岸至六月中，凡三月饱而去。忬奏毁贼艘五十余，并请复文武所夺俸，皆从之。已，给事王国祯请改忬以巡抚衔总其事，以一事权，从之。
丁巳，谙达寇大同。
戊午，寇下浑源州，东犯灵丘、广昌等处。己巳，寇急攻插箭、浮图等峪，关南大震。
庚午，河南盗师尚诏作乱，破归德、柘城、鹿邑。辛未，游击陈凤、朱玉击寇，追之三家村，大败之。壬申，寇北遁，上以凤等力战却敌，立擢二人官。八月
乙亥朔，寇分兵东掠蔚州，西掠代州、繁畤。
623 明通鉴
丙子、小王子寇宣府、赤城。
已卯，吏尚万镗推通政赵文华外任给事，朱伯辰复劾文华。上怒，罢镗，斥伯辰为民，文华供职如故。
丙戌，寇驻郡延二十日，会霖雨连日，乃引去。
丙申，河南贼攻围太康，官兵战于鄢陵，败绩。桂林猺獞作乱，至是平之。
戊戌，免山东灾粮。
庚子，赠浙江倭寇死事陈善道等十九人。
辛丑，官军败河南贼于霍山，贼自西华奔太原。是月，复起李默任吏部尚书。
九月 甲辰朔。
丙午，寇复自大同入犯山西神池、利民等堡，巡抚赵时春轻进，遇于大虫岭，大败，总兵李涞、参将冯恩等死之，时春仅以身免，全军覆焉。官兵破河南贼于五河，贼遂四散。
辛酉，以诸边寇退，告谢郊庙，边臣文武升赏有差。时宣大巡抚劾苏祐等，巡按山西李一翰劾赵时春，而上喜于寇退，兵部希指行之。
癸亥，官兵追破河南贼于蒙城、商丘，师尚诏弃军械易服而逃。逾月，获之于山东莘县，诏所在斩之。贼起四十余日，破府一、州二、县八，屠十余万人，三省皆震。
是月，免南畿、河南被灾税粮。十月
甲戌朔，振河南、山东饥。
己卯，汤克宽击倭于崇明南沙，败绩，亡卒四百余人。免畿内被灾秋粮。O免浙江被寇秋粮。
戊子，倭移舟宝山，汤克宽引舟师败之高家嘴。
戊戌，上以各省灾伤，流民求食京师，命发太仓米平籴，令624
明通鉴目录卷十五
有司瘗暴骸。又移太仓米十之四于城外，至者人给米一升。庚子、斩师尚诏。
辛丑，京师外城成。
是月，倭犯兴化府，由南日寨登岸流劫，杀千户叶巨卿。指挥张栋、知府董士宏合围歼焉，真倭不过十之三。
十一月 癸卯朔。
甲辰，铸洪武至正德钱九号，每号百万锭，嘉靖钱千万锭，每锭五千文。又以税课抽分诸厂，专收嘉靖制钱，民苦钱少，乃发内库新旧钱八千一百万文，折给俸粮。
庚戌，冬至，祀天于圜丘，朱希忠代。
是月，倭犯上海南汇所、吴淞江所，及于嘉定，凡十九日始去。
十二月 癸酉朔。
乙亥，以户、工二部库贮不敷铸钱工料，请陆续制造进用，从之。
是月，蠲苏，松、常、镇四府积逋，以被寇故也。是岁，云南元江平。
三十三年阏逢摄提格 甲寅
（明纪六十） 正月
壬寅朔，不御殿。杖六科给事中张思静等于廷，以贺表失抬“万寿”字也。
壬子，康妃杜氏薨。裕王母也。诏遵《孝慈录》，王服斩衰，主其丧。
戊辰，倭自南沙出掠苏、松。时官军围数月，疫大作，乃开壁西南陬，遂逸出。
625 明通鉴
二月 壬申朔。
庚辰，倭寇松江，官军败绩，县丞刘东阳死之。
，是月，赡恤河南死事归德府检校董纶、柘城县举人陈闻诗，并立祠祀之。
三月 辛丑朔。
甲辰，以南京侍郎屠大山巡抚应天，提督军务。巡抚兼提督自此始。
戊申，复议钱法。时民间以禁小钱不便，御史何廷钰请听民自便，上颇采其议，而私铸日多。
壬戌，倭分掠苏、松，汤克宽败贼于采陶港。
乙丑，倭掠民舟趋江北，登岸掠通、泰盐场，有剽入山东青、徐界者。
是月，倭分寇浙江之普陀山，官军败绩，阵亡武举火斌等三百人。倭之寇苏、松也，有莒州人孙镗赴战，援兵不至，中刃死。礼尚欧阳德卒，侍郎王用宾升任代之。
四月 辛未朔。
甲戌，以春少雨泽，雷未发声，遣官祭祈，并发京、通二仓米振顺天府饥，流民就食者振以粥。
乙亥，都城大疫，诏给医药，振粥，死者收瘗之。是日，始雷。倭犯嘉兴，参将卢镗御之，稍却。明日，复战，官军败·绩，都司周应祯等死之。
戊寅，倭陷嘉善。
辛巳，复攻嘉兴，副使陈宗夔御却之。
壬午，倭攻通州，千户洪岱等赴援，死之。乙酉，陷崇明，知县唐一岑死之。
626
明通鉴目录卷十五 戊子，慈溪民家涌血。
甲午，谙达犯宣府。 五月
庚子朔。
壬寅，倭自崇明薄苏州，大掠至昆山，百户刘爱臣死之。丁未，倭掠崇德。
丁巳，以南京兵部尚书张经督理南直隶、浙江、山东、两广、福建军务。
癸亥，彗星见北斗天权星旁。逾月，犯文昌，凡二十七日而没。
是月，给事中王国祯言招抚降贼非计，而贼首尤不可听抚，上敕张经等剿抚，随宜行之。
六月 庚午朔。
癸酉，谙达犯大同，总兵官岳懋死之。
已丑，逮宣大总督苏祐、大同巡抚侯钺。寻遣侍郎陈儒振恤大同被寇者。
壬辰，改王忬巡抚大同，升兵备，副使李天宠巡抚浙江。戊戌，以京师淫雨，诏户部发银振济，工部浚渠泄水。
是月，倭自苏州转掠嘉兴，都指挥夏光败于王江泾，中流矢溺死。
七月 已亥朔。
丙午，参将俞大猷击败倭寇于吴淞江所。
是月，张经请调广西狼、土兵五千剿倭，从之。上崇奉玄修，诏驸马都尉邬景和等、吏尚李默等入直西内。景和以不谙玄理辞，又辞赏赉，上怒其出语不祥，黜为民。
八月
627 明通鉴
己巳朔。
癸未，山东参将李逢时败倭于采陶港。庚寅，官兵追倭败绩，指挥刘勇等死之。乙未，谙达犯宣府。
九月 己亥朔。
戊申，免山东被灾税粮。下工侍谈相于狱，以称病缓期也，相竟死狱中。
乙卯，倭犯海门，副使张景贤歼之于吕泗场。己未，谙达寇山西。
乙丑，犯潮河川。
丁卯，掠古北口。O免湖广被灾税粮。
是月，工尚欧阳必进以忧去，侍郎吴鹏升任代之。十月
戊辰朔。
己巳，寇攻蓟镇，总督杨博率军士擐甲登陴，夜宿古北口垣上。上遣厂校诇之，特旨赏犒，并赐博等各服色衣一袭。
庚午，寇北遁。凡攻四昼夜，不克。次日，复南。杨博募死士夜袭其营，乃解去。
乙亥，倭犯海门健跳所。
辛巳，改张经右都御史兼兵部侍郎，专办讨贼，解南京尚书部务，以周延代之。时给事中李用敬劾经纵寇误国，下兵部议，遂有是命。
十一月 戊戌朔。
乙卯，冬至，祀天于圜丘，朱希忠代。丁巳，巩昌、固原、西安、凤翔俱地震。
壬戌，倭分掠嘉、湖二府，指挥刘恩邀击之于嘉兴县，却628
明通鉴目录卷十五 之。
甲子、月晕连环。
是月，兵部上蓟镇、山西大同各守臣御寇功.内外臣皆升赏有差。
十二月 丁卯朔。
壬申，以冬深无雪，遣官祈祷。时礼部汇奏天下灾异，乃敕廷臣修省。
癸未，以祈雪不应，复命百官斋戒，停常封三日。是月，倭自嘉兴分劫秀水、归安，百户赖荣华死之。三十四年旃蒙单阏 乙卯
（明纪六十一） 正月
丁酉朔，不御殿。倭陷崇德，又攻德清，把总梁鹗死之。甲子，振华亭、上海、嘉定、崇明四县被兵灾者，并蠲苏、松去年税粮。
是月，以倭警，命曹松护孝陵，万表充总兵官，镇守淮安。周延为左都御史。
二月 丙寅朔。
丙戌，遣工侍赵文华祀海神，区处防倭事。
壬辰，以淮、徐灾，折征漕粮十分之三，每石征银六钱。
是月，兵尚聂豹以议兵事忤旨罢，令闲住。寇犯宣府，参将赵倾葵等死之。总兵周益昌以大军至，始引去。
三月 丙申朔。
甲寅，苏、松兵备任环，败倭于南沙。
是月，召总督蓟辽都御史杨博人为兵部尚书，以巡抚大同王
629 明通鉴
忬代博。张经调狼、土兵至，分隶诸将，以待永顺.保靖兵之集。
四月 乙丑朔。
辛未，赵文华至松江，祭海神。时狼兵初至，颇有斩获，文华趣之进兵，至漕泾，战不利，狼兵头目死者十四人。
乙亥，倭犯江北。
戊子，谙达犯宣府，参将李光启被执，不屈，死之。倭分掠常熟，知县王铁击却之。掠江阴，游击白泫败之，遂东遁。五月
甲午朔，总督张经大破贼于王江泾，斩首千九百余级。赵文华先劾经不以时进兵，至是衔之。
戊戌，倭自川沙洼流劫昆山石浦，游击周藩死之。
乙巳，倭犯苏州，镇抚孙宪臣死之。贼遂分掠南北，延蔓常熟、江阴、无锡之境，出入太湖，莫能御者。
已酉，逮张经及参将汤克宽，赵文华构之也。寻改应天巡抚周珫代经。
癸丑，张经捷奏至，给事中李用敬言王师大捷，不宜临阵易帅。上深入文华言，不听，以用敬等党护，廷杖，斥为民。
乙卯，俞大猷率永顺兵败倭贼于陆泾坝。
丁巳，倭复寇常熟，知县王铁及乡官钱泮力战死之。是月，以曹邦辅巡抚应天。
六月 甲子朔。
庚午，倭犯浙东，官兵围之，遂缚木筏渡河，流劫杭州。丙子，倭踞蔡泾坝，江阴知县钱镎死之。
庚辰，俞大猷、任环败倭于马迹山。
壬午，罢总督周珫，改京侍郎杨宜代之，又罢巡抚浙江李天630
明通鉴目录卷十五 宠，赵文华荐巡按胡宗宪代之。
是月，山西矿贼乱，诏官兵讨平之。七月
癸已朔。
乙巳，倭自严州淳安逾山；流劫徽州，遂趋南陵，陷焉。芜湖县丞陈一道赴援，与子子义俱战死。
丙辰，倭犯南京，江宁镇指挥朱襄力战死。贼犯大安德门，不克，乃趋秣陵关而去。
丁巳，张经至京，上疏乞原宥，不省，与汤克宽及浙江巡抚李天宠俱论死，系狱中。
八月 癸亥朔。
壬辰，应天巡抚曹邦辅歼留都流劫之贼于浒墅关，赵文华欲攘其功，而邦辅奏已先上，于是文华衔之。
九月 癸巳朔。
乙未，赵文华进剿陶宅倭，与曹邦辅会师，浙、直兵皆败贼势益张。
乙巳，免江北府州被灾秋粮。丙午，谙达犯宣府、大同。戊申，倭犯台州。 庚戌，免山东灾粮。 甲寅，攻陶宅倭不克。戊午，谙达犯怀来。 辛酉，寇出张家口。
是月，给事杨允绳上御倭策。谙达分犯山西。十月
壬戌朔。
631 明通鉴
丙子，减免山西被灾税粮。赵文华劾曹邦辅避难击易，并及佥事董邦政。
丁丑、曹邦辅攻倭于周浦，败绩。
庚寅，杀总督张经、巡抚李天宠。时兵部员外杨继盛系狱已三年，严嵩以秋审，入之张经疏尾，并决于市。继盛妻张氏上书求代，为嵩所格，不得达。
是月，倭寇宁、台、绍三府。十一月闰附
壬辰朔，日食。
乙未，倭犯莆田，千户戴洪等死之。戊午，倭犯温州。
庚申，冬至，祀天于圜丘。倭犯兴化、福清。
是月，给事孙濬、夏栻讼曹邦辅而劾赵文华。O乐清倭流劫黄岩.仙居、奉化、余姚等县。
闰月 壬戌朔。
癸亥，曹克新邀击周浦倭，俞大猷败倭于海洋。庚午，攻平阳，不克。
癸酉，川兵攻倭，败绩。丁丑，免畿内灾粮。 十二月
辛卯朔。
甲午，振陕西饥。O开山东、四川银矿。
壬寅，山西、陕西、河南同时地震，死者八十三万人，诏群臣修省。
甲辰，乐清倭平。
乙巳，赵文华以倭贼败于海洋，奏水陆成功，请还京师，许之。户科给事中杨允绳以谤元修下狱，与御史张巽言并杖于632
明通鉴目录卷十五 廷。
庚申，晦日忽暗，有青黑紫日影，如盘，久之散。是月，倭屯新场。O谙达犯神木堡，杨璘等死之。三十五年柔兆执徐 丙辰
（明纪六十一） 正月
辛酉朔，不御殿。
壬戌，福建倭流入浙江界，官军扼之曹娥江，不得渡，还走，追歼之于三江民舍及黄家山。
庚辰，彗星见于进贤星旁，西南指，渐长至三尺许，扫太微入紫微，至四月二日始灭。
壬午，官军击倭于松江之四桥，败绩，参将尚允绍等死之。是月，兵尚杨博以忧去，许论代之。
二月 庚寅朔。
壬辰，以山西、河南地震，诏祭告山川河洛之神，瘗死者为厉坛祭之。O停征南直隶兵灾税粮。
甲午，振山西、陕西，并免秋粮。已亥，总督南直杨宜罢。
戊午，吏尚李默素以忤严嵩，薄赵文华。时上以倭警报至，疑文华。文华谋自解，乃讦默部试选人策中语以为诽谤。上怒，下默狱。刑部因坐默《子骂父律》绞，上改处斩。益以文华为忠，寻如文华言，以胡宗宪代杨宜，复逮曹邦辅，谪戍边。默竟死于狱。
是月，命大学士李本暂掌吏部事。三月
庚申朔。
癸亥，李本希严嵩指，考察大臣十五人，科、道三十八人，
633 明通鉴
公论为之不平。
丁丑，赐诸大绶等进士及第、出身有差。
癸未，升赵文华工部尚书。时吴鹏改吏部，遂以文华代之，仍加太子太保。
是月，福建倭犯古田，指挥刘玠等死之。以张景贤巡抚应天，阮鹗巡抚浙江。
四月 已丑朔。
丙申，振陕西灾，灾重者免夏税，以地震也。
·己亥，倭自浙洋登岸，攻慈溪，杀乡官王镕、钱涣等，军民死者数百人。
甲辰，有续至倭，犯无为州，同知齐恩率一家迎战，死者二十一人，惟三人得脱。贼乘胜至金山，杀镇江千户沈宗玉、王世臣等。
丙午，寇复入慈溪，省祭官杜槐及其父文明皆战没。
辛亥，倭将攻杭州，游击宗礼率兵九百御之于崇德县三里桥，三战俱捷，贼中称神兵。会桥陷，军溃，与镇抚侯槐等俱血战死。贼徐海亦受创夺气，未几遂就抚。
是月，倭犯温州，同知黄钏被执，不屈死。胡宗宪遣人招抚汪直，直遣其养子送宗宪使者归，至是以闻，上命亟图方略。改礼尚王用宾于南京，侍郎吴山升代。又改南尚书郑晓为右都御史。
五月 戊午朔。
壬戌，岁星逆行，又犯房北第一星。乙丑，复遣赵文华提督浙、直军务。丙寅，免山西秋粮，以地震也。
戊辰，以江南、北倭患，命督、抚发银籴米。仍悬赏格，劝634
明通鉴目录卷十五 民输军饷。
丁丑，倭围桐乡，胡宗宪设计间之，徐海请听抚，陈东退屯乍浦，于是归我俘，解桐乡围。
壬午，太白昼见。
丁亥，遣通政王槐采矿银于玉旺峪。是月，冀州高邑等处一日地三震。六月
戊子朔。
己丑，主事张芹进山东矿银及砂，上以为少，命广采之。寻又命主事沈应乾采矿银于河南。
丙申，俞大猷败倭于黄浦。
丁酉，倭陷仙居，遂趋台州，卢镗邀击，败之。辛丑，谙达犯宣府，游击张纮等死之。
是月，倭犯丹阳，守备王介等击却之。七月
丁已朔。
戊午，胡宗宪奏贼首毛海峰破倭于舟山、沥表，请赐金币，从之。
亲巳，官军破倭于乍浦，徐海缚陈东、麻叶等以献。宗宪又以计令东图海，时海去乍浦，别营梁庄。
八月 丁亥朔。
壬寅，诏采芝。时宛平县民献芝五本，大悦。自是臣民献芝者踵至。
辛亥，宗宪以计令陈东党攻徐海，海走死。遂俘陈东等及海首献京师，两浙倭渐平。
九月 丙辰朔。
635 明通鉴
戊午，免山东及南畿被灾、被寇者秋粮。己未，免湖广被灾秋粮。
壬戌，谙达犯辽东，指挥刘洪臣等死之。
乙丑，废徽王载论为庶人，方士梁高辅构之也。锢之高墙，寻自缢死。妻妾皆从之。免应天、池州被灾及苏、松、常、镇四府被寇秋粮。
戊辰，杭州大火，延烧数千家。辛未，免顺天府被灾秋粮。
丁丑，荧惑犯上将。
壬午、以倭平、告郊庙社稷。是月，免江西被灾税粮。
十月 丙辰朔，日食。
丁亥，谙达犯大同，总兵孙朝等击却之。癸卯，太白昼见，凡四日。
是月，免浙江被寇、福建被灾税粮。倭犯福宁州。十一月
丙辰朔。
丁巳，陕西山丹卫一日地三震，声如雷，关城多坏。
戊午，北寇率十万余骑深入辽东，总兵官殷尚质等死之。乙丑，冬至，祀天于圜丘，朱希忠代。
庚午，以倭平，进赵文华少保，胡宗宪右都御史，余皆升赏有差。召文华还。
丁丑，巡抚广东谈恺等讨峒贼，平之。
辛巳，北寇复分犯一片石、三道关等处，总兵欧阳安击却之。
十二月 丙戌朔。 636
明通鉴目录卷十五
乙未，赵文华以海寇平，归功辅臣，辞升荫，优诏答之，不允。
丁未，海贼陈东等伏诛，告于太庙。寇复犯陕西环庆等处，都督佥事袁正等击却之。
是月，刑尚何鳌致仕，起服阕尚书欧阳必进代之。三十六年彊圉大荒落 丁已
（明纪六十一） 正月
乙卯朔，不御殿。
丁卯，改巡抚浙江阮鹗于福建，从赵文华之请也。是年，福建始特设巡抚，其浙江巡抚命总督胡宗宪兼理。
二月 乙酉朔。
壬辰、荧惑自角逆行入轸。
是月，谙达犯大同，杀守备唐天禄、把总汪渊。三月
甲寅朔。
癸亥，山东沂州雨雹，大如盂，小如鸡卵，平地厚尺许，径八十里，人畜伤损无算。
是月，寇复犯大同中、西二路，指挥杨汲、百户李朝死之。吉能复分犯延绥，总兵官陈凤死之。
四月 甲申朔。
戊子，荧惑自轸逆行二舍余。甲午，江北倭犯如皋。
丙申，奉人殿灾，延烧华盖，谨身二殿及奉天左右顺门，并午门左、右廊。
庚子、倭流劫海门。
637 明通鉴
壬寅，以殿灾，诏告天下修省，停封止刑。倭攻通州，不克，复犯如皋及泰兴，又有舟七自金沙登岸。
五月
癸丑朔，倭转掠扬、徐二州，入山东界。癸亥，遣工侍刘伯跃采木于四川、湖广。
己巳，扬州倭犯天长，都司沃田、把总丘君宠死之。贼遂由盱眙、泗州入宝应。
丙子，倭犯淮安。 六月
壬午朔，寇犯宣府，参将祁勉等死之。
乙酉，淮扬副使于德昌击倭于安东，斩其渠，贼多焚溺死者，遂驾舟入海，泊于庙湾。
甲午，罢陕西采矿。 七月
壬子朔。
庚午，诏顺天、广东采珠一百三十余万颗。丙子，福建、广东进龙涎香。
八月 辛已朔。
辛丑，上亟欲成正朝门楼，赵文华猝不能办。上又闻其在江浙通贿要功状，遂罢之，严嵩不能救。
甲辰，胡宗宪奏蒋洲还，诸倭乞赦罪通贡。
是月，寇犯义州，千户郑堂等死之。改刑尚欧阳必进于工部，以贾应春代必进。
九月
辛亥朔，革赵文华职，斥为民。文华子怿思以停封日上疏请假送父回籍，上追怒文华，又谪怿思戍边。文华寻邑邑死于舟中。
638
明通鉴目录卷十五 癸丑，礼部汇进瑞芝，凡千本有奇。
癸亥，杀前锦衣经历沈锁，总督杨顺、巡抚路楷承严嵩父子指、杀之也。顺又以赏薄，惧嵩意未慊，乃杖其子衮褒死。又檄逮谏长子襄搒掠，会顺等以事罢，得免。
甲子，免山西被灾税粮。
戊辰，有彗星见天市垣，东北指，逾月始没。
是月，谙达子锡林阿犯大同右卫。时锡林阿有妾曰托斯齐，以私通部目惧罪，叩塞请降，杨顺以为奇功，奏闻。锡林阿耻失其妾，索之急，遂入寇。免江北被寇秋粮，灾重者仍振恤之。十月
庚辰朔。
丁酉，免畿内被灾秋粮。十一月
庚戌朔，免山东被灾税粮，仍振之。
乙卯，胡宗宪以计诱海贼汪直，诛之。时直偕山口、丰后二岛主来贡，宗宪慰谕之，令至杭见巡按王本固，本固遂下直于狱。宗宪请曲贷直，本固不可，乃合疏请诛之。直子王滶大恨，支解宗宪遣质之指挥夏正，遂栅舟山，阻岑港而守，于是复流入闽、广界。
辛未，冬至，祀天于圜丘，朱希忠代。
丁丑，锡林阿围攻大同，杨顺请释托斯齐出塞，锡林阿执而僇之。于是狎知顺无能，围大同右卫益急。
十二月
庚辰朔，太白昼见。
癸未，免浙江被灾税粮。
戊戌，以冬寒，暂停保定及山东、山西采矿。时矿使四出，盗且起。
是月，胡宗宪奏平嘉、湖贼。O遣主事王健等赴闽、广采龙
639 明通鉴
涎香，久之，无所得。乃请于海舶入港，令投进龙涎方许入市，不必遣官守取，从之，命部臣酌定抽分事宜。
三十七年著雍敦牂 戊午
（明纪六十一） 正月
庚戌朔，不御殿。 庚申，陕西地震。
癸亥，罢河南采矿。O光禄寺火。
是月，寇久围大同右卫，城门昼闭，樵汲不通。诏郎中谢毅巡视，并发太仓银十万振之。倭犯潮州，千户魏岳等死之。二月
己卯朔。
丙申，锦衣卫匠余陈岳，援大工开纳事例，输银二千三百两求升袭。给事中汤日新谓幸门不可开，诏停其俸袭。
是月，户部计太仓入不及十万，条上便宜七事。上命廷臣各条理财之策以闻。
三月 己酉朔。
丙辰，给事中吴时来劾总督宣大杨顺及巡按御史路楷受贿状，逮顺、楷下狱，以侍郎江东代总督。时来并劾本兵许论，斥为民，起杨博代之。改贾应春于户部，代方钝也。以右都御史郑晓为刑部尚书，兼署兵部事，协理戎政。
戊午，振辽东饥。
甲子，福建巡抚阮鹗被逮，御史宋仪望等以赃劾之也，以赂严嵩，仅黜为民。
辛未，管兵部郑晓请免三大营听征军士营造。丁丑，昌平州地震。
是月，逮巡抚吴嘉会下狱，黜为民。O廷臣各上理财之策，640
明通鉴目录卷十五
户部议可行者二十九事。自是积年逋赋及改征折色无不行之。给事中吴时来等劾严嵩，俱下狱。然上自是亦稍厌嵩矣。O是春，复有新倭犯浙江台、温等府。
四月 戊寅朔。
辛巳，新倭自浙江台、温等府遂入福建兴、泉，登岸焚掠。癸未，再振辽东饥。
丙戌，杨博奉诏即趋大同，上喜，赐之金币。
丁亥，胡宗宪得白鹿于舟山，献之。上大悦，行告庙礼，赐宗宪银币。
壬辰，寇解大同右卫围去。大同被围凡六阅月，严嵩等请弃右卫，不许。
丙申，倭陷福清，举人陈见、训导邬中涵被执，不屈死。丁酉，复发太仓及屯粮银四万两振大同。杨博上便宜七事，报可。
五月 戊申朔。
甲寅，倭攻惠安，知县林咸死之。丁卯，蒲州地震三日，声如雷。
戊辰，东阳民张思齐家地裂五六处，出血。
甲戌，参将尹凤等击倭于海上，追至东洋而还。六月
丁丑朔，江东还京师。上令杨博留边，以东署部事。癸未，免大同被寇税粮。江西请复淮盐旧额。甲申，蒲州地震。
丙戌，浙西倭分犯乐清、永嘉，致仕佥事王德等死之。辛卯，盗杀安庆守备黄佐于江中。
丙申，倭分犯兴、漳、泉诸府，及攻陷福清、南安二县。
641 明通鉴
是月，郑晓解兵部，还刑部。七月闰附
丙午朔。
癸丑，杨博请调蓟镇入卫兵，王忬不可。部臣言蓟镇额兵多缺，命郎中唐顺之往核实以闻。
是月，命九卿、科、道及巡抚举将材，连举数人，卒不用。闰月
丙子朔。
癸未，杨顺、路楷至京师，以严嵩庇之，得罪轻。时郑晓主刑部，不能执。
癸巳，胡宗宪复获白鹿于齐云山，献之，行告谢礼，廷臣上表称贺。升宗宪俸一级。
八月 乙巳朔。
己未，寇犯永昌、凉州，围甘州十四日引去。
壬戌，以宣、大有秋，发太仓银十五万，籴米贮之仓场以备缓急。
已巳，寇犯宣府，赤城把总冯尚才死之。九月
甲戌朔。
庚寅，唐顺之自蓟州还，言额兵缺者四万余。严嵩言于上，谓边兵入卫非旧制，于是王忬遂得罪。
是月，顺之复上蓟镇兵食九事。又言三卫岁发银三万为抚恤费，而数为北寇乡导，请敕督、抚捐财帛，振兵威，用计间使三卫为我耳目，以收其用，从之。升雷礼工部尚书，督大工。十月
甲辰朔。
丙午，华州地震，声如雷。642
明通鉴目录卷十五 壬子，又震。
癸丑，礼部汇进瑞芝一千八百六十四本，诏更求径尺以上者。
戊午，华州复大震，倾陷房舍甚众。
己未，命唐顺之视师浙江，与胡宗宪协谋剿倭。时岑港之倭造舟出海，宗宪不能御。有以诱汪直启衅劾之者，上不问。
戊辰，寇复犯清河。
壬申，北寇土默特犯界岭，总兵马芳等击却之。十一月
甲戌朔。
丙子，冬至，祀天于圜丘，朱希忠代。甲申，陕西番夷入犯，百户常栋死之。
丙戌，岑港倭由柯梅造舟出海，俞大猷引舟师击之，稍有斩获，贼扬帆南去。自是倭患尽移之福建，遂及湖广界。
丙申，免湖广被灾税粮。
丁酉，雪。时上以祈雪有应，廷臣俱表贺。十二月
癸卯朔。
是月，巡抚辽东路可由请破格振辽东饥，诏发太仓并山东折粮布等银九万余两给之。给事中魏元吉等复陈救荒四策，得旨允行。
是岁，各省大旱，禾尽槁。







目录卷十六 嘉靖三十八年已未至万历四年丙子

嘉靖三十八年屠维协洽 已未
（明纪六十二） 正月
癸酉朔，不御殿。
壬午，巡按御史请以苏松参将移驻金山，常镇参将移驻阳舍，以扼苏、松、常、镇四府要害。部议从之。
甲午，严嵩以八十，赐乘肩舆入直西苑，并支伯爵禄。
是月，胡宗宪请募山东民兵三千备倭。从之。北寇犯甘肃山丹卫、千户谢天赉等死之。
二月 癸卯朔。
庚午，锡林阿等屯会州，声言东下，而潜入潘家口，渡滦河而西。御史王渐、方辂等劾王忬失策，坐夺俸。
三月 癸酉朔。
已卯，寇掠迁安、蓟州、玉田，驻内地五日，乃去。庚寅，赐丁士美等进士及第、出身有差。
癸巳，倭犯象山，副使谭纶败之于马冈。
甲午，胡宗宪以御史李瑚之劾，归罪于俞大猷，遂被逮，以卢镗代之。
戊戌，祷雨。
辛丑，雨。百官表贺。
是月，倭犯崇明，泊舟三沙。644
明通鉴目录卷十六 四月
壬寅朔，倭舟数百转掠江北。
丙午，福建浯屿倭攻福安，陷之。时广东亦有流倭往来诏安、漳浦间。
丁未，江北倭犯通州，指挥张谷死之。辛亥，卢镗败倭于三沙。
甲寅，倭围福州。
庚申，巡抚李遂大败江北倭于姚家荡。
丙寅，副使刘景韶败倭于印庄。惟倭之退保庙湾者，固守不出，官军四面围之。
五月
壬申朔，胡宗宪及福建巡抚王询以倭捷闻。兵部以征调、催科无已，日趣之剿贼，以消意外之虞。时浯屿倭出洋，而毛海峰仍聚众南澳，建屋而居。
戊寅，倭围福州，一月始解去。
辛巳，方辂承严嵩指，再劾王忬失策者三、可罪者四。乃速忬至京师。
壬午，倭陷永福。
己丑，官兵败三沙倭。赐胡宗宪、唐顺之银币。甲午，刘景韶破庙湾倭，平之。
是月，王忬下狱论斩，明年，竟死西市。六月
辛丑朔。
乙巳，寇犯大同，转掠宣府，驻内地浃旬，会久雨，乃引去。
丙寅，雷击奉先殿门外南、西二墙。
是月，户尚贾应春致仕，改南尚马坤代之。七月
645 明通鉴
庚午朔，始令仓场侍郎每两月具报太仓出纳之数以闻。癸酉，太白昼见。
辛巳，南京地震。
戊子，发通仓米万石、太仓银二万振蓟州等处被寇者。
是月，巡按浙江王本固、南京御史李瑚劾胡宗宪失事状，科、道罗嘉宾等勘覆，请置宗宪重辟，不问。刘景韶败倭于邓庄，参将丘升追贼遇害。福建倭流入温州。
八月 庚子朔。
己未，副总兵刘显败倭于刘家庄，殄其贼。甲子，振辽东饥，从巡抚侯汝亮之请也。是月，谙达犯土木，游击董国忠死之。九月
已已朔。
唐顺之巡抚凤阳。逾年，卒于通州。顺之以赵文华荐，闻望由此渐损。
乙亥，免河南被灾税粮。
是月，寇复犯宣府，令杨博严备关南。十月
戊戌朔，免畿内被灾税粮。
甲辰，免南畿被灾税粮，仍振之。丙午，免浙江被灾税粮。
是月，胡宗宪定死事恤典轻重之差，报可。召杨博还，管兵部事。
十一月 戊辰朔。
辛巳，冬至，祀天于圜丘，朱希忠代。
是月，苏州壮勇叛，劫巡抚翁大立，遂攻吴县、长洲，焚公646




明通鉴目录卷十六
廨.官兵败之，斩关逃入太湖。先是山西壮勇亦叛，杀参将高鹏，逃入北寇所居板升中。时守臣姑捕其一二以塞责，不能尽诘也。
十二月 戊戌朔.
辛丑，雪，廷臣表贺。
乙巳，赠故参政任环光禄卿，立祠苏州。环平倭，誓必死。苏城被寇，乡民逃入城者，环悉开门纳之，全活甚众。以母丧守制，遂卒。
乙丑，诏开天津海道转粟于辽东，从巡抚侯汝亮议也。是岁，致仕翰林院待诏文征明卒，年九十。
三十九年上章涒滩 庚申
（明纪六十二） 正月
丁卯朔。
癸未，前军都督府火。丙戌，寇犯宣府。
庚寅，太白昼见，凡三日。
辛卯，盗入扬州之泰兴县，劫库杀人，皆御倭水兵之散遣者。
二月 丁酉朔。
癸卯，更定浙东守巡官信地。以台金严为一道，宁绍一道，温处衢一道。
甲辰，论禽海盗汪直功，自胡宗宪以下，俱升赏有差。
丁巳，南京振武营军变，杀督储侍郎黄懋官。事闻，止诛叛卒三人，自此兵益骄。下前中允郭希颜于狱。希颜上安储疏，有建帝立储语，上恶之，诏巡按官就地处决枭示。
647 明通鉴
戊午，振顺天、永平二府饥。倭流劫潮州。已未，竹溪民家出血。
三月 丁卯朔。
丙子，以鄢懋卿总理淮、浙、长芦、河东四省盐政，增课至一百余万。
戊寅，南京御史林润劾祭酒沈坤居乡横暴状，坐逮，死狱中。
癸未，大同总兵刘汉败北寇于灰河，破其巢，寇自此稍徙其幕云。
丁亥，寇攻陷辽东广宁中前所，杀守所千、百户武守爵、黄廷勋。
戊子，犯一片石等关。
是月，以南京兵乱始于尚书马坤议减折色，黜为民，以兵部侍郎江东升任户部尚书。侯汝谅复请开登、莱海道，从之。四月
丙申朔。
是月，刑部尚书郑晓罢。晓素不善严嵩，而主刑部轻重典，皆出嵩意，不能执。至是以与巡按御史郑存仁争问勘故事，上怒，晓奏辨，嵩构之，遂落职。O嘉兴、湖州地震，屋庐摇动如帆，河水撞激，鱼皆跃起。改户尚江东于南京，以户部侍郎高耀升任代之。
五月 丙寅朔。
甲戌，东川阿堂作乱，诏川、贵抚按官会勘。
乙亥，胡宗宪请得节制三省巡抚及操江都御史，如三边故事，许之，寻加宗宪兵部尚书。
壬午，振山西三关饥。648
明通鉴目录卷十六 壬辰，盗入广东博罗县，杀知县舒颛。癸巳，复闲住南京祭酒邹守益官，致仕。
是月，以兵部侍郎闵煦为刑部尚书，又起前尚书王邦瑞协理戎政。
六月 丙申朔。
壬寅，给事中罗嘉宾等查勘倭寇以来督、抚诸臣侵盗军饷之
数，请建问追赃。上以胡宗宪功多，不问，宗宪奏辨，复慰谕之。
七月
乙丑朔，巴图尔犯蓟西，游击胡镇击却之。
庚午，刘汉袭北寇于丰州，捣其巢，焚板升略尽，惟邱富、赵全仍不获。
是月，南京粮储都御史章焕言中原之患，妖民盗贼为乱本，而南倭北虏不预焉。因条上经略中原八事，上不悦。
八月 甲午朔。
戊戌，胡宗宪复进芝草五，白龟二，上大悦，命龟曰“玉龟”，芝曰“仙芝”，令谢元告庙，赉宗宪有加。时徐渭在宗宪幕中，其献白鹿也，渭为之草表，上览而善之。
己亥，福建叛兵攻泰宁，破之，守备王址、百户戴权皆战没。
是月，以南京尚书潘恩为刑部尚书。九月
甲子朔。
庚午，寇犯朔州、广武，不克，转掠五台、崞县，出宁武关北遁。
戊子，月掩轩辕左角。
649 明通鉴
壬辰、免湖广被灾税粮。
是月，济农部落寇陕西米脂等县，官军击却之。十月
癸巳朔，免陕西被灾税粮。
乙未，逮云南巡抚游居敬。时东川之乱，居敬不俟命，遽调土、汉兵五万进剿。云南承平久，一旦用兵，远近骚动。巡按御史王大任劾之，乃被逮，斥为民。
壬寅，谕辅臣，将遣景王之国。时二王并居京师外邸，左右怀窥觊，语闻中外，忽夜半中旨涣颁，人心大悦。
戊申，免畿内被灾税粮，仍振之.十一月
癸亥朔。
甲子，逮粮储都御史章涣至京师。涣以请经略中原为上所恶，至是以在淮督漕，久不之任，为南京给事中马负图等所劾。刑部拟以《冲仪仗妄诉律》论遣戍，涣竟死成所。
丙戌，冬至，祀天于圜丘，朱希忠代。
是月，真人陶仲文死，赐谥赠赙有加。隆庆改元，始奉遗诏追夺其官。同时锦衣都督陆炳亦死。
十二月 壬辰朔。 丁酉，祈雪。
己亥，振京师贫民冻饿者，并令五城瘗暴骸。是月，寇犯海州，指挥李元勋死之。
是岁，福建倭流劫各州县，奸民乘间而起，遂有窖贼、矿贼、山贼、水贼之等，所过无不残破。巡抚刘焘不能御，坐夺俸。
四十年重光作噩 辛酉
（明纪六十二） 650
明通鉴目录卷十六 正月
壬戌朔。
丙寅，寇自河西踏冰渡河，寇掠山西，守备王世臣、千户李虎死之。
戊子，振顺天等四府饥，从巡按御史郑存仁之请也。
是月，御史潘季驯巡按广东，倡行均平里甲法，广人便之。及将代，奏请敕后至者守其法毋变。
二月
辛卯朔，日食，阴云不见。礼部尚书吴山仍以救护报，上不悦。责礼科对状，停给事中李东华等俸。已而严嵩言责在部臣，命姑识山罪，而贳东华等。振山东济南等六府饥。
戊戌，甘肃山丹地震。丁未，景王之国德安。
己酉，大风扬尘蔽天，昼晦。上以为占在兵火，令严备之。
是月，以故赵王自缢死，委罪于彰德知府傅汝砺、通判田时雨，斩时雨于河南市，汝砺戍边。时以为冤狱云。
三月 辛酉朔。 壬戌，振京师饥民。
癸亥，广东潮州贼作乱，流劫海丰等县，杀百户魏祚。
乙亥，罢吏尚吴鹏、礼尚吴山。山以救护日食忤旨，科臣因并鹏劾之。时皆惜山而甚快鹏之去云。
丙子，太白昼见，历二十四日，逾月而灭。
是月，欧阳必进初改左都御史，寻进吏部尚书。改刑尚潘恩为左都御史。又特旨升吏侍袁炜为礼部尚书，命入直西苑。
四月
庚寅朔。
壬辰，京师疫。流民聚者，令给归费，视道里远近以为多寡
651 明通鉴
之差。
癸巳，大风，雨黄土，昼晦。敕廷臣修省，仍行顺天府祷雨。
丁未，振山西饥。
是月，以吏侍冯天驭为刑部尚书。五月闰附
庚申朔。
癸酉，青浦佘山九蛟并起，涌水成河。
乙亥，大学士李本以母忧去。严嵩为请其母祭葬，许之。丁丑，御史唐继禄以旱薶上修省十事。
是月，东川叛夷阿堂伏诛。闰月
庚寅朔。
戊戌，严嵩妻欧阳氏卒。嵩以年老，请留子世蕃侍京邸，许之。令嵩孙鹄护丧归。
丙辰，流贼犯江西泰和县，副使汪一中、指挥王应鹏等死之。
是月，四川容山土舍作乱，守备叶勋等死之。六月
己未朔。
壬申，山西、陕西地震，有声，宁夏固原尤甚。兰州庄浪天鼓鸣。
乙亥，发太仓银十五万，遣宪臣一人赴宣、大收籴。
是月，总督蓟辽许论以冒请军饷被劾罢。给事中梁梦龙等请简阁臣，忤旨，罚俸。刑尚冯天驭罢，以蔡云程代之。
七月
已丑朔，日食。是日，钦天监奏日食一分五杪，例不救护。尚书袁炜以为与不食同，上大悦，寻入阁。
652
明通鉴目录卷十六
已亥、振辽东。又以江南水患，振苏、松、常、镇四府。巡按江西御史段顾言，言南赣为江西全省门户，迩者流贼皆以门户失防，宜坐南赣巡抚。又请以江西巡抚提督军务，报可。并命胡宗宪兼节制江西，发兵应援。
壬寅，江西贼攻玉山县，又犯永丰县，陷之。庚戌，谙达犯宣府，总兵马芳御却之。
是月，御史李廷龙言山贼四起，请行江、闽、广三省抚按官会剿。
八月 戊午朔。
壬戌，南京御史林润劾鄢懋卿贪冒五罪，上不问。懋卿市权纳贿，所至需索，惟淳安知县海瑞、慈溪知县霍与瑕不应，嗾巡盐御史劾之，俱削籍。
辛未，太白昼见。
壬申，兵尚杨博请备蓟镇，守宣、大要隘，毋使寇一骑入关，即为首功。上是其言，诏户部加发饷金四万两，以备缓急。九月
戊子朔。
广东三饶山贼张琏等流人福建，攻南靖县城，入之。
癸巳，广宁把总吴麃等，以二百兵迎护解饷经历王钥、鲁亨，途中遇寇，杀钥、亨，麃及千户郎松战没。
庚子，谙达犯居庸关，胡镇御却之。
辛丑，广东山贼流入福建，攻崇安，陷之，转掠至浙江，犯龙泉县。振苏、松四府水灾，并免本年秋粮。
甲辰，以陕西地震，振之。壬子，免畿内被灾税粮。十月
丁已朔。
653 明通鉴
丁卯，闽广流贼转掠江西之铅山、贵溪，参将戚继光自浙江引兵败贼于上坊，贼奔建宁，还，攻陷江西宜黄县。
癸未，礼部汇进四方芝共七百六十九本，其五色盈尺者不多得，诏再求之。
是月，海寇破福建宁德县，参将王梦麒、知县李尧卿死之。十一月
丁亥朔。
壬辰，冬至，祀天于圜丘，朱希忠代。甲午，袁炜入内阁，时称“青词宰相”。
庚子，吏尚欧阳必进罢，以郭朴代之。朴亦以青词得幸者。庚戌，寇入宁夏，进逼固原。
辛亥，永寿宫灾，上移御玉熙宫。十二月
丙辰朔，以宫灾，遣官祭告。礼臣请颁诏修省，上以为非正朝，已之。
丁巳，修永寿宫，徐阶请以三殿大工之余木为之。丙寅，寇犯辽东盖州，指挥杨世武等死之。
庚午、免湖广被灾税粮。
辛未，赠副使汪一中妻程氏。一中阵亡，氏绝粒死。壬申，祷雪。
是月，赏江西上坊之捷。巡按段顾言言山贼四起，而三省心力不齐，未可以目前小胜，遂幸无事。诏申饬督、抚严核功罪。
四十一年玄默掩茂 壬戌
（明纪六十二） 正月
丙戌朔，不御殿。
壬辰，大风扬尘蔽空。丙申，京师地震。 654
明通鉴目录卷十六 丙午，免江西被寇及南畿被灾税粮。
是月，以吏侍严讷升任礼部尚书。大同守备被虏亡归，言邱富于去冬死于板升，部臣以天诛，请行告谢礼。从之。以胡松巡抚江西。
二月 乙卯朔。
辛酉，诏罢亲耕亲蚕，令所司今后勿复奏。壬戌，倭袭福建永宁卫。
乙亥，德州九龙庙雨鱼，大者数寸。己卯，两广督臣奏大举征三饶贼张琏等。
是月，严嵩孙鹄献玉兔一，芝六十四本，方士蓝道行献瑞龟，诏告太庙，廷臣表贺。
三月 乙酉朔。
庚寅，四川容山土舍贼平。陕西、宁夏地震，边墙圮。诏发太仓银修筑，并振之。
辛卯，玉兔生子二，令谢元告庙，廷臣表贺。
壬寅，赐申时行等进士及第、出身有差。时行榜姓徐。
己酉，新建西苑宫成，命名万寿宫。以徐阶有功，进少师。是月，胡宗宪请设江西副总兵、参将等官。增设甘州茶马司。
四月 甲寅朔。
庚申，土默特犯辽东，遣侍郎葛缙往视军情。丙寅，以久旱，祷雨于禁中，遣官祭告坛庙。
癸酉，陕西人王金进五色芝，授太医院御医，并遣官告太庙。
甲戌，玉兔又生二子，复建谢典告庙如初。
655 明通鉴
五月 甲申朔。
丁亥，命刘显充总兵官，镇守广东，俞大猷副之。庚寅，土默特复犯辽东，副总兵黑春败之。
乙未，广东三饶贼平，俞大猷诱禽张琏等、散其胁从者二万，不僇一人。
壬寅，严嵩罢，下其子世蕃于狱，御史邹应龙劾之也。时方士蓝道行以卟语动上，故应龙乘间劾之，升通政司参议。
丙午，上思严嵩，谕有再论嵩者，与邹应龙同斩。嵩窥上意，密赂左右各千万金，发蓝道行阴事，道行遂得罪，应龙亦惧。
已酉、免淮、扬被灾税粮。
壬子，寇复犯辽东，黑春死之。
是月，刑尚蔡云程致仕，侍郎张永明升任代之。六月
癸丑朔。
甲寅，总督宣大江东上保全边堡策，部议从之。庚午，诏斩三饶贼于广东，罢献俘。
是月，御史郑洛劾鄢懋卿为严嵩党，令闲住。七月
癸未朔。
癸巳，廷臣上理财策，其要在于省兵食，诏有侵冒兵饷者，罪之。
戊戌，玉兔又生子，西苑产嘉禾，皆告庙表贺。八月
癸丑朔。
丁巳，户尚高耀以上需龙涎香，急从禁中购得八两以进，大称旨，晋太子少保。耀亦严嵩党，以贪贿闻。见嵩父子败，乃为656
明通鉴目录卷十六 固位之计，时论鄙之。
乙丑，诏重录《永乐大典》。先是文楼灾，上传谕亟出，《大典》得不毁，至是更录其副，贮之它所。以高拱、张居正充校录官。
九月
壬午朔，三殿成，遣官祭告郊庙。寻更奉天以下门殿等名。甲申，百官表贺，颁诏天下。
乙未，太白昼见。
丁酉，御史颜鲸言本年大稔，请敕各省广储籴本，贮之便民仓。免各省所解赃罚银两及发内币为收籴用。诏发内币钱七百万益之。
戊戌，严嵩党侍郎刘伯跃等被劾，俱令闲住。
己亥，削故三边总督魏谦吉赠荫，罢福建前抚臣王询为民，皆以党严氏父子，为给事中张鸣瑞所劾也。
丙午，给事中何煃请停额外之征以宽民力。时东南倭警，江、浙等省创为提编加派名目，应天巡抚周如斗亦以为言。户部议从之，然卒不能行。
是月，左都御史潘恩致仕，改刑尚张永明代之。十月
壬子朔。
辛酉，俞大猷平程乡贼，禽贼首徐东洲，惟林朝义遁去不获。
壬戌、免南直隶被灾秋粮。乙亥，免江西被灾秋粮。
庚辰，广贼林朝义攻程乡，知县徐甫宰禽之，于是潮寇悉平。
是月，御史林润以宗室日繁，禄米不给，请集廷臣议经久之策。给事中陈瓒陈二事：一言修城，一言吴粤官吏之弊。O以
657 明通鉴
黄光升为刑部尚书。 十一月 辛已朔。
乙酉、湖广御史尹校劾侍郎董份前主乡试，私其妻父吴鹏之子，置前列。上以往事勿问。诏御史姜儆、王大任分行天下，求方士方书。
丁亥，逮胡宗宪，以给事中陆风仪劾其党严嵩及奸欺贪淫十罪也。
己丑，免福建被灾税粮。
丁酉，冬至，祀天于圜丘，朱希忠代。
辛丑，寇犯宁夏，副总兵王勋死之。白虹亘天。
壬寅，巡盐御史徐炉以正、余盐额，自鄢懋卿总理盐政，加至百万，商人苦之，请复六十万之旧额。部议从之。
己酉，倭攻福建兴化府，陷之，通判奚世亮遇害。诏以俞大猷为福建总兵官，戚继光副之，统闽、浙兵会剿。
庚戌，免陕西被灾秋粮。
是月，延绥总兵赵岢败北寇于塞外。十二月
辛亥朔。
是月，胡宗宪逮至京师。上以为非严嵩党，由朕拔用八九年，人无言者，只以累献祥瑞，为群邪所嫉耳。释令闲住。
四十二年昭阳大渊献 癸亥
（明纪六十三） 正月
庚辰朔，不御殿，百官行礼于皇极门。癸巳，广东倭寇惠、潮二府。
乙未，御史淩儒疏荐罗洪先等，上怒其奏扰，命逮至午门，杖六十，斥为民。
658
明通鉴目录卷十六
戊申，寇犯宣府，总兵刘汉御却之，出入凡七日。二月
庚戌朔。
癸酉，寇犯辽阳，副总兵杨照败之。又追败于长安堡，斩首七十五级。
乙亥，福建兴化倭结塞峙头，指挥欧阳深死之。倭遂陷平海卫，据焉。
丙子，免湖广被灾税粮，仍振之。
丁丑，以提督两广张臬兼福建军务，擢参政谭纶为福建巡抚，讨倭。
三月 己卯朔。 癸卯，怀庆陨石。
是月，改礼尚严讷于吏部，以李春芳为礼部尚书。O云南武定土官姑妇争袭，诏守臣议处以闻。
四月 戊申朔。
庚申，福建新倭自长乐登岸，流劫福清，将与兴化倭合。刘显、俞大猷合兵邀击，歼之。倭自平海谋遁，为把总许朝光所扼，官兵合围之。
丁卯，戚继光统浙兵与刘显、俞大猷大破倭于平海卫，复兴化。是役也，倭始大创，闽寇渐平。
己巳，太白昼见，凡四日。五月
戊寅朔。 庚辰，月掩岁星。
辛已，给事中陈瓒复以荐遗贤杖六十，斥为民。六月
659 明通鉴
丁未朔。
庚戌，巡按御史李邦珍奏戚继光去年七月平横屿功，请优录。从之。
是月，李邦珍复奏兴化死事之知县周尚友等，得旨赠恤。七月
丁丑朔。
甲申，吏部尚书严讷请严劾藩、臬有司之贪肆者。上是其言，命如议行。
壬辰，福建巡抚谭纶上四月平倭，以戚继光为首功，进都督同知，刘显、俞大猷以下升赏有差，并遣官告谢郊庙。
戊戌，太白、岁星、填星聚于井。八月
丁未朔。
乙亥，总兵杨照追北寇于广宁塞外，夜行失道，中伏死之。九月
丙子朔。
辛巳，复崇文门宣课司商税收钱旧制，从给事中孙枝议也。月掩南斗。
己丑，山东御史黄襄请优恤杨照死事，诏赠照少保，赐谥，立祠。
是月，罢总督闽、广张臬。部臣以闽、广地远，请罢总督，以提督兼巡抚。从之。
十月 丙午朔。
辛亥，以戚继光为福建总兵官，俞大猷徙镇南赣，又以刘显充狼山副总兵官，兼辖江南北。荧惑自胃逆行入娄宿。
癸丑，乌斯藏诸王请封，遣番僧二十二人，以序班朱廷对监之，途中不受约束。礼部奏请今后罢之，或付使者赍还，或守臣660
明通鉴目录卷十六 就地遣僧赍给。著为令。
丁巳，给事中赵灼等奏劾贪肆藩、臬等十余人。丁卯，寇犯辽东。
戊辰、掠顺义、三河。甲戌，荧惑逆行抵娄宿。乙亥，寇退，京师解严。十一月
丙子朔。
丁丑，论退敌功，自江东以下，升赏有差，惟不及本兵，上由是始怒杨博。
壬午、以寇退，祭告郊庙。
甲申，以火星逆行，敕廷臣修省五日。兵科给事中邱橓，劾杨选诱执三卫启衅事、上怒其不先言，杖六十，斥为民。
已亥，瘗暴骸。
壬寅，冬至，祀天于圜丘，朱希忠代。
甲辰，诛总督宣、大杨选。上欲并杨博论罪，徐阶力为救解，乃得免。
十二月
乙巳朔，工尚雷礼请筑京师七门瓮城，并东西便门、垛、濠。谕急行之。
己酉，禁止登、莱海运，山东守臣奏也。乙卯，祈雪。
壬申，寇犯沙河。
四十三年阙逢困敦 甲子
（明纪六十三） 正月
乙亥朔，不御殿。
丁丑，大风。次日，又风。谕兵部谨边防。
661 明通鉴
壬辰，土默特寇辽东，总兵胡镇、参将白文智拒却之。二月闰附
甲辰朔。
乙巳，免顺天三河等县被寇税粮。
己酉，伊王典模有罪，废为庶人，锢之高墙。
丁巳，韩王宗室至陕西，会环索连禄，环巡抚陈其学第，鼓噪。诏切责韩王，废宗室融燔等为庶人。
戊午，兴化倭围攻仙游三日，戚继光败之城下，又败之蔡丕岭，始掠渔舟出海遁。
是月，更定江南、北分守信地。总兵刘显驻吴淞，镇江南，副总兵王应麟驻狼山，镇江北。
闰月 甲戌朔。
丁丑，严讷、李春芳、董份皆直西苑。
戊寅，免江西南昌、瑞州、九江三府被灾税粮。己卯，寇犯辽东。
丙申，汀、漳盗攻漳平，陷之，知县魏文瑞遇害。三月
癸卯朔。
己未，广东官军击潮州倭贼，破之。
辛酉，热审宥死罪。前给事中沈束不预在狱，凡十六年，妻张氏上书言束有老亲，年八十九，请代夫系狱，俾得归终父养。不许。
是月，异风作，雨薶不止，凡二十一日。四月
壬申朔。
乙亥，免畿内被灾税粮。
戊子，福建巡抚谭纶以寇平，请终丧，许之。662
明通鉴目录卷十六 庚寅，雨雹。
庚子，岁星、填星、荧惑、太白聚于柳。五月
壬寅朔，日食。广东进珠二千两，上少之，命别选大者。甲寅，太白昼见。
乙卯，土夜坐庭中，获一桃，以为天降。明日，复获一桃。是夜，白兔生二子。未几，白鹿又生二子。上以奇祥三锡，告庙，廷臣表贺。时上春秋高，左右多设诈以娱之。
丁巳，太白复昼见。 六月
辛未朔，给事中杨铨、广西御史俞咨益等各奏考课四事，下部议行之。
辛卯，俞大猷、汤克宽等大破倭于海丰县，招降潮州大盗吴平，居之梅岭。
七月 辛丑朔。
丙午，南赣官军讨程乡贼，败之。
己未，顺天府尹刘畿极言提编之弊，下所司查核以闻。八月
庚午朔。
丙子，以万寿节，加恩直赞诸臣，尚书严讷、李春芳晋太子太保。
是月，天下臣民进仙桃寿芝为上建醮祝厘者甚众，俱赏赉有差。
九月 庚子朔。
辛酉，以两广兵荒，免派苏州兵饷凡十八万两。
是月，赠故秀州巡检黄尚正父子，以龙泉御贼死事也。
663 明通鉴
十月 庚午朔。
戊子，太白昼见，凡二十二日。
已丑，诏今后各省乡试仍用教职充同考官，自是主考亦罢，京官勿遣。
是月，北寇犯陕西、二十余日始去。十一月
庚子朔。
辛丑，御史林润劾严世蕃、罗龙文不轨状，诏润逮捕至京师。
丁未，冬至，祀天于圜丘，朱希忠代。癸丑，月犯牛。
乙丑，以私铸多，令治宝源局工匠及监造官侵减工料罪，俱下法司拷讯，黜革有差。
十二月 已已朔。
壬申，给事中张岳陈时宜六事，语多侵兵尚杨博。博奏辨，上慰留之。
丁丑，户部进金，上以金色不纯，疑有奸弊，下法司穷治。尚书高耀皇恐引罪，上意稍解。
庚辰，祈雪。
甲申，给事中王霆劾巡抚周如斗，宥之。O禽广贼梁国相等，旌烈妇计氏。
丁酉，南韶贼乱，守备贺铎、指挥蔡允元不屈死。是月，寇犯山西，守将梁平、祁谋死之。
四十四年旃蒙赤奋若 乙丑
（明纪六十三） 正月
664
明通鉴目录卷十六 已亥朔，不御殿。
丁未，景王薨，无子，国除。辛亥、上不豫。
是月，京师饥疫。 二月 戊辰朔。 丙子，上疾有瘳。
丁丑，复湖广衡州、江西吉安仍行广盐。
庚辰，户部集廷臣议处王府事六十七条，上之，因颁《宗藩条例》，并周府南陵王所议七事。
三月 戊戌朔。
戊申，吏尚严讷请仿国初于杂流冗职中超擢一二人以裨吏治。于是州县下及经历、县丞之等，多有擢用者。
丁巳，赐范应期等进士及第、出身有差。已未，袁炜以疾免归，卒于道。
辛酉，逮严世蕃、罗龙文至。林润复尽发其通倭谋逆状，法司议立时处斩，皆出辅臣徐阶指也。嵩居二年，寄食墓舍死。是月，寇犯辽东，参将线补衮、游击杨维藩死之。
四月 丁卯朔。
庚辰，严讷、李春芳并入阁。皆出特旨，不由廷推，二人皆西苑入直臣也。
壬午，寇犯肃州，总兵刘承业再战，皆却之。
己丑，梅岭降贼吴平叛，流入福建。戚继光袭败之，遁入海保、南澳。
甲午，倭犯福宁，戚继光合水陆兵击败之，又乘胜追永宁贼，斩馘三百有奇。
665 明通鉴
是月，以吏侍董份为礼部尚书。又起丁忧尚书郭朴，朴未至，仍命严讷管吏部事。
五月 丙申朔。 甲辰，寇犯镇武堡。
辛酉，复犯延绥，把总高尚钧中流矢死。
是月，方士胡大顺、蓝田玉伏诛。时大顺等进方书、金丹，大学士徐阶力陈其矫诬状。下刑部拷讯，皆伏法。
六月 丙寅朔。
甲戌，有芝生于睿宗原庙之东柱，上大悦，告庙受贺，遂建玉芝宫。
是月，董份罢。份乃严氏之党，又受世蕃贿，至是给事中欧阳一敬劾之，斥为民。以吏部侍郎高拱代份。
七月 乙未朔。
癸卯，河决沛县，运道淤塞上下二百余里。以朱衡为工部尚书，总理河漕。
丁巳，月犯荧惑。 八月 乙丑朔。
丁丑，籍严氏父子家产，并受寄、借贷之万寀、袁应枢等，皆追赃究治。吴平谋再犯福建，把总朱玑、王毫邀之海中，俱战没。
壬午，以御座得药丸，举谢典，上亲告谢于太极殿。是月，鸿台吉自洗马林散掠内地，受创归。
九月 甲午朔。 666
明通鉴目录卷十六 戊戌，寇犯延绥，指挥鲁聪等死之。
庚申，罢工本盐，从巡按御史朱炳之议也。十月
甲子朔。
乙丑，交城王献白鹿，上喜，荐之郊庙。丙子，免应天高淳等县被灾税粮。
丙戌，逮胡宗宪。上以宗宪进秘术，方欲用之，会御史汪汝正籍罗龙文，得宗宪手书令达世蕃。汝正上之，上终怜宗宪，乃并汝正下狱。宗宪竟瘐死狱中，汝正得释，乃罢勘。
十一月 甲午朔。
己亥，以潘季驯为佥都御史，督理河道。
癸卯，严讷以病乞归，许之。自是遂不出，家居二十年卒。乙巳，山西御史张槚请录用首发大奸之吴时来等，上大怒，逮至，杖六十，斥为民。
戊申，奉安睿宗神主于玉芝宫。癸丑，冬至，祀天圜丘。
十二月 甲子朔。
壬申，荧惑逆行自井，逾二舍，再旬乃复。丙子，以冬早，祈雪于洪应殿。
丁丑，以火星逆行，诏修省。四十五年柔兆摄提格 丙寅
（明纪六十三） 正月
癸巳朔，不御殿。福州、兴化、泉州三府同日地震。己亥，太白昼见。
戊申，大风扬尘，命防兵、火。
667 明通鉴
戊午，四川官军讨妖贼蔡伯贯等，禽之。凡起事三十六日而灭，伯贯自言受妖术于山西李午，由是李福达之狱始明。
庚申，俞大猷讨南澳贼吴平，不利、坐夺职。命戚继光以福建总兵官兼管惠、潮二府讨贼事。
二月
癸亥朔，户部主事海瑞上疏谏斋醮、符瑞，上大怒，下法司拟大罪。徐阶力救，乃止，疏竟留中不下。
庚午，应天巡抚周如斗请于徽州歙、休、婺三县适中之地与浙江、江西连界者建城堡，移本府巡捕同知专驻其地，以便讨贼。从之。
甲戌，修《承天大志》成，上之。
辛巳，上以久疾，欲幸承天拜陵取药。徐阶力谏而止。
甲申，遣给事中何起鸣往勘河道。以朱衡欲开新河，潘季驯欲复旧河，议不合，故有是命。
是月，浙江、江西矿贼作乱，陷婺源。以刘畿总督浙、直、江西三省军务。广东山贼李亚元等作乱。总督吴桂芳等请留俞大猷剿贼，禽亚元，平之，复大猷职。
三月 壬辰朔。
癸巳，寇犯宣府，总兵马芳等击却之。已未，尚书郭朴、高拱并入阁。
是月，何起鸣勘河还，言旧河之难复。四月
壬戌朔，日食。闽、广官兵大败海寇吴平，平自此不敢复犯。
丙戌，寇犯辽东，指挥苟麒、把总张禄死之。
是月，以吏侍高仪为礼部尚书，南尚书胡松为吏部尚书。五月
668
明通鉴目录卷十六 辛卯朔，岁星退留守左执法。
壬辰，寇掠河东盐场，守备郎得功击却之。六月
庚申朔。
丁卯，太医院李乾进白鹿，告谢表贺如初。
癸酉，河决沛县，坏马家桥堤。言者交章劾朱衡，上命与潘季驯再勘，巡视上流。
丙子，亲祈雨于凝道雷轩。戊寅，雨。
七月 庚寅朔。
乙未，寇犯万全右卫，总兵官马芳追击败之。丙辰，寇犯延绥，都司冯时泰等陷没。
八月 己未朔。
己卯，南赣巡抚吴百朋请大举剿江、广三巢之贼，诏便宜行之。
九月 戊子朔。
庚戌，给事中王元春复请罢朱衡，会新河成，朝议乃止。衡视事如故。
是月，复设广东巡抚。又召还广西总兵吴继爵，以俞大猷代之，从给事中欧阳一敬议也。郧阳淫雨，平地水丈余，民人溺死者甚众。
十月闰附 戊午朔。
辛酉，谪万寀、袁应枢戍边，鄢懋卿下巡按逮问，以究严氏党追赃也。
669 明通鉴
乙丑，复设广东总兵官，以汤克宽充之。
丁卯，寇犯固原，总兵郭江、千总李大本死之。癸酉，复犯偏头关，杀守备左保。
丙子、淮、徐饥，以修河银一万二千两振之。辛巳、释前给事中沈束于狱。
壬午，御史王时举劾刑尚黄光升出入人罪。
是月，吏尚胡松卒。改兵尚杨博代之。赵炳然回兵部，王廷为左都御史。O武定凤继祖复乱，敕滇、蜀会兵讨之。
闰月 戊子朔。
已丑，御史方新论黄河、北狄患，斥为民。庚子、李佑巡抚广东。
甲辰，寇犯大同，参将崔世荣及其二子俱死之。是月，江、浙矿贼平。
十一月 丁已朔。
戊午，冬至，祀天于圜丘，朱希忠代。己未，上不豫。
乙亥，给事中胡应嘉劾高拱不守直庐，移器具于外。拱疑应嘉受徐阶指，遂与阶有隙。
是月，潘季驯以忧去。命朱衡兼理河道。十二月
丁亥朔。
庚子，上大渐，自西苑还乾清宫。是日，帝崩。遗诏录用建言得罪诸臣，恤死者；方士付法司论罪；一切斋醮工作及政令不便者，悉罢之。大学士徐阶草也。
壬子，裕王即位。以明年为隆庆元年。大赦。免田租逋赋。其他奉遗诏行之。
670
明通鉴目录卷十六
癸丑，释主事海瑞于狱，复故官。寻迁大理丞。O逮方士王金等，论死，监候处决。吏部奏建言得罪诸臣见存者凡三十二人，请录用，复其官，报可。高拱、郭朴以草遗诏不预，遂与徐阶有郄。
隆庆元年彊團单阔 丁卯
（明纪六十四） 正月
丁巳朔，以大丧，罢正旦朝贺。
丙寅，罢睿宗明堂配享，从礼部尚书高仪议也。
戊辰，复郑王厚烷爵，令之藩。世子载堉，有至性，筑土舍宫门外，席藁独处十九年，王还邸始人宫。
癸酉，月犯角南星。
乙亥，上大行皇帝谥号。
丁丑，追赠母康妃为孝恪皇太后。
是月，诏赠恤建言已故诸臣，分三等，赠荫、谕祭及赠荫复官有差。上两传示免朝，给事中魏时亮谏，疏留中。增设江浙巡漕御史，从给事中何起鸣议也。户尚高耀罢，葛守礼代之。
二月 丁亥朔。
戊子，祭太社，太稷。O岁星退守亢。
乙未，册妃陈氏皇后。并追赠元妃李氏曰孝懿皇后。陈以勤、张居正皆兼大学士人阁。
乙巳，罢玉芝宫享祭。
是月，北寇犯广宁，总兵官王治道击却之。三月
丙辰朔。
壬申，葬肃皇帝于永陵。
671 明通鉴
壬午，册妃李氏为贵妃。
乙酉，寇犯辽东，指挥王承德死之。四月
丙戌朔，享太庙。先一日，告几筵。丙午，禁四方毋得献珍禽奇兽。
丁未，御经筵。
是月，兵尚赵炳然罢，郭乾代之。刑尚黄光升罢，毛恺代之。O重录《永乐大典》书成。
五月 乙卯朔。
己未，新河成，加朱衡太子少保。辛酉，夏至，祀地于北郊。
甲子，谙达犯大同。
丙寅，上幸旧邸，即日还宫。
丁丑，高拱罢。时拱修郄斥胡应嘉，言官交攻之，拱不安其位，遂求去。
是月，修《世宗实录》。六月
甲申朔，诏修《世宗实录》。寇犯朔州。戊戌，京师淫雨伤稼，诏修省。
是月，新河复决，坏漕艘数百。朱衡请开支河。户尚葛守礼乞养归，马森代之。
七月 甲寅朔。
丙辰，免应天加征织造银。辛酉，太白昼见。
辛巳，遣使招抚山东、河南被灾流民，给复五年。O紫荆关雨雹杀稼。
672
明通鉴目录卷十六 八月
癸未朔，幸太学，释奠于先师。礼成，御彝伦堂进讲，赐宴于礼部。
是月，郎中王世贞兄弟伏阙为父忬讼冤，徐阶左右之，诏复忬官。给事中吴时来请召谭纶、戚继光至京师，专练边兵，从之。O给事中周怡复官，擢太常卿，陈新政五事，语多刺中贵，忤旨，调外任。
九月 癸丑朔。 乙卯，谙达犯大同。
癸亥，陷石州，知州王亮采死之。
壬申，土默特犯蓟镇，游骑至滦河。诏总督王之诰还驻怀来。
甲戌，郭朴罢。时言者攻高拱，并及朴，朴亦不自安，三疏乞归，始许之。O免襄阳被灾税粮。
乙亥，李世忠援永平，遇寇于抚宁，京师戒严。时谙达尚在山西，土默特大掠昌黎、抚宁等处，三日乃引去。
十月 甲申，填星人斗。
丙戌，寇退，京师解严。
丙申，逮山西巡抚王维洛、总兵申维岳等。
甲辰，总兵雷龙等出塞击河套寇，败之，以王崇古总制三边。
是月，兵尚郭乾罢，以霍冀代之。杨博兼理兵部事，陈蓟、昌、宣、大战守方略。诏停日讲，魏时亮言之，不听。十一月
壬子朔。
癸亥，冬至，祀天于南郊。
673 明通鉴
是月，吏部再请恤建言已故之申良、张逵、常泰、周铁等，不许，言官复力争，乃赠恤如例，惟马从谦以中官挠之，卒不行。
十二月
是月，诏廷臣博访人才.是冬，无雪。
是岁，广东海贼曾一本等作乱。二年著雍执徐 戊辰
（明纪六十四） 正月
辛亥朔，大风扬沙走石，白昼晦冥，自畿辅抵江、浙皆如癸丑，寇犯平卤城。
甲寅，太白昼见。
壬戌，革张真人封号，改为上清观提点。
己卯，给事中石星上六事，并指斥鳌山之乐、长夜之饮。上大怒，廷杖，斥为民。
二月 辛已朔。
庚寅、户尚马森等及科、道官各荐边才共六十三人，吏部请勿拘南北，上是之。
丁酉，寇犯柴沟，守备韩尚忠死之。
己亥，耕耤田。增三等农夫于耆老之后，如弘治中例。丁未，如天寿山谒陵。
庚戌，祭长陵、永陵，即日还京师。免所过税粮十之三。是月，杭城外灾，毁室庐、舟舰以千计。
三月 辛亥朔。 674
明通鉴目录卷十六
甲寅，陕西、山西、湖广、河南等处同日地震。丁巳，总兵官孙吴等出塞袭寇，败之。
戊午，延绥保宁堡城角旗杆出火，灼灼有声。己未，保定陨黑石。
辛酉，立子翊钧为皇太子，时方六岁。乙丑，诏广西总兵官俞大猷会讨广东贼。戊辰，赐罗万化等进士及第、出身有差。乙亥，乾清、坤宁二宫火。
丙子，幸南海子。徐阶谏，不从，既而悔之。
戊寅，京师地震。同日，永平、辽东及山东登州府皆震，宁远城崩，诏修省。
四月 庚辰朔。
癸未，河南、陕西同日地震。
乙酉，陕西又震。时屯田御史周宏祖上疏，请以灾异修省，不报。
是月，雨黑豆。 五月
庚戌朔，永宁州山崩。
是月，谭纶请授戚继光总理蓟州、昌平、保定三镇练兵事，从之，总兵以下皆听节制。
六月 己卯朔。
庚辰，遣使两畿录囚。
己丑，广东贼曾一本犯广州，杀知县刘师颜。乙未，荧惑犯左执法。
是月，给事中魏时亮言今天下大患三：一宗藩，二边饷，三公私交困。下部议。
675 明通鉴
七月
己酉朔，广东贼犯廉州。辛酉，陵川地裂三十余步。
丙寅，大学士徐阶致仕。时给事中张齐以私怨劾阶，阶既去，毛恺、王廷等复发齐纳边商贿事，论谪戍。时以为朋党之修郄云。
八月
甲辰，绛州西北天裂，自丑至寅乃合。是月，张居正条上六事，上嘉纳之。九月
甲寅，命副都御史庞尚鹏总理九边屯盐。尚鹏请停掣河盐，定边商引价，从之。
是月，工尚雷礼以劾中官滕祥，令致仕。召河漕都御史朱衡代之。
十月
戊寅朔，免南畿被灾秋粮，振淮、徐饥。壬午，月犯牛。
壬辰，犯毕。
已亥，废辽王宪炜为庶人。
甲辰，免畿内.河南被灾税粮。十一月
壬子，总兵官马芳袭谙达于塞外，再败之。辛酉，免江西灾粮。
戊辰，祀天于南郊。
己巳，广东贼犯福建，诏闽、广二省会兵讨之。是月，杖内官监李芳。芳以持正，为中官构之也。十二月
庚寅，奉世宗主祔太庙。676
明通鉴目录卷十六 丁酉，限勋戚庄田。
是月，有静乐男子李良雨化为妇人。
是冬，江西巡抚刘光济请行“一条鞭法”，下户部议。诏购宝珠，御史詹仰庇谏，不报。
三年屠维大荒落 已巳
（明纪六十四） 正月
丙午朔。
壬子，寇犯宏赐堡，总兵赵岢击却之。
是月，以戚继光为总兵官，镇守蓟州、永平、山海等处，召回总兵郭琥。
二月
庚辰，免陕西被灾秋粮。
戊子，罢遣中官阅视京营，著为令。庚子，祭朝日坛。
是月，户尚马森罢。森以忤中官，乞归养母，许之。以南尚书刘体乾代。
三月 乙巳朔。 己酉，月入毕。
甲子，太白昼见，凡二十二日。
戊辰，广贼曾一本陷碣石卫，叛将周云翔杀参将耿宗元，亡入贼中。
庚午，填星退犯上相。
辛未，平溪卫雨雹，平地水深三尺，漂没庐舍。是月，给事中吴时来上《保泰九札》，报闻。四月
已丑，总兵雷龙袭套寇于塞外，败之。O郧阳雨雹，水深二
677 明通鉴
尺。
乙未，录囚。
是月，副总兵李成梁击寇于夹河山城，寇败，远徙，遂空其地。
五月 甲辰朔。
庚戌，广东总兵官郭成败贼于平山，生紫叛将周云翔，斩以徇。
癸丑，延绥雨雹，杀稼七十里。
甲寅，杖御史詹仰庇于廷，斥为民，以谏糜费忤旨也。六月闰附
甲戌朔。 闰月
是月，真定、保定及济南、浙江、江南皆大水，山东复早蝗。
是夏，大理丞海瑞巡抚应天十府。O光禄卿靳学颜巡抚山西。学颜应诏陈理财，凡万余言。
七月
壬午，河决沛县。河道都御史翁大立以闻。乙酉，诏修积谷备荒之政。
壬辰，遣使振沿河被灾州县。时翁大立陈五患，并以灾民困苦状绘十二图以献，故有是命。
八月
壬寅朔，祭夕月坛。 丁未，荧惑犯鬼。
癸丑，广东贼平，曾一本伏诛。壬戌，礼部尚书赵贞吉入阁。
丁卯，振南畿、浙江、山东灾，发内帑及临德二仓米，遣官678
明通鉴目录卷十六 分道振之。
九月
丙子，寇犯大同，掠山阴、应州、怀仁、浑源。辛卯，上亲阅武于大教场，百官称贺。
是月，淮河溢。山东沂、莒、郯城之水，又决沂河、直河，出邳州，民多溺死。翁大立奔走经营，请大行振贷，从之。
十月
辛丑朔，彗星见天市垣，东北指，凡二十日而灭。十一月
庚午朔。 甲戌，祀天于南郊。
庚辰，京师地震，有声。诏百官修省三日。时山西亦震。癸已，雨木冰。
是月，礼尚高仪以病免，加太子少保，致仕。改礼部尚书掌詹事府殷士儋代之。
十二月
己亥朔，命厂卫刺部院事。尚书毛恺等谏，不听，已而事竟寝。
庚申，召高拱复人阁。拱修恩怨，尽反徐阶所为，凡先朝建言得罪诸臣，录用、赠恤者一切报罢。
乙丑，下尚宝寺丞郑履淳于狱。以言灾异忤旨，杖之百，系狱中数月。给事中舒化等论救，斥为民。
是月，吏尚杨博致仕。诏阁臣高拱兼掌部事。
是冬，免两畿、山东、河南、浙江、湖广被灾税粮。初设广西巡抚，以殷正茂为之。
是岁，陕西贼起。 四年上章敦牂 庚午
（明纪六十五）
679 明通鉴
正月
己巳朔，日食。免朝贺。
辛未，上避殿，诏修省三日。
癸未，月食。给事中陈吾德言岁首日月并食，天之大灾，宜屏斥一切玩好，应天以实。疏入，报闻。
是月，倭入广海卫城，大掠而去。O改三边总督王崇古总督宣、大、山西军务。
二月
已亥朔，大学士赵贞吉兼掌都察院事。
乙丑，更京营制，从赵贞吉议也，三大营设文武提督凡六人。
是月，刑尚毛恺、都御史王廷以发张齐纳贿事，为给事中周芸等劾其阿附徐阶。会高拱再入阁，二人乞休避之，至是仍以其屈沄徇私，夺恺职，斥廷为民。起葛守礼为刑部尚书。O兵尚霍冀以与赵贞吉议兵制不协，互劾请罢，诏责冀令闲住，而慰留贞吉，起郭乾为兵部尚书。
三月 戊辰朔。
是春，应天巡抚海瑞请开白茆河。四月
戊戌朔，京师地震。
丙午，寇犯大同、宣府、山西，诸军拒却之。辛酉，宣、大雨雹，大如卵，禾苗尽伤。
是月，陕西贼寇四川。川抚严清为巡按御史王廷赡所劾，令解官听调。
五月
癸西，给事中李已偕同官陈吾德谏市珠宝，劾中官崔敏。上大怒，杖己百，锢之狱，斥吾德为民。
680
明通鉴目录卷十六 己卯，荧惑犯右执法。
六月
辛酉，雷击圜丘广利门鸱吻。
是月，高拱请重边方有司之选及增置兵部侍郎、慎选兵部司属。疏入，皆报可。拱在吏部，举用亦多得人。
七月
乙巳，禁章奏浮词，从高拱议也。
戊子，阁臣陈以勤致仕。时高拱与赵贞吉相轧，张居正复中构之，以勤度不能解，引疾乞休，许之。
乙未，免四川被灾税粮。
是月，户尚刘体乾罢，以执奏取太仓银及市珠宝忤旨也。以户侍张守直升任代之。
八月
庚戌，谙达父子大举人寇，宣、大告警，京师戒严。时政自高拱出，部署内外防守事宜，边境得无事。
是月，湖州山崩成湖。九月
癸酉，陕西大水，蠲、振有差。
甲戌，河决邳州。是时黄、淮并溢，起潘季驯以故官，再理河道。
壬午，免畿内、湖广被灾税粮。癸未，寇犯大同，副总兵钱栋死之。
戊子，复犯锦州，总兵王治道、参将郎得功死之。以李成梁为辽东总兵官。
甲午，复京营旧制。
是秋，谭纶、戚继光防守蓟镇。时谙达诸部大举人犯，蓟镇独无警。
十月
681 明通鉴
乙未朔。
癸卯，谙达孙巴噶奈济内附，总督王崇古请受之，令谙达缚送板升叛人赵全等，以易巴噶。诏许之。
丁未，授巴噶指挥使司。
壬戌，命考察言官，赵贞吉与高拱意不协，拱乃谋去贞吉，以快其私。
是月，高拱请改议方士王金等罪，得免死，戍边。释给事中李己于狱。时请释内官张恩等，不许。
十一月
乙丑朔，太白昼见，凡三日。
丁丑，谙达乞封贡。时谙达闻其孙尚在，朝廷授以官，厚待之，乃有是请。王崇古以闻，诏许之。
己卯，祀天于南郊。始复庆成宴。
乙酉，阁臣赵贞吉罢，高拱嗾言官劾之也。己丑，礼尚殷士儋人阁，中官陈洪之援也。
是月，改葛守礼都御史，刘自强刑尚，潘晟礼尚。十二月
甲午朔。
丁酉，谙达执叛人赵全等来献，诏遣巴噶奈济归。
乙卯，磔赵全等于市。上以罪人斯得，祭告郊庙，行受俘礼。自王崇古、方逢时以下升赏有差。
五年重光协洽 辛未
（明纪六十五） 正月
甲子朔。
已丑，大风扬尘四塞。
是月，内阁李春芳请如旧制，以朔望次日谒见皇太子。上命以二月二日行之。
682
明通鉴目录卷十六 二月
癸已朔。
甲午，廷臣及朝觐官谒皇太子于左顺门。丙午，广西靖江王府地陷。
壬子，南京广、惠二仓火。己未，封皇子翊镠为潞王。
是月，御史汪文辉以言事被谪，盖刺高拱也。三月
癸亥朔。 丙寅，月犯毕。
已卯，赐张元忭等进士及第、出身有差。辛巳，日晕，有耳，白虹亘天。
已丑，封谙达为顺义王，名所居城曰归化，从总督王崇古之请也。
是月，兵尚郭乾罢。起杨博以吏尚掌兵尚事。四月
甲午，河决邳州。潘季驯请塞决口，从之。庚子，月犯轩辕。
辛丑，录囚。
己酉，授谙达弟及子并为都督、指挥等官。戊午，京师大雨雹。
是月，给事中张国彦请复先朝面奏旧制。给事中骆问礼条上面奏事宜，忤旨谪外。杭州栗生桃。
五月
壬戌朔，广西古田獞平。戊寅，阁臣李春芳罢。
是月，土默特犯辽东，李成梁击败之。六月
683 明通鉴
辛卯朔，京师地震者三，诏百官修省三日。
甲辰，授河套部济农为都督同知，王崇古续请之也。丁未，古田叛獞韦银豹伏诛。
甲寅，谙达贡马，赐金币。告庙，百官称贺。内辰，谙达复执送赵全余党十三人。
是夏，诏江西造瓷器，陕西织羊绒。言官谏，不听。七月
辛酉朔。
是月，高拱奏教官杂职宜铨注近地，从之。八月
癸卯，河套互市，王崇古请之也。丙辰，月犯轩辕大星。
九月 己卯、月犯井。 癸未，开三镇贡市。 甲申、月犯轩辕左角。是月，薛瑄从祀孔庙。是秋，蓟镇敌台成。 十月
已亥、河南、山东大水，申饬河防。是月，杨博任兵部尚书。
十一月
己巳，殷士儋罢，高拱、张四维嗾言官劾之也。十二月
辛亥，命云南采办珠宝。是冬，潘季驯罢。 六年玄默涒滩 壬中
（明纪六十五） 684
明通鉴目录卷十六 正月
丁巳朔。
辛未，命朱衡经理河道。时雒遵劾罢潘季驯，荐衡，因再命之。又以工部侍郎万恭总理河道，修筑长堤，自徐州至宿迁小河口，三百七十里。
戊寅，月犯亢。
是月，以辽东奏捷，加高拱柱国，张居正少师。二月闰附
甲午，皇太子冠，百官谒见于文华左门。
丙申，倭犯广东，诏殷正茂总督两广军务，讨之。闰月
丙辰朔。
丁卯，上御皇极门视事，疾作，遽还宫。乙亥、倭寇高雷，官军击却之。
三月
丁亥，南宫陨霜杀麦。戊子，皇太子出阁讲读。
庚子，土默特寇辽东，守备范芝、曹簠等败之。
是月，尚宝卿刘奋庸劾高拱，谪外任。给事中曹大野亦劾拱不忠十事。时以为张居正实使之云。总漕王宗沐请行海运，诏拨粮十二万石行之。逾年，复罢。
自印
戊辰，礼部尚书高仪入阁。
是月，以吕调阳为礼部尚书，以潘晟致仕也。浙江黑眚见，杭城有物蜿蜒如车轮，目光如电，冰雹随之。
五月 乙酉朔。
壬辰，免广东用兵诸郡逋赋。
685 明通鉴
己酉，上大渐，召内阁高拱、张居正、高仪入受顾命。
庚戌，帝崩于乾清宫。O是日巳刻，传遗诏，以冯保掌司礼监，同受顾命，高拱谋逐之益急。
是月，杭州龙目井化为酒。六月
乙卯朔，日食。
甲子，太子即皇帝位。以明年为万历元年。赦天下。祀建文尽节诸臣。又于南京建表忠祠，祀徐辉祖、方孝孺等。
庚午，高拱罢，冯保与张居正构逐之也。丁丑，阁臣高仪卒。
壬午，以吕调阳为大学士。居正以其弱，荐代拱，然内不附之。
是月，改杨博仍任吏部尚书。朱衡自河工召还工部。七月
甲申朔。
丙戌，上大行尊谥日庄皇帝，庙号穆宗。
丁亥，初通漕运于密云，巡抚顺天刘应节议也。
庚寅，考察京官，张居正请之也。于是斥诸不职及附丽高拱者。
已亥，复戒谕廷臣。
庚子，尊皇后曰仁圣皇太后，贵妃日慈圣皇太后。慈圣居乾清宫。
是月，起谭纶兵尚，王之诰刑尚，王国光户尚。又起陆树声为礼尚。
八月 甲寅朔。
戊午，祀太社、太稷。
乙丑，月犯轩辕。祁、定二州大雨雹，伤损禾麦，击毙三686




明通鉴目录卷十六
人。
是月，张居正奏酌定朝、讲日期，以三、六、九日视朝，余日罢朝，参御日讲。
九月 甲申朔。
壬寅，葬庄皇帝于昭陵。十月
癸丑朔。
丙辰，彗星见东北方，至二年四月乃灭。
已未，命侍郎王遴、吴百朋、汪道昆分阅边防。辛酉，停刑。
丙子，黔国公沐朝弼有罪，安置南京。十一月
癸未朔。
乙未，徐、邳河工成。朱衡召还，复上疏言河事。十二月
辛酉，振榆林、延绥饥。
甲戌，以大丧，罢明年元夕灯火及宫中宴。是月，张居正进《帝鉴图说》。命宣付史馆。万历元年昭阳作噩 癸西
（明纪六十六） 正月
壬午朔。
庚子，起妖人王大臣之狱。冯保欲以构高拱，谓大臣受拱主使，谋逆也。张居正附之。杨博、葛守礼力为解，寻会鞫大臣，改供。保惧，乃以生漆酒喑大臣，移送法司，伏诛，拱由是获免。
二月
687 明通鉴
壬子朔。
癸丑，御经筵。上闻建文出亡事，令录其诗以进。居正以为亡国事不足观，乃录上《皇陵碑》及《高祖御制集》。
甲戌，广西府江叛猺平。三月
丙申，诏举将才。居正进《帝鉴图说》及汉文帝劳军细柳事，遂有是诏。
四月
乙丑，潮、惠贼平。
庚午，旱。诏百官修省，释重囚。是月，柳州叛猺平。
五月 庚辰朔。 辛巳，雨雹。
甲申，诏内外官慎刑狱。六月
壬申，振淮安水灾。 七月
是月，河决徐州之房村，茶城复淤。淫雨，荆州承天大水。
八月
戊申朔，荆州地震。 癸丑，罢海运。 己巳，月犯毕。 九月
癸未，振湖广水灾，山东旱灾。丙戌，四川都掌蛮平。
癸卯，停刑。 688
明通鉴目录卷十六
是月，吏尚杨博致仕。博出入中外四十余年，始终以兵事著。召王崇古入为兵部、戎政尚书。起方逢时总督宣、大、山西军务。
十月
是月，成国公朱希忠卒。十一月
庚辰，立章奏考成法，从张居正议也。己亥，慈宁宫后舍火。
十二月
己未，以辽东旱灾，发太仓银三万两振军士。
是月，朵颜察克图犯塞，戚继光禽之，其部长董呼哩叩头请罪，乃释察克图。继光在镇，蓟门之守甚固，故转而之辽。
是冬，筑宽佃等六堡，抚顺以北，清河以南，皆听互市，遵约束。
二年阏逢掩茂 甲戌
（明纪六十六） 正月
丁丑朔。
甲午，吏部引朝觐官廉能者二十人见上于皇极门，面加奖赉。
二月
甲寅，振四川被寇诸县，从巡抚曾省吾之请也。
癸亥，荧惑犯井。福建长汀县夜地震，至五更，裂成坑，陷没居民。
三月
癸巳，赐孙继皋等进士及第、出身有差。
是月，总兵官张元勋讨潮州余贼，平之。又平其党林凤，于是惠、潮无贼。
689 明通鉴
四月
丙寅，诏内外官行久任法，从给事中张楚城议也。五月
已卯，荧惑犯氐。
辛丑，穆宗神主祔太庙，遂祧宣宗。是月，工尚朱衡罢。
六月
是月，以郭朝宾为工部尚书。O福建永定大水，溺死七百余人。
七月
是月，淫雨，昭陵地陷。八月
癸卯朔。 己巳，振山西灾。
庚午，振淮、扬、徐水灾，并蠲税粮。九月
己卯，月犯荧惑于箕。
是秋，淮、河、海并溢。给事中郑岳言：不治海口之沙而但筑徐、沛堤岸，民之为鱼，未有已时也。
十月 壬寅朔。
甲寅，决囚。上即位，停刑者再。至是张居正请循旧制，每岁一决囚，从之。
丁卯，祝朝，阅吏部铨选。
是月，建州王杲人寇，张学颜、李成梁击败之，遂诛杲。十一月
十二月闰附
壬子，张居正及吏尚张瀚进上御屏，绘天下疆域及文武官姓690
明通鉴目录卷十六 名。诏设于文华殿后省览。
闰月
庚寅，罢明年元夕灯火。
是岁，倭犯浙东宁、绍、台、温四郡。其年冬，又陷广东铜鼓卫双鱼所，总兵张元勋大破之。
三年旃蒙大渊献 乙亥
（明纪六十六） 正月
丁未，躬享太庙。
是月，徙孤山、险山六保于宽甸等处，斥地二百余里，抚顺以北，清河以南，皆遵约束。
二月
甲戌、湖广、江西地震。戊寅，躬祭太社、太稷。
辛巳，诏南京官不必备，员缺非紧要者，不必一一推补。丙申，始设起居注，命日讲官记之，从编修张位议也。三月
己亥朔。
，是月，刑尚王之诰乞送母归。逾时不至，被劾。会之诰请终养，遂报许。
是春，寇犯辽东，李成梁击却之。四月
己巳朔，日食。
壬申，感日食之变，自制牙牌，书十二事自儆。甲戌，工部后厂火。
五月
戊戌朔，湖广、河南地震。己亥，河南信阳又震。
691 明通鉴
庚子，淮、扬大水。
癸亥，有流星二，昼陨景州城北，化为黑石。是月，张居正请慎督学之选，又论边事。
六月
戊辰朔，浙江杭、嘉、宁、绍四府海潮沸涌，人畜淹没，战船漂散。是时苏、松、常、镇亦大水。
戊寅，诏抚、按官荐劾有司，毋得偏重甲科。己卯，雷击建极殿鸱吻。
戊子，福建、广东地震。壬辰，雷击端门鸱尾。
是夏，南给事中余懋学以忤张居正，斥为民。先是居正进《白燕》、《白莲颂》，懋学劾之。会冯保传中旨诘让，居正尤惭于懋学云。（）御史传应祯因雷震地震言事，语侵居正，谪戍边。O都御史葛守礼致仕，陈瓒代之。
七月
是月，吏尚张瀚加太子少保。八月
丙子，张四维入阁。张居正时请增置阁臣，遂荐之。四维恂恂如属吏，不敢以同僚自处。
丁丑，河决高邮、砀山。河道淤浅，阻漕者数年。漕臣请挑康济河，修复老堤，从之。
戊子，振淮、扬、凤、徐水灾。九月
戊午，京师地震。
是月，礼尚万士和罢。以与张居正不协，引年归，卒不起。以戎政尚书王崇古为刑部尚书，代王之诰也。
十月
丁卯，京师再震。敕廷臣修省。692
明通鉴目录卷十六 戊辰，停刑。
己卯，岷州卫地震。 已丑，又震。 十一月
乙巳，躬祀天于南郊。十二月
辛未，罢明年元夕灯火。
是冬，泰宁部长绰哈纠土默特人寇，李成梁击败之。四年柔兆困敦 丙子
（明纪六十六） 正月
丁巳，逮辽东巡按御史刘台下狱，以劾张居正得罪也。居正佯论救，斥为民。已，复属于应昌、王宗载交构之，遂坐戍广西。
是月，高邮清水堤决。二月
庚辰，蓟、辽地震。 辛巳，又震。
是月，督漕侍郎吴桂芳请开草湾河。总兵官戚继光修三屯营成。会绰哈犯古北口，前总兵汤克宽、参将苑宗儒遇伏死之。户尚王国光罢，殷正茂代之。
三月
是春，哈斯坦等谋犯锦、义，李成梁击却之，杀部长四人。四月
丙子，博兴大雨雹两日，击死男妇五十余人。五月
癸已朔。
辛丑，遣司礼监冯保同法司录因。
693 明通鉴
乙巳，定、襄雨雹，大如卵，伤禾。戊申，祀地于北郊。
是月，土默特营于河东，李成梁掩其巢败之。六月
庚辰，复遣内臣督苏、杭织造。是月，诏重修《大明会典》。七月
壬辰朔。
丁酉，诏蠲天下逋赋，明年漕粮折收十之三。张居正请以孟春兑运，从之。
壬寅，遣官督修江、浙水利，巡抚宋仪望请之也。甲辰，修泗州祖陵。
辛亥，草湾河工成。 是月，诏抚、按清吏治。八月
辛酉朔。
壬戌，上幸太学，释奠于先师。以雨免进讲。
是月，河决崔镇。徐州及丰、沛、睢宁、金乡、鱼台、单、曹七县灾。又河啮宿迁城，漕臣请“徙县治，筑土城以避之”，报=
九月 十月
乙亥，振徐州及丰、沛等七县，并蠲租有差。
丙子，晋张居正左柱国，俸如伯爵；吕调阳太子太傅、吏部尚书。
十一月
甲午，有四星陨于费县，火光烛地，落城西北，长二里，阔一二尺。
694
明通鉴目录卷十六 是月，临漳有星长尺许，白昼北飞。十二月
已丑，命礼部祈雪。





目录卷十七 万历五年丁丑至二十七年已亥

万历五年彊圉赤奋若 丁丑
（明纪六十六） 正月
庚寅朔。
己酉，诏凤阳、淮安力举营田。时巡抚邵陛上营田九事，请设营田佥事，从之，并饬著实举行。
二月 乙丑，振广西饥。
辛巳，腾越地二十余震。次日，又震，山崩水涌，坏庙宇、公廨、民居甚众。
三月
乙巳，赐沈懋学等进士及第、出身有差。丙辰，月犯五诸侯。
四月
是月，兵部尚书谭纶卒。纶终始兵事，凡三十年，后督蓟、辽，与戚继光整饬边备，寇不敢入，时并称“谭、戚”云。O改刑尚王崇古于兵部，以刘应节代之。
五月
癸巳，广东罗旁猺平。壬寅，重修乾清宫成。
戊申，诏修慈庆、慈宁二宫。张居正言两宫规制甚备，不宜时诎举盈。上乃请于太后，罢之。
六月 696
明通鉴目录卷十七 庚辰，祥云绕月。
是月，苏、松连雨，寒如冬，伤稼。七月
八月闰附
癸亥，河复决崔镇。时并建开河、护堤二议，总河傅希挚请急塞决口，从之。
闰月
乙酉朔，日食，阴云不见。
丁亥，上视朝，张居正奏请毋辍日讲，嘉纳之。
是月，刑尚刘应节免，召南京都御史吴百朋代之。徐州河淤、淮河南徙。
九月 乙卯朔。
已卯、张居正父丧，上慰视及三宫赠赙甚厚。而居正以握权久，不欲去。侍郎李幼滋首倡夺情议，吏部张瀚持之，传旨责“瀚久不奉诏”，勒令致仕。瀚以附居正得吏部，时皆非之，至是卒以忤居正免。
十月 甲申朔。
戊子，彗星见西南，长数丈，光亘天，经月而灭。
乙巳，杖编修吴中行、检讨赵用贤、员外艾穆、主事沈思孝于廷，以劾张居正夺情也。寻削籍谪戍。
丁未，复杖进士邹元标，谪戍。五人直声震天下。辛亥，荧惑犯氐。
是月，兵尚王崇古罢。时方召方逢时为戎政尚书，至则改兵部代之。时吏部张瀚免，起王国光，未至，令逢时兼署吏部事。都御史陈瓒免，以陈炌代之。阁臣及礼部请大婚期，奉两宫谕以明年三月。太后以大婚期近，命停刑。张居正不可，遂行
697 明通鉴
之。 十一月
癸丑朔，以星变，考察京堂官，张居正请之也。一时论救吴中行等之赵志皋、张位等黜降有差。
戊午，召见张居正于平台，慰劳之。十二月
癸未朔，宗人府火。 辛丑，太白犯填星于斗。
壬寅，以星变，罢苏、杭织造。
是月，工尚郭朝宾免，以侍郎李幼滋代之。六年著雍摄提格 戊寅
（明纪六十七） 正月
戊辰，有大星如日，出自西方，众星皆西环。
癸酉，慈圣太后还慈宁宫，谕张居正善辅皇帝，毋负先帝顾命之托。
是月，泰宁部长博斯呼纠土默特入营劈山。李成梁捣其营，获级四百三十，馘其长五人。捷闻，上为祭告郊庙。
二月
戊子，上行冠礼，加元服。
辛卯，临桂村田中裂地丈余，民居及大树、石皆陷没。戊戌，免山东兖、青、登、莱四府逋赋。
庚子，立皇后王氏。张居正充大礼副使，吉服从事，给事中李涞请别简用，不听。居正怒，出涞佥事。
三月
壬子朔。
甲寅，马自强、申时行并入阁。张居正以将归，请增置阁臣，因荐用之。
698
明通鉴目录卷十七
甲子，居正乞归葬父，许之。召见于平台，赐银章，密封言事如杨士奇、张孚敬例。
庚辰，辽东再奏捷。大行赏赉，遣官驰谕居正，令条列以闻。
是月，以潘晟为礼部尚书，代马自强也。四月
乙未，免湖广、四川逋赋。
丙午，诏户部岁增金花银二十万两以为常。五月
是月，刑尚吴百朋卒，以严清代之。六月
辛巳朔。
乙未，张居正还朝，令休沐十日。入阁引见，两宫慰谕有加。居正归葬，湖广诸司毕会，惟巡按赵应元不往。寻得代，谢病归。居正客王篆属都宪陈炌劾其规避，除名。户部员外王用汲力争之，居正怒，欲下用汲狱，廷杖。时吕调阳在告，张四维拟削籍，居正以罪轻，怒四维累日。
是夏，召潘季驯总理河漕。寻上两河经略，诏从之。清河水溢。
七月
壬子，雷击南京承天门左檐。
乙卯，吕调阳致仕。调阳在阁，小事张四维代拟，大事驰报江陵。调阳内惭，因坚卧称疾，比居正还，遂致仕去。
丙子，诏江北诸府召民垦荒田，三年后起科。
是月，诏选内竖三千五百七十名。给事中李天植请收回成命，或减其半，报闻而已。户尚殷正茂致仕，张学颜代之。八月
九月
699 明通鉴
庚午，苏州诸府亦垦荒田，六年后起科。辛未，停刑。
是秋，张居正母至京师，上及两宫慰谕如家人礼。十月
辛卯，马自强卒。 十一月 辛酉，祀天于南郊。 十二月
是月，寇犯东昌堡。李成梁出塞，大破之，廷议论功，请行封赏。高拱卒。张居正请复其官，赐半葬，祭文仍寓贬词。是岁，户部奏天下户口之数。复用张居正议，通行丈量天下田亩。
七年屠维单阏 己卯
（明纪六十七） 正月
戊辰，诏毁天下书院，凡六十四处，张居正恶讲学毁之也。二月
己丑，遣使分阅边防，并察地方官，科敛及侈费者劾之。三月
甲子，免淮、扬逋赋。已而从张居正言，悉免天下积年逋赋。
是月，张居正以上取库金，乃进户部钱粮出入册，请置坐隅省览。复谏止工部铸钱给内用。
四月
癸卯，上命张居正撰《雍肃箴》，揭之御屏。五月
丙辰，封李成梁为宁远伯，以辽东功也。癸亥，祀地于北郊。
700
明通鉴目录卷十七
是月，苏、松大水。给事中王道成等请停苏、杭织造，不允。张居正力言之，乃减其半。居正以灾伤请察有司营私罔利者，又劝上加意撙节，上首肯之。
六月
辛卯，核两畿、山东、陕西勋戚田赋。七月
壬子，以苏、松水灾，先振后蠲，从抚、按官请也。戊午，京师地震。
乙丑，以苏、松水灾，复罢苏、杭织造，召中官还。八月
辛丑，免江北河患被灾田租。
是月，诏减征徭加派银凡一百三十万有奇。时行一条鞭法，而诸役加派追征如故，至是始核减之。
九月 十月
是月，土默特寇辽东，李成梁合戚继光之兵大败之，张居正实授方略云。
十一月 十二月
是月，居正服除，上慰劳于平台，引见两宫，皆有恩赉，慈圣太后复遣中官赐宴。
是冬，潘季驯报两河工成，遣给事尹瑾往勘。八年上章执徐 庚辰
（明纪六十七） 正月
是月，曾省吾为工部尚书，以李幼滋予告也。二月
辛未朔，日食。
701 明通鉴
戊子，耕耤田。
戊戌，两河工成，进潘季驯太子太保、工部尚书。自后数年河道无大患。
三月
辛亥，上奉两宫率皇后谒天寿山陵。甲寅，还宫。
丁卯，赐张懋修等进士及第、出身有差。
是月，王兀堂犯辽东，李成梁大败之，予世袭。张居正乞休，传皇太后谕止之。
四月闰附 庚午朔。
是月，振两淮及江北诸府灾。闰月
庚申，广西八寨平。 五月
壬午，遵化地震，七日乃止。六月
是月，南畿大水。淮溢，水薄泗城。给事中王道成请敕河臣设法疏导堵塞，从之。
是夏，谪南京兵部主事赵世卿于外，以忤张居正也。七月
甲午，井坪地大震，摧城垣数百丈。是月，俞大猷卒。
八月
庚申，彗星见西南，日渐长，凡七十日乃灭。九月
是秋，王兀堂复犯宽甸，李成梁击走之，由是不振。改潘季驯南京刑部尚书。
702
明通鉴目录卷十七 十月
辛丑，汰内外冗官。
乙巳，振苏、松、常、镇四府灾。十一月
丙子，诏度民田。张居正请丈量，遂多溢额。
戊寅，上夜宴，小垱孙海、客用等导上游戏。冯保报太后，捕海、用，杖而逐之。张居正因请斥其党，上迫于太后，不得已从之。
十二月
甲辰，张居正上太祖、列圣《宝训》、《实录》，分辑备日讲。上嘉纳之。
是月，礼尚潘晟致仕，升侍郎徐学谟代之。九年重光大荒落 辛已
（明纪六十七） 正月
庚午，以新岁狂薶，饬边臣警备。直隶巡按御史范鸣谦请修内治，疏入，报闻。
辛未，吏部议裁诸司冗员，从之。
癸酉，土默特犯锦州，游击周之望死之。已卯，命翰林官分番入直，从张居正请也。辛巳，复裁南京及各省冗官。
甲申，寇犯广宁，李成梁大败之于袄郎兔。论功，加岁禄、世荫一等。
己丑，月犯南斗魁。 二月
乙卯，月犯星东星。 辛酉，荧惑犯牛。
是月，张居正进《训录类编》，凡四十类，以经筵日进讲。
703 明通鉴
旌武义孝子王世名。 三月 丙寅，大阅。 四月 甲午朔。 丁酉，振山西灾。
己酉，山西蔚州地震。大同镇堡及各州县同时地震。辛亥，御文华殿，张居正进南畿报灾疏，请破格振之。乙卯，振苏、松、淮、凤、徐、宿灾。
是月，寇犯辽阳，曹簠败绩。O京师旱，张居正以蠲振日多，请撙节宫中耗费，纳之。O兵尚方逢时致仕，梁梦龙代之。五月
壬午，从化增城龙门溪水泛涨，田禾尽没，淹死男妇无算。是月，诏尽卖民间种马，以互市饶马也。
六月
是夏，户部尚书张学颜撰《会计录》，上之。七月
是月，福安洪水逾城，漂没庐舍殆尽。八月
庚子，辽东雨雹，大如鸡卵，秋禾尽伤，凡百余里。
丁未，扬州大水，漂没官民舍宇凡数千间，男妇死者无算。九月
丙寅，月犯天江。 丁亥，停刑。 十月
己亥，寇复犯广宁，李成梁御却之。十一月
丙戌，振真定、顺德、广宁三府灾，夏税征者以秋粮抵免。704
明通鉴目录卷十七
是月，晋张居正太傅、左柱国，张四维柱国。十二月
癸巳，太白犯填星，入危。
是岁、张居正请核天下徭赋及诸司之冒滥冗费者。是年京察，谪兵部员外郎孟秋。
十年玄默敦牂 壬午
（明纪六十七） 正月
是月，淮、扬海溢，浸盐场三十，淹死二千六百余人。二月
己丑朔。
癸巳、谙达卒。诏赐祭优恤。
丁酉，免天下积年逋赋，张居正请也。三月
庚申，杭州兵变，缚巡抚吴善言。
丁卯，兵部侍郎张佳允巡抚浙江，讨之。
丙子，寇犯义州。李成梁设伏击斩博斯呼，寇大奔，追馘百余级，绰哈恸哭去。论功，赐成梁甲第京师。
己卯，倭寇浙江温州。四月
戊子朔，谕礼部令民及时耕桑，戒游惰。
甲午，宁夏灵州土军作乱，杀参将许汝继，巡抚晋应槐讨诛之。
庚子、以久旱祷雨，修省五日。又以疫厉，施医药，出太仓银振恤。
丙辰，彗星见西北。
是月，给事中石应岳以兵乱、旱、疫，请修省，从之。杭州民乱，张佳允讨平之，并定兵乱，诛其为首者。
705 明通鉴
五月 戊午朔。
庚申，免先圣、先儒后裔丁粮，并免故大学士杨荣后裔丁粮，从闽抚劳堪请也。
庚辰，振畿内饥，从给事中顾问请也，并免田租。六月
丁亥朔，日食。 壬寅，振山西饥。
乙巳，加张居正太师。时居正疾甚，会辽东奏捷，遂有是命。尚书潘晟、侍郎余有丁入阁，居正荐代也。晟未任而罢。丙午，张居正卒。上怆悼辍朝，赠赙特厚。
是月，前巡按御史刘台暴卒于戍所。其日，居正亦卒。七月
丁已朔。 庚午，振陕西饥。 八月 丙戌朔。 丙申，皇长子生。
戊申，月犯荧惑于井。癸丑，免畿内被灾夏税。九月
丙辰朔，以皇子生，颁诏天下。大赦。免天下田租三之一。甲子，上两宫徽号。
十月
丙申，苏、松大水，诏蠲振有差。
是月，吏尚王国光被劾罢。寻念其劳，复官致仕。改梁梦龙于吏部。时张居正虽卒，所荐自梦龙以下，上为粘之御屏。
十一月 706
明通鉴目录卷十七 乙酉朔。
是月，召总督蓟、辽吴兑为兵部尚书。十二月
壬辰，谪冯保南京。 壬寅，复建言诸臣职。
是月，御史江东之劾尚书梁梦龙等，皆罢之。改严清于吏部。O改戚继光广东。O寇犯沈阳。
十一年昭阳协洽 癸未
（明纪六十八） 正月
乙卯朔。 辛酉，京师风薶。 壬戌，敕边臣警备。
是月，缅甸犯云南，以南京坐营中军刘蜓为腾冲游击讨之。二月闰附
戊子，承天府地震。 壬辰，月犯井。 闰月
甲子，封谙达子彻辰汗为顺义王。彻辰汗即鸿台吉更名也。乙丑，谒天寿山九陵。
丁卯，泰州宝应雨雹如鸡子，击杀飞鸟无算。庚午，上如西山，谒章皇后、景帝陵。
辛未，还宫。 三月
甲申，追夺张居正太师、上柱国，再夺谥，斥其荫子为民。乙酉，振陕西旱灾。
庚子，赐朱国祚等进士及第、出身有差。时辅臣张四维、申时行子皆中式，赴廷对。御史魏允贞请自今辅臣子弟中式，俟致
707 明通鉴
政后方许廷对。二辅奏辨，上为出允贞于外。然自是宰相在位，其子弟无登第者。
是月，兵尚吴兑被劾罢。兑以馈居正、冯保金为魏允贞所发，然其边功与王崇古、方逢时相亚云。O邱橓上书言吏治六弊。
四月 壬子朔。
丁巳、张四维以忧去。
己未，许国以礼部尚书人阁，申时行推之也。甲戌，承天大雨水。
是月，广东罗定兵变，参将陈璘讨平之。致仕大学士徐阶卒。改户尚张学颜于兵部，工尚杨巍于户部，以杨兆为工部尚书。
五月 庚子，大雨雹。 六月 庚申，月犯房。
乙丑，振湖广承天等四府灾。丁丑，太白犯荧惑。
是月，晋吴中行中允，赵用贤赞善。时廷臣交荐二人，申时行复言之，故有是擢。
七月 辛卯，月犯建。 辛丑，太白昼见。 癸卯，月犯井。
是月，吏尚严清以病免。改杨巍于吏部，以王遴代巍。都御史陈炌罢，起赵锦代之。
八月 708
明通鉴目录卷十七 庚戌朔，河东解池旱涸、盐花不生。丙辰，免山西被灾税粮。
辛未，月犯井。 九月
甲申，如天寿山谒陵。
己丑，还宫。时议作寿宫于大峪山，御史傅应祯以蓟镇有警止上勿行，上虽不从，优诏答之。
十月 癸亥，停刑。
辛未，振河南、湖广灾。
是月，礼尚徐学谟罢，陈经邦升任代之。十一月
己卯朔，日食。
已丑，免苏、松被灾税粮。十二月
甲子，礼部奏四方灾异，诏修省。
庚午，慈宁宫灾。给事中万象春、御史丁此吕言事，俱报闻。
是月，给事中邹元标因灾言事，上以为刺己，谪南京照磨。是岁五月，我大清太祖高皇帝起兵征尼堪外兰，克图伦城，尼堪遁，徙居鄂勒珲，大兵进攻之。
十二年阏逢涒滩 甲申
（明纪六十八） 正月
是月，御史范俊陈时政十事。时上方怒邹元标，俊疏适至，欲并杖之。是夜，大雷雨。上怒稍解，申时行等力救，乃斥为民。御史张文耀劾陈三谟，曾仕楚倡夺情保留张居正议，诏黜为民。
709 明通鉴
二月 戊申朔。 己酉，无逸殿灾。
辛酉，免淮、凤、扬、徐被灾税粮。丁卯，京师地震。
己巳，释建文诸臣外亲之后裔谪戍者，从御史屠叔方议也。三月
己亥，减江西烧造磁器。四月
乙卯，籍张居正家。其长子敬修被拷掠缢死。申时行等合疏请少缓，而刑尚潘季驯言居正母老可念。诏留空宅一所，田十顷以赡其母。言官李植、江东之、羊可立用事，遂与政府水火。
丁巳，刘蜓讨云南陇川贼，平之，进兵攻缅甸。
五月
甲午，京师复地震。 六月
己酉，有星出于房。
辛亥，以云南用兵，免税粮及逋赋。
七月
乙酉，月犯建。 癸巳，太白昼见。 丙申，月犯牛。
是月，刑尚潘季驯以庇张居正被劾，斥为民。八月
丙辰，尽夺居正官及玺书、诰命。诏以罪状榜示天下。丙寅，月犯牛。
九月
丙戌，上奉两宫谒天寿山陵。710
明通鉴目录卷十七
己丑，复阅视大峪山。用礼尚徐学谟言，卜寿宫于此。巡按御史李植以为未善，欲与江东之疏争之，不果。
辛卯，还宫。
是月，兵尚张学颜奏劾随驾中官。O刘蜓攻缅甸，破之，上为告捷郊庙。
十月 丁巳，停刑。
丙寅，免湖广、山东被灾税粮。
是月，礼尚陈经邦罢，以吏部侍郎沈鲤代之。十一月
癸酉朔，《大统历》推日食九十二杪，《回回历》不食，已而《回回历》验。给事中侯先春请纂入《大统历》中以备考验，报可。
己丑，余有丁卒。 十二月
癸卯朔，无逸殿又灾。
甲辰，起侍郎王锡爵为礼部尚书，吏部侍郎王家屏并兼大学士入阁。
辛亥，荧惑退行张次。癸亥，罢开银矿。
是月，以陈献章、胡居仁、王守仁从祀文庙。十三年旃蒙作噩 乙酉
（明纪六十八） 正月
庚辰，荧惑退入轩辕。己丑，诏停闰年考察。
辛卯，四川建武所兵乱，击伤总兵官沈思学。
是月，召海瑞为南京佥都御史。在道，改南京吏部侍郎。上
711 明通鉴
书请严贪吏之律。 二月 丁未，南畿地震。
戊申，荧惑犯张，历柳。
庚午，京师旱，自去年八月至是月不雨。礼部请躬行大雩礼。从之。
三月 壬申朔。
丁丑，罢内操，从给事中王致祥请也。戊寅，山西山阴地震，旬有五日乃止。甲申，复大雩。
己丑，李成梁大破泰宁寇于辽塞。
壬辰，减杭州织造及尚衣盐料银。O命尚宝少卿徐贞明督治京畿水田。
是月，兵尚张学颜免，改王遴代之。以毕锵为户部尚书。四月
壬寅朔。
丙午，复以旱，大雩。戊申，诏中外理冤狱。
戊午，上步祷于南郊。谕阁臣慎选有司，并免天下被灾田租一年。
乙丑，虹县民王禄投宿人家，见血流平地，惊走市中，市亦流血，乡人击器物噪之，乃止。
是月，御史蔡系周以旱劾李植等，且为刑尚潘季驯讼冤。江东之复奏辨，言官交劾之。上以方忧早，戒诸臣毋得纷争，乃已。
五月 辛未朔。 712
明通鉴目录卷十七 乙酉，宛平大雨雹。
丙戌，雨。
丁亥，寇犯沈阳、游击韩元功败没。己丑，召见阁臣于平台。
六月
辛丑朔，慈宁宫成。命以中秋吉日，奉太后还御新宫。壬寅，建武乱卒伏诛。
是月，四川松、茂番作乱。诏巡抚徐元泰会总兵官李应祥讨之。
七月
辛巳，有星如碗，陨于沈邱。天鼓鸣。戊子，雷震郊坛。诏廷臣修省。
是月，御史龚仲庆劾李植及吴中行、沈思孝为邪臣，上怒，出系周于外。
八月 己酉，京师地震。
是月，作寿宫于大峪山。李植、江东之等合疏攻徐学谟，遂及申时行。时行奏辨，植等坐夺俸半年。
九月闰附
壬申，月犯房北第一星。
戊子，彗星出羽林旁，长尺许，每夕东行，至十月癸酉始灭。
是月，李植等荐明习葬法之侍郎张岳、太常何源，上以王锡爵力诋植等，遂与江东之、羊可立并贬官。O光山牛产一物如麟。
闰月
戊戌朔，振淮安、凤阳灾。
癸卯，上如天寿山，再阅大峪山，终吉。
713 明通鉴
戊申，还宫。 庚申，停刑。
是月，谪李植等三人于外。吴中行求去，赐驰传归。赵用贤、沈思孝亦求去，不允。O王遴致仕，召张佳允代为兵部尚书。O李成梁复破北寇于沈阳。
十月 十一月 己酉，月犯毕。 戊午，月犯角南星。
是月，冬至，祀天于南郊，遣官摄行。给事中王三余谏，诘责之。
十二月
丁卯朔，汰惜薪司内官冗员，减四川采木三之一。是冬，御史蔡时鼎以论科场事，谪马邑典史.
是岁，彻辰汗卒。缅甸攻孟密，败之，遂围五章。把总万国春率五百人连摧六营，为西南战功第一。
十四年柔兆掩茂 丙戍
（明纪六十八） 正月
是月，朝觐考察。上欲重加处分，阁臣申时行等力持之，乃止。O以南京右都御史辛自修为左都御史，代赵锦也。
二月
癸未，严外官馈遗之禁。
是月，以郑贵妃生子，进封皇贵妃。申时行等请册立东宫，命俟之。贵妃宠而有子，给事中姜应麟言恭妃生皇长子，宜先进封。上大怒，谪广昌典史。员外沈璟、主事孙如法复言之，并得罪。
三月 714
明通鉴目录卷十七
戊戌，以旱薶，谕廷臣陈时政。员外李懋桧、郎中刘复初争言恭妃册封事，上怒，欲重谴之，言者不已。
癸卯；从申时行言，禁部曹言事。于是言者攻讦执政，遂成门户之祸。罢治京畿水田，中官勋戚挠之也。
癸丑，赐唐文献等进士及第、出身有差。戊午，以久旱，敕修省。
四月
癸酉，京师地震，有声。
壬午，寇犯辽阳，李成梁出塞袭败之。五月
是月，户尚毕锵罢，以侍郎宋缥升任代之。六月
癸未，四川松、茂番平。是月，山西盗起。
是夏，振直隶、河南、陕西及广东、广西十二县灾。七月
癸卯，振江西灾。
戊申，以山西、河南盗起，命各抚、按官蠲振招抚，申严保甲，缉捕盗贼。O舒城大雷雨，起蛟百五十八。
是月，平河西贼。 八月
己丑，月犯太白于角。九月
壬辰朔，大学士王家屏以忧去。乙卯，停刑。
己未，复遣使振河南、山东、直隶、陕西、辽东、淮、凤灾。
十月
715 明通鉴
丙寅，礼部主事卢洪春以疏请谨疾，忤旨，杖于廷，斥为民。御史申救者俱夺俸。
十一月
癸卯，祀天于南郊。还，御皇极殿受贺。十二月
是岁，大清克鄂勒珲城，边吏执尼堪外兰，畀大清，斩之。自此议岁币，通和好焉。
十五年彊圉大渊献 丁亥
（明纪六十八） 正月
壬辰，诏振山西、陕西、河南、山东诸宗室，以怀仁王府奉国将军充淤之请，遂并及之。
丁酉，荧惑退入轸。 二月
丁卯，荧惑退行翼次。
是月，工尚何起鸣罢。时考察京官，都御史辛自修入之拾遗中。上不悦，会御史高维崧等复攻起鸣，上怒，俱坐谪。于是自修不自安，亦以疾并罢之。O以石星为工部尚书，吴时来左都御史。
三月
壬辰，河南开封府属地震者三，彰德、卫辉、怀庆同日俱震。
乙卯、封彻辰汗子彻哩克为顺义王，妻三娘子封忠顺夫人。是春，吏部主事顾宪成疏论救高维崧等，语侵执政，遂谪桂阳判官。
四月
是月，京师早，大疫。O京师地震。O荧惑犯翼。O兵尚张佳允先致仕，起严清代之。清以疾不能赴，至是以王一鹗升任代716
明通鉴目录卷十七 之。
五月
癸巳，喜峰口大雨雹。已亥，太白犯填星。
是月，山西地震。刑尚舒化罢，李世达代之。六月
甲子，司设监火。 乙丑，月犯荧惑。 丙寅，平阳星陨。
丁卯，平阳复陨星如斗。戊辰，禁廷臣奢僭逾制。
是月，京师大雨如注。诏顺天府振恤。七月
是月，河决开封。遣给事中常居敬行河督工。江南水，江北蝗，山西、陕西、河南、山东旱，蠲振有差。黄河以北民食草木，陕西富平等县民食石。户侍孙丕扬取二斤以进，上感其言，颇有所减罢云。
八月
戊午朔。
庚申，以水旱，谕阁臣惩贪吏，理冤狱，诏蠲租振恤。癸亥，免山东被灾税粮。
丁丑，月掩犯毕。 九月
丁亥朔，日当食，阴云不见。已丑，停刑。
是月，山西地震。O南京右都御史海瑞卒。提学南畿房寰劾瑞，进士顾允成等三人攻之，坐夺冠带还家，三人遂坐废。时李懋桧亦以论邵庶请禁建言贬二秩。
717 明通鉴
十月
庚申，申时行请发留中章奏。十一月
戊子，郧阳兵乱，辱抚治李材。时参将米万春实首起衅端，执政庇之，置不问。
十二月
是岁，苏、松诸府淫雨，禾稼俱伤。十六年著雍困敦 戊子
（明纪六十八） 正月
二月
是月，上御经筵，内阁请之也。三月
壬辰，诏改《景皇帝实录》，去郕戾王号，国子司业王祖嫡请之也。祖嫡并请复建文年号，已而皆不果行。山西、陕西、河南、江、浙并大饥疫。
是月，起潘季驯总理河道，仍设都御史专官。四月
是月，振直隶大名、河南开封等府及江北灾。五月
乙巳，以军储仓火，诏百官修省。时诸省并以灾伤告，朝议别无良策，因有是命。
是月，四川建昌叛番平。御史潘士藻因火灾，上疏请通上下之情及撤大工，停织造、烧造之等。士藻以忤中官张鲸，遂激上怒，谪广东照磨。
六月闰附
乙卯，禁见任官立生祠。庚申，京师地震。 718
明通鉴目录卷十七 甲子，以灾停减苏、杭织造。
壬午，雷震南京西安门钟鼓楼兽头。
是月，东南大旱，太湖水涸。河决东光。御史陈登云劾郑贵妃父承宪，疏入，留中不下。
闰月
是月，阁臣请以秋凉御经筵，命俟之。七月
乙卯，免山东被灾夏税。庚午，定边臣考绩法。八月
壬午朔，日食。
乙未，诏取太仓银二十万充阅陵赏费。九月
己未，停刑。青海部寇西宁，副将李魁被杀。庚申，如天寿山阅寿宫。
甲子，次石景山观浑河。
乙丑，还宫。甘肃石灰沟天鸣，云中如犬状乱吠有声。丁丑，太白昼见。
是月，礼尚沈鲤罢，侍郎朱赓升任代之。曾同亨以督陵工升工部尚书，仍督工。
十月 十一月
庚戌朔，以甘肃兵乱，罢巡抚、总兵官。辛酉，禁章奏浮冗。
十二月
癸未，给事中李沂以劾张鲸忤旨，杖于廷。阁臣封还御批，不许。王锡爵言廷杖非所宜，请罢归，上慰留之，仍不听。
已丑，祈雪。
719 明通鉴
十七年屠维赤奋若 己丑
（明纪六十九） 正月
己酉朔，日食。
丁巳，太湖、宿松贼刘汝国等作乱，安庆指挥陈越讨之，败没。
庚申，有星陨西宁卫，大如月。天鼓鸣。乙丑，盖州卫风薶、昼晦。
二月 己丑，荧惑犯氐。
丙申、太湖、宿松等贼乱，讨平之。
是月，工部主事饶伸以王锡爵子衡顺天乡试举首，郎中高桂请覆试，遂夺桂俸，伸抗疏争之。锡爵与申时行皆称疾求罢，上乃下伸诏狱，斥为民。
三月 戊申朔。
丙辰，不视朝，免升授官面谢。自是临御遂简。癸亥，云南永昌兵变。
乙丑，赐焦竑等进士及第、出身有差。
是月，寇犯义州，把总朱永寿一军败没。南吏部侍郎赵志皋疏请保护圣躬。
四月
丁亥，荧惑自氐退入角。
己亥，王家屏还朝，复入阁。始兴妖僧作乱，犯南雄，有司讨诛之。
是月，南畿、浙江、江西、湖广皆大旱。五月
辛亥，西宁卫天鼓鸣，地震，越七日复震。720
明通鉴目录卷十七
是月，彻哩克西行，取道甘肃，趋青海。六月
甲申，浙江大风，海溢。己丑，永昌乱卒平。
乙巳，发帑金振江、浙灾。
是月，河决夏镇，塞决口。O庐州，镇江地震。河决夏镇，潘季驯请先塞决口，从之。
是夏、王锡爵请御朝讲。王家屏人阁，三月不得见，请以圣节御殿，发留中章奏，举行册立皇太子礼，皆不报。
七月
己未，浙江杭、绍、温三府，福建福州、兴化二府，俱地震。
辛酉、荧惑犯房。
是月、于慎行任礼尚。八月
壬寅，严匿名揭帖之禁。
是月，万寿节，以王家屏固请，始御殿受贺。九月
辛亥，荧惑犯斗杓。
戊午，万载黑烟腾起，陨石演武厅畔。己未，寇犯辽东，李有年等败死。
十月 癸未，停刑。
癸卯，黄河决口工成。十一月
十二月
己丑，祈雪。C谕诸臣遇事毋得忿争求胜。庚寅，月犯轩辕。
721 明通鉴
辛卯，太白、荧惑同度。是月，评事雒于仁进四箴。十八年上章摄提格 庚寅
（明纪六十九） 正月
甲辰朔，不御殿。召见阁臣于毓德宫，示以雒于仁疏，自辨
甚悉，将置重典。申时行等请留中勿发传，谕于仁令去位，乃斥为民。顷之，命皇长子出见。时行等请早定大计，犹豫久之，仍戒群臣毋渎扰。
二月
是月，罢日讲。申时行请免讲日，仍进讲章备览，自后遂永罢。（吏尚杨巍罢。寇犯义州，深入辽、沈，李成梁出塞，败没千人，仍以首功报。直隶顺德府地震、星陨。
三月
甲辰，大名狂风，昼晦。乙卯，代州星陨，天鼓鸣。
庚申，有大星自东南带火流于西北。
辛酉，辽东寨山儿堡火，毁城堡器械，伤九十余人。
是月，直隶大名等府及河南、山东皆风薶。改户尚朱纁于吏部，工尚石星于户部，督陵工尚曾同亨回部。O员外赵南星疏论四害，首攻吴时来谋伐吏部。
四月
癸未，京师旱。录囚。甲申，振湖广饥。 五月
是月，都御史吴时来罢，改刑尚李世达左都御史，以陆光祖代之。
六月 722
明通鉴目录卷十七 丙子，临洮地震。
己卯，免畿内被灾夏税。
甲申，青海部寇旧洮州，李联芳等败没。乙酉，更定宗藩事例，始定无爵者得自便。是月，阁臣王家屏以久旱求罢，不报。
七月 庚子朔，日食。
癸丑，青海寇犯河州，临洮游击李芳等死之。
乙丑，召见阁臣，议边事，举将才。申时行等以款贡请，上以为非计。
己巳，以兵部尚书郑洛经理宣、大、山、陕七镇边务。洛前督宣、大，抚顺义王及三娘子有恩，故用之。
是月，猗氏有二龙斗于村。八月
庚午朔。
癸酉，停彻哩克贡市。郑洛禁套寇毋得人青海。是月，福建地屡震。
九月
庚子朔，减苏、杭织造。
是月，廷臣主款边，御史万国钦抗疏劾申时行。十月
戊寅，振临洮被寇军民。
是月，阁臣合疏请册立皇太子，上不悦。十一月
十二月
甲申，遣廷臣分阅九边。
是月，套寇布色图犯永昌，欲入青海，总兵张臣相持月余，郑洛设伏大败之。章图哩闻之，亦退去。
723 明通鉴
是岁，宿州民妇一产七子。C播州宣慰使杨应龙叛。十九年重光单阏 辛卯
（明纪六十九） 正月
乙巳、缅甸寇永昌、腾越。二月
乙酉，总兵尤继先击莽拉川余党，逐走之。三月闰附
丁酉朔。
丙辰，西北有星如彗，长尺余，历胃、室、壁，长二尺。闰月
丙寅朔，彗星入娄。
丁丑，以星异，敕百官修省。
己卯，以星异，责言官，给事、御史俱停俸一年。礼部主事汤显祖上疏斥执政，坐谪。
是月，昌平州地震。
是春，起魏学曾总督陕、甘军务，王锡爵荐之也。四月
丙申朔，享太庙。自此遣官代以为常。乙巳，荧惑犯箕。
壬子，雨雹。 辛酉，遵化陨石二。
是月，改刑尚陆光祖于吏部，起赵锦代光祖。五月
甲戌，太平路、喜峰路并雷击墩台，伤官军。壬午，四川四哨番作乱，巡抚李尚思讨平之。是月，吏尚宋缫卒。
六月 724
明通鉴目录卷十七 庚戌，慈溪茅家浦涌血。
壬子，王锡爵请归省，许之。O荧惑犯箕。己未，公安大水，有巨蛇出，所至堤渍。七月
癸未，申谕廷臣毋得纷争诬诋大臣，内阁许国请之也。丁亥，荧惑犯斗。
是月，浙江、苏、松海溢。诏蠲振有差。西宁星陨，天鼓鸣。甘肃、广西地震。
八月
丁酉，振河南灾，并蠲田租。
是月，工部主事张有德请预备明年册立仪注，坐夺俸。时内阁亦有疏，申时行以在告，不预闻。于是给事中罗大纮、中书舍人黄正宾劾时行。上怒，并斥为民。兵尚王一鹗卒。改户尚石星于兵部，令杨俊民回户部。
九月 壬申，许国致仕。 甲戌，申时行致仕。
丁丑，赵志皋、张位并入阁。申时行密荐自代也。戊寅，振嘉、湖饥。
是月，礼尚于慎行罢，以李长春代之。是秋，淮、湖并涨，泗州、扬州俱大水。十月
癸巳朔，京营武弁哗于长安门，辱尚书曾同亨。同亨乞休，不允。
戊戌，山丹卫地震。 十一月
是月，辽东总兵官李成梁罢，奉朝请。十二月
725 明通鉴
甲午，定戚臣庄田。
甲辰，月犯填星于井。O万法宝殿灾。癸丑，总兵杜桐诱套部败之，边衅复起。
是月，以孙丕扬为刑部尚书。时召赵锦未赴而卒，张国彦未任亦致仕，乃起丕扬代之。
二十年玄黓执徐 壬辰
（明纪六十九） 正月
壬戌朔。
丙戌，杖给事中孟养浩，除名。先是给事中李献可请豫教，上怒，摘疏中误字贬调。养浩论救，上大怒，杖之百。是时论救献可、养浩之谏官，凡黜谪者十一人。劾御史钱一本论建储，疏人，留中。至是以养浩故追斥为民。
是月，寇犯辽东，游击柏朝翠死之。御史冯从吾抗疏请郊庙、朝讲及章奏留中事，上怒，欲廷杖之，会太后生辰，阁臣力解得免。
二月 壬辰朔。
己酉，故宁夏总兵博拜反，杀巡抚党馨、副使石继芳，总兵官张维忠自缢。
丙辰，有三星陨于闽县东南。三月
戊辰，宁夏反闻。时总督魏学曾檄副总兵李煦趋灵州，扼贼南渡，自驻花马池以当贼冲。
辛未，阁臣王家屏以封还御批忤旨，引疾致仕去，朝野惜之。
壬申，诏魏学曾讨宁夏贼。
戊寅，赐翁正春等进士及第、出身有差。726




明通鉴目录卷十七
是月，李煦渡河，收复河西四十七堡。会套部布延珠尔图合兵攻玉泉，参将萧如薰设伏射杀布延。。陕西有火大如盆，陨于西北。○吏尚陆光祖罢，以孙拢代之。
四月
壬寅，倭侵朝鲜。
甲辰，以李如松充总兵官，提督陕西军务，讨博拜。御史梅国桢荐之也。
甲寅，彻哩克禽叛人史二以献。诏复还二年市赏。
是月，魏学曾、李煦讨宁夏贼，两月不克，暂休师，以俟诸军之至。○李如松督师，有言其权任太重，上以梅国桢监其军。总督河道潘季驯罢。
五月
庚申朔。
是月，倭入朝鲜，逼王京。朝鲜王李哙弃王城奔平壤。已，复走义州，求内属。○宁夏巡抚朱正色、甘肃巡抚叶梦熊请讨贼，许之。时魏学曾以贼求抚为请，奉旨切责。
六月
丁未，诸军进次宁夏。贼诱河套部入犯，官军击破之，博遂入城，不得出，北寇亦解去。
壬子，太白、辰星、填星聚于井。
癸丑，官军用布袋盛土，梯之登城，数为贼炮击却。有谋为内应者，事觉，皆为贼所杀。然城中粮尽，贼益困矣。
七月
己未朔。
癸酉，免陕西逋赋。
甲戌，倭陷朝鲜王京。廷议援之，而倭已抵平壤，游击史儒战死，副总兵祖承训亦败，中朝震动。
甲申，给事中许子伟劾魏学曾师久无功，诏罢总督，以叶梦
727
明 通 鉴
熊代之。时学曾方与梦熊定水攻策，未就，复逮下狱，梦熊卒成之。
八月
戊子朔。
乙巳，以侍郎宋应昌经略备倭军务。时有沈惟敬请款倭，石星因奏遣之，并资以金，为行间计。
己酉，诏督、抚举将才。
是月、宁夏决水灌城，城中被水，且乏谷。套寇复来援，败
于张亮堡、遂遁。贼援绝，益大惧。
九月
戊午朔。
己未、浙江苗兵皆至。五日，城崩，官军掩南关人之，贼乞降，佯许之，益治攻具。
壬申，宁夏贼平。时叶梦熊等以计间之，使自相杀，遂围博 拜家，拜自缢死，禽其子承恩，遂平之。
十月
丁亥朔，畿南五府被灾，诏振之，并蠲免税粮有差。
壬寅，命李如松充防海御倭总兵官，救朝鲜。
是月，浙江、河南灾，蠲振有差。
十一月
丁巳朔。
戊辰，御午门受俘，磔承恩于市。录功、李如松等皆进官，予世荫，惟学曾仅复官，致仕。阁臣赵志皋等力讼其灌水招降之功，不听，既而复其官，未用而卒。
是月，礼尚李长春罢。令掌詹事府礼尚罗万化回部。
十二月
丁亥朔。
甲午，以宁夏平，诏告天下。
728
明通鉴日录卷十七
是月,李如松至军,会沈惟敬以封贡请,如松叱其俭邪,欲 斩之，参谋李应试请就其计，阳许封而阴袭之，如松以为然、乃置惟敬营中，誓师渡江。○杨应龙请从征倭自赎，许之。
二十一年昭阳大荒落 癸巳
（明纪七十）
正月
丙辰朔。
癸亥，李如松攻倭于平壤，克之。
辛未，王锡爵还朝。
甲戌，李如松复开城。
庚辰，夜分，大毛山楼上各兽吻俱有火，如鸡卵，赤色，即时雨雪，火上嗟嗟有声。
辛巳，诏皇长子及三子、五子并封为王。王锡爵遽拟旨进，举朝大哗。光禄丞朱维京、给事中王如坚首上疏谏，部曹顾宪成、允成等章连上、又诣锡爵邸及遮之于朝，力争之。锡爵请追还前诏，不允，因自劾求罢。
壬午，李如松进攻朝鲜王京，遇倭于碧蹄馆，败绩，退师驻开城。
是月，以曾同亨致仕，召辛自修为工部尚书。自修被召、未任而卒。
二月
庚寅，贵阳府大雨雹。
辛卯，诏寝并封之命。
甲寅，发帑金劳东征将士。
是月，谍报倭以二十万入寇，李如松分兵屯要害，又烧龙山
仓粟，倭遂乏食。
三月
乙卯朔。
729
明通鉴
四月
乙酉朔。
戊戌，雷震孝陵大木。
壬寅，倭弃王京遁，自是封贡议复行。
是月，召温纯为工部尚书。
五月
是月，倭退据釜山。○邳州、高邮、宝应大水，决河堤。
六月
甲申朔。
丁酉，诏天下每年夏月录囚，减释轻系，如两京例，刑部议
奏也。
癸卯，沈惟敬自釜山归，同倭使请款。仍分犯各处，官军颇有斩获。
是月，太仓公署后楼灾。
七月
癸丑朔，倭送王子归朝鲜、诏李如松大军还，惟刘𬘩留兵戍
守。
乙卯，彗星见东井。
乙亥，彗入紫微垣。王锡爵请亟行册立，以弭天变。
辛巳，荧惑犯室。
是月，吏尚孙钱罢，时以考察贬斥赵南星等几尽，拢力争之，不得。引疾，疏十上，复坚卧三月，乃得请。○文选郎中孟化鲤亦以考察斥为民，论救者并获谴。
八月
癸未朔。
丙戌，以灾异，敕内外官修举实政。
甲午，太白昼见。
甲辰，振江北水灾。
730
明通鉴目录卷十七
是月、以陈有年为吏部尚书。
九月
甲戌，荧惑犯室。
是月，工尚温纯乞养归，衷贞吉代之。○朝鲜王李哙上表谢
恩，上用兵部主事曾伟芳言，敕王自守。
是秋，赵用贤罢。尚书李世达论救，亦被劾。
十月
甲申，山东督、抚令旗及刀枪头皆火出，且有声，
丙戌，武进、江阴大冰雹，伤五谷。
丙申，停刑。
庚子，湖广水灾，蠲振有差。
是月，左都御史李世达罢，行人高攀龙以论救世达及赵用贤
等，谪揭阳典史。
十一月闰附
辛亥朔。
己巳，召见王锡爵于暖阁，劳之。锡爵因请东宫出阁，从
之。
是月，河南、浙江水、旱，蠲振有差。
闰月
十二月
丙辰，命蓟辽总督顾养谦兼理朝鲜事，召诸军还。时养谦以封贡请，且请尽撤兵，御史杨绍程以为不可，而石星一意主款，遂有是命。
庚午，振山东饥。
是月，南郎中谭一召、孙继有论救高攀龙，劾王锡爵，坐斥为民。主事安希范复上疏，亦被斥。给事中叶继美复论救一召等，夺俸。诸人遂废于家。
是岁，河南矿贼起。
731
明 通
鉴
二十二年個逢敦牂 甲午
（明纪七十）
正月
戊戌，保定青山口有飞星，余光若彗，长二十余丈。
己亥，诏：各省灾伤，山东、河南、徐、淮尤甚，盗贼四起，自今以安民弭盗为有司黜陟。
二月
庚戌朔。
癸丑，皇长子出阁讲读。
甲子，遣钟化民振河南灾。时给事中杨东明绘《饥民图》以进，巡按御史陈登云进饥民所食雁粪，上览之，侧然，故有是命。
是月，吏部郎中顾宪成以会推阁臣忤旨，削籍，家居讲学。遂起东林党议。○给事中卢明诹、逯中立疏论救宪成，贬秩。
三月
己卯朔。
癸卯，诏修国史，从礼尚陈于陛奏也。
四月
己酉朔，日食。
是月，南京正阳门水赤三日。
五月
辛卯，陈于陛、沈一贯并入阁，以王锡爵请致仕也。
庚子，王锡爵致仕。以是时诸贤被斥，众指锡爵为之，然连
章自明，且申救，卒不为人所谅，乃乞休去。
六月
己酉，大雷雨，西华门楼火灾、敕修省。
七月
壬辰，雷击祈谷坛东天门左吻。
732
明通鉴目录卷十七
丙申，河套部犯延绥，复入固原，游击史见死之，寇留内地
逾月。
是月，吏尚陈有年罢，以论会推忤旨也。一变。
八月
癸亥、麻贵败北寇于下马关，上为告庙宣捷。
是月，改孙丕扬吏部尚书。丕扬始立大选急选制签法，铨政
九月
己丑，朝鲜王李盼请许封贡保国，上乃切责廷臣阻挠封事者。
是月，礼尚罗万化罢。
十月
己未，邢玠总督川、贵军务，讨杨应龙。
丁卯，诏倭使小西飞入朝，与定三事，倭听命。上又自面谕于左阙门。
庚午，绰哈犯辽东，总兵官董一元大破之。十一月
癸巳，召见阁臣于暖阁、议日本封事。十二月
二十三年旃蒙协洽
乙未
（明纪七十）正月
癸卯，封平秀吉为日本国王，遣李宗城、杨方亨充正、副使，同沈惟敬往。
是月，郑世子载堉，请宗室子弟皆得就试，中式者毋论京外职,视才器使。礼部议从之。○邢玠至蜀,檄杨应龙赴军门听
勘。
二月
733
明通鉴
三月
乙未，赐朱之蕃等进士及第、出身有差。
四月
癸卯朔。
是月，杨应龙奉檄不赴、请遣使就勘。乃遣知府王士琦诣綦江，而应龙在松坎，令綦江令往谕之，应龙仍不出。
五月
丁酉，京师地震。敕群臣修省。
是月，王士琦至松坎，应龙道旁伏罪，缚献其党黄元等。而是时倭氛未靖，兵部欲缓应龙，诏贳之，令输赎。然应龙仍怙终不悛.○萧大亨任刑尚，李戴任工尚。
六月
七月八月
九月
庚午朔。
戊寅，青海部长犯甘肃，总兵达云大败之。
乙酉，诏复建文年号，附于《太祖本纪》之末，从言官杨天
民、牛应元之请也。
癸巳，永宁有火光，形大如屋，陨于西北，永昌、镇番、宁
远所见同。
是月,淮水溢,浸泗州祖陵。
是秋，考功郎蒋时馨为御史赵文炳所劾。时孙丕扬掌外计，
黜丁此吕、遂与沈思孝有郄，盖二人各有所左右云。
十月
十一月
辛未，湖广灾。巡按御史徐兆魁以救灾四事上，户部议缓征
为民异日累，不若分别灾之轻重，量请蠲振，从之。
734
明通鉴目录卷十七
十二月
辛丑，赵志皋等请发留中章奏，不报。
是冬，以兵部考选军政忤旨，怒贬兵科部曹。旋移怒两京
科、道官，先后贬黜三十余人。
二十四年柔兆君滩 丙申
（明纪七十一）
正月
丁丑，削两京科、道宫耿随龙等三十四人籍。御史马经纶抗疏言言官有不言之罪五，而陛下责之箝口者，不于此而于彼。上怒，贬三秩。出外给事中林熙春等，论救坐贬谪、停俸有差。复追怒经纶，斥为民。
甲申，月犯填星于张。
庚寅，月掩犯心大星。
二月
甲辰，月犯毕。
戊申,寇犯延绥,总兵官麻贵分三道,逾塞六十里,袭败 之，斩首四百有奇。○是夜，鄠县雷雨，遍地火光，凡十余里。
己酉，酃县大雷雨，火光遍十余里。
甲寅，潞府门火。
三月
戊辰朔。
丙子，坤宁宫火，延及乾清宫，一时俱烬、诏修省
壬辰，下诏自责。
是月，寇犯洮、河，刘挺遣将败之莽拉川，斩首百三十有奇。上为告庙，宣捷。
四月
己亥，朝鲜正使李宗城自倭奔还王京，诏逮下狱。○林县
雪。
735
明 通 鉴
己酉，太白犯岁星。
戊午，犯井。
五月
丁卯朔。
戊辰，寇犯甘肃。
庚午，复议封倭，以杨方亨充正使，沈惟敬副之。御史曹学程抗疏论封事，上大怒，欲坐逆臣失节律斩，尚书及言官交章论救，皆不省，遂长系十年。
六月
庚戌，福、漳、兴、泉四府灾，蠲振有差。
是月，徐作以侍郎署工部尚书。
七月
丙寅朔。
丁卯，吏尚孙丕扬请发推补官员章疏，不报。
丁丑、彗星见东北方，芒西南指。○月犯南斗魁。
戊寅，仁圣皇太后崩。
乙酉，始开矿于畿内，以中官领之。
丙戌、开矿汝南，自是山东、山西、浙江、陕西，中使四出、海内骚然。群臣屡谏，不省。尚书杨俊民言真、保、蓟、易等处有妨天寿山龙脉，给事中杨应文言嘉靖开矿得不偿失，皆不听。
是月，杨应龙掠劫四川地方。
八月闰附
是月，河南、山东开矿，编富民为矿头。
闰月
乙丑朔，日食。是时历元未改，气朔渐差，郑世子、邢云路先后言相差九刻，钦天监恶之。尚书范谦议以云路掌钦天监，令测候。不报。
736
明通鉴目录卷十七
丁卯，赵志皋请“视朝、发章奏，罢采矿”，不报。是月，吏尚孙丕扬罢。
九月
乙未朔，杨方亨至日本，关白以朝鲜王子不来谢，不肯撤兵、所进表文，谩无人臣礼。
乙卯，葬孝安庄皇后。上托疾不送，侍郎孙继皋、员外王就学先后谏，不省。未几，二人相继罢斥。
是月，河套犯宁夏，李如柏击败之。
是秋，河决单县之黄堌口。○杭、嘉、湖大水，蠲振有差。
十月
丙寅，太白昼见。
丙子，停刑。
乙酉，命中宫采矿、征税，自通州至云南等省，税使四出。
是月，改徐作右都御史，仍署工部事。
十一月
是月，福建地震。
十二月
乙亥，大学士陈于陛卒。
辛卯，同安生黑毛。
是岁，朝鲜王请立其次子珲。礼部以为废长立幼，持不可，
诏如部议。
二十五年彊图作轟 丁酉
（明纪七十一）
正月
壬辰朔，四川地震三日。
辛亥，月犯心。
丙辰，朝鲜求援。时杨方亨以倭不受封，委罪沈惟敬，并上石星前后手书。上大怒，诏逮惟敬，星革职待勘。
737
明 通 鉴
是月，吏科给事中戴士衡疏陈天下大计，不报。
二月
壬戌朔。
癸亥，湖州雨黄沙。
丙寅，复议征倭。
戊辰，月犯五车。
丙子，以麻贵为备倭总兵官。
戊寅，京师风薶
壬午，岳州民家鸭舍火起，延烧数百家。又杭州火，烧官民房千三百余间。
丙戌，马湖屏山灾，延烧八百余家。
三月
癸卯，泗州大火，烧民房四千余。盱眙亦火，燔民房百六
十。诏官拨漕二万石振之。
乙巳，以杨镐经略朝鲜。
癸丑，有黑日二三十余，围绕日旁移，时云蔽不见。
己未，以邢玠总督蓟、辽、保定军务，经略御倭。
四月
辛酉朔。
是月，单县黄堌口复大决，溢夏邑、永城，遂为祖陵患。
五月
ل
辛卯朔，日光转荡，旋为黑饼。
是月，邢玠至辽，决计征倭，遣将分屯南原、忠州.○以蔡国珍为吏部尚书。自孙丕扬罢，至此始除代。
六月
庚申朔。
戊寅，皇极、建极、中极三殿灾，延烧文昭、武成二阁，周围廊房，一时俱烬。
738
明通鉴目录卷十七
癸未、以皇极门左右两廊被灾，罢修国史。
是月，倭艘据釜山，邢玠以计执沈惟敬，一自是乡导始绝。泰山崩。
七月
庚寅朔，雷毁黄花镇台及火器。
癸巳、以三殿灾，戒谕廷臣。
丁酉，诏赦天下。
甲辰，荧惑犯岁星。
是月，杨应龙劫掠江津、合江、綦江等县。。庶吉士刘纲，因三殿灾上疏，引《五行志》：“君不思道，厥灾烧宫。”又言五行之性，忌积喜畅。因陈积典、积牍、积缺、积才、积玩五事，语侵阁臣赵志皋。上恚甚，将罪之，以殿灾，留中不报。居二年，志皋假察典中之，调外任，
八月
壬戌，风雹。
丁丑，倭破朝鲜闲山，遂围南原，破之，逼王京。
己卯，辽州广宁诸卫地震；涌水三日。
甲申，京师地震、同日宣府、蓟镇俱震。次日，又震。蒲州池塘无风生波。
是月，山东潍县、昌邑、乐安、即墨俱震。临淄濠水斗，夏庄、大湾忽见潮起，随聚随开。乐安小清河水逆涌流，临清闸无风起浪。○邢玠退守王京
九月
己丑朔。
壬辰,逮石星下狱,与沈惟敬俱论死。
是月，倭至汉江，杨镐遣人持惟敬书，令其静候处分。行长、清正等退屯井邑。麻贵遂报青山、稷山之捷。萧应宫揭劾
之，镐怒。遂劾应宫不亲解惟敬，并请逮之。
739
明通鉴
十月
甲戌，诏授黎惟潭安南都统使，自是安南复为黎氏有，而莫氏仅据高平一县。
十一月
戊子朔。
甲午，绰哈寇辽东，大掠八日去。
是月，邢玠大集兵，分道进。
十二月
乙酉，京师地复震。
是月，杨镐等攻倭于尉山，不克。
二十六年著雍掩茂 戊戌
（明纪七十一）
正月
丁亥朔，宁夏地震。次日，长乐地陷五丈。
己丑，倭酋行长援兵骤至，杨镐先奔，一时九将皆溃，士卒死亡二万。赞画丁应泰劾镐败状，上大怒，欲行军法、赵志皋力营救，乃遣给事中徐观澜往勘。
二月
是月，邢玠益募水兵，会陈璘以广兵，刘𬘩以川兵，邓子龙以浙、直兵先后至，议分三协为水陆四路攻倭。
三月
丙戌朔。
癸卵，赐赵秉忠等进士及第、出身有差.
壬子，廷臣诣文华门，请举皇长子冠昏礼，不允。
四月
癸亥，上以怒贬黜吏部司官二十二人，并责吏科朋比。戴士衡调外，旋改远方，未行，而妖书狱起。
丁卯，土默特寇辽东，总兵李如松捣塞，遇伏死之，以其弟
740
18
明通鉴目录卷十七
如梅代。
壬申，京师旱，祷雨黑龙潭，加龙王封号，敕修省。
是月，吏尚蔡国珍罢，以贬黜诸郎引咎去也。○全椒知县樊玉衡上疏言册立久稽，由元子而观则不慈，由贵妃而观则不智。上及贵妃怒甚，赵志皋力救，乃焚其疏。未几，以戴士衡故，复得罪。
五月
乙酉朔。
庚寅，古浪城楼大钟自鸣者三。
是月，刑侍吕坤疏陈天下忧危，不报。坤前撰《闺范图说》，郑贵妃刻之。给事中戴士衡劾坤结纳宫掖，坤奏辨，皆不报。会有妄人撰《闺范图说跋》，名曰《忧危竑议》，语侵坤等同谋羽翼贵妃子。上震怒，因追憾樊玉衡，并下诏狱，远戍，而置坤不问。
六月
丁巳，杨镐罢职听勘。
戊午，遣中官李敬采珠广东。
丙寅，张位罢，以密荐杨镐也。寻戴士衡疏出，言官以为位实主谋，上不悦，斥位为民。
丙子，命万世德经略朝鲜。
是月，田乐任兵尚，余继登署礼尚，召李戴为吏尚。
七月
甲申朔。
丙戌，遣中官鲁保鬻两淮余盐，给事中包见捷极陈利害，不省，又遣中官李道督湖口、长江税。
庚寅，平秀吉死。福建巡抚金学曾侦得之，奏言秀吉死，各倭俱有归志。诏趣诸将进兵
八月
741
明通鉴
丁丑、夜、京师地震，有声。
九月
癸未朔。
壬辰，免浙江被灾田租。
甲辰，萧山民家出血，高尺许。
是月，东征将士分道攻倭，各有斩获。进逼新寨，不拔。益都知县吴宗尧劾矿使中官陈增不法状，增寻劾宗尧阻挠矿务，遂坐逮问，长系狱中经年。
十月
乙卯，董一元攻新寨，败绩，奔还晋州。事闻，诏斩二游击以徇。会闻关白死，稍稍复振。
癸亥，喜峰路台西北楼内旋风大作，黑气冲天，楼内有火
光.
是月，赵志皋请养病，许之。○下云南大理采石。
十一月
壬午朔。
戊戌，倭弃蔚山遁。副将邓子龙统水师为前锋，携壮士三百，跃入朝鲜舟，直前奋击。俄，他舟误掷火器入子龙舟，遂与朝鲜将李舜臣俱战没。刘𬘩攻行长，陈璘率舟师会之，大捷，诸倭扬帆遁，余贼退保锦山，官军挑之不出。
十二月
是月，陈璘复大破倭于乙山，无得脱者。万世德经略朝鲜，不敢前，至是闻大捷，始会邢玠奏倭平。
是冬，总督李汝袭河套寇于松山，大破之，遂空其幕。○以刘东星为工部侍郎，总理河道。
是岁，太常少卿傅好礼劾奸民假矿使为民害，斥为民。既复下其疏，逮奸民等二十八人。
742
明通鉴目录卷十七
二十七年屠维大渊献 己亥
（明纪七十一）
正月
辛巳朔。
是月，中官高案榷京口，暨禄榷仪真。
二月
辛亥朔。
壬子，复设浙江、广东、福建市舶司，以中官领之。导开采
云南。
是月，贵州巡抚江东之讨杨应龙，败绩，都司杨国柱等死
之。东之坐罢，以郭子章代之。
三月
己亥，起侍郎李化龙总督川、湖、贵三省军务，讨杨应龙。
调东征诸将刘𬘩、麻贵、陈璘、董一元南征。
庚子，盖州卫天鼓鸣，陨大星三。
是月，遣中官征税密云、临清、东昌。
四月闰附
丙辰，畿内亢早，河井竭，二麦槁。戊辰，月犯南斗魁。
甲戌，御午门受倭俘，论功升赏有差。
是月，临清民变，火税使马堂署，杀其参随三十七人。
闰月
己卯朔。
丙戌，以倭平，诏天下。
己丑，以京师久早，敕百官修省。
庚寅，辰星犯太白于井。
丙申、诏取太仓银二千四百万两，为皇子册立、分封费。户
部告匮，乃遣中官核天下积储。
五月
743
明通鉴
己酉朔。
是月，侍郎陈蕖升任户部尚书，以杨俊民致仕也。○贵州巡抚郭子章驰至蜀，讨杨应龙。
六月
己卯朔。
已丑，中官沈永寿开矿广东，兼领税务。
已亥，杨应龙陷綦江，参将房嘉宠、游击张良贤死之
七月
辛未，承天、沔阳、岳阳地震。
八月
甲午，陕西狄道山崩，旁地涌出五山，高者二十余丈。
丁酉，遺中官张忠兼榷河东盐税。
甲辰，荧惑犯奎。
是月，荆州推官华钰、黄州经历车重任、以忤税监陈奉被
逮。
九月
丁未朔。
辛亥，太白经天。0月犯太白，同昼见于午位。吏部侍郎冯
琦请修省弭灾，不纳。
乙卯，石星瘐死狱中。
辛未，沈惟敬弃市。
是月，寇犯锦、义二州，纵掠七日。李如梅坐罢。
十月
壬午，振京城饥民。
丙戌，以播州用兵，加川、湖田赋。
戊子，贵州宣慰使安疆臣请讨贼赎罪，许之。
壬辰，命中官李凤兼征收广东土物。
是月，李化龙移驻重庆，刘𬘩兵至，输心腹待之，因腾书于
明通鉴目录卷十七
朝、委专制军事。应龙惧，分守阨塞。
十一月
丙午朔。
己酉、振河南灾,并蠲免改折有差
壬申，内府火。
癸酉、发天津、德州、临清仓粟，以十万石振畿内饥，二十
万石平粜。又凤阳灾，蠲免改折有差。
十二月
丁丑，武昌、汉阳民变，击伤税使陈奉。分巡佥事冯应京劾奉大罪九，遂坐逮，除名。通判邸宅、推官何栋如、知县王之翰，俱以忤奉被劾。奉至湖广二年，激变，几成大乱。
戊子，振京师就食流民。
是岁，江西南康知府吴宝秀、星子知县吴一元、青山巡检程资以忤税使李道坐逮，宝秀妻陈死焉。





目录卷十八 万历二十八年庚子至泰昌元年庚申

万历二十八年上章困敦 庚子
（明纪七十二）
正月
是月，杨应龙攻破龙泉土司，土官安民志等死之。
二月
乙亥朔。
戊寅，京师地日再震。
己卯，遣中官征江南、北及沿江洲税。
辛巳，开河南彰德等府矿洞。
丙戌，李化龙分兵八道讨播州、刘𬘩连破三峒。
庚寅，荧惑犯鬼。
三月
甲辰朔。
戊午，童元镇败绩于乌江，参将杨显等死之。
是月，南阳火，延烧唐王府。
四月
癸酉朔，刘𬘩入娄山关，屯白石、连破诸险囤，压海龙囤而垒。应龙父子上囤死守，子珠中炮死。筑长围攻之，贼大困，会天久雨，凡相持四十余日。
甲午，除京师牙税。
五月
癸卵朔。
六月
746
明通鉴目录卷十八
壬申朔，越三日，天霁，刘𬘩身先士卒，明日，克其土城。
丁丑，克海龙囤，入之。应龙合室自缢且自焚、获其子朝栋等百余人。
己亥，以播州平，告捷。
是月，山东、河南大雨雹。
七月
壬寅朔。
辛亥,早,敕修省祈祷。给事中王德完言致早之由在于毒
民，因极陈税监之害，不报。
甲寅，停征播加派田赋。
是月，兴化、莆田等处大雨，毁城垣。
八月
辛未朔，慈庆宫成。
丙子，罢朝鲜戍兵。
戊戌，西北方有声如雷。
九月
辛丑朔。
甲寅，停刑。
庚申，月犯井。
是秋，寇犯辽东，副总兵解生等败没。
十月
辛未朔，贵州皮林苗叛，命总兵官陈璘移平播师讨之。
丙子，开采云南阿瓦、孟密宝井。
庚子，杖给事中玉德完，除名。以请册立，语侵郑贵妃也。
十一月
辛丑朔。
十二月庚午朔。
747
明 通 鉴
乙未、御午门受播俘，磔杨应龙尸，僇杨朝栋等于市.
是岁、两畿灾伤，又苦矿税，浙人赵一平倡乱。时凤阳巡抚李三才极陈矿害，不报。给事中田大益复力言之，留中。广东、云南、陕西有司俱以忤税使被逮。
二十九年重光赤奋若 辛丑
（明纪七十二）
正月
庚子朔。
丁未，月犯昴。
壬子，以播州平，诏天下，并蠲免川、贵、湖广、云南加派田租逋赋，除官民诖误罪。
己巳，铁岭卫火。
是月，陈璘讨皮林苗，平之。
二月
庚午朔。
甲戌，振大同、宣府饥，免田租。
丁丑，月犯井。
己丑，以杨应文等论救冯应京，复与邸宅、王之翰及卞孔时俱被逮。
是月，大西洋利玛窦自广东至京师，贡方物。礼部请给冠带遣还，不报。
三月
乙卯，赐张以诚等进士及第、出身有差。
是月，武昌民再变，以冯应京等之逮激之也。应京等至京，拷讯下狱，王之翰寻瘐死。0给事中田大益论救应京等，极言楚人怨毒日深，请召还陈奉，疏入，留中。
四月
乙酉,征陈奉还。时沈一贯等力请召奉还,不许。会江西税
748
明通鉴目录卷十八
监李道劾之，乃召还，代以承天守备杜茂。复以缇骑有死者，褫巡抚支可大官，以赵可怀代之。
丙申，分播州置遵义、平越二府，杨氏遂亡。
是月，连日风薶。
五月
是月，山西巡抚魏允贞以劾矿使罢.
六月
壬申,苏州民变,杀织造中官孙隆参随六人。
乙亥，京师自去年六月不雨，至是始雨。时畿辅、山东、河
南久旱，山西亦旱，吏尚李戴力言加赋及矿税之害，不报。
丁亥，法司请热审，不报。自是停数年，皆不得请，狱囚久
系多死.
是夏，振畿内饥。○山东、河南大雨雹。
七月
八月
己卯，大光明东配殿灾。
是月，李成梁复镇辽东。○沔阳大水入城。
九月
壬寅，河决开封、归德。
丁未，赵志皋卒。
癸丑，振贵州饥。
戊午，起沈鲤、朱赓并入阁。
十月
乙丑朔。
己卯，立皇长子常洛为皇太子，同日，封诸子皆为王。赦天
下。
壬辰，加皇太后尊号。
是月，冯琦任礼尚。
749
明 通 鉴
十一月
甲午朔。
十二月
辛未，复朵颜贡市。
己丑，祈雪。
是岁、江西饶州通判陈奇可以忤税使被逮。
三十年玄默摄提格
壬寅
（明纪七十二）
正月
丁巳，荧惑退人太微垣。
己未，以四方灾异，敕群臣修省。
是月，振湖广饥。
二月闰附
己卯，上不豫，召沈一贯于启祥宫、命罢矿税，停织造，释逮系、复建言诸臣职。次日，疾瘳，竟寝前诏，一贯不能争、廷议惜之。
甲申，重建乾清、坤宁宫成。
乙酉，魏国公赐第火。
是月，振福建饥。
闰月
丙申，复河套贡市。
戊午，河州黄河水涸，见底三日。
是月，以姚继可代杨一魁任工部尚书。
三月
甲申，云南腾越民变，杀税监杨荣、委官张安民。上怒，以沈鲤至京师力请治荣罪，得无株及。○日光照地黄赤。
是月，黄河水涨，坏桥梁、墩房。陕西总督李汶等请撤税
使，不报。户尚陈蕖罢，令赵世卿回部。兵尚田乐罢，越五月，
750
明通鉴目录卷十八
始以萧大亨兼署
四月
辛丑、振顺天、永平二府灾，免田租。
乙巳，京师旱，修省。
己未，大雨雹。
五月
乙亥，法司请热审，不报。
是月、四川地震，至六月复有声。○税监潘相激变饶州，归罪于上饶知县李鸿，坐除名。
六月
戊申，福建兴、泉二府同日地震。
辛亥，福、兴、泉三府同日地震。
是月，京师大水。
七月
辛巳，以边饷缺乏，敕有司严催积逋。
是月，缅甸陷蛮莫，宣抚司思正奔腾越，缅人追及之，有司杀思正以谢，始解去。0沈鲤至京师，沈一贯忌之。
八月
九月
己未朔，夜有流星起东南，大如碗，忽化为五，久之、会为一星，大如簏。
辛巳，复有流星大小数百，交错而行。给事中张问达请罢矿税，不报。
十月
壬辰，复有流星起中天，光散七道。
丙申，孝陵灾。
戊戌，振南直隶饥。
丙辰，停刑。
751
明通鉴
十一月
十二月
庚子，南海普陀寺灾。
是月，沈一贯请遣御史巡差，以是时凡九省缺员也，不报。简补缺官，不报。
是岁、凤阳临淮知县林锜以忤中官被逮.0给事中田大益请
三十一年昭阳单阙 癸卵
（明纪七十三）
正月
戊午朔。
是月、复营乾清、坤宁二宫。沈一贯等入视工程，因请亟补漕、仓三差及河南、陕西二巡抚,上颔之。○诏户、兵二部核军 实，以军饷告匮也，时内府供亿浸多，而九边军士卒以空名冒
饷，欲振刷之，而未能也。
二月
三月
戊午，吏部奏天下郡守缺员，请推补，不报。时南北六卿正贰亦多缺员，于是内阁请发各衙门章奏，亦不省。
乙丑，诏公主子孙皆入国子监肄业。
是月，辽东火。○播州余逆吴洪等复叛，总兵官李应祥讨平之。○礼尚冯琦卒，以侍郎郭正域署代。久之，复代以李廷机。
四月
丁亥朔，日食。是日，享太庙，侍郎郭正域请改期，诏以初
五日行。
丙午，承天府钟祥县地震。
五月
丙辰朔，阁臣复请热审，不报。
戊寅，京师地震。是日，凤阳大雨雹，毁皇陵殿脊。
752
明通鉴目录卷十八
癸未，月犯太白。
六月
丙戌朔。
戊戌，历城大雨，二龙斗水中。
是月，楚中尉华越奏楚王冒宗事，郭正域以为实沈一贯力庇之，乃黜华越为庶人，锢之高墙。正域由是得罪。
是月，泰安大水，溺死八百余人。
是夏，河决丰、沛、鱼台、单县。
七月
丁丑，京师大雨雹。时祁州、安肃并大风，雨雹，顷刻水深
尺许，拔树折木。
八月
乙酉朔。
甲午，月犯牛。
是月，侍郎郭正域罢。未几，妖书事起。
九月
甲子，江北盗起。
戊寅， 通州漕艘火。
十月
甲申朔，停刑。
丙申，河南唯州贼杨思敬作乱，有司讨禽之。
十一月
甲子，复起妖书曰《续忧危竑议》，诏五城大索。沈一贯等
欲藉以陷郭正域并及沈鲤，狱久不具。
十二月
丙戌,召见皇太子于启祥宫,赐手诏慰谕,太子含泪叩首辞
去。
是月，吏尚李戴罢，赵世卿署。○故辅王家屏卒。
753
明 通 鉴
三十二年阏逢执徐 甲辰
（明纪七十三）
正月
庚午，月犯角。
二月
丁酉、荧惑退入角。
壬寅，阁臣请补司、道、郡守及遣巡方御史，不省。
三月
甲子，乾清宫成。
乙丑，赐杨守勤等进士及第、出身有差。
是春，始议开泇河，从总河侍郎李化龙议也。
四月
辛巳朔，日食。
是月，大同、阳和等处有流星，大如斗，光芒烛地。。阁臣沈一贯等再催补科、道，具姓名，请题授，不报。○磔皦生光于市。时狱久不具，中官陈矩恐株连无已，乃归罪于生光结狱。
五月
辛亥朔。
癸酉，雷火焚长陵明楼。诏以灾异咨实政，沈鲤率诸臣冒雨诣文华门，奏罢矿税，上为心动。会尚书赵世卿上言今日实政无有过于罢矿税者，因陈不可不亟罢者六，然卒不行。
是月，以吏侍杨时乔署本部尚书。
六月
丙戌，诏：“补缺官，恤刑狱。”时陵灾，又太白昼见，沈一贯等请行之，而矿税仍不罢。
丁酉，昌平大水、坏长、泰、康、昭四陵石渠；又虫蚀长陵 松柏几尽。
七月
754
明通鉴目录卷十八
庚戌朔，京师大淫雨，凡两月不止，城垣中陷，民居多坏。
辛酉，发银十万两振被水居民。时永平诸属亦大水，淹死男妇无算。
八月
辛丑，群臣公疏，伏文华门，请修举实政，诏责其渎扰朝仪。沈一贯力言之，乃已。
丙午，分水河工成。未几，河复决苏家庄。
九月闰附
己酉朔。
辛酉、岁星、填星、荧惑聚于危。
乙丑，有星如弹丸，见西南方，至十月乃没。
闰月
庚辰，巩昌地震。
辛丑，武昌宗人蕴诊等作乱，杀湖广巡抚赵可怀。诏捕诸宗人杂治。
是月、畿南诸府、州、县水患异常、诏分振平粜.
十月
甲寅，叙平播功，自李化龙以下，升赏有差。
是月，四川华阳县天鼓鸣。0改萧大亨兵部，仍兼署刑部
事。
十一月
戊申朔。
十二月
辛酉，有星出东南方，在尾分。明年二月渐暗，八月始灭。
三十三年旃蒙大荒落
乙巳
（明纪七十三）
正月
丁丑朔。
755
明通鉴
庚辰，故松山部伊勒登岱犯镇番，总兵官达云遣将大败之。
是月，重修京师外城。
二月三月
乙丑，御马监火。
辛巳，诏留大计被黜之科道官。时温纯、杨时乔主察，所黜皆政府私人。沈一贯愠之，持其章半年不下。会钱梦皋假楚事攻郭正域，上为之动，下诏留梦皋，已，尽留科道之被察者，而严旨责时乔等。
四月
丙午朔。
辛亥，楚宗人蕴修伏诛。凡置重典者六人，余禁锢、闲住有差。
是月，京师雨雹。○以刑侍董裕升任本部尚书，仍管侍郎事。
五月
辛巳，洗白厂火。
丙申，凤阳大风雨，毁孝陵正殿神座。
庚子、大雷电、击南郊望灯旗杆。
辛丑，广西陆川地震。
是月，京师复大雨雹。
六月
乙巳朔，以雷震，敕廷臣修省。
庚午，灵州社坛地陷十余丈。
七月
甲午，月犯毕。
戊戌，复五路台吉贡市，时东部宰桑以杀边臣，独革之。
是月，泰州天鼓鸣，镇江、宜兴等处亦同时鸣，巡抚以闻，
并请补缺官。不报。○都御史温纯以忤沈一贯罢，詹沂代之。
八月
756
明通鉴目录卷十八
丙午，镇江西南华山裂开二三尺。
己巳，停刑。
九月
壬申朔。
戊子，有星如碗，陨于南京龙江后营。明日，复有星如月从
西北流。
甲午，昭和殿灾。
丙申、京师地再震。○盔甲厂火药突发，军民死者无算。
十月
是月，浚朱旺口从前河道，李化龙议也。十一月
辛巳，免淮、扬被灾田租。
是月，有星陨南京教场，入地无迹。。刑部提牢厅火。。皇长孙生。
十二月
辛丑朔。
壬寅，罢天下矿税，然中使仍不撤也。
丙午，免河南被灾田租。
乙卯，以皇孙生，诏赦天下。○开宗室科举入仕例。○罢广
东、云南池井。
是月，沈应文署刑尚，起赵焕为工尚。
三十四年柔兆敦牂 丙午
（明纪七十三）
正月
癸巳，逮陕西咸阳知县陈时济下狱，以忤中官梁永，劾其劫税也。
二月
庚子朔。
757
明 通 鉴
庚戌，以皇长孙生，加上皇太后尊号，进恭妃为皇贵妃。
辛亥、沈鲤、朱赓奏补缺官，不报。
甲子、太白犯昴。
三月
己巳朔。
己卯，云南指挥贺世勋等杀税监杨荣，上怒，沈鲤极陈荣激
变状，乃捕首恶诛之，余得免逮。
丁酉，振畿内饥，从巡按御史钱桓请也。
是春、贵州巡抚郭子章平新添苗。
四月
己亥朔。
乙巳，荧惑犯心。
癸亥、朱旺口河工成
五月
戊辰朔。
癸酉、河套部犯延绥，官军御却之。
戊寅、荧惑犯房。
癸未，荧惑自心退入氐。
六月
癸卯，缅甸攻木邦，陷之，木邦遂亡。
丙辰，陕西地震。
是月，畿内大蝗，旱故也。
七月
丁卯朔。
癸未,阁臣沈一贯、沈鲤并致仕。一贯屡被劾,愤求去,又 恐鲤在朝为后忧，乃密倾之。会鲤同时乞休，上亦嫌鲤方鲠，遂同罢。
丙戌，京师大雨雹，大风拔朝日坛树。
758
明通鉴目录卷十八
八月
九月
甲午、诏陕西饬边备。○释前御史曹学程于狱。
是秋，工科给事中王元翰陈时事八。
十月
丙申朔，停刑。
辛亥，月犯毕。
十一月
己巳，朵颜纠诸路台吉犯山海关、总兵官姜显谟御却之.
庚辰，荧惑掩岁星于危。
十二月
甲辰，荧惑犯岁。
壬子，南京妖贼刘天绪谋反，南尚书孙镀捕诛之。
是月，李成梁徙宽甸六堡之民于内地，遂弃之，自是辽左藩
篱尽撤。○工部尚书赵焕请终养，以侍郎刘元霖兼署。
是岁，以平播功，加水西安疆臣秩，并还播侵地。自此水西
成尾大之患。
三十五年彊圉协洽 丁未
（明纪七十三）
正月
乙丑朔。
辛未，给事中翁宪祥言抚、按官不宜听其自去、不报。又言
大僚多缺，因复陈补阙官、起遗佚数事，报闻而已。
癸酉，月犯毕。
是月，填星退留斗至于六月。
二月
甲午朔。
戊戌，安南贼犯云南，总兵官沐睿击却之。是时莫氏之族窜
79
明通鉴
处海隅，遂为边患。
乙卯，易州神器库火。
三月
辛巳，赐黄士俊等进士及第、出身有差。
四月
乙未，复东部宰桑贡市。
丁酉，通州西仓火。
戊戌，伊勒登岱青犯凉州，达云击败之。
壬子，顺义王彻哩克卒。以东、西诸部不相下，封号久未
定。
五月
癸亥朔。
戊子，起于慎行及李廷机、叶向高并入阁。
己丑，召王锡爵，辞不至。
六月闰附
乙未，月犯填星于斗。
是月，湖广、南直、浙江皆大水。
闰月
壬戌朔。
甲戌，复朵颜贡市。
辛巳，尽复河套诸部贡市。
是月，京师大水。
七月
庚子，京师久雨，沟洫皆壅闭，城垣皆圮。给事中汪若霖言阴盛之象，因举皇甫卿士以戒。给事中江濒亦上六事，皆不报。刑部请发热审，疏亦不报。
辛亥，月掩毕。
乙卯，松、茂地震。
760
明通鉴目录卷十八
丙辰，发银振贫民。
是月，逮威宁知县满朝荐，税监梁永构之也。
八月
辛酉朔，彗见井度，约长二尺，渐向西南行。
丙寅，命五城御史查勘京城灾，次及畿内，振之。
丁丑，彗星历房。给事中宋一韩以彗有除旧布新之象、因请
一新旧令，不报。
九月
甲午，停刑。
是秋，江西参政姜士昌疏论沈鲤、沈一贯贤奸、镌三秩。
十月
癸酉，振山东饥。
己卯，南京行人司署火。
十一月
癸巳，有星陨于泾阳、淳化诸县，大如车轮。
壬子，大学士于慎行卒、慎行道得疾，至京师，拜起不如仪，因请罪，归卧于家。草遗疏，劝上：“亲大臣，录遗佚，补言官。”数日卒。
十二月
丁卯，金沙江阿克叛。
庚午，贼索府印，许之，乃退。
甲戌，复陷嵩明，吏目韦宗孝、学正龙旌死之。又陷禄丰，知县苏梦旸死之。
丙子，日赤无光，烛地如血。
是月，安南贼犯钦州。
三十六年著雍涒滩
戊申
（明纪七十四）
正月
761
明 通 鉴戊子朔。
是月、户部请振山东、河南、南直隶灾、不报、
月
戊辰、京师地震，昌平州亦震。
是月、蒙古喀尔喀诸部归于大清，诏饬边备，总督蹇达请之
也。
月
!]
万月
丙戌朔
戊子、京师雨雹。
六月
乙卯朔，南畿大水。南京科、道官揭报，请速振。礼科给事中胡忻言内外官悬缺不补，愁怨召诊，宜思所以修省之实。不报。月犯毕。
是月、锦州、松山军变，税监高淮激之也。淮诬“同知王邦才、参将李孟阳等逐杀钦使，劫御用钱粮”，二人皆被逮。C李成梁罢。
七月乙酉朔。
丁酉，京师地复震。
甲寅，北直隶各府、州、县同时俱震。0郴州矿贼起。
八月
乙卯朔。
癸亥，逮云南失事巡抚陈用宾、总兵官沐睿下狱，论死。
庚辰、振南畿及嘉兴、湖州灾.
是月，刑侍沈应文实授尚书。
九月
762
明通鉴目录卷十八
甲申朔。
甲午，武定贼平、禽阿克于东川，械至京师，伏诛。
是月，复起前尚书孙丕扬为吏部尚书，辞，不允。明年四月
始任事。
是秋，东部宰桑犯开原。
十月
甲寅朔。
十一月
丙申，月犯毕。
壬子，朱赓卒。
是月，兵尚萧大亨罢，戎政尚书李化龙掌部事。
十二月
戊午，再振南畿，并免税粮。
是月，朵颜犯蓟州，京师大震。时居民逃入京师者日数万，
九门尽闭。
三十七年屠维作■ 己酉
（明纪七十四）
正月
癸未朔，永昌地震十日。
庚子，庆王府火。
二月
是月，吏侍杨时乔、礼侍杨道宾，旬日间相继卒，于是吏、
礼二部长、贰遂无一人。兵部养疴不出，户、刑、工三部亦无见官。○叶向高请皇太子宜出阁讲读。时东宫辍讲已五年矣，向高
择吉以请，并推举宫僚，皆不报。○侍郎吴道南署礼尚事。
三月
丙戌，武昌火。越二日，又火，共燔二百六十余家。
辛卯，贡图陷大胜堡，游击于守志败绩。
763
明通鉴
辛丑，太白昼见。
己酉，叶向高请发言路攻讦奏章下廷臣，评其曲直，不报。时给事中王元翰与御史郑继芳互劾、左右二人者复相角不已。继芳劾元翰赃，遣人围守其家。元翰尽出筐箧，置国门，纵吏士捡括，痛哭而去。
四月
是月，倭寇温州。○工侍王汝训署本部尚书。
五月
是月，福建大水，建宁等府失丁口十万。O吏部参给事中孙
善继、刘道隆、顾天竣不告自去，议处有差。
六月
辛酉，甘肃地震，压死八百余人。东关地裂，南山崩，绝河
流数日。○庆王府火.
七月
八月
甲寅，雷劈西城旗杆。
辛丑，月犯填星。
是月，山西饥。江西水。江北、山东蝗
九月
癸卯，左都御史詹沂屡告，不报，封印自去。时以仓场尚书
孙玮兼署。
丁未，停刑。
十月
戊午，朝日坛火。
十一月
丙戌，荧惑犯氐。
十二月
己巳，敕留北直、山东等省本年税银三之一振之。○徐州贼
764
明通鉴目录卷十八
作乱。
是岁，倭入琉球，虏其国王尚宁，已而释归。
三十八年上章掩茂 庚戌
（明纪七十四）
正月
是月，叶向高复请皇太子及福王出阁讲读、又请增补阁臣，
皆不报。
二月
癸酉，有星大如斗，坠山西阳曲县，天鼓齐鸣。
三月闻附
癸巳，赐韩敬等进士及第、出身有差。
是月，吏尚孙丕扬请留朝觐年深各官，备升调，不报。
闰月
是月，京师旱。叶向高以为政务废弛，人心郁塞所致。请发德音，举行诸政，不报。
四月
丙子朔。
丁丑，正阳门箭楼火。给事中周日障言上久不视朝，所谓“恭己正南面”者,杳无时日,何取于正阳之名,宜勤庶政,临百 官，以消天谴。疏入，不报。
辛卯，以久旱，敕廷臣修省。
戊戌，崇阳风薶，昼晦。
辛丑，遣官振畿内、山东、山西、河南、陕西、福建、四川
饥。
壬寅，贵州暴雪，形如土砖，民居片瓦无存者。
五月
是月，叶向高催请刑部掌印官。时杨应文致仕，王汝训卒，工部侍郎刘元霖兼署刑、工二部事。○河南贼作乱，有司讨禽
765
明 通 鉴
之。
六月
七月八月
是月，叶向高再请户、礼二部掌印官，不报。
九月
是月，礼侍署尚书吴道南以忧去，翁正春署代。○户尚赵世卿请告，出郊俟命。
十月
辛丑，太白昼见。
十一月
壬寅朔，日食。礼部侍郎翁正春言阳生之月，其灾尤甚。君德象日、宜照临宣布，不宜暗汶闭藏。且日之食与更只在一时，则皇上之寝与行亦只在一念。疏入，不省。○始用西历。
辛亥，太白犯填星于虚。
丁卯，以军饷乏，谕廷臣：“陈足国长策，不得请发内帑。”
十二月
是岁，朝端党势日盛，祭酒汤宾尹、谕德顾天竣，各收朋徒，干预时政。宾尹复以是年会试，与各考官互换房卷、为王图所觉，遂起辛亥京察之狱。
三十九年重光大渊献 辛亥
（明纪七十四）
正月
辛丑朔。
是月，阁臣以吏部考察及兵部考选军政日期请，报闻。
二月
辛未朔。
庚子，河套部犯甘州，官军御却之。
766
























明通鉴目录卷十八
是月，凤阳巡抚李三才为党人所攻，求去章十五，上不得命，遂自引归，上亦不罪也。
三月
是月，有流星大如碗，赤色照地，天鼓鸣。O大计京官，黜祭酒汤宾尹等。于是宣、昆二党交攻东林，时王图掌翰林院事，宾尹求免察，不得，又以察典系孙丕扬主之，遂并及丕扬、图。四月
庚午朔。
戊子，怡神殿灾。御史马孟祯言朝政士习、民情可虑，不省。又以楚宗事、请释罪宗，亦不省。
丙申，诏设边镇常平仓。是月，京师旱。 五月
辛丑，雷震正阳门楼。
壬寅，御史徐兆魁诬诋东林讲学诸人，首攻顾宪成，自是诸臣益相攻击。
是月，广西、广东大水。六月
是月，南、北两畿及湖广皆大水。抚按官请罢榷税，苏饥民，不省。叶向高言今阁、部、台、署皆空，陛下万事不理，臣恐祸机一发不可止也，亦不省。
是夏，停热审。 七月 戊戌朔。 八月
是月，河南灾，巡按曾用升以蠲振请，不报。九月
丁酉朔.
767 明通鉴
己酉，肃靖皇贵妃薨，皇太子生母也。叶向高言礼宜从厚，不报。复请，乃得赐谥，其后改谥孝靖。
是月，起赵焕为刑部尚书。焕以去年九月召，至是始任。是秋，王图告归，其兄巡抚国亦寻致仕去。
十月
丁卯朔，户部尚书赵世卿请告，不得命，至是拜疏径去。己巳，岁星犯轩辕。
甲申，停刑。阁臣请释轻犯，不报。十一月
十二月
是月，兵部尚书李化龙卒。四十年玄武困敦 壬子
（明纪七十四） 正月
丙申朔。
是月，兵部复请考选军政，疏仍不下，锦衣王之桢挠之也。O天鼓鸣，宣府地震。又有星如盏，起右摄提，光烛地。召蓟辽总督王象乾为兵部尚书。
二月
乙亥，云南地震，次日，又震。缅甸亦震。癸未，吏尚孙丕扬求去，不得命，拜疏径归。
丙戌，叶向高请许丕扬致仕，始赐乘传归，并敕所司存问。三月
乙未朔。 丙午，振京师流民。
是春，叶向高屡求去，不得。至是言历代享国四十年以上者，止十君，因以用人行政请。复言臣进退可不问，而百僚必不可空，台谏必不可旷，诸方巡按必不可不代，而陛下务与臣下隔768
明通鉴目录卷十八
绝，帷幄不得尽其忠，六曹不得举其职，恐自古帝王无此法也。因坚卧久之，上遣官慰留，始视事。
四月 乙丑朔。
丙寅，南京各道御史言：“台省空虚，诸务废弛，陛下深居二十余年，未尝一接见大臣，天下将有陆、沈之忧。”不报。
五月 甲午朔，日食。 壬寅，太白昼见。
是月，云南复地震，时屋宇多倾。O南京光禄少卿顾宪成卒。宪成卒后，攻东林者不已，党祸日炽，以迄于亡。河套犯保宁。
六月 七月 八月
是月，刑尚赵焕兼掌吏部。时大臣曹署多空，六卿惟焕一人，又以王象乾未至，兼署兵部。久之，考察命下，补科、道六十余人，时以为盛事云。河决徐州。
是科，各省乡试之期，以请考官不得命，久之始下。于是应天、浙江、江西、湖广、陕西俱改期十日或二十日。
九月
庚戌，李廷机罢。廷机在阁六年，秉政止九月，为言路所攻，受辱积年而后去，亦前此所未有也。
是月，许宏纲署刑部尚书，仍兼署都御史。十月
甲申，停刑。 十一月闰附 辛卯朔。
769 明通鉴
闰月
辛酉朔，长至节，赐廷臣宴。十二月
是冬，工部以福王府第成，请之国。阁臣叶向高请饬仪卫舟车，不纳。
是岁，琉球中山国王尚宁遣使报归国。四十一年昭阳赤奋若 癸丑
（明纪七十四） 正月
庚申朔，谕朝鲜练兵防倭。
是月，真定天鼓鸣，流星昼陨有光。以兵部尚书孙玮掌都察院事。
二月
是月，阁臣叶向高主会试。时向高独相，票拟皆送闱中。时以为异事云。
三月
癸酉，赐周延儒等进士及第、出身有差。
是月，加淮、扬田赋，巡抚陈荐以江上防倭需饷请之也。
是春，廷臣交章请福王之国，谕改明春。已，传旨庄田须四万顷。叶向高力言非祖制。
四月
辛亥，东部绰哈寇辽东。五月
壬戌，蜀府灾。
已巳，戒廷臣母植党妄言，以大臣先后求去也。是月，孙慎行署礼尚。
六月
乙未，封布色图为顺义王。时忠顺夫人卒，势日衰，东、西770
明通鉴目录卷十八 部皆与之埒。诏皆升赏如例。
乙卯、寇复犯大宁，要抚赏，许之，乃引去。
是月，通惠河决。工部侍郎刘元霖升任尚书。锦衣百户王日乾告变，语侵郑贵妃、福王，上大怒。叶向高言与妖书事同，请以静处之，亟遣福王之国，以息群喙。上从其言。复开采广东珠池，给事中郭尚宾力陈其害，不报。
七月
甲子、兵尚掌院事孙玮，以议熊廷弼解职，为党人所攻。累疏求去，不得命，遂拜疏出城。已，礼侍翁正春亦告归。
丁卯，宣府大雨雹，杀禾稼。
是月，宁夏镇天鼓鸣。O两畿、江西、河南皆大水。副都署刑尚许宏纲罢，以兵部侍郎魏养蒙兼署刑部。
八月
乙未，青州大风拔木。
是月，山东、湖广、广西皆大水。九月
壬申，方从哲、吴道南并入阁。庚辰，吏尚赵焕拜疏出城。
癸未、月犯岁星。 是月，辽东大水。 十月
戊子，许孙玮致仕。 己丑，许赵焕致仕。
是月，王象乾以兵尚兼署吏部，刘元霖以工尚兼署都御史。十一月
十二月
甲辰，寇犯宁远，参将郭有功败没。
是月，以宋儒罗从彦、李侗从祀孔庙。户部主事李朴抗论
771 明通鉴
党祸，上是之，部议镌秩，上持其疏不下。明年，党人再攻之，乃谪州同知。
四十二年阔逢摄提格 甲寅
（明纪七十五） 正月
乙丑，刘蜓讨建昌叛猓，平之。二月
癸未朔。
辛卯，慈圣皇太后崩。己酉，振畿内饥。
是月，上大行皇后尊谥曰孝定皇太后。南京尚书郑继之召为吏部尚书，代赵焕也。继之楚人，年八十余，一听楚党意指，不复振。
三月 癸丑朔。
丙子，福王之国。给庄田二万顷，河南地不足，益以湖广，仍不足，王辞一千顷，实给一万九千顷。抚、按官请令有司征税，王府遣人关领。又发其中使横索状，皆勿问。王既之国，又请淮盐千三百引，开市于洛阳，许之。
庚辰，日赤黄，如赭如血者累日。
是月，封前赠太仆少卿杨继盛墓，置华表。O刑侍张问达署尚书，又以刑侍林如楚署工部尚书。
四月 癸未朔。
丙戌，以皇太后遗命，赦天下，又释楚宗人于狱。五月
甲寅，雷震密云军台。乙卯，京师大雨雹。 772
明通鉴目录卷十八 庚午，雷震永平军台。
是月，福建税使高寀激变，杀人，劫有司于私署。阁臣、言官交劾之，不问。时陵珰杜茂，杖杀留守，为给事中吴亮嗣所劾，亦诏中。
六月
甲午，葬孝定皇后于昭陵。七月
八月
甲午，礼侍署尚书孙慎行拜疏自去。侍郎何宗彦署代。
癸卯，大学士叶向高致仕。前后疏凡六十余上，至是始得请去。
九月
庚午，山西、河南同日地震。
是月，吏尚郑继之兼兵部事。已，又以兵侍李钴署代。
是秋，郑继之以年例出御史、给事中，不关都察院、吏科，于是御史孙居相等援故事争之，遂与文选郎王大智交攻，大智寻引疾去。
十月 是月，荧惑犯柳。 十一月 十二月
癸卵，月掩犯心大星。
是岁，浙江、江西、福建、两广俱大水。河决灵壁陈铺。四十三年旃蒙单阏 乙卯
（明纪七十五） 正月
乙丑，徐州决河工成。总河刘士忠开渠引水，遂成之。二月
773 明通鉴
己卯，扬州地震，狼山寺殿塔倾坏，江神庙碑崩裂。
是月，文选郎胡来朝复以年例出给事中、御史于外，仍不咨都察院、吏科。
三月 丁未朔，日食。
戊申，有星陨于清丰县之东流村，声如雷。壬子，天津卫地震。
四月 丁丑朔。
戊寅，石首县雨豆，大小不一，杂红黑。壬午，黄花镇柳沟火，延烧数十里。甲午，蜀府殿廷灾。
是月，辽东自二月至五月火凡五发，燔房屋、人畜无算。兵侍崔景荣署尚书。
五月 丙午朔。
己酉，有不知姓名男子，持梃入慈庆皇太子宫，击伤守门内侍，被执下狱。御史刘廷元拟以风颠上其狱，刑部主事王之寀独疑之。
丙辰，之寀值提牢散饭狱中，诘张差得实。
丁巳，之案具揭由尚书张问达以闻，请敕九卿、科、道三法司会问。郎中陆大受疏中有“奸戚”语，遂与之寀疏俱不报。
丙寅，刑部十三司会讯，员外陆梦龙大呼刑具，始讯得马三舅、李外公及内官庞保、刘成等。于是给事中何士晋直指郑国泰，语侵贵妃，上大怒，念事已有迹，姑置之。
己巳，严皇城门禁。
辛未，方从哲、吴道南等请速结张差狱。时上以人言藉藉，谕贵妃自为计。贵妃乞哀于皇太子，太子请速具狱，从之。
774
明通鉴目录卷十八
癸酉，御慈宁宫，召见阁臣以下，谕以太子极孝，我极爱，无它意。太子亦责诸臣毋离间我父子。时御史刘光复在班后，大言上不甚悉，遂以不敬论下狱。
甲戌，张差伏诛。先是上欲并决庞保、刘成，忽中变，先决差，寻下司礼监随同三法司讯保、成于文华门。
是月，吴道南始入阁。O山西巡抚吴士度请给宗藩无禄极贫及孀居无依者，月给米钱，从之。
六月 丙子朔。
丁丑，毙庞保、刘成于内廷。时刑尚张问达请付外廷刑讯，不可。托言司礼监拷掠身死，马三道等拟流，狱遂竟。
戊寅，以久旱，自三月至六月，敕修省。是月，免浒墅、芜湖关税三分之一。
七月 己酉，振畿内饥。 甲戌，停刑. 是月，山东早蝗。 八月闰附 乙亥朔，楚雄地震。
庚辰，太常少卿史孟麟请举册立皇太孙大典，上怒，谪两淮盐运判官。
是月，改李钴吏部侍郎，兼署都察院事。闰月
庚戌，重建三殿。 辛亥，通州粮艘火。 丁巳，振山东及湖广饥。
丁卯，河套部犯延绥，总兵官秉忠御之，败绩。会故帅杜松援兵至，击之，寇始退。秉忠复邀击，败之于双山。
775 明通鉴
九月 甲戌朔。 丁丑，湖口税厂毁。
是月、兵侍崔景荣兼理戎政，侍郎魏养蒙署兵尚。京师五城分厂煮粥平粜，顺天府尹李长庚请之。
十月
辛酉，京师地震二次，密云潮河川等处同时震有声。十一月
癸酉朔。
戊寅，振京师饥民。O畿内饥甚，巡按过庭训奏请减征折色，并停各项解银，从之。
是月，御史翟凤翀言上不见廷臣二十五年，一旦召对，辅臣等一无所言，致刘光复失仪获罪。奉旨切责。
十二月
丙寅，再振山东饥，并蠲免税粮。
是岁，李三才以刘光复下狱，阳论救之，复为东林辨。先是光复劾三才盗皇木事，遣官往勘，无所得，仍如光复言还报，遂落职为民。
四十四年柔兆执徐 丙辰
（明纪七十五） 正月
壬申朔，革任督捕淩应登，击御史淩汉翀于端门，下九卿会勘二人互讦状。给事中余懋孳谓不应并议，坐党庇谪外。时翟凤翀以论中使三人罪被谪，而给事中郭尚宾亦以直谏忤旨坐谪，时称二谏。
丁丑，易州及紫荆关天鼓鸣。庚辰，振畿南六郡灾，免田租。戊戌，陕西洮州天鼓鸣。
776
明通鉴目录卷十八
是月，雨红、黄、黑三色雪，屋上有巨人迹。O遣御史过庭训振山东饥。O李钴任刑尚，仍兼掌都察院事。
二月
戊申，振河南及淮、徐饥。三月
辛未朔，日食。
庚辰，月犯轩辕大星。
乙酉，赐钱士升等进士及第、出身有差。是月，益黔中饷。
四月 戊午，河南盗起。
是月，李汝华升任户部尚书。O山东复蝗。五月
六月 庚子朔。
壬寅，套寇犯延绥，总兵官杜文焕破降之。丁卯，河决开封。
七月
壬午，西北有流星，人贯索，二星随之。给事中熊明遇以灾异上言八忧、五渐、三无，疏入，不省。
乙未，套寇犯高家堡，参将王国安败没。寇复犯双山、波罗二堡，杜文焕击败之，自是始次第归款。
是月，内侍至工部林如楚私寓传旨修咸安宫。O应天水，常、镇、淮、扬蝗，河南旱、蝗，陕西旱，江西水。河南贼平。
八月
戊辰，日中有黑子。
是月，南太常少卿言孝陵自三大祭外，向止陈设酒果，当加
777 明通鉴
用牲帛祝文，从之。陕西巡抚龙遇奇请免秦民包税，不报。皇太子出阁讲学.时东宫辍讲已十二年矣，至是一行，后复停之。
九月 己巳朔。
是月，山东盗大起。江宁、广德蝗蝻大起，食禾、黍、树、竹俱尽。O兵部以停操三年，请新营垒，不报。
十月 丁未，停刑。
甲子，烈风坏正阳桥坊。是月，益九边饷。 十一月
己巳，夜，隆德殿灾，辅臣方从哲等请行修省实政。丙戌，月掩犯轩辕左角。
丁亥，南城延禧宫火。甲午，月掩房南第二星。十二月
丙午、荧惑逆行人翼初度。
是岁，正月朔，我大清太祖高皇帝受群臣尊号，建元天命元年。
四十五年彊圉大荒落 丁巳
（明纪七十五） 正月
丁卯朔。 辛巳，宰桑犯开元。 壬午，东朝房火。 是月，山东贼平。 二月 778
明通鉴目录卷十八 庚子，荧惑退行星度。
戊午，以去冬无雪，入春不雨，敕修省。方从哲等择切要时事，乞次第举行，不省。
是月，镇抚司缺官，狱囚久系多死，方从哲等乞审录，不报。封福王庶长子由崧为德昌王，给全仪仗。
三月 乙亥，振江西饥。
是月，始命考察官吏。时郑继之、李主察事，悉出党人徐绍吉等意。一时贬斥东林殆尽，并及林居者，大僚则中以拾遗，善类为之一空。
四月
辛亥，黜刑部主事王之寀为民。
是月，署兵尚张养蒙罢，侍郎崔景荣署代。五月
甲子朔。
甲戌，凤阳地震，天鼓鸣。乙亥，复震。
丙子，以久旱，再敕修省。
是月，阁臣、法司请热审，不报。南京有鼠万余，衔尾渡江，食禾稼。
六月
丙申，畿南大饥，有司请振，不报。
是月，以先贤周敦颐后周汝忠袭《五经》博士。七月
癸亥朔，日食。
丁卯，吴道南以忧去。
戊辰，雷电雨雹，大如栗，西南狂风骤起，屋瓦俱震，坏社稷坛及东华门楼。
779 明通鉴
是月，贵州苗乱，巡抚张鹤鸣讨平之。八月
是月，安邱青白二龙斗。济南地裂者二。九月
是月，套寇犯葭州神木，抵黄河口，总兵官杜文焕御却之。十月
十一月 丙戌，宜禧宫灾。 十二月
是岁，两畿、山东、河南、山西、陕西、湖广、福建、广东皆先后告灾，廷臣、有司请振，率寝不报。
四十六年著雍敦牂 戊午
（明纪七十五） 正月
二月
乙巳、振广东饥，以上年灾故也。
是月，吏尚郑继之致仕。时以上年京察为时论所斥，而继之亦以笃老，累乞休，不允。至是出郊待命，上闻之，乃赐乘传归。署兵尚崔景荣封印出城去。
三月
庚午，雨土如雾如霰，入夜不止。
庚辰，长泰、同安大雨雹，如斗如拳，击坏城郭民居，压死者二百二十余人。
是月，振陕西饥。 四月闰附 庚寅朔。
辛卯，京城自正阳门外至宣武门三里许，河水尽赤如血，经月乃止。
780
明通鉴目录卷十八
甲辰，大清兵克抚顺，守将李永芳降、千总王命印死之。庚戌，总兵官张承荫援抚顺，与副将颇廷相等俱死之。时察罕乘间挟赏，西部入掠蓟镇，羽书日数十至，中外戒严。
辛亥、陕西大雨雪。 乙卯，太白犯御女。 闰月
庚申朔，起杨镐经略辽东。
丁丑，开原火，毁台堡旗杆八。甲申，暖阁厂膳房火。
丙戌，日中有黑子，凡三日。
是月，山西地震。侍郎李汝华署吏部尚书。五月
丁未，命杨镐兼巡抚辽东，寻又以周永春为巡抚。时大清兵连克抚安、三坌、白家冲三堡。
是月，贵州苗复乱，张鹤鸣平之。赠故辽东总兵官李如松少保，宁远伯，立祠祀之。
六月
辛巳，蒙古绰哈犯辽东，总兵李如柏击却之。壬午，京师地震。
是月，户部以辽饷缺乏，请开输赀例及裁减衙役工食之半，从之。复以赵焕为吏部尚书，一听丌诗教指麾，素望大损。是夏，有可请热审，仍不报。
七月
丙午，大清兵克清河，守将邹储贤、张旆死之。是月，京师复震。黄嘉善任兵尚。
八月
壬申，开海运通辽饷，从东抚李长庚议也。庚辰，乃蛮等七部款塞。
781 明通鉴
辛巳，停刑. 九月
壬辰，以辽饷乏，有司请发各省税银，不报。
辛亥，加天下田赋，每亩三厘五豪，共加派二百万有奇，惟贵州地硗免。
壬子，宪宗茂陵灾。
乙卯，京师地复震，山西及紫荆偏头关同日震，辽东、甘肃亦震。（是日有长星见东南，长二丈余，东至轸，西至翼，凡十九日而灭。
是月，太白光芒四照，如月影。十月
辛酉，昏有星如斗，陨于南京安德门外，化为石，重三十一斤。景善乡亦陨星石二，重一百三十斤。
乙丑，有彗长丈余，指东南，移西北，犯太阳守星，入亢度，扫北斗、璇玑、文星、五车，逼紫微垣右，凡三十四日乃灭。
壬午，云南雨雹。 十一月
甲午，以灾异，敕中外群臣修省。方从哲等请举修省实政。十二月
丙辰朔，禁有司征耗羡，以加赋故也。丁巳，套部蒙克锡里来降。
四十七年屠维协洽 已未
（明纪七十六） 正月
乙酉朔。
甲寅，晦，有彗星见东南，长数百丈，光芒下射，末曲而锐，或曰“蚩尤旗”。时廷议方趣杨镐进兵，占者以为败征。
782
明通鉴目录卷十八 是月，荧惑犯轸。
二月 丁卯朔。 丁巳，荧惑退入轸。
乙丑，杨镐誓师于辽阳，师分四道，各六万，各总兵分统之，期以是月二十一日分道出塞。
辛未，荧惑退入翼。
甲戌，尘沙涨天，自未至酉。三月
甲申朔，西路总兵杜松败没于吉林崖。
乙酉，北路总兵马林败绩于尚间厓，副将麻岩等败没，林仅以身免。杜松之后队别营数里外。大清以五百人乘之，游击龚念遂，李希泌败没.监军潘宗颜营于裴芬山，与游击窦永澄、守备江万春、通判董尔励俱力战死。宗颜语杨镐：“马林庸懦，不可当一面。”至是果验，宗颜死尤惨云。
庚寅，总兵官刘蜓败绩于阿布达里冈，与其养子刘招孙俱死之。时连失二大将，中外戒严。
辛丑，赐庄际昌等进士及第、出身有差。丙午，起熊廷弼宣慰辽东。
壬子，太白犯岁于壁。四月
癸酉，盔甲厂火。兵尚黄嘉善请造盔甲器械以备边用，从之。
是月，宣武门外河水复赤。黄嘉善请敕楚、蜀、黔三省协防苗患。福建盗起，巡抚王士昌讨平之。
五月 癸未朔。
是月，户尚李汝华兼署工部，时林如楚引疾罢也。
783 明通鉴
六月
丁卯、马林败绩于开原，与其二子俱死之。癸酉，熊廷弼经略辽东。
七月
丙午，大清兵克铁岭，守将喻成名等死之。时熊廷弼甫出关，至则抚辑流移，人心始安。
是月，方从哲等请发章奏，不报.O以周嘉谟为工部尚书。八月
乙卯、山东蝗。
癸亥，逮杨镐下狱，论死。辛未，大清兵克北关，灭叶赫。九月
庚辰朔，停刑。
戊子，廷臣再伏文华门请商战守，尚书赵焕复上疏怵以危言，上深嗛焉。
癸卯，月掩犯轩辕右角。
是月，遣给事中姚宗文阅视辽东。征土司援辽，熊廷弼请之也。
十月 庚戌朔。 丁巳，振京师饥。 十一月 庚辰朔。 己丑，谕礼部祈雪。
是月，兵尚黄嘉善免，侍郎杨应聘兼署。十二月
已酉朔。
辛未，御史刘国缙募辽兵，皆溃。令熊廷弼查拿处分，由是784
明通鉴目录卷十八 国缙怨廷弼。
是月，再加天下田赋三厘五豪，又增二百万有奇。侍郎张问达署左都御史，黄克缵署工尚。
是岁，广西梧州旱，赤地如焚。四十八年上章涒滩 庚申
（明纪七十六） 正月
己卯朔。 庚子，朝鲜乞援。 二月 己酉朔。
庚戌，云南、广东、湖广同时地震。
癸丑，日生交晕如连环，有背气、戟气。方从哲等言戈戟相伤之象，请以边事为忧，不报。
丁卯，月犯房北第二星。三月
庚寅，复加天下田赋二厘，通前九厘，共赋五百二十万，所不加者，唯畿内八府及贵州而已。
四月 戊申朔。 癸丑，皇后王氏崩。
戊午，召见方从哲于弘德殿，跪语良久，因请“补阁臣，用大僚，下台谏命”。上颔之，出复如故。
是月，征石砫女土官秦良玉兵援辽。礼尚何宗彦以去冬乞归，至是始以侍郎孙如游代之。如游请申禁白莲、无为诸教。O巡按江西御史张铨论加赋及辽事，不省。
五月
是月，大清兵略地花岭。
785 明通鉴
六月
是月，大清兵略王大人屯。改工尚周嘉谟于吏部。七月
丙子朔，上寝疾，不食者半月，皇太子未得见。给事中杨涟趣方从哲等问安，请召太子。
壬辰，大渐，召英国公张维贤、大学士方从哲等受遗命。丙申，帝崩，年五十有八。
丁酉，皇太子以遗诏发帑百万充边赏，又罢矿税、榷税及监税中官。
已亥，再发帑百万犒边。辛丑，热审，录囚。
是月，总兵李如桢罢，张问达、黄克缵皆实授。泰昌元年
八月
丙午朔，皇太子即皇帝位。大赦。蠲直省被灾租赋。礼尚孙如游请册东宫，谕以皇长子体弱，且缓期。荧惑犯太微垣。
丁未，白气夜见，如匹练。
己酉，召史继偕、沈淮入阁。寻以吏尚周嘉谟奏，召建言诸臣邹元标等。辽东旱，巡抚周永春奏请开输银米例、从之。前御史刘光复已释狱，永不叙用，至是起升光禄寺丞。
庚戌，东方有流星，大如盏，起螣蛇，东入奎宿。辛亥，荧惑犯太微右将。
癸丑，填星犯井。 乙卯，上不豫。
丁巳，上力疾御门视事，以先帝遗命，趣封郑贵妃、李选侍，礼部孙如游力持之，乃寝。
己未，谕册立东宫于九月举行。庚申，兰州黄河清，凡三日。786
明通鉴目录卷十八
辛酉，礼部拟上大行皇帝谥号，谕以九月举行。甲子，召何宗彦、韩炉人阁。
乙丑，召朱国祚入阁。时史继偕、沈灌未至，复有是命。而宗彦、国祚亦俱在籍，惟一燝、炉二人入直。同日，又召故辅臣叶向高人阁。遣使恤刑。
丙寅，上服崔文升泄药，疾剧。
戊辰，召对英国公及辅臣、部臣并给事中杨涟等，上倚榻凭几注视涟，久之，选侍趣皇长子请封，上不应。
甲戌，大渐，再召廷臣。是日，李可灼进红丸。
是月，大清兵略蒲河，边将亡失七百余人。浙江台州兵噪。孙如游任礼部尚书。
九月
乙亥朔，帝崩。时选侍尚居乾清宫，诸臣入临。刘一燝、杨涟掖皇长子升辇，至文华殿。廷臣皆呼万岁。皇长子还居慈庆宫。
丙子，廷臣合疏请选侍移宫，御史左光斗复抗疏，议遂定。
己卯，选侍移居哕鸾宫，皇长子还乾清宫。时移宫一事，杨涟独任，左光斗助之，时称“杨、左”云.
庚辰，皇长子即皇帝位。时廷议改元，左光斗议以本年八月后称泰昌元年，仍以明年为天启元年。
甲申，上皇祖大行皇帝谥号曰神宗显皇帝。丁亥，追谥皇祖妣孝端皇太后孝靖皇太后。己丑，下诏。
辛卯，逮辽东总兵官李如柏，寻自裁。
甲午，赐太监魏进忠世荫，封乳母客氏为奉圣夫人。
戊戌，御史贾继春揭内阁，“请安选侍”。时诸奄以盗金宝事发，播蜚语，谓选侍投缳皇八妹人井，继春信之，上因传谕内阁暴选侍罪。
辛丑，方从哲等封还上谕，不允。
787 明通鉴
是月，以王佐为工部尚书，代周嘉谟也。南京御史王允成上保治十事，中劾方从哲封还上谕，因追论梃击一案，谓防范不可不严。
十月 甲辰朔。
丙午，葬神宗及孝端皇后于定陵，迁祔孝靖皇后。
丁未，经略熊廷弼罢，以姚宗文等构之也。袁应泰时方巡抚辽东，遂代之。
辛酉，御经筵。
壬戌，孙如游入阁。以请开经筵，特重之，寻有是命。
丁卯，哕鸾宫灾。时上谕选侍、皇妹俱无恙。给事中周朝瑞劾贾继春生事，继春复揭内阁。杨涟亦上疏陈移宫始末，优诏褒之。欲加继春严谴，以刘一景力救，乃止。
癸酉，再发帑一百八十万犒边。
是月，上大行皇帝尊谥日贞皇帝，庙号光宗。以崔景荣为兵尚。
十一月 甲戌朔。
丙子，追谥孝元贞皇后及生母孝和皇太后。甲申，免畿辅加派一年。
十二月 甲辰朔。 辛酉，方从哲罢。
是月，给事中杨涟上疏请假归里，许之。以孙慎行任礼尚，代如游也。
是岁，释前临江知府钱若赓于狱。若赓系狱凡三十七年，去年其子敬忠成进士，不赴廷试，至是上践阼，敬忠连疏吁冤，始许之。






目录卷十九 天启元年辛酉至崇祯七年甲戌

天启元年重光作噩 辛酉
（明纪七十七） 正月
癸酉朔。
已卯，复发帑五十万充边饷。庚辰，享太庙。
甲申，御文华殿进讲，从辅臣刘一燝等请也。丙戌，填星退入井。
壬辰，追谥伍文定等。丁酉，上行冠礼。
壬寅，给奉圣夫人客氏香火田二十顷。魏忠贤俟陵工成，叙录，御史王心一抗疏谏，不报。
是月，御史张慎言、方震孺等请究梃击一狱，又论救陆大受、王之寀、李俸等，不报。
二月闰附
癸卯朔，给事中毛士龙复疏论三案，魏忠贤衔之。甲辰，从言官请，复面奏召对故事。
己未，御经筵。
是月，辽阳有数日并出，又日交晕，左右有珥，白虹弥天。闰月
丙子，大风薶。 己卯，旱，祈雨。 乙酉，敕修省。
789 明通鉴
丁亥，阁臣孙如游罢。时言者诋其不由廷推，如游疏辨，乞罢归，许之.
癸巳，荧惑退入氐。 丙申
，除齐泰、黄子澄外亲戍籍。戊戌，昭和殿灾。
三月 壬寅朔。
甲辰，杭州火，延烧六千余家。辛亥，大风，扬尘四塞。
壬子，大清兵入浑河。甲寅，围
乙卯，克之，总兵贺世贤、尤世功战死，总兵陈策以川兵来援，与董仲贵、戚金、张名世等皆死之。
庚申，大清兵规取辽阳。
辛酉，击败诸将，总兵梁仲善、朱万良、杨宗业皆出城迎战，死之。
壬戌，克辽阳，经略袁应泰自经死，巡按御史张铨被执，不降，送归署，北向衣冠自经死。大清兵人城，分守道何廷魁、佥事崔儒秀皆死之.
丙寅，谕兵部，文武并用，令选择将材。丁卯，京师戒严。
庚午，发帑百万充边饷。
是月，都司毛文龙收集辽东逃民于皮岛。四月
壬申朔，日食。
癸酉，赤星见于东方。甲戌，禁抄发军机。 乙亥，宁夏大风薶。 790
明通鉴目录卷十九
丙子，辽抚薛国用经略辽东，时方召熊廷弼，未至也。参议王化贞巡抚广宁，令与国用同守河西。
戊寅，募兵于通州、天津、宣府、大
大同。 甲午，募兵于陕西、河南、山西、浙江。
戊戌，立皇后张氏。阁臣刘一燝等请出客氏于外，谕俟大葬
人。给事中程沅、周之纲言国人，心一人。
典不宜滥予，不听。
是月，贾继春削籍。继春具揭白移宫事，遂被黜。刑部侍郎邹元标还朝，首进和衷之说。
五月
丁未，贵州红苗贼平。癸丑，延绥孤山城陷。甲寅，禁京师讹言。
辛酉，援辽兵败于临洺，溃于三河。戊辰，谕祭辽阳阵亡将吏。
是月，客、魏谋逐中官王安，遂杀之。忠贤始阅章奏。O兵尚崔景荣罢。
六月 辛未朔。 癸酉，何宗彦人阁。
丙子，朱国祚入阁。起熊廷弼经略辽东。
辛巳，兵尚王象乾总督蓟、辽军务，张鹤鸣代为尚书，右王化贞，令毋受廷弼节度，自是经、抚不和。
庚寅，广东肇庆民家中庭喷血，如跑突泉。是月，户尚李汝华罢，南尚书汪应蛟代之。七月
庚子朔。
壬寅，增设各路监军道，熊廷弼请也。
16L 明通鉴
乙巳，沈灌入阁。
壬子，以军兴，免织造三之一。
乙丑，以万历四十二年延绥等处捕叛功，宣捷，告郊庙。是月，熊廷弼陛辞，赐尚方剑。O顺天蝗。
八月 庚午朔。
丙子，擢毛文龙为副总兵官，驻镇江城。王化贞谋进取。戊子，杭州复火，延烧万余家，诏停织造。
癸巳，停刑。
丙申，荧惑、太白同度者两日。九月
己亥朔.
壬寅，葬贞皇帝于庆陵。
乙卯，永宁土司奢崇明反，杀巡抚徐可求及道、府、总兵官二十余人.
丙寅，陷遵义。
丁卯，陷兴文，知县张振德被执，不屈，率妻子赴火死。是月，客氏出宫，复人。给事中侯震旸、倪思辉、朱钦相先后谏，皆坐贬。
是秋，河决灵壁。 十月
戊辰朔，御史周宗建复抗疏论客氏宜出外，奉旨切责。己巳.王三善巡抚贵州，兼督湖广、川东军务。
丙子，史继偕人阁。
乙酉，奢崇明围成都，布政使朱燮元固守。寻擢巡抚四川，并征秦良玉兵。
壬辰，叶向高入阁。 癸巳，发帑二百万。 792
明通鉴目录卷十九 是月，王化贞谋复海州，不果。十一月
戊戌朔。 十二月
丁丑，兵部侍郎张我续提督川、贵军务。庚辰，援辽浙兵哗于玉田。
辛巳，大风扬沙，天尽赤。周朝瑞请修省，上纳之。
辛卯，遣使谕熊廷弼、王化贞，命既下，廷议寝之。张鹤鸣欲去廷弼，专任化贞。侯震旸上疏言边事。
是月，吏尚周嘉谟罢，改左都御史张问达代之，以侍郎邹元标代问达。起高攀龙光禄丞，寻进少卿。
是岁，上改元，御史焦源溥上《纲常》一疏。自是论三案者蜂起。
二年玄默掩茂 壬戌
（明纪七十八） 正月
丁酉朔。
丁未，延绥总兵杜文焕、四川总兵杨愈懋讨永宁奢贼。
丁巳，大清兵克西平堡，副将罗一贯死之。总兵刘渠、祁秉忠赴援，战没于平阳桥。王化贞走闾阳，与熊廷弼俱人关，惟参政高邦佐留松山，死之。
壬戌，振山东流徙辽民。癸亥，张鹤鸣自请视师。乙丑，京师戒严。
是月，河套寇入延绥。官军击永宁贼，败之，成都围解。二月
丁卯朔。
癸酉，水西土目安邦彦反，陷毕节，都司杨明廷死之。贼分
793 明通鉴
兵破安顺、沾益，自统水西兵趋贵阳攻城。新抚王三善未至，前抚李枟与巡按御史史永安、提学佥事刘锡元固守，贼攻不克，遂围之，外援隔绝。诏恤河西殉难诸臣罗一贯等。济南、东昌、河南、汝宁俱地震。
甲戌，月犯天关。 乙亥，月掩井。
戊寅，免天下钱粮带征二年及北畿加派。以侍郎孙承宗为兵尚兼东阁大学士，仍兼理兵部事。
己卯，逮王化贞，削熊廷弼职，回籍听勘。丙戌，太白昼见。
是月，以王纪为刑部尚书。王之寀起用，上《复仇疏》，忠贤之党恨之次骨。
三月
丁酉朔，大学士刘一燝罢，忠贤及沈淮构之也。
已亥，举内操，忠贤导上为之，而沈漼交通奄人，弄兵大内。言官交章谏，不听。
癸卯，济南、东昌凡八县连震三日，坏居民屋宇。甲辰，王在晋经略辽、蓟。
甲寅，赐文震孟等进士及第、出身有差。丁巳，敕湖广、云南、广西官兵援贵州。四月
丙寅朔。
己卯，礼尚孙慎行追论红丸事，劾方从哲庇李可灼，比之弑逆。于是廷臣论者一百十余人。阁臣韩炉乃述进药始末，请示显戮。议上，可灼遣戍，崔文升放南京，而从哲置不问。
甲申，京师旱。
壬辰，大雨雹。周宗建以为阴盛阳衰之征，上书力诋客。魏忠贤见其疏，衔之次骨。
794
明通鉴目录卷十九 是月，工尚王佐罢，姚思仁代之。五月
丙申朔，旗纛庙正殿灾，火药尽焚，匠役多死。
戊戌，复张居正原官。已亥，诏恤方孝孺遗嗣，寻予祭葬及谥。
丙午，山东白莲妖贼徐鸿儒反，陷郓城。
癸亥，朱燮元复重庆，寻复泸州，秦良玉、杜文焕皆论功进秩。又追恤道、府以下死事之孙好古等。
是月，山东巡抚奏日中月星并见，孙慎行以为大异，不省。六月
戊辰，徐鸿儒陷邹县、滕县。知县姬文允死之，邹县《五经》博士孟承光被执，不屈死。加毛文龙为平辽总兵官。以张彦芳为平蛮总兵官，从巡抚王三善讨水西贼。
己巳，敕前总兵官杨肇基、游击陈九德等讨山东贼。时贼为滋阳知县杨炳及都司杨国栋所败，遂入运河。
甲申，诏恤建言争国本诸臣冯应京等九人，顾宪成等六十六人皆赐赠荫。
七月
甲辰，奢贼杀永宁人松潘副使李忠臣一家。忠臣约总兵杨愈懋复永宁，事觉，遇害，贼并杀愈懋及推官郭象仪等，遂复陷遵义，杀推官冯凤雏。贼据永宁，官绅多殉难者。
戊申，官兵败山东贼于韩庄、夏镇，运道始通。贼奔邹县，攻曲阜，知县孔某率民兵御之，贼不能克，引去。
癸丑，沈淮罢。淮劾刑尚王纪庇熊廷弼、缓佟卜年狱，遂斥为民。首辅叶向高以为二人互讦，不应独逐纪，淮不自安、遂引去。
乙卯，神宗神主祔太庙。
庚申，援黔兵溃于新添，诸将马一龙、白自强等歼焉。
795 明通鉴
癸亥，武邑贼于宏志作乱，官兵捕斩之。
是月，礼尚孙慎行罢。慎行以秦王请封其子，三疏力争不得，遂引去。O张鹤鸣行边还，被劾罢归。
八月 甲子朔。
庚辰，大学士孙承宗督师经略山海关及蓟辽军务。至则定军制，申明职守，辟职方主事鹿继善为赞画，议大举，请饷二十四万，而兵、工二部故用文移往复缓之，师竟不果出。
壬辰，填星犯守鬼。
是月，以顾秉谦为礼尚。时魏忠贤屡为言官所攻，潜结外廷助己，秉谦与侍郎魏广微首附之。
九月
甲午朔，光宗神主祔太庙。
壬寅，御史冯英请设州县兵，按亩派饷，从之。
甲寅，陕西平凉、隆德诸县及各边堡同时地震如翻，坏城垣七千九百余丈，民居万一千八百余区，压死男妇万二千余口。
乙卯，封皇弟由检为信王，册于皇极门外东庑，百官行礼。停刑。
是月，给事中甄淑请武举殿试，钦定甲第如文会试例。自成化中，太监汪直请行之，不果，至是淑请行，从之。以戎政尚书董汉儒为兵部尚书。
十月
辛未，水西贼犯云南，官兵击败之。
辛巳，官军复邹县，禽徐鸿儒，山东贼平。诏恤孟氏子孙。壬午，总兵官鲁钦总督川、贵、湖广军务，代杜文焕也。
是月，左都御史邹元标、副都御史冯从吾，以建京师首善书院为忠贤之党所劾，先后罢归。修撰文震孟上《勤政讲学疏》。魏忠贤摘疏中“傀儡登场”语，传旨廷杖八十，调外，震孟796
明通鉴目录卷十九 不赴调而归。
十一月
戊戌、徐鸿儒解至京师，伏诛。癸卯，陕西地震。
癸丑，以朱燮元总督四川及湖广荆、岳、郧、襄、陕西汉中五府，兼巡抚四川。
是月，以工部侍郎赵南星为左都御史，代邹元标。南星家居，名益高，与元标、顾宪成时论拟之“三君”，至是始起用。十二月
癸亥朔，贵阳城中援绝粮尽，李枟等告急，诏趣张我续、王三善进兵，至是三善激厉诸将克期前进，分三路衔枚疾趋。前部斩贼首一人，遂夺龙里。
己巳，大兵直抵贵阳，先以五骑传呼新抚至，举城欢呼如更生。安邦俊中硫死，邦彦骇走，遂解贵阳之围。是役也，李枟、史永安、刘锡元守城功最多，三善卒破贼。而我续无寸功、干没军资六十万，言官交劾之，诏解职听勘。安邦彦之乱，同时殉难及不屈死者，事闻，皆赐赠恤有差。
三年昭阳大渊献 癸亥
（明纪七十八） 正月
壬辰朔。
甲午，荧惑犯房北第一星。
已酉，顾秉谦、朱国祯、朱延禧、魏广微并以礼部尚书入阁。
癸丑，月掩键闭。
乙卯，红毛番据澎湖，久留不去。官兵讨水西贼，副总兵刘超等败绩于陆广河，诸将姚旺等二十六人歼焉，远近大震。二月
797 明通鉴
乙酉，赠邹县死难《五经》博士孟承光及母孔氏、子宏略，恤其家。
丙戌，太白昼见。
是月，遣中官刺边事。御史周宗建上疏直攻忠贤，上责令陈状。将廷杖之，廷臣力争，夺俸三月。以侍郎盛以宏为礼部尚书。又召李长庚为户尚，寻以忧去，以陈大道代之.
三月
癸卯，朝鲜国人废其主珲，以王太妃命立其从子倧，权国事。总兵毛文龙代奏请封，不报。
甲寅，释罪宗。 丁巳，太白复昼见。
是月，孙玮任刑尚。又以钟羽正任工尚，姚思任致仕也。是春，振山东被兵州县。
四月
庚申朔，京师地震。 壬戌，释江西罪宗。
己巳，内阁朱国祚罢。国祚以论救王纪，忤忠贤，乞休疏十三上，许之。
戊子，王三善破水西贼，龙里、定番路始通。是月，荧惑守斗，凡百日。
五月 庚子，河决睢阳。
辛丑，四川官兵复永宁及遵义，奢崇明父子逃入红崖，官军蹴之，奔入旧兰州城。
壬寅，录囚。
是月，客、魏矫旨杀光宗，选侍赵氏及上所宠冯贵妃又以计堕皇后张氏胎，上因此乏嗣。
六月 798
明通鉴目录卷十九
丁丑，南御史刘之凤请罢内操，忤旨，切责。七月
辛卯、南京大内灾。
壬辰，奢崇明为官军所败，率余众走水西龙场，倚安邦彦，于是二贼始合。
丁酉，安南犯广西，巡抚何士晋御却之。.乙亥，史继偕致仕。
是月，工尚钟羽正为奄党所劾，遂削籍。《光宗实录》成。
八月
丙寅，御史胡良机复请罢内操，不报。壬申，恤四川死事诸臣。
是月，王舜鼎任工部尚书，赵彦任兵尚。九月。
癸巳，给事中陈良训疏陈防微四事，忠贤摘其疏中“国运将终”语，下镇抚司拷治。叶向高揭救，不可，至以去就争之，乃夺俸。先是给事章允儒请减上供袍服，奄人激上怒，命廷杖，亦以向高论救者再，乃夺俸一年。
甲辰，岁星犯轩辕。 甲寅，固原州星陨如雨。
是月，仓场户尚李宗延回部，以陈大道免也。十月闰附
戊午朔。
己巳，皇长子生，旋殇。乙亥，京师地震。
己卯，皇次子慈焴生。辛巳，日生晕，左右珥。甲申，荧惑犯垒壁。
799 明通鉴
是月，吏尚张问达致仕，改左都御史赵南星代之。南星锐意澄清，党人恶之。
闰月 丁亥朔。
壬寅，以皇子生，颁诏赦天下。
乙卯、云南地震。又仁寿长山声震如雷，裂七里，宽三尺，深不可测。
是月，王三善连破水西贼。时四川兵以蜀中靖，不欲穷追，而总督杨述中主抚，与三善左，至是三善排群议，自将六万人直抵大方。孙玮以吏部尚书掌都察院事，代赵南星也。
十一月
丁巳朔，躬祀天于南郊。
甲戌，喀喇沁谋盗边，参将王楹遇伏死之。是月，侍郎乔允升为刑尚，代孙玮也。
十二月 己丑，太白昼见。
癸巳，敕朝鲜李倧暂理国事。戊戌，京师地又震。
丁未，南京、凤阳、苏、松、淮、扬、泗、滁同日俱震。己酉，并蓟辽总督于经略。时王象乾以忧去，大学士孙承宗请毋设总督，以一事权，从之。承宗并请以辽抚移驻宁远，巡抚张凤翼以为置己于死地，遂衔之。
庚戌，以魏忠贤提督东厂，自是厂卫之毒愈甚。又请括天下藏库输之京师，叶向高言外间止藩库稍余，倘尽括之，猝有如山东妖贼之乱，将何以应？不纳。
是冬，王三善左次大方，久之，食尽，乃议退师。以太常少卿杨涟为左佥都御史。
800
明通鉴目录卷十九 四年阔逢困敦 甲子
（明纪七十九） 正月
丙辰朔，长兴县民吴野樵作乱，以元旦人县放火，戕杀知县石有恒、主簿徐可求。地方群起逐之，获野樵及其党王召魁等，遂定之。
乙丑、王三善焚大方庐舍，而东贼蹑其后，诸将王建中、秦民屏俱战没，三善且行且战。有陈其愚者，贼之心腹，先诈降于三善，三善信任之。至是纵辔，冲三善坠马，三善知有变，拔刀自刎，不殊，贼拥之去，骂不屈，遂遇害。同知梁思泰、主事田景猷等四十余人皆死。
丙寅，岁星犯轩辕大星。庚午，内阁何宗彦卒。
癸未，日赤无光，有黑子二三荡于旁，渐多至百许，凡四日。
二月 乙酉朔。
丙申，月犯轩辕右星。
丁酉，蓟州永平山海关地震，坏城郭民居。辛丑，风薶昼晦。
壬子、复有黑子摩荡日旁。
甲寅，京师地震，宫殿动摇有声，铜缸之水腾波震荡。是日，上不豫。
是月，工尚王舜鼎有疾，以陈长祚代之。舜鼎未几卒。三月
乙卯朔，丙辰，京师地震。丁巳，上疾瘳。 戊午，京师复震。
庚申，又震者三，乾清宫尤甚。御史黄尊素陈时政十失，末
801 明通鉴
刺魏忠贤。忠贤大怒，将廷杖之，韩炉力救，乃夺俸一年。杭州兵变，有司抚定之。
癸酉，上视朝。 四月 甲申朔。
乙巳，下内阁中书汪文言镇抚司狱。时给事中魏大中方迁吏科，以选事触党人怒，遂嗾给事中傅櫆劾之。而文言往来公卿间，与大中及左光斗、叶向高皆相善，櫆遂藉文言起难端。镇抚刘侨不肯杀人媚人，仅予文言廷杖落职，事旋解。而忠贤怒未已，矫旨不令大中赴吏科任，久之，乃视事。
是月，封李倧朝鲜国王。五月
甲寅朔，福宁兵变，有司抚定之。
癸亥，乾清宫丹墀旋风大作，内官监铁片飞陨，铿訇有声。六月
癸未朔，左副都御史杨涟抗疏列忠贤二十四大罪。忠贤大惧，求解于韩炉，不应，泣诉上前，客氏及王体乾等左右之，奉旨切责涟。一时相继劾忠贤者，黄尊素、魏大中、袁化中等，先后凡百余疏，而国子祭酒蔡毅中率师生千余人请究忠贤二十四大罪。叶向高虑事且决裂，密揭请允忠贤退归私第。忠贤愈怒，自是遂兴大狱。
丁亥，保定地震。 丙申，大雨雹。
是月，皇次子薨。工部郎中万爆以大工移檄内官，请发废铜，遂忤忠贤。未几，杨涟被旨谯让，憬复抗疏论之。时忠贤欲藉廷臣以示威，乃矫旨杖爆于廷，创重，越四日卒。复逮御史林汝翥，亦杖之。
七月 802
明通鉴目录卷十九 癸丑朔。
辛酉，大学士叶向高罢。林汝翥，向高甥也，闻万爆杖死，惧，逃之遵化。群奄围向高第索之，大肆诟辱。向高上言：“国家二百年来，无中使围阁臣第者。臣今不去，何面目见士大夫！”疏二十余，上许之。
癸亥，河决徐州，徙州治于云龙山，河事置不问。六科廊火。刘懋请停内操。李应升言“部郎之杖血方腥，祝融之烈焰旋作”，不报。振山东饥。
丙寅，五星聚于张。 是月，封李选侍康妃。八月
癸未朔。 已酉，陕西地震。
是月，以刑部侍郎高攀龙为左都御史，代孙玮也。九月
壬子朔。
是月，陈长祚罢，召冯从吾为工部尚书。闻赵南星、高攀龙等相继去国，遂不赴。
十月 壬午朔。
丁酉，吏尚赵南星罢。
己亥，左都御史高攀龙罢。时党人嗾忠贤排击东林，而崔呈秀方按淮、扬还，攀龙发其赃私。呈秀窘，走忠贤，呈身为义子，遂得免。又言：“不去南星、攀龙，吾辈未知死所。”寻以会推事嗾党人劾之，并及魏大中、夏嘉遇，俱斥黜。于是南星引罪去，越日，攀龙亦去。南星等既罢，吏科许誉卿、沈惟炳以论救，俱降调。邹维琏请与南星俱罢，亦放归。
十一月
803 明通鉴
辛亥朔，削吏部侍郎陈于廷、副都御史杨涟、佥都御史左光斗籍。时会推吏部尚书，涟注籍不预，于廷等所推数人，中旨责其仍是南星私人，相与朋比，又责涟怙恶不悛，注籍。
甲子，大学士孙承宗人贺万寿，欲面奏魏忠贤罪，忠贤矫旨沮之，不果至。
己巳，大学士韩炉罢。
是月，起崔景荣为吏部尚书。以徐兆魁为吏部侍郎，乔应甲副都御史，王绍徽佥都御史，三人皆忠贤党也。绍徽献东林《点将录》，益为忠贤所善云。改李宗延左都，李起元为户尚。贵州官军败贼于普定。
十二月
辛巳朔，复逮汪文言下镇抚司狱。以刘侨不任事，改用许显纯为北镇抚司，鞫治之，东林之祸遂作。
丙申，内阁朱国祯罢。韩爌罢，国祯为首辅，魏广微视之蔑如也。逆党李蕃连劾之，遂引疾归。忠贤以此老亦邪人，但不作恶，加少傅，给廪隶皆如制。
癸卯，南京地震。
是月，两当民变，杀知县牛得用。起黄克缵为工部尚书。克缵乃首攻东林者，以其时东林势盛，引疾归，至是尽逐东林，乃有是召。
五年旃蒙赤奋若 乙丑
（明纪七十九） 正月
庚戌朔，岁星逆行犯左执法。
癸亥，大清兵取旅顺，守将张盘、朱国昌等死之。戊寅，以庆陵工成，予魏忠贤世荫、都督同知。
是月，贵州总兵鲁钦等败绩于织金。李养正为刑部尚书，时乔允升以廷推忤忠贤罢也。复崔呈秀官，仍回道管事。
804
明通鉴目录卷十九 二月
庚辰朔。 戊戌，月掩犯氐。
是月，湖广、江西、山东、福建考官丁乾学等八人俱降调。乾学至京师，忠贤遣厂卒矫旨逮问，棰楚交下，乾学愤郁而卒。寻七人皆除名。
三月 己酉朔。
甲寅，释奠于先师孔子。
丙寅，赐余煌等进士及第、出身有差。
甲戌，以朱燮元总督云、贵等五省军务。以贵州之败，川兵不协，至是乃命燮元兼督五路之师。
丁丑，谳汪文言狱。许显纯逼坐诸臣赃，文言不承，遂毙之狱中，具狱辞以上。于是杨、左等皆坐杨镐、熊廷弼赃，遂被逮。又词连赵南星等十五人，皆削籍。
四月 戊寅朔。 癸未，太白昼见。
乙酉，诏重修《光宗实录》。时杨维垣首翻梃击一案，霍维华遂并论三案，欲藉以一网东林诸人也，中旨允之，遂有是命。己亥，削大学士刘一燝籍，维华等以三案诋之也。
是月，周应秋为刑部添注尚书。五月
戊申朔，以盛暑辍讲。
癸亥，杨所修请集三案章疏，仿《明伦大典》例，编辑为书，从之。
乙丑，祀地于北郊。 庚午，行宗室限禄法。
805 明通鉴
是月，兵尚赵彦罢，以高第代之。六月
丁丑朔。
丙戌，内阁朱延禧罢，御史田新阿忠贤意劾之也。
甲辰，下杨、左、魏、袁、周、顾六君子于狱，五日一比。是月，逮御史方震孺下狱，以河西事劾之也。济南蝗。七月
丁未朔。 戊午，太白昼见。
壬戌，毁京师首善书院，张讷请之也。
庚午，副都御史杨涟、佥都御史左光斗，给事中魏大中同日卒于狱，许显纯令狱卒毙之也。大中子学洢，痛父以毁卒。
壬申，大学士韩炉削籍。坐赃二千，毙其仆于狱。癸酉，太白经天。
甲戌，李三才、顾宪成等削籍，以京察劾之也。是月，吏尚崔景荣免。
八月 丁丑朔。
壬午，诏毁天下书院，张讷再请之。又痛诋邹元标、冯从吾等，俱坐削夺。
戊子，暴杨、左及熊廷弼罪，忠贤矫旨也。周如磐、丁绍轼、黄立极、冯铨俱入阁。
乙未，御史袁化中卒于狱。
己亥，魏广微以论救杨、左，忤忠贤，不自安，乞归。
壬寅，杀经略熊廷弼，冯铨出《辽东传》构之也，毙之狱中，越日，枭首西市。
甲辰，太仆少卿周朝瑞卒于狱。
是月，王绍徽为左都御史，代李宗延也。806
明通鉴目录卷十九 九月
丙午朔。
壬子，官军败绩于柳河，裨将鲁之申、蔡承先死之。甲寅，以门工，荫魏忠贤弟侄二人。
乙卯，荧惑自壁退入室。
庚申，前陕西副使顾大章卒。时移大章于刑部，比对簿，词气不挠，刑部李养正一如镇抚原词，坐大章大辟，仍移镇抚狱。大章曰：“吾不可再人此狱。”饮药不死，投缳而卒。方六君子入狱，狱中忽生芝，黄色有光，已而成六瓣。或以为祥，大章曰：“芝，瑞物也，而辱于此，吾辈其有幸乎？”已，果验。
壬申，太白犯左执法。
是月，赐忠贤及客氏印文。薛三省为礼部尚书。逮御史夏之令入狱，以劾毛文龙、党熊廷弼构之也。
十月
丙子朔，皇三子生。
丙戌，诏天下停刑。O填星犯上将。戊子，月犯毕。
庚寅，大学士孙承宗罢，逆党构之也。以高第代为经略。丙申，逮中书舍人吴怀贤下狱。怀贤读杨涟疏，击节称叹，注其旁曰：“宜如韩魏公治任守忠故事，即时遣戍。”为其奴所告，下狱拷掠死，籍其家。
庚子、以皇子生，赦天下。
是月，王永光为兵尚，以高第代孙承宗为经略也。十一月
丙午朔.
己酉，逮扬州知府刘铎下狱。以赠游僧扇诗，倪文焕以谤讪时政构之，遂坐速。
壬子，周如磐罢。
807 明通鉴
十二月 乙亥朔。
乙酉，榜东林党人姓名布天下。
丙戌，以缉获功，荫忠贤甥傅应星为左都督。戊子，尚书赵南星谪戍。
辛丑，杖御史吴裕中于午门，以熊廷弼姻戚也。同时主事苏继欧以讹言被逮，自经死。都督府经历张汶以被酒诋忠贤，逮狱拷掠死。
是月，改左都王绍徽于吏部，刑尚周应秋于左都。六年柔兆摄提格 丙寅
（明纪八十） 正月
乙巳朔。
戊午，诏修《三朝要典》。丁卯，大清兵围宁远。
己巳，围解。罢高第，以王之臣代之。
是月，李思诚为礼部尚书，代薛三省也。董可威工部尚书，代黄克缵也。
二月
乙亥朔，袁崇焕为佥都御史，专理军务。庚辰，月犯毕。
壬午，月犯天江。
戊戌、苏杭织造太监李实以空白付魏忠贤，遂劾巡抚周起元并左都高攀龙、员外周顺昌、谕德缪昌期、御史李应升、周宗建、黄尊素等，俱遣缇骑逮治。
是月，给事中罗尚忠论给饷情弊。三月
甲辰朔。 808
明通鉴目录卷十九
丁未，设各边镇监军内臣。论宁远解围功，封魏良卿肃宁伯。
庚戌，安邦彦犯贵州，总理鲁钦死之。壬子，袁崇焕巡抚辽东、山海。
庚申，苏州民变，杀缇骑一人。是日，逮黄尊素至浙者，泊舟胥门外，市人知城中有变，击其舟而沉之。旗校泅水遁。巡抚毛一鹭飞章言断水道，劫漕舟。忠贤大惧。已，捕得倡乱之颜佩韦等五人，乱乃定。自是缇骑不敢出国门矣。
是月，左都高攀龙闻逮，自沉于池中，遗表言“大臣受辱则辱国”。
四月 癸酉朔。
丁丑，诏南京守备搜括应天各府贮库银，解充殿工兵饷。辛巳，海寇纠红毛番作乱，官军讨平之。
癸未，下缪昌期于狱。
癸巳，白露著树，如垂绵，日中不散。戊戌，丁绍轼卒。
庚子，下周顺昌于狱。
是月晦，谕德缪昌期卒于狱。十指堕落，掬置两袖中，以其为杨涟草疏云。
五月
壬寅朔，厚载门火。神庙有红球滚出，数千萤火并合如车轮。
丁未，京师石狮掷出城外。厂钱器血飘至昌平阅武场中。戊申，王恭厂火药局自焚如霹雳，军民被焚及晕仆死者无算。
己酉，以火灾，敕修省。癸亥，朝天宫灾。
809 明通鉴
是月，蓟州密云地连震三日，O工尚董可威罢，薛凤翔代之。
六月闰附 辛未朔。
丙子，京师地震。天津、宣、大、山东俱震。丁丑，皇三子薨。
壬午，河决广武。
戊子，吏部员外周顺昌卒于狱。
己丑，御史周宗建卒于狱。宗建偃卧不能出声，显纯骂曰：“尚能詈魏公否？”
辛卯，《三朝要典》成。
是月，刑尚徐兆魁罢，薛贞代之。闰月
辛丑朔，御吏黄尊素卒于狱。浙抚潘汝桢请建忠贤生祠于西湖。自是请建逆祠者接踵矣。
壬寅，御史李应升卒于狱。冯铨罢，王绍徽亦罢，自是群小携贰。
壬子，朱燮元以忧去，闵梦得代总督云、贵、川、广军务。辛酉，逮周起元下于狱。
是夏，京师大水。江北、山东旱、蝗。七月
辛未朔，日当食，阴云不见。O河南地震。
辛巳，杀前扬州知府刘铎，东厂以居间行贿事构之，并及御史方震儒，论斩，系狱中。
丙戌，施凤来、张瑞图、李国楷俱入阁。庚寅，登州城楼火。
是月，周应秋为吏尚，郭允厚户尚，崔呈秀工尚，房壮丽左都，皆逆党也。戎政尚书冯嘉会回部，以王永光罢也。
810
明通鉴目录卷十九 八月
庚子朔。
是月，陕西流贼起。时逆党乔应甲巡抚陕西，朱童蒙巡抚延绥，贪黩虐民，以此致盗。
九月 庚午朔。 甲戌，福建地震。
辛巳、前应天巡抚周起元卒于狱。吴民之变，捕得颜佩韦等十三人，佩韦及杨念如，周文元、马杰、沈扬五人皆斩，临刑，延颈就刃，吴人合葬之虎丘，表曰“五人之墓”。又吴时信、许尔成等八人论徒杖，而戴镛瘐死狱中。时常州亦变，骑校越垣什，有卖蔗童子过之，取蔗刀割其片肉去。
庚寅，顾秉谦罢。
壬辰，皇极殿成。御殿，有怒涛自殿中出，班乱。己亥，魏良卿进侯。
是月，参将杨明辉招谕水西，为安邦彦所杀。河决淮安。江北大水。河南蝗。
十月 庚子朔。
戊申，进魏忠贤上公，魏良卿宁国公。
己酉，以皇极殿成诏天下。官匠杂流升授九百六十五人。
己未，逆党刘志选劾皇后父张国纪，欲以摇中宫也。忠贤又矫旨谕五城缉访奸徒，道路以目。
辛酉，南京西华门内有烟自土中出，无火。是月，崔呈秀兼左都，邵辅忠以侍郎管尚书事。十一月
庚午朔。
庚寅，赐魏良卿铁券。
811 明通鉴
十二月 己亥朔。 戊申，南京地震。
甲子，浔州贼作乱，杀守备綦人龙、把总邓养。戊辰，宁夏地震。
是年九月庚午朔，我大清太宗文皇帝嗣位，以明年为天聪元年。
七年彊圉单阏 丁卯
（明纪八十） 正月
已已朔。 辛未，振凤阳饥。
乙亥，以太监崔文升提督河漕，又以太监涂文辅督太仓银库，李明道督通州诸仓。
辛巳，月犯轩辕大星。
辛卯，免潼关、咸阳榷税。
是月，来宗道为礼尚，以李思诚罢也。二月
戊戌朔。 甲辰，月犯井。 壬戌，修隆德殿。
是月，罢经略，召王之臣还。命袁崇焕尽统关内外，便宜从事。会大清兵征朝鲜，毛文龙告援，崇焕遣兵往，而朝鲜已降于大清，遂引还。自潘汝桢后，建逆祠者几遍天下。半年之间，颂功德者，内自勋戚大臣，外至武夫贾竖，无不攘臂争先，汹汹若不及。O勒张国纪回籍、忠贤复嗾梁梦环构之也。
三月 戊辰朔。 812
明通鉴目录卷十九 辛未，辰星逆行犯房宿。
癸酉，丰城侯李承祚请开采珠池、铜矿，不许。戊寅，瑞王之藩汉中。
乙酉，岁星退犯房北第一星。戊子，惠王之藩荆州。
是月，陕西澄城民变，戕知县张斗耀。四月
丁酉朔，下刑部侍郎王之寀于狱，刘志选再劾之也。西部犯边，守将击却之。
癸丑，桂王之藩衡州。三王皆神宗子。忠贤潜谋逆，不利三王在内，遂出之，礼数贬损，逆党以为厂臣节费为国，下诏褒嘉。
乙卯，侍郎王之寀瘐死狱中。五月
丙寅朔。
己巳，监生陆万龄请以魏忠贤立祠国学，司业朱之俊为之奏请，许之。
丙子，大清兵围锦州。庚辰，松、套诸部犯边。
辛巳，察罕诸部犯边，总兵姚世卿抚之，乃受款。癸巳，大清兵攻宁远。
六月
丙申朔。 庚子，锦州围解。 七月
乙丑朔，锦州以捷闻。上不豫，遣魏良卿代告郊庙。
丙寅，罢袁崇焕，逆党以不救锦州劾之也。仍以王之臣代之，霍维华代任兵尚。
813 明通鉴
己卯，封忠贤从孙鹏翼安平伯，时尚在襁褓中。时袁崇焕仅增一秩，霍维华请以让崇焕，欲先自贰于忠贤也。忠贤传旨诘责。
壬午，前礼尚孙慎行谪戍宁夏。丁亥，海贼犯广东。 是月，浙江大水。 八月 甲午朔。
丙申，加魏良卿太师，鹏翼少师。
戊戌，中极、建极二殿成。复封魏良栋东安侯。
乙巳，上不愈，召见阁、部、科、道于乾清宫，言魏忠贤、王体乾可任大事。
甲寅，大渐。
乙卯，帝崩，遗诏以五弟信王嗣皇帝位。王即夕入临，比明，廷臣皆入，内使传呼崔呈秀人内，与忠贤密语良久，或日忠贤谋逆，呈秀以时未可止之也。
丁巳，信王即皇帝位。大赦天下。以明年为崇祯元年。上即位，御殿，时空中有声如天鼓，发于殿西。
癸亥，大赉文武诸臣及各边将士。九月
甲子朔。
甲申，追谥母贤妃刘氏日孝纯皇太后。丁亥，停刑。
庚寅、册妃周氏为皇后。追尊光庙选侍东李氏为庄妃，以抚育恩也。又赐庄妃弟成栋田。
十月 甲午朔，享太庙。
庚子，上大行皇帝尊谥曰哲皇帝，庙号熹宗。814
明通鉴目录卷十九 癸丑，南京地震。
是月，崔呈秀罢。时杨维垣、贾继春交劾呈秀，已，给事中许可征又发其子中式通关节事，遂罢归。削潘汝桢籍，以建逆祠作俑也。
十一月
甲子朔，安置忠贤于凤阳。先是上阅诸臣建祠疏，且阅且笑，忠贤乃具疏伪辞，辄报允。于是主事钱元悫发其罪状，而嘉兴贡生钱嘉征更劾其十大罪。疏上，太监徐应元为之解，上怒，斥应元，遂有是命。
戊辰，罢各边镇守中官。
己巳，榜忠贤罪示天下。寻遣锦衣逮治忠贤，行至阜城，闻之与其党李朝钦俱自缢。崔呈秀削籍归，言官劾为五虎之首，即遣逮问，呈秀闻忠贤死，乃列姬妾，罗珍宝，痛饮，亦自缢死。癸酉，免天启逮死诸臣赃，释其家属。
癸巳，黄立极罢。
是月，曹应秋、薛贞俱罢，改房壮丽于吏部，苏茂相代为刑尚。
十二月 甲午朔。
是月，钱龙锡、李标、来宗道、杨景辰、周道登、刘鸿训并入阁。时上仿古枚卜，将廷推姓名覆以金瓯，抽而得之。客氏及子侯国兴、弟客光先与魏良卿皆伏诛。籍客氏家，得宫女妊身者八人，将效吕不韦所为。上怒，立笞杀之，客氏无少长皆弃市。下逆党“五虎”倪文焕等、“五彪”许显纯等于诏狱，后皆丽逆案云。追复熹宗成妃李氏、裕妃张氏封号。以孟绍虞为礼尚。
是冬，诏毁天下逆祠，并逮陆万龄等下狱，监候处决。O孟绍虞任礼尚。
815 明通鉴
是岁、宁夏各卫营屯堡自正月已巳至二月已亥，凡百余震，大如雷，小如鼓、如风，城垣、房屋、边墙、墩台皆圮。
崇祯元年著雍执徐 戊辰
（明纪八十一） 正月
癸亥朔。
辛巳，诏：“中官非奉命不得出禁门。”壬午，上熹宗皇后尊号日懿安皇后。
癸未，御经筵。O永年县昼晦，咫尺不辨人物。发帑金三十万给宣、大、东江。
乙酉，复旧辅刘一爆、韩炉等官。
丙戌，僇魏忠贤、崔呈秀尸，枭示河间，蓟州。
是月，大计天下吏，杨维垣谋护珰局，编修倪元璐论三案，再驳之，自是善类始稍稍登进云。刘廷元任工尚。
二月
癸已朔。 乙未，禁章奏冗蔓。 癸丑，御经筵。
丁巳，申廷臣交结内侍之禁。三月
壬戌朔。
己巳，葬哲皇帝于德陵。
辛巳，天赤如血，占者主旱、兵。
癸未，施凤来、张瑞图罢，以忠贤党也。乙酉，赠恤天启冤陷诸臣。
是月，王永光为户部尚书，王在晋刑部尚书。时郭允厚、孟绍虞、阎鸣泰并以忠贤党罢。
四月 816 


明通鉴目录卷十九
壬辰朔。
癸巳，恤故尚书冯从吾、都御史邹元标、高攀龙等二十三人，俱赐赠荫。赐刘若宰等进士及第、出身有差。
甲午，以袁崇焕督师蓟、辽。庚戌，指挥车铭请开矿，不许。乙卯，左军都督府火。
是月，召韩炉。改王在晋于兵部。五月
辛酉朔。
己巳，大学士李国楷罢。
庚午，毁《三朝要典》，从倪元璐之请也。甲戌，裁各部添注官。
乙亥，鹰坊司火。 辛巳，祷雨。
乙酉，复外官久任及举主连坐法。禁有司私派。丁亥，丁字库火。
是月，改王永光于吏部，毕自严代为户尚，李长庚工尚，起曹于汴左都，乔允升刑尚。时房壮丽、刘廷元、曹思诚并罢。O察罕诸部犯边。
六月 庚寅朔。 壬寅，许显纯伏诛。
壬子，削冯铨、魏广微籍，忠贤党也。来宗道、杨景辰亦以奄党被劾罢。
是月，何如宠为礼部尚书。起朱燮元总督云、贵、川、广军务。
是夏，给事中瞿式耜请赐杨涟及魏大中、周顺昌三人谥，谥涟曰忠烈，大中日忠节，顺昌曰忠介。又劾冯铨等及朱童蒙宜论
817 明通鉴
治，汤宾尹勿叙用，上皆纳之。七月
庚申朔。 壬戌，太白昼见。
癸酉，袁崇焕还朝，召见于平台，咨以方略。己卯，公安县火，毁文庙，延烧五千余家。壬午，浙江海溢。
癸未，海寇郑芝龙降。
甲申，宁远兵变。时度支大绌，命廷臣各陈所见，户尚毕自严条上数事，皆琐屑权宜之计。
八月 己丑朔。
乙未，诏非盛暑、祁寒，皆御文华殿议政。九月
戊午朔。 丁卯，京师地震。
是秋，革广宁诸部及蓟镇三十六家岁赏，用王象乾议。岁给察罕金八万一千两，巡抚张宗衡争之，不纳。察罕终不受抚，而诸部皆叛。
十月 戊子朔.
戊戌，大学士刘鸿训罢，奄孽构之也。十一月
戊午朔.
甲戌，陕西饥，流贼大起。癸未，祀天于南郊。
是月，以会推，钱谦益为温体仁所讦。是时体仁、周延儒不预推二人，遂比而善迎上意，上颇信之。O陕西雨木冰。
818
明通鉴目录卷十九 十二月
丁亥朔。 丙申，韩炉人阁。
是月，固原兵变，叛从流贼。王洽为兵尚，代王在晋也。二年屠维大荒落 己已
（明纪八十一） 正月
丁已朔.
壬戌，汉南贼王大梁由略阳逼汉中，官兵击却之，复犯略阳，官兵败绩，余贼分掠洛川、淳化等县。
己巳，固原逃兵掠泾阳、富平。丙子，幸太学，释奠于先师孔子。丁丑，诏定逆案。
庚辰，召见阁臣、尚书等，谕定逆案。以“赞导”、“拥戴”、“颂美”、“诏附”为目，寻又令刑尚乔允升同审定之。
是月，周道登罢。O工尚李长庚以忧去，张凤翔代之。二月
丁亥朔。 戊子，祀社稷。
庚寅，皇长子生，诏赦天下。
甲午，给事中刘懋请裁驲站，自是山、陕游民仰驲糈者不得食，皆入贼党。
壬子，复召阁臣等于平台，诘以张瑞图、来宗道及贾继春何以不入逆案，乃指其从逆实状及继春之反覆，命增入之。
三月
丁巳朔。
辛未，廷臣上逆案，分为六等，于诸人下各注所犯姓名，刊布天下。
618 明通鉴
戊寅，蓟州兵变，有司抚定之。是月，杨鹤总督三边。
四月闰附 丙戌朔。
甲午，陕西贼犯耀州，参议洪承畴围王左挂于云阳，以大雷雨逸走。
闰月 丙辰朔。
癸亥，陕西贼犯三水，游击高从龙死之。参政刘应遇斩王二于白水，斩王大梁于阵，而余贼日益众。
癸未，祀地于北郊。 五月
乙酉朔，日食。
庚子，定历法，用大西洋人开局，以尚书徐光启总其事。六月
甲寅朔。
戊午，袁崇焕杀毛文龙于双岛。
癸亥，以旱，斋宿文华殿，敕廷臣修省。七月
甲申朔。 八月 癸丑朔。
甲子，朱燮元讨水西贼，平之，击斩奢崇明、安邦彦于红土川，安位降。
甲戌，奉熹宗神主祔太庙。九月
壬午朔。 丁未，杨镐伏诛。 820
明通鉴目录卷十九
是月，顺天府尹刘宗周上疏言陛下求治太急。上嘉其忠，竟不能用。
十月 壬子朔。
戊寅，大清兵分三道入大安口。己卯，入蓟州。
十一月 壬午朔，京师戒严。
甲申，大清兵抵遵化，山海总兵赵率教赴援，遇于三屯营，率教力战死，一军歼焉。
乙酉，大清兵克遵化，参将李标等战没，巡抚王元雅等死之。是时三屯营、马兰镇亦下，总兵张拱微、朱国彦死之。国彦妻张氏亦投缳死。
丁亥，大清兵越蓟州而西，徇三河，临顺义，总兵官满桂败绩，奔京师。大兵遂抵通州，渡河，营于城北。
戊子，征天下镇、巡兵勤王。
己丑，成基命人阁。召前大学士孙承宗复兼兵尚，入阁，视师通州。
辛卯，袁崇焕入援，次蓟州。
辛丑，大清兵薄德胜门，满桂拒战，城上发炮误中桂，受创，上劳之，令入休瓮城。
甲辰，袁崇焕至京师，与满桂召见于平台。崇焕请入城，不许。下兵尚王洽于狱，周延儒、项煜劾之也，以申用懋代之。
丁未，大清兵薄南城。
十二月
辛亥朔，再召袁崇焕于平台，立下锦衣卫狱。崇焕初以议和为言官所劾，及入援，屯兵城外。大清设间谓崇焕至且罢兵，中官闻之，以告上，上信之不疑，遂有是命。成基命请慎重者再，
821 明通鉴
不省。
甲寅，祖大寿兵溃，东奔。以崇焕下狱，惧并诛也。
乙卯，诏孙承宗移驻山海关，令总兵马世龙抚之，乃定。庚申，令百官进马，欲为迁幸计。顺天府尹刘宗周力止之，事始寝。
丁卯，满桂出城迎战，败绩，与总兵官孙祖寿等俱死之。马世龙总理援军。
壬申，大学士钱龙锡罢，以崇焕和议商于龙锡也。
丁丑，周延儒人阁。延儒与温体仁比，言官屡劾之，不纳。何如宠、钱象坤并以受上知，同人阁。
是月，山西援兵溃于良乡。下刑尚乔允升、工尚张凤翔于狱，以南居益为工部尚书。
三年上章敦牂 庚午
（明纪八十二） 正月
辛已朔。
甲申，先是大清兵由通州东度，克香河，知县任光裕死之。至是克永平，副使郑国昌、知府张凤奇等死之。
丙戌，瘗战士暴骸。 戊子，大清兵克滦州。
庚寅，逮蓟辽总督刘策下狱，论死。
乙未，禁抄传边报。O大学士韩爌罢，原抱奇以其主和误国劾之也。
壬寅，兵侍刘之纶败绩于遵化，死之。是时大清兵克遵化，京东列城失守，守城将吏多死之，有阖门殉难者。
是月，王左挂攻宜川，败却之。时延绥、甘肃入卫之兵，皆溃而西，与流贼合。李腾芳礼尚，韩继思刑尚，梁廷栋兵尚。二月
822
明通鉴目录卷十九 辛亥朔。
庚申，立皇长子慈烺为皇太子。
是月，流贼王子顺等求抚，杨鹤许之。时王嘉允掠延安、庆阳，鹤匿不以闻，自是寇益蔓延。左都御史曹于汴罢。
三月 辛已朔。 壬午，阁臣李标罢。 戊戌，火药局灾。 戊申，贼入山西界。
已酉，荧惑人井，退舍数日，又入鬼，犯积尸。是月，胡应台刑尚，闵洪学左都。
四月 庚戌朔。
乙卯，以旱，斋宿文华殿，诏百官修省。丁丑，流贼陷蒲县。
己卯，太白昼见。 五月 庚辰朔。
辛卯，马世龙、祖大寿等诸镇兵入滦州。
壬辰，大清兵东归，督师孙承宗复滦州、迁安、永平、遵化四城。
是月，左谕德文震孟复上疏论逆案，劾王永光等。六月
己酉朔。
壬子，下副都御史易应昌于狱，以论救乔允升忤旨也。
癸丑，王嘉允陷府谷，米脂贼张献忠起。洪承畴巡抚延绥，杜文焕为总兵官讨贼。
己未，授宋儒邵雍后裔《五经》博士。
823 明通鉴
辛酉，温体仁入阁。
是月，工尚南居益罢，以论救兵部郎中忤旨也。七月
戊寅朔。
辛卯，南京大内左旁宫灾。O庆阳守备李极御贼，败绩于鄜州，巡检陈其佐死之。
是月，陕抚王顺行请裁扣驿站银，充养兵费，卒不行。刘懋请帑十万振延绥，不报。
八月 戊申朔。
辛亥，月掩太白，荧惑犯斗魁。癸亥，杀前经略袁崇焕。
癸酉，头道关灾。 是月，曹珖工尚。 九月 丁丑朔。
己卯，遣官逮钱龙锡，以高捷、史垄劾其党袁崇焕主和，杀毛文龙也。
戊戌，南京地震。 辛丑，大雨雹。 十月 丙午朔。 癸亥，停刑。
丙寅，府谷贼王嘉允遁，洪承畴又败张献忠于清涧。十一月
丙子朔。
甲午，总兵王国梁追王嘉允于河西，败绩。贼遂陷河曲，据之。以杜文焕提督山、陕。
824
明通鉴目录卷十九 十二月
乙巳朔，增田赋。
戊午，流贼神一元陷宁塞。庚辰，太白昼见。 是月，钱龙锡下狱。 四年重光协洽 辛未
（明纪八十二） 正月
乙亥朔。
己卯，流贼神一元陷保安，延抚练国事败之，斩一元于阵。余众走，复推其弟一魁为渠。
丁酉，振延绥饥。郎中李继贞请遣使如神宗故事，乃遣御史吴甡往，至则令巡按陕西，代李应期。
戊戌，日色如血，照人物皆赤。
己亥，召对廷臣，问御寇、安民策，并谕都察院严核巡方御史。
二月
乙巳朔，日赤如血，无光。
壬子，神一魁围庆阳，分兵陷合水。三月
乙亥朔。
丁丑，张应昌、杜文焕击败一魁，庆阳围解。
癸未，总督三边杨鹤受神一魁等降，设御座于城楼上，令贼设誓。自此群盗视总督如儿戏矣。又数一魁十罪，处其众于宁塞，杜文焕以其族行。
己丑，赐陈于泰等进士及第、出身有差。
是月，吏尚王永光罢，温体仁荐同乡闵洪学代之。O皮岛参将刘兴治以叛诛，其党耿仲裕等复作乱。
825 明通鉴
四月 甲辰朔。 庚戌，久旱，祷雨。
辛酉，敕廷臣修省，言时政。给事中魏呈润疏言裁驲站事。是月，曹文诏破贼于河曲，王嘉允弃城走。南京都御史陈于廷改北。
五月
甲戌朔，上步祷雨于南郊。
辛丑，贼满天星等叛、陷中部。
是月，杨鹤移镇耀州，贼破金锁关。宜川贼降。都司曹变蛟歼宁塞贼于唐毛山。礼尚李腾芳罢，黄汝良代之。兵尚梁廷栋罢，熊明遇代之。
六月
癸卯朔，曹文诏斩王嘉允于阳城。丁未，阁臣钱象坤罢。
辛酉，鄜州贼谋袭靖边卫，张应昌邀之于真水川，败之。乙丑，临洮、巩昌地震。
是月，山东大水。 七月 癸酉朔.
甲戌，王承恩败贼于鄜州，上天龙降。丙申，大雨雹。
辛丑，贼李老柴等复陷中部。
是月，贼复炽于山西，闯将李自成因之起。八月
壬寅朔.
癸卯，总兵官贺虎臣击斩庆阳贼刘六。丁未，大清兵围大凌城。
826
明通鉴目录卷十九 丙辰，阁臣何如宠致仕。
九月 壬申朔。
庚辰，遣中官王应朝等监视关、宁、蓟镇兵粮。
甲午，逮杨鹤下狱。寻论戍，以洪承畴总督三边代之。
丁酉，太监张彝宪总理户、工二部钱粮。给事中宋可久、冯元飚等论谏，皆不纳。又遣中官王坤等监视宣、大、山西兵饷。戊戌，官兵败于长山，监军张春等被执。
是月，点灯子伏诛。贼攻沁水之宝庄，故辽东御史张铨妻霍氏坚守，却之。时名其堡日夫人城.
十月 辛丑朔，日食。 丙午，月昼见。
戊辰，大淩城粮尽，祖大寿杀副总兵何可纲，降于大清。己巳，祖大寿以计入锦州，上置不问。
是月，太仆少卿张春不屈死，其妻翟闻之，恸哭，六日不食死。先是大清欲议和，春言于朝，刘孔昭劾其败降，不忠朝廷，不问。而有司系其二子，死于狱。
十一月闰附
丙子，贼谭雄陷安塞。
丙戌，遣中官李奇戊监视陕西茶马，吕直监视登岛兵粮海禁。廷臣合疏谏，不听。
壬辰，阁臣孙承宗罢。
癸巳，召对廷臣，语及内侍，上曰：“诸臣肯实心任事，朕亦何需此辈！”廷臣皆不能对。
已亥，流贼罗汝才犯山西，与张献忠合。闰月
乙丑，陕贼陷甘泉，杀知县郭永固，督饷参政张允登遇害。
827 明通鉴
丁卯，登州游击孔有德叛，连陷陵县、临邑、商河、齐东、屠新城，有司不敢击，皆主抚议。
十二月
甲戌，贼陷宜君及葭州，佥事郭景嵩死之。丙子，济南官军御叛兵于阮城店，败绩。
是月，总兵孙显祖邀击山西贼，六战皆捷。洪承畴遣曹文诏等五路剿贼，败之。扫地王授首，张应昌部将获神一魁，诛之。是冬，延安、庆阳大雪，民饥，盗贼益炽。
五年玄武涒滩 壬申
（明纪八十二） 正月
已亥朔。
庚子，孔有德人登州。
辛丑，陷登州，总兵张可大等死之。壬寅，流贼陷宜君。
辛亥，孔有德陷黄县，知县吴世扬、参将张奇功等俱死之。丙寅，通州、天津总兵副将王洪、杨御蕃讨贼，败绩于新城镇，御蕃遂人莱州守城。
二月
已巳朔，有德围莱州，时新授山东巡抚徐从治与登莱巡抚谢琏登陴固守，贼不能克。
甲戌，逮巡抚孙元化、余大成下狱。辛巳，有德陷平度，知州陈所闻死之。庚寅，流贼陷鄜州，佥事郭应响死之。三月
戊戌朔。
壬寅，命兵部侍郎刘宇烈督理山东军务，讨贼。壬戌，流贼为洪承畴所败，走人华亭，陷之。828
明通鉴目录卷十九
是春，中允黄道周上疏言治乱，且请上捐苛细以崇愔大，上不怿。道周复上疏，语侵周延儒、温体仁，上怒，斥为民。
四月 戊辰朔。
甲戌，刘宇烈败绩于沙河。时徐从治等守城坚，而尚书熊明遇力主抚议，从治三上疏争之。而宇烈无筹略，遂有是败。
癸未，巡抚徐从治中炮卒，莱人大临，守陴者皆哭。于是山东士大夫官南京者，合疏攻宇烈，且请益兵。
丁酉，南京、四川地震。
是月，曹文诏等大破贼于水落城。五月
戊戌朔。
丙午，以朱大典巡抚山东。辛亥，郑以伟、徐光启并入阁。六月
丁卯朔。 壬申，河决孟津口。
是月，京师大雨水。张延登为工部尚书。七月
丁酉朔。
辛丑，命太监曹化淳提督京营戎政。
癸卯，孔有德伪降，诱执登莱巡抚谢琏等，莱州知府朱万年死之。
己未，逮刘宇烈下狱，熊明遇亦罢。宇烈卒论戍，时以为失刑云。孙元化、张焘皆伏诛。周延儒欲救元化，卒不得。
八月 丙寅朔.
甲申，罢总督及登莱巡抚，皆不设。以朱大典督师专任讨
829 明通鉴
贼，遂败贼于沙河。 乙酉，莱州围解。
癸巳，贼遁回登州，杀谢琏及中官徐得时、翟升。
是月，曹文诏、洪承畴败贼于平凉.庆阳，关中巨寇略尽。而文诏功为承畴所抑，不得叙。吏尚闵洪学罢。先是员外华允诚上疏，言今日事有三大可惜、四大可忧，语斥洪学与温体仁相比乱政。上悟，遂罢之，召前户部尚书李长庚代。
九月 丙申朔。
丁酉，海贼刘香犯福建。熊文灿议招抚，遣参政洪云蒸入舟宣谕，被执。
是月，以张风翼为兵尚。左都御史陈于廷罢。是秋，流贼入山西，连陷州县，遂走河北，犯怀庆。十月
乙丑朔。 丁卯，山西地震。
是月，改张延登于左都，以周士朴任工尚。十一月
乙未朔。
戊戌，刘香犯浙江，诏郑芝龙讨之。甲寅，云南地震。
十二月 甲子朔。
癸酉，诏顺天府祈雪。
是月，关中兵至。贼分掠诸郡县。
是冬，官军筑墙围登州，孔有德等谋走海岛，帅黄龙拒之海口，不果行。
830
明通鉴目录卷十九 六年昭阳作噩 癸酉
（明纪八十三） 正月
癸巳朔，降将马骢、龚正祥等谋缚孔有德为内应，事泄，贼执骢等十四人诛之。
癸卯，诏曹文诏节制山、陕诸将讨贼，从御史张宸极议也。丁未，左良玉驻泽州为援兵。贼陷阳城，众将芮琦及举人吴之秀等死之。贼乘势趋河北，良玉击败之涉县。贼走林县山中，饥民争附之。
辛亥，大雪、深三丈余。癸丑，河南舜庙灾。 丁巳，镇江地裂。
庚申，遣官分督直省逋赋。
是月，曹文诏东渡河，败贼，五台、盂、定襄、寿阳尽平之。
二月 癸亥朔。
壬申，削副都御史王志道籍。时太监王坤劾周延儒，吏尚李长庚言自古无内臣劾宰相者。志道劾坤尤切，遂坐黜。
癸酉，流贼犯畿南，大名副使卢象升大败之，贼畏象升，走人武安，与林县贼合，败左良玉军，守备曹鸣鹗死之。
戊子，官兵克登州水城。
辛卯，孔有德、耿仲明俱遁入海。官兵下水城，副将王来聘先登，中伤死。礼部侍郎陈子壮请恤，举人、贡生皆赠官，著为令。
三月 壬辰朔。
癸巳，敕曹文诏等限三月平贼。
是月，左良玉整兵逐贼，败之。贼西奔，曹文诏邀击之泽
831 明通鉴
州，贼循阳城而北，张道濬设伏，禽贼渠满天星等。户尚毕自严下狱。
四月 壬戌朔。
丙寅，贼陷平顺，知县徐明扬死之。曹文诏败贼于润城。已巳，免延、庆、平凉三府新旧辽饷。时山西巡抚请免积逋，不许。
壬申，诏左良玉专剿河南贼。总兵邓玘率川兵及石砫土司马风仪驰赴良玉军，共击之。
五月 壬辰朔。
癸巳，霍山县有木甑飞堕，不知所自来。又有铁斧飞落县中。
乙巳，遣太监陈大金等分监曹文诏等军。
壬子，孔有德走旅顺，岛帅黄龙邀击于岛中，生禽毛承禄等，有德及耿仲明遁去。承禄等送之京师，磔之。有德、仲明俱降于大清.
癸丑、河套部犯宁夏。
是月，以侯恂为户尚，李康先为礼尚。六月
辛酉朔，命太监高起潜监视宁、锦兵饷。乙丑，内阁郑以伟卒。
庚辰，周延儒罢。温体仁构之去，遂为首辅。甲申，命李卑、汤九州援剿河南。
庚寅，太监张彝请征天下逋赋，给事范淑泰言民穷盗起，不宜追征，不听。
是月，川兵败于林县，邓玘部将杨遇春中伏死，土司马凤仪覆没于侯家庄。曹文诏往援，始败贼。而又诏移师讨河北，贼旋832
明通鉴目录卷十九 陷和顺，乡官乐济众死之。
七月 辛卯朔。 丙申，贼陷乐平。
戊戌，召旧辅何如宠，辞不至。陕西地震。辛丑，贼陷永和。
甲辰，大清兵取旅顺，总兵官黄龙等死之。
癸丑，曹文诏改镇大同。时上命京营兵倪宠、王朴赴援河北，文诏方大败贼于怀庆，而为御史刘令誉所诬劾，遂改镇。巡抚许鼎臣请留文诏剿贼，不许。
八月
庚申朔，贼陷沁水。张道濬赴援不及，寻击贼退。而道濬前以逆党被议，至是论戍，于是山西盗迄不得平。
九月
庚寅朔。
已亥，张应昌败贼于平山，获贼首一盏灯。
庚戌，钱士升入阁。士升归心温体仁，温亦以同乡援引共政。
是秋，左良玉连败河北之贼。是时诸军观望，莫利先入，未几，贼遂渡河。
十月 庚申朔。
戊辰，内阁徐光启卒。光启年老，值周、温当国，不能有所建白。至是卒于官。
十一月 己丑朔。
癸巳，王应熊、何吾驺并入阁。
辛亥，诏保定、河南、山西巡抚会兵讨贼。
833 明通鉴
壬子，流贼渡河。
乙卯、贼陷渑池，教谕罗世济死之。十二月
己未朔，贼陷伊阳，复犯卢氏。知县弃城遁，乡官李中正、举人靳谦书等死之。转掠阌乡、偃师、宜阳、灵宝、新安、陕州、嵩县、孟津、上蔡，绅士多被难者。时官兵御之境上，贼窜入卢氏山中，由间道入内乡，大掠南阳、汝宁，直人湖广。自是李自成遂别为一军。
庚辰、陷郧西。 癸未，陷上津。 七年阏逢掩茂 甲戌
（明纪八十四） 正月
戊子朔。
己丑，广鹿岛副将尚可喜降于大清。设河南、山、陕、川、湖五省总督，以延绥巡抚陈奇瑜为之。时奇瑜方平延水盗有功，会贼南渡河，廷议宜设大臣统诸镇兵。而洪承畴方督三边，不可易，乃有是命。
庚寅、张应昌败贼于灵宝。壬辰，贼自郧阳渡河，薄谷城。
癸巳、犯襄阳，分犯紫阳。渑池教谕罗世济子得鸿守平利，与妻子俱死之。
乙卯，陷房县，知县贡从贵死之。又陷保康，知县方国儒等死之，贼遂入蜀。
二月
戊午朔，海丰雨血。
壬戌，贼陷兴山，杀知县刘定国，纵掠归、巴间。壬申，贼入瞿塘。
834
明通鉴目录卷十九
戊寅，陷夔州，同知何承先死之。连陷大宁、巫山、通江等县，惟梁山以中书涂原集乡兵固守，不克。振登、莱被寇者，并蠲积逋。
甲申，耕耤田。
乙酉，贼自商、洛复入汉南。汉阴乡官杨呈秀捍贼死之。是月，张献忠自应山西奔商、洛，以十三营流入汉南。三月
丁亥朔，日食。
戊子，黄州昼晦如夜。
甲辰，赐刘理顺等进士及第、出身有差。
乙巳，张应昌击贼于五岭山，败绩，贼复入楚。庚戌，副将杨世恩追败人楚之贼于石湖口。
是月，山西自去年八月不雨，至是赤地数千里，大饥，人相食。陕西亦旱。
四月
丙辰朔，以郧西失事，逮抚治蒋允仪下狱。壬戌，常州、镇江雨雹，伤麦。
癸酉，振山、陕饥，吴甘来请之也。又言诸将杀良冒功状。是月，贼自湖广走卢氏、灵宝，复分其党为三.
五月 丙戌朔。
丙申，贺人龙败贼于蓝田。
是月，上因旱求言。给事中黄绍杰疏论温体仁，上怒，贬一秩。复劾体仁受贿状，调上林苑署丞。邛、眉诸州县大水。六月
乙卯朔。
辛未，陈奇瑜与卢象升会师于上津，剿湖广贼。甲戌，河决沛县。
835 明通鉴
是月，陈奇瑜剿楚贼几尽，而贼悉入汉南，大军围之于车箱
七月
壬辰，大清兵入上方堡，至宣府。分路进兵，自宣府趋应州，略大同，下得胜堡，守将李全死之。
乙未，诏陈洪范、丁魁楚分守居庸、紫金关。辛丑，京师戒严。
庚戌，大清兵攻保安，知州阎生斗等死之。时沿边城堡多失守，远近震慑。
是月，汉南贼困于车箱，李自成之党顾君恩，谋以重宝赂陈奇瑜左右及诸将帅，奇瑜籍其姓名，凡受降数万人。贼出栈道，复叛。陕西地震。
八月闰附
戊辰，诏总兵尤世威、吴襄援辽，总兵曹文诏驻怀仁。
是月，车箱贼大掠所过州县，连陷麟游、永寿等七州县，麟游知县董时和死之。贼至凤翔，守者绐杀其先登者三十六人，余皆走犯宝鸡，为知县李彦嘉所挫。陈奇瑜以其沮挠抚局劾之，速嘉彦及凤翔乡官。及贼势日盛，始悔之。练国事奏上奇瑜所抚实数，以奇瑜委罪故也，国事寻被逮下狱。吏尚李长庚罢，左都张延登亦免。温体仁欲援逆案，令张捷荐吕纯如，言者大哗，上亦恶之。乃推谢升为吏尚，唐世济左都。
闰月
甲申朔，贼陷隆德，知县费彦芳、乡官杨泰初等死之。贼薄静海，固原参政陆梦龙赴援，不克，大呼陷阵，手馘数人，与二将贺奇勋、石崇德皆死之。
丁亥，大清兵克万全左卫。庚寅，班师出塞。
壬寅，李自成围贺人龙于陇州，左光先援之，乃去。836
明通鉴目录卷十九
丙午，填星、荧惑、太白聚于尾，凡二十七日。丁未，岁星犯积尸。
九月 甲寅朔。 庚申，盔甲厂灾。
甲戌，以贼悉聚陕西，诏河南、山西、四川、湖广兵分道出讨贼。
十月 甲申朔。
庚戌，湖广兵覆于洛南，副将杨正芳等死之。是月，工尚周士朴以忤中官张彝宪罢，遂削籍。十一月
癸丑朔。
庚辰，逮陈奇瑜下狱。御史傅永淳劾其受贼贿，罪当死，以温体仁庇之，未几，谪戍边。以洪承畴代总五省军务。
十二月 癸未朔。
是月，贼自陕西出犯河南，连陷陈州、灵宝，集宛、洛间，河南复震。嗣闻左良玉等军至，移壁梅山、溱水间，其别部扫地王等复趋江北，陷英山，焚霍山。
是冬，无雪。
是岁，京师饥，御史龚廷献绘《饥民图》以进。






目录卷二十 崇祯八年乙亥至十七年甲申

崇祯八年旃蒙大渊献 乙亥
（明纪八十四） 正月
壬子朔。 乙卯，贼陷上蔡。
丁巳，屠氾水，陷荥阳。戊午，陷固始。
己未，诏洪承畴出潼关讨贼。时李自成定分地拒官兵，遂与献贼俱东。
辛酉，贼陷霍邱，县丞张有俊死之，知县弃城遁。教谕倪可大督民壮拒守，斩贼数百，城陷被执，死之，妻女及仆皆殉焉。同日，贼陷颖州，知州尹梦鳌等死之，杀致仕尚书张鹤鸣兄弟。是役也，官绅士庶死难者一百数十人，妇人殉节者二十七人，烈女八人，一时忠烈称独盛。城破，无一人向贼乞怜者，贼怒，遂屠其城。
丙寅，贼陷凤阳，焚皇陵楼殿。留守朱国相等死之。推官万文英子元亨以父卧病，出门呼曰：“若索官何为？吾即官也。”贼执，大骂死之。一时官吏死者四十余人，举人蒋思宸等死者又六十余人。张献忠、李自成等大掠三日。自成求小阉善吹者于献忠，不予，遂偕高迎祥趋归德，谋复入关。
壬申，献败，攻卢州及舒城，皆不克。甲戌，攻巢县，知县严觉死之。
戊寅，攻庐江，士民具财帛求免，贼伪许，袭其城，陷之。838
明通鉴目录卷二十
时官吏皆遁走，里居参政卢谦，命服坐中门，不屈死。
己卯，贼攻无为州，知州张化枢死之。
是月，礼尚李康先罢，以黄士俊代之。二月
壬午朔，献贼陷潜山，知县赵士彦死之。连陷太湖、宿松，屠其城。太湖知县金应元守濠不克，自经死，太、宿官绅多死难者。贼所过太和、霍山、六安、亳州，皆被残破。
乙酉，献贼及罗汝才别部分陷罗田，知县梁志仁死之。罗田之贼复分陷徐州及虞城、商邱、汝宁、真阳、新蔡。真阳知县王信、新蔡知县黄信死之。
甲午，逮漕运尚书杨一鹏下狱，论死。以侍郎朱大典巡抚凤阳，修复陵寝。
丁酉，邓玘败贼于罗山。御史钱守廉劾玘杀降冒功，诏洪承畴核之。
丙午，白虹贯日。
是月，贼围桐城数月，应天巡抚张国维御却之。解围，趋英、霍，走麻城而去。给事中许誉卿追论风陵失事，由温体仁不必移镇一语，官兵所在，贼不敢轻犯，若使巡抚早移，岂有今日！上以其苛论妄言，切责之。
三月
辛亥朔，洪承畴次汝宁，俟曹文诏至共讨贼。是时贼闻大军至，复折而人秦。
癸丑，贼陷麻城。
壬戌，豫、楚贼陷宁羌州，与麻、黄之贼俱人秦。丁卯，承畴次信阳，曹文诏至，令击贼于随州。戊寅，文诏逐贼于随州，败之，斩三百八十级。四月
庚辰朔。
839 明通鉴
丁亥，郑芝龙合广东兵击海盗刘香，香胁被执之参政洪云蒸止兵，云蒸大呼急击贼，遂被杀。香势蹙，自焚溺死。余党千余诣浙江归款，海盗尽平。
辛卯，洪承畴会师于汝州。时承畴侦贼悉人关中，议还顾根本，乃大会诸将、定分地讨贼，而自俟文诏随州至，借入关进剿。
乙巳，川兵变于樊城，邓玘登楼越墙，堕火巷死。玘以贪纵，闻其死也，人以为佚罚云。
丙午，承畴驻师灵宝，文诏自南阳驰至。时贼将走汉中，承畴令文诏取间道驰入汉中，遏其奔轶，拊其背劳遣之，文诏跃马去。
五月 庚戌朔。
甲寅，曹文诏、曹变蛟大败贼于商州。明日，追至金岭，贼以千骑逆战，变蛟大呼陷阵，诸军并进，贼败走。时称“大，小曹将军”，贼闻其名皆怖慑。洪承畴渡渭追贼，贼不敢南渡，尽奔武功、扶风，遂由扶风渡河走郿县。
丙辰，贺人龙、刘成功等大败郿县之贼，追奔三十里。明日，抵鳌屋。
乙亥，内阁吴宗达罢。宗达能为温体仁下，在阁六年，交欢无间，至是以衰老乞归。
是月，洪承畴次整屋、鄂境上，方议遏贼出人秦中要道，而贼已前犯西安，分道围凤翔、平凉。报至，会曹文诏自汉中以其兵至，贼大势尽向静宁、秦安、清水、秦州间，众且二十万。承畴请益兵，不及.
六月 己卯朔。
己丑，官兵败绩于乱马川，前锋中军刘宏烈被执，死之。840
明通鉴目录卷二十
壬辰，副总兵艾万年、柳国镇击李自成于宁州之襄乐，贼伏发，被围，万年、国镇皆死之，失亡千余人。
已亥，张全昌、贺人龙追贼至清水之张家川，败之。明日，追贼，失利，都司田应龙等死之。
丙午，曹文诏战没于真宁。先是文诏闻艾万年死，瞋目大骂，诣承畴请行，以三千人自宁州往，遇贼于真宁之湫头镇，变蛟败贼，穷追三十里，文诏率步卒殿后。伏起被围，力不支，拔刀自刎，诸将平安以下死者二十余人。承畴恸哭，闻于朝。文诏忠勇冠时，称良将第一。其死也，贼中交相庆，而纪其事者以为“真宁恨”云。
七月
己酉朔，临县大冰雹三日，积二尺余，大如鸡卵，伤稼。甲戌，文震孟、张至发并入阁。
丙子，献贼突出朱阳关，尤世威败绩，高迎祥、李自成仍留陕西。
八月
戊寅朔，宣城地中出血。
壬午，贼陷咸阳，杀知县赵跻昌。又陷永寿，杀知县薄匡宇。
壬辰，撤监视总理中官，惟京营及关、宁如故。
辛丑，以卢象升总理直隶、河南、山东、湖广、四川军务。命洪承畴督关中兵办西北，象升督关外兵办东南，寻加督山西、陕西，赐尚方剑。
是月，贼入河南。李自成将高杰通其妻邢氏，惧事泄，挟之来降。
九月 戊申朔。
辛亥，洪承畴败贼于渭南。李自成东走，曹变蛟偕高杰追之
841 明通鉴
于关山镇，逐北三十里。高迎祥亦屡败，遂偕自成突出朱阳关，与献贼合.
壬戌，官军败绩于沈邱，张全忠被执，遂降。壬申，王应熊罢。
丁丑，荧惑犯太微垣。
是月，豫贼入颍州，谋渡淮，官兵遏之，遂攻密县，知县苗之庭固守，杀贼三百余人。会左良玉援兵至，乃去。河道刘荣嗣下狱。
是秋，秦贼破扶风，知县王国训等死之。十月
戊寅朔.
庚辰，以流贼久不灭，下诏罪己。避居武英殿，减膳撤乐，青衣视事。
丙戌，户尚侯恂请追逋赋，从之。先是凤陵之变，倪元璐请缓逋赋，给事中刘含辉乞免陕西八年以前逋赋，卒不行。
是月，流贼攻蕲、黄，而张、李二贼合众且三十万，悉聚于灵宝、阕乡。左良玉、祖宽东西御之，皆不支。河南推官汤开远，两上疏论分别文武处分，上怒，诏锦衣逮治。
十一月
丁未朔，贼攻陕州，知州史记言固守，屡破之。
庚戌，陕州陷，记言死之。越日，贼出陕州东下。文震孟、何如驺罢。
戊午，祖宽大败贼于汝州。献贼合高迎祥、李自成声攻洛阳。
丙寅，祖宽再败贼于龙门、白沙。贼遂由巩县略鲁、叶以窥光、固。
是月，下庶吉士郑鄤于狱。十二月
842
明通鉴目录卷二十 丁丑朔。
戊寅，城凤阳。
辛巳，夜，山东镇南城楼大炮鸣如钟，至黎明，大吼一声乃止。
乙酉，李自成陷光州。
壬辰，卢象升遣祖宽败高、李二贼于确山，贼遂南窜入江北。
癸巳，贼围滁州。
庚子，分陷巢县，掠含山。
癸卯，袭和州，知州黎宏业出击之，两战皆捷。会风雪大作，城遂陷。宏业母李氏先自缢，宏业自刎，不殊，伤数刃死。官绅妇女殉者数十人。
乙巳，洪承畴败老回回于临潼。
是岁，贼自江北而楚，而豫，而秦，又突出关，南至江北。所过州县以死事著者，具正《纪》中。
九年柔兆困敦 丙子
（明纪八十五） 正月
丁未朔，贼围滁州。
甲寅，卢象升等援滁州，大败贼于朱龙桥。丁卯，林钎人阁。
甲戌，雷毁孝陵树。
是月，滁州溃贼由凤阳、寿州走颖、霍，渡河，折入归德。二月
丙子朔。
乙酉，宁夏兵变，杀巡抚王楫，副使丁启睿抚定之.
辛卯，以武举陈启新为给事中。启新言科目行取资格三大病，上大悦，遂擢用，然朝士深恶之。
843 明通鉴
是月，贼走伊、嵩，总兵汤九州战于嵩县，败没。山西大饥，蠲被灾州县新旧饷。
三月 丙午朔。 戊辰，福建地震。
是月，贼渡汉入郧、襄，卢象升渡淅河追之。而陕西贼复突商、洛，走延绥，犯巩昌北境。
四月
乙亥朔。
戊子，内阁钱士升免。士升初进四箴，上不悦。时有武生李琎，请括江南富户，行首实法。士升力言其不可，上以为沽名，士升乞休去，御史詹尔选论救，得罪除名。
是月，卢象升师次襄阳。诸军剿山贼不利，调祖宽、李重镇军于关中。时高迎祥在汉南，李自成走延西，官军败绩于罗家山。
五月 甲辰朔。
壬子，诏赦胁从诸贼，令还乡，愿从军者，有功一体叙录。丙辰，总兵俞冲霄击贼于安定，败没。自成自延绥欲渡河，被遏，乃改道从韩城而西。
癸酉，免畿内五年以前逋赋。六月
甲戌朔。 乙亥，林钎卒。
己卯，太白犯岁星于张。
甲申，孔贞运、贺逢圣、黄士俊并人阁。己亥，总兵解进忠抚淅川，被杀。
是月，大清兵人喜峰口，巡关御史王肇坤败绩，退保昌平。844
明通鉴目录卷二十 七月
癸卯朔。
甲辰，命内臣李国辅等分守紫荆、倒马诸关。丁未，清江城陷。
庚戌，朱纯臣巡视边关。
癸丑，诏诸镇兵入援，京师戒严。
己未，大清兵入昌平，御史王肇坤等死之，总兵巢丕昌降。壬戌，秦抚孙传庭大破贼于盩屋，禽贼首高迎祥，送京师，伏诛。张献忠犯襄阳。
癸亥，谕廷臣助饷。
甲子，兵尚张凤翼督师援昌平，与总督宣大梁廷栋相掎角。是月，大清兵入宝坻，连下近畿州县。以姜逢元为礼尚，代黄士俊。
八月 壬申朔。
癸酉，括勋戚文武诸臣马佐军。乙未，卢象升人援，师次真定。
丙申，唐王聿键起兵勤王，将抵开封，大吏止其行，入告，诏切责，勒还国。寻废为庶人，锢之凤阳高墙。
是月，大清兵出塞。张凤翼、梁廷栋惧罪，服药死。九月
壬寅朔。 丁未，太康陨石。
辛酉、卢象升总督宣、大、山西军务。大兴屯利，行二年，积谷至二十万，诏九边奉为式。
十月 壬申朔。
乙亥，工侍刘宗周上书刺温体仁，上大怒，体仁又上章力
845 明通鉴
诋，斥为民。先是礼侍陈子壮言郡王子孙不宜轻授职，唐王上书力诋之，除名下狱。御史金光辰请罢遣中官，忤旨，几得重谴。滋阳知县成德以刺温体仁下狱，至是宗周并论及之。
甲申，献贼陷襄阳，乘势窥仪、淮，遂沿江南下。陕贼复推李自成为闯王。
丙申，开银铁铜铅诸矿。
是月，起杨嗣昌为兵尚。嗣昌方丁继母忧，诏起复至京师。十一月
辛丑朔。
丁未，蠲山东五年以前逋赋。
壬戌，遣太监陈贵总监大同、山西，王梦弼监守宣府、昌平。
是月，以陈良训巡抚湖广，王家祯巡抚河南，总理直隶、川、湖、山、陕军务。时贼犯江北。下左都唐世济狱，论戍。十二月
辛未朔。
是月，洪承畴败李自成于陇州，贼走庆阳、凤翔。荧惑见太微垣东南。镇江金鸡岭土山崩。
是冬，汉南贼陷应城，知县张绍登等死之。郧、襄贼二十万东下蕲、黄、六合，分扰江北。河南贼犯固始，布衣朱曜等死之。汧、陇贼犯麟游，贡生杨四谦兄弟代父死，皆遇害。
是岁夏四月，我大清太宗文皇帝建国号曰大清，改元崇德元年。
十年彊圉赤奋若 丁丑
（明纪八十五） 正月
辛丑朔，日食。免朝贺。
丙午，献贼犯安庆，分犯桐城，知县陈尔铭固守不克，援兵846
明通鉴目录卷二十 至，解去。南京地震。
庚申，马炉败贼于桐城之罗唱河。
甲子，别贼犯滁州，入朱龙桥，直走池河，仪真、六合皆震。
是月，程国祥任户尚，时侯恂罢也。二月
辛未朔。
甲戌，遣官督直省逋赋。
丁酉，贼犯潜山，左良玉、史可法等败之于枫香驿。是月，朝鲜降于大清。
三月 庚子朔。 辛亥，振陕西灾。
丁巳，赐刘同升等进士及第、出身有差。
甲子，官军援安庆，败绩于酆家店，副将潘可大等死之。是月，杨嗣昌至京师。召对，议大举平贼，增兵增饷，所请无不从。以田维嘉为吏尚，时谢升罢也。钱唐江木柿化为鱼，有首尾未变者。
四月闰附 庚午朔。
乙亥，大雨雹。蓟州雷火，焚东山二十余里。戊寅，大清兵克度岛，总兵金日观等败没。
癸巳，以旱薶，清狱。是月，洪承畴剿贼于汉南。闰月
壬寅，敕群臣洁己爱民，以回天意。
癸丑，武乡、沁源大雨雹，大者如象，次如牛。
丙辰，牟文绶等败桐城之贼于挂车河。献贼入湖广，江北贼
847 明通鉴
分犯河南。
是月，召熊文灿总理南畿、河南、川、湖、山、陕军务.O以郑三俊为刑尚，时冯英坐事遣戍。上因早修省。中允黄道周两上疏，末及东林复社事，上不悦。
五月
戊寅，李自成奔秦州，谋入蜀。
是月，都给事中傅朝佑论温体仁六大罪，下狱。六月
戊申，温体仁罢。
是夏，两畿.山西、江西皆大早，浙江亦大饥。给事中李汝璨请罢增饷，忤旨下狱。贼犯江北，东陷和州、含山、定远、六合，天长，分掠瓜、仪，犯盱眙，左良玉拥兵不救。时官绅以楚、豫被扰，先后多殉难者，具见《纪》中。
七月 丁卯朔。
是月，设安庆巡抚，以史可法为之，辖安、庐、池、太四府。山东、河南蝗，民大饥。
八月 丙申朔。 丁酉，火药局灾。
己酉，刘宇亮、傅冠、薛国观并入阁。庚申，阅城。
是月，遣中官刘元斌、卢九德统禁兵援江北。叙州大水。九月
丙寅朔。
丙子，左良玉败贼于虹县。辛卯，洪承畴败贼于汉中。
癸巳，李自成逾秦、陇，陷宁羌州，知州周应泰等死之。848
明通鉴目录卷二十 十月
乙未朔。
丙申，自成攻七盘关，入西川。戊戌，贼人关。
壬寅，陷昭化，知县王时化死之。甲辰，陷剑州，知州徐尚卿等死之。
戊申，贼分兵往绵州，总兵侯良柱拒战死，寻陷江油、盐亭等县。
庚戌，贼逼成都。
乙卯，焚彭县。次日，掠郫县，主簿张应奇死之。
丙辰，贼攻成都，七日不克，解围去，分陷三十余州县。是月，四川地震。熊文灿抵安庆，持抚议，杨嗣昌请克期三月平贼。
十一月 乙丑朔。
己卯，岁星、荧惑合于亢。庚辰，以灾变，敕修省求直言。甲午，填星、辰星同度。
是月，以太监曹化淳提督京营。时有员外骆方玺窥上意任中官，乃极言内臣可任，给事中何楷驳之，上不悦。至是遂有提督京营之命。复命李明哲、杜勋等分提督五军、神机等营。
十二月 乙未朔。 癸卵，黄士俊免。
癸亥，洪承畴率曹变蛟援四川，师次广元。是月，陕西西安地震，数月不止。
是岁，四月间，四川地震者七，地鸣者一。工科给事中吴宇英言于朝，以为主兵。未几，贼果入四川。
849 明通鉴
十一年著雍摄提格 戊寅
（明纪八十六） 正月
乙丑朔。
丁丑，洪承畴败贼于梓潼，斩首三百余级，贼以十八骑遁。戊寅，开福建海禁，通市佐饷。
癸未，逮蜀抚王维章及总兵侯良柱。时良柱已死，未报也。改滇抚傅宗龙抚蜀。
丁亥，以廪禄不给，裁南京冗官八十九员。
是月，姜逢元罢，诏礼尚、掌詹事府林欲楫回部。二月
乙未朔。
甲辰，改河南巡按御史张任学为总兵官讨贼。下刑尚郑三俊于狱。
丙午，御经筵。杨嗣昌方主抚议，于讲筵诵《孟子》“善战服上刑”语。上面折之，嗣昌惭不能对。复召翰、詹诸臣二十余人。寻释三俊。
三月 甲子朔。
戊寅，贺逢圣罢。逢圣以沮黄道周入经筵，为时论所攻，不安其位去。
是月，曹变蛟大破李自成于洮州番地，自成东走，其党六队等势犹张。
四月 甲午朔。
辛丑，张献忠伪降于谷城，熊文灿受之。时贼党刘国能首降，献忠势孤，乃请于故有恩之陈洪范，又赂文灿径寸珠、长尺碧玉，遂处其众数万于谷城之四郊。知县阮之钿力言其不可，又850
明通鉴目录卷二十 上疏言之，不听。
戊申，张至发免。
己酉，荧惑掩于月，退行尾八度。谕廷臣修省。壬子，岁星昼见。
是月，熊文灿奏张献忠、刘国能就抚状。杨嗣昌誉文灿而诋洪承畴，诏：“镌承畴尚书、宫保，曹变蛟、左良玉各夺五官，戴罪办贼。”O刘之凤任刑尚，代郑三俊也。
五月
癸亥朔，策试考选官于中左门，问兵食计。
丁卯，荧惑退人心。上素服减膳，敕廷臣言事。杨嗣昌引汉明帝永平二年事，以为灾而不害。给事中何楷驳之。时中书舍人陈龙正阴指东厂事，请慎刑狱，上纳之，命中官王之心不得轻视人命。
戊寅，喜峰口雪三尺。
丙戌，定高墙罪宗同五年一审录，从刑尚刘之凤请也。是月，改左都商周祚为吏尚，以田维嘉罢也。
六月 壬辰朔。 癸巳，安民厂灾。
壬寅，孔贞运罢。时以论考选忤旨，温体仁嗾言官劾之，遂引疾归。
甲寅，宣府乾石河山场雨雹，击杀马骡八匹。
乙卯，杨嗣昌、程国祥、方逢年、蔡国用、范复粹并入阁。是月，两京、山东、河南大旱、蝗。以钟炌为左都。
七月 壬戌朔。
乙丑，谪黄道周江西按察使照磨。道周上三疏，一劾杨嗣昌夺情，一劾陈新甲走邪径，一劾辽抚方一藻主和议。召对诘责，
851 明通鉴
道周复为上剖析“忠佞”二字，上以为朋党、贬六秩，论救者皆获谴。
是月，以李待问为户尚，程国祥人阁代之也。南都复社诸生顾杲等作《留都防乱公揭》，讨逆案阮大铖。时大铖以避皖贼，居金陵也。
八月 辛卯朔。 丁酉，火药局大灾。
戊戌，以灾异迭见，斋居永寿宫，敕廷臣修省。癸丑，傅冠罢。
戊午，停刑。
是月，罗汝才等自陕州犯襄阳。先是贼将人潼关，为陕抚孙传庭所败，奔内乡、淅川，遂入襄阳.
九月 庚申朔。 壬戌，辽东地震.
辛巳，大清兵入墙子岭、青山口，蓟辽总督吴阿衡、总兵官鲁宗文死之。
癸未，京师戒严。
是月，熊文灿次襄阳，破贼于双沟，斩二千余级。
是夏、秋，孙传庭、曹变蛟击秦中贼，连破之，六队等皆降、惟自成东走。
十月 庚寅朔。
癸巳，卢象升至京师，召对武英殿。时廷臣多主和议，象升独主战，上壮之，赐上方剑。
甲午，象升与中官高起潜分督援军。越数日，嗣昌至军，象升责以沮师，且及袁崇焕事，嗣昌颊赤曰：“公直以上方剑加我852
明通鉴目录卷二十
矣！”象升曰：“既不奔丧，又不能战。齿剑者我也，安得加人！”因及周元忠讲和事，嗣昌语塞而去。又与高起潜言血战。起潜辞，未几，大清兵已至通州。
甲辰，起潜兵败于芦沟桥。
是月，洪寿畴、曹变蛟大破李自成于潼关、南原。孙传庭设伏邀之，自成以七骑遁去，窜伏商、洛山中。
十一月 己未朔。
癸亥，日中有黑子，日入时光摩荡如两日。
丁卯，大清兵攻高阳，大学士孙承宗拒守，合门死之。明日，遂下高阳。
戊子，刘宇亮自请视师，命督察援军。夺卢象升尚书，令戴罪立功。
是月，罗汝才伪降，据郧、均诸邑，与张献忠遥为声援。十二月
己丑朔。
庚子，宣大总督卢象升与大清兵遇于巨鹿之贾庄，血战，身中四矢三刃死。掌牧杨陆凯恐残其尸，而伏其上，背负二十四矢死。起潜遁，讳其死状，嗣昌疑其不死，请遣使验视，逾两月而后敛。时有逻卒俞振龙者，为实其死状，嗣昌鞭之三日夜，且死，张目曰：“天道神明，无枉忠臣。”于是天下莫不欷歔恚嗣昌矣。方逢年罢。以奏参未完，事请轻比忤旨也。未几，刑尚刘之凤亦以轻比罢，并下之。
戊申，召洪承畴入卫，孙传庭督援军偕行。
是冬，大清兵连下畿辅州县四十三，地方官及教职、佐贰死事者二十余人，乡官、举人、生员殉节者又二十余人。
是岁，安庆巡抚史可法连败贼于英山、六合。于是陕西、河南、湖广诸贼或降或窜，贼势大衰。
853 明通鉴
十二年屠维单阏 己卯
（明纪八十六） 正月
己未朔，以时事多艰，却廷臣贺。是日，谒刘太妃，坐假寐。太妃戒勿惊，上既觉，摄衣起谢，言两夜省文书，不交睫，以至困劣不自持。太妃为之泣下。
庚申，大清兵人济南，所过州县皆先后下。至是克济南，巡按御史宋学朱、布政张秉文等及府县苟好善、韩承宣等，皆殉城死之，德王由枢被执。
辛酉，连日日白无光，摩荡久之。
戊辰，刘宇亮避趋晋州，知州陈宏绪闭门不纳。
丁丑，以洪承畴总督蓟、辽军务，孙传庭总督保定、山东、河北军务。杨嗣昌议留秦兵之入援者，传庭不可，疏争之，上亦不能用。
是月，甄淑任刑尚，代刘之凤也。吏尚商周祚亦罢，召庄钦邻代之。
二月 已丑朔。 癸巳，京师地震。 乙未，刘宇亮罢。
庚子，日旁有红白丸，又白芒、黑气交掩日光。三月
戊午朔。
丙寅，大清兵出青山口，凡下山东十八城。
丙子，尊孝纯皇后为孝纯皇太后，诏天下。又加赠太后父瀛国公，母徐氏瀛国夫人。
四月 戊子朔。 854
明通鉴目录卷二十 戊申，程国祥罢。
是月，左良玉败许州之贼于南阳，李万庆降，惟马光玉走淅川，贼势少衰。文灿益自喜，余应桂策献忠必反，文灿以为挠抚局，奏逮应桂下狱。未几，献忠果叛。
五月 丁巳朔。
甲子，姚明恭、张四知、魏照乘并入阁，三人皆庸劣，四知尤甚。
乙丑，献贼叛于谷城，罗汝才起应之，寻陷房县。
乙亥，逮总督孙传庭下狱。传庭以耳聋乞休，杨嗣昌劾其托疾，遂长系狱中。举朝知其冤，莫敢言。
是月，杨嗣昌荐傅宗龙代为兵尚，许之，遂召宗龙。六月
丁亥朔。
己酉，抽练各镇精兵，加征“练饷”，杨嗣昌议也。是月，畿内、山东、河南、山西旱、蝗。
七月
丙辰朔。
壬申，左良玉击献贼，败绩于罗狭山，副将罗岱中伏死，一军尽没。上怒，逮熊文灿，良玉、张任学俱贬秩。
是月，左都钟炌免，以傅永淳代之。O雷击破密云城楼。八月
丙戌朔。
己亥，免唐县等四十九州县去年田租之半。
壬子，命杨嗣昌督师讨贼。京兵孙应元、黄得功、周遇吉等，大破马光玉等于淅川之吴村。
是月，以庄钦邻奉召未至而罢，复起谢升为吏尚。白水、同官、洛南、陇西千里雨雹，半日乃止，损伤禾稼。
855 明通鉴
九月
乙卯朔，召见杨嗣昌于平台。嗣昌请即发，上曰：“卿能如此，朕更何忧！”
戊午，复召见，密有谕，左右莫得闻，出御制赠行一章，比之周方叔、汉亚夫，嗣昌跽诵，拜且泣。
庚申，陛辞，撤御膳以赐，令公卿送之郊外。
癸未，晦，嗣昌抵襄阳，上书讼文灿。时文灿已被逮，竟不用嗣昌言.
是秋，彗星见参分。 十月
甲申朔，嗣昌大誓三军于襄阳，巡抚方孔炤、总兵左良玉等毕会。
甲午，嗣昌荐良玉，拜为平贼将军。O填星昏晕。乙未，立冬，雷电大作。
丙申，钦定《保民四事全书》颁布天下。
是月，大清兵攻宁远，总兵官金国凤死之。国凤守松山有功，至是遂败。二子从死。O京军破贺一龙等于光山。
十一月 甲寅朔。 辛巳，祀天于南郊。
是月，贼渠王国宁复来归，嗣昌受之，处其众于樊城。十二月
癸未朔。
丙午，下兵尚傅宗龙于狱。宗龙伉直，不能从谀承意，至是以抗旨不覆，忤上意，以为戏视封疆，欲置之死。
是月，罗汝才、张献忠等谋入蜀，贺人龙大败之于兴安。时左良玉浸骄，以书谢嗣昌，不至。嗣昌以人龙有功，欲渐贵之以抗良玉，良玉益大恨。嗣昌初至，有养锐之议，诸将无斗志，迁856
明通鉴目录卷二十 延至岁暮，未尝一出兵，廷议忧之。是岁，萧县及西山鸣。
十三年上章执徐 庚辰
（明纪八十七） 正月闰附
癸丑朔。
乙丑，逮楚抚方孔炤下狱。以江北及湖广援剿失利，杨嗣昌归狱于孔炤，故被逮。
丁卯，黑气弥空者三日。闰月
癸未朔。 乙酉，振真定饥。 戊子，振京师饥民。
丙申，南京风薶大作，五步外不见一物。癸卯，振山东饥。
是月，杨嗣昌大治襄阳城濠，立军府，荐推官万元吉监军事。O左良玉败张献忠于枸坪关，贼走.召陈新甲为兵尚。二月
壬子朔，祀日于东郊。浙江省城门夜鸣。
戊午，左良玉大败献贼于玛瑙山。贼收溃众南走，为川将张令所扼。令深入，被围，屡破贼，不解。贺人龙等驰援，败贼。于是献忠窜走兴、归山中。
戊寅，以亢旱，求直言。三月
壬午朔。 甲申，祷雨。
丙戌，大风薶。上布衣斋居，连日祷不止。给事中左懋第上书请救灾荒，清刑狱，从之。
857 明通鉴
戊子，罢各镇内臣。
丙申，赐魏藻德等进士及第、出身有差。靳州城隍庙古钟自鸣。
戊戌，振畿南饥。
丁未，免河北三府逋赋。四月
壬子朔。
戊午，下江西巡抚解学龙并前少詹黄道周于狱，以学龙荐道周忤旨也。主事叶廷秀、国子生涂仲吉论救，并系狱。通政司施邦曜不为仲吉封进，而署其副封，仲吉劾之，上愈怒，夺邦曜官。
己卯，谢升、陈演并入阁。
是月，左良玉屯兴安平利山中，献忠遣人啖以重宝，言：“杨阁部猜且专，无献忠，即公灭不久矣。”良玉心动，纵之去。贼遂走白羊山而西，与罗汝才合。会宁陨霜杀稼。
五月
辛巳朔。
癸未，罗汝才犯夔州，游击杨茂选力战却之。甲申，祀地于北郊。
庚戌，姚明恭免。
是月，两京、河南、山东、山西、陕西大旱、蝗。改左都傅永淳于吏部，以谢升人阁也。
六月
辛亥朔，京兵孙应元等分道逐贼。石砫女土司秦良玉邀击，连败之，罗汝才走大宁。是时督师欲驱贼人蜀，良玉言于蜀抚邵捷春，请争山夺隘，毋坐以设防，捷春不能用。
庚午，蔡国用卒于官，遣行人陈际泰护其丧归。际泰老始成进士，至是奉使道中卒。
858
明通鉴目录卷二十
辛未，薛国观罢。国观为相，一踵温体仁所为，至是给事中袁恺悉发其通贿状，东厂缉得其行贿之中书舍人王升彦，词所连及甚众。上怒，下诏狱穷治。
壬申，镇安火出，堕地土木皆焦。是月，泰阶坼。
七月
庚辰朔，诏畿内捕蝗。已丑，发帑振被蝗州县。
辛卯，孙应元等大破罗汝才于兴山，汝才逸去。献忠驱诸贼毕渡，屯万顷山，二贼既合，归、巫大震。
是月，刑尚甄淑罢，下狱，李觉斯代。八月
庚戌朔。 甲戌，振江北饥。
戊寅，发帑振真定、山东、河南饥。
是月，杨嗣昌驻夷陵一月不进，手《华严经》第四卷，谓可诅蝗已旱，且以上闻。时秦、楚二军败于土地岭，嗣昌归罪于秦督郑崇俭，荐丁启睿代之。江北贼革、左等突英、霍间，寻陷麻城、黄梅。以王道直为左都御史，代傅永淳也。
九月 己卯朔。 乙巳，两日并出。
是月，官兵败绩于观音岩，献忠遂突净壁，走入大昌。李自成潜伏关中，谋出应献忠，官军围之于巴西鱼腹山中，自成走免，遂潜入河南界。吏尚傅永淳罢，以李日宣代之。
十月
戊申朔，献贼陷大昌，总兵官张令力战中流矢死，秦良玉亦败，贼屯开县。逮蜀抚邵捷春下狱。
859 明通鉴
癸丑，熊文灿弃市。
壬戌，发帑制棉衣给京师贫民。是月，彗星见。
十一月 戊寅朔。 丁亥，祀天于南郊。 戊子，南京地震。
是月，杨嗣昌进军重庆。十二月
丁未朔，严军机抄传之禁。
辛亥，献忠陷泸州，遂越成都，走汉州、德阳，复渡绵河走巴州。嗣昌檄左良玉、贺人龙，皆不至。
乙卯，逮薛国观。
是月，李自成复反于河南。刑尚李觉斯罢。增天下关税。
是岁，两畿、山东、河南、山、陕大饥灾荒迭告，山西巡按御史陈纯德极论抽练之弊。河南登封土寇李际遇乘饥倡乱。
十四年重光大荒落 辛已
（明纪八十七） 正月
丁丑朔，献忠陷巴州。辛巳，祈谷于南郊。
己丑，官军败绩于开县之黄陵城，参将刘士杰等死之，贼遂东下.
丙申，李自成陷河南。福王常洵遇害，尚书吕维祺等死之，福世子由崧得脱走怀庆。
壬寅，黄埃涨天，日青无光。
是月，自成陷汝州，知州钱祚征死之。860
明通鉴目录卷二十 二月
丙午朔。
己酉，以时事多艰，灾异迭见，痛自刻责，令今岁行刑诸犯俱减等论。
庚戌，献忠陷襄阳，执襄王翊铭，属之卮酒曰：“吾欲借王头，使嗣昌以陷藩伏法。”遂遇害。贵阳王常法亦死之，妃妾宫人死者四十三人。监军张克俭被执，大骂死。
壬子，贼陷樊城。寻陷当阳，知县邵可灼、生员王敬成俱死戊午，自成攻开封，周王恭枵发库金百万募死士拒守，凡攻
七昼夜，不克，乃解去。
乙丑，献忠陷光州，寻陷商城，知县盛以恒等死之。己巳，召廷臣自谴。发帑振河南被难宗室。
三月
丙子朔，杨嗣昌行至夷陵，服毒死。侍郎蒋德璟请论斩僇尸，上终眷嗣昌，仍赐祭，归其妻子。
戊寅，福建地震。 乙酉，祷雨。
丙申，大清兵围锦州，总督洪承畴会八镇兵于宁远。
丁酉，郑崇俭下狱。以嗣昌之败，归罪于崇俭，卒论死。是月，献贼犯随州，知州徐世淳死之。
四月 丙午朔。
壬子，大清兵攻锦州，祖大寿坚守，不敢战。洪承畴方次宁远，俟饷未发。
己未，丁启睿为兵尚督师。
癸丑，雷火起蓟州西北，焚及赵家店，延二十余里。丙寅，湖广地震。
861 明通鉴
五月 乙亥朔。
庚辰，范复粹罢。释傅宗龙于狱，命总督陕西三边军务，专讨李自成。
戊子，祀地于北郊。甘肃地震。
壬辰，以锦州被围，召廷臣议，不决，乃命郎中张若麒赴承畴军前议之。
是月，自成分犯南阳，知州颜日愉力战却之，日愉中一矢二刃死。献忠伪张左良玉旗帜，入泌阳，陷之，知县王自昌骂贼死。
六月 乙巳朔。
丙午，雷震宣府西门城楼。福建地又震。
是月，两京、山东、河南、浙江、湖广旱蝗。山东盗起，给事中詹兆恒极言练饷之害，山东李青山分党扼漕运。
七月
乙亥朔，福建大风，坏官署民舍，风潮泛滥。己卯，罗汝才合兵李自成，犯邓州，官军击却之。
壬寅，洪承畴援锦州，师次松山。时张若麒趣战，尚书陈新甲主之，承畴不得已，乃议进兵。
是月，临清运河水涸，京师大疫。献忠攻郧阳，按察使高斗枢率降将王光恩拒却之。
八月 甲辰朔。
乙巳、援兵战于松山，宣府总兵官杨国柱先进，中伏死之。辛亥，赐薛国观死。
辛酉，重建大学成，上亲释奠于先师孔子。癸亥，大清太宗文皇帝亲至军，环松山而营。862
明通鉴目录卷二十
甲子，夜，王朴、吴三桂二将先遁，诸镇兵溃。大清兵邀之于塔山。
丙寅，王朴、吴三桂自杏山遁，遇大清兵于高桥，歼焉，二人仅以身免。是役也，所统十三万士卒，失亡五万余人，自是锦州围益急，而松山之援遂绝。
是月，左良玉败献贼于信阳、往投自成，不合，罗汝才阴资五百骑遁去。
九月 甲戌朔。
丁丑，陕督傅宗龙师次新蔡，会保督杨文岳兵讨李自成。己卯，贺人龙遇伏兵败，文岳走陈州，宗龙被围，守八日，矢石俱尽。卒六千人溃围出，贼追及于项城之八里外，被执。令呼项城守者启门纳秦督，宗龙不从，大骂，贼抽刀击之，中其脑而仆，遂死城下。
甲申，召周延儒、贺逢圣复入阁。辛卯，封皇子慈炯为定王。
壬辰，贼屠项城。
戊戌，自成、汝才犯叶县，守将刘国能死之。
是月，官军败贼于英山.汪乔年出关讨自成。起刘宗周为吏侍。
十月 癸卯朔，日食。
戊辰，遣京兵援河南。中宫刘元斌等驻归德，留四旬不进。十一月
癸酉朔。
丙子，李自成陷南阳，总兵官猛如虎力战死之，唐王聿镆遇害，参议艾毓初题诗城楼，自缢，知县姚运熙等及援兵刘光祚皆死之。贼遂攻陷所属州县，官绅多殉难者，而舞阳陈氏三世九
863 明通鉴
人，内乡许氏七烈尤著云。十二月
壬寅朔。
甲子，巡抚解学龙、少詹黄道周论谪戍。刑尚刘泽深力言道周无死罪，仍以原拟请，从之。
是月，李自成乘胜将复窥开封，连陷其所属许州、禹州、陈留、通许、尉氏、洧川、鄢陵、临颖、长葛、新郑、汜水十余城，官绅多殉难者。寻攻开封，取砖穴城百计攻之，而汴梁城坚不可拔，乃骇而去。
是岁，献贼自四川突湖广，扰河南。信阳之败，遂窜江北。一时土贼袁时中等并起，所过州县，官绅多遇害抗节而死者。
十五年玄默敦牂 壬午
（明纪八十八） 正月
辛未朔。
癸未，起孙传庭复故官，援开封，比至，围解。
乙酉，保督杨文岳援开封。贼已去，南陷襄阳，寄其辎重。攻左良玉于郾城，会陕督汪乔年出潼关议攻襄城，以解郾城之围。于是襄城诸生张永祺等导乔年人城。
戊子，免天下十二年以前逋赋。
是月，山东盗平，俘李青山，磔之京师。召前刑尚郑三俊，复故官。时以刘泽深卒，代之也。
二月 辛丑朔。
戊申，振山东就抚乱民。癸丑，汪乔年败绩于襄城。
丁巳，乔年被执死，贼劓诸生刘汉臣等百九十人。初，乔年抚陕，属米脂知县边大受发李自成先人冢，斫其棺，腊其骨焚864
明通鉴目录卷二十 之。自成啮齿大恨，至是乔年遇害独酷。
戊午，大清兵克松山，巡抚邱民仰、总兵曹变蛟等死之，洪承畴降。上初闻承畴死，设坛都城赐祭，及将亲临，闻承畴降，乃止。
是月，命孙传庭总督陕西三边，代汪乔年也。李自成攻陈州，分犯睢州。金事关永杰、陈州知州侯君擢及睢州家居通政李梦辰皆死之。遂攻归德，推官王世琇、商丘知县梁以樟等皆死之。以傅淑训任户尚，代李待问也。
三月 庚午朔。 丁丑，魏照乘罢。
己卯，祖大寿降于大清，遂下锦州。壬辰，封皇子慈炤为永王。
是春，江北贼陷含山、和州，献贼与之合。南京戒严。O京营总兵官孙应元战没于罗山。
四月 庚子朔。
癸卯，雷震南京孝陵卫树木。
癸亥，李自成复攻开封，设长围为久持计。诏孙传庭亟出关赴援。
乙丑，谢升罢，以漏泄议和军事也。
是月，献贼陷舒城，知县以忧去，乡官胡守恒等死之，遂陷六安。
五月
己已朔，孙传庭至关，首诛贺人龙，诸将震慑。传庭请益兵增饷，不许。
甲戌，献贼陷庐州，通判赵兴基、经历郑元绶死之。丙戌，两广地震。
865 明通鉴
丁亥，王朴弃市，以松山失守也。是月，荧惑守心。
六月 已亥朔。
戊申，贺逢圣罢。宴饯痛哭，伏地不能起，上亦汍澜动容。癸丑，张四知罢。
甲寅，诏天下停刑三年。
己未，蒋德璟、黄景昉、吴甡并入阁。
庚申，释故尚书侯恂于狱，令督左良玉军救汴。壬戌，下吏尚李日宣于狱，以廷推阁臣忤旨也。
是月，许定国援开封，兵溃于沁水。宁武兵溃于怀庆。
是夏，起马士英总督庐、凤军务，周延儒以阮大铖之属荐之也。
七月
己巳朔，官军溃于朱仙镇。左良玉军乘夜先遁，四镇悉奔，惟副将姜名武一军血战，死之。贼追左良玉，穿堑扼之，自成亲督军遮其后，良玉大败，走襄阳。时侯恂尚未至军，上亦终不能罪良玉也。
甲申，山西地震。 八月 戊戌朔.
庚戌，安庆兵变，杀都指挥徐良宪，巡抚徐世荫讨定之.乙丑，释黄道周于戌所，复其官。道周见上而泣，请假归，许之。
丁卯，下陈新甲于狱，亦以其泄机事也。寻弃市。
是月，改郑三俊于吏部。召范景文为刑尚。擢刘宗周左都御史，逾月之任。
九月 866 






明通鉴目录卷二十
戊辰朔。
壬午，贼决河灌开封。
癸未，城圮，周王率宫眷乘城出，城中溺死及饥疫死者无算。上念诸臣坚守劳，命叙功。巡抚高名衡以疾辞，命监军御史王汉代之。
己丑，孙传庭帅师赴河南。
辛卯，凤阳总兵官黄得功等大败献贼于潜山。是月，擢漕督张国维为兵尚，代陈新甲也。
十月 戊戌朔。
辛酉，秦督孙传庭败绩于郏县，副将孙枝秀死之。是役也，大雨，饷不至，士卒采青柿，冻且馁，故败。豫人以为“柿园之败”云。
是月，李自成复陷南阳，知府邱懋素骂贼，全家遇害。十一月闰附
丁卯朔，援汴总兵刘超据永城反，杀巡抚王汉。诏马士英讨之，围其城。
庚午，发帑振开封被难宗室兵民。
壬申，大清兵分道入塞。以范志完督师，赵光抃总督蓟、辽。
戊寅，征诸镇兵入援。
庚辰，大清兵克蓟州，乘胜分趋真定、河间等府。戊子，张献忠陷无为。
己丑，范志完人援. 闰月
丁酉朔。
壬寅，大清兵自河间南下，畿南郡邑多不守，遂乘胜抵山东，下临清诸州县。
867 明通鉴
癸卯，下诏罪已，求直言。丁巳，起废将。
是月，闯贼陷汝宁，杨文岳等死之。改范景文工部，徐石麒代任刑尚。
十二月
丙寅朔，廷杖给事中姜埰、行人司副熊开元，下之狱，上怒，欲杀之。刘宗周、徐石麒皆以论救，削黜，久之论遣戍。
己巳，闯贼陷襄阳。时左良玉屯兵樊城，避之宵遁，引舟师南下至武昌，从楚王乞二十万饷，不应，遂纵兵大掠，火光照江中，宗室士民奔窜山谷间。
癸酉，大清兵攻兖州，下之。鲁王以派自缢，知府邓藩锡等死之。遂连下山东州县，直抵海州，赣、榆、丰、沛皆迎降。
癸已，贼燔献陵。
是月，左都御史刘宗周削籍。召李邦华为左都御史，令率东南兵入援。
是岁，闯贼陷河南五郡十一州七十三县，官吏绅民多抗节死者。
十六年昭阳协洽 癸未
（明纪八十九） 正月
丙申朔。
丁酉，李自成陷承天，巡抚宋一鹤、留守中官沈寿崇、钟祥知县萧汉等死之。贼旁掠潜江、京山、云梦、黄陂等县，云梦知县谌吉臣、署黄陂知县夏统春皆死之。
庚申，献贼陷蕲州。时左良玉避自成悉撤湖广兵，贼遂乘虚分陷黄梅、广济等县。
是月，闯贼前锋逼汉阳，转攻郧阳，按察高斗枢，游击王光恩力守，不能克，乃解去。O刑尚徐石麒以姜埰、熊开元狱予轻868
明通鉴目录卷二十 比落职。其秋，以张忻代之。
二月
乙丑朔，日食。
戊辰，祀社稷，大风雨，仅成礼而退。
己巳，诏范志完、赵光抃会师于平原，以大清兵将北还也。三月
甲午朔。
庚子，李自成杀罗汝才，并其众。又袭杀贺一龙、蔺养成。时十三家七十二营诸大贼降及死者殆尽，惟张、李二贼独存。
壬寅，命阁臣吴甡督师湖广。甡虑督抚无兵，兵部议拨京营及唐通，马科兵。而通等方北行，上命姑俟之，既而不果行。
丁未，流贼陷武冈州，杀岷王。出人湖广、江西。献忠陷黄州，同知朱统锎、黄冈知县孙自一等死之，黄冈生员易道暹、冯云路俱不屈死。
是月，左良玉兵作乱。叛将王允成拥兵自九江东下，声言饷乏，寄帑南京。留都大震。会左都李邦华被召，过湖口，倚舟草檄止之，并发九江库饷十五万，良玉入见听命，军心始定。
四月 甲子朔。
丁卯，周延儒自请督师，许之。即日陛辞，行次通州，不敢进。
辛卯，大清兵北还。是春，由山东登、莱入直隶界，破顺德，所过城邑，诸援军未敢一战。延儒等惟日腾章奏捷。至是大清兵至怀柔，唐通、白广恩等迎战于螺山，八镇兵皆溃，总兵张登科、和应荐死之。大清兵南下，自去冬至是夏，凡克畿辅、山东、应天府州县城八十八。一时官吏绅民大率迎降，亦有抗节死者。
是月，马士英讨刘超，降之，俘于朝，磔诸市。
869 明通鉴
五月
癸已朔，献贼陷汉阳，武昌大震。是日，雷震通夕不止。次日，见太庙神主皆横，侧诸铜器为火所烁，似熔化者。
辛丑，祈雨。命廷臣修省。
壬寅，周延儒还京师。叙功，加太师，延儒辞，许之。
丙午，魏藻德入阁。藻德居位一年，无所建白，但令百官捐助而已。卒降于贼。
戊申，吴甡罢。甡临行前一夕，忽下诏责其逗留，甡两疏引罪，令致仕。
丁巳，周延儒罢。中官骆养性与陈演合构之，发所刺军中事。上怒，延儒席藁待罪，犹温旨谕之，并以功多过少，令免议，遂归。
壬戌，献贼陷武昌，守将崔文荣偕里居大学士贺逢圣拒守，不克，死之。逢圣投水，百有七十日始得之尸出浮水上，面如生。
是月，加孙传庭兵尚，督师。吏尚郑三俊罢，以李遇知代之。倪元璐任户尚，冯元飚任兵尚。
六月
癸亥朔，诏免直隶残破州县三饷及常赋二年。
丁丑，乾州雨雹，大如牛，小如斗，坏墙屋，毙人畜。己卯，逮范志完下狱。寻逮赵光抃。
丙戌，雷震奉先殿鸱吻。七月
壬辰朔。
丁酉，上亲鞫范志完于中左门。
乙卯，亲鞫前文选郎中吴昌时于中左门，征周延儒听勘。己未，戒廷臣毋得私谒阁臣。
是月，京师大疫，死者无算。诏释轻系，瘗暴骸。870
明通鉴目录卷二十 八月
壬戌朔，左良玉复武昌、汉阳，立武昌军府，楚之下流稍稍复完。
丙寅，献贼陷岳州。
丙戌，陷长沙，推官蔡道宪死之。庚寅，陷衡州。
是月，孙传庭出师潼关。九月
壬辰朔。
丙申，献贼陷宝庆。 己亥，黄景昉罢。
辛丑，孙传庭复宝丰。
乙巳，次郏县，击败李自成。
庚戌，献忠陷永州，巡按御史刘熙祚死之。辛亥，赐杨廷鉴等进士及第、出身有差。
壬子，督师孙传庭兵溃于襄城，退保潼关。是月，凤阳地屡震。
十月
辛酉朔，享太庙。
丙寅，闯贼陷潼关，督师孙传庭死之。贼遂连陷渭南、临潼等县，又分兵陷华州。诏有司以赎锾充饷。
戊辰，自成屠商州。
庚午，献忠陷常德。是时湖南北诸郡县皆为所破，官绅多殉难死者。
壬申，自成陷西安，巡抚冯师孔等死之，秦王存枢降于贼。丁丑，献忠陷吉安。
是月，倪元璐兼署礼部。何腾蛟巡抚湖广。十一月
871 明通鉴
辛卯朔。
癸巳，献贼再陷岳州，左良玉遣兵败之，又分兵援袁州。甲午，自成陷延安，副将解文英等死之。贼寻屠凤翔。
丙申，山东地震。 壬寅，祀天于南郊。
辛亥，李建泰、方岳贡并入阁。
癸丑，范志完、赵光抃弃市。戍吴甡于金齿。
丁巳，自成陷榆林，副使都任、总兵官尤世禄等死之。自是三边悉为贼有。
是月.贼连陷宁夏、庆阳。O兵尚冯元飚引病去，张缙彦代之。
十二月
辛酉朔，恒星昼见。 壬戌，献忠陷建昌。 乙丑，周延儒赐死。
丁卯，献忠陷抚州，始决策入川中。
辛巳，自成遣前锋渡河入山西，陷平阳。
甲申，自成陷甘州，巡抚林日瑞、总兵官马爌等死之。丙戌，左良玉复长沙。
是岁，浙江有东阳诸生许都之乱。绍兴推官陈子龙，监巡按御史左光先军，谕都归降，光先斩都等六十余人，自是浙东土寇蜂起，称“白头兵”，盖自都始也。
十七年阏逢涒滩 甲申
（明纪九十） 正月
庚寅朔，大风薶。凤阳地震。闯贼李自成僭号于西安。设大学士，以牛金星为之；又置伪六政府，以宋企郊等为之；又置伪五等爵。时囚众有都司吏邱从周者，戟手骂自成，被杀。
872
明通鉴目录卷二十
庚子，辅臣李建泰自请督师讨贼，上嘉之，命行推毂礼。癸丑，有星人月。
乙卯，上以特牲告太庙，御正阳门楼，酌李建泰金卮三，出手敕曰：“代朕亲行。”建泰辞行，上目送之。比出都，而贼已破山西，入畿辅。惊悸，日行三十里，士卒多道亡者。南京地震。
丙辰，范景文、邱瑜并入阁。上恨用景文晚。时贼渐逼京师，有请上南幸者，景文言：“固结人心，坚守待援，此外非臣所知。”上是之。
是月，献贼入四川，破夔州，留屯万县。二月
庚申朔。
辛酉，李自成陷汾州。别贼陷怀庆.甲子，贼薄太原。
丙寅，陷太原，巡抚都御史蔡懋德及中军副将应时盛死之。太原官吏死事者凡四十有六人。晋王求桂降，从至京师。
壬申，下诏罪己。
癸酉，贼陷潞安，执藩世子。
乙亥，贼攻代州，总兵官周遇吉力战，食尽，退守宁武关。丁丑，贼遣将陷固关，犯畿南。
己卯，遣内臣高起潜等十人监视诸边及近畿要害。
壬午，贼至真定，知府邱茂华杀总督徐标，降于贼。甲申，贼至彰德，赵王常澳降。
丁亥，诏天下勤王。命廷臣议战守，左都御史李邦华请上坚守京师，命太子监国南京。又请以定、永二王分封太平、宁国。上颇心动，嗣因中允李明睿请南迁，给事中光时亨疏纠之，上曰：“国君死社稷，正也，朕志定矣。”遂罢议。
戊子，贼陷宁武，总兵官周遇吉力战，杀贼数千，巷战，被执，大骂，不屈，贼县之高竿丛射杀之。遇吉妻刘氏率妇女据山
873 明通鉴
颠公廨，登屋射贼，每射一矢，辄毙一贼。贼不敢逼，纵火焚之，合门歼焉。自成惧，欲还兵俟再举。会大同姜瓖、宣府王承允降表相继至，贼乃长驱而东。陈演罢。
是月，贼连陷山西郡县，官绅多抗节死者。
三月
已丑朔，星陨御河。
庚寅，贼至大同，总兵姜瓖降，代王传济遇害。巡抚都御史卫景瑗被执，自缢死。副使朱家仕一门死者十六人，诸生李若葵一门九人皆自缢，自题日“一门完节”。
辛卯，李建泰疏请南迁。
壬辰，召廷臣，示建泰疏，复曰：“国君死社稷，朕将焉往！”O是日，钦天监奏帝星下移。辅臣蒋德璟罢。
癸巳，封吴三桂、左良玉、唐通皆为伯。甲午，征诸镇兵入援。
乙未，总兵唐通人卫。命偕中官杜之秩守居庸关。戊戌，命中官王承恩提督城守。
已亥，贼至宣府。监视太监杜勋迎降，巡抚都御史朱之冯等死之。
癸卯，唐通、杜之秩以居庸关降，贼遂人关。
甲辰，贼陷昌平，焚十二陵，总兵官李守死之。乙巳，闯贼犯京师，京营兵溃。
丙午，降贼杜勋射书城中。上手诏亲征。召驸马都尉巩永固，以家丁护太子南行，以无兵，不果。日晡，外城陷。上出宫登山，见烽火彻天，叹曰：“苦吾民耳！”其夕上还宫，皇后周氏奉诏自尽。上手剑斫长平公主，叹曰：“汝何故生我家！”又斫昭仁公主及袁妃诸嫔数人。夜分，内城陷。
丁未，帝崩于万岁山寿皇亭。书衣襟为遗诏，言诸臣误朕，朕无面目见祖宗。又言任贼分裂，无伤百姓。中官王承恩自经于874
明通鉴目录卷二十
帝侧，从殉焉。一时文武大臣，大学士则范景文，户部尚书则倪元璐，左都御史则李邦华，合之侍郎王家彦以下共二十人。勋戚则新乐侯刘文炳兄弟及合门死者四十二人，驸马都尉巩永固一家焚死。他自宣城伯卫时春以下又数人，武职世袭及府、部、翰林、科、道、部曹以下及布衣汤文琼之等凡数百人，其可考者皆著之《纪》中。帝崩之前夕，宫人皆踉跄先后出。有宫人魏氏，临御河大呼：“有志者宜自为计！”一时从而死者一二百人。宫人费氏，贼见其容，争夺之。绐曰：“我长平公主也。”贼不敢逼，拥见自成。审视非是，以赏部将罗某。费又给以择吉成礼，某欣然置酒极欢，费伺其醉怀利刃断其吭，立死。因自呼曰：“我一弱女子，杀一贼帅足矣！”遂自刎。而长平公主及袁妃皆受帝斫，未殊。
大清入京师，令给袁妃居宅，赡之，终其身。嫁长平公主如礼。而熹宗懿安皇后亦寻自缢死，亦礼葬之。O是日午刻，自成人承天门，登皇极殿，大索帝、后，不得。诸监献出太子、二王，俱送刘宗敏宅中。令文武百官俱于二十一日朝见。
戊申，李自成增设守门兵及放马兵入城。
已酉，勋戚朱纯臣、阁臣魏藻德、陈演率文武百官入贺。演首劝进，不许。复改官制，令降官报名，自四品以下分三等授职。编排甲，令五家养一贼，大纵淫掠。民遭荼毒，缢死者相望。
庚戌，得先帝遗弓于万岁山亭，命以宫扉载出，盛柳棺置东华门外。O是日，杀朱纯臣。先是帝临崩，手敕纯臣总督诸军，辅太子、未行。至是自成得之御案上，心疑纯臣，遂首诛之，及其从子，籍其家。
辛亥，为先帝易梓宫及皇后梓宫移殡佛庵中。是日，百官降者，以次唱名，送伪吏政宋企郊授职。俄传伪旨，自勋戚大臣及文武百官八百余人，悉送刘宗敏营中囚系，责赇赂。于是降官
875 明通鉴
拷夹自此始。
壬子，别贼刘芳亮攻保定，陷之。先是新授保定知府何复未至，同知邵宗元等及乡官故光禄少卿张罗彦等议城守。未几，复闻惊，兼程驰至，相与坚守。京师陷之次日，贼遗书说降，宗元手裂之。贼攻不下，将引却。会李建泰入城，欲议降，宗元不可，而建泰中军郭中杰等谋内应，城遂陷。复、宗元及罗彦兄弟及前监建泰军御史金毓峒等皆死之。一时文武乡官，下及士民妇女之等几于阖郡殉之，其可考者皆著之《纪》中。
癸丑，伪礼政巩焴示随驾百官，率耆老上表劝进。
甲寅，劝进表上，令礼政府诹吉举行。而山海关之报至。始开拷夹。
乙卯，平西伯吴三桂入援，行至丰润，闻都城陷。自成胁其父襄以书招之，三桂欲降。继闻刘宗敏掠其爱姬陈沅，愤甚，驰回山海关，袭败贼将。自成怒，亲部贼十余万，执襄于军中。至是三桂惧，乃遣将乞师于我大清。
丙辰，贼迁先帝、后梓宫于昌平州，昌平士民出钱，葬之田贵妃墓内，斩蓬藋而封之，不能成礼。越两月，大清皇帝人京师，始以帝礼改葬，令臣民服丧三日，谥日庄烈愍皇帝，陵日思陵。
論
安。
876 諭停邢
五月 四月
877 六月
戊午朔。
辛酉，闯贼焚太庙神主。
壬申，大清睿亲王师次翁后，得三桂贻书，报之，并许封以故土，爵为藩王，遂进兵。而自成将唐通已据一片石谋拒大军。
戊寅，大军迎击通兵于一片石，大败之。
己卯，三桂开关迎大清兵，遂合兵大败李自成，贼众悉溃，死者无算。
壬午，自成奔永平，三桂先驱追之。自成遣人议和，不许。
明通鉴目录卷二十
乃杀其父襄于军中，至京师，又杀襄家属三十四人。
癸未，自成奔至京师。
丙戌，自成僭伪号于武英殿。追尊先代，立妻高氏为皇后。其夕，焚宫殿及九门城楼，悉熔所得帑库及拷索金银，谋西奔长
丁亥，自成挟太子、二王西行。
是月，闯贼追赃，多拷夹而死者，亦有拷夹完赃而复杀之者。勋戚自李国桢以下，阁臣自陈演以下，尽杀之。其他部院大臣以及词科部僚之等，死者辱者不可胜计。亦有悔愤而自尽者。庶吉士魏学濂已受伪官，及自成西奔，学濂将出，自惭，乃赋《绝命词》二章，自经死，论者怜而惜之。甲申三月之变，有家居闻难而死者，有里居击贼而死者，其姓名之可考者皆具《纪》中。惟诸生许琰死事尤著，故南渡赠恤，与汤文琼并入正祀中。
是年五月，我大清世祖章皇帝定鼎京师。







目录卷十五 嘉靖二十六年丁未至三十七年戊午




目录卷十六 嘉靖三十八年已未至万历四年丙子




目录卷十七 万历五年丁丑至二十七年已亥




目录卷十八 万历二十八年庚子至泰昌元年庚申




目录卷十九 天启元年辛酉至崇祯七年甲戌




目录卷二十 崇祯八年乙亥至十七年甲申




明通鉴前编



前编卷一 前纪一元至正十二年壬辰至十八年戊戌



前纪一
明通鉴前编卷一
前纪一起玄默执徐，尽著雍掩茂，凡七年。
太
祖 元至正十二年（壬辰）
春，二月，定远人郭子兴起兵于濠州。闰三月，甲戌朔，明太祖往归之。太祖，姓朱氏，讳元璋，字国瑞。先世家沛，徙句容，再徙泗州。父世珍，始徙濠州之钟离，生四子，太祖其季也。以元天历元年戊辰九月丁丑生。母陈氏。方诞之夕，赤光烛天，里人望见，惊以为火，辄奔救，至则无有，异之。比长，姿貌雄杰，志意廓然。至正四年甲申，里中大饥疫。父、母、兄相继没，贫不能葬。里人刘继祖与之地，始克葬于凤阳。太祖时年十七，无所依，乃人皇觉寺为僧。逾月，游食合肥，道病，辄见二紫衣人与俱护视之，病已，遂不见。凡历光、固、汝、颍诸州，三年复还寺。
当是时，元政不纲、盗贼四起。颍人刘福通奉韩山童，假宋后起汝、颖间；罗田人徐寿辉僭帝号，与其将倪文俊等起蕲、黄间；而黄岩人方国珍已先起海上。于是，子兴与其党孙德崖等亦拥兵袭濠州，据之，攻掠郡县。天下大乱。
太祖时年二十五，【考异】《明史·本纪》，子兴起兵于濠州，太祖时年二十四。按太祖以元天历戊辰生，推至是年壬辰，当二十五；又上文
3 明通鉴前编卷一
言“至正甲申太祖年十七”，自甲申十七推至壬辰，亦二十五；又，太祖崩，年七十一，则“四”字误也。谋避兵，卜于神，去留皆不吉。乃曰：“得无当举大事乎？”卜之，吉，大喜，遂入濠州。抵门，门者疑为谍，执见子兴。子兴奇其状貌，与语，大悦，留置左右，为亲兵长。久之，甚见亲爱，凡有攻伐，必召与谋，命之往辄胜。子兴自是兵益盛。初，宿州人马公，与子兴为刎颈交。马公卒，属以季女，子兴因抚之为己女，至是欲以妻太祖，子兴次妻张氏复趣之，曰：“今天下乱，君举大事，正宜收召豪杰。吾见朱某诚异人，可与共功业，慎勿弃之，以资他人用。”子兴意遂决，乃妻以马公女，是为孝慈高皇后。
秋，九月，元师大破李二于徐州。二，萧县人，时号“芝麻李”。因岁饥，家有芝麻一仓，尽以济人，故名。维时元兵数为徐寿辉所败，二乃与其党彭大、赵均用乘间攻徐州，据之。至是元丞相托克托旧作脱脱大败其众，二走死，彭大、赵均用遂率溃众奔濠州。【考异】《明史·本纪》及《郭子兴传》皆作“彭大”，诸书作“彭早住”。徐氏《通鉴后编辩证》谓早住乃彭大之子。《元史·顺帝纪》，至正十七年，书“赵君用及彭大之子早住同踞淮安”，明其时彭大已死而早住代之。盖彭大之死，即在至正十三年，与均用相吞并。《明实录》误作“早住死”，其实十三年之死者，即彭大也。故《元史》于十二年奔濠，书曰“老彭”，老彭，即彭大也。大以十一年与李二、赵均用同踞徐州，十二年败后，与均用奔濠州，遂有均用执郭子兴及太祖率兴二子求救于彭大之事，皆据早住之父言之。语详毕尚书《续资治通鉴考异》中。《明史》改早住为彭大，亦据《后编》，今从之。
初，子兴起濠，同事孙德崖等四人，与子兴而五，各称元帅，不相下。四入日事剽掠，子兴意轻之。四人浸不悦，合谋倾子兴。而子兴多家居不视事，太祖乘间说曰：“彼日益合，我益离，久之必为所制。”子兴不能从。及是大与均用至，德崖等以其故盗魁，有名，乃共推奉之，使居已上。大有智数，子兴与之厚
商纪一
而薄均用。德崖等乃谮诸均用曰：“彼知有彭将军耳，不知有将军也。”均用怒，乘间执子兴，幽于德崖家。太祖方在淮北，闻难归。亟率子兴二子诉子大，大曰：“我在，谁敢尔！”乃偕太祖诣德崖家，破械出之，使人负以归。子兴由是得免。
是冬，元将贾鲁以兵围濠州。时徐州已平，丞相托克托班师还，留鲁追讨余寇，且谋复濠也。太祖乃请释前憾，合力拒之。
是岁，徐寿辉连陷湖广、江西诸郡县，遂破昱岭关，陷杭州，别将赵普胜等陷太平诸路，势大振。然无远志，所得多不能“守。而刘福通初起，奉韩山童为号。元遣吏捕山童，诛之，其子林儿与母杨氏逃匿武安山中，福通遂据朱皋，破罗山、上蔡、真阳、确山、犯叶、舞阳、陷汝、宁、光、息，众至十余万，元兵不能御。时二军皆以红巾为号，而寿辉据蕲水为都，国号天完，建元始平。
十三年
夏，五月，壬午，元将贾鲁卒于濠州军中，元兵遂解围去。太祖得间归里中，募民兵七百人至濠。子兴喜，署为镇抚。而是时彭、赵所部多暴横，子兴力弱不能制，太祖忧之。
是冬，彭大、赵均用皆僭称王，子兴及德崖等为元帅如故。太祖度濠事不可为，乃以所部兵属他将，而独与徐达、汤和等二十四人谋略定远，取滁阳。达时年二十二，和长于太祖，皆濠人也。达在子兴部下，独识太祖，一见语合，和亦初从子兴，以功授千户，至是并归心于太祖。方南至定远，道中遇病还。病已，复率达等行。【考异】《通鉴辑览》书太祖起事，系之至正十三年之末，盖下滁州张本也。《明史·本纪》亦系之十三年，若毕氏《宋元通鉴》，则直于十三年七月书太祖取滁阳及道遇李善长事。按《元史》，贾鲁围濠州在至正十二年十二月，鲁卒于军中在十三年五月，《元纪》系之五月壬午，则在望后也。鲁卒而濠围始解，围既解而后太祖始得归里募兵。毕《鉴》谓
5 明通鉴前编卷
以六月朔至濠，已失其实。盖欲迁就取滁州之前一月，而不知取滁州实十四年之七月。捡吴朴《龙飞纪略》及谷氏《明史纪事本末》皆同。《明史·本纪》及《三编》不过牵连并记，而《辑览》系之十三年之末者，承上起下之书法、本无舛误。而毕氏编年之体，直书之于十三年之七月，是据《纪略》、《纪事》二书之月分而改其年分，尤舛误矣。且毕氏《考异》于十四年彭、赵陷盱，泗，引《辩证》云：“《洪武实录》于甲午七月克滁阳之下，书云：“未逾月，彭早住、赵均用邀上将兵守盱、泗＇云云。”然则甲午七月之克滁州，证之《实录》，固明明在至正十四年。今据《实录》，参《纪略》及《纪事本末》书之。彭、赵称王，据毕氏《考异》引《明实录辩证》云：“《滁阳王庙碑》言二姓称王在壬辰奔濠之时，与《实录》异。以高帝《纪梦》考之，则云：“明年、元将贾鲁死，城围解。当年冬，彭、赵僭称王。”当年冬＇者，癸巳之冬也。以时势言之，二姓虽草草僭窃，亦当在元兵解围之后，而不在自滁奔濠之日，当以《实录》为正。”按《辩证》之说是也。《庙碑》因彭，赵奔濠，牵连并记，非太祖自述之语前后矛盾也。且二姓称王，即太祖不欲留濠之张本，其同在十三年之冬明矣，今宜从《实录》。
是岁，元遣使招谕方国珍。国珍自至正八年为怨家所告，遂与其兄国璋、弟国瑛、国珉亡入海，聚众数千人，劫运艘，梗海道，寻寇温州。元以博啰特穆尔旧作孛罗帖木儿为江浙行省左丞，督兵讨之。兵败，被执，乃遣大司农达实特穆尔旧作达识帖睦迩招之降。会汝、颍兵起，元募舟师守江。国珍疑惧，复叛，袭台州，元兵击退之。复亡入海，使人潜至京师赂诸权贵，仍许之降，授国珍徽州路治中。国珍不听命，仍拥船千艘，在海中阻绝运道。
先是元谕江浙行省左丞特哩特穆尔旧作帖里帖木儿议招抚、浙东元帅府都事刘基持不可，曰：“国珍首乱，赦之无以惩后。”左丞称善，闻于朝，进基行省都事。至是国珍以赂故授官。遂坐基擅持威福，夺职，羁管绍兴。自是国珍益不可制。基，青田人。6
前纪一
泰州白驹场盐丁张士诚反。士诚有弟三人，并以操舟运盐为业，缘私作奸利，颇轻财好施，得群辈心。常鬻盐诸富家，富家多陵侮之，或负其直不酬，而弓手邱义更窘辱之。士诚忿甚，即帅诸弟及壮士李伯升等十八人杀义，并灭诸富家，纵火焚其居，入旁近场，招少年起兵。时诸丁方苦重役，遂共推士诚为主。初陷泰州，元高邮守李齐谕降之，复叛，杀元行省参政赵琏，陷兴化，结寨德胜湖，有众万余。元遣入以万户告身招之，不受。至是给杀齐，袭据高邮，自称诚王，僭号大周，建元天祐。
十四年
太祖帅诸将徐达等南徇地至定远。
有张家堡者，集民兵三千入为驴牌寨，孤军乏食。太祖欲因其饥，抚而降之，选骑士费聚等从行。聚觇其兵盛，请益人，太祖曰：“多无益，只取疑耳。”直前行，下马渡水而往，谕以恩信。其帅许诺，请留物为券，太祖立解佩囊与之，卒犹豫不至。乃简兵三百人薄营，诱执其帅，众惧，请焚其垒，悉降之。
时定远人缪大亨者，集民兵二万，屯横涧山，元授为义兵元帅，又遣张知院共督之。太祖既得驴牌之众，命花云帅之，夜袭其营，知院败走。遣人说大亨，悉率所部来降。于是军声大振。云，怀远人，貌伟而黑，骁勇绝伦，从行二十四人中之一也。【考异】毕氏《通鉴》记收兵定远事于十三年，今据《龙飞纪略》，改入十四年，太祖以是年七月下滁州，则收兵在春夏间，今并系之秋七月克滁州前。横涧山之屯，《明史·本纪》以为张知院，《纪事本末》以为缪大亨，毕氏《通鉴》从之。证之《明史·缪大亨传》，言“大亨初为元义兵，与张知院同守横涧山”。据此则义兵为大亨所收集，而元又遣张知院督之也，今并书之。“二万”，诸书或作“三万”，今据《本纪》。
太祖将自定远谋取滁州，道遇定远人李善长，与语，悦之。尝从容询天下当何时定，善长对曰：“秦乱，汉高祖起布衣，豁达
7 明通鉴前编卷一
大度，知人善任，不嗜杀人，五载遂成帝业。今元政不纲，天下土崩瓦解。公濠产，距沛不远，山川王气，公当受之。法其所为，天下不足定也。”太祖称善，遂留为记室，参预机谋。【考异】《明史·本纪》：“道遇定远人李善长，与语，大悦，遂与俱攻滁州，下之。”《善长传》但云“迎谒”，其下亦云“从下滁州”。据此，则“道中”者，即定远至滁阳之路，从下滁州，则迎谒在略定远之后，取滁州之前。毕氏《通鉴》皆系之至正十三年，今改人十四年。其事当在春夏间，并叙人是年七月前。
秋，七月，太祖自将攻滁州，使花云为前锋，以数骑导大军行，猝遇贼数千，云举铍翼太祖，拔剑跃马，冲突而过。贼大惊，皆曰：“此黑将军勇甚，其锋不可当也！”大军继进，遂克滁阳，因驻师焉。
是月，朱文正、李文忠先后来归。文正者，太祖兄子；文忠，姊子也。文正奉母避乱，在途与太祖相失，文忠母死，其父携之，走乱军中，濒死者数矣，至是俱至，谒太祖于滁阳，太祖喜甚。文忠年方十四，牵上衣而戏，太祖曰：“外甥见舅如见母也。”时有沐英者，定远人，方十岁，父母俱亡。太祖怜之，令高后育之为子，遂与文忠俱赐姓朱。【考异】诸书记文正，文忠来归，皆在太祖取滁州之后，或系之七月，或系之八月，然皆在至正十四年也。毕《鉴》误系克滁州于十三年，而文忠来归，仍入之十四年。不知文忠至滁之年，即太祖取滁州之年，毕《鉴》歧误也。
太祖既下滁州，分兵收沿山诸寨，皆降之。时彭、赵在濠并为王，数争权相斗。大中流矢死，均用欲并其部曲，专很益甚。大子早住代领其众，为均用所持，乃谋挟郭子兴攻盱眙、泗州，将害之。
太祖时在滁，遣人说均用曰：“大王昔困彭城，投于濠，郭公开门而纳之，以有今日，今不思报德，反听细人言，自翦羽翼，失豪杰心，窃为大王不取也。且郭公即易与，其部曲犹有强者，8
前纪一
杀之，得无后悔乎？”均用闻太祖兵甚盛，惮不敢发。太祖又使人赂其左右，子兴用是得免，乃帅其所部万余，就太祖于滁州。【考异】毕氏《通鉴》书彭、赵陷盱、泗于十四年之六月，此恰不误，惟以为克滁州之次年，而不知克滁州之同在十四年也，辩已见前。至彭、赵称王，乃十三年濠围既解之后，是年则彭大已死而早住代之，毕氏又误以十三年之称王者即是早住，亦误也，今并刊改。盱、泗之陷，诸书有以为张士诚之兵，故毕氏引《实录辩证》之说，谓“士诚方起高邮，攻扬州，岂能通及盱、泗？其为濠兵无疑也。”按《明史·子兴传》，言“赵均用胁子兴以攻盱，泗。太祖既取滁州，乃遣人说均用以免”，今据之。
是冬，元托克托与张士诚战于高邮城外，大败之。【考异】《明史·本纪》，士诚败于高邮在十月，毕《鉴》在十一月，今统系之是冬。时濠兵方据六合，托克托遣兵围之。事急，濠兵遗使求救于滁州.郭子兴与其帅有隙，怒不发兵。【考异】《明史·本纪》。“分兵围六合”，未详据六合者为何兵，据毕《鉴》，是年九月，濠州兵陷六合县，证之《子兴传》，所谓“与其帅有隙”者，即指赵均用、孙德崖辈也，今从之。太祖曰：“六之与滁，唇齿也。六合破，滁岂得独存？可以小憾而废大事乎！”时元兵号百万，诸将莫敢往，太祖自帅师趋六合，与耿再成守瓦梁垒。元兵攻垒，日暮垂陷，诘朝再攻，则完垒如故，寻设伏诱败之。然度元兵势盛，且再至，乃还所获马，遣父老具牛酒犒师，谢元将曰：“守城备它盗耳，奈何舍巨寇，僇良民！”元兵引去，城赖以完。
托克托既破士诚，军声大振，会中谗，遽解兵柄，于是江淮乱益炽。
郭子兴之至滁也，太祖谨事之，敕诸军禀其号令，称滁阳王。而子兴性悻直少容，方事之殷，辄就太祖取进止，倚如左右手，事已，更信谗疏之，凡太祖左右任事者，悉召之去。又欲收李善长置戏下，善长涕泣自诉，不肯从。自是征讨之权，太祖皆不得预，屡出战，不敢当先，子兴谓其无勇。使与诸将出御敌，
9
明通鉴前编卷一
敌至，诸将皆反走，太祖从容击却之，所向披靡。子兴亦内愧。而诸将自外归，皆有所献。太祖所至，禁剽掠，有得即分之麾下，遂一无所献。子兴浸不悦。高皇后知之，乃悉所有遗子兴次妻张氏，张喜，由是疑衅渐释。
是岁，太祖取滁阳，滁人范常杖策谒军门。太祖夙知其名，与语，意合，留置幕下，有疑辄问，常悉以实对。又得二将，曰邓愈，日胡大海，皆虹县人也。愈据临濠，承父兄没，众推领军事，年甫十六。每战，必先登陷陈，军中咸服其勇。太祖起滁阳，愈自盱眙来归，授领军总管。大海长身铁面，智力过人。闻太祖起，走谒滁阳，命领军为先锋。又定远冯氏兄弟二人，日国用，日国胜，自幼俱喜读书，通兵法，元季结寨自保。太祖略地至妙山，国用、国胜偕来归，甚见亲信。太祖尝从容询天下大计，国用对曰：“金陵龙蟠虎踞，帝王之都，先拔之以为根本，然后四出征伐，倡仁义，收人心，勿贪子女玉帛，天下不足定也。”太祖大悦，俾居幕府。
十五年
春，正月，滁兵乏粮，诸将议所向，太祖曰：“困守孤城，诚知非计，今惟和阳可图，然城小而坚，可以计取，不可以力攻也。向所得庐州寨兵三千，使为前导，令皆椎髻左衽，衣青衣，佯为北军。以四驼装载货物，而声言庐州兵送使者人和阳赏赉将士，和人必开门纳之。因别以兵万人，皆衣绛衣继其后，约相距十余里，候青衣兵薄城，举火为应，绛衣兵即鼓行而前，破之必矣。”子兴从其计，使张天祐将青衣兵，赵继祖为使者前行，耿再成将绛衣兵继其后。
天祐，子兴妻弟也。行至陡阳关，和阳父老以牛酒出迎。天祐兵从他道就食，举火稍迟。再成意其已人城中，遂帅众直抵城下，元兵亟闭门，缒将士出战。再成败，中矢走。元兵追至千秋10
前纪一
坝，日暮、收兵还，而天祐适至，与元兵遇，亟击败之。追至小西门，缒梯尚在，汤和乘之而登，将士继之，遂克和州。
再成败归，谓天祐等必已陷没，子兴恐。俄又报元兵入滁，遗使招降，子兴亟召太祖与谋。太祖趣呼使者入，以计慑而遣之，乃议收集散卒，仍规取和阳，比至，则天祐已据城矣。是时镇抚徐达，参谋李善长率骁勇先行，太祖继至，遂入城中，抚定其民，民皆按堵。
太祖既得和州，子兴檄之总军事。时诸将皆子兴部曲，不相下，惟汤和奉命唯谨，李善长亦委曲调护之。太祖欲以计服诸将，秘其檄，期旦日会听事。时席尚右，诸将先入，皆踞右。太祖故后至，就左。比视事，剖决如流，诸将多瞠目不能发一语，始稍稍诎。乃议分工甓城，期三日。太祖先成，诸将皆后，于是太祖始出檄，南向坐，语诸将曰：“奉主帅命总诸公兵，今甓城皆后期，如军法何？”诸将皆皇恐谢。
所部兵多不戢，范常言于太祖曰：“得一城而使人肝脑涂地，何以成大事？”太祖乃切责诸将，悉搜军民所掠妇女还其家，民大悦。
三月，元兵十万攻和州，太祖以万入拒守，间出奇兵击之，元兵数败，多死者，乃解去。而是时元太子图沁旧作秃坚、枢密副使弁珠玛旧作绊住马、民兵元帅陈埜先，分屯新塘、高望、鸡笼山等处，阻我饷道，太祖率诸将击走之。
濠州旧帅孙德崖乏粮，率所部就食和州，太祖纳之。子兴故与德崖隙，闻之，怒，自滁至和，德崖亦不自安，谋引去。前军已发，而德崖留视后军。太祖送其先发者，行三十里，忽城中走报，滁军与德崖斗，德崖为子兴所执。太祖大惊，策骑欲还，而先发之众遽拥太祖行。数里，遇德崖弟，欲加害，有张某者力止之。于是传言太祖亦被执，子兴闻之，如失左右手。徐达请挺身往代，太祖得脱归。子兴憾德崖甚，将甘心焉，以太祖故，勉释
11 明通鉴前编卷一
之。德崖既去，达亦免归。
是月，子兴以德崖故悒悒病卒，太祖代领其军。
先是，刘福通物色韩林儿，得之砀山夹河，迎立为皇帝，又号小明王，建都亳州，国号宋，建元龙凤。以杜遵道、盛文郁为丞相，福通为平章。遣入招滁、和诸将，惟张天祐往。至是天祐自毫归，赍丞相檄授子兴子天叙为都元帅，天祐右副元帅，太祖
左副元帅。太祖慨然曰：“大丈夫宁能受制于人邪？”不受。【考异】
据《明史·林儿传》，僭号改元在是年二月，《太祖本纪》系之三月郭子兴卒之下，盖因橄授天叙等牵连并记也。时张天祐至毫，毫中始知子兴已卒，故檄授子兴之子，毕氏《通鉴》人之四月，今据《明史·本纪》系之三月子兴卒下。O诸书皆云：“子兴卒，太祖代领其军。”证以是年正月“子兴橄太祖总军事”之语，则代领其军，即出自子兴之遗命可知也。毕《鉴》则言“子兴卒，诸将椎子兴子天叙为元帅。时孙德崖以宿将代统其军，天叙恐不能制，乃以书邀太祖为己助”云云，此盖因龙凤檄中有“授天叙为都元帅”之语而致误。其实滁，和乃太祖自取，子兴方往依之，子兴既没，太祖代总其军，天叙拥空名而已。若孙德崖已去，即令再至，诸将亦必不推子兴之仇而与之共事也，今仍据《明史》纪、传。既，念林儿势盛可倚藉，因奉宋龙凤年号以令军中。
论曰：大丈夫不受制于人，太祖之志可见矣。然不受其官爵，则何以犹奉其年号哉！况奉其年号，则固禀其正朔矣。若谓其势盛可倚，则大丈夫不受制于人者，又岂肯因人以成事？若谓十二年之久，使命不通，军书不报，彼林儿固无能为，而刘福通方凭藉宋号，以为奇货之居，肯使太祖之阳奉其名而阴收其利哉？然则《实录》但言“太祖奉年号”而其余皆不及者，讳之也。予谓太祖之不受副元帅，则以子兴之子天叙为都元帅，不欲受制以掣军事之肘而已。若自下太平、集庆后，林儿固已檄之为平章，为丞相，而吴国公虽系诸将所奉，亦必称龙凤之制以授之。辨见《考证》中。
12
前纪一
惟是太祖起兵，不藉林儿尺寸之力，而徒奉其年号，则已失之，又岂有奉其年号而不受其封拜者乎？若使不奉林儿，则异日瓜步沉舟，亦与友谅之中流矢，士诚之缢弓弦，同为帝王之驱除而已，何至以廖永忠一狱，启千古之疑，终为盛德之累哉！予是以惜太祖此举不能慎之于始也。
夏，四月，怀远人常遇春来归。遇春貌奇伟，勇力绝人，猿臂善射。初从刘聚为盗，察聚终无成，闻太祖在和阳，往觇之。未至，困卧田间，梦神人披甲拥盾呼曰：“起，起，主君来！”惊寤，而太祖适至，即迎拜，屈事之。亡何，自请为前锋，太祖不许，固请，乃曰：“能相从渡江乎？取太平后，事我未晚也。”
太祖驻和阳久，城中数乏粮。与诸将谋渡江，无舟楫。会巢湖有廖永安、俞通海及赵普胜，拥众万余，水军千艘。当元季盗起，通海之父廷玉率通海兄弟及永安等结水寨以御寇，而是时元将左君弼据庐州，数为所扼。
五月，丁亥，遣通海间道纳款。太祖喜曰：“方谋渡江，而巢湖水军适至，此天赞我也！”亲往收其军。永安迎于巢湖，其弟永忠，年方少，从兄后。太祖顾之曰：“汝亦欲富贵乎？”永忠对曰：“获事明主，扫平寇乱，垂名竹帛，是所愿耳。”太祖嘉之。
壬辰，太祖登舟，出湖口，至桐城闸。有元兵中丞曼济哈雅，旧作蛮子海牙。集楼船扼之于马肠河口，普胜中叛，通于元。永安等请以舟师屯黄墩，先攻曼济哈雅。会天大雨，水涨，遂从小港纵舟出。敌船高大，进退不利，而永安、通海等素习水战。操舟若飞，再击再败之。遂出大江，至和州，于是渡江之策始定。
六月，太祖帅诸将渡江。廖永安请所向，太祖曰：“牛渚前临大江，敌难为备，攻之必克.从此北取采石，定太平，则集庆可图也。”乙卯，乘风引帆，直达牛渚。太祖亟趣军士鼓勇径趋采石。时元兵皆陈于矶上，舟距岸且三丈许，莫能登。常遇春飞舸
13 明通鉴前编卷一
至。太祖麾之前，应声挺戈跃而上，大呼跳荡，守者披靡。诸军从之，遂拔采石，沿江诸垒望风迎降。
维时诸将以和州饥，欲取资粮而归，太祖谓徐达曰：“渡江幸捷，若舍而归，再举必难，江东非吾有也。”乃悉断舟缆，放急流中，舟皆顺流东下，谓诸将曰：“太平甚近，当与公等取之。”遂自官渡向太平，直薄城下，纵兵急攻。元兵战不胜，平章、金事皆弃城走。丙辰，克之，执万户纳克楚。旧作纳哈出。太平路总管靳义出东门赴水死，太祖曰：“义士也。”令棺葬之。
先期命李善长为戒饬军士榜，及入城，揭之通衢。一卒违令，立斩之，城中肃然。
太祖之至太平也，当涂陶安，举元乡试，方避乱家居，与耆儒李习率父老出迎。安见太祖，谓习曰：“龙姿凤质，非常人也，我辈今有主矣！”至是太祖召安语时事，安因献言曰：“方今四海鼎沸，豪杰并争，攻城屠邑，互相雄长。然其志皆在子女玉帛，非有拨乱救民安天下之心。今明公帅众渡江，神武不杀，以此顺天应人而行吊伐，天下不足平也。”太祖曰：“吾欲取金陵，如何？”安对曰：“金陵帝王之都，龙蟠虎踞，限以长江之险，若据其形胜，出兵以临四方，何向不克！此天所以资明公也。”太祖大悦，礼之特厚。
于是改太平路曰府，置太平、兴国翼元帅府，自领元帅事。以李善长为帅府都事，汪广洋及安皆为帅府令史，参幕府事，仍称宋龙凤年号。【考异】据《明史·本纪》置太平，兴国翼元帅府，自领元帅事”，是此时之元帅，日兴国，日太平，惟太祖一人，而郭天叙、张天
祐皆不预焉，无论林儿之檄，太祖之果受与否，而是时已自置元帅府，则龙凤亦将如其所自置者授之矣。而毕氏《通鉴》删去“太平、兴国翼元帅”之语，然则下文所谓“帅府都事”“帅府令史”者，果何人之帅府乎？又云：“时三帅虽共府署事，而运筹决策皆出自太祖。”据此，则似太祖仍与天叙，天祐为三帅，而太祖仍居左副元帅之任，一国三公，此必不然者也。再捡14
前纪一
毕《鉴》，是年九月，郭天叙、张天祐攻集庆，不克而死，下书云：“二帅俱没，诸将遂奉太祖为都元帅。”此盖迁就上文“三帅共府署事”之语。不知滁，和皆太祖自取，不藉濠兵尺寸之力。故林儿檄之为左副元帅犹且不受，曾谓既取太平，仍推天叙为都，天祐为右，待二人没而后自为之？此尤不然者也。今据《明史·本纪》。陶安参幕府事，语见《本纪》，而不言所授何官，证之《安传》，则云“留参幕府，授左司员外郎”。此沿野史之误也。今捡《陶学士集》，《集》首载“龙凤四年十月，札付都事陶安”。龙凤四年，乃至正十八年，安授都事，则其进左司员外及郎中，皆四年十月以后事。考《明史·职官志》、行省都事正七品，员外正六品，郎中正五品，是员外正都事之进阶，而都事之下则令史也。是年克太平，授李善长为都事，汪广洋为令史。都事、令史皆幕府之僚属，则安之所授，亦必令史之官。明年、克金陵，应升都事，而其年学士以忧归，故《太平府志》谓“学士以至正十八年即龙凤之四年服阕授行省都事”，正与《集》中“龙凤四年札授都事陶安”之语合，而至于进左司员外及郎中，又在龙凤四年十月以后可知也。又证之《集》首所载刘辰《国初事迹》，言“克太平，授安令史，后升都事”云云，则《本纪》所云“参幕府事”者，乃授之令史，非员外也，今据之。以李习为太平知府，习时年八十余矣。
是时太平四面皆元兵，元将曼济哈雅、阿噜辉旧作阿鲁灰等以巨舟截采石，闭姑孰口。而义兵元帅陈埜先与蕲人康茂才，以数万水陆之师，分道寇城下。太祖遣徐达、汤和、邓愈逆战，别出奇兵自后夹击之，遂设伏禽埜先以归。
秋，七月，陈埜先至，太祖解其缚而释之。埜先问：“生我何为？”太祖曰：“天下大乱，豪杰并起，胜则人附，败则附人尔。既以豪杰自负，岂不知生尔之故！”埜先曰：“然则欲我军降乎？此易尔。”乃为书招其军，明日，皆降。曼济哈雅等见埜先败，不敢复进攻，率其众还屯峪溪口。
八月，太祖命镇抚徐达等分道徇溧水、溧阳、句容、芜湖，皆下之。诸将谋进攻集庆路。而埜先既发书招其众降，自悔失
15 明通鉴前编卷一
计，及闻攻集庆，谋脱归。太祖召之至，语之曰：“人各有心，从元从我，不相强也。”纵之还。埜先复收余众，屯于板桥，阴与元行台御史大夫福寿合，乃为书报太祖，历言长江进兵不易及晋、隋取东南持久之难。太祖知其诈，以书报之曰：“历代之克江南者，皆以长江天堑，限隔南北，故须会合舟师，方克成功。今吾渡江，据其上游，扼其咽吭，岂晋、隋当日形势所可同年语邪！”埜先卒不从。
九月，郭天叙、张天祐帅诸军进攻集庆，埜先自板桥驰至，与元兵合，天叙、天祐皆战死。埜先追袭至葛仙乡，为乡民所杀，其从子兆先复收其众屯方山，与哈雅犄角以窥太平。【考异】《本纪》但云“子兴子天叙”，而据《子兴传》，言“子兴三子，长子前战死，次天叙，天爵”，是天叙乃子兴次子，毕氏《通鉴》以天叙为子兴长子。又陈兆先，《本纪》作“埜先从子”，《纪事本末》及毕《鉴》皆作“埜先子”，今从《明史》。
冬，十二月，壬子朔，太祖释元万户纳克楚北归。纳克楚者，元故太师穆呼哩裔孙也。旧作木华黎。初获时，持之甚厚，而纳克楚居常郁郁不乐。至是太祖召语之曰：“为人臣者，各为其主，况尔有父母妻子乎！”遂纵之归。
是月，元师大败刘福通于太康，遂围毫州，福通挟林儿走安丰。
十六年
春，二月，壬子朔，张士诚遣其弟士德陷平江路，并陷湖州、松江、常州诸路。改平江曰隆平府，士诚自高邮徙都之，毁承天寺佛像为王宫。【考异】毕氏《通鉴》言：“《元史》月而不日，徐氏《后编》据《太祖实录》书于是月之朔，今从之。”
丙子、太祖自将攻元曼济哈雅于采石，大破之。时哈雅以舟师屯据采石，我军辎重皆在和州，江道中梗。太祖令常遇春以奇16
前纪一
兵分其势，自将正兵与之战，战则出奇兵捣之，纵火焚其舟舰，哈雅仅以身免。自是扼江之势遂衰。
三月，辛巳朔，太祖督诸将攻集庆路，水陆并进，至江宁镇，攻破陈兆先营，尽降其众凡三万六千人，禽兆先，寻释之。一时降者多疑惧不自安，太祖命简其骁健者，得五百人，使居帐下。是夕，令人宿卫，环榻而寝，悉屏左右，独留典亲兵冯国用一人侍卧榻旁.太祖解甲酣寝达旦，众心始安。
庚寅，进兵围集庆，国用帅五百人先登陷阵，大败元兵于蒋山，入其郛。元御史大夫福寿督兵出战，数败，力不能支，城破，犹督兵巷战，坐伏龟楼指麾左右。或劝之走，叱而射之，曰：“吾为国家重臣，城亡与亡，尚安往哉！”顷之，兵四集，遂遇害。元参政伯嘉努旧作伯家奴、达噜噶齐旧作达鲁花赤、达尼达斯斯，旧作思亦死之。又有治书侍御史贺方，以文学名，同时殉
焉。【考异】诸书但记福寿之死，余皆不载，证之《明史·陈友定传》，言“明兵攻集庆，福寿战死于兵，参政伯家奴，达鲁花赤达尼达思皆战死”。又检毕《鉴》，有达尼达斯而轶去伯嘉努，又，治书侍御史贺方，《明史》亦佚之，今据增人。曼济哈雅遁归，与张士诚合，康茂才欲奔镇江，追及之，遂帅其众降，凡得军民五十余万。
太祖人城，召官吏、父老谕之曰：“元失其政，所在纷扰。今我之来，为民除乱耳，其各安堵如故。贤人君子有能相从立功者，吾礼用之；旧政有不便者，吾除之。吏毋贪暴殃吾民。”民乃大喜。改集庆路曰应天府。置天兴、建康翼统军大元帅府，以廖永安为统军元帅。辟儒士夏煜、孙炎、杨宪等十余人。葬元御史大夫福寿以旌其忠。
太祖既定金陵，欲发兵取镇江，虑诸将不戢士卒为民患，乃佯怒，数诸将之纵军士者，欲置之法，都事李善长力救，乃解。寻命徐达为大将军，委以东下之任，戒之曰：“吾自起兵，未尝妄杀，卿宜体吾心，戒戢士卒，城下之日，毋焚掠杀僇，有犯命
17 明通鉴前编卷一
者，处以军法，纵者罚毋赦！”达顿首受命行。
丙申，攻镇江。丁酉，克之。元苗军元帅杨鄂勒哲旧作杨完者出走，守将段武、平章定定战死。达等自仁和门人，号令严肃，城中晏然。寻分兵徇金坛、丹阳，皆下之、改镇江路日江淮府，命达及汤和为统军元帅，镇守其地。已，复改江淮府日镇江府。
夏，六月，太祖命总管邓愈帅邵成、华云龙等攻广德路，下之，改曰广兴府，以愈为广兴翼统军元帅镇守。
秋，七月，己卯朔，诸将奉太祖为吴国公，以元御史台为公府。是时宋龙凤亦遣人称制授太祖平章政事，右丞相。【考异】诸书所记，皆有“行丞相事及平章政事”之语，证之太祖自撰《朱氏世德碑》，言龙凤降制，赠其祖已上曰中书右丞相，考曰平章右丞相，其为克集庆所授太祖之官爵可知也。徐氏《后编》则并以江南行省亦系宋置，具详《考证》中，按太祖既用龙凤年号，则无论太祖自称及诸将所奉，皆称龙凤制行之，既得天下，史臣讳言之耳。《后编》云云，非无据也。
于是置江南行中书省，太祖自总省事。以李善长、宋思颜为参议，李梦庚、郭景祥、侯元善、杨元果、孙克仁、陶安、阮宏道、王恺、栾凤.夏煜等数十人为左右司郎中，员外、都事、令史等官。寻又置江南行枢密院，以徐达、汤和同佥枢密院事。置帐前亲军，以冯国用为总制都指挥使。复置左、右、前、后、中五翼元帅府及五部都先锋。置提刑按察司，以王习古、王德为佥事。【考异】据《明史·宋思颜传》，“省中官数十人，思颜与李善长为首，其次则李梦庚，郭景祥等”云云。又据《明史纪事本末》，“授李梦庚、陶安等为左右司郎中、员外、都事等官”。据此，则参议之下有此数等，即此数十人所授之官秩也，安以克太平授令史，则克金陵应进都事，而《明史·安传》“以克太平授员外，克金陵进郎中”云云，皆误也，辨见前。
太祖之下集庆也，虑张士诚在平江，梗我东道，乃遣儒士杨宪通好，贻士诚书曰：“昔隗嚣称雄于天水，今足下擅号于姑苏，18
前纪一
事势相等，吾深为足下喜。睦邻守境，古人所贵，窃深慕焉。自今信使往来，毋惑谗言以生边衅。”士诚得书，以太祖比之隗嚣，不悦，留宪不报。
初，常州有奔牛镇人陈保二者，聚众乡里，皆以黄帕裹首为识，号“黄包军”。及徐达克镇江，保二降。未几，士诚胁之叛，令以舟师助攻镇江。是月，达等邀击于龙潭，大破之。士诚复寇宜兴，守将耿君用以争栅中槊死，宜兴人于士诚.太祖闻之，谕达等曰：“张士诚起于负贩，谲诈多端，今来寇镇江，是其交已变，宜速出军毗陵，先发制之。”达等乃帅师攻常州，不克下。请益师，太祖复遣兵三万往助之.
征元人秦从龙于镇江。从龙，洛阳人，仕元为校官，累迁江南行台侍御史。会兵乱，避居镇江。徐达之东下也，太祖语之曰：“镇江有秦元之者，材器老成，城下之日，当为吾访之。”至是达得之，还报，太祖喜甚，命朱文正赍文绮造其庐聘焉。既至，太祖迎之于龙江。居从龙于西华门外，事无大小悉咨之，从龙每以笔书漆简，问答甚密。太祖呼为先生而不名。
九月，戊寅，太祖如镇江谒孔子庙。分遣儒士告谕乡邑，劝农桑。寻还应天。
是月，徐达、汤和等进兵攻常州，士诚遣将来援。达语诸将曰：“士诚师甚锐，不可当，吾当以计取之。”乃于距城十八里之地，分设伏兵奇兵以待之，而自督大师与之战。锋既交，王均用率铁骑横冲其陈，陈乱，反走，遇伏兵突起，大败之，禽其张、汤二将，士诚始惧。【考异】毕氏《通鉴》系围常州于七月，《纪事本末》系之九月，证之《明史·本纪》“七月，士诚引兵攻镇江。徐达败之，进围常州，不下。”是围常州始于七月，而败士诚之兵及获其张、汤二将，皆七月以后事也。毕《鉴》言“达攻常州，请益师，太祖遣兵三万往助之”，则与《本纪》“攻常州不下”之语合。请兵往返，必需时日，则攻士诚兵当在九月，而士诚以十月请和，其为败后可知也。至太祖贻士诚书，乃
19 明通鉴前编卷-
在下集庆后，取镇江前，毕《鉴》系之六月乙亥，是也。《纪事本末》系乙亥贻书于九月下，是年九月亦无乙亥，此舛误也。今分系攻常州于七月，并叙贻书在前事，其败士诚兵，仍系之九月。获张、汤二将事，见《明史》徐达及张士诚传，但张、汤二将不著其名。据《龙飞纪略》、《皇明通纪》、《纪事本末》，皆以是年所获之张将即士诚之弟士德也，故《纪事本末》又言：“十月复败士诚弟士信于旧馆，禽其骁将汤元帅。”是张、汤二将，诸书皆以为张士德、汤元帅。而证之《明史·徐达传》，言“明年克常州，徇宜兴，使前锋赵德胜下常熟，禽士诚弟士德”，又，《赵德胜传》亦云：“攻常熟，禽张士德。”据此，则士德被禽乃十七年下常熟时，非是年所获张，汤二将中之张将可知，而士德被禽乃在常熟，并非常州，又可知也。《辑览》亦据《明史》系禽张士德于十七年三月克常州后。则诸书以十六年所获为士德者，因张、汤二将之语而臆度以为张士德，误矣。若傅氏《明书》，则于攻常州下书云“禽其弟士德并其张、汤二将军”，则是获两张将矣，又证以十月所获之张德，岂非三张将乎？毕《鉴》删去“获张、汤二将”之语，但于是冬记禽张德事，而仍系禽张士德于十七年下常熟时。予谓张德单名偶同，野史遂误以为士德，因而展转淆讹，则以为士德之外又有张德，今从《明史·列传》，余皆不取。
冬，十月，戊申，张士诚遣其下孙君寿奉书至建康请和，愿岁输粮二十万石、黄金五百两、白金三百斤以为犒军之费。太祖答书，责其归我杨宪，岁输五十万石，且曰：“大丈夫举事，宜赤心相示，浮言夸词，吾甚厌之。”士诚得书，复不报。
十一月，士诚诱我新附兵七千人叛而相应，遂围徐达于牛塘。达勒兵与战，不克。副帅常遇春亟帅廖永安、胡大海自外来援，夹击，大破之，余兵奔入城。士诚复遣其将吕珍潜人常州拒守，达等复进军围之。
十二月，宁国长枪元帅谢国玺攻广兴，邓愈击败之。俘其总管武世荣，获甲士千余人。寻遣裨将费子贤分徇武康、安吉等县。
20
前纪
是岁，徐寿辉将倪文俊，建伪都于汉阳，迎寿辉居之。文俊为丞相，专制国事。时有陈友谅者，沔阳渔家子也，本谢氏，祖赘于陈，因从其姓。少读书，略通文义。有术者相其先世墓地，日法当贵，友谅心窃喜。尝为县小吏，非其好也。寿辉兵起，友谅往从之，依文俊麾下，为簿掾。从战数有功，至是亦进领兵元帅。
十七年
春，二月，丙午朔，遣耿炳文自广德进攻长兴。炳文，君用子也。君用既死，令炳文袭其父总管职，领其军。时张士诚遣其将赵打虎以兵三千迎战，炳文败之，追至城西门，打虎走湖州。戊申，克之，禽其守将李福安等，获战船三百余艘。
长兴据太湖口，陆通广德，与宣、歙接壤，为江、浙门户。太祖得其地，大喜，改日长安州。立永兴翼元帅府，以炳文为总兵都元帅，守之。
徐达等围常州既久，吕珍入城，城中粮颇足，以诱叛军入，因之兵多粮少，不能自存。达等攻之益急，珍宵遁。
三月，壬午，克常州，改常州路曰常州府，立长春枢密院，进达金枢密院事，以汤和为枢密院同佥、统兵镇守。【考异】《纪事本末》作“三月戊午”。按是年二月丙午朔，戊午乃二月十三日，三月无戊午也。毕氏《通鉴》作“壬午”，今从之.
夏，四月，统军元帅徐达、常遇春等攻宁国。长枪元帅谢国玺弃城走，守将拜布哈旧作别不华、杨仲英等闭城拒守。城小而坚，攻之久不下，遇春裹创而战。太祖闻之，丁卯，亲至宁国督师，命造飞车，前编竹为重蔽，数道并进。布哈，仲英见事急，开门迎降，遂克之。百户张文贵“张”，一作“朱”杀其妻妾，自刎死。禽其元帅朱亮祖，得军士十余万，马二千匹。【考异】据《明史·本纪》“四月丁卯，自将攻宁国”，则太祖以四月丁卯至宁国也。《纪事
21 明通鉴前编卷一
本末》、毕氏《通鉴》皆同，惟《通鉴辑览》系之五月。盖是时攻宁国久不下，太祖以丁卵至，已在四月下旬，是则《辑览》据其克宁国之月书之耳。拜布哈之降见《本纪》，杨仲英之降见《辑览》，今并书之。
亮祖，六安人，【考异】诸书及毕《鉴》皆作六合人，《明史》亮祖本传则云六安人，证之《明一统志》同，今据之。元授义兵元帅，太祖克太平，来降，令仍旧官。寻叛去，数与我军战，军士为所获者六十余人，遂人宣城，据之。达等围宁国，亮祖突围战，遇春被创而还，诸将莫敢前。至是太祖亲督战，始获之、缚以见，问曰：“今何如？”亮祖对曰：“是非得已，生则尽力，死则死耳。”太祖壮而释之，令立功自赎。【考异】据《明史·亮祖传》，言“太祖克宁
国，禽亮祖，喜其勇悍，赐金币，仍旧官，居数月，叛归于元”，下文始叙其据宣城及克宁国被执之事。按亮祖自克宁国降太祖后、并无叛归于元之事，证之《纪事本末》、言“亮祖初为义兵元帅，太祖克太平，来降，寻叛去”云云。然则亮祖初次被禽，盖在克太平时，《传》中“宁国”二字，乃“太平”二字之误也。亮祖以克太平被禽而降，不久即叛，当在太祖取金陵之前，故《传》言“太祖方取建康，未暇讨”也，今据《纪事本末》改正。又，《传》言“我军士为亮祖所获者六千余人”，按太祖彼时取太平、金陵，兵力强盛，亮祖即勇悍，不应军士被获至六千余人之多，《纪事本末》作“六十余人”，为得其实，今从之。
五月，乙亥，张士诚遣其左丞潘原明、元帅严再兴寇长兴，屯上新桥。守将耿炳文击败之，生禽数百人，原明等遁去，部将费聚复追至琐桥，败之。自是士诚不敢犯长兴者四年。
己卯，命两淮分院副使张鉴、同金何文正帅兵攻泰兴。士诚遣兵来援，元帅徐大兴、张斌击败之，禽其将杨文德，遂克泰兴。
是月，诸将下水阳。
时俞通海、张德胜皆以功授行枢密院判，遂帅舟师略太湖马迹山，降士诚将钮津等，东趋洞庭山，舣舟胥口。会吕珍兵猝22
前纪一
至，诸将欲避其锋，通海不可，曰：“彼众我寡，退则情见势诎，不如击之。”乃身先士卒，敌矢如雨，中其右目，不为动。徐令帐下士被己甲立船上督战，敌以为通海也，不敢逼，徐引去。由是通海一目遂眇。
六月，遣分院判官赵继祖，元帅郭天禄，镇抚吴良等帅兵取江阴。张士诚兵据秦望山以拒我师，继祖等就攻之。会大风雨，敌兵奔溃，我军遂据其山。明日，已未，进攻城西门，庚申，克之。擢良为分院判官，督兵守之。
江阴密迩士诚，去姑苏仅百余里，控扼大江，实当东南要冲。未几，太祖复命良弟祯增兵协守，并谕良曰：“江阴，我东南之屏蔽。汝约束士卒，毋外交，毋纳逋逃，毋贪小利，毋与争锋，保竟安民而已！”良奉命，谨修守备，敌至辄击走之。
秋，七月，徐达徇宜兴，使前锋赵德胜攻常熟。时张士德守御城中，达戒德胜曰：“张九六狡而善斗，若使之胜，则其锋愈不可当，唯宜以计取之。”九六者，士德小字也。丙子，德胜师次城下，士德迎战不利，遇伏，马蹶，遂为德胜所禽。丁丑，克之。上德善战有谋，能得士心，浙西地皆其所略定。既被禽，士诚大沮。
广兴元帅邓愈移镇宣州，太祖命与右翼胡大海进攻徽州路。先下绩溪，遂逾岭抵新安。元守将巴斯尔布哈旧作八思尔不花及建德路万户吴讷等拒战，皆败之。庚辰，克徽州路，布哈遁走，讷与阿噜辉、李克膺等退守遂安，大海引兵追及于白际岭，复击败之，讷自杀。改徽州路曰兴安府，进愈行枢密院判官，统兵守之。【考异】《纪事本末》言“讷等自杀”。按是时自杀者惟讷一人，见《明史·陈友定传》中。若阿噜辉以明年为李文忠击败于万年街，是阿噜辉以此时遁去，无自杀之事，今删去“等”字。“讷”，一作“纳”。
初，元翰林院待制郑玉被征，辞疾不赴，家居，与门人讲学著书。愈等既克新安，欲要致之。玉曰：“吾岂事二姓者邪？”因被
23 明通鉴前编卷-
拘留。久之，亲戚故旧携具饷之，玉从容尽欢，旦告以必死状。明日，具衣冠北向再拜，自缢而卒。玉字子美，歙县人。【考异】玉以至正十七年殉节，见《元史·忠义传》中，毕《鉴》克徽州下遗之，今增人。
八月，徐达、常遇春、康茂才袭江阴马驮沙，克之。
是月，张士德至建康，太祖以礼待之，供帐毕具，以俟其降，士德不食不语。其母闻之，令士诚岁馈粮十万石，布一万匹，请释士德归，太祖不许。士德以身絷，事无所成，遣人间道贻上诚书，俾降于元，遂不食而死。【考异】毕氏《通鉴考异》引《后编辩证》曰：“《实录》载士德被诛，而刘辰《国初事迹》云＇不食而死”。今考陈基祭文云＇能厉声骂贼，而不能食不义之食＇，则以为“不食而死＇者是也。”按士德被诛，此《实录》正名之书法。证之《士诚传》，亦云“士德在金陵，竟不食死”，今从之。
是时士诚累败，势日窘，乃使元中丞曼济哈雅为书，请降于元浙江丞相达实特穆尔。达实知其反覆，不可，苗帅杨鄂勒哲固劝，乃许之，承制授士诚太尉。士诚虽奉元正朔，而城池、甲兵、钱谷皆自据如故。
胡大海既克徽州、进攻婺源，会元苗帅杨鄂勒哲帅兵十万，谋复徽州。时城中新附，守备未完、而大海又分兵人婺，守备单弱。邓愈乃激厉将士，开门待之，苗兵疑不敢人。大海在婺闻之，兼程而进，遂合愈兵，内外夹击，大败之。鄂勒哲遁走，杀其镇抚吕才，禽其裨将董旺、吕升等，遂分兵徇休宁、婺源等县。【考异】败苗兵事，毕《鉴》系之七月，《纪事本末》系之十一月朔。按苗兵谋复徽州，必在七月之后，是时城守单弱，以之当十万之师，利在速战，是年九月有闰，必无持久将及半年之理。又证之《邓愈传》，击走苗
兵后，始下休宁，婺源，而婺源之降已在是年之九月，则败苗兵在九月之前，七月之后可知也，今系之是年八月之末。
九月，癸酉，婺源州元帅汪同与守将特穆尔布哈旧作粘木儿24
前纪-
不花不协，偕总管王起宗、黟县万户叶茂、祁门元帅马国宝诣胡大海降。甲戌，江浙平章夏章等亦来降。
丙戌，费子贤攻武康，败其守将潘万户，斩首百余级，遂下之。
是月，天完将倪文俊谋弑其主徐寿辉，不果，自汉阳奔黄州。文俊之专政也，陈友谅居其下，心不平，至是遂袭杀文俊，并其众，自称宣慰使，寻为平章政事。
时太祖略定东南，欲规取江西。而寿辉虽弱，友谅方强、遂为战争之劲敌云。
冬，十月，壬申，遣中翼元帅常遇春，同金廖永安等，会合舟师，自铜陵进取池州。又命亲军舍人李文忠领兵策应永安。去城十里，而遇春已率吴祯舟师直薄城下，水陆合攻，自辰至巳，破其北门，遂人其城。执守将洪元帅，斩之，并禽其副将魏寿、徐天麟等。薄暮，陈友谅以战舰百余艘来逆战，复大败之，遂克池州。【考异】据诸书所记，洪元帅乃天完守将，而薄暮以舟师逆战者，即友谅也。毕《鉴》以为官军，似洪元帅仍是元之守将。不知徐寿辉是时连陷湖广，江西诸郡县，虽未必能守，而池州为必争之地，上以规取安庆、下以规取太平，是时余阙所守，不过安庆，而太平，金陵已为太祖所有，友谅安得不急争，池州一路能复为元将所守耶？又证之《明史·友谅传》，言“太祖取太平，与为邻，友谅陷元池州，太祖遗常遇春击取之，由是数相攻击”云云。然则此时池州已先为友谅所陷，而太祖之克，似非取之于元也。今但书守将洪元帅，
甲申，太祖阅兵于大通江，命元帅缪大亨率兵攻扬州路，降青军元帅张明鉴。初，明鉴聚众淮西，以青布为识，号“青军”，又以善长枪，号“长枪军”、由含山、全椒转掠六合、天长，至扬州。元镇南王博啰布哈旧作孛罗普化镇扬州，招降之，以为濠、泗义兵。逾年，食尽，明鉴谋拥王作乱，王走死淮安，明鉴遂踞城，屠居民以食。大亨言于太祖，谓：“贼饥则易抚，强则难制。
25 明通鉴前编卷···
且明鉴骁鸷可用，无为它人得。”太祖以为然，命大亨督兵攻之。至是降，得其众数万，马二千匹，悉送其将校妻子于建康。
改扬州路口淮海府，置淮海翼元帅，寻复改日扬州府，置江南分枢密院，进大亨为同金枢密院事，总制扬州、镇江。
大亨为政，宽厚不扰，而治军严肃，禁暴除残，民甚悦之。未几卒。后太祖过镇江，叹息，遣人祭其墓。【考异】克扬州，《纪事本末》系之九月，《皇明通纪》系之十一月，今从《明史·本纪》。
十二月，己丑，太祖下令释囚，以干戈未宁，人心初附故也。
是岁，徐寿辉将明玉珍陷蜀之重庆路，踞之。玉珍，随州人，世习农，颇以信义为乡人所服。初，闻寿辉兵起，集乡兵千余人，屯随州之青山寨，结栅自固。未几，寿辉招之降，令以义兵元帅守沔阳。久之，帅舟师掠粮川、峡间，因乘间溯夔而上，至是遂袭破重庆。
元右丞旺扎勒图旧作完者都出走，已而复会平章埒克达旧作朗革歹、参政赵资，屯嘉定之大佛寺，谋复重庆。玉珍遣其将万胜御之，复分兵陷成都，寻又陷嘉定，执旺扎勒图等三人以归，欲降之，皆不屈，遇害，时谓之“三忠”。于是蜀中大乱。
十八年
春，正月，丙午，陈友谅陷安庆，元淮南行省左丞余阙死之。先是阙固守安庆，倚小孤山为屏蔽，命义兵元帅胡巴延旧作伯颜统水军戍守，友谅自上流引军直捣而下，巴延与战四日夜，败还。敌追薄城下，阙遣兵扼之于东，西二门，简死士奋击，败之。贼恚甚.乃树栅起飞楼临城阙，分遣诸将捍御，昼夜不得息。贼增兵来攻，至是赵普胜军东门，友谅军西门，饶州祝寇军南门，四面蚁集。阙徒步提戈，为士卒先，分遣部将督二门之兵，自以孤军血战，斩首无算，而阙亦被十余创。日中，城陷，26
前纪一
火起。阙知不可为，引刀自刎，堕清水塘中。妻伊伯氏、旧作耶卜.子德生，女福童，皆赴井死。守臣韩建一家被害，同官死者数十人。城中民相率登城楼，自捐其梯，曰：“宁俱死此，誓不从贼。”焚死者以千计。
阙号令严信，与下同甘苦，然稍有违令，即斩以徇。尝病不视事，将士皆吁天，求以身代，阙强衣冠而出。当出战，矢石乱下如雨，士卒以盾蔽阙，阙却之曰：“尔辈亦有命，何蔽我为！”故人争用命。稍暇，即注《周易》。帅诸生诣学会讲，立军士门外以听，使知尊君亲上之义，有古良将风烈。或欲挽之人翰林，阙以国步艰危，辞不往。其忠君爱国之心，盖所素定云。
事闻，赠淮南江北行省平章，追封豳国公，谥忠宣。【考异】据《元史·余阙传》，言城陷之日，则至正十八年正月丙午也。证之宋文宪《余左丞传》，丙午为正月初七日，是月庚子朔也。惟据《元史》传中，陈友谅攻安庆，始于十七年之十月，而所记壬戌，癸亥，皆十一月干支，据《顺帝本纪》，十一月辛丑朔，壬戌为十一月二十二日，癸亥二十三日，是十月无壬戌，癸亥也。又自壬戌、癸亥以下，年月不分，干支倒误。今皆不取，但据陷安庆之月日书之，而追叙去年攻小孤山之事，系以“先是”二字。余阙之谥，毕氏《通鉴考异》引钱辛楣之说谓：“诸书所载互异。程国儒序《青阳集》。云＇谥文忠，追封夏国公。张绅以为“初封夏国公，谥忠愍，改赠豳国公、谥忠宣＇。丁鹤年又称＇余文贞公＇。宋景濂手定《元史》，而《集》中《余左丞传》亦作“文忠＇，未审孰得其真，改谥之说近是。”今按《元史》本传作“封豳国公，谥忠宣”，而考之宋文宪《余左丞传》，则云“谥忠愍，追封夏国公”，并无“谥文忠”之语，疑钱氏误记也。考文宪《洪武圣政记》，记“太祖表章余阙，令有司立祠肖像”云云。疑改谥忠宜，当是洪武初年事，而修《元史》者据书之，《文宪传》中“忠愍”之语，仍据元谥也，今从《元史》。
庚戌，邓愈克婺源州，元守将特穆尔布哈死之，士卒降者凡三千余人。又分兵徇高河垒，下之。【考异】据《元顺帝本纪》作“正
27
明通鉴前编卷 月庚戌”，徐氏《后编》系之乙卯。
是月，张士诚遣兵攻常州，汤和击走之。
二月，乙亥，太祖以水军元帅康茂才为都水营田使，谕之曰：“今军事方殷，度支为急，理财之道，莫先于农。今命尔此职，分巡各处，修筑堤防，专掌水利，俾高无患干，卑不病潦，务在宣泄得宜。大氐设官为民，非以病民。若但使有司增设馆舍，迎送奔走，所至纷扰，无益于民而反害之，非吾委任之意也。”
是月，行省枢密院同佥廖永安，院判俞通海等攻江阴之石牌戍。
初，石牌民朱定，贩盐无赖，导张士诚由通州渡江，遂陷平江。以定为参政，而遣元帅栾瑞戍石牌，以通舟师往来。太祖既取江阴，命永安等击之。瑞拒战，行枢密院判桑世杰奋戈跃马，陷阵而死。永安等直前奋击，遂拔其戍，禽定、瑞等、尽获其海舟。太祖复进吴祯为天兴翼副元帅，仍助良守江阴。
李文忠以舍人将亲军，骁勇冠诸将。既下池州，遂别攻青阳、石埭、太平、旌德，皆下之。
是月，败元院判阿噜辉于万年街，复败苗兵于于潜、昌化，进攻淳安。夜袭洪元帅，降其众千余。授帐前左副都指挥，兼领元帅府事。
三月，已亥朔，太祖命提刑按察司、金事分巡郡县，录因，凡笞罪者释之，杖者减半，重囚杖七十，其有赃者免征，武将征讨之有过者皆宥之。于是左右或言：“去年释罪囚，今年乂从末减，用法不宜太宽。”太祖曰：“自丧乱以来，民初离创残以归于我，正宜抚绥之、况其间有一时误犯者，宁可尽法乎！大氐治狱以宽厚为本，而刑新国则宜用轻典，执而不变，非时措之道也。”
内辰，邓愈，胡大海由徽州昱岭关会合李文忠攻建德路，克之。元守将布哈等弃城遁走，父老何良辅等帅众降。改建德路日28
前纪一
严州府，命文忠统兵镇守。【考异】克建德路，《纪事本末·平吴条》下作“三月丙申”。按《顺帝纪》，是年三月已亥朔，“丙辰，大明兵取建德路”，丙辰为三月十八日，是月无丙申也。毕氏《通鉴》亦作“丙辰”，今从之。
夏，四月，已巳，陈友谅陷池州。
时巢湖叛将赵普胜方归友谅，普胜故骁勇，号“双刀赵”。友谅既得安庆，遣普胜据枞阳，为水寨以窥池州，守将赵忠被执，遂陷焉。
丁丑，元苗帅杨鄂勒哲攻建德，以苗、獠数万，水陆奄至。李文忠将轻兵破其陆军，取所馘首浮巨筏上，水军见之，惧而遁。鄂勒哲复来犯，文忠会邓愈共击，克之，禽其将李副枢。凡前后降溪洞兵三万。【考异】《纪事本末·平吴卷》内，言“张士诚率苗，獠木陆奄至城下”。证之《明史》李文忠、邓愈传，但言苗兵，不及士诚，《士诚传》亦无之。且是时上诚与完者不睦，是年八月即谋杀之，不应此时与完者合攻建德也。今仍据《明史·列传》书之，鄂勒哲退屯乌龙岭。逾月，复击败之。
是月，陈友谅陷江西之龙兴路。
五月，刘福通破汴梁、因迎韩林儿都之。
陈友谅连陷江西瑞州、吉安、抚州诸路、又遣其部将康泰、赵琮、邓克明等分寇福建邵武路。【考异】赵琮”，毕《鉴》作“邵宗”.今据《元史·本纪》。
六月，癸酉，李文忠率兵下浦江县。浦江义门郑氏举家避兵出谷间，文忠重其累世雍睦、访得之，悉送还家，禁兵上侵犯。
甲午、张士诚遣兵寇常熟，廖永安与战于福山港，大破之，追至狼山，获其战舰而还。
秋、七月，郭天爵伏诛。天爵，子兴弟三子也。天叙战没，林儿复授天爵为中书右丞。时太祖势日盛，进平章，为吴国公，天爵失职怨望，谋不利于太祖，遂被诛。子兴后遂绝。【考异】事
29 明通鉴前编卷-
见《子兴传》，不著年月，毕氏《通鉴》系之是年七月，盖据徐氏《后编》本之《洪武实录》也，今从之。
八月，元苗帅左丞杨鄂勒哲被杀。初，江淮既乱，元兵屡败、议者以为苗兵可用，遂自湖广招至。累破士诚兵于嘉兴、杭州，积功升左丞。然苗性贪残好杀，所过屠僇无遗，郡县苦之。士诚既降，欲以前憾图鄂勒哲。而江浙行省丞相达实特穆尔亦浸厌鄂勒哲骄横不可制，乃阴定计，用士诚兵围之。鄂勒哲乘城拒战十日，力尽，自经死。士诚自此益无所惮，寻遗兵据杭州、嘉兴，达实拥空名而已。
九月，丁酉，杨鄂勒哲部将员成、蒋英、刘震等，率所部诣李文忠降，且言其部下李福等三万余人在桐庐，皆愿效顺。文忠请于太祖，自往抚之。【考异】杨完者被杀，《纪事本末》系之九月。然
丁酉请降，在完者既死之后，证之《本纪》，是年九月丁酉朔，则完者之死在八月明矣。今从毕《鉴》。
是月，陈友谅陷赣州路。元江西行省参政全普谙萨里旧“谙”作“庵”，“萨”作“撒”及总管哈纳齐旧作哈海赤死之。
时江西下流诸郡皆为友谅所据，普谙萨里乃与哈纳齐戮力同守。友谅遗将围其城，使人胁之降。普谙萨里斩其使，环甲登城拒守，凡四月，兵少食尽，遂自刎。哈纳齐守赣尤有功，城陷，语贼将曰：“与汝战者我也，毋杀我民，请速杀我！”遂遇害。
冬，十月，进胡大海枢密院判官，令帅兵攻兰溪州。大海先至婺州之乡头，禽元万户赵布延布哈，旧作伯颜不花。平其五垒。壬申，进攻兰溪。【考异】《后编》作辛未，今据《元史·本纪》。元兵千人出战，败之，执元廉访使赵秉仁等。分兵守其要害，遂进攻婺州。
甲戌，大将军徐达、平章邵荣克宜兴。先是达等攻宜兴，久不下，太祖遣使谓曰：“宜兴城小而坚、猝未易拔，闻其地西通太湖口，张士诚饷道所由出，若以兵断其饷道，彼军士内乏，破之30
前纪一
必矣。”乃遣总管丁德兴分兵遏太湖口，而达等并力攻城，遂克之。是役也，同知枢密院事廖永安帅舟师从焉。既克宜兴，永安乘胜深入太湖，遇士诚将吕珍，与战不利，舟胶浅失援，遂被执。永安长于水战，所至辄有功，士诚爱其材勇，欲降之，不可，遂被拘留。太祖欲以所获将士三千人易永安，士诚以士德故，不从。永安被囚凡八年，卒于平江。太祖遥授行省平章政事，封楚国公。后吴平丧归，太祖迎祭于郊。既定天下，追赠赐谥，复官其从子升为指挥佥事。
以杨国兴为右翼元帅，令守宜兴。国兴劳来安集，民多归之。遂城宜兴，三月，完之。士诚水陆来寇，辄为国兴所败，逡巡遁去。
十一月，辛孔，立管领民兵万户府。
谕行中书省臣曰：“古者寓兵于农，有事则战，无事则耕，暇则讲武。今兵争之际，在因时制宜。所定郡县，民间武勇之材，宜精加简拔，编缉为伍，立民兵万户府领之，俾农时则耕，闲则练习，有事则用之。事平，有功者一体升擢，无功者还复为民。如此，则民无坐食之弊，国无不练之兵，以战则胜，以守则固，庶几得寓兵于农之意。”
胡大海攻婺州，久不克。甲子，太祖命徐达还应天，与李善长居守，自率马步水军元帅常遇春及亲军都指挥使杨璟兵凡十万，往征之，由宁国道徽州。
召儒士唐仲实，问：“汉高帝、光武、唐太宗、宋太祖、元世祖平一天下，其道何由？”对曰：“此数君者，皆以不嗜杀人，故能定天下于一。今公英明神武，驱除祸乱，未尝妄杀。然以今日观之，民虽得所归，而未遂生息。”太祖曰：“君言是也。我积少而费多，取给于民，甚非得已，恒思所以休息之，曷尝忘也！”又闻前学士休宁朱升名，邓愈复荐焉。召问之，对曰：“高筑墙、广积粮，缓称王。”太祖悦，命参帷幄。
31 明通鉴前编卷一
是月，陈友谅陷福建之汀州路。十二月，太祖师至兰溪。
有和州人王宗显，避乱寓居严州，胡大海荐其学行，召见之。太祖悦，曰：“此吾乡人也。”令其先往婺州觇敌。宗显至近城五里，有旧识吴世杰，语以城中守将不相能状，还报，太祖悦，曰：“吾得婺州，当以汝为知府。”
是时元行枢密院判官舒穆噜宜逊，旧作石抹宜孙。分治处州，其母及弟厚逊旧作厚孙皆在婺，闻大军至兰溪，宜逊泣曰：“义莫重于君亲，食禄而不事其事，是无君也；母在难而不赴，是无亲也。无君无亲，尚可立天地哉！”时方与参谋胡深、章溢等造师子战车数百两，遣深率以行，而自率精锐万余出缙云以应之。深至松溪，太祖语诸将曰：“松溪山多地狭，车不可行，若以精兵要之于厄，可立破也。援兵破，则城可计日下矣。”翼日，遣胡德济诱深兵于梅花门外，纵击，大败之。德济，大海之养子也。深闻败遁去，城中势益孤。
甲申，克婺州。元浙东廉访使杨惠、达噜噶齐僧珠旧作僧住死之，禽元将特穆尔赉斯旧作贴木儿烈思及舒穆噜厚逊等。既入城，首下令禁戢军士剽掠，民皆安堵。改婺州路日宁越府。寻复改日金华府。
丙戌，置中书分省于婺州。【考异】《明史·本纪》不载置中书分省事，毕《鉴》据《后编》书之，《纪事本末》同。按汤潜庵《史稿·本纪》，书“丙戌置中书分省”。丙戌为克婺州之第三日，置省当在是时。今据之.
召郡儒士许元、叶瓒玉、胡翰、汪仲山、李公常、金信、徐孽、童冀、戴良、吴履、孙履、张起敬及兰溪吴沈凡十三人，皆会食省中，日令二人进讲，敷陈治道。已，又闻金华范祖幹、叶仪名，召之至。祖幹持《大学》以进，令剖陈其义，太祖称善，与仪并授咨议。寻置官属，以宗显知宁越府，王兴宗为金华知
32
前纪一
县。兴宗，故隶人，从太祖久，以其勤廉能断，擢用之。又命宗显开郡学，辟叶仪及金华宋濂为《五经》师，浦江戴良为学正，兰溪徐源及吴沈为训导。自兵兴，学校久废，至是始闻弦诵声，无不欣悦。【考异】据《明史·本纪》“辟范祖幹、叶仪、许元等十三人”，证之《文苑·戴良传》、言“命良与胡翰等十二人”，是连良数之，正十三人也。又证之《吴沈传》，言“召沈及同郡许元等十三人”，（名皆见上。）有戴良、胡翰在内，而无范祖斡，叶仪之名。考二《传》之文，详略不同，而所谓“十三人”者堪以互证。若如《本纪》增人范祖幹、叶仪，则岂非十五人乎？意范、叶二人，或召在先，或召在后，抑或二人已授咨议，不人分讲之列，皆未可知。今十三人之名，皆据《沈传》备书之，而别叙祖幹，叶仪二人于下。方太祖之下婺也，先一日，城中人望见城西有五色云如车盖，以为异，后知为太祖驻师地，民望益归之。至是太祖入城，首发仓粟振贫民，下令禁酒。选宁越七县富民子弟充宿卫，号“御中军”。有女子曾氏，自言能通天文，诳说灾异惑众，太祖以为乱民，命戮于市。于是民皆悦服。
戊子，太祖遣典签刘辰招谕方国珍。时国珍据庆元、温、台等路。太祖既克婺州，谋规取浙东郡县，乃遣辰往，谕以祸福，令纳地请降。辰至庆元，国珍使人饰二姬以进，辰叱而却之。【考异】据《明史·方国珍传》，太祖遣主簿蔡元刚招谕国珍，不言刘辰，而证之《辰传》，则记其奉使至庆元及叱却进姬之事。意当日遣使，有正有副，不止辰一人，而诸书所记，又有陈显道者，今据《辰传》。又毕氏《通鉴》亦作“刘辰”，盖据辰所撰《国初事迹》云云，故诸书皆据之.



前编卷二 前纪二元至正十九年已亥至二十三年癸卯


33 明通鉴前编卷二
明通鉴前编卷二
前纪二起屠维大渊献，尽昭阳单阙，凡五年。
太
祖 元至正十九年
春，正月，乙巳，太祖既克婺州，将以次徇浙东未下诸路，集诸将谕之曰：“克城以武，戡乱以仁。吾比入集庆，秋毫无犯，故一举而定。今新克婺州，正宜抚绥，使民乐于乡附，则彼未下诸路，亦必闻风而归。吾每闻诸将下一城，得一郡，不妄杀人，辄喜不自胜。盖为将者能以不杀为武，岂惟国家之利，即子孙实受其福。”
乙卯，方国珍遣使奉书于太祖。
方刘辰之至庆元也，国珍与其下谋曰：“方今元运将终，豪杰并起，惟江左号令严明，所向无敌，今又东下婺州，恐不能与抗。况今与我为敌者，西有吴，南有闽，莫若姑示顺从，藉为声援，以观其变。”于是遣使随辰来，进黄金五十斤，白金一百斤，文绮百匹。太祖复遣镇抚孙养浩报之。【考异】诸书记国珍奉金币及献地遣子为质，并系之三月丁巳，毕《鉴》则正月遣使，三月遗子，分为两次。证之《明史·国珍传》，遣子为质在孙养浩报书之后，是前次遣使随辰来、后次遣子随养浩来，灼然为二事也，今从毕氏分书之。诸书所记国珍语，皆云：“西有张士诚，南有陈友定。”按友定是时在闽，不过一总管34
前纪二
耳。至正二十一年，破陈友谅将邓克明于汀州，始迁左丞，又三年始授平章，开省延平，此时安得便与国珍为敌？故《明史·国珍传》别据他史，改云：“西有吴，南有闽。”西指士诚，南指友谅，盖友谅在江西，去国珍尚远。迨十八年遣人人闽，破汀州，逾年陷杉关，攻邵武、延平诸郡，则逼近浙东。国珍所谓与我为敌者，乃正指友谅，野史讹“谅”为“定”耳，今从《国珍传》。
庚申，枢院胡大海攻诸暨州，守将先期宵遁，万户沈胜以城
降，既而复叛，大海击败之，生禽四千余人。改诸暨日诸全州。
【考异】《元史·顺帝纪》，系大明攻诸暨州于甲午之下，辛丑之前。《明史·太祖纪》作“庚申”。按是年正月甲午朔，庚申二十七日也。诸书皆作“庚申”，今从之。
是月，乐平儒士许瑷谒太祖于婺州。瑗以元末两举于乡，皆第一，会试不第，至是见太祖曰：“方今元祚垂尽，四方鼎沸，足下欲扫平僭乱，安定黎民，非延揽英雄、难以成功。”太祖曰：“予用英雄，有如饥渴，方广揽群策，救民涂炭，共成康济之功。”瑗曰：“如此，天下不难定也。”太祖喜，留参军事。已，复授瑗为太平知府。
时又有诸暨人王冕者，辟地隐九里山、尝仿《周官》著书一卷，曰：“持此遇明主，伊、吕事业不难致也。”太祖下婺州，物色得之，置幕府，授咨议参军。冕自谓得行其志，未几，病卒。
二月，甲子朔，张士诚大举兵人寇江阴，艨艟蔽江而下。枢院判官吴良与其弟祯谋曰：“彼众我寡，宜分道设奇以御之。”时士诚将苏同金方驻君山，指麾进兵，良令祯出北门迎战，潜遣元帅王子明帅壮士驰出南门夹击，大破之，禽其将士五百人，杀溺死者甚众，敌遂宵遁。
癸酉、平章邵荣攻湖州，士诚将李伯升敛兵退守，攻之不克，乃还屯临安。伯升复来攻，荣设伏败之。
三月，甲午，赦大逆以下。
35 明通鉴前编卷二
丁巳，方国珍遣郎中张本仁以温、台、庆元三路来献，且以其次子关为质。太祖曰：“古者虑人不从，则为盟誓，盟誓不信，易而为质子。此衰世之事，吾岂蹈之！夫质以释疑，不疑何质！”乃厚赐关而遣之。然国珍方觇士诚胜负，仍阴持两端不决。
是月，陈友谅由信州略衢州，复遣其将赵普胜寇宁国太平县，总管胡惟贤遣万户陈允、义士汪炳等击败之，获其粮万余石。普胜复寇青阳、石埭等县，佥院张德胜与战于栅江口，破走之。
陈友谅将赵普胜既陷池州，遣别将守城，而自据枞阳水寨。时太祖方经略浙东，虑其乘下游之势以窥太平、应天，命徐达会院判俞通海舟师亟攻之，遂大破普胜栅江营，普胜弃舟陆走。
夏，四月，癸酉，达等遂复池州，禽伪将洪钧等，尽获其巨舰艨艟。太祖闻之，大喜，进达奉国上将军，同知枢密院事，通海佥枢密院事，令乘胜亟攻安庆。
是月，张士诚遣兵寇常州，汤和击败之。寻士诚复攻建德，驻兵大浪滩。李文忠遣部将何世明帅精锐出乌龙岭，循屯口而上，击破之。士诚复遣兵屯分水岭以窥建德，世明复击走之，斩首五百余级。
胡大海既克诸全，太祖令移兵攻绍兴，不下。亲军都指挥冯国用卒于军，时年三十六。太祖哭之恸，归其丧。既定天下，追赠郢国公，赐谥。【考异】据《纪事本末》，系此事于三月之末，言“太祖自将取绍兴，以冯国用守之，国用卒于军，士诚复遣兵陷绍兴”。按太祖亲征绍兴，《本纪》不载，证之《冯国用传》，但言“攻绍兴，卒于军”，既不言取绍兴，亦无从太祖往征之语。又证之《士诚传》，言：“士诚数以兵攻常州、江明、建德、长兴、诸全，辄不利去。而太祖遣邵荣攻湖州，胡大海攻绍兴，常遇春攻杭州，亦皆不能下。”据此，则攻绍兴既未下，而所遣之将为胡大海，太祖未尝亲征也。《大海传》亦但言其“自诸全移兵攻绍兴、再破上诚兵”，亦不言其取绍兴也。又证以是年五月太祖召大海守宁36
前纪二
越，谕以绍兴为士诚将吕珍所据，是绍兴彼时并未下，非既下而复陷也。毕氏《通鉴》系之四月，但叙大海再破士诚兵，不言其下，而国用卒于军中，正在是时，毕氏亦遗之。今据《国用传》增入，而删去“太祖亲征”语。
五月，辛亥，太祖将还应天，召胡大海于绍兴。既至，谕之曰：“宁越为浙东重地，必得其人守之。吾以尔为才，故特命之，其衢、处、绍兴进取之宜，悉以付尔。宋巴延布哈旧作伯颜不花在衢，其人多智略；舒穆噜伊逊守处州，善用士；绍兴为士诚将吕珍所据。数郡密迩宁越，宜与常遇春同心协力，伺间取之。此三人皆劲敌、未可轻也。”仍命左司员外侯原善、都事王恺，管勾栾凤综理钱粮军务事。未几，有导大海再攻绍兴，请为内应者，太祖知其诈，命法司拷问、则士诚间也，遂并其家属诛之。
六月，壬戌朔，太祖还应天。
甲子，张士诚将吕珍围诸全，大海自宁越帅兵援之。珍堰水灌城，大海夺堰，反以灌珍。珍势蹙，乃于马上折箭誓解兵，大海许之。都事王恺曰：“贼狡猾难信，不如因而击之。”大海曰：“彼果来，吾有以待之。且言出而背之，不信；既纵而击之，不武。”遂引兵还。
陈友谅之弟友德帅兵围信州，元江东廉访使巴延布哈德克津旧作伯颜不花的斤自衢引兵来援，与镇南王子大圣努、旧“努”作“奴”。枢密判官席闰、参谋该里丹旧作海鲁丁等共入城守。凡六阅月，粮尽，军民唯食草苗茶纸，既尽，括靴底煮食之；又尽，则罗掘鼠雀及杀老弱以食，然犹出兵屡却贼。
是月，伪将王奉国来攻城，昼夜不息者逾旬，德克津登城麾兵拒之。已而士卒力疲不能支，万户顾马儿以城叛，城遂陷。闰出降，大圣努、该里丹皆死之。德克津力战不胜，遂自刎。部将蔡诚，尽杀妻子，与蒋广奋力巷战，诚遇害。广为奉国所执，爱其勇，欲降之，广曰：“我宁为忠死，不为降生。汝等一草中盗
37
明通鉴前编卷二
耳，吾岂屈汝乎？”奉国怒，磔广于竿，广大骂而绝。义兵陈受，亦被禽不屈，贼焚之。
初，德克津之赴援也，自念天子司宪，不忍坐视信州危急，所不忍者有太夫人在。即入拜其母鲜于氏曰：“儿今不得事母矣。”母曰：“尔为忠臣，吾即死何憾！”德克津乃命其子额森布哈旧作也先伯花奉其母间道入闽，以江东廉访使印送行御史台，遂力守孤城而死。事闻，元赠官，谥曰桓毅。
秋，七月，故濠党赵均用被杀。初，均用与彭大之子早住，既陷盱眙、泗州，遂自泗州寇淮安，陷之。以至正十七年据淮，均用称永义王，早住称鲁淮王。未儿，均用失淮，奔山东。会刘福通之党毛贵连陷山东诸路，据益都，声势大振。均用往依之，既而互相猜忌，均用遂袭杀贵，据益都，欲并其众。贵党续继祖闻之，自辽阳人益都，遂杀均用，由是其党互相仇敌。彭早住不知其所终。【考异】彭早住为彭大之子，毕氏据《实录辩证》之说是也。然彭、赵称王，则在十三年濠围既解之后，未几大死，早住代之，然无名号也。据《元史·顺帝纪》，则称永义，称鲁淮者，乃在十七年踞淮安时，毕氏遂移之十四年，似彭大在时未尝称王，而称王实始于早住，与《元》、《明》二史皆不合，今不从。余详前卷《考异》中。
八月，庚午，命朱文逊、秦友谅攻无为州，陷之。文逊，太祖义子也。
是月，元陕西行省左丞察罕特穆尔旧作帖木儿帅兵攻汴梁，复之。
察罕系出北庭，其祖父徙河南，为颍州沈邱人，居平慨然有大志。及汝、颖兵起，奋义起师，沈邱子弟愿从者数百人。与信阳州罗山人李思齐同设奇计袭破罗山县。事闻，元授察罕为汝宁府达噜噶齐，知府事。于是集义兵得万入，自成一军，数讨贼有功。十七年，以援陕西报捷，行台御史王思诚言于朝，请令察罕专守关、陕，仍许便宜行事，从之，于是授陕西行省左丞，并以38
前纪二 思齐为四川左丞。
至是谋复汴梁，率归、毫、陈、蔡之师水陆并下，又大发秦、晋兵会汴城下，围之三月。侦知汴梁城中食且尽，乃与诸将分门而攻。夜，帅将士鼓勇登城，斩关而人，遂拔之。刘福通奉韩林儿从数百骑出东门遁走，退保安丰。不旬日，河南悉定，献捷元京。以功拜河南行省平章政事，兼知河南行枢密院事，陕西行台御史中丞，仍便宜行事。诏告天下。察罕乃以兵分镇关、陕、荆、襄、河、洛、江、淮，而重兵屯太行，营垒旌旗相望数千里，于是遂谋大举以复山东。
九月，癸巳、奉国上将军徐达、佥院张德胜等克潜山。达等既克无为州，遂自州登陆，夜至浮山寨，败赵普胜别将于青山，追至潜山。友谅遣参政郭泰渡沙河逆战，德胜复大破之，斩泰，遂拔潜山，命将守之。
乙未，陈友谅杀其将赵普胜。先是普胜据安庆，诸将攻之，不克。佥院俞廷玉卒于军中。诸将患之，太祖曰：“普胜勇而寡谋，友谅骄而忮功，若用间以离之，一夫之力耳。”时普胜有门客，数为普胜画策，见亲任，乃使人阳与客交而阴间之。又致书与客，故误达普胜，客见疑，不自安，遂来归，尽得普胜阴事，乃重以金币啖客，潜往友谅所间普胜。普胜不知，见友谅使者，辄自言其功，悻悻有德色，友谅遂忌之。至是愤潜山之败，疑普胜贰于己，乃诈以会师为期，自江州猝至。普胜不虞见图，且烧羊出迎于雁汊。甫登舟，友谅遂执而杀之，并其军。
丁未，同佥枢密院常遇春克衢州。先是遇春攻衢，建奉天旗，树栅围其六门，造吕公车、仙人桥、长木梯、懒龙爪，拥至城下，高与城齐，欲乘之以登，又穴地攻其大西门。元守将宋巴延布哈等悉力捍御，以束苇灌油烧吕公车，架千斤秤钩懒龙爪，用长斧砍木梯，筑夹城以防穴道。遇春攻之凡两月余，不能克。至是以奇兵掩其不意，突人南门瓮城，毁其战具，城中遂蹙。院
39 明通鉴前编卷二
判张斌度不能守，潜出小西门迎降，宋巴延布哈不知，尚督兵拒战。俄而城中火起，我师入城，众遂溃。总管马浩赴水死，宋巴延布哈被执。【考异】马浩死，见《明史·陈友定传》、毕氏《通鉴》马浩”作“冯浩”。改衢州路曰龙游府，寻改日衢州府、进遇春金枢密院，以王恺为衢州总制。
是月，张士诚复遣兵寇常州，汤和遣统军元帅吴复督兵出忠节门奋击，大败之。院判吴良复遣万户聂贵、蔡显帅众出间道，
歼其援兵于无锡之三山，守将莫天佑遁去。【考异】毕氏《通鉴》系
之十月，今据《纪事本末》。又，是时攻常州，非江阴也，证之《明史》吴复，吴良传皆同。毕《鉴》作“江阴”，今不从。
冬，十月，太祖遣浙东分省博士夏煜授方国珍福建行省平章，其弟国瑛参政，国珉枢密分院佥事，各给符印，仍以所部兵马城守，俟命征讨。煜既至，国珍欲不受，业已降；欲受之，恐见制.乃诈称疾，自言“老不任职”，唯受平章印诰而已。是时元亦以国珍为江浙行省平章政事，征海运粮于张士诚，令国珍治运岁漕十万石于京师。【考异】据《明史·本纪》系之十月。毕《鉴》作“九月甲寅”，盖据煜奉使月日也。
十一月，金院胡大海与枢判耿再成合兵攻处州。初，再成从太祖取婺州，为前锋。太祖命屯兵于缙云之黄龙山以遏敌冲，谋取处也。黄龙四面陡绝，再成树栅其上。元处州守将舒穆噜伊逊遣兵分据要害，而令元帅胡深守龙泉以拒我师，时将士皆怠弛，无斗志。会大海出军抵樊岭，再成与之合，连拔桃花岭、葛渡二寨，进薄城下。伊逊战败，弃城走，将士皆溃散。壬寅，遂克处州.大海分兵略定诸县，遣使谕深曰：“吾王天授也，士之欲立功名者，不以此时自附，将谁与僇力！且去年尔战则败，今年我不战而胜，天意亦可见矣。”深然之，遂以龙泉、庆元、松阳、遂昌四县先降，余相继下之。以再成统兵镇守句容，孙炎为总制。太祖素知深名，召见，授左司员外郎，遣还处州，招集部曲以俟征40
前纪二 讨。
戊申，陈友谅遣兵陷福建之杉关。
十二月、甲子，张士诚以分水之败，复遣其将据新城、三溪结寨，数出寇掠。李文忠遣元帅何世明击之，斩其将陆元帅、花将军等，焚其垒。自是士诚不敢窥严、婺。
初，陈友谅破龙兴，徐寿辉欲徙都之，友谅恐其来不利于已，遣人尼其行。至是友谅据江州，寿辉遂引兵发汉阳，次州城下。友谅阳遣使出迎，而阴伏兵于城西门外，寿辉既入，门闭，尽杀其部属。居寿辉于江州，自称汉王，置官属。自是事权一归友谅，寿辉拥虚位而已。
是岁，陈友谅遣兵入闽，寇邵武、汀州。元总管陈友定御之，战于黄土寨，尽获其部众，伪将邓克明遁去。友定，一名有定，福清人。至正十二年，盗起海上，汀州判蔡公安募人击之。友定时以明溪驿卒，好谈军事，公安奇之，授为黄土寨巡检，从讨延平、邵武诸山寇，平之，积功擢为清流县尹。为入沉勇，喜游侠，众惮服之。至是行省授为总管，以御寇功奏闻，友定名始著云。
二十年
春，正月，已亥，夏煜自庆元还应天，言方国珍奸诈状，非兵威无以服之。太祖曰：“吾方致力姑苏，未暇与校。”乃遣都事杨宪、傅仲章复往谕之曰：“吾始以汝豪杰识时务，故命汝专制一方。汝顾中怀叵测，欲觇我虚实，则遣侍子；欲却我官爵，则称老病。夫智者转败为功，贤者因祸成福，及今能涤心改过，则三郡之地庶几可保，其审图之！”国珍得书，不省。
是月，以冯国胜为帐前都指挥使，典亲军。先是国用卒，子诚幼，而国胜先已积功为元帅，太祖乃命袭其兄职。国胜后更名
·宗异，最后始以胜名。
41 明通鉴前编卷二
二月，庚申、元福建行省参政袁天禄以福宁归附、请降。时友谅兵入杉关，群盗窃发，闽中大扰。天禄见国势不振，闻太祖师下浙东，方国珍降，乃遣古田县尹林文广以书纳款，而福清州同知张希伯亦遣人请降。太祖皆纳之，赐书褒谕。【考异】福宁请降，《明史·本纪》系之正月，无日，《明史稿》系之二月，亦无日，惟《潜庵史稿》书“二月庚申”，与《纪事本末·平闽条》下合，按是月戊午朔，庚申为二月初三日，是《明史·本纪》据其遣人纳款之月，亦无不合.惟汤氏兼具日分，毕《鉴》同，今从之。
三月，戊子朔，征刘基、宋濂、章溢、叶琛至建康。溢，龙泉人；琛，丽水人。
先是太祖下婺州，召见濂，而是时基、溢、琛尚在处州元舒穆噜伊逊幕中，故太祖谓“伊逊善用士”。及胡大海克处州，基已先弃官归，而溢与琛自伊逊败后，避入建宁，大海乃并濂荐之。时郎中陶安亦屡为太祖道四人之贤，太祖因遣使以书币征之。孙炎方总制括苍，承命招基，使者再往返，不起。寻以宝剑赠炎，炎作诗贻基，谓：“剑当献之天子，斩不顺命者，我人臣，岂敢私受？”封还之。卒为基开陈天命，而安赠基及濂劝驾之诗踵至，于是与溢等同至京师。至是太祖召见，喜，赐坐，劳之曰：“我为天下屈四先生。”因问：“今天下纷争，何时定乎？”溢对曰：“天道无常，惟德是辅，惟不嗜杀人者能一之。”太祖称善。基陈《时务十八策》、悉嘉纳焉。
濂长基一岁，皆起东南，负重名。基雄迈有奇气，而濂自命儒者，以文学受知，皆备顾问，太祖为筑礼贤馆处之。
一日，从容问安曰：“此四人者，于汝何如？”对曰：“臣谋略不如基，学问不如濂，治民之才不如溢、琛。”太祖多其能让云。【考异】伯兄弢甫撰《陶学士年谱》，证以《集》中有《送孙伯融赴括苍诗》，又有《寄刘伯温宋景濂二公诗》，中有“东山好慰苍生望，南国那容皓发安”之语，以其时考之，则至正十九年太祖征基等四人，而先生为之劝驾
42
前纪二
也。又，二十年，四人既至，《集》中有《喜伯温景濂辈至诗》，有“摅才要济邦家用，为治当调鼎鼐和“及”当朝辅佐侔伊吕，汗简芳名耿不磨”之语，盖以命世期之也。当太祖起兵之初.中原未定，刘，宋诸老佚处浙东，隐而不出，先生远道贻诗，殷殷趣驾，其后云集帝都，卒成王业，史以征聘属之孙炎，推荐归之李善长，而不知先生启蛰之功尤不可没。予谓太祖得此四人，独以向安、则安与此四人相知之深，其数称道于太祖之前可知也。《集》中所载，皆当日之实录，今据增之，若孙炎封还赠剑之事，据《明史·炎传》。又《逊志斋集·孙伯融传》同。
时李文忠亦荐诸儒许元、王天锡及义乌王祎，元即婺州所召十三人中之一也，并见征用，置之馆中。而祎以文章名世，太祖雅爱重之。【考异】王天锡”，《皇明通纪》、《纪事本末》皆作“黄天锡”，今据《明史·王祎传》。
是月，召常遇春于杭州。遇春之出师也，太祖戒之曰：“克敌在勇，全胜在谋。昔关侯号万人敌，为吕蒙所破，为无谋也。尔宜深戒之！”及攻杭州，战不利，故召还，仍命从徐达攻安庆。
夏，五月，丁亥，徐达，常遇春等败陈友谅于池州。
赵普胜之死也，枞阳水寨不能守，达等遂拔之。友谅盛兵来援，声言出安庆，遇春策其必攻池州，乃与达谋，伏锐兵于九华山下，而以赢弱守城。明日、友谅兵果至，直造城下，锋锐不可当。须臾，城上扬旗鸣鼓，伏兵悉起，缘山而出，循江而下，绝其归路，城中出兵夹击，大破之，斩首万余级，生禽三千人。遇春曰：“此劲旅，不杀将为后患。”达不可，以状闻，而遇春辄以夜掩杀过半、太祖令使者亟还，谕勿纵杀，绝归附心。使者返，仅存三百人，太祖闻之，不怿，乃命达尽护诸将兵，禁妄杀者。【考异】《纪事本末》作“四月”，今据《明史·本纪》。其日分据《潜庵史稿》。
是月，陈友谅挟徐寿辉东下，攻太平。守将行枢密院判花云帅戏下三千人结陈迎战，元帅朱文逊力战，死之。友谅攻城三
43 明通鉴前编卷二
日、不能拔，乃引舟师薄城西南，士卒缘舟尾攀堞而登，闰月丙辰朔，陷之。贼缚云，云奋身大呼，缚尽裂，起夺守者刀，杀五六人，骂曰：“贼奴！尔缚吾，吾主行至，斫尔为脍也！”贼怒，碎其首，缚云于舟樯，丛射之，云至死骂贼不绝口。院判王鼎、知府许瑷，俱被执不屈死。云自濠州隶麾下，每战辄立奇功，因命宿卫，常在左右。至是以太平为建康上游重地，命云守之，遂死于难，年三十九。
方云之与贼战也，势急，其妻郜氏祭家庙，挈三岁儿泣语家人曰：“城破，吾夫必死，吾义不独生。然不可使花氏无后，若等善抚之。”云被执，郜赴水死。侍儿孙氏，瘗毕抱儿行，被掠至九江。孙夜投渔家，脱簪珥，属养之。及汉兵败，孙复窃儿走。渡江，遇溃军夺舟弃江中，浮断木人苇洲，采莲实哺儿，七日不死。夜半，有老父自称雷老，挈之行。逾年，达太祖军中，孙抱儿拜泣，太祖亦泣，置儿膝上，曰：“将种也。”命赐雷老衣，忽不见。
太祖赐儿名炜，及长、累官水军卫指挥佥事。追封云东邱郡侯，瑷高阳郡侯，鼎太原郡侯，立忠臣祠，并祀之。炜传五世，请于朝，追赠郜贞烈夫人，孙安人，立祠致祭。【考异】据《明史·本纪》，“闰五月丙辰”，《花云传》亦云“闰五月”。《三编》、《辑览》皆系之五月。据友谅攻太平之月分，牵连并记。盖以五月攻，闰月陷也。丙辰为闰五月之朔口，证之《云传》，友谅攻城二日不得下，则来攻在五月明矣。今分别书之、
戊午，陈友谅弑其主徐寿辉而自立。友谅既陷太平，亟谋僭伪号，乃进驻采石矶，遣部将佯白事寿辉前，乘间持铁挝击杀之。遂以采石五通庙为行殿，称皇帝，改元大义。以邹普胜为太师，张必先为丞相、张定边为太尉。会大风雨，群臣班沙岸称贺，不能成礼。方遣使约张士诚同人寇、士诚以连败，龌龊不敢应。于是友谅欲乘胜攻应天、江东大震。
44 


前纪二
初，刘基见太祖，留参军事，从容问征取计，基对曰：“士诚自守虏、不足虑。今友谅方劫主胁下，据我上游，宜先图之。陈氏既灭、张氏亦孤，一举可定。然后北向中原，王业可成也。”太祖大悦，曰：“先生有至计，勿惜尽言！”
会友谅将东下，诸将献计者，或议降，或议奔据钟山，基独张目不言。太祖召入内问计，基对曰：“主降及奔者可斩也！”太祖曰：“先生计安出？”对曰：“贼骄矣、待其深人，伏兵邀取之，易耳。且天道后举者胜，以逸待劳，何患不克！取威制胜以成王业、在此举矣。”太祖意益决。时诸将议先复太平，太祖曰：“不可。彼居上游，舟师十倍，我猝难复也。”或请太祖自将迎击，太祖曰：“不可。彼以偏师缀我，而全军趋金陵，半日可达，吾步骑急难引还。百里趋战，兵法所忌，非策也。”乃驰谕胡大海以兵捣信州，牵其后，而密召指挥康茂才语之曰：“汝与友谅雅游，吾欲以计速之来，非汝不可。可亟作书遣使约降为内应，且给以虚实，使分兵三道以弱其势。”茂才应声曰：“诺。”时参政李善长在侧，曰：“今方忧寇来，何为诱致之？”太祖曰：“迟则二寇将合，为害益人，何以支？今先破此贼，则东寇胆落矣。”善长称善。友谅得茂才书，大喜，问使者曰：“康公安在？”曰：“守江东桥。”问：“桥何如？”曰“木桥。”乃与酒食，遣之还，令归语茂才：“至则呼老康为验。”太祖闻使者归，喜曰：“贼入吾彀中矣！”乃命善长亟撤江东桥，易以铁石。
友谅果引兵东。于是常遇春率帐前五翼军三万入，伏石灰山侧，徐达陈兵南门外，杨璟屯兵大胜港，张德胜等以舟师出龙江关，太祖亲督军卢龙山以待。
乙丑，友谅帅舟师泊大胜港，杨璟整兵御之。港狭，仅容三舟入，友谅令引退，直出入江，径趋江东桥，见桥皆石愁、知已受绐，乃连呼老康，无应者。亟率舟师趋龙江，先遣万人登岸立栅，势甚锐。时太祖预戒山上：“左右各偃赤帜、黄帜一，约以寇
45 明通鉴前编卷二
至举赤帜，兵交则举黄帜。伏兵见黄帜即起，诸军应之。”会烈日，张盖督兵。友谅至龙湾，众欲战，太祖曰：“天且雨，诸军辄食，会当乘雨击之。”须臾，果大雨。雨少止，赤帜举，士卒竞进拔其栅。友谅方麾众争栅，太祖命发鼓举黄帜，遇春等伏兵起，徐达兵亦至。于是水军张德胜、朱虎等率舟师毕集，内外夹击，汉兵大溃。其乘舟遁者，值潮落舟胶，杀溺死者无算，生禽七千余人，获巨舰百余艘，战船数百。
友谅乘别舸脱走，院判张德胜以舟师追至慈湖，焚其舟。又追之采石，友谅复麾兵迎战，德胜陷阵，死之。指挥廖永忠，冯国胜等大呼而入，右副元帅华云龙捣其中坚。奇兵元帅王铭突阵入，被敌兵攒搠，伤其颊，铭三出三入，杀伤过当，遂大败之。友谅遁还江州。
徐达乘胜攻太平，守太平者闻友谅败，皆无固志，遂复之。【考异】据《元史·顺帝纪》，友谅弑伪主徐寿辉于太平路，在五月丁亥朔之下，又云：“已而回驻于江州。”按《明史·本纪》，陷太平在闰五月丙辰，弑寿辉无日。《潜庵史稿》作“戊午”，是陷太平之第三日也。又，龙湾之败，《明史》及《史稿》皆作“乙丑”，去戊午仅七日。是月丙辰朔，乙丑初十日也。《元史》误以为前五月，因有“回驻江州”之语。若《龙飞纪略》、《纪事本末》等书皆作“闰五月丙辰陷太平”，而其下叙采石僭号之后，率众还江州，又自江州引兵东下，此误也。戊午尚在采石，乙丑便败，若还至江州，然后东下，安得有往返七日，神速如此？况还江州系上溯之程，又值南风司令，必不然也。盖友谅在采石时，初意欲约张士诚人寇，及得康茂才书，则以速趋金陵为得计，而太祖遣茂才绐之，亦正恐其久则与士诚合而欲其速来，故其败不过数日间。证之《明史》纪.传，并无“回至江州”之语，则野史仍沿《元史·顺帝本纪》之误也，今不取。复太平，取安庆，皆在大破友谅之后。《潜庵史稿》以为“乘胜”者是也。《纪事本末》系复太平于辛酉，辛酉去戊午仅三日，正友谅在采石谋东下之时，故是时诸将有先复太平之议，而太祖以为不可、此可见矣。今从《史稿》、《明46
前纪二 史》，系于闰月乙丑之后。
丁卯，置儒学提举司，以宋濂为提举，太祖命长子标从受经学。
戊寅，胡大海克信州路。先是大海奉命捣信州，遣元帅葛俊往，道过衢州，总制王恺亟止之，至金华，谓大海曰：“广信为友谅门户，彼既倾国入寇，宁不以重兵为守！非大将统全军临之不可。”大海然之，乃亲帅兵攻信州。至灵溪，城中步骑数千出迎战，大海击败之。督兵攻城、守者不能支，众溃，遂克之。【考异】《纪事本末》系之六月戊寅。按戊寅乃闰五月二十三日，六月无戊寅也。盖据《元史·顺帝纪》，而《纪》中本无日。今从毕《鉴》。改信州曰广信府。
六月辛亥，筑太平城。初，太平城西南俯瞰姑溪，故为陈友谅舟师所陷，至是常遇春移筑，去姑溪二十余步，增置楼堞，守御遂完。
壬子，元舒穆噜伊逊攻庆元，不克，死之。
初、伊逊既失处州，以数十骑出走，至建宁，欲图恢复，而所至人心已散，知事不可为，叹曰：“处州，吾守地也。今势穷无所往，不如仍还处州，死亦为处州鬼耳！”遂以兵攻庆元，耿再成击败之。伊逊众溃，走竹口，欲还福建，道经桃花坑，为乡兵所邀击，伊逊力战死。总制孙炎以闻，太祖嘉其尽忠死事，遣使祭之。【考异】《明史》，伊逊败死系之六月无日，今椐《潜庵史稿》。
是月，诸军追友谅至池州，遂克安庆。
先是有赵普胜部将张志雄者，帅兵从友谅东下，颇以普胜故怏快，及龙湾之败，遽帅众来降，因献取安庆之策，遂克之。太祖命佥院赵仲中守之。【考异】据《明史·赵庸传》，仲中，即庸之兄也，明年，张定边复陷安庆，仲中弃城奔还，太祖斩之。《纪事本末》作“伯仲”。惟毕氏《通鉴》作“余元帅”，《皇明通纪》作“俞伯仲”，俟考。
秋，七月，乙丑，浮梁守将于光降。光，徐寿辉旧将也。闻
47 明通鉴前编卷二
友谅弑寿辉、寻败、遂帅众击走汉将，取饶州，遣使降于邓愈。愈遂移镇饶州。
九月，戊寅，徐寿辉将欧普祥降。普祥守袁州。友谅弑寿辉，征兵于普祥，普祥遂叛，乃以袁州来降。友谅遣其弟友仁攻之，普祥击败其众，遂禽友仁。友谅惧，与之约和，始释友仁归。
是月，张士诚遣其将吕珍、徐义等帅舟师自太湖入陈渎港，分三路寇长兴。耿炳文击败之，获甲仗舟舰甚众。
寻士诚复遣兵寇诸全，守将袁实战死。
冬，十二月，复遣夏煜以书谕方国珍曰：“福基于至诚，祸生于反覆，隗嚣、公孙述故辙可鉴。大军一出，不可虚词解也。”国珍虽不省，然始稍稍惧。
二十一年
春，正月，癸丑朔，江南行中书省设御座，奉小明王行庆贺礼。参谋刘基怒曰：“彼牧竖耳，奉之何为！”不拜。太祖召基人，问之，基遂陈天命有在。太祖大感悟，乃定西征之计。【考异】事见《明史·基传》。然《传》言“岁首”，当在二十年败陈友谅之后。《传》中记其不拜小明王，叙于友谅东下之前，标以“初”字，牵连并记、本非编年之体，然据此以为二十年之岁首，则彼时基尚未至，何缘有斥为牧竖之语？故《皇明通纪》、《纪事本末》皆系之二十一年之正月朔者近之。若毕氏《通鉴》系之至正二十四年，未知何据。惟时太祖已平友谅，击走士诚兵于安丰，以林儿归，居之滁州，遂以二十四年正月即吴王位。无论彼时不得有奉小明王之事，即谓中书省循前例仍设御座，而林儿之为牧竖，人皆知之，何待基之斥而后知其无能为耶！惟郎瑛《七修类稿》以为即至正二十年龙湾之捷后事，盖奏捷行庆贺礼也。征之《诚意伯集》首《行状》所载，调“友谅既败，中书省设御座，将以明年正月朔奉小明王行庆贺礼”，正与《明史》传中语合，而史家牵连记事，偶倒置耳，然非二十四年48
前纪二 之正月则无疑也，今不取。
辛酉，以邓愈为中书参政，仍佥枢密院事，总制各翼军马。二月，甲申，始立盐茶课，令商人贩鬻以资军饷。
己亥，置宝源局，定钱钞法。【考异】《明史·本纪》作“乙亥”，按是年二月癸未朔，有已亥，无乙亥也。《潜庵史稿》作“己亥”，而《明史》系之二月甲申之下，则“乙”字乃“已”字之误。今据《史稿》。
三月，丁丑，改枢密院为大都督府，以朱文正为大都督，节制中外诸军事，参议宋思颜参军事。
元泗州守将薛显以城降。初，赵均用据徐州，以显为元帅，守泗州。均用既死，显遂以泗州来降，授观军指挥使，使从征江西。
戊寅，方国珍遣使来谢，且饰金玉马鞍以献。太祖命却之，谕曰：“今有事四方，所需者人材，所用者粟帛，其它宝玩非所好也。”
夏，四月，辛巳朔，以李善长兼领大都督府司马，进行省参知政事。
五月，甲戌，命胡大海移镇金华。时大海既克信州，使其子德济守之。友谅遣其将李明道进攻，据草坪镇以遏浙东援兵。大海至婺，遣部将缪美帅兵来援，而贼已保玉山。德济将夏德润拒战，不克，死之。明道遂进围信州。
六月，李明道围信州急，胡德济以兵少，闭城固守，遣人求援于大海。大海即帅兵由灵溪以进，德济乃引兵出城，与明道战。大海纵兵夹击，丙午，大破之，禽明道及其宣慰王汉二。
初，汉二有兄曰溥，安仁人，仕友谅为平章，守建昌。太祖命将攻之，不克。又遣院判朱亮祖击于饶之安仁港，亦失利。而太祖必欲招之降，以绝友谅之援。至是大海禽其弟，遂送之行省李文忠。文忠令汉二为书以招溥，复送之建康，太祖命仍其旧职，用为乡导，以取江西。
49 明通鉴前编卷二
秋，七月，甲子，以范常为太平知府，谕之曰：“太平，吾股肱郡，其民数困于兵，宜令得所。”常以简易为治，兴学恤民。官廪有谷数千石，请给民乏种者，秋稔输官，公私皆足，民亲爱之。
太祖视事东阁，时天热，坐久，汗湿衣，左右更衣以进，皆经浣濯者。参军事宋思颜进曰：“主上躬行节俭，真可示法子孙，惟愿终始如一。”太祖嘉其直，赐之币。它日又言：“句容虎为害，既捕获，宜除之。今豢养民间，何益！”太祖然之，即命杀虎，分其肉饲百官。【考异】事见《明史·思颜传》。证之《洪武宝训》，在是年七月甲子，今据之。
壬申，友谅将张定边复陷安庆。守将赵仲中遁归，太祖怒，按以军法。常遇春以渡江勋旧，请赦其死，太祖曰：“将不能坚守城池，败则逃之，不杀，何以惩后！”乃诛仲中，而官其弟庸行枢密佥事。
八月，己卯，太祖遣使通好于元平章察罕特穆尔。时察罕谋复山东，舆疾抵陕、洛，大会诸将议师期，分兵五道，水陆并进。而自帅铁骑渡孟津，逾覃怀而东，复冠州、东昌，遣其子库库特穆尔旧作扩廓粘木儿捣东平。
东平伪丞相田丰者，刘福通之党也，据山东久，军民附之，察罕乃先遗书，谕以逆顺之理，丰遂降，从大军东讨。一时群贼皆在济南，察罕分遣奇兵由间道出贼后，南略泰安，逼益都，北徇济阳、章邱及濒海郡邑，乃自将大军渡河，大破贼党，鲁地悉定。
太祖闻之，欲徐察其所为以觇其变。而是时，察罕方攻益都未下，太祖乃决计先讨陈友谅。
方李明道之降也，太祖询以友谅虚实，乃言：“友谅自弑徐寿辉后，将士离心，政令不一，骁勇如赵普胜，又忌而杀之，虽有众，不足恃也。”太祖乃召诸将，谕曰：“友谅弑主僭号，犯我近50
前纪二
疆，殒我名将，观其所为，不灭不已，尔等各厉士卒以从！”于是命徐达、常遇春等先发。
庚寅，太祖亲御龙骧巨舰，帅舟师乘风溯流而上。戊戌，师次安庆。敌坚守不战，乃以陆兵疑之，寻命廖永忠、张志雄以舟师拔其水寨。攻城，自旦至暮不下。刘基请弃安庆径趋江州，直捣友谅巢穴，太祖然之。【考异】据《明史·本纪》，戊戌克安庆。而《龙飞纪略》云：“攻安庆不拔，至是冬始拔安庆。”陈氏《通纪》、《纪事本末》，皆云“克江州，旋师攻安庆，下之”。又证之《明史·基传》，亦云“攻安庆自旦至暮不下，基请径趋江州”云云。今谓江州之役，制胜全在舟师，故破其水寨，基请疾趋以掩其不意，岂待城之下哉！今于戊戌下删去“克安庆”语，仍据《基传》。遂帅舟师西上。过小孤，友谅将丁普郎、傅友德帅所部来归。
友德，宿州人，初从刘福通之党，自山东入蜀，归明玉珍。玉珍不能用，帅所部走武昌从友谅，无所知名，常郁郁不乐。至是闻太祖来，喜曰：“吾得真主矣！”太祖一见，奇之，擢为将，使从常遇春徇地。
壬寅，次湖口。遇友谅舟师出江侦逻，击败之，乘胜直薄江州。友谅大惊，以为神兵自天而下，仓卒不能军。维时廖永忠以舟师前导，见州城临江，守御甚固，乃预度城高下，造桥于船尾、名曰“天桥”，以船乘风倒行。桥傅于城，我师攀堞而上。癸卯，克江州。友谅挈妻子夜奔武昌。
甲辰，进拔南康，分兵徇蕲、黄、黄梅、广济，皆下之。九月，辛亥，友谅将王溥以建昌来降，太祖命溥仍守建昌。是月，友谅守将余干吴宏、龙泉彭时中、吉安曾万中，孙本立等，闻友谅败，皆遣使纳款，请以城降，乃遣行省参政邓愈徇临川、抚州，后翼元帅赵德胜徇瑞州、临江等郡。
冬，十月，张士诚闻我军西上，遣其将李伯升寇长兴，众十余万，水陆并进。城中兵少，不能御。太祖在江州，遣诸将陈德
51 明通鉴前编卷二
华、高费聚等分三路兵往援，皆不利。耿炳文婴城固守，副元帅刘成出战死。于是敌复围城，结九寨，为楼车下瞰城中，取土石填濠堑，放火烧水关。城中昼夜应敌，凡月余，内外不相闻，复遣人求援于江州。
十一月，戊午，太祖闻长兴围急，命行省参政常遇春亟帅兵往援。
已未，邓愈克抚州，时友谅将邓克明据城拒守，愈驻师于临川之平塘，遣吴宏进攻抚州，败之。克明佯遺使通款于愈，愈知其无降意，由间道卷甲夜驰二百里，比明，入其郛。克明单骑出南门走，自度不得免，乃诣愈降。愈留克明于军中，令其弟志明还新淦，收其故部曲。克明因请诣太祖于江州，愈以兵送之。中途，克明复遁归新淦。
甲戌，常遇春兵至长兴。李伯升素惮遇春，弃营遁。遇春追击，俘斩五于余入。太祖闻之，不悦。
诸将还师攻安庆，下之，命遇春甓其城。
时太祖谋取龙兴，友谅伪行省丞相胡廷瑞守之。太祖遣使招谕，使以城降。廷瑞闻友谅败，亦内惧，十二月，己亥，廷瑞遣使郑仁杰诣九江纳款，具言：“将校部曲，请勿解散改属它人。”太祖有难色。刘基蹴所坐胡床，太祖悟，报以书曰：“仁杰至，言足下有效顺之诚，此足下明达也；又恐分散所部，此足下过虑也。吾起兵十年，奇才英士，得之四方多矣。有能审天时，料事几，不待交兵，挺然委身来者，皆推赤心以待，随其才任使之。兵少则益之以兵，位卑则隆之以爵，财乏则厚之以赏，安肯散其部曲，使人自危疑，负来归之心哉！且以陈氏诸将观之，如赵普胜骁勇善截，以疑见僇，猜忌若此，竟何所成！近建康、龙湾之役，所获长张、梁铉诸人，用之如故，视吾诸将恩均义一。长张破安庆水寨，铉等攻江北，并膺厚赏。此数人者，自视无复生理，尚待之如此，况如足下以完城来归者邪！得失之机，间不容52
前纪二
发，当早自为计。”长张，即志雄也。廷瑞得书，意释，乃遣部将康泰诣江州请降。【考异】胡廷瑞以龙兴降，《明史·本纪》系之二十二年正月，据其迎降及太祖至龙兴之月日也。太祖既得江州，即遣人招谕廷瑞，故诸书多系之八九月间。至廷瑞遣郑仁杰及太祖贻书事，毕《鉴》系之是年十二月已亥，证之《明史稿》，亦分书之，但稿中无日分耳。已亥乃十二月二十一日，今据之。
二十二年
春，正月，辛亥，胡廷瑞以龙兴降。
乙卯，太祖发江州。已未，次樵舍，廷瑞遣人赍陈氏所授丞相印及军民粮储之数来献。辛酉，太祖如龙兴，廷瑞帅行省僚属祝宗、康泰等迎谒于新城门。壬戌，太祖人城，首谒孔子庙，开仓库，振贫乏，悉除陈氏苛政，放友谅所蓄麋鹿于西山。民大悦。改龙兴曰洪都府。
时袁、瑞、临江、吉安等府皆相继下。【考异】太祖如龙兴，《明史·本纪》书“正月乙卯”，《潜庵史稿》书“正月壬戌”，盖一据其发江州之日，一据其至南昌之日也。樵舍事见《明史·胡美传》，毕氏《通鉴》系之己未，而《元史·顺帝纪》书“正月庚申，大明取江西龙兴诸路”。以次第考之，毕《鉴》所记干支皆不误，今据之。据《顺帝纪》.是年正月戊申朔，则辛亥为正月初四日，以后皆可考也。
二月，太祖还应天，命邓愈以行省中书参政镇洪都。
癸未，金华苗兵作乱，行中书省参政胡大海、郎中王恺死之。初，苗帅杨鄂勒哲死，其部下蒋英、刘震、李福等自桐庐来归，大海喜其骁勇，留置戏下，待之不疑。至是三人谋叛，以书通衢、处苗帅李祐之等，约以月之七日起事。是日，大海晨在分省署中，英等人，请观弩于八咏楼。大海出，遣其党遮跪马前，诉英等将杀己。大海未及答，反顾英，英出袖中椎击大海，中脑仆地，又杀大海子关住及总管高子玉。
53 明通鉴前编卷二
时恺方佐大海治省事，其帅多德恺，欲拥之而西，恺正色曰：“吾守土，义当死，宁从贼耶！”遂杀恺及其子寅，掾史章诚亦死之。【考异】据《明史·本纪》，苗兵作乱，系之二月辛未，证之《元史·顺帝纪》，二月丁丑朔，是月无辛未也。《纪事本末》言“英等约衢.处苗帅以是月七日起事”，以丁丑朔推之，七日当为癸未。《潜庵史稿》系之是年二月癸未，是《明史》“辛”字为“癸”字之误明矣，今据《潜庵史稿》改正.
大海善用兵，而严于纪律，尝自诵日：“吾武人，不知书、惟知三事而已：不杀人，不掠妇女，不焚毁庐舍。”以是军行，远近争附，及死，闻者无不流涕，后追封越国公.太祖既定天下，复赐谥。大海等七人赐谥事见后。
初，太祖克婺州，禁酿酒，大海子首犯之，太祖怒，欲行法。时大海方征越，王恺请勿诛以安大海心。太祖曰：“宁可使大海叛我，不可使我法不行。”竟手刃之。及关住被杀，遂无后云。
恺，当涂人。以克太平，召为掾，累官至郎中，善谋断。常白事不听，却立户外，抵暮不去，太祖怪问之，恺谏如初，卒从其议。后赠奉直大夫、飞骑尉，追封当涂县男。
丁亥，处州苗帅李祐之、贺仁德一作得遥应金华将英等，相继作乱，杀行省枢密院判耿再成。总制孙炎、知府王道同、元帅朱文刚皆死之。再成方与客对饭，闻变上马，收战卒，不及二十人，迎战，不克，骂曰：“贼奴！国家何负汝，乃反耶！”贼攒槊刺再成，再成挥剑连断数槊，中伤坠马，大骂不绝口死。炎等三人皆被执，置之空室，胁之降，不屈。仁德燖雁，斗酒啖炎，炎且饮且骂。贼怒，拔刀叱炎解衣。炎曰：“此紫绮裘，主上所赐，吾当服以死。”遂与道同、文刚皆遇害。
再成持军严，士卒出人民间，蔬果无所取。炎谈辨风生，雅负经济，有诗名。后再成追封泗国公，炎赠丹阳县男，命建像再成祠，与道同、文刚皆祔祀。文刚，太祖养子名柴舍者也。
54
前纪二
金华之乱，典史李斌怀省印缒城走严州，告变于李文忠、文忠遣元帅何世明、掾史郭彦仁等率兵讨之。至兰溪，蒋英等惧，乃驱掠城中子女西走，降于张士诚。
大海养子德济闻难，引兵奔赴，文忠亦率将士至，镇抚之，民乃定。
辛卯，拓江西洪都城。先是太祖既定洪都，相度形势，以旧城西南临水，不利守御，命移人三十步，又以东南空旷，复展二里余，至是成之。
壬寅，命平章邵荣率兵讨处州苗。三月，癸亥，降人祝宗、康泰叛。
先是洪都之降，廷瑞主之，宗与泰浸不悦。及太祖还应天，以廷瑞从，廷瑞度二人必叛，密言于太祖。时上将徐达方追友谅于武昌，营于汉阳之沌口，太祖发使诣洪都，令宗、泰帅所部兵往湖广从达昕征调。二人舟次女儿港，遂以其众叛。遇商人布船，因掠其布为旗号，进劫洪都。是日暮，至城下，发鼓举火，攻破新城门。都事万思诚、知府叶琛皆被执，不屈，死之。邓愈闻变，仓卒以数十骑出走，数与贼遇，从骑死且尽。愈窘甚，连易三马，马辄踣，最后遇养子马乘之，始得夺抚州门出，洪都遂陷。愈奔趋应天，太祖以其功多，弗罪也。寻遣使诣汉阳，命达等还师讨之。
是月，明玉珍陷云南。
初，玉珍据蜀，闻徐寿辉为陈友谅所弑，谋讨之，命以兵塞瞿塘，绝不与通。立寿辉庙于城南隅，遂自称陇蜀王，至是拓地至滇。参谋刘桢谓西蜀自古形胜之地，劝其建都称号，以系入心。玉珍善之，乃僭称皇帝于重庆，国号夏，建元天统。【考异】《明史·本纪》系玉珍称帝于三月，无日。《通鉴辑览》则于是年三月书玉珍陷云南，五月称陇蜀王，至二十三年正月始称帝，盖据《元史·顺帝纪》。毕《鉴》据《平夏录》，改人是年三月已酉，今捡《平夏录》云“三月
-
55 明通鉴前编卷二
戊辰”，并非“己酉”。盖玉珍陷云南在三月甲寅，则称帝在甲寅之后者似之。若作已酉，则似先称帝，后陷云南，未知毕氏何据，抑偶误记《平夏录》，而以“戊辰”讹作“已酉”欤？至其称陇蜀王，据《平夏录》在至正二十年，友谅弑寿辉之后，证之《明史·玉珍传》，亦云“至正二十年，友谅弑寿辉，玉珍与之绝，自立为陇蜀王”，然则《明史》纪、传，皆本之《平夏录》也，今从之，亦系于三月之末，并追叙称王事。
婺州之乱，张士诚遣其弟士信乘间帅兵万余围诸全。守将谢再兴预遣将设伏城外，自引兵出战。战既合，伏起，大败之，禽其将上千余人。士信愤，益兵攻城，再兴度不能支，告急于李文忠。
时金华叛寇初定，而严州逼近敌境，处州又为叛苗所据、文忠自度兵少，不能应援，闻邵荣讨处州之兵将至，文忠乃揭榜义乌古朴岭，扬言：“平章邵荣引兵五万出江右，右丞徐达引兵五万出徽州，约会金华，刻日抵诸全。”士信兵见之，大惊，谋夜遁。会胡德济自信州率兵来援，与再兴分门而守。夜半，令诸军蓐食，帅死士开门突击。贼众惊溃，士信遂脱围遁去。
夏，四月，已卯，平章邵荣帅诸军复处州。
先是李文忠闻处州乱，遣将屯兵于缙云山中。会耿再成子天壁方奉命征发苗兵，中途闻变，遂驰至文忠所，得再成旧部朱绚等，会荣攻之。荣帅元帅王佑、胡深等烧其东北门，军士乘城入，李祐之自杀。贺仁德战败，走缙云，耕者缚之，槛送建康伏诛。处州遂平。
方二郡之煽乱也，衢州兵谋翻城应之，守将夏毅惧甚。会刘基丁母忧归，过衢州，迎之入城，一夕遂定。
事闻，授文忠浙东行省左丞，总制严、衢、处、信、诸全军事。【考异】克处州，毕《鉴》系之己丑，今据《明史·本纪》。又《纪事本末》作“癸酉”，按四月丙子朔，癸酉则三月也。盖处州以三月攻，四月复，故诸书所记互异。
56
前纪二
甲午，徐达复洪都，祝宗、康泰俱败。宗走新淦依邓克明，后为志明所杀。志明，克明之弟，泰走信州，为追兵所获，送建康。太祖以廷瑞甥，特宥之。廷瑞以避太祖字，改名美。
五月，丙午，太祖念洪都重地，非骨肉重臣不可守，乃以大都督朱文正统副元帅赵德胜、亲军指挥薛显同、参政邓愈镇之。
德胜攻陈友谅将于南昌之西山，破其寨，俘斩三千余人。
是月，元陈友定复汀州路。先是友谅将邓克明复寇汀州，友定击败之，迁左丞。至是命守汀州，进参知政事，行省平章雅克布哈旧作燕只不花拥虚位而已。
六月，戊寅，元平章察罕特穆尔遣使报书太祖，言“已奏朝廷，授以行省平章事”，太祖不答，谓左右曰：“察罕徒以甘言诱我耳。且以书来而不反我使者，其情伪可见也。今张士诚据浙西，陈友谅据江汉，方国珍、陈友定又梗于东南，天下纷纷未有定日，惟徐以俟之。”
是月，察罕以攻益都久不下，遂为叛将田丰、王士诚等所害。
初，丰之降也，察罕推诚待之，数出入帐中。及丰既谋变，乃请察罕行观营垒，左右皆以为不可往，察罕曰：“吾推心待人，安得人人而防之！”左右请以力士从，又不许。至是察罕从轻骑十一人，行至丰营，士诚遂刺之，与丰走人益都。众乃推察罕子库库特穆尔为总兵官，复围益都。
事闻，元赠察罕河南行省左丞相，追封忠襄王，谥献武。寻授库库特穆尔中书、平章政事，兼知河南、山东行枢密院事。
库库，姓王，小字保保，察罕甥也。养以为子。至是力图报仇，与益都兵战，生禽六百余人，斩首八百余级。太祖闻察罕死，叹曰：“天下无人矣！”【考异】《明史·本纪》系察罕被杀于报书之下，是同月事也。证之《元史·顺帝纪》，乃六月戊子，则去报书时仅十日耳。库库败益都之兵，系之已亥，仍是六月之下旬，今并系之是月下。
57 明通鉴前编卷二
平章邵荣，自克处州归、骄蹇有异志，与参政赵继祖谋伏兵为变。秋，七月，丙辰，事觉，伏诛。
太祖自起兵，所任将帅最著者，徐达.常遇春与荣为三，而荣尤宿将善战。太祖以勋旧，欲宥其死，遇春直前曰：“人臣以反名，尚何可宥，臣义不与共生。”太祖乃饮荣酒，流涕而僇之。自此益爱重遇春。
八月，癸巳，陈友谅将熊天瑞寇吉安，守将孙本立战败，走永新。天瑞复攻破永新，执本立，杀之，遂陷吉安。友谅遗其知院饶鼎臣守之。【考异】《纪事本末》系之是年十二月，盖因朱文正之复吉安牵连并记也。《潜庵史稿》，陷吉安在八月癸巳，今据之。
冬十月，戊子，池州元帅罗友贤据神山寨作乱，谋通张士诚，杭、歙震动，命常遇春帅兵讨之。【考异】《纪事本末》作“十一月”，它书皆作“十月”。证之毕氏《通鉴》，则十月戊子也，今从之。惟毕《鉴》是月壬寅朔，“寅”字乃“申”字之误也。《元史·顺帝纪》，十月壬申朔，且毕《鉴》系癸卯朔于九月，则十月为壬申朔尤可证，盖“寅”字转写误也。
辛卯，设关市批验所官，主通百货，盐十分而税其一，它物十五分税一。
十一月，乙巳，元平章库库特穆尔复益都，田丰等伏诛。库库既袭父职，身率将士，誓不共之仇，奋力攻城，贼悉众拒守，乃遣壮士穴地通道而人，遂克之，尽诛其党，取田丰、王士诚之心以祭其父。庚戌，遗关保以兵复莒州，山东悉平。
庚申，元诏授库库特穆尔太尉，余官并如故，将校士卒论赏有差。
初，察罕特穆尔平山西晋、冀之地，而是时河南行省平章博啰特穆尔，以捍蔽京师，移兵镇大同，因欲并据晋、冀，遂与察罕兵争，元帝屡下诏令罢兵，终不听。及察罕克汴梁，平山东，兵势日盛，朝廷方倚之以为安。及其没也，库库复修其职，振其58
前纪二
军。干是东至淄、沂、西逾关、陕，皆晏然无事，乃驻兵于汴、洛，令以次进兵江、淮。而博啰特穆尔复数以兵争晋、冀，朝廷虽屡解谕之，而仇隙日深。
十二月，丁亥，大都督朱文正遣兵复吉安，饶鼎臣出走，遂以参政刘齐、陈海同、李明道、曾万中、粹中共守之，以朱叔华知府事。
太祖威名日重，元帝乃遣户部尚书张昶等赍龙衣、御酒、八宝顶（冒）［帽］、荣禄大夫、江西行省平章政事（使）宣［命］诏书，航海至庆元。盖方国珍之计，欲两以为功也，乃遣其检校燕敬报太祖，太祖不之答。
敬还，国珍惧，乃送昶于福建元平章雅克布哈所。时左丞王溥在建昌，闻之，以告，太祖命溥招之，昶遂偕郎中玛哈木特旧作马合谋至建康。时太祖已闻察罕死，遂不受，杀玛哈木特，以昶才，留之，并授以官。
元库库特穆尔既还河南，造尹焕章致书于太祖，并归我使人。
宁海布衣叶兑，以经济自负，闻太祖已定宁越，规取张士诚、方国珍，而察罕恃其兵强名顺，欲招太祖为助，兑乃列一纲三目，言天下大计。
其略曰：“愚闻取天下者，必有一定之规模；韩信初见高祖，画楚、汉成败；孔明卧草庐，与先主论天下三分形势者是也。今之规模，宜北绝李察罕，南并张九四，抚温、台，取闽、越，定都建康，拓地江、广，进则越两淮以规中原，退则画长江而自守。夫长江天堑，所以限南北也。金陵古称龙蟠虎踞，帝王之都，诚宜建都于此，守淮以为藩屏，守江以为门户，如高祖之关中，光武之河内。以此为基，藉其兵力资财，以攻则克，以守则固，百察罕能如我何哉！且江之所备，莫急上流。吴、魏所争，在蕲春与皖，即今江州之境。今义师已克江州，足蔽全吴。况自
59 明通鉴前编卷二
滁、和至广陵皆吾有，又足以遮蔽建康，襟带江州，匪直守江，兼可守淮矣。张氏倾覆，可坐而待，淮东诸军，亦将来归，北略中原，李氏可并，孙权不足为也。今闻察罕妄自尊大，致书明公，如曹操之招孙权。窃以元运将终，人心不属，而察罕欲效操所为、事势不侔。宜如鲁肃计，鼎足江东以观天下之衅，此其大纲也。
至其目有三：张九四之地，南包杭、越，北跨通、泰、而以平江为巢穴。昔田丰说袁绍袭许以制曹公，李泌欲先取范阳以倾禄山，殷羡说陶侃急攻石头，以制苏峻，皆先倾敌巢穴。今欲攻张氏，莫若声言掩取杭、嘉、湖、越，而大兵直捣平江。平江城固，难以骤拔，则以锁城法困之。锁城者，于城外矢石不到之地，别筑长围，环绕其城，长围之外、分命将卒，四面立营，屯田固守，断其出人之路。分兵略定属邑，收其税粮以赡军中，彼坐守空城，安得不困！平江既下，巢穴已倾，杭、越必归，余郡解体，此上计也。
张氏重镇在绍兴，悬隔江海，所以数攻而不克者，以彼粮道在三江，斗门也。若一军攻平江，断其粮道，一军攻杭州，绝其援兵，绍兴必拔.所攻在苏、杭，所取在绍兴，所谓＇多方以误之＇者也。绍兴既拔，杭城势孤，湖、秀风靡，然后进攻平江，犁其心腹，江北余孽随而瓦解，此次计也。
方国珍狼子野心，不可驯狎。往年大兵取婺州，彼即奉书纳款；后遣夏煜、陈显道招谕，彼复狐疑不从；顾遣使从海道报元，谓江东委之纳款，诱令张昶赍诏而来，且遺韩叔义为说客，欲说明公奉诏。彼既降我，而反欲招我降元，其反覆狡狯如是，宜兴师问罪。然彼以水为命，一闻兵至，挈家航海，中原步骑无如之何。彼则寇掠东西，捕之不得，招之不可。夫上兵攻心，彼言杭、越一平，即当纳土，不过欲款我师耳。攻之之术，宜限以日期，责其归顺。彼自方国璋之殁，自知兵不可用。又，叔义60
前纪二
还，称我师之盛，气已先挫，今因陈显道以自通，正可胁之而从也。事宜速，不宜缓。宣谕之后，更置官吏，拘集舟舰，潜收其兵权以消未然之变，三郡可不劳而定。福建本浙江一道，倚山濒海，兵脆城陋。两浙既平，彼心计浙江四道，三道既已归附，吾孤守一道安归哉！下之，一辩士力耳。如复稽送款，则大兵自温、处人，奇兵自海道人，福州必不支。福州下，旁郡迎刃解矣。威声已震，然后进取两广，犹反掌耳。”
太祖奇其言，欲留用之，兑力辞，赐银币袭衣以归。后数岁，太祖削平天下，其规模次第大略如兑言。【考异】事见《明史·叶兑传》。毕氏《通鉴》系之是年六月察罕遣使下，按兑书中已有张昶至庆元及方国珍遣人说太祖奉诏之语，则在是年十二月以后所上可证也。今改系之昶奉使至金陵之后。
二十三年
春，正月，壬寅朔，以汤和为中书左丞。
丙寅，太祖遣都事汪河报书于元库库特穆尔，并送其使人尹焕章归汴。
初，太祖命诸将分军于龙江等处屯田，惟康茂才积谷充物，它皆不及。二月，壬申朔，谕诸将曰：“屯田数年，未见功绪。惟康茂才所屯，得谷一万五千余石，以给军饷，尚余七千石。分地均而所得有多寡，由人力勤惰不齐耳。今宜督军及时开垦，以尽地利。庶几兵食充足，国有所赖。”
癸酉，张上诚发兵攻安丰，以吕珍为前锋，士信帅大兵继之。珍至安丰，围其城。久之，城中乏食，刘福通遣人告急于建康。太祖曰：“安丰破，则士诚益张，不可不救。”时方召刘基至京，基谏曰：“汉、吴伺隙，吴，即士诚。见后，未可动也。”不听。未几，珍破安丰，杀福通。
戊寅，移置浙江行省于严州。
61 明通鉴前编卷二
时士诚屡寇诸全，李文忠应援不及，于是、徙省治于严，留总制徐司马守金华。司马，太祖养子，名马儿者也。
是月，陈友谅将张定边复陷饶州。
时守将于光与吴宏等不协，都昌盗江爵等乃导定边等入寇，仓卒无备、皆出走，惟理问穆燮死之。郎中杨宪走还建康。
三月，辛丑朔，太祖帅右丞徐达、参政常遇春等援安丰。时吕珍水陆连营，据城树栅，外掘重堑。会左右军失利，阻于堑，不得出。太祖命遇春以兵横击其阵，三战三捷，俘斩无算。庐州左君弼出兵助珍。遇春又击败之，珍、君弼皆遁去。以韩林儿归，居之滁州。复命达等移师讨庐州。达等既去，元将珠展旧作竹贞、实都旧作忻都遂乘间入安丰。
是月，太祖还应天。
闰月，处州总制胡深言：“关市之征，旧例二十取一，今令盐货十取其一，税额过重，则商贩不通，军储缺乏。且使江西、浙东之民艰于食用。又它物十五分取一，亦恐稍重，请仍循二十取一之例。”从之。
是月，太祖自撰《朱氏世德碑》，遣官祗诣凤阳，泗州告祭先陵，并称龙风制，赠三代右丞相、平章政事、吴国公。【考异】此据郎氏《七修类稿》所载，《朱氏世德碑》益太祖自撰也。碑中称“龙凤九年三月十四日，降制赠曾祖祖及考”云云，又言“以闰三月十一日祗诸先垅，焚香告祭”云云，正至正二十三年之闰三月也。《洪武实录》不载，盖既得天下讳之耳，今叙人。
夏，四月，陈友谅闻太祖援安丰，果大举兵入寇洪都。
先是友谅自忿其疆土日蹙，乃治巨舰，高数丈，外饰以丹漆，上下三级，级置走马棚，下设板房为蔽，置橹数十，其中、上、下人语不相闻，橹箱皆裹以铁。载其家属百官，空国而至，兵号六十万。壬戌，薄城下，友谅欲以大舰乘水涨傅城而登。至是城移去江三十步，舰不得近，乃大为攻具，势甚张。都督朱文62
前纪二
正与诸将谋分门拒守，于是参政邓愈守抚州门，金院赵德胜等守宫步、士步、桥步三门，指挥薛显守章江、新城二门，元帅牛海龙、赵国旺、许珪、朱潜、程国胜等守琉璃、蒲台二门。文正居中节制，自将精锐二千往来策应。
乙丑，诸全守将谢再兴叛，降于张上诚。
初，再兴有心腹二人，常往来贩鬻杭州。太祖怒其泄军事，禽二人，诛之。召再兴赴应天，别遣参军李梦庚总制诸全，已，复遣再兴归。至是愤梦庚出己上，遂作乱，杀知州栾风，执梦庚赴绍兴，降于张士诚。总管胡士明，弃妻子，单骑走应天。时左丞李文忠闻变，遣同佥胡德济屯兵五指山下，自将精骑二千往来援应。
凤，高邮人，知诸全，有能声。被杀时，其妻王氏以身蔽凤，并杀之。已而梦庚亦不屈死。太祖以再兴数有功，叛非其志，故凤与梦庚皆不得恤。
丙寅，陈友谅攻抚州门。其兵各载竹盾如箕状以御矢石，并力攻城，坏二十余丈。邓愈以火铳击退其军，随树木栅，贼争栅，朱文正督诸将死战，且战且筑，通夕复完。于是总管李继先及海龙、国旺、珪、潜等皆先后战没。
五月，己已朔，友谅分遣诸将陷吉安。时值守将李明道与曾万中兄弟不协，谋为内应，遂开门纳汉兵。参政刘齐、朱叔华被执。
寻陷临江，同知赵天麟被执。
癸西、分陷无为州，知州董曾死之。
谕置礼贤馆，集刘基、陶安等诸人讲论经史。
丙子，友谅复攻新城门。指挥薛显将锐卒开门突战，斩其平章、副枢各——人，敌兵乃退。百户徐明被执，死之。明有胆略，尝出劫友谅营，获其良马以归，故见杀。
六月，辛亥，友谅增修攻具，欲拔栅自水关人，朱文正遣壮
63 明通鉴前编卷二
士以长槊迎刺之.敌夺槊更进。乃命锻铁戟铁钩，穿栅复刺，敌复来夺，手皆灼烂不得进。友谅见城中备御万方、坚不可拔，乃欲以计胁之，命执吉安、临江被获之刘齐、朱叔华、赵天麟以徇于城下。文正等不为动，三人者亦不屈死之。【考异】《明史·本纪》、《潜庵史稿》皆记刘齐等四人之死于五月。证之《纪事本末》，则刘齐，朱叔华，赵天麟三人者，皆死于南昌城下，盖执之以徇城，不屈，又杀之，欲以胁城中之降也，此似得之。考南昌忠臣之祀，独此三人在殉难十五人之数，而董曾不预，盖曾非死于南昌者，故别祀之。若刘、朱、赵三人皆江西守土之官，又以其同死于南昌城下，故得人南昌忠臣（祀）〔祠〕中。今据《纪事本末》书之.
乃复遣兵攻宫步、士步二门。金院赵德胜，暮坐城门楼指麾士卒，弩中腰膂，镞深入六寸，拔之出，叹曰：“吾自壮岁从军，伤矢石数矣，无重此者。丈夫死无所恨，恨不能扫清中原耳。”言毕而绝，年三十九。后追封梁国公，复赐谥。
洪都被围久，内外隔绝。文正遣千户张子明走应天告急。子明取渔舟夜从水关出，潜至石头口，宵行昼止，凡半月始至。太祖问：“友谅兵势何如？”对曰：“友谅兵虽盛，战死亦不少。今江水日涸，巨舰将不利，又师久粮乏，援兵至，必可破也。”太祖曰：“汝归语文正，但坚守一月，吾当自取之。”子明还，至湖口，为友谅兵所执。”友谅曰：“若能诱之降，非但不死，且富贵。”子明阳许之，至城下，大呼曰：“主上令诸公坚守，大军行至矣。”友谅怒，杀之。
时徐达、常遇春方围左君弼子庐州。州三面阻水，君弼自城上为钓桥、谋夜劫达等营，击败之，遂人城敛兵拒守，凡三月不克。至是太祖遣人谕曰：“为庐州而失南昌，非计也。”于是达、遇春皆解围还。
秋，七月，癸酉，太祖自将救洪都，祃牙于龙江。凡舟师二十万，刻期并发，达、遇春及枢院冯国胜、俞通海、右丞廖永忠64
前纪二
等及儒臣刘基、陶安、夏煜等皆从。【考异】据《明史·夏煜传》言：“太祖亲征陈友谅，儒臣惟刘基与煜侍，草檄赋诗。”今证之《陶学士集》，有《康郎山应制诗》。又《龙江阅兵诗序》云：“癸卯七月，阅兵龙江，臣安忝侍从。”又，《大明铙歌曲引》云：“安忝侍从，亲睹大战于彭蠡湖。”锯此，则儒臣侍从，安固预焉，今据《学士集》增入。
癸未，师次湖口，先遣指挥戴德以一军屯于九江口，复以一军屯南湖嘴，以遏友谅归师。又遣人调信州之兵扼之于武阳渡，防其奔逸。
陈友谅围洪都凡八十五日，闻太祖至，即解围、东出鄱阳湖逆战。太祖帅诸将由松门入湖，丁亥，与友谅师遇于康郎山。太祖见友谅列巨舟当前，顾谓诸将曰：“彼巨舟首尾连接，不利进退，可破也。”乃命舟师排十一队，火器弓弩以次鳞列，戒诸将：“近寇舟，先发火器，次弓弩，及其舟，则短兵击之，”
戊子，徐达、常遇春、廖永忠等进兵薄战，达身先诸将、击败其前军，杀一千五百人，获一巨舰还。俞通海复乘风发火炮，焚寇舟二十余艘，杀溺死者甚众。徐达等搏战良久，火延及达舟，敌乘之，达扑火更战。太祖亟遣舟援，达力战，敌乃退。
俄，友谅骁将张定边直前犯太祖舟，舟胶于沙，汉兵绕三匝。我军左右奋击，身先捍蔽，定边不得前，于是指挥韩成首以冲锋堕水死，元帅宋贵、陈兆先继之，万户程国胜继之，皆陷阵死焉。事急，遇春飞矢射定边，通海、永忠复飞舸夹击，定边负重创，始遁去。太祖舟甫脱，而遇春舟亦胶浅，亟麾兵救之。值诸舟骤进，水涌乃解。会日暮，太祖命鸣钲收军，集诸将申明约束。又虑张士诚乘虚入寇，命徐达还守应天。
是役也，诸将皆殊死战。而程国胜者，先以守抚州门被创落水，得不死，复从太祖御友谅于湖东，卒死之。而南昌城中先以阵亡抚州门闻，故豫章、康山两祀之云。【考异】诸书皆言“康郎山忠臣之祀凡三十五人”，证之《明史·赵德胜传》，言“凡赠公一人，侯十二
65
明通鉴前编卷二
人，伯二人，子十五人，男六人”，实三十六人也，盖《明史》传中言“三十五人”者，除程国胜数之故。《传》末复记“国胜守南昌，与牛海龙夜劫友谅营，海龙中流矢死，国胜泅水得脱，抵金陵，从太祖战鄱阳，张定边直前犯太祖舟，国胜与韩成.陈兆先驾舸左右奋击，太祖舟脱，国胜等绕出战舰后，援绝，力战死。而南昌城中谓国胜已前死，故豫章、康山两祀之”云，此事本之朱善所撰《国胜神道碑》。盖国胜至金陵一节，惟太祖知之，故南昌城中调其已死，遂人之豫章忠臣中，后经太祖更正，改祀国胜于康郎山，特命朱善述其事于《碑》中，而野史但据《实录》三十五人之语，遂遗国胜，又见豫章更正祀典，去国胜之名，遂两遗之，毕氏《通鉴》于康郎山之战，不知据《明史·赵德胜传》考其颠末，特以国胜已死于抚州门，不应更有死于康郎山之程国胜，故不知据何野史而增人万国胜之名，实所不解。惟《龙飞纪略》、《七修类稿》所载康郎山之祀三十六人，连程国胜数之，为得其实，今据之。
已丑，太祖命鸣角，师毕集，乃亲布陈，复与友谅战。友谅悉巨舟连锁为陈，旌旗楼橹，望之如山。我舟小，不利仰攻，太祖亲麾之不前，右师却，命斩队长十余人，犹不止。元帅濠人郭兴谏曰：“非人不用命，舟大小不敌也。此非火攻不可。”太祖然之，命常遇春等分调渔舟，载荻苇，置火药其中。至晡，东北风起，命以七舟束草为人，饰以甲胄，各持军器，若斗敌状，令敢死士操之，备走舸于后。将迫敌舟，乘风纵火，风急火烈，须臾而至，焚其水寨数百艘，烟焰涨天，湖水尽赤，死者大半，友谅弟友仁、友贵及其平章陈普略等皆焚死。师乘之，又斩首二千余级。
友仁，即所称“五王”也，眇一目，有智略，枭勇善战，至是死，友谅为之夺气。普略，即“新开陈”也。
先是我军方对敌，忽院判张志雄舟樯折，为敌所觉，以数舟攒兵钩刺之，志雄窘迫自刎。枢院同知丁普郎，从援南昌有功，又从人湖，至是战不利，身被十余创，首脱，犹植立舟中不仆，66
前纪二
持兵若战状。太祖闻而义之。时元帅余昶、右元帅陈弼、徐公辅皆同日战没，并祀康郎山忠臣庙。
初，太祖所乘舟樯白，友谅觉，谋并力来攻.太祖知之，庚寅夜，令诸舟尽白其樯，旦视莫能辨，敌益骇。
辛卯，太祖复联舟与友谅战，自辰至已不决。太祖方坐胡床指麾，刘基侍侧，忽跃起大呼，趣太祖急更舟，仓卒徙别舸。坐未定，汉兵飞炮奋击，所御舟立碎。友谅乘高见之方喜甚，而太祖麾舟更进，皆失色。廖永忠、俞通海等以六舟深人缀汉军，若起若没。友谅初无所见，我军亦盱眙，意已陷没。须臾，六舟绕汉舟而出，势如游龙，诸将见之，勇气百倍，呼声震动、波涛立起。于是环攻汉舰，杀其士卒殆尽，而操舟者犹不知，尚呼号摇橹如故，已而焚其舟，皆死。至午，友谅兵大败，弃旗鼓甲仗，浮蔽湖面。通海等还，太祖劳之曰：“今日之捷，诸君之力也。”
时张定边见战不利，欲挟友谅退保鞋山，而我军已先截罂子口。友谅不得出，乃敛舟自守，不敢更战。是日，移舟泊柴棚，去敌五里许，遣人挑战，敌不敢应。诸将欲退师，少休士卒。太祖曰：“两军相持，先退非计也。”通海以湖水浅，请移舟扼江上流，而基亦密言，期以金木相犯日决胜，太祖从之。时水路狭隘，舟不得并进，恐为敌所乘，至夜，令舟置一灯，相随渡浅，比明，皆衔尾至，乃泊于左蠡。友谅亦移舟出泊渚矶，相持者三日。
友谅有左、右金吾二将军，咨之计，其右金吾曰：“今战不利，出湖实难，莫若焚舟登陆，直趋湖南，谋为再举。”左金吾曰：“今虽不利，而我师尚多，僇力一战，胜负未可知，何至自焚以示弱！万一舍舟登陆，彼以步骑蹑我，进不及前，退失所据，一败涂地，岂堪再举邪！”友谅犹豫不决。既而曰：“右金吾言是也。”于是左金吾闻之，惧及祸，遂率所部来降，右金吾见势急，亦率所部降。
67 明通鉴前编卷二
友谅既失二将，兵益衰，太祖乃倚舟贻之书曰：“吾欲与公约从以安天下，公失计，肆毒于我，我是以下池阳，克江州，奄有公龙兴十一郡。今犹不悔，复启兵端，一困于洪都，再败于康郎，杀其弟侄，残其兵将，捐数万之命，无尺寸之功，此逆天理、悖人心之所致也。公乘尾大不掉之舟，顿兵敝甲，与吾相持，逞其狂暴之性，正宜亲决一战，何至徐徐随后，若听吾指挥者，无乃非丈夫乎？公早决之！”友谅得书，怒，留使者不遣。犹建金字旗，周回巡寨，令所获我将士尽杀之。太祖闻之，命悉出所俘友谅军，视其伤者，赐药疗之，悉遣还，下令曰：“自今但获彼军，皆勿杀。”又令祭其弟侄及将士之战死者。
师出湖口，命遇春、永忠诸将统舟师横截湖面，邀其归路，又令——军立栅于岸，控湖口者旬有五日，友谅不敢出。
八月，太祖复移友谅书曰：“昨吾船对泊渚溪，尝遣使赍记事往，不见使回，公度量何浅浅哉！丈夫谋天下，何有深仇！江、淮英雄，唯吾与公耳，何乃自相吞并。公之土地、吾已得之，纵欲力驱残兵来死城下，不可再得也。即公侥幸逃还，亦宜却帝号，坐待真主。不然，丧家灭姓，悔之晚矣。”友谅忿恚不答。乃分兵克靳州、兴国。
友谅食尽，遣舟掠粮于都昌，朱文正使人燔其舟。友谅益失据，进退狼狈，谋奔还武昌，乃率楼船百余艘趋南湖嘴，我军辄列栅江南、北岸，阻遏不得前。
是月，壬戌，友谅计穷，乃冒死突出，欲由湖口绕江下流而遁。太祖麾诸军邀击，以火舟火筏冲之，追奔数十里。自辰至酉，战不解，至泾江口，泾江之兵复击之。
未几，有降卒来奔，言“友谅在别舸中，流矢贯睛及颅面死”。诸军闻之，大呼喜跃，益争夺，禽其太子善儿、平章姚天祥等。明日，平章陈荣等悉舟师来降，得士卒五万余人。惟张定边乘夜以小舟载友谅尸及其次子理奔还武昌，复立理为帝，改元68
前纪二 德寿。
太祖既平汉，顾谓刘基曰：“不听卿言，致有安丰之行。使友谅乘我之出，建康空虚，顺流而下，我进无所成，退无所归，大事去矣。今友谅不攻建康而围南昌，计之下者，不亡何待！友谅亡，天下不足定也。”【考异】太祖两致友谅书，见《明史·友谅传》。按初次移书在七月，二次移书则八月也。是年七月戊辰朔，辛卯为二十四日，又相持数日，则七月已尽。计友谅之死在八月壬戌。是年八月丁酉朔，壬戌则二十六日也。中间太祖初致书之后，又相持旬有五日，则二次致书之在八月中明矣，今叙于八月壬戌之前。
九月，丁卯朔，太祖发湖口，壬申，还应天，论功行赏，赐常遇春、廖永忠田，余将士金帛有差。
壬午，命李善长、邓愈留守应天，复帅常遇春、康茂才、廖永忠、胡美等亲征陈理干武昌。
诸全叛将谢再兴，以张士诚兵犯东阳。左丞李文忠帅兵御之，以行省郎中胡深为先锋。是日，遇贼于义乌，击败之，再兴遁去。深建议，以“诸全为浙东屏蔽，失之，则衢州不支”。文忠然之，乃度地去诸全五十里，于五指山下筑新城，分兵戍守。太祖初闻再兴叛，急驰使谕文忠，别为城守计，至则工已竣，嘉深，赐之名马。未几，士诚将李伯升大举入寇，兵号六十万，顿干城下，不可拔，乃引去。
是月，张士诚乘太祖西征之间，胁元江浙丞相达实特穆尔，求请封王，达实不得已为闻于朝，至再三，不报。士诚遂自称王，改国号日吴，即姑苏治宫室，置官属。
时士诚尚奉元正朔，元遣使征其粮，不与。淮省郎中俞思齐言于士诚曰：“向为贼，不贡犹可，今为臣，其可乎？”士诚怒，抵案扑地而入。思齐知不可为，弃官归，遂杜门谢病以卒。
郎中参军事陈基，以谏止士诚称王，士诚欲杀之，不果，已而超授内史，迁学士。凡飞书、走檄、碑铭、传记，多出其手。
69 明通鉴前编卷二
基每以为忧，而未能去也。
冬，十月，壬寅，太祖至武昌，马步舟师水陆并进。命常遇春分兵四门，立栅围之，又于江中联舟为长寨以绝其出人之路，分兵徇汉阳、德安。于是湖北诸郡皆降。
十二月，丙申朔，太祖发武昌，命常遇春总督诸将守营栅，谕之曰：“彼犹孤独，处牢中久，困当自服。若来冲突，慎勿与战。但坚守营栅以乘其敝，无患其城之不下也。”
甲寅、太祖至应天。戊午，阅武于鸡笼山。



前编卷三 前纪三元至正二十四年甲辰至二十六年丙午


前纪三 明通鉴前编卷三
前纪三起阙逢执徐，尽柔兆敦牂，凡三年。
太
祖 元至正二十四年
春，正月，丙寅朔，李善长、徐达等帅群臣奉太祖即吴王位。
先是诸臣以功德日隆，屡表劝进。太祖曰：“今戎马未息，创夷未苏，天命难必，人心未定。若遽称尊号，诚所未遑，俟天下大定，行之未晚。”善长等固请，乃许之。建百官，置中书省左右相国，以善长为右相国，达为左相国，常遇春、俞通海为平章政事。立子标为世子。仍以龙凤纪年，下教称“令旨”。【考异】毕氏《通鉴考异》云：“明祖尊奉龙凤，见于明人纪载者，皆称＇皇帝圣旨＇、吴王令旨＇。钱辛楣据《陶学士集》首所载龙凤十年二月、十二月令旨各一通，即至正之二十四年也。”今按《潜庵史稿》，“至正二十四年正月，太祖即吴王位，下教曰令。”而自此至二十六年，所有教谕皆称“令”，曰“此太祖奉龙凤正朔之确证”，今从之。
谕善长等曰：“建国之初，首在正纲纪。元氏昏乱，纪纲不立，主荒臣专，威福下移，由是法度不行，人心涣散，遂致天下骚动。今将相大臣，宜以为鉴，协心图治，毋苟且因循，取充位而已。”
71 明通鉴前编卷二
又曰：“礼法，国之纪纲，礼法立则民志定，上下安。建国之初，此为先务。吾昔起兵濠梁，见当时主将，皆无礼法，恣情任私，纵为暴乱，由不知驭下之道，是以卒至于亡。今吾所任将帅，皆同功一体之人，自其归心于我，即与之定名分，申约束，故皆禀号令，无敢异者。尔等为吾辅相，当守此道，无谨于始而忽于终也！”
二月，乙未朔，太祖以武昌围久不下，复亲往视师。
辛亥，至武昌，趣攻城。城东有高冠山，汉兵据其上，俯城中可瞰也、亟命夺之，诸将相顾莫敢前。傅友德帅数百人一鼓先登，矢中颊洞胁，不为动，卒夺焉。
敌有骁将陈同佥，突抽槊驰入中军帐下。太祖坐胡床，疾呼曰：“郭四，为我杀之！”郭四者，兴之弟英也。英持枪奋臂一呼，应手而殒。太祖曰：“尉迟敬德不汝过也！”解战袍赐之。
陈理、张定边见事急，潜遣卒缒城走岳州，告其丞相张必先使人援。至是必先引兵至洪山，去城二十里，太祖命常遇春率精锐，乘其未集击败之，遂禽必先。必先骁勇善战，军中呼为“泼张”，敌方倚以为重，及被禽，缚至城下示之曰：“汝所恃者泼张，今已为我禽，复何恃！”必先亦呼定边曰：“吾已至此，兄宜速降。”定边气索不能言。后数日，太祖复遣友谅旧臣罗复仁人城，谕理使降。复仁，吉水人，初事友谅，知其无成，遁去，遂从太祖。因请曰：“主上推好生之德，惠此一方，使陈氏之孤得保首领，而臣不食言，臣虽死不恨矣。”太祖曰：“吾兵力非不足，所以久驻此者，欲待其自归，免伤生灵耳.汝行，必不误汝。”复仁至城下号哭，理惊，召之人，复相待哭。哭已，问故，复仁谕以太祖意，辞旨恳切。时陈氏诸将，无右定边者，定边亦知不可支。
癸丑，陈理肉袒衔璧，帅定边等诣军门降。理见太祖，俯伏战栗，莫敢仰视，太祖见其幼弱，起，挈其手曰：“吾不尔罪，勿惧也！”令宦者人其宫，传谕友谅父母，凡府库储蓄，悉令自取72
前纪三
之，遣其文武官僚以次出门，妻子资装皆俾自随。
师围武昌凡六阅月而降。士卒无敢入城市，晏然不知有兵。城中民饥困，命给米振之，召其父老抚慰。民大悦。于是汉、沔、荆、岳郡县皆相继降。
乙卯，置湖广行中书省，以枢密院判杨璟为参政。
初，友谅之从徐寿辉也，其父普才止之，不听，及贵，往迎之，普才曰：“汝违吾命，吾不知死所矣。”普才五子：长友富，次友直，又次友谅，又次友仁、友贵、鄱阳之役，友仁、友贵皆前死，至是理败，悉送之应天。
叛将李明道，闻太祖定武昌，惧而走，剪髯发，逃之武宁山中。有识之者，缚送武昌，太祖数其反覆之罪，诛之。
是月，以陶安为黄州知府。时黄州初下，太祖思得重臣镇
之，曰：“无逾安者。”遂有是命。【考异】安守黄州，《龙飞纪略》系之
至正二十一年，陈氏《通纪》系之二十年，皆误也。且是时未平友谅，何缘便下黄州？今据《学士集》，有是年二月令旨。
三月，乙丑，太祖至应天。丙寅，封陈理为归德侯。丁卯，置起居注给事中.
戊辰，以中书左丞汤和为平章政事。时和守常州，率元帅吴福兴以舟师徇黄杨山，遇张士诚水军，击败之，禽其千户刘文兴等，获风船六艘，故有是命。
己巳，谕中书省臣曰：“郡县官年五十以下者，虽练达政事，而精力就衰。宜令有司选民间俊秀年二十五以上，资性明敏，有学识才干者，辟赴中书，与年老者参用之，待老者休致而少者已熟子事。如此，则入才不乏而官使得人。其宣布此意，令有司知之！”
庚午，江西行省以陈友谅镂金床进。太祖观之，谓侍臣曰：“此与孟昶七宝溺器何以异！一床工巧若此，其它可知。陈氏父
73 明通鉴前编卷三
子穷奢极靡，焉得不亡！”命毁之。
初，太祖平各路，皆置翼军，总以元帅，至是罢诸翼元帅府，置十七卫亲军指挥使司。
辛未，太祖御西楼，有军士十余人，自陈战功以求升赏。太祖谕曰：“尔从我有年，才力勇怯，我纵不知，将尔者必知之。尔有功，予岂遗尔，尔无功，岂可妄陈！且尔曹不见徐相国邪？今贵为元勋，其同时相从者，犹在行伍，予亦岂忘之？以其才智止此，不能过人故耳。尔曹苟能黾勉立功，异日爵赏，我岂尔惜！但患不力耳。”于是军士乃不敢复言。
夏四月，甲午朔，太祖退朝，与郎中孔克仁论前代成败，因曰：“秦政暴虐，汉高帝起布衣，以宽大驭群雄，遂为天下主。今元政不纲，群雄蜂起，皆不知修法度以明军政，此其所以无成也。”又曰：“今天下用兵，河北有博啰特穆尔，河南有库库特穆尔，即扩廓粘木儿。关中有李思齐、张良弼。然有兵而无纪律者，河北也；稍稍有纪律而兵不振者，河南也；道路不通，馈饷不继者，关中也；江南则唯我与张士诚耳。士诚多奸谋，尚间谍，御众无纪律。我以数十万之众，修军政，任将帅，俟时而动，其势有不足平者。”克仁对曰：“主上神武，当安天下于一，今其时矣。”丙申，命建忠臣祠于鄱阳湖之康郎山，祀丁普郎、张志雄、韩成、宋贵、陈兆先、余昶、昌文贵、王胜、李信、陈弼、刘义、徐公辅、李志高、王咬住、姜润、石明、王德、朱鼎、王清、常德胜、王风显、丁宇、王仁、汪泽、王理、陈冲、裴轸、王喜仙、袁华、史德胜、常惟德、曹信、逯德山、郑兴、罗世荣，并前战抚州门未死，复从战康郎山而死之程国胜，凡三十六人。又命建忠臣祠于南昌府，祀赵德胜、李继先、许珪、赵国旺、牛海龙、张子明、张德山、夏茂成、徐明、朱潜。以上十人，皆死于友谅攻南昌之难者。刘齐、朱叔华、赵天麟、以上三人，皆陷吉安，临江执至南昌城下而死者。叶琛、万思诚，以上二人死于祝74
前纪三
宗.康泰之难者.凡十有五人，并追封赠勋爵有差。【考异】康郎山之祀三十六人，连程国胜数之，见上。至豫章之祀，据《明史·赵德胜传》言：“立忠臣祠于豫章，并祀十四人，以德胜为首。”所云“十四人”者，除德胜数之，文义甚明。而诸书所记，皆据“十四人”之语，于是《纪事本末》遗去赵国旺，郎氏《七修类稿》，遗去朱叔华，又有赵德昭，无赵国旺，或一·人而二名欤？毕氏《通鉴》于康郎山作“三十五人”，遗去程国胜，又于南昌作“十四人”，遗去赵国旺，皆沿旧史之误。不知赵国旺之死，已于抚州门之战记其与李继先等同在战死中，何以南昌之祀，未及详考而遗之？今悉据《明史·赵德胜传》所载十五人及三十六人之名，详析书之。又按《潜庵史稿》亦云“丁普郎等三十五人，赵德胜等十四人”，盖亦据《明史》传中语，而不知其一除赵德胜数之，一除程国胜数之，传中所载，逐人逐事皆有考核，并不误也。
乙巳，太祖闻诸功臣家僮有横肆者，召徐达、常遇春等谕之曰：“尔等从我，起身艰难，成此功勋，匪朝夕所致。比闻尔等所畜家僮，乃有恃势骄恣，逾越礼法。小人无忌，不早惩治之，它日或生衅隙，宁不为其所累！宜速去之，如治病当亟除其根。若隐忍姑息，终为身害。”
丙午，中书省言：“湖广行省所属州县，故有铁冶。方今用武之际，非铁无以资军用，请兴建炉冶以备鼓铸。”从之。
丁未，命左相国徐达帅兵取庐州。左君弼闻达至，惧不敌，走人安丰，留部将殷从道、张焕等守城，达督兵围之。
已酉，命中书省：“凡商税三十取一，多者以违例论。改在都官店为宣课司，府、州、县官店为通课司。”
壬戌，命江西行省置货泉局、设大使、副使各一人。颁大中通宝大小五等钱式，使铸之。
是月，平章俞通海等帅兵略刘家港，败张士诚兵，禽其院判朱琼等。
中书省进宗庙祭享及月朔荐新礼仪。太祖览毕，悲不自胜，
75 明通鉴前编卷三
谓宋濂、孔克仁曰：“吾昔遭世艰苦，饥馑相仍，当时二亲俱在，吾欲养而力不能给。今赖天地之佑，化家为国，而二亲不及养，追思至此，痛何可言！”因命并录皇考、妣忌日，岁时享祀以为常。
五月，丙子，太祖御白虎殿阅《汉书》，问起居注宋濂、郎中孔克仁曰：“汉治不三代者，何也？”克仁对曰：“王霸杂故也。”太祖曰：“谁执其咎？”曰：“在高祖。”太祖曰：“昔高祖创业，遭秦灭学，燔《诗》、《书》、未遑礼乐。孝文令主，正当制礼作乐以复三代之旧，乃逡巡未遑，使汉业终于如是。帝王之道，贵不违时。三代之王，有其时而能为之，汉文有其时而不为，周世宗则无其时而欲为之者也。”又问克仁：“汉高起徒步为万乘主，所操何道？”对曰：“知人善任使。”太祖曰：“项羽南面称孤，仁义不施而自矜功伐。高祖知其然，承以柔逊、济以宽仁，卒以胜之。今豪杰非一，我守江左，任贤抚民以观天下之变，若徒与角力，则猝难定也。”【考异】此与上论前代成败事，皆见《克仁传》。《纪事本末》—·系之四月，一系之五月，盖五月论汉治，兼有宋濂在侍也。证之《皇明宝训》，则论汉治在五月丙子，今从之。
六月，戊戌，湖广溪洞长官向思明等纳款。思明，元所授湖广安定宣抚使也。
初、陈友谅据湖、湘间，诸苗畏其强，友谅又啖之以利，往往资其兵力，为之驱使。及友谅既败，太祖进克武昌，湖南诸郡，望风归附。于是思明以元授宣抚使印来，上请改授，乃命仍置安定等处宣抚司二，以思明及其弟思胜为之。又置怀德军民宣抚司一、统军元帅二，其它各溪洞皆置长官，于是降者踵至。
太祖谓廷臣曰：“治国之道，必先通言路，夫言，犹水也，欲其长流。水塞则众流障遏，言塞则上下壅蔽。”
戊午，复谕廷臣曰：“国家政治得失，生民之休戚系焉。君臣之间，各任其责，不宜有所隐避。若隐蔽不言，相为容默，既非76
前纪三
事君之道，于己亦有不利。自今宜各尽乃心，直言毋隐。”
秋，七月，丁丑，徐达、常遇春克庐州。时州城被围三月，众皆饥困不能战，张焕与贾丑潜通款于达，请攻东门，约为内应，于是进兵亟攻之，城中诸军悉救东门，焕乃断吊桥，开西门，纳我兵人城。执其部将吴副使并左君弼母妻及子，皆送建康。以指挥戴德守之。
己卯，左君弼部将许荣以舒城降，仍命荣守之。
改庐州路曰府。置江淮行省，命平章俞通海摄省事镇之。兵革之际，民多逃匿，通海日加招辑，为政有惠爱、复业者众。
是月，元博啰特穆尔举兵犯阙。
初，御史大夫罗达锡旧作老的沙与知枢密院事图沁特穆尔口作秃坚帖木儿得罪于元太子，太子欲诛之，乃奔大同，为博啰所匿。帝以罗达锡母舅故，欲寝其事，而太子不可。时丞相绰斯戬旧作搠思监、宦者布木布哈旧作朴不花附太子，必欲穷究其事，帝无如之何。会库库特穆尔驻太原，与博啰构兵，屡败之，太子方倚以为重，乃下诏诬博啰与罗达锡等谋不轨，削其官职，夺其兵，命库库率兵讨之。博啰不受诏，遂举兵犯阙，索绰斯戬、布木布哈，杀之，至是又合图沁特穆尔兵再犯京师。前军抵居庸关，库库遣部将白索珠旧作锁住以万骑人卫，与战于龙虎台，不利，遂奉太子奔太原。子是博啰入朝，诏以为中书左丞相，仍谕以“与库库特穆尔各弃宿忿，弼成大勋”，皆不听。【考异】据《元史·顺帝纪》，初次犯阙在四月，至七月又合兵犯阙，库库与战不利，乃奉太子奔太原，《辑览》则系之四、五两月。今据《元史》牵连记之。
八月，壬辰朔，常遇春、邓愈等徇江西上流未附州县，率兵讨新淦之沙坑、麻岭、牛陂诸寨，平之，执叛将邓志明送建康，与其兄克明皆伏诛。
乙未，命徐达会参政杨璟徇荆、湘诸路。
77 明通鉴前编卷三
戊戌，常遇春、邓愈等复吉安。先是，遇春次吉安，遣人语饶鼎臣曰：“吾今往取赣，可出城一言而去。”鼎臣不敢出，遣其幼子出见。遇春坐而饮之酒，遣之告曰：“归语而父：将欲何为，匿而不出？吾往矣，不能为尔留，可善自为计！”鼎臣惧，即夜弃城走，明日，遂下之，乃引兵趋赣州。
是月，张士诚使人面数元江浙丞相达什特穆尔过失，勒令自陈老疾避位，又言“丞相之任非士信不可”、士信即逼取其所掌符印，自为江浙行省左丞相，徙达什于嘉兴，幽锢之。
士诚又讽行台为请于朝，使即真王，元御史大夫布哈特穆尔旧作普化帖木儿不从，乃使人至绍兴索行台印章，布哈封其印，置之库，曰：“我头可断，印不可与！”又迫之登舟、曰：“我可死，不可辱也！”从容更衣赋诗，仰药而死。达什闻之，曰：“大夫且死，吾何生为！”亦仰药死。
士诚遂专有江浙，委政于士信。士信既为江浙丞相，乃广建第宅、蓄声妓，恣荒淫。每出师，不问军事，辄携樗蒱蹴踘，拥妇女酣宴，宠信黄敬夫、蔡彦夫、叶德新三人，皆谄佞检邪，日事蒙蔽，一时有“黄菜叶西风”《十七字谣》。西风，谓建康兵也。
太祖闻之，谓诸臣曰：“吾诸事经心，法不轻恕，尚且有人欺我。张九四终岁不出门，不理政事，有不败者乎！”九四者，士诚小字也。【考异】黄、蔡、叶，三人姓，借“菜”为“蔡”也。《明史》张士诚.徐达传皆同，而三人姓名，皆具《士诚传》中。诸书多作“王蔡叶”，而毕氏《通鉴》，前作“黄”，后作“王”，尤矛盾不合也。《十七字谣》见《明史·五行志》、曰：“丞相做事业，专用黄菜叶。一朝西风起，干鳖。”
九月，辛巳，命中书省绘塑功臣像于卞壶、蒋子文庙，以时遣官致祭。其南昌及康郎山、处州、金华、太平府各功臣庙，亦令有司依时致祭。其未褒赠者，论功定拟以闻。
甲申，徐达、杨璟等帅师进攻江陵，故汉平章姜珏诣达乞78
前纪三
降，且曰：“当死者珏耳，百姓无辜。”达善其言，下令禁兵侵扰。列郡闻之，皆望风归附。
乙酉，遗神将傅友德徇夷陵，故汉守将杨以德率耆民出降。乃改江陵路曰荆州，夷陵曰峡州。寻徇潭州。
湘乡土酋易华，集少壮，据黄牛峰十余年，至是达使招降之.又，故汉归州守将杨兴，亦以城降，达以兴为千户，守州城。
是月，方国珍弟明善攻平阳。初，温州土豪周宗道据平阳，数为明善所逼，乃率众诣处州参军胡深降。深帅兵援，击败之，遂下瑞安。
于是谋进兵温州，国珍惧，请输岁币银二万两，太祖许之，乃谕深班师还。
冬，十月，常遇春等围赣州久不下。太祖谕之曰：“熊天瑞困守孤城，如笼禽阱兽。复何能为！但恐城破之日，杀伤过多耳，当以保全生民为念。昔邓禹不妄诛僇，子孙世昌，此可为法。向者鄱阳之战，友谅既败，生降其兵，至今为我用。苟得城，无民，将安用之！”
时天瑞拒守益坚，其子元震窃出觇兵势，遇春亦乘数骑出。元震猝遇之，初不知。既，遇春还，始知之，复来袭。遇春遣壮士挥双刀击之，元震奋铁挝以拒，且斗且却。遇春曰：“壮男子也！”舍之去。
张士诚遣其弟士信寇长兴永兴卫，指挥耿炳文、指挥同知费聚击败之，获其将宋兴祖。
十一月，辛酉，置湖广提刑按察司。
张士信愤长兴之败，再益兵人寇，围其城。
时太祖命平章汤和自常州往援，辛巳，与士信战，自已至申不解，杀伤相当。耿炳文自城中出，内外夹击，大败之，俘其士卒八千余人而还。炳文守长兴凡八年，大小数十战，战无不克，
79 明通鉴前编卷二
故士诚迄不得逞。
是月，湖广土官覃垕、夏克武来降。
十二月，庚寅朔，徐达克辰州。时辰州为故汉左丞周文贵所据，达先遣指挥张彬击之。文贵部将张川拒之于白云关，彬败之，文贵弃城走，遂克辰州。
又分遣傅友德攻衡州，守将邓祖胜弃城退保永州、于是衡州亦下。
丙辰，新淦邓仲谦作乱，袭破州治，杀知州王真。江西大都督朱文正遣参政何文辉、指挥薛显等讨之。仲谦，志明从子也。【考异】E真《潜庵史稿》“真”作“贞”。
是月，太祖复与库库特穆尔通好，贻书曰：“博啰犯阙，古今大恶，此正阁下正义明道不计功利之时也。然阁下居河南四战之地，承颍川新造之业，而博啰寇犯不已，虑变之术，诚（未）〔不〕可以不审。阁下何靳一介之使，渡江相约？予地虽不广，兵虽不强，然《春秋》恤交之义，常切慕焉。且乱臣贼子，人人得面诛之，又何彼此之分哉！英雄相与之际，正宜开心见诚，共济时艰，毋自猜阻。”库库得书，留使者不报。【考异】致库库书，毕《鉴》系之是月已巳。按是月庚寅朔，无己已也，疑“已”字为“乙”字之误。今不书日。
二十五年
春，正月，已巳，平章常遇春、参政邓愈等克赣州。
时熊天瑞被围凡五阅月，粮尽，乃遣子元震出降。寻天瑞亦
·肉袒诣军门，尽献其地，遇春送天瑞于应天。
太祖闻遇春不杀，喜甚，遣使褒谕之曰：“予闻仁者之师无敌，非仁者之将不能也。今将军破敌不杀，捷至，予为将军喜。虽曹彬之下江南，何以加兹！将军能广宣威德，保全生灵，予深有赖焉！”
80
前纪三
先是天瑞据赣，常加赋横敛民财，太祖命悉罢之，并免去年秋粮之未输者。
元震，本姓田氏，为天瑞养子，善战有名，遇春喜其才勇，荐之，授指挥，后复姓田氏。【考异】克赣州，《明史·本纪》、《潜庵史稿》及诸书皆作“正月已已”。是年正月已未朔，己巳乃十一—日也。毕氏《通鉴》系之已未，疑误也。《友谅传》言“天瑞拒守五越月”，《邓愈传》亦云“五月克之”，盖遇春以去年九月至赣也。《遇春传》作“六月”，今不从。
壬申，遇春进师南安，遣麾下逾岭南招谕韶州诸郡之未下者，于是故汉韶州守将张秉彝及南雄守将孙荣祖，各籍其兵粮来降，遇春令指挥于玙守南雄，秉彝守韶州。
时左相国徐达亦徇宝庆路，克之，于是靖州军民安抚司及诸长官司皆来降，湖、湘悉定，达与遇春皆振凯还。
进邓愈江西行省右丞。
愈时年二十八，兵兴诸将早贵者，李文忠外，愈其一也。行军最严，善抚降附。方自赣还军至吉安时，饶鼎臣走据安福、愈遣兵讨之，部卒掠其男女千余人。安福州判官潘枢告愈曰：“将军奉扬天威以除祸乱，渠魁未殄而良民先被其害，非吊伐之义也。”愈立起惊谢，趣下令：“掠民者斩！”大索军中，所得子女尽出之。枢因闭置空舍中，自坐舍外，煮糜粥食之，卒有谋夜劫取者，愈鞭之以徇。枢因悉护遣还其家，民大悦。
愈还，至富州，复讨山寨，平之。
参政何文辉、指挥薛显等讨新淦邓仲谦，斩之。甲申，大都督朱文正以罪被执归。
初，文正从渡江有功，太祖问以“若欲何官”，文正对曰：“叔父成大业，何患不富贵！爵赏先及私亲，何以服众！”太祖善其言，益爱之。及江西平，文正功居多。太祖赏诸将，念文正前言知大体，锡功尚有待也，文正遂不能无少望。性素卞急，至是益暴怒无常，任掾吏卫可达夺部中子女。按察使李饮冰奏其骄侈觖
81 明通鉴前编卷三
望。太祖遣使诘责，文正惧。饮冰益言其有异志，太祖即日登舟，疾驶至南昌城下，遣人召之，文正仓卒出迎，太祖泣谓之曰：“汝何为者？”遂载与俱归。至应天，马后力解之，曰：“儿特性刚耳，无它也。”群臣请置于法，太祖曰：“文正固有罪，然吾兄止此一子，若置之法则绝矣。”宋濂进曰：“主上体亲亲之谊，置之远地，则善矣。”乃免文正官，安置桐城。未几卒。
文正子守谦，时方四岁，太祖抚之曰：“尔父倍训教，贻吾忧，尔它日长成，吾封爵尔，不以尔父废也。”命马后育之。
乙酉，阅将士，命镇抚率军士分队习战，胜者赏银十两，其伤而不退者，亦以其勇敢赏之，仍赐之医药。
谕曰：“刃不素持，必致血指；舟不素操，必致倾覆；若弓马不素习而欲攻战，鲜不败者，故使汝等练之。今勇健若此，临敌何忧不克！爵赏富贵，惟有功者得之。”
顾谓起居注詹同等曰：“兵不贵多而贵精，多而不精，徒累行阵。近闻军中募兵，多冗滥者，吾时为试之，冀得精锐以待用也。”又谓同曰：“孙武杀吴王二宠姬以教兵，此司马迁好奇之论也。夫以吴国之众，岂无数十百人与武习兵，乃出宫人试之！且当时武欲试其能，亦何必妇人哉？”
二月，已丑朔，陈友定侵处州，参军胡深帅兵往援。友定闻深至，遁去，深追至浦城，守将拒战，深击败之，遂下浦城。
辛丑，命千户夏以松守临江，张信守吉安，单安仁守瑞州，宋炳守饶州，并属江西行省节制。又命参军詹元亨总制辰、沅、曲靖、宝庆等州郡，听湖广行省节制。
丙午，张士诚遣其司徒李伯升帅马步舟师二十万逾浦江，报诸全之怨也。伯升挟叛将谢再兴攻诸全之新城，造庐室，建仓库，预置州县官属，为持久必拔之计。又分兵数万，据城北隅，遏我援师。行省参政胡德济坚壁拒之，告急于严州行省左丞李文忠，文忠令指挥张斌率兵出浦江，遥为声援。
82
前纪三
土城又以兵自桐庐溯钓台，窥严州，文忠命以舟师拒之，分署诸将，各为备御居守，自率指挥朱亮祖等驰救。
丁巳，去新城二十里而军。德济潜使人告：“贼势盛，宜少避其锐以俟大军。”文忠曰：“以众则彼胜，以谋则我胜。昔谢玄以兵八千破苻坚百万，兵在精，不在众也。”乃下令曰：“彼众而骄，我少而锐，以锐当骄，一战可克。且其辎重山积，此天以富汝曹也，勉之！”
诘朝，军方食，候卒告敌至。文忠悉精税张左右翼，使元帅徐大兴、汤克明等将左军，严德，王韶等将右军，而自以中军当敌冲。会胡深遣耿天璧以援师至，文忠军益奋。与诸将申约束，即横槊引铁骑数十，乘高驰下，直出阵后，冲其中坚。敌以精骑围文忠数重，矛屡及膝。文忠大呼，手格杀其骁将数人，所向皆靡。左右军乘之，德济亦帅城中将士鼓噪而出。士诚兵大溃，逐北十余里，斩首以万数。文忠命收兵会食，遣朱亮祖、张斌追殄余寇，燔其营落数十，获伪同佥韩谦等六百人，甲士三千，马八百，委弃辎重铠仗如山，收旬日不尽。伯升，再兴仅以身免。
太祖闻捷，大喜，召文忠、德济人京，赐御衣、名马，寻擢德济行省右丞。
三月，辛巳，平章常遇春至应天，太祖御戟门颁赏，劳将士。【考异】此据毕氏《通鉴》所记，《明史·本纪》则但有“四月庚寅命常遇春徇襄、汉诸路”之语，而不言其“还至应天”。证之遇春本传，则云“自赣州还，定安陆、襄阳”，似遇春无还至应天之事。今按遇春以正月平赣，若不还应天，则襄阳之行不应迟至四月。盖振凯还应天以三月，至四月复出。毕氏盖据《实录》，今从之。
癸未，起居注宋濂乞归省金华，太祖赐金币遣之。
濂侍左右，太祖尝召讲《春秋左氏传》，进曰：“《春秋》乃孔子褒善贬恶之书，苟能遵行，则赏罚适中，天下可定也。”太祖一日御端门口，释黄石公《三略》，濂曰：“《尚书》二典、三
83 明通鉴前编卷三
谟，帝王大经大法毕具，愿留意讲明之！”已，论赏赉，复曰：“得天下以人心为本，人心不固，虽金帛充物，将焉用之！”太祖悉称善。
至是濂还家，进表谢，复致书世子，勉以孝友敬恭，进德修业。太祖览书，大悦，召太子为谕书意，赐札褒答。并令太子致书报焉。【考异】据《明史·濂传》，讲《春秋》以下二事，皆系之乙巳告归之前，证之《文集·行状》，讲《春秋》则壬寅八月事，乃至正二十二年也，论《三略》则乙巳正月事，即是年之正月也.王圻《续文献通考》亦系之至正二十五年正月，濂即以是年三月告归.今牵连并记之告归之下。
夏，四月，已丑朔，参军胡深进攻建宁之松溪，克之，获陈友定守将张子玉。太祖闻之，喜曰：“子玉骁将，禽之则友定破胆。乘势攻之，理无不克。”
深既下松溪、留元帅李彦文安辑其众，因请发广信、抚州、建昌三路之兵规取八闽。【考异】《纪事本末》“四月乙丑”。按是月已丑朔，无乙丑也，“乙”字当为“己”字之误，今从毕氏《通鉴》。太祖遣广信指挥朱亮祖由铅山，建昌左丞王溥由杉关，会深齐进。
庚寅，命常遇春徇襄、汉诸路。
太祖尝与徐达等论襄，汉形势曰：“安陆、襄阳，跨连荆、蜀，乃南北之襟喉，英雄所必争之地，今置不取，将贻后忧。况沔阳新附，城中人民多陈氏旧卒，壤地相连，易于煽动。譬之树木，安陆、襄阳为枝，沔阳为干，干若有损，枝叶亦何有焉！今宜增兵守沔阳，庶几不失其宜。”至是始命遇春往取之。
五月，庚申，广信指挥王文英率师趋铅山，次佛母岭，遇陈友定之兵，击走之。
乙亥，平章常遇春攻安陆，克之，禽其守将任亮。以沔阳卫指挥吴复守安陆。
己卯，进攻襄阳，【考异】《明史·本纪》作“乙卯”，误也。是月无乙卯，今据《潜庵史稿》作“己卯”。守将弃城遁。遇春追击之，俘其84
前纪三
众五下。伪佥院张德、罗明以谷城降，送之建康。
先是遇春既行，太祖复命江西右丞邓愈领兵继其后，谕之曰：“凡得州郡，汝宜驻兵以抚降附。若襄阳未下，则令遇春分兵半集沔阳，半集景陵，汝居武昌，使声援相应，以遏寇之奔轶。”愈奉命行，寻授愈湖广平章，使镇襄阳。
乂调浙东提刑按察使章溢为湖广按察佥事，太祖复以书谕愈曰：“汝戍襄阳，宜谨守法度。山寨来归者，兵民悉仍故籍、小校以下悉令屯粮，且耕且战。汝所戍地邻库库，若汝爱加于民，法行于军，则彼所部皆将慕义来归，如脱虎口就慈母，汝其勉之！”愈于是披荆棘，立军府营屯练卒，拊循招徕，威惠甚著。
溢至湖广，以荆、襄初平，多废地，请分兵屯田，且以控制北方。太祖从之。
是月，浙东元帅何世明败张士诚兵于新溪，又败之于柴溪。胡深等兵至浦城，亦败陈友定兵于浦城之南。
六月，丁酉，克安福州，饶鼎臣弃城走茶陵。先是，邓愈遣兵攻安福，不克、太祖复命元帅王国宝会江西参政何文辉讨之，至是始下。
壬子，参军胡深进兵攻乐清，克之，禽方国珍镇抚周清等送建康。
时朱亮祖等已至闽，深遂会兵攻崇安、建阳、克之、进攻建宁，时陈友定将阮德柔婴城固守。军次城下，亮祖欲攻之，深觇氛祲不利，谓亮祖曰：“天时未协，将必有灾。”亮祖曰：“天道难知，山泽之气，变态无常，何足征也！”迫深进兵，深犹持不可。德柔以兵四万屯锦江，逼深阵后，亮祖督战益急。深不得已，遂引兵鼓噪而进，破其二栅。德柔悉精锐扼深军，围之数重，日已暮，深突围出，伏兵忽起，马蹶，被执。友定素重深，礼遇之。深因盛称太祖神圣威武，天命有归，且援窦融归汉故事以喻友定。友定虽不听，亦无杀深意。会元使至，督趣之，遂遇害。
85 明通鉴前编卷三
深久莅乡郡、驭众宽仁，用兵十余年，未尝妄僇一人。太祖尝问宋濂曰：“深何如人？”濂曰：“文武才也。”太祖曰：“然。浙东一障，吾方倚之。”比伐闽，有星变，太祖曰：“东南必折一良将。”至是深果应之。太祖闻报，深加悼惜，遣使祭、追封缙云郡伯。
乙卯、下令课民种桑。“凡农民田五亩至十亩者，栽桑、麻、木棉各半亩，十亩以上者倍之、其田多者，率以是为差。有司亲临督率，不如令者有罚。不种桑、使出绢一匹；不种麻及木棉，出麻布、棉布各一匹。”
是月、以儒上滕毅、杨训文为起居注，谕之曰：“吾见元大臣门下上，多不以正自处，唯务谄谀以求苟合。见其人所为非是，不相与正救，及其败也，卒陷罪戾。尔从徐相国幕下，久而无过，故授尔此职，宜尽心所事，勿为阿容！”
又曰：“起居之职，非专事纪录而已，要在输忠纳诲，致主于无过之地，而后为尽职。吾平时于百官所言，一二日外，犹寻绎不已。今尔在吾左右，不可不尽言也！”
复命毅、训文集古无道之君若夏桀、商纣、秦始皇、隋炀帝所行之事以进，曰：“吾观此者，正欲知其丧乱之由以为鉴戒耳。”
秋，七月，丁巳朔，命降将张德山归襄阳，招谕未附山寨。初，故汉守将周安闻友谅亡，即以永新归降.行省即遣安守之。及讨安福饶鼎臣，安疑而复叛，仍结诸山寨拒守。太祖命平
章汤和移师讨之，克其十七寨，禽伪官三十余人，围其城。【考
异】汤和讨永新山寨，毕《鉴》叙于正月，据其下令之月也，实则和之进兵在七月。《明史·本纪》不书，据《潜庵史稿》，以为七月丁巳。《纪事本末》同，惟连叙斩周安事于下，乃牵连并记之体，实则斩周安、克永新，皆闰十月事也。证之《明史·汤和传》、言“和围永新凡五阅月”，则是以七月攻，闰十月下，正与“五阅月”之语合，故《史稿》别书克永新于闰十月戊辰，今从之。
庚申，故汉左丞周文贵之党复攻陷辰溪，总制辰、沅等州事86
前纪三 参军詹允亨遣兵讨之。
甲子，太祖复贻元库库特穆尔书，令还我使者汪河、不报。壬午，置太史监，以刘基为太史令。【考异】《明史·本纪》不载，《历志》则始于吴元年上《戊申历》。然是时刘基为太史院使，不云“太史令”也。证之《职官志》，言：“明初置太史监，吴元年改监为院，秩正三品、即院使也。”据此，则初名太史监，设太史令，后改为太史院，乃设院使。故《潜庵史稿》系设太史监事于是年七月壬午，毕氏《通鉴》同、盖皆据《洪武实录》也。若《基传》言“吴元年以基为太史令，上《戊中大统历》”，此牵连记之，实则吴元年改授基为太史院使也。今分书之.
是月，元博啰特穆尔等伏诛。
先是库库特穆尔以兵攻大同，取之，元太子乃趣大举以讨博啰。亡何，博啰幽皇后，索元帝所爱女子。帝怒，欲图之。于是威顺王子华善旧作和尚受密旨，谋于士人徐士本，结壮士金诺海旧作金拜海等六人，挟刀衣中，立延春门东排仗内。会博啰入奏事，壮士突前，以刀斫中其脑，六人者遂攒杀之。罗达锡被执，图沁特穆尔遁，寻被禽，皆伏诛。
明H，遣使函博啰首诣太原，诏太子还京，并命库库特穆尔扈从人朝。
令：“从渡江士卒，被创废疾者养之，死者归其妻子。”
八月，周文贵复攻辰州，千户何德帅轻骑直抵其寨，败之。文贵走保麻阳，德追击，又败之，文贵遁去。
九月，丙辰朔，置国子学，以故集庆路学为之。
是月，元库库特穆尔至京师，诏授太尉、中书左丞相，录军国重事，兼知枢密院事。
蜀明玉珍遣其参政江俨通好、太祖命都事孙养浩报之。时玉珍取云南失利，诸将暴掠不能制，太祖复以书戒之。
冬，十月，戊戌，太祖以张士诚屡犯疆场，将举兵讨之，下令曰：“士诚启衅多端，袭我安丰，寇我诸全，连兵构祸，罪不可
87 明通鉴前编卷-
逭。今命大军致讨，止于渠魁，在彼军民，无恐无畏，毋妄逃窜以废农业。已救大将军约束官兵，有掳掠者，以军律论。
辛丑，命左相国徐达，平章常遇春、胡美及同知枢密院冯国胜、左丞华高等，率马步舟师水陆并进，规取淮东、泰州等处。
时上诚所据郡县，南至绍兴，与方国珍接境；北有通、泰、高邮、淮安、徐、宿、濠、泗，至济宁与山东相距。太祖谋先取通、泰诸郡，翦其羽翼，然后专事浙西。故命达总兵，以次取之。
乙巳，徐达兵趋泰州，浚河通州、遇士诚兵，击败之，驻军海安坝上，丁木，进兵围泰州新城，击败上诚淮北援兵，获其元帅土成。
已酉，士诚复遣淮安李院判援泰州，常遇春击败之，禽万户吴聚等。遣人谕城中降、伪将严再兴、夏思忠、张士俊等拒守不下、益兵围之。
饶鼎臣既走茶陵，复合浦阳群盗于南峰山寨，时出侵掠。癸H.遣元帅王国宝等击败之，鼎臣遁去。
信州盗萧明帅兵攻饶州。
时陶安自黄州移守饶，集诸父老，谕以：“粮实城坚，但能坚守数日，援兵至，可破也。”因与千户宋炳亲率吏民分城拒守，选勇健为游兵，昼夜巡捍，而请救于江西行省。
安登城谕贼曰：“尔众，吾民也，反为贼用，得毋失计乎？”皆唯唯。贼众登城，安命射之，矢下如雨，贼不敢逼。越三日，行省援兵至，遂大败之。萧明遁去，禽其伪招讨都海万户袁胜·斩之。诸将欲屠从贼者，安不许，曰：“民为所胁，奈何杀之！”太祖闻之、赐诗褒美，州民建生祠祀之。【考异】《明史·本纪》不载，证之《陶安传》，则以为陈友定之兵。按友定时据建宁，未必远至饶州，图取江西之地，故诸书皆以为信州盗者近之。《潜庵史稿》亦云“信州贼萧明”，盖信、闽连界，友定方强，或萧明等假其旗帜以人寇，亦未可知。证之88
前纪三
《学士集》首所载刘辰《国初事迹》，亦但云“寇至攻城”而已，又《明史
稿》书“十一月信州盗陷婺源”，证之诸书，即萧明也。此必自饶败遁，
饶，婺连界，故复有寇婺之事。今据《潜庵史稿》及毕《鉴》。
闰月、乙卯朔、江阴水寨守将康茂才亟遣人报日：“张士诚以舟师四百艘出大江，次范蔡港，别以小舟于江中孤山往来出没，请为之备。”
太祖揣知其情，谕达等曰：“寇初非有攻江阴直趋上流之计，不过分驻舟师、设诈疑我，使我陆战之兵还备水寨。我兵既分，彼又将弃水趋陆，捣吾之虚，此一诡策也。又闻常遇春出海安七十余里击寇，寇兵不过万人，此非有抗我大军之势，不过欲诱之深人。去泰州既远，彼必潜师以趋海安，使我军势分，首尾衡决，不及救援，此又一诡策也。兵法＇致人而不致于人、尔宜审虑！使至，即令遇春驻师海安，慎守新城，以逸待劳，何患不克！泰兴以南并江寇舟，亦宜备之。”
已术、太祖亲至江阴茂才水寨，觇察军情。
戊辰，平章汤和克永新，执周安送建康，斩之。
庚辰，徐达、常遇春克泰州，禽士诚守将严再兴等。捷闻，命达等以便宜守城，亟乘胜徇未下诸郡县。于是遣千户刘杰分兵徇兴化，士诚守将李清战败，闭城拒守。士诚复遣将援清，杰击走之。
足月，元封库库特穆尔为河南王。
吋巴咱尔旧作伯撒里为右丞相，累朝旧臣，而库库以后生晚出，与之并相，居两月，即请南还视师。
是时中原虽无事，而江、淮、川、蜀皆非元所有。太子屡请出督师，元帝难之，至是特封库库，命总天下兵、而代之行。于是库库分省以自随，官属之盛，几与朝廷等。寻还河南，欲庐墓终丧，左右咸以为受命出师，不可中止，乃复北渡，居怀庆、又移居彰德。
89 


明通鉴前编卷三
十一月，辛卯，徐达进攻高邮。太祖恐其深人敌境，不能策应诸将，乃命冯国胜帅所部节制高邮，俾达还军泰州，图取淮安、濠、泗。会工诚兵寇宜兴，达渡江击败之，俘其士卒三千余人。
甲午，元帅王国宝邀击饶鼎臣，败之，鼎臣中弩死，余党遂溃。
是月，信州盗萧明自饶州败走，复寇婺源，知州白谦力不能御，怀印出北门赴水死。
十二月，张上诚遣兵八万寇安吉。
初，广德翼元帅费子贤，从邓愈下武康、安吉，遂筑城守之，士诚兵数来犯，辄败去。至是命张左丞盛兵来攻，而子贤所部仅三千人，坚壁拒守，设车弩城上，射杀其枭将二人。乙卯，解围去。子贤以功进指挥同知。【考异】毕氏《通鉴》言费聚败L诚寇安古之兵，误也。证之《明史·聚传》，言“聚从征淮安、湖州，平江有功”。所谓从征湖州者，乃从耿炳文守长兴，御士诚叠次寇长兴之兵，非安青也。子贤乃专守安吉之将，《明史》附《金兴旺传》中，言“子贤取武康、安吉，筑城守之，士诚兵数来犯，辄败去，最后张左丞以兵八万来攻，子贤仅三千人，守甚固，设车弩城上，射杀其枭将二人”云云，即指此事也。《纪事本末》、《潜庵史稿》皆作“子贤”，今并据《明史·子贤传》叙入。至子贤败士诚之兵，《史稿》系之是月乙卯，乃十二月初二日也、毕《鉴》误作“十二月庚子朔”。庚子乃十一月十七日，盖是年十一月甲申朔也。士诚之兵以1 月庚子来攻安吉，至十二月乙卯始败去，义当如此，但庚子非十二月，尤非十二月之朔，此则舛误之尤甚者，今据《潜庵史稿》。
左丞相徐达自宜兴还兵攻高邮，士诚遣其左丞徐义由海道人淮援之。义怨士诚，以为驱之死地、屯昆山、太仓等处，三月不进。
是岁之夏，元思南宣慰使田仁智遣其都事杨琛归款，并纳元90
前纪三
所授宣慰使印。太祖喜，曰：“仁智僻处遐荒，世长溪洞，乃能识天命，先来归诚，可嘉也！”俾仍为思南道宣慰使，授琛思州等处宣抚使，给以三品银印。其秋，思州宣抚使田仁厚亦遣使献其所守地，命改宣抚司为思南、镇西等处宣慰司，亦以仁厚为宣慰使。
二十六年
春，正月，癸未朔，张士诚以舟师驻君山，又出马驮沙，凡数百艘，将溯流由江阴以窥镇江，枢密院判吴良与其弟指挥吴祯严兵以待。
太祖亲帅大军，水陆并进。比至镇江，士诚焚瓜洲，掠西津而遁，太祖命良会都督副使康茂才出江追之。比至浮子门，士诚以五百艘遮海口、乘潮来薄。良与茂才督诸军力战，敌舟首尾相失，遂大败之。其弃舟登岸者，预伏一军于江阴之山麓，悉掩击殆尽，获卒二千。
是役也，茂才以水寨制胜，而良自江阴来，且守且战。太祖劳军至，周巡壁垒，叹曰：“良，今之吴起也！”
良守江阴十年，捍御有方，训将练兵，常如寇至，暇则延儒士，兴学校，修屯田。太祖尝嘉其“保障一方，使我无东顾之忧”，命宋濂等为诗文美之。
辛卯，太祖还应天。【考异】《明史·本纪》但云”康茂才追败士诚”，不及吴良，毕《鉴》亦但云“吴守将以闻”，守将，即良也、而亦不言其追士诚之事。惟《纪事本末》则专叙良兄弟之功，并追士诚干浮子门亦归之于良，不及茂才，皆两失之。今参之二书，并记其功，至士诚始窥江阴，虽太祖下令亲征，而良之守御有方，故士诚旋即遁去，惟追之于浮子门，则茂才之功居多耳。观于太祖至江阴劳军，周巡壁垒，比其功于吴起，以此观之，良之功固不可没也。
是月，命中书省录用诸司劾退官员。省臣傅瓛等言：“今天下
16 明通鉴前编卷三
更化，庶务方殷，诸司官吏，非精勤明敏者不足以集事。”太祖曰：“不然，人之才能，各有长短，故致效亦有迟速。夫质朴者多迁缓、狡猾者多便给。便给者虽善办事，或伤于急促，不能无损于民；迁缓者虽于事或有未速，而于民则无所损也。”于是有劾退仍起用者。
又命按察司佥事周桢等“定拟按察事宜，条其所当务者以进”，谕之曰：“风宪纪纲之司，唯在得人，则法清弊革。人言神明可行威福，鬼魅能为妖祸。尔等能兴利除害，辅国裕民，此即神明；若阴私诡诈，蠹国殃民，此即鬼魅也。凡事当持大体，毋沽名买直，以察察为名，苛刻为能，则风宪之职举矣。”
二月，癸丑朔，湖广参政张彬败周文贵于辰州。
丁卯，四川容美洞宣抚使田光宝，遣其弟光受等以元所授宣抚敕印来归。太祖以光宝为四川行省参政，兼容美洞等处军民宣抚使，仍置安抚元帅治之，并立太平台、宜麻寮等十寨长官司。处州青田县山贼连福建陈友定兵攻庆元。时章溢擢授浙东按察副使，溢辞，请仍为佥事。既至，值胡深入闽陷没、处州动摇，溢宣布诏旨，诛首叛者，余党悉定，至是召旧部义兵、分布要害，贼至遂击走之。
已已，置两淮都转运盐使司，所领凡二十九场。
初，徐达援宜兴，太祖命冯国胜统兵围高邮。张士诚将俞同佥毕《鉴》“俞”作“余”诈遣人来降，约推女墙为应，国胜信之，夜，遣指挥康泰帅数百人先入城，敌闭门，尽杀之。太祖怒，召国胜，决大杖十，令步诣高邮。国胜惭愤力攻。
适徐达自宜兴还，癸酉，达请以指挥孙兴祖守海安，常遇春督水军为高邮声援，太祖从之，复遣使谕达曰：“上诚起自高邮以有吴、越，此其巢穴也，大军攻之，彼必来救。今闻徐义已入海，或由射阳湖，或由瓠子角，或出宝应趋高邮，不可不备！”又令达驻师泰州以防贼窥海安。
92
前纪三
辛巳，下令禁种糯稻。其略曰：“曩以民间造酒醴，糜费米麦、故行禁酒之令。今春米麦价稍平，然不塞其源而欲遏其流，不可也。其令农民今岁无得种糯，以塞造酒之源。”
是月，伪夏明玉珍卒，子升自立。
三月，庚寅，徐达自泰州进兵，会冯国胜等攻高邮，丙申，克之，僇伪将俞同佥等，俘其将士，命悉遣戍沔阳、辰州，仍给衣粮。
丁未，太祖谕达，令乘胜取淮安。其余兵马，悉令常遇春统领，守泰州、海安，为江上应援。
时孙兴祖守海安，防御甚严。会士诚兵自海口来侵，击败之，禽伪彭元帅，获其将士二百余人。
是月，命中书省严选举之禁。凡府县每岁荐举、得贤者赏，滥举及蔽贤者罚。
初，元李思齐与察罕特穆尔同起义师，齿位相等，至是库库特穆尔总天下兵，檄调关中四军。四军者，思齐及张良弼、图鲁卜旧作脱列伯，孔兴也。思齐得檄，大怒，骂曰：“我与若父同乡里，今乳臭小儿黄发犹未退，乃欲总兵调我耶！”于是良弼遂首拒命。孔兴、图鲁卜等，亦皆恃功怀异，请别为一军，莫肯统属。库库叹曰：“吾奉命总天下兵，而镇将皆不受调遣，何平贼为！”乃遣关保，和尔齐旧作虎林赤以兵西攻良弼于鹿台，而思齐与良弼合，自是东西构兵不解。
夏、四月，丙辰，徐达兵至淮安。闻徐义舟师集马骡港，夜，率兵往袭之，破其寨，义泛海适去。我军进薄城下，士诚中书左丞梅思祖等封府库，籍甲兵，开门迎降、并献所部四州。太祖嘉其知命保民，授大都督府副使，命指挥蔡先、华云龙守其城。
戊午，徐达由瓠子角进兵攻兴化，克之，淮地悉平。命平章韩政取濠州。
93 明通鉴前编卷三
濠自郭子兴弃后，孙德崖亦死，士诚将李济窃据守之。太祖命李善长招之以书，不报。太祖曰：“濠州，吾桑梓之邦，今为张上诚所据，是我有国而无家也！”即命政督指挥顾时以云梯炮石攻其水帘洞月城，又攻其西门。城中不能支，庚申，济及知州马麟出降，太祖甚悦。
壬戌，遣人赍书谕宿州吏民，以“谊属乡邻，不忍遽兴师旅。凡我父老，宜重体此意。”时守将陆聚，为元枢密院同知，自脱脱败芝麻李于徐州，彭大等奔濠，聚抚辑流亡，缮城保境，寇不敢犯。至是闻徐达经理江、淮，遂以徐、宿二州降，值太祖谕至，率众归诚。太祖喜，以聚为江南行省参政，仍命守徐州。
甲子，太祖发应天，将幸濠州省陵墓，命博士许存仁、起居注王祎从行。存仁、金华元儒谦子也。
时陆聚遣兵略定鱼台，以次徇邳、萧、宿迁、睢宁，皆下之。
丁卯，太祖至濠州。念祖考葬时，礼有未备，乃询改葬典礼服制于存仁等，皆以仪礼改葬缌对。太祖犹以为轻，命有司制素冠白缨衫绖，皆以粗布为之。
时有言“发祥之地，灵秀所钟，不宜启迁以泄山川之气”，太祖然之，乃令增土培其封，置守冢二十家，里人刘英、汪文，与太祖故旧，召至，相劳苦，并以守冢事属焉。汪文，即太祖自制《皇陵碑》所谓“汪氏老母”者，文其子也。
戊辰，濠州父老经济等谒见，太祖与之宴，极欢，谓济等曰：“吾去乡十有余年，艰难百战，乃得归省坟墓，与父老子弟复相见，今苦不得久留欢聚为乐。父老幸教子弟孝弟力田，毋远贾。滨淮郡县，尚苦寇掠，父老善自爱。”济等皆顿首谢曰：“久苦兵争，不遑安处，微吾王之威德不及此。”
初，太祖既定淮地，遣使谕左相国徐达曰：“闻元将珠展领马步兵万余，自柳滩渡人安丰，其部将漕运，自陈州而南，给其馈94
前纪三
饷。亟宜遣兵绝其粮道，俾远来之众，师不宿饱，野无所掠，然后选刘平章、薛参政部下骑卒五百，并庐州之兵与之速战，一鼓可克也。不然，事机一失，为我后患。”
于是达等率马步舟师三万余人，进兵安丰。辛未、薄城下，分遺韩政等以兵扼其四门。乃于东城龙尾坝潜穿其城二十余丈，城坏，遂克之，实都、珠展、左君弼等皆出走。我师追奔十余里，获实都及裨将贲元（师）〔帅〕而还，珠展、君弼并走汴梁。日晡，珠展复率师来援，政等再与战于南门外，大败之。珠展遁去，追至颍，获其运船以归。遂置安丰卫，留指挥唐胜宗守之。
戊寅，太祖将还应天，谒辞墓。召汪文、刘英，赏以绮帛米粟曰：“聊以报宿昔相念之德。”又语诸父老曰：“乡县租赋，已令有司勿征。一二年间，当复来相见也。”五月，甲申，太祖至应天。【考异】《明史·本纪》、《潜庵史稿》皆作“壬午”。按戊寅太祖将还应天，中间尚有辞墓及召汪文等赏劳之事。毕《鉴》系之甲申者近之。壬午，据《元史·本纪》为五月朔日。
庚寅，命有司遍求古今书籍以充秘府。
秋，七月，丁未，太祖以淮东诸郡既平，遂议讨张士诚，召中书省及大都督府臣问计。右丞相李善长对曰：“张氏宜讨久矣，然其势虽屡屈而兵力未衰，土沃民富，又多积储，恐难猝拔，宜俟衅而动。”太祖曰：“彼淫昏益甚，生衅不已，今不除之，终为后患。且彼疆域日促，长淮东北之地，皆为我有，我以胜师临之，何忧不拔！况彼败形已露，岂待观隙邪？”左丞相徐达曰：“张氏骄淫，暴殄奢侈，此天亡之时也。其所任骁将，如李伯升、吕珍之徒，皆龌龊不足数，徒拥兵众，为富贵之娱耳。其居中用事者，黄、蔡、叶三参军辈，皆迂阔书生，不知大计。臣奉主上威德，率精锐之师声罪致讨，三吴可计日定也。”太祖喜曰：“诸人局于所见，独尔合吾意，事必济矣。”于是命诸将简士卒，择日出师。
95 明通鉴前编卷三
是月，太祖复遣使贻元库库特穆尔书，告以“拘我使者，不足为利而反足为害”，仍不报。
八月，庚戌朔，命拓应天城。
初，旧城西北控大江，东尽白下门，距钟山既阔远，而旧内在城中，因元南台为宫，稍庳隘。太祖乃命刘基等卜地，定作新宫于钟山之阳。在旧城东白下门之外二里许，增筑新城，东北尽钟山之阳，延亘周围凡五十余里。【考异】《明史·本纪》“八月庚戌”，《纪事本术》作“庚申”。按是月庚戌朔，庚申为八月十一日。今从《明史》。
辛亥，命左相国徐达为大将军，平章常遇春为副将军，帅兵二十万讨张士诚。太祖亲御戟门誓师，谕诸将佐曰：“城下之日，毋杀掠，毋毁庐舍，毋伐邱垅。上诚母葬平江城外，毋侵毁。”皆再拜受命，遂为戒约军中事，令人给一纸。
将发、召问诸将曰：“此行用兵当何先？”遇春对曰：“逐枭者必覆其巢，去鼠者必熏其穴。此行宜直捣平江，破其巢穴，其余城邑可不劳而下矣。”太祖曰：“不然，湖州张天骐，【考异】“天骐”，毕氏《通鉴》作“天麟”，今从《明史》。杭州潘原明，为士诚臂指、平江既蹙，二人必并力救之。今不先分其势而遽攻平江，若天骐出湖州，原明出杭州，援兵四合，难以制胜。不若出兵先攻湖州，使其疲于奔命。羽翼既披，则平江势孤，可立破也。”遇春犹执前议，太祖乃屏左右，密语达、遇春曰：“吾欲遣熊天瑞从行，俾为吾间也。天瑞之降，非其本意，心常怏怏。适来之谋，戒诸将勿令知，但云直捣姑苏。天瑞知之，必叛而输之于张氏，如此则堕吾计中矣。”
癸丑、达等帅诸军发龙江。辛酉，师至太湖。己巳，遇士诚援兵于港口，败之，禽伪将尹义，陈旺，遂次洞庭山。癸酉，进至湖州之毗山，又击败伪将石清、汪海、禽之。上诚驻军湖上，不敢战，将遁，适指挥熊天瑞果叛降士诚。
96
前纪一
甲戌，师至湖州之三里桥，伪右丞张天骐分兵三路以拒我师，伪参政黄宝当南路，院判陶子实当中路，天骐自当北路，伪同金唐杰为后继。达进兵，分派遇春攻宝，王弼攻天骐，而自出中路与子实战，别遣骁将王国宝率长枪军直扼其城。遇春与宝战、宝败，走入城，城下吊桥已断，不得入，复还力战，遂被擒。于是天骐、子实皆不敢战，敛兵而退。
士诚乂遣司徒李伯升来援，由荻港潜入城，我军四面围之。伯升及天骐闭门拒守，达遣国宝攻其西门，自以大军继之。子实及伪同佥余德全等出战，复败走。士诚又遣其伪平章朱暹、同佥吕珍等及其五太子者率兵六万来援，屯城东之旧馆，筑五寨自固。时平章汤和自常州来，与达、遇春等分兵营于东阡镇南姑嫂桥，连筑十垒以绝旧馆之援。
时士诚婿潘元绍驻兵乌镇东，为吕珍等声援，达遣兵乘夜袭之。元绍遁、遂填塞沟港，绝其粮道。元绍，原明弟也。
上诚见事急，亲率兵来援，复败之于皂林。
是月，元以陈友定为福建行省平章政事。友定自败胡深后，有胜兵万人，益发取诸州县，遂尽有福建八郡之地，开省延平。时张士诚，方国珍等各据一方，岁漕粟大都，辄不至。而友定事朝廷未尝失臣节，岁输粟数十万石，海道辽远，至者尝十之三四。元帝嘉之，下诏褒美，故有是命。
友定粗涉书史，数招致文学知名士，置之幕府。然颇任威福，所属有违令者，辄承制诛窜不绝。漳州守将罗良心不平，以书责之曰：“郡县者国家之士地，官司者人主之臣役，而仓层者朝廷之外府也。今足下视郡县如家室，驱官僚如圉仆，擅廪层如私藏，名虽报国，实自为身家。不审足下将欲为郭子仪乎、抑欲为曹孟德乎？”友定大怒，竟攻漳，杀良，并良妻子及其弟罗三。一时如福清宣慰使陈瑞孙，崇安令孔楷，建阳人詹翰，皆以拒友定不从被杀。于是友定威震八闽。
97 明通鉴前编卷三
九月，已卯朔，士诚复遣其同佥徐志坚，以轻舟出东阡镇觇我师，欲攻姑嫂桥、遇常遇春，与战，会大风雨，天晦冥，遇春令勇士乘划船数百突击之，遂禽志坚，得众二千余人。
乙未，命行省左丞李文忠自严州帅师攻杭州，指挥华云龙自淮安帅师攻嘉兴，以牵制张士诚。乙巳，左丞廖永忠、参政薛显、将游军驻湖州之德清，遂克之，获船四十艘，禽伪院判钟正及叛将晋德成。
张士诚自徐志坚败，甚惧，遣其右丞徐义至旧馆觇形势。常遇春以兵扼其归路，义不得出，乃潜遣人约张士信出兵与旧馆兵合战，士诚又遣赤龙船亲兵援之。义甫得脱，与潘原绍率赤龙船兵屯于平望，别乘小舟潜至乌镇，欲援旧馆。遇春由别港追袭之，至平望，纵火焚其赤龙船，众军溃走，自是旧馆之援遂绝。馈饷不继，多出降者。
周文贵复攻掠辰州诸郡，湖广参政杨璟帅兵进讨，又分遺指挥副使张胜宗讨湘乡之贼，斩其帅易华。
冬，十月，壬子，常遇春兵攻乌镇，徐义、潘原绍皆败走。追至升山，破其平章王晟六寨，余军奔人旧馆之东壁。伪同佥戴茂乞降，许之。是夕，晟亦降。
甲子，李文忠帅指挥朱亮祖、耿天璧攻桐庐，降伪将戴元帅。复遣袁宏、孙虎徇富阳，禽伪同佥李天禄，遂合兵围余杭。
戊寅，徐达复攻升山水寨。顾时引数舟绕出敌船，掩其不意，帅壮士跃人敌舟，大呼奋击，余舟竞进薄之。伪五太子盛兵来援，遇春兵为之稍却。薛显率舟师直前奋击。烧其船、敌众大败，五太子及朱暹、吕珍等以旧馆降。遇春谓显曰：“今日之战，皆将军之功，吾不如也。”
五太子者，实士诚之养子，本姓梁，短小精悍，能平地跃起丈余，善没水。朱暹、吕珍，亦皆善战，士诚倚之。至是闻其降，为之夺气。
98
前纪三
先是达等所获将士，悉执以徇于湖州城下，城中大震。
十一月，甲申，又以降将吕珍、王晟等徇州城下，谕其司徒李伯升出降。伯升在城上呼曰：“张太尉养我厚我，何忍负之！”抽刀欲自杀，左右抱持，不得死，语之曰：“援绝势穷，不降何待！”伯升俯首不能言。会张天骐等以城降，伯升不得已亦降。
辛卯，李文忠攻余杭，下之。
先是，文忠兵至城下，伪守将谢五者，再兴弟也，文忠遣人语之曰：“尔兄以李梦庚小隙归张氏，非尔谋也。今尔若降，不死，且得富贵。”于是谢五率其弟侄五人出降。
文忠进兵杭州，未至，士诚平章潘原明惧，遣其员外郎方葬诣军门纳款。文忠曰：“吾兵适来，胜负未可知，而遽约降，得无欲以计缓我乎？”对曰：“天兵如雷霆，当之者无不摧破。诚念百万生灵，为之请命耳。”文忠留宿帐中。明日，遣还报，而驻兵以待。
原明乃籍土地钱粮并士诚所授诸印，又执叛将蒋英、刘震出降，伏谒道左。以女乐导迎，文忠叱去之。壁丽谯，下令曰：“擅人民居者死！”一卒借民釜，立斩以徇，城中帖然。得兵三万，粮二十万，执元平章努都、长寿等，与蒋英、刘震皆送应天。
原明，泰州人，与士诚俱起盐徒。元军围高邮，士诚与十八人突围出走，原明及李伯升、吕珍三人与焉。三人相继降，士诚益孤立矣。
庚子，克绍兴，伪同佥李思忠降，命驸马都尉王恭、千户陈清、李遇守之。辛丑，华云龙克嘉兴，伪守将宋兴降。
大将军徐达等既克湖州，引兵至南浔，伪元帅王胜降。至吴江，伪参政李福、知州杨彝降。
壬寅，师次苏州城南鲇鱼口，击伪将窦义，走之。值都督副使康茂才自湖州来，遇士诚兵于尹山桥，击败之。茂才持大戟督战，覆其将士，焚其官渎战船千余艘。
99 明通鉴前编卷.三
癸卯，合兵围平江。达军葑门，遇春军于虎邱，郭兴军娄门，华云龙军胥门、汤和军阊门，王弼军盘门，张温军西门，康茂才军北门、耿炳文军城东北，仇成军城西南，何文辉军城西北，四面筑长围困之。又架木塔，与城中浮图对。筑台三层，下瞰城中，名曰“敌楼”。每层施弓弩火铳于其上，又设襄阳炮击之，城中震恐。
有杨茂者，无锡莫天祐部将也、善泅水。天祐潜令入姑苏与士诚相闻，逻卒获之于阊门水栅，缚送大军，达释而用之。时平江城坚不可拔，天祐阻兵无锡，为士诚声援。达因纵茂出入往米，得其彼此所遗蜡书，悉知士诚、天祐虚实。遣指挥茅成攻娄门，成中流矢死。
甲辰，李文忠送元平章努都、长寿等至应天，太祖以其朝臣，命有司给饩廪，归之于元。
诛蒋英、刘震，命悬胡大海像，刺英等心血祭之。以潘原明全城归顺，民不受锋镝、仍授平章，其官属皆仍旧职，听李文忠节制。
寻授文忠江浙行省平章政事。文忠至是始命复李姓。
先是，征儒士熊鼎、朱梦炎至应天，居之宾馆。太祖令集古事质直语以教公卿子弟，名曰《公子书》。又以民间农工商贾子弟多不读书，宜以其所当务者，直词详说，为务农、技艺、商贾书、使各通知大义、可以化民成俗。是月，书成，进御，赐鼎等人白金五十两及衣帽靴袜等物。
十二月，乙卯，永宁县贼饶一宁作乱，江西行省遣指挥毕荣讨之，擒其元帅王子华，余党悉平。【考异】毕氏《通鉴》作“十二月乙卯朔”，误也。是年九月已卯朔，十月已酉朔、毕《鉴》误作“辛亥朔”，实则辛亥乃十月三日也，十二月戊申朔，乙卯为十二月初八日。毕氏此数月干支多误。
陈友定守建宁将阮德柔，遣使来纳款。100
前纪三
韩林儿在滁州，太祖命廖永忠迎归应天，行至瓜步，沉之于江。林儿既卒，始命以明年为吴元年。群臣请建宫阙，太祖以国之所重，莫先庙社，命有司以次营建。
是月，甲子，太祖告事山川。
己巳，典营缮者以宫室图进，凡有雕琢奇丽者，即命去之。
论曰：韩林儿之卒也，《本纪》但书其卒，而于《林儿传》中则并存或说，谓“太祖命廖永忠迎林儿归应天，至瓜步，覆舟，沉于江”云。又《永忠传》言：“林儿在滁州，遗永忠迎归应天。至瓜步，覆其舟死，帝以咎永忠。”由或说观之，似瓜步之沉，太祖实授意焉。由帝咎永忠之言观之，似永忠实有擅杀之罪，于是遂以为八年永忠赐死之张本。及太祖晚年，命宁王权编辑《通鉴博论》，于至正二十六年大书曰：“廖永忠沉韩林儿于瓜步，大明恶永忠之不义，后赐死。”据此，则出自太祖特书之笔以为万世戒。然则当日永忠自瓜步归，何难明正其罪而诛之邪？
予谓永忠之沉林儿，与黥布之杀义帝事绝类，太祖殆欲避项羽之名而慕汉高之义，遂使永忠无淮南之反而蹈黥布之诛，不亦千古之大疑案乎！
夫大丈夫不受制于人，因林儿之势盛而用其年号，此太祖之一失也。平友谅之后，既称吴王，即当建国，必待林儿既死而后称吴元年，此太祖之再失也。沉林儿于建国之后、犹得曰卧榻之旁岂容它人鼾睡，今建国于沉林儿之后，是代之也，代之而何以自解于夺之之名乎？十二年中，无北而之事，无尺寸之倚，而徒奉其年号以令军中，一旦改之则为无名，因之则将终事，此林儿之所以卒不免也。
观史所记，永忠邀封公爵，正自以其瓜步之功，是有挟而求也。以太祖之猜忌功臣，永忠即无沉舟之事，亦终与冯胜、傅友德等先后赐死。今不正其罪于建国之初，而归其狱
101 明通鉴前编卷三
于赐死之后，又命宁王书之《博论》中，是欲盖而弥彰也。
伏读御批《明鉴》.云“明祖闻副元帅之檄，谓大丈夫宁能受制于人，固已中情流露，瓜步沉舟之事，未必尽诬”云云，实《春秋》诛意之书。予谓当刘文成斥林儿为牧竖时，太祖固已心颔之矣。惜文成不能于平汉之后上劝进之书，则当日君臣之两失也。
是岁，伪夏明升以父丧遣使告哀，已，又遣使来聘，太祖亦遺侍御史蔡哲往报之。哲至蜀，尽图其山川险易以献，太祖览而善之。
方国珍恃元屡晋官爵，辄骄横不奉命，畏太祖之逼，许以三郡献，终不纳土，又请输岁币，亦不至。太祖屡遣使诘责，阳奉阴拒。太祖曰：“姑置之，待我克平江，欲奉正朔晚矣。”



前编卷四 前纪四元至正二十七年丁未


前纪四 明通鉴前编卷四
前纪四强圉协洽，尽一年。
太
祖 元至正二十七年吴元年
春，正月，【考异】毕氏《通鉴》，是年“正月癸已朔，吴王始称吴元年”，误也。按去年十二月甲子告事山川，则已下令以明年为吴元年矣。至其即吴王位，则已在至正二十四年之春，故《明史·本纪》及诸书，于是年正月记事，并无“癸巳下令称吴元年”之语。且是年二月丁未朔，正月之朔，若大建则丁丑，小建则戊寅，癸巳乃正月之中旬，毕氏作“癸巳朔”，尤舛误也。今仍据《明史·本纪》，书称吴元年于去年十二月之下。乙未，谕中书省曰：“太平、应天诸郡，吾创业地，供亿最劳。昔在军中乏粮，空腹出战，归得一食，虽甚粗粝，食之亦甘。今尊居民上，饮食丰美，未尝忘之。况吾民居于田野，所业有限，而又供需百出，其何以堪！”戊戌，下令免太平租二年，应天、镇江、宁国、广德各一年。【考异】《明史·本纪》戊戌谕中书省”云云，《明史稿》作“乙未”，《潜庵史稿》“戊戌令曰”，据此，则乙未乃据其谕中书省之日，戊戌则下令之日也，今分记之。
庚子，松江府嘉定州守臣王立忠等诣徐达军降。
时平章俞通海从达克湖州后，分兵徇太仓州，约束军士，秋毫无犯，民大悦，争献牛酒迎道左。于是昆山、崇明等县皆望风
103 明通鉴前编卷四
归附，通海遂从达等进围平江。
辛孔、谕中书省臣曰：“古人祝颂其君，皆寓儆戒之意。适观群下所进笺文，颂美之词过多而规戒之言罕见，非古者君臣相告以诚之道。今后笺文，但令平实，勿以虚辞为美也。”
癸卯，副指挥戴德攻沅州，围其城六日，守将李胜出降。遂下之。【考异】克沅州，《潜庵史稿》系之戊戌下，今从《元史·顺帝纪》，“围城六日”，则是以戊戌攻，癸卯下也。
甲辰，复与元库库特穆尔书。
初，太祖遣汪河，被留不报，复遣钱桢，亦如之。乃复告以“今日事势，张思道操刃于潼关，李思齐抗衡于河间，俞宝蓄变于肘腋，王信生衅于近郊，连兵构祸，首尾牵制。若复弃我旧好，拘我使臣，则是内外交攻，兵连祸结，阁下之境必将土崩瓦解矣。”库库仍不悟。
会元趣库库南征，而库库畏江南强盛，不得已遣其弟托音特穆尔旧作托因帖木儿及部将摩该旧作貊高驻兵济宁、邹县等处，名为保障山东，因以遏南军人北之路，复命元帝曰：“此为肃清江淮张本也。”
至是太祖知其无意南征，乃复责其拘使不还之罪曰：“若能遣汪河、钱桢等还，岂惟不失前盟，亦可取信天下。不然，是又开我南方之兵，为彼后时之战，阁下虽深谋如莽、操，诡计如懿、温，英雄满前，何以取生？古云：功被天下，守之以逊；富有天下，守之以谦。＇况其为臣者乎！惟审思之。”思道，即良弼，以字行者。俞宝、王信，皆据山东之地，合从张、李者也。【考异】据《明史·库库传》，言：“太祖七致书，皆不答。”其可考者，至正二十三年正月遣汪河报书，一也；二十四年十二月贻库库书，言博啰犯阙事，二也；二十五年七月责送汪河还，三也；二十六年七月再责送使者，四也；是年正月三责送使者，五也；又是年九月送元神保大王至京师，贻库库书，六也；七次致书，当在即位以后，今按《明史·本纪》，但记二十三年汪河报104
商纪四
书之事，而是年九月，亦但言致书元主，不及库库，惟《潜庵史稿》所载特详.但略去二十四年一次耳。今按二十四年之书，系约共讨贼，不及江河，至二十五年，始责送汪河，以后凡二贻书贵送使者，而是年书中之词，则又兼及钱桢，是桢当为二十五年所遣，今并叙入。
是月，李思齐、张良弼等会于含元殿基，推思齐为盟主，以拒库库之师。
二月，丁未朔，元库库特穆尔遣左丞李二寇徐州，驻陵子村，参政陆聚、指挥傅友德御之。友德度兵寡不敌，遂坚壁拒守。洞其出掠，乃以步骑二千溯河至吕梁，登陆击之，刺其骁将韩乙，余众败去。友德度李二必益兵复至，亟还城，开门出兵，阵于野外，卧戈以待，约闻鼓声则起。二果至，鼓而破其前锋，余众大溃，多溺死者，遂禽二，获其将士二百余人，马五百匹。太祖闻捷，谓都督府臣曰：“此盖库库之游兵，欲以此饵我，使我将骄兵惰，掩吾不备。古人之戒，正在于此。善战者知己知彼，察于未形。可语安丰、六安、临、徐、濠、邳守将严为之备。”寻进友德江淮行省参知政事。
壬子，温州茗洋降贼周瑞卿叛，【考异】瑞，《潜庵史稿》作遂。浙东金事章溢遣其子元帅存道，合平阳、瑞安总制孙安兵讨之，斩瑞卿，获其党六十余人。
癸丑，置两浙都转运盐司于杭州，设三十六场。
是月，大将军达以平江久不下，遣人自军中来请事。太祖手书慰劳之曰；“将军自昔相从，忠义出自天性，沉毅有谋，用能戡乱定难，虽古豪杰何以加兹！今所请事，多可便宜行者，而识虑周详，不欲造次，诚邦家之福，社稷之庆。然将在外，君不御，古之道也。自今军中缓急，惟将军便宜行之。”达得书，遂檄各路进兵。
时太祖以平江围久不下，复以书遗士诚，劝以全身保族，如汉窦融，宋钱俶故事。士诚得书，卒不报。【考异】达自平江军中来
105 明通鉴前编卷四
请事，语见《明史·达传》，《纪事本末》系之是年二月之下，诸书皆不载。按达檄各路进兵，俞通海自太仓以兵来会，而通海之卒在四月，则进兵在三月。以此推之，遣人至金陵请事，《纪事》系之二月者是也。惟通海之卒.《纪事》牵连并记。证之《潜庵史稿》，则其卒在四月乙卯，其围平江中创归金陵，当在三月也，今分月书之。
江西行省遣兵会湖广行省千户徐兴攻平江濑寨，镇抚杨五以寨降。
参政陆聚遣兵攻宿州，禽其佥院邢瑞。三月，丁丑，设文武科取士。
壬午，江西行省参政杨璟克澧州。戊子，思、沅两界军民安抚使黄元明以其地内附。又用参军詹永亨言，授黔阳县前元帅蒋节为靖州安抚使，俾讨平山寨，且耕且守。
丁酉，颁科举取士式。
令曰：“应文举者，察之言行以观其德，考之经术以观其业，试之书算骑射以观其能，策之经史时务以观其政事。应武举者，先之以谋略，次之以武艺。俱求实效，不尚虚文。然此二者，必三年有成。有司预为劝谕，俟开举之岁，充贡京师。”【考异】据《明史·太祖本纪》，但云“始设文武科取士”，而下令之文，见《龙飞纪略》、《纪事本末》等书。又证之《明史·选举志》，亦云“使有司劝谕民间秀上及智勇之人以时勉学，俟开举之岁，充贡京师”云云，据此则是年仅颁科举取士之令，未尝开科试士也。而考之陶学士《知新近稿》中，有《与员外黄观澜，李彦章试士西掖诗》云：“王业兴家国，人才荐庙堂。风檐留晷刻、冰鉴照毫芒。列坐清仪肃，终篇耿论昌。愿言登用者，一一是贤良。”又《次黄观澜韵》有云：“右掖苍柏阴，挥笔司交柄。”按东、西掖在午门之左，右，吴元年始建宫殿，则《集》中云“试士西掖”者，正是年三月事也。草创之初，设官需才，故其时仅就东南人士，命安等试之于延，此正明初设科取上之滥觞。既试之后，复颁科举定式，以为三年后各省通行之例，故诸书所记，有系之三月丁丑者，有系之三月丁酉者，盖一据其试106
前纪四
士之日，一据其下令之日，未可据令中之语而以为是年未尝开科取士也。今分书之，仍叙下令原文而附识于此。
夏，四月，丙午，上海县民钱鹤皋作乱，据松江。
先是松江既平，即令王立忠守府事，已，太祖又遣荀玉珍代之。会大军檄征砖甓城，鹤皋不奉令，遂结士诚故元帅府副使韩夏秦、施仁济纠众三万余人攻松江。通判赵儆仓卒不能御，同妻子赴水死，玉珍弃城走，贼追杀之。鹤皋遂自称行省左丞，伪署官属，令其子遵义率小舟数千走苏州，欲归士城以求援。徐达遣指挥葛俊讨之，兵至连湖荡，见遵义之众皆操农器，知其无能为也。乃于荡东西连发十余炮，贼皆惊溃，溺死者众，遂复松江。获鹤皋，槛送大将军，斩以徇。施仁济等脱走，率其党五千余人人嘉兴，劫库藏军需而出。海宁卫指挥孙虎等率兵追击，悉禽之。
乙卯，行省平章俞通海卒。
先是大将军檄通海会围平江，行至灭渡桥，击败士诚兵。进捣桃坞，中流矢，创甚，乃遣将以兵会达，身归应天。太祖幸其第视病，病革，太祖呼谓曰：“平章知我来问疾乎？”通海已不能语，太祖挥泪而出。至是卒，年三十八。后追封虢国公，赐谥。【考异】通海之卒，惟《潜庵史稿》有月日，今据之。
已未，方国珍人贡，复阴泛海，北通库库，南交陈友定。太祖遗书责国珍，数其十二过，且征贡粮二十万石，曰：“克杭有日，何负约如故也？张士诚与公接壤，取公振落耳，所不敢者，以谁在邪？吾旦暮下姑苏，奄至公境，背城一战，亦丈夫矣。不然，去之入海、亦一策也，然自古未有老海上者。公审思之！”国珍惧，与其弟侄将佐谋。郎中张本仁曰：“江左方图张氏，胜负未可知，彼安能越竟而致于人！”刘庸曰：“江左多步骑，奈吾海舟何！”独幕下士邱楠力争之，曰：“此皆非主福也。唯知可以决事，唯信可以守国，唯直可以用兵。昔者江、淮之间，豪杰并起，人
107 明通鉴前编卷四
人莫不欲帝，然分鼎足者，汉与二吴耳。友谅敢战不怯，尚死九江。张吴区区、如窦中鼠，败可知己。江左法严而军威、诸将所过，秋豪无犯，所得府库，还封识之以奉其主。且业已并汉，势复兼张。公经营浙东十余年矣，不能越三郡，不以此时早决，不可谓知；既许之降，抑又背焉，不可谓信；彼之征师，则有词矣，我实负彼，不可谓直。幸而扶服请命，庶儿可视钱俶乎！”国珍不能用。
丁卯，李文忠请调兵戍沿海州县。
是月，谕起居注詹同曰：“国史贵直笔，善恶皆当书之。昔唐太宗观史，虽失大体、然命直书建成之事，是欲以公天下也。朕平日言行，是非善恶，汝等皆宜直书、不宜隐讳，庶使后世观之不失其实。”
五月，已丑，湖广行省遣兵讨平江花阳山寨，禽其贼首王世明。
已亥，初置翰林院，设学士等官，以陶安、潘庭坚为翰林院学士。庭坚，亦当涂人、初以安荐、召为帅府教授，寻守浙东，至是，与安并召。未几，庭坚以老告归。
时征集诸儒议礼，以宋濂方家居，乃命安充议礼总裁官。【考异】《明史·本纪》但云“初置翰林院”，不言设官及召陶安等事，证之《职官志》，是时初置翰林院，秩正三品，谓学士也。又证之《安传》、言“吴元年初置翰林院、首召陶安为学上，时征诸儒议礼，命充总裁官”，《学士集》所载《国史》同，又《潘庭坚传》言：“庭坚与王恺守浙东，太祖为吴王，设翰林院，与安同召为学士。据此，则安与庭坚皆首召之人也，今增入，并据《传》补充议礼总裁之事，此事毕《鉴》失载。
是月，早，命减膳素食。
令曰：“予以布衣定江左十有三年，中原之民流离颠顿，无有所归。徐、宿、濠、泗、寿、邳、海安、襄阳、安陆等郡县及自今新附之民，皆复田租三年。”
108
前纪四
太史令刘基，以早故请决滞狱，太祖即命基平反之。未儿，雨澍。基因请立法定制以止滥杀，又以荧惑守心、请下诏罪己，皆从之。【考异】荧惑守心及旱请决滞狱，《明史·基传》皆以为吴元年事。证之《诚意伯行状》，但云“某月某日”，故《明史·天文志》亦不载。今因五月旱牵连并记，系之足月之术。
徐达等围平江数月，士诚坚守不出。
六月、己酉，上诚欲突围决战，觇城左方，见我军严整，不敢犯。乃遣徐义、潘元绍潜出西门，转至阊门，神武卫指挥杨国兴战死。义等将袭常遇春营，遇春觉其至，分兵北濠，截其兵后、遣军与战。良久未决，士诚复遣其参政率兵千余助之，自出兵山塘为援。山塘路狭，塞不可进，麾令稍却。遇春拊元帅王弼背曰：“军中皆呼尔为猛将，能为我取此乎？”时弼在军有“双刀土”之称，应曰：“诺！”即驰铁骑挥双刀往击之。敌小却，遇春率众乘之，遂大败其军，人马溺死于沙盆潭者甚众。士诚有勇胜军号“十条龙”者，皆善为盗者也，士诚每厚赐之，令被银铠锦衣，出人陈中。是日亦败，溺死万里桥下。上诚马惊堕水，儿不救，肩舆人城，计忽忽无所出。
时降将李伯升知士诚势迫，欲说令归命，乃遣客诣士诚告急。士诚召之人，曰：“尔欲何言？”客曰：“吾为公言兴亡祸福之计，愿公安意听之！”士诚曰：“何如？”客曰：“公知天数乎？昔项羽喑呜叱咤、百战百胜，卒败死垓下，天下归于汉，何则？此天数也。公初以十八人入高邮，元兵百万围之，此时如虎落阱中，死在朝夕。一旦元兵溃乱，公遂得提孤军，乘胜攻击，东据三吴，有地千里，甲士数十万，南面称孤，此项羽之势也。诚能于此时不忘高邮之厄，苦心劳志，收召豪杰，度其才能，任以职事、抚人民，练兵马，御将帅，有功者赏，无功者罚，使号令严明，百姓乐附，非但三吴可保，天下不足定也。”士诚曰：“足下此时不言，今复何及！”客曰：“吾此时虽有言，亦不得闻也，何则？公之
601 明通鉴前编卷四
子弟亲戚将帅，罗列中外，美衣玉食，歌童舞女，日夕酣宴。提兵者自以为韩.白，谋画者自以为萧、曹、傲然视天下不复有人。当此之时，公深居内殿，败一军不知，失一地不闻，纵知亦不问，故遂至今日。”士诚叹曰：“吾亦深恨无及、今当何如？”客曰：“吾有一策，恐公不能从也。”士诚曰：“不过死耳。”客曰：“死而有益于国家，有利于子孙，死固当，不然，徒自苦耳。且公不闻陈友谅乎？跨有荆、楚，兵甲百万，与江左之兵战于姑孰，鏖于鄱阳，友谅举火欲烧江左之船，天乃反风而焚之，兵败身丧，何则？天命所在，人力无如之何。今公恃湖州援，湖州失；嘉兴援，嘉兴失；杭州援，杭州又失；而独守此尺寸之地，誓以死拒。吾恐势极患生，一旦变从中起，公此时欲死不得，生无所归。故吾为公计，莫如顺天之命，自求多福，遗一介之使，疾走金陵，陈公所以归义救民之意，开城门，幅巾待命，亦不失为万户侯，况曾许以窦融、钱俶故事邪！且公之地，辟如博者，得人之物而复失之，何损！”士诚俯首沉虑良久，曰：“足下且休，待吾熟思之。”然卒狐疑莫能决也。
壬子，士诚复率兵突出胥门，锋甚锐。遇春御之，兵少却。士诚弟士信，方在城楼上督战，忽大呼曰：“军士疲矣，且止。”遂鸣钲收军。遇春乘势掩击，大破之，追至城下，复筑垒绕其城。自此土诚不敢复出。
时徐达所辖四十八卫，令将士每卫取所制襄阳炮昼夜轰击。士信方张幕城上，踞银椅，与参政谢节等会食。左右方进桃，未及尝，忽飞炮碎其首而死。
戊辰，大雨，群臣请复膳。太祖曰：“虽雨，伤禾已多，其赐民今年田租。”
癸酉，命朝贺罢女乐。是月，遣送元降人努都、长寿等北归。
初，元前户部尚书张昶奉使至应天，太祖留之，授官参知政110
前纪四
事。然昶外示诚款，心怀归计、与杨宪、胡惟庸等皆相善。昶有才辩，智识明敏，熟于前代典章，凡江左建置制度，多出其手，裁决如流，事无停滞，太祖雅重之。其后见元事日蹙，而太祖威德日隆，阴使人上书颂功德，且劝太祖及时行乐。太祖疑之，以语刘基曰：“是欲为赵高也。”基曰：“然。必有使之者。”太祖不欲穷治，但斥之，焚其书而已。昶复劝太祖重刑法，多陈厉民之术，用意多不测。太祖虽不听，而昶既被留，元帝犹擢用其子。
会努都等北归，昶阴奉表元帝，且寓书其子询存亡。值杨宪往候，于昶卧内得其稿、奏之，命大都督府按其事。昶书八字于牍曰：“身在江南，心思塞北。”太祖惜其才，欲赦之，既见所书牍词，曰：“彼意决矣。”遂诛昶。
秋，七月，乙亥朔，太祖御戟门阅雅乐，自击石磐。起居注熊鼎言：“八音唯石声最难和。”太祖曰：“乐以人声为主，人声和即八音谐矣。”鼎曰：“乐不外求，在于君心。君心和，则天地之气和，而乐亦无不和矣。”太祖深然之。
时学士朱升审五音，误以宫为徵，太祖哂之。丙子，除郡县官二百三十四人，赐布帛道里费及其父母妻子有差。谕曰：“以养汝廉，俾之奉公、毋渔民以自利也。”
甲申，右相国李善长等请曰：“王起濠梁，不阶尺寸，遂成大业。四方群雄，削除殆尽，远近归心，愿早正大位以承天命。”太祖曰：“自古帝王，知天命有归，犹且谦让以俟有德。尝笑陈友谅初得一隅，妄自尊人，骄恣速亡，吾岂能更蹈之！”
己丑，雷震宫门兽吻。赦中外罪囚。
辛丑，置太常、大理、司农、将作四司。是月，元库库特穆尔部将关保、摩该叛。
先是库库命关保攻张、李不利，乃用孙翥、赵恒之谋，檄摩该一军疾趋河中，渡河捣凤翔，以覆思齐巢穴。而摩该部将多博啰特穆尔之党，行至卫辉，军变，相约胁摩该以叛。摩该善论
111 明通鉴前编卷四
兵、先为察罕所信任，关保自察罕起兵以来，勇冠诸军，功最高，至是皆不服、库库遂列其罪状以闻，举兵攻之。
八月、癸孔，立圜丘、方丘及社稷坛、坛皆二成，仿汉制也。
甲寅，始定乐律。
元末有冷谦者，知音，善鼓瑟、以黄冠隐吴山，至是太祖置太常官属，召谦为协律郎、令协乐章声谱，俾乐生习之。取石灵壁以制磬，采桐梓湖州以制琴瑟。乃考正四庙雅乐，令谦较定音律及编钟编磬等器，又定乐舞之制。乐生用道童，舞生则取军民俊秀子弟充之。
内寅，太祖亲祀山川，还宫。
是月，元帝诏太子亲出，总制天下兵马。
初，太子之奔太原也，欲援唐肃宗灵武故事自立，库库特穆尔不从。及还京，皇后奇氏遣人谕库库，以重兵拥太子入城、胁帝禅位。库库逆知其意，未至京城三十里，即散遣其军，以数骑人朝，故太子深衔之。
及与李思齐相持经年，帝数遣人谕令罢兵，专事江淮。而库库欲遂定思齐等，然后引军东下，不奉诏，帝亦心忌之。至是命太子总制军务，而分命库库以其兵自潼关以东肃清江淮，李思齐以其兵自凤翔以西进取川蜀，图鲁旧作秃鲁以其兵与张良弼，孔兴、图鲁卜等取襄樊，王信以其兵固守山东汛地。
诏书方下，而关保、摩该等已构衅称兵。于是太子复用锡喇岱尔旧作沙蓝答儿、巴延特穆尔旧作伯颜粘木儿等计，奏立大抚军院、专备库库，又以摩该首倡大义，赐其所部曰“忠义功臣”。是时摩该方袭据卫辉、彰德以窥怀庆，库库闻之，亟帅河，洛之兵北渡，于是朝廷下诏黜其兵权，即命摩该讨之。
先是方国珍得太祖书，不报，唯日夜运珍宝集巨舰，为泛海计。是月，命参政朱亮祖讨之，戒之曰：“三州之民，疲困已甚，112
前纪四 城下之日，毋杀一人！”
九月，甲戌朔，太庙成。四世祖各为庙，高祖居中，曾祖居东第一庙，祖居西第一庙，考居东第二庙。【考异】《明史·本纪》。太庙在九月甲戌、毕氏《通鉴》系之八月已巳，今依《明史》。
辛已，大将军徐达等克平江，执张士诚。时围城既久，叛将熊天瑞教城中作飞炮，拆城中木石尽，又毁祠庙民居为炮具。达令军中架木若屋状，承以竹笆，军伏其下，载以攻城，不受矢石。达督将士破葑门，常遇春破阊门新寨，遂率众渡桥，进薄城下。伪枢密唐杰登城拒战，士诚驻军门内，令参政谢节、周仁立栅以补外城。唐杰不能支，投兵降，于是周仁，潘元绍等皆降。日晡，上诚军大溃.诸将蚁附登城，城破。士诚更使其副枢密刘毅收余兵、尚二三万，亲率之战于万寿寺东街，复败，毅亦降。土诚仓皇归，从者仅数骑耳。
初、上诚屡败，谓其妻刘曰：“我败且死，若曹何为？”刘曰；“必不负君。”乃积薪齐云楼下，城破，自焚死。
士诚独坐室中，达遣李伯升谕意。时日已暮，士诚拒户自经，伯升抉户，令降将赵世雄挽解之，气未绝，复苏。达又遣潘元绍谕之，反覆数四，士诚瞑目不语。乃以旧盾舁之，出葑门，易以户扉，异至舟中。获其官属平章李行素、徐义、左丞饶介等，并元宗室神保大王、赫罕等送应天，而诛熊天瑞。
方城垂下，达先与遇春约中分抚之，先集将士申明上意、令将士各悬小木牌，令曰：“掠民财者死，拆民居者死，离营二十里者死！”及城下，达军其左，遇春军其右，号令严肃，居民晏然。太祖闻平江之捷，命平章胡美取无锡州，仍遣大都督副使康茂才继之。
初，莫天祐据无锡，上诚累表元为同佥枢密院事、因以羁縻之。徐达数遣使谕降，俱为天祐所杀。至是美等攻城，将不支，州人张翼见事急，率父老谒天祐曰：“张氏就缚，纵固守，将谁
113 明通鉴前编卷四
为？一城生命存亡，皆在今夕，愿熟思之！”天祐沉思良久，许之。翼缒城纳款于美，美曰：“城不受兵，皆汝力也。”癸未，天祐出降。
徐达遣兵取通州，乙酉，次狼山，其守将帅所部降。已丑，朱亮祖驻军新昌，遣指挥严德攻关岭山寨，平之。
上诚将至应天，卧舟中不食，比至龙江，坚卧不起。舁至中书省，相国李善长与之语，不答。已而上诚言不逊，善长怒。太祖欲全士城，而士城竟自缢死，赐棺葬之。
上诚为人，外迟重寡言，似有器量而实无远图。既据有吴中，吴承平久，户口殷实，士诚渐奢纵，怠于政事。又欲以得士要誉，土有至者，无问贤不肖，辄重其赠遗，资以舆马，故士多往趋之。及士信用事，疏简旧将，夺其兵权，由是上下乖疑。凡出兵遣将，当行者辄要求官爵美田宅，即如言赐之，及丧师失地而归，士诚亦不问，或复用为将。其威权不立多类此。士信愚妄，济以骄淫，上下嬉游，卒以亡国。
太祖以其为黄、蔡、叶三参军所误，命骈诛之，并杀潘元绍，磔莫天祐。惟李伯升、潘原明以先降获宥，命仍故官，已，又命原明以平章守杭州。
改平江日苏州府。 辛卯，置宣徽院。
甲午，朱亮祖兵至天台县，尹汤盘降。
丁酉，进攻台州。方国珍出师拒战，亮祖击败之。我指挥严德中流矢死。德，采石人也。
戊戌，遣使送元宗室神保大王及赫罕等九人于元。
又以书与库库曰：“阁下如存大义，宜整师旅听命于朝，不然，名为臣子，而朝廷之权专属军门，纵此心自以为忠，安能免于人议！若有它图，速宜坚兵以固疆土。”时库库方拒元命，太祖知其无它心，而所为不顺，故云。【考异】据《明史·本纪》“是月戊114
前纪四
戌，遗使致书于元主.送其宗室神保大王等北还。”证之诸书、但有再贻库库书，无致书元主之语。捡《潜庵史稿》、亦云“遣使送元宗室等九人于元主、再以书贻扩廓帖木儿”，不言遗元主书，毕氏《通鉴》同。今据之，删去”致书元主”语。
浙西既平，诸将振凯还京师。
辛丑，太祖御戟门论功行赏，封李善长宣国公、徐达信国公、常遇春鄂国公，余进爵赐金帛有差。谕诸将曰：“灭汉灭吴，皆公等力，古之名将，何以加诸！今当北定中原，各努力进取！”明日，入谢，太祖曰：“公等还第，亦置酒为乐乎？”对曰：“荷上恩，有之。”太祖曰：“吾亦欲与公等为一日欢，唯中原未平、非为乐时也。公等不见张氏乎？终日酣饮，宜以为戒！”
参政朱亮祖克台州。
初，台州为方国珍弟国瑛所据，闻亮祖至，即欲遁去。会国珍人庆元，治兵为城守计，遣人谓国瑛“坚守勿去”，国瑛乃约束军士，聚众拒守，然士卒多怀惧散亡者。亮祖等亟攻之，国瑛度不能支，以巨舰载妻子乘夜出兴善门，走黄岩。亮祖遂入城抚定之，分徇仙居诸县，亦下焉。元台州总管赵琬至黄岩绝粒死。癸卯，新内三殿成，曰奉天、华盖、谨身，左右楼日文楼、武楼。殿之后为宫，前日乾清，后曰坤宁，六宫以次序列，皆朴素，不尚雕饰。命博士熊鼎汇编古人行事可为鉴戒者书于壁间，又命侍臣书《大学衍义》于两庑壁间。太祖曰：“以此备朝夕观览，岂不愈于丹青乎！”
是时有言：“瑞州出文石、可甃地。”太祖曰：“敦崇俭朴，犹恐习子奢华。尔不能以节俭之道事予，乃导予侈丽耶！”言者惭而退。
冬，十月，甲辰朔，太祖谓中书省曰：“军士因战面伤者，不可以备行伍。今新宫成，宫外当设备御，合于宫墙外周围隙地多造庐舍、令寝疾者居之。昼则治生，夜则巡警，皆给衣粮赡之。”
115 明通鉴前编卷四
遣起居注吴琳、魏观等以币帛求遗贤于四方。徙苏州富民实濠州。
丙午，命百官礼仪俱尚左。先是承元制尚右，至是改之。
以右相国李善长为左相国，徐达为右相国。又命定国子学官制、以博士许存仁为祭酒，刘承直为司业。改太史监为院，以太史令刘基为院使。
辛亥，敕礼官曰：“自古忠臣义士，舍生取义，身没名存，垂训于天下。若元右丞余阙，守安庆，屹然当南北之冲，援绝力穷，举家皆死，节义凛然。又，江州总管李黼、身守孤城，力抗强敌，临难死义，与阙同辙。褒崇前代忠义，所以厉风俗也，宜令有司建祠肖像，岁时祀之。”
壬子，置御史台，以汤和为左御史大夫，邓愈为右御史大夫，刘基、章溢为御史中丞，基仍兼太史院。太祖谕之曰：“国家所立，唯三大府总天下之政，中书政之本，都督府掌军旅，御史台纠察百司，朝廷纪纲，尽系于此，其职实为清要。卿等当思正己以率下，忠勤以事上，毋徒拥虚位而漫不可否，毋委靡因循以纵奸长恶，毋假公济私以伤人害物。《诗》云：刚亦不吐，柔亦不茹。＇此大臣之体也。”
元帝诏落库库特穆尔太尉、丞相并诸兼领职事，仍前河南七、以汝州为食邑，从行官属，悉令还朝。库库既受诏，即退军屯泽州。
甲寅，命平章汤和为征南将军，都督府佥事吴祯为副，讨方国珍于庆元。谕之曰：“尔等奉辞伐罪，毋纵杀僇，当如徐达下姑苏，平定安集，乃吾所愿也。”
时朱亮祖追方国瑛兵至黄岩。国瑛复遁人海，元守将哈尔鲁以城降。
命中书省定《律令》，以左相国李善长为总裁官，参知政事杨宪、傅瓛、御史中丞刘基、翰林学士陶安等为议律官。
116
前纪四
初，太祖以唐、宋皆有成律断狱，唯元不仿古制，取一时所行之事为条格，胥吏易为奸弊。自平武昌以来，即议定律。至是台谏已立，各道按察司将巡历郡县，欲颁成法，俾内外遵守，故有是命。复谕之曰：“法贵简当，使人易晓。若条绪繁多，或一事两端，可轻可重，使贪猾之吏得以因缘为奸，则所以禁残暴者反以贼善良，非法意也。夫纲密则水无大鱼，法密则国无全民。卿等宜悉心参究，日具刑名条目以上，吾亲酌议焉。”
丙辰，遣使以书遗元李思齐、张良弼等，使息兵解斗，思齐等得书，不报。
辛酉，太祖将北伐，谓徐达等曰：“中原扰攘，人民离散。山东则王宣反侧，河南则库库跋扈，关、陇则李思齐、张思道彼此猜忌，元祚将亡，其几已见。今欲北伐，何以决胜？”常遇春曰：“今南方已定，兵力有余。直捣元都，以我百战之师，敌彼久逸之卒，挺竿可取胜也。都城既克，有似破竹之势，乘胜长驱，余可建瓴而下矣。”太祖曰：“元建都百年，城守必固。若悬师深入，不能即破，顿于坚城之下，馈饷不继，援兵四集，进不得战，退无所据，非我利也。吾欲先取山东，撤其屏蔽；旋师河南，断其羽翼；拔潼关而守之，据其户枢。天下形势，入我掌握，然后进兵元都，则彼势孤援绝，不战可克。既克其都，鼓行云中、九原以及关、陇，可席卷而下矣。”诸将皆曰：“善！”
甲子，命中书右丞相信国公徐达为征讨大将军，中书平章政事常遇春为副将军，率师二十五万由淮人河，北取中原。
是时名将，必推达、遇春两人，才勇相类。遇春剽疾敢深入，而达尤长于谋略。遇春每下城邑，不能无诛僇，而达所至不扰，获壮士间谍，结以恩义，俾为己用。
至是太祖面谕诸将曰：“征伐所以奉天命，平祸乱，故命将出师，必在得入。师有纪律，战胜攻取，得为将之体者，无如大将军达。当百万之众，勇敢先登，摧锋陷陈，所向披靡，无如副将
117 明通鉴前编卷四
军遇春。然吾不患遇春不能战，但患其轻敌耳。身为大将、好与小校争能，甚非吾所望也！”是日，又命中书平章胡美为征南将军，江西行省左丞何文辉为副将军，率师取闽，以湖广参政戴德随征，皆命由江西取道人闽。
美行，谕之曰：“汝以陈氏丞相来归，事吾数年，忠实无过，故命汝总兵取福建，左丞何文辉为尔副，参政戴德听调发。二人虽皆吾亲近，勿以其故废军法。吾昔微时，在行伍中，见将帅统驭无法，心窃非之。及后握兵柄，所领一军皆新附之士。一日，驱之野战，有二人犯令，即斩以徇，众皆股栗，莫敢违吾节制。人能立志，何事不可为！闻汝往年尝攻闽中，宜深知其地利险易。今总大军，攻围城邑，必择便利可否，为之进退，无失机宜。克定之功，全赖于汝！”美拜命出。
同日，复命湖广行省平章杨璟、左丞周德兴、参政张彬帅武昌、荆州、潭、岳等卫军取广西，文辉至是始复何姓。【考异】“张彬”，毕氏《通鉴》作“周彬”。证之《明史·杨璟传》，言“環帅左丞周德兴、参政张彬将武昌诸卫军取广西”，盖彬是时为湖广行省参政，即二十六年败周文贵于辰州者也。毕氏作“周”，未知何据。
乙丑，遣世子标及次子楱往谒临濠诸墓。谕世子曰：“商高宗旧劳于外，周成王早闻《无逸》之训，皆知小民疾苦，故在位勤俭，为守成令主，儿生长富贵，习于宴安。今出临郡县，游览山川，经历田野，因道途险易以知鞍马勤劳，观闾阎生业以知衣食艰难，察民情好恶以知风俗美恶，即祖宗所居，访求父老，问吾起兵渡江时事，识之于心，以知吾创业不易。”
又命中书择官辅导以行，所过郡邑，城隍山川之神，皆祀以少牢。
先是平吴之捷，太祖即决计北征。命虎贲左卫副使张兴帅勇士千人，赴淮安候师期；又命濠州练习平乡山寨军，会取胶州、东莱；又命江淮卫以兵千人守御邳州。至是，达等出师，太祖先118
前纪四
檄谕齐、鲁、河、洛、燕、蓟、秦、晋官民，令速归附。
丁卯，达等师次淮安，遣人招谕元将王宣及其子信。
宣，扬州兴化人，元季为司农掾，治河有功，授招讨使，后从元将复徐州，授义兵都元帅。洎信从察罕破田丰，复令宣父子还镇沂州。
太祖将议北征，以书谕之曰：“尔父子数年前与吾书云：“虽在苍颜皓首之际，犹望阁下鼓舞群雄，殪子婴于咸阳，僇商辛于牧野，以清区宇。今吾整兵取河南，已至淮安，尔若能奋然来归，相与僇力戡乱，岂不伟哉！”信父子得书，不报，及达至淮安，宣闻之，始惧。达复以书招谕之。
己巳，太祖又以大军进取山东，恐库库弟托音特穆尔乘间窃发，命庐州、安丰、六安、濠、泗、蕲、黄、襄阳各严兵守备。辛未，元沂州王信既得徐达书，乃遣使纳款应天，且奉表贺平张士诚。太祖遣徐唐、李仪等至沂州，授信江淮行省平章政事，麾下官将悉仍旧职，令所部军马听大将军节制。时信与其父宣阴持两端，外虽请降，内实修备。太祖知之，乃遣人密谕徐达，勒兵趋沂州以观其变。
是月，朱亮祖自黄岩进兵温州，陈于城南七里。国珍令其子明善引兵拒战，亮祖击败之，破其太平寨，追至城下，余兵溃奔入城。亮祖遣部将汤克明攻西门，徐秀攻东门，柴虎将游兵策应。晡时，克其城，明善遁去，亮祖人抚其民。分兵徇瑞安，元守将同金谢伯通降。
十一月，癸酉，朱亮祖会吴祯舟师，袭败方明善于乐清之盘屿。
时祯副汤和攻庆元，乘潮夜入曹娥江，抵军厩。会降卒言国珍已遁人海，祯勒兵攻及之盘屿。适汤和自绍兴渡娥江，进次余姚，降其知州李密及上虞县尹沈煜，“煜”，毕《鉴》作“温”。遂进兵庆元城下，攻其西门，府判徐善等率耆老迎降。辛巳，下之。国
119 明通鉴前编卷四
珍乘海舟遁去，和等帅兵追败之，禽伪将方惟益等。还师庆元，分兵徇定海、慈溪等县。
壬午，徐达克沂州。
先是徐唐等传太祖谕，令王宣父子以兵从大军征讨。宣阳诺，令信密往莒、密募兵，而遣人诣达诈犒师。使还，宣以兵夜劫唐，欲杀之，唐脱身走达军。达即日帅兵抵沂州，亟攻之，都督冯宗异令军士开坝放水。宣自度不能支，开门降。达令宣为书，遣镇抚孙惟德招信降，信杀惟德，与其兄仁走山西。于是峄、莒、海州及沐阳、日照、赣榆、沂水诸县皆下。
达以宣反覆，并怒其子信杀惟德，执宣，僇之。命指挥韩温守沂州。
已丑，命平章廖永忠为征南副将军，会汤和由海道讨方国珍。
庚寅，太祖复使谕徐达曰：“将军已下沂州，未知兵欲何向？如向益都，当遣精锐将士，于黄河扼其冲要以断援兵，使彼外不得进，内无所恃，我军势重力专，可以必克。如未下益都，即宜进取济宁、济南、二郡既下，则益都以东如囊中之物，可不攻而自下矣。然兵难遥度。随机应变，自在将军，吾不中制也。”
甲午，太祖亲阅郊坛，世子标从，令左右导之农家，遍观服食器具，又指道旁荆楚曰：“古用此为扑刑，以其能去风，虽伤不杀人。古人用心仁厚如此，儿念之！”【考异】诸书多记圜丘，方丘坛成于是月，盖牵连记之耳。其实坛成在八月，世子至濠在十月，此是冬至前一日，太祖往观之，而世子方自濠归，故《兴宗传》以为是冬。《潜庵史稿》系之十一月甲午，据《洪武宝训》，今从之。
乙未，冬至，太史院进《戊申岁大统历》。太祖谓刘基曰：“古者以季冬颁来岁之历，似为太迟，今于冬至亦未宜。明年以后，皆以十月朔进。”时所详定，皆出自基及其属高翼之手，太祖命详校而后刊之。
120
前纪四
己亥，太祖闻应天有滞狱，曰：“京师且然，何况郡县！”谕有司“自今依时决遣”。
辛丑，徐达攻益都，克之，元平章李老保降，宣慰使巴延布哈旧作普颜不花、总管胡濬、知院张俊皆死之。遂分徇寿光、临淄、昌乐、高苑，令指挥叶国珍等守之。
初，我军压境，巴延布哈力战以拒。及城陷，巴延还，拜其母曰：“儿忠孝不能两全，有二弟，可为终养。”已，乃趋官舍，坐堂上。达素闻其贤，遣人召之再三，不往，既而面缚之。巴延曰：“我元朝进士，官至极品。臣各为其主，肯事二姓乎？”遂不屈而死。其妻阿噜珍及二弟之妻，各抱幼子投井死。
李老保，阳武人，又名保保。从察罕起兵，数有功。后为平章，留守益都。至是遂降，达送之应天。
壬寅，胡美率师度杉关，略光泽，下之。
是月，召浙江按察金事章溢人朝，命其子存道守处州。太祖谕群臣曰：“溢虽儒臣，父子宣力一方，寇盗悉平，功不在诸将下。”复问溢：“征闽诸将何如？”对曰：“汤和由海道进，胡美自江西人，必可制胜。然闽中尤服李文忠威信，若令文忠从浦城取建宁，此万全策也。”太祖即命文忠屯浦城。
十二月，丁未，都督同知张兴祖至东平，元平章冯德弃城遁，兴祖遣兵追之。东阿参政陈璧等以所部来降。复以舟师趋安山镇，右丞杜天祐、右丞蒋兴降。
兴祖，德胜之养子，本姓汪。以德胜子尚幼，命之嗣职，累有功。至是将卫军从大兵由徐州进取山东。
时有使者宋迪，自山东还，言：“兴祖能推诚待人，降将皆乐为之用。”太祖曰：“此非良策。闻兴祖麾下有领千骑者，一旦临敌变生，何以制之！”乃遣迪往谕兴祖：“今后得降将，悉送以来，勿自留也！”
方国珍之入海也，其部将先后来降，汤和复遣人持书招之。
121 明通鉴前编卷四
国珍穷蹙、乃遣其子明善、明则等纳省、院诸印于军门，至是复遣子明完奉表应天谢罪。太祖怒其反覆，及览表，怜之。表出其臣詹鼎所草，词辩而恭，太祖曰：“孰谓方氏无人耶！”赐国珍书曰：“吾当以投诚为诚，不以前过为过。”【考异】国珍之降，《潜庵史稿》系之是月庚戌，毕《鉴》系之戊申，今从《明史·本纪》。
戊申，徐达兵至章邱，元守将右丞王成降。
庚戌，至济南，元平章达多尔济旧作朵儿只等以城降。命指挥陈胜守之。
胡美至邵武，元守将李宗茂以城降。
张兴祖兵至济宁，元守将陈秉直弃城遁，兴祖分兵守之。
辛亥，太祖遣使谕徐达、常遇春曰：“屡胜之兵易骄，久劳之师易溃。能虑乎败，乃可无败；能惧乎成，乃可有成。若一懈怠，必为人所乘，将军其勉之！”
方国珍及其弟国珉率部属谒汤和于军门，得士马舟楫数万计，和遂送国珍及其官属之降者于京师。
先是，朱亮祖克温州，执元浙江行省郎中刘仁本，送之应天，不屈。太祖怒，命数其罪，鞭背溃烂而死。仁本，国珍同县人，数从名士谢理、赵俶、朱右等赋诗，有称于时。国珍海运输元，仁本实司其事，故其不屈而死，论者以为尽忠于元云。【考异】《明史》附仁本于《国珍传》后，并书其爵里姓字。今按仁本虽在国珍幕中，未尝为之参谋。而是时元征张士诚漕于东南，国珍治海运事，仁本所司，乃为朝廷催促输挽，而其始授温州路总管，后进行省郎中，皆元官也。然则其不屈节于明，乃为元抗节，非叛臣之比，不当与降官邱楠，詹鼎等并论也，今分别书之。仁本有《文集》四卷，姚实甫廉访采人《乾坤正气集》中。
癸丑，中书左丞相李善长帅百官奉表劝进，太祖不许。群臣固请，乃曰：“此大事，当斟酌礼仪而行。”
丁巳，胡美、何文辉克建阳。122
前纪四
先是《律令》成，颁行天下，凡增损得二百八十五条。太祖复命儒臣作《直解》，俾人人通晓，官吏不克因缘为奸。至是《律令直解》成，命颁行，著为令。
戊午，元蒲台守将荆玉，邹平县尹董纲，皆诣徐达军降。达以降将郦毅守邹平，指挥张梦守章邱，唐英守蒲台。
庚申、命汤和、廖永忠、吴祯帅舟师自海道取福州。辛酉、广信卫指挥沐英破分水关，克崇安县。
太祖御新宫，以群臣推戴不已，甲子，祭告于上帝神祇。其略曰：“如臣可为生民主，告祭之日，帝祇来临，天朗气清。如不可者，当烈风异景，使臣知之。”
时善长等进仪卫，太祖见仗内旗有“天下太平皇帝万岁”字，顾善长曰：“此夸大之词，非古制也。”命去之。
徐达自济南复还益都，进取登、莱州县。己巳，元登州守将董车、莱州守将安然皆诣大军降。
庚午，征南将军汤和克福州。
初，陈友定环城外筑垒为备，每五十步更筑一台，严兵守之。闻我军人杉关，留同佥赖正孙、副枢谢英辅、院判邓益以众二万守福州，自帅精锐守延平，相为犄角。时和等自明州海道乘东北风径抵福州，入虎门，驻师南台河口，遣人人城招谕，为元平章库春所杀。我师登岸，将围城，库春出南门逆战，指挥谢德成等击败之，众溃，人城拒守。
是夜，参政袁仁密遣人纳款，我师遂于台上蚁附登城。南门陷，和拥兵人，邓益拒战，不克，死之。赖正孙、谢英辅自西门出走延平，库春等皆怀印绶挈妻子遁去。参政尹克仁赴水死，宜政院使多尔玛旧作朵儿麻不屈，下狱死。
时元佥院拜特穆尔旧作柏铁木儿居侯官，闻攻城急，叹曰：“战守非我所得为，无以报国！”乃积薪楼下，杀其妻妾及二女，纵火焚之，遂自刎。
123 明通鉴前编卷四
和入省署，抚辑军民，遣袁仁暨员外郎余善招谕兴化、漳、泉诸路，其福宁等州县未附者，分兵徇之。
辛未，命官抚辑山东已下郡县。寻定各县为上、中、下三等：税粮十万石以下为上县，六万以下为中县，三万以下为下县。又以得金华时军食不给，暂增民田租以足用，至是以李文忠请，令免其所增之数。
元帝闻山东郡县相继不守，南军日逼，乃诏陕西行省左丞相图噜，总统张良弼、图鲁卜、孔兴各枝军马，以李思齐为副总统，守御关中，抚安军民，图鲁卜、孔兴等出潼关，及取顺便山路渡黄河，合势东行，共勤王事，思齐等皆不奉命。
时太常礼仪院使陈祖仁上书元太子，言：“库库屡上书明其心曲，是犹未自绝于朝廷。且今为国家计，不过战、守、迁三事。以言战，则资其犄角之势；以言守，则望其勤王之师；以言迁，则假其藩卫之力。当此危急之秋，宗社存亡，在于旦夕。不幸一日有唐玄宗仓卒之出，则是以百年之宗社委而弃之，此时即碎首杀身，何济于事！故敢不顾嫌忌，奉书以闻。”太子不报。








明通鉴纪



纪一 太祖洪武元年戊申


纪 明通鉴卷一
纪一著雍涒滩，尽一年。
太祖开天行道肇纪立极大圣至
神仁文义武俊德成功高皇帝洪武元年元至正二十八年
春、正月，壬申朔，四日，乙亥，太祖祀天地于南郊，即皇帝位。定有天下之号曰明，建元洪武。
追尊高祖考日元皇帝，庙号德祖；曾祖考曰恒皇帝，庙号懿祖；祖考曰裕皇帝，庙号熙祖；皇考曰淳皇帝，庙号仁祖。妣皆皇后。
立妃马氏为皇后，世子标为皇太子。以李善长、徐达为左、右丞相，诸功臣进爵有差。
丙子，颁即位诏于天下。追封皇伯考以下皆为王。
丁丑，大宴群臣于奉天殿。宴罢，谓御史中丞刘基曰：“尧、舜圣人，处无为之世，犹且忧之。况德匪唐，虞，处天下者，其得无忧乎！朕赖诸臣辅佐之功，尊居天位，每念天下之广，生民之众，万几方殷，中夜思之、辄寝不安寐，忧悬于心。”
辛巳，御史中丞刘基、翰林院学士陶安言于上曰：“适闻仿元旧制设中书令，欲奏以太子为之。”上曰：“取法于古，必择其善者而从之。苟为不善而一概是从，譬犹登高冈而却步，渡长江而回
127 明通鉴卷一
楫，岂能达哉！且吾子年未长，学未充，更事未多，所宜尊礼师傅，讲习经传，博通古今，识达机宜。他日军国重务，皆令启闻，何必效彼作中书令乎！”
时带刀舍人周宗、上书请教太子，上因谓起居注詹同等曰：“朕今立东宫官，取廷臣勋德老成兼其职，新进之贤者亦选择参用。夫举贤任才，立国之本；崇德尚齿，尊贤之道；辅导得贤，人各尽职。故连抱之木，必以授良匠；万金之璧，不以付拙工。同对曰：“陛下立法垂宪之意，至深远矣！”
于是以李善良兼太子少师，徐达兼太子少傅。【考异】《明史·达传》及《潜庵史稿》皆作“少傅”，惟《诸王传》作“太傅”，误也。按之上下文，师、保、傅皆无加“太”者，今从《达传》。常遇春兼太子少保。其詹事、左右率府、谕德、赞善、宾客等，并以朝臣兼领。谕曰：“昔周公教成王，告以克诘戎兵；召公教康王，告以张皇六师；此居安虑危，不忘武备。盖继世之君，生长富贵，昵于安佚，军旅之事，多忽而不务，一旦缓急，罔知所措。二公之言，不可忘也。”【考异】置东宫官，《明史·本纪》系之辛巳，《纪事本末》作“辛丑”，误也。至陶凯请置东宫宫属在三年，见《明史·礼志》。盖凯以三年七月为礼部尚书，请置东宫官当在其时，诸书并系之是年正月下，盖牵连并记耳，今分书之。
初，皇后马氏从上军中，躬习劳苦，亲缉将士衣鞋。值岁大歉，上又为郭氏所疑。尝乏食，后窃炊饼怀以进，肉为之焦。居常储糗糒脯修供上，无所乏绝，面己不宿饱。及贵，上比之芜蒌豆粥，滹沱麦饭，每对群臣述后贤同于唐长孙皇后。退以语后，后曰：“妾闻夫妇相保易，君臣相保难。陛下不忘妾同贫贱，愿无忘群臣同艰难。且妾何敢比长孙皇后也。”
至是以诸臣进秩，上欲访后族人官之。后曰：“爵禄私外家，非法。且妾家亲属未必有可用之才，一旦骄淫，不守法度，前代外戚之覆败，皆由于此.陛下加恩妾族，厚其赐予，使得保守足
128
纪
-
矣。若非才而官之，恃宠致败，非妾所愿也。”上遂止。
上朝罢，从容谓刘基，章溢曰：“朕起淮右，以有天下。战陈之际，横罹锋镝者多，常侧然于怀。夫丧乱之民思治安，犹饥渴之望饮食，若更（殴）［驱］以法令，辟以药疗疾而加之以鸩，民何赖焉！”溢顿首曰：“陛下及此，天下苍生之福也。”时溢与基同拜御史中丞，廷臣多伺上意，务严苛，溢独持大体。或以为言，溢曰：“宪台百司仪表，当养人廉耻，岂恃搏击为能邪！”
甲申，诏遣周铸等一百六十四人往浙西核实田亩。
谕中书省臣曰：“兵革之余，郡县版籍多亡，过制之取，民多病焉。夫善政在于养民，养民在于宽赋。今遣铸等往定税额，此外毋令有所妄扰。”
是时处州之粮，以军加征至十倍，章溢屡以为言。至是，请定处州七县税粮，视宋制亩加五合，余悉除之。上多刘基功，命青田县勿有加，曰：“使刘伯温乡里子孙世世传为美谈也。”
一日，问基以生息之道，基曰：“在于宽仁。”上曰：“不施实惠而概言宽仁，亦无益耳。以朕观之，宽民必先阜民之财，息民之力。不节用则民财竭，不省役则民力困，不明教化则民不知礼义，不禁贪暴则民无以遂其生。”基顿首曰：“此所谓以仁心行仁政也。”
丁亥，上御东阁，陶安、章溢等侍，因论前代兴亡事。安谓：“丧乱之源，由于骄侈。”上曰：“居高位者易骄，处佚乐者易侈。骄则善言不人而过不闻，侈则善道不立而行不顾，如此者未有不亡。卿之此论，深契予心。”
又与群臣论学术，安进曰：“道之不明，邪说害之也。”上曰：“邪说之害道，犹美味之悦口，美色之眩目，自非豪杰，鲜不为所感。战国之时，纵横捭阖之徒，肆其邪说，游说诸侯，人主急于功利，多中其说，往往事未就而国随以亡。夫邪说不去，则正道不兴，天下安得而治！”安曰：“陛下所言，可谓深探其本。”上
129 明通鉴卷-·
曰：“仁义，治天下之本也。贾生论秦之亡，不行仁义之过。夫秦袭战国之余弊，又安得知此！”【考异】《明史·安传》两事并记，无月日。证之《学士集》首所载刘辰《国初事迹》、作“是月丁亥”，捡《洪武宝训》同，惟《宝训》论学术别书“癸巳”，今仍据《学士集》牵连记之。
征南将军汤和，既克福州，遣人招谕兴化、漳、泉诸路，其福宁等州县之未附者，分兵徇之、遂进攻延平。
初，上既平方国珍，欲遣使招谕友定。使者至延平，友定置酒，大会诸将及宾客，杀使者、沥其血酒罂中，与众酌饮之，酒酣，誓于众曰：“吾曹并受国厚恩，有不以死拒者，身磔，妻子僇！”及福州之败，友定自帅精锐守延乎。和复遣人招谕之，不答。【考异】《纪事本末》言：“汤和进兵延平，垂发，先遣使招谕友定。友定杀使者，沥血饮酒，酌众将及宾客。”证之《明史·友定传》，言“太祖发兵伐闽，而别遣使至延平招谕友定”，因有杀使者沥血取饮之事。据此，则友定所杀乃太祖所遣之使者，与《纪事本末》异。又按《明史·汤和传》，言“和驻师南台，使人谕降，不应”，是谕友定降恰是两次。然当友定执至应天，太祖面诘之，言“杀我胡将军，又不纳使者”云云，按胡将军谓胡深也，事见至正二十五年。太祖责之以杀胡将军，而但言不纳使者，似太祖所遣之使，友定未尝杀也。然则《纪事本末》言“杀汤和之使”者，亦似不误。盖和使人谕降，或即闽中人，且与朝使有别，故太祖不深诘也。今合两次谕降，并系之是年，仍据《明史·友定传》书之，而附识其异于此。
时平章胡美、左丞何文辉攻建宁，克之，元守将同佥达里玛旧玛作麻夜潜至何文辉营纳款。美怒其不诣己，欲屠其城，文辉不可，曰：“与公同受命至此，为安百姓耳。今城降而欲以私忿杀人，可乎？”乃止。
壬辰，美等整军入建宁，秋毫无犯，民大悦。执元参政陈子琦送京师，遣指挥费子贤守之。
汤和兵至延平，隔水而陈。分一军渡河，攻其西门。友定战不利，谋于众曰：“敌兵锐，难与争锋，不如持久困之。”乃日夜勒130
纪一
将士击刁斗，被甲偶立，不许更番稍休，守者怨甚。会诸将请出战，不许，数请不已，友定疑其携贰，收萧院判，杀之，于是军上解休，多出降者，围十日，忽军器局火，城中炮声震地。我师乘变，亟攻城，庚子，遂克延平。友定见事迫、乃与元枢密副使谢英辅、参政文殊哈雅旧作海（呀）〔牙〕诀曰：“公等善为计、吾一死以报国耳。”退入省堂，按剑仰药饮之。英辅与达鲁噶齐巴哈玛勒旧作白哈麻皆具服北向拜，自缢死。哈雅及所部兵争开门迎降。
大军人，趋视友定，气未绝也、舁出水东门。俄，天大雷雨，友定复苏。会友定子自将乐来，自首军门，请从父死，俱械送京师。上面诘之曰：“元已亡，若为谁守？杀我胡将军又不纳使者，今何惫也！”友定厉声曰：“死耳，尚何言！”遂并其子诛之。友定子名海，一名宗海，工骑射。元末，所在盗起，民间起义兵，保障乡里，称元帅者不可胜计，元辄因而官之。其后或事元不终，或去而为盗，惟友定父子死义，时人称完节焉。
友定以农家子起佣伍，目不知书。及据八郡，数招致文学士知名者、如闽县郑定、庐州王翰之属，留置幕下。粗涉文史，习为五字小诗，皆有义理。其子亦喜礼文士，有儒将风。
陈氏既灭，郑定浮海入交、广间，久之，迁居长乐。上即位，征之至，累官至国子助教。
唯王翰自友定败，以黄冠隐栖永泰山中者十年，上闻其贤，强起之，自刎死。
平章胡美等进兵克兴化、遣建阳降将曹复畴招谕汀州及宁化、连城等县，元汀州守将陈国珍纳款。于是泉州以南郡县，皆望风归附，惟漳州路达噜噶齐迪里密实旧作迭里迷失引佩刀刺喉而死。
时称“闽有三忠”，谓陈友定、迪里密实及福州拜特穆尔也。拜特穆尔见《前纪》。
131 明通鉴卷一
以右御史大夫邓愈为征戍将军，帅兵略定南阳以北州郡。
是月，湖广行省平章杨璟进兵攻永州，元全州平章阿思兰遣兵来援、逆击，败之，遂薄州城下。守将邓祖胜出南门拒战，不克，闭城而守，进兵围之。
又分兵攻宝庆，元守卫百户周迪战死，遣官祭之。
上既即位，元丞相伊苏旧作也速上书元主，颇言库库悔悟，元主乃谕之曰：“省伊苏奏卿来意，良用恻然。朕视卿犹子，卿何惑于俭言，不体朕心，隳其先业！今能自悔，固朕所望，其思昔委任肃清江淮之意，即将冀宁、真定诸军，就行统制渡河，直捣徐、沂，康靖齐、鲁，则职任之隆，当悉还汝。但无以摩该为名，纵兵侵暴耳。”
时元太子仍以库库拒命为词，命图鲁、李思齐及关保、摩该合兵讨之。【考异】元主谕库库之语，见《元史·顺帝本纪》，系之至正二十八年正月辛巳。《辑览》谓尽削库库官爵在谕书后，《明史》不载，今系之是年正月之末。
初，上克集庆，罢诸翼统军元帅，置武德、龙韬等十七卫。后又罢元所设平章、总管等名，定以所部兵五千人为指挥，千人为千户，百人为百户，五十人为总旗，十人为小旗。
至是复用中丞刘基议，更定卫制，大率度要害地，系一郡者设所，连郡者设卫。卫五千六百人，所千一百二十人为千户所，百十有二人为百户所。所设总旗二，小旗十，大小联比以成队伍，抚绥操练，务在得宜。凡有事征伐，则诏总兵官佩将印领之、既还则上所佩印于朝，单身归第，军士亦各归其卫。权皆出自朝廷，不敢有所擅调。
又定取兵之法，有从征，有归附，有谪发。从征者诸将留戍之兵，归附则胜国及僭伪诸降卒，谪发则以罪迁隶为兵者，其军皆世籍。此其大略也。【考异】《明史·本纪》不载，《纪事本末》系之二月。证之宋文宪《洪武圣政记》，书“洪武元年正月”，且言“出太史令刘132
纪
- 基所奏”，与《基传》合，今从之。
天下府州县官来朝，陛辞，谕曰：“天下新定，百姓财力俱困，如鸟初飞，木初植，勿拔其羽，勿撼其根，惟廉者能约已而爱人，贪者必骏人以肥己。况人有才敏者或尼于私，善柔者或昧于欲，皆不廉致之也。尔等宜戒之！”
二月，壬寅朔，定郊社宗庙礼。初，学士陶安充议礼总裁官，大祀之礼多出安所裁定，至是与中书省臣李善长等始进其议。
其论圜丘、方丘曰：“王者事天明，事地察。故冬至报天，夏至报地，所以顺阴阳之义也。祭天于南郊之圜丘，祭地于北郊之方泽，所以顺阴阳之位也。
《周礼·大司乐》“冬日至礼天神，夏日至礼地祇。礼曰：享帝于郊，祀社于国，又曰：郊所以明天道，社所以神地道。＇经典所载，或以社对帝，或以社对郊，是祭社所以亲地。又，《书》言＇敢昭告于皇天后土＇，是知古曰地祇，日后土，日社，皆祭地，则皆对天而言也。此三代之正礼而释经之正说。
自秦立四時，汉增北時，遂有五方色帝之名。武帝又增立滑阳五帝、甘泉太乙之祠，而昊天上帝之祭则未尝举行。魏、晋以后，宗郑玄者，以为天有六名，岁凡九祭。宗王肃者，以为天体惟一，安得有六！一岁二祭，安得有九！虽因革不同，大氏多参二家之说。又自汉武立后土祠于汾阴雅上，礼如祀天，而后世因于北郊之外仍祠后土。郑玄又惑于纬书，谓＇夏至于方丘之上祭昆仑之祇，七月于泰折之坛祭神州之祇＇，析而为二，后世又因之一岁二祭。
若夫合祀天地，始于王莽元始间。莽奏罢甘泉泰時，复长安南北郊，以正月上辛若丁，天子亲合祀天地于南郊。由汉历唐千余年间，皆因之合祭。其亲祀北郊者，唯魏文帝、周武帝、隋高祖、唐玄宗四帝而已，宋元丰中议罢合祭，故政和之专祭北郊者
133 明通鉴卷一
凡四，南渡以后，唯用合祭之礼。元成宗始合祭天地五方帝，已而立南郊，专祀天，泰定中又合祭。文宗至顺以后，唯祀昊天上帝，中间惟仁宗皇庆间议夏至专祭地，未及施行。
今当以经为正，依周制分祭南北郊，冬至则祀昊天上帝于圜丘，以大明、夜明、星辰、太岁从祀；夏至则祀皇地祇于方丘，以五岳、五镇、四渎从祀。”
其论宗庙曰：“周制，天子七庙，而《商书》曰：七世之庙，可以观德。则知天子七庙，自古有之。太祖百世不迁，三昭三穆，以世次比，至亲尽而迁，此有天下之常礼。若周文王、武王以有功当宗不祧，故皆别立一庙，谓之文世室、武世室、亦百世不迁。
汉每世辄立一庙，不序昭穆，又有郡国庙及寝园庙。
光武中兴，于洛阳立高庙，祀高祖及文、武、宣、元五帝，又于长安故高庙中祀成、哀、平三帝，别立四亲庙于南阳春陵，祀父南顿君以上四世。至明帝，遣诏藏主于光烈皇后更衣别室，后帝相承，皆藏于世祖之庙。由是同堂异室之制，至于元莫之改。
唐高祖尊高、曾、祖、考，立四庙于长安。太宗议立七庙，虚太祖之室。玄宗创制，立九室，祀八世。文宗时，以景帝受封于唐高祖，太宗创业受命，百代不迁，亲尽之主，礼合桃迁，至禘袷则合食如常、其后以敬、文、武三宗为一代，故终唐之世，常为九世十一室。
宋自太祖追尊僖、顺、翼、宣四祖，每遇禘则以昭穆相对，而虚东向之位。神宗奉僖祖为太庙始祖，至徽宗时，增太庙为十室，而不祧者五宗。崇宁中，取王肃说，谓二祧在七世之外，乃建九庙。高宗南渡祀九世，至于宁宗，始别建四祖殿，而正太祖东向之位。
元世祖建宗庙于燕京，以太祖居中，为不迁之祖。至泰定134
纪
-- 中，为七世十室。
今请追尊高、曾、祖、考四代，各为一庙。庙皆南向，以四时孟月及岁除凡五享。”从之。
安等又言：“古者四时之祭，三祭皆合享于祖庙，唯春秋于各庙。自汉而下，庙皆同堂异室，则四时皆合祭。今宜仿近制，合祭于第一庙。”上亲加裁定，命以孟春特祭于各庙，三时及岁除则袷祭于德祖庙。
又定制：大祀圜丘、方丘、宗庙，皆天子亲祀，岁以为常。
癸卯，命平章汤和提督海运。时大军北伐，使造舟于明州，运粮输之直沽，以给军食。
以平章廖永忠为征南将军，浙江行省参政朱亮祖为副将军，由海道取广东。
谕之曰：“王者之师，顺天应人以除暴乱。朕昔平定武昌，荆、湘诸郡望风款附，常遇春克赣州，南安、岭南数郡亦相继来归。此无它，师出以律，人心悦服故也。两广之地，远在南方，彼此割据，民困久矣。今闻八闽不守，湖、湘已平，中心震慑。若先遣人宣布威德，必有归款迎降者。不得已而举兵，则扼其险要，绝其声援。闻广东要地，惟在广州，广州既下，则循海诸郡可以传檄而定。海南海北，以次招徕，留兵镇守，仍与平章杨璟合兵取广西。肃清南服，在此一举。”
丁未，诏以太牢祀先圣孔子于国学，仍遣使诣曲阜致祭。戊申，上亲祀社稷。
先是中书省进《社稷议》曰：“周制，小宗伯掌建国之神位，右社稷，左宗庙。社稷之祀，坛而不屋，社以祭五土之祇，稷以祭五谷之神。其制在中门之外，外门之内，尊而亲之，与先祖等。然天子有三社，为群姓立者日大社，其自为立者日王社。又，胜国之社屋之，国虽亡而存之，以重神也。后世天子唯立大社、大稷，社皆配以句龙，稷皆配以周弃。汉高祖除亡秦社稷立
135 明通鉴卷一
官，大社大稷一岁各再祀。光武立大社大稷于洛阳，在宗庙之右，春秋二仲及腊、一岁三祀。唐因隋制，并建社稷。玄宗升为大祀，仍以四时致祭。宋制如东汉时。元世祖营社稷于和义门内，以春秋二仲上戊日祭，今宜因之。”
是日，上亲祀社稷，服皮弁服省牲；祭，服通天冠，绛纱袍，行三献礼。
初，上命中书省翰林院议创屋备风雨，学士陶安言：“天子大社，必受风雨霜露。亡国之社则屋之，不受天阳也。建屋非宜。若遇风雨，则请于斋宫望祭。”从之。
论日：明初议礼，始于吴元年召陶安为翰林学士充议礼
总裁。是元年所进者，即安议礼时所定之大祀，而事由中书省，故李善长，傅瓛之名在前，盖瓛时为中书省参知政事也。《明史》陶安等传赞曰：“明初之议礼也，宋濂方家居，诸仪率多陶安裁定。大祀专用安议，其余参汇众说，从其所长。袷禘用詹同，时享用朱升，释奠耕精用钱用壬，五祀用崔亮，朝会用刘基，祝祭用魏观，军礼用陶凯，皆能援据经义，酌古准今，郁然成一代休明之治。”
伯兄弢甫《陶学士年谱》云：“明初以圜丘、方泽、宗庙、社稷、朝日、夕月、先农为大祀，而证之《明史》，学士所议之大祀，圜丘、方泽、宗庙、社稷而已。圜丘、方泽，用《周礼》冬夏至分祭。至洪武九年，太祖感斋居阴雨，览京房灾异之说，谓分祀天地，情有未安，乃作大祀殿，定为正月南郊并祀天地，于是天地之分祭者，变而为合祭矣。宗庙则立四亲庙，以德祖为高祖，是德祖即始祖也。嘉靖四年，奉德祖于祧室，则祖之百世不祧者变而祧之矣。社稷则据古礼，异坛同壝，以句龙配社，后稷配稷.至洪武九年，用礼部尚书张筹之议，请合祀社稷，罢句龙、后稷之配而易以仁祖，以成一代之盛典，于是社稷之异坛者变而同136
纪
-
坛，祖之不配社者变而配社矣。一代休明之治，不得与明为终始，可胜慨哉！”
按学上议礼，谓社稷之社与郊社之社异。社与郊对举，则天地分祭之本义也；社与稷异名，则社稷异坛之本义也。考洪武元年之制，社稷本为中祀，一以示二社之分，一以明配祖不配祖之异。自九年配以仁祖，而社稷不得不升之上祀，于是先农、朝日、夕月之等反降而为中祀矣。此则议礼之疏也。
夫以仁祖配南郊合祭之社，又以配五土之社，而二社隆杀之义淆矣。社稷同坛，则既以仁祖配社者复以仁祖配稷。而配祀之制，稷与先农本无区别。后稷以配稷，又以配先农，是先农即稷也。以五谷言则曰稷，以农祈言则曰先农。二种之祭、常祭也，故与社同日，农祈之祭，因祭也。故与稷异名.今以罢句龙、后稷之配，遂并先农之配位而罢之。岂知先农者固始为稷之人，议礼之初，列之上祀，具有精义。今以配祖之故，跻社稷于先农之上，则何以解于逆祀之讥哉！
然则学士议礼，诚为酌古准今，而不谓太祖已及身而尽变之。彼张筹者，固不足论，何以宋文宪之默无一言也！壬子，诏衣冠悉如唐制。
癸丑，副将军常遇春克东昌，元平章申荣自经死。茌平等县皆降。
甲寅，湖广平章杨璟克宝庆。先是璟分兵取宝庆，下之，复为陈友谅将周文贵所陷。至是璟遣千户王廷进兵茱萸滩，贼众千余据险拒战，廷击败之，文贵遁走，遂复宝庆。
己未，学士陶安等请制五冕，上曰：“五冕礼太繁，今唯祭天地宗庙服衮冕，社稷等则服通天冠、绛纱袍，余四冕皆不用。”【考异】《明史·礼志》系之是年，无月日，今据《陶学士集》卷首所载《国史》，作“二月已未”。
137 明通鉴卷一
壬戌，敕赣州卫指挥使陆仲亨等帅师会廖永忠取广东。
上谕仲亨等曰：“近命平章杨璟等由湖南取广西，廖永忠等由福建取广东，今特命尔等自韶州直捣德庆、三方进兵，为犄角之势，必无不克。广东既平，合兵取广西，先声既振，势如破竹。但当抚辑生民，毋纵杀掠。”
乙丑，命中书省定役法。
上以立国之初，经营兴作，恐役及贫民，乃议验田出夫。于是省臣议：“田一顷，出丁夫一人，不及顷者，以别田足之，名曰“均工夫＇。”寻编应天十八府、州、江西九江、饶州、南康三府《均工夫图册》。每岁农隙，赴京供役三十日遣归。其田多而丁少者，以佃人充夫，而田主出米一石资其用。非佃人而计亩出夫者，亩资米二升五合。
上又谕省臣曰：“民力有限而徭役无穷，自今凡有兴作，不获已者，暂借其力。至于不急之务，浮泛之役，宜悉罢之。”
丙寅，大将军徐达克乐安。
先是达未至乐安、俞胜纳款，礼而遣之。胜归，复叛。会常遇春克东昌，将会师济南，与达合兵追击胜，败之。距乐安五里，为土河所隔、命军土填坝以进。郎中张仲毅出降，达遣指挥华云龙帅兵守之。
庚午，命选国子生国琦、王璞、张杰等十余人，【考异】“国琦”，《潜庵史稿》、《典汇》皆作“周琦”，今仍据《明史·兴宗传》。侍太子读书禁中。琦等人对谨身殿，仪状明秀，应对详雅。上喜，因谓殿中侍御史郭渊友等曰：“诸生于文艺习矣。然与太子处，当端其心术，不流浮靡，庶储德亦有裨助。”因厚赐之。
三月，辛未朔，命儒臣修《女诫》。
时朱升方进翰林学士，命总其事，谕之曰：“治天下者，正家为先。正家之道，始于谨夫妇。后妃虽母仪天下，然不可俾预政事。至于嫔嫱之属，不过备职事，侍巾栉，恩宠或过，则骄恣犯
138
-
纪
分，上下失序。历代宫壶，政由内出，鲜不为祸。唯明主能察于未然，下此多为所惑。卿等其纂《女诫》及古贤后妃事可为法者，使后世子孙知所持守！”于是升等编录上之。【考异】《明史·本纪》作“三月辛未”。按是年二月小建，故辛未乃三月之朔也。《纪事本末》作“丁未”，二月无丁未，误，今据《本纪》。
杨璟既克宝庆，遣左丞周德兴、参政张彬帅师取全州。壬申，克之，元平章阿思兰遁去。子是道州莫友逊、宁远州李文卿、蓝山县黎元帅相继降。
甲申、大将军徐达奏上所获山东土地甲兵之数。时近臣因进言：“山东有银场可兴举者。”上曰：“银场利于官者少，损于民者多。今凋擦之余，岂可以此重劳民力！”不许。
戊子，命中书省给榜抚安山东郡县，并令所在访贤才，凡仕元者，皆予录用。
辛卯，彗星出昴北、大陵、天船间，长八尺余，扫文昌，近五车，逾月始没。【考异】《元史·顺帝纪》作“庚寅”，按《明史·天文志》作“辛卯”，又云“己酉乃没”。辛卯则是月二十一日，已酉则四月初九日，《潜庵史稿》云“十九日乃没”者是也。今据《明史·天文志》，又孙之騄《二申野录》同，
丙申，征戍将军邓愈帅襄、汉兵攻唐州，克之。进兵南阳，败元兵子瓦店，逐北抵城下。丁酉，克南阳，禽元史国公等二十六人。
徐达引舟师溯河克永城、归德、许州、至陈桥。己亥，左君弼以汴梁降。
初，君弼自唐州走安丰，又自安丰走汴梁，元汴梁守将李克彝使守陈州。上遣使谕以书曰：“天下兵兴，豪杰并起，岂惟乘时以就功名，亦欲保全父母妻子于乱世。今足下以身为质而求安于人，既已失策，复使垂白之母，糟糠之妻，天各一方，度日如岁。足下纵不念妻子，忍忘情于老母哉！功名富贵，可以再图，
139 


明通鉴卷一
生身之亲，不可复得，幸留意焉！”君弼得书，犹豫不能决，上乃归其母于陈州，君弼感泣。
至是大兵下山东，西指汴、洛，李克彝夜驱军民遁入河南，君弼乃与元将珠展等珠展译见《前纪》帅所部诣达纳款。达遣都督金事陈德守汴梁，帅步骑自中湾进取河南。
是月，遣官祭告仁祖陵。
夏，四月，辛丑朔，蕲州进竹簟，却之。令四方无妄献。【考异】《纪事本末》系之三月乙酉，今据《明史·本纪》作“辛丑”，盖是年四月之朔也，
廖永忠舟师发福州，先以书招谕广东行省左丞何真。
真，东莞人。元末盗起，真聚众保乡里。元至正十四年，县人王成、陈仲玉作乱，真攻之，不克。会惠州入王仲刚，与叛将黄常据惠，真击走常，杀仲刚，以功授广东都元帅，守惠州。海寇赵宗愚陷广州，【考异】赵宗愚，《潜庵史稿》“赵”作“邵”，诸书又有作“邓”者，今据《明史·列传》。真以兵破走之，复其城，擢广东分省参政，寻擢左丞。赣州熊天瑞引舟师数万欲图真，真迎之胥江，天大雷雨，天瑞舟樯折，真乘间击走之，广人赖以完。因举兵再攻王成，诛仲玉，而成卒固守，遂围之，募禽成者予钞十千。成奴缚成以出，真予之钞，命具汤镬趣烹奴，号于众曰：“有奴叛主者视此！”于是缘海之叛者皆降。
时中原大乱，岭表隔绝，有劝真效尉佗故事者，不听。
至是闻上定天下，得永忠书，遂航海趋潮州。永忠至潮，真遣其都事刘克佐籍郡县户口，奉表诣军门。永忠以闻，诏褒真曰：“朕惟古之豪杰，保竟安民以待有德，若窦融，李勣拥兵据险，角立群雄间，非真主不屈，朕实嘉之！今尔真，连数郡之众，乃不烦一兵，不折一镞，保境来归，汉、唐名臣何多让焉！”
是日，永忠至东莞，真帅官属迎谒虎头关，遂入广州。元将卢左丞亦降。时分遣指挥陆仲亨等徇英德、清远、连州、皆下140
纪
一
之。永忠人城，首禽赵宗愚，数其残暴，斩以徇，广民大悦。遣使驰谕海南、海北诸道，令纳印请降。
事闻，诏真驰驿人朝。谕之曰：“天下纷争，所谓豪杰有三：易乱为治者，上也；保民达变者，次也；负固偷安，身死不悔，斯其下矣。卿输诚纳土，不逆颜行，可谓识时务者。”擢江西行省参知政事。【考异】《明史》永忠本传，“驰谕九真、日南、朱崖、儋耳等郡”，《重修三编》以为此皆汉郡，非元，明间地名，乃易为“海南、海北诸道”，今从之。
丁未，袷享太庙，奉懿祖以下皆合祭。德祖妣居中，南向；懿祖妣东第一位，西向；熙祖妣西第一位，东向；仁祖皇考妣东第二位，西向。
先是诏制太庙祭器，上曰：“礼顺人情，可以义起，所贵斟酌得宜，随时损益。近世泥古，好用古笾豆之属以祭其先。夫生既不用、死而用之，甚无谓也！孔子曰：＇事死如事生、事亡如事存。其制宗庙器用服御，皆如事生之仪！”
戊申，命诸臣图古孝行及身所经历艰难起家战伐之事以示子孙，谕之曰：“朕本农家，祖父皆长者，积善余庆，以及于朕。今图此者，欲令后世子孙知王业之艰难，不敢以富贵骄也。”
徐达帅大军自虎牢关进次河南塔儿湾，元库库弟托音特穆尔以兵五万陈于洛水北。常遇春单骑突人其陈，敌发二十余骑，攒梁刺之。遇春发一矢，殪其前锋，大呼驰人，麾下壮士从之，敌大溃。脱音收散卒，走陕州，我军追奔五十余里。
达遂进，营于洛阳城北门，李克彝复走陕西。元梁王阿抡降，旧作阿鲁温，《辑览》译改阿哩衮，今据《重修三编》。察罕特穆尔之父也，余皆望风降遁。达遣左丞赵庸守之。
壬子，常遇春克嵩州，元守将李知院降。甲寅，入其城，分兵下未附诸山寨。
丙辰，禁宦官预政典兵。
141 明通鉴卷-
上谓侍臣曰：“史传所书汉、唐宦官之祸，亦人主宠爱自致之耳。《易》称开国承家，小人勿用＇。此辈在宫禁，止可使之供洒扫、给使令而已。若使宦官不预政，不典兵，虽欲为乱，其可得乎！”
杨璟围永州，久不下，乃命指挥胡海洋等筑垒困之，复造浮桥于西江上，练习军士，示以必克。至是城中食尽援穷，邓祖胜仰药死，参政张子贤等犹率众拒守。百户夏升缒城诣璟降，因言祖胜死状。璟趣军士四面亟攻之，丁已，夜三鼓，胡海洋等逾城人，子贤复帅众巷战。天明，众溃，子贤与元帅邓思诚等俱就执，获其全城士马。璟调衡州卫指挥同知丁玉守之。于是耒阳等州皆相继降。
戊午，元巩县孟夏寨参政李成降。
庚申，福昌知院张兴钧，州守将哈刺鲁，许州右丞谢李，陈州知院杨崇，皆遣人诣大军降。
辛酉，参政傅友德分兵取福昌山寨，元右丞潘莽儿降。常遇春下汝州，又分兵徇郏县，于是河南悉平。
壬戌，都督同知冯宗异克陕州，元脱音特穆尔复遁，以都督同知康茂才守之。
人军徇裕州。守将郭云，以义兵保其城，累迁至平章。时河南郡县皆下，唯云独为元坚守，徐达遣指挥曹谅围之。云出战被执，大将军呵之跪，云植立嫚骂求死。胁以刃，不动。大将军壮之，送之京师，上奇其状貌，释之。
会上方阅《汉书》，问云：“识字否？”对曰：“识之。”因授以书，诵其语甚习，上大喜，厚加赏赐，寻用为溧水知县，有政声。
诏免山东夏税秋粮。凡中原经兵乱流离失业者，遣使分振之。
甲子，上发京师，幸汴梁。时有言：“汴梁居天下之中，宋之142
--
纪
故都在焉。”上方欲与大将军谋取元都，遂以视师行，留左丞相李善长，御史中丞刘基居守。
丙寅，冯宗异克潼关。
方大军之下河南也，元将李思齐、张思道合兵守潼关，会火焚思道营，思齐移师退守葫芦滩，遣其部将张德钦等驻关。至是闻大军至，思齐弃辎重走凤翔，思道走鄜城。宗异人关，引兵西至华州，元守将望风奔溃。
方宗异克陕州，上遣使谕曰：“若克潼关，勿遽乘胜而西。今徐达方有事北方，宜选将守关以遏西路之援，事毕且帅所部兵回汴梁。”
是月，曲阜孔克坚来朝。
克坚，先圣五十五世孙也、元至正间，袭封衍圣公，有荐其明习礼乐者，征为太常同知礼仪院事，以其子希学袭封。未几，克坚迁国子祭酒，寻谢病归。时天下方乱，起为集贤学士、山东廉访使，皆不赴。
方大军之定山东也，克坚称疾，遣希学来谒，大将军达送之京师。希学奏父病不能行，上敕谕克坚，末有“称疾则不可”之语。会克坚奉建元诏下，将入朝，行至淮安，闻命皇恐，兼程而进。
至是进见子谨身殿，上问其年，对曰：“臣年五十有三。”上曰：“卿年未迈而疾婴之，今不烦尔以官。惟先圣子孙，不可不学，尔子温厚，宜俾之进德修业以副朕怀。”克坚顿首谢。即日，赐宅一区，马一匹，米二十石。明日，复召见，命以训厉族人。因顾侍臣曰：“先圣后裔，宜优礼之，养以禄而不任以事也。”命暂留京师。
初置山东行省，以江西参政汪广洋调任山东，参政翰林学上陶安为江西参政。
上之即位也，进安知制诰，兼修国史。安事帝十余岁，视诸
143 明通鉴卷-·
儒最旧，及官侍从，宠愈渥，御制门贴子赐之曰：“国朝谋略无双士，翰苑文章第一家。”时人荣之。
至是以江西参政阙，谕安曰：“朕渡江，卿首谒军门，敷陈王道。及参幕府，裨益良多，继入翰林，益闻谠论。江西上游之地，抚绥化导，宜莫如卿。”安辞，上不许，遂之官。【考异】据《安传》，擢知制诰兼修国史在是年授江西参政之前，《潜庵史稿》系之元年正月庚子，证之《学士集》首册命之文，则同在是年四月，无日，盖一··月先后间事也。赐帖子在知制诰时，今并系之四月授江西参政之下。
五月，庚午朔，冯宗异请益兵守潼关，谋于大将军达，达曰：“此三秦之门户，目前健将，无如郭兴者。”乃令兴将庆阳卫指挥于光、威武卫指挥金兴旺兵守之。宗异回师至陕州，与达俱还河南。达分遣指挥王臻讨平虢州山寨，指挥丰谅、任亮讨平巩县鸡翎山寨并天堂、王山等寨，参政傅友德取凌青、黑山二寨，悉收叛民降之。
己卯，征南将军廖永忠、参政朱亮祖等兵至梧州，元达鲁噶齐拜珠旧作拜住率官吏父老迎降。
时元吏部尚书布延特穆尔旧作普颜粘木儿、张翱，以奉诏便宜行事人广西，行次藤州，大兵适至。募民兵迎战，无应者。既而藤州守将吴镛出降，布延帅所部百余人走郁林，先亮祖勒兵追之，布延战没，翱赴水死。亮祖驻师藤州。【考异】“翱”，《纪事本末》作“翔”，今据《三编》。
庚寅，车驾幸汴梁，召大将军达等诣行在。辛卯，改汴梁路日开封府。
副将军常遇春、都督冯宗异自河南来谒行在，上授宗异为征虏右副将军，留守汴梁。
癸已，置中书分省于开封。
甲午，朱亮祖引兵至容州，克之，于是郁林、浔、贵诸郡悉平。寻会杨璟之师于靖江。
144
纪
丁酉，以江西行省左丞何文辉扈从，授河南卫指挥使，都督同知康茂才留守陕州，任亮守嵩州。
六月，庚子朔，徐达朝行在。【考异】据《明史·本纪》，达朝行在在是月庚子，而《纪事本末》言：“五月庚寅召达等，辛卯，常遇春，冯宗异至行在。”是二人之至行在在先，达以在河南部署留守事宜，故迟十日始行也。诸书并系之五月，盖牵连记之耳，今分书之。其徐达至之月日，仍据《明史》。上置酒劳之，且谋北征，问计，达曰：“臣自平齐、鲁，扫河、洛，王保保逡巡太原，观望不进。及潼关既克，张、李失势西窜，元之声援已绝。今乘势直捣元都，可不战有也。”上据图指示曰：“卿言诚是。然北土平旷，利骑战，宜选裨将提兵为先锋.将军督水陆之师继其后，下山东之粟以给馈饷，使彼外援不及，内溃自生，必可克也。”
达复进曰：“使元都克而其主北走，将穷追之乎？”上曰：“元运已衰，行自澌灭，不烦穷兵。出塞之后，固守封疆，防其侵轶可也。”达顿首受命。
壬寅，上躬祀开封府诸神，仍遣官祭境内山川。癸卯，徐达辞行在，会副将军之师，议北征。
甲辰，元海南、海北道元帅罗福等及海南分府元帅陈乾富等，皆遣使纳款归附。
初，杨璟克永州，先遣左丞周德兴分兵扼靖江险要，绝其声援。大军至，直薄靖江，屯北关，分遣参政张彬屯西关。会朱亮祖自广东来，屯东门象鼻山下，四面围攻，凡二旬不下。璟谓诸将曰：“彼所恃者、西濠水耳，决其堤，破之必矣。”乃遣指挥邱广引兵攻闸口关，杀守堤兵，尽决濠水。水涸，筑土堤五道，傅于城。城中固守，又两阅月。元守将额尔吉纳旧作也儿吉尼等势蹙，驱兵出南门战，指挥胡海洋击败之。
璟乃阴遣人构其总制张荣，荣以书系矢射璟营，期以是夜降。壬戌，漏二鼓，荣遣其戏下裴观缒城出，备言城中乏食可取
145 明通鉴卷
状。璟乃给白皮帽百余，俾归为识，约四鼓，从宾贤门人，至期，命诸将帅众径进。额尔吉纳闻变仓卒走，追至城东伏波门，禽之。时靖江都事赵元隆、陈瑜、刘永锡，廉访使佥事特穆尔布哈、旧作帖木儿不花。元帅约尼图们，旧作元秃蛮。万户董绰哈，旧作董丑汉。府判赵世杰，皆先后力不支自杀。【考异】据诸书所记克靖江事，但言禽也儿吉尼，而自帖木几不花以下四人之死皆不具，今据《明史·陈友定传》及《重修三编》补人。
先是张彬攻城，为守者所诟，恚曰：“城下，当悉屠之。”比克城，璟先下令曰：“杀人者死！”彬惧而止，众心遂安。
乙丑，诏赐北征将士夏衣。
戊辰，廖永忠进兵南宁，元土浪屯田千户宋真执其守将平章耀珠等旧作咬住，遣使降。永忠悉收诸司印，命真守其城，送耀珠至京师。
是月，定国子学官制，增设祭酒、司业等官，以太子宾客梁贞兼祭酒掌监事。
遣使祭元故平章察罕特穆尔。
秋，七月，已巳朔，广西左江太平路土官黄英衍，右江田州路土官岑伯颜，遣使赍印诣平章杨璟军纳款。
元平章阿思兰，自全州遁后，帅余众退保象州，廖永忠遣指挥耿天璧等讨之。师至宾州界，阿思兰遣其部将李左丞拒战，天璧击败之。阿思兰穷迫，乃遣其子僧保诣永忠纳款，许之。
征戍将军邓愈克随州，降元右丞王诚。于是叶、舞阳、鲁山等州县皆相继下之。
壬午，分遣指挥吴复讨平牛心、光石、洪山诸叛寨，均、房、金、商之地悉定。
戊子，永忠下象州，阿思兰帅所部自诣军门，上元所授银印三，铜印三十七。
庚寅，命振恤中原贫民。146
纪
一
辛卯，上将还京师，大将军徐达等自陈桥入辞。上谕之曰：“中原之民，久苦兵革，朕欲拯之水火，故命卿等北征，非得已也。唯是元之祖宗，入主中国，天实命之。及其子孙，罔恤民艰，始厌弃之。君则有罪，民复何辜！每观前代革命之际，屠僇如仇，违天虐民，朕不忍也。诸将克城之日，勿虏掠，勿焚荡，必使市不易肆，民安其生，凡元之宗戚，宜善待之。庶几上答天心，成朕伐罪吊民之志。”
丙申，上发开封。
丁酉，杨璟徇地至郴州，元守将左丞杨以诚诣大军送款。是时广西悉定，璟自靖江振旅还。
是月，带刀舍人周宗上疏，请天下府州县开设学校，上嘉纳之。
广东既平，有南海贼冯简等作乱，邑入关敏，倡义击贼、死之。官兵讨贼既平，以其事闻，上曰：“敏生未授官，而能仗义讨贼，没于王事，朕甚轸之！”诏特赠敏敦武校尉、兵马司副指挥，表其乡曰忠义，命立祠祀之。
闰月，已亥朔，大将军徐达，副将军常遇春会师于河阴，遣诸将分道徇河北地。
庚子，右丞薛显、参政傅友德兵至卫辉，元平章龙二弃城走彰德，辛丑，克之。癸卯，至彰德，二复走，降其部将陈同知等。
甲辰，龙二部将杨义卿以船八十艘来归，遂下磁州。进攻广平，元平章周显弃城遁，邯郸尹都文玉帅父老迎降。进攻赵州，获元将侯金院等。凡所克城邑，皆遣裨将守之，友德等各帅师会于临清。
丁未，车驾至京师。
己酉，大将军达师次临清，议以水陆之师分道并进，遣人诣东昌檄都督同知张兴祖，诣乐安檄指挥华云龙，皆以师来会。
147 明通鉴卷一
庚戌，令傅友德帅步骑以开陆道。会友德游骑获元将二人，以为乡导。又令都督副使顾时浚闸，以通舟师自临清至通州之路。【考异】顾时浚闸通舟师，见《明史》徐达及时传。而《纪事本末》乃书朱亮祖勒民夫浚河，知府方克勤祷雨之事，此大误也。克勤授济宁知府乃在洪武四年，至朱亮祖勒民夫浚河，乃洪武八年镇北平事。是时克勤方自京师朝觐归、其年十月罢官，则朱亮祖之至及克勤之祷雨，正八年五六月间事也。且是年亮祖征广西，何尝从大将军北征耶！今删去，改入洪武八年。癸丑，平章韩政，都督副使孙兴祖俱以师会临清。大将军达遂帅马步舟师刻期北发，命政守东昌并镇抚临清。会副将军常遇春已先驱陷德州，遂合兵取长芦。
戊午，元守将左佥院遁，遂克长芦。扼直沽河，得海艘七，比桥以济师。于是遇春与张兴祖各帅舟师并河东西以进、大军统步骑在前，水陆辐凑。元丞相伊苏左次海口，望风而逃，燕都大震。
癸亥，大军至河西务，败元平章之兵，禽其知院等三百余人。丙寅，遂克通州，元知枢密院事布颜特穆尔旧作卜颜帖木儿力战死之。
是日，元主闻报，大惧，集后妃太子议避兵北行，曰：“今日岂可复作徽、钦！”于是诏以淮王特穆尔布哈旧作帖木儿不花监国，庆通旧作庆童为中书左丞相，同守京城。时左丞相实勒们旧作失烈门及知枢密院事赫色旧作黑厮、宦者赵巴延布哈旧作伯颜不花皆谏，以为不可行，不听。巴延布哈恸哭曰：“天下者，世祖之天下，陛下当死守，奈何弃之！臣等愿帅军民及诸集赛岱旧作怯薛歹出城拒战，愿陛下固守京城！”卒不听，遂以夜半开建德门，由居庸关北走。
先是元主诏李思齐等东出关，与摩该合攻库库，而令关保以兵戍太原。库库愤甚，引军据太原，尽杀朝廷所置官吏，于是元主下诏尽削库库官爵，令诸军四面讨之。时大军方进兵潼关，思148
纪一
齐等仓皇西遁，而摩该、关保等寻为库库所禽杀。元主大恐，乃悉复库库官，令与思齐等分道捍御。诏下而思齐等会诸将于凤翔，总关、陕、秦、陇强兵十余万，不急国难，犹日与库库干戈相寻。未及一月而大军直薄都城，救援不及，以至于亡。
是月，诏定军礼。中书省会儒臣议亲征遣将礼奏之。诏征天下贤才至京，授以守令。
谕中书省曰：“布衣之士，新授以政，必先养其廉耻，然后责其成功。定制，自今除府州县官，赐白金十两，布六匹。”
又谕新授北方守令曰：“新附之邦，生民凋瘵，不有以安养之，将复流离失望矣。尔等宜体联意，善拊循之，毋加扰害，简役省费以厚其生，劝孝励忠以厚其俗。能如朕言，不特民有受惠之实，即汝亦获循吏之名，勉之！”
诏免吴江、广德、太平、宁国、和、滁水旱灾租。
八月，庚午，徐达等兵至元都，次齐化门，将士填濠乘城而人。达登齐化门楼，执其监国宗室淮王特穆尔布哈、中书左丞相庆通、平章德尔毕什旧作迭儿必失，保赛音布哈旧作卜赛因不花及右丞张康伯、御史中丞穆辰旧作满川等，不降，死之，余不僇一人。封府库图籍宝物，令指挥张胜以兵千人守宫殿门，宫人妃主，皆令其宦者护视。禁士卒毋侵暴，吏民安堵，市肆不移。寻下令，凡在元大小诸臣，皆令送告身。
时元翰林待制黄殷仕欲投井，为其仆所守，乃绐仆取酒，乘间投井死。左丞丁敬可、郭允中皆死之。达遣人赴京献捷，仍令薛显、傅友德等分守古北诸隘口。又，所获宣府镇南威顺王子六人，皆送京师。
壬申，以京师火灾，四方水早，诏中书省集议便民事。
甲戌，徐达遣人诣东昌，令韩政分兵守广平，又遣华云龙经理故元都新筑城垣。
张兴祖徇永平路，下之。
149 明通鉴卷-·
丁丑，始定六部官制。
初，中书省设四部，掌钱谷、礼仪、刑名、营造诸务，至是分吏、户、礼、兵、刑、工为六部，每部设尚书、侍郎等官，仍隶中书省。又各部设郎中、员外郎、主事等官，以资佐理。
御史中丞刘基致仕。
初，上幸汴梁，基与丞相李善长居守。基谓“宋，元宽纵失天下，今宜肃纪纲”，令御史纠劾无所避，宿卫宦寺有过者，皆启皇太子置之法，人惮其严。中书省都事李彬，坐贪纵抵罪，善长素昵之，请缓其狱，基不听，驰奏，报可，方祈雨，即斩之，由是与善长忤。
上归，善长诉“基僇人坛壝下，不敬”，诸怨基者亦交谮之。
会上以旱求言，基奏：“士卒物故者，其妻悉处别营，凡数万人，阴气郁结。工匠死，胔骸暴露，吴将吏降者，皆编军户，足干和气。”上纳其言。旬日，仍不雨，上怒。会基有妻丧，遂请告归，许之。
已卯，以元都平，下诏：“大赦殊死以下。将士从征者恤其家，逋逃许自首。新克州郡毋妄杀。输赋道远者，官为转运。灾荒以实闻。免镇江租税。避乱民复业者，听垦荒地，复三年。衍圣公袭封并授曲阜知县，如前代制。有司以礼聘致贤士。学校毋事虚文。平刑，毋非时决囚。除书籍田器税。民间逋赋免征，蒙古色目人有才能者许擢用。鳏寡孤独废疾者存恤之。民年七十以上，一子复。他利害当兴革不在诏内者，有司具以闻。”
壬午，上幸北京。
初，上欲营都于汴梁，不果。及平元都，下诏曰：“朕观中原土壤、四方朝贡，道里适均、其以应天为南京，开封为北京，朕将以春秋往来巡守。”又命徙北平民于北京。
寻改大都路曰北平府，置六卫。改飞熊卫曰大兴左卫，淮安卫日大兴右卫，乐安卫日燕山左卫，济宁卫曰燕山右卫，青州卫150
纪
一
日永清左卫，徐州五所曰永清右卫。留兵三万人，分隶六卫。命都督副使孙兴祖、佥事华云龙守北平。
癸未，诏大将军徐达、副将军常遇春帅大军往取山西，又授平章汤和为偏将军，与右副将军冯宗异、平章杨璟等从行。
甲午，放元宫人。
是月，以滕毅为吏部尚书，钱用壬为礼部尚书，杨思义为户部尚书、周桢为刑部尚书。
毅，镇江人。上初平吴，毅以儒士见，留徐达幕下，寻除起居注。吴元年，出为湖广按察使，寻召还。至是擢居吏部。一月，改江西行省参政，卒。
用壬，广德人。元故翰林院编修，奉使至平江，为张士诚所留。大军下淮、扬，来归，累官御史台经历。预定《律令》、寻佐陶安定郊庙社稷诸仪。至是授为礼官，凡礼仪、祭祀、宴享、贡举诸政，皆专属之，又诏与儒臣议定乘舆以下冠服诸式。时儒生多习古义，而用壬考证，尤为详确云。
思义，未详其籍里。吴元年设司农卿，以思义为之。至是擢居户部，凡请令民间植桑麻及奉诏设立预备仓诸善政，皆其所经画者，时称其能。
桢，江宁人。上平武昌，用桢为江西行省佥事、历大理卿。与李善长、刘基、陶安等定《律令》，书成，上览之称善。至是遂擢刑部，寻改治书侍御史。
初、上将即位，召同知南康府事王祎还，与诸儒臣议礼，寻坐事忤旨，出为漳州府通判。
至是上疏曰：“人君祈天永命之要，在忠厚以存心，宽大以为政。昔周家忠厚，故垂八百年之基；汉室宽大，故开四百年之业。盖上天生物之心，春夏长养、秋冬收藏，其间雷电霜雪，有时搏击肃杀，然可暂而不可常。若使雷电霜雪无时不有，则上天生物之心息矣。臣愿陛下法天道，顺人心。今浙西既平，科敛当
151 明通鉴卷
减、幸陛下留意焉！”时上反元政，尚严厉，故祎以为言，上嘉纳之，然不能尽从也。
诏征元故官至京师。
九月，癸卯，江西行省参政陶安卒。
安前守黄、饶，有政声，擢为监司，益修其职。莅任数月，遂卒于官。病剧，犹草《时务十事》以上，上览而惜之，亲为文以祭，追封姑孰郡公。
安，字主敬，少敏悟，博涉经史，尤长于《易》。元至正初，举浙江乡试，授明道书院山长，避乱家居。上克太平，安一见识为真主，慨然以身许之。凡事上十有四年，所陈皆王道，所论皆圣学，故君臣契合，自刘基、宋濂外，罕有其比。若其宠遇不衰，始终一致，则基与濂尚不及也。
初，安人为侍从，信任方专，有御史忌之，言其隐微之过于上，上曰：“朕素知安，安岂有此！且尔何由知之？”对曰：“闻之道路。”上曰：“御史但取道路之言以毁誉人，以此为尽职邪？”命黜之。时中书省臣谓：“御史职居言路，有失宜容之。”上曰：“不然。夫植佳木者必去蟫蠹，长良苗者必芟稂莠，任正大者必绝邪人。凡邪人之事上，必先结以小信而后逞其大诈，此人尝有所言，朕不疑而听之，故今日乃敢为此妄言。夫去小人，当如扑火，及其
未盛而扑之，则易为力，不则害滋大矣。”卒黜之。【考异】学士之卒，《三编》书之九月，《潜庵史稿》书九月壬寅之下。证之《学士集》，但
云“是月戊戌朔”，伯兄撰《年谱》，定为癸卯初六日。又“草《时务十事》”，《明史》本传作“十二事”，今悉据本集书之。御史言安过，《洪武宝训》在八月甲午，则安卒前一月事也，今牵连记之。
癸亥，诏曰：“天下之治，天下之贤共理之。今贤士多隐岩穴，岂有司失于敦劝欤？朝廷疏于礼待欤？抑朕寡昧不足致贤，将在位者壅蔽使不上达欤？不然，贤士大夫，幼学壮行，岂甘没世而已哉？天下甫定，朕愿与诸儒讲明治道，有能辅朕济民者，152
纪- 有司礼遣。”
乙丑，副将军常遇春下保定，留指挥李杰守之。丁卯，下中山，以指挥董勋守之。遂帅师趋真定，元守将孙平章弃城遁。
达噜噶齐济农实克章旧作钑纳锡彰闻大兵已取元都，朝服投崖死。【考异】取真定，达鲁花赤银纳锡彰死，诸书不载。今据《明史·陈友定传》及《三编》详改补入。
是月，定正旦朝贺之仪。
初，登极朝贺仪注，皆中书省会礼官奏定，至是大略仿之。又定中宫朝贺之仪。
冬，十月，戊辰朔，大将军徐达遣广武卫镇抚刘聚守河间，兼领府事，令右副将军冯宗异、偏将军汤和帅师自河南渡河，由武陟取怀庆。庚午，克之，元平章白素珠弃城遁。我军遂逾太行，破碗子关，元兵奔溃。进取泽州，元平章贺宗哲弃城遁。进克潞州，分兵克雄州。
丁孔，车驾还京师.
戊寅，以元都平布告天下。
甲午，司天监进元所置水晶刻漏，备极机巧，中设二木偶人，能按时自击钲鼓。上览之，谓侍臣曰：“废万几之务，劳心于此，所谓作无益害有益也。”命左右碎之。
是月，置京畿漕运司，以龚鲁、薛祥为都转运使。
时薛祥转漕河南，夜半，抵蔡河，贼骤至，祥不为动，好语谕散之。上闻，大喜。以方用兵，供亿艰，故设官专职其事。祥分司淮安，浚河筑堤，自扬达济数百里，徭役均平、民无怨言。时元都方下，官民南迁，道经淮安、祥必多方存恤之。
十一月，已亥，诏征天下贤才，特遣起居注詹同、魏观、侍御史文原吉等分行各府州县访求以闻。【考异】《明史·本纪》言”遣使分行天下”，不言其入。《潜庵史稿》云“遣文原吉等”，《纪事本末》云“命学士詹同等十人”。今证之《同传》，有同与文原吉、魏观等，《观传》
153 明通鉴卷---
则云“偕詹同，吴辅、赵寿等”，有名者凡五人，《重修三编》备列之。惟是年十一月建大本堂，有命起居注魏观侍太子读书之事，《观传》同。其下文云“未儿，偕文原吉、詹同等分行天下”，则是二事同在十一月，盖所召有先后之不同耳。今并系之十·月，其干支仍据《本纪》及《潜庵史稿》。
庚子、冬至，始祀上帝于圜丘。坛二成：第一成昊天上帝，南向；第二成东大明星辰、西夜明太岁，用李善长、陶安等议也。
有司请配祀，上谦让不许，先期亲为文告太庙曰：“历代有天下者，皆以祖配天，臣独不敢者，以臣功业有未就，政治有阙失。去年上天垂戒，有声东南、雷火焚舟击殿吻。早暮兢惕、恐无以承上帝好生之德，故不敢辄奉以配。惟祖神与天通，上帝有问，愿以臣所行善恶奏帝前无隐。候南郊竣事，臣帅百司恭诣庙廷，告成大礼，以共享上帝之锡福。”
辛丑，建大本堂，取古今图籍充其中，征四方名儒以教太子、诸王。谓太子宾客梁贞、王仪等曰：“笵金砻玉，所以成器；尊师重傅，所以成德。朕命卿等辅导太子，必先养其德性，使进于高明。然后于帝王之道，礼乐之教，及往古成败之迹，民间稼穑之事，朝夕与之论说，日闻谠言，使无非僻之干。积久而化，它日为政，自能合道。卿等勉之！”义令广选才俊之士充伴读官。
上时临幸堂中，商榷古今，评论经史。尝御文楼，太子侍，问：“近与诸臣读何史？”对曰：“汉七国事。”问：“曲直安在？”对曰：“曲在七国。”上曰：“此讲官一偏之说。景帝为太子时，以博局杀吴世子，及为帝，又轻听晁错，黜削诸侯，七国之变、实由于此。若为诸子讲此，则宜言藩王当上尊天子，无挠天下公法。如此，则为太子者，知敦睦九族，隆亲亲之恩，为诸子者，知夹辅王室，尽君臣之义。”
甲辰.诏以孔子五十六代孙希学袭封衍圣公，进二品秩，赐银印。置衍圣公官属，曰掌书，日典籍，日司乐，曰知印，日奏154
纪
差，日书写，各一人。立孔、颜、孟三氏学，日教授，日学录，日学司，各一人。又立尼山、泗水二书院，各设山长一人。复孔氏子孙及颜、孟大宗子孙徭役。又授其族人希大为曲阜世袭知县。
癸丑，徐达克赵州。薛显败元脱音特穆尔之兵，师次保定，取七垛寨。将分兵与汤和、冯宗异等徇山西。会元库库特穆尔遣其骁将哈扎尔旧作韩扎儿来攻泽州，平章杨璟等往援之。遇元兵于韩店，我师失利，璟大败而返。
方元帝之北走也，库库谋援大都，不及。会元帝至开平，仍趣库库引兵出雁门，由保安径居庸以攻北平。大将军达闻之，谓诸将曰：“王保保全师远出，太原必虚。北平孙都督总六卫之兵，足以御之。今我军乘其不备，直捣太原，彼进不得战，退无所依，此兵法所谓批亢捣虚者也。彼若西还自救，此成禽耳。”诸将皆曰：“善。”乃引兵径趋太原。
癸亥，上手诏召刘基还。
方基之告归也，濒行，奏曰：“凤阳虽帝乡，非建都地。王保保未可轻也。”时上方锐意灭库库，又欲营中都，故基言及之。洎闻库库阻大兵，颇思基言，乃手诏叙其勋伐，趣赴京师。基既至，赐赉甚厚。又追赠基祖、父皆永嘉郡公。【考异】按基以八告归，越三月即手诏召还。证之《基传》，“基言王保保未可轻，已而定西失利、库库竟走沙漠，卒为边患”，是基之召还，正以此也。然明兵出塞，凡失利两次，一本年韩店之败，一五年大将军定西之败，皆如基言，则当韩店失利，太祖已悟、故亟亟召之也。韩店之败在是月癸丑，去癸亥十日，则正失利奏至之时。今系之本月召还之下，为得其实。
十二月，丁卯，徐达帅诸军攻太原，克之。
时库库出师，行次保安，闻之，亟还军自救。前锋万骑突至，傅友德、薛显帅敢死士数十骑冲却之。副将军遇春言于达曰：“我骑兵虽集，步卒未至。骤与之战，必多杀伤。若夜劫之，
155 明通鉴卷一
可以得志。”达曰：“善。”
会库库部将呼必勒玛旧作豁鼻马潜遣人约降，请为内应，乃选精骑乘夜衔枚袭之，举火为号，内外相应，大军继进。敌闻鼓噪声，自相惊扰，不战而溃。库库方然烛治军书，仓卒不知所出，跣一足，乘孱马，以十八骑走大同。呼必勒玛以其众降，得兵四万，遂下太原。遇春帅轻骑追至忻州，不及，得行人汪河还。库库走甘肃。【考异】据《潜庵史稿》，汪河还在十月辛卯。按库库据太原，河被拘在彼，至十二月克太原，库库走，始得河归。《纪事本末》系之十二月克太原之下，今从之。
已已，置登闻鼓于午门外，日令御史一人监之。凡民间词讼冤抑，府、州、县及按察司不为伸理，及有机密重情，许击登闻鼓，由御史引奏。其他户婚、田土及斗欧、军役等件，但许具状赴通政衙门及当该衙门告理，不许径自击鼓。守鼓官不许受状。有军民人等故自伤残恐吓受奏者，由守鼓官校执奏，追穷教唆主使之人，一体治罪。其后又移设于长安右门外，六科给事中派一人监之。
庚午，徐达遣傅友德、薛显邀击贺宗哲于石州，拔白崖、桃花诸山寨。友德又败元将图鲁卜于宣府。
副将军冯宗异克猗氏，禽元右丞贾成。进攻平阳，禽元右丞李茂等。进攻绛州，禽元左丞田保保等，又分遣裨将陆聚等讨平诸山寨。于是阳曲、榆次、平遥、介休皆以次下，山西悉平。
辛未，诏中书省会礼官定官民丧服之制。
时御史高原侃奏言：“京师人民，循习元俗，凡丧葬，设宴会亲友，作乐娱尸，唯较酒肴厚薄，无哀戚之情。流俗之坏至此，甚非所以为治。且京师者天下之本，万民之所取则，一事非礼，则海内之人转相视效，弊可胜言！况送终大事，尤不可不谨，乞禁止以厚风化。”上是其言。
寻又诏中书省定官民房舍服色等第，谕之曰：“昔帝王之治天156
纪
下，必定礼制，以辨贵贱，明等威，是以汉高初兴，即有衣锦绣绮觳操兵乘马之禁，历代皆然。近代风俗相沿，流于奢侈，闾里之民，服食居处与公卿无异，贵贱无等，僭礼败度，此元之所以失也。宜明立禁条，颁示中外，俾各有所守以正名分。”【考异】定官民丧服制，见《明史·礼志》，盖洪武元年御史高原侃所奏。《潜庵史稿》、《纪事本末》皆系之十二月辛未，今从之。
壬辰，遣使以书谕伪夏明升归命。是月，行人汪河至京师。
河奉使库库，被拘六年，上甚嘉之，擢为吏部侍郎，陈西征方略。逾年，改御史台侍御史，后迁晋王左相，居数岁卒。
七以东宫师傅皆勋旧大臣，当待以殊礼，命礼官定三师朝贺东宫仪。
议曰：“唐制，群臣朝贺东宫，行四拜礼，皇太子答后二拜，三公朝贺，前后俱答拜。今拟凡大朝贺，设皇太子座于大本堂，设答拜褥位于堂中，设三师、宾客、谕德拜位于前，仿唐制行四拜礼，皇太子答后二拜。”从之。
是冬，以崔亮为礼部尚书，钱唐为刑部尚书。
亮，藁城人，平吴归附，授中书省礼曹主事，迁济南知府，以母忧归。至是尚书钱用壬请告去，起亮代之。方亮居礼曹时，即位大祀诸礼，多所条画，由是知名。及擢本部尚书，一切礼
制，凡用壬先所议行者，亮皆援引故实以定其议，而考证详确过之。
唐，象山人，上即位，以明经对策称旨，特授刑部尚书以代周桢。
是岁、方国珍人朝，上以其谢书恳诚，弗罪也。居数月，授广西行省左丞、食禄，不之官。国珍卒以善终京师。其时国珍官属降者，皆徙滁州，独赦邱楠，以为韶州知府，嘉其曾劝方氏归诚，识天命也。
157 明通鉴卷一
詹鼎以代草谢书，为上所赏。鼎，宁海人，有才学，为国珍府都事。判上虞，有治声。既至京，未见用，乃草封事万言，候驾出献之。上为立马受读，欲官之，而为省臣杨宪所沮，盖忌其才也。宪败，除留守经历，迁刑部郎中，坐累死。
北征之役，令浙江、江西及苏州等九府运粮三百万石于汴梁，已而大将军又令忻、崞、代、坚、台五州运粮大同，又令发莱州洋海仓，于是始定于辽东、北平由海运输饷。
改太史院为司天监。征元太史张佑、张沂等十四人至京师。有黑的儿者，回回国人也，上询以元定历之官。兼设回回历科。逾年，复召回回司天台官郑阿里等十一人至，于是始定历法，兼设回回司天监。
陈友定之灭也，闽中悉定。平章胡美请置延平卫，以部将蔡玉守之。
是年，六月，友定故将金子隆、冯谷保等复帅众寇延平，玉击败之。追至沙县青云寨，子隆负险拒守。会建宁指挥沐英攻铅山，上命会平章李文忠进兵夹剿，禽子隆、谷保等，诛之，余党遂平。
上自为吴王时，命考《周礼》五辂制。以玉辂太侈，用博士詹同言，常乘皆用木辂。至是即位，有司奏乘舆服御应以金饰，诏用铜。有司复言：“万乘尊严，此小费，不足惜。”上曰：“朕富有四海，岂吝乎此！第俭约非身先无以率下，且奢泰之习，未有不由小而致大者也。”卒不许。
一日，上退朝还宫，太子诸王侍，上指宫中隙地谓之曰：“此非不可起亭台馆榭为游观之所，诚不忍重伤民力耳。昔商纣琼宫瑶室，天下怨之。汉文帝欲作露台，惜百金之费，当时国富民安，犹不欲耗中人之产以为一身之娱。尔等宜以为法鉴！”





纪二 屠维作噩，尽一年


纪二 明通鉴卷二
纪二屠维作噩，尽一年。
太祖高皇帝 洪武二年
春，正月，庚子，上御奉天门，召元故臣至京师者入见。上询以元政得失，马翌对曰：＊元有天下，以宽得之，亦以宽失之。”上曰：“以宽得之，则闻之矣；以宽失之，未之闻也。夫弦急则绝，民急则乱，居上之道，正宜用宽。元季君臣耽于逸乐，驯至沦亡，失在纵弛，实非宽也。大抵圣王之道，宽而有制，不以废事为宽；简而有节，不以慢易为简：施之适中，则无弊矣。”时元故臣至京师者，惟金溪危素、古田张以宁名最重，素长于史，以宁长于《春秋》，上皆授为翰林侍讲学士。【考异】《三编》系召元故官于京师在元年八月，据其征召之年月也。证之《危素传》，以二年授翰林侍讲学上。《纪事本术》系之是年正月庚子，今从之。
乙巳，诏立功臣庙于鸡鸣山下。【考异】诸书及《明史·本纪》皆作“鸡笼山”，今据《三编·质实》云：“鸡鸣山，一名鸡笼山，在江宁府西北七里，”
上亲定功臣位次，以徐达为首，次常遇春、李文忠，邓愈、汤和、沐英、胡大海、冯国用、赵德胜、耿再成、华高、丁德兴、俞通海、张德胜、吴良、吴桢、曹良臣、康茂才、吴复、茅
159 明通鉴卷二
成、孙兴祖，凡二十一人，死者像祀，生者虚其位。又以廖永，安、俞通海，张德胜、桑世杰、耿再成、胡大海、赵德胜七人配享太庙。【考异】功臣二十一·人之次，死者像祀，生者虚位。弇州《史乘考误》云：“前列次序六人，皆王也。其明年为六公。所谓生封公，死封王者、至洪武二十八年而始定，何以预知李善长，冯胜之不终而革之？是时沐西平一指挥耳，何以预知其有功而列之胡大海之前？盖塑像虚位诚有之，以后有不克终者不得入。而所定位次，则据永乐初年见在者而言耳。此皆姚，解诸公忽略之过也。”今考二十·—人庙祀在洪武二年，其元年以前死者八人，见存者仅十三人耳，当日所定生者虚位之次，必不止此。证之三年所封功臣，凡六公、二十八侯，必多有在虚位之数者。惟此十三人，如中山、开平、岐阳、宁河、东瓯、黔宁、江国、海国、蕲国、黔国、巢国等，皆以功名终，燕山、安国二人死于王事，亦皆有纯而无疵，故其位次至洪武之末而始定，成祖遵而行之，遂为定典。若太祖当日所定之位次，虽不可考，而如韩国，如宋国，如德庆、颖川之等，亦必在生者虚位之列，其为在后删之可知矣。至有删亦必有补，而如黔宁者，则又在后补之数，故王景撰《黔宁神道碑》，言“王薨之明年，塑像功臣庙，祀以太牢”，则其后人可知也。钱牧斋《功臣庙考》，但见此二十一入中，初封之二十八侯仅见五人，遂疑“生者虚位”之语必无其事。而不知洪武二年原定位次，历经删汰，故弇州以为后定者得之，而史家牵连并记，不考颠末，谓之忽略，宜矣。今仍据《明史》书之，而附识于此。
丁未，享太庙。
始命学士朱升等撰《斋戒文》，请以大祀七日，前四日戒，后三日斋.上曰：“凡祭祀天地、社稷、山川等神，为天下祈福，宜下令百官斋戒。若自有所祷于天地百神，不关民事者，不下令。”又曰：“致斋以五日、七日，为期太久，人心易怠。止临祭斋戒三日，务致精专，庶可格神明。”遂著为令。
庚戌，诏曰：“朕淮右布衣，因天下乱，帅众渡江，保民图治，今十有五年。荷天眷佑，悉皆戡定，用是命将北征，齐、鲁160
纪二
之民，馈粮给军，不惮千里。朕轸厥劳，已免元年田租。遭旱，民未苏，其更赐一年。顷者大军平燕都，下晋、冀，民被兵燹，困征敛，北平、燕南、河东、山西今年田租，亦予蠲免。河南诸郡归附，久欲惠之，西北未平，师过其地，是以未遑。今晋、冀平矣，西抵潼关，北界大河，南至唐、邓、光、息，今年税粮悉除之。”
又诏曰：“应天、太平、镇江、宣城、广德，供亿浩繁。去岁蠲租，遇旱惠不及下。其再免诸郡及无为州今年租税。”
癸丑，更定太庙时享日期，用清明、端午、七月望、冬至祭之。
甲寅，副将军常遇春帅师取大同。庚申，克之，元守将珠展弃城走。
时参政傅友德将兵屯朔州，大将军徐达遣参政陆聚分兵守井陉、散关。聚所部皆淮北劲卒，虽燕，赵精骑不及也，达将进兵陕西，故使聚守之。
癸亥，遣使赍敕往山西谕诸将曰：“近者御史大夫汤和定浙左，平闽中，平章杨璟靖湖湘，定广西，班师还朝，未有定赏，以大将军等灭元未还故也。于是遣诸偏将仍从北征。杨璟兵出泽，潞，中道与贼相拒，虽少算累军，此亦兵家常事。且太原得此为掎缀，亦分其势。今定左副将军冯宗异居遇春之下，偏将军汤和居宗异之下，偏将军杨璟居和之下，协力同心，剪除余寇。”宗异，即国胜也，自后始以胜名。【考异】据《明史·冯胜传》：“胜，初名国胜，又名宗异，最后名胜。”今按诸书所记，或称“国胜”，或称“冯胜”，惟自吴元年从大将军北征后，改书“宗异”，则是彼时由国胜更名宗异也，洪武三年大封功臣，始称“冯胜”，则《传》中所云“最后名胜”者是也.此系二年正月诏书之原文仍以“宗异”称之，则是更名胜者，当在洪武二年之后，三年之前。故《潜庵史稿》，吴元年及洪武元年、二年，此三年中，俱书“宗异”，其为《实录》之原文明矣。今仍之，《明史·胜传》诏书
161 明通鉴卷二
之语、因前已叙明，故直书胜之后名，以便省览。特于是月诏书下揭出，自此以后，则皆书“冯胜”云，
是月，倭寇山东滨海郡县。
倭，古日本国也。宋以前皆通中国。元兴，遣使招之不至，命将以舟师往征，行至海中、遭暴风面没，终元世不相通。自张氏、方氏之乱相继诛降，诸豪亡命人海，往往纠岛人入寇，至是转掠山东滨海州县。上遣行人杨载诏谕其国，日本王良怀不奉命。自是遂为边患。
二月，丙寅朔，上以克元大都，得元《十三朝实录》。时宋濂方服阕，召还京师，元之故臣亦至焉，乃诏修《元史》。以左丞相李善长监修，濂及漳州通判王祎为总裁，其他纂修，命广征山林隐逸之上充之。
上谕善长等曰：“元初君臣朴厚，政务简略，与民休息，时号小康。后嗣荒淫，权臣跋扈，兵戈四起、民命阽危。间有贤智之上，忠荩之臣，不获信用，驯至土崩。其间君臣行事，有善有否，贤人君子，或隐或显，诸所言行，亦多可称者。卿等务直述其事，毋溢美，毋讳恶，以垂鉴戒。”
初，元都破，危素时为翰林学上承旨，闻难，趋所居报恩寺，方入井，寺僧大梓力挽起之，曰：“国史非公莫知，公死，是死国史也。”素遂止。大兵迫史库，往告镇抚吴勉辈出之，《元实录》得无失，至是上访以元兴亡事甚悉。
同时被征之上，有胡翰、汪克宽、宋僖、陶凯、陈基、曾鲁、高启、赵汸、赵壎、谢徽等，凡十六人，皆授翰林院国史编修官。
翰自克婺州来归，召至金陵。时方籍金华民为兵，翰从容进曰：“金华人多业儒，鲜习兵、籍之，徒糜饷耳。”上即罢之。授衢州教授，有荐其文章与宋濂、王祎相上下，复征之。克宽，祁门人。祖华，受业饶双峰，得勉斋黄氏之传。克宽承其家学，尤邃
162
纪二
于经，四方知名上出其门下者居多。汸，休宁人。从临川虞集游，获闻吴澄之学，通贯诸经，尤长于《春秋》。凯、基皆临海人。僖，馀姚人。启、徽，皆长洲人，同以诗名。壎，新喻人。鲁，新淦人。时命开局于天界寺，并取元虞集所撰《经世大典》等书以备参考。
庚辰，元丞相伊苏侵通州。
时大军徇山西，北平守兵不满千人，平章曹良臣守之。伊苏以万骑营于白河，良臣自度众寡不敌，谋以计破之，乃于濒河舟中多立赤帜，亘十余里，伊苏惊遁。良臣出精骑，逐北百余里，元兵自是不敢窥北平。
初，御史寻适请行耕耤、享先农礼，上命礼官钱用壬等议，谓：“先农与社异，当以耕耤日祭之。《国语》：“农正陈耤礼。”韦昭《注》云：“祭其神，为农祈也。”汉以耤田之日祀先农，其礼始著，由晋至唐、宋，相沿不废。政和间，命有司享先农止行亲耕礼，南渡后复亲祀。元虽议耕耤、竟不亲行，其祀先农，命有司摄事，今议耕耤之日，皇帝躬祀先农，礼毕，躬耕耤田，以仲春择日行事。”从之，诏建先农坛于南郊，在耤田之北。
壬午，上亲祭先农，配以稷。祭毕，行躬耕礼。是日，宴百官耆老于坛所。
是月，以礼部尚书崔亮言，上仁祖陵曰英陵。寻改皇陵，诏立《皇陵碑》。上手录大略，授侍讲学士危素撰文。【考异】事见《元史·危素传》，碑文即素所撰也，《本纪》不载。《潜庵史稿》书”二月乙亥立《仁祖陵碑》，上陵名曰英陵”。又“是年五月，更英陵曰皇陵”，然则《英陵碑》即《皇陵碑》也。此太祖初次命素所撰，至洪武十一年，复行改撰，详郎氏《七修类稿》。碑首言“儒臣粉饰之文，不足以为后世子孙之戒”，所谓“儒臣”，即是年危素所撰，李善长等所上者也，今分记之。
平章杨璟征唐州叛卒，平之。
璟自韩店还，会唐州为邓愈所克，复叛，州中兵乱，贼将老
163 明通鉴卷二
马刘煽聚南阳，郡县相应。大将军达承制遣璟讨之，诛其首恶，余党悉平，遂复南阳。
三月，乙未，大将军达渡河，遣副将军常遇春、冯胜等先驱人陕西。
丙申，以旱灾，祭告仁祖庙。
丁酉，祈雨，祭风云雷雨山川等神。凡为坛十八，中五坛，上亲行祭告礼，余遣官分献。
庚子，大军次鹿台。
时元将李思齐据凤翔，遣部将张德钦等守关中，张思道与图鲁卜、孔兴、龙济民等驻鹿台以捍奉元。闻大兵人关，先三日，思道等由野口遁去。达遣都督佥事郭兴帅轻骑直捣奉元，守将弃城走。达统大军继进，泾、渭父老千余迎降。达按兵，遣左丞周凯抚谕城中，乃整军人。
改奉元路曰西安府，留都督佥事耿炳文守之。
大军之至鹿台也，元御史桑图锡里旧作桑哥失里守关家洞。达遣攻之，力屈，与妻子俱投崖死，检校阿什克布哈旧作阿失不花自经死，郎中昂克旧作王可仰药死，【考异】桑图锡里，《重修三编》作桑噶实哩，昂克作恩克。三原尹朱春与其妻投缳死。
时关中饥，诏户振米三石。炳文守西安，修筑泾阳洪渠十万余文，民赖其利。
癸卯，遇春等次凤翔。
先是上以书谕思齐曰：“足下据秦中之险，虽有张思道专尚诈力，孔兴等自为保守，库库以兵出没其间，然皆非劲敌。足下不以此时图秦自王，已失其机。今中原全为我有，与足下掎角者，皆披靡窜伏，足下以孤军相持，岂可久邪！朕知足下凤翔不守，必将深人沙漠以图后举。非我族类，其心必异，倘中原之众，以塞地荒凉，一旦变生肘腋，妻孥不保。足下本汝南之英，祖宗坟墓所在，深思远虑，独不及此乎！诚能以信相许，幡然来归，当164
纪二
以汉窦融之礼相报，否则非朕所知也。”思齐得书、有降意。其戏下有诱以西入吐蕃者，思齐惑之。丙午，遇春至凤翔，思齐惧，遂奔临洮。
时参政傅友德分兵取凤州，皆克之。
癸丑，始置北平行中书省。又以广西初隶湖广，至是全省既平，亦分置焉。
初，庆远既下，诏改为庆远府，行省臣奏言：“庆远地接八番溪洞，所辖南丹.宜山等处，宋、元皆用其土酋为安抚使统之。大军下广西，安抚使莫天护首来款附，宜如宋、元制录用以统其民，则蛮情易服，守兵可减。”从之。诏改庆远府为庆远南丹军民安抚使，以天护为安抚使同知。逾年，省臣以天护庸弱不能制，仍请设府置卫守其地。
戊午，诏工部增益太学斋舍。
夏，四月，上以通州被侵，北平之守单弱，丙寅，诏常遇春还师备边，并授浙江行省平章李文忠为偏将军、会遇春出塞，规取上都。
大将军徐达会诸将于凤翔，议所向，盖是时思齐在临洮，思道在庆阳也。诸将以思道易取，欲先由豳州取庆阳，然后度陇以攻临洮。达曰：“不然。庆阳城险而兵精，未易猝拔。临洮北界河湟，西控羌，戎，得之，其入足备战斗，物产足佐军饷。今蹙以大兵，思齐不西走胡则束首就缚矣。临洮既克，于旁郡何有！”诸将然之。
乃留偏将军汤和守营垒辎重，别造指挥金兴旺、余思明等守凤翔、遂移师趋陇州。丁卵，克之。寻至秦州马跑泉，元守将吕德、张义遁，追获之，遂克秦州。分遗合肥卫千户王宏将兵五百守陇州，张规鲁将兵千人守秦州、达遂统大军进师巩昌。
戊辰，置陕西、山西行中书省。改河南分省为行省。
己巳，诏诸王子受经于博士孔克仁，功臣子弟亦令人学。克
165 明通鉴卷二
仁侍帷幄最久，上数与论治道谋略及天下形势、前代兴亡，皆与闻之。已，出知江州。人为参议，坐事死。
乙亥，诏定封建诸王国邑之制。
徐达师次巩吕，元守将梁子中、汪灵、真保等以城降，遣郭兴守之。趣副将军冯胜进攻临洮。
丙子，赐秦陇新附各州县税粮。
丁丑，冯胜师至临洮，思齐穷蹙，举城降、胜遣人送大将军营。
捷闻，上即遣使谕达曰：“思齐既降，宜进攻庆阳、宁夏。但张思道兄弟多诈，若来降，当审处之，慎勿堕其计中也。”
都督同知顾时克兰州，以指挥韩温守之。
乙酉，徐达遣薛显袭走元豫王于西宁，获其部落辎重。
是月，淮安、宁国、镇江、扬州、台州各献瑞麦，一茎五穗、三穗者甚众，群臣称贺。上曰：“朕为天下生民主，惟修德召和，使三光平，寒暑时，此为国家之瑞，不以物为瑞也。昔汉武帝获一角兽，产九茎芝，好功生事，卒使海内空虚。其后神爵、甘露之侈，至山崩、地震，而汉德于是乎衰。由此观之，嘉祥无瑞而灾异有征，可不戒哉！”已而礼部尚书崔亮奏言：“唐《六典》有大瑞及上、中、下三瑞。大瑞则景星、庆云、麟、凤、龟、龙之属，若歧麦、嘉禾，是为下瑞。今拟有大瑞者所司表奏，余则验实绘图以进。”上曰：“卿等所议，但及祥瑞，不及灾异。不知灾异乃上天示戒，所系尤重。今后四方有灾异，无论大小，皆令有司即时奏闻。”
五月，甲午朔，日有食之。
丁酉，大将军达师至萧关，下平凉。分遣指挥朱明克延安，命守之，遂至庆阳.会张思道闻大军克临洮，惧，走宁夏，至则为库库所执。
达既下平凉，即令汤和守泾州，别遣指挥张焕帅骑兵往侦庆991
纪二
阳。时思道留弟良臣守之，焕谕归命。良臣闻思道被执，方惧，辛丑，遣其知院李克仁等籍军民马数请降。达遣右丞薛显帅骑兵五千人往，良臣出迎，匍伏道左，示归顺状，显信之。
癸卯，始祀地于方丘，有司复请配位，上执不许。固请，乃曰：“俟庆阳平议之。”礼成，仍诣太庙恭谢，如圜丘仪。
上祀方丘，患心不宁，学士宋濂从容言曰：“养心莫善于寡欲。”上称善良久。
戊申，夕，张良臣复叛，以兵劫薛显营，张焕被执，显受伤走还。达闻，语诸将曰：“上明见万里外，今日之事，果如前言。然良臣之叛，只取灭亡，当与诸公僇力翦之！”
于时冯胜、傅友德闻变，帅兵自临洮至泾州，汤和亦以师来会。达恐良臣党羽相扇为声援，乃先遣兵抄其出入，派令俞通源将精骑略其西，顾时略其北，友德略其东，陈德略其南。通源，通海弟也。达自统大军趋庆阳，四面围其城。良臣出兵挑战、达麾兵击败之。
是月，御史中丞章溢卒。
溢，字三益。弱冠师事王毅，得金华许谦之传，与刘基、宋濂等并召，累官浙江、湖广佥事。元年，上御极，与基并拜是职，能举宪纲，务为宽厚。上尝礼社稷，会大风雨，还，坐外朝，怒仪礼不合致天变，溢委曲明其无罪，乃贳之。
子存道，佐李文忠平闽。闽平，诏存道以所部乡兵从海道北征，溢持不可，上不怿，溢曰：不得已，则择昔尝叛逆之民籍之为兵，使从北上，一举而恩威著矣。”上喜曰：“孰谓儒生迂阔哉！然非先生一行，无能办者。”溢行至处州，遭母丧，乞守制，不许。乡兵既集，命存道由永嘉浮海而北，再上章乞终制，诏可。溢悲戚过度，营葬，亲负土石，感疾卒。上悼惜，亲撰文，即其家祭之。
上追念外家。仁祖妣之父曰陈公，母某氏，上即位，命中都
167 明通鉴卷二
守臣访其墓在盱眙，立祠于太庙之东。追封外大父陈公为扬王，大母某氏王夫人。明年、复即墓次立庙，设祠祭奉祀一人，守家户二百一十家。上自制《扬王行实》，命翰林学士宋濂文其碑。
京师庙成，上亲祀之，礼官请御通天冠、绛纱袍，祭毕，召大臣问曰：“朕祭外王父，卿等以为不当服衮冕，何也？”宋濂对曰：“衮冕唯天地宗庙之祭用之，余皆降礼也。”
是日，又追封皇后父马公为徐王，媪王夫人，亦建祠祀。皇后亲奉安神主，祝文称“孝女皇后马氏谨奉皇帝命致祭”。
六月，乙丑，副将军常遇春、偏将军李文忠等发北平，往攻开平，道三河，经鹿儿岭，败元将江文清于锦川。次全宁，伊苏以兵迎战，败之。进攻大兴州，分千骑为八伏，守将夜遁，遇伏兵，邀其归路，尽禽之。遂帅兵道新开岭，进攻开平，己卯，拔之。
元帝北走，追奔数百里，俘其宗王齐克慎旧作庆生及平章鼎珠等，旧作鼎住，凡得将士万人，车万两，马三千匹，牛五万头，蓟北悉平。
辛巳，张良臣遣人往宁夏求援于库库，为大军所获，斩之。遣参随王敬祖将兵守彭原。
初，廖永忠等平定两广，安南国王陈日煃谋遣使纳款，以元梁王在云南，不果。
去年冬，上诏汉阳知府易济招谕之，日煃遗其正大夫段悌、黎安世等奉表来朝，贡方物。至是达京师，上喜，赐安南使臣宴。
壬午，诏封日煃为安南国王，遗侍读学士张以宁、典簿牛谅赍敕书往，并赐国王《大统历》，颁涂金银印。
秋，七月，甲午，大将军达遣降将李茂等，将骑兵千人往隆德、秦安等处招捕诸未附余党，皆平之。
已亥，鄂国公常遇春卒于军。遇春自开平还，师次柳河川，168
纪
= 猝遇疾卒，年仅四十。
遇春沉鸷果敢，善拊士卒，摧锋陷阵，未尝败北。虽不习书史，用兵辄与古合。当自言能将十万众横行天下，军中称“常十万”。长于大将军二岁，数从征伐，昕约束唯谨。一时名将，推徐、常为开国元勋。
上闻，震悼。丧至龙江，亲出迎奠。诏礼官议天子为大臣发哀礼，请用宋太宗丧韩王赵普故事，从之。追封开平王，赐谥忠武。寻奉诏，以李文忠领其军，会大将军于庆阳。
辛亥，元库库遣其将哈扎尔陷原州，指挥陈寿死之。
徐达闻报，与冯胜、傅友德议，以驿马关当其冲，遗右丞徐礼将兵据之。又遣指挥叶石真守彭原，调指挥韦正守邠州，友德与薛显驻灵州扼之。
胜复与大将军谋曰：“今大军围庆阳，良臣虽困，未能遽下。王保保欲为良臣声援，故令哈扎尔攻原州以解庆阳之急。请移兵逼关以扼原州，彼无所施矣。”达然之。胜遂以其军西临驿马关，去庆阳三十里而军。
是夜，哈扎尔复攻陷泾州。辛酉，冯胜自关引兵往援，击哈扎尔，走之，追至邠州而返。胜仍还屯驿马关，庆阳之援遂绝。
八月，丙寅，元兵寇大同。会李文忠奉诏平庆阳，行次太原，闻大同围急，谓左丞赵庸曰：“我等受命而来，阔外之事，苟利于国，专之可也。今大同甚急，援之便。”遂帅兵出雁门，次马邑，败元游兵，禽其平章刘特穆尔。旧作刘帖木儿。
进至白杨门，会天雨雪，驻营，文忠引数骑人山察视，疑其有伏，遽令移前五里，阻水为固。元兵果乘夜劫营，文忠预下令，坚壁不动。质明，敌大至，以二营委之，殊死战，度敌疲，乃出精兵左右击，大破之，禽元将图鲁卜等，凡俘斩万余，穷追至孟克桑旧作莽哥仓而还。
初，元帝之北走也，屯哈里泊之地，旧作盖里泊，《辑览》作噶
169 明通鉴卷二
尔布，今从《三编》。诏图鲁卜、孔兴以重兵攻大同，欲图恢复。至是图鲁卜被禽，孔兴走绥德，其部将斩之来降、元帝知事不可为，自此不复南向矣。
图鲁卜俘至京师，上命释之，曰：“彼各为其主耳。”赐之冠服。
已巳，命吏部定内侍官制。
上曰：“朕观《周礼》，阍寺未及百人，后世多至数千，卒为大患。今虽未能复古，亦当为防微之计。此辈所事，不过洒扫、给使令而已。若求善良于中涓，百无一二。用为耳目即耳目蔽，用为腹心即腹心病。驭之之道，但当使之畏法，不可使之有功，有功则骄恣，畏法则检束。”寻又诏：“自今内臣不得知书识字，著为令。”
癸酉，《元史》成。诸儒征召人纂修局者，或授官而归，或不受者，赐金币文绮遣之，惟陶凯、曾鲁后至显官云。
先是所得《十三朝实录》，唯元统以后之事关焉。上复遣儒士欧阳佑等十二人往北平、山东采求遗事，时尚未至也。
丙子，封王颛为高丽国王。
初，上即位，遣使赐高丽玺书，续又送还其国流人。于是颛遣使表贺，贡方物，且请封。既至京师，上遺符玺郎偰斯赍敕书及金印诰文往封之。
癸未，大将军徐达等克庆阳。
先是大兵围城，守将张良臣出战东门，顾时击败之，复自西门出，冯胜又败之。良臣势蹙，登城呼吕德约降、达不听。外援既绝，音问不通，城中饷尽，至煮人汁和泥咽之。其将姚晖及熊左丞、胡知院等知事不济，开门迎降，达勒兵自北门入。良臣父子俱投井中，命引出，斩之。
良臣骁勇善战，军中呼为“小平章”。有养子七人，皆娴技术，军中又语曰：“不怕金牌张，惟怕七条枪。”金牌张者，思道之
170
纪
二
骁将，同走宁夏，被执于库库者也。良臣恃庆阳高而险、又城下有井泉，可据以守，又外藉库库为声援、贺宗哲、哈扎尔为羽翼，内以姚晖格斡旧作葛八等为爪牙，故欲负嵎拒守以图大功，卒至于败。
元将贺宗哲、因庆阳之围，欲以牵制我师，乃帅精锐攻凤翔。时指挥金兴旺方自潼关移守凤翔，与知府周焕婴城拒敌。敌编荆为大箕，形如半舫，每箕五人，负之攻城，矢石不能人，投藁焚之辄扬起。兴旺乃令置钩藁中，掷著其隙，火遂炽，敌弃箕走。复为地道薄城，城中以矛迎刺。敌死甚众而攻不已，兴旺与焕谋曰：“彼谓我援师不至，必不敢出。乘其不意而击之，可败也。”潜出西北门奋战，敌少却。
会百户王辂自临洮收李思齐降卒东还，即以其众人城共守。敌拔营去、众欲追之、辂曰：“未败而退，诱我也。”遣骑侦之，至五里坡伏果发，还师围城。众议欲走，兴旺叱曰：“天子以城畀我、宁可去邪！”以辂所将皆新附，虑生变，乃括城中赀蓄，充积庭中，令曰：“敌少却，当大犒新兵。”新兵喜，乃协力固守，相持凡十五日。
洎宗哲闻庆阳下，始解围引去，由六盘山遁。达侦知之，遣顾时、薛显、傅友德帅万骑驰追，宗哲又以其众掠兰州，冯胜帅步骑一万七千道靖宁击之。宗哲渡河遁，胜乃还。于是陕西悉平。
庚寅，诏儒臣纂修《礼书》。
先是上即位，屡敕儒臣编集郊庙、山川等仪及古帝王祭祀感格可垂鉴戒者，名日《存心录》。寻又诏郡县举高洁博雅之上年四十以上者，礼送京师。
一时征召之士，首山阴杨维桢，元季隐居松江。上以其前朝老文学，特命詹同奉币诣其门。维桢年已七十余，谢曰：“岂有老妇将就木而再理嫁者邪！”未几，上复遣有司敦促，赋《老妇谣》
171 明通鉴卷二
一章进御，日；“皇帝竭吾之能，不强吾所不能则可，否则有蹈海死耳。”上许之，赐安车诣阙廷，留百有十日，所纂叙例略定，即乞骸骨。上成其志、仍给安车还山。史馆胄监之士，祖帐西门外，宋濂赠诗，以为“不受君王五色诏，白衣宣至白衣还”，盖高之也。
其他征入礼局者，有新喻梁寅，滑县宋讷，天台徐一夔，山阴唐肃，永卡刘于，及周子谅、胡行简、刘宗弼、董彝、蔡深、滕公珓等，凡十八人。而曾鲁以修《元史》成，赐金帛居首、乞还山。会礼局方开，复命留之。
是月，赐伪夏明升书。
先是上遣人至蜀，责升贡大木，升遂遣使修贡。会大师平关、陕，蜀人震恐。升丞相戴寿谓升曰：“大明遣将用兵，所向无敌。以王保保、李思齐之强、尚莫能御，况吾蜀乎！”升将吴友仁曰：“蜀非中原之比，设有缓急，据险可守。为今之计，莫若外假修好以缓敌，内修武事以自强。”升遂从其言。
至是使归，上复赐玺书曰：“朕历观古有蜀者，如公孙述、李特、王建、孟知祥辈，皆能乘机进取，而善守之道未闻，今足下必图所以善守者而后可耳。远劳致礼，姑以此复。”升得书，不省。【考异】明升之贡，《本纪》系之七月丙辰，《纪事本末》系之八月。证之《潜庵史稿》，升贡在七月，赐书在八月，盖蜀使以七月至，八月归也，今并系之八月之末。
诏设京卫军储仓，递增至二十所。又设临濠、临清二仓以利转运。
儿月，辛丑，诏大将军徐达、偏将军汤和班师还京，以右副将军冯胜留总军事。
癸卯，上诏问群臣建都之地，或言“关中天府之国”，或言“洛阳天地之中，汴京亦宋故都”，或言“北平宫室完备”。上以“平定之初，民未休息，供给力役，悉资江南，建业长江天堑，172
纪
二
足以立国。临濠前江后淮，有险可恃，有水可漕”，乃诏“以临淮为中都”。
戊午，征南将军廖永忠、副将军朱亮祖等还京师，命皇太子郊迎，仍送归第。
是月，天寿节，礼部尚书崔亮奏请以圣寿日祭寿星，同日祭司中、司命、司禄，又定以八月望日祭灵星。逾年，立星辰坛，始罢灵星之祭。
冬，十月，壬戌朔，上遣平章杨璟至蜀，谕明升归命，升牵于臣下吴友仁等之议，不能决。璟将还，遗升书曰：“古之为国者，同力度德，同德度义，故能身家两全，反是者败。足下幼冲，席先人之业，不思至计而信群下之言，自以瞿塘、剑阁，一夫当关，万人莫敌，此不达时变之言也。昔之据蜀称盛者，无如汉昭烈，又辅之以孔明，综核官守，训练士卒，然犹朝不谋夕，仅能自保。今足下君臣，以此况彼，相去万万，而欲藉一隅之地延命须臾、抑亦不自量矣。
我主上仁圣威武，神明响应，顺附者无不加恩，负固者然后致讨。以足下先人通好之故，不忍加师，数遣使谕意；又以足下年幼，未更事变，恐惑于群议，失远大计，复遣璟面谕祸福；深仁厚德，足下可不重念乎！
目以向者陈、张之辈，窃据吴、楚，造舟塞江河、积粮过山岳，强将劲兵，自谓无敌，然而鄱湖一战，友谅授首，旋师东讨，张氏面缚。足下视彼何如哉？友谅子窜归江夏，势穷面壁，主上宥其罪愆，剖符锡爵，恩荣之盛，天下所知。今足下无彼之过，而能幡然觉悟，自求多福，则必享茅土之封，保先人之祀、世世不绝，岂不贤且智哉！
若必欲崛强一隅，假息顷刻，鱼游沸鼎，燕巢危幕，祸害将至，恬不自知，恐天兵一临，凡为足下计者，各自便身谋以取富贵。当此之时，老母弱子，将安所归？祸福利害，瞭然可睹，足
173 明通鉴卷二
下其细审之！”升终不听。
甲戌，甘露降于钟山，群臣危素等请告庙，不许。
先是甘露屡降，上问宋濂以灾祥之故，对曰：“受命不于天，于其人；休符不于祥，于其仁。《春秋》书异不书祥，为是故也。”上曰：“然！”
辛巳，冯胜以关、陕既定，辄引兵还。上怒，切责之，念其功大，赦勿治，而赏赉金币不能半大将军。
辛卯，诏天下府州县皆立学。
谕中书省臣曰：“学校之设，名存实亡，兵革以来，人习战斗。朕谓治国之要，教化为先，教化之道，学校为本。今京师虽有太学，而天下学校未兴，宜令郡县皆立学。”
于是定制：府设教授、州设学正、县设教谕各一；俱设训导，府四、州三、县二；生员，府学四十人，州县以次减十；并给学官月俸、师生月廪有差。生员专治一经，以礼、乐、射、御、书、数设科分教，务求实才，顽不率者黜之。【考异】立学事，《明史·本纪》是月辛卯，《纪事本末》作“辛巳”，今从《明史》。辛卯盖是月之晦也。
是月，遣使贻元帝书，劝其“安分顺天以存宗祀，勿效汉之匈奴，唐之突厥，世为边患，自取灭亡。”不报。
十一月，壬辰朔、大将军徐达等还自陕西。
乙巳，有事于圆丘，始奉仁祖配。礼部尚书崔亮，请罢礼成诣太庙躬谢之仪，唯先祭三日诣太庙，以配享告，从之。
上以祭祀省牲，去神坛甚迩，有所未安，命亮考定古省牲之仪，远神坛二百步。
时亮又奏言：“礼行于郊而百神受职，今宜增天下神祇坛于圜丘之东，方泽之西。”
上又虑郊社诸祭，坛而不屋，或骤雨沾服，以致失容。亮引宋祥符九年南郊遇雨于太尉厅望祭及元《经世大典》坛垣内外建174
纪
二
屋避风雨故事奏之，遂诏建殿于坛南，遇雨则望祭。亮之援据古今，比傅经义，皆此类也。
初、杨璟自广南还，上向土官黄、岑二氏所辖情形、璟言：“蛮、獠顽犷，散则为民，聚则为盗，难以文治。宜临之以兵，彼始畏服。”上曰：“蛮、猺性习虽殊，然其好生恶死之心未尝不同。若抚之以安靖，待之以诚，谕之以理，彼岂有不乐从化者哉！”
丙午，上遣中书照磨兰以权赍诏往谕左，右两江溪峒官民曰：“朕惟武功以定天下，文德以化远人，此古先哲王威德并施，遐迩咸服者也。睠兹两江，地边南微，风俗质朴，自唐、宋以来，黄、岑二氏代居其间，世乱则保境土、世治则修职贡、良由其审时知几，故能若此。顷者朕命将南征，八闽克靖，两广平定，尔等不烦师旅，奉印来归，向慕之诚，良足嘉尚！今特遣使往谕，尔其克慎乃心，益懋厥职，宣布朕意、以安居民！”
以权至，两江之民无不慑服，左江黄英衍随遣使奉表贡马，右江岑伯颜亦如之。乃改左江路曰太平府，右江路日田州府，以英衍、伯颜为知府，世袭。自是朝贡如制。
十二月，甲戌，封阿答阿者为占城国王。占城，古越裳地，汉以后改称林邑、其王所居之都城曰占城，因以为号。
先是上遣官以即位诏谕其国，阿答阿者随遣使奉表贡方物，至是达京师。命中书省管勾甘桓会同馆副使路景贤赍诏往封，并赐彩币，颁《大统历》。
寻义以占城与安南构兵，上命翰林编修罗复仁、兵部主事张福赍敕谕罢兵，两国皆奉诏。
甲申，振西安诸府饥，户米二石。【考异】此据《明史·本纪》。证之《重修三编》言：“二年冬，诏有司正月、二月户给米一石。二年
正月，以普民宋升等言民多饥死，户部奏请运粟济之。帝曰：民旦暮待哺，若待运粟，死者多矣。”即命户部主事李亨驰驲往西安、凤翔振之，户
175 明通鉴卷二
加粟石，”据此，则《本纪》据初次所振记之也，附注于此。
已丑，大赉平定中原及征南将士。时上方欲论功行封，会闻元库库寇兰州而止。
庚寅，元库库在甘肃，闻大军南还，乃帅兵袭兰州。守将张温等方会诸将谋捍御，而敌兵奄至城下，温等出战，少却，敛兵人城，库库进围之。
时鹰扬卫指挥于光守巩昌，移师往援。行至兰州之马兰滩，猝遇库库兵，战败，被执，驱之至兰州城下，令呼温等出降。比至、光大呼曰：“我不幸被执，公等但坚守，徐大将军行至矣！”敌怒，批其颊，遂遇害。城中闻光言，守益坚。
温善方略，敌初至，语诸将曰：“彼远来未知我虚实，乘间击之，可挫其锐。”自是设奇御敌，屡有斩获。库库围数月不利，闻大军至，乃引去。上以此奇其功，擢大都督府佥事。
方围事之急也，元兵乘夜梯城而登，千户郭佑被酒不能起、他将巡城者击却之。围既解、温将斩佑，天策卫知事朱有闻争曰：“当其时，将军斩佑以徇众，军法也。今贼已退，诛之无及，徒有擅杀名。”温谢曰：“非君不闻是言。”乃杖佑，释之。上闻而两善焉，并赏有闻绮帛。
是岁，征处士陈谟至。
谟，泰和人，邃于经学，旁及子史百家，涉流溯源，要诸至当。元季隐居不仕，而究心经世之务，尝谓：“学必敦本，莫加于性，莫重于伦，莫先于变化气质。至于礼乐、刑政、钱谷、甲兵、度数之详，亦宜讲习。”一时经生学子多从之游。事亲孝，友于弟。乡人有为不善者，不敢使闻。上闻其名，征至京师，召见，赐坐以宠之。学士宋濂、待制王祎请留为国学师，谟引疾辞归。后屡应聘为江浙考试官，著书教授以终。




纪三 太祖洪武三年庚


纪三 明通鉴卷三
纪三上章掩茂，尽一年。
太祖高皇帝 洪武三年
春，正月，上以元库库特穆尔为西北边患，议大发兵肃清沙漠。癸巳，以丞相信国公徐达为征北大将军，浙江行省平章李文忠为左副将军、都督冯胜为右副将军，御史大夫邓愈为左副副将军，汤和为右副副将军。
时上召诸将问曰：“元主迟留塞外，王保保以孤军犯我兰州，其志欲侥幸尺寸之利，不灭不已。卿等出师，宜何先？”诸将皆曰：“王保保之寇边者，以元主犹在也。若以师直取元主，保保失势，可不战降也。”上曰：“保保方以兵临边，今舍彼而取元主、是遗近而趋远，失缓急之宜，非计之善者。朕意欲分兵二道：一令大将军出潼关，自西安捣定西以取保保；一令左副将军出居庸，至沙漠以追元主，使彼此自救，不暇应援。元主远在塞外，不意我师之至，如孤独之遇咋虎，取之必矣，此一举而两得者也。”诸将皆曰：“善！”遂受命行。
壬寅，吏部请谪有罪人于儋厓，上曰：“前代谓儋厓为化外，以处罪人。朕今天下一家，若有风俗未淳，宜更择良吏治之，岂可弃之化外！”不许。
177 明通鉴卷三
二月，辛酉，上游后苑，见鹊巢卵翼之劳，喟然叹曰：“禽鸟劬劳如是，况人母子之恩乎！”令群臣有亲老者许归养。
时故元镇抚陈兴，被俘来京，恩待甚厚。兴言：“有母在嵩州、年八十余、欲求归养。”即赐之白金衣服而遣之。
儒士欧阳佑等自北平采遗事归、乙丑，诏重开史局。【考异】
《明史·本纪》不载续修《元史》月日，《潜庵史稿》系之是月乙丑，又，成书在七月丁亥，证之孙氏《春明梦余录》同，今据之。仍以宋濂、王祎为总裁，复征四方文学士朱右、贝琼、朱廉、王彝、张孟兼、高逊志、李懋、李汶、张宣、张简、杜寅、殷弼、俞寅、赵壎等十四人为纂修官。而壎以前修史成未归，复命人局。先后纂修三十人，两局并预者，唯壎一人而已。
右，临海人，廉，义乌人，二人皆以书成不受官归。琼，崇德人。彝，嘉定人，师事王贞文，得兰溪金履祥之传，学有端绪，尝著论力诋杨维桢为文妖，一时闻者异之。汶，当涂人，博学多才，后除巴东知县，晚年归里，以经学训后进。宣，江阴人，初以考礼征，寻预修《元史》，年最少，上亲书其名，召对殿庭，即日授翰林院编修，呼为“小秀才”。逊志，萧县人。师贡、师泰、周伯琦等，文章典雅，成一家言，孟兼、浦江人、刘基为上言：“今天下文章，宋濂第一，其次即臣基，又次即孟兼。上颔之。简，吴县人，与杜寅同邑。
又礼局徐一夔者，工文章，与王祎善，时礼书将成，祎荐之人史局，一夔遗书，自言“不材多病”，又言：“史之根柢在《日历》，而元代不置《日历》，不置《起居注》，其于史事固甚疏略。又况顺帝三十六年之事，既无《实录》可据，又无参稽之书，唯凭采访以足成之，窃恐事未必核，言未必驯，首尾未必穿贯。而向之数公，或受官，或还山，复各散去，仆虽欲仰副执事之望，曷以哉！”遂不至。其后预修《日历》，书成，将授翰林院，亦以足疾辞、终不仕。
178
纪
三
癸未，追封郭子兴为滁阳王，妻张氏王夫人。令有司立庙祀之，并以其三子祔祀。
戊子.诏访求贤才堪任部职者。
上谕廷臣曰：“六部总领天下之务，非学问博洽、才德兼全之上，不足以居之。诚虑有隐居山林或屈在下僚者，其令有司悉心推访以闻。”
是月，始行朝日礼于东郊。
先是礼官议：“古者祀日月之礼有六，然郊之祭大报天，而主日配以月，此从祀之礼，非正祀也。大宗伯肆类于四郊，兆日于东郊，兆月于西郊。《觐礼》祀方明，礼日于南门之外，礼月于北门之外，此因事之祭，非常祀也。惟春分朝日于东门之外，秋分夕月于西门之外，此祀之正与常者。盖天地至尊、故用其始而祭以二至。日月，阴阳之义。春分阳气方永，秋分阴气始长，故祭以二分。今宜各设坛专祀，朝日坛筑于城东门外，夕月坛筑于城西门外、朝日以春分，夕月以秋分，星辰则柎祭于月坛。”上谓中书省臣曰：“星辰祔祭，非礼也。”
礼部议：“于城南诸神享祭坛正南向增九间，日月及周天星辰皆于是行礼，朝日夕月用春、秋分，星辰则于天寿节前三日。”从之。【考异】《明史·本纪》不载，见《礼志》，在是年。据《潜庵史稿》，正月定朝日、夕月礼，二月丙子，朝日东郊，今并系之行朝日礼下，盖二月春分，当行朝口之祭，所云丙子，盖即是月春分节也。
初，陶安等议郊祀礼，太岁及风云雷雨诸神皆从祀圜丘。已而上命礼官议专祀，乃定太岁风云雷雨诸天神合为一坛，地祇诸神为一坛。至是复以诸神阴阳一气，流行无间，乃合二坛为一而增四季月将之祀，皆以惊蛰及秋分后三日祭之。
诏诸郡县富民人京师，召见，面谕以“孝敬父母，和睦亲族，周恤贫穷”，各赐酒食而遣之。
北平行省参政华云龙攻下云州，获元平章和尔呼达旧作火儿
179 明通鉴卷三
忽赤，右丞哈海等。大同卫指挥金朝兴克东胜州，获元平章荆麟等十八人。都督同知汪兴祖克武州、朔州，获元知院马广等。时张德胜子宣已长，世袭卫指挥同知，于是兴祖始复汪姓。
三月，庚寅朔，诏免南畿、河南、山东、北平及浙江、江西广信、饶州今年田租。
壬辰，享太庙，以忠武公常遇春配。
丁酉，郑州知州苏琦上书言三事：“一，关辅、平凉、北平、辽右，余（薛）（孽）未平，调兵转饷，事难猝办，宜屯田积粟为长久计。一，沙漠之地，宜徙其人民分布内地，而择重臣镇守要害以绥靖之。一，垦田开户，宜责之守令，招集流亡，官给牛种，及时耕耨。”上命中书省采行之。
戊戌，蠲徐州、邳州夏税。是月，以滕德懋为户部尚书。
德懋，吴县人，有才辨，器量宏伟。长于奏疏，一时招徕、诏谕之文，多出其手。始自外任召拜兵部尚书，寻改户部。
倭寇登、菜，遣莱州府同知赵秩责让之。
是春，衍圣公孔克坚以疾告归，上遣中使慰问。疾笃，诏给驿还家，赐白金文绮，舟次邳州，卒。
夏，四月，乙丑，封皇子九人：楱为秦王，枫晋王，棣燕王，橚吴王，桢楚王，博齐王，梓潭王，杞赵王，檀鲁王，又封从孙守谦为靖江王。
上惩宋、元孤立，乃仍古封建制，择名城大都，豫王诸子，待其壮，遣就藩服，用以外卫边陲，内资夹辅。诸王皆置相傅官属，及护卫甲士少者三千，多至一万数千，皆隶兵部。车服邸第下乘舆一等，公侯俯伏拜谒，内外大臣，礼无与钧。唯列爵不治民，分藩不锡土，与周、汉制稍异焉。
大将军达师自潼关出西道。元库库退屯车道岘、左副将军邓愈立栅以逼之。是日，大军出安定。库库驻师于沈儿峪，达进军
180
纪三
薄之，隔沟而垒，一日数战。库库遣精兵千余人，由间道潜劫我东南垒，左丞胡德济仓卒失措，一军惊扰。达亟帅亲兵击之，斩东南垒将校数人以徇，军中股栗。丙寅，整兵出战，夺沟深人，遂大破库库兵于川北，禽其郯王、济王及国公关思孝、平章哈扎尔等凡一千八百余人，士卒八万，马万五千余匹，库库仅挟妻子数人从古城北遁去，至黄河，得流木以渡，遂奔和林。都督郭英追至宁夏，不及而还。
达以德济失律，械送京师，上念其旧劳，贳之。仍以书谕达曰：“将军欲效卫青不斩苏建，独不见穰苴之待庄贾乎？德济失律，正宜就军中僇之。今归之朝廷，朝廷必议其功过，彼信州、诸全之功，朕岂得不念乎？今赦之，惧将军以此缓军法，是用遣使即军中谕意。”
丙戌，元帝崩于应昌，【考异】《三编》据《明实录》，丙戌乃四月二十八日也。是月已未朔大建，五月已丑朔小建，《本纪》书“六月戊午朔”，推之正合。又，五月癸卯，文忠至应昌，诸书以为五月十五日、亦合。子阿裕锡哩达喇嗣。旧作爱猷识里达腊。
帝讳托欢特穆尔，旧作妥欢帖木儿。以元仁宗延祐七年庚申生于沙漠，相传为宋瀛国公之子。瀛国，宋恭帝也，降元，尚公主。有言其将兴宋室者，世祖欲杀之，以公主故，谪居漠北为僧，奉诏居甘州山寺，娶一回回女子。其年四月，帝生之辰，值明宗出居沙漠，过其地，见寺上有龙文五采，又闻笙镛声，异之，乞以为嗣，遂并载其母以归。洎泰定帝崩，明宗以嫡长当立，迎于北方，行至翁郭察图，旧作晃忽叉。文宗袭位。至顺初，明宗后遇害，乃徙帝于高丽。逾年，又诏天下，谓帝非明宗子，再徙于广西之静江。文宗后悔之，将崩，遗诏立明宗子，令迎帝于静江，而是时大臣雅克特穆尔旧作燕铁木儿以曾预篡弑之谋，迟回久之。寻立明宗幼子鄜王、逾月而崩。文宗后坚执遗诏，遂迎帝立之。至元之初，以台官奏“太皇太后非陛下母”，遂
181 明通鉴卷三
贬太后及文宗太子雅克特古思，旧作燕帖古斯，寻皆遇害。于是尚书复希旨、谓：“文宗在日，曾言陛下非明宗子。”帝大怒，撤去文宗庙主，并逮当时草诏者。时奎章阁侍书学士虞集方谢病归，令以皮绳拴腰，马尾缝眼，至大都，集取文宗亲改诏草呈上，帝意始释。回回女者，帝即位后追尊其所生母玛里达旧作迈来迪为真裕云徽后者是也。帝生于延祐庚申，距宋太祖开国之元年为第六庚申。相传宋时宫中以四更末即转六更，盖太祖因陈抟有“怕听五更头”之言而改之，不知“更”之为“庚”也。其后元世祖以第五庚申即位，越十七年而宋亡，又四十三年为第六庚申而帝生，宋祚以续，一时皆称之曰“庚申君”。帝北遁之次年，有太行隐士葛溪权衡，著《庚申外史》、其事始著。后上诏宁王权编辑《博论》，有云：“瀛国外妇之子，绵延宋末六更之谶。”盖上在当时深悉其事之颠末，故诏书中亦数称“庚申君”云。【考异】按庚申君之为宋后，《四库书提要》力驳之。而本朝如钱牧斋，万季野，多主宋后之说。全谢山《鲒埼亭集》则据其生于塞外及中间文宗徙之高丽，再徙广西，及其后即位追封其生母迈来迪后及以皮绳马尾拴召虞集之事，以为前后无不吻合，非“吕赢”“牛马”之事涉暧昧者比也。予谓此事之颠末，太祖当日早已知之，故其见之诏书中，皆称“庚申君”。又命宁王纂辑《通鉴博论》，而直揭出“外妇之子”及“六庚”之谶语，似非无稽之传闻可比。今详叙于顺帝崩之下，以存旧说。
初，上命侍读学士张以宁封安南，既至而陈日煃先卒。其兄子日熞嗣位，遣其臣阮汝亮来迎，请诰印，以宁不予，日熞乃复遣杜舜钦等告哀请命于朝。
是月，舜钦等至，上素服御西华门引见，命编修王廉往祭赐赙，别遣吏部主事林唐臣往封日熞为安南国王。
杜舜钦之来也，以宁驻安南俟命，其告哀也，以宁实教之，又劝其世子行三年丧，令其国中人效中国行顿首稽首礼。上闻而嘉之，赐玺书，比之陆贾、马援。寻赐御制诗八章。比还，道182
纪三 卒，诏有司归其柩，所在致祭。
置弘文馆，以刘基、危素为弘文馆学士。
素时年七十余，上特赐小车，免朝谒。屡赐宴，辄遣内官劝之酒，赐御制诗以示恩宠。素居馆中，一日，上御东阁，闻帘外履声橐橐，问为谁，对曰：“老臣危素。”上哂曰：“朕谓是文天祥耳！”御史王著，寻希旨论“素亡国之臣，不宜列侍从”。上曰：“何
不令守余阙祠！”遂谪居和州，逾二岁卒。【考异】危素之谪和州，证之《明史》本传，在授弘文馆学士时，而置弘文馆在洪武三年四月，故
《纪事本末》系之三年四月下，虽其授官在四月，未必即以四月被谪，要亦牵连并记耳。若素之卒，则宋文宪为撰《墓志》，乃洪武五年正月二十三日，故《志》中叙其谪官之事，下云“阅再岁卒”，证之《明史》本传，亦云“岁余卒”。《纪事本末》但云“逾年卒”，亦微误也。今据文宪所撰《学士墓志》书之，
上将剖符封功臣，召宋濂议五等封爵，宿大本堂，讨论达旦，历据汉、唐故实，量其中而奏之，上皆嘉纳焉。
五月，已丑，大将军达进攻兴元，克之。
达破走库库，乃分遣左副将军邓愈招抚吐蕃，而自帅所部趋兴元。以参政傅友德为前锋，自徽州南出一百八渡，至略阳，克沔州。分遣指挥金兴旺等由凤翔入连云栈，合攻兴元，元守将刘思忠、知院金庆祥等迎降、留兴旺及指挥张龙守之。大军还西安。
甲午，置司农司。上以中原兵兴以来、田多荒芜，命省臣议计民授田，设官领之。于是设司开府于河南.
乙未，诏严宫阃之政。上以元末宫嫔女谒，私通外臣，或番僧入宫摄持受戒，而大臣命妇亦往来禁掖，淫渎亵乱，遂深戒前代之失，著为令：“皇后止治宫中嫔妇事，宫门之外，悉不得预。宫费奏自尚宫，内使监覆之始支部。违者死。私书出外者亦如之。宫入疾，言其状，征药。群臣命妇，非朝贺不见中宫入。君
183 明通鉴卷
无见命妇礼。”以上皆垂为永制，命子孙世世守之。
左副将军李文忠出师，与左丞赵庸帅步骑十万出野狐岭，克兴和。进兵察罕诺尔，旧作脑儿。禽元平章珠占。旧作竹贞。【考异】珠占，即珠展，见《前纪》。旧作竹贞，又作竹昌，而毕氏《宋元通鉴》误以竹昌、珠展为二人，今改正.次骆驼山，走平章沙布鼎。旧作沙不丁。丁酉，师次开平，元平章沙达哈旧作上都罕迎降。
时李文忠侦知元帝已崩，遂兼程趋应昌。【考异】据《明史·本纪》、《潜庵史稿》，皆系文忠下兴和事于是年二月，并叙其进兵察罕脑儿执元平章竹贞之事。按文忠以是年正月奉命北征，统师十万出野狐岭，一月之间便有此捷，不应若是之神速也。计是时文忠与大将军分道，一西一北，而史所记大将军出安定在四月，计文忠之出塞亦当在是时，《纪事本木》系之五月者近之。盖出野狐岭方至兴和，由兴和进兵至察罕脑儿，过骆驼山至开平，《史稿》记文忠次开平于五月丁酉，正与《纪事本末》合。自开平闻元帝崩，兼程趋应昌。计元帝之崩在四月丙戌，文忠之至开平在五月厂酉，自丁酉至癸卯，不过七日，便至应昌。《本纪》记克应昌于甲辰，盖以癸卯至、甲辰克，亦与《纪事本末》合。以此椎校，文忠之克兴和必在四月明矣，《纪事本末》人之五月者，牵连并记耳.今记文忠下兴和以后事，统叙于五月癸卯至应昌之前，为得其实。其克兴和以后月日、仍参《明史》、《史稿》书之。
己亥，诏设科取士。定以三年一举，子、午、卯、酉乡试，辰、戌、丑、未会试，乡试以八月，会试以二月。
又诏定科举格，初场试《经》义、《四书》义，二场试论，三场试策。中式者，十日后试以骑、射、书、算、律五事。厥后虽有变更增减，而《经》义、《四书》义试之初场，遂为一代永制。盖上及学士刘基所定，仿宋《经》义之例为之，后遂谓之“八股”，通名之曰“制义”。
癸卯，李文忠师至应昌，元嗣主北遁。甲辰，入其郭，获元帝孙密迪哩巴拉旧作买的里八刺及后、妃、诸王、官属数百人，并184
纪三
得宋、元玉玺、金宝、玉册、镇圭、大圭、玉斧等，驼马牛羊无算，穷追至北庆州而还。道兴州，禽元国公江文清等，降其兵民三万七千人。至红罗山，又降元将杨思祖之众万六千余人。
维时与大将军先后献捷至京师，上御奉天殿受朝贺。丁未，诏行大射礼。
定制，凡郊庙祭祀，先期行之。命工部制射侯，定以七鹄：天子虎鹄，皇太子熊鹄，亲王豹鹄，文武一品、二品、同三品至五品糁鹄，六品至九品狐鹄，文武子弟及士民俊秀皆布鹄。采自五采以下有差，布鹄无采。其司正、司射等官，皆仿古射礼增损用之、
上又以先王射礼久废，弧矢之事，专习于武夫，而文士多未解，乃诏国学及郡县生员皆习骑射。
戊申，有事于方丘，奉仁祖配。
辛亥，邓愈克河州，追元豫王于西黄河。于是陕西行省吐蕃宣慰使何索诺木衮布旧作锁南普诣军门降，其镇西武靖王伯讷呼旧作卜纳刺亦帅吐蕃诸部来纳款。自河州以西，朵甘、乌斯藏等部皆归附，征哨所至，极甘肃西北数千里而还。
是月，遣使颁科举诏于高丽、安南、占城。
大将军之出塞也，都督孙兴祖帅燕山六卫之卒以从。师次赛音布拉克川，旧作三不刺用。遇元兵，力战，与燕山卫指挥平定、大兴卫指挥庞禋皆战没于五郎口。海宁卫指挥副使孙虎，师至落马河，及元太尉玛鲁旧作买驴战，亦死之。
上以久早，祈祷斋戒。后妃躬执爨，皇太子诸王馈于斋所。六月，戊午朔，上素服草屦，徒步至坛，席藁曝日中，夜卧于地，凡三日。
诏赉将士，省狱囚，命有司访求通经术明治道者。壬戌，大雨。
癸亥，上以山川之神不宜加以国家封号，诏曰：“为治之道，
185 明通鉴卷三
必本于礼。考之礼典，如五岳、五镇、四海、四渎，皆自开辟以来受命于上帝，幽微莫测，岂国家封号之所能加！自唐以来，渎礼不经、莫此为甚。夫礼，所以明神人，正名分，不可以僭差。自今悉依古制，凡岳、镇、海、渎之神，并去前代加封本号，止以山川本名称其神。至历代忠臣烈士，亦依当时初封以为实号，后世谥义之称，皆与革去。惟孔子明先王之道，为天下师以济后世，非有功于一方一时者可比，所有封爵，宜仍其旧。”
壬申，李文忠捷奏至，上命仕元者勿贺。
又以庚申君不战而奔，克知天命，谥曰顺帝。上自制祭文，遣使致吊.
癸酉，文忠俘送元皇孙，诸王等至京师。省臣杨宪等“请以密迪哩巴拉献俘太庙，所得宝器，令百官具朝服以进”。上曰：“宝册藏之库，不必进也。献俘之礼，于古有之，然武王伐殷，用之乎！”宪等对曰：“唐太宗尝行之。”上曰：“太宗是待王世充耳，若遇隋之子孙，恐不尔也。”不许。
又以捷奏多侈词，谓宰相曰：“元主中国百年，朕与卿等父母亦预享其太平，奈何为此浮薄之言！”命亟改之。
乙亥，密迪哩巴拉朝见奉天殿，其母及妃朝见坤宁宫，俱赐以中国冠服。是日，封密迪哩巴拉为崇礼侯，命赐第龙光山上。又以元后妃等久于北方，不能耐暑，食肉饮酪，嗜好各殊，敕中书省臣：“务令饮食起居适宜。若其欲归，即当遣还漠北，勿强也。”
丙子，以平元告捷南郊，丁丑，告太庙，颁诏天下，仍遣使赍诏谕高丽、安南、占城。
是日，百官表贺。上谕之曰：“当元之季，君则宴安，臣则跋扈，国用不经，征敛无艺，天怒人怨，盗贼蜂起，天下已非元有矣。朕取天下于群雄，非得之元氏也。向使元君克畏天命，不自暇逸，其臣各尽乃职，罔敢骄奢，天下豪杰，虽欲乘之，其可得186
纪三 乎！”
辛巳、诏免苏州通粮。又徙苏、松、嘉、湖、杭五郡民无田产者往临濠耕种，官给资粮牛种，复三年。一时徙者凡四千余户.
是月，倭寇浙江、福建滨海州县。
先是，赵秩奉诏泛海，至析木崖，人其境，守关者拒弗纳，秩以书抵良怀，乃入。倭盛兵陈于海岸，秩不为动，为陈大明天子神圣文武。良怀气沮，始奉命遣使称臣纳贡。而是时倭寇已转掠温、台、明州，遂入福建，沿海官兵击败之。【考异】据《明史·本纪》，“是月，倭寇山东、浙江、福建滨海州县”，此牵连并记耳.证之《明史·日本传》，“是年三月，遣莱州同知赵秩责让”，则彼时寇山东也。秩至日本，责其称臣纳贡，日本国王已从之，而出掠之舟尚在浙江、福建一带，故是年六月复奏报浙、闽入寇事。《潜庵史稿》记倭寇登、莱在正月，诏谕日本在三月，复记人寇浙.闽于六月，与《明史·日本传》合，今据《史稿》分书之，并据《日本传》详其颠末。
始定开中盐法。
时山西行省上言：“大同粮储，自陵县运至太和岭，路远费烦。请令商人于大同仓入米一石，太原仓人米一石三斗、给淮盐二百斤一小引，商人鬻毕，即以原给引自赴所在官司缴之。如此，则运费省而边储充。”上从其议，召商输粮而与之盐，谓之“开中”，其后各行省边境多仿行之。一时盐法边计相辅而行，称善政焉。
诏天下郡县设义冢，禁止江西、浙江等处水火葬。
初，危素至京师，宴见时，为上言元至元间西僧扬喇勒智旧作扬琏真伽为江南总摄发宋会稽六陵事，又截理宗颅骨为饮器，后扬喇勒智败，籍入宣政院，以赐所谓帝师者，今其骨犹在。上叹息良久，命北平守将吴勉访得之于西僧汝克鼐旧作汝纳所、谕有司厝于京城之南高坐寺西北。至是绍兴府以《永穆陵图》来
187 明通鉴卷三
献，遂敕葬于故陵。【考异】事见《明史·素传》。素以洪武二年至京师，传育明年敕葬故陵，则正洪武三年也。《明史稿》、《潜庵史稿》皆据《实录》系干是年六月下，《三编》因之，今据补。
文忠之出塞也，元宗室四大王遁入静乐岢岚山中，结寨自固。是月，率众寇武州，太原指挥程桂等击败之。追至龙尾庄，获其三大王托郭斯特穆尔旧作脱忽的帖本儿送京师。
秋，七月，丁亥，学士宋濂等续修《元史》成，上之。丙辰，伪夏明升将吴友仁帅兵三万寇兴元。
时金兴旺以功擢大都督府佥事，仍与张龙帅兵三千守城。寻改兴元路日汉中府。
友仁初至，兴旺击却之。明日，复来攻，兴旺面中流矢，拔矢再战，斩数百人，敌益进。兴旺度众寡不敌，乃敛兵入城。友仁决濠填堑，为必克计。
大将军达自西安闻报，即移师屯益门镇，遣傅友德帅三千骑夜袭木槽山，攻斗山塞，令军中入持十炬，连亘山上。友仁惊遁，兴旺出兵蹑之，坠崖石死者无算，友仁自此夺气。
一时兴旺威震陇、蜀，上屡以战守功推之。中书左丞杨宪有罪诛。
初，上以事责丞相李善长，刘基以其勋旧，能调和诸将，上曰：“是数欲害君，君乃为之地邪？吾行相君矣。”基顿首曰：“是如易柱，须得大木；若束小木为之，且立覆。”及善长以眷遇衰，屡请致仕，上意欲相杨宪，以问基，基力言不可，曰：“宪有相才，无相器。夫宰相者，持心如水，以义理为权衡而己无与焉者也。”宪有才辨，明敏，善决事。然忮刻，有不足于已者，辄以事中伤之。在中书，欲尽易省中故事，凡旧吏皆罢去，更用己所亲信者。
会善长病，上以中书省乏入，召陕西参政汪广洋为右丞。宪专决省事，广洋依违其间，犹不能得宪意，嗾侍御史刘炳劾广洋
188
纪
三
奉母无状，上切责，放还。已，又奏徙广洋于海南，上不悦，自此益疑宪。是时炳复有所论劾，上觉其诬，下之狱，炳自言受宪指，上积前怒，收宪并炳，诛之，复召广洋还。【考异】杨宪诛在是年七月、《明史·本纪》、《潜庵史稿》、《三编》皆同。《纪事本末》书其事于胡蓝之狱卷内，而追溯其始事云“洪武二年冬十月上欲以杨宪为相，问之刘基。基以为不可”云云。证之《明史·基传》，基以元年冬召还，下文记上责李善长即及与基论置相事，皆标“初”字。是太祖早有相宪之意，故与基论及之，并不因李善长之罢而始欲相宪也。盖太祖自即位后浸厌善长，故有易相之议，而是时意在宪等，故决之于基，基以为不可，遂止，是论置相之时，善长实未尝罢也，而《明史·基传》中乃谓“善长罢，帝欲相杨宪”，则误矣。宪之诛在是年七月，善长罢相在四年正月，其时宪诛已久，则论置相事当在洪武元二年间基召还之后，《纪事本末》以为二年十月者，必有据矣，又证之《诚意行状》，责善长在吴元年，其论置相在元年召还之后，是时上方眷宪，故有此问，今统记于宪诛之下，而汪广洋、胡惟庸则分别书之.
是月、太史奏文星见。以陶凯为礼部尚书。
凯与崔亮同时议礼，各有论建，军礼及品官坟茔之制，皆凯议也。未几，亮卒，凯独任之，遂奉诏定科举之式。
八月，已未，都督同知康茂才卒。
茂才从大将军经略中原、取汴、洛，留守陕州。是年，复从征定西，取兴元。还军，道卒。追封蕲国公。子铎，年十岁，人侍皇太子读书大本堂，后袭封蕲春侯，赐谥武康。【考异】茂才卒，据《潜庵史稿》误书是月乙未于乙丑之前，盖“己”字之误也，今刊正.
己卯，礼部尚书崔亮言：“古者四时之祭皆用孟月，其仲、季之月不过荐新而已。既行郊祀，则时享仍宜改从旧制。”从之。于是复定四时之祭皆用孟月，增入岁除为五祭。
189 


明通鉴卷三
乙酉，遣使瘗中原遗骸。
是月，开乡试科取士，自应天外，凡十一行省皆举之。
京畿乡试，以刘基、秦裕伯为考官，宋濂、詹同等为同考官。
裕伯，大名人，仕元，累官至福建行省郎中。遭乱弃官，避地上海，居母丧尽礼。张士诚据姑苏，遣人招之，拒不纳。吴元年，上命中书省檄起之。裕伯对使者曰：“食元禄二十余年而背之，不忠也。母丧未终，忘哀而出，不孝也。”遂辞。元年，上即位，复征之，称病不出。上乃手书谕之曰：“海滨民好斗，裕伯智谋之士，而居此地坚守不起，恐有后悔。”裕伯拜书，涕泗横流，不得已偕使者入朝。授侍读学士，固辞，不允。寻改待制、迁治书侍御史，遂有是命。
九月，儒臣纂修礼书成，上之，赐名曰《大明集礼》。
其书分五礼：吉礼目十四，嘉礼五，军礼三，宾礼二，凶礼二。益以冠服、车辂、仪仗、卤簿、字学、音乐，凡升降仪节、制度、名数皆具焉。
邓愈既克河州，上命指挥韦正守之。
正初至，城郭空虚，骼胔山积，将士咸欲弃去。正曰：“正受命帅公等出镇边陲，当不避艰险以报国恩。今无故弃之，遂生戎心，吾与公等死亡无日，妻孥不能相保，毋宁死于王事乎！”于是众皆感激听命。正日夜拊循军民，河州遂为乐土。正，本姓宁，韦姓养子也，至是始请复姓焉。
是秋，青州民孙古朴作乱，袭莒州。
时乌程牟鲁为莒州同知，城破，被执。贼胁鲁，欲降之，鲁曰：“国家混一海宇，民皆乐业，若等悔过自新，可转祸为福，不然，官军旦夕至，无噍类矣。我守土臣，义惟一死。”贼不敢害，拥至城南，鲁大骂，遂遇害。贼既平，诏恤其家。
上以秋日御阙楼，编修高启、谢徽俱人对称旨，擢启为户部190
纪三
右侍郎，徽吏部郎中，启自陈“年少不敢当重任”，徽亦固辞，许之，已，并赐白金放还。
冬，十月，丙辰朔，诏儒士更直午门，为武臣及功臣子弟讲说经史，从御史袁凯奏也。
时武臣恃功骄恣，得罪者渐众，凯上言：“诸将习兵事，恐未悉君臣礼。请于都督府延通经学古之士，令诸武臣赴都堂听讲，庶得保族全身之道。”上乃敕台省延名士为之。
先是湖广慈利安抚使覃屋，构诸蛮人寇。上命湖广行省平章杨璟讨之，垕诈降，璟使部卒往报，为所执。上遣使让璟，璟进兵而屋遁。
癸亥，上授湖广行省左丞周德兴为征蛮将军，帅兵进讨。【考异】《明史·本纪》系覃垕作乱于四月，而不书命讨之事，至十月癸亥，始书：“周德兴为征南将军讨量，垕遁。”证之《明史·杨璟传》，“璟是时为湖南行省平章，命帅师往讨量，垕诈降，执璟使者，上遣使责让，璟督将士力攻，贼乃遁”云云。据此，则是璟攻屋不克而后命德兴，德兴至而垕已先遁矣。《纪》中亦不言平垕在何时，证之《德兴传》：“明年，上命德兴副汤和伐蜀。”是时德兴正在湖广，故《纪事本末》于四年二月，言“德兴会胡海等取蜀之龙伏隘，夺覃垕温阳关，克之”，是攻垕正便道伐蜀之路，德兴既平罩垕，乃从汤和伐蜀。《传》中言“师还论功，上赏德兴而责和”，且追数征蛮事，谓“覃垕之役，杨璟不能克，赵庸中道返，功无与德兴比者”，是则德兴先平罩垕而后伐蜀，《纪事本末》之月日可据也。今增入平垕事于四年伐蜀前，又于此补入杨璟不克一段，统系之德兴讨垕之下。
庚辰，有赤星如桃，起天桴，至垒壁阵，抵羽林军，爆散有声，五小星随之。至上司空旁，发光烛天，忽大如碗，曳赤尾至天仓没，须臾，东南有声。
辛巳，遣使遗元嗣君书曰：“近获彻里特穆尔，知为君之旧人，特遣之归，并致朕意。今适《元史》告成，朕以令先君为三十余年之主，不可无谥以垂后世，用谥曰顺，著之于史。君之子
191 明通鉴卷三
密迪哩巴拉，亦封崇礼侯，岁给食禄，及其来者与之同居无恙。但不知君之为况何如？进退之间，其审图之！”
上之将封功臣也，议为铁券，而未有定制。或言“台州民钱氏家藏有吴越王镠唐赐铁券”、遣使取之，因其制而损益焉，其制如瓦，第为七等，公二等，侯三等，伯二等，高广尺寸递杀有差。外刻历履恩数之详以记其功，中镌免罪减禄之数以防其过，字嵌以金。每副各分左右，左颁功臣，右藏内府，有故则合之以取信焉。
十一月，壬辰，大将军徐达、副将军李文忠等振凯还京师，上迎劳于龙江。
甲午，告武成于郊庙。
丙申，大封功臣。命大都督府、兵部录上诸将功绩，吏部定勋爵，户部备赏物，礼部定礼仪，翰林院撰制诰。
是日，上御奉天殿，皇太子诸王侍，丞相帅文武百官列于丹陛左右。上自定功臣次第，进宜国公李善长为韩国公，信国公徐达为魏国公，开平王常遇春子茂郑国公，李文忠曹国公，邓愈卫国公，冯胜宋国公。自汤和中山侯以下，侯者二十有八人，并赐诰命、铁券。
明日，左右丞相帅诸臣入谢，上赐坐华盖殿，从容论取天下之略曰：“朕起乡里，本图自全，及渡江以来，视群雄所为，徒为民害，张士诚、陈友谅尤为巨蠹，士诚恃富，友谅恃强，朕独无所侍，惟不嗜杀人，布信义，行节俭，与卿等同心共济。初与二寇相持，士诚尤逼近，或谓宜先击之，朕以友谅志骄，士诚器小，志骄则好生事，器小则无远图，故先攻友谅。鄱阳之役，士诚卒不能出姑苏一步以为之援。向使先攻士诚，平江坚守，友谅必空国而来，吾且腹背受敌矣，及北定中原，先山东，次河、洛，止潼关之兵，不遽取秦、陇者，以库库特穆尔，李思齐、张思道皆百战之余，未肯遽下。急之则并力一隅，猝未易定，故出192
纪
㎡
其不意，反旆而北。燕都既举，然后西征，张、李望绝势穷，不战而克。然库库犹力抗不屈，向令未下燕都，骤与角力，则胜负之数未可知也。”
已亥，命设坛，亲祭战没将士。庚戌，有事于圜丘。
辛亥，诏户部：“籍天下户口，置户帖户籍，有司岁计登耗以闻。及郊祀，中书省以户籍陈坛下，荐之天，祭毕而藏之。著为令。”
乙卯，封中书右丞汪广洋忠勤伯，弘文馆学士刘基诚意伯。封基制词，比之诸葛亮、王猛云。【考异】封汪广洋、刘基事，《明史·本纪》系之十一月乙卯。证之《功臣表》，亦云十一月封，盖乙卯乃十一月之晦也。惟《潜庵史稿》移乙卯于十二月之朔，未知何据。按十二年甲申享太庙，此岁除之祭也。若据《史稿》则十一月小建，据《明史》则十二月小建，疑所据明历各不同耳，今从《明史》。
是月，命曹国公李文忠领大都督府事，颖川侯傅友德、延安侯陆仲亨同知都督府事。
自吴元年十月至是年十一月，核计军士逃亡者四万七千九百余，乃下追捕之令，立法惩戒。小旗逃所隶三人，降为军。上至总旗、百户、千户，皆视逃军多寡，夺俸降革，其从征在外者，加等示罚。
十二月，丙辰，上以太庙时享未足以展孝思，命礼官陶凯等议之。凯奏言：“古者宗庙之制，前殿后寝。《尔雅》：室有东西厢日庙，无厢有室曰寝。＇庙是栖身之处，故在前；寝是藏衣冠之处，故在后。今太庙祭祀已有定制，请仿宋建钦先孝思殿于宫中之制，在于乾清宫之左别建奉先殿，奉四代神位衣冠，每日焚香，朔望荐新，节序及生忌日，皆致祭如家人礼。”从之。
甲子，始建奉先殿。
戊辰，封行省右丞薛显为永城侯。
193 明通鉴卷三
初、显从大将军达取中原，上谓达曰：“薛显、傅友德勇略冠军，皆可当一面之任。”及征山、陕还，上以显擅杀胥吏、兽医、火者马军及千户吴富，念其功大，勿问。至是面数其罪，封之，勿予券，谪居海南，分其禄为三：一以赡所杀吴富及马军之家，一以给其母妻、令功过无相掩。
初，上遣使访先代帝王陵寝，命各行省具图以进。礼官考其功德昭著者，凡三十有六。
庚午，诏监书秘丞陶谊等往修祀礼，上亲制《祝文》遣之，并令以时修葺。
己卯，赐勋臣田土。
壬午，上以日中时有黑子，诏廷臣言得失。自上年十二月甲子日中有黑子，今年九月以后数见之。
先是，上疑祭天不顺所致，欲增郊坛从祀之神。礼臣以为汉、唐烦渎、取法非宜，乃止。至是遂下求言之诏。【考异】《明史·本纪》云、“以正月至是月，日中屡有黑子”，《三编》同。证之《明史·天文志》，“二年十二月甲子，日中有黑子”，三年九月戊戌、十月丁巳、十··月甲辰并如之，据此，则自去年十二月至本年十一月，黑子凡四见，非月月见也。今据《天文志》，但书去年十二月黑子见之日分，本年则云“自九月以后数见之”。
甲申，享太庙，行家人礼。
是月，户部请于陕西察罕诺尔之地置盐课提举司，报可。
上念大将军等连年征伐，犯霜露，冒矢石，死生以之、天下既定，宜少休息，诏：“自今或三日或五日一朝，有事则召议之。”
是岁，改司天监日钦天监，并回回历入焉。凡设科四：曰天文，曰漏刻，日大统历，日回回历，置监令少监统之。岁造《大统民历》、《御览月令历》、《七政躔度历》、《六壬遁甲历》、《四季天象占验历》、《御览天象录》，各以其时上。其日月交食，分秒时刻，起复方位，先期以闻。
194
纪三
弘文馆之设也，会翰林院编修罗复仁自安南还。安南国王遗以金贝土产甚厚，悉却不受。上闻而嘉之，授弘文馆学士，与刘基同位。
复仁在上前，率意陈得失，尝操南音，上顾喜其质实，呼为“老实罗”而不名。间幸其舍，负郭穷巷，复仁方垩壁，亟呼其妻抱杌奉上坐。上曰：“贤士岂宜居此！”遂赐第城中。寻乞致仕。已，又召至京师，奏减江西秋粮，许之。留三月，赐玉带、铁柱杖、裘、马之等，遗还，以寿终。
礼部尚书陶凯请选人专任东宫官属，罢兼领之职以专责成。上曰：“古者官不必备，惟其贤，朕以廷臣有德望者兼东宫官，非无谓也，诚虑廷臣与东宫官属有不相能，遂生嫌隙，江充之事，可为明鉴。朕今立法，欲令君臣一心，父子一体，庶几无相构之患。”
论曰：太祖初立太子，以廷臣李善长等兼东宫官属。三年，礼部尚书陶凯请建官属，太祖始以“别设宫僚易生嫌隙”之语告之。予谓以廷臣兼东宫官可也，兼东宫官而遂不置东宫宫属则不可。
夫谕德、赞善、宾客、丞率之属，其秩不尊，其望不重，以之辅翼太子，各有其职，而谕教非其任也。古东宫官之最贵者，三师、三少而已，然考之《大戴保傅篇》云：“昔者成王幼，在襁褓之中，召公为太保，周公为太傅，太公为太师。保保其身体，傅傅之德义，师道之教训，此三公之职也。子是为置三少，皆上大夫也，日少保、少傅、少师，此与太子宴者也。”贾谊《新书》“宴”作“燕”。夫坐而论道，谓之王公。彼三公者，日在王之左右而任之以保、傅、师者。《文王世子》云：“少傅奉世子以观太傅之德行而审谕之。”然则三公之于师、保、傅，盖兼官也，若三少则专官矣，故日“与太子宴”，谓燕居之地，与太子朝夕居处者也。今太祖不设
195 明通鉴卷
三师，但设三少，而三少所兼，自丞相以下，则仍古三公之职，岂能专心于谕教，而反自旷其所司！又况武臣在外，不过被以虚名，何预于东宫之辅导乎？若虑太子监国，别设宫僚，易生嫌隙，则是惩羹而吹齑，因噎而废食也。厥后虽设詹事院，不过坊局之司及出阁讲读之任，既多兼领，亦无常员，而况秩尊望重，亦非师、保、傅之比。故陶凯请选人专任东宫官属，意盖在此。自太祖立法兼领，于是东宫师傅止为兼衔及加赠之具文。而自成祖时以姚广孝为太于少师，留辅太于，遂为古制之仅见者。然则凯之请罢兼领，未可因太祖之言而轻訾之也。
追赠故广东肇庆府经历裴源官加二等。初，源之任，以公事赴新兴，遇山贼陈勇卿，被执，勒令跪，源大骂曰：“我命官，乃跪贼邪！”遂遇害。
遣使以平沙漠诏谕外藩。
是年，占城、爪哇及西洋、琐里等国皆先后入贡。



纪四 太祖洪武四年辛亥至五年壬子


纪四 明通鉴卷四
纪四起重光大渊献，尽玄默困敦，凡二年。
太祖高皇帝 洪武四年
春，正月，丙戌，左丞相韩国公李善长致仕。
善长在中书久，明习故事，裁决如流，上巡幸征讨，皆命居守。凡朝廷议礼、议律、典章、制度、封建、爵赏，事无巨细、悉委善长与诸儒臣会议行之。
当上之大封功臣也，谓：“善长虽无汗马之劳，然事朕久，给军食，功甚大。”
一时封公者六人，善长位第一，制词比之萧何，褒称甚至。善长外宽和，内多忮刻，比进大国，意稍骄，上亦浸厌之。会善长以疾请，上遂许之。于是授汪广洋为右丞相，胡惟庸为左丞。初，上与刘基论置相，因杨宪，次问广洋，基曰：“褊浅殆甚于宪。”又问惟庸，基曰：“譬之驾，惧其偾辕也。”比宪诛，上复任广洋。而惟庸以曲谨当上意，上数称其才，至是遂并用之。
上遣使谕明升，欲假道以征云南。升不奉诏，又遣吴友仁寇边，上乃决计讨之。
丁亥，命中山侯汤和为征西将军，副以江夏侯周德兴、德庆侯廖永忠及营阳侯杨璟等，帅舟师由瞿塘趋重庆；又命颍川侯傅
197 明通鉴卷四
友德为前将军，副以济宁侯顾时及都督金事何文辉等，帅步骑由秦、陇趋成都。诸将陛辞，上复召友德谕之曰：“蜀人闻我西征，必悉精锐东守瞿塘，北阻金牛，以扼我师。若出其不意，直捣阶，文，门户既隳、腹心自溃。兵贵神速，患不勇耳。”友德顿首受命。
戊子，命卫国公邓愈赴襄阳督饷以给蜀军。
诏魏国公徐达赴北平训练军士，缮治城池，并给守边将士衣。
庚寅，建郊庙于中都。
丙申，免浙江诸暨县水灾田租。
丁未，诏以天下初定，令直省乡试连举三年，自后三年一举，著为令。【考异】据《明史·本纪》，“洪武三年，设科取士”，其详具载《选举志》。而《志》中则但云“时以天下初定，令各行省连试三年”。证之《宋文宪集》中《会试纪录题辞》，言：“皇明设科，既诏天下三年一一宾兴，犹以为未足，复敕有司自壬子至甲寅，三岁连贡，岁擢三百人，逮于乙卯，始复旧制。”据此，则去年已下三年一举之令，至此复令连举三年也。今据《本纪》下诏年月。
戊申，免山西丰州、东胜州、太原府兴县旱灾田租。【考异】《明史·本纪》：“戊申免山西早灾田租。”《重修三编·免浙江山西被灾田租目》云：“浙江绍兴诸暨县被水，山西丰州，东胜州，太原府兴县被旱，诏免其田租.”又证之《潜庵史稿》：“是月丙申，诸暨水，遇田租。戊申，山西旱，澜田租。”是免浙江田租在丙申，山西田租在戊申也，今分书之。
是月，御史台进拟《宪纲》，凡四十条。上亲加删定，颁给诸臣。
二月，戊午，太白昼见。【考异】《明史·天文志》“二月戊戌，太白昼见。”按戊戌乃三月十四日，（三月乙酉朔，见《本纪》。）二月无戊戌也。今从《潜庵史稿》作“戊午”。
甲戌，上幸中都。壬午，至自中都。198
纪四
初，元帝北走，其平章高嘉努固守辽阳山寨，行省参政刘益屯盖州，与为声援。上遣断事黄俦招谕之，益遂帅所部来归。诏立辽阳卫指挥使司，以益为指挥同知。未几，元平章洪保保、马彦翠合谋杀益，右丞张良佐、房嵩，复禽彦翠杀之，保保走，依纳克楚于金山。良佐因权卫事，执彦翚之党以献。上复授良佐为盖州卫指挥佥事。
是月，蠲太平、镇江、宁国田租。
定中盐输米之例：凡纳米，各行省诸仓，计道里远近，自五石至一石有差。其纳粮支盐，则各省布政司及各转运提举司稽之，编置勘合底簿，各执其一，比照相符，则如数给与。鬻盐有定所，盐与引离，即以私贩论罪。
始开会试科，以礼部尚书陶凯、翰林院学士潘庭坚为考官。庭坚以老告归、至是复召主会试，又以司业宋濂、前贡士鲍恂、学士詹同、吏部员外原本为同考官。得俞友仁等一百二十人。凯以礼官《主试程文》进，御序其简首，遂为定例。【考异】是年始开会试，陶凯、潘庭坚为考官，见《明史》本传，又，《吴伯宗传》云“是年成进士，考试则宋濂、鲍恂”，盖同考官也。证之宋文宪《会试纪录题辞》、濂、恂之外、尚有詹同、原本，共四人，再证之《题辞》，则庚戌京畿中式乡举七十二人，皆已授官，此时会试，惟十一行省而已。大约一岁一乡举之令即定于此时，故是年秋复行乡举。而王凤洲《笔记》，则云“洪武四年京畿乡试，吴琳，宋濂为考官，寻合诸省之士会试”云云，似壬子乡试在前，而会试反在后、不知会试在春，赐伯宗等进士月日，皆具《实录》，而壬子乡试在秋，则文宪《自序》可证也。今以开科之始，特详著之，
江夏侯周德兴、指挥胡海等进兵，取蜀之龙伏隘，进夺覃垕温阳关。中山侯汤和克归州山寨，分遣南雄侯赵庸、宣宁侯曹良臣取桑植、容美诸洞蛮。会周德兴兵至，合攻覃垕之茅冈塞，克之。
661 明通鉴卷四
三月，乙酉朔，始策试天下贡士，赐吴伯宗等进士及第、出身有差。伯宗、金溪人。
先是诏高丽、安南、占城皆得预乡会试，至是高丽人金涛亦赐进士。
乙巳，魏国公达奏请徙山后民万七千户屯北平。
丁未，诚意伯刘基致仕。初，基既召还，上屡欲进基爵，基固辞。又欲以基为相，基辞曰：“臣疾恶太甚，又不耐繁剧，为之且孤上意，天下何患无才，惟明主悉心求之，目前诸人诚未见其可。”盖指杨宪、胡惟庸辈也。
宪既诛，上方向用惟庸。基遂不安于其位，上赐之归。手书问天象，基条答甚悉而焚其草，大要言：“霜雪之后，必有阳春。今国威已立，宜少济以宽大。”时上用法严峻，故基及之。
论日：《左传》言齐景公繁于刑，晏子因鬻踊而有“踊贵屦贱”之对，于是一言而齐侯省刑。君于曰：“仁人之言，其利溥哉！”夫利之溥于民，必其言之得于君也。
观太祖惩元宽纵失天下，当时臣下，多以峻法绳之。故元年王忠文之上书也，曰：“上天以生物为心，春夏长养，秋冬收藏，其间岂无雷电霜雪，然可暂而不可常。若使雷电霜雪无时不有，则上天生物之心息矣。”刘文成之致仕也，上手书问天象，条对而焚其草，大要言：“霜雪之后，必有阳春。今国威已立，宜少济以宽大。”呜呼！二公所论，岂非仁人之言哉？而卒不能止太祖晚年之诛僇，岂太祖之明反出齐景下哉？毋亦狃于其自用者专而虚受之意少也。
观太祖当日召对元臣，谓“以宽失天下，吾未之闻”，及手书问天象，则谓：“元以宽失天下，朕救之以猛。”何其言之相反也？盖为于孙之远虑，欲遗之以安强。重以勋旧盈廷，猜嫌易起，而不嗜杀人之志，惜未能始终以之。若使如二公
之言，培养元气，感召天和，安知不足以弭靖难之变哉！200
纪四
是月，汤和自归州进次大溪口，杨璟帅舟师进攻瞿塘。
初，蜀人闻我师将至，遣伪将莫仁寿以铁索横断瞿塘关口，又遣吴友仁、邹兴等益兵为助，北倚羊角山，南倚南城寨，凿两岸石壁，引铁索为飞桥，用木板置炮以拒大军。璟攻瞿塘，分遣指挥韦权率兵出赤甲山以逼夔州，指挥李某出白盐山下，逼夔之南岸以攻南城寨，璟自督舟师与都督佥事王简出大溪口，皆为仁寿、友仁等所遏，不得进。于是赤甲、白盐之师亦退还归州。闰月，【考异】是年闰三月，《明史·本纪》以无事不书，今据《纪事本末》及《潜庵史稿》。命吏部定内监官品秩，自监正令五品以下至七品有差。
上谓侍臣：“古之宦竖，不过司晨昏，供使令而已。自汉邓太后以女主称制，不接公卿，乃以阍人为常侍，小黄门通命，自此以来，权倾人主.吾防之极严，犯法者必斥去之、履霜坚冰之意也。”
以陈修为吏部尚书。初，滕毅首掌吏部，佐省台裁定铨除考课诸法略具，至是修与侍郎李仁详考旧典，参以时宜，按地冲僻为设官繁简。凡庶司黜陟及课功核实之法，皆精心筹画，铨法秩然。未几，卒于官。
有吴兴人王升，以事系狱，其子为平凉知县，升以书托御史幕官宇文桂达之。会刑部搜狱中囚，得其私书以奏。上览其书，内云：“为官须廉洁自持，贫者士之常，古人谓贫乏不能存，此是好消息。抚民以仁慈为心，报国以忠勤为本，处己以谦谨为先，进修以学业为务。暇日宜读经史并先儒性理之书，见得透彻，则自然思无邪。又熟读《律令》，则守法不惑，仕与学盖未可偏废。人便则买附子二三枚，川椒一二斤，必经税而后来，余物非所觊也。”上嘉叹良久，释之，旌以金帛，仍复其家。
傅友德受征蜀之命，疾驰至陕，集诸军，声言出金牛，而潜引兵趋陈仓。选精锐五千为前锋，攀援岩谷，昼夜兼行，自帅大
201 明通鉴卷四
军继其后。夏，四月，丙戌，直抵阶州，蜀守将丁世珍拒战，【考异】“世珍”，诸书或作“贞”，或作“真”，盖太祖父名世珍，避讳改也。今仍作“珍”。友德击败之，生禽伪将双刀王等十八人，世珍遁。遂下阶州，进兵文州。
蜀人断白龙江桥以阻我师，友德督兵修桥以渡。至五里关，世珍复集兵拒险。都督同知汪兴祖跃马直前，中飞石死。友德奋兵援击，破之，世珍复通。已丑，克文州。
庚寅，上以汤和等伐蜀三月，未得捷报，复命永嘉侯朱亮祖为右副将军，帅师助之。
乙未，广德侯华高卒。
高性怯，且无子，请得宿卫。有所征讨，辄称疾不行。令练水师，复以不习辞。上以故旧，优容之。时诸勋臣多出行边，惟高不遣。最后缮广东边海城堡，高请行，上曰：“卿复自力，甚善！”至是事竣，行至琼州卒。
初，有言高殖利者，故岁禄独薄，及卒，贫不能营葬，上始悟而怜之，命补支禄三百石。以无子，纳诰卷墓中，赠巢国公，谥武庄。官其从子岳指挥佥事。
丁酉，傅友德下青川杲阳关，遂渡白水，分兵徇江油、彰明，皆下之。辛丑，克龙州。【考异】《实录》作“隆州”，今据《三编》改，详下，癸卯，遂趋绵州，遣都督佥事蓝玉夜袭蜀将向大亨营，友德自帅精锐继其后。俄大风起，诸军乘风纵击，大破之，大亨走渡汉水，遂克绵州。
时蜀人虽失阶、文，犹恃汉水为固，于是戴寿、吴友仁等亟分瞿塘之兵以援汉州，保成都。友德军至汉江，水涨不得渡，伐木造战舰百余艘，成都大震。
戊申，太白昼见。
五月，友德战舰成，将渡汉，欲以军事达汤和，乃削木为牌数千，大书克阶.文、龙、绵日月投汉水，顺流而下，蜀守将见202
纪四
者皆解体。【考异】克阶、文、龙、绵日月，皆见《洪武实录》，惟《实录》误龙州为隆州，《明史》疑之，故《友德传》但云克阶、文、绵日月而已。《三编·质实》谓蜀之隆州有三，皆非阶，文人蜀之道，盖龙州即今龙安府，《实录》误“龙”为“隆”耳。友德由阶、文而捣江油，趋绵州，则龙州为必经之路，今据书之。
己卯，友德舟师逼汉州，蜀守将向大亨悉兵陈于城下，友德选骁将击败之。会翟塘之援兵至，友德乃激厉诸将曰：“戴寿等劳师远来，闻大亨破，已胆落，无能为也。”自帅师迎击寿等，大败
是月，免江西、浙江秋粮。
以詹同为吏部尚书，谕之曰：“吏部者，衡鉴之司，鉴明则物之妍媸无所逃，衡平则物之轻重得其当。盖政事得失在庶官，任官贤否由吏部，任得其人则政理民安，非其人则瘝官旷职。卿等居持衡秉鉴之任，宜在公平以辨贤否，毋但庸庸碌碌，充位而已。”
上与廷臣论刑罚，御史中丞陈宁曰：“法重则人不轻犯，吏察则下无遁情。”上曰：“不然。法重则刑滥，吏察则政苛。钳制下民而犯者必众，钩索下情而巧伪必滋。夫垒石之冈，势非不峻，而草木不茂；金铁之溪，水非不清，而鱼鳖不生。古人立法置刑，以防恶卫善，故唐、虞画衣冠、异章服以为戮而民不犯，秦有凿颠、抽胁之刑，参夷之诛，而囹圄成市，天下怨叛，所谓法正则民悉，罪当则民从，今施重刑而又委之察吏，则民无所措手足矣。朕闻帝王平刑缓狱而天下服从，未闻用商，韩之法可致尧、舜之治也。”宁惭而退。
六月，壬午朔，太白昼见。
傅友德克汉州，戴寿、向大亨等走成都。临江侯陈德追击，又败之，获其卒三千余人，马三百匹。吴友仁走古城，友德乃以顾时守汉州，自帅大兵追之。大败其众，禽伪宣慰胡孔彰等，友
203 明通鉴卷四
仁遁还保宁。
维时汤和尚滞留大溪口，上闻友德捷书至，大悦，又恐和以逗留缓事，复谕之曰：“傅将军冒险深入，连克数城，蜀已无险可恃。此时正宜水陆并进，使其首尾受敌，将军抑何怯也！”和得书，犹豫未决。会德庆侯廖永忠舟师至，侦知戴寿等已撤其精兵西救，其留守瞿塘者，皆老弱也。戊子，永忠帅所部先发，自白盐山伐木开道，由纸牌坊溪径趋旧菱府，蜀守将邹兴、飞天张等迎战。永忠分军为前后阵，锋既交，出后军，两翼夹击，大败兴等。
辛卯，至瞿塘关，飞桥铁索横亘关口，山峻水急，舟不得进。永忠乃密遣壮士数百入持糗粮水筒，异小舟，逾山度关，出其上流。蜀山多草木，令将士皆衣青蓑衣，鱼贯走崖石间，度已至，乃帅精锐出墨叶渡。夜五鼓，分两军攻其水陆寨，水军皆以铁裹船头，置火器而前。黎明，蜀人始觉，尽锐来拒，永忠先破其六寨。会将士舁舟出江者，一时俱发，上流扬旗鼓噪而下，遂会下流之师前后夹击，大败蜀军，邹兴中流矢死。乃乘胜焚三桥，断其横江铁锁，禽伪同金蒋达等八十余人，飞天张遁走，遂克夔州。
明日，汤和始至，永忠与之分道，和率步骑，永忠率舟师，约会重庆.
友德之下文州也，留指挥朱显忠守之。伪将丁世珍既遁，复构蛮寇数万来攻。文州城中食且尽，援兵不至，或劝之走，显忠叱曰：“为将守城，与城存亡，岂有求活将军邪！”戊戌，世珍攻之急，自旦至莫，显忠裹创力战，卒不支，城陷，死之。千户王均谅被执，不屈、蜀人磔之于文州东门。士卒从显忠守者七百余人，城破，存者仅百余人。友德遣兵来援，世珍弃城走。
事闻、赠恤有差。
廖永忠舟师直捣重庆，沿江州县望风送款。次铜锣峡，明升204
纪
四
大惧，其右丞刘仁劝奔成都，升母彭泣曰：“成都可到，亦仅延旦夕命耳。今大军所至，势如破竹，不如早降以活民命。”于是升遣使纳款于永忠。永忠以和未至，辞不受。
癸卯，汤和至重庆，永忠驻师朝天门外。升面缚衔璧，与母彭及刘仁奉表诣军门。和受壁，永忠解缚，承制抚慰。下令禁侵掠，并招谕戴寿、向大亨，令两家子弟持书往成都，趣之降。时朱亮祖之兵亦至焉。
戊申，倭寇温州。【考异】《明史·本纪》作“胶州”。证之《日本传》言：“是年掠温州，五年遂寇海盐，澉浦及福建滨海郡县。”又据《潜庵史稿》，“五年五月，寇海盐，六月，指挥毛骧败倭寇于温州。八月，倭寇福宁”。与《传》中浙，闽郡县之语合，盖《纪》中“胶”字误也。
是月，魏国公达徙山后民三万五千八百户散处北平卫府籍，为军者给衣粮，为民者给田以耕，又徙沙漠遗民三万二千余户屯田北平，凡前后置二百五十四屯，垦田一千三百余顷。
命礼部尚书陶凯与吏部尚书詹同定宴享九奏之乐：一曰《本太初》，二曰《仰大明》，三曰《民初生》，四日《品物亨》，五曰《御六龙》，六曰《泰阶平》，七曰《君德成》，八曰《圣道行》，九曰《乐清宁》。
先是上厌前代乐章率用谀词以为容悦，甚者鄙陋不称，乃命凯等更制其词。词成，命协律者歌之。谓侍臣曰：“礼以导敬，乐以宣和，不敬不和，何以为治？元时古乐俱废，惟淫词艳曲，又杂以北方之音，甚者以祀典神祇饰为队舞，谐戏殿廷，殊非所以道中和，崇治体也。自今一切流俗喧哓淫亵之乐，悉屏去之。”
上御奉天门，谓詹同曰：“论行事于目前，不若鉴之于往古。卿儒者，宜知古先帝王为治之道，试为朕言之！”同对曰：“古先帝王之治，无过于唐、虞、三代，可以为法。”上曰：“三代而上，治本于心；三代而下，治由于法。本于心者，道德仁义，其用为无穷；由于法者，权谋术数，其用盖有时面穷。然为治者违乎道德
明通鉴卷四
仁义，必人于权谋术数，故择术不可不慎也。”秋，七月，辛亥朔，诏魏国公达练兵山西。辛酉，傅友德下成都。
先是戴寿、向大亨等退守成都，闻大军至，以象载甲士，列于阵前拒战。友德令前锋以强弩火器冲之，身中流矢，不退，督将士殊死战。象反走，寿等兵躏藉死者甚众。会明升降报至，寿等得书，知其家室皆无恙，乃帅所部请降。友德整军自东门人，得士马三万。分兵会朱亮祖，徇州县之未附者。壬戌，伪崇庆知州尹善清拒战，击斩之。判官王桂华率父老降。
友德之复文州也，丁世珍复遁，帅余党寇秦州，攻围五十余日.城中食尽，括牛畜以食军。友德调兵往援，击走之。世珍逃窜山谷间，自以屡拒官军，杀伤者多，惧不敢出。夜，宿梓潼庙中，为帐下小校所杀。及蜀平，小校赴京言状。上曰：“小校杀本官，非义也。”不赏。
是月，以方克勤为济宁知府。
克勤，宁海人，元末避乱山中。上即位之二年，辟县训导，以母老辞，至是征至京师，吏部试第二，遂授是职。
时中原初定，诏民垦荒，阅三岁乃税。更征率不俟期，民以诏旨不信，辄弃去，田复荒。克勤与民约税如期，区田为九等，以差等征发，吏不得为奸，野以日辟。又立社学数百区，葺孔子庙堂，教化兴起，盛夏，守将督民夫筑城，克勤曰：“民方耕芸不暇，奈何重困之畚锸！”请之中书省，得罢役。先是久早，遂大澍。济宁人歌之曰：“孰罢我役？使君之力。孰活我黍？使君之雨。使君勿去，我民父母。”视事三年，户口增数倍，一郡饶足。克勤为治，以德化为本，不善近名，尝曰：“近名必立威，立威必殃民，吾不忍也。”自奉简素，一布袍十年不易，日不再肉食。时上用法严，士大夫多被谪，过济宁者，克勤辄周恤之。
置辽东卫指挥使司，以马云、叶旺为都指挥使。上以刘益之206
纪四
变，纳克楚方据金山未附，特命云等备之。黄俦奉使至金山，纳克楚留之不遣，已而被杀。云等由登、莱渡海，驻兵金州，招降元参政叶廷秀，击走平章高嘉努，旧作家奴，遂进至辽东，缮兵完城。上复遣都督佥事仇成镇辽东，靖海侯吴祯帅舟师由登州饷运给边军。
八月，甲午，免中都、淮、扬及泰、滁、无为等州田租。
江夏侯周德兴，会颍川侯傅友德之师合攻保宁，庚子，克之，执吴友仁送京师。先是上闻全蜀已平，惟保宁未下，复以书责中山侯汤和，至是始克之。于是蜀地悉定。
汤和送明升等至京师，其臣戴寿、向大亨行至夔峡，皆凿舟自沉死。
升既至，廷臣请如孟昶降宋故事，上曰：“升幼弱，事由臣下，与昶异。”诏免其伏地上表待罪之仪.寻授升归义侯，赐第京师。
上以吴友仁首造兵端，致明氏失国，命僇于市。其余将校，皆徒戍徐州。【考异】《明史·本纪》书明升至京师于七月乙丑。按六月癸卯克重庆，癸卯去乙丑仅二十二日，不应如是之速，盖据其发自重庆之月日。故《纪事本末》、《皇明通纪》皆系至京师于八月。今从之。
已酉，振陕西饥。
高州海寇作乱，通判王名善僇其酋何均善。未几，均善党罗子仁等帅众潜袭州城，执名善，不屈死。逾年，雷州千户黄青讨平之。【考异】据《明史·本纪》，记“海寇作乱，通判王名善死之”。证之《忠义传》，名善被杀在洪武五年，《纪》盖据其作乱之年月，牵连并记耳。《传》言：“海寇何均善为名善所僇，明年、其党罗子仁率众入城，执名善，不屈死。”至海寇之平，据《潜庵史稿》。雷州千户黄青讨平之，亦类记于是年八月下。今从之，仍据《传》书其颠末。
是月，谪国子司业宋濂安远县。先是濂迁国子司业，会京师修文庙，爱命礼官儒臣厘正祀典。濂乃上《孔子庙堂议》曰：
207 明通鉴卷四
【考异】宋濂议礼，据《明史·礼志》及王圻《续文献通考》，孙氏《春明梦余录》。皆在四年。证之郑楷《宋文宪行状》，言“三年十二月授国子司业，四年八月谪安远县知县”，是上《庙堂议》当在是年春夏间。今据《状》中谪安远之月，而叙议祀典事于其下。“世之言礼者，皆取法孔子。不以古礼祀孔子，是亵礼也。
古者先师位皆东向，汉章帝幸鲁祀孔子，帝西向再拜。唐《开元礼》，先圣东向，先师南向，三献官西向，犹古意也。今袭开元二十七年之制，迁神南向，失神道尚右之义矣。
古者木主栖神，天子诸侯，庙皆有主。大夫束帛，士结茅为菆，无像设之事。《开元礼》设先圣神座于堂上两楹间，今因开元八年之制，抟土而肖像焉，失神而明之之义矣。
《礼记》：凡始立学者，必释奠于先圣、先师。”所谓先师者，若汉《礼》有高堂生、《乐》有制氏、《诗》有毛公、《书》有伏生之类。古之学者，非其师弗学，非其学不祭。学校既废，天下莫知所师。孔子集群圣之大成，颜、曾、思、孟实传其道，尊之以为先圣、先师而通祀于天下，固宜。若七十二子止于国学祀之，庶弗悖礼意。《开元礼》，国学祀先圣孔子，以颜子等七十二贤配，诸州惟祀颜子，今以荀况之言性恶，扬雄之事王莽，王弼之宗老、庄，贾逵之忽细行，杜预之建短丧，马融之党权势，亦厕其中，吾不知其何说也。
古者子虽齐圣，不先父食，故禹不先鲧，汤不先契，文、武不先不窟。宋祖帝乙、郑祖厉王，犹尚祖也。今回，参、伋坐飨堂上，而其父列食于庑间，颠倒彝伦，莫此为甚，吾不知其何说也！
古者士见师，以菜为贽，故始人学者，释菜以礼先师，其学官时祭皆释奠。今专用春秋，非矣。释奠有乐，释菜无乐，是二释之重轻，以乐之有无也。今袭用魏、晋律，所制《大成乐》，乃先儒所谓乱世之音，可乎哉？
208
纪四
古者释奠释菜，其仪注虽不可考，然《开元礼》仿佛《仪礼》馈食之节，三献皆有饮福及尸酢主宾之仪。今惮其烦，惟初献行之，可乎哉？
它如庙制之非宜，冕服之无章，器用杂乎流俗，升降昧乎左右，此类甚多，不可枚举。
若乃建安熊氏欲以伏羲为道统之宗，神农、黄帝、尧、舜、禹、汤以次而列、其臣若稷、契、皋陶、伊尹、太公、周公以及傅说、箕子之等，皆天子公卿之师式，秩祀太学，礼亦宜之。若孔子实兼祖述宪章之任，宜通祀于天下。”
议上，上以舜、禹、汤、文不宜祀于国学，不悦，遂坐不以时奏，谪知安远县。其后助教贝琼希旨，作《释奠解》驳之。
时祭酒魏观亦被谪，而同时翰林院待制王祎亦著《孔庙从祀议》。谓：“荀况之言性恶，扬雄之事新莽，何休注《公羊》而黜周王鲁，王弼注《易》而专尚清虚，如此之等，犹在祀列，何以在汉独遗董仲舒，在唐独遗孔颖达？至如宋之范仲淹、欧阳修、真德秀、魏了翁，元之吴澄，凡此七人，并宜从祀，用以蒐累代之旷典，昭万世之公议。”又谓：“颜、曾、思父子，配位倒置，不免《春秋》逆祀之讥，亟宜厘正。天下之礼，有似缓而实急，似轻而实重者，名教所关，不可不慎。”其语多与濂合。
厥后上置国子监，先圣改用木主，卒从濂议。其它所论，后代之议礼者率多宗之。
论曰：据孙氏《春明梦余录》所载文宪议考祀孔子之全文，所谓伏羲以下祀于太学者，乃其绪余之论，非正指也。盖洪武二年，有“孔庙春秋释奠止行于曲阜，天下不必通祀”之诏，时尚书钱唐伏阙上疏争之，不听。文宪知上浸厌儒臣，不得不将顺其意而为之词。前言“七十二子止祀于国学”，与后言“伏羲以下祀于太学”，其意并同。言此等祀典，即不通行天下，未尝不可，而孔子则天下所必当通祀
209 明通鉴卷四
者，与《钱唐传》中所载程徐之疏，大略相似。徐言：“尧、舜、禹、汤、文、武，皆圣人也。然发明三纲、五常之道，仪范百王，师表万世，则孔子之力。天下祀之，非祀其人，祀其教也。”凡此皆重在祀孔子.况疏中列最后一条以存或说，《梦余录》所引后一条作“或曰”。太祖偶摘其数语，以为君师不必并祀，而贝琼《释奠》之驳遂斥为邪说，岂非希旨乎？
夫七十二子不必祀于国学，以荀况、扬雄之辈杂置妄列，与其务多，不如贵少也。祀伏羲以下于太学，所以明帝王之尊非府州县所得祀也，而以为邪说，是肆意诋诬也。后之阅此疏者，未哜其胾，而拾其残膏剩馥以为文宪病。
试取其全文读之，谓像设之非宜，则洪武十五年置国子监，文庙改用木主，已从其言矣。谓荀况、扬雄等之不宜从祀，孔、颜、曾之父不宜坐于堂下，则当时王忠文亦持此议。及洪武二十九年，行人扬砥请罢扬雄从祀，诏从之。而其后嘉靖议礼，悉窃取其说以正祀典之非。然则文宪此疏，诚一代议礼之宗，而惜其不能得之于开创之英主也。
濂之被谪也，时翰林院应奉唐肃亦先后免官，未几，谪戍濠梁。传闻上一日御奉天门外西鹰房，观外国所献海东青、敕儒臣应制赋诗，濂七步成，有“自古戒禽荒”语。上曰：“朕偶玩之耳，不甚好也。”濂曰：“亦当防微杜渐。”肃亦呈一绝句，有“词臣不敢忘规谏，却忆当年魏郑公”语，上不怿而起。【考异】此据姚福《青溪暇笔》，所云观海东青及与濂应制赋诗之语，皆肃自记于诗后。《明史·濂传》所谓“奉制咏鹰”，但据其《家状》中语，不如肃同在应制中所记为得其实。至《传》言“上忻然以为善陈”，亦《状》中归美君德之辞。而据肃所记，则二人之诗，皆太祖所不铎而见之词色间，故濂之谪，但云“议礼不以时奏”，而肃之免，则因疾失朝，皆藉微罪以斥之。证之《明史·文苑传》、肃以洪武三年修礼乐书，其秋京畿乡试，为分考官，寻免归，是其在濂被谪之先后可知矣。据弇州所记，庚戌京畿乡试，并无肃名，惟辛亥会210
纪
四
试充对读而已，未知《明史》何据也。今以此二诗有关规讽，因类叙于宋濂议礼被谪之后。
九月，庚戌朔，日有食之。
置行中书省于成都、改成都、重庆等路皆日府，命曹国公李文忠经理蜀事。文忠以成都旧城庳隘，增筑新城，规模略备。时汤和驻兵重庆，傅友德驻兵保宁，各招辑番、汉民人及明氏溃卒来归者，皆籍之为军，分驻诸郡要害。丙子，置成都四卫及保宁守御千户所，调濠梁等卫官军守之。
丁丑，诏州县始设粮长，以田多者为之，督其乡赋税。粮以万石为率，设长、副各一人，输以时至得召见，语合辄擢用.其后官军兑运，粮长不复至京师，在州里颇为民害。其孱弱者复为势豪所凌，至有鬻产以偿逋负者，民颇苦之。
是月，以端复初为刑部尚书。
复初，溧水人，端木氏之后裔。时为刑部磨勘官，案牍填委，钩稽无遗，上尝廷誉之。性严峭，人不敢干以私。一时僚属多以贪败，复初独守清白得免，至是遂超拜尚书.会杭州飞粮事
觉，逮系百余人，复初用法平允，治其尤者，人皆服之。【考异】
《潜庵史稿》“复初”作“以善”，证之《明史》本传，以善，字复初，盖其始以字行、故史家两称之，
冬，十月，丙申，中山侯汤和等自蜀班师还。
十一月，丙辰，有事于圜丘。礼官奏定：“先祭六日，百官沐浴宿官署，翼日，朝服诣奉天殿丹墀受誓戒。丞相以祀期遍告百神，复诣各祠庙行香。次日，驾诣仁祖庙告配享。”又定：“天子亲祀斋五日，遣官代祀斋三日，降香斋一日。”
庚申，诏：“自今官吏有犯赃者，罪勿贷。”是月，免河南、陕西被灾田租。
初，命大将军徐达等出备边塞，上诏诸将各以便宜上方略，时淮安侯华云龙奏言：“北平边塞，东西辽阔，其冲要处宜设屯
211 明通鉴卷四
兵。又，紫荆关及芦花山岭尤要害，宜设守户于御所。”皆从之。寻又诏山西设戍兵，凡七十三隘。
是月，云龙行边至云州，袭元平章僧嘉努于牙头，突入其帐、禽之，尽俘其众。至上都大石崖，攻破刘学士寨，击败鲁尔旧作驴儿国公于高州、武平，追至漠北，自是元兵无敢内犯者。又遣人招谕元惠王、储王、宗王子等皆来降。
十二月，丙戌，华云龙遣人送元惠王布都布哈旧作伯都不花等至京师。上命赐第宅衣物、并月给钱米赡之。
辛卯，赏平蜀将士。
上以汤和逗留大溪口，闻友德连克数城始进，而永忠已先发，直捣重庆，故手制《平蜀文》有“傅一廖二”之语，各赏白金二百五十两，彩缎二十表，独不及和。又以杨璟讨覃垕无功，赵庸中道而返，朱亮祖至亦稍迟，又擅杀军校，皆不赏。惟周德兴平蛮有功，保宁之役，乘胜先趋，而水陆两路之师始合，自傅、廖二将外，无与比者，故赏亦及之。
是月，汉中府知府费震，坐事逮至京师。
震，鄱阳人，以贤良征，为吉水知州，有惠政，擢守汉中。岁凶多盗，震发仓粟十余万石贷民、约以秋成收还。盗闻，皆来归，邻境民亦争赴之，震令占宅，自为保伍，籍之得数千家。上闻其事，曰：“此良吏也，宜释之以为牧民者劝。”越二年，设宝钞局提举司，擢震任之。设宝钞提举在七年。
是岁，处士陈遇召对于华盖殿。
遇先世曹人，徙居建康，沉粹博雅，精象数之学。元季为温州府教授，弃官归隐。上渡江，克集庆，以秦从龙荐，发书聘至，与语大悦，遂留参密议，日见亲信。屡授供奉及翰林学士，皆辞。上即位之三年，奉诏至浙江廉察民隐，还，赐金帛，除中书左丞，又辞。至是复召对，赐坐，命草平西诏。授礼部侍郎兼弘文馆学士，复辞。西域进良马，遇引汉故事以谏，上嘉纳之.212
纪四
累除太常少卿及礼部尚书，皆不受，上沉吟良久，从之，自是不复强以官。寻又欲官其子，遇曰：“臣二子皆幼，学未成，请俟异日。”上亦弗强也。数临幸其第，语必称先生，或呼为君子。后卒，赐葬钟山。
同时又征余姚王纲，以刘基曾荐之也。纲有文武才，最善基，常语曰：“老夫乐山林，异时得志，勿以世缘累我！”基卒荐之。时纲七十，齿发神色如少壮，上异之，策以治道，擢兵部郎。
潮民弗靖，除纲广东参议，督兵饷，叹曰：“吾命尽此矣！”以书诀家人，携子彦达行，单舸往谕，潮民叩首服罪。还，抵增城，遇海寇曹真，截舟罗拜，愿得为帅。纲谕以祸福，不从，遂大骂，遇害.彦达时年十六，骂贼求死，贼党欲并杀之，其酋曰：“父忠子孝，杀之不祥。”乃舍之。彦达缀羊革裹父尸出。御史郭纯以闻，诏立庙死所。彦达以荫得官，痛父，终身不仕。
召宁国知府陈灌至。
灌，庐陵人。元季盗起，率武勇结屯自保，一乡赖以保全。上平武昌，灌诣军门谒见，与语，奇之。累迁大都督府经历，从大将军达北征。寻命泰州筑城，工竣，除守宁国。时天下初定，民弃诗书久，灌建学舍，延师教授。又访问疾苦，禁豪右兼并，创户帖以便稽民，上取其式颁行天下。至是以治最召至京师。寻病卒。【考异】陈遇、陈灌、王纲三人之召，据《明史》本传皆在是年。遇以至正十六年秦从龙之荐，遂见太祖，其后屡授宫，皆辞，是年复召之，故乃书处士也。纲则据《忠义传》，并其广东殉难事牵连记之。
安南、高丽及浡泥、暹罗、三佛齐等国，皆以是年先后来贡。惟日本王良怀，以奉诏诘责，始于十月遣其臣僧祖等奉表贡方物，上宴劳有加，遣人护送回国。而倭人叛服不常，寻复入寇，上乃诏靖海侯吴祯练兵海上以备之。
五年
213 明通鉴卷四
春，正月，癸丑，遣翰林院待制王祎使云南，
初，元世祖封其子和克齐旧作忽哥赤为云南王，和克齐死，封其子松山为梁王。至正间，巴咱尔斡尔密旧作把匝刺瓦尔密嗣位，镇云南。大都不守，元帝北去，王岁遣使自塞外达帝行在，执臣节如故。蜀平，天下大定。上以云南僻远，不欲烦兵。会王所遣漠北使者苏成为北平守将所获，送至京师，上乃遣祎赍诏偕成往，招谕之。
祎至滇，劝梁王：“亟宜奉版图、归职方，不然，天兵且旦夕至。”王不听，馆之别室。它日，又谕曰：“朝廷以滇中百万生灵，不欲歼于锋刃，若恃险远，抗明命，龙骧鹢舻，会战昆明，悔无及矣！”王骇服，为之改馆。【考异】据《明史·本纪》，言“祎使云南不屈死”，此牵连并记耳。证之《祎传》，祎死在六年十二月，《传》中并叙其死之月日，云“时十二月二十四日也”，盖据祎子绅所撰《滇南恸哭记》。今分书之。
乙丑，徙陈理、明升于高丽。时有告理等怨望，上曰：“彼童儒耳，言语小过不足问，但恐为小人蛊惑，不能保始终。宜徙之远方，则隙无自生矣。”
赐魏国公徐达、曹国公李文忠、宋国公冯胜交趾弓五十，彤弓百。
上以元库库特穆尔数为边患，议大征之。甲戌，【考异】《潜庵史稿》作“庚午”，今据《明史·本纪》。命徐达为征虏大将军，出雁门，趋和林；李文忠为左副将军，出应昌；冯胜为征西将军，取甘肃，分道并发。命靖海侯吴祯督海运饷辽东军士。
是日，又授卫国公邓愈为征南将军，江夏侯周德兴、江阴侯吴良副之，分道讨湖南.广西洞蛮。
是月，置亲王护卫，每王府设三护卫指挥使司，卫设左、右、前、后、中五所，所千户二人，百户十人。又设围子手二所，所百户一人。
214
纪四
二月，丙戌，安南陈叔明弑其主日熞而自立，惧讨，遣使人贡以觇朝廷意。至京师，主客曹受其表，将上，主事曾鲁取副封视之，白尚书，诘使者曰：“前王日悭，今何骤更名？”使者不敢讳，具言其实。上曰：“岛夷乃狡狯如此邪！”命却其贡。叔明惧，复遣使谢罪，乃命姑以前王印视事。上由是重鲁，问丞相：“鲁何官？”以主事对，即日超六阶，授礼部侍郎。
辛卯，始置茶马司。
先是户部奏言：“陕西、四川产茶甚旺，宜设官收税，十取其一以易番马。”从之，诏有司定税额，设茶马司于秦洮、河雅诸州，自碉门、黎雅抵朵甘、乌斯藏行茶之地，凡五千余里。于是西方诸部落之市马者悉至。
三月，魏国公达师抵山西境，遣都督蓝玉为前锋，出雁门，败元游骑于野马川。丁卯，复败库库于图拉河。旧作土刺。
应天府请役京民运输官物，上不许，曰：“京民自开国以来，劳费倍于外郡，今兵革渐息，正宜以时休养。”命免其役。未几，又赐京民绢，户一匹。
壬申，高丽王颛遣使贺平蜀，且请遺子弟入国子学。上日：“入学固美事、但涉海远，不欲者勿强。”
时高丽贡献数至，元旦及圣节皆遣使朝贺，泛海失风，多溺死者。上悯之，诏中书省臣曰：“古诸侯之礼，三年一聘。高丽贡献繁数，既困敝其民，复虞海风覆溺，其令今后三年一贡，贡物惟所产，毋过侈。可明谕国王，使知朕意。”
是月，以吴云为刑部尚书。云，宜兴入。夏，四月，已卯，振济南、莱州饥。
戊戌，诏礼部：“奏定乡饮酒礼仪，命天下有司学官帅其乡士大夫之老者行之学校，著为令。”
庚子，征南将军邓愈至澧州，讨散毛等三十六洞蛮，悉平之。
215 明通鉴卷叫
五月，元库库自图拉河遁，后与贺宗哲合，兵复振。壬子，徐达亲帅大军至岭北，库库拒战，大败，我师死者数万人。达固垒自卫，故彻侯功臣无死者，上以其功大，勿问。然益思刘基言，语晋王曰：“吾用兵未尝败北，今诸将自请深人，败于和林，轻信无谋，致多杀士卒，不可不戒！”
癸丑，夜，中都雨雹，大如弹丸。戒将士严备不虞。戊午，有事于方丘。
上祭毕还宫，以天久不雨，令后妃以下皆素食。
诏曰：“天下大定，礼仪风俗不可不正。诸遭乱为人奴隶者，复为民；冻馁者，里中富室振贷之；孤寡残疾者，官养之，毋失所。乡党论齿，相见揖拜，毋违礼。昏姻毋论财。丧事称家有无，毋或阴阳拘忌，久停不葬。禁僧道斋醮，杂男女，恣饮食，违者有司严治之。禁闽、粤豪家毋阉人为火者，犯者抵罪。”
是月，宋国公冯胜帅颍川侯傅友德出西道，次兰州。友德帅骁骑五千直趋西凉，败元将失刺罕。追至永昌，又败元岐王多尔济巴勒旧作朵儿只班于和罗噶口，旧作忽刺罕口。获其辎重驴马。进次索琳山，旧作扫林。与胜兵会，击走元将，友德手射杀其平章布哈，降太尉锁纳尔等。旧尔作儿。
六月，丙子朔，上以唐、宋女谒过多，嬖宠致祸，乃诏定官官女职之制。设六尚局，日尚宫，尚仪，尚服，尚食，尚寝，尚功，皆六品。又诏工部造红牌，镌戒谕后妃之词，悬于宫中。并申定宦官禁令。
戊寅，冯胜等至甘肃，元将上都鲁旧作“驴”帅所部民八千三百余户诣军门降。胜抚辑其民，留官军守之。进至额济讷路，旧作亦集乃。元守将巴颜特穆尔亦降。次宾都山，旧作别笃。元岐王多尔济巴勒遁去，获其平章昌嘉努旧作长加奴等二十七人及马驼牛羊无算。友德复引兵至瓜沙州，败其兵将，获金银印及马牛二万而还。于是甘肃悉平。
216
纪四
是时三道之兵，惟胜等以全胜闻。会有言胜在军私匿驼马者，赏遂不行。
甲申，太白昼见，至丁亥凡四日。
壬寅，征南副将军吴良出靖州，讨会同洞蛮，遂以次平五开、古州之地、凡二百二十三洞，籍其民一万五千，收集溃散士卒四千五百余人。
癸卯，指挥毛骧败倭寇于温州。
甲辰，左副将军李文忠破元兵于鄂尔坤河。旧作阿鲁浑。
初，文忠出师，率都督同知何文辉等由东道出居庸，趋和林。行至口温，元兵遁走，获其牛马辎重。遂进次胪朐河，谕将士曰：“兵贵神速，宜乘胜追之。”乃令部将韩政守辎重，自帅大军，人赍二十日粮，兼程而进。至图拉河，元太师曼济旧作蛮子、哈刺章觇知之，悉众渡河，列骑以待。文忠引兵薄之，敌稍却，复进至鄂尔坤河，敌兵益众，我师败绩，宣宁侯曹良臣与指挥周显、常荣、张耀俱战没。【考异】据《明史·本纪》，但书“宣宁侯曹良臣战没”，《潜庵史稿》同，证之《李文忠传》，言“是役也，两军胜负相当而宜宁侯曹良臣、指挥使周显、常荣、张耀俱战没，以故赏不行”。按《明史》，显以下三人皆附《良臣传》，《重修三编》据以补入《目》中，今从之。荣，开平王遇春之再从弟也。文忠马中流矢，急下马，持短兵接战，从者刘义直前奋击，以身蔽文忠。指挥李荣见事急，以所乘马授文忠，自夺敌骑乘之。文忠策马更进，士卒皆殊死战，敌始败走。逐北至青海，旧“青”作“称”。敌兵复大集，文忠乃敛兵据险，椎牛飨士，又纵所获马畜于野。敌疑有伏，始稍稍引去，文忠亦引兵还。夜，迷失道，行至僧格尔玛，旧作桑哥儿麻，乏水，喝死者甚众。文忠默祷于天，忽所乘马跑地长鸣，泉水涌出、三军俱给。
是役也，济宁侯顾时与文忠分道出沙漠，粮尽遇寇，士卒罢不能战，时奋勇，独引麾下数百人跃马大呼，军复大振，遂破
217 明適鉴卷四
敌，掠其牛马还。
乙巳，上以功臣多恃铁券犯法，奴仆杀人者匿不以闻，乃诏工部作铁榜，戒以保全终始之道。又颁律令于各卫：“禁止军官军人不得私接受公侯所与信宝、金银、段匹、钱物，及非出征不得于公侯之家门首侍立，其公侯，非奉特旨不得私自呼唤军人役使，违者俱论罪。”
是月、定六部职掌及岁终考绩之法。
振山东、陕西饥。时山东高唐、濮二州及聊城、堂邑、朝城等县饥，上命吏部尚书赵孠坚往振之。又命以米六万六千余石振莱州、东昌，并蠲登、莱二州逋租及今年夏麦。又命振陕西庆阳府安化、合水、环三县饥。
秋，七月，丙辰，中山侯汤和从大将军出塞征阳和，遇元兵于断头山，败绩，处州指挥章存道死之。
初，存道帅所部乡兵浮海至京师，上褒谕之，命从冯胜北征。元都既平，复从徐达西征，留守兴元，败吴友仁人寇之师，再守平阳，皆有功，至是战没。【考异】《明史·本纪》记断头山败绩，不及死难之人。证之《汤和传》，亦但云“是月亡一指挥”，不言指挥何人。惟《潜庵史稿》及《重修三编》书“指挥同知章存道死之”。存道，章溢子，事见《溢传》、今据《传》叙人。
壬戌，京师风雨，地震。
是月，李文忠俘送故元官属子孙及军士家属一千八百余人至京师。上以其杀伤相当，又连失良将四人，故赏亦不行。
贵州思南宣慰使田仁智等之来归也，上皆令以元所授故官世守之。时方北伐中原，未遑经理荒微。又，仁智等岁修职贡，最恭顺，故仅遣将筑城守之，赋税听其输纳，未置郡县。至是有贵州宣慰霭翠，与普定府女总管适尔等先后来归，上亦令以原官世袭。当霭翠之归附也，先请讨其陇居部落，上不许，曰：“中国之兵，岂外夷报怨之具！”会仁智人朝，谕以归而善抚之。
218
纪四
自五月至七月，凤翔、平凉二府雨雹，伤豆麦，诏免其税。又，苏州府崇明县水，诏以所报恐未尽，令悉免之。
五开、五溪诸蛮复叛。八月，丙申，征南副将军吴良复讨平
甲辰，元兵犯云内州，突人城，同知黄理帅兵巷战，死之。
【考异】“黄理”，《明史·本纪》作“理”，《忠义传》作“里”，实一人也。《三编》亦作“里”。
是月，免通州海门县被水田租。
九月，丁巳，靖海侯吴祯遣送平章高嘉努等于京师。时祯坐事谪定辽卫指挥，寻召还，仍领海运事。
倭寇福宁，明州卫指挥佥事张亿讨之，中流矢死。
戊午，江夏侯周德兴讨婪凤、安田等洞蛮、悉平之，遂克泗城州。
冬、十月，丁酉，冯胜征西师还。
是月，免应天、太平、镇江、宁国、广德诸郡县田租。
十一—月，辛酉，有事于圜丘。始定制，凡郊祭，皇太子留宫居守，诸王戎服从。
甲子，邓愈等征南师还。
壬申，赏征西将士。上谓冯胜曰：“祭遵忧国奉公，曹彬平江南，所载惟图籍，当以古人为法。”胜等顿首谢。
十二月，甲戌朔，诏中书省：“凡有司考课，必有学校农桑之绩，始以最闻，违者降罚。”
辛巳，令百官奏事启皇太子。【考异】据《明史·本纪》，是年及十年皆记奏事启皇太子事，惟是年则但书“启事”，十年六月始有“裁决奏闻”之语，盖是年奏事，但令皇太子预闻，不令裁决也，至十年，太子已长，请练国事，故使之裁决以试其当否。诸书多并两事为一事，《辑览》亦但记是年启事之语而十年略之，惟《重修三编》始据《本纪》分书，今从之。又按《潜庵史稿》复有“六年九月，命诸司常事启皇太子，大者乃奏
219 明通鉴卷四
闻”之语。
上尝谓太子曰：“天子之子，与公、卿、士、庶人之子异，公、卿、士、庶人之子系一家之盛衰，天子之子系天下之安危。尔承主器之重，将有天下之责也。公、卿、士、庶人不能修身齐家，取败止子一身一家；若天子不能正身修德，岂但一身一家之取败，将宗庙社稷有所不保，天下生灵胥受其殃，可不惧哉，可不戒哉！”
甲申，太白昼见。
初，元皇孙密迪哩巴拉俘于京师，上遣使两致元嗣君书，皆不报。将欲送密迪北归，先遣使以诚意动之。
是月，壬寅晦，与之书曰：“朕观前代所获亡国子孙，皆献俘庙社，其有阳示优待者，不久非鸠即杀。朕则不然，君之子至京，今已三年，朕宾礼之，以俟君遣使来取归，必不食言。至君家天运已去，人心已离，朕始议兴师为吊民伐罪之举，此乃天运，非人力也。”
又与元臣刘仲德、朱彦德二生书曰：“人臣致身于君，贵有终始。君之故主蒙尘而崩，幼君嗣立，朝臣无不叛去，独二生竭力事之，诚可嘉尚！今朕特遣使者致书沙漠，令取其子密迪哩巴拉归，俾父子相依，宗社不绝，即二生家族亦可长保。如其不然，六军征讨，势如振落，以二生身膏草野，固宇宙奇男子事，但恐不能殉国，偷生免死，复何面目与朕相见！唯熟图之。”
是月，礼部侍郎曾鲁引疾归，道卒。鲁以文学邀上眷遇，不次超迁，遂为侍郎。会戍将捕获倭人，上命儒臣草诏归其俘，阅鲁稿，大悦，曰：“顷陶凯文，已起人意，鲁复如此，文运其昌乎！”寻命主京畿试，与詹同为考官，淳安徐尊生尝曰：“南京有博学上二人，以笔为舌者宋景濂，以舌为笔者鲁得之也。”鲁属文不留稿，其徒间有所辑录，亦未成书云。
札部尚书陶凯上言：“汉、唐，宋时，皆有《会要》纪载时220
纪
四
政。今起居注虽设，其诸司所领谕旨及奏事簿籍，宜依《会要》编类为书，庶可以垂法后世。下台省府者，宜各置铜柜藏之，以备稽考，俾无遗阙。”从之。
是岁，京师文庙成，车驾幸太学，行释奠礼。
上偶览《孟子》，至“草芥寇雠”语，谓非臣子所宜言、命罢配享。时上怒甚，诏：“有谏者以大不敬论！”刑部尚书钱唐抗疏人谏曰：“臣为孟轲死，死有余荣。”时廷臣无不为唐危，上鉴其恳诚，不之罪。逾年，诏曰：“孟子辟邪说，辨异端，发明先圣之道，其复之！”
宋濂以议礼被谪，寻召为礼部主事，至是亦迁赞善大夫。【考异】五年释奠，《明史·本纪》不载，但干十五年纪太学成释奠事。证之《春明梦余录》，则释奠始于五年，盖元年系遣官释奠也，是时即以应天府学为国子学，四年修文庙，五年成，太祖亲行释奠礼，盖在应天府学行礼也。至十五年别立国子监成，太祖复于国子监行释奠礼，此两次释奠之可据者。故秦蕙田《五礼通考》亦引《兖州府志》云：“五年，上释奠于太学。”而《典汇》则云：“是年释奠于应天府学之文庙。”尤为明析。且罢孟子配享，即在是年，见《明史·礼志》及《明阙里志》，是因释奠而罢之明矣。《明史·钱唐传》记其抗疏上谏，则所谓“逾年复之”者，证之王圻《续文献通考》，复配享在六年，则五年之罢是也，今据书于是年之末。
论曰：罢孟子配享，见于《明史·钱唐传》中，言“帝读《孟子》，至“草芥寇雠＇语，谓非臣子所宜言，议罢配亨、诏：“有谏者以大不敬论。”唐抗疏人谏，帝鉴其诚恳，不之罪，孟子配享亦旋复，然卒命儒臣修《孟子节文》”云。《典汇》则并记其袒胸受箭之事，《春明梦余录》则并记是年雷震谨身殿之事，据此，则太祖三十一年中为盛德之累者，此其一也。然逾年而复之，则亦可谓善于补过者矣。
若其修《孟子节文》，则又失之。何者？使《孟子》之文而可节，则罢其配享，未为过也。盖太祖终不悦于孟子，
221
明通鉴卷四
而其复配享也，实出于一时之清议，故修《孟子节文》而自护其短也。据《典汇》所记，其所节者，自“草芥寇雠”外，凡不以尊君为主，如“谏不听则易位”及“君为轻”之类皆删去。然则其所节者，大概可知已。
自骑兵之起，车制渐废。上以车骑并重，北方尤宜，是年，始诏造独辕车，北平、山东千两，山西、河南八百两。
初、上命陕西行省员外郎许允德及僧克新等三人往使西域，招谕诸番，于是乌斯藏始以是年冬入贡。乌斯藏国在云南西徼外，其地多僧而好事佛，元时多以法王帝师之号锡之。上即位，惩唐世吐番之乱，欲以制驭，许因其俗，授以元故官。于是乌斯藏摄帝师纳木扎勒巴勒藏布旧作南加巴藏卜先遣使朝贡。至京师，上赐之红绮禅衣及钱物遣还。
其占城、琉球等国之至者，皆令仿高丽例，三年一贡，著为令。




纪五 太祖洪武六年癸丑至八年乙卯


纪五 明通鉴卷五
纪五起昭阳赤奋若，尽旃蒙单阏，凡三年。
太祖高皇帝 洪武六年
春，正月，魏国公徐达、曹国公李文忠以去冬召还，上欲修边备，至是复谕达等曰：“处太平之世，不可忘战；开荒裔之地，不如守边。朕与卿等同起布衣，削平祸乱，每念向者创业之艰及古人居安虑危之戒，不敢自宁。今边塞未靖，仓卒有警，卿等岂能独安？及此无事之时，训练军士，修葺城池，此正所谓有备无患者也。”
壬子，诏达、文忠分往山西、北平。达自是留北平者凡三年。【考异】据《明史·本纪》，但书“三月授徐达为征虏将军”。证之《纪事本末》，则正月命达等防边，三月授征虏将军，盖即军中命之也。防边之命，本在正月，达等既行，始报元兵人寇，故命将在三月.《本纪》不书正片防边事，《纪事本末》不书三月命将事，今分书之。
癸丑，诏免辽东金、复二州旱灾税。
甲寅，右丞相汪广洋罢。时胡惟庸为左丞，专决省中事。广洋无所建白，遂左迁广东行省参政。
是月，天下守令皆朝觐京师，赐宴遣还，谕之曰：“慈祥岂弟，身之德也；刻薄残忍，德之贼也。君子成其德而去其贼，小
223 明通鉴卷五
人纵其贼而悖其德。朕之任官，所用惟贤，君子不可以伪为，小人不可以幸免，各宜勉修厥德，以副朕怀。”
上留意文学，广储人才，乃开文华堂于禁中。时各行省虽连试三年，而官多缺员，举人俱免会试，赴京听选。于是有选人国子学读书者，命于诸司先习吏事，谓之“历事监生”，又有“小秀才”、“老秀才”之目。至是上又择其年少俊异者，得张唯、王辉等凡十余人，皆授翰林院编修。又授萧韶为秘书监直长、并令人禁中文华堂肄业，太子赞善宋濂等为之师。上听政之暇，辄幸堂中，评其文字优劣，锡以鞍马、弓矢、白金有差。
寻又征元进士山阴赵俶至，授国子博士。上御奉天殿，召俶及助教钱宰、贝琼等曰：“汝等一以孔子所定经书为教，慎勿杂苏秦、张仪纵横之言！”于是俶请颁《正定十三经》于天下，屏《战国策》及阴阳谶卜诸书，勿列学宫。明年，上又择诸生颖异者三十五人，命俶专领之。寻又擢李扩，黄义等人文华、武英二堂说书，皆见用。
初，选朝天宫道士专掌乐舞，供事郊坛，凡天地、社稷、山川香币，皆令司之。【考异】道士供郊坛事，《明史·本纪》、《潜庵史稿》皆不书，今据《明鉴》、《三编》增人是年正月下。
二月，乙未，诏暂罢科举。谕中书省臣曰：“科举之设，务得经明行修，文实相称之士以资任用。今有司所取多后生少年、观其文辞、亦若可用，及试用之，不能措诸行事。朕以实心求贤，而天下以虚文应之，非朕责实求贤之意也。今各行省宜暂停科举，别令有司察举贤才，必以德行为本，而文艺次之。”
壬寅，命御史台及按察使考察天下有司，奏请黜陟。
谕台臣曰：“古人言礼义以待君子，刑僇加于小人。盖君子有犯，或出于过误，可以情恕；小人诡计百端，无所不至，若有犯，当按法去之，不尔则遗民患。”
三月，癸卯朔，日有食之。224
纪
五
始定救日礼。是日，上常服，不御正殿。中书省设香案，百官朝服行礼，鼓人伐鼓，食复乃止。
又定救月食礼。设香案于大都督府，百官常服行礼，不伐鼓，雨雪云翳则免。
乙巳，始设六科给事中。
初，吴元年，置给事中，掌侍从、规谏、补阙、拾遗，与起居注同秩五品，实统名也。元年，设六部。至是部各设科，科设给事中二人，铸给事中印一，推年长者一人掌之，改从七品。定制，章奏出人所经由及有所遗失牴牾，皆许封驳，凡朝政军事及举劾官员，皆许联署以闻。
戊申，大阅。上亲御校场，谕诸将曰：“畜兵所以卫民，劳民所以养兵。尔等无耕耨之劳而充食，无织衽之苦而足衣，皆出于民也，若不知捍御之道，横起凌虐之心以害其民，民受其害，驯至困敝，是自绝其衣食之源也。且贵能思贱，富能思贫者，善处富贵也；忧能同其忧，乐能同其乐者，善体众情也。不违下民之欲，斯合上天之心，庶可长享富贵矣。”
上既命徐达等备边，寻报元兵寇武朔、保德诸州，纳克楚侵辽东，库库特穆尔犯雁门。壬子，复授达为征虏大将军，文忠及邓愈、冯胜、汤和等副之。
初，上遣使送倭使还国，念其国信佛，可以西方教诱之，乃遣僧祖阐、克勤等八人往至其国演教。国人颇敬信，而良怀倨慢无礼，拘留阐等不遣。寻寇闽、浙海上诸郡，未几，复寇登、莱。甲子，上授指挥使于显为总兵官，令出海备倭。
上御极之二年，诏尚书陶凯等编辑汉、唐以来藩王事迹可为鉴戒者，日《昭监录》。初成一卷，上览之，复命秦府右傅文原吉与礼部主事张筹增益数事，合为二卷。至是书成，上既自为序，又命赞善大夫宋濂序之，以颁赐太子、诸王。
初，祭酒魏观被谪，寻召为礼部主事。时廷臣荐观有吏才，
225 明通鉴卷五
五年，授为苏州知府。前守陈宁苛刻，人呼“陈烙铁”，观至、尽改宁所为，以明教化、正风俗为治。建黉舍，聘周南老、王行、徐用诚与教授贡颖之定学仪，王彝、高启、张羽订经史，耆民周寿谊、杨茂、林文友行乡饮酒礼，政化大行，课绩为天下最。至是擢为四川行省参政，未行，以部民乞留，命还任。
初，苏州府旧治，张士诚据以为宫，迁之于都水行司，观以其地湫隘，还治旧基。又浚锦帆泾，兴水利泾，故吴王舟游地也。或谮观兴既灭之基，上使御史张度廉其事，遂连及高启、王彝，俱坐法死。
启之放归也，上以其尝赋诗有所讽刺，嗛之而未发，启归，居青邱，观移其家至郡中，旦夕延见甚欢。观既获谴，上见启所作《上梁文》，因发怒。而彝亦坐交通观，同及于祸。
夏，四月，辛丑，命有司察举贤才。【考异】《明史·本纪》，罢科举，察举贤才，俱系之二月乙未下，盖牵连并记耳。按《纪事本末》、罢科举在二月，察举贤才在四月。傅氏《明书》、察举贤才之诏系之四月率丑，其下诏之文，与《明史·选举志》同。今分书之。
诏曰：“贤才，国之宝也。古圣王劳于求贤，若高宗之于傅说，文王之于吕尚，彼二君者，岂其智不足哉？顾皇皇于版筑、鼓刀之徒者，盖贤才不备不足以为治。鸿鹄之能远举者，为其有羽翼也；蛟龙之能腾跃者，为其有鳞鬣也；人君之能致治者，为其有贤人而为之辅也。山林之士，德行文艺可称者，有司采举，礼送京师，朕将任用之，以图至治。”
是时定制，专用辟荐，其目日聪明正直，日贤良方正，日孝弟力田，又有儒士、孝廉、秀才、人才、耆民等目，皆征召至京，不次擢用。而各省贡士、贡生亦皆由太学以进。于是罢科目者凡十年。
是月，诏有司图山川险易以上。五月，壬寅，《祖训录》成。226
纪
五
先是上即位，命儒臣编辑、亲加裁定，凡六年。其目十有三：日《箴戒》，曰《持守》，曰《严祭祀》，曰《谨出入》、曰《慎国政》，曰《礼仪》，曰《法律》、日《内官》、曰《职制》，曰《兵卫》，曰《营缮》，曰《供用》，曰《内令》。至是成，命颁之天下。【考异】据《明史·本纪》。编《祖训录》在洪武二年，是年所頒，则但书《昭鉴录》于三月。其实二书并以是年颁，盖《祖训录》编于二年，成于六年也。据《潜庵史稿》、《典汇》，颁《昭鉴录》在是年三月，颁《祖训录》在五月，《纪事本末》则二书并颁于三月，今从《史稿》分书之，惟太祖《自序》，言“编辑六年，始克成书”，则似元年太祖已手自编辑，逾年复诏堵臣也。今并记之五月下，而删去“二年编《祖训录》”语。
六月，壬午，盱眙民献瑞麦，御史答禄与权请荐宗庙，上曰：“以瑞麦为朕德所致，朕不敢当。归之祖宗，御史言是也。”大将军达驻师于临清。甲申，遣临江侯陈德出朔方，败元兵于三岔山。壬辰，遣指挥吴均击拒库库兵于雁门。上惩定西之败，戒诸军士毋出塞穷追。
是月，免北平、河间、河南、开封、延安、汾州被灾田租。秋，七月，壬寅，诏户部稽渡江以来各省水旱灾伤分数，优恤之。
壬子，授胡惟庸为右丞相。自汪广洋之罢也，上难其人，久不置相，惟庸以左丞专决省事，至是遂相之。惟庸又荐其党陈宁、商暠等，上寻擢宁为御史大夫，暠御史中丞。
是月，宋濂迁侍讲学士，知制诰，同修国史。詹同兼学士承旨，并命与学士乐韶凤等奏定释奠先师乐章。
征元乡贡进士桂彦良诣公车、授太子正字。彦良，慈溪人。
时上方开文华堂，命彦良与宋濂分教诸贡士。尝从容有所咨问，彦良对必以正，上每称善，书其语揭便殿。
八月，乙亥，始诏祀三皇及历代帝王。
初，御史答禄与权请祀三皇，上以“五帝，三王及汉、唐、
227 明通鉴卷五
宋创业之君，俱宜立庙京师，春秋致祭”。乃命礼官考定有功德者，建历代帝王庙于钦天山之阳，仿太庙同堂异室之制。
丙子，巩昌侯郭兴会陈德之兵与元军再战于答刺海口，斩首六百级，禽其同金实都等五十四人。实都，即忻都，见《前纪》。
丁丑，遣御史大夫陈宁释奠于先师。时宁兼领国子监事，故有是命。
丞相胡惟庸、参政冯冕等，不陪祀而受胙，上以为非礼，命各停俸一月。宁坐不举奏，亦停俸半月。自是不预祭者不颁胙，著为令。【考异】事见《明史·陈宁传》。《传》有“胡惟庸，冯冕、刘基等不陪祀而受胙，宁坐不举奏，皆停俸”云云。按基以四年致仕，因谈洋请设巡检，为惟庸所构，遂夺禄。基惧，人谢，留京不敢归。按基是时在京师，并未授官，其所夺者伯禄耳。若谓致仕之官不预陪祭而受谴。或时基眷正衰，故及之，然非事实也。今删去基名，但书惟庸，冕等。
是月、衍圣公孔希学服阕来朝，诏有司致廪饩，从人皆有劳赐。逾月，辞归，赐之袭衣、冠带、白金、文绮，命翰林官饯于光禄寺。
上惩元氏以宽纵失天下，颇用重典。一日，谓正字桂彦良曰：“法数行而辄犯，奈何？”彦良对曰：“用德则逸，用法则劳。”上以为至言。
九月，庚戌，命翰林院儒臣择唐、宋名臣笺表可为法式者，词臣以柳宗元《代柳公绰谢表》及韩愈《贺雨表》进，令中书省颁为式，并禁骈丽对偶体。
是月，定有司季报、岁报之式。
初，府、州、县户口、钱粮、学校、狱讼，每月具书于册。县达州，州达府，府达行省，汇咨中书，吏牍烦碎，而公私（縻）（糜〕费实多。又，有司决狱，杖八十以上皆送之府、州，徒以上送行省、官吏受赇，率多出入轻重，因缘为奸。乃命中书省、御史台详议：“改月报为季报，以季报之数汇为岁报。凡府、228
纪五
州、县决因，依律断决，毋俟转发。其有违枉，御史及按察使以时纠劾。”天下便之。
始定散官资阶。散官者，初授之资阶也。其有升授、加授者，以历考为差。
时上欲任学士宋濂以政事，特加授中顺大夫，濂辞曰：“臣无它长，待罪禁近足矣。”上益重之。
冬，十月，壬辰，命考究前代纠劾内官之法，礼部议：“置内正司，设司正、司副各一人，专纠察内官失仪及不法者。”
十一月，壬子，元库库特穆尔寇大同，徐达遣将击败之。先是上方召达及冯胜还，寻以报至，命达仍留镇。
时李文忠行边山西、北平，亦败敌于三角村。
甲子，遣兵部尚书刘仁振真定饥。【考异】《潜庵史稿》作“是月壬子”，今从《本纪》。
初，饶阳知县郭积见邑中大饥，民食草实木皮，遂以上闻。上览其奏，复咨访得晋、冀等州皆饥，乃命仁等往各州县振之，蠲其租赋。
丙寅，冬至，土不豫，改卜郊。
是月，潞州贡人参、上曰：“人参得之甚艰，毋重劳民。往者金华进香米，太原进葡萄酒，朕俱止之。国家以养民为务，奈何以口腹累人！”命却之。
闰月，乙亥，录故功臣子孙未嗣者凡二百九人，皆予袭授指挥、千、百户等官有差。
壬午，有事于圜丘。
初，上命陶安、周桢等详定《律令》，时刘惟谦为大理少卿，亦与焉。上即位之二年，授惟谦为刑部尚书，谕之曰：“膏梁所以充饥，药石所以疗病，使无病之人舍膏粱而饵药石，适足以害身。仁义者，养民之膏粱也；刑罚者，惩恶之药石也。为政若舍仁义而专务刑罚，是以药石毒民，非善治之道也。”寻命惟谦等
229 明通鉴卷五
与儒臣讲《唐律》，日进二十余条，上亲加裁定，择其可行者以为式。至是命惟谦详定篇目，务合轻重之宜，凡六百有六条，日《大明律》，又命宋濂为表以进。庚寅，命颁行天下。
十二月，庚申，翰林院待制王祎遇害于滇南。初，祎奉使招谕梁王，王闻其言论，益敬礼之。会元嗣君立，遣其臣托克托旧作脱脱征饷至滇，知祎在王所，疑王有它意，胁以危言，王不得已，出祎见之。托克托欲屈祎，祎叱曰：“天既讫汝元命，我朝实代之。爝火余烬，敢与日月争明邪！且我与汝皆使也，岂为汝屈？”或劝托克托曰：“王公素负重名，不可害。”托克托攘臂曰：“今虽孔、孟、义不得存。”祎顾王曰：“汝杀我，天兵行至，祸不旋踵矣。”遂杀之。王遺使致祭，具衣冠敛之。
祎，字子充，师事元儒柳贯、黄溍，遂以文章名世。上平江西，祎献颂，上览之，喜曰：“江东二儒，惟卿与宋濂耳。学问之博，卿不如濂，才思之雄，濂不如卿。”自漳州被谪召还，与宋濂修《元史》，遂擢知制诰，兼修国史。其死也，滇南未平，赠恤之典遂阙。其后祎子绅讼其事，追赠翰林学士，谥文节，后复改谥忠文。
祎死时，绅年十三，鞠于兄绶。长博学，师事宋濂，濂器之，曰：“吾友不亡矣。”蜀献王聘绅，待以客礼。绅启王往云南求父遗骸，不获，即死所痛哭致祭，述《滇南恸哭记》以归。后为国子博士，卒于官。
是月，以唐铎为刑部尚书。铎，虹县人。初知延平府，召还，为殿中侍御史，复出知绍兴府。事上久，上素知其能，遂擢拜之。
上以“释老教行，僧道日多，蠹财耗民，莫此为甚”，乃诏天下：“府、州，县止存大观寺一，僧道并处之。非有戒行通经典者，不得请给度牒。”又禁女子年四十以下为尼者，并著为令。
是岁、上念天下大定，诸功臣如廖永安、俞通海、张德胜、230
纪五
耿再成、胡大海、赵德胜、桑世杰皆已前没，未有谥号，乃下礼部定议。议上：“永安谥武闵，通海忠烈，张德胜忠毅，大海武庄，再成武壮，赵德胜武桓，世杰永义。”制曰：“可。”【考异】赐永安等七人谥，事见《明史·永安传》，系之六年。明初定例，武臣伯爵以上者始得赐谥，文臣无赐谥例也。文臣赐谥，始于建文时追谥王祎。今七人之赐谥，系奉特敕，故详著之。
诏：“每岁春秋，遣官祭元御史大夫福寿，著为令。”尝曰：“疾风知劲草，板荡识孤臣。为人臣者当如是也。”
初，起居注吴琳奉诏防求贤才，还，擢兵部尚书。是年，改吏部，与詹同迭主部事。逾年，乞归，上遣使察之。使者潜至旁舍，见一农人，坐小杌，起拔稻苗布田，貌甚端谨。使者前问曰：“此有吴尚书者在不？”农人敛手对曰：“琳是也。”使者以状闻，上为嘉叹。
诏中书省、大都督府会六部台谏定训练军士律，“凡骑射、步射，皆定以中矢远近之式，专责成于将领，校阅时各领赴御前验试。能者受赏，否则军士遣还，自都指挥以下，降官、夺俸有差”。
是年夏，京师城成，周九十六里，门十有三，外城周一百八十里，门十有六。
七年
春，正月，庚午，谕吏部曰：“古称任官惟贤才，凡郡得一贤守，县得一贤令，如颍川之黄霸，中牟之鲁恭，何忧不治？今北方郡县，有民稀事简者，而设官与繁剧同，禄人供给，适以罢民。”于是吏部奏汰河南、山东、北平府、州、县凡三百八人。
又诏六部：“官毋得轻调，有年劳者，就本部升用。”
甲戌，诏都督佥事王简等分往河南、山东、北平经理屯务。时上以：“北边重镇，大率食租税于民，民力日疲而军政日惰。惟
231
明通鉴卷五
古屯田之法，无事则耕，有事则战，兵得所养而民自不劳，此为长治久安之道。其屯制，定以三分守城，七分耕作。人授田五十亩，给以牛种，官收税，亩一斗，足以苏民困而实军储。”乃遣简及佥事王诚、平章李伯升等各帅官军分电彰德、济宁、真定等处，凡开垦、训练诸务，许以便宜行之。
初，上以倭寇出没无常，诏靖海侯吴祯，籍方国珍故所部温、台、庆元三府军士及沿海无田粮之民曾充船户者，凡十一万一千七百余人，隶各卫为军，时以方氏余党多入海剽掠故也。祯既至，三郡多挟私意，牵引平民，宁海知县王士宏力陈其不便。上嘉纳其言，立命罢之。
逾年，德庆侯廖永忠上言：“倭寇乘风侵掠，来若奔狼，去若惊鸟，非多造海舟，未易翦捕。请令广洋、江阴、横海、水军四卫添造多橹快船，派将统领，无事则沿海巡微以防不虞，有事则大船薄之，快船追之，彼欲为内寇，不可得也。”上从其言。至是授祯为总兵官，都督于显副之，令帅江阴等四卫之兵出海备倭。
方茶马之开市也，户部奏言：“海外诸国入贡，许附载方物，与中土贸易。”因设市舶司，置提举官以领之。始设于太仓之黄渡，寻罢，复设于宁波、泉州、广州，以通日本、琉球及占城、暹罗西洋诸国。上以日本叛服不常，独限以十年之期，许通市一次，人不逾二百，舟二艘，以金叶勘合表文为验，以防诈伪侵轶。寻以海禁日严，恐濒海居民及守备将卒私通取赂，遂并市舶司暂罢之。
是月，振松江府水灾八千余户，户赐钱五千。
曹国公李文忠驻师代县，遣诸将分道出塞，至赛音布拉克川，俘元平章陈安礼，寻又禽太尉布哈于白登，斩珠展鲁旧作真珠驴于顺宁杨门。
二月，丁酉朔，日有食之。
是日春分，礼官奏：“朝日礼改用已亥，上丁释莫先师孔子改232
纪
五
用仲丁。”制曰：“可。”【考异】据《明史·本纪》“是月丁酉朔日食”，证之《礼志》，言：“是月祀先师，以上丁日食，改用仲丁。”又，《典汇》云：“是日春分，礼官奏：朝日礼改用已亥，上丁释奠先师改用仲丁。＇制曰：“可。＇”据此，则丁酉乃二月春分节也，今据书之。
衍圣公孔希学上言：“庙堂圮毁，祭器乐器不备、请饬有司葺治。”戊午，诏修曲阜先师阙里及祭器乐器，仍设孔、颜、孟三氏学。
癸亥，临江侯陈德获鞑靼图噜密实旧作秃鲁迷失等九十七人于会宁等处，六安侯王志获鞑靼一百余人于朔州等处，皆送京师。
是月，免平阳、太原、汾州、历城、汲县田租，以早蝗故也。
三月，丁卯，敕大将军达分遣六安侯王志、南雄侯赵庸驻山西，营阳侯杨璟、汝南侯梅思祖驻北平，屯田备边。诏冯胜、邓愈、汤和等还京师。
乙亥，甘肃兰州八里麻民郭买的叛，诱番兵入寇，诏立赏格购捕之。兰州卫遣其兄着沙与其弟火石歹往招之，买的不从，着沙，火石歹夜斩其首以归。事闻，上曰：“买的罪固当死，然为兄弟者，告之不从，执之而已，手自刃之，有悖大伦，若赏之，非所以令天下也，但以其所获牛马给之。”
夏、四月，已亥，都督蓝玉帅兵攻兴和，元守将托音特穆尔弃城遁。追败之于白酒泉，禽其国公特尔穆齐旧作帖里密赤等五十九人。
壬寅，永、道、桂阳诸州蛮寇构乱，诏金吾指挥同知陆龄讨平之。
丙辰，命冯胜、邓愈、汤和及巩昌侯郭兴仍镇北边。
戊午，都督佥事金朝兴败元兵于黑城，获其太尉卢巴延旧作伯颜、平章特穆尔布哈旧作帖木儿不花并省院等官二十五人。
233 明通鉴卷五
五月，丙子、免真定等四十二府、州、县被灾田租。辛巳、振苏州饥民三十万户。癸巳，减苏、松、嘉、湖极重田租之半。
初，上自起兵临濠及渡江以来，征讨平定之迹，礼乐治道之详，虽有纪载，尚未成书。儒臣詹同请编《日历》，从之，命同与学士宋濂为总裁宫，礼部员外郎旲伯宗等为纂修官。是月，书成，上之，自起兵至洪武六年，共一百卷。
同等又言：“《日历》秘天府，人不得见，请仿唐《贞观政要》分辑圣政，宣示天下。”乃命复辑《皇明宝训》。自后凡有政绩，史官日记录之，分四十类，依类增人焉。【考异】《明史·本纪》不载。《潜庵史稿》书编《日历》于六年九月壬寅、修《皇明宝训》于七年五月丙寅，今证之《詹同传》，《日历》即以是年五月成，因《日历》秘天府，人不得见，故同等请辑《宝训》。今并系之五月下，参《同传》书
学士承旨詹同请致仕，上许之，赐诏褒美。
六月，倭寇胶东，百户许彰追寇于海口，不克，死之。【考异】《明史·本纪》：“是年七月，倭寇登，莱。”诸书所记，或云“倭寇胶东”，或云“倭寇胶州”，同一事也。证之《日本传》，“四年，寇温州”，“七年，寇胶州”，即登、莱也。寇在六月，官兵败倭在七月，故《潜庵史稿》连叙于是年七月下，今分书之。
陕西、平凉、延安、靖宁、鄜州雨雹，山西、山东、北平、河南蝗，并蠲田租。
秋，七月，甲子朔，曹国公李文忠帅师攻大宁、高州，克之，斩元宗王托克托实勒，旧作朵朵失理，《辑览》译作克托锡哩。禽承旨伯嘉努。追奔至毡帽山，击斩鲁王，获其妃及司徒达哈勒济等。旧作答海俊。
壬申，靖海侯吴祯帅沿海各卫兵出海击倭，追至珍珠大洋，获其人船，俘送京师。
赠百户许彰官，并恤其家。234
纪五
日本王良怀以国内争立构难，送我使者僧祖阐等归。是月，复遣使来贡方物，无表文，上命却之。其大臣亦遗僧来贡，上曰：“此私交也。”亦却之。并令中书省移文诘责。
八月，京师历代帝王庙成，时上令帝王皆塑像，服衮冕，惟伏羲、神农时未有衣裳，不加冕服。甲午朔，上躬祀于新庙。礼臣议历代帝王宜祀者，凡三十六人。已而罢隋高祖之祀。
戊戌，遣元威顺王子伯伯赍诏云南谕梁王。
辛丑，诏：“军士阵殁，父母妻子不能自存者，官为赡养；百姓避兵离散，或客死遗老幼，并资遣还；远宦卒官，妻子不能归者，有司给舟车资送。”
丙辰，李文忠追击元兵于丰州，禽元故官十二人，马驼牛羊甚众，穷追至远塞乃还。
庚申，振河间、广平、顺德、真定饥，并蠲租税。
是月，上御武楼，赐学士宋濂坐，谓曰：“天下既定，朕方垂意宿学之士，卿知其人乎？”对曰：“会稽有郭传者，学有渊源，其文雄赡新丽，其议论根据《六经》，异才也。”已而濂持其文以进。上召见于谨身殿，授翰林应奉，直起居注。传，实僧也。【考异】事见《明史·文苑传》，在洪武七年。《典汇》及薛氏《宪章录》均系之是年八月，今从之。
九月，丁丑，遣元崇礼侯密迪哩巴拉北还，谕之曰：“尔本元君子孙，国亡就俘，几欲遣归，以尔年幼，道里辽远，恐不能达。今已长成，朕不忍令尔久客于外，父子相失，今送之归，以全骨肉，其善自爱！”又遣其二宦者从，谕之曰：“此尔君之嗣，不幸至此。长途跋涉，善护视之。”又贻元嗣君书，致织金、文绮。
是月，燕山卫指挥宋杲、通州卫指挥金事郑治、汝宁卫指挥金事冯俊、密云卫指挥金事张斌等，帅师出古北口防秋，猝遇寇，皆力战死。上命厚恤其家，赐文祭之。
冬，十月，已未，皇长孙雄英生。【考异】此据《典汇·东官
235 明道鉴卷在
门》补，盖长孙雄英早卒，为建文嗣立之张本。雄英，皇太子之长子也、未几卒。
庚申，琉球、三佛齐人贡。是月，始定郊坛分献仪。
旧制，大祀分献官，太常寺先期请旨。至是上以大祀终献毕始行分献礼，于义未协，命宋濂、詹同等考定，乃请以上初献莫玉帛将毕，分献官即行初献礼，亚献，三献亦如之，遂为定制。
又命学士乐韶风等奏定祭祀驾还乐舞，凡三十九章，有《酣酒》、《色荒》、《禽荒》诸曲，皆寓规谏。
十一月，壬戌朔，《孝慈录》成。先是九月，贵妃孙氏薨，敕礼官定服制。尚书牛谅等奏曰：“《仪礼》：父在为母服期年，若庶母则无服。”上曰：“父母之恩一也，而低昂若是，未免不情。”乃敕学士宋濂等考定丧礼。
濂等乃广稽古人论服母丧者凡四十二人，主三年者二十八人，主期年者十四人。上曰：“三年之丧，天下通丧。今观主三年者倍于期服，岂非天理人情之所安乎？”乃立为定制：“子为母，庶子为其母、皆斩衰三年；嫡子、众子为庶母，皆齐衰杖期。”
时贵妃无子，上命吴王棣行慈母服，斩衰三年，皇太子、诸王皆齐衰杖期。皇太子进曰：“礼惟士为庶母缌，大夫以上则无服。陛下贵为天子，而令嫡长为庶母杖期，非所以敬宗庙，重继体也，不敢奉诏。”上大怒。正字桂彦良言子太子曰：“殿下当缘君父之情，不宜执古礼以亏大孝。”太子乃持衰服人谢，上怒始释。至是命儒臣辑丧礼五服之差，命曰《孝慈录》，颁之天下，著为令。【考异】《明史·本纪》不载。据《潜庵史稿》，“是月壬戌”。按《五礼通考》引《洪武实录》云“十一月壬戌朔，《孝慈录》成”，今从之，并据《明史·礼志》增入议丧制语。
论曰：自《公羊》有“母以子贵”之文，而《服问》“君之
母非夫人”，郑《注》亦云：“时《春秋》之义，有以小君服236
纪
五
之者。”是庶子为其所生，即周制已不能如古。而不论父之存没皆服齐衰三年，亦自唐，宋以来相沿不改。惟自太祖易齐为斩，则并慈母、养母及妇之为舅姑而皆改入斩服，于是五服中无齐衰三年之服矣。
若夫嫡子、众子而使行庶母杖期之服，以尊则不正，以亲则不体，徒以贵妾之宠，悍然不顾礼义而行之，宜太祖之令之不行于太子也。幸也“不宜执古礼以亏大孝”，犹得桂彦良之微言正论以善全于骨肉之间。若使太子而竟不奉诏，则且以违父之命而得罪矣，后之论者能毋咎太祖之陷太子于不孝乎？庶母之缌，定自周公，二千余年莫之或易，即明集礼之初颁者亦因之。一旦牵于私爱，不能正其名，是则宋濂诸臣不得不受其过矣。
辛未、有事于圜丘。 是月，纳克楚犯辽阳。
高丽入贡，请“自后仍每岁一贡，贡道由陆路经定辽，无涉海之险”，上不许。时高丽王颛为其权相李仁任所杀，颛无子，以宠臣辛肫之子禑为嗣，子是仁任遂立禑。
十二月，戊戌，召邓愈、汤和还。
是岁，淮安侯华云龙镇北平，有言其据元托克托故宅，磨用故元宫中物。上命都督何文辉往代之，召云龙还。未至京，道卒。上命宋濂撰碑，镌其功过以示褒贬。
先是学上承旨詹同致仕，上以其时方议大祀分献礼，复留之，遂再起承旨。未几，卒。
同以文章结主知，上尝与论：“文章宜明白显易，通道术，达时务，无取浮薄。”同所为文多称旨，而操行耿介，遇事规讽。上初即位，御下严峻，中丞刘基曰：“古公卿有罪，盘水加剑，请室自裁，所以厉廉耻，存国体也。”同时侍侧，因取《大戴记》及贾谊疏以进，复剀切言之。上尝与侍臣言：“声色之害，甚于鸩毒，
237 明通鉴卷五
不可不谨。”同因举“成汤不迩声色，垂裕后昆”以对，其随事纳忠，皆此类也。
西番撒里辉和尔旧作畏兀儿及阿难功德国皆以是年始入贡。辉和尔为唐吐蕃属地，元时封其宗室卜因特穆尔为宁王，镇之。其地广袤千里，东近罕东，北迩沙洲，南接西番。居无城郭，以毡帐为庐舍，产多驼马牛羊。上即位之三年，遺使招谕西番，遂及之。卜因特穆尔使其府尉麻答尔等来朝，贡铠甲刀剑诸物，上喜，宴劳其使者。乃分其地置阿端、阿真、若先、帖里四部。寻请置安定.阿端二卫，从之，乃封卜因特穆尔为安定王以统之。阿难功德国者，亦西方番国也。闻乌斯藏入贡而慕之，亦遣其讲主必尼西来朝。诏赐文绮遣还，后不复至。
八年
春，正月、辛未，增祀功臣于鸡鸣山。
初，上亲定功臣位次，皆肖像于庙中，其后两庑各设牌一，增祀战没之指挥、千户、卫所镇抚等官，书其姓氏、官爵，皆从附祀之例。六年，增入高茂等三十六人，至是又增入华云龙等一百六人，明年，又增入余隆等一百三十人，何文辉等一百六入。【考异】据《明史·本纪》但云“增祀一百八人”。《潜庵史稿》云“华云龙等一百八人”，《典汇》则云“华云龙、李思齐等”。（下文云“八人”，盖脱去“一百”二字也。）按云龙卒于七年，思齐以库库断其一臂归而卒。库库之卒在八年，则思齐之卒亦当在六七年间。又证之《史稿》，言“六年七月，增人新战没指挥高茂等三十八人，（钱谦益《功臣庙考》作“七年六月”，盖“六”、“七”二字倒误也。）九年正月，又增入余隆等一百三十人，七月，又增人何文辉等一百六人”，今并前后增祀人数统人之。
癸酉，命有司察穷民无告者，给之屋舍衣食。
谕中书省臣曰：“朕昔在民间，目击鳏寡孤独饥寒困苦之徒，常自厌生，心为恻然。今代天理物已十余年，若天下之民有流离238
纪
五
失所者，非惟昧朕初心，亦于代天之工有所未尽。卿等为辅相，宜体朕怀，不可使天下有一夫不获也。”
有山阳县民、父罪当杖而其子请代者，上谓刑官曰：“父子之亲天性也，然不亲不逊之徒，亲遭艰难，有坐视而不顾者。今此人以身代父，出于至情，朕为孝子屈法以劝励天下，其释之，”
辛巳，命邓愈、汤和等十三人分屯北平、陕西、河南。
丁亥，始诏天下立社学。上以府、州、县皆有学，而乡闾远者未沾教化，乃诏有司仿古家塾、党庠之制，区之为社，延师儒以教子弟，兼令读御制颁行诸书及新定《律令》。
是月，河决开封大黄堤，诏河南行省参政安然发民夫三万塞之。
翰林侍讲学士宋濂取上即位以来有关政要者，辑为《洪武圣政记》，凡七类，上之。
二月，甲午，宥各处人民杂犯死罪以下者，皆工役终身；其官吏犯私罪者，轻则屯种，重则工役，皆谪凤阳。
癸丑，遣官享先农。上躬耕耤田。
召徐达、李文忠、冯胜还，令傅友德等留镇北平。
是月，命刑部尚书刘惟谦申明马政。谕曰：“马政，国之所重。近命设太仆寺俾畿内之民养马，恐所司收养失宜，或扰害养马之民，皆当告戒。昔汉初一马值百金，天子不能具钧驷，及武帝时众庶，街巷有马、阡陌成群，遂能北伐强胡，威服戎狄。唐初才得隋马三千，及张万岁为太仆，至七十余万。此非官得其人，马政修举邪！其为联申明马政，严督有司，尽心刍牧，务底蕃息，违者罪之。”
又一日，因试将士，谕之曰：“汝等知弓力乎？其力但能至百步，百步之外又加五步焉，不能入矣。故善射者求中于百步之内，则弓无败折之患。驭马亦然，其力能至百里，百里之外加十里焉，则马力疲矣。故善驭马者，常使其力有余而不尽，则马无



明通鉴卷五
蹶伤之失。况攻战之际，马功居多。平原旷野，驰骋上下，无不从志，追奔克敌，所向无前，皆在马力。若不善调养，使其力乏，则临陈必至败事，无以成功。”因下令：“将士不得私乘战马及载他物，违者罪之。”
三月，辛酉，诏始行钞法。
初、上设宝源局于应天。天下既定，又令各行省设宝泉局，皆严私铸之禁，始令：“民有私铸钱，作废铜送官，偿以钱。”其后有司责民出铜、民率毁器皿输官，颇以为苦。而商贾沿元之旧习用钞，多不便用钱。上乃稽宋交、会制及元之交钞及中统、至元宝钞、命中书省定钞法，设宝钞提举司。至是造大明宝钞，民间通行。其等凡六：日一贯，日五百文、四百文、三百文，二百文，一百文。每钞一贯，准钱千文，银一两，四贯准黄金一两。禁民间不得以金银货物交易，违者罪之。以金银易钞者听。
于是始罢宝源、宝（钱）〔泉〕局，寻复定税课钱钞兼收.钱什三，钞什七，百文以下止用钱。越二年，复设宝泉局。
甲申，德庆侯廖永忠坐事赐死。
初，永忠覆韩林儿之舟于瓜步，上不悦。及大封功臣，谕诸将曰：“永忠战鄱阳时，忘躯拒敌，可谓奇男子，然使所善儒生窥联意，邀封爵，故止封侯而不公。”及杨宪在中书省，永忠与相比。宪诛，永忠以功大得免。至是坐僭用龙风诸不法事，诛之。后上追思勋旧，复封永忠子权嗣为侯。
永忠勇而善谋，行师有纪律，平广东、四川，善抚绥降附，民怀其德，俱为立祠。【考异】《三编·质实》云：“永忠之死，《明实录》讳之曰：“甲申，德庆侯廖永忠卒，上赙遗之甚厚。而宁王《通鉴博论》记丙午事云：＇是年，廖永忠沉韩林儿于瓜步，大明恶永忠之不义，后赐死。又，刘辰《国初事迹》，王世贞《史乘考误》，俱以为永忠被诛。夫林儿僭号十二年，明祖用其年号，不无凭藉，犹汉高之于楚心，光武之于更始也。如永忠者，其亦黥布、谢禄之流乎！”按林儿之卒，详元至正二十240
纪五 五年下。
是月，上命御史台官选国子生分教北方。谕曰：“致治在于善俗，善俗本乎教化。教化行，虽闾阎可使为君子；教化废，虽中材或坠于小人。近北方丧乱之余，人鲜知学，欲求多闻之士，甚不易得。今太学诸生年长德优者，卿宜选取，俾之分教北方，庶使人知务学，人材可兴。”于是选国子生林伯云等三百六十六人，给廪食，赐衣服而遣之。
上以旧韵出江左，多失正，命学士乐韶凤与廷臣参考中原雅音正之。书成，命曰《洪武正韵》。
夏，四月，辛卯，上幸中都，谒皇陵也。车驾至滁州，遣官祭滁阳王庙。
甲辰，至中都，以营建郊庙成，祭告天地于圜丘。
乙巳，仁祖忌日，躬诣皇陵致祭。是日，遣官祭开平王祠。丙午，遣官祭扬王庙。
辛亥，仁皇后忌日，躬诣陵祭。
丁巳，上还京师。【考异】是月“上幸中都”以下干支，皆据《典汇》及《潜庵史稿》。
是月，诚意伯刘基卒。
初，基言：“瓯、括间有隙地曰谈洋，南抵闽界，为鹾盗薮，方氏所由乱，请设巡检司守之。”奸民弗便也，挟逃军反，吏匿不以闻。会基致仕归，令长子琏奏其事、不先白中书省。时胡惟庸方以左丞掌省事，挟前憾，使吏讦基，谓：“谈洋地有王气，基图为墓，民弗予，则请立巡检逐民。”上虽不罪基，然颇为所动，遂夺基禄。基惧，人谢，乃留京师不敢归。未几，惟庸相，基大戚，曰：“使吾言不验，苍生福也。”忧愤，疾作。惟庸觇上眷基衰，乃阳为通好，以正月挟医来视基疾。基饮其药，觉有物积胸中如拳石，间以白上，上不省也。前月，基疾剧，上亲制文赐之，遣使护归，抵家逾一月，卒。
241 明通鉴卷五
基自负王佐才，不用于元，遭际真人，任以心膂，自谓不世之遇，故知无不言。遇急难，勇气奋发，定计立谈间，人莫能测。上亦雅重之，尝曰：“伯温，吾之子房也。”有谓基有秘授，善阴阳风角之术。上曰：“基敷陈王道，数以孔子之言导予，岂有是邪？”所为文章，气昌而奇，与宋濂并为一代宗。【考异】《明史·本纪》系基卒于四月丁已下，证之《诚意伯集·行状》、薨于乙卯四月十六日。是月庚寅朔，十六日则乙巳也。今系之是月之末，不书日。又，基事见《明史》本传，惟“饮胡惟庸医药，觉有物积胸中如拳石状”下，据《纪事本末》增入“间以白上，上不省”语，亦本之《行状》中。盖文成之眷衰、故惟庸之毒行也。
免彰德、大名、临洮、平凉、河州被灾田租。罢中都营建之役。
五月，己巳，诏永嘉侯朱亮祖偕傅友德镇北平。亮祖将舟师数百艘过济宁，会临清河水涸，舟胶不得动。时方克勤守济宁，亮祖趣具五千人浚河，不者以军法论。克勤不忍顿民，归祷于天，夜三鼓，大雨。黎明，河水涨数尺，舟师遂达，役者得免，民以为至诚所感云。【考异】亮祖勒民夫浚河，克勤祷雨事，《明史》本传书于济宁知府下，证之《本纪》，亮祖镇北平在五月已巳，又证之方正学《先府君行状》.言“八年春入朝，三月重至官，越五月被劾，十月罢官，谪江浦”，则是年祷雨，正五六月间事也。今因亮祖镇北平并记之。
初，邓愈克河州，招纳吐蕃诸部，遂设河州卫指挥同知，皆予世袭，其知院佥事及千、百户之等，皆使其酋长为之。于是番酋日至。
自设茶马司，许西番以马互市，马之至者渐多，而其所用之货率与中土异，钞法既更，番人不便，马至者少。上患之，是月，遺中官赵成赍罗绮绫绢并巴茶往河州市之，马渐集。中官出使自此始。
上以翰林所撰圜丘、方丘乐章，文过藻丽，命更制之。242
纪五
是月，皇太子摄祭地祇于方丘。【考异】《本纪》不载，此据《典汇》补入。盖太祖以四月幸中都，恐祭时不及归，故有太子摄行之诏。及四月丁巳归，不改前诏，故仍使太子摄之。《典汇》所记、必有所据，今从之.
六月，壬寅，贵州蛮连结苗、獠二千作乱、平越安抚司乞兵往援。上命指挥同知胡汝讨平之。
是月、高邮州水灾，免租六万三百余石，仍振之。秋，七月，已未朔，日有食之。
辛西，改建太庙，前正殿，后寝殿，皆有两庑。寝殿九间，间——室，奉藏神主、如同堂异室之制。
壬戌，命曹国公李文忠、济宁侯顾时往镇山西、北平，召傅友德、朱亮祖还。
戊辰，京师地震.北平按察司金事吕本上言：“近制，士大夫闻父母丧，在外必待移文原籍审核还报，然后奔丧，近者弥月，远者半年。自今官吏若遇亲丧，其家属陈于官，移文任所，即令奔赴，然后核实。”上深然之，诏：“百官奔父母之丧者，闻丧即行，不俟报。”
丁丑，免应天、太平、宁国、镇江及蕲、黄诸府被灾田租。
八月，己酉，元库库特穆尔卒。库库自定西之败走和林，元嗣君仍任以政，从徙金山之北，遂卒于哈喇诺海旧作哈刺那海之衙庭。其妻毛氏，亦自经死。
库库自视师河南后，上七致书不答，既出塞，复遣人招谕，亦不从。最后李思齐降，上使往招之。始至，待以礼。寻使骑士送归，至塞下，辞曰：“主帅有命，请公留一物为别。”思齐曰：“吾远来无所赍。”骑士曰：“愿得公一臂。”思齐知不免，断与之。还，未几卒。上以是心敬库库。一日，大会诸将，问：“今天下奇男子谁也？”皆对曰：“常遇春。”上笑曰“遇春虽人杰，吾得而臣之，吾不能臣王保保。其人奇男子也！”寻册其妹为秦王樉妃。
243 明通竖卷五
丁巳，太白昼见。
儿月，戊辰，上以云南久不下，议再遣使招谕梁王。时吴云出为湖广行省参政，召至，语之曰：“今天下一家，独滇南不奉正朔，杀我使臣。卿能为朕作陆贾乎？”云顿首请行。
会梁王遣其臣铁知院等二十余人使漠北，为大将军所获，送京师。上释之，令偕云往。既入境，铁知院等谋曰：“吾辈奉使被执，罪且死。”乃诱云令诈为元使，改制书，共绐梁王。云不从，知院等遂杀云。梁王闻之，收云骨，送之于蜀，殡于给孤寺。其后云子黻上其事于朝、诏驰驲还葬，与王祎并祀京师，额其祠曰二忠。
是月，命皇太子及秦、晋、楚、靖江四王讲武中都，学士宋濂从。
时上得舆图《濠梁古迹》一卷，遣使赐太子，题其外，令濂询访，随处言之。太子以示濂，濂因历历举陈，随事进说，甚有规益。
濂傅太子，先后十余年，凡一言动，皆以礼法劝讽，使归于道。至有关政教及前代兴亡事，必拱手曰：“当如是，不当如彼。”皇太子每敛容嘉纳，言必称师父云。【考异】宋濂侍皇太子至中都，证之《濂传》，在八年九月，《集》中《行状》同。《明史·本纪》系之十月壬子、盖以九月至，十月讲武也。今据《传》及《行状》，系之九月之末。
冬，十月，丁亥，诏举富民素行端洁、达时务者。
是月，开封府祥符、杞、陈留、封邱、兰阳、商水，西华及唯州、淮安府盐城水、诏皆免其租。
诏翰林考议陵寝朔望节序祭祀礼。学士乐韶凤等言：“汉诸庙寝园有便殿，日祭于寝，月祭于庙，时祭于便殿。后汉都洛阳，以关西诸陵远，但四时祀以特牲，每西幸即亲诣，岁正月郊祀毕，以次上洛阳诸陵.唐园陵之制，皇祖以上陵皆朔望上食，元日、冬至、寒食、伏腊、社，各一祭皇考陵，加以荐新。宋每岁
244
纪
五
春秋仲月，遣太常、宗正卿朝诸陵。我朝旧仪，每岁元旦、清明、七月望、十月朔、冬至日俱遣官致祭，祠以太牢；白塔二处，遣中官祭，祠以少牢。今拟如旧仪，增夏至日用太牢，伏腊、社及每月朔、望则用特羊，祠祭署官行礼。如节与伏腊、社、朔望同日，则用节礼。”制曰：“可。”【考异】定陵寝祭祀及郊社宗庙行脱舄礼，据《明史·礼志》及《乐韶风传》皆在是年，《典汇》并系之十月.其郊坛脱舄之仪，据《春明梦余录》，谓始于是年，今分书干十一月下。
初，京师、行省皆设都卫指挥使司，节制方面，至是诏：“改在京留守都卫为留守卫指挥使司，在外都卫为都指挥使司。”凡都司十有三：北平，陕西，山西，浙江，江西，山东，四川，福建，湖广，广东，广西，辽东，河南；又置行都司二：甘州、大同；俱隶大都督府。其后云南平，又增置云南、贵州二都司。
十一月，丁丑，有事于圜丘。
时学士乐韶凤等奏定大祀登坛脱舄之仪，谓：“古者以屦不上堂为敬。汉、魏朝祭皆跣袜，惟萧何剑履上殿，以为异数。宋南郊，皇帝至南阶，脱舄升坛，入庙，脱舄升殿，所以崇敬也。今议于郊祀庙享前期一日，有司以席藉地，设御幕于坛东南门外，设执事官脱履之次于坛门外西阶侧，祭日，大驾入幕次脱舄，始升坛殿行礼。分献、陪祀官皆脱舄于外，协律郎、乐舞生皆跣袜。”上以其援据故实，诏始行之。
十二月，戊子，京师地震。癸巳，元纳克楚犯辽东。
初，上闻黄俦被杀，知纳克楚仍将内犯，敕都指挥叶旺、马云等预为之备。至是果悉众寇边，见守御严，不敢攻，越盖州至金州。时金州城守未完，指挥韦富、王胜等督士卒分守诸门。纳克楚之骁将鼐喇呼，旧作乃刺吾。帅精骑数百挑战城下，中伏弩仆，为我军所获，敌大沮。富等纵兵击之，敌引退，不敢出故
245 明通鉴卷五
道，从盖城南十里沿柞河遁。旺等先以兵扼柞河，自连云岛至窟驼寨十余里，缘河垒冰为墙，沃以水，经宿，凝冱如城市。钉板沙中，旁设坑阱，伏兵以伺。云及指挥周鹗、吴立等建大旗，城中严兵不动，寂若无人。已，寇至，城南伏四起，两山旌旗蔽空，矢石雨下。纳克楚仓皇趋连云岛，遇冰城，旁走，悉陷于阱，遂大溃。云等自城中出，合兵追击，至将军山毕噜河，旧作必栗。斩获及冻死者无数。乘胜追至猪儿峪，纳克楚仅以身免。
事闻，进叶旺、马云俱为大都督佥事。
甲寅，遣使振苏州、湖州、嘉兴、松江、常州、太平、宁国、杭州水灾。
是月，陕州人有献天书者，上命斩之。
上谕御史台曰：“比设粮长，令其收民租以总输纳，无有司之扰，于民甚便。自今粮长有杂犯死罪及流徙者，止杖之，免其输作，使仍掌税粮。”御史台臣言：“自今粮长有犯，许纳铜赎罪。”制：“可。”



纪六 太祖洪武九年丙辰至十二年已未


纪六 明通鉴卷六
纪六起柔兆执徐，尽屠维协洽，凡四年。一生外就
太祖高皇帝 洪武九年
春、正月，甲戌，上以元将巴延特穆尔旧作伯颜帖木儿为边患，命中山侯汤和为征西将军，颍川侯傅友德副之，帅都督佥事蓝玉、王弼、中书右丞丁玉等备边延安。谕和等曰：“自古天下有道，守在四夷。今延安地控西北，与北虏接境，其人聚散无常，待其入寇面后逐之，民必受害。朕敕边将严为之备，诚恐久面懈惰，为彼所乘。卿等率众以往，常存戒心，虽不见敌，常若临敌，则不至有失矣。”
是月，册魏国公徐达女为燕王棣妃。
上御便殿，太子诸王侍，顾谓之曰：“汝等闻进德修业之道乎？藻率杂佩，身之容也；恭逊温良，德之容也。古之君子，德充于内而著于外，故器识高明而善道日臻，恶行不见而邪僻益远。已德既修，自然足以服入，贤者汇进而不肖者自去。能修德进业，则天下国家未有不治，易此者鲜不取败。夫货财声色，为戕德之斧斤；谗佞谄谀，乃妨贤之荆棘。所当拒之如虎狼，畏之如蛇虺。苟溺于嗜好，鲜不为其所陷矣。”
二月，乙巳，太白昼见，至已酉凡五日。【考异】太白昼见五
247 明通鉴卷六
日，干支诸书互异。《明史·天文志》“丁已至已酉”，按五日则当云丁巳至辛酉，此有误字。惟《重修三编·目》云“自乙巳至于己酉”，《三编》、《明史》多据《实录》，然则《明史·天文志》“丁”字为“乙”字之误也。《潜庵史稿》云“辛丑太白昼见五日”，则自丁酉至辛丑也。今从《三编》。
三月，壬申，太白复见。
己卯，诏曰：“比年西征敦煌，北伐沙漠，军需甲仗皆资山、陕，又以秦、晋二府宫殿之役，重困吾民。平定以来，闾阎未息，国都始建，土木屡兴，畿辅既极烦劳，外郡疲于转运。今蓄储有余，其淮、扬、安、徽、池五府及山西、陕西、河南、福建、江西.浙江、北平、湖广今年租赋悉免之。”
是月，汤和等至延安、元巴延特穆尔遣人请降。上闻之，召诸将悉还，独留傅友德屯边备之。敕谕友德曰：“无事请降，兵法所戒，尔其慎之！”
以和尼齐旧作火你赤为翰林蒙古编修，更其姓名曰霍庄。夏，四月，庚戌，京师自去年八月不雨，至是日始雨。五月，癸酉，自前月庚戌雨，至是日始霁。
是月，晋王妃谢氏薨。上始命学士宋濂等考定王妃丧服之制。濂等议：“皇帝素服入丧次，十五举音，百官奉慰，皇帝出次，释服，服常服。”制曰：“可。”【考异】晋王妃谢氏薨，诏宋濂等考定服制，语见《明史·礼志》，在洪武九年五月，今据之。
诏中书省：“作亲王宫室，毋得过饰。”省臣奏：“亲王宫饰朱红，室饰大青绿。”上曰：“惟俭养德，惟侈荡心。独不见茅茨卑宫，尧、禹以兴，阿房、西苑，秦、隋以亡？诸子年方及冠，去朕左右，岂可靡丽荡心！”
六月，甲午，改行中书省为承宣布政使司，凡浙江、江西、福建、北平、广西、四川、山东、广东、河南、陕西、湖广、山西，悉罢行省平章政事，左右丞等官。设布政使一员，秩从二品；置左、右参政各一员，秩从三品。其后又增置左、右参议。248
纪六
初设布政，以王兴宗为河南布政使，吴印为山东布政使。兴宗从上克婺州，命知金华县事，以治行闻，累迁怀庆、苏州知府。遇上计至京师，上以事诘诸郡守，至兴宗，独曰：“是守公勤不贪，不须问。”至是以擢布政陛辞，上曰：“久不见，尔老矣，我须亦白。”宴而遣之。
印以僧被上宠遇，欲骤贵之，故有是擢。曾因星变求言，上手诏褒印，谓其“面陈至计，披露肝胆”，印以是益自恃。
时张孟兼为山东副使，独易之。印谒孟兼，由中门入，孟兼杖守门卒。又以它事与相拄。上先入印言，逮笞孟兼。孟兼愤，捕为印书奏者，欲论以罪，印复上书言状。上大怒曰：“竖儒，与我抗邪！”械至阙下，遂坐诛。
辛丑，召李文忠还。
是月，进宋濂学士承旨，知制诰兼赞善如故。未几，又官其子璲为中书舍入，孙慎为仪礼序班。上数试璲与慎，并教诫之，笑语濂曰：“卿为朕教太子、诸王，朕亦教卿子、孙矣。”濂行步艰，上必命璲、慎扶掖之。祖、孙、父、子共官内廷，时以为荣。【考异】濂进承旨，据本传在是年，证之《文宪集》中《行状》，则六月也，官其子孙，据《行状》在授承旨之后，但书是年某月，今汇记于进官之下.
时莒州日照知县马亮考满，以长于督运，山西汾州平遥主簿成乐能，恢办商税，皆注上考。上曰：“令佐之职，在抚安百姓，岂以督趣恢办为能邪！官司之考非是。”命吏部移文讯贵。
秋，七月，癸丑朔，日有食之。
是月，蠲苏、松、嘉、湖水灾田租，凡二十九万九千四百余石。又免永平县旱灾田租，仍振之。
元巴延特穆尔果乘间犯边，傅友德设伏大败之，俘其众，获马畜辎重无算，于是元平章乌林特旧作兀纳歹执巴延以降。
以韩国公李善长于祺为驸马都尉，尚上长女临安公主。始命
249 明通鉴卷六
礼官定公主下嫁之仪：“先期告奉先殿，下嫁前二日，遣使册公主。其拜舅、姑及公主、驸马相向拜，皆如家人礼。”
八月、己酉，遣官省历代帝王陵寝、禁刍牧，置守陵户，忠臣烈士祠，令有司以时葺治。又分遺国子生修岳、镇、海、渎祠。
是月，西番多尔济巴旧作朵儿只班寇罕东，河州卫指挥宁正击走之。
先是多尔济巴率部落内附，上授熊鼎为岐宁卫经历。鼎至，知寇伪降，密疏论之，上遣使慰劳，复遣中使赵成召鼎还。鼎既行，寇果叛，胁鼎北还，鼎责以大义，骂之，遂与赵成及知事杜寅俱被杀。上闻，悼惜，命葬之黄羊川，立祠祀之。
鼎，临川人，以邓愈镇江西、荐其才。上欲官之，以亲老辞，乃留愈幕府，赞军事。母丧既除，累官至浙江按察司佥事，分部台、温，有政声。调山东佥事、奏罢不职有司数十辈，列郡肃清。寻进副使，徙晋王府右傅，坐累左迁，复授王府参军。召为刑部主事，未至，改授是职。上闻多尔济巴之叛，复趣鼎还，卒以不屈死。【考异】《明史·本纪》书西番叛于是月，不著死难之人。证之《忠义传》、是时熊鼎为岐宁卫经历，与中官赵成、知事杜寅皆遇害。《三编》亦于去年赵成出使河州下书云“成后为西番多尔济巴所杀”，与《鼎传》合，今据《明史·忠义传》增人。
九月，中书省奏福建参政魏鉴、瞿庄笞奸吏至死，上赐玺书劳之曰：“君之驭臣以礼，臣之驭吏以法。吏诈则政蠹，政囊则民病。朕尝著令，凡吏卒违法，绳之以死。奈何有司贪纵，为下人所持，任其纵横，莫敢谁何，以致民多受害。今两参政能置奸吏于极刑，所谓“唯仁人能恶人＇也。朕实嘉之！”
是月，皇次孙允炆生。【考异】诸书有系之八年九月者，今据《宪章录》及《建文朝野汇编》。
闰月，庚寅，以灾异，诏求直言。250
纪六
先是六月，有客星大如弹丸，白色、止天仓，经外屏、卷舌，入紫薇垣，扫文昌，指内厨，入于张，凡四十余日乃没。又，前月，上遣使往谕北平大将军达曰：“今年七月，火星犯上将，此月金星又犯之，占有奸人刺客在左右，宜慎备之！”
至是钦天监奏“五星素度，日月相刑”，上以上天垂象，益励修省，故有是诏。【考异】《明史·本纪》书“以灾异，求直言”，灾异，即五星素度，日月相刑，《史》于日月五星之变，自日食外，皆不入《纪》中，故但以灾异书也。《三编·求直言》目云：“以五星紊度，日月相刑，故有是诏。”《质实》云：“按《洪武实录》，是年二月，岁星逆行入太微，三月荧惑犯井，四月，犯鬼，五月，太白犯毕、井、有客星大如弹丸，白色，止天仓，越数日，益有光、入紫薇垣，扫文昌，寻人于张，自六月戊子至七月乙亥，凡四十八日乃灭。”按此皆五星素度之事，孙氏《二申野录》亦记此二事.今六月以后，悉据《明史·天文志》书之。而是年九月，太祖谕大将军有“七月火星犯上将，是月金星又犯之”之语，皆星变也，今并系之闰月求言下。
冬，十月，己未，新建太庙成。
定同堂异室之制，仍以四孟及岁除凡五享。孟春择上旬日，三孟用朔日，及岁除皆合享。自是始罢特祭。又定亲王配享在东庑，功臣配享在西庑。
丙子，命秦、晋、燕、吴、楚、齐诸王治兵中都。
十一月，辛已朔，上与侍臣论女宠、寺人、外戚、权臣、藩镇、四裔之祸曰：“木必蠹而后风入之，体必虚而后病乘之，国家之事，亦犹是已。汉亡于外戚、奄寺，唐亡于藩镇、戎狄。然制之有道，贵贱有体，恩不掩义，女宠之祸何自而生？不牵私爱，苟犯政典，裁以至公，外戚之祸何由而作？奄寺职在使令，不假兵柄，则无寺人之祸。上下相维，大小相制，防壅蔽，谨威福，则无权臣之患。藩镇之设，本以卫民，财归有司，兵待符调，岂有跋扈之虞？至于御四裔，则修武备，谨边防，来则御之，去
251 明通鉴卷六
不穷追，岂有侵暴之忧？凡此数事，常欲著书，使后世子孙以时观省，亦社稷无穷之利也。”
壬午，有事于圜丘。
戊子，徙山西及真定民无产者田凤阳。
是月，平遥县训导叶伯巨应诏上书。伯巨、字居升，宁海人。闻诏，语人曰：“今天下有三事，其二者易见而患迟，一者难知而患速。此三者积于吾心久矣，虽不求犹将言之，况明诏乎！”
乃上书曰：“臣观当今之事，太过者三：分封太侈也，用刑太繁也，求治太急也。
先王之制，大都不过三国之一，所以强干弱枝，遏乱源而崇治本耳。今裂土分封诸王，盖惩宋、元孤立，宗室不竞之弊。而秦、晋、燕、齐、梁、楚、吴、蜀诸国，无不连邑数十，城郭宫室，亚于天子之都，优之以甲兵卫士之盛。臣恐数世之后，尾大不掉，然后削其地而夺之权，则必生觖望，甚者缘间而起，防之无及矣。议者曰：“诸王皆天子骨肉，分地虽广，立法虽侈，岂有抗衡之理！＇然独不观于汉，晋之事乎？孝景，高帝之孙也，七国诸王，皆景帝之同祖父兄弟子孙也，一削其地，则遽构兵西向。晋之诸王，皆武帝亲子孙也，易世之后，迭相攻伐，遂成刘、石之患。无他，分封逾制之过也。昔贾谊劝汉文帝尽分诸国之地，空置之以待诸王子孙。向使文帝早从谊言，则必无七国之祸。愿陛下及诸王未之国之先，节其都邑，减其卫兵，限其疆域，以待封诸王之子孙。此制一定，世为屏藩，与国同休，割一时之恩，制万世之利，消天变而安宗社，莫先于此。
臣又观历代开国之君，未有不任德而专任刑者。何者？天生斯民，立之司牧，固欲其并生，非欲其即死，不幸而有犯法者，乃不得已而授之以刑耳。议者曰：宋、元以姑息亡国，今欲惩其敝，故制不宥之刑，使人知惧而莫测也。＇臣谓开基之主，垂范百世，一动一静，必使子孙有所持守，况刑者民之司命，可不慎252
纪六
欤！五刑之用，出于大公，近见用刑之际，多裁自圣衷，遂使治狱之吏趋求意旨，务为深刻之律，不闻平恕之条。臣以为必有罪疑惟轻之意，而后好生之德洽于民心也。
古之为士者，以登进为荣。今之为士者，以溷迹无闻为福，以受玷不录为幸，以屯田、工役为必获之罪，以鞭笞箠楚为寻常之辱。其始也，取天下之士，网罗捃摭，务无遗佚，有司敦迫上道，如捕重囚。比至，除官多以貌选，所学非所用，所用非所学，一有差跌，苟免诛僇，则必在屯田、工役之科，率是为常，不少顾惜。此岂陛下所乐为哉？欲人之惧而不敢犯也。然数年以来，诛杀不少而犯者相踵，良由激劝不明，议贤议能之法废，人不自厉而为善者怠也。夫廉如夷、齐，智如良、平，少戾于法，则苛其短而尽弃其长。无怪廉耻道丧，一日为官，无不争事掊克以备屯田、工役之资者，比比而然，岂非用刑太烦之所致乎？周自文、武至于成、康，汉自高帝至于文、景，所谓王者之作必世而后仁，为治之方诚无取乎过骤也。今天下大定，法令修明，可谓治矣。而陛下切切以民俗浇漓，人不知惧，乃至令下而寻改，已赦而复收，天下臣民，莫知适从。臣愚以为天下之趋于治，犹坚冰之泮也，冰之泮，必太阳之以渐而后融释。圣人之治天下，渐民以仁，摩民以义，亦犹是耳。求治之道，莫先于正风俗，正风俗之道，莫先于守令知所务，风宪知所重，而尤莫先于朝廷知所尚，今之守令，以户口、钱粮、狱讼为急，至于农桑、学校，王政之本，乃视为虚文而置之。上官分部按临，亦但循习故常，依纸上照刷，未尝巡行点视。于是兴废之实，上下视为具文，小民不知孝弟忠信为何物，而礼义廉耻扫地矣。风纪之司，所以代朝廷宣德化，察善恶，听讼谳狱，其一事耳。今专以狱讼为要，忠臣、孝子、义夫、节妇，视为末节而不暇举。但知去一赃吏，决一狱囚，便谓称职，而不知劝民成俗，使民迁善远罪，乃治之大者，此守令风宪不审轻重之失也。今陛下急于求贤，令
253 明通鉴卷六
天下诸生考于礼部，升于太学，历练众职，任之以事，可以洗历代举选之陋，上法成周。然而升于太学者，或未数月而遽选之人官，委以民社，臣恐其未谙时务，上乖国政而下困黎民也。开国以来，选举秀才不为不多，所任名位不为不重，自今数之，在者有几？此臣所谓求治太急之过也。”
书上，上大怒曰：“小子间吾骨肉，速逮来，吾手射之。”既至，省臣乘上怒稍懈，奏下刑部，卒瘐死狱中。
当伯巨上书时，诸王止建藩号，未曾裂土，有谓其言之过激者，其后靖难师起，乃服伯巨为先见云。【考异】伯巨上书，诸书多系之九月，盖因星变求言牵连并记耳。《明鉴》、《三编》俱系之十一月，盖据《洪武实录》也、今从之。
十二月，甲寅，振畿内、浙江、湖北水灾。
己卯，命都督同知沐英乘传诣关、陕，抵熙、河，问民疾苦，有不便者，更置以闻。
是月，遣送故元臣蔡子英出塞。子英，永宁人，元至正中进士，察罕开府河南，辟参军事，累迁至行省参政。元亡，从库库走定西。库库既败，子英单骑走关中，亡入南山。上闻其名，使入绘形求得之，传诣京师。至江滨亡去，变姓名赁春，久之复被获。械过洛阳，见汤和，长揖不拜，抑之跪，不肯。和怒，燕火焚其须，不动。其妻适在洛，请与相见，子英不许。至京，上命脱械，以礼遇之，授以官，不受。
退而上书曰：“陛下乘时应运，削平群雄，薄海内外，莫不宾贡。臣鼎鱼漏网，假息南山，曩者见获，复得脱亡七年之久，重烦有司追迹。而陛下以万乘之尊，全匹夫之节，不降天诛，反赐之冠服酒馔，授以官爵，陛下之量，包乎天地矣。
臣感恩无极，非不欲自竭犬马，但名义所存，不敢辄渝初志。自惟身本韦布，过蒙主将知荐，仕至七命，跃马食肉，十有五年，愧无尺寸以报国士之遇。及国家破亡，又复失节，何面目254
纪六
见天下士！管子曰：“礼义廉耻，国之四维。”陛下创业垂统，方挈持大经大法垂示子孙臣民，奈何欲以无礼义廉耻之俘囚，厕诸维新之朝贤士大夫之列哉？
臣自咎往日之不死，至于今日，分宜自裁。陛下待臣以恩礼，臣固不敢卖死立名，亦不敢偷生苟禄。若察臣之愚，全臣之志，禁锢海南，毕其余命，则虽死之日，犹生之年。昔王蠋闭户以自缢，李芾阖门以自屠，彼非恶荣利而乐死亡，诚以义之所在，虽汤镬不敢避也。渺焉之躯，上愧古人，死有余恨，惟陛下裁察！”
上览其书，益重之，馆之仪曹。忽一夜，大哭不止，人问其故，曰：“无它，思旧君耳。”上知不可夺，命有司送之漠北，令从其故主于和林。
是岁，上以星变求言，一时应诏言事者，叶伯巨外，日曾秉正，日茹太素，日郑士利。
秉正，南昌人，为海州学正，上书，其略曰：“古之圣君，不以天无灾异为喜、惟以祗惧天谴为心。陛下圣神文武，统一天下，天之付与，可谓至矣。兵动二十余年，始得休息，天之有心于太平亦已久矣，民之思治亦已切矣。创业与守成之政，大抵不同。开创之初，则行富国强兵之术，用趋事赴功之人。大统既立，邦势已固，则普天之下，水土所生，人力所成，皆邦家仓库之积；乳哺之童，垂白之叟，皆邦家休养之人；不患不富庶，惟保成业于永久为难耳。于此之时，则宜尽革向者之所为。何者足应天心，何者足慰民望，感应之理，其效甚速。”又言“天既有警，变不虚生”，因极论《大易》、《春秋》之旨。上览而嘉之。同时刑部主事茹太素亦陈时务，累万言。上厌其繁渎，命杖之。次夕，复于宫中令人朗诵，得其可行者四事，慨然曰：“为君难，为臣不易。朕求直言，欲其切于情事，而文词太多，便至荧听。太素所陈，五百余言可尽耳。”因令摘太素疏中可行者下所
255 明通鉴卷六
司，上自序其首，颁示中外。逾年，遂与秉正先后同出为参政。
当伯巨等诸人之言事也，适考校天下钱谷册书，而空印之狱起。空印者，先署印而后书者也，有司相沿莫之正，上以为欺罔，一时主印吏及署守有名者，皆逮系御史狱，凡数百人。而士利兄士元，亦以河南时空印人逮中。时上方盛怒，丞相、御史亦知空印无它奸，莫敢谏。士利独叹曰：“上不知，以空印为大罪，诚得人言之，宜有悟。”会星变，士利欲应诏，而诏中有假公言私之禁，度其兄非主印者，得杖当出。
既出，士利乃为书数千言言数事，而于空印事独详，曰：“陛下欲深罪空印者，恐奸吏得挟空印纸为文移以虐民耳。夫文移必完印乃可，今考校书册，乃合两缝印，非一印一纸比，纵得之亦不能行，况不可得乎！钱谷之数，府必合省，省必合部，数难悬决，至部乃定。省府去部，远者六七千里，近亦三四千里，册成而后用印，往返非期年不可，以故先印而后书。此权宜之务，所从来久，何足深罪！且国家立法，必先明示天下而后罪犯法者，以其故犯也。自立国至今，未闻有空印之律，有司相承，莫知其罪，今一旦诛之，何以使受诛者无词？朝廷求贤士，置庶位，得之甚难。位至郡守，皆数十年所成就，通达廉明之士，非如草营然，可刈而复生也，陛下奈何以不足罪之事而坏足用之材乎？臣窃为陛下惜之！”
书成，闭门逆旅、泣数日。兄子问以所苦，答曰：“吾有书欲上，触天子怒必受祸，然杀我生数百人，复何恨！”遂人奏。上览书大怒，下丞相、御史杂问，究使者。士利笑曰：“顾吾言足用否耳。吾业为国家言事，自分必死，谁为我谋！”狱具，与其兄士元皆输作江浦，而空印者竟多不免。
士利，亦宁海人，与方克勤、叶伯巨皆同里。克勤守济宁，考绩得最，八年春，人觐，宴劳遣还。越五月，以属吏程贡不职被笞，挟嫌讼其事，上遣御史按问，而御史适程故人，恐程坐诬256
纪六
罪，乃摘克勤以私用仓中炭苇事，坐罪谪江浦。逾年，当释归，而空印事起，克勤复逮系，以是年九月卒。卒后而士利复以论空印得罪。时又有给事中莆田方征者，亦以论空印事谪沁阳驿丞云。【考异】《辑览》于叶伯巨上书注中，并及曾秉正、茹太素上书事、而漏去郑士利，《重修三编》始增入之。今按《明史·太素传》，太素是时为主事，其上书似在诏求直言之前，史因有“太祖杖太素而嘉秉正”之语，故
牵连记之.若士利上书则正在星变求言之后，又值起空印之狱时也，证之
《逊志斋集·先府君行状》，克勤以八年被谪，逾年释妇，又以空印事被達，九年九月卒于京师。然则克勤之死，正在下诏求直言之时，空印为洪武九年一大狱，而《明史·本纪》及《史稿》皆遗之，《重修三编》补入郑士利一段，盖士利所论，于空印事独详也。今并系之是岁之下，并参《明史·士利传》书之。又按《潜庵史稿》，但书曾秉正上书于闰月，《明书》则但书茹太素上书事，今并入之。
国子博士赵俶致仕。御史台言：“俶以《诗经》教成均四年，其弟子多为方岳重臣及持节各部者。”乃赐翰林院待诏归，宋濂率同官诸生千余人送之。
十年
春，正月，诏中书省定奏对式。
初，上览茹太素等奏书繁冗，颇厌之，以问廷臣。或指其书曰“此大不敬”，“此诽谤非法”。独承旨宋濂对曰：“彼尽忠于陛下耳。陛下方开言路，恶可深罪！”既而上览其书，有足采者，召廷臣诘责，因呼濂字曰：“微景濂，几误罪言者。”
先是濂以年老请致仕，许之。上尝廷誉濂曰：“朕闻太上为圣，其次为贤，其次为君子。宋景濂事朕十九年，未尝有一言之伪，诮一人之短，始终不二，非止君子，抑可谓贤矣。”每燕见，必设坐命茶，旦则侍膳，往复咨询，常夜分乃罢。濂不能饮，上尝强之，至三觞，行不成步，上大欢乐，御制《楚词》一章，命
257 明通鉴卷六
词臣赋《醉学士诗》以娱之。
至是请归。乙酉，陛辞，上问濂：“年几何？”曰：“六十有八。”上赐《御制文集》及绮帛，谓濂曰：“藏此绮三十二年，作百岁衣可也。”并令每岁一来朝。【考异】文宪致仕告归，《三编》系之正月，证之《潜庵史稿》，则正月乙酉也。然此乃据其告归之日月，若其致仕，则《文宪行状》系之九年十一一月，有“致政”之语，故诸书多系文宪告归于九年之冬，盖据《行状》也，又据《状》言“二月归金华”，方正学《祭文》，亦言“丁巳之春，公归金华”、则《史稿》系之正月乙酉者得之。至所谓“事朕十九年者当为九年”语，盖文宪以至正十八年太祖克金华来见，推至洪武九年，正十九年也。若所云“六十八岁”者，则十年告归时语，盖文宪卒于洪武十四年，年七十二，是告归时正六十八也。今并系之正月下。
上将遣秦、晋、燕王之国，辛卯，诏以御前、羽林等军益三府护卫。
是月，谕中书省臣：“凡职官听选者，早予铨注，勿使资用乏绝，仍令有司给舟车送之。”
工部承差张致中上书言三事：“一，慎择鉴察御史。二，京师及各府、州、县设常平仓，以时敛放。三，北方开垦旷土，令农民自实亩数以定税粮，守令不得任里甲虚增额数。”上饬户部采行之，并擢致中宛平知县。
二月，丁卵，诏免见任官徭役，著为令。己巳，遣御史吉昌等十三人分巡天下。
是月，遣官享先农，始命应天府官帅农民耆老陪祀。
三月，上与群臣论天与七政之行，皆以蔡氏左旋之说为对。上曰：“天左旋，日月五星右旋。盖二十八宿，经也，附天体而不动。日月五星，纬乎天者也。朕自起兵以来，与善推步者仰观天象，二十有三年矣。尝于天气清爽之夜，指一宿为主、太阴居是宿之西，相去丈许，尽一夜则太阴渐过而东矣，由此观之，日月五星右旋。今但墨守蔡氏左旋之说，岂所谓格物致知之学乎？”258
纪六
【考异】论七政事，《明史·历志》在十年三月，诸书不载，今据之。
是春，振苏、松、嘉、湖水灾，户米一石，凡十三万一千二百余户。
夏，四月，己酉，命邓愈为征西将军，沐英副之，讨吐蕃也。初，西域乌斯藏入贡，诏设朵甘、乌斯藏二卫，其后屡遣使米，辄为吐蕃所邀阻。九年之冬，乌斯藏使者以侵掠告，于是命愈等分兵为三道，穷追至昆岭山，俘斩万计，留兵成诸要害而还。
是月，振太平、宁国及宜兴、钱唐诸县水灾.
五月，庚子，命韩国公李善长、曹国公李文忠总中书省、大都督府、御史台，议军国重事。
初，善长罢相，逾年，病愈，命董建中都宫殿及徙富民田濠州，经理凡数年。七年，上擢善长弟存义为太仆丞，及其弟子皆授以官。越二年，善长子祺复尚临安公主，宠遇更隆。于是御史大夫汪广洋、陈宁劾：“善长狎宠自恣，陛下病，不视朝几及旬，不问候。驸马都尉祺六日不朝，宣至殿前，又不引罪，大不敬。坐削岁禄千八百石。至是上复委以军国重事，寻又令督圜丘工。时以为善长党于丞相胡惟庸云。
癸卯，振湖广黄州、常德、武昌三府及岳州、沔阳二州水灾，户给钞一定。
丙午，上谕中书省曰：“朕闻荆、蕲水灾，寝食不安，乃户部主事赵乾，不念民艰，自去年十二月至今年五六月之交，方施振济，民之死者多矣。夫民饥而上不恤，其咎在上；吏受命不能宣上之意，视民死而不救，咎将谁诿？”命诛之，以为不恤民者戒。是月，召潍州知州吴履还。
履，兰溪入，李文忠镇浙东，聘为郡学正。久之，荐于朝，授南康丞，迁安化知县，有政声，迁潍州知州。山东兵尝以牛羊代秋税，履与民计曰：“牛羊有死瘠患，不若输粟便。”它日，上官
259
明通鉴卷六
令民送牛羊之陕西，他县民多破家，潍民独完。至是改潍州为县，召之还，潍民皆涕泣送。上方欲用之，寻乞骸骨归。【考异】召潍州知州吴履还，《典汇》系之是年。证之《明史》本传：“履为潍州知州，寻以潍州改县，召履还。”证之《地理志》，潍州改县在洪武十年之五月，今据之。
有内侍以久侍内廷、从容言及政事，上即日斥遣归命，终身不齿。谕诸臣曰：“此辈日在左右，其小忠小信，足以固结君心。及其久也，假窃威权以干政事，遂至于不可抑，自古以此阶乱者多矣。今立法不许寺人干预朝政，决去之，所以惩将来也。”
六月，丁巳，诏臣民言事者实封达御前。丙寅，命群臣大小政事先启皇太子裁决上闻。
上谕皇太子曰：“自古创业之君，历涉勤劳，达人情，周物理，故处事咸当。守成之君，生长富贵，若非平昔练达，鲜不谬者。故吾特命尔日临群臣，听断诸司启事，以练习国政。惟仁则不失于躁暴，惟明则不惑子邪佞，惟勤则不呢于安佚，惟断则不牵于文法，凡此皆心为权度。吾自有天下以来，未尝暇逸，惟恐处事少有不当，以负上天付托之意，戴星而朝，夜分而寝，尔所亲见。若能体而行之，天下之福也。”又时令儒臣为太子讲《大学衍义》。
秋，七月，甲申，置通政使司。正使一人，秩三品；左右通政各一人，正四品；左右参议各一人，正五品。掌受京、外章奏，于早朝汇达御前，径自封奏者参驳。午朝引奏臣民言事者，有机密报，不时以闻，谕曰：“政如水焉，欲其常通，故以通政名四”
寻召陕西参政曾秉正为通政使，未几，以忤旨罢。【考异】置通政司，据《明史·茹太素传》，言“初置通政，召陕西参政曾秉正为之”，今据系于置通政下。
是月，始遣监察御史巡按州县，谕之曰：“近日山东王基，不260
纪
六
务正论，乃用财利之说以惑朕听。今命汝等出巡，事有当言者，须以实论列，勿事虚文。凡治以安民为本，民安则国安。汝等当询民疾苦，廉察风俗，申明教化，惟知据法守正，慎勿沽誉要名。朕深居九重，所赖以宣德意，通下情者，惟在尔等，其各慎之。”
自监察御史之设也，一时以敢言著者，首推山阴韩宜可。是时丞相胡惟庸方用事，陈宁、涂节等附之，皆有宠于上。尝侍坐，从容燕语，宜可直前，出怀中弹文，劾：“三人险恶似忠，奸佞似直，恃功怙宠，内怀反侧，擢置台端，擅作威福，乞斩其首以谢天下。”上怒曰：“快口御史，敢排陷大臣邪？”命下锦衣卫狱，寻释之。
同时又有山阴周观政，以九江教授擢监察御史。尝监奉天门，有中使将女乐入，观政止之，中使曰：“有命。”观政执不听，中使愠而人，有顷，出报曰：“御史且休，女乐已罢不用。”观政又拒，曰：“必面奉诏。”已而上亲出宫谓之曰：“宫中音乐废缺，欲使内家肄习耳，朕已悔之，御史言是也。”左右无不惊异。
八月，庚戌，改建大祀殿于南郊，始合祀天地也。初，上用儒臣分祭议，建圈丘、方丘为二坛。其后感斋居阴雨，览京房灾异之说，谓分祭天地，情有未安，欲举合祀之典，乃命即圜丘旧址为坛，而以屋覆之，命曰大祀殿。
癸丑，上又以社稷分祭、配祀未当，下礼官议。时张筹以礼部员外郎骤擢尚书，奏情：“合社稷为一坛，行合祭礼，罢句龙、弃配位，奉仁祖配享，以明祖社尊而亲之之义。”上从其言，乃合社稷同坛，改建于午门之右。初，社稷列中祀，自奉仁祖配，乃升上祀。筹在礼曹久，谙历代礼文沿革，然颇善傅会，一时迎合上意，轻变旧章，识者非之。【考异】《明史·本纪》但书“八月建大祀殿”，《潜庵史稿》并记“改建社稷坛”事，是也。今按合祀天地，出自太祖之意，而社稷同坛，则张筹希旨所奏，《纪事本末》，一系之庚戌，一系之
261 明通鉴卷六
癸丑，今从之，并据《明史·筹传》增入。
是月，选武臣子弟读书国子监。上念武臣子弟鲜知同学，命大都督府选入国学，其在凤阳者，即肄业于中都。
罢弘文馆。
九月、丙申，振绍兴、金华、衢州水灾。辛丑，以胡惟庸为左丞相，汪广洋为右丞相。
惟庸独相数岁，生杀黜陟，或不奏径行。内外诸司上封事，必先取阅、有不便己者，匿不以闻。四方躁进之徒及功臣武夫失职者、争走其门、馈遗金帛名马玩好，不可胜数。广洋虽并相，浮沉充位而已，上数诫谕之.
冬，十月，戊午，封沐英为西平侯。英年少明敏，在都督府，机务繁积，剖决如流.皇后数称其才，上亦器重之。至是论平吐蕃功，始锡封，予以世券。
辛酉，赐百官公田。
十一月，癸未，卫国公邓愈征吐蕃还，行至寿春卒。愈为人简重慎密，不惮危苦。军令严，善抚降附、所至招徕、威惠甚著。上念其尽瘁驰驱，功高龄促，追封宁河王，赐谥武顺。
丁亥、冬至，以大祀殿工未成，始合祀天地于奉天殿。上亲制《祝文》，大意谓：人君事天地犹父母，不宜异处。遂令每岁合祀于孟春，为永制.
是月、免河南、陕西、广东、湖广被灾田租。
四川威茂土酋董贴里叛，诏以御史大夫丁玉为平羌将军，讨之.至威州，贴里请降，承制设威州千户所。
十二月，乙巳朔，日有食之。
丁未，录故功臣子孙五百余人，授官有差。是岁，外蕃来贡，惟高丽使五至，皆却之。
初，高丽王颛死，禑袭位，遣使来告衰。上知颛实被弑，遣使往祭吊以觇之。是年春，又使来请王颛谥号，上曰：“颛被弑已262
纪六
久，今始请谥，将假吾朝命，镇抚其民，以掩其弑逆之迹，不可许。”其年夏，复遣周谊贡马及方物。冬，又遣使贺明年正旦。上曰：“王颛被弑，奸臣窃命。《春秋》之义，乱贼必讨，夫又何言！第前后使者皆称嗣王所遣，莫明其实。”命悉却其贡，仍敕中书省遣人往观其所为，且诘其嗣王何人，政令何在，以知彼中虚实。
自八年改建大内宫殿，是年告成。阙门日午门，午门之内日奉天门。内为奉天殿，左曰文楼，右曰武楼。奉天殿之后曰华盖殿，又其后日谨身殿，殿后则乾清宫之正门也。奉天门外两庑间有门，左日左顺，右日右顺。左顺门外有殿日文华，为东宫视事之所；右顺门外有殿曰武英，为皇帝斋戒时所居，制度如旧，规模益宏。
十一年
春，正月，甲戌朔，封皇子椿为蜀王，柏湘王，桂豫王，模汉王，植卫王。改封吴王楠为周王。罢杭州护卫。
己卯，进封汤和信国公.
是月，征天下布政使及知府来朝。y
上谓廷臣曰：“布政使即古方伯之职，知府即古刺史之职，所以承流宣化，抚安吾民者也。然得人则治，不则瘝官尸位，病吾民多矣。朕今令之来朝，使识朝廷治体，以儆其玩愒之心，且以询察言行，考其治绩，以觇其能否。苟治效有成，天下何忧不治？”
以宝钞司提举费展为户部侍郎，礼部员外郎朱梦炎为本部侍郎，兵部郎中陈铭为吏部尚书。
上谕吏部曰：“朝廷悬爵禄以待天下之士，资格者，为常流设耳，若有贤才，岂拘常例！”一时超擢者九十五人。寻进震尚书。【考异】按“不拘资格”之语，见《明史·费震传》。《传》中系之洪武十一
263 明通鉴卷六
年，孙氏《春明梦余录》并引《张江陵集》，在是年正月，证之《潜庵史稿》，震进尚书在四月。
上又谕吏部曰：“披沙将以求金，掘井在于获泉，荐士期于得贤。今荐举之士，名实不副，视为具文，岂昧于识人邪？抑贤才之果难得也？其令有司悉心询访，务求真才，以礼教遣。”
二月，四川茂州蛮作乱，指挥胡渊等讨平之。
初，茂州土酋杨者七来贡，命权知州事。会四川都司遣兵修灌县桥梁，至陶关，汶川土酋孟道贵等集部落邀阻关道。渊与童胜分兵二道击之，一由石泉，一由灌口。由灌口者进次陶关，蛮众伏两山间，投石崖下，兵不得进。适汶川土官来降，得其间道，大破之。其由石泉者亦败其众，两军遂会于茂州，者七迎降。承制置茂州卫，仍以者七领其众，留指挥楚华将兵三千守之。
三月，壬午，命：“奏事毋关白中书省。”上于是始疑胡惟庸等。
始命秦王樉、晋王桐之国。
上赐秦王玺书曰：“关内之民，自元氏失政，不胜其敝。今吾定天下，又有转输之劳，民未休息。尔之国，若宫室已完，其不急之务悉已之。”晋王就藩太原，中道笞膳夫，上驰谕曰：“吾帅群英平祸乱，不为姑息。独膳夫徐兴祖，事吾二十三年，未尝折辱.怨不在大，小子识之！”
时吴王已改封河南，命与燕、楚、齐王同驻凤阳俟命。定制，诸王之国，皆令诣辞皇陵而后行。
是月，各官朝觐来京师者，上命吏部课其殿最，分为三等：称职无过者为上，赐坐，宴；有过称职者为中，宴而不坐；有过不称职者为下，不预宴，序立于门，宴毕始退。朝觐考察自此始。
夏，四月，元嗣君阿裕实哩达喇殂，子特古斯特穆尔嗣。旧264
艺1
纪六 作脱古思帖木儿。
时元丞相鲁尔旧作驴儿、哈刺章、曼济旧作蜜子等寇塞下。【考异】据《明史·本纪》、《三编》，元嗣君殂在四月，《纪事本末》系之五月，今从《本纪》。
江阴侯吴良督田凤阳，上命修葺皇陵，至是成。
诏口：“皇堂新造，予时秉鉴窥形，但见苍颜皓首，忽思往日之艰辛。窃恐前此《碑记》，出自儒臣粉饰之文，不足以为后世子孙戒，特述艰难以明昌运。”乃自制《碑文》，命良督工刻之。【考异】重建皇陵碑，《明史》不载，事具郎氏《七修类稿》中。前引太祖自述之文云：“洪武十六年夏四月，命江阴侯吴良督工部造皇堂，予时秉鉴窥形，但见苍颜皓首，忽思往日之艰辛。况《皇陵碑记》，皆儀臣粉饰之文，不足以为后世子孙之戒。特述艰难以明昌运，俾世代见之。”其碑词则通体皆用阳韵，此重建皇陵碑之本末也。徐氏《典汇》，则云“十一年四月，上又以前建皇陵碑，恐代草者有文饰，复亲制文，命江阴侯吴良督工刻之”，秦氏《五礼通考》亦引其文，此即本太祖《自序》之意也。证之《良传》，良是时督田于凤阳，故太祖就命之。迨十二年，命良建齐王府于青州，十四年，良卒于青州。据此则《七修类稿》“十六年”之“六”字误也。盖十六年所建乃滁阳王庙碑，郎氏误记年月，或误写“一”字为“六”耳。今据《典汇》所系年月，面记其重建序语之大略云。
五月，丁酉，存问苏、松、嘉、湖被水灾民，户赐米一石，蠲通赋六十五万有奇。先是户部以苏州通赋太多、请论官吏，上不许，曰：“逮其官，必责之于民，民倾赀输官，困将益甚。”至是命悉免之。
六月，壬子，遣使祭故元嗣君。
己巳，五开蛮吴面儿作乱，杀靖州卫指挥过兴，诏以辰州卫指挥杨仲名为总兵官，讨之。
秋，七月，丁丑，振平阳饥。
是月，苏、松、台、扬四府海溢，人多溺死，诏遣官存恤。
265 明通鉴卷六
八月，免应天、太平、镇江、宁国、广德诸府州秋粮。九月，丙申，追封刘继祖为义惠侯。
冬，十月，丙辰，河决兰阳。甲子，大祀殿成。
西番诸蛮，数为边患。十一月，庚午，授西平侯沐英为征西将军，帅都督蓝玉、王弼等讨之。
是月，杨仲名讨平五开蛮，吴面儿遁。上初遣内臣吴诚观军，至是又遣尚履奉御吕玉视捷。
上尝语侍臣曰：“朕读《唐书》，至鱼朝恩为观军容使，未尝不叹此曹掌兵，遂恣肆至此。然代宗苟一旦去之，如孤雏腐鼠，亦有何难，惟在断与不断耳。汉、唐宦官之祸，朕深鉴之。故此辈左右服役之外、其重者传命四方而已。”然是役也，两遣内臣出使，宦官之预兵事自此始。
大同白羊镇巡检张文焕，遇元兵于焦山，战没。其妻闻之，同日死。一子贫寒，十指俱堕，上命取至京师，月给米一石，终其身。
十二月，上以佛经遗佚，命憎宗泐偕其徒使西域求之，凡三年而还。
国子助教贝琼致仕卒。琼与清江张美和、聂铉齐名，时称“成均三助”云。【考异】事见《明史·宋讷传》中。
是岁，有彭亨、百花等国始来贡。彭亨在暹罗之西，百花居西南海中，皆西南洋之小国也，诏皆宴劳其使而遣之。
十二年
春，正月，己卯，始合祀天地于南郊。上自制《大祀文》并《迎神》以下九章之乐。
甲申，洮州十八族番酋三副使等叛，据纳麟七站之地。时沐英讨西番，败之于土门峡，降其万户乞迭迦等，上乃命英移师平266
纪六 洮州。
初，四川松州蛮叛，诏平羌将军丁玉移师讨之。丙申，玉平松州，请置军卫。上敕玉曰：“松、潘僻在万山，接西戎之境。今克松州，则将进取潘州，择其险要而守之，则威茂不穷兵而自服。”于是始并潘州于松州，置松州卫指挥使司，遣宁州卫指挥高显城其地。
二月，戊戌、命曹国公李文忠督理河、岷、临、巩军事，与沐英讨番寇。
英至洮州，旧城三副使遁去、追击，大破之，斩其酋长阿昌，失纳等，遂于东笼山南川度地势，筑城戌守。遣使请事宜，上命置洮州卫。文忠言“官军守洮州，饷艰民劳”，上遣人劳师，谕之曰：“洮州西控羌、戎，东蔽湟、陇，汉、唐以来备边要地。今弃不守，诸番将复为边患，惜小费而忘大虞，岂良策邪？所获牛羊，分给将士，亦足充两年军食。其如敕行之。”【考异】按遣沐英讨西番在去年，至是年二月，始命李文忠督理军事。文忠之去以二月，还以七月。英再破西番禽其三副使在九月，则文忠已还也。《三编》及《明史·英传》皆牵连并记，今分书之。
乙巳，诏曰：“今春雨雪经旬，天下贫民困于饥寒者，所在多有。其令有司给以钞！”又命：“视京民孤幼者，户给盐十五斤，孤寡者户十斤。”
丙寅，诏信国公汤和帅诸将练兵临清。
三月，戊辰朔，上御华盖殿，皇太子侍。问以：“比日讲习何书？”对曰：“昨看《书》至商、周之际。”上曰：“看《书》亦知为君之道否？”因谕之曰：“君道以事天爱民为重，其本在敬耳。人君一言一行，皆上通于天，下系于民。必敬以将之，而后所行无不善也。盖善，天必鉴之，不善，天亦鉴之。一言而善，四海蒙福；一行不谨，四海罹殃。言行如此，可不敬乎！”
时国子助教吴伯宗进讲东宫，首陈正心诚意之说。上闻而嘉
267 明通鉴卷六
之，改翰林院典籍。伯宗始以不附胡惟庸，坐事谪凤阳，上书劾“惟庸专恣不法，久之必为国患”，词甚恺切。上得奏，召还，赐衣钞。奉使安南称旨，除助教，寻改入翰林。
是月，上退朝，御便殿，召儒臣论治道。时国子学官李思迪、马懿独无言，上谓诸臣曰：“孔子人周庙，见金人三缄其口，以为古之慎言人，此谓非法之言耳。若理道之词，上足以匡君，下足以泽民，孔、孟历聘诸邦，惟恐其言之不用。今思迪等发身草野，一旦与人主论列殿廷之上，又得人主虚心就问，而缄默不言，学孔、孟者固如是乎？且思迪等事朕如此，欲其尽心以训国子生，不可得也。”令谪之。
高丽之人贡也，上屡却之，而敕辽东守将潘敬、叶旺等谨饬边备。会高丽复遣周谊贡表，献方物。夏，四月，敬等奏闻，上谕之曰：“此非彼殷勤致敬之意，盖间谍之萌也。且人臣无外交，尔等宜慎之！”
五月，癸未，诏蠲北平田租。闰月，戊戌，太白昼见。
六月，丁卯，命都督佥事马云征大宁，克之。
云与叶旺镇辽阳，翦荆棘，立军府，抚辑军民，垦田万余顷。至是云以赏功召还，旺留镇如故。旺在镇前后凡十七年，辽人德之。
是月，编《春秋本末》成。上以春秋列国之事，错见间出，欲究终始，乃命东宫文学傅藻等分列国而类叙之，附以《左氏传》。首周王，以尊正统，次鲁，以仍旧文，列国则先晋，齐，以内中国。至是书成，上之。
高丽龙川、郑白等率众诣辽东请降，潘敬、叶旺等又以奏闻。上复谕之曰：“高丽僻居海国，其俗尚诈。况人情安土重迁，岂有舍桑梓而归异乡者？此必示弱于我，如堕其计，不过一二年间，至者接踵，其害非细。自今符至之日，开谕来者，令还彼268
纪
六
国，以破其奸，慎勿贪受降之虚名而贾实祸也。”
秋，七月，丙辰，平蜀眉县贼。先是眉之妖人彭普贵为乱，焚掠十四州县，知县顾师胜率民兵御贼，力战死之。都司普亮等不能克，诏丁玉移师进讨，尽歼其众。
捷闻，上手诏褒美，进玉左御史大夫。师还，拜大都督府左都督。【考异】据《明史·本纪》“七月丙辰，丁玉回师讨眉县贼，平之。”证之《玉传》，即彭普贵也。玉以本年正月平蛮，至是命移师讨之。证之《潜庵史稿》，眉县贼作乱在是年四月，此则据其讨平之日月也。今据《本纪》而系以“先是”二字，并据《玉传》增入进秩事。
已未，李文忠还，仍掌大都督府，兼领国子监事，文忠之还也，为上言：“西安城中，水咸卤不可饮，请凿地引龙首渠入城，以便民汲。”从之。
是月，增祀功臣吴祯等百九十三人于功臣庙
八月，辛巳，诏：“凡致仕官，复其家终身无所与。”
先是定给致仕官告敕，秩三品以上仍旧，四品以下各加一级，至是又定制致仕官居乡，与宗族亲党相见序尊卑，如家人礼，异姓无官者相见不答礼，庶民则以官礼谒见，并著为令。
九月，己亥，沐英进师西番，大破其众，禽其酋长、三副使。凡英前后战，拓地数千里，俘男女三万，获杂畜二十余万。
冬，十一月，甲午，班师还。封仇成、蓝玉等十二人皆为侯。
十二月，右丞相汪广洋谪广南，寻赐死。
初，广洋与胡惟庸并相，上渐觉惟庸奸状，而广洋依违其间，无所救正，上亦薄之。是年九月，占城入贡，惟庸等不以闻，中官出，见之，人奏。上怒，敕责省臣。惟庸及广洋顿首谢罪，而微委其咎于礼部，又委之中书。上益怒，诏下诸臣狱，穷诘主者。会中丞涂节言：“刘基为惟庸毒死，广洋宜知状。”上大怒，切责广洋朋欺，遂被谪，舟次太平，又追怒其在江西曲庇朱
269 明通鉴卷六
文正，在中书不发杨宪奸，值惟庸事发，遂敕赐广洋死。
广洋之赐死也，其妾陈氏从死之。上询之，乃前知县之女没入官者，怒曰：“没官妇女，给功臣家。文臣何以得给？”仍敕法司取勘。
征天下博学老成之士至京师。
是时又诏郡县举故元遗民，布政使沈立本以元吏部侍郎巴延资中旧作伯颜子中密闻于朝，诏遣使以币往聘，资中不至，饮鸠死。
资中，本西域人，后仕江西，因家焉。初为元建昌教授，江西盗起，授分省都事，守赣州。而陈友谅兵已破赣，资中间道走闽，陈友定辟为行省员外、出奇计，以友定兵复建昌，浮海如元都献捷。累迁至吏部侍郎，持节发广东何真兵救闽。至则真已降于廖永忠，资中堕马，折一足，被获，永忠胁降不屈，义而释之。乃变姓名，冠黄冠，游行江湖间。上求之不得，簿录其妻子，资中竟不出，尝赍鸩自随。久之，事寝解，乃还乡里。上益重其人，欲以礼致之。使者至，资中太息曰：“吾死晚矣！”为歌七章，哭其祖父师友而死。
是岁，高丽贡黄金百斤，白金万两，以不如约却之。




纪七 太祖洪武十三年庚申至十五年壬戌


纪七 明通鉴卷七
纪七起上幸涒滩，尽玄默掩茂，凡三年。
太祖高皇帝 洪武十三年
春，正月，戊戌，胡惟庸谋反，及其党陈宁、涂节等皆伏诛。初，惟庸方任用，大将军徐达深疾其奸，从容言于上。惟庸衔之，诱达阍者福寿以图达，为福寿所发。会刘基死，惟庸益无顾忌，与太师李善长相结，以兄女妻其从子佑，自是势日炽。惟庸旧宅在定远，忽井中生石笋，出水数尺，谀者争言瑞应，又言其祖父三世家上夜有光烛天，惟庸益自负，遂有异谋。时吉安侯陆仲亨、平凉侯费聚尝犯法，上切责之。二人惧，惟庸阴以权利胁诱之，二人素戆勇，见惟庸用事，因密相往来，渐以不法事转相告语。
陈宁久事上，上以为才，犯法屡宥之。出知苏州，以惟庸荐、召为御史中丞。宁守苏，号称酷吏，及居宪台，益厉威严，上尝责之，不能改。其子孟麟，亦数谏，宁怒，捶之至死，上深恶之，曰：“宁于其子如此，奚有于君父邪？”宁闻之，惧.益与惟庸比。而是时涂节及御史商暠，皆以惟庸荐骤贵。
一日，惟庸与宁坐省中，阅天下兵马籍，令都督毛骧取卫士有勇力及亡命者为心膂，又使太仆寺丞李存义阴说善长。存义
271 明通鉴卷上
者，善长之弟，惟庸兄婿李佑父也。善长初不许，而年老不决，辄依违其间。于是惟庸以为事可就，乃遣明州卫指挥林贤下海招倭与期会，又遣元故臣封绩致书称臣于元嗣君，请兵为外应，事皆未发。
会惟庸子驰马于市，坠死车下，惟庸杀挽车者。上怒，命偿其死，惟庸请以金帛给其家，不许。惟庸惧，乃与陈宁、涂节等谋起事，阴告四方及武臣从已者。值上以占城人贡事将罪惟庸及在事诸臣，涂节等惧祸及，乃先上变告惟庸，而商暠时谪为中书省吏，亦以惟庸阴事告。上大怒，命群臣更讯，词连宁、节。廷臣言：“节本预谋，见事不成，欲以告变自脱。”遂并诛之。狱词既具，株连党与凡万五千余人。上以善长功大，与陆仲亨等皆置不问。【考异】《三编·质实》云：“《明史纪事本末》，正月戊戌，惟庸诡言第中井出醴泉，邀帝临幸，帝许之。驾出西华门，内使云奇冲跸道，勒马衔言状、气方喘、舌鴃不能达意。帝怒，左右挝捶乱下，云奇右臂将折，
垂毙，犹指贼臣第，上顿悟.登城，望惟庸第中裁兵，刀槊林立。亟发羽林掩捕，拷掠，具服，遂磔于市。＇与《明史》及《实录》不同。考《实录》：正月癸巳朔.甲午，中丞涂节告胡惟庸谋反，戊戌，赐惟庸等死。若然，则正月二日，惟庸已被告发，不应戊戌尚有邀帝幸第之事，盖传闻异词”云。按据《质实》所云，则《实录》中并无云奇勒马言状之事。惟《皇明通纪》记此事与《纪事木末》略同，并云：“帝闻云奇已死，深悼之，追赠右少监，赐葬钟山，令有司春秋祭祀，仍给洒扫户六人。”据此，则奇以死事追恤有明文，似非凭空臆造，今仍据《三编》书之，而附识其异于此。
《三编》御批曰：刘基遇毒及惟庸反状，皆自涂节发之，及狱成而节亦同戮，且以逆党目之。揆之于理，殊未可信。节如果为惟庸谋主，宁不知事败之必将自累，乃转以首告，希图幸免，实情事所必无。况从逆须有左证，如陈宁向坐省中阅兵马籍，附和之状昭然，若节则并无一事载在爱272
纪七
书，而仅以“其党”两字坐之，又何异于莫须有定狱！
且陈宁奸状，史传所载綦详，未尝有一语及节，而节亦别无事迹。是宁与节虽同以胡党见诛，其虚实判然可见。盖必惟庸憾节发其逆谋，妄加诬引，而当时亦不求左验，遽行具狱，节遂无以自明耳。今以《明史》及《洪武实录》互证之，足以释千秋疑案。
后此蓝玉之反，载玉强辩不服，詹徽叱玉吐实，玉言“徽即我党”，遂并杀徽，事正与此相类，益可见当日断狱者之实非信谳矣。
癸卯，大祀天地于南郊。
始罢中书省，升六部尚书秩正二品，改大都督府为中，左、右、前、后五军都督府。
上惩胡惟庸乱政，遂定制，不置丞相，仿古六卿制，以政归六部，并著之《祖训》。
其略谓：“自古三公论道，六卿分职，不闻设立丞相。自秦始置丞相、不旋踵而亡。汉、唐、宋虽有丞相，然其间亦多小人专权乱政。今我朝罢丞相，设五府、六部、都察院、通政司、大理寺等署，分理天下庶务，大权一归朝廷，立法至为详善。以后嗣君毋得议置丞相，臣下敢以此请者，置之重典。”
是月，以安然为御史大夫。【考异】据《明史·七卿年表》，然任御史大夫在是年之正月，盖以陈宁既诛召然代之。证之《潜庵史稿》，则然授御史大夫在去年九月甲辰，与丁玉并命，玉左然右也。又证之《然传》，然是时以浙江布政使召人御史台右大夫，盖召然在去年，至是年正月始任，《史稿》盖据其召拜之年月耳，今仍据《明史·表》系之正月.又《然传》言：“十三年改左中丞，坐事免。”证之《七卿表》，不书改左丞事，但云“五月致仕”，按罢御史台在五月，然既致化，犹命李善长摄台事，则罢御史大夫改御史中丞，当在五月之后。而《传》中所载，似然改左丞在致仕之前，或即以改左丞时致仕也。《潜庵史稿》系然改左丞于正月，亦与
273 明通鉴卷七
《明史·表》不合，今仍据《表》书之，而书罢御史台于其下，仍据《本纪》系之五月。
增祀功臣顾时等二百八十人于功臣庙。
始定南北更调用人之法。凡北平、山西、陕西、河南、四川人，于浙江、江西、湖广、直隶用之，浙江、江西、湖广、直隶人，于北平、山东、山西、陕西、河南、四川、广东、广西、福建用之；广东、广西、福建人，亦于山东、山西、陕西、河南、四川用之。考核不称职及以事降谪者，不分南北，悉于广东、广西、福建汀漳、江西龙南、安远、湖广郴州之地选用。
二月，壬戌朔，诏：“举聪明正直、孝弟力田、贤良方正、文学术数之士。凡先后至京师者，有司以礼遣送吏部，随时以闻。”
戊辰，诏：“文武官年六十以上者听致仕，给以诰敕。”是月，以契斯为礼部尚书，薛祥为工部尚书。斯初授吏部，寻改礼部。
样以八年为工部尚书，时造中都宫殿，上坐殿中，若有人持兵斗殿脊者.太师李善长以为工匠厌镇之术，上怒，欲尽杀之，祥固争，乃杖而罚其工役。逾年，改行省为布政司，上以北平重地，特授祥。三年，治行称第一，为胡惟庸所恶，坐营建扰民，谪知嘉兴府.惟庸诛，复召用之。上曰：“谗臣害汝，何不言？”对曰：“臣不知也。”
省臣事败，吏多坐诛，惟刘敏时以举孝廉为中书省吏，独无所预。上贤之，擢为工部侍郎，寻改刑部。
遣应天府官祀历代忠臣，汉蒋子文，晋卞壶，南唐刘仁瞻，宋曹彬，元福寿，凡五庙。寻徙建鸡鸣山下，以春秋致祭，著为祀典。
三月，诏减苏、松、嘉、湖赋额。初，大师平吴，久不下，上怒苏、松、嘉、湖之民为张士诚守，乃籍诸豪族及富民田以为官田，按私征簿为税额。及杨宪为司农卿，又以浙西地膏腴，增其赋，亩加二倍。时军事方兴，未暇减也。已而核四府之粮逾于274
纪七
浙江全省之额，乃命免其逋赋前后数十万，而通者不已。壬辰，始命减其额，旧一亩科七斗五升至四斗四升者，减十之二，四斗三升至三斗六升者，止征三斗五升，然较之它省、犹为极重之赋云。
壬寅，遣燕王棣之国北平。
元国公托和齐，旧作脱火赤。知院按珠，旧作爱足。屯和林为边患、诏西平侯沐英总陕西兵讨之。壬子，英帅兵由额齐讷路渡黄河，历贺兰山，涉流沙，七日至其境。分四翼，夜袭之，而自以骁骑冲其中坚，禽托和齐、按珠等，获其全部以归。
夏，四月，已丑，上命群臣各举所知，谕之曰：“天下贤才未尝乏也，谓皋陶、稷、契不复生，方叔、召虎不再出，是薄待天下土也。但世有升降、才有等差，为人上者，能量才授职，何施不可？盖士之进退，系乎国之治否。朕以一人之智，岂足以理天下，又岂足以尽知天下之贤？惟在卿等各举所知以闻。”
是月，以刘崧为礼部侍郎。崧以举经明行修召用，累官至北平按察司副使，为胡惟庸所恶，坐事谪输作，寻放归。惟庸既诛，上复征之。不几，契斯改礼部，擢崧署吏部尚书。
五月，甲午，雷震谨身殿。诏告天下曰：“朕以菲德托于万姓之上，奉天勤民，于兹十有三年矣，间者宰辅非才，肆奸乱政，朕思创业之艰难，念民生之不易，按法诛之。然昧于知人，实朕之过，上天垂戒，岂偶然哉？可大赦天下。”丙申，释在京及中都屯田输作者。已亥，诏免天下今年田租，又还山西军二万四千人为民。官吏以过误罢者，命还其职。
壬寅，西安卫指挥濮英进兵赤斤站，袭故元豳王千额林沁，旧作亦怜真.及其平章瑚图特穆尔，旧作忽都帖木儿.皆降之，获其部曲千四百人。
初，英守西安，上以其军政不修，召还，遗叶升代之。升更言其贤，命还卫。时陕西备边卫卒，惟英所练称劲旅云。
275 明通鉴卷七
是月，御史大夫安然致仕，命韩国公李善长理台事。时上恶台省专权、欲并罢之，未几，诏设御史左、右丞各一人，秩正二品，左、右侍御史各一人，正四品。寻罢御史台。
以户部郎中范敏署本部尚书，敏，阌乡人，以举秀才召用，在户曹五年，上以其才，超擢拜之。
命：“从征士卒老疾者，许以子代，老而无子及寡妇，有司资遺还。”
六月，丙寅，雷复震奉天门，上避正殿，省愆。
丁卯，敕谕江阴侯吴良等曰：“昨者上天垂戒，朕思治理，恤民为先，其王府一切役作、皆令停罢，以仰答上天爱民之心。”时良等重建齐、楚各王府，故有是谕。【考异】按是年五月雷震谨身殿，六月复震奉天门，而五月诏中无“罢王府工役”之文，故《明史·本纪》分书之，《三编》并系之五月下，牵连并记耳。证之《典汇》有《赐吴良敕》，盖良时在青州建齐王府，齐王之妃，良女也。今并记之。
论曰：《春秋》“震夷伯之庙”，左氏以为有隐匿。解之者曰：“隐恶非法所得，尊贵罪所不加，圣人因天地之变、自然之妖以感动之。”予观太祖开创之贤君，而《本纪》所记，吴元年雷震宫门兽吻，及是年五月雷震谨身殿、六月雷震奉天门。若其见于《五行志》者，则又有二十一年五月雷震玄武门兽吻、六月雷震洪武门兽吻。见于《齐泰传》者，则言：“雷震谨身殿，太祖祷郊庙，择历官九年无过者陪祀，泰与焉。”考泰以十八年成进士，历礼、兵二部主事，以九年推之，则洪武二十六、七年间事也。《春明梦余录》记罢孟子配享，雷震谨身殿，则洪武五年事。又证之洪武元年太祖祀圜丘祭告德祖之文，自言：“去年雷火焚舟，击殿吻。”即吴元年.然则三十二年中，需之震宫门者凡三，震殿者四，而震谨身殿者三，何天独警太祖之深也？盖五行之气，乖则致戾，人自召之，天何与焉！观干十三年之震者二，正胡惟庸276
纪七
之狱后事，二十六年之震者一，正蓝玉之狱后事。是二人者，皆以谋逆诛，宁得谓太祖用刑之失！而二狱之株连三万余人，死于捕者不知凡几，死于狱者不知凡几，死于桎梏棰楚之下者不知凡几，而诛戮其显焉者耳。阴气郁而阳不得宣，则激而为雷，岂非感伤和气之所致哉？
夫去杀期以百年，兴仁俟之必世，自古渐仁摩义之主，犹恐浃于天下，不能得之于其身，况积其威约之势而欲遗子孙之安，诚未见其可也。
丁丑，置谏院官，设左、右司谏各一人，秩正七品，左、右正言各二人，秩从七品。
是月，以苏恭让为汉阳知府。
恭让，玉田人，以举聪明正直召见，擢授是职，为治严明而不苛，汉阳密迩行省，凡徭役科征，倍于他郡。恭让每遇重役，辄诣上官反复陈说，赖以减省。而是时有汉阳知县赵庭兰，亦能爱民任事。朝廷尝遗使征陈氏散卒，它县率以民丁取应，庭兰独力言无有，民以不扰。一时汉阳人言郡守则称恭让，言县令则称庭兰云。
胡惟庸之诛也，上命翰林儒臣纂辑历代诸王、大臣、宗戚、宦官之悖逆不道者，凡二百十二人，命日《臣戒录》，颁布中外，以昭炯鉴。
秋，七月，癸已，罢秘书监所藏古今图籍，改归翰林院典籍掌之.
甲午，太白昼见。
八月，丙戌，命天下学校师生，日给廪膳。九月，庚寅，永嘉侯朱亮祖坐罪死。
亮祖勇悍善战而不知学，去年，奉诏出镇广东，所为多不法。时番禺知县道同执法严，非理者一切抗弗从，亮祖以威胁之，同不为动。有土豪数十辈，抑买市中物，同械其魁于通衢。
277 明通鉴卷七
诸家贿亮祖求免，亮祖置酒为同言之，同厉声曰：“公大臣，奈何受小人役使！”亮祖不能屈，破械脱之。富民罗氏纳女于亮祖，其兄弟怙势为奸，同复按治，亮祖又夺之去。同积不平，条其事奏之，未至而亮祖先劾同讪傲无礼状，上不知其由，遂遣使诛同。会同奏亦至、上悟，以为“同职甚卑，敢斥言大臣不法事，其人骨鲠可用”，复遣使宥之。两使者同日抵番禺，后使至则同已死。上怒亮祖诬奏，趣召还，与其子府军卫指挥暹俱鞭死，盖欲为同论抵也。既，念亮祖功，御制《圹志》镌其事，命仍以侯礼葬。【考异】朱亮祖事见《明史》本传。《传》言：“九月召还，以诬奏道同，与其子退俱鞭死。”证之《功臣年表》，是月庚寅、并据《道同传》书之.道同虽以忤权贵得祸，而自上治亮祖后，守令稍稍行其法，军卫之暴横者亦稍敛戢焉。
初、有欧阳铭者，令临淄。会开平王常遇春师过其境，卒人民家取酒相殴击，一市尽哗，铭笞而遣之。卒诉令骂将军，遇春诘之，铭曰：“卒王师，民亦王民也。民殴且死，卒不当笞邪？铭虽愚，何至詈将军？将军大贤，奈何私一卒，挠国法！”遇春意解，为笞卒以谢。后大将军徐达至，军士相戒曰：“是健吏，尝抗常将军者，毋犯也。”
同，河间人。铭，泰和人。
辛卯，上欲召魏国公还，乃命营阳侯杨璟、永城侯薛显、景川侯曹震往屯北平。
乙巳，天寿节，始受群臣朝贺。
初，上即位，中书省请于圣寿节帅百官行庆贺礼，上不许。其后高丽屡遣使称贺，并贺皇太子千秋节，上俱却之。至是韩国公李善长等以天下太平，上春秋高，请以圣节日受贺，许之。其在外诸司五品以上，自明年始俱听表贺。
是日，上宴群臣于谨身殿。
上既罢中书省，分其职于六部，又念论思密勿，不可无人，278
纪
七
诏天下举贤才。户部尚书范敏荐耆儒王本等至。
丙午，始置四辅官，告于太庙。仿古四时命官之制，以本及杜佑、龚敩为春官，杜敩、赵民望、吴源为夏官。秋、冬阙、命本等摄之，俱兼太于宾客，位列都督之次，隆以坐论礼，命协赞政事，均调四时，会立冬，朔风酿寒，上以为顺冬令，乃赐本等敕嘉勉。寻又定：“月分三旬，人各司之，以雨旸时若，验其称职与否。刑官议狱，四辅及谏院覆核奏行。有疑谳，四辅官封驳以闻。
是月，诏陕西卫军以三分之二屯田。
冬，十月，吏部引见国子生二十四人，皆授府、州、县官。十一月，乙未，魏国公徐达还。
丙午，元兵寇永平，指挥刘广战不克，死之。
是月，致仕翰林学士承旨宋濂，以长孙慎坐胡惟庸党被诬，与濂季子璲俱下狱死。时并逮濂至京师，论死，皇后谏曰：“民家为子弟延师，尚以礼全始终，况天子乎！且濂家居，必不知情。”上不听，会赐后侍食，不御酒肉，上问故，曰：“妾为宋先生作福事也。”上为恻然，投箸起。明日，赦濂，安置茂州。逾年，行至夔州，道卒。【考异】宋濂安置茂州，《明史·本纪》系之九月，《三编》系之十月，证之《行状》言“是年之冬”，则书十月者近之。今考《逊志斋集》宋仲珩《圹志》、云：“三十有七庚申死，季冬入月时加己。”仲珩，即文宪之子璲也。季冬入月，则十一月之末也。又证之文宪孙慎《圹志》，言其死于“庚申十一月二十八日”，则璲、慎二人之被诛，在是年十一月，文宪之安量茂州即在其时。今并系之十一月下，其卒于夔州，据《行状》在十四年五月。
濂状貌丰伟，美髯须，视近而明，一黍上能作数字。自少至老，未尝一日去书，于学无所不窥，为文醇深演迤，与古作者亚。在朝，郊庙、山川、朝会、宴享大制作，以及四裔贡赏、锡劳敕文，元勋、巨卿碑记刻石，悉以推濂，遂为开国文臣首。士
279 明通鉴卷七
大夫造门乞文者，后先相踵。外国如高丽、安南、日本贡使至，出兼金购《文集》，且数问宋先生起居。四方学者悉称为“太史公”，不以姓氏。虽白首侍从，其勋业、爵位不逮刘基，而一代礼乐制作休明，则濂之功尤多云。
开创之初，文臣无谥，武臣非封侯、伯不得赐谥。厥后定三品以上赐谥，词臣例得谥“文”，于是始追谥基日文成，濂日文宪。
十二月，天下府、州、县所举士至者八百六十余人，授官有差。
阳山归善蛮叛，命南雄侯赵庸往镇广东，以便宜讨之。
是岁，吏部奏：“天下所设税课司局，前经户臣核其征商不如额者百七十八处。诏遣中官，国子生及部委官一人核实，立为定额。惟查局中岁收额米不及五百石者凡三百六十四处，宜罢之。”报可。
时胡惟庸伏诛，上谕户部曰：“曩者奸臣聚敛，析及锥刀，朕甚耻焉。自今军民嫁娶丧葬之物，舟车丝布之类，皆勿税。”遂罢天下抽分竹木场。
日本贡、寇相仍，上屡命中书省移牒责之，九年以后遂不贡。是年，复遣使来贡，无表，但持其将军奉丞相书，书词又倨。乃却其贡，遣使赍诏谯让。初，胡惟庸之通倭也，倭人遣僧如瑶率兵卒四百余人，诈称人贡，且献巨烛，藏火药刀剑其中，既至而惟庸已败，计不行。然上是时尚不知也，越数年而其事始著。
十四年
春，正月，戊子，授魏国公徐达为征虏大将军，信国公汤和、颍川侯傅友德为左、右副将军，帅师北征。先是元平章旺扎勒布哈、鼐尔布哈犯永平，千户王辂击败之，禽旺扎勒布哈。而280
纪
七
鼐尔布哈入寇不已，乃复命达等讨之。达自此镇北平，每岁春出，冬暮召还，以为常。
命新授官者各举所知。
时上罢科举，专用辟荐，凡中外大小臣工，下至仓库司局诸杂流，亦令推举文学才干之士。其被荐至者，又令转荐。一时山林岩穴之士，由布衣而登大僚者接迹矣。
乙未，大祀南郊。
丙申，上谕部臣曰：“入君操赏罚之枋以御天下，必在至公。无善而赏是谓私爱，无过而罚是谓私恶，此不足以为劝惩。朕观汉高帝斩丁公，封雍齿，唐太宗黜权万纪、李仁发而赏魏征之直，皆至当，可以服人，所谓赏一君子而入皆喜，罚一小人而人皆惧。朕于赏罚未尝敢轻，一时处分恐有未当，卿等宜明白执论，宁使赏厚于罚，但不可滥及，使小人侥幸耳。”【考异】论赏罚事，诸书多系之十三年，今据《洪武宝训》。为是年正月丙申。
癸丑，命公侯子弟皆人国子学。
是月，诏定赋役籍。始令天下编造黄册，以一百十户为一里，有里长；十户为甲，有甲首。岁役里长，甲首各一入，董一里、一甲之事。其先后以丁粮多寡为序，凡十年一周，日“排年”。在城曰“坊”，近城曰“厢”，乡都曰“里”。里编为册，册有丁有田，丁有役，田有租。租一年两征，曰夏税，日秋粮，皆以户为主，册首有图。鳏寡孤独不任役者，附十甲后为畸零。僧道给度牒，有田者人民册，无田者亦为畸零。册凡四，一上户部，其三则布政司、府、县各存一焉。每十年，有司更定其制，以丁粮增减而升降之，上之户部。以黄纸为册面，故名之曰“黄册”。时范敏主户部事，诸册式皆其所裁定云。【考异】定赋役籍，《明史·本纪》不书，据《三编》书于是年正月，并著是年所颁“黄册”，以稽天下户口，二十年颁“鱼鳞册”，以核天下土田，今分书之，并据《食货志》采人。
281 明通鉴卷七
以李叔正为礼部尚书。
叔正，靖安人，三为国子监学正、助教。上方锐意文治，于国学人才尤加意。时诸生多贵胄，不率教，叔正严立规条、且夕端坐无倦色，朝论贤之。擢监察御史，奉命巡岭表。琼州府吏讦其守踞公座签表文，叔正为别白，抵吏罪。上嘉之，曰：“人言老御史懦，乃明断如是邪！”累官礼部侍郎，至是进尚书.
诏求山林隐逸士。
二月，庚辰，诏核天下官田数以闻。
是月，有告浦江郑氏交通胡惟庸者。时上以奸臣乱政，独严通财党与之诛，有告者，虽一面之识，必穷治之。湖州王蒙元，赵孟频之甥也，以知泰安州时尝与供奉郭传观画于惟庸第中，坐逮人狱瘐死。
郑氏家以义门闻，上即位之初，处士郑濂以田多推为粮长，人觐于朝，上颇识之，至是为奸人所诬。濂时在京师，吏捕其家，濂之从弟曰湜者，与诸兄争先诣吏。至京师，濂迎谓曰：“吾为家长，当任其罪。”湜曰：“兄老矣，弟当任之。”两人相争入狱。上曰：“吾知郑义门必无是，人诬之耳。”俱召至廷，慰劳勉之。并问濂治家所以长久之道，具以对。上悦，擢湜为福建布政司参议。【考异】郑氏义门事，《纪事本末》系之二月，《皇明通纪》系之五月，盖宥罪在先，授官在后耳。《三编》据《纪事》、并授参议统系于是年二月下，今从之，
三月，丙戌，诏曰：“唐、虞、三代之君，任贤使能，民皆远罪，刑措不用，享年永久。朕夙夜究心，未臻斯效。意者委任非人，致民陷于刑辟，朕甚闵焉。其大赦天下，与民更始。”
辛丑，诏颁《五经》.《四书》于北方学校。
初，吏部尚书刘崧之官，逾月即致仕。是时雷震谨身殿，谕廷臣陈得失，崧以修德行仁对，上颇思其言.是月，诏与前刑部尚书李敬并征，拜敬国子祭酒，崧司业，赐鞍马，令朝夕见，见282
纪七
辄燕语移时。未旬日，卒。疾作，犹强坐训诸生。及革，敬问所欲言，曰：“天子遣崧教国子，将责以成功，而遽死乎！”无一语及家事。上命有司治殡敛，亲制文祭之。【考异】刘崧以去年致仕，本年三月召为司业，语见《明史》本传。《传》言“未旬日卒”，则崧卒在四月也。《潜庵史稿》系国子司业刘崧卒于四月，而不言其致仕后召为国子司业事，今据本传增人。
夏、四月，丙辰，置国子监。初，吴元年，置国子学，以应天府学为之，至是诏改建太学于鸡鸣山下。寻改国子学曰国子监。【考异】《明史·本纪》不书，但于十五年书“太学成”。证之《典汇》、《春明梦余录》，建国子监在十四年。《潜庵史稿》系之四月丙辰，今从之。
庚午，魏国公达帅诸军出塞，傅友德为前锋。军至北黄河，敌骑遁、友德选轻骑夜袭灰山，大破之，禽其平章、太史等。时西平侯沐英分道出古北口，略公主山长寨，获全宁四部，度胪朐河，执元知院李宣等，尽俘其众。达还师，仍镇北平。
五月，湖广五溪蛮叛。
时江夏侯周德兴自福建召还，上以其年老，欲令少休息。德兴力请行，乃壮而遣之。赐手敕曰：“赵充国征西羌，马援讨交阯，皆年老自请行。朕常嘉其事，谓今人所难，卿忠勤不怠，何多让焉！”
德兴至五溪，蛮悉散走。会四川诸洞作乱，德兴移师讨平之。
六月，丙辰，选国子生得三十七人，以备擢用。秋，七月，皇后千秋节，始定朝贺仪。
以刑部郎中胡祯为本部尚书。祯以御史台史起家，上破格用之。
以贤良方正何德思为河南右参议，聪明正直金思存为北平右参议，孝弟力田聂士举为四川左参政，贤良方正蒋安素为四川右
283 明通鉴卷七
参政。
八月，乙丑，南雄侯赵庸讨阳春蛮，平之。
先是广东右卫百户翁显讨山寇，房文广力战，死之。会倭寇闽洋，上命庸兼镇闽广。至是阳春之捷，俘囚无算，庸奏戮其魁，余悉散遣之。
丙子，诏求明经老成之士，令有司礼送京师。
庚辰，河决祥符、原武、中牟，有司请修筑。上曰：“此天灾也，今欲塞之，恐徒劳民力，但令防护旧堤，勿重困吾民。”
辛巳，魏国公徐达还。
是月，前御史大夫安然卒。
然既致仕，上置四辅官，所用多老儒。不久，寻致仕王本坐事诛，乃召然代之。然久历中外，练达庶务，眷注特隆，至是卒。
当王师下山东时，然以故元左丞守莱州，率众先归。上念其诚，亲制文祭之。
九月，壬午朔，命颖川侯傅友德为征南将军，永昌侯蓝玉、西平侯沐英为左、右副将军，帅步骑三十万征云南。谕友德曰：“云南自昔为西南夷，至汉始置吏，臣属中国。今元遗孽巴咱尔、斡尔密等自恃险远，害我使臣，在所必讨。朕常览舆图，得其阨塞，取之之计，当自永宁别遣一军向乌撒，大军自辰、沅入普定，分据要害，然后进兵曲靖。曲靖，云南之噤喉，彼必并力于此，以扼我师，出奇制胜，实在于此。既下曲靖，三将军以一人向乌撒应永宁之师，大军直捣云南，彼此牵制，疲于奔命，破之必矣。云南既克，径趋大理，先声已夺，势将瓦解，其余部落遣人招谕，可不烦兵下也。”师行，上亲饯之龙江。
丁未，傅友德师至湖广，分遣都督郭英、胡海、陈桓等帅兵五万由四川永宁趋乌撒，友德自帅大兵由辰、沅趋贵州。
是月，命徐达仍镇北平。284
纪
七 以李干、何显周为四辅官。
衍圣公孔希学卒。
希学好读书，善隶法，文词尔雅，每宾客宴集，谈笑挥洒，烂然成章。承大乱之后，庙貌服物，毕力修举，尽还旧观。至是卒，遣官致祭。于是始定诸王大臣赐祭葬之制。
冬，十月，壬子朔，日有食之。
癸丑，命法司录囚，同翰林院、给事中及春坊、正字等官会议平允以闻。癸亥，又命御史林愿、石恒等分按诸道录囚。
浙东山寇叶丁香等作乱。已卯，命延安侯唐胜宗帅兵讨之。禽其首从凡三千余人，又分兵平安福之贼，至临安，降元右丞阿卜台等。
是月，免应天、太平、广德、镇江、宁国田租。又免开封、祥符等八县及陈州被水田租。
是时工部尚书薛祥坐累杖死，天下哀之。【考异】薛祥被杖死，事见本传及《刑法志》。《七卿表》系之是月，今从之，惟《刑法志》误作“夏祥”，今据本传。
给事中郑相同奏：“旧制，百官见东宫皆称名，惟宫臣称臣。”下廷臣议。编修吴沈等曰：“东宫，国之大本，所以继圣体，承天位也。臣子尊敬之礼，不宜有二，请凡启事皇太子者，皆称臣如故。”从之。
初，吉安侯陆仲亨从汤和练兵临清，以胡惟庸党逮至京师，既而释之。十一月，壬午，命仲亨移镇成都。
丁未，江阴侯吴良卒。良女，齐王妃也。王既封，上命良往建王府。数年，遂卒于青州，追赠江国公，谥襄烈。
良与弟祯俱以勇略闻。从上起濠梁，积功，兄弟并封为侯。祯先二年卒，谥襄毅，俱肖像功臣庙。
庚戌，赵庸讨广州海寇，平之。时寇攻掠东莞、南海及肇庆、翁源诸府县，庸帅步骑舟师八道击破之，禽贼酋铲平王等。
285 明通鉴卷七
十二月，丁巳、罢翰林院承旨、直学士及待制、应奉等官，定学士正五品。凡诸司章奏，命同春坊、正字等官考核平允，则署衔曰“翰林院兼平驳诸司文章事某官某”，列名书之。
辛酉，傅友德帅蓝玉、沐英至贵州，攻普定、普安，皆下之，留兵戌守。进师曲靖，元梁王遣司徒平章达尔玛旧作达里麻将兵十余万，屯曲靖以拒我师。英谓友德曰：“彼不意我师深入，若倍道疾趋，掩其不意，上所谓“出奇制胜＇者此也。”友德是之，遂进师。
丙寅.未至曲靖数里，忽大雾四塞，诸军冲雾行，阻水而止，则已临白石江矣。顷之，雾霁，达尔玛大惊。友德即欲济师，英曰：“我师远来，利在速战，然急济恐为所扼。”乃整师临流若欲渡者，而别遣奇兵从下流济，出其陈后，张旗帜山谷间。元兵惊扰，英急麾兵渡江，使善泅者先之，长刀蒙盾破其前军。敌却数里，我师毕济。战数合，英纵铁骑捣其中坚，遂大败之，生禽达尔玛等，俘众二万。
友德既下曲靖，即自帅众数万向乌撒，分遣蓝玉、沐英趋云南.壬申，元梁王闻达尔玛败，弃城走入晋宁州之忽纳寨，焚其龙衣，驱妻子赴滇池死，遂与左丞托迪旧作达的、鲁尔旧作驴儿俱自杀。
癸酉，玉、英等师至云南之板桥，元右丞观音保以城降，玉等整军人，秋豪无犯。改中庆路曰云南府。
都督郭英之出永宁也，路多险阻，诸将欲深人，英曰：“破敌贵先声，攻取必自近始，舍近趋远，非策也。”遂帅兵攻赤水河，去河二十里而军。时久雨水涨，英曰：“贼恃水险，不意吾济。”趣令诸军斩木造筏、乘夜济河，敌大惊溃，禽蛮将一人，诸蛮悉震。
会友德自曲靖取间道，循孤格山而南，直捣乌撒。元右丞实卜方屯赤水河拒英等，闻大军至，速盾去，友德下令城乌撒，版286
纪七
筑方具，实卜引诸蛮复大集。友德据高冈，严陈待之。诸将请战，友德曰：“必欲战者，有进无退。”时芒部土酋悉众来援，我军争击之。战数十合，蛮众中槊坠马，死者相踵，遂大溃，斩首三千级，实卜帅余众遁。遂城乌撒，克七星关以通毕节，进兵可渡河。于是东川、乌蒙、芒部、水西诸蛮，皆望风降附。
是役也，钱唐卫千户袁兴自请为前锋，陷阵，死之。诏追赠，恤其家。
是月，罢京畿都漕运司。
初，吴元年，置大理司卿，秩正三品。上即位之初，罢之，置磨勘司，寻又罢之。是岁，复置大理寺，改卿，秩正五品，左、右少卿从五品，左、右寺丞正六品。其属，左、右寺正各一人，寺副各二人，左评事四人，右评事八人。又置审刑司，共平庶狱。其大理寺所理之刑，审刑司复详议之。
诸蕃入贡，惟安南却之。时广西思明土官控安南犯境，而安南亦诉思明扰边，上移檄数其奸诳罪，因却其贡。
十五年
春，正月，辛已朔，宴群臣于谨身殿。始用九奏之乐，盖詹同等所定，复更之也。【考异】据此，始用九奏之乐，似前此詹同等所定，未曾奏用，且据《明史·乐志》所载，同等所奏，自“本太初”以下九章，皆有其目而无其词。若十五年所定，自《炎精开运》以下九章，其词并详《志》中，则是同等所奏，复更制之，明矣。野史有以为是年所奏即詹同.陶凯所定者，非，余详《考证》中。
蓝玉既定云南，遣宣德侯金朝兴、景川侯曹震等分道取临安、威楚等路，震至威楚，元平章等降。朝兴驻师临安，元帅及土酋杨政等降。
壬午，元曲靖宣慰司及中庆、澄江、武安三路皆先后诣蓝玉、沐英等营纳款，云南遂平。【考异】此事《明史·本纪》系之正
287 明通鉴卷七
月，书云：“景川侯曹震、定远侯王弼下威楚路。”按是时下临安、威楚两路，证之《震传》，下威楚者、震也。又证之《金朝兴传》，下临安者，朝兴也。又证之《纪事本末》，则云：“蓝玉别遣曹震，王弼、金朝兴等帅兵二万.分道进取临安诸路，皆下之。”是此三人俱从玉征云南，而《弼传》但叙其平大理之功，不言下临安、威楚等路。《本纪》所载，但言戚楚，不及临安，但书王弼，不及朝兴。至于震下威楚，朝兴下临安，《传》中分记其功，并非震与朝兴合兵取威楚，又取临安也。《本纪》，弼与震同取威楚，而《弼传》不及。且其时震下威楚，降元将阎乃马歹等，朝兴下临安、降元完者都及土酋杨政等，是《本纪》所叙，既遗却临安，又遗却金朝兴。《三编》言取威楚等路，似已兼临安在内，然但言王弼，不及朝兴，与《本纪》同.其实取临安当为朝兴及唐胜宗二人之功，见胜宗本传，又按《明史·土司传》言取临安之事，亦以为朝兴，不及王弼、《纪事本末》前叙三人，则总从征云南之有功者而著之。盖平威楚乃曹震之功，平临安乃朝兴之功，平大理则王弼之功也。今分记之，为得其实。
丁亥，置贵州都指挥司，命平凉侯费聚、汝南侯梅思祖署司事。
已丑，减大辟因。
甲午，上遣使谕友德曰：“贵州、云南相距甚远，今须别置云南都司以统诸军。既有士有民，亦须置布政使及府州县治之。其乌撒、乌蒙、东川、芒部之地，亦宜留兵守卫，控制渠长。”
乙未，大祀南郊。
庚戌，命天下朝觐官各举所知一人。
是月，命编类蒙古译语。上以前元素无文字，但借高昌之书制为蒙古字，而译语未有成书，难以通晓。乃命翰林院侍讲和约尔济勒旧作火原洁及编修玛实伊克等旧作马沙亦黑以华言译其语，凡天文、地理、人事、物类、服食、器用具载，复取《元秘史》参考，纽切其字以谐其声音。既成，诏刊行之，自是使臣往复朔漠，皆能通达其情.
288
纪
七
二月，壬子，河南河决，遣驸马都尉李祺振之。
癸丑，置云南都指挥司，以都督谢熊、冯诚署司事。诚，国用子也。
甲寅，以云南平，诏天下。
乙卯，始置云南布政司，命汝南侯梅思祖、平章潘原明署司事，以张统等为参政、参议等官。
是月，以刘仲质为礼部尚书。
仲质，分宜人。上即位之初，以宜春训导荐，人京，授翰林院典籍。上优其学，超擢拜之。
闰月，癸卯，蓝玉、沐英攻大理，平之。大理为段氏世守之国，元世祖封其子为云南王，仍录段氏子孙守其土。段氏有大理，传十世至宝者，当上平江西、湖广时，曾遣其叔段真奉表归款。友德既克云南，授宝子明为宣慰使，明不受，遣使贻书，请奉正朔如外蕃人贡例。友德怒，辱其使.明复贻书，请友德班师，乃与蓝玉、沐英等议征之。
大理城倚点苍山，西临洱河为固。闻大军至，聚众扼下关。下关者，南诏皮罗阁所筑龙尾关也，号猛险。玉等至品甸，遗定远侯王弼以兵由洱水东趋上关，为掎角势，自帅众抵下关，造攻具，遣胡海由石门间道夜渡河，绕出点苍山后，攀木援崖而上，立旗帜。昧爽，军抵下关者望见，皆踊跃欢噪，蛮众惊乱。英身先士卒，策马渡河，水没马腹，将士随之，乃斩关人.蛮兵大溃，遂拔其城，禽段明弟世送京师，大理悉定。
寻分兵取鹤庆，破石门关，下金齿，诸蛮部相帅解甲降。三月，庚午，河决朝邑。
是月，蓝玉遣兵攻拔三营万户寨，更定云南所属府五十二，州六十三，县五十四。
傅友德遣使送元梁王家属及元威顺王子伯伯等三百十八人至京师。奏言：“云南屡经兵燹，图籍不存，兵数无从稽核，但当就
289



明通鉴卷七
今要害，量宜设卫。又据故元司徒平章达尔玛言：＇元末田土，多为豪右隐占。＇今循元旧制，岁用不足诸卫军食，请以今年所征粮并官田盐课所人悉给之。”报可。
未几，置云南盐课司以益军食。
以李信为吏部尚书。时罢中书省，部权始专，而铨政尤要。惟上用法严，旋拜旋罢，皆不克久于其任。信历侍郎，擢尚书，几二年，卒于官。凡内外封赠、荫叙之典，多信所裁定云.
夏，四月，甲申，徙故元梁王及威顺王子家属于耽罗。丙戌，诏天下通祀孔子。
初，上即位之二年，诏孔庙春秋释奠止行子曲阜，天下不必通祀。时刑部尚书钱唐伏阙上言：“孔子垂教万世，天下共尊其教，报本之礼，必不可废。”侍郎程徐亦上疏言：“孔于以道设教，天下祀之，非祀其人，祀其教也，祀其道也。今使天下之人，读其书，由其教，行其道，而不得举其祀，非所以维人心，扶世教也。”后宋濂为司业，亦言之，皆不报。至是始诏礼官刘仲质等曰：“孔子道冠百王，功参天地。今天下郡县并建庙学，面报祀之典，止行京师，未遍宇宙，岂非阙典邪！”乃诏仲质等与儒臣共定释奠仪，颁之天下，令每岁春秋以上丁日通祀文庙。
丁亥，太白昼见。
壬辰，免畿内、浙江、江西、河南、山东税粮。是月，大理寺卿李仕鲁坐言事死。
初，上汰黜天下僧道，禁令颇严。其后以僧宗泐等数至禁中，为所惑，乃诏征东南戒僧，屡建法会于蒋山，应对称旨者，辄赐金裥袈裟衣，召入禁中，赐坐讲论。吴印、华克勤之属，皆骤擢至大官，时时寄以耳目。由是其徒横甚，谗谤大臣，举朝莫敢言。
时给事中陈汶辉疏言：“古帝王以来，未闻缙绅缁流杂居同事，可以相济者也。今勋旧耆德，咸思辞禄去位，而缁流俭夫，290
纪七
日益谗间。如刘基、徐达之见猜，李善长、周德兴之被谤，视萧何，韩信，其危疑相去几何哉！”上不听。
诸僧怙宠者，遂请为释氏创立职宫，于是以先所置善世院为僧录司，设左右善世、左右阐教等官，皆高其品秩。道教亦然。凡先后度僧、尼、道士，数至逾万。
仕鲁少好朱子之学，上素知其名。会有司荐举入见，上喜曰：“朕姑以民事试子，行召子矣。”除黄州同知。期年，治行闻，至是召为大理寺卿。
仕鲁乃上书言：“陛下方创业，凡意旨所向，即示子孙万世法程，奈何舍圣学而崇异端？”章数十上，皆不报。而仕鲁性刚介，由儒术起用，方欲推明朱子之学、以辟佛自任。及言不见用，遽请于上曰：“陛下深溺其教，无惑乎臣言之不入也。还陛下笏，乞赐骸骨归田里。”遂置笏于地。上大怒，命武士捽搏之，立死阶下。而汶辉为大理寺少卿，寻亦以忤旨惧罪，投金水桥下死。其后诸僧益肆为不法事，上始悔之。
仕鲁，濮县入。汶辉，诏安入。【考异】仕鲁被诛，《三编》系之四月.今证之《明史·仕鲁传》，陈汶辉请除释氏之疏在仕鲁上疏前，其惧罪投金水桥下死又在诛仕鲁之后，今据《仕鲁传》牵连并记之。
初，上置都督府，其属有拱卫指挥使司，寻改为都尉府，以为亲军，管领五卫军士，而设仪鸾司隶焉。至是罢仪鸾司，改置锦衣卫，秩从三品，掌侍卫缉捕刑狱之事，恒以勋戚都督领之，以镇抚司隶焉。自是上有所诛僇，下镇抚司杂治，不由三法司。所属校尉五百人，禄秩名号，无异京卫，于是始不隶大都督府。
诏旌高希凤家凡节妇五人。
先是元臣名祖自定辽来归，上问辽东风俗，名祖言：“俗尚礼教。往年石城有高希凤者，本光州固始人，戊戌秋，在辽东老鸦寨为乱兵所掠，断腕死。其妻刘氏被虏，骂不绝口，死之。希凤仲弟药师努亦死于乱，妻李氏，携其子文殊及孤侄僧保往高丽避
291 明通鉴卷七
难，中途度不两全，以其子差长，弃之，挈侄以行。及明兴，辽民复业，李氏访得其子同归，守夫墓。希凤季弟巴延布哈为纳克楚所杀，妻郭氏，高丽人，居浑滩，自缢于马枥。希凤从子达实鼎为仇诬陷死，妻金氏，与姑邢氏缢于鱼坞。”又言：“定辽南河寨斡罗村，有卒裴皮铁者死，其妻李氏，女直人，年二十三。后二年，葬其夫、自经子桑乡，人合葬焉。”上即日诏旌表希凤家为“五节妇之门”，裴皮铁家为“贞节之门”。
五月、已未，国子监、文庙成。
上将幸太学行释菜礼，侍臣有言：“孔子虽圣人，臣也，礼宜一奠再拜。”上曰：“昔周太祖如孔子庙，左右谓不宜拜，太祖曰：孔子百世帝王师，何敢不拜？＇朕嘉其不惑于左右之言。今朕有天下，敬礼百神，于先师礼宜加崇。”乃命礼部尚书刘仲质详议.仲质请上：“服皮弁，执圭，诣先师位前，再拜，献爵，又再拜，退，易服，诣彝伦堂命讲，庶典礼隆重。”制曰：“可。”
乙丑，上诣先师庙，释菜如礼。礼成，退御讲筵，宣祭酒吴顺等以次进讲。讲毕，赐宴、竟日，还宫。次日，祭酒帅师生上表谢。
寻颁释奠仪注于府、州、县、并定国学及各行省主祭官之例。国子监设六堂，日率性、修道、诚心、正义、崇志、广业，以馆诸生。旁有号舍，以宿诸生，厚给廪饩。又以时赐布帛、文绮之属。庚午，颁学规于国子监。又颁禁例十二条于天下，镌立卧碑，置明伦堂之左。其不遵者以违制论。
丙子，广平府吏王允道上言：“磁州临水镇产铁，请置铁冶。”上曰：“朕闻治世无遗贤，不闻无遗利。利不在官即在民，民得其利，则财源通而有益于官。今民生业甫定、若复设此，必重扰民。”命杖允道，流之海外。
初，上即位，以军事方股，诏子江西之进贤、新喻，湖广之兴国、黄梅，以及山陕、广东产铁等处，凡置铁冶十三所。自罢
292
纪七
斥允道，数年之间，各布政司铁冶以次停止，寻又复之，然其岁输铁额，亦较前稍减云。
先是有廉州府巡检王德亨，上言取西戎水银坑，亦斥之。丁丑，遣行人访经明行修之士。
是月，上闻士卒海运多溺死者，诏议辽东屯田。
诸蛮既平，上欲通滇、黔、蜀三省之路，因置东川，乌撒、乌蒙、芒部诸卫指挥使司。诏：“谕诸部人民，随其疆界远迩，开筑道路，各广十丈，准古法以六十里为一驿，符至奉行。”
又敕谕友德等曰：“乌蒙、乌撒、东川、芒部诸酋长虽已降，恐大军一还，仍复啸聚。符到日、悉送其酋长入朝。”又谕以：“贵州已设都指挥使，然地势偏东，今宜于实卜所居之地立司，以便控制、卿其审之。”
已，乌撒诸蛮复叛，上谕友德曰：“乌撒诸蛮，伺官军散处，即有此变，朕前已虑之，今果然。然云南之地，如曲靖、普安、乌撒、建昌，势在必守，其东川、芒部、乌蒙，未可遽守也。且留屯大军，扫荡诸蛮，僇其渠长，方可分兵守御耳。”
六月，上复授安陆侯吴复为总兵，平凉侯费聚副之，命会征南诸军讨乌撒、乌蒙诸叛蛮。授以方略，令：“勿与蛮战于关索岭上，当分兵掩袭，直捣其巢，使彼各奔救其家之不暇，必不敢出以抗大师，俟三将军至，破之必矣。”会傅友德回军、与沐英会于滇池，分道进讨。置大渡河守御千户所，调从征千户吴中领兵守之，造舟以渡往来。
秋，七月，戊申，太白昼见，凡二日。乙卯，河决荥泽、阳武。
辛酉，罢四辅官。
上以所任辅臣皆老儒，起田家，惇朴无他长。自安然卒后，李干等或出外，或罢去，是官遂废不复设。
乙亥，傅友德、沐英进兵乌撒，大败其众，斩首三万余级，
293 明通鉴卷七
获马牛羊万计，余众悉遁，复追击，破之。又分兵平东川、建昌、芒部诸蛮，请置乌撒、毕节二卫。又以乌撒、乌蒙、芒部三府，地近四川，请改隶四川布政使司，俱报可。
八月，丁丑朔，诏复设科取士，三年一行为定制。丙戌，孝慈马皇后崩。
后，宿州人。仁慈有智鉴，好书史。佐上定天下，恒劝以不嗜杀人为本。及册为皇后，勤于内治，瑕则讲求古训，告六官以宋多贤后，命女史录其家法，朝夕省览。平居服大练浣濯之衣，虽敝不忍易。尝以额丝缉衣裳，赐诸王妃、公主，使知蚕事艰难。妃嫔宫人，皆厚待之。命妇人朝，如家人礼。爱诵《小学》，尝求上表章。上决事或震怒，辄随事微谏，虽上性严，为缓刑僇者数矣。上尝令重囚筑城，后曰：“疲囚加役，是速之死也。”上乃赦之。上幸太学还，后问：“生徒几何？”曰：“数千。”后曰：“人才众矣，诸生岂无父母妻子待以仰事俯给者乎？”乃立红板仓，积粮，赐其家。诸将克元都，俘宝玉至，后曰：“元有是而不能守，意者帝王自有宝欤？”上曰：“朕知后谓得贤为宝耳。”对曰：“诚如陛下言。妾与陛下起贫贱至今日，恒恐骄纵起于奢侈，危亡起于细微，故欲得贤人共理天下。”又曰：“法屡更必弊，法弊则奸生；民数扰必困，民困则乱生。”上曰：“至言也！”命女史书之。其规正类如此。
寝疾之日，群臣请祷祀，求良医。后谓上曰：“死生命也，祷祀何益？且医何能活人，使服药不效，得毋以妾故罪诸医乎？”疾亟，上问所欲言，曰：“愿陛下求贤纳谏，慎终如始。”崩时，年五十一。上恸哭，遂不复立后。
皇后之丧，礼官援宋制为请：“凡内外百宫，仍循以日易月之制，二十七日而除，素服百日。自太子，诸王以下，皆如《孝慈录》所定。”制曰：“可。”
已丑，命延安侯唐胜宗、长兴侯耿炳文屯田陕西。294
纪
七
初，上诏征天下秀才，凡先后至者，吏部试之，召见授官。丁酉，擢秀才曾泰为户部尚书。
是时都御史赵仁言：“曩者以贤良方正、孝弟力田诸科所取士列置郡县，多不举职，今又聘取天下秀才以资任用，臣愚以为当分等考核以定去留。”上览其奏，谓刑部尚书开济曰：“设官所以安民，官不得人，民受其害。今征至秀才，宜试其能否，考其优劣，然后授之以职。其详议以闻。”
于是济议：“以经明行修为一科，工习文词为一科，通晓书义为一科，人品俊秀为一科，练达治理为一科，盲有条理为一科，六科备者为上，三科以上为中，不及三科者为下。”从之。辛丑，诏征至秀才分六科试用。
乙巳，遣使谕傅友德、沐英等曰：“得报，知七月二十八日已击破乌撒，次第搜捕林箐诸蛮。然此地山高道隘，慎勿轻动。人自七星关来者，皆曰：乌撒、芒部之等，至夜举火，挈家人霭翠。符至，可令霭翠之民缚送军前。其关索岭非古道，古道又在西北，大军若开此道以接普定，即芒部渠长可尽获也。”已，又谕曰：“云南士卒既艰食，不宜分屯。止于赤水、毕节、七星关各置一卫，黑张之南，瓦店之北，中置一卫，如此分守，则云南道路，往无碍矣。若霭翠之地，必用千万众乃可定也。”
时霭翠雄踞贵州，是年之春，因平蛮惧谴，复来朝贡，上赐之冠带衣钞而遣之，然其地远，未置郡县，故上于《平滇诏》中谓：“霭翠辈不尽服之，虽有云南不能守也。”至是，闻乌撒诸蛮部就之，故欲其乘胜宣威以通普定之路云。
九月，丁未朔，太白昼见。
己酉，吏部以经明行修之士郑韬等三千七百余人人见。上谕之曰：“自古知人，尧、舜犹难，岂所知者皆贤，所未知者无贤邪？卿等固皆贤人君子，然山林之士，又岂无如卿者？其悉举所知，朕将复征之。”于是济宁、单县儒士张以宁、董伦等复有所
295
明通鉴卷七
荐，遗使就征，仍赐韬等人钞一定，授布政使、参议等官。乙丑，荧惑犯南斗。
上敕将军傅友德等曰：“上天垂象，以示鉴戒。自昔蛮夷叛服不常，卿等率师久劳于外，恐众心懈弛，为寇所乘，宜严加做备，以防不虞。且蛮夷好置毒水中，将士饮食，极宜谨慎，以副朕怀。”【考异】据《明史·天文志》，在是年九月乙丑，又据《典汇》，上以星变敕将军傅友德等，今并增人。
庚午，葬孝慈皇后于孝陵。时诸王奔丧送葬毕，将还，上命各选僧一人侍从之国，为孝慈皇后修佛事。
吴僧道衍，先以宗泐荐，名在燕府籍中，一见相契，燕王因奏请从行。道衍者，姚广孝僧名也。【考异】《三编》、《明鉴》皆系之九月，证之《姚广孝传》，正诸王奔高后丧将还之时。又，太祖以是年四月诛李仕鲁，正崇信释氏之时，故有“为高后荐福”之语。《典汇》系之十七年者似误，今系之庚午葬高后之下，为得其实。
是月，诏翰林院李翀、吴伯宗等译《回回历书》.
北平都司奏言：“边卫之设，所以限隔内外，宜谨烽火，远斥堠，控守要害，可以慑服胡虏，抚辑边氓。按所辖关隘：日一片石，曰黄土岭，日董家口，曰箭竿岭。如此类凡二百处，宜以各卫校卒分戍其地。”诏从之。
儒士沈士荣应聘至，上书曰：“陛下恭勤求治，于今有年。在朝贤哲，岂皆不言邪？所用臣宰，岂皆不贤邪？恐言之不能拔其本，用之未尽展其才，故重劳宸虑也。况今智者自为身营，甘于暴弃；愚者不思自守，累犯宪章。皆由进言者无拔本之论，选官者无量才之实。昔魏征随事立谏，不能格君心之非，是无拔本之论也。汉文帝屈贾谊于长沙，是无量才之实也。夫贤之难遇，如淘沙中之金，不淘则金不可得也；用人而历试之，如矿之炼银，不炼则银不可成也。愿陛下详加采择，勿谓儒者皆贤而尽用之；或一士不称，余士皆弃，则贤在其中亦莫能辨，此犹金之未淘296
纪七
也。进用之初，或不当其职，其人虽有才能，先已败事，此犹矿之未炼也.如蒙特赐优容，敢乞给以笔札，条列事宜。”上手诏褒谕曰：“卿八闽志士，守儒者之道。一旦应召而来，杰然特出，摅诚纳款，欲罄所怀，朕之愿也。”寻擢为翰林院待诏。
傅友德等之出也，冯诚守云南。诸蛮见城守单弱，土官杨苴因乘间给其下曰：“总兵领大军归矣，云南城可图也。”遂纠众二十余万攻城。城中乏食，诚率将土敛兵拒守，多置弓弩战具。贼至，辄射之，多应弦而毙。伺贼少怠，更出奇兵冲之，贼不能攻，遂围城为久困计。
时沐英驻师乌撒，选精骑万余来援。至曲靖，先遣人入城报知，为贼所得，绐之曰：“总兵官领大军三十万至矣。”贼众骇愕，拔营夜遁，走安宁、罗次、邵甸、富民、晋宁、大理、江川等处，复据险树栅以图再举。英至，与诚等合军剿降之，凡斩首六万余级，生禽四千余人，诸部悉定。
冬，十月，丙子，更置都察院，设监察都御史八人，秩正七品。分监察御史为浙江、河南、山东、北平、山西、陕西、湖广、福建、江西、广东、广西、四川十二道，各道置御史或五人或三，四人，秩正九品。每道铸印二，一畀御史久次者掌之，一藏内府。有事受印以出，既事纳之，文曰“绳愆纠缪”。时以秀才李原明、詹徽等为监察都御史，吴荃等为试监察御史。徽，同之子也。【考异】按明太祖吴元年置御史台，设左、右御史大夫、御史中丞之等，皆仍元制，自十三年胡惟庸之狱，始罢御史台，所云“罢御史台”者，非罢御史，罢其总领之御史大夫也。时但设左，右御史中丞，而分巡之监察御史如故。十四年，更置都察院，始有都御史之名。然考之《职官志》，乃监察都御史、非左、右都御史，故其秩不过七品，是以詹徽、李原明皆得以秀才擢用，而野史所记，遽以为徽等试左，右都御史，误矣。左、右都御史至十六年始设，正三品，十七年又升二品，故詹徽之升左都御史在十七年。七卿之名至此始定，即明初御史大夫之职也。余详《考
297 明通鉴卷七
证》中。 丙申，录因。
上命御史袁凯送皇太子覆讯，多所矜减。凯还报，上问：“朕与太子孰是？”凯顿首言：“陛下法之正，东宫心之慈。”上以凯老猾持两端，恶之。凯惧，佯狂免告归。
凯工诗，以《赋白燕》为杨维桢所赏，遍示坐客，人遂呼“袁白燕”云。【考异】据《纪事本末》，系之是年二月，今改系于是月录
囚之下。至凯所言“陛下法之正，东宫心之慈”，《纪事》以为：“上喜，从之。”证之《凯传》，则太祖恶凯持两端，其佯狂免归，正以此也。今据《凯传》书之.
是月，诏南雄侯赵庸班师还。
庸既平阳山、归善等蛮，又讨粤盗，前后获贼党万七千八百余人，斩首八千八百余级。寻招降番禺等县民三千三百余户，又奏籍蜒户万人为水军。上嘉其功，还，赐彩币、上尊、良马。初、太子正字桂彦良，迁晋王府右傅，上亲为文赐之。彦良人谢，上曰：“江东大儒，唯卿一人。”对曰：“臣不如宋濂、刘基。”上曰：“濂，文人耳。基峻隘，不如卿也。”彦良至晋，以更定王府官制，改左长史。
是时入朝京师，上《太平治要十二策》，曰：“法天道，广地理，顺人心，养圣德、培国脉，开经筵，精选举，审刑法，教教化，驭四裔，搜才俊、广咨访。”上览之，曰：“彦良所陈，通达事理，有裨治道。世谓儒者泥古不通今，若彦良可谓通儒矣！”彦良还晋府，越三年告归，寻卒。
魏国公徐达还京师。
十一月，戊午，上既罢四辅官，欲仿宋制，置殿、阁大学士以备顾问，乃以礼部尚书刘仲质为华盖殿大学士，翰林学士宋讷为文渊阁大学士，检讨吴伯宗为武英殿大学士，典籍吴沈为东阁大学士。【考异】《明史·本纪》：“洪武十五年十一月，置殿、阁大学士，298
纪七
以邵质.吴伯宗、宋讷、吴沈为之。”证之《列传》，伯宗授武英殿大学士。讷授文渊阁大学士，沈授东阁大学士，而同时授华盖殿大学士者、乃刘仲质也。再检《明史·职官志》“置殿、阁大学士”注云.“时邵质以礼部尚书授华益”，而稽之《仲质传》亦同。（仲质附《崔亮传》中。）崔传言“仲质十五年拜礼部尚书，其年冬，授华盖殿大学士”，则与《本纪》所载之邵质，其官同，其殿名同。且部质之名，惟见《本纪》及《职官志》中，其他别无事实散见于他传者，是其人之有无殆不可知，而以《明史》纪，传互证，殆因刘仲质一字之同，误其姓名，遂不详考耳。别详《考证》中。又置文华殿大学士，征耆儒鲍恂、余诠等为之，辅导太子，秩皆正五品。
讷，征修礼乐书，事竣，不仕归。久之，以四辅官杜敩荐，授国子监助教，说经为学者所宗。国子监成，命撰《宣圣庙碑》称旨，遂超迁翰林学士。
恂，崇德人，故元学正。上即位之四年，开科取士，征至京师，与宋濂俱为同考官。试已，辞归。至是年逾八十，与吉安余诠、高邮张长年、登州张绅，皆以明经老成为礼部主事刘庸所荐，召至京。
是时诠亦逾七十，赐坐，顾问。翌日，并命充是官，与恂皆以老疾固辞，未几，放还。
绅后至，以为鄂县教谕，寻召为右佥都御史。壬戌，命礼部修治国子监旧藏书板，谕之曰：“古先圣贤立言以教后世，所存者书而已。朕每观书，自觉有益，尝以谕徐达。达亦好学亲儒生，囊书自随。盖读书穷理，于日用事物之间，自然见得道理分明，所行不至差谬，书之所以有益于人也如此。今国子监旧藏书板多残缺，其令诸儒考补。仍命工部督匠修治之。”并命颁刘向《说苑》、《新序》于天下学校。
是月，以兵部尚书唐铎为谏议大夫。上初置谏院，既设司谏、正言等官，欲崇其秩，乃设谏议大夫。铎以老成望重为之，未几，左迁监察御史。铎既改官，乃以赵仁为兵部尚书。以任昂
299 明通鉴卷七
为礼部尚书，代刘仲质也。
昂，河阴人，以辟荐，起为襄垣训导，擢御史，至是拜尚书。时上加意太学，罢祭酒李敬、吴顺。命昂增定《监规》八条，遂以曹国公李文忠、大学士宋讷兼领国子监事。会司谏关贤上言：“迩来郡邑所司非人，师道不立，岁选士多缺。甚至俊秀生员，点充承差，乖朝廷育贤意。”昂乃奏定天下岁贡士从翰林院考试以为殿最。明年，诏科举与荐举并行，昂条上《科场成式》，视前加详，取士制始定。
初，东宫官属，有左右詹事、同知詹事、院副、院丞及左右率府、谕德、赞善等官，皆以勋旧大臣兼领其职，其属又有文学、中舍、正字、洗马、庶子等官。至是更定左、右春坊官，各置庶子、谕德、中允、赞善、司直郎，又各设大学士。寻定司经局官，设洗马、校书、正字。
时以耆儒刘靖、关贤为左右司谏兼春坊左右庶子，赵肃，何显周为左右正言兼左右谕德，凡诸司奏启，皆与翰林详看，兼司平驳。
其后改院改府，遂为词臣迁转之阶。
十二月，已卯，以营孝陵功，封中军都督府佥事李新为崇山侯
辛卯，振北平被灾屯田士卒。己亥，诏永城侯薛显练军山西。
是岁，始定天下府、州、县衙门钱粮书册悉用半印勘合行移，惩空印之旧弊也。
初，空印之狱，各府、州、县重者论死，轻者谪发，内外官员株连大半。至是始议以半印勘合出纳关防各司，府、州、县俟年终，将发去勘合底簿折帖具本奏缴，仍具清册一本，送原发衙门稽查比较，遂为定例。





纪八 太祖洪武十六年癸亥至十八年乙丑


纪八 明通鉴卷八
纪八起昭阳大渊献，尽旃蒙赤奋若，凡三年。
太祖高皇帝 洪武十六年
春，正月，乙巳朔，以皇后丧，御殿，不举乐。庚戌，遣官祭阵亡指挥雍桂，恤其家。
壬子，谕刑部尚书开济、都御史詹徽等曰：“昨民有子犯法当死，其父行赇求免，御史执之，并欲论罪。朕以父子至亲，子死而父救之，人之至情也，故但论其子而赦其父。自今有论决者，宜再三详谳，覆奏施行，慎毋重伤人命。”【考异】诸书皆系之正月，《史稿》系之正月庚戌下，《宪章录》系之戊申。今据《洪武宝训》在正月壬子，从之。
乙卯，大祀南郊。
戊午，命魏国公徐达仍镇北平。
壬申，北平按察司言：“高阳诸县尝被水，三皇庙分司廨宇圮坏，请修治。”上曰：“居官宜恤民，不可劳民。今北方水患方息，正当问民疾苦以抚恤之，若有修造，俟岁丰足为之未晚。”遂命停止。
二月，乙亥，上观唐太宗《帝范》，谓侍臣曰：“此十二篇者，虽非帝王精微之道，然语意备至，曲尽物情。使其子孙克守
301 明通鉴卷八
其言，亦足为训。自后女主窃柄，唐祚遂衰，赏罚政令，不行于天下，阉竖小人，朋比于国中，卒召藩镇之祸。有国家者，其可不守祖宗之法乎！”
丙申，初、诏：“天下府、州、县学岁贡生员各一人于京师，由翰林院考试《经义》、《四书》义各一道，判语一条。中式者，一等入国子监，二等送中都，不中者遣还，提调教官罚停廪禄。用谏官关贤及尚书任昂议也。
时大学士宋讷兼祭酒，凡功臣子弟皆就学，及岁贡士常数千人。讷为严立学规，终日端坐讲解无虚晷，夜，恒止学舍。其后开进士科，所取上由太学进者率三之一云。
丁酉、免凤阳、和州田租。
是月，大学士吴沈等进《精诚录》。
先是上将享太庙，致斋于武英殿，召沈等谓之曰：“朕阅古圣贤书，其垂训立教，大要有三：日敬天，日忠君，日孝亲。君能敬天，臣能忠君，子能孝亲，则人道立矣。然其言散在经传，未易会其要领。卿等其以类编辑，庶便观览。”至是书成，上赐名《精诚录》，命沈序之。
颍川侯傅友德等遣人送元故官及渠长段世等至京师，上赐之衣服。以元右丞观音保为金齿指挥使，赐姓名李观。又传谕段世曰：“尔父宝曾有降表，朕不忍废。”赐其长子名归仁，授永昌卫镇抚，世赐名归义，授雁门镇抚。改大理路日大理府，置卫，设指挥使司.
时友德等进平蒙化府、邓川州，过金沙江，又平北胜、丽江等府，平津等州，凡蛮民降者数十万户。
三月，甲辰，诏颍川侯傅友德、永昌侯蓝玉班师，留西平侯沐英帅众数万镇滇中。自此沐氏遂世守云南云。
庚戌，上与侍臣论历代创业及国祚修短，侍臣盛称周祚之长，上曰：“周自公刘、后稷，弈世积德，以及文、武遂有天下。302
纪八
若使其后君非成、康，臣非周、召，益修厥德，则文、武之业，何能至八百年之久乎？《书》曰：＇皇天无亲，惟德是辅。使吾后世子孙皆如成、康，辅弼之臣皆如周，召，则可以祈天永命，国祚何患不昌？”
丙寅，复凤阳、临淮二县民徭赋，世世无所与。
谕户部曰：“凤阳朕故乡，皇陵在焉。昔汉高帝生于丰，起于沛，丰，沛之民终汉世受惠。朕今永免凤阳，临淮二县税粮徭役，其榜谕之！”
壬申，罢提刑按察分司。
夏，四月，乙亥、上谕侍臣曰：“人君不能无好尚，要当慎之，盖好功则贪名者进，好财则言利者进，好术则游谈者进，好谀则巧佞者进。夫偏于所好者，鲜不累其心。故好功不如好德，好财不如好廉，好术不如好信，好谀不如好直。故好得其正，未有不治，好失其正，未有不乱者也。”
庚寅，上以开济定《诈伪律》，好为深文，议法巧密，谕曰：“竭泽而渔，害及鲲鲕；焚林而田，祸及麛彀。巧密之法，民何以堪！”由是浸恶济。
是月，故元儒士戴良卒于京师。
良，字叔能，世居金华九灵山下，自号九灵山人。上克婺州，征良为学正，与宋濂、叶仪辈训诸生。上既旋师，良忽弃官逸去。元至正末，用荐者言、授良江北行省儒学提举。良见时事不可为，避地吴中，依张士诚，既知其将败，挈家泛海，抵登、莱，欲间行归库库军，道梗，寓昌乐数年。洪武六年，始南还，变姓名，隐于四明山。上遣人物色得之，以上年征至京师，试以文，命居会同馆，日给大官膳。至是欲官之，以老疾固辞忤旨，遂暴卒，盖自裁也。良以元之亡，不忘故主，每形之歌咏间，故卒不获其死。
同时被征之士有王逢者，字原吉，江阴人。元至正中作《河
303 明通鉴卷八
清颂》，台臣荐之，称疾辞。张士诚据吴，其弟士德用逢策，北降于元以拒江南。上灭士诚，欲辟用之，坚卧不起，隐上海之乌泾，自称席帽山人。去年以文学征，有司敦迫上道。时逢子掖为通事司令，以父年高，叩头泣请，乃命吏部符止之。又六年始卒。
元之亡也，同时又有丁孝子，名鹤年，回回人。父以世荫为武昌达鲁噶齐，卒于官。至正壬辰，武昌被兵，鹤年年十八，奉母走镇江。母没，盐酪不人口者五年，避地四明。时方国珍据浙东，最忌色目人。鹤年转徙逃匿，为童子师，或寄僧舍，卖浆自给。及海内大定，牒请还武昌，而生母已道阻前死，瘗东村废宅中。鹤年恸哭行求，母告以梦，乃啮血沁骨，敛而葬焉，乌斯道为作《丁孝子传》。鹤年自以家世仕元，不忘故国，顺帝北遁后，饮泣赋诗，情词凄恻。晚学浮屠法，庐居父墓。好学洽闻，精诗律，楚昭、庄二王咸礼敬之，最后始卒。【考异】《三编》系元臣之不仕于明者，如蔡子英、巴延，资中，皆特书其年月，独九灵山人遗之，诸书亦不载。证之《文苑传》，良以十五年召至京师，是年四月自裁也。王逢之征，亦在十五年，今悉据《良传》，并记席帽山人及丁孝子事。
五月，乙巳，敕：“天下卫所，至冬帅所部赴京师俟较阅。”
庚申，免应天、太平、镇江、宁国、广德税粮。诏曰：“五郡为兴王之地，其民助朕居多。数免其税，所以酬其劳也。有司有侵渔者，必置之法。”
是月，滇南品甸土酋杜惠来朝，授为千夫长。诏六安侯王志、安庆侯仇成、凤翔侯张龙督兵至品甸，缮城池，立屯堡，置邮传，安辑人民。【考异】城品甸，据《明史·土司传》在是年，《纪事本末》系之五月，今从之。惟“品甸”误作“寻甸”，盖品甸乃云南大理府所属，寻甸则军民府也，今从《土司传》。
始定文官封赠、荫叙之典，礼部尚书任昂奏也。时有广东都指挥狄崇、王臻，以妾为继室，乞封，下廷议，昂持不可，从304
纪八
之。乃命昂及翰林院定嫡妾封赠例，因诏偕吏部定文官封赠例十一，荫叙例五，颁示中外，并著为令。
六月、辛卯，免畿内十二州县养马户田租一年，滁州免二年。【考异】免畿内及养马户田租，《三编》并系之五月。今据《明史·本纪》，一五月庚申，一六月辛卯，《史稿》同，《三编》盖牵连记之，今分书五、六月下。
戊戌，大学士吴沈进讲《周书》：“国罔有立政用俭人。”谕曰：“国家不可有小人，有小人必败君子。故唐、虞任禹、稷，必去四凶，鲁用仲尼，必去少正卯。”沈对曰：“所谓＇去邪勿疑＇也。”【考异】《续文献通考》在是年八月。《洪武宝训》作“六月戊戌”，今从之。
先是云南姚安土官自久作乱，诏傅友德以班师时留兵讨之。是月，友德遭兵次九十九庄，自久遁去。逾年，复寇品甸，沐英奏请以土官高保为姚安府同知，高惠为姚安州同知，从英讨自久，平之。
秋，七月，庚戌，上谕侍臣日：“自古王者之兴未有不由于勤俭、其败未有不由于奢侈，前代得失，可为明鉴。后世昏庸之主，纵欲败度，不知警戒，卒濒于危亡，深可慨叹！大抵处心清净则无欲，无欲则无奢纵之患。欲心一生，则骄奢淫佚无所不至，不旋踵而败亡随之。朕每一念及，未尝不惕然于心。”【考异】诸书不载，此据《洪武宝训》增。
辛亥，分遣监察御史录因于诸道。壬子，遣官祭娲皇陵于赵城。
是月，东阁大学士吴沈以进讲后期，降翰林院侍书，寻改国子博士，以老归。沈尝著辩，言：“孔子封王为非礼。”宋濂、王祎之论祀典皆未之及也。其后更定大礼，改称“至圣先师”，实自沈发之云。
八月，壬申朔，日有食之。
甲戌，诏曰：“比者政事苟且，上下相蒙。阖郡连岁不闻有所
305 明通鉴卷八
激劝，具云吏称民安。其令御史，按察司巡行访察之！”【考异】《宪章录》系之八月下，今据《史稿》作“甲戌”。
九月，甲辰，诏曰：“频岁丰稔，民多贫困，其咎安在？岂徭役之重及吏民因缘为奸耶？有司宜思所以振救之！法令烦苛者，罪不宥。”
江西龙泉、永新山民作乱，煽聚徒党，号称顺天王，都指挥戴宗帅兵捕之，不克。癸亥，上命申国公邓镇为征南将军，【考异】据《本纪》。镇为征南将军，而本传及《潜庵史稿》皆书“征南副将军”。证之薛氏《宪章录》：“九月命申国公邓镇为征南将军，临江侯陈镛、济宁侯顾敬为左，右副将军。”是副将军者，乃镛与敬，非镇也。今仍据《本纪》书之。临江侯陈镛，济宁侯顾敬为左、右副将军，讨平之。镇，愈之子，改封申国。镛，德之子。敬，时之子也。镇所部兵不戢。时泰和萧执，以亲老告归，亲没，庐墓，诣镇责之，镇为之谢，禁止侵掠，邑人以安。执以洪武四年乡举，为国子学录。尝以夏至北郊，与宋濂、陶凯等，斋宫奉诏赋山栀花，上独喜执作，遍示诸臣，宠眷遂倾一时。时上留意文学，往往亲试廷臣。执与陈观，知遇尤异。观以训导入觐，试《王猛扪虱论》，立擢陕西参政。在陕以廉谨称。或问：“陕产金何状？”观大惊曰：“吾备位藩寮，何金之问？”其卒也，妻子几无以自存。而执是时亦以纯孝为一乡之望。故二人虽以文学结主知，实皆笃行君子也。【考异】萧执责镇不能戢兵，事见《赵俶传》。执，泰和人，时庐墓在家。龙泉，泰和皆连界之地，故有责镇之事，今据书之。
冬，十月，丁丑，召魏国公徐达还。甲申，免霸州、东安鱼课。
壬辰，太白昼见，至乙未凡四日。
己亥，安陆侯吴复卒于普定。复以总兵从傅友德等剿捕诸蛮，遂由关索岭开箐道取广西。是年，克墨定苗，至吉刺堡，筑安庄新城，平七百房诸寨，斩获万计，转饷盘江。至是以金创发306
纪
八
卒，追封黔国公，加禄五百石，予世券，赐谥威毅。
复临陈奋发，冲犯矢石，体无完肤。平居恂恂，口不言征伐事。在普定，买妾杨氏，年十七。复死，视敛毕，沐浴更衣自经死，封贞烈淑人。子杰嗣。
十一月，上手书滁阳王郭子兴事，命太常司丞张来仪撰《碑文》，勒之石。
来仪，名羽，以字行。从父宦江浙，兵阻不获归，与友徐蒉卜居吴兴。领元乡荐，为安定书院山长，再徙于吴。洪武四年，征至京师、应对不称旨放还。再征，授是职。上素重其文，故有是命。寻坐事窜岭南，未半道召还。羽自知不免，投龙江死。礼部尚书任昂请更定冕服之制及朝参坐次，又奏：“毁天下淫祠，正祀典称号.蜀祀秦守李冰，附以汉守文翁、宋守张咏，密县祀太傅卓茂，钧州祀丞相黄霸，彭泽祀丞相狄仁杰，皆遗爱在民。李龙迁祀于隆州，谢夷甫祀于福州，皆为民捍患。吴丞相陆逊以劳定国，宜祀于吴，以子抗、从子凯配。元总管李黼立祀江州，元帅余阙立庙安庆，皆以死勤事。从阙守皖全家殉义者，有万户李宗可，宜配享阙庙。”皆报可，
寻诏颁《乡饮酒礼图式》于天下，复令制大成乐器分颁学宫。是时以八事考课外吏，及次第云南功赏，事不隶礼部者、上皆令昂主其议。
十二月，癸未，江西参议胡昱请设卫御盗，上曰：“民之为盗，由无良吏抚绥之，岂在兵耶？”不许。
甲午，刑部尚书开济坐罪诛。
济治狱囚，令郎中仇衍开脱死罪，为狱官所发，济与侍郎王希哲、主事王叔征执狱官毙之。时鄞人陶垕仲，以国子生擢监察御史，首发济骫法状，且言：“济奏事时，置奏札怀中，或隐而不言，觇伺上意，务为两端，奸狡莫测。役甥女为婢，妹早寡，逐其姑而略其家。”上怒，遂下济狱，并希哲、衍等皆弃市。
307 明通鉴卷八
济慧敏有才辩，初以安然荐，召试刑部。凡国家经制、田赋、狱讼、工役、河渠事，皆综核有条理，品式可为世守。上甚信任之。浸兼预它部事，谤议滋起。上又见其用法深刻，益疑之，遂及于祸。
垕仲自劾济后，直声震天下。【考异】济诛在十二月，本传、《年
表》同，《纪事本末》系之十月，据其事发之月也。济为陶垕仲所劾、今据《明史·济传》增入。
是月，武英殿大学士吴伯宗，坐弟仲实为三河知县荐举不实，词连伯宗，降检讨。伯宗为人温厚，然内刚，不苟媕阿，故屡踬。逾年，卒于官。
是岁，西洋国有须文达那者始人贡。其国在占城之南，满刺加之西。盖即苏门答刺译音之异云。
其年之夏，倭寇浙东，又寇金乡、平阳.十七年
春，正月，丁未，大祀南郊。戊申，命魏国公徐达镇北平。
壬戌，命信国公汤和巡视沿海诸城，防倭。【考异】据《明史·本纪》，书汤和防倭于十七年之正月，又书和征思州蛮于十八年之四月，是和奉防倭之命不久即还也。若其至浙筑卫设城之事，乃十九年征蛮班师之后，以二十年春至浙，其年十一月还。据《明史》本传及方正学《东瓯神道碑》，皆不著十七年防倭事，疑是时奉诏未行，抑或去而即还，无事可书，盖其设卫筑城一切处分，皆在二十年也。今分书之。
是月，孔子五十七代孙讷服阕来朝，诏袭封衍圣公。
讷，希学子也。上命礼官以教坊乐导送至国子学，学官帅诸生三千余人迎于成贤街。自是每岁人觐，给符乘传。
时罢丞相官，遂定制以衍圣公班列文臣之首。更定都察院官制，以詹徽为左都御史。
308
纪八
初，监察都御史之秩止于七品，上以台官职掌风纪，品秩太轻，乃设左、右都御史各一人，正三品，左、右副都御史各一人，正四品，左、右佥都御史各二人，正五品。未儿，又升都御史正二品，副都御史三品，佥都御史四品，其十二道监察御史亦升为正七品。自此台职与部权并重、七卿之名遂为一代定制。以余汽为吏部尚书，刘逵刑部尚书。
二月，诏吏部：“凡文武优制，稽其在职一年廉勤无过者，照品给半禄终制。三年历考无过者、给全禄终制。著为令。”
三月，戊戌朔，颁科举取士式，仍定以子、午、卯、酉乡试，辰、戌、丑、未会试。乡试中式者，各布政使司送礼部会试，会试中式者赴殿试，赐进士及第、出身有差。定制，乡、会试各三场。第一场试《四书》义三道，《经》义四道，《四书》主朱子《集注》，《易》主程，朱《传义》，《书》主蔡沈《传》，《诗》主朱子《集传》，皆兼古《注疏》；《春秋》主《三传》及胡安国、张洽《传》；《礼记》主古《注疏》。二场试论一，判语五，诏诰章表内科一。三场试经中策五。其应试举人，则国子学生、府州县生员及儒士之未仕者、官之未人流者皆预焉。惟罢闲官吏及倡优之家与居父母丧者，均不准入试。试士官定制，主试二员，同考试官四员，皆于儒官儒士中访明经公正之士，先期币聘，在内由应天府，在外由各布政司主之。
曹国公李文忠卒。
文忠器量沉宏，人莫能测其际。临阵踔厉风发，遇大敌益壮。颇好问学，常师事范祖干、胡翰，通晓经义，为诗歌，雄骏可观。释兵家居、恂恂若儒者，上雅爱重之。尝劝上少诛僇，又谏征日本，及言“宦者过盛，非天子不近刑人之义”，以是积忤旨，不免谴责。去年冬得疾，上亲临视，使淮安侯华中护医药。至是卒。上亲制文祭之，追封岐阳王，赐谥武靖。中以护医药失谨，坐贬死，云龙子也。【考异】文忠之卒，弇州《史乘考误》引野史
309 明通鉴卷八
云：“文忠多招纳士人门下，上闻而弗善也，一日谓上＇内臣太多，宜少裁省，上大怒，谓”若欲弱吾羽翼，何意？此必其门客教之，因尽杀其客。文忠惊悸得疾，暴卒。上发悲，怒杀诸医及文忠侍者百人。”此似属不根之词。及考其嗣公景隆诰，颇有咎文忠语，末云：“非智非谦，几累社稷，身不免，而自终。”似切责及杀门客之事有之，史盖曲为讳也。据此则文忠之死，或出自裁，或服毒死，《实录》盖讳之耳。今据正史附识于此、
壬子、蠲常德被水田租。甲子，大赦天下。
丙寅、诏改建刑部、都察院、大理寺公署于太平门外。是月，征南将军傅友德、左副将军蓝玉班师还京师。
友德征滇，上前后下玺书数十，悬断万里外、委曲皆中。友德奉行不敢失，因土俗，定租赋，兴学校，广屯田，远迩悦服，威望益隆。
夏，四月，壬午，论平滇功，进傅友德颍国公。列侯蓝玉、仇成、王弼，并益禄五百石，予世券。封陈桓普定侯，胡海东川侯，郭英武定侯，张翼鹤庆侯。是日，大赉从征将士。
庚寅，谕兵部移文有司：“凡征南将士死者，悉收其遗骸，具棺葬之。”
是月、增筑国子学舍。
上语谏议大夫唐铎曰：“人有公私，故言有邪正。正言务规谏，邪言务谤谀，谤言近于忠，谀言近于爱。惟不惑子谤言，则听日聪而谗人自去；不眩于谀言，则智日明而佞人自远矣。”铎对
曰：“听言之难，自古为然。陛下圣谕，深得其情。”【考异】据《宪章录》系之是月。证之《洪武宝训》，则是月己丑也。今系是月下.
五月，甲寅，诏恤海运溺死军士家。
丙寅，凉州卫指挥使宋晟讨西番叛酋，至额齐讷路，禽元海道千户额森特穆尔旧作也先帖木儿及吴国公等，俘获万八千人，送酋长京师，简其精锐千人补卒伍，余悉放遣。诏进晟右军都督金310
纪八 事，仍镇凉州。
额森特穆尔之叛也，凉州卫百户刘林力战死，边人壮之，名其所居窦融台为“刘林台”。【考异】据《明史·本纪》、“晟讨西番于额齐讷路”.证之本传“禽额森特穆尔送京师”，盖额森始降而后叛也。又考《濮英传》“刘林戍凉州，值额森叛，林力战死之”，正平凉州前事也，今据《英传》增入。
六月，庚午，上御奉天门，谕群臣曰：“治天下礼乐为先，或言有礼乐不可无刑政，朕观刑政二者，不过辅礼乐为治耳。苟徒务刑政，虽有威严之政，必无和平之风。故礼乐者，治民之膏粱，刑政者，救弊之药石也。”
秋，七月，戊戌，禁内官预外事，并敕诸司毋与内官监文移往来。
上谓侍臣曰：“前代人君，多纵宦寺与外臣交通，觇伺动静，夤缘为奸，假窃威权以乱国家。后虽知而去之，势不得行，反受其祸，延及善类。汉、唐之事，深可鉴也。朕所以严为之禁者，欲见危于未形，制治于未乱耳。”
癸丑，诏：“百官迎养父母者，官给舟车。”丁巳，免畿内今年田租之半。
庚申，录囚。
壬戌，盱眙人献天书，命斩之。
乙丑，秦、晋、燕、周、楚、齐六王来朝。
八月，丙寅，河决开封东月堤，自陈桥至陈留，横流数千里。又决杞县，人巴河，遣官塞之，并蠲被灾租税。寻又诏蠲河南诸省逋赋。
壬申，平缅宣慰使思伦发遣使献方物，上元所授宣慰司印。诏赐伦发朝服冠带及钞定，遣使还。
初，大兵下金齿，平缅壤地相接。土酋思伦发惧，遂请降，因置平缅宣慰使司，以伦发为之。至是来贡，复改为平缅军民宣
311 明通鉴卷八
慰使司。平缅去西南夷稍远，前代未尝通中国，元时始招谕，并及平缅连界之麓川，因分置两路，各统所部。时上以伦发先来朝贡，遂命兼统麓川之地。然伦发以慑于兵威，不久寻叛。
乙亥，孝慈皇后神主袝太庙。九月，已酉，诸王之国。
冬，十月，丙寅朔，册李氏为淑妃，摄六宫事。妃，寿州人。未几，卒。更册郭氏为淑妃。妃，宁王之母，英兴其兄弟也。
丁卯，复辽东海运。
河南大水。又，同时漳河东决河南之临漳，经真定、河间一带，趋天津人海，故北平亦大水。丙子，分遣驸马都尉李祺等往振之。【考异】据《本纪》，是月，河南，北平大水。证之《河渠志》，是时漳水东决河南之临漳，由真定，河间一带趋天津，故北平亦大水也。今人
乙酉，景川侯曹震上言：“四川至建昌驿道，经大渡河往来者，多死于瘴厉。询之父老，自眉州峨眉至建昌，有古驿道，平易无瘴毒，已令军民修治，请以泸州至建昌驿马移置蛾眉新驿。”从之。震又请“以贵州、四川二都司所易番马，分给陕西、河南将士”，亦报可。
丙戌，以赵瑁为礼部尚书，以任昂告归，代之也。丁亥，以秀才宋矩等十七人为监察御史。
闰月，庚子，选儒士五十人试各道监察御史。
癸丑，诏：“天下布政、按察使所上刑名，其间人命重狱具奏者，由刑部，都察院详议，大理寺覆谳后奏决。著为令。”
初，上命刑部议定罪名人奏，既奏，录所下旨送四辅官、谏院给事中覆核无异，然后覆奏行之，有疑狱则四辅官封驳。逾年，罢四辅，乃命议狱者一归于部、院、寺，谓之“三法司”。
是时三法司改建署成，命之曰贯城。下敕言：“贯索七星如贯312
纪八
珠，环而成象名天牢。中虚则刑平，官无邪私，故狱无囚人。贯内空中有星或数枚者，即刑繁，官非其人，有星而明，为贵人无罪而狱。今法天道置法司，其各慎乃事，法天道行之，令贯索中虚，庶不负朕肇建之意。”
是月，召魏国公徐达还。
钦天监漏刻博士元统上言：“历以《大统》为名，而积分犹踵《授时》之数，非所以重始敬正也。况《授时》以至元辛已为历元，至洪武甲子积一百四年，以七十年而差一度之大约计之，每岁应差一分五十杪。辛已至今，年远数盈，渐差天度，拟合修改。今以洪武甲子冬至为《大统历》元。而七政运行，有迟速、逆顺、伏见之不齐，其理深奥，未易椎演。闻有郭伯玉者，精明九数之理，宜征令推算，以成一代之制。”报可。寻擢统为监令。统乃取《授时历》，去其岁实消长之说，析其条例，得四卷，以洪武十七年甲子为历元，命日《大统历法通轨》。
时上又命纂《天文分野书》，以十二分野星次分配天下郡县。凡郡县下又详载古今建置沿革之由，通为二十卷。书成，颁赐秦，晋诸王。其大略谓：“晋《天文志》分野始角、亢，唐始女、虚、危。然古言天者，皆由斗、牛以纪星，故始斗、牛，命日星纪。”【考异】《明史·本纪》不载。据《潜庵史稿》、《典汇》，皆在是
月，又证之《历志》，元统上书论历，即在是年之十月。今并记之。
是时始造观星盘。
永城侯薛显母卒，工部请给棺，上曰：“赐乃朝廷之恩，岂可请邪！自今公侯夫人赐棺，非奉特旨，不许奏请。著为令。”
十一月，庚午，上谕礼部曰：“近命辽东立学校，有言边境不必建学者，夫圣人之教犹天也，天有风雨霜露，无所不施，圣人之教亦无往不行。昔箕子居朝鲜，施八条之约，故男遵礼义，女尚贞信。管宁居辽东，讲《诗》、《书》，陈俎豆，饰威仪，明礼让，而民化其德。曾谓边境之民不可以教乎！况武臣子弟，久居
313 明通鉴卷八
边塞，鲜闻礼教，恐渐移其性。今使之诵《诗》、《书》，习礼仪，非但造就其才，它日亦可资用。”
是月，上御东阁，谓侍臣曰：“责难不人于昏君，谄谀难动于明主。人臣以道事君，惟在守之以正，毋患得患失也。”
十二月，壬子，蠲云南逋赋。
是月，翰林院待诏朱善，上疏论《昏姻律》曰：“民间姑舅及两姨子女，法不得为婚。仇家诋讼，或已聘见绝，或既昏复离，甚至见女成行，有司逼夺。按《旧律》尊长卑幼相与为昏者有禁，盖谓母之姊妹与己之身，是为姑舅两姨，不可以卑幼上匹尊属。若姑舅两姨子女，无尊卑之嫌。成周时，王朝相与为昏者，不过齐、宋、陈、杞，故称异姓大国曰“伯舅＇，小国曰“叔舅＇。列国齐、宋、鲁、秦、晋亦各自为甥舅之国。后世晋王、谢、唐崔、卢.潘、杨之睦，朱、陈之好，皆世为婚媾。温峤以舅子妻姑女吕荣公夫人张氏，即其母申国夫人姊女。古入如此甚多，愿下群臣议，弛其禁。”从之。
明年，拜善文渊阁大学士，寻主会试。尝讲《家人卦》、《心箴》，上善之。【考异】·事见《明史》本传，系之十八年拜大学士前，盖其为待诏时所奏也。《三编》系之是年十二月，今从之，至善以明年三月拜大学士，薛氏《宪章录》十七、十八两年复记，误，盖十七年尚在待诏任中也.
是岁，征婺源汪睿、泰和萧岐、皆授官。
睿以胡大海克休宁，与其弟同帅众归附，后同为张士诚所杀。上授睿为安庆税令，未几，征参赞川蜀军事，以疾辞去。至是复征，召见，命讲《西伯戡黎篇》，授左春坊左司直。常命续《薰风自南来诗》及它应制，皆称旨。请春夏停决死罪，体天地生物之仁，从之。敦实闲静，不妄言笑。及进讲，遇事辄言，上尝以善人呼之。逾年，疾作，请假归。
岐幼孤，事祖父母以孝闻，有司屡举，不赴。至是复以贤良314
纪入
征，强起之。上《十便书》，大意谓“上刑罚过中，讦告风炽，请禁止实封以杜诬罔，依律科谳以信诏令”，凡万余言。召见、授潭王府长史，力辞，忤旨，谪云南楚雄训导。岐即日行，遣骑追还。岁余，改授陕西平凉，再岁致仕。尝辑《五经要义》，又取《刑统八韵赋》，引《律令》为之解，合为一集，曰：“天下之理本一，出乎道必入乎刑。吾合二书，使观者有所省也。”当是时，上治尚刚严，中外凛凛，奉法救过不给，而岐所上书过切直，虽不为忤，亦终不用云。【考异】事见《明史》本传，睿以洪武十七年召见，命讲《西伯戡黎篇》。岐以十七年举贤良，上《十便书》，皆见《传》中，今系之是年之末。
初，钞法既行，天下税粮令民以银、钞、钱、绢代输，定其所折之直，其愿入粟者听之。是年，诏云南以金、银、贝、布、漆、丹砂、水银代秋租，于是谓米麦为“本色”，而诸折纳税粮者，谓之“折色”。“折色”之名始此。
十八年
春，正月，甲子，擢太原同知温祥卿为兵部尚书，山东布政徐铎户部尚书，广东布政徐本工部尚书。
辛未，大祀南郊。
癸酉，天下布、按二司及府、州、县来朝觐者，凡四千一百余人。诏：“吏部考其殿最，分为五等，称职者升，平常者复职，不称职者降，阔茸者免为民，贪污者送法司罪之。”
是月，以通政使茹瑞荐，召茶陵刘三吾至，年七十三矣。奏对称旨，授左赞善，累迁翰林学士。
时天下初平，典章阙略，上锐意制作，宿儒凋谢，得三吾晚，悦之。一切礼制及御制、敕修等书，多令总其事，或为之序。
初，上复孟子配享，而终以“草芥寇雠”及“君为轻”、“贵戚易
315 明通鉴卷八
位”等语，为寰中士夫不为君用者所藉口，乃诏三吾修《孟子节文》，凡不以尊君为主者皆删之。书成，有连江孙芝者，上书诋三吾为佞臣云。【考异】《明史·钱唐传》，但言“命需臣修《孟子节文》”。《三吾传》言“御制敕修之书皆总其事”，不及修《孟子节文》语。证之《实录》，三吾等奉诏修《孟子节文》，于洪武二十七年上之，据此，则《钱唐传》所谓“儒臣”者，即三吾也。孙芝以力诋三吾，后遂与钱唐并配享亚圣庙，事见全氏《鲒埼亭内外集》，详《考证》中。
二月，上以当春久雨，阴晦不解，雷电雪雹间作。甲辰，诏天下臣民极言得失。
国子祭酒宋讷陈边事曰：“今海内乂安，惟沙漠尚烦圣虑，若穷追远击，未免劳费。陛下为圣子神孙计，不过谨边备而已，备边在乎实兵，实兵在于屯田，汉赵充国将四万骑分屯缘边九郡，而单于引却。陛下宜于诸将中选谋勇数人，以东西五百里为制，立法分屯，布列要害，远近相应，遇敌则战，寇去则耕，此长策也。”上颇采用之。
时国子博士陈潜夫亦应诏上书，言“奖直臣，简师儒、厉廉耻.审用人”四事。上皆嘉纳之。【考异】《明史·本纪》，“是月甲辰，以久阴雨雷雹，诏臣民极言得失”，《三编》云“雷霉雨雪”，《潜庵史稿》云“雷电雨雹”，证之《五行志》，有雹兼有雪，不书雪者，正月之雪非灾异也。惟“久阴”之语亦见《典汇》，今参核书之。《五行志》作“甲午”，《纪》作“甲辰”，据下诏之日也。又，《典汇》记陈潜夫、宋讷言事，皆在是时，今并人之。
乙巳，五星并见。
己未，魏国公徐达卒。
达在北平，一日，上仰观天象，见太阴犯上将，心恶之，亟召达还。时达患背疽，稍愈，上遗其长子辉祖护归。至是病笃，卒，年五十四。上为辍朝，临丧悲悼不已。
达言筒虑精，在军，令出不二，诸将奉持凛凛，而在上前，316
纪八
恭谨如不能言。善拊循，与士卒同甘苦，无不感恩愿为将军效死者，以故所向克捷，尤严戢部伍，所平大都二，省会三，郡县百数，闾井晏然，民不苦兵。归朝之日，单车就舍，延礼儒生，谈论终日，雍雍如也。上尝称之曰：“受命而出，成功而旋，不矜不伐。妇女无所爱，财货无所取。中正无疵，昭明乎日月，大将军一人而已。”北平之镇，春出冬还，还辄上将印，赐休沐，宴见欢饮，有布衣兄弟称，而达愈恭慎。上为治邸第，以故吴王府为之，表其第曰大功坊。卒后，追赠中山王，三世皆王爵，谥武宁。赐葬钟山之阴，上亲制《神道碑文》，推为“开国功臣第一”云。【考异】中山之卒，野史因《李仕鲁传》中有“徐达、刘基之见猜，几等于萧何.韩信”语，于是有“达病疽，甫痊，赐蒸鹅，流涕食之而卒”之事，按仕鲁被诛在洪武十六年，中山之卒在十八年，则所谓“见猜”者，第指其平日偶因忤旨触怒之事，今据正史书之，而刊正野史之误于此。
是月，开会试科取士，以大学士朱善、国子监典籍聂铉为典试官，得士黄子澄等四百七十二人。铉试毕，上欲留用之，乞便地自养，令食庐陵教谕俸终其身。
三月，壬戌朔，廷试，赐丁显等进士及第、出身有差。是科，读卷官初奏一甲三人，花纶、练子宁、黄子澄也。上以花纶年少，抑置第三，又抑子澄入三甲，擢丁显第一，传者谓上以梦故用也。
子宁对策，极言：“今朝廷用人，徇其名而不求其实，以小善而遽进之，以小过而遽僇之。”因历陈古人所以教养任用之道。又言：“天之生材有限，陛下忍以区区小故纵无穷之诛，何以为治！”言剀切，不避忌讳，上嘉其忠，不易也。
子宁，新淦人。子澄，分宜人。
初，翰林院官皆由荐举，未有以进士人者，故四年开科，状元昊伯宗止授员外郎、榜眼、探花授主事而已。至是诏更定翰林品员，设学士，侍读、侍讲学士及侍读侍讲。又定进士一甲授修
317 明通鉴卷八
撰，二甲以下授编修、检讨。其秩自学士正五品以下至七品有差。又定进士所授官，其在翰林院、承敕监、中书六科者曰“庶吉士”，在六部、都察院、通政司、大理寺者仍称“进士”。其余则以其未更吏事，欲优待而历练之，俾之观政于诸司，给以出身禄米，以待擢任，命之曰“观政进士”，其“庶吉士”及“观政进士”之名，皆上所自定，而翰林遂为科目进士清要之阶云。【考异】按进士授翰林，始于是科，而是科之制，则一甲三人俱授修撰，至戊辰始改定一甲第一人授修撰，二、三人授编修也。子澄以是科成进士，《明贡举考》列之一甲第三人，准以初制，当授修撰，而不知子澄实未尝赐一甲也。证之《明史》本传，言“子澄以洪武十八年会试第一，由编修进修撰”，则子澄是年所授不过庶吉士，逾年授编修，直至洪武二十五年立太孙，命侍东宫讲读，始授修撰也。是科廷试，原定花纶第一，子澄次之，上擢丁显第一，改纶第三，子澄抑人三甲，见《弇州别集》，详《考证》
诏：“中外官父母没任所者，有司给舟车归其丧。著为令。”
乙亥，免畿内今年田租。命天下郡县瘗暴骨。
己丑，户部侍郎郭桓有罪诛。初，桓以试尚书主户部，坐盗官粮七百余万石。上疑北平二司官吏李彧、赵全德等与桓为奸利，敕法司拷讯，供词牵引直省官吏，系狱拟罪者数万人，自六部左、右侍郎、诸司皆不免。核赃所寄借遍天下，民中人之家大抵皆破，一时咸归谤于朝廷。
御史余敏、丁廷举等以为言，上乃手诏列桓等罪状。敏等又言：“桓所妄指，皆法司逼令供招，遂成冤狱。”上叹曰：“朕诏有司除奸，顾复生奸扰吾民邪？”乃榜桓罪示天下，而论右审刑吴庸等极刑以厌天下心。
是月，诏：“礼部选年纪小秀才，将《尚书》陈氏、蔡氏《传》及古《注疏》，参考是非，定夺去取，编成新书，刷板印送各处教习，以为下次科举之用。”于是部臣行取博学通经之教官董318
纪八 其事，参考编类成之。
夏，四月，丁酉，吏部尚书余汽及国子助教金文征以罪诛。时方开进士科、上核其出自太学者居多，以为祭酒宋讷功，赐敕褒美。文征等嫉之，构之于汽，牒令致仕。讷陛辞，上惊问，大怒，以汽专擅威权，并文征下狱论死。寻敕谕讷曰：“君子之道犹嘉谷，小人之道犹稂莠，稂莠不去，嘉谷不生。卿勿以是稍贬其节。”于是讷任职如故。
汽既诛，改赵瑁为吏部尚书。未几，亦得罪诛。【考异】据《明史·本纪》，但书余汽以罪诛，今据陈氏《通纪》补金文征党构事。
已亥，太白昼见，至辛丑凡三日。
丙辰，思州蛮叛。上命信国公汤和为征虏将军，江夏侯周德兴副之，时楚王桢已就国武昌，诏与和等合兵进讨。
五月，戊子，上览舆地图。侍臣言：“幅员之广，古所未有。”上曰：“地广则教化难周，人众则抚摩难遍，正当戒慎。元之天下，地非不广也，一失其道，国祚随之，可为殷鉴。”
六月，丙申，太白昼见，至辛丑，凡六日。戊申，上谕吏部曰：“天下府，州，县官一岁一朝，未免旷官滋费，自今定为三年一朝。布、按二司亦然。著为令。”
辛亥，太白复昼见。
是月，上阅《汉书》，谓侍臣曰：“汉文恭俭元默则有之，至于用人，盖未尽道。初自代邸人，首拜宋昌为卫将军，张武为郎中令，其诸将相、列侯、宗室、大臣，皆在所缓，非所以示至公也。有一贾谊而不能用，竟死长沙。欲相窦广国，以其皇后弟，不可，曰：“恐天下以我为私广国。＇夫以广国之贤，为天下用人而避私嫌，非君人之道也。”
初，上屡却高丽贡，辄遣其陪臣请罪，乃谕礼部，责其五岁违约不贡之物，令足之。去年，高丽王禑遣使贡马二千匹以代输金，余皆如约。辽东守将唐胜宗为之请，乃许之。是年，使至，
319 明通鉴卷八
上谕礼臣日：“高丽屡请不已，朕故索积年逋贡，以试其诚伪耳，非利其货也。今既听命，宜损其贡数，令三年一朝。”
未几，祸又上表请袭封，并请赐故王谥。秋，七月，甲戌，【考异】《明史·本纪》作“七月甲辰”。按甲辰在六月，七月无甲辰也。今据《潜庵史稿》作“甲戌”。诏封王祸为高丽国王，赐故王颛谥曰恭愍。
庚辰，五开蛮叛。时吴面儿遁后，寻寇古州，诏汤和等移师讨之。
是月，丹徒知县胡孟，通县丞郭伯高以事当就逮.耆民数十人诣阙讼其抚民有方。上特命释之。
时州县有罢任请留者皆然，侍臣以为言。上曰：“为政以得民心为本，故其去也，爱而留之。若不才，方恐其去之不速，岂肯留之？即此可以知其贤否矣！”
八月，庚戌，命宋国公冯胜、颍国公傅友德、永昌侯蓝玉俱备边北平。
癸丑，命大都督府选武臣子弟人国子学读书。是月，振河南水灾。
以进上方升、梁德远等六十七人为六科给事中，六部试主事，谕之曰：“忠良者，国之宝；奸邪者，国之蠹。故忠良进则国日治，奸邪用则国日乱。观唐太宗用房、杜，则斗米三钱，外户不闭；玄宗用杨、李，则安史作乱，蒙尘播迁，此可鉴矣。”
九月，戊寅，太白经天，与荧惑同度。又有客星见太微垣，犯右执法，出端门，乙酉，人翼，彗长丈余。时太白复昼见。丁亥又见，犯荧惑。
是月，汤和等讨平古州蛮，禽吴面儿，送京师诛之。凡俘僇四万人。
以茹太素为户部尚书。太素自浙江参政请养回里，十六年，召试刑部郎中。居一月，迁都察院佥都御史，复降为翰林院检320
纪八 讨，至是擢为尚书。
太素抗直不屈，屡濒于罪，上时宥之。一日，宴便殿、赐之酒，曰：“金杯同汝饮，白刃不相饶。”太素叩首续句曰：“丹诚图报国，不避圣心焦。”上为恻然。未几，谪御史，复坐排陷詹徽，与同官十二人俱镣足治事，卒坐法死。
上谕户部曰：“人皆言农桑衣食之本，然业本必先于黜末。自什一之途开，奇巧之伎作，于是一农作耒而百家待食，一女躬织而百夫待衣，欲民之毋贫，得乎！朕思足食在于禁末作，足衣在于禁华靡。宜申令天下四民，各守其业，不许游食，庶民之家，不许衣锦绣。”【考异】谕户部禁弃本逐末，《纪事本末》系之是年正月，今据《洪武宝训》系之九月。
冬，十月，已丑，颁《大诰》于天下。
初，上既定《律令》，有司遵守，而犯法者日多。上曰：“本欲除贪，奈何朝杀而夕犯？”乃令采辑官民过犯，条为《大诰》。其目有十：日《揽纳户》，日《安保过付》，曰《诡寄田粮》，曰《民人经该不解物》，曰《洒派抛荒田土》，曰《倚法为奸》、曰《空引偷军》，曰《黥刺在逃》，曰《官吏长解卖囚》，曰《寰中士夫不为君用》，《罪至抄札》。书成，颁之学宫以课士，里置塾师教之。狱囚有能读《大诰》者，罪减等。一时天下有讲读《大诰》师生来朝者十九万余人，皆赐钞币遣还。未几，复为《续编》、《三编》。
时上惩元季贪冒，徇私灭公，故立法务为严峻，而于赃吏尤重绳之。故其《序》首言：“诸司敢不急公而务私者，必穷搜其原而置之重典。”凡《三诰》所列凌迟、枭示、种诛者，无虑千百，弃市以下万数。至《寰中士夫不为君用之科》，上所特设，而一时有贵溪儒士夏伯启叔，侄，断指不仕，苏州处士姚润、王谟，被征不至，皆诛而籍其家，则前代所未有也。其《三编》稍宽容，然所列进士、监生罪名，自一犯至四犯者犹三百六十四人，
321 明通鉴卷八
幸不死还职，率戴斩罪治事。故文武臣之善恶，皆列其名于《诰》中。自郭桓之狱，诛僇益多，官吏皆重足而立矣。
庚寅，客星犯军门，彗扫天庙。癸巳，太白昼见，至丙申凡四日。又自戊戌至辛丑昼见，凡四日。
癸卵，召冯胜还。
翰林待诏孔希善上言：“孔氏子孙有以罪输作者二人。”上命遣还。
甲辰、又诏曰：“孟子传道，有功名教。历年既久，子孙甚微。近有以罪输作者，岂礼先贤之意哉？其令有司加意询访，凡圣贤后裔有输作者皆免之。”【考异】《本纪》但书免孟氏子孙输作于是月，证之《懦林·孔希学传》，是年，希学奏免孔氏子孙输作者二人，因并及孟子，今增人。
是月，诏筑观星台于鸡鸣山。以唐铎为刑部尚书。
十一月，甲子，谕侍臣曰：“保国之道，藏富于民。民富则亲，贫则离，民之贫富，国家休戚系焉。自昔昏主恣意奢欲，致使百姓流亡。朕念微时兵荒饥馑，日食藜藿，今日贵为天于，富有天下，未尝一日忘也。”
乙亥，蠲河南、山东、北平、湖广田租。【考异】《本纪》无湖广，今据《三编》增人。
十二月，丙午，诏有司举孝廉。
癸丑，麓川平缅宣慰使思伦发反，帅众十余万寇景东。景东者，南诏之地、元置开南州。自王师平滇，景东土官俄陶帅众先归，诏置景东府，以俄陶知府事。至是思伦发攻景东之北吉寨，俄陶帅众御之，为其所败。都督冯诚往援，不克，千户王升死之。俄陶率其民徙大理。
是月，以吏科庶吉士杨靖为户部右侍郎给事中，秦升为户部试侍郎。
322
纪八
时任诸司者，率进士及太学生，然时有不法者。上制《大诰》、举通政使蔡瑄、左通政茹瑺、工部侍郎秦逵及靖以风厉之，曰：“此亦进士，太学生也。能率职以称朕心，安得以资格限之！”【考异】据《明史·杨靖传》，靖以是年成进士，明年授户部侍郎。证之《春明梦余录》引《江陵集》，在是年十二月。按是年十月颁《大诰》，上举靖以风厉之曰：“此亦进士、太学生也。”是靖被宠遇正在是时，今据之.
是岁，汤和等讨思州蛮。蛮众出没不常，闻大军至，辄逃匿山谷间，退则复出剽掠。和等抵其地，恐其惊溃，乃于诸洞分屯立栅，与蛮民杂耕作，蛮不复疑。久之，以计禽其渠魁、余众悉溃，留兵镇之。思州本思南宣慰使所辖，逾年，上仍以田大雅为
思南宣慰使，移镇镇远。大雅，仁智子也。【考异】《本纪》书：“十
月讨平五开蛮。”按五开之叛，即吴面儿寇古州，事在是年七月庚辰。先是四月，思州蛮叛，命汤和讨之，五开之叛在后，诏和便道往讨，故九月俘吴面儿，即五开也。至思州之平，当在是年之冬。盖明年正月和班师，是二蛮俱平也。惟《明史·和传》言“平思州，俘获四万，禽其酋以归”，则以平五开事误人之。今据《土司传》及方孝孺《东瓯神道碑》。





纪九 太祖洪武十九年丙寅至二十二年己巳



明通鉴卷九
纪九起柔兆摄提格，尽屠维大荒落，凡四年。
太祖高皇帝 洪武十九年
春，正月，辛酉，振大名及江浦水灾。甲子，大祀南郊。
是月，汤和等征蛮师还。
上与侍臣论治道，曰：“治民犹治水，治水者顺其性，治民者顺其情。所谓顺其情者，使之以时，用之以道而已。若但抑之以威，迫之以力，强其所不欲而求其服从，是犹激水过颡，非其性也。”
二月，丙申，耕耤田。
癸丑，河南水灾，诏振之。
是月，云南臻洞、西浦等蛮叛，诏颍国公傅友德帅师讨之。时方置平越卫，改为军民指挥使，隶四川，值卫民麻哈、苗杨盂等作乱，诏友德移师讨平之。
上坐东阁与侍臣论仁智，上曰：“圣人笃于仁，贤者不舞智。若姑息之仁，不为爱物；奸欺之智，足以祸身。”又与侍臣论俭，上曰：“不可俭者祭祀，然祭不可渎；不可俭者赏赉，然赏不可滥。”
324
纪九
遣使敕劳苏州府常熟知县成蒐奇。时府吏诣县，径由中道入公堂，黄奇怒其越礼，执之。事闻，上喜其能，命以酒劳之。
三月，壬午，蠲吴江被水田租。
是月，上谕户部曰：“国家赋税，已有定制，撙节用度，自有余饶。轻徭抑末，使得尽力农桑，自然家给人足，毋事聚敛伤国体！”【考异】据《宪章录》，坐东阁论仁智在二月，论治民在三月。证之《洪武宝训》，一二月已丑，一三月戊午，今分系之二月、三月，不书日。
夏，四月，丁亥，遣御史蔡新、给事中宫俊视河南灾民，振恤不及者补给之。
甲辰，诏赎河南饥民所鬻子女。
是月，擢慈溪知县秦仲彰为宁波知府，降知府李仲文为慈溪县丞。时仲文遗吏马仁生行县违法，仲彰械仁生至阙下。上嘉之，故升仲彰而降仲文。【考异】据《宪章录》及《典汇》，皆在是月，今从之。
五月，戊辰，福建妖僧彭玉琳伏诛。
玉琳自号弥勒佛祖师，作白莲会。新淦县民杨文等惑其教，谋作乱。玉琳自称晋王，建元天定，伪置宫属。知县某率民兵捕获之，械送京师。【考异】事见《明鉴》。《史稿》系之戊辰，今据书之.
是月，常州知府范好古劾：“行人王良至郡，奉职不谨，黩货无厌。”上嘉好古“能守邦宪以遵朝廷，发奸贪以安黎庶”，谕礼部遣人赍礼劳之，仍令械良送京师。
丽水县民有卖卜者，尝干谒富室，不应，乃诣阙告大姓陈公望等五十七人聚众谋乱，诏锦衣卫千户周原往捕之。
知县倪孟贤闻原将至，密召父老询之，皆日无有。孟贤又微服往察，见其男女耕织如故，归，语僚属曰：“朝廷命孟贤令是邑，惟欲抚辑斯民，安于田土。今无故使良善者受恶逆之名，岂朝廷命孟贤意邪？”即具疏闻，复令耆老四十人诣阙诉其诬。上命
325
明通鉴卷九
法司论妄告者，赐耆老酒食及道里费，遣还。孟贤，南昌人。【考异】械送王良及丽水卖卜事年月，皆见《宪章录》及《典汇》，又证之《江西通志》、同，今据之。
六月，辛丑，云南地震。
甲辰，诏：“有司存问高年贫民，年八十以上，月给米五斗，酒三斗，肉五斤；九十以上，岁加帛一匹，絮一斤。有田产者罢给米。应天凤阳富民，年八十以上，赐爵社士，九十以上乡士。天下富民，八十以上里士，九十以上社士，皆与县官钧礼，复其家。鳏寡孤独不能自存者，岁给米六石。士卒战伤，除其籍，赐复三年。将校阵亡，其子世袭，加一秩。岩穴之士，以礼聘遣。”
丁未，振青州及郑州饥。
秋、七月，癸未，诏举经明行修、练达时务之士，年七十以上者，郡县礼送京师。
时礼部郎中郑居贞言：“人六十精力衰耗，不能胜事，请六十以上者不征。”上曰：“正谓比来有司不体联意，士有耆年，便置不问.岂知老成古人所重！文王用吕尚而兴，穆公不用蹇叔而败，伏生虽老、犹足传经，岂可概以老而弃之也？”乃诏：“定六十以上者，置翰林备顾问，六十以下，则于六部及布、按二司用之。”是月，苏州知府王观治奸吏至死，上遣使赍救劳之。
八月，乙酉，上与侍臣论宋太宗改封桩库为内藏库，上曰：“人君以四海为家，何有公私之别？太宗宋之贤君，亦复如是。它如汉灵帝西苑，唐德宗琼林大盈库，不必深责。宋自乾德、开宝以来，有司计度支所缺者，必籍其数，贷于内藏，课赋有余则偿之，是犹为商贾者自与其家较量出入。内藏既盈，乃以牙签别其名物，参验帐籍，晚年出签示真宗曰：“善保此足矣。＇贻谋如此，何足为训？书曰：“慎厥终，惟其始。＇太宗首开财利之端，及其后世，困于兵革，三司财用耗竭，内藏积而不发，间有发缗钱几十万佐军需者，便以为能行其所难，由太宗不能善始故也。”326
纪九
又论汉高帝听张良之言趣销六国印事，上曰：“高祖闻一善言，转圜甚速如此，安得不兴！后之为君者，少有及之。”侍臣曰：“汉高以后，若唐太宗亦能从善，故其为治亦有可称。”上曰：“凡人有善不可自矜，自矜则善日削；有不善不可自恕，自恕则恶日滋。太宗常有自矜自恕之心，此则不如汉高也。”
甲辰，命皇太子修泗州、盱眙祖陵。又诏礼部制帝、后冠冕，命太子诣陵寝行葬衣冠祭告礼。
九月，庚申，西平侯沐英奏言：“滇南地广，宜置屯田，令军上开耕以备边储。”诏英以便宜行之。
冬，十月，诏：“官军已亡，子女幼或父母老者，皆给全俸。著为令。”
是月，胡惟庸之党林贤通倭事始发，命族诛之。【考异】事见《明史·胡惟庸传》。
十一月，辛酉，日本入贡，却之。已卯，云南地震有声。
十二月，癸未朔、日有食之。
是月，命宋国公冯胜分兵防边，发北平、山东、山西、河南民运粮于大宁，将征纳克楚也。
是冬，诏：“王府庆贺，在外文武官不得越赴。”是岁，始建议防倭。
先是上以倭数寇沿海郡县，又通胡惟庸事发，乃决计绝之，而专意整饬海防。
时信国公汤和方征蛮归，上春秋浸高，天下无事，魏国、曹国皆前卒，意不欲诸将久典兵，未有以发也。会和以休沐之暇，从容为上言：“犬马齿长，愿得归故乡营骸骨之墟。”上大悦，立赐钞治第中都，并为诸公侯治第。既而倭寇上海，上患之，顾谓和曰：“卿年老，强为朕一行。”和请与方鸣谦俱。鸣谦，国珍从子也、习海事，尝访以御倭策，鸣谦曰：“倭海上来，则海上御之
327 明通鉴卷九
耳。请量地远近置卫所，陆聚步兵，水具战舰，则倭不得人，入亦不得傅岸。近海之民，四丁籍一，以为军，戍守之，可无烦客兵也。”上以为然，诏鸣谦从和行。【考异】据《明史》本传，在征蛮班师之后，方氏《东瓯碑》同，则是年之冬也。他书有系之明年正月者，盖据其陛辞至浙，牵连并记耳，今系之是年之末。
日十
春，正月，癸丑，【考异】《纪事本末》及《宪意录》，征纳克楚在正月壬子，盖是月之朔也。《明史·本纪》书“癸丑”，今从之。上以元故将纳克楚拥众数十万屯金山，数为边患，命冯胜为征虏大将军，傅友德、蓝玉为左右副将军，帅二十万众征之。谕胜等曰：“纳克楚诡诈，未易得其虚实，尔等且驻师通州，先遣入觇其出没。彼若在庆州，宜以轻骑掩其不备。既克庆州、则以全师捣金山，出其不意，必成禽矣。”
已，复遣前所获元将鼐喇固旧作乃刺吾北还，以书谕纳克楚使降。寻以南雄侯赵庸，定远侯王弼为左参将，东川侯胡海、武定侯郭英为右参将，并命郑国公常茂、曹国公李景隆、申国公邓镇皆从行。茂，遇春子。景隆，文忠子也。
初，上设锦衣卫，有罪官民，多不尽由三法司，其重者辄令收系卫中。于是有非法凌虐者，上闻之，怒，命取锦衣卫刑具悉焚之，以系囚仍付刑部审理。
甲子，大祀南郊。
礼成，天气清明，侍臣进曰：“此陛下敬天之诚所致.”上曰：“敬天以实不以文，欲求事天，必先恤民，恤民者，事天之实也。即如国家命人任守令之事，若不能福民，则是弃君之命，不敬孰大焉！”又曰：“为人君者，父天，母地，子民、皆职分所当尽。故祀天地非祈福于己，实为天下苍生也。”
二月，壬午朔，五星俱见。328
纪九 御午门，大阅。
甲申，冯胜等兵至通州。遣逻骑出松亭关，侦知敌骑有屯庆州者，右副将军蓝玉乘大雪帅轻骑袭破之，斩其平章郭勒，旧作果来。禽其子布喇奇，旧作不兰奚。获人马而还。
乙未，上亲耕耤田。
是月，汤和至浙，请子浙之东、西置卫所防倭，上令悉以便宜行之，和乃度浙东、西并海设卫所城五十有九，选丁壮三万五千人筑之.
初，上命儒臣书《洪范》，揭于御座之右，朝夕省览，因自为《注》。至是成，谓学士刘三吾曰：“朕观《洪范》一篇，帝王为治之道，所以叙彝伦，立皇极，保万民，叙四时，成百谷，原子天道而验于人事。箕子为武王陈之，武王犹自谦曰：五帝之道，我未能焉。＇朕每为惕然。”因命三吾为之《序》。
三月，辛亥，冯胜等师出松亭关，筑大宁，宽河、会州、富峪四城，驻兵大宁。【考异】《纪事本末》作“辛未”，今从《明史·本纪》.
夏，四月，戊子，命江夏侯周德兴至福建，练兵筑城以防倭寇。
上既命汤和至浙，乃谓德兴曰：“卿虽老，亦当强为朕行。”于是德兴度福建福、兴、漳、泉四郡要害之地，筑海上十六城，籍民为兵，又增置巡检司四十有五，分隶诸卫。
庚寅，蠲山东、北平、河南、山西运饷大宁者今年夏税。
是月，北平布政司请以菽折盐粮而每斗加五升，上不许。谓户部曰：“以菽代谷者，谓其轻可以便民。然菽亦谷也，而又加之，益损民矣。夫权变者当究其实，拯弊者当探其原，不知权变而昧其原，不几于救跛而成痿乎？”
左都御史詹徽奏：“有军人犯罪当杖，其人尝两得罪不悛，宜并论前罪诛之。”上曰：“用刑不信，使人何所措手足？前罪已宥，
329 明通鉴卷九
今复论之，则为不信。且罪未至于死而辄欲诛之，在尔有故入之罪，在朕无恤刑之仁，皆不可也。”命杖而遗之。
五月、庚申，西平侯沐英奉诏，自楚雄至景东每百里置一营，又自永宁至大理六十里设一堡，皆留兵屯田以备蛮寇。
已，又诏景川侯曹震选四川精兵驻云南品甸，普定侯陈桓、靖宁侯叶升总制滇南诸军，驻定边、姚安等处，立营屯田以俟征讨。
是月，上御华盖殿，侍臣进讲，因论人之善恶感召，亦有不得其常者，上曰：“为恶或免祸，然理无可为之恶；为善未蒙福，然理无不可为之善；入惟修其在己者，祸福听之于天，彼为善无福、为恶无祸者，特时未至耳。”【考异】《宪章录》系之是月，证之《洪武宝训》，盖丁卯也，今系之是月之末。
冯胜等谋趋金山，留兵五万守大宁，自帅大军至辽河东，获纳克楚屯卒三百入，马四百余匹。
六月，庚子，进师驻金山之西。临江侯陈镛帅所部与大军异道相失，陷敌死。癸卯，大军压金山。
先是鼐喇固北还至松花河，纳克楚见之，惊曰：“尔尚存乎？”鼐喇固因谕以朝廷德意。纳克楚喜，遣其左丞刘特默齐旧作探马赤来胜军献马，且觇我军。胜受而送之京师，趣帅师逾金山，至女直苦屯，降纳克楚之将庆国公和通。旧作观童。于是纳克楚见大军奄至，度不敌，丁未，因鼐喇固请降，胜使蓝玉轻骑往受之。
先是纳克楚分兵为三营：一曰榆林深处，一日养鹅庄，一曰龙安一秃河，畜牧蕃盛。至是为大军所逼，遣使阳纳款而阴觇兵势。洎蓝玉至一秃河，纳克楚所遣使亦还报，极言大将军兵盛。纳克楚大惧，仰天叹曰：“天不复使我有此众矣！”遂帅数百骑诣玉。玉大喜，饮之酒，欢甚。因解衣衣之。纳克楚不肯服，玉亦持酒不饮。争让久之，纳克楚取酒倾地，顾左右咄咄语，谋遁330
纪九
去。郑国公常茂时在坐，其戏下有解蒙古语者以告茂。茂直前搏之，纳克楚惊起就马，茂拔刀斫其臂。一时纳克楚所部妻子将1凡十余万在松花河北，闻纳克楚被伤，遂惊溃。都督耿忠恐事败，亟拥纳克楚见胜，胜曲加拊慰，复遣降将和通往谕，其众始定。凡降士卒四万余，羊马驼驴辎重亘百余里。
纳克楚既降，胜遣耿忠与同寝食，遣使奏捷京师，并奏劾常
茂激变状。茂，胜之婿也。由是胜、茂二人俱得罪。【考异】《本
纪》书冯胜出师事，皆在六月。庚子、癸卯、丁未，皆六月干支也。《紀事本末》系出师于六月，而所书庚午、辛未，则五月千支，证之《胜传》、五月出师，六月至金山，《本纪》据其至金山及陈镛失道之月日书之。
是月，以御史李原名试礼部尚书。时原名方奉使平缅，归，言“思伦发怀诈窥伺，宜严边备”，又言“靖江王以大理印行令旨，非法，为远人所轻”。语皆称旨，遂超擢拜之。既而思伦发果叛，上以原名预悉边情，自是多咨以远方之事。
闰月，庚申，冯胜等班师还。次金山，都督濮英殿军，遇伏死之。
初，纳克楚之降也，余众惊溃者皆窜匿，洎闻大军还，以其降众俱行，乃设伏于途，俟大军过窜取之，未发。英帅三千人在后，猝为所乘，冲突不能出，马踣，遂见执。溃者思挟英为质，英绝食不言，乘间引佩刀剖腹死。
事闻，赠金山侯，谥忠襄。
秋，七月，丁酉、纳克楚所部守将王失八刺秃等来降。壬寅，太白及三辰俱昼见。
是月，封何真东莞伯，予世袭。逾年，真卒。
礼部请：“立武学，用武举，仍依前代故事建武成王庙。”上曰：“立武学，用武举，是歧文武而二之，适以轻天下也。三代以上之士，文武兼备，用无不宜。以太公之鹰扬而授丹书，仲山甫之赋政而式古训，召虎之经营而陈文德，岂比后世之专讲韬略，
331 明通鉴卷九
不事经训，专习干戈，不闻俎豆，拘于一艺之陋哉！至太公宜从祀帝王庙，其武成王庙罢之。”【考异】据《明史·礼志》系之二十一年，盖以太公从祀历代帝王庙牵连并记耳。其实罢武成之祀在前一年，《纪事本末》及《典汇》均系之是年七月，《春明梦余录》同，今据之。
论曰：祀太公始于唐玄宗天宝间，至肃宗上元元年，追封武成王，并配以十哲，同于孔子。据《通考》所记，盖奸臣卢杞之等欲藉以跻其先人人配享之列，而宋、元因之不废。明太祖毅然罢之，一代变礼之善者，此其最也。
八月，有言：“冯胜在军所获良马，皆匿不报；使阍者行酒于纳克楚之妻，求大珠异宝；王子死二日，强娶其女，失降附心；又失濮英三千骑。”上闻，遣使戒谕之。会胜械常茂至京师，茂亦于上前讦胜过。上曰：“胜亦不得无罪。”癸酉，收胜大将军印，召还，命蓝玉摄军事。
九月，戊寅，纳克楚至京师，封海西侯，并授鼐喇固千户。
冯胜还师，城大宁，请置都卫，从之。癸未，置大宁都指挥使司，又置大宁中、左、右及会州等卫。逾年，改为北平行都司.
丁酉、安置郑国公常茂于龙州。
上以故元帝孙特古斯旧作脱古思特穆尔终为边患，丁未，诏即军中授蓝玉为征虏大将军、延安侯唐胜宗、武定侯郭英为左右副将军，都督佥事耿忠、孙恪为左右参将，帅兵十五万征之.恪，兴祖子也。
冬，十月，戊申，封都督佥事朱寿为舳舻侯，张赫为航海侯，赏督运功也。连年北征，寿等专司漕运，以给军食。而赫以习海道，前后往来辽东十二年，凡督十运，劳勤备至，上尤嘉之.
是月，命宋国公冯胜就第中都，奉朝请。胜两次坐法，皆以功大不赏，自此不复将大兵。
332
纪九
十一月，己丑，信国公汤和还。【考异】据《本纪》，于是月书还，并叙其所置五十九城之事，盖牵连并记耳。证之《纪事本末》，奉诏在十九年，请筑城在是年二月，至是还，明年就第。编年之体，宜分书之。和在浙东经理海防，不避劳怨。时置卫筑城，尽发州县钱及罪人赀给役，役夫往往过望，民亦多扰。有以民谎告者，和曰：“成远算者不恤近怨，任大事者不顾细谨。有谎者齿吾剑！”逾年，城成，稽军次，定考格，立赏令。浙东民四丁以上者，户取一丁戌之，凡得五万八千七百余人。
而是时周德兴经理闽中，凡浙、闽、粤三省沿海之区，声援相应。上方趣福建、广东各具战舰、期以九月会浙江捕倭而倭不至。
至是和还，会中都新第亦成，和于是归计益决。
甲午，蓝玉驻师蓟州，奏言：“元丞相哈刺章，鼐尔布哈口作乃尔不花遁入和林，请进兵剿捕。”许之。
十二月，壬申，振济南、东昌、东平饥民凡六万三千八百余户，又遣刑部尚书唐铎运钞百余万锭振登、莱饥。【考异】《明史·本纪》但书“振登、莱饥”，《三编》据《实录》增入济南、东昌、东平三府，今据之.
是岁，命国子生武淳等分行天下州县，随粮定区，区设粮长四人，量度田亩方圆，次以字号，悉书主名及田之丈尺，编类为册，状如鱼鳞，号曰“鱼鳞图册”。
先是“黄册”之制，以户为主，详具旧管、新收、开除、实在之数为四柱式。而鱼鳞图册以土田为主，诸原坂、坟衍、下隰、沃瘠、沙卤之别，毕具于是。以鱼鳞册为经，凡土田之讼质焉，黄册为纬，凡赋役之法定焉。其有质卖田土者，备书其税粮科则，官为籍记之，于是始无产去税存之患。
诏推广折色之例。时杨靖为户部侍郎，上命靖会计天下仓储，存粮二年外，并收折色。惟北方诸布政司需粮饷边，仍输粟
333
明通鉴卷九
如故。【考异】《二编》书于十四年《定赋役·册》日中，并连记二十年定区事，《明史·食货志》亦系之二十年。又杨靖为户部侍郎，定折色例，据《食货志》亦在是年，今并系之是年之末。
户部上言：“天下税课，视旧有亏。宜以洪武十八年所收为定额。”上曰：“商税多寡，岁有不同，限以定额，岂不病民？”不许。二十一年
春，正月，辛巳，麓川蛮思伦发人寇马龙他郎甸之摩沙勒寨，西平侯沐英遣都督宁正击走之，斩首千五百余级。
辛卯，大祀南郊。
甲午、振青州饥。时青州旱蝗，有司匿不以闻、有使者归，奏之。上亟遣人往振，并逮治其官吏。
是月，以凌汉为右都御史。汉，原武人，以秀才举、献《乌鹊论》，授官。历任御史，巡按陕西，疏所部疾困数事，上善之，召其子，赐衣钞。
汉鞫狱平允，及还京，有德汉者邀置酒，欲厚赠以金，汉曰：“酒可饮，金不可受也。”上闻嘉叹，故擢拜之。
二月，丙寅，有星出东壁，占日文士效用。上大喜，以为将策进士之兆也。
是月，上以大明、夜明已从祀南郊，罢朝日、夕月之祭。又更定享先农仪注，不设配位。
是科会试，聘金华苏伯衡为典试官，伯衡为古文有声，元末贡于乡。上为吴王，置礼贤馆，伯衡与焉。洪武初被荐，召见，擢翰林编修，力辞，乞省觐归。十年，学士宋濂致仕，上问：“谁可代者？”濂对曰：“伯衡，臣乡人，学博行修，文词蔚赡有法。”上即征之，入见，复以疾辞，赐衣钞还。至是聘主会试，试竣，复辞归。寻为处州教授，坐表笺误下吏死。
三月，乙亥朔，赐任亨泰等进士及第、出身有差。334
纪
九
始命立石题名于太学.复定制：“一甲第一人授修撰，二、三编修。著为令。”
丙戌，振东昌饥。
甲辰、西平侯沐英讨思伦发，大败之。
伦发欲报摩沙勒之役，帅众号三十万寇定边，新附诸蛮皆为尽力。英闻报，选骑三万昼夜兼行，凡十五日抵贼营，隔垒而阵。蛮驱百象，被甲荷栏盾，左右挟大竹为筒，简置标枪，锐甚。英分军为三，置火炮劲弩成行，遣都督冯诚将前军，宁正将左、指挥同知汤昭将右。将战，令曰：“今日之事，有进无退！”因乘风大呼，炮弩并发，象皆反走。蛮有枭将昔刺者，率众殊死战，左军小却。英登高瞭望，取佩刀，命左右斩帅首来。须臾，左军遥见一人握刀驰下，士卒大恐，奋呼突阵。大军乘之，无不——以当百，蛮众大败，遂直捣其寨，斩首三万余级，俘降万余人，生获象三十有七，余皆被矢如猬死，渠帅中矢伏象背而死者相望.思伦发遁去，诸蛮震慑，自此簏川不复道梗矣。
捷闻，上遣使谕英：“移师逼景东，屯田固垒以待大军，勿轻受其降也！”【考异】是月，思伦发寇定边，盖报正月之败也。《本纪》书寇马龙甸于正月，宁正击败之，故三月复寇定边，《本纪》系之甲辰，是也。《三编》书沐英破思伦发于三月，而记摩沙勒之败则书“先足”二字于日中，与《本纪》合。惟《沐英传》系寇马龙于是年，而定边之役，则云二十二年，盖因其明年请降人贡，牵连并记耳。今从《本纪》.分系之正月、三月。
是月，上御武英门，召读卷官陈宗顺等赐食，谕之曰：“今日观《列子》邻子窃铁之事，因思人之疑信，皆生于心。信心常出于忠厚，疑心必起于偏私。夫信其所好、疑其所恶，乃人之常情，是故不可不察也。君之于臣，好而信之，谗言虽至而不入；恶而疑之，毁谤不召而自来。苟能以大公至正之心处己待人，则自无偏信偏疑之私，庶几得好恶之正矣。”因给纸笔，令诸进士撰
335 明通鉴卷丸
《疑信论》。
遣进士分巡郡邑。时廷议：“新进士未经事，宜令行监察御史事，以久任御史—人与俱。”从之。新进士之任巡按自此始。
夏，四月，蓝玉帅师出大宁，至庆州，侦知元君特古斯在捕鱼儿海，间道兼程进。乙卯，师至百眼井，去海四十里，不见敌，欲引还。定远侯王弼曰：“吾辈提十余万众深入沙漠，无所
得，遽班师，何以复命？”玉曰：“然。”弼请戒诸军穴地而爨，毋见烟火。
丙辰夜，至捕鱼儿海南，侦知敌营尚在海东北八十余里。玉令弼为前锋，疾驰薄其营。敌谓我军乏水草，不能深入，不设备，乂大风扬沙昼晦，军行，敌无所觉，猝至，大惊。元太尉曼济旧作蛮子仓卒拒战，我军击败之，阵斩曼济，众惧而降。特古斯与其太子添保努旧作天保奴暨知院丞相等数于骑遁去，获其次子辿保努等旧作地保奴六十四人，及故太子、妃、主等五十九人，宫属三千，男女七万，马牛驼羊十五万。
捷闻，上大悦，遣使赍敕劳玉，比之卫青、李靖云。
中书庶吉士解缙以举本科进士授职，侍上左右，甚见爱重。一日，上在大庖西室谕缙曰：“朕与尔义则君臣，恩犹父子，当知无不言。”
是月，缙上封事万言，其略曰：“臣闻令数改则民疑，刑太繁则民玩。国初至今二十载，无几时不变之法，无一日无过之人。尝闻陛下震怒，锄根剪蔓，诛其奸逆矣，未闻褒一大善，赏延于世，复及其乡，终始如一者也。陛下尝云：世不绝贤。＇又云：“民不畏死，奈何以死惧之！今陛下好善而善不显，恶恶而恶日滋，或朝赏而暮僇、或忽罪而忽赦，每多自悔之时，辄有无及之叹。
臣乂见账下好观《道德》、《心经》、《说苑》、《韵府》诸书，窃谓甚非所宜也。《说苑》出于刘向，多战国纵横之论；《韵府》出元之阴氏，抄辑秽芜，略无可采。陛下若喜其便于检阅、则愿336
纪
九
集一二志上儒英，臣请得执笔随其后、上溯唐、虞、夏、商、周、孔子，下及关、闽、濂、洛之书，随事类别，勒成一书、上.接经史，岂非太平制作之一端欤？
若夫配天宜复扫地之规，尊祖宜备七庙之制，奉天不宜为筵宴之所，文渊未备夫馆阁之隆，太常非俗乐之可肄，官伎非人道之所为。痛惩法外之刑，永革京城之役。妇女非帷薄不修，毋轻逮系。大臣有过恶当诛，不宜加辱。顺天应人，皆此类也。
近年以来，台省之建纲，不过以刑名轻重为能事、以问囚多寡为勋劳.而御史纠弹，大都承望风旨，宜陛下之以为虚文塞责也。然陛下进人不择贤否，授职不量轻重。建不为君用之法，所谓＇取之尽锱铢＇；置朋奸倚法之律，所谓＇用之如泥沙＇。天下皆谓陛下任喜怒为生杀，而不知皆臣下之乏忠良也。夫有申明旌善之举，而无党庠乡学之规，互知之法虽严，训告之方未备。臣欲求古人治家之礼，睦邻之法，若古蓝田吕氏之《乡约》，今义门郑氏之《家范》，布之天下，使世家大族以身先之，将见作新于变，至于比户可封不难矣。
至于鼎革之际，民困未苏。今日之土地无前日之生植，而今日之征聚过昔年之税粮。或卖产以供税，产去面税存；或赔办以当役，役重而民困；土田之高下不均，起科之轻重无别。欲拯民而革其弊，莫若复授田均田之法，兼行常平义仓之举，积之以渐，至有九年之食无难者。
若夫罪人不孥，罚弗及嗣。连坐起于秦法、孥戮本于伪《书》。今之为善者，妻子未必蒙荣，而有过者，里胥必陷于罪。况律以人伦为重，而有给配妇女之条，则又何取夫义夫、节妇哉？夫粢盛之洁，衣服之举，仪文之备，此畏天之末也；簿书之期，狱讼之断，钩距之巧，此治民之末也。惟陛下垂鉴焉！”书奏，上称其才。已，又献《太平十策》，上虽不及行、颇嘉纳之。
337 明通鉴卷九
而缙恃才不检，尝入兵部索皂隶，语谩尚书。沈溍以闻、上曰：“缙以冗散自恣邪！”居数月，诏改为监察御史。【考异】解缙上书.《宪章录》及《纪事本末》俱系之四月，盖缙以足年三月成进士，授庶吉士，则正授官后也。《三编》书其七月授监察御史事，证之《缙传》，则以索岩隶于兵部.上谓其以冗散自恣，乃改御史。明之进士，以翰林为重，御史则左迁也。今仍据《宪章录》，并据本传书改御史本末。
论曰；明之解缙，其才有似于贾谊，其得君有似于魏征，然迹其生平，殆裴行俭之所谓“有文艺而无器识”者欤！大庖西室之奏，太祖奇其才而迂其论，谓其年少而语夸也，然已刮目视之矣。及闻其以谩语索兵部之皂隶，何其器小而易盈也！始以冗散之恣、改授御史，继以同列之忌，令随父归，可谓知臣莫若君矣。然而十年著述，冠带来廷，则太祖方欲老其才以为子孙之用，而岂知知人之难，仅得之于方孝孺而不免失之于解缙乎！
夫生惭先帝之知，死负比邻之约，谓王艮，是直躁而已矣。代人草疏而自暴其长，奉诏方人而不免于汰。语曰：“君不密则失臣，臣不密则失身。”缙以不谨持躬而卒以不密取祸，是直浅而已矣。躁也，浅也，四杰之所以不克令终，而缙似之、岂享爵禄之器哉？
五月，甲戌朔，日有食之。
六月，甲辰，信国公汤和就第于中都，率妻子陛辞，上赐黄金三百两，白金二千两，钞三千定，彩币四十余端。夫人胡氏，赐亦称是，并降玺书褒谕，诸功臣莫得比焉。
初，云南既平，以所属乌撒、乌蒙、芒部改隶四川，逾年，又割东川隶焉。乃并乌撒等三部为四军民府，而东川最强。至是遂叛，上命沐英以便宜讨之。英奏言：“东川蛮见据乌山路作乱，反状已著。惟其地重关复岭，上下三百余里，人迹阻绝，非以大兵临之，恐难得志。”上以为然。甲子，命傅友德为征南将军，英
338
纪
九
与普定侯陈桓副之，帅诸军会讨。敕友德等曰：“东川、芒部诸夷，种类皆出于猡猡。厥后子姓蕃衍，各立疆场、乃异其名口东川、乌撒、乌蒙、芒部、禄肇、水西，无事则互相争斗，有事则相为救援。若唐时阁罗凤亡居大理，官兵追捕、道经芒部诸境，群蛮聚众，据险设伏。唐将不备，堕其计中，丧师二十万，皆将帅无谋故也。今须预加防闲，严为之备。”
秋，七月，蓝玉送迪保努及妃、主等至京师，命有司给供具、赐之钞币。既、有言蓝玉在军私元主妃事，上怒玉无礼，切责之，妃惭惧自杀，迪保努由是出怨言。上闻之，曰：“朕尝与诸臣议欲封之，以尽待亡国之礼。今迪保努乃若是，岂可复居之内地？”戊寅，诏安置迪保努于琉球。
辛巳，安庆侯仇成卒。成有疾，上遣人赐内酒，以书劳之。未几卒、追封皖国公，赐谥忠襄。【考异】《宪章录》系之六月辛丑，按六月无辛丑，辛丑乃七月之晦也。检《明史·功臣表》，“七月辛已”，从之。
八月，壬寅，沐英遣都督宁正从傅友德讨东川。时乌撒军民府叶原常献马三百匹、米四百石于征南将军，以资军用，且愿收集土兵从征。沐英等以闻，从之。复命景川侯曹震、靖宁侯叶升为左、右参将、分讨东川。
癸丑、徙泽、潞民无业者垦河南、北田，赐钞备农具，复三年。
蓝玉肃清沙漠，又破元丞相哈刺章于和林，获人畜六万。丁卯，师还、大赉将士。
戊辰，以北征功，封孙恪为全宁侯。
是月，颁赐武臣《大诰》，令其子弟诵习，义御制《八谕》，训饬遵守。
九月，丙戌，秦、晋、燕、周、楚、齐、湘、鲁、潭九王皆来朝。
339 

明通鉴卷九
癸巳，越州蛮阿资叛。
阿资，越州土官龙海子也。沐英南征，驻兵其地，龙海先降，遣子入朝，诏以为越州知州。寻为乱，英讨禽之，徙之辽东，至盖州而卒，阿资袭职，益桀骜，至是构罗雄州营长发束等作乱，诏英会征南将军傅友德讨之。
是月，核天下卫所屯田、岁得粮五百余万石。敕五军都督府曰：“养兵而不病于农者，莫如屯田。今海宇宁谧，边竟无虞，若使兵坐食于农，农必受敝，非长治久安之术，惟督兵屯粮于各卫所，庶几古人寓兵于农之遗意。昔之良将若赵充国辈，皆以此策勋当时，垂名后世，尔都督府其申谕之。”
召见给事中魏敏、卓敬等八十一入，上以为适符元士数，诏改给事中为元士。寻以六科为政事本源，又改日源士。不久，寻复。时卓敬以本年进士除户科给事中。敬，瑞安人，鲠直无所避。当开创初，制度未备，诸王服乘拟于太子。敬乘间言：“京师天下视效，陛下于诸王不早辨等威，而使服饰与太子埒，嫡庶不分，尊卑无序，何以令天下？”上曰：“卿言是，朕虑未及此。”益重之.
冬，十月，丁未，傅友德等捕获叛蛮五千五百三十八人，东川平。
庚申，高丽国王祸遣使来告，请逊位于其子昌。
初，上命户部咨高丽，以铁岭北东西之地旧属开元者，辽东统之，铁岭之南旧属高丽者，其国统之，宜各正疆域，毋侵逾。本年夏，禑奏称：“铁岭之地，实其世守，乞仍旧便。”上曰：“高丽旧以鸭绿江为界，今饰词铁岭，是诈也。”时礼部尚书李原名亦言：“辽东之文、高、和、定四州，皆故元版图，今铁岭已置卫，不可许。”
其年秋，高丽有千户陈景来降，具言：“是年四月，禑欲寇辽东，遣李成桂缮兵西京，而令景屯艾州，寻以粮不继退师。王340
纪九
怒，杀成桂之子。成桂遂叛，还兵攻王城，破之，遂囚王。景惧祸及，故来降。”是时上方遣辽东严守备，且侦虚实，至是祸果以逊位请，上曰：“前闻其王被囚，此必成桂之谋，姑俟之以观其变。”
十二月，壬戌，进封蓝玉凉国公。上始欲封玉为梁国，以过，改为凉，仍镌其过于券。
是月，安南黎季犛弑其主炜。
初，安南陈叔明立三岁，传其弟煓。煓死，弟炜代立，国相黎季犛方窃柄，因废其主而立叔明子日焜，主国事，寻又弑炜。方炜之立也，以人寇思明被上谴责，频年贡奄竖、金银，象马之属愈谨，乂奉诏馈滇南军饷五于石于临安。是年，上命使赍敕及币往赐炜，炜遣使谢，复进象。上令礼部尚书李原名谕意，令仍循三年一贡例，毋进犀象。然是时炜已被弑，仍假其名入贡，朝廷不知而纳之，越数年，其事始觉。
是岁，定每岁郊祀祔祭历代帝王于大祀殿，仍以岁八月中旬择日遣官祭于本庙，其春祭停之。又令尚书李原名考定历代名臣从祀，奏拟风后、力牧等三十六人。上命去赵普、安童，阿术，而增祀陈平、冯异、潘美、穆呼哩，即木华黎，译见《前纪》。余皆报可.
二十二年
春，正月，丙戌，改大宗正院日宗人府，设令一人，左、右宗正、宗人各一人，并以亲王领之。寻以秦王樉为宗人令，晋王桐、燕王棣为左、右宗正，周王橚、楚王桢为左，右宗人。
丁亥，大祀南郊。
傅友德等讨阿资，道经平夷、以其山险恶，宜驻兵屯守，遂徙其山民往居卑午村，留神策卫千户刘成守之，置堡其地。已而阿资帅众寇普安、友德击败之，斩其营长。乙未，复进兵蹙之。
341 明通鉴卷九
阿资屯普安，倚壁为寨，蛮众皆缘壁攀崖，坠死者不可胜数，生禽一千三百余人，获马畜甚众。阿资遁还越州，遺宁正等追击，又败之，斩其党五十余人。阿资惧，始以逾月请降。
初，阿资之叛也，扬言曰：“国家有万军之勇，我地有万山之险，岂能尽灭我辈！”至是穷蹙归命。英乃请置越州、龙马二卫，扼其险要，分兵追捕，悉平之。英又以陆凉西南要地、请置陆凉卫指挥使司，报可。
二月，已未，命凉国公蓝玉练兵四川、修城池。
千戌，禁武臣预民事。初，上置军卫，以武臣统领所部兵马，除军民词讼事重者许会问外，其余不得干预。
时有广西都指挥耿良，造谯楼，令有司起发，科敛民丁财物。青州卫造军器，亦擅敛民财。上闻之，诏申明禁例：“凡在外都司卫所，遇有造作，千户所移之卫，卫达指挥司、司达五军都督府奏准，方许之。其物料并自官给，毋得擅取于民。民间词讼，虽事涉军务者，均归有司申理，毋得干预。并著为令。”
湖广安福所千户夏得忠，诱结九溪洞蛮为寇，诏靖宁侯叶升会东川侯胡海等讨之。癸亥，升等师至九溪，潜兵出贼后掩击，遂禽（德）〔得〕忠，斩之。奏置九溪、永定二卫。
是月，进杨靖为户部尚书，沈溍为兵部尚书，秦逵为工部尚书。溍先试兵部侍郎，严戢武臣，劾诸军卫不法者，凡一切训饬事宜，皆奏请承旨行之。时干戈甫息，将士暴横，至是始敛，溍之力也。
逵为工部侍郎，时营缮事，部中缺尚书，凡兴作事皆逵领之。定工匠更番力役之制，量地远近为班次，置籍为勘合付之，至期赍验，免其家徭役，著为令。上念逵劳勚，诏有司复其家。至是并擢拜尚书。
三月，庚午，诏傅友德帅诸将分屯四川、湖广，防西南蛮也。
342
纪
九
夏，四月，己亥，徙江南民田淮南，赐钞备农具，复三年。癸丑，命魏国公徐允恭、开国公常升等练兵湖广。允恭，达之子辉祖也，后以避太孙讳，始更之。升，遇春次子也。常茂既得罪，又无子，上念遇春功，乃以茂弟升袭，改封开国。
甲寅，诏徙元降王于耽罗。
是月、上谕户部：“九江、黄州、汉阳、武昌、岳州诸郡多贫民，其遣人运钞往振之。”又赐山东流民居京师者钞，振莱州、兖州饥，又振常德、长沙、辰州、靖州、衡州、永州、宝庆、郴州、德安，河阳、安陆、襄阳贫民，凡钞二百六十四万余锭。
户部请造小钞，自一十文至五十文，以便民用，从之。
遣御史按山东官匿灾者。御史许珪巡按河南，言：“自开封、永城至彰德旱，请减夏税。”左都御史詹徽以其希旨要誉，请罪之。上曰：“御史能恤民隐，达下情，何罪耶？”即命振贷，蠲其税。【考异】《明史·本纪》但记是月遣御史按山东官匿灾不凑者，《二编》据《实录》增入赐钞事，今据书之。
五月，辛卯、置泰宁、朵颜、福余三卫于乌梁海。旧作兀良哈。三卫者，元乌梁海氏所居之地，以地系姓也。其地在黑龙江南，渔阳塞北，为汉鲜卑、唐吐谷浑、宋契丹故地，元时为大宁路迤北境上。元都既灭，元故辽王、惠宁王及朵颜元帅相率请内附。已，数为鞑靼所抄，乃即其地置三卫，以故元归附阿尔察锡喇旧作阿扎失里为泰宁卫指挥使，塔本特穆尔旧作塔宾帖木儿为指挥同知，哈克三纳达齐旧作海撒男答奚为福余卫指挥同知，托罗海彻尔旧作脱鲁忽察儿为朵颜卫指挥同知，各领所部，互为声援。独朵颜地险而强，不久寻叛。
是月，佥都御史黄政从征云南还，次普安，遇寇，与其子琬皆死之。
秋，七月，元伊逊岱尔旧作也速迭几弑其主特古斯特穆尔。初，蓝玉北征，特古斯遁去，将依丞相耀珠旧作咬住于和
343 明通鉴卷九
林.行至图喇河，为其下伊逊岱尔所袭，众复散。适耀珠来迎，欲共依库库特穆尔，旧作阔阔帖木儿。《三编·质实》云：“非王保保，又是一人。”大雪，不得发。伊逊兵卒至，遂缢弑之，并杀添保努。干是故元臣讷克林旧作捏怯来等皆来降，诏置之全宁卫。寻又令朵颜卫等招抚之，降者益众。自特古斯死后，元祚不复振矣。【考异】也速弑元主事，诸书皆系之是年，《三编》则系之二十一年上H，盖因蓝玉出（寨）（塞〕之役，牵连并记耳。明《本纪》系之是年之末.是也.《皇明通纪》及《典汇》并系之是年七月下，今从之。
颍国公傅友德等自云南班师还。
八月，乙卯，诏天下举高年有德识时务者。
是月，刑部奏言：“比年《律条》增损不一，请编类颁行，俾知遵守。”乃诏翰林院同刑部官取比年所增者参考更定，凡四百六十条，皆依类编次。
论曰：《虞书》言“鞭作官刑，扑作教刑”，后世笞杖之所昉也。鞭之字从革，则以皮为之，扑之名曰楚，则以荆为之。《说文》有“攴”而无“扑”，其训攴曰：“小击也。”是鞭重而扑轻。古人之制，刑宽于士民而严于官吏，此可见矣。
后世之答有似于扑，杖有似于鞭。而予观太祖所列《刑图》，笞、杖之大头，小头皆有分数，笞以臀受，杖则兼有以腿受者，而其用荆条则同，具《刑法志》中。言：“太祖行郊坛，指道旁荆楚示太子曰：“古用此为扑刑，取能去风，虽寒不伤也。＇”然则太祖所谓扑刑者，盖兼笞杖言之矣。《刑图》所列、有笞杖而无鞭。而其论笞杖曰：“毋以筋胶诸物装钉。”则用皮之有禁也。然明之廷杖，即鞭之遗制，而其为毒，岂但用皮而已？
《明史·刑法志》言：“洪武六年，工部尚书王肃坐法当笞、太祖曰：六卿贵重，不宜以细故辱，命以俸赎罪。后群臣挂误许以俸赎，始此。”然永嘉侯朱亮祖父子皆鞭死，工部344
纪
九
尚书薛祥《志》误作“夏”。毙杖下，故上书者以“大臣当诛不宜加辱”为言。廷杖之刑，亦自太祖始矣。
夫作法于凉，其敝犹贪，自古酷吏之不贪者几希矣。而明之厂卫，淫刑以逞，五毒加之，亦以是为于货之左券而已。然则谓为太祖之作法，不为过也。
九月，内寅朔，日有食之。
冬，十月，丁巳，西平侯沐英来朝。上赐宴奉天殿，赉黄金二百两，白金五下两，钞五百定，彩币百匹，亲拊之曰：“使我高枕无南顾忧者，汝英也。”【考异】此据《明史》本传，证之《潜庵史
稿》在是月丁巳，今从之。
十一月、丙寅、命宣德侯金镇等练兵湖广。镇、朝兴子也。己卯、思伦发降。伦发两受大创，乃遣把事招纲等来言：“往者逆谋，皆由把事刀厮郎所为，乞贷死，愿输贡赋。”云南守臣以闻，上乃遣通政司经历杨大用赍敕往谕，令修臣礼，悉偿前I兵费。伦发听命，遂以象、马、白金、方物人贡，并献叛首刀厮郎等三十七人。麓川遂平。
是月，沐英奏：“景东乃百夷要冲.蒙化亦边远梗化，均宜置卫，分兵驻守。”从之。诏置景东、蒙化二卫，以锦衣指挥佥事胡常等守之。
海州同知陈龚福，坐胡惟庸党贬云南。龚福，元御史太夫福寿子也，上念其忠臣之后，命宥之，越二年，擢为太仆少卿。【考异】《三编》系此事于是年十二月，证之《宪章录》、则二十五年三月事，又证之《潜庵史稿》，则二十五年三月癸卯也。盖《三编》据其党事之发、牵连记之，今据书于是月下，并及其被谪擢官之本末。
十二月，甲辰，周王橚弃其国来凤阳，上怒，将徙之云南。寻止，使居京师，命世子有燉理藩事。
遣定远侯王弼等练兵山西、陕西、河南。
是岁，高丽权国事王昌奏请入朝，上不许。未几，李成桂复
345 明通鉴卷九
废昌而立定昌国院君瑶。【考异】明《本纪》是年之末书“高丽废其主祸，又废其主昌”，盖牵连并记耳，其实废祸在去年也。又书云“安南黎季犛弑其主日焜”，此尤误。按《安南列传》，季犛弑日焜乃在建文元年，且自季犛立日焜后，连年窥边，故二十八年讨龙州之役，上谕日焜“毋自疑”，此时安得有被弑之事？且事隔十年，亦非牵连记事之体，其为《本纪》之误无疑，今删去。
上以詹事为东宫要职，而官联无统，乃置詹事院，欲得望重者居之。谕吏部曰：“三代保傅，礼甚尊严。兵部尚书唐铎，谨厚有德量，可以为詹事，食尚书俸如故。”以铎尝请豫教故也。铎寻致仕，而上眷遇不衰，后复起用。
时又改钦天监令、丞为监正、副。



纪十 太祖洪武二十三年庚午至二十七年甲戌


纪十 明通鉴卷十
纪十起上章敦牂，尽阏逢掩茂，凡五年。
太祖高皇帝 洪武二十三年
春，正月，上以元故丞相耀珠、鼐尔布哈等尚为边患、又诸王封国，凡并塞居者，宜令谨边防，预军务。丁卯，命晋王枫、燕王棣帅师北伐，并命颍国公傅友德帅北平兵从燕王，定远侯王弼帅山西兵从晋王，皆授征虏将军，受二王节制。
甲戌，荧惑入斗分。 已卯，大祀南郊。
庚辰，贵州蛮叛，诏延平侯唐胜宗往黄平、平越、镇远、贵州诸处练兵屯田，相机剿捕。胜宗镇辽东七年，威信大著，至是授以征蛮事。
乙酉，命齐王博帅护卫及山东、徐、邳诸军从燕王北征。
赣州贼结湖广峒蛮作乱，盖夏得忠之党也。诏胡海、叶升等复讨平之。【考异】《本纪》，是年正月，书：“赣州贼为乱，胡海，陈桓、叶升讨平之。”赣州之贼，《通纪》、《典汇》俱作“夏三”，盖即去年之夏得忠
也。证之胡海、陈桓传云“平澧州九溪洞蛮”，即湖广蛮，故《通纪》是年亦书湖广蛮，惟《明史·叶升传》则云“赣州贼结湖广洞蛮为寇”，今据之。至胡海，陈桓，叶升三人，即去年平湖广蛮之将，益两事实一事，今
347 明通鉴卷十
分记之而附识于此。
是月，有潮州生员陈质，以其父戍大宁死，有司以质勾补军籍。质上书请除之，愿归卒业。时部臣沈溍以缺军伍，持不可，上曰：“国家得一卒易，得一士难。”遂除之。
浙江金乡卫以造军器科民财，温州府平阳知县张础执不可，具以闻.上嘉其称职，遣使劳以上尊、楮币。
以鞑靼指挥使安童为刑部尚书，武臣任文职始此。二月，丁酉，国子祭酒、文渊阁大学士宋讷卒。
讷尝病，上以其有寿骨，无忧。已，使画工胸讷，图其像，危坐有怒色。上以问讷，讷惊对曰：“诸生有趋路者碎茶器，臣愧失教，故自讼耳。陛下何自知之？”上出图，讷顿首谢。
长子麟，举进士，擢御史，出为望江主簿。上念讷年老，召还侍。至是讷病甚，麟请归私第，讷叱曰：“时当丁祭，敢不敬耶！”祭毕，舁归舍，卒年八十。上悼惜，自为文祭之，为治葬地。文臣四品给祭葬自讷始。后谥文恪。【考异】诸书或系之二月，或系之三月。惟《史稿》及《宪章录》俱作“二月丁酉”，与本传合，今据之.
初、湖广施州卫置三抚司，日施南，曰散毛，曰忠建。至是诸峒蛮叛，施南宣抚覃大胜从中构之。忠建宣抚田思进，以八十余乞致仕，以其子忠孝代之，不能制。
戊申，命凉国公蓝玉为征南将军，率兵进讨。【考异】《本纪》.是月，“蓝玉平西番叛蛮”。证之《玉传》，言：“二十三年施南，忠建二直抚司蛮叛，玉讨平之。”又云“平都匀安抚司散毛诸峒”，此皆湖广、贵州交界之地，与西番无涉。且《本纪》于下文闰四月，书：“蓝玉平施南，忠建叛蛮，六月平都匀散毛诸峒蛮。”据此，则二月所书，乃奉征蛮之命，闰月、六月所平，即所谓“三抚司”者也。三抚司皆湖广之蛮，疑《纪》误以湖广为西番耳，今据《列传》。
丙辰，耕耤田。 348
+
纪
癸亥，河决归德州东南凤池口，径夏邑、永城，诏发兴武等十卫上卒与归德民并力筑之，罪有司不以闻者。
三月，壬申，发山东、河南仓粟振贫民。
燕王、傅友德等出古北口，谍报鼐尔布哈旧作乃儿不花驻牧伊都。旧“伊”作“迤”。方进兵，值大雪，诸将欲止，王曰：“彼不虞我至，正宜乘雪速进。”癸巳，师次伊都，隔一碛，敌不知也。王先遣指挥和通径诣其营，至则相持泣，仓猝间，大军已压其营。鼎尔布哈等惊，欲遁，和通止之，引见王，王赐之酒食，慰谕遣还。鼐尔布哈大喜过望，遂收其部落，与耀珠同诣大军降。
捷至京师，上大悦曰：“肃清沙漠，燕王功也。”是时元降军先后归附，其至北平者皆听燕王调用，燕兵自此益强。
是月，定朝臣衣服之制。
上见文臣衣服多取便易，日至短窄，有乖古制，乃诏礼部尚书李原名等参酌时宜，仍与古宽袍大袖之制相近。又以学校为国储材，而士子巾服无异胥吏，宜更易之。时秦逵方任工部，命制式以进，凡三易，始命用玉色绢布为之，宽袖，皂缘，皂绦，软巾，垂带，命曰“襕衫”。上又亲服试之，始颁行天下。又赐国学生蓝衫绦各一以为天下先，盖士子衣冠之创制云。
夏，四月，丙申，潭王梓自焚死。王英敏好学，善属文，尝会府臣，设醴赋诗，亲品其高下，赉以金币。王妃于氏，都督显女也。显子琥，方坐胡惟庸党，王闻之，不自安。上遣使慰谕，召人见，王益惧，与妃俱焚死。无子，国除。【考异】据《明史·诸王传》言：“王妃于氏，都督显女也。显子琥，初为宁夏指挥，二十三年，坐胡惟庸党，俱坐诛。梓不自安，上遣使慰谕，且召人见。梓大惧，与妃俱焚死。”按惟庸党狱发于是年之四、五月间，其时显父子尚未被速，即逮亦未必即诛，何至王惧而与妃焚死耶？今删去“于显被逮伏诛”语。再考《典汇》书此事，则云：“潭王母定妃与民家坐事，王不自安.上遣使谕之，王惧，与妃自焚死。”此似近之，附记于此。
349 明通鉴卷十
丁酉，月掩太白。
是月，勋臣吉安侯陆仲亨等坐胡惟庸党事发、皆先后逮下狱。
闰月，已巳，授鼐尔布哈等官有差。
丙子，蓝玉平施南、忠建叛蛮。时诸蛮结寨于龙孔，玉遺指挥徐玉袭之，禽宣抚覃大胜，余党溃走，分兵搜捕，杀获男女—千八百余人。械大胜及其党八百余人送京师，磔大胜于市。寻移兵克散毛洞蛮，禽刺惹长官覃大旺等万余人。
奏言：“诸蛮叛服不常，黔江施州卫兵相去远，难援应，请于散毛连界之大田置大田守御千户所，命千户领土兵一千五百人镇之。”报可。
五月，甲午，遣诸公、侯就第，赐金币有差。
初，胡惟庸之狱，株连党与万余。群臣请究问李善长及陆仲亨等交通状，上曰：“朕初起兵时，善长来谒军门，以为复见天日。是时朕年二十七，善长年四十一，所言多合朕意，遂掌书计，赞计画。功成，爵以上公，以女与其子。仲亨年十七，父母兄弟俱亡，恐为乱兵掠，持一斗麦藏于草间，朕见之，遂来从朕，以功封侯。此皆吾初起时股肱心膂也，其勿复言！”以故惟庸诛后，仍命善长理台事，而仲亨等亦寻出镇。
十八年，有人告李存义父子实惟庸党者，诏“免死，安置崇明”，，善长不谢，上衔之。十九年，通倭事觉，上族林贤。二十一年，蓝玉征沙漠，获封绩，善长不以奏，上益疑之。而善长年逾七十，毫不检下，尝欲营第，就信国公汤和假卫卒三百人，和密以闻。
是年、四月，京民坐罪应徙边者，善长数请免其私亲丁斌等。上怒，按斌。斌故给事惟庸家，因言存义等往时交通惟庸状。命逮存义父子鞫之，词连善长，云：“惟庸有反谋，使存义阴说善长，善长惊，叱曰：尔言何为者？审尔，九族将灭。已，又350
纪十
使善长故人杨文裕说之，云＇事成当以淮西地封为王＇，善长惊，不许，然颇心动。惟庸乃自往说，善长犹不许。久之惟庸复遣存义进说，善长叹曰：“吾老矣，吾死，汝等自为之。””又有以善长匿封绩事告者，于是御史交章劾善长，而善长奴卢仲谦亦告善长与惟庸通赂遗，交私语。
狱具，上谓：“善长元勋国戚，知逆谋不发，狐疑观望怀两端，大逆不道。”会有言星变，其占当移大臣，上意遂决。乙卯，赐太师韩国公李善长死，时年七十七，并其妻、女、弟、侄家口七十余人皆坐族。
于是陆仲亨及延安侯唐胜宗、平凉侯费聚、南雄侯赵庸、荥阳侯郑遇春、宜春侯黄彬、河南侯陆聚等，皆同时坐惟庸党诛。而已故营阳侯杨璟、济宁侯顾时等，追坐者又若干人。上手诏条列其罪、傅著狱词，为《昭示奸党三录》，布告天下。
善长子祺，与主徙江浦。祺子芳茂，以公主恩得不坐，寻罢世袭，谪为指挥、镇抚等官。
是月，诏：“在京官三年皆迁调。著为令。”于是杨靖改刑部尚书，与赵勉换官，秦逵改兵部尚书，与沈溍换官。逵、滑等寻皆复任，惟靖在刑部独久。
上谕靖曰：“愚民犯法，如啖饮食，嗜之不知止。设法防之，犯者益众，惟推恕行仁，或能感化。”又曰：“在京狱囚，卿等覆奏，朕亲裁决，犹恐有失。在外各官，所拟岂能尽当？卿等宜详谳，然后遗官审决。”靖承旨研辨，多所平反，上皆纳之。尝鞫一武弁门卒，检其身，得大珠，僚属惊异。靖徐曰：“伪也，安有珠大如此者？”碎之。上闻，叹曰：“靖此举有四善焉：不献朕求悦，一善也；不穷追投献，二善也；不奖门卒，杜小人侥幸，三善也；千金之珠，卒然而至，略不动心，有过人之智，应变之才，四善也。”
六月，乙丑，贵州都匀散毛诸蛮复叛。凤翔侯张龙从唐胜宗
351 明通鉴卷十
屯田于贵州，蓝玉遣龙讨平之。
庚寅，选耆民有才德知典故者，授之官。
秋，七月，壬辰，河决开封西华诸县，漂没民舍凡万五千七百余户，遣使振之。
癸巳，崇明，海门海溢，决堤二万三千九百余丈，发民夫二十五万筑之。
八月，壬申，诏毋以吏卒充选举。召蓝玉还，增岁禄五百石。寻诏还乡。是月，振河南、北平、山东水灾。
九月，庚寅朔，日有食之。冬，十月、己卯，振湖广饥。
初，诚意伯刘基，爵止及身，至是上追念基功，又悯其父子皆为惟庸所厄，召其次子璟至，命袭父爵。
璟言长兄子廌在，上大喜，以璟为阁门使，谕之曰：“考宋制，阁门使即仪礼司。朕欲汝日夕左右，以宣达为职，不特礼仪也。”时都御史袁泰奏车牛事失实，上宥之，泰忘引谢、璟纠之，服罪。上因谕璟：“凡似此者即面纠。朕虽不之罪，要令知朝廷纲纪。”【考异】《宪章录》、《典汇》俱系是事于是年十月。证之《明史·基传》云“璟以洪武二十三年命袭父爵，璟言有长兄子麝在，上大喜，命廌袭封，以璟为阁门使”，即是年十月事也。若离之袭封，则《年表》系之二十四年三月辛丑，《基传》亦云“洪武二十四年三月嗣伯”，则是在璟授阁门使之次年也。沈氏《野获编》，言“基孙袭爵在二十三年十月廿七日”，再考刘璟《遇恩录》言：“是年十二月召见，授阁门使，令归祭墓，明年三月复召。”据此，则璟以十月授官，十二月召见辞爵，乃改封■，野史牵连并记耳，今仍据《明史》，系授阁门使于是年十月，封扁于明年三月。
十一月，癸丑，免山东被灾田租。
十二月，癸亥，诏：“殊死以下囚，令输粟北边自赎。”
壬申，罢天下岁织文绮缎匹，有赏赉者给以绢帛。352
纪
上
是月，国子生程通言其“祖父谪戍陕西，年过七十，请放归”，上嘉其志，破格许之。
是岁，左副都御史袁泰言“各道监察御史印篆相同，虑有诈伪”，乃诏更铸监察御史印曰“某道监察御史印”，其巡按印曰“巡按某处监察御史印”。
西番之地有哈梅里者，去甘肃千余里，故元诸王居之。洪武十三年、都督濮英练兵西凉，故王始惧，遣回回阿老丁来朝，赐文绮，令招谕诸番。后辄与别部相仇杀，乃诏甘肃都督宋晟严兵备之。
二十四年
春、正月，癸卵，大祀南郊。戊申，命傅友德等备边北平。
上封燕、晋诸藩，岁遣大将巡行塞下，督请卫士屯田，戒以持重，寇至则败之。而元自特古斯死，部帅纷拿，数传之后，不复知有帝号，其后篡立者自称汗，国名鞑靼云。
丁巳，免山东登、莱、青、兖、济南被水田租.
是月，以芝阳知县李行素有实政，擢刑部右侍郎。新化县丞周舟以廉勤称，考课得最，升吏部考功主事。县民萧俊等诣阙言“自舟去后，民被扰不安”，诏复以舟为新化县丞，仍令礼部宴赏遣之。【考异】行素擢刑部侍郎，见《明史·列传》二十八卷《赞》中。证之《春明梦余录》引《江陵集》，与新化丞周舟事同在是年之正月，今从之.惟《芝阳集》作“芜湖”。
二月，壬申，耕耤田。
复振山东高密、栖霞、莒州被水民万五千九百户。【考异】诸书不载二月振山东事，今据《三编》增入。
是月，上阅《汉书》赐民爵之令，谓侍臣曰：“汉高立社稷，施恩惠，赐民之爵，子孙相仍以为法，或遇有事，辄赐二级、三
353 明通鉴卷十
级者，又听民转移与子，甚无谓也。夫爵所以命有德，礼曰；以贤制爵。若天下之人，无贤不肖皆赐以爵，则贤人君子何以为劝？贻谋若此，诚未尽善。”【考异】《宪章录》系之二月，《通纪》系之正月，证之《洪武宝训》、则是年二月丙寅也，今从之，书于二月之末。
三月，戊子朔，日有食之。
诏魏国公徐允恭、曹国公李景隆、凉国公蓝玉等备边陕西。乙未，靖宁侯叶升练兵甘肃。
丁酉，赐许观等进士及第、出身有差。观，贵池人，本姓黄，以父赘许，从其姓。初贡太学，以孝名。至是礼部、廷试皆第一，累官至礼部侍郎，乃请复姓。寻又擢下第举人张孟镛等为主事。
辛丑，封刘基孙廌袭伯爵，增禄五百石。
是月，故元辽王阿尔察锡喇叛，诏傅友德等从燕王讨之。
上谓皇太子诸王曰：“昔元世祖东征西讨，混一华夏。至顺帝，偷惰荒淫，天厌人离，遂至丧灭。《诗》曰：“殷鉴不远，在夏后之世。尔等宜以顺帝为戒，克勤克慎、庶可永保基业。”
上谓廷臣曰：“朕昨命寺人发库藏中古镜十余，以鉴容貌多失真，召冶工数人问之，莫能答，最后一人言：范模不正，故镜体偏邪，照人失真。＇朕闻之，不禁惕然。夫镜，一物耳，略有偏邪，则不可鉴形。人君主宰天下，辨邪正，察是非，皆原于心，心有不正，百度乖矣。正心之功，其可忽乎！”
夏，四月，乙丑，振河南被水州县。
辛未，封皇子椭为庆王，权宁王，楩岷王，橞谷王，松韩王，模沈王，楹安王，唐王，楝郢王，桃伊王。
癸未.燕王督傅友德等诸将出塞。
是月，河水暴溢，决原武黑洋山，东经开封城北五里，又东南由陈州项城、太和、颍州颍上，东至寿州正阳镇，全人于淮，而元时贾鲁治河之故道遂淤。又由旧曹州、郓城两河口漫东平之354
纪十 安山，而元时转运故道之会通河亦淤。
五月，戊戌，命汉、卫、谷、庆、宁、岷六王练兵于临清。时以河决，饷运艰，命储粮十六万石于临清，以给训练骑兵。
甲寅，振北平被水州县。
是月，燕王遺傅友德等追元辽王，行至哈者舍利道上，友德遽下令班师，敌信之，越二日，忽进兵深人，逾月，至黑岭，大
破敌众，获其人口、马匹而还。【考异】《本纪》系出塞于四月.云
“败敌而还”，盖牵连记之耳。据《纪事本末》，燕王以三月出塞，七月始还，其追至黑岭，则在五月。今据书之。
六月，已未，诏廷臣参考历代礼制，更定冠服、车室、器用制度，自公、侯、伯、驸马、都尉以下有差.
甲子，上以久旱，命录囚。
秋，七月，庚子，徒富民实京师。上惩元末豪强并弱、立法之初，多右贫而抑富。至是命户部籍浙江等九布政司及应天十八府、州富民凡万四千三百余户，以次召见，悉徙之。
辛丑，免畿内官田租之半。
是月，龙江卫吏以母丧乞守制，吏部尚书詹徽不听，吏径至午门外击登闻鼓诉之，上切责徽，听吏终丧。同时有青文胜者，仕为龙阳典史。龙阳濒洞庭，数罹水患，逋赋数十万，敲朴死者相踵。文胜慨然，诣阙上疏，为民请命，再上，皆不报，叹日：“何面目归见父老！”复具疏击登闻鼓以进，遂自经于鼓下。上闻，大惊，悯其为民杀身，诏宽龙阳租二万四千余石，定为额。邑人建祠祀之。妻子贫不能归，养以公田百亩。【考异】事见《明史·刑法志》.《洪武宝训》书“七月辛巳”，今据之，更补出《明史·青文胜传》中击登闻鼓及请免龙阳税粮，皆同时事，并系之七月下。
八月，乙卯，上以秦王樉多过失，召还京师。后以太子自关、陕归，为之请，逾年，始复令归藩。
乙丑，敕皇太子巡抚陕西。
355 明通鉴卷十
初、上以应天、开封为南、北京，临濠为中都。时御史胡子祺上书，以为“据百二河山之险，可以耸诸侯之望者，举天下形胜所在，莫如关中”，上韪其言。至是谕太子曰：“天下山川，惟秦地号为险固。汝往，以省观风俗，慰劳秦父老子弟。”子是择文武诸臣扈太子行。既行，复谕曰：“比来一旬，久阴不雨，占有阴谋，宜慎举动，严宿卫，施仁布惠以回天意。”仍申谕从行诸臣以宿顿闻。
初，哈梅里请以马互市于延安、绥德、平凉、宁夏等卫，上曰：“番人黠而多诈，互市之求，安知非藉以觇我？利其马而不虞其害，所丧必多，宜勿听。”时西域、回纥来贡者，多为哈梅里所遏，有从它道来者，辄遣兵邀杀之。上闻之，怒。乙亥，命都督佥事刘真偕宋晟督兵讨之。
真等自凉州西出，令军中多备粮糗，倍道疾驰，乘夜直抵城下，四面围之，其知院岳山夜缒城降。黎明，兀纳失里驱马三百余匹突围而出，官军争取其马，兀纳帅家属随马后遁去。真等遂拔其城，斩豳王、国公等一千四百人，获王子及部属千七百三十人，马六百余匹。逾年，兀纳遣使贡马骡请罪，上纳之。【考异】事见《本纪》及西域本传。《纪事本末》及诸书多作“哈密”，误也，哈密与哈梅里同在甘肃嘉峪关外，而国名互异，《明史》故分列之，今据《纪》、《传》并参《宋晟传》书之。
九月，乙酉，遣使谕西域。
是月，倭寇雷州，百户李玉、镇抚陶鼎死之。冬，十月，丁巳，免北平、河间被水田租。
是月，南丰县典史冯坚上书言九事：“一日养圣躬，请清心省事，不与细务，以为民社之福。二曰择老成，诸王年方壮盛，左右辅导，愿择取老成之臣，出为王官，使得直言正色，以图匡救。三曰攘要荒，请务农讲武，屯成边圉，以备不虞。四曰励有司，请得廉正有守之士，任以方面，旌别属吏以闻而黜陟之。五356
纪十
日褒祀典，请敕有司采历代忠烈诸臣，追加封谥，俾有兴劝。六日省宦寺，晨夕密迩，其言易入，养成祸患而不自知，裁去冗员，庶防其渐。七日易边将，假以兵柄，久在边陲，易滋纵佚，请时迁岁调，不使久居其任，不惟保全勋臣，实可防将骄卒情，内轻外重之弊。八日访吏治，廉干之才，或为上官所忌，僚吏所嫉，上不加察，非激劝之道，请广布耳目，访察廉贪，以明黜陟。九曰增关防，诸司以帖委胥吏，俾督所部，辄加捶楚，害及于民，请增置勘合，以付诸司填写差遣，事讫缴报，庶有司不轻发以病民，而庶务亦不致旷废。”书上，上称其知时务，达事变。又语侍臣曰：“兵将数易则兵力勇怯，敌情出没，山川形胜，无以周知，倘得赵充国、班超者，又何取数易为哉！坚之此言，则未然也。”乃擢坚为左佥都御史。在院颇持大体，逾年，卒于官。十一月，甲午，五开蛮叛，诏都督佥事茅鼎讨之。
庚戌，皇太子自陕还京师，献《陕西地图》。时太子已病，病中犹上书言经略建都事。
晋王枫随太子来朝。初，枫在国骄纵，多不法。或告王有异谋，上大怒，欲罪之，赖太子力救得免。至是来朝，上怒稍解，仍敕归藩.
辛亥，振河南水灾。
是月，傅友德、蓝玉奏：“请勒兵巡边，就讨西番之未附者。”上遣使报之曰：“朕观天象，未利征讨，慎毋轻举也。今友德宜还京师，玉且帅诸将驻陕西训练士马，且多市马为武备，待其有衅而后取之，朕当有后命也。”
是月，以通政使茹瑺为兵部尚书。瑞试兵部一年，至是实授。
十二月，庚午，遣周王棣归国，亦皇太子调护力也。
初，西平侯沐英请置陆凉卫，既，又以阿资叛服不常，请徙越州卫于陆凉，镇之。辛巳，阿资复叛，上命都督佥事何福为平
357 明通鉴卷十
羌将军讨之。
是月，以詹徽为吏部尚书，仍兼都察院务，以袁泰为右都御史。徽与泰皆以明决邀上眷，而用法多希上旨，务为苛严。泰逾年卒，而徽遂不免于难。
是岁，天下郡县赋役黄册成，计户千六十八万四千四百三十五，丁五千六百七十七万四千五百六十一。
铸浑天仪。
韩国公李善长既死之逾年，虞部郎中王国用上言：“善长与陛下同心，出万死以取天下，勋臣第一。生封公，死封王，男尚公主，亲戚拜官，人臣之分极矣。藉令欲自图不轨，尚未可知，而今谓其欲佐胡惟庸者，则大谬不然矣。人情爱其子，必甚于兄弟之子，安享万全之富贵者，必不侥幸万一之富贵。善长与惟庸犹子之亲耳，于陛下则亲子女也。使善长佐惟庸，不过勋臣第一而已矣，太师、国公、封王而已矣，尚主纳妃而已矣，宁复有加于今日？且善长岂不知天下之不可幸取？当元之季，欲为此者何限，莫不身为齑粉，覆宗绝祀，能保首领者几何人哉！善长胡乃身见之而以衰倦之年身蹈之也？凡为此者，必有深仇激变，大不得已，父子之间，或至相挟以求脱祸。今善长之子祺，备陛下骨肉亲，无纤芥嫌，何苦而为此？若谓天象告变，大臣当灾，杀之以应天象，夫岂上天之意哉！臣恐天下闻之，谓功如善长且如此，四方因之解体也。今善长已死，言之无益，所愿陛下作戒将来耳.”上得书，竟亦不罪也。久之，有言其疏为御史解缙代草者。而是时都御史袁泰方用事，缙又为同官夏长文草疏劾泰，泰深衔之。时近臣父皆得人觐，缙父开至，人见，上谓开曰：“大器晚成，若以尔子归，益令进学，后十年来大用未晚也。”缙遂放归。【考异】善长以二十三年诛，据本传，言“明年王国用上书”，则是年也。书为解缙所草，故上遣缙归，谕其父以十年后大用未晚，正在是年，又其时缙为同官夏长文上疏劾袁泰，泰深衔之。证之《七卿表》，泰以明年358
+
纪
卒，又《缙传》言“归八年而帝崩”，正是时事也。今并系之王国用上书之下。
论曰：观于太祖之待功臣，而益叹高皇后之贤也！当太祖之册后也，以比唐长孙皇后。后曰：“妾闻夫妇相保易，君臣相保难。”盖预知太祖之不能保其终而药之也。宋文宪之逮也，太祖必欲杀之，后曰：“民家延师，尚以礼全终始，况天子乎？”上犹不悟，至于不御酒肉，托为宋先生作福事以动之。呜呼，可谓贤矣！然则高皇后在，韩国可以不死。岂但韩国，而胡、蓝之狱，数万之生灵系焉。周有乱臣十人，而妇人预焉，中宫之助，岂曰小补之哉！
日本自通胡惟庸事觉，诏绝其贡，而是时有王子滕佑寿者来人国学，上犹善待之。其年五月，特授观察使，留之京师。后著《祖训》，列不征之国十五，日本与焉。自是朝贡不至，而海上之警亦渐息。
占城大臣阁胜弑其主阿答阿而自立，遣太师奉表来贡，上恶其篡逆、诏礼部却之。
二十五年
春，正月，戊子，周王橚来朝。
庚寅，河决阳武，泛陈州、中牟、原武、封丘、祥符、兰阳、陈留、通许、太康、扶沟、杞十一州县。有司具图以闻，诏发民丁及安吉等十七卫军士修筑，免被水田租。
乙未，大祀南郊。
平羌将军何福师至越州，值连月阴雨水溢，阿资援绝请降。福择旷地，列栅以处其众，复调普安卫官军，置宁越堡镇之。
越州既定，会都匀九名、九姓等洞蛮作乱，福移师讨平之。诏以兵会都督茅鼎讨五开蛮，未行而毕节卫蛮复叛。福遣都督陶文往，而自留兵搜捕诸蛮，建堡设成，乃趋五开。【考异】《明史·
359 明通鉴卷十
本纪》，书：“是月平都匀，毕节诸蛮。”证之《土司传》“都匀既平，诏命何福至五开会茅鼎之师。会毕节叛，福乃遣都督陶文往，而自留兵平毕节。”《土司传》与《本纪》合，惟《纪》载“二月茅鼎平五开”，不及福会，今据《土司传》书之.
辛丑，令死囚输粟塞下。
壬寅，晋王枫、燕王棣、楚王桢、湘王柏皆来朝。
是月、更定府、州、县岁贡生员之数。初，岁贡之制，每学一人。二十一年，定府、州、县学以一、二、三年为差。至是定府学岁二人，州学二岁三人，县学岁一人，著为令。
二月，戊午，召曹国公李景隆等还京师。命靖宁侯叶升等练兵于河南及临巩、甘凉、延庆等处。
都督茅鼎等平五开蛮。时何福至军，请因兵力讨水西蛮，上不许。【考异】《本纪》上年书“茅鼎讨五开蛮，平之”，本年二月又复书平五开蛮事，其实五开至此始平，二十四年十一月《纪》中衍“平”字也。何福至军，则五开已平，故有请讨水西蛮之事。今并记之.
丙寅，耕耤田。
庚辰，诏天下卫所军以十之七屯田。
是月，遗太监聂司礼、庆童等赍敕往陕西、河州等卫与番人市马，以茶易之。
三月，癸未，命宋国公冯胜等十四人分理陕西、山西、河南诸卫军务。时诏列勋臣望重者八人，胜居第三，而上春秋高，多猜忌，诸勋臣自就第奉朝请外，悉以边屯练军之任委之，不使预军国事也。
丁亥，命舳舻侯朱寿等督海运辽东。
庚寅，改封豫王桂为代王，汉王模为肃王，卫王植为辽王。
夏，四月，壬子，凉国公蓝玉略地至西番罕东境，遂招降其众，下之。罕东在嘉峪关西南，汉敦煌郡地也。
初，上命玉理甘肃兰州、庄浪七卫之兵，以追逃寇祁者孙。360
+
纪
至罕东阿真州，土酋哈昝等惊遁，其部众多窜徙西宁、三刺等处，玉为书招之，遂相继降。
癸丑，四川建昌卫指挥使伊噜特穆尔叛，旧作月鲁帖木儿，诏蓝玉移师讨之。
伊噜特穆尔者，故元平章，守建昌路。洪武十五年，平云南，置建昌卫指挥使司。时伊噜方自建昌来贡，上元所授符印，诏授伊噜为建昌指挥。至是叛，合德昌、会川等西番土军攻建昌，转攻苏州。指挥佥事鲁毅帅精骑出西门击之，贼众大集，毅且战且却，复入城拒守。事闻，诏置建昌、苏州二军民指挥使司及会州军民千户所，调京卫及陕西兵万五千余入往成之。
丙子，皇太子标薨。太子少师事宋濂，通经史大义。稍长，上辄令省陵墓，观郊坛，俾知衣食艰难，道途险易。厥后百官奏事，裁决明敏，济以宽仁，故刑狱多所平减。仁慈出自天性，尤笃于友爱，诸王有过，辄调护之。上初抚兄子文正、姊子李文忠及沐英等为子，或以事督过之，太子辄告高后为慰解，以故宗藩、勋旧莫不归心。其薨也，上哭之痛。礼官议期丧，请以日易月。及当除服，上犹不忍，群臣固请，乃释服视朝。
戊寅，诏都督聂纬、徐司马、瞿能讨伊噜特穆尔，命俟蓝玉至军听节制。
五月，已丑，振陈州、原武水灾。
壬辰，北平、江西、陕西饥，发仓粟振之。
是月，宁夏千户何忠以缺伍削官，上以其为万户何胜之孙，特宥之，并予世袭。
六月，丁卯，西平侯沐英卒于云南之本镇。英初闻高后崩，哭至呕血，遂感疾。至是闻太子薨，哭极哀。卒，年四十八。英镇云南十年，简守令，课农桑，岁校屯田增损以为赏罚，垦田至百万余亩，浚滇池，通盐井，定贡税，均力役，疏节阔目，民以便安。
361 明通鉴卷十
自二十二年入朝还镇，再败思伦发及阿资之众，皆降之。使使以兵威谕诸番，每下片楮，番部辄具威仪出郭叩迎，盥而后启，曰：“此令旨也。”其卒也，军民巷哭，远夷皆为流涕。诏归葬京师，追封黔宁王，谥昭靖。命其子春袭封西平侯，遂世镇云南。
初，上起兵时，多畜义子，及长，令偕诸将分守各路，一时有道舍、柴舍、周舍、马儿之等。周舍，即英也。其死难者，有文刚、文逊之等。文刚，即柴舍也。其勋业最著者，则英为首，次则道舍何文辉、马儿徐司马，皆以功名终云。
是月，上以皇太子新薨，面时享将及，命礼官翰林院议之。
侍郎张智、学士刘三吾等议：“《王制》，三年不祭，惟祭天地社稷，不以卑废尊也。《宋会典》，真宗居丧，易日面服除，明年，遂享太庙，合祀天地，皆服衮冕，所有卤簿、仪仗、车路、登科、鼓吹，并如常仪。真宗批答云：除郊天用乐，其卤簿鼓吹之等，皆备而不作。今议宜如宋制。惟太庙祖先神灵所在，国既有丧，恐神不歆听，宜亦备而不作。”制曰：“可。”
秋，七月，癸未，四川都指挥瞿能等帅各卫兵大破伊噜特穆尔于双狼寨，禽伪千户段太平等，贼众大溃。伊噜遁走，能等督兵追捕。攻托落寨，拔之。转战而前，进至打冲河三里所，与伊噜遇，又大败之，俘其众五百余人，溺死者千余，获牛马无算。时蓝玉已至，统官军人德昌。能遂调指挥同知徐凯分兵入普济州，复架桥于打冲河，遗指挥李华追捕托落寨余（蘖）〔孽〕。进至水西，斩伊噜伪官把事等七人，土渠长沙纳的等皆中矢死。能进攻天星、卧漂诸寨，皆克之，先后俘杀千八百余人，伊噜复遁入柏兴州。
上留心民事，凡教官给由至京师者，悉召见，询民疾苦。
是月，有岢岚州学正吴从权、山阴县教谕张恒，以给由至京师，上召问民事，皆言：“职在训士，于民事无所知。”上曰：“宋胡362
+2
瑗为苏湖教授，设经义、治事二斋，兵农水利，靡不兼之，当时得人称盛。尔二人既不通世务，罔识民情，则平日所教何事？生徒将安赖邪？”命窜之远方，榜示天下学校，以为鉴戒。
改詹事院为詹事府，定詹事秩正三品，春坊大学士正五品，司经局洗马从五品，皆各有印，而事总于詹事府。
江夏侯周德兴自防倭功成，以年高就第，岁时入朝，赐予不绝。八月，已未，以其子骥乱法，并坐诛。
庚申，葬皇太子于孝陵之东，谥懿文。
丁卯，诏宋国公冯胜、颍国公傅友德等分行山西，籍太原平阳民为军。
又以北平行都司设于大宁，其地西接大同，乃筑东胜城于河州东受降城之东，凡设十六卫，与大同相望，自辽以西数千里声势联络。
甲戌，始给公、侯岁禄。
初，上赐勋臣公、侯、丞相以下庄田，多者百顷，又赐诸武臣公田，以其租人充禄。而勋臣庄佃，率多倚势不法，至是始定禄由官给，悉令归其田于官。
丙子，靖宁侯叶升坐胡惟庸党诛。升与蓝玉为姻，逾年，复以玉败追坐，遂名隶两党云。
皇太子之薨也，上御东阁门，召对群臣，恸哭。学士刘三吾进曰：“皇孙世嫡，承统，礼也。”于是上意定。
九月，庚寅，立孙允炆为皇太孙。允炆，懿文太子第二子也。既立，上命裁决庶务，宽厚亦如太子，中外莫不颂德。【考异】此据《明史·刘三吾传》。按诸书所记，有太祖言“吾欲立燕王”及三吾对言“置秦、晋二王于何地”，皆成祖再改之《实录》，横云山人悉据之，惟《明史》于《三吾传》则删去“欲立燕王”及“置秦、晋二王于何地”二语，书法谨严，惟其以此事为“三吾临大节不可夺”，似亦误也。三吾“太孙世嫡”之语，不过希旨入奏，与袁凯之老猾相似，观其修《孟子节文》一事可见
363 明通鉴卷十
矣。今据《明史·三吾传》，并“临大节”之语亦汰去，为得其实云。又按“欲立太孙”及“置秦.晋二王于何地”，《皇明通纪》、《宪章录》俱不载，盖明人已知其后增而删之矣。
是月.诏求精晓历数之士，有数往知来，试无不验者，爵封侯。
时山东周敬心为太学生，上疏极谏，且及时政数事。其略曰：“臣闻国祚长短，在德厚薄，不在历数。三代尚矣，三代而下，最久莫如汉、唐、宋、最短莫如秦、隋、五代。其久也以有道，其短也以无道。陛下膺天眷命，救乱诛暴，然神武威断则有余，宽大忠厚则不足，陛下若效两汉之宽大，唐、宋之忠厚，讲三代所以有道之长，则帝王之祚可传万世，何必问诸小道之人耶？
臣又闻陛下连年远征，北出沙漠，为耻不得传国玺耳。昔楚平王时，琢卞和之玉，至秦始名为玺。历代递嬗，以讫后唐，治乱兴废，皆不在此。石敬瑭乱，潞王携以自焚，则秦玺固已毁矣，敬瑭入洛，更以玉制，晋亡人辽，辽亡遗于桑乾河，元世祖时，札刺尔者渔而得之。今元人所挟，石氏玺耳。昔者三代不知有玺，仁为之玺。故曰：“圣人大宝曰位，何以守位曰仁。＇陛下奈何忽天下之大玺而求汉、唐、宋之小玺也？
方今力役过烦，赋敛过重，教化溥而民不悦，法度严而民不从。昔汲黯言于武帝曰：陛下内多欲而外施仁义，奈何欲效唐、虞之治乎？方今国愿富，兵愿强，城池愿高深，宫室愿壮丽，土地愿广，人民愿众，于是多取军卒，广籍资财，征伐不休，营造无极，如之何其可治也！
臣又见洪武四年录天下官吏，十三年连坐胡党，十九年逮官吏积年为民害者，二十三年罪妄言者，大僇官民，不分臧否，其中岂无忠臣烈士，善人君子？于兹见陛下之薄德而任刑矣。水旱连年，夫岂无故哉？”言皆激切。报闻，然亦终不能用也。
364
纪十
以宁海方孝孺为汉中教授。孝孺，字希直，一字希古，济宁知府克勤子也。幼警敏，双眸炯炯，读书日盈寸。长从宋濂学，濂门下知名士，皆出其下。而孝孺顾末视文艺，尝以明王道、致太平为已任。尝卧病绝粮，家人以告，笑曰：“古人三旬九食，贫岂独我哉！”克勤坐空印事就逮死，孝孺扶丧归，悲动行路。既免丧，复从濂卒业。
洪武十五年，以待制吴沈荐召见，上喜其举止端整，谓皇太子曰：“此庄士，当老其才。”礼遺还，后为仇家所连，逮至，上见其名，释归。至是又以荐召，上曰：“今非用孝孺时。”遂除学职。至任日，与诸生讲学不倦。蜀王闻其贤，聘为世子师。每见，陈说道德，王尊以殊礼，名其读书之庐曰正学。
冬，十一月，甲午，蓝玉兵次柏兴，遣百户毛海以计诱致伊噜特穆尔，送京师诛之。
初，玉师至罕东，伊噜已遁去。上闻之，遗谕玉曰：“伊噜信其逆党达达、杨把事等，或遣之先降，或亲来觇我，不可不密为防闲。其见在柏兴贾哈喇境内，更须留意。”贾哈喇者，麽些洞土酋也。大军克建昌，授以指挥，至是从伊噜叛。玉至，掩其不意而袭之，遂降其众。因奏言：“四川地旷山险，土番出入之地如马湖、建昌、嘉定等处，皆宜增置屯卫。”报可，命玉班师还。
十二月，甲戌，命宋国公冯胜、颍国公傅友德等兼东宫师、保官。以黄子澄进修撰，命侍东宫讲读。【考异】子澄，乙丑进士。是年定进士授翰林之制，一甲三人，俱授修摆、二甲以下，始授编修、检讨，此初制也。《明贡举考》载“子澄一甲第三人”，则是子澄已授修撰矣，此《贡举考》误据野史也。考《典汇·科目门》，言：“十八年廷试，系花纶第一，练子宁第二，黄子澄第三。上以梦故，易丁显第一，因置花纶第三、而神子澄人三甲。”据此，则子澄以抑人三甲故不得授修撰，是年，帝令侍东宫读，欲进其秩。因念子澄原系一甲三人被抑，故复进修撰也。《奥汇》所据，与《明史》“子澄后进修撰”之语合。《贡举考》所列一甲以子澄
365 明通鉴卷十
为第三，盖读卷官所进之原第，而于上抑置之本末未详考也。自靖难之后，成祖迁都，应天太学题名之碑，已不可考，故野史所闻异词.然以“黄子澄进修撰”一语考之，则其廷试时原系一甲三人而上抑之，可概见也，黄氏《明贡举考略》，别据他本旁注云“花纶，一本作丁显，黄子澄，一本作花纶”，是各本所见不同之证。黄氏亦但知其异而不知其所以异，盖亦于《明史》“进修撰”之语未详考也。
是月，安陆知州余彦诚以征税愆期，逮至京师。州民杨么等伏阙乞留，上赐宴遣还，么等亦预宴，未几，擢彦诚为永州知府。
时上以重典绳臣下，守令坐小过辄逮系，其部民走阙下乞留，旋遣还，且加赏赉。同时有归安丞高彬、曹县主簿刘郁、衡山主簿纪惟正、沾化典史杜濩皆坐事，以部民乞宥复其官。更有因之迁擢者，惟正以主簿立擢陕西参议，则尤破格用之也。
闰月、戊戌，命冯胜为总兵官，傅友德副之，练兵于山西、河南，兼领屯卫事。
是岁，高丽李成桂逐其君瑶而自立。初，瑶既立，遣其子奭朝贺，入京师，奭未归而成桂逐瑶，遂篡其国。瑶出居原州。王氏自五代传国数百年，至此绝。
其年秋，九月，高丽知密直司事赵胖等持国都评议司奏言：“本国自恭愍王薨无嗣，权臣李仁任以辛肫子禑主国事，昏暴好杀，至欲兴师犯边，大将军李成桂以为不可而回军.禑负罪皇恐，逊位子昌。国人弗顺，启请恭愍王妃安氏，择宗亲权国事，遂立瑶，已及四年，昏戾信谗，戕害勋旧。子奭，痴呆不慧。王氏子孙，无可当舆望者，中外人心咸系成桂。臣等乃以安氏命，退瑶于私第，帅国入耆老推主国事，惟圣主俞允。”盖成桂自为之词也。上以高丽僻在海隅，非中国所治，诏听之。既而成桂又请更国号，上命仍古号曰朝鲜。
论曰：《春秋》莒仆弑其君，以宝玉来奔”，及“邾庶其366
+
纪
以漆间丘来奔”，季文子、臧武仲皆目之为盗。文子之言曰：“窃贿为盗，盗器为奸。主藏之盟，赖奸之用，为大凶德。”武仲之言曰：“子召外盗而大礼焉，何以止吾盗？”然则利其器而主其藏，其为凶德一也。礼外盗而欲禁民盗，是抱薪而救火也。
予观洪武初，高丽王颛被弑，立其宠臣辛肫之子禑。太祖恶之，五贡不受，请谥不许，可谓大居正矣。洎十七年贡马二千匹，始封其嗣王而谥其故君。然犹曰五岁之约，数倍偿之，许其能补过也。海隅非中国所治，禑之真伪，不足深诘也。若夫李成桂废禑而立昌，又废昌而立瑶，卒篡其国。计王氏自五代传国数百年，至是绝。太祖于此讨之可也。即不欲劳师袭远，绝之可也。乃因成桂之请，为更国号，又易其名，是奖篡也，是赏奸也。若使太祖无欲，岂肯为之？盖太祖是时方开马市，所欲得者马耳。高丽贡马，岁不过五十匹。王禑以二千匹偿五年之贡，犹有代金之输，表言：“金非地所产，请以马代输。”而太祖已恐人之疑以为利也，谕礼臣曰：“高丽屡请不已，朕故索岁贡以试其诚伪耳，非以此为富也。今既听命，宜损其贡数，令三年一朝，贡马五十匹。”然则太祖固有成约矣。其后仍循岁贡、贡辄逾额，不过始欲得铁岭之地，继出自成桂之谋，所谓：“币重而言甘，诱我也。”至《传》中所书，成桂当更号易名之际，一岁之贡多至九千八百余匹，太祖所酬不及其十之一。而李旦之所以尝太祖者，不禁怀易与之心，前恭而后倨矣。二十七年以后之表文，始而谩语，继涉讥讪。虽太祖不欲称兵召衅，而已为外邦所轻矣.况外盗未惩，而欲求内患之毖，岂可得哉！二十六年
春，正月，戊申，诏免天下耆民来朝。
367 明通鉴卷十
辛酉，大祀南郊。
是月，都督佥事、左副总兵徐司马征建昌还，至成都卒.
司马年九岁无依，上以为义子，从征数有功。洪武初、建北京于汴梁，号重地，以司马贤，特委任之。宋国公冯胜方练兵河南，会有星变，占在大梁。上遣使密敕胜，且曰：“并以此语马儿知之。”其后屡有诏敕，书官而不名，倚重与宋公等。好文学，性谦厚，善拊循士卒。在河南，尤有惠政。公暇退居一室，萧然如寒素，虽战功不及何文辉，而雅量过之，并称贤将云。
二月，丁丑，命晋王枫统山西、河南军出塞。桐既归藩，自此折节，待官属有礼，更以恭慎闻。时上整饬边防，自燕王外，惟枫数被重寄，凡将兵出塞及筑城屯田之事，皆以委之。
乙酉，凉国公蓝玉坐谋反伏诛。【考异】诸书皆系之二月，《纪事
本末》书“正月乙酉”，正月无乙酉也。《本纪》书“二月乙酉”，《年表》同，今从之.
玉长身赪面，饶勇略，有大将才。中山、开平既没，数总大军，多立功，上遇之厚。寖骄蹇自恣，多蓄庄奴假子，乘势暴横。尝占东昌民田，御史按问，玉怒，逐御史。北征还，夜扣喜峰关，关吏不时纳，纵兵毁关入。上闻之，不乐。后又以在军私元主妃事，上戒敕之，玉犹不悛。侍宴，语傲慢。在军擅黜陟将校，进止自专。洎西征还，以太孙立，命兼太子太傅。玉不乐居宋、颍两公下，曰：“我不堪太师邪！”比奏事多不见听，益怏怏，语所亲曰：“上疑我矣。”至是锦衣卫指挥蒋瓛告玉谋反，下吏鞫讯。狱词云：“玉同景川侯曹震、鹤庆侯张翼、舳舻侯朱寿、东莞伯何荣及吏部尚书詹徽、户部侍郎傅友文等谋为变，将俟上出耤田举事。”狱具，族诛之，列侯以下，坐党夷灭者凡万五千余人。于是元功宿将相继尽矣。
上又以是疑宋国公冯胜等，即日召冯胜、傅友德、常升、王弼还。
368
纪十
初，玉征纳克楚归，言于皇太子曰：“臣观燕王在国，阴有不臣心。又闻望气者言“燕有天子气＇，殿下宜审之。”盖玉为常遇春妻弟，而皇太子元妃常氏，遇春女也。太子殊无意，而语啧啧闻于燕王，遂衔之。及太于薨，燕王来朝，颇言“诸公侯纵恣不法，将有尾大不掉忧”，上由是益疑忌功臣，不数月而玉祸作。
已丑，上手诏布告天下，命条列爱书，颁《逆臣录》。
蓝玉之狱，詹徽从皇太孙录其事。玉不服，徽叱令：“速吐实，毋株连人。”玉大呼：“徽即臣党。”遂并坐。【考异】事见《臣林记》，《三编》据增人，今从之。
时有吴县名士王行父子，皆坐玉党死。初，青丘高启，家北郭，与行比邻，时有徐贲、高逊志、唐肃、宋克、余尧臣、张羽、吕敏、陈则，皆卜居相近，号“北郭十才子”。行以洪武初，有司延为学校师，已，谢去，隐于石湖。其二子役于京，行往视之，玉馆于家，数荐之于上，得召见，竟以是及祸。
又，顺德孙赉，曾征修《洪武正韵》，授翰林院典籍，出为平原主簿，苏州府经历，坐累戍辽东。及玉败，大治其党，以费尝为玉题画，遂论死。临刑，作诗长讴而逝。【考异】事见《明史·文苑传》，今据书于玉诛之次.
庚寅，耕耤田。
是月，辽东开元卫军士马名广，上书言五事，其末言：“今华夏治安，北寇远遁，正归马放牛之日。昔唐太宗初年，置府兵分隶禁卫，天下八百，而在关中者五百。举天下之兵不敌关中，此居重驭轻之法也。请自今外卫军士老死者免补，且渐收蕃卫、移置京畿，不胜社稷之福。”上观其言有可采者，授为太和县丞。
三月，辛亥，命代王桂帅护卫兵出塞，听晋王节制。桂时方就藩，上以大同粮饷艰远，令立卫屯田以省转运，至是始命之出师。
诏长兴侯耿炳文练兵陕西。
369 明通鉴卷十
丙辰，诏冯胜、傅友德备边山西、北平，其属卫将校悉听晋、燕二王节制。
庚申，诏燕王棣、晋王柄总制北平、山西军事，事大者方奏闻。
壬戌，会宁侯张温坐蓝玉党诛。
是月，颁示《稽制录》于功臣。上即位以来，封赉功臣，皆稽考前代典礼，凡封爵、禄食、礼仪等差，皆因时损益。然诸功臣多武人不学，往往恃功骄恣，或任情废法。及蓝玉以罪诛，籍其家，服舍器用，僭侈逾制，因诏儒臣稽考汉、唐、宋功臣封爵、食邑之多寡及名号虚实之等第，编辑成书，御制《序文》颁示，使之朝夕省览，以遏其僭侈之萌。
夏，四月，乙亥，孝感饥，有司请发预备仓粮万一千石贷贫民。上遗行人驰驿往给之，并谕户部曰：“岁荒民饥，必待奏请，道途往返，动经旬月，民之饥而死者多矣。自今凡遇岁饥，皆先贷后闻。著为令。”
壬午，沈阳侯察罕坐蓝玉党诛。察罕，纳克楚子也。【考异】《纪事本末》书：“三月辛酉诛张温，察罕。”据《本纪》，诛张温在壬戌，早迟仅一日。惟察罕之诛则在四月壬午，见《明史·年表》、今分书之。
戊子，周王橚及其世子检来朝。
庚寅，旱，诏群臣言得失，省狱囚。
以吏部主事翟善署吏部尚书。詹徽、傅友文既诛，命善署侍郎事，寻迁署尚书。善明于经术，奏对合上意。上曰：“善虽年少，器宇恢廓，它人莫及也。”欲为营第于乡、善辞，又欲除其家戍籍，善曰：“戍卒宜增，岂可以臣破例？”上益以为贤。
除期服奔丧之制。
先是百官闻祖父母、伯叔、兄弟丧，俱得奔赴。至是吏部言：“期年奔丧，皆令守制，或一人连遭数丧，或道路数千里，则居官日少，更易烦数，旷官废事。自今除父母及祖父母承重者丁
370
纪
+
忧外，其余期丧不许奔赴，但遣人致祭。”制曰：“可。”【考异】诸书多系之二十三年闰四月，《三编》据书之，证之《明史·礼志》，则事在是年之四月，《典汇》所载年分亦同，今从《礼志》。
五月，有陕西民谪戍边、中途病，其弟请代往，监送者听之。御史责弟不当代兄，并罪监送者。上闻之曰：“弟之代兄，义也。监送者能听之，是亦有人心矣。”赐其弟道里费，并赏监送者.
六月，进户部侍郎郁新、工部侍郎严震直并为本部尚书。秋，七月，甲辰朔，日有食之。
戊申，选秀才张宗濬等，随詹事府官分直文华殿，侍皇太孙，进讲民间利害、田里稼穑等事，兼陈古今孝弟忠信、文学材艺诸故事，日以为常。
一日，太孙侍上侧，见逻者获盗七人，徐目之，言于上曰：“六人者盗，其一非是。”讯之，果然。上问：“何以知之？”对曰：“《周礼》听狱，色听为先。此人眸子瞭然，顾视端详，是以知其非盗也。”上喜曰：“治狱贵通经，信然。”
是月，钦天监副李德芳上书，请仍依《授时法》，以至元辛已为历元。
其略曰：“臣按故元至元辛巳为历元，上推往古，每十年长一日，每百年消一日，其法至密，不可易也。今监正元统改作洪武甲子历元，不用消长之法。以考《春秋》，鲁献公十五年戊寅岁，天正冬至，比辛已为元差四日六时五刻，不合实测。今宜复用辛已为元及消长法。”疏人，元统奏辨。上曰：“二说皆难凭，但验七政交会，行度无差者为是。”然朝臣多是德芳言。自是《大统历》元虽定用洪武甲子，而推算仍依《授时》法。【考异】《宪章录》于是年之七月，证之《明史·历志》，是也。惟“德芳”，《宪章录》“芳”作“秀”，今据《历志》。
八月，癸未，秦、晋、燕、周、齐五王来朝。
371 明通鉴卷十
九月，癸丑、代、肃、辽、庆、宁五王来朝。
上以胡、蓝二党诛杀过当，乃下诏：“今后赦其余党，皆勿问。”
甲子，以郑济为左春坊左庶子，王勤为右春坊右庶子。
时上以太孙初立，欲增置东宫官属，乃命廷臣举孝义笃行之士。工部尚书严震直以浦江郑氏对，上曰：“朕素知郑氏，更闻其里王氏，力行郑氏家法，可并征两家子弟以劝天下。”济，即郑湜等兄弟行也。
初，浦江王澄慕郑氏家法，令其子孙同居，一时孝友之名，郑、王并称。方郑湜授福建参议时，上命复举所知，湜以王澄之孙应对，亦授参议。勤即应之从弟也。
是月，命崇山侯李新开胭脂河以通浙运，谕之曰：“两浙赋税，漕运京师，岁费浩繁。一自浙河至丹阳，舍舟登陆，转输甚难；一自大江溯流而上，风涛之险，覆溺者多。今欲自畿甸近地凿河流以通干浙，俾输者不劳，商旅获便，特命尔往督其事。”自此漕运悉由常、镇矣。
冬，十月，丙申，擢国子学生刘政、龙镡等六十四人，授行省布政、按察使及参政、参议等官。时虽设科，而国子监生与荐举人才，悉参用之，一时由布衣登大僚者，不可胜数。
是月，颁大成乐器于天下府学。【考异】《潜庵史稿》系之正月。今据《明史·札志》。
十一月，各省学官秩满来朝，上召问经史及政治得失，令直言无隐。有泰州训导门克新，对词亮直，绍兴府教授王俊华，文词工赡，上擢克新为左赞善，俊华为右赞善，谕吏部日：“左克新，右俊华，重直言也。”
十二月，命儒臣辑历代诸王宗室为恶及悖逆者，编次成书，命曰《永鉴录》，颁赐诸王。
是岁，核天下土田，凡八百五十万七千六百二十三顷，及夏372
纪十 税、秋粮之实数。
定天下都司、卫所，共计都司十有七，留守司一，内、外卫三百二十九，守御千户所六十五。
朝鲜李成桂以篡故，朝贡愈谨，乃以是年二月进马九千八百余匹，诏给纻丝棉布一万九千七百余匹酬之。其年六月，又表谢，贡方物，并上前恭愍王金印，请更已名曰旦，许之。
时辽东都指挥使奏：“朝鲜招引逃军五百余人，潜渡鸭绿江，欲人寇。”上遣使诘责，旦惧，械送通逃军民三百八十余人至辽东，上亦不深诘也。
安南黎季犛弑逆事觉，诏广西守臣绝其贡使。
二十七年
春，正月，乙卯，大祀南郊。
辛西，命曹国公李景隆为平羌将军，镇甘肃。
诏发天下预备仓谷贷贫民。先是命户部遣耆民，于各郡县籴谷置仓，储之民间，委富民守视以备荒歉。至是户部议，以粟藏久致腐，宜贷于民而收其新者，乃有是命。
是月，上谕五军都督府曰：“朕尝令武臣子弟演习武艺，今天下久安，彼年少者，惟安享父兄俸禄，甘酒嗜音，博弈游戏，一旦袭职，弓矢不谙，能为国家效力乎？近扬州卫指挥使单寿袭其父职，帅兵泰州捕寇，猝与贼遇，遂惧而走，由其素不练习故耳。自今武臣子弟年及二十五，军都督府试其骑射，闲习者许袭，否则授职，止给半俸。候三年复试之，中者给全俸，不能者谪为军。著为令。”
二月，倭寇浙东，命都督杨文、刘德、商暠巡视两浙。三月，庚子朔，赐张信等进士及第、出身有差。
辛丑，命魏国公徐辉祖、安陆侯吴杰练兵防倭于浙江。
庚戌，上谕工部曰：“人之常情，饱则忘饥，暖则忘寒，卒有
373 明通鉴卷十
不虞，将何以备？其广谕民间，如有隙地，种植桑枣，益以木棉，并授以种法而蠲其税，岁终具数以闻。”【考异】《本纪》书之是年三月庚戌。《纪事本术》误作“四月”，四月无庚戌也，今据正史。
甲子，以四方底平，收藏甲兵，示不复用。
是月、命韩王松、沈王模省视秦、晋、燕、周、齐王，以敦友悌。
夏，五月，癸亥，以修撰任亨泰为礼部尚书。自李原名致仕后，礼臣多碌碌无闻。亨泰以廷对第一为上所器重，遂擢拜之。六月，癸酉，上御便殿，谓侍臣曰：“昔楚庄王谋事面当，群臣莫能逮，朝而有忧色；魏武侯谋事而当，群臣莫能逮，朝而有喜色。夫一喜一忧，得失判焉。喜则矜其所长而志满，将恃才以傲物；忧则知其所不足而志下，必能虚心以受人。以是见武侯之不如楚庄也。故庄王卒霸诸侯以兴楚国，武侯侵暴邻国而魏业日衰，可勿鉴诸！”【考异】诸书皆系之六月。证之《洪武宝训》，则是月癸酉也，今据之。
秋、八月，甲戌，命吴杰及永定侯张铨练兵备倭于广东、并率致仕武臣行。
乙亥，遣国子监生分行天下，督修水利。
上谕工部曰：“湖堰陂塘，可蓄泄以备旱涝者，因地势修治之。”复谕诸生曰：“周时井田制行，有潴防沟遂之法，故虽遇早涝，民不为灾。秦废井田，沟洫之利尽坏，于是因川泽之势，引水溉田而水利兴，惟有司奉行不力，则民受其患。今遣尔等分行郡县，毋妄兴工役，毋掊克吾民！”寻给道里费，遣之，
丙戌，陕中阶、文二州军乱，诏都督宁正为平羌将军，讨之。
九月，庚申，奉敕辑《寰宇通志》，书成，计封域广轮之数，东起朝鲜，西控土番，南包安南，北距大碛，凡东西一万一千七百五十里，南北一万九百四里。
374
纪十
是月，命徐辉祖节制陕西沿边诸军。诏礼部议旌表例。
时有日照县民江伯儿，以母病祷于岱岳祠，誓以母愈当杀子祀神。已而母愈，竟杀其三岁子。山东守臣以闻，上怒其灭绝伦理，命杖之百，戍海南。乃召尚书任亨泰定旌表孝行事例。
亨泰议曰：“人子事亲，居则致其敬，养则致其乐，有疾则谨其医药。卧冰割股，事非恒经。割股不已，至于割肝，割肝不已，至于杀子，违道伤生，莫此为甚！堕宗绝祀，尤不孝之大者，宜严行戒谕。倘愚昧无知，听其所为，亦不在旌表之例。”制曰：“可。”【考异】事见《明史·任亨泰传》，在是年，《辑览》、《三编》系之九月。按亨泰以是年五月拜礼部尚书，明年八月使安南，则议旌表例正是时也，今据书之。
冬、十月、己丑，停建岷王宫殿。以云南民力未纾，俟十五年后作之未晚。
是月，倭寇金州。
十一月，乙丑，颍国公傅友德坐事诛。友德喑哑跳荡，身冒百死，自偏裨至大将，每战必先士卒，虽被创，战益力，以故所至立功，上屡敕奖劳。子忠，尚寿春公主，女为晋王世子妃。
二十五年，友德请怀远田千亩，上不悦，曰：“禄赐不薄矣，复欲侵民利，何居？尔不闻公仪休事邪？”至是坐法赐死。以公主故，录其孙彦名金吾卫千户。
越州酋阿资复叛，诏西平侯沐春会平羌将军何福讨之。
十二月，乙亥，定远侯王弼坐事诛。弼与冯胜、傅友德同时召还，蓝玉之诛也，友德内惧。弼谓友德曰：“上春秋高，旦夕且尽，我辈奈何？”上闻之，遂相继赐死。
是岁，命博士钱宰等编辑《书传会选》成。
初上观蔡氏《书传》，象纬运行，与朱子《诗传》相悖，其它《注》与鄱阳邹季友所论有未安者，征天下宿儒订正之。兵部
375
明通鉴卷十
尚书唐铎荐宰及致仕编修张美和、助教靳权等，诏行人驰传征至，命学士刘三吾总其事。上时赐宴于江东门酒楼，宰等赋诗谢。上大悦，谕诸儒年老愿归者，先遣之。宰年最高，请留，上喜。至是书成，颁行天下，厚赐宰，驰驿归，年九十六而卒。美和以洪武初为国子助教，与聂铉、贝琼齐名。
朝鲜李旦遣其子人贡，赐宴遣还。
安南黎季犛再遣使由广东入贡，仍却之。



纪十一 太祖洪武二十八年乙亥至三十一年戊寅


纪十一 明通鉴卷十一
纪十一起旃蒙大渊献，尽著雍摄提格，凡四年。
太祖高皇帝 洪武二十八年
春，正月，丙午，阶、文寇平。
时洮州蛮叛，诏秦王樉帅诸卫兵讨之，复命宁正以兵从王受节制.
丁未，大祀南郊。
甲子，沐春等平越州，禽阿资，斩之。
初，春将进兵，与何福谋曰：“此贼积年逋诛者，以与诸土酋姻亚，展转亡匿。今悉发诸酋从军縻系之，而多设营堡制其出人，授首必矣。”遂趋越州，分道逼其城，伏精兵道左，以赢卒诱贼，纵击大败之，阿资亡山谷中。春阴结旁近土官，诇其所在，树垒断其粮道，贼困甚。已，出不意捣其巢，遂阵斩阿资，并其党二百四十人皆诛之。寻分兵破广南酋侬贞佑，俘斩千计。福分徇宁远，禽其酋刀拜烂，余众悉降。
是月，命周王楠、晋王桐帅河南、山西诸卫军出塞屯田。燕王棣帅总兵官周兴出辽东塞，并谕晋、燕二王以备边十事。
二月，丁卯，宋国公冯胜坐事赐死。
胜自征金山还，屡以细故失上意。上尝戒胜曰：“天道以有余
377 明通鉴卷十一
补不足，人反其道，乃以不足奉有余。呜呼！祸福之来，皆其自取。”
胜尝筑稻场，瘗甔其下，以碌碡碾之，取有鞺鞈声，走马以为乐。有告胜场下瘗兵器者，遂坐法。或曰：“上召胜，饮之酒，归而暴卒。”盖自诛蓝玉召还，识者已知其不免也。
甲戌，以工部侍郎王俊为本部尚书。
己丑，谕户部编民百户为里，昏姻死丧，疾病患难，里中富者助财，贫者助力，春秋耕获，通力合作，以教民睦。寻又令民间乡里各置木铎一，耆老每月振之，徇于道路，以儆乡愚。又四时置一鼓，遇农事则里长击之，闻鼓声皆至，以验勤惰。
三月，癸丑，秦王樉薨。
先是，核奉诏征叛番，至洮州，番惧而降。上悦，赉予甚厚。至是薨，上《赐谥册》曰：“哀痛者父子之情，追谥者天下之公。朕封建诸子，以尔年长，首封于秦，期永绥禄位以藩屏帝室。夫何不良于德，竟殒厥身！其谥曰愍王。”元妃为故元河南王库库之女弟，王薨，妃殉焉，一时并以忠烈称。
夏，四月，辛未，诏停造辽王宫室。敕武定侯郭英曰：“辽东军务物情，来者多言其艰苦，况边境营缮，不宜尽力以困之。今役作军士，皆强悍勇力善战之人，劳苦过多，心必怀叛，故往往逃伏草野山泽间，乘间劫掠。近者高丽表奏，言多不实，朕已命有司究之。闻彼自国中至鸭绿江，凡冲要处所，储军粮每驿有一万、二万石，或七八万、十数万石，迤东邻近，皆使人诱之人境，此其意必有深谋。朕观高丽自古常与中国争战，昔汉，唐时，辽东地方皆为所有，直抵永平之境，恃远不臣，时时弄兵，自古无状。今辽东乏粮，军士饥困，倘不即发沙岭仓粮赈之，必启高丽招诱遭逃之心，非至计也。使高丽出二十万人以相警，诸军何以应之？今营缮造作，暂宜停止，且令立营屋以居，十年之后再为之。古人有言：“人劳乃易乱之源。深可念也。”
378
纪十一 六月，壬申，诏诸土司皆立儒学。
辛巳，总兵周兴等自开原追元遗寇至甫答迷城，不及而还。
已丑，上御奉天门，谕廷臣曰：“朕自起兵至今，四十余年，灼见情伪，惩创奸顽。或法外用刑，使人知所儆惧，此特权宜处分，非守成之君所用。以后嗣君，止宜循《律》与《大诰》，不许用黥、刺、剕、劓、阉割之刑，盖嗣君生长深宫，人情善恶未能周知，恐一时所施不当，误伤善良。臣下敢以请者置重典。”
又申谕：“自后嗣君毋许复立丞相，臣下敢以请者置重典。”
又定制：“皇亲惟谋逆不赦，余罪宗亲会议，取上裁。法司止许举奏，毋得擅逮。”皆令勒诸典章，著为令。
秋，七月.戊戌，河南确山县野蚕成茧，令廷臣勿表贺。
是月，有道上献书论长生术，上曰：“朕为天下主，将跻天下生民于寿域，岂独一己之长生久视哉？”命却之。
初，郑国公常茂谪龙州。龙州者，广西土司也。洪武初，其酋赵贴坚归附，诏以为龙州知州，许世袭。贴坚死，无子，从子宗寿嗣。会常茂至州，贴坚妻黄以爱女予茂为小妻，擅州事。亡何、茂病死，黄与宗寿争州印相告讦。或构蜚语，谓：“茂实不死，宗寿知状。”上怒，责令宗寿献茂，并遣致仕尚书唐铎往谕宗寿献茂诣阙，而宗寿终不敢出。
于是广西守臣奏“宗寿抗命”，且言“奉议诸蛮皆梗化”。
八月，丁卯，诏都督杨文为征南将军，指挥韩观、都督佥事宋晟副之，师未至，铎自龙州还，奏“茂实前死”，宗寿寻伏罪请朝，诏罢征龙州，命文等移师讨奉议，南丹诸叛蛮。【考异】《潜庵史稿》记唐铎使龙州，在是年四月甲申，其自龙州还，则八月辛巳也。《本纪》及诸书皆系征龙州于八月丁卯，去辛已仅十四日，是师尚未至而铎已还，且赵宗寿服罪，即在其时，故《本纪》系之八月。然则铎之招谕龙州，其为四月明矣，今据《土司传》系以“初”字，并叙铎奉使于八月丁卯之前，又按《史稿》别系宗寿服罪于九月丙申，盖与唐铎先后至，《本纪》
379 明通鉴卷十--
因铎之还而书之。
戊辰，致仕信国公汤和卒。和自归第，岁一朝京师。二十三年，来朝正旦，忽感疾失音，上即日临视，遣还。疾少间，复命其子迎至都，令以安车入内殿，宴劳备至。去年，病寝笃，不能兴，上思见之，诏以安车入觐，手拊摩，与叙里闭故旧及兵兴艰难事，和不能对，稽首而已。上为流涕，赐金帛为葬费遗归。至是卒，年七十。
和前守常州时，请事不得，醉出怨言，上闻而衔之，镌其过于铁券。晚年，益恭慎，入闻国论，一语不敢外泄。媵妾百余，病后悉资遣之。所得赏赐多分遗乡曲，见布衣时故交遗老，欢如也。同时公侯宿将，坐党事先后丽法，鲜免者，和独以功名寿考终。追封东瓯王，谥襄武。
九月，丁酉、免畿内、山东秋粮。戊戌，崇山侯李新以事诛。
新以营孝陵功封，后又命改建帝王庙于鸡鸣山，颇有心计，将作宫吏视成画而已。以洪武二十三年遣就第。时诸勋稍僭肆，上颇嫉之，以党事缘坐者众，新首建言：“公侯家人及仪从户，各有常数，余者宜归有司。”上是之。寻命礼部纂《稽制录》，颁之公侯。于是武定侯郭英还佃户输税，信国公汤和还仪从户，曹国公李景隆还庄田，皆自新发之也。
庚戌，颁《皇明祖训》。初，上命陶凯等编辑《祖训录》，自为之序，命大书揭于右顺门之西庑，随时损益。至是重加更定，名曰《皇明祖训》。
《序》中言：“创业之君，备尝艰苦，阅人既多，更事亦熟，以视生长深官之主未谙世故，及僻处山林之士自矜已长者，甚相远矣。”又言：“四方诸夷，皆限山隔海，僻在一隅，得其地不足以供给，得其民不足以使令。若其不自度量，来扰我边，则彼为不祥，彼既不为中国患而我兴兵轻伐，亦不祥也。吾恐后世子孙倚380
纪十一
中国富强，贪一时战功、无故兴兵，致伤人命以干天和，此甚不可。”书成，颁示中外。复谕曰：“后世有敢言更制者，以奸臣论，毋赦。”
闰月，庚寅，定减诸王岁供之数。
初，洪武九年，定诸王岁支禄米五万石，至是上谓户部尚书郁新曰：“朕今子孙众多，天下官吏军士日增，俸给弥广。其斟酌古制，量减各王岁支，以足军国之用。”于是定议减五之四，并郡王，公主以下，皆议减有差。著为令。
冬，十月，庚子，册光禄卿马全女为皇太孙妃。
定东宫诸王世系，各拟二十字，每一字为一世，以为命名之首，其下一字，临时自定，合二字为名。编之《玉牒》。
十一月，乙亥，杨文等讨奉议蛮，平之。
时上仍遣唐铎参军事，文等发广西都司护卫官军二万，调田州、泗城土兵三万余人至。奉议蛮窜入山林，据险自固。文督诸将分兵剿捕，复调参将刘真等分道攻南丹，左副将军韩观等分兵追讨都康、向武、富劳、上林诸州县叛蛮，悉平之。
铎相度形势，奏“请置奉议卫及向武、河池、怀集、武仙、贺县诸处守御千户所，镇以官军”，皆报可。
十二月，壬辰，诏：“河南、山东桑枣及二十七年后新垦之田，皆勿征税。”
是冬，河渠之役，各郡邑交奏，凡开塘堰四万九百八十七处，河四千一百六十二处，陂渠堤岸五千四十八处，水利既兴，田畴日辟，一时称富庶焉。
是岁，置皇城四门仓，储粮以给守卫军。增京师诸卫仓凡四十一，又设北平、密云等县仓，储粮以资北征。
安南黎季犛闻两绝贡使而惧，比征龙川，季犛愈惧。是年之秋，上遣尚书任亨泰、严震直使安南谕日焜“毋自疑，但惧守边境，毋助逆，毋纳叛”，为述朝廷用兵之故以安慰之。
381 明通鉴卷十--
寻又遣尚书杨靖谕：“输米八万石，金千两，银二万两，饷龙州军。”季犛言：“龙州陆道险，请运至凭祥洞。”靖不可，乃令改水运，输二万石于沲海江，江距龙州止半日。靖因言：“日焜年幼，国事皆决于季犛，乃敢观望如此，请足之。”上以赵宗寿已纳款，移征向武诸蛮，遂令输粟二万石，而免其金银。【考异】据《明史·七卿表》，任亨泰，严震直以八月使安南，盖谕安南陈日焜也。寻又遣杨靖使安南、责之饷龙州军士事，见《靖传》。此三人奉使皆在唐锋之后，并系于是年记安南事下。
二十九年
春，正月，壬申，大祀南郊。
是月，以詹事府丞杜泽为吏部尚书，左赞善门克新为礼部尚书。克新以亮直见重。寻引疾，上命太医给药物，不辍其俸。居数月卒。
二月，癸卯，湖广郴、桂诸蛮乱，诏征虏将军胡冕讨平之。
辛亥，宁王权上言：“骑兵巡塞，见有脱辐遗道上，恐有边寇往来。”上曰：“狡寇多奸，此必示弱诱我也。”于是诏燕王棣帅师巡大宁，周世子有燉帅师巡北平关隘。
是月，命浚常州之奔牛、吕城二坝，以通浙运。三月，辛酉，楚王桢、湘王柏来朝。
甲子，燕王帅诸军北至察察尔，旧作彻彻儿，遇寇，败之，禽其将布琳旧作学林特穆尔等数十人，追至乌梁海城，又败哈拉固等旧作哈刺兀而还。
壬申，行人司副杨砥上疏言：“扬雄为莽大夫，诒讥万世，董仲舒《天人三策》及正谊明道之言，足以扶翼世教。今孔庙从祀，有雄无仲舒，非是。”上是其言，诏罢扬雄从祀、增祀董仲舒。【考异】事见《明史·礼志》，系之廿八年，《宪章录》及《纪事本末》书于是年三月壬申。盖《志》据杨砥上书年月，二书据下诏年月，今382
纪十一 从之.
秋，八月，丁未，免应天、太平五府田租。
是月，四川乡试，聘方孝孺及茶陵陈南宾为典试官。孝孺在蜀，名重一时。而南宾时为蜀府长史，蜀王好学，与孝孺并见敬礼，造安车以赐南宾，又为构第，名安老堂。一时蜀中典试称得人。【考异】事见《桂彦良传》，证之《逊志斋集》、亦云“是年蜀中校士”，盖二人时皆官于蜀，由行省布政司聘取，非奉诏也。今并陈南宾事系之八月之末，
九月，乙亥，召致仕武臣二千五百余人入朝，大赉之，各进秩一级。
是月，命宁王权编辑《通鉴博论》，盖仿编年兼纲目书法例也。其书至正二十六年韩林儿事，则云：“廖永忠沉韩林儿于瓜步，大明恶永忠之不义，后赐死。”盖其书法大都奉上指示云。【考异】据钱曾《读书敏求志》，事在是年之九月，并书廖永忠沉韩林儿事，以为大明恶其不义而杀之，前于至正二十六年下已辨之矣，兹更据书，以见太祖之特笔云，
杀监察御史王朴。朴性鲠直，数与上辨是非，上怒，命戮之。及市，召还，谕曰：“汝其改乎？”对曰：“陛下不以臣为不肖，擢官御史，奈何摧辱至此！使臣无罪，安得戮之？有罪，又安用生之？臣今日愿速死耳。”帝大怒，趣命行刑。过史馆，大呼曰：“学士刘三吾志之，某年月日，皇帝杀无罪御史朴也！”竟戮死。朴，同州入。【考异】此事明人书皆不载，惟《明史·朴传》记其事，但无年月耳.《三编》特系于是年九月，据《实录》也。
冬，十月，辛亥，荧惑犯上将。十二月，癸卯，荧惑守太微垣。
是岁，再逮永州知府余彦诚，寻释之，复其官。
同时有知县齐东郑敏、仪真康彦民、岳池王佐、安肃范志远、当涂孟廉、定远高斗南及丞怀宁苏亿、休宁甘镛、当涂赵
383 明通鉴卷十一
森，凡十人，并先后以事逮。耆老诣阙具其善政以闻，上复嘉之，赐衣钞遗还，并赐耆民道路费。诸人既还任，政绩益著。寻举廉吏数人，并列其名于《彰善榜》、《圣政记》以示劝焉。
又有知县灵璧周荣、宜春沈昌、昌乐于子仁、丞新化叶宗，凡四人，并以部民叩阍，立擢知府。而一时如怀宁丞陈希文，宜兴主簿王复春，以善政擢，已，知其贪肆，旋置重典，所以风厉激劝者甚至，故其时吏治多可纪述云。【考异】余彦诚凡两速两释，
一为安陆知州时，《三编》书之二十五年十二月者是也。此则擢永州知府后，复以事被逮，见《明史·列传》二十八卷《赞》中，以为二十九年，《宪章录》及《典汇》同，今据之。惟二书皆系之是年十二月，与二十五年之月分同，恐未必然。今系之是年之末，并据《赞》中增人先后被逮之十人等.
诏重定东宫仪制，以诸王皆尊属，命朝太孙于内殿，行家人礼。
更定六部诸司官属，并通称清吏司。
初，上平定中原，征南诸将及云南，越州之功，赏格虽具，然不预为令。至是始定沿海捕倭之赏格：“凡指挥千百户获倭船一及贼者，升一级，赏银五十两，钞五十定。军士水陆禽杀倭贼，皆赏银钞有差。”
三十年
春，正月，丙寅，大祀南郊。
初、太仆寺掌养马之政，各行省设群牧监隶焉。十八年，罢群牧监，以其马归有司牧养。至是因西番马市开，孳息渐蕃。丁卯，始置行太仆寺于山西、北平、陕西、甘肃、辽东，如京师太仆寺之秩。
是时上留心马政，以备边防。朱守仁以楚雄知府上计入朝，拜太仆卿，首请立牧马草场于江北滁州诸处，所辖十四监，九十384
纪十一
八群，马大蕃息。一时马政之修，实自守仁始。
己巳，诏左都督杨文屯田辽东。
甲戌，诏授长兴侯耿炳文为征西将军，武定侯郭英副之，以备西北边。
时诸勋臣坐胡、蓝二党诛僇且尽，炳文以开国功臣榜列其名，与大将军达为一等，是时元功宿将，无出其右者。英兄弟贵显，女弟为宁妃，恩宠尤渥。上自起兵以来，存者仅炳文与英二人，而炳文亦年逾六十矣。【考异】据《潜庵史稿》、言：“是月沔县贼高福兴作乱，命耿炳文讨之。”证之《明史·本纪》，炳文之命，盖备西北边也。下文云：“是月，沔县盗起，诏耿炳文讨之。”则是因备边顺道征讨，非因沔县之乱而命将也。今据《本纪》，于是月下分书之。
是月，始置云南按察使司。
以礼部员外郎侯泰为刑部左侍郎，司务暴昭为刑部右侍郎。沔县盗起，诏耿炳文讨之。
二月，庚寅，水西蛮叛，诏右都督佥事顾成为征南将军，会平羌将军何福讨之。
辛亥，白虹亘天贯日。
是月，黄岩儒士陶宗仪，帅诸生赴礼部试读《大诰》，赐钞归。
宗仪少试有司，一不中，即弃举子业，于古学无所不窥。元季举行人，辟教官，皆不就，张士诚据吴，署为军谘，亦不赴。洪武四年，诏征天下儒士，六年，命有司举人才，皆及宗仪，辄引疾不赴。晚岁，有司聘为教官，非其志也。至是仍不受荐擢，归久之，卒。著有《辍耕录》，于元代轶事多所考证云。【考异】宗仪事见《明史·文苑传》，言洪武三十年率诸生赴礼部试读《大诰》，赐钞归。试礼部在是月，今系之二月之末。
三月，癸丑朔，赐陈郊等进士及第、出身有差。
庚辰，古州蛮林宽作乱，攻龙里，陷之，龙里千户吴得、镇
385 明通鉴卷十一
抚井孚皆战死。宽遂犯新化，突至平茶，千户纪达帅壮士突阵，杀数人，宽走。已而煽结诸蛮，势复炽，官兵捕之，不克。【考异】诸书或系之三月，或系之四月，盖一据奏至，一据出师也。《明史·本纪》，叛在三月，讨在四月，皆有日分，今分书之。
壬午，荧惑入太微垣，凡八十日。【考异】据《天文志》，在是月壬午.《三编》书荧惑之人太微凡八十日，今据增。
是月，刑部奏：“请加反逆法，宜依汉制夷三族。”上曰：“古者父子兄弟，罪不相及。汉用秦法，未免过重。今律已定，勿有所更。”固请不许。
是科，始命乙榜举手署教谕、训导等官，其年未三十不愿署者听之。
夏，四月，已亥，授湖广都指挥使齐让为平羌将军，帅兵五万征古州蛮。
壬寅，顾成、何福等会讨水西，俘斩叛蛮数千人。土酋居宗必登遁，禽其党魁，诛之，水西平。
是月，诏燕王棣筑大同城。
杨靖、严震直自安南归。靖与震直前为尚书，皆坐事，或免或降，至是以出使有功，擢为左右都御史。未几，靖坐事诛。
五月，壬子朔，日有食之。
甲寅，颁《大明律诰》。
上之定《律》也，草创于吴元年，损益子洪武六年，整齐于二十二年，屡经更定。而《大诰》所颁，率多峻令，出自一时权宜，非上之本意也。至是始命刑官取《大诰》条目，撮其要略，附载于《律》。
既成，上御午门，谕廷臣曰：“朕仿古为治，明礼以导民、定《律》以除顽，刊著为令。行之既久，犯者犹众，故作《大诰》以示民，使知趋吉避凶之道。古人谓刑为祥刑，岂非欲民并生子天地间哉？然法在有司，民不周知，故令刑官撮要附于《律》文386
纪十一
各条下，凡榜文禁例悉除之。除谋逆及《律诰》该载外，其杂犯大小罪，悉依《赎罪例》论断.令编次成书，刊布中外，俾天下知所遵守。”
初，刑部请将比年《律条》依类编次，上特改名《例律》，冠于篇首。又首列《刑图》，次列《礼图》。《刑图》凡二，首为图五：日答，曰杖，日徒，日流、日死，分其轻重之等也；次为图七：曰笞，曰杖，日讯杖，日枷，曰杻，日索，白镣，著其长短广狭之度也。《礼图》凡八，皆以服制表之，凡系族亲有犯，视其服之等差以定刑之轻重。故有因礼以起义者，如养母、继母、慈母皆服三年，则《殴杀之律》与嫡母同罪。舅姑服皆斩衰三年，则《殴杀骂詈之律》与夫之于父母同罪。
书成，谕太孙曰：“刑原于礼，此书首列《刑图》，次列《礼图》者，重礼也。顾愚民无知，若于本条下即注宽恤之令，必易而犯法，故以广大好生之德，总列名《例律》中。善用法者，会其意可也。”
太孙请更定五条以上，上览而善之。又请曰：“明刑所以弼教，凡与五伦相涉者，宜皆屈法以伸情。”乃命改定七十三条。复谕之曰：“吾治乱世，刑不得不重，汝洽平世，刑自当轻，所谓“刑罚世轻世重＇也。”
乙卯，诏楚王桢帅师讨古州蛮，湘王柏副之、桢不亲莅军，请饷三十万，诏书诘责。又以荧惑之变，令谨天戒命，城铜鼓卫而还。
已巳，敕晋、燕、代、辽、宁、谷六王勒兵备边，戒勿轻战，寇至则乘其懈、或邀藏要路击之。
南宫之试士也，翰林院学士刘三吾偕吉府纪善白信蹈为考官，得泰和宋琮等五十一人，北士无预者。诸生言：“三吾南人，私其乡。”上怒，命侍讲张信等覆阅，不称旨。或言“信等故以陋卷呈，三吾实属之”，上益怒，信与信蹈及陈郊等皆论死，三吾
387 明通鉴卷十一
以老，与宋琮同戍边。【考异】《通纪》、《吾学编》俱言“三吾暴卒”，证之《明史》三吾本传，言“三吾以老戍边”，又云＊建文初，召还，久之卒”，并无暴卒事也。今据本传。
六月，辛巳，上亲策诸贡士，再赐韩克忠等六十一人及第、出身有差，皆北士及川、陕人也。时称为“春、夏榜”，亦称“南、北榜”云。
已酉，驸马都尉欧阳伦有罪赐死。初诏西番互市，始设茶马司于陕西、四川等处，令番人纳马易茶，并严禁私茶出境。时伦奉使至川、陕，辄载巴茶越境贸易，所在不胜其扰。陕西布政司檄所属起车载茶渡河，家人周保索车至五十两。兰县河桥司巡检被捶不堪，诉于朝，上大怒，遂坐法，并保等诛之，茶货没人官。以河桥吏能不避权贵，赐敕褒嘉。
秋，七月，致仕尚书唐铎卒。
八月，丁亥，河决开封，城三面受水，诏改作仓库于荥阳高阜以备不虞。
甲午，诏曹国公李景隆为征虏大将军，练兵河南。己亥，以义门郑沂为礼部尚书。
是月，谕工部移文诸王：“不许私有兴作，有不可已者必以上闻。”
九月，庚戌，耿炳文等讨汉、沔寇高福兴等，悉诛之，宥其胁从之民凡四千余人。【考异】平沔寇，《三编》系之八月，并叙其正月为乱之事。《明史·本纪》书九月，有日，今分书之。
麓川思伦发之降也，上遣行人李思聪往谕归国。适其部长刀干孟叛，思聪以朝廷威德谕之，叛者稍退。而伦发欲倚使者服其下，强留之，赂以象、马、金宝、思聪不受。归，述于上，并详纪其山川、人物、风俗、道赂甚悉，盖知刀干孟之必将终叛，备征讨也。
初，平缅俗不好佛，有僧至自云南，善言因果报应，伦发信388
纪十一
之。又有金齿戍卒逃入其境，能为火铳火炮之具，伦发嘉其技能，遂与僧并贵宠，在诸部长上，刀干孟等不服。戊辰，刀干孟叛，与其属帅兵攻逐思伦发。伦发挈家走云南，西平侯沐春遣送至京师。
齐让奉诏讨古州蛮，逗留不进。乙亥，诏授杨文为征虏将军代之。
冬，十月，戊子，停辽东海运。时以北地军饷赢羡，又方兴屯种之利，遂罢之。
辛卯，诏耿炳文练兵陕西。
乙未，重建国子监先师庙成。初，上以太学为京师首善之地，而文庙规制殊隘，乃命工部改作。其制皆上所规画，大成殿门各六楹，棂星门三，东西庑七十六楹，神厨库皆八楹，宰牲所六楹。
十一月、癸酉，诏西平候沐春为征虏前将军，都督何福等副之，讨刀干孟。并遣思伦发还滇，谕春以兵送之。
是月，上御奉天殿，见散骑舍人衣极鲜丽，问：“制用几何？”对曰：“五百贯。”上曰：“五百贯，农夫十数口之家一岁之资也，尔乃费之于一衣，岂非暴殄！”命切责之。
十二月，乙巳，思伦发还云南，至潞江，沐春遣人告刀干孟，令迎其主归。并传上命：“如怙终不臣，即兴师讨之。”
是岁，因江、浙、闽、广之民重钱轻钞，有以钱百六十文折钞一贯者，由是物价翔涌，圜法益坏，乃命复申交易用银之禁。
又以陕西逋赋困甚，谕户部议：“自二十八年以前天下逋租，岁许任土所产折收米、绢、棉花及金、银等物，著为令。”
于是户部定：“钞一定折米一石，金一两十石，银一两二石，绢一匹石二斗，棉布一匹一石，苎布一匹七斗，棉花一斤二斗。”上犹以为重，命：“金银折米之数仍如一倍，钞止二贯五百文折一石，余如议。”
389 

明通鉴卷十
改太常司马太常寺，官制如旧。又改侍仪司为鸿胪寺，升秩正四品，设官六十二员，又设外夷通事隶焉。
初，安南人寇思明，屡侵州境，思明土官黄广成诉于朝，言：“自元时设思明总管府、所辖左江州县，东上思州，南铜柱为界，元征交阯，去铜柱百里，立永平寨万户府。其后交入攻破永平，越铜柱二百余里，侵夺思明所属五县地。乞诏谕安南，仍画铜柱为界，以五县地还臣。”上命行入陈诚、吕让往谕之，季犛执不从，又为日焜书移户部。上知其终不肯还，曰：“蛮触相争，自古为然。彼恃顽，必召祸，姑静以俟之。”
三十一年
春，正月，壬戌，大祀南郊。
乙丑，上以山东、河南多惰于农事，诏户部：“遣所举人材分诣各郡县，督民耕种，具籍所种田地与岁收谷粟之数以闻。”
二月，辛丑，古州蛮平。先是，杨文未至，齐让已俘林宽送京师。上命文讨其余党，俘获三十冈等处洞蛮二千九百人以归，遂班师。
刀干盂既逐思伦发，惧朝廷加兵，乃遣入诣西平侯请人贡。是月，沐春以闻，且奏言：“干孟此举，盖欲假朝廷之威以拒忽都，其言未可信。”忽都者，伦发所部不附干盂者也。上遣人谕春曰：“远蛮诡诈诚有之，姑从所请，审度其宜，毋失事机。”春以兵送伦发于金齿，干孟竟不纳，乃遣何福及都督覆能等以五千兵往。
倭寇山东，宁海州百户何福战死，指挥陶铎击败之，寻寇浙江之海澳，千户王斌、镇抚袁润俱战死，诏发兵出海追捕。【考异】《明史·本纪》系倭寇宁海于是年二月乙酉。宁海，山东州也。《三编》则并记寇浙江事目云“海澳寨”，是所寇凡两省。《明史·外国传》不见，证之《潜庵史稿》。寇山东，浙江，一二月乙酉，一二月丁酉也。今并390
纪十一 系之二月之下。
三月，诏增修南郊坛墙于大祀殿。
夏，四月，庚辰，廷臣请讨朝鲜，上不许。
初，李旦以更国更名，上不深诘，辄怀易与心。自二十七年以来，贡表文词多谩，诏诘责之，则诿之门下官郑道传所撰。及命建道传，则又以病不能行辞。至是来贺本年正旦，表涉讥讪，上以其僻在海隅，不欲称兵召衅，惟拘留其两次所遣之使，以为乱邦构衅，皆此辈为之也。
是月，敕燕王棣率诸王防边。谕曰：“北骑南行，不寇大宁，即袭开平，可召西凉、开平、辽东诸将分左右翼，尔与代、辽、宁、谷诸王居中策应，彼此相护，首尾相救。兵法示饥而实饱，外钝而内精，其毋忽。”【考异】此据《纪事本末》所记大略书之，是时，秦、晋二王已卒，燕王居长，故令之率六王防边耳，非听燕王节制也。《太祖实录》所云“四月乙酉敕燕王防秋”者即此。至五月戊午之敕，则专敕杨文，郭英之从燕、辽二王。《实录》又增入“乙亥再敕燕王节制诸军”之语。《明史》、《三编》节而书之，是也。辨见五月戊午条下。
五月，丁未，何福等讨刀干孟，帅兵逾高良公山，直捣南甸，大破之，杀刀名孟，斩获甚众。回兵击景平寨，寨凭高据险，坚守不下。官兵粮械俱尽，贼势益张。福使告急于沐春，春帅五百骑往援，乘夜至潞江，诘旦渡，车骑驰躏，扬尘蔽天。贼不意大军至，惊溃，遂破之。乘胜击崆峒寨，贼皆夜遁。刀干孟遣人乞降，诏不许，命春俟变讨之。
甲寅，上不豫，然临朝决事如平时。
戊午，诏都督杨文从燕王棣，武定侯郭英从辽王植，备御开平，均命听二王节制。【考异】《明史·本纪》“是年五月戊午，都督杨文从燕王棣，武定侯郭英从辽王植，备御开平，俱听燕王节制。”《三编·发明》云：“考《明太祖实录》，是年四月乙酉，敕燕王防秋，五月甲寅，帝不豫，戊午，敕都督杨文、郭英，乙亥，再敕燕王节制诸军，此皆重修之
391 明通鍪卷十一
《太祖实录》，不可尽信。”又云：“二十八年，秦王卒，是年三月，晋王卒。燕虽势居宠逼，然节制之命岂足为易储之据哉？”据此，则防边之敕，出自《实录》之后改者。今考洪武二十三年，命晋、燕二王防边，令傅友德从燕王，王弼从晋王，俱听节制，是听晋、燕二王节制也。是年书法同，则谓杨文之从燕王，郭英之从辽王，亦是听燕，辽二王节制耳，非与辽王共听燕王节制也，今据《太祖实录》，书于四五两月，而删去“燕王总制诸军”语，余详《考证》中.
是月，以言事擢暴昭为左都御史，寻迁刑部尚书.又擢天策卫知事周璿为左佥都御史.
闰月，癸未，帝疾大渐。乙酉，崩于西宫，年七十一。
遗诏曰：“朕膺天命，三十有一年，忧危积心，日勤不怠，以期有益于民。奈起自寒微，无古人之博知，好善恶恶，不及远矣。夙昔忧虑，常恐不终，今得万物自然之理，其奚哀念之有？皇太孙允炆，仁明孝友，天下归心，宜登大位。中外文武臣僚同心辅弼，以福吾民。丧祭仪物，毋用金玉；孝陵山川，因其故，毋改作。天下臣民，哭临三日，皆释服。诸王临国中，毋至京师。诸不在令中者，推此令从事。”
帝天授智勇，统一方夏，纬武经文，为汉、唐、宋诸君所未有.肇造之初，沉几观变，次第经营，故自述其取天下之略，起事东南，收功西北，如操券刻符，莫之或爽。即位以后，考定礼乐，访求贤材、澄清吏治，整肃宫闱，广开屯田以足兵食，兴修水利以劝农桑，用能武定祸乱，文致太平，岂非所谓日不暇给，而规模宏远者欤！惟其惩元政废弛，治尚严峻，晚年诛僇过多，功臣芟夷略尽，亦足为盛德之累云。
辛卯，皇太孙即位，大赦天下，诏以明年为建文元年。是日，葬帝于孝陵，谥曰高皇帝，庙号太祖。【考异】《明史·本纪》书上庙号于“五月辛卯葬孝陵”之下，《通纪》及《建文朝野类编》皆书“六月甲辰”。按惠帝即位于辛卯，是日葬太祖于孝陵，葬后即当上谥号，不应
392
纪十一
迟至甲辰。且甲辰乃闰月二十九日，亦非六月也。今据《本纪》、仍系之葬后.
诏行三年丧，群臣请循前代以日易月之制，谕曰：“朕非效古人亮阴不言也，朝则麻冕，退则齐衰杖绖，食则■粥。郊社宗庙如常礼。”遂命定仪以进。
丙申，诏：“文臣五品以上及州县官，各举所知，非其人者坐之。”
六月，诏：“省并州县，革冗员。”
以齐泰为兵部尚书，黄子澄为太常卿兼翰林院学士，同参军国事.
泰，溧水人，以洪武二十八年擢兵部侍郎。太祖问边将姓名，泰历数无遗。又问诸图籍，袖中出手册以进，太祖奇之，上为皇太孙，亦雅重泰。
其时子澄方进修撰，伴读东宫。一日，太孙坐东角门，谓子澄曰：“诸王尊属拥重兵，多不法，奈何？”对曰：“诸王护卫兵，仅足自守。倘有变，临以六师，其谁能支？汉七国非不强，卒底亡灭。大小强弱势不同，而顺逆之理异也。”上是其言。
至是燕王自北平奔丧，援遗诏止之，于是诸王皆不悦，流言煽动，闻于朝廷。谓子澄曰：“先生忆昔东角门之言乎？”对曰：“不敢忘。”子是始与泰建削藩之议。【考异】《明史·本纪》、《三编》皆系之六月。证之《七卿表》，泰以五月任兵尚，诸书以为太祖遗命，则闰五月表脱“闰”字也。泰等五月授官，六月命参军国事，《本纪》并系之是月，今从之.
户部侍郎卓敬密疏言：“燕王知虑绝伦，雄才大略，酷类高帝。北平形胜地，士马精强，金、元所由兴。今宜徙封南昌，万一有变，亦易控制。夫将萌而未动者几也，量时而可为者势也。势非至刚莫能断，几非至明莫能察。”奏人，翌日，召问敬曰：“燕王，朕骨肉至亲，卿何得及此？”敬叩头曰：“臣所言，天下至计，
393 明通鉴卷十一
愿陛下察之！”竞不报。【考异】《纪事本末》、《宪章录》皆系卓敬上书于“建文元年二月燕王来朝”之下，此误据野史也。元年二月，燕王并无来朝之事，《永乐实录》亦不载，《明史》、《三编》删之，是也。今据《三编》及《明鉴》，系卓敬上书于是年之六月。
秋，七月，长星西陨。诏行宽政，赦有罪，蠲逋赋。
削藩之建议也，齐泰与子澄谋之。泰欲先图燕，子澄曰：“不然。周、齐、湘、代、岷诸王，在先帝时多不法，削之有名。今欲问罪，宜先周。周王燕之母弟，削周，是剪燕手足也。”会周王械次子有恸告械谋不轨，词连燕、齐、湘三王、乃命曹国公李景隆以备边为名，驰至开封，执橚归。【考异】《明史·后妃传》以懿文太子及秦、晋、燕、周五人皆高后生，此《三修》之本，后世不知而误据之。证以“燕、周同母”之语，则二人皆非高后所生明矣。辨见《考证》中.韵书无“恸”字，但有“爋”字，《明史》作“恸”，《三编》又作“姗”，然《实录》作“恸”，今从之。
征汉中府教授方孝孺至，擢翰林院侍讲。初，上在东宫，素闻孝孺名，甫即位，令驰驿召还，日侍左右备顾问。读书有疑，辄使讲解。临朝奏事，臣僚面议可否，或命孝孺就扆前批答之。又以检讨陈性善荐，召前监察御史韩宜可于云南，人，拜左副都御史。
八月，上欲释周王使复国，泰与子澄不可，久之不决，出，相与言曰：“上妇人之仁耳，事势如此，安可不断！”明日，复入言之，乃废楠为庶人，【考异】《本纪》书废周王于八月，《三编》书之六月，因被执而并记之也、周王以七月执至京师，上意久不决，故八月始废，今分书之。窜之蒙化，诸子皆别徙。
寻又命逮齐王榑、代王桂、岷王楩等，于是燕王益疑惧。
诏：“兴州、营州、开平诸卫军全家在伍者，免一入；天下卫所军单丁者，放为民。”
是月，以云南布政陈迪为礼部尚书。394
纪十一 九月，西平侯沐春卒于军。
初，太祖命春讨刀干孟，干孟乞降，诏春勿受，仍总滇、黔、蜀兵攻之。未发而春卒，上命左副将何福代领其众。
春材武有父风，积功授都督佥事。群臣请试职，太祖曰：“儿，我家人，勿试也。”遂予实授。英卒，袭爵。在镇七年，大修屯政，辟田三十余万亩，凿铁池河，灌宜良酒田数万亩，民复业者五千余户，为立祠祀之。赐谥惠襄。无子，弟晟袭爵。
冬，十月，荧惑守心。【考异】见《明史·天文志》无日。程济上书，见《明史·牛景先传》中，亦不著荧惑守心事。《三编》记守心，亦不
著程济上书事。今据《纪事本末》牵连记之，意即初修《实录》也。
时四川岳池教谕程济通术数之学，上书言“北方兵起在明年某月日”，上以为妄言，逮至，将僇之。济大呼曰：“陛下幸囚臣，臣言不验，死未晚。”诏下之狱。已而燕兵竟起，如其所推之月日.济、朝邑人。
前都督府断事高巍，辽州人，以洪武中旌孝行授职，寻以决事不称旨，谪戍贵州关索岭。太祖嘉其孝，许其弟侄代役。至是以诏辟赴吏部，因上书论时政。时削藩议起，巍独以为不然。
其略曰：“高皇帝分封诸王，比之古制，既皆过当，诸王又率不法，违犯朝制，不削则朝廷纪纲不立，削之则伤亲亲之恩。贾谊曰：欲天下治安，莫如众建诸侯而少其力。＇今盍师其意，勿行晁错削夺之谋，而效主父偃推恩之策，在北诸王子弟分封于南，在南子弟分封于北，如此则不削之削也。臣又愿益隆亲亲之礼，岁时伏腊，使人馈问，贤者下诏褒赏之，有不法者，初犯容之，再犯赦之，三犯不悛，则告太庙废处之，岂有不顺服者哉？”书奏，上嘉之而不能用。
上有疾晏朝，御史尹昌隆上疏谏，其略曰：“昔太祖高皇帝鸡鸣而起，味爽而朝，百官戒惧，不敢稍怠。陛下嗣膺大业，宜追绳祖武，未明求衣，日旰忘食。今乃即于晏安，日上数刻，犹未
395 明通鉴卷十一
临朝，恐自此上下懈弛，旷官废事，非社稷之福也。”书人，左右请以疾谕之。上曰：“直谏难得，何可沮也？”命颁其疏于天下。
初僧道衍从燕王至北平，住持庆寿寺，出入府中，迹甚密，时时屏人语。及高祖崩，以次削夺诸藩，周、湘、代.齐、岷等皆相继得罪，道衍遂密劝燕王起兵。王曰：“民心向彼，奈何？”对曰：“臣知天道，何论民心！”乃进袁珙及卜者金忠。
珙善相人术，有异传。洪武中，遇道衍于嵩山寺，谓之曰：“公，刘秉忠之俦也，幸自爱！”至是以道衍荐，召至北平、王杂卫士类己者九人，操弓矢饮于肆，珙一见，即前跪曰：“殿下何轻身至此？”王乃起去，召珙人府，谛视，曰：“龙行虎步，日角插天，太平天子也。”王意益决，与道衍选将练兵，收召材勇异能之上。久之，事遂露。
时有以燕、齐事告变者，上问子澄：“孰当先？”对曰：“燕王久称病，日事练兵，且多置异人术士左右，此其机事已露，不可不亟图之！”复召齐泰，问曰：“今欲图燕，燕王素善用兵，北卒又劲，奈何？”对曰：“今北边有寇警，请以防边为名，遣将戍开平，悉调燕藩护卫兵出塞，去其羽翼，乃可图也。”从之。
十一月，以工部侍郎张昺为北平布政使、都指挥使，谢贵、张信掌北平都指挥使司，并受密旨，伺察燕事。
诏求直言，并荐举山林才德之士。
十二月，癸卯朔，【考异】《宪章录》，是年十二月癸丑朔，按癸丑乃是月十一日，非朔也，疑“卯”字之误，今据《本纪》。上以明年将祀南郊，乃诣郊坛，省牲涤器。礼毕，还宫。
征虏将军何福破斩刀干孟，降其众七万，又分兵徇诸寨，悉平之。于是思伦发始还平缅，麓川遂定。
是月，赐天下明年田租之半，释黥军及囚徒还乡里。
召宋怿于茂州。怿，濂之孙也。濂卒于夔，一时家属悉徙茂州。至是上追念濂为兴宗旧学，召怿还，寻授翰林。
396
纪十一
燕府长史葛诚奉燕王命奏事京师，上召见，问府中事，诚具以实对。上遣诚还，使为内应。至则燕王察其色，心疑之。【考异】《皇明通纪》、《纪事本末》系之建文元年正月。证之《明史·葛诚附传》中言“洪武之末”，则是诚至京师在本年，诸书据其使还之月也。今系于十二月之末。




纪十二 惠帝建文元年己卯至三年辛巳

397 明通鉴卷十二
明通鉴卷十二
纪十二起屠维单阙，尽重光大荒落，凡三年。
恭闵惠皇帝按明建文无谥，至我大清乾隆元年，追谥恭闵惠
皇帝，谨据《三编》、《明史》书之。
建文元年
春，正月，癸酉朔，上受朝，不举乐。庚辰，大祀天地于南郊，奉太祖配。
是月，敕修《太祖实录》，以礼部侍郎董伦、王景为总裁官，太常少卿廖升、高逊志副之。召国子博士王绅、汉中府教授胡子昭、崇仁县训导罗恢、马龙他郎甸长官司吏目程本立等。时杨士奇以布衣被荐，征为教授，方行，修撰王叔英复以史才荐，遂同召，俱授翰林，充纂修官。上复命侍讲学士方孝■总其事。【考异】《明史·本纪》，书修《太祖实录》于正月。据《廖升传》“正总裁董伦，王景，副总裁升及高逊志”也。又云：“李贯、王绅、胡子昭、杨士奇，罗恢.程本立皆为纂修官。”按李贯举二年进士，则预修史之役在后。而《明史·王艮传》亦言“艮总史事”，又有南昌知府叶惠仲，以修《实录》指斥靖难族诛，是皆后入之人，若是年正月之敕，同时并命，据《野获编》凡九人，又《方孝猫传》言“孝孺修《实录》为总裁”，《三编》亦据书之，今增入。又按此即初修之《实录》，沈氏所谓“解缙尽焚旧草”者此也。然则“剪燕手足”一语，乃初修之仅存者。
398
纪十二
二月，追尊皇考曰孝康皇帝，庙号兴宗，妣常氏日孝康皇后。尊母妃吕氏曰皇太后。册妃马氏为皇后。立皇长子文奎为皇太子。封弟允熥为吴王，允熞衡王，允熙徐王。
诏告天下：“举遗贤。赐民高年米肉絮帛。鳏寡孤独废疾者，官为牧养。重农桑，兴学校，考察官吏。振罹灾贫民。旌节孝。瘗暴骨。蠲荒田租。卫所军户绝者，除勿勾。”
诏：“诸王毋得节制文武吏士。”
是时诸王入贺京师，径行皇道，登御陛，御史曾凤韶侍班，劾之，言“殿上宜展君臣之礼，宫中乃叙叔侄之情”，不报。【考异】明入所记及《纪事本末》，皆于是年二月书“燕王来朝”。《明史稿·例议》辩之，以为必无之事。《四库书提要》载姜氏《秘史》以为曾凤韶劾燕E事，云本《吉安府志》。又证以南京锦衣百户潘瑄《贴黄册》，内载“校尉潘安三月二十三日叙拨随侍燕王还北平住坐”云云，据此，则来朝明矣。第不知所云《贴黄》者，果足征信否也？子谓建文改元，诸王人贺，是其常例，故野史有“曾凤韶劾诸王来朝，不得行皇道”云云。（见《建文朝野汇编》.皆云“劾诸王”，故《三编》以为他藩之事者是也。）至燕王以上书敕周王不报，遂称疾，此正不朝之张本，且果人朝无事而归，此正所谓“天之所兴，谁能废之”，乃成祖第一快心之事，何以《永乐实录》无一语及之耶？其为必无之事明矣。今鹏去燕王来朝，而但载曾凤韶劾诸王事于是月之下。
更定宫制，用学士方孝孺议也。升六部尚书为正一品，设左右侍中，位侍郎上。改都察院为御史府，都御史为御史大夫。罢十二道为左、右两院，左曰拾遗，右曰补阙。改通政使司为寺，大理寺为司，詹事府增置资德院。翰林院复设承旨，改侍读、侍讲学士为文学博士。设文翰、文史二馆，文翰以居侍读、侍讲，文史以居修撰、编修、检讨。又，殿、阁大学士并去大字，各设学士一入。改谨身殿为正心殿，增设正心殿学士一人。其余内外、大小诸司及品级、阶勋悉仿《周礼》制更定。时论以为不急之务，而孝孺志在复古，上悉从之。
399 明通鉴卷十二
以景清、练子宁为御史大夫.
三月，甲午，京师地震。求直言，罢天下诸司不急之务。是月，上释奠于国子学文庙。
陈瑛自山东按察司调北平按察佥事，汤宗上变，告瑛与右布政曹昱、副使张琏等受燕府金钱，有异谋，诏逮瑛至京师，寻谪广西。于是敕都督宋忠帅兵三万屯开平，又敕都督耿瓛练兵于山海关，徐凯练兵于临清，调北平、永清二卫军于彰德、顺德。瓛，炳文子也。并密谕张昺、谢贵等严为之备。
遣刑部尚书暴昭、户部侍郎夏原吉等二十四人充采访使，分行天下。昭至北平，得燕王诸不法状，密奏之。
夏，四月，湘王柏自焚死。齐王榑、代王桂皆以罪废为庶人。
太祖之崩也，诸王世子及郡王皆在京师，遗命三年丧毕遣还，燕世子及高煦、高燧预焉。
时燕王方称疾，遗诏至，遣人扶掖哭临。又数月，乃上书乞遣三子归视疾，齐泰劝上勿许，且请收之。黄子澄曰：“不若听之归以示不疑，乃可袭而取也。”上从子澄言，竟遺还。燕世子兄弟魏国公徐辉祖甥也，辉祖亦劝上留之，且密奏曰：“三甥中，高煦尤勇悍无赖，非但不忠，且叛父，它日必为大患。”上以问辉祖弟增寿及驸马王宁，皆力庇之，乃悉遣归国。高煦阴入辉祖厩取其马以行，辉祖使人追之，不及。
至则燕王大喜曰：“吾父子复得相聚，天赞我也。”于是反志益决。【考异】《明史·本纪》系之是月，而野史所载，谓“燕王遣世子、二王来京师，行太祖小祥礼，至是遣归”，非也。太祖崩时，遗诏止诸王人临，“遣世子郡王来京师，三年后还国”，语见张芹《备遗录》。证之《成祖实录》，亦云“时世子、二郡王、三郡王皆在京师”。故《明史·汉王传》亦云“太祖崩，成祖遣仁宗及二王入临京师”，然则非因小祥而来明矣。如果为小祥而来，则遣之还国，当过五月，即燕王以疾请，亦无悉遣之理，今400
纪十二 不取。
六月，岷王楩有罪，废为庶人，徙之漳州。
已酉，燕山百户倪谅上变，告燕官校于谅、周铎等阴事，诏逮至京师，皆僇之。复诏责燕王。王遂称疾笃，佯狂走呼市中，夺酒食，语多妄乱，或卧土壤弥日不苏。张昺、谢贵入问疾，王盛夏围炉播颤曰：“寒甚。”官中亦杖而行。昺等稍信之，长史葛诚密语之曰：“王本无恙，公等勿懈。”
会燕王使其护卫百户邓庸诣阙奏事，齐泰请执讯之，具言王将举兵状，乃密敕昺等图燕，使约葛诚及指挥卢振为内应。
初，张信之至燕也，与昺等同受密旨，忧惧不知所出。以告母，母大惊曰：“吾闻燕都有王气，王当为天子。汝慎毋妄举，取赤族祸也。”至是又密敕信使执王，信见事急，三造燕邸，辞不见，乃乘妇人车径至门，固请之。王召入，信拜床下，密以情输王。王犹佯为风疾，不能言，信曰：“殿下毋尔也。臣今奉诏禽王。王果无意，当就执，如有意，幸勿讳臣。”王察其诚，下拜曰：“生我一家者子也！”于是召僧道衍谋举兵。
会昺等部署卫卒及屯田军士，布列城中，一面飞章奏闻。布政司吏李友直窃其草，献之府中，燕王亟呼护卫张玉、朱能等帅壮士八百人人卫。
秋、七月，诏至，“逮燕府官属”，子是张昺，谢贵等帅诸卫士以兵围府第，索之急，飞矢人府内。燕王与张玉、朱能等谋，虑众寡不敌，能曰：“先禽昺、贵，余无能为矣。”王曰：“是宜以计取之。”道衍密语曰：“朝廷遣使来索官属，可悉依所坐名收之。即令来使召昺、贵，付所逮者。如此则昺、贵必来，来则缚之，一壮士力耳。”王曰：“善！”
壬申，王称疾愈，御东殿，伏壮士左右及端礼门内，遣入召昺、贵，不至，复遣中使示以所逮姓名，乃至。王方曳杖坐，赐宴行酒，出瓜数器，王索刀，割且置曰：“今编户齐民，兄弟宗族
401 明通鉴卷十二
尚相恤，身为天子亲属，旦夕莫必其命，天下何事不可为乎！”乃掷瓜于地。一时伏兵尽起，前禽昺、贵，捽葛诚、卢振下殿。王掷杖起曰：“我何病？为若辈奸臣所逼耳。”昺、贵及诚等不屈、皆斩之。
于是张玉、朱能等帅勇士攻九门，克其八，独西直门不下。都指挥彭二跃马呼市中曰：“燕王反，从我杀贼者赏！”集兵千余人，将攻燕。会燕健士从府中出，格杀二，兵遂散，尽夺九门。
王尤恨诚、振二人，以为贰于己也，夷其族。
伴读余逢辰，有学行，王信任之，以故得闻异谋，乘间力谏，不听。及兵起，复泣谏曰：“君父不可两负。”闻诚等被杀，亦死之。
北平人杜奇者，才俊士也。王起兵，征入府，奇因极谏宜守臣节，王怒.立斩之。
癸酉，燕王举兵反，上书指斥齐泰、黄子澄为奸臣，并援祖训、谓：“朝无正臣，内有好恶，则亲王训兵待命，为天子讨平之。”
书既发，遂自署官属，称其师日“靖难”。以张玉、朱能、邱福为都指挥佥事，擢李友直为布政司参议，戍卒金忠为燕府纪善。
时布政司参议郭资，按察司副使墨麟、佥事吕震等，皆降于燕。都指挥马宣、俞瑱与昺等合兵攻燕城，不克，宣走蓟州，瑱走居庸关，都督宋忠退保怀来。
甲戌，燕师陷通州，指挥房胜以城降。王欲自通州南下，张玉曰：“不先定蓟州，将为后患。”丙子，燕师陷蓟州，马宣及镇抚曾濬力战死之。于是遵化指挥蒋玉，密云指挥郑亨，皆以城叛降燕。
时俞瑱守居庸，简练关卒，得数千入，将进攻北平。燕王曰：“居庸险隘，北平之咽吭，我得之可无北顾忧。瑱若据此，是
402
纪十二
拊我背也。”己卯、燕师陷居庸，瑱力战，不克，走依宋忠于怀来。
甲申，燕师攻怀来，帅马步精锐八千，卷甲倍道而至。先是宋忠绐将士，言其家在北平，皆为燕兵所歼，欲以激众怒。燕王知之，令其家人张旗帜为先锋，众遥识旗帜，呼其父兄子弟相问劳无恙，皆曰：“宋都督欺我！”遂相率解甲降。忠仓皇列陈未成，王麾师渡河，鼓噪而前。忠军大败，奔入城。燕兵乘城而人，遂执忠及俞瑱，皆不屈死。都指挥孙泰、彭聚亦陷阵死之。其诸将校为燕所俘者，皆不肯降，凡死者百余人，斩首数千级，获马八千余匹。【考异】怀来之役，诸书记宋忠，俞瑱等之死，下云“余众悉降”。证之《忠传》，一时诸将校为燕师俘者百余人，皆不肯降以死，今据增入，而删去“余众悉降”四字。
丙戌，永平指挥陈旭、赵彝，郭亮以城叛降燕，旭等遂从燕将徐忠分兵克滦河。【考异】《明史·建文纪》书“克永平”于“甲申陷怀来”之下。《明史稿》作“丙戌”，距甲申二日也，今据之。
庚寅，大宁都指挥卜万，与其部将陈亨、刘真等，引兵号十万，出松亭关攻遵化。燕王遣兵来援，万等退保关内。万有智勇，而陈亨等阴欲输款于燕，畏万，不敢发。燕王贻万书，盛称万而诋亨，召所获大宁卒，置书衣中，解缚赏劳，俾归密与万，故使同获卒见之。卒至万所，则同归者发其事。亨等搜卒衣，得其书，遂缚万下狱，上之于朝廷，以万为贰。诏籍其家，不知其为燕之反间也。【考异】大宁之降，《明史·本纪》不载。据《纪事本末》作“庚寅”，今据之。《通纪》作“庚申”，“申”字盖“寅”字之误也。庚寅距丙戌仅五日，庚申则八月也。
壬辰，谷王橞闻燕兵破怀来，自宣府奔京师。
是月，燕王反书闻。齐泰请削燕属籍，声罪致讨。或难之，泰曰：“明其为贼，敌乃可克。”遂定议伐燕，布告天下。
时太祖功臣存者甚少，乃拜长兴侯耿炳文为征虏大将军，驸
403 明通鉴卷十二
马都尉李坚、都督宁忠副之，帅师北伐。又命安陆侯吴杰、江阴侯吴高、都督耿瓛、都指挥盛庸、平安等分道并进。出程济于狱，授翰林编修，充军师，护诸将北行。时上方锐意文治，日与方孝孺等讨论《周官》法度，军事皆取决于泰、子澄二人。
炳文等濒行，上戒之曰：“昔萧绎举兵人京，而令其下曰：“一门之内，自极兵威，不祥之甚。＇今尔将士与燕王对垒，务体此意，毋使朕有杀叔父名。”
寻置平燕布政于真定，以暴昭掌北平布政司事，侯泰代为刑部尚书。
八月，已酉，耿炳文师次真定，分遣诸将，徐凯以兵驻河间、潘忠驻鄚州，杨松帅先锋九千人扼雄县。
燕王使张玉往觇炳文营，还报曰：“军无纪律，炳文老，潘、杨勇而无谋，可袭而俘也。今欲通南下之路，宜先取潘、杨。”王曰：“善！”遂躬擐甲胄，帅师至涿州。
壬子，屯于娄桑，令军士秣马蓐食。晡时，渡白沟河，谓诸将曰：“今夕中秋，彼饮酒，不设备，此可破也。”夜半，至雄县，袭其城。忠援兵不至，前锋麾下九千人皆战没。燕王度忠在鄭州，未知城破，必率众来援，乃命护卫千户谭渊帅壮士千余，伏月漾桥水中，人持茭草一束，蒙头通鼻息，俟忠等援军已过，即出据桥，王遣兵逆击忠，败之。忠退趋桥，不得渡，燕兵腹背夹击、生禽忠、松，余众皆溺死。
甲寅，燕师据鄭州。王问诸将计，皆曰：“南军盛，宜且屯新乐。”玉曰：“彼虽众，皆新集耳.今宜乘胜径趋真定，可一鼓破之。”王曰：“善！”
会炳文部将张保来降，言：“炳文兵三十万，先至者十三万，分营滹沱河南北。”王厚抚保，遣归，使诈言：“被执得脱，且具陈雄、鄭败状，燕兵且旦夕至。”诸将皆曰：“今趋真定，将以掩其不备，奈何遣保告之使备？”王曰：“不然。彼师半营河南，半营河404
纪十二
北，分之是也。今令彼知我至，则其南岸之众必移于北，并力拒战，一举可尽歼之。兼使知雄、鄚之败以夺其气，兵法所谓＇先声而后实＇也。若径薄城下，北岸虽胜，南岸之众，乘我战疲，鼓行而渡，是我以劳师当彼逸力也.”炳文闻保言，果移南营过河。
壬戌，王帅骁骑数千绕出城西南，破其二营，炳文出城逆战，张玉、谭渊、朱能等帅众奋击，王以奇兵出其背，循城夹攻，横冲其阵。炳文大败，奔还。朱能与敢死士三十余骑追奔至滹沱河东，炳文众尚数万，复列陈向能。能奋勇大呼，冲入炳文阵，南军披靡蹂藉死者甚众，弃甲降者三千余人。燕骑士薛禄引槊中李坚，坠马，获之。宁忠、顾成亦被执。燕王谓坚至亲，送北平，道卒。谓成先朝旧人，释其缚，与语曰：“皇考之灵，以汝授我。”成遂降，王遣人送北平，辅世子居守。炳文奔入真定，闭门固守。吴杰帅众来援，闻败而还。乙丑，燕师攻城，三日不下，引兵还北平。
上闻真定之败，始有忧色，谓黄子澄曰：“奈何？”对曰：“胜败兵家之常，无足虑。”因荐曹国公李景隆可大任，齐泰极言其不可、竞用之。
丁卯，拜景隆为大将军，以代炳文，赐景隆通天犀带，亲为推毂，饯之江浒。召炳文还京师。【考异】《明史·子澄传》言：“炳文之败，子澄谓胜败常事，不足虑。因荐景隆。”若《通纪》、《纪事本末》等书，则又云：“今天下全盛，区区一隅，岂足当之？今调兵五十万、四面夹攻.众寡不敌，必成禽矣。”按炳文方以三十万众败于真定，子澄谓“胜负常事”，不过以此纾帝忧耳。若谓“区区—隅不足以当夹攻之五十万”，子澄未必若是之浅。此皆《成祖实录》归罪子澄锻炼之语，不足信也。今据《明史》本传，删去下文。
是月，召辽王植、宁王权。权不至，诏削其护卫。
初，太祖诸子，燕王善战，宁王善谋，又在边友于最笃，燕
405 明通鉴卷十二
兵既起，齐泰等虑二藩通约，乃并召之，权果不至。燕王闻之，大喜，乃遗宁王书以求援师。
植至京，徙之荆州。
初，谷王之奔京师也，长史刘璟从之归，献十六策，上命璟赞画李景隆军事。时高巍亦上书愿使燕，晓以祸福，令休兵归藩。上壮而许之、命俱从景隆行。
监察御史韩郁上书言：“燕王亲则太祖遗体，贵则孝康皇帝手足、尊则陛下叔父。乃诸臣偏见，病藩封太重，疑虑太深，于是周王既废，湘王自焚，齐、代相继被摧。为计者必曰：兵不加则祸必稔。＇今燕举兵两月矣，前后调兵不下五十余万，而一矢无获，谓之国有谋臣，可乎？经营既久，军兴辄乏、将不效谋，士不效力，徒使中原赤子困于转输，民不聊生，日甚一日，臣恐陛下之忧方深也。谚曰：亲者割之不断，疏者续之不坚。＇此言深有至理。愿陛下少垂鉴察，兴灭继绝，释代王之囚，封湘王之墓，还周王于京师，迎楚、蜀为周公、俾各命世子持书劝燕罢兵归藩，明诏天下，笃厚亲亲，则宗社幸甚！”不报。
九月，戊辰朔，【考异】《明史·建文本纪》“九月壬辰、吴高围永平，戊寅，燕兵援永平。”按戊寅在壬辰之前十五日，叙次倒误，且高已于戊寅败于永平，是其围永平又当在戊寅前也。《明史稿》作“九月戊辰吴高围永平”。证之《成祖实录》及《明史·成祖本纪》，皆系围永平于戊辰，则《建文纪》“壬”字乃“戊”字之误也。江阴侯吴高以辽东兵攻永平。高，良之子也。燕师之起，高守辽东，与杨文、耿瓛谋出师以挠燕，遂围永平。
戊寅，李景隆调各道之师，并收集炳文余众，合兵五十万，营于河间。燕王闻之，谓诸将曰：“九江，纨绮少年耳，未尝习兵，色厉而中馁。今畀之以五十万，是赵括之续也。”九江者，景隆小字也。燕王自以在北平，景隆必不敢至，乃命世子居守，姚广孝辅之。诸将皆疑北平之守弱，王曰：“战则不足，守则有余。406
纪十二
吾在外可随机应变，兵事不可预度也。且今之去，亦岂专为永平，直欲诱之至而禽之耳。吴高素怯，杨文少谋，闻我出援必走，是我一举而两得也。”
丙戌，王自率师援永平。壬辰，燕师至永平，高等果不战而走，追击，败之。【考异】吴高以中间走，详十二月削爵下。
冬，十月，戊戌，燕王欲遂趋大宁，诸将皆曰：“松亭关险塞，未易猝拔。景隆兵方盛，不若回师援北平。”王曰：“今自刘家口间道趋大宁，不数日可达，大宁将士悉聚松亭关，其家属在城，老弱居守，师至不日可拔。城下之日，抚绥其家，则松亭之众不降且溃矣。北平深沟高垒，吾正欲其顿兵坚城之下，归师击之，如拉朽耳。”遂定计。【考异】按永平之援，松亭之拔，皆为取大宁张本。其实援永平而吴高已走，至松亭而陈亨先降，皆预以反间取之，何待燕王亲行！况是时景隆以五十万众近在河间，不谋固守北平，反藉援师以出，盖其意欲得大宁三卫之劲卒以解北平之围，又不欲与诸将显宫，故但言“我在此，景隆必不敢至”，又言“此去岂专为永平”，直欲诱景隆至而禽之耳，此兵家致人之计。而当永平围解，即直趋大宁，故其既得大宁，喜曰：“吾取边骑助战，大事蔑不济矣。”《实录》所载，俱系用兵之饰词，野史多袭其夸大之言，而忘其注厝之本末，今据其可信者书之。
壬寅，燕师至大宁，王单骑人城，诡言穷蹙求救，执宁王手大恸。宁王信之，为草表谢，请赦其死。居数日，情好甚洽。时北平锐卒伏城外、吏士得稍稍人城，阴结三卫部长及戍卒。己酉，燕王辞去，宁王祖之郊外，伏兵起，拥宁王行，三卫矿骑及诸戍卒一呼毕集，守将朱鉴不能御，力战死，宁府长史石撰不屈死。壬子，燕师南还，宁王同行、宁妃、世子皆从，悉以三卫配北军，大宁城为之一空。
初，燕王之起兵也，语诸将曰：“曩予巡塞上，见大宁诸军慓悍，安所得用之？”至是乃大喜曰：“吾得大宁，取边骑助战、大事蔑不济矣。”
407 明通鉴卷十二
乙卯，燕师至会州，始立五军。张玉将中军，郑亨、何寿副之；朱能将左军，朱荣、李濬副之；李彬将右军，徐理、孟善副之；徐忠将前军，陈文，吴达副之；房宽将后军，和允中，毛整副之。宽、理、文皆大宁降将也。
丁巳，燕师人松亭关。
方卜万之中间也，刘真、陈亨闻燕兵将至，皆退保关。及燕自间道攻大宁，真及亨皆自松亭回救。中道，闻大宁破，亨乃与陈文、徐理等约降，以夜二鼓袭刘真营，真单骑走，浮海还京师，亨遂帅众降燕。
时李景隆闻燕王自将征大宁，果引军围北平，渡芦沟桥，喜曰：“不守此桥，吾知其无能为矣！”遂薄城下，筑垒九门，分遣别将攻通州，又结九营于郑村坝，亲督之以待。燕王部署既定，下令：“诸军人自为战，非受命不得轻动！”初攻顺城门，几破，燕府仪宾李让、燕将梁明等拒守，妇女并乘城掷瓦石，攻者稍却。燕世子严肃所部谨烽燧，举刁斗，又选勇士夜缒城砍营，南军扰乱，退营十里。唯都督瞿能与其子帅精骑千余攻张掖门，垂克，景隆忌之，使候大军同进。
方大寒，燕入夜汲水沃城，逾时，冰凝不可登，景隆日夕戒严，不恤士卒，皆植戟立雪中，冻死者相踵。于是北平之守益坚。
十一月，庚午，燕王回师，至孤山，将渡河。是日，大雪，至夜冰合，遂济师击败景隆之前哨陈晖。辛未，战于郑村坝，连破其七营，遂逼景隆。燕将张玉等列阵而进，乘胜抵城下，城中兵亦鼓噪而出，内外夹攻，景隆师溃，宵遁。翌日，九垒犹固守，燕兵次第破其四垒，余众闻景隆已走，遂弃兵粮，晨夜南奔。景隆退还德州。
乙亥，燕王再上书自理，谓：“朝廷所指为不轨之事凡八，皆出齐泰、黄子澄等奸臣所枉，请诛之以告天下。”不报。【考异】408
纪十二
《明史·建文本纪》，“是月，燕王再上书于朝，帝为罢齐泰、黄子澄官，仍留京师。”又《子澄传》亦云：“帝乃解二人任以谢燕。”按此，皆据野史而节其文也。证之王凤洲《杂编》所载，燕王遗景隆书，谓“两次上书敷诉中悃，悉不赐答”，又谓“景隆之败，子澄等匿不以闻”，此皆燕王欲加子澄等专权之罪、遂疑两次上书，帝未之见。于是《实录》据此数语，遂谓“景隆丧师、实系子澄等匿不报闻，又遣人密语景隆，隐其败勿奏”，于是野史复增入“逾月加景隆太子太师之命”。不知匿败不闻，上书不答，则解二人任以谢燕者，何自而来？景隆之败，子澄使之，今既解子澄之任，何以反加景隆官？且加景隆以太子太师，是帝实不知其败，而解子澄等之任，似帝又已知之，种种谬戾，不诘自穷。《明史》本纪，传中删去“加景隆太子太师”之语，极为有见。而至于“解二人任以谢燕”，则核之《实录》亦无其事。今悉鹏之，而于燕王上书，但据《明史稿》结以“不报”二字为得其实。
十二月，李景隆既退德州，调兵集士，期以来春大举。燕王亟谕诸将攻大同，曰：“我攻彼必来救。大同苦寒，南兵脆弱，可不战而疲也。”乙卯，王帅师出紫荆关，庚申，次广昌，守将杨宗以城降。
是月，诏削江阴侯昊高爵，徙之广西。
初，高与杨文守辽东，燕王恐其终为永平患，谓诸将曰：“高虽怯差密，文勇而无谋，去高则文无能为也。”乃遗二人书，盛誉高而极诋文，故易其函授之。二人得书，并以上闻，朝廷果疑高，遂有是谪。文守辽东，耿瓛数劝其攻永平以挠北平，文不听.河北指挥使张伦等闻蓟州马宣之死，发愤结盟，因合两卫官帅所部南奔，诏从李景隆于军。
伦勇悍负气，喜观古忠义事，后从战皆有功。
是冬，高巍至燕，上书燕王曰：“太祖上宾，天子嗣位，布维新之政，天下爱戴，皆曰：“内有圣明，外有藩翰，成、康之治再见于今矣。＇不谓大王显与朝廷绝，张三军，抗六师，臣不知大王
409 明通鉴卷十二
何意也！夫以顺讨逆，胜败之机，明于指掌。今大王藉口诛左班文臣，实则吴王濞之故智，其心路人所共知。巍窃恐奸雄无赖乘间而起，万一有失，大王得罪先帝矣。
今大王据北平，取密云，下永平，袭雄县，掩真定，虽易若建瓴，然自兵兴以来，业经数月，尚不能出蕞尔一隅之地。况所统将士计不过三十万，以一国有限之众，应天下之师，亦易罢矣。大王与天子义则君臣，亲则骨肉，尚在离间，况三十万异姓之士，能保其同心协力效死于殿下乎？巍每念至此，未始不为大王洒泣流涕也。愿大王信巍言，上表谢罪，再修亲好。朝廷鉴大王无它，必蒙宽宥，太祖在天之灵亦安矣。倘执迷不悟，舍千乘之尊，捐一国之富，恃小胜忘大义，以寡抗众，为侥幸不可成之悖事，巍不知大王所税驾也。
况大丧未终，毒兴师旅，其与泰伯、夷、齐求仁让国之义，不大径庭乎？虽大王有肃清朝廷之心，天下能无篡夺嫡统之议？即幸而不败，谓大王何如人！
巍白发书生，蜉蝣微命，性不畏死。洪武十七年，蒙太祖高皇帝旌臣孝行，巍窃自负，既为孝子，当为忠臣。死忠死孝，巍至愿也，如蒙赐死，获见太祖在天之灵，巍亦可以无愧矣。”书数上，皆不报。
是岁，上建省躬殿成，置古书、圣训其中，谕以尚父《丹书》之旨，《夏书》声色宫室之戒，命学上方孝孺为之《铭》.孝孺铭而序之，大略谓：“天下国家之本在君，君之所以建极垂范四海者在身。而置此身于无过之地，俾黎元蒙福，后世承式者则以心为之宰。”因“推本于古圣人省察之功，如尧、舜之兢业不懈，禹之祗德而拜昌言，成汤屏声色货利而圣敬日跻，武王之从事于敬息义欲，而铭于席鉴衣冠以自警。凡此，其为事不同，其敬以省躬一也。”上嘉纳之。
是岁，安南黎季犛复弑其主陈日焜。【考异】《明史·本纪》误410
纪十二
系之洪武（卅）［二十］二年之末，前已辨之，今改入是年之末，二年
春，正月，内寅朔，诏天下来朝官勿贺。
燕师次蔚州，指挥王忠，李远以城降。【考异】《明史·本纪》，“二月，燕兵陷蔚州”，因进攻大同而牵连记之也。《永乐实录》系次蔚州于正月，《明史·成祖本纪》书“丙寅克蔚州”。惟蔚州乃请降，非陷也、今据《纪事本末》书之。
丁卯，上释奠于国子学文庙。是月，诏均江浙田赋。
初、太祖屡蠲苏、松、嘉、湖极重田亩，至是复谕户部减免，亩不得过一斗。迨革除后，浙西赋复重云。又诏苏、浙人皆得官户部。【考异】此事据《三编》在正月，《明史·本纪》系之二月下。
二月，丁酉，燕师攻大同。
丁未，鞑靼可汗遣使来燕纳款，且请助兵。癸丑，李景隆果引兵援大同，景隆出紫荆关，燕王闻之，自居庸关还北平，敕诸将坚守勿与战。景隆军冻死者甚众，堕指者十二三。
癸亥，景隆遺燕王书请息兵，王答书索齐泰、黄子澄等，乂以“前两次上书悉不赐答，此必奸臣虑非已利，匿不以闻，今备录送观之”。景隆得书，遂有贰志。
是月，保定知府雒佥叛降于燕。三月，丙寅朔，日有食之。
廷试礼部贡士吴溥等一百十一人，赐胡靖、王艮、李贯等进上及第、出身有差。靖，更名广。是科一甲三人，皆授修撰，入文史馆，预修《太祖实录》。艮，吉水人。
夏，四月，丙申，李景隆自德州进兵北伐，武定侯郭英、安陆侯吴杰等自真定进兵，期会师于白沟河。庚子，燕师复出。癸
411 明通鉴卷十二
丑，景隆兵至河间，遣都督平安为先锋。乙卯，燕师渡玉马河，营于苏家桥。已未，遇安兵于河侧，安伏精兵万骑邀击。燕王曰：“平安，竖子耳。往岁从出塞，识我用兵，今当先破之。”及战，安素称骁勇，奋矛直前，都督瞿能父子继之，所向披靡，燕师遂却。会燕千户华聚、百户谷允陷阵面入，斩首七级，又执我都指挥何清。日色已暝，始收军。
是役也，真定之师亦至，合兵六十万，阵列河上，郭英等预藏火器于地中，燕师多死。王从三骑殿后，夜，迷失道，下马伏地视河流，稍辨东西，始知营所在，仓卒渡河而北。
王还营，令诸军蓐食，诘朝庚申，复渡河索战。景隆横阵数十里。燕后军房宽战不利，大宁降将陈亨为平安飞槊所刺，中创而走。【考异】《纪事本末》言“安斩陈亨于阵”，证之《明史·亨传》，“亨败而走”，实未尝斩也。亨之死在围济南时，中创还北平，遂卒。今据《明史·亨传》。（据《永乐实录》，亨以十月已亥卒.）燕王见事急，亲冒矢石，又令大将邱福冲其中坚，不得入，王荡其左，突景隆兵绕出王后，飞矢雨注。王马三创，凡三易，所射矢三服皆尽，乃提剑，剑锋复折，马阻于堤，几为瞿能、平安所及。王亟走登堤，佯举鞭招后骑，景隆疑有伏，不敢进，会高煦救至，乃得免。比日晡，瞿能复引众搏战，大呼灭燕，斩馘数百。越巂侯俞通渊、陆凉卫指挥滕聚引众赴之。会旋风起，折大将旗，南军阵动，王乃以劲骑绕其后，乘风纵火。能父子及通渊、聚皆死，安与朱能战亦败，官军大乱，奔声如雷。郭英等溃而西，景隆溃而南，弃其器械辎重殆尽。燕师追至月漾桥，降十余万人。景隆走德州。
是时上虑景隆轻敌，命魏国公徐辉祖帅兵为殿。景隆败，辉祖独得全军还。【考异】据《明史·建文纪》，言“是月已未，景隆及燕兵战于白沟河，败之。明日，复战，败绩”云云。是景隆以己未败燕师，至庚申复战、始自败也。据《成祖本纪》，则己未之战，“平安伏兵河侧，王以百412
纪十二
骑前，佯却，诱安阵动乘之，安败走，遂薄景隆军，战不利，暝收军。”此据《成祖实录》之文，而诸书所记，并无“平安败走”之语。至“庚申复战，景隆兵绕出王后，飞矢雨注，燕王三易马，矢竭剑折，急走登堤、幸高煦救至得免，一时诸将皆失色。”则是燕师初亦大败，直至薄暮再战，会旋风起，燕师乘风纵火，乃得斩瞿能父子于阵，安亦败走。诸书所记，与《明史·本纪》大略相同，惟斩跟能父子一事，先后不同，即《明史》纪、传亦互异。盖瞿能父子之死，乃在薄暮再战旋风折旗之时，而《本纪》则云：“王自帅精骑横击，斩瞿能父子，令邱福冲其中坚，不得入。”乃有矢竭剑折之败，证之瞿能，平安传，不免自相矛盾。《传》中言：“景隆兵绕出王后，王矢尽剑折，败走登堤，几为瞿能及平安之槊所及。”《建文朝野汇编》所引，亦云：“王阻子堤，几为瞿能所及。”若如《本纪》所记，斩瞿能父子在先，则焉得有追王几及之事？明是能父子之死及平安之败，皆在乘风纵火之时。所以然者，盖《本纪》所据者《实录》之文，《传》中所记大都参以野史，故不同耳。今叙此两日之战，悉据《纪事》、《三编》诸书，参以《明史》瞿能，平安本传，差得其实。
壬戌，燕师进攻德州。
白沟河之役，有临淮人王指挥被创，立马植戈而死。
又中牟杨本，通壬遁术，从景隆讨燕有功，景隆忌不以闻。景隆之败，本上书劾之。及败被执，下北平狱，卒杀之。
五月，辛未，景隆自德州奔济南。癸酉，燕师人德州，获粮储百万，势益张。
方景隆之北伐也，山东参政铁铉督饷无乏。及景隆败，诸城戍皆望风溃，铉从景隆趋济南，适高巍自燕还，与铉遇于临邑，酌酒同盟，感奋涕泣，遂趋济南，与都督盛庸等誓以死守。
庚辰，燕师攻济南。时景隆兵在城下者尚十余万，燕王乘其未陈，驰击之，景隆大败南走。燕师遂围济南，铉与庸等乘城守御。王知不可骤克，令射书城中趣降。有儒生高贤宁在城，乃作《周公辅成王论》，请罢兵，不报。
413 明通鉴卷十二
辛巳，燕师堤水灌城，城中凶惧。铉乃佯令守陴者皆哭，撤守具，遣千人出城诈降。王大喜，军中欢呼。铉设计，预悬铁板城门上，伏壮士闻堵中，候燕王入，下板击之，又设伏断城外桥、以遏归师。计既定，千人者皆伏地请曰：“奸臣不忠，使大王冒霜露，为社稷忧。谁非高皇帝子，谁非高皇帝臣民，其又奚择焉！唯是东海之民，不习兵革，闻大军压境，将谓聚而歼旃，是失大王安天下，子元元之意也。请大王退师十里，单骑入城，臣等具壶浆以迎。”王许之，下令退军。越日，壬午，王乘骏马徐行，张盖率劲骑数十人直至城下，城门启。比王人门中，人呼千岁，铁板下稍急，伤燕王马首。王惊觉，易马而驰。伏发，桥仓卒不可断，王鞭马自桥逸去，愤甚，复设长围攻之，铉随宜守御，燕师持久顿城下者凡三阅月，卒不能下。【考异】按铁板诈降之事，《明史·成祖本纪》不载，而《铉传》特详之。盖《纪》据《实录》，《传》据野史也。《三编》、《辑览》亦载此事，而辨之云：“此出明李贤《古穰杂录》，而《国史考异》以为文皇善用兵，不应妄信轻率若此，《旧史例议》深以为然。考贤在天顺间，去革除时未远，功臣尚有在者，见闻必非无据。《考异》之说，为文皇讳耳，何足深信。今仍依《逊国记》诸书采辑。”按此说是也。《明史稿》不载此事，故后修增人《铉传》，今据之.
初，燕师之陷德州也，分兵转掠济阳，教谕王省为游兵所执，省从容引譬，词义慷慨，游兵竟释之。省归，坐明伦堂，伐鼓集诸生，语之曰：“若等知此堂何名？今日君臣之义何如？”因大哭，诸生亦哭，以头触柱死。省，吉水人。【考异】《明史·本纪》系之四年正月燕兵南下时，而明人所载，皆在是年五月，《重修三编》亦存其说，今证之《明史·王省传》，则以为是年五月者近之。辨见四年条内。六月，上闻济南围急，用齐泰、黄子澄计，遗使赦燕罪以缓其师。已酉，命尚宝丞李得成诣燕师，谕王罢兵。王不听、留之，得成遂附于燕。
秋，七月，都督平安将兵二十万，进次河间之单家桥，谋出414
纪十二
御河，断燕饷道，欲以解济南之围，且攻德州也。
八月，癸巳，承天门灾，诏求直言。时方孝孺请改午门曰端门，端门日应门，承天门曰皋门，前门曰路门，从之。
初、燕王之攻真定也，三日不下，即解兵去。惟自以得济南足以断南北道，即不下金陵，画疆自守，亦足以徐图江、淮，故乘此大破景隆之锐，尽力攻之，期于必拔。不意铉等屡挫其锋，又令守陴者詈燕，燕王益愤，乃以大炮攻城。城中不支，铉书高皇帝神牌悬之城上，燕师不敢击，王计无所出，僧道衍曰：“师老矣，不如暂还北平以图后举。”会平安选水卒五千人，将渡河攻德州。戊申，燕师解围去，盛庸、铁铉追击、败之、进兵德州，燕守将陈旭遁，遂复德州。
九月，辛未，擢铁铉山东布政使，参赞军务，寻进兵部尚书。封盛庸为历城侯，授平燕将军，以代景隆，都督陈晖、平安副之.诏庸屯德州，平安及吴杰屯定州，徐凯屯沧州，相为掎角以困北平。
方铉之守济南也，有宋参军者，逸其名，铉署为赞画军务，城守之计，悉以咨之。至是说铉曰：“济南天下之中，北兵南来，其留守者类皆老弱。且永平、保定虽叛，诸郡坚守者尚多。郭布政辈书生耳，公能出奇兵抵真定，收合溃逸诸将，不数日可至北平。其间豪杰有闻义而起者，公便宜部署，号召招徕之，北平可破也。北兵回顾家室，必散归，徐、沛之间，素称劲勇，公檄集诸守臣倡义勤王，候北兵归，合南兵征进者昼夜蹑之。公馆谷北平，休养士马，迎其至而击之，彼腹背受敌，大难旦夕平耳。”铉以“军饷尽于德州，城守五月，士卒困甚，而南将皆驽材，无足恃。莫若固守济南，牵率北兵，使江、淮有备.北兵不能越淮，归必道济南，吾邀而击之，以逸待劳，全胜计也。”乃设宴天心水面亭，犒问辛苦，激发忠义。
是月，诏录洪武功臣罪废者后。
415 明通鉴卷十二
冬，十月，丙午，燕王闻南师已北，谓张玉曰：“德州城壁坚牢，大众所聚；定州修筑已完，急难猝下；独沧州新筑未成，冻土易败，出徐凯不意，疾攻之，旦暮可克也。”又恐南师为备、乃阳下令征辽东，密遣徐理、陈旭至直沽筑浮桥。
丁未，燕军至通州。丙辰，自通州循河而南，渡直沽，昼夜兼行。戊午，师至沧州城下，凯等方四出伐木，昼夜筑城，仓卒收筑具出战。燕师四面攻之，张玉帅壮士由城东北隅肉薄面登，庚申，拔之。预遣兵截其归路，遂生禽凯及都督程暹、都指挥俞琪、赵浒等。降卒三千人，燕王令给牒以次遣，都指挥谭渊一夜尽杀之，王不悦。凯等遂附于燕、遣至北平，仍其官禄。燕师复乘胜掠献县，知县向朴率民兵御之，不克，被执怀印死。【考异】向朴之死，诸书不具年月，今据《三编·目》中，乃沧州之役掠及近境也。
是月，召李景隆还，赦勿诛，黄子澄痛哭曰：“景隆出师，观望怀二心，不亟诛，何以谢祖宗，厉将士？”御史大夫练子宁执景隆数其罪，请诛之，不听。子宁愤激，叩首大呼曰：“坏陛下事者，此贼也！臣备员执法，不能为朝廷除卖国奸，死有余罪，即陛下赦景隆，必无赦臣。”因大哭求死，上为罢朝。宗人府经历宋征、御史叶希贤皆抗疏言：“景隆失律丧师，怀二心，宜诛。”并不纳。子澄拊膺顿足曰：“大事去矣！荐景隆误国，万死不足赎罪也。”
十一月，甲子，燕师过德州，盛庸出兵袭其后，不克。壬申，燕师次临清，将进薄济宁，庸移师屯东昌以邀之，铁铉帅兵蹑其后。甲戌，燕师自馆陶渡河，遂略东阿、东平。
十二月，丁酉，燕师袭破盛庸将孙霖于滑口，乙卯，燕师抵东昌，庸背城而阵，列火器毒弩以待。燕王直前薄庸军左翼，不动，复冲中坚，庸开阵纵王入，围之数重。燕将朱能率番骑来救，王乘间突围出。而燕军为火器所伤甚众，大将张玉死于阵。416
纪十二
会平安至，与庸合兵。丙辰，又战，复大败之。前后斩馘数万人，燕师遂北奔，庸等趣兵追之，复击杀无算。
是役也，燕王濒于危者数矣，诸将徒以奉上诏，莫敢加刃。王亦阴自恃，独以一骑殿后，追者数百人不敢逼。适高煦领指挥华聚等至，击退庸兵，获部将数人而去。
王闻张玉败没，痛哭曰：“胜负常事，不足虑，艰难之际，失此良将、殊可悲恨。”
丁已，燕师退走馆陶。庸檄吴杰、平安等自真定遮其归路，燕师大蹙。
三年
春，正月，辛酉朔，以凝命神宝成，告郊庙。始御奉天殿受朝贺。
乙丑，吴杰、平安等邀击燕师于深州，不利、燕王遂还北平。
辛未，大祀天地于南郊。丁丑，享太庙、告东昌捷。
二月，燕王耻东昌之败，谋于僧道衍，道衍力趣之，朱能亦请图再举。戊戌，王自为文，流涕祭阵亡将士张玉等，脱所服袍焚之。将士家父兄子弟见之，皆感泣。王乃激劝诸军士复出师。
乙巳，燕师复南下。己酉，次保定。盛庸合诸军二十万驻德州，吴杰、平安出真定。燕王与诸将议所向，邱福等请攻定州，王曰：“野战易，攻城难，今盛庸在德州，吴杰，平安在真定，我若顿兵城下，彼必合势来援。坚城在前，强敌在后，此危道也。今真定距德州二百余里，我军介其中，敌必出迎战，取其一军，余自胆破。”诸将曰：“腹背受敌，奈何？”王曰：“百里之外，势不相及.两军相薄，胜负在呼吸间，虽百步不能相救，况二百里哉！”明日，遂移军东出。
417 -明通鉴卷十二
三月，庚申，燕师次滹沱河，游骑哨定州，真定，为疑兵以误之。辛未，盛庸军营于武邑县南之夹河，平安军营于单家桥。己卯，燕兵自陈家渡过河逆之，相距四十里。
辛已，庸军及燕兵遇于夹河，庸结阵甚坚，阵旁火车锐弩齐列。燕王以轻骑掠阵过，庸追却之，乃复以步骑攻其左掖，不能人.燕将谭渊从中军望见尘起，遽出兵逆击之。都指挥庄得帅众殊死战，遂合庸军，斩渊及其部下指挥董真保于阵。燕王与朱能、张武等复以劲骑绕出南军背，乘暮掩击，庄得陷阵死，又杀楚智、张皂旗。
三人者，皆南军骁将也。张皂旗，逸其名，或日能力挽千斤，每战辄麾皂旗前驱，军中呼“皂旗张”，死时犹执旗不仆。
是日战酣，杀伤皆相当。而燕军连失大将张玉、谭渊二人，王为夺气，自以十余骑迫庸军，野宿。天明，见四面皆庸兵，王引马鸣角穿敌营而去。既还营，复严陈约战。谓诸将曰：“昨日谭渊逆击太早，故不能成功。今尔等严师以待，我帅精骑往来阵间，敌有可乘之隙、即入击之。两阵相当，将勇者胜，此光武之所以破王寻也。”
壬午，复战，庸军西南，燕军东北。燕王临阵，张奇兵左右冲击，自辰至未，两军互有胜负。会东北风大起，尘埃涨天，两军咫尺不相见，北军乘风大呼，纵左右翼击之，庸军大败，弃兵走。燕师追至滹沱河，践溺死者甚众，其降者王悉纵遣之。庸遂退保德州。
是役也，庸恃东昌之捷，有轻敌心。而燕王恃上有“毋使朕杀叔父”之语，不戒于敌。方野宿穿营过时，诸将士卒莫敢一矢相加遗，以至于败。
吴杰、平安方自真定引军出与庸合，未至八十里，闻庸败，退保真定。【考异】按夹河之役，辛巳、壬午连战两日，而斩谭渊及庄得等。三人之死皆在辛巳，史所谓“杀伤相当”者是也。《通纪》则系庄得等三418
纪十二
人之死于壬午，按壬午虽大败，而战死者皆失其人，今参《纪》。《传》书之。
丁亥，都督何福援德州。
闰月，癸巳，上以夹河之败，罢齐泰、黄子澄、谪于外，盖使之募兵也。【考异】《明史·建文本纪》书癸巳于三月之下，闰月之前，推历则癸巳乃闰三月初四日也，检《成祖实录》，癸巳系闰月，《永乐本纪》亦书闰月，今据之。
燕王以真定城坚未易攻，欲诱之出战，以挫其锐。乃下令军中，四出取粮，而令校尉抱婴儿佯作避兵状。报言：“燕师出外求粮，营中无备。”杰等谋掩其不意击之。
丙申，杰等出军滹沱河，戊戌，遇燕师于藁城。杰等列方阵于西南，燕王谓诸将曰：“方阵四面受敌，岂能取胜？我以精兵攻其一隅，一隅败则其余自溃矣。”乃以军縻其三面，而自帅精锐攻东北隅。燕将薛禄出入敌阵，马蹶，为南军所执，夺敌刀斩数人，复跳而免。王复帅骁骑循滹沱河绕出阵后，杰、安等预藏火器，发大弩射王，矢集王所建旗，势如猬毛，燕师中火器及弩，死伤甚众，竟不及王。时平安于阵中缚木为高楼，上可数丈，登之以望燕军。燕王帅精骑冲之，将及楼，安坠而走。
已亥，复战。会大风起，发屋拔树，燕军乘之，杰等师大溃。燕王麾兵四向蹙之，斩首六万余级，追奔至真定城下，杰等走入城。王遣使送所建旗还北平，谕世子曰：“善藏之，使后世勿忘也。”
燕师自白沟河至藁城，凡三捷，皆得风助，王以为此天授，非人力也。
己酉，燕师掠顺德。辛亥，掠广平。癸丑，次大名。诸郡县皆望风降燕。
王闻罢齐、黄以为缓兵之计，复上书曰：“比闻奸臣窜逐，臣亦将休兵就藩。而吴杰、平安、盛庸之众犹聚境上，是奸臣虽出
419 明通鉴卷十二
而其计实行，臣不敢奉诏。”上与方孝需谋，孝孺曰：“燕兵久顿大名，天暑雨，当不战自疲。急令辽东诸将入山海关攻永平、真定，诸将渡芦沟桥捣北平，彼必归救。我以大兵蹑其后，可成禽也。今其奏事适至，宜且与报书。往返逾月，使其将士心懈，我谋定势合，进而蹴之不难矣。”上以为然。
夏，四月，上命方孝孺草诏，遗大理寺少卿薛岩驰报燕，尽赦燕罪，使罢兵归藩。又为宣谕数千言，授岩持至燕军中，密散诸将士。
岩至燕见王，王问：“上意云何？”岩曰：“朝廷言殿下旦释甲，暮即旋师。”王曰：“此不可给三尺儿。”岩皇惧不能对.居数日，王
遣中使送之归。【考异】薛岩使燕，《本纪》系之闰月，盖据燕王上书牵
连记之耳。其实燕王上书在闰三月癸丑，已是二十四日，则岩之使正四月也，今书于四月之下。
五月，燕师驻大名，盛庸、吴杰、平安等分兵扼燕饷道。己丑，燕王复使指挥武胜诣京师上书，谓：“朝廷已许罢兵，而庸等攻北，绝我粮饷，与诏旨相违，此必有主之者。”上得书，欲竞罢之。孝孺曰：“兵一罢不可复聚，若使彼长驱犯阙，何以御之？”上从其言，乃下武胜于狱。王闻，怒曰：“俟命三月，今武胜见执，其志不可回矣。彼军驻德州，资粮所给，皆道徐、沛，我以轻骑数千邀而焚之，德州必困。若来求战，吾以逸待劳，可胜也。”乃遣都指挥李远等帅轻骑六千而南。
是月，薛岩自燕还，为上述燕王语直而意诚，又言其“将士同心，南军虽众，骄惰寡谋，未见可胜。”上曰：“诚如岩言，曲在朝廷，齐、黄误我矣！”孝孺曰：“此为燕游说也。”逾年，岩果降燕。【考异】燕王上书在闰月癸丑，岩之使燕在四月，计其归当在四月之下旬，故燕王五月再上书，言“岩归未及十日”。《实录》系于五月之朔，则岩之还京师正五月也，诸书多系之三月，四月，牵连记之耳。
六月、辛酉，燕将李远南过济宁、谷城，皆令士卒易甲胄杂420
纪十二
南军中，插柳枝于背为识，于是尽焚南军粮饷。壬申，至沛县，南军不之觉，凡粮艘所在悉焚之，军资器械俱为煨烬，漕运军士散走。京师大震，德州粮饷遂艰，远率兵还。
壬午，盛庸遺都督袁宇以三万人邀远军，远设伏败之。
秋，七月，己丑，燕师掠彰德。时都督赵清守之，燕王遣数骑日往来城下，扰其樵采，城中乏薪，拆屋而炊。清设伏邀之，燕师遂引去。
丙申，燕师陷林县。丁酉，平安自真定乘虚攻北平，营于平村，离城五十里，扰其耕牧。燕世子督众固守，遣人诣燕师告急。时王在大名，遣将刘江帅兵往援。
初，蜀人林嘉猷，以洪武丙子校士四川，方孝孺识之，荐人史馆，授编修，寻迁陕西佥事。嘉猷尝以事人燕邸，知高煦谋倾世子状。【考异】嘉猷曾入燕邸事见本传。证之《永乐实录》，亦云“臣之徒有林嘉猷者，燕王尝召至府中”，今据增人。而是时河北师老无功，德州饷道绝，孝孺乃言于上曰：“兵家贵间，今贻世子书，令归朝廷，许以王燕。彼诚携贰，王必北归，王北而我饷道通，事乃可济。”上曰：“善！”命孝孺草书。戊戌，遣锦衣卫千户张安往。
世子得书，不启封，并安等驰送军前。燕中官黄俨，素谄事高煦、高燧、比书至北平，则已先使人驰报燕王曰：“世子且反，高煦从中征之。”王大怒，则世子所遣使以书及安俱至。王启视，喜曰：“几杀吾子！”乃执安等囚之。
壬寅，盛庸檄大同守将房昭引兵人紫荆关，掠保定下邑，驻易州水西寨。寨在万山中，昭据险为持久计以窥北平。燕王在大名闻之，曰：“保定吾股肱郡，失则北平危矣。”乃下令班师。
八月，丁已朔，燕师渡滹沱河，留其将孟善镇保定，而自帅兵围水西寨。
丙子，谍报吴杰等遣都指挥韦谅以兵万余转饷房昭军，燕王曰：“昭据水西寨，所乏者粮耳。使真定馈饷入，昭得固守，未易
421 明通鉴卷十二
猝拔也。不如邀而击之，援兵败，则寨不攻而自破矣。”丁丑，别令朱荣等以兵五千趋定州，语之曰：“彼闻我分兵往定，必速来，来则还兵合击，此致人之计也。”时燕军围寨久，寨军多南人，天寒衣薄，有潜出寨降燕者。
九月，甲辰，燕将刘江与平安战于北平，败之，安退保真定。
冬，十月，丁巳，真定援兵至，燕师自定州驰还，合围寨之兵，邀击于峨眉山下。【考异】《明史·建文纪》作“齐眉山”，《成祖纪》作“峨眉山”。按四年小河之役，亦云“战于齐眉山”，二山名同地异。《二编·质实》云：“齐眉山在易州西南百里，亦曰峨眉山。”证之《永乐实录》亦作“峨眉”。盖恐混于四年灵壁之齐眉，故易之耳，今从之。令勇士卷旆登山，潜出阵后张旗帜，寨中望见大骇，与真定兵俱溃。斩首万余级，获援将花英、郑琦等，房昭、韦谅走免。已卯，燕师还北平.
十一月，乙酉，辽东守将杨文引兵围永平，略蓟州、遵化诸郡县。燕王遣刘江率众往援，谕之曰：“尔至永平，敌必退归山海，勿追之，但声言还师北平，彼必复来。我则卷旗囊甲，还入城中，潜师夜袭，必大获也。”
壬辰，江及文兵战于昌黎，败之。获其将士王雄等凡七十一人，归之北平，燕王悉纵遣之，仍令归谕杨文等。
己亥，燕师北归。平安邀击燕将李彬于杨村，败之。
乙巳，燕王自为文，祭南北阵亡将士。当是时，王称兵已三年矣，亲战陈，冒矢石，为士卒先，常乘胜逐北，然亦屡濒于危。所克城邑，兵去旋复为朝廷守，所据仅北平、保定、永平三郡而已。
会诏有司系治中官奉使之不法者，先后奔燕，具言京师空虚可取状，王乃慨然曰：“频年用兵，何时已乎？要当临江一决，不复返顾矣！”道衍亦力劝燕王：“毋下城邑，疾趋京师，此批亢捣虚
422
纪十二 之策也。”遂定计。
十二月，丙辰，燕师复出。癸亥，燕师焚真定军储。丙寅，燕王帅师南下，驻军蠡县，命李远帅轻兵前哨。
是月，《太祖实录》成。
上闻燕师将南，敕驸马都尉梅殷镇淮安。殷，汝南侯思祖从子也、尚太祖女宁国公主，有才智。太祖崩时，曾受顾命，至是命殷为总兵官，召募淮南民兵，号四十万，殷统其众，驻淮上以扼燕师。
是岁，倭至浙东，登岸剽掠，象山知县易绍宗死之。【考异】《三编》书倭寇淅东于九月，记绍宗之死甚烈，证之《明史·绍宗传》同，今据书于是年之末。



纪十三 惠帝建文四年壬午


423 明通鉴卷十三
明通鉴卷十三
纪十三起玄默敦牂，尽一年。
恭闵惠皇帝 建文四年
春，正月，甲申，召故周王橚于蒙化，居之京师。命魏国公徐辉祖帅京军往援山东。
燕将李远兵至藁城，遇德州裨将葛进，领马步万余乘冰渡滹沱河，邀击不克，进兵死者四千余人。平安帅师数万谋复通州，戊子，遇燕将朱能于衡水，败绩。于是燕王长驱至馆陶。
乙未，渡河连陷东阿、东平、汶上及兖州之单县。【考异】诸书皆书“辛丑陷兖州”，《实录》不载，但载“过兖州，戒毋侵曲阜，邹县境中”。（《通纪》以为兖州之单县者近之，）至于“丁酉陷东阿，戊戌陷东平，庚子陷汶上”，《明史稿》所载地名月日，皆本之《实录》，而《实录》无“陷济阳”之语.其王省之死，乃在二年燕师入德州时。（辨见上。）《明史·本纪》于是年正月“东阿、东平、汶上、兖州”下增入“济阳”二字，盖因王省之死而误叙耳。其实是年燕师即过济阳，亦无陷城事也。时东平吏目郑华，与其妻萧氏皆殉城死。
庚戌，燕师攻沛县，指挥王显以城降，知县颜伯玮方遺县丞胡先间行至徐州告急，援不至，命其弟珏、子有为还家侍父，题诗署壁，誓必死。燕师夜入东门，伯玮冠带升堂，南向自经死。424
纪十三
有为不忍去，还见父尸，自刎其侧。主簿唐子清、典史黄谦俱被执，燕将欲释子清，子清曰：“愿从颜公于地下。”又遣谦往徐州招降，谦不从，俱死之。
癸丑，燕师至徐州。
二月，甲寅，何福、平安、陈晖军济宁，盛庸军淮上。燕师谋断饷道，遣番骑款台帅十二骑前觇，至邹县，遇南师转饷卒三千人，款台大呼、驰入其阵，曰：“燕王大军至矣！”转饷卒惊溃。
甲戌，燕师攻徐州，城中兵出战，败绩，闭城而守。
时燕军士四出取粮，恐后至者为城中兵所掩，乃设伏以诱之，俟其出战，自腹背夹击之。自是王以单骑来往城下，城中兵竟不敢出，而王亦疾趋南下，不暇取徐州也。
己卯，更定尚书以下勋阶。
三月，甲申，燕师趋宿州。壬辰，次涡河。
丁酉、平安帅步骑四万蹑燕军，燕王设伏于淝河，命都指挥王真与白义，刘江各帅百骑逆之，缘路设伏。安兵将至，真诱之战，束草置囊中如束帛状，遇安军，掷而饵之，安军士竞取囊。燕师伏发，真帅壮士直前，斩馘无算。后军不继，安军围之数匝，遂斩真。
真夙称骁将，身被重创，犹格杀数十人。燕王尝曰：“诸将奋勇如王真，何事不成？”闻其死，自帅兵迎战。安部将和尔和旧作火耳灰挺槊大呼，直前刺王，马忽蹶，为燕所禽，安军乃却，退
屯宿州。【考异】据《明史·建文纪》，是月，“燕兵攻宿州，平安追及于淝
河，斩其将王真，遇伏，败绩。”下文又云：“四月丁卯，何福、平安败燕兵于小河，斩其将陈文。”据此，则王真死于淝河之役，陈文死于小河之役，真死在前，文死在后也。《明史》、《纪事本末》则云：“淝河之役，燕将王真设伏，遂破安军。”至小河之役，则“王真，陈文同时败死”，《皇明通纪》亦云“小河之败，一斩陈文，再斩王真”，皆非也。至王真设伏不胜而死，淝河之役，平安有胜无败，《本纪》谓“安斩王真之后，遇伏败绩”，此皆据
425 明通鉴卷十三
《成祖实录》之饰词，今书安斩王真于淝河之役，不书其遇伏败绩，盖王真设伏而为安所败，非安自败也。
丙午，燕王遣将谭清帅兵断徐州饷道，以平安驻宿州为持久计，断其粮饷，可不攻而自溃也。清至徐州，击转饷兵，大破之，还至大店，为南军所围。燕军望见旗帜，亟驰赴援，铁铉击却之。和尔和之被禽也，燕王令人宿卫，至是从王欲立功自赎，乃以身翼王，杀南军数十人，围解，遁去。
是月，燕兵过萧县，陷焉，知县郑恕死之。【考异】诸书有系破萧县于正月沛县之前者，证之《宪章录》、《纪事本末》、乃三月事。“郑恕二女当配，亦死之”，见本传。
夏，四月，丙寅，燕师次于睢水之小河，燕王令陈文扼要处为桥以济。
丁卯，平安列阵争桥，会何福军亦至，张左右翼，缘河而东，击败燕军，遂斩陈文于阵。安转战至北坂，横槊刺王，几及之，燕番将王骐跃马入阵掖燕王，得脱。南军夺桥而北，勇气百倍。燕将张武率勇敢士自林间突出，与王骑合，击却之。于是南军驻桥南，北军驻桥北，相持者数日。南军粮尽，燕王曰：“更待一二日，南军饷稍集，未易攻也。”乃留兵千余守桥，而潜移诸军辎重去南营三十里。夜半，渡河绕出南军后，安等大惊。而徐辉祖之援兵适至，甲戌，与燕兵大战于齐眉山，【考异】《通鉴辑览》注云：“山在凤阳府灵壁县西南，山开八字，如列眉然。”按此乃灵壁之齐眉山，与三年真定之齐眉异。自午至酉，南军辄胜，斩燕骁将李斌。
维时王师再捷，燕人凶惧。会淮土暑湿薰蒸，北军疾疫。乙亥，燕诸将请渡河，择地休息士马，俟衅而动。燕王曰：“兵事有进无退。”乃下令：“欲渡河者左，不欲者右。”诸将多趋左，王怒曰：“任公等自为之！”朱能曰：“诸君勉旃！汉高十战而九不胜，卒有天下。况敌已饥疲，邀其饷道，可以坐困，利已在我，岂可有退心？”诸将乃不复言。
426
纪十三
会朝廷讹言燕军已北，京师不可无良将，乃召辉祖还。未几，平安被执，何福军益孤矣。
丁丑、何福移营、与平安合军灵壁，深堑高垒为持久计，而粮运为燕兵所阻，不得达。时南中馈饷五万，安帅马步六万护之。已卯，燕王帅精锐横击，截其军为二，福空壁来援，杀燕兵数千，却之。会高煦伏兵突出，燕王还军复战、福遂败走。
于是南军粮乏，乃下令，期以明日闻炮声三，即突围出，就粮于淮河。辛巳，燕师攻灵壁垒，发三炮，令军士蚁附而登。福军误以为己号、争门走。燕师乘之，人马扰乱，遂大溃，指挥宋瑄力战死之。瑄，晟子也。福单骑走免，安及陈晖、马溥、徐真、孙成等三十七人皆被执。安久驻真定，屡败燕师，斩骁将数人，燕将莫敢婴其锋，至是被禽，军中欢呼动地，曰：“吾属自此获安矣！”争请杀之。燕王惜其材勇，遣锐卒送之北平，安遂降。
时文臣在军被执者，副都御史陈性善，奉诏监军，与大理寺丞彭与明、钦天监副刘伯完等，燕王悉纵之归。性善曰：“辱命，罪也，奚以见吾君？”朝服跃马入河死。余姚黄墀、陈子方与性善友，同死之。兵部主事樊士信守淮，亦力战死。与明、伯完俱亡去，不知所终。
五月，癸未，辽东兵溃于直沽。
初，北兵南下，上用齐、黄谋，调都督杨文帅辽兵十万至济南，与铁铉合，以绝燕后。行至直沽，遇燕将宋贵等邀击，败之，全师遂溃，竟无一至济南者。
己丑，燕师下泗州。王谒祖陵，赐父老牛酒。
淮北之役，盛庸独以一军列淮之南岸，燕师不得渡。燕王乃遣使至淮安，假道于驸马都尉梅殷，以进香为名，殷答曰：“进香，皇考有禁，不遵者为不孝。”燕王大怒，复书言：“今兴兵诛君侧恶，天命有归，非人所能阻。”殷割使者耳鼻，纵之，曰：“留汝口，为殿下言君臣大义。”燕王气沮，欲取道凤阳，而凤阳知府徐
427 明通鉴卷十二
安亦拆浮桥绝舟楫以遏燕。燕王乃令邱福、朱能等帅骁勇数百人，潜自上流得渔舟以济。
辛卯，福等潜师袭庸军后，庸仓卒不及御，遂弃其战舰军资而走，燕师遂克盱眙。燕王与诸将谋曰：“今淮安，凤阳皆有备，
不若由天长径趋扬州，指仪真，则江淮人心皆震动矣。”【考异】据《明史·本纪》及《明史稿》，言：“燕师克盱眙，燕王集诸将议所向，或
言宜取凤阳，或言宜取淮安。王言：凤阳城坚，淮安多积粟，不如由天长乘胜直捣扬州，＇”按此皆据《实录》之文也。是时梅殷守淮安，徐安守凤阳，燕王畏此二人，故不敢取道。惟《重修三编》则云：“燕王假道于淮安，以进香为名，梅股劓其使。”又，其时凤阳守徐安，方拆浮桥断舟楫以遇燕师，故燕王决计舍此二处，直趋扬州。此据《逊国记》书之，为得其实，今从之。
壬辰，都督韩观御燕师于铁裹寨，败绩。癸巳，燕师趋扬州，已亥，至天长，遣使招谕扬州守将王礼。
先是，礼闻燕师至，谋以城降。监察御史王彬巡江淮治扬州，与指挥崇刚婴城坚守，昼夜不解甲，知礼有异谋，执之，与其党俱系狱。有力士，能举千斤，彬常以自随。礼弟崇者，厚赂力士母，呼其子出。会彬解甲而浴，为千户徐政、张胜所缚，遂出礼于狱，开门降。彬与刚皆不屈死。庚子，燕师克扬州。
辛丑，燕师次六合，我军迎战，败绩。
壬寅，诏天下勤王，遣御史大夫练子宁、右侍中黄观、修撰王叔英等分道征兵。召齐泰、黄子澄还。于是苏州知府姚善、宁波知府王琎、徽州知府陈彦回、乐平知县张彦方、前永清典史周缙等先后人卫。
方孝孺言于上曰：“事急矣！宜以计缓之，遣人许以割地，稽延数日。东南募兵至，胜负未可知也。”甲辰，上遣庆成郡主诣燕军，请割地以讲和。燕王曰：“此奸臣欲缓我以俟外兵耳。”不听。主，燕王从姊也。
428
纪十三
六月，癸丑朔，燕师将渡江，盛庸扼之于浦子口，败之。燕王欲且议和北还，适高煦引兵至，王仗钺附其背曰：“勉之！世子多疾。”于是煦帅众殊死战，庸兵失利，退屯高资港。【考异】据《明史·建文本纪》，书：“是月癸丑，盛庸帅舟师败燕兵于浦子口，复战不利。”《成祖纪》则但书其乙卯复战败绩之事。今按诸书所记，“癸丑之战，燕兵大败，燕王欲且议和北还。会高煦兵至，许以改立世子，乃帅众殊死战，庸遂有乙卯之败。”盖此事后修《实录》讳之也，今参《宪章录》、《纪事本末》书之，会朝廷遣都督佥事陈瑄帅舟师往援：瑄叛降燕。
时兵部侍郎陈植监师江上，慷慨誓师。部将有金都督者，首议迎降，植责以大义甚厉，金遂杀之以降，且邀赏。燕王怒，诛之，令具棺敛植，葬之白石山上.
甲寅，燕王祭大江。乙卯，燕师自瓜洲渡江，盛庸迎战于高资港，败绩。诸将请径薄京城，燕王曰：“镇江咽吭，不先下之，往来不便。”戊午，至镇江，守将童俊以城降。
方事之殷也，刑科给事中黄钺，丁父忧在家，方孝孺吊之，屏人问燕事，钺曰：“苏、常、镇江，京师左辅也，唯镇江最要害，守非其人，是撤垣而纳盗也。指挥童俊狡不可任，奏事上前，视远而言浮，将有异志。”至是俊果降。钺，常熟人。
庚申，燕师营于龙潭，京师大震。上徘徊殿廷间，召方孝孺问计。时廷臣劝上幸浙或湖，湘以图兴复，孝孺曰：“城中尚有禁兵二十万，唯有力守以待援兵，即事不济，国君死社稷，正也。无已，且遣大臣、诸王等再诣燕师以缓之。”
辛酉，上遗李景隆及兵部尚书茹瑺、都督王佐复至燕军申前请，燕王曰：“皇考已分封，今割地何名？公等归奏上，但奸臣至，我即解甲谢罪，退谒孝陵，归奉北藩。”景隆等皇惧不能对，遽还。壬戌，上复遣谷王橞、安王楹等往，王卒不奉诏，唯与诸王相劳苦，宴罢遣归。
甲子，上遣人潜赍蜡丸，四出促援兵，皆为燕游骑所获。是
429 明通鉴卷十三
时，王叔英募兵于广德，齐泰奔往从之；姚善起兵于苏州，黄子澄往从之：而练子宁募兵于杭州，黄观募兵于上游，皆仓卒不得至。上唯与方孝孺执手流涕，命徐辉祖等分道出御。谷王橞、李景隆等守金川门。时左都督徐增寿久蓄异志，至是首谋应燕。御史魏冕、人理丞邹瑾率同官殴之，请速加诛，上犹不听。【考异】据《明史·廖升传》，言：“燕兵犯阙，都督徐增寿徘徊殿廷，有异志，冕率同官殴之，《通纪》及《典汇》所记，则“同官之殴者共十八人”，而据《纪事本末》，则云“股李景隆”。按是时上方遣景隆至燕师议和，恐无是事，增寿后为建文所刃，盖因同官之殴疑之，已徐得其实耳。今据《明史·升传》：乙丑，燕师薄金川门，时北兵驻龙潭，王虑京城完缮，勤王之师四集，乃遣刘保、华聚等领骑兵十余哨至朝阳门，觇知无备，还报燕王，遂帅大队整兵前进。至则增寿果谋内应，上乃手刃之于左顺门。而是时谷王橞、李景隆已开门纳燕师，辉祖等力战，败绩。
上知事不可为，纵火焚宫，马后死之。传言：“帝自地道出，翰林院编修程济、御史叶希贤等凡四十余人从。”【考异】据《明史稿》，言“宫中火起，帝及皇后马氏崩”，此据《成祖实录》之文也。下文“或言帝自地道出亡”，则参以野史之说，然其《例议》中仍不据也。若后修之《明史》，则云“宫中火起，帝不知所终”，是不据自焚之说，已预为逊国张本，惟既云“帝不知所终”，何以下文又有“出帝、后尸于火中”之语，未免上下矛盾。惟《纲目三编》书法详明。其《纲》曰：“京师陷，帝不知所终。”《日》云：“都城陷，宫中火起，帝不知所终。棣遣中使出后尸于火，诡云帝尸。越八日，用学士王景言，备礼葬之，然葬地所在，后无闻焉。或L3＇帝由地道出亡＇。其后滇、黔、巴、蜀间皆传有帝为僧时往来迹，世遂以帝为逊国云。”按此，盖据《逊国记》之文也。王鸿绪初修之史、据《实录》为正说。《明史》虽删其自焚之语，犹不敢遽定其为马后之尸.《三编》所书，必当日奉敕裁定，故《辑览注》云：“逊国之说，《明旧史例议》力辨其妄。且言：建文帝阖宫自焚，身殉社稷，死之正也。后人
430
纪十三
心恶成祖诛夷忠烈之惨，而不忍建文之遽殒，故诡言削发出亡，以明帝之不死于火耳。＇此言良是，但据王鏊、陆树声、薛应旂、郑晓、朱国桢等所载诸书、皆历历可考，虽有舛讹，未必悉出傅会。且史传载黄观出募兵未还，或告言：宫中火，帝已失。＇后神宗时，尝命阁臣录帝在滇诗以进，似又非尽无稽者。第事难征核，姑从阙疑，今故附录出亡之略而复辨之如此。”据此，则《三编》、《辑览》未尝不两存其说，而实信逊国之语之未必尽诬也。明人纪革除遗事，无虑数十百种之多，即其收人《四库书存目》者，亦有二十余种。其中如符验.黄佐稍稍驳正，然皆辨逊国以后为僧之事，不谓宫中火起便是建文结局。朱睦橡《逊国记序》中，力辟建文髡缁遁去及正统五年迎入大内之说，而于建文四年六月之书法，则云“宫中火起，帝逊位”，作为传疑之词，然则自焚之说，即睦榨亦不敢据也。陈建《皇明通纪》作于正德间，（或云梁氏托名。）其所载变服遁去及诡指后尸为帝尸者，皆本《逊国记》中语。《三编》之所记，亦大略相同，此可见矣。国初力辟此事者，唯朱竹垞，时以鸿博在史馆，力持《成祖实录》中帝后自焚之说，故《明史稿》因之，而仍存出亡之或说于后。直至重修《明史》、修《三编》，始以“帝不知所终”一语结此一局，而自此建文逊国，遂成定案矣。又按，《明史》虽以逊国为或说，而据《纪》、《传》所载，恰处处留住建文出亡地步。观《叶希贤传》，已见大略，而复于《牛景先传》中，据《逊国记》、《革除遗事》诸书，备载从亡诸臣，而自程济以下，皆有可考，此则《明史稿》所未及者。
是日，燕王自金川门入，御史连楹叩马欲刺王，遂被杀，尸植立不仆云。王既人，遣中使出马后尸于火，诡言帝尸，持之泣，曰：“痴儿，何至是！”
寻下令，索齐泰、黄子澄等，榜其姓名曰“奸臣”。计左班文臣凡二十九入：太常寺卿黄子澄，兵部尚书齐泰，礼部尚书陈迪，文学博士方孝孺，御史大夫练子宁，右侍中黄观，大理少卿胡闰，寺丞邹瑾，户部尚书王钝，户部侍郎郭任、卢迥，刑部尚书侯泰、暴昭，工部尚书郑赐，工部侍郎黄福，吏部尚书张统，
431 明通鉴卷十三
吏部侍郎毛泰亨，给事中陈继之，御史董镛、曾凤韶、王度、高翔、魏冕、谢升，前御史尹昌隆、宗人府经历宋征，户部侍郎卓敬，修撰王叔英，户部主事巨敬。皆悬赏格，购首告及缚送者。
丙寅，诸王及文武群臣上表劝进。
时文臣叩马首迎附，知名者：吏部侍郎蹇义，户部侍郎夏原吉，侍中刘俊，侍郎古朴、刘季篪，大理寺少卿薛岩，侍讲王景，修撰胡广、李贯，编修吴溥、杨荣、杨溥，侍书黄淮、芮善，待诏解缙、给事中胡濙、金幼孜，兵部郎中方宾，刑部员外宋礼，国子助教王达、邹缉，吴府审理副杨士奇等。
礼部侍郎董伦以尝劝帝睦亲藩，故不入奸臣榜中，时已八十，燕王命致仕，寻卒。【考异】据《明史》所记二十余人，如解缙、黄淮之等，《明史》散见于各传中。惟《董伦传》则云：“成祖即位，伦年逾八十，命致仕，寻卒。”是则伦固未尝仕于成祖也。劝进之二十余人，伦有其名。窃谓伦以耄年受建文宠遇，不能死节，固不得为无罪。然以此人之劝进班中，与解缙.黄淮等并列，似未平允。夫劝进列名，未必伦之自署。即谓其年老依违，而逾八十之衰翁，随班叩谒，似亦非事实。况成祖令其致仕，则伦之不愿改事成祖可知，所以不杀伦者，以其有请亲睦宗藩之书，故特宥之耳。今别书董伦致仕于劝进二十余人之末，差得其实云。方燕王之人城也，杨荣迎谒，请曰：“殿下先谒陵乎？先即位乎？”王乃悟。己巳，王谒孝陵。诸王、文武群臣，备法驾，奉宝玺，迎王子道，呼万岁。王乃升辇，诣奉天殿受朝贺，即皇帝位。是日，朝贺班中，兵部尚书茹瑺居首，上迎谓曰：“朕今日得罪天地祖宗，奈何？”瑺对曰：“陛下应天顺人，何谓得罪？”上大悦。
时榜中逮捕诸臣，郑赐、王钝、黄福、尹昌隆，自陈“为奸臣所累，乞宥罪”，又以茹瑺、李景隆言，并宥张统及毛泰亨，皆先后授官，或仍其故职。寻复揭榜于朝堂，增徐辉祖、铁铉、周是修、姚善、甘霖、郑公智、叶惠仲、王琎、黄希范、陈彦432
纪十三
回、刘璟、程通、戴德彝、王艮、卢原质、茅大芳、胡子昭、韩永，叶希贤、蔡运、卢振、牛景先、周璇等共五十余人。
庚午，复周王橚、齐王榑爵。
壬申，葬建文皇帝，盖马后也。上以葬礼询之王景，对曰：“当以天子之礼葬。”从之，寻迁兴宗孝康皇帝主于陵园，仍称懿文太子。
丁丑，杀兵部尚书齐泰、太常寺卿黄子澄、文学博士方孝孺，皆夷其族。
泰之谪也，帝令与子澄密在外募兵，后以苏州知府姚善言，复召二人还。泰行至中途，闻京师不守，奔往广德。时王叔英募兵在广德，疑泰有贰心，欲执之，泰告之故，相持恸哭，共图兴复。榜购泰急，泰常骑白马，墨之以行，行稍远，汗出墨脱，有识之者曰：“此齐尚书马也。”遂被执。子澄就姚善于苏州，闻召未行而京师陷。欲与善航海乞兵，善不可，乃就前袁州知府嘉兴杨任谋举事，为人所告，与泰先后缚至京师，俱不屈死。任以匿子澄，与二子礼、益俱斩。泰从兄弟及子澄二子俱从坐。
上之发北平也，道衍以孝孺为托，曰：“城下之日，彼必不降，幸勿杀。杀孝孺，天下读书种子绝矣。”上颔之。然素重孝孺名，召至，使草诏。孝孺衰绖人，悲恸声彻殿陛，上降榻劳曰：“先生毋自苦，予欲法周公辅成王耳。”孝孺曰：“成王安在？”上曰：“彼自焚死。”孝孺曰：“何不立成王之子？”上曰：“国赖长君。”曰：“何不立成王之弟？”上语塞，曰：“此朕家事。”顾左右授笔札，曰：“诏天下，非先生草不可。”孝孺投笔，哭且詈曰：“死即死耳，诏不可草！”上曰：“独不畏九族乎？”孝孺曰：“便十族，奈我何！”上犹欲强之，孝孺乃索笔大书“燕贼篡位”四字，上大怒，命磔诸市。孝孺慨然就死，作《绝命词》曰：“天降乱离兮，孰知其由？奸臣得计兮，谋国用犹。忠臣报国兮，血泪交流。以此殉君兮，抑又何求！呜呼哀哉兮，庶不我尤。”时年四十有六。孝孺兄孝
433 明通鉴卷十三
闻，力学笃行，早卒。弟孝友，同时就戮，亦赋诗一章死。妻郑及二子中宪、中愈先自经死，二女投秦淮河死。
是狱也，泰与子澄皆坐族。而孝孺以十族故，并及其朋友、弟子。于是廖镛与其弟铭，皆德庆侯永忠孙也，以曾受业孝孺，为拾遗骸瘗聚宝门外山上，遂被逮死。太常少卿庐原质以中表故，与其弟原朴皆坐死。御史郑公智、陕西金事林嘉猷皆同里弟子，孝孺尝曰：“匡我者，二子也。”刑部侍郎胡子昭，以孝孺荐预修《太祖实录》，河南参政郑居贞，孝孺友也，诸人皆坐党被逮死。又，孝孺主应天试所得士有长洲刘政、桐城方法。政曾草《平燕策》未上，闻孝孺死，遂欧血卒。法宫四川断事，以诸司表贺登极，不肯署名，及被逮，行次望江，瞻望先人庐舍，再拜自沉江死。凡先后坐孝孺党而死者八百余人。【考异】《三编·质实》引《逊国臣传》云：“孝孺投笔哭骂，上怒叱曰：汝焉能遽死，朕当灭汝十族。后系狱，籍其宗支及母族林彦法等、妻族郑原吉等，示且胁之，执不从。上怒甚，乃收朋友、门生廖镛等为十族，诛之，然后诏磔于市，坐死者八百七十三人，外亲之外，亲族尽数抄没，发充军坐死者复千余人。”臣林《外纪》云：“成祖曰：吾固能族人。＇孝孺曰：“族至三，赤矣。”成祖曰：＇吾能四。＇乃大收其朋友、门生，凡刑七日。”《纪事本末》云：“文皇大声曰：“汝独不顾九族乎？＇孝孺曰：“便十族，奈我何！””《旧史例议》以廖镛等逮论在孝孺死后，朱彝尊以孔安国及马，郑解九族，上至高祖，下至玄孙，不及异姓，则反轻于秦法之三族，谓十族之说非实。按夏侯、欧阳解九族者，父族四，母族三，妻族二，皆据异姓有服。成祖并非经生，一时激怒，不同议礼，何暇辨九族之当从何家言乎？且成祖诛夷之惨，一·时坐党祸死者，据朱彝尊《明诗综》、《诗话》，言“长陵靖难，受祸者莫惨于正学先生，坐方党死者，相传八百七十三人，其次黄太常，坐累死者，族子六十五人，外戚二百八十人。若胡大理之死，《郡志》称其族弃市者二百1七人，坐累死者数千人。茅大芳妻毙于狱，有与狗吃之旨，载袁制《奉天刑赏录》”云云。然则当口或加三为四、或加九为十，传闻异词不足辨，434
纪十三
而一时门生、朋友，滥及无辜，则亦不能为之讳也。
翰林修撰黄岩王叔英方在广德募兵，闻齐泰就逮，知事不可为、乃沐浴更衣冠，书《绝命词》，又自题其案曰：“生既已矣，未有补于当时；死亦徒然，庶无惭于后世。”己卯，叔英自经于玄妙观银杏树下。时御史古田林英亦在广德，相继自经。后陈瑛希旨，请簿录其家，于是叔英妻金氏自经死，二女下锦衣狱，投井死。英妻宋氏下狱，亦自经死。
是月，下魏国公徐辉祖于狱。辉祖战败，归守父祠。上入城，诸武臣皆迎附，辉祖不屈，召诘之，不出一语，始终无推戴意，乃下吏追取供招。唯书其父开国功臣及免死有券、上怒，欲诛之，徘回既久，竟从宽典，勒归私第，削其封爵。
杀御史大夫练子宁、户部侍郎卓敬，夷其族。
子宁在杭州为临安卫指挥刘传缚以献，上亲诘之，语不逊，命磔死，族其家，姻戚俱戍边。
敬在朝被执，责以建议徙燕，离间骨肉。敬抗声曰：“惜先帝不用敬言耳！”上怒，怜其才，命系狱，使人讽以管仲、魏征事，敬泣曰：“人臣委质，有死无二。先皇帝有何过举？一旦横行篡夺，恨不即死见故君地下，乃更欲臣我邪？”上犹不忍杀。道衍故与敬有隙，进曰：“敬言诚见用，陛下宁有今日？”乃斩之，诛其三族。
子宁既诛，其从子大亨，官嘉定知县，闻之，同妻沉刘家河死。里入刑部主事徐子权闻子宁诛，亦恸哭自经死。
敬立朝慷慨，美丰姿、善谈论，凡天官、舆地、律历、兵刑，无不博究，故上屡欲用之。后言及，辄叹曰：“国家养士三十年，唯得一卓敬耳！”
宗人府经历宋征与子宁同请诛景隆，又上疏请削罪藩属籍，同时被执，不屈死。
燕师之人也，唯太常寺卿襄阳廖升最先死。时朝廷遣使请割
435 明通鉴卷十三
地，不许，闻而恸哭，遂自经。
洎燕师薄城，修撰王艮与妻子诀曰：“食人之禄者，死人之事，吾不可复生矣。”时同里解缙、胡广及吴溥，皆比舍而居，城陷前一日，皆集溥舍。缙陈说大义，广亦奋激，艮独流涕不言。既去，溥子与弼尚幼，叹曰：“胡叔能死，是大佳事！”溥曰：“不然，独王叔死耳。”须臾，隔墙闻广呼家人谨视豚，溥顾与弼曰：“一豚之不舍，肯舍其生乎？”俄闻艮舍哭，果饮鸩死。【考异】王艮殉难事见《明史》本传中，《典汇》所载亦同，而附辨其下云：“诸本皆云：艮以辛巳（即建文三年。）九月卒，帝遣郎中黄观谕祭之。《革朝志》力辨其非，言：艮家饰此以避追录耳。吴与弼少从其父溥邸舍，目见艮事，能述之。”按姜氏《秘史》据王氏《家谱》，以艮死在前一年，并及黄观谕祭之事。《四库书提要辨证》云：“革除之际，诛锄异己，凡效忠于建文者，皆祸及子孙。安知王氏《家谱》非为宗族计，讳其死难以自全，未必遽为定论。《明史·艮传》仍用前说，盖必有所考也。”此所论与《典汇》说合，今据书之。
金川门陷，进士叶福守门，不克，死之。宫中火起，都给事中义乌龚泰赴援被执，以非奸党不杀，自投城下死。卫府纪善泰和周是修闻难，留书别缙、广及萧用道、杨士奇，付以后事，具衣冠，为《赞》系衣带间，人应天府学拜先师，自经死。江西副使崇德程本立，由佥都御史改官，未行，闻燕兵人，自缢死。大理寺丞邹瑾、御史魏冕闻帝杀徐增寿，宫中火起，二人俱自刎死。时秦府长史邹朴闻瑾死，不食卒。兵部郎中谭翼，自焚死，妻子殉焉。凡此皆在燕师陷城之数日间.
而孝孺既诛，上欲以草诏属侍读楼琏。琏，金华人，尝从宋濂学，承命不敢辞。归，语妻子曰：“我固甘死，正恐累汝辈耳！”其夕，遂自经死。或曰“草诏乃括苍王景”，或曰“无锡王达”云。
右侍中黄观募兵在外，诏有司追捕，收其妻翁氏并二女给象奴。奴索钗钏市酒肴，翁悉与之持去，亟携二女及家属十人投淮436
纪十三
清桥下死。观行至安庆，闻京师陷，或告曰：“新君即位三日矣。观叹曰：“吾妻有志节，必死。”招魂，葬之江上。命舟至罗刹矶.朝服东向拜，投湍激处死。观弟觏，先匿其幼子逃它处，或云：“靓妻毕氏、孀居母家，遗腹生子，故黄氏有后于贵池。”
方观妻投水时，呕血石成小影，阴雨时辄见，相传以为大士像。有僧舁至庵中，翁氏见梦曰：“我黄状元妻也。”比明，沃以水，影有愁惨状。后移至观祠，传以为“翁夫人血影石”云。
秋，七月，壬午朔，大祀南郊，以太祖配。赦天下。诏：“自今年六月后仍称洪武三十五年，【考异】此语见七月朔诏中.以仍称洪武三十五年之语推之，则革除以后，当以建文元年为洪武三十二年，二年为洪武三十三年，三年为洪武三十四年。当日靖难兵起，纪年之例，一定如此，乃《实录》则直以建文元年，二年，三年为永乐之元.二、三年，及至是年七月，则又改书洪武三十五年，当日史臣之谬戾，已不自顾其前后之矛盾雷同矣。附识于此，以证《实录》之诬妄。以明年为永乐元年。凡建文中干犯者，一切弗问。山东、北平、河南被兵州县，复繇役三年。畿内凤阳、淮安、徐州、滁州、扬州，皆蠲租一年。余州县及未被兵各省，皆蠲田租之半。”
癸未，召前北平按察陈瑛于广西，擢左副都御史，署院事。凡建文朝废斥者，尽还故官。
甲申，诏建文时所改官制，一切复之。
一日，上顾侍臣太息曰：“只此一事，前代沿袭已久，何关利害，亦欲改耶！”乃令吏部尚书张统、户部尚书王钝解职务，月给半俸，居京师。沈惧，自经于吏部后堂。侍郎毛泰亨惧，亦死。【考异】据张芹《备遗录》及《典汇》所载，俱列张统、毛泰亨于壬午殉难诸臣中，其实统虽在奸臣榜中，据《皇明通纪》、《纪事本末》，皆云：“以茹瑺、李景隆荐，仍故官。及逾月，成祖以建文改官制，咎及统等，命与户部尚书王钝解职，统畏惧，自经干吏部后堂，毛泰亨亦死。”证之《明史·紞传》，亦辨其非殉难而死者。然则统不但不得与干殉难之列，并不得与削
437 明通鉴卷十三
爵之徐辉祖，致仕之董伦比也，今据《明史》本传书之。又按年表，统以七月自经，今据之.
方统之在吏部也，值变官制，小吏张祖言曰：“高皇帝立法创制，规模甚远，今更之未必胜，徒滋人口，愿公力持之！”沈虽不能用，然心贤祖，奏为京卫知事。及统死，属吏无敢视者，唯祖独经纪其丧云。
辛卯、执苏州知府安陆姚善至，不屈死。
初善守苏州，黄子澄闻金川之变，欲与善航海募兵，善曰：“公朝臣，宜收兵图兴复。善则守土，与城存亡耳。”子澄去，善方练兵守苏州，为麾下许千户缚以献。至京师，上诘之曰：“汝一郡守，乃敢抗我！”善大声曰：“各为其主耳！”命诛之。
刑科给事中黄钺者、善之执友也，方丁父忧，家居苏州，闻童俊以镇江降，杜门称疾不出，善以书招之，许俟营葬毕至军。及闻善被刑，乃以越日登琴川桥、西向再拜赴水死。【考异】姚善
之死，诸书皆云“七月十日”，盖辛卯也。又云“钺以十一日赴水死”，按《明史·钺传》，言“钺以户科召行至中途，自投于水，以溺死闻，故其家得
不坐”云，至《革除遗事》诸书所记，则钺以是年七月姚善被诛之次B死，盖成祖不知其死而召之，故其家以溺死闻、盖避追录也。此与王艮之死，其家谱以为卒于辛已者同，故明人亦有“避追录”之语。而《明史》传中所载，语有斟酌，今仍系之善被诛下，更于明年召官时补出钺死之本末。
癸巳，改封吴王允熥广泽王，衡王允熞怀恩王，徐王允熙敷惠王，随吕太后居懿文太子陵园。
甲辰，命致仕尚书王钝偕工部尚书严震直、府尹薛正言等巡视山西、山东、河南、陕西。
燕兵之人也，钝逾城走，为逻卒所执，遂降，仍其故官。至是与张统同罢，寻复用之。震直分巡山西，行至泽州而卒。【考异】《明史·震直传》但书其“巡视山西，至泽州而卒”。又《张紞传》，言：“世传震直奉使至云南，遇建文君，悲怆吞金死。”考诸国史，非事实438
纪十三
也。按此即世所传《搜山》、《打车》诸传奇，今据《明史》本传，余悉删之。
是月、杀刑部尚书暴昭、侯泰，礼部尚书陈迪，户部侍郎郭任、卢迥。
昭、潞州人，前掌北平司事。在真定，与铁铉辈悉心经画，及平安军败召归。燕师陷城，昭出亡，被执，抗詈不屈，支解死。
昭之出也，侯泰代之。燕师既起，力主抗御之策，会督饷山东，行至高邮，被执不屈，与弟敬祖、子玘俱死。
迪，宣城人。李景隆之败，迪陈大计，命督运军储。已，闻变，赴京师，召至责问，抗声不屈，遂与其子凤山、丹山等六人磔于市。既死，人于衣带中得诗及《五噫歌》，词意悲烈。苍头侯来保拾其遗骸归。妻管氏缢死。幼子珠，生五月，乳母潜置沟中得免。
任、丹徒人，一曰定远人。初佐户部，饮食起居，俱在公署。时方贬削诸藩，任言：“天下事先本后末则易成，今日储军实，运财粟，果何为者？乃北讨周，南讨湘，舍其本而末是图，非策也。且兵贵神速，苟旷日持久，锐气既竭，姑息随之，将坐自困耳。”上时在藩，闻而恶之。兵起，任与同宫迥主调兵食，京师不守，被禽，不屈死。子经同坐，少子戍广西。
迥，仙居人，饮酒高歌，不拘细行，人目其狂，及仕，折节恭慎，至是被执，慷慨就刑，长讴而死。
迪在礼部，有侍郎黄魁，通习典礼，迪与侍郎黄观皆爱敬之。又，户部主事巨敬，充史官，以清慎称。皆与迪同召，不屈死。
召大理少卿胡闰、御史高翔至。
闰，鄱阳人。尝题诗吴芮祠壁，太祖见而奇之，因累官至卿贰。翔，高邑人。洪武中，以明经为监察御史。燕兵之起，二人
439 

明通鉴卷十三
昼夜画军事，上闻其名，欲用之。翔丧服人见，语不逊，遂与闰同不屈死。
翔坐族，亲党皆戍边，并发其先冢，诸给高氏产者皆加税，曰：“令世世骂高翔也。”闰子传道亦坐死，幼子戍边。有四岁女郡奴，给配功臣家。稍长，识大义，尝以爨灰污面，其后遇赦还乡，贫甚，誓不嫁。见者争遗钱谷，曰：“此忠臣女也。”遂以贞节终。
杀副都御史茅大芳、佥都御史周璇。
大芳、泰兴人。洪武中为淮南学官。召对称旨，擢秦府长史，制词以董仲舒为言。大芳益奋激，尽心辅导，额其堂曰希董，方孝孺为之记。建文时，擢官台宪，燕师起，遗淮南守将梅殷诗，词意激烈，闻者壮之。璇当洪武末，以天策卫知事建言，擢是职。并见收，不屈死。而大芳子顺童、道寿俱坐诛，二孙死狱中。
一时诸御史以抗节死者：王度，归善人。燕兵起，赞画军事。及李景隆败、盛庸代之，度密授机宜，遂有东昌之捷。小河之役，奉命劳军徐州，还，与孝孺誓死社稷，遂坐方党谪戍贺县，坐语不逊，族之。
戴德彝，奉化人。洪武二十七年进士，累官侍讲。太祖谕之曰：“翰林虽职文学，然既列禁近，凡国家政治得失，民生利害，当知无不言。昔唐陆贽、崔群、李绛在翰林，皆能正言说论，裨益当时，汝宜以古人自期。”已，改监察御史。建文更官制，改左拾遗.上即位，召见，不屈死之。德彝死时，兄弟并从京师嫂项氏家居，闻变，度祸且族，令阖舍逃去，匿德彝二子山中，毁《戴氏族谱》，独身留家。收者至，无所得，械项至京，搒掠，终无一言，故戴氏独免于族云。
董镛，逸其里。诸御史有志节者，时时会镛所，暂以死报国。诸将校观望不力，镛辄露章劾之。城陷被杀，家戍极边。440
纪十三
于是诸城谢升、聊城丁志方、怀宁甘霖、嘉兴姚瑄，皆坐诛。而给事中则有莆田陈继之，西安韩永。当兵事亟，继之数条奏机宜，永亦慷慨论兵事。时上欲官之，卒与继之同抗辞不屈死。继之之死，又坐其父母兄弟悉戍边云。
上之即位也，有诏至不屈而死者：祥符王良，当建文时，迁刑部侍郎，议减燕府人罪，不称旨，出为浙江按察使，上颇德之。诏至浙江，并使召良，良执使者，将斩之，众劫之去。良集诸司印于私第，将自杀，未即决，妻问故，曰：“吾死自分，未知何以处汝耳。”妻曰：“君男于，乃为妇人谋乎！”馈良食，食已，抱其子人后园，置于池旁，投水死。良敛妻毕，以子付友人家，遂积薪自焚，印俱毁。上闻之，曰：“死固良分，但毁朝廷印，不得无罪。”命徙其家于边。
漳州府教授陈思贤，茂名人。以忠孝大义勖诸生。及登极诏至，恸哭曰：“明伦之义，正在今日。”坚卧不迎诏，率其徒吴性原、陈应宗、林珏、邹君默、曾廷瑞、吕贤六人，即明伦堂为旧君位，哭临如礼。有司执之，送京师，思贤及六生皆死。六生，皆龙溪人.
初，勤王之师，自姚善、王叔英外，则徽州知府陈彦回，莆田人，曾坐父罪谪戍云南。比至蜀，家人多道死，惟彦回与祖母郭在。会赦，又弗原，监送者怜而纵之。贫不能归，依乡人知县黄积良，冒黄姓、久之，以阆中教谕严德政荐，授保宁训导。考满陛见，擢平江知县。逾年，太祖崩，入临、又以给事中杨维康荐，擢守徽州。建文初，祖母郭卒，当去，百姓诣阙乞留。彦回衰绖人京自陈，乞复姓，许之，唯连乞终制不许。葬郭于徽城之北，对百姓曰：“吾昔亡命冒它姓，徒以祖母存耳。今祖母没，宜自请死，天子特宥之，敢不以死报国乎！”燕兵逼京师，赴援不及，被禽至，遂抗节死之。
乐平知县张彦方，龙泉人。初为给事中，以便养改官乐平。
441 明通鉴卷十三
时应诏勤王，帅所部抵湖口，被执，械至乐平，斩之。枭首谯楼、当暑，一蝇不集，经旬面如生，邑人葬之清白堂。
同时又有松江同知者.失其姓名、或曰周继瑜也，勤王诏下，榜募义勇人援，极言大义，感动人心，并指斥靖难之师乖恩悖道，械至京，磔于市。
其武臣之死者：河北卫指挥张伦，从盛庸战有功。庸败，燕将招伦降，伦笑曰：“张伦将自卖为丁公乎？”遂不屈死之。京师陷，武臣自盛庸、平安以下，无不归附，从容就义者，唯伦一人而已。
而是时有台州樵夫，日负薪人市，口不贰价，闻京师陷、恸哭投东湖死。温州乐清亦有樵夫，闻其乡人卓敬死，亦号恸投于水。二樵以遁世逸其名，或曰：“其一即指挥张安也。”
又，陈质者，建文元年宋忠之败，质以参将退守大同，代王欲举兵应燕，质持之不得发。洎燕攻大同，蔚州、广昌已附于燕，质取之。至是追论其罪，与镇抚周拱元俱坐诛。
八月，壬子，命侍读解缙、编修黄淮人直文渊阁，并预机务。缙首迎附，召对称旨，命与淮常立御榻左备顾问。或至夜
分，上就寝，犹赐坐榻前，语以机密重务。内阁预机务自此始。
【考异】诸入人阁，《本纪》统系之八月，牵连并记也，今据《宰辅年表》分书月分。
执兵部尚书铁铉至，陛见，背坐廷中，抗置不屈。上令两武士夹棒持之，胁其一回顾，终不可得，遂磔于市。
铉，邓县人。洪武中，由国子生授礼科给事中，调都督府断事，尝谳疑狱立白，太祖喜，字之曰鼎石。建文初，任山东，解济南之围，又与盛庸大败燕师于东昌，自此燕兵径取徐、沛，不敢复道山东。渡江之役，屯兵淮上，庸败绩，铉兵亦溃。上以铉非朝臣，故不族铉。父仲名，年八十三，与母薛并安置海南.子福安戍河池，二女发教坊司，誓死不受辱，久之，赦归。
442
纪十三
铉之死也，高巍在外、闻京师不守，先自经于驿舍。而高贤宁前以射书城外，上悦其言，为之缓攻。至是被执入见，上曰：“此作论秀才，好人也，可予一官。”贤宁固辞。锦衣卫指挥纪纲，素与贤宁善，劝就职，答曰：“吾尝辱王先生之教矣。”盖贤宁，济阳人，王省之弟子也。纲为言于上，竟得归，年九十七卒。其参铉军事之宋参军及继巍上书之御史韩郁，皆变姓名遁去，不知所终云。
丁巳，分遣御史巡察天下利弊，当兴革者以闻。
戊午，授都督何福为征虏将军，镇守宁夏，节制山、陕、河南诸军。都督同知韩观练兵江西，节制广东、福建。
福自淮北败，奔还，上以其宿将知兵，推诚用之，又聘其甥女徐氏为赵王妃。
甲子，命西平侯沐晟镇云南。
丙寅，杀御史大夫景清，夷其族。清本耿姓，讹为景，真宁入，建文初出为北平参议。上在燕邸，与语，言论明晰，大称赏。还，迁左都御史，与孝孺等约同殉国。及京师不守，清知建文之出亡也，密谋兴复，乃诣阙自归，上喜曰：“吾故人也。”命仍故官，委蛇班行者久之。是日早朝，清衣绯怀刃而入。先是日者奏：“异星赤色犯帝座急。”上故疑清。及朝，清独著绯，命搜之，得所藏刃，诘责，清奋起曰：“欲为故主报仇耳！”上怒，命磔于市，清骂不绝口而死。一日，上昼寝，梦清绕殿追之。上曰：“清犹能为厉邪？”乃夷其九族，尽掘其先人冢墓。又籍其乡，转相攀染，谓之“瓜蔓抄”，村里为墟。【考异】据《三编·质实》，云：“王鏊《守溪笔记》，文皇至金川门，百官迎拜江次，清独直立骂不已，乃命左右抉其齿，且抉且骂，含血直噀上衣。乃命醢之，罪及九族。久之，上昼寝，梦清人殿追之。上曰：“清犹能为厉耶？乃籍其乡，转相攀染，谓之＇瓜蔓抄＇。”其说与《明史》异。《纪事本末》：“有青州教授刘固者，依清居。清遇害，连及固与弟国、母袁氏，同受刑于聚宝门外。固子超，年十五，有
443 明通鉴卷十三
膂力，临刑仰天大呼，纲索俱断，夺刀连杀十余人，诏磔之。”
上之即位也，驸马都尉梅殷尚拥兵淮上不降。上乃迫宁国公主啮血为书以授股，殷得书恸哭，乃还。既入见，上迎劳曰：“驸马劳苦。”殷曰：“劳而无功耳。”上默然，以公主故不诛，然自是益衔之。
九月，甲申，论靖难功，封邱福淇国公，朱能成国公，张武等侯者十三入，徐祥等伯者十一人。福与张玉、朱能以首夺九门，功最大，而谋画智计逊于玉，其敢战深入与能埒。然为人朴戆沉鸷，每战胜，诸将争前效虏获，福独后，故上尝叹曰：“邱将军功，我自知之。”至是大封功臣，独首福。又追赠张玉荣国公，谭渊金乡侯。
而大宁降将陈亨，以白沟河之战，中创几死。已，攻济南，与平安战于铧山，大败，创甚，舆还北平。其年十月卒，上尤借之。至是追赠泾国公，与玉等皆赐谥。
论款附功，增李景隆禄，封驸马都尉王宁为侯，茹瑺、陈瑄及都督同知王佐皆为伯。
命侍读胡广，修撰杨荣、编修杨士奇、检讨金幼孜、胡俨同直文渊阁，预机务，与解缙、黄淮凡七人，并朝夕左右。
甲午，定功臣死罪减禄例。
乙未，徙山西民无田者实北平，赐之钞，复五年。
江西盗平。先是，命韩观讨之，未至，盗已就抚。乃授观为征南将军，镇广西。
是月，以吏部侍郎蹇义为本部尚书，户部侍郎夏原吉为本部尚书。义迎附，以吏部右侍郎迁左。时方务反建文之政，所更易者悉罢之，义从容言曰：“损益贵适时宜，前改者固不当，今必欲尽复者，亦未悉当也。”因举数事陈说本末，上称善。原吉以建文时充采访使巡福建，所过郡邑，核吏治，咨民隐，人皆悦服，久之，移驻蕲州。上即位，或执原吉以献，释之，寻转左侍郎。有444
纪十三
言“原吉建文时用事臣，不可信”，上不听，遂与义并擢尚书。
又改工部尚书郑赐于刑部，晋黄福为工部尚书，刘俊兵部尚书。
逮谷府长史刘璟至。璟之参李景隆军事也，景隆败，璟夜渡芦沟河，冰裂马陷，冒雪行三十里。子貊自大同赴难，遇之良乡，与俱还。上闻，见录，不省，遂归里称疾不起。至是逮至京师，上亲诘之，璟对词犹称殿下，且抗声曰：“殿下百世后逃不得一“篡＇字。”遂下狱，自经死。
初，温州贼叶丁香叛，延安侯唐胜宗讨之，决策于璟。破贼还，称璟才略，太祖喜曰：“璟真伯温儿矣！”上在藩邸，尝与璟奕，璟辄胜、上曰：“卿不少让我邪？”璟正色曰：“可让处则让，不可让者不敢让也。”上默然。
璟既死，法官希旨缘坐其家，上以基有功故，不许。前太常寺少卿高逊志卒。
逊志，字士敏，萧县人，燕师入，遁迹于东瓯雁荡山中。弟子文渊阁侍书蒋兢从之，为经纪其丧。兢，宜兴人。【考异】《明史·高逊志附王艮传》，言：“燕师既人，存殁无可考。”朱竹垞《明诗综》详其本末，并载蒋兢《祭高先生文》。据祭文，盖九月之晦也，今增系之九月之末。
冬，十月，丁巳，吏部上言：“前北平所属州县官朱宁等二百九十人，当靖难时俱弃职逃亡，宜按名逮，置之法。”诏从宽典，悉令人粟赎罪，遣戍兴州。
上既即位，诸州县奉前诏起援兵者，皆人奸臣榜中，次第逮捕。唯日照王琎守宁波，燕兵临江，琎造舟舰谋勤王，为卫卒缚至京师，上诘造舟何为，琎曰：“欲泛海趋瓜洲，阻师南渡耳。”上壮其言，竟不罪，放归。
永清典史周缙，武昌入。燕师起，守令相率迎降，永清地尤近，缙独为守御计，摄令事。已，度不可为，怀印南奔，道闻母
445 明通鉴卷十三
卒，归终丧。燕兵已迫，纠义旅勤王，闻京师不守，遂亡去。至是有司捕缙，械送成所。居数岁，子代还，年八十而没。
其朱宁等二百余人，皆不可考云。
己未，诏重修《太祖实录》，命曹国公李景隆监修，尚书茹瑺副之，侍读解缙为总裁。
建文初，临海叶惠仲以知县被征，预修《太祖实录》，迁知南昌府，至是以坐直书靖难事，指为逆党，遂逮至，族诛。【考异】此即再修之《实录》。据沈氏《野获编》，言：“解缙秉笔，尽焚旧草。”旧草，即建文初修之《实录》，叶惠仲预焉，遂以此坐诛。
时上于官中得建文时章奏千余道，命缙等翻阅，关系军马钱粮数目则留之，余有干犯者悉焚之。一日，从容问缙等曰：“尔等宜皆有之？”缙不敢对。修撰李贯对曰：“臣实无之。”上曰：“尔以独无为贤邪？食其禄则思任其事，当国家危急之际，左右近侍独无一言，可乎？朕非恶夫尽心于建文者，特恶夫诱建文之坏祖法者耳。”贯惭而退。
丙寅，命镇远侯顾成镇贵州。成自太祖时，以洪武八年调守贵州。已，从傅友德征云南有功，进贵州都指挥同知，寻迁右军都督佥事，佩征南将军印，又会何福讨平水西寨。凡在黔十余年，威信大著。建文初，召还，进左军都督，以从耿炳文御燕师于真定被执，遂降，辅世子居守北平。南军围城，防御调度，—以委之。至是论功封侯，仍命镇贵州。
壬申，徙封谷王橞于长沙。
甲戌，诏：“从征将士掠民间子女者，悉令放还，归其家。”是月，以僧道衍为僧录左善世。
十一月，壬辰，立妃徐氏为皇后。后之为妃也，孝慈皇后深爱之。从上之藩，居孝慈丧三年，蔬食如礼。靖难兵起，一切部分，世子多禀命焉。及册为后，后弟增寿常以国情输燕，及其诛也，上恸惜之，欲追赠爵，后力言不可，上不听，卒封定国公，
纪·十三
命其子景昌袭。以告后，后曰：“非妾志也。”竟弗谢。其深明大义如此。
废广泽王允熥、怀恩王允悭皆为庶人。
是月，进郭资为户部尚书、仍掌北平布政司使事。十二月，癸丑，蠲被兵州县明年夏税。
是月，擢保定知府雒金为刑部尚书，仍知保定府。又擢右通政李至刚礼部尚书。初，金川门不守，建文帝东西走殿廷，欲殉社稷。翰林院编修程济请逊国以图后举，帝不决，乃以为僧请.自任扈从。于是帝泣，急命举火焚宫。是日，帝自地道出，从亡诸臣，或缒城，或由水关出，薄暮，会于神乐观中。中官托言得高皇帝所遗度牒三纸，首应文，与帝名合；次应能，时吴王教授杨应能在从亡中，自任之；唯应贤不审。俄，监察御史叶希贤至，毅然曰：“臣名贤，何疑焉？”于是僧溥洽为帝祝发，应能、希贤亦并祝发。一时从帝出者凡五六十人，帝曰：“多人不能无生得失，有等任事著名，势必究诘，有等妻子在任，心多萦系，宜各从所便。”乃议以二十余人从。济与希贤、应能三人，或称道人，或称比邱，皆朝夕在帝左右，讥察防卫。其余或往来道路，运给衣食，或游历所至，更番为主，而姓名爵里，世莫得传，传者亦不无异词。于是有河西佣，补锅匠及马二公子之属啧喷称人间。河西佣者，常披葛冬日走乞金城市中，已，至河西，佣于庄浪鲁氏，得直买羊裘，而以故葛衣覆其上，葛虽破缕缕，终不肯弃去。力作倦，辄自吟哦，或夜闻其哭声。久之，有识佣者，与语不答，走之南山。后卒死庄浪，属主人曰：“我死，幸勿埋我，俟西北风起火之。”鲁家从其言。
补锅匠者，常往来夔州、重庆间，业补锅凡数年，川中人多识之。时在夔有童子师，能为古诗，诗后题马二公子，或马公，或塞马先生。一日，遇补锅匠于市中，相顾愕然。已，相持哭，共人山岩中，坐语竟日，复相持哭，别去。或曰：“马二之合，盖
447 明通鉴卷十三
冯姓也。”
又一僧二樵者，皆隐于浙东。僧自称云门僧，或称稽山主人，每泛舟赋诗，归即焚之。二樵，一在会稽，自号若耶溪樵，每于溪沙上以荻画字，已，辄乱其沙。有疑之者，从后抱持观之，则皆孤臣去国之词也。一在金华之东山，时称玉山樵，麻衣戴笠，终身不易，以上皆逸其名，唯玉山樵尝为王姓者题诗日“宗人”，故疑其为王姓云。
叶希贤之从帝为僧也，自号雪庵和尚，壮年落发，云游滇、蜀间，走重庆之大竹善里，爱其山水。里中有隐士曰杜景贤，知和尚非常人，与之游，为结茆于白龙山。和尚率数人居其中，或云“其徒”，或云“其所奉者帝也”。和尚昕夕诵《易·乾卦》，山中人疑其不诵佛经，景贤固知之，不敢言，亦不忍问，而和尚亦默会景贤意，乃诵《观音经》。然好观《楚词》，时时袖之登小舟，棹急滩中流，朗读一叶，辄投之水，投已，辄哭，哭已，又读，众莫测其云何也。
希贤与应能皆先帝卒，卒之日，其徒问师：“即死，宜铭何许人？”和尚始张目曰：“松阳。”问其姓名，卒不答。有知之者曰：“此前监察御史，与练大夫先后请诛李景隆者也。”
又牛景先，不知何许人，尝为御史。金川门启，易服宵遁，卒于杭州僧寺中。
自帝逊国后越数十年，有松阳人王诏，游治平寺、于转轮藏上得书一卷，记建文亡臣二十余人事迹，楮墨断烂，可识者仅九人。梁田玉、梁良玉、梁良用、梁中节，皆定海人，同族，同仕于朝。田玉官郎中，京师破，去为僧。良玉官中书舍人，变姓名走海南，鬻书以老。良用为舟师，死于水。中节好《老子》、《太玄经》，为道士，何申、宋和、郭节，俱不知何许人，同官中书。申使蜀，至峡口，闻变呕血，疽发背死。和及节俱挟卜筮书走异域客死。何洲，海州人，不知何官，与和节俱友善，亦去为448
纪十二
卜者客死。郭良、官籍俱无考，与中节相约弃官为道士。其余十余人，俱失其姓名，疑即程济、叶希贤辈也。
其最后晚出者曰《致身录》，相传得之江南茅山道书中，为吴江史仲彬所述。仲彬者，建文时为侍书。帝之出也，欲往滇南依西平侯，仲彬以为不可。适其家有艇来，遂迎帝至吴江之黄溪，主仲彬家。其后帝凡三至，遂为仇家所讼，逮捕仲彬系狱死。【考异】《明史·牛景先传》，言：“仲彬实未尝为侍书，《录》盖晚出，不足信。”
《录》中所载，与诸家纪革除遗事，或先或后，互有出人，而所载从亡诸臣，皆有姓名爵里可考，凡二十二人。其与治平寺藏内所载之九人中，有梁田玉、良玉、中节及宋和、郭节，得五人。又以河西佣为编修赵天泰，三原人；补锅匠为钦天监正王之臣，襄阳人；马二公子为刑部司务冯淮，黄岩人。此外又有兵部侍郎廖平，襄阳人；翰林院待诏郑洽，浦江人；王资，失其官，杞县人。皆帝游历所至更番为主者。而毁印自焚之王良，亦在所主中。又，刑部侍郎金焦，贵池人；检讨程亨，泽州人；刘伸，失其官，杞县人；太监周恕，和州人。皆往来伺应，共资粮扉屦者。而四川参政南康蔡运，有传其逾年坐奸党而死者亦在焉。合之济、希贤、应能、景先、仲彬五人，共二十二人。惟所称云门僧即宋和，而雪庵和尚别属之郭节，东湖樵夫即牛景先，与台州投东湖而死之樵夫是一是二，皆不可考，所谓传闻异词者也。
二十余人中，或先帝卒，或散在四方而客死，惟济从亡在外近四十年，盖与帝为终始云。济，朝邑人。据《致身录》所载，又云绩溪人，通道术。逊国之议，自济倡之。时有传其奇术者云：“徐州之捷，诸将树碑纪功，济时参军事，名在碑中。一夜，济往祭碑，人皆莫测。后燕王过徐，见碑，大怒，趣椎之。已，又止之曰：先为我录文来。＇时椎甫下遽停，而碑已缺损，乃据其可识者录以上，令按碑行诛，而济名适在椎脱处，遂得免。”或
449 明通鉴卷十三
曰：“徐州未尝有捷。”事之有无，殆不可考也。
初，燕师之人，郎、御史、给，舍四十余人，一夕尽遁去。诘朝，御史以闻，上不问。后始有啧啧言逊国事者，或云“僧溥洽知状”，或云“匿溥洽所”，上乃以它事禁溥洽、而命给事中胡淡以访张三丰为名，内监郑和以下西洋为名，遍物色之，不可得。溥洽坐系十余年，迨姚广孝将死，始请于上出之。至于帝之与济，则皆不知其所终云。
《三编·发明》曰：“惠帝以柔牵之资，丁强藩之逼，智力兼困，以至于亡。然其天性仁厚，亲贤好学，除军卫单T、减苏、松重赋，泽施未久，善政在民，是以天命虽移，人心犹结。而成祖本由逆取，复果于残杀，一时忠义如林，蹈九死而不悔，何其酷也。
至若遁山逃海诸人，流离曶味，身之既隐，焉用文为！而闻风感兴，若将亲炙，然疑交作，所由来矣。
夫据《左氏传》，则程婴、杵臼皆为乌有，然马迁逸事，人人乐道，故《明史》以为与其过而去之，宁过而存之。忠贞之气，屈极而伸，至今四百年后，易名列祀，折一衷而定论，存他说以阙疑，所以揭幽潜于日月，惧乱贼于《春秋》，岂不韪欤！”【考异】按壬午殉难亡遁诸臣，野史所记，如大理寺丞刘端、刑部郎中王高皆以孝孺坐诛，已见《成祖实录》。此外又有高不危者，与高巍同时死义。不危弟宣，坐谪南海卫。或曰：“不危，即巍字也。”《典汇》辨之，以为别是···人。又，佥都御史司中，召见不屈，命以铁帚刷其肤肉至尽，姻娅坐死者八十余人。又，晋府长史龙镡，被执不屈死，有拾其遗骸，得自书《绝命赞》，《典汇》所记略同，并载其《绝命词》，凡四言十句，又，工部侍郎张安国闻燕兵人，与妻贾氏诀，贾请隐、乘舟人太湖。闻京师陷，皇帝自焚，乃凿舟自沉死。又，胡子昭殉难，其弟子义，时为蜀府典宝，闻其兄死，辟世丹稜。蜀献王怜之，令为僧，子义以亲遗体辞。有二450
纪十三
子，竟弃去，不知所终，今检《明史·子昭传》亦遗之。若《典汇》所记，则有山西布政使理问徐让，孝义县丞卫健二人，俱奉诏使燕还，在军战没，又、御史王玭，苏州人，以匿奸党逮至，玭死，子孙坐诛，又，储福，无锡人，以奸党挨购，在录中，戍曲靖卫，舟行，忽仰天哭曰：“吾虽一介贱卒，义不为叛逆臣。”遂不食死。妻范氏.营葬，养其姑，守节以死，里人立庙祀之.又，龚诩，年十七，为金川门卒，兵人，谢大哭还乡。宣德中，巡抚周忱两荐为昆山，太仓学官，辞不就，曰：“诩仕无害于义，恐负往日城门一痛耳。”竟隐终身，门人私谥日安节先生。以上所记，《明史》皆轶其姓名，而刘端、王高之等，《三编》已补人《族孝孺目》中，其他亦大半采人，所谓“与其过而去之，毋宁过而存之”是也。又《三编》所载：“黄观在外募兵，同时有金侍郎者，逸其名，募兵江西。有朱进者，常州人，随行，俱被执就戮。”又，“金川门之陷，有编修陈忠者，鄞县人，殉难死。”凡此又皆野史所不具者。若夫燕兵初起，汤宗告变，野史以为靖难后被诛，人之壬午死事中，昔人辨之。今《明史》所列《汤宗传》尤为确证，此又不可不辨者也。
谨按重修《纲目三编》在乾隆四十年，是时方敕大学士九卿等稽考明季殉难诸臣，定专谥、通谥之例，下至诸生韦布及不知姓名之流，议谥难于概见者，亦令俎豆其乡以昭轸慰，撰为《胜朝殉节诸臣录》。逾年正月，复奉上谕：“念及建文革除之际，其诸臣之仗节死难者，史册所载甚多。当时永乐以藩臣犯顺称兵，阴谋夺国，诸人义不戴天。虽齐泰、黄子澄等轻率寡谋，方孝孺识见迁阔，然迹其尊主锄强之心，实堪共谅。及大势已去，犹且募旅图存，抗词抵斥，虽陨身湛族，百折不回，洵为无惭名教。其它若景清、铁铉等，或慷慨捐躯，或从容就义，虽致命不同，而志节凛然，皆可谓克明大义。下至东湖樵夫、补锅匠之流，虽姓名隐晦不彰、其心均足嘉尚。特以永乐性成残刻，逞志淫刑，其屠僇之惨，极于瓜蔓牵连，殆非人理，朕读史至此，未尝不深愤恨。因念胜朝革命之际，其抗我颜行者，尚念其
451 明通鉴卷十三
忠于所事，矧建文诸臣，不幸遵遭内难，为国捐生，成仁取义，岂可令其湮没！其应如何分别子谥之处，著同前旨交大学士等一体详查，集议具奏，称朕崇奖忠良有加无已之至意。钦此，”于是建文殉难诸臣，亦悉依专谥、通谥之例，附入卷末。而入祠之职官，如叶希贤、牛景先、程济以及梁田玉等九人，又人祠之士民，如燕山卫卒、金川门卒.台州樵夫、乐清樵夫、河西佣、补锅匠、云门僧、玉山樵，塞马先生之等，皆从附录存疑之例，均予人祠致祭。于此见褒忠之典，恩隆异代，度越千古，初未尝以野史流传，听其湮没，则诚所谓忠贞之气屈极而伸者矣。



纪十四 成祖永乐元年癸未至三年乙酉


纪十四 明通鉴卷十四
纪十四起昭阳协洽，尽旃蒙作噩，凡三年。
成祖启天弘道高明肇运圣武神功纯仁至孝文皇帝永乐元年
春，正月，己卯朔，上御奉天殿，受朝贺，宴文武群臣及属国使。
乙酉，享太庙。
辛卯，大祀天地于南郊。
上之即位也，周王橚、齐王博、代王桂、岷王楩，前为建文窜逐者，皆复其爵。至是诏仍故封，各令之国。谷王橞改封长沙，上以其开门迎降，尤德之，赐乐七奏，卫士三百，寻又增岁禄二千石。
癸巳，命保定侯孟善镇辽东。丁酉，授宋晟为平羌将军，镇甘肃。晟讨凉州、广西番苗有功，建文初，命镇甘肃。至是以上即位入朝，进后军左都督，仍遣还镇。【考异】据《明史·纪》，书“晟镇甘肃”，证之《晟传》，盖晟本以建文时镇甘肃，至是因人贺，复还镇也、今参《晟传》书之.
是月，擢陈瑛左都御史。
诏以北平为北京。二月，庚戌，设北京留守、行后军都督府、行部国子监。改北平曰顺天府。
453 明通鉴卷十四
乙卯，遣御史分巡天下。自是遂为永制。丁已，遣官设奠于先师。
戊午，祭太社、太稷。
己未、贻书鞑靼可汗郭勒齐。旧作鬼力赤。
初，元自特古斯死，五传至坤特穆尔，咸被弑。后郭勒齐篡而代之，自称可汗。上即位，遣使谕以通好，赐银币、并及其知院阿噜台等。是时郭勒齐与卫喇特相仇杀，旧作瓦刺。《辑览》“卫”——作“威”。往来塞下。上敕边将严兵备之。
徙封宁王权于南昌。
初，宁王之被诱人关也，上许以“事成中分天下”，比即位，大宁城已空，王乞改南，奏请苏州，上曰：“畿内也。”请钱唐，上曰：“皇考以予五弟不果，建文无道，以王其弟，亦不克享。其它善地，惟弟择焉。”遂封之南昌，上亲制诗送之。诏即布政司为王邸。
癸亥、耕耤田。
乙丑，遣司礼太监侯显使西域，征番僧也。
初，西域乌斯藏摄帝师纳木扎勒巴勒藏布旧译见三卷以洪武五年朝贡至京师、太祖礼而归之。十四年，复贡。时纳木扎勒巴勒藏布已卒。有僧哈里玛勒，旧作哈立麻。国人以其有道术，称之为“尚师”。上在燕邸知其名，欲致一见，乃命显偕憎智先赍书币往征之，并选壮士健马护行。自是中官衔命异域者，先后接踵矣。【考异】《本纪》，“二月，遗使征尚师哈立麻于乌斯藏”，使即侯显也。然《纪》不书侯显，而于九月遣中官马彬使爪哇，则云“初遣中官”，是以遣中官出使实始于马彬。然则前此所遣之侯显，非中官乎？征尚师于乌斯藏，非出使乎？又证之《郑和传》，言：“成祖锐意通四夷，奉使多用中贵，西洋则和及王景宏，西域则李达，迤北则海童，而西番则率使侯显。”今以先后考之，中官出使之始于显明甚，而《本纪》但书遣使，不书中官侯显。惟《辑览》及《三编》以显为中官出使之始，故其《目》云：“未几，454
纪十四
又遣马彬使爪哇、苏门答刺诸国，李兴使暹罗，尹庆使满刺加、柯枝诸
国，于是中官衔命异域者，四出纷纷矣。”今据《三编》书之。又按显附传、言显出使在是年之四月，与《本纪》书二月遣使不合。或者以二月奉诏，四月始行，故纪传互异耳。《辑览》亦系之四月。惟《重修三编》改入二月.据《实录》也，今从之。
己巳，振北京六府饥。
辛未，命三法司五日一引奏罪囚。壬申，诏瘗战地暴骨。
甲戌，命高阳王高煦备边开平。
是月，改户部尚书郭资刑部尚书，雒佥为行部尚书。三月，庚辰，命江阴侯吴高镇大同。
壬午，改北平行都司为大宁都司，徙保定。
初、太祖封宁王于大宁，以守北藩。冯胜之征纳克楚也，筑大宁、宽和、会州、富峪四城。纳克楚既降，寻置泰宁，福余、朵颜三卫于乌梁海，旧作兀良哈。以居塞下之降附者，而置北平行都司于大宁治焉。靖难师起，劫宁王以归，选三卫士卒三千人入关助战，数有功。天下既定，遂割大宁畀之以偿其劳。于是洪武间所筑诸城悉废，并调营州五屯卫及东胜左右卫，悉迁之内地，而辽东、宣府之声援，一旦为之隔绝。
戊子，命平江伯陈瑄督海运饷北京、辽东。
初，洪武间，辽东及迤北诸路用兵，悉资海运以饷军士。至三十年，以辽饷赢羡，令辽军屯种其地，而罢海运，至是上以北方军储不足，命瑄与都督佥事宣信皆充总兵官，帅舟师由海道运粮四十九万石于辽东、北京，自是岁以为常。
甲午，振直隶、北京、山东、河南饥。
时编修杨薄上疏，言：“洪武间定制，每县四境设仓，以官钞籴谷，储备荒岁之需，振贷敛散，皆有成规。又于县之各乡开浚陂塘，修筑滨江近河堤岸以备水旱，此皆万世之利。自有司杂务
455 明通鉴卷十四
日繁，便民之事卒不暇及，一遇灾荒，莫知所措。近闻南方官仓储谷，十处九空，甚至仓亦无存。原开陂塘，多被土豪侵占及堙塞为私田，堤岸坍塌，闸坝损坏，皆为农患。大抵亲民之官，得其人则百废兴，不得其人则百弊兴。伏望命部行移各布政司，令有司遵依旧制、并加整理。除近被灾伤外，凡丰稔之处，于现有官钞支籴谷粟，储以备荒。郡县考满，吏部计绩以定殿最。各按察司分巡官及巡按御史，并取勘实迹，岁终奏闻，有欺蔽怠事者罪之。庶几祖宗恤民良法，不为小人所坏矣。”疏人，从之。
是月，北虏寇辽东，三万卫都指挥沈永不能御，又不奏闻，上怒其欺蔽，诛之。
沈阳军士唐顺上书、请开卫河。其略言：“卫河源出卫辉府辉县，西北经卫辉城，抵直沽人海，距黄河陆路才五十余里。若开卫河，而距黄河百步置仓廒，受南运粮饷，至卫河交运，公私两便。”上命廷臣议之，未及行。
夏，四月，丁未朔，享太庙。
初，安南黎季犛复弑主日焜，立其子颙。已，又弑之而立顺弟窦。窦时方在襁褓中，【考异】《三编·质实》云：“《成祖实录》载陈天平奏云：“臣天平，前安南王烜之孙，奣之子，日煃之弟也。日煃卒，弟璥立，子睍继之，即子顺，顺子窦，皆为季犛所弑。”与史传小异。季犛欲篡其国，复弑窦，大杀陈氏宗族。遂自立，更姓名曰胡一元，名其子苍曰胡查，谓出帝舜裔胡公。后僭国号大虞，年号元圣。寻自称太上皇，传位于查。是时靖难师起，安南自帝其国，匿不以闻。
及上即位，遣官诏告其国，登惧，遣使奉表朝贡。及是至京师、表文自署“权理安南国事”，诡言：“陈氏嗣绝，臣陈氏甥，为众所推，权理国事，于今四年，乞赐封爵。”事下礼部，部臣疑之，请遣官廉访。上乃命行人杨渤等赍敕谕其陪臣耆老，询以陈氏继嗣之有无及胡查推戴之诚伪，令具实以闻。
456
纪十四
己酉，命户部尚书夏原吉巡视浙西，治嘉、湖、苏、松水患。时诸郡频罹于水，屡敕有司治之无功。原吉既至，循览水势，上言：“浙西诸郡，苏、松最居下流，嘉、湖、常三郡颇高，环以太湖，绵亘五百余里，纳杭、湖、宣、歙溪涧之水，散注淀山诸湖以入三泖。顷为浦港堙塞，涨溢害稼。拯治之法，在浚吴淞诸浦。按吴淞江袤二百余里，广百五十余丈，西接太湖，东通海，前代常疏之，而当潮夕之冲，旋疏旋塞。自吴江长桥抵下界浦百二十余里，水流虽通，实多窄浅。从浦抵上海南仓浦口百三十余里，潮汐淤塞，已成平陆，滟沙游泥，难以施工。嘉定刘江港，即古娄江，径入海，常熟之白茆港，径入江，皆广川急流，宜疏吴淞南北两岸安亭等浦，引太湖诸水入刘家、白茆二港，使其势分。松江大黄浦，乃通吴淞要道，今下流遏塞难浚，旁有范家浜，至南仓浦口径达海，宜浚令深阔，上接大黄浦以达泖湖之水，庶几复《禹贡》三江人海之旧。水道既通，乃相地势，各置石闸，以时启闭，每岁水涸时，预修圩岸以防暴流，则水患可息。”上命发民丁开浚。原吉昼夜徒步，以身先之。
癸亥，万寿节宴百宫，诏预定位次。
辛未，岷王楩有罪。楩之废于建文也，西平侯沐晟实奏其过。上即位，召还漳州，使复其国。而楩遂与晟交恶，上两戒敕之。楩沉湎废礼，擅收诸司印信，杀僇吏民，上怒，夺其册宝。已，念其幽系久，复予之，仅示薄惩，降其官属，而楩仍不悛。
甲戌，命襄城伯李浚镇江西。时永新盗起，浚捕其为首者诛之。寻召还。【考异】据《明史·浚传》，盖讨永新贼也，今据书之。
是月，申定金银交易之禁，循洪武旧制，通钞法也。自钞法行，定制，民间交易，钱钞兼收，而商贾大率重钱轻钞。至是复申其禁，犯者以奸恶论。其钞楮昏烂者，许赴行在库倒换新钞。然收受艰难，故法虽严而禁不行。
五月，丁丑，除天下荒田未垦者额税。
457 明通鉴卷十四
癸未，宥死罪以下，递减一等。丙戌，以太祖忌日，谒祭孝陵。
庚寅，山东蝗，命有司捕之。未几，河南蝗，诏免今年夏税。
乙未，敕谕乌梁海。
是月，再论靖难功，封驸马都尉袁容、李让皆为侯。又以淇国公邱福等议，封都督佥事李彬为侯，陈亨子懋、王真子通等六人皆为伯。
杀右副都御史黄信。
时尚书李至刚妻父丽重法当诛，至刚乞免于上，上曰：“法司鞠狱轻重，外人何由知之？”对曰：“此黄信为臣言。”上怒，命锦衣卫鞫，有实，遂诛信。【考异】《明史·纪》不载，《皇明通纪》系之四月，《国史纪闻》系之五月。按杀信事见《李至刚传》，《传》言“信右都御史”，而《七卿年表》不书，（《年表》于副都佥都例不人。）《纪闻》以为右副都御史，是也。李至刚，诸书皆作“右通政”，证之本传，至刚于去年十二月，自右通政进礼部尚书，今据书之。
六月，壬子、代王桂有罪，上赐玺书戒之曰：“闻弟纵戮取财，国人苦之，告者数矣。且王独不记建文时耶？”寻诏有司：“自今王府不得擅役军民，敛财物，听者并治之。”【考异】《本纪》书“削其护卫”。证之《诸王传》，“代王有罪，降敕戒谕”，在是年之十一月，其下文云：“召入朝，不至，再召，中途遣还，革其三护卫。”则是戒谕在十一月，削护卫又在明年，盖王妃为仁孝皇后之妹，上特优容之。《传》中所记，本之《实录》，今据《本纪》系之是月，而删去“削护卫”字。
癸丑，遣给事中、御史分行天下，抚安军民。有司奸贪者逮治之。
丁巳，上皇考尊谥日“太祖圣神文武钦明启运峻德成功统天大孝高皇帝”，皇妣日“孝慈昭宪至仁文德承天顺圣高皇后”。【考异】此成祖改上之谥号，非后定之二十字，今据书之。
458
纪十四
曹国公李景隆等修《太祖实录》成，上之。
戊辰，命武安侯郑亨充总兵官，帅武城侯王聪、安平侯李远镇宣府。
亨，密云降将也。从上战，数有功，历迁中府左都督，遂封侯。亨至边，度宣府、万全、怀来形便，每数堡相距中，择一堡可容数堡士马者，为高城深池，浚井蓄水，谨瞭望。寇至，夜举火，昼鸣炮，并力坚守，规画周详，后莫能易。
秋，七月，庚寅，复贻书谕郭勒齐。八月，己巳，发流罪以下垦北京田。
甲戌，徙直隶、苏州等十郡、浙江等九省富民实北京。九月，癸未，命宝源局铸农器，给山东被兵穷民。
庚寅，遣中官马彬使爪哇、苏门答刺，李兴使暹罗等国。【考异】据《本纪》，遣彬出使在是月。是年，中官出使外域者凡四人，侯显在二月，马彬在九月，《纪》皆书之，惟李兴，尹庆不见。证之《外国传》，兴使逼罗在九月，是与彬以同月命也。庆出使满刺加、柯枝在十月，今据《传》分月书之。又《传》言“彬使爪哇，便道使苏门答刺，又使西洋琐里国”，是彬出使凡三国也.
乙未，夺历城侯盛庸爵。初，上命庸镇淮安，旋移山东，庸常不自安。都御史陈瑛诬以心怀异谋，遂削爵下狱。庸寻自杀。
瑛自广西召还，摄台宪事。天性残忍，受上宠任，益务深刻，专以搏击为能。甫莅事.即言：“陛下应天顺人，万姓率服。而廷臣有不顺命、效死建文者，如侍郎黄观、少卿廖升、修撰王叔英、纪善、周是修、按察使王良、知县颜伯玮等，其心与叛逆无异，请追僇之。”上曰：“朕诛奸臣，不过齐、黄数辈，后二十九人中，如张统、王钝、郑赐、黄福、尹昌隆，皆宥而用之。况尔所言，有不预此数者，勿问。”
后瑛阅方孝孺等狱词，遂簿观、叔英等家，给配其妻女，疏族外亲莫不连染。大理少卿胡闰之狱，所籍数百家，号冤声彻
459 明通鉴卷十四
天，两列御史皆掩泣。瑛亦色惨，语人曰：“不以叛逆处此辈，则吾等为无名。”于是诸忠臣遂无遗种。及擢任左都，益以讦发为能。自劾庸后，以次及诸勋戚，中外文武，无不侧目重足矣。
庚子，岷王楩复有罪，削其护卫。
是月，镇守云南西平侯沐晟奏：“车里宣抚司土官刁邐答侵威远地，虏其知州，请发兵讨之。”上谓兵部曰：“兵易动难安，一或轻举，伤人必多。且人有不善，以理告谕，未必不从，如其不从，加兵未晚。”乃敕晟遣人谕之。刁暹答果悔惧，乃还所虏知州及威远之地，遣人入贡方物谢罪。
冬，十月，乙巳朔，享太庙。
上之即位也，遣使诏谕外蕃诸国，日本预焉。日本王源道义遣使表贡方物，至宁波，礼官李至刚奏：“故事：番使入中国，不得私携兵器鬻民。宜敕所司核其舶，诸违禁者，悉籍送京师。”上曰：“外夷修贡，履险蹈危，所费实多。有所赍以助资斧，亦人情，岂可概拘以禁令？至其兵器，亦准时直市之，毋阻向化。”
乙卯，日本使者至京师、上优礼之，遣官护送还国、并赉道义冠服、龟纽、金章及锦绮、纱罗、细软之物。
是月，遣中官尹庆使满刺加、柯枝等国。
十一月，乙亥朔，颁历于朝鲜诸国，著为令。壬辰，罢遣浚河民夫，召夏原吉还。
甲午，北京地震，是时山西、宁夏亦震。
乙未，命六科办事官言事。上初即位，欲周知民隐，命吏部尚书蹇义等：“凡郡县考满至京，选其识达治体者，令于六科办事，俾各言所治郡县事。”卒无言者。上谕给事中朱原贞等曰：“郡县之间，岂无一事可言？今在朕左右，尚犹默默，况远在千万里外乎？卿等可以朕意谕之，何利当兴，何弊当革，皆勿隐。若今不言，有他人言之，则无所逃罪矣。”
丙申，征南将军韩观讨广西山贼，平之。460
纪上四
观为忠壮侯成之子，生长兵间，有勇略。洪武间，历平湖南、广西诸蛮，凡前后斩获以万计。建文初，练兵德州，御燕师，无功。上即位，以观将家子，委任如故，遂由江西改镇广西。而观性鸷悍，诛罚无所假，下令如山，人莫敢犯。上既命观节制两广官军，知其嗜杀，特赐玺书，谕以：“蛮民易叛难服，宜先以德义绥怀之，母专杀僇。”会群蛮复叛，上遣员外郎李宗辅赍敕招之。观大陈兵，示将发状，而遣使偕宗辅往。于是桂林蛮复业者六千家，惟思恩蛮未附。而庆远、柳浔诸蛮，方杀掠吏民，观乃上章请讨，遂与指挥葛森等击斩理定诸县山贼于一百八十有奇，禽其酋五十余人，斩以徇。获其所掠男女，归之于民，而抚辑其逃散者，民皆大悦。
闰月，丁卯，封胡查为安南国王。
时杨渤等奉使至安南，登复遣使随渤还，进其国陪臣父老所上表，如登所以诳上者，乞即赐封爵。上信之，乃命礼部郎中夏止善赍敕赐封。登遣使谢恩，帝其国中自若。
《三编》御批曰：安南既列藩封，其篡弑相寻，固王法所必讨。然成祖自燕邸称兵，身冒不韪，其得国所自，与胡查父子亦何甚径庭？成祖既欲明正其罪，然自返惭德，何以为辞？顾乃令具状上闻，兴师进讨，其与楚灵王负庆封斧质以徇于军者，又何以异？所以归国之请使方来，而芹站之伏兵已起，坐为远夷所侮。虽由黄中等昧于机宜，亦其德不足以服远，虽慑以兵威，终无益也。
十二月，甲戌，侍读学士解缙等奉敕修《古今列女传》成，上之，上亲制《序文》颁行。
壬辰，诏礼部选国子监生三十余人，分诏：“天下军民之家，有收藏高庙御制宸翰诗文者，皆送官缴进，仍重赉之。”以建文逊去，大内毁于火故也。
初，卫河运粮之议，倡自唐顺，而户部尚书郁新谓：“转饷北
明通鉴卷十四
19
京，由卫河交运，虽陆路五十余里，骤难开浚，而济以车运，实亦公私两便之计。”乃上言：“自淮抵河，多浅滩跌坡，运舟艰阻，请别用浅船可载三百石者，自淮河、沙河运至陈州颍溪口跌坡下，复用浅船可载二百石者运至跌坡上，别用大船运入黄河，至八柳树诸处，令河南车夫由陆运入卫河，转输北京，至为近便。”上是其言。是冬，命都督佥事陈俊运淮安、仪真仓粮百五十万余石赴阳武，由卫河转输北京，悉如新言行之。时以为便。
是岁，始命内臣出镇。【考异】此据《明史·本纪》，书于是年之末。按《三编·质实》，云：“王世贞《史料》以中官出镇始自永乐八年遣马靖，《明史》本《革除备遗录》，始于是年，特书于《本纪》。今据之。
初、建文帝御内臣严，燕师渡江，率逃入军中，漏泄朝廷虚实，然上甚德之。及即位，行封赏，诸宦官言功不已，上患之。会遣顾成、韩观、何福等出镇贵州、广西、宁夏诸边，别选宦官有谋略者与之偕行，赐公侯服，位诸将上。未几，置三大营，又命以提督监京军。由是大权悉以委寄，遂为一代厉阶之梗云。
壬午之狱，凡建文诸臣，不在榜中，及捕至，自陈为奸臣所累，不敢抗命者，皆宥而用之。时刑科给事中黄钺，以户科左给事中召。钺已前死，其家乃以“行至中途溺水死”闻，避追录也。同时并召者，又有御史曾凤韶，庐陵入。金川之难，从建文帝出。帝以其名在榜中，恐累及其妻子宗族，麾之使去。凤韶泣曰：“臣当以死报陛下。”遂归。上素重钺名。而凤韶为御史时，奉使至北平，请罢兵归国，上虽不报，雅器重之。是年，以原官召、凤韶不赴，又以侍郎召，凤韶知不免，乃刺血书衣襟曰：“予生庐陵忠节之邦，素负刚鲠之肠，读书登进士第，仕宦至锦衣郎。慨一死之得所，可以含笑于地下而不愧吾文天祥。”属妻李氏，子公望：“勿易我衣，即以此敛。”遂自杀，时年二十九。李亦
守节死。【考异】黄钺、曾凤韶之召，锯野史，皆在永乐元年。而钺已前
死，故其家以溺水闻，所谓“避追录”者是也。凤韶则以金川门陷后，因建462
纪卜四
文不许其从亡，遂归庐陵。明年复召，乃自杀。野史有谓凤韶亦以建文四年自杀者，盖因从亡中无其人也，今仍据《明史》本传。
靖难师之初起也，辽王植畏其逼，自泛海归京师，王府纪善绩溪程通从焉。入朝，上封事数千言，陈御备策，进左长史.上即位，从王徙荆州。有言其前上封事多指斥者，械至，死于狱，家属戍边，并捕其友人徽州知府黄希范，论死。一时先后坐事就逮者，有黄彦清，歙人，官国子博士，以前在梅殷军中私谥建文帝被诛。蔡运，南昌人，历官四川参政，劲直不谐于俗，罢归，复起知宾州，有惠政，至是亦追论奸党死。或曰“运盖从帝出亡”云。
又，石允常，宁海人。洪武二十七年进士，官河南佥事，廉介有声，坐事谪常州同知。建文末，帅兵防江，军溃，弃官去，后追录废周藩事、系狱二年，免死，戍边。
建文之初，朝鲜国王李旦，表陈年老，以子芳远袭位，许之。上颁即位诏于朝鲜，芳远遣使至京师朝贡者六。自是岁时贡贺以为常，又遣使请冕服书籍，许之。
二年
春，正月，乙卯，大祀南郊。丁巳，定屯田赏罚例。
时尚书郁新上言：“河南等处管屯都指挥刘英等上屯田岁人之数，臣部核计，一入所耕，不足自供半岁之食，请定例，凡管屯都指挥、指挥及千、百户所管军旗，各以岁所入之数，通计一岁军士人食米十二石之外，查均余石数多寡以为赏罚，由巡按御史及按察司核实以闻。”从之。
新又言：“湖广屯田所产不一，请皆得输官。粟谷、糜、黍、大麦、荞、穄二石准米一石，稻谷、薥、秫二石五斗，糁、稗三石，各准米一石，豆、小麦、芝麻与米等。”著为令。
463 明通鉴卷十四
己巳，召世子高炽及高阳王高煦还京师。
是月，夏原吉上言：“苏、松之水虽由故道入海，而支流未尽疏泄，请复往治之。”上从其言，命原吉再行，浚白茆塘、刘家河、大黄浦，又以大理少卿袁复为之副，已，复命陕西参政宋性副之。凡九月，工竣，水泄，苏、松农田大利。原吉逾年始还。【考异】《明史·本纪》不载，惟王氏《史稿》有“正月复命夏原吉治水苏、松”之语。又证之《原吉传》，言：“原吉召还京师，（证之诸书，原吉召还在去年十一月罢浚河民夫之时。）以支流未尽疏浚，请复治之，乃以正月复行。”《明史稿》系之是年正月，是也，今据增。
壬午大比之岁，以靖难不举，元年八月，始合南、北两京及十二藩补行之。
二月，会试天下贡士，以解缙、黄淮为考试官，中式杨相等四百七十人。
三月，乙巳，赐曾棨等进士及第、出身有差。己酉，始选进士为翰林院庶吉士。
初，洪武乙丑，始设庶吉士，然择进士为之，不专属之翰林也。至是既授一甲三人为翰林修撰、编修，复命于第二甲择文学优等杨相等五十人及善书者汤流等十人，俱为翰林院庶吉士，于是庶吉士遂为翰林之专官。寻命解缙等选才资英敏者就学文渊阁，缙等选修撰棨、编修周述、周孟简及庶吉士杨相等凡二十八人，以应二十八宿之数。庶吉士周忱，自陈少年愿学，上喜而俞之，增忱为二十九人，时谓忱为“挨宿”。上命司礼监月给笔墨纸，光禄给朝暮馔，礼部月给膏烛钞人三锭，工部择近第宅居之。上时至馆召试，五日一休沐，必使内臣随行，且给校尉驺从。是年所选王英、王直、段民、周忱、陈敬宗、李时勉等名传后世者，不下十余人。【考异】《三编·质实》云：“选进士为庶吉上，谓之馆选＇。其后或间科一选，或连科屡选，或数科不选，所选多寡无定额，比二年试之。其留者，二甲授编修，三甲授检讨，不得留者为给事464
纪十四
中、御史、主事或外为州县官，谓之“散馆”。宣德五年，始命学士教习，以吏，礼二部侍郎为之。”
庚戌，吏部奏：“有千户荐士者。定制，武臣不得荐士，请以违制罪之。”上曰：“马周不因常何进乎？武臣荐士，亦其忠君爱国之心，果才，授之官，否则罢之可耳。”不许。
戊辰，改封敷惠王允熙瓯宁王，奉懿文太子祀。
夏，四月，辛未朔，置东宫官属，以吏部尚书蹇义兼詹事，翰林学士解缙兼右春坊大学士，侍读黄淮、胡广以下皆兼庶子、中允、谕德等官。
壬申，以僧道衍为太子少师，复姚姓，赐名广孝。
道衍佐上定策起兵，凡转战山东、河北，在军三年，或旋或否，战守机宜咸取决于道衍。虽未尝临战阵，然上用兵有天下，道衍力为多。至是论功第一，拜资善大夫。上与语，呼少师而不名。命蓄发，不肯，赐第及两宫人，皆不受。常归僧寺，冠带而朝、退仍缁衣如僧服。
甲戌，立世子高炽为皇太子。
初，靖难兵起，世子居守。高煦扈从，数有功，上以其类己，高煦亦以此自负，谋夺嫡。至是议建储，淇国公丘福、驸马都尉王宁等皆言“高煦有功宜立”。独兵部尚书金忠以为不可。
忠自姚广孝荐，以卜得幸于上，靖难师起，召置左右，决以疑事辄有验，义时进赞画，预机务。上即位，论佐命功，擢工部侍郎，辅世子守北京，会从召还，进兵部尚书。因议储，在上前历数古嫡孽事，上不能夺，又密以告解缙、黄淮、尹昌隆等。一日，上询之缙，缙言：“世子仁孝，天下归心。”上不应。已，又顿首曰：“好圣孙！”上颔之。寻以问淮、昌隆，对皆与缙同。
先是，太子未至，诸臣屡请建储，上不允，盖意在高煦也。—H，诸臣应制题《虎彪图》，图画一虎领众彪，作父子相亲
465 明通鉴卷十四
状。缙援笔成四绝句曰：“虎为百兽尊，谁敢触其怒？惟有父子情，一步一回顾。”上感其意，立召太子归，至是遂立之。复以忠兼詹事，与蹇义等同辅导太子。同日，封高煦汉王，高燧赵王。
高煦既不得立，又闻之国云南，艴然曰：“我何罪，乃斥万里之远？”卒不肯行，以此益衔缙等。【考异】据《明史·金忠传》，建储之议，始于金忠，成于解缙，而缙之中谗实始于此。郎瑛《七修类稿》载“缙题《虎顾众彪图》，上感其意，立召太子”，是缙之归心太子又在前也。朱竹垞《明诗综》以此为杨廉夫作而傅会之，按缙与廉夫，相去不过数十年，安知非编诗之窜入者？且郎氏所记，本彭文宪公《畜德录》，今按其四语，与唐肃之《赋海东青》同一规讽体，故并人之，不必核其真伪也。
壬午，封琉球故山南王从弟应祖为山南王。琉球居东南大海中，自古不通中国。至洪武初，其国有三王曰中山，曰山南，日山北，皆以尚为姓、而中山最强，山南次之，山北为最弱。太祖即位之五年，遣使诏告其国。中山王朝贡在先，而山南、山北并接踵至，先后贡献不绝。中山、山南又屡遣子弟及寨官子来请肄业国学，皆许之。建文帝嗣位，三王亦奉贡如故。上即位，诏谕如前.元年，三王并来贡，皆赐冠带遣之归。
是年二月，中山王世子武宁遣使告其父丧，命礼部遣官谕祭，赙以布帛，遂命武宁袭位。未几，山南王从弟应祖亦遣使告其故王承察度之丧，谓：“故王无子，传位应祖，乞加朝命，且赐冠带。”上并从之、遂遣官册封。
时山南使臣私赍白金诣处州市磁器，礼部尚书李至刚请论其罪，上曰：“远方之人，知求利而已，安知中国禁令？”悉贳之。【考异】据《明史·本纪》书“汪应祖”，证之《琉球传》：“琉球凡三国：中山，山南，山北，皆以尚为姓。”又云：“山南王从弟王应祖。”然《本纪》据《实录》.未知《实录》何据也。今据《传》但书故王之从弟，并记其以尚为姓事。
是月，《文华宝鉴》成。466
纪十四
先是上命侍臣辑古嘉言善行可为法鉴者，为书以授太子，至是成。上召皇太子谕之曰：“修已治人之要，具于此书。帝王之道，贵乎知要，知要便足为治。”又顾讲臣解缙等曰：“帝王之学，贵切已实用。秦始皇教太子以法律，晋元帝授太子以《韩非》，帝王之道废而不讲，所以乱亡。今此书所载皆大经大法，卿等辅导东宫，日为讲说，庶几成其德业，它日不失为守成令主。”
五月，壬寅，命丰城侯李彬镇广东。彬以元年讨永新寇、命帅师策应李浚。未至，寇平，乃命以所统往镇广东。义命清远伯王友充总兵官，帅舟师沿海捕倭。
六月，丁亥，上谕吏科给事中曹崇曰：“官冗则坐食者众，食众则力本者困。生息之道，由于节俭。朕观吏部录中外官数，比旧额增至数倍。古云：官不必备，惟其人。＇尔以此意谕吏部，令诸司汰冗员，以省国用而纾民力。”于是吏部尚书蹇义等言：“在京各官、额外添设者送部别用，在外令所辖上官严行考核。今年所取二甲、三甲进上，量留七十人，分隶诸司观政。各王府教授伴读缺，于第三甲内选用，余悉遣归进学。”从之。
辛卯，振松江、嘉兴、苏州、湖州饥。
少师姚广孝奉使往赈苏、湖，上谕之曰：“人君一衣一食，皆取之于民，民穷，君岂可不恤？君，父也，民，子也，为子当孝，为父当慈，各尽其道.少师宜往体朕心，毋为国惜费。”广孝少好学，工诗，与王宾、高启等友善，宋濂、苏伯衡亦推奖之。晚佐靖难功，又著《道余录》，颇诋先儒，识者鄙焉。至长洲，候同产姊，姊不纳。访其友王宾，宾亦不见，但遥语曰：“和尚误矣，和尚误矣！”复往见姊，姊詈之，广孝惭而去。
甲午，封哈密恩克特穆尔旧作安克帖木儿为忠顺王。
哈密东去嘉峪关一千六百里，汉伊吾卢地。元末，以威武王纳固尔旧作纳忽里镇之，寻改封肃王。卒，弟恩克特穆尔立。洪武中，太祖既定辉和尔地，置安定等卫，渐逼哈密，恩克特穆尔
467
明通鉴卷十四
惧，将纳款。会上即位，遣官招谕之，许其以马市易，即遣使来朝、贡马百九十匹。元年冬，至京师，上赐赉有加，并命有司给直，收其马四千七百四十匹，择良者十匹人内厩，余以给守边骑士。至是复来贡请封，诏封为忠顺王，赐金印，复贡马谢恩。逾年，为鞑靼可汗郭勒齐毒死，国人以病卒闻。
是月，命翰林院更试会试下第贡士，择文词优等者，得张铉等六十人。上召见，皆赐冠带，送国子监肄业。【考异】据《宪章录》、《通纪》诸书所载，皆在是月。证之《选举志》，言“永乐初会试下第，辄令录其优者，俾人学，给以教谕之俸”，即指此也，今据书之。
秋、七月，壬戌，有鄱阳儒士朱季友，年七十余，诣阙上所著书、多斥濂、洛、关、闽之说。上览之，怒曰：“此儒之贼也！”遣行人押送饶州。会同府县官声其罪，杖之，悉焚所著书。
丙寅，振江西、湖广水灾。
是月，山东郡县有野蚕成茧，有司以闻。礼部尚书李至刚请百官表贺，上曰：“野蚕成茧，不过衣被一方，必天下之民皆饱暖而无饥寒，方可为朕贺也。”不许.
八月，丁酉，故安南国王陈日煃弟天平来奔。
先是，胡查以诳上得封，旋侵夺我思明边境，上敕令还，不听。寻复据占城诉称：“安南侵掠，胁彼国为属臣，又邀夺天朝赐物。”上恶之，方遣官切责，而安南故陪臣裴伯耆诣阙告难，言：“臣祖父皆执政大夫，死国事。而贼臣黎季犛父子，弑主篡位，屠僇忠良，灭族者以百十数，臣兄弟妻孥亦并遭害。臣弃军遁逃，伏处山谷，思诣阙廷披沥肝胆，展转数年始见天日。窃惟季犛乃故经略使黎国髦之子，世事陈氏、叨窃宠荣，及其子苍，亦蒙贵任。一旦篡夺，更姓易名，僭号改元，忠臣良士无不痛心疾首。臣不自量，敢效申包胥之忠，哀鸣阙下。伏愿兴吊伐之师，隆继绝之义，荡除奸凶，复立陈氏，臣死且不朽！”上得书感动，命有司周以衣食。
468
纪十四
未儿，复据老挝国送天平至，上言：“臣天平，前王烜之孙，奣子，日煃弟也。黎贼尽灭陈族，臣越在外州获免。臣僚佐激于忠义，推臣为主、方议兴师讨贼，而贼众我寡，兵败见迫，仓皇出走，窜伏岩谷，万死一生，得达老挝。恭惟皇帝陛下入正大统，臣有所依归，匍匐万里，哀诉明廷。陈氏后裔，止臣一人，臣与此贼，不共戴天。伏乞圣慈垂怜，迅发六师，用章天讨。”上益感动，命所司馆之。
会胡查遣使来贺明年正旦，上出天平示之，皆错愕下拜，有泣者。伯耆责使者以大义，亦皇恐不能答。上曰：“奁父子悖逆，鬼神所不容。而国中臣民，共为欺蔽，一国皆罪人也。”且遣使诘责，令具其篡弑之实以闻。
九月，丙午，周王橚来朝。
时橚畋于钧州，获驺虞，献之，群臣称贺。上曰：“祥瑞之米，易令人骄。是以古之明王皆遇祥自警，未尝因祥自怠，警与怠，安危系焉。驺虞若果为祥，在朕更当修省。”
丁卯，徙山西民万户实北京。
上谓吏部尚书蹇义曰：“往虑守令未必得人，故命御史监察，比闻御史至郡邑，但坐公馆，召诸生及庶人之役于官者询之，辄以为信，如此何由得实？宜入其境，如其田野辟，人民安，礼让兴，风俗厚，境无盗贼，吏无奸欺，即守令之贤能可知。无是数者，即守令无足取矣。且询言非一人，好恶不同则毁誉亦异。若但凭在官数人之言以定贤否，其君子中正不阿，小人赂遗求誉，而即墨及阿之毁誉出矣。故孟子论取舍，必征之国人。自今御史巡行察吏，毋得摭拾人言，贤否皆具实迹以闻。”
解缙等七人之预机务也，上尝谕之曰：“尔七人朝夕左右，朕嘉尔勤慎、时为宫中言之。但恒情慎初易，保终难，愿共勉焉！”因各赐五品服，命七人命妇朝皇后于柔仪殿，后劳赐备至。又尝以立春日赐缙等金绮衣，与尚书埒。缙等人谢，上曰：“代言之
469 明通鉴卷十四
司，机密所系、且旦夕侍朕，裨益不在尚书下也。”
一日，上御奉天门，谕科臣直言，因顾缙等曰：“王、魏之风，世不多见。若使进言者无所惧，听言者无所忤，天下何患不治，愿与尔等共勉之。”
是月，始出胡俨为国子祭酒，不预机务，缙等六人宠任如故。
福建布政司奏：“有番船漂至海岸，诘之，则云暹罗与琉球通好，因籍其货以闻。”上曰：“二国修好，此甚美事，不幸遭风，正宜怜惜，岂可因以为利？其令所司治舟给粟，俟风便遣还。”
冬，十月，丁丑，河决开封，坏城。初，河决率由开封北东行，洪武之季，下流淤塞，河遂决而之南。【考异】据《本纪》在是
月，《五行志》系之九月者，盖河决在九月，十月乃奏报之日月也。今据《纪》系之是月丁且。
乙酉，蒲城河津黄河清。
是月，籍长兴侯耿炳文家，炳文自杀。
先是刑部尚书郑赐、都御史陈瑛劾：“炳文衣服器皿有龙凤饰，玉带用红鞋，僭逆不道。”诏籍其家。炳文惧，遂自杀。
炳文长子璿，前军都督佥事，尚懿文太子长女江都公主，建文初，进驸马都尉。炳文北伐，璿劝直捣北平，不听。上即位，璿杜门称疾，坐罪死，公主亦以忧卒。次子瓛，后军都督佥事，建文时守山海关，尝劝杨文攻永平以动北平，不听，后与弟尚宝司卿瑄同坐罪死。
炳文虽太祖功臣，而以建文肺府之戚，故赐等希指劾之，遂坐诛。【考异】《明史·纪》系之二年十月，证之《功臣表》、云“二年国除”，而诸书皆作“元年十月”。又，《炳文传》言“燕王称帝之明年”，疑被劾在元年，诛在二年也，今仍据《本纪》书之。
十一月，甲辰，上御奉天门录闪，谕锦衣卫等官曰：“此等囚久在狱中，而初至朕前，欲辩则无及，欲言则不敢。尔等更以朕470
纪十四
意从容审之，如得其情，犹可及时平反也。”
癸卂，京师地震。时济南、开封亦震，敕群臣修省。戊午，蠲苏、松、嘉、湖、杭五府水灾田租。
是月，上以海运但抵直沽，别用小船转运北京，命于天津置露囤千四百所，以广储蓄。
十二月，壬辰，同州韩城黄河清。是月，以礼部侍郎宋礼为工部尚书。曹国公李景隆有罪，籍其家，锢之。
初，景隆以迎降功，加太子太保、左柱国，班诸臣之首，众皆不平。会周王来朝，发其建文时在邸受赇事，诏勿问。已，成国公朱能等复讦其与弟增枝谋逆有状，诏削勋号，绝朝请。至是李至刚复讦其家居不道事，遂夺爵，并增枝及妻子数十人，锢之私第，没其财产，景隆遂废。
三年
春，正月，庚戌，大祀南郊。
甲寅，遣御史李琦、行人王枢赍敕谕责安南。庚申，复免顺天、永平、保定田租二年。
是月，鞑靼索和尔旧作扫湖儿请内属，许之。索和尔者，阿噜台之别部也，与其部人察罕达噜噶旧作达鲁花等皆先后来归。
二月，己巳、行部尚书雒佥有罪诛。佥自刑部改北京，至是以言事忤上意，陈瑛遂希指劾佥贪暴，下狱论死。【考异】《本纪》作“行部尚书”，是时建北京，设行部也。金本刑部尚书，元年二月改行部，见《七卿年表》。行部例不人表，故不书其诛之月日，《明史稿》作刑部尚书，误也。《皇明通纪》云“北京行部尚书”，最为明析。
癸未，命赵王高燧居守北京。
是月，封哈密托克托旧作脱脱为忠顺王。【考异】《明史·纪》但书恩克封忠顺王于去年，是年恩克之死及再封托克托皆不书。今考《哈密
471 明通鉴卷十四
传》、在是年之二H，据增。
上闻恩克特穆尔卒，遣官赐祭。托克托者，恩克兄子也，自幼俘人中国，上拔之奴隶中，俾列宿卫。至是欲令其归嗣封爵，恐其国不从，遣官问之，不敢违，请还主其众。乃册封，遣之国，并赐其祖母及母彩币。托克托旋遣使贡马谢恩。
三月，甲寅，免湖广被水田租。
夏，四月，壬申，除直隶、浙江、湖广、四川、广东、江西、福建、河南户绝田租，计田三万五千一百八十余顷。【考异】《明史·本纪》不书，今据《三编》增人，其日分据《实录》增。
是月，改工部尚书黄福子行部。
五月，以书戒谕周、楚、齐、蜀诸王。六月，己卯，遣中官郑和使西洋诸国。
建文帝之出亡也，有言其在海外者，上命和踪迹之，且籍以耀兵异域，示中国富强。乃命和及其侪王景弘等将士卒三万七千余人，多赍金币，造大舶修四十四丈、广十八丈者六十二，自苏州刘家河泛海至福建，自福州五虎门扬帆，首达占城，以次遍历西南洋诸国，宣天子诏，因给赐其君长，使之朝贡。有不服者，则以兵慑之。自侯显至西域后，中官奉使外蕃，后先相望，而和与显尤著云。
庚辰，遣中官山寿等帅兵出云州。
时上命武城侯王聪出觇边塞，别遣寿帅骑兵出云州北行会之，人赍一月粮，每三十里置五骑，以待驰报。
自上即位后，中官出使，岁以为常，此义典兵之始云。甲申，振苏、松、嘉、湖饥。
时户部尚书夏原吉再治浙西水利，工竣还。
上复命偕佥都御史俞士吉、大理少卿袁复往，并发粟三十万石，给牛种。有请召民佃水退淤田益赋者，原吉驰疏止之。姚广孝还自浙西，称原吉曰：“古之遗爱也。”
472
纪十四
原吉初至浙西，上使士吉赍水利书赐之，因留督浙西农政。湖州逋粮至六十万石，有司欲减其数以闻，士吉曰：“欺君病民，吾不为也。”具以实奏，悉得免。原吉奉使月余，会户部尚书郁新卒，复召原吉还，掌部事。
初，户部以钞法不通，由于出钞太多，收敛无法，请暂行户口食盐法，计口纳钞。因议大口月食盐一斤，纳钞一贯，小口半之。至是以农民不便，免其纳钞。
庚寅，安南胡查遣使谢罪。
方李琦等至安南，诘查篡弑之实，国人莫敢隐。会云南宁远州复诉查侵夺七寨、掠其婿女，登益惧，乃遣其臣阮景真从琦等入朝，抵言：“未尝僭号改元，请赦其罪，愿迎天平归国，奉以为主。”且请退还宁远及前所侵夺思明地。上不虞其诈，谕以“果迎天平归，事以君礼，即当建尔上公，封之大郡”，命行人聂聪资敕偕景真往。
秋，八月，戊辰，礼部尚书李至刚坐事下狱。【考异】《本纪》不载，《七卿表》系之是月，今据《实录》日分。至刚以言事得上心，而务为佞谀，然其所建白，亦多不用。上既立太子，令兼左春坊大学士，直东宫讲筵，与解缙后先进讲。至是得罪，寻释之，谪为礼部郎中。以缙尝疏其附势不端，遂与缙有隙。
九月，丁酉，蠲苏、松、嘉、湖水灾田租凡三百三十八万石。
丁巳，徙山西民万户实北京。
是月，改刑部尚书郑赐为礼部尚书，擢真定知府吕震为刑部尚书。
冬，十月，乙丑，杀驸马都尉梅殷。
先是，殷家居，上尝遣中官伺察，词色恒不平。于是陈瑛希指，劾：“殷招纳亡命，私匿塞外人，与女秀才刘氏朋邪咒诅。”上曰：“朕自处之。”因谕部臣考定公侯驸马仪仗从人之数，而别命锦
473 明通鉴卷十四
衣卫执殷家人送辽东。至是殷入朝，前军都督佥事谭深、锦衣卫指挥赵曦、挤殷笪桥下溺死，以“殷自投水”闻。都督同知许成发其事，上命治深、曦罪，对曰：“上命也。”【考异】据《明史·纪》书“盗杀”，盖本《实录》之文而归罪于谭深、赵曦二人，故书之曰“盗”。其实殷之被杀，成祖使之，事详《宁国公主传》中。今据《三编》删“盗”字，并据《通纪》增人“对曰上命也”五字。上大怒，立命力士以金爪落二入齿、斩之。遣官为殷治丧，谥荣定，而封许成为永新伯。
初，殷之死也，宁国公主谓上果杀殷，牵上衣大哭，问：“驸马安在？”上曰：“为主迹贼，毋自苦！”寻官殷二子顺昌为中军都督同知，景福为旗手卫指挥使，赐公主书曰：“驸马殷虽有过失，兄以至亲不问。比闻溺死，兄甚疑之。许成来首，已加爵赏，谋害之人，悉置重法，特报妹知之。”逾月，进封宁国长公主。
鄂尔和旧作瓦刺灰者，降人也，事殷久，谓深、曦实杀殷，请于上，断二人手足，刳其肠祭殷，遂自经死。
丁卯，齐王博有罪。博之复国也，益骄纵。上召人朝，面谕以毋忘患难时，而博不悛，阴蓄刺客，招异入术士为咒诅，又以护卫兵守青州城，禁守吏往来。上闻之，赐书戒敕。
时周王橚亦中浮言，上书谢罪，上命封其书以示博。【考异】据《本纪》、但书“戒敕齐王”。证之《诸王传》，“时周王亦中浮言，上书谢罪，上封其书以示榑”，故《通纪》并书之，今据《列传》增。
戊子，颁祖训于诸王。
十一月，癸已，加封信安伯张辅为新城侯，增禄三百石。辅，玉之长子也。玉战没于东昌，辅嗣职从人京师，论靖难功封伯，上又册其妹为妃。至是邱福、朱能言“辅父子功高，未可以私亲故薄其赏”，遂进爵。
同日，又封平羌将军宋晟为西宁侯。是时晟在甘肃，招徕降附有功，故进侯爵。晟前后四镇凉州，凡二十余年，威信著绝域。上以其旧臣，有大将材，专任以边事，所奏请辄报可。御史474
纪十四
劾晟自专，上曰：“任人不专，则不能成功。况大将统制一边，宁能尽拘文法？”即赐晟书褒谕之，仍敕以“便宜从事，毋恤人言”。
是月.下忠诚伯茹瑺于狱。
瑺以首劝进功得封，又诏选其子鉴为秦府郡主仪宾，命瑺出营郡主府第。还朝，坐不送赵王得罪，寻放归为民。
杀庶吉士章朴。
朴坐事与序班杨善同诖误，家藏有方孝孺诗文，善借观之，遂密以闻，上怒，逮朴，僇于市，而复善官。是时诏天下有收藏孝儒诗文者，罪皆至死，故朴及之。
孝孺门人王稌，隐居山中，绝意仕进，辑孝播遗文，潜录为《侯城集》、遂得行世。稌，忠文公祎之孙，国子博士绅之子也。
十二月，戊辰，西平侯沐晟讨八百大甸，降之。【考异】《明史·本纪》书：“讨八百，降之。”证之《土司传》，言：“永乐初，置军民官慰
司二，以土官刀招你为八百者乃宣慰司，招你弟招散为八百大甸宣慰司。”其邀阻朝使，乃八百大甸之刀招散，非招你也，今据《三编》增人“大甸”二字，并据其《目》书之。
八百者，相传其部长有妻八百，各领一寨，故又名八百媳妇国。以洪武二十一年入贡，置宣慰司，自后频人贡，赐予如例。上即位之二年，置军民宣慰使司凡二，以土官刀招你为八百者乃宣慰使，以其弟刀招散为八百大甸宣慰使，令五年一贡。已而遣内官赍敕谕孟定、孟养等部，道经八百大甸，为招散所阻，上遣使敕谕，不从。至是始命晟帅车里诸宣慰兵至八百境内，破其猛利石崖及者答二寨，又至整线寨，木邦兵破其江下等十余寨。八百恐，遣人诣军门伏罪。奏闻，敕晟班师。
是月，聂聪自安南还，胡奇复遣其臣阮景真从聪等人朝、具报请迎天平归。聪又力言：“登无贰心，宜可信。”上从其言。庚辰，敕广西左、右副将军黄中、吕毅，将兵五千护送天平还安南，聪亦偕行。
475 明通鉴卷十四
是岁，日本复来贡。
初、上册立皇太子，日本遣使来贺。会对马，台岐诸岛贼抄掠滨海居民，令使者归渝其王捕之。王发兵歼焉，絷其魁二十人，以修贡之便，俘送至京师。上嘉之，遣鸿胪少卿潘赐偕中官王进赐其王九章冕服及钱钞、锦绮加等，而还其所送之人，令其国自治之。使者至宁波，尽置其人于甑，蒸杀之。
上即位之初，有西洋刺泥国回回哈只、马哈没奇等来朝、附载胡椒，与民互市。有司请征其税。上曰：“商税者，国家抑逐末之民，岂以为利？今夷人慕义远来，乃侵其利，所得几何，而亏辱大体多矣。”不许。
是年，以诸番贡使益多，乃置驿于福建、浙江、广东三舶司以馆之，福建曰来远，浙江曰安远，广东曰怀远。厥后平安南，复设交阯、云南市舶提举司，接西南诸国朝贡者，悉以中官领之。番舶既多，抽分牟利，而海上纷纷多事矣。



纪十五 成祖永乐四年丙戌至八年庚寅


纪十五 明通鉴卷十五
纪十五起柔兆掩茂，尽上章摄捉格，凡五年。
成祖文皇帝 永乐四年
春，正月，丁未，大祀南郊。
丙辰，初御午朝。上谓六部及侍臣曰：“早朝四方奏事者多，君臣之间不得尽所言。午后事简，卿等有所欲言，可以从容陈论，毋以将晡，疑朕倦于听纳。朕有所欲言者，亦可及此时与卿等商榷行之。”
是月，陈天平陛辞，上厚赉之。并敕封胡查顺化郡公，尽食所属州县。
遣侍郎俞士吉赍玺书赐日本，封其国之山为寿安镇国之山，御制《碑文》，颁立山上。
二月，河南南阳盗起。上谓兵部曰：“此虽小丑，不治将人，元末可鉴也。”时丰城侯李彬方自广东召还，与新城侯张辅帅师讨平之。【考异】傅氏《明书》系之二月，《国史纪闻》系之正月，《明史·纪》不载，今入之二月之下。
三月，辛卯朔，上幸太学，释奠于先师孔子，服皮弁，行四拜礼。御彝伦堂，赐讲官及大臣翰林坐。祭酒胡俨、司业张智等皆序进讲《尧典》、《泰卦》，毕，赐百官茶，还宫。
477 明通鉴卷十五
甲午，设开原、广宁马市凡三：一在开原南关以待海西，一在开廉城东，一在广宁，以待朵颜三卫。既而城东，广宁皆废，唯南关市独存。
乙巳、赐廷试进士林环等及第、出身有差。丙午，安南胡耷袭杀陈天平于芹站。
先是，黄中等送天平至邱温，查遣陪臣黄晦卿来迎。中等以奇不至，遣骑觇之，无所见，而迎者壶浆相望。中不虞其诈，遂径进，度鸡陵关。将至芹站，寇伏兵邀杀天平、时大理卿薛岩谪广西，中举以辅行，遇伏，自经死。中等亟整兵击之，寇斩绝桥道，不得进，引兵还。奏闻，上大怒，遂议兴师。【考异】《明史·本纪》记“大理卿薛岩死之”。证之《国史纪闻》又有“行人聂聪”。按聪以去年使安南还，复令再使，故与岩并遇伏而死。惟诸书不载聪死事，附识于此.
夏，四月，上视朝暇，御便殿阅书史，召翰林儒臣，问：“文渊阁经史子集皆备否？”解缙对曰：“经史粗备，子集尚多阙耳。”己卯，命礼部遣使四出、购求遗书。
五月，丁酉，振常州、庐州、安庆饥。
炭戌，齐王博来朝，廷臣复劾榑罪，榑厉声曰：“奸臣喋喋，又欲效建文时事邪？会尽斩此辈。”上闻之不怿，留之京邸，削其官属护卫。
时廷臣请罪王府教授叶垣等，上曰：“王性凶悖，朕温诏开谕至六七犹不悛，教授辈如王何！垣等先自归，发其事，可勿问。”
是月，录囚。谕法司曰：“决狱贵明而无滞。前见刑部引奏，辽东卫官纵军士往高丽者，一指挥专理屯田，未尝预知，而一概逮系，久不疏决，至于病危误死，是枉杀之也。今天气已热，徒流以下，令所在发遣。”
六月，己未朔，日有食之。是日，阴云不见，尚书郑赐请贺，上曰：“天下至大，它处见者多矣。且阴阳家言，日食而阴云478
纪十五 不见者，水将为灾，可贺乎？”不许。
内寅，南阳献瑞麦。谕礼部曰：“此郡县屡奏祥瑞，独此为丰年之兆。”命荐之宗庙。
是月，回回国进玉碗。上曰：“朕朝夕所用磁器甚适意，奚事此。且受之则必厚赉之，后将有奇异于此者接踵而至矣。”命却之。
西南夷大古刺、小古刺等部落皆来朝贡，诏于云南置宣抚使司二，长官司五，统之。【考异】据《皇明通纪》：“是时因西南夷大古刺、小古刺来贡，置云南宣抚使司二，长官司五，以统之。”《明书》亦载大古刺来贡于是年五月之末，惟《明史·本纪》，是年朝贡之国无之，大古刺之名，惟见《土司八百国传》中，其地在八百国之西，《通纪》以为西南夷者是也。《明会典》，宣抚司凡六：湖广则施南，忠建、散毛、容美凡四，四川则石柱、酉阳凡二，而据《明史·土司传》，则四川有永宁宣抚司，云南有干崖宜抚司、南甸二宣抚司，又，平麓川，分其地置陇川宣抚司，皆见《明一统志》。《通纪》但云“置云南二宣抚司”，《一统志》言“云南之干崖，南甸皆西南夷地”，未知所置即此否也？今据《通纪》系之是年六月下
秋，七月，辛卯，大发兵讨安南。以成国公朱能为征夷将军，沐晟、张辅副之。命兵部尚书刘俊参赞军务，行部尚书黄福、大理寺卿陈洽督饷，敕沐晟帅兵由云南临安府，朱能等帅兵由广西思明府，分道进发。
诏曰：“安南皆朕赤子，惟黎季犛父子首恶必诛，他胁从者皆释之。罪人既得，立陈氏子孙贤者。毋怙乱，毋玩寇，毋毁庐墓，毋害禾稼，毋攘财货、掠子女，毋杀降。有一干此，虽功不宥。
癸卵，祃祭出师。 乙巳，申严诽谤之禁。
初，上以北平为北京，尚书李至刚以为：“兴王之地，宜为首
479 明通鉴卷十五
善之区。”上是其言，与近侍大臣密计数月，先以为行在。
闰月，千戌，始下诏，以明年五月建北京宫殿，分遣大臣宋礼等采木于四川、湖广、江西、浙江、山西等处，命泰宁侯陈珪董治其事。
八月、丁酉，诏通政司：“凡上书奏民事者，虽小必以闻。”齐王博既被留，益怀怨望，上乃召其子至京师。癸丑，并废为庶人。
九月，戊辰，振苏、松、常、杭、嘉、湖流民复业者十二万余户。
是月，设苑马寺于北京、辽东、平凉、甘肃。【考异】《明史·纪》不载。据《职官志》在是年。《明书》系之九月，今据之。
冬，十月，戊子，成国公朱能至龙州，卒于军，追封东平王、谥武烈。能既卒，张辅代领其众，诏以辅为征夷将军，制词以李文忠代开平王常遇春为比，且敕乘冬月瘴厉未兴，及时灭贼。
辅自广西凭祥进兵，度坡垒关，望祭安南境内山川，檄胡查父子二十罪。
乙未，连克隘留、鸡陵二关，长驱至芹站。安南伏兵邀击，败而走，遂抵新福。会沐晟自云南至，庚子，会于白鹤。
安南有东西二都，依宣、洮、沲、富良四江为险。寇缘江南北岸立栅，聚舟其中，筑城于多邦隘，连亘九百余里，兵众七百万，欲据险以老我师。辅乃自新福移军三带州，伐木造船以图进取。
是月，平江伯陈瑄督海运至辽东，舟还，会倭寇沙门，追击至朝鲜境上，焚其舟，杀溺死者甚众。
十一月，已巳，甘露降孝陵松柏，醴泉出神乐观，荐之太庙，赐百官。
是月，户部人材高文雅上书言时政，通政司据以奏闻。书中480
纪十五
首举建文事，次及救荒恤民事。陈瑛劾其狂妄，请置之法，上曰：“草野之人，何知忌讳？其言苟可采，奈何以直废之！”谕郑赐曰：“不罪直言，则忠言进，谀言退。瑛刻薄，非助朕为善者。”命吏部量授文雅官。
十二月，辛卯，赦天下殊死以下。
是时，法司进月系囚数率数百人，大辟十之一。上曰：“寒冱淹禁，必有死不当罪者，凡杂犯死罪以下，约二日悉发遣。”至是遂大赦。
张辅军次富良江北，遣骠骑将军朱荣破安南兵于嘉林江，遂与晟合军进攻多邦城。丙申，都督黄中等将死士，人持炬火铜角，以夜四鼓越重濠，云梯傅其城。都指挥蔡福先登，军士蚁附而上。角鸣，万炬齐举，城下兵鼓噪并进，遂入城。贼驱象迎战，辅以画狮蒙马冲之，翼以神机火器，象反走。贼大溃，斩其帅二人。追至伞圆山，尽焚缘江木栅，遂拔其城。
丁酉，克东都。吏民降附来归者日以万计，皆抚辑之。又遣别将李彬、陈旭取西都。癸卯，亦克之.黎季犛率众来援，皆大败。一时三江州县，望风送款。季犛穷蹙，乃焚官室仓库，遁人海。
辛亥，瓯宁王允熙邸第火，王暴薨。谥曰衰简。是时广泽、怀恩二王，皆自漳州、建昌召还，锢之凤阳，先后卒。
初，建文帝太子文奎，遇燕师入城，宫中火起，莫知所终。少子文圭，时方二岁，幽之中都广安宫、号曰建庶人。
是月，西番尚师哈里玛勒随侯显至京师。
是岁，琉球中山王遣寨官子六人人国学，并献阉竖数人。上曰：“彼亦人子，无罪刑之，何忍！”命礼部还之。部臣言：“不受则阻其归化之心，请但赐敕止其再进。”上曰：“谕以空言，不知示以实事。今不遣还，彼必将继进。天地以生物为心，帝王乃可绝人类乎！”竟还之。
481 明通鉴卷十五
五年
春，正月，丁卯、大礼南郊。
已巳、张辅、沐晟大破安南兵于木丸江。
先是季犛父子遁，泊黄江。辅等侦知其去交州不远，令清远伯王友帅兵悉破其江中寨，尽得其舟，遂乘胜定东潮、谅江诸府州。贼悉舟师来援，遇于木丸江，大败之，斩首万余级，溺死者无算。
直隶及浙江诸郡军民披剃为僧，赴京请度牒者千八百人。礼部以闻，上怒曰：“皇考之制，民年四十以上始听出家，今犯禁者何多也！”命付兵部籍为军，发成辽东、甘肃。【考异】诸书皆系之二月，今据《实录》改入正月。
是月，以右都御史吴中为工部尚书。
二月，庚寅、出翰林学士解缙为广西参议。
缙以迎附骤贵；才高，勇于任事，然好臧否，无顾忌，廷臣多忮其宠。又因建储事，独归心太子，与邱福等异议，高煦以此深恨之。会朝议发兵讨安南，缙独以为不可，失上意。而太子既立，高煦宠益隆，礼秩逾嫡，缙复谏曰：“是启争也。”上不怿，以缙离间骨肉，恩礼浸衰。四年，赐黄淮等五人二品纱罗衣，独不及缙。而福等议稍稍传播外廷、高煦遂谮缙泄禁中语。至是有劾其上年廷试读卷不公事，遂有是谪。礼部郎中李至刚，挟下狱之嫌，谓缙实中伤之，乃奏言缙怨望。寻改交阯，命督饷化州。【考异】诸书或系之正月，或系之二月，今据《明史·本纪》，与《实录》回
三月，丁巳，封西番尚师哈里玛勒为大宝法王。哈里玛勒之至也，上迎见于奉天殿，寻赐宴华盖殿，赏赉优厚。至是命建普度大斋于灵谷寺，为高帝、后荐福，凡七日，上躬自行香。卿云、甘露、青鸟，白象之祥，连日毕见，上大悦，侍臣多献赋482
纪下五
颂。于是封哈里玛勒为法王，领天下释教，其徒孛隆逋、瓦桑儿加等皆为大国师。已，命哈里玛勒赴五台山建大斋，再为高皇帝、后荐福、赐予加渥。
辛巳，张辅等追安南贼至富良江，命都督柳升以舟师横击，大破之，斩馘数万，江水为赤。季犛父子以数小舟遁去。
是月，下驸马都尉胡观于狱。
观，东川侯海子也。初、陈瑛劾“观强取民间女子，娶娼为妾，预李景隆逆谋”，诏以至亲勿问，罢其朝请。至是，瑛又劾其怨望，遂逮之下狱。
守卫官有于皇城下诵经不辍者，上召谕之曰：“尔身备宿卫，不用心防奸，乃一志诵经，可乎？若存心忠孝，不越分违法，自然有福。如无是数者，而望有福无祸、得乎？今后仍于宿卫之所诵经者，必罪不宥。”
夏，四月，辛卯，皇长孙瞻基出阁就学，时年十岁。【考异】《明史·本纪》不载，《辑览》、《三编》系之是年四月。据傅氏《明书》在四月辛卯，据《实录》也，今从之。上使少师姚广孝等侍讲读，谕之曰：“朕长孙天资明睿，宜尽心开导。凡经史所载孝弟仁义，与夫帝王大训，可以经纶天下者，日与讲解，不必如儒生绎章句、工文词也。”
己酉，振顺天、河间、保定饥。
五月，甲子、张辅等生禽安南黎季犛父子，槛送京师，安南平。
先是，季犛父子以小舟遁至海门泾鹊浅，时天晴水涸，贼弃舟走。官军至，骤雨，水涨数尺，舟毕渡，抵茶笼县，循举厥江，至日南州奇罗海口。卫卒王柴胡等生禽季犛及其子澄，寻为土人乡导，又获伪王黎苍即胡查、并其伪太子芮于高望山。时上命辅等访求陈氏子孙、安南耆老千余人诣军门言：“陈氏为黎贼杀尽，无可继者。安南本中国地，请仍入职方，同郡县。”
483 明通鉴卷十五
辅等以闻，上询之群臣，皆曰：“设郡县便。”从之。
是月，以礼部侍郎赵羾为本部尚书。羾以事每为言者所劾，上不问。至是进官，赐宴华盖殿，撤膳羞遗其母。
河南饥，命逮治有司匿灾者。谕都察院曰：“河南郡县，洊罹旱涝，有司匿不以闻，有言雨旸时若，禾稼茂实者，及遣人视之，所收十不及四五或十不及一，至掘草实为食。朕闻之恻然，亟发粟振之，已有饥死者。此朕任用匪人之过，已悉置之法。其榜谕天下，凡有司遇灾伤不以闻者，皆罪之不宥。”
六月，癸未，以安南平，诏告天下。
改安南曰交阯，设交州，北江、谅江、三江、建平、新安、建昌、奉化、清化、镇蛮、谅山、新平、演州、义安、顺化，凡十五府，分辖三十六州，一百八十一县。又设太原、宣化、嘉兴、归化、广威五州，直隶布政司，分辖二十九县。置三司，以都督吕毅掌都司事，黄中副之，以前工部侍郎张显宗、福建布政司左参政王平为左、右布政使，前河南按察使阮友彰为按察使，又命行部尚书黄福兼掌布、按二司事。其它要害，咸设卫所控制之。【考异】《明史·本纪》“置交阯布政司”，其设府州县，具《安南传》中。《辑览》所载，谓“设府十七，直隶州五”，证之《明史》传殊不合。盖初以太原.宣化为直隶州，后升府治，故有十七之数，若是年置郡，止十五也，其直隶州，则宣化名与府复、而演州系府治，改入之直隶州中，又于十七府中增入升华，疑亦先后建置更易也。《重修三编》载《实录》最详，具《质实》中，今从之。
已丑，以山阳民丁钰为刑科给事中。钰居山阳，见时严诽谤之禁，乃讦其乡人里社赛神事，指为聚众谋不轨，坐死者数十人。法司因希指谓“钰才可用”，立擢之。由是阴伺百僚，有小过辄以闻，举朝侧目。卒以贪黩被劾戍边。
甲午，诏：“自永乐二年六月后犯事去官者，悉宥之。”
征南将军韩观在广西，值大兵讨安南，由凭祥人坡垒关。观484
纪十五
帅所部营关下，伐木治桥梁，给军食。既平安南，命观措置交阯缘边诸堡，而柳、浔诸蛮乘观出复叛。观还师，抵柳州，贼望风遁匿。观乃上书，请移征交阯兵讨之，且请俟秋凉深入。上敕张辅分兵协助。乙未，辅遣都督朱广、方政帅兵往会、上又遣使发湖广、广东、贵州三都司兵俟期进讨。
癸卯，命张辅访交阯人才，礼遣赴京师。
是时安南方入版图，上加意绥怀，除黎氏一切苛政，遭刑者悉放免，居官者仍其旧，与新除者参治。凡有怀才抱德之彦，敦遺赴京。至是又诏访求山林隐逸、明经博学、贤良方正、孝弟力田、聪明正直、廉能干济，下及书算兵法、技艺术数之等，悉以礼敦送至京录用。于是辅等先后奏举九千余人。
初，佥都御史俞士吉与大理少卿袁复先后为陈瑛所劾，同系狱，复死狱中。士吉谪为事官，仍令治水苏、松。是月，召还复职，上圣孝瑞应颂，盖指是年春番僧荐福事也。上不怿，曰：“尔为大臣，不言民间利病，乃献谀耶！”掷还之。
秋，七月，乙卯，皇后徐氏崩。
后好读书，尝为上言：“当世贤才，皆高皇帝所遗，陛下不宜以新间旧。”又言：“帝尧施仁自亲九族始。”上嘉纳之。尝召六卿命妇入见，谕之曰：“妇之事夫，奚止馈食衣服而已，必有助焉。朋友之言，有从有逆；夫妇之言，婉顺易入。吾旦夕侍上，惟以生民为念。愿共勉之！”尝采《女宪》、《女戒》作《内训》二十篇，又类编古人嘉言善行作《劝善书》，颁行天下。至是疾革，惟劝上爱惜百姓，广求贤才，恩礼宗室，毋骄畜外家。崩，年四十有六。上悲恸，为荐大斋于灵谷、天禧二寺，听群臣致祭，光禄为具物。
丙辰，敕礼部定丧仪。丁卯，河溢河南。
是月，西宁侯宋晟卒。晟尝请人朝，报曰：“西北边务，一以
485 明通鉴卷十五
委卿，非召命毋辄来。”寻命营河西牧地及图出塞方略，会晟病，遂卒。
八月，乙酉，命都督何福移镇甘肃。
庚子，录囚，杂犯死罪减等，诸戍流以下释之。
黎季犛既禽，余党窜山谷中，出没为寇。是月，都督佥事高士文败之广源。益兵进围其寨，垂破，贼突走，士文与战，中飞石死。事闻，追封建平伯。
九月，壬子，郑和还，西洋诸国皆遣使者随和入朝，并执旧港酋长陈祖义至。
旧港者，故三佛齐国也，古名干陀利，以洪武三年入贡，九年请封。而是时爪哇强，已威服三佛齐而役属之，闻天朝封其国为王，与己埒，大怒，遣人诱朝使，邀杀之。会胡惟庸之乱，贡使遂绝。三十年，礼部以诸蕃久缺贡奏闻，太祖乃传谕暹罗，托言：“将遣使至爪哇，恐中途为三佛齐所阻，令暹罗谕意爪哇，使转谕三佛齐。”
维时三佛齐已为爪哇所并，改其名曰旧港。而爪哇不能尽有其地，于是华人流寓者，往往起而据之，遂有广东人梁道明、陈祖义，先后自称头目，于上即位之四年各遣使朝贡，而祖义复为盗海上，邀截往来贡使。是年和自西洋还，遣人招谕之，祖义诈降，谋邀劫。有施进卿者告于和，祖义来袭，遂为和所禽。至是俘献人朝。命僇于都市。
乙卯，都督柳升俘送黎季犛及其子苍等至京师。上御奉天门受之，诏季犛父子及其伪将相悉付狱，赦其子孙澄、芮等，令有司给衣食.大赉征安南将士。
冬，十月，甲午，册谥皇后曰仁孝皇后。【考异】据《明史·后妃传》，皇后崩在七月乙卯，下云：“甲午，谥日仁孝皇后。”按七月无甲午，《传》中牵连记之，脱月分耳。诸书皆系之十月，盖十月甲午也，今从之.O又，是月辛已朔，《明书》及《国史纪闻》皆书日食，《明史》及486
纪十五
《三编》删之，盖以历推，是月无日食也，凡日食皆据正史，后仿此。
韩观讨浔、柳蛮、平之。
时诸军并集，分道进剿。观自以贵州、两广兵由柳州攻马平、来宾、迁江、宾州、上林、罗城、融县，皆破之。与大兵会于象州，进攻武宣、东乡、桂林、贵平、永福，斩首万余级，禽万三千余人，群蛮复定。
捷闻，上嘉劳之。
是月，授交阯明经甘润祖等十一人为谅江等处同知。增设北京苑马寺，凡六监，二十四苑。
十一月，甲子，冬至，以皇后丧，免朝贺。
丙寅，彗星见。谕赵王高燧曰：“彗星见燕分，尔宜谨出入，慎边防，毋稍怠忽。”【考异】事据《三编》，又证之《明史·天文志》、在是月丙寅。惟《实录》则云“是夜彗星不见”。（盖亦阴雨之类。）谕赵王事在前一日，今据正史。
是月，特命户科给事中胡淡颁御制诸书，并访仙人张邋遢，遍行天下州郡乡邑。
时郑和已还，上终疑建文帝逊国事，故以访异人为名，阴物色之。淡奉诏出，垂十年乃还，所至亦间以民隐闻。
修《永乐大典》，书成，上之。
初，上即位之元年，谕学士解缙等曰：“天下古今事物，散载诸书，篇帙浩繁，未易检阅，朕欲悉采各书所载事物类聚之而统之以韵。尝观阴氏《韵府群玉》、钱氏《回溪史韵》二书，事虽有统而纪载太略。卿等其如朕意，凡书契以来经、史、子、集、百家，至于天文、地志、阴阳、医卜、僧道、、技艺之言，备辑为一书，毋厌浩繁。”缙等奉诏编纂，依韵排次，于二年十一月上之，赐名《文献大成》。
既而上览所进书尚多未备，复敕太子少师姚广孝、刑部侍郎刘季篪与缙重修。三人总其事，复命学士王景、王达等五人为总
487 明通鉴卷十五
裁，侍读邹辑、修撰梁潜、曾棨等凡二十人副之。既又征儒士陈济，擢为都总裁。又简中外官及四方老宿有文学者充纂修，选国子监及郡县生员能书者缮写。开馆于文渊阁，命光禄寺给朝暮膳。至是书成，凡二万二千九百三十七卷，一万一千九十五册，更赐今名，上亲制序弁其首。
济，武进人，以布衣入馆，发凡起例，区分钩考，秩然有条。书成，授右赞善。
十二月，甲申，朝鲜贡马三千匹至辽东，送之京师。甲午，以太祖《戒饬功臣铁榜》及《敕旨》颁赐武臣。
是岁，魏国公徐辉祖卒。时上诏群臣：“辉祖与齐、黄辈谋危社稷，朕念中山王有大功，曲赦之。今辉祖死，中山王不可无后。”遂命辉祖长子钦嗣爵。
左中允杨士奇奉宫僚职甚谨，是年，进左谕德。会广东布政徐奇载岭南土物馈廷臣，或得其目，籍以进。上阅，无上奇名，召问，对曰：“奇赴广时，群臣作诗文赠行，臣适病弗预，以故独不及。今受否未可知，且物微，当无它意。”上即命取其籍毁之。中官尹庆至满刺加。其地在占城南，昔役属于暹罗，无王号国号。庆至，宣示朝廷威德，其酋大喜，以三年随庆入朝。上嘉之，始封为满刺加国王，厚赉之，复命庆往。其使者言：“王慕义，愿同中国列郡，岁效职贡，请封其山为一国之镇。”许之。是年，始遣使入贡。
六年
春，正月，丁巳，岷王楩复有罪，削长史以下官属。辛酉，大祀南郊。
初，朝鲜国王李芳远嗣位，请立其子禔为世子，从之。是月，世子禔来朝，赐织金、文绮。及归，上亲制诗赐之。
二月，丁未，除北京永乐五年以前逋赋，免诸色课程三年。488
纪十五
肃王模在国，以捶杀卫卒三人及受哈密进马，诏建其长史官属。
三月，癸丑，命宁阳伯陈懋佩征西将军印，镇宁夏。乙卯，诏河南、山东、山西永乐五年以前逋赋亦除之。
鞑靼知院阿噜台以郭勒齐非元裔，杀之。而迎元之后布尼雅实哩旧作本雅失里于巴什伯里，旧作别失八里。立为可汗。上闻之，是月，以书谕布呢雅实哩曰：“自元运既讫，顺帝后凡六传，瞬息之间，未闻一人善终者。我皇考高皇帝，于元氏子孙加意抚恤，来归者辄令北还，如遣脱古思归为可汗，此南北人所共知，朕之心即皇考之心。兹元氏宗族不绝如线，去就之机，祸福由分，尔宜审处之。”不报。【考异】郭勒被弑，《明史·本纪》及《三编》俱系于六年之末，证之《明史·鞑靼传》.盖是年之春也。《国史纪闻》系之是年三月，今从之。
夏，四月，云南巡按御史陈敏言：“云南自洪武中已设学校，请如各布政司三年一试。”从之。
丙申，始诏云南以本年八月举行乡试。五月，壬戌夜，京师地震。
六月，庚辰，诏：“罢北京诸司不急之务及买办，以苏民困。流民来归者复三年。”
丁亥，张辅等班师还，上《交阯地图》，东西相距千七百六十里，南北二千八百里，户三百十二万。
自唐之亡，交阯沦于蛮服四百余年，至是复入职方，上大悦，为赋《平安南歌》。
是月，礼部尚书郑赐卒，以刘观为礼部尚书。
秋，七月，癸丑，论平交阯功，进封张辅英国公，沐晟黔国公，王友清远侯，封都督佥事柳升安远伯，余各升赏有差。
初，交阯平，上问夏原吉：“迁官与赏孰便？”对曰：“赏费于一时有限，迁官为后日费无穷也。”至是从之。原吉虽居户部，遇国



明通鉴卷十五
家大事，辄令详议，召语移时。
八月，丙子朔，以明年春巡幸北京，命礼部翰林院定巡狩仪上之。
乙酉，交阯复乱。
时交阯方为郡县，中朝所置吏，务以宽厚辑新造，而蛮人自以非类，数相惊恐。有陈氏故官简定者，先降，将遣诣京师，偕其党陈希葛逃去，与化州伪官邓悉、阮帅等谋叛。定乃僭大号，纪元兴庆，国曰大越，出没化州、又安山中，伺大军还，即出攻盘滩、咸子关，扼三江府往来孔道，寇交州近境，慈廉、威蛮、上洪、天堂、应平、石室诸州县皆响应。事闻，诏沐晟为征夷将军，统云南、贵州、四川军四万人，由云南征讨。复命尚书刘俊参赞沐晟军务。
丙戌，诏曰：“成周营洛，肇启二都，有虞勤民，尤重巡省。朕君临天下，统御之初，已升北平为北京。今国家无事，省方维时，将以明年二月巡幸北京。命皇太子监国。亲王止离王城一程迎候，官吏军民子境内朝见，非经过之处，毋得出境。凡道途供应皆已节备，有司不得有所进献。”
寻命礼部颁巡狩礼。并行直省：“凡有重事及四夷来朝与进表者，俱达行在所，小事达京师，启皇太子奏闻。”
是月，浡泥国王来朝。【考异】《明史·纪》、凡外蕃朝贡皆系之岁终。据《浡泥传》，盖在是年八月，《明书》作九月，今从《明史》。
浡泥地近爪哇、阇婆等国，洪武间始一贡。上即位之三年，其王麻那惹加那遣使人贡，上遣官封为国王，王大悦。至是率妃及弟妹子女陪臣泛海来朝。次福建，守臣以闻，上遣中官迎劳，遂至京师。王执礼致词甚恭，上慰劳再三，宴于奉天门，妃以下飨于它所。礼讫，送人会同馆。
逾两月，王卒于馆中，上为辍朝三日，遣官致祭。有司具棺椁明器，葬之安德门外石子冈，树碑神道，建祠墓侧，有司春秋.490
纪十五
祀以少牢。谥日恭顺，又赐敕封其子遐旺嗣为国王。
九月，已酉，命刑部疏滞狱。时科臣劾“刑部都察院淹禁罪囚，瘐死者众”，上切责尚书吕震等，期三日内悉疏杂犯死罪以下囚。
癸亥，遣郑和复使西洋。
冬，十月，右庶子杨荣有母丧。荣以五年奉便甘肃，经画军务，归，奏所过山川形势及军民城堡，上大悦。逾年，以父丧给传归。既葬，起复视事。至是连遭母丧，乞归，上以北巡期迫，不许.
十一月，丁已，录囚。
十二月，丁酉，沐晟及安南贼简定战于生厥江，败绩。参赞尚书刘俊行至大安海口，飓风作，扬沙昼晦，且战且行，为贼所围，自经死。交阯都司吕毅、参政刘昱皆力战，深入陷陈，死之。
是月，命安远伯柳升、平江伯陈瑄帅舟师沿海捕倭。改刑部尚书吕震于礼部，刘观改刑部。
七年
春，正月，癸丑，诏以上元节张灯，弛夜禁，赐百官假十日。著为令。
乙卯，大祀南郊。
初，洪武中，设茶马司，令番人进马者给以茶，上马一匹给茶百斤内外，中、下以次减之。上即位，招徕远入，递增其数。至是碉门茶马司用茶八万斤仅易马七十匹，由是市马者多而茶恒不足，茶禁亦稍弛，马又多瘦损，乃诏申严茶禁，增设洮州茶马司，又设甘肃茶马司于陕西行都司地。【考异】《明史·本纪》不载，《辑览》、《三编》皆书之《目》中，言“洪武中以茶易马，上马给茶八十斤，中下以次减之”，据《实录》之文也。《明史·食货志》言：“洪武初
491 明通鉴卷十五
置茶马司，河西番商以马入雅州易茶，由四川岩州卫入黎州始达。茶马司定价，马一匹茶千八百斤，于碉门茶课司给之，番商往复迂远，而给茶太多，岩州卫乃请置茶马司于岩州，而改贮碉门茶于其地，且验马高下以为茶数。诏茶马司仍旧，而定上马一匹茶百二十斤，中七十斤，驹五十斤。”与《实录》“上马八十斤”不合，其后严私茶出境互市之禁，马价稍减，则茶价宜稍增，然洪武之末，太祖语户部尚书郁新，谓“用陕西汉中茶三百万斤，可得马三万匹”，是所给之茶，以马之上，中、下牵算，则上马给茶亦当在百斤内外.《志》又言：“太祖严私茶之禁，驸马都尉欧阳伦以私茶坐死，诛伦在洪武三十年，乃制金牌信符，命曹国公李景隆赍入诸番，定要约。牌凡四十一面，共纳马一万三千八百匹，三岁一·遣官合符。其通道有二：一出河州，一出碉门，运茶五十余万斤，获马万三千八百匹。”然则马
价之贱，通牵上，中、下三等，不过五十斤内外之茶数，则又减前价之半
矣。若其初诏所定上马给茶之数，仍据《食货志》大略书之.
二月，乙亥，遣使于巡幸所经郡县存问高年，八十以上赐酒肉，九十加帛。
丙子，征致仕知府刘彦才等九十二人，分署府、州、县。辛巳，以北巡告天地宗庙社稷。
壬午，车驾发京师。皇太子监国，命吏部尚书蹇义、兵部尚书金忠、右春坊大学士黄淮、左谕德杨士奇留辅太子，户部尚书夏原吉、右谕德金幼孜、翰林学士胡广，右庶子杨荣扈从。
交阯之叛，复命英国公张辅、清远侯王友益发南畿、浙江、江西、福建、湖广、广东、广西军四万七千人，助沐晟讨之。戊子，谒凤阳皇陵。
庚子，次济宁州，鲁王肇辉迎跪道旁，召见行殿，厚赉之。是月，茹瑺下狱死。瑺释归为民，其家人复告瑺不法事，速至京。久之，复释还，道经长沙，不谒谷王，王以为言。时方重藩王礼，陈瑛遂劾瑺违祖制，逮下锦衣卫狱。瑺知不免，命子铨市毒药服之、死。瑛又劾“铨毒其父，请以谋杀父母论”，寻以铨492
纪十五
实承父命，减死，与兄弟家属二十七人谪戍河池。
礼部试天下贡士，中式陈璲等八十四人。以上巡幸北京，诏寄监读书，俟辛卵三月车驾还京，始举廷试。
三月，甲辰，车驾次东平州，望祭泰山。辛亥，次景州，望祭恒山。
乙卯，行后府都督佥事平安自杀。安自灵壁被执，送北平。上怜其材，即位，以为北平都指挥使，寻进是职。至是上北巡，将至，览章奏，见安名，语左右曰：“平保儿尚在耶？”安闻之，遂自刎。命以指挥禄给其子。
壬戌，车驾至北京。【考异】《明史·纪》书“壬戌”，诸书皆作“壬辰”，误也。三月无壬辰，今从《本纪》。
癸亥，大赉官吏军民。
丙寅，诏：“起兵时将士及北京效力人民，杂犯死罪咸宥之，充军者，官复职，军民还籍伍。”
壬申，柳升大破倭于青州海中，追至金州白山岛，奉敕还师。
江淮饥，都御史虞谦、给事中杜钦巡视两淮，启：“军民乏食，请发廪振贷。”皇太子遣人驰谕之曰：“军民困乏，嗷嗷待哺，尚从容启请待报，独不闻汲黯事耶？亟发廪振之，毋缓！”
是月，以夏原吉兼署行在礼、兵二部及都察院，礼部尚书赵羾兼署行在刑部、兵部侍郎，方宾晋本部尚书兼署行在吏部。
夏，四月，癸酉朔，皇太子摄享太庙。
壬午，海寇犯钦州，副总兵李珪遣将击败之。
闰月，戊申，谕尚书蹇义等：“皇太子所决庶务，令六科逐月类奏以闻。”
丙辰，行在法司奏请录因，谕曰：“发遣以上，皆五覆奏，庶不失钦恤之意。”
五月，已卯，营山陵子昌平，封其山曰天寿山.
493 明通鉴卷十五
乙未，封卫喇特旧作瓦刺，《三编》又作威拉特。玛哈穆特旧作马哈木为顺宁王，太平为贤义王，巴图博啰旧作把图孛罗为安乐王。卫喇特者，蒙古部落也，在鞑靼西。元亡，其强臣孟克特穆尔旧作猛可帖木儿据之，上自起兵北平，即与通好。已而孟克死，众分为三：日玛哈穆特，曰太平，日巴图博啰，其酋长也。上即位，遣使往告，复使镇抚谕之，赐以文绮。去年冬，玛哈穆特等始遣诺观达什旧作暖答失等来贡马请封，至是遂封之，并特进金紫光禄大夫，赐之印诰，盖藉以控制鞑靼也。
上之北巡也，遣御史考核郡县长吏贤否以闻。六月，壬寅，御史还，言：“汶上知县史诚祖，治行第一。”上赐玺书劳之曰：“守令承流宣化，所以安利元元。朕统御天下，夙夜求贤，共图治理，往往下询民间，皆言苦吏苛急，能副朕心者实鲜。尔敦厚老成，恪共乃职；持身励志，一于公廉；平赋均徭，政清讼简；民心悦戴，境内称安；方古良吏，亦复何让。特擢尔济宁知州，仍视汶上县事。其益恭乃职，慎终如始，以永嘉誉。钦哉！”并赐以上尊衣钞。
诚祖，解州人。洪武末，诣阙陈盐法利弊，太祖嘉纳之，擢授是职。是时上过汶上，欲徙其民数百家于胶州，诚祖奏免之。屡当迁职、辄为民奏留，阅二十九年，卒于任。
同时有贝秉彝者，上虞人，任东阿县，善决狱，能以礼义导民。岁大祲，上《平粜备荒议》，诏颁行各郡县邑。西南有巨
¥ 浸，积潦为田害，秉彝相视高下，凿渠引入大清河、涸之，得沃
壤数百顷，民食其利。尤善综画，凡废铁败皮，朽索故纸，悉藏之，暇，令工匠煮胶铸杵，捣纸绞索，储之库。会上北巡，敕有司建席殿，秉彝出所储济用，工速竣。上嘉其能，将召之。东阿耆老百余人诣阙请留，许之。诏进一阶。
上即位以来，守令多久于其任。有迁擢者，率令带升衔，仍在任视事。先后间有钱唐知县黄信中、开化知县夏升、青田知县494
纪十五
谢子襄，并九载课最当迁，其部民相率诉于上官，乞再任。巡按御史及布、按等以闻，上嘉之，即擢信中杭州知府，升衢州，子襄处州，俾得治其故县。
而吉水知县钱本忠，有廉名，诖误罢官，父老奔走号泣乞留，郡人胡广力保之，得还任。民闻本忠复来，空间并迎拜。后卒，官民哀慕，请留葬邑中，争负土营其坟云。【考异】《明史·本纪》书：“是月壬寅，察北巡郡县长吏、擢汶上知县史诚祖治行第一。”证之《循吏传》，言：“汶上知县史诚祖治行第一，上赐玺书劳之，擢为济宁知州，仍视汶上县事，”又言：“是时上过汶上，欲徙其民数百家于胶州，诚祖奏免之。”而同时有“东阿令贝秉彝，亦以上过东阿，知其能，欲召之，东阿曹老百余人诣阙请留，许之，诏进一阶。”是二事同在一时也，今并前后守令之绩著于《循吏传》者附人诚祖后。
御史又上言：“今贪吏虐民，无如易州同知张腾。”立征下狱。辛亥，命给事中郭骥使鞑靼。
时布尼雅实哩扰边境，获其部曲二十二人。上复使骥赍书往谕之，不听.遂杀骥。【考异】《宪章录》系之四月，今据《明史·本纪》月日。
丁卯，召御史张循理等廿八人，询其出身，有洪秉等四人，皆吏也。上曰：“用人虽不专一途，然御史为朝廷耳目之寄，宜用有学识达治体者。”乃黜秉等为序班。诏：“自今御史勿复用吏。”逾年，复申谕吏部。著为令。
是月，都御史陈瑛在台，党附者率恃瑛为奥援，瑛又恃上宠，搏击无忌。太子之监国也，有御史袁纲、覃珩俱至兵部索皂隶，兵部主事李贞不应。纲等衔之，遂附瑛谋陷贞，谓“贞受皂隶叶转等四人金”，瑛奏请下贞狱。无何，贞妻击登闻鼓诉冤，太子命六部大臣廷鞫之。自辰至午，贞等不至，惟叶转至，讯之、云：“贞不承，不胜拷掠死，三皂隶皆笞死三日矣。贞实未尝受金。”于是刑科给事中耿通等言：“瑛及纲、珩朋奸蒙蔽，擅杀无
495 明通鉴卷十五
辜，请罪瑛。”太子曰：“瑛大臣，盖为下所欺，失觉察耳，置勿问。”械系纲、珩，以其罪状奏行在。
时又有学官坐事谪充太学膳夫者，太子令法司与改役，瑛格不行，中允刘子春等复劾“瑛方命自恣”，太子谓瑛曰：“卿用心刻薄，不明政体，殊非大臣之道。”由是深恶瑛，而以上方宠任，无如何。久之，上亦寖疏瑛。【考异】《三编》系李贞，方恢事于是年二月下，盖因太子监国，牵连记之也。李贞事，《实录》入之六月，方恢事人之七月，今从之。
秋，七月，癸酉，命淇国公邱福为征虏大将军，武城侯王聪、同安侯霍亲旧作火真副之，靖安侯王忠、安平侯李远为左、右参将，帅精骑十万，北讨布尼雅实哩，谕以“毋失机，毋轻犯敌，一举未捷俟再举”。
是月，御史方恢以附陈瑛匿父丧，皇太子发其事，执送行在，罪之。
八月，甲寅，淇国公邱福败绩于胪朐河，福及副将军王聪、霍亲、左右参将王忠、李远皆死之，全军皆败没。
福之北征也，时布尼雅实哩已为威喇特所袭，与阿噜台徙居胪朐河。福率千余骑驰至河南，遇游兵，击破之。军未集，福乘胜渡河，获卤部尚书一人，饮之酒，问布尼雅实哩所在，尚书言：“闻大兵至，皇恐北走，去此可三十里。”福大喜曰：“当疾驰禽之。”
初，福奉命已行，上虑其轻敌，连赐敕，谓：“军中有言敌易取者，慎勿信之。”至是诸将请俟大兵集，侦虚实而后进。福不从，以所获尚书为乡导，薄敌营，战二日，每战，敌辄佯败引去。福锐意乘之，李远谏曰：“将军轻信敌间，悬军转斗，敌示弱诱我，深人必不利，退则惧为所乘，独可结营自固，昼扬旗伐鼓，出奇兵缀之，夜多然炬鸣炮以张军势。俟我军毕至，并力进攻，即其不捷，亦可全师而还。始上与将军言何如，而遂忘之496
纪十五
乎？”王聪亦力言不可，福皆不听，厉声曰：“有不用命者斩！”即先驰，麾士卒从行，控马者皆泣下，诸将不得已与俱。俄而敌大至，围之数重，聪战死。远帅五百骑突阵，杀数百人，马蹶，与福等皆被执，不屈死之。上闻，震怒，以诸将无足任者，遂决计亲征。
庚申，张辅败安南贼于咸子关。
时阮帅等推简定为上皇，别立陈季扩为帝，纪元重光。季扩，本蛮人，诡言陈氏后，于是交人不忍陈氏之亡，信而归之，贼势益炽。
辅初至，以贼负江海，不利陆师，乃驻北江仙游，伐木叱览山，大造战舰，而抚诸逋寇使为前驱，遂连破慈廉、广威诸营栅。侦其党邓景异扼南策州卢渡江太平桥，乃进军咸子关。伪将军阮世每，众二万，对岸立寨栅，列船六百余艘，树桩东南为捍蔽。会秋令，西北风急，辅督诸将陈旭、朱广等，悉载划船乘风齐进，炮矢飚发，斩首三千级，生禽伪监门将军潘低等二百余人，夺船四百余艘。进击景异，景异先走，乃定交州、北江、谅江、新安、建昌、镇蛮诸府。
是役也，张辅遣都指挥同知徐政守盘滩。贼党邓景异来攻，
政与战，飞枪贯胁，犹督兵力战败贼，贼退，腹溃死。【考异】徐政之死，《实录》系之八月辛丑，今类记于张辅败安南贼之下。
九月，庚午朔，日有食之。
鞑靼布尼雅实哩等徙居胪朐河，欲收诸部溃卒窥河西。北征之役，上敕总兵官何福严兵为备、于是迤北王子、国公等及司徒以下十余人，帅所部驻额齐讷路，即亦集乃，见前。乞内附。福以闻、上命庶子杨荣往，佐福经理其众，至是悉降。福亲至额齐讷镇抚之，送其酋长于京师。上嘉其功，诏荣即军中封福宁远侯，且诏福军中事先行后闻。【考异】《明史》何福封侯，详本传中，稽之《功臣年表》，则九月庚子也。按是月庚午朔，无庚子，傅氏《明书》系之
497 明通鉴卷十五
足月朔日食之下，则《表》中“子”字乃“午”字之误，今刊改。
张辅帅兵追安南贼于太平海口，邓景异以三百艘迎战，复大破之。
甲戌，赠北征死事李远莒国公，王聪漳国公。以二人力谏邱福，故独得褒恤。
丙子，命武安侯郑亨，壬午，命成安侯郭亮，同备边开平。
冬，十月，丁未，上忆北征之败，叹曰：“邱福不用朕言，以致刚愎丧师。”诏削封爵，徙其家属于海南，王忠、霍亲亦坐除爵。
乙卯，定行在诸司常朝及朔望仪。
是月，上以北征馈运艰难，谓夏原吉曰：“工部所造武刚车，足可输运，然道远，人力难继。朕欲以所运粮缘边筑城贮之，量留官军守护，以俟大军之至，此法良便。”
于是原吉等议：“用武刚车三万两，约运粮二十万石，踵军而行。过十日程筑一城，再十日程亦如之。每城斟酌贮粮以俟回军，仍留军守之。如寇觉而遁，则蹑其后，亦如前法筑城贮粮。”诏如法行之。
十一月，安南贼屡败，陈季扩惧，遣人诣大军，自言陈氏后、求绍封，辅叱曰：“向者遍索陈氏后不应，今诈也。吾奉命讨贼，不知其它。”遂遣裨将朱荣、蔡福等以步骑先进，辅帅舟师继之，自黄江至神投海，会师清化，分道入磊江。戊寅，禽简定于美良山中，及其党俱送京师诛之。
十二月，庚戌，赐济宁至良乡民频年递运者田租一年。乙开，召英国公张辅班师还。
是月，内官有诬奏城门郎罪者，皇太子命治之。【考异】《三编》书：“始令内官刺事。”然《目》中言：“太子治内官罪，仍榜示：今后内使有言事不实及挟私枉人者，置之重典。””是令内官刺事，不始于是年也，今但记太子罪刺事内官于是年之末。
498
纪十五
是冬，进封宁阳伯陈懋为宁阳侯。懋镇宁夏、招降故元丞相昝卜及平章、司徒、国公等十余人。已而平章都连等叛去，懋追至黑山，禽之、尽收所部人口畜牧，遂论功进侯爵。
八年
春，正月，辛未，召陈懋扈从北征。已卯，皇太子摄祀南郊。
癸巳，免去年扬州、淮安、凤阳、陈州水灾田租。又诏：“被灾军民有典鬻子女者，官为赎还。”
张辅讨安南，惟陈季扩走又安未获。而季扩之党有阮师桧者，与伪金吾上将军杜元措等别据东潮州安老县之宜阳社。师桧僭称王，有众二万余人，是月，辅进击之，斩首四千五百余级，禽其党范支、陈原卿、阮人柱等二千余人，悉斩之，筑为京观。辅将班师，上言：“季扩、邓景异等尚在演州、又安，近逼清化、而贼党又塞神投福成江口，踞清化要路，出没又安诸处。若诸军尽还，恐沐晟兵少不敌，请留都督江浩、都指挥俞让、花英、师祐等军佐晟守御。”从之，并命云阳伯陈旭副晟以讨季扩。【考异】《明史·本纪》不载。惟于七年十月书“召张辅还”。盖辅将班师，以陈季扩之党未靖，故平后始还也。今据《实录》在是月，诸书同。
二月，戊戌，上将亲征，命皇长孙瞻基留守北京，命户部尚书夏原吉辅导，兼掌行在部院事。
辛丑，以北征诏天下。
乙巳，皇太子录因，奏贳杂犯死罪以下，报可。
厂未，车驾发北京，学士胡广、庶子杨荣、谕德金幼孜从。癸亥，遣祭告所过名山、大川。
乙丑，大阅。
三月，丁卯朔，命清远侯王友督中军，安远伯柳升副之，宁远侯何福、武安侯郑亨督左、右哨、宁阳侯陈懋、广恩伯刘才督
499 明通鉴卷十五
左、右掖，都督刘江督前哨。戊辰，驻跸兴和。 乙亥，复大阅普师。
丙子，过大伯颜山、小伯颜山，登凌霄峰绝顶，望漠北，万里萧条，语侍臣曰：“元盛时，此皆民居也。”
丙申，驻跸清水原。其地水咸苦不可饮，人马俱渴。行数里，忽有甘泉溢出，上取亲尝之，赐名曰神应泉，勒铭山上。夏，四月，癸卯，驻跸元石坡，勒铭于立马峰。
戊申，次杨林。 甲寅，至广武镇。
庚申，至威虏镇。是日，行程无水，命以橐驼自清泠泊载水给卫士。上视军士食罢，始进膳。
甲子，次长清塞，有泉水甚清，赐名曰玉华泉。夜漏初下，上立行帐殿前，指北斗语金幼孜等曰：“此为极北之地，遥望北斗，皆在南矣。”
丙寅，驻跸顺安镇。
五月，丁卯朔，发顺安。行十余里，见山中多白云，赐名曰白云山。度一冈，遂临胪朐河。上立马久之，赐名曰饮马河，又名其河上地日平漠镇。
已巳，发平漠、行一日，次苍山峡。会哨马营遇虏骑，击走之，得箭一枝、马四匹而还。
甲戌，获虏骑，知寇去此不远，于是大兵遂渡饮马河。
乙亥，令王友驻兵河上，留金幼孜在营，上帅轻骑前进，人赍二十日粮，以方宾、胡广从。谍报布尼雅实哩遁。
己卯，上帅轻骑追及于鄂诺河。旧作斡难河。布尼雅实哩拒战，上麾兵奋击一呼，败之。布尼弃辎重孳畜，以七骑遁去。鄂诺河者，元太祖始兴地也。
上之出塞也，布尼雅实哩闻之惧，欲与阿噜台俱西，阿噜台500
纪十五
不从。其众溃散，于是君臣始各为部，布尼雅实哩西奔，阿噜台东奔，至是布尼远遁。车驾还，次饮马河。丙戌，下诏移兵征阿噜台。
丁亥，回回哈刺马牙杀都指挥刘秉谦等，据肃州以叛，千户朱迪等讨平之。时回回约赤斤蒙古为援，赤斤不应，帅部下禽其贼六人以献。上嘉之，改赤斤蒙古千户所为卫，擢其长塔力尼为指挥佥事，其部下授官者三人。
是月，沐晟讨安南陈季扩于虞江，季扩弃栅遁。追至古灵县及会潮、灵长海口，斩首三千余级，获伪将军黎弄。季扩大蹙，寻上表乞降。【考异】追季扩及获黎弄事，《明史·本纪》不载。《三编》据《实录》书之是年十二月《目》中，系以“先是”二字，盖《实录》分书追季扩于是年五月丁丑也。今系之五月之末。
六月，丁酉，车驾经库楞旧作阔滦海子，遥望水高如山，自上而下，茫无津岸。上谓金幼孜等曰：“此水周围千余里，鄂诺、胪朐凡七河，皆注其中。”因赐名曰玄冥池。
庚子，至青杨戍。 癸卯夜，度飞云壑。
甲辰，遇阿噜台于静虏镇，命诸将严阵以待，遣人谕之降。阿噜台欲（来）（降），众不可，遂率所部来犯。上自将精骑径冲虏阵，大败之，追北百余里。丁未，及之回曲津，又大败之。
己酉，车驾发广漠戍，见虏骑尚出没山谷间，欲以蹑后邀我辎重。上自帅精骑殿后，禽数十人，歼焉，遂班师。
是月，皇太子奏免颍州等处水灾田租，从之。秋，七月，丁卯，车驾次开平，宴劳军士。
初，上在军中，每日暮，中官具进膳，上曰：“军士未食，朕何忍先饱！”至是谓诸将侍臣曰：“朕自出塞，久素食，非乏肉也，念军上艰苦，食不甘味耳。”是日，宴赉，始复常膳。
壬午，车驾至北京，御奉天殿受朝贺，赐夏原吉等钞币。甲
501 明通鉴卷十五
午，论功行赏有差。
是月，命西宁侯宋琥佩将军印，镇甘肃。琥，晟之次子也。以尚上女安成公主，遂嗣封。
八月，王寅，进封柳升安远侯。乙卯、宁远侯何福自杀。
初，上以福旧臣，宠任逾诸将，福亦善引嫌，有事未尝专决。在镇，尝请取西平侯家巩昌蓄马充孳牧，上报曰：“皇考时，贵近家多许养马，以示共享富贵。尔所奏虽为国，然非待勋戚之道。”不听。至是从征，数违节度，群臣有言其罪者，都御史陈瑛遂劾福怨望。福惧，自经死，爵除。
庚申、河溢开封，坏城二百余丈，民被灾者万四千余户，没田七千五百余顷。上以国家藩屏重地，特遣工部侍郎张信往视。信、河间王玉之从子也。举建文二年乡试第一，历刑科都给事中，数言事。而从兄英国公辅尤重之，屡荐其贤，遂擢侍郎，寻有是命。
是月，长沙妖人李法良作乱。时丰城侯李彬备倭海上，皇太子命移师讨平之。【考异】《明史·本纪》不载，惟《李彬传》言：“彬时备倭海上，皇太子命移师讨平之。”彬之备倭，正在是年，诸书系之八月，今从之。
九月，己巳、车驾幸天寿山。
是月，上闻周王橚于国中作殿祀太祖，赐书告以“支子不祭”，及“诸侯不敢祖天子”谕之，乃止。【考异】《明史·本纪》及《传》皆不载，诸书言：“周王请祀太祖于国中。”按成祖英严，周王未敢请祀，故《实录》以为出自上闻，盖私祀也、今据书之。
冬，十月，丁酉，车驾发北京。
癸卯，御制《务本训》成。上以皇长孙生长深宫、欲其知稼穑之艰难，因巡幸，命之侍行，使历观民情风俗及农桑劳苦之事，且举太祖创业之难及往古兴亡得失可为鉴戒者。书成，赐名502
纪十五
《务本》公。【考异】诸书不载，此据《宪章录》月日。
是月，倭寇福州，平海卫千户缪真战没。十一月，甲戌，车驾还京师。
十二月，癸巳朔，阿噜台遣使贡马，纳之。
戊戌，河决汴梁，坏城。上闻黄河水高三尺，亟遣官往视之。
丁未，以书谕阿噜台。
戊午，宥安南陈季扩罪，以为交阯右布政使。
初，安南之降，上心知其诈，姑许之，并其党阮帅、邓景异、陈原樽、潘季祐等，皆授都指挥、参政、副使等官。季扩卒不受命，寻复反。
是岁、复命中官王安、王彦之等监都督谭青等军，又命马靖巡视甘肃，马骐镇交阯。内臣监军出镇，率以为常。
硕尼堪旧作失捏干寇黄河东岸、宁夏都指挥王俶败没。硕尼堪，阿噜台之子也。【考异】据《明史·本纪》系于是年。证之《鞑靼传》、失捏干，即阿噜台子也。是年五月，征本雅失里，旋移师征阿噜台。失捏干人寇当在是时，今据《纪》系之是年之末。


纪十六 成祖永乐九年辛卯至十五年丁酉


503 明通鉴卷十六
明通鉴卷十六
纪十六起重光单阏，尽强团作噩，凡七年。
成祖文皇帝 永乐九年
春，正月，甲戌，大祀南郊。丙子，安远侯柳升镇宁夏。
己卯，复命英国公张辅为征虏副将军、会沐晟讨交阯。上以辅为交人所惮、复命讨之。辅至，申军令，都督黄中违节制，诘之不逊，斩以徇，将士惕息，无不用命。【考异】斩黄中事，《永乐实录》不载，《明史·张辅传》中及之，疑本叶氏《水东日记》。弇州《考误》谓：“考之正史及碑志，俱不言辅僇黄参将事，惟《三下南交录》略及之而不详。”按黄中初以都督佥事同吕毅送陈天平还国，为黎季犛所赚，杀天平，后大军南讨，毅为鹰扬将军，中无职寄，从军自效，击败贼于生厥、潭舍二江.其后赏功典下，谓吕毅、黄中先失律败事，后虽有功，不在赏典，寻命掌交阯都司。黔公之败，毅以战死，再用辅率师南讨，简定等伏诛。中时在军，而论功姓名绝不之及，岂其时中不用命，为辅所僇耶？叶文庄之所记者，谓：“文庙初以是怒张英公，而正史不及，岂为其功成而宽之，且讳之耶？”今按斩黄中，《三编》、《明史》皆据书之，必别有确据也，今据之，
丙戌，命丰城侯李彬、平江伯陈瑄帅浙江、福建兵捕海寇。504
纪十六 二月，辛亥，陈瑛有罪，下狱诛。
初，瑛为都御史、劾勋戚、大臣十余人，多希上旨，上以其能发奸，宠任之。一时倾陷善类不可胜计。上亦知其残刻，所奏谳不尽从。会自北京还，闻其诸不法状，下狱论死，天下快之。
上以交人好乱，恐陈季扩之党胁聚日多，丙辰，诏：“自九年二月以前，有啸聚山林者，咸赦其罪，军复原伍，民复原业。其官吏军民有犯，毋论已发未发，俱赦除之。”
丁已，倭掠广东，陷昌化千户所，杀千户王伟。敕副总兵李珪戴罪讨之。【考异】《明史·本纪》书于二月丁巳，《三编》并书其杀守将事，证之《典汇》，盖千户王伟也。李珪之讨，亦据《三编》。盖珪时以副总兵官镇广东也。
已未，命工部尚书宋礼初开会通河。会通河者，元故运道也。元至元中，寿张尹韩仲晖请自东平安民山凿河至临清，引汶绝济，属之卫河，为转漕道，名曰会通。然岸狭水浅，不任重载，终元之世，海运为多。太祖定天下，输饷辽东、北平，亦用海运。洪武二十四年，河决原武，绝安山湖，会通遂淤。上初建北京，命平江伯陈瑄兼督淮、海二运。海运险远，多失亡，而淮运漕东南之粟浮淮人河，至阳武，陆挽百七十里人卫河，历八递运所，民亦苦其艰。至是济宁同知潘叔正上言：“旧会通河四百五十余里，淤者不过三之一，浚之便。”乃命礼偕刑部侍郎金纯、都督周长往治之。
礼以会通之源必资汶水，而汶有大，小二河，其会合之处，经宁阳北、纲城西南流百余里至汶上，其支流曰洸河，亦经纲城西南流三十里，会宁阳诸泉、经济宁，东与泗水合。元初于纲城左汶水阴作斗门，导汶入洸后，又分流，北入济，由寿张过临清人海，而汶流遂弱。乃用汶上老人白英策，筑坰城及东平之戴村坝，遏汶水使南无人洸，北不归海，汇诸泉之水尽出南旺，中分为二道，以四分南流接徐、沛，六分北流达临清。南旺地势高，
505 明通鉴卷十六
以为脊，决其水南北分注。因相地势，置闸三十有八，以时蓄泄。凡发山东及徐州、应天、镇江民三十万，蠲租一百十万石有奇。二十旬而工成。自是挽漕北京，寻罢海运，公私便之。
三月，甲子、集己丑礼部贡士补赴廷对，赐萧时中等进士及第、出身有差。
壬午，浚祥符县黄河故道。初，张信奉诏至开封相视黄河，上言：“祥符县鱼王口至中滦下二十余里，有旧黄河，岸与今河面平，若浚而通之，使循故道，则水势可杀。”因绘图以进，从之。发民丁十万，命兴安伯徐亨、侍郎蒋廷瓒偕金纯相视，并命宋礼总其役。
戊子，命中军都督刘江镇辽东。
夏，五月，倭寇浙东盘石卫。【考异】《明史·本纪》不载，证之《日本传》，“是年寇盘石。”盘石在浙东温州府乐清县，《地理志》：“县西有盘石卫，洪武廿二年置。”又，《吾学编》书“是年五月倭寇浙东”，《宪章录》书“五月倭寇盘石”，今据增。
是时，日本国王源义持嗣位，海上屡以倭警告。上遣官谕义持剿捕，寻获海寇以献。上嘉之，遣中官王进赍敕褒赉。进归，收市物货，义持与其臣谋，阻进不使归，进潜登舶从他道遁还。倭寇仍不绝，自是不入贡者数年。
六月，乙巳，郑和自西洋还，俘锡兰国王亚烈苦奈儿以献。初，和出使至锡兰山，其王亚烈苦奈儿欲害之，和觉，去之它国。王又不睦邻境，数邀劫往来使臣，诸番皆苦之。及和归，复经其地，谋诱和至国中，发兵五万劫和，塞归路。和先觉之，乃帅步骑二千，由间道乘虚攻拔其城，生禽亚烈苦奈儿及妻子、头目以还。廷臣请诛之，上悯其无知，并妻子皆释，且给以衣食，命择其族之贤者立之。有邪把乃那者，诸俘囚咸称其贤，乃遣使赍印敕封为王，其旧王亦遣归。自是海外诸番益服天子威德，贡使载道。
506
纪十六 是月，下交阯右参议解缙于狱。
初，缙自化州督饷入奏事，会上北征，缙谒皇太子而还。汉王高煦因言：“缙伺上出，私觐太子径归，无人臣礼。”上震怒。时检讨王偁亦以罪谪交阯，缙偕偁道广东，览山川，上疏请凿赣江通南北。奏至，逮缙下狱，拷掠备至。词连大理丞汤宗、宗人府经历高得旸、中允李贯、赞善王汝玉、编修朱纮、检讨蒋骥、潘畿、萧引高，并及李至刚，皆下狱。汝玉、贯、纮、引高、得旸俱瘐死狱中。贯与缙及王艮皆同里，又与艮成进士，同为一甲，金川门陷，唯艮死之。至是贯临卒叹曰：“吾愧王敬止矣！”
秋，七月，张辅督军二万四千，与沐晟会讨交阯。时贼据月常江，树桩四十余丈，两崖置栅二三里，列船三百余艘，设伏山右。丙子，辅、晟等水陆并进，阮帅、邓景异等来拒。辅令朱广等连舰拔桩以进，自率方政等以步队剿其伏兵，水陆夹攻，贼大败，帅等皆散走。生禽伪将军邓宗稷、黎德彝、阮忠、阮轩等，获船百二十艘。
丁亥，柳升破宁夏叛将于灵州，以捷闻。是月，黄河故道成。
自洪武间河决原武，会通河淤，而元贾鲁所治之故道亦淤，河遂自此南徙，则河南受灾独重。至是金纯等浚河，自封邱、金龙口、下鱼台、塌场会汶水，经徐、吕二洪，南入于淮。是时会通河已开，黄河与之合，漕道既通，而河南水患亦稍息。
九月，壬午，谕户部：“凡屯田军以公事（防）〔妨〕农务者，免征子粒。著为令。”
是月，通政司上言：“黄岩县民告豪民持建文时士人包彝古所进楚王书，聚众观之。书中多千犯语，请下法司究治。”上曰：“此必与豪民有怨而欲报之。朕初即位，命百司；凡建文中上书有干犯者，悉毁之，有告者勿行。今复行之，是号令不信也。”命勿论。
507 明通鉴卷十六
是秋、礼部尚书赵羾以朝鲜使臣将归，例有赐赉，不奏、上怒，下之狱，寻释之。
冬，十月，乙未，宽北京谪徙军民赋役。
癸卯，封哈密推勒特穆尔旧作兔力帖木儿为忠义王。
推勒者，托克托从弟也。托克托受封之国，上眷遇特厚。而托克托顾凌侮朝使，沉湎昏聩，不恤国事，其下交谏不从。上闻之，怒，遣官赐敕戒谕，未至而托克托以暴疾卒。讣闻、遣官赐祭，遂以推勒特穆尔嗣位。又擢都指挥同知哈刺哈纳为都督佥事，镇守其地。自是哈密修贡惟谨。
乙巳、诏重修《太祖实录》。时上以前监修官李景隆、茹瑺等心术不正，又限期迫促，未及精详，至是复命姚广孝、夏原吉为监修，胡广、杨荣、杨士奇、金幼孜等为总裁、纂修等官。《太祖实录》，自建文至此凡三修，士奇皆预焉。【考异】此三修之《实录》，即今《明史》所据之本也，据《野获编》，土奇三修皆秉笔，今据书之。
十一月，戊午，蠲陕西逋赋。
癸亥，张辅等进兵，追剿陈季扩。其党伪龙虎将军黎蕊等断锐江浮桥，阻大军于生厥江，辅督水师击败之，斩首千五百级，追杀余贼殆尽。
丁卯，立皇长孙瞻基为皇太孙，上亲冠太孙于华盖殿，冕服如皇太子，玉圭如亲王。
壬申，以韩观为征夷副将军，改镇交阯，仍佩征南将军印，总兵事。又命都指挥葛森镇广西。
丙子，敕法司决遣罪囚，毋淹滞。
是月，浙江海溢，堤圮自海门至盐城凡百三十里，诏平江伯陈瑄以四十万卒筑治之，为捍湖堤万八千余丈。已而瑄又言：“嘉定濒海地，江流冲会，海舟停泊，无高山大陵可依，请于青浦筑土山，方百丈，高三十余丈，立堠表识。”逾年成，赐名宝山，上508
纪十六 亲为文记之。
十二月，壬辰，诏切责福余、朵颜、泰宁三卫。
初，上既以三卫地界乌梁海，其头目来朝贡者，皆授以官，令掌三卫事，又令通马市。四年，三卫饥，请以马易米、上命有司第其马之高下，各倍价给之，久之，三卫阴附鞑靼，掠边戍。复假市马来窥伺。上既敕责，寻宥之，令其以马赎罪。
是月，阿噜台遣使纳款，请得役属吐蕃诸部，求朝廷刻金作誓词，磨其金酒中、饮诸酋长以盟。朝议欲许之，左庶子黄淮独不可，曰：“彼势分则易制，合则难图矣。”上顾左右曰：“黄淮论事，如立高冈，无远不见。”遂不许。
闰月，丁巳、命府部诸臣陈军民利弊。又诏：“京官七品、外五品以上及县正官，各举贤能廉干一人，由吏部考验擢用。”
是岁，浙江、湖广，河南、顺天、扬州水，河南、陕西疫，遣使振之。
十年
春，正月，已丑，命人觐官千五百余人各陈民瘼，不言者罪之，言有不当勿问。
丁酉，大祀南郊。
癸丑，振平阳饥。时蒲州等处耆老言：“岁歉民饥，采蒺藜、掘蒲根以食。”上恻然，命速治布政司及郡县官不奏闻者。
是月，谕吏部曰：“守令郡邑之长，牧守之寄甚重。近闻诸司造作杂务、辄遣经营，此不识大体，其禁止之。”
二月，辛酉，蠲山西，河南八年以前逋赋。
庚辰，削辽王植护卫。植之改封荆州也，“请止给一卫以备使令，而留其三卫于广宁防边。”然上终以起兵时植贰于已，至是并一卫削之，仅留军校厨役三百人备使令。
三月，丁亥，命丰城侯李彬往甘肃，与西宁侯宋琥经略降
509 明通鉴卷十六
酋。【考异】此据《李彬列传》。其讨叛寇事在是年之冬，《明史·本纪》并系之三月，今分书之。
戊子，赐马铎等进士及第、出身有差。甲辰，免北京水灾租税。
是月，升顺天府为府尹，秩正三品，设官如应天府。夏，四月，复命工部尚书宋礼治卫河。
礼以去年八月还，受上赏，并赐潘叔正衣钞。至是，御史许堪上言：“会通河成，则卫河与之合。而自临清以下，堤岸数决，请命礼并治之。”礼言：“卫辉至直沽，河岸多低薄，若不究源析流，但务堤筑，恐复溃决、劳费益多、请自魏家湾开支河二，泄水入土河，复自德州西北开支河一，泄水入旧黄河，使至海丰大沽河入海。”上从其言，命俟秋成后为之。【考异】《本纪》不载，证之《礼传》，在开会通河之明年，正是年也。又，“许堪上书，上从其言，命俟秋成后为之”。则事在是年之春、夏间。《明书》、《宪章录》俱系之四
月，今从之。
六月，甲戌，谕户部：“凡郡邑有司及朝使，目击民艰不言者悉逮治。”
秋，七月，丙戌，以水灾免直隶吴江、长洲、昆山、常熟四县田租。
癸卯，禁中官干预有司政事。
八月，癸丑，张辅击交阯贼于神投海。贼舟四百余，分三队，锐甚。辅帅兵冲其中坚，贼却，左右队迭进，官兵与相钩连，殊死战，自卯至巳、大破贼，禽渠帅七十五入。进军乂安府，贼将降者相继。
己未，敕边将自宣化之长安岭迤西至洗马林，皆筑石为垣，浚深濠堑，以固防御。
九月，以都水主事蔺芳为工部侍郎，宋礼荐之也。
初，河决阳武中盐堤，漫中牟、祥符、尉氏，上遣芳按视。510
纪十六
芳言：“堤当急流之冲，夏、秋汛涨，势不可骤杀，宜卷土树桩以资捍御，无令重为民患。”又言：“中滦导河分流，使由故道北入海，诚万世利。但缘河堤埽、止用蒲绳泥草，不能持久。宜编木成大囷，贯桩其中，实以瓦石，复以木横贯桩表，牵筑堤上，为杀水固堤之长策。”诏悉如其法为之。
是秋，杀大理寺右丞耿通。
初，上北巡，太子监国。汉王高煦谋夺嫡，阴结上左右为谗间，宫僚多得罪者，监国所行事，率多更置。通从容谏上：“太子事无大过误，可无更也。”数言之，上不悦。至是复有言“通受请托故出人罪”者，上震怒，命都察院会文武大臣鞫之午门，曰：“必杀通无赦！”群臣如旨，当通罪斩。上曰：“失出，细故耳。通为东宫关说，坏祖法，离间我父子，不可恕，其置之极刑。”廷臣不敢争，竟论奸党磔死。【考异】杀耿通事，诸书不载，今按《明史》本传，在是年之秋，据增。
冬，十月，丁卯，命皇太孙演武于方山。戊辰，上出猎城南武冈。
十一月，壬午，命庶子杨荣经略甘肃。【考异】明《本纪》作“侍讲杨荣”，《三编》据《实录》改，今从之。
先是，上遣李彬至甘肃，与宋琥会讨叛番，先后禽酋长捌尔思、朵罗歹等，别遣土官李英防野马川。会凉州酋娄达衮旧作老的罕叛，都指挥何铭战没，英追蹑，尽俘其众，惟娄达衮遁走赤斤蒙古卫。
宋琥以闻，上使荣往会李彬，议进兵方略。荣还，奏言：“隆冬非用兵时，且有罪不过数人，兵未可出。”而是时彬亦以道远饷艰，宜缓图之。乃赐敕诘责赤斤蒙古卫指挥佥事塔力尼，令缚献之。明年，复以彬代琥镇甘肃，塔力尼果禽娄达衮以献，如荣等파
丙申，命郑和复使西洋。【考异】《明史》：“十一月丙辰，郑和使西
511 明通鉴卷十六
洋。”按十一月无丙辰，证之《三编·质实》，和以是年十一月往，则非十二月也。《明史稿》作“丙申”，在十一月十五日，今从之。
十二月，宋礼治河还。
初，上将营北京，命礼取材川、蜀。礼伐山通道，得神木数株，不劳人力，朝廷以为瑞。至是河工成，复使礼采木入蜀。
杀浙江按察使周新。新，南海人，由乡举为御史，弹劾不避权贵，时谓之“冷面寒铁”。迁云南按察使，寻改浙江，数有异政，名震一时。
时锦衣卫指挥纪纲方用事，使千户缉事浙中，作威受赇，新捕治之。千户脱走，诉于纲，纲诬奏新罪，上遽命逮新。旗校皆锦衣私人，在道榜掠无完肤。既至，伏陛前，抗声曰：“在内都察院，在外按察司，朝廷法官也。臣奉法捕恶，奈何罪臣！”上怒，命僇之。临刑，大呼曰：“生为直臣，死当作直鬼，臣无憾矣！”上寻悟其冤，惜之。
十一年
春，正月，辛已朔，日有食之。
先是鸿胪寺奏元旦贺仪，上召礼部翰林官问曰：“正旦日食，百官贺礼可行乎？”尚书吕震谓“日食与朝贺之时先后不相妨”，侍郎仪智曰：“终是同日，免贺为宜。”上以问杨士奇，对曰：“日食，天变之大者。前代元旦日食，多不受贺。宋仁宗时，元旦日食，富弼请罢宴撤乐，吕夷简不从，弼曰：万一契丹行之，为中国羞。＇后有自契丹回者，言是日罢宴，仁宗深悔。今免贺诚当。”上从之，敕曰：“朕乖治理，上累三光，众阳之宗，薄食元旦。群臣尚勉辅朕躬，消弭灾变，朝贺宴会，其悉罢免。”
壬午，谕通政司礼科给事中：“凡朝觐官，境内灾伤不以闻，为它人所奏者，罪之。”
辛卯，大祀南郊。 512
纪十六
丁酉，以天寿山陵成，命汉王迎仁孝皇后之丧于京师。
辛丑，前大理寺左丞王高、右丞刘端，以纵奸恶外亲弃市。
高与端皆南昌人。方孝孺之下狱也，二人同在法司，以纵孝孺息树阴，事觉，弃官去。至是捕得之，诘其逃，则曰：“存身以图报耳。”上怒，命劓其鼻。端厉声曰：“鼻虽去，犹留面目，地下见皇祖耳。”上怒，立命诛之。【考异】此事《重修三编》补入《族孝孺目》中，并引《成祖实录》，事在永乐十一年正月。今按“奸恶外亲”，似即指孝孺。而二人以弃官去坐逮，十年始得之，似与野史所记无大牴牾。今参书之，并据《实录》月日。（左丞王高，《三编》作刑部郎中，今据《实录》。）
诏李彬镇甘肃，召宋琥还。
是月，倭寇昌国卫之爵溪，守御所击败之。诏宥建文诸臣姻党。
时钱习礼，吉水人，以去年成进士，授庶吉士，与练子宁为姻戚。先是逮治奸党，习礼偶获免，然恒为乡人所持，不自安，以告学士杨荣。荣乘间以闻，上曰：“使子宁今日在此，朕犹当用之，况习礼乎！”即日，下令禁止。寻授习礼为检讨。
二月，辛亥，始设贵州布政使司。贵州，古西南夷地也，元时置军民宣慰使司以羁縻之。太祖既克陈友谅，声威远振，而思南宣慰田仁智，思州宣抚田仁厚，率先后归附，即以故官授之，命世守其地，时元至正二十五年也。及洪武五年，则有贵州宣慰霭翠及普定女总管之等先后来归，皆予以故官世袭。朝廷为立贵州长官司，即其地设卫，命顾成为指挥使。是时云南未定，仁智等恪修职贡，赋税听其自纳，未及置郡县也。
上即位后，思南宣慰田宗鼎者，仁智之孙，素凶暴，与其副使黄禧构怨，奏讦累年。朝廷以田氏世守此土，又先归诚，曲宥之，改禧为辰州知府。未几，思州宣慰使田琛者，仁厚之孙，亦与宗鼎争沙坑地有怨。禧遂与琛结，合攻思南，宗鼎挈家走，琛杀其弟，发其祖坟，并僇其母尸，所过无不残害。宗鼎诉于朝，
513 明通鉴卷十六
屡敕琛、禧赴阙自辨，拒命不至，且有逆谋。上命行人蒋廷瓒往召之，而令镇远侯顾成帅兵五万压其境，遂禽琛、禧、械送京师，皆引服。上欲治琛罪，宥宗鼎，复职，遣还思南，而宗鼎必欲报怨。上以其免祸不自惩，乃更逞忿，亦留之。而宗鼎怨望，出诽言，上复命刑部正其罪。
谕户部尚书夏原吉曰：“思州、思南苦田氏久矣，不可令遗孽复踵为乱。其思州、思南三十九长官地，可更郡县，设贵州布政司总辖之。”乃命成以剿为抚，诸苗悉定。逾年，遂分其地为八府、四州，以蒋廷瓒为布政使。贵州为内地自此始。于是两宣慰废，田氏遂亡。【考异】田氏兴废，具详《明史·土司传》中。诸书所记互异，盖沿田汝成《炎微纪闻》之误、弇州《史乘考误》辨之。今据本传。
癸亥、令北京民户牧马。
初、洪武间，设群牧监，初令应天、太平、镇江、庐州、风阳、扬州六府，滁，和二州民皆牧马，既而复令飞熊、广武、英武三卫军五人共养一马，岁课一驹。二十八年，罢群牧监，悉归有司，专令民牧，江南十一户，江北五户，各养马一匹，免其身役，课驹如三卫军。至是上命行之北京，计丁养马，十五丁以下养马一，十六丁以上养马二，其以事编发者，七户养马一，除其罪为良民。自是马孳生日蕃，更推行之山东、河南，民渐苦之。
甲子，上幸北京，皇太孙从，以尚书蹇义、学士黄淮、谕德杨士奇、洗马杨溥辅皇太子监国。
乙丑，车驾发京师，令给事中、御史所过存问高年，赐酒肉及帛。
营天寿山于昌平成，命曰长陵。丙寅，葬仁孝皇后于长陵。
辛未，车驾次凤阳，谒皇陵。
夏、四月，已酉，车驾至北京，御奉天殿受朝贺，并于是日514
纪十六 祭告天地，及遣官祭北京山川城隍之神。
五月，丁未，山东曹县献驺虞，礼部尚书吕震请表贺，上不许。震固请，上曰：“大臣当以道事君，汝不见宋之李沆耶？”震惭而退。
是月，端午节，上幸东苑，观击球、射柳。皇太孙连发皆中，上喜。宴群臣，尽欢而罢。
定死罪纳赎例。命法司按情轻者，斩八千贯，绞六千贯，准纳赎免死；流徒以下，纳钞有差，无力者发天寿山种树。
上命吏部、翰林简老成人侍皇太孙，蹇义举礼部侍郎仪智，上曰：“得之矣，此人虽老，识大体，能直言。向元旦日食，吕震欲行贺，唯此老与杨士奇力言不可。”遂令侍太孙。
六月，甲寅、上闻徐州水灾，敕户部遣人驰驿振之。
秋，七月，戊寅，封鞑靼知院阿噜台为和宁王。时阿噜台为卫喇特所攻，帅其部落南窜，保塞外，遣使奉表人贡，且言：“愿输诚内附，为故主复仇。故主，即鞑靼布呢雅实哩，事见后。请发兵讨贼，自率所部为先锋。”上义之，故有是封。
八月，甲子，北京地震。【考异】此据《明史·本纪》及《三编》，皆本《实录》。惟《明史·五行志》承“六年五月，壬戌”，并云“京师地震”，盖误“北”为“南”也。今从《本纪》。
乙丑，顾成及都督同知梁福讨思州、靖州叛苗，平之。
九月，壬午，诏：“郡、县官每岁春初，行视境内，有蝗蝻害稼，即捕绝之。不如诏者，并罪其布、按二司。”
冬，十月，丙寅，以玺书命皇太子录囚。
十一月，戊寅，以野蚕茧为衾，命皇太子荐太庙。壬午，卫喇特犯边。
初，玛哈穆特以诏许阿噜台人贡，怨之，遂拘留敕使不遣，复请以甘肃.宁夏归附鞑靼者多其所亲，请给还。上怒，命中官海童切责之。至是复拥兵饮马河，将人犯，而扬言袭阿噜台。
515
明通鉴卷十六
于是阿噜台告警，上命开平守将严兵备之。
甲申，诏宁阳侯陈懋、都督谭青、马聚、朱崇巡宁夏、大同、山西边。寻命陕西、山西及潼关等五卫兵驻宣府，中都辽东、河南三都指挥使司及武平等四卫兵会于北京，将亲征卫刺特也。
乙巳，命应城伯孙岩帅练兵备开平。
十二月，壬子，张辅与沐晟合军至顺州，会安南贼党阮帅等设伏于爱子江，据昆传山之险，列象阵迎敌。辅戒士卒，一矢落象奴，二矢射象鼻，象遂奔溃，自蹂其众。我军乘势进击，矢落如雨，贼大败，生禽伪将军潘径、阮徐等五十六人，唯季扩逃又安山中未获，阮帅亦遁去。
丙辰，命陈瑄、宣信领舟师运粮于北京。
癸亥，湖广沔阳州水灾，请折输钞帛，从之。
是岁，鞑靼布尼雅实哩为卫喇特、玛哈穆特等所杀。
上之北征也，玛哈穆特上言：“请得早为灭寇计。”许之。至是布尼雅实哩被弑，乃立塔尔巴旧作答里巴为可汗。时阿噜台巳数人贡，上亦厚报之。而卫喇特惧其为故主报仇，乃托言：“欲献故元传国玺，恐为阿噜台所邀，请中国除之。”又请赏赉，赐军器。上曰：“卫喇特骄矣，然不足校。”赉其使而遣之。【考异】《明史》纪、传同。诸书则云“十年，马哈木逐其主本雅失里”，无被弑事，直至二十年，书“阿噜台弑其主本雅失里”。据此，则本雅被弑在二十年，弑主者阿噜台，非马哈木也。今据正史，并识其异于此。又，此事《明史》传中系之十年，今据《本纪》。
十二年
春，正月，庚寅，思州苗平。【考异】《宪章录》，“是年正月丙子朔，日食，免朝贺”，又，“六月壬寅朔，日食”，《明史》、《三编》删之。证之《实录》，“正月丙子，御殿受贺”，其为野史之误明矣。凡《明史》不书516
纪十六 日食者，皆野史之误。
辛丑，发山东、山西、河南及凤阳、淮安、徐、邳民十五万运粮赴宣府，备亲征也。
是月，张辅禽交阯贼邓景异、又追斩阮帅于南灵州，并获季扩家属。
二月，已酉，大阅。
庚戌，下诏亲征卫喇特，命安远侯柳升领大营，武安侯郑亨领中军，宁阳侯陈懋、丰城侯李彬领左右哨，成山侯王通、都督谭青领左右掖，都督刘江、朱荣为前锋。凡马步军五十余万。
庚申，振凤翔、陇州饥，并按长吏不言者罪。
三月，癸未，张辅追禽陈季扩于老挝。
初，季扩逃入乂安之竹排山，辅遣都指挥师祐袭之，遂走老挝。祐踵其后，老挝惧大军躏其地，请自缚以献。辅檄令祐深入，克其三关，贼党尽奔，遂获季扩及其弟伪相国欢等，悉送京师。交阯平。
庚寅，车驾发北京。【考异】《明史·本纪》作“庚寅”，《国史纪闻》作“庚辰”，“辰”字误也。金幼孜《北征后录》，是月庚寅为三月十七日。皇太孙从，学士胡广、金幼孜、庶子杨荣等并扈行。上语诸侍臣口：“皇长孙聪明英睿，智勇过人，宜历行阵，俾知兵法，且可悉将士劳苦，知征伐不易。然文事武备，不可偏废，每日营中闲暇，卿等仍与之讲论经史，以资典学。”
夏、四月，甲辰朔，车驾次兴和，大阅。己酉，颁军中赏罚号令。
庚戌，设传令纪功官。
乙卯，驻跸大石镇。夜，坐行幄，召杨荣问兵食计，对曰：“择将屯田，训练有方，耕耨以时，则兵食足矣。”上嘉纳之。
丁卯，车驾次屯云谷，博罗布哈等来降。旧作孛罗不花。五月，癸酉，驻跸杨林戍，复大阅军士。
517 明通鉴卷十六
丁丑、命尚书、光禄卿、给事中为督阵官，纠军士不用命者。
六月，甲辰，前锋刘江遇卫喇特兵于刚哈拉海旧作康哈里孩，击走之。上度其必大至、命严阵以待。乙巳，获谍，知玛哈穆特去此百里、兼程进、
戊申，驻跸和拉和锡衮。旧作忽兰忽失温，玛哈穆特及太平、博罗三部扫境逆战，上命以铁骑挑之。寇奋而下，乃命柳升等攻其中，陈懋、王通攻其右，李彬、谭青、马聚攻其左，上自帅铁骑驰击，大败之，斩其王子十余人，部众数千级。追奔度两高山，寇勒余众复战，又败之。穷追至图拉河，玛哈穆特脱身遁。皇太孙请及时班师，从之。
庚戌，命宣捷于阿噜台。
戊午，驻跸三峰山，阿噜台遣使来朝，仍赐犒遣归。己巳，以败卫喇特诏告天下。
是役也，郑亨追敌于和拉和锡衮，中流矢，指挥满都死之。内侍李谦恃勇，导皇太孙追敌于九龙口，几败，上大惊，亟遣人追还，谦惧罪自经死。
秋，七月，戊子，次红桥。诏：“六师入关，有践田禾、取民畜产者，以军法论。”
己亥、次沙河，皇太子遣使来迎，兵部尚书金忠赍表至。八月，辛丑朔，车驾至北京，御奉天殿受朝贺。
丙午，蠲北京州县租二年。
戊个，赏从征将士及运粮官军。
九月，丁丑，榜葛刺国献麒麟，礼官吕震等请贺，不许。癸未、命成安侯郭亮、兴安伯徐亨备边开平。亨，祥之孙也。
丙戌，靖州苗平。
甲午，命都督费瓛镇甘肃，刘江镇辽东。518
纪十六 是月，封平阳王济熿晋王。
济熿，晋恭王枫之庶子也。洪武之季，恭王薨，子济熺嗣。上即位，封其弟济熿为平阳王。济熿幼狠戾，失爱于父。及长，就学京师，与高煦等相比，不为太祖所爱。会上即位之初，济熺坐纵下，黜其长史，惧，欲上护卫，不许。至是济熿嗾诸郡王及府中官校，日诉济熺过于朝。上信之，夺济熺爵，并其子美圭皆为庶人，守恭王园，而以济熿袭晋封。【考异】《明史·本纪》，“是年十一月庚戌，废晋王济熺为庶人”，而不载济熿袭封，亦不载济熺之世子美圭同废事、按此非国除之比、但书废不书封，似是漏脱.惟《三编》封废并书，同系之十一月。证之《实录》，封济熿在九月，废济熺及其子美圭在十一月，盖济■已废，此据其至京师之月日也，今并系之九月下。
闰月，甲辰，逮东宫官属尚书蹇义、学士黄淮、谕德杨士奇、洗马杨溥、芮善及司经局正字金问等。
先是，上至北京，义等辅皇太子居守。时汉王高煦谋夺嫡，日夜谮太子，并及义等。会上北征回，以太子遣使奉迎缓，且书奏失辞，归咎于辅导之官，遂有是逮。中途，有旨宥义还南京，淮先至，下狱。次日，士奇及问继至，上曰：“士奇姑宥之。朕未尝识金问，何以得侍东宫？”命法司鞠之。寻召士奇问东宫事，士奇叩头言：“太子孝敬，凡所稽迟，皆臣等罪。”上意稍解。行在诸臣复交章劾“士奇不当独宥”，遂下锦衣卫狱，已而释之。淮及溥等遂长系狱中。【考异】《明史·本纪》不书征蹇义，证之诸书，义以中途宥还，故不入下狱之数，今据书之。
甲子，召江阴侯吴高还。时高守大同，被劾，逾月，遂免为庶人，爵除。
丁卯，命都督朱荣镇大同。冬，十一月，甲辰，录因。
庚申，蠲苏、松、杭、嘉、湖五府水灾田租，凡四十七万九千石有奇。
519 明通鉴卷十六
是月，命儒臣胡广、杨荣、金幼孜等纂修《五经》、《四书》、《性理大全》。
十三年
春，正月，丙午，塞居庸以北隘口，防北寇也。
丁未，卫喇特玛哈穆特谢罪，贡马，且还前所留使，词甚卑。上曰：“卫刺特不足较。”纳其马，馆其使者。
壬子，上元节，北京午门火，都督马旺焚死。
戊午，敕内外诸司蠲诸宿逋，将士、军官犯罪者悉宥之。
是月，前交趾参议解缙死于狱。时锦衣卫纪纲上囚籍，上见缙姓名，曰：“缙犹在耶？”纲遂希指醉缙酒，埋积雪中，立死，年四十七。籍其家，妻子、宗族徙辽东。【考异】解缙之死，《明史·本纪》不载，《三编》类系之九年《下狱目》中。证之《缙传》，缙死在十三年，诸书皆系之正月下，今从之。
二月，癸酉，遣指挥刘斌、给事中张磐等十二人巡视山西、山东、大同、陕西、甘肃、辽东军操练屯政，核实以闻。
甲戌，命行在礼部会试天下贡士于北京。癸未，张辅等征交阯师还。
戊子，赏征南将士。 乙未，释工作囚徒。
先是上命出系囚输作赎罪，既而多亡者，有司请捕之，上曰：“此皆衣食空乏，出于不得已。”遂命见役者悉遣还，共释四千九百余人。
三月，已亥，上策士于行在，赐陈循等进士及第.出身有差。
丙午，广西蛮叛，都指挥同知葛森讨平之。
是月，贵州布政使蒋廷瓒上言：“去年北征诏至，思南府大岩山有声呼万岁者三。”礼官吕震复请贺，上曰：“呼噪山谷，空虚之520
纪十六
声相应，理或有之，布政司不察，以为祥。尔为国大臣，不能辨其非，又欲进表献谀，岂以道事君之义耶！”震惭而止。
夏，四月，戊辰，张辅班师。甫还，会韩观卒，复命佩征夷将军印，镇交阯。讨余寇陈月湖等，平之。
是月，兵部尚书兼詹事金忠卒。
先是，上北征还，悉征东宫官属，而以忠勋旧，不问。已，密令审察太子事，忠言无有，上怒。忠免冠顿首流涕，愿连坐以保之，以故太子得不废，而宫僚黄淮，杨溥等亦以是获全。
忠起卒伍，至大位，甚见亲倚，每承顾问，知无不言，然慎密不泄。处僚友，恒推让不自居。至是卒，诏给驿归葬，命有司治祠墓，复其家。后追赠少师，谥忠襄。
进陈洽为兵部尚书，仍参赞交阯军务。五月，丁酉朔，日有食之。
初，宋礼治河还，言：“海运经历险阻，每岁船辄损坏，有漂没者，有司修补，迫于期限，多科敛为民病，而船亦不坚。计海船一艘，用百人而运千石，其费可办河船容二百石者二十艘，每艘用十人，可运四千石。以此而论，利病较然。请发镇江、凤阳、淮安、扬州及兖州粮合百万石，从河运给北京。其海道则三岁两运。”
是时平江伯陈瑄兼督江淮漕运，议造浅船二千余艘，初运二百万石，寝至五百万石，河运大便。于是始罢海运，惟江南漕舟抵淮安，率陆运过坝，逾淮达清河，劳费尚巨。至是瑄用故老言，“请凿清江浦以通东南漕运”，诏行之。
乙丑，瑄督工发人夫，自淮安城西管家湖凿渠二十里为清江浦，导湖水入淮，筑四闸，以时宣泄，又缘湖十里筑堤引舟。由是漕舟直达于河，省费不赀。一时又浚吕、梁洪以杀水势，开泰州白塔河以通大江，又筑高邮湖堤，于堤内凿渠四十里，避风涛之险，又自淮至临清，置闸四十有七。淮上置常盈仓四十区.贮
521 明通鉴卷十六
江南之漕，北至徐州、济宁、临清、德州，皆置仓以利转输。
乃定支运法，江西、湖广、浙江之粮至淮安仓、分遣官军就近挽运，自淮至徐以浙、直军，自徐至德以京卫军，自德至通以山东，河南军，以次递运，岁凡四次，可五百万余石。其法，支者不必出当年之民纳，纳者不必供当年之军支，通数年以为哀益，期不失常额而止。由是海、陆二运皆罢。一时漕运在齐、鲁间者，宋礼功为多，在江、淮间者，陈瑄功为多云。
是月，改封汉王高煦于青州。
初、高煦不欲之云南，遂从上巡北京，尝力请并其子归南京，上不得已听之。又请得天策卫为护卫，辄以唐太宗自比，所为益恣。黄淮等之下狱也，上徐察太子无过，谗间不行。至是以高煦不欲远行，遂封之近地，然犹迁延不肯之国，上始疑之。【考异】高煦改封青州，《明史·本纪》不载。证之《诸王传》。言：“十三年五月改封青州，又不行，上始疑之。”《明书》系之是年五月，与《史》合，今从之。
六月，振北京、河南、山东水灾。改刘观为左都御史。
秋，七月，癸卯，郑和自西洋还，俘苏门答刺老王之弟苏干刺以献。
苏门答刺国在西洋满刺加之西，或日，即洪武十六年来贡之须文达那也。上即位，遣中官尹庆使爪哇，便道至其国。逾年，遣使随庆入朝，始封为苏门答刺国王。和至此，凡三使其国。
先是，其国王之父与邻国花面王战，中矢死。王子年幼，王妻号于众曰：“孰能为我复仇者，我以为夫，与共国事。”有渔翁者，帅国人往击，馘其王面还，遂与王妻合，国人称曰“老王”。既而王子年长，潜与部领谋，杀老王面袭其位。
老王弟苏干刺逃山中，连年率众侵扰。至是和使其国，苏干刺以颁赐不及已，怒，统数万人邀击。和勒部卒及其国人御之，522
纪十六
大破其众，追至南渤利，禽之，俘以归。其王旋遣使入谢。
乙巳、蜀山都掌蛮叛，都督同知李敬讨平之。
八月，庚辰，振山东、北京、河南州县饥。九月，千戌，北京地震。
冬，十月，甲中，猎于近郊。
壬辰，法可奏侵冒官粮者，命僇之。及覆奏，上曰：“朕过矣，其论如律！自今死罪皆五覆奏，著为令。”
是月，吏部员外陈诚使西域还。
初，诚偕中官李达等奉使，出嘉峪关，历哈密、土鲁番、火州、哈烈、撒马儿罕等，凡十七国，各遣使随诚等诣阙朝贡。诚还，备录其所历山川人物风俗之异，为《西域记》，上之，诏宜
付史馆。【考异】陈诚自西域还，事见《明史·传》中，《明书》、《宪章录》俱系之是年十月，《永乐实录》是月癸巳。
十一月，麻林国进麒麟，请贺，仍不许。
十二月，诏蠲顺天、苏州、凤阳、浙江、湖广、河南、山东州县水旱田租。
十四年
春，正月，已酉、振北京、河南、山东饥，凡发粟一百三十七万石有奇，又免十二年以前逋赋。
辛酉，命都督金玉讨山西广灵山寇，平之。
贼首刘子进煽惑乡民，自言“在石梯岭遇道人，授以异术，能驱役鬼神”，众信之，纠集山民刘兴、余贵等，妄署职名，以皂白旗为号，夺太白王家庄驿马，杀大同卫卒，官军不能制。玉至，击败之，禽子进等百三十五人，械送北京。上曰：“此辈未必皆莠民，或因饥寒，或为官府虐害，不得已相率为盗。可罪其首恶以示惩戒，余悉发交阯充军。”寻召玉还。
三月，癸巳、都督梁福镇湖广、贵州。
523 明通鉴卷十六
壬寅，阿噜台与卫喇特战，败之，遣使献俘，诏赐赉有差。
是月，改封赵王高燧于彰德。【考异】《明史·纪》不载，《宪章录》及《明书》系之是年三月，《通纪》则与改封汉王并系之十三年之三月，《吾学编》又并系之十四年之三月，皆牵连记事体也。今据《实录》分书之。又《实录》封赵王在是年三月甲辰。时高煦尚居南京，上赐敕曰：“既受藩封，岂可常居京邸？前以云南远惮行，今封青州，又托故欲留侍，前后殆非实意。兹命更不可辞。”然高煦迁延如故。以礼部侍郎金纯为本部尚书。
夏，四月，甲子，诏曰：“奸臣齐、黄等恶类已剪，凡远亲未发觉者悉宥之。”
壬申，礼部郎中周讷上书言：“今天下太平，四夷宾服，请封禅泰山，刻石纪功，垂之万世。”尚书吕震谓宜如讷请，上曰：“今天下虽无事，四方多水旱疾疫，安敢自谓太平？且《六经》无封禅之文，事不师古，甚无谓也。”
时学士胡广亦以为不可，因上《却封禅颂》，上益亲爱之。乙亥，擢广为文渊阁大学士，仍兼坊职。【考异】《明史·本纪》但书“震请封禅，上不许”云云，证之《震传》，则郎中周讷所请而震赞之。《明史稿》所载较详、今据之，惟《本纪》以壬申系之三月之下，三月无壬申，盖倒误也。《明史稿》载壬申于四月甲子之下，今据以刊正后修《明史》之误。
六月，丁卯，都督同知蔡福等备倭山东。
秋，七月，丁酉，遣使捕北京、河南、山东州县蝗。壬寅，河决开封州县十四，经怀远，由涡河入于淮.乙巳，锦衣卫指挥使纪纲有罪，伏诛。
纲便辟诡黠，善钩人意，上爱幸之，令典诏狱。都御史陈瑛，灭建文朝忠臣数十族，亲属被僇者数万人。纲希上指，广布校尉，日摘臣民阴事。上悉下纲治，深文诬诋，上以为忠，遂擢掌锦衣卫事。纲益恣横，又多畜亡命，造刀甲弓弩万计。会端午524
纪十六
节，上射柳，纲属镇抚庞瑛曰：“我故射不中，若折柳鼓噪，以觇众意。”瑛如其言，无敢纠者，纲喜曰：“是无能难我矣。”遂谋不轨。内使仇纲者发其罪，命给事、御史廷劾，下都察院按治，具有状，即日，磔纲于市，家属无少长皆戍边，天下快之。
八月，癸酉旦，寿星见。礼官请表贺，不许.丁亥，作北京西宫。
是月，改工部尚书吴中于刑部。
九月，癸卯，京师地震。【考异】据《明史·本纪》、《三编》皆作“京师”，时尚未迁都，指南京也。《五行志》作“北京”，今不从。
戊申，车驾发北京。
是月，初命监察御史巡盐。
冬，十月，丁丑，车驾次凤阳，祀皇陵。癸未，还自北京，谒孝陵。
十一月，上自北京还，迁都意决。工部请择日营建，上曰：“此大事，须集廷臣议之。”
壬寅，诏文武群臣集议迁都之宜，乃上疏曰：“北京乃圣上龙兴之地，北枕居庸，西峙太行，东连山海，南俯中原，沃壤千里，山川形胜，足以控四夷，制天下，诚帝王万世之都也，宜敕所司营建。”从之。
丙午，召张辅还。辅凡四至交阯，前后建置郡邑及增设驿传递运，规画甚备。交人所畏惟辅，辅还而交人复萌叛志。
戊申，削汉王高煦二护卫。
初，上巡北京，高煦居南京，私选各卫健士，又募兵三千人，不隶籍兵部，纵使劫掠。兵马指挥徐野驴捕治之，高煦怒，手铁爪挝杀野驴，众莫敢言，遂僭用乘奥器物。至是上还，尽得其不法数十事，切责之，褫冠服，因系西华门内，将废为庶人。皇太子涕泣力救，乃削两护卫，诛其左右狎昵数人.
是月，徙山东、山西、湖广流民于保安州，赐复三年。
525 明通鉴卷十六
周王橚、楚王桢皆来朝。
十二月，丁卯，郑和复使西洋。
初、上在北京，以玺书谕皇太子，命翰林儒士编辑《历代名臣奏议》。壬申，书成，上之。上谕侍臣曰：“致治之道，千古一揆。君能纳善言，臣能尽忠无隐，天下何患不治！”遂命刊布，赐皇太子、皇太孙及诸大臣。
·十五年
春，正月，丁酉，大祀南郊。
壬寅，上元节，上以长女永安公主薨，命罢张灯宴。壬子.平江伯陈瑄督漕，兼运木赴北京，备营建也。是月，倭寇浙东金乡、平阳等卫。
二月，癸亥，谷王穗有罪，废为庶人。
穗恃开门功，益骄肆，夺民田，侵公税，杀无罪人。长史虞廷纲数谏，诬以诽谤，磔杀之。招匿亡命，习兵法战阵，造战舰弓弩器械，日与都指挥张成、宦者吴智、刘信谋，呼成“师尚父”，智、信“国老令公”。伪造图谶，以已为高皇帝十八子，与谶合。谋于元夕献灯，潜入禁中，伺隙为变。其护卫张兴惧祸及，因奏事北京，白之，上不之信。兴过南京，复启皇太子，且乞他日无连坐。穗又致书蜀王椿，为隐语，欲结椿为援。椿移书切责，不听。会椿子崇宁王悦燇，得罪逃穗所，橞因诡众曰：“我开金川门出，建文帝今在邸中，我将为伸大义。”蜀王闻之，上告变，上叹曰：“朕待橞厚，张兴常为朕言，朕不忍信，今果然。”立命中官驰敕谕橞，归悦燇于蜀。且召橞人朝，示以蜀王章，橞伏地请死。诸大臣请援大义灭亲诛之，上曰：“橞、朕弟也，且令诸兄弟议之。”是时周、楚二王皆入朝未行，各上议：“穗违祖训，谋不轨，踪迹甚著，大逆不道，诛无赦。”上曰：“诸王群臣奉大义，国法固尔，吾宁生穗。”于是并穗二子皆废为庶人。官属多诛死，526
纪十六 惟兴以先发，得不坐。
是时谷王之反，上疑长沙有通谋者，夏原吉请以百口保之，乃得寝。
谷王之反也，前中允尹昌隆坐焉。先是礼部尚书吕震用事，性刻忮。昌隆以解缙之狱，改礼部主事，震屡屈辱之。昌隆以皇太子故，见亲幸，震因奏“昌隆假托宫僚树党，潜蓄无君心”，遂逮下狱。上每巡幸，辄载狱中重囚以从，昌隆预焉。至是谷王事发，震以王前奏昌隆为长史，坐同谋，诏公卿杂问。昌隆辩不已，震折之。狱具，置极刑死，夷其族。后震病且死号呼，言“见昌隆守而杀之”云。【考异】尹昌隆坐谷王党死，事见本传，今据增。
丁卯，命丰城侯李彬佩征夷将军印，镇交阯。
壬申，命泰宁侯陈珪仍督北京营缮事。珪四年董建北京，经画有条理，甚见奖重。至是命铸缮工印给珪，并设宫属，兼掌行在后府，又命安远侯柳升、成山侯王通副之。
三月，丁亥，交阯始贡士至京师。
丙申，宥杂犯死罪以下囚，令输作北京赎罪。丙午，徙封汉王高煦于乐安州。
先是上怒高煦，渐得其夺嫡阴谋，以问尚书蹇义，义不敢对。复问谕德杨士奇，对曰：“臣与义俱侍东宫，外人无敢为臣两人言汉王事者。然汉王两遣就藩，皆不肯行，今知陛下将徙都，辄请留守南京，此其心路人知之。惟陛下早善处置，以全父子之恩。”上默然。至是因其有罪，徙之乐安，并趣令之国，毋久留。壬子，上北巡，发京师，命皇太于监国，以胡广、杨荣、金幼孜扈从。
夏，四月，丁已，颁《五经》、《四书》、《性理大全》于两京六部、国子监及天下府、州、县学。
己巳，车驾次邾城。申禁军士毋践民稼，有伤者，除今年租
527 明通鉴卷十六
税，或先被水旱逋租亦除之。癸未，北京西宫成。
五月，丙戌，车驾至北京。
闰月，交阯复乱。大军之还也，交人故好乱，会中官马骐以采办至，大索境内珍宝，人情骚动，桀黠者从而鼓煽之。于是陆那阮贞、顺州黎核、潘强，与土官、同知、判官、千户之等，一时并反，顺州土官段公丁、陈思齐死之。李彬初至，遣将分讨。六月，丁酉，斩黎核，然反者犹不止.
已亥，中官张谦使西洋还，败倭寇于金乡卫，捕数十人，械至京师。廷臣请正法，上曰：“威之以刑、不若怀之以德，宜还之。”乃命刑部员外郎吕渊等赍敕责让，令悔罪自新。中华人被掠者，亦令送还。
是月，以陈得为顺天府尹。
谔，广东番禺人。初以乡举人太学，授刑科给事中。遇事刚果，弹劾无所避。每奏事，大声如钟，上令饿之数日，奏对如故，曰：“是天性也。”每见，呼为“大声秀才”。尝言事忤旨，命坎瘗奉天门，露其首，七日不死，赦出，还职。已，复忤旨，罚修象房，贫不能雇役，躬自操作。适驾至，问为谁，谔匍匐前，具道所以，上怜之，命复官。至是擢为顺天府尹。
秋，七月，册皇太孙妃胡氏。【考异】《明史·纪》不载，据《后妃列传》在是年。《吾学编》、《明书》皆系之是月，今从之，为后废张本。
卫喇特顺宁王玛哈穆特死。
会中官海童奉使归，言：“卫喇特拒命由顺宁，今顺宁死，贤义、安乐皆可抚也。”上乃复使海童诣卫喇特，劳太平巴图博啰，赐彩币布有差。
八月，甲午，行在通政司言瓯宁县人进金丹及方书，上曰：“此妖人也。秦皇、汉武，一生为方士所欺，求长生不死之药，此又欲欺朕。朕无所用金丹，令自佴之，方书亦并毁之，毋令别528
纪十六 欺人也。”
九月，丁卯，修曲阜孔子庙成，上亲制文勒石。冬，十月，李彬败交阯贼杨进江，斩之。
十一月，癸酉，改礼部尚书赵羾为兵部尚书，巡视塞外，凡军民利弊及边务不便者，具以闻。



纪十七 成祖永乐十六年戊戌至二十一年癸卯



明通鉴卷十七
明通鉴卷十七
纪十七起著雍掩茂，至昭阳单阀，凡六年。
成祖文皇帝
永乐十六年
春，正月，甲寅，交阯俄乐县土官巡检黎利反。
利初事陈氏，为金吾将军，归命后，授巡检，常怏怏。及大军还，遂反，僭称平定王，以弟石为相国，与其党段莽、范柳、范宴等放兵劫掠。李彬遣将朱广讨之，禽宴，斩以徇，利败走。
甲戌，倭陷松门卫。时浙江按察司佥事石鲁不设备，寇薄城下，逾城遁。事闻，坐诛。
是月，命兴安伯徐亨、都督夏贵备边开平。戒谕朝觐官，有过者姑贳之。
陕西耀州民献元兔，群臣以为瑞，上表称贺，又有献诗文者。上封以示皇太子曰：“一兔之异，喋喋为谀。夫好直言则德日广、好谀言则过日增，汝其审之！”【考异】陕西民献元兔事，《明史·本纪》不载，《宪章录》系之是年正月，证之《实录》则正月丙寅，今据增，并据《实录》补入谕皇太子语。
二月，辛丑，交阯故四忙县知县车绵之子三，杀知县欧阳智以叛，李彬遣将击走之。
是时，乂安知府潘僚.南灵州千户陈顺庆、又安卫百户陈直
530
纪十七
诚等皆乘机作乱，其它奸宄范软起浮乐，武贡黄汝典起偈江，侬文历起邱温，陈木果起武定，阮特起快州，吴巨来起善暂，郑公证起同利、陶强起善才，丁宗老起大湾，范玉起安老，皆自署官
爵，杀长吏，焚庐舍，而僚与玉尤猖獗。
僚者，故乂安知府季祐子也，嗣父职，不堪马骐虐，遂反。玉为涂山寺僧，自言天降印剑，遂僭称罗平王，纪元永宁，署相国、司空、大将军官号，攻掠城色。彬东征西剿，日不暇给。
三月，甲寅，赐李骐等进士及第、出身有差。
是月，行在礼部试天下贡士。
命都督佥事刘鉴充总兵官，备边大同练兵。
戊寅、姚广孝卒、上震悼，辍视朝二日，命有司治丧，以僧
礼葬。追赠荣国公。上亲制《神道碑》志其功。
是月，改令民运。自支运法行，东南之漕运至淮安仓，即由官军递运入北，岁以为常。至是因连年征讨，官军悉以供调遣，仍令民自运，输之北京。
夏，四月、乙巳，日本遣使随吕渊等来贡，托言：“海寇旁午，贡使不能上达。其无赖鼠窃者，实非下国所知，愿贷罪容其朝贡."上以其词顺，许之，礼使者如故。然海上之警犹不绝。
代王桂自奉戒敕，稍稍敛戢.己酉，命复其护卫及官属。
五月、庚戌，重修《太祖实录》成，尚书夏原吉等上之，共二百五十七卷，为二百五十册。又《宝训》十五卷，为十五册。上御殿以受，令别录藏古今通集库、颁赏有差。《实录》自是始定。
丁巳，胡广卒。广与同里解缙迎附，擢为搁臣，同预机务。而广独以醇谨见幸，从上北征，与杨荣、金幼孜数召对帐殿，或至夜分。过山川阨塞，立马议论，行或稍后，辄遣骑四出求索。再北征，皇太孙从，上命广与荣、幼孜军中讲经史。凡所献纳，委蛇求合上意。又性缜密，在上前所言及所治职务，未尝告人，
531
明通鉴卷十七
故始终得保恩宠，时人以方汉胡广。卒，赠礼部尚书，谥文穰。文臣得谥自广始。
初：广与缙同侍宴，上曰：“尔二人生同里，仕又同官、缙有子，广女可妻之。”广顿首曰：“臣妻方娠，未卜男女。”上笑曰：“定女矣。”已，果生女，遂约婚。缙败，子祯亮徙辽东，广欲离婚，女截耳誓曰：“薄命之婚，皇上主之，大人面承之，有死无二。”及赦还，卒归祯亮。时人以此少广而重其女云。
辛未，以行在主事李时勉为翰林侍读，陈敬宗侍讲。时勉，安福人，敬宗，慈溪人。
皇太子之监国也，上在北京，相隔数千里，而诸小人阴附汉、赵者谗构百端，侍从监国之臣，皆朝夕惴惴，人不自保、会有陈千户者，擅取民财，事觉，太子令谪交阯立功。数日，念其有军功，复宥之。有谮于上曰：“上所谪罪人，太子曲宥之矣。”上大怒，立逮千户，杀之。
是月，又逮东宫宫属赞善梁潜，司谏周冕。于是上复疑太
子。
六月，遣礼部侍郎胡茨巡江浙诸郡。陛辞，谕曰：“人言东宫多失德，汝至京师，可多留数日，试观何如，密奏来！奏字须大、晚至即欲观也。”淡至京师，居稍久，杨士奇等疑之，趣之行，淡以治冬衣为辞。比行至安庆，以皇太子诚敬孝谨七事密奏之，自是上疑始释。【考异】《明史·成祖本纪》不载，惟《仁宗纪》书胡茨出使觇太子事于十六年。证之《列传》，淡巡江浙、湖湘诸府在十七年。据《皇朝通纪》、《纪事本末》，皆系之是年六月，言“遣潢出巡江浙诸郡，陆辞，上面谕东宫多失德、汝至南京多留数日，试观何如、密奏”云云。按是年五月，成祖以太子宥陈千户事大怒，杀千户，并逮东宫官属梁潜、周寬，故逾月有遣淡出巡江浙之命，使过南京就访太子也。诸书言：“淡至南京，居稍久，杨士奇谓”公为命使，宜亟行，，淡权词答以制冬衣未完.至安庆，始以所见七事密奏。”据此，则淡至安庆、已在冬暮春初。其
532
纪十七
时访察太子事毕，遂膺出巡之命，历江浙，湖湘诸府，《传》中系之十七年者似不误、惟《传》言*太子监国南京，汉王为诽语谤太子，帝改茨官南京，因命廉之”云云。按是时尚未迁都，安得有改南事？又，潢以奉命巡湖湘，便过南京，至冬即行，并无授官之事。
秋、七月，己巳，敕责陕西诸司：“比闻所属岁屡不登，致民流莩，有司坐视不恤，又不以闻，其咎安在？其速发仓储振之。”
甲戌，下梁潜、周冕于狱，以辅导皇太子有阙也。
潜等至行在，上亲诘之，具以实对，上谓杨荣、吕震曰：“事岂得由潜？"然卒无人为白者，遂与冕俱论系。未几，有言冕放恣者，上怒，遂并潜诛之。潜妻杨氏，痛潜非命，不食死。【考异】《明史·本纪》系之是月己巳，今据《实录》日分，《纪事本末》系之五月、盖是时成祖在北京，诸书皆据逮冕等之月日，而《实录》则据其至北京下狱之月日也，今分书之。至冕等被诛，又在七月之后，并据《潜传》牵连记之。
冬，十二月，戊子，申严官吏犯赃禁。
谕法司曰：“唐太宗恶官吏贪浊，有犯赃者必置于法。故吏尚清谨，民免掊克，贞观之治所以为盛。朕屡敕中外诸司，不许妄役一夫，擅敛一钱，而官吏恣肆自若，百姓苦之。继今有犯赃官吏，必论如法。”
辛丑，陕西早，命成山侯王通偕户部官驰传往振。谕之曰：“民饥朝不保夕，譬之赴救水火，当速往毋缓。”于是振饥民九万八千余户，给米十万四千三百余石。
是岁，卫喇特玛哈穆特之子托欢，旧作脱欢。遣使随中官海童来贡，请袭爵。诏封托欢为顺宁王，而海童抚谕太平、巴图博罗等，皆听命。自是卫喇特三部皆奉贡，
·十七年
春、正月，安定王尚矫有罪，废为庶人。尚矫，秦愍王之庶
533
明通鉴卷十匕
子也.
二月，乙酉，命兴安伯徐亨备边兴和、开平、大同。
三月，诏吏部尚书蹇义起复。义以父丧归，上及皇太子皆遗官致祭。寻夺情起视事。【考异】蹇义丁父丧起复、证之本传在是年而《七师表》不载。证之《实录》，在是年之三月，今增人
夏，五月，交阯贼黎利复出踞可蓝堡、丙午，李彬遣都督方政击之，获其伪将军院个立等，利匿走老挝。
六月，壬午，免顺天府去年水灾田租。
初，江守辽东，以不谨斥堠为海寇所乘，边军致败。上怒遣人斩江首，既而宥之，使图后效。江巡视各岛，至金州卫金线岛西北望海埚上，其地特宽广，可驻兵防御。询之土人，云：“洪武初，都督耿忠曾子此筑堡备倭，去金州城七十余里，凡寇至，必先经此、实滨海咽吭之地。”上疏请于此筑城堡，设烽堠，严兵以待寇，诏从之。
戊子，辽东总兵刘江大破倭寇于望海埚。
一日、瞭者言东南夜举火有光，江度寇将至，亟引兵赴埚上、倭至王家山岛，乘海艏直逼埚下，登岸鱼贯行，一贼貌狞恶，挥兵率众，势锐甚，江令犒师秣马，略不为意，别遣都指挥徐刚伏兵山下，百户江隆帅壮士潜烧贼船，断其归路，自以步卒迎战，佯却。贼悉众赴之、一时旗举炮发，伏兵尽起。贼大败，走人空堡中、江开西壁纵之，复分两翼夹击，尽覆之，斩首千余级，生禽数百人、无一逸者。
倭频年人寇，至此始受大创，不敢复窥辽东。捷闻，赐敕褒
·美。【考异】此据《明史·本纪》，江，即《列传》之刘荣也。弇州《史乘考误》云：“望海之捷，《辽东志》以为刘汇，《水东日记》载其事而遗其姓名。考之国史，荣父名汇、卒于戍、荣仍父名补伍，累功至右都督。当奏捷之日尚名江，及封伯，始其其事，遂史名荣。”按荣之更名，《明史》本传亦言之，盖本之《实录》也。又考《功臣年表》，刘荣以是年九月壬子封，
534
纪
七
是破倭在六月，论封在九月，今分书之、并于封爵下著其更名事。
秋、七月、庚申，郑和使西洋还，凡历满刺加、古里等十九国，咸先后遣使朝贡。
八月，癸未，官兵败交阯于乂安、潘僚率众走玉麻州.
九月，壬子，封都督刘荣广宁伯。荣冒其父江名，曾给事燕
邸，从起兵为前锋，至是以破倭功论封、始更名荣。
丙辰，卿云见，礼官请表贺、不许。
是月，召刑部尚书宋礼还。
冬，十一月，学士杨荣疏陈十事，皆指斥府、部法司积弊。上览之，密谕荣曰：“卿言甚当，但侍臣腹心之臣，若进此言，恐群臣相猜疑，不若使御史言之。”于是御史邓真疏入奏，众皆请罪，诏：“诸司即日悛改，怙终者不赦。”
十二月，庚辰，谕法司曰：“刑者，圣人所慎。匹夫匹妇不得其死，足伤天地之和，召水早之灾，甚非朕宽恤之道。自今在外诸司，死罪咸送京师审录，必三覆奏，然后行刑。”
乙未，遣工部侍郎刘仲廉等核实交阯户口、田赋，察军民利病以闻
是月，巡按交阯御史黄宗载上言：“交阯人民新入版图，劳来安辑，尤在得入。而郡县官多，两广、云南举贡，未历国学、遂授远方牧民之任，若俟九年黜陟、恐益废弛。宜令至任二年以上者，巡按御史及两司核实举按以闻。”从之，因谓行在吏部曰：“守令，民之师帅，不得其人，民受其殃。前除交阯郡县官，出一时之宜，今御史所言良是，自今宜慎选之！”【考异】黄宗载请定交阯考绩，诸书皆系之是年十二月，据《实录》也。事见《明史》本传中，今增人
十八年
春，正月，癸卯、李彬及都指挥孙霖、徐源败交阯黎利于磊
535
明通鉴卷十七
江。利伺方政等还，潜出，杀玉局巡检，已，复出磊江劫掠。官兵追击，败之。是时群盗次第殄灭，而利益深匿不出。
闰月，丙子，以学士杨荣、金幼孜为文渊阁大学士。
庚辰、擢荐举人材布衣马麟等十三人为布政使参政、参议。二月，己酉，山东妖妇唐赛儿作乱，诏安远侯柳升帅师讨
之。
赛儿，蒲台县民人林三之妻，自称“佛母”，以幻术往来诸州县、煽惑乡民，奸人董彦升等帅众附之，据益都之卸石栅寨，诏升帅京军往剿，都指挥刘忠副之。时青州卫指挥高凤帅兵往捕，贼乘夜冲击，官兵溃，凤等陷没，贼势益张。
三月，辛巳，柳升师至益都，围卸石寨。贼遣人诡乞降，云“寨中食尽，且无水，东门旧有汲道，议趋之。”升自以大将，意轻贼，信之，即往据汲道。夜二鼓，贼袭官军营，都指挥刘忠力战，中流矢死，赛儿遁去。比明，升始觉，追之，不及，仅获其觉刘俊等男妇百余人。
时赛儿之别党宾鸿等攻安邱急，知县张族、县丞马㧑集民夫八百余人，以死拒战。贼复下莒、即墨，合众并力攻之，声言屠城，城中人凶惧.会都指挥佥事卫青备倭海上，亟帅千骑昼夜驰至。甲申，奋击，败之。贼收合余众再战，又大败之，斩馘六千 余人。时城垂陷复完，青之力也。比三日，升始至，青迎谒，升怒其不待己，捽出之。而鳌山卫指挥王真，亦同时败贼于诸城。贼遂平，惟赛儿卒不获云。
上以三司纵寇殃民，戊子，征山东布政使储埏、张海，按察使刘本等下狱，诛之。
于是刑部尚书吴中劾奏：“升征剿失机，当贼凭高无水，又乏资粮,宜坐困之,升乃全不为意。及贼夜斫营,杀伤将士,刘忠 身先士卒，升不救援。卫青解安丘围，反忌其功而摧辱之。请治其罪。”上曰：“升方命失机，姻功忌能、罪不可宥。”戊戌，征升下
536
纪十七
狱，寻释之。
夏，四月，戊午，广宁伯刘荣卒。荣为将，骁果善战，驭士卒，明纪律。有恩信于诸夷，凡款塞者、绥辑有方。既卒，人悲思之，追赠侯，谥忠武。
五月，壬午，命左都督朱荣镇辽东。
上以交阯久不平，命荣昌伯陈智为左参将，助李彬讨贼。又降敕责彬曰：“叛寇潘僚、黎利、车三、侬文历等、迄今未获、兵何时得息，民何时得安？宜广设方略，速奏荡平。”彬得书皇恐、
会黎利出没交阯，剽掠郡县。左参政冯贵，练士兵二万余人，每出战有功，马骐疾之，尽夺其兵，仅余赢卒数百人.右参政侯保，亦率民兵筑堡捍御，而贼势披猖，官军失援。庚寅，
贵、保等御黎利不克，皆力战死之。
六月，丙午，北京地震。
秋，七月、丁亥，命徐亨备边开平。
是月，擢刑部郎中段民为山东左参政。
时上以唐赛儿久不获，虑削发为尼，或混处女道士中，乃下诏大索，尽逮山东、北京尼，已，又尽逮天下出家妇女，先后凡几万人。民至，加意绥抚，凡株连者，悉曲为矜宥，人情始安。【考异】诸书皆系之七月，《三编》、《辑览》汇记于二月《赛儿作乱目》中.惟《吾学编》所载年月同，面《传》中则系之十九年之冬，误也。又,民后升刑部侍郎,以宣德九年卒,而《吾学编》记其卒于永乐九年八 月，此尤舛误。
八月，丁酉朔，日有食之。
是月、置东厂于北京。初，上命中官刺事，皇太子监国，稍稍禁之。至是以北京初建，尤锐意防奸，广布锦衣官校、专司缉访。复虑外官瞻徇，乃设东厂于东安门北，以内监掌之。自是中官益专横，不可复制。【考异】设东广，诸书皆系干是年之八月，《三编》系于是年之末，《辑览》则汇记于元年内臣出镇下。（注云：设东厂在十
537
明通整卷十七
八年，〕按七年令中官刺事、是厂卫之设已久，此以将迁北京，命复设耳，今增入“北京”二字.
九月，己巳，上定都北京。钦天监奏明年正旦吉、宜御新殿。遂遗户部尚书夏原吉赍敕召皇太子，寻敕太孙从行、期十二月终至京师。
丁亥、诏：“自明年正月、改京师为南京，北京为京师，设六部，去行在之称。”并取南京各印信给京师诸卫门，别铸南京诸卫门印信，皆加“南京”二字。
是月，复遣中官侯显使西域。
初，显以通榜葛刺国使，随贡麒麟，上悦之。至是榜葛刺国王赛佛丁遣人来告，以已居东印度之地，为西境沼纳朴儿所侵。上乃命显复往宣谕，赐金币，遂罢兵。显自元年奉使西域，至是凡五出，与郑和相亚云。【考异】显以是年九月使西域，事见《宦官传》，今据增。
擢教授蔺从善、林长楙、教谕徐永达并为翰林院编修，侍皇太孙讲读。
冬，十月，壬子，皇太子发南京。
庚申，都督方政追黎利于老挝，败之。时老挝请官军毋人
境，当尽发所部兵捕利送大军，许之、然仍匿利不遣。
是月，有告周王棣谋反者，上察之有验，乃发金符召王，期以明年二月至京师。
十一月，戊辰，以迁都北京诏天下。是月，振青、莱饥。
皇太子过风阳，谒祭皇陵。耆老进谒，有知太祖隆兴时事者,留从容与语,赐劳优厚.过邹县,岁荒民饥,耆老迎谒者皆 赐之钞，问以所苦，辍所食赐之。时山东布政使石执中来迎，太子命亟发官粟振之。执中请人给三斗，太子曰：“与六斗，汝勿以擅发为惧，吾见上，当自奏也。”
538
纪十七
十二月，已未，皇太子、太孙至京师，太子因奏山东发粟振饥事，上曰：“善！昔范仲淹之子犹能举麦舟济其父之故旧，况百姓固吾之赤子乎？”
癸亥，北京郊庙宫殿成。论营建功，进封薛禄阳武侯，擢工 部郎中蔡信为工部右侍郎，
是月，以右副都御史李庆为工部尚书，寻兼领兵部事，以右副都御史王彰为右都御史。
十九年
春，正月，甲子朔，上恭诣太庙奉安五庙神主，命皇太子诣郊坛奉安天地神主，皇太孙诣社稷坛奉安社稷神主，黔国公沐晟诣山川坛奉安山川诸神主。上御奉天殿，受朝贺，大宴群臣。
甲戌，大祀南郊。
戊寅，诏曰：“朕荷天地祖宗之佑，统驭万方，祗勤抚绥，夙夜无间。乃者仿成周卜洛之规，建立两都为永远之业。爱自经营以来，赖天下臣民，殚心竭力，趋事赴工。今宫殿告成，祗祀天地社稷，眷怀黎庶，嘉与维新、宏敷宽恤之仁，用洽好生之德。其大赦天下！”
癸巳，命郑和复使西洋，
是月，户部奏直隶开州等州县民饥，上命复申先振后闻之令。
礼部尚书吕震育于皇太子曰：“殿下前在南京，数遣中使进案牍，每以殿下过失上闻，上斥其妄，今宜疏此人。”皇太子曰：“吾岂能无过？今至尊既不信之，我又与人计较耶？"卒置之。
二月，辛丑，命都督佥事胡原帅舟师巡海捕倭。
是月，阿噜台贡使至边，邀劫行旅。上谓杨荣、金幼孜曰：“阿瞻台为卫喇特所攻，穷而归我，我待之甚厚，生聚畜牧，日以滋蕃，遂慢我使者，既拘留之，又时窥我边塞。吾欲北征，何
539
明通鉴卷十七
如?”荣等请先遣使敕谕,从之。乃遣使者赍敕谕其部落,然阿噜 台终不悛。
周王棣至京，上示以所告词，王顿首谢罪。上怜之，不复问，遣归国。王归，献还三护卫。
三月，辛巳，赐曾鹤龄等进士及第、出身有差。
夏，四月，庚子，奉天、华盖、谨身三殿灾。诏群臣直陈阙失，其略曰：“朕仿古建二京，不意三殿同灾，实惟祗惧。意者敬天事神，礼有怠欤？祖法戾，政务乖欤？小人在位，贤士隐遁欤?刑狱冤滥欤?谗慝交作欤?掊克及田里欤?蠢财妄费、用无 度欤？租税太重，徭役不均欤？军旅未息，征调无方，馈饷乏欤？工作过度，民力敝欤？奸人附势，群吏弄法，有司阛茸不治欤？尔文武群臣其尽言无隐！"
乙巳，以三殿灾，诏罢不便于民及不急诸务，蠲十七年以前逋赋，免去年被灾田粮。
己酉、万寿节，以殿灾止贺。
癸丑，敕尚书蹇义等二十六人分巡天下，问军民疾苦，及文武长吏扰民者奏黜之.
是月，杀主事萧仪。【考异】《明史·纪》不载，诸书多系之九月，《三编》系之四月殿灾之下，并李时勉下狱书之，盖牵连记事体也。《重修》 据《明史·本纪》，时勉下狱在十一月辛巳，而分书杀萧仪于四月，皆据《实录》，今从之。
时言者多以建都北京不便，致召天灾，而仪言之尤峻。上大怒，曰：“方迁都时，朕与大臣密议数月而后行，非轻举也。”遂坐仪诽谤，下狱诛，一时言者因劾大臣，上命跪午门外质辨，诸大臣争詈言者，惟尚书夏原吉独奏曰：“彼应诏无罪，惟臣等备员大臣，不能协赞大计，罪在臣等。”上意稍解。或尤原吉背初议，原吉曰：“吾辈历事久，言虽失，幸上怜之。若言官得罪、所损不细矣。”众始叹服。
540
纪十七
翰林院侍讲邹缉应诏上封事，其略曰：“陛下启建北京，工作之大，调度以百万计。农民终岁供役，不暇力作，犹且征求无艺，至伐桑枣以供薪，剥桑皮以为楮。加之官吏横征，日甚一日。本非土产，动科千百，民相率敛钞，购之它所.及其进纳，又多留难，往复展转，甚至竭二万贯之钞，不足供一柱之用，又自营建以来，工匠小人，假托威权，驱迫移徙，号令方施，庐舍已坏，及迁移甫定，又复驱之他徙，至有三四徙不得息者。迨其既去，所空之地，经月逾时，工犹未及。此陛下所不知，而人民疾怨者也
贪官污吏，虐取苛求，无有限量。朝廷每遣一人，有司承奉惟恐不及、因而货赂公行，剥下媚上，有同交易、夫小民所积几何，而诛求若此！今山东、河南、山西、陕西水旱相仍、民至剥树皮草根以食、老幼流移，颠路道路，卖妻鬻子以求苟活。而京师聚集僧道万余，日耗廪米百余石，此夺民食以养无用也。
朝廷岁令天下织锦铸钱，遣内官市马外蕃，所出常数十万，而所取曾不能一二，马多弩下，责民牧养，及至死伤，勒令赔补，甚至寡妻子以供养马，此尤害之大者。
漠北降人，陛下赐居室，盛供帐，意欲招其同类也，不知来者岂真远慕王化，靡不有意窥觇。宜于来朝之居，遣归本国，不必留为后日子孙患。
至宫观祷祠之事，有国者所当深戒。古人有言：‘淫祀无福。”况事无益以害有益，蠹财妄费者乎！
凡此数事，上违天道，下失民心。奉天殿，实明堂也，而灾首及焉，可不做乎？国家所恃以长久者，惟天命人心，而天命常视人心为去留。今天意如此，不宜劳民。愿陛下毋听小人之言复有兴作，以误于后也。”
书奏，不省。缉，吉水人.
同时翰林院侍读李时勉上书，条时务十五事。时勉性刚鲠，
541
明通整卷十七
慨然以天下为已任。上建都北京，方招徕远人，而时勉极言营建之非，及远国人贡人不宜使群居辇下，忤上意。已，观其它说，多中时病，抵之地，复取视者再，然终以斥时政衔之。
惟缉得无罪，居数月，进右庶子，仍兼侍讲.
五月，乙丑，出给事中柯遇、御史郑维桓、何忠、罗通、徐瑢等俱为交阯知州
时上遇灾而惧，下诏求直言，而言者多触时忌。于是工部尚书李庆等复希旨诋言者，请罪之。上以夏原吉言、宥不问，寻有是谪。【考异】出建言诸臣于交阯，是谪也，《宪章录》误以为升，且云：“言者语侵工部李庆等，数诸罪之，上恐庆等谋害诸人，故悉升外任。”此语
全非事实。今据《明史》柯遇等传并参《夏原吉传》书之。
庚寅，丰城侯李彬上言：“交阯地远，不通馈运，乞依各都司卫所例，分军屯田以供粮饷，度地险易，为屯守征调之多寡。"诏从之。
六月，甲辰，发仓粟振苏州之昊县、浙江之西安、江西之瑞昌。乙卯，又振安庆之潜山、河间之东光。
是月，西僧大宝法王来朝。上欲郊劳之，尚书夏原吉以为不可.及法王人，原吉见，但长揖不拜，上笑曰：“卿欲效韩愈邪？”秋，七月，已巳，上将北征阿噜台，敕都警朱荣领前锋，安远侯柳升领中军，宁阳侯陈懋领御前精骑，永顺伯薛斌、恭顺伯昊克忠领马队，武安侯郑亨、阳武侯薛禄领左右哨，英国公张辅、成山侯王通领左右掖。
八月、辛卯朔，日有食之。【考异】《吾学编》、《国史纪闻》皆作“是月，辛巳朔，日食”，误也。今据《本纪》，证之《实录》同。
九月，李彬奏：“老挝久不遗黎利，观望持两端。”上敕彬拘其头目，送京师诘之，老挝惧，乃逐利。【考异】《吾学编》、《纪事本末》皆书赦黎利授清化知府于是年之十月，证之《明史·安南传》，是时利方在老挝，安得有敕赦授官之事？直至仁宗践阼，以中官山寿自安南还，
542
纪十七
力言“利可抚，请往谕之”，乃有遣寿资敕赦利授官之事，而利仍寇清化不已。今据《安南传》，但叙老挝逐利事，而改系赦聚利于二十二年寇清化下.
冬，十月，阿噜台复寇边.
十一月，辛酉，分遣中官杨实、御史戴诚等查勘两京及天下库藏递年出纳之数，核实以闻。
丙子，上锐意亲征沙漠、召户部尚书夏原吉、礼部尚书吕震、兵部尚书方宾、刑部尚书吴中等议，皆言兵不宜出、未奏，会上召宾，宾力言军兴费乏，上不怿。召原吉问边储多寡，对曰：“比年师出无功、军马储蓄，十丧八九，灾眚迭作、内外俱疲。况圣躬少安，尚须调护，乞遣将往征，勿劳车驾。”上怒，立命原吉出理开平粮储。而吴中入对如宾言，上益怒，乃召原吉还、并中系之内官监，又系大理丞邹师颜，以尝署户部也。宾惧，自缢死。上遂欲杀原吉等，召杨荣问原吉等平日所为，荣力言其无它，上意稍释。乃籍原吉家，自赐钞外，惟布衣瓦器而已，上既系原击等，乃以震兼领户、兵部事，震亦自危。上令校官十入隨之，曰：“若震自尽，尔十人皆死。”盖是时论北征事，惟震独无迕，又乘间言宾等俭邪，诬罔，故上独任之。
辛巳，下侍读李时勉于狱。上虽可时勉奏，终恶其言近讦直。会有大臣希旨诋以谤讪者，于是上发怒，并诸言者先后下狱。
甲申，命侍郎张本等分往山东、山西、河南、顺天及应天五府、滁、和、徐三州，督造粮车，发丁壮挽运，期以明年二月集宣府。
是岁，（威）（卫）喇特资义王、太平安乐王巴图博罗来朝。
二十年
春、正月，己未朔、日有食之。免朝贺，诏群臣修省。
543
明通鉴卷十七
辛未，大祀南郊。
壬申，丰城侯李彬卒。诏荣昌伯陈智代镇交隆。赠彬茂国公。
二月，乙巳，诏北征军饷分前后运，前运随大军行，后运继之。以隆平侯张信总前运，兵部尚书李庆、侍郎李昶副之；保定侯孟瑛总后运，遂安伯陈英副之，各帅骑兵千人，步兵五千人护行.凡前后运用驴三十四万，车一十七万七千五百两有奇，役民夫二十三万五千有奇，运粮三十七万石。瑛，善之子，英，志之孙，俱以靖难功袭封者。
三月，丙寅，诏：“有司遇灾，先振后闻。”
乙亥，阿噜台复大举寇兴和，杀守将都指挥王唤。【考异】“焕”，诸书作“焕”，又作“瑛”，惟《三编》据《明史》及《实录》作“唤”，今从之.
丁丑，上亲征，告庙。命皇太子监国。
戊寅，车驾发京师。
辛巳，驻跸鸡鸣山。阿噜台闻上亲征，惧而宵遁。诸将请追之，上曰：“虏非有它计，譬之狼，贪得所欲即走，追之徒劳。少俟草青马肥，道开平，逾应昌，出其不意，直抵窟穴，破之未晚也。”
夏，四月，辛丑、师次龙门。戍卒言虏仓卒遁去，遗马二千余匹于洗马岭，敕宣府指挥王礼尽收入城。
乙卯，次云州，大阅。
是月，倭寇浙东之象山。
五月，辛酉，驻跸独石。以端午节，赐从征文武群臣宴。
乙丑，度偏岭，命将士猎于道旁山下。
丁卯，复大阅诸将，谕侍臣曰：“兵行犹水，水因地而顺流，兵因敌而作势，水无常行，兵无常势，能因敌变化取胜者，得势者也。然必先使之熟习行阵，猝遇寇至，麾之左右前后，无不中
S44
纪十
节矣。”
戊辰，观士卒射，有一卒射小旗，三发皆中，赐牛羊钞锭。上自制《平虏曲》，俾将士歌之。
辛未，车驾发隰宁，次西凉亭、亭为故元往来巡游之所，上望其颓垣遗址，树木森然，谓侍臣曰：“元氏创此，将遗子孙为不朽之业，岂计有今日？《书》云：‘常厥德，保厥位，厥德匪常，九有以亡。”况一亭乎？”因下令、禁军士斩伐树木。
壬申，大阅于西凉亭，命自张辅以下皆就营驰射，上亲观之，惟辅及陈懋连中，余或半中。应城伯孙亨以不中被罚，罢其领兵之任。张信托病不至，降充办事官.
癸酉，次闵安。下令：“军中樵采不得出长围二十里外。”时营阵，大营居中，营外分驻五军，建左、右哨、掖以总之。步卒居内，骑卒居外，神机营在骑卒之外，神机外有长围周二十里。
乙酉，次开平。
六月，壬辰，令军行出应昌，结方阵以进。
癸巳，次威远，会开平来报，寇攻万全，诸将请分兵还击，上曰：“诈也，彼虑大军捣其巢穴，欲以牵制我师，敢攻城哉！”
甲午，次阳和谷。攻万全者果遁去。
秋，七月，己未，车驾次沙珲原，阿瞻台大惧。
初、上封阿噜台，并其母、妻皆为王太夫人、王夫人.至是闻大军出，其母、妻皆詈之曰：“大明皇帝何负尔，而必为逆？”于是阿瞻台尽弃其辎重马畜于库楞海，以其帑北徙。上命焚其辎重，收其马畜，遂班师。
方阿略台之入寇也，大宁三卫之众，实阴附之。至是上谓诸将曰：“阿噜台恃乌梁海为羽翼，二寇相结，边患无已时，今当移师剪之。”
庚申，简步骑二万，五道并进。谕曰：“军至、寇且西走，邀之必获。”
545
明通鉴卷十七
庚午，师次奇拉尔河，旧作屈裂儿河。三卫数万之众果驱牛马车辆西走,仓卒遇大军,迎战。上麾骑夹击、自率前锋冲之,斩 首数百级，余皆走散。其地背河，面左皆山，大军依山而军。上乘高望之，见其众稍聚，乃麾兵绕出其右，分兵渡河，断其后，众突至，尽获之，又麾兵绕出其左。先伏神机弩于深林中，又命严阵山下以待，已而其众尽弃辎重走左，上麾骑合山下兵驰追之，及林间，伏发，遂大溃。追奔三十里，斩部长数十人，虏牛羊十余万，荡其巢而还.
辛未，复分兵徇河西，捕斩甚众。
甲戌，乌梁海余党诣军门降。
是月，皇太子奏免南北畿、山东、河南郡县粮刍共六十一万有奇，以五、六月间淫雨伤禾稼也。
工部尚书宋礼卒。
礼自蜀召还，以老疾免朝参，至是卒于官。礼治河著绩，卒之日，家无遗财。洪熙改元，礼部尚书吕震请予祭葬如制.
八月，戊戌，车驾次玻璃谷。诸将分道者俱来献捷。
辛丑，以班师诏天下。
壬寅，命武安侯郑亨、阳武侯薛禄守开平
是月，中官郑和自西洋还.
九月，壬戌，车驾至京师。
癸亥，下左春坊大学士杨士奇于狱。丙寅，下吏部尚书赛义、礼部尚书吕震于狱。
时皇太子屡遭谗构，上以士奇辅导有阙。会吕震婿张鹤朝参失仪，太子以震故，宥之。上闻之，怒义不能匡正，于是并震及士奇等俱先后下狱。寻皆释之。逾年，皆复官。
辛未，录从征功，封左都督朱荣武进伯，都督佥事薛贵安顺
伯。
冬、十月，癸已，分遣中官及朝臣八十人核天下仓储出纳之
546
纪十七
数。
十二月、辛卯，命朱荣镇辽东。
闰月，戊寅夜，乾清宫灾。【考异】明人野史皆书阿噜台弑本雅失里于是年十二月，《《宪章录》、《吾学编》则系之闰十二月，）与正史全异。惟证之杨文敏《北征记》，言“永乐二十二年金忠来归，言阿咐台弑主虐民，数为边患”，似即指本雅失里近事也。文敏身历之事，不应歧异，今据正史书之十一年，而附识其异于此，
二十一年
春，正月，乙未，大祀南郊。
癸卵，荣昌伯陈智追交阯黎利于宁化州车来县，败之，利自被老挝逐后，窜入车来，至是复遁去。
二月，壬戌，蜀献王椿薨。
王以洪武二十三年就藩成都，性孝友慈祥，博综典籍，容止都雅，太祖尝呼为“蜀秀才”。既至蜀，聘礼方孝孺、陈南宾等。王祎死于滇，其子绅往求遗骼，王闻其贤，资给之，聘至蜀、待以客礼。时诸王皆备边，练士卒，王独以礼教守西陲。前代两川之乱，多因内地不逞者钩致为患，有司私市蛮中物，或需索启争端。王定缯锦香扇之属以为常贡，此外悉免需索，蜀人由此安业，日益殷富。川中不被兵革者二百年，王之力也。至是薨。世于先卒，孙靖王友堉嗣.
己巳，柳州蛮叛，广西参政耿文彬会桂林卫指挥鹿荣讨平
之。
三月，庚子、监察御史王愈及刑部锦衣卫官会决重囚，误杀无罪四人。上怒，命法司执愈等抵罪，即日皆弃市。
是月，盗窃大祀坛苍璧二，黄琮二。
夏，四月，卫喇特托欢攻阿噜台，败之。【考异】《明史·本纪》不载，《列传》则但记其宣德元年败阿噜台之事，据《吾学编》、《宪章
547
明通鉴卷十七
录》于是月书云：“瓦刺脱欢攻阿噜台，败之。”按是年七月亲征诏书，已有“闻阿噜台为瓦刺所攻”之语，又《纪事本末》记知院等来降，言“今夏阿哈台为瓦刺所败”，今据系之四月.
五月，癸未，兔开封、南阳、卫辉、凤阳等府去年水灾田租.
己丑，常山护卫指挥盂贤等谋逆伏诛。
初，赵王高燧与汉王高煦谋夺嫡，时时谮太子。后上渐闻其恃宠不法事，诛其长史顾晟，凝高燧冠服，以太子力解得免。至是上不豫，其护卫贤等，结钦天监官王射成及内侍杨庆养子，造伪诏，谋进毒于上，俟晏驾，诏从中下、废太子，立赵王。时总旗王瑜姻家高以正者，为贤等画谋、谋定，告瑜，瑜乃上变。上曰：“岂应有此！”立捕贤等，得所为伪诏。上顾高燧曰：“尔为之耶？”高燧大惧，不能言。太子又力为之解，曰：“此下人所为，高燧必不预知。”乃得免。贤等悉伏诛。升瑜辽海卫千户。
秋，七月，戊戌，复亲征阿噜台。
时边将言阿噜台将率众南犯，上曰：“去秋寇犯兴和，朕帅大兵捣其巢穴、复剿其党乌梁海，其穷甚矣。今以朕既得志，必不复出，朕当帅兵先驻塞外以待之。彼不虞我出而轻肆妄动、我乘其劳而击之，破之必矣。”于是部分诸军，命安远侯柳升、遂安伯陈英领中军，武安侯郑亨、保定侯孟瑛领左哨，阳武侯薛禄、新宁伯谭忠领右哨，英国公张辅、安平伯李安领左掖，成山侯王通、兴安伯徐亨领右掖，宁阳侯陈懋领前锋。忠，渊之子；安，远之子也。
壬寅，车驾发京师。
六月，庚戌朔，日有食之。
庚子，释李时勉于狱，寻以学士杨荣荐，复其官。
辛丑，命皇太子监国。
甲辰，次土木河，大会诸将，命学士杨荣参决军务。
548
纪Ե
戊申、次宣府，敕居庸关守将止诸司进奉。【考异】《明史·本纪》：“七月壬寅，车驾发京师。”是月庚辰朔，壬寅二十三日也，是月小建，八月己酉朔、大阅、时驻宣府，即在宣府出关也。《纪事本末》、《典汇》书发京师于八月癸丑、误。今据《本纪》。
是月，朝鲜国王李祹遣使朝贡。
祹，芳远子也。芳远初立世子褪，后请废之，诏听王所择，乃立梅。是时芳远已卒，祹嗣位，以上迁都北京、密迩朝鲜，于是事大礼益恭。先是敕祹贡马万匹，至是如数献之，赐白金绮绢。梅又请立嫡子珦为世子，从之。【考异】事见《明史·朝鲜传》，言“廿一年七月，李裥请立嫡子瑜为世子，先是敕複贡马万匹，至是如数进之”云云。《明史·本纪》例书藩贡于本年之末，是年不书，灑脱耳。《明史稿》是年朝鲜人贡者三，今增人。
八月，己酉朔，大阅军士。
甲寅，车驾发宣府，次沙岭，赐诸将内厩马。
庚申，诏塞黑峪长安岭诸边险要。
丁丑、免南、北京及山东郡县水灾田租，皇太子奏也。
九月、己卯朔，驻跸沙城。故晋王济嬉及子美圭谒行在，上见济嬉病，恻然，乃封美圭平阳王，令奉父居平阳，并拨恭王故连伯滩田予之。
初，济横以构济熺，得为晋王。既立，益横暴、至进毒弑嫡母谢氏，逼蒸恭王侍儿吉祥，幽济熺父子，疏食不给。父兄及故侍从宫人多为所害，莫敢言。其后有恭王宫中老媪，走诉于上，乃即狱中召晋府故承奉左微问之，尽得济横谗构状，立命微驰召济熺父子。时济熔幽空室已十年，微以济熺故牵连系狱。或传微死已久、及至，一府大惊。微人空室，释济熔父子，相抱持大恸。至是,偕诣行在,故有是封。【考异】晋王济嬉之谒行在及封其 子美圭事，《明史·本纪》不载，但于宜德二年书“晋王济横有罪，废为庶人”， 《三编》则汇记济熔、美圭事于二年《目》中，今证之《诸王传》言
549
明通鉴卷十七
“济熔幽空室十年、至是帝北征，驻跸沙城，乃与其子谒行在、帝见济熔病，侧然”云云，据此，则正是年九月次沙城之日也，今据增。
戊子，车驾次西阳河
癸巳，鞑靼故知院人等来降，言：“今夏阿噜台为（威）〔卫〕喇特所败、部众溃散。今闻大军出，疾走远遁，不复萌南向意。”上命赐之酒，俱授正千户，遂班师。
冬、十月，甲寅、师次上庄堡。先锋陈懋追寇至饮马河。会蒙古王子颓森托噶旧作也先土千率妻子部属来降。时六师深人寇已远遁，上方耻无功，见懋偕额森托噶来，大喜，赐姓名曰金忠。庚申，封忠为忠勇王，又授其甥及部属七人皆为都督都指挥等官，赐冠带织金袭衣。
上曰：“昔唐突厥颉利人朝，太宗矜言胡越一家，朕所不取。然天下之人，皆遂其生，边境无患，兵甲不用，此朕志也。”遂下诏班师。
十一月，戊寅朔，车驾次怀来。
甲申，至京师、陈卤簿。上乘御辇人，告祭天地宗庙社稷，御奉天门受朝贺。
时诸蕃贡使咸集阙下，群臣上表称贺。




纪十八 成祖 仁宗永乐二十二年甲辰至洪熙元年乙已


纪
明通鉴卷十八
纪十八起阏逢执徐、尽旃蒙大荒落，凡二年。
成祖文皇帝
永乐二十二年
春，正月，甲申，阿噜台复犯大同、开平。
初，金忠来归，数言：“阿噜台弑主虐民，实为边患，请讨
之，感为前锋自效。”上不许。至是大间、开平守将先后报虏侵
塞，群臣皆劝上如忠言，遂决意亲征，敕边将整兵俟命。
丙戌，征山西、山东、河南、陕西、辽东五都司及西宁、巩
昌、洮、岷各卫兵，期三月会北京及宣府
戊子，大祀南郊。
癸巳，复命郑和使西洋，时旧港酋长请袭宣慰使职，上诏和赍敕印往赐之。
是月，下朝觐官钱粮不完者于狱，既而释之。
三月，戊寅、大阅。谕诸将亲征，命柳升、陈英领中军，张辅、朱勇领左掖,王通、徐亨领右掖,郑亨、孟瑛领左哨,薛
己卯，赐邢宽等进士及第、出身有差。
禄、谭忠领在哨，陈懋、金忠领前锋。勇，成国公能之子也。
夏，四月，已酉，车驾发京师。命皇太子监国，以大学士杨荣、金幼孜扈从，杨士奇留辅太子。
551
明通鉴卷十八
庚午，车驾驻隰宁，金忠部将获寇谍者，言：“阿噜台去秋闻大军至，远遁。及冬，大雪丈余，孳畜多死，部曲离散、比闻朝廷复出兵，走往达兰纳穆尔河。旧作答尔纳木几，上曰：“寇去此不远。”命诸将速进。
甲戌，次开安。
五月，已卯，车驾次开平。是日，雨，士卒有后至沾湿者。时北地尚寒，上指示诸将曰：“士卒者，将帅所资以成功名，抚之至则报之厚，古人言：“视卒如婴儿，可与赴深溪；视卒如爱子，可与之俱死。'今方用此辈，可勿恤诸！”
甲申，上召杨荣、金幼孜至幢中，谕之曰：“朕昨夕三鼓，梦有若世所画神人者告朕，言上帝好生，者再、岂天属意此寇乎？"荣等对曰：“陛下好生恶杀，上格于天，此举固在除暴安民，然火炎昆冈，玉石俱焚，唯陛下留意。”时上意亦厌兵、谓荣等曰：“卿等害合朕意。朕岂以一人有罪，罚及无辜？"即命草敕，遣中官及所获北寇赍至阿噜台部落，谕之曰：“往者阿噜台穷极来归，朕所以待之者、皆尔等所知。今何负于彼，而比年以来，寇夺我边鄙，虔刘我黎庶，其自取之祸也。朕以天人之怒，统六师征之。彼之危犹洪炉片雪，岂复有余命哉？然朕体上帝好生之仁，不忍荼毒无辜，今所罪者，止阿噜台一人，其所部头目以下，悉无所问。有能顺天意来归者，当待以至诚，优与恩赉，仍授官职。朕之斯言，上通天地，毋怀二三，以贻后悔。”
时比年用兵，白骨蔽野，上侧然。乙酉，命柳升等率军士拾道中遗骸瘗之，上亲为文祭焉。
戊子，谕诸将曰：“古谓武有七德，禁桑，除乱，是其首也。又谓止戈为武。今罪人惟阿嚼台耳，胁从之众，有归降者，宜加意抚绥，非持兵器向我师者，纵勿杀。”
壬辰，次长乐，谕侍臣曰：“汉高祖过柏人，虑迫于人。今朕至长乐，思与天下同乐，何时而庶几也？”
552
纪十八
丙申，次应昌。是日雨，重车皆在后。谕诸将曰：“兵无辎重，危道也。”命分兵往迎之。
丁酉，宴从征文武大臣于应昌，命中宫歌太祖《御制词》五章，曰：“此先帝所以垂戒后嗣也，虽在军旅不敢忘。”
已亥，次威远州，复宴群臣，自制词五章，述敬天、法祖、勤政、愧民意，亦命中官歌之。.
是月，皇太子奏免广平、顺德、扬州及湖广、河南郡县水灾田租、
大名府濬县蝗蝻生，知县王士廉以失政自责，率僚属斋戒，祷于八蜡祠。越三日，有鸟数万食蝗尽。皇太子闻而嘉之，顾侍臣曰：“此诚意所格耳。”
浙、闽丽水、政和二县山寇周叔光、王均亮等聚众劫掠，巡按御史王复奏请发兵剿之。上以问杨荣，对曰：“此愚民无知，或为有司所苦，或窘于衣食，不得已相聚山谷以求苟活耳，兵出将益聚不可解，宜遣使招抚，当不烦兵。”从之，盗果息。【考异】此与上王士廉捕整事，《宪章录》、《皇明通纪》俱系之是年五月，《明史·本纪》不载。按浙江山寇事，见《杨荣传》，云“在永乐之末”，正是年事也，今据增.
六月、甲辰朔，车驾次祥云屯。
丙午，次翠玉峰，命前锋陈懋、金忠觇敌驰奏。
癸丑，次金沙泺，懋等得虏寇马九匹来进。上曰：“丑虏多诈，安知非以是诱我也？”命再觇之。
戊午，次玉沙泉，以达兰纳穆尔河已近，令诸将各严兵以俟。
庚申，次天马峰，懋等遣人奏言：“臣等已至达兰纳穆尔河，弥望不见寇迹、亦无车辙马迹可寻，疑穷遁已久，”上复遣张辅、王通等分兵穷搜山谷，卒无所见，皆引兵还。癸亥，懋等亦以粮尽还。
553
明通鉴卷十八
于是辅等奏：“愿假臣等一月粮，率骑深人，罪人必得。”惟杨荣、金幼孜从容言宜班师，上从之。
甲子，次翠云屯，召辅等，谕曰：“古王者制夷狄之道、驱之而已，不穷追也。且今寇孽所存无几，茫茫广漠，譬如求一粟于沧海，可必得邪！吾宁失有罪，诚不欲重劳将士。”乃班师。
乙丑，议分兵两路，上率骑士东行，命郑亨等领步卒西行，期会于开平。
壬申夜，南京地震
秋，七月，庚辰，车驾次清水源，命大学士杨荣、金幼孜刻石于崖上，以纪亲征所过，使后世知之。
丁亥，次翠微冈，上御幄殿，凭几坐，荣、幼孜侍.上顾问内侍海寿曰：“计程何日至京师？”对曰：“其八月中矣。”上颔之。寻谕荣等曰：“东官涉历年久，政务已熟，还京后，军国重事，”悉以付之。朕得优游暮年，享安和之福矣。”荣等对曰：“殿下孝友仁
厚，天下归心，允称皇上付托。”上喜，赐荣等羊酒而退。
己丑，车驾次苍厓戍。上不豫，下令将士严部伍，谨哨瞭时上疾已久，思夏原吉之言，顾左右曰：“原吉爱我！”
庚寅、次榆木川，帝大渐，召英国公张辅受遗命，传位皇太子。丧服礼仪，一遵太祖仪制。辛卵，帝崩，年六十有五。时内臣马云等以六师在外、秘不发丧，密召大学士杨荣、金幼孜人谋，熔锡为椑以敛，载以龙舆，所至朝夕上食如常仪。
壬辰，灵舆次双笔峰，大学士杨荣、少监海寿奉遗命驰赴皇
戊子，遣尚书吕震以旋师谕皇太子诏告天下.
太子。
壬寅，次武平镇，郑亨等率步军来会
八月，癸卯朔，灵舆度开平，次双塔。
甲辰，遗诏至京师，皇太子即日遗太孙迎丧于开平。
丁未，释夏原吉、黄淮等于狱，并告原吉以先帝遗言，原吉
554
纪
د
伏地哭不能起.
己酉，次雕鹗谷。皇太孙至军中，始发丧。壬子，及郊，皇太子迎入仁智殿、加敛，纳梓宫。
《明史·赞》曰：文皇少长习兵，据幽、燕形胜之地，乘建文孱弱，长驻内向，奄有四海，即位以后，躬行节俭，水旱朝告夕振，无有壅蔽。知人善任，表里洞达，雄武之
略，同符高祖。六师屡出，漠北尘清。成功骏烈，卓乎盛罢西洋宝船、迤西市马及云南、交阯采办，从夏原吉之奏也。
矣！然面革除之际，倒行逆施，惭德亦曷可掩哉！
丁巳，皇太子即皇帝位，大赦天下，诏以明年为洪熙元年.
戊午，复夏原吉、吴中官。
己未，命武安侯郑亨镇大同，保定侯孟瑛镇交阯，襄城伯李隆镇山海，武进伯朱荣镇辽东。隆，濬之子也
ا
复置三公及三孤官。
初，洪武置三公官，以李善长为太师，徐达为太傅，三孤无兼领者、建文、永乐间，罢公、孤官，至是复设，以公、侯、伯、尚书兼之。
进杨荣太常寺卿，金幼孜户部侍郎，仍兼大学士，杨士奇礼部左侍郎兼华盖殿大学士，黄淮通政使兼武英殿大学士，俱掌内制，杨溥翰林学士。
时上以辅导功，欲加蹇义及士奇秩，士奇调：“汉文即位，首进宋昌，史以为贬，请先扈从征行之臣。”仍与荣、幼孜等并进秩。士奇谢恩毕，闻惜薪司奏请岁例赋山东、北京枣八十万斤，供宫中香炭用，复人奏，言：“恩诏减岁供，甫下二日，不宜反汗。”上从之，立命减半。寻顾义、原吉及士奇曰：“汝三人，朕所倚非轻，有事须尽言，以匡朕之不逮。”
方原吉在狱，有母丧，至是乞归终制。上曰：“卿老臣，当与朕共济艰难。卿有丧，朕独无丧乎？”厚赐之，令家人驰传归葬，
555
明通鉴卷十八
有司治丧事。原吉不敢复言。
辛酉，命镇远侯顾兴祖充总兵官，讨广西平乐、浔州叛蛮。兴祖，成之孙也。
甲子，上以古者官不必备，今设官太冗，廉污无别，贤否并处，诏汰其不称职者.
乙丑,召汉王高煦入京.先是大行在外,高煦子瞻圻居京 师，觇朝廷事驰报，一昼夜六七行。高煦亦日遣人潜伺京师，幸有变。上知之，顾益厚遇，遗书召至，增岁禄，幾赉万计，仍敕归藩.
戊辰、官吏谪隶军籍者、悉放还乡。
己巳，诏文臣年七十致仕。
是月，诏归解缙妻子、宗族。寻官其子祯亮为中书舍人。【考异】《明史·本纪》不载，据《明书》、《皇朝通纪》皆系之八月。证之《绣传》言：“上即位，归缙妻子、宗族.”仁宗以是年八月即位，今据增。初、文皇手书蹇义等十人姓名，令缙疏其短长，奏上时，帝在东宫，以付太子，太子因问尹昌隆、王汝玉，缙对曰：“昌隆君子而量不弘，汝玉文翰不易得，惜有市心耳。”至是上念缙议建储旧功，因取其所疏诸人示杨士奇曰：“人言缙狂，观所论列，皆有定见，不狂也。”
改礼部尚书金纯于工部，居二月，又改刑部。工部尚书李庆久署兵部，至是实授之。
九月，癸酉朔、交阯黎利寇茶笼州，都指挥方政败绩，指挥同知伍云力战死之，
丙子，召尚书黄福于交阯。福在交阯凡十九年，编氓籍，定赋税，兴学校，置官师，数召父老宜谕德意，戒属吏毋苛扰，一切镇之以静，上下帖然。时群臣以细故谪交阯者众，福威加拯恤,甄其资者与共事,由是至者如归、镇守中官马骐怙宠虐民, 福数裁抑之，骐诬奏福有异志，文皇察其妄，不问，至是召还，
556
纪 十 八
命兼詹事，辅皇太子。交人感其德，扶老携幼走送，号泣不忍别。福既还，交阯贼遂剧，讫不能靖。
以兵部尚书陈洽掌交阯布、按二司事，洽以参赞李彬军务.留交阯数年，至是命代黄福。
庚辰，河溢开封，遣右都御史王彰抚振之，并免今年粮
税。
壬午、上大行皇帝尊谥庙号曰太宗文皇帝。
工部奏修军器，请征布漆于民，上命给钞市之。敕：“自今官司所用物料，于所产地计直市之。有科派病民者，罪不宥。”
癸未，礼部尚书吕震奏：“请遵太祖遗诏，仿汉文以日易月之制，以二十七日易吉服。”不报。震以语群臣，惟杨上奇不可。于是蹇义兼取二说以进，亦不报。
明旦，上视朝素冠麻衣绖，惟士奇及英国公张辅服如之。朝罢，上顾左右曰：“大行在殡，易服岂臣子所忍言，士奇执是也。”既而叹曰：“张辅知礼，六卿乃反不及！”
乙酉，增诸E岁禄。
丙戌，以风宪官备外任，出给事中萧奇、李谦等三十五人为州县官。
厂亥、黎利复寇清化。
初，利屡为官军所败、率众求抚，而仍匿俄乐，造军器不已。荣昌伯陈智奏请进兵，会上方以践作赦天下，因敕智善扰之。
初，中宫山寿镇守交阯、与利善，至是还朝，力言利可抚状，请往谕之，必来归。上曰：“此贼狡诈，若为所给，将不可制。”寿请以死保之，乃遣寿赍敕授利清化知府，敕甫降而利已寇清化，都指挥陈忠死之、利得敕，无降意，但借抚愚守臣而寇掠不已。【考异】授黎利清化知府，见《明史·安南传》，而《本纪》佚之，但书利寇清化事。今据《三编》增入九月，又据《明史稿》系之丁亥下，
557
明通鉴卷十八
戊子，始设南京守备、以襄城伯李隆为之、兼领中军都督府事，为南畿要职。
乙未、谕兵部尚书李庆，以畿内民所养官马分给诸卫所，念民力，恐废耕桑也。
上既设公、孤官，乃进蹇义少傅，杨士奇少保、又进杨荣太子少傅兼谨身殿大学士，金幼孜太子少保兼武英殿大学士。增设谨身殿大学士，自荣始为之。
戊戌、赐义等四人银章各一、曰“绳愆纠缪”、谕以协心赞
务，凡有阙失宜言者，用印密封以闻。
是月，上念山林川泽皆与民共，命“自居庸以东与天寿山相接、禁民樵采，余悉弛之”。
出前太常少卿周讷为交阯知府。讷以忧去官，至是起复还朝。上以其曾请封禅，鄙之，故有是谪。
冬，十月，壬寅，革南、北京户部行用库。
初、行用库之设，倒易新钞，兼收民间金银、至是上用夏原吉之言，罢金银交易之禁，并广收民间钞入官，取昏软者悉毁之。乃增市肆门摊诸税，折收旧钞、俟钞法通仍复其旧，
乙巳，复魏国公徐钦爵。
初，钦既袭爵，以纵恣为言官所劾，文皇宥之、令归就学。永乐十九年来朝，不辞径去，文皇怒、罢为民。至是上即位，追念中山王功，复其故爵。
戊申，通政司请以四方雨泽章奏送给事中收贮，上曰：“祖宗令天下奏雨泽，欲前知水旱以施振恤。积之通政司，已失之矣；今又令收贮，是欲上之人终不知也。自今奏至即以闻。”
已酉、册妃张氏为皇后。后父骐，永城人。太祖册后为燕世子妃，授骐兵马副指挥，早卒。后自为上妃，得文皇及仁孝皇后欢。上在东宫、数为汉、赵二王所间。体肥硕，不能骑射，文皇恚，至减太子宫膳，濒易者屡矣，卒以后故得保全云。
558
纪十八
壬子，立皇长子瞻基为皇太子。封子瞻埃为郑王，瞻墉越王，瞻墡襄王，瞻㭎荆王，瞻墺淮王，瞻垲滕王，瞻垍梁王，瞻埏卫王
乙卯，诏：“京、外官荐举德行惇笃、行止端方、材能出众、政绩显著或文学堪称、识见优远者、量材擢用、荐后有犯赃者，更立举主连坐之法。”
丁巳，令三法司会大学士、府、部、通政六科于承天门录囚，并谕杨士奇、杨荣、金幼孜曰：“比年法司之滥，朕所深知。所拟大逆不道，往往出于文致。今后审决重囚，卿等三人必往同谳、有冤抑者、虽细故必以闻。”
增京官及军士月廪，谕户部尚书郭资曰：“往年百官军士扈从，月给米五斗，今建都于此、皆有家室、恐不足以资生。往往守义者困于饥寒，玩法者恣无忌惮，朕欲悉加倍给之。京仓之储，不乏用否？”资对曰：“不乏。”遂命增给，著为令。
丁卯，擢历事监生徐永活等二十人为六科给事中。
是月，衍圣公孔彦缙来朝。
彦缮，讷之孙也，以永乐八年袭爵，时甫十岁，文皇命肄业太学、久之，遣归。至是以上登极人觐。上语侍臣曰：“外蕃贡使，皆有公馆，今以先圣子孙，令其假馆民家，非崇儒重道之意也。”乃命赐宅于东安门外。【考异】孔彦缙赐宅，《明史稿》、《明书》皆系之十月甲辰。《明史·本纪》不载，今据增。
召前峡山知县弋谦为大理少卿。谦初为御史，巡按江西、言事剀切，上时在东宫，心识之。后谦以忤旨谪峡山知县、复坐事免。至是召至京师，遂有是擢。【考异】诸书系之九月，《宪章求》系
之十一月，今据《实录》在是月。
改刑部尚书吴中于工部。
十一月，壬申朔，诏：“建文诸臣家属，在教坊司、锦衣卫、浣衣局及习匠功臣家为奴者，悉宥为民，还其田土，言事谪戍者
559
明通鉴卷十八
亦如之。”先是上谓诸臣曰：“建文诸臣，已蒙显戮。然方孝孺辈，皆忠臣也。”越日，遂有是命。
时齐泰一子,甫六岁,免死戍边,至是赦还。黄子澄一子, 变姓名为田经，遇赦，始复姓，家于湖广。孝孺独无后。惟克勤弟克家，有子曰孝复，洪武二十五年诣阙上书，请减汤和所加宁海赋，谪戍庆远卫，以军籍免。孝复子琬，寻亦释为民。
癸酉，诏：“有司条政令之不便民者以闻。凡被灾不即请振者
罪之。”
阿噜台闻上践阼、遣使来贡马，诏宥其罪，纳其马。自是阿
嚕台仍岁修职贡。【考异】《明书》系之九月，《明史·本纪》及《三编》月日与《实录》同，今据之。
甲戍，诺曰：“朕承大统，君临亿兆，亦惟赖文武贤臣共图康济,矧属亮阴之际,尤切倚毗之心。嗣位初首诏直言,而涉月累 不知革.卿等宜极言时政之得失，辅以至诚，毋虑后谴。”
乙亥，遣使敕谕乌梁海官民曰：“朕承大统，凡四方万国，罪无大小，悉予赦宥。若尔三卫官民，敬顺天道，仍前朝贡，朕当许其自新、悉听往来生理。”谕侍臣曰：“彼有过而不宥之，既无所容，将来必为边患，朕不吝屈己以安百姓也。”诏近畿官军更番诣
旬，言者无几。夫京师首善地，民困于下而不得闻，弊胶于习而
京师操练，从英国公张辅、兵部尚书李庆之请也。
癸未，遣御史汤淡等十四人分巡天下，考察官吏。谕曰：“国以民为本，民安则国安。比年牧守官不体朝廷恤民之意，侵削扰害，民不聊生、今令尔等分行考察。然人才器不同，当明白具实以闻。无惑于小人，毋屈于势要，毋私于亲故、询之于众，断之以公，可也。至御史，朕之耳目，勉副朕心，必先自治，乃可治人。若弃廉耻，违礼法，朕亦不贷。往勉之！”
丙子，遣御史巡察沿边诸卫，稽部曲，申号令。
甲申，平阳王美圭来朝，奏言“先帝所拨赐恭王田，济熿卒
560
纪十八
不与”。上以书谕之，济横卒不奉命。
内戌，进蹇义少师，杨士奇少傅，夏原吉以太子少傅进少保，亦赐“绳愆纠缪”印章。【考异】《明史·本纪》但书赐夏原吉银章事，证之《七卿表》“是年十一月，晋蹇义少师。”又杨土奇普少傅、夏原吉晋少保，皆在是月，今据《明史稿》增入.
时太子少师吕震，班在原吉上，上命鸿胪引震列其下，寻有是擢。又命原吉仍兼太子少傅尚书如故。原吉以食三禄，固辞，乃听辞太子少傅。
一日，上御西角门，阅廷臣诰词，顾谓士奇及杨荣、金幼孜曰：“卿三人及蹇、夏二尚书，皆先帝旧臣，朕方倚以自辅。尝见前代人主，恶闻直言，虽素所亲信，亦畏威顺旨，缄默取容。贤良之臣、言不见听，退而卷舌。朕与卿等宜深以为戒！"因取五人诰词亲增二语云：“勿谓崇高而难人，勿以有所从违而或怠。”曰：“此实朕心，卿等勉之！”
己丑、礼部奏，冬至节，请朝贺，不许。
庚寅，敕诸将严边备。
辛卯，上谕夏原吉曰：“古者寓兵于农而不夺其时，民无转输之劳而兵食足。后世莫善于汉之屯田，先帝立屯种法、用心甚至，而有司数以征徭扰之，既失其时，遂无其效，以致储蓄不充，罢于转运。”乃诏天下卫所官：“凡屯田军士，毋得擅役，违者罪之。”
壬辰，诏都督方政同荣昌伯陈智镇交阯。
是时，黎利复围茶笼州，智暗懦，素无将略，因借抚以愚朝廷，且与政迕，坐视不救。会山寿至，力持抚议，以故贼益猖獗不能制。【考异】《明史·本纪》但书“九月黎利寇茶笼州”，证之《安南传》、利两围茶笼，其再寇在十一月、正命陈智镇交阯之时，智坐视茶笼之围而不救，阅七月、粮尽，故明年五月有旨切责。今《本纪》但书十一月智镇交阯而不及再围茶笼事，今增入，并分书之。
561
明诵鉴卷十八
是月，召浙江巡按御史虞谦还，擢大理寺卿。
谦因应诏上书，言七事：“一日用人。用得其人则治道兴，非其人则治道隳。二日兴学校。教育之道、本于师范，不在于备而在得人。三日端风宪。都察院为耳目纲纪之官，今俾之专治狱，非设官本意。四日广储蓄。频年用兵，京师困乏，宜预为备。五日惜民力。畿内之民，困于牧养，宜分给无马郡县。六曰通钞法。钞法不行，由于出多而入少，宜多方收之而不轻出，则自然流通。七日治奸宄。畿民多盗贼，宜编为里甲，使互相觉察。”上以其言皆切中时务，命议行之。
未几，有言“谦奏事不密，市恩于外”者，上怒，改少卿。一日，杨士奇奏事不退，上问：“欲何言？得非为虞谦乎？”士奇因具白其诬，且言：“谦历事三朝，得大臣体。”上曰：“吾亦悔之。”寻复谦官，乂谕士奇曰：“顷群臣颇怀忠爱，朕有过方自悔，而进言者已至，良惬朕心。”
上之监国也，御史舒仲成以言事忤旨，出为湖广按察副使，至是欲逮治之。士奇曰：“陛下即位，诏向忤旨者皆得宥、若治仲成，则诏书不信，惧者众矣。如汉景帝之待卫缩，不亦可乎？”即罢弗治。
资治钱谷、有能称。蹇义、夏原吉以其偏执，数误事，且多病、请令致仕。上以资旧臣，不忍弃之，复以问士奇，对曰：“资性强毅，人不能干以私。然蠲租诏数下，资不奉行，使陛下恩泽不流者，是其过也。”上乃命资致仕、仍优其秩，复其家。
加户部尚书郭资太子少师，命致仕。
上以交阯之乱，由马骐以采办虐民激变，甫登极、即召之还。至是骐复矫旨下内阁书敕，复往交阯采办金珠。内阁以闻，上曰：“朕安得有此言？骐在交阯、荼毒军民，卿等独不闻乎？自骐召还，交人如解倒悬，岂可再遣？”然亦竟不诛也。
十二月，癸卯，宥建文诸臣外亲全家戍边者，留一人在戍
562
纪十八
所，余悉放还。
辛亥，谕尚书蹇义等曰：“庶官贤否，军民休戚所系。昔唐太宗书刺史名于屏、朝夕省览，遇有善政、各疏于下，故当时百官皆思奋励，致治太平，以至斗米三钱，外户不闭。皇考亦尝书中外官姓名于武英殿两廊。今五府、六部朝夕接见，得询察其贤否。若三司官，朕既不识，又不悉姓名，虽或闻其贤否，久则易忘。夫人臣有善而上忘之，谁肯自勉？有不善而上忘之，谁复知戒？如此何以望治！”乃命书天下都司及布、按二司姓名于奉天门之西序。
癸丑，免被灾税粮。
庚申，葬文皇帝于长陵。
丙寅,顾兴祖讨广西叛蛮,平之。
是月，礼科给事中黄骥以曾三使至西域，因上疏言：“西域贡使，多商人假托，无赖小人，投为从者，乘传役人、运贡物至京师、赏赉优厚。番人慕利，贡无虚月，致民失业妨农。比其使还，多赍货物，车运至百余辆，丁男不足、役及妇女，所至辱驿官，鞭夫隶，无敢与校者。乞敕陕西行都司，惟哈密诸国王遣使人贡者，许令来京，止正、副使得乘驿马，陕人庶少苏。至西域所产，惟马切边需，应就给甘肃军士。其涧砂、梧桐、硷之类，皆无益国用，请一切勿受。则来者自稀，浮费益省。”上嘉纳之以示尚书吕震，且让之曰：“骥尝奉使，悉西事。卿西人、顾不悉耶？骥言是，其即议行。”
进大学士杨荣工部尚书。
初，解缙等人文渊阁，皆编、检、讲、读之官，不得专制诸司，诸司奏事亦不得相关白。上践阼以来，士奇、荣等皆东宫旧臣，俱掌内制，不次超迁。然居内阁者，必以尚书为尊。自荣后，诸人文渊阁者皆相继晋尚书，于是阁职渐崇。
作观天台于禁中。
563
明通鉴卷十八
封汉庶子瞻望等以下五人皆为王.是冬，汉世子瞻坦帅诸王皆来朝。
是岁，宁王权闻上即位，上书欲来朝，诏止之。权又言“南昌非其封国”，上报曰：“南昌乃叔父受之皇考，二十余年，非封国而何？”权在文皇时，颇自韬晦，上自践阼以来，优礼诸藩，法禁稍弛、因乘间言之，卒不许。
仁宗敬天体道纯诚至德弘文钦武章圣达孝昭皇帝
洪熙元年
春、正月，壬申朔，御奉天门、受朝，不举乐。
先是群臣习朝正旦仪、尚书吕震请用乐，惟大学士杨士奇、黄淮以为不可，上疏请止、未报，士奇复奏、待庭中至夜漏十刻、报可、朝罢、谓士奇B：“吕震每事误朕，非卿等言、悔无及。”寻晋士奇兵部尚书兼故官、并食三禄。士奇辞尚书禄、许之。
乙亥，诏内外群臣修举职业。谕曰：“朕祗绍洪图、仰惟祖宗创业守成之难、夙夜惓惓。嗣位以来，蠲逋负、赦有罪，不急之务，一切停罢。选任贤良.共图维新之治，期天下安于太平。今天下庶事未尽理，生民术尽安，斯朕之责，亦尔文武群臣之责，尚思勉之！”
己卯，享太庙。
建弘文阁于思善门左、选诸臣有学行者入直。杨上奇荐侍讲王进、儒士陈继、蹇义荐学录杨敬、训导何澄，诏以继为博士，敬编修、澄给事中、日直阁中。杨溥掌阁事，进佐之.
溥以东宫故一系十年、狱中惟发奋读经史诸子，上怜而敬之。至是亲授阁印，曰：“朕用卿左右，非止学问，欲广知民事，为治道辅。有所建白，封识以进。”
564
纪十八
癸未，以时雪不降，敕群臣修省。丙戌、大祀南郊，奉太祖、太宗配。
壬辰，朝臣予告归省者，皆赐钞有差，著为令。
己亥、遣布政使周干、按察使熊概、参政叶春巡视南畿、浙 江，察民利病以闻。
是月，布政使及守令皆来朝。
兵部尚书李庆上言：“今岁畜马蕃息，除给军外，尚余数千。今朝觐官并集京师，请准民间例，人给一马令牧之，岁课其驹。”杨士奇力陈不可，曰：“朝廷选资授官，而使之牧马、是贵畜而贱士也，何以示天下后世？”上许中旨罢之，已而寂然。士奇复力言，又不报。至是上御思善门，召士奇，谓曰：“朕向者岂真忘之？闻吕震、李庆辈皆不喜卿、朕念卿孤立，恐为所伤、不欲因卿言罢耳，今有词矣。”因手出陕西按察使陈智言《养马不便疏》，命士奇草敕行之，士奇顿首谢。上曰：“今后政令有不便，密以告朕。李庆辈不识大体，不足与语、朕以先朝旧人、不忍遽退也。”
进黄淮少保兼户部尚书，金幼孜礼部尚书。
二月，辛丑、颁将军印于诸边将。
初，镇守边将有佩将军印者，多系特命，谓之“挂印将军”。至是始颁各镇将军印，云南日征南将军，两广日征蛮将军、辽东日征虏前将军，大同日征西前将军，宣府日镇朔将军，甘肃日平羌将军。是时陈智镇交阯，亦颁征夷副将军印。
戊申、祭社稷，奉太祖、太宗同配。
命中官郑和领下番官军守备南京，和使旧港，以去年还，而文皇已晏驾、至是命之
内辰，上亲祀先农，耕耤田。
丙寅，奉太宗神主祔太庙.
是月、南京地连月屡震，凡十有六。六安卫亦震。【考异】
565
明通鉴卷十八
《明史·本纪》于足年二月、三月、四月皆书“南京地屡震”。《明史稿》，二H南京地震凡六，三月南京地震凡十六，四月南京地震凡三，又于五月书云“辛未南京地震”。《三编》、《辑览》皆书之二月、《目》云“凡十有六震，四月又三震，五月复震”，与《明史稿》稍异。证之《明史·五行志》，是岁南京地震凡四十有六，是又一年之震数也。今据《三编》书之二月，而据《五行志》增人六安地震于二月下。
遣汉王高煦次子瞻圻守凤阳皇陵。
初、瞻圻憾父杀其母，在京师，屡发其父过恶，文皇曰：“尔父子何忍也！"及上即位，高煦人朝，悉上瞻圻前后觇报事。上召瞻圻示之，曰：“汝处父子兄弟间，乃谗构至此！稚子不足诛。”遂不封，至是谪之。
国子祭酒胡俨以疾乞致仕。
俨以桐城知县为副都御史练子宁所荐，谓其“学达天人,足 资帷幄”，建文帝召之，比至，燕师渡江，文皇即位，以解缙荐，授翰林检讨，同直文渊阁。已而有忌之者，谓“俨学行堪师表”，遂改祭酒。永乐二年，俨居国学二十余年，以身率教，动有师法。至是乞休，上赐敕奖劳，进太子宾客，仍兼祭酒，遣归，并复其家.
三月，壬申，前光禄署丞权谨，以孝行擢文华殿大学士。谨奉母至孝，以省侍告归。母年九十终，庐墓三年，不御酒肉。有司上其行、驿召至京，上出其事状，令侍臣廷诵之，遂有是拜。谨辞，上曰：“朕擢卿，以风天下之为子者。”谨，徐州人。【考异】据《明史、孝义传》，言“谨以孝行特拜是职”，《传》中记其母终庐墓，有泉涌兔驯之异，《三编》据之、载入《目》中。证之《纪闻》、《通纪》诸书，但有庐墓语，而《通纪》类记其时有王让者，亦以孝行举，有庐墓涌泉之异，似涌泉者又一人也，今但记其庐墓不御酒肉，余皆略之，
甲戌，赐先朝大臣金忠等以下九人赠官予谥，许思温等以下九人赠官。
566
纪十八
丁H，诏求直言。
初，上即位，首召弋谦，擢任大理。谦直陈时政，极言“官吏贪残，非复洪武之旧，及有司诛求无艺，民所不堪”，上多采纳之。既复陈五事，词太激，上不怿。于是尚书吕震、吴中等劾谦诬罔，都御史刘观令众御史合纠谦卖直沽名。上以问杨士奇，对曰：“谦不谙大体、然心感超擢之恩，欲图报耳。主圣则臣直，惟陛下优容之！”上乃不罪谦。然每见谦，词色甚厉，士奇从容言：“陛下诏求直言，不宜以谦言触怒。今四方朝觐之臣皆集阙下，见谦如此、将谓陛下不能容直言。”上惕然曰：“此固朕不能容，亦吕震辈迎合以益朕过。自今当置之。”遂免谦朝参，令专视司事。
至是上以言事者益少，复召士奇曰：“朕怒谦矫激过实耳，朝臣遂月余无言。卿宜语诸臣白朕言。”士奇曰：“臣空言不足信，乞亲降玺书。”遂令士奇就榻前草敕引过曰：“朕即位以来，臣民上章以数百计，未尝不欣然听纳。间者弋谦所言多非实事，群臣遂交章奏其卖直，请置诸法。朕皆不听，但免谦朝参，而自是言者益少。今自去冬无雪，春亦少雨，阴阳愆和，必有其咎，岂无可言？而为臣者怀自全之计，退而默默，何以为忠？朕于谦一时不能含容，未尝不自愧咎。尔群臣勿以前事为戒、于国家利弊、政令未当者、直言勿讳。谦朝参如故。”寻因中官采木四川、贪横、上以谦清直，命往治之，擢为副都御史，并敕罢采木之役。
戊子、隆平饥。时柏乡县多贮官麦、有司请以贷之，上曰：“即振之，何贷为！”
己丑，诏曰：“刑者，所以禁暴止邪，导民于善、非务诛杀也。吏或深文傅会以致冤滥，朕深悯之！自令其悉依《律》拟罪。或朕以嫉恶故，法外用刑，法司执奏。五奏不允，同三公大臣执奏，必允乃已。诸司不得鞭因背及加人宫刑，有自宫者，以不孝论。非谋反，勿连坐亲属。古之盛世，采昕民言、用资儆
567
明通鉴卷十八
戒。今奸人往往摭拾、诬为诽谤、法吏刻深、锻炼成狱。刑之不中，民则无措，其除诽谤之禁，有告者一切勿治。”
尝谕刑部尚书金纯曰：“近日法司务为罗织，而言者辄以诽谤得罪、甚无谓也。”纯亦承上意务宽大，每戒属吏，不得妄椎击人。一时狱中无瘐死者。
庚寅，命阳武侯薛禄为镇朔大将军，充总兵官，率师巡边开平、大同，时虏寇云中，禄督兵追至大松岭，斩获甚众，益禄五百石，寻有是命，
辛卯，上以陈智讨交阯久不克，命安平伯李安往佐之，与智同镇交阯。
戊戌，上欲还都南京，诏北京诸司悉称行在，复北京行部及行后军都督府。
是月，赵王高燧之国彰德，奏辞三护卫，许之。
加赐姚广孝少师，张玉河间王，朱能东平王，与泾国公王真并配享文皇庙廷。
上念前兵部尚书刘俊，参赞交阯，陷贼不屈而死，有司未请褒恤、至是敕责礼官吕震曰：“妇人尽节于夫，尚有恤典，况大臣捐躯为国者乎？其赠俊太子少傅，赐谥节愍。”【考异】据《明史.朱能传》，与姚广孝配享在元年三月，赠刘俊官谥，见俊本传，亦在三月，诸书或系之二月，今据《列传》.
夏，四月，壬寅，上闻山东及淮、徐民乏食，有司征夏税方急，乃御西角门、召大学士杨士奇草诏，免今年夏税及秋粮之半。士奇言：“上恩至矣，但须户、工二部与闻。”上曰：“救民之穷,如救焚拯溺,惟恐不及。付之有司、将以国用不足,转致迟 疑。”遂命中官具楮笔，令士奇就门楼书诏。上览毕，即用玺，付外行之，顾士奇曰：“今可语部臣矣。”
设北京行都察院。
壬子，命皇太子谒孝陵。时南京屡奏地震，廷臣请以亲王及
568
纪ተ八
重臣镇之，上曰：“无逾太子矣。”遂命太子居守南京，大学士权谨扈从。
乙卯，上朝罢，顾蹇义、杨士奇曰：“朕监国二十年，为谗慝所构，心之艰危，吾三人共之，赖皇考仁明，以有今日。”言已，泫然。义等亦流涕，对曰：“先帝之明，亦陛下孝诚之感也。”
即日，赐义玺书曰：“曩朕监国，卿以先朝旧臣，日侍左右。两京肇建，政务方殷，卿劳心焦思，不恤身家，二十余年，夷险一节、朕承大统，赞襄治理，不懈益恭，朕笃念不忘。兹以已意创制蹇忠贞，印赐卿，俾藏于家，传之后世，知朕君臣共济艰难，相与有成也。”
又赐土奇玺书曰：“往者朕膺监国之命，卿侍左右，同心合德，徇国忘身，屡历艰虞，曾不易志。及朕嗣位，嘉谟人告，期予于治，正固不二，简在朕心。兹创制杨贞一'印赐卿，尚克交修以成明良之誉。”【考异】野史载“是月癸丑夜星变，十四日甲寅，上事见杨士奇《三朝圣谕录》，附识于此。
朝罢，顾蹇义、杨士奇等”云云。按《明史·天文志》不载是月星变，惟此
戊午，车驾至天寿山，谒长陵。己未，还宫。
是月，振河南四州二十三县及大名饥。
南京地震凡三。
时廷臣有上书颂太平者，杨士奇进曰：“陛下虽泽被天下，然流徙尚未归，创夷尚未复，民尚艰食。更休息数年，庶几太平可期。”上然之，因顾蹇义等曰：“朕待卿等以至诚，实赖匡弼。数月以来，惟士奇五上章、卿等皆无一言，岂果朝政无阙，天下太平邪？”义等惭谢。
改南京兵部尚书张本为行在兵部。
五月，辛未，南京复震。
癸酉，诏修《文皇帝实录》，以英国公张辅、尚书蹇义、夏原吉为监修、大学士杨士奇等为总裁。
569




明通鉴卷十八
翰林院侍读李时勉复上疏言事。
其略曰：“臣闻上有仁圣之君，斯下有忠直之臣。臣愿陛下节民力，谨嗜欲，勤政事，务正学。
伏惟陛下新登宝位，恩泽所加，远近无间。未几土木遽兴，重劳民力。闻内官催木，疾如风火，折辱郡县、棰楚小民。苟民力既殚，而或加以饥馑，臣恐陛下赤子，无复如前日矣，所愿节民力者此也。
三年之丧，自天子达于庶人，一也。斩焉衰绖之中，正以礼导民之日。侧闻中官远自建宁，选取侍女，百姓惊疑，且大孝尚未终，正宫尚未册，恐乖风化之原，所愿谨嗜欲者此也。
自古人君莫不以勤而兴，以逸而废。高皇帝在位三十余年，未尝见日而临百官。今或旭日已旦，朝仪方肃，似非古人庭燎待贤之意。若谓天下大安，可以优游于庶政，则飞蝗蔽天，民食寡乏，诚战兢惕厉之日，所愿勤政事者此也。
程子曰：＇人君一日之中，接贤士大夫之时多，亲寺人宫女之时少，自然气象变化，德器成就。＇臣愿陛下于万几之暇，选一二儒臣，以侍左右，备顾问，或求帝王经世之要，古人治乱之由，参究天人之蕴，察知稼穑之艰，俾涵养既深，本心自正，则逸乐无益之事无自而萌芽，佛老异端之说无自而眩惑矣，所愿务正学者此也。”
疏人，上怒甚。召至便殿，对不屈，命武士扑以金爪，胁折者三，曳出，几死。己卯，改时勉交阯道御史，命日虑一囚，言一事。章三上，乃下锦衣卫狱。时侍讲罗汝敬，亦以言事改御史，同下狱。
谕吏部慎选御史以清风纪，又令咨访可为都御史者，以为十三道御史之表率。时都御史刘观，以劾弋谦为舆论所鄙，有言其“受赇交通诸道，相率为贪纵”，上渐疏之。
庚辰，上不豫，召蹇义、杨士奇、黄淮、杨荣至思善门，命570
纪十八
士奇书敕，遣中官海寿驰召皇太子于南京。辛巳，大渐、遗诏传位皇太子。是日，帝崩于钦安殿，年四十八。
帝自靖难师起，以世子居守，全城，济师。其后文皇御极，岁出北征，东宫监国，朝无废事。然中更汉、赵二王之媒孽，屡濒于危，而终以诚敬获全。故其告人曰：“吾知尽子职而已，不知其它也。”是可为万世子臣之法矣。在位一载，用人行政、善不胜书，论者以为与周之成、康，汉之文、景比隆云。
皇太子方谒孝陵，闻丧，即日就道。时南京颇传凶问、又传汉王高煦谋伏兵于道邀太子。群臣请整兵卫，或请从间道，太子不可，曰：“君父之义，谁敢干之！”驿道驰还。
六月，辛丑，至良乡，内官监杨瑛、尚书夏原吉等捧遗诏至，宣讫，皇太子哭尽哀。入宫，始发丧。
庚戌，即皇帝位，以明年为宣德元年，大赦天下。【考异】仁宗之崩，野史书“不发丧，郑、襄二王监国”。《明史·本纪》不载，但于六月太子至良乡下书“发丧”二字。盖是时因高煦有异谋，则“不发丧”之语近之，惟“郑、襄二王监国”，但见《通纪》，今删之。
辛亥，敕边将及南京等处严守备。
甲寅，中宫在外采办者，悉召还，并罢所市物。
秋，七月，己巳，上大行皇帝尊谥曰昭皇帝，庙号仁宗。乙亥，尊皇后张氏为太皇后，册妃胡氏为皇后。
辛卯，命镇远侯顾兴祖讨浔州大藤峡蛮，平之。乙未，谕法司慎刑狱。
是月，罢浙江布政使参议王和、袁昱、陕西按察司佥事韩善为民。和等坐赃，遇赦，吏部奏拟还职，上曰：“士大夫首重廉耻，贪污之吏，岂可复任方面？”
闰月，戊申，命安顺伯薛贵、清平伯吴诚、都督佥事马英、都指挥梁成帅师巡边。诚初名买驴，以归附更赐姓名。“诚”，《七卿表》作“成”，
571 明通鉴卷十八
乙丑，罢弘文阁，诏王进等各还本任。召杨溥入直文渊阁，与杨士奇等共掌机务。
是月，敕修《仁宗实录》，以张辅、蹇义、夏原吉及成山侯毛通为监修、大学士黄淮、金幼孜、杨荣、学士杨溥与杨士奇同为总裁，盖《两朝实录》并修也。【考异】《明史·本纪》及《三编》皆不载，证之《吾学编》、《典汇》，皆书于是年闰月，沈氏《野获编》所记尤详。盖是时《太宗实录》尚未成，此修《仁宗实录》者，即修《太宗实录》之原人，惟监修加人王通耳。故《通纪》于是月书敕修《太宗仁宗两朝实录》.今并记之。
八月，戊辰，都指挥李英讨安定、曲先叛番，大败之。
初、洪武间，于西番地置安定、曲先二卫，寻授故元宗室卜因特穆尔为安定王。未几，王为沙刺所弑，其子撒儿只失加为其兄所杀，部众离散，子亦攀丹，流寓灵藏。永乐十一年，五月，帅众来朝，自陈家难，乞授职。文皇念其祖率先归附，令袭封安定王，赐印诰，自是朝贡不绝。
二十二年，中官乔来喜、邓诚使乌斯藏，次黄羊川，安定指挥哈三孙散哥及曲先指挥散即思等率众邀劫，杀朝使，夺驼马币物而去。时仁宗御极，敕英偕河州卫指挥康寿讨之。英等帅西宁诸卫及十二番族之众，深入追贼，贼远遁。至是英等逾昆仑山，西行数百里，抵雅令阔之地，遇安定、哈三等，击败之，斩首四百八十余级，生禽七十余人，获驼马牛十四万有奇。曲先闻风远窜，追之不及而还。安定王惧，随大军诣阙谢罪。
寻论功，封英会宁伯。【考异】据《明史·本纪》书是月“戊辰，都指挥李英讨安定、曲先叛番，大败之，安定王桑儿加失夹等诣阙谢罪”。证之《西域传》，所谓撒儿只失加者，即桑儿加失夹也。惟据《传》言：“安定王被弑，（安定毛本元之宗室，太祖就封之，即卜烟帖木儿者是也。）其子撒儿只失加为其兄所杀，部众溃散。子亦攀丹流寓灵藏，于永乐十一年帅众人朝，自陈家难，乞授职。帝念其祖率先归附，令袭封安定王，赐印诰，自
572
纪十八
是朝贡不辍。”据此，则是年因败谢罪之安定王，乃撒儿只失加之子亦攀丹也、盖《明史》据《实录》所记、仍其父之名书之，又译音互异耳。今据《西域传》。
壬申，敕谕吏部：“令在京五品以上及御史、给事中，在外布、按二司正佐官及府、州、县，各荐所知，务取廉洁公正堪以牧民者。”并定举后犯赃连坐律。
癸未，诏大理寺卿熊概、参政叶春巡抚南畿、浙江。
先是概与周干奉命巡视南畿、浙江，干还，劾：“左参政岳福庸懦不任职，土豪肆恶为民患。”仁宗监国时，尝命概以御史署刑部，知其贤.及是使还，擢任大理，遂令与春同往巡抚。巡抚之设自此始，概幼孤，随母适胡氏，遂冒胡姓。洎巡抚自浙还朝，始请复姓。
九月，壬寅，葬昭皇帝于献陵。
是月，大学士权谨，扈上南京监国还，自陈年老，乃改通政司参议，令致仕。
是时晋擢东宫旧僚，以左庶子陈山为户部侍郎，洗马张瑛为礼部侍郎，戴纶为兵部侍郎，中允徐永达为鸿胪寺卿，赞善蔺从善、王让为翰林侍讲。惟中允林长楙以扈从南京后至，出为郁林知州。寻又出纶参赞交阯军务。
初，永乐间，纶与长楙俱侍皇太孙讲读，时文皇命太孙习武事，太孙亦雅好之。而纶与长楙以太孙春秋方富，不宜荒学问而事游畋，时时进谏，又具疏为帝言之，帝出纶奏付太孙，由是遂衔之。上即位，纶复以谏猎忤旨，遂有是命。未几，二人皆坐怨望，下锦衣卫狱。上临鞫之，纶抗辩，触上怒，立棰死，籍其家。长楙遂系狱十年。
冬、十月，戊寅，南京地震。
戊子，敕公、侯、伯、五府、六部、大学上、给事中审覆重囚，著为令。
573 明通鉴卷十八
是月，改兵部尚书李庆于南京。
十一月，戊戌，顾兴祖讨思恩叛蛮，平之。
初，蛮寇覃公旺等作乱，据思恩县大，小富龙三十余峒，固守险阻，以拒官军。兴祖督兵分道攻之，禽公旺并其党于五十余人，悉诛之。捷闻，上曰：“蛮民亦朕赤子，杀至千余，岂无胁从非辜者？以后宜开示恩信，抚而降之，如贾琮戍交州可也。”
辛酉，遣镇朔大将军薛禄帅师巡边。先是禄备边开平、大同，上即位，召还，陈备边五事。至是复遣之。
交阯黎利围茶笼七月，城中粮尽。巡按御史以闻，奏至而仁宗崩。上即位、尚书掌布、按二司陈洽上言：“利虽乞降，内携贰.既围茶笼，复结老挝及玉麻土官同恶。始言俟秋凉，今秋已过，复言与参政梁汝笏有怨，而招集徒众，日益滋蔓。乞敕总兵官速行剿灭。”奏上，降敕切责陈智等，期以来春平贼。智等犹不为意。
是月，茶笼陷，又安知府署州事琴彭死之。【考异】《明史·本纪》：“宣德元年，三月，陈智、方政等讨黎利于茶笼州，败绩，又安知府琴彭死之。”按智等讨黎利败绩，事在明年之三月，而茶笼之陷，琴彭之死，实是年冬事也。证之《安南传》，茶笼被围在永乐二十二年之冬，阅七月粮尽，巡按御史以闻，则正洪熙元年之四，五月间，故《传》以为“奏至而仁宗已崩，宜宗即位”，正是时也。逾宜宗切责智等，智等不为意，于是茶笼遂陷，其时陈洽上言：“贼势滋蔓，乞命总兵官速行剿灭，上复切责智等，期以来春平贼。”智等始惧，乃有元年三月之役。《传》中叙事，前后分明，盖茶笼陷后，谋起兵克复，又为利所败也。《纪事本末》、《典汇》等书皆系茶笼被陷，琴彭死难于是年之十一月，《辑览》作“十月”。《三编》统记其事于元年二月智等败绩之下，亦云：“洪熙元年冬，茶笼陷，琴彭死之。”与《纪事本末》诸书所载同。又《辑览》，“元年四月命王通讨黎利”下《目》中，书“茶笼被围”，《注》云“在去年十月”。（即是年也。）又，“陈智，方政讨之，败绩。”《注》云“是年三月”。（即指元年三月也。）然则琴彭之死，非574
纪十八
方政等败绩之时明矣。《明史·纪》因元年败绩，故牵连并记，遂及琴彭之死耳，于此见《三编》、《辑览》书法之详而核也。
上之即位也，平江伯陈瑄上疏陈七事，其一谓：“南京根本之地，宜严守备。”又言：“岁运粮饷，湖广、江西、浙江及苏、松诸府，并去北京远，往返逾年，上通公租，下妨农事。宜转至淮、徐等处，别令官军接运。”上是其言，至是遂命瑄镇守淮安，仍督漕运。
十二月，甲申，顾兴祖移师讨广西宜山蛮，平之。是岁，始更定科举法。
初，洪武乡试取士，虽有定额，自十七年再行，诏从实充贡，毋以额限，嗣后遂多寡不一。仁宗改元，与侍臣议定其额。杨士奇请兼取南北士，乃定乡试：“南京国子监及南直隶共八十人，北京国子监及北直隶共五十人，江西如之，其次浙江、福建，又次湖广、广东，又次河南、四川，又次陕西、山东、山西，皆自五而杀，广西二十人，云南、交阯各十人，贵州应举者，就试湖广。会试取士不过百人，南人十六，北人十四。”仁宗从之。未及行而上即位，遂诏颁式于天下，著为令。



纪十九 宣宗宣德元年丙午至二年丁未


575 明通鉴卷十九
明通鉴卷十九
纪十九起柔兆敦牂，尽疆图协洽，凡二年。
宣宗宪天崇道英明神圣钦文昭武宽仁纯孝章皇帝宣德元年
春、正月，丙申朔，御奉天殿受朝，不举乐。癸卯，享太庙。
甲辰，南京地震。 丁未，大祀南郊。
癸丑，赦死罪以下，令运粮宣府自赎。
己未，遣吏部侍郎黄宗载十五人清理天下军伍。
初，仁宗时，兴州左屯卫军范济言：“卫所勾军，州县多不以实。无丁之家，诛求不已，有丁之户，行贿得免。”仁宗谓尚书张本曰：“军伍不清，弊多类此。”至是上即位，谕兵部曰：“朝廷于军民，如舟车任载，不可偏重。有司宜审实无混。”遂有是命。自后遣京卿、给事中，御史以为常。
时宗载奉使至浙江。
是月，诏大学士金幼孜起复。
幼孜乞归省母，至是母卒，遂夺情。
汉王高煦遣人献元宵灯。或言其藉以窥伺朝廷，上曰：“吾惟推至诚以待之耳。”乃以谅阴却不受。【考异】诸书载汉王献灯事，盖576
纪十九 规朝廷也。《明史·本纪》不载，今增入。
二月，戊辰，祭社稷。
丁丑，耕耤田。
戊寅，南京复震。【考异】南京正月，二月地两震，《明史·本纪》不书。《五行志》云，“是年南京地震者九”，则又不止正、二两月也，今据《三编》。
丙戌，谒长陵、献陵。丁亥，还宫。是月，尽除开荒田逋税。
时巡按山西御史张政上言：“民人先有逃徙，荒废田土，逋负税粮。近奉诏赦宥，令其复业，所有积逋，悉予蠲免，欢腾远迩，莫不来归。臣见山西民人多复愁沮，缘初逃时，有司惧罪，未申户部，无从开豁。今来归，将复征之，恐又逃徙。”上谓夏原吉曰：“大赦之后，何逋不除，岂可谓初未申闻，便要征纳！其即下有司，悉予蠲免。
三月，已亥，征夷副将军陈智、都督方政讨黎利于茶笼州，败绩。
先是茶笼陷，智等拥兵不救，贼势益炽。寻陷谅山，知府易先力竭，自经死之。迨智等奉敕切责，始与政帅兵薄可留关，为利所败；还，至茶笼，又败。
政勇而寡谋，智懦而多忌，素不相能。而山寿专招抚，逗留乂安不救，是以屡败。【考异】《纪事本末》、《典汇》书“茶笼、谅山先后陷，琴彭、易先死之。”琴彭之死，恰在去年之冬，惟易先死，无月日可考，今于方政败绩下牵连记之。
癸丑，进行在礼部侍郎张瑛兼华盖殿大学士，直文渊阁。瑛以东宫旧恩起用，然善承风旨，虽参机务，委蛇受成而已。
夏，四月，乙丑，诏授成山侯王通为征夷将军，充总兵官，都督马瑛为参将，讨黎利于交阯，仍命尚书陈洽参赞军务，平安
577 明通鉴卷十九
伯李安掌交阯都司事。陈智、方政俱夺职，充为事官，从通立功自赎。
是月，吕震卒。以胡茨为行在礼部尚书。时京师仍称行在也。
震为人佞谀倾险，然有精力，能强记，才足以济其为人。尝兼三部事，奏牍益多，皆自占奏，情状委曲，背诵如流。故历事三朝，虽不见重，亦竟以功名终。
淡以仁宗改元召为行在礼部侍郎，上书陈十事，力言“建都北京非便，请还南京，省南北转运供亿之烦”，帝皆嘉纳。既闻其尝有密疏，疑之，不果。召转太子宾客兼南京国子祭酒。上即位，仍迁礼部左侍郎。至是来朝，留之行在礼部，遂进尚书。
上以载籍所记前代外或及臣下善恶，足为鉴戒，乃采其事制《外戚事鉴》、《历代臣鉴》。至是书成，颁赐外戚及群臣。谕曰：“朕惟治天下之道，必自亲亲始；至文武诸臣，亦欲同归于善。前事之不忘，后事之师也。故于暇日采辑其善恶吉凶之迹，汇为是书，以示法戒。其择善而从，以保福禄。”并手自制《序》颁之。
五月，甲午朔，录囚。
谕三法司曰：“古者孟夏断薄刑，出轻系，仲夏拔重囚，益其食，所以顺时令，重人命也。祖宗时，遇隆寒盛暑，必命法司录囚。今天气向炎，不分轻重悉系之，非钦恤之道。其即量轻重区别之，务存平恕，毋致深刻。”
丙申，诏赦交阯黎利，许自新。
时渠魁未平，小寇蜂起，美留潘可利助逆，而宣化周庄、太原黄庵等结云南宁远州红衣贼大掠。上敕黔国公沐晟剿宁远，又发西南诸卫军，悉赴交阯受王通节制。通未至而黎利复犯清化。于是下诏赦利罪，许以降者仍授官职，又停采办金银香货，冀以弭衅。
578
纪十九
初，茶笼之陷也，上责智等，期以来春平贼。召杨士奇、杨荣于文华殿，上曰：“昨谕荣昌伯等敕已行，朕有一言，独与卿二人知之。昔在南京，皇考曾与朕言：太祖定天下，安南最先归化。黎氏篡陈，法所必讨，求陈氏之后不得，故郡县其地。若陈氏尚有后，立之，犹是太祖之心，而一方亦得安静。此语藏之朕心，未尝忘。”士奇、荣对曰：“永乐三年初征黎贼，凡诰敕皆臣等亲承面命。圣志惓惓，在于兴灭继绝。”上曰：“其时朕虽髫年，尚记一二圣语，亦如卿等所言。卿二人意与朕合，三二年内，朕必行之。”
及茶笼再败，敕王通等既出。一日，上御文华殿，蹇义、夏原吉及士奇、荣侍。上曰：“交阯自建郡县以来，用兵无宁岁。昨遣将出师，朕反复思之，欲如洪武中使自为一国，岁奉常贡、以全一方民命。卿等以为何如？”义、原吉对曰：“太宗皇帝平定此方，劳费多矣。二十年之功，弃于一旦，臣等以为非是。”上顾士奇、荣曰：“卿两人云何？”对曰：“交阯，唐虞三代俱在荒服之外；汉、唐以来，虽为郡县，叛服不常。汉元帝时，以贾捐之议罢珠崖郡，前史称之。元帝中主，犹能布行仁义，况陛下父母天下，与此豺豕较得失耶！”上颌之。至是遂有赦利之诏。
壬寅，册孙氏为贵妃。
初，妃父忠任永城县主簿。皇太后母彭城伯夫人，故永城人，时时人禁中，言忠有贤女，遂得人宫，方十余岁，文皇命今皇太后育之。已而上婚，诏选胡氏为妃，而以孙氏为嫔。及上即位，孙氏有宠，至是遂封为贵妃。
故事：皇后金宝金册，贵妃以下有册无宝。上特请于太后，制金宝赐焉。贵妃有宝，自此始。
丙午，敕郡县瘗遗骸。
庚申，召阳武侯薛禄还。【考异】此与上丙午瘗遗骸，《明史稿》系之四月下。四月无丙午、庚申，盖上文漏却“五月”二字耳，今据《明
579 明通鉴卷十九
史·纪》。
是月，礼部奏：“锦衣卫总旗卫整女，母病，割肝煮液饮之，遂愈，宜旌表。”上曰：“身体发肤，受之父母，不敢毁伤。刳腹割肝，此岂是孝？若致伤生，其罪尤大。况太祖时已有禁令，今若旌表，使愚人效之，岂不大坏风俗！女子无知，不必加罪。”所请不允，并敕礼部仍著之律。
六月，行在刑部、都察院奏：“南京轻重录囚，俱解赴行在，道中亡故者多。况其囚已经大理寺审允，又赴行在则复矣。宜令南京刑部、都察院，除军民、职官、命妇犯轻重罪及旗军、校尉、力士、余丁犯徒、流、死罪，皆监候奏请，其余皆就地依律决遣。”从之。
秋，七月，癸巳，京师地震。
乙未，免山东夏税。时山东旱，无麦也。
已亥、谕六科给事中：“凡中官传旨，必覆奏始行。”时中官有传旨径行者，命下法司治之，遂有是谕。
壬子，罢湖广采木。
时湖广发民运粮，调军征讨。会遇早灾，民皆艰食。工部勘合采杉松大材七万株，巡按御史刘鼎贯奏请罢役，从之。尚书吴中请罢其半，不许。
是月，巡按御史李骥奏：“请变通蓟州军户畜马。初以蓟州之东，地广草肥宜畜牧，令永平卫军，人牧牝马一，两岁责纳一驹，免其他役、后军士调发既多，畜者皆老幼残疾之人，一人有畜至二三十匹者。责驹既难，种马亦耗，宜分给诸卫马少者均养之。”诏从其议。
自六月至是月，江水大涨，襄阳、谷城、均州、郧县缘江民居，漂没者半。又黄、汝二水溢，淹开封十州县及南阳；汝州、河南嵩县。
始立内书堂，教习内官监也。580
纪十九
初，洪武间，太祖严禁宦官毋得识字。后设内官，监典簿，掌文籍，以通书算小内史为之。又设尚宝监，掌御宝图书，皆仅识字，不明其义。及永乐时，始令听选教官入内教习之。
初，上即位，下诏求直言，有湖广参政黄泽，上书言十事。其言远嬖幸曰：“刑余之人，其情幽阴，其虑险谲，大奸似忠，大诈似信，大巧似愚。一与之亲，如饮醇酒，不知其醉，如噬甘腊，不知其毒，宠之甚易而远之甚难。古者宦寺不使典兵干政，防患于未然也。涓涓不塞，将为江河、汉、唐已事，彰彰可监。”上虽嘉叹，不能用。至是开书堂于内府，改刑部王事刘翀为翰林修撰.专授小内使书，选内使年十岁上下者二三百人读书其中。其后大学士陈山亦专是职，遂定翰林官四人教习以为常。自此内官始通文墨，司礼，掌印之下，则秉笔太监为重。凡每日奏文书，自御笔亲批数本外，皆秉笔内官遵照阁中票拟字样，用朱笔批行，遂与外廷交结往来矣。【考异】设内书堂事，《明史·本纪》不载，《三编》、《辑览》特书之于是年之七月，据实录也。《明书》所载月分同，今据之。
八月，壬戌，汉王高煦反。
初，高煦之国乐安，未尝一日忘反。及仁宗崩，上即位，赐高煦及赵王视它府特厚，高煦日有请，皆曲徇其意。由是益自肆，乃遣其亲信枚青等潜至京师，约英国公张辅为内应，辅执之以闻。
时高煦已约山东都指挥靳荣等，又散弓刀旗帜于卫所，尽夺旁郡县畜马，立五军、四哨。部署已定，伪授指挥王斌、知州朱恒、长史钱巽、千户盛坚、典仗侯海、教授钱常等为太师、尚书、都督.侍郎等官，其余各以差授职。议先取济南，然后犯阙。御史乐安李漭，以父忧家居，高煦遣入招之，不往，变姓名，间道诣京师上变。上犹不忍加兵，遣中官侯泰赐高煦书。泰至，高煦盛兵见泰，南面坐，大言曰：“靖难时，非我出死力不得
581 明通鉴卷十九
至是。太宗轻听谗言，削我护卫，徙我乐安。仁宗徒以金帛饵我，今上动以祖制绳我，我安能郁郁久居此！”寻以兵马军器示泰观之，曰：“以此横行天下，可也！归报尔主，亟缚奸臣夏原吉等来，徐议我所欲。”泰惧，不敢言，归，亦不敢以实对。锦衣官从泰往者，具陈其状，上怒。已而高煦遣百户陈刚进疏，更为书与公侯大臣，多所指斥，上叹曰：“汉王果反矣！”
初，议遣阳武侯薛禄往讨之，夜召诸大臣人，屏左右密语。大学士杨荣首劝上亲征，曰：“彼谓陛下新立，必不自行。今出其不意，以天威临之，事无不济。”时英国公张辅在侍，奏曰：“高煦素懦。愿假臣兵二万，禽献阙下。”原吉曰：“独不见李景隆已事邪？臣昨见所遣将，命下即色变，退语臣等泣，临事可知。且兵贵神速，卷甲趋之，所谓“先人有夺人之心”，荣言是也。”议遂决。
癸亥，召郑亨、陈英自大同、永平还。
丙寅，宥武臣殊死以下五百二十人罪，复其官。丁卯，释军士徒罪以下，令从军自赎。
已已，谕诸将亲征。诏郑王瞻埈、襄王瞻墡居守。广平侯袁容、武安侯郑亨、大学士黄淮、尚书黄福等协守，又敕遣指挥黄谦同平江伯陈瑄帅兵防淮安，勿令贼南走。
辛未，车驾发京师，命薛禄等率兵二万为先锋，少师蹇义、少傅杨士奇、少保夏原吉、太子少傅杨荣、太常卿杨溥扈行。
癸酉、车驾过杨村，马上顾从臣曰：“度高煦计安出？”或曰：“乐安城小，彼必先取济南为巢窟。”或曰：“彼昔请居南京，今必引兵南下。”上曰：“不然。济南虽近，未易攻；闻大军至，亦不暇攻。护卫军家属皆在乐安，肯弃之南走乎？高煦外强而中怯，敢反者，轻朕年少新立，必不肯亲征；他将之来，以甘言厚利诱之，侥幸成事。今闻朕来，已胆落，敢出战乎！至即禽矣。”
丙子、发哨骑二百前行。戊寅，获乐安归正人，言：“高煦初582
纪十九
约靳荣取济南、山东布、按二司觉之，防荣，不得发。又有进计言引精兵取南京者，众以家在乐安，不从。初闻阳武侯等进兵，攘臂喜曰：“此易与耳。＇及闻亲征，始惧。”上厚赏之，给榜，令还乐安谕其众。仍遗高煦书曰：“朕惟张敖失国，本之贯高；淮南受诛，成于伍被。今大师压境，王出倡谋者禽以献，朕与王削除前过，恩礼如初。自古小人事藩国，欲因之以图富贵；事如不成，则又反噬以图苟安。王如执迷不悟，大军既至，一战成禽；又或麾下以王为奇货，缚之来献，朕虽欲保全，不可得矣。其审图之！”
庚辰，薛禄等前锋至乐安，高煦约以诘朝出战。禄驰报，上令大军蓐食兼行。夜分，至阳信县，一时阳信吏人，皆人乐安城，无来朝者。
辛巳，驻跸乐安城北，大军壁其四门。贼乘城举炮，大军发神机铳箭，声震如雷，城中凶惧。诸将请即攻之，上不许，仍以书谕高煦，不报。又以敕系矢射城中，谕逆党祸福，于是城中人多欲执高煦以献者。高煦狼狈失据，乃密遣人诣行幄：“愿假今夕诀妻子，即出归罪。”上许之，
壬午，移跸乐安城南。高煦将出，王斌等固止之，曰：“宁一战死，毋为人所禽！”高煦绐斌等，复人宫，潜从间道出见上。群臣请正典刑，不允。以劾章示之，高煦顿首言：“臣罪万万死，惟陛下命。”上令高煦为书召诸子，皆至，余党悉就禽。赦城中罪，凡胁从者皆不问。
癸未，改乐安日武定州，命薛禄及尚书张本镇抚之。乙酉，遂班师。
庚寅，驻跸献县之单桥，大学士陈山迎驾。山见上，言：“赵王与高煦共谋逆已久，宜移兵彰德禽之。否则赵王反侧不自安，异日复劳圣虑。”杨荣亦从中赞决，惟杨士奇不可，曰：“事当有实，天地鬼神可欺乎？”荣厉声曰：“汝欲挠大计邪？今逆党皆云赵
583 明通鉴卷十九
实与谋，何谓无辞？”士奇曰：“太宗皇帝三子，今上惟两叔父有罪者不可赦，其无罪者宜厚待之。疑则防之，使无虞而已，何遽加兵，伤皇祖在天意！”时惟杨溥与士奇合，约入谏，阍者不纳。上寻召蹇义、夏原吉入，二人以士奇言白上。上亦初无罪赵王意，移兵事得寝。
九月，丙申，车驾还京师。
戊戌，法司鞫高煦同谋者，词连赵王高燧，晋王济熿，命勿问。时户部主事李仪请削赵王护卫，尚书张本亦以为言。上召士奇谕曰：“言者论赵王益多，如何？”对曰：“今日宗室惟赵王最亲，陛下当保全之，毋惑群言。”上曰：“吾欲封群臣章，示王令自处，何如？”士奇曰：“善！更得一玺书，幸甚！”于是遣广平侯袁容，都御史刘观至赵，赍书示之。容等至，赵王大喜曰：“吾生矣！”上书谢恩，明年，复献护卫。由是言者始息。上待赵王日益亲而薄陈山，谓士奇曰：“赵王所以全，卿力也。”赐之金币。
庚子，废高煦为庶人，锢于西内，筑室居之，曰逍遥城。王斌、朱恒等皆伏诛，惟长史李默以尝谏，免死，谪为民。天津、山东诸都指挥以预谋诛死者六百四十余人，余皆戍边。上亲制《东征记》书其事，明不得已而用兵也。
冬，十月，戊寅，释李时勉于狱，复以为侍读。
初，时勉以谏先帝，受扶濒死。既下狱，与锦衣千户某有恩，千户适莅狱，密召医，疗以海外血竭，得不死。仁宗之大渐也，谓夏原吉曰：“时勉廷辱我！”言已，勃然怒，原吉慰解之。其夕，帝崩。
至是有言时勉得罪先帝状，并及遗言，上震怒，命使者：“缚以来，朕亲鞫，必杀之！”已，又令王指挥：“即缚斩西市，毋人见！”指挥出端西旁门而前，使者已缚时勉从端东旁门人，不相值，上遥见，骂曰：“尔小臣，敢触先帝，疏何语？趣言之！”时勉叩头曰：“臣言谅阴中不宜近妃嫔，皇太子不宜远左右。”上闻言，584
纪十九
色稍霁。徐数至六事止，上令尽陈之，对曰：“臣皇惧，不能悉记。”上意益解，曰：“是第难言耳。草安在？”对曰：“焚之矣。”上乃太息、称其忠，立赦之，并复其官。比王指挥诣狱还，则时勉已袭冠带立阶前矣。
己卯，夜，大雷电雨。
十一月，乙未，成山侯王通击黎利于应平，败绩，兵部尚书陈洽死之。
通以九月至交阯，会荣昌伯陈智遣都指挥袁亮击黎利弟善于广威州。亮遣指挥陶森、钱辅等渡河，中伏并死，亮亦被执。善遂分兵三道犯交州，其攻下关者，为都督陈濬所败，攻边江小门者，为安平伯李安所败，善夜走。适通至，亦分兵三道出击。参将马瑛败贼于清威，至石室与通会，俱至应平之宁桥。诸将言：“地险恶，恐有伏，宜且驻师觇之。”通不听，麾兵径渡。人马行泥淖中，不能成列。伏四起，军溃，遂大败，死者二三万人。通中胁走。洽独跃马入贼阵，创甚，堕马。左右欲扶还，洽张目叱曰：“吾为国大臣，食禄四十年，报国在今日，义不苟生。”挥刀杀数贼，自刭死。黎利自清化闻之，鼓行至清潭，攻北江，进围东关。
通以父真死事封，素无战功，朝廷不知其庸劣，误用之，一战而败，心胆俱丧。乃阴许为利乞封，而割清化迤南畀利、悉撤官吏军民还东关。清化知州罗通不从，曰：“不奉朝命而弃土地，是卖城也。”与指挥打忠坚守。利移兵攻之，不能下。别贼万余攻隘留关，百户黄彪等遇害，百户万琮自南门大呼奋击，乃退。
初，利攻又安，都督蔡福以粮尽降贼。贼逼福诣诸城说降，至清化，通大骂而去。福之降也，其千户包宣，先通于贼，胁福，并降之。惟指挥佥事周安愤甚，潜与众谋，俟官军至为内应。宣觉之，以告利，利收安，将杀之。安曰：“吾天朝臣子，义不死贼手。”与指挥陈麟跃起夺贼刀，杀数人，皆自刎死。所部九
585 明通鉴卷十九
千余人悉被杀。
宁桥之败，王通诡与贼和，而请济师于朝，为贼所遮，不得达。时何忠为政平知州，会利遣使奉表入谢，通乃遣忠及副千户桂胜与偕行，以奏还土地为词，阴令请兵。至昌江，中官徐调泄其谋、贼遂拘忠、胜，临以白刃。二人瞋目怒骂不屈、并忠子皆被害。上闻洽死，叹曰：“大臣以身殉国，一代几人！”追赠少保，谥节愍。后上闻安等之死，亦叹息如之。
是月，左都御史刘观等言：“高煦之党，同谋者皆伏法。其护卫军丁，居他州者尚多，当罪之。”上曰：“凡先调卫及商贩在外者，皆不预逆谋，其释之，勿穷治。”
十二月，辛酉，免六师所过地方秋粮。
辛未，命行在刑部、都察院、锦衣卫三日内悉上所鞫狱囚罪状。上亲览决，真犯死罪，依律连坐，以下免死、谪戍追赃、流徒以下，运砖赎罪及罚钞释免有差。凡宥免三千余人。
上闻王通之败，大骇。乙酉，命安远侯柳升为征虏副将军.充总兵官，保定伯梁铭副之，都督崔聚为右参将，尚书李庆参赞军务，由广西进讨黎利。又命黔国公沐晟为征南将军总兵官，帅兴安伯徐亨、新宁伯谭忠从云南会之。
尚书黄福奉使南京，陈洽之代福也，累奏乞福还抚交阯。至是召福赴阙，谕曰：“卿惠爱交人久，交人思卿，其为朕再行！”仍以工部尚书兼詹事，领交阯布、按二司事，与升等同行。并敕王通守城练兵，俟升至同进。
是岁，以钱塘于谦为盐察御史。谦生七岁，有僧奇之，曰：“它日救时宰相也。”中永乐十九年进士。上即位，授御史，奏对，音吐鸿畅，上为倾听。寻扈跸乐安，高煦出降，上命谦口数其罪，谦正词崭崭，声色震厉，高煦伏地战慄称万死。上大悦，师还，赏赉与诸大臣等，遂命巡按江西。【考异】于谦授监察御史，《吾学编》系之是年。证之《明史·谦传》，“谦从上乐安还，赏赉与诸大臣586
纪十九
等，遂命巡按江西”。是谦授御史已在前也。今系于是年之末。二年
春，正月，庚子，大祀南郊。
丁未，有司奏岁问因数。上谓“百姓轻犯法，由于教化未行”，命申教化。
是月，诏申明屯田法。谕户部及侍臣曰：“海内无事，军士量留守备、余悉屯种，所收足以给衣食，则国家可省养兵之费。然朕以为立法固善，尤在任用得人。其令兵部移文所司，选老成军官提督屯田，仍命风宪官以时巡察。”
南京地震。
上既命柳升等出师，一日，御文华殿，召杨士奇、杨荣谕曰：“前论交阯事，蹇义、夏原吉拘牵常见。昔楚子讨陈，夏徵舒县陈，申叔时以为不可，乃复封陈，古人之服义如此。前太宗初定交阯，即欲为陈氏立后、时廷臣不能顺承。今朕欲承先志，但叛贼在所必得，稍宁，当求陈氏立之。”士奇等对曰：“此盛德事，惟陛下断自圣心。”上于是益决意罢交阯兵。
二月，癸亥，进行在户部侍郎陈山为本部尚书兼谨身殿大学士，直文渊阁。又进礼部侍郎张瑛为本部尚书。上虽不重山，然以东宫旧恩，故与瑛先后命之。
乙丑，黎利犯交阯，王通击败之，斩其伪太监黎秘及太尉、司徒、司空等官，获首级万计。利破胆遁走，诸将请乘势追之，通逗留三日，贼知其怯，复立寨浚濠，四出剽掠。未几，势复张。
是月，上御文华殿，赐辅臣银章各一。杨士奇曰“端方贞靖”，荣曰“方直刚正”。寻又赐尚书蹇义银章曰“忠厚宽宏”，夏原吉曰“含宏贞靖”。【考异】诸书皆纪赐辅臣四人银章各一，其实蹇，夏二人非辅臣也。又证之二人《传》，赐银章在三年，亦非同时事。今牵连
587 明通鉴卷十九
并记，仍分别书之。
三月，辛卯，赐马愉等进士及第、出身有差。愉，临朐人。自洪武开科，惟三十年夏榜赐韩克忠第一人，盖专试北士也。是科始分南、北、中卷取士，而北人预首选亦自此始。礼部尚书胡淡请复洪武旧制，以朔日临轩策士，上曰：“设科求贤，国家大事。”从之。
是月，敕戒群臣曰：“执德以廉为要，廉者法之公而政得其平；治人以仁为本，仁者施之厚而下蒙其泽。忠以奉国，敬以勤事，古之良臣，率由斯道，其勖之哉！”又与夏原吉语及古人信谗事，曰：“谗慝之人，能变白为黑，诬正为邪，听其言似忠，究其心实险。是以舜聖谗说，孔子远佞人，唐太宗以为国之贼。朕于此辈，每切防闲，不使奸言得人、枉害忠良。汲黯正直，奸邪寝谋，卿等亦宜以为法。”
黎利自犯清化不克，以昌江为官军往来要道，率众八万余攻之。时上复敕调武昌、成都护卫、中都留守及各省都司、行都司兵凡三万五千人，从柳升、沐晟征讨。而贼势方炽，道路梗绝，奏报不通。传闻昌江被围急，上敕升等亟进援。而贼惧大军将至，攻之益力。
夏，四月，庚申，利陷昌江，都指挥李任、指挥顾福、刘顺及中官冯智皆死之。任等守昌江凡九月余，贼知不能克，乃逼降将蔡福招任降。任于城上大骂曰：“汝为大将，不能杀贼，反为贼用，狗彘不食汝余！”发炮击之。贼拥福去，大集兵、象、飞车、冲梯，薄城环攻。任与顾福帅精骑出城掩击，烧其攻具。贼筑土山，临射城中，凿地道潜人城，任、福随方御之，誓以死守，而诸将率观望不援。至是城陷，任、福犹帅死士三战三败贼。贼驱象大至，不能支，皆自刎死，智及顺亦先后自经。城中军民妇女不屈死者数千人。
时谅江被围亦九阅月，知府刘子辅与守将集民兵死守，与昌588
纪十九
江先后同陷。子辅曰：“吾义不污贼刃。”自缢死。一子、一妾皆死。【考异】《明史·本纪》，“是月庚申，黎利陷昌江，都指挥李任，指挥顾福.刘顺、知府刘子辅，中官冯智死之。”证之《陈洽传》，“利犯昌江，李任、顾福、刘顺、冯智四人，皆以守昌江抗节死。时刘子辅为谅江知府，与昌江先后陷，子辅与一子，一妾皆死之。”是子辅乃谅江知府，守谅江而死者，《明史·纪》但书知府，不书谅江，同入之李任等四人之列，盖牵连并记耳。今据《陈洽传》分别记之。
甲子，晋王济熿有罪，废为庶人。
初，济熿不与美圭田，又闻朝廷赐济熺王者冠服及它赉予，益怨望。仁宗崩，不为服，使寺人代临。幕中广致妖巫，为诅咒不辍。上即位，密遣人结高煦谋不轨。宁化王济焕，恭王第五子也，上告变。比禽高煦，又得济熿交通书，上皆不问。而济熿所遣使高煦人，惧罪及，走京师首实。内使刘信等，告济熿擅取屯粮十万余石，欲应高煦，并发其宫中事，皆实。召至京，废为庶人，幽之凤阳。同谋官属及诸巫悉论死。
己巳，王通许黎利和，为进表及方物。
通自宁桥之败，志气沮丧，举动乖张。贼围交州久，虽获城下一胜，终不敢出。昌江、谅江既陷，贼遂并力以攻交州，通益恇惧，度柳升师虽出，未能猝至，道路多梗。会利遣人请和，愿上表谢罪。通欲许之，集众议，按察使杨时习曰：“奉命讨贼，与之和而擅退师，何以逃罪！”通厉声叱之，众莫敢言。遂以利书闻，遣人偕利使至京。
五月，癸巳，命阳武侯薛禄佩镇朔大将军印，充总兵官，督师防护粮饷赴开平，时备御都指挥唐铭等屡奏寇出没边境故也。铭等又言：“孤城荒远，薪刍并难，猝遇寇至，别无应援，请添官军神铳守备。”下英国公张辅及群臣议，皆以为：“添军则馈给愈难，宜准禄初奏，于独石筑城，立开平卫。以开平备卫家属移于新城，且耕且守，而以开平及所调它卫官军，选其精壮，分作二班，每班一
589 明通鉴卷十九
千余人更代，于开平旧城备哨，新城守御。官军不足者，暂于宣府及附近卫分酌量添拨，候发罪囚充军代还。仍敕禄于防护粮饷之余，相宜区画，筑城安恤，以次集事。”上命俟秋成后为之。
己亥，奉仁宗昭皇帝神主祔太庙。
内午，上亲录因，杂犯死罪皆就徒，徒流笞杖论轻重罚工。因谓侍臣曰：“与其杀不辜，宁失不经。彼能因事改过，即为善良。若怙终不悛，终亦不免。”又曰：“唐太宗号称明君，除断趾法，禁鞭背，而悔杀张蕴。故帝王用刑，不可不慎。”
是月，吏部上言：“自永乐十九年迄今，遣回庶官四千三百余人，居乡多不循分，持官府短长。请悉召至京考验，才能可用者，以次铨叙，否则罢为民。”从之。
六月，戊寅，录囚。
秋，七月，已亥，黎利复陷隘留关，围丘温。
时镇远侯顾兴祖，拥兵在南宁不援，桂林中卫指挥徐麒与南宁千户蔡顺守丘温，将吏多弃城遁，麒与颙犹帅疲卒固守，城陷皆死，无一降者。
上闻之，诏逮治兴祖至京师。【考异】《明史·本纪》，“七月己亥，黎利陷隘留关。”证之《顾兴祖传》（附成），顾言“宣德中交阯黎利复叛，陷隘留关，围邱温。兴祖时在南宁，拥兵不救，征下锦衣狱”。据此，则陷隘留、围邱温，皆同时事。又证之《陈洽传》，“邱温被围，将吏皆弃城遁，惟桂林中卫指挥使徐麒与南宁千户蔡颐帅疲卒固守，城陷皆死，无···降者”。今据《传》补出围邱温及徐麒、蔡颙二人死节事。
庚子，录因。
辛丑，四川松潘蛮叛，诏都督同知陈怀充总兵官，帅师讨之。初，四川巡按御史奏：“松潘卫所辖阿用等寨蛮寇，拥众万余，伤败官军，请讨之。”上意边将必有激之者。已而四川都司奏至，言：“番本无叛意，因干户钱宏，闻调发松潘官军往征交阯惮行，诡言番寇至，当追捕以冀免调。又领军突人番族，逼取牛590
纪十九
马，致番人忿怨。又胁以大军将致讨，番众惊溃，遂约黑水生番为乱。”上命逮宏等，而责诸司怠玩边务，亟捕诸伤官军者。遣都指挥金事蒋贵往，同松潘指挥吴玮招抚番寇，令调附近诸卫军二万人以行。时贼已围松潘城，杀指挥陈杰，聚众五万，焚上下四关及诸屯堡，又分兵围威茂、叠溪诸卫所，官军屡战皆败。出掠绵竹诸县，镇抚侯琏死之。蜀王遣护卫官校七千人来援。事闻，上乃诏怀与贵合师进讨，并核诸将之贪淫玩寇者以闻。
丁未，镇朔将军薛禄败北寇于开平。
时禄巡边还，驻宣府。虏犯开平，无所得而退，去城三百余里。禄帅精兵昼伏夜行，三夕至，纵轻骑蹂敌营，破之，生禽镇抚、百户等十二人，获马八百余匹，牛羊四千余头。师还、虏蹑其后，禄纵兵奋击，又败之.虏由是远遁。
是月，令官吏军民人米赎罪。定杂犯死罪至笞四十，分十等纳米，百石至二石有差，纳者皆减死罪.徒流以下悉免。惟无力纳米者，虽笞杖，久系不释。御史郑道宁、张纯等奏言：“军储仓拘系罪囚，无米输纳，自去年二月至今.死者九十六人。请以罪轻者免其追系，发所隶州县遣还。”从之.
八月，甲子，大学士黄淮以疾乞致仕，许之。
淮历事三朝，所献替皆嘉纳。然量颇隘，同列有小过，辄以闻。或谓解缙之谪，淮有力焉，上亦以此疏之。然以旧臣故，恩礼勿替，仍赐钱万贯遣归。
免两京、山西、河南州县水旱被灾税粮。
是月，以户部侍郎郭敦为本部尚书、寻奉诏巡抚陕西。明年五月，召还复任。
上闻诸司千朝廷所下宽恤诏令，往往沮格不遽行，谕曰：“朝廷治天下，以信为本。朕每下一诏令，必预度可行可守而后发，有司沮格，致朝廷失信于民，不忠孰大焉！其严禁之，有沮格者治以罪。”
591 明通鉴卷十九
九月，壬辰，录因。
乙未，安远侯柳升师次交阯，进军倒马坡，遇伏，死之。升奉命久，俟诸军集，至是始抵隘留关。黎利已与王通有成言，乃伪为国人书，诡称陈氏有后，请升罢兵，立陈氏裔主其地。升得书，不启封，遣人奏闻。时贼于官军经处，缘途据险，列栅拒守，官军连破之，抵镇夷关。升以贼屡败，易之。郎中史安、主事陈镛言于参赞尚书李庆曰：“柳将军词色皆骄，骄者，兵家所忌。贼或示弱以诱我，未可知也。防贼设伏，玺书告诫甚切，公宜力言之。”时庆与保定伯副总兵梁铭皆病甚，庆强起，为升言之。都事潘禋，亦劝升持重，广侦探，引宁桥事为戒。升不为意，进薄倒马坡，与百余骑先驰。渡桥，桥遽坏，后队不得进，伏四起。升陷泥淖中，中镖死，从者皆没。其夕，铭病卒，明日，庆亦卒。又明日，左军都督佥事崔聚，帅兵至昌江，贼来益众，官军殊死斗。贼驱象大至，阵乱。聚力战被执，贼百计降之，不屈死。官军或死或走，无一降者。安、镛、禋及主事李宗昉皆死之。【考异】据《明史·柳升传》言：“升进军至倒马坡，一时同陷而死者，有崔聚，陈镛、史安、李宗昉、潘禋。而是时副总兵梁铭及参赞军务李庆，皆以病死。”《明史稿》统系之死事中，非也。惟《明史》书法详明，《本纪》是月书云：“乙未，柳升师次倒马坡，遇伏战死。是日，保定伯梁铭卒。丙申，尚书李庆病卒。师大溃，参将崔聚、郎中史安.主事陈镛，李宗昉死之。”与《升传》合。《三编》亦据《明史·升传》，并补出“都事潘裡劝升持重，升不为意，师溃，禋亦死之”。今据《明史·升传》，参之《三编》，并补人黄福遇贼事。
升质直宽和，善抚士卒，勇而寡谋，遂及于败。升既败，沐晟师至水尾县，不得进，引兵还，王通孤军援绝，遂决意弃交阯矣。
是月，工部尚书黄福行抵交阯，闻柳升败没，退至鸡陵关，为贼所执，欲自杀。贼至是始知为福，相与罗拜下泣，曰：“公，592
纪十九
交民父母也。公不去，我曹不至此。”力持之。黎利闻之，曰：“中国遣官吏治交阯，使人人如黄尚书，我岂得反哉！”遣人驰往守护，馈白金喉粮.肩舆送出境。至龙州，福悉取所遗归之官，乃
还。
冬十月，戊寅，王通以交阯畀黎利，大集官吏军民，出城为坛，与利盟，约退师。
先是利上柳升书，其略言：“高皇帝龙飞，安南首朝贡，特蒙褒赏，赐以玉章。后黎贼篡弑，太宗皇帝兴师讨灭，求陈氏子孙。陈族避祸方远窜，故无从访求。今有遗嗣暠，潜身老挝二十年，本国人民不忘先王遗泽，已访得之，傥蒙转达黼宸，循太宗皇帝继绝明诏，还其爵祀，匪独陈氏一宗，实蛮邦亿万生灵之幸。”至是通与利盟，复教利伪为陈暠谢表，称“臣暠乃先王顺三世嫡孙”，其余词意与利书略同。遂遣官偕利使奏表及方物进献。通既与利和，因宴利，遗以锦绮、利以重货赂通。通不俟朝命，遂擅许之。
十一月，鸿胪寺进柳升封上黎利书，上颔之。越日，王通上陈暠谢表亦至。上心知其诈，然欲藉此息兵，乃以书表示廷臣集议。张辅曰：“不可许。唯益发兵讨此贼，臣请任之。”蹇义、夏原吉亦言：“许之无名，徒示弱天下。”而杨士奇、杨荣知上厌兵，且屡有欲弃交阯语，因力言：“陛下恤民命以绥荒服，不为无名，许之便。”于是朝罢，出暠表示文武群臣曰：“论者不达止戈之义，必谓从之不武。但得民安，朕何恤人言！”寻命择使交阯者，义荐伏伯安有口辩，上奇曰：“言不忠信，虽蛮貊之邦不可行。伯安小人，往且辱国。”上是之。乙酉，命礼部侍郎李琦、工部侍郎罗汝敬为正使，右通政黄骥、鸿胪卿徐永达为副使，赍诏抚谕安南人民，赦黎利罪，令具陈氏后人之实以闻。敕召王通、马瑛及三司卫所府州县官吏，尽撤军民北还。
乙未，皇长子生。上年三十，胡皇后未有子，又善病。孙贵
593 明通鉴卷十九
妃有宠，乃阴取宫人子为己子。上以长子生，大喜，宠贵妃有加。
已亥，大赦天下，免明年税粮三分之一。
十二月，丁丑，振陕西饥。谕户部尚书夏原吉曰：“昨闻关中旱饥、已命有司发廪，又命卿出京库布帛往振之。此皆朝政阙失所致。因作诗志愧，卿亦当与朕同忧也。”时户部奉诏给绢布凡十五万匹。
是月，王通不俟诏至，辄令太监山寿与陈智等由水路还钦州，而自帅步骑还广西，至南宁始以上闻。
自交阯内属者二十余年，前后用兵数十万，馈饷至百余万，转输之费不预焉。至是弃去，官吏军民还者八万六千余人，其陷于贼及为贼所杀者不可胜计。天下举疾通弃地殃民，而上不怒也。
是年，南京地凡十一震。【考异】《明史·五行志》，“宣德元年，南京地震者九，二年春，复震者十。”《三编》则于二年正月书“南京地震”，《目》云“是年凡十一震”。按《三编》本之《实录》，今据之。




纪二十 宣宗宣德三年戊申至五年庚戌



纪二十 明通鉴卷二十
纪二十起著雍涒滩，尽上章掩茂，凡三年。
宣宗章皇帝 寅德三年
春，正月，甲午，大祀南郊。丙申，都督陈怀平松潘叛蛮。
怀初至，枭钱宏于军中以徇。寻率诸军连败贼于犵答坝、叶棠关，夺永镇等桥，复叠溪，抚定祁命等十族，又招降渴卓等二十余寨。松潘遂平。
是月，命都督佥事山云佩征蛮将军印，充总兵宫，镇广西。【考异】《明史·本纪》不载、证之《云传》，言：“宣德二年柳庆蛮韦朝烈等
掠临桂诸县。时镇远侯顾兴祖以不救邱温被逮，公侯大臣举云，帝亦自知之.三年正月，命佩征蛮将军印，充总兵官往镇。”据此，则柳庆蛮之叛在二年，因顾兴祖被逮，延臣荐云代之，乃有三年正月之命。《三编》系云镇广西于去年之七月，盖因柳州蛮叛及兴祖被逮牵连并记耳。今据《明史·云传》统系之三年正月下。
初，广西柳州、庆远蛮韦万黄、韦朝传等，聚众劫杀，为民害，诏镇远侯顾兴祖讨之。兴祖以不救交阯被逮，公侯大臣举云廉勇有智略，遂有是命。
时贼方寇掠临桂诸县，聚众保山颠。山峻险，挂木于藤、垒
595 明通鉴卷二十
石其上，官军至，辄断藤下木石，无敢近者。云夜半束火牛羊角，以金鼓随其后，驱向贼。贼谓官军至，亟断藤。比明，木石且尽，众噪而登，遂尽破之。南安、广源诸蛮悉先后下之。寻筑四城、九堡传舍九十余区。广西自韩观卒后，诸蛮渐横，云至始慑服。
二月，戊午，立皇长子祁镇为皇太子。皇子生之八日，群臣即上表请立为太子。皇后亦数上表请早定国本，孙贵妃佯惊曰：“后病痊，自有子，吾子敢先后子邪！”上不允，至是遂立。于是胡皇后始请逊位。
丁卯，上奉皇太后游西苑，登万岁山，奉觞上寿。
是月，御制《帝训》凡二十五篇，曰：“君德、奉天、法祖、正家、睦亲、仁民、经国、勤政、恭俭、儆戒、用贤、知人、去邪、防微、求言、祭祀、重农、兴学、赏罚、黜陟、恤刑、文治、武备、御夷、药饵。”至是成，上自为之序，复题其后以诏子孙。.
三月，癸未，废皇后胡氏，立贵妃孙氏为皇后。
先是上欲废后，召张辅、蹇义、夏原吉、杨士奇、杨荣谕之曰：“朕年三十未有子，今幸贵妃生子，母以子贵，古亦有之，但中宫宜如何处置。”因举中宫过失数事，荣曰：“举此废之可也。”上曰：“废后有故事不？”义曰：“宋仁宗降郭后为仙妃。”上问辅，原吉、士奇：“何无言？”士奇对曰：“中宫母仪天下。群臣，子也，子岂敢议废母。”辅、原吉依回其间，曰：“此大事，容臣等详议以闻。”既退，荣、义语原吉、士奇曰：“上有志久矣，非臣下所能止。”原吉曰：“但当议处置中宫。”士奇意亦动。
明旦，上御西角门，问：“议云何？”荣怀中出一纸，列中宫过失二十事，上览二三事，辄艴然变色，曰：“曷尝有此！宫庙无神灵乎？”士奇对曰：“汉光武废后，诏书曰：异常之事，非国休福。”宋仁宗废后，后亦甚悔。愿陛下慎之！”
596
纪二十
一日，上独召士奇至武英殿，屏左右问处置中宫事。对曰：“皇后今有疾，因其有疾而导之辞让，则进退以礼。”上俞之。乃令后上表辞位，退居长安宫，赐号静慈仙师，贵妃遂得立。
壬辰，录因。
是月，上召蹇义、夏原吉、杨上奇、杨荣等十有八人从游万岁山，命乘马登山周览，赐登御舟，泛太液池。上指御舟曰：“治天下犹此舟矣，利涉大川，卿等之力也。”遂赐宴于西苑。
是时，上方励精求治，诸大臣同心辅政，海内渐臻治平。上乃仿古君臣豫游事，每岁首许百宫旬体，选胜宴乐。上亦时游西苑，诸学士皆从，赋诗赓和，从容问民间疾苦，朝野传为盛事。阿噜台遣使四百六十人来朝，贡马及方物。是时阿噜台数败于卫喇特，部曲离散，率其属东走乌梁海，驻牧边塞。虽岁修职贡，不过穷蹙求抚。而卫喇特自此益强。
夏，四月，癸亥，诏：“凡官民建言章疏，尚书、都御史、给事中会议以闻。”谕曰：“致治之道，莫先于广言路。天下之大，吏治得失，民生休戚，臣民不言，朝廷何由悉知？古人谓明主视天下犹一堂，满堂饮酒，一人向隅而泣，则一座不乐。若令天下有匹夫匹妇不得其所，实为君德之累。今后有建言民瘼者，卿等勿讳。”
是月，吏部尚书蹇义奏裁内外冗员，从之。未几，巡抚浙江熊概请增设杭、嘉、湖管粮布政使，上曰：“粮税自有常。朕方裁抑冗滥，古人言，省事不如省官。”不许。
闰月，壬寅，录因。
免山西平阳府属八州、三十三县旱灾税粮。
会工部郎中李新自河南还，言：“山西民饥，流徙至南阳诸郡不下十万余口，有司遣逐，死亡者多。”上谓尚书夏原吉曰：“昔富弼知青州，民间居处饮食医药，皆为区画，山林湖泊之利，与民共之，所活五十余万人。今乃驱逐使之失所，不仁甚矣！”甲辰，
597 明通鉴卷二十
诏各布政使及府县官：“加意抚绥，随所在发仓廪振之，有捕治者罪之。”
庚戌，王通等至京，文武诸臣交劾其“丧师弃地，请置之法”，又言“山寿曲护叛贼马骐，激变交民”。廷鞫，皆具服。诏与陈智、马瑛、方政及布政使弋谦俱论死，下狱，籍其家。自通外，寿骐罪尤重，而谦实无罪，皆同论，时议非之。廷臣复劾沐晟、徐亨、谭忠逗留及丧师辱国罪，上皆不问，亦无意诛通等，长系待决面已。时顾兴祖至，亦下狱。
五月，壬子，李琦、罗汝敬自交阯还。黎利遣使奉表谢恩，诡称“暠于正月物故，陈氏子孙已绝，国人推利守其国，请俟朝命”。上亦知其诈，不欲遽封也。
辛酉，录囚。
己巳，复遣罗汝敬、徐永达等赍敕谕利及安南国人，令出访陈氏后，并尽还官吏人民及其眷属。
辛未，赠恤交阯死事诸臣。
先是交阯布政使弋谦、以都指挥、同知李任等十二人死事闻，上侧然曰：“大丈夫为国，固当杀身成仁，舍生取义，任等可谓无愧矣！”各加赠官，予诰，赐祭。十二人者：李任、顾福、刘顺、徐麒、周安、蔡颙、何忠、桂胜、易先、刘子辅，及中官冯智。凡得赠恤者十一人，惟陈麟以尝与朱广开门纳贼，死不掩过，故不及。
壬申，免北京被灾夏税。
时真定、顺德、广平所属州县有司奏：“自去年十月至今年夏不雨，麦无秋。”故有是命。
是月，黎利送还官吏百五十七人，蔡福等与焉。
初，黎利攻义安，福与都指挥朱广、薛聚、于瓒、指挥鲁贵、千户李忠等不战而降，福又教贼造攻具以攻东关。时有官军九千余人，欲焚贼营，福告贼，贼尽杀之，遂进攻昌江等城。又598
纪二十
为贼遍说诸城降。至是福与广等六人至京师，鞫之，服罪，皆弃市，籍其家。
交阯之役，土官之被胁降黎利者甚众，亦有助官兵讨贼，及向义自拔来归者。
永乐十七年，四忙土官之役，交阯人陈汝石、朱多蒲从方政讨贼，深人陷阵，死之。又，陶季容者，世为水尾土官，交阯内属，以为土知县，历归化知州，迁宣化府同知。上即位之元年，季容遣所部阮执先等追贼，为贼所获，令执先还招季容，胁以兵，不为动。上闻之，擢宣化知府，降敕奖劳。贼复遣人诱季容，季容执以送沐晟，而导官军败贼于水尾。王通弃交阯，季容帅官属入朝。又有陈汀者，古雷县千夫长，数从方政击贼有功，政信倚之。王通弃地，汀北行，为贼所得，授以官，令守交州东关。汀不从，挈其家九十余人从间道走。贼追之，家属尽陷，汀独身人钦州。上嘉其义，以为指挥，厚赉之。他若土官阮世宁、阮公庭，皆不愿从利，帅所部来归，乞居龙州、陈州之地。上命有司加意抚恤，资粮器用悉给之。【考异】陶季容、陈汀等事均据《明史·王通传》增人。
下刑部尚书金纯于狱。先是纯有疾、上命医视疗，稍间，免其朝参、俾护疾视事、会暑，敕法司理滞囚，纯数从朝贵饮，为言官所劾，上怒曰：“纯以疾不朝而燕于私，可乎？”命系锦衣狱。既念纯老臣，释之，落太子宾客，寻命致仕。
废汝南王有恸、新安王有熺为庶人。有恸、有熺及祥符王有爝，皆周定王橚之庶子也。橚薨，世子有燉嗣，有恸数讦其过，上为书谕之。有恸与有熺诈为有爝与赵王高燧书，系箭上，置彰德城外，词甚悖。都指挥王友得书以闻，诏逮友，讯无迹。召有爝至，曰：“此必有恸所为。”讯之，具服。有恸少与高煦善，建文中，尝诬定王反。文皇即位，定王请诛之，帝不忍，徙之大理，定王老，始归。有熺喜食人肝脑，薄暮伺人于门，掠而杀之。日
599 明通鉴卷二十
未晡，邸前行迹为断。至是亦鞫服，并削爵。宥有爝勿问。
六月，丙戌，免陕西西安、延安、巩昌所属四州、十四县被灾税粮，旱故也。
丁未，遣都御史刘观巡视河道。
先是上朝罢，召大学士杨士奇、杨荣至文华门，谕曰：“祖宗时朝臣谨饬，年来贪浊成风，何也？”士奇对曰：“永乐末已有之，今为甚耳。”荣曰：“永乐时无逾方宾。”上问：“今日谁最甚者？”荣对曰：“刘观。”士奇曰：“风宪所以肃百僚。宪长如此，则不肖御史皆效之。御史奉巡四方，则不肖有司皆效之。”上曰：“然。”寻有是命。
是月，下工部尚书吴中于狱。中以官厂木石遗中官杨庆作私第，甚弘壮。上登皇城，望见之，问左右，得实，遂系狱。寻释之，落少保，夺俸一年。
秋七月，戊辰，录因。
是月，宁王权请乞南昌近郭灌城乡土田，不许。
以通政使顾佐为右都御史。【考异】据《明史·七卿年表》，佐任
右都在是年七月，《三编》亦书之，盖因罢刘观，命之巡河道。又是时右都御史王彰卒、故以佐代之。诸书有记佐任右都于十月者，牵连并记耳。今据《年表》、《三编》。佐前任应天尹，刚直不挠，人比之包孝肃。至是上出刘观，问：“谁可代者？”大学士杨士奇、杨荣荐“佐公廉有威，历官并著风采”。上喜，遂擢是职。
八月，辛卯，罢北京行后军都督府及行部。
初，仁宗将还都南京，因设行府、行部、凡五府、六部、文移申达，必经行府、行部，往往重复稽误。至是命公、侯、伯、尚书、都御史、翰林、学士议。于是张辅、蹇义等言：“北京既有府、部，行府、行部宜罢。”从之。会李友直自四川采木还，改授工部尚书。然诸司尚沿行在称也。
上欲自将巡边，壬辰，召公、侯、伯五军都督府谕之曰：“北600
纪二十
寇每岁秋高马肥必扰边，比来边备，未审何似？东北诸关隘、皆在畿内，今农务方毕，朕将亲历诸关，整饬兵备，卿等整齐士马以俟命。”丁未，车驾发京师，蹇义、杨荣等扈从，张辅、薛禄等分将各兵。渡潞河，驻跸虹桥。谕诸将曰：“朕深居九重，岂不自逸！但朝夕思念保民，故有此行。今渡河道路所经，皆水潦之后，秋田无获，朕甚悯焉！其将士有扰民者，杀毋赦。”
是月，皇次子祁钰生，贤妃吴氏出也。【考异】《明史·本纪》不载，《三编》书之八月，盖是月初三日壬午生也。今增入，为后景泰立张本。
九月，庚戌朔，车驾次蓟州。上览郊原平远，山川明秀，田畴既获，颇多遗秉滞穗，喜曰：“使四处皆如此，朕复何忧！”进其州官，谕之曰：“此汉渔阳郡也。昔张堪为政，民有乐不可支之歌。古今人材，不甚相远，其勉为之！”
辛亥，次石门驿。谍报“乌梁海万众侵边，已入会州”，上谓诸将曰：“此寇无能为。若知朕在此，必惊遁。今须击之，不可失也。惟喜峰口路隘且险，可单骑行。朕以精卒三千为诸将先，出其不意，禽之必矣。”或请益兵，上曰：“兵在精与和，不在多。”乃命赍十日粮以行，使西宁侯宋瑛、武定侯郭玹、丰城侯李贤、都督冀杰屯兵遵化以俟。瑛，晟之次子，兄琥，以洪熙元年坐事夺爵，命瑛袭封。玹，洪武功臣英之孙，贤彬之子也。
乙卯，车驾出喜峰口，文臣惟大学士杨荣从。日暮，抵宽河，与寇遇。上亲射其前锋，殪三人，分铁骑为两翼，夹击之，飞矢如雨，神机炮并发，寇马死者过半，遂大溃。上自将数百骑追奔，其众望黄龙旗，知上在焉，悉下马罗拜请降，皆生缚之，斩其酋渠。命诸将搜山谷，获军器马驼无算。
戊午，飨将士于会州。甲子，班师，癸酉，车驾还京师，上亲制诗歌劳将士，谒告于庙。
冬十月，乙酉，上巡边还，以蹇义、夏原吉、杨士奇、杨荣
601 明通鉴卷二十
四人皆春秋高，赐玺书曰：“古者师保之职，论道经邦，不烦以政。少师义、少傅士奇、少保原吉、太子少傅荣，皆祖宗遗老，畀辅朕躬。今黄发危齿，尚令典烦剧，兼有司之事，非所以优之也。其辍所务，朝夕在朕左右，讨论治理，共宁邦家，其勋阶爵禄并如故。”
是月，下都御史刘观于狱。
观居宪职，以纠十四道御史，劾大理卿弋谦，时论鄙之。而观素不谨，同僚宴乐，声伎满前，又私纳贿赂，诸御史尤而效之，亦贪纵无忌。上既询之杨士奇、杨荣等，即欲治观以肃台政。已，念其三朝旧臣，姑遣之出视河道。于是御史张循理等交章劾观并其子辐诸赃污不法事，上怒，速观父子，以弹章示之。观复上疏自辩，上益怒。出廷臣先后密奏，中有枉法受赇至千金者，观乃引伏，遂下锦衣卫狱。明年，将置之重典，杨士奇、杨荣乞贷其死，乃谪辐戍辽东，而命观随往，观竟客死。其后士奇请命风宪官考察，奏罢有司之贪污者，上曰：“然。向使不罢刘观，风宪安得而肃！”
命中官郭敬镇守大同。
时武安侯郑亨，佩征西前将军印镇大同，治军严肃，抚士卒有恩、而自文皇任宦官监军分镇，遂至擅用威福，激生事端，一时边镇总兵为所胁制，往往畏之。敬至，亨独裁之以理，与议事，无所挠。敬虽不悦，然以此惮之。
十一月，癸酉，锦衣卫指挥钟法保请采珠东莞，上曰：“是欲扰民以求利也。”乃下之狱。
十二月，庚子，广西总兵官山云讨忻城蛮，擒其首谭团，斩首千五百余级，归所掠军民三百八十五人。【考异】据《明史·本纪》，平忻城蛮在是月，证之《山云传》，言“是年之夏”者，因蛮叛牵连并记耳。《纪》盖本之《实录》，今据之。
是岁，封哈密故忠义王弟托欢特穆尔嗣为忠义王。602
纪二十
初、永乐间，封恩克特穆尔为忠顺王。恩克死，以其兄子托克托嗣；托克托死，封其从弟推勒特穆尔为忠义王。俱见前。上即位，推勒死，遣官赐祭，命故王托克托子卜答失里嗣，仍封忠顺王，并遣中官谕之，令遣故忠义王弟托欢特穆尔至京师。上以卜答失里年幼，复以托欢嗣为忠义王，同理国事。自是二王并贡，岁或三四至，奏求婚娶礼币，命悉予之。
四年
春，正月，已未，大祀南郊。
是月，两京地震。【考异】《明史·五行志》，“是年两京地震”，《本纪》书两京地震干正月。《三编》，“北京是年震者三，南京震者七”，皆本《实录》，今据《三编》书之。
上郊祀，御斋宫，召学士杨溥谕曰：“朕每念创业难，守成不易。今幸海内稍安，顾祸乱每生于不虞。迩来群臣，好进谀词，朕颇厌闻。卿宜勉辅朕，勿惮直言。”溥顿首曰：“直言求之非难，受之为难。”上曰：“然。”
二月，已丑，南京守备襄城伯李隆献驺虞二，礼部请表贺，上曰：“朕嗣位四年，民生未能得所。驺虞之祥，于德弗类。”不许。
三月，罗汝敬等自交阯还。黎利复表言：“陈氏无遗种，请别命。”因贡方物及代身金人。又言：“臣九岁女，遭乱离散，后知马骐携归充宫婢。臣不胜儿女私，冒昧以请。”上心知陈氏即有后，利必不言，然终以封利无名。甲戌，复命李琦偕汝敬再往，访求陈氏后，且以利女病死告之。
夏，四月，戊寅，上以书谕宁王权。
时宁王自以大父行，数有干请，上皆以理裁之。至是，又以“宗室将军不宜以禄米定品级”奏，言“高皇帝笃念亲亲，凡宗室子孙，旧无品级，不与异姓同。”又言：“靖江王府将军与诸王同
603 明通鉴卷二十
班，不论品级，皆行君臣礼。”又请“不避斧钺，乞赦高煦”。语多忿戾。上乃自为书责之，其略曰：“来书谓高皇帝子孙旧无品级，今稽之《祖训录》，内载：凡郡王之子授镇国将军三品，孙辅国将军四品，曾孙奉国将军五品，玄孙镇国中尉六品、五世孙辅国中尉七品，六世以下，世授奉国中尉八品。＇是郡王子孙，未尝无品级也。必如王言，则诸王兄弟子侄，同为行列，是无尊卑之分，曷为而可！若靖江府镇国将军与群下相见之礼，则洪武二十九年《钦定礼仪》云：凡镇国将军与驸马、仪宾公侯相见，将军居左，驸马等居右，皆再拜。与文武一品至三品官相见，将军居中，各官拜，将军答拜。四品以下官相见，各官拜，将军坐受。凡遇将军于道，驸马、仪宾、公侯让左并行，文武一品至三品引马侧立，四品以下下马。＇令曰＇镇国将军裔旨＇，称曰“官人＇，别无行君臣礼之说。若如王言，是教子孙越礼犯分。《春秋》之法，天无二日，土无二王，家无二主，岂宜有此！朕自嗣位以来，体祖宗之心，循祖宗之法，不敢毫末有所增损。往者逆贼高煦，包藏祸心，谋为不轨，求朝廷之过不得，辄妄称太祖高皇帝时未尝颁给群臣诰敕，以为擅改旧制，具本指斥，遂举兵反。及被执至京，出洪武中诸司职掌示之，俯首无言，愧悔不及。今王辄有＇不避斧钺，乞为赦免＇之说，宗庙神灵，监临在上，何冤何抑而代抱不平？朕览毕，以示公侯大臣，咸谓＇王意非在此，盖托此为名。不然，何以宣德元年八月之事而至今始发也？＇朕已悉拒群臣之言不听，尚望谨之！或复不谨，非但群臣有言，恐天下亦将言之不已。彼时虽欲朕全亲亲之义不可得矣。”
权得书，乃皇恐谢罪。【考异】《明史·本纪》不载。证之《诸王传》，“宁王以宣德三年请乞南昌灌城田，明年，又论宗室不当禄米定品级，帝怒，颇有所诘责。”即是年四月事。《明史稿》系之戊寅，是也。今据增，并据《凤洲杂编》补谕宁王语。
高煦既不得赦，一日，上偶幸西内视之，高煦伸足勾上路604
纪二十
地。上命舁铜缸覆之，缸重三百斤，高煦顶负之，辄动、乃命积炭于其上燃之。逾时，火炽铜熔，高煦死。诸子皆伏诛。
辛巳，总兵官山云讨浔、柳二州叛蛮，诛从寇二千四百八十人，枭首境上，遂平之。
戊子，命工部尚书黄福、平江伯陈瑄经略漕运。.
初，上即位，命瑄守淮安，督漕运，至是瑄奏：“济宁以北，水道淤塞，计用十二万人疏浚，半月可成。”上念瑄久劳，命福往同经理。大臣督河、督漕，皆自近年始也。
是月，以吏部侍郎郭琎为本部尚书。
初，尚书蹇义，以老，命辍部务，上欲以琎代之。琎厚重勤敏，然寡学术，杨士奇谓宜别选大臣通经术知古今者，上乃止。至是仍以命琎，并谕以吕蒙正夹袋、虞允文材馆录故事。然是时二杨用事，政归内阁。自布政使至知府阙，听京官三品以上荐举、既，又命御史、知县皆听京官五品以上荐举。凡要职选擢，皆不关吏部，琎亦望轻，委蛇受成而已。
五月，壬子，录囚，赦者二千二百余人。
罗汝敬还，奏：“交阯广源州人闵颜、岑斗烈、谭忠谨，初以龙州地归附，授颜本贯知州，斗烈判官，忠谨吏目。黎利叛，三人义不从贼，咸归龙州。颜临终，属其子元成曰：“受天朝官，不可贰心从贼。＇今颜已死，乞悯其忠，量与元成等官职，处之善地。”从之。是月，命元成仍为龙州知州，判官，吏目皆如旧，俱于广西布政司支俸，有司常加抚恤。
六月，甲午，诏：“文吏犯赃，不听赎罪。”时御史王翱言：“官吏害民蠹政，赃犯为甚。今官吏罪无轻重，运砖复职，是贪黩者幸免，廉洁者鲜劝，非为治之道。请自今，赃吏坐死，但许赎罪，不许复官。”从之。
未几，文职有赃罪纳米者，更部请降一级用，上曰：“纳米乃一时之权宜，惩贪为立国之大法。自今官吏犯赃者，罢纳赎例，
605 明通鉴卷二十
仍依律治之。”
己亥，寇犯开平，掠赤城，镇抚张信、百户卢让死之。庚子，命阳武侯薛禄督饷开平。
是月，初设钞关。
初，仁宗即位，户部尚书郭资以太子少师致仕，至是上复召还，仍以原官掌户部事。资言：“钞法不行，由商居货不税，请推广纳钞例。”旧制有商税而无船税，资请“照门摊市肆居商货之例，凡舟船受雇装载者、计所载料之多寡，路之远近，悉征其钞，设关收之”。于是始置漷县、济宁、徐州、淮安、扬州、上新河、浒墅、九江、金沙洲、临清、北新诸钞关，量舟大小修广而差其额，谓之“船料”，不税其货。惟临清、北新则兼收货税，各差御史及户部主事监收。钞关之设，自此始。【考异】《明史·本纪》不载设钞关事，见《食货志》，在是年。《明书》、《吾学编》皆系之是年五月，《三编辑览》系之六月。按请设钞关，乃郭资在户部所请，资以永乐廿二年致仕，是年四月召还，六月以原官掌户部事，见《七卿年表》。今据《三编》系之六月，与表合。
秋，七月，己未，上幸文渊阁，与少傅扬士奇、太子少傅扬荣等论经史，咨政务，悉召诸学士及史官谕之曰：“国史贵详实，卿等宜尽心。”各赐钞有差。
是月，户部上户口登耗之数。上曰：“隋文帝户口繁殖，自汉以来，皆莫能及。议者以在当时必有良法，因享国不永、故无传焉。朕谓隋文勤于政事，自奉俭薄，足致富庶，岂徒以其法哉！大抵人君恭俭，取民有制，则生齿日繁，财赋自然充足矣。”
八月，丁丑，遣郑王瞻埈、襄王瞻墡、荆王瞻枫、淮王瞻墺俱之藩。
己卯，太常卿杨溥以母丧告归，上命中官护行。寻诏起复。九月，癸亥，释顾兴祖于狱。
是月，放免南、北国子监生年五十以上学无成效及老疾者二606
纪二十
百五十三人，令还乡为民。时国子监助教王仙奏言：“学校教养人才，固当讲习经史，至于书数之学，亦宜用心。近年生员止记诵文字以备科贡，其于字学算法，略不晓习。乞令天下学校生员兼习书算，由提调正官按察司巡按御史考试，以备因材之用。”从之。
冬，十月，庚辰，上幸文渊阁，御制诗赐杨士奇、杨荣等。丙戌、上自制《猗兰操》，示大臣曰：“孔子自卫反鲁，伤道之不遇而作《猗兰操》。朕今虑山林岩谷之贤亦有不遇者，辄拟斯篇。夫以人事君，大臣之道也，卿等宜勉副朕意！”
庚寅，大学士张瑛、陈山罢。
初，瑛与山皆以旧恩直机务，无所建白，上浸厌薄之。一日，御门，遥见山趋朝，问杨士奇曰：“山何如人？”对曰：“山虽侍陛下久，然其人寡学，多欲而昧大体。”上曰：“然。往者赵王事朕，几为所误。”至是命山辍阁务，专授小内使书。瑛亦改南京礼部尚书。
甲午，上阅武近郊，召丰城侯李贤等居守，遇机密重务，详议即行，仍驰奏。
乙未，猎于峪口。戊戌，还宫。
十一月，癸卯，诏薛禄仍充总兵官，巡宣府，恭顺侯吴克忠副之，命都督谭广、武安侯郑亨各选士马听调。克忠、恭顺伯允诚之子，洪熙元年进侯爵。允诚，蒙古人，初名巴图特穆尔。旧作把都帖木儿。克忠，初名达兰，旧作答兰。俱以归附，赐更姓名。上去年北巡，命都御史顾佐偕尚书张本等居守，还复赐佐敕令约束诸御史，于是佐纠黜贪纵，朝纲肃然。
居岁余，奸吏奏“佐受隶金，私遣归”，上密示杨士奇曰：“卿不尝举佐廉乎？”对曰：“中朝官俸薄，仆马薪刍资之隶。遣隶，半使出货免役，隶得归耕，官得资费。中朝官皆然，即臣亦然。先帝知之，故增中朝官俸。”上叹曰：“朝臣贫如此！”因怒诉者，欲下
607 明通鉴卷二十
法司治之。士奇曰：“细事不足干上怒。”上乃以吏状付佐，令自治之。佐顿首谢。召吏言：“上命我治汝，汝改行，吾当贷汝。”上闻之，益喜，谓佐得大体。是月，有告佐不理冤狱者，上曰：“此必重囚教之。”命法司会鞫，果千户臧清杀无罪三人，当死，使人诬佐。上曰：“不诛清，则佐法不行。”命磔清于市。
时佐既振举台职，而南京都御史，时擢福建按察使邵玘为之。南京诸司，纵弛亦久，御史贪婪，赃私狼藉。玘至，考察奏
罢不职御史二十余人，纪纲大振，与北院顾佐齐名，宪台为之一肃。
十二月，乙亥，京师地震。
壬辰，罢中官松花江造船之役。先是辽东有警，镇守征虏将军巫凯请罢其役。既而中官复造舟，凯劾阮尧民等，下之吏，遂有是命。
是岁，南京地震者七。免两畿税粮十七万有奇。五年
春，正月，癸丑，大祀南郊。
壬戌，英国公张辅、尚书蹇义、夏原吉等进《太宗仁宗两朝实录》及《宝训》，上御奉天门受之。赐诸臣金币、鞍马有差。【考异】《明史·本纪》不载，《宪章录》、《吾学编》皆系正月，《明书》则书正月壬戌。按夏原吉以戊辰卒，《传》言：“原吉以《实录》成，赐金币，入谢，归而卒。”据此，则壬戌正原吉卒之前六日事。今据《明书》日分。戊辰，户部尚书夏原吉卒。
原吉历事三朝，管度支二十七年，善持大体。人参军务，出惠征巡，诸所献替，率有古大臣风烈。性宽和有雅量，人有善即采纳之，或有小过必为之掩覆。吕震尝倾原吉，震为子求官，上难之，原吉以震在靖难时有守城功，为之请。陈瑄初亦恶原吉，608
纪二十
而原吉顾时时称瑄才。或问原吉：“量可学乎？”曰：“吾少时，有犯未尝不怒。始忍于色，中忍于心，久则无可忍矣。”尝夜阅爱书，抚案而叹，笔欲下辄止，妻问之，曰：“此岁终大辟奏也，笔一下则生死决矣.”与同列饮它所，夜归值雪，过禁门，有欲不下者，原吉曰：“君子不以冥冥堕行。”其慎如此。自奉俭约，三年，从上北巡，上取原吉橐糗尝之，笑曰：“何恶也！”对曰：“军中犹有馁者。”上为之犒将士，寻赐原吉以大官之馔。上雅善绘事，尝亲画《寿星图》以赐，其它图画、服食、器用、玩好之赐无虚日。至是以《两朝实录》成，赐金币、鞍马。旦人谢，归而卒。赠太师，赐谥忠靖，并敕户部复其家，世世无所与。
是月，吏部考察天下朝觐官，黜无能者五十五人，罢归为民，贪污者二十五人，发成边。
二月，壬辰，罢工部采木之役。谕曰：“为国之道，农事为急。今国家无大营缮，当东作时而采运木植不已，岂不有妨农事？凡已采之木，随处堆积。军夫悉罢归衣。”，
癸巳，颁宽恤之令。上以四方屡水旱，召大学士杨士奇，欲蠲免灾粮，宽民间追偿畜马。士奇对曰：“圣念及此，真民生之幸！但今宜宽恤者尚不止此。”因请“免积欠薪刍，量减官田租额，停采买，汰工役，理冤滞，以广德意”。上嘉纳，即命士奇草敕行之。
乙未，清明节，上奉皇太后谒长陵、献陵。【考异】乙未系清明节，是年立春在四年十二月也。《法传录》系清明节于三月下，误。上亲囊鞬以骑导太后辇。行至清河桥，下马扶辇，畿民夹道拜观。陵旁老稚皆山呼迎拜。太后顾上曰：“百姓戴君，以能安之耳。皇帝宜重念！”上奉太后过农家，召老妇问所业，有进蔬食酒浆者，太后取尝之，以与上曰：“此田家味也，皇帝宜知之。”时英国公张辅、尚书蹇义、大学士杨士奇、杨荣、金幼孜，学士杨溥皆扈从，朝太后于行殿，太后慰劳之。既退，上复语士奇曰：“太后为
609 


明通鉴卷二十
朕言：先帝在青宫，惟卿不惮触忤，先帝能从，以不败事。又诲朕当受直言。”士奇对曰：“此皇太后盛德之言，愿陛下念之。”
三月，戊申，上谒陵归，行至昌平之东郊，见道旁耕者，以数骑往视之，禁从者勿警跸。因下马从容询稼穑事，取所执未三推。耕者初不知上也，中官语之，乃惊，罗拜。上顾侍臣曰：“朕三举来，已不胜劳，况常事此乎！人言劳苦莫如农，信矣。”命耕者随至营，人赐钞六十锭。己酉，还宫。次日，上录其语作《耕夫记》，示蹇义、杨士奇等。
辛亥，李琦等自交阯还。黎利遣使贡金银器方物，复饰词具奏，并具头目耆老奏，请令利摄国政。琦等既归，上复以访陈氏裔及还中国遗民二事谕之。然词不甚坚，姑以此缓其封事，待复请而后许之。
丙辰，免山西平阳十九州县去年旱灾田租。丁巳，赐林震等进士及第、出身有差。
是月，楚王孟烷请纳两护卫。孟烷，昭王桢子也。先是平江伯陈瑄密奏：“湖广东南大藩，襟带湖、湘，控引瓯、越，人民繁庶，商贾辐聚。楚设三护卫，自始封至今，生齿日繁，兵强国富，小人行险，或生邪心。请以转漕为名，选其精锐，俟至京师，因而留之，可无后患。”上曰：“楚无过，不可。”孟烷闻之，惧，遂纳护卫二而留其一。上劳而听之。
夏，四月，戊寅，命阳武侯薛禄筑赤城等五堡。先是禄巡边，上言：“永宁卫团山及雕鹗、赤城、云州、独石，宜筑城堡，便守御。”从之。至是诏发军民三万六千赴工，精骑一千五百护之，皆听禄节制。禄濒行，上赐诗，以比山甫、南仲。禄，武人，不知书，以问杨士奇。士奇曰：“上以古贤人待君也。”禄拊心曰：“禄安敢望前贤！然敢不勉图报上恩于万一。”
是月，进杨荣少傅，荣请辞大学士禄，许之。五月，癸卯，追夺赃吏诰敕，著为令。
610
纪二十
丙辰、诏修预备仓，出官钱收籴以备凶荒。
癸亥，擢郎中况钟等九人为知府，赐敕遣之。上以郡守多不称职，会苏州等九府缺，皆雄剧地，命部、院臣举其属之廉能者补之。于是尚书蹇义、胡淡、大学士杨士奇等首荐仪制司郎中靖安况钟，诏以为苏州知府。一时与钟同荐者，户部郎中罗以礼知西安，兵部郎中赵豫知松江，工部郎中莫愚知常州，户部员外邵旻知武昌，刑部员外郎马仪知杭州，陈本深知吉安，陈鼎知建昌，何文渊知温州，九人者皆有治绩，而钟最著云。
六月，己卯，遣官捕近畿之永平、河间蝗。谕户部曰：“往年捕蝗之使，害民不减于蝗，宜知此弊。”因作《捕蝗诗》示之。
是月，迁开平卫于独石。初，洪武三年，李文忠克元上都，设开平卫守之，置八驿，东四驿曰凉亭、泥河、赛峰、黄厓，接大宁古北口；西四驿曰桓州、威虏、明安、隰宁，【考异】《三编·质实》作威自、度安，接独石。文皇四出塞，皆道开平、兴和、万全间，尝曰：“灭此残寇，惟守开平、则兴和、大宁、辽东、甘肃、宁夏边圉，永无虞矣。”已，弃大宁畀三卫，而兴和亦废，开平失援。至是以北寇数犯开平，乃置独石堡，徙开平卫治之。自此蹙地三百里，尽失龙冈、滦河之险，而边地益虚矣。【考异】《明史·本纪》但书四月筑五堡事，而不言徙开平卫。《三编》、《辑览》据《实录》分书五堡之筑在四月，徙开平卫在六月，今据之。诸书皆系移开平、治独石于三年十一月，据薛禄之议牵连并记耳。
朝使自西域还，言：“曲先卫副指挥散即思等，数帅部众邀劫往来贡使，梗塞道途。”上怒，命都督史昭为大将，帅左、右参将赵安、王或及中官王安、王瑾，督西宁诸卫军及安定、罕东之众往讨之。曲先东接安定，洪武时置卫。后遭多尔济巴之乱，部众窜亡，并人安定卫。永乐四年，仍复先朝旧制，分为二，即以安定指挥三即及散即思为曲先卫正、副指挥使。虽频年入贡，而邀劫不已。至是讨之。
611 明通鉴卷二十
复命郑和使西域。上以践阼岁久，而诸番国远者尚未朝贡，乃命和及中官王景宏等复奉命历忽鲁谟斯等十七国。和历事三朝，凡先后七奉使，所历凡三十余国，所取无名宝物不可胜计，而中国耗费亦不赀。故俗传“三保太监下西洋”为明初盛事云。【考异】《明史·本纪》于郑和使西洋及还之日月，皆详记之，独是年使诸番不载，事见《和传》。而《三编》书于永乐二年《目》中，亦言“宣德五年六月与王景宏奉命使西番，历忽鲁谟斯等十七国”，今据增。
秋，七月，癸亥，谕吏部甄别守令。
是月，阳武侯薛禄卒。禄以巡边有功，加太保。至是以筑城有疾召还，寻卒。禄勇而好谋，谋定后战，故所至有功、善抚士卒，同甘苦，人乐为用。赠鄞国公，谥忠武。
八月，已巳朔，日有食之。时当食阴雨不见，礼官请表贺，上不许，曰：“天下之大，京师虽不见，四方必有见者。朕方图修省以答天意，其勿贺。”
己卯，改工部尚书黄福为户部尚书，命总理淮北、河南、山
东屯田事。【考异】《明史稿》书“户部尚书黄福”，《三编》、《辑览》书
“工部”，证之《七卿表》，福本任工部尚书，是年八月，以经理屯田，因改户部、《明史稿》但书“户部”，不言由工部改任，《三编》则径作“工部”。今据《年表》著其改任事，并参本传书之。
先是福上书陈足兵食、省役之要，大略谓：“永乐间，南讨交阯，北征沙漠，加以营建北京，而资用未尝乏。比国无大费而岁用仅给，若不幸有水旱征调，将何以济？请役操备营缮军士十万人，于济宁以北，卫辉、真定以东，缘河屯种，初年自食，次年人收五石，三年收倍之。既省京仓口粮六十万石，又省本卫月粮百二十万石，岁可得二百八十万石。”上善之，下行在户、兵二部议。尚书郭资、张本等言：“缘河屯田实便，请先以五万顷为率，发附近居民五万人垦之。但山东近年旱饥，流徙初复，卫卒多力役，宜先遣官行视，以俟开垦。”上从之，命吏部郎中赵新等经理612
纪二十
屯田，福总其事。既而有言“军民各有常业，若复分营田役，益劳扰。”本等以闻，事卒不行。
是月，上罢朝，谕吏部尚书郭琎等曰：“东汉初，窦融保河西，以孔奋为姑臧长。姑臧最富饶，而奋守甚洁，光武知之，擢奋武都郡丞。夫激浊扬清，为治之道，光武即位，未几举卓茂，又举孔奋，故东汉多循良吏。今天下岂无廉吏？卿等其甄别以闻。”一日，上与学士杨溥论人才，溥对曰：“严荐举，精考课，不患不得。”上曰：“此尚非探本之论。若不豫为教养，则人才日坏，犹浊其源而求其流之清，不可得也。”溥顿首称善。
九月，丙午，擢监察御史于谦、越府长史周忱等六人为侍郎，巡抚两京、山东、山西、河南、江西、浙江、湖广等处。各省专设巡抚自此始。
谦以御史巡按江西，雪冤囚数百。上知谦可大任，至是手书谦名授吏部，擢兵部侍郎，令巡抚河南、山西。又以天下财赋多不理，而江南尤甚，思得才力重臣往厘之，乃用大学士杨荣荐，擢忱工部侍郎，令巡抚江苏诸府。时与谦等同命者，吏部郎中赵新巡抚江西，兵部郎中赵伦巡抚浙江，礼部员外郎吴政巡抚湖广，刑部员外郎曹宏巡抚北畿山东。而谦与忱任最久，绩亦最著云。
乙卯，上巡近郊，命丰城侯李贤、尚书张本、都御史顾佐居守。己未，还宫。
是月，诛前南京御史严皑。初，皑以受赇为御史刘宏道所劾罢官，寻贿刘观，得复职。及顾佐代观，奏黜，谪辽东。逾年，皑自戍所潜还京师，复胁他贿，为佐所奏，且言“皑将谋陷臣”。上怒，命戮皑于市。
冬，十月，乙亥，阿噜台犯辽东，辽海卫指挥同知皇甫斌死之。斌忠勇有智，略遇警、辄身先士卒。闻寇至，驰赴密城东峪御之，自旦至晡力战，矢尽援绝，其子弼以身卫父，俱战死。千
613 明通鉴卷二十
户吴贵，百户吴襄、毛观并骁勇，出必冲锋，至是皆死。斌等虽死，杀伤过当，寇亦引退。事闻，诏有司褒恤。
丙子，上巡近郊。戊寅，度居庸关。己卯，猎于岔道。壬午，驻跸雷家站，召大学士杨士奇、杨荣等问曰：“唐太宗过此，非征辽时乎？”皆对曰：“然。”上曰：“太宗恃其英武而勤远略，此行所丧不少，帝王之鉴戒也。”丙戌，至洗马林，遍阅城堡兵备，遂还。壬辰，车驾至京师。
丙申，蓬星见外屏南，由东南行，经天仓、天庾，凡八日而没。
十—一月，已未，以给事中薛广等二十五人为知府，皆赐敕如况钟等。
是月，总兵官山云讨庆远蛮寇，斩首七千四百，平之。
十二月，庚辰，先夕，大雪盈尺。是日，早朝罢。上喜而成诗，以示群臣，复赐赏雪宴。群臣进贺章，上择其有关警戒者别录之，而自为之序。【考异】赏雪赋诗，诸书多系之十月，惟《宪章录》书十二月庚辰，《纪闻》书之十月庚辰，是时上方巡幸在外，并无途中遇雪事，且书中记于十月壬辰回京师之后，于支倒误，今据《宪章录》。
丁亥，有星如弹丸，见于九斿，色黄白光润，天文家以为含誉星。群臣请表贺，不许。凡旬有五日而隐。
癸已，曲先叛番平。史昭等兵至曲先，散即思先遁。其党托克托布哈旧作脱脱不花等迎敌。诸将纵兵击之，杀伤甚众，生禽托克托布哈及男妇三百四十余人，获驼马牛羊无算。散即思素狡悍，上宥其罪，仍怙恶不悛。至是人畜多损失、乃悔惧。明年，遣其弟贡马请罪，复待之如初，令还居故地，并归其俘。自是西番慑服。
闰月，已未，诏内外诸司：“久淹狱囚者罪之。”【考异】《明史稿》作十二月己未，十二月无已未也。《明史》系之闰十二月已未，与《实录》同，今从之。是时直登闻鼓给事中年富奏：“重囚二十七人以奸614
纪二十
盗当决，击鼓诉冤，烦渎不可宥。”上曰：“登闻鼓之设，正以达下情，何谓烦渎！自后凡击鼓诉冤，阻遏者罪直登闻鼓官，并命法司审录。”
以户部侍郎李昶为本部尚书，明年十月卒。
是岁，两京地震。京师震者一，南京震者四。【考异】《明史·五行志》，“五年正月下子，南京地震，辛酉又震。”《三编》则于是年十二月书“两京地震”、目云“北京震者一、南京震者四。”据此则两京并震在十二月，南京四震，正月两震，十二月一震，此可考者。今据《三编》书于是年之末。
筑浙江海堤。时巡抚侍郎成均言：“海盐去海二里，石嵌土岸二千四百余丈，水啮其石，皆已刓敝。议筑新石于岸内，而存其旧者以为外障，请如洪武中令嘉、严、绍三府协夫举工。”从之。





纪二十一 宣宗宣德六年辛亥至十年乙卯


明通鉴卷二十一 明通鉴卷二十一
纪二十一起重光大渊献，尽旃蒙单阙，凡五年。
宣宗章皇帝
7 宣德六年
春，正月，丁丑，大祀南郊。庚辰，大雨雷电。
是月，罢湖广采木之役。先是命侍郎黄宗载往湖、湘采宫殿大材，又发民运旧所采木赴南京。至是上闻湖广旱灾，军民艰苦，遂罢之。
礼部尚书胡淡兼掌户部。
兵部尚书张本卒，以工部侍郎许廓代之。廓寻以明年六月卒。
二月，丁酉，命工部侍郎罗汝敬督陕西屯田。时陕西参政陈瑛言：“宁夏、甘肃膏腴之地，皆为镇守官及各卫豪横官旗所占，并不报官输租。其卑下瘠地，则分与屯军，致屯粮亏欠，军土饥困。乞遣宫巡视以均之。”乃命汝敬往同三司经理。
己亥，浚封邱县金龙口，引河水达徐州以便漕运。时河南布政使又请浚祥符抵仪封黄陵冈淤道四百五十里，从之。【考异】金龙口之浚，始于永乐九年，至宣德间渐淤，宣德十年，以御史李懋言浚之。此见于《河渠志》者。《志》中所载宣德六年，则言“河南布政使请浚616
纪二十一
祥符抵仪封黄陵冈故道”。惟“运河条”下，言“宣德六年用御史白圭言，浚金龙口、引河水达徐州以便漕”，与《本纪》六年二月所书合，而云“用御史白圭言”、误也。圭以正统六年成进士，授御史，此时安得有浚河之奏？且《圭传》中亦无请浚金龙口之语。若李懋之请，事在宣德之末，不可合而为一.《纪》、《志》参差，必有一误。今据《纪》书之，仍增入《志》中浚黄陵冈事，而附刊其误于此。
是月，下巡按御史陈祚于狱。祚以永乐中言建都北京不便谪均州，上即位，命宪臣即均州试诸谪戍者，祚策第一，寻试吏部，复第一。遂擢御史，巡按福建，方面大吏，多被弹击。寻按江西。时天下承平，上颇事游猎，祚驰疏劝勤圣学。其略曰：“帝王之学在明理，明理在读书。陛下虽有盛德，而经筵未甚兴举，讲学未有程度，圣贤精微，古今治乱，岂能周知洞晰？真德秀《大学衍义》一书，圣贤格言，靡不具载，愿陛下干德政之暇，命儒臣进讲，非有大故，无得间断。使知古今若何而治，政事若何而得，必能开广聪明，增光德业，而邪佞之以奇巧荡圣心者自见疏远，天下人民受福无穷矣。”上见疏，大怒曰：“竖儒谓朕未读《大学》邪？薄朕至此，不可不诛。”学士陈循顿首曰：“俗士处远，不知上固无书不读也。”上意稍解，乃下之狱。又逮其家人十余口，隔别禁系者五年，祚父竟瘐死。其时刑部主事郭循谏拓西内皇城，修离宫，逮入，面诘之，循抗辩不屈，亦下狱。【考异】下陈祚狱事，《明史·本纪》不载。证之《祚传》，“祚以巡按江西，驰疏劝勤圣学，触怒下狱”，正在是年。《吾学编》《明书》皆系之是年二月，又言“祚禁锢五年”。故《三编》于宣德十年九月记陈祚之释，并记其宣德间劝勤圣学之事，今据之。
三月，乙亥、命吏部考察外官，自布政、按察二司始，著为令。时巡抚江西侍郎赵新奏言：“今方面官虽出身不同，皆由资格升擢，有临政略无施设者，有贪虐为非者，名与实异，行与言违。近吏部勘合令其考察郡县官吏，已不能正，焉能正人！是以
617 明通鉴卷二十一
好恶不公，去取多谬。乞令吏部先察布、按二司贤否，分别留黜，然后可以责令考察属吏。”上是其言，遂有是命。
夏，四月，戊戌，有星孛于东井，长五尺余。
已酉，遣兵部侍郎柴车经理山西屯田。时巡按御史张勖言：“大同地虽寒，平原旷野，种粟麦有收。其地多为官军所据，民无地可种，日以贫困。请遣官往视，占多者分与军民便。”从之，故有是命。
是月，户部尚书郭敦卒。
溧阳妖人钱成，诈言“子死复生，云见李老君，谓其有福，可图大事”，遂聚众谋叛。有司捕之不获，襄城伯李隆以闻。上曰：“道家贵清净，绝嗜欲。后来小人诈言祸福以诳惑愚民，谓不忠不孝，诵经皆可免罪，愚民无知，倾心向之，是以奸人多托以举事。前代祸乱，不可悉举。今此辈又欲为张角耶！”敕隆发兵捕之，至是悉就获。械成至，斩诸市。
五月，丁卯，交阯黎利遣使谢罪，复以前谕访陈氏、归军民二事饰词对，仍进头目耆老奏，为利乞封，上乃许之。
六月，已亥，遣礼部右侍郎章敞、右通政徐琦赍敕印命利权署安南国事。
是月，浑河溢，决徐家等口，顺天、保定、真定、河间二十九州县俱水。又河决开封，没八县。
秋，七月，已巳，录囚。
壬午，遣锦衣指挥赍敕谕朵颜等三卫，许其来朝及往来市易。初，上即位，三卫掠永平、山海间，上将亲讨之，三卫头目悉谢罪人贡。至是仍抚纳之如初。
是月，上幸大学士杨士奇第。【考异】《明史·本纪》不载，事见本传。《三编》系之是年七月《目》中，所记与《吾学编》、《宪章录》同，今据之。时上好微行，一日，漏下十二刻，从四骑至士奇宅。士奇仓皇出迎，顿首曰：“陛下奈何以宗庙社稷之身自轻？”上曰：“朕618
纪二十一
欲与卿一言，故来耳。”越日，遣中官问士奇：“微行有何不可？”对曰：“陛下尊居九重，岂能遍洽幽隐！万一冤夫怨卒，窥间窃发，诚不可不虑。”后旬余，获二盗，有异谋，上召士奇告之曰：“今而后知卿之爱朕也。”
八月，赵王高燧薨。高燧自上禽高煦后，宥其罪，自是稍敛戢，遂以善终。谥曰简。
九月，荧惑犯南斗。【考异】据《明史·天文志》在是月，《吾学编》、《宪章录》同，今据增。
宛平民以地施崇国寺，户部请蠲其税，上曰：“地为小民衣食之资，乃以施僧，又求免税，甚无谓。”令还之民。
冬十月，甲辰，都督陈怀复讨松潘叛蛮，平之。【考异】《明史稿》系之十月庚子。今据《明史·本纪》作甲辰。
丙午，上巡近郊，庚戌，还宫。【考异】巡近郊及还宫事，《明史·本纪》不载。惟《吾学编》书于是月“丙午，上巡近郊，庚戌还宫”。《明书》则云“丙午上巡近郊，五日还”，五日正庚戌也。疑《本纪》漏脱，今据增。
十一月，丙子，始命官军兑运民粮。初，平江伯陈瑄行支运法，军民两便。后以官军多所调遣，仍用民运，而道远数愆期。上即位之四年，命尚书黄福佐瑄经略漕运，因建议复支运法。乃令江西、湖广、浙江民运粮百五十万石于淮安仓，苏、松、宁、池、庐、安、广德民运粮二百七十四万石于徐州仓，应天、常、镇、淮、扬、凤、太、滁、和、徐民运粮二百二十万石于临清仓，令官军接运入京，通二仓，民力稍减。至是瑄复上言：“江南民运粮诸仓，往返几一年，有误农业。若令民兑与附近卫所官军，运载至京，给与路费耗米，则军与民尤为两便。”是为“兑运”。上命群臣会议。吏部尚书蹇义等上“官军兑运民粮则例”，其加耗以路之远近为差，每石湖广八斗，江西，浙江七斗，江以南六斗，江以北五斗，民有运至淮安兑军者，止加四斗。如有兑
619 明通鉴卷二十一
运不尽，仍令民自运赴仓，其不愿兑者，听其自便。自此兑运与交运参行。而军既加耗，又给轻赍银为洪闸盘拨之费，且得附载
它物，皆乐从事，而民亦多以远运为艰。自是兑运者多而支运者少。
乙酉，中官袁琦等坐赃事觉，分遣御史逮治。
是月，以书戒谕伊王颙炴，并逮其官属长史以下治之。颙炴，太祖第二十五子伊厉王柳之子也。嗣位后，纵中官扰民，洛阳人苦之。时河南知府李骥稍持以法，遂诬奏骥罪。上廉得其实，谓都御史顾佐曰：“此必王府谗邪小人教之辱骥耳。”遂诛其官属数人而宥骥。
十二月，乙未，诛中官袁琦，并逮其党十余人，皆弃市。琦自幼侍上，恃恩纵肆，擅遣内官内侍，以采办为名，虐取官民财物。事觉，下锦衣卫狱。籍其家，金宝千万计，服用僭侈非法，上怒，命磔之。先是上以其党所遣在外者尚多，遣太监刘宁、御史张骏、李灏等，分往直隶、福建、湖广、江西、广东、广西、河南、南京、云南等处捕之。时裴可烈在苏、松诸郡，贪暴尤甚。巡按御史林硕将绳以法，可烈遂诬硕毁诏书，被逮。上询得其实，敕责可烈。方欲治之，而琦事适发，遂命械系至京师，狱死。内使马俊公差还京，至良乡，闻琦事自经，有司以闻。上曰：“此正与袁琦同恶害民者。”命僇其尸，枭首于市。又中官唐受，以公差南京，纵恣贪酷。事闻，捕至，具服，械赴南京，磔枭于市，其它宦党阮巨队、阮诰、武莽、武路、阮可、陈友、赵淮、王贵、杨四保、陈海等十人，皆下狱论死。寻命都察院榜琦等罪示天下。【考异】《明史·本纪》书袁琦等十一人弃市，《三编·质实》据《宣宗实录》，载之甚详，盖唐受与阮巨队等凡十一人，其马俊先自经于良乡，故不在十一人之内，今据《三编》。
丁未，大学士金幼孜卒。
幼孜历事三朝，眷遇虽隆，而自处益谦、简易静默，以功名620
纪二十一 终。赠少保，谥文靖。
庚戌，遣御史二人巡视宁夏、甘州屯田水利。七年
春，正月，辛酉朔，日有食之。诏免朝贺，并敕群臣修省。癸酉，大祀南郊。
是月，赐司礼太监金瑛、范洪免死，诏词极褒美。上既罪琦等，以此示赏罚之公。于是中官之宠任者如故。【考异】赐中官免死诏，事见《明史·宦官传》、《三编》据《实录》系之是年之正月，今从之。
二月，甲午，以春和，命法司录囚。内午，修南京太庙。
是月，上御文华殿，谓大学士杨士奇曰：“恤民诏下，已逾二岁，今更有可恤者乎？”对曰：“前诏减官田租，而户部征如故。”上怫然曰：“今当首行之，废格者论如法。”士奇复请“抚逃民，察墨吏，举文学武勇之士，令极刑家子孙皆得仕进”。又请“令廷臣三品以上及在外二司官，各举所知，备方面郡守之选”。上皆从之。
三月，庚申，复下宽恤之诏。
辛酉，谕兼户部尚书胡淡曰：“朕以官田赋重，十减其三。乃闻异时蠲租诏下，户部皆不行，甚至戒约有司，不得以诏书为词，是计臣壅遏膏泽，使不下究也。自今令在必行，有壅遏者罪之。”乃出《减租诗》示廷臣。
章敞等自交阯还。黎利遣使赍表及金银器方物，随敞等人贡，以前月至京师，是月，遣还，利及使臣皆有赐。然不遽封也。
夏，四月，辛丑，以山西早，蠲逋赋二百四十万石有奇。壬寅，募商中盐输粟人边。初，洪武时，定开中盐法例，召
621 明通鉴卷二十--
商输粮而给以引盐。始行之于山西，其后各行省、边境皆仿之。成祖即位，以北京诸卫粮乏，悉停天下中盐、专于京卫开中、惟云南金齿卫、楚雄府、四川盐井卫、陕西甘州卫开中如故。数年之后，京卫粮米充羡。会安南用兵，转饷难继，于是诸所复召商中盐，他省边地亦以次及之。
洪熙初，尚书夏原吉以钞法不通，请令有钞之家纳钞给引。上即位，寻罢之。原吉请更定旧则，仍召商纳米北京。至是户部请椎之边境，以十分为率，六分支与纳米京仓者，四分支与辽东、永平、山海、大同、宣府、万全、甘肃纳米者。又以甘肃等处道险远，趋中者少，许寓居官员及军余有粮之家皆纳米豆中盐。上以开中旧制，军储、盐法、边计，相辅而行，其法至善，故复之。
己酉，增建国子监房舍，诸生有家室者给月粮，如南京例。五月，上御便殿，阅《宋史》，谓侍臣曰：“宋有国三百余年，武事终于不振，何也？”对曰：“宋太祖、太宗以兵定天下，其子孙率流于弱，致武备不饬。”上曰：“宋之君诚失之弱。然其将帅，虽才亦不得展，盖为小人所蔽耳。大抵宋之亡，柄用小人之过也。”
六月，癸卯、录因。
时御史孙纯，刑部主事王镇，以监决重囚，误斩首为凌迟。法司论纯等罪应斩，上宥之，命罚役以赎。既而谕侍臣曰：“凌迟本律之文，命斩首者，盖出于朕一时之不忍。纯等依律处之，非故人之比，但不能宣朕德意，故姑以此示薄罚耳。”
癸丑，罢遣中官入番市马。
是月，太原河、汾并溢，堤坏。镇守都司李谦、巡按御史徐杰，以便宜修治，然后驰奏，上嘉奖之。
巡按湖广御史朱鉴上言：“洪武间，天下各郡县皆置预备仓，积谷多者万余石，少亦四五千石。仓设老人监之，富人守之，遇
622
纪二十一
水旱以贷贫民。今皆废毁，宜遵旧制，俾旱潦有资。”从之。于是始诏天下府、州，县修预备仓。
御制《官箴》，以戒百官。谕曰：“朕抚绥兆民，实赖中外文武群臣，同心同力，兴起治功。远臣既不得数见而人谕之，近臣朝夕相接，亦不能数以言谕。因取古人箴儆之义，凡中外诸司，各著一篇，使揭之听事，朝夕省览，庶几有裨。然古之君臣，有交儆之道，凡在位之君子、有以嘉谟告朕者，尤朕所乐闻也。”《箴》凡三十五篇，内自六部、九卿以及主事、行人，外自布、按二司，各府、州、县以及儒学，武职则自都督府以及各都指挥、内外诸卫，各著其职之所宜以为鉴戒。
秋，七月，庚辰，御制《豳风图诗》，揭之殿壁。时上阅内库书画，得元赵孟频所绘《豳风图》，因作诗一章，命儒臣书子图右。谕曰：“此周公陈公刘、后稷之所由兴以告成王，使知稼穑之艰难，实为万世人君之鉴。朕非爱其图绘之精，欲以此朝夕省览，庶几无忘农事。”寻又制《织妇词》示廷臣，以见蚕事之劳苦。
八月，乙未，谕京官三品以上举贤才，吏部、都察院黜方面有司不职者。谕曰：“近惟少傅杨士奇荐举交阯南灵州知州黎恬等，诸臣旷旬积月，无一人焉。岩薮窟穴，岂皆虚哉！”先是上作《招隐猗兰诗》以示廷臣，意在荐贤以自辅。比见推举者少，而有司贪暴不职者亦不闻有所纠劾，故降敕责之。恬以进士授御史、因上章力诋大臣，出为南灵知州。黎利反，恬始北归，至是以士奇荐人翰林。士奇尝称恬在内为良御史，在外为良郡守云。
是月，有男子大呼西华门外，语涉诽讪，守门者执至上前，呼仍不已。群臣请下法司，上曰：“古圣王设诽谤木以来谏者，此人宁可罪邪！其释之。”
改户部尚书黄福为南京户部尚书。时上于宫中览福奏《漕事便宜疏》，出以示大学士杨士奇曰：“福言智虑深远，六卿中无伦
623 明通鉴卷二十一
比者。”对曰：“福受知太祖，正直明果，一志国家。永乐初，建北京行部，绥辑凋瘵，及使交阯，总藩宪，具有成绩，诚六卿所不及。然福年七十矣，诸后进少年，高坐公堂，理政事，福四朝旧臣，乃朝暮奔走劳悴，殊非国家优老待贤之礼。”上曰：“非卿不闻是言。”士奇又曰：“南京根本重地，先帝以储宫监国。福老成忠直，缓急可倚。”上曰：“然。”是时大臣多希旨承顺，福持正不阿，上海疏福，士奇亦忮之。【考异】事见《明史·福传》，《七卿表》改南京户部尚书在是年八月，今据之。惟据福本传，言“改南京系杨士奇所请，以均劳逸”。而《吾学编》及李贤《天顺日录》，则言“福以刚直见疏干宣宗”。《琐缀录》记其“不看剧不著棋”等语，虽不足据，而《吾学编》则直云“诸大臣皆依违承顺，福独持正不阿，故以改南去”。然则“均劳逸”之语亦士奇希旨奏也。今参《吾学编》书之。寻有是命。
释故城县丞陈铭，使复任。初，上以太监刘宁清谨，命随御史驰赴各省，捕袁琦党解送京师。宁事毕还，道经故城，铭素恶内官，闻宁至，不问所由来，辄奋前捽宁，手击之。御史奏丞无状，逮至、上曰：“丞固可罪，然一时偏于所恶，姑宥之。”仍遣复任。内臣有言其“酗酒擅击，纵宥之，亦宜罢黜为民”，上曰：“朕既释之，彼当因此改过也。”
九月、庚午，命诸将巡边。
是月，苏州知府况钟奏言：“苏、松、嘉、湖、湖有六，日太湖、庞山、阳城、沙湖、昆承、尚湖，永乐间，夏原吉浚导，今复淤，乞遣大臣疏浚。”上命巡抚周忱与钟治之，并计其所用工役以闻。
是秋，免两畿及嘉兴、湖州水灾税粮。
上以江南岁稔，诏令诸府县出官钞平籴，以备振贷。时苏州官钞所籴，得米二十九万石。故时公、侯禄米，军官月俸，皆支于南户部，苏、松民转输南京者，石费六斗。巡抚周忱，奏令就各府支给，与船价米—斗，所余五斗，通计米四十万有奇，并官624
纪二十一
籴米共得七十余万石，与钟悉心计议。会修仓诏下，乃合所余所籴置仓贮之，名曰“济农”。振贷之外，岁有余羡，以代民间杂办及逋租，皆依时借给，约以秋成抵还。是时宽恤备豫之诏屡下，有司率视为具文，其以实心行实政者，惟忱与钟二人。终忱在任，江南数大郡小民，不知凶荒，两税未尝逋负云。
冬，十月，八百大甸宣慰司刁之雅遣使来贡方物，因奏“波勒土酋常纠土雅之兵人境侵掠，乞发兵讨之”。上曰：“八百大甸去云南五千余里，波勒、土雅皆未尝归化。此等荒服之地，岂宜劳中国为远人役！”不许，止降敕抚谕而已。
十一月，辛酉，召督漕平江伯陈瑄、巡抚侍郎赵新等岁终至京师，会议粮赋利弊。时瑄等方奏行兑运法，上以户部所定则例，恐有利于军而不便于民者，故令议之。
十二月，修祖陵孝陵。
是岁，巡抚南畿工部侍郎周忱、苏州知府况钟奏减苏州官田租七十二万余石。初，太祖籍苏、松、嘉、湖官田赋额，而四府之粮，皆以积重，逋赋独多。苏赋又比它府独重，核计官、民田租共二百七十七万石，而官田之租乃至二百六十二万石，民不能堪。上即位，屡下诏减之。去年二月，用杨士奇言，诏“旧额亩一斗至四斗者各减十之二，四斗一升至一石以上者减十之三，著为令”。其年九月，特擢忱巡抚江南，命总督税粮。时钟守苏州，奏：“所属昆山诸县，民以死徙从军除籍者，凡三万三千四百余户，所遗官田二千九百八十余顷，应减税十四万九千余石。其它官田没海者，赋额犹存，宜悉除之。臣所领七县，秋粮二百七十余万石，民粮止十五万三千余石，其他悉为官田，有亩征至三，石者，轻重不均如此。”又请“属县四年逋赋凡七百六十余万石，量折以钞”，皆为部议所格。会忱至，与钟曲算累月，奏减七十二万余之巨数，民困获苏。
625 明通鉴卷二十
八年
春，正月，丁卯，大祀南郊。
己巳，上元节、张灯西苑。上奉皇太后往观，皇后、皇太子咸侍，称觞上寿，并敕文武诸臣及四夷朝贡之使，皆得往观。大学士杨士奇撰《圣德诗》十章以献，诸学士儒臣皆有奏御之作。
陈建口：大臣以陈善格君，匡国宁民为职，不以阿谀媚悦为恭。杨文贞前讥塞义，谓不当言天下太平及劝上微行以取媚，似矣。今乃因张灯之盛，作《太平圣德诗》，去蹇何能以寸！噫！当时林长楙、陈祚之囚数年矣，诸公上《太平圣德》之诗，何如上申救二人之章之为贤耶？宜乎李文达追忆解缙之能为魏征，而谓诸人之不及，深美黄福之持正不阿，而谓诸人依违承顺之不暇也。
赐文武群臣游于西苑。时致仕大学士黄淮，以父丧赐葬祭，诣阙谢，会灯节赐宴、亦预焉，并诏乘肩舆登万岁山，时以为荣。
是月，天下朝觐官集京师。上问吏部尚书郭琎曰：“前擢任九人为知府，亦有来者不？”琎以何文渊等七人对，乃召人便殿，命中使传旨奖劳。寻赐文渊等宴于廷，以御制《招隐诗》赐之。
二月，壬子，录因，凡宥免五千余人。
是月，礼部会试，命致仕大学士黄淮主试。试毕，辞归，饯之太液池，上自制长歌送之，且曰：“朕生日，卿其复来。”
三月、丙辰、赐曹鼐等进士及第、出身有差。鼐初举乡试，中乙榜，授代州学正，辞以“年少不堪为人师，愿改别职”，得泰和典史。时以督所部工匠至京，乞预会试，至是南宫廷试，遂膺首选。
庚辰，谕卫所优恤军士，并敕内外风宪官察其苛虐者罪之。是月，初宴新进士于礼部，遂为令。
是春，以两京、河南、山东、山西久旱，灾民乏食，遣使发626
纪二十一 官仓粮振济。
夏，四月，戊戌，以旱灾，诏“蠲京、省被灾逋租杂课，免今年夏税，赐复一年。军民乏食者、有司验口给官粮。如无官粮，劝有粮大户借贷，俟丰稔按数偿之。”敕“直隶巡抚御史、在外按察使理冤狱，减殊死以下，赦军匠在逃者罪。有司各举贤良方正一人，巡按御史、按察使纠贪酷吏及使臣生事者”。
上留意文雅、是月，建广寒、清暑二殿，悉置书籍贮之。
五月，丁巳，总兵官都督萧授讨贵州乌罗蛮，平之。初，乌罗知府严律己奏：“所属治古、答意二酋长石各野等，聚众劫掠、出没铜仁、平头、瓮桥等处，诱胁蛮贼石鸡娘及筸子坪长官吴毕郎等共为乱，招抚不从。请调官土军分据要地，且捕且抚。”事闻，诏授及镇、巡诸司议。授乃筑二十四堡，环其地守之，而兵力分，卒难捍御。贼四出劫掠，杀清浪卫镇抚叶受，势益张。去年，巡按御史陈斌奏言：“生苗之地，不过三百余里，乞别遣良将督诸军殄灭。”授言：“残苗吴不尔等遁人算子坪，结生苗龙不登等攻劫湖广五寨，宜令川、湖、贵州接境诸官兵、土军，分路并力攻剿。”上敕谕曰：“遣将调兵，恐暴师日久，转为寇玩。或抚或剿，朕观成功，不从中制也。”至是授果平蛮，奏言：“臣受命统率诸军进攻贼巢，破新郎等寨，前后生禽贼首吴不跳等二百一十二人，斩吴不尔，王老虎等五百九十余级，皆枭以徇，余党悉平。还所掠军民男妇九十八口，悉给所亲。获贼妇女幼弱一千六百余口，以给从征将士。并械吴不跳等至京师。”上览奏，谓侍臣曰：“蛮苗好乱，自取灭亡。然于朕心，不能无恻然也。”授在镇前后二十余年，威服南荒。
丁卯，总兵官山云讨宜山蛮，平之。先是云讨平桂林蛮，上斩剿首级之数，上曰：“蛮寇害我良民，辟之蟊贼害稼，不可不去。然杀之过多，亦所不忍。”赐云敕，戒谕之。至是获贼首苏公夏等，悉散其胁从之余党。是月，四川盗起，命副都御史贾谅讨
627
明通鉴卷二十一 平之。
六月、乙酉，祷雨不应，作《闵旱诗》示群臣。辛丑，诏中外疏决罪因.
两京、河南、山东、山西等处，自春徂夏不雨，有司以闻，上复命振之，又以湖广饥，免税粮。
是夏，日本国来贡。初，上念四方蕃国皆来朝，独倭久不贡，去年，命中官柴山使琉球，令其王转谕日本，赐之敕。至是日本国王源义教始遣使来，上报之，赉白金彩币。
秋，七月，壬申，诏免江西税粮。时江西自六月以后，天雨不止，濒江八府，江水涨溢，漂没民田，溺死男妇无算。
八月，癸巳，汰京师冗官，凡户、兵、工三部，大理、鸿胪、光禄、太仆及顺天府官共七十七员。
是月，交阯黎利复人贡，上命兵部侍郎徐琦等与其使偕行，谕以顺天保民之道。未儿，利卒。利虽受敕命，未得封，然已自帝其国，纪元顺天。建东、西二都，分为十三道，东都在交州府，西都在清华府，皆置百官，设学校，以经义、诗赋二科取士，彬彬有华风焉。
闰月，辛亥，西域贡麒麟。
壬子，有彗星出天仓，长丈许。
戊午，有三星见西北方天门，青、赤、黄各一、大如碗，明朗清润，良久聚半月形。大学士杨士奇奏：“稽之载籍，云＇四气和为景星＇。又云：天子至孝，任贤使能，法令清明，制作合天，四海欢悦，则景星见。＇又云：德至于天，则景星见于天门。＇”于是礼官胡淡等请表贺，上虽不许，然文臣自士奇以下皆献颂。【考异】《明史·本纪》系之闰月戊午，《天文志》亦云，“戊午景星三见。”证之《通纪》、《纪闻》等书，言“少詹王直进颂，士奇言稽之载籍当为景星，于是自士奇以下皆献颂。”据此，则以为景星者，亦臆度耳。而是年闰八月彗星凡三见，二十四日乃没，今皆据实书之。
628
纪二十一 己巳，彗人贯索，扫七公。
丁丑，有黄赤色见东南方，似星非星，如云非云，天文家以为归邪星云。【考异】《明史·本纪》不载，具见《天文志》中。李淳风以归邪、含誉为瑞星，故明臣之献媚以此，实亦天文家臆度耳，今据书之。
己卯，彗星复入天市垣，扫晋星，凡二十有四日而灭。
九月，乙酉，遣官分赴各省录重囚。谕三法司曰：“朕体上帝好生之德，惓惓夙夜，惟刑之恤。今法司所决重囚，凭案牍耳、外间所具，岂能保其无锻炼文致者？人命至重，死者不可复生。其遗廉明官分临各处，同三司、巡按、御史及府州县公同详细审实。如情有可矜，狱有可疑及审讯不服者，仍监候具奏，与之辩理，切勿轻率致人冤抑。慎之，慎之！”
已亥，阿噜台部昝卜寇凉州，总兵官刘广击斩之。
是秋，日本国复贡。先是洪熙时，倭久不贡，而沿海奸民辄为向导，寇掠频闻。自奉敕之后，时复窥伺。性最黠，常载其方物戎器，出没海滨，得间则张其戎器而肆侵掠，不得则陈其方物而称朝贡。自是遂为东南海滨之患。
冬，十月，平江伯陈瑄卒。十一月，命右军都督佥事王瑜充左副总兵官，督理漕运，镇淮安，代之。
命内阁礼部选本科及前两科进士，御文华殿亲试之。拔其尤者郑建等二十八入，进文渊阁，与修撰马愉、曹鼐等同命詹事王直教之。其优礼给赐，一如永乐甲申之例。又命内阁试吏部就选外官六十余人，录其优者知县孔友谅等七人，以备任用。
十二月，乙亥，谕法司宥京官有过犯者。
是岁，天方、默德那国始来贡。天方者，回回之祖国也，其地在西印度之西。印度者，汉之身毒国，一曰天竺，皆译音之异也。印度凡五，曰中，日东、西、南、北。中印度者，佛国也。佛灭度六百年，而西印度之耶稣出，是曰天主教。耶稣生后又六百年，而西印度之穆罕默德出，是曰天方教。穆罕默德生于默
629 明通鉴卷二十--
加，今《四洲志》作麦加，在利未亚洲界，即今所称小西洋。行教于天方，而葬于默德那。又自纪其最初之祖曰阿丹，为肇生人类之始，故其国总名天方。而阿丹、默德那则其所分之国，皆奉回教者也。先是上遣郑和七使西洋，行至古里国，始知天方在其西南。会古里遣人往天方，和因遣人赍货物附其舟偕行，往返经岁，市奇珍异宝及麒麟、狮子归。于是天方、默德那等随朝使人贡，上喜，赐赉有加。时回人居中国者，遍于各省，自元以来，用其历法以参校《授时》。洪武之初，令设科，隶钦天监，与《大统》参用。其推算始于隋开皇十四年甲寅，盖穆罕默德辞世之岁也。【考异】《明史·本纪》，天方来贡，系之是年之末，《外国传》同，盖天方是年始贡也。《明书》系之七年，今从《明史》。《史》分天方、默德那、阿丹为三国，其实皆回教之国，同部异名耳。
九年
春，正月，辛卯，大祀南郊。
户部员外郎罗通奉诏理宣府军饷，奏言：“朝议储饷开平，令每军运米一石，又当以骑士护送。计人马资费，率二石七斗而致——石。今军民多愿输米易盐，请捐旧例五分之二，则人自乐输，饷足而兵不疲。”报可。
二月，庚戌，振凤阳、淮安、扬州、徐州饥。乙卯，申两京，河南、山东，山西宽恤之令。
是月，南京刑部侍郎段民卒。民以山东参政召还，擢南京户部，逾年，改刑部。上以民廉介端谨，特赐敕令考察南京百官。是时以诏书宽恤，凡罪囚自十恶外，并减一等。有重囚三十余人，例不得赦，民亦减其罪。后有旨报决，乃复追还；而逃已数人。民自陈状，给事中年富劾民，上知民贤，不问。至是卒于官，贫不能敛，都御史吴讷裞以衣衾。事闻，诏有司为营葬事。三月，戊寅，文武群臣朝皇太子于文华殿。
630
纪二十一
甲申，交阯谅山府土宫阮世宁，七源州土官阮公庭，各帅所部来归。时黎利已死，三子阁弱，奸臣黎问、黎察等构党仇杀。世宁等请徙居广西龙州等处，总兵官山云以闻，诏听随宜居住，并敕云戒饬边兵，严谨守备。
是月，山云讨思恩叛蛮、平之。时蛮首覃公砦等累年作乱，云遣都指挥彭义率兵剿捕，斩贼首梁公成、潘通天等，枭之，仍督官军搜捕余党。捷闻，上赐敕慰劳云。又以庆远、郁林苗、猺非大创不服，请济师，诏发广东兵千五百人，委都指挥一员赴广西，听云调用。【考异】《明史稿》又于三月甲午书“山云讨平浔、柳叛蛮”、证之《明史·云传》言“云先后讨平浔、柳、桂林、宜山.思恩诸蛮”。见于《纪》者，平柳，浔在四年四月，平宜山在八年五月，讨思恩在九年三月，与《传》中先后次序合。《明史》删甲午平浔，柳蛮事，是也，今据《传》增人讨庆远蛮事。
以王骥为兵部尚书。骥以侍郎屡署兵部事，至是实授。
夏，四月，己未，徐琦自安南还。黎利子麟遣使来告其父之丧，诏麟权署安南国事。利僭位六年，私谥太祖。子麟，一名龙。自是其君长皆有二名，以一名奏天朝，仍贡献如常制。上命侍郎章敞、行人侯琎赍敕往，复遣行人郭齐、朱弼赐吊祭。
戊辰，录因。
五月，壬午，诏瘗暴骸。
六月，甲子、雷震大祀坛外西门兽吻。【考异】《明史·本纪》不裁，《吾学编》系之是月。证之《五行志》，乃是月甲子也，今据书之。
是月，山西霍州学正曹端卒。端字正夫，河南渑池人，以永乐戊子举于乡，明年登乙榜第一，授霍州学正，历九年。丁优，庐墓终丧，起复，补蒲州。会洪熙元年考绩，两学诸生皆请复任，而霍州章先上，遂许之。至是以朔之明日卒于霍，诸弟子号哭，一州人为之罢市。端自少笃志正学，见元儒谢应芳《辨惑编》，悦而好之、故于轮回、祸福、巫觋、风水、时日世俗通行
631 明通鉴卷二十-
之说，毅然不为所动。父为善于乡，而勤行佛、老之善，信其所谓因果报应者，端乃为《夜行烛》一书进之，谓“佛氏以空为性，非天命之性，老氏以虚为道，非率性之道”，父欣然从之，为诸生，上书邑宰，请毁淫祠百余，为设里社，里谷坛，使民祈报，年荒劝振，存活甚众。其任霍州学正，前后凡十六载，修明圣学，诸生服从其教，即一州之人皆化之，耻争讼。知府郭晟问为政，答曰：“其公、廉乎！公则民不敢谩，廉则吏不敢欺。”晟拜受。州有樵者，拾金钗，以还其主，人以为异，樵曰：“第不欲愧曹先生耳。”有高文质者，往观剧，中道而返，曰：“此行岂可使曹先生知也。”其学以力行为主，守之甚确，一事不容假借。盖立基于敬，体验于无欲，而归宿于心性。尝曰：“欲至乎圣人之道，须从太极上立根脚。”又曰：“天下无性外之物，性即理也。理之别名日太极，日至诚，曰至善、日大德，日大中，名不同而道则一。”初，伊、洛之学，自河南许衡、洛阳姚枢倡道于北，北方之学者翕然宗之。元亡，历鼎革三十余载，而端起崤、渑间，倡明绝学，论者推为一朝理学之冠。尝作《川月交映图》以拟《大学》，学者称月川先生。【考异】曹端之卒，证之《儒林传》在是年，《纪闻》系之七月，《宪章录》系之九月。按南雷《明儒学案》，言“先生卒于六月朔之二日”，此必据其门人所记，今改系之六月下。
秋，七月，两京、山西、山东、河南诸州县，蝗蝻覆地尺许，伤禾稼，有司以闻。甲申，分遣给事中、御史督捕之。
八月，庚戌，振湖广饥。
甲子，敕两京、湖广、江西、河南巡抚官及三司巡按御史行视灾伤，蠲秋粮十之四。乙丑，罢工部诸采办。
已已，卫喇特顺宁王托欢攻杀阿噜台，来告捷。初，阿噜台驻牧塞下，为故元之后托克托布哈旧作脱脱不花所袭。妻子死、孳畜略尽，独与其子硕尼堪等徙居穆纳山。“穆”旧作“母”。至是托欢复袭阿噜台，并其子硕尼堪皆杀之，遣使来献捷，且请献传国玺。
632
紀二十1
上赐敕曰：“王能克复世仇，甚善。至玉玺传世久近，殊不在此，王得之，王自用之可也。”仍赐综丝五十表里遣之。
是月，宁国长公主薨。主，梅殷妻也。初，文皇举兵，主贻书责以大义、不答。及至淮北，贻主书，命迁居太平门外，勿罹兵祸，主亦不答。然文皇故推重主，及殷之死，恩礼尤厚云。
晋杨溥礼部尚书兼学士，直内阁。【考异】溥进尚书，见《宰辅表》，在九年八月，《本纪》不书，以其直内阁如故也。诸书以溥自四年丁优起复，并未入阁，故九年进尚书，但兼学士而已，十年正月，始入内阁。原修《三编》据之，后修则仍据《明史》纪、传，删去“十年入内阁”之文，今从之。
九月，谕曰：“天下虽安，不忘武备。今穑事既成，朕将亲帅六师，行边塞，饬武备。”命杨士奇，杨荣、杨溥、胡濙等扈从。癸未，车驾发京师。乙酉，度居庸关。丙戌，猎于坌道。
乙未，阿噜台子谔博尔济延旧作阿卜只俺请纳款内附。上以其丧败无依，怜而抚之。
丁酉，车驾至洗马林。诸将言：“卫喇特猎所去此不远，袭之必大克。”上以问杨荣，对曰：“陛下屡遣人招谕，令其近边猎牧，故感恩而来。若击之，是前敕诱之矣。且彼闻上至，必先遁，虽击何益，徒失戎心。”上曰：“然。”乃谕诸将曰：“朕此来饬边备耳，非为捕寇也。”已亥，大猎。庚子，车驾发洗马林。
冬，十月，丙午，还宫。
丙辰，总兵官方政、参将蒋贵讨四川松潘叛蛮，平之。初，总兵陈怀镇松潘，讨平诸蛮。寻为御史及按察使所劾，谓“怀日荒于酒，不饬边备，且僭侈逾分”。上怒，召怀还，遂以政代贵副之。至是诸蛮复叛，政谕以祸福，皆听命。惟任昌等寨梗化，政等分道进剿，以次平三十余寨。捷闻，进政都督同知。
甲子，罢陕西市马。
丁卵，以两京、浙江、湖广、江西饥，发应运南京仓米及临
633 明通鉴卷二十一
清仓米振之。
十一月，戊戌，停刑。
庚子，免四川被灾税粮。时四川奏旱涝不一，所种无收，命户部分别蠲其租。
十二月，命监察御史巡视各仓。时大学士杨士奇言：“南方运粮至京，人力甚艰。而仓廪无关防，奸人盗窃，动辄千万，前者就执，后者复继，恬无警畏，请命风宪官关防巡察。”从之。自是御史巡仓，一年一代，著为令。
是月，甲子，上不豫，命卫王瞻埏摄享太庙。十年
春，正月，癸酉朔，上以疾不视朝，命群臣朝皇太子于文华殿。甲戌、大渐，罢采买营造诸使。乙亥，帝崩于乾清宫，年三十有八。遗诏：国家重务白皇太后。帝幼为文皇所钟爱，及既冠，立为皇太孙，巡幸征讨皆从。仁宗在东宫，以谗故，失爱于文皇，其危而复安，太孙盖有力焉。即位以后，吏称其职，政得其平，纲纪修明，仓庾充羡，闾阎安乐，岁不能灾。自开国历年六十，民气渐舒，蒸然有治平之象焉。
壬午，太子即皇帝位，大赦天下。诏以明年为正统元年。时上方九龄，外廷传言，太后取金符入内，欲召立襄王。大学士杨士奇、杨荣率百官人临，请见太子，太后即至乾清宫，携上泣曰：“此新天子也。”士奇等伏谒呼万岁。于是浮议始息。
丁亥，吏部尚书蹇义卒。先是义以新君即位告祭，斋宿得疾，上遣医往视，问所欲言、对曰：“陛下初嗣大宝，望敬守祖宗成宪，始终不渝耳。”遂卒，年七十三。义历事五朝，质直宽和，善处僚友间，未尝一语伤物。杨士奇常言：“张咏之不饰玩好，傅尧俞之遇人以诚，范景仁之不设城府，义盖兼之。”仁，宣之间，政在三杨。义虽掌铨衡，辄依违其间，无所匡拂，时亦以此少634
纪二十一 之。卒，赠太师，谥忠定。
庚寅，罢十三布政司镇守中官，惟南京守备诸边镇守及徐州、临清收粮、淮浙巡盐者如故。
丁酉，上大行皇帝尊谥日章皇帝、庙号宣宗。
辛丑，晋户部尚书黄福少保，参赞南京机务。留都文臣参机务自福始。
二月，戊申，尊皇太后为太皇太后。庚戌，尊皇后为皇太后。时左右有请太皇太后垂帘听政者，太后曰：“毋坏我祖宗法！”第罢一切不急务，斥宫中玩好之物，时时勖皇帝向学而已。朝廷大政，群臣白太后，太后悉令送内阁，俟杨士奇等议决然后行。太后兄彭城伯昶，都督升，惟令朝朔望，毋得与闻国事。时杨士奇等荐升贤，宜加委任，太后不许。
辛亥，封弟祁钰为郕王。甲寅，罢诸司冗费。
是月，封平阳王美圭为晋王。晋自济熿废后，不立王者已八年，至是始以美圭绍封。
释前郁林知州林长懋、御史陈祚、主事郭循于狱，复其官。【考异】诸书皆在二月.《三编》书之九月，盖据其复官之月分也，今牵连记之、并据《明史·列传》增人林长懋。
三月，戊寅，放教坊司乐工三千八百余人。辛已，罢山陵夫役万七千人。
丙申，谕三法司：“死罪临决，必三覆奏，然后加刑。”是月，江西乐安大盗曾子良等作乱，据大盘山，众至三万，诏都督佥事彭森讨之。时陈本深为吉安知府，与森设伏，大破之，斩子良，余众溃散。本深治吉安，政举大纲，不屑苛细。大猾既歼，府中无事，晨起，鼓升堂，吏无所白，辄鼓而休。间有所讼，呼至榻前，析其曲直遣之，亦不受状。有抑不伸者，虽三尺童子皆得往白。久之，人耻争讼，无告讦者。
635 明通鉴卷二十-
夏，四月，丁卯，以久旱，考察天下布、按二司及府、州、县官。
戊辰，畿南、山东、河南蝗，遣给事中、御史督捕之。
五月，庚辰.录因。壬午，户部言：“浙江苏、松荒田及旧额官田减除税粮二百七十七万余石，请加覆核。”谕曰：“减除税粮，以苏民困也。又令核实，必增额为民患。”不许。
是月，大学士杨士奇等上言：“去年十月，奉先皇帝谕：“明年春暖，东宫出学讲读，宜慎选贤良端谨之士以为辅导。＇今遗言犹在耳，皇上冲龄，此为第一重事。伏望山陵毕日，早开经筵以进圣学。”太皇太后嘉纳之。
诏：“自今初任者不得除风宪官。”六月，丁未，令天下瘗暴骸。
辛酉，葬章皇帝于景陵。【考异】诸书多作是月戊申，今据《明史·本纪》。证之《甲子会纪》，所载月日亦同。
秋，七月，丙子，蠲山西夏税之半。
丁亥，太白经天。【考异】《明史·天文志》，“是月丁亥，太白昼见”。《三编》则去“太白经天”，今据之。
是月，进刑部侍郎魏源为本部尚书。
八月，丙午，诏减光录寺膳夫四千七百余人。
是月，以宁阳侯陈懋为平羌将军，镇甘肃。上初践阼，以懋勋旧，命偕英国公张辅参议朝政，至是以边警出之。
九月，庚寅，龙州宣抚司以瑞麦献，有一茎六穗、七穗者。诏曰：“今四方旱蝗相望，一方称瑞，如天下饥民何！自今有若此类者，毋进献。”
壬辰，诏：“督漕总兵及诸巡抚官岁以八月至京师，会廷臣议漕运事宜，著为令。”
是月，诏修《宣宗实录》。命英国公张辅为监修官，大学士杨士奇等为总裁。
636
纪二十一
以王振为司礼监。振少选入内书堂，侍上于东宫，为局郎，狡黠得上欢，遂越金英等数人任之，时辅臣方议开经筵，而振乃导上阅武将台，集京营及诸卫武职试骑射，殿最之。有纪广者，尝以卫卒守居庸得事振，大见亲昵，遂奏广第一，超擢都督金事。自此招权纳赂，诸大臣自士奇以下，皆依违莫能制。
冬、十月，壬寅，遣使谕鞑靼阿尔台、旧作阿台。多尔济巴勒。旧作朵儿只伯。先是阿噜台死，其故所立王子阿尔台及所部多尔济巴勒等复为托克托布哈所窘，窜居鄂齐讷路，外为纳款，而数入甘、凉为寇。甘肃守臣以闻，上犹欲招抚之，故有是谕。
辛亥，诏天下卫所皆立学。十一月，戊辰朔，日有食之。
十二月，壬子，阿尔台、多尔济巴勒犯凉州之镇番卫，将军陈懋御之于平川，败之，追至苏武山，遂还。时上命兵部左侍郎柴车协赞甘肃军务，兵部右侍郎徐晞巡抚甘肃，儆边备也。
是岁，广西总兵官山云讨大藤峡贼，平之。先是云奏请济师，剿除庆远郁林叛蛮，朝廷遣广东都指挥田真帅兵助之。会浔州等处蛮寇劫掠良民，云遣真率兵御之于大藤峡，前后斩首九十六级，归所掠男妇二百三入。云在镇，先后大战十余，斩首万二千二百六十，降贼酋三百七十，夺还男女二千五百八十。筑城堡十三，铺舍五百，陶砖凿石，增高益厚。自是猺、獞屏迹，居民安堵。论功，进都督同知，玺书褒劳。云谋勇深沉，而端洁不苟取。广西镇帅初至，土官率馈献为故事，帅受之，即为所持。云始至，闻府吏郑牢刚直，召问曰：“馈可受乎？”牢曰：“洁衣被体，一污不可湔也。”云曰：“不受，彼且生疑，奈何？”牢曰：“黩货法当死。将军不畏天子法，乃畏土夷乎？”云曰：“善！”尽却馈献，严驭之。由是土官畏服，调发无敢后者。云所至询问里老，抚善良，察诬枉，土人皆爱戴之。上即位，云坠马伤股，上遣医驰视，以病请代，优诏不许。进右都督。





纪二十二 英宗前纪正统元年丙辰至五年庚申


明通鉴卷二十二
明通鉴卷二十二
纪二十二起柔兆执徐，尽上章涒滩，凡五年。
英宗法天立道仁明诚敬昭文宪武至德广孝睿皇帝前纪正统元年
春，正月，丙戌，罢铜仁金场。初、永乐间遣官湖广，贵州采办金银课，复遣中官、御史往核之，又于浙江，福建开金银场，岁额日增。上即位，欲封闭坑穴，以次罢之，是时以贵州生苗方为乱、遂首罢焉。
大学士杨士奇等上言：“国家岁用粮储浩大，皆仰给江南军民转运，不胜劳苦。况河道偶有阻室，则粮饷不充，实非经久之策。计今在京官军数多，除操练造作应用外，余者悉令于北京八府空间田地屯种。倘遇丰年，必有蓄积，可省南方转运之费。”从之。庚寅，诏发禁军三万就近地下屯。士奇等又言：“前因巡边，调选大宁都司及南、北直隶卫所官军，更番赴京操备。今天下已靖，请不必赴京，俱令下屯，既省转运之劳，又养精锐之气。”上命从容行之。
二月，始开经筵，从大学士杨士奇等之请也。士奇等又言：“天子就学，其事体与皇太子、亲王不同，乞先命礼部、翰林院638
纪二十二
详定讲筵礼仪。”从之。丙辰，命太师英国公张辅知经筵事，大学士杨上奇、杨荣、学上杨溥同知经筵事，少詹王直、王英，侍读学上李时勉、钱习礼、侍讲学士陈循、侍读苗衷、侍讲高谷、修撰马愉、曹鼎兼经筵官，翰林春坊儒臣分直侍讲。经筵定仪注自此始。
是月，命佥都御史王翱出镇江西。时廷议遣文武大臣出镇，遂命翱偕都督武兴行。
三月，己巳，赐周旋等进士及第、出身有差。
乙亥，上御经筵，先是经筵进讲之制，无定地，亦无定期，至是始定月讲、御文华殿，诏以月之九日行之。续定每月三日，日以逢二为期，以二、八月中旬起、四、十月末句止，寒暑暂免。遂为定制。时中官王振方用事，考功郎中李茂弘，谓“今之月讲，不过虚应故事，粉饰太平，而君臣之情不通，暌隔蒙蔽，此可忧也。”即日抗章致仕去。【考异】《明史稿》书“二月丙辰定经筵仪注”，《明史》不书、但书御经筵于三月乙亥，盖二月定仪注，三月始御经筵也。是年三月丁卯朔，.乙亥则三月九日。证之《明会典》，育“经筵月讲，向无定日，亦无定所。正统初始著为仪，常以月之二日御文华殿进讲，月三次，寒暑暂免。”据此，则英宗初御经筵，当以三月十二日戊寅。证之王圻《续文献通考》，言“正统元年春二月，始开经筵，杨士奇等定礼仪上之，制曰：“是，以今月初九、十九御经筵。”据此，则初定仪注，以月之九日为期，《纪》书“乙亥”，与制词合。其改二为期者，据《通考》言，“续定经筵仪注，每月三日，日以逢二为期，岁率以二、八月中旬起、四、十月末旬止”云云。然则初定之期以九，后始更之以二，《明史》所纪，自据《实录》，故《三编》亦系之三月，是也。惟据《明会典》，但有逢九.逢二之期、而景泰元年开经筵，御史许士达上疏，言“旧典经筵，每月不过初六、十六、二十六三日”。似景泰初又定经筵以六为期。盖正统，景泰之间，或二，或六，或九，本无定期，其逢二之期，似是后来所定，故《会典》据之，今附识于此。
639 明通鉴卷二十二
初，镇番之役，平羌将军陈懋遣兵援之，遽解去，懋以捷闻。会参赞侍郎柴车至，劾“懋失律致寇、又取所遗老弱冒为都指挥马亮斩获功”。又劾“凉州副总兵刘广丧师，不以实闻，顾冒功要赏”。诏夺懋禄，械广至京，特赐车金币以旌其直。车以廉干名，上简用之。一时调军给饷，悉得事宜。【考异】柴车参赞甘肃军务，在去年之冬，此则以劾陈懋、刘广，故赐金币以旌其直，证之《明史·车传》，大略如此。《吾学编》则统系之是年三月，言“车劾刘广，上以其可当师旅之任、命赞甘肃军务，并赐金币文绮”。据此，则车以幼广之故始授参赞，不知车之劾广乃在至甘肃后也。至劾陈懋事，见《懋传》，而《车传》亦轶之，今据二传增入。
诏：“苏、松、浙江等处官田，准民田起科，粮四斗一升至二石以上者减作三斗，二斗一升以上至四斗者减作二斗，一斗一升至二斗者减作一斗。”自宣德之末，苏州逋粮至七百九十万石，巡抚周忱、苏州知府况钟屡请，辄为部议所格。至是稍稍蠲减，民困少苏。
夏，四月，丁酉朔，享太庙。上冲龄践阼，至是始诣太庙行亲享礼。
是月，河北旱蝗，遣工部侍郎邵旻等督所在有司分道捕之。
五月，丁卯、阿尔台、多尔济巴勒寇肃州，先是寇由镇番入凉州，刘广等不敢击，大掠而去。寻犯山丹、指挥陈玘战没。又犯大同，千户叶林等战没。至是围肃州，不克，亦大掠去。【考异】《明史·本纪》系之五月丁卯。证之《吾学编》、《典汇》诸书，本年寇山丹，又人大同塞。《明史稿》书寇大同于二月、寇山丹于三月，《明史·纪》皆略之，且据诸书，则寇山丹在前，寇大同在后，《明史稿》亦似倒叙，今统书于是月寇肃州之下。又，《明史稿》五月及闰六月皆书“犯肃州”，盖五月犯，至闰六月始解去也，今并系之五月下。
壬辰，始设提督学校官。时南京户部尚书黄福上言：“比来生员学艺疏浅，宜令布、按二司遍历考试、庶得真才。”于是诏：“两640
纪二十二
畿及十三布政司皆设提学道，专理学校事，按臣不得侵越。两畿以御史，十三布政司以按察副使或佥事。著为令。”是时廷臣举堪任提学者，吏部尚书郭琎首荐薛瑄。瑄，字德温，号敬轩，河津人。举永乐十八年河南乡试第一，明年成进士，以省亲归。居父丧，悉遵古礼。宣德中，服除，擢御史。三杨当国，欲见之，谢不往。出监湖广银场，日探性理诸书，学益进。以继母优归，至是服阕还朝，遂以琎荐授山东提学佥事。首揭朱子《白鹿洞学规》开示学者，延见诸生，亲为讲授。才者乐其宽，而不才者惮其严，皆呼为“薛夫子”云。【考异】《明史·本纪》但书“是月壬辰设提督学校官”。《三编》、《辑览》言“两畿以御史，十三布政司以按察副使金事”，证之《明史·职官志》同，今增入。又薛瑄以金事授山东提学道，证之本传，在正统改元之初。《吾学编》系之五月设提学下，今从之，
六月，都察院右都御史顾佐致仕。初，佐有疾，请致仕，宣宗命熊概代理院事。逾年，概卒，佐疾良已，遂复任。是年，佐考察御史不称者十五人，奏请降黜。时邵宗九载满，吏部考称，佐独置之十五人之列，遂与尚书郭琎相奏辨。上人琎言，遂原宗而责佐，佐因上章求去。赐敕奖慰，赉钞五十贯，命户部复其家。佐操履清白，性严毅。每旦趋朝，小憩外庐，立双藤户外，百僚过者皆折旋避之。入内直庐，独处小夹室，非议政不与诸司群坐，一时称为“顾独坐”。卒以是被挤去，家居十一年卒。佐既罢，以陈智代为右都御史。【考异】据《吾学编》、《国史纪闻》，皆系之是年六月。证之《明史·七卿表》，佐以元年六月致仕，陈智任。按仁、宜以来，左右都不并设，任授一官，而证之《佐传》，佐任右都御史，并未改左。《吾学编》及诸书作“左都”，又以陈智所代为“左副都”，皆与史不合，今参《明史》表、传书之。
徙甘、凉寄居回回于江南，凡五百户。又徙在京降人于河间、德州。
闰月，罢陕西织造驼毯。永乐间，增设内外各织染织造局，
641 明通鉴卷二十二
遂及陕西之驼锡，至是以西鄙不清罢之。
是月，顺天、真定、保定、济南、开封、彰德六府俱大水。【考异】是月顺天等六府大水，《明史·本纪》不具。证之《明史·五行志》，在是年之闰六月，今据增。
秋，七月，访圣贤后裔，蠲其徭役。初，宋高宗南渡，孔子四二八代孙端友，率其子玠扈从至浙，居于衢州。高宗绍兴初，端友卒，赐其子玠田五顷，命以州学为家庙，世奉祭祀。四传至洙，元至元间，命归曲阜袭封。洙让爵曲阜之弟治，元世祖嘉之，命为国子祭酒，提举浙东学校。然自此衢州之袭封遂罢。至是有言端友之裔孙仍有在浙者，上命访之，并及宋儒周敦颐、程颢、程颐、司马光、朱熹后裔，皆复之，所在祠墓倾圮者修之。【考异】据《三编》、《辑览》，系之七月，傅氏《明书》系之六月之末，今从《二编》。其《日》云：“访求南宋衍圣公孔端友后裔。”按端友从宋高宗南渡，始有南宗，而北宗已属之金。端友既去，金人乃以其同母弟端操为北宗。而证之《明阙里志》，端友之子玠，即端操之子，嗣端友而从南渡者也。元至元间，端操后绝，能言衡州之孔洙即端操之后裔，故特召之。而洙仍让爵于居曲阜之族弟，复归南宗。元世祖忘其本有南、北二宗，故衢州之封爵遂罢。明英宗即位，始令访之。直至孝宗弘治末年，始访得洙之六世孙彦绳，命主祀事，授翰林院《五经》博士，子孙世袭，于是南宗之祀始复。《明史·彦绳传》，谓“时以在曲阜者为孔氏北宗，在西安者为南宗”，是也。程敏政《圣裔考》谓“北宗皆出于一时之访求；必不得已，南宗犹为近之”。因谓“阙里之大宗当归之衢族，孔氏《阙里志》辨之甚详”。盖敏政既不知端友、端操实同母兄弟，又不知端友在衢所立为后者即端操之子。又，其时北宗孔宏绪，与敏政同为大学士李文达公之婿，《阙里志》谓二乔素不相能，虽未敢以此排斥圣裔，亦其考据之失详也。余详《考证》中。
徙襄王瞻墡于襄阳，淮王瞻墺于饶州。
是月，南畿、陕西、湖广、广东皆大水。【考异】此据《三642
纪二十二 编》增。
八月、甲戌，以右都督蒋贵充总兵官，佩平虏将军印，都督同知赵安副之，讨阿尔台，多尔济巴勒也。贵镇守松潘，数有功。上即位，召还，进右都督。会阿尔台等数犯甘、凉，边将告急，遂有是命。
是月，诏还前学士解缙所籍家产。【考异】据《朗史》本传在是年八月，傅氏《明书》同，今从之。
始定岁赋折银入内承运库。初，洪武九年，天下税粮许以银钞代输者，谓之“折色”。所折之银俱送南京，供武臣俸禄及北京各卫官支俸以为常。至是副都御史周铨言：“行在各官俸支米，南京道远费多，辄以米易货，贵买贱售，十不及一。朝廷虚糜廪禄，各官不得实惠。请于南畿、浙江、江西、湖广不通舟楫地，折取白金布绢，解京充俸。”江西巡抚赵新、南京户部尚书黄福亦以为言。上以问户部尚书胡濙，淡对以“太祖尝折纳税粮于陕西、浙江，民以为便”。乃仿其制，米麦一石折银二钱五分。南畿、浙江、江西、湖广、福建、广东、广西，米麦共四百余万石，折银百万余两，不送南京，悉入内承运库，谓之“金花银”，除给放武臣俸，余专供内用。其后概行于天下，自起运、兑运外，率粮四石折银—两解京，以为永例。由是诸方赋入折银者几半，而仓廪之积渐少矣。
九月，癸卯，遣刑部侍郎何文渊、户部侍郎王佐、都察院副都御史朱与言督理两淮、长芦、浙江盐课，并敕内官同往。“有不便于民者，具实以闻。其阻挠盐法，情犯重者、械送京师。”钦差巡盐自此始。
庚申，遣兵部侍郎李郁、通政使奈亨赍敕印封黎麟为安南国王。初，黎利死，敕其子麟权署国事，麟遣使入贡谢恩。上即位，改元之四月，以宣宗宾天，遣使进香，又以上登极，尊上太皇太后，皇太后位号，并遣使表贺，贡方物，闰六月，复贡。上
643 明通鉴卷二十二
以陈氏宗支既绝，麟事大礼恭，欲使正位。下廷臣议，咸以为宜，遂有是命。
冬.十月，上阅武于将台，命诸将骑射，以三矢为率。受命者万余，惟驸马都尉井源三发三中，上喜，撤上尊赐之。观者私相语曰：“往年王太监阅武，纪广骤升。今天子自来，顾一杯酒耶？”然竟无殊擢。【考异】《明史》纪、传皆不载，《纪事本末》及《通纪》、《纪闻》皆系之十月，今从之。驸马都尉井源，仁宗女嘉兴公主下嫁者，后死于土木之难。《明书》作“驸马都尉薛桓”，误也。证之《明史·公主传》，“宣宗女常德公主，以正统五年下嫁薛桓”，此时安得有驸马都尉之称？
十一月，乙卯，诏：“京官三品以上，举堪任御史者，四品及侍从言官，举堪任知县者，各一人。”
是月，免湖广被灾税粮。
十二月，丁丑，下兵部尚书王骥，侍郎邝埜于狱。时王振初用事，欲令朝臣畏已。会骥议边事，五日未奏，振教上召骥，面责之曰：“卿等欺朕年幼耶？”即日，执骥并埜下之狱，寻释之。未几，右都御史陈智劾张辅回奏稽延，并劾科道不举奏，上释辅不问，杖御史、给事中各二十。自是言官承振风指，屡摭大臣过，自公、侯、驸马、伯及尚书、都御史以下，无不被劾，或下狱，或荷校，甚至谴谪，殆无虚岁。
乙酉，湖广、贵州总兵官萧授讨广西蒙顾十六洞贼，平之。初，授平贵州乌罗蛮，逾年，复讨都匀蛮，降下合江，蔡郎等五十余寨。会上即位，命佩征蛮副将军印，仍镇湖广、贵州。又念授年老，以都督佥事吴亮副之。先是普定蛮阿迟等叛，僭称王，四出攻掠，授遣指挥顾勇等捣其巢，破之。而广西蒙顾十六洞与湖广逃民相聚蜂起，授督兵围之，再战，悉禽，斩其酋，余党就诛。捷闻，进右都督。上言：“靖州与广西接壤，时苦苗患。永乐、宣德间，尝储粮数万石备军兴。比年储渐少，有警发人徒转644
纪二十二
输，贼辄先觉，以故不能得贼。乞于清浪、靖州二卫各增储五万石，庶缓急可藉。”报可。
是冬，成国公朱勇言：“近卫喇特托欢以兵迫逐鞑靼多尔济巴勒，恐既吞并，日益强大。乞敕各边广储积以备不虞。”上嘉纳之。是时二部相仇杀，而阿尔台、多尔济巴勒窜居在外，非卫喇特之敌，故阳乞抚于我而阴行寇掠。未几，复犯庄浪，都指挥江源战没，亡士卒百四十余人，边事益棘。
是岁、上改元初政，三杨当轴，各处坑冶，悉诏封闭。撤永、宣新增之闸办官，又罢诸处采买及造下西洋船木诸冗费，民困少苏。内供之物，如糖蜜、果品、腒脯、酥油、茶芽、粳糯、粟米、药材、或较旧数减半、或减三之二。而上用膳食器皿，如南工部造金龙风白瓷诸器，饶州造朱红膳盒诸器，即位数月，撙节颇多。而营造所之援例诛求，尚膳监之乘时干没，上虽备帖具书，不能禁也。其后中官用事，征索纷纭，较之旧制又变本而加厉云。
佥都御史鲁穆奉命捕蝗于大名，还、以疾卒。穆，天台人，永乐四年进士。家居褐衣蔬食，足迹不人州府，比谒选，有司馈之尽，穆曰：“吾方从仕，未能利物，乃先厉州里乎！”不受。除御史，仁宗监国，屡上封事，劾汉王官校诸不法状，直声震朝廷。迁福建佥事，理冤滥，摧豪强。泉州人李某，调官广西，某姻富民林某，遣仆鸩李于道而室其妻。李之宗人诉于官，所司纳林赂，坐诉者，系狱久。穆廉得其实，正林罪。漳民周允文无子，以侄为后，晚而妾生子，因析产与侄，属以妾子，允文死，侄言儿非叔子，逐之，尽夺其赀，妾诉之官。穆召县父老及周宗族，密置妾子群儿中，咸指儿类允文，遂归其产。民呼“鲁铁而”。时杨荣当国，家人犯法，穆治之不少贷，荣顾谓穆贤，荐之朝。上即位，遂擢是职。卒之日，贫不能敛。始，穆入为佥宪，行李萧然，尚书吴中赠以器物，不受。至是中为治棺衾，乃克殡。诏给
645 明通鉴卷二十二
舟归其丧。【考异】鲁穆之卒，据《明史》本传，在英宗即位之明年，乃正统元年也，是年河北旱蝗，遗官督捕，穆之还未知何时，故诸书有系之二年者.惟《宪章录》七年书“鲁穆巡视江南”尤误耳。今据其出使之年、牵连记之.
以刘中敷为户部尚书。中敷任山东左布政，丁忧归，至是夺情起之。
宣德八年，西洋、西域来朝贡者，凡古里、柯枝、苏门答刺及天方等共十一国，滞留未遣。是年，上始命礼部稽其使臣在京师者，悉令附爪哇贡舟还国。
二年
春，正月，甲午，奉宣宗神主祔太庙。
己亥，诏大同总兵官方政、都指挥杨洪，会宁夏、甘肃兵出塞。先是总兵蒋贵、赵安等奉命出师，未至而寇犯庄浪，巡抚甘肃徐晞上章劾贵。廷议以贵方选军甘州，势不相及，而庄浪正唏所统，贵晞委罪，置贵不问。未几，谍报阿尔台、多尔济巴勒等驻贺兰山后，诏政与洪出大同迤西，贵与安出凉州塞会剿。贵等师至鱼儿海子，都指挥安敬，言前途无水草，留十日，以刍饷不继，欲引还。时右佥都御史罗亨信参贵军务，让之曰：“公等受国厚恩，敢临敌退缩耶！死法孰与死敌？”贵不能从，遽引军还。亨信遂上章劾贵，陕西都御史陈镒亦言状，诏切责贵等。
是月，太皇太后欲诛王振，不果。上之初即位也，太皇太后悉委政内阁，而三杨皆累朝元老，振心惮之，未敢逞。太后尝遣振至内阁问事，士奇拟议未下，振辄施可否，士奇愠，三日不出。太后闻之怒，立鞭振，仍令诣士奇谢罪。且曰：“再，尔必杀无赦！”一日，太后御便殿，召英国公张辅、内阁杨士奇、杨荣、杨溥、尚书胡淡入朝。太后左右女官，杂佩刀剑，侍卫凛然。上西向立太后旁，五臣东面稍下。太后召问，人皆有奖劝之词。及646
纪二十二
溥，乃叹曰：“先帝念卿忠，屡形愁叹，不意今日得相见也！”盖仁宗监国，以谗故，宫僚多下狱，溥及黄淮一系十年，濒死者数矣。仁宗每于宫中言及东宫时事，惨然不乐，以故太后言之。于是溥泣、太后亦泣，因顾上曰：“此五臣先朝所简、贻皇帝，有行必与之计，非五臣所赞成者，不可行也。”有顷，宣太监王振至，俯伏，太后颜色顿异，曰：“汝侍皇帝起居多不律，今当赐汝死。”时女官加刃振颈、上跪为之请，五臣皆跪。太后曰：“皇帝年幼，岂知此辈自古祸人家国！我听帝暨诸大臣留振，此后不得令干国事也。”振自此稍敛戢。已而太皇太后病，遂跋扈不可制矣。【考异】此事《明史》三杨及宦官传皆不载，《皇朝通纪》《纪事本末》及《明书》皆载之。据弇州《考误》、言“出自何文简《余冬叙录》，而《杨文敏行状》及杨文贞《三朝圣谕录》皆不及。以召对言，则似影响宣宗时事，若果有诛王振之语，则《文敏行实》与《圣谕录》何故佚之？史于太后之圣政，王振之蠹国，娓娓言之，此又何所讳而不书？意者何文简骤闻前辈之言，喜而笔之，不自知其误也”。予谓《文敏行状》及文贞《三朝圣谕录》皆因王振讳也。杨荣之卒在正统五年，正王振用事之时，宜《行状》不书。士奇以正统九年卒，《三朝圣谕录》，据其自序成于正统七年壬戌，是年太皇太后崩，振势益盛，大作威福，廷臣人人惴恐。士奇虽耄之年，岂不虑异日子孙之祸？太后赐王振之死，即有其事，亦必不敢人《录》中。弇州之说，毋乃知其一而不知其二也。《三编》采人此条，系之是年正月，今从之，
御批《三编》曰：“诚孝太后既对诸臣数责王振，且以刃加振颈，不得谓无必杀之心。使五臣能因势而赞成之，则去大憝易于反掌。乃五臣不但不显言其恶，且为之长跪致请，转若重为申救者。良由诸臣阿顺幼主，为身后计，故尔隐忍保全，致贻奸恶之祸，而不得诿之诚孝太后之优柔寡断矣。且如太后于兄昶、升，皆禁其不得干预国事，可谓深知大体。而三杨则于昶、升请加委任。私意揣摩若此，又奚有于
647 明通鉴卷二十二
王振乎！ 三月，甲午，录囚。
戊午，遣御史金敬抚辑大名及河南、陕西逃民。夏、四月，免河南被灾田粮。
五月，庚寅，命兵部尚书王骥经理甘肃边务，时寇数犯甘、凉边境，蒋贵、赵安等出塞无功，而侍郎柴车、徐晞，都御史曹翼，相继饬防，均不能制，上乃命骥往，许以便宜行事。骥奉命，疾驱至军，大会诸将，问：“往时追敌鱼儿海，先退败军者谁？”佥曰：“都指挥安敬。”骥之行也，上以佥都御史罗亨信劾贵等逗留状示骥，并密敕骥戮敬军中以徇，至是遂承旨缚敬斩辕门，寻奉敕责取贵死状，一时诸将皆股栗。骥乃大阅将士，分兵画地，使各自防御，边境肃然。阅军甘、凉，汰三之一，定更番法，兵得休息而转输亦省。【考异】王骥斩安敬及责蒋贵死状一事，据弇州《史乘考误》，谓“出自中旨，并非便宜行事。彭文宪为王靖远作基志，有似狄招讨之戮陈沔者，虽快人意，恐当以正史为据也。”余谓王骥非能擅斩安敬.责蒋贵死状之人，此不足辩。而证之《罗亨信传》，“亨信幼贵逗留状，上以其书示王骥等”，故《骥传》亦言“承密旨缚敬斩军”，又责贵死状，亦云“宣敕”，其皆出自中旨明矣。《明史》所记较彭《志》为得其实，今据之。
壬寅，命刑部尚书魏源经理大同边务，亦令以便宜行事。先是王骥言：“边军怯弱，由训练无人。”因荐千户杨洪，诏加洪游击将军。洪所部才五百，诏选开平、独石骑兵益之，再进都指挥金事。洪以敢战著名，而部曲多毁之者。源甫莅边，万全卫指挥杜衡，部卒李全，讦奏洪罪，源素知洪能，乃奏谪衡戍广西，而执全付洪使自治。时源遣都督佥事李谦守独石，遂请以洪副之。丁未，免陕西平凉六府旱灾夏税，并谕户部遣官勘实蠲之。是月，有吉安、浮梁、淮、徐等处义民十人，各出谷千石有奇，助官振济，赐玺书旌劳，复其家。
648
纪二十二
六月，乙亥，以宋儒胡安国、蔡沈、真德秀从祀孔子庙廷。时肇庆知府王莹等，以“安国作《春秋传》，沈作《书传》，真德秀作《大学衍义》，均有功于圣门，请从祀孔庙两庑。”下礼部议，奏称“莹等言是”，故有是命。
庚辰，遣副都御史贾谅、工部侍郎郑辰振河南、江北饥。时南直隶之凤阳、淮安、扬州诸府，徐、和、滁诸州，河南之开封诸府，奏“自四月至五月，河、淮泛涨，民居漂没，禾稼不登”，特命谅等往振之。
秋，九月，以都指挥金事杨洪守独石。先是洪副李谦守备赤城、独石，谦老而怯，与洪不相能，洪每调兵，谦辄阴沮之，洪赏励将士杀敌，谦笑曰：“敌可尽乎？徒杀吾人耳。”御史张鹏劾罢谦，因命洪代。洪虽为偏校，中朝士大夫皆知其能，有毁之者，辄为曲护，洪以是得展其才，益自奋。数败乌梁海兵，禽其酋，威名闻岭北，称为“杨王”。
王骥经理甘肃，寻召还。未几，甘肃守将报北寇复犯边。冬，十月，甲子，以镇守甘肃左副总兵任礼充总兵官，授平羌将军，都督蒋贵、都督同知赵安副之，兵部侍郎柴车、佥都御史曹翼、罗亨信参赞军务，讨阿尔台、多尔济巴勒，命骥及太监王贵监督之。车尽心边务，纠劾将帅欺玩，章前后凡数十上。或以后患怵之，车曰：“吾敢爱身以误国也！”每有功赏，虽敕下，必覆验而后行。岷州土官后能，冒功得升赏，车奏请加罪。能复请，命宥之，车反覆论其不可，曰：“诈冒如能者，实繁有徒，臣方次第按核。今宥能，何以戢众？若无功而得宫，则捐躯死敌者何以待之？”朝廷虽从能请，然嘉车贤，遣使劳赐之，仍进从二品禄。
是月，敕：“方面郡守缺，令三品以上保举择用。”左通政陈恭言：“古者择任庶官，例由选部，职任专而事权一，今令廷臣各举所知，恐开私谒之门，长奔竞之风。”下吏部议。尚书郭琎逊谢不敢当，大学士杨士奇言：“宣德七年以前，布、按二司及府州县官
649 


明通鉴卷二十二
多不得人，致为民害，是以宣宗皇帝敕令大臣保举，自兹以往，多得其人。间有一二非才，亦缘举主不察，甚或徇私，所司不行纠劾，以致如此。昔唐太宗力行仁义，命在京三品以上官举郡守县令，后来致天下斗米三钱之效。但所举之人，后有犯赃，必须明正举主之罪，则人知谨畏，不敢滥举，官必得人矣。”诏仍如士奇言。
十一月，乙巳，振河南饥，免税粮。三年
春，三月，已亥夜，京师地震。庚子，又震。甲辰，又震者再。【考异】《明史·本纪》及《五行志》、皆书“三月已亥地震”。《三编》据《实录》，并增入“庚子、甲辰”、今据之。
是月，振陕西饥。
禁天下祀孔子于释老庙宇。
是春，兵部尚书王骥督诸将出塞，以蒋贵为前锋，而自与任礼帅大军后继。与贵约曰：“不捷，毋相见也。”贵亦感奋。会多尔济巴勒惧罪，连遗使人贡，敌势稍弱，贵帅轻骑败之于狼山。追抵石城，多尔济巴勒走，与阿尔台合。
夏，四月，王骥、任礼等帅诸军出镇夷关，蒋贵将二千五百人为前锋。贵欲深入，副将李安沮之，贵拔剑厉声叱曰：“敢沮军者斩！”遂由间道疾驰三日夜抵其巢。阿尔台方牧马，贵猝人马群，令士卒以鞭击弓揭惊马，马尽佚。敌失马，挽弓步斗，贵纵骑蹂击，指挥毛哈阿奋人其阵，大败之。乙卯，贵分军为两翼，别遣百骑乘高为疑兵，转战八十里，斩首三百余，禽伪左丞脱罗，获金银印各一，驼马兵甲千计。会骥与礼败敌于梧桐林，至额齐讷路，禽伪枢密、同知、金院十五人，万户二人，降其部落，穷追至黑泉。而赵安等出昌宁，至多喇沟，旧作刁力。亦禽伪右丞，达噜噶（尔）齐三十入。分道夹击，转战千余里，多尔650
纪二十二
济巴勒远遁。西边悉平。【考异】《明史·本纪》系之四月乙卯，据其奏报之月日也。《功臣年表》记封蒋贵等于是年之四月。《七卿年表》言“E骥以四月召还，理部事”，皆牵连记之耳。证之诸书，骥等还在十月，论封及升赏王骥、柴车等皆在其时，今分书之。
癸未，设大同马市。先是刑部尚书魏源等，以卫喇特贡马，援辽东开原例以六事闻，曰：“置马市，选贡马，输供具，严禁约，择通事，设牙行。”上以“马市劳军民，不必置。待远人宜厚，马不必选。供具取给公帑，勿扰民。余如议。”未几，巡抚大同佥都御史卢睿，复言“大同宜立马市”，从之。
是月，《宣宗皇帝实录》成。杨士奇、杨荣俱进少师，溥进少保兼礼部尚书、武英殿大学士，余升赏有差。
五月，南畿巡抚周忱奏疏通盐课法。去年，淮、扬水灾，盐课亏少，上命忧往视之。忱奏“令苏州等府拨剩余米，每县量拨一二万石，运赴扬州各盐场收贮，如数出给通关，准作次年预纳秋粮。令灶户将私盐于附近场分上纳，即照时价给米”。于是米贵盐贱，官得积盐，民得食米，公私赖之。
六月，癸酉，以旱诏谳中外疑狱。
麓川宣慰使思任发叛。任发，前宣慰思伦发子也。初、思伦发为其部长刀千孟所逐。洪武之末，太祖命黔国公沐春会都督何福讨平之，归伦发于麓川，仍为宣慰使。分其地，设孟养、木邦、孟定三府隶云南，设潞江、干崖、大侯、湾甸四长官司隶金齿。永乐初，升孟养、木邦为宣慰司。久之，孟养、木邦与缅甸相仇杀。时思伦发已卒，子行发袭，亦卒。次子任发遂袭，而狡狯逾于父兄，差发金银，不以时纳，朝廷稍优容之。会木邦与缅甸相攻，任发乘机侵夺，遂欲尽复其故地，称兵扰边。值宣德之末，以交阯、四川方用兵，民劳未息，遣中官赍敕抚谕，令勿与木邦争地抗杀。而任发辄连年侵孟定、南甸、干崖、腾冲、潞江.金齿等处。于是黔国公沐晟奏：“任发叛形已著，近已侵迫金
651 明通鉴卷二十二
齿，势甚披猖。已遣诸卫马步官军至金齿守御，乞调大军进讨。”是时上方命晟遣官赍金牌信符谕还所侵地，而任发卒不奉诏。乙亥，命都督方政、金事张荣会晟讨麓川。【考异】据《明史·本纪》系之是月，诸书或系之二年之十月，或系之三年之十月，然以命将考之，《纪》中系之是年之夏者，为得其实。盖方政等出征，当以秋冬间至，而空泥之败，政之死难，事在明年正月。以此推之，政之奉命出师，在是年之六月无疑也。政等既出师，而思任发复侵孟养，盖是时任发方修贡以冀缓师，沐晟遵信其降，无渡江意，政不胜馈，乃独率麾下出战，先胜后败。政死之后，诏切责晟不援，故晟亦惧罪暴卒，《本纪》系晟卒于四年三月者是也。今据《本纪》.参之《云南土司传》。思伦发、思任发、思机发，
父子祖孙皆以“发”名，盖“发”即“法”，夷人称其长为“法”、犹中国之称王
也。《纪事本末》言“思任发略取孟养，逐其宣慰刀宾玉，遂屠腾冲，踞潞江，仍自称曰“法”。法＇，滇王号也。中国遂讹为思任发云。”按此所记、本之田汝成《西南夷传》，田官于滇，故知之。“思任”，《田传》任”作“仁”。证之《明史》传中，所记思仁逐刀宾玉，屠腾冲，踞潞江，皆思任事。是“思仁”即“思任”也。
秋，七月，癸未，下礼部尚书胡淡等于狱。初，行在礼部印失，上以淡故，诏勿问，命改铸。至是又失之，遂被劾下狱。未几，印获，释之，复其官。
辛卯，下户部尚书刘中敷等于狱。初，中官俸糈，于通州支给，中敷掌户部，改在京仓支给。中官讽御史、给事中劾奏，遂并侍郎吴玺等俱下狱，既而释之。
八月，辛酉，顺天贡院火，席舍多焚，试卷亦残缺。时翰林侍讲学士曾鹤龄为考官，值初试之夕，有司惧罪，不敢言更试，惟请葺号舍终事。鹤龄曰：“必更试，然后涤百弊以昭至公。不然者，即此心无私，亦欺也。”礼部官乃具二议以进，诏下，如鹤龄叫
乙亥，以陕西饥，令杂犯死罪以下输银赎罪，送边吏易米。652
纪二十二
是年春，平凉、风翔、西安、巩昌、汉中、庆阳凡六府，皆以饥告，故有是命。
九月，癸巳，蠲两畿、湖广逋赋凡六十四万石，以元年、二年连灾故也。
冬，十月，癸丑，再振陕西饥。
是月，召王骥等还。论平虏功，封蒋贵定西伯，任礼宁远伯，赵安会川伯，骥以尚书兼大理寺卿支二俸，柴车升兵部尚书，自罗亨信以下皆升赏有差。
十一月，逮天下逋逃工匠四千余人。初，宣德间，征天下军民工匠，多所兴造。上即位，悉罢之。未几，建宫殿，修九门，改造五府、六部诸司公署，又广建京城内外诸佛寺，工役繁兴，匠多逃者。二年二月以后，已逃六千余人，至是积四千二百余人，悉命逮之，逮至者皆桎梏赴工，军民失望。
是月，南京国子祭酒陈敬宗请定人监事例。敬宗任南京国子监司业九年，秩满迁是职。至是上书言：“旧制，诸生以在监久，近送诸司历事。比年有因事予告者，迁延累岁，至拨送之期始赴，实长奸惰，请以肄业多寡为次第。义，近有愿就杂职之例，士风卑陋，诚非细故，请加禁止。”从之。
十二月，内辰，下刑部尚书魏源，右都御史陈智等于狱。源经理大同边务，本年四月召还。有御史劾“源为御史时，曾犯赃，冒领诰命”，上以源有劳，置不问。比还，与都御史陈智相詈于直庐，智以闻，诏两责之。七月，以坐决狱不当，与侍郎何文渊俱下狱，既而释之，至是以上辽王贵烚罪状不言其内乱事，遂与三法司俱系诏狱，智亦预焉。先是巡抚湖广侍郎吴政等，奏“辽王贵给不友诸弟，待庶母寡恩，捶死长史杜述，居国多过”。及召讯京师，尽得其淫秽黩伦凶暴诸不法事。上以政等所奏及三司所鞫皆不当，复命英国公张辅会问，得实，乃论贵恰重典，遂并政等规避不奏论斩。时上严绳臣下，大臣下狱以为常，源一岁
653 明通鉴卷二十二
两系。论者皆以为王振作威之渐云。【考异】《明史·本纪》但书十二月魏源下狱事。证之《源传》，源是年两下狱，一在七月，一在十二月，均见《七卿年表》、今据本传书之。O又按《明史稿》书魏源下狱于七月乙未，是源初次下狱之日分也。
是岁，多尔济巴勒败走，寻为卫喇特托欢所杀。托欢自袭杀阿噜台后，悉收其部。未几，又内杀贤义、安乐二王，尽有其众，欲自立为可汗。众不可，乃以托克托布哈旧作脱脱不花故元后，立之，以阿噜台之众属焉。托欢自为丞相，阳推奉之，实不承其号令。一时朝臣、边将皆言“卫喇特日强，且两虏合一，尾大势成，非阿尔台等残寇之比也”。上皆不省，但戒敕防御而已。【考异】《明史》王骥、蒋贵传、言“骥等追至黑泉，朵儿只伯远遁”。《三编》言其“远遁，寻为脱脱不花所杀”，据《明史·鞑靼传》也。《传》言“瓦刺脱欢袭杀阿噜台，收其部，欲自称可汗，众不可，乃以脱脱不花为故元后，立之。”又《瓦刺传》言：“脱欢内杀其贤义、安乐两王，尽有其众，欲自称可汗，众不可，乃共立脱脱不花，以先所并阿噜台众归之，自为丞相。已，装破朵儿只伯，复诱胁三卫窥伺塞下.”据此，则脱脱不花虽为脱欢所奉，不过空名而已，袭杀朵儿只伯，诸书皆属之脱欢，而证之《瓦刺传》，朵儿只伯之败在正统三年，脱欢之死在正统四年，则朵儿只伯被杀即在三年败后也。今据《纪》、《传》系之三年之末。
四年
春，正月，壬午，都督方政讨麓川蛮，穷追，败绩，死之。先是政等出师，诏会黔国公沐晟及晟弟右都督昂共讨之。思任发者，本名思任，未袭时，曾隶孟养宣慰刀宾玉部下，宾玉尝遣诣晟，晟儿畜之。洎拥众麓川，侵略邻境，势日强。南甸知州刀贡罕、奏麓川夺其所辖罗卜思庄等二百七十八村、诏思任还之，不听。政等将至，思任佯言修贡，以冀缓师，复略孟养地，逐宾玉，遂据潞江，自称曰“法”。“法”，夷人王号也。政谋进兵，而
654
纪二十二
级辄视思任发易与，闻其降，迁延不欲渡江。任发潜遺众万余沿潞江，造船三百艘，欲取云龙。政欲出战，晟不可；政造舟欲济师，晟又不许。政不胜愤，乃独帅麾下与贼将缅简战，破其大寨。贼奔景罕，指挥唐清复击破之。又追之高黎共山下，斩贼共三千余级。乘胜深入，逼任发上江。上江，贼重地也。政远攻疲甚，求援于晟，晟怒其违节制渡江，不遣；久之，以少兵往，至夹象石又不进。政追至空泥，贼出象阵冲击，军歼，政死焉。时晟抵金齿，闻败，引军还。
二月，丁巳，总兵官萧授讨贵州计沙叛苗，平之。时苗贼首金虫、总牌等，纠红江生苗作乱，伪立统千侯、统万侯号。授督兵抵计沙，分遣都指挥郑通攻三羊洞。马晔攻黄柏山，大破之。都督同知吴亮穷追至红江，斩总牌，千户尹胜诱斩金虫，于是生苗尽降。授在镇二十余年，威信大行，寇起辄灭，前后诸帅莫及也。论功、进左都督，寻以老致仕。久之，复起视事右府。越数岁卒、赠临武伯，谥靖襄。
是月、大学士杨士奇乞致仕，上不许。命归省墓，差中使护行，赐玺书、金币，曰：“卿省墓毕，即速来。毋久恋乡土！”士奇省墓，道南京，闻少保黄福疾，往候之。福惊曰：“公辅幼主，一日不可去左右，奈何远出！”士奇深服其言，越二月、还朝。
闰月，辛丑，释魏源、陈智等，复其官。并宥弃交阯王通、马骐罪，及弋谦俱罢为民。
三月，已酉，以春和，下宽恤诏：“殊死以下，罪无大小，咸赦除之。”并蠲逋税。
壬子，赐施槃等进士及第、出身有差。
庚申，废辽王贵焓为庶人，俾守其父简王园.已，封其弟贵为辽王。
麓川之败，沐晟请益军。诏遣使者责状、仍调湖广官军三万一.千五百入，贵州一万入，四川八千五百人，令吴亮、马翔统
655 明通鉴卷二十二
之，仍敕听晟节制。晟行至楚雄，闻诏，惧罪，丁卯，暴卒。【考异】《明史·本纪》系方政之败于正月，沐晟之卒于三月，命晟弟昂总兵讨麓川于五月。证之《云南土司传》及《沐晟传》，方政以正月败没，晟以三月引军还，行至楚雄，会朝廷方遣使者责状，晟因惧罪自尽。而前诏发湖广、贵州兵，仍饬晟节制，迨闻晟死，乃改命昂。《纪》中所记月分，次第井然，悉与《传》合。诸书所记，有在二月者，有在五月者，而《通纪》、《纪闻》诸书、皆系方政之败于五月，尤为不合。今悉据《明史》纪，传月日书之。又按晟之死，据《土司传》言“暴卒”，本传言“惭惧发病，至楚雄卒”。盖野史所记互异，《史》两存之。详《三编·质实》中。
癸酉，增南京及在外文武官军俸廪。
初，湖广巡按御史陈祚，以奏辽王罪有所隐，与巡抚侍郎吴政等先后被逮下狱。至是以事定释之，寻改南京、云南道御史。是月，左副都御史吴讷致仕。上初御经筵，讷录所辑《小学集解》上之。讷议论有根柢，于性理之书多有发明，归家、环堵萧然。周忱抚江南，欲新其居，不可。家居十六年卒。
夏，四月，倭寇浙东。【考异】《明史·本纪》不具，据《日本传》在五月，《纪事本末》系之四月。
初，宣德间，定日本诸国来贡，皆给信符勘合。上即位，倭遣使来贡，明年还，工部请照例给之。又定使臣贡无过三舟，使人毋过三百，毋得多携军器，倭初奉约束，既则贡不如期，辄满载方物戎器，出没海滨，得间侵掠。至是载倭船四十艘，连破台州桃渚、宁波大嵩二千户所，又陷昌国卫，官庾民舍，焚劫一空。诏严兵海上备之。
麓川思任发既得志，遂犯景东，剽孟定，杀大侯知州刀奉汉等，胁孟琏长官等司降之。五月，庚戌，以右都督沐昂为征南将军，充总兵官，都督同知吴亮副之，讨思任发。
壬戌，京师大雨雹。 丁卯，录中外囚。 656
纪二十二
是月，京师大雨，水溢，坏官舍民居三千三百九十区。时顺天、真定、保定三府州县及河南之开封、卫辉、彰德三府俱大水。
六月，戊寅，彗星见毕宿旁，长丈余，指西南，计五十有五日乃灭。【考异】据《明史·天文志》、《三编》亦书于是年六月，惟“五十五日作五十四日”。
乙未，京师地震。
丁酉.以京畿水灾，祭告天地，谕群臣修省。戊戌，下诏宽恤，求直言。时翰林院编修刘定之应诏言十事：一言“号令之出，宜求大公至正，久而无弊，不可苟且数易”。二言“公卿侍从宜数召见，察其才能心术而进退之”。三言“降人处京畿者，宜渐移之南方”。四言“郡县职宜以京朝官补，使迭相出入”。五言“荐举之法，不当拘五品以上，宜仿唐制，迁秩时举一人自代”。六言“武臣子孙宜习韬略”。七言“守令牧养为先，毋徒取干办”。八言“僧尼蠹国，当严绝”。九言“富民输粟授官者、有犯宜追夺”。十言“丁忧文臣宜永罢起复”。所言皆切中时弊，疏上，竟留中。定之，永新人。
秋，七月，庚戌、免两畿、山东、河南、江西被灾税粮儿二十一万三千余石。
壬申，汰冗官。
是月，滹沱、沁、漳三水俱决，坏饶阳、献县、卫辉、彰德堤岸，敕有司修筑。
八月，戊戌，增设沿海防倭宫。己亥，京师复震。
是月，白沟、浑河二水溢，决保定、安州堤，苏、常、镇三府及江宁五县俱水，溺死男妇甚众。
九月，宣大守将杨洪追击乌梁海于三坌河等处，连败之。洪以去年击寇于伯颜山，马蹶，伤足，战益力，卒大败之。玺书慰
657 明通鉴卷二十二
劳，命医往视，赐之银币。寻以总兵谭广年老，命洪为右参将佐之。洪建议加筑开平城，增置独石等堠台六十所。寇至，屡却之。
冬，十月，增造海运船。
十一月，福建佥事廖谟以事杖死驿丞，大学士杨溥欲坐谟抵罪，杨士奇谓“因公致死，宜示薄谴”，互争不决，请裁于太皇太后。土振因进言：“溥与驿丞同乡，士奇与金事同乡，各有私意。抵偿过重，因公过轻，宜对品降职。”太后然之，乃出谟为同知。
自是振渐摭阁臣过，侵其权，自士奇以下，皆莫能难也。
十二月，四川松潘祈命族番叛。丁丑，命都督同知李安充总兵官，佥都御史王翱参赞军务，讨之。先是指挥赵得奏祈命番族桑巴旧“桑”作“商”作乱，宫军捕禽之。其弟小桑巴复聚浦江、新塘等关，据险劫掠，至是命安等帅官军，土兵二万人往。
是岁，卫喇特托欢死，子额森嗣，旧作也先。称太师、淮E，北部皆服属，托克托布哈具空名，不复相制、每入贡，主臣并使。朝廷亦两敕答之，称托克托曰达达可汗，额森日太师，赐赉甚厚，并及其妻子部长。于是额森势益横，边境自此多事矣。【考异】据《明史·卫喇特传》，脱欢之死在四年，诸书皆系之八年，误也。正统六年，托克托布哈及其太师额森遣人贡马，是脱欢已前死明矣。《三编》统系之正统七年人贡之下，《目》中追书脱欢之死于四年，与《明史》合，今从之。
五年
春，正月，已未，大祀南郊。
是月，少保、南京户部尚书黄福卒。福历事六朝，多所建白.公正廉恕，当官不为赫赫名，事微细无不谨。忧国忘家，老而弥笃。初，太宗手疏大臣十人，令解缙评之。惟于福曰：“秉心易直，确乎有守。”无少贬。上即位，令福以少保参赞南京机务，658
纪二十二
时襄城伯李隆守备南京，福尝坐隆侧，杨士奇寄声曰：“岂有孤卿而旁坐者？”福曰：“焉有少保而赞守备者邪？”卒不变。然隆待福甚恭，公退，即推福上坐，福亦不辞。兵部侍郎徐琦自安南回，福与相见石城门外。或指福问安南来者曰：“汝识此大人不？”对曰：“南交草木亦知公名，安得不识！”卒之日，赠谥不及，士论颇不平。成化初，始赠太保，谥忠宣。
召襄城伯李隆提督京营，以丰城侯李贤守备南京。【考异】《明史·本纪》不书。《吾学编》及《通纪》、《宪章录》皆系之五年正月，证之《明史》本传，是也。惟诸书以丰城侯为李彬，不知彬已卒于永乐二十年，子贤嗣封，此时守备南京乃贤也。贤以正统初镇大同，亦见本传。而《明史·郑辰传》言“辰与丰城侯李彬转饷大同”，则亦误以贤为彬，今刊正。隆守南京十余年，镇以静定，最识大体，读书好文，尤敬礼士大夫。及召还，南都士民流涕送之江上。
二月，乙亥，以翰林院侍讲学士马愉、侍讲曹鼎人内阁，预机务。先是王振用事，渐厌三杨，一日语士奇、荣曰：“朝廷事久劳公等。今公等皆高年，倦矣。”士奇曰：“老臣尽瘁报国，死而后已。”荣曰：“吾辈衰残，无以效力，当择后生可任者报圣恩耳。”振喜而退。上奇以咎荣，荣曰：“彼厌吾辈矣。一旦内中出片纸令某人人阁，且奈何？及此时进一二贤者，同心协力、尚可为也。”士奇以为然。翌日，列愉、鼐及侍读学士苗衷，侍讲高谷名以进，愉、鼐遂先被擢用。【考异】《明史·本纪》，马愉、曹鼐人阁，系之是
年二月乙亥。证之愉、鼐本传（愉附《杨博传》中）、皆云“以正统五年人内
阁，预机务”。又证之《宰辅年表》，在五年二月，与《本纪》合。又证之《愉传》.言“杨荣答王振云云，遂于翌日列苗衷，曹鼐及愉名以进”。又《高谷传》.言＊英宗即位，开经筵，上奇荐高谷及苗衷、马愉、曹鼐四人”。据此，则四人人阁，虽先后不同，皆三杨夹袋中人也。愉、鼐人阁在五年二月，衷，谷人阁在十年十月，《明史》纪、传、表所载悉合。而稽之弇州《史乘考误》、则所荐四人，有陈循，无马愉、又鼐等入阁之年分，与
659 明通鉴卷二十二
《明史》绝不合，且亦与弇州自撰之《辅臣年表》不合，其增陈循而遗马愉，则为祝枝山《野记》之说所误，而至谓“曹鼐之人阁在正统九年”，则尤懵懵语也。今据《明史》马愉、高谷传及《三编》书之，弇州之误，别详《考证》中。
甲申，命佥都御史张纯、大理少卿李畛振抚畿内流民。是月，大学士杨荣乞归省墓，命中官护行。
三月，戊申，建北京宫殿。初，永乐间，奉天、华盖、谨身三殿灾，稍稍修葺之，上即位，命中官阮安同都督沈清.工部尚书吴中等重建三殿。奉天门为正朝，大事御正殿，其后为华盖，又其后为谨身，皆较前壮丽。并修缮乾清、坤宁二宫。凡役工匠官军七万余人。
丁巳，麓川思任发请罪，诏宥之。夏，四月，壬申，免山西旱灾逋赋。癸未，振畿内八府饥。
丙戌，平松潘蛮。桑巴者，祈命族番国师也，指挥赵谅诱执之，掠取其财，与同官赵得诬以叛状。王翱访得其情、至则释桑巴于狱，奏请诛谅戍得，复桑巴国师，使招谕其弟，抚定余党，而松潘遂平.
初，开中事例：商人纳米塞下给引，在于淮、浙、长芦等处支盐。永乐间，在场守支，有祖孙相代不能得者，乃议仿洪武中例，加钞锭以偿之，原守攴者听。至是以守支年久，少有上纳者，乃定常股存积之法，以十分为率，八分给守支商曰“常股”，二分收贮于官曰“存积”，遇边警始召商中纳。然常股价轻，循次守支，迄不可得；存积价虽重，可以不次支给。于是商人甚苦守支，而争趋存积，则常股愈壅。
五月，沐昂讨麓川，抵金齿，畏贼盛，不敢进。参将张荣前驱至芒市，为贼所败。昂不救，遂弃符验军器奔还，敕责昂，逮吴亮、马翔等。
660
纪二十二 六月，丁卂，免两畿被灾税粮。戊寅，录囚。
是月，两畿、山东、河南、浙江、江西大水，江、河皆溢。陕西平凉诸府，山西行都司及蔚州，皆大雨雹，深尺余，伤稼。
中官王振喜僧道，每岁必一度之。是年五月以前，已度二万一千人，至是又度，前后共二万二千三百余人。黄冠缁衣，布满街市，自来僧道之多，无逾于此。
秋，七月，辛丑，遣刑部侍郎何文渊等分行天下，修备荒之政，从大学士杨士奇之请也。时太皇太后专以养民为务，每遇水早，振济动亿万计，蠲免灾粮或数百万石，间阎安乐，虽灾不为害。迨王振用事，悉反初政，惟蠲租振荒，尚仍之不改云。
壬寅，大学士杨荣还朝，行至杭州武林驿，以疾卒。荣历事四朝，善处君臣间。每诸大臣议事不决，触上怒，荣至辄解。又或遇人被重谴致不测，往往以微言导上意，亦旋解。尝语人曰：“事君有体，进谏有方，以悻直取祸，吾不为也。”故其恩遇亦始终无间。性喜宾客，虽贵盛，无稍崖岸，士亦多归心焉。或谓荣处国家大事不愧唐姚崇，而不拘小节亦颇类之。尝从文皇北征，颇通馈遗，边将岁致良马。帝颇知之，赖士奇力言“荣晓畅边务，不宜以小过介意”，事乃解。荣数短士奇于帝前，至是愧之，遂相得甚欢。晚年，值王振用事，导上以重法绳臣下。荣之归也，靖江王佐敬私馈荣金于京邸，荣固不知。振欲借以倾荣，赖士奇力解乃已。卒年七十，赠太师，谥文敏。
八月，乙未，令各边修举荒政。九月，壬寅、蠲云南逋赋。
是月，封都督张升为惠安伯。升与彭城伯昶，并太皇太后之兄，而昶已前卒。太后念外氏惟升一人，故别封之。
冬，十月，庚午朔，兰州庄浪地震十日。逾月，又屡震，坏城堡庐舍，压死人畜。【考异】见《明史·五行志》。据《本纪》，“六年
661 明通鉴卷二十二
正月，以庄浪地震，躬祀郊庙。”今于是年十月下据增。
十一月，壬寅，振浙江饥。
王子，免苏、松、常、镇、嘉、湖水灾税粮。
丁巳，下河南僧杨行祥于狱。先是有僧年九十余，自云南至广西，诈称建文帝，遣其徒清进诣思恩府土宫知府岑瑛。时安远侯柳溥，升之子也，以总兵宫镇广西，瑛执送溥。械至京，会官鞠之。僧自言：“九十余，且死，思葬祖父陵旁耳。”御史言：“建文帝生洪武十年，今当六十四岁。”僧词屈，乃自陈“姓名为杨行祥，河南钧州白沙里人。洪武十七年度为僧，历游两京、云南，至广西。”诏锢之锦衣卫狱，越四月死。其徒十二人皆戍边。或曰：“建文帝逊国后，为僧于云南、广西间，好为诗，行祥偶同寓，窃其诗，遂冒其名”云。【考异】《明史》、《三编》皆据《英宗实录》。盖所械送之僧本非建文，安得有“迎入大内”之说？野史多出傅会，而薛氏《宪章录》误系之正统十二年，又以思恩之升州为府始此，弇州《考误》辨之，是也。今按思恩州之升府，据《明史·广西土官传》、“思恩知州岑瑛，以正统二年进职知府，仍掌州事，以其从征蛮寇有功也。后因与田州知府岑绍交恶，各具奏，下总兵三司议。于是柳溥请升思恩为府，俾瑛、绍各守疆土以杜侵争，从之。”据此，则思恩之升府，与送异僧事无涉也，今从《明史》、《三编》一概删之，惟杨行祥之诈称建文，野史以为窃其诗者似之，证之万历间神宗问张居正建文事，因取在滇诗以进，意即此时械送之僧与诗俱上，并人之爱书供证中，今存之以为或说。
乙.日，沐昂讨平师宗蛮。
十二月，壬午，免南畿、浙江、山东、河南灾粮。
麓川思任发请罪，廷议罢兵。而王振欲示威荒服，先已召还甘肃总兵官蒋贵等使待命，兵部尚书王骥揣知振意，力主用兵，振大悦，遂绌廷议。于是麓川之役起。




纪二十三 英宗前纪正统六年辛酉至十二年丁卯



纪二十三 明通鉴卷二十三
纪二十三起重光作噩，尽疆团单阏，凡七年。
英宗睿皇帝前纪 正统六年
春，正月，已亥朔，钦天监言日食，不应。礼官以为当食不食，请表贺，不许。【考异】《明史·本纪》言“日当食不见”，非阴雨之谓，盖推历者失之也。《典汇》言：“五年岁暮，敕群臣曰：钦天监言正统六年正月朔日食九十一秒，故事：食不一分者不救护，朕惟事天之诚，虽微必谨。至期仍救护如制。据此，则钦天监推是年正月朔日食九十一秒，而卒不应，故礼官以当食不食请贺，而不知其为推历之误也。《三编》则直言“日食不应”，今从之.
庚戌，大祀南郊。
乙卯，以庄浪地屡震，祀郊庙，遣使祭西方岳镇。
大举征麓川。以定西伯蒋贵为平蛮将军，都督同知李安，佥事刘聚副之，兵部尚书王骥总督军务，太监曹吉祥监督军务。大会诸道兵十五万，转饷半天下。皆王振主之也。
二月，大学士杨溥请归省墓，寻还。
王骥等奉命征麓川、陛辞，上赐骥、贵金兜鍪、细铠、蟒绣绯衣、朱弓矢，许骥以便宜行事。骥又荐太仆少卿李赉、郎中侯琎、杨宁等随军赞画。侍读刘球上疏日：
663 明通鉴卷二十三
“帝王之驭四夷，必宥其小而防其大，所以通缓急之宜，为天下久安计也。周伐崇不克，退修德教以待其降；至于俨狁，则命南仲城朔方以备之。汉征南越，不利即罢兵，赐书通好；至于匈奴，虽已和亲，犹募民徙居塞下，入粟实边，复命魏尚守云中拒之。今麓川残寇思任发，素本羁属，以边将失驭，致勤大兵，虽渠魁未歼，亦多戮群丑，为诛为舍，无系轻重。玺书宥罪，使得自新，甚盛德也。边将不达圣意，复议大举，欲屯十二万众以趣其降，不降则攻之。不虑王师不可轻出、蛮性不可骤驯、地险不可用众，客兵不可久淹。况南方水旱相仍，军民交困，若复动众，纷扰为忧。臣窃谓宜缓天讨，如周、汉之于崇、越也。至于卫刺特，终为边患，及其未即骚动，正宜以时防御。乃欲移甘肃守将以事南征，卒然有警，何以为御？臣窃以为宜慎防遏，如周、汉之于俨狁、匈奴也。伏望陛下罢大举之议，推选智谋将帅，辅以才识大臣，量调官军，分屯金齿诸要害，结木邦诸蛮以为援，乘间进攻，因便抚谕，寇自可服。至于西北障塞，当敕边臣巡视，浚筑沟垣，增缮城堡，勤训练，严守望，以防不虞，有备无患之道也。”
章下兵部，谓南征已有成命，不用。球，安福人。
三月，庚子，下兵部侍郎于谦于狱。谦巡抚山西、河南十二年，威惠大行。每人京师，无私谒，王振衔之。谦以在外久乞召还、荐参政王来、孙原贞自代。通政使李锡阿振指劾“谦以久不迁怨望，擅举人自代”。会谦来朝，遂下法司论死。系狱三月，始释之，左迁大理少卿。山西、河南吏民，伏阙上书请留谦者以千数。久之，始复原官。【考异】《明史·本纪》系下于谦狱于三月庚子，《三编》亦系之三月，皆据《实录》也。《谦传》谓“是时三杨已前卒，太监王振方用事，适有御史姓名类谦者，尝忤振。谦入朝、荐参政正来、孙原贞自代。通政使李锡阿指劾谦怨望云云，遂系狱三月。已而振知其误，得释。”按此所记，即是年下狱之事。而是时三杨惟荣以去年卒，士664
纪二十三
奇、溥皆在，而忤振之御史以姓名类谦致误者恐亦非。《实录》、《三编》、《辑览》俱作“王振衔之”，是也，今从之。
是月，兵部尚书柴车自陕西召还。上念车久劳，命与都御史曹冀岁一更代。及期病甚，请归治疾。未及行，越二月卒。车介特，有宴乐辄不与，至断酒肉。
夏，四月，己卯，以灾异屡见，遣使祭郊社山川。甲午，遣使省天下疑狱。杨士奇请之也。
五月，庚戌，太白经天。【考异】《明史·天文志》；“五月庚戌，太白昼见”，《三编》作“经天”。按是时以天变命理两京刑狱，则作“经天”者是也.经天与昼见同，而经天较重，《三编》盖据《实录》书之。
甲寅，命刑部侍郎何文渊、大理卿王文录在京刑狱，巡抚侍郎周忱、刑科给事中郭瑾录南京刑狱。
六月，右都御史陈智被劾免，擢王文右都御史。秋、七月、丁未，振浙江、湖广饥。
八月，召提学佥事薛瑄为大理少卿。先是王振问大学士杨士奇：“吾乡谁可大用者？”士奇荐瑄，至是遂召之。瑄至京师，士奇使谒振，不可，曰：“拜爵公朝，谢恩私室，吾不为也。”一日，议事东阁，公卿见振多趋拜，瑄独屹立。振趋揖之，瑄亦无加礼。自是振遂衔瑄。【考异】《明史》本传不具年分，《纪闻》、《典汇》皆系之是年八月。《宪章录》书于八年，因下狱牵连并记耳。今书于是年八月下。
九月，奉天、华盖、谨身三殿及乾清、坤宁宫成。
冬，十月，丁丑，下户部尚书刘中敷、侍郎吴玺、陈瑺于狱。中敷等掌户部，以京城草束不足，请以供御牛马分牧民间。言官劾其变乱成法，并系狱论斩。诏荷校长安门外，凡十六日，始释之，仍复其官。
庚寅，免畿内被灾税粮。
十一月，甲午朔，上御奉天殿，赐文武落成宴。【考异】《明史·本纪》系之十一月朔，《三编》系之九月。盖三殿成于九月，其御殿赐
665 明通鉴卷二十三
宴则在十一月，皆牵连记事例也，今分书之。洪、永以来故事，中官不预外廷宴。是日，上遣使问：“王先生何为？”王先生，谓王振也。上在宫中，呼振先生而不名。使至，振方大怒，曰：“周公辅成王，我独不可一坐耶？”使复命，上蹙然，命开东华中门召振，至，百官候拜于门外，振始大悦。时上倾心向振，公侯勋戚咸呼振曰“翁父”。工部郎中王祐，以谄事振，骤擢本部侍郎；都御史王文、陈镒，俱跪门俯首；兵部侍郎徐晞屈膝，寻擢尚书。一时士大夫廉耻道丧，相与恬然。
以宫殿成，大赦天下。初，仁宗欲迁都南京，命北京诸司仍称行在，至是定都北京，始去行在称。
癸卯，王骥帅诸军大战于麓川，拔其上江寨。骥驰传至云南，部署诸将，遣参将冉保由东路趋孟定大军山，大军由中路至腾冲，分道夹击。遂与蒋贵帅二万人疾趋上江，围其寨五日，不下。会大风，纵火焚其栅，拔之，斩首五万余级。
癸丑，免河南、山东及风阳等府被灾税粮，凡四十四万三千四百余石.
闰月，卫喇特额森人贡。诏问马驼刍菽数，户部刘中敷等不能对。王振言于上，上怒。甲戌，复下中敷及吴玺、陈璫于狱。逾年，释中敷为民，玺、瑺戍边。中敷既罢，召仓场侍郎王佐代之。
十二月，王骥等克麓川。骥等之趋上江也，令副总兵刘聚、右参将宫聚等，由夹象石渡下江，通高黎共山道，与大军会于腾冲，长驱抵杉木笼山。贼乘高据险，筑七垒相救，骥遣聚等分左、右翼，缘岭而上，自将中军奋击、贼大溃，连破之。乘胜至马鞍山，进捣贼巢。山陡绝，深堑环之，东南面江，壁立不可上。贼更从间道潜师出大军后，骥戒军中毋动，而令都指挥方瑛以六千人突入贼寨，斩首数百，复诱败其象阵。瑛，政之子也。
会冉保亦由东路破诸蛮寨，以兵来集，骥令截守西峨渡防贼999
纪上率
轶。乃分督诸将环攻其七垒，积薪纵火，风大作，焚死及溺江死者凡数万人。思任发仅免，携其二子走孟养。获其虎符金牌及宣慰司印，又所掠腾冲诸卫所印章凡三十有奇。犁其巢穴，留兵守之而还。捷闻，上及王振皆大悦。丁未，诏班师。是役也，惟副总兵李安驻潞江护饷，闻贵等大破贼，自耻无功，乃率兵追击余贼于高黎共山，败绩、都指挥赵斌等战没，亡士卒千余人，诏逮安下狱。
是岁、苏州知府况钟，吉安知府陈本深，皆九载秩满，诏进正三品，仍视府事。钟起刀笔，然重学校，礼文儒，刚正廉洁，孜孜爱民，前后守苏者皆莫能及。先丁母忧，郡民诣阙乞留，诏起复。至是以考最当迁，部民二万余人走诉巡按御史张文昌，乞再任，奏闻，遂有是命。明年十二月，卒于官，吏民聚哭，为立祠祀之。本深为政，锄豪强，息争讼，尤折节士人，饰治儒学，奏新先儒欧阳修、周必大、杨邦乂、胡铨、杨万里、文天祥祠庙。至是当迁，亦以部民留进秩，仍守吉安。又九年，政化大行。一日升堂，闻鼓乐声，问之，则廨前民嫁女，本深笑曰：“吾来时，乳下儿也。今且嫁，我尚留此耶！”遂请老。既去，郡人肖像祀之。【考异】况钟，陈本深进秩事，见《明史》本传，在正统六年，《三编》系之是年十月，今据增人六年之末。
七年
春，正月，甲戌，大祀南郊。
二月，庚申，车驾谒天寿山陵。越四日、三月甲子，还宫。【考异】《明史稿》，“三月壬戌朔，谒天寿山陵，甲子，还宫。”《明史》书谒天寿山陵于二月，据发京师之日也，今从之。
乙亥，免陕西屯粮十之五，旱故也。戊寅，赐刘俨等进士及第、出身有差。
夏，四月，甲午，振陕西旱饥，是月，两畿、山东、山西、
667 明通鉴卷二十三
河南、陕西皆旱蝗，命吏部侍郎魏骥等分往各郡县督有司捕之。又免山东、山西、河南被灾税粮。
五月，壬申，论麓川功，进封定西伯蒋贵为侯，王骥为靖远伯，侯琎、杨宁以下皆升赏有差。【考异】《明史·本纪》系之五月壬申，《功臣年表》同。诸书系之三月者，王骥等以三月还，牵连并记也。证之《七卿表》，骥以是年三月还，五月封靖远伯，尤为明析，今据之。骥受封，解部事，以侍郎徐晞为兵部尚书。
戊寅，立皇后钱氏。后族单微，上欲封其父贵为侯，后逊谢，故后家独无封。
丁亥，倭寇浙东，陷大嵩千户所，杀官军百人，掠三百人，粮四千四百余石，军器无算。
六月，壬子，遣户部侍郎焦宏整饬浙江防倭事，兼理苏松、福建沿海军务。
是月，吴中致仕，越二月卒。中前后在工部二十余年，北京宫殿及长、献、景三陵，皆中所营造，规划井然。然不恤工匠，家赀巨万，湛于声色，时论鄙之。逾月，以工部侍郎王卺升任尚书。
秋，七月，丙寅，振陕西饥，赎民所鬻子女。
思任发之走孟养也，诏木邦、缅甸：“能效命禽任发献者，即以麓川地予之。”既而任发走孟蒙，为木邦宣慰所击，追过金沙江、走孟广，为缅甸宣慰卜刺当所禽，于是缅人挟之以求麓川。任发于思机发、复帅余众据者蓝，闻任发被禽，惧，遣弟招赛入贡谢罪。廷议欲因而抚之。王振不可。
八月，壬寅，复命王骥总督云南军务，帅参将冉保、毛福寿等以往。未至而机发遣其弟招赛人贡，朝廷不纳。会缅甸亦奏获思任发，请麓川地，不许。敕骥以便宜讨思机发、且图缅甸。
儿月，甲戌，陕西进嘉禾，礼臣请表贺，不许。
是月，始置太仓银库。先是岁赋折银，谓之“金花银”，人内668
纪二十三
承运库，至是复设太仓银库，专以贮银。各直省派剩麦米，十库中绵丝、绢布及马草、盐课、关税，凡折银者俱入太仓；籍没家财，变卖田产，追收店钱，援例上纳者亦入焉。银库之设始此。【考异】《明史·本纪》不书，证之《食货志》在是年。《吾学编》系之九月，《宪章录》系之七月，今据《吾学编》。
冬，十月，壬辰，乌梁海寇广宁前屯，大掠而去。时卫喇特额森正强，三卫附之，泰宁卫头目以女妻额森，皆阴为之耳目，入贡辄易名，且互用其印。上恶其反覆，始议讨之。【考异】《明史穑》书寇广宁于十月癸丑，又云“十一月已巳，掠塞儿山”。《明史》不载己巳入寇事，其寇广宁则十月壬辰也、今据《明史》书之。
乙巳，太皇太后张氏崩。先是太皇太后大渐，命中官问大学士杨上奇、杨溥：“国家尚有何大事未举？”士奇因上三事，其一言“建文君虽亡，曾临御四年，当修《实录》，仍用建文年号”；其二言“太宗诏：有藏方孝孺诸臣遗书者死。”宜弛其禁”；其三未及上，而太皇太后已崩。【考异】杨士奇等所上三事，语出《枝山野记》，《三编》据增人《目》中，今从之。遗诏勉大臣佐帝惇行仁政，语甚谆笃。太后自宣庙之崩，以上在冲龄，凡宫中玩好之物，不急之务，悉皆罢去；禁中官不得差遣，有事必关白始行；委任三杨，政在台阁。数年来海宇休息，皆太后之力也。王振擅权，以太后故不敢逞、数年来太后有疾，渐至骄纵，及崩而振益无顾忌矣。癸丑，上始御门视事。
御批《三编》曰：当阉竖擅权肆横，流毒方深、大事无过于此者，上奇等宁当不以为隐忧！即诚孝太后亦未尝不虑其贻害，故尔仓猝垂询。诸臣如果忠于为国，当思此事机难得，一去而不可复挽，即宜列王振罪恶，亟举入告，以请速除凶孽，或冀其万一得行，犹可有裨国政。若建文君臣之复号弛禁，即未及陈于平时，亦无妨俟之异日，有何迫不及待，而于呼吸难留之顷举此以塞白乎？至其三未及上，纪者
699
明通鉴卷二十三
亦不言其何事，则与前二条之摭拾无当、大略相同。士奇等为相，虽亦有小节足称，而核其实，究不免阿容守位，至是而老将及之，尤不过浮沉自全而已。史家艳称三杨相业，果尽可为定评耶？
十一月，卫喇特额森遣使入贡。故事：卫喇特使入贡、来者不过五十人。其后利朝廷赏赉，增至二千余入，大同供亿费至三十余万，屡敕不奉约束。又所过多杀掠，邀索不遂，辄造衅端。是春，上以贡使太多，限三百人入关。及秋，至大同者仍二千余入，旬日又百余入，诏姑纳之。使入以马易弓，藏于衣箧，不可胜计。巡抚罗亨信请于居庸关诘检之，不许。镇守太监岁造箭簇数十套遗其使，恃王振庇之，故上不之知，知亦不问也。
十二月，葬太皇太后于献陵，上尊谥曰诚孝昭皇后。
是冬，以佥都御史王翱提督辽东军务。翱前镇江西、陕西，上知其能，至是以辽东寇迭侵，将士不能力战，使翱治之。翱至，诸将庭谒，责以失律罪，命曳出斩之，皆股栗叩头，愿效死赎。翱乃躬行边塞，起山海关，抵开原，缮城垣，浚沟堑、五里为堡，十里为屯，使烽燧相接。练将士，室鰥寡，军民大悦。又以边塞孤远，军饷不继，缘俗立法，令有罪得收赎。十余年间，得谷及牛羊数十万，边用大饶。【考异】翱督辽东军务，《明史·本纪》不书，证之《翱传》，在是年之冬，今从之。《吾学编》、《通纪》皆系之三月，误。
初，洪武中，鉴前代宦官之祸，置铁碑高三尺，上铸“内臣不得干预政事”八字，在宫门内，宣德时尚存，至是振以太皇太后崩，益无忌，遂盗毁之。
八年
春，正月，丁卵，大祀南郊。
是月，吏部尚书郭琎致仕。先是六年，御史曹恭以灾异请罢670
纪二十二
大臣不职者，上命科道官参议，琎及尚书吴中，侍郎李庸等被劾者二十人，上皆切责面宥之。至是琎子亮受赂，为人求官，事觉，御史孙毓等复劾琎。琎请致仕，许之。逾四年卒。
以礼部侍郎王直为吏部尚书。时初罢廷臣荐举，方面大吏专属吏部。直委任曹郎，严抑奔竞，凡御史巡方归者，必令具所属贤否以备选擢，时称得人。直子，为南国子博士，考绩至部，文选郎欲改北学，留侍直，直曰：“是乱法自我始矣。”不可。遇王振，未尝少降辞色。每坐，直先居其右，曰：“太监四品，尚书二品也。”振无如之何，更加礼貌焉。
吏部侍郎魏骥，直道自持，时王振怙宠，独严重骥，呼先生。振出，六卿皆敛舆避，骥一日遇振于崇文门，不为避，振颇衔之，遂改礼部。寻以老请致仕，吏部尚书王直言“骥未衰，如念其老，宜令去繁就简”，乃改南京吏部侍郎，复以老请，不允，寻进尚书。
二月，已丑，汰南京各衙门冗官。
戊戌，淮王瞻墺来朝。丙午，荆王瞻枢来朝。
三月，刑部尚书魏源致仕，以户部侍郎王质升任代之。未几，以失囚，谪降户部侍郎。
夏，四月，以元儒吴澄从祀孔子庙廷。先是慈利教谕蒋明，建言“澄宜从祀”，大学士杨士奇主之，遂从明议。【考异】《明史·本纪》系吴澄从祀于正统元年四月，证之《礼志》，言“八年慈利教谕蒋明请祀元儒吴澄，大学士杨土奇从之”。《明会典》亦系澄从祀于八年，《吾学编》、《续文献通考》并同，疑《纪》误也。今据《传》年分，并据诸书系之是年四月。
王骥抵金齿，檄缅句送思任发，缅人阳听命，持两端。骥乃复请济师，图再举、从之。五月，已巳，复命平蛮将军蒋贵会骥讨思机发，调土兵五万，发卒转饷凡五十万人。
戊寅，雷震奉天殿鸱吻。上辍朝祭告，敕修省求直言。壬
671 明通鉴卷二十二
午，赦天下。
侍讲刘球，应诏陈十事：【考异】《明史稿》系刘球应诏陈十事于五月，以是月殿灾求言也。《明史·本纪》书之六月丁亥下，牵连并记耳。今分书之。
“一曰勤圣学以正心德。古圣王不作无益，故心正而天不违之。愿皇上勤御经筵，数进儒臣，讲求至道、务使学问功至，理欲判然，则圣心正而天心自顺矣；二日亲政务以揽乾纲。政由己出，则权不下移。我太祖、太宗，日视三朝，进大臣于左顺门或便殿，亲与裁决庶政，总自一人。愿皇上守二圣成规，使权归于一；三日任大臣以崇国体。古之择大臣者，必询诸左右大夫国人，及其有犯，虽至大辟，亦不加刑，第赐之死。今用大臣，未尝皆出公论。及有小失，辄桎梏棰楚之，未几时又复其职，甚非所以待大臣也。愿自今择任大臣，宜允惬众论。小犯则置之，必不可容，亦宜下法司定罪，使自为计，庶不乖共天职之意；四日选礼臣以隆祀典。今之太常，即古之秩宗，必得清慎习礼之臣，然后可交神明。今卿贰皆缺，宜选择儒臣，使领其职；五曰严考核以肃吏治。古者省方巡守，所以察吏得失，问民疾苦。两汉、唐，宋盛时，数遣使巡行郡县，洪，永间亦尝行之，今久不举，吏多贪虐，民不聊生，而军卫尤甚。宜择公明廉干之臣，分行天下，考察文武，庶人知劝惩而吏治亦修；六曰慎刑罚以彰宪典。古人君不亲刑狱，必有理官，盖恐任喜怒而轻重失平也。迩法司所上狱，多奉敕增减轻重，不敢执奏。及讯他因，又观望以为轻重，民用多冤，宜使各举其职。至运砖、输米诸例，均非古法，尤宜罢之；七曰罢营作以苏民劳。《春秋》营筑必书，戒劳民也。今京师兴作，五六年矣，曰不烦民而役军，军独非国家赤子乎？况营作多完，亟宜罢工以纾其力；八曰宽逋赋以恤民穷。各处水旱，有司既不振救，请减租税，或亦徒事虚文。宜令户部以时振济，核实减免，兼安养流民，使不失业；九曰息征讨以重民
672
纪二十三
命。麓川近年用兵，死者十之七八，军赀爵赏，不可胜计。今疮夷未瘳，又遣蒋贵远征缅甸，责献思任发。果禽以归、不过枭之通衢而已。缅甸挟以为功，必求与木邦共分其地。不与则致怨，与之则两蛮坐大，是减一麓川，生二麓川也。设有蹉跎，兵事无已。臣见皇上每录重囚，多宥令从军，仁心若此。今欲生致一失地之穷寇，而驱数万无罪之众以就死地，岂不有乖于好生之仁哉！宜敕缅人斩任发首来献，机发既已归罪，即量削其地，分于各寨新附之蛮，则一方可宁；十日饬武备以防外患。迤北贡使日增，包藏祸心，诚为难测。宜分遣给事御史阅视京边官军卫卒，以时训练。公武举之选以求良将，定召募之法以来材勇，广屯田之规，收中盐之利，以广储蓄，庶武备无阙而外患可弥。”
疏上，王振益恶之。
六月，丁亥，下翰林侍讲刘球于狱，王振寻使人杀之。球疏既上，下廷臣议。惟择太常官可行，令吏部推举，修撰董璘遂乞改官太常奉祀事，而狱因之起。初，球言麓川事，振固已衔之。钦天监正彭德清，球乡人也，倚振为奸，凡天文有变，皆匿不奏。一时公卿，以振故皆趋谒德清，球绝不与通。德清恨甚，遂摘疏中揽权语谓振曰：“此指公耳。”振益大怒。会璘疏上，振私人锦衣指挥马顺喜谓振曰：“此可以并杀球矣。”遂诬以同谋，并逮下锦衣卫狱，旋属马顺杀球。乙未，顺深夜携一小校，持刀至球所。球方卧，起立，大呼太祖、太宗。校直前断其首，血流被地，体犹植立不仆。遂支解之，瘗狱户下。【考异】《明史·本纪》书球下狱及被杀于六月丁亥，《明史稿》书下狱于乙未，盖下狱在丁亥，被杀在乙未也。若甲辰则薛瑄下狱之日，《明史稿》牵连球事记之，今不从。振既杀球，遂不问，狱解，璘得释归。球之见杀也。璘在旁，窃其血裙归，遗球子钺，钺后复求得一臂，裹裙以敛。顺有子病，忽起捽顺发，拳且蹴之曰：“老贼！令尔他日祸逾我。我刘球也。”顺惊悸，俄而子死。小校者，传为卢氏人。球死数日，有识校
673 明通鉴卷二十三
者，见其貌瘠色惨，询之，校吐实告，且曰：“为势所迫不敢违。比闻刘公忠臣，吾侪小人，无故作此逆天理事，死有余罪矣。”因恸哭悔恨不已，未几亦死。璘有孝行，既归，遂不复出云。【考异】据《明史·球传》，记董璘遗球子血裙，并马顺子拳蹴马顺事。又云，“俄而子死，小校亦死”。《纪事本末》则言“此校系卢氏人，与耿九畴邻。所云貌瘠色惨，即九畴所见。”而《宪章录》谓“九畴爱其年少俊美”云云，弇州《史乘考误》谓“清惠正人，不宜有此”。今采人，节而书之。
甲辰，下大理少卿薛瑄于狱。振既衔瑄，欲因事构陷之。会有指挥某死，振从子山曾与其妾通，欲纳之，指挥之妻不可。妾遂讦妻毒杀夫，下都察院讯，已诬服，瑄及同官辨其冤，三却之。都御史王文承振旨，诬瑄及左、右少卿贺祖嗣，顾惟敬等故出人罪，振复讽言官劾瑄等受贿，并下狱。论瑄死，祖嗣等末减有差。瑄系狱待决，犹读《易》自如。子三人，愿一子代死，二子充军，不允。及当行刑，振苍头忽泣于爨下，问故，泣益悲曰：“闻今日薛夫子将刑也。”振颇感动。会刑科三覆奏，兵部侍郎王伟亦申救，乃得释，罢为民。
丙午，蠲湖广逋赋。
秋，七月，戊午，国子祭酒李时勉荷校于国子监门，王振矫旨坐之也。初，时勉请改建国子监，上命振往视，时勉待之无加礼，振衔之，廉其短，无所得。时勉尝芟彝伦堂树旁枝，振遂言“时勉擅伐官树人家”，径取中旨，与司业赵琬、掌馔金鉴并枷国子监前.官校至，时勉方坐东堂阅课士卷，徐呼诸生，品第高下，顾僚属定甲乙揭榜乃行。方盛暑，枷三日不解，监生李贵等三千余人诣阙乞贷。有石大用者，上章愿以身代。诸生圜集朝门，呼声彻殿廷。振闻诸生不平，恐激变，及通政司奏大用章，振内惭。会会昌侯孙忠生日，公卿皆为寿。忠，太后父也。助教李继因公卿请解于忠。太后使至忠家，忠言：“今岁生辰殊不乐，以公卿皆集，独李先生荷校不至耳。”使还奏，太后言于上，上始674
纪二十三
知振所为、立释之。大用朴鲁，素不为六馆所知，至是名动京师。而继官于国子监，不拘检柙，时勉尝规切之，继不能尽用，然心感时勉言，至是遂得其助云。
八月，致仕祭酒胡俨卒。俨家居二十年，方岳重臣咸待以师礼，俨与言，未尝及私。自处澹泊，岁时才给衣食。初为湖广考官、得杨溥文，大异之，题其上曰：“必能为董子之正言而不为公孙之阿曲。”世以为知人。卒，年八十三。
以右副都御史金濂为刑部尚书，兼侍经筵。
九月，甲子，大师抵金齿，思机发遣头目刀笼肘借其子诣军门乞降，不许。
是月，倭寇浙东。先是倭犯海宁、乐清、皆登岸侦伺，旋去。留二人在民村乞食，被获，置极刑，枭其首于海上。至是复犯桃渚，浙江按察佥事陶成击却之。
冬，十月，徙封郑王瞻埈于怀庆。时瞻埈留京邸，逾年，乃之国。
十一月，宣宗故后胡氏卒。先是太皇太后崩，后恸哭不已，至是亦卒。以嫔御礼葬金山。后无过被废，天下闻而怜之。宣宗亦尝自悔曰：“此朕少年事。”
十二月，癸未，免山东逃民复业者税粮二年。
丙戌，驸马都尉焦敬荷校于长安右门，王振构之也。
是冬、王骥、蒋贵等以大军逼缅甸，索思任发。缅人佯诺不遣，潜载楼船来觇官军，而别以他舟载思任发遁去。骥等乃与沐昂分五军薄之，缅人亦聚众以待。骥见缅众盛，未易攻，又恐多一麓川敌，乃宣言犒师，而令贵潜焚其舟数百艘。缅人仍坚执予地前约，复以献任发之故，虑其子机发致仇为解。于是舍之而专攻思机发。
大学士杨士奇既耄，子稷傲很，尝侵暴杀人。言官交章劾稷，朝议不即加法，封其状示士奇。复有人发稷横虐数十事，遂
675 明通鉴卷二十三
下之理。时士奇以老疾在告，上恐伤其意，降诏慰勉之。士奇得诏感泣，忧不能起。
九年
春，正月，辛亥朔，雷电。
甲寅，命右都御史王文巡延安、宁夏边务。文至，劾都督佥事王祯、都督同知黄真等，皆逮治。边微为肃。
辛酉，大祀南郊.
辛未，讨乌梁海，命成国公朱勇出喜峰口，都督马亮出刘家口，兴安伯徐亨出界岭口，都督陈怀出古北口，各将精兵万人，同太监钱僧保、曹吉祥、刘永诚、但住等分剿之。会泰宁卫头目与肥河卫头目战于鄂尔坤，大败。卫喇特复分道截杀，建州亦出兵攻之，三卫大困。
二月，丙午，王骥进兵直趋者蓝，捣思机发巢，破之，俘其妻子及从贼九十余人。捷闻，诏立陇川宣慰司，命骥等班师还。时机发窃据孟养，负固不服自如也。
是月，新建太学成。先是太学因元陋，吏部主事李贤上言：“国家建都北京以来，太学日就废弛，佛寺时复修建，举措乖舛，何以示天下！请以佛寺之费修举太学。”李时勉亦言之。诏始营建，至是遂成。
三月，辛亥朔，车驾幸太学，释莫于先师孔子。祭酒李时勉当进讲，会久病，及升堂，讲《尚书》，词旨清朗，上悦，赐予有加。【考异】《明史·本纪》系车驾幸太学于三月朔日，据《实录》也，《三编》、《辑览》同，稽之《礼志》，但有正统五年视学，无九年视学之事，秦氏《五礼通考》据之。或者太学未改建以前，亦有视学之事，然《实录》何以不书？意《礼志》误以“九年”为“五年”欤？《明阙里志》言“英宗视学于正统九年”，又《明史·李时勉传》，亦记九年视学时勉进讲事。今据《本纪》，而附著其异于此。
676
纪二十三
甲子，杨士奇卒。士奇自迎附成祖，遭遇永、洪、宣三朝，君明臣直，以此侃侃得自行其意。晚值上冲龄践阵，王振专权，太皇太后虽委之以政，卒不能制，以及于土木之难，论者少之。初，上奇言：“卫喇特渐强，将为边患，而边军缺马，恐不能御，请于附近太仆寺关领西番贡马，亦悉给之。”士奇没未几，额森人寇，识者犹思其言。卒、年八十，赠太师，谥文贞。
士奇卒后，法司乃论杀稷，越二月，稷瘐死狱中。【考异】《明史·士奇传》言“士奇卒后有司乃论杀其子稷”。《宪章录》则云：“稷逮至京，审实，斩之，士奇以疾在告，乃下敕慰谕。”一言杀稷于士奇卒后，一言杀稷于士奇卒前。弇州则云，“稷逮至京，文贞疾已甚，论死未决，故上以敕慰谕之。文贞卒两月，而稷以瘐死狱，亦未尝处决也。”今按弇州说是.上奇在时论死未决，卒后未遇秋决而死，此据国史，似不误，今据书之。
朱勇等征乌梁海，皆以捷闻。勇奏败敌于富峪川，亨奏败敌于土河，怀奏败敌于虎头山。亮奏败敌于黑山，然俱无大功，捕其扰边者，夺回所掠人畜而已。至是还。乙丑，论功，加勇太保，进亨兴安侯，封亮招远伯，怀平乡伯，诸将士并升赏有差。自是巡边者多以斩获邀功，三卫积怨，遂为卫喇特额森向导之师。
夏、四月，丙戌，以翰林学士陈循直文渊阁，预机务。初，廷议天下吏民建言章奏，皆三杨主之。至是荣、士奇相继卒，循及马愉、曹鼐在内阁，礼部援故事请，上以杨溥年老宜优闲，令循等三人预议参决。
丁亥，振沙州及赤斤蒙古饥。是月，早。
五月，已未，命法司录在京刑狱。辛未，命刑部侍郎马昂录南京刑狱。
是月，命刑部侍郎杨宁参赞云南军务。宁与侍郎侯琎，从王
677 明通鉴卷二十三
骥再征麓川，皆有功，诏琎与宁二年更代。至是召琎还，命宁代参赞军务。时麓川甫平，宁以腾冲地居要害，与都督沐昂筑城置卫，设戌兵，以控诸蛮，边方稍定。
六月，壬午，振湖广、贵州蛮饥。
秋，七月，己酉，下驸马都尉石璟于狱。璟詈其家奄，振恶其贱己同类也，遂构之下狱。
初，洪武之末，浙江之温、处，福建之浦城等处，皆有银场，岁征其课。其后福建岁额增至三万余两，浙江增至八万余两、地力既竭，民不堪命。上即位，诏封坑冶，而奸民私开，遂屡以盗矿相杀伤，严禁不可止。于是福建参政宋彰、浙江参政俞士悦，请“复开银场，使利归于上而矿盗自绝”，下三司议。浙江按察使轩貌力持不可，谓：“复开银场，虽一时利，而百凡器用皆出民间，恐有司横加科扰，其患尤深。莫若择官典守，严加禁捕，盗自衰息。”朝廷是貌言，得止。至是处州贼叶宗留及陈鉴胡等，聚众数千，盗开福安矿，福建参议竺渊捕之，不克，遂被杀。【考异】据《三编》，言“宋彰、俞士悦首请开矿”，证之《明史·轩貌传》、无彰名，惟《丁瑄传》言“福建参政宋新，贿王振得迁左布政”，亦不言其请开矿事。《三编·质实》云“宋彰”，《明史·丁瑄传》作“宋新”，与《实录》异。又《瑄传》亦云“新，交阯人”，与宋彰里贯同，是宋新即宋彰也.今据《三编》。
癸丑，免河南之开封、卫辉、南阳、河南、怀庆、彰德等府所属去年被灾粮凡三十万三千余石。
是月，扬子江沙洲潮水溢涨，高丈五六尺，溺男女千余人。闰月，戊寅，复开福建、浙江银场，刑科给事中陈傅之请也。时中官及言利诸臣争和之，乃命户部侍郎王质往经理。定岁课福建银二万一千余两，浙江银四万一千余两，比宣德时减半，而已十倍洪武时，官属供亿之费，较课额尚过之。自是民益困，而浙、闽之盗遂相继起矣。【考异】《三编·质实》引《明实录》，“洪武678
纪二十三
中，福建岁课二千六百七十余两，浙江二千八百七十余两。永乐中、福建增课三万二千八百余两，浙江八万二千七十余两。宣德中，福建增课四万二百七十余两，浙江九万四千四十余两。”
甲申，瘗暴骸。
壬寅，雷震奉先殿鸱吻。
是月，北畿七府及应天、济南、岳州、嘉兴、湖州、台州俱大水。河南山水灌卫河，没卫辉、开封、彰德、怀庆民舍，坏卫所城。【考异】据《明史·本纪》，书“是年两畿、山东、河南、浙江、湖广大水、江、河皆溢。”又据《五行志》所载，在七月，闰七月，今据《五行志》分书之。
八月，庚戌，免陕西被灾税粮四十八万六千石有奇。诏有司赎民间所鬻子女。
甲戌，敕边将备卫喇特额森。时额森日强，遣人授罕东诸卫都督讷格旧作喃哥等为平章，又置甘肃行省名号。镇抚陕西右都御史陈镒以闻，故有是谕。
九月，丁亥，命靖远伯王骥与都御史陈镒巡视延绥、宁夏、甘肃诸边。初，宁夏诸边军，半岁一更。后边事亟，三年乃更，又益选军余防冬，至一家有五六人在边者，军士日益疲困。骥请“岁一更代，当代者以十月至，而得代者留至明年正月乃遣归，边备足而军不劳”。上善其议，命行之诸边。时陕西灾诊频仍，镒条上抚安军民二十四事，亦多议行之。
冬，十月，丙午朔，日有食之。庚午，乌梁海贡马谢罪。
是月，下监察御史李俨于锦衣卫狱。时王振威势日重，自都宪以下见振皆跪。俨在光禄寺监收祭物，振过之，怒其应对不跪，遂下之狱，谪戍铁岭卫。【考异】《明史·本纪》不载李俨下狱事.《三编》书千是年之十月，与《纪事本末》同，惟《王振传》作”李铎”，未知是一人二人否？O王振得志之秋、史言“都宪以下皆长跽”，都宪
679 明通鉴卷二十三
即指陈镒、王文也。弇州《考误》谓“王直坐于王振之右，此非实录。振得志时，抗礼者不过英国公，胡宗伯、王太宰及内阁三四人而已。成公朱勇、尚书，侍郎皆长跪，岂有敢坐其上者？”据弇州云云，则当时尚书亦有长跪者，史失其名，今仍据都宪以下书之。
十二月，甲子，录因。癸酉，再振赤斤蒙古饥。十年
春，正月，丙戌，大祀南郊。
戊子，诏“举天下智勇之士以备边将之选”。
是月，天下朝觐各官至京师。先是给事中鲍辉“请于各官来时，敕吏、礼二部询访有廉能著称、治行超卓者，礼部官引赴御前，面加奖赏，吏部具录姓名，待其考满，荐举擢用”，从之。至是举布政丁镃等，宴于礼部，各赏衣一袭，钞百定，候吏部遇缺升用。寻擢镃为刑部左侍郎，汝宁知府李敏为应天府尹。【考
异】丁镃擢侍郎，见《通纪》，《宪章录》在是年正月赐宴下。弇州《别集·卿贰表》中，言镃以十年任、今从之。
王振专权日甚，朝臣无敢言者。锦衣卫卒王永，心不平，乃数振罪恶，为书揭之通衢，又揭于振侄山家，为缉事者所获。刑部坐以妖言论斩，诏即磔之，不必覆奏。【考异】《明史·本纪》不载，事见《王振传》。《三编》系之是年正月，据《实录》也。证之《纪事本末》同，今从之。
二月，丁巳，京师地震。己未，免陕西逋赋。
丙寅，乌梁海复贡马。请贷犯边者罪，不许。诏戮其人于市。
壬申，车驾至天寿山。三月，甲戌朔、谒陵。丙子，还宫。时上谒三陵，谕百官具浅色衣服，如洪武、永乐例。又定制，每680
纪二十三 岁三月谒祭以为常。
庚辰，麓川思机发遣使入贡谢罪，诏纳之。
庚寅，赐商辂等进士及第、出身有差。辂、淳安入，乡会试皆首选，至是廷对复第一，时称“三元”。
夏，四月，甲辰朔，日有食之。
庚申，诏所在有司振逃民复业及流移就食者，以频年水早也。
是月，遣御史提督浙江、福建银场。
浙江宁、绍等处久旱，上命礼部侍郎兼侍读学士王英往祀南镇。英赍香币，虔诚致祷。时民遭厉疫，死者甚众。英为民禳厉，斋宿三日，大雨，水深二尺。灌献之夕，雨止见星。明日，乂大雨，田野沾足，民疫以解，皆喜呼曰：“此侍郎雨也！”英历仕四朝，在翰林四十余年，屡为会试考官。朝廷制作，多出其手。时年七十，以三杨不喜，故屡请致仕，不许。
五月，畿辅饥，上命大理少卿李奎振济。六月，乙丑，振陕西饥，免田租三之二。
是月，以黎澄为工部尚书。澄，前安南王季犛之子，苍之弟也。季犛禅位于苍，苍以弟澄为卫国大王。永乐间，获季犛父子送京师，长系狱中，赦澄。澄善制神枪，供事内府，以监造器仗有功，遂拜尚书，令专供内府事。【考异】据《明史·七卿年表》。云安南王子、即前所获黎季犛之次子也”。弇州《考误》谓“《枝山野记》言季犛死，其三子皆在朝，长曰澄，改姓陈。证之于史，澄既赦，监造内府器仗，累官工部尚书，并无改姓之说。余谓所赦三入，乃澄与苍及苍之伪太子芮，亦非兄弟也”。弇州《工部尚书表》所载，与《明史·表》合。惟以澄为景泰中任，与《明史》不合，今据《七卿表》。
秋，七月，乙未，减粜河南怀庆仓粟济山西、陕西饥民，从巡抚于谦之请也。谦言：“山、陕饥民二十余万，皆就食于河南。访得怀庆、河南二府仓粮，见存六十余万石，乞减价粜与饥民。
681 明通鉴卷二十二
收钞解京。”上谕户部曰：“此古名臣救荒良策也。其谕谦速行之。”谦乃令布政使年富安辑其众，授旧，给牛种，使里老司察之，流民以安。【考异】据《明史·于谦传》，粜河南，怀庆仓济山、陕，乃谦所请，《典汇》所记亦同，今据增。
是月，下霸州知州张需于狱。需见州民游食者众，每里置簿，列男女大小口数，计其耕桑树畜，暇复躬自巡视，分别劝惩。于是民皆勤力，州用以饶。有中官牧马扰民者，需笞其校卒。中官谮于王振，执需，下锦衣卫狱。棰楚几死，卒戍边。并坐其举主顺天府丞王铎，罢为民。【考异】《明史·本纪》不载。《三编》系之是月，《纪事本末》同，今据之。
八月，癸丑，免湖广旱灾秋粮。丙辰，免苏、松、嘉、湖十四府州水灾税粮。
九月，擢邝埜为兵部尚书，以徐晞致仕，代之也。楚以元年进兵部右侍郎。明年，王骥出征，埜独任部事，以边陲多警，请令中外博举谋略材武士以备任使。至是拜尚书，又言“卫喇特日盛，宜严为备”，因请“增大同兵，择智谋大臣巡视西北边务”。寻又请“罢京营兵修城之役，令休息以备缓急”。时不能用。
冬，十月，戊辰，以侍读学士苗衷为兵部侍郎，侍讲学士高谷为工部侍郎，并入文渊阁，预机务。同日，进曹鼐吏部侍郎，马愉礼部侍郎，陈循户部侍郎。时内阁六人，鼐最通达政休。自杨荣没后，士奇老病不视事，阁务多决于鼐。上亦贤之。
以钱习礼为礼部侍郎。王振用事，达官多造其门，惟习礼耻为屈，遂以讲官久滞不迁。去年乞致仕，不许。至是上以六部侍郎多阙，命吏部尚书王直会大臣推举，而特旨擢习礼。习礼力辞，不允。逾二年，再上疏乞骸骨，乃许之，家居十五年卒。
是月，召都御史陈镒还，以都御史王文代镇守陕西。
十二月、丙辰，缅甸始献思任发及其妻孥三十二人，送至云南。任发于道中不食，垂死，千户王政斩之，函首京师。
682
纪二十三
壬戌，复输河南粟振陕西饥。【考异】《明史》书于是年十二月壬辰。按十二月无壬辰，《明史稿》作“壬戌”，是也，今据之。
是岁、卫喇特额森掠哈密，欲降之。哈密忠顺王之卒也，会上即位之初，封其子为忠顺王。王之母，额森姊也。时额森役属西北诸部，于是沙州、罕东及赤斤蒙古诸卫皆附焉，乃挟之以侵哈密，围其城，杀头目，虏男妇。寻取王母及其妻北还，胁王往见。王惧不敢往，数遣使告难，朝廷敕令诸部修好，毋相侵。额森不从，惟送王母妻还哈密。未几，又复取之去、大肆侵掠，仍数趣王往见。王外顺朝命，而惧额森实甚。额森破三卫，胁朝鲜。边将知必大为寇，屡书奏报，朝廷迄不省。
十一年
春，正月，已卯，大祀南郊。
庚辰，予太监王振侄林世袭锦衣卫指挥金事官，并授钱僧保侄亮，高让侄玉、曹吉祥弟整、蔡忠侄革，俱世袭副千户。中官世袭实始于此。
乙未，日生背气。白虹亘天。
二月，辛酉，有异气见于华盖殿金顶及奉天殿鸱吻。上遣官祭告天地。癸亥，诏恤刑狱。
三月、戊辰，下户部尚书王佐及刑部尚书金濂、右都御史陈镒等于狱。时安乡伯张安与弟争禄，诏逮治。法司与户部相诿，言官劾佐、濂等，并及刑部侍郎丁铉、马昂、副都御史丁璿、程富等，俱下锦衣卫狱。数日，释之。寻命安出镇广东。
千申，遣御史柳华讨矿盗。福建银场既开，盗矿者益众。叶宗留为贼首，自称大王，诏遣户部郎中杨谌招抚。浙江参议吴升上言：“福建矿盗，出没浙江、江西、广东诸境，东剿则西逃，南搜则北窜。若合而为一，其患不小，宜特遣朝臣专董剿捕。”乃命华督福建、浙江、江西军讨之。华至福建，遣兵分捕群盗，令村
683 明通鉴卷二十三
聚皆置隘门望楼、编民为甲，择其豪为长，使自置兵器，督辖巡大。盗稍稍戢，而宗留劫掠如故。
癸西，车驾如天寿山谒陵。越七日，庚辰，还官。
是月，英国公张辅及诸侯、伯等奏，愿偕诣国子监听讲，许之、令以月之三日往。李时勉升师席，诸生以次立，讲《五经》各一··章。毕事，设酒馔，诸侯、伯让曰：“受教之地、当就诸生列坐。”惟辅与时勉抗礼。诸生歌《鹿鸣》之诗，宾主雍雍，尽暮散去。时以为太平盛事云。【考异】据《明史·李时勉传》，“辅等诣国子监听讲，帝令以三月三日行”，盖讲期也。帝以九年视学，时勉以十二年致仕，《宪章录》、《明书》系之十一年三月，是也。听讲当在三月庚乍，今系之是月之术。
夏，四月，倭犯浙西之海宁、乍浦。
六月，丙辰夜，京师地震有声。【考异】《二编》。《辑览》所载与《明史·五行志》合，今据之。
是月，免湖州等府税粮十万有奇。
秋，七月，癸酉，增市廛税钞，复设税课司领之，用户部尚书王佐议也。初，上即位，凡课程门摊，俱遵洪武旧额，不得藉口钞法妄增。未几，以兵部侍郎于谦奏，革直省税课司局，领其税于有司。罢济宁、徐州及南京上新河船料钞，移漷县钞关于河西务。船料当税六十贯者，减为二十贯。商民称便。至是佐掌户部，以军旅四出，库藏空虚，乃请置彰义门官房，收商税课钞。寻令天下税课司局，一万五千贯以上者，俱请复设税课司官。于是征榷渐繁。【考异】此据《明史·本纪》，证之《食货志》，作“九年”。《三编》据《实录》亦书之是年七月，盖《志》中“九”字疑误也，今仍据《本纪》。
庚辰，大学士杨溥卒。溥后上奇、荣二十余年始人阁，洪、宣之际，天下清平，朝无失政，中外臣民，翕然称“三杨”，以居第目士奇曰“西杨”，荣曰“东杨”，溥尝自署郡望曰南郡，因目为684
纪二十三
“南杨”。时谓士奇有学行，荣有才识，溥有雅操，皆人所不及。比荣、士奇相继卒，马愉、曹鼐辈皆后进望轻，溥孤立，王振益用事。溥卒三年而有土木之变，论者追思三杨在，当不至此。然依违中旨，以酿成贼奄之祸，则皆不能无议云。卒，年七十五，赠太师，谥文定。
甲申，太白经天。【考异】《三编》不载，今据《明史·天文志》增.
八月，戊戌，免湖广被灾秋粮。庚申，下吏部尚书王直等于狱。时光禄寺卿奈亨，谄事王振，擢户部侍郎。亨尝以事干请吏部不行，怨郎中赵敏，构之，词连直及侍郎曹义、赵新，并下狱。三法司六科廷鞫，论亨斩，直、义、新俱徒。上宥直.义，夺新、亨俸，遂释之，仍复亨职。行人尚褫上疏言：“古者刑不上大夫，今文武大臣，偶因微告，遽陷囹圄，事或涉虚，旋即复职。是今日衣冠之大臣，即昨日受辱之因系，面僚友而统属官，宁能无愧！请自今有犯者召至午门，大臣会问。事实则疏其轻重，请旨裁决，不实即奏还其职。”上颇然之，而惑于王振，不能改也。褫寻授南京御史。
是月，谪大理寺丞罗绮戍边。先是绮参赞宁夏军务，尝以事劾指挥任信、陈斌。二人皆王振党也。是夏，信、斌讦绮不法，事下总兵官黄真覆核。真谓绮尝詈宦官为“老奴”，以激振怒。召还京，下法司，拟赎。振改令锦衣卫再鞫，指挥同知马顺锻炼成狱，遂谪戍辽东。
九月，辛巳，广西猺叛，执化州知州茅自得，杀千户汪义。自山云卒后，柳溥代镇广西，不能守成法，过于宽弛。虽先后讨大藤峡贼及柳州叛蛮，颇有斩获，而猺、獞相煽为乱，讫不能靖。
冬，十月，甲寅，遣给事御史分赉诸边军士。是月，上阅武于近郊。
685 明通鉴卷二十三
十一月，壬申，减殊死以下罪。
是月，命襄城伯李隆巡大同边，赐宝刀一。戒敕将士，内外凛凛。讫还，不戮一人。明年，隆卒。十二月，壬寅，大雨雷电，翼日乃止。
是冬，额森攻乌梁海，遣使至大同乞粮，并请见守备太监郭敬。上敕敬毋见，毋予粮。
十二年
春，正月，癸酉，大祀南郊。巡抚宣大副都御史罗亨信奏：“卫喇特额森，专候衅端以图人寇，宜预于直北要害增置城、卫为备。不然，恐贻大患。”时王振用事，兵部尚书邝埜不敢主其议，遂寝不行。
三月，癸亥，车驾至天寿山谒陵。越七日，庚乍，还宫。丙子，免杭、嘉、湖被灾秋粮凡五十一万五千石有奇。
是月，选翰林院修撰刘俨、商辂等十人肄业东阁，命曹鼐等为之师，仍命侍经筵，以备他日内阁之选。国子祭酒李时勉，以王振擅权，不能谄事，屡疏乞休，至是始得请。廷臣及国子生出饯都门外者，几三千人，鼓乐前导，观者塞途，或远送登舟，俟舟发乃还，有感泣涕下者。
始命天下学校考取附学生员，从凤阳知府杨瓒之请也。瓒以赵城知县课绩为山西最，擢守风阳，上言：“民间子弟多可造者，请增广生员，毋限额。”下礼部议，从之。于是诸生日众。定制，食廪饩者曰“廪膳生”，增广者曰“增广生”，皆如旧额，以岁科两考高等充补。其额外增取入学者曰“附学生”。天下学校之有附学生自是始。【考异】《辑览》系之十年四月。《重修三编》改入十二年之三月，据《实录》也，今从之。
初，永乐二年，置沙州卫，授其酋昆济楞旧作困即来，迈珠旧作买住为指挥使。宣德间，沙州为罕东、西番侵掠，不自安、乞686
纪二十三
徙察罕旧城耕牧。宣宗遣敕止之，又敕罕东、西番还其所掠人畜。会上即位，昆济楞惧卫喇特见逼，不能自立，帅部众二百余人，走塞下陈饥窘状，诏发边粟济之。且令边臣议所处置，请徙之苦峪，从之。自是不复还沙州，但遥领其众。于是部众携贰，亡入哈密、赤斤者甚多。而罕东久驻牧沙州不去，昆济楞诉于朝。朝廷数敕责，诸部皆不奉命。九年、昆济楞卒，长子讷格率其弟恭罗凌戬旧作克俄罗领古来朝，授讷格都督佥事，其弟都指挥使，赐敕戒谕。既还，兄弟乖争，部众叛散。甘肃总兵官任礼，欲乘其窘乏、迁之内地，会讷格亦来言欲居肃州。去年秋，礼遂遣使偕讷格先赴沙州抚谕其众，而自帅兵随其后。比至，讷格意中变，阴持两端，其部下多欲奔卫喇特。礼进兵迫之，收其全部人塞，居之甘州，凡二百余户，一千二百三十余人。诏徙之山东，居其头目于东昌、平山二卫，分其部落为三，屯居清平、博平二县。于是沙州遂空，卒为罕东所据。初，太祖、太宗以次置哈密、罕东、赤斤、沙州四卫于嘉峪关外，屏蔽西陲，及是沙州先废，而诸卫亦渐不能自立，肃州遂多事。【考异】徙沙州卫，《明史·本纪》不载，事见《西域传》，在是年。《三编》、《辑览》系之十二年之三月，今据之。
夏，四月，丁巳，免苏、松、常、镇四府被灾税粮凡九十八万四千石有奇。
五月，己亥，遣大理少卿张骥振济宁及淮、扬饥。
六月，夺英国公张辅田。初，太监喜宁侵辅田宅，辅不从。宁弟胜，帅奄奴欧辅家人妻，堕孕死，辅诉于上，上宥宁、胜而戍奄奴于边。至是宁嗾青县知县奏辅占民田二十顷，上命以田还民，而置辅不问，辅实未尝占也。时王振视诸勋戚如奴隶，诸勋戚亦望尘顿首，惟辅独与抗礼，振亦敬辅。辅既衰老，又数为喜宁所侮，亦稍屈以避祸矣。
秋，七月，甲辰，敕各边练军备卫喇特。时额森纠结诸虏共
687 明通鉴卷二十三
背中国。其部众有来归者，言：“额森谋人寇，托克托布哈止之，不听。”诏诘额森，不报。于是始以杨洪为总兵官，镇宣府，又命左参将石亨守万全。
八月，庚申朔，日有食之。
九月，乙未，礼部侍郎马愉卒。愉端重简默，门无私谒。论事务宽厚，尝奏“天下狱久者多瘐死，宜遣官分道决遣”，上纳之。边警方命将，而别部使至，众议执之。愉言：“赏善罚恶，为治之本。波及于善，非法；乘人之来执之，不武。”上然之。及卒、赠尚书、仍兼学士。赠官兼职自愉始。
冬，十月，矿盗叶宗留反。宗留聚众连掘少阳、政和等坑无所得、得亦微甚不给用，谓其徒曰：“以吾之众，即索金于市，易耳，何至自疲山谷间，恒苦不给也！”时已数百人，遂掠政和至庆元，号召得千余人，延龙泉良葛山入叶七为教师，训练武艺。由浦城劫建阳，从者益众。遂掠建宁，官民皆逃匿。会闽盗起，遂蔓延不可制。【考异】宗留之反，《吾学编》、《宪章录》皆系之是年之十
月。证之《纪事本末》，言“宗留是年二月掘少阳坑，九月掘政和坑，皆不给用，始聚众反”。是九年、十一年不过盗矿杀官吏而已，至此始反也，今据书之。
十一月，庚寅，皇长子生，贵妃周氏出也。【考异】《明史》英宗，宪宗纪皆不载，《三编》系之是年十一月。《典汇》作“十月”者，野史是年闰四月，《明史》推历更正耳。《明书》系之是月庚寅，为十一月二日。证之“景泰三年上问东宫生日，金英对以十一月初二日”，正庚寅也，今据之。
是月，以边警，罢山西、河南巡抚官。设都御史，专抚山西、兼理军务。会大理少卿于谦丁父忧，请归治丧。寻起复，擢兵部右侍郎。
宣大总兵杨洪，在迤北久，诸部皆惮之。至是额森致书于洪，且遗之马。洪闻于朝，敕令受之而报以礼。自是数有赠遗，688
纪二十三 上不疑洪，洪亦严为之备。
福建参政宋彰与都指挥佥事邓安进表至京，以万金贿王振，又属安具疏荐之，为吏科给事中所劾。振阴为之地，于是上竟允安请，进彰左布政使。彰抵任，计所费令县官验户科敛，民不堪命。由是盗贼四起。
是岁，逮南京副都御史周铨及十三道御史并下狱。初，铨督南京粮储，御史尝劾其贪暴，遂衔之。及掌院事，置功过簿，督责诸御史，吹求诟詈。御史范霖、杨永、刘炜、卢祥、尚褫等十人不能堪，乃合疏讦铨不法事，诏征铨诣狱。铨亦讦奏诸御史，于是尽逮十三道。铨忿，得心疾死。乃论诸御史，或降或谪，而霖、永以首建议论决。永亦忿死狱中，霖以恤刑得减死出狱，炜、祥以事白留任，霖出狱数日亦卒。【考异】逮南京十三道御史事，诸书皆不载，事见《明史·刘炜传》。《明书》系之十二年七月，今系之是年之末。
689 







明通鉴卷二十四
明通鉴卷二十四
纪二十四起著雍执徐，尽屠维大荒落，凡二年。
英宗睿皇帝前纪 正统十三年
春，正月，丁酉，大祀南郊。
是月，诏释李景隆家属增枝等三十八人，令启门第，得自便。
二月，太监王振重修庆寿寺，凡役军民万余人，糜帑数十万。寺在西长安街，元初所建，振以媚佛故，新之。【考异】《三编》书于上幸兴降之月，盖是年十月也，诸书皆作“二月”。《二编·质实》引《实录》，“寺以十月修，赐名大兴隆寺。”庆寿乃元所建之本名也。今分书之。
三月，戊子，诏责孟养宣慰司使献思机发。初，思任发既诛，思机发窜匿孟养，屡遣使入贡，公宥罪，词甚哀。诏纳其贡，因敕总兵官沐斌及参赞侍郎杨宁等经画善后策以闻。斌，晟之子也。晟卒时，斌以幼留京邸，诏昂代之。数年，昂亦卒，乃令斌以总兵官仍袭晟封爵。上既敕谕思机发，许以不死，而机发以前所遣弟招赛未归，疑惧不敢出。时招赛安置云南，上复遣送来京，授为头目，给冠带、月粮、房屋，隶锦衣卫，其从人俱令于驯象所供役，冀以招徕机发，而机发终不至。斌请帅蛮兵讨690
纪二十四
之，未几，以粮尽瘴作引还。王振以斌师出无功，必欲生致机发，犁其巢穴，意乃慊，又虑孟养复效缅甸故智，故先以是谕之。
壬寅，命都督同知宫聚佩平蛮将军印，充总兵官，帅南京、云南、湖广、四川、贵州官军、土军十五万人往讨思机发，【考异】《明史·麓川传》作“官、土兵十三万”，今据《三编》，本《实录》也.复命靖远伯王骥总督军务，侍郎焦宏督饷。骥至是凡三征麓川，皆承振指也。
赐彭时等进士及第、出身有差。时，安福人。夏，四月，辛巳，录因。
是月，两畿、山东、河南、湖广旱蝗，陕西、江西水，浙江亦被灾。免浙江、江西秋粮六十六万有奇，湖广秋粮八十九万有奇。
初，矿盗之乱，有江西人邓茂七者，与弟茂八杀人避仇，走福建，依宁化县豪民陈政景，假信义，集无赖，为众所推。御史柳华之编里甲也，茂七兄弟皆为甲长，益役属乡民。闽俗，佃人输粟于田主，例馈少物，茂七倡其党人佃者毋馈，田主自往受粟。田主讼于县，县逮茂七，不至，下巡检追摄，茂七拒捕，杀弓兵数人。事闻上官，遣军三百往剿之，被杀几尽，巡检、知县并遇害。茂七遂刑白马，歃血誓众，举兵反，攻沙县、尤溪，政景亦率党攻汀州，推官王得仁与守将及知府刘能击败之，禽政景等八十四人，械政景送京师，斩之。余贼悉溃，独茂七党盛不可制。有尤溪炉主蒋福成者，亦乘乱聚众，旬日得万余，袭尤溪，据之，与茂七为声援。是时，兵卫久弛，胁从日众，又苦布政使宋彰虐政，于是相率附茂七为盗者，众至数万。茂七据陈山寨，自称“铲平王”，设官属，攻陷州县。是月，遂围延平。巡按御史汪澄至延平，闻贼势炽，遽回省。会刷卷御史张海，在城被围，遣都指挥范真、彭玺拒战于城外，先后败没。海乃躬自登城谕
691 明通鉴卷二十四
贼、贼曰：“吾等皆良民，苦富民鱼肉，有司不我直耳。乞贳死，免三年徭役，即解散。”海以闻，诏都督刘聚、陈荣讨之，以佥都御史张楷监军事。【考异】《明史·本纪》书邓茂七反于八月乙卯，盖据遣丁瑄招讨之月分也。诸书皆系茂七反于四月，《明史·丁瑄传》同，今据之.
五月，丙戌，遣使捕山东蝗。甲辰，遣刑部侍郎丁铉抚辑河南、山东灾民。
是月，以钞法不通，申用钱之禁，从御史蔡愈济议也。自米麦折色之令行，遂弛银禁，其交易之小者则用钱，惟折官俸用钞，钞益壅不行，洪武间钞一贯直钱千文者，至是止折三文，于是愈济“请禁民交易用钱，违者以阻钞论，追一万贯，全家戍边”。然钞仍不行，而商民益以为不便，其后禁亦渐弛云。
召山西布政使石璞为工部尚书。时王卺以不能屈意王振，致仕去，璞为振所善，遂擢用之。
六月，命侍郎杨宁巡抚江西。以浙、闽盗起，流剽入江西境上，故有是命。
秋，七月，乙酉朔，京师飞蝗蔽天。
河决大名之开州、长垣，没三百余里，遺使振济，蠲秋粮。
己酉，河决新乡八柳树口，漫曹、濮，抵东昌，冲张秋、溃寿张、沙湾，坏运道，东人海。寻又决荣泽，漫原武，过开封城西南，经陈留，历睢、亳人涡口，至怀远界，入淮，淹地二千余里，坏城垣庐舍，漂没人民不可胜计。诏工部侍郎王永和往治之。河自永乐九年浚封邱金龙口，使复故道，又自塌场口会汶水，经徐，吕二洪，运道既通，而河南水患亦稍息。宣德以后，金龙口渐淤，河复屡溢开封，御史李懋请浚金龙口。洎正统初，一决范、濮，一决阳武，灌鱼台、金乡、嘉祥。越数年、金龙口亦决。河既横溢，分流东趋，不专向徐、吕，而二洪亦浅涩，不能济运。至是永和至山东，亟令修塞沙湾以通漕运。
692
纪二十四
是月，始罢保举。三杨既没，尚书王直稍收其权于吏部，于是教谕傅璿、给事中余忭、御史涂谦屡以为言，至是始诏罢之。
都警陈诏击处州贼叶宗留，不克，死之。
八月，甲戌，命御史丁瑄招讨邓茂七等。时张海奏至，上览之恻然，乃下诏抚谕，许免徭役三年。复召瑄至谕状、使赍敕往，而令宫聚、张楷等以大军随其后。
冬，十月，王振重修庆寿寺成，壮丽甲京师，诏赐名大兴隆寺。振延崇国寺僧主之，上幸寺中，亲传法称弟子，公侯以下，趋走如行童焉。
十一月，丙戌，以福建盗日炽，张楷等屡请益兵，乃命宁阳侯陈懋充总兵官，保定伯梁珤、平江伯陈豫副之，太监曹吉祥、王瑾提督火器，刑部尚书金濂参赞军务。珤，铭之子；豫，瑄之孙也。
甲辰，处州贼叶宗留、陈鉴胡等流劫浙江、江西。张楷讨福建，分两路进兵，令都督刘聚率都指挥刘得新等自江西建昌取道。楷自帅都督陈荣等自浙江取道。楷至广信，以叶宗留道梗，留不敢进，浙江布、按二司请楷便宜击之。江西巡按御史韩雍亦言：“宗留近在咫尺，门庭之寇，皆国家事，未可画疆而守。”楷进退莫决。指挥龚礼，愿得兵五百往剿之。都督陈荣谓楷曰：“今延平事急，而铅山不通。大军密迩二寇，逗留不进，乃遣一部将往，朝廷知之，何所逃罪耶？”于是荣以二千人率礼等往。行至玉山，遇伏，荣、礼及都督刘真皆死之。楷闻报，方益兵进。会刘得新等败福建贼于建阳，道始通，楷由间道入闽。【考异】据《吾学编》、言“是月张楷分兵讨叶宗留，副总兵陈荣战没，楷进讨闽贼。”按楷系率陈荣等讨邓茂七者，其时茂七势方炽，岂能分兵讨浙贼？而陈荣之没，《三编》言“败于玉山”。《明史·张骥传》言“茂七势甚张，宗留、鉴胡之等皆附之，流剩浙江、江西、福建境上。参议耿定、佥事王晟及都督佥事陈荣、指挥刘真、都指挥吴刚、龚礼等皆先后败没”云云.据此，则陈荣
693 明通鉴卷二十四
虽讨闽贼，而实败于浙江、江西境上，与《三编》所云“败于玉山”者正合，再检《纪事本术》所记，言“张楷与刘得新等议分两路进兵，而楷率陈荣等由浙江取道入闽，为浙按［抚］二司留，请便击处州之贼，是以陈荣等有长山之败。”证之《明史》韩雍，张骥等传，大略相符，此《实录》也，今据书之。惟“戴礼”诸书皆作“龚礼”，或别是一—人。
庚戌，诏永康侯徐安备倭山东。安，忠之子也。
是月，朝廷虑浙、闽贼合，命御史朱瑛与中官分守两省交界要隘。瑛榜谕胁从之民，示以祸福，降者甚众。又以计禽贼党周明松等数人，械至庆元。谍报“贼众三万来劫明松等”，中官大惧，欲走，瑛不为动，立枭明松等于市。贼闻之，皆遁去。
十二月，庚午，广东猺贼赵音旺等作乱，诏有司讨平之。
是冬，丁瑄至闽，遣人赍敕往抚邓茂七等。茂七大言曰：“吾岂畏死求免者！吾取延平，据建宁，塞二关，传檄南下，八闽谁敢窥者！”遂据沙县。瑄率兵二千驰赴沙县图之。贼首林宗政等万余人攻后坪，欲立砦拒守。瑄亟令通判倪冕等帅众先据要害，而身与都指挥雍埜等邀其归路，斩贼二百余级，禽其渠陈阿岩，送京师伏诛。贼势稍却。
邓茂七遣其党陈敬德等寇泉州。时南昌熊尚初，以吏才为都御史陈镒所荐，擢知泉州府。值闽盗起，上官檄尚初监军，不旬日，降贼数百。至是贼逼城下，守将不敢击。尚初愤，提民兵数百，与晋江主簿史孟常，阴阳训术杨仕弘分统之，拒于古陵坡.兵败，三人皆遇害。郡人哀之，为配享忠臣庙。茂七又寇建宁，帅贼二千余.迫城结砦，四出剽掠。建宁知府张瑛，帅建安典史郑烈会都指挥徐信军，分三路袭之，斩首五百余，拔其砦，贼遂遁。朝廷嘉之，擢瑛右参议，仍知府事，烈亦迁主簿。
以大理少卿张骥巡抚浙江。时间贼之乱，叶宗留、陈鉴胡等倚为声援，流劫处州、金华，蔓延不可制。御史先后以败闻，乃命骥往督有司捕治。会遂昌贼苏牙，俞伯通等剽掠兰溪、武义、694
纪二十四
松阳，龙泉、永康之众与之相应，远近震动。骥至，遣金华知府石瑁击斩牙等，处州知府张佑击败贼众，禽斩千余人。骥剿抚兼施，散其胁从之余党，宗留、鉴胡亦自相猜杀。逾年，茂七既败，浙贼势亦孤矣。【考异】张骥巡抚浙江，诸书或系之十月，或系之十一月，证之《明史·骥传》。言“十三年冬，命骥巡抚浙江”，今从之，并据《传》增人石瑁，张佑败贼事，汇系之是年冬下。
十四年
春，正月，甲午，大祀南郊。
乙巳，免浙江，福建银课，以邓、叶二寇之乱故也。辛亥、太白昼见。
是月，邓茂七攻延平，不利，退保陈山寨，丁瑄遣人抚谕贼党，降沙县罗汝先、黄琴等三十余人。
贵州巡按御史陈鉴上言：“思机发已远遁，宜责云南守臣相机剿灭，无劳禁旅。”王振怒，寻以事下之狱。
二月，丁巳，御史丁瑄、都指挥刘福击邓茂七，斩之。先是罗汝先等既降，瑄善遇之，汝先等愿杀茂七赎罪，谓瑄曰：“茂七据险自卫，未易攻也。必欲取之，吾为公说令复攻延平，公督大军分道御之。以逸待劳，我主彼客，禽之必矣。”瑄善之。汝先等阴携茂七党，而啖茂七以攻城之利，于是贼悉陈山之众直扑延平、瑄以江、浙、南京军伏三面，而令福建军素为贼所易者，出城挑之。贼乘浮桥竞进，突炮作伏起，大军四面冲击，大破之。贼遁走，刘福乘胜追之，遂斩茂七。汝先及黄琴复以计禽其伪将刘宗、罗海、郎七等，械至军门，诛之、余党溃散.惟林子得、邓永祖等复拥茂七兄子伯孙聚后洋，攻劫州县。瑄抚谕胁从者使复业，分兵徇沙县、尤溪，会宁阳侯陈懋等大军至，合讨之。【考异】据《明史·本纪》，“二月丁巳，御史丁瑄，指挥刘福击斩邓茂七于延平”。证之《瑄传》，言“十三年四月，茂七围延乎，刷卷御史张海奏请招
695 明通鉴卷二十四
抚，乃命瑄往。以都督刘聚.佥都御史张楷大军继其后，既至，令人赍敕往抚，茂七不肯降。瑄驰赴沙县图之，遂攻沙县后坪之贼，禽其渠陈阿岩，明年二月，瑄诱贼复攻延平，督众分道冲击，贼大败遁走。刘福追之，遂斩茂七”。又云“楷之监大军讨贼也，至建宁，顿不进、日置酒赋诗为乐。闻瑄破贼，则驰至延平攘其功，瑄被胁，依违具奏。福不能平，诉之，诏责瑄具状，楷等皆获罪。瑄有功不问，功亦竟不录”云云。《三编》所记、大略相同。而《纪事本末》及《典汇》、《吾学编》等书，皆以平闽贼为张楷，刘聚之功，甚至丁琅无名。今按瑄以十三年八月始奉招讨邓茂七之命，及茂七不降，乃议讨之，据《明史·瑄传》，瑄攻沙县在十三年之冬。而是时张楷有玉山之败，官军失利，陈荣，刘真死之。又证之《纪事本末》。言“楷自浙江取道，行至广信，为叶宗留所梗。会刘得新破闽贼于建阳，道始通，楷由间道入闽”云云。据此则《明史·瑄传》谓“楷顿兵于建宁＇者，即此时也。斩邓茂七在是年之二月，楷不但无功，且亦未尝身在行阵，至于茂七既死，陈懋等大兵亦至，诏楷与刘聚还师讨处州贼，又复与徐恭、石璞等逗留无功。而陈鉴胡之降，实张骥，陶成二人剿抚兼施之力.其后楷奏报前后招抚复业者九千余家，男妇二万余人，则其攘功于闽又攘功于浙明甚。而野史所记，大都据其奏报之文，为铺张其连平三寇之功，盖未睹《实录》也，《明史》特于丁瑄一传详其颠末，是平闽之功，全在于瑄。当时王振当国，赏罚失平，故楷班师后，卒以无功下狱，盖至英宗北狩，王振已死，而后公论始定也。今所叙次，悉据《明史》纪，传及《三编》。
己巳，靖远伯王骥破麓川思机发于金沙江。先是骥帅诸将会师于腾冲，由干崖造舟，至南牙山，舍舟陆行，抵沙坝，复造舟，至金沙江，机发树栅于江之西岸拒守。大军顺流下，至管屯，会木邦、缅甸两宣慰兵亦列于沿江两岸，缅甸备舟二百余为浮梁济师。我军并力攻破其栅寨，得积谷四十余万石，军士饱腾，锐气增倍。贼筑大寨于鬼哭山，当两峰上，又筑七小寨，绵亘百余里。官兵、土兵分道并进，皆攻拔之，斩获无算，而思机696
纪二十四
发、思卜发卒遁去。时王师逾孟养至孟那，孟养在金沙江西，去麓川千余里，诸部皆震慑，曰：“自古汉人无渡金沙江者。今大军至此，真天威也。”骥还兵，其部众复拥思任发少子思禄据孟养为乱。骥虑师老，度贼未可灭，乃与思禄约，使降，授以土目，得部勒诸蛮，居孟养如故，立石金沙江为界。誓曰：“石烂江枯，尔乃得渡。”于是以捷闻，遂班师。
骥三征麓川，卒不能得叛首，一时议者谓其党振邀功，老师糜饷，遂以一隅骚动天下。而四川会川卫训导詹英抗疏劾之，大略谓：“骥等多役民夫舁彩绘，散诸土司以邀厚利；擅用腐刑，诡言进御，实充私役；师行无纪，十五万人一日起行，互相蹂践，每军负米六斗，跋涉山谷，自缢者多，抵金沙江，旁皇不敢渡，既渡不敢攻，攻而失都指挥路宣、翟亨等；俟贼解，多捕渔户为俘，以地分木邦、缅甸，掩败为功。此何异李宓之败而杨国忠以捷闻也！”奏下法司，王振左右之，得不问，而命英从骥军自效。英知往且获罪，匿不去。
辛未，命指挥金事徐恭充总兵官，讨处州贼，以工部尚书石璞参赞军务。【考异】《通纪》、《吾学编》系徐恭讨处州贼及石璞参赞军务于去年之七月，又证之《明史·七卿年表》，亦云“工部尚书石璞七月出征浙贼叶宗留”，惟《本纪》系之是年二月。按《明史·璞传》，言“十三年工部尚书王卺致仕，璞为王振所善，召为尚书。明年，处州贼叶宗留作乱，总兵徐恭等往讨，以璞参其军事，师未至，宗留已为其党陈鉴胡所杀。巡抚张骥招降鉴胡，贼势少息。”据此，则恭之出师，璞之参赞，皆十四年事，与《本纪》合，又，是年四月，张骥、陶成等招降陈鉴胡。则鉴胡之杀宗留，当在四月之前，其时恭等师尚未至。若是去年七月命将，焉有事隔八九月而不至浙者？《纪》、《传》是也。《年表》谓“璞以七月出征”，或是时遣璞先行，与骥等会讨，后闻陈荣之败，始命徐恭总兵以往，其时璞已在浙，因即令参其军事，未可知也。今仍从《纪》、《传》系于是年二月下。
697 明通鉴卷二十四
三月，戊子，车驾至天寿山谒陵。越五日癸巳，还宫。
是月，邓茂七党林子得等转掠建宁，知府张瑛与从父敬率兵拒之，贼败。乘胜逐北，陷伏中，敬死，瑛被执，大骂不屈，遂遇害。事闻，诏赠福建按察使，赐祭，官其子。未几，丁瑄禽子得等，诛之。尤溪之贼郑永祖复率四千人攻延平，瑄偕壅埜邀击，禽斩五百有奇，余党溃散。会陈懋等大军至，诏瑄还，命张楷赴处州会徐恭等讨贼。
夏，四月，徐恭等未至，处州告急，巡按浙江御史遺参议耿定，佥事王晟、都指挥沈辚帅兵四千往，与贼战于丽水，三人皆败没。【考异】沈辚《纪事本末》作“鳞”。《吾学编》作“璘”。今据《明史·张骥传》。
庚戌，贼犯崇安，都指挥吴刚被杀。旋人江西广信境，张楷檄永丰知县邓顺御之于上饶，顺伏兵截杀甚众。俄贼大至，顺力战，被执，骂贼不屈死。于是浙贼复炽。
壬戌，湖广、贵州苗贼大起。麓川之役，尽调云南、贵州兵，连兵十年，将士多死，列卫空虚，于是苗、獠乘间窃发，攻围城堡，贵州之东路遂闭。时苗贼所在，西至贵州龙里，东至湖广沅州，北至武冈，南至播州之境，不下二十万。王骥班师，所至民人皆遮泣陈苗害，骥曰：“吾征麓川，不受命平苗也。”还，至武昌，始奉朝命讨之，遂与侍郎侯琎、都督宫聚等往。琎、聚，皆从征麓川者也。
乙丑，遣御史李俊等十三人，同中官督福建、浙江银课。时罢课之令为中官及有司沮格不行，至是以闽、浙将平，上意欲减其税，故有是命。
是月，大理少卿张骥，浙江副使陶成，招浙寇陈鉴胡等降之。先是叶宗留、陈鉴胡、陶得二等寇兰溪，成率兵击斩数百入。进屯武义，立木城以守，诱贼党为内应，前后斩首数百，生禽百余人。会鉴胡以争忿杀宗留，专其众，自称大王、国号太698
纪二十四
平，建元泰定，伪署将帅，进围处州。然闻官军渐集，闽贼已衰，亦颇内惧。成见徐恭等屡剿无功，欲乘间招抚之，乃单骑从四五人径抵贼巢，谕以祸福，凡前后谕降者三千余人，于是鉴胡势亦孤。巡抚张骥谋于成，以贼中多丽水人，遣丽水县丞丁宁，率老人王世昌等，赍榜径入鉴胡巢，许贷其死，鉴胡遂偕其党出降。惟陶得二不就抚，仍人山为乱如故。【考异】《纪事本末》言叶宗留之死在去年陈荣等玉山败没之时，宗留亦中流矢死。证之《明史·张骥传》、言“鉴胡以私忿杀宗留”，而《三编》亦云“以酒色相角，杀宗留”，今据之。
五月，丙戌，陈懋讨沙县、尤溪之贼，平之。懋至浙江，有欲分兵扼海口者，懋曰：“是使贼致死于我也。”及至建宁，茂七已死，余贼聚尤溪.沙县。诸将欲屠之，懋曰：“是坚贼心也。”乃下招抚之令，并立赏格，“有能自禽相杀来降者，与斩敌同赏”。
时邓伯孙据九龙山。贼将张留孙者，勇而善斗，自茂七起事恒倚之，伯孙亦信任焉。千户龚遂荣，奉懋招抚之谕，亲入尤溪山中，降其众数千而还，又伪为贻留孙书，许其降，令送书者误致之伯孙，伯孙果疑留孙，杀之。由是贼党皆不自安，弃伯孙先后来降。于是进兵攻沙县，尚书金濂谋以赢师诱之出，伏精兵，入其垒，遂禽伯孙，送京师伏诛。
壬辰，以京畿旱，命太监金英同三法司录因。时筑坛于大理寺，英张黄盖中坐，尚书以下左右列坐，抑九卿于内官之下，遂为定制。
己亥，以侍读学士张益直文渊阁，预机务。益博学强记，三杨雅重之，至是遂人直。
庚子，诛巡按福建御史汪澄并前巡按御史柴文显。初，邓茂七之乱，澄逗留省会，檄浙江、江西会讨。寻又以贼方议降、止兵毋进，既，知贼无降意，复趣进兵，而贼已不可制。浙江巡按御史黄英，恐以失援被重谴，因具白澄止兵状，兵部遂劾澄失
699 明通鉴卷二十四
机。福建三司又言：“贼初起前，按臣柴文显匿不奏，酿成今患。”遂俱下吏。狱成，诏磔文显，籍其家，澄弃市。
是时，浙闽盗起，所在剽掠为民患。将帅率玩寇，而文吏励民兵拒守，如张瑛、王得仁、石瑁、张佑之属，往往多斩获，于是上降敕请让诸将帅。都指挥邓安等因归咎前御史柳华，时王振方欲杀朝士威众，命逮华。华已出为山东副使，闻命仰药死。籍其家，男戍边，妇女没入浣衣局、论者谓华所建置未为过，澄、文显罪不至死，武将不能灭贼，反委之文吏，至与叛逆同科，失刑实甚。而虐民激变之宋彰等，坐斩遇赦，竟以谪戍终。徐恭、石璞等逗留无功，为御史张洪所劾，诏俟师旋以闻。而张楷之监大军讨贼也，至建宁，顿不进，日置酒赋诗为乐。比闻丁瑄破贼，则驰至延平攘其功，瑄被胁，依违具奏。刘福不能平，诉之，诏责瑄具状。卒之楷等有罪不诛，而瑄以有功不问，亦竟不录。一时以为赏罚失平，轻重倒置，皆王振主之云。
六月，庚戌，靖州苗犯辰溪，都指挥高亮战没。
丙辰，南京雷电大震，风雨骤作。是夜，谨身殿灾，延及奉天、华盖二殿，门俱毁。甲子，下诏修省。
卫喇特额森寇报频闻，诏河南、山西班军番休者尽赴大同、宣府。乙丑，命西宁侯宋瑛总督大同兵马。
已巳，赦天下。
戊寅，命平乡伯陈怀、驸马都尉井源、都督王贵、吴克勤、太监林寿分练京军于大同、宣府，备卫喇特也。
是月，前大学士黄淮卒。淮自宣德八年主会试归，上即位，再来朝。至是卒，年八十三，谥文简。
是夏，乌梁海盗边，大同参将石亨等邀击于箭溪山，禽斩五十人。三卫怨之，遂导额森人寇。
秋，七月，已卯朔，荧惑入南斗。【考异】《通纪》，“是月十七
日，车驾发京师”，《典汇》则云“是月十七日甲午”。据此，则七月之朔为700
纪二十四
戊寅，而《明史·天文志》书荧惑犯南斗于七月已卯朔，则甲午当为十六日。又按《三编》，“八月英宗北狩目”中，“是月戊申朔”。《质实》云：“按《实录》，八月戊申朔，驾至大同。自戊申至辛酉，凡十四日。明日帝北去，盖十有五日壬戌也。”据此，则七月戊寅朔，乃野史误据大建书之耳，今据《明史》、《三编》。侍讲徐珵，颇知天文，私语其友刘溥，以为不祥。久之，不退舍，珵曰：“祸不远矣！”亟遣其妻子南还。
己丑，卫喇特额森人寇。初，额森屡贡，王振以藻饰太平为名，赏赉金帛无算，凡所请乞亦无不予。既而贡使日增，复虚其数以冒廪饩。是春，遣二千人贡马，号称三千。振怒其诈，令礼部核实，汰其虚报者不与，而所请又仅得五之一。额森恚怒，欲诱胁诸部大举人寇，托克托布哈止之曰：“吾侪服食，多资大明，何忍为此！”额森不听，曰：“可汗不为，吾当自为之。”于是藉减给贡使为兵端。托克托布哈亦从之，率三卫之众寇辽东，阿喇旧作阿刺知院寇宜府，围赤城，别将寇甘肃，额森自拥众寇大同。参将吴浩迎战猫儿庄，死之，诏遣宋瑛、井源等各帅兵万人屯阳和口。是时边报日数十至，王振劝上亲征。兵部尚书邝埜，侍郎于谦，力言“六师不宜轻出”，不听。吏部尚书王直率百官力谏，谓：“陛下宜固封疆，申号令，坚壁清野，蓄锐以待之，可图必胜，不必亲御六师，远临塞下。况今秋暑未退，旱气未回，青草不丰，水泉犹塞，士马之用未充。兵凶战危，臣等以为不可。”亦不纳。
癸巳，下诏亲征，命郕王居守。是日，阳和之败闻。西宁侯宋瑛及武进伯朱冕、参将石亨将战，为太监郭敬所挠，瑛、冕战没，亨单骑奔还，敬伏草中得免。冕，荣之子也。诸边守将俱逃匿。
时广宁右卫指挥金事赵忠守镇静堡，敌围堡甚急，忠乘城固守，语其妻左氏曰：“若城破，吾不苟活。汝母子宜自为计。”未几，攻益急，讹言城陷，妻与三女皆缢死。攻围凡两昼夜，以堡
701 明通鉴卷二十四
坚解去。守臣上忠全城功，擢都督同知。赠左氏淑人，旌其门曰“贞烈”云。
甲午，车驾发京师，【考异】即是月十六日也，诸书作“十七日”者，大建之误，辨已见上。惟《宪章录》径作“十七日丙戌”，此尤误也。丙戌乃是月八日，是时警报尚未至，安得有亲征之事？今月日悉据《本纪》，并刊诸本之误。英国公张辅，成国公朱勇等帅官军五十万人从，户部尚书王佐、兵部尚书邝埜及学士曹鼐、张益等扈行，吏部尚书王直留守京师。时从行者，英国公张辅居首，然不使预军政，辅亦老，依违而已。阁臣惟鼐与益二人，而益人阁未及三月，相与忧愤。鼐乃乘间谋于诸御史之从行者曰：“不杀王振，则驾不可回也。今天子蒙尘，六军丧气，切齿于振久矣。若用一武土之力，捽振而碎其首于驾前，数其奸权误国之罪，然后遣将领前诣大同，则天意犹可挽也。”诸御史惴惴无敢应者。寻又欲谋之于辅而不得间，遂行。
乙未，次龙虎台，军中夜惊。丁酉，驻跸居庸关。尚书邝埜屡谏亲征，谓：“此兵内犯，一边将力足以制之。陛下为宗庙社稷主，奈何不自重！”不听。至是扈从出关，复首请回跸，振怒，令与尚书王佐皆随大营至怀来。埜坠马几殆，或劝留就医，禁曰：“至尊在行，敢托疾自便乎！”辛丑，车驾次宣府。连日风雨，人情汹汹，声息益急，于是随驾诸臣连上章请留。振虓怒，以埜与佐首倡还议忤旨，罚跪草中，至暮不得请。上将朱勇等白事，皆膝行听命。丙午，次阳和。钦天监正彭德清，振私人也，密告振曰：“象纬示警，再前，恐危乘舆。”振曰：“果有此，亦天命也。”学士曹鼐曰：“臣子不足惜，主上系宗社安危，岂可轻进！”振终不从。时阳和之败，伏尸满野，军士人人危惧。
八月，戊申朔，车驾次大同。振尚欲北行，中官郭敬密止之。会前途败报踵至，振始有还意。已酉，命广宁伯刘安充总兵官，镇大同。安，荣之子也。
702
纪二十四
庚戌，还师。振初议从紫荆关道由蔚州，邀上幸其家，既恐蹂其乡禾，复折而东。时参将郭登，武定侯英之孙也，从刘安守大同，闻之亟言于曹鼐等，谓“驾宜从紫荆关，可保无虞”。鼐等为振言之，振亦不听。丁巳，次宣府，谍报虏兵大至，袭我后，遗恭顺伯吴克忠、都督吴克勤帅兵为后拒。庚申，克忠、克勤力战败没，亟遣成国公朱勇、永顺伯薛绶救之。勇无谋，进军至鹅儿岭，遇伏皆死，全军歼焉。
辛酉，车驾至土木。日尚未晡，去怀来二十里，欲人保怀来城，以王振辎重千余辆未至，留待之。尚书邝埜再上章“请车驾疾驱人关，严兵为殿”，不报。埜又诣行殿力请，振怒曰：“腐儒安知兵事？再妄言者死！”埜日：“我为社稷生灵计，何得以死惧我！”振叱左右掖出之。遂驻土木。
寇四面合围，地无水泉，人马饥渴，掘井深二丈不得水。其南十五里有河，额森已遗兵先据之，车驾遂不得发。
壬戌，额森遗使持书来，以和为名，诏曹鼐草敕，遣二通事赍敕偕北使去。振亟传令移营，回旋间行伍已乱。行未三四里，寇以劲骑四面蹂躏人，大呼“解甲投刃者不杀”。军士裸袒蹈藉死者蔽塞川野，宦竖及宿卫士，矢被体如猬。上与亲军突围，不得出，下马据地坐，敌兵拥之去。帝遂北狩。
是役也，官军死伤者数十万。文武从征扈行之及于难者，英国公张辅，泰宁侯陈瀛，驸马都尉井源，平乡伯陈怀，襄城伯李珍，遂安伯陈埙，修武伯沈荣，都督梁成、王贵，户部尚书王佐，兵部尚书邝埜，吏部侍郎、内阁学士曹卿，刑部侍郎丁铉，工部侍郎王永和，副都御史邓棨，内阁侍读学士张益，通政使龚全安，太常少卿黄养正、戴庆祖、王一居、太仆少卿刘容，尚宝少卿凌寿，给事中包良佐、姚铣、鲍辉，中书舍人俞拱、潘澄、钱昺，监察御史张洪、黄裳、魏贞、夏诚、申祐、尹竑、童存德、孙庆、林祥凤，郎中齐汪、冯学明，员外郎王健、程思温、
703 明通鉴卷二十四
程式、逯端，主事俞鉴、张瑭、郑瑄，大理寺副马预，行人司正尹昌，行人罗如墉，钦天监夏官正刘信，序班李恭、石玉等，凡五十余人。一时谏亲征者，自王佐、邝埜、曹鼐外，邓棨扈从出居庸关，上疏请回跸，以兵事专属大将，至宣府、大同，复再上章，皆不报。及遇变，同行者皆欲脱去，棨不可，曰：“乘舆失所，我尚何归！主辱臣死，分也。”遂死。
北征之役，郎中胡宁当从，以病求代于俞鉴，鉴慷慨许之。或曰：“家远子幼。”鉴曰：“为国臣子，敢计身家。”邝埜知其贤，数与计事，鉴曰：“惟力劝班师耳。”时不能用。罗如墉从征，濒行，诀妻子，以死报国，属翰林修撰刘俨铭其墓，俨惊，拒之，如墉笑曰：“行当验耳。”后果死.
事定，闻于朝，皆赐谥赠官有差。瀛，珪之曾孙；珍，隆之子；埙，志之曾孙也。诸公、侯、伯皆追赠，晋一等.梁成.王贵追赠伯。文臣自张益以上，皆加赠赐谥。龚全安以下皆赠官，录其子人国子监。
帝之北狩也，中官喜宁从焉。额森初闻车驾至、错愕未之信。时有一虏索衣甲，帝不与，虏欲加害。会其兄至，见帝举动异人，乃拥出雷家站，见额森之弟赛堪王，旧作赛刊。帝问曰：“子额森乎？抑巴延特穆尔，旧作伯颜帖木儿。赛堪王乎？”巴延特穆尔者，亦额森之弟，皆虏中贵入也。赛堪闻言大惊，驰告额森、召中国系虏之使者使识之，果然。旁有一虏大言曰：“天以仇赐我，不如杀之。”巴延特穆尔立叱之出，虏中呼其长曰“那颜”，“那颜”者，华言大人也。因从容谓额森曰：“那颜幸毋听妄人言，我辈受大明天子恩，何忍负之！且两军相斗，枕藉死者以数十万计。今以万乘之尊蹈不测之地，而镞矢不沾，寸兵不及，知天意固有在也。违天者不祥，当报中国，遣使奉迎还国，复寻旧好，那颜岂不有万世美名乎？”众闻之，皆齐声应曰：“者。”虏语云“者”，然词也。于是额森拥帝北去，居巴延帐中，令护之。
704
纪二十四
时中官、从臣悉奔散，宁降于额森，悉以中国虚实告之。惟锦衣校尉袁彬从陷虏中，额森使侍帝，遂不离左右。癸亥，帝命彬作书，遣千户梁贵赍示怀来守臣，言被留状，且索金帛。守臣亟遣送至京师，以是夜三鼓从西长安门人。
甲子，败问至，百官皆集阙下相聚哭。太后遣使赍金宝、文绮，载以八骑，皇后钱氏复括中宫物佐之。时尚不知帝之所在，令诣额森营请还车驾，不报。乙丑，皇太后命郕王监国，集朝臣议战守。时京师疲卒赢马不满十万，人情汹汹。侍讲徐珵大言曰：“验之星象，稽之天数，天命已去，惟南迁可以纾难。”尚书胡濙不可，曰：“文皇定陵寝于此，示子孙不拔之计也。”兵部侍郎于谦厉声曰：“言南迁者可斩也！京师天下根本，一动则大事去矣。独不见宋南渡事乎？请速召勤王兵，誓以死守。”尚书王直、学士陈循等议皆合。太监兴安，金英言于太后曰：“若去，陵寝将谁与守？”因立叱珵出之。太后又以问太监李永昌，对亦同。于是议遂定。王奉太后命总百官，大小事俱启闻。
丙寅，移通州粮人京师，征两京、河南备操军、山东及南畿沿海备倭军、江北及北京诸府运粮军亟赴京师守卫，皆侍郎于谦议也。时议欲焚通州仓以绝寇资，会应天巡抚周忧在京，言“仓米数百万，可充京军一岁饷，弃之可惜，不如令自取之”。谦以为然，白于王，令“京宫及军士有能运粮至京者，官以脚值给之”.于是京师始有备，人心稍安。
召宁阳侯陈懋帅浙兵人卫。
戊辰，以兵部侍郎于谦为本部尚书。
谕文武群臣曰：“国家为政，莫急于听言用人；人臣为国，莫先于辅忠荐士。卿等国之股肱耳目，凡有治国安民，除邪辅正，御灾捍患及备贼方略，并许直言无隐。”
是日，额森拥帝至大同。先是过宣府，额森传帝令趣开门，城上人对曰：“所守者主上城池，天已暮，门不敢开。且镇臣杨洪
705
明通鉴卷二十四
已他往。”时罗亨信仗剑坐城下，令曰：“出城者斩！”一时人皆死守。额森知不可动，乃引去。至是郭登守大同，亦闭门不纳，帝遣人谓登曰：“朕与登有姻，何至拒之若是？”登奏曰：“臣奉命守城，不知其它。”时额森索金币甚急，袁彬以头触门，登令以飞桥缒彬人。寻与广宁伯刘安、给事中孙祥、知府霍瑄等出谒帝，伏地恸哭，以金二万余及宋瑛、朱冕、郭敬家资进、帝以赐额森等。初，额森索赂，许以贿至即归圣驾，至是不应。是夕，虏营城西，登谋遣壮士劫营迎驾，不果。明日，复拥帝去。
己已，立皇子见濬为皇太子，改名见深。时太子方二岁，以皇太后命立之，仍命王代总国政。
恤阵亡将士。
庚午，王摄朝，御午门左门。右都御史陈镒合诸大臣言：“王振倾危社稷，构陷乘舆，请族诛以安人心。”哭声震殿陛。振党马顺叱之退，给事中王竑愤起，与刑科给事中曹凯，共捽顺发，啮其肉，曰：“汝往时助振恶，倚以作威。今事至此，尚敢尔耶！”与众共股之，立毙。【考异】王竑捽马顺发与众共殴之事，见《竑传》。证之《明史·曹凯传》，“凯是时共捽顺发”，今据增。又索振党内使毛、王二人，太监金英见事急，捽之出，亦击杀之，曳三尸陈东安门。有顷，又执振侄王山，反接跪于廷，众争唾骂之。一时卫卒汹汹，朝班大乱。王惧，欲起，尚书于谦直前掖王止，请宣谕百官曰：“顺等罪当死，勿论。”众乃定。寻命缚山至市，磔之，振族无少长皆斩。籍其家，得金银六十库，玉盘百，珊瑚高六七尺者二十株，它珍玩无算。已而郭敬、彭德清皆自大同逃归，并籍其家，下狱长系。时犹以为薄云。是日，事起仓卒，赖谦镇定，当排众掖王时，袍袖为裂。既出左掖门，尚书王直执谦手曰：“国家正赖有公耳，今日虽百王直何能为！”盖直自以笃老，倚谦为重，谦亦毅然以宗社安危自任，天下赖之。
辛未，命右都御史陈镒安抚畿内军民，于谦荐之也。706
纪二十四 是日，帝至威宁海子，遂出塞。
封总兵官杨洪为昌平伯，仍镇宣府。洪前后守城有功。额森挟帝命，胁洪开门者三，皆不听，王益重之。额森令帝贻洪书，洪封上，王遣使报洪曰：“此书伪也，自今有书悉勿受。”洪于是一意坚守。【考异】据《明史·功臣表》，洪以正统十四年八月辛未封。证之《洪传》，言“景帝监国，论前后功，封昌平伯”。景帝监国在八月乙丑，也先拥上皇至大同在戊辰，今洪之封，去监国仅七日，史所云“积前后功”者是也、若其所谓“后功”者，则正以大同不纳上皇一事。野史乃谓“洪以闭门不纳上皇，逮下诏狱”，《吾学编》遂于是年八月书“逮杨洪，石亨下狱”。弇州《考误》驳之，谓“洪之封即在是月辛未，石亨以阳和之败降为事官，是年八月攫为右都督，九月封武清伯，二人初无下狱事也”，又证之《明史·功臣年表》，洪.亨二人封伯皆在八月辛未，是正史所记并无下狱之事明矣。惟亨之封，弇州以为九月者近之，盖寇至总京营时也，今别记之。
壬申，命都督石亨总京营兵。亨以阳和之败奔还，谪为事官，令募兵自效。至是于谦荐之，遂有是命，寻封武清伯。
甲戌，帝至黑松林，额森营在焉。帝入营，额森侍坐设宴，令妻妾出上寿，歌舞为乐。仍奉帝居巴延特穆尔营，去额森营十余里，巴延与其妻见帝，弥恭谨。而额森屡欲伺间谋害，会夜大雷雨，震死额森所乘马，复见帝寝幄有异瑞，乃止。帝既入沙漠，所居止毳帐敝帷，旁列一车一马，以备转徙而已。袁彬周旋患难，未尝违忤，夜则与帝同寝，天寒甚，恒以胁温帝足。又有哈铭者，蒙古人，幼从其父为通事官人虏中，至是亦侍帝。帝宣谕额森及其部下尝使铭，额森有所陈请，亦铭为转达。帝每南望悒郁，二人时进谐语慰帝，帝亦为之解颜。
乙亥，以修撰商辂、彭时人阁预机务，陈循、高谷所荐也。时方以继母丧，乞终制，不许。
谕边将：“自今卫喇特奉驾至，不得轻出。”输南京军器于京师。
707 明通鉴卷二十四
是月，辛未，月昼见，与日并明。壬申，癸酉夜，天鸣，有声如泻水。
召前大理寺少卿薛瑄，给事中程信所荐也。寻授大理寺丞。
以罗通为兵部员外郎，提督守备居庸关。初，通以兵部郎中从王骥整饬甘肃边务，为骥所劾，谪为广西容山闸官，已，调广东东莞河泊所官。及是于谦、陈循荐通有边才，遂复起.通至关，相度形势，上言：“居庸为敌出入之冲，大小关口宜各增兵。口凡三十有六，可通人马者七，宜各增人千；可通人不可通马者二十九，宜各增入百。仍命大将一人，统兵三万，分驻十营千关外，备额森藉送驾为名，因之人寇。”从之。寻进郎中。
广东贼黄萧养作乱。萧养，南海人，以为盗，捕系狱中，潜通其党，舣舟在外。是月，萧养越狱出，凡百余人，遂乘舟遁人海，啸聚群盗，旬日至万余人，遂攻广州。诏总兵官安乡伯张安讨之。
进陈循户部尚书，高谷工部尚书，仍兼学士。
九月，戊寅朔，帝在迤北。额森遣使来，言“欲送帝还京师”，谋入寇也。使还，赐额森金百两，银二百两，彩币二百匹。时廷臣合请皇太后曰：“车驾北狩，皇太子幼冲。古云：＇国有长君，社稷之福。请速定大计以安宗社。”太后然之。群臣以太后旨告王，王惊让再三，避归郕邸，群臣复固请。尚书于谦曰：“臣等诚忧国家，非为私计。”会都指挥岳谦使卫喇特还，口传帝旨，以王长且贤，令继统以奉祭祀，王始受命。癸未，王即皇帝位，以明年为景泰元年，遥尊帝为太上皇。颁诏赦天下，免景泰二年田租十之三。
庚寅，张楷报处州贼平，前后听招抚复业者九千余家，男妇二万余人。时值张骥、陶成剿抚兼施，贼势已衰，楷亦攘其功奏之。而陶得二闻赦，降，未几复叛。楷还，廷议楷无功，追论下狱。诏以寇平功赎罪，得放归。
708
纪二十四
癸巳，指挥佥事季铎，奉皇太后命达于上皇。时，上初立，尚书于谦入对，慷慨泣奏曰：“寇得志，要留大驾，势必轻中国，长驱而南，请饬诸边守臣协力防遏。京营兵械且尽，宜亟分道募民兵，令工部缮器甲，修战具。分兵九门，列营郭外，附郭居民皆徙人内。文臣如轩輗者，宜用为巡抚，武臣如杨洪、石亨、柳溥者，宜用为将帅。至军旅之事，臣身当之，不效则治臣之罪。”上深纳焉。
甲午，祭宣府土木阵亡将士，瘗遗骸。
乙未，安乡伯张安讨广州之贼，指挥金事王清自高州引兵赴援。安帅舟师遇贼于戙船澳，方醉卧，官军不能支，退至沙角尾。贼薄之，安溺死。清为贼所执，拥至广州城下，使谕降，清大骂不屈死。萧养屡胜，遂僭号改元，自称东阳王，据五羊驿，授伪官百余人。
辛丑，擢给事中孙祥、郎中罗通为右副都御史，分守紫荆、居庸关。
甲辰，遣御史十五人募兵畿内、山东、山西、河南。遣都督同知陈友帅师讨湖广、贵州叛苗。
乙巳，遣使奉书于上皇，告即位也。
丙午，贵州镇远蛮苗金台，伪称顺天王，与播州苗相煽为乱，围平越、新添等卫半年。巡按御史黄镐死守，粮尽，掘草根食之。王骥顿兵辰、沅不进，诏调云南、四川兵会骥讨之。时上皇北狩，廷臣劾王振，并及骥，以骥方在军，且倚之平苗，置弗问。
以参议杨信民为右佥都御史、巡抚广东。初，信民为广东参议，清操绝俗，先后劾巡按郭智、黄翰等。又劾佥事韦广，广遂讦信民，与翰俱被建。军民哗然，诣阙下乞留信民，诏复信民官，而翰、广皆鞫实除名。上监国，于谦荐之，命守白羊口。会广州围急，岭南人乞信民，遂有是命。于是广州士民闻而相庆
709 明通鉴卷二十四
曰：“杨公来矣！”
时广州被围久，将士战辄败，禁民出入，樵采绝。而乡民避贼来者，拒不纳，多为贼所害，民益愁苦归贼。信民至，开城门，发仓廪，刻木锲给民得出入。贼见木锲，曰：“此杨公所给也。”不敢伤。避贼者悉收保，民若更生。
是月，诏减浙江、福建银场课，寻命封闭之。
广宁伯刘安镇大同。时额森欲以妹进上皇，使入言于安。安奏闻，上切责之。未几，自大同驰至京师，言“奉上皇命来告敌情”，且言“上皇已进已为侯”。群臣交章劾安“擅离守地，自加侯爵，宜正典刑”，上令禁锢之。
会云南提课盐举司吏目胡仲伦缘事人都，上疏言：“今日事不可屈者有七：降万乘之尊，与谐婚媾，一也；敌假和议，使我无备、二也；和亲之后，骄尊自大，三也；索我金帛，使我坐困，四也；以送驾为名，乘机入犯，五也；逼上皇手诏，诱取边城，六也；欲求山后之地，七也。稍从其一，大事去矣。今宜亟命宣、大守将固守城池，整肃军伍，使敌不敢轻进。果其送驾还京，密敕杨洪邀其归路，石亨据其险阨，俟驾至关，坚闭勿出，则战无不胜而圣驾得还矣。若不战而和，非计之得也。”事下礼部，议行之。
以郭登为总兵官，镇大同，代刘安也。登值北狩之后，大同军士多战死，壁垒萧条，城门昼闭，入心汹汹。登慷慨奋厉，修城堞，缮器械，拊循士卒，吊死问伤，亲为裹创傅药，曰：“吾誓与此城存亡，不令诸君独死也。”上监国，进都督同知，充副总兵，至是代安。初莅镇，士卒堪战者才数百，马百余匹。不数年，马至万五千，精卒数万，大同兵遂为天下最。
以练纲为监察御史。纲举乡试，入国子监，历事都察院。上即位，纲上《中兴八策》。至是闻额森将入犯，复言：“和议不可就，南迁不可从。有持此议者宜立诛。安危所倚惟于谦、石亨，710
纪二十四
当主中军，而分遣大臣守九门。择亲王忠孝著闻者，令同守臣勤王。檄陕西守将调番兵入卫。”上悉从之。纲有才辩，急功名。都御史陈镒，尚书俞士悦，皆纲同里，念纲敷陈时政有声，义所言皆合上意，荐之，故有是擢。
巡抚山西副都御史朱鉴上言：“窃见王振乱天下，往者江南寇发，辄以诛振为名。夫事归朝廷则治，归宦官则乱。今额森诡诈百端，往来窥伺，宜专将帅事权，悉罢监军中贵，重悬赏格，鼓劝义旅。庶大驾可还，敌兵自退。”上虽嘉纳之，不能从。
冬，十月，戊申，额森诡称奉上皇还，遂大举入寇。先是额森以中国丧君有君，欲挟上皇要之不可得，乃会众议。喜宁请“以送上皇为名，至边胁诸将开关，召总兵镇守官出，见则留之，可以得志。京师空虚，长驱而入，必将南迁，大都可有也”。于是额森计决，奉帝至大同。总兵官郭登不纳，遣人谢曰：“赖天地宗社之灵，国有君矣。”额森知有备，不敢攻。登驰蜡书入奏，京师戒严。
壬子，诏诸王遣兵人卫。
乙卯，命“于谦提督诸营，将士皆受节制，都指挥以下不用命者先斩以徇，然后奏闻”。乃议战守之策，石亨请“毋出师、尽闭九门，坚壁以老之”。谦曰：“贼张甚矣，而又示之弱，是愈张也。”乃分遣诸将兵二十二万，列阵九门外，谦自与亨帅副总兵范广等阵于德胜门以当贼冲，都督陶瑾陈于安定门，广宁伯刘安陈于东直门，武进伯朱瑛陈于朝阳门，都督刘聚陈于西直门，镇远侯顾兴祖陈于阜城门，都指挥李端陈于正阳门，刘得新陈于崇文门，杨节陈于宣武门，皆受亨节制。【考异】分遗诸将，列阵九门，《三编》据《实录》书于《质实》中，今据之。悉闭诸城门，绝士卒反顾。下令：“临阵，将不顾军先退者斩其将！军不顾将先退者，后队斩前队！”于是将士知必死，皆用命。瑛，冕之子。兴祖以宣德间征交阯败绩论死，至是释而用之。
711 明通鉴卷二十四
额森自大同至阳和，进陷白羊口，守将遁。守备通政使谢泽督兵扼山口，大风扬沙，不辨人马，或请移他关避贼，泽不可。贼至，兵溃，泽厉声叱贼，遂被杀。丙辰，额森抵紫荆关，喜宁导之夹攻关城。守备都御史孙祥、都指挥韩清战死，关遂陷，长驱而东。祥之死也，言官误劾其弃城遁。及寇退，有司修关，得其尸于战地，焚之，不以闻。祥弟祺诣阙言冤，景泰初，诏恤其家。
丁巳，诏宣府、辽东总兵官及山东、山西、河南、陕西巡抚皆人援。兵科给事中叶盛言：“今日之事，边关为急。往者独石、马营不弃，驾何以陷土木？紫荆，白羊不破，寇何以薄都城？由此以观，边关不固，虽守京城，不过保九门而巳。宣府为大同应援，居庸切近京师，守之尤不可非人。杨洪等既召，必求如洪者代之，然后可以副重寄而集大功。”上是之，乃分遣别将代守。
额森拥上皇过易州。至良乡，父老进茶果羊酒。进次芦沟桥，园官进果。上皇作书三：一奉皇太后，一致上，一谕文武群臣。
戊午，额森兵薄都城，列阵至西直门，上皇止于德胜门外。是日，都督高礼、毛福寿败敌于彰义门北，杀数百人，夺还所掠千余口。己未，寇拥上皇登土城。喜宁嗾额森邀大臣迎驾，诏以通政司参议王复为右通政，中书舍人赵荣为太常少卿，出城朝上皇，进书敕，额森与巴延特穆尔擐甲持弓矢侍。喜宁复嗾额森日：“此小官耳。”于是额森不见复等，令亟遣于谦、石亨、胡濙、王直来。上皇亦谕复等宜亟去，遂辞归。额森更索金帛万万计。廷臣欲议和，遣人问谦，谦曰：“今日止知有军旅，它非所敢闻。”额森既不得请，四出窥掠。庚申，遣数骑来觇德胜门，谦令亨设伏空舍中，遣数骑诱之。有顷，敌以万骑来薄，伏兵出、神机营火器发。范广跃马陷阵，勇气百倍，遂败敌于城下，额森之弟博啰茂诺海旧作孛罗卯那孩中炮死。敌复转至西直门，都督孙镗斩其712
纪二十四
前锋数人。敌益兵围镗、镗力战不支，欲入城，给事中程信督军守西城，不纳，自城上发箭炮助之。会亨分兵至，敌稍却，欲还，至彰义门，副总兵武兴邀击，败之。而内官数百骑欲乘胜争功，跃马竞前，阵乱，兴中流矢死。寇至土城，居民升屋号呼，争投砖石击之，嚣声动地。会佥都御史王竑督毛福寿、高礼援至，寇乃引去。
壬戌，寇退。初，额森深入，视京城可旦夕破，及见官军严阵待，意稍沮。至是相持五日，要请不应，战辄不利。会其别部攻居庸者五万，天大寒，罗通汲水灌城，冰坚不可近。七日，遁走，通追击，三败之，斩获无算，额森大沮。又闻勤王兵且至，恐断其归路，乃以是夜拔营遁，仍挟上皇北行。谦谍知上皇移驾远，令亨等夜举火，发大炮击其营，死者万入。寇自良乡而西，大掠所过州、县，焚毁长、献、景三陵寝殿。
时昌平伯杨洪奉诏帅兵二万入卫。比至，寇已退，敕洪及孙镗、范广等追击余寇。京师解严。
论功，谦及亨为多。癸亥，诏进亨武清侯，加谦少保，总督军务。谦辞曰：“四郊多垒，卿大夫之耻也。敢邀功赏哉！”固辞，不允。【考异】据《明史》瓦刺及杨洪传，皆以追击也先为杨洪之功，其次则范广、孙镗。故杨洪师还，论进侯爵，录其功也。野史谓石亨追贼于
清风店，大破之。李梦阳有《清风店歌》，《吾学编》据之，且铺张亨之从子彪在安定门持斧击贼事。弇州《考误》驳之，谓“据《于肃愍碑》，皆无此二事，况亨自虏退即进封侯，在京营。虏奉上皇由良乡大掠而去，以甲子出紫荆关，亨何尝以一兵追之，而有此谈也。”按《明史·亨传》亦不载，其记彪事，不过言其“善用斧，追袭余寇，颇有斩获”而已。今删去石亨追贼事，仍据《明史》纪.传书之，
甲子，额森拥上皇出紫荆关。丁卯，诏止诸藩及各镇勤王兵，寇退故也。
额森之入寇也，托克托布哈在后，未入关，闻败而遁。时卫
713 明通鉴卷二十四
喇特君臣鼎立，额森专国，兵最多，托克托布哈虽为汗，兵较少，阿喇知院兵又少，三人互猜忌。而南犯之利多归额森，害则均受之。至是托克托遣使来献马议和，朝廷欲却之，尚书王直、胡濙曰：“彼君臣素不睦，宜受其献，厚加赏赉以间之。”从之。
辛未，杨洪等追余寇至霸州，破之，获阿归等四十八人，还所掠人畜万计。孙镗、范广追寇至固安、亦捷。及关，寇返斗，犹杀官军数百人，洪子俊几为所及。
是月，大同总兵官郭登，将帅所部自雁门人援。奏至，京师解严，上优诏褒答之。登以京兵新集，不可轻用，上用兵方略十余事，上嘉纳焉。
十一月，丁丑，杨洪师还。论功，进封昌平侯。命帅所部留京师，督京营训练，兼掌左府事。洪陈《御寇三策》，上以洪宿将，所言多采纳。
癸未，以顾兴祖为左军都督同知，刘安为右军都督同知，刘聚为中军都督佥事，命修塞沿边关隘。时兵部缺官，三人皆起废用之。
辛卯，以毛福寿充副总兵官，讨湖广辰州叛苗。
壬辰，上皇至卫喇特。自出紫荆关，连日雨雪，上皇乘马踏雪而行，上下艰难，遇险则袁彬执鞚，哈铭随之。既至虏营，额森来见，宰羊，拔刀割肉为敬。寻值上皇圣节，进蟒衣貂裘，设筵宴。尝谓上皇曰：“中朝若遣使来，皇帝归矣。”上皇曰：“汝自送我则可，欲中国遣使，徒劳往返。”喜宁闻而怒曰：“欲急归者彬也，必杀之。”
乙未，遣刑部侍郎耿九畴安抚南畿流民，赐复三年。时凤阳等处岁饥，盗且起，九畴至，招徕流民七万户，境内以安。
丁酉、命佥都御史萧棨等镇河间、保定、真定。乙巳，冬至，免朝贺。
是月，改刑部尚书金濂于户部，加太子太保。以掌都察院事714
纪二十四 俞士悦为刑部尚书。
大学士陈循等，以罗通晓畅兵事，请召还参杨洪军务，从之。尚书于谦言于上曰：“宣府，京师之藩篱；居庸，京都之门户。今洪既留中，通复召还，宜更选重臣镇守。”乃以左都督朱谦镇守宣府，佥都御史王竑镇守居庸关。谦又请以重臣镇守山西，防寇南侵，皆从之。
十二月，庚戌，尊皇太后为上圣皇太后。
辛亥，以王骥为平蛮将军，充总兵官，讨贵州叛苗，侍郎侯琎总督军务。时平越围尚未解，苗势益炽，众至十余万。
以都督同知董兴为左副总兵，讨广州贼黄萧养，户部侍郎孟鉴参赞军务。
癸丑，尊母贤妃吴氏为皇太后。甲寅，立妃汪氏为皇后.徙上皇后钱氏别居仁寿宫。
丙辰，大赦。是日彗星见天市垣市楼旁，历尾度，长二尺余，凡二十日始没。
己未，命石亨、杨洪、柳溥分练京营兵。戊辰，祭阵亡官军于西直门外。
叛阉喜宁劝额森西犯宁夏，掠其马，直趋江表，居上皇于南京。袁彬、哈铭谓上皇曰：“天寒道远，陛下又不能骑，空取冻饥。且至彼而诸将不纳，奈何？”上皇亟止宁计。宁愈欲杀二人，屡谮之额森，上皇力解而止。
以礼部侍郎杨善为右都御史。善以土木之溃，间行脱归。额森入寇，改左副都御史，提督京城守备。至是寇退，遂进官。
是岁，浙，闽盗赦而复叛，浙江布政使孙原贞条上方略，请为备，至是即命原贞参议军事，深入，禽其魁。而温州余贼犹未灭，乃命都指挥李信为都督佥事，调军讨之，遂拜原贞兵部侍郎，参信军务、镇守浙江。会原贞丁母优当去，副都御史轩貌请留之，报可。
715 明通鉴卷二十五
明通鉴卷二十五
纪二十五起上章敦牂，尽重光协洽，凡二年。
恭仁康定景皇帝 景泰元年
春，正月，丁丑朔，上皇在迤北，罢朝贺。
辛巳，筑永安城于天寿山之南，以居陵卫官军，后遂移昌平县治焉。
壬午，享太庙。
彗星出天市垣外，扫天纪星。丙戌、大祀南郊。
是月，以边事需饷急，始定输纳之例。“凡生员纳粟上马者皆许入监。”户部又议“令军民输纳或米或粟或豆草或鞍马者，皆给冠带，官吏罪废输纳者得复职。”初行之于宣府、大同，其后两畿及诸布政司、辽东皆行之。
已而监生郭佑上言：“昨以国用耗乏，谋国大臣欲纾一时之急，令民纳粟者赐冠带。今军旅稍宁，行之如故。农工商贩之徒，不较贤愚，惟财是授，骄亲戚，夸乡里，长非分之邪心。而赃污吏罢退为民，欲掩闾阎之耻，纳草纳粟，冠带而归。前以冒货去职，今以输货得官，何以禁贪残而重名器？况天下统一、藏富在民，未至大不得已，而举措如此，是以空乏启戎心也。”章下91L
纪二十五 廷议，格不行。
时又开输豆予世袭之例，刑科给事中曹凯争之曰：“近例，输豆四千石以上授指挥，彼受禄十余年，费已偿矣，乃令之世袭，是以生民膏血养无功子孙，而彼取息长无穷也。有功者必相谓曰：吾以捐躯获此，彼以输豆亦获此，是朝廷以我躯命等于荏菽。＇其谁不解体！乞自今，惟令带俸，不得任事传袭，文职则止原籍带俸。”上以为然，命已授者听，未授者悉如凯议。
闰月，甲寅，额森寇宁夏，叛奄喜宁计也。
初，洪熙、宣德间，定礼闱取士之额，分南、北、中卷，以百人为率，正统中，增额至百五十人，而分地如故。
至是从大理寺丞李奎之请，仍循永乐间例。癸亥，诏：“明年会试取士无拘额，本年乡试亦如之。”
庚午，额森寇大同，总兵官郭登击败之。
时寇至沙埚，登召诸将问计，或言：“寇众我寡，莫若全军而还。”登曰：“我军去城百里，一思退避，人马疲倦。贼以铁骑来逼，即欲自全，得乎？”按剑起曰：“敢言退者斩！”径薄贼营，奋勇击之，诸将继进，呼声震山谷，遂大破其众，追奔四十余里。又败之栲栳山，斩二百余级，得所掠人畜八百有奇。
自土木之败，边将无敢与寇战。是役，登以八百人破敌数千骑，军气为之一振。捷闻，封登定襄伯，予世券。
是月，免大名、真定、开封、卫辉被灾税粮。侍读彭时以兵事稍息，奏请回籍终制，许之。
时以释褐逾年参大政，前此所未有，上方向用之，以此颇忤旨。
二月，戊寅，耕耤田。
癸未，悬赏格招陷敌军民，副都御史罗通之请也。
通请榜文于沿边，谕：“凡被陷人口，有能自还者，军免差役三年，民免徭役终身，官支全俸，各赏银一两，布二匹。有能杀
717 明通鉴卷二十五
贼一级者，军民人等俱予冠带，赏银五两，官升一级，仍赏银如之。若能杀额森，赏银五万两，金一万两，封国公、太师。杀巴延特穆尔及喜宁者，赏银二万两，金一千两，封侯。”诏依议行之。
丙戌，命武清伯石亨为镇朔大将军，帅师巡大同，都指挥杨能充游击将军，巡宣府。能，洪之从子也。
壬辰，叛奄喜宁伏诛。
先是宁数导诱额森扰边，上皇患之，言于额森，使宁及总旗高鉴等还京索礼物，而命袁彬以密书付銮，俾报宣府设计禽宁。宁抵独石，宣府守将设伏野狐岭，令鎏绐宁，至其地，伏尽起，馨直前抱持之。遂禽宁送京师，法司诸臣杂治，磔于市。上皇在迤北闻之，喜曰：“自此边境稍宁，吾南归有日矣。”宁为都指挥江福所获，而参将杨俊饰奏于朝，谓已实定谋，遣福等禽之。上嘉俊功，进右都督，赐金币，言官及兵部请如悬赏前诏，上以俊边将，职所当为，不允。俊，洪之庶子也。久之，冒功事始露。是月，初开经筵。宁阳侯陈懋知经筵事，文臣自内阁高谷、陈循等外，礼部侍郎仪铭及俞山、俞纲，皆以潜邸旧恩兼经筵官。铭，智之子也。
上每临讲幄，辄命中官掷金钱于地，任讲官遍拾之，时以为媟亵云。【考异】仪铭，俞纲、俞山皆充经筵官，见《宪章录》.《法传
录》、证之《明史》仪智等传，皆潜邸旧人也。掷金钱事见《仪铭传》（附仪管）。而野史有以为高谷、李时勉故事者，今不著。
赠前侍讲刘球为学士，赐谥忠愍，立祠于乡。并追论彭德清。时德清已在狱瘐死，诏僇其尸。
球二子钺及弟钉，皆笃学，躬耕养母。球既得恤，兄弟乃出应举，先后成进士。
罗通自居庸召还，命参杨洪军务，兼理院事。
通上言：“诸边报警，率由守将畏征调，饰诈以欺朝廷，遇贼718
纪二十五
数十，辄称杀败数千。向者德胜门外不知斩馘几何，而获官者至六万六千余人、辇下且然，何况塞外。且韩信起自行伍，穰苴拔于寒微，宜博搜将上如信、苴者与议军事。若今腰玉珥貂，皆苟全性命保爵禄之人，憎贤忌才，能言而不能行，未足与议也。”意益诋于谦、石亨辈。
谦疏辨，言：“概责边报不实，果有警不奏，必致误事。德胜门外官军升级，惟石亨功次册当先者万九千八百余人，及阵亡三千余人而已，安所得六万之多！通以为滥，宜将臣及亨等升爵削夺。有如韩信、穰苴者，乞即命指荐，并罢臣营务，俾专治部事。”
疏下廷议。廷臣共言“谦及石亨、杨洪实堪其任”、又谓“通志在灭贼，无它”，上两解之。寻敕谦录功不得如前冒滥，盖因通言发也。给事中覃浩等谓“通本以知兵用，不宜理院事”。乃解通兼职。
初，京城解严，侍讲刘定之上疏曰：“自古如晋怀、愍，宋徽、钦，皆因边塞外破，藩镇内溃，救援不及，驯致播迁，未有若今日以天下之大，数十万之师，奉上皇于漠北，委以与寇者也。晋、宋遭祸乱，弃故土，偏安一隅，尚能奋于既衰以御方张之敌，未有若今日额森乘胜直抵都城，以师武臣之众，既不能奋武以破敌，又不能约和以迎驾，听其自来而自去者也。国势之弱，虽非旦夕所能强，岂可不思自强之说而力行之！”又其所陈十事，其末曰：“昔者汉图恢复，所恃者诸葛亮；南宋御金，所恃者张浚；彼皆忠诚夙著，功业久立。及街亭一败，亮辞丞相；符离未捷，浚解都督。何者？赏罚明则将士肃也。昨德胜门下之战，未闻摧陷强寇，但迭为胜负，互杀伤而已，虽不足罚，亦不足赏。乃石亨则自伯进侯，于谦则自二品晋一品，天下未闻其功，但见其赏，岂不怠忠臣义士之心乎？可令仍循旧秩，勿躐新阶，它日勋名著而爵赏加，正未为晚。夫既予不忍夺者，姑息之政；
719 明通鉴卷二十五
既进不欲退者，患失之心。上不行姑息之政，下不怀患失之心，则治平可计日而待也。”书奏，上优诏答之。
谦有社稷功，一时忌者辄屡以深文弹劾。通、定之所论，亦多失平，然实有中于目前军务之积弊云。
三月，已酉，卫喇特寇朔州。
辛亥，诏录土木死事诸臣后官。尚书王佐子道阳，邝埜子仪，俱为主事。侍郎曹鼐子恩，丁铉子琥，副都邓棨子瑺，俱为评事。通政龚全安子廷晖，太常刘容子鉴，俱为部照磨。学士张益子翊，尚宝凌寿子晖，俱为序班。又，钦天监正廖羲仲子景明为司历，太医院使钦谦子智为本院吏目。羲仲，谦，盖五十余人之外续报同时预难者也。【考异】据《三编·质实》云：“按《英宗实录》，是年五月辛亥所录死事诸臣后，中有钦天监正廖羲仲子景明，太医院使钦谦子智，一授司历，一授吏目。证之正统十四年备载死事诸臣，并无此二人，盖遗漏也。”今又按野史书“护卫樊忠杀王振，突围出杀数十人，死之。”《明史》不载。又《明史·金英传》，“右司礼太监范宏从征，没于上木，葬香山永安寺。”宏即与金英同赐免死诏者，此又中官死事之遗漏者也，附识于此。
癸丑，卫喇特寇宁夏，抵庆阳。乙卯，又寇朔州。
时寇分道入边，官军御敌，互有杀伤。惟宁夏、庆阳、朔州，被敌杀掠甚众。
董兴之讨广州也，未至，而佥都御史杨信民以巡抚坐镇，威望日隆，乃多方招抚，降者日至，于是遣使持檄入贼营，谕以恩信。黄萧养曰：“得杨公一言，死不恨。”克日请见，信民单车诣之，隔濠与语。贼党望见皆罗拜，有泣下者。贼以大鱼献，信民受之不疑。萧养且降，俄闻大军至，忽中变。其夜，有大星陨城外，七日而信民暴疾，遂以是日卒。军民聚哭，城中皆缟素。贼闻之亦泣，曰：“杨公死，吾属无归路矣。”
720
纪二十五
事闻，赐祭葬，录其子玖为国子生。广东民赴京请建祠，许之。成化间，赐谥恭惠，并命有司以忌日祭焉。【考异】按《明史·杨信民传》，言“信民巡抚广东，以三月乙卯卒。”《列传》叙事，纪日者最少，此以信民卒后奉敕令以忌日祭祠、故特书其卒之月日耳，今据之。
癸亥，以旱，免畿内逋赋及夏税。
是月，虏分道入寇阳和、大同、偏头关、野狐岭，所过残掠。时总兵官朱谦镇宣府，奏敌以二万攻围万全，敕范广充总兵官御之。
已而寇退。于谦请“驻兵居庸，寇来则出关剿杀，退则就粮京师”。大同参将许贵奏，“迤北有三入至镇，欲朝廷遣使讲和”，于谦曰：“前遣季铎、岳谦往，而额森随入寇，继遣王复、赵荣，不见上皇而还，和不足恃明矣。况我与彼不共戴天，理固不可和。万一和而彼肆无厌之求，从之则坐敝，不从则生变，势亦不得和。贵为介胄臣，而恇怯若此，何以敌忾！法当诛。”移檄切责。自是边将主战守，无敢言和者。
以俞纲为兵部侍郎，内阁办事。
纲以生员侍上潜邸，至是骤迁擢，疏辞。越三日，请佐兵部，许之。
是春，致仕国子祭酒李时勉卒。时勉家居，闻上皇北狩，日夜悲恸。遣其孙骥诣阙上书，“请选将练兵，亲君子，远小人，褒嘉忠节，迎还车驾，复仇雪耻。”得旨褒答，而时勉卒矣，年七十七。赐谥文毅。成化中，改谥忠文，赠礼部侍郎。
夏，四月，丙子，广东都指挥李升、何贵等追海贼，不克，死之。
辛巳，卫喇特寇大同，以数千骑奄至。总兵官郭登出东门与战，佯北，诱之入土城，伏起，寇败走。登度敌且复至，令军士赍毒酒、羊、豕，楮钱，伪为祭冢者，见寇即弃走，寇至，争饮
721 明通鉴卷二十五
食之，死者甚众。
贵州平越被围九月，御史黄镐，置疏竹筒中，募土人乞援于朝。丁亥，命保定伯梁珤、都督方瑛会湖广总督侯琎讨之，敕王骥还。
瑛从骥征麓川，事平，留镇云南。上即位，廷臣荐瑛有将略，召还，进都督同知。甫抵京而贵州苗贼势炽，骥复请瑛还讨，乃拜右副总兵。
戊子，遣大理寺丞李茂录囚南京，考黜百司，访军民利病以闻。
时尚书于谦言：“南京重地，抚辑须人。中原多流民，设遇岁荒、啸聚可虞。乞敕内外守备及各巡抚加意整饬，防患未然。”从之，遂有是命。
丙申，卫喇特寇雁门。丁酉，以三百骑人石峰口，烧关门，复由故道去，敕责总兵官朱谦等。
已亥，遣都督同知刘安充总兵官，练兵于保定、真定及涿、易、通三州，佥都御史陈泰参赞军务。泰幼从外家，冒曹姓，既贵，请复之。
庚子，振山东饥。
辛丑，振畿内被寇州县。
癸卯，卫喇特复寇大同，郭登击却之。
是月旱，山东亦旱，自去冬至春，灾异叠见，黑气四塞，烈风拔木。
御史许仕达言：“灾沴数见，请圣躬痛自修省。”优诏褒答。浙江镇守中官李德上言：“诸臣擅杀马顺，同于犯阙，贼臣不宜用。”下廷议，于谦以为不足问。上曰：“诛乱臣，所以安众志，卿等忠义，朕已知之，勿以德言介意。”【考异】据《明史·王竑传》，在是年四月，并记“于谦以为事不足问”及“上令诸臣勿介意”等语，今据增.
.722
纪二十五 五月，乙巳，免山西被灾税粮。
卫喇特以数万骑攻雁门，都指挥李端击却之。寻犯河曲及义井屯堡，杀二指挥，遂围忻、代诸州，诏刘安督涿、易诸军御之。
寇自代州南下，长驱直抵太原城北，山西大震。诏巡抚朱鉴移镇雁门，而别遣都督佥事王良镇太原。援兵渐集，敌亦餍，乃引去。
时山西兼遘兵荒，鉴外饬戒备，内抚灾民，劳瘁备至。
戊申、卫喇特复寇雁门。诏益黄花镇戍兵以卫陵寝，敕兵部稽在京军马数以闻。
癸孔，广东贼黄萧养伏诛。
先是，都督同知董兴，调江西、两广兵征讨，而以天文生马轼自随。兴果锐，不能戢下，轼辄戒之，是春，师至广州。贼舟千余艘，势甚炽，而征兵未至。诸将请济师，轼曰：“广民延颈久矣，即以狼兵往击，犹拉朽耳。”“狼兵”者，广西溪峒土兵也。兴从之。既而兵大集，进至大洲击贼，杀溺死者万余人，余多就抚。萧养中流矢死，函首以献，俘其父及子等。余党皆伏诛。
论功，进兴右都督，留镇广东。
壬戌、振大同被寇军民。
丙寅，总督侯琎，副总兵田礼大破贵州叛苗。
时梁珤等大军未至，礼已进兵，解新添、平越之围，琎复遣兵攻败水西诸贼，贵州道始通。又调云南兵由鸟撒会师，开毕节诸路，檄普安土兵援安南卫，而自帅兵攻破紫塘、弥勒等十余寨。会贼复围平越，回师击退之，遂分哨七盘坡，羊肠河等处，抚定良苗，东至重安江，与王骥兵会，镇远道亦通。
捷闻，进琎兵部尚书。
卫喇特额森复寇宣府，以二千骑屯贾家营。总兵官朱谦与参将纪广等拒以鹿角，发火器击之，寇少却。谦军且退，寇复来
723
明通鉴卷二十五
追，都督江福援之，亦失利。谦卒力战，寇不得入。
是时寇屡扰边，锐而骄，意大同、宣府二城可旦夕下，而谦与郭登屡却之，会喜宁已诛，额森失其间谍，所部兵多死伤；而托克托布哈，阿喇知院，自遣使请和后，皆撤所部归；于是额森亦欲息兵，耻自屈，乃令阿喇先通和议。
辛未，阿喇知院遣其参政旺扎勒托欢旧作完者脱欢等至怀来贡马议和，边将以闻。上用学士陈循言，赉使令还，而以敕谕阿喇，大略谓：“额森诡诈反覆。朕欲从尔讲和，第闻彼尚聚兵塞上，意在要挟，义不可从。即阿喇必欲和好，待卫喇特诸部落北归，议和未晚。不然，朕不惜战也。”
是月，浙江副使陶成讨处州贼陶得二，不克，死之。
得二降而复叛，拥众犯武义，先遣其党十余辈伪为乡民避贼者，以敝缊裹薪，阑入城中。及成出战，贼持薪纵火焚木城，官军惊溃，成与都指挥佥事崔源皆力战死。
事闻，赠成左参政，录其子鲁为八品官。【考异】陶成之死，《明史·本纪》不载。证之《成传》，在是年五月，今据之。
初，土木之变，杨俊自独石奔还，上以洪故，置不问。而俊恃父势横恣，在宣府时，尝以私憾杖都指挥陶忠至死。洪惧，奏“俊轻躁，恐误边事，乞令来京随臣操练”，许之。既至，言官交劾，下狱。复以禽喜宁冒功事觉论斩，诏宥之，令剿贼自效。寻充游击将军，巡微真、保、涿、易诸城，至是还，仍令督三千营训练。【考异】据《明史·杨洪传》，“俊为洪之庶子，以杖杀陶忠及冒喜宁功论斩，诏宥之，寻充游击将军”云云。而《皇明通纪》、《纪事本末》诸书，皆系俊诛于是年之五月。弇州《考误》谓“本《双槐岁抄》之误”.驳之是也。惟刘安督涿、易诸军，正在是年之五月，则俊之巡徽真、保、涿、易，皆同时事，今系之五月之末。
六月，壬午，卫喇特寇大同，总兵官郭登击却之。越四日丙戌，额森奉上皇至城外，声言送驾还。登与同守者设计，具朝服724
纪二十五
候驾月城，伏兵城上，俟上皇人即下月城闸。额森及门而觉，遂复拥上皇去。
丁亥，下左都御史陈镒、王文于狱。
时中官金英纵家奴不法事觉，下法司治之。镒等但请抵奴罪，不及英。于是给事中林聪率同列劾镒、文畏势长奸，并及御史宋瑮、谢琚，皆下狱。寻以请罪自伏，宥之。
聪在科，论事无所讳。先是有中官单增，督京营有宠，朝士稍忤者辄遭詈辱，家奴白昼杀人，夺民产，侵商税。聪发其奸，下诏狱获宥，增自是不敢肆。至是因治英家入狱，复劾瑮、琚不任风纪，竟调二人于外。
戊子，卫喇特复帅二千骑寇宣府，朱谦遣都指挥牛玺等往御，战南坡。谦见尘起，率参将纪广等驰援，自已至午，寇大败，遁去。
戊戌，免山东被灾州县税粮。
额森之请还上皇也，诏下礼部议，未决。吏部尚书王直率群臣上言曰：“太上皇感细人言，轻身一出，至于蒙尘。陛下宵衣旰食，征天下兵，与群臣兆姓同心僇力，期灭此朝食，以雪不共戴天之耻，乃者天诱其衷，额森有悔心之萌，而来求成于我，请还乘舆，此转祸为福之机也。望陛下俯从其请，遣使往报，因察其诚伪而抚纳之，奉太上皇以归，少慰祖宗之心。”上曰：“卿等言良然。但前后使者五辈往，终不得要领。今复遣使，设彼假送驾之名来犯京师，岂不为苍生患？贼诈难信，其更议之。”
已而阿喇使复至，尚书胡淡等复以为言，于是上御文华门召廷臣，谕以宜绝状。直对曰：“必遣使，毋贻后悔。”上不悦曰：“朕非贪天位，当时见推，实出卿等。”尚书于谦从容曰：“天位已定，宁复有它！顾理当速奉迎，万一彼果怀诈，我有词矣。”上乃顾谦改容曰：“从汝，从汝。”议遂决。
群臣既退，太监兴安出呼曰：“若等欲遣使，孰为富弼、文天
725 明通鉴卷二十五
祥者？”词色交厉。直面折之曰：“廷臣惟天子使，既食禄，敢辞难乎！”安始语塞。
时礼科给事中李实，慨然请行，已亥，以实为礼部右侍郎，大理寺丞罗绮为少卿，及指挥马显等，令赍玺书谕卫喇特君臣，遂偕阿喇使俱往。
是月，尚书于谦以山西近寇，请遣大臣往镇，昌平侯杨洪亦乞遗重臣从雁门关护饷大同。上以命参军务罗通，通不欲行，请得与谦、洪俱。谦言“国家多难，非臣子辞劳之日”，奏乞躬往。上不允，卒命通。
通本谦所举，而每事牴牾，人以是不直通云。【考异】命罗通镇山西，《明史·纪》及《三编》皆不载。证之《通传》，在是年之六月，今据增。
上即位之初，惩王振蒙蔽，大辟言路，吏民皆得上书言事。是时有肃府仪卫余丁聊让诣阙陈数事。
其略曰：“迩岁土木繁兴，异端盛起，番僧络绎，污吏纵横。相臣不正其非，御史不劾其罪，上下蒙蔽，民生日蹙，因之狡寇犯边，上皇播越。陛下枕戈尝胆之秋，可不拔贤举能，一新政治乎？昔宗、岳为将，敌国不敢呼名；韩、范镇边，西贼闻之破胆；司马光居相位，强邻戒勿犯边。今文武大臣之有威名德望者，宜使典枢要，且延访智术才能之士，布满朝廷，则额森必畏服，而上皇可指日还矣。
大臣阳也，宦寺阴也，君子阳也，小人阴也。近日食地震，阴盛阳微，谪见天地。望陛下总揽乾纲，抑宦寺使不得预政，遏小人俾不得居位，则阴阳顺而天变弭矣。
天下治乱，在君心邪正。田猎是娱，宫室是侈，宦寺是狎，三者有一，足蛊君心，愿陛下涵养克治，多接贤士大夫，少亲宦官宫妾，自能革奢靡，戒游佚，而心无不正矣。
仍愿陛下广从谏之量，旌直言之臣，使国家利弊，闾阎休726
纪二十五
戚，言者无所顾忌。苏子曰：“平居无犯颜敢谏之臣，则临难必无仗节死义之士。愿陛下恒念是言而审察之。”
书奏，上嘉纳焉。
后四年，让登进士，官知县。【考异】聊让上书，正景泰初大开言路之时，《明史·让传》书“元年六月”，并记其四年后始登进士，今据增.
秋，七月，己酉，李实等至卫喇特。额森在营，既见，读玺书毕，乃导之谒上皇。时上皇仍居巴延特穆尔营，惟袁彬、哈铭侍。实等见上皇泣，上皇亦泣，因问太后、皇上，又问二三大臣，泫然曰：“处此逾年，始见卿等。”实等颇以上皇前宠王振太过，以致蒙尘，请还京引咎自责，上皇意不怿。
实等之既行也，会托克托布哈及额森所遣使丕勒玛尼哈玛尔旧作皮儿马黑麻等复至趣和，诏礼之，赐之宴。使者因言于馆伴曰：“昨知院使来，朝廷遣人偕往。今吾等乃汗及太师所命，若不报使，事必不谐。”礼臣胡淡以闻，尚书王直等议遗正副使四人往，上曰：“且俟实还，徐议之。”
庚戌，总督尚书侯琎，大破贵州之贼。
时琎檄副总兵方瑛攻赏改寨，禽苗伪王王阿同等三十四人。别贼阿赵伪称赵王，率众掠清平，琎复讨禽之。会王骥亦俘获铲平王苗富虫，先后送京师伏诛。
李实等将还，王直等固请遣使，从之。庚申，遣右都御史杨善、工部侍郎赵荣充正使，以都指挥同知王息、锦衣卫千户汤允勣副之，赍金银书币往。
先是有金齿卫知事袁敏，自土木奔还，上书曰：“上皇居九重，所服者衮绣，所食者珍羞，所居者琼宫瑶室。今驾陷沙漠，主辱臣死，臣子何以为心！请速遣宫一人，或就令臣资书及服御物，问安塞外，以尽臣子之义。”不报。至是尚书胡濙等言：“上皇蒙尘久，御用服食，宜付善等随行。”亦不报。
727 明通鉴卷二十五
时额森欲还上皇，而敕书无奉迎语，自赍赐额森外亦无它物，善乃出家财，悉市彼中所需者携以往，遂行。
癸亥，李实、罗绮自卫喇特还。
初，实自京奉使，将行，见敕书不及迎上皇，惊走白内阁，遇太监兴安，安叱曰：“若奉黄纸诏行耳。它何预！”实遂行。至是额森语实等曰：“我亟欲送上皇归，而敕书无奉迎语。今汝之来，通问而已；若欲奉迎，宜亟遣大臣来，归语皇帝：迎使夕来，大驾朝发。决不食言。”
实等还，具道额森意及再遣使奉迎状，上不许。于是王直偕宁阳侯陈懋等上疏曰：“臣等与李实语，具得彼中情事。其所需衣物资斧者，上皇言也；而奉迎车驾，额森意也。昨者托克托布哈及阿喇知院使来，皆有报使；今额森使以迎请为词，乃不遣使偕往，是疑敌而召兵也。”复不许。已而实自言于上，上曰：“杨善已去。但以奉迎意致额森，即令善迎归足矣。”
比北使将发、直等复上言：“宜本上皇之心，顺臣民之愿，因彼悔心、遣使往报，以图迎复，此不待计而决者也。不然，众志难犯，违天不祥。彼将执为兵端，边事益棘，京师亦不得高枕卧矣。”检讨邢让亦上疏曰：“上皇于陛下，有君之义，有兄之恩，安得而不迎？且令寇假大义以诘我，其何词以应？若从群臣请，仍命实赍敕以往，述迎复之指，虽上皇还否未可必，而陛下恩义之笃昭然于天下。万一迎而不许，则我得有词于彼以兴问罪之师，不亦善乎！”上不得已，乃从群臣议，仍遣实往报。既而曰：“俟善归议之。”卒不遣。
己已，杨善等至卫刺特，额森遣馆伴来迎。馆伴自言田氏，亦中国人，饮善帐中，语曰：“土木之役，六师何怯也？”善曰：“彼时官军，壮者悉南征，王司礼邀大驾幸其里，不为战备，故令汝得志耳。今南征将士归，可二十万，又募中外材官技击，可三十万，悉教以神枪，火器、药弩，百步外洞人马腹立死。又用策士
728
纪二十五
言，缘边要害隐铁椎三尺，马蹄践辄穿。又刺客林立，夜度营幕若猿猱。”伴闻之，色动，善曰：“惜哉，今皆无用矣！”问何故，曰：“和议成，欢好且若兄弟，安用此！”因出所赍遗之，其人喜，悉以语额森。明日、谒额森，亦大有所遗，额森亦喜。善因诘之曰：“太上皇帝朝，太师遣贡使必三千人，岁必再赉，金币载途，乃背盟见攻，何也？”额森曰：“奈何削我马价，予我帛多翦裂，前后使人往多不归，又减岁赐？”善曰：“非削也。太师马岁增价，难为继而不忍拒，故微损之。太师自度，价比前孰多也？帛翦裂者，通事为之，事露诛矣。即太师贡马有劣弱，貂或敝，亦岂太师意耶？且使者多至三四千人，有为盗或犯它法，归恐得罪，故自亡耳，留若奚为！贡使受宴赐，上名或浮其人数，朝廷核实而予之。所裁乃虚数，有其人者固不减也。”额森数称善。
善复曰：“太师再攻我，屠僇数十万，太师部曲死伤亦不少矣。上天好生，太师好杀，故数有雷警。今还上皇，和好如故，中国金币日至，两国俱乐，不亦美乎！”
额森曰：“敕书何以无奉迎语？”善曰：“此欲成太师令名，使自为之。若载之敕书，是太师迫于朝命，非太师诚心也。”额森大喜。问：“上皇归，将复得为天子乎？”善曰：“天位已定，难再移。”额森曰：“尧、舜如何？”善曰：“尧让舜，今兄让弟，正相同也。”其平章昂克问善：“何不以重宝来购？”善曰：“若赍货来，人谓太师图利，今不尔，乃见太师仁义，为好男子，垂史册，颂扬万世。”额森笑称善。
知院巴延特穆尔，劝额森留使臣，而遣使要上皇复位，额森惧失信，不可，竞许善请。明日，额森引善谒见上皇于巴延特穆尔营，遂许送上皇归。
八月，癸酉，上皇发自卫喇特。濒行，额森设宴饯上皇，额森席地弹琵琶，妻妾奉酒，顾杨善曰：“都御史坐！”善不敢坐，上皇曰：“太师著坐便坐。”善承旨，少坐即起，周旋其间。额森顾善
729 明通鉴卷二十五
曰：“有礼。”巴延等亦各设饯毕，额森筑土台，坐上皇台上，率妻妾部长罗拜其下，各献器用饮食物。
上皇起跸，额森率部长皆送，约半日程。巴延送至野狐岭，下马，伏地恸哭曰：“皇帝行矣，何时复得相见！”良久乃去，仍遣其头目七十人扈送京师。【考异】诸书皆言“巴延特穆尔送上皇至野狐岭，下马，伏地恸哭而去”。《三编·目》中，则言“额森送上皇数十里，下马，伏地恸哭去”，今据《明史·瓦刺传》。
戊寅，祀社稷。
初，廷臣闻上皇将还，欲奏请奉迎，都御史王文厉声曰：“公等谓上皇果来耶？额森不索金帛土地面遽送还耶？”众素畏文，皆愕然不决而罢。
及是上皇果还，乃诏礼部议迎上皇礼。尚书胡濙等议：“遣礼部官迎于龙虎台，锦衣具法驾迎居庸关，百司迎土城外，诸将迎教场门。上皇自安定门人，进东安门，于东上北门南面坐。皇帝谒见毕，百官朝见，上皇人南城大内。”议上，传旨：“以一轿二马迎于居庸关，至安定门易法驾。余如奏。”给事中刘福等言礼太薄，报曰：“朕尊大兄为太上皇帝，礼无加矣。福等顾云太薄，其意何居？礼部其会官详察之。”濙等言：“诸臣意无它，欲陛下笃亲亲耳。”上曰：“昨得太上皇书，具言迎驾礼宜从简损，今岂得违之！”于是群臣乃不敢言。
会千户龚遂荣为书投大学士高谷，言：“奉迎宜厚。主上当逊位恳辞而后受命，如唐肃宗迎上皇故事。”谷袖其书于朝，以示胡潢，王直等，直曰：“此礼失而求诸野也。”淡欲以闻，王文不可，而给事中叶盛竟奏之。同官林聪复劾“直、濙，谷等皆股肱大臣，有闻必告、不宜偶语窃议”。淡等因以书进，且言：“肃宗迎上皇典礼，今日正可仿行。陛下宜躬迎安定门外，分遣大臣迎龙虎台。”上不悦，曰：“第从朕命，无事纷更。”乃遣太常少卿许彬至宣府，侍读商辂至居庸关迎上皇。
730
纪二十五
时上索遂荣书所从得甚急，遂荣自缚诣阙言之，下诏狱，坐遣，久之得释。
壬午，上皇至宣府，许彬迎谒。上皇命书敕谕群臣，遣祭土木阵亡官军。甲申，至居庸，商辂迎谒，上皇谕以逊位退闲意，使归告皇帝。【考异】《明史·本纪》书杨善等至瓦刺及见上皇于七月之末，英宗还驾在八月癸酉，为八月初二日，证之刘定之《否泰录》。则善等谒上皇在八月初二，上皇之行在初八，皆不合，惟十一日次野狐岭以下悉
同。但《明史》多据《实录》，《否泰录》虽目击之事，而塞外道里月日，不过据所闻见书之，今悉据正史。
丙戌，上皇至京师。上迎于东安门，拜，上皇答拜，相持泣，各述授受意，推逊良久。遂送上皇至南宫，上帅百官行朝谒礼。
庚寅、赦天下。
辛卯，以刑部侍郎江渊兼翰林学士，直文渊阁，预机务。时苗衷致仕，以渊代之。
初，徐珵倡议南迁，太监金英叱出之，踉跄过左掖门。渊适入，迎问之，珵曰：“以吾议南迁不合也。”于是渊入朝，极陈固守之策，遂见知于上，以侍讲超擢卿贰。至是遂入阁，逾月，改户部侍郎，兼职如故。
是月，总督贵州兵部尚书侯琎，以劳瘁卒于普定军中。赐祭葬，荫其子世袭锦衣卫千户。
御经筵。
先是御史许仕达上言：“经筵之讲，一暴十寒，圣学何以有成？正统间、上下蒙蔽，无敢言者，愿陛下于经筵之外，日召儒臣讲论经史，稽之于古，验之于今，以应无方之变。”优诏褒答。
九月，丁未，封都督朱谦抚宁伯，论守宣府功也。癸丑，进左副都御史王来为右都御史，总督湖广、贵州军务，
来巡抚河南，至是以侯琎卒，进来代之，与保定伯梁珤、都
731 明通鉴卷二十五
督毛胜、方瑛会讨叛苗。胜即福寿更名也。
初，永乐中，降人安置近畿者甚众，额森入寇，多为内应。会西南用兵，尚书于谦谋散遣之，每有征行，辄选其精骑，厚资以往，已，更遣其妻子，内患以息。
是月，南京吏部尚书魏骥、南京祭酒陈敬宗同致仕。
骥屡请致仕，不许，至是复以老请至京师。大学士陈循，骥门生也，请间曰：“公虽位冢宰，未尝立朝。愿少待，事在循辈。”骥正色曰：“君为辅臣，当为天下进贤才，不得私一座主。”退，语人曰：“渠以朝廷事为一己事，其能善终乎？”竟致仕去。
敬宗官南京祭酒，与李时勉名望相埒，时称“南陈北李”。方王振宠盛时，敬宗秩满入都，振欲致之，不可得。会巡抚周忧亦在京、振知其与敬宗善，令通意，敬宗曰：“吾为诸生师表而私谒中官，何以对同学生徒？”忱退，谓振曰：“陈公崛强，未可以势力致。顾善书法，公试以礼币求书，彼来谢，或可致耳。”振遂贻文锦羊酒，求书程子《四箴》。敬宗书讫，署名而返其币，终不往见。以是在南太学十七年不调。及是与骥同引年归，家居不轻出。有被其容接者，莫不兴起。
骥在籍二十余年，布衣粝食，不殖生产。事兄教谕骐，虽素益恭。教子孙孝弟力田，讲明理学。萧山故多水患，骥率乡人增修塘堰，复宋时县令杨时所筑湖堤，邑人赖之。【考异】魏骥、陈敷宗之致仕，在是年之九月，事见本传。《三编》特书之，今据增。
冬，十月，辛卯，录囚。癸巳，免畿内逋赋。
十一月，辛亥，礼部尚书胡淡奏：“上皇圣节，请令百官诣延安门行朝贺礼。”不许。
是月，下太监金英于狱。
英纵家奴事发，上怒，乃尽发其结党市恩及纵家人中盐等事，论斩及戍谪有差。英下都察院狱，亦论斩，诏禁锢之，自是732
纪二十五 遂废不用。
时工部尚书石璞方奉诏出募义勇，还朝，法司劾璞尝赂英，遂并下狱论斩，上特宥之，命出理大同军饷。
初，上之监国也，徐珵倡议南迁，举朝震动。当是时，外微于谦，内微金英，几岌岌矣。薛瑄既起用，寻推南京大理寺卿。英尝奉使南京，独瑄不出见。使还，上问：“所见谁为良者？”英对曰：“独一薛卿耳。”论者以为英之智识殆非他珰比云。【考异】《明史·本纪》但载陈镒、王文以鞠金英家人不实下狱事，而英之下狱不具。证之《宦官传》，英下狱在是年十一月，然亦但书其犯赃下狱。而野史所载，则以对东宫生日，事详后卷《考异》中。惟诸书记薛文清推大理正卿在景泰二年，其时英已禁锢、未必有奉使之事，意文清之推正卿，即召后事也，今于英下狱之月牵连记之。
十二月，丙申，胡淡等复请“明年正旦令百官朝上皇于延安门”，不许，并谕“自今后正旦庆节皆免行”。给事中林聪欲上疏言之，同官叶盛止之曰：“今上孝弟，上皇盛德，两，帖然安静。若益以言，则涉众易疑，恐无中生有，反为非便。”聪乃止。御史盛昶目盛曰：“已不为而又阻人为之耶？”盛曰：“此大事，当熟虑。惟安与静，久长之道也。”
是冬，王来至靖州。贼掠长沙、宝庆、武冈，会梁珤、方瑛等连破贵州之贼，遂分道邀击，俘斩三千余人。贼魁韦同烈遁去，据兴隆，复劫平越、清平诸卫。来与瑛邀击，败之。
王骥既还，命总督南京机务。其冬，乞世券，予之。
南畿军素偷惰，骥至，以所驭军法教之，于谦弗重也。朝廷以其旧臣，宠礼之。越二年，赐敕解任，奉朝请。
二年
春，正月，上皇在南宫。庚戌，大祀南郊。
733 明通鉴卷二十五
壬子，诏：“天下朝觐官当黜者、令运粮口外。”
初，僧道三年一度，上即位，特诏停之。至是太监兴安，以皇后旨度僧道五万余人。尚书于谦上言：“今四方多流徙之民，三边缺战守之士。度僧道太多，恐乖本末。”不报。
二月，辛未，幸太学，释奠于先师。
时衍圣公孔彦缙率子孙来京师，至国子监听讲，上嘉之。自后幸学，必先期召衍圣公，著为令。
礼成，上至彝伦堂，升坐，祭酒萧镃讲《尚书·天聪明章》，词旨敷畅，上甚嘉之。
镃代李时勉为祭酒，去年以老疾辞。既得允，监丞鲍相率六馆生连章乞留，报可，至是遂有向用意。【考异】据《明史·儒林传》，“孔彦缙至京师听讲，因定自后幸太学必先召衍圣公。”又，萧镃事见本传及《三编》，今据增。
戊子，填星犯上相。庚寅，逆行人太微左掖。
钦天监奏：“天垂象，伏望日新圣德，仍敕文武群臣修省。”辛卯，诏曰：“上天仁爱，垂象示警。朕当省悔。五府、六部、都察、翰林院，其计议宽恤条例以闻。”
癸巳，诏：“畿内及山东巡抚官举廉能吏，专司劝农，授民荒田，贷牛种。”
是月，吏部郎中李贤上《正本十策》，曰：“勤圣学，顾箴警，戒嗜欲，绝玩好，慎举措，崇节俭，畏天变，勉贵近，振士风，结民心。”上善之，命翰林写置左右备省览。寻又陈车战火器之利，亦见采纳。
三月，壬寅，赐柯潜等进士及第、出身有差。
夏，四月，乙酉，保定伯梁珤、总督尚书王来等，大破平越苗，禽其伪王韦同烈等。
先是珤自沅州进兵，与都督方瑛破贼于兴泽。贼退保香炉山，山陡绝，瑛与都督毛胜、陈友三道进、珤与来大军继之，先734
纪二十五
后破三百余寨，会师香炉山下，发炮轰崖石，声动地。贼党惧，缚同烈并贼将五十八人降，余悉解散，俘同烈等献京师。遂分兵共剿都匀、草塘诸贼，贼皆望风具牛酒迎降。
捷闻，诏班师，留珤、来镇抚。寻命来兼巡抚贵州。
时因黔、楚用兵，暂行鬻爵例，至是来奏称：“寇贼稍宁，惟平越、都匀等四卫乏饷，请召商中盐，罢纳米例。”从之。
初，贵州苗未平，吏部侍郎何文渊议罢二司，专设都司，以大将镇之。尚书于谦不可，曰：“不设二司，是弃之也。”议乃寝。
甲午，卫喇特寇宣府马营，敕游击将军石彪等巡边。
乙未，命石亨选京营兵操练，召尚书石璞还，参赞军务。彪，亨之从子也。
是月，遣都督佥事孙安守备独石，用尚书于谦议也。
初，杨洪自独石入卫，额森内犯，所过八城俱残毁。众议欲弃之，谦曰：“弃之则不但宣府、怀来难守，京师亦且动摇。”乃荐安，授以方略，使帅轻骑出龙门关据之，募民屯田，且战且守，八城遂复。
寻命右参政叶盛协赞军务，石璞自大同转饷给之。命左都御史陈镒巡抚陕西。
镒前两镇陕西，值秦中饥，蠲租振贷，军民戴之若父母，每还朝，必遮道拥车泣，再至则欢迎数百里不绝，至是陕西复饥，军民万余人诣监司请，“愿得陈公活我”。监司以闻，遂复有是命。【考异】《明史·本纪》不载，事见《镒传》，在是年。证之《七卿表》，镒为都御史，以二年四月出，巡抚陕西。今据之。
五月，乙巳，城固原。
固原本守御千户所，至是以故原州城置。寻升为卫。
上皇既归，卫喇特托克托布哈及额森仍循岁贡，上皇所亦别有献。上意欲绝卫喇特，不复报使，额森以为请。尚书王直、金濂、胡淡等，皆言“绝之恐起衅”，上曰：“遣使有前事，适以滋衅
735 明通鉴卷二十五
耳。曩入寇时，岂无使邪？”因敕额森曰：“前者使往，小人言语短长，遂致失好。朕今不复遣，而太师请之，甚无谓也。太师使来，朕皆优礼厚给之。顾亦须少人，赏赉乃得从厚。”至是托克托布哈使又至，送还所掠招抚使高能等。直等复请报之，上曰：“使臣不遣，朕志已定。”乃礼其使而以书报之。
六月，戊辰朔，钦天监奏：“是日卯初刻，日当食。”至期不应。
己卯，诏贵州各卫修举屯田，防苗寇。
是月，学士江渊以天变条上三事：“一厚结朵颜、赤斤诸卫为东西藩篱；一免京军余丁以资生业；一禁讦告王振余党以免枉滥。”诏悉从之。
渊又言法司断狱多枉，于是刑部尚书俞士悦、都御史王文求罢，且言渊尝私以事不听，故见诬。上两置之。【考异】江渊上书事见《明史》本传，在是年六月，又《王文传》并记渊劾文及俞士悦事，亦在六月，盖同时事也，今据增。
是夏，复命昌平侯杨洪镇守宣府。
时宣府总兵官朱谦卒于镇，复以命洪，并洪从子能、信充左、右参将。洪奏言：“臣既佩印充总兵官，而兄子能、信皆以都督同知佥事充参将，子俊亦以右都督督三千营，一门父子同握重兵，盛满难居。乞赐臣休致，或调能等它镇。”不许。居数月，以疾召还，又逾月卒。
洪久居宣府，御军严肃，士马精强，为一时边将冠。
秋，七月，戊申，普定、永宁、毕节诸苗复叛，诏梁珤留军，会方瑛、王来等讨之。
癸丑夜，京师地震，自北而南。
是月，进吏部侍郎何文渊为本部尚书。
八月，壬申，南京地震。【考异】《明史·本纪》但书是月南京地■事，证之《五行志》，“七月癸丑，京师地震，自北而南”，故《三编》、736
纪二十五 《辑览》并系之七月《目》中，今据分书之。
辛巳，复永乐间午朝之制，从给事中叶盛请也、
九月，乙卯，诏：“边事方宁，禁诸司毋得援夺情例起复。”
论曰：文臣起复，自二杨、蹇、夏开其端，历永、洪、宣三朝，已成故事，而其时台谏班中无一人能言其非者。于是正统以后，遂有京官营求夺情，而在外方面以下等官，往往部民耆老诣阙请留，辄听起复还任。至景泰二年，始禁诸司起复，然未及京官也。故天顺间，大学士李贤以父优奉诏起复，修撰罗伦劾之，首引宋仁宗欲以故事起复富弼，弼辞曰：“何必遵故事以遂前代之非，但当据礼经以行今日之是。”二语可谓词严而义正矣。弇州谓自有罗一峰《扶植纲常》一疏，而夺情之风少息。然则仁、宣郅治之朝，若有能为此言者，其挽回又当易易也。
是秋，定襄伯郭登以疾召还。
先是登以老疾乞休，举石彪自代，且请令其子嵩宿卫。上以嵩为散骑舍人，不听登辞。是时边患稍息，登悉心措置，思得公廉有为者与俱，遂劾奏沈固废事，而荐布政使年富。上遂命富以右副都御史巡抚大同，召固还。
浙、闽盗平。【考异】《明史·本纪》不载，诸书或系之七月，或系之九月。按陶成之设在去年五月，据《孙原贞传》，以元年斩陶得二，盖在陶成败没之后，今并系之是秋。
初，闽贼吴金八等流劫青田诸县，诏副都御史轩貌会兵部待郎孙原贞讨平之。原贞复进兵捣处州贼巢，斩贼首陶得二，招抚三千六百余人，追还被掠男女。
捷闻，玺书奖励。原贞请奔丧，逾月还，分兵剿平余寇，奏请析瑞安地增置泰顺，析丽水、青田二县地置云和、宣平、景宁，凡四邑皆建官置戍，盗患遂息。貌亦以防御闽寇有功，至是皆进秩一等。
737 明通鉴卷二十五
冬，十月，已丑，免山西被灾税粮凡一百八万二千余石。是月，镇守山西都御史罗通召还，仍赞京营军务，命巡抚山西朱鉴兼领其事。
广通王徽煠，阳宗王徽焟，以谋逆废为庶人。
徽煤、徽焟，岷王楩之庶子也。岷王薨，次子徽煣嗣位。徽煤有勇力，家人段友洪，以技术见宠，与致仕后军都事干利宾，言徽煤有异相，当王天下，遂谋乱。作伪敕，分遣友洪及蒙能、陈添仔等，诱诸苗以银印金币，使发兵攻武冈，苗首杨文伯等不敢受。事觉，友洪为徽煣所执。都御史李实以闻，诏征徽煤人京师。会湖广总督王来、保定伯总兵官梁珤复发徽蜡通谋状，亦征入，并除爵，幽高墙。
时蒙能方帅苗兵至武冈，闻事败，叛入广西，遂结生苗作乱。【考异】《明史·本纪》不载，《三编》、《辑览》系之是年十二月，按《明史·诸王传》记徽煠等谋逆事，书云：“时景泰二年十月也。”《三编》并据《实录》，盖以十月事发，十二月论罪也。今仍据《明史》本传，系之十月下.
十二月，庚寅，以礼部侍郎王一宁、祭酒萧镃兼翰林学士，直文渊阁、预机务。
是月，晋户部尚书陈循少保兼文渊阁大学士，工部尚书高谷少保兼东阁大学士。
初，徐珵创南迁议，为内廷讪笑，久不迁。而珵急意进取，因自结于循，遗之玉带，且用星术言“公带将玉矣”。至是循果加少保，大喜，因屡荐之。而是时用入多决于少保于谦，珵属谦门下士游说，求为国子祭酒。谦为言于上，上曰：“此议南迁徐珵耶？为入倾危，将坏诸生心术。”珵不知，以为谦之沮己也，益衔之。循因劝珵更名，自是遂名有贞。逾年，迁谕德。
托克托布哈与额森，名为君臣，抱空质而己。布哈妻，额森姊也，额森欲立其姊子为太子，托克托布哈不从。额森亦疑布哈
738
纪二十五
通中国，将谋已，遂治兵相攻。布哈败走，额森追杀之，执其妻子，遣使献捷，且贡马。
于谦上言：“额森虽悔过摅诚，而上皇之仇，至今未雪。今其君臣自相仇杀，是天授我复仇之机。臣请统京营军马，分往宣府、大同，以除边患而雪国耻。”上不许。【考异】诸书或系之七月，或系之九，十月，今据《明史·本纪》及《三编》。又《明史稿》书是月壬辰.
是冬，下中书舍人何观于狱，寻杖之。
观上言：“大臣如王直、胡淡等，在正统时皆阿附权奸，酿成大患。今此辈老猾，不宜在左右。”又言“北虏之来朝者宜驱置于南方”等语。自正统中，刘球以忤王振冤死，中外莫敢言事者。上惩其失，即位以后，言路始开，凡前后上书者，无不优旨褒答。而一二中贵，见观疏中有权奸语，以为侵己，遂激上怒，下六科、十三道参议。
吏科给事中毛玉主奏稿，力诋“观诬陷大臣，擅开边衅，宜正其罪，以为进言虚妄者戒”。给事中林聪，叶盛争之，曰：“朝廷大开言路，未尝罪一言者。今虽怒观，犹令我辈看议，盖甚盛德也。君独不见刘球乎？球之死，人孰不切齿于王振、马顺！今雷霆之下，万一不测，则是我辈为之，而使朝廷受不容直言之名。况诸君皆言官，独不为它日身计耶？”玉乃稍稍删易之。奏上，会御史疏亦上，中有“观考满不迁，私憾吏部”语，遂下诏狱，杖观，谪九溪卫经历。【考异】杖何观事，《明史·本纪》及《三编》皆不载，《宪章录》系之十月，《纪闻》系之十二月。按《水东日记》言“是年之冬”。今据之，
是岁，巡抚南畿工部尚书周忱致仕。
忱秩满，由户部侍郎进尚书，寻以江西人例不官户部，乃改工部，仍巡抚。
忱抚江南，经理财赋，耗羡充盈，于是益务广大，修葺廨舍
739 

明通鉴卷二十五
学校、先贤祠墓、桥梁、道路及崇饰寺观，赠遗中朝官，资给过客，无少吝惜，胥吏渔蠹其中，亦不甚訾省，以是屡召人言。正统中，给事李素等劾忱“妄意变更，专擅科敛”，已而奸民持其短长，辄以多征耗米为词。上即位之初，户部请遣御使稽核，逾年，遂召忱还。忱乃自陈：“臣未任事之先，诸郡税粮，无岁不通。自臣莅任，设法铲弊，节省浮费，于是岁无通租，更积赢羡。凡向之公用所须，科取诸民者，悉于余米随时支给。或振贷未还，遇赦宥免，或未估时值，低昂不一。缘奉宣宗皇帝及太上皇敕谕，许臣便宜行事，以此支用不复具闻，以致部民讦奏，户部遗官追征。实臣出纳不谨，请治臣罪。”上素知忱贤，大臣亦多保持之，但令致仕去。
然当时理财者，无出忱右。其治以爱民为本，其所弛张变通，皆可为后世法。诸府余米，数多至不可校，公私饶足，施及外郡，频年江北饥，都御史王竑从忱贷米三万石，忱为计至来年麦熟，以十万石畀之。性机警，钱谷巨万，一屈指无遗算。
忱既被劾，上命李敏代之，敕无轻易忱法。然自是户部括所积余米为公赋，储备萧然。其后吴大饥，道殣相望，课逋如故，民益思忱不已，即生祠处处祀之，越二年卒，谥文襄。
740
纪二十六 明通鉴卷二十六
纪二十六起玄默涒滩，尽阏逢掩茂，凡三年。
恭仁康定景皇帝 景泰三年
春，正月，上皇在南宫。丙午，大祀南郊。
是月，晋都御史杨善、王文皆太子太保。
善以迎上皇驾功改左，至是与文并加宫衔，为将易储也。二月，乙酉，遣副都御史刘广衡诣南京录囚。
京师久雨雪。学士江渊上言：“汉刘向曰：“凡雨，阴也，雪又雨之阴也。＇仲春少阳用事，而寒气胁之，占法谓人君刑法暴滥之象。陛下恩威溥洽，未尝不赦过宥罪，窃恐有司奉行无状，冤抑或有未伸。且向者下明诏，免景泰二年田租之三，今复移檄追征，是朝廷自失大信于民，怨气郁结，良由此也。”上乃令法司申冤滥，并诘户部违诏事。
初，洪、永间，秋粮输米有折收银布者，夏税输麦有折收丝绢者，上即位，诏免二年税粮十之三。时尚书金濂掌户部，檄有司但减米麦，其银、布、丝、绢征如故。至是渊言之，濂上书自辩。给事中李侃等，请追问有司奉何明文。濂恐事败，乃言：“银、布、丝、绢，诏书未载。今国家多用，若概免，国计何
741 明通鉴卷二十六
资？”于是科道交章劾濂，并发其为生员时出妻及按福建不发母丧诸阴事。上欲宥之，而言者力争不已，戊子，诏下濂都察院狱。三日，释之，削太子太保，调工部。越月，吏部尚书何文渊，言“理财非濂不可”，遂复还户部。
是月，进江渊吏部侍郎，萧镃户部侍郎。三月，甲午朔，有星孛于毕。
戊午，都督毛胜讨湖广巴马苗，克二十余寨，禽贼首吴奉先等一百四十人，斩首千余级。
是月，遣刑部侍郎耿九畴巡抚陕西。
先是召王翱、陈镒还，寻以九畴代之，又遣佥都御史王竑巡抚淮、扬、庐三府，徐、和二州，代九畴也。竑时奉诏督理漕运，遂就命之，并兼理两淮盐课。【考异】九畴巡抚陕西事、见《明
史》本传，在是年三月，诸书有系之二年之冬者，据其自江北召还牵连并记耳。证之陈镒，王竑传，竑巡抚江北，是代九畴也。九畴巡抚陕西，是代陈镒，故《镒传》中有“三年春自陕召还”，正与九畴之代镇陕西合，今分别书之。
初、王振之乱，马顺既诛，廷臣因极言官校缉事之弊，上切责其长，令所缉悉送法司，官校稍稍敛戢。及是上欲阴察外事，乃命指挥同知毕旺专司侦访，自此锦衣卫官复渐用事。
夏，四月，赐文渊阁诸臣陈循、高谷白金各百两，江渊、王一宁、萧镃、商辂半之。
上自即位后，久欲易皇太子，以己子见济代之，而难于发言，迟回久之。太监王诚、舒良为上谋，先赐阁臣以缄其口，然犹未发也。
会广西土目黄玹，以私怨戕其弟思明土知府纲，并灭其家，巡抚李棠以闻，下有司捕玹父子下狱。玹惧，亟遣其党千户袁洪至京师行赂，有教之上书迎合圣意者、乃倡易储议以上。
其略曰：“太祖百战以取天下，期传之万世。往年上皇轻身御742
纪二十六
寇，驾陷北塞，寇至都门，几危社稷，不有皇上，臣民何归？今且逾二年，皇储未建。臣惟人心易摇，多言难定，争夺一萌，祸乱不息。皇上即循逊让之美，欲全天叙之伦，恐事机叵测、反复靡常。万一羽翼长养，权势转移，委爱子于它人，寄空名于大宝，阶除之下，变为寇仇，肘腋之间，自相残蹙，此时悔之晚矣。乞与亲信文武大臣密定大计，以一中外之心，绝觊觎之望。”疏人，上曰：“万里之外，乃有此忠臣。”趣下廷臣议，且令释玹罪。
于是礼部尚书胡淡集群臣会议。众相顾莫敢发言，惟都给事中李侃、林聪、御史陈英以为不可。太监兴安厉声曰：“此事不容已。即以为不可者，勿署名，毋得首鼠持两端。”群臣皆唯唯。时文武诸臣议者九十一人，淡及陈循、王文首署名；吏部尚书王直有难色，循濡笔强之乃署。因上言：“陛下膺天明命，中兴邦家。统绪之传，宜归皇子。黄玹奏是。”制曰：“可。礼部速具仪择日以闻。”即日，简置东宫官，悉以文武廷臣兼之。于是王直、胡淡俱太子太师，陈循、高谷、于谦俱太子太傅，进仪铭兵部尚书，与俞士悦、王翱、何文渊俱太子太保，萧镃，王一宁太子少师，商辂以兵部侍郎兼右春坊大学士。勋臣自陈懋、石亨以下亦兼官有差。【考异】《明史·本纪》但记废太子，立皇子事于五月，证之《宰辅表》，陈循等加宫僚皆在四月，盖先置东宫官，后立太子也，立太子在五月初二日，则置官僚之在四月明矣。弇州谓“易储之诏，兼官之命，同日并下”。今统系之四月之末，为易储张本。
论曰：史言陈循等赐白金在易储之先，赐黄金在易储之后。然则先赐者饵之也，后赐者酬之也。饵轻而酬重，景帝亦已颠倒矣。惟是白金百两，不足以动市侩之心，岂足以餍阁臣之欲？而景帝悍然行之者，盖循等之阿谀以为容，逢迎以为悦，帝之窥其隐者已久，故姑以此为尝试之端，使知上意所在耳。观黄玹首建易储之议，帝谓“万里之外有此忠
743 明通鉴卷二十六
臣”，固已箝诸臣之口而夺之气矣。由此言之，既无白金之赐，循等亦将乘间请之。何况廷臣集议之时，陈循、王文首请署名，则又安知异日之厚酬，非出自先期之密许哉！若夫大臣之将顺，自仁、宣以来、相习已久。乃三杨、蹇、夏能弥缝于太平之世，而胡茨、王直率败露于晚盖之年，亦其所遇之有幸不幸也。
五月，甲午，废皇太子见深为沂王，立皇子见济为皇太子。诏曰：“天佑下民作之君，实遗安于四海；父有天下传之子，斯固本于万年。”大赦天下。命百官朔望朝太子，赏诸亲王、公主及边镇文武内外群臣有差。寻又赐诸阁臣陈循等黄金各五十两。【考异】弇州《考误》谓“陈循等六人赐白金在前，迨废立事定，复赐阁臣黄金各五十两.《宪章录》以为赐金银同在一时者非也”。今按《明史·陈循传》，言“先期赐循等白金百两，比下诏，循等遂不敢诤，加兼官，逾月，复赐循等六人黄金五十两”。“逾月”者，即五月废立之日也。据此，则赐白金在易储之先，赐黄金在易储之后，《三编》次序亦是如此，皆据《实录》也。今分别书之。
东宫公孤官皆兼支二俸。
时王直受加等金币赏，顿足叹曰：“此何等事，乃为一蛮酋所坏！吾辈愧死矣。”
同日，封上皇子见清荣王，见淳许王。
废皇后汪氏，立太子母杭氏为皇后。上之易太子也，独汪后不可，曰：“如监国之称何！”上不悦，后以太子杭氏生，请让位，从之。
丙申，工部尚书石璞筑沙湾堤成。
河自正统十三年经由沙湾决口入海，运道日益浅涩，上即位，敕山东、河南巡抚都御史洪英、王暹协力合治，积数月无功。时议者谓“沙湾以南地高，水不得南入运河，请别引水以灌运。”甚者言“沙湾水湍急，投以石铁，冲浮若羽，非人力可为，
744
纪二十六
请设斋醮符咒以禳之”。上心甚忧念，命璞往治之，并加河神封号。璞至，浚渠自黑洋山至徐州以通漕，而沙湾决口如故，复遣中宫黎贤、阮洛、御史彭谊助之，乃于沙湾筑石堤以御决河，开.月河二，引水以益运河，且杀其决势。至是河流渐微细，沙湾堤始成。
璞还朝，加太子太保。又于黑洋山、沙湾建河神二新庙，春秋致祭。
辛丑，诏河南流民复业者，计口给食五年。
乙巳，授颜希惠、孟希文并翰林院《五经》博士，子孙世袭。
先是，命礼部取颜、孟子孙长而贤者各一人至京师，至是召见，皆官之。未几，以希惠非嫡子，乃改官其兄子议。
六月，乙亥，罢各省巡抚官入京议事。初，巡抚之设，本无定员，有事则命之。宣德中，以关中、江南等处地大而要，命官更代，巡抚不复罢去。正统之末，南方盗起，北寇犯边，于是内省偏隅遍置巡抚，以职兼兵事，多不便于武官，石亨等奏请罢之。而是时耿九畴以侍郎巡抚陕西，有言“侍郎出镇，与巡按御史不相统，事多拘滞，又文移往来亦多窒碍难行”，遂以逾年复巡抚，并请改授宪职，凡出镇者，皆授都御史或副都或佥都。著为令。【考异】请罢巡抚官人京议事，《明史·本纪》据《实录》书之。《春明梦余录》言“石亨所奏，以其兼兵事，多不便于武官也”，按是年七月有诏，“洪英、孙原贞、薛希琏分行天下，考察官吏。”是时英巡抚山东，原贞巡抚浙江，希琏巡抚福建，以罢巡抚故改命也。然证之《明史·耿九畴传》，言“侍郎出镇，与巡按御史不相统，事多窒碍。乃定自后大臣镇守巡抚，皆授都御史。”据此，则始罢巡抚，继因兵部定授宪职，遂仍设之。故《明史·职官志》巡抚定遣都御史，在景泰四年，则是罢后寻复，而入京议事，亦巡抚之旧例，罢则俱罢，复则俱复也。今汇书之。
是月，大雨浃旬，河复决沙湾北岸，掣运河之水以东，近河地皆没，诏巡抚山东、河南都御史洪英等督有司修筑，复遣中官
745 明通鉴卷二十六
黎贤，工部侍郎赵荣等往治之。
秋，七月，两广苗寇相寻，积年不靖，总兵董兴、武毅，推委不任事。尚书于谦请以翁信、陈旺易之，而特遣一大臣督军务，乃荐都御史王翱。
乙未，命翱总督两广军务。两广之设总督，自翱始也。
翱至镇，将吏慑服，推诚抚谕。于是蛮酋向化，寇盗亦平。壬寅，礼部侍郎兼学士王一宁卒。
一宁之人阁也，以中官王诚辈尝受业，私相援引，遂致显达。士论薄之。
是月，杀内监王瑶等。
时御用少监阮浪侍上皇于南宫，上皇赐浪镀金绣袋及镀金刀各一，浪以赠瑶。锦衣卫指挥卢忠者，险人也，见瑶刀、袋异常制，醉瑶酒而窃之。遂令校尉李善上变，言：“浪传上皇命，以袋、刀结瑶，谋复位。”上怒，下浪、瑶诏狱，令忠证之。忠筮于术者仝寅，寅以大义折之，且曰：“此大凶兆，死不足赎。”忠惧，佯狂以冀免。内阁商辂及中官王诚言于上曰：“忠病风，无足信，不宜听妄言伤大伦。”上意少解，乃并下忠狱，坐以他罪，谪广西立功，瑶磔死。锢浪于狱，寻亦杀之。【考异】《明史·本纪》不载，事见《宦官传》。《传》言“阮浪，王瑶俱磔死”，《三编》则云“锢浪于狱，瑞竟磔死”，盖据《实录》所载，与《明史》异。若《吾学编》则于是年七月书云，“杀御用少监阮浪”，诸书则云“杀阮浪、王瑶等”。按浪乃侍上皇于南宫者，治此狱时，商辂及中官王诚谏景帝勿听妄言伤大伦，乃并下卢忠狱，坐以他罪。据此，则杀瑶亦当坐以他罪，不涉上皇之事，盖辂等请之也。不杀浪而锢之于狱，恐伤上皇之心，《三编》所记，似为得之。惟英宗复辟，追赠阮浪。上念其为已受惨祸，命儒臣立碑记之。然则浪之被杀，盖毙之狱中耳.今据《三编》分别书之。
八月，甲子，荧惑昼见。乙丑，振徐、兖水灾。746
纪二十六
戊辰，遣都御史洪英、尚书孙原贞、薛希琏等分行天下，考察官吏。
时英等巡抚暂罢，故有是命。
丁丑，振两畿水灾州县，免税粮。乙酉，振南畿、河南、山东流民。
九月，庚寅，学士江渊母丧起复，请奔丧治葬，事毕还京，许之。
初，侍讲学士倪谦遭丧，渊荐为讲官，谦遂夺哀。至是御史周文言：“渊之引谦，正自为今日地，请并治谦，以为营求夺情者戒。”上以事既处分，不问。诏：“自今后有官吏遭丧者，皆令依例守制，毋得滥保。”
辛卯，以南京地震，两淮大水，河决，命都御史王文巡视安辑。
乙未，振两畿、山东、山西、福建、广西、江西、辽东被灾州县。
初，副都御史朱鉴请罢内官监军，不省。已而山东布政使裴纶言：“山东既有巡抚，又设内官镇守，有司供应，以一科十，实为扰民。请下廷议，凡内地已有巡抚者，镇守内官悉召还。”疏人，中官激上怒，责纶陈状，纶伏罪乃已。
时临洮同知田旸，听选知县单宇，陕西举人段坚，工部办事吏徐镇，俱上言“请召还监军镇守中官”，诏以为“祖宗旧制不可更”，皆不纳。
是月，南京军匠余丁华敏上言，极陈宦官之害。略曰：“近年以来，内官袁琦、唐受、喜宁、王振，专权害政，国事倾危。望陛下防微杜渐，总揽权纲，为子孙万世法。不然，恐祸稔萧墙，曹节，侯览之害，复见于今。臣虽贱陋，不胜痛哭流涕！谨以虐政害民十事，为陛下痛切言之：内官家积金银珠玉，动以万计，原其所至，非内盗府藏，即下朘民膏，害一也；怙势矜宠，占公
747 明通鉴卷二十六
侯邸舍，兴作工役，劳扰军民，害二也；家人外亲，皆市井无赖，纵横豪悍，任意作奸，纳粟补官，贵贱淆杂，害三也；建造佛寺，耗费不赀，营一己之私，破万家之产，害四也；广置田庄，不人粮税，寄户府县，不受征徭，阡陌联亘而民元立锥，害五也；家人中盐，虚占引数，转而售人，倍支巨万，坏国家之法，夺商人之利，害六也；奏求塌房，邀接商旅，倚势赊货，恃强不偿，行贾坐敝，莫敢谁何，害七也；卖放军匠，俾办月钱，致内府乏人，工役繁重，并力不足，害八也；家人贸置物料，所司畏惧，以一科十，亏官损民，害九也；监作所至、非法酷刑，军匠涂炭，愁苦不堪，害十也。”事下礼部，寝不行。
时又有贾斌者，山西都司令史也，亦疏言宦官之害，引汉桓帝、唐文宗、宋徽、钦为戒。辑《忠义集》四卷，采史传所记直谏尽忠守节之士，而宦官恃宠蠹政可为鉴戒者附焉。乞命工刊布。上虽报闻，仍饬礼部不必刊行。【考异】华敏上书，《明史》附《聊让传》，在景泰三年九月，《三编》统书于正统十四年朱鉴请罢内官监军之下，盖牵连并记也。今据《明史》本传，并汇记朱鉴以后请罢内官镇守、监军之裴纶等，皆据《列传》书之。
闰月，癸未，复开处州银场，从浙民请也。【考异】《明史·食货志》言：“景帝尝封闭，以盗矿者多，兵部尚书孙原贞请开浙江银场，并开福建。”按是年开浙江处州银场，明年三月复开福建建宁银场，《志》所云者是也。惟据《孙原贞传》，言“福建福州、建宁二府，旧有银冶。因寇乱罢，朝议复开，原贞执不可，乃寝”。据此，则原贞乃请罢福建开矿之人，岂有先请开浙江银场，遂及福建者？原贞本镇守浙江.是年因暂罢巡抚，命分行福建，考察官吏，因留镇焉。据《本纪》言“闰月福建盗起”、是原贞留镇讨贼也。明年开福建银场，原贞执不可，正以盗贼甫平，恐复因开场起衅耳.然则《志》之所载，似失其实，且亦与《原贞传》矛盾也。《三编》以为浙民所请，盖据《实录》，今从之。
是月，福建盗复起。 748
纪二十六
冬、十月，戊戌，召左都御史王文入直文渊阁、预机务、大学上高谷荐也。
时内阁陈循最任事，好刚自用，谷与循不相能。会王一宁卒，请增置阁员。谷以文强悍，思引与共政以敌之，遂举文，循亦举其乡人萧维桢。而文得中官王诚助，遂诏用文。
丙辰，命都督孙镗、佥事石彪协守大同，都督同知卫颖、佥事杨能、张钦协守宣府、备北寇也。
是月，召巡抚山西副都御史朱鉴还，寻致什。
时诏遣大臣分行天下，黜陟有司。礼部侍郎邹干至山西，多所论劾。鉴请召干还，干因奏鉴徇护。上是干言，召鉴还，佐院事。
初，上易储，鉴贻书大学士陈循，极言不可。且言“陛下于上皇，当避位以全大义”。循大骇。至是鉴至京师，遂不求用，家居二十余年卒。
召总督尚书王来还。
梁珤以来功大，乞加旌异，都给事中苏霖驳之，乃止。来还，在道，以贵州苗复叛，敕回师讨之，逾年事平，召为南京工部尚书。
十一月，已未朔，日有食之。
戊辰，都督方瑛讨贵州白石崖贼，俘斩二千五百人，招降四百六十砦。进左都督。
甲戌，安辑畿内及山东，山西逃民，复赋役五年。是月，免山东及淮、徐等处水灾税粮。
十二月，癸巳，始立团营，兵部尚书干谦定也。
初，京军凡三大营：一日五军，太祖初制也；一日三千，太宗得边外降丁三干人，亦分五营，掌随大驾；一曰神机，则征交阯所得火器，立营肆习，佐以马队者也。三大营同隶五军都督府，其掌府者，治常行文书而已，非特命不预营事。自上皇之
749 明通鉴卷二十六
还，谦以和议终不可恃，必求所以自强者。顾营政久弛，三大营虽各有总兵，不相统壹，临期调拨，兵将皆非所素习，猝遇敌军，有所呼召，甚至彼己不知，姓名不记者。
于是始选三营军十万，分五营团操，名日团营法。以五十人为队，队有长，百人两队，有领队官，千人有把总，五千人有都指挥。体统相维，兵将相识，量敌多寡以为调法，行之一年，又请益兵五万，并前五营为十团营。每营置都督一人，都指挥三人，把总十五人，指挥三十人，每队置管队官二人。仍各统以武臣、内臣，而谦及石亨、内臣刘永诚、曹吉祥往来提督。其余军不在团营者，归本营训练，以卫京师，名曰“老营”。
至是营制既定，谦绘图上进，悉依古法而变通之，京军旧制为之一变、诏如谦议，依法训练。谦号令明审，目视，指屈，口奏，悉中机宜。亨虽大将，受成而已。【考异】据《明史·本纪》，系之是年十二月癸巳，《三编》系之二年十二月，盖二年立团营，三年复增定也。《三编·质实》云：“按明《兵志》，＇谦请于诸营选胜兵十万，分十营团练＇，《于谦传》云，择精锐十五万人，分十营团练”，其说互殊。按明《兵志》。（此明《兵志》谓明时所修之兵志。）“景泰三年十二月癸巳，谦与石亨议选五军神机三千营精锐官军十五万，分为十营。则《谦传》为得实，而《兵志》误也。”此《兵志》谓今修《明史》之《兵志》。今按《三编·日》中所记，谓“二年立团营。系以三营军十万分五营团操”，是每营二万人也。又云，“明年十二月，（即三年十二月。）请益兵五万，并前五营为十团营”，是以十五万兵分为十营，每营一万五千人也。置都督一人统一营，则十营置都督十人.又一营置都指挥三人，则二年之制所谓“五千人·都指挥”者也。又，营置把总十五人，则二年之制所谓“千人一把总”者也。“指挥三十人”，则五百人一指挥也。“每队置管队官二人”，则百人为二队，凡队长四人也，此与二年所定大略相同，惟增兵五万，分为十营，此其异耳。《三编》所载营制、即本明时所修《兵志》之文，今据书之。
是月，免河南及永平被灾秋粮。750
纪二十六
卫喇特额森复遣使来贺明年正旦。尚书王直等复请遣使答之，诏兵部议。于谦言：“臣职司马，知战而已，行人之事，非所敢闻。”上是谦言，仍罢遣使议。
既而洗马刘定之言：“北庭遣使，宜敕廷臣公议，不当但委之兵部。盖和战皆所以待敌，而兵部必不以和为请，犹之巫医皆所以治病，而巫者必不以药为言，各护其所短而欲见其所长也。”诏下群臣更议。给事中路璧奏言“遣使有五不可”，上遂从璧议，使卒不遣。
团营既立，上命于谦总其事。石亨自以才智非谦敌，又上所以任之者不如谦专，自是衔之。亨恃功骄纵，辄为谦所裁抑，盖恚甚，乃疏辞总兵、不许。
谦上言：“祖宗朝本无总督，近因边事孔棘，命臣兼领，此一时之宜，非经久之法。即今敌情不定，将任宜专，臣见石亨屡奏辞职，以臣为之轩轾也。乞解臣总督军务，俾亨专任其事。”上亦不许。
初，额森寇京师，德胜门之捷，亨自以功不如谦而得世侯，内愧，乃疏荐谦子冕，请召赴京师，从之。冕既至，谦言：“国家多事，臣子义不得顾私恩。且亨位大将，不闻举一幽隐，拔一行伍微贱以裨军国，顾独私臣子，如公议何！”卒辞之。
亨之不悦于谦，已非一日。而谦性刚，负才气，遇有不如意事，辄拊膺叹曰：“此一腔热血，竞酒何地！”视诸选耍大僚勋戚，意颇轻之、以此自亨外，怨而訾之者益众，赖上知谦深，得以自行其志。
而谦亦至性过人，忧国忘身。上皇之还，以谦从容数语，转移上意，而口不言功。易储之际，兼宫僚者命支二俸，而谦独再辞，故金币之赏亦不及焉。【考异】于谦之不谏易储，论者疑之，弇州《考误》谓“易储之际，增置宫僚，王直、胡淡皆太子太师，谦所加不过太子太傅，又不预赏，以此决谦不与易储之谋”，是固然矣。若《三编》所载
751 明通鉴卷二十六
御批，谓：“谦在当时、实能公忠体国，若竟如诸人之阿顺苟容，必无是理。观赐金之独不及谦，则安知非谦已有造膝之陈？景帝稔其意不可夺，故不复相属耶？不然，景帝任谦方深，苟非有大拂其隐之嫌，何至天顺复辟时，闻钟声而有疑是于谦之问耶？”按此论最足雪忠肃之诬。今参观前后，景帝之任谦，自易储之后，宠遇少替，此可见矣。今附记于谦辞军务之下。
方额森之入寇也，谦留宿直庐，不还私第。素病痰，疾作，上遣中官兴安、舒良更番往视。闻其服用过薄，诏令上方制赐，至醯菜毕备，又亲幸万寿山伐取竹沥以赐。或言宠谦太过，兴安曰：“彼日夜分国忧，不问家计。即彼去，令朝廷何处更得此人？”其见重如此。然自易储后，上之于谦，亦不无少替云。
是岁、凤阳、淮安、徐州皆大水，饥民死者相枕藉。
佥都御史王竑巡抚江北，奏闻，不待报，辄开仓振之。上闻奏，方忧甚。及得竑自劾疏，喜曰：“好都御史！不然，饿死我百姓矣。”
四年
春，正月，上皇在南宫。辛未，大祀南郊。
是月，上元节，诏市羊角为灯，副都御史巡抚陕西耿九畴引宋苏轼谏神宗买浙灯事以奏，诏罢之。
河复决新塞口之南，诏复加河神封号。
二月，戊子，湖广五开、清浪诸苗叛，命梁珤会王来讨平之。
乙未，皇太子冠。
庚戌，免江西去年被灾秋粮。
是月，都御史王文自江淮还，晋吏部尚书兼学士。
文以二品人内阁，阁体益崇，旧制重冢宰，虽内阁历二三十752
纪二上六
年，不领吏部尚书、内阁之领吏部亦自文始也。【考异】景帝易储置东宫官，惟杨善、王文二人先以正月加太子太保，故弇州有“王不预升而于不与赏”之语、今按帝之易储、自元年冬下金英于狱，上意已定，而先期密谋，实始于中官王诚。史言“文与诚前善”，又言“易储之际。文率先承命”，然则不待白金之赐及黄玹之上书，而文已首倡此议矣。先之加太子太保以饵之，及奉使江淮，不——月即酬之以内阁，逾年至京师，又酬之以吏部尚书，文之所得多矣。而弇州以为“不预升”，毋乃懵懵。今观文以内阁领吏部，此其明证。
广西土目黄珐，奉敕驰驿至京师，召见便殿。上以玹有机谋勇略，遂擢前军都督同知，并赐第居京师。
初，巡抚广西李棠治珐狱，檄参政曾翠、副使刘仁宅捕玹父子。玹使人持千金贿于道，且拥精兵胁之，翚等佯诺，遂诱持玹并其子下狱。甫按治而珑得释赴召，且命出其子于狱，翠等太息而已。棠以不得竟玹狱、郁郁，累疏谢病，归，不携岭表一物，以清节著闻。
三月，戊寅，开建宁银场。
时浙江银场既开，户部以闽地相连，请并开，从之，命少监戴细保提督场事。
是月，召都御史王翱还。
时御史练纲偕同官上言：“吏部推选不公，任情高下，请置尚书何文渊、右侍郎项文曜于理。尚书王直，左侍郎俞山，素行本端，为文曜等所罔，均宜按问。”上虽不罪文渊等，颇以纲言为直。命纲举堪胜吏部者，纲荐王翱、年富、薛瑄三人。时翱镇两广，遂召之。【考异】王翱召还，以何文渊被劾，练纲荐可任吏部者三人，故有召还之敕。其实文渊下狱及翱授尚书，皆在六月也，诸书并系之三月者，牵连并记耳。《明史·本纪》系文渊下狱于六月，证之文渊本传，言其”初为纲所劾，上宥之。至六月，再被林聪劾，始下狱。既释，始令致仕而去”。今分别书之。
753 明通鉴卷二十六
淮、徐洊饥、佥都御史王竑振之。是时山东、河南饥民亦相率就食，竑以徐州广运仓有余积，欲尽发之，典守中官不可。竑曰：“民旦夕且为盗。若不吾从，脱有变，当先斩若，然后自请死耳。”中官惮竑威名，不得已从之。竑乃自劾专擅罪，因言：“广运所储，仅支三月，请令死罪以下入粟自赎。”从之，复命侍郎邹干赍帑金驰赴，听竑便宜。
竑乃躬自巡行散振，不足则令沿淮上下商舟，量其大小，出米作粥以食饥民。又劝富民出米麦谷粟，参以银钱绢布，分给被灾之家。凡前后全活二百一十万余人，赋牛种及招抚复业者七万九千余户，流民安辑者万六百余家。病者给药，死者具槥，鬻子女者赎而还之，还籍者予道里费。民忘其饥，颂声大作，歌曰：“生我者父母，活我者巡抚。”尚书金濂、大学士陈循等佥称其功。
太监兴安，自金英废后，益专用事，佞佛甚于王振。又见振建大兴隆寺，请乘舆临幸，思有以敌之，乃请别建大隆福寺，费数十万。
是月，寺成，上命克期临幸。河东盐运判官杨浩切谏，谓：“陛下即位之初，首幸太学，海内之士，闻风景向。今又弃儒术而崇佛教，非所以垂范后世也。”郎中章纶，亦上言：“佛者，夷狄之法，非圣人之道。以万乘之尊，临非圣之地，史官书之，传之万世，实累圣德。”上乃止。
自王振佞佛，岁一度僧，大作佛事，数年以来，京城内外，建寺二百余区，以故释教益炽。选人单宇，待铨京师，上书言：“前代入君，尊奉佛氏，卒致祸乱。近男女出家累百千万，不耕不织，蚕食民间。营构寺宇，遍满京邑，所费不赀。请撤木石以建军营，销铜铁以铸兵仗，罢遣僧尼，归之民俗，庶皇风清穆，异教不行。”疏入，为廷议所格，出知外任。
而国学生姚显亦上言：“曩者修治大兴隆寺，穷极壮丽。又奉754
纪二十六
僧杨某为上师，仪从侔王者，藐万乘若弟子。一旦上皇北狩，曾不能前赴卫喇特化谕额森。佛之不足护国，彰彰矣。”
自上即位以来，廷臣谏事佛者甚众，上卒不能从。【考异】《明史·本纪》不载，《三编》系之三年六月，据始建也。其目云：“明年三月成，上克期临幸，章纶，杨浩谏乃止。”证之《明史·单宇传》亦云“是年三月寺成”。盖《明史》、《三编》皆据《实录》也，今统系之是年三月下，并汇记前后谏事佛诸人，皆据《列传》书之。
是春，吏科给事中林聪左迁春坊司直郎，以易储异论也。学士商辂，言“聪敢言，不宜置之散地”，寻复之。
聪上言：“国家旧制，冒丧有禁，匿丧有罚。近年虏事宁谧，在外方面等官，已有定例不许起复；而在京官员或有夺情者，恐遂成故事。其流弊将必至贪恋名爵，不顾廉耻，以夺情为幸事，视父母如路人。子道既亏，臣节安在！乞行改正。”上嘉纳之。夏，四月，戊子，筑沙湾新决口，复塞之。
徐.淮饥甚。学士王文巡视还，请移南京仓粟振徐州，从之.
己酉，诏：“天下生员纳米徐州、东昌、临清以振灾民者，许入国子监读书。”
初，定制八百石，后减五百石，最后减至三百石行之。礼部胡濙等言：“权宜之制，实坏士习。”未几遂罢。
初.洪武中，监生与荐举人材参用，故其时太学生有布衣登大僚者。迨科目行而荐举废，于是监生亦渐轻。至是纳粟例开，不久即止，然其后或遇岁荒，或因边警，或大兴工作，率援前例行之。而军民子弟，亦得援生员例人监，谓之“民生”，亦谓之“俊秀”，或竟谓之“例监”，而监生日益轻矣。
时户部以边储不足，义奏请令罢退官非赃罪者，输米二十石，给之诰敕。都给事中刘炜等言：“考退之官，多有罢软酷虐，荒溺酒色，廉耻不立者，非止赃罪已也。赐之诰敕，以何为词？
755 明通鉴卷二十六
若褒其纳米，则是朝廷诰敕止直米二十石，何以示天下后世？此由尚书金濂不识大体，有此谬举。”上为立已之。
五月，丁已，出徐、淮仓粟振饥民。
已巳，学士王文丁母忧，诏夺哀起复。寻请奔丧，许之。正统初，文以陕西按察使遭父忧，命奔丧起视事，至是凡再夺情云。
甲戌，徐州复大水，以改拨支运及盐课振之，又截留山东应运米九十二万石以备振济.
丁丑，发淮安仓振凤阳。
乙酉，大雷雨，又决沙湾北岸，掣运河水入盐河，漕舟尽阻。
时河南水患方甚，太仆少卿黄士俊言：“河分两派，一自荣泽南流人项城，一自新乡八柳树人张秋会通河，并经六七州县，约二千余里。民皆荡析离居，而有司犹征其税，乞敕所司覆视免征。”
巡抚河南御史张澜又言：“原武东岸尝开二河，合黑洋山旧河道，引水通徐，吕二洪以济漕运。今二河淤塞，恐徐、吕乏水，必妨漕事。黑洋山北河流稍迂回，请因决口改挑一河，以接旧道，灌徐、吕。”
上皆从之。
是月，巡按山西御史左鼎上言：“自卫喇特变作，于今五年，貂蝉盈座，悉属公侯；鞍马塞途，莫非将帅，民财岁耗，国帑日虚。以天下之大，土地兵甲之众，曾不能一振扬威武，则军政仍未立也。昔太祖定律，至太宗暂许有罪者赎，盖权宜也。乃法吏拘牵，沿为成例，官吏受枉法财，悉得减赎。骫骳如此，复何顾惮哉！国初建官有常，近始因事增设。主事每司二入，今有增至十人者矣；御史六十人，今则百余入矣。甚至一部有两尚书、侍郎亦倍常额，都御史以数十计，此京官之冗也。外则增设抚民管756
纪二十六
屯官，如河南参议益二而为四，佥事益三而为七，此外官之冗也。天下布、按二司，不过每司十余人，乃岁遣御史巡视，复遣人臣巡抚镇守。夫今之巡抚镇守，即曩之方面御史也。为方面御史，则合众人之长而不足，为巡抚镇守，则任一人之智而有余，有是理邪？至御史迁转太骤，当以六年为率，令其通达政事，然后可以治人.巡抚所系尤重，毋使初任之员，漫然尝试。其余百执事，亦宜慎择而久任之。”疏上，上颇嘉纳。
未几，复言：“国家承平数十年，公私之积未充，一遇军兴，抑配横征，鬻官市爵，率行衰世苟且之政，此司邦计者过也。臣请痛抑末技，严禁游惰，斥异端使归南亩，裁冗员以省糜费，开屯田以实边，料士伍而纾饷。寺观营造，供佛饭僧，以及不急之工，无益之费，悉行停罢，专以务农重粟为本，而躬行节俭以先之，然后可阜民而裕国也。倘忽不加务，任掊克聚敛之臣，行朝三暮四之政，民力已尽而征发无已，民财已竭而赋敛日增。苟纾目前之急，不恤意外之虞，臣窃惧焉！”章下户部，尚书金濂请解职，不许。
时给事中敢言者推林聪、叶盛，凡六科联署建请，多聪、盛为首。御史则鼎与练纲卓有声誉，鼎善为章奏，纲有才辩，急功名，廷臣皆畏其口。一时京师语曰：“左鼎手，练纲口。”自公卿以下，鲜不被其弹劾者。【考异】左鼎上书，据《明史》本传在四年。下文云：“逾月，以灾异偕同官劾大臣，遂论何文渊等。”今按文渊下狱致仕，皆在六月，《传》以为“逾月”，是鼎以五月上书明矣。《明鉴》亦系之四年五月下，今从之。
六月，壬辰，下吏部尚书何文渊等于狱，寻释之。
时灾异见，给事中林聪等劾文渊检邪，左庶子周旋疏言其枉，聪并劾旋。给事中曹凯复廷争之，遂与旋俱下狱。先是御史左鼎以灾异偕同官陈救弊恤民七事，末言“大臣不乏奸回，宜黜罢其尤、用清政本”。聪请明谕鼎等指实劾奏，于是鼎、聪等乃
757 明通鉴卷二十六
共论文渊，并及刑部尚书俞士悦、工部侍郎张敏、通政使李锡不职状。上乃罢锡，令文渊致仕，以王翱为吏部尚书。
辛亥，瘗土木、大同、紫荆关暴骸。秋，七月，庚辰，罢诸不急工役。
是月，上以沙湾屡决，复命尚书石璞往治之。璞及凿一河，长三里，以避决口，上下通运河，而决口亦筑坝截之，令新河、运河俱可行舟，以济漕运。【考异】石璞再往洽河，《明史·本纪》不载，事见《璞传》。证之《七卿表》，璞以七月出治沙湾河。诸书有系之五月者，因沙湾之决，牵连并记耳。《三编》系璞前次治河于三年，因并记四年再治事，今分别书之。
以罗通为右都御史，萧维桢为左都御史。未几，维桢以丁忧去。
八月，已丑，振河南饥。
时济宁亦饥，上遣侍郎沈翼赍帑金三万两往振，翼散给仅五千两，余以归京库。佥都御史王竑劾“翼奉使无状，请仍易米备振”，从之。
甲午，卫喇特额森自立为可汗。
初、额森既杀托克托布哈，遂乘胜迫胁诸部，东至建州、乌梁海，西及赤斤、哈密，遂自称汗，以其次子为太师。
九月、都御史陈镒致仕卒。
镒性宽恕，少风裁，回院后，誉望损于在陕时。卒，赠太保，谥僖敏。
冬，十月，庚寅，诏天下镇守、巡抚官督课农桑。甲午，以徐有贞为佥都御史，命治沙湾决河。
沙湾屡塞屡决，上甚忧之。前后治河者皆无功，石璞所凿新河虽成，上恐不能久，令璞且留处置，而命廷臣举一人以专治沙湾。于是陈循等共荐有贞，上亦忘其为珵也，遂以谕德骤膺迁擢，于是复起用。
758
纪二十六
戊戌，额森遣使致书，自称大元特克绅达罕，“达罕”者，华言可汗也，旧作田盛大可汗，末署添元元年。
诏廷臣议报书所称。给事中林聪以为“但敕谕来使，不必报书”，安远侯柳溥以为“宜仍称太师”，郎中章纶以为“可称卫喇特王”，而府部大臣则金言“称汗者，从其俗也”，诏乃报书称卫喇特汗。
十一月，辛未，皇太子见济薨，谥曰怀献。十二月，乙未，免山东被灾税粮。
乙巳，赉边军。
是月，卫喇特诸酋遗人贡马，寻寇辽东，官军击却之。
是岁，倭人贡、至临清，掠居民货，有指挥往诘，殴几死。所司请执治，上恐失远人心，不许。
时倭人贡物外，所携私物增十倍。礼官言：“宣德间，估时值给钱钞，或折支布帛，为数无多，然已大获利。今若仍旧制，当给钱二十一万七千，银价如之，宜大减其直。”给银三万四千七百有奇，使臣不悦。诏增钱万，犹以为少，求增赐物。诏增布帛干五百匹，终快快去。
五年
春，正月，上皇在南宫。
戊午，黄河清，自龙门至于芮城。甲子，大祀南郊。
壬申，罢福州、建宁银场，从镇守尚书孙原贞之请也。
原贞言：“寇盗方平，且臣覆视各银场，亲临各坑，见坑路深远，矿脉微细，亦有坚石深泉之处，实难开煎。伏望仍前封闭，俟岁丰民富时徐议其事。”乃罢之。
甲戌，遣平江侯陈豫、学士江渊抚辑山东、河南及两淮被灾军民。
759 明通鉴卷二十六
时江北洊饥，山东、河南亦饥，值大寒，人畜多冻死。巡抚都御史王竑屡以为言，故有是命。
二月，王竑上书言：“比年饥馑洊臻，人民重困，顷冬春之交，雪深数尺。淮河抵海，冰冻四十余里，人畜僵死万余，弱者鬻妻子，强者肆劫夺，衣食路绝，流离载途。陛下端居九重，大臣安处廊庙，无由得见，使目击其状，未有不为之流涕者也。陛下嗣位以来，非不敬天爱民，而天变民穷特甚者，臣窃恐圣德虽修而未至，大伦虽正而未笃，贤才虽用而未收其效，邪佞虽屏而未尽其类，仁爱施而实惠未溥，财用省而上供未节、刑罚宽而冤狱未伸，工役停而匠力未息，法制颁而奉行或有更张，赋税免而有司或仍牵制。有一于此，皆足以干和召变。
伏望陛下修厥德以新厥治，钦天命，法祖宗，正伦理，笃恩义，戒逸乐，绝异端，斯修德有其诚矣。进忠良，远邪佞，公赏罚，宽赋役，节财用，戒聚敛，却贡献，罢工役，斯图治有其实矣。如是而灾变不息，未之有也。”
上褒纳之。乙巳，敕内外臣工同加修省，并求直言。【考异】据《明史·本纪》：“二月乙巳，以雨旸不时，诏廷臣修省。”按是年江北洊饥，山东.河南亦饥。证之《王竑传》，盖竑时抚江北上书，因有修省之诏，今据增。
是月，礼部会试。
初，诏会试遵永乐间例，不限额，不分地。上即位之二年，辛未会试，礼部方奉行，而给事中李侃争之，言“部臣欲专以文词多取南人”，刑部侍郎罗绮亦以为言。下礼部，覆奏：“臣等所奉诏书，非私请也。”上命遵诏书，不从侃议。
去年，给事中徐廷璋复请依正统间例，从之。至是，礼部奏请裁定，于是复分南、北、中卷。南卷应天及苏、松诸府，浙江，江西，福建，湖广，广东；北卷顺天，山东，河南，山西，陕西；中卷四川，广西，云南，贵州，及凤阳、庐州二府，滁、760
纪二十六
徐、和三州。自是遂著为令。【考异】《明史·本纪》不载，《三编》统系于“景泰元年诏明年会试毋拘额数”之下。据《明史·选举志》，李侃所奏在二年，而廷璋复奏在五年会试之前。《典汇》系之四年八月，今汇书于五年会试下。
三月、壬子，赐孙贤等进士及第，出身有差。
辛酉，命学上江渊振淮北饥。渊前后条上军民便宜十数事，并请筑淮安月城以护常盈仓，广徐州东城以护广运仓，悉议行。
命学士王文抚恤南畿。
先是正统以来，苏、松、常、镇四府粮，四石折白银一两，民以为便。后户部复征米，令输徐、淮，率三石而致一石，有破家者。至是文以便宜停之，又振饥民凡三百六十余万。时年饥多盗，文捕长洲盗许道师等二百人，欲张其功，坐以谋逆，大理卿薛瑄力辨其诬。给事中王镇乞会廷臣勘实，得为盗者十六人，置之法，余得释。
越三月还，进少保兼东阁大学士。甲子，广东泷水猺作乱。
时王翱召还，以副都御史马昂总督两广，至是破泷水贼，俘其酋送京师，诛之。
庚辰，缅甸执麓川思机发送京师。
初，缅人得思机发，仍挟为奇货。上即位之元年，总兵官沐璘奏请缓之，听其自献为便，从之。至是缅人索旧地，左参将胡志等许以银戛等处地方与之，乃送机发及其妻孥六人至金沙江。总兵官毛胜以闻。寻遣志等槛送至京，诛之。胜以平贵州苗功，封南宁伯，镇金齿。
是月，户部侍郎孟鉴言：“国子生二千余人，俱仰给官廪，有名无实。请留年深者千余人，余悉放归。”从之。
给事中林聪，以灾异偕同官条上八事，杂引五行诸书，累数千言。大略以“绝玩好，谨嗜欲为崇德之本，而修人事在进贤退
761 明通鉴卷二十六
奸。武清侯石亨、指挥郑伦，身享厚禄，而多奏求田地、百户唐兴，多至一千二百余顷，宜为限制”。余如“罢斋醮，汰僧道，慎刑狱，禁私役军士，省轮班工匠”，皆深中时弊。上颇多采纳。【考异】林聪以灾异上八事，见《明史》本传中，在五年三月，今据之。
都督黄玹以易储议得上眷，奏求霸州武清县地。都给事中刘炜偕同官抗章言：“玹本蛮獠，遽蒙重任，怙宠妄干，乞地六七十里，岂尽无主者！乞正其罪。”上宥玹，遣户部主事黄冈谢昶往勘。还奏，果民产，户部再请罪玹，上卒不问。
夏，四月，壬午朔，日有食之。
四川草塘苗黄龙、韦保作乱，自称平天大王，剽掠播州西坪、黄滩等处，诏左都督方瑛讨之。
瑛与巡抚蒋琳会川兵进剿，辛卯，克之，贼魁皆就缚，寻分兵克中湖山及三百滩诸苗砦，禽其酋，斩首七千余。捷闻，诏封南和伯。
瑛为将，严纪律，信赏罚，临阵勇敢，善抚士，士皆乐为用，以故数有功。廷臣言宜委以禁旅。寻召还，同石亨督京营军务。
是月，以刑部侍郎张凤为户部尚书，时金濂卒，代之也。怀献太子之薨也，中外属望沂王，欲乘此复东宫，无敢发者。御史钟同，与礼部郎中章纶语及沂邸皆泣下，因约疏请复储。五月，同上疏论时政，遂及复储事。
其略曰：“近得贼谍，言额森侦京师及临清虚实，期初秋大举深人，直下河南，臣闻之不胜寒心！而庙堂大臣，皆恬不介意。臣草茅时，闻寺人构恶，戕僇直臣刘球，遂致廷臣箝口。假使当时犯颜有人，必能谏止上皇之行，何至有蒙尘之祸？陛下赫然中兴，锄奸党，旌忠直，命六师御敌于郊，不战而三军之气自倍。臣谓陛下方且鞭挞，坐致太平，奈何边氛甫息，创夷未复，而侈心遽生，失天下望！伏愿取鉴前车，厚自奋厉，毋徇货色，毋甘762
纪二十六
嬉游，亲庶政以总威权，敦伦理以厚风俗，辨邪正以专委任，严赏罚以树风声，去浮费，罢冗员，禁僧道之蠹民，择贤将以训士。然后亲率群臣，谢过郊庙，如成汤之六事自责，太宗之十渐即改，庶几天意可回，国势可振。”
又言：“父有天下，固当传之于子。乃者太子薨逝，足知天命有在。臣窃以为上皇之子即陛下之子，沂王天资厚重，足令宗社有托。伏愿扩天地之量，敦友于之仁，蠲吉具仪，建复储位，实祖宗无疆之庥！”
又言：“陛下命将帅各陈方略，经旬逾时，互相委责。及石亨、柳溥有言，又不过庸人孺子之计。平时尚尔，一旦有急，将何策制之。夫御敌之方，莫先用贤，陛下求贤若渴，而大臣顾排抑之，所举者率多亲旧富厚之家，即长材屈抑，孰肯为言！廷臣欺谩若此，臣所以拊膺流涕，为今日妨贤病国者丑也。”
疏人，上不怿，下廷臣集议。宁阳侯陈懋、吏部尚书王直等请纳同言，因引罪求罢，上慰留之。
越二日，纶亦抗疏陈修德弭灾十四事。其大者，谓：“内官不可干外政，佞臣不可假事权，后官不可盛声色。”又言：“孝弟者百行之本，愿陛下退朝后，朝谒两宫皇太后，修问安视膳之仪，上皇君临天下十有四年，是天下之父也；陛下亲受册封，是上皇之臣也；上皇传位陛下，是以天下让也；陛下奉为太上皇，是天下之至尊也。陛下与上皇虽殊形体，实同一人，伏读奉迎还宫之诏曰：“礼惟加而无替，义以卑而奉尊。”望陛下允蹈斯言，或朔望，或节旦，帅群臣朝见，以展友于之情，极尊崇之道，更请复汪后于中宫，正天下之母仪，还沂王于储位，定天下之大本，如此则和气充盈，灾诊自弭。”
上得疏，益大怒，时日已暝，宫门闭，传旨自门隙中出，立执同等。
甲子，同及纶俱下锦衣卫狱，搒掠惨酷，逼引主使及交通南
763 明通鉴卷二十六
宫状，濒死无一语。会大风扬沙、天地昼晦，狱得稍缓、令锢之。
初，额森入寇，朝廷仍遣使抚谕乌梁海，而三卫受额森指数，以非时人贡，遣使往来，伺察中国。既而额森虐使三卫，复逼徙朵颜所部于黄河穆纳旧作母纳地，三卫皆不堪，复阴输卫喇特情于中国。
是月，三卫请近边屯驻，因乞居大宁废城，尚书于谦以为不可，诏不许。
六月，戊子，录因。
秋，七月，癸酉，振南畿水灾。
时学士江渊分振淮北、淮安，粮运在途者，渊悉追还备振，漕卒乘机侵耗。事闻，遣御史按实，召渊还，论劾，当削籍。廷臣以渊守便宜，不当罪，遂有之。
是月、南京大理少卿廖庄上疏曰：“臣曩在朝、见上皇遣使册封陛下，每遇庆节，必令群臣朝谒东庑，群臣感叹，谓上皇兄弟友爱如此。今上皇在南宫，愿陛下时时朝谒，或讲论家法、或商榷治道。岁时令节，俾群臣朝见，以慰上皇之心。”又言：“太子者，天下之本。上皇之子，陛下之犹子也，宜令亲儒臣、习书策，以待皇嗣之生，使天下臣民，晓然知陛下有公天下之心，岂不美欤！盖天下者，太祖、太宗之天下，仁宗、宣宗继体守成者此天下也，上皇北征亦为此天下也。今陛下抚而有之，宜念祖宗创业之艰难，思所以系属天下之人心，即弭灾召祥之道，莫过于此。”疏入，不报。
时上皇在南宫、左右数为离间。及怀献太子薨，群小恐沂王复立，谗构愈甚，赖钟同、章纶与庄先后力言，皆得罪，然上颇感悟。【考异】廖庄上书，《明史·本纪》系之六年八月下，盖因廷杖牵连并记耳，证之《明史·庄传》、言“是年七月上书不报，明年以母忧赴京勘合，上忆前疏，命廷杖，并封杖杖章纶，钟同于狱中”。是庄上书在五年七764
纪二十六
月，廷杖在六年八月也。《三编》亦类叙于六年八月下，《质实》云：《明实录》庄上书在五年七月。”今分书之。
兵部尚书仪铭卒。
铭以潜邸旧恩，不次迁擢，然陈善进谏，颇有父风。是年.苏州、淮安诸郡积雪，民冻饿死者相枕。沙湾之筑，役山东、河南九万人，责民间铁器万具。铭从容请于上，多所宽恤。因灾异，言“消弭在敬天法祖，省刑薄敛，节用爱人”，录《皇明祖训》以进、深见奖纳。卒，谥忠襄。
起复左都御史萧维桢，仍故官。
八月，丁酉，复诏天下巡抚官赴京议事。是月，减两京课钞。
时以钞法不行，令两京市肆园场税悉纳钞，户部按月征之.商民以为病，或闭户不敢市易，拔园蔬伐果木以避之。给事中陈嘉猷言：“两京根本重地，不宜当岁歉之时，兴扰民之政，纵使钞法通行，而民已不聊生矣。”乃诏蔬果等暂免纳钞。
九月，壬戌，免苏、松、常、扬、杭、嘉、湖七府漕粮凡二百余万石，别运淮、徐、临、德四仓粮以补之。
福建官台山民作乱。
时练纲为巡按御史，捕其渠魁而释其胁从，遂与诸司忤。福建按察使杨珏劾纲纵盗，而廷臣当事者亦多忌纲。召还，谪邠州判官。
冬，十月，庚辰，命副都御史刘广衡巡抚浙江、福建，专司讨贼事。
十一月，戊午，罢苏、松、常、镇四府织造采办。十二月，免南畿、浙江被灾税粮。
是月，御史黄溥等劾给事中林聪。
聪以敢言著，自劾何文渊等后，诸司皆凛凛，而吏部尤甚，凡聪所言，无不奉行者。内阁及诸御史，亦并以聪好论建，弗善
765 明通鉴卷二十六
也。
先是御史白仲贤以久次擢广东按察使、聪言“仲贤奔竞，不当超擢”，乃改镇江知府。兵部主事吴诚夤缘得吏部，聪亦劾之，遂改工部。至是聪甥陈和为教官，欲得近地便养，聪为言于吏部。于是溥等遂劾聪“专选法，挟制吏部”。并讦其“前劾仲贤，为私其乡人参政方员，欲夺仲贤官予之。与吴诚有怨，辄劾诚”。因并劾尚书王直，“阿聪不举发”。
章下廷议。大学士王文尤恶聪，文致其罪，欲论斩，尚书高谷、胡淡不肯署。谷上书论救，淡称疾数日不朝，上遣中官兴安问疾，濙曰：“老臣本无疾。闻欲杀林聪，殊惊悸耳。”上亦自知聪，遂得释，左迁国子监学正。
是冬，前南京御史尚褫，因灾异上书陈数事。中言：“忠直之士冒死陈言，而执政者格以条例，轻则报罢，重则中伤，是言路虽开犹未开也。释教盛行，煽诱聋俗，由掌邦礼者畏中官势，以此度僧日益多。宜尽勒归农以省冗费。”章下礼部。时褫以劾周铨同下狱，寻论谪。至是疏既下，尚书胡茨恶其刺已，遂格不行，量移丰城知县。
浙、闽之乱，尚书孙原贞兼镇两省，其年冬，疏言：“四方屯军，宜简精锐实伍，余悉归农，以省冗食。今岁漕数百万石，道路之费不赀。如浙江粮，军兑运米，石加耗米七斗，民自运米，石加八斗，其余计水程远近加耗。是田不加多而征敛实倍，欲民无困，不可得也。况今太仓无十数年之积，脱遇水旱，其何以济？宜量入为出，俟仓储既裕，渐减岁漕数，而民困可苏也。”又言：“臣昔官河南，稽诸逃民籍，凡二十余万户，悉转徙南阳、唐、邓、襄、樊间，群聚为生，安保其不为盗？宜及今年丰，遗近臣循行，督有司籍为编户，给田业，课农桑，立社学、乡约、义仓，使敦本务业。生计既定，徐议赋役，庶无它日患。”时不能尽用，越十年，郧阳盗起，果如原贞言。
766
纪二十六 是岁，额森为知院阿喇所杀。
额森自立为汗，恃其强，日益骄恣，荒于酒色。阿喇以己当迁太师，求于额森曰：“主人衣新衣，幸以故衣赐臣。”额森不许，阿喇怒。额森亦忌阿喇，欲讨之，恐不胜，乃自遣其子守西番，召阿喇二子从，先鸩杀其次子。阿喇惧，诈言三卫盗马，请召还其长子合击之。额森先使赛堪、达通旧作赛刊，大同二王与俱，临行，觞焉，中途，阿喇长子亦中鸩死。阿喇愤甚，绐二王前渡，自在后，勒部落兵三万攻额森，数其三罪，曰：“汉儿血在汝身上，托克托布哈王血在汝身上，乌梁海血亦在汝身上。天道好还，血在我矣。”额森无以应，约明日与战。退而与巴延特穆尔等议。
帐中有阿喇故部曲三人，事额森久，额森不之疑，因共趋帐中，拔所佩剑刺额森，杀之，并杀巴延等。赛堪王闻变，领七千人蹑之。既，知额森死，弃众去，为其下所杀。达通王领其人马西奔。
逾年，鞑靼部长保喇旧作孛来复杀阿刺，夺额森母妻，并其玉玺，求托克托布哈子穆尔格尔旧作麻儿可儿立之，号“小王子”。
自是额森诸子分散，卫喇特遽衰；而保喇与其属玛拉噶旧作毛里孩等雄视部中，鞑靼势复振云。【考异】《明史·本纪》系额森被杀于是年之末，《三编》系之十月。证之《明史·瓦刺传》，言额森被杀在六年，因遣贡牵连并记耳。若诸书所记，谓额森被杀在天顺间，弇州《北虏志》系之天顺四年，皆因野史致误。《明史》、《三编》据《英宗实录》，今从之，仍依《本纪》书于是年之末。
767 明通鉴卷二十七
明通鉴卷二十七
纪二十七起旃蒙大渊献，尽彊图赤奋若，凡三年。
恭仁康定景皇帝 景泰六年
春、正月，上皇在南宫。戊午，大祀南郊。
是月，以江渊为工部尚书，令视部事，渊遂出阁。
时阁臣不相协，而陈循、王文尤刻私。渊好议论。每为同官所抑，意忽忽不乐。会兵部尚书于谦以病在告，诏推一人协理部事，渊欲得之。循等佯推渊，而密令商辂草奏，示以“石兵江工”四字，渊在旁，不知也。比诏下，调工部尚书石璞于兵部，而以渊代璞，渊大失望。【考异】《明史·七卿表》言“渊以内阁起复”，误也.证之《宰辅表》，渊丁母忧起复人阁在四年四月，是年则以工部尚书视事出阁也。今据本传。
自是月癸酉至于丁丑凡五日，雨木冰。【考异】《明史·五行志》不载。《三编》书于是年正月目云，“自癸酉至丁丑凡五日”，据《实录》也，今从之，
二月，壬午，遣太监王诚同法司刑科录囚。
时中外系因有至十余年者，上以灾变，有是命，由是得减免者甚众。
768
纪二十七
刑部郎中夏时正言：“通番劫盗诸狱，以待会谳淹引时月，囚多瘐死、请令所司断决。”诏从之，遂推行天下，著为令。寻又命大理少卿李茂等录南京、浙江囚。
夏，四月，丙子朔，日有食之。
辛巳，敕户、兵二部及两畿、山东、河南、浙江、湖广抚按三司官条宽恤事，及罢不急诸务。
是月，鞑靼小王子穆尔格尔遣使贡马驼。礼部言“迤北未有君长，请量减赏赐”，诏从旧给之以慰其心。【考异】诸书皆系鞑靼贡马于天顺间，今据《三编》改人是年四月，据《实录》也。《明史·鞑靼传》，亦云“六年遣贡”。
五月，畿内旱，蝗蝻延蔓。淮安、扬州、凤阳皆大旱。已巳，上亲祷雨于南郊。
是月，予太监王诚侄敏、舒良弟玉、张永兄琮、郝义侄安、王勤侄质俱世袭锦衣卫职。
六月，乙亥，以宋儒朱子九世孙挺为翰林院世袭《五经》博士。
挺世居福建建安县之紫霞洲，至是命主朱子祀。挺为人醇谨，言动有则。
癸未，河决开封。
闰月，两畿、湖广水，遣官省视振恤。【考异】是年闰六月，《明史·纪》凡无事者不书月分，故六年六月乙亥下即书“七月乙亥”，又《五行志》两书“闰六月”于景泰六年，是闰在六月明矣。《吾学编》作“闰五月”，误也。朱挺世袭，傅氏《明书》系之闰六月，《三编》改入六月，又系振两畿、湖广饥于闰六月，皆据《英宗实录》，今从之。
秋，七月，乙亥，徐有贞治沙湾决口成。
有贞至张秋，上《治河三策》：一置水门，一开支河，一浚运河。议既定，督漕都御史王竑，以“漕渠淤浅滞运，请亟塞决口”，上敕有贞如竑言。有贞守便宜，言：“临清河浅旧矣，非因
769
明通鉴卷二十七
决口未塞也。漕臣但知塞决口为急，不知秋冬虽塞，来春必复决，徒劳无益，臣不敢邀近功。”诏从其言。
有贞乃逾济、汶，沿卫、沁，循大河，道濮、范，相度地形水势，上言：“河自雍而豫，出险固而之夷斥，水势既肆，由豫而兖，土益疏，水益肆，而沙湾之东所谓大洪口者，适当其冲，于是决焉，而夺济、汶人海之路以去，诸水从之而泄，堤以溃，渠以淤，涝则溢，旱则涸，漕道由此阻。然骤而堰之，则溃者益溃，淤者益淤。今请先疏其水，水势平乃治其决，决止乃浚其淤。”
于是设渠以疏之，起张秋金堤之首，引而西南百里，逾范暨濮，又上而西北经澶渊以接河、沁，内倚古金堤以为固，外恃梁山泊以为泄，又置上下二闸以节宣之。凡河流之旁出不顺者，筑九堰以障之。堰各长万丈，崇三十有六尺，厚什之，栅木络竹，实之石而键以铁。至是工成，凡役夫五万八千有奇，阅五百五十余日。赐其渠名曰广济。自是河水不东冲沙湾，而更北出以济漕.乃浚漕渠，北至临清，南抵济宁，建闸于东昌者凡八，用王景制水门法以平水道。而山东之阿、鄄、曹、郓间，田出沮洳者百数十万顷，水患亦息。
先是有贞倡河决宜疏不宜塞之议，廷臣皆难之，上遣中使就问，有贞乃出二壶，而穿其一为五窍，注水其中，则五窍者先涸，中使还，白于上，乃决用有贞策。
及工将竣，江渊请遣中官偕文武大臣督京军五万人往助役，有贞言：“京军一出，日费不赀。今泄口已合，决堤已坚，但用沿河民夫，自足集事。”乃止。
自沙湾之决垂十年，至有贞治之，决口乃塞。然亦会黄河南趋徐、吕，东流之势渐杀，故有贞用是奏功云。
辛巳，刑科给事中徐正请间言事。【考异】徐正请间言事、诸书皆系之五年。证之《明史·廖庄传》，言“六年七月辛巳，徐正请间言遣沂770
纪二十七
王之国事”。传中纪日分者绝少，此云辛巳，盖本之《实录》，今据之。上亟召人，乃言：“上皇临御岁久，沂王尝位储副，天下臣民仰戴。宜迁置所封之地以绝人望。别选亲王子育之宫中。”上惊愕，大怒，立叱出之。欲正其罪，虑骇众，乃命谪远任。已，复得其淫秽事，谪戍铁岭卫。时上虽怒复储议，而于上皇未尝不眷眷也。
无何，有高平者，谓“城南树木多，恐生叵测，请尽伐之”。从之，值盛暑，上皇尝倚树憩息，至是见之，大骇。于是离间复行。【考异】《明史·廖庄传》但书“徐正请间言事”，而诸书所记，则并及御史高平请伐南城树木，书云：“英宗复辟，正、平皆伏诛。”重修《三编》据之，记于《杖廖庄》等目中。然则是时从中离间之御史尚有高平，皆以天顺初伏诛，与《明史·庄传》异。今按高平为御史，史所不见，故《三编·质实》云：“高平里籍未详。”今参核前后，疑即太监高平也。《三编》天顺元年五月书云：“柳州千户卢忠，太监高平伏诛。”证之《明史·宦官传》，育“上皇赐阮浪袋、刀，浪以赠王瑶，指挥卢忠醉瑶而窃之，以告尚衣监高平。平令校尉李善上变。”据此，则杀阮浪、王瑶，系卢忠与高平同谋，故天顺元年五月并磔之也。盖高平前一年谋杀王瑶等，次年复请伐南城树木，两事实一人。野史不考，误连徐正书之，而以为御史高平。《明史·廖庄传》亦疑御史无高平，故但书徐正事而删却高平，《三编》但书天顺元年杀卢忠、高平事，亦未详考《宦官传》也。今于徐正言事下，并书高平请伐南城树木事，为后年诛正、平等张本，不书“御史”，亦不书“太监”，以示存疑。余俱详《考证》中。
庚寅，以南畿屡灾及太白常昼见，敕诸臣修省。【考异】《明史·本纪》书“七月庚寅，以南京屡灾，敕群臣修省”，《三编》则于七月书“太白昼见”。考《明史·天文志》，是月不书太白昼见事。然《三编》所据皆《实录》月日，而《明史》志中言“景泰间，太白常昼见”，与《三编》目中语合，今并记之。
于是御史倪敬偕同官盛昶，杜宥、黄让、罗俊、汪清等上言：“府库之财不宜无故而予，游观之事不宜非时而行。曩以斋
771 明通鉴卷二十七
僧，屡出帑金易米，不知栉风沐雨之边卒，趋事急公之贫民，又何以济之？近闻造龙舟，作燕室，营缮日增，嬉游不少，非所以养圣躬也。章纶、钟同，直言见忤，幽锢逾年，非所以昭圣德也。愿罢桑门之供，辍宴佚之娱，止兴作之役，宽直臣之囚。”上得疏不怿，下之礼部，部臣称其忠爱。上虽报闻，意终不怿。未几，诏都御史萧维桢考察其属，遂希指罢黜敬等，凡十六人。时又有御史王鉴者，尝于左顺门面斥中官非礼。中官怒甚，
因考察，属维桢并去之。维桢不可而止。【考异】倪敬等上书，《三
编》系于太白昼见之下，盖以灾异应诏言事也。证之《明史·敬传》。书六年七月下，言“帝虽报闻，意终不铎，诏都御史萧维桢考察，罢黜御史凡十六人，敬预焉。”《明史稿》书考察御史事于八月乙巳、即维桢考察敬等事也。今并系之七月下，又“十六人”，诸书作“十二人”。
八月，庚申，杖南京大理少卿廖庄于廷，并杖郎中章纶、御史钟同于狱。
时庄以母丧赴京，关给勘合，朝见东角门，上忆庄前疏，立命廷杖八十。左右言“事由钟同等倡之”，上愈怒，乃封巨梃令杖同、纶于狱。同竟死狱中，纶长系如故。
同，永丰人，父复，以宣德中进士官修撰，与刘球善，球上封事，约与俱，复妻劝止之。球闻之曰：“奈何谋及妇人！”遂独上之，竟死。无何，复亦病死，妻深悔之，每哭辄曰：“早知不禄，曷若与刘君同死！”同幼闻母言，即感奋思成父志。尝入吉安忠节祠，见所祀欧阳修、杨邦又诸人，叹曰：“死不人此，非夫也！”方复储之上疏也，策马出，马伏地不肯起，同叱曰：“吾不畏死，尔奚为者！”马犹盘辟再四乃行，同死，马长号数声亦死。
天顺复辟，赠大理左丞。录其子启人监，寻授咸宁知县。启请父遗骸归葬，诏给舟车器费。成化中，追谥恭愍，从祀忠节祠，与球联位，竟如同初志。
方同等下狱时，有礼部郎孟玘者，亦疏言复储事，竟不罪。772
纪二十七
而进士杨集上书于谦曰：“奸人黄玹献议易储，不过为免死计耳，公等遽成之。公国家柱石，独不思所以善后乎？今同等乂下狱矣，脱诸人死杖下，而公等坐享崇高，如清议何？”谦以书示王文，文曰：“书生不知忌讳，要为有胆，宜进一官处之。”乃以集知安州。
庄既杖，谪定羌驿丞。
是月，浚京师城河，备雨潦也。
九月，乙亥，振苏、松饥民米麦凡一百余万石。冬，十月，戊午，免陕西被灾税粮。
十一月，乙亥，命南和伯方瑛为平蛮将军，充总兵官，讨湖广叛苗。
初，广通王微煤既废，其党蒙能窜人苗中为乱，诈作妖书，纠生苗三万余，攻龙里、新化、铜鼓诸城，能自称蒙王，官兵屡剿不能克。
瑛之召还也，贵州巡抚蒋琳奏“瑛前守贵州边境，苗、蛮畏服，乞遣还”，上不许，至是湖广苗叛，复命瑛帅京军讨之，而使御史张鹏侦其后。还，奏“瑛所过秋豪不犯”，上闻之大喜。【考异】《明史·本纪》，是年十二月但书“方瑛讨湖广叛蛮”，而证之《瑛传》及《诸王传》，则以广通王废后，其党窜人苗中煽乱也。《三编》据书于是年十一··月《目》中，今从之。
十二月，己巳，免南畿被灾税粮。
是岁，南畿、山东、山西、河南、陕西、江西、湖广府三十三，州，卫十五皆旱。
七年
春，正月，上皇在南宫。
己卯，命兵部尚书石璞总督湖广军务，与方瑛合讨叛苗。壬午，大祀南郊。
773 明通鉴卷二十七
二月，庚申，皇后杭氏崩。甲子，营寿陵。三月，戊寅，免云南被灾税粮。
辛巳，天鼓鸣。是夜无云，西南方有声如雷。
夏，四月，乙卯，麓川思任发子思卜发遣使贡象马方物，奏称：“臣父兄犯法，时臣幼无知，乞赐矜宥。”朝议许之，赐敕诫谕，并赉卜发锦币及其使钞币有差。
壬戌，彗星北见于胃，长二尺，指西南。五月，癸酉，彗星渐长丈余。
戊寅，以星变及水旱灾异，敕内外群臣修省。戊子，彗星西北见于柳，长九尺余，扫轩辕星。
辛卯，以宋儒程颐十七世孙克仁，周敦颐十二世孙冕俱世袭翰林院《五经》博士。
程氏世居嵩县之六浑。周氏本道州人，周子葬母江州，子孙因家庐山莲花峰下。至是命克仁、冕子孙世奉祀事。【考异】《明史·本纪》于六年六月，记朱子裔孙挺世袭。七年五月，记周子裔孙冕世袭.证之《明史·儒林传》，七年五月，尚有程子裔孙克仁与冕同赐世袭，是《本纪》七年漏去克仁也。《三编》统系之六年六月朱子裔孙挺世袭下，《目》云：“复以宋儒程颐十七代孙克仁、周敦颐十二代孙冕俱为《五经》博上，世袭。”盖连两年所赐世袭牵连并记，故《质实》云“克仁、冕之授博士，在景泰七年五月”，此据《实录》也。惟《明史·克仁传》书于景泰六年，则因朱挺连及之，故《冕传》仍作七年。
甲午，彗星见于张，长七尺余，扫太微北，西南行。
是月，以福建佥事吕昌奏，增祀黄干、蔡沈、刘爚、真德秀
于朱子祠。【考异】吕昌奏宋儒黄干等从祀朱子祠，亦见《三编》六年《质实》中。据《实录》在是年五月，今从之。
初，诏儒臣修《寰宇通志》，至是成，上之。大学士高谷晋少保，陈循以下皆加兼官。
商辂初拟进兵部尚书，为王文所抑，乃兼太常寺卿赞善兼检774
纪二十七
讨。钱溥拟升谕德兼侍读，辂谓“溥已越众升二级，不宜复升兼官”，于是溥以谕德兼编修。溥不悦，作《老秃妇传》以讥辂，辂亦不与校也。
六月，壬寅，彗星入太微垣，长尺余，渐没。庚申，葬肃孝皇后。
是月，河决开封、河南、彰德，田庐皆被淹没，大雨故也。秋，七月，两畿、山东、河南自夏至秋、大雨不止，诸水并溢，高地丈余。
是时山东河堤多坏，惟徐有贞所筑如故，事竣还朝，召见奖劳，寻进左副都御史。
以工匠蒯祥、陆祥为工部侍郎。
时营建数起，工役繁兴。蒯以木匠，陆以石匠，俱援军功例累擢太仆少卿，至是遂为卿贰，仍命督工匠。时称“匠官”云。
《明鉴》曰：《传》曰：“不轨不物，谓之乱政。”蒯祥等木石之工耳，列之卿贰，可乎？昔李辅国以闲厩小儿参决国事，王叔文以奕棋待诏议政中书，皆为后世指摘，然犹追论其出身之始也。未有正当执役事上之日，宠以显位，且即令督其所事，若景泰之纰缪者。其后嘉靖以雷维学为工部尚书，绝与此类。重土木而轻官爵，紊朝班而隳纲维，奚以励士大夫之品节哉！
八月，上以官多扰民，敕吏部等议裁冗员。于是省参政三，参议二，副使五，佥事二，同知以下一百五十余员。
是科顺天乡试，翰林刘俨、黄谏为考官。榜揭，大学士陈循子瑛、王文子伦皆被黜。循等乃以私憾构俨等，劾其“校阅不公，请如洪武间治刘三吾等罪及重开科考试例”，盖欲杀之也。诏礼部会大学士高谷复阅。取中之徐泰等，有优于瑛、伦者，有相等者，亦有不及者，惟第六名林挺朱卷无评语，亦无私弊，应以疏忽论。
775 明通鉴卷二十七
谷因言于上曰：“大臣子弟与寒士竞进已不可，况又不安于义命，欲以此构考官乎？”上欲两全之，九月，赐瑛、伦俱为举人，准来年一体会试。其已中之举人惟黜林挺，余毋庸议。
于是六科给事中请论循、文罪。而张宁上疏、谓：“宋范质为相、其从子求奏迁秩，质作诗戒之；韩亿之子维举进士，以父执政不就廷试，方之陈循、王文，贤不肖何如也？况应试者千八百有奇，而中式者百三十五人。倘一概援例干进，岂不坏科目之制乎？请治循等，仍将瑛、伦照不中发回原籍。”
是时谷亦请致仕，上慰留之。卒曲宥循等不问。文为谷所引，而自人阁后，反与循比。谷持正不阿，屡为循、文所挤、请解机务，不许。由是阁臣卒不相协，而以论救林聪、刘俨二事，人皆右谷而病文云。
诏追谥宋丞相文天祥日忠烈，侍郎谢枋得曰文节，从佥都御史巡抚江西韩雍之请也。【考异】追谥文，谢事，见《明史·韩雍传》。《三编》据《实录》系之是年之九月。今从之。雍代杨宁抚江西，岁饥，奏免秋粮.劾奏宁王奠培不法事。奠培事见后卷、盖奠监讦之也。时雍年甫三十，赫然有才望，其所规划措置，皆得士民心。
冬，十月，癸卯，振江西饥。
十一月，丁卯，以监察御史陈述荐江西处士吴与弼，诏巡抚都御史韩雍礼聘送京师。
与弼年十九见伊雒渊源图，慨然向慕，遂罢举子业，尽读《四子》、《五经》及洛、闽诸录，不下楼者数年。家贫躬耕，非其义一介不取。四方来学者，约已分，少饮食，教诲不倦。正统之末，御史涂谦、抚州知府王宇、山西佥事何自学先后荐，俱不出。尝叹曰：“宦官、释氏不除而欲天下治平，难矣！”至是述请礼聘，俾侍经筵或备成均教士之选，故有是命。然与弼竟不至。【考异】据《明史·儒林传》，初聘吴与弼在景泰七年，盖聘而未至，系陈776
纪二十七
述所荐。若天顺元年，则石亨、李贤荐也。弇州《考误》以为“十一月了卯”，今据之，丁卯盖是年十一月朔也。
十二月，已亥，方瑛大破湖广叛苗。
先是贼渠蒙能攻平溪卫，都指挥郑泰等击却之，能中火枪死。瑛遂进兵沅州、连破鬼板等一百十余寨，遂与尚书石璞会兵于天柱。
甲寅，彗星复见于毕，长五寸，东南行，渐长，越九日没。
【考异】是年四月彗见，至六月没，见《明史·天文志》，《三编》据书之。惟十二月甲寅彗星复见，亦见《天文志》，今据增。
戊午，振畿内、山东、河南水灾，并蠲逋赋及本年被灾税粮。
癸亥，上不豫，诏罢明年元旦朝贺。
是岁，湖广、浙江及南畿、江西、山西府十七旱，以水早免天下税粮，计米麦二百四十五万四千二百余石。
八年
春，正月，丙寅朔，上皇在南宫。【考异】《宪章录》、《皇史纪闻》皆书“天顺元年”，不书“景泰八年”。《三编·质实》云：“景泰八年为英宗天顺元年。按是年正月壬午，英宗复辟，丙戌改元天顺。今依《朱子纲目》书唐中宗及分注睿宗例，大书景泰八年，而以天顺元年分注其下。”今按明代本年改元只英宗一人，而其事又在正月壬午，则十七日也。今不没去景泰八年，而书壬午英宗复辟之事于其下，并以天顺元年与景泰八年同卷，自正月丙戌改元为始、则月分、日分明白易见.惟据《本纪》，景帝崩在二月，故于天顺元年二月癸丑书“郕王薨”，益在废后贬称，如亲王例也。今仍书“帝崩于西宫”，而系于壬午之下云“逾月，癸丑，帝崩于西宫”，以正其生前之名。至天顺元年二月，则但书贬祭葬事而已。
戊辰，免江西被灾税粮。丁丑，上舆疾宿南郊斋宫。
777 明通鉴卷二十七
·上疾H甚而储位未定，中外忧惧。百官问安左顺门，太监兴安出，谓曰：“公等皆朝廷股肱耳目，不能为社稷计，徒日日问安何益！”众嘿然。安之意，盖谓宜早请建储也。
诸臣会于朝，议请复立沂王为太子，惟大学士王文、陈循议不合。文曰：“今只请立东宫，安知上意谁属？”循不言。学士箫镃曰：“沂王既退，不可再也。”乃以“早建元良”请。时都御史萧维祯举笔曰：“我请更一字。”乃更“建”为“择”，笑曰：“吾带亦欲更也。”已卯，诸臣疏进，谕曰：“朕偶有寒疾，十七日当早朝，所请不允。”
已而上将郊，召武清侯石亨至榻前，命摄行祀事。亨见上疾甚，退，与都督张轨、左都御史杨善及太监曹吉祥谋，谓“立太子不如复上皇可邀功赏”，轨、吉祥等然之，乃谋之太常卿许彬，彬曰：“此不世功也。彬老矣，无能为。徐元玉善奇策，盍与图之！”元玉，有贞字也。亨、轨遂夜至有贞家，有贞大喜曰：“须令南城知此意。”辄曰：“已阴达之矣。”有贞曰：“必得审报乃可。”亨，轨遂去。
辛巳，王直、胡淡、于谦会诸大臣、台谏，请复立沂王，推商辂主草，大略谓：“陛下宣宗章皇帝之子，当立章皇帝子孙。”疏成，期以日暮奏，未人而夺门之变起。【考异】《明史·本纪》但书已卯请建太子事。而辛巳再请，惟见《王直传》中，言“奏未上而夺门事起”，则壬午之前一日明矣。诸书言夺门在十七日，是年正月丙寅朔，壬午十七日，辛巳则十六日也。夺门在十六日之夜，故仍于辛已下书之。
是日夜，石亨、张轨与曹吉祥矫称皇太后制，复会有贞所。辄曰：“报得矣，计将安出？”有贞乃升屋步乾象，亟下，曰：“时在今夕，不可失。”因密语定计，仓皇出。有贞焚香祝天，与家人诀，曰：“事成社稷利，不成门族，祸归人不归，鬼矣。”时方有边警、有贞豫令轨诡言备非常，勒兵人大内。亨掌门钥，夜四鼓，开长安门纳之，既入复闭，以遏外兵。值天色晦冥，轨等惶惑。778
纪二十七
有贞趣行，辄顾曰：“事济否？”有贞大言曰：“必济！”进薄南宫城，城门锢、毁墙入，见上皇于烛下，上皇问故，众俯伏，合声请登位。乃麾兵士进舆，皆惊战莫能举，有贞率诸人助挽以行，忽天色明霁，星月开朗，上皇顾问，各以职官姓名对。至东华门，门者拒弗纳，上皇曰：“我太上皇也。”遂入。至奉天门，升座，有贞等常服谒贺，呼万岁。时以明日有旨视朝，群臣咸待漏阙下，忽闻殿中呼噪声，方惊愕。须臾，鸣钟鼓，诸门毕启，有贞出，号于众曰：“太上皇帝复位矣，趣入贺！”壬午，上皇召诸臣入朝，谕曰：“卿等以景泰皇帝有疾，迎朕复位，其各任事如故。”
方上皇复辟，帝方病卧，闻钟声，问左右为谁。既知为上皇，连声曰：“好，好！”逾月，癸丑，帝崩于西宫。
英宗睿皇帝后纪 天顺元年
春，正月，丙戌，上告即位于宗庙陵寝。诏：“大赦天下，改景泰八年为天顺元年。”诏中“攘位”、“幽闭”之语，皆徐有贞所撰也。
先是上即位，即日命有贞以原官兼学士，人内阁预机务，明日，加兵部尚书。寻论夺门功，封石亨忠国公，张辄太平侯，轨兄貌文安伯，杨善兴济伯，曹吉祥嗣子钦都督同知。
丁亥，杀少保兵部尚书于谦、大学士王文，籍其家。
先是廷臣会议请立沂王，文与陈循惧忤景帝意，遂易以“请择”语，一时中外讹传，谓文与中官王诚等谋召取襄世子。及石亨等议迎复，徐有贞恐其中变，乃诡词激亨曰：“于谦、王文已遣人迎襄世子矣。”又曰：“上已知君谋，将于十七日早朝执君。”亨大惧，谋遂决。有贞以南迁及求荐事切齿于谦，而亨总十营兵，为谦所制不得逞，亦衔之。上甫复辟，即日下谦、文于狱。
779 明通鉴卷二十七
于是有贞与亨等嗾言官劾谦、文谋迎外藩人继大统，命鞫于廷。文抗辩曰：“召襄王须用金牌信符，遣人必有马牌、内府、兵部可验也。”词气俱壮。谦笑曰：“亨等意耳，辩何益！”都御史萧维祯曰：“事出朝廷，不承亦难免。”遂文致其词，竟以“意欲”二字傅会成狱，坐谋逆律、当置极刑。奏上，上犹豫未忍，曰：“于谦实有功。”有贞曰：“不杀于谦，此举为无名。”上意遂决。时薛瑄方召至，力言于上，乃减一等，斩于市。
文之死，人皆知其冤，徒以倡易储议为时论所不与，无惜之者。【考异】弇州《考误》误信《天顺日录》之语，以为“迎立襄王，文实有是谋，而史因追雪于谦，遂并王毅憋文谥也之谋掩之，遂得与肃愍同赠谥”，谦初谥肃愍，后改忠肃。不知迎立襄王，直是“莫须有”三字.《明史·文传》极称其冤，而所采《天顺H录》语极有斟酌。传中言”文之死，人皆知其诬。以素刻忮，且迎驾复储之议不协舆论，故冤死而民不思”云云。此论平允，可谓良史之笔，若王弇州谓其实有迎立之谋，而反讳其易储之不预，未免足非颠倒。
而谦以定社稷功，为举朝所嫉。及夺门事起，一时希旨取宠者又藉以为口实，至有遂溪教谕吾豫奏请族谦，并诛其所荐举文武大臣，部议持之而止。籍没之日，家无余赀，惟正室扃钥甚固，启视，则上赐蟒衣剑器也。临刑入市，阴霾四合，天下冤之。皇太后初不知谦死，比闻，嗟叹累日。
时有锦衣指挥多喇旧作朵儿者，本出曹吉祥部下，以酒酹谦死所，恸哭。吉祥怒，扶之，明日，复酹奠如故。
都督同知陈逵，感谦忠义，收遗骸殡之。逾年，谦婿千户朱骥归其丧，葬之杭州。逵故举将才，出李时勉门下者也。
诏谪戍陈循、江渊、俞士悦于铁岭，斥商辂、萧镃等为民，皆徐有贞主之也。
有贞既人阁，欲尽揽事权，遂佐石亨辈撼去诸阁臣。循虽素有德于有贞，亦弗恤也。
780
纪二十七
上之即位也，至便殿，复召高谷及辂入，温旨谕之，命草复位诏。亨密语辂，赦文不须别具条款，辂曰：“旧制也，不敢易。”亭不悦。至是与有贞嗾言官劾循等朋奸，遂并及辂，下之狱，辂上书自诉，言：“复储疏在礼部，可覆验。”盖王直等疏虽未上，稿犹留礼部侍郎姚夔所，故辂以此请。而亨等持之，遂不省。
渊既谪，进工部侍郎赵荣为本部尚书。
己丑，复论夺门功，封孙镗怀宁伯，董兴海宁伯。擢钦天监正汤序礼部右侍郎。一时官舍旂军晋级者凡三千余人。
辛卯，以石亨吉，罢巡抚提督军务。亨在景帝时，屡以文臣不宜节制武臣为言，至是卒罢之。
时王竑巡抚江北，遂改浙江参政。亨与张轨、曹吉祥辈复追论竑击杀马顺事，诏除名编管江夏。居半岁，上于宫中得竑疏，见“正伦理，笃恩义”语，感悟，顾左右曰：“竑所奏，多为朕也。命迁河州。寻遣官送归田里，敕有司善视之。
壬辰，榜于谦党人示天下，千户白琦请之也。
方额森之寇京师也，谦荐擢职方郎中吴宁为本部侍郎，佐谦治军事。寇骑充斥，宁立雨中指麾兵士，从容镇静。寇既退，朝廷议仍召勤王兵，宁曰：“今畿民犹日数惊，相率南徙，若再召外兵，是益之惊也。莫若告捷四方，人心自定。”因具奏行之。景泰改元，以疾乞归，后不复出。尝为谦择婿，得朱骥。骥以世袭武职，谦颇轻之，宁曰：“公它日当得其力。”后骥卒归谦丧，宁言果验，然骥卒坐谦姻亲谪戍。
又有王伟者，亦以谦荐擢兵部侍郎，自以为谦所引，恐嫉谦者目己为朋附，尝密奏谦误，冀以自解。景帝出其奏示谦，谦叩头谢，退，谓伟曰：“我有失，君何不面规我，乃至尔耶！”伟大惭沮。然竟坐谦党罢归，越十余年乃复官，请毁白琦所镂板，遂告病归。
榜中所示，并中官王诚之党，及郕府旧僚皆预焉。
781 明通鉴卷二十七
甲午，杀昌平侯杨俊。
初，俊守永宁、怀来，闻额森欲奉上皇还，密戒将士无轻纳。至是上复位，张轨与俊不协，言于朝，遂征俊还，下诏狱，坐诛。
是月，以太常寺卿许彬、大理寺卿薛瑄为礼部侍郎兼翰林学士、入内阁预机务。【考异】许彬、薛瑄人阁，皆同时事。《明史稿》记许彬入阁于壬午，薛瑄入阁于甲申，《明史》则统系之壬午下，今并系之正
月之末。
吏部尚书王直、礼部尚书胡淡以老请致仕，许之，并赐金帛给传归。
直在翰林二十余年，稽古、代言、编纂、记注之事，多出其手。长吏部凡十四年，年益高，名德日益重。上之还也，直最有力焉；景帝易储，虽同受金币之赐，非其本意也；请复沂王之疏虽未及上，上亦雅知之，故不及于谴。
淡在礼部久，凡表贺祥瑞，皆以官当首署名，一时颇病其逢迎。然立朝垂六十年，节俭宽厚，喜怒不形于色。易储议起，不免依违其间；而以屡请朝贺南宫，不忘忠爱，故上亦优容之。二人既归，直年八十有四，淡年八十有九，皆得享归田之乐，以令名终。
二月，乙未朔，废景泰帝仍为郕王，迁之西内。寻贬所生母皇太后吴氏复为宣庙贤妃，废后汪氏复为郕王妃，削孝肃皇后杭氏谥号，改怀献太子为怀献世子，皆称皇太后制行之。
时汤序请革除景泰年号，不许。庚子，大学士高谷致仕。
谷见循、文等皆诛窜，遂谢病，上以谷长者，语廷臣曰：“谷在内阁，议迎驾及南内事，尝左右朕。其赐金帛袭衣，给驿舟以归。”
谷既去位，杜门谢客。有问景泰、天顺间事，悉不答。越三782
紀二十七 年卒。后赠太保，谥文义。
癸卯，以吏部侍郎李贤兼翰林学士，人内阁预机务。
时贤在吏部，王直既去，掌部事者为尚书王翱，石亨恶之，言于上曰：“翱老矣，可令致仕。”翱闻之，遂上疏乞休，许之。亨语贤曰：“翱已休致，君当代之矣。”贤曰：“朝廷不可无老成人。况翱虽老，精力未衰、以贤辅之可也。贤安敢当此重任！”于是亨复言于上，遂留翱，未几，贤复以徐有贞荐，遂与有贞同预阁务。
初，上之北狩也，廷议推举将材，尚书于谦独荐辽东指挥金事范广，充左副总兵，为石亨副，积功累迁至总兵官，督兵居庸关外。及团营既立，谦复荐广副亨提督团营军马。而亨所为多不法，其部曲复贪纵，广数以为言，亨衔之，谮罢广止领毅勇一营。广又与张辄不相能，徒以谦在，未发也。及上复位，亨、辄等恃夺门功，遂诬广附于谦，谋立外藩，下之狱。广词气不屈，卒构以谋逆，与谦同罪，遂斩于市。
广性刚果，每临陈，身先士卒，未尝败衄，一时诸将尽出其下，以故为侪辈所忌。
谦与广相继死，团营亦寻罢。
戊申，广西总兵官柳溥奏破广西蛮。
先是浔州大藤峡山寇纠合荔浦等处贼劫掠县治，杀掳居民，至是剿平之。寻召溥还。
癸丑，诏郕王丧葬悉依亲王例。毁所营寿陵，葬之西山，谥日戾。
以其后官唐氏等殉葬。初议欲并及汪后，学士李贤曰：“妃已幽废，两女幼，尤可悯。”乃止。
戊午，南和伯方瑛，尚书石璞，率左副总兵陈友等进击湖广天堂诸砦，复大破之，克砦二百七十，禽伪侯以下一百二人。
捷闻，召璞还，瑛留镇贵州、湖广。
壬戌，免南畿被灾税粮。
783 明通鉴卷二十七
是月，赠钟同官，同赠官见前。释章纶于狱，召廖庄还。擢纶礼部右侍郎，庄大理左少卿。
上释纶，命内侍检前疏不得，内侍从旁诵数语，上嗟叹再三.
召副都御史轩貌为刑部尚书，巡抚陕西、副都御史耿九畴以议事至京师，上顾侍臣曰：“九畴，廉正人也。”时改萧维祯于南京，又以迎驾忤旨，追夺李实职为民，事见景泰元年，乃留九畴为右都御史，擢国子学正林聪为佥都御史。
赠少监阮浪，命儒臣立碑记其事。
王骥既致仕，见石亨、徐有贞等骤贵，自谓复辟曾预谋而赏不及，因上章自讼，言：“臣子祥入南城，为诸将所挤，堕地几死。今论功不预，疑有蔽之者。”上不得已，乃官祥指挥佥事。命骥仍兵部尚书，理部事。数月，致仕去。
改张凤于南京。逾月，以沈固代为户部尚书。
三月，己巳，复立沂王见深为皇太子。封皇子见潾为德王，见澍秀王，见泽崇王，见浚吉王。
初，景帝将易储，语太监金英曰：“七月初二日，东宫生日也。”英叩头曰：“东宫生日是十一月初二日。”帝怃然。盖帝所言者见济，而英所言今皇太子也。或曰：“景帝之怒英以此。”
汪后之谏易储也，太子雅知之，至是请于上，迁居旧王府，得尽携宫中所有而出。与太子母周贵妃相得甚欢，岁时人宫叙家人礼。性刚执，一日，上忆有系腰玉玲珑，索之，太监刘桓言在汪妃所，命往取。妃投诸井，对使者曰：“无之。”已而告人曰：“七年天子，不堪消受此数片玉耶！”后有言“妃出所携巨万计”，上命
检取之，立尽。【考异】按金英“东宫生日”之语，弇州《考误》辨之。谓
“英以景泰元年，上怒英发其结党市恩及纵家人中盐事，遂下狱论斩，诏禁锢.英家几籍矣，岂“东宫生日”之语，在英未下狱之前耶？或景帝之怒由此，但其时帝方即位，殊未萌易储之念，不应有东宫之说。英之赦出必在784
纪二十七
三年间，当时储位已定，帝何必复言东宫生日？英尚在危疑间，岂敢作此对耶？”按景帝监国，宪宗方三岁，而证之《怀献太子传》，见济似长于宪宗，故景泰三年立为太子，四年二月冠。明制：太子冠在十五岁，又蛋者十二岁，然则景帝监国，见济已离就傅之年不远，金英生日之对，必系改元前后事，弇州未核前后一详考耳。今汇叙于立宪宗为太子之下，余详《考证》中。
癸酉，封徐有贞武功伯。
方有贞以录夺门功入阁，加尚书，意犹未慊。语石亨曰：“愿得冠侧注从兄。”至是亨为言于上，遂得封。
太监兴安，见有贞等俱邀封赏，言于上曰：“当日若附和南迁，不知置陛下于何地，又安有夺门功邪？”上嘿然。时上以谋立外藩事，尽磔景帝所用太监王诚、舒良等，于是给事、御史争劾“安预逆谋，宜同罪”，上宥之。是时中官坐诛者甚众，安仅获免云。
乙亥，大赉文武军民。
庚辰，赐黎淳等进士及第、出身有差。
上之北狩也，巴延特穆尔敬护尤至，心感之。至是复位，即遣都督马政等使迤北，赐巴延妻金币。鞑靼保喇遮政等，执之，而遣使入贺，且请献玉玺。敕之曰：“玺已非真，即真亦秦不祥物，献否惟尔。但勿留我使以速尔祸。”保喇不受命，遂寇延绥，都督李懋等败没.事闻，上命忠国公石亨为征虏副将军讨之。时石彪召还，复以为游击将军，帅兵备大同。
丁亥，振山东饥民。
是月，下大同巡抚年富于狱。
初，富以景泰二年抚大同，提督军务。时经丧败之后，法弛弊滋，富一意拊循，奏免秋赋，罢诸州县税课局，停太原民转饷大同。
武清侯石亨等令家入领官库银帛，籴米入边，多所干没，富
785 明通鉴卷二十七
首请按治，诏宥亨等，抵家人罪。亨所遣卒越关抵大同，富复劾亨专擅，亨输罪。已，又劾参将石彪罪，彪衔之。至是富以罢巡抚归，未几，彪修前憾，遂劾富，亨左右之，下富诏狱。上以问学士李贤，贤称富能袪弊。上曰：“此必彪为富抑，不得逞其私耳。”贤曰：“诚如圣谕，宜早雪之。”上乃谕锦衣卫门达从公鞠实，事果无验。寻释之，令致仕去。
初，袁彬从上在迤北，周旋左右，寒暑饮食，未尝一刻离。一年之间，上视彬犹骨肉也。及从上还，景帝仅授彬锦衣，试百户，至是上复辟，擢指挥佥事，寻进同知。上眷彬甚，所奏请无不从，内阁商辂既罢，彬乞得其居第；既，又以湫隘，乞官为别建，上亦报从。彬娶妻，命外戚贵人主之，赐予优渥。时召入曲宴，叙患难时事，欢洽如曩时。
哈铭亦以旧恩擢千户，赐姓杨。
夏，四月，甲午朔、以灾异数见，斋戒露祷于上帝，并命廷臣条军民利病以闻。
是时北畿、山东并饥，发茔墓、斫道树殆尽，父子或相食。上甚忧之，命侍郎周瑄振北畿，佥都御史林聪振山东。上恐巡历不能周遍，复遣侍郎黄仕俊继往。
聪屡请发帑，徐有贞曰：“发帑振济，徒为里书干没耳。”李贤曰：“虑干没而不贷，坐视民困，是因噎废食也。”上卒从贤言。
乙未，免浙江被灾税粮凡五十四万有奇。
丁酉，方英讨蒙能余党，凡克铜鼓、藕洞一百九十五砦。單洞，上隆诸苗震慑，各斩其渠来献。
丁未，录因。
乙卯，保喇寇宁夏，参将种兴战死。
是月，襄王瞻墡来朝。【考异】《明史·本纪》不载，而于天顺四年四月壬子书其来朝。证之《诸王传》，“王以元年来朝，四年再朝”，《本纪》不书元年之朝，盖漏脱耳。《三编》据《实录》增人，今从之.
786
纪二十七
王在诸藩中，最长且贤。方上北狩时，众望颇属之，皇太后命取襄国金符入宫，不果召。景帝未立时，王上书：“请立皇长子，令郕王监国，募勇智士迎车驾。”逾年，上还京师，居南内，王又上书景帝，谓：“宜朝夕问安，率群臣朔望朝见。”及上复辟，石亨等诬于谦、王文以迎立襄王为词，上颇疑王。久之，从宫中得王所上二书，复检襄国金符仍在太后阁中，乃赐书召王，比二书于《金滕》。
至是王入朝、礼待优隆。一日，宴便殿，避席请曰：“臣过汴，汴父老遮道言“按察使王概贤，以诬逮诏狱＇，愿皇上加意。”上立出概，命为大理卿。诏设襄阳护卫，命有司为王营寿藏。及归，上亲送至午门外，握手泣别。王逡巡再拜，上曰：“叔父欲何言？”王顿首曰：“万方望治如饥渴，愿省刑薄敛。”上拱谢曰：“敬受教。”目送王出端门，乃还。
何文渊卒。
文渊已致仕，上即位，削前所兼官。而是时有谓景帝《易储诏》中“父有天下传之子”语出文渊，或传朝命逮捕，文渊惧而自缢。
时文渊子乔新，官南京礼部主事，奔丧归里。里人故侍郎揭稽，尝受业文渊，而与乔新兄弟不协，遂奏“文渊之死实诸子迫之自经，又逼嫁父所爱妾。”乔新亦讦“稽为巡抚时尝荐黄玹，且代草易储疏”，皆被逮。比对簿，文渊妾断指为诸郎讼冤，狱得少解。上亦以事经赦后，释不问。【考异】《通纪》、《纪闻》皆系之三月。据弇州《考误》。谓“文渊以四月卒”，今从之。惟文渊系自尽，据弇州言，“卒后为入所奏，差官验之，果然。”证之《何乔新传》，当时揭稽奏文渊乃诸子逼之自经，野史遂沿其误，启棺复验，即此案讦讼之颠末也。今据《乔新传》。
五月，辛未，命安远侯柳溥备边宣府、大同。
时寇遣千骑屯大同边外，窥偏头关，命溥会石亨等合击之。
787 明通整卷二十七
丙戌，彗星见于危，芒长五寸，指西南。
初，景帝不豫，廷臣请立东宫，不许。御史杨瑄，与同官钱琎、樊英等约疏争，会夺门事起乃已。及是瑄印马畿内，至河间，民遮诉曹吉祥，石亨夺其田，瑄以闻，并列二人怙宠专权状。上以语阁臣李贤、徐有贞曰：“真御史也！”遂遗官按核，而令吏部识瑄名，将擢用。吉祥闻之惧，诉于上，请罪之，不许。
会星变，掌道御史张鹏、周斌等将劾亨、吉祥诸违法事，约十三道交章论奏。先一日，亨西征方归，给事中王铉遂泄之于亨。亨与吉祥泣诉于上，诬“鹏为已诛内监张永从子，结党排陷，欲为永报仇”。明日，疏人，上大怒，收鹏及瑄，御文华殿，悉召诸御史，掷弹章俾自读，斌且读且对，神色自若。至“冒功滥职”语，上诘之曰：“彼率将士迎驾，朝廷论功行赏，何云冒滥？”斌曰：“此辈皆贪天功。当时迎驾止数百人，光禄赐酒馔，名数具在。今超迁至数千人，非冒滥而何？”上嘿然，竟下瑄、鹏及诸御史于狱。
是月，磔太监高平及千户卢忠，坐阮浪，王瑶狱也。
诏捕黄玹、徐正。玹闻，自杀，命发棺僇其尸。玹子震亦为都督韩雍捕诛之。正亦伏诛。【考异】《明史·廖庄传》记徐正事，则云“英宗复辟、于谦、王文以谋立外藩诛死，其事遂不白”云。据此，则正以被谪后免诛也。然明人纪载皆云“徐正、高平皆以英宗复辟伏诛”。弇州《考误》多据《国史》以纠野史，而于记何文渊自经一事，云“文渊以天顺元年四月卒，黄玹，徐正以五月伏诛”，则弇州固有所据矣。《三编》类书于六年《杖廖庄》目中，亦云“正、平皆伏诛”。《三编》所记，多据《实录》，与弇州所据《国史》合，今并磔离平，卢忠汇书之。
六月，癸巳朔，彗星见室，长丈余，由尾至东壁，犯天大将军卷舌第三星，井宿水位南第二星。
甲午，下右都御史耿九畴、左副都御史罗绮于锦衣卫狱。时杨瑄等下吏榜掠，诘主使者，无所引，于是石亨等以为九788
纪二十七 畴、绮实主使之，遂并坐。
九畴既罢，以刑部侍郎马昂代为都御史，寻出抚山西。逾月，复以副都御史寇深为都御史.
己亥，下徐有贞、李贤于锦衣卫狱。
初，有贞既谮黜诸阁臣，得尽揽事权，中外侧目。而有贞愈益发舒，进见无时。初为曹、石所引，既得志，则思自异于曹、石。又阴窥上于二人不能无厌色，乃稍稍裁抑之，且微言其贪横状，上亦为之动。
杨瑄之劾亨、吉祥也，上以问有贞及李贤，皆对如瑄奏，遂诏奖瑄。亨、吉祥大怨恨，日夜谋构有贞。上方眷有贞，时屏人密语，吉祥令小监窃听得之，故泄之于上，上惊问曰：“安所受此语？”对曰：“受之有贞。”且曰：“某日语某事，外间无弗闻。”上由是始疏有贞.
会张鹏等狱起，亨、吉祥谓内阁实主之，遂并及贤，至是同至上前，具陈迎驾夺门功，因诉曰：“今内阁专权，欲先除臣等。不然，诸御史安敢尔！”相与悲哭不已。上心动，乃谕言官劾“有贞、贤图擅威权，排斥勋旧”，遂并下狱。于是瑄及鹏皆论死，余遣戍。
亨等复谮诸言官，上谕吏部：“简给事、御史年逾三十者留之。”一时给事中何玘、御史吴祯等凡三十六人皆调外，台谏为之一空。【考异】《三编·质实》云：“给事、御史调外三十六人.”按《明史·杨瑄传》：“给事中何玘等十三人为州判官，御史吴祯等二十三人为知县，寻以灾变得不调，皆复原官。”
是日，大风震雷，拔木发屋。须臾，大雨雹，坏奉天门鸱吻。上敕群臣修省。而亨、吉祥家大木俱折，二人亦惧。钦天监汤序本亨党，亦言“上天示警，宜恤刑狱”。于是上感悟，狱得稍稍解。
庚于，徐有贞、李贤等皆出狱。谪有贞广东参政，贤福建参
789 

明通鉴卷二十七
政，九畴江西布政使，绮广西参政，杨瑄、张鹏免死戍辽东。十三道御史，自鹏外、周斌、盛颙、费广、张宽、王监、赵文博、彭烈、张奎、李人仪、邵铜、郑冕、陶复，凡十二人，皆谪知县。其前请调外之何玘、吴祯等，皆令复职。
以通政司参谋兼侍讲吕原人阁预机务，寻晋学士。
原内端外和，石亨、曹吉祥等皆敬之。一日，原朝会，衣青袍，亨笑曰：“行为先生易之。”原不答。
壬寅，礼部侍郎兼学士薛瑄致仕。
瑄在内阁数月，见曹、石用事，叹曰：“君子见几而作，宁俟终日！”遂以老乞休去。
薛瑄既去，上谋代者。尚书王翱荐翰林修撰岳正，召见文华殿。正长身，美须髯，上遥见色喜。既人，上问年几何？家安在？何年进上？正具以对。上连称善，曰：“尔畿县人，年正强仕，又吾所取士。今用尔内阁，其尽力辅朕。”正顿首受命，趋出，石亨、张轨遇之左顺门，愕然曰：“何自至此！”比入，上曰：“朕今日自择一阁臣。”问为谁，以正告，两人阳贺。上曰：“但官小耳。当与吏部左侍郎兼学士。”两人曰：“陛下既得人，俟称职，加秩未晚。”上嘿然。癸卯，命正以原官人阁预机务。
李贤谪外、未行、上谓尚书王翱曰：“贤非有贞比，宜可用。”翱亦荐之，请以为南京吏部，盖欲使之远亨等也。上曰：“宜留之左右。”甲辰，复贤吏部侍郎。
乙巳，巡抚贵州副都御史蒋琳，坐于谦党弃市。
是月，游击将军石彪备大同，与参将张鹏等哨磨儿山，遇寇千余骑来袭，彪率壮士冲击，斩巴图王旧作把秃以下百二十人，追至三山墩，又斩七十二人。
捷闻，时寇势日炽，石亨无功而还，上忧形于色，恭顺侯吴瑾侍，进曰：“使于谦在，当不令寇至此。”上为默然。瑾，永诚之孙，克忠子也。
790
纪二十七 秋，七月，乙丑，复下徐有贞于狱。
有贞既出，而石亨等憾未已，必欲杀之，令人投匿名书指斥乘舆，因奏“有贞怨望，使其客马士权者为之。”遂追执有贞于通州，并士权下诏狱。时锦衣卫都指挥门达承亨等意，痛加榜治。士权濒死者数四，终无所言。
丙寅，夜，承天门灾。丁卯，上躬祷于南郊。
戊辰，下诏罪己，敕群臣修省。
庚午，复命李贤人阁，进吏部尚书，兼翰林学士。
时石亨知上向用贤，怒，然无可如何，乃佯与交欢。贤亦深自匿，非宜召不人，而上益亲贤，顾问无虚日。保喇近塞猎、亨言“传国玺在彼，可掩而取”，上色动。贤言“衅不可启，玺不足宝”，事遂寝，亨益恶之。
上亦厌亨、吉祥骄横，屏人语贤曰：“此辈干政，四方奏事者先造其门，为之奈何？”贤曰：“陛下唯独断，则趋附者自息。”上曰：“不用其言，能毋怫然？”贤曰：“愿陛下制之以渐。”然是时亨等势犹炽，贤亦有所顾忌，不敢尽言。
出内阁许彬为南京礼部侍郎，
彬性坦率，门下多浮薄士，及辅政，欲谢客，客竞腾谤，且为石亨所忌，竟不安其位。甫行，复贬陕西参政。旋乞休去。
辛未，石亨、曹吉祥构修撰岳正，谪为钦州同知。
正负气敢言，骤蒙上遇，益感激思自效。或为匿名书列曹吉祥罪状，吉祥怒，请出榜购之，使正撰榜格。正与吕原人见曰：“为政有体，盗贼责兵部，奸宄责法司，岂有天子出榜购募者！且事缓之则自露，急之则愈匿。”上是其言，遂不问。
石彪遣使献大同之捷，下内阁问状。使者言：“捕斩无算，不能悉致，皆枭林木间。”正按地图诘之曰：“此地皆沙漠，汝枭置何所？”其人语塞。
791 明通鉴卷二十七
时亨、吉祥恣甚，正言：“二人权太重，恐久不可制，臣请以计间之。”上许焉。正出，见吉祥曰：“忠国公常令杜清来此，何为省？”吉祥曰：“辱石公爱，致诚款耳。”正曰：“不然。彼使伺公所为耳。”因劝吉祥辞兵柄，复诣亨谕令自戢。亨、吉祥揣知正意，因诣上，免冠泣请死，上内愧，慰谕之。召正，责漏言，正对曰：“臣观二家必以谋叛灭门，臣欲全上恩，故令其自为计耳。”二人闻之，益怒。
会承天门灾，上命正草罪已诏，因历数弊政无所避。亨、吉祥遂构蜚语，谓正卖直讪上，上怒，故有是谪。于时正在阁仅二十八日耳.
初，陈汝言以附亨等谋夺门，亨荐之，遂代王骥为兵部尚书，益相比为奸，正以灾异，极言“亨将谋不轨。陈汝言小人，宜亟去”，上不省。
至是正谪外道漷县，以母老留旬日。汝言令巡校言状，且言正尝夺公主田。寻逮正系诏狱，杖百，戍肃州。行至涿，夜宿传舍，手恭急，气奔且死。涿人杨四醉卒酒，脱正拲，刳其中，且厚赂卒，乃得至戍所云。
癸酉，以灾眚肆赦。
时徐有贞在狱，亨等虑赦后将释，乃言于上曰：“有贞自撰《武功伯券》，词云“缵禹成功＇，又自择封邑武功。禹受禅为帝，武功，曹操始封也。有贞志图非望。”上出以示法司，命鞠于廷，马士权大呼曰：“岂有自撰《诰券》露其逆谋理邪！”及狱具，刑部侍郎刘广衡等奏“有贞诈为制文，窃弄国柄，罪当弃市”，上以犯在赦前，免死。癸未，放有贞于金齿。
有贞出狱，拊士权背曰：“子义士也。他日一女相托。”后有贞自金齿归，士权往候之，竟不及婚事。士权辞去，终身不言其事。人以是薄有贞而益重士权云。
戊子，以平苗功，晋方瑛南和侯，陈友武平伯。又论大同792
纪二十七 功，封石彪定远伯。
辛卯，大赉诸边军士。
是月，刑部尚书轩貌致仕。貌在刑部数月，见曹、石怙权侵官，乃引疾乞归。上召见，问曰：“昔浙江廉使考满归，行李仅一帘簏，乃卿耶？”貌顿首谢。上犹欲用之，知不可强，乃赐白金慰遣归。逾月，以刑部侍郎刘广衡进尚书代之。
杨瑄.张鹏既谪戍，行至半道，遇赦还。或谓瑄等：“宜诣曹、石谢。”二人卒不往，遂复谪南丹。
八月，甲午，以彗星频月见，至是尚有余芒，乃躬祷于上帝。
九月，甲子，以太常太卿彭时兼翰林学士，人阁预机务。时以请终制忤景帝指，遂不用。至是徐有贞得罪，许彬、岳正相继罢，上坐文华殿，召见时曰：“汝非朕所擢状元乎？”时顿首。明日，遂复入阁。自三杨后，阁臣进退札甚轻，惟时与岳正二入为上所亲擢者。
而上方向用李贤，数召独对。贤雅重时，退必咨之，时引义争可否，或至失色，贤初小忤，久亦服其谅直，曰：“彭公真君子也！”
上复位，欲仿先朝故事，出廷臣为知府。是月，以御史林鹗为镇江知府，河东运判杨浩为顺德知府。陛辞，召至文华殿，谕所以擢用意，赐燕及道里费。
鹗以邑子林挺预荐，陈循等疑鹗有私，逮挺考讯，久之，事得白。鹗感上遇，莅任，革弊举废，治甚有声。
浩以谏止景帝幸隆福寺，名震京师，至是遂被擢用。冬，十月，丁酉，赐王振祭葬，立祠。
初，振既族诛，有言其在卫喇特为敌用者，上大怒，谓：“振之死难，朕所亲见。”追责言者过实，皆贬窜。或曰：“土木之难，振侍上侧，有护卫樊忠者，从帝旁以所持棰棰死振，曰：臣为天
793 明通鉴卷二十七
下杀此贼！＇遂突围，杀数十人，死之。”
然振之死于土木，上犹追念不已，复其官，刻香木为振形，招魂以葬，建祠祀之，赐额曰“旌忠”。
壬寅，征江西处士吴与弼。
时石亨擅权，欲引贤者为己重，乃谋于阁臣李贤，属草疏荐之。上乃命贤草敕，加束帛，遣行人曹隆赍礼币往。与弼以朝廷厚意，当赴阙谢恩，遂行。
丙辰，释建庶人文圭。
初，文圭被幽方二岁，至是五十七岁矣。上复位，念其无罪人系，欲释之，以问学士李贤，贤对曰：“此尧、舜之用心也。天地祖宗，实式凭之！”上意遂决。即日，白皇太后，太后许之。左右或以为不可，上曰：“有天命者，任自为之。”乃遣中官牛玉至凤阳，造房屋，出文圭及其庶母以下家属五六十人，皆安置凤阳，听婚娶出入自便，给阍者二十人，婢妾十数人。文圭初出，见牛马亦不识，未几卒。
是月，己亥，彗星复见于角，长五寸余，指北，犯角北星及平道东星。
十一月，甲戌，广西田州苗叛。
叛目吕赵，伪称“敌国大将军”，张旂帜，鸣钲鼓，率众劫掠南丹州，又据向武州。时武进伯朱英镇广西，以闻，诏英会思恩府土官岑瑛讨之。
己丑，免山东被灾税粮。
十二月，壬辰，复论夺门功，封曹吉祥养子钦为昭武伯。
时吉祥以司礼监总督三大营，又请官其从子铉、铎、镕等，皆为都督，门下厮养冒官者多至千百人。
辛丑，保喇寇甘、凉，命安远侯柳溥佩平虏大将军印，充总兵官，帅都督过兴、都督同知雷通备边御之，又命宣城伯卫颖为平羌将军，镇甘肃。
794
纪二十七
上为石亨营第宅，是冬，上一日登翔凤楼，见其新第极伟丽，顾问恭顺侯吴瑾曰：“此何人居？”瑾佯对曰：“此必王府。”上笑曰：“非也。”因顾内臣，言“亨之横，无人敢发其奸者”，由是益衔之。
795 明通鉴卷二十八
明通鉴卷二十八
纪二十八起著雍摄捉格，尽重光大荒落，凡四年。
英宗睿皇帝后纪 天顺二年
春，正月，辛酉，兵部尚书陈汝言有罪下狱。【考异】《通纪》系汝言下狱于元年之冬，盖以其赃败事发，牵连并记耳。《明史·本纪》系之二年正月辛酉，证之《七卿年表》同，今据之。
汝言以谄附石亨被荐，会于谦诛，王骥管部事，数月解任，乃以汝言代之，至是以赃败。籍其家，财物累巨万，上召亨等人视，愀然曰：“于谦被遇景泰朝，死无余赀。汝言未一年，何多也？”亨俯首不能对。汝言遂伏诛。
初，谦既死，皇太后始知之，嗟叹累日，徐为上言谦匡济国难之功及迎立外藩之诬，上亦悔之。至是始益悟谦冤而恶亨等。乙丑，享太庙。
甲戌，大祀南郊。
己卯，上皇太后尊号曰圣烈慈寿皇太后。
先是上郊天后，顾谓学士李贤曰：“朕居南宫七年，危疑之际，实赖太后优勤保护。罔极之恩，欲报无由，可依前代尊上徽号，何如？”贤顿首曰：“陛下举此，莫大之孝也！”即命贤拟徽号进，诏告天下。
796
纪二十八
初，天顺改元，太后兄继宗，以夺门功进侯爵，诸弟官都指挥金事者，俱改锦衣卫，寻又命继宗督五军营戎务兼掌都督府事。左右又有为其弟绍宗求官者，上召李贤谓曰：“孙氏一门，长封侯，次皆显秩，子孙二十余人悉得官，足矣。今又请，以为慰太后心，不知初官其子弟时，请于太后，数请始允，不怿者累日，曰：何功于国，滥授此秩！物盛必衰，一旦有罪，吾不能庇矣。＇太后意固如此。”贤稽首颂太后盛德，因从容言：“祖宗以来，外戚不典军政。”上曰：“初，内侍言“京营军非皇舅无可属＇，太后至今实悔之。”贤曰：“侯幸淳谨，但后此不得为故事耳。”上曰：“然。”
已而锦衣逯杲奏“英国公张懋，太平侯张瑾及继宗、绍宗，并侵官地，立私庄”，命各首实，宥其罪，还其地于官。
辛巳、颁优老之政。
是月，礼部请皇太子出阁读书，上命李贤拟讲读官进。并询以先读何书，贤以《尚书》、《大学》对。
初，景泰间，京师崇信佛教，每三年度僧数万。上谓李贤曰：“僧徒岂可如此泛滥！”敕“今后僧徒每十年一度，著为令”。
二月，戊申，开云南、福建、浙江银场，司礼太监福安请之也。
安奏：“云南、福建、浙江等处，旧有银矿，采办煎销，上纳京库，近年或采或止。今国用不足，宜如旧制遗官开场煎办。”又请“于云南等处分遣内官收买黄金、珍珠、宝石”，从之。
是月，保喇寇凉州，柳溥坚壁不出，官军败绩。改马昂为兵部尚书、
闰月，己巳，日无光，旋赤如赭。已卯，诏瘗土木暴骸。
是月，籍前副都御史罗绮。
绮自上年下狱，谪为广东参政，未赴。至是其乡人告：“绮在
797 明通鉴卷二十八
家，有磁州同知龙约自京还，与绮言天子仍宠宦官，刻香木为王振形事，相与讪笑，以为朝廷失政，致吾辈降黜。”上闻奏大怒，诏捕绮下吏，坐死。籍其家，陈所籍财贿于文华门示众。家属戍边，妇女发浣衣局。【考异】罗绮以居家讪笑朝政下更事，诸书皆不载。证之《明史》本传，特书于下狱之明年闰二月，今据增。
三月，张辄卒。
轨以夺门功封侯，纳贿乱政，亚于石亨。于谦、王文、范广之死，辄有力焉。
或曰：“广既死，辄一日遇诸途，为拱揖状。问之左右曰：范广过也。＇归家，发病死。”【考异】诸书系之是年三月，书“张赐卒”，而以为轭之更名。弇州《考误》辨之，谓：“辄为河间王第四子，英宗每呼之为张四，世遂讹“四＇为＇赐＇耳。”按《明史》，辄并无更名事，今仍据《传》书之，
夏，四月，乙丑，皇太子出阁讲读。
上语廷臣曰：“东宫讲读，宜在文华殿。朕欲移居武英殿，但早晚朝见太后不便。”乃以左廊居东宫。
辛未，复设巡抚官。
先是上语李贤曰：“朕初复位，奉迎诸人皆以巡抚官不便，一旦革去。军官纵肆，士卒疲弛，文武官不相制之过也。宜为朕举才能者复任之。”贤因请曰：“辽东、宣府、大同、延绥、宁夏、甘肃，需人最急。”上令贤与王翱、马昂等议，乃以太仆卿程信之辽东，山东布政王宇之宣府，佥都御史李秉之大同，监察御史徐瑄之延绥，山西布政陈翼之宁夏，陕西布政芮钊之甘肃，仍以京官巡抚地方如旧制.
寻又召前山西参政叶盛至京，擢佥都御史，巡抚广东，盛乞终制，不允。
是月，吏部侍郎孙弘闻丧。
弘以知县考满赴京，为石亨乡里营求京官，又以奉迎有功擢798
纪二十八
工部侍郎，即调吏部。上颇鄙其人，而以亨故，又恐其谋夺情，即令守制。
召李贤曰：“吏部乃天下人物权衡，侍郎即尚书之次，非他部比。必得其人，卿以为谁可？”贤荐邹干，姚夔，更称“夔表里相称，有大臣量”，乃以夔为吏部侍郎。【考异】夔任吏侍，据《传》在天顺二年，证之《天顺日录》，为二年四月。《纪闻》夔与陆瑜任刑尚同列之三年，证之《七卿表》，瑜亦以是年十月任刑尚，非三年也，今分书之。
五月，处士吴与弼至京师。上谓李贤曰：“与弼当授何职？”对曰：“今东宫讲读，正宜老成儒者辅导之，授以宫僚为宜。”上曰：“然。”壬寅，召与弼入见，即日召吏部，授为左谕德。与弼辞曰：“臣草茅贱士，本无高行，陛下采听虚声，又不幸有犬马疾，匍匐京师。今年且六十八矣，实不堪供职。”上曰：“宫僚优闲，不必辞。”赐文绮酒牢，遣中官送馆次。谓贤曰：“此老非迁阔者，务令就职。”时上眷良厚，而与弼疏辞再三，不许。乃请以白衣就邸舍假读秘阁书，上曰：“欲观秘书，宜勉受职。”令贤谕意。
与弼留京师二月，遂以疾笃请。贤复叩其所以不受之故，谓：“敕书崇重，聘以伊、傅礼，意当大用，而以宫僚无事，虑不得即行其志，故不受。”贤为言于上，“请曲从放还，始终恩礼，以光旷举”，上然之，赐敕慰劳，赉以银币，复遗行入送还，令有司月给米二石。与弼归，表谢，陈“崇圣志、广圣学”等事。【考异】康斋辞宫僚遣归事，《明史·儒林传》多据《天顺日录》，而《录》中亦无贬语，但言其以授职宫僚，未能待以伊、傅之礼，以为固执而起，薛氏《宪章录》则指其跋石亨《族谱》及与弟讼囚首公庭事，皆本之尹直《琐缀录》。黄氏《明儒学案》亦疑其不实，今悉删之。
是月，严自宫之禁。
初，石亨等收留自宫之人，至是乃自首；其大名等府、金吾等卫军民人等，皆相继自首。乃诏：“凡自宫自首者，皆宥其罪，发南海子艺蔬。”
799 明通鉴卷二十八
六月，己卯，雷震大祀殿鸱吻。
秋，七月，癸卯，授定远伯石彪为平夷将军，充总兵官，御寇宁夏。
彪先偕高阳伯李文赴延绥备边，寻以疾召还，遂有是命。八月，戊辰，保喇寇镇番。
是月，诏修《一统志》。
谕李贤、彭时等曰：“朕欲览天下舆图之广，我太祖，太宗尝命儒臣纂辑，未竟厥绪。景泰间虽有成书，繁简失当。卿等尚折衷精要，继成初志。”于是命贤等为总裁官。书成，凡九十卷。
九月，右副都御史林聪奉诏捕江淮盐盗，以便宜禽僇渠魁数人，余悉解散。并奏籍指挥之受盗贿者。未几，以母忧起复，再辞，不许。
冬，十月，已未，太白昼见。
甲子，上校猎南海子，亲御弓矢、命勋戚武将以次驰射，获辄献之。既毕，赐酒馔，更以所获分赐侍臣。
一时鹰坊司内臣奏乞出外采猎，上不许。固请，乃曰：“不许扰害州县！”及出，所获獐鹿兔雉多出州县，敛之民间，遗人预进。上令人密访某州若干，某县若干，皆得其数，俟其归，各杖而黜之.
壬午，命武平伯陈友为征夷将军，充总兵官，剿寇宁夏。是月，李贤请罢锦衣官校刺事。
时上虑廷臣党比，欲知外事，多倚锦衣官校为耳目。由是指挥门达、逯果俱得幸，而杲更强鸷，上尤委任之。杲遣校尉侦事四出，所至官吏震恐，多进声伎货贿以求免，虽亲藩亦然。无贿者辄被逮，每逮一人必破数大家。四方奸民，诈称校尉乘传，纵横无所忌。贤请撤还，上不许，子是其势益张。
刑部尚书刘广衡罢，擢布政使陆瑜代之。
十一月，甲寅，免山东济南、东昌、兖州、青州四府被灾税800
纪二十八 粮凡五十一万一千三百余石。
是月，罢冬至宴。
上谓李贤曰：“节固当宴，但杀牲畜太多。尚有正旦、庆成，一岁四宴，朕欲减之，如何？”贤对曰：“大礼之行，初不在此。陛下减之亦是。”由是每岁二宴，至于正旦亦或不宴。唯庆成一宴，岁以为常。【考异】罢冬至宴，诸书皆不载。《宪章录》系之十一月，盏本《天顺日录》也，今从之。
保喇寇延绥。
时杨信充总兵官镇延绥，都督佥事张钦副之，御敌于青阳沟，大捷，钦复败之于野马涧等处。
捷闻，封信彰武伯，钦进都督同知，镇守如故。【考异】诸书多记杨信败北寇于明年正月。证之《明史》本传，信封彰武伯在二年，以青阳沟之捷也。《宪章录》但记张钦破寇事，《法传录》并系之是年十一月，惟“青阳沟”作“柴沟”。今据《明史》本传。
十二月，戊午，柳溥以失律罢归。是冬，令百官祈雪。
是岁，日本王源义政以前使臣获罪天朝，欲人贡谢罪，不敢自达，乃移书朝鲜，今转请之，诏令择老成识大体者充使。而倭仍不时入寇，贡使亦不至。
三年
春，正月，甲申朔，有大星如蛇，人危宿。乙未，大祀南郊。
甲辰，保喇复犯安边营，总兵官石彪、杨信击败之。
先是保喇屡犯宁夏、延绥等处，皆败之。至是复以二万骑入寇，彪与信连战皆捷，斩其平章郭勒齐。旧作鬼力赤，此又一人。追出塞，转战六十余里，复大败之，生禽四十余人，斩首五百余级，获马驼牛羊二万余，为西北战功第一。都督佥事周贤、都指
801 明通鉴卷二十八
挥李鉴俱没于阵。
是月，晦，两广猺贼起，庆远同知叶祯募健儿与战，生絷其酋。其党愤，悉众攻城，祯子公荣战不克，死之。祯自帅三百人趋赴，道遇贼山下，鏖战，手刃一贼，身被数枪，与从子官庆及三百人俱歼焉。
岭南无雪，是夜，大雷电，雪深尺许，贼解围去，诸村寨获全。
事闻，赠广西参议，命守臣立庙祀之。【考异】叶祯事见《明史》本传，而诸书皆不载。今按《传》记其事，特大书云，“时天顺三年正月晦也”，又记是夜岭南大雪事。不知《三编》何以佚之，今据增。
二月，丁卯，遣御史吕洪同内官往广东雷州、廉州采珠，从太监福安奏也。
是月，上幸太监曹吉祥宅。吉祥以夺门功得上宠，至是邀上幸其宅。
时有百户李成者，善谑，称“沙狐狸”，随迤北有功，擅入内府求升职.上怒，命锦衣卫鞠之。指挥佥事哈铭与额森特穆尔旧作也先帖木儿，此又一人，谋脱成罪，伺上幸吉祥宅，乃报额森特穆尔先期往候。比至，奏言“成有功，乞宥之”。上问知事由哈铭，复命锦衣卫监禁.久之，录奏罪囚，乃降铭千户，调发贵州卫差操。
夏，四月，壬子，巡抚两广佥都御史叶盛大破泷水猺，生禽猺凤弟吉。
时两广盗蜂起，所至破城杀将，诸将怯不敢战，率杀平民冒功，民之从贼者益众。盛以蛮出没不常，请“自今攻劫城池者始以闻，余止类奏”。疏上，兵部驳不行。
己巳，南和侯方瑛平贵州苗。
初，东苗千把猪等，僭号称王，攻都匀等卫，诏瑛与赞理军务都御史白圭合川、湖、云、贵军四道击之。瑛、圭兵进青崖，802
纪二十八
总兵李贵进牛皮箐，参将刘玉进谷种，参将李震进鬼山，所向皆捷。至是合兵攻石门山，贼退踞六美山翁受河。诸军大进，生禽千把猪，送京师磔之。凡先后克六百余砦，边方悉定。
石彪以安边功进爵为侯。
彪本以战功起家、不藉父兄荫。然一门二公候，势盛面骄，多行不议，驯至于败。【考异】《明书》系石彪下狱于正月，《宪章录》系之二月，皆误也。证之《功臣年表》，彪以四月己已进封侯，盖以正月安边之捷也。是时彪虽以功进爵、而与亨内外握兵柄，上已疑之，故欲以封侯召还，使奉朝请，非逮也。彪之下狱在是年之八月，诛在明年二月.《明史·本纪》所记亨、彪前后事，证之弇州《史乘考误》所据《国史》、其年月日悉符，今据之。
五月，庚子，诏都督刘深充总兵官，会两广守臣讨广西流贼。【考异】此据《明史稿》增。惟《本纪》叙于四月己已下，四月无庚子、盖脱“五月”字.
六月，辛酉，复命巡抚官以八月集京师议事。寻谕户部：“移文各巡抚，以地远近分年赴京，著为令。”
秋，七月，召石彪还。
彪与石亨内外为援，上颇疑之，欲以封爵使奉朝请。而彪谋镇大同，令千户杨斌等保奏，上觉其诈、收斌等，拷讯得实，趣彪疾驰人京。
八月，庚戌，下石彪锦衣卫狱，令门达鞠之，得其绣襟龙衣及违式寝床诸不法事，罪当死。遂籍彪家，并逮其党七十六人。彪事既发，言官将于朝班劾之，有泄于彪者，上闻之，大怒。己未，“禁文武大臣往来，其给事、御史及锦衣官，不得与文武大臣交通。违者依洪武间铁榜例治罪。”
乙亥，免湖广被灾秋粮。
是秋，建安老人贺炀上书论时事，言：“今铨授县令，多年老监生，洎满九载，年已七十，苟且贪污，何以为治？宜择年富有
803 明通鉴卷二十八
才能者；其下僚及山林抱德之士，亦当推举。”又言：“朝廷建学立师，将以陶熔士类。而师儒鲜积学，草野小夫，夤缘津要，初解兔园之册，已厕鹗荐之群。待次循资，滥升太学，侵寻老耄，幸博一官，但廑身家之谋，无复功名之念。及今不严甄选，人材日陋，士习日非矣。”
上善其言，下所司行之。【考异】贺炀上书事，见《明史·张昭传》。《传》言是年之秋，今据之。
冬，十月，已未，上猎南苑。庚午，石亨以罪罢。
先是亨闻彪下诏狱，惧，请罪，上慰谕之；亨请尽削弟侄官，放归田里，亦不许。及法司再鞠彪，言“彪初为大同游击，以代王增禄为己功，王至跪谢。自是数款彪，出歌妓行酒。彪凌侮亲王，罪亦当死。”因交章劾“亨招权纳賄，肆行无忌，私与术士邹叔彝等讲论天文，妄谈休咎”。上乃命锢彪于狱，罢亨闲住，绝朝参。
亨既得罪，时方议革夺门功，上以问李贤，贤曰：“迎驾则可，夺门岂可示后！天位乃陛下固有，夺即非顺。时亦幸成功耳，万一事机先露，亨等不足惜，未审置陛下何地？”上悟曰：“然。”贤曰：“若景泰果不起，群臣表请复位，此辈虽欲升赏，以何为功？老臣耆旧，依然在职，何至有杀戮降黜事，致干天象？招权纳贿，何自而起？国家太平气象，岂不益盛！《易》曰“开国承家，小人勿用＇，正谓此也。”上深然之。乃诏：“自今章奏勿用“夺门＇字。诸冒功得官者，许自首更正。”凡罢黜四千余人。
是月，命法司会廷臣霜降后录重因，谓之“朝审”，遂为定制。【考异】《明史·本纪》，“每岁霜降录重囚”，《明史稿》则云“霜降前”，《宪章录》则云“霜降后”。证之《刑法志》、亦作“后”，从之.
十一月，癸巳，振湖广饥，免其税粮。是月，南和侯方瑛卒于镇所。
804
纪二十八
瑛在湖广、贵州，前后克砦几二千，俘斩四万余，平苗之功，前此无与比者。至是卒，年四十五。上闻，震悼，赐谥忠襄。
瑛天资英迈，通古兵法，尝上《练兵方略》及《阵图》，老将多称之。
时都督佥事李震，从瑛平东苗有功，至是即以震充总兵官，代镇贵州、湖广。【考异】方瑛卒在是年，见本传。证之《功臣表》，在三年十一月，今据增。
四年
春、正月，丁亥，大祀南郊。癸卯，下石亨锦衣卫狱。
亨既罢，中官逯杲等奏：“亨怨望逾甚，与其从孙后日造妖言。且蓄养无赖，专伺朝廷动静，不轨迹已著。”廷臣皆吉不可轻宥，乃下亨诏狱。坐《谋叛律》应斩，籍其家。【考异】《明史·本纪》，“正月癸卯，石亨有罪，下狱瘐死”。“二月丁卯，石彪弃市。”按亨死狱中，弇州《考误》以为二月癸亥，又四日丁卯诛石彪。《明史稿》分书之。下狱在正月癸卯，籍家在甲辰，亨死在二月癸亥，彪诛在丁卯，今据之。初，上以复辟德亨，亨复荐千户卢旺、彦敬为指挥，使侍上侧，自是干请无虚日。亨每见上，出必张大其言，在亨门下者，得亨语即扬于众，以为声势。一时朝臣奔走恐后，以货之多寡为授职美恶，入之先后为得官迟早。时有“朱三千，龙八百”之谣，谓郎中朱铨、龙文辈俱以贿被擢也。
果本亨所擢，密受上旨，往往伺亨所为以报。会彪谋镇大同，为天下精兵处，权倾人主。群疑其有异志，遂及于祸。【考异】《三编·质实》云：“按《明史纪事本末》。瞽人童先者，出妖书曰，惟有石人不动＇，劝亨举事，亨谓其党曰：“大同士马甲天下，吾抚之素厚。今石彪在彼，可恃也。异日彪佩镇朔将军印，专制大同，北塞紫荆关，东据
805 明通鉴卷二十八
临清，决高邮堤以绝饷道，京师可不战而困。＇及保喇寇延缓，帝命亨往御之，童先又力劝亨，亨曰：“为此不难。但天下都司除代未周，待周，为之未晚也。先曰：“时者难得而易失。＇亨不听，会彪败，罢亨，而亨谋渐急，事益露，其家人上告变，逮治之。据此，则亨不轨之谋，乃其家人所发，而《明史·亨传》以为杲奏，存考。”按《传》言“蓄养无赖，专伺朝廷动静”，则当时必有发其阴事者，抑或呆具爱书时，使人告变，以为不轨之左证.第野史所记，半出传闻，而《国史纪闻》所载，尤多芜杂，今仍参石亨本传及《三编》，余悉删之。
是月，天下朝觐官至京师，诏“出榜禁约，不许交通京官，馈送土物，亦不许下人挟仇告害”。
上又语李贤曰：“黜陟之典，亦宜举行。”对曰：“此祖宗旧制。”时吏部、都察院黜不职者数百人，旌其才行超卓政绩显著者布政以下贾铨等十人，赐礼部筵宴并衣服楮币遣之。
二月，壬子，广西獞贼陷梧州。
癸亥，石亨瘐死狱中。法司请僇其尸，枭首示众，上以李贤言，命瘗之。
丁卯，石彪弃市，后亦伏诛。
后中天顺元年进士，助亨筹划，时有都督杜清，出亨门下，后造妖言，有“土木掌兵权”语，盖言“杜”也。事觉，流金齿。
亨之败也，有锦衣指挥刘敬坐饭亨直房，用《朋党律》论死。时韩雍为右佥都御史，佐寇深理院事，语深曰：“朋党，谓阿比乱朝政也。以一饭当之，岂律意！且亨盛时，大臣朝夕趋门不坐，独坐敬何也？”深叹服，出之。
雍以景泰二年为右佥都御史，巡抚江西，劾奏宁王兄弟相讦事，一时王府官皆得罪，军民连逮者甚众，宁王衔之。天顺初，罢天下巡抚官，改山西副使.宁王因挟前憾，劾其擅乘肩舆诸事，下狱，释之。寻起故官，佐理刑部。未几，复命巡抚宣府、大同。
806
纪二十八
是月，擢布政萧晅为礼部尚书，又召致仕副都御史年富为户部尚书。
时沈固罢，上以户部难其人，李贤荐“年富执法不挠，可居此职”，上然之，左右有不悦富者，谓贤“不宜再举”。一日，上召贤曰：“户部之缺，恐非年富不可。”贤因述其不悦于众，上曰：“富之执法，正宜居此。国计所关，岂顾私情！”遂召用之。
晅以吏部考察荐，故有是擢。【考异】萧晅，年富擢召事，《纪
闻》系之三年十二月，《宪章录》在是年正月，盖以晅考察在十人之列，因牵连并书召年富事也。证之《明史·年表》，二人皆以二月间任，今系之是月下.
命皇子德王、秀王等出阁读书。
陕西庆阳陨石，大者四五斤，小者二三斤，击死人以万计，又有传石能言可骇。【考异】《明史·五行志》不载。《纪闻》系之是月《二申野录》同，今据之。
三月，庚辰，赐王一夔等进士及第、出身有差。一夔，前推官王得仁子也。
乙酉，大雨雪，越月乃止。【考异】此据《明史·五行志》，《三编》汇记之于四月，
戊戌，免南畿被灾秋粮。
是月，召耿九畴为南京刑部尚书，轩貌为左都御史，总理南京粮储。
石亨既死，上每念二人廉正不易得，故相继召用之。
夏，四月，已酉，分遣内臣卢永等督浙江、云南、福建、四川银课。
浙、闽课额，大略如旧；云南十万两有奇，四川万三千有奇。总新旧额十八万三千有奇。
壬子，襄王瞻增来朝，上命百官朝王于邸，诏王诣天寿山谒三陵。及辞归，礼送加隆，且敕王岁时与诸子得出城游猎，盖异
807 明通鉴卷二十八
数也。
五月，壬午，免畿内、浙江被灾秋粮。已亥，罢中官督苏、杭织造。
六月，癸亥，免湖广被灾税粮。秋，七月、乙亥朔，日有食之。
辛卯，自五月雨至是月，淮水决，没军民田庐，遣使加意振恤，并所决城坝以次修筑。
甲午，镇守广东太监覃记，诬奏廉州知府李逊纵民窃珠，征逊下狱。逊悉发记杖人至死及强敛民财物状，上怒，令锢记，复逊职。
是月，征天下逋逃工匠凡三万八千四百余名，命吏部遣官二十员分往督捕。
下工部侍郎翁世资于狱。
初，苏、杭等府织染局岁造上供，皆有定数。至是上遣内使增造彩缎七千匹，世资请减之，上怒，下狱，寻贬衡州知府。
八月，戊午，上亲谕户部免天下灾田税粮。
甲子，鞑靼保喇与玛拉噶等分三道自大同威远西拥众南行，总兵官李文及宣府总兵官杨能御之。文等畏其锋，不敢出。癸酉，寇大举直抵雁门，掠忻、代：朔诸州，烽火彻京师。居民惊走，拥入禁城，不能止。
李贤言于上曰：“宜出军紫荆、倒马二关。非欲与之对敌，一则安抚入民，一则使彼知惧，不敢深入。”会兵部奏请遣将统京军赴大同，上曰：“缓不及事，徒劳士马，惟驻关之策可行也。”于是遣都督颜彪领兵赴紫荆关，冯宗领兵赴倒马关。寇知有备，寻引去。
九月，庚辰，保喇复犯大同右卫。
庚寅，命抚宁伯朱永、都督白玉、鲍政率京军巡宣府边。永，谦之子也。
808
纪二十八 甲午，免江西被灾秋粮。
冬，十月，甲子，上御西苑，阅京营将领骑射。令三营管操侯伯都督以下皆骑射，以三矢为率，上亲按籍记中矢多寡，赐钞有差。
戊辰，幸南海子。
十一月，丁酉，复阅随操武臣骑射于西苑。
是月，改萧晅于南京，以南吏部侍郎石瑁为礼部尚书。
闰月，丁巳，以月食失占，下礼部侍郎掌钦天监事汤序于狱。
上谓李贤曰：“月食人所共知，钦天监失于推算，以致救护不行。”因言：“序掌监事，遇有灾异，多隐蔽不言，天文吉事，却详书以进。朝廷正欲知灾异以见上天垂戒，庶知修省。今序如此，岂为臣尽忠之道！”贤对曰：“自古圣帝明王，皆畏天变，圣意实同。序罪可诛也。”寻贬序秩。【考异】《明史·本纪》不载。《史稿》书“闰十一月丁巳”，盖望后一日。《天顺日录》书“闰十一月十六日”，是也。《纪闻》作“闰十月丁巳”，证之《明史·天文志》，是年闰在十一月，盖转写脱去“一”字耳。
己未，上幸郑村坝，阅甲仗车马。
十二月，戊寅，以巡抚直隶副都御史崔恭为吏部侍郎。
上以王翱年老，欲早得一人习练其事，翱与李贤合荐恭，上以为得人。
因与贤论人才高下，上曰：“若徐有贞，才学亦难得，当时有何大罪，只为石亨辈所害耳。”即日，传旨释有贞为民。
有贞既归，犹冀复召，时时仰观天象，谓将星在吴，益自负，常以铁鞭自随，数起舞。及闻韩雍征两广有功，乃掷鞭太息曰：“孺子亦应天象耶！”雍，同里人也。有贞既不用，放浪山水间，十余年而卒。【考异】崔恭授吏侍，据《天顺日录》在十二月六H，“访其人于李贤等、明日、恭以荐授吏部侍郎。”是月壬申朔，六日为丁
809
明通鉴卷二十八
丑，又明日为戊寅。至释徐有贞，同在是时，而《明史·本纪》不载。《三编》据《实录》系之是年十二月，与《天顺日录》合，今类书之。
是岁，朝鲜与邻部毛怜卫仇杀，诏礼科给事中张宁同都指挥武忠往解之。宁词义慷慨；而忠骁健，张两弓折之，射雁一发坠。朝鲜人大惊服，竟解其仇而还。中官覃包邀宁相见，不往。寻擢都给事中。【考异】事见《明史·张宁传》。证之《朝鲜传》，在天顺四年，今增.
五年
春，正月，庚戌，大祀南郊。
二月，己卯，免山东被灾税粮凡二十四万余石。甲午，保喇寇庄浪，诏都督冯宗帅兵讨之。
丙申，镇守广东中官阮随奏：“大藤峡猺贼出没两广，累年为患；虽常会兵剿捕，而地里辽远，又两广军马不相统属，宜大举以创之。”乃命都督佥事颜彪佩征夷将军印，充总兵官，调南京、江西及直隶、九江等卫官军一万隶之。
是月，巡抚广东叶盛奏：“广东珠池经二次采取，今珠螺稀嫩，须暂停缓，方得长大。况雷、廉等府州县夫、蜑，累被广西流贼劫杀，必须大兵宁靖人力宽苏之日，方可采捞。”上命户部议行。
三月，壬子，免苏、松、常、镇四府被灾税粮凡五十三万余石.
甲寅，湖广、贵州总兵官李震剿城步猺、獞，攻横水、城溪、莫宜、中平诸砦，皆克之，长驱至广西西延，会总兵官过兴军克十八团诸猺，前后俘斩数千人。
是春，以刘孜为右副都御史，巡抚江南十府。
孜以吏部考察，举治行卓异，遂自山东按察使升任左布政，至是命抚南畿。
810
纪二十八
苏、松财赋，自前抚臣周忱立法，后多纷更。孜至，首访忱善政遗绩，斟酌行之，民以为便。
夏，四月，癸巳，保喇寇边，入平虏城，诱指挥许顺等人伏死之。边报日亟，乃诏兵部侍郎白圭督陕西诸军讨之。【考异】是年白圭凡两命：此系督师七月之命，则赞冯宗军务也。诸书多混，今分记之。
是月，上与阁臣李贤言：“今府库钱粮，人少出多，且军官俸一季关银十四万两，何以为继？”贤对曰：“自古国家惟怕冗食，今一卫官有二千余员者。”上令贤与吏、户、兵三部议之。“在京军官老弱残疾者，令兵部以次调外，却以军补其阙，以省冗费。”上曰：“此时恐难行。”贤曰：“宜安静行之，如无事然，使其不觉可也。”上颔之。
贤又言：“今日军官，有增无减。自古赏功之典，虽金书铁券，誓以永存，然其子孙不一再传而犯法，即除其国；或能立功，又与其爵。岂有累犯罪恶而不行革黜者！若再因循久远，天下官多军少，民困岁供，此不可不深虑也。”上曰：“此事诚可虑，然亦当徐为之。”【考异】语见《天顺日录》，书于五年四月，今据增。
五月，丙午，保喇犯宣府。丁未，免河南被灾税粮凡二十六万石有奇。
是月，杀弋阳王奠壏。王，宁献王之庶孙也。
初，有锦衣卫指挥缉王烝母事，上遣人按问不实。复令奠壏兄宁王奠培具实以闻，奠培奏无其事。而是时中官逯果，听诇事者言，以为实。迨上遣驸马都尉薛桓与杲再按，会奠培奏亦至。上以责呆，呆惧，仍执如初，遂赐奠壏母子自尽，焚其尸。是日，雷雨大作，平地水深数尺，众咸冤之。【考异】据《天顺日录》系之五年二月，盖据事发按问之月也。《三编》系杀奠壏于五月，据其见杀之月分，本之《实录》。其《目》中所记，皆与《明史·诸王传》合，今据书之.
811 明通鉴卷二十八
下南雄知府刘实于狱。
实居官三十余年，廉介爱民。中官过郡多邀索，弗与，遂折辱之，郡民大呼，拥实去，中官惭忿，诬以罪，逮下诏狱，瘐死。郡人哀而祠之。实，江西安福人。【考异】据《明史》本传·实以天顺四年知南雄府，因记其忤中官下狱事。《三编》系之是年五月，据《实录》也。《通纪》系之景泰六年三月，证之本传，实被时以顺大府治中
召修《宋元通鉴》，至天顺初还原任，四年擢知南雄府，是其下狱之在五年明矣。今据《三编》书之。
六月，丙子，保喇寇河西，官军败绩，关中震恐。
壬午，复命兵部尚书马昂总督军务，怀宁伯孙镗充总兵官，帅京营军御之。未行而曹吉祥之乱作。
戊戌，夜，彗星见东方，芒长三尺许，尾指西南。
是月，以天下水灾，又值边警，会昌侯孙继宗、吏部尚书王翱等，请行宽恤之政以苏民困，上有难色，不得已令条其不便于民者十数事，诏行之。
秋，七月，已亥朔，东方有黑气，须臾蔽天。庚子，太监曹吉祥及其从子钦反。
石亨之败也，吉祥内不自安，渐蓄异谋。家故多藏甲，日犒诸达官，金钱谷帛恣所取，皆愿尽力，结为死党。
千户冯益，曾于景泰间请徙上皇于沂州，复辟后，以吉祥庇得不诛，因客钦所。钦问曰：“古有宦官子弟为天子者乎？”益曰：“君家魏武其人也。”钦大喜。钦有家人百户曹福来者、得罪逃去，奏行捕治，钦乃别遣人寻获，至家私掠死，为言官所劾。上令逯杲按之，且降敕遍谕群臣：“毋自专干宪典。”钦惊曰：“前降敕遂捕石将军，今复尔，殆矣！”反谋遂决。使其党掌钦天监汤序择以是月二日昧爽，钦自外拥兵入废帝，而吉祥以禁兵为内应。
谋既定，钦召诸达官夜饮。时怀宁伯孙镗奉诏西征，将陛812
红二十八
辞，是夜，与恭顺伯吴瑾俱宿朝房。达官马亮恐事败，逸出，走告瑾，瑾趋告镗，从长安右门隙投疏人。二人皆武臣，拙于书，惟日“曹钦反，曹钦反”。上得奏，急絷吉祥于内，而敕皇城及京城九门（门）［闭］勿启。
钦以亮逸，知事泄，中夜，驰往逯杲家杀杲；斫伤阁臣李贤于东朝房，以杲头示贤曰：“杲激我也。”逼贤草奏释己罪。亡何，又执尚书王翱，贤乃就翱所索纸佯草疏，乃获免。钦又杀都御史寇深于西朝房。
遂帅众攻东、西长安门，不得人，纵火。守卫者拆河壖砖石塞诸门，贼往来叫呼门外。镗遣二子亟召西征军，击钦于东长安门，且大呼曰：“有狱贼反！”西征军奔集至二千人，镗曰：“不见长安门火耶？曹钦反，能杀贼者必得重赏！”钦先攻东安门不克，瑾将五六骑觇贼，道遇钦，力战死。钦复纵火，门毁，门内聚薪益之，火大炽，贼不得入。天渐曙，钦党稍稍散。镗勒兵逐钦，镗子軏，斫钦中膊。钦走突安定诸门，门尽闭，归家拒战。会大雨如注，镗督诸军奋呼入，钦投井死。其家无大小尽诛之。
壬寅，抚谕京城内外。
癸卯，磔吉祥于市，夷其族。
丙午，磔吉祥党汤序、冯益、陈守忠、丁顺等，皆籍其家。额森特穆尔旧译见前以事觉，逃至通州，被获，械送京师，均伏诛。
丁未，免南畿、应天等府被灾税粮凡五十九万七千七百石有奇。
庚戌，以禽逆贼诏示天下，大赦，求直言。
时李贤上言：“曹贼就诛，此非小变。宜诏天下，一切不急之务悉皆停罢，与民休息。”又言：“自古治朝未有不开言路者，或设敢谏之鼓诽谤之木以导之；或举旌奖赏劳升用之典以劝之，犹虑其缄默自保，或设不言之刑以惧之。圣帝明王，其倦倦求言若此
813 明通鉴卷二十八
者，唯恐不得闻其失也。惟奸邪之臣，恶其攻己，必欲塞之以肆其非。由是覆宗绝嗣，陷于大僇而不悟矣。”上曰：“此吉祥、石亨、张辄辈实为之，宜列之诏中，咸使闻知。”
丁巳，河溢开封。城中水深丈余，官舍民居漂没者过半；周王及诸守土官，皆乘舟筏避于城外，军民死者不可数计。诏侍郎薛远往视。
戊午，上以孙镗不行，边报益警，乃以冯宗充总兵官，御保喇。又以李贤荐，起副都御史王竑于家，与兵部侍郎白圭参赞军务。【考异】据《明史》白圭本传：“是年，保喇寇庄浪，与都御史王竑赞都督冯宗军务。”《竑传》亦云：“都督冯宗出师，用李贤荐起竑故官，与兵部侍郎白圭参赞军务。”据此，则圭与竑同参赞冯宗军务。《明史》统系之七月，《三编》据之，皆本《实录》。《明书》以为白圭班师，误也。
辛酉，保喇上书乞和。
丙寅，彗星自前月晦见，至是凡二十九日始灭。
是月，追封吴瑾凉国公，谥武壮。赠寇深少保，谥庄愍。【考异】《明史·吴允诚传》，“瑾谥忠壮”，《功臣表》又作“武壮”，《三编》
N出出
进孙镗爵为侯。又以马亮告反，授都督。【考异】诸书皆作“完者秃亮”，按亮以达官客曹钦家，完者其番名也。《三编》、《明史》皆作“马亮”，今从之。
以李宾为右都御史。
寇深之遇害也，上以此职非轻，难其人，李贤请令六部共举。巳，举三人，以南京刑部尚书萧维祯居首。贤请用之，上曰：“此人曾经吉祥力荐，必其党与，非端士也。”上以大理卿李宾年虽少，久典刑名，复询之王翱等，遂有是命。
八月，壬申，寇犯永昌。甲戌，又犯甘州。甲申，加李贤、王翱皆太子少保。
时上敕吏部曰：“学士李贤为贼伤，乃能力疾办事，忠勤可814
纪二十八
嘉，宜进秩酬之。”贤等固辞，不许。【考异】事见《天顺日录》，云“八月十六日”。是月己巳朔，今据书之。
是月，保喇寇西番，遂入凉州，守将都督毛忠御之。鏖战一日夜，矢尽力疲，寇来益众；忠意气弥厉，拊循将士，复殊死斗，寇卒不能胜。会宣城伯卫颖援至，寇解去，忠竟全师还。
上既擢李宾，而大理寺卿未除。一日，与李贤论人才，因及工部尚书赵荣，贤曰：“此人可取。且如曹贼反时，文臣皆畏缩不敢前，独荣被甲走马呼于军曰：“好汉皆来从我！曹家乱臣贼子，当共剿杀。我辈忠臣义士勿避也！＇于是从者数十百入。”上闻，叹曰：“此忠臣也！”乃命荣以工尚兼大理卿，食两俸。【考异】《明史·七舞表》，李宾任右都在七月，赵荣兼大理在八月，今据《表》分书之，赵荣事见《明史》本传，《纪闻》作“刘荣”，误。
岳正之在戍也，上每念及，辄曰：“岳正到好，只是大胆。”至是曹、石败，上思其言，乃放还为民。正自为《像赞》，述上语，以为之死靡憾。人谓其果于自信云。
赐兵部尚书马昂玉带及绣金麒麟服。
昂初附曹吉祥，尝荐曹钦，得管大营禁兵，至是以诛钦有功，因得掩其荐钦之罪。自是宠待特厚，赐赉无虚日。
九月，壬戌，巳时，京师地震，有声起自西南方，至东南方止。
冬，十月，壬申，以西边用兵，令河南、山西、陕西士民纳马者予冠带。
保喇之乞和也，上遣都指挥詹升、窦显等赍玺书往谕降。自是凡三乞和，皆许之。
辛卯，升等至塞外，保喇听命，遣使来贡，受约，又请改大同旧贡道而由陕西兰县入，朝议许之。
初，鞑靼人寇，或在辽东、宣府、大同，或在宁夏、庄浪、甘肃，去来无常，为患不久。景泰初，始犯延绥，然部落少，不
815 明通鉴卷二十八
敢深入。嗣后有鞑靼部下阿勒楚尔者，旧作阿罗出。率其属潜居河套，遂逼近西边，出没为患。
河套，古朔方地，唐张仁愿筑三受降城处也。地在黄河南，自宁夏至偏头关，延袤二千余里。其外为东胜州，在受降城之东。明初置卫控之，厥后以旷绝内徙，虏始渡河犯边。于是保喇与小王子及玛拉噶等旧译见前卷，先后继至，掠我边人以为向导。自请改道陕西，每岁入贡而寇掠如故。河套之患如此。【考异】河套事，《通纪》系之五年冬。证之《明史·鞑靼传》、言人河套在天顺间，而受约人贡及请改道陕西皆在五年，此即虏人河套之张本，今并系之请降入贡下。
十一月，丁酉朔，日有食之。【考异】诸书多系日食于九月之朔，《明书》以九月之朔为戊戌。《明史》、《三编》据《实录》为十一月丁酉日食，今从之。
丙辰，上召阁臣李贤于文华殿，语曰：“曹吉祥非无功，一旦犯法，诛殛无遗。且朕在南城时，若辈如何？一且得志，却又忘之。朕今复位五年矣，未尝一日忘在南城时。是以每日视朝，朝母后毕即亲政务，览章奏。至于饮食未尝拣择去取，衣服亦俱从便。”贤曰：“如此节俭，益见盛德。若朝廷节俭，天下百姓自然富庶可期。”上曰：“愿卿勉辅朕躬，君臣一德。”【考异】语见《天顺日录》，云“十一月二十日”，是月丁酉朔，今据之。
壬戌，幸南海子。
十二月，癸已，太白昼见。
是冬，命李震专镇湖广，以李安充总兵官，镇贵州。是岁，四川松潘蛮叛。
松潘地杂番、苗，旧设参将一人，事权轻。会守臣告警，朝议设副总兵，以都督同知许贵充总兵官镇守。未抵镇而山都掌蛮叛，诏便道先讨之。贵分两哨，直抵其巢，连破四十余砦，斩首千一百级，生禽八百余入，余贼远遁。贵亦感岚气，未至松潘816
纪二十八
卒。上为辍朝一日，赐赙及祭葬如制。【考异】事见《明史》许贵本传。《传》云“天顺五年”，今系之是年之末。
817 明通鉴卷二十九
明通鉴卷二十九
纪二十九起玄默敦牂，尽阏逢涒滩，凡三年。
英宗睿皇帝后纪 天顺六年
春，正月，丁未，大祀南郊。戊申，保喇遣使入贡。
时白圭、王竑巡视西边，圭遇寇于固原川，竑遇寇于红崖川，皆破之。保喇寻入贡谢罪。
时保喇与穆尔格尔旧译见前卷相仇杀，会穆尔格尔死，众共立其兄蒙古勒克埒青吉思，旧作马古可儿吉思。亦号“小王子”。自是鞑靼部长益各专擅，延绥边事日棘矣。
二月，癸酉，以书谕保喇，令自后仍从大同入贡。丙戌，建东安、东上二门。
是月，遗学士钱溥、给事中王豫封黎灏为安南国王。
灏，麟次子也。初，黎麟死，子濬立，为庶兄琮所弑，以濬游湖溺死闻。朝廷不知、方遣人吊祭，而琮已为国入所诛，立濬弟灏.灏既立，连遣使朝贡请封。上命广西守臣核实，奏请从之，寻有是命。【考异】《明书》系封安南国王于是年二月。证之《安南传》，年月悉同，今参《列传》书之。
三月，癸丑，召冯宗、白圭还，王竑仍留镇西边。【考异】818
纪二十九
《明史·本纪》书“召冯宗等还”。证之《王竑传》，是月，“白圭召还，竑仍留镇”，是冯宗、白圭同日召还也，今据之。
是月，陕西管粮通政司参议尹旻奏：“寇退河开，军马众多，人民供输困极，请罢兵。”朝议虑有后警，难之.
李贤上言：“兵可暂不可久，暂则壮，久则老。且寇在边，安能保其不来侵犯！若虑其复来，更无退兵之时。今陕西人民困极，宜如旻言，暂退军马以纾供亿。莫若令彼处官军且耕且守，调去军马俱令暂回，只留文武官各一员提督城堡、军粮，庶为允当。”上以贤言是，命廷议从之。
夏，四月，壬申，免河南、开封等五府所属四十州县去年被灾税粮凡二十八万四千余石。
是月朔，奉天门奏事，礼部尚书石瑁，以授敕失仪请致仕，许之。既念瑁为人笃实，复命王翱、李贤议留。其年十二月，卒于任。
五月，庚子，征蛮将军颜彪讨大藤峡猺贼，克之。
先是大藤之乱，两广猺、獞蜂起，广西残毁殆遍。彪至，会两广巡抚叶盛攻破七百余砦，遂驻军大藤峡，进击龙山，直抵梧，浔，所向皆捷。而彪多滥杀冒功，谤者并以咎盛，于是复命吴祯抚广西，而盛专抚广东。【考异】《明史·本纪》书颜彪讨平两广诸猺。《三编》则但书破广西猺贼，《目》中所载，即大藤峡贼也。证之《叶盛传》：“是时进兵皆在广西。因滥杀冒功，并以咎盛。乃调盛专抚广
东。”至《三编》所记“剿捕不尽，盗不久即发”，则所谓“讨平”者，亦奏报语耳.今据《三编》。
薛应旂曰：“何乔新言叶盛巡抚两广，合兵剿贼，属广东参议朱英督察奸弊。参将范信以兵会剿大藤峡，信利掳掠，驰至横、廉间，诬宋泰、永平等乡居民皆贼，屠戮殆尽，又欲并进城等乡屠之以为功。英力争其非辜，且遣间使请盛亟班师，诸乡民始免屠戮。由此观之，当时所谓破贼砦八百，
819 明通鉴卷二十九
禽斩数万，平民之殃及者不知凡几矣。盛被杀降之谤，殆亦有由。故曰：兵者圣王不得已而用之者也。
已未，免陕西被灾秋粮。
是月，禁内外一切酷虐刑具。六月，戊辰，淮王祁铨来朝。已丑，太白昼见。
是夏，湖广总兵官李震，帅师由锦田、江华低云川、贵岭、横江诸砦，破猺贼，俘斩二千八百余人。
秋，七月淮安海溢，溺死盐丁一千三百余人，命免两淮盐课三十万引。
八月，庚午，太白、岁星同昼见。
是月，学士吕原以母丧归，诏葬毕起复。原请终制，不许。【考异】原丁母忧，《明史·本纪》不载，《明史稿》系之十月。按原以十一月卒，见《明史·宰辅表》。证之《原传》“原乞终制，不许，乃之景州，启父兄殡归葬，舟中哀毁赢瘠。抵家，甫襄事而卒。”据此，则原之卒，去忧归不止逾月也。《通纪》、《宪章录》俱系原丁忧于八月，今据之。
九月，乙未，皇太后孙氏崩。是月，广锦衣卫狱。
初，逯果给事门达左右，达倚为腹心，及杲得志，达反为之用。至是杲已死，达欲踵其所为，益布旗校于四方，告讦者日盛。寻以囚多，狱舍不能容，请城西武库隙地增置之。
冬，十月，戊辰，上大行皇太后尊谥日孝恭皇后。【考异】《明史·后妃传》，上尊溢系之九月下，因太后之崩牵连并记耳。证之《明书·纶涣志》，则诏书中云“十月初七日”，是月壬戌朔，则上尊谥在戊辰也。今据之。
十一月，甲午，葬孝恭章皇后于景陵。【考异】《明史稿》、葬孝恭皇后系之十月丙戌。按《三编》亦系之十一月，与《明史·本纪》同.二书皆据《实录》、今从之。
820
纪二十九
是月，保喇要劫三卫寇边，宁夏兵击走之。自是每藉入贡之名，往来塞下，殆无虚日。
翰林学士吕原卒。
初、原与岳正劾曹、石致上怒，上以原素恭谨，罢正，特留之.至是以母丧归葬，哀毁羸瘠，甫襄事而卒。赠礼部左侍郎，谥文懿。
是冬，召王竑还。
是岁，山西巡抚李侃，以考察属吏，奏罢布政使王允、李正芳以下百六十人。并自劾请罢，诏不许。其年冬，以母丧归，军民拥泣，至不得行。服除，遂不出，家居十余年。
两广之乱，陶鲁时以父荫授新会县丞。时新会土寇蜂起，鲁以孤城守御，贼来，辄击败之。会秩满，巡抚叶盛上其绩，就迁知县。寻以破贼功进广州同知，仍知县事。【考异】李侃、陶鲁事，见《明史》本传，今增人是年之末。
七年
春，正月，丙午，大祀南郊。
丙辰，湖广洪江苗叛，诏湖广、贵州诸将会师讨之。【考异】《明史·本纪》书讨洪江苗于是年闰七月戊寅，《明史稿》系之正月丙辰，盖一据其奏叛之月日，一据其讨平之月日也。今据《史稿》，并湖广，贵州会讨牵连记之。湖广，贵州，时则总兵官李震、李安也。
是月，以姚夔为礼部尚书。【考异】诸书皆系之二月，今据《明史·七卿表》，夔以正月任。又，《通纪》作“吏尚”，亦误也。夔调吏部在成化六年，《明史》本传可证也.今据《表》、《传》。
二月，壬戌，以詹事陈文为礼部侍郎兼翰林学士，人阁。
吕原之卒也，上问李贤：“孰可代者？”贤以詹事柯潜对。出，告王翱，翱曰：“陈文以次当及，奈何抑之？”明日，贤入对，如翱言。文既入阁，数挠贤以自异，曰：“吾非若所荐也。”
821 明通鉴卷二十九
戊辰，会试，贡院火。御史焦显扃其门，烧杀举子九十余人。诏以八月补行会试。
是月晦，夜半、空中有声。李贤奏：“无形有声，谓之鼓妖。上不恤民，则有此异。”乃命贤条宽恤事宜以进。
三月，壬寅，诏行宽恤之政。
时李贤复请罢江南所进缎匹及中官采办，止各边守臣进贡等事，不从。寻诏停各处银场。【考异】《明史·本纪》书“三月壬寅
早”，证之《明书》所载《宽恤诏》文，有“畿内去冬少雪，今春缺雨”云云，故《实录》书旱，《明史》据之，其实以鼓妖事，李贤奏请宽恤，《明史·五行志》所载，与《天顺日录》同，此为诏行宽恤之张本。以鼓妖五行之异，不便见之诏书，故云旱耳。
是月，进兵部侍郎白圭为工部尚书。福建上杭贼起，巡按御史伍骥讨平之。
先是贼扰上杭，都指挥佥事丁泉，汶上人，善捍御，贼屡攻城，皆却之。已而贼转炽，骥闻，立驰人汀州，调援兵四集。骥单骑诣贼垒，贼不意御史猝至，皆擐甲露刃。骥从容立马，谕以祸福，贼感其至诚，有泣下者。一时归附之众，凡一千七百余户，给以牛种，俾复故业。惟贼首李宗政负固不服，遂与泉深人，破之。泉力战遇害。骥吊死恤伤，激以忠义，复与贼战，连破十八砦，俘斩八百余人，四境悉平。
而骥冒瘴厉成疾，班师至上杭卒。军民哀之如父母，旦夕临者数千人，争出财立祠。成化初，以知县萧宏请，诏与泉并祀，赐祠名“褒忠”。【考异】伍骥平上杭贼事，见《明史》本传，在天顺七年。《明书》系之三月，今据增。
是春，复命副都御史王竑巡抚淮扬，兼督漕务。淮扬士民闻竑再至，欢呼迎拜，数百里不绝。
夏，四月，壬午，逮宣大巡按御史李蕃下狱。
时锦衣门达，遣侦事者四出。蕃以擅挞军职逮治，荷校于长822
纪二十九 安左门，数日卒。
丙戌，复遣中官督苏、杭织造。五月，己丑朔，日有食之。
甲寅，辽东巡按御史杨琎，亦以擅挞军职逮治。
六月，丁卯、复逮巡按山西御史韩祺，荷校于长安门，数日卒。
秋，七月，庚戌，免陕西被灾税粮凡九十一万石。闰月，甲戌，追上宣宗故后胡氏尊谥日恭让。
章皇后孙太后之崩也，皇后钱氏为上言：“胡后贤而逊位，其没也，人畏孙太后，敛葬不如礼。”因劝上复其位号，上问李贤，贤对曰：“陛下此言，天地鬼神，实监临之！臣以陵寝、享殿、神主，俱宜如奉先殿式。”上皆从之。【考异】上胡后尊谥，《明史·本纪》系之闰月，《三编》同，皆据《实录》也。《宪章景》作“七月”，《明史·后妃传》亦作“七年七月”，益转写脱“闰”字耳。
戊寅，洪江叛苗平。
八月，礼部奏请补行会试，从之。并赠被焚之贡士皆赐进士出身。
巡抚宣大佥都御史韩雍，以议事入觐，上壮其貌，留为兵部右侍郎。复问李贤曰：“谁可代雍者？”贤荐山东按察使王越.召见，越伟服短袂，进止便利，上喜，擢右副都御史，遣之。
九月，甲戌，敕广东总兵官欧信、巡抚叶盛会广西总兵官泰宁侯陈泾剿两广猺贼。泾，珪之曾孙，瀛之弟也。
信以参将守备广东，盛荐其廉勇，进都督同知，为副总兵官。时广西参将范信守浔、梧，阴纳猺赂，纵使越境流劫，于是雷、廉、高、肇悉被寇。奏闻，诏克期会剿。
未几，泾以罪征，乃擢范信充副总兵镇广东，而命欧信佩征蛮将军印，代泾镇广西。
冬，十月，丁酉，振陕西西安诸府饥，凡出粟一百八十万余
823 明通鉴卷二十九
石。
丁未，命巡抚广西金都御史吴祯节制两广诸军，讨猺贼。
十一月，癸酉，广西猺贼夜薄梧州城，时总兵陈泾驻兵城中，方会议调兵，而贼以三更驾梯入，泾不觉。贼遂人府治，劫官库，放罪囚，杀人无算，大掠城中，执副使周琦为质，杀训导任璩。有致仕布政宋钦，挺身出，谕以大义，亦为贼害，贼声言：“官兵莫动，动则杀周副使。”于是泾但拥兵自卫，不敢发一矢，纵贼出城而与讲和，贼亦寻遣踌还。
时官军数千，贼仅七百骑。事闻，上降旨切责而已。
壬午，以刑部囚自缢，诸给事中劾纪纲废弛，乃下都御史李宾、右副都御史林聪于狱，寻释之。【考异】《明史·本纪》但书二入下狱，证之林聪本传，则以刑部囚自缢，给事中劾之也，今据增。
是月，下锦衣指挥同知袁彬于狱。
彬与门达同掌锦衣卫事，彬恃上旧恩，不为达下。达深衔之，乃诬奏彬罪，且言其受曹、石贿，下之狱。上语达曰：“任汝往治，但以活袁彬还我。”
狱锻炼成，有军匠杨埙者独不平，为彬讼冤，上疏言：“昔者驾在北庭，独彬以一校尉保护圣躬，备尝艰苦。今卒然付狱，诚所不解。乞御前录审，俾死无遗憾。”并罗达诸不法状，击登闻鼓以进。诏并下逮洽。
时学士李贤方被宠任，数陈达罪，达恨入骨，欲并去之，乃拷埙究主使。埙知达意，谬应曰：“此李学士教我也。”达大喜，即奏闻，请法司会鞫午门外。上遣中官裴当监视，达欲执贤为质，当曰：“大臣不可辱。”乃止。及讯，埙大言曰：“吾小人，何由见李学士！此实门锦衣教我言之。”达色沮，不能言。彬亦历数达纳贿状。
法司畏达，不敢闻，坐彬绞输赎，埙论斩。上命彬赎罪毕，调南京锦衣卫，而禁锢埙。久之，埙亦论释。【考异】袁彬下狱.824
纪二十九
诸书皆系之八月，盖据其诬奏彬罪之始也。《三编》据《实录》系之十一月，证之《明史·彬传》，言“彬狱既解，越二月，英宗崩”。据此，则彬以十一片释之狱中，寻调南京也。《三编·质实》云，“杨埙”或作“杨瑄”，为彩漆军匠。按《宪章录》作“瑄”。《通纪》，“埙”“瑄”并书，尤失之，今据《三编》。
十二月，辛卯，复下刑部尚书陆瑜及侍郎周瑄，程信于锦衣卫狱，寻释之。
初，瑄以刑部右侍郎出振顺天、河间饥，未竣而上复辟，有司请召还，不许，复赐敕令便宜行事。瑄遍历所部，大举荒政，先后振饥民二十六万五千，给牛种各万余，奏行利民八事。事竣还，转左。时上方任门达、逯果，数兴大狱，瑄委曲开谕，多所救正，复饬诸郎毋避祸，以故行部定罪者，不至冤滥。官刑部久，意主宽恕，不为深文。同佐部者，安化孔文英，为御史时按黄严妖言狱，当坐者三千人，皆白其诬，仅解首从各一人论罪。及是居部，与瑄并称长者。是年，瑄以刑侍署工部尚书，遂并入瑜狱逮治。
信以天顺二年以佥都巡抚辽东，都指挥夏霖恣不法，佥事胡鼎发其四十罪，信以闻，下霖锦衣狱。门达以信不当代奏，请责令陈状。会寇深方掌都察院，修前在辽东隙，劾信，征下诏狱，降南京太仆少卿。五年，召为刑部侍郎，至是以狱囚论劾。
又，二人者皆门达所不悦，因并构之。未儿，瑄仍署都察院事。【考异】下陆瑜等三人于狱，见《明史·本纪》、《七卿表》，但系陆瑜下狱于十二月。盖七卿至都御史而止，故侍郎不及也。至下狱之由，史传不见，以李宾、林聪下狱证之，意即以刑部缢囚一事，又其时门达用事，从中构之也。今参瑄、信本传书之，惟《瑄传》遗去下狱事。
是月，保喇复来贡。人关，上欲却之，以学士李贤言而止。是冬，湖广总兵官李震平赤溪、湳洞诸苗。
二部旧置长官司，至是叛苗据之。震会贵州总兵官李安分道
825 明通鉴卷二十九
进讨，斩贼渠飞天侯等，破砦二百，遂复长官司。进震都督同知。
是岁，擢项忠右副都御史，巡抚陕西。
忠以天顺初历陕西按察使，母忧归，部民诣阙乞留，诏起复。陕西连岁饥，忠发廪振之，奏请轻罪纳米，民赖以济。是年，召为大理寺卿，部民乞留如前，遂晋官。
忠平洮、岷叛羌，开龙首渠，引水入城，又疏郑，白二渠，溉泾阳，三原、醴泉、高陵、临潼五县田七万余顷，民祠祀之。【考异】项忠以是年巡抚陕西，事见本传。《明书》、《通纪》书浚郑、白二渠于是年十月，亦不言忠所浚。今参之本传，并系之是年之末。
八年
春，正月，乙卯，上不豫。己未，皇太子摄事子文华殿。
先是上卧疾文华殿，有间东宫于上者，上颇惑之，密告大学士李贤，贤顿首伏地曰：“此大事，愿陛下三思！”上曰：“然则必传位太子乎？”贤又顿首曰：“宗社幸甚！”上起，立召皇太子至。贤扶太子令谢.太子谢，抱上足泣，上亦泣。谗竟不行。
庚申，太白昼见。 乙丑，雨木冰。
己已，大渐，命太监牛玉执笔草遗诏。
初，太祖崩，宫入多从死者，历成祖、仁、宣二宗皆用殉，多者至数十入。景泰帝以郕王薨，犹用其制。至是遗诏始罢宫妃殉葬。阁臣捧诏惊怆，以为真盛德事。
庚午，帝崩，年三十有八。
帝承仁、宣之业，海内富庶，朝野清晏，老成勋旧，纲纪秩然。徒以王振专权，遂至乘舆播迁，蒙尘塞外。复辟之后，困心衡虑，稍稍振作，而宦寺之弊，因循不除。吉祥既诛，纪纲、门826
纪二十九
达辈犹踵覆辙，抑何痼蔽之深也！若其释建庶人，追上胡后谥号，首罢宫妃殉葬，此则盛德之事，可法后世者矣。
乙亥，太子见深即皇帝位。大赦天下。以明年为成化元年。免天下明年田租三之一。浙江、江西、福建、陕西、临清镇守内外官、诸边镇守内官，凡正统间所无者悉罢之。下番使者及缉事官校皆召还。
是月，释前参政罗绮于狱，赦为民，并还其家产。侍读学士钱溥以罪贬官。
初，溥尝授内使书，东宫内侍王纶从受学焉。先帝疾笃，纶私诣溥计事，大学士陈文与溥比舍居，密觇之.已而帝崩、首辅李贤当草诏，文起夺其笔曰：“无庸，已有草者。”因言：“溥、纶定计，欲以薄代贤，而以兵部侍郎韩雍代尚书马昂。”贤怒，发其事，会大敛时纶衰服袭貂，上恶之，因数纶罪，执下狱，词所连者十余人。谪溥顺德知县。雍亦文素所不悦者，坐累贬浙江参
政。【考异】《明史·本纪》不载，事见《陈文传》。《三编》系之正月，与《宪章录》、《明书》合。《明书》书“正月壬午”，盖是月二十九日也，今系之正月下，
二月，乙未，上大行皇帝尊谥日睿皇帝，庙号英宗。【考异】《明史·英宗纪》作“三月乙未”，盖沿《明史稿》之误也。三月无乙未，是年二月甲申朔，乙未为二月十二日，证之《明书·纶涣志·上谥号诏》文云：“兹于二月十二日祗告天地宗庙，奉上皇考大行尊谥”云云，正二月乙未日也，今据改正。
庚子，始以内批授官。旧制，授官必由阁部，上即位，初命中官传旨，用工人为文思院副使。自后相继不绝，一传旨，姓名至百十人，谓之“传奉官”，自文武下及僧道，滥恩者以千数。
是月，下锦衣指挥佥事门达于狱。
初，达以王纶将柄用，预为结纳。纶败，达谪贵州都匀卫，甫行，言官交章劾之。都御史李宾疏言：“达恃恩藐法，玩弄威
827 明通鉴卷二十九
权，文网苛细，大狱屡兴、假托上旨，官校驿骚，子弟奸比，罪浮于谴谪，当正国法。”于是逮达下狱，论斩，籍其家。后贷死，戍广西南丹卫。达既败，乃以袁彬复掌锦衣卫事。达既谪，彬饯之于郊，并厚赆之，一时皆称彬为长者。
晋阁臣李贤少保、吏部尚书兼华盖殿大学士，陈文吏部左侍郎，彭时右侍郎，皆兼学士。复定襄伯郭登爵，镇甘肃。
登以陈汝言党夺爵，至是复之。【考异】登以天顺二年夺爵，八年复爵，皆见《功臣表》。惟《表》系复爵于三月壬辰，三月无壬辰也。弇州《考误》作“二月壬辰”，今系之二月下。
三月，甲寅朔，尊皇后为慈懿皇太后，贵妃周氏为皇太后。
上即位，命议上两宫尊号。中官夏时希周贵妃旨，言：“钱后久病，不当称太后。而贵妃，上生母也，且宣德间有故事。”阁臣李贤、彭时持不可，曰：“今日事与宣德异。胡后上表让位，故正统初不加尊号。今名分固在，安得为比？”中官曰：“如是，何不草让表？”时曰：“先帝存日未尝行，今谁敢草！且朝廷所以服天下，在正纲常。若不尔，损圣德非小。人臣阿意顺从，是万世罪人也。”中官复怵以危语，时拱手向天曰：“太祖、太宗，神灵在上，孰敢有二心！钱皇后无子，何所规利而为之争？义不忍默者，欲全主上盛德尔。若推大孝之心，则两宫并尊为宜。”贤亦极言之，议遂定。将上册宝，时又曰：“两宫同称则无别，钱皇后宜加二字以便称谓。”从之。
越数日，中官覃包至内阁曰：“上意固如是，但迫于周太后，不敢自主。非二公力争，几误大事。”时阁臣陈文默无一语，，闻包言，甚愧之。【考异】《明史·本纪》书上两宫尊号于三月甲寅朔，诸书多系之正月者，因上即位命廷臣议两宫称号，牵连并记耳。而《明书》直称“正月丙子”，在即位之次日，是时大行谥号未加，必无先期上两宫尊号之理。又证之《明书·纶涣志》，载《上两宫尊号诏》文在三月二日，则先期礼成，越日诏告天下，与《明史·本纪》合。其书于即位之次日者，仍828
纪二十九 沿野史之误耳。今从《明史·本纪》。
戊午，放宫人。
时日黯无光，李贤偕同官上言：“日者君象，君德明则日光盛。惟陛下敬以修身，正以御下，刚以断事，明以察微，持之不怠，则天变自弭。”又言：“天时未和，由阴气太盛。自宣德至天顺间，选取宫人太多，浣衣局没官妇女，愁怨尤甚，宜皆放还。”上从之，中外大悦。
丙寅，毁锦衣卫新狱，盖门达所增设者。李贤等屡以为言，至是达败，始毁之。
庚午，赐彭教等进士及第、出身有差，盖去年八月补行会试贡士，至是始廷试。
癸酉，诏内阁九卿考核天下方面官。黜河南布政使侯臣等十三人，以王恕为河南布政使。
戊寅，复立团营。
时会昌侯孙继宗等，请于五军神机三千营，选壮勇官军一十二万，分为十二营：日奋武，日耀武，曰练武，日显武，日敢勇，日果勇，曰鼓勇，日效勇，曰立威，日申威，曰扬威，曰振威，各命侯伯都督等官坐营团练，从之。诏：“继宗同太监刘永诚总管提督，每遇操时，仍遣给事中、御史各一员巡察。”
是月，召杨瑄、张鹏还，复岳正官，御史吕洪请之也。
正自以还朝当大用，面李贤欲用为南京国子祭酒，正不悦。有忌正者，伪为正劾贤疏，由是贤嗛之。【考异】《三编》书召岳正还于三月，按正自戍所召还，在天顺五年诛曹、石后，时斥为民，此更复其官，今分别书之。吕洪请召杨瑄，并见《正传》。今据《宪章录》增入张鹏，益鹏之召还，亦见《明史》本传。
是春，御史陈选言：“鞑靼部落，保喇最强，又密招三卫诸番，相结屯住。去冬来朝，要我赏宴，窥我虚实，其犯边之情已露。而我边关守臣，因循怠慢，城堡不修，甲仗不利，军士不操
829 明通鉴卷二十九
习。甚至富者纳月钱而安闲，贫者迫饥寒而逃窜，边备废弛，缓急何恃？乞敕在边诸臣，痛革前弊，岁遣大臣巡视，庶边防有备，寇氛可戢。”报闻。
夏，四月，癸未朔，钦天监推日食不见。
上以天文生贾信所言天象，非惟术数不精，且事涉轻率，下之狱。
甲午，奉孝恭章皇后祔庙。
壬子，发内帑七十六万余两犒边军。
是月，召郭登总神机营兵，命内官十二人坐营管操。
户部尚书年富卒。富以“陕西频用兵而洽饷非人，请黜左布政孙毓，用右布政杨璿、参政娄良及西安知府余子俊。”吏部尚书王翱论“富侵官，请下于理”，富力辨曰：“荐贤为国，非有所私也。”因乞骸骨。上慰留之，为黜毓。顷之，富病疽卒，赐谥恭定。【考异】年富之卒，诸书多系之五月，今据《七卿表》，在四月。
五月，丁巳，大雨雹，大风飘瓦，拔郊坛树。敕群臣修省。时大学士李贤上言：“天威可畏，乞陛下凛然加省，无狎左右近幸，崇信老成，共图国是。”上嘉纳之。【考异】《明史·本纪》作“五月丁巳”，证之《五行志》同，《明史稿》作“丙辰”，今从《明史》.
庚申，葬睿皇帝于裕陵。
是月，翰林院编修张元祯上疏陈三事：“一勤讲学。毋间寒暑，所讲必切于修德为治之实，不必以乱亡忌触为讳。一公听政。请日御文华殿，午前进讲，午后听政，天下章奏，命诸臣详议可否，陛下亲临裁决，俾得失利病，下情得以毕达。一广用贤。请命给事中、御史各陈两京堂上官贤否，亦许在京五品官指陈之，以为进退，又令共荐有德望者以代所去之位。有刚正敢言者，举为台谏，不必论其言貌、官职、出身；但不宜委之堂上官，恐惮刚方而荐柔媚者以充数，以至所举之人感其推荐，不敢直斥其非，是以古者大臣不举台谏。”疏人，以言多室碍难行，寝830
纪二十九 之。
先是上践阼，元祯疏请行三年丧，不省。未几，预修《英宗实录》，与执政议不合，遂引疾归。【考异】元祯上三事，事见《明史》本传，书是年五月，至请行三年丧又在前，故诸书多系之三月。今牵连书之。
南京给事中王徽，与同官王渊、朱宽、李翔、李钧上疏陈四事。末言：“自古宦官，贤良者少，奸邪者多，若授以大权，致令败坏，然后加刑，是始爱而终杀之，非所以保全之也。近有无耻大臣，结交内宦，或行叩头之礼，或有翁父之称，因而鬻狱卖官，擅作威福。应请今后内臣，一遵高皇帝旧制，毋令预政典兵，置产立业。家人养子，悉编原籍为民，严禁官吏与之交接。惟厚其赏赉，使得丰足，无复它望，此国家之福，亦宦官之福也。”又言：“制置奄宦之法，莫良于宋。故终宋之世，宦官鲜专政乱国之祸，视汉、唐远矣。”疏上，不报。【考异】王徽等上书事，见《明史》本传。《传》言“宪宗即位数月”，证之《宪章录》、《法传录》，皆系之是年五月，今从之。
六月，致仕礼部侍郎兼学士薛瑄卒，赠礼部尚书，谥文清。
瑄学一本程、朱，其修已教人，以复性为本.尝言：“自考亭后，斯道大明，无烦著作。”有《读书录》二十卷，平易简切，皆自言其所得，学者宗之。【考异】文清之卒，《三编》系之十月，盖据《实录》奏至之日也，证之《明史》本传，在是年之六月，今据之.
秋，七月，壬申，立吴氏为皇后。
先是有司以遗诏请大婚，南京吏部侍郎章纶言：“山陵尚新，元朔未改，陛下践阼之初，当以孝治天下，乞俟来春举行大礼。”疏至京而册立之诏已行。纶言虽不用，一时咸重之。
八月，癸未，御经筵。
甲申，命儒臣复日讲之制。赐讲官柯潜等白金、文绮。【考异】按是月壬午朔，“癸未御经筵”，又云“复日讲之制”，即《明会典》所云
831 明通鉴卷二十九
“日以逢二为期”者，此为定制。癸卵，废皇后吴氏。
初，上居东宫，万贵妃已擅宠，及后立，摘其过，杖之。上怒，因下诏，谓：“后举动轻佻，礼度率略，德不称位。不得已请命太后废吴氏别宫。”
又言：“先帝简求贤淑，已定王氏，育于别宫待期。太监牛玉辄以选退吴氏蒙蔽太后，成册立礼。宜正玉罪，免死，谪居南京孝陵种菜。”
吴后父俊，先授都督同知，至是亦下狱戍边。
是月，诏修《英宗实录》。编修尹直，以经筵讲官预修《实录》总裁。
时有欲革去景泰帝号，引汉昌邑、更始为比，直辨曰：“昌邑旋立旋废，景泰帝则为宗社主七年；更始无所受命，景泰帝则策命于母后，当时定倾危难之中，微帝则京师非国家有。虽易储失德，然能不惑于卢忠、徐正之言，卒全两宫以至今日，其功过足相准。不宜去帝号。”时不能难。
改兵部尚书马昂为户部尚书，以副都御史王竑为兵部尚书。
时言官交劾昂，而荐竑及宜府巡抚李秉堪大用。下廷议，王翱、李贤请从其言，上曰：“古人君梦卜求贤，今朕独不能从舆论乎！”于是复用秉为左都御史。命下，朝野相庆。
巡抚广东叶盛，以议事人都，给事中张宁等欲荐之入阁，以御史吕洪言，遂止，而以韩雍代抚广东。雍新得罪，众难之，竑曰：“天子方弃瑕录用，雍固有罪，竑亦以罪废者。”卒用之。
初，编修邱濬，与盛不相能，阁臣李贤入溶言，及是草雍敕曰：“无若叶盛之杀降也！”盛不置辨，稍迁左佥都御史，代秉巡抚宜府。【考异】马昂改户部，王竑授兵尚，李秉授左都，皆见《七卿表》，以八月，任叶盛、韩雍，诸书日月不同。按旧制，各省巡抚官皆以八月入京议事，则除授正在是时，今并书之。
832
纪二十九 冬，十月，壬辰，立王氏为皇后。
时万贵妃宠冠后宫，后处之淡如，故谮不行。甲辰，立武举法。
自洪武二十年用武举，武臣子弟得于各直省应试，寻罢不行。至是复命直省举诸武艺人，兵部同总兵官考校其弓马策略，分别甲乙以备录用。指挥以下子弟，悉令入学。又定试武举式，骑中四矢，步中二矢以上者为中式，骑步所中半者次之。帅府试策略，教场试弓马。问策二道，大略如文闱之式。
是月，以没入曹吉祥地为宫中庄田。“皇庄”之名始此。
给事中齐庄言：“天子以四海为家，何必与小民争利！”弗省。自是戚畹、中贵家，多夺民地为庄田矣。
礼部尚书姚夔，以皇太后生辰，请仍故事设斋醮。都给事中张宁言“无益，且伤大体，乞禁止”，上嘉纳之。【考异】太后生辰，张宁请罢斋醮事，《宪章录》、《通纪》皆系之成化元年之二月。而证之《明史》张宁及后妃传，皆特书是年之十月。是时有两太后，疑一系十月，一系二月，诸书致误之由在此。惟《明史》本之《实录》，且张宁禁止斋醮，见《孝肃周皇后传》中，则十月为孝肃生辰可知。且是时两宫并尊，朝议久之方定，宪宗为孝肃所生，《明史》必不误，今从之。
十一月，丙寅，逮南京给事中王徽、王渊等下狱。
时中官牛玉以罪被谪，徽等复上疏劾之曰：“陛下册立中宫，此何等事！而贼臣牛玉，乃敢大肆奸欺，罪当万死。顾仅斥陪京，全其首领，则凡侍陛下左右者，将复何所忌惮哉！内阁大臣，身居辅弼，视立后大事漠不加意，礼官畏权，辄为阿附。及玉事发后，国法难贷，刑官念旧，竟至苟容。而李贤等又坐视成败，不出一言，党恶欺君，莫此为甚。请并罪贤等，以为大臣不忠者戒。
臣等前疏请保全宦官，正欲防患于未萌，乃处置之道未闻，牛玉之祸果作。往不可谏，来犹可追。臣等不敢远引，请以近事
833 明通鉴卷二十九
征之：正统末有王振矣，讵意复有曹吉祥？天顺初有吉祥矣，讵意复有牛玉？若又不思患预防，安知后不有甚于牛玉者哉！
夫宦者无事之时，似乎恭慎，一闻国政，即肆奸欺。将用某人也，必先卖之以为己功；将行某事也，必先泄之以张己势。迨趋附日众，威权日张，大臣不识廉耻，多与交结。馈献珍奇，即以为贤而朝夕誉之；有方正不阿者，即以为不肖而朝夕谗谤之。誉者获显，谤者被斥，恩出于内侍、怨归于朝廷，内外交通，乱所由起。
臣等职居言路，不为苟容，虽死无悔，惟陛下裁察！”
上以为妄言要誉，欲加罪，都给事中张宁率同官及御史交章论救，乃并谪州判官。徽得贵州，渊茂州。一时同列名者，朱宽潼川，李翔宁州，李钧绥德，而草是疏者，钧笔也。侍郎叶盛、编修陈音相继请留，皆不纳。最后杨瑄言尤切，几得罪。【考异】《明史·本纪》不载，事见王徽本传。诸书有系之九月者，有系之是冬者。弇州《考误》据《国史》，在是年十一月丙寅，今从之.
十二月，甲辰，敕：“两京文武除犯赃外，杂犯罪者悉宥之。”是岁，四川妖贼赵铎作乱。
驿初与绵竹人徐贵有隙，贵告铎家匿群盗，县官捕之急，遂反，自称赵王，汉州诸贼皆归之。数陷城，杀长吏，遗其党何文让及僧悟升掠安岳诸县。时都指挥掌四川都司事何洪，率所部兵捕之，斩悟升，生禽文让。铎将犯成都，官军分三路趋彰明，贼引去。追至梓潼朱家河，力战，贼少却。洪乘胜陷阵，后军不继，为贼所围，左右跳荡、杀贼甚众。力竭，与指挥佥事刘雄俱死之。
事闻，赠洪都督同知，予祭葬，雄都指挥同知。诏巡抚汪浩
檄官军合讨之。【考异】赵铎事，《三编》系之成化元年五月，据其讨平
之年月也，诸书皆系之天顺八年。何洪、刘雄事见《明史》本传，《三编》不著，今据增。
834
纪三十 明通鉴卷三十
纪三十起旃蒙作量，尽强困大渊献，凡三年。
宪宗继天凝道诚明仁敬崇文肃武宏德圣孝纯皇帝成化元年
春，正月，乙卯，享太庙，已未，大祀天地于南郊。
甲子，两广守臣以“叛猺不靖，流剩广东，又越湖广、江右，日益蔓延，请发兵讨之”。兵部尚书王竑亦言：“贼非大创不止。韩雍才气无双，平贼非雍莫可。”于是以都督赵辅充总兵官，为征夷将军，太监卢永、陈瑄监其军，雍以佥都御史赞理军务。时雍方奉敕代叶盛巡抚广东，遂有是命。【考异】韩雍巡抚广东事，见《叶盛传》，而本传则但言赞理军务而已。又，《王竑传》言“举雍为总督”，证之《雍传》，乃在平大藤峡贼后，召赵辅等还，迁雍左副都御史，提督两广军务，是雍总督两广乃在明年，此时改授金都，正与巡抚之加有同，意雍以去年奉敕代叶盛巡抚广东，未行而有是命，非《传》中脱误也。今分书之。
戊辰，西域诸国及哈密来贡。
礼部尚书姚夔等言：“哈密贡马二百匹，而使人乃二百六十人。以中国有限之财，供外蕃无益之费，非策也。”乃下廷臣议，“定岁一人贡，不得过二百人”，制可。【考异】事具《明史·哈密传》中，《明书》系之正月戊辰，今据之。
835 明通鉴卷三十
是月，开纳粟例，以备两广军饷，命户部侍郎薛远督两广饷事。
二月，戊子，祭太社太稷。
甲午，上亲祀先农，耕精田。赐百官耆老宴。宴毕还宫。保喇诱三卫九万骑入辽河，武安侯郑弘击却之。弘，亨之孙也。
是月，雪少保于谦狱。
先是御史赵敔上言：“谦等为石亨辈诬陷，榜示天下，不一二年，亨辈亦皆败露。陈循等已邀恩宥，无俟臣言。独思正统十四年寇犯京城，赖谦一入保守，其功甚巨。伏乞收回前榜，死者赠恤，生者录用。”上曰：“朕在东宫时，即闻谦冤。谦有社稷之功而受无辜之惨.其敕有司急如敔言施行！”于是谦子冕、婿朱骥及前大学士王文子宗彝，并释戍放归。【考异】《明书》、《通纪》、《宪章录》，并系释陈循，江渊、俞士悦等于是年正月，证之《明史·陈循传》，“循因石亨之败，自贬所上书，诏释为民。”是循在英宗时已先释之，故敔奏中亦言“循等已邀恩宥，无俟臣言”，其江渊、俞士悦之等，亦当同时并释也。《三编》据《实录》系之二月，又《质实》中亦辨之，今从《三编》。
广西猺贼流劫广东，遂寇新会。
初，广东佥事毛吉，分巡惠、潮二府，有程乡贼杨辉，已抚复叛，攻陷江西安远，剽掠闽、广间，进袭程乡。吉乘其未至，募壮士合官军得七百人，直抵贼巢，生禽辉，破诸峒，凡俘斩千四百人。
捷闻，上方嗣位，玺书嘉劳，移巡高、雷、廉三府。
时民遭贼躏，数百里无入烟。吉不胜愤，以平贼为己任，按部雷州，海康知县王骐以击贼死，吉进兵破之。是时新会告急，吉檄指挥阁华署县事，而今同知陶鲁合军万人至大磴破贼。乘胜追至云岫山，去贼营十余里，时已乙夜，吉召诸将分三哨，黎明进兵。会阴晦，众失期。及进，贼弃营走山上，吉命潘百户者据836
纪三十
其营，众竞取财物。贼自山驰下，杀百户，华亦马蹶遇害，诸军遂溃。吉勒马大呼杀贼，军吏劝且避其锋，吉叱曰：“众多杀伤，我独生，可乎！”言未已，贼持刀趋吉。吉且骂且战，手刃数贼，力竭，遂被害。是日，雷雨大作，山谷震动。又八日，始得其尸，貌如生。
事闻，赠按察使，录其子科人国子监，寻登进士。
方吉出军时，赍千金为犒费，以付驿丞余文司出入，已用十之三.会吉死，文悯其家贫，以所余金授吉仆归治丧。忽是夜，仆妇凭之作吉语，顾左右曰：“请夏宪长来。”举家大惊，走告按察使夏壎。壎至，起揖曰：“吉受国恩，不幸死于贼。今余文以所遗官银付吉家，虽无文簿可考，令吉负垢地下矣。愿亟还官，毋污我！”言毕仆地，顷之始苏，卒归其金于官。吉死时年四十，后赐谥忠襄。【考异】毛吉死难事，见《明史》本传。《传》言“成化元年二月”，此与天顺三年叶祯死难事绝相似，故《传》特著其年月。诸书不载，今据增。
有彗星见。逾月，又见西北，长三丈余，三阅月而没。
襄阳地震，天雨黑黍。【考异】二月彗见事，具《明史·天文志》。《宪章录》书是年“正月已酉朔，有流星光烛地，自左摄提东南行，至天市西垣。”孙氏《二申野录》，则云“有星孛于天市垣”，与《天文志》所载同一事而月分异耳，《三编》系之二月，盖据《实录》也，今从之。
三月，庚戌，四川山都掌蛮作乱。
山都掌者，永宁宣抚司所辖地也。正统间，屡岁出没，杀掠良民。景泰元年招之，复叛；天顺六年抚之，又反。至是大坝等寨之贼，分劫江安、合江等县。兵部以闻，诏“总兵官李安会永宁宣抚司相机剿抚，毋酿边患”。时侍读周洪谟上讨贼方略六事，诏付所司行之。
丁已，上幸太学，释奠于先师孔子。始加牲用乐，停祭酒官以下宴。
837 明通鉴卷三十
是月，荆、襄盗起。
荆、襄之上游曰郧阳，古麋、庸二国地也。元至正间，流贼聚此作乱，终元世莫能制。洪武初，邓愈以兵剿除，空其地，禁流民不得人。然地界秦、豫、楚之间，又多旷土，山谷阨塞，林箐蒙密，中有草木，可采掘以食。正统二年，岁饥，民徙人，不可禁，聚众既多，罔禀约束，其中巧黠者稍稍相雄长。天顺间，汉中守臣以闻，英宗以小民饥寒所迫，不欲用兵，命御史抚辑，谪戍数人；余阳听抚，而大奸潜伏不出，寻复纵，势益滋蔓。有锦衣千户杨英者，奉使河南，策其必反、上疏言：“流逋之众，宜遣良更镇抚，渐图所以散遣之。”词甚谆切，不报。三省长吏又多诿非己境，因循不治。
至是有刘通者，少负膂力，县治前有石狮，重千斤，通手举之，因号“刘千斤”，纠其党石龙、刘长子及苗龙、苗虎等，聚众数万为乱，署将军、元帅等号，伪称汉王，建元德胜，寇襄、邓间。指挥陈升等二十四人，皆先后拒之，不克，死焉。
时三原王恕为河南布政使，诏擢右副都御史抚治之。【考异】《明史·本纪》系讨荆，裹贼于是年十二月，盖据命将出师之月日也。《三编》据《实录》系之三月，益始乱奏报之月也。证之王恕本传，恕以副都御史抚治在前，命赞朱永等军务在后，今分书之。
晋吏部尚书王翱太子太保。
时翱年逾八十，屡疏乞休，辄慰留。至是诏“雨雪免朝参”。以旱灾，免陕西、延安等府税粮凡八万七千一百石有奇。夏，四月，甲申，河南钧州地震有声，凡二十三日止。
是月，以都给事中张宁为汀州知府，修撰岳正为兴化知府，大学土李贤出之也。
先是尚书王竑荐宁堪任佥都御史，正堪任兵部侍郎，贤皆不悦。至是廷推兵部侍郎，清理贴黄，以正与宁名并上，诏责其会举多私。乃托以历练，票旨出二人于外，士论为之不平.
838
纪三十
五月，戊申，诏修比于庙，命有司春秋致祭。戊午，荧惑守南斗。
辛酉，大雨雹。壬戌，上避正殿，减膳，敕群臣修省。是月，四川贼平。
先是何洪等既败，绵竹典史萧让率乡兵击赵铎，破之。官兵继进，其党稍散去。铎势孤，帅余贼走彰明，千户田仪等设伏梓潼，参将周贵分兵直捣贼巢。贼大败，夜奔石子岭。仪侦知之，追及，手刃铎，铎堕马，斩之，传首成都。【考异】四川贼平，《三编》系之五月，据《明史·何洪传》，书云“成化元年正月也”。按《三编》据《实录》，此条系《辑览》所遗，补入是年之五月，必不误。疑《明史》“五”字误作“正”字.
六月，庚子，革太平侯张瑾，兴济伯杨宗爵。
二人俱以夺门功封，石亨既败，诸以夺门冒功者皆革夺，唯瑾、宗袭封如故。至是有指挥同知董源等援例乞复，遂并革瑾、宗，以瑾为锦衣指挥使，宗指挥同知。【考异】《明史·本纪》不载。《三编》、《辑览》系之六月，证之《明史·功臣表》为六月庚子，今据之.
是月，佥都御史韩雍大会诸将子南京。
时朝议用兵两广，编修邱濬上书李贤，言“贼在广东者宜驱，在广西者宜困”，贤善之，上于朝，诏录其书示诸将。诸将多主其说，欲分兵两广，雍不可，曰：“贼已蔓延数千里，而所至与之战，是自敝也。宜全师直捣大藤峡，贼之巢穴所在。腹心既隳，控制四面，如常山之蛇，动无不应，可迎刃解耳。舍此不图而分兵四出，贼益奔突，郡邑益残，所谓救火而嘘之也。”诸将皆曰：“善！”赵辅亦知雍才足办贼，军谋一听之，雍遂帅诸将倍道趋全州.
秋，七月，己酉，免天下军卫屯粮十之三。甲子，振两畿、湖广、浙江、河南饥。
839 

明通鉴卷三十
时给事中袁芳等上言：“比来救荒无术，老弱转死，丁壮流移。南阳、荆、襄流民十余万，两京、浙、豫，或水或旱，禾麦无秋。乞敕官司振济。”于是命抚治河南王恕及浙、豫抚、按各振其属。【考异】振两畿等省，《明史·本纪》系之七月。《三编》系之八月，盖因遣沈义、吴琛等牵连并记也。今据《本纪》分书之。纪中不书湖广，今据《三编》增。
甲戌，玛拉噶犯榆林，巡抚陕西项忠会诸军合御之。
八月，丁丑，复遣工部侍郎沈义往保定，佥都御史吴琛往淮扬。时廷议请缓征盐钞逋赋，从之。义、琛奉使无所陈，惟条上纳粟事例，既而皆以不恤民瘼斥罢。
辛巳，瘗暴骸。
庚寅，玛拉噶寇延绥，总兵官房能败之。癸卯，修《玉牒》成。
是月，改右都御史李宾为南京兵部尚书。九月，兵部尚书王竑致仕。
张宁、岳正之出外也，上以廷推不实，罢会举例，竑闻之，愤然曰：“吾尚可居此耶！”即引疾求退。上方向用竑，优诏慰留，日遗医视疾。竑请益力，至是始许之。竑既去，中外荐章百十上，并报寝。
是秋，韩雍会诸军趋桂林，斩失机指挥李英等四人以徇，军威大振。乃按地图，与诸将议曰：“贼以修仁、荔浦为羽翼，宜先收二县以孤贼势。”乃督兵十六万，分五道，先破修仁之贼。穷追至力山，禽千二百余人，斩首七千三百级，荔浦亦定。乃议趋浔州。【考异】据《纪事本末》、《宪章录》，皆书大军抵浔于十月，证之《雍传》，则先平修仁，荔浦其次第也。其事当在八九月间，今系之是秋下。
冬，十月，鞑靼玛拉噶等复大入延绥，诏大同总兵官杨信、宁夏总兵官李杲、陕西巡抚项忠等合击之。官兵力战，乃引去。【考异】玛拉噶寇延绥，《三编》系之是年十月，诸书皆在七月，证之《鞑840
纪三十
靼传》，云“是秋散掠延绥，冬复大人”，今据分书之。
是月，以王复为兵部尚书。
十——月，韩雍、赵辅等帅官兵、土军长驱至大藤峡口。
先是雍至浔州，延问父老，皆曰：“峡天险，不可攻，宜以计困之。”雍曰：“峡延袤六百余里，安能使困？兵分则力弱，师老则财匮，贼何时得平？吾计决矣。”比至峡口，有儒生、里老数十人，伏道左请为乡导，雍见，即大声曰：“贼敢绐我！”叱左右缚斩之。左右皆愕。既缚而袂中利刃出，推问果贼也，悉支解之。贼闻、大惊曰：“韩公天神也！”
雍寻督诸军水陆并进，分遣总兵官欧信帅五哨兵自象州、武宣攻其北，自帅八哨兵，与赵辅、都指挥白全等自桂平、平南攻其南，复分二哨兵遣参将孙震等从水路人，又分兵扼诸隘口。贼魁侯大狗等凶惧，移其累重于桂州横石塘，而立栅南山，多置滚木、垒石、镖枪、药弩以拒大军。
十二月，乙亥朔，韩雍、赵辅大破猺贼于大藤峡。
是时贼死拒，分守要隘。雍等帅水陆诸军齐进，拥团牌登山，殊死战，连破石门、林峒、沙田，右营诸巢，焚其室庐积聚，贼皆奔溃。官军伐木开道，直捣横石塘及九层楼诸山寨.贼复树栅数重，凭高以拒。我军诱贼发矢石，度且尽，雍躬督诸军缘木攀藤上，别遣壮士从间道先登，据山顶举炮。贼不能支，遂大败。先后破贼三百二十四砦，生禽大狗及其党七百八十人，斩首三千二百余级，坠溺死者不可胜计。
先是峡中有大藤如虹，横亘两崖间，昼沉夜见，贼以为神。及是雍用斧断之，改名断藤峡，勒石纪功而还。
捷闻，赐敕嘉劳。寻召赵辅还，进雍右副都御史，提督两广军务。【考异】韩雍平大藤峡贼，据《明史·本纪》在十二月，证之《雍传》，则以十月至浔州，十二月朔破峡贼，中间尚隔一月。考《纪事本末》言：“雍军以十一月抵浔州，长驱至峡口，十二月朔破之。”又据《明史·土
841 明通鉴卷三十
司传》赵辅等平大藤峡贼奏中，言“十一月，师次浔州，期以十二月朔日水陆并进”云云、则是破贼在十二月之朔，若其部署进兵则十一月事也。是年十二月朔为乙亥，他本有作“十一月朔”者，传写之误耳.
初，王恕奉抚治河南之命。会丁母忧，诏奔丧两月，即起视事.恕辞，不许，始莅任，县榜晓谕，而未受征讨之命。
贼狃为故常，横掠如故，恕闻于朝曰：“民可抚，而奸民好乱者，非慑以兵威，贼未易平也。”廷议皆以为然。癸卯，命抚宁伯朱永为靖虏将军，充总兵官，太监唐慎监军，工部尚书白圭提督军务，会恕及湖南总兵官李震合兵讨之。【考异】《明书》及《明史纪事本末》皆书命朱永、白圭等讨荆襄贼于五月，与《明史》所记是年之十二月，相差半年，若谓牵连并记，则荆，襄之盗，据《三编》起于三
月，《纪事本末》起于四月，而命将出师，则有纪载日月可凭，非奏报先后
迟速之比也。证之《明史·王恕传》，“当盗初起时，欲以王恕抚治河南，剿抚兼施。而恕是时丁母忧，诏奔丧后起复，恕辞，不许。”是恕莅抚治任当在秋间，追抚治不效，始请出师，故恕奏中有“民可抚，而奸民好乱，宜慑以兵威”之语，据此、则是年十二月命将，出自王恕之请明矣。今据《明史·本纪》及《恕传》。
是冬，无雪。 二年
春，正月，戊申，更定团营制。
先是上即位，复立团营，逾年改元，复罢之。至是御史魏瀚等上言：“备边之策，莫要于训练营兵以为缓急之用。今京师军士不下三十余万，或占役于私家，或借工于公府，或买闲而输月钱，或随从而备使令，其操练者不过老弱充伍。且马多赢瘠，器非犀利。以之折冲御侮，安能挫锐摧锋？”又言：“选练一事，尤系于兵部之得人。今尚书王复，质实有余，应变不足，处此多事之秋，未见其济。”上曰：“王复升任未久，难责近效。前于三营内选842
纪三十
拨精锐官军十二万，分为十二营团练，情弊多端，益滋废弛。今还归三营，分一等、次等训练。仍差给事中、御史不时巡察。”寻由兵部会同京营提督选得一等军十四万有奇。上以数多，仍令分十二营团练，名其军日“选锋”。不任者仍归本营，区其名曰“老家”以供役。于是团营复立，而其法又稍变云。【考异】《明史·本纪》，“天顺八年，宪宗嗣位。其年三月，复立团营。”又“成化二年正月，罢团营.三年四月，复立团营。”据此，则团营以天顺八年复，成化二年罢，三年又复也。《三编》天顺八年三月《复立团营》目中，则云“明年正月复罢去，又明年复立”。据此，则团营之罢在元年，复在二年，与《明史·本纪》不合.证之《宪章录》、《典汇》诸书，皆言“二年复立团营”。考之《明史·兵志》，“二年罢十二营，统归三营团练。”故诸书或以为罢，或以为复.三年之复，则帝见人数太多，仍分十二营操练，其实复仍在二年也。今参《明史·兵志》汇书之，仍据《三编》年月。
乙卯，大祀南郊。
辛酉，奉英宗神主祔太庙。
壬戌，皇长子生，万贵妃出也。上大喜，遣中使祀诸山川。己巳，命九卿举堪任布、按二司者。自是仍复三品荐举例。二月，癸未，命礼部侍郎邹子巡视畿内饥民，振之。
己丑，虏犯保德。
三月，甲辰，赐罗伦等进士及第、出身有差。伦吉安之永丰人，【考异】江西明时有两永丰，一广信辖，一吉安辖。故《明史·伦传》书其里贯，加“吉安”二字，今从之，为诸生，即有志圣贤学。尝曰：“举业非能坏人，人自坏之耳。”知府张瑄悯其贫，周之粟，谢不受。居亲丧，逾大祥始食盐酪。至是廷试，对策万余言，直斥时弊，名震都下。
已酉，大学士李贤父卒，诏起复，三辞，不许。令奔丧，遣中官护行营葬。
辛亥，册封万氏为贵妃。
843 明通鉴卷三十
乙卯，朱永等大破荆、襄贼刘通于南漳。
先是湖广总兵官李震，方平苗贼归，闻刘千斤之乱，乘胜进讨，屡败之。追及于梅溪贼巢，官军失利，都指挥以下死者三十八人，有诏切责。白圭等大军至，震自南漳进兵合击，败之。会永疾留镇，侦贼巢穴在襄阳房县、豆沙河等处，万山之中，列为七屯。白圭奏闻，议分兵四路蹙之。上曰：“兵不可遥制。”敕圭等相机进剿。
是月，诏李震讨靖州苗。
先是湖广五开诸卫，与贵州之黎平等府接壤，上乃复命震兼镇贵州，获贼首苗虫虾。至是武冈、沅、靖、铜鼓、五开苗复蜂起，巡抚王俭不能讨，复以命震。【考异】《明史·本纪》书李震破靖州苗于三年，据其平苗之年月也。《三编》书于是年三月；据震讨贼之年月也。证之《震传》，震兼镇贵州及获苗虫虾皆在元年，今汇书之。
巡抚延绥都御史卢祥等上言：“营堡兵少，而延安、庆阳府州县边民多骁勇，习见北虏，敢与战斗。若选作士兵，练习调用，必能奋力各护其家，有不待驱使者。”上命兵部覆奏，部臣奏请敕御史往，会官点选。
于是延安之绥德州、葭州，庆阳之宁州、环县皆选民丁之壮者编成什伍，号曰“土兵”；其籍为兵者，量免户租。时得丁壮五千余名，委官训练听调。诏如法行之。
闰月，癸西，振南畿饥。
时江淮大旱，人相食，诏发淮、徐仓米四十万石振之。又，副都御史林聪，请贷苏、松漕粮及支运余粮，悉以备振，皆从之。
乙未，朱永、白圭大破荆、襄贼刘通等。
时贼据险拒我，圭等督诸军分道进击，遂逼其巢。通奔寿阳，谋走陕西，圭遣兵扼其饷道。通乃退保大市，与苗龙合，官军又破之雁坪，斩通子聪及苗虎等。
844
纪三十
贼退保后岩山，据险下木石如雨。诸军四面仰攻，圭往来督战，土皆蚁附而登，贼不能支，遂大败。生禽通及其众三千五百余人，获贼属子女万一千六百余人。械通至京师，磔之。其党石龙、刘长子遁去，逸入四川。【考异】禽刘千斤，《明史·本纪》系之闰三月，《纪事本末》及《典汇》均系之五月。又，《明史》作“闰三月乙未”，《明史稿》作“闰月癸巳”，今月日皆据《明史》。惟《三编》元年三月日中，记白圭禽刘通等于明年之夏，疑所据各不同耳。
夏，四月，倭寇浙东。
擢掌新会县事广州府同知陶鲁为广东按察司佥事。
鲁从韩雍征大藤峡，雍在军严重，独于鲁虚已下之，用其策辄有功。至是两广贼平，雍请擢用之，专治新会、阳江、阳春、泷水、新兴诸县兵。【考异】陶鲁擢佥事，见《明史》本传，在成化二年。《宪章录》系之四月，今从之。
五月，癸酉，修撰罗伦劾大学士李贤。
时伦登第甫逾二月，会贤奉诏还朝，伦诣贤，沮其起复，不省。乃上疏曰：“臣闻朝廷援杨溥故事，起复大学士李贤。臣窃谓贤大臣，起复大事，纲常风化系焉，不可不慎。曩陛下制策有曰：“朕夙夜拳拳，欲正大纲，举万目，使人伦明于上，风俗厚于下。窃以明人伦，厚风俗，莫先于孝。在礼，子有父母之丧，君三年不呼其门。子夏问：三年之丧，金革无避，礼与？＇孔子曰：鲁公伯禽有为为之也。今以三年之丧，从其利者，吾弗知也。陛下于贤，以为金革之事起复之与？则未之有也。以大臣起复之与？则礼所未闻也。
夫人君当举先王之礼教其臣，入臣当守先王之礼事其君。昔宋仁宗尝起复富弼矣，弼辞曰：不敢遵故事以遂前代之非，但当据礼经以行今日之是。＇仁宗卒从其请。孝宗尝起复刘珙矣，珙辞曰：＇身在草土之中，国无门庭之寇，难冒金革之名，私窃利禄之实。孝宗不抑其情。此二君者未尝以故事强其臣，二臣者未尝以
845 明通鉴卷三十
故事徇其君，故史册书之为盛事，士大夫传之为美谈。此无他，君能教臣以孝，自臣孝可移于君也。自是而后，无复礼义，王黼、史嵩之、陈宜中、贾似道之徒，皆援故事起复。然天下坏乱，社稷倾危，流祸当时，遗讥后代。无它，君不教臣以孝，臣无孝可移于君也。
陛下必欲贤身任天下之事，则贤身不可留，口实可言。宜降明诏，俾如刘珙得以言事，使贤于天下之事，知必言，言必尽，陛下于贤之言，闻必行，行必力，贤虽不起复，犹起复也。苟知之而不能尽言，言之而不能力行，贤虽起复，无益也。
且陛下毋谓庙堂无贤臣，庶官无贤士。君、盂也；臣，水也。水之方圆，孟实主之；臣之直佞，君实召之。陛下诚于退朝之暇，亲直谅博洽之臣，讲圣学君德之要，询政事得失，察民生利病，访人才贤否，考古今盛衰，舍独信之偏见，纳逆耳之苦言，则众贤群策毕萃于朝，又何待违先王之礼经，损大臣之名节，然后天下可治哉！
臣伏见比年以来，朝廷以夺情为常典，缙绅以起复为美名，食稻衣锦之徒，接踵庙堂，不知此人于天下之重何关耶？且妇于舅姑，丧亦三年；孙于祖父母，服则齐衰。夺情于夫，初无预其妻；夺情于父，初无干其子。今或舍馆如故，妻孥不还，乃号于天下曰：“本欲终丧，朝命不许。”虽三尺童子，臣知其不信也。为人父者所以望其子之报，岂意至于此哉！为人子者所以报其亲之心，岂忍出于此哉！枉己者不能直人，忘亲者不能忠君，陛下何取于若人而起复之也？今大臣起复，群臣不以为非，且从而赞之；群臣起复，大臣不以为非，且从而成之。上下成俗，混然同流，率天下之人为无父之归，臣不忍圣明之朝，致纲常之坏，风俗之弊，一至此极也。
愿陛下断自圣衷，许贤归家持服；其它已起复者仍令奔丧；未起复者悉许终制。脱有金革之变，亦从墨衰之权，使任军事于846
纪三十
外，尽心丧于内。将朝廷端则天下一，大臣法则群臣效，人伦由是明，风俗由是厚矣。”
疏人，谪福建市舶司副提举。御史陈选疏救，不报。
御史杨琅复奏言：“天下之士气，与国家之元气相流通，士气之壮弱，即元气之消长系焉。陛下即位以来，颁布明诏，开广言路，以振作鼓舞天下之士气。未几而王徽等以进言远斥，士气为之一沮；至是罗伦又以论事补外，士气为之再沮。夫士气之在国家，鼓舞振作，尚恐其不振，况从而沮抑之？将谀佞成风，聪明日壅，甚非朝廷之福也。乞追回王徽、罗伦等，复其旧职，以作士气。”
奏人，有旨切责。
尚书王翱以文彦博救唐介事讽贤，贤曰：“潞公市恩，归怨朝廷，吾何可效之！”卒不听。【考异】据《明史·本纪》，贤丁父忧在三月，起复被劾在五月。证之《罗伦传》，言“伦廷试授修撰，逾二月，大学士李贤奔丧毕，奉诏还朝，伦诣贤沮之，不听、乃上疏”云云。是年三月有闰，则所谓逾二月者，正五月也。又《宰辅表》，李贤三月丁忧，五月起复，与《本纪》月分合.《明史稿》书伦劾贤于三月，盖因贤丁优连记之、弇州以为九月，非也。贤之丁忧，去伦登第仅五日，《明史》分书，今从之.援文彦博救唐介事讽贤，《明史》、《三编》以为王翱，《宪章录》、《皇朝通纪》皆作尹直，今从正史。
已卯，禁侵损古帝王、忠臣、烈士、名贤陵墓，犯者论罪。是月，召白圭还。时朱永疾愈，命帅兵搜剿余贼。
六月，甲辰，赵辅班师还。
时韩雍留镇两广，散遣诸军以省馈饷。而遗孽侯郑昂等复乘虚攻陷浔州及洛容、北流二县。雍被劾引罪，上以其功大，勿问。
乙巳，免今年天下屯粮十之三。
壬子，玛拉噶寇延绥，诏彰武伯杨信为平虏将军，充总兵
847 明通鉴卷三十
官、太监斐当监督军务，会陕西巡抚项忠御之。
信时镇守大同。兵部尚书王复等议，以“大举搜套，必主将得人。杨信旧镇延绥，稔知地利，宜召还京，面受成算。其陕西、延绥、宁夏、甘凉、大同、宣府镇巡诸官，亦宜令整饬兵备，候期调发。”于是信复以议事召还。
是月，巡按湖广御史王瀛奏：“贼首石和尚，即刘千斤之党石龙者，集众千余，焚劫四川巫山、大昌等县，杀夔州通判王祯，奉节县典史及百户二人俱遇害。”兵部王复等请敕白圭督京营、山东宫军分往剿捕，仍敕四川守臣驰赴夔州，调兵策应。
秋，七月，辛已，封弟见治为忻王，见沛徽王。戊戌，玛拉噶犯固原。
是月，学士彭时乞归省，许之。
八月，丁已，玛拉噶犯宁夏，都指挥焦政战没。
时杨信未至，而项忠御寇于延绥，兵部劾忠，诏特宥之。丁卯，复故少保于谦子冕官。
冕以荫授副千户，谦冤既雪，诏复冕官，自陈不愿武职，改兵部员外郎。
复遣行人往祭谦墓，制词有云：“当国家之多难，保社稷以无虞。惟公道之独持，为权奸所并嫉。在先帝已知其枉，而朕心实怜其忠。”一时朝野传诵之。
是月，遣兵部尚书王复整饬延绥边备，左都御史李秉整饬大同边备。
复至陕西，自延绥抵甘肃，相度形势，上言：“延绥东起黄河岸，西至定边营，接宁夏花马池，萦纡二千余里，险隘俱在内地。而境外乃无屏障，止凭墩堡以守。一旦有事，军反居内，民顾居外，官军未行而民遭掠已尽矣。又西南抵庆阳，相去五百余里，烽火不接，寇至民犹不知。其迤北墩堠，率皆旷远，非御边长策。请移府谷、响水等十九堡置近边要地，而自安边营接庆848
纪三十
阳，自定边营接环州，每二十里筑墩台一，计凡三十有四，随形势为沟墙。庶声息相闻，易于守御。”诏兵部议行之。
秉至大同.首劾镇守中官李良、总兵官武安侯郑弘失律罪，军政肃然。
冬，十月，丁未，朱永、白圭等诱执石和尚。
时石和尚、刘长子聚众巫山，圭遣参将喜信、鲍政、都指挥白玉合兵围之。贼饷绝，乞降。圭遣指挥张英往诱之，刘长子遂缚石和尚送喜信营，受之。长子诣信营乞食，信饷之，俾居近营。已，并诱执刘千斤妻连氏及其伪职常通、王靖、张石英等六百余人。事闻，诏搜捕，余贼悉平。
诸将忌张英功，谮于永，谓英多获贼贿，以事捶杀之。遂班师。【考异】禽石龙月日，见《明史·本纪》。证之白圭，朱永等传，大略相同。而《宪章录》及《纪事本末》较详，纪事并及朱永杀张英事，《三编·质实》亦引之。又《明史·朱永传》言：“永进讨石龙、冯喜，皆捷。”冯喜诸书皆不见，《宪章录》以为即刘长子也，俟考。
十一月，庚辰，以平大藤峡贼功，封赵辅为武靖伯。
时浔州报至，言官交劾辅等。而广西巡按御史端弘，谓“贼流毒方甚，而辅妄报贼尽，冒封爵，不罪辅无以示戒”。辅乃自陈战伐，委其罪于守将欧信，上皆弗问。
甲午，皇子薨。万贵妃自此不复娠，而擅宠如故。
是月，磔石龙、刘长子等七十三人于市，斩其家属五十二人。
十二月，甲寅，李贤卒。
阁臣得君，自三杨后，无如贤者。贤亦自以受知人主，所言无不尽。及是卒，上震悼，赠太师，谥文达。
贤立朝三十余年，一时翕然称贤相。然其自郎署受知景帝，洊擢卿贰，而著书诋帝荒淫，多过其实。其抑叶盛，挤岳正，不救罗伦，尤为世所短云。
849 明通鉴卷三十
薛应旂曰：文达之卒，陈文志其墓，谓其“量宏而福厚、大臣遭遇之隆，无与比者”。夫福诚厚矣，遭遇隆矣，但其忌张宁、岳正、王徽、王渊，俾终身弃置，而夺情恋位，不能释憾于罗伦，吾未见其量之宏也。王鍪言：“国朝三杨后，得君最久，无如李贤者，亦能展布才猷。然在当时亦以贿闻。”夫为相而以贿闻，此攘窃之流也，比来盖接踵矣，虽少有才猷，皆矫伪以自文耳、安足论哉！
丙辰，太常寺少卿兼翰林院侍读学士刘定之，入阁预机务。时以李贤之卒，故有是命。定之谦恭质直，以文学结人主之知。尝有中旨命制《元宵灯诗》，中使却立以俟。定之据案伸纸、立成七言绝句百首，上嘉赏之。
是月，镇守开原太监韦朗，坐失律当逮治。时内侍谄事万贵妃，日进美珠珍宝，遂争假采办名，先后出监大镇。至是朗坐罪，其同官镇守太监李良上言：“昔武侯失律街亭，韩琦丧师西夏，兵家之常，未尝以一眚遂弃。请宥朗戴罪立功。”兵部覆奏，谓：“朗私役军人，贻误大事，岂得援诸葛、韩琦以为比！宜勿许。”然内批仍赦不问。
是冬，工部尚书白圭丁优，诏葬后起复。
玛拉噶复犯延绥，参将汤允绩战死。杨信等无功，搜套师亦竟不出。【考异】汤允绩战死，诸书或系之三年，或系之是年之七月。证之《明史·鞑靼传》，言“是年夏，大入延绥，冬、复入延绥，允绩战死”。是玛拉噶一夏一冬两犯延绥，今据之。
广西再乱，诸贼所在蜂起，思恩、浔、宾、柳城，悉被扰掠，流劫至广东钦、化二州。韩雍四路剿捕，分遣金事陶鲁、广东高州知府孔镛，大破剧贼廖婆保于钦、化二州。玺书嘉劳。【考异】《明史·本纪》，十二月书云：“是月断藤贼复起。”证之韩雍、赵辅等传，广西遗孽，在辅班师之后，故诸书多系之七八月间。若《本纪》所记十二月，疑韩雍奏平之月日也。又证之《陶鲁传》，言“是年冬破钦，化二850
纪三十
州之贼”，而证之《韩雍传》中，亦云“两广之贼应时殄灭”，其在赵辅进封之前后可知。今据之，统系于是年之冬。
是岁，刑部员外郎彭韶，疏论“佥都御史辽东巡抚张岐检邪，请召王竑、叶盛、李秉”。忤旨，下诏狱。给事中毛弘上书论救，不听。卒输赎，后迁郎中。
三年
春，正月，壬申，抚宁伯朱永以平贼功，进爵为侯。加白圭太子少保。
己卯，大祀南郊。
丙申，命朱永充总兵官，会杨信讨玛拉噶，副都御史王越参赞军务。
是时鞑靼诸部内争，保喇弑蒙古勒克青吉思，玛拉噶又杀保喇，更立他汗。而居河套之阿勒楚尔者，复与玛拉噶仇，因自杀所立汗、逐阿勒楚尔而遣使入贡。寻渡河入大同，诏永等往御之.会玛拉噶再乞通贡，而别部长颇罗鼐旧作孛鲁乃亦遣入来贡，上许之，敕永等驻军塞上。
二月，丁酉朔，日有食之。丁巳，李震大破靖州苗，平之。
震平苗虫虾后，湖广诸苗复起，密迩贵州，两省告警。震以贵州终难遥制，请专镇湖广，许之。乃还兵由铜鼓、天柱分四道进，直抵清水江，因苗为导，深入贼境。两月间破巢八百，焚庐舍万三千，斩获三千三百，面广西猺贼劫桂阳者，亦击斩三千八百有奇。
当是时，震威名著西南，苗、獠闻风畏慑，时呼为“金牌李”。
是月，召彭时还。 御经筵。
851 明通鉴卷三十
故事：经筵讲毕辞退，上必口宣赐酒馔，阁臣讲官承旨叩谢出。及是刘定之请“照例宣赐，毋烦玉音”，自是君臣之间无一词相接，人咸以定之巽顺为过云。
三月，戊辰，召商辂为兵部侍郎兼学士，复入阁。辂自罢斥后，英宗以己所取士，欲用之，终以忌者而止。至是召至京师，命以故官入阁。辂疏辞，上曰：“先帝已知卿枉，其勿辞！”首陈勤学、纳谏、储将、防边、省冗官、设社仓、崇先圣号、广造士法，凡八事，上嘉纳之。
其言纳谏也，请“召复元年以后建言被斥者”。于是罗伦及言事被谪汉阳知府孔公恂等皆召还，复其官。时给事中毛弘请“断自践阼后，召还给事中王徽等”，不许。伦亦改官南京，居二年，引疾归，遂不复出，屏迹金牛山，筑室著书其中，四方从学者甚众。又十四年卒，嘉靖初、以御史唐龙请，追赠左春坊谕德，谥文毅，学者称“一峰先生”。
己巳，玛拉噶复犯大同。
辛已，复开浙江、福建、四川、云南银场，以内臣领之。是月，召李秉还。
户部尚书马昂及副都御史林聪，清理京营文案，阁臣陈文谓“必得内臣共事，始可铲除宿弊”，因荐太监怀恩，从之。恩原姓戴，相传以为前兵部侍郎戴纶之族弟也。
逾月，进聪右都御史。
夏，四月，四川自去年六月至于是月，地凡三百七十五震。壬寅，敕所在官吏修省，遣使祭其山川。
乙巳，录因。
是月，改王复为工部尚书。
复自延绥还，言者谓治兵非其所长，乃起复白圭为兵部尚书，督十二团营。
刑科给事中毛弘偕六科诸臣上言：“比塞上多事，正陛下宵衣852
纪十
旰食时。乃闻退朝之暇，颇事逸游，炮声数闻于外，非禁地所宜有.况灾变频仍，两畿水旱，川、广兵革之余，公私交困。愿省游戏宴饮之娱，停金豆、银豆之费，日御经筵，讲求正学。庶几上解天怒，下慰人心。”御史展毓等亦以为言，上皆嘉纳之而不能用。
五月，壬申，宣府、大同地震有声，威远、朔州亦震。敕镇、巡官警备。
是月，荆门州训导高瑶抗疏陈十事。其一言：“正统己已之变，先帝北狩，陛下方在东宫，宗社危如一发。使非郕王继统，国有长君，则祸乱何由平，乘舆何由返？六七年间，海宇宁谧，元元乐业，厥功不细。迨先帝复辟，贪天功者遂加厚诬，使不得正其终，节惠济祀，未称典礼。望特敕礼官集议，追加庙号，尽亲亲之恩。”章下廷议，久不决。
时给事、御史多以建言获谴，言路大阻。惟瑶以卑官建危言，卒无罪。【考异】高瑶请加景帝庙号，《宪章录》、《明书》皆系之是年之五月，证之《明史·瑶传》，特书“成化三年五月”，今据之.
复命都御史李秉督师辽东。【考异】秉以三月召还，五月督师辽东，皆见《明史·七卿表》。
六月，戊申，雷震南京午门。诏群臣修省。【考异】《明史》书雷震于六月戊申，《三编》亦系之六月，皆据《实录》也。《明史稿》作“七月乙酉”，盖下诏修省及停采办之月日，牵连并记耳。今从《明史》、《三编。》
时言官劾罢户部尚书张睿、南京侍郎俞纲等。于是陈文、彭时、商辂、刘定之、姚夔并乞免，上皆慰留之。
辛酉，诏襄城伯李瑾为征夷将军，充总兵官，讨山都掌蛮，太监刘恒监军，晋兵部侍郎程信为尚书，提督军务。
初，四川戎县蛮数叛，上敕总兵官进剿，屡破贼寨，移兵珙县，进至戎县，贵州兵亦至，抵金鹅池，遂合攻大坝，斩获甚
853 明通鉴卷三十
多，以捷闻。而蛮性叛服不常，军还复出寇，至是陷合江等九县，所过屠城，赤地千里，廷议大发兵讨之。信言：“山势险恶，必得土兵为之乡导。请敕诸土司集兵听调，仍守境勿纵贼逃。”从之。
秋，七月，乙酉，停河南采办。
是月，吏部尚书、太子太保王翱以病免。
翔致仕，未出都，越三月卒，赠太保，谥忠肃。翱清心寡欲，方严质直，典铨十余年，门无私谒。有所论荐，不使人知，尝曰：“吏部岂快恩怨地耶！”自奉俭素，历仕五十三年，第宅服食不改于旧。与李贤同得上眷，而方执过之。惟性不喜南士，所引用多北人，时颇以此少之。
八月，巡按江西御史赵敔上言：“江西赋繁官少，催征不力，通负遂多，请增设司府佐贰官，俾专督理。”报可。于是增布政使参政一，南昌、吉安、抚、袁、临江、饶、瑞七府同知各一。
是月，《英宗睿皇帝实录》成。阁臣陈文，彭时，刘定之皆加官，余总裁、纂修官升赏有差。
九月，辛未，振湖广、江西饥。
是秋，叶盛自宣府召还，迁礼部右侍郎，偕给事毛弘按事南京。还，改吏部，以王越巡抚宣府。
虏陷开城，知县于达教死之。徙开城县于固原。
冬，十月，南京司礼监内官家人阮权盗南京太宗神御珠冠、金盆等物，事觉，伏诛。
十一月，乙亥，封周寿为庆云伯。寿，周太后弟也。
十二月，庚子，礼部以追崇景泰庙号，不敢擅议，请上裁决。时高瑶疏报：“闻左庶子黎淳追论景泰废立事，且以昌邑、更始为比，谓不宜复。”上曰：“此已往事，朕不介意。淳为此奏，欲献谄希恩耳。”议遂寝，然上终感瑶言。
辛丑，杖翰林院编修章懋、黄仲昭、检讨庄昶。854
纪三十
时以明年上元张灯，命词臣撰诗词进奉。懋、仲昭、昶同疏进谏，略曰：“陛下命撰《鳌山烟火诗》，词臣等窃谓非陛下本怀，或以两宫圣母在上，欲备孝养，奉欢心耳。然大孝在乎养志，未可徒陈耳目之娱以为养也。今川东未靖，辽左多虞，江西、湖广，赤地数千里，此正陛下宵肝焦劳，两宫圣母同忧天下之日。至翰林官以论思为职，宣宗皇帝御制《翰林箴》曰：启沃之言，惟义与仁。尧、舜之道，邹、鲁以陈。＇张灯岂尧、舜之道，诗词岂仁义之言！帝王谨小慎微，必矜细行者，正以欲不可纵，渐不可长也。乞停止烟火，移此视听，明目达聪，省此资财、振饥恤困，则灾祲可消，太平日致矣。”
上以元夕张灯，祖宗故事，责懋等妄言，杖之阙下，谪懋、仲昭知县，昶通判。时以与罗伦言事被黜相先后，人称为“翰林四谏”云。
是月，以李秉为吏部尚书。
乘自辽东召还，仍掌都察院事。及是王翱卒，廷推代者，上特擢秉任之。
秉锐意澄仕路，监生需次八千余人，请分别考核，黜庸劣者数百人。【考异】秉擢吏部事，见本传。证之《七卿表》，以十一月召还，十二月任吏部尚书，今据之。
是岁，扬州盐寇起，守兵失利，诏南京佥都御史高明讨之.
明造巨舰，名曰“筹亭”，往来江上督战，并江置逻堡候望，贼踪迹无所匿，遂平之。
内官鬻私盐者，据法没人官，盐政大治。因条上利病十余事，多议行。
广西贼首黄公汉等猖獗于思恩、浔州，按察金事陶鲁偕参将夏鉴等连败之。未几，贼陷石康，执知县罗绅，鲁复偕鉴追击之六菊山，败之。
855 明通鉴卷三十一
明通鉴卷三十一
纪三十一起著雍因数，尽上章摄提格，凡三年。
宪宗纯皇帝
成化四年
春，正月，甲戌，大祀南郊。
是月，武靖伯赵辅进封侯，予世伯券。
给事中毛弘率六科论救章懋等，略曰：“古人有言曰：君明则臣直。今懋等敢言直谏，实由陛下圣明有以致之。既不深罪其言，而又改调外任，恐远近流传，非盛德事也。伏望从宜处置，以慰人心，息物议，而于国家大体亦有裨益。”疏上，调懋等南京评事、行人等官。
二月，以水旱，免直隶高邮州成化三年秋粮六万五百七十石有奇。
三月，甲子，以湖广去年旱，免荆州等处十四府、七十五州县并武昌等二十三卫所粮凡一百七万三千余石。
甲申，诏“中外势家毋得擅请田土”。
先是有番僧扎实巴勒旧作札实巴乞静海地为常住田，嘉善公主求文安地数百顷，德王请寿张地四千余顷，皆予之。户科给事中邱弘偕同官上言：“洪武、永乐间，以畿辅、山东土旷人稀，诏听民开垦，永不科税。迩者权豪怙势，率指为闲田，朦胧奏乞，856
纪三十一
如嘉善公主、西天佛子扎实巴勒等，求地多者至数十百顷。夫地逾百顷，古者百家恒产也，岂可徇一人之私而夺百家之恒产哉！”上纳其言，诏：“自今请乞皆不许，著为令。”仍敕“扎实巴勒等所乞还之于民”。【考异】邱弘上疏，见《明史》本传，在四年之春，《本纪》书三月下诏，以弘奏故也。番僧乞田，已见弘疏中，上纳弘言、令还其田于民，则其事必在四年三月之前。《明书》系之是年九月，误也，今据《三编》系之三月之末。
是月，昏雾蔽天、不见星日者累昼夜。
改户部侍郎杨璿为右副都御史、抚治荆、襄、南阳流民。【考异】璿抚治荆、襄，即抚治河南之任也。王恕时内迁刑部侍郎，故以璿代之。《宪章录》、《纪事本末》皆系之是年之三月，今据增。
是春，提督两广军务韩雍，以两广地大事殷，请东西分设巡抚，从之，乃命陈濂抚广东，张鹏抚广西，而雍仍以总督专理军事。
夏，四月，甲午，追封太后父周能为庆云侯。
时庆云伯周寿，复以太后弟冒禁求涿州田六十余顷，上不得已许之。自是勋戚效尤者接踵矣。
丁巳，录囚。 陈文卒。
文素以才自许，在外颇著绩效，士大夫多冀其进用。及入阁参大政，无所建明，惟朝退引宾客故人置酒为曲宴，专务请属，遇睚眦怨必报。及李贤以夺情为罗伦劾，文以已为詹事时方丁母优，益内愧，于是阴助贤逐伦，益为时论所鄙。贤卒后，文益恣行，名节大丧。至是卒。
廷议谥庄靖，御史谢文祥，礼部主事陆渊之，皆疏论文不当得美谥，上以事已施行，不许。【考异】陈文卒于四年，《本纪》系之是年四月丁已下，证之《宰辅表》亦云四月，惟《明史稿》书“五月甲寅”，误也，今从《明史》。
857 明通鉴卷三十一
是月，加番僧封号。
是时番僧有扎巴冒勒灿者，旧作札巴坚参。以秘密教得幸，封“万行庄严功德最胜智慧圆明能仁感应显国光教弘妙大悟法王西天至善金刚普济大智慧佛”，扎实巴勒旧译见上为“清修正觉妙慈普济护国衍教灌顶弘善西天佛子大国师”，索诺木置勒灿旧作琐南坚参为“静修宏善国师”。其徒加封锡诰命者，不可胜计。服食器用僭拟王者。出入乘棕舆，卫卒执金吾仗前导。其它羽流加号“真入”“高士”者，亦盈都下。佞幸由兹更进矣。
召尚书程信还，与白圭同任兵部尚书。
先是，信奉诏讨四川山都掌蛮，请敕东川、芒部、乌蒙、乌撒诸府兵，并速调湖广永顺、保靖兵，又请南京战马一千匹应用。比至，贼已攻烧上、下罗计等寨，乃督游击罗永忠等由永宁克期分道并进。贼败，遁入深箐。乘风纵火，先后焚贼寨二千，斩首三千有奇，生禽一千余人，获铠仗孳畜无算。又讨九姓苗之不奉化者，改大坝为太平川长官司，山都、水都，分地设官控制之，诸蛮惕息。四川遂平。【考异】程信自四川召还，《七卿表》系之是年四月。证之《本纪》，信平蛮在三年十二月，而《信传》所记皆在四年，今牵连记于四月召还之下。其瑾等赏功进爵，仍据《功臣表》分书之.
五月，癸未，遣官录天下囚。
六月，丙午，以旱灾，免江西秋粮二百八十八万六千三百余辛亥，开城贼满俊反。
满俊，一名满四，其祖巴丹，以洪武初率所部归附，授千户。畜牧蕃息，又无科徭。俊素犷悍，藏匿奸盗。会有狱连俊，有司迹捕至其家，多要索，俊遂激众为乱。不数月，聚党数万，关中震动，诏陕西总兵官宁远伯任寿，巡抚都御史陈价讨之。寿，宁远侯礼之子也。
858
纪三十一 甲寅，慈懿皇太后钱氏崩。
初，英宗北狩，钱后倾中宫赀佐迎驾，夜，哀泣吁天，遂损一目。及英宗在南宫不自得，后曲为慰解。洎英宗大渐，遗命曰：“钱皇后千秋万岁后，与朕同葬。”大学士李贤退而书之册。上即位、周皇后以已子，欲独上徽号、李贤，彭时力争，乃两宫并尊。及营裕陵，贤、时请营三圹，下廷议，中官夏时等希指不可，事竟寝。
至是太后崩，周太后不欲后合葬。上召大臣议，学士彭时首对曰：“合葬裕陵，主柎庙，定礼也。”翌日又问，时对如前。上曰：“朕岂不知，虑他日妨母后耳。”时曰：“皇上孝事两宫，圣德彰闻，礼之所合，孝之所归也。”时阁臣商辂、刘定之议皆同，乃合词奏曰：“皇上大孝，当以先帝心为心。今安厝慈懿太后于左，而虚右以待将来，岂非两全其美！”上颔之。
是夕，时等复疏言：“汉文帝尊所生母薄太后，而吕后仍葬长陵；宋仁宗追尊生母李宸妃，而章献刘后仍祔太庙。今若陵寝之制稍有未合，则有乖前美，贻讥来叶。”下礼官及廷臣，众议皆请如时言。上曰：“乖礼非孝，违亲亦非孝。其议别卜！”
明日，廷臣百四十七人并上疏谏。又明日，礼部尚书姚夔合诸大臣疏言：“天下者，祖宗之天下。皇上当守祖宗成法，岂可阿顺母后，显违前典。”上犹豫，仍不决。于是给事中毛弘倡言曰：“此大事，吾辈当以死争。”于是给事中魏元偕同官三十九人，御史康允韶亦偕同官四十一人，伏哭文华门外。中使传旨命退，众叩头曰：“不得旨不敢退。”自已至申，乃得允。众齐声呼万岁出。【考异】《明史·本纪》书太后崩于是月甲寅，《明史稿》则并书姚夔帅百官请合葬柎庙及群臣跪哭文华门事于七月戊午。按太后崩于六月甲寅，为六月二十六日戊午，则七月之朔也。证之姚夔及后妃传，皆崩后三四日间事，今并系之六月甲寅下。
秋，七月，癸酉，命都督同知刘玉为平虏副将军，充总兵官
859 明通鉴卷三十一
讨满俊，以太监刘祥监其军、副都御史项忠总督军务。师未行而陈价等之败问至.
时满俊拥众，自署招贤土。价及宁夏总兵官广义伯吴琮，会任寿以兵三万进讨，败绩，都指挥蒋泰、申澄被杀。贼因官军器甲，势益张，入据石城，石城即唐吐番石堡城，称险固，非数万人不能克者也。山上有城砦，四面峭壁，中凿五石井以贮水，惟
一径可缘而上。诏玉等进军围之。【考异】陈价等之败，《明史稿》系
之是年七月，《明史》改入八月，《三编·目》中亦据之。按玉以七月奉诏讨贼，必在价等既败之后。证之《明史·项忠传》、言：“玉等师未行，而巡抚陈价先以兵三万进讨，大败。”又.《明史纪事本末》言：“任寿、陈价等既败，贼乃益猖獗，事闻，建价，寿等下狱，命项忠总督军务，刘玉充总兵官往讨之。”据此，则任寿、陈价之败在前而玉等之奉诏讨贼在后明矣。《明史》分系之七八两月，前后倒置，今仍据《明史稿》书之。
戊寅，上大行皇太后尊谥曰孝庄睿皇后。八月，癸巳，京师地震。
己酉、以平山都掌蛮功、进襄城伯李瑾为侯，封罗秉忠顺义伯。
是月，逮任寿、陈价等下狱。
时南京大理卿马文升丁父忧归，即家起为右副都御史，巡抚陕西以代价。
先是朝廷闻价等之败，欲令抚宁侯朱永将京军赴援，永多所要请。阁臣彭时，恶其张大，且策项忠能破贼，毋烦益兵。会忠抵石城，驰疏上言：“臣等调兵三万三千余人，足以灭贼。今秋深草寒，若更焉它军，往复需时，贼得远遁。且边兵不能久留、益兵非便。”
疏至，上遣中官偕白圭、程信至阁议。时曰：“贼四出攻掠，锋诚不可当。今入石城自保，我军围甚固，此困兽易禽耳。”信曰：“安知忠不退师？”时曰：“忠处分已定，何故退？且今出师何时860
纪三十一
到？”信曰：“来春。”时曰：“如此，益缓不及事。事成败，冬月决矣。”信忿，出危言曰：“忠若败，必斩一二人然后出师。”众惧，问时：“何所见？”时曰：“观忠疏曲折，知其能。若更遣禁军，则退避不敢任，贼未可知也。”时阁臣惟商辂然其言，禁军得不遣。【考异】《明史·本纪》书命朱永代刘玉为总兵官于八月乙卯，证之彭时.项忠等传，则朱永实未行。盖朝议欲遣永代刘玉，以彭时言而止。《明史》所书，似系命永讨贼已奉明诏，然亦不言其中止也。今参《明史·列传》书之，而删去“乙卯朱永为总兵官”语。
九月，庚申；葬孝庄睿皇后于裕陵。辛酉，振陕西饥。
癸亥，有客星苍白色，芒长三丈，尾指西南，变为彗，扫三台，越五十八日乃灭。【考异】《明史·天文志》，“九月已未，有星见星五度东北行，越五日，芒长三丈，尾指西南，变为彗星。其后展见东方，昏见室，南犯三公北斗、瑶光、七公，转入天市垣。出垣渐小，犯天屏西第一星，十一月庚辰始灭。”按《三编》书是年九月彗星见《目》中，起于癸亥。据其变彗之日，即《志》中所谓“越五日”者是也。惟《三编》言“五十八日乃灭”，自癸亥推之，应以十一月庚申灭，而诸书皆言彗星没于十一月戊午，则五十六日.若据《明史·天文志》，则以九月已未数至十一月庚辰，又八十二日矣。盖或据其微，或据其没，所记详略不同耳，今仍据《三编》。
辛未，奉孝庄皇后主祔太庙。
壬申，以地震星变，下诏自责，并敕群臣修省。
时万贵妃宠盛，大学士彭时等言：“外廷大政，固所当先、宫中根本.尤为至要。谚云“子出多母＇，今嫔嫱众多，维熊无兆，必陛下爱有所专，而专宠者已过生育之期故也。望均恩爱，为宗社大计。”妃长上十九岁，时已近四十，故云。上虽知其忠而不能用。
甲申，杖给事中董旻、御史胡深等九人。
198 明通鉴卷三十--
先是上以星变求言，礼科给事中魏元率同官上言，其略谓：“今春以来、灾异叠见。近日彗星又见东方，光拂台垣，人心汹惧，皆阴盛阳微之验也。臣传闻宫中盛宠匹耦中宫，陛下富有春秋而震位尚虚，岂可以宗庙社稷之大计一付于爱专情一之人，而不求所以固国本安民心哉！”十三道御史康允韶等亦以为言。上曰：“宫中之事，朕自有处。”不听。
元等又言：“四方旱涝相仍，民困日棘。荆、襄流民告变，而户部尚书马昂等，凡遇奏报，视为泛常，首鼠依违，民更何望！乞罢征税、发帑银，遣官振济，并请敕昂自陈休致以儆不职。”于是旻偕给事中陈鹤，胡智深偕御史陈宏、郑己、何纯、方升、张进禄，先后上书，痛诋学士商辂、尚书程信、姚夔。上皆不纳。越日，旻等复劾辂等，谓：“谏官弹章，故事：达御前者，非大廷宜读则封进，未有不读而面呈者。”上不悦，曰：“大臣进退有礼，旻等敢不循旧章，乱朝仪耶！”于是辂等皆乞休。上惟听昂致仕，余不许。夔愤甚，复连疏求去。旻、深复合词攻，而诋夔尤力，上怒，乃下旻等九人狱。
先是御史林诚疏劾“辂曾预易储事，不宜用”，上怒曰：“朕用商辂，有何不可，而屡奏扰耶！”因并下诚狱，命廷鞫诸言者，欲加重谴。辂曰：“臣尝请优容言者。今以臣故反责之，如公论何！”上意少解，乃命杖旻等，仍复其职。【考异】杖董旻等九人，《明史·本纪》书于是月甲申，《三编》于《彗星见》目中遗之，今参《明史》商辂、魏元等传增。
是秋，吏科给事中程万里上言：“满四等据险啸聚，而玛拉噶往来于宣府，大同，去边不远，其情叵测，万一有变，畿辅震惊。臣愚意其有可败者三：近我边地，止二三日程，彼客我主，一也；兼并诸部，驰驱不息，既骄且疲，二也；比来散逐水草，部落四分，兵力不一，三也。宜选精兵二万，统以骁将，使侦虏所在，潜师捣之，破可必也。”上壮其言而不能用。【考异】万里上
862
纪三十一
书，据《明史·鞑靼传》在四年秋，《宪章录》系之九月。今仍据《明史》书是秋F。
冬，十月，乙未，项忠围满俊于石城，屡败之。伏羌伯毛忠分攻贼巢，项忠由木头沟直抵炮架山下，斩获不少。忠乘胜冒矢石，连夺山北、山西两峰，而项忠等亦克山之东峰及石城东、西二门，贼大窘，相对哭。忽昏雾起，他哨举烟掣军，贼遂并力攻忠。忠中流矢卒.年七十五，从子海、孙铠前救护忠，亦死。忠为将，严纪律，善抚士，其卒也，西陲人吊哭者相望于道。事闻，赠侯，谥武勇，予世券。
己亥，吏部考核诸司，斥罢中外听选宫三百余人。
时吏科给事中毛志言：“迩者京师地震，妖星示警。御史康永韶等奏称、两京官员，宜从公考核以消天变，请从之。”遂有是命。而尚书李秉，锐意澄清，所斥退者多大臣乡故，因之谤议纷起。
是月，进商辂兵部尚书兼学士，直内阁如故。
辂以请优容建言诸臣，上尤重之。又进刘定之礼部左侍郎。时因久旱，万贵妃擅宠，储嗣未兆，郕王女及笄未下嫁，定之并论及之，疏皆留中不下。
以户部侍郎杨鼎为本部尚书，代马昂也。
十一月，壬戌，项忠击固原之贼，平之。毛忠之败也，刘玉被围于城下。诸军欲退，项忠斩千户一人以徇，众乃殊死战。忠亲冒矢石不少避，玉得出，复连战数十，贼大衄。会有星孛于台斗，占者以为在秦分，不利出师，忠闻之曰：“贼虐害生灵，恶贯滔天，今奉诏讨罪，师直而壮，昔李晟讨朱泚，荧惑守岁，卒以成功。此何害！”乃日遣兵薄城下，焚贼刍草，绝其汲道，四面蹙之。贼窘，欲降，邀忠与马文升相见。忠偕刘玉单骑赴之，文升亦从数十骑至，呼俊等速降，贼遥望罗拜。忠直前挟俊侄涛归，俊疑惧，不敢出。有贼将杨虎狸，夜出汲被获，忠贳其死，谕以
863 明通鉴卷三十一
购贼赏格，且赐之金带钩纵归、使诱俊出战，忠伏兵禽焉。尽获余寇，毁石城，凿石纪功。请增一卫于固原西北西安废城，留兵戍之。送俊至京师伏诛。
初，石城久不下，天甚寒，士卒颇困。忠虑贼奔突，乘冻渡河与套寇合，乃日夜治攻具，历大小三百余战。彭时、商辂知其才能办贼，不从中制，卒用殄灭。
论功，进右都御史，与林聪协掌院事。
玛拉噶寇辽东，攻指挥傅斌营，指挥胡珍率军来援，被贼射死。【考异】《明史·本纪》书虏犯辽东，胡珍战没于十一月壬戌，即下文辽东总兵官赵胜所奏十一月初六日事也。乃又于十二月赵胜奏中，复及胡珍被贼射死，书法重复。而据《明史稿》，则书寇犯辽东于丙子，又与赵胜所奏十一月初六日不合，今胡珍之死仍据《明史》月日，而删去十二月赵胜奏语。
十二月，戊戌，湖广地震。
已酉，玛拉噶复犯延绥，都指挥金事许宁击败之。宁，故总兵贵之子也。
是年之夏，日本始遣使来贡，诏礼之如制。使臣自言本宁波村民，请便道过省，许之。并戒使臣，至家毋引中国人入海。其冬，复遗使臣清启人贡，伤人于市。有司请治其罪，清启奏请带回本国如法论治，上命姑宥之。自是外蕃使臣益无忌惮矣。
朝鲜国王李瑈卒遣中官郑同、崔安封其世子晄为王。
巡按辽东御史侯英奏：“旧制，册封正、副使，皆于翰林院中选有学行文望者充之，况今所遣同、安、俱朝鲜人，属在臣民，见其国主，不免屈节，殊亵中国体。乞寝成命，或翰林或给事中及行人内选一员充使为便。”上是其言，命“今后册封正、副使毋遣内官，著为令。”
安南国王黎灏侵据广西凭祥，诏守臣谨备之。
中官潘洪奏乞两淮余盐五万余引，户部参覆，不许。未几，864
纪三十一-
赐太监陈玹万引、潘午万引，自是中官奏乞者接踵矣。五年
春，正月，乙丑，大祀南郊。
是月，吏部尚书李秉致仕。秉居吏部，朝觐考察，斥退多人。侍读彭华，大学士时族弟也，附中贵，数以私干秉，秉不听；而是时大理卿王概，亦欲去秉代其位，乃共嗾同乡给事中萧彦庄劾秉十二罪，且言其“阴结年深御史附已以揽权”。上怒，下廷议。左侍郎崔恭，以久次当得尚书，而秉先得之，颇不平；右侍郎尹旻，尝学于秉，秉初用其言，既而疏之；于是二人皆言“尝谏，不听”。刑部尚书陆瑜附会入奏。上以秉徇私变法，负任使，落秉太子少保，令致仕。
复命彦庄指秉所结御史，不能对，久之，乃以刘璧等三入上，所论亦多失实。上怒，遂并彦庄下诏狱，谪为大宁驿丞。
方秉之被劾也，势汹汹且逮秉，秉谓人曰：“为我谢彭先生，秉罪惟上所命，第毋令入狱。入则秉必不出，恐伤国体。”因具疏引咎，略不自辨。时天下举子方会试，集都下，奋詈曰：“李公天下正人，为奸邪所诬。若罪李公，愿罢我辈试以赎。”及闻薄贵秉，乃已。
秉行，官属饯送，皆欷歔，有泣下者。秉慷慨揖诸人，登车去。家居二十年，与王珐并负重望，中外荐章十数上，竟不起。
李秉既罢，廷推吏部尚书，商辂欲用姚夔，彭时欲用王概。而北人居言路者，谓时实逐秉，暄谤于朝，时称疾不出。侍读尹直，以时、概皆已乡入，恐因此得罪，急言于辂，遂以崔恭为吏部尚书代秉。
南京吏部侍郎章纶，以考察与佥都御史高明议不协，疏既上，纶复独奏，“给事中王让不赴考察”，且言“明刚愎自用，己言多不见从，乞与明俱罢”。会叶盛等按事南京，诏覆勘。而纶子
865
明通鉴卷三十一
元应者，以去秋冒籍举京闱，为给事中朱清，御史杨智等所发。盛等先已奉旨勘得实，至是让及下考诸臣又连章劾纶。纶亦屡疏求罢，上不听，而所奏元应冒籍事亦置不问。
纶性戆，好直言，上以前请复储事，眷不衰。而为侍郎二十年不得迁，久之乃请老去。既卒，其妻张氏上纶奏稿，上嘉叹。赠礼部尚书，谥恭毅。【考异】李秉、章纶事，《宪章录》皆系之正月，盖朝觐考察皆正月事，而证之《秉传》，则正在礼部会试，举子并集都下之时，至叶盛、毛弘按事南京，亦正在是时，今据增。
二月，乙卯，南京雷震山川坛具服殿之兽吻。是月、兴化知府岳正入觐，遂致仕。
正既出外，欲有所兴革，乡士大夫多不利其所为，腾谤言，正亦厌吏职，遂乞归。归五年卒。嘉靖中，追赠太常寺卿，谥文肃。
衍圣公孔弘绪有罪，廷臣请按治，上以先圣嫡裔，惟夺其爵。
弘绪者，彦缙孙也，袭封幼弱，诏命其族父公恂理家事。英宗复辟，弘绪入贺，才十岁，进止有仪，帝甚悦。每岁入贺圣寿，帝闻其赐第湫隘，以大第易之。凡南城赏花，西苑校射，皆预焉。
弘绪既少贵，又为故大学士李贤之婿，渐多过举。贤既卒，有司奏劾其贪淫暴虐诸不法状，罢为民，以其弟弘泰袭封。弘泰没，爵仍归弘绪子。
闰月，癸未，广东琼山县雨雹，大如斗。【考异】见《明史·五行志》，《宪章录》、《二申录》所载月日同。惟《明史·天文志》书五年二月丙申，癸亥，俱月犯岁星。以历推之，丙申在二月癸亥，则闰二月也，今于目录是月下校改。
三月，辛丑，赐张升等进士及第、出身有差。夏，四月，辛已，皇子祐极生，柏贤妃出也。998
纪三十一
是月，江西真人张元吉、坐擅杀四十余人，有一家三人者，下狱论死。给事中毛弘等请绝其封，毁其府第，不许。【考异】据诸书皆在三月，今据《三编》成化九年目中。
五月，辛丑，以礼部侍郎万安兼翰林院学士，人阁预机务。安有同年生詹事李泰，中官永昌养子也，齿少于安，安兄事之，得其欢，自为同官，每当迁必推安出已上。至是议简阁臣，泰复推安，曰：“子先之，我不患不至。”故安得入阁，而泰忽暴病死。
安外宽而深中，既柄用，惟日事请托，结诸奄为内援。时万贵妃宠冠后宫，安因内侍致殷勤，自称子侄行，妃尝自愧无门阀，则大喜。妃弟锦衣指挥通，遂以族属数过安家，其妻王氏，有母至自博兴，王谓母曰：“向家贫时，以妹为人娣，今安在？”母曰：“第忆为四川万编修者。”通心疑是安，访之则安小妇，由是两家妇日往来。通妻著籍禁内，恣出入，安得备知宫中动静，益自固。
是月，吏部尚书崔恭以母丧归。逾月，改姚夔为吏部尚书。又逾月，进礼部侍郎邹干为本部尚书，代夔。【考异】崔恭改南京吏部，在母丧除服之后。《通纪》误记恭改南京而夔代之，今据《明史·恭传》。
六月，癸丑朔，日有食之。
丁巳，河决开封杏花营。三司具牲醴祷于河神，有一卵浮子河，大如人首，上锐下圆，或曰：“龙卵也，其占大水。”
辛酉，录因。 是月，琼山地震。
给事中李森疏陈十事。时万贵妃宠盛，言者每劝上普恩泽，然未敢显言妃妒也，惟森抗疏言之。不悦，报闻而已。【考异】闰月琼山雨雹，见《明史·五行志》。而六月琼山地震，不见于《志》，惟见于《李森传》。《传》言“明年夏日食，琼山地震”，即是年六月癸丑日食事
867 明通鉴卷三十一
也。下文复记森陈十事，因类及“请普恩泽”等语.今据增。
秋，八月，辛酉，礼部侍郎兼学士刘定之卒，赠礼部尚书，谥文安。
论日：成化初阁臣，自李贤以下，其可称者，彭时、商辂而已。史言“吕原、岳正、刘定之三人，虽相业未优、而原之行谊，正之气概，定之之建白，咸有可称”。予谓定之之建白，多在入阁以前。至其身跻卿贰，侍直内廷，不过以文章结主知，以巽顺保禄位，其于贵妃之专宠、中人之传奉，若有知之而不敢言，言之而不敢尽者。至于上元张灯，章懋等疏请停止，且禁词臣进奉诗词，而定之以七言百首，伸纸立成，诩其敏捷之才，失其规讽之旨，岂所谓格君心非，引君于当道者耶！盖官愈尊，遇益隆，而志益蒽也。是月，复御经筵，视午朝。
先是刘定之请“经筵兼讲太祖御制诸书，斥异端邪教，勿令害政耗财”，上留其疏，至是乃诏行之。
初，太后弟周彧奏乞武强、武邑地六百余顷，翊圣夫入刘氏求通州武清地三百余顷，皆许之。给事中李森，因日食地震之变，率同官上言：“昔奉先帝敕，皇亲强占军民田者罪无赦，投献者戌边＇，一时贵戚莫敢犯。比给事中邱宏奏绝权贵请乞，陛下亦既俯从。乃周寿、周彧、翊圣夫人请无不许，何其与前敕悖也？彼溪壑难厌，而畿内膏腴有限，小民衣食皆出于此，一旦夺之，将何以为生！且本朝百年来，户口日滋，安得尚有闲田不耕不稼？名为奏乞，实豪夺而已。”上善其言，而已赐者仍不问。
至是，或又奏乞武强、武邑民田不及赋额者籍为闲田，诏遣官按视，皆民所垦辟输赋者。因据籍步之，每亩百步，余没入为闲田，得七十余顷。或不满，复言于上，改命刑部郎中彭韶、监察御史季琮覆勘。韶、琮至，不复步田，周视径归，上疏自劾曰：“真定田，自祖宗时许民垦种，即为恒产，除租赋以劝力农。
868
纪三十一
功臣戚里家，与国咸休，岂当与民争尺寸地，臣诚不忍夺小民衣食，附益贵戚，请伏奉使无状罪。”疏入，诏以田归民，而责韶等邀名方命、复下诏狱。言官争论救，乃得释。
冬，十月，大学士彭时以疾在告，逾三月，上趣起视事，免朝参。十一月，乙未，玛拉噶纠朵颜三卫复犯延绥，榆林大扰。巡抚延绥王锐请济师，诏大同巡抚王越帅师赴之。
阿勒楚尔之据河套也，别部颇罗鼐后至，旧译见三年。《三编》一作颇罗鼐，一作博勒讷，与旧译之孛鲁乃同是一人也。与之合。未几，又纠其别部释嘉策淩、旧作癿加思兰。博勒呼旧作孛鲁忽。先后人套，为久居计，于是延绥之疾置频闻。【考异】《明史·本纪》系阿勒楚尔入居河套于是年之冬，证之《鞑靼传》，则阿勒楚尔之潜人河套在天顺间，是年又纠其别部先后至，为久居计，故《本纪》托始于此。今仍据《传》书之。
是月，罢两广巡抚，仍起复韩雍总督东、西事务。
先是雍请分设东、西巡抚，己总军事。未几，雍以忧归，贼复炽。佥事陶鲁宫：“两广地势错互，当如指臂相使，不可离析。近贼入广西，臣与广东三司调兵，匝月未决，以是贼得大肆劫掠。乞仍命大臣一人总之，庶事权一而责有所归。”诏即其家起韩雍，仍总督两广，开府梧州，遂为永制。
十二月，丙辰，汝宁、武昌、汉阳、岳州同日地震。是冬，无雪，燠如夏。
大学士彭时疏言：“光禄寺采办，各城门抽分，掊克不堪，而献珍珠宝石者倍估增直，渔竭帑藏。乞革其弊以惠小民。”上优诏褒纳。
是岁，土尔番来贡。“尔”，旧作“鲁”。
初，上即位，礼官姚夔等定议：“土尔番三年或五年一贡，贡不得过十人。”至是遣使来贡，其酋阿尔旧作阿力自称“苏勒坦”，旧作“速擅”。奏求海青、鞍马、蟒服、彩币、器用，多违禁物。
869 明通鉴卷三十一
礼官议给彩币布帛，余不许。是时哈密削弱，而土尔番日强，阿尔欲并之，不数年而衅作。
巡抚贵州都御史陈宣，奏劾“太监钱能，出镇云南，道经贵州，从行官舍，需索百端，民吏骇窜，乞通行取回”。兵部以特旨所定人数，不许，惟行巡按御史禁治之。
六年
春，正月，丁亥，河南地震。己丑，大祀南郊。
壬寅，大同巡抚王越，遣游击许宁击玛拉噶，败之。丁未，大同总兵官杨信御寇于胡柴沟，亦败之。【考异】《明史·本纪》，王越破玛拉噶在正月，命朱永将兵讨寇在三月，此分书例也。《鞑靼传》中言“六年春”，则因命朱永并记之、故《三编》统系之三月。今仍从《本纪》分书之，其壬寅.丁未日分，据《明史稿》。
是月，礼部奏甘露降。给事中郭铨，以“河南地震不先奏，而以瑞应希谄，请罢礼官邹干等”，上不悦。
韩雍乞终制，不许，遂莅两广任。复以平江伯陈锐充总兵官镇两广。
二月，辛未，遣使分巡州郡。
先是兵部尚书白圭言：“陕西屡遭寇掠，川、广盗攘未息，疫厉行于闽、越，灾异见于淮南，两畿、齐、豫雨雪愆期，二麦稿死，荆、襄流民动数十万，奸盗由之。乞简大臣循行天下，便宜兴革。”于是分遣大理寺少卿宋旻、侍郎曾翠、原杰、黄琛、副都御史滕昭，巡视畿南、大名诸府暨浙江、河南、四川、福建，访军民疾苦，考察官吏，奏斥贪残。其南北直隶、陕西、山西、山东、湖广、荆、襄、两广、贵州有巡按者，江西有抚民按察使者及云南多土官者，皆不遣。
丁丑，以自冬徂春雨雪不降，亲诣郊坛祈祷。870
纪三十一 戊寅，振广西饥。
三月，辛巳，京师雨薶昼晦。
甲申，免湖广被灾税粮二十八万，山东三十九万有奇。又免苏.松、常、镇四府及苏、太、镇三卫所去年秋粮二十四万八千，屯粮七千一百有奇。【考异】《明史·本纪》但书免湖广，山东被灾税粮。《三编》据《实录》补出苏、松，常，镇四府，并著所免石数，今据增。
阿勒楚尔扰边不止。王越报柴胡沟之捷，遂引师还。抵偏头关，延绥告警，兵部劾越擅还，诏弗罪，而令越屯延绥近地为援。
壬寅，复命延绥屯田朱永为平虏将军，充总兵官，太监傅恭、顾恒监军，越参赞军务以备之。
是月，兵部尚书白圭，以虏驻牧河套，奏劾延绥巡抚王锐、总兵官房能，罢之。荐浙江布政使余子俊，历官陕西，习边事，从之.
翰林院编修陈音，应诏陈时政，言：“近日经筵之御，仅循故事，愿引儒臣赐坐便殿，从容咨论，仰发圣聪。异端者正道之反，法王、佛子、真人，宜一切罢遣。”章下礼部。
越数日，音又奏：“国家养士百年，求其可用，不可多得。如致仕尚书李秉，在籍修撰罗伦，编修张元祯，新会举人陈献章，皆当世人望。宜召还秉等，置献章于台谏，更召还判官王徽、评事章懋等以开言路。”忤旨，切责。
音在翰林，会司礼太监黄赐母死，廷臣皆往吊。侍讲徐琼谋于同官，音大怒曰：“天子侍从臣相率拜内竖之室，若清议何！”琼惭而中止。
时都给事中潘荣亦偕同官上言：“比来雨雪愆期，灾异迭见。陛下降诏自责，躬行祈祷，诏大臣尽言，宜上天感格，而今乃风薶昼晦，气赤而复黑，岂非应天之道有未尽与！夫人君敬天，不
871 明通鉴卷三十
在斋戒祈祷而已。政令乖宜、下民失所，崇尚珍玩，费用不经，后宫无序，恩泽不均，爵滥施于贱工，赏妄及于非分，皆非敬天之道。愿陛下日御便殿，召大臣极陈阙失而厘革之，庶灾变可弭。”
时万妃专宠，群小夤缘进宝玩，官赏冗滥，故荣等恳切言之。上不能用。【考异】陈音、潘荣上书，皆见《明史》本传。《传》特书“成化六年三月”，正风藐昼晦，郊坛祈祷时也。今据《列传》增入。
是春，南京大理少卿夏时正，奉敕巡视江西，除无名税，汰冗役，奏罢不职官吏二百余人，筑南昌之丰城堤，民赖其利。夏，四月，庚戌，立夏节，雷未发声，阴薶四塞。
壬戌，天鼓鸣。
是月，以水灾免直隶溧水，溧阳、句容、六合、江浦、当涂、芜湖七县税粮凡三万六千有奇。
五月，丙申，振畿内、山东、河南饥。
时三省大早，陕西、四川、山西、两广、云南并饥，亦先后振之。
大学士彭时请免夏税、盐钞及太仆寺赔课马。又以京师米贵，请发仓储五十万石平粜。下所司行之。
丁酉，王越奏破河套寇于延绥东路，六月，戊申朔，日有食之。
是月，顺天、河间、永平诸府大水。
时旱涝相仍，民食草木几尽。吏部尚书姚夔请遣使振恤，从之。
是夏，山东、河南大旱。
都给事中邱弘因言：“四方告灾，部臣格于成例，必核实始免，上虽蠲租，下鲜实惠。请自今遇灾，抚、按官勘实，即与蠲除。”从之。
是时万贵妃有宠，中官梁芳、陈喜，争进淫巧，奸人屠宗顺872
纪三十一
辈，日献珍异宝石、辄厚酬之，糜帑藏百万计，有因之得官者。都人仿效，竞尚侈靡，僭拟无度。弘偕同宫疏论其罪，“请追还帑金，置宗顺等于理，因没其赀以振饥民。”上不许，但申明禁约，违者无赦，然竟不能禁也。
京师岁歉米贵，而四方游僧万数，弘请“驱逐以省冗食”，又请“在京百兽房及清河寺诸处所育珍禽野兽，日饲鱼肉米菽，乞并纵放以省冗费。”疏上，报闻而已。弘与毛弘同居言路，皆敢言，人称“二弘”云。
上欲建佛阁于西山，六科给事中言：“四方早暵，夏秋无收，百姓嗷嗷待哺。荆襄流民强梗，陕西虏寇侵掠，致劳宸虑，分遣大臣巡视，选调官军。今乃起无名之工，为不急之务，徒费国用，有伤治体。若谓建阁可以邀福利，孰若以之振济饥民，赏劳军士，其为福利，岂不大哉！”上命已之。【考异】《通纪》系于是年之春，今据《宪章录》。
秋，七月，戊寅，免四川被灾税粮。【考异】《明史·本纪》及《三编》皆书是月“免南畿、四川被灾税粮”，无日，《明史稿》系之戊寅，而无“南畿”二字，按是年四月，以水灾免直隶溧水等七县税粮，即南畿也，今日分省分皆据《明史稿》。
已卯，皇子生于西内，纪淑妃出也。
妃，广西贺县人，本土官女，以征蛮俘人掖庭，授女史，警敏通文字，命守内藏。时万贵妃专宠而妒，后宫有娠者皆堕之。上偶行内藏，妃应对称旨，悦，幸之，遂有身。万贵妃知而恚甚，命婢钩治之，婢谬报曰“病痞”，乃谪居安乐堂。久之，皇子生，使门监张敏溺焉，敏惊曰：“上未有子，奈何弃之！”稍哺粉饵饴蜜，藏之它室，万贵妃日伺无所得。时废后吴氏居西内，近安乐堂，密知其事，往来哺养，上不知也。【考异】《明史·本纪》不载，今据《三编》增。其日分则《明书》及《通纪》皆书“已卯”，《通纪》并云“七月初三日”。是月丁丑朔，已卯正初三日也，今据之。
873 明通鉴卷三十一
壬午，朱永奏破河套寇于双山堡。【考异】《明史稿》书朱永破套寇于是月甲辰。按是年七月丁且朔，甲辰为七月二十八日。《史稿》书于戊寅之前，疑有误字。今据《明史》作“七月壬午”，为七月初六日。
丙戌，太白昼见。【考异】《明史·天文志》，太白昼见为六月丙戌，按六月戊申朔，是月无丙戌也。是年七月丁丑朔，丙戌乃七月初十日也，今校改。
命都御史项忠、吏部侍郎叶盛振畿内饥民。甲辰，大同总兵官房能大破河套寇于开荒川。
先是寇以万骑自双山堡分五道至，及战败，皆弃辎重走。至牛家寨，遇都指挥吴瓒，兵少，寇围之。指挥李镐、滕忠至，复力战，都督刘聚及都指挥范瑛、神英分据南山夹击。寇乃大败，斩首百有六，获马牛数千，阿勒楚尔中流矢走。
是役也，虽斩获不多，然诸将咸力战追敌，边人以为数十年所未有云。
是月，命都督李昶抚治屯营。
通州张家湾等处，被水军民凡二千六百六十户，漂没房舍六千四百九十处。给事中韩文等勘实以闻，命所司振恤之。
八月，辛亥，振山西饥，并免今年税粮。癸丑，下宽恤之政，以各省水旱相仍故也。己巳，广东高、雷二府地震。
九月，丙子朔，太白犯轩辕左角。甲午，犯左执法。已亥，犯木星。庚子，又犯左执法。【考异】《明史·天文志》系太白犯诸星于五年九月，误也。五年九月之朔为壬午，若六年九月之朔，则丙子也。《志》言“五年九月丙子朔”，乃承上文书之，脱去“六年”二字耳.其下文甲午、已亥，庚子，皆在六年之九月。复检《宪章录》及《二申野录》，是年金星四犯，皆在九月，其犯轩辕左角，则丙子朔也。今特书之，以刊正《明史·天文志》之误。
是月，改兵部尚书程信为南京兵部尚书。874
纪三十一
信以是年春早，应诏言兵事宜更张者四，兵弊宜申理者五。大略言：“延绥、两广，岁遭劫掠，宜择大臣总制四方。流民多聚荆襄，宜早区画。京军操练无法，功次升赏未当。”语多侵尚书白圭，圭奏寝之。寻改南京。明年，致仕。逾年卒，赠太子少保，谥襄毅。
以李宾为左都御史。
宾自都御史迁南京兵部尚书，至是以程信改南，复召宾内用。
冬，十月，丙午朔，东北有流星，赤色，光烛地，自昴宿东北行，至井宿而没。
己酉，以旱灾，免河南民田夏税三十七万七千七百石有奇，军屯子粒八万六百石有奇。寻又以旱灾，免济南、兖州等处秋粮二十八万九千七百有奇，济南、昌平、青州、德州诸卫所子粒七千三百有奇。又以水灾，免保定等卫子粒二万三百有奇。
十一月，荆襄流民复乱。
初，白圭讨平刘通，遽请班师，诸郡邑控制戍守事宜皆未及。会岁大旱，流民入山者九十万人。有李胡子者，刘千斤余党也，千斤败，与其党王彪走免，纠合余众小王洪等，往来南漳、内乡、渭南诸县，复倡流民为乱，伪称太平王，署其党为总兵、先锋等，又立“一条蛇”、“坐山虎”等号。官军屡剿不利，诸郡骚然。
癸未，诏都御史项忠总督河南、湖广、荆襄军务，会湖广总兵官李震讨之。
是月，博勒讷渡河与阿勒楚尔合。
时朱永、王越奉诏讨贼，数以捷闻。论功，永世侯，越进右都御史，而敌据套自如。
房能之被劾也，永等荐都指挥同知许宁才，诏擢都督佥事，佩靖虏副将军印，代能充总兵官。会套寇大入，宁与游击孙钺御
875 明通鉴卷三十
之于波罗堡，相持三日夜，寇乃解去。亡失多，宁以力战得出，卒被赏。至是寇人安边营，宁复击却之。
十二月，庚戌，遣官十四人分振畿辅。
是岁，侍讲学士尹直，上疏乞纂修《大明通典》、并续成《宋元纲目》。章下所司行之。
巡按云南御史郭阳，奏称“镇守中官钱能，刚果有为，政务归一”。时能方以被劾乞疾，阳奏请仍留云南镇守，一时上论鄙
巡按江西御史杨守随疏陈六事：“一追复郕王谥号；一召还李秉；一犯公罪者宜复官；一西征宜速班师；一军官犯罪援例赦免者，不得管军在外；一漕运宜量为存留以备匮乏。”奏上，时不能从。
876
纪三十二 明通鉴卷三十二
纪三十二起重光单阏，尽阔逢敦牂，凡四年。
宪宗纯皇帝 成化七年
春，正月，辛巳，命京官五品以上及给事、御史各举堪州县者一人，复正统间例；从都御史李宾之请也。
丙戌，大祀南郊。
是月，擢浙江布政使余子俊为右副都御史，巡抚延绥。
先是巡抚王锐奏请“沿边筑墙建堡，为久远计”，工未兴而罢。子俊上疏言：“三边惟延庆地平易，利驰突。寇屡入犯，获边人为导，径人河套屯牧，自是寇顾居内，我反屯外，亟宜沿边筑墙置堡。况今旧界石所在，多高山陡崖，依山形，随地势，或铲削，或垒筑，或挑堑，绵引相接以成边墙，于计为便。”尚书白圭以陕民方困，奏缓其役.
先是延绥镇治绥德州属县米脂吴堡，孤悬镇外，寇以轻骑人掠，镇兵觉而追之辄不及，往往得利去。子俊至，徙镇榆林，增益兵卫，攻守器毕具，遂为重镇，寇钞渐稀，军民得安耕牧焉。
项忠讨贼至襄阳，以“见卒寡弱，请调永顺、保靖土兵”，而先分军列要害，多设旂帜钲鼓，遣人人山招谕流民，归者日益众。会王彪引数十人觇军，忠掩其不意，禽之。
877 明通鉴卷三十二
事闻，时白圭为兵部，遣锦衣百户吴绶赞参将王信军。绶欲攘功，不利贼瓦解，纵流言。圭信之，止土兵勿调。忠疏争，且劾绶罪，上为召绶还，仍听忠调土兵，惟敕“严禁不得扰民。其流民在山眷恋生业，不至为非者，仍分别镇抚之”。【考异】忠至襄阳请调土兵，诸书或系之正月，或系之二月，今据《纪事本末》。
二月，复设九江、苏州、杭州钞关。
初，钞关设于宣德间，九江及苏之浒墅、杭之北新，皆同时建置.上即位之四年，罢之。至是户部以京库岁用钞不足，遂议复设。
三月，丁丑，岁星逆行入太微垣。【考异】《明史·天文志》作“丁卯”，误也。丁卯在二月、三月无丁卯，检《明史稿》作“丁丑”是也，今校改。
是月，工部尚书王复，请于直隶太平之芜湖，湖广荆州之沙市，浙江杭州城南三处，抽分竹木，遣官榷收。初止取钞，后易以银，渐增至数万两，以为宫中营缮之用。
朱永、王越等分兵五道，御寇于怀远等堡，设伏败之。追至山口及翁郭察图河，旧作晃忽都。寇败走。游击孙钺、蔡瑄又破其别部于鹿窖山。捷闻，玺书奖劳。
是时永，越等以“虏寇数万出入边塞，而我军堪战者不及一万，又复分散防守，何以御敌？”乃上《战守二策》。而兵部议，以“马瘦饷缺，命诸将分兵守御以图万全”，于是搜套之议复寝。永等请班师，不许。【考异】败寇怀远等堡事，见《朱永传》，在是年之三月，而朱永等上战守策，证之《明史·鞑靼传》中，在是年之春，皆前
后事，今统系之三月。
礼部侍郎邢让，国子祭酒陈鉴，以事除名。初，让在太学，力以师道自任，修《辟雍通志》，督诸生诵《小学》及诸经，痛惩谒告之弊。时以此见称，而名位相轧者多忌之。至是以国子监用会馔钱事，劾后祭酒陈鉴等，并追论让前在监中同罪，坐死。878
纪三十二
诸生诉阙下请代，复诏廷臣杂治，卒论死，赎为民。
鉴在太学亦有声。既得罪，礼部尚书姚夔请起致仕礼部侍郎李绍为祭酒。驰召之，而绍已卒。
绍居官刚正，有器局，时以疾解职归。其卒也，上深惜之。
是春，京师以频年饥馑，大学士彭时先奏请发仓储五十万石平粜，续又发二十万、至是又增十万。定值每石六钱，而豪猾乘时射利。户部侍郎陈俊，奏请“平籴以升斗为率，过一石勿与”，饥民获济。
俊练习钱谷，四方灾伤，边镇刍饷，奏请速至，俊裁决咸当，户部尚书杨鼎深倚之。【考异】《明书》系平籴于四月，盖春夏间事。证之《明史·俊传》，言“发太仓粟八十万石”，据《明书》，“初发五十万，后发二十万，至是又增十万”，与《俊传》八十万之数合，又，平粜之议发于彭时，《时传》“请发五十万石”，盖初次也。今参《列传》书之。
以都督同知欧信充总兵官，镇守辽东。【考异】信充辽东总兵官事，见《明史》本传，书于是年之春。诸书皆不载，今据增。
夏，四月，乙卯，岁星人太微垣，留守端门。
是日，雨土薶，丙辰，雨黑沙如漆。【考异】据《明史·天文志》，岁星留守端门在是月乙卯，《典汇》、《二申录》作“己卯”，形之误也，今据《明史》。
己巳，录囚。
五月，辛巳，瘗京师暴骸。时岁饥大疫，民多道死，户部奏，“请无令暴露以于和气”，从之。
诏“置漏泽园六所于都城外，并令病者委官收恤、其军余匠役给所亲收养，所亲不能给者，许送入养济院抚视之”。
是月，副都御史巡抚陕西马文升，请“复修茶政，易番马八千有奇以给边用”。
六月，巡按直隶御史梁昉上官：“涿州、良乡等县，密迩京师。其民迫于饥寒，困于徭役，往往隐下税粮，虚卖田地，产业
879 明通鉴卷三十二
已尽，征赋犹存，是以田野多流亡之民，里甲有代偿之扰。宜令有司查实归户，以清赋税。”下所司行之。
秋，七月，甲午、总督荆襄军务项忠奏：“前后招抚流民复业者九十三万有奇，赐复三年，仍请益土兵搜捕贼党。”【考异】忠奏流民复业者九十三万有奇，《明史稿》系之七月甲午，据忠奏报之文也。《明史》则统系于十一月荆襄贼平之下，云“流民复业者一百四十余万人”，亦据忠之奏报耳。证之《忠传》，忠疏言：“臣先后招抚流民复业者九十三万余人，余党遁入深山，又招谕解散，自归者五十万人。”合此二数，《明史》所称“一百四十余万人”，其为项忠自报之数明矣。史言“荆襄之乱，流民附贼者至百万”，又安得有一百四十余万之归者？且招抚之众，编之户籍，犹可以数稽，若解散之徒，散之四方，又安可以数计乎？《明史·纪》中据其奏报之数以为实，则当日滥杀之谤，何自而来？诸书所记，但云“四十余万”，与忠自报之九十三万已属悬殊，何况此外尚有五十万？忠不过以此掩其所杀之多，岂足为尽信之书耶，今但据《明史稿》七月所载书之，而仍归之忠所自奏，为得其实。
八月，甲辰，振山东、浙江水灾。
时户科给事中李森等奏“山东七府及浙江嘉、湖、杭、绍四府，自夏淫雨伤稼，漂没庐舍人畜无算，乞遣廉干名望大臣勘灾蠲振”，从之。
森以敢言指斥为上所愠，会户科都给事中缺，吏部列森名上，诏予外任。部拟兴化知府，不允，乃出为怀庆通判。未几，投劾归，遂不复出。
是月，王越以方西征，辞大同巡抚。诏听之，加总督军务，专办西事，以右都御史林聪巡抚大同代之。【考异】越辞巡抚，聪代之，皆见《明史》本传，在是年。而聪以八月出抚大同，见《七卿表》，今据之。
九月，辛未，浙江潮溢，冲决钱唐江岸干余丈，漂没居民田宅，守臣以闻。【考异】据《明史·五行志》，浙江潮溢在九月辛未，《本880
纪三十二
纪》统系于闰九月己未，盖据遣李颐往祭及修筑之月日牵连记耳。《二编》则系之九月目中，书是月二日辛未，遂及闰月遣李颙事，今分书之。
丁亥，始定漕粮长运法。
初，宣宗宣德间，平江伯陈瑄议立兑运法，与支运参行。支运者，民运淮安、徐州、临清、德州水次四仓，交收运官分派官军转运于通州、天津二仓，往返经年，民多受累。后周忱巡抚江南，议以民运粮储，俱于瓜洲、淮安补给脚价，兑于运军。自是变为兑运而支运者少。至是应天巡抚滕昭，议“变瓜、淮兑运为长运，令运军径赴江南水次交兑，加耗外复给米为渡江之费”。户部以为便，请行之。【考异】《三编·质实》云：“按渡江法，宣德时已与瓜、淮兑运并行。《明史·周忱传》云：“忱与陈瑄议，民运至瓜、淮水次，交兑漕运军运至通州。其附近军未过江者，即仓交兑，加过江米二斗。＇所谓·附近军＇者，考之《瑄传》、盖谓湖广、江西、浙江及苏、松、安庆军士。而浙江兑运粮岁六十万，苏，松、安庆九十一万八千，附近军领兑不尽，仍多赴瓜、淮交兑。昭之此议，则并令江北军过江就兑浙江等处，石加过江米一斗，南直隶等处一斗三升。户部会议，定石加脚米六升，乃悉罢瓜、淮兑运。是为长运法之始。”按前此兑运赴瓜、淮交兑者，谓民就兑于军，此则直令运军渡江就兑于民。所云“水次交兑”者，如某府漕粮即在某府水次兑之于军。但给过江之费，不复自运，此仍兑运法变通，而行之者。《质实》所记，最为明析，今并识之。又按，定长运法，《明书》、《宪章录》、《通纪》皆系之是年正月，盖据滕昭奏至之月；《三编》系之九月，盖户部议行之月也。《三编》月日，皆据《实录》，今从之、
是月，致仕南京吏部尚书魏骥卒。骥家居二十余年，至是年九十八岁。御史梁昉奏称其有德有寿，因举前史尊养三老五更及乘安车赐几杖故事，请施行。上览奏嘉叹，遣行人存问，赐羊酒，命有司月给米三石。使命未至而骥已卒。赐祭葬如礼，谥文靖。
881 明通鉴卷三十二
其子完，以骥遗言诣阙辞葬，乞以其金振饥民，上怃然曰：“骥临终遗命，犹恐劳民，可谓纯臣矣！”许之，萧山小民诣阙请祀于德惠祠，以配宋杨时，报可。【考异】骥卒在成化七年，见《明史》本传。《宪章录》系之八月，据梁昉所奏遣人存问之月也，《通纪》系之九月，则骥卒之月也。证之《明名臣言行录》，育“是年八月、上遣行人至其家存问，未至而骥以九月己丑卒。”已丑乃九月二十日也，今系之九月下.
闰月，已未，以浙江海溢，遣工部侍郎李颙往祭海神，并修筑塘岸。
冬，十月，乙亥，以王恕为刑部左侍郎，总理河道。
时运河淤塞，廷臣言：“自永乐间陈瑄治河，通运六七十年。近岁以来，规制废弛，滩沙壅塞，不加挑浚，漕运将阻。亟宜命宫修治，复瑄之旧。然自通州至仪真，瓜洲二三千里，非一人所能独任。当分沛县以南、德州以北及山东为三道，各委曹郎暨监司专理。且请简风力大臣总理其事，期以三年底绩。”从之。寻有是命。【考异】据《辑览》目中所载，言“英宗初命官督漕，分济宁南，北为二侍郎，郑辰治其南，副都御史贾谅治其北。至是河道淤塞，廷议请分三道”云云。按明初治漕，本兼河道。永乐间，陈瑄充总兵官、兼理河、漕，其后文臣如尚书、侍郎、都御史等，间遣巡视，亦河、漕不分。据《明史·职官志》，总督河道始于王恕，自成化后始分设总漕、总河。据此，则王恕之命，专在治河。《三编》所载，但书“河道淤塞，分二道治之”，《明史·本纪》亦但言“总理河道”，不及漕运，皆据《实录》更正，今从之.
十一月，甲寅，立皇子祐极为皇太子。大赦。【考异】此即五年四月所生之皇子，证之《后妃传》，盖柏贤妃所生也。先是成化二年，万贵妃生子，未期而薨。后贤妃生皇次子，今已三岁，故立之，史中叙载甚明，而《法传》、《宪章》二录，直以祐极即万贵妃出，误矣。贵妃生皇长子既薨，自是不复娠，亦见《贵妃传》中，陈、薛二家失于考证耳。
882
纪三十二 己未，项忠奏荆、襄贼平。
忠前后奏调土兵合二十五万，分八道逼之，流民归者又数万。李胡子势孤，潜伏山寨，忠遣副使余洵、都指挥李振帅兵掩捕。遇于竹山县，乘溪涨，半渡截击，遂生禽胡子及小王洪等，余多溺死。忠遂移军竹山，搜捕余孽，斩首六百四十，俘八百有奇。家口三万余人，户选一丁，戍湖广边卫，余令归籍给田。疏陈善后十事，悉允行。【考异】此俘斩之数，皆据《明史·忠传》。而原奏称“复招流民五十万，斩首六百四十，俘八百有奇”，招抚之多而俘斩之少，亦不实不尽矣。今仍据《明史·忠传》，而删去“五十万”及《纪》中“一百四十余万”语。
十二月，甲戌，彗星见天田，西指。下诏自责，敕群臣修省，条时政阙失。
丁丑，彗复北行，横扫太微垣郎位。
己卯，光芒长丈，东西竟天，北行二十八度余，犯天枪，扫北斗.三公、太阳，人紫微垣，正昼犹见，自帝星、北斗、魁、庶子、后宫、勾陈、天枢三师、天牢中台、天皇大帝、上卫阁道、文昌上台，无所不犯。
壬午，上避正殿，撤乐，御奉天门听政。
先是廷臣以彗久见，多言“君臣否隔，宜召大臣议政”。大学士彭时、商辂力请，中官乃约以是日御殿召对，戒曰：“初见时，情未洽，勿多言，姑俟它日。”将入，复约如初。比见，时言：“天变可畏。”上曰：“已知。卿等宜尽心。”时又言：“昨御史有疏请减京官俸薪，武臣不免觖望，乞如旧便。”上可之。【考异】《三编·质
实》云：“《明实录》，御史张敩因星变陈八事，其一为两京官俸薪，宜暂减半。＇时所谓·御史有疏＇者，盖谓敩也。”
万安遂顿首呼万岁欲出，时与辂不得已皆叩头退。中官戏朝臣曰：“若辈尝言不召见，及见，止知呼万岁耳。”一时传笑，谓之“万岁阁老”。上自是不复召见大臣矣。【考异】《明史·本纪》，日食
883 明通签卷三十二
外，星变多不书，是年十二月彗见则书之，以避正殿撤乐为非常也。《天文志》所载尤详，今日分皆据之。诸书言彗始见轩辕在十一月、《二申录》则合“三月有星孛于天田”。据此，则彗见已近一年，史特书其甚者耳，并记之.
癸未，召朱永还。王越总督延绥军务。
乙酉，彗星南行，犯娄宿、天河、天阴外屏、天困。
彗之见也，大学士彭时上言政本七事：“一毋惑佛事，糜金钱；二传旨专委司礼监，毋令他人以防诈伪；三延见大臣议政事；四近幸赐予太多，工匠冒官无纪，而重囚死徙者法不蔽罪，宜戒淫刑僭赏；五虚怀受谏，勿恶切直；六戒廷臣勿依违，凡政令失当，宜直言论奏；七清理牧马市地，减退势要庄田。”皆切中时弊。吏部尚书姚夔，亦偕群臣陈二十八事，大要“以绝求请，禁采办，恤军匠，减力役，抚流民，节冗费为急”。并见采纳。是时谕德王一夔上言：“彗星之变，灾异非小。谨上五事：一日正宫闱以端治本，二日亲大臣以咨治道，三日开言路以疏壅蔽，四曰慎刑狱以广好生，五日谨妄费以裕财用。”言尤剀挚，被旨切责。【考异】·夔上疏事，见《明史·王得仁附传》中。《宪章录》、《法传录》系之是年十二月星变时，是也。据《传》，“王得仁本谢姓，父避仇外家，因冒王氏”，故二书皆作“谢一夔”。今仍据《明史》本传。
辛卯，录囚，减死罪以下。
是岁，释嘉策淩人居河套，与阿勒楚尔合。时颇罗鼐稍衰，又有别部们都尔者，旧作满都鲁，又作们都埒。亦先后来套中。兵部尚书白圭，议“以十万众大举逐之，沿河筑城抵东胜，徙民耕守”，上壮其议。
安南黎灏攻占城，破之，虏其王槃罗茶全以归。八年
春，正月，戊戌朔，以星变，免庆成宴。884
纪三十二
丙午，彗行奎宿外屏，渐微，久之始灭。庚戌，大祀南郊。
乙卯，太白经天，与日争明。
癸亥，皇太子薨，传者以为万贵妃害之也，谥曰悼恭。
是月，玛拉噶犯安边营，延绥参将钱亮与战，败绩，指挥柏隆、陈英死之。释嘉策凌复犯固原、平凉。
先是白圭议大举搜套，上敕吏部侍郎叶盛巡边，与总督王越、巡抚马文升、余子俊、徐廷璋详议。
初，盛为谏官，好言兵，多所论建。既往来三边，知时无良将，边备久虚、转运劳费，搜河套复东胜未可轻议，乃会诸臣上疏言：“守为长策。如必决战，亦宜坚壁清野，俟其惰归击之，令一大创，庶可遏再来。又或乘彼人掠，遣精卒进捣其巢，令彼反顾，内外夹击，足以有功。然必守固而后战可议也。”上善其言。而圭主复套，方谋出师，于是盛议亦寝。【考异】安边之败，《明史·本纪》系之正月，《鞑靼传》中言“七年之冬”，因遣叶盛巡边类记耳，证之《盛传》，其巡边上疏亦在是年之春。盖盛之奉使在去冬，其至边议事皆在是春，今并牵连记于入寇之下，仍据《明史·本纪》。
四川荣县盗起，杀人攻城，据府库，纵狱因。已，又焚劫犍为，恣行剽掠，官军捕之，辄为所败。兵部尚书白圭言：“昔年赵铎之乱，一再用兵，然后克之。今疮痍甫定，宜敕镇守官偕巡按御史，严督三司克期进剿。兵力不敷，可征威茂、永宁分守官军协剿，毋如前日养寇。”上纳之。
寻擢江西布政使夏埙为副都御史，巡抚四川，任以平盗。埙至官，立互知会捕法，盗稍稍戢。
二月，白圭以大举搜套，发京兵及他镇兵十万屯延绥，而以输饷责河南、山西诸府县民，不给则预征明年赋，于是内地骚然。
兵科给事中梁璟言：“山西预征草豆，每夫科银二十两。岁旱
885 明通鉴卷三十二
民饥，逃亡载路，太原一县，五日内已亡三百八十余家，人心骇惧。乞发帑补买以苏民困。”事下户部议，格不行。
时侍讲倪岳亦言：“山西、河南之民，飞刍挽粟，徒步千里，夫运而妻供、父挽而子荷。乃转输不足，又有预征；水旱不可先知，丰歉未能逆卜，征如何其可预也！”皆不省。【考异】《明史·白
圭传》，“以输饷责河南，山西、陕西”。《重修三编》据《明实录》，“圭议预征河南、山西料豆各十万石，草各五十万束，以足陕西诸郡不继之数。”陕西并无预征，盖误也。今据《三编》删去“陕西”二字，但云“预征山西、河南诸府县”。
《三编·发明》曰：预征非制，唐庄宗衰世苟且之法也。然同光四年所谓预征者，亦只于三月征夏、秋之税，如唐代宗之税青苗而已，非悬丰歉不可知之明年而先责其赋也。
明至宪宗之时，国用不节，倾内帑以恣中官梁芳辈之侵牟，府藏既虚，而欲大举搜套，遂至以预征为筹饷之计，谬矣！
且豫、晋为师行经过之区，其民方任转输，尤当减赋缓征以纾其力。而乃欲行此苟且之法以重困之，民劳不大可念乎！
况是时所发京兵，素号冗怯，前后命遣朱永、赵辅、刘聚三大将，又皆畏葸不任战者。征匮竭之饷以饱偷惰之兵，一矢未发，而内地且骚然矣，虽欲复套，得乎？
三月，癸丑，赐吴宽等进士及第、出身有差。夏，四月，辛未，始雷。
癸酉，以京师久旱，运河水涸，遣使祷于郊社、山川、淮渎、东海之神。
初，南京户部侍郎陈翌，因灾异陈事，请如正统例遣使录囚，部议寝之。至是上忆其言，乙酉，分遣郎中刘秩等十四人，886
纪三十二
会巡按御史及三司官录囚，丁亥，复从商辂请，遣郎中张文昭等录天下囚，自是遂定为五年一遣之制。
项忠之平荆襄也，下令逐流民。民有自洪武中占籍者，亦在遗中，有司一切驱逼，不前即杀之，戍者舟行、多疫死。给事中梁璟，因星变求言，劾忠妄杀。而白圭亦言“流民成业在前者，宜随所在著籍”，又驳“忠所上功次，与湖广总兵李震、都御史杨濬所报名数不符”。忠因上疏，大略谓：“流民之众，臣因不忍滥诛，故令丁庄谪发遣戍。至揭榜晓贼，谓已杀数千，盖张虚势怵之，非实事也。且圭身在事中，今日之事，又圭所遣。中外议者谓荆襄之患何日得宁；今幸平之，而流言沸腾，辄以臣为口实。昔马援薏苡蒙谤，邓艾槛车被征，功不见录，身更不保。臣幸际圣明，愿赐骸骨，勿使臣为马、邓之续。”上温诏答之。逾月，召忠还，进左都御史。【考异】梁璟劾忠，诸书多系之去年之冬，《纪事本末》系劾忠于是年之四月，忠致仕于五月，《宪章录》致仕在六月，今二事统系之四月之下。
五月，戊申，免陕西、山西、河南夏税十之二。
癸丑，以武靖侯赵辅为平虏将军，充总兵官、与总督军务王越御延绥诸路，并敕都御史马文升督陕西兵，余子俊督延绥兵，徐廷璋督宁夏兵，及各道总兵、参将、游击俱听辅、越节制、搜河套也。
先是叶盛巡边还，白圭请择遣大将军专事敌；而王越以在边无功、士卒衣装尽坏，马死过半，请且休兵，与盛偕还。而廷议以“套寇不灭，三边终无宁日。先所调诸军，已逾八万，将权不一、迄无成功，宜专遺大将调度”。乃有是命。
六月，寇入平凉，巩昌、临洮，杀掠人畜三十六万四千有奇。
秋，七月，寇入庆阳。
时赵辅等师次榆林，寇已深入不能制，乃与王越奏言：“搜套
887 明通鉴卷三十二
非十五万兵不可；今馈饷烦劳，公私困竭，宜姑事退守。”
会陕西巡抚马文升复报寇警，兵部论辅、越拥重兵坐视，命给事中郭镗往勘以闻。
是月，南畿大风雨，坏天地郊坛、孝陵庙宇；苏、松，扬三府亦以水灾告。浙江海溢，杭、绍、嘉、湖、宁五府各被水灾，凡八郡，沦没田禾，漂毁官民庐舍畜产无算，溺死者二万八千四百六十余人。
敕修隆善寺成。工匠授官者三十八人、尚宾少卿任道逊等，以书碑皆进秩都给事中。王诏上疏力谏，不省。【考异】王诏谏工匠授官事，《法传录》系之九年，证之《明史·诏传》、特书“八年七月”，《宪章录》同。按诏上疏，言“陛下绍承鸿业，于兹九载”，所谓“九载”者，自其践阼计之，非改元也，今据《明史》本传。
八月，寇犯宁夏，深人环庆、固原。九月，丙午，敕谕安南黎灏。
初，安南破占城，虏其王，其弟槃罗茶悦逃之山中，遣使臣乐沙弄来告难。兵部请“敕责安南，令归占城国王及侵地”，上欲俟安南贡使至，徐为处分，乃先册封槃罗茶悦为占城国王，至是，始遣给事中陈峻、行人李珊持节往。
时占城已为安南所据，改曰交南州。峻等行至新州港，守关者不纳，遂不克人。【考异】《明史·本纪》不载占城告难及册封占城事，但于是年九月书“谕黎灏还占城侵地”。《三编》书占城告难于五月，证
之诸书、占城之破在去年，告难在本年五月，册封占城在六月，盖欲俟安南贡使之至，故迟之也。今仍据《本纪》，而统系于是年九月下。
辛亥，巡按陕西御史王哲言：“寇据河套，去冬至今年夏，三人巩昌、会宁，近益深入，南至通渭、秦安，西至金县，每入俱由安边花马池。总兵总督调兵守延绥、环庆、固原，而榆林、固原、安定、会宁，相距二千余里，有警难应援。宜令辅、越专理东路，别遣将扼其西路。”
888
纪三十二
癸丑，巡抚延绥余子俊上言：“今征套士马，屯延绥者八万。馈饷之费，以今年之数约之，米豆需银九十四万，草六十万，每人运米豆六斗，草四束，应用四百七万人，银八百二十五万。公私烦扰，亟须变计。臣前请筑墙建堡，事属可行。请于明年春夏寇马疲乏时，役陕西运粮民五万，给食兴工，期两月毕事。”时白圭在兵部，犹持前议阻之。上是子俊言，令速举。【考异】王哲、子俊上书月日，皆见《明史稿》，《明史》删之，故统系寇边事于是年之末。证之《子俊传》，当在是月，今据增。
是月，巡抚陕西马文升，奏破套寇于韦州。
先是释嘉策淩、们都尔等屡犯边，文升请驻兵韦州，而设伏诸堡待之；遂破之黑口，禽其平章迭烈孙。至是又破之汤羊岭，斩首二百。名其岭日得胜坡，勒石纪功而还。【考异】事见《明史·文升传》，在是年，《宪章录》、《法传录》皆系之是年九月，据《传》所记，亦文升奏报之文。明年，被劾报功不实，即是年韦州之役也。
礼部尚书姚夔，以“南畿、浙江大水，请敕廷臣共求安民弭患之术”，诏付所司议行之。
冬，十一月，己酉，以宁晋伯刘聚代赵辅为将军，充总兵官，屯延绥。
先是郭镗勘边还，称：“六七月间，寇纵横边地，辅、越等逗留榆林不进，致部将遇敌，辄以不得号令为词。当治其弛兵玩寇罪。”时辅、越方以寇不战自屈，奏请班师，兵部劾其欺谩，上不之责。至是辅乞疾求代，乃改命聚，召辅还，仍以王越总督军务。
十二月、癸酉，振京师饥民。寻又以旱灾，免直隶顺德、真定等府所属并河间卫秋粮九万七千余石。
是冬，江西巡按御史杨守随，以灾异陈时政七事。时廷议以四方灾伤，停遣刷卷御史，会昌侯孙继宗请并停在京者，守随劾“继宗等任情作奸，恐罪及，假此祈免”。上置继宗不问，而刷卷
889 

明通鉴卷三十二
如故。
初，畿辅八府，旧止设巡抚一人，驻蓟州。频年以御边不能兼顾，都给事中梁璟，请“分设东、西二巡抚：东治顺天、永平，驻遵化，以蓟州军务属之；西治保定等六府，兼提督紫荆、倒马二关，驻真定”，朝议从之，遂为定制。
初，运粮京师，未有定额，至是因改长运，定解京四百万石，不令缺，以为常。
鞑靼别部释嘉策淩以女妻们都尔，立为可汗，策淩自为太师。
九年
春，正月，丁未，大祀南郊。
壬子，总兵官刘聚及总督军务王越，败释嘉策淩于漫天岭。时三遣大将，皆以越总督军务。寇每入，小击辄去、军罢即复来，率一岁数入，将士益玩寇，而寇势转炽。
癸丑，免湖广，武昌等府被灾秋粮几三十二万余石。是月，土尔番阿尔即阿力，见前据哈密城。
初，哈密忠顺王布拉噶旧作卜列革卒，无子，王母宁温达锡里旧作努温答失里主国事。天顺之末，释嘉策淩窥哈密无主，袭破其城，王母率亲属部落走苦峪，遣使来告难。时鞑靼数扰边，朝廷不得援。上即位之二年，虏兵已退，乃资遣还故土，其头目哀请以都督同知巴图穆尔袭封。旧作把塔木儿。巴图者，故忠顺王托欢特穆尔旧作脱欢贴木儿外孙也，上因擢为右都督，摄国王事，又卒。其子哈商旧作罕慎请嗣职，许之，而不命其主国事，政令无所出。
是时土尔番酋阿尔方强，遂于去年冬乘机袭哈密，破之，虏其王母，劫金印去，留其妹婿伊兰旧作牙兰据守之。至是哈密来告难，廷议讨之。【考异】哈密之破，《明史·本纪》及《三编》皆系之890
纪三十二
是月，证之《哈密传》，在八年之冬，《土尔番传》则云“九年之春”、盖以去年破，今年始来告也。《哈密传》言“四月上闻”，则据遗李文等往谕之月日也，今据《明史》、《三编》而分书遣李文等于四月.
江西真人张元吉坐系二年，竟以夤缘免死，杖百，发肃州军，言官争之，不纳。至是其子元庆复为父陈情祈免，上许之。
给事中虞瑶等言：“《律》：“杀一家三人者磔。”元吉以睚眦杀四十余人，罪不容诛。贷死遣成，已为枉纵；今又得释归田里，臣实未谕。若以元吉母老子幼，情或可矜，则元吉所杀四十余人，岂无可矜如元吉者？祖法朝纲，不可不慎。”奏人，命俟终养遣成，寻竟释为民。
二月，壬戌朔，免山西被灾税粮。是月，吏部尚书姚夔卒。
夔才器宏远，表里洞达，朝议未定者，夔一言立决。其在吏部，留意人才，不避亲故。每遇灾异，辄请振恤、忧形于色。至是卒，赠少保，谥文敏。
三月，甲午，山东黑暗如夜。
乙未，济南诸府狂风昼晦，咫尺莫辨。【考异】甲午乃三月初四日，见王恕奏疏中，《明史稿》、《五行志》及《二申录》皆据书之，《明史·五行志》直作“甲午”，是也。惟风薶，《明书》成化九年三月癸未，济南狂风昼晦”。三月无癸未，疑“乙”字之误，今校改。
壬寅，减云南银课之半。
庚申，振畿内、山东饥。是时东省饥尤甚，骼无遗胔。是月，以尹旻为吏部尚书。
时姚夔卒，商辂欲以王概代，会妻丧在告。旻通中官，以中旨得之。
南京大风雨，坏太庙、社稷坛树。夏，四月，辛酉朔，日有食之。
甲子，乌梁海福余三卫寇辽东，总兵官欧信击败之。
168 明通鉴卷三十二
时言者以“信老，请召还”，巡抚彭谊奏言：“官军耆老五十余人，皆言信忠谨有余，累立战功，年六旬而骑射胜壮士，不宜召回。”乃留镇如故。
丁卯，山东又黑暗如夜。
总督河道刑部侍郎王恕，奏山东、畿内灾及山东昼晦，上侧然。戊辰，诏山东今年税粮，悉与蠲免，瘗京师暴骸。丁丑，复下宽恤之诏。
壬午，上阅武臣骑射于西苑。时以武备废弛，黜指挥李胜等四十六人。
是月，巡抚山东牟俸，以灾请“发济南仓储，减价平籴，临清关税，兼收米麦以资振济”。又乞“开中淮、浙盐百万引，尽蠲州县通课”。诏悉如所请，仍命移临清仓粟十万石振之。于是俸又乞“截留漕粮，并贷饥民”，且乞“开纳粟例，令胥吏富民皆踊跃输振”。诏悉许以便宜从事。
兵部奏言：“哈密实西域咽吭，弃而不救，恐赤斤蒙古等卫亦为所胁，则我之藩篱尽撤而甘肃之患方殷。若使套寇不退，关中供亿愈难。”于是命边臣谨戒备，敕罕东、赤斤诸卫协力战守。寻遣都督同知李文右、通政刘文经略甘肃，并遣锦衣千户马俊往谕土尔番，使归哈密侵地。
五月，进商辂户部尚书，万安礼部尚书兼学士，直阁如故。六月，壬申，振山西饥。
已卯，免陕西被灾夏税。
秋，七月，壬辰，释嘉策淩寇边，巡抚延绥余子俊，会总兵官许宁败之于榆林涧。
庚戌，东直门火。
八月，刑部尚书陆瑜致仕，以王概为刑部尚书。
兵部尚书白圭以忧去，诏葬后起复。【考异】瑜以是年八月致仕及王概以八月任刑尚，皆见《年表》，《通纪》、《纪闻》人之八年，误也。892
纪三 十二 白圭以忧去、本传不见，亦据《年表》书之。
九月，辛卯，镇守浙江中官李义有罪，宥之。义至宁波卫，指挥马璋馈白金二十两，意不慊，遂杖杀之。璋母讼于朝，诏义自陈，义言“因公事杖璋，璋以病死，非杖毙也”。上竟不问。庚子，王越等袭套寇于红盐池，败之。
时们都尔、博勒呼、释嘉策淩三酋连兵深人，直抵秦州、安定，会宁诸州县，从横数千里。王越策寇尽锐西出，必不备东偏，乃帅总兵官许宁、游击将军周玉，各将兵四千六百人为左、右哨。玉，前都督佥事贤之子也。
诸将从榆林红儿山出境，昼夜兼行八十里，涉白盐滩北，又百五十里。侦知寇老弱尽在红盐池，乃分兵千余伏他所，而身率宁、玉张两翼直薄其营，伏兵又从后夹击，大破之，焚其庐帐而还。及诸寇饱掠归，则妻子畜产已荡尽，相顾痛哭。自是稍徙北去，不敢久踞套中，亦不敢恃险深入。于是延绥得息肩者数年。是月，诏淮、徐、临、德四仓支运七十万石之米，悉改为水次交兑。
先是七年，立长运法，计四百万余石之额，其旧人支运者，惟此四仓七十万石之米未改，至是悉改之。自是官军长运遂为一代定制，其自支运改为长运者，又名“改兑”云。【考异】据《明史·食货志》，立长运法在七年，下文又言“不数年命四仓支运七十万石之米，悉改水次交兑”云云，今证之《三编》七年《目》中，据《明史·志》书之.而《质实》云：“其改兑则九年九月也。”此本《实录》，今从之。
冬十月，乙丑，录囚。
是月，巡抚山东牟俸，复以洊饥檄发东昌济宁仓粟十万余石为军士月粮，而以德州、临清寄库银易米振济，奏请伏专擅罪、上特宥之。又言：“今救荒者止救其饥，不谋其寒，纵得食，终不免僵死，乞贷贫民布棉。”诏从之。【考异】俸救荒事，具见《明史》本传.《传》中所记三月、七月、十月，凡三次奏请，《三编》亦详记于
893 明通鉴卷三十二
《山东大饥》目中。今月分皆据本传。
十一月、丁酉，复阅骑射于西苑，罢定襄伯郭嵩等四人。嵩，登之兄子也。英国公张懋三发皆中。上大喜，赐金钞。
是月，朵颜三卫附虏寇，出没广宁、义州，辽东总兵官欧信遣将韩斌等败之于兴中。追及麦州，斩六十二级，获马畜器械以千计。
是时喜峰守将吴广，以贪贿失三卫心，故三卫入犯，诏征广，下狱死。
十二月，兵部奏：“畿内、山东、河南等处水旱，请免征民间马课。”诏“南直隶等处，凡灾伤地皆暂停之”。
王越奏红盐池之捷。纪功郎中张谨，劾“赵辅、刘聚等滥杀冒功，越妄奏虚捷”，并及马文升、余子俊等。
初，文升韦州之捷，不欲夸张，以是赏薄，至是因越奏大捷，亦遣子琇报功；而子俊方以筑边墙，不预其役，奏报多出传闻；故谨并劾之。诏遣工科给事中韩文等往勘。【考异】张谨劾王越等，诸书多系之十年，盖因韩文等勘还，牵连并记也。若《纪闻》、《通纪》系之是年九月，则红盐池之捷尚未报也。据《明史·刘聚传》，在是年之冬。《三编》十年《质实》记余子俊筑边墙事，遂及张谨之劾赵辅等系之九年之十二月，此据《实录》年月，今从之。
白圭起复，还朝。
是冬，都督同知李文等奉使抵肃州，先遣锦衣千户马俊往谕土尔番。阿尔抗不奉命，羁俊月余，文等乃檄哈密故摄国王子哈商及赤斤、罕东、默克埒旧作乜力克诸部合讨之。
是岁，翰林编修谢铎，因校勘《宋元通鉴纲目》将竣，上言：“《纲目》一书，帝王之龟鉴，陛下命重加考定，必将进讲经筵，为治道资也。今天下有太平之形而无其实，名日振纪纲而小人无畏忌，日励风俗而缙绅弃廉耻，饬官司而污暴益甚，恤军民而罢敝益极，减省有制而兴作每疲于奔命，蠲免有诏而征敛每困894
纪三十二
于追呼.考察非不举而幸门日开，简练非不行而私挠日众，赏竭府库之财而有功者不劝，罚穷谳覆之案而有罪者不惩。以至修省祈祷之命屡颁，水旱灾伤之来不绝，禁垣被震，城门示灾，是则诚可忧也。愿陛下考古证今，见之行事，然后可长治久安，而载籍不为无用矣。”上嘉纳之而不能行。
十年
春，正月，丁亥朔，振京师贫民。丁酉，大祀南郊。
癸卯，命王越总制延绥、甘肃、宁夏三边。先是刑部主事张鼎上言：“陕西八府三边、俱有镇守总兵，而巡抚、都御史不相统一，遇事各为可否，有警不相救援。宜推文武兼济者一人总制三边，副将以下悉听调遣，以一事权。”下所司议，“设制府于固原，控制三边。”诏以越总督文武，自总兵、巡抚而下皆听节制。三边设总制自此始。
时越以红盐池功，加太子少保，增俸一级，于是朝议纷起。【考异】王越总督军务数年，其辞大同巡抚，专办西事，证之《越传》在七年，代赵辅总督军务在八年，其总制三边则在十年，盖三边设总制始于是年也。《三编》目中据《实录》书之，与《明史》本传合。《通纪》、《纪闻》则统系之成化六年，盖未见《实录》也。今据《明史》、《三编》分书之.
丙午，召刘聚还。
聚，太监永诚从子也，以边功得内援，遂封伯。河套之役，前后所遣三大将朱永、赵辅及聚皆无功。辅还，仍督京营。聚亦以漫天岭之捷加给世券，故言官劾之尤力。聚还数月卒。
二月，命都御史董方出抚大同，改林聪南京都察院左都御史。
免南畿、湖广被灾秋粮。
895 明通鉴卷三十二
吏部左侍郎叶盛卒。盛清修积学、尚名检，薄嗜好，居言路尤多建白。卒年五十五，谥文庄。
三月，庚寅，崇王见泽之国。
是月，总督两广右都御史韩雍请致仕，许之。
初，雍在粤，不礼于镇守中官黄沁，沁颇衔之。会上年柳、浔诸蛮复叛，参将杨广俘斩九百人；方更进而贼破怀集县。兵部劾雍奏报不实，沁亦讦雍坐视，且言其滥赏费财，上遣给事中张廉等往勘。而广西布政使何宜，副使张敩，亦以雍素轻己，共酝酿其罪。谦还，奏“事虚实交半”，遂听雍致仕去。
雍有雄略，善断，临战躬亲矢石，不目瞬。既承制专决，自奉尊严。军门设铜鼓数十，仪节详密。三司皆长跽白事，裨将以下，绳柙无所假。又坦中不为崖岸，挥斥财帛不少惜，故虽令行禁止而谤议亦易起。卒为中官所畸龁，公论皆不平。两广人思其功，为立祠祀焉。家居五年卒，正德间，赐谥襄毅。【考异】韩雍致仕，诸书皆系于去年之冬，盖因浔、柳之叛被劾在先，故自请之，至是始得所请而去。故《三编》系之是年三月，今从之。
给事中韩文，自庆阳核诸将军功还，奏“张谨所劾刘聚、马文升、王越等滥杀邀功及所报首功百五十仅十九级皆实，请论治”。上曰：“今寇已平，姑勿问。”已，兵科给事中郭镗复请治之，诏所司移文戒饬而已。文复会同官梁璟、王诏等，奏起致仕尚书王竑、李秉而斥王越，并及宫闱隐事，上大怒，召文等至文华殿，面诘之。诏仰呼曰：“臣等言虽不当，然区区犬马之诚，知为国而已。”乃杖而释之。【考异】韩文等受杖事，见《明史》韩文，梁環等传。《文传》所载，系核韦州军功归，《璟传》所载，亦在红盐池奏捷之后。诸书多系之九年十二月，盖因张谨之劾，韩文之勘，连记及之。《通纪》系之九年九月，其时王越等甫败套寇，尚未报捷。惟《宪章录》书韩文自庆阳还，劾奏越等在本年三月，今从之。
夏，四月，以陕西布政使朱英为右副都御史，巡抚甘肃。896
纪三十二
英先后奏陈安边二十八事，其请徙居戎，安流离，简贡使，于时务尤切云。
王越闻总制三边之命，方自以功大赏薄；及闻言官交劾，遂怏怏，称疾乞还朝。许之。【考异】王越之还，诸书皆系之十年正月，盖因受总制之命牵连并记也。《通纪》系之四月，盖在韩文核功之后。然证之《七卿表》，越任左都御史兼督团营在明年二月，又证之《马文升传》，代越总制三边在明年之春，则此时越尚未还，得请而已。
五月，戊申，申藏妖书之禁。
是月，免山西太原、平阳被灾税粮八十二万有奇，陕西西安被灾夏税四十五万有奇。
六月，赵辅以被劾辞侯，乞世伯。上许其世伯、侯如故，仅减禄二百石，言官力争，不听。辅复上疏暴功，言“减禄无以赡老”，余子俊等复劾之，卒不问。
闰月，乙巳，巡抚延绥余子俊筑边墙成，上其事，且以母老乞终养，慰留不许。
初，子俊请筑边墙，役运粮民夫，上皆从之.会王越袭寇红盐池，患少息，子俊得一意兴筑，东起清水营，西抵花马池，延袤千七百七十里，凿崖筑墙，掘堑其下，连比不绝。每二三里，置敌台崖砦备巡警。又于崖砦空处筑短墙，横一斜二如箕状，以瞭敌避射。凡筑城堡十一，边墩十五，小墩七十八，崖砦八百十九，时谓之“橐驼城”。役军四万，不三月而告竣。墙内之地，悉分屯垦，岁得粮六万石有奇。【考异】子俊筑边墙事见本传，盖以七年巡抚延绥，即建此议，八年复请，始以九年兴工，会王越奏红盐池之捷，寇患少息，遂以是年闰六月成之，《明史·本纪》及《传》载悉合。《三编·质实》云：“边墙之筑，《明史·兵志》谓在成化七年，《地理志》谓在九年。考《宪宗实录》，八年三月叶盛疏云：“七年六月，内用总兵巡抚议，令官军兴筑，而城堡守备兵不足供役，乃请役民夫，旋为部议所格。＇是《兵志》以为七年筑者，盖据官军兴筑之始也，九年十二月，张谨劾赵辅等
897
明通鉴卷三十二
冒功罪，有云＇余子俊方修治边墙，难于概治＇。是赵辅等御寇韦州之际，即已纠众兴工，《地理志》以为九年筑者，据民夫兴筑之始也。”今按子俊以九年筑，十年成，而边墙之议始于七年。《三编》所载，证之《明史·子俊传》悉合，今据书之，
是月，以定西侯蒋琬督十二团营兼总神机营兵。琬，贵之子也。
先是琬协守南京，廷议设三边总制，并举琬为总兵官。上命王越专制三边，寻罢碗不遣。至是琬还，遂有是命。琬上言：“北京西北隅有土城故址，请复筑之。”又言：“大同、宣府诸塞下田宜清核。”事下所司议，虽不尽行，时论韪之。【考异】琬督团营，诸书多系之正月，盖据其召还也。证之《功臣表》。领团营在是年闰月，今从之.
秋，七月，甲寅，免江西南昌等府被灾秋粮凡八十六万有容
八月，辛卯、释嘉策淩犯宣府，命都督同知赵胜为平虏将军，充总兵官御之，太监刘恒、覃平监军。未几，寇退，复召还。
是月，刑部尚书王概卒。
赐广东按察副使孔镛、金事陶鲁、林锦诰命。
镛初以连山令从巡抚叶盛征广西有功，荐擢高州知府，平猺贼十余部，降其众数百人，已，又会陶鲁破粤贼于廖婆堡。鲁以新会丞连破广西猺贼之流劫高、廉、肇、惠者，以叶盛、韩雍先后荐擢监司。而廉州知府林锦，亦以御寇功升佥事。至是巡抚吴琛，具三人治绩闻于朝，遂有是命。
锦终按察副使，镛后累官至贵州巡抚，而鲁迁湖广布政，仍留治广东兵备，兼领广西事。时称“三广公”。广人倚之如长城。【考异】赐孔镛等三人诰命事，诸书不载。《三编》据《实录》系之是年八月，今从之。
898
纪三十二
九月，癸丑朔，日有食之。【考异】《明书》作“癸卯朔”，误也，今据《明史·本纪》。
乙卯，以水灾，免南直隶苏，松、常、镇四府被灾州县并苏州卫秋粮共四十三万四千余石。【考异】《明书》作“免秋粮五十九万”，盖内有马草十六万并计之。证之《宪章录》，分书秋粮、实得此数，今从之.
是月，国子司业耿裕，言“勋戚子弟当先束身礼法”，乃采辑古诸侯贵戚言行可师者，人授一编。上闻而称善，乃诏侯、伯及驸马年少者皆入国子监。裕，刑部尚书九畴子也。
冬，十月，以项忠为刑部尚书，代王概也。【考异】《宪章录》、《法传录》记项忠任刑尚于十二月，亦不言改兵部事。证之《明史·七卿表》。刑尚王概八月卒，故忠以十月代之。及十二月兵尚白圭卒，忠改兵部，以董方为刑尚，其迁代皆可考也。今据《明史·表》。
都督同知李文等讨土尔番，不克，引还。
先是文等引兵至布隆吉尔川，旧作卜隆吉儿.谍报土番阿尔集众抗拒，更结别部谋掠罕东、赤斤二卫。文等不敢进，遂请“旋师肃州，散遣二卫兵固守本土，令哈商及默克埒、辉和尔旧作畏兀儿之众退居苦峪驻牧”。章下兵部，具如所请，文等无功而还。土尔番知中国不足惮，据哈密久之。
十一月，丙子，免河南被灾税粮三十四万有奇。
是月，虏寇复犯宣府，人马营赤城署，都督佥事周玉击败之。
捷闻，兵部言“宣府诸大帅无功，玉所部三千人能追敌出境，请加一秩以酬其劳”，乃予实授。寻充宣府副总兵官。是时寇徙出套，延绥之患少息，而宣府、大同诸边颇被其扰矣。
十二月，已丑，罢采金之役。
时内费日侈，帑金不足用，命湖广宝庆等郡开采；岁役民夫五十五万人，死者无算，仅得金三十余两。抚臣刘敷奏请已之。
899 明通鉴卷三十二
户部檄所司开辽东黑山金场，辽东巡抚彭谊奏：“永乐中，太监王彦等开是山，督夫六千人，三阅月止得金八两，请一并已之。”报可。【考异】《明史·本纪》书罢宝庆诸府采金于是月，《宪章录》所载、亦仅湖广宝庆等府，《三编》增人“彭谊请并辽东黑山金场罢之”。证之《明史·谊传》，在十年之冬，正与罢湖广金场相先后也，今据增。
甲午，都御史李宾等奏：“锦衣镇抚司累获妖书，语多妄诞，小民无知，往往被其幻惑。请备录妖书名目榜示天下，并定传习罪名，俾畏法不敢再犯。”从之。
是月，白圭卒。项忠改兵部代之，以董方为刑部尚书代忠。是冬，陈峻等自安南还。
时安南黎灏复执占城王弟槃罗茶悦，奏称：“槃罗茶全为其弟槃罗茶悦所弑，因自立。及将受封，又为其子茶质苔所弑，其国自乱，非臣灏罪。”朝廷知其诈，不能诘，但劝令还其土宇，亦不听。
是岁，山东复饥，巡抚牟俸请发仓储振贷，从之。
俸抚山东五年，治尚烦苛，然颇尽心荒政，所全活甚众。900
纪三十三 明通鉴卷三十三
纪三十三起旃蒙协洽，尽著雍掩茂，凡四年。
-
宪宗纯皇帝 成化十一年
春，正月，癸亥，大祀南郊。
癸酉，上以哈密失国，人民无统，敕哈商权主国事，并给以衣粮谷种。
是月，晋大学士彭时少保。
吏部奏罢朝觐官布政使杨文琳、按察使王琳以下凡一千八十一员。
二月，甲申，禁酷刑。
时国子祭酒周洪谟言：“天下有司听讼，辄用夹棍等刑具，百姓不胜苦楚，请敕法司禁约，除人命奸盗死罪外，其余止用鞭朴，违者风宪官论治。”报可。时洪谟又以“士风浇漓，请复洪武中旧规”，上纳其言，命礼部榜谕国子监。崇信伯费淮，怠不就学，洪谟劾之，诏夺冠服，以儒巾赴监读书，并停其岁禄之半。学政肃然。
是月，闭河南、宜阳等县银洞。
先是兵科给事中郭镗请开河南银矿以备边用，有司勘报“矿脉细微，所得不多，徒费民力”，事遂寝。至是户部尚书杨鼎，
901 明通鉴卷三十三
以边储缺用，复请开煎，下所司勘报如前，诏仍封闭。
进王越左都御史，兼提督十二团营。
越既还，诏陕西巡抚马文升节制陕西等处军务。【考异】据《明史·本纪》及《王越传》，越以十年总制三边军务，而《职官志》则以三边总制设于弘治十年火筛入寇之时，证之《本纪》，则王越再起时也。参考前后，设三边总制实始于成化十年，因王越被劾，辞疾请还，因而中止，故《三编·质实》云：“三边设总制自此始。越还朝，即罢不设。”据此，则始设总制，越固未尝任，而越之实任则在弘治十年，故《职官志》据而言焉.惟越既还朝，则总制已不复设，而《明史·马文升传》，则云“成化十一年春，代越总制三边”，似三边又未尝罢，且文升代越，正与越还朝进左都御史同时，所以然者，当越自七年辞大同巡抚，加总督军务，专办西事，是时三边已归越节制，特未授总制专衔耳，即马文升之代越亦是如此，直至弘治十年始有实授，《职官志》所记本不误也。又据《志》言，“始设时称提督军务，后嘉靖间改为总制，后又避制字改为总督”云云，是则总制之名，亦非始设之称，史家所记，语多淆混。证之弇州《史料》，亦但云“文升节制三边军务”，此与七年王越之总督军务，皆专办西事，非实授之官明矣，今于文升代越下删去《传》中“总制”语，仍以“节制陕西等处”书之。
三月，壬子，赐谢迁等进士及第、出身有差。辛未，少保、大学士彭时卒。
时上怠于政，时与万安同在阁，而安内结中官戚畹，大臣希得进见。时颇怀隐忧，每上言时政，或留中，或下所司，多不见用，常悒悒不得志，屡请疾在告。乞放还，不许。至是疾革，衣冠端坐，徐言曰：“死生常理，不足念；但冒居大位，上不能报国，下不能养老父耳。”卒年六十。赠太师，谥文宪。
时立朝三十年，持正存大体，有所论荐，不使人知。燕居无倦容，非其义不取，有古大臣风。
是春，释嘉策淩寇大同，参将李镐等败之。902
纪三十三
夏、四月，乙酉，以吏部侍郎刘珝、礼部侍郎刘吉并兼翰林学上，入阁预机务。
珝先以旧宫僚进官，直经筵日讲，反复开陈，词气侃侃，刘定之称为讲官第一。上亦爱重之，人阁后尝呼“东刘先生”。珝性疏直.吉则多智，数与万安比。
壬辰，乾清宫门灾。乙未，以灾告于奉先殿，谴躬自责。时工部以重建，请采木川、湖，学士商辂言“宜少缓以存警畏”，从之。
己亥，录囚。
是月，《宋元通鉴纲目》成，诸总裁纂修官皆升赏有差。兵部尚书商辂晋兼文渊阁大学士。
五月，丁卯，始召见皇子于西内。
上自悼恭太子薨，恒郁郁不乐。一日，召太监张敏栉发，照镜叹曰：“老将至而无子！”敏伏地曰：“万岁已有子也。”上愕然，问：“安在？”对曰：“奴言即死。万岁当为皇子主。”于时太监怀恩侍，叩首曰：“敏言是。皇子潜育于西府，今已六岁矣，匿不敢闻。”上大喜，即日幸西内，遣使至安乐堂迎皇子使至。纪妃抱皇子泣曰：“儿去，吾不得生。儿见黄袍有须者，即儿父也。”衣以小绯袍，乘小舆拥至阶下。时犹未剪胎发，发披地，走投上怀。上置之膝，抚视久之，悲喜，泣下曰：“我子也，类我。”使怀恩亟走内阁道其事，阁臣皆大喜。怀恩传上意，欲宣示外廷，大学士商辂曰：“宜降敕礼部，以定名为词。”于是廷臣相率入贺，上即命皇子出见于文华门。越日，册封纪氏淑妃。留皇子于宫中，妃仍居西内。
未几，礼部奏上皇子名。上御文华殿，召阁臣商辂等，皇子侍。辂顿首曰：“陛下践阼十年，储副未立，天下引领望久矣。当即立为太子，安中外心。”上颔之。【考异】《明史·本纪》但于是年冬十一月书“立皇太子”，而召见西内事不具。《三编》系之五月，《明书》书
903 明通鉴卷三十三
于是月厂卯，盖十九日也。册封纪氏，据《明史·后妃传》在皇子见之明日，今据之。
癸酉，免湖广被灾秋粮。又以水灾、免南直隶镇江、福建漳州等府秋粮七万五千余石。【考异】《明史·本纪》但于是月书免湖1被灾秋粮，《宪章录》免镇江、漳州等府而遗湖广，《明书》则云“免武昌、镇江.漳州等府”，今并书之。
六月，乙巳，淑妃纪氏薨。
先是妃居西内，大学士商辂恐有它患，难显言，偕同官上疏曰：“皇子聪明岐嶷，国本攸系；重以贵妃保护，恩逾已出。但外议谓皇子母因病别居，久不得见，宜移就近所，俾母子朝夕相接，而皇子仍藉抚育于贵妃，宗社幸甚！”于是妃遂移居永寿宫，数召见。
至是妃病笃，辂请曰：“如有不讳，礼宜从厚。”且请命司礼监奉皇子过妃宫问视。及薨，又请制衰服行礼，上皆从之。谥曰恭恪庄僖。【考异】《明史·后妃传》，“妃居永寿宫，万贵妃日夜怨泣曰：＇群小绐我。＇其年六月，妃暴薨，或曰贵妃致之死，或日自缢也。张敏亦吞金死。”《三编·质实》谓“与《商辂传》所载互殊”，盖传闻之异也，今从《辂传》。《三编》目中据《实录》书“是月乙巳”，《纪闻》言“是月二十八日”，即乙巳也，今据之。
秋，七月，朵颜三卫以们都尔暴强侵掠，皆走避塞下，数饥困。
初，国家设辽东马市，一城东，一广宁，皆以待三卫。正统间，以其部众屡叛，罢之，至是三卫请复开马市，不许。【考异】《明史·本纪》不载。《朵颜传》言马市开于成化十四年，前此再四请不许，正此时也，《明书》、《宪章录》皆系之是年七月，《三编》则统记于十四年《目》中，今分书之。
八月，辛巳，浚通惠河。
先是漕运总兵杨茂言：“自张家湾舍舟，车挽至都下，雇值不904
纪三十三
赀。通州至京，旧有通惠河，水道、石闸尚存。修闸潴水，用小舟剥运为便。”下户部，遣尚书杨鼎、侍郎乔毅相度。上言：“旧闸二十四，通水行舟。但元时水在宫墙外，舟得入城。今水由皇城金水河出，故道不可复行。请浚玉泉、龙泉及月儿、柳沙诸泉水，使入西湖。闭分水青龙闸，引诸泉水从高梁河分其半由金水河出，余从都城外濠流转，会正阳门，并流大通桥，闸河随早涝启闭，则粮艘可近仓，甚便。”上善其议，以灾异，工未及举，至是命平江伯陈锐等督漕卒七千人硫浚。
丁亥，们都尔，释嘉策淩遣其使通阿等旧作桶哈来朝，贡马，朝廷燕赉甚厚，仍以彩缎酬其马直，通阿等九十二人皆授官有差，予冠带。时释嘉策淩等以红盐池受创，复谋通贡。策淩自为太师，杀博勒呼，旧译见前卷。并其众，益专恣。别部托罗该、旧作脱罗干。伊斯玛音旧作亦思马因谋杀之。寻们都尔亦死，诸强酋相继略尽，边人稍得息肩。
是月，福建大疫，延及江西，死者无算，诏遣使祭其山川。九月，丁未朔，日有食之。
冬，十一月，癸丑，立皇子祐樘为皇太子，大赦天下。
时皇太后居仁寿宫，语上曰：“以儿付我。”遂居仁寿，一日，贵妃召太子食，太后谕曰：“儿去，无食也。”太子至，贵妃赐食，曰：“已饱。”进羹曰：“疑有毒。”贵妃大恚曰：“是儿数岁即如是，它日鱼肉我矣！”因恚成疾。
是月，总督两广都御史吴琛卒。廷议以“巡抚甘肃朱英，前在广东有威信”，诏以英总督两广代琛。
两广自韩雍大征诸蛮，将帅喜邀功，利俘掠，名为“雕剿”。英至，镇以宁静，于是马平、阳朔、苍梧诸县蛮望风款附。又招降荔浦贼李公主之众数万，为置永安州处之，凡为户四万三千有奇，口十五万有奇，上甚嘉之。
初，雍在两广，虽有平寇功，恢廓自奉，赠遗过侈，有司供
905 明通鉴卷三十三
亿，公私耗竭。及琛代雍，务为廉谨。至英益持清节，其威望不及雍，而惠泽过之。
十二月，戊子，复郕王帝号，上尊谥日恭定景皇帝。
初，训导高瑶，上书请复郕王帝号，以黎淳议中寝，其后御史杨守随亦请之。至是上思瑶等言，命阁臣议复郕王位号。商辂极言“王有社稷功”，赞成之。
遂下诏曰：“朕叔郕王践阼，戡乱保邦，奸臣谗构，请削帝号。先帝旋知其枉，深怀悔恨，以次抵诸奸于法，不幸上宾，未及举正。朕笃念亲亲，用成先志。郕王帝号，一仍其旧，并加尊谥。仍令有司修饰陵寝。”
丁酉、申自宫之禁。
时有自宫者三百一十四人，先已谪戍，复逃至京师，幸图进用。上命锦衣卫重杖而遣之，仍申前禁。【考异】《宪章录》系之十年，今据《明史·本纪》改入。
是冬，祈雪。
是岁，湖广苗复犯武冈、靖州，湖、湘大震。
云南镇守中宫钱能私通安南，于是安南黎灏请改道由云南入贡，不许。【考异】安南事见十二年。其请改贡道，据弇州《中官考》，系之是年，为明年王恕巡抚云南张本。
浙江参议张敷华平景宁矿盗，禽其魁十二人，余悉平之。十二年
春，正月，辛亥，南京阴薶蔽日，地震有声。
南京科、道官上疏言弭灾之策，“乞进君子以正朝廷，择将帅以备边鄙，设法制以弭盗贼。并乞饬天下镇巡官及三司郡县，省刑薄敛、拯饥缉盗，毋妄兴土木，毋因公科扰”，诏下所司议行。【考异】《明史·本纪》及《五行志》皆但书“地震”，《三编》则云“阴薶地震”，盖据南京科、道奏疏也。《宪章录》言“南京六科、十三道，各以906
纪三十三 阴薶蔽日，地震有声疏请修省”。今据之。戊午，大祀南郊。
是月，释嘉策淩寇宣府。
二月，乙亥朔，日有食之。甲午，以南京灾异敕群臣修省。三月，壬子.减内府供用物。
壬戌，湖广总兵官李震大破靖州叛苗，平之。震与巡抚刘敷等会兵分五道进，破六百二十余砦，俘斩八千五百余人。都指挥彭伦率右哨兵破其山上之贼，贼遁。伦渡邛水江，直捣其巢，乘胜攻白崖塘。崖高万仞，下临深渊，称绝险。伦掩其不意，得路夜登，贼仓皇溃，追斩二千余级，遂夷其砦。
是春，晋商辂太子少保、吏部尚书，万安户部尚书。
夏，四月，御史薛为学等上言：“虏寇纵横，又将大举人寇，恐仓卒之间难于制敌，况今灾异屡见，南京地震，阴薶，榆林天鸣如炮，流星陨于城中有声，大抵皆兵象也。乞敕在廷文武大臣及科道等详议兵备。若不先时而虑，待患至而图之，不曰将才难得，则曰军士不足，不日器械不备，则日粮饷不给，失机贻患，可胜道哉！”诏下所司议之。
五月，庚申，录囚。
丁卯，荆襄流民复乱，命左副都御史原杰抚治。初，项忠既平荆襄，凡流民已附籍者给复三年，未附籍者逐归其乡，而占籍既久，散者复聚。忠虽陈善后十事，不过增设营堡、多置巡司，以厉入山之禁，不数年，禁渐弛，党亦渐众，朝廷以为忧。祭酒周洪谟因著《流民说》，略言：“东晋时，庐松之民流至荆州，乃侨置松滋县于荆南，陕西雍州之民流聚襄阳，乃侨置南雍州于襄西，其后松滋遂隶荆州，南雍州遂治襄阳。今当增置郡县，听附籍为编氓，可实襄、邓户口。”都御史李宾善其说，闻于上，上是之，乃有是命。
杰既至，遍历山溪，宣朝廷德意，诸流民欣然附籍。乃大会
907 明通鉴卷三十三
湖广、河南、陕西抚、按官籍之，得户十一万三千有奇，口四十三万八千有奇，用轻则，定田赋。民皆大悦。
六月，通惠河成。 赵王见灂有罪。
见灂，高燧之曾孙也，累世失德，至见灂尤甚，屡贼杀人，又尝乘醉欲杀其叔父。事闻，诏夺禄米三之二，去冠服，戴民巾，使读书习礼，以冀悛悔。【考异】事见《诸王传》，在成化十一年。《明书》系之是年六月，今据之.
秋，七月，癸卯，皇次子生，宸妃邵氏出也。庚戌，京师黑眚见。
时民间传“有物金晴修尾，状如犬狸，负黑气夜人人家，至则人昏迷”，遍城惊扰。是日，上常朝奉天门，侍卫见之而哗.顷之始定。
乙丑，上躬祷天地于禁中，以“用度不节，工役劳民、忠言不闻，仁政不施”自责。大学士商辂疏《弭灾八事》，曰：“番僧国师法王毋滥赐印章，四方常贡外勿受玩好，许诸臣直言，分遣部使录囚、省冤狱，停不急营造，实三边军储，守沿边关隘，设云南巡抚。”上优诏褒纳。
戊辰，遣使录天下囚。【考异】黑眚之见，《明史·本纪》系之七月庚戌，证之《五行志》及《二申录》皆同。《明史稿》系之乙丑者，下诏自责之日，牵连并记也。庚戌管见，乙丑躬祷，戊辰录囚，《明史》分书，皆本之《实录》，今悉据之。
八月，改王恕为右都御史，巡抚云南，治钱能之狱也。
旧制，使安南必由广西。能既通安南，遣指挥郭景奏事京师，诡言安南捕盗兵入境。上即命景赍敕戒约之，而景径自云南往。能因遗安南王黎灏玉带、宝绦、蟒衣珍奇诸物，灏遣将率兵送景还，欲遂通云南道。景惧后祸，绐先行白守关者，扬言安南寇至，关吏戒严。黔国公沭琮遣人谕其帅，始返，而诸守臣畏908
纪三上三
能，匿不奏。能又遣景及指挥卢安、苏本等，交通（千）［干］崖、孟密诸土官，纳其金宝。
大学士商辂，以云南僻远、中官不法，议遣大臣有威望者巡抚镇压之，乃以命恕。
上欲建玉皇阁于宫北，命内臣执事，礼与郊祀等。大学士商辂等奏：“祖宗创为郊祀，岁一举行。今皇上又欲别建阁祀玉皇，无非欲为母后祝厘，为生民祈福。但稽之古礼，实有未协。昔傅说之告高宗曰：“黩于祭祀，时谓弗钦。＇礼烦则乱，事神则难。况天者至尊无对，事之之礼，宜简不宜烦，可敬不可渎。今乃别立玉皇之祠祀，并用南郊之礼乐，则是一月之间连行三祭，未免人心懈怠，诚意不专，伏望停止，并将内廷一应斋醮悉令报罢。庶几天心昭鉴，可以变灾为祥。”上嘉纳之，命拆其祠，祭器等件悉送库储。【考异】建玉皇阁事，见《明史·商辂传》。《宪章录》系之是年八月，所载尤详，今据增。
兵部侍郎马文升整饬辽东军务。巡抚陈钺贪而狡，将士小过辄罚马，马价腾涌。文升上边计十五事，因请禁之，钺由是嗛文升。未几，仍敕还部。【考异】事见《明史》本传，在是年八月，诸书所载同，今据之。
甘州守臣上言：“哈密王母已死，城印俱存土尔番，请俟朝廷往谕即献还。”上方却其贡使，至是复许之。时大臣专务姑息，致外番益无顾忌云。【考异】诸书或系之是年，或系之明年。证之《明史·外国传》，书“十二年八月”，今据之。
九月，辛丑朔，始令太监汪直刺事。
直，故大藤峡猺种也，初给事万贵妃宫，为人便黠，迁御马监太监。会黑眚见，宫中有妖人李子龙者，本侯姓，名得权，易州人，少为僧，行脚河南，遇道士授以符术，遂蓄发变姓名。先是有陕西民李氏，产子子龙，有异征，得权因冒之，往来真定间，迤逦至京师，主军匠杨道仙家，夤缘中官鲍石，潜入大内。
909 明通鉴卷三十三
石党韦寒等敬信，皆北面礼子龙为上师。寻锦衣校侦其谋不轨，白中官黄赐上变，寒自杀，子龙及石等伏诛。于是上益恶之，锐欲知外事，因命直易服，将校尉一二人密出伺察，人莫之知也。【考异】《明史·本纪》不载，但于十三年正月书“置西厂汪直提督官校刺事”事.《三编》则于是年九月书“汪直刺事”，明年正月书“置西厂”，编年之例，分书之是也。盖李子龙之狱发于是年黑见后，因有汪直刺事之命.明年以直刺事有验，始置西厂，命领之。故诸书皆系诛子龙于是年九月，据其刺事之始，为明年置西厂张本也。今从《三编》。又《宪章录》记汪直领西厂事云，“去岁九月，因黑眚之异，侯得权之诛，始命直出外调察。”据此，则直刺事确在是年九月子龙伏诛之后，《三编》盖据《实录》也。《明书》系之辛丑，为九月朔日、今从之。
庚申，湖广总兵官李震，以平靖州苗功封兴宁伯。
时赵辅、刘聚皆先后以功封侯伯，论者多訾议之，惟震以功高，无异言。
冬，十月，辛巳，京师地震。丙戌，太白昼见。
十一月，癸亥，南京大雷雨。【考异】《明史·五行志》书“是月癸亥”，《三编》目中亦云“是月二十三日”，癸亥也，是月辛丑朔。
是月，巡抚四川右副都御史张瓒讨播州湾溪苗，破之。
瓒以十年冬巡抚四川，会播州致仕之宣慰使杨辉言：“所属天坝、干地、湾溪诸寨及重安长官司为生苗窃，据请王师进讨”，诏瓒“谕还侵地，不服则征之”。时辉子爱年幼，仍起辉暂理军事。诏瓒“亲至播州，征调机宜悉听裁处”。至是瓒督诸军及辉攻破诸苗，凡平山寨十六，斩首四百九十六级，抚男妇九千八百余口。请设安宁宣抚司，湾溪隶焉。
事闻，赐敕奖劳。【考异】平湾溪事，见《明史·瓒传》及《四川土司传》，今参书之。惟《瓒传》言“十二年七月命瓒兼督松茂、安绵、建昌军务”，似平湾溪苗又在其前。盖苗始叛在十年之冬，平则当在十一二年910
纪三十三
间，《土司传》系之十二年，与《本纪》合。若是年七月兼督之命，则湾溪之捷尚未报至也。诸书皆不载，今据《本纪》年月。
十二月，壬午，陕西兰州地震。【考异】此据《三编》、本之《实录》，在是月壬午，统系之十月《地震》目中，今依之。
己丑，始开设郧阳府治。
原杰既受抚治之命，乃相度地势，以襄阳所辖郧县，居竹房、上津、商洛诸县中，道路四达；且去府治远，山林深阻，将吏鲜至，猝有盗贼，遥制为难。乃拓其城置郧阳府，以县附之，并置湖广行都司，增兵设戍。而析竹山置竹溪，析郧置郧西，析汉中之洵阳置白河，与竹山上津房咸隶新府。又于西安增山阳，南阳增南召、桐柏，汝州增伊阳，各隶其旧府。制既定，荐知邓州吴远为郧阳知府，诸县皆择邻境良吏为之、流人得所，四境乂安。以功进右都御史。
杰数扬历于外，既居内台，不欲外出。荆襄之命，非其意也。事竣，请还朝。既，以地界湖广、河南、陕西，事无统纪，因荐御史吴道宏自代。郧阳之有抚治自此始也。【考异】原杰抚治郧阳之命在是年五月，开设郧阳府及行都司在十二月。证之《明史·地理志》，郧阳府下分隶各县，皆书“成化十二年十二月置”，其沿革固可考也。《宪章录》系之是年七月，据其经营之始，犹为近之。若《纪闻》及《明书》，书于是年之正月，是时杰尚未受抚治之命，亦非牵连记事之体。今据《明史》纪、志分书之。
是月，以巡抚延绥余子俊移抚陕西。
先是子俊知西安府，兴修水利，凿渠引河西水灌田，民赖其利。行之既久，水溢无所泄，至是复于城西北开渠泄水，使经汉故城达渭，公私益便，号“余公渠”。又于泾阳凿山引水，溉田千余顷；通南山道直抵汉中，以便行旅；学校公廨圮者悉新之；奏免岷、河、洮三卫之戍南方者万有奇，易置南北之更戍者六千有奇，就戍本土。于是边境又然，民以不扰。
911 明通鉴卷三十三
十三年
春，正月，丙午，以水灾，免浙江税粮四十一万有奇。庚戌，大祀南郊。
己巳，置西厂。
初，永乐中，设东厂，令宦官刺事，权势与锦衣卫均。至是别设西厂刺事，以汪直督之、所领缇骑倍东厂，势远出卫上。自是大狱屡兴。
是月，增孔子庙笾豆乐舞之数。
初，洪武四年，定祀孔子礼，笾豆以十，舞以六佾，前年秋，祭酒周洪谟请备天子之制，章下礼部，尚书邹干驳寝之。
洪谟再疏争，言：“孔子像以冕旒十二，既用天子之礼，而佾舞乃诸侯之乐；以礼论乐则乐不备，以乐论礼则礼为僭。乞如前所请，增笾豆为十二，舞为八佾，庶礼乐相称，足章尊崇之典。”从之，乃命大学士商辂以增定礼制告孔子庙，学士王献告于阙里。
二月，甲戌，安庆大雪，雷电间作。
应天巡抚牟俸言：“雷者阳气之发，雪者阴气之凝。十一月一阳初复，而震雷早发，已乖二气之常；二月四阳既盛，而恒雪不已，雷电复作，阴阳杂糅，尤天变之大者。乞修人事以弭之。”上从其奏.乃下诏求直言。【考异】事见《明史·五行志》。牟俸所奏，本传不具，《三编》据《实录》采人去年十一月《目》中，今据增。是月庚午朔，甲戌则初五日也。
甲午，浙江山阴县地忽涌泉如血。
是月，汪直以刺事籍建宁指挥同知杨勰。勰，少师荣曾孙也，坐与其父泰杀人，为仇家所讦，诏刑部主事王应奎、锦衣百户高崇往勘。而勰亡人京师，因其姊婿礼部主事董序求计于中官韦瑛，瑛素无赖子，鬻于宦官韦姓为家人，冒延绥功授百户，方912
纪三十三
欲从直刺事无繇也。乃诺勰为营解，倾取其赀而潜报直，谓“勰父子杀人惧罪，辇金巨万匿序所，将贿诸用事者以缓其狱”。直信之，即遣人捕勰、序。顾勰赀已尽于瑛，大索序家，无所得，因考讯勰，琶之三。“琶”者，锦衣酷刑也，以加人，骨节皆寸解。勰不胜琶，妄言寄金于其叔父兵部主事仕伟所，瑛遂夜率逻卒突入仕伟家，缚仕伟考掠，及其妻子。翰林侍讲陈音，与仕伟比屋居，闻其声甚楚，乘墉大呼曰：“尔擅辱朝臣，不畏国法耶！”逻卒应曰：“尔何人？不畏西厂！”音厉声曰：“我翰林陈音也。”瑛寻絷仕伟去。而应奎、崇勘狱犹未报，直奏其受泰赂，与泰并械至京，狱具，勰瘐死狱中，泰坐弃市，籍其家。时崇亦死于狱。乃论应奎遣戌，仕伟、序并谪官。
直既发勰事，颇诬左右大臣多得勰贿，上隐不发，然愈谓直可倚任。而瑛亦以此结直，直遂倚瑛如左右手，气焰薰灼。凡西厂逮捕朝臣，初不俟奏请，下至民间斗詈鸡狗琐事、辄置重法。中外骚然。【考异】《明史·本纪》不具，事见《宦官传》。盖直方见倚任之始，《传》及《三编》皆系之武清等下狱之前。《宪章录》、《法传录》、《明书》及《纪事本末》皆书于是年之二月，今据之。杨勰，《明史·杨荣传》作“业”，《宦官传》作“毕”，《法传录》作“毕”。“业”与“毕”以形似而误。惟《三编》作“勰”，盖本之《实录》，疑即据奏报之文，今从之。董序，“序”诸书皆作“玙”。又其官为中书，非主事，今皆据《三编》书之。惟《质实》以杨勰为荣之孙，盖脱去“曾”字也。
闰月，辛酉，免山东被灾税粮凡四十一万有奇。三月，戊子，免河南被灾税粮凡三十九万有奇。是月，谕法司慎勘妖言狱。
时西广旗校以捕妖言图官赏，多为膺书诱愚民而后捕之，冤死相属，廷臣莫敢言。有通判曹鼎、知县薛方者，宁晋入也。会罢闲家居，厂校诬其邑人王风与瞽者康文秀受妖书，株连及之，发卒围其家，拷掠诬伏。既论死，鼎、方两家人数声冤，下法司
913 明通鉴卷三十三
覆验，狱果妄。而分守怀来中官廖礼，复兴妖人赵大狱，所收系甚众，巡抚殷谦等具奏如礼言。狱成，命官按之亦妄。于是左都御史李宾奏请“今后妄报妖言者坐斩”。上但下诏责礼等，谕法司慎鞫，毋或瞻徇以虐非辜，而西厂之刺捕者如故。【考异】《三编》系此事于三月，云“上悟其诬，始下诏责礼等”云云。证之《宪章录》，云“都察院奏拟妄报妖言坐斩”。《纪事本末》以为李宾。时宾正居宪职，后坐商辂党致仕去，正以此也，今据书之。
夏，四月，戊戌，甘肃地裂，又震有声。宁夏大震。榆林凉州及山东沂州之郯城、滕、费、峄等县，同日俱震。
癸丑，刑部郎中武清、广西勘事还，至通州，厂校谓其有所赍载，不俟奏、执而系之狱。寻讯鞫无验，释之，竟不以闻。
丁巳，汪直令韦瑛执太医院院判蒋宗武，下之狱，以通政使方贤及之也。瑛以索院中药不得，遂并执宗武。
庚申，礼部郎中乐章、行人张廷纲及浙江布政使刘福，俱下西厂狱。
章、廷纲同使安南还，厂校执之，鞫其受馈遗有迹。奏闻，诏冠带闲住。
福先已擢副都御史，以母忧去，寻坐为浙江布政时督造战船不如法，当镌一级，服除，命以三品官外补。有构之于直者，遂执系厂狱。旋以鞫无实，释之，改授陕西按察使。
是月，商辂兼谨身殿大学士，万安加太子少保，刘珝晋吏部尚书，刘吉晋礼部尚书。
召原杰为南京兵部尚书。
时杰在郧阳，屡请还朝，遂有是命。杰以疾疏辞，不许。遂卒于南阳，年六十一。郧襄民为立祠。诏赠太子太保，谥襄毅。【考异】《明史·原杰传》，言“杰荐吴道宏自代，遂请还”。《宪章录》召为南京兵尚系之是年四月，今据书之。
五月，甲戌，执左通政方贤，下西厂狱。914
纪三十三
时贤掌太医院事，韦瑛以索药不与，遣人恣检其家，得片脑沉香，以为盗之官库，且藏有御墨及龙凤瓷器，俱以违法论。寻谪戍辽东。【考异】诸人下狱，《明史·本纪》系之四月，皆无日，其方贤下狱，别系之是月甲戌，盖先后之次第也。今四月干支，皆据《明史稿》书之。《三编》统系之正月《置西厂》目中，其诸人下狱之本末，悉据《明实录》所载，详著于《质实》中，证之《宪章录》、《纪事本末》皆同。有系狱而后奏闻者，有旋执旋释竟不以闻者。史谓“逮捕朝臣，不俟奏请”，即指武清等也。今据《三编》分书之。
丙子，罢西厂。
时汪直、韦瑛用事，官校势日横。大学士商辂忧之，因率同官条直十二罪，言：“陛下委听断于直，直又寄耳目于群小如韦瑛辈，皆自言承密旨，得颛刑杀，擅作威福，贼虐善良。陛下若谓摘奸禁乱，法不得已，则前此数年何以帖然无事？且曹钦之变，由逯果刺事激成，可为惩鉴。自直用事，人心疑畏，士大夫不安于位，商贾不安于途，庶民不安于业。若不亟去，天下安危未可知也。”上得疏，愠曰：“用一内竖，何遽危天下！谁主此奏者？”命太监怀恩等传旨诘责。辂正色曰：“朝臣无大小，有罪皆请旨逮问。直擅抄没三品以上京官；大同、宣府，边城要害，守备俄顷不可缺，直一日械数人；南京祖宗根本地，留守大臣，直擅收捕；诸近侍在上左右，直辄易置。直不去，天下安得无危！辂等同心一意为朝廷除害，无有先后。”词意慷慨。怀恩等以实覆奏，传旨慰劳。
会兵部尚书项忠亦倡九卿劾之，上不得已，令直归御马监，调韦瑛边卫，散诸旗校。人心大悦。然诸人奏皆留中，上意犹未释也。
时蒋宗武尚系狱中，闻罢西厂，竟衣囚服反其家。【考异】事见《明史·商辂传》。惟《传》言“同时万安，刘珝，刘吉亦俱对，引义慷概”，辂因有“诸公皆为国如此，辂复何忧”之语。按万安，刘吉，中官之
915 明通鉴卷三十三
党，当辂在阁正言，不得不相与附和。若谓“引义慷慨”，在刘珝或有之，而安，吉未必敢也，此盖刘吉后修《实录》之饰词，故《三编·目》中虽据《明史·辂传》，而删却三人同对语，最为得之矣。
是月，太监怀恩传内旨，令锦衣副千户吴绶同在镇抚司问刑。
绶貌陋而心险，颇通文移，善词翰。时上虽革西厂，犹密召汪直伺外间动静，且令访能文事者为之辅。有军卒以绶能写本通行移报之于直，直召至，拟三批答，封进称旨，遂有是命。
初，绶从项忠征荆襄，以罪被劾，衔之。至是忠劾直，直任绶为腹心，相与伺之急。忠不自安，乞疾归，未行而东厂校之狱起。
六月，甲辰，罢兵部尚书项忠为民。
方忠之倡九卿劾直也，既具草，令郎中姚壁持诣诸尚书署名。璧，夔之子也。时尹旻为吏部尚书，璧先诣旻。而旻素交欢直，因言：“奏出项尚书，兵部宜为首。”璧曰：“公六卿之长也。”旻怒曰：“今日乃知六卿长耶！”既署名，即驰报直，直遂与吴绶谋，嗾东厂校诬忠以刘江事。
刘江者，金吾左卫都指挥也，注选为江西都司巡按御史，以其未谙军政，檄使领操，而更令佥事掌都司印。江不胜忿，疏其事以请。事下兵部，言“江妄奏当罪”，而上方以都指挥例得掌印，直江而责兵部阿御史言。一时东厂官校受直指，忽腾蜚语，谓“江选都司非例，乃夤缘中官黄赐属兵部得之”。赐故与陈祖生为司礼监、直忮其位在己上，不相能；商辂之劾直，直疑出赐、祖生意。二人皆闽产，直谮其为乡人杨勰报复，出之南京，意犹未慊，因构江事诬忠，且以倾赐。
给事中郭镗等，遂上章劾忠，词连兴武伯李震交通忠状。震初佐忠平荆襄贼，亦绶所恶也。诏并下法司，会锦衣卫廷鞫忠，忠抗辩不少屈。众虽知忠枉，而重违直意，会绶擢锦衣问刑官，916
纪三十三 遂周内其狱。
忠既罢，江论遣戍，壁亦坐牵引，与震等谪有差。庚戌，复设西厂。
时上虽罢西厂，而任直如故。有御史戴缙者，性险躁干进，以九年秋满不迁。至是探知上意，乃假灾异上疏，言：“近岁以来，灾异屡臻，敕谕廷臣修省，未闻大臣进何贤，退何不肖，亦未闻群臣祛何稗政，效何嘉猷。独有太监汪直，缉捕杨勰等之奸恶，惩治高崇、王应奎之赃贪，凡所摘发，允协公论，足以警众服人，特其部下官校韦瑛辈，行事或涉张皇，为大臣奏罢。伏望陛下推诚任人，务俾宿弊尽革，然后天意可回也。”
缙初为此奏，以属所善吴绶示直草，直得之大喜，为言于上，疏入，遂复开西厂，直之权势愈炽云。
《三编·发明》曰：明自宦官王振乱政，御史李铎以遇振不跪谪戌铁岭卫，于是言官之气始慑于宦官，然未尝显与宦官比也。前七年，云南镇守中官钱能以疾将召还，巡按御史郭阳誉能刚果有为，乞留镇守，为士论所鄙，然犹不至倾朝士以悦宦官也。戴缗险躁干进，谕谕泚泚，颂西厂之功而扬其焰，且以倾直所不悦者，嗣后宦官用事，遂多与言官相表里。驯至末流，崔呈秀、倪文焕之徒，皆甘心效逆阉鹰犬，毒痛海内，以速明祚之亡，而作俑实自缙始，缙罪可胜诛哉！
壬子，京师雨钱。
丁巳，大学士商辂请致仕，许之。
辂奏罢西厂，汪直谮其“尝纳指挥杨勰贿，欲脱其罪”，辂不自安。会戴缙复颂直功，请复西厂，辂遂力求去。诏加少保，赐敕驰传归。辂既去，士大夫益俯首事直，无敢与抗者。
秋，七月，辛未，诏翰林院会内阁自考察其属。
旧制，诸司官属考察，俱由吏部、都察院会核，至是以翰林
917
明通鉴卷三十三
职居清要、听其长自核奏闻。【考异】事见《宪章录》、《明书》。而《明书》系之是年七月辛未，今从之。
是月，召陕西巡抚余子俊为兵部尚书，南京右都御史林聪为刑部尚书。
汪直治杨勰之狱，谤诸大臣受贿、自商辂外，并及刑部尚书董方、都御史李宾等，上颇信之。及戴缙上书，并乞令两京大臣自陈，以倾直所不悦者，于是方、宾皆致仕去，一时如署尚书薛远及侍郎滕昭、程万里等，以次陈免者凡数十人。而缙以媚直，导擢尚宝少卿。
八月，壬戌，锦衣官校执通政使张文质下狱。
时东厂官校发云南百户左升私事，词连文质，遂执送锦衣卫狱，上不知也。左通政何琮等以掌印请，上始知而释之。诏锦衣卫官以擅系大臣，停俸三月。【考异】《明史》、《三编》、皆书“工部尚书”，而《三编·目》中又书“兵部”，疑“兵”字误也。然是时王复任工尚，文质则以通政司兼署，故《目》中有“左通政请印”之语。今仍书其本官，删去“工部尚书”字。
是月，以应天之淮安.扬州、徐州、凤阳及山东兖州水灾，分遣刑部郎中张文、兵部郎中张谨等五人驰往，发仓粟振之，并赐文等敕：“所在有司贪酷者，许请逮治。”【考异】振应天等府，《明纪》系是年之末，《三编》据《实录》在九月。其分遣之官，据《质实》言，“文之兖州，谨之淮安，扬州则户部郎中谷琰，徐州则吏部员外国泰，凤阳则户部郎中李炯”，然皆据《实录》中所载也，除记之。
免江西、福建被灾秋粮。
九月，甲戌，京师夜地震者凡三。【考异】见《明史·五行志》，《三编》书于《目》中，云“月之十日甲戌夜”，按是月乙丑朔，甲戌正初十日也。
甲申，吉王见浚之国长沙。
是月，王恕改南京都察院右都御史，参赞军务。918
纪三十三
先是恕巡抚云南，尽廉得镇守太监钱能私通安南及诸不法状，遣骑捕诈称“安南寇至”之郭景，景惧，自杀。因劾能“私通外国，罪当死”，诏遣刑部郎中潘蕃往按之。能又以其间驿进黄鹦鹉，恕请禁绝。会巡按云南监察御史甄希贤，劾奏“能索守矿干户三人贿，意不满，以巨梃杖千户至死者一人”，下都察院。而王越畏能势，独缓其狱。及蕃自云南勘还，奏“恕所劾能遣郭景以玉带蟒衣私通安南及遣卢安、苏本等通干崖、孟密等事皆实”。都察院请逮能等至京治罪，上特宥能，但降敕切责，罪其下九人。恕因再疏言：“昔交阯以镇守非人，致一方陷没；今日之事，殆又甚焉。陛下何惜一能，不以安边微？”能大惧，急赂贵近，请召恕还。而是时商辂、项忠诸正人方以忤汪直罢，遂有是命。
恕居云南九月，威行微外，黔国以下咸惕息奉令。疏凡二十上，直声震天下。【考异】据《明史·王恕传》，“恕在云南九月”。计恕以去年秋奉巡抚云南之命，当以岁底至滇，而中间勘能之疏屡上，皆在是年九月改南之前，故弇州《中官考》，遭潘蕃往勘及甄希贤劾奏能杖杀千户事，俱记是年之秋，又《传》言在商辂，项忠忤汪直罢后，正是时也。今汇记其巡抚云南以后事，统系之九月下。
冬，十月，戊申，以土尔番久据哈密，乃命边臣筑城于苦峪谷，移哈密卫治之，仍给以土田牛种。
是月，余子俊还，掌兵部事。【考异】《明史·年表》，子俊任兵尚，以七月召、十月任。《宪章录》记子俊自陕西还于是月，与《明史》合，今从之。奏申明条例十事，又列上军功赏格、俾中外有所遵守。
十一月，辛未，冬至，杭州大雷雨，虹见。巡按御史佀钟言：“《月令》、八月雷始收声，二月雷乃发声。”今十一月初旬，一阳始生，正闭藏之时，而乃雷电交作，虹（蜿）［蜺］出见，皆为非时，乞加修省。”下礼部，“移文三司及抚、按等官，抚恤军
616 明通鉴卷三十三
民，操练士马。”【考异】见《明史·五行志》。《宪章录》、《二申录》皆系之是月雷雨下，有“虹见”二字，证之侣钟奏疏，是也，今据增入。
戊寅，湖广荆门州大雷电，雨雪。是月，张瓒讨四川松潘卫叛苗。
瓒既平播州苗，会松茂番寇边，乃以去年七月命兼督松茂、安绵、建昌军务。瓒至军，审度形势，改大坝旧设副使于安绵，而令副总兵尧彧军松潘，参将孙暠军威叠，为夹攻计。乘间修河西旧路，作浮梁，治月城，避偏桥栈道，军获安行，转饷无阻。
十二月，丁巳，免南畿苏、松、常、镇四府水灾夏税凡五十万有奇。
是月，进王越兵部尚书。
先是项忠之罢，越自谓当迁，而廷议推余子俊为兵部尚书。越弥不平、请解领团营，优诏不许。因自陈：“捣巢功为故尚书白圭所抑，从征将士多未录、乞移所加官酬之。”子俊亦言：“越赏不酬功。”而越方结汪直，有内援，遂有是命。
初，内阁之论罢西厂也，越遇大学士刘吉、刘珝于朝，显谓之曰：“汪直行事亦甚公。如黄赐专权纳赂，非直不能去。商、万在事久，是非多有所忌惮。二公人阁几日，何亦为此？”珝曰：“吾辈所言，非为身谋。使直行事皆公、朝廷置卿大夫何为？”越不能对。【考异】史所载刘珝多贬语，盖本《宪宗实录》。如谓折王越者乃刘吉而珝默然，弇州《考误》力辨之，今《明史》已删之矣。盖《实录》出自刘吉所修、多不足信、今据《明史》本传。
越素以才自喜，不修小节，为朝议所崎。至是乃破名检，与群小关通，因奸人韦瑛自结于直。而同时有陈钺者，亦以夤缘直擢右副都御史，巡抚辽东。
是冬，南京镇守太监覃力明进贡还，以百艘载私盐，骚扰州县。行至武城，典史诘之，力朋怒，击折其齿，射杀一人。会汪直刺事廉得之，以闻。明年，逮力朋，下狱论斩，竟以幸免，而920
纪三十三
上益谓“直不私可倚任”云。【考异】力朋进贡事，《纪闻》系于是年之冬。弇州《中官考》书于十四年，而《三编》书于《复设西厂》日中，亦以力朋事在明年，盖明年始逮治也。今仍据《纪闻》系之是年冬。
是岁，擢陕西参政秦纮为右佥都御史，巡抚山西。
纮至，劾镇国将军奇涧等罪，奇涧父庆城王钟镒为奏辩，且诬纮。上重违王意，逮纮下法司治，事皆无验。而内官尚亨籍纮家，以所得敝衣数事奏，上叹曰：“纮贫一至此耶！”赐钞万贯旌之。于是夺奇涧等三人爵，王亦削禄三之一。未几，复改纮抚河南。
以太仆少卿李纲为右佥都御史，转左，出督漕运，与平江伯陈锐共事。
纲以进士授御史，历按南畿、浙江，劾去浙江赃吏至四百余人，时目为“铁御史”。
督运逾年，卒。锐见笥中惟敝衣，挥泪曰：“君子也！”为具棺敛，闻其清节于朝。特诏赐祭葬，不为令。纲清刚似李侃，并为时所重云。
十四年
春，正月、甲戌，大祀南郊。己卯，襄王瞻墡薨。
王自四年来朝归，六年又召，以老辞。岁时存问，礼遇之隆，诸藩所未有。谥曰献。
是月，吏部考察朝觐官，奏免二千十六员，浙江按察使刘钉、江西按察使赵敔预焉。时论惜之。【考异】事见《明书》，而《宪章录》所记尤详。惟刘钎，据《明史·刘球传》，系云南按察使，今仍据《宪章录》书之，
二月，戊申，皇太子出阁讲学。上命太常少卿王献等入侍，学士彭华等充讲读官，阁臣万安、刘珝、刘吉董督之。
921 明通鉴卷三十三
时有老宦官覃吉者，朝夕侍太子，口授《四书》章句及古今政典。上赐太子庄田，劝勿受，曰：“天下皆太子有也。”太子偶从内侍读佛经，闻吉人，日“老伴来矣”，急手《孝经》。是年，太子方九岁，端本正始，吉有力焉。【考异】《明史·本纪》不载。《三编》系之是月，日分据《明书》。
《三编》御批曰：太子出阁就学，豫教所当慎重。覃吉即老成旧阉，亦祗可谨视起居。若口授章句，延臣中岂无可简备宫僚以资启迪？乃委之寺人，实为非体。幸而吉尚谨愿，不致贻累蒙求。然欲以是垂训后入，则如冯保等之挟势揽权，未尝不由于承华保护。史家不知履霜坚冰之义，反以“端本正始”归功于吉，无识甚矣！
是月，改万安吏部尚书兼谨身殿大学士，刘珝、刘吉加太子少保兼文渊阁大学士，尚书尹旻、杨鼎、邹干皆加太子少保。
三月，甲子朔，皇太子冠。礼部请“每月朔望，文武百官奉天殿朝参后，皆赴文华殿谒太子”，制曰“可”。
戊辰，免浙江被灾秋粮。
己卯，赐曾彦等进士及第、出身有差。辛巳，罢四川乌撒卫银场。
丙戌，复开辽东马市。
初，朵颜等三卫，以饥困再四请复开马市，皆不许。至是陈钺巡抚辽东，复为之请，乃许之。时们都尔已死，伊斯玛音主兵柄，三卫复数为所窘。而通事刘海、姚安肆侵牟，三卫怨之，不复来市。及钺内召，始请治二人罪，令参将、布政司官一人监市，毋有所侵克。于是通市如故。【考异】陈钺请治通事罪，事见《三编》。钺以明年十二月内召，乃开市，今类记之。
丁亥，以浙江饥，罢采办花木之役。是月，福建上杭盗起。
初，天顺中，巡按御史伍骥平上杭盗，捣其巢，乱乃定。922
纪二十三
至是有曾宗，邓嵩等，复聚众屯结出掠，敕镇守中官卢胜、巡按戴用督捕之，而势益炽。时前佥都御史高明方服阕，特起为福建巡抚，任以讨贼。
明至汀州，即督兵入山，不数月，盗皆以次禽缚。诛首恶三十六人，余减死遣戍，析其地置永定县，由是上杭无盗患。
夏，四月，丁酉，免南畿、山东被灾秋粮；寻以襄阳江溢，坏城郭，并免之.
是月，吏科都给事中赵侃等上言：“州县守令，亲民之职，不宜以监生序补。乞谕吏部取科目出身者选授之。”部臣覆称：“先年大学士李贤，请选监生有学识者授以知州、知县等官，至今行之。且岁贡久在太学，固难以科目拘。今后但严加考核，仍循旧制为便。”报可。
五月，以戴缙为右佥都御史。
缙既擢尚宝少卿，意犹未慊，汪直复力荐之，遂有是命，
于是御史王亿等竞效缙尤，相率媚直，谓“西厂摘伏发奸，不惟可行之今日，实足为万世法”。传之四方，无贤愚皆唾骂之。群指缙为罪首，而缙骤跻显秩，甘为鹰犬而不辞，台中纪纲为之扫地。【考异】诸书但载缙请复西厂事，惟《明书》于上年六月庚戌书戴缙、王亿二入，《明史》、《纪事本末》亦并及之。证之《三编》，则王亿所奏，盖慕缙之迁擢而效之，未必同在一月事也。《三编》记王亿事于《戴缙擢佥都御史》目中，今从之，
汪直奏武举设科，乡、会、殿试如文科例。
时直用事，欲以建白为名，吴绶为撰草。奏上，上令“兵部移文天下，教养数年，俟有成效，巡按，提学等官具奏处置”。卒行之。
六月，庚子，岁星、太白同昼见。癸卯，命汪直行辽东边。
先是巡抚辽东陈钺，以掩杀冒功激变，直欲自往定之。【考
923 明通鉴卷三十三
异】诚掩杀冒功，据《明史·马文升传》在十四年春，《三编》目中则云前年冬，盖掩杀在前，被劾在后。《三编》本之《实录》，今类记之，系以“先是”云云.上令司礼监怀恩等诣内阁，会兵部议。恩欲遣大臣往抚以沮直行，文升疾应曰：“然。”恩入白，上即命文升往。直不悦，欲令私人王英与俱，文升谢绝之。疾驰至镇，宣玺书抚慰，无不听抚者。
事垂定，直思攘其功，固请于上，挟英俱往。日驰数百里，棰挞守令，远近驿骚。钺闻之，惧，先遣入赂直左右，令所过居民跪迎道左。比至，钺出迓于郊，望尘蒲伏，又盛供帐娱直，赂其左右，皆争称钺贤，直大喜。至开原，再下令招抚，文升乃推功于直。然直内惭，文升又与抗礼、奴视其左右，直益不悦。而钺与文升素不合，日夜谮之直，于是直必欲倾文升矣。
是月，四川巡抚张瓒，自率兵攻白草坝、西坡、禅定数大砦，斩获无算；徇茂州叠溪，所过降附，又讨平白草坝余寇。先后破灭五十二砦，歼其魁，他一百五砦悉献马纳款，诸番悉平。留兵戍要害，增置墩堡，乃班师。
上嘉其功，征拜户部左侍郎。以请终制辞，许之。【考异】瓒平松潘、叠溪叛苗。《明史·本纪》书于十三年十一月之下，《明史稿》则书于是年四月，证之《明史·张瓒传》，亦书十四年。盖瓒以十二年七月兼督松茂军务，阅两年而后平，故奏报之先后互异。《三编》书于是年六月，今从之.
秋，七月，丁丑，京畿、山东大水，分遣郎中林孟乔、刘道、员外郎袁江、王臣往勘灾，振之。
是月，江西人杨福，以伪称汪直伏罪。
福尝为崇府内使，随入京。既，逃还过南京，遇所识者谓其貌似直，福乃冒直名，而所识者亦冒充校尉。自芜湖乘传食廪，历苏、常，由杭州抵四明，有司及市舶中官亦屏息奉命，威福大张。既抵福州，为镇守太监卢胜所觉，执问如《律》。时直势震924
纪三十三
天下，故小人乘之以扰害人，大率类此。【考异】据弇州《中官考》，系之成化十四年。《宪章录》、《纪事本末》皆系之是年之七月，今据增。
八月，癸巳，遣南京刑部侍郎金绅巡视江西。
时江西亦大水，上以各路灾伤，诏廷臣条恤民事宜。于是科、道应诏言：“近岁工匠以斧斤微劳滥膺禄秩，旗校以捕获妖言辄得迁官。前虽敕法司慎鞠斯狱，而缉捕希求升职，其中岂无诬枉？刑赏过中，灾祲或亦由此。”疏人，下所司议之。
戊戌，早朝，东班官若闻有甲兵声者，因辟易不成列，卫士争露刃以备不虞，久之始定。【考异】《明史·本纪》不载，事见《五行志》，
，《明史稿》书作“戊申”。然按之《志》及《宪章录》、《二申野录》皆作“戊戌”，疑《稿》中误“戌”为“申”也，今据《明史·志》。
庚戌，免湖广被灾秋粮凡十六万有奇。
甲寅，下巡抚苏松副都御史牟俸于锦衣卫狱。
初，俸巡抚山东，陈钺为布政使，两人负气不相下，遂相恶也。钺既为汪直所喜，欲修前憾于俸，数短之于直，直信之。会俸议事至京，直请执俸下诏狱。
先是俸所亲学士江朝宗，除服还朝，俸迓之九江，联舟并下，所至有司供张颇盛，直因谓朝宗有所关说，并下狱。词连佥事吴瑞等十余人，俱逮系。
九月，已未，命御史三人捕盗畿南。【考异】《明史·本纪》不载，见《明史稿》。畿南，畿辅以南也。是时畿内并无捕盗事，诸书不见。证之《宪章录》、言“甲兵之异，上命御史究其事所从起.竟不能得”。疑即以甲兵之异遣御史密捕，借盗为名耳。今据书之。
是月，擢嘉兴知府杨继宗为浙江按察使。
继宗守嘉兴，以一仆自随，署斋萧然。性刚廉孤峭，人莫敢犯。时集父老问疾苦，为祛除之。大兴社学，遇学官以宾礼，师儒竞劝，文教振兴。
925 明通鉴卷三十
御史孔儒来清军，里老多挞死。继宗榜曰：“御史杖人至死者，诣府报名。”儒怒。继宗入见曰：“为治有体，公但厘剔奸弊，劝惩官吏；若比户稽核，则有司事也。”儒不能难，心衔之。濒行，突人府署发视之，敝衣数袭而已，儒惭而去。
中官过者索钱于继宗，即发牒令取库金，曰：“金具在，与我印券。”中官咋舌莫敢受。
比入觐，汪直欲见之，不可。上一日问直：“朝觐官孰贤？”直对曰：“天下不爱钱者，惟杨继宗一人耳。”至是秩满，超擢是职。数与镇守中官张庆忤，庆兄敏在司礼，每于上前毁继宗，上曰：“得非不私一钱之杨继宗乎？”敏惶恐，遗书庆曰：“善遇之，上已知其人矣。”【考异】《三编》系继宗事于是年之九月，盖本《实录》。按《法传录》，“是年七月，浙江按察使杨瑄卒，九月，以杨继宗为浙江按察使”，与《三编》同。他书皆不载，今据增。
河决开封，坏护城堤五十丈。
河南巡抚李衍上言：“河南累有河患，皆下流壅塞所致。宜疏开封西南之新城，下抵梁家浅旧河口，以泄杏花营上流；而自八角河口抵南顿，则当分导之以散其势，庶可免祥符、鄢陵、睢、陈、归德之灾。”诏衍酌行之。逾年，迁荥泽县治于河北。然衍所疏浚者，不久亦壅。
冬，十月，加万安太子太保、尚书，余子俊、林聪皆加太子少保，王越加太子太保。
十二月，甲午，免畿内被灾秋粮凡二十万有奇。是岁，占城齐亚麻弗庵遣使朝贡请封。
初，安南既执槃罗茶悦，立前王孙齐亚麻弗庵为王，以国南边地予之。至是请封，上遣给事中冯义，行人张瑾往封之，义等多携私物行.至广东，闻齐亚麻弗庵已死，其弟古来遣使乞封。义等虑空还失利，亟至占城。占城人言：“王孙请封之后，即为古来所杀，安南以伪敕立其国人提婆苔为王。”义等不俟奏报，辄以926
纪三十三
印币授提婆苔，封之，得所赂黄金百余两，又过满刺加国，尽货其私物以归。
义至海洋病死，瑾具其事，并上伪敕于朝。而安南黎灏方请遣朝使，申画郊圻，兴灭继绝，其踞占城如故。朝廷知其诞妄，亦卒弗能讨也。【考异】事见《明史·占城传》，特书其朝贡于十四年，《明书》及《宪章录》皆系之是年八月，今书于是年之末。
土尔番苏勒坦阿尔死，其子阿哈穆特旧作阿黑麻嗣为苏勒坦，遣使来贡。甘肃巡抚王濬请乘间纳哈商，俾复其国，敕以便宜图之。
927 明通鉴卷三十四
明通鉴卷三十四
纪三十四起屠维大渊献，尽昭阳单阏，凡五年。
宪宗纯皇帝 成化十五年
春，正月，丁卯，大祀南郊。庚辰，免山东被灾秋粮。
辛巳，振山东饥。
是月，加吏部尚书尹旻太子太保，汪直为之请也。
改王恕以兵部尚书兼左副都御史，巡抚苏、松，代牟俸也。
恕参南京军务，考选官属，严拒请托，同事者咸不悦。而钱能归，屡谮诉于上，上亦浸厌恕数直言，遂有是命。
寻起致仕薛远为南京兵部尚书。吏科都给事中赵侃、御史王濬等，交章劾远“潜住京师，夤缘起用”，盖指汪直也。不听。
二月，庚寅，免湖广被灾税粮凡二十二万余石。【考异】《明史稿》，“以去岁旱免秋粮”，而《明书》、《宪章录》皆云“水灾”，今仍据《明史》，但书“被灾”云云。
壬子，免广东广、肇、高、雷、廉五府逋赋。甲寅，诏修开国功臣慕。
时南京礼部上言：“国初勋臣李文忠等十三人墓，俱在南京城928
纪三十四
外，文忠曾孙李萼等以岁久颓坏.请修治”，许之，并令无后者置守冢一人。
明年，复命修耿再成墓，从其曾孙俊之请也。【考异】《三编·质实》据《明实录》，勋臣十三人，常遇春，李文忠、邓愈、汤和、冯国用、吴复、俞通海、康茂才、赵德胜、张得胜，丁德兴、吴祯、吴良，凡十三人，附记于此。
三月，癸未，免江西被灾秋粮。
是月，辽东巡抚陈钺，复以邀功失事激变为言官所劾；上遣汪直偕定西侯蒋琬、尚书林聪往勘。
时马文升自辽东还，仍掌部事，会兵部尚书余子俊亦劾钺，钺疑出文升，倾之益急。【考异】《明史·本纪》系文升下狱于五月，诸书皆并记钺激变及直往勘事，《明书》系钺激变于三月。证之《明史》文升本传，亦云“是年春”，盖文升下狱张本也，今据书之。
夏，四月，丙午，免南畿被灾秋粮凡四十万有奇。
壬子，下驸马都尉马诚于锦衣卫狱。【考异】诸书不载，惟见《明史·本纪》。其下狱之由，亦无可考，疑出自汪直构陷也。今据书。
是月，以方士李孜省为太常寺丞，寻改上林苑副监。
孜省者，初为江西布政司吏，骫法受赃，既，历京考，得冠带，而赃事发，褫为民，不敢归。时上好方术，孜省乃学五雷法，厚结中官梁芳、钱义，以符箓得幸，中旨授太常寺丞。
御史杨守随言：“祖宗官人之制，必考素行，是以奸邪衰止，流品不淆。孜省故犯赃之吏，其资格则刀笔也，其情罪则胥靡也。太常职司祭祀，厥选尤重，奈何用此赃贿罪人以渎事天地宗庙！”给事中李俊亦以为言。上不得已，乃改命之。然宠幸日甚，赐以印章二，曰“忠贞和直”，曰“妙悟通微”，许密封奏请。孜省因与芳等表里为奸，干乱国事。
五月，壬戌，下兵部右侍郎马文升于狱。
汪直故恶文升而庇陈钺，欲卸其罪，因奏言：“文升行事乖
929 明通鉴卷三十四
方，禁互市农器，故致边患。”然文升在边，实禁市军器，非农器也。蒋琬，林聪畏直势，不敢异，奏皆如直言，遂逮文升下锦衣卫狱，寻与牟俸论谪戍。戊辰，谪俸戍湖广镇远卫。庚午，文升戍四川重庆卫。
初，俸为江西按察使，治吉安知府许聪之狱，入同知黄景隆言致死。至是巡按御史奏劾“景隆升任吉安府，自十一年至十三年，以淹禁凌虐故勘人犯至死者凡三百八十七人”。逮治至京师，下狱瘐死。会俸狱方竟，而以前事不为公论所与，故入皆知其为直所陷，然无白其冤者。逾年，卒戍所。【考异】俸治许聪狱，见《明史》本传，证之《宪章录》，黄景隆以上年速治，是年三月死狱中，正与俸被陷谪戌皆同时事，因牵连并记之.
癸酉，以牟俸、马文升事，中旨责科、道官互相容隐，缄嘿不言，令自陈状。于是给事中李俊等二十七人，御史王濬等二十九人，合词请罪，诏廷杖各二十.
时文升谪不以罪，俸赃证不明，俊等畏直势不敢辩，冀以巽词获免，卒拜杖去。
论曰：汪直之势焰甚矣！当其时，如戴缙、王亿等欲以媚直求迁擢者，不足论矣；若廷之大臣，如王越、陈钺、尹旻辈，欲借直以张权势、邀边功者，亦不足论矣；至如万安、刘吉、薛远之等，亦保禄充位之鄙夫，固不复望其有所论列。而如刘珝、林聪辈，亦一时之铮铮矫矫者。今据史所记，珝能折王越于朝，而卒不能持之于西厂复设之日。其后万安见直宠衰，复邀珝奏罢之，珝辞不与，安乃谮之于帝，卒与吉排而去之，岂非授之以瑕乎？聪奉使勘文升狱，而直稍假之词色，遂不敢自树异同。然则史谓其“以旧德召用，时望益峻”，特据其传状中归美之谀词耳。至于直庇陈钺，聪不能争，卒亦不能不为之惜，则甚矣晚盖之难也！
己卯，免湖广、河南被灾税粮七十六万有奇。930
纪三十四
秋，七月，癸酉，命汪直行大同、宣府边。
时宣、大镇巡官屡以边警报，而释嘉策淩已为伊斯玛音所杀，部下方内乱，实无意南侵。边臣欲虚张守御功以觊赏，兵部不知而误信之，乃有是请、上竟命直往。所至饰厨传供张百里外，都御史服囊键偕其属伏道左，泥首迎谒，须过乃敢起，至馆，易服请见，膝行起居，叱之出，乃唯唯退。左右索赂不费，各倾帑以应之，边储为之一空。
八月，乙未，遣户部郎中裴慧等七人巡视两畿、山东、河南水灾。
九月，四川播州诸蛮复乱。
初，张瓒平播州湾溪苗，置安宁宣抚使，以杨辉之庶长子友为之。所属天坝，干地等砦，旧以僻阻，弃不问，生苗耕其地居之，颇相安。及立宣抚，烂土诸蛮恶其逼，遂引赍果等攻围安宁。
时辉子爱新袭，友告警，力不能支，求援于川、贵二镇。兵部奏请仍起辉再统兵剿之，又敕川、贵兵为助。
至是赍果复纠合九姓、丰宁及荔坡贼万人，攻剽愈亟。巡抚贵州陈俨，请调川、湖等官军五万，合贵州兵、听俨节制。时贵州总兵官吴经，绶之兄也，与俨合请。兵部尚书余子俊曰：“贼在四川，而贵州请讨，是邀功也。五万之师，以半年计，须军储十三万五千石，山路险峻，输运之夫须二十七万众。况天暑，瘴疠可虞。”上然之，敕责守臣玩寇，命镇守太监张成及经，俨等相机剿抚，然迄不能靖。【考异】据《宪章录》言：“是时总兵吴经请兵会剿，余子俊以经乃吴绶之兄，畏势，欲准其奏。上不许。”核与《明史·子俊传》及《四川土司传》所记不合。今按《录》中又言“俨奉命相机进止，畏经弟绶之势，迁延于家，以致经大律杀僇，冒滥邀功”。据此，则畏绶势者乃陈俨，非子俊也，今参二《传》书之，
陈钺既倾马文升，复讽汪直请大发兵树边功，直言于上，遂
931 明通鉴卷三十四
许之。冬，十月，丁亥，命抚宁侯朱永为靖虏将军，充总兵官，直监军，钺参赞军务。
是行也，王越急功名，私于永，讽其荐已督师，而钺以计沮之于直，遂有是命。于是越益心艳之。
闰月，汪直、陈钺等出辽东塞，遇贡使六十人，诬以窥边，掩杀之，焚其庐舍，更发墓斫髑髅以张级数。
先是直奉使东征，余子俊议，以“自古羁縻之国不犯边者，毋令惊扰”，而钺欲以媚直邀功，谓“如此则损威示弱”。故六十人之死，皆以招诱得之，自是报复为有名矣。【考异】朱永、汪直东征，《明史·本纪》系之十月，诸书牵连并记，遂及其掩杀贡使事。惟《宪章录》分书之，是也。但《录》中所记，谓“建州贡使四十余人，俱械至京师，令都察院锦衣卫禁锢之”，核与《明史·宦官传》及《三编》目中所载不同，今仍据《明史》、《三编》书之。
十一月，庚子，振河南饥。
是月，吏科给事中王瑞上言：“天下布、按二司进表官，令各陈地方利病。”上恶其纷扰，命杖之。
时湖广、江西抚、按官，以所部灾伤盗起，请免有司朝觐。瑞偕同官言：“岁梫民困，由有司不职，正宜加罪，乃复为之请留.如此则人才进退，何由审辨？是朝觐考察大典，皆从此废坏矣。”上从其言，命吏部禁之。【考异】王瑞被杖，见《明史》本传。《宪章录》系之是月，今从之。
十二月，辛未，论东征功，进朱永保国公，加汪直岁禄，升赏者二千六百余人。
丙子，太白昼见。
是月，户部尚书杨鼎、礼部尚书邹干、工部尚书王复俱致仕，许之。
时汪直用事，廷臣谋迁擢者，嗾科、道以灾异劾大臣，于是鼎等请赐骸骨归。
932
纪三十四
召陈钺还，以功晋户部尚书，张文质礼部尚书，刘昭工部尚书。
免四川、江西被灾税粮。
是冬，安南黎灏遣兵八百余人，越云南蒙自界，声言捕盗，筑室据居，守臣力止之，始退。
灏自破占城，志意益广，亲督兵九万，开山为三道，攻破哀牢；侵老挝，复大破之。又颁伪敕于车里，征其兵合攻八百，为所败。边吏守臣以闻，上敕广西布政使檄灏敛兵，而灏妄称“未侵老挝，且不知八百疆宇何在”。
是时汪直好边功，欲乘间取安南，言于上，索永乐间讨安南故牍。兵部郎中刘大夏匿不予，密告尚书余子俊，谓“边衅一开，生民糜烂”，子俊悟，事得寝。大夏，华容人。【考异】据《国史纪闻》，两书此事，一成化八年，言“是时朝廷好宝玩，有中官迎合上意，欲仿三保太监下西洋故事，因至兵部查取西洋水程。时项忠为兵部尚书，刘大夏任郎中，检旧案、匿他处，忠索之不可得”云云。以下所记，与此略同。按此系野史传闻之异词。而八年任兵尚者确系项忠，是年任兵尚者，确系子俊，所记亦俱不误。惟西洋与安南事异，而证之《安南传》，则灏侵老挝正在十五年之冬。惟《大夏传》言安南败于老挝，所记微误，盖安南自侵老挝后，征兵复攻八百，据安南本传所记，则败于八百，非败于老挝也。今据正史，并参《明史》二传书之。
是岁，擢吴道弘为大理少卿，抚治郧阳、襄阳、荆州、南阳、西安、汉中六府。【考异】此即郧阳设抚治之始。据《原杰传》，“杰将还，荐道弘自代”，是道弘抚治郧阳在十三年。《三编》书于十五年，据其擢大理时也，是时道弘已任郧阳抚治，明自景泰末，巡抚侧加京官衔，定授副都，佥都御史之等。此以抚治官秩亚于巡抚，故仅授京卿之职抚治之，加卿衔，犹巡抚之加都御史衔也。
起张瓒左副都御史，总督漕运，兼巡抚江北诸府。
933 明通鉴卷三十四
十六年
春，正月，辛卯晓，雨（水）［木］冰。甲午，大祀南郊。
丁酉，伊斯玛音犯延绥，诏朱永为平虏将军，充总兵官御之，汪直监其军，改命王越提督军务。
越垂涎督师不可得，会延绥守臣奏寇潜渡河入靖虏，越乘机说汪直，而陈钺时已内召，遂改命越。时谓“越钺相竞”云。
辛丑，免南畿被灾税粮。
是月，辽东寇复内犯，拥众深入云阳、清河等堡，杀掠男妇，皆支解以徇。边将敛兵不出，而陈钺方内召，亦隐匿不以闻。于是边地骚然。
兵科给事中孙博奏陈数事，末言：“东、西二厂缉事旗校，多毛举细故以中伤大臣。旗校本厮役之徒，大臣乃股肱之任，岂旗校可信反有过于大臣？纵使所访皆公，亦非美事，一或失实，所损实多。乞严加禁革。”奏人，上以为不谙事体，姑宥之。而汪直闻事涉西厂，怒甚，呼博面加诘责。时皆为博危之。，
二月，癸酉，免湖广被灾税粮凡七十五万有奇。戊寅，王越袭寇于威宁海子，败之。
越侦知敌无犯延绥意，河冰方泮，移账威宁，欲以计袭之。而恶辽东之役，永不援己与偕也，乃说直，奏令永率大军由南路，已与直将轻骑循塞垣而西，俱会榆林。越至大同，告直以敌帐在威宁，则尽选宣、大两镇兵二万出孤店，分数道进，值大风，雨雪晦冥，潜行至威宁海子。时伊斯玛音等并无寇边意，不虞师之猝至也，仓卒乘马避之不及。因杀其老弱，报首功四百三十余级，获马驼牛羊六千，师不至榆林而还。永至榆林不见敌，故无功。【考异】《明史·本纪》作“戊寅”，《明史稿》作“庚辰”，相差二日耳.其事皆据本传书之。
是月，逮河间知府滕佐下狱。时中官陈喜，以事出河间，会934
纪三十四
岁饥，佐率属分振在外，失迎谒，仓猝治供具不当意。喜怒，归白于上，遂逮佐等，寻论谪戍有差。
三月，戊子，以岁歉，诏减光禄寺供用物。时京畿、山东洊饥。谕礼部曰：“比岁以来，顺天、北直隶、山东府县，旱潦相仍，朕甚忧之。《书》云：民惟邦本，本固邦宁。＇朕重赖吾民供奉，玉食于上，而吾民有不饱半菽者，日当典膳进御，兴念及此，为之辍食。其令被灾府县应征人光禄寺供用，量为减省。自今有可恤民之事，其议以闻。”
是月，王越还，论功，封威宁伯，岁禄千二百石，又增汪直岁禄至三百石。
越以文臣受封，宜人西班，不得复领都察院事。【考异】威宁之捷在二月，王越受封在三月。诸书有系之二月者，有系之三月者，皆牵连并记体也、证之《七卿表》，越以三月回院，封威宁伯，则捷在二月封在三月明矣。今参《明史·越传》分书之。
于是御史许进等请援王骥、杨善例，仍领都察院事，并兼督十二团营，汪直从中主之。制曰：“可。”
是役也，朱永以无功，赏不行。久之，进太子太傅。
薛应旂曰：王越之逢迎汪直，躐取爵位，许进等又从而附会之，一时皆谓之名臣，士风习尚可知矣。予谓进以率同官论救强珍，为汪直所怒，构之下狱，摘进他疏讹字、廷杖之几殆。此同时事，何前后之不类？毋亦与王越有旧而论之独宽，遂同预于颂功之列与？不然，吾未见此越之贤于彼钺也。
夏，四月，巡按辽东御史强珍，劾陈钺冒功启衅事，不问。初，御史王崇之巡按辽东，即上书劾钺。钺恐，谋之汪直，以崇之受都指挥庭参不为礼违制，下狱输赎，谪延安推官。
至是珍代其任，见汪直与钺方论功，而寇谋大人，钺与镇守中官韦朗等匿不以闻；钺既召入为户部尚书，朗始上闻。珍往巡
935 明通鉴卷三十四
按，得其状，请正钺等欺罔罪。事下兵部，尚书余子俊覆奏如珍言，乃命停钺等岁禄。【考异】强珍劾钺，诸书皆系之是年六月，《三编》据之。证之弇州《中官考》，珍之奏劾在前，吴原之奏劾在后，故原奏中已有“停俸带罪”之语，盖因珍劾后始有此处分也。《三编》目中综其前后，故并王崇之之劾亦牵连记之。其实珍之劾在四月，原之劾在六月，《纪事本末》并吴原之劾系之四月者，亦牵连记事体也。今分书之。
五月，免河南被灾秋粮三十五万有奇。六月，癸孔，禁势家侵占民田。
是月，兵科都给事中吴原，复劾陈钺及总兵官缑谦、镇守太监韦朗，谓：“钺等启衅冒功，失机匿罪，以祖宗法度为不足畏，生灵血肉为不足恤，不忠不仁，莫此为甚！今因强珍之劾，仅予停俸，不免情重法轻，请重治之，以为人臣欺罔者戒。”御史许进等亦以为言，且谓“陈钺如宋黄潜善、贾似道”，语甚剀切。上是之，卒置钺等不问。
秋，七月，甲午，倭寇福建。八月，辛酉，申存恤孤老之令。
时户部言：“大兴宛平，岁廪孤老七千四百九十余人，凡赡粮二万六千九百余石。近有司疏于稽察，董其事者日肆侵牟，无告之民不濡实惠。宜敕府尹月再巡视，俾惠泽下流，毋负朝廷恫瘝至意。”上俞其请，且敕谕“天下有司殚心存恤，所在巡按御史，廉其怠者，请速治之”。
是月，汪直自辽东还，闻强珍劾陈钺罪，衔之。
会钺闻直还，郊迎五十里，诉珍诬己。直益怒，奏珍所劾皆妄，诏遣锦衣千户萧聚往勘，械赴京。比至，直系治珍于御马监，榜掠备至，然后奏闻。命法司廷鞫，皆不敢忤直意，坐以奏事不实，当输赎。直心未慊，降中旨责珍欺罔，谪戍辽东，而免钺等所停岁禄，且责兵部及言官先尝劾钺者各停禄三月。
冬，十月，南京十三道御史徐完等，复劾陈钺停俸罚轻，不936
纪三十四
诛何以示戒！六科给事中章元应等，亦言：“钺玩寇殃民，冒功希赏，乞明正典刑！”皆不报。
十一月，以旱灾，免直隶顺德所属九县秋粮一万八百石有奇。
十二月，庚申，伊斯玛音犯大同，报威宁海子之怨也。大同镇守官告警，丙寅，命朱永、汪直、王越御之。永等师未出，己巳，大同镇将范瑾拒之出境。【考异】此据《明史·本纪》月日。盖边寇自秋入塞，至此始命将也。《明史·鞑靼传》，言“是年之秋”，诸书有系之九月十月者，皆类记耳。
是月，浔、梧、高、廉贼起，总督两广都御史朱英与总兵官陈政分道击之。再战，俘斩甚众。政，平乡伯怀之孙也。
是时广西田州头目黄明聚众为乱，知府岑溥走避思恩。英复调参将马义率军捕明，明败走，为恩城知州岑钦所杀，并族属诛之，传首军门。
英在粤，持法无所假借，与市舶中官韦眷忤，眷劾其专权玩贼，浔州知府史芳以事见责，亦讦英奸贪欺罔，按皆无验。上责眷，镌芳二官，而谕英协和共事。
是岁，擢湖广布政使何乔新为右副都御史，巡抚山西。
初，项忠驱流民过当，原杰奉招抚至南阳，引乔新自助。民闻杰至，益窜山谷。乔新躬往招之，附籍者六万余户，遂迁湖广右布政。
至是抚山西，禁边地军民出塞伐木捕兽，曰：“此辈苟遇敌，必输情求生，皆贼导也。”寻进左副都御史。岁饥，奏免杂办及户口盐钞十之四。
广东布政使彭韶请罢市舶。其略曰：“国家升平百十余年，生齿之繁，田野之辟，商旅之通，可谓盛矣。然而官府仓库，少有储蓄，人民衣食，艰于自给。比之国初，无经营战伐之需，无造作营缮之费，而富强反不及，何者？以害财之多也。文武之烦冗
937 明通鉴卷二十四
日增，宗戚之亲疏日众，僧道则寺观联翩，宾贡则四夷络驿。加以进献多门，供御无纪，征敛烦苛，采办驰骋，若不及今撙节，一旦更启它端，益以杂用，其何以善后耶？”
时中官奉使纷遝，镇守顾恒，市舶韦眷，珠池黄福，皆以进奉为名，所至需求，民不胜扰。韶先后劾奏，不避权势，遂为中官所衔。然韶与何乔新同官内外，并有重名，一时称“何彭”云。十七年
春，正月，壬午，大祀南郊。
是月，兵部尚书余子俊以母忧去，改陈钺代之。以户部侍郎翁世资为本部尚书代钺。
先是子俊论陈钺掩杀贡夷罪，上以汪直故宥之。钺多方构子俊于直，会以忧归，得免。
以方士顾玒为太常寺少卿。
玒以扶卟术得幸于上，遂由传奉为太常丞，至是复晋少卿。
时李孜省用事，玒与赵玉芝、凌中倚以为奸；玉芝亦善方术，因中官高谅进。中善书，给事文华殿，皆累擢至太常卿。【考异】事见《明史·宦官传》。《三编》据《实录》系之正月，今从之。
二月，甲寅，南京地震。凤阳、庐州、淮安、扬州、和州、兖州及河南州县，同日地震有声。
礼部奏言：“考之传记，地动千里有大灾；春动者岁凶，二月动者水。今所动不止千里，又况凤阳、南京，皆祖宗根本之地，宗庙社稷所在，关系尤重。乞敕有司恤冤抑，矜孤寡，以弭灾异，广储蓄以备岁荒，修渠堰以防水患。”从之。【考异】甲寅地震事，见《明史·五行志》。《三编》书之《日》中，云“是月初十日甲寅也”。是年二月乙巳朔，《宪章录》书初十日，正甲寅也。惟《五行志》有和州，《宪章录》则但云“南畿四府”，《三编》有和州，无淮安，《二申录》兼有江西。今仍据《明史·志》书之。
938
纪三十四
壬戌，诏遣官分核天下库藏出纳之数。
是月，免山西太原等府及浙江杭、嘉、湖等府被灾税粮凡九十五万有奇。
以礼部侍郎周洪谟为本部尚书，时张文质以忧去也。
方士顾玒以母丧乞祭诰。故事：四品官未满三载，无给诰赐祭者，上特予之。时吏尚尹旻欲献媚于玒，因请并赐诰赠其父。未几，玒二子亦以中旨授官。上方崇信左道，故佞幸之徒猝致荣显如此。
王越偕汪直.朱永出师大同，会寇掠边境，追击至黑石崖，斩首百二十余人，获马七百匹。
逾月还，加越太子太傅，永世袭。于是越从勋臣例，改掌都督府事，且觊封侯矣。
三月，辛卯，赐王华等进士及第、出身有差。是月，传升戴缙为右都御史。
西域撒马儿罕进二狮子，至嘉峪关，乞命大臣迎受。职方郎中陆容上言：“狮子为兽，在郊庙不可以为牺牲，在乘舆不可以备服驭，无用之物，不宜受。”礼部尚书周洪谟亦言不当遣大臣，乃敕内臣往迎之。
夏，四月，庚申，以久旱风薶，敕群臣修省。
戊辰，命法司慎刑狱，并遣太监怀恩同三法司录囚。
自定五年一审例，率以丙、辛之岁，京师内臣审录以为常，谓之“大审”，南京则命内守备太监行之。初，成祖始定“热审”例，决遣轻罪，仁宗命阁臣会审重囚，英宗又命三法司同公、侯、伯会审，谓之“朝审”。至是罢阁臣会审之制，而内臣大审，所矜疑放遣，常倍于热审云。《三编·质实》“按《明史·刑法志》、成化时，会有弟助兄殴杀人者，太监黄赐欲从末减，尚书陆瑜持不可。赐曰：同室斗者被发缨冠救之，况其兄乎！＇瑜不能难，卒为屈法。”考瑜于成化八年致仕，赐于十三年以汪直谮罢斥，则宪宗之遣内官会审，不自是年
939 










































































纪二十四 英宗前纪正统十三年戊辰至十四年C四



纪二十五 景帝景泰元年庚午至二年辛未



纪二十六 景帝景泰三年壬申至五年甲戌



纪二十七 景帝 英宗后纪景泰六年乙亥至天顺元年丁丑



纪二十八 英宗后纪天顺二年戊寅至五年辛巳



纪二十九 英宗后纪天顺六年壬午至八年甲申



纪三十 宪宗成化元年乙酉至三年丁亥



纪三十一 宪宗成化四年戊子至六年庚寅



纪三十二 宪宗成化七年辛卯至十年甲午



纪三十三 宪宗成化十一年乙未至十四年戊戌



纪三十四 宪宗成化十五年已亥至十九年癸卯



纪三十五 宪宗成化二十年甲辰至二十三年丁未



纪三十六孝宗弘治元年戊申至三年庚戌



纪三十七 孝宗弘治四年辛亥至七年甲寅



纪三十八 孝宗弘治八年乙卯至十一年戊午



纪三十九 孝宗弘治十二年已未至十五年壬戌



纪四十 孝宗弘治十六年癸亥至十八年乙丑



纪四十一 武宗正德元年丙寅



纪四十二 武宗正德二年丁卯至三年戊辰



纪四十三 武宗正德四年已已至五年庚午



纪四十四 武宗正德六年辛未至七年壬申



纪四十五 武宗正德八年癸酉至九年甲戌



纪四十六 武宗正德十年乙亥至十一年丙子



纪四十七 武宗正德十二年丁丑至十三年戊寅



纪四十八 武宗正德十四年已卵



纪四十九 武宗正德十五年庚辰至十六年辛已



纪五十 世宗嘉靖元年壬午至二年癸未



纪五十一 世宗嘉靖三年甲申



纪五十二 世宗嘉靖四年乙酉至五年丙戌



纪五十三 世宗嘉靖六年丁亥



纪五十四 世宗嘉靖七年戊子至八年己丑



纪五十五 世宗嘉靖九年庚寅至十一年壬辰



纪五十六 世宗嘉靖十二年癸已至十五年丙申



纪五十七 世宗嘉靖十六年丁酉至二十年辛丑



纪五十八 世宗嘉靖二十一年壬寅至二十五年丙午



纪五十九 世宗嘉靖二十六年丁未至二十九年庚戌



纪六十 世宗嘉靖三十年辛亥至三十三年甲寅



纪六十一 世宗嘉靖三十四年乙卯至三十七年戊午



纪六十二 世宗嘉靖三十八年已未至四十一年壬戌



纪六十三 世宗嘉靖四十二年癸亥至四十五年丙寅



纪六十四 穆宗隆庆元年丁卯至三年己已



纪六十五 穆宗隆庆四年庚午至六年壬申



纪六十六 神宗万历元年癸酉至五年丁丑



纪六十七 神宗万历六年戊寅至十年壬午



纪六十八 神宗万历十一年癸未至十六年戊子



纪六十九 神宗万历十七年己丑至二十年壬辰



纪七十 神宗万历二十一年癸已至二十三年乙未



纪七十一 神宗万历二十四年丙申至二十六年戊戌



纪七十二 神宗万历二十七年已亥至三十年壬寅



纪七十三 神宗万历三十一年癸卯至三十五年丁未



纪七十四 神宗万历三十六年戊申至四十一年癸丑



纪七十五 神宗万历四十二年甲寅至四十六年戊午



纪七十六 神宗 光宗万历四十七年已未至泰昌元年庚申



纪七十七 熹宗天启元年辛酉



纪七十八 熹宗天启二年壬戌至三年癸亥



纪七十九 熹宗天启四年甲子至五年乙丑



纪八十 熹宗天启六年丙寅至七年丁卯



纪八十一 庄烈帝崇祯元年戊辰至二年己巳



纪八十二 庄烈帝崇祯三年庚午至四年辛未



纪八十三 庄烈帝崇祯五年壬申至六年癸酉



纪八十四 庄烈帝崇祯七年甲戌至八年乙亥



纪八十五 庄烈帝崇祯九年两子至十年丁丑



纪八十六 庄烈帝崇祯十一年戊寅至十二年已卯



纪八十七 庄烈帝崇祯十三年庚辰至十四年辛巳



纪八十八 庄烈帝崇祯十五年壬午



纪八十九 庄烈帝崇祯十六年癸未



纪九十 庄烈帝崇祯十七年甲申尽夏四月









明通鉴附编



附编卷一 附记一 大清顺治元年甲申起夏五月至冬十二月





附编卷一上 附记一上 大清顺治元年甲申起夏五月至秋七月




附编卷一下 附记一下 大清顺治元年甲申起秋八月至冬十二月




附编卷二 附记二 大清顺治二年乙酉起春正月至冬十二月






附编卷二上 附记二上 大清顺治二年乙酉起春正月至夏五月



附编卷二下 附记二下 大清顺治二年乙酉起夏六月至冬十二月




附编卷三 附记三 大清顺治三年丙戌




附编卷四 附记四 大清顺治四年丁亥至五年戊子




附编卷五 附记五 大清顺治六年已丑至八年辛卯




附编卷六 附记六 大清顺治九年壬辰至康熙三年甲辰






