全宋诗：苏泂
　苏泂　爱九兄旧句
　苏泂　安隐寺诗
　苏泂　八月十二日再入都
　苏泂　八月十五日游禹祠告成观
　苏泂　八阵图
　苏泂　白鸥
　苏泂　白首
　苏泂　百家泊
　苏泂　拜大父墓
　苏泂　拜年人
　苏泂　报宁寺
　苏泂　北苑
　苏泂　边头叹
　苏泂　别湖桥
　苏泂　病中排閟
　苏泂　泊祠下诗
　苏泂　泊通明
　苏泂　泊头陀寺
　苏泂　不寐
　苏泂　采菱
　苏泂　曹娥
　苏泂　曹娥江
　苏泂　长江二首
　苏泂　陈杰荆州之役伯文实约予闻其没官怆甚不寐遂成诗
　苏泂　晨起
　苏泂　晨起长哦后山秋怀十诗饮水一杯清寒彻心
　苏泂　呈许从道省元
　苏泂　呈永老
　苏泂　酬王木叔判院喜雨韵
　苏泂　出建康府治
　苏泂　出婺城
　苏泂　出游
　苏泂　除夕呈主人
　苏泂　川墨送两冯君
　苏泂　春歌
　苏泂　春谷
　苏泂　春归
　苏泂　春涧曲
　苏泂　春去
　苏泂　春日独居感怀
　苏泂　春日怀詹梁
　苏泂　春日起晚
　苏泂　春日闲望
　苏泂　春晚二首
　苏泂　次九兄秋句
　苏泂　次陆放翁韵
　苏泂　次马季思十韵
　苏泂　次邢兄韵简李简夫
　苏泂　次颍叟弟送行韵
　苏泂　次友人韵
　苏泂　次韵刍父大篇
　苏泂　次韵刍父秋怀
　苏泂　次韵刍父上巳日同游朱园四首
　苏泂　次韵刍父试罢有述
　苏泂　次韵高秘书
　苏泂　次韵高秘书谒陆待制二首
　苏泂　次韵高似之秘书谢薛书记七月二十七日早桂
　苏泂　次韵葛天民
　苏泂　次韵古梅
　苏泂　次韵九兄秋吟五首
　苏泂　次韵吕清父录参
　苏泂　次韵马季思禁体雪二首
　苏泂　次韵七首
　苏泂　次韵望海亭
　苏泂　次韵邢季允梅花
　苏泂　次韵颍叟弟耕堂即事
　苏泂　次韵颍叟弟耕堂杂兴六首
　苏泂　次韵颍叟弟送行
　苏泂　次韵颍小弟秋日
　苏泂　次韵虞叟九兄七月一日作
　苏泂　次韵虞叟兄
　苏泂　次韵曾文清公复热句
　苏泂　次韵詹仲信梅花
　苏泂　次韵赵去华提干夏日杂兴七首
　苏泂　次韵知县三兄
　苏泂　次韵知县兄
　苏泂　次韵知县兄秋怀三首
　苏泂　次韵知县兄夏夜古调
　苏泂　次韵仲归喜雨有肯顾之意
　苏泂　次知县兄曹娥渡句
　苏泂　次知县兄韵
　苏泂　存没口号
　苏泂　大仙庙
　苏泂　代内
　苏泂　代书寄应之舅
　苏泂　代书寄赵处州公甫
　苏泂　代野父言
　苏泂　代赠
　苏泂　待潮通明诒友朋
　苏泂　到马塍哭尧章
　苏泂　悼剡姊
　苏泂　悼杨梅
　苏泂　道上梅
　苏泂　得句
　苏泂　得屋后舟中作
　苏泂　登楼
　苏泂　地壁道中
　苏泂　钓鱼
　苏泂　东墅次高秘书韵
　苏泂　独鸟
　苏泂　杜字
　苏泂　端午日宫宴二首
　苏泂　二十三弟丧偶慰之
　苏泂　放翁宠赐正月九日诗翰
　苏泂　放翁入朝后寄
　苏泂　飞盖堂即事
　苏泂　飞鸣
　苏泂　冯生画荷花
　苏泂　奉和高秘书雪中杂兴
　苏泂　奉和删修郎中舅达庵
　苏泂　奉和知县兄
　苏泂　奉寄子高卢兄五十韵
　苏泂　奉送吕表叔赴江阴
　苏泂　奉谢唐子耆及两冯君载酒宠临借屋
　苏泂　复过二首
　苏泂　复简蹈中
　苏泂　甘露歌上呈留守门下侍郎
　苏泂　感春
　苏泂　感旧
　苏泂　感秋
　苏泂　感时
　苏泂　高兄示夫妇观月诗和韵
　苏泂　葛仙钩石
　苏泂　更赋一首
　苏泂　耕堂弟妇生日
　苏泂　耕堂弟雪中效宛陵仄字平字诗各次韵一首
　苏泂　姑苏台
　苏泂　归越中所居
　苏泂　归棹
　苏泂　归自都城
　苏泂　归自临安
　苏泂　归自陶山舟中示暹侄
　苏泂　桂花
　苏泂　桂花下
　苏泂　过高资丞相墓
　苏泂　过金陵四首
　苏泂　过天章
　苏泂　过馀姚
　苏泂　海棠花放简冯元咨二首
　苏泂　寒鸦诗
　苏泂　和黄观复梅句
　苏泂　和九兄古梅
　苏泂　和陆判院怀祖
　苏泂　和十二弟韵
　苏泂　和陶九日闲居
　苏泂　和岩壑兄九日
　苏泂　和颍叟弟春句
　苏泂　和赵宫管看梅三首
　苏泂　荷花
　苏泂　恨春
　苏泂　红梅
　苏泂　湖楼
　苏泂　湖中
　苏泂　虎丘剑池
　苏泂　花槛
　苏泂　花月二首
　苏泂　怀古
　苏泂　怀亲堂
　苏泂　浣花溪
　苏泂　混迹
　苏泂　即事
　苏泂　即席呈赵大资
　苏泂　即席次韵景周梅花
　苏泂　寄白石姜尧章
　苏泂　寄常山晋叟兄
　苏泂　寄李简夫宫使五首
　苏泂　寄卢子高二首
　苏泂　寄内
　苏泂　寄卫太常二首
　苏泂　寄尧章
　苏泂　寄尧章并简铦老
　苏泂　寄颍季
　苏泂　寄赵大资
　苏泂　寄赵紫芝
　苏泂　寄周晋仙
　苏泂　家国
　苏泂　简德允
　苏泂　简高秘书
　苏泂　简寄
　苏泂　简刘武子
　苏泂　简铦朴翁兼简敬叟二首
　苏泂　简赵世卿
　苏泂　简赵紫芝
　苏泂　简朱子大学士二首
　苏泂　简朱子大学士一首
　苏泂　简紫芝
　苏泂　见放翁退
　苏泂　见怀
　苏泂　见三山翁插山茶花一朵二首
　苏泂　见子大后寄
　苏泂　建邺即事
　苏泂　江次
　苏泂　江上遣心
　苏泂　江头曲
　苏泂　将别颍叟弟
　苏泂　蒋山寺诗
　苏泂　郊行吊古呈友人
　苏泂　接齐叟总干兄榇
　苏泂　借居
　苏泂　借屋
　苏泂　金错刀行
　苏泂　金陵池上
　苏泂　金陵杂兴二百首
　苏泂　金陵杂兴二百首一百四十八
　苏泂　金陵杂兴二百首一百四十九
　苏泂　金陵杂兴二百首一百四十七
　苏泂　镜湖
　苏泂　镜湖怀古
　苏泂　镜曲
　苏泂　九日
　苏泂　九日宝林塔中作
　苏泂　旧岁
　苏泂　举子
　苏泂　句
　苏泂　看雨
　苏泂　客夜
　苏泂　孔明庙
　苏泂　口占
　苏泂　哭唐姑丈县尉
　苏泂　哭小侄梅老
　苏泂　哭邢刍父六首
　苏泂　来禽诗
　苏泂　赖婆桥诗
　苏泂　老蚌
　苏泂　老鬓诗
　苏泂　老杜浣花豩图引
　苏泂　乐隐
　苏泂　凉意
　苏泂　梁湖
　苏泂　刘郎诗
　苏泂　刘振之访别举似喜雨诗次韵
　苏泂　龙瑞宫
　苏泂　陋室诗
　苏泂　鲁墟行
　苏泂　绿萼梅
　苏泂　绿阴
　苏泂　梅花
　苏泂　梅花树下读高兄诗
　苏泂　梅口遣兴
　苏泂　梅翁所作无一丝勉强意亦和一首
　苏泂　梅雨
　苏泂　美人
　苏泂　猛虎行
　苏泂　梦句
　苏泂　梦卢子高
　苏泂　梦退堂师
　苏泂　梦峡
　苏泂　梦尧章桂花下
　苏泂　梦游
　苏泂　梦游海山二首
　苏泂　梦中作
　苏泂　名节
　苏泂　南塔诗
　苏泂　拟古
　苏泂　偶题
　苏泂　陪制帅宝学侍郎饮别金陵诸胜地
　苏泂　七夕
　苏泂　栖闲堂
　苏泂　钱塘渡
　苏泂　遣热二首
　苏泂　遣心四首
　苏泂　遣兴
　苏泂　琴台
　苏泂　青牛宫
　苏泂　清凉寺
　苏泂　顷在金陵郡斋与黄观复夜坐漏箭下一二十刻率未寝对语既尽明烛渐昏
　苏泂　穷
　苏泂　琼花
　苏泂　秋风
　苏泂　秋感
　苏泂　秋日泛镜中憩千秋观
　苏泂　秋声
　苏泂　秋兴
　苏泂　秋夜
　苏泂　秋夜登湖桥
　苏泂　秋夜有感
　苏泂　热
　苏泂　日铸岭下狂歌行
　苏泂　乳爵
　苏泂　若耶溪
　苏泂　三白
　苏泂　三界
　苏泂　三山放翁先生生朝以筇竹杖为寿一首
　苏泂　三峡
　苏泂　三游洞
　苏泂　山中雨
　苏泂　伤嬾巢
　苏泂　上楼大参
　苏泂　上清雪
　苏泂　上馀姚
　苏泂　苕溪杂兴四首
　苏泂　十二峰
　苏泂　十六日伏睹明堂礼成圣驾恭谢太一宫小臣敬成口号
　苏泂　十月二十八日迁入赵氏借屋适有名酒及延致内黄侯约兄弟共醉颍季有
　苏泂　十月二十八夜至此怅然继和
　苏泂　石镜
　苏泂　世事
　苏泂　寿陆放翁三首
　苏泂　寿暹侄
　苏泂　寿颍季
　苏泂　书愤
　苏泂　书怀
　苏泂　书景
　苏泂　书所见
　苏泂　书张氏壁
　苏泂　书紫芝卷后
　苏泂　霜露吟
　苏泂　霜毛
　苏泂　税马盘沙
　苏泂　思故人
　苏泂　四月二十四日喜雨次振之韵
　苏泂　四月十三日晓梦入试枕上口占
　苏泂　似梦非梦作
　苏泂　松桂堂
　苏泂　送陈永康昌年
　苏泂　送富知丞之官丹阳
　苏泂　送观复机宜荣侍南游二首
　苏泂　送黄木香与九兄
　苏泂　送陆放翁赴落致仕修史之命
　苏泂　送陆怀祖之官丹阳
　苏泂　送孟信州去矣行
　苏泂　送钱子望
　苏泂　送三兄出宰常山
　苏泂　送邢刍父赴漕试盖予以牒逊之
　苏泂　送裕师骨
　苏泂　送赵大资途次口占
　苏泂　送赵蹈中府签对策大廷
　苏泂　岁杪
　苏泂　所思
　苏泂　所忆
　苏泂　太息
　苏泂　陶令
　苏泂　提举刘学士以某论守江之策未行作诗见遗谨次
　苏泂　题极览亭
　苏泂　题蜡屐金貂二亭吕巽伯表弟命赋
　苏泂　题栾城第三集
　苏泂　题千秋观
　苏泂　题三高亭
　苏泂　题山寺
　苏泂　题司马提举画鹰
　苏泂　题松鹤
　苏泂　题兴旅亭
　苏泂　题元真观屋壁二首
　苏泂　题周氏庵
　苏泂　听雨诗
　苏泂　庭前菊
　苏泂　途次口占三首
　苏泂　团扇
　苏泂　挽故开府节使观文赵公二首
　苏泂　挽周晋仙二首
　苏泂　晚步湖桥
　苏泂　晚渡
　苏泂　王千里得晋献之保母碑及砚索诗
　苏泂　往回临安口号八首
　苏泂　望前山雪寄叶山人
　苏泂　望秦山残雪
　苏泂　望三山放翁居
　苏泂　闻孟良父侍郎解婺印改江东漕再和堆字韵
　苏泂　闻莺
　苏泂　问水诗
　苏泂　问讯耕堂
　苏泂　问讯知府高校书
　苏泂　巫山峡
　苏泂　无题
　苏泂　吴淞
　苏泂　吾庐
　苏泂　五次韵送蹈中造朝
　苏泂　五和堆字韵呈孟漕
　苏泂　武昌
　苏泂　悟前生
　苏泂　西百官宅池上诗
　苏泂　西湖早秋
　苏泂　西陵道中
　苏泂　西兴渡口雪
　苏泂　喜雨和转庵韵
　苏泂　喜雨忽风作酬仲归
　苏泂　峡险
　苏泂　夏行郊外
　苏泂　先寄观复
　苏泂　闲居复遇重九悠然兴怀颇谓此节特宜于贫盖富贵者不知若是之清美也
　苏泂　湘湖饮平远亭口占呈邢刍父
　苏泂　小立
　苏泂　小憩西兴
　苏泂　小亭诗
　苏泂　晓行
　苏泂　效张文潜雪体
　苏泂　谢耕道一犁春雨图
　苏泂　谢月林寄诗次韵
　苏泂　行宫
　苏泂　邢兄次韵再答之
　苏泂　邢兄招纳凉大善以醉眠不及往大篇见嘲一笔走和
　苏泂　续旧句
　苏泂　学渔
　苏泂　雪
　苏泂　雪霁归湖山过千秋旧少留
　苏泂　淹泊
　苏泂　岩壑兄去岁此时作春前四绝句姿媚可爱然犹有遗者因复作一首
　苏泂　檐雪
　苏泂　滟滪堆
　苏泂　杨梅
　苏泂　仰屋
　苏泂　野航
　苏泂　野望
　苏泂　野兴
　苏泂　夜读杜诗四十韵
　苏泂　夜读老杜星月诗二十首
　苏泂　夜二首
　苏泂　夜泛
　苏泂　夜句三首
　苏泂　夜坐读韦苏州集序
　苏泂　一室
　苏泂　一笑
　苏泂　忆黄观复
　苏泂　忆卢子高
　苏泂　忆杨梅
　苏泂　忆尧章
　苏泂　忆朱子大学士一首
　苏泂　忆紫芝
　苏泂　因会薛船官寄子高
　苏泂　颍叟弟赠别韵
　苏泂　咏草
　苏泂　咏怀
　苏泂　咏月
　苏泂　用陶己酉岁九月九日韵
　苏泂　幽兴
　苏泂　游天意寺
　苏泂　游子
　苏泂　有感
　苏泂　有钱咏
　苏泂　有叹
　苏泂　又南明示众
　苏泂　又叹庭前杂花草
　苏泂　又约赵大再游小阳明其山全似峡中点烟一亭可为吴越之冠
　苏泂　又中占和林奇卿府教春日即事
　苏泂　予既赋金貂亭诗巽伯求益不已偶得名酒连饮辄醉随意长哦忽数十句录
　苏泂　予顷时有一联云太饱伤清气微寒最好诗葛天民极爱之偶再续成
　苏泂　馀姚江上夜看残雪
　苏泂　馀姚江上作先寄城中亲友
　苏泂　渔父
　苏泂　与曾亨仲曹六二兄买小舟游西湖
　苏泂　与赵监簿
　苏泂　雨
　苏泂　雨后乞御正殿行请次韵
　苏泂　雨夜
　苏泂　雨中海棠花放简冯元咨
　苏泂　雨中水阁闲眺
　苏泂　玉斗
　苏泂　玉麟堂上口占呈赵大资
　苏泂　玉麟堂上偶成
　苏泂　寓言二首
　苏泂　远怀二首
　苏泂　月林即事
　苏泂　云川赵使君坐上和赋鸂鶒韵
　苏泂　云门寺诗
　苏泂　杂兴四首
　苏泂　再次送刍父韵寄之二首
　苏泂　再和古梅
　苏泂　再和陶韵
　苏泂　再省剡姊
　苏泂　再吟三首
　苏泂　在昔
　苏泂　赠草
　苏泂　赠耕堂栀子花
　苏泂　赠韩雪蓬
　苏泂　赠梅
　苏泂　赠暹侄
　苏泂　张平父逝后寄尧章
　苏泂　昭君村
　苏泂　赵黄州寄示诗绝奇次韵
　苏泂　浙江
　苏泂　正月二十七日陪唐子耆登卧龙时稼轩已去令人怀之
　苏泂　正月五日谒放翁留饮欢甚
　苏泂　之上虞道中作
　苏泂　中秋
　苏泂　中秋扶病对月
　苏泂　忠州酆都观乃平都洞天也题一首
　苏泂　重到湖上
　苏泂　重到西湖
　苏泂　重哭周四
　苏泂　重送吕知录表叔
　苏泂　重阳二首
　苏泂　重忆家姊
　苏泂　重忆旧句
　苏泂　舟次横河呈孙季和通守
　苏泂　舟中
　苏泂　周家步
　苏泂　琢句
　苏泂　濯锦江
　苏泂　子大送桂花答之
　苏泂　紫芝申之有月夜赓唱俾予续之
　苏泂　自判此生非醉杀则睡杀耳未知天公肯见容否作续醉睡句
　苏泂　自述
　苏泂　自述一首
　苏泂　走笔次韵刍父喜雨三首
　苏泂　走笔次韵黄观复学士二首
　苏泂　走笔谢高秘书送示诗文
　苏泂　足疾数日简颍弟
　苏泂　足姜句
　苏泂　足虞叟兄句
　苏泂　足赵丈句











ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　





全宋诗：苏泂





苏泂　爱九兄旧句

眼看绿樽花下去，情知清话竹边留。

禊觞岂是荒耽具，晋士那无经济谋。

苏泂

苏泂　安隐寺诗

樟树何年种，娑娑满寺门。

金身虚像设，画壁尽尘昏。

龙虎青山远，冰霜碧甽存。

坊官敬人客，顷刻具肴尊。

苏泂

苏泂　八月十二日再入都

野色连山碧，时光似木流。

邹阳仍是客，李广不封侯。

业已诗中老，何须病始休。

草根萤一点，寂照万端忧。

苏泂

苏泂　八月十五日游禹祠告成观

度密穿青且意行，穷居谁识万人英。

山当凿处终须好，水到平时自不鸣。

夏德真应参太始，禹功那复告其成。

登临遗庙秋风里，不尽今来古往情。

苏泂

苏泂　八阵图

俨然云转与风回，故国人看但石堆。

犹有鬼神供职守，不移行列待将来。

苏泂

苏泂　白鸥

白鸥相见忽相猜，居士星星似我哉。

习懒更无诗一句，浇愁惟有酒三杯。

看梅倣雪行过去，玩月如霜弄影来。

学得平生安乐法，等闲不受鬓毛催。

苏泂

苏泂　白首

白首百岁期，青春三月暮。

荒凉鸡下栅，寂寞莺啼树。

山水越王城，行人雨中去。

苏泂

苏泂　百家泊

舟子更相语，泥深不可行。

拥裘听水响，无寐到天明。

篷背潇湘雨，溪南歡乃声。

在家那汝觉，数舍许离情。

苏泂

苏泂　拜大父墓

六载今如此，青松到屋梁。

何言声籍籍，直作去堂堂。

事已难追悔，天高只痛伤。

当时巴蜀使，书疏不能忘。

苏泂

苏泂　拜年人

来车去马拜纷纷，岁岁年年不惮烦。

拜得老人山上去，一番儿女各当门。

苏泂

苏泂　拜年人

小年踯躅随群队，长大悲伤怕物华。

爇罢天香天影室，不行人事便归家。

苏泂

苏泂　报宁寺

相业平时既讲明，得君当国有难能。

周公礼乐寥寥意，馀子随时未可憎。

苏泂

苏泂　报宁寺

为爱先生所赋诗，半生参学老犹迷。

如今数卷钟山草，步步相随处处携。

苏泂

苏泂　北苑

北苑心无壮，南窗眼费明。

病因杯酒见，花值客愁生。

落落知谁合，纷纷讵不情。

未成幽处宅，且逐众人行。

苏泂

苏泂　边头叹

边头奏凉风，战士送寒衣。

北征夏徂秋，君王虚六师。

区区彼敌人，授首讵无期。

冰霜辉戈甲，勇忆临去时。

去去思树功，宁复顾家为。

指挥在将军，坐作看旌旗。

谓是白沙漠，那知青草陂。

当时均死力，顾乃用之非。

苏泂

苏泂　别湖桥

步转湖桥晚，家园隔断陂。

回看犹万里，别去不多时。

犊子迎风立，童儿以杖随。

笋舆方坐睡，到此忽成诗。

苏泂

苏泂　病中排閟

中年一病一回觉，老大康宁知更难。

只今四十已华发，未到七旬应碧山。

故疆风土望莫及，前辈典刑追不还。

但愿生生遇尧舜，耕田凿井泰嵩间。

苏泂

苏泂　泊祠下诗

潮小淹留孝子祠，雪花须要老夫诗。

钟声篷底不知处，却似姑苏夜泊时。

苏泂

苏泂　泊通明

午夜通明泊，朝来自启篷。

骤看潮带雨，还作雪随风。

酒薄愁无料，诗难老未工。

疏寮有奇士，恨不此行同。

苏泂

苏泂　泊头陀寺

世上身名孰是非，维舟日日钓鱼矶。

长江天阔不知处，夏口青山人夜归。

苏泂

苏泂　不寐

风露凄清入敝裘，月明偏照五更头。

无衣毕竟干谁事，彻夜寒螀叫不休。

苏泂

苏泂　采菱

引蔓搴花钓艇妨，游飏锦浪霅溪傍。

若教总不餐烟火，只采芳香亦味长。

苏泂

苏泂　曹娥

游子心情岁暮时，画船来往岁欢悲。

夫人祠下寒潮水，自展醪牲读蔡碑。

苏泂

苏泂　曹娥江

月下倾残酒，风前读断碑。

采江那有意，陟岵不无悲。

树影经船疾，滩声到枕迟。

重来更何日，放棹欲何之。

苏泂

苏泂　长江二首

长江无六月，大地绝纖埃。

暑向风前退，秋从雨后来。

问桐知叶落，修桂待花开。

畴昔扁舟兴，分明欲唤回。

苏泂

苏泂　长江二首

处暑无三日，新凉直万金。

白头更世事，青草印禅心。

放鹤婆娑舞，听蛩断续吟。

极知仁者寿，未必海之深。

苏泂

苏泂　陈杰荆州之役伯文实约予闻其没官怆甚不寐遂成诗

细雨归帆暮，西风远笛哀。

江空人永已，兴尽首重回。

嗣祖焉非福，王生本不来。

从今长谢客，稳卧北山隈。

苏泂

苏泂　晨起

晓鸡将梦出华胥，起看新霜积槁梧。

迟顷日高霜作水，可怜黄叶半边无。

苏泂

苏泂　晨起

欹枕邯郸梦忽残，黄紬被稳日三竿。

起来门外霜如雪，始信人间有夜寒。

苏泂

苏泂　晨起长哦后山秋怀十诗饮水一杯清寒彻心

长哦十秋怀，清韵绕屋梁。

曲逆有饿死，英布刑而王。

向来为长公，甘受三径荒。

一身讵无馀，百年信难量。

苏泂

苏泂　呈许从道省元

都城握手意弥温，少小追随莫更论。

一别江湖重十载，偶然相见欲无言。

苏泂

苏泂　呈永老

衲子心情处士衣，今年参到地无锥。

江乡一棹闲来往，只有明州数首诗。

苏泂

苏泂　酬王木叔判院喜雨韵

雨在琴书溽更蒸，雨馀衣袂润犹清。

良苗日起有佳色，圣泽天同无靳情。

得句饷耘聊志喜，欲歌击缶不容声。

居然引玉何从至，敢向黄钟作釜鸣。

苏泂

苏泂　出建康府治

半月书斋淹病身，又随流水下西津。

重来此地无相识，只有钟山是故人。

苏泂

苏泂　出婺城

万顷平田雪，前村昨夜梅。

梦还荆国旧，吟欠兔园才。

只作寻诗去，何曾为酒来。

兹行得奇事，夹道有琼瑰。

苏泂

苏泂　出游

芳草盈盈水涨陂，浅篙惊动碧琉璃。

心情自逐游丝起，爱入春风夏禹祠。

苏泂

苏泂　除夕呈主人

使节梅花外，椒盘泪眼边。

山川非故国，笳鼓咽新年。

机事鸥偏觉，家书雁不传。

细笺今夕恨，万一主人怜。

苏泂

苏泂　川墨送两冯君

裕陵故物秦家得，再拜麻挲老墨潘。

今代廷珪那复见，纸窗蛛络半乌丸。

苏泂

苏泂　川墨送两冯君

琅玕翠饼敲玄笏，老我残砖直愧渠。

遣似两冯论里好，管城脱帽却时须。

苏泂

苏泂　春歌

山人昨日到，野棠连夜开。

啼鹃背山去，流莺度水来。

草长留款步，花残劝馀杯。

于焉早复暮，行坐摘青梅。

苏泂

苏泂　春谷

寒谷春生物物均，薰然和气特相亲。

十年屡作开花赏，重费吹嘘是此人。

苏泂

苏泂　春归

十日晴明九日非，人家庭院绿成帏。

春风怕见匆忙去，莫放杨花一点飞。

苏泂

苏泂　春涧曲

点点飞红逐细流，拾樵烹荐茗花浮。

秋来岂不潺湲好，才带猿声便是愁。

苏泂

苏泂　春去

城郭春风赋式微，忽看莺老燕雏飞。

秧田水满闻姑恶，树叶阴浓叫姊归。

百岁襟期真索寞，十年心事只依稀。

人间我亦无能者，华发苍颜未必非。

苏泂

苏泂　春日独居感怀

昔我金陵归，感此芳岁阑。

入门见儿女，愧色盖愁颜。

从人窃馀沥，俯育良已难。

居者瓶盎空，行者衣裳单。

岂无一杯酒，持慰汝荒寒。

所知不相待，各去为苍山。

我生转无聊，终日自闭关。

门前春风来，草树向斓斑。

舟车载游冶，类聚极相欢。

而我怀所知，所得心未安。

晨兴亦扶杖，十步九思还。

言瞻山头石，安得如汝顽。

苏泂

苏泂　春日怀詹梁

陈雷箭去不遗镞，后世人情手翻覆。

我生二十少知己，更觉恩怨生骨肉。

尘沙踪迹窘吴越，波浪奔驰走巴蜀。

痴年自长习艺能，如兔之角碍人目。

相公清德照宇宙，万物引领望钧轴。

平生出言谨许可，爱我重我过推毂。

前回识得白石生，闻韶尽美一夔足。

此公所向泯泾渭，于我底里罄心腹。

晨星在天萍在水，人生失意多戮辱。

东归穷巷口挂壁，岂无他人不如叔。

迩来詹梁亦好事，颇复顾我青眼独。

吟诗造妙五七言，丑媚寒松倚新竹。

时时敲门小童至，辍书倚火再三读。

亦思赓和礼所尚，疲驽鞭扑随骥{左马右录}。

岁寒相见愿始终，且莫嗔怪屡更仆。

吾侪岂图偏党异，俗子空猜往还熟，

青春飞盖城西园，画鷁低飞镜湖曲。

杯行到手勿浪忧，世界坚牢等朝烛。

詹梁长驱行秣驾，贱子终其老茅屋。

他年官达请掉头，莫笑渠侬甘碌碌。

苏泂

苏泂　春日起晚

春风散百物，和暖气难清。

晨衾四肢倦，欲起还不能。

展转卧成晏，起听百鸟鸣。

幸然无公事，且复寡经营。

妻儿悄不喧，日午闭柴荆。

羹鱼就鲜买，软饭熟香粳。

虽然愧慈食，赖尔王化成。

出门步原田，最爱莓苔青。

半生果何为，悔不学躬耕。

把锄如把笔，冀获尚何曾。

还复茅檐下，所思良友朋。

青云固云乐，倚伏谅难明。

那无托衰懒，缅想川上情。

物我均所役，聊复安其生。

苏泂

苏泂　春日闲望

到处林园静，能来是主人。

莺喉低啭玉，鱼腹暖翻银。

玩雨沾芳履，吟风岸角巾。

功名吾老矣，甘作太平民。

苏泂

苏泂　春晚二首

春风尔狂颠，三月不知春。

青青池上草，翻忆梦中人。

幽兰出磵谷，感此芳气新。

采采不盈掬，眼前但荆榛。

苏泂

苏泂　春晚二首

佳花有重秀，幽兰徒自芳。

姝媛被奇服，丝竹罗中堂。

主人惜残春，清夜未渠央。

客子抱贞节，泯然独升床。

苏泂

苏泂　次九兄秋句

愁多端的似无愁，何况周行苦滞留。

芦簄月连银界晓，榆关寒护玉峰秋。

挑灯屡作闻鸡舞，看剑长思跃马游。

从古封侯欠英杰，幽燕终欲笑谈休。

苏泂

苏泂　次陆放翁韵

登高望远不可无，不可一日不读书。

予方自委下湿地，君乃独占高明居。

杨云傥许客载酒，杜陵安得钱买驴。

徐行过君就书读，颇幸借屋今连闾。

苏泂

苏泂　次马季思十韵

巷内有佳人，其志介如石。

沉酣数千卷，径草无行迹。

秋清入肺胃，篱落牵牛碧。

诗成锦绣段，裁剸非刀尺。

如闻急徵召，厚甚帛加璧。

毋庸北窗下，细字朱黄释。

嗟余世无用，痛饮时堕帻。

思君不相见，谁与浮大白。

中年友朋减，生意天壤迮。

何时樗隐园，容我分半席。

苏泂

苏泂　次邢兄韵简李简夫

幽花契幽禅，夷下难为情。

想见狮子床，天女问净名。

至味有不酿，大音本希声。

相逢寸纸间，公案今见成。

苏泂

苏泂　次颍叟弟送行韵

相传衣钵已分明，早觉诗含鲍谢情。

心腹于人惟有弟，襟怀无我独非兄。

偶随江路帆孤往，便忆梅窗酒对倾。

岁晚勉旃无废学，他年夷惠看双清。

苏泂

苏泂　次友人韵

时事纷纷一笑中，卧看墙外石榴红。

谁怜楚客当年意，与把离骚继国风。

苏泂

苏泂　次友人韵

先生休恨易俱东，弟子方欣色笑同。

早晚朝廷议恢复，请看裴度在军中。

苏泂

苏泂　次韵刍父大篇

我生两脚半八区，归来狭视东南隅。

东南禹迹今绿芜，百岁几见人欧苏。

闻石蕴玉川含珠，山乃秀润源不枯。

胸蟠万卷味道腴，落纸所至云锦铺。

尔来大似天眷吾，贶以佳友令相娱。

邢子韵胜开冰壶，湘湖与我初索途。

谓此巨浸其是欤，今夕不饮可得乎。

吾侪固不如林逋，吟诗写壁无处无。

杂莼便食不用厨，湘湖岂即输西湖。

贳钱沽酒劳老夫，酒酣肆笔衫袖乌。

不觉月堕三更馀，荷香染袂露湿肤，

开堂复驾红尘车。君勿笑人生意气倾堪舆，

所得未必如所图。

苏泂

苏泂　次韵刍父秋怀

发短日益白，眼昏时见花。

无人知若士，有句可雄夸。

篱菊风前蕊，山梅雨后葩。

平生苏季子，犹足送年华。

苏泂

苏泂　次韵刍父秋怀

幸免名为累，应无口启羞。

竺书时挂眼，衲被久蒙头。

未仕胡三已，论才宜四休。

商宗如见梦，依旧济川舟。

苏泂

苏泂　次韵刍父秋怀

太史龟堂上，重来不忍看。

更无时往复，徒有竹平安。

世事翻仍覆，人情燠易寒。

何时一樽酒，同访小方干。

苏泂

苏泂　次韵刍父秋怀

逢人惟婞直，过事懒依阿。

菊引陶彭泽，鸢惊马伏波。

衰年如意少，行路得诗多。

彼其皆车服，嗟嗟如命何。

苏泂

苏泂　次韵刍父秋怀

士有修身者，娟如女在房。

刈兰供作佩，采菊当为粮。

春树翻疑雨，秋花却耐霜。

从来舆涉意，晚棹转微茫。

苏泂

苏泂　次韵刍父秋怀

四十才如此，将来事可吁。

长斋甘短褐，旧债压新租。

已觉身何有，行当梦亦无。

茅檐负朝日，黄卷足相娱。

苏泂

苏泂　次韵刍父上巳日同游朱园四首

朱园好在竹平安，地主相携到不难。

记取今年修禊日，三人于此向风湍。

苏泂

苏泂　次韵刍父上巳日同游朱园四首

野水青山非昔祠，奠觞那得计醇醨。

抛梁有咏谁其续，除却灵均世不知。

苏泂

苏泂　次韵刍父上巳日同游朱园四首

饮散墦间祭肉残，林深终日闭幽兰。

重来野客朱邢我，坐久摩挲马柱看。

苏泂

苏泂　次韵刍父上巳日同游朱园四首

柳长沙白草离离，万物东南渐絜齐。

自折桃花玩春水，人生修短总成泥。

苏泂

苏泂　次韵刍父试罢有述

笔耕亦农耕，后种有先熟。

谷终贵于稗，种讵不如稑。

里门富骄儿，昨者车击毂。

一朝祸机至，悔不初碌碌。

因而利生钝，甚羡平为福。

翩翩归来赋，写壁仍画轴。

有来顾之唾，谓岂好题目。

予方友鸥鹭，渠自行雁鹜。

同参听谁诣，勇往何待卜。

君才十倍我，书已万卷读。

边头尚征战，时事非曩夙。

虽迟刘蕡对，肯效包胥哭。

苏泂

苏泂　次韵高秘书

高郎水江汉，波浪所从出。

读书识大体，于世无弃物。

谁欤戒盈满，视彼欹器侧。

如君执谦柄，我不能万一。

群公石渠上，天子正侧席。

翻然侍亲归，袍茜发黑漆。

老仙顾之笑，吾与子居越。

人生屈伸肘，犹动静语默。

非无鹤乘轩，亦有骥在枥。

忠当尽臣节，孝则共子职。

煌煌周孔意，千古照简册。

吾侪负君亲，但守不黔突。

苏泂

苏泂　次韵高秘书谒陆待制二首

人物推前辈，声名重泰山。

斯文无毁誉，吾道有间关。

袖短方妍舞，弓强愧力弯。

风舟虽屡引，中路忍追还。

苏泂

苏泂　次韵高秘书谒陆待制二首

海上三神宅，人间陆放翁。

谈谐诗雅咏，任己易屯蒙。

松竹当姬侍，鸥禽是仆童。

后来那可计，应有不如公。

苏泂

苏泂　次韵高似之秘书谢薛书记七月二十七日早桂

翠蕤低映郁金裳，昨夜千门万户凉。

蟾小未禁仙掌露，犀寒先透玉墀霜。

唤回临水登山意，恼乱薰天扑地香。

岁岁为花愁不彻，雅歌欲和底成章。

苏泂

苏泂　次韵葛天民

心火调停久不烧，诗书聊以永今朝。

拟寻筇杖游还懒，望见梅花意已消。

原宪既贫应畒牖，颜回所乐是箪瓢。

岁寒交友今馀几，留取人间作后调。

苏泂

苏泂　次韵葛天民

捣柏为香炷，煎茶当酒杯。

鬓因儿女雪，心向利名灰。

茅屋湖边住，柴扉柳下开。

残年未归去，排日为公来。

苏泂

苏泂　次韵古梅

独立枝南万事非，岁寒引去合知几。

伯夷自信西山饿，公望何须东海归。

笛外数声空入梦，江头一树忽斜晖。

相看有愧垂垂老，莫遣无端片片飞。

苏泂

苏泂　次韵九兄秋吟五首

不于乌鹊桥边见，定向笙箫鹤上逢。

淅淅萧萧到荷叶，今年秋不属梧桐。

苏泂

苏泂　次韵九兄秋吟五首

醉挽银河绩寿杯，冰娥亦怕老相催。

三更自倚秋香立，待得灵{皴皮换兔}送药来。

苏泂

苏泂　次韵九兄秋吟五首

凉稻翻翻卧满畦，壶浆相劳各相携。

村南有底连绵雨，一夜船高树叶齐。

苏泂

苏泂　次韵九兄秋吟五首

为爱秋风吹弊庐，忽然诗思满江湖。

橙香梦泽团脐蟹，莼老吴江巨口鲈。

苏泂

苏泂　次韵九兄秋吟五首

江平无意作波澜，野旷山多入画栏。

一段秋吟到幽渺，回头三伏也风寒。

苏泂

苏泂　次韵吕清父录参

两脚如麻数日悬，家贫上漏复旁穿。

天工却与人争气，赐得青苔百万钱。

苏泂

苏泂　次韵马季思禁体雪二首

涤尽妖氛气，妆成富贵冬。

梅花香处觉，人意火边浓。

未暖那飞絮，非寒底见松。

绝怜阶下竹，腰折为谁恭。

苏泂

苏泂　次韵马季思禁体雪二首

庭树晓毵毵，行空马脱骖。

瑞臻平地尺，白见一年三。

照眼花犹散，齐腰话可参。

岑楼寻胜赏，溪泛此何惭。

苏泂

苏泂　次韵七首

陶几看鱼乐，洋洋圉圉然。

一身随见定，万事任从前。

卖剑更农服，操觚耨柢田。

岂能无俭岁，固自有丰年。

苏泂

苏泂　次韵七首

步蹇堪扶杖，头童欲罢簪。

渚云秋澹泊，庭树晚萧森。

秀颖垂千亩，遥青出寸岑。

本来关个事，而独可人心。

苏泂

苏泂　次韵七首

昵爱经过数，尊荣记忆疏。

赖收颜氏帖，谁奉子公书。

西夏方徵甲，东州且定居。

虽无南过雁，幸有北来鱼。

苏泂

苏泂　次韵七首

山色对疏棂，之人一似清。

水边同妇饮，花下趁儿行。

养鸭期充膳，骑牛学治生。

时因把锄暇，毋废读书声。

苏泂

苏泂　次韵七首

香醪如蜜甜，村酒渐多添。

弄水闲移棹，看山自卷帘。

深心非木石，痴腹惯虀盐。

莫作渊明解，逃鱼本欲潜。

苏泂

苏泂　次韵七首

茅茨依橘柚，邻舍即烟波。

更与山为伴，何忧屋不多。

功名元有命，嗤笑亦从他。

但愿年年熟，杯来尔汝歌。

苏泂

苏泂　次韵七首

废田为屋宇，困士学农桑。

来者或相问，耕焉安得堂。

为言吾欲醉，且去客无妨。

信有痴人梦，宁甘草径荒。

苏泂

苏泂　次韵望海亭

城里偏高处，分明见海潮。

鹳巢多碧树，人语半丹霄。

州宅楼台近，居民市井遥。

芳时一来此，因得离纷嚣。

苏泂

苏泂　次韵邢季允梅花

怀想西湖一树冰，有谁人似此花清。

何当共泛波微绿，更得同看月正盈。

苏泂

苏泂　次韵颍叟弟耕堂即事

圣贤畏虚名，蛮貊有诚服。

仕虽志温饱，鲜不馁其腹。

尔来读书者，妄意天雨粟。

东皋春一犁，往哉驾黄犊。

苏泂

苏泂　次韵颍叟弟耕堂即事

耕田可无田，耕道岂得道。

物生岂区区，天意非草草。

林茂鸟知归，水清鱼恶扰。

勿谓小人域，请学樊须老。

苏泂

苏泂　次韵颍叟弟耕堂即事

儒冠误终身，其始从上士。

头白赋归来，不腐已其次。

我今戒儿侄，万卷易双耜。

向使微阿连，几败乃公事。

苏泂

苏泂　次韵颍叟弟耕堂杂兴六首

莫求名字满乡闾，且读平生万卷书。

青箬笠边无不可，黄金带后欲如何。

苏泂

苏泂　次韵颍叟弟耕堂杂兴六首

缭绕州城带雨长，雨馀云气亦飞扬。

小楼别有幽欣处，时复风吹荷叶香。

苏泂

苏泂　次韵颍叟弟耕堂杂兴六首

吴蜀归来兴寄遐，天将清气与贫家。

双双蝶舞宜男草，个个蜂衔附子花。

苏泂

苏泂　次韵颍叟弟耕堂杂兴六首

莫怪庞公不入成，都比无事可牵萦。

客来遇酒饮何害，客去投床梦亦清。

苏泂

苏泂　次韵颍叟弟耕堂杂兴六首

已芸何似与人芸，水旱螟蝗不可闻。

必欲糠粞饱鸡鹜，明年余作劝农文。

苏泂

苏泂　次韵颍叟弟耕堂杂兴六首

珍重新来十绝诗，末章砥柱不去移。

因思唐代诸公子，故少撞钟得意时。

苏泂

苏泂　次韵颍叟弟送行

间道驱车逐帅旗，别情惟有弟兄知。

百年同好少张仲，举世谁人似子期。

竹叶尚堪中酒圣，梅花真是断肠枝。

苍崖缚屋归来好，此计输君我后时。

苏泂

苏泂　次韵颍小弟秋日

游鳞羁羽凭浮沉，老大凄然感岁阴。

风底波纹生别浦，雨馀山影出疏林。

残年不足偿多病，万事宁须付有心。

满眼黄花一杯酒，怆怀元弗为听砧。

苏泂

苏泂　次韵虞叟九兄七月一日作

日月跳丸逝不留，吟蛩得意蜕蝉忧。

终更末伏应无暑，望见中元便有秋。

风爽气先青草动，雨凉心共白莲幽。

谁能跨鹤乘西颢，三十三天取次游。

苏泂

苏泂　次韵虞叟兄

百嘉萌动春来意，两颊参差少日红。

有底心情桃叶渡，不堪时世柳花风。

先朝诸老知谁健，短历今年又已穷。

忙事尽归趺坐里，侯封从付立谈中。

苏泂

苏泂　次韵曾文清公复热句

百顷沧波望似空，凿冰吾欲浸其中。

何言雷电不为雨，须信梧桐自有风。

子晋台头笙远近，西真池面玉丁东。

行笺章奏求清冷，乞取玄冥换祝融。

苏泂

苏泂　次韵詹仲信梅花

莫教一片复随波，月底风前许细哦。

花与吾人本无负，吾人自负此花多。

苏泂

苏泂　次韵赵去华提干夏日杂兴七首

老子轩冕总相忘，归办芙蓉制作裳。

多少隐沦天下士，无人知我亦何伤。

苏泂

苏泂　次韵赵去华提干夏日杂兴七首

客醉如何我独醒，山空时落涧泉声。

年来不踏长安市，瀛得诗书一味清。

苏泂

苏泂　次韵赵去华提干夏日杂兴七首

幸是安心无可病，不曾为米底须归。

养成乳鹿充神驾，散拾残云补道衣。

苏泂

苏泂　次韵赵去华提干夏日杂兴七首

植立不徒当日计，颠冥忍受一饥驱。

吟成拙赋何曾拙，唤作愚溪岂是愚。

苏泂

苏泂　次韵赵去华提干夏日杂兴七首

忽然镜里一丝丝，老却英雄不自知。

夜半闲来看青史，百年有尽此身危。

苏泂

苏泂　次韵赵去华提干夏日杂兴七首

山外情知更有山，几多突兀共巑岏。

一从梦到天坛后，转觉丘陵不足看。

苏泂

苏泂　次韵赵去华提干夏日杂兴七首

贫甚谁传辟谷方，闭门饮水自徜徉。

无求无欲无魔恼，月白庭空一炷香。

苏泂

苏泂　次韵知县三兄

杨柳依依万缕丝，梅花无计与扶衰。

十分酒满闷如昨，一半春休雨未知。

安得诗书成保社，略容岩壑有心期。

扁舟短策寻常事，肥马轻裘我不为。

苏泂

苏泂　次韵知县兄

露坐仙人餐沆瀣，水行渔父烛须眉。

民间阖户纷纷是，如此清凉睡不知。

苏泂

苏泂　次韵知县兄

秋声物物类歌豳，旋转天机属大钧。

一雨荐凉全却暑，两湖添绿不生尘。

黄花又近重阳酒，白发长思五柳人。

急唤西风与湔洗，恨无好句逐时新。

苏泂

苏泂　次韵知县兄秋怀三首

便腹应难饱以书，今年田谷未宽纾。

朋从相过无祗待，自起园中摘我蔬。

苏泂

苏泂　次韵知县兄秋怀三首

秋花秋水两相宜，白发于秋更有期。

三十年来无世味，清修除是老僧知。

苏泂

苏泂　次韵知县兄秋怀三首

灵均心事少陵诗，青竹林边白竹篱。

自把寒花看新雁，今年强似去年衰。

苏泂

苏泂　次韵知县兄夏夜古调

非禽胡能飞，羽翰上青霄。

非木胡能花，开谢随惊飚。

始予眷所生，于世免尘嚣。

颇知师宁蘧，贫乐富无骄。

异哉肯顾我，古音日寥寥。

介然守其业，弹琴自逍遥。

采苡以永晨，刍藁以终宵。

尚思举斯人，还复淳其浇。

言瞻彼穹矣，维斗南之杓。

言瞻彼水矣，维海东之潮。

慨然契薰兮，邈余逮虞姚。

苏泂

苏泂　次韵仲归喜雨有肯顾之意

愿试黄昏上古汤，社中今得沈东阳。

素衣肯为缁尘染，秀句殊增灌顶凉。

不惜联翩过旧隐，也欣滂沛洗炎光。

预知定得惊人语，约略眉间喜气黄。

苏泂

苏泂　次知县兄曹娥渡句

自绝双鱼养，愁登老桧亭。

断云知意绪，流水付年龄。

抚穉头空白，逢人眼未青。

贪生不既晚，无地学威灵。

苏泂

苏泂　次知县兄韵

市少全依郭，人稀却似村。

湖山春气早，烟雨画图昏。

倚树花微落，吟诗酒屡温。

亲朋各南北，步屐款谁门。

苏泂

苏泂　存没口号

唐家不靖自牛李，党籍何劳口舌争。

莫说纷纷倒元佑，古来平国用阿衡。

苏泂

苏泂　存没口号

陶山松柏日夜长，屋下儿孙渐满堂。

当时侍傍五男子，考叔之羹曾未尝。

苏泂

苏泂　存没口号

百川衮衮东赴海，学者皆知孔氏宗。

六籍湮微吾道丧，武陵山下泣寒蛩。

苏泂

苏泂　存没口号

紫荆一树花连枝，近以手抓动辄随。

毋忘在莒孔怀日，可咏陟冈何怙诗。

苏泂

苏泂　存没口号

白发萧萧礼部郎，风流不减贺知章。

半生寒饿湖山里，八十重来坐玉堂。

苏泂

苏泂　大仙庙

为云为雨话头长，十二峰前事渺茫。

尽道翠眉愁未展，不应犹忆楚襄王。

苏泂

苏泂　大仙庙

风木哀鸣想佩环，飞鸾何在古祠閒。

无端牢落悲秋客，刚把人间比梦间。

苏泂

苏泂　代内

孟光书寄与梁鸿，薪粲年年幸可同。

触热忘归浑细事，笑人应有北窗风。

苏泂

苏泂　代书寄应之舅

故人天一方，鸿雁已南翔。

世乱各生死，年饥无稻粱。

丁宁机上锦，爱惜橐中装。

莫作孤飞想，冥冥忌弋伤。

苏泂

苏泂　代书寄赵处州公甫

苕霅无来使，如今又几时。

案馀分惠笔，室有寄来诗。

豁达偏怜我，风流更许谁。

怀哉括苍小，安用借留为。

苏泂

苏泂　代野父言

头白垂垂过七旬，一生筋力尽田园。

如今且听儿男去，尚可看鹅抱乳孙。

苏泂

苏泂　代赠

隔溪杨柳丝丝绿，比妾心情少日时。

待得杨花逐流水，此时妾意有谁知。

苏泂

苏泂　待潮通明诒友朋

子大瞻在前，德允瞠若后。

自予得二士，光彩生户牖。

向来九州内，所在两脚走。

相好亦已多，惟子共辰酉。

老铦最可人，自谓秃非丑。

南官弃之去，卢氏真杰斗。

今朝通明埭，独客对卮酒。

追怀平昔意，幸不愧高厚。

春江散烟露，春事纷花柳。

问胡此淹留，书卷空在手。

人生忌多情，所不忘朋友。

南北与东西，同然一回首。

苏泂

苏泂　到马塍哭尧章

初闻讣告一场悲，写尽心肝在挽词。

今日亲来见灵柩，对君妻子但如痴。

苏泂

苏泂　到马塍哭尧章

南宫垂上鬓星星，毕竟襕衫不肯青。

除却乐书谁殉葬，一琴一砚一兰亭。

苏泂

苏泂　到马塍哭尧章

花桉空空但满尘，乐章起草遍窗身。

孺人侍妾相持泣，安得君归更肃宾。

苏泂

苏泂　到马塍哭尧章

儿年十七未更事，曷日文章能世家。

赖是小红渠已嫁，不然啼碎马塍花。

苏泂

苏泂　悼剡姊

庭闱消息判沉沉，雁序殊乡缺嗣音。

择对漫言双易姓，何人堪托一分心。

孤魂寂寞丘中土，庶子凋零地下金。

没固无聊生亦尔，忍令行路独沾巾。

苏泂

苏泂　悼杨梅

凡物从来遇合难，烂甜中故有微酸。

自怜生晚空同姓，不得杨妃带笑看。

苏泂

苏泂　道上梅

栗棘蓬边父老家，不知来历便横斜。

思量却是无心种，逢着春风偶自花。

苏泂

苏泂　得句

存养龟传息，扶行鹤类形。

题诗窗纸白，住舍竹林青。

食淡神偏爽，眠稀梦亦灵。

从来知守分，真个胜看经。

苏泂

苏泂　得句

马步山逾险，舟行水未通。

驭风为道号，啮雪是家风。

自许清如玉，从教臭似铜。

人生几两屐，老去一飘蓬。

苏泂

苏泂　得屋后舟中作

有屋吾堪老，无田子缓求。

长江惟可饮，万事不须谋。

政尔天从欲，端因鬼瞰忧。

平生晏平仲，能费几狐裘。

苏泂

苏泂　登楼

秋林薄薄半栖鸦，城脚荷花一带斜。

碧色暮云三万里，不知鱼网是谁家。

苏泂

苏泂　登楼

越客西来隐姓名，扁舟浩荡逐江行。

岳阳楼上三更后，自倚栏干看月明。

苏泂

苏泂　地壁道中

落日宜平野，回车憩薄阴。

羸牛归径险，寒雀聚枝深。

足未伤和玉，文曾卖蜀金。

百年渠未已，出处遂何心。

苏泂

苏泂　钓鱼

白头波上白头翁，竹叶杯边竹叶丛。

烹雁罪因应雁得，非鱼乐语讵鱼同。

醉醒未觉乾坤异，起灭悬知水镜空。

严子向来无世念，谢郎今日有家风。

苏泂

苏泂　钓鱼

是非不上钓鱼舟，从此闲身得自由。

一色藕花三十丈，明年归住鉴湖头。

苏泂

苏泂　东墅次高秘书韵

累土就川池，蜋蝉半点痴。

神仙愚谷赋，图画史君诗。

石磴春风酒，松窗夜雨棋。

仲谋真有子，{左犭右屯}犬定吾儿。

苏泂

苏泂　独鸟

独鸟愁归翮，霜寒谢世纷。

梦遥乡思局，砧急酒醒闻。

一笑胡为尔，中年更不群。

颇疑当日论，饱饭薄能文。

苏泂

苏泂　杜字

望帝城中住，春宵血沁花。

何乡真万里，还忆梦中家。

苏泂

苏泂　端午日宫宴二首

仙装宫样一群群，花外花间蔼若云。

羞涩葵榴无举止，尽倾颜色向南薰。

苏泂

苏泂　端午日宫宴二首

香萱夹和宜男草，高下山栀安石榴。

一样薰风分五色，蜀葵林畔按凉州。

苏泂

苏泂　二十三弟丧偶慰之

汝妇真良偶，吾家无间言。

生来诸澹泊，夺去几烦冤。

室想羸鳏慕，床馀稚乳存。

羁游违一奠，何日送丘原。

苏泂

苏泂　放翁宠赐正月九日诗翰

一篇盈轴粲龙蛇，归自黄州政尔嘉。

大似新年逢好事，春风吹宝入贫家。

苏泂

苏泂　放翁入朝后寄

贞元朝士已无道，白发当权更有谁。

六十还朝今八十，却归修史几人知。

苏泂

苏泂　飞盖堂即事

秋清未脱暑衣裳，稍上城楼过苑堂。

北面芰荷南面桂，水香吹乱月中香。

苏泂

苏泂　飞鸣

飞鸣一雁带秋回，寂历黄花傍节开。

草木不逃天地役，禽鱼常罹网罗灾。

中年衣食忧妻子，道远舟车倦往来。

未了此生谁料，相逢且覆眼前杯。

苏泂

苏泂　冯生画荷花

湖上看花意欲迷，年年花谢忆花时。

如今一见冯生画，早晚看花更不疑。

苏泂

苏泂　奉和高秘书雪中杂兴

平湖添细碧，绕郭看新晴。

幸作当年瑞，那无一日情。

睡魂依酒浊，诗味益茶清。

寒事今如许，重扪反舌声。

苏泂

苏泂　奉和删修郎中舅达庵

分明日用不难知，邂逅庵成一赋诗。

身在山林志廊庙，从来此士得圆机。

苏泂

苏泂　奉和知县兄

苍烟湿湿雨微微，一榼山醪手自提。

看了梅花来看竹，春寒如水不曾知。

苏泂

苏泂　奉寄子高卢兄五十韵

君才如髕髄，道里未可量。

读书患脉络，如海东赴洋。

五年隔异县，信若参与商。

昨者戒车马，故意改未尝。

我家小于斗，下榻出仓黄。

绳枢三椽共，君视犹雕梁。

贫又少甘脆，而君甘秕糠。

晨兴乌鹊先，夕憩星宿张。

上言体金玉，时节登虞唐。

下言复家世，努力事文章。

琐细及儿女，骨肉谊莫当。

君来历州府，所在诸侯良。

肝胆皆善子，子去锥脱囊。

问胡独善我，风雨度钱唐。

我时熟君指，又不罗酒浆。

何况动雘里，磨刀向猪羊。

青灯两夫影，陈义劝交相。

谓言经时留，十日又理装。

但携本经册，沃州山水乡。

子宁舍我去，我意未子忘。

相逢一岁短，相别一日长。

何缘子吾所，不然我君傍。

君虽老马姿，今乃骥服箱。

刷燕日千里，阔步徐康庄。

江水有时西，东下斯滥觞。

奫{上大下沦}至澎湃，穿溜极怀襄。

死生渠有命，贫贱士之常。

孔融委曹操，汲黯皋张汤。

人生出处分，荣谢均阴阳。

念我懒拙病，久已在膏盲。

此方困忧患，懲艾百虞创。

安时而处顺，天道不可详。

鲁连蹈东海，屈原赋沅湘。

此志竟未遂，眼看都茫茫。

君怀万金产，待价空四方。

古闻韫椟贵，世有刖足伤。

蓝田种洵美，死鼠名须防。

鲁方秉周礼，汉亦绝楚粮。

易求哥舒翰，难觅张子房。

英雄出儒素，金印垂襕裳。

吾祖元佑末，奉使讋戎羌。

子孙失遗武，史册无晶光。

君家著胆略，并驱从两狼。

弯弓射敌首，灭敌使走藏。

此事属乃翁，翁今膂力强。

问翁来何时，九月天雨霜。

此时君适我，促膝话绳床。

作诗致近讯，愿子益自将。

君看绕指柔，会作百炼刚。

岂云建厦缺，期子柱明堂。

苏泂

苏泂　奉送吕表叔赴江阴

春风乍入澄江郡，最爱君山一点青。

柳外化民安若子，鸥边为政出于经。

每惭旧守勤招唤，况识今侯更典刑。

此去交承如借问，侯芭贫病发星星。

苏泂

苏泂　奉谢唐子耆及两冯君载酒宠临借屋

年事半七十，躬耕吾本谋。

读书讵云然，乃与世为雠。

维我先人庐，雨风行蜗牛。

假此以适我，得无岁云周。

永怀鹊有巢，宁久居夫鸠。

食饮所不忘，归焉买林丘。

进退孰我能，万间子无由。

愧子抚我厚，感子非肴羞。

苏泂

苏泂　复过二首

远水连山碧四围，烟波时有鹭鸶飞。

馀姚江上中秋月，自买扁舟一个归。

苏泂

苏泂　复过二首

西风奕奕细吟商，客枕凄然一夜凉。

吟尽苹花浑可事，少留荷叶盖鸳鸯。

苏泂

苏泂　复简蹈中

庭树风吹尽，池荷雨滴穿。

病身能几日，短褐过残年。

摘藁有千首，看囊无一钱。

鸡号唤清晓，惜许梦钧天。

苏泂

苏泂　甘露歌上呈留守门下侍郎

太微渊默严不动，斗为其车运中央。

四序回旋变造化，一杓直指无偏傍。

柄臣比之号八柱，一柱难阙各有当。

绍熙元年图旧德，更公玉麟使过国。

屹然山立天子重，列作八柱扶天极。

天极尊严物有道，不减不溢常不忒。

均劳于外天阙柱，至今朝廷虚衮舄。

皇皇辟君明如日，安用动威偃禾木。

奉以甘露太和液，饮太液亲寿益公，

虽老归致太平万物好。







卷340

苏泂

苏泂　感春

纷纷忙事几曾闲，快上高楼得解颜。

夜月一奁花似镜，春风千叠柳如山。

多情未放芳尘远，渐老难追少日还。

燕子飞来那有意，又催团扇入怀间。

苏泂

苏泂　感旧

小箱留得旧裳衣，母氏亲缝衣此儿。

近日着来浑短窄，猛思泉下许多时。

苏泂

苏泂　感旧

连年走巴蜀，性命实如丝。

去有身将影，归无父惜儿。

车驰遭虎豹，水宿伴蛟螭。

少待波澜阔，须吟忆昔诗。

苏泂

苏泂　感旧

荆州若个伴，锦水暮云深。

万里元无事，一生长苦心。

秋林猿吊影，春殿鸟遗音。

尚喜身强健，幽期或重寻。

苏泂

苏泂　感秋

索索来何处，梧桐昨夜黄。

蛩声机杼月，雁影塞垣霜。

俗尚儒餐贵，家贫父业荒。

三秋病消瘦，吾兴入柴桑。

苏泂

苏泂　感时

欲寻春物了无凭，留得黄鹂一两声。

昨夜荷风清溽暑，岸头还有小虫鸣。

苏泂

苏泂　高兄示夫妇观月诗和韵

德耀梁鸿两不凡，闺中桂影醉同看。

却怜当夜鄜州月，空咏清辉玉臂寒。

苏泂

苏泂　葛仙钩石

天上丹成鹤上飞，溪边留得钩渔矶。

千年二谢风流尽，谁复行吟送落晖。

苏泂

苏泂　更赋一首

纸阁新糊拥乱书，青灯依旧照诗癯。

隔城经月疏相见，却忆金陵瞌睡图。

苏泂

苏泂　耕堂弟妇生日

偕老杯盘最喜欢，酒中纯渌浸南山。

莺莺解作娇娥唱，窗外垂杨是小蛮。

苏泂

苏泂　耕堂弟妇生日

了却蚕缫备雪天，耰锄只在屋头边。

青筇绿蚁相扶醉，妇馌夫耕过百年。

苏泂

苏泂　耕堂弟雪中效宛陵仄字平字诗各次韵一首

旱涝数所击，累歉望一稔。

种秫秫不孕，酌水水可饮。

畒牖忽碧玉，喜见月入枕。

闭户请谢客，是子亦太甚。

苏泂

苏泂　耕堂弟雪中效宛陵仄字平字诗各次韵一首

山河无纖尘，遥观浮沤如。

穿庐惟青天，油窗谁其糊。

狂歌忘寒饥，消流惊须臾。

烦呼瑶英徒，同来泠然居。

苏泂

苏泂　姑苏台

草满污莱雪满峰，吴王台殿落青红。

姑苏门外连宵泊，愁听寒山半夜钟。

苏泂

苏泂　归越中所居

闲居寡人事，栖迟倦所务。

雅志归去来，青山越中住。

爻辞玩往圣，门荫资先祖。

虽云隐遁情，尚眷诸亲故。

岁时酒一尊，聊乐我东土。

采莲樵风径，看竹兰亭路。

心亨体攸适，干禄靡希遇。

百年傥有程，度近严光墓。

苏泂

苏泂　归棹

形役何时已，凄凉莫更论。

雁啼云背月，人语水边村。

十月冬犹暖，三杯酒易昏。

悠悠信归棹，今夜宿谁门。

苏泂

苏泂　归自都城

竹树齐平绿似城，朱樱初熟粲繁星。

今年趁得春归伴，买饭萧然旧驿亭。

苏泂

苏泂　归自临安

一铁君王铸已成，忽然淮上羽书惊。

归来依旧当时我，添得髭须白数茎。

苏泂

苏泂　归自陶山舟中示暹侄

钟声四山晚，一舸镜中归。

远舍火明树，寒天露湿衣。

塔高城不禁，林暗鸟畴依。

有句传犹子，吾疏合世违。

苏泂

苏泂　桂花

手种秋风碧玉成，花开如粟水沉惊。

人间商略年年事，到底其如一字清。

苏泂

苏泂　桂花

一岩树色乱秋云，初喜秋风触鼻根。

招隐归来浑未得，老怀索漠剩思君。

苏泂

苏泂　桂花

远于沉水淡于云，一段秋清孰可分。

毕竟素娥留不得，人间天上一时闻。

苏泂

苏泂　桂花

东西南北日团圆，洗涤肝膺立树边。

料得痴蟾别有药，只餐金粟径升天。

苏泂

苏泂　桂花下

羽服悬知澹不妍，五更清吹月明前。

明朝多少尘劳事，自倚虚檐一怅然。

苏泂

苏泂　过高资丞相墓

先祖当元佑，诚心相哲宗。

闹蓝初不入，遗表尚深忠。

簪笏儿孙少，松楸盗贼空。

经从每瞻拜，何日免飘蓬。

苏泂

苏泂　过金陵四首

豆田无数老鸦飞，枣熟菰香稻子垂。

未说前年那有此，今年还似去年时。

苏泂

苏泂　过金陵四首

老树前头柿叶红，又骑瘦马立西风。

江山未必侬能认，却被江山认得侬。

苏泂

苏泂　过金陵四首

飞鸿渺渺衬蒹葭，蓼岸红饶小穗花。

此是秋光最佳处，江湖何处不思家。

苏泂

苏泂　过金陵四首

高资店里主人婆，万福官人问讯和。

安稳在家能几日，别时不似见时多。

苏泂

苏泂　过天章

菜把充诗腹，篮舆兀病身。

山烟孤起晚，官柳探生春。

岁月渠催我，妻孥尔累人。

谁言行路好，得似在家贫。

苏泂

苏泂　过馀姚

柔橹轻飞过别滩，老夫吹帽受风寒。

江流屈曲如蛇转，赢得青林四面看。

苏泂

苏泂　海棠花放简冯元咨二首

游丝无赖小庭空，梦想君家合树红。

曾向西川亲画得，举家终日看屏风。

苏泂

苏泂　海棠花放简冯元咨二首

坡仙不作黄州去，更把嫣红向阿谁。

后夜秦庄照华烛，几时冯圃折高枝。

苏泂

苏泂　寒鸦诗

点点飞来绕水村，不缘街鼓识黄昏。

当年口腹成疏弃，却保生全反哺恩。

苏泂

苏泂　和黄观复梅句

梅花骨相本通仙，何况苔枝缀玉鸾。

如着官袍更潇洒，不应将作女人看。

苏泂

苏泂　和九兄古梅

处女何因发半华，一生蓝缕在贫家。

冷灰豆爆真奇事，枯树中间忽数花。

苏泂

苏泂　和陆判院怀祖

柴门临水对山开，日日思君君不来。

与世相忘书万卷，于人无忤酒三杯。

参乎毕竟曾师孔，赐也如何敢望回。

况是升沉方自此，丹阳闻道好官催。

苏泂

苏泂　和十二弟韵

三伏回头梦欲醒，五更风露月逾清。

病馀似鹤精神爽，老去如僧念虑轻。

边面只今多勇战，人间从昔少闲行。

何当封事天皇殿，乞借秋霖洗甲兵。

苏泂

苏泂　和陶九日闲居

斯人鲜常在，奄忽便一生。

兹辰俄重九，令节谁所名。

把菊见南山，吟诗忆渊明。

素琴不具弦，大雅留遗声。

伯始真粪土，饮水空遐龄。

异时东坡下，尚有酒可倾。

老难信遇否，物变更枯荣。

此翁独醒者，贫贱胡为情。

怅焉服九华，觅醒何由成。

苏泂

苏泂　和岩壑兄九日

华颠可笑插茱萸，儿女欢然竞挽须。

故国黄花元自好，荒台青草孰为娱。

举觞感慨悲歌有，落帽风流蕴藉无。

粘起半生铁如意，今愚何似古之愚。

苏泂

苏泂　和颍叟弟春句

匀　听鸠妇屋头声，十日何曾五日晴。

一到红芳了归去，几多时便绿阴晴。

苏泂

苏泂　和赵宫管看梅三首

除却梅花不可无，梅花之外更何须。

花中儿女纷纷是，唯有梅花是丈夫。

苏泂

苏泂　和赵宫管看梅三首

缚屋疏疏傍柳埀　，诗肠浑不畏田荒。

今年天赐清修福，只晏梅花一味香。

苏泂

苏泂　和赵宫管看梅三首

水边山下懒寻伊，折放瓶中看一枝。

一片飞来沾砚滴，似嗔老子不题诗。

苏泂

苏泂　荷花

荷花宫样美人妆，荷叶临颴　翠作裳。

昨夜夜凉凉似水，羡渠宛在水中央。

苏泂

苏泂　恨春

芍药荼醾一万枝，花开动是隔年期。

欲留春色都无计，睡过红云白雪时。

苏泂

苏泂　红梅

游仙一曲梦初回，依旧江南鼎鼐才。

岁晚应嫌太孤寂，未妨随俗引三杯。

苏泂

苏泂　红梅

天与清高孰我过，岁寒只合老岩阿。

无端自学闲桃杏，只恐情多事亦多。

苏泂

苏泂　红梅

等观非白亦非红，开落那知色自空。

落叶成阴花又子，几将心事托东风。

苏泂

苏泂　红梅

空墙碧水芳菲处，泣尽胭脂恨不销。

不遣二妃陪舜葬，故应泪沁雪枝条。

苏泂

苏泂　湖楼

奔走何时得小闲，几年心事入苍湾。

小楼正在湖深处，输与吾徒日夜看。

苏泂

苏泂　湖中

湘湖梦不到，今日到湘湖。

草木尽春色，山川如画图。

雨悭莼摘后，花发燕飞初。

张翰平生意，扁舟未可无。

苏泂

苏泂　虎丘剑池

剑石光寒响辘轳，轩窗高下尽平芜。

山中幸自清如水，好换缁流着士夫。

苏泂

苏泂　花槛

石榴窗下乱红堆，借宅今年适此来。

知是主人知是客，亦逢时节自花开。

苏泂

苏泂　花月二首

月边那复有炎光，望月疏花意已凉。

吴质不须仍倚树，老来无柰许多香。

苏泂

苏泂　花月二首

金英玉树斗玲珑，九十秋光聚此中。

人世等闲诸热恼，一时消杀付虚空。

苏泂

苏泂　怀古

故宫何在绿离离，逆顺兴亡世所知。

草木尚怀勾践德，山川仍识夏王悲。

行人月下谁吹笛，游客街前自买碑。

欲倚阑干问陈迹，苍烟白露两迟疑。

苏泂

苏泂　怀亲堂

升堂知孝子，即事每思亲。

根本由先世，栽培得后人。

一林香自好，四序感如新。

勿作商颜恋，家传汉幄臣。

苏泂

苏泂　浣花溪

抱郭清溪一带流，浣花溪水水西头。

重来杜老谁相识，沙上凫雏水上鸥。

苏泂

苏泂　混迹

桃花新绿涨溪桥，杨柳傞傞弄舞腰。

二月不堪寒尚在，一春无那病相撩。

书编读半懒重读，炉籀烧残欣复烧。

老向人间除妄想，但思混迹向渔樵。

苏泂

苏泂　即事

秋风凉冷自天生，瘦骨吹来便觉轻。

数日因忙偏蹉事，不知庭户减蝉鸣。

苏泂

苏泂　即事

道宫释寺多名胜，出郭经年得几回。

当此秋清身健田，可人还共子高来。

苏泂

苏泂　即事

新笋看成竹，春风去不知。

麦天蚕上早，槐日燕飞迟。

褐短偏怜妇，家贫更惜儿。

十年霜鬓白，未必总因诗。

苏泂

苏泂　即事

窗外梧桐树，霜风特地吹。

莫轻初下叶，长别所生枝。

便有青葱见，应无岁月追。

先人移得汝，吾鬓复如丝。

苏泂

苏泂　即事

平生苏季子，岁晚意何如。

收拾江湖梦，归来田舍庐。

耰锄知力腐，书卷著饥驱。

稍识瞿昙老，长思结习除。

苏泂

苏泂　即事

群鸡纷啄粟，收敛逼深秋。

巷内黄叶落，门前清水流。

年饥人菜色，家弊仆蓬头。

兼善平生志，凄凉出谬悠。

苏泂

苏泂　即席呈赵大资

裴公非绿野，白傅喜青山。

富贵何如老，功名不似闲。

半生知己地，每见立谈间。

岁岁须来省，从教载雪还。

苏泂

苏泂　即席次韵景周梅花

魂来孤山青，梦破耶水碧。

非兄孰知我，非我无此客。

一枝霜雪后，坐断春寂寂。

平生桃李场，虽雘有不觌。

人中具品藻，酝藉李太白。

岁寒得佳尚，贤贤以易色。

经年堕尘鞅，此士久乖隔。

昌原弗相见，所谓顺之逆。

无诗可报答，大叫脱巾帻。

疏花正点染，半蕊犹索摘。

苏泂

苏泂　寄白石姜尧章

稽山却棹酒船回，泠水湾头两意开。

一路有诗吟不稳，当时悔不共君来。

苏泂

苏泂　寄常山晋叟兄

行人有公论，知县得奇才。

祖世今衰矣，吾兄亦壮哉。

可能千里到，不破一朝来。

当日王猷兴，真成访戴回。

苏泂

苏泂　寄李简夫宫使五首

归来手接一封书，累幅春冰字字珠。

便欲篮舆从此去，好风吹过烛溪湖。

苏泂

苏泂　寄李简夫宫使五首

嘉言深味道之腴，启钥抽关许自如。

顾我但将行脚误，输君全得病工夫。

苏泂

苏泂　寄李简夫宫使五首

觅得骊龙颔下珠，几年参请遍江湖。

只今同味仍同病，惟有亲朋李简夫。

苏泂

苏泂　寄李简夫宫使五首

扁舟来往雪模糊，一句当头道得无。

不是诗人磨不死，欲将身凑剡川图。

苏泂

苏泂　寄李简夫宫使五首

节第茫茫逝水如，髯朱宁复与之俱。

绝怜老子经行地，一笑知心更有无。

苏泂

苏泂　寄卢子高二首

我别君逾壮，君来我欲翁。

艰虞畴昔异，风雨数宵同。

鹤病只应瘦，鹰饥怕苦笼。

平生黄叔度，见可俗尘空。

苏泂

苏泂　寄卢子高二首

君行甫郭门，我病已昏昏。

呕泄辄经日，芳芗空屡飱。

每思今古易，终畏别离烦。

向匪勤车马，何因共一尊。

苏泂

苏泂　寄内

畒头留得菊花春，过了重阳即诞辰。

想见闺中为寿酒，只同儿女说归人。

苏泂

苏泂　寄卫太常二首

道义分明重，功名取次休。

重来踏龙尾，犹记立螭头。

行辈云霄上，家山岁月周。

孰知为郡乐，未慊过都留。

苏泂

苏泂　寄卫太常二首

祖世多生契，门墙半面人。

若为资巨岳，不敢望洪钧。

千载今如此，诸公迹易陈。

江河须到海，松柏不胜春。

苏泂

苏泂　寄尧章

闻似磻溪隐姓名，阿鬟仍是许飞琼。

凉风昨夜惊新雁，想见吹箫又月明。

苏泂

苏泂　寄尧章并简铦老

山绕楼台水接天，袈裟同上暗门船。

相思一夜梅花落，傥有人来寄短篇。

苏泂

苏泂　寄颍季

人来得一书，分袂两旬馀。

未擉刘差鳖，谁羹宋嫂鱼。

时情分向背，同气底亲疏。

想见迎长节，杯行会忆渠。

苏泂

苏泂　寄赵大资

刘向拳拳老更忠，外家恩泽尽侯封。

分明社稷苍生计，只在平居畎亩中。

苏泂

苏泂　寄赵紫芝

同年今半百，同病半年赊。

瘦骨如枯木，残身类晚花。

人言关念虑，书字觉欹斜。

且愿逢灵药，清吟老鬓华。

苏泂

苏泂　寄周晋仙

四海周风子，推敲孰似渠。

官应憎骨相，老不上髭须。

醉帽欹花落，吟身信杖扶。

相思不相见，梅树雨鸠呼。

苏泂

苏泂　家国

长安五月火云堆，客子光阴鬓发催。

谋国已嗟无位及，忧家只怕有书来。

榴花照眼何曾摘，萱草惊心不要开。

焉得儿男备征戌，等闲挈取版图回。

苏泂

苏泂　简德允

言归四十日，两度得寻君。

贫病有诸子，情怀无半分。

梅花年后雪，雁翅屋东云。

早晚扁舟兴，能来与细论。

苏泂

苏泂　简高秘书

昨日山中云，今朝山下雨。

天时或定数，人事恐无据。

萧条吟梁父，士有遇不遇。

不见庞德公，移家鹿门去。

苏泂

苏泂　简寄

绿树千家杂，青山四郭新。

须知太守印，合付谪仙人。

波浪窥东海，楼居近北辰。

不过行俭德，彼瘠本王臣。

苏泂

苏泂　简刘武子

落拓刘郎醉未醒，少年名字以诗行。

流传谩有南朝体，萧寺如今白发生。

苏泂

苏泂　简铦朴翁兼简敬叟二首

雪花梅萼两婆娑，梅雪相催柰老荷。

只合孤山访和靖，不应华屋比东坡。

诗情可喜丝生鬓，归意犹须冰泮河。

林下相寻未岑寂，木鱼能拍鸟能歌。

苏泂

苏泂　简铦朴翁兼简敬叟二首

生机幻法不无神，信手拈来却是真。

雪月梅花同一色，陈黄苏老只三人。

论诗已具顶门眼，选胜直赊头上春。

普请西湖作公案，与师聊结未来因。

苏泂

苏泂　简赵世卿

舍弟归承折简来，知君琴剑返天台。

人生百岁都能几，两度经过见一回。

苏泂

苏泂　简赵紫芝

别久似相忘，因行遇道傍。

问知元姓字，传读是文章。

鹤骨秋逾瘦，松身老更长。

十年犹九品，如我合耕桑。

苏泂

苏泂　简朱子大学士二首

亭上经秋宴，同乡见亦难。

鬓从前度白，枫是此回丹。

句法流传否，交情寤寐间。

重来兴不尽，谁棹小舟还。

苏泂

苏泂　简朱子大学士二首

人间三十六，曾未识朱园。

一昨袁丝饮，通宵谢屐痕。

厨灯犹琢句，山雨未移樽。

子大真吾敬，心期重款门。

苏泂

苏泂　简朱子大学士一首

石家曾作送君来，建业收书未得回。

只道还家仍款曲，谁知分袂许悲哀。

冥间孰与论心事，世上谁堪共酒杯。

昨到帷堂前后奠，却瞻乔木肺肝摧。

苏泂

苏泂　简紫芝

一只林家鹤，饶君骨更清。

爱山几废日，琢句恐伤名。

稍得湖边住，常来寺里行。

相逢怪相喜，同病又同庚。

苏泂

苏泂　见放翁退

住所真容膝，谈间便解熙。

胡能万事足，直作一生痴。

密雨惊荷叶，微风吹竹枝。

回舟吾自慊，应赋此翁诗。

苏泂

苏泂　见怀

颜渊乐箪瓢，曾子日三省。

闭门谢往还，安此寂寞境。

闲来爱我地，止渴望梅岭。

玄谈破月胁，心对日光炯。

荣枯百年事，如一弹指顷。

吾侪各老大，妙契形问影，

回味久乃知，酒固不胜茗。

苏泂

苏泂　见三山翁插山茶花一朵二首

人老簪花却自然，花红就不厌华颠。

人间无此风流样，何止源流二百年。

苏泂

苏泂　见三山翁插山茶花一朵二首

故里归来一幅巾，庙堂谁记此祠臣。

却将笔下黄麻意，自语山中白发人。

苏泂

苏泂　见子大后寄

相过自一奇，归去复相思。

柳上已春意，屏间如杜诗。

山川佳甚处，人物眇然时。

爱重非金玉，微君不我知。

苏泂

苏泂　建邺即事

凄凄风雨病情怀，准拟东归事不谐。

买得扁舟如箬叶，又随明月过秦淮。

苏泂

苏泂　江次

舟阁山横水见沙，黄尘为客鬓初华。

江春寂寂归无计，一树临风落杏花。

苏泂

苏泂　江上遣心

风帆等骏马，突出不受羁。

群山望如豆，转盼罗窗扉。

顷居长安城，小驷驱以驰。

尘埃困烦促，滞留费忧思。

不知葭苇乡，閟此天地奇。

鸥禽亦佳尚，洁身固我师。

下上万顷光，夫岂矜其私。

物生各有适，我适君无之。

掀髯倚柁楼，一笑了百痴。

商歌讵成音，逝者方如斯。

苏泂

苏泂　江头曲

青山何似越山青，年少经行得老生。

欲结茅庵江上住，却嫌山水太分明。

苏泂

苏泂　将别颍叟弟

兄弟无聊各数年，东堂犹喜聚炊烟。

悠然汝更寻灵照，别后吾知忆惠连。

击汰便应从橹外，看书谁与共灯前。

明朝不待冬冬鼓，只有关门及早眠。

苏泂

苏泂　蒋山寺诗

高人元是爱山林，倦翼犹思息树阴。

况是先贤遗旧迹，未妨吾党得幽寻。

熙丰法在言何害，莘渭人非恨已深。

老我谁能知许事，自敲亭竹和猿吟。

苏泂

苏泂　郊行吊古呈友人

荒斋读书罢，出门步青春。

春风扇微和，冠者五六人。

登高恣游目，行迈靡其因。

平湖半疆畎，王谢亦齐民。

父老谈古先，觞客酒濡唇。

归同牛羊夕，戃恍难重陈。

苏泂

苏泂　接齐叟总干兄榇

人生何者遽宜休，如此诗书未白头。

舍棹灯明烟雨里，居人那识在原愁。

苏泂

苏泂　借居

借得街南宅子居，萧然几案食无鱼。

山人为办横斜供，自洗禅龛净水盂。

苏泂

苏泂　借屋

借屋移来逐半年，眼看花发便欣然。

主人官满吾当去，却忆看花又可怜。

苏泂

苏泂　金错刀行

黄金昏刀白玉环，藓花古血寒斑斑。

皇天生物有深意，入树伐石无坚顽。

丈夫意气岂儿女，事变亏成争一缕。

拔天动地风雨来，环响刀鸣夜飞去。

世间万事须乘时，古来失意多伤悲。

呜呼宝刀在手无能为，不知去后郁郁令思。

苏泂

苏泂　金陵池上

府园秋后一池荷，绿盖纵横百柄多。

折尽再生钱样叶，却疑天气复清和。

苏泂

苏泂　金陵杂兴二百首

玉麟堂下柳丝丝，过了春风一半时。

行到水乡应底事，黄莺飞上杏花枝。

苏泂

苏泂　金陵杂兴二百首

朱雀街头观阙红，角门东畔好春风。

人家一样垂杨柳，种入宫墙自不同。

苏泂

苏泂　金陵杂兴二百首

浪说思家不我听，萧斋闲对竹青青。

若为解释妻儿念，读尽栾城道德经。

苏泂

苏泂　金陵杂兴二百首

桑林伐尽枣林空，卖得柴钱饭不充。

明日死生犹未必，新何缠裹过秋冬。

苏泂

苏泂　金陵杂兴二百首

内官折送御园梅，历刺如薪苦不才。

安得昌原带苔树，疏花分得几枝来。

苏泂

苏泂　金陵杂兴二百首

江南堤柳拂人头，三月吹花特地愁。

却忆旧时狂李白，题诗曾遍酒家楼。

苏泂

苏泂　金陵杂兴二百首

稍经运渎过潮沟，野草闲花触处愁。

二十四航春水满，有谁来此上扁舟。

苏泂

苏泂　金陵杂兴二百首

有时幽鸟百般啼，无数阶头萱草齐。

第一怕听泥滑滑，再三莫放雨凄凄。

苏泂

苏泂　金陵杂兴二百首

蒌蒿登盘朝饭美，河鲀入市晚羹香。

应无白传思春草，却有东坡赋海棠。

苏泂

苏泂　金陵杂兴二百首

碧烟腾上青松树，下有仙人此炼丹。

丹成不愿千千岁，乞与前生一味闲。

苏泂

苏泂　金陵杂兴二百首

归心突兀不可制，一夜梦中行越山。

惊觉恍然犹是客，欲随春色共东还。

苏泂

苏泂　金陵杂兴二百首

小小游车四面红，美人花貌映玲珑。

随车更有郎行马，散入钟山十里松。

苏泂

苏泂　金陵杂兴二百首

万钥深深待驾临，府藏戈甲库黄金。

规恢画饼翻增弊，孤负先皇一片心。

苏泂

苏泂　金陵杂兴二百首

永巷斜廊闹戟闱，帕黄寂寞护龙墀。

深宫不与闲人到，只许珍禽自在飞。

苏泂

苏泂　金陵杂兴二百首

南位之南下曲街，画罗窗户隔红梅。

方方丈石平如掌，曾是官家拜斗来。

苏泂

苏泂　金陵杂兴二百首

小小规模似禁中，分明夏禹欲卑宫。

白头官吏知年几，犹指屏风说孝宗。

苏泂

苏泂　金陵杂兴二百首

三山掺别是前年，除夜还家翁已仙。

少小知怜今老矣，每因得句辄潸然。

苏泂

苏泂　金陵杂兴二百首

五陵歌舞换埃尘，地下黄金出尚新。

碑字已漫青草死，酸风吹杀石麒麟。

苏泂

苏泂　金陵杂兴二百首

江风吹面雪漫漫，二月东风特地寒。

四十病身谁役汝，小车摇兀过长干。

苏泂

苏泂　金陵杂兴二百首

去年夜半草军书，今岁平安一事无。

且愿吾皇千万寿，早教车马会东都。

苏泂

苏泂　金陵杂兴二百首

兵戈啑血只空回，天意人情未可猜。

堪笑当时谁督府，卷旗夜半渡长淮。

苏泂

苏泂　金陵杂兴二百首

青溪阔上看青春，一度春风一度新。

堪笑南朝江令老，北朝依旧作词臣。

苏泂

苏泂　金陵杂兴二百首

铁钱转手变铜钱，父老相传喜欲颠。

未必颍川能若此，画图随处有香烟。

苏泂

苏泂　金陵杂兴二百首

客怀元不间春秋，柳绿花红见亦愁。

第一不如归去好，东皋犹幸有锄耰。

苏泂

苏泂　金陵杂兴二百首

清唱闻之妓女家，依稀犹似后庭花。

重楼複阁参天起，不见佳人张丽华。

苏泂

苏泂　金陵杂兴二百首

蘼芜涧边春草青，桃叶渡头江水生。

女郎到此歌一曲，不尽今来古往情。

苏泂

苏泂　金陵杂兴二百首

伯玉文章一世雄，买碑人去更无踪。

欲寻水馆风亭处，只在西门折柳东。

苏泂

苏泂　金陵杂兴二百首

楚囚对泣欲何如，江左图王计策疏。

风景不殊人自老，令人更忆管夷吾。

苏泂

苏泂　金陵杂兴二百首

去年十二里新亭，克复当时事未成。

爽气不随秋露尽，犹闻神鬼夜论兵。

苏泂

苏泂　金陵杂兴二百首

春风动地卷红旌，人在清溪阔上行。

歌舞洗空亡国恨，风流太守亦多情。

苏泂

苏泂　金陵杂兴二百首

二月风和日暖时，淡黄杨柳一丝丝。

向人无限隋唐意，犹是桥南杨柳枝。

苏泂

苏泂　金陵杂兴二百首

客里逢春得几回，山桃还似旧年开。

玄都道士何曾识，真个刘郎去复来。

苏泂

苏泂　金陵杂兴二百首

子高去后我方来，两地参差笑口开。

赖有尊有似人喜，为渠想像饮三杯。

苏泂

苏泂　金陵杂兴二百首

白石鄱姜病更贫，几年白下往来频。

歌词剪就能哀怨，未必刘郎是后身。

苏泂

苏泂　金陵杂兴二百首

城头士女出笆篱，喜色争瞻大使旗。

尽道去年那有此，今年粥饭不曾饥。

苏泂

苏泂　金陵杂兴二百首

石头城上更高层，与客携壶试一登。

屈曲江流学秦篆，春风应是李阳冰。

苏泂

苏泂　金陵杂兴二百首

龙虎江山未改形，临高一目但青青。

春风岂是无才思，不洗从来战伐腥。

苏泂

苏泂　金陵杂兴二百首

四望庭中四望花，青春那属外人家。

中间更著垂垂柳，自倚东风待翠华。

苏泂

苏泂　金陵杂兴二百首

白鹭洲前白鹭飞，人间还阅几斜晖。

春风不与苏郎便，浩荡沧溟一舸归。

苏泂

苏泂　金陵杂兴二百首

云气依稀有若无，定山山下片帆孤。

青芜不尽天连水，野鸭飞来成画图。

苏泂

苏泂　金陵杂兴二百首

龙光寺里只孤僧，玄武湖如掌样平。

更上鸡笼山上望，一间茅屋晋诸陵。

苏泂

苏泂　金陵杂兴二百首

春韭夏菘谁复种，绿葵红蓼尚堪羹。

山存虎踞龙盘势，谷隐猿惊鹤怨名。

苏泂

苏泂　金陵杂兴二百首

前日东园一看梅，昨朝重看杏花开。

从今尽有花时节，判得从公日日来。

苏泂

苏泂　金陵杂兴二百首

白沙翠竹长干寺，绿水朱楼白下城。

燕子飞来春又晚，去年曾此看清明。

苏泂

苏泂　金陵杂兴二百首

绿阴黄鸟半山园，谢字王名宛若存。

试问时人两安石，却推翁仲不能言。

苏泂

苏泂　金陵杂兴二百首

等君日日在高台，吹尽杨花君不来。

归兴自浓身尚客，江南老却贺方回。

苏泂

苏泂　金陵杂兴二百首

沟水泠泠韵玉琴，樱桃花下宿珍禽。

龙车自向思陵掩，三十六宫春色深。

苏泂

苏泂　金陵杂兴二百首

日日花光乱酒光，青帘绿树映红妆。

今年幸得元戎伴，三到钟山共草堂。

苏泂

苏泂　金陵杂兴二百首

小繖障羞去复回，蒋山寺里看花开。

摩挲拄杖君随我，遮莫松间喝道来。

苏泂

苏泂　金陵杂兴二百首

花底翩翻燕子风，杏园何止万株红。

亭轩包裹浑如锦，见说风流似禁中。

苏泂

苏泂　金陵杂兴二百首

车如流水马如龙，留守游山似谢公。

夹道歌谣争指点，两行红旆转青松。

苏泂

苏泂　金陵杂兴二百首

城脚粼粼水一陂，水边杨柳映旌旗。

青郊绿野无穷意，寒食清明三月时。

苏泂

苏泂　金陵杂兴二百首

鼓声打得海棠开，更向花前舞一回。

传语流莺莫相怪，青春去后不重来。

苏泂

苏泂　金陵杂兴二百首

谢公遗冢尚坡陀，丝竹中年好若何。

亦到旧时携妓处，野人行馌妇行歌。

苏泂

苏泂　金陵杂兴二百首

白日桥边白字碑，康王神道定为谁。

路傍借问无人识，自滴村醪酹藓龟。

苏泂

苏泂　金陵杂兴二百首

青骨标灵尔许奇，翩翩白马去何之。

庙门贴在烟云上，此是江东第一祠。

苏泂

苏泂　金陵杂兴二百首

白日相思可奈何，青春三月已无多。

桃花风急鲤鱼老，独上台城听踏歌。

苏泂

苏泂　金陵杂兴二百首

香罗初换褀衣新，除却垂杨不是春。

昨日街头骑马过，眼明犹见卖花人。

苏泂

苏泂　金陵杂兴二百首

燕子蜂儿各自忙，玉魂谁返杜秋娘。

人间抵死无殊丽，免唤分司御史狂。

苏泂

苏泂　金陵杂兴二百首

睍睆飞来载好音，分明残夏胜春深。

小窗谁作幽人伴，惟是炉香共绿阴。

苏泂

苏泂　金陵杂兴二百首

羊车洗马好谈玄，玉立风姿一少年。

不枉当时人看杀，如今何处觅幽阡。

苏泂

苏泂　金陵杂兴二百首

桂棹青溪夜泊船，胡床歇马坐江边。

一声笛罢不知处，两不交谈意已传。

苏泂

苏泂　金陵杂兴二百首

五马浮江一马龙，亡何兵满建康宫。

瓜分鼎峙从来事，犹说金陵王气浓。

苏泂

苏泂　金陵杂兴二百首

不见乌纱紫绮裘，至今英气满沧洲。

秦淮半夜棹歌发，明月清天江水流。

苏泂

苏泂　金陵杂兴二百首

休论句曲更茅山，只到棲霞说半年。

暂学僧闲犹未得，几时真个作神仙。

苏泂

苏泂　金陵杂兴二百首

三月春归未是归，绿阴端的胜花时。

绝怜首夏清和句，一字其间几个知。

苏泂

苏泂　金陵杂兴二百首

青漆楼高制作奇，当时纯不用琉璃。

东昏幸自嗤梁武，不道东昏更可嗤。

苏泂

苏泂　金陵杂兴二百首

临春何在只桑麻，法宝丛篁间杏花。

旧日此间同泰寺，曾将龙衮换袈裟。

苏泂

苏泂　金陵杂兴二百首

陶山松柏已成阴，地阔天高不可寻。

二十年中儿又女，人间独自有伤心。

苏泂

苏泂　金陵杂兴二百首

寻诗还步小虹桥，薄日轻阴叫百劳。

芦叶深青荷叶紫，江湖从此兴滔滔。

苏泂

苏泂　金陵杂兴二百首

幽草沿阶翠织成，初荷经雨碎珠生。

藕丝道服松毛扇，独自花间趁鹿行。

苏泂

苏泂　金陵杂兴二百首

南轩门第老袁三，将业江湖久遍参。

闻说中原太平事，数行清泪湿征衫。

苏泂

苏泂　金陵杂兴二百首

元帅中军展将旗，军中新刺好男儿。

风云陈法秋毫识，前日兵兴使不知。

苏泂

苏泂　金陵杂兴二百首

缚屋牵牛旋旋归，淮边绿野尽耕犁。

弓刀武备何曾识，只是当初田舍儿。

苏泂

苏泂　金陵杂兴二百首

州衙三面接秦淮，临水朱门一半开。

却是浙中无此景，江鸥飞舞入城来。

苏泂

苏泂　金陵杂兴二百首

潮水萦回御水通，垂杨照影绿茸茸。

天生此地非疏凿，未必钱塘似此中。

苏泂

苏泂　金陵杂兴二百首

一万强人犯海陵，可怜谈笑陷官兵。

张韩刘岳今何在，塞上将军漫有名。

苏泂

苏泂　金陵杂兴二百首

多少横尸叠似楼，官人早晚解红头。

淮南已是无聊甚，行到江东划地愁。

苏泂

苏泂　金陵杂兴二百首

到郡今朝半月日，离家两个许多时。

知他阿柏无他否，忆我何因我得知。

苏泂

苏泂　金陵杂兴二百首

城西二里楚金陵，吴帝名为石首城。

如今土坞无青草，笑杀当时所必争。

苏泂

苏泂　金陵杂兴二百首

观殿今年七十八，往时同饭此斋前。

梁金华石依然在，屈指重来十五年。

苏泂

苏泂　金陵杂兴二百首

七宝装成射雉场，人间还阅几齐梁。

潘妃自踏金莲去，不见年年春草长。

苏泂

苏泂　金陵杂兴二百首

赏心亭前白鹭洲，淮水东畔水东流。

只知览古生许恨，不知身世自悠悠。

苏泂

苏泂　金陵杂兴二百首

青春有酒劝不饮，无乃孤负金陵花。

主人听客莫怪客，五更酒醒要思家。

苏泂

苏泂　金陵杂兴二百首

江鸥野鸭自保社，黑黑白白斗分明。

东边唼唼西边舞，安得吾身似汝轻。

苏泂

苏泂　金陵杂兴二百首

淮南剧贼遽如许，昨日传闻尽杀之。

罪人斯得勿漫喜，岂有父母残其儿。

苏泂

苏泂　金陵杂兴二百首

十分生聚九流亡，鬼面鸦形仰太仓。

指望淮南大麦熟，夫妻子女得归乡。

苏泂

苏泂　金陵杂兴二百首

暄风吹斋响苍玉，竹石相看便有情。

提胡卢来沽美酒，终日撩人不住声。

苏泂

苏泂　金陵杂兴二百首

四十之年又过一，春光回施少年人。

如丝杨柳看如絮，昼锦堂中又一春。

苏泂

苏泂　金陵杂兴二百首

东门草色绿匆匆，游女行寻郎马踪。

鸡鱼不到吴大帝，签卜争求梁宝公。

苏泂

苏泂　金陵杂兴二百首

幕府攒眉为至忧，公堂三五运兵筹。

归之不得吾何用，独自方桥看水流。

苏泂

苏泂　金陵杂兴二百首

雨花台下百花香，驻马坡前百草长。

若还谷熟人民乐，依旧风流好建康。

苏泂

苏泂　金陵杂兴二百首

朱园应是好花开，最忆西庄送别杯。

火急封书寄子大，少留春色待归来。

苏泂

苏泂　金陵杂兴二百首

出门一步便相疏，千里何缘管得渠。

笑貌声音等如梦，十年参学在长途。

苏泂

苏泂　金陵杂兴二百首

短褐钟山不跨驴，杖藜横笛野僧俱。

虽无字说烦清老，犹恐龙眠画作图。

苏泂

苏泂　金陵杂兴二百首

看杀先来所寄书，不知病体比何如。

想应药裹关心外，更与儿曹作念渠。

苏泂

苏泂　金陵杂兴二百首

梦得当时五绝诗，一回吟起一回悲。

试偷格律无人识，只恐王家燕子知。

苏泂

苏泂　金陵杂兴二百首

曲曲青溪贯大江，鸳鸯鸂鶒一双双。

元戎开燕时来此，城郭山林意两忘。

苏泂

苏泂　金陵杂兴二百首

乌衣巷侧长干寺，暇日闲来看一回。

未觉六朝兴废迹，凄凉先傍眼边来。

苏泂

苏泂　金陵杂兴二百首

桑间少妇谁能管，松下孤僧却可怜。

鱼跃鸢飞均适尔，流行坎止不徒然。

苏泂

苏泂　金陵杂兴二百首

钟山窈窕转龙身，小屋低松次第新。

试觅定林依旧在，只无当日读书人。

苏泂

苏泂　金陵杂兴二百首

小盖高肩翼蔽无，钟山寺里换篮舆。

相逢举止无羞涩，一段风流似上都。

苏泂

苏泂　金陵杂兴二百首

魏紫姚黄扫地空，斩新相尚庆元红。

道人眼界无分别，只赏东来一味风。

苏泂

苏泂　金陵杂兴二百首

二十四番风信催，郭南间道有花开。

园官欲斗金钱赏，名字先供百品来。

苏泂

苏泂　金陵杂兴二百首

窗间日日叫提壶，有酒分明不用沽。

自是老来游兴懒，日长添得睡工夫。

苏泂

苏泂　金陵杂兴二百首

细叶如云绿渐敷，玉人晨起换金壶。

就中一朵紫中贵，除却扬州天下无。

苏泂

苏泂　金陵杂兴二百首

四畦芍药间葱花，五月春风便有涯。

闾巷萧条生意少，隔墙谁信内官家。

苏泂

苏泂　金陵杂兴二百首

花案妆来日日新，金陵犹有许多春。

若为造物回芳意，尽结嘉禾活饿人。

苏泂

苏泂　金陵杂兴二百首

始见拖金复散丝，风吹雨打一枝枝。

灵和殿前好杨柳，争如张绪少年时。

苏泂

苏泂　金陵杂兴二百首

琪树三朝种已成，绿阴回合啭宫莺。

伤心辇路生春草，不见素娥花底行。

苏泂

苏泂　金陵杂兴二百首

头上瓶中一万枝，花枝人面两相宜。

满堂将帅文兼武，都载周家既醉诗。

苏泂

苏泂　金陵杂兴二百首

江流带雪少波澜，见说潮头也怕寒。

未枉推敲瘦诗首，且令澄澈莹中肝。

苏泂

苏泂　金陵杂兴二百首

笑谈容易发仓囷，全活生灵百万人。

十五年来山里坐，不妨来此越精神。

苏泂

苏泂　金陵杂兴二百首

老大驱驰亦已劳，移文宁受客嗤嘲。

人间多少闲田地，无处令渠著把茅。

苏泂

苏泂　金陵杂兴二百首

晋宋齐梁几帝陵，土堆谁解有英灵。

三台五省纷纷改，惟有钟山只麽青。

苏泂

苏泂　金陵杂兴二百首

高世何须更欲名，古人于此畅幽情。

后来同味无王谢，自折幽兰上冶城。

苏泂

苏泂　金陵杂兴二百首

安石风流苦未遥，重来遗迹尚山椒。

一丘元自无花草，底事令人觉意消。

苏泂

苏泂　金陵杂兴二百首

车声辘辘马萧萧，山色何如换六朝。

要识相传风俗在，居人道得语音娇。

苏泂

苏泂　金陵杂兴二百首

凤凰台上凤凰游，山自青青水自流。

千载谪仙元不死，相逢一笑不能休。

苏泂

苏泂　金陵杂兴二百首

忆杀当年刘改之，风流曾赋秣陵诗。

如今白骨埋青草，百咏何因尔得知。

苏泂

苏泂　金陵杂兴二百首

平生英俊邢刍父，酷爱闽中一卷诗。

落笔文章有如此，因何不到秣陵嬉。

苏泂

苏泂　金陵杂兴二百首

葛巾裹却葛天民，有女闺中号燕春。

只在西湖不行脚，金陵风月欠斯人。

苏泂

苏泂　金陵杂兴二百首

朱髯五十上南宫，下笔犹能太古风。

养就胸中治安策，老天那复滞渠侬。

苏泂

苏泂　金陵杂兴二百首

中年多病才都减，无奈金陵景物何。

安得山楹周四者，肯来相伴此吟哦。

苏泂

苏泂　金陵杂兴二百首

毫端真敌万人军，蔬笋能空粉黛群。

机幕昼閒仍吊古，不胜东合好郎君。

苏泂

苏泂　金陵杂兴二百首

半山松菊略能存，犹有荆公旧墨痕。

佳处不缘谁属我，只应牛首正当门。

苏泂

苏泂　金陵杂兴二百首

川原膴膴树斑斑，十进而春风一望间。

野马不羁天地阔，孤鸿无奈水云间。

苏泂

苏泂　金陵杂兴二百首

红袖纷纷转翠屏，元戎小队出郊坰。

凭谁为集康衢咏，翻作金陵贺太平。

苏泂

苏泂　金陵杂兴二百首

阑干三面倚晴晖，竹外长江一线微。

太守不来僧自看，清凉境界箨龙围。

苏泂

苏泂　金陵杂兴二百首

旋结穹庐作露亭，疏枝阑入更轻盈。

今年客思撩人甚，欲共梅花笑不成。

苏泂

苏泂　金陵杂兴二百首

池亭楚楚更堂堂，占得宽閒地一方。

花竹四时随处有，纵无人赏亦何妨。

苏泂

苏泂　金陵杂兴二百首

杏堂缭绕过梅堂，小竹高松映苑墙。

白雪飞残红雾密，乘舆不到却凄凉。

苏泂

苏泂　金陵杂兴二百首

扫地须臾架屋成，风流尤胜拂庐亭。

吹来一片杯中雪，看著花枝醉忽醒。

苏泂

苏泂　金陵杂兴二百首

亭上施屏或可无，江山形胜恐难摹。

何当穷腊亲来此，身作袁安卧雪图。

苏泂

苏泂　金陵杂兴二百首

冶城迤逦过清凉，城脚连云一带长。

佛寺仙宫更游苑，杖藜知费几诗章。

苏泂

苏泂　金陵杂兴二百首

溪上鸳鸯避画船，船中妓女列婵娟。

使君爱日留连客，同醉江家旧宅边。

苏泂

苏泂　金陵杂兴二百首

曲曲清溪有几湾，酒船笳鼓去仍还。

闲情自合频来此，只在州衙咫尺间。

苏泂

苏泂　金陵杂兴二百首

钟山阁上看朝曦，玉作遥山碧四围。

云气茫茫疑是水，人间无此米元晖。

苏泂

苏泂　金陵杂兴二百首

山南山北冢累累，僧寺多承旧宅基。

兴废相仍真若此，死生常事不须悲。

苏泂

苏泂　金陵杂兴二百首

孙陵冈上丛生草，太傅坟前没字碑。

人世百年元有限，何须功业更巍巍。

苏泂

苏泂　金陵杂兴二百首

十里城壕尽是花，覆舟山下几人家。

日长知道游车倦，自汲新泉唤饮茶。

苏泂

苏泂　金陵杂兴二百首

疋马东来说晋元，当时一统笑三分。

如今寄食城隍庙，异代君臣莫更论。

苏泂

苏泂　金陵杂兴二百首

周顒宅作阿兰若，娄约身归窣堵波。

今日丹青拜荆国，草堂香火已无多。

苏泂

苏泂　金陵杂兴二百首

凤凰台上凤凰游，凤去台空水自流。

惆怅何因见李白，采江试觅月明舟。

苏泂

苏泂　金陵杂兴二百首

青山渺渺水迢迢，王气千年久未消。

独客重来睹风景，江头犹有女吹箫。

苏泂

苏泂　金陵杂兴二百首

甫见梅花方结子，即看燕子已生见。

青春游荡不知返，留住金陵又几时。

苏泂

苏泂　金陵杂兴二百首

柳思花情分外娇，青楼消息夜迢迢。

金陵看得新歌舞，不数吴音共楚腰。

苏泂

苏泂　金陵杂兴二百首

竹树池台三亩馀，白云千载护幽居。

悲凉物色须弹压，粉白脂红却要渠。

苏泂

苏泂　金陵杂兴二百首

东冶亭东转半山，栽松庵外万琅玕。

重来钟阜同僧话，回顾城中几客闲。

苏泂

苏泂　金陵杂兴二百首

艳杏夭桃日夜忙，雨馀啼损不成妆。

元戎和气春风似，又引笙歌看海棠。

苏泂

苏泂　金陵杂兴二百首

马军骁骑试楼船，见说倾城出道边。

元帅留台都赏赐，一时百万喝金钱。

苏泂

苏泂　金陵杂兴二百首

纸钱吹挂树枝风，积李崇桃白间红。

但见牛羊上丘垅，忽看禾黍出蒿蓬。

苏泂

苏泂　金陵杂兴二百首

白下纸东送客时，同来何事不同归。

君归说似西园柳，遮莫轻绵一片飞。

苏泂

苏泂　金陵杂兴二百首

北门缭绕出东门，一处亭台酒一巡。

景物欣欣乐知己，柳容花貌越精神。

苏泂

苏泂　金陵杂兴二百首

清明过了日晴佳，九十韶光便有涯。

恨杀东风太豪横，夜来吹尽海棠花。

苏泂

苏泂　金陵杂兴二百首

一派娇波入翠溟，垂杨只似古来青。

未能草草归家去，怕上劳劳送别亭。

苏泂

苏泂　金陵杂兴二百首

城上黄花散漫生，溪头绿树忽阴成。

浓春自欲烘人醉，却忆秋风一味清。

苏泂

苏泂　金陵杂兴二百首

轻风湿湿树斑斑，燕乳鸠鸣春又残。

门巷狭斜无不到，有何人似柳花閒。

苏泂

苏泂　金陵杂兴二百首

张硕风流隐钓缗，渔郎回首漫纷纷。

杜兰香去知何在，惆怅西江一浦云。

苏泂

苏泂　金陵杂兴二百首

扁舟乞得自由身，烂漫金陵作好春。

桃叶桃根双姊妹，清风明月我三人。

苏泂

苏泂　金陵杂兴二百首

九十春光即渐休，莫将双眼上层楼。

江南归计无由遂，一点杨花万斛愁。

苏泂

苏泂　金陵杂兴二百首

月楼谁伴咏黄昏，剪剪轻风阵阵寒。

独据槁梧成不寐，杏花生影小阑干。

苏泂

苏泂　金陵杂兴二百首

不及卢家有莫愁，君恩如水向东流。

从今相送东流后，地下伤春亦白头。

苏泂

苏泂　金陵杂兴二百首

上尽层城更上楼，绿杨枝外尽汀洲。

蝶衔花蕊蜂衔粉，同向春风各自愁。

苏泂

苏泂　金陵杂兴二百首

青帝言归速驾忙，荼醾架底静年芳。

轻风乍染阴阴绿，微月低笼淡淡香。

苏泂

苏泂　金陵杂兴二百首

压架荼醾百万枝，月边花下更涟漪。

三更比屋皆高枕，如此清凉弃不知。

苏泂

苏泂　金陵杂兴二百首

似玉如酥最有情，一香熏彻万愁醒。

多应无奈花相恼，故绕茶醾架底行。

苏泂

苏泂　金陵杂兴二百首

红芳蜕兮花似雾，绿阴径兮叶生烟。

独往来兮差自得，心境会兮不可言。

苏泂

苏泂　金陵杂兴二百首

忆杀仙人白仲都，江边遗迹尚楼居。

骖鸾翳凤如容我，拜作先师定肯无。

苏泂

苏泂　金陵杂兴二百首

紫髯何事忽迁都，有意宫中号太初。

他日三军嫌饮水，只应翻忆武昌鱼。

苏泂

苏泂　金陵杂兴二百首

立夏连朝划地寒，看承芍药倩园官。

秋千拆罢无聊赖，轩槛周遭绿一般。

苏泂

苏泂　金陵杂兴二百首

金城杨柳绿毵毵，摇落殊非昔汉南。

一语莫因人遂废，树犹如此我何堪。

苏泂

苏泂　金陵杂兴二百首

桃花园作芳林苑，蒙汜池通祓禊堂。

前以骄奢为晋宋，后无规鉴亦齐梁。

苏泂

苏泂　金陵杂兴二百首

小虹桥上看朝曦，云里钟山一带微。

忆在山中望宫阙，淡烟朱碧转依稀。

苏泂

苏泂　金陵杂兴二百首

听筝堂上一欷歔，翻手君恩似昔殊。

按罢金滕应莫怪，近前闲捋使君须。

苏泂

苏泂　金陵杂兴二百首

一曲清溪一首诗，风流千载忆僧施。

小姑溪上平安否，容我骑鱼作伴嬉。

苏泂

苏泂　金陵杂兴二百首

方山四面不曾圆，中有仙人号葛玄。

见说丹成浑不食，五云破洞白升天。

苏泂

苏泂　金陵杂兴二百首

不论城外与城中，时节欢然一笑同。

棠棣花残紫荆老，可无书札问孤鸿。

苏泂

苏泂　金陵杂兴二百首

青山绿水思悠悠，见说蛾眉万古愁。

斗酒百篇能漫浪，白乎吾与女同游。

苏泂

苏泂　金陵杂兴二百首

莲花博士去骑鲸，镜曲回瞻一怆情。

少待诗成附河伯，愿加涂乙始流行。

苏泂

苏泂　金陵杂兴二百首

高资冢上五楼穹，先祖曾经相哲宗。

乱后伤心馀石马，小孙来补万株松。

苏泂

苏泂　金陵杂兴二百首

八功德水饮一勺，当下令君热恼消。

城里红尘莫回首，小屏风岭好逍遥。

苏泂

苏泂　金陵杂兴二百首

安榴朵朵簇巾红，数曲阑干掩映中。

寻得冰纨题小草，浅新还爱绿荷风。

苏泂

苏泂　金陵杂兴二百首

前日葵苗匝地青，几何时节与人平。

旁观指点荼醾架，折蕊攀条似隔生。

苏泂

苏泂　金陵杂兴二百首

宛转歌喉一串珠，玉人花貌更清姝。

明年东武南城唱，试觅源流定忆渠。

苏泂

苏泂　金陵杂兴二百首

十八年前蜀道还，维舟曾记此龙湾。

江流万里元依旧，药市蚕丛兴未阑。

苏泂

苏泂　金陵杂兴二百首

旗帜精明鼓角雄，江淮草木尽闻风。

面门神王须如戟，鼠子无轻怒我公。

苏泂

苏泂　金陵杂兴二百首

放散边头武定军，卖刀买犊做农人。

向来忧国多浮议，谁省官家亿万缗。

苏泂

苏泂　金陵杂兴二百首

表里江淮四十州，稍回饥盗事田畴。

得公数十分天下，庶矣斯民疾痛瘳。

苏泂

苏泂　金陵杂兴二百首

三月更当临书头，升元阁畔一闲游。

偶因花会逢花面，半日僧房得少留。

苏泂

苏泂　金陵杂兴二百首

扬州风物转头非，又是葵榴得意时。

班扇入怀君莫恃，秋来那免弃捐悲。

苏泂

苏泂　金陵杂兴二百首

廿载金陵九还往，何如三宿在桑间。

还家更有江南兴，只取囊诗子细看。

苏泂

苏泂　金陵杂兴二百首

兵机将略总如神，儒术仍参席上珍。

补得国风成百咏，不妨幕府有诗人。

苏泂

苏泂　金陵杂兴二百首

阅武堂前杨柳枝，如今是隔几多时。

至尊屠肉潘妃酒，问著垂杨总不知。

苏泂

苏泂　金陵杂兴二百首

紫云回薄隐新愁，早起钟声也是不。

遍地葱花两三亩，至今人道景阳楼。

苏泂

苏泂　金陵杂兴二百首

一门子孝更臣忠，庙食分明百世功。

任是清虚亡晋室，只留卞壶在江东。

苏泂

苏泂　金陵杂兴二百首一百四十八

飞梁谁字小垂虹，波面蜿蜒去不穷。

一段风烟无处觅，鸳鸯鸂鶒在其中。

苏泂

苏泂　金陵杂兴二百首一百四十九

南台北榭隔飞烟，绿水朱桥思渺然。

月下闲来看箕斗，傍人指点似神仙。

苏泂

苏泂　金陵杂兴二百首一百四十七

方桥一派水萦纡，客散亭空清夜徂。

二十五声春点静，月明池上柳疏疏。

苏泂

苏泂　镜湖

苍苍烟霁塔，了了月明山。

坐久忽不见，蒙蒙杳杳间。

苏泂

苏泂　镜湖怀古

镜湖湖水滑如油，狂客归来上钓舟。

惆怅无因见李白，西风吹老芰荷洲。

苏泂

苏泂　镜曲

镜曲非尘世，春风属酒杯。

欲纾忧百结，须索醉千回。

莲实儿拳似，紫荆父手栽。

无人竞来往，坐稳兴悠哉。

苏泂

苏泂　九日

茅檐小屋对青山，只有渊明一味闲。

手把黄花玩尊酒，宛然风味义熙间。

苏泂

苏泂　九日宝林塔中作

畒头无酒菊花青，千丈苍崖孰与登。

从此重阳课茶事，不携儿女只携僧。

苏泂

苏泂　旧岁

旧岁无多日，三衢有几程。

雪檐疏滴滴，泉溜响泠泠。

奔走经年债，襟怀一味清。

纪行吟放稳，归泳遣儿听。

苏泂

苏泂　举子

先亲去无归，家有十男子。

春秋此堂上，拜起共祭祀。

一贫乃青毡，书种幸未已。

人言抱子晚，君已三十四。

何时见入学，况未保龆稚。

老年树松柏，仁者用其意。

父母养我时，辛勤五兄弟。

蜂房今俯育，谁则逮菽水。

昊天真罔极，梦想九原启。

恭惟父母心，敢不嗣遗体。

平生忠与孝，举动法经史。

先训吾所知，功名盖天尔。

苏泂

苏泂　句

更无人为作招魂。

苏泂

苏泂　看雨

荒池三月雨，闲看水生文。

客少苔上阶，屋老树遮门。

幽心契子綦，隐几若忘言。

莺声何从来，还思借宅闻。

苏泂

苏泂　客夜

风雨夜冥冥，舟行为小停。

野田藏水白，燐火出坟青。

将子雁能急，久鳏鱼独醒。

人生贵艰阻，稍向道涂经。

苏泂

苏泂　孔明庙

未了功名便阖棺，荒祠零落汉衣冠。

知心惟有庭前柏，能与先生共岁寒。

苏泂

苏泂　口占

士生弊于文，其实乃无用。

今年州县间，朋友多不贡。

桔槔旱而工，已得轻抱畒。

大舜举皋陶，乃曰选于众。

苏泂

苏泂　哭唐姑丈县尉

一官蓝绶只虚名，两妇朱丝合不成。

问我诸姑先冢舍，别君三日便铭旌。

高堂寂寞朝昏养，侧户乖遗子女情。

欲写此哀无处所，竹风荷雨泪纵横。

苏泂

苏泂　哭小侄梅老

我初养柏儿，年纪三十四。

颖季得梅老，岁数适我类。

而梅生不凡，头骨甚硗异。

见之怀抱中，宛有成人器。

漆光眼目动，玉雪皮肉细。

爱之甚于柏，稍长望其贵。

每出偏问归，祝父好看视。

犹嫌碍关钥，莫伴柏嬉戏。

固尝约而父，筑室更雘位。

请师共教授，儿侄精六艺。

中年不如意，藉此期自慰。

庶几和仲老，他日远虎侍。

梅胡不佳实，飘谢许危脆。

更医再而三，历齿一十二。

留之苦不可，去我何乃易。

而父真断肠，汝伯重垂涕。

尔梅竟何往，小槥但遗蜕。

登槃莫荐子，登陇休折寄。

云然我所伤，畏是尔名字。

梅兮早归来，尚作梅花弟。

苏泂

苏泂　哭邢刍父六首

颐养花能秀，谦卑玉似温。

当家衣钵受，外氏典型存。

逸骥方开路，归云遽敛昏。

胸中何事了，地下与谁论。

苏泂

苏泂　哭邢刍父六首

未晬俄孤子，垂髫便俊声。

深知表独立，敢谓竟无成。

嗜好惟经史，情亲到友生。

回看真梦幻，未必泯神明。

苏泂

苏泂　哭邢刍父六首

江汉渊流远，芝兰雅韵深。

规行真畏友，庄语賸闲心。

未悉昭昭理，长怀秩秩音。

且随贤父窆，应伴放翁吟。

苏泂

苏泂　哭邢刍父六首

在昔呻吟作，于今族姓无。

致身胡不可，得寿有相须。

鬼魅资强黠，乾坤恶好儒。

黄陈诸老泪，何独为惇夫。

苏泂

苏泂　哭邢刍父六首

恸哭叫苍天，其如手足然。

几年能尔熟，一日弃予先。

委翰愁胠箧，赓诗叹绝弦。

求儿方画褓，有母况华颠。

苏泂

苏泂　哭邢刍父六首

太学三旬食，邢家万事空。

初头才过我，半后已无公。

惚恍扶床语，仓皇就木终。

从今颜巷冷，宁复孔尊同。

苏泂

苏泂　来禽诗

粲粲来禽已著花，芳根谁徒向天涯。

好寻青李相遮映，风味应同逸少家。

苏泂

苏泂　赖婆桥诗

赖婆桥下粼粼水，几见居人说废兴。

自笑年来车马迹，得如桥畔白头僧。

苏泂

苏泂　老蚌

老蚌吸秋月，饥鹰号朔风。

人生根蒂少，物理短长同。

难学累累印，休书咄咄空。

馀年见儿态，若个白头翁。

苏泂

苏泂　老鬓诗

老鬓惊霜觉，春容带雪来。

散愁诗数首，觅醉酒三杯。

行店人归少，荒林鸟去回。

高情无与共，自摘涧边梅。

苏泂

苏泂　老杜浣花豩图引

拾遗流落锦官城，故人作尹眼为青。

碧鸡坊西结茅屋，百花潭水濯冠缨。

故衣未补新衣绽，空蟠胸中书万卷。

探奇欲度羲皇前，论诗未觉国风远。

干戈峥嵘暗宇县，杜陵韦曲无难犬。

老妻稚子具眼前，弟妹飘零不相见。

此公乐易真可人，园翁溪友肯卜雘。

雘家有酒邀皆去，得意鱼鸟来相亲。

浣花酒船散车骑，野墙无主好桃李。

宗文守家宗武扶，落日蹇驴驮醉起。

愿闻解鞍脱兜鍪，老儒不用千户侯。

中原未得平安报，醉里眉攒万国愁。

生绡铺墙粉墨落，平生忠义今寂寞。

儿呼不苏驴失脚，又恐新来有新作。

常使诗人拜画图，煎胶续弦千古无。

苏泂

苏泂　乐隐

橘隐仙人是乃翁，几年涵养在其中。

商颜不出浑无事，安得开禧第一功。

苏泂

苏泂　凉意

凉意满中庭，乾坤洗濯清。

鹊河通海浪，萤火乱天星。

便觉黄花近，休看白发生。

客床眠不稳，起坐听秋声。

苏泂

苏泂　梁湖

路长人迹少，日午树阴正。

兹行乃无故，解后得所性。

佳眠离尘境，此事安心竟。

晚饭过邑门，未害喧中静。

苏泂

苏泂　刘郎诗

白发刘郎意自悲，桃山还是欲花时。

一生漂转成何事，留得玄都数首诗。

苏泂

苏泂　刘振之访别举似喜雨诗次韵

尺泽霏微起寸阴，稍苏焦槁见青青。

便疑菽粟中天降，绝喜阶除半夜听。

访我尚其新旧雨，话归还忆短长亭。

交游若问今何似，世味谙来似楚萍。

苏泂

苏泂　龙瑞宫

花竹青虚卉木苍，行穿溪水过山房。

黄冠相对如泥醉，此是人间不老方。

苏泂

苏泂　龙瑞宫

嶂密峰圆不似山，桃花流水做春闲。

神仙只在人间世，妄意虚无缥缈间。

苏泂

苏泂　龙瑞宫

未必时人识面频，偶然踪迹似逃秦。

重来洞府青春晚，一树柀　花犬吠人。

苏泂

苏泂　陋室诗

陋室行蜗子，良朋断马踪。

一官当面过，万事转头空。

故有诗驱疟，那无檄愈风。

丰年仍俭食，岁晚得途穷。

苏泂

苏泂　鲁墟行

今兹水用事，檐雨四十日。

祷祈遍群望，　解入家宅。

小民例煎迫，在在绝粒食。

圣人制邦国，休养觊生活。

本根者州县，父母资牧伯。

夫何失其理，致使为盗贼。

犯之复无赦，恐负天地德。

昨来诸暨变，本以鹾故得。

有司屡杀戮，势欲与之敌。

民生各良性，岂独肆凶慝。

饥寒迫于后，妻子时动色。

那知刀锯威，乃甚沟壑厄。

市人起相战，争利初殴击。

吾非志剽掠，解后有其迹。

王官亦人耳，闻此宜隐恻。

不然罹宪网，无暇谋复出。

呜呼不得已，天下盖非一。

横尸类难狗，斩刈遽狼藉。

颇闻动官军，馀党收捕急。

傥非劝本务，有死民不易。

是时天复雨，省宰到层毕。

夫民使之饱，不饱亦吾匹。

丁宁善其生，泪下死魂魄。

苏泂

苏泂　绿萼梅

炼得丹成卸羽衣，更餐日彩弄晨曦。

九疑魂断归无计，自倚湘筠醉几时。

苏泂

苏泂　绿萼梅

水仙分御六铢衣，云作中单翠作蕤。

占断芳园无两树，月明倒影浸愁漪。

苏泂

苏泂　绿阴

绿树阴中石枕头，功成不愿割鸿沟。

君看上蔡牵黄犬，悔杀人间万户侯。

苏泂

苏泂　绿阴

佳木丰交午荫稠，门阑青草没阶头。

道人洗净筝琶耳，睡起一声黄栗留。

苏泂

苏泂　梅花

清贞表独立，半蕊便风流。

信有魁天下，群芳未转头。

苏泂

苏泂　梅花树下读高兄诗

寻思秘阁贤郎样，一似梅花带竹枝。

每到君边作梅想，却来梅下读君诗。

崇奎堂暖春风候，射的山寒夜雪时。

安得居游君共我，梅花三友说心期。

苏泂

苏泂　梅口遣兴

屏迹甘衡陋，驰书捷置邮。

击匏成潦倒，行李当嬉游。

偶往无前约，明知不自由。

米盐嗔妇问，书剑惜儿留。

颇涉湖堤远，旋惊野店稠。

小梅溪侧寺，疏柳驿边楼。

放烧催青入，瞻山揭翠流。

鸡笼从势卓，狮卧得形修。

花面施家说，碑颜蠡庙修。

池冰鱼附藻，县早肉垂钩。

短景中俄昃，孤烟散复收。

数凫将子出，一雁落声幽。

古怪藤妨瓦，湾磈石碍輈。

度危还借步，揭浅更呼舟。

栗大封悬屋，萁香炒贮瓯。

气豪纷敺击，博负几喧啾。

月与星偕隐，云将雪共谋。

拾岩乾竜窣，汲涧冷飕飀。

少饭粞为食，无衣纸作裘。

楮艰钱愈瘦，吏墨政仍偷。

桥幻僧伽佛，桁传岭海囚。

舞傩群画鬼，唱牧和村讴。

钉坐初尝{左虫右截}，比邻递解牛。

门符矜鸷诡，馆泊佐倡优。

麦种稀稀糁，机罗轧轧抽。

谢媒茶褐袄，迎妇柿红球。

酒味轻疑水，泥途滑过油。

骑都应赴禄，舆哭定包忧。

稍稍更墟市，迢迢隔坂丘。

土风随变易，人语欠温柔。

倚伏时皆有，文章理亦犹。

本原天意觉，去就物情求。

叔世谁青眼，当年早白头。

生涯潘令拙，旅次庾郎愁。

诗好霜侵鬓，谈高雪在喉。

极思闲似垛，只合懒于鸠。

命岂奔波注，官知老病休。

漫云予有罪，寡信彼堪羞。

久矣鸥盟杜，居然蝶梦周。

诘朝才婺女，曷日到衢州。

苏泂

苏泂　梅翁所作无一丝勉强意亦和一首

达士养四体，受敌听腹背。

悉意万卷读，往昔若晤对。

日者鬓发改，自恨笔力退。

得句造澹薄，晃亦我所爱。

苏泂

苏泂　梅雨

江南四月苦风波，细雨天寒柰若何。

梅子之黄如弹子，菘窠其白柰花窠。

苏泂

苏泂　梅雨

篱根日日击扁舟，衣桁才乾水又流。

老子病馀凡事懒，但薰沉炷沦茶瓯。

苏泂

苏泂　梅雨

双飞蛱蝶情何厚，百啭仓庚韵可听。

肯为螳蜋看黄鹤，忍从燕子乞蜻蜓。

苏泂

苏泂　美人

美人隔秋水，别我今何时。

晨兴念良觌，路远莫致之。

安得双翅翰，飞去东南陲。

矢心菖蒲花，白首以为期。

苏泂

苏泂　猛虎行

君不见蜀山之高直上登云梯，草边路侧多少豹狼蹄。

盘龙山下三脚虎，震天一啸回风低。

横拖骡马捉猪犬，咆哮出入吁无时。

有时人立作气势，团目金努矜毛皮。

跳林越涧伏榛莽，亦挟一子携其妻。

妻儿子母谁不爱，难以人肉趒其饥。

好生之德乃天相，杀人正自人杀之。

吁嗟此虎独三足，明白罪状人皆知。

如何击抟更不念，白昼坐使行人迷。

昨宵风雨振林薄，飒沓万仞千夫随。

一夫争先探其穴，曳出斫死桥之西。

寝皮食肉志不厌，亦戕其母烹其儿。

初图一虎得三虎，顿令此类无留威。

何如千山尽勦绝，眼见蜀道都平夷。

乃知强梁不足贵，人世岂得无危机。

苏泂

苏泂　梦句

元日新春又一年，剡溪仍是旧山川。

白头野叟无时事，独自寻僧雪满船。

苏泂

苏泂　梦卢子高

魂梦依稀欲见君，须臾为月又为云。

起来接得如鸦字，谈笑声音了不闻。

苏泂

苏泂　梦退堂师

碧眼霜颅事已非，梦中相见只攒眉。

推敲有法犹分付，一似高丽寺里时。

苏泂

苏泂　梦峡

未定还家乐，仍思去国情。

猿枝楼阁影，龙府佩环声。

水漩欹斜碧，山摇突兀晴。

分明昨夜梦，百丈峡中行。

苏泂

苏泂　梦尧章桂花下

扑鼻清香两绝诗，分明参到小山辞。

如今独自秋风下，不似当初并马时。

苏泂

苏泂　梦游

殿前入醉索催茶，玉女传宣赋彩霞。

谁道尘缘犹未断，碧桃花下却思家。

苏泂

苏泂　梦游海山二首

海山青碧一千重，楼观飞霞朵朵峰。

薄晚维舟浑不得，飘残女乐趁天风。

苏泂

苏泂　梦游海山二首

绀幰行空半簇花，太真扶辔极夭斜。

一声何处宁王笛，吹入春风百万家。

苏泂

苏泂　梦中作

青灯一盏照青编，月色霜华两皓然。

交友岁寒何所忆，水仙王庙竹林边。

苏泂

苏泂　名节

了知名节重于山，谁信今人古谊存。

百草前头梅萼秀，群飞之内凤凰尊。

有身合下阳城拜，无些能招宋玉魂。

公道世间犹我辈，未妨归卧掩柴门。

苏泂

苏泂　南塔诗

松树何知过百年，树根流水亦清涟。

莫嫌寂寞无人到，多有人来正不然。

苏泂

苏泂　拟古

曾城上岧峣，楼观切星辰。

其下视九州，我行屡秋春。

道逢兮美人，遗我芳兰荪。

兰荪不可佩，饮水代朝餐。

仰看双飞燕，起势何翩翩。

颜渊称贤者，乐在箪瓢间。

美人舍我去，此去何时还。

恓恓思徒抽，恻恻声孰闻。

苏泂

苏泂　拟古

煌煌庭中菊，秋后各已花。

玄霜下苍叶，憔翠同凡葩。

采之或伤生，不采谓我遐。

遗贱讵不然，无已安其家。

萧条陶彭泽，归去随风沙。

自古有如此，我何良叹嗟。

季伦昔富贵，举国称石家。

千金买绿珠，歌舞笑春华。

醉归击珊瑚，恨不穷骄奢。

黄尘洛阳起，里第生桑麻。

仲尼卒旅人，历聘空摧车。

古来竟何为，不见东门瓜。

苏泂

苏泂　拟古

日月递相见，玄发惊蹉跎。

冥冥北邙路，去者何其多。

妻孥聚欢乐，志远身已讹。

功名无富贵，此路不可过。

可怜世上人，刺促鸣干戈。

金尊幸有酒，不饮将如何。

苏泂

苏泂　拟古

汉光昔未遇，颇为兄嫂欺。

谁知韩王信，本是屠沽儿。

他时筑将坛，意气帝者师。

中兴屏新莽，长剑诛赤眉。

皇天生一物，大小随其资。

倒令饥与寒，何以生育为。

永言观厥成，圆璧殊方圭。

天意定不尔，变化应须时。

少小弄文翰，把笔能哦诗。

十五学缀文，如茧中抽丝。

青云付达官，十九名新知。

南辕异燕路，鄙笑无挈提。

甘心穷阎中，疏食黄瓜虀区区蠹鱼习。

槁死不可医。闲斋秉微尚，

高视圣者师。谩言苦如荼，

谁信甘如饴。

苏泂

苏泂　拟古

自吾蜀中归，稍拂衣上尘。

古今名利场，误杀多各市地人。

归囊课宿有，颇欲谋其身。

买花郡庠东，结屋清镜滨。

山田不满百，浊酒当濡唇。

庶几友生来，谈笑夜达晨。

此志犹未道，宽作明年春。

人生几明年，谨勿浪苦辛。

苏泂

苏泂　拟古

往时寻芳兴，屡醉黄金卮。

日来酒量窄，三盏忘东西。

虽然不多饮，不饮还复思。

所以毕吏部，千古遭潮嗤。

每年梅花开，如与粲者期。

有时棹孤舟，间或借马骑。

水村及山驿，日炙仍风吹。

醉归更有携，研席相娱嬉。

今年堕尘鞅，颇复疏阔之。

此君应有言，亦曰好恶移。

凄凉残年历，春到无多时。

如何江南岸，不见开一枝。

苏泂

苏泂　偶题

少壮忧藜藿，堆盘齿豁疏。

平生空布褐，垂老賸金珠。

世有伯劳燕，人谁熊掌鱼。

痴年将半百，抚事已嗟吁。

苏泂

苏泂　陪制帅宝学侍郎饮别金陵诸胜地

制阃三年名，亭台一日违。

江山云外款，鼓吹月中归。

夜气轻杯力，霜棱迫妓围。

明当趁朝谒，回首此依依。

苏泂

苏泂　七夕

七夕相寻旧宅来，鸡头月下脊令杯。

饮残谁问天边事，独自婆娑弄影回。

苏泂

苏泂　栖闲堂

纷纷世界多金宝，试觅一闲何处讨。

天公忌闲亦惜闲，似欲人人忙里老。

长安道上人如烟，信有阴阳错昏晓。

食升衣尺我类渠，玉带金鱼为谁好。

上而公相下百官，鞅掌其身发华皓。

出临民庶或愧色，归对妻儿仍热恼。

农商工贾各有役，何况倡优及舆皂。

岂如老龚缚屋看青山，凭地于邻甘种稻。

有男肯获女习纺，布褐藜羹事翁媪。

天怜老龚忙为贫，报以一闲非草草。

乃知富贵天不惜，闲处闲人古来少。

问龚胡为闲处栖，告以中恬外无扰。

家传古书数万卷，充栋牙签四围绕。

兴来拈读拂蠹鱼，兴尽留残听啼鸟。

花阴坐久看日转，叶径行稀任风扫。

问闲何味作何说，口不能言心自了。

初从太白得微遇，晚向渊明饱问道。

区区拟议已不闲，非作非休此其稍。

我闻如是三叹息，苦恨当年归不早。

闲中之味肯见分，亦欲诛茅镜湖小。

苏泂

苏泂　钱塘渡

百年鬓发春风晚，十二阑干落照微。

多事钱塘江上水，送人离别送人归。

苏泂

苏泂　遣热二首

人生万家室，大暑亦劳劳。

滴露点周易，临风歌楚骚。

朱丹谁复羡，斑白懒能薅。

一笑问儿子，汝何催我曹。

苏泂

苏泂　遣热二首

田舍东湖隔，楼居北户升。

感时秋鬓白，怀友晚山青。

病不妨书读，闲应养性灵。

敝裘苏季子，四海一飘萍。

苏泂

苏泂　遣心四首

秋昫如火灼肌肤，世念功名一点无。

晚洞龙归带飞雨，卧看檐溜落阶除。

苏泂

苏泂　遣心四首

眼看飞蝗乱似蚊，伤禾害稼不堪闻。

人言所在如飞雨，恐是淮南懒战军。

苏泂

苏泂　遣心四首

西风飒飒动蒿莱，江上芦花似雪开。

甚喜茅斋清睡熟，却忧边面有尘来。

苏泂

苏泂　遣心四首

租田已旱仍遭水，饱饭明年岁月长。

未见桂花先一笑，满山金粟拟为粮。

苏泂

苏泂　遣兴

曲径萦纡入翠林，无人风自落来禽。

山中不记今为晋，一刻清闲直万金。

苏泂

苏泂　遣兴

风林缥缈有如无，烟树重重直爱渠。

今我时光能有几，古人诗兴已无馀。

又随簅舫冲潮去，未结茅斋并水居。

旅馆萧条厨传少，江妃来遗一双鱼。

苏泂

苏泂　琴台

朱弦牢落更谁闻，青草台高鹤唳云。

尚有茂陵多病后，眼前相对卓文君。

苏泂

苏泂　青牛宫

青牛宫中青草生，数间老屋徒欹倾。

老人婆娑坐牛背，似怪关尹闻其名。

东来万里西游客，倚遍宫前旧时柏。

巫咸大招不可期，欲向青牛问消息。

苏泂

苏泂　清凉寺

倚石为城竟是痴，春风秋雨柰何其。

山容似铁犹能改，世事如棋未可知。

庙食孙郎馀草莽，龛灯弥勒賸流离。

相逢一笑真难得，把笔赓诗记此时。

苏泂

苏泂　顷在金陵郡斋与黄观复夜坐漏箭下一二十刻率未寝对语既尽明烛渐昏

映雪工夫久已无，引锥自刺一何愚。

青灯一盏书狼藉，画作金陵瞌睡图。

苏泂

苏泂　穷

已着风帆似马奔，雪花无数入船门。

诗穷到处无医治，愁绝湘江浸楚魂。

苏泂

苏泂　琼花

一树婆娑种月华，夜阑依旧护风沙。

今年不往扬州过，曾看夫人庙里花。

苏泂

苏泂　秋风

秋风清入骨，秋树薄于云。

老去悲时序，新来断句文。

燕鸿相背发，泾渭一生分。

信有难言事，天高不为闻。

苏泂

苏泂　秋风

秋风荷叶老，秋月桂枝生。

万物四时意，八荒双眼明。

忧虞滋疾病，治乱阅阴晴。

秔稻今年少，无劳社酒倾。

苏泂

苏泂　秋感

油窗漠漠雨垂垂，秋尽江南草木知。

促织到头无一语，不知能有几多丝。

苏泂

苏泂　秋感

朱槿不堪留，牵牛上竹幽。

蛩声清夺漏，鹰翮劲思秋。

掩卷悲先哲，看山忆旧游。

闺情兼旅梦，百虑五更头。

苏泂

苏泂　秋日泛镜中憩千秋观

病起重来理钓丝，扁舟迨及素秋时。

旧交犹有青山在，幽趣唯应白鸟知。

冉冉年光行老矣，茫茫世路欲何之。

秦皇酒榼苔封遍，虚负霜螯左手持。

苏泂

苏泂　秋声

枕边无寐骨毛轻，露欲为霜月正明。

一叶梧桐如唤客，起来搔首听秋声。

苏泂

苏泂　秋兴

秋高朔马肥，壮士多感激。

起看天宇空，万物尽阴黑。

连年稍艰食，所至多盗贼。

人情有驯致，世或尚姑息。

坐令鼠子辈，渐欲穴我室。

苟生各有养，飞走随所得。

夺攘乃如此，彼计多变易。

我生无根蒂，尚守祖父宅。

迩来时命乖，仆仆州县客。

两亲化为土，弟妹各狼藉。

箕风度窗牖，蟋蟀催妇织。

贫家一匹绢，已费几蚕力。

夫妻仅补缀，幸宽儿女责。

复思后来事，对酒不能吃。

人言有定数，祸福那可择。

胡为自惨戚，三十头雪白。

贫居应闭门，原宪乃非病。

读书到周孔，岁晚吾事竟。

佳哉亦可乐，妙在得所性。

于时俗虑少，鱼鸟共涵泳。

芦花深两桨，秋色满湖镜。

颇怀梅子真，屡起泛舟兴。

明当文会友，圣处一参订。

此生饭不足，敢不听于命。

苏泂

苏泂　秋夜

一派银河似练横，浅深波浪浸天青。

夜阑忽有风吹动，摇漾南箕北斗星。

苏泂

苏泂　秋夜

一点流萤自入扉，清风都向草头吹。

眠稀又被啼螀妒，看见新凉上小时。

苏泂

苏泂　秋夜登湖桥

平湖秋水满拍拍，恰好三月桃花春。

所不同者一轮月，下上青镜奁寒银。

我来跨湖桥顶坐，月照水光光照我。

春暄那得抵秋清，自摘霜华餐露颗。

苏泂

苏泂　秋夜有感

灯影三更夜，虫声四壁秋。

雨阶疏滴滴，风幔飒悠悠。

朋友新凋丧，湖山旧钓游。

平生匡复志，老去未能休。

苏泂

苏泂　秋夜有感

楼上几当当，残更引漏长。

月明山树湿，露下药苗香。

朝野衣冠异，郊原故物伤。

平生三径草，此夕更苍凉。

苏泂

苏泂　热

夏云端的似奇峰，忽作颓墙四面红。

坐想微风过荷叶，梦成疏雨滴梧桐。

浮家何计来波上，举扇无因出焙中。

三十馀年吟冷语，今年吟到水晶宫。

苏泂

苏泂　日铸岭下狂歌行

我生天地不如意，甚欲飘然去人世。

却思一死胡足悲，死而不乐胡死为。

又思天地之间固有足乐者，安得庄周之鹏穆王马。

有时骑气或御风，天上天中更天下。

息驾玄冥圃，驻节蓬莱宫。

攀星太极南，访日扶桑东。

东西南北何局促，自可直造混沌趋洪蒙。

又思去有归，安得来无从。

当时六鳌负亦重，岂有身常不转动。

会须四六二十四足一欠伸，我居其高视尔众。

不知化为大海水，为复茫茫而已矣。

不知鳌有复鳌亡，为复人生或人死。

此时逍遥游，不见争夺场，

想见四维上下俱茫茫。巨鳌尔灵便如此，

公欲欠伸不难耳。且如皇宋三百六十州，

出门所在多山丘。其间平地少，

但见萝茑藤蔓下下硗确森相樛。青鞋有底踏须破，

人寿几何行不休。更令生世人，

逼仄生戈矛。迂回隔绝千里成万里，

亲戚朋旧相见朝夕无缘由。尔鳌若未动，

为我背略倾。飐翻山与丘，

平地与人行。也知上天本来广，

也知下地本来平。只因山丘多，

顿使天地轻。我当作章问帝借北斗，

酌沧溟。尽歼逼仄人，

更杀马与鹏。百拜稽首，

祭鳌之灵。

苏泂

苏泂　乳爵

乳爵机心浅，逢人自不飞。

阔疏罗网事，爱惜羽毛稀。

一物知天理，他年任布衣。

相忘容苟免，吾与汝无违。

苏泂

苏泂　若耶溪

岁月去悠悠，沙边一线流。

荣无严子钓，直有楚臣钩。

雨气知鱼乐，烟光验鸟愁。

馀年未可料，几度此维舟。

苏泂

苏泂　三白

大雪平地尺，腊中相见三。

无人堪共赏，与壁自高谈。

茗事工为崇，诗盟吊不咸。

梦成蝴蝶去，飞过百花岩。

苏泂

苏泂　三界

地属元三令，风回更幅蒲。

橹声欹枕里，灯影到家初。

稍觉身何有，行当梦亦无。

平生不耕食，五斗欲谁辜。

苏泂

苏泂　三界

风日催曛暮，江溪半浊清。

春寒归雁急，沙远落鸥惊。

有志诗书误，无家去就轻。

短篷扃不寐，高枕念平生。

苏泂

苏泂　三山放翁先生生朝以筇竹杖为寿一首

信手公侯八十年，言归山泽更舑仙。

声名固自盖天下，耆老所当留日边。

满腹诗书真我有，一门簪笏自家传。

持来筇杖非无意，窃比东坡寿乐全。

苏泂

苏泂　三峡

三峡波涛壮，秋深鼓棹前。

飞空多陨石，失木有惊猿。

洒遍时时雨，晴开处处天。

篙工罢锣鼓，此地出神仙。

苏泂

苏泂　三游洞

悬崖三百丈，五里到松门。

路尽始佳处，苔深无屐痕。

细泉牛乳滴，亭午艾香温。

舟楫红行疾，无劳具酒尊。

苏泂

苏泂　山中雨

盈盈池上花，瑟瑟花下雨。

双双蛱蝶伴，对对鸳鸯侣。

池鱼金作鳞，鱼虎翠为羽。

兀坐一山春，山春愁独语。

苏泂

苏泂　伤嬾巢

车水池边句尚新，重来手帖更精神。

知他的赴何方约，一去茫茫不告人。

苏泂

苏泂　上楼大参

贞元朝士久成空，故国灵光但有公。

四海已迟三日雨，八荒同在一春风。

耆年盛德天应相，大册高文老更工。

且为商家了梅事，未须海道觅舟东。

苏泂

苏泂　上楼大参

四朝相业旧仪刑，今代衣冠类晓星。

青眼更谁怜后裔，白头空复抱遗经。

冲霄有路开笼鹤，槁案无时泣卷萤。

吏部观文均所爱，因声廊庙一丁宁。

苏泂

苏泂　上清雪

拨雪寻行路，推书问枕屏。

恍登瑶玉府，忆在锦官城。

眠少灯相伴，愁多酒易醒。

寒鸡唤清晓，匹马又遐征。

苏泂

苏泂　上馀姚

忆侍大人江北去，却从伯父野堂回。

争知二老轻凋谢，岁晚扁舟一个来。

苏泂

苏泂　苕溪杂兴四首

斜风细雨转船头，夜半波平带月流。

行到下菰城畔望，水晶宫阙是湖州。

苏泂

苏泂　苕溪杂兴四首

美人楼上晓梳头，人映清波波映楼。

来往舟行看不足，此中风景胜扬州。

苏泂

苏泂　苕溪杂兴四首

只道还家犹未还，故山书册蠹鱼残。

半生不疗饥寒苦，空有诗名满世间。

苏泂

苏泂　苕溪杂兴四首

笔判虚空也太奇，古今天下几多诗。

虚空判了元无尽，信手拈来自不知。

苏泂

苏泂　十二峰

画图曾识巫山面，今日亲临十二峰。

万里平生无此梦，却疑身在画图中。

苏泂

苏泂　十六日伏睹明堂礼成圣驾恭谢太一宫小臣敬成口号

三边兵隙果谁开，尽道秋高战马来。

宗祀告成无一事，小臣欣睹带花回。

苏泂

苏泂　十六日伏睹明堂礼成圣驾恭谢太一宫小臣敬成口号

黄门驰马去如云，末后椒房驾玉轮。

惊起秋风无处避，变成三月万花春。

苏泂

苏泂　十六日伏睹明堂礼成圣驾恭谢太一宫小臣敬成口号

月中鼓吹日中归，重领中宫拜寿闱。

指点都人最欢喜，今郊恩赦每郊稀。

苏泂

苏泂　十六日伏睹明堂礼成圣驾恭谢太一宫小臣敬成口号

祥烟漠漠上龙旗，将相侯王护六飞。

一望御街红数里，几人簇拥赭黄衣。

苏泂

苏泂　十六日伏睹明堂礼成圣驾恭谢太一宫小臣敬成口号

燕罢芳园敕御龙，须臾仙仗簇还宫。

千官过尽尘如雾，薄暮香钿满路中。

苏泂

苏泂　十六日伏睹明堂礼成圣驾恭谢太一宫小臣敬成口号

花枝人面两欣然，和气晴光四接连。

亲向官街听舆诵，太平天子万斯年。

苏泂

苏泂　十六日伏睹明堂礼成圣驾恭谢太一宫小臣敬成口号

朝家积累有深仁，天听由来不远人。

且愿君王省征伐，明郊重见四夷宾。

苏泂

苏泂　十月二十八日迁入赵氏借屋适有名酒及延致内黄侯约兄弟共醉颍季有

黄花已判一年休，短褐无端又去秋。

环堵肯云原宪病，卜居那免屈平愁。

交情白发和难有，故里青山未拙谋。

醑我横戈陪季孟，人间棠埭薄公侯。

苏泂

苏泂　十月二十八夜至此怅然继和

病马犹依枥，饥鸿更著行。

深宵风雨后，万里道途长。

骨立难看镜，愁来怕举觞。

少年轻聚散，曾笑客思乡。

苏泂

苏泂　石镜

凿石何年种月轮，清光终夜照香魂。

凄凉不比班姬扇，犹是君王送死恩。

苏泂

苏泂　世事

世事一翻手，诗旧三折肱。

江湖多白雨，魂梦杂青灯。

同好才如此，言归有未能。

平生飞动意，元不羡鹍鹰。

苏泂

苏泂　寿陆放翁三首

年事依稀鬓复青，看书细字眼犹明。

池边自种桃初熟，篱下曾枯竹再生。

已觉貂蝉除世念，未妨龟鹤伴诗情。

日供薪水门人职，准拟金丹点铁成。

苏泂

苏泂　寿陆放翁三首

边松坐石日从容，故国灵光只我公。

岂有文章高海内，独将身世老山中。

丹头跃笋分明异，梅萼含椒即渐红。

千岁斯人要宗主，不妨留眼送归鸿。

苏泂

苏泂　寿陆放翁三首

花间乳鹿笑相迎，拄杖穿花导鹿行。

六子子孙俱宦达，三山山水亦聪明。

论诗何止高南渡，草檄相看了北征。

带得门人也仙骨，年年来此贺长生。

苏泂

苏泂　寿暹侄

行年过二十，不可恃青春。

再此为中宿，三之即老人。

诗书先足己，寿禄后荣亲。

当日痴顽叔，从师霅水滨。

苏泂

苏泂　寿颍季

有屋须生子，为家要及时。

云山千态度，弓冶几书诗。

寿日能佳事，秋风况捷期。

长年一杯酒，吾与菊花知。

苏泂

苏泂　书愤

黄叶冷飕飕，临风搔白头。

江湖无老伴，天地有新愁。

橐禁行鸳晓，榆关战马秋。

平生忠孝意，到死不能休。

苏泂

苏泂　书怀

出门莽莽无所适，青草门前少行客。

读书妄意学周孔，行年三十头雪白。

朝廷伏闻治清静，贱子何忧官得失。

平生志气渺江海，前日诗名漫梁益。

相公青毡化乌有，大似不蒙稽古力。

恭惟元佑全盛时，左右明王非列辟。

尔时吾祖亦遭逢，曾与坡范同入直。

同朝人士服该贯，后世儒生犹辟易。

石羊去作高资梦，金榜空馀岘山宅。

烂然朱紫照一门，绵亘百年随社稷。

中兴郎从间有人，往往命薄中道塞。

只今晨星颇相望，岂不稽首荷王泽。

先中人间亦筮仕，曾未几见捐禄食。

坐令诸子各困顿，须与祖世事乖隔。

忠肝痛胆欲谁付，冷屋风灯但萧瑟。

明知长短均一尽，自是炎凉心所恻。

昨蒙宗公置牙齿，事下丞相当审覈。

驽才不堪驾十乘，爝火或可继残夕。

纵然得遂岂其志，未免妻嫂有轻色。

诸兄生儿任门户，两弟行当问家室。

祖宗祭祀足依赖，插架牙签肯终毕。

至尊恭己正南面，下采刍荛及群策。

男儿努力要及时，致君尧舜收故物。

春风吹花人满江城，醉击珊瑚夜吹笛。

属予寄傲谅兹契，隐肆壶天许分席。

西游酹酒吊杜甫，东望吟诗怀李白。

萧湘南浮窥舜葬，淮海北上巡禹迹。

归来故旧半为鬼，未死一身长百疾。

向之经行辄梦寐，江汉沱潜犹彷佛。

尘埃熏人眼生翳，文字不立口挂壁。

樊笼日月安足恃，会觅丹砂变形质。

时哉鹏翼倘相逢，俯仰人间访畴昔。

苏泂

苏泂　书景

黄衣莺子一双飞，飞到花间立少时。

此际东风有情思，杏花吹折最繁枝。

苏泂

苏泂　书所见

画手何须觅范宽，有人楼上倚栏干。

琼田玉界三千顷，野鸭飞来不道寒。

苏泂

苏泂　书张氏壁

潮水迟朝渡，湖村竟日留。

肯从沽酒饮，故作挟书游。

得句因题壁，逢人问买州。

双凫应不远，知道客来不。

苏泂

苏泂　书紫芝卷后

为爱君诗清入骨，每常吟便学推敲。

明知箧笥篇篇有，百度逢来百度抄。

苏泂

苏泂　霜露吟

短褐新冬逼，中流一棹孤。

旅程沙泊雁，行色树穿驴。

霜露悲愁骨，功名畏老夫。

平生知范蠡，尝胆会吞吴。

苏泂

苏泂　霜毛

深深四檐雨，眇眇一枝灯。

酒尽独愁妇，家贫全似僧。

中年多感慨，同好少交朋。

自省空诸有，霜毛未可憎。

苏泂

苏泂　税马盘沙

故里何人起卧龙，飘然琴剑只西东。

马头忽与长安近，又听三茅观里钟。

苏泂

苏泂　思故人

故人不可见，书札报平安。

黄菊谁能折，青山独自看。

雨生南浦足，秋入五湖宽。

岁晚无多事，相看把钓竿。

苏泂

苏泂　四月二十四日喜雨次振之韵

朝来骤雨郁烦蒸，晚见疏星挂汉青。

大点忽随风信入，好声先觉梦魂听。

春过种失农犹及，喜极诗成语未停。

每恨买山无酝藉，不知肝胆露青萍。

苏泂

苏泂　四月十三日晓梦入试枕上口占

百花开尽蝶蜂去，绕屋团团杏叶阴。

除却平生我与我，世上谁人谁此心。

苏泂

苏泂　四月十三日晓梦入试枕上口占

行年今已是七十，况世非皆七十翁。

柏儿安女莫迟我，我入泰华游衡嵩。

苏泂

苏泂　似梦非梦作

仙女宫钗玉凤头，太平天子翠云裘。

九霄下视人间世，底事相看笑不休。

苏泂

苏泂　松桂堂

素韠归来痛倚庐，四时花鸟护幽居。

躬行已达参乎孝，佩服难忘孔子书。

绿荫千年知不改，清香奕世岂无馀。

客来已自徵前梦，未必中堂影像虚。

苏泂

苏泂　松桂堂

伯夷能使鄙夫宽，此老传家不在官。

魂梦犹能教儿息，九原风节更高寒。

苏泂

苏泂　送陈永康昌年

公不登台省，犹宜立内朝。

如何百里县，更以一身遥。

俗悍须宽理，年丰在政调。

清秋送卓茂，目断马萧萧。

苏泂

苏泂　送富知丞之官丹阳

官袍岁久不能青，放了铜章却县丞。

时事自新醒眼看，古心逾拙白髭生。

有田有屋宁三仕，随雨随风又一行。

举世其谁识公者，临岐何独怅离情。

苏泂

苏泂　送观复机宜荣侍南游二首

友谊平生少，心期远近同。

略无时俗气，信有古人风。

几谏知吾子，忠言在若翁。

南州须趣召，先寄状元红。

苏泂

苏泂　送观复机宜荣侍南游二首

命拙仍多故，君来每慰情，

艰虞还俭岁，文字久寒盟。

又作家山别，宽为数月程。

闲门闭萧瑟，病眼向谁明。

苏泂

苏泂　送黄木香与九兄

冶叶倡条无意度，黄香千叠最宜春。

折来欲赠空惆怅，未遇人间第一人。

苏泂

苏泂　送黄木香与九兄

妃子妖红湿领巾，马嵬遗恨几番春。

如何淡素衣龙衮，一似秦宫入道人。

苏泂

苏泂　送陆放翁赴落致仕修史之命

先生天下名，有耳谁不知。

区区以蠡测，于海徒赘辞。

弟子事先生，乷角以至斯。

文章起婴慕，德行随萧规。

昨闻挂衣冠，固共识者疑。

岂期平生学，终郁海里施。

先生健而武，神志元未衰。

每登渔隐堂，再拜奉履綦。

留我坐终日，诲我忘其疲。

送我出重门，行步又若飞。

或捉笔大书，或脱口赋诗。

或时几酌我，自倒金屈卮。

我出谓客言，先生寿期颐。

上为天下贺，下以贺吾师。

在郊一角麟，藏六五总龟。

先生固高世，而世肯我违。

情知渭滨载，谩道渊明归。

果然一札下，未觉十年迟。

堂堂孝庙史，当代谁宜为。

二十八年间，凡事公见之。

英灵果在天，笔削讵敢私。

矧惟陛下圣，益重黄发咨。

湖山晚无用，遭逢乃今兹。

先生顾谓我，万物各有时。

苏泂

苏泂　送陆怀祖之官丹阳

放翁去作水中仙，有子生平在眼前。

钟爱甚于贤伯仲，传家仍自好诗篇。

肯为筦库官无小，会复公侯泽更绵。

我亦与君非久别，秋来须上浙西船。

苏泂

苏泂　送孟信州去矣行

青丝络马黄金羁，紫衣导从前驱驰。

男儿四十作太守，路人指点生光辉。

我时笑与路人说，太守襟怀世人别。

平生为政学鲁论，爱民如儿少鞭挞。

上饶之民吾贺君，君独不见南安军。

是家官职未渠已，太后垂帘功盖世。

苏泂

苏泂　送钱子望

才名富有馀，挥袂别乡闾。

小作经年计，轻赍一束书。

州城蕉叶暗，驿路菊花疏。

尚想南来使，时因问起居。

苏泂

苏泂　送三兄出宰常山

官次淹时久，才华应世须。

及瓜逢六月，行李过三衢。

迓吏江边少，赍装驿外都。

潮经渔浦夜，樯泊富阳晡。

柳障飞云合，花溪落照孤。

别情初岛溆，行色半菰蒲。

后日思家否，兼旬到县无。

衙新夸彩栋，俗厚省鸣枹。

陆走通闽蜀，川浮赴越吴。

往来纷雁鹜，富贵几金珠。

故老知名父，诸公拜画图。

琴声追旧宓，谣咏溢今苏。

驯听桑间雉，欢瞻屋上乌。

源流从孔氏，操履是颜徒。

卓鲁方如许，龚黄盍念夫。

吾侪甘龃龉，仕路不崎岖。

霜叶看青绶，秋蓬类白须。

但令民若子，何恤吏如奴。

宰相曾传业，郎官此问途。

入朝端继轨，负郭款营租。

女大宜招婿，儿单切教渠。

箕裘绵代远，门户更谁扶。

乃伯偏怜我，尊兄况友于。

中年嗟契阔，少小事差殊。

木拱人难作，庭怀鲤共趋。

鹏程方衮衮，愚意独区区。

日者门关隔，兹行郡国迂。

吟风谁属和，饮月欠相呼。

一室甘岑寂，回舟思郁纡。

傥归存懒拙，应与钓耕俱。

苏泂

苏泂　送邢刍父赴漕试盖予以牒逊之

长江我之愁，倒岳推不去。

琴瑟有凄怨，居室等行路。

十三出从师，三十兹无成。

向来为何事，投老悲秋萤。

堂堂文翰场，攘臂君甚武。

丈夫贵高谊，我得宁在汝。

达官总遗恨，所乐才妻儿。

君堂有夫人，禄养当以时。

吴山青入天，江水流到海。

才难叹先圣，战伐偶今代。

四序看迭移，南薰已西风。

天命不可为，往哉及其锋。

苏泂

苏泂　送裕师骨

去年石上君携我，今日溪边我送君。

世事尽从朝晚过，人情难必死生分。

苏泂

苏泂　送裕师骨

轻幡袅袅思悠悠，梦破依然到鼎州。

送客名还家里去，青山白骨自风流。

苏泂

苏泂　送赵大资途次口占

渡口斜阳欲满旗，锦衣容易逐云衣。

圣朝无事宗臣老，白发沧浪一舸归。

苏泂

苏泂　送赵蹈中府签对策大廷

奥学通玄象，须时对广廷。

端为贾生策，动合圣人经。

事往谁谋始，时今未敉宁。

因留非所志，君相眼终青。

苏泂

苏泂　岁杪

客子船都泊，幽人夜独醒。

五更初水长，四壁尽歌声。

已若从吾好，因之念此生。

行年半七十，岁事复峥嵘。

苏泂

苏泂　所思

香炉峰顶行人绝，曾借匡庐带雪看。

今日东州逢六月，恍然回首一清寒。

苏泂

苏泂　所忆

一陂潭水绕花身，渌净分明照得人。

最忆蒋陵西曲路，春风相伴两乌巾。

苏泂

苏泂　太息

生物趋功日夜忙，中年转觉事茫茫。

时情何限刀边蜜，岁晚偏多叶上霜。

屺岵增悲谁覆载，桃梅结实几青黄。

读书不办关门计，又着麻鞋走四方。

苏泂

苏泂　陶令

陶令归来后，何人记若翁。

难将五斗粟，换此一窗风。

喜色均童稚，高情更菊松。

悠然信天命，今昨定无同。

苏泂

苏泂　提举刘学士以某论守江之策未行作诗见遗谨次

福胎当日起燕然，始信兴亡不属天。

谋国自知无秘计，何时归把牧羊鞭。

苏泂

苏泂　提举刘学士以某论守江之策未行作诗见遗谨次

自是群公气未平，黠羌何虑不休兵。

欲成江左收贤俊，叹息无人致二生。

苏泂

苏泂　题极览亭

每向湖中望高处，却来高处望湖中。

云兴霞蔚九天上，水绕山围一万重。

苏泂

苏泂　题蜡屐金貂二亭吕巽伯表弟命赋

蜡屐登山去，金貂换酒来。

一生须几两，万事付三杯。

饮尔非狂耳，归欤有旨哉。

何时两亭暮，吾与汝徘徊。

苏泂

苏泂　题栾城第三集

百金留一书，我心胡不喜。

自朝至日暝，耽玩无穷已。

复惭文未老，年既三十四。

更后四十年，未必办兹事。

苏泂

苏泂　题千秋观

不见风流贺季真，酒船回棹莫逡巡。

如今湖上千秋观，逢著黄冠亦可人。

苏泂

苏泂　题三高亭

千顷飞花特地寒，又随渔艇泊苍湾。

三高问讯来何巧，趁得冰湖看雪山。

苏泂

苏泂　题山寺

白云飞绕寺楼钟，点滴清声露打松。

童子开门还报我，鹤眠犹在最高峰。

苏泂

苏泂　题司马提举画鹰

旧读少陵句，今观司马鹰。

风云千变化，天地一飞腾。

侧目看枝鸟，回身掣臂绳。

何由饮西颢，真逐羽毛升。

苏泂

苏泂　题松鹤

鹤鸣松树颠，人行松树下。

人禽两无属，往往俱物化。

明日还独来，寂寞青松夜。

扰扰征途间，谁是知音者。

苏泂

苏泂　题兴旅亭

舟行竟日雨冥冥，晚饭凄凉送客亭。

云羃乱山看不见，隔江惟有一堆青。

苏泂

苏泂　题元真观屋壁二首

琳宫无俗务，书卷得相亲。

树影自知午，棋声不见人。

实为萧爽地，暂得自由身。

客至谁能接，应知懒是真。

苏泂

苏泂　题元真观屋壁二首

冬青干已老，柏树亦萧萧。

紫殿岁年远，黄冠早晚朝。

井甘邻共汲，食寡腹常枵。

永夜看河汉，仙人似见招。

苏泂

苏泂　题周氏庵

缓步胜骑马，迷涂问跨牛。

莼丝方扰扰，湖水亦悠悠。

解后因成款，淹留却当游。

旁观君共我，真是两沙鸥。

苏泂

苏泂　听雨诗

三分春事二分休，造化明明百草头。

一夜雨声清似玉，半窗梅影淡于秋。

家贫只与诗为伍，客去从教睡作俦。

败衲依然湖海阔，老来无喜亦无忧。

苏泂

苏泂　庭前菊

百圳黄香十月春，东篱佳节误陶巾。

开花较晚酒羞涩，风味依然似主人。

苏泂

苏泂　途次口占三首

草檄头风愈，吟诗疟鬼藏。

三年如昨日，多难更殊乡。

涧底秋花小，枝头病叶黄。

饥餐并困卧，平地有仙方。

苏泂

苏泂　途次口占三首

鼓棹泛瀰茫，驱车道莽苍。

功名中底用，奔走为谁忙。

白浪高扬子，青山入建康。

从来怀古意，秋至转悲凉。

苏泂

苏泂　途次口占三首

枣子万星攒，良苗绿一端。

扑篮多秀色，吹帽受风寒。

扰扰水和尚，泠泠山药官。

近诗差进步，安得老梅看。

苏泂

苏泂　团扇

团扇光阴有一年，楚骚心事忽凄然。

风高碧落无穷雁，日暮青山欲断蝉。

老去极思顽似石，古来元忌直如弦。

吾庐咫尺金沙地，聊与僧伽话夙缘。

苏泂

苏泂　挽故开府节使观文赵公二首

杵臼孤无食，诗书卒致身。

佩琴重化蜀，衣锦却归鄞。

不废先君养，难忘旧日贫。

公卿如匹士，伯父更何人。

苏泂

苏泂　挽故开府节使观文赵公二首

绿鬓今如雪，陪行万里长。

稍从师北面，重作婿东床。

道义非常重，精神有不忘。

一为天下恸，端复细思量。

苏泂

苏泂　挽周晋仙二首

酷爱金陵二百诗，自痴那得使人痴。

草堂寂寞荆公死，泉下相逢试质疑。

苏泂

苏泂　挽周晋仙二首

雪跨冰悬句尽珍，生前已自外其身。

重来不见长安道，犹恐虚空遇若人。

苏泂

苏泂　晚步湖桥

吴侬生长镜湖边，湖晚登桥意欲仙。

初见苍山下红日，忽看白月上青烟。

收藏画本归吟笔，应答渔歌送客船。

回首更阑人去后，玉虹横浸冷金眠。

苏泂

苏泂　晚渡

小雨湿诗人，人疑过渡频。

望山高着眼，就树巧遮身。

有句寻鸥说，无家认鹤亲。

明朝上京去，酾酒酹溪神。

苏泂

苏泂　王千里得晋献之保母碑及砚索诗

客从王家来，示我王家物。

云是彼樵者，垦山之所得。

升沉有时节，至宝不浪出。

祖先暨儿息，嗜好俱第一。

青毡未渠失，近代无此笔。

观其逼人处，造次神品入。

石遗半缺齧，行草百十七。

昭陵不可及，季孟精爽集。

天地倏开张，鬼神为之泣。

泓也玉璧姿，肯为泥沙没。

呜呼黄祊殉，人事止枯骨。

临池例饮墨，有底鹅领识。

夫君矧其后，妙契过漂石。

居然今视昔，年数正八百。

苏泂

苏泂　往回临安口号八首

高丽寺里访诗僧，嬾上湖船独自行。

行到寺前人迹少，不知傍有白云迎。

苏泂

苏泂　往回临安口号八首

老铦相见一欣然，说似艰虞是去年。

从此新诗更超诣，时人欲杀岂无天。

苏泂

苏泂　往回临安口号八首

道傍举首揖髯陈，领得秋塘句法新。

归饭客楼随取别，隔桥相见两诗人。

苏泂

苏泂　往回临安口号八首

江湖漂荡旧刘郎，不饭经旬病在床。

起见旧交仍慷慨，绝怜鬓底有新霜。

苏泂

苏泂　往回临安口号八首

戒子桥南白塔西，青桐新长盖楼枝。

轻风忽向楼前过，不似长安店里时。

苏泂

苏泂　往回临安口号八首

清晓无车一仆随，南山行遍北山来。

日长搭得回船去，薄暮涌金门尚开。

苏泂

苏泂　往回临安口号八首

天竺前头灵隐东，山川奇崛自玄工。

旧时可是不曾看，今度重来看不同。

苏泂

苏泂　往回临安口号八首

吟诗一日便东归，吟到楼头日色西。

今度重来有吟兴，湖边寺寺与留题。

苏泂

苏泂　望前山雪寄叶山人

烟云出没微微白，知道前山雪出来。

应在山中望城郭，烂银宫阙是蓬莱。

苏泂

苏泂　望秦山残雪

山脚斓斑日到迟，清连秦树夜猿悲。

因思上古英雄帝，不见苍苍白白时。

苏泂

苏泂　望三山放翁居

晚进违前辈，湮才重此州。

绝知他日少，预作百年忧。

樵牧非身致，聪明不我谋。

莫令司马藁，祗候茂陵求。

苏泂

苏泂　闻孟良父侍郎解婺印改江东漕再和堆字韵

十行芝检从天下，六月荷花照水开。

未必便将东节去，不妨政用此时来。

安排过阙留中奏，想像攀辕恋别杯。

遣贺以时非造次，索公一笑簿书堆。

苏泂

苏泂　闻莺

东村水车声未已，西村阿童唤牛起。

麦晴欲稳天更寒，雾雨萧萧熟梅子。

读书窗下少人知，绿阴幽草胜花时。

一声娅姹复娅姹，时有黄鹂来去飞。

苏泂

苏泂　闻莺

一个冬青树，莺声日日来。

屋西偏娅姹，应是绿云堆。

【卷08】

苏泂

苏泂　问水诗

顷别知何处，重来喜奈何。

望洋夸海谷，倒箧注天河。

变化龟文坼，沦漪鸭顶波。

白鸥没浩荡，清兴满吟哦。

苏泂

苏泂　问讯耕堂

五更三尺雪，应是没耕庐。

洞彻八窗景，泓澄一腹书。

卧看龙夭矫，闲玩玉模糊。

差胜陈家否，妻儿共拥炉。

苏泂

苏泂　问讯知府高校书

为问高夫子，朱黄想校书。

有诗连日有，无讯十分无。

月谈梅行色，窗寒竹寄居。

惟应牙痛愈，列屋任闲渠。

苏泂

苏泂　巫山峡

山木无端又一秋，夕阳和影上扁舟。

旧时十二峰前路，惟是猿声共客愁。

苏泂

苏泂　无题

爱酒陶彭泽，能诗陈后山。

浮沉将底用，长大若为颜。

镜面舟一叶，梅边屋数间。

饶君双鬓白，还我半生闲。

苏泂

苏泂　无题

绿云无据玉楼空，回首悲欢一梦中。

为忆当时裙样色，隔墙嫌见石榴红。

苏泂

苏泂　无题

月样梳横鬓脚倾，弄箫骑鹤上青冥。

归来自摘金茎露，手写黄庭一卷经。

苏泂

苏泂　无题

梦到巫山起较迟，花梢日在不多时。

关心自对空梁语，一个飞来燕子知。

苏泂

苏泂　无题

树端浮绿涨连云，青草池亭不见人。

犹有蔷薇数枝在，虽然是夏亦如春。

苏泂

苏泂　吴淞

把蟹风前醉，吟诗水面歌。

馀年听造物，所嗜独烟波。

兰棹凭双穉，菱花笑一皤。

稽山今又昔，贺老苦无多。

苏泂

苏泂　吾庐

阴阴处士庐，寂寂闭门居。

颇安颜氏子，敬谢陶胡奴。

可使龙作鱼，不使马为驹。

诗成有奇气，浮云时卷舒。

苏泂

苏泂　五次韵送蹈中造朝

镜曲春帆远，延和晓仗穿。

已更新历日，休问小行年。

用我书三箧，从渠食万钱。

功名今古意，留眼看苍天。

苏泂

苏泂　五和堆字韵呈孟漕

十年但有书题问，今日亲逢幕府开。

薤本自迎公始到，桃花应笑我重来。

何妨邂逅评诗句，不用殷勤治酒杯。

办取篮舆共吟赏，石头秋晚乱云堆。

苏泂

苏泂　武昌

南楼丝管日纷纷，一带春江浸碧云。

遗老相逢问年几，白头闲话岳将军。

苏泂

苏泂　悟前生

秋风拂拂草头青，秋日离离万宝成。

懒把幽怀经俗事，每因前境悟他生。

谢郎船上鱼新买，贺监湖边酒细倾。

七十三分今过二，且然无忤白鸥盟。

苏泂

苏泂　西百官宅池上诗

一架荼醾覆水开，游鱼架底自徘徊。

如何知道人来看，故触流花去不回。

苏泂

苏泂　西湖早秋

明知有热不多时，可喜秋清又可悲。

四十九年蘧伯玉，西湖一阵桂风吹。

苏泂

苏泂　西陵道中

冻缆牵鸥浦，炊烟饭驿亭。

吴云怀践白，越树急闾青。

年数那无老，巢居会有宁。

长歌和渔者，愁绝未堪听。

苏泂

苏泂　西兴渡口雪

岸侧枯杨卧玉龙，卸残鳞甲趁天风。

明年更作垂垂绿，会率莺花入汉宫。

苏泂

苏泂　喜雨和转庵韵

香雾腾云滃郁蒸，九重精祷格真清。

连朝润泽非凡雨，通国欢呼荷圣情。

好句便疑从地涌，劳歌不复和车声。

鹁鸠屋角休无赖，未许寻常唤妇鸣。

苏泂

苏泂　喜雨忽风作酬仲归

触石兴云走列峰，天官日日课分龙。

有怀竞喜神灵雨，无术添驱变化筇。

枕上佳声欣溅瀑，田间乐事喻号钟。

连朝风伯何从恶，敢不凌兢为肃容。

苏泂

苏泂　峡险

剖凿谁其始，山川出秘奇。

祗应天地设，未必鬼神为。

崩石惊船过，盘涡逼棹移。

蓬莱如在眼，泪冷挂猿枝。

苏泂

苏泂　夏行郊外

吹红抱得绿团枝，蝴蝶飞来又却疑。

藤架野花无著莫，是人行处有香随。

苏泂

苏泂　先寄观复

老去真无几，为官又不成。

殷勤驱病体，端的为交情。

人以风姿胜，梅将雪意争。

知君定怀我，株坐或遐征。

苏泂

苏泂　闲居复遇重九悠然兴怀颇谓此节特宜于贫盖富贵者不知若是之清美也

风凄日薄鬓毛新，岁岁年年乐此辰。

多少昔贤留赋咏，大都九日称清贫。

畒头无酒心仍醉，篱下看山意愈真。

自采黄花供陶谢，迩来嘉兴属何人。

苏泂

苏泂　湘湖饮平远亭口占呈邢刍父

我屐欲行山路远，我舟欲泛湖水深。

湘湖湘湖在何许，不在天上终可寻。

君才未减邢居实，药品之中贵参术。

君归芹省我湘湖，夜看月明朝日出。

苏泂

苏泂　小立

飞却青天白鹭鸶，短篷相伴月明知。

只因独速归来后，见我沧洲小立时。

苏泂

苏泂　小憩西兴

吴越相望一苇通，仙凡不隔半帆风。

玄晖有句无人识，尽在西兴落照中。

苏泂

苏泂　小亭诗

小亭西角杏花明，寂寞闻莺但一声。

九十日春今五十，自挼红蕊绕阶行。

苏泂

苏泂　晓行

稚子侵烟语，征夫破晓行。

百为真有数，万物本同生。

扰扰岁月晚，悠悠江海情。

荒鸡叫茅屋，一笑又天明。

苏泂

苏泂　效张文潜雪体

布衾如铁衣生角，学道终宵免醉昏。

儿女呻吟惟有睡，老人独自起开门。

苏泂

苏泂　效张文潜雪体

楼高谁上最高层，独客思家见只憎。

半夜樵归逢说虎，隔溪罾罢约留灯。

苏泂

苏泂　谢耕道一犁春雨图

好事图形复赋诗，岂知真个把锄犁。

野人开卷微微笑，最忆轻簑带湿归。

苏泂

苏泂　谢月林寄诗次韵

重入都门又许时，旧巢新燕欲何之。

清风忽送苕溪便，满纸云烟七字诗。

苏泂

苏泂　行宫

先帝乘龙厌九州，行宫花柳不胜愁。

伤心更有秦淮水，故绕宫墙日夜流。

苏泂

苏泂　邢兄次韵再答之

红尘欲欺人，甚欲出尘去。

人生贵险艰，九折有夷路。

学剑剑不就，学书书不成。

春蚕裹于茧，腐草化为萤。

高明信天资，踸踔亦步武。

同床有恩怨，当面分尔汝。

疲容仰吾父，髫乱怜吾儿。

传衣与养菽，上下皆失时。

杜甫西去秦，仲连东蹈海。

富贵毋相忘，此意岂三代。

惟君眼中人，多若古人风。

赠君宝剑篇，谨勿伤其锋。

苏泂

苏泂　邢兄招纳凉大善以醉眠不及往大篇见嘲一笔走和

昨宵予不饮，月下看风生。

不饮竟大奇，识此风月清。

今宵予醉狂，醉眼仍看月。

月落犹未醒，思与枕簟歇。

从来清凉事，果为独士悭。

良月如佳人，解后亦已难。

月色政尔好，友生偶然来。

此乐如此时，百岁能几回。

我眠不在枕，我醉不在杯。

平明视鬓毛，定恐此物催。

四十馀一年，侵寻行老景。

人老欲何为，此话当自领。

大块天地宽，酒泉岁月永。

非醉复非眠，快活心下省。

苏泂

苏泂　续旧句

人人不识句中眼，请问吾家岩壑翁。

只把荒耽讥晋士，那知经济在其中。

苏泂

苏泂　学渔

舟楫苹花渺，江湖喜气多。

一天飞白雨，半夜湿青蓑。

帆转星初落，潮归镜欲磨。

平生动中静，安枕信风波。

苏泂

苏泂　雪

穷冬那得许奇观，疑怪重衾夜更寒。

正烂漫花随处有，不坚牢玉暂时看。

上章谒帝应留得，下令教儿莫扫乾。

岐路杨朱定垂泣，东西南北总漫漫。

苏泂

苏泂　雪霁归湖山过千秋旧少留

纵辔不嫌远，逢山犹一登。

夕阳波渺渺，残雪塔层层。

折竹横遮道，饥乌下涿冰。

欲归还小驻，倚杖对崚嶒。

苏泂

苏泂　淹泊

淹泊何如此，归来亦偶然。

江寒惟罩雨，船晚各炊烟。

宿雁起无借，饥乌鸣乞怜。

遥传潮入浦，孤埭已争牵。

苏泂

苏泂　岩壑兄去岁此时作春前四绝句姿媚可爱然犹有遗者因复作一首

萦风送腊回，生意遍陈莇。

似织如丝处，春从里许来。

苏泂

苏泂　檐雪

檐雪无风久未消，贫家昨夜有琼瑶。

明朝却与雘人笑，只作清斋水一瓢。

苏泂

苏泂　滟滪堆

滟滪堆头一叶舟，半年人共水东流。

平生快意才如此，不数东南数十州。

苏泂

苏泂　杨梅

孙梅过尽官梅在，下番杨梅独擅场。

唤作荔枝元不是，是渠犹着小红裳。

苏泂

苏泂　杨梅

每勤蕨叶护筠笼，独自还丹表里戏。

留与越人共夏祭，莫教恶雨打成空。

苏泂

苏泂　仰屋

仰屋无穷事，甘心未遇时。

雨花明燕羽，风叶堕蛛丝。

农务从人说，光阴类箭移。

早知霜白鬓，那免一生痴。

苏泂

苏泂　野航

山青水绿思悠悠，几处滩头复渡头。

任是无人竞来往，不妨终日自横舟。

苏泂

苏泂　野望

盈盈一水宛秋蛇，鸡犬无声野客家。

雨后绿添沿径草，风回红谢隔墙花。

苏泂

苏泂　野兴

蚕绩桑空又一年，村姑携手看花园。

冬来保得儿孙暖，自解麻裙当酒尊。

苏泂

苏泂　夜读杜诗四十韵

夜读老杜诗，如对老杜面。

此翁历艰难，往往诗中见。

曩吾游川蜀，所恨年数浅。

草堂闻无人，正在成都县。

断碑蚀苔藓，扪读知几遍。

寻思隐其下，终日弄书卷。

庶几平生心，所得未应偭。

亲庭臣行在，归计乖初愿。

言瞻浣花里，卮水乃缺献。

人间画图样，皮骨怪丰腆。

京华四十载，褐短更驴蹇。

至今彼堂上，唇绽齿微现。

独馀双眸子，利若秋江剪。

因何太瘦生，贫贱恐不免。

耒阳一脔炙，饮食知味鲜。

后人美肴膳，出语秽虾蚬。

那知独角龙，妙用天行健。

至其得意处，力斡造物转。

神雷破潜穴，霹雳飞雨片。

武夫荷戈战，飒沓旗鼓偃。

蛟鼍呿波浪，宗庙罗黻冕。

鞭车甫平陆，梯磴忽绝巘。

又如虚空内，一气互游衍。

有足恣驰驱，不行渠自远。

苍茫鬼神会，惨惨颜状变。

春荣与秋悴，时节随晦显。

凤鸣朝阳桐，诸鸟徒巧啭。

关雎乐不淫，小弁亲不怨

此身付天地，宁作青紫楦。

低头向严武，陵辱非所便。

百年禀忠孝，句法老益练。

君看夔州作，大冶金百炼。

麟经示褒贬，此物足懲劝。

蜀山上摩天，蜀水下如线。

山川蕴精异，翁句丽而典。

荒郊夜徂半，隔巷闻惊犬。

分明梦见翁，握手一笑倩。

殷勤得软语，意若深予眷。

文章致隆贵，嗤点到群彦。

何当同宗文，相与携笔研。

苏泂

苏泂　夜读老杜星月诗二十首

肺胃清如洗，悠然二十诗。

月星连北斗，冰雪绕南枝。

煮壑充茶碗，烹龙送酒卮。

杜陵天上语，举世几人知。

苏泂

苏泂　夜二首

明月耿清夜，乱蛩啼草根。

幽人浑未寝，独自倚柴门。

苏泂

苏泂　夜二首

明月在天上，流光遍草莱。

平生一樽酒，思与故人开。

苏泂

苏泂　夜泛

澄波湛湛接新秋，月子波心印一钩。

荷叶乱花看不见，夜深时有小龙游。

苏泂

苏泂　夜句三首

儿女咿嘤斑竹床，蜩螗六月沸如汤。

登楼谁问牛郎事，只看银河意已凉。

苏泂

苏泂　夜句三首

一派天边淡淡横，虽然无浪有风生。

人间各自昏沉睡，看到三更划地清。

苏泂

苏泂　夜句三首

四更过尽五更来，看见参旗卷复开。

澄澈定非人世酒，就渠斗柄酌三杯。

苏泂

苏泂　夜坐读韦苏州集序

兹辰孟春夕，芳意二分在。

登临愧成晚，倏忽朝晡改。

楼栏带栖鸟，野色半苍黛。

花围郡园夜，柳暗陂塘外。

昏钟四檐雨，悬灯澹予对。

瓶梅书帙乱，茶树窗纱碍。

披文到韦集，神赏希唐代。

炉烟起寂寞，至味久不坏。

妻眠稚无扰，斯境非凡会。

于时暂得我，真净青莲界。

蚩蚩竞物欲，宵寐犹憎爱。

谁知屡空者，庶远樊笼害。

苏泂

苏泂　一室

一室晨辰入，平居社稷忧。

萤飞原有夜，蝉远不胜秋。

短发千方误，中年万事休。

摩挲门外柳，坎止亦乘流。

苏泂

苏泂　一笑

曾服燕支遂得仙，此花风味出于天。

杜陵无句休惆怅，且共东坡一粲然。

苏泂

苏泂　忆黄观复

地远过从少，天多眼界宽。

晓书繙卷白，秋桂绕亭丹。

小雨妨相觅，幽花孰与看。

平生杜陵老，到此赋诗难。

苏泂

苏泂　忆卢子高

与君同气不同家，今度书迟望眼赊。

遇物却思高姓似，江头行坐看芦花。

苏泂

苏泂　忆杨梅

不羡南州锦荔枝，鹤头猩血正红滋。

老饕隔岁流涎甚，为趣容山半月期。

苏泂

苏泂　忆杨梅

才熟惟应便送官，摘来和叶上金盘。

病夫病久无灵药，且服丹砂数百丸。

苏泂

苏泂　忆杨梅

夏祭先供项里祠，鲜香未晏已闻思。

昨宵梦里依稀见，满树薰风重压枝。

苏泂

苏泂　忆尧章

数月书斋懒出门，眼看世事但纷纷。

长安岂是无相识，除却西湖但忆君。

苏泂

苏泂　忆朱子大学士一首

翠麓晚萧骚，无风树亦号。

官荣归若辈，诗态忆吾曹。

信有忧能死，应无酒可陶。

平生相照地，不隔半秋毫。

苏泂

苏泂　忆紫芝

几度青衣裹白云，流传仙句世间闻。

如今一去无踪迹，独自看云不见君。

苏泂

苏泂　忆紫芝

清才漫仕橐长空，末后翻身尚客中。

便死托生都是妄，直疑君去作秋风。

苏泂

苏泂　因会薛船官寄子高

昔忝卢郎旧，因寻薛子舒。

浅交初未惬，重见极相于。

嗜好三人共，参商十载馀。

长安灯月酒，吾与汝怜渠。

苏泂

苏泂　颍叟弟赠别韵

狙公多诈惑朝三，蚁穴何知亦战酣。

世上规行无中矩，人间北看有城南。

怀哉畎亩终从欲，老矣江湖合罢参。

便道阿连同结屋，未妨作茧似春蚕。

苏泂

苏泂　咏草

天涯随意绿匆匆，只与牛羊践踏空。

挽着便堪供药味，谁令汝不遇神农。

苏泂

苏泂　咏草

芳草复芳草，青似青松树。

今年见汝黄，明年复如故。

今来古往人，南北东西路。

苏泂

苏泂　咏怀

初夏腓草木，园绿胜春深。

微雨洒高栋，好风吹我襟。

徘徊花下径，独往玩层阴。

东西燕雀飞，寂寞鸾凤音。

人生积累资，培塿升高岑。

陈力正不能，前修愧周任。

何时歌物阜，薰兮入舜琴。

俯仰终所为，于以达吾心。







卷341

苏泂

苏泂　咏月

入夜金盆上，终宵玉镜悬。

气凉征戌骨，肠断别离缘。

皎洁宁伤性，虚明欲竟天。

平生看不足，兹夕更悠然。

苏泂

苏泂　咏月

既雨中秋望，纖毫桂影分。

魄高疑压雾，香动欲冲云。

稍窘痴蟾窟，全惊睡鹊群。

孤清苦个畔，玉笛片时闻。

苏泂

苏泂　用陶己酉岁九月九日韵

壶樽湛名酒，四散会朋交。

黄菊虽未开，翠木亦已凋。

驾言彼墟矣，佳处聊登高。

山晴敛将夕，宇净豁层霄。

迨我色笑同，息尔筋力劳。

人情旱欲濡，来苏慰乾焦。

傥然随运往，冥契彭泽陶。

有花即重九，何必须今朝。

苏泂

苏泂　幽兴

花气湿书签，琴风入画帘。

绿阴连地黑，朱果落枝甜。

客去从鹦语，人归问鹊占。

村居近城郭，幽兴得相兼。

苏泂

苏泂　游天意寺

午后钟鸣鹳鹤飞，日高岚气湿人衣。

回头但见青松树，不信城中有是非。

苏泂

苏泂　游子

游子那无故，青春亦有归。

小舟冲岸疾，白鸟破烟飞。

物理迷终极，人生喜愿违。

东南双病眼，随日下渔矶。

苏泂

苏泂　有感

滞不求通任布衣，山阴道上玩春晖。

每逢到处花开谢，转觉人生万事非。

苏泂

苏泂　有感

众木晓森森，孤松自百寻。

绝知根气大，能受雪霜深。

草草供时役，悠悠匪力任。

春风遍红紫，啼鴂便惊心。

苏泂

苏泂　有感

隆冬都门归，偃息殊未尝。

搔头不知痒，心事但荒荒。

频年借人居，主者来在堂。

飘然十五口，露处悲风霜。

而予行无从，宁知弃不将。

安巢燕飞来，定穴鱼蛰藏。

天地非不宽，一身信难量。

扰扰复扰扰，天子诛黠羌。

区区复区区，早饭炊绝粮。

庭闱蜕骨久，兄弟糊口忙。

亲戚亦岂无，所过门如汤。

朋友非不多，熟视第感伤。

欲生生无涯，欲死死无方。

弱妻叫欲绝，三子病在床。

汝哭乱我耳，汝痛割我肠。

父母亦念我，陶山永相望。

苏泂

苏泂　有钱咏

树头榆叶水圆荷，黄菊青苔鼓铸多。

莫把诗家作穷相，四时浑不奈钱何。

苏泂

苏泂　有叹

古屋残僧住，孤坟乱蚁穿。

山棱人踏减，滩石浪搓圆。

毁誉无终日，功名有百年。

予方辜壮负，渠得恋华颠。

苏泂

苏泂　有叹

气使与形驱，从知万化渠。

参禅休佞佛，为士盍忘书。

枉铸千金错，终还一味愚。

柴门老翁媪，围坐却安居。

苏泂

苏泂　有叹

杵臼梁鸿事，人间欠此人。

痴儿号饭少，愁妇厌家贫。

雨障雪来晚，梅催柳迓春。

平生兼善意，孤独叹沉沦。

苏泂

苏泂　又南明示众

寂寂松门竟日闲，更无金锁与玄关。

时人欲识南明路，过得溪来便上山。

苏泂

苏泂　又叹庭前杂花草

十年屡作花开想，开尽凡花独未开。

祝付化工应念此，保全根拨待时来。

为梅自合和羹鼎，是菊终须上酒杯。

莫笑凄凉周茂叔，窗前生意草成堆。

苏泂

苏泂　又约赵大再游小阳明其山全似峡中点烟一亭可为吴越之冠

客路心常慰，归栖气苦低。

经行天柱北，梦想雪峰西。

翠壁千岩长，苍烟半点迷。

何当同拄杖，重此听猿啼。

苏泂

苏泂　又中占和林奇卿府教春日即事

门前车马无行迹，堂上真重戴凭席。

东风吹水绿芹香，课试公勤榜新拆。

研经未羡陆德明，侯喜况有能诗声。

朝廷更化要三杰，聘币应先鲁两生。

休言三仕有三已，时节因缘还在是。

满园桃李竞纷华，未害疏梅粲寒蕊。

皇天着意生孔颜，一匙蔬饭宜加餐。

渺然人物望公等，解后试挽唐虞还。

苏泂

苏泂　予既赋金貂亭诗巽伯求益不已偶得名酒连饮辄醉随意长哦忽数十句录

君不见陈留阮籍字嗣宗，竹林贤者渠称雄。

登山临水辄经日，竟用酣饮全其躬。

谓浑汝不得复尔，独善犹子曰仲容。

以其任达似叔父，气压道北空多铜。

宗人共集作圜坐，酌以大斗飞金钟。

著言君子处域内，何异群虱居裻中。

形骸忽忘置不问，岂复上欲图三公。

古来贤达类若此，刘伶毕卓非凡庸。

陶潜数酌宦情远，李白一斗诗情通。

彼胡不醒匪不智，智在意表言难穷。

共惟遥集乃咸嗣，是饮三代传家风。

五马渡江一马龙，事未几见嗟江东。

就家拜爵下车去，摇手温峤吾谁从。

京尹非才固所愿，青山听入明招终。

所亲相顾数在念，谓方醉耳何其聪。

孙为知几翁远识，信使日月垂虚空。

山林钟鼎不两立，珥貂著屐将无同。

解之换酒亦不恶，蜡以盛足诚为工。

古来醉人醉亦醒，后之醒者醒而聋。

作亭缥缈山水胜，曳杖扶疏烟雨蒙。

长江为杯斗为杓，一饮天地生春红，

持杯却酹我遥集，籍咸坟土俱蒿逢。

步兵常侍本何物，目送千古归飞鸿。

我今与子生并世，得不痛沃崔嵬胸。

只看祖家当时所馀两小簏，其视吴屐相去何啻亿万千千重。

苏泂

苏泂　予顷时有一联云太饱伤清气微寒最好诗葛天民极爱之偶再续成

太饱伤清气，微寒最好诗。

轻鸥怜野性，垂柳让风姿。

智巧从天赋，疏狂听我为。

极知贫者病，未许药能医。

苏泂

苏泂　馀姚江上夜看残雪

星斗夜迢迢，江空一棹摇。

乱山诗态活，残雪醉魂消。

已作无怀氏，长思有道朝。

周公梦不见，篷底听鸱鸮。

苏泂

苏泂　馀姚江上作先寄城中亲友

开禧改岁复峥嵘，老我奔驰不少宁。

雪花欺人入衣袂，前日杭州今四明。

老来老来我何有，绿发黄须行白首。

鱼鳞年纪今岁是，挽之不住去如走。

挽君不住知奈何，叩篷击楫聊高歌。

天风为拍雪为舞，寒水自酌金叵罗。

脚根根城不作难，且喜看尽湖中山。

明朝还舍托朋旧，尚有新诗三百首。

苏泂

苏泂　渔父

渔翁年几雪垂肩，钓罢归来月一船。

明日酒醒寻伴侣，卖鱼依旧禹祠前。

苏泂

苏泂　与曾亨仲曹六二兄买小舟游西湖

贪忙安得似偷闲，日日红尘倦往还。

买得小舟真似叶，败荷丛底看孤山。

苏泂

苏泂　与赵监簿

昔我离家日，今皇即位年。

同时辞北极，共载入西川。

雪里赓诗句，江边醉酒船。

重来一访旧，风影故依然。

苏泂

苏泂　雨

春禽唤雨屋山呼，二月韶光一半无。

作崇岂逃泥滑滑，原情当坐谷孤孤。

不应豆蔻花梢重，已怪荼醾叶子粗。

年去年来谁奈得，酒酣击缶和噫呜。

苏泂

苏泂　雨后乞御正殿行请次韵

已成霖雨慰黎蒸，圣主斋居尚穆清。

奏许正朝仍玉食，尽回喜色见民情。

衣篝不惜添梅润，签帙从堆乱叶声。

要雨雨来天便许，不须更卜白鼍鸣。

苏泂

苏泂　雨夜

不待船来雨又风，雨声元要打船篷。

不干篷底纖毫事，一夜佳眠自落空。

苏泂

苏泂　雨中海棠花放简冯元咨

天涯万里春风晚，曾上西楼看此花。

今日东南无处觅，矮筇来问蜀人家。

苏泂

苏泂　雨中水阁闲眺

两山正作修眉绿，一水犹如疋练横。

竟日书窗览今古，几年人世少豪英。

苏泂

苏泂　雨中水阁闲眺

朝看雨脚似悬绳，暮见宽波没钓汀。

鸭鸭归来人寂寂，鸦鸦飞去草青青。

苏泂

苏泂　玉斗

玉斗撞来事已殊，岂知天命有乘除。

秦人自爱三章法，枉却先生胆气粗。

苏泂

苏泂　玉麟堂上口占呈赵大资

节旄弹压万旌旗，中使传宣表睿知。

重见相公官又长，宛然谦下蜀中时。

苏泂

苏泂　玉麟堂上偶成

雨燕飞仍集，池荷密复疏。

无心应人事，随意数游鱼。

碑字千年冷，董风五月初。

玉麟堂上客，曷日赋归欤。

苏泂

苏泂　寓言二首

精神遍八方，一散或为风。

堂堂世之人，奈何总虚空。

我无腾化术，正尔不能从。

回视恍兮惚，老子其犹龙。

苏泂

苏泂　寓言二首

函关度青牛，生在空桑中。

藁砧未刀头，妾身变山峰。

三年化为碧，是血本来红。

古来埋直气，曾见吐长虹.

苏泂

苏泂　远怀二首

缥缈龙泉伯，人间第一流。

胡然天下宝，只顿海东头。

斯道谁兴废，浮云任去留。

绝知他日少，预作百年忧。

苏泂

苏泂　远怀二首

去国三千里，书来一再行。

过从应夙数，契阔更殊乡。

沙草留徐步，溪鸥傍晚凉。

人间无限事，独自有难忘。

苏泂

苏泂　月林即事

竹穿遥径雨穿廊，缭绕东西百步长。

是处有桥通水入，四时无日不花香。

苏泂

苏泂　云川赵使君坐上和赋鸂鶒韵

杏子花开水漫流，羡君得意在沧洲。

莫将文采供人玩，怕入雕笼不自由。

苏泂

苏泂　云门寺诗

重冈落日思依依，地老天荒阅盛衰。

万古烟萝千古寺，唐朝诗句晋朝碑。

鹤贪清气随僧住，松引寒声助客悲。

十载重来衫鬓改，笋舆回路独移时。

苏泂

苏泂　杂兴四首

满地秋声鼓吹同，草根无赖更寒蛩。

情知万事终摇落，忍见霖林一叶红。

苏泂

苏泂　杂兴四首

秋衾薄薄换吴绫，灯焰无多一半青。

却忆旧时荆楚岸，夜深风雨泊船听。

苏泂

苏泂　杂兴四首

兰佩其如楚客悲，年年谁作感秋辞。

不应白骨苍苔后，更爱西风落叶时。

苏泂

苏泂　杂兴四首

琵琶亭上维舟处，水落江空夜雪残。

记得长官邀我醉，县衙当面玉为山。

苏泂

苏泂　再次送刍父韵寄之二首

君到知何日，书来未可疏。

旅情难是久，别意重于初。

时暑方遵涉，斋居少自如。

梁空明月梦，只有不关渠。

苏泂

苏泂　再次送刍父韵寄之二首

当时马首东，追送苦匆匆。

对我藕花雨，思君榕叶风。

畏途迷白黑，醉眼眩青红。

曷日归相问，江湖一钓翁。

苏泂

苏泂　再和古梅

和羹之说昔有闻，岂得不如鲁泮芹。

闻名尚救渴将军，会稽竹箭胡能群。

初花的皪美无度，情事淡泊春空云。

树犹如此人何堪，再三叹息殷仲文。

江南晚生敬耆旧，汲水封植敢不勤。

清霜既降河水涸，笑持双鬓举似君。

人间凉燠易更变，有底寒谷回氤氲。

神奇正尔出臭腐，枯木何怪生奇芬。

诸生径登李杜坛，此老行策伊傅勋。

吾诗称赞愧不足，举止羞涩如羊欣。

苏泂

苏泂　再和陶韵

纷纷流俗间，哀此万众生。

陶翁盖达士，酷爱重九名。

行行步东皋，见菊眼为明。

色香不敢旧，想像闻其声。

欢言各携袂，耄齿逮弱龄。

属予刚制酒，空杯与谁倾。

凛然北窗下，清癯落骄荣。

云团煮风叶，竞用招我情。

醒醉未必尔，昭氏何亏成。

苏泂

苏泂　再和陶韵

贤达不遗世，后来肯下交。

玄发一以变，感此徂年凋。

所怀寄绝俗，泰华未为高。

牛山纵寻斧，何时解干霄。

仲尼聘列国，未觉历日劳。

古今君臣义，比干更茅焦。

皇皇上天意，一物犹甄陶。

清泉黄金花，庶矣饥渴朝。

苏泂

苏泂　再省剡姊

短景催长至，冬温为小春。

昔游今更省，母逝姊为亲。

风木悲吟楚，晴沙巧籀秦。

扁舟君莫羡，未必自由身。

苏泂

苏泂　再吟三首

翠被承恩罗扇弃，一年一度一相逢。

功成者去终当尔，分付池莲与井桐。

苏泂

苏泂　再吟三首

菱角鸡头荐晚杯，诗成不受片云催。

青裙自约弥明喜，更上西楼看月来。

苏泂

苏泂　再吟三首

牵牛篱落蛙池雨，甑有新炊圃有蔬。

团聚秋来少烦恼，只羹藜苋莫羹鲈。

苏泂

苏泂　在昔

在昔西游日，飘然入剑关。

酒醒天外驿，诗爽峡中山。

天地羁栖久，乡园缟素还。

不堪明镜里，重觅旧朱颜。

苏泂

苏泂　赠草

一阵春风起，依然故旧情。

墙根霜下草，吾与汝更生。

苏泂

苏泂　赠耕堂栀子花

六出英英九夏寒，短丛香玉映清湍。

主人自出无人管，输与泠然隔岸看。

苏泂

苏泂　赠韩雪蓬

平生未信简斋诗，一见韩君更不疑。

六月掀篷问溪雪，眼明开遍两三枝。

苏泂

苏泂　赠梅

不作梅花一句诗，今年参透老禅机。

忽然吹堕纷纷雪，又挽寒香探落晖。

苏泂

苏泂　赠暹侄

祖世青毡远，关门鬓欲丝。

犹欣诸子侄，爱觅老夫诗。

贫贱端由此，文章安用为。

勉哉勤所业，须有中兴时。

苏泂

苏泂　张平父逝后寄尧章

入门回首事如麻，岂意铭旌落主家。

有梦合寻苕水路，何心更种马塍花。

十年知遇分生死，八口饥寒足叹嗟。

我亦此公门下客，只今垂泪过京华。

苏泂

苏泂　昭君村

都将心事与琵琶，青冢魂归路转赊。

赢得故乡儿女子，至今头白不离家。

苏泂

苏泂　赵黄州寄示诗绝奇次韵

书回闻道读春秋，笔削馀功指顾收。

鲁国故知人有礼，周家那得圣无忧。

非君着意扶公谷，似我何辞赞夏游。

会引青藜校天禄，毋忘华发此沧洲。

苏泂

苏泂　浙江

演迤来何代，崩腾直至今。

飞潜知险地，征逐欠闲心。

西障残山渺，东流大海深。

会携秋月色，徐听夜龙吟。

苏泂

苏泂　正月二十七日陪唐子耆登卧龙时稼轩已去令人怀之

晴雨烟云态，高深会见闻。

乱山依越定，一水向吴分。

元白诸侯表，杨王俊士群。

春风到红绿，花草总能文。

苏泂

苏泂　正月五日谒放翁留饮欢甚

若人大愧中，不作蝼蚁梦。

春风鬓须绿，文字凌屈宋。

昨朝我访之，杯酒颇自奉。

鱼虾杂淮海，狼藉蔬果众。

妍谭到嘲谑，嘉我一笑共。

末言神仙事，于世本无用。

但可于世人，矫首飞鸿送。

故公所言者，大抵静观动。

胡能更八十，异日亦高冢。

绝怜稽山下，不逐梅笋贡。

堂前谩名龟，堂下或歌凤。

寿公晚唐衣，聊为吾道重。

苏泂

苏泂　之上虞道中作

东关白塔何由见，异日曾惊堠子频。

千顷波涛风雨里，夜深孤载一愁人。

苏泂

苏泂　中秋

亲朋关河阔，一岁几合并。

回思十载我，大半短长亭。

我发日已白，我心日以惊。

尚喜淡泊资，于世少经营。

五日过三县，山川知我情。

吟诗自娱悦，俗子徒我评。

忆我会心友，与我同死生。

取我尘化衣，濯我沧浪清。

我归已数日，我友各有行。

百川我友朋，五岳我弟兄。

我酒难独饮，我怀谁与倾。

今夕我中秋，我自看月明。

苏泂

苏泂　中秋扶病对月

久病头如石，中秋月似盆。

起瞻惟一色，归卧只空村。

信有鄜州见，曾同秘省论。

微吟到河汉，桂树忽飞翻。

苏泂

苏泂　忠州酆都观乃平都洞天也题一首

宫殿隋梁所造成，殿门仍有晋丹青。

白头道士无人见，客至惟呼鹿出迎。

苏泂

苏泂　重到湖上

湖上秋风即便浓，倾都人出赏芙蓉。

我来自爱青青草，白鹭飞回兴略同。

苏泂

苏泂　重到西湖

都下重来百事非，故人相见少相知。

绝怜水减西湖瘦，更喜兵强北虏衰。

苏泂

苏泂　重到西湖

顾虑每怀医国计，仓黄犹忆过家时。

书生老矣都无用，自卷波澜入小诗。

苏泂

苏泂　重哭周四

甫读宗周挽，那知遽绝弦。

所嗟无我辈，不独在诗篇。

行到水穷处，魂伤山寂然。

灰寒空酹酒，恸哭向苍天。

苏泂

苏泂　重送吕知录表叔

别味中年畏，离筵近日频。

青山千骑远，绿树一蝉新。

典狱须吾表，穷涯亦我民。

时因过周守，相与话推仁。

苏泂

苏泂　重阳二首

为客时多不解愁，亦逢佳节强登楼。

酒阑自摘茱萸望，何处青山是越州。

苏泂

苏泂　重阳二首

九日登临两鬓华，鸥边秋色带风沙。

绝怜当日陶彭泽，依旧无钱对菊花。

苏泂

苏泂　重忆家姊

纸钱零落树枝风，子女他人去绝踪。

此后只因多病弟，长官祠下泊孤篷。

苏泂

苏泂　重忆旧句

太饱伤清气，微寒最好诗。

白鸥没浩荡，天马谢羁维。

矫矫真无敌，飘飘信所之。

百年龙变化，万事燕差池。

苏泂

苏泂　舟次横河呈孙季和通守

冉冉归云不自闲，纷纷暮霭已依山。

时光尽入髭须里，行色元非草树间。

旧腊新正能几许，粗衣粝饭试诸难。

吾生所恨长飘泊，又宿汀州白鹭湾。

苏泂

苏泂　舟中

一叶舟中宿，风高浪亦高。

回头人世事，真觉细如毛。

苏泂

苏泂　舟中

夜色随人上小舟，舟中欹枕梦悠悠。

桡歌听得偏幽怨，不觉天明到越州。

苏泂

苏泂　舟中

小睡醒来欲二更，村深那听鼓钟声。

舟中反覆无穷事，只道寒天不会明。

苏泂

苏泂　周家步

儿时下上老翁家，常记维舟岸有沙。

今日沙移吾亦壮，此翁居处只桑麻。

苏泂

苏泂　琢句

琢句真无益，论诗新有名。

客怀无远近，人事只翻腾。

积水明寒树，饥鸿咽夜声。

半年安坐得，又作雨中行。

苏泂

苏泂　濯锦江

机丝波影借光华，巴女临流住几家。

争向芳菲偷锦样，织成平白溅江花。

苏泂

苏泂　子大送桂花答之

小山月在影团团，满院清香特地寒。

病骨逢秋眠较少，五更风露起来看。

苏泂

苏泂　紫芝申之有月夜赓唱俾予续之

楼高发兴微，山水自清辉。

有月略窥枕，无风时动扉。

他生嫌火食，投老羡空飞。

安得余卢赵，相从去不归。

苏泂

苏泂　自判此生非醉杀则睡杀耳未知天公肯见容否作续醉睡句

采石江边踏鲤鱼，华山县里自骑驴。

世间非醉亦非睡，白堕黄粱莫笑渠。

苏泂

苏泂　自判此生非醉杀则睡杀耳未知天公肯见容否作续醉睡句

兀兀蘧蘧也大奇，眼花花处蝶飞飞。

先生饱惯人间事，只麽残年是解围。

苏泂

苏泂　自述

交友凋零似晓星，生涯依旧短长亭。

前身房琯仍名永，今代苏耽不姓丁。

儿女成行头自白，湖山相对眼终青。

还乡曲调如何唱，枯树无言最可听。

苏泂

苏泂　自述一首

春粮了朝炊，细大供十口。

身穷两脚健，天意非汝厚。

前年取荆钗，颇不窥户牖。

甘心似黔娄，习气除夙有。

今年长一女，自省称父母。

方其我少时，岂意今老丑。

时平米谷贱，兄弟仍聚首。

先人敝庐在，清话辰徂酉。

盍簪到诸雏，千指谅非久。

居然小世界，荣悴同一朽。

去城不三里，经岁绝奔走。

登门亦无宾，老树堪尚友。

青毡古家法，迍贱当自守。

能甘此中泉，不饮富人酒。

苏泂

苏泂　走笔次韵刍父喜雨三首

薰兮有南风，下此沛然雨。

后天初震怒，盍燎缁黄侣。

端来丹山凤，况戢螽斯羽。

君诗如民谣，能共天公语。

苏泂

苏泂　走笔次韵刍父喜雨三首

青天一声雷，云雾忽难开。

此定时节至，何因祷祈来。

客方听檐溜，予亦倒残杯。

明朝浮舟楫，尚可看杨梅。

苏泂

苏泂　走笔次韵刍父喜雨三首

方池荫垂柳，想见苏公堤。

一雨水入床，蛙部连东西。

先生不能寐，书卷夜自迷。

穉子黎明来，官路深尺泥。

苏泂

苏泂　走笔次韵黄观复学士二首

未见心先识，相逢意辄同。

半生才得此，叔世若为容。

力学君方壮，缘愁我已翁。

泥涂断还往，信矣命之穷。

苏泂

苏泂　走笔次韵黄观复学士二首

自叹冯唐老，那堪李广奇。

岁寒斯可矣，吾道竟何为。

丽日明桃叶，清风近竹枝。

天机乃人事，到底孰成亏。

苏泂

苏泂　走笔谢高秘书送示诗文

郊居近郭非寂寞，蟠竹结茅依野塘。

白屋老人谈黍稷，青云学士送文章。

藕花开后满船月，枫叶落时缘路霜。

年过三纪不称意，随分江湖作醉乡。

苏泂

苏泂　足疾数日简颍弟

病脚冬逾甚，羁怀老自惊。

生前终有役，隐去更须名。

褐短愁纫妇，文疏愧属兄。

何时了婚嫁，一意学躬耕。

苏泂

苏泂　足姜句

那知身百岁，未办屋三间。

见客慵开口，逢僧托买山。

喜无他志愿，幸不碍清闲。

社燕秋鸿里，人生各有还。

苏泂

苏泂　足虞叟兄句

六月还当月尽休，今年节令却齐头。

萧萧不待听梧叶，一见银河认得秋。

苏泂

苏泂　足虞叟兄句

云里仙人不解愁，人间肺渴望凉瘳。

更深倚杖前除立，一见银河认得秋。

苏泂

苏泂　足赵丈句

跨湖楼好客闲行，身远红尘步亦轻。

月在波心流不去，蒹葭影里一舟横。

苏泂

苏泂　足赵丈句

水光山色斗分明，何许清泠画不成。

月在波心流不去，蒹葭影里一舟横。
