
熊廷弼集

熊廷弼集卷一
巡按奏疏第一
差官通夷疏
查參馬價疏
邊道擇人疏
請并營伍疏
重海防疏
糾劾將領疏
論哈流兔捷功疏
熊廷弼集卷二
巡按奏疏第二
勘覆地界疏
請免商税疏
論遼左危急疏
寧前道給由疏
酌東西情势疏
論捷功异同疏
查參大勝堡失事疏
議留賢將疏
兑寺馬疏
議増河東兵馬疏
熊廷弼集卷三
巡按奏疏第三
．洫
議屯田修邊疏
毌溫
昭涼
国
亟處貪將疏
催勘疆事疏
備述各將首辯文詳四駁兵科疏
牆物
巡按奏疏第四
论
社
修邊舉劾疏
防建夷疏
:■
留撫鎮疏
目録
催巡撫上任疏
舊撫鎮侵没邊儲疏
巡按奏疏第五
酌議撫賞疏
縱虜内地圍獵疏
請告疏
中協副將患病疏
論援兵疏
再請撫賞疏
再論修屯疏
再請告疏
划
凑花
奏繳新餉疏
啭灀漍
■
舉首領疏
舉教職疏
熊廷弼集
舉遷謫疏
舉將領疏
舉將材疏
舉廢閑疏
沿途流亡疏
熊廷弼集卷七
前經略奏疏第一
：国
再請敕書關防疏
迎
如教
迎
滥编
跏惴
請發軍器疏
主帥不堪疏
实滎
实
精選援兵疏
案伽智
酌調土兵疏
事急需人疏
目録
斬貪將疏
ン划
前經略奏疏第二
楫
噩ヨ
朝鮮貢道添兵疏
管大如
沟岳
三帥軍馬無食疏
添設官員疏
学
縣玓顾
（中册）
熊廷弼集卷九
前經略奏疏第三
郎帮冲
蠕
火藥全焚疏
熊廷弼集
火灾如毁疏
亟催各道疏
彬
■
恭慰聖懷疏
黑
遼左將帥同盟疏
い
恤
逆榜詬侮疏
亟補各道疏
贊畫願守寬靉疏
河東營缺將甚多疏
衝邊將領患病疏
大將患病疏
扶病看邊疏邊堡形勢
十
熊廷弼集卷十
國
第
Y
恭慰疏
彌略
略
恭謝疏
目録
發帑充餉陳謝疏
欽賞犒軍户部抵餉疏
邊事查報异同疏
奴酋大舉入犯疏
大帥風痰陡發疏
朝廷叠遭大故疏
病臣罪深孽重疏
熊廷弼集卷十一
前經略奏疏第五
請賜勘問疏
■迴
酌議贖罪疏
≥
尚義輸助軍興疏
黑
衝邊急缺將領疏
急缺將領疏
:
遼左諸臣獨苦疏
援將勞苦异常疏
奉旨交代疏
十벴■
給由疏
轉運事宜疏
熊廷弼集
急需將官疏
人
議添援兵馱馬疏
EY
遼地亢旱疏
官民輸助疏
易買馬匹疏
实出
川十벴
响
：物他
薦舉遼官用遼望以收遼心疏
臨行催請兵馬錢糧器械疏
如川
：川
汰退不堪援軍疏
川
仁及殘軍疏
請督臣移駐關上疏
目録
備述出關情形疏
不可專恃西虜疏
催援兵糧餉疏
河上委難駐兵疏
禍响卒一舟川编
辯明經臣職掌疏
六濕
埤
对巴
据伽据略
温
出關嚴旨疏
辯張本兵疏
姗皿堀
物十
揭帖
七駁兵科揭帖
辨丁默所太史用人朦朧疏揭
發抄周毓陽中丞以遼守遼書揭
留官暘初掌科鑄錢揭
款虜犯搶堵殺非宜揭
噩ヨ略大
辨人言開鐵糧石不先搬運揭
熊廷弼集
説明朱菊水公祖挂冠揭
駁黄大司馬疏稱賊勢緩急功罪揭
駁魏掌科參造逆榜揭
駁李大司農留住境上查算錢糧揭
悔
駁韓僉事辨揭
申明黄大司寇參張名世揭
發抄祭關聖文
發抄餉司原報錢糧數揭
乞早賜處分揭
遣各道先入關放軍民揭
辨王岵雲疏揭
駁葉向高廷議紛紜疏揭
能物十버
巡按書牘第一
序
答石副憲開道夷情十九則
潘燃
答友人查勘遼地
答李峘嶠中丞
答石副憲開道
然
答謝大參守道
答王霽宇制府
答高僉憲開道西虜款成
與李霖寰本兵
目録
答楊滄嶼中丞
與趙太室納言戰款五則
答麻西泉總戎論戰守款
濕母
答麻西泉總戎
答王霽宇制府邊務五則
答王振宇總戎
答麻西泉總戎防守遼海機宜
與分守開原二道營務七則
垇物大
與王振宇總戎
與麻西泉總戎清查占種教場
出实經
熊廷弼集卷十六
巡按書牘第二
浮穷論出
與五道
赢母
與閻副憲代守邊
與李霖寰本兵召募利弊
潘高■母六
答王霽宇制府
與馬大參寧道
與五道馬政六則
答戴通判馬政
潘物
與閻副憲海道買馬宣大
與李峘嶠中丞修守六則
熊廷弼集
與王振宇總戎修築邊城
答王霽宇制府
與楊滄嶼中丞屯堡 火器戰車
答王霽宇制臺
與葉相公屯田四則
答瀋陽王游戎修屯
回正安李游戎
中
與五道
與王大參守道
與閻副憲海道
與杜通判
水
與何虚白餉部
與王霽宇制府
答閻副憲海道
識버
與王少參守道
與李峘嶠中丞哈流兔捷功七則
與胡隆宇兵科
與李霖寰本兵
答杜鶴林總戎
與徐耀玉職方
與吴曙谷少宗伯
回邵泰宇兵部
答閻副憲海道
與杜通判
目録
與海防李同知
與李寧遠
熊廷弼集卷十七
—拙語物雀
前經略書牘序
寄里中士大夫親友
與徐海石公祖
治
與杜總兵文焕
物
修無
答汪静峰制府
答舊開道薛參政國用
中
答陳心龍監院
與分守道閻參議鳴泰
答陳志寰中丞
答李孟白督餉海運
答周毓陽中丞約酋討奴之非
答韓晶宇中丞
答周敬松南大司農
與陳心龍監院
與文受寰中丞 張玄中大參
與陳心龍監院
與韓晶宇中丞
答俞養初密道
熊廷弼集
與亓静初掌科
答李孟白督餉海運
與楊滄嶼經略
與劉贊畫國縉
答周毓陽中丞
之
子
伽
與賀總兵世賢
潘冲合
論李永芳
與兩李賀三總兵如楨 光榮世賢
與京師諸公
與兩李總兵如楨 光榮
答周毓陽中丞
你
與内閣兵部兵科
與張誠宇公祖署刑部
答周毓陽中丞
諭諸將
與兩李賀三總兵如楨 光榮 世賢
諭諸將
與總兵將官
答汪静峰制府
與内閣兵部兵科
溫
與劉贊畫國縉
目録
答周毓陽中丞
答張玄中大同道
答周毓陽中丞
與内閣兵部兵科
答周毓陽中丞
與柴李賀三帥國柱 光榮 世賢
答海蓋道康副使應乾
與官暘初谷科
與亓静初掌科
福
與吴浮玉兵科
與徐海石公祖
:
答周毓陽中丞
恤实
答周毓陽中丞
與李孟白督餉
諭各總兵將官
答寧前道王參議化貞
答韓晶宇中丞
活
答周毓陽中丞
答開原道韓僉事原善
熊廷弼集
（下册）
（十벴
前經略書牘第二
答周毓陽中丞用憨酋機宜
與賀總兵世賢
图
與黄梓山本兵薛對龍兵科
與職方解郎中
與五道
與柴李賀三總兵國柱 懷信 世賢
與周毓陽中丞
與柴李賀三總兵國柱 懷信 世賢
答周毓陽中丞
與守道閻參議鳴泰
與各總兵將官
與守道閻參議鳴泰
法
與開原道韓僉事原善
與柴李賀三總兵國柱 懷信 世賢
與柴總兵國柱
凶
的
物
目録
答周毓陽中丞
與李桂亭大司農
答賀總兵世賢
答周毓陽中丞
諭總兵將官
潘
諭守備黄胤恩
與周毓陽中丞
與陸霽澤文選
與姚益城掌科
答周毓陽中
與宣大軍門吴延寧撫院董臧
與陸霽澤文選
與黄梓山大司馬
與姚益城閱科
與周毓陽中丞
答姚益城閲科
與分巡道張副使鳳翼
答姚益城閱科
丑
與趙知州宋儒
與内外當事諸公
K
與文受寰制府
熊廷弼集
與監軍道邢參議慎言
與袁位宇永道
與亓静初掌科
洒
答周毓陽中丞
罔母什愆
沺冲
答周毓陽中丞
略
與河東三道
與分巡道張副使鳳翼
與方相公
與黄梓山大司馬
與内閣兵部科道
丑验
潘
如
K廿
瓣物十
觞暴
治四
與内閣部科
目録
與周敬松大司空
把地物
與周毓陽中丞
與各道鎮
答周毓陽中丞
與各總兵將官
與陸霽澤文選
與李桂亭大司農
與韓晶宇中丞
答周毓陽中丞
與各道總兵
答董翼明中丞
與京師諸公
答張憲松道長
與内閣臺省督撫各衙門
與周敬松大司空
答周毓陽中丞
答陳心龍監院
答周敬松大司空
答薛對龍兵科
與黄武皋年丈
答山東按院陳中素年丈
與姚益城掌科
與周毓陽中丞
與寧前道王參議化貞
熊廷弼集
與文受寰制府
答袁位宇永道
與黄鍾梅戎政
與周敬松大司空
與蘇石水太僕
答姚益城掌科
答王浮東道長
圖第
與兵部 職方司
與周毓陽中丞守瀋兵馬
答周毓陽中丞
與職方解郎中
與吏部 文選司
答劉勿所年丈
與姚益城閲科
與監軍道高參政出
答文受寰制府
諭張都司昌胤
答周毓陽中丞
答文受寰制府
與監軍道邢參議慎言
沺睬物氏
與内閣部科
與方相公
答周毓陽中丞
答李總兵懷信
與柴李賀三總兵國柱 懷信 世賢
答周毓陽中丞
目録
與三鎮守議事
答周毓陽中丞
答同知張文達
與薛對龍兵科
與姚益城閱科
答文受寰制府
大
答周毓陽中丞
答柴李賀三總兵國柱懷信世賢
與賀總兵世賢
與李玄白中丞
州大
答周毓陽中丞
與薊遼宣大各督撫
與黄武皋年兄
答周毓陽中丞
熊廷弼集卷二十
前經略書牘第四
答姚益城掌科
答周毓陽中丞
鸿
答單餉司崇
與陳心龍監院
熊廷弼集
與監軍道邢參議慎言
與監軍道邢參議慎言
答海蓋道康副使應乾
與内閣兵部兵科守瀋兵餉道臣
與史蓮岳少宰
答監軍道邢參議慎言
與柴李賀三總兵國柱懷信世賢
戰守方略
答陶元暉登萊道
與周毓陽中丞
答監軍道邢參議慎言
備禦瀋陽
回周毓陽中丞
答文受寰制府
答劉贊畫國縉
答周毓陽中丞
答監軍道邢參議慎言守瀋排兵
江响
課物빠
答周毓陽中丞
與内閣兵部兵科
答文受寰制府
與内閣户部兵部兩衙門
答周毓陽中丞
答王岵雲中丞
與陳中素道長
與内閣兵部兵科
■
大
答周毓陽中丞
目録
回臧九岩中丞
答李總兵懷信
答周毓陽中丞
與張鼐書
答文受寰制府
答周毓陽中丞
答文受寰制府
與柴總兵國柱
中
江都付田
回画版
答文受寰制府
答海蓋道康副使應乾
回柴總兵國柱
答李孟白督餉
答董翼明中丞
答監軍道高參政出 揀步兵練車營
與内閣兵部兵科
與陸霽澤文選
與周毓陽中丞
與賀總兵世賢
答文受寰制府
與内閣部科
與内閣部科
答袁位宇按察使
熊廷弼集
熊廷弼集卷二十-
前經略書牘第五
與監軍道高參政戰守十策
與李桂亭大司農
與文受寰制府
回左衛道張玄中公祖
與内閣部科道
與登萊道陶副使海道運糧
答文受寰制府
與監軍道高參政
與李孟白督餉
回監軍道高參政
回版大
回畅
潘
回出
與賀總兵
：田 实三川
回賀總兵
回分巡道李參議
答陳心龍監院
答文受寰制府
答周毓陽中丞
與内閣部科
與潘太乙年丈
與户部并山東司
回同知張文達
目録
答文受寰制府
答李孟白督餉
回寧前道王參議化貞
出
與周毓陽中丞
回寧武道龍朱陵
回保定范司理
與易州道柯副使
回保定李太守
與文受寰制府 韓晶宇中丞
回韓晶宇中丞
回監軍道邢參議
與監軍道高參政
無长习壑
题
也大
大
與李孟白督餉
張
L
旭回
潘物
回寧前道王參議化貞
與鎮道同知通判各將備等官
與監軍道邢參議
回監軍道邢參議
與張憲松道長
熊廷弼集
回賀總兵
與内閣户部户科
與分守海蓋兩道
與京師各衙門
與姚益城太常
回黄鐘梅大司寇
回
回原任杜總兵桐
的大回
答監軍道邢參議慎言
與内閣兵部兵科
回晏懷泉傅見俞年丈
回武昌道王回溪公祖
與周敬松冢宰
潘
十工벴■
語物
一
寄龍泉張五雲先生
勸王肖乾中丞
與王岵雲左司馬
與長安公書
與方孩未監院
回王肖乾中丞
與方孩未監院
與内閣兵部
目録
與王肖乾中丞
答王霽宇制府
與王肖乾中丞
與各部科道
與葉相公
與周敬松冢宰
汪澄源司農
答王肖乾中丞
與王肖乾中丞
與王肖乾中丞
與閣部科道
與王肖乾中丞
回王肖乾中丞
與王肖乾中丞
與王肖乾中丞
回王肖乾中丞
與閣部科道
與葉相公
回王霽宇制府
回餉司傅郎中
回王肖乾中丞
回方孩未監院
回馨瑞．
回高監軍道
回王肖乾中丞
十．
回王肖乾中丞
熊廷弼集
與王霽宇制府
與長安公書
與閣部
與内閣
與閣部
與葉相公
潘．．
與閣部
與内閣
寄張修吾書
第十些．
獄中與某
絶筆寄孫何知
能口十国
雜文
祭任伯甫文
祭郭明龍文
祭張勉吾文
邑紳公祭靈泉張監察先生文
忠奸論
崇祀記
祭鄂王廟記
正鄉賢祀典與邑侯徐日久書
堤閘小引
嘉魚蒲圻咸寧江夏長堤記
邑南堤橋記
李馬橋張家橋合記
目録
德安柯頌功傳
張相吾文序
贈義民趙邦周序
靈泉詩叙
出塞篇序
性氣先生傳
自傳
東事答問
LLOl十
LLOl
題畫
秋日題釣灘
八分山石洞
咏松
塞外
遼陽落花
燒羊二首
采石磯
同親家黄武皋游木蘭山阻雨
本滿
新卜東園
Lい
李侍御孟白督餉至二首
病．
箭道歌
七夕
熊廷弼集
硯銘
聽勘回籍
春雨東園雜咏十首
夜深聽蛙鳴
拜手詔
過恨者關有序
:
黄梁祠
送左桐城
獄邸别孫何知
Ll
顛倒行送滿冏卿震寰南歸有序
送游肩生南還山東道監察御史解組歸籍
壬戌冬汪一甫不遠數千里看余於獄且慰余詩有哭亦吞聲恐似歌
之句余讀之感泣遂用歌字為韵得六百字但求多一字盡一情不
復論工拙也便以奉贈
驚聞嚴旨查方巾色衣飲酒笑傲自嘆
壬戌除夕寄示珪璧琮三男
遣僕呼兒珪未至用對聯秋字
聞緩刑寄孫子天孫
咏雪癸亥
十海出
告夷齊二先生
紀夢
七慟歌
絶命詞天啓五年八月二十五日
■-
I
傳記與軼事
的
熊廷弼王化貞列傳
目録
熊廷弼傳
查繼佐
熊王功罪袁應泰
張銓附
谷應泰
熊廷弼傳
張廷玉等
熊廷弼傳
徐開任
荆熊分袒
文秉
人觚一則
鈕琇
襄愍公論
魏廷謨
熊廷弼軼事
李清
明遼督熊襄愍公佚事略
全祖望
附録二
题跋
按遼疏稿序
李化龍
性氣先生傳序
魏廷謨
高宗純皇帝上諭
清高宗
御製讀熊廷弼傳
清高宗
附録三
熊廷弼年表
引用書目
編後記





出版説明
湖北乃九省通衢，北學南學交會融通之地，文明昌盛，歷代文獻
豐厚。守望傳統，編纂荆楚文獻，湖北淵源有自。清同治年間設立官書
局，以整理鄉邦文獻爲旨趣。光緒年間張之洞督鄂後，以崇文書局推進
典籍集成，湖北鄉賢身體力行之，編纂《湖北文徵》，集元明清三代湖
北先哲遺作，收兩千七百餘作者文八千餘篇，洋洋六百萬言。盧氏兄弟
輯録湖北先賢之作而成《湖北先正遺書》。至當代，武漢多所大學、圖
書館在鄉邦典籍整理方面亦多所用力。為傳承和弘揚優秀傳統文化，湖
北省委、省政府决定編纂大型歷史文獻叢書《荆楚文庫》。
《荆楚文庫》以“搶救、保護、整理、出版”湖北文獻為宗旨，分
三編集藏。
甲、文獻編。收録歷代鄂籍人士著述，長期寓居湖北人士著述，省
外人士探究湖北著述。包括傳世文獻、出土文獻和民間文獻。
乙、方志编。收録歷代省志、府縣志等。
丙、研究編。收録今人研究評述荆楚人物、史地、風物的學術著作
和工具書及圖册。
文獻編、方志編録籍以1949年為下限。
研究編簡體横排，文獻編繁體横排，方志編影印或點校出版。
《荆楚文庫》編纂出版委員會
2015年11月
前
言
熊廷弼（1569—1625），字飛百，號芝崗，明末湖廣江夏（今湖
北省武漢市）人。熊氏生於隆慶三年，自幼家境貧寒，曾一度輟學務
農。萬曆二十五年，舉鄉試第一。次年，中進士。二十七年，任保定府
推官。三十三年，擢工部主事。三十六年，授浙江道御史，巡按遼東。
三十九年，改差南直隸提督學政。四十一年，革職回籍。四十六年十一
月，陞大理寺左寺丞兼河南道監察御史，宣慰遼東。四十七年六月，擢
兵部右侍郎兼右僉都御史，經略遼東。次年九月，聽勘回籍。天啓元年
六月，陞兵部尚書兼都察院右副都御史，經略遼東。天啓二年二月，革
職下獄。天啓五年八月，因閹黨誣陷，獲罪被殺，時年五十七歲。崇禎
二年，昭雪，謚“襄愍”。
熊廷弼生活在内憂外患不斷的晚明時代。其時國内政治日漸昏暗。
明神宗萬曆皇帝怠政多年，臣僚結黨成風，各派之間傾軋不斷。邊疆武
備廢弛，尤以遼東最爲嚴重。嘉靖以前，遼東“土沃人富，稱為樂國”
（《論遼左危急疏》）；萬曆之後，經過“援朝戰争”和礦監高淮的擾害，
“屯軍盡廢，屯田益荒”（《議屯田修邊疏》），“屯塞、城堡、墩臺、壕
塹、軍馬、器械、錢糧之類一無足恃”（《論遼左危急疏》）。衛所軍民無
食，大量逃往邊外。而建州女真隨着人口的迅速增加，悄然崛起於白山
黑水之間。
明廷為加强對女真的控制，在遼東修建了寬奠、永奠等六堡。萬曆
三十六年，兵科宋一韓上疏，參劾遼東巡撫趙楫、總兵李成梁“弃守六
堡，使邊地八百餘里盡歸建州”。明廷命熊氏巡按遼東，查勘邊事。在
遼東的四年間，他補充額軍、購買馬匹；親率軍民修築邊墙六百餘里，
包砌墩臺九十餘座；建常平倉七十所，積穀三十萬石；參劾貪腐官吏十
2
熊廷弼集
數員；并極力反對邊將輕率出兵攻打蒙古各部，從而有效地改善了明蒙
之間的緊張關系；促進了遼東經濟的發展，鞏固了邊防，迫使建州女真
相應地採取了退縮方針。
萬曆三十九年，熊氏離開遼東，被派往南直隸提督學政。督學期
間，他嚴厲整頓士風，後因杖死諸生事被參，於萬曆四十一年革職。回
到家鄉後，他徜徉於湖光山色之中，“邸報不入目者七年”。在此期間，
建州勢力得到了迅猛的發展。努爾哈赤在完成對女真各部的統一後，於
萬曆四十四年建立後金汗國。兩年後，連續攻占了撫順關和清河堡。
四十七年二月，薩爾滸一戰，擊潰明朝數萬精銳。明廷震動，遂起用熊
氏經略遼東。他剛一出關，鐵嶺、開原又陷，遼瀋軍民紛紛逃散。熊氏
到任遼陽後，採取“堅守漸逼”的對策，積極防禦後金的進攻。他奔走
於遼陽、瀋陽之間，部署城防，修築城垣，督造軍器；開闢海道運糧，
徵調關外軍隊，召募遼人為兵，加以訓練，使遼東漸有生氣，成功地遏
制了後金的擴張。泰昌元年九月，熊氏因遭姚宗文、劉國縉等人彈劾
罷官。
天啓元年三月，瀋陽、遼陽相繼失守，遼河以東都被後金占據。七
月，熹宗天啓皇帝起用熊廷弼再次經略遼東。此次經略，熊氏衹率五千
官兵駐守山海關。他提出“三方布置”之策，主張設重兵固守廣寧，派
登州、萊州、天津水師乘機入遼南，同時聯合朝鮮，從側翼牽制後金。
而駐守廣寧的遼東巡撫王化貞，急於立功，將十幾萬軍隊分散設防於遼
河沿岸。經略、巡撫因此不和。王化貞得到首輔葉向高等人的支持，熊
氏空有經略之名，三方布置的對策却無法實現。天啓二年正月，後金勢
力向遼河以西推進，熊廷弼率兵出關，增援廣寧。王化貞弃城而逃，廣
寧潰陷。熊氏見兵勢瓦解，遂護百萬民衆退守山海關。是年二月，熊氏
革職，隨遭囚禁。四年後，因閹黨誣陷“行賄東林”之罪被殺，傳首
九邊。
熊氏是位忠臣。他本對遼東戰事已經失望，當熹宗懇求他“勉爲朕
一出”，便痛哭赴任了。他性情忠耿，直言敢諫，曾質問神宗“要遼東
前言
3
否”，批評熹宗“信讒言，寵妃嬪，吝惜錙銖”（《仁及殘軍疏》）。他大
聲疾呼，為民請命。他不顧個人安危，上陣衝殺。他經營遼東的功績和
忠誠耿直的人格魅力，不但得到了同代人的認可，也得到了後代的高度
評價。明朝人説他“在遼而遼存，去遼而遼亡”（朱童蒙《勘遼疏》）。
乾隆皇帝說：“明之曉軍事者，當以熊廷弼為巨擘。”（《高宗上諭》）至
今武漢仍有用“熊廷弼”命名的街道和公園，以紀念這位偉大的英雄。
熊廷弼一生三次赴遼東處理邊疆事務，計巡按四年，前經略一年零
兩個月，後經略八個月。他曾“北抵黄龍，東抵鴨緑，南極於海，西至
山海、錦、義一帶”，“人迹罕到之處，無所不遍歷，無所不相度”（《議
屯田修邊疏》）。他的著作對明末遼東的政治、經濟、文化等都有翔實的
記載。他經營遼東的舉措，對後金政治、經濟政策的製定産生了很大的
影響。滿族早期的社會狀况在他的著作中有真實的反映，其中關於遼東
蒙古各部的駐牧地點、社會經濟狀况和明蒙關係的記載，都具有很高的
史料價值。
明朝人將滿族起兵至清軍入關這段歷史稱作“遼事”。遼事文獻是
清朝開國史料的重要組成部分。涉及遼事的文獻主要有《明史》《明實
録》《朝鮮李朝實録》、遼東檔案等。但是，《明史》叙述簡約，多以清
朝統治者的立場叙事；《明實録》多係題奏文書的節選，史實上多有疏
漏；遼東檔案保存至今者較少，且有殘缺；《朝鮮李朝實録》多是傳聞，
不盡可信。尤其是，清入關後，為了隱諱曾經臣服於明朝的史實，對這
些文獻進行過大規模的禁毁和删改。熊氏的著作是遼事文獻中重要的一
種，因此也未能幸免，一度成為人所罕見的秘笈。目前已經影印出版的
都存在一些問題，例如，《熊經略集》（《明經世文编》本）僅是選集，
選録的篇章十分有限；《經遼疏牘》乃據清鈔本刻印，而明刻本至今仍
存；《熊襄愍公尺牘》是一種經過諱改的刻本。此外，熊氏的傳世著述
多為單行本，一些名為“全集”者，其實衹是選集。至今還没有一部全
面收録熊氏著述的文集出版。
《熊廷弼集》是熊氏的詩文集，是在各種熊氏著作單行本和選集本
4
熊廷弼集
的基礎上整理而成的。本人主要做了以下整理工作：
第一，選擇底本。熊氏著作的版本種類較多。經過普查、尋訪和梳
理，主要選用了以下四種编入本書：
《遼中書牘》，二卷，萬曆三十九年刻本。此書是熊氏巡按遼東時
期的書信集，由其親手編定而成。本書選用中國科學院圖書館所藏作爲
底本。
《按遼疏稿》，六卷，明刻本。此書是熊氏巡按遼東時期的奏疏集，
也是由他親自編定而成的。編成的時間大約在按遼結束後、南直隸督學
前。本書選用天津市圖書館所藏作為底本。
《熊經略疏稿書牘》，十一卷，明末廣陵汪修能重刊本。此書是熊
氏前經略遼東時期奏疏、會稿、揭帖和書信的彙編。臺灣圖書館藏有全
帙，名為《經略熊先生全集》。中國國家圖書館藏有殘本，分别是三卷
《疏稿》（卷一至卷三）和三卷《書牘》（《書牘》部分的卷一、卷二和
卷五）。此書卷端刻有“重校重刊”字樣，然至今未見有初刻本的著録。
本書使用中國國家圖書館所藏殘本作為底本，其餘部分用臺灣圖書館藏
本補足。
《熊襄愍公集》，十卷，嘉慶十八年熊氏腴經堂刻本。此書是熊氏作
品之選集，於其各個時期的著述都有所收録。雖然晚出，但據熊氏家藏
稿增益了許多篇章，如後經略奏疏、《性氣先生傳》、詩鈔、雜文、《東
事問答》等都不見於其他書。該書遵照乾隆諭旨，於“違礙字句，悉心
節潤”，且書信下皆未注明寫作時間，編排上也屢見失次之處。該書流
傳很廣，曾經多次刻印，分别有：道光二十一年重刊本（湖北省城匯古
堂藏板）、道光二十八年《乾坤正氣集》刻本（七卷，姚瑩等輯。此本
與《熊襄愍公集》前七卷完全相同）、同治三年重校重刊本（夏建寅校
刻，本祠藏版）、同治十一年厦門寶華齋督刻本（厦門印心書屋藏板）、
同治二年綿州孫氏刻本（四卷，在十卷本的基礎上選輯而成，没有新增
篇章）。
第二，分卷編排。本書在這四種書的基礎上，參照明人文集的常見
前言
5
體例進行編排。首先以體材為次，分作奏疏、揭帖、書牘、雜文、詩鈔
五大部分，每一部分再以“巡按”“前經略”“後經略”的先後為次。各
卷主要的資料來源如下表。
本集卷次
卷次名稱
主要來源
來源卷次
卷一至卷六
巡按奏疏
按遼疏稿
卷一至卷六
卷七至卷十一
前經略奏疏
熊經略疏稿書牘
卷一至卷五
卷十二
前經略會稿
熊經略疏稿書牘
卷六
卷十三
後經略奏疏
熊襄愍公集
卷五
卷十四
揭帖
熊經略疏稿書牘
卷五之一部分
卷十五、卷十六
巡按書牘
遼中書牘
卷一、卷二
卷十七至卷二十一
前經略書牘
熊經略疏稿書牘
後五卷
卷二十二
後經略書牘
熊襄愍公集
卷七
卷二十三
雜文
熊襄愍公集
卷九
卷二十四
詩鈔
熊襄愍公集
卷十
第三，輯録佚文。輯録了不見於四種底本之中，散佚於各種明代史
籍中的奏疏、書信等篇章。
第四，校勘文字。主要使用了《籌遼碩畫》《明經世文編》等書作
參校本。“校記”中除了寫進异文外，還將《明經世文编》中各篇的小
字旁注和《熊襄愍公集》中編者的按語也一并收録。在没有早期刻本的
情况下，纔使用《熊襄愍公集》的篇章作底本，其中“奴”“虜”“賊”
等清人諱改之處，不再一一出校。對各種版本中的古今字、通假字不作
改動，异體字、俗體字，統一為常見的繁體字，但專名不作統一，悉依
底本之舊。底本不清處，以口代替。
第五，編製附録。本書之末，將不同時期且具有代表性的熊氏傳
記、佚事和相關的題跋，連同筆者編撰的《熊廷弼年譜》作為附録，以
供讀者參考。
6
熊廷弼集
熊氏的傳世著述基本上都寫成於遼東時期，其中數量最多的是奏疏
和書牘，也有少量的雜文與詩歌。巡按和前經略部分保存較好，後經略
部分散佚嚴重，且遭到過清人的篡改。後經略書信多數保存在《熊襄愍
公集》中，後經略奏疏保存在《明實録》和《熊襄愍公集》中的數量參
半。根據《清代禁毁書目》和《纂修四庫全書檔案》記載，曾有《芝崗
詩》《熊經略性氣傳》單行本流傳。《芝崗詩》單行本今已不見，《性氣
傳》藉《熊襄愍公集》保存了下來，但經過了清人的諱改，已非原貌。
熊氏的傳世著作，當不止於我們目前所能見到的這些，還有待於進一步
的尋覓。
在整理《熊廷弼集》的四年間，我得到了許多師友的幫助。遼寧
社科院的張玉興、張發穎兩位先生，為聯繫本書的出版積極奔走。北京
大學圖書館的朱憲先生，從資料的收集、整理，到排版的細節等諸多方
面，為我花費很多心血。内蒙古圖書館的何遠景先生和復旦大學圖書館
的吴格先生親自指導，使我受益匪淺。中國科學院文獻情報中心的羅琳
先生，湖北省圖書館的李天翔先生，内蒙古大學圖書館的朱敏老師，復
旦大學圖書館的眭駿先生，内蒙古師範大學圖書館的王曉霞、杜玉珠老
師，臺灣圖書館的張圍東先生，我的好友馬小勇、馬天博、董宏熱心爲
我提供資料，張敬鈺、李莉、李彤璟、李曉晶等同學幫我做了部分文字
録入工作。書此銘記，以志謝忱。
本人學識淺薄，書中訛誤之處，尚祈讀者指正。
李紅權

熊廷弼集卷一
巡按奏疏第一
差官通夷疏（D）
巡按山東監察御史臣熊廷弼謹題，為差官批札甚明，輔臣飾詞益
遁2），謹據事直陳，以杜強辯事。
先是，科臣彭惟城參論輔臣李廷機罪狀，内有“私通建夷”一款。
後復單疏摘糾之，而引李惟葵對臣之言以為據。臣意原官原札俱在，情
真事確，廷機於此更復何言。惟有悔罪引咎，靜聽皇上之處分而已。乃
廷機徒有嫁禍之心，全無愧悔之念，治封疆則適行其拙，工媒粟則獨見
其巧，此臣不禁為廷機哂也（3）。
及臣初九日至山海關，接邸報，見廷機辯云：止差本官領咨 前
赴遼東巡撫衙門，會同總兵官商議宣諭奴酋，并無徑往夷境字面。”
為不説謊，嗯！何其嗽嗽強辯，截取札內訶語，以欺皇上，而益甚其
謊也。
臣請爲皇上明言之。臣奉命往按遼東，地方事體，應得諮問。因
惟葵曾奉廷機差往建州，必悉彼中情形，故延而閤之，而因及所以差遣
之故，惟葵答云：葵卑官也。應否題請，是否擅往，葵皆不知。止
知奉部批札，親詣奴兒哈赤營寨宜諭，方敢前去。今批回雖繳，札付見
存，科臣不知，而以葵通夷為可斬，是冤葵也。”臣復問：札付何以
不繳？答云：此護身符也 性命所繫，何敢繳還？”及臣出都門，
2
熊廷弼集
衆鄉宦郊送。惟葵對衆復投一揭，為辯明差遣事，内云“禮部給葵批
札，領咨前去。遼東巡撫衙門會同總兵官，選差通官同詣奴兒哈赤等營
寨，商議宣諭”，又云“職司女直委差，不敢不往，印札若無往建夷字
樣，葵焉敢往”等情。
據此，則札稱“同往奴兒哈赤營寨宣諭”字面，非“徑往夷境字
面”乎？所稱印札，若無往建夷字樣，葵焉敢往，非廷機擅遣而誰遣
乎？廷機自知擅遣通夷之罪為不可贖，故抹此差往奴兒哈赤營寨宣諭一
段，而止云差往遼東，以欺皇上。如此而曰臣不説謊，誰爲説謊者乎？
至云議裁車價，稍示節制，而遏其再增，存中國之體，蘇貧民之困，
似亦未為不是者。乃其始終不肯認錯，而必驁然自以為是，可嗤抑又
甚矣。
臣自通州以至出關，凡官吏接見者，無不蹙首疾額，以車價爲苦。
牛馬頭役，所至數十百人，跪道乞命，至擁轅而不能進，莫不哀訴。往
年每車雖費十餘兩，大抵飯食、貨物虚擡之數。今自李閣老疏中説定
十五兩，夷人知之，務要實銀開發，足色足數，不肯短少分釐。往年車
價外，常例大鞭布不過折銀一二錢，所與者不過一二夷目，其衆夷小鞭
布不過折銀七八分耳。今大鞭布要銀四五錢，小鞭布二三錢，不論頭
目、衆夷，一概横索。往年夷人尚聽解官約束，今反為所制，動輒詈
言：“我本不肯進貢，你内邊許我銀子，要我進貢，如何又不與我？”
任意踐蹂驛卒，而解官坐視不敢言喘。往年折馬錢到手，便安然隨車前
去。今折馬之外，仍復騎馬，又仍於中途吊餓車牛，釘磨馬脊，百般勒
抑，人畜被傷者不計其數。往年海西夷人恭順，不敢生事，今見建夷驕
横得利，亦比例需索，倍逾舊規。往年海、建貢者共計不過數百人，零
星到驛，零星打發，已不勝苦。今多至一千五百人，業已三倍，又不肯
陸續前來。每起動至三四百人，用車三四十輛，牛百數十隻，馬三四百
匹，前起未去，後起又來，逼凑一時，無從措辦。衹得賣兒鬻女，高價
顧覓，支撑前去，以免撻辱。哭泣之聲，達於四境，臣每聽之，泪如雨
下。嗟乎！此即廷機所以示節制、遏再增之明效大驗也。惜其未及親見
卷一 巡按奏疏第一
3
此等光景耳。倘親見之，未有不追悔無及、愧恨欲死者。而且自云不忍
小民為夷人魚肉，為媚於庶人，非媚酋也，其將誰欺哉！
推廷機差官之意，其初豈不欲蘇驛卒、省程費，臣忍謂其遂有他
腸？獨其執拗不通，果敢而窒，專任胸臆，而不顧事體之可行與否，以
至長驁酋之傲，損中國之威，重貧卒之困，貽長久之憂。即廷機亦不圖
其遺害殃民一至此也。
既已至此，猶不悔罪引咎，而必自執以為是，臣不能為廷機解矣。
臣嘗私論，廷機心術伎倆，或不似賡，故兩疏劾賡而不及廷機一語，乃
印札明白共見之事，尚且轉换支吾，以欺皇上，則凡可以欺皇上者，何
所不至。其奸僞何必出賡下，而臣亦何敢終嘿不言，成廷機之謊，而聽
其嘵嘵無休時也。
伏惟聖明電斷，臣無任激切屏營之至。
緣係差官批札甚明，輔臣飾詞益遁，謹據事直陳，以杜强辯事理。
未敢擅便，為此具本，專差承差董文明親賫，謹題請旨。
萬曆三十六年十月十二日
奉聖旨
【校記】
〔1〕《熊襄愍公集》卷一作“駁閣臣疏”。
〔2〕《熊襄愍公集》卷一作“題為心術伎倆謀可欺君，轉换支吾言能惑衆，
罪有難逭，惡仍不悛”。
〔3〕此句據《熊襄愍公集》補。
查參馬價疏
題為馬價捏數奏報，情弊顯然，謹據揭參駁，并請查核，以正虚冒
之罪事。
臣奉命按遼，一切兵馬、錢糧，係臣職掌。臣未出都門，即聞該鎮
4
熊廷弼集
馬價半指撫賞侵費捏數完銷，人言嘖嘖，未知的否。迨至廣寧，會聽勘
候代撫臣趙楫親投一揭，為遼鎮年例馬價銀兩事。内稱，已任内自萬曆
二十七年起，至三十五年止，部發年例通共銀一百五萬三千兩。除支銷
外，其未用銀一十五萬三千九百五十餘兩見在收貯。臣竊嘉其能為地方
撙節財用，而以嚮者所聞為未必然。及將原揭逐年逐款细加磨勘，中間
情弊，種種虚冒，殆有不能為楫解者。除二十七、八、九年混同作數，
難以稽查，及分守、海蓋、寧前、開原四道再行清查外，謹將分巡一
道，自三十年起，至三十五年止，收放數目一一查駁，爲皇上言之。
揭稱，三十年部發年例一十一萬九百一十餘兩，内分巡道分領銀八
萬五千四百餘兩，放給廣寧、正兵、錦、義、右屯、鎮武、正安等營堡
驛，買完馬四千九百三十一匹，用過前銀訖，似矣。
至三十一年揭稱，年例一十一萬七千八百七十五兩，内分巡道分領
銀七萬七千九百三十餘兩，放給正兵、錦、義、右屯、鎮武、正安等營
堡，買完馬四千七百一十四匹，用過前銀訖。臣據此，查上年所買馬數
比本年止多二百一十餘匹，而開銷銀數則多過七千四百七十餘兩，臣不
能為楫解也。然其數未甚懸絶，猶可言也。
三十二年揭稱，分巡道分領銀八萬一千七百五兩，放給廣寧、正
安、正兵等營堡驛，買完馬四千七百六十匹，用過銀六萬四千二百三十
八兩七錢五分。臣據此，查三十年所買馬數比本年止多一百七十一匹，
而開銷銀數則多過二萬一千一百六十餘兩；三十一年所買馬數比本年尚
少四十六匹，而開銷銀數反多過一萬三千七百餘兩。又不能爲楫解也。
三十三年揭稱，分巡道分領銀八萬一千七百五兩，放給廣寧、正
兵、正安等營堡驛，買完馬三千七百三十匹，用過銀六萬四千二百三十
八兩七錢五分。臣據此，查本年所買馬數比三十二年少一千三十匹，而
開銷銀數，則與上年分毫相同。又不能爲楫解也。
三十四年揭稱，分巡道分領銀八萬一千七百五兩，放給正兵、正安
等營堡，買完馬三千六百九十七匹，用過銀六萬四千二百三十八兩七錢
五分。臣據此，查本年所買數，比三十二年少一千六十三匹，比三十三
卷一 巡按奏疏第一
5
年少三十三匹，而支銷銀數則與前二年分毫俱同。又不能為楫解也。
三十五年揭稱，分巡道分領銀八萬一百三十兩，放給廣寧、正兵等
營哨堡，買完馬騾三千六百六匹，用過銀六萬四千二百三十八兩七錢五
分。臣據此，查本年所買馬騾數比三十二年少一千一百五十四匹，比三
十三年少一百二十四匹，比三十四年少九十一匹，而支銷銀數則與前三
年分毫俱同。又不能爲楫解也。
且相馬估值，自十一二兩遞至二十兩不等，數目增减原無一定，即
以數匹之值合之，其數已不能相一。今查自三十二年至三十五年，馬數
參差，或千計，或百計，或數十計，而開銷銀數則俱稱六萬四千二百三
十八兩七錢五分，分釐不差也。不審是何神術能使其數較若畫一如此。
又不能爲楫解也。
該部歲發年例一十一萬七千八百餘兩，原為全遼通融給散，非專爲
廣寧一道而發也。今每年分巡道必分領八萬一千七百餘兩，而分守、寧
前、開原、海蓋四道，所共領者僅僅四分之一。説者曰：“廣寧所屬馬
騾多於别道耳。”及查册籍，廣寧一道馬騾不過一萬九千有餘，而合計
分守、寧前、開原、海蓋四道所屬馬騾不下三萬三千匹，殆一倍於廣寧
矣，而分發獨如此其少，何也？且以買補之數比而計之：三十年，分巡
道買補四千九百三十一匹，而分守四道則共止一千三百七十三匹；三十
一年，分巡道買補四千七百一十四匹，而分守四道則共止二千二百六十
六匹；三十二年，分巡道買補四千七百六十匹，而分守四道則共止一千
八百四十一匹；三十三年，分巡道買補三千七百三十匹，而分守四道則
共止一千二百五十匹；三十四年，分巡道買補三千六百九十七匹，而分
守四道則共止一千六百五十三匹；三十五年，分巡道買補三千六百六
匹，而分守四道則共止一千四十四匹，豈四道之馬盡長生，而該道之馬
獨善死耶？又不能爲楫解也。
說者又曰：“每馬一匹内扣子銀數兩充為撫賞，以故俵買不堪，易
於倒損耳。”及揭查分守四道所開馬價，少者十一二兩，多不過十四五
兩；而分巡道所開馬價，計算約十七八兩，似又未嘗多扣子銀者，豈價
6
熊廷弼集
愈高者而斃愈速耶？又不能為楫解也。
說者又曰：“廣寧市大而用繁，撫賞之費皆取給於馬價，故開銷
不得不多耳。”夫寧、開各道不皆有市賞乎？如寧前當一面之虜，甚
為撫賞所窘，每年分領年例，多不過萬兩，少則數千兩，猶能就中騰
那，勉為措處，内不失馬務，外不啓戎心，非另有撫夷銀兩也。今廣寧
亦當一面之虜，如三十二、三等年，除買馬開銷外，又另開銷銀一萬
七千四百六十餘兩，給買撫夷貨物矣。此於買馬數内毫不相涉者，則
“因扣子銀，馬易倒損”之説，廣寧又不得藉之以為詞矣。使四道而盡
如此，每年所領年例尚不足抵買貨物之一半，其奚問馬耶！
况揭查廣寧道二十七八九年，給買撫夷貨物共用過銀一萬三千六百
餘兩，是歲止銀四千五百餘兩也。乃三十二、三年用至一萬七千四百餘
兩，三十四年用至一萬三百餘雨，三十五年又减至八千五百餘兩。夫虜
固無厭矣，第其講賞增賞，逐年逐次，亦自有漸，未有忽焉而加至萬
餘，忽焉而减至數千者也。又不能爲楫解也。
夫廣寧馬匹非有加於各道也，買補價值非有扣留子銀如各道之多
也，虜各處其一面，其求索撫賞又非廉於各道，而貪於廣寧也。通計九
年年例，分巡一道獨領六十九萬五千餘兩，而剩餘見在者不過一萬四千
有餘；分守四道共止領三十五萬七千餘兩，而剩餘見在者反多至一十三
萬八千有餘，抑何其霄壤懸絶若此其甚也？向非四道苦心節省，不審楫
亦何所藉手奏報，以塗人耳目為者。且分領數目又何以獨多於廣寧，而
少於各道也。其心以為此銀而概發之於各道，則市賞在彼，開銷在彼，
動用不便於文移，隔别又難於意授。吾唯付之廣寧，則廣庫猶吾私儲，
監庫官猶吾司籥，而該道同居一城，狎處習見，顏情稔熟，聲氣串聯，
可以朝夕恣吾所取，而無不如意者。是以有所給發，而監庫必為之扣留
羨餘，有所動支，而該道必為之捏數完繳。上下通同，日久弊熟，有無
多寡，任情喝報，而孰意處處罅隙，節節破綻，留此一段以待臣之摘
發。豈非利令智昏而天奪之鑒耶？
臣查《會典》，載國初遼東馬四十萬匹，極為蕃庶，故設苑馬行、
卷一 巡按奏疏第一
7
太僕二寺以經紀之。其後歲久政弛，生息虧耗以至今日，至累該部歲發
年例銀兩以佐其急，已非長策矣。藉令當事者潔已奉公，選擇清謹委
官，務買中式貨物與夷貿易。夷既愛吾之貨，必肯多作價，而利息自
饒；我亦自恃其貨，則揀買由我，而馬多精壯，豈不市馬、撫賞一舉兩
得，補偏救弊，猶可支持而無患。奈何任意取用，唯賄是聞，肥己媚
人，肆行侵費，買貨物而每萬必扣二千，則子銀未及充賞，而先已充
囊；給馬户而稱兑必除秤頭，則市口之價未交，而市心先饜。委官因而
效尤，復從中剋减，而所買之貨竟濫惡而不堪；馬户得以藉口，亦就裹
侵漁，而所换之馬盡老弱而無用。及其發之營路，驗之而不收，唯恐得
罪；驗而收之，則今日收一匹而明日死，此月收一匹而來月死。一軍之
馬歲數更以為常，一軍之餉歲賠樁而不足。馬既以倒損之衆，而營伍
日覺其空虚，價復以買補之多，而錢糧愈加其匱缺。夫如是，軍安得不
疲，馬安得不折，遼鎮安得不壞，而三面之虜安得不睥睨而狂逞？興言
及此，楫之罪可勝數哉！
夫撫臣專治一鎮，内調衆情，外拊諸虜，軍興浩繁，費所難免，自
應恣其出入而不問。臣豈敢律之以寒素，要於張設布置，各有云為，總
期濟事，未聞有攫之以入己，而因之以壞邊如楫之所爲者。况時當絀
乏，一分一文，愛惜宜加。明例森嚴，沿海沿邊，干繫尤重。既已投揭
到臣，覺察其敝，而猶容隱不言，以負皇上之任使，而自溺其職掌，臣
之所不敢也。伏乞聖明嚴行查勘，如果侵欺情真，照例議處，以為邊撫
虚冒者之戒。
廣寧分巡道按察使郝大猷，才華議論非不可觀，而人品操持實多可
議。臣姑置不論，第就此馬價一節，經管將及三年，呈報又出其手，不
知而朦朧混造，已干失察之條；知之而扶同作奸，應與本罪同論。况分
領既以屬己，是謂有司者存，而侵用豈得由人？自取故縱之咎，且不惟
容之弗阻也，而又爲之暗暗開銷；不惟匿之不舉也，而又爲之明明奏
繳。平日既以阿承，而陷人於不義，臨時復為虚捏，而罔上以行私。苟
非染指之亦深，安肯倒身而不顧？此一臣者，似應先行降調，俟查勘之




8
熊廷弼集
後，并前任經手各官有無通同侵欺情弊，不妨再行議處者也。
至於國家市馬一節，非徒藉此以款戎心，其實亦欲以我無用易彼有用，使彼野無留良，而我廄皆上駟。明於款夷之中而默寓損夷之術，其意亦甚微矣。自馬價侵費，貨物濫惡，買馬各役又皆圖賤營利。專買一等老病瘦弱之物，以希搪塞，而精壯膘肥者，牽至市口，反皆退回而不受。昨該鎮、道、將皆言之，臣頗駭异。噫！此等事體，衹以自欺自損，而取笑於夷狄耳。尤乞敕下該部，轉行督撫衙門，以後發到馬價，務要選委得人，買貨中式，揀易好馬，足備戰陣之用，而無失開市之初意。其分發各道銀兩，亦要酌量馬匹之盈縮、地方之緩急、撫賞之多寡通融散給，而無俾有此饒彼瘠之嘆。
臣又查得上次閱册，止有分守、海蓋、寧前、開原四道將馬價收支數目造入八事款内，而分巡一道獨無此項，顯是畏臣衙門查出情弊，故此隱漏不敢送閲。且此等錢糧既經該部逐年題發，亦應逐年完繳，方得清楚。似此年久數多，何弊不生，何奸不作。除遇閲視年分，該道造册務照四道事體盡數送查外，該衙門仍於每年年終分别管收。除在造册奏繳，并報部查，庶錢糧不致冒破，而馬政有賴矣。臣無任激切待命之至。
緣係馬價捏數奏報，情弊顯然。謹據揭參駁，并請查核，以正虚冒之罪事理。未敢擅便，爲此具本，專差承差劉可繼親賫，謹題請旨。
萬曆三十六年十一月初三日
奉聖旨：“馬價關係邊儲，這所奏該部便看了來説。”該兵部覆：“奉聖旨，是。”
除報羨餘疏
題為扣餉消兵，邊防大壤，懇乞聖明嚴敕計臣，亟除報羨敝規，以補軍額，以存孤鎮事。
臣聞為邊設軍，為軍設餉，今夷虜縱横，戎行單敝，所患苦者，獨
卷一 巡按奏流第一
9 無軍耳，未有有軍而故懸缺不補，以爲留餉之地者；獨無餉耳，未有有
餉而故扣留作羨，不爲補軍之用者，有之，自遼鎮餉司始。
臣自入遼境，所至城堡營哨軍疲馬羸，無不失額殆半者。軍民控訴，咸謂自報羨餘以來，原額軍馬每有勾募呈送餉司，餉司必以三十一年經制爲辭，一概不補。因此逃者益衆，軍額益虧。及查三十一年經制為誰所定，則前餉司王之都，而三十一年支放數目，則王愛任内事也。噫！愛之數目，曾是以為經制乎？愛以正項為羨餘，假存剩爲節省，希圖保薦，獵進官階，遂長扣剋之風，而貽邊陲之害。至今論者，無不恨愛為作俑。之都不為釐正，顧反準其數目以為經制，且又不會院道公同酌議，第據該年十二月見支糧料軍馬為數。彼時各城堡營哨幸而補完，收入額内，其將領中軍等官關茸偷安，不即報補者，一切置之額外，甚至以三十二、三、四等年，曾經下手餉司收補食糧者二千餘名，亦徑自截落，不為收入。夫為是經制者又何其草草也。豈謂不限以經制，而羨餘無定數，不準愛以為經制，而羨餘不得取盈於數乎？不知該鎮餉銀原無所謂羨餘也。
京運銀兩如數出入，稱兑苟平，安所得羨？軍馬糧料計口計日，數適相當，又安所得羨？即原科糧料或稍赢餘，然查本鎮自萬曆十四年以後，陸續題增兵馬等項，歲該糧料不下七萬兩，未嘗以增添取給於部發也。俱於舊餉逃故銀内，通融支給。而原題本鎮商税公費等銀歸之税監，兩次增派標鹽，旋開旋止。即此免强凑處，尚不能以原科之稍餘，應新增之不足，而每歲通融數萬之外，一官三載復報羨餘二十餘萬，則何術而致此，將謂臨放之扣還，而歲不過得銀三數千金，將謂本色之多搭，而歲不過省銀千餘金。非天降，非地出，然則不於軍之逃故，馬之倒失是取，而誰取哉？
自經制一定，拘之以額，而不得多補，限之以年，而不得前補，軍利於不補，而得免勾呼，則相率而逃；官利於不補，而得扣糧料，則惟恐不逃。操此術也以往，必使該鎮軍馬盡歸於逃故，該鎮糧餉盡入於羨餘而後已，顧如遼何哉？
10 熊廷弼集
遼為京師東控倭，北扼虜，置軍非為遼也，無遼則京師不支，無軍則遼不支，補軍非為存遼也。臣試以遼之形勢利害與該部計之，他鎮有邊有腹，遼則夾山海而緣處其一涯，如弓背，然腹徑不過數十里，而邊長且二千三百餘里，該部以為兵少可支乎？他鎮皆一面對虜，而遼不但三面對虜，自舊遼陽失後，虜插入而巢穴其中，竟分遼為兩斷，河西却縮於西南，河東贅懸於東北，又各以三面對虜矣，該部以爲兵少可支乎？他鎮有邊墙，遼獨與虜接壤而處，出入無時，無峻嶺重關以為限隔，該部以為兵少可支乎？
由是觀之，即使十里一營、五里一堡，猶不足以守禦。即使額軍十一萬、額馬七萬餘匹一一無缺，猶不足以充擺邊之用，而矧曰不補乎？自軍一不補，而我益弱，虜益肆，索地則予地，散參價則與參價，挾撫賞則添撫賞，搶男婦生畜則委以男婦生畜。歲所奉虜之費與所扣之羨餘，臣又試與該部計算孰多孰少乎？而又况撤所蔽以資敵國，斷京師之左臂，以爲君父心腹憂。此何等利害，而該部尚得扣餉不顧乎？
該部不過曰，“該鎮陸續增兵，未嘗不補，見支糧者八萬有奇，雖不及原額，而律以十九年之經制，未嘗多减也”，不知新增之數爲地方昔緩今衝、昔夷今險者而設，自與額軍地方各不相貸，非謂增彼而遂可减此也。新舊合算，雖得八萬，而單論原額軍减十三、馬减十五。以國
初之强盛，值胡運之衰殘，夫豈無見，而濫設若是者。該部必欲去兵於
營伍雕零、虜衆强盛之日，臣之所未曉也。
該部又不過曰，“逃故銀兩已聽新增通融支給，若復補軍，餉且不繼”，而不知所報羨餘原在通融外也。以缺軍之餉，補缺額之軍，不必分外議增，煩部另處，而必拘拘焉留報羨餘，臣之所未曉也。
該部又不過曰，“羨由餉司自報，本部非有所取必也。所報之羨，近已存為該鎮之用，未嘗扣留京運以短税額也”，不知經制定，而羨額亦定，賞格定而罰格亦定。雖有賢者心非報羨，不得不約於經制而有羨，心耻王愛之賞，不得不以無羨之故而懼罰。誰敢於經制之外，動支收補，以自取咎？京運雖未扣留，而實則陰指存剩，愆期不發。即如今
卷一 巡按奏疏第一
11 年年例，該銀五十二萬餘兩，歲且暮矣，尚欠三十六七萬，而去年年例
尚欠二三萬，無扣留之名而有其實，計屈於理財，而借此一法以缓年例之給，偷眉睫之安，又臣之所未曉也。
臣嘗見諸臣論及該部錢糧者，該部不駕言各邊增餉太多，則藉口兵部不汰冗濫。今遼鎮逐年所增糧料，俱於本鎮通融凑給，不以增餉累部矣。衹此不補逃故一法，將全鎮軍馬消磨殆盡，不待兵部沙汰矣。以一歲言之，既通融六七萬，以啓餉司苛求之端；以三歲言之，復報羡二十餘萬，以斷軍馬收補之路。即自二十九年起，至三十四年止，六年之間，總計通融羨餘二項已為該部剩六七十萬，不為不多矣。斯亦遼鎮剥削至極，而該部意欲屬厭之時也，必由其道而不變。二三年後，遼豈復有軍，而國家豈復有遼哉！無遼，而該部之罪又可勝贖哉！
伏乞皇上敕下該部，亟去羨餘敝規，以後考核司官，但查任内收支數目有無清楚，以定優劣，不當以報羨爲賢，不報爲否。苟能收軍足額，軍與餉兩無虧缺者，即注上考。其或踵襲故套，仍報羨餘，收補留難，致虧軍額者，下考考之，該部毋執成心，有所容庇。除見在餉司任内存剩銀兩，自二十五年以後，已經臣移手本，查即收軍開糧，毋踵前非，以貽邊患外，其該鎮逃倒軍馬，聽督、撫、各道備查；各城堡營哨，原額若干，新增若干，即今逃倒若干，斟酌緩急，定為多寡；極衝邊堡，量與增加呈補，到部即收，毋拘遠年近額。所補軍馬糧料，第適合於京運數目，不必别議增添。仍於原題餉内，如商税公費，歸之税監者還之餉部。標鹽仍舊開派，照三十一、二年事例，聽商人在京納銀解赴遼鎮。如以事體有礙難行，該部作何議處補給，其遇閏加添，及各項不敷銀兩，應該部發者，隨年例并發。主客年例正項，多方經理，務以時轉運，不至愆期，則餉司無俟苛求，餉不加益，而兵自日充，是補軍以存遼，存遼以存京師，今日第一議也。臣無任激切待命之至。
緣系扣餉消兵，邊防大壞，懇乞聖明嚴敕計臣，亟除報羨敝規，以補軍額，以存孤鎮事理。未敢擅便，為此具本，專差承差王好謙親賫，
12
熊廷弼集 謹題請旨。
萬曆三十六年十一月二十一日奉聖旨：“該部知道。”
該户部覆：“奉聖旨，是。”
邊道擇人疏
題為衝邊道臣得人為亟，乞敕吏部選擇賢能，以重安攘之寄事。
臣惟遼東所以外禦虜衆、内護神京者，惟此二三道臣是賴，而分巡駐札廣寧，與撫臣共鎮，一切軍馬錢糧、夷情兵機，無小無大，無不朝夕計議而參酌之。得其人，則相與有成，而遼與其利；不得其人，則相率俱敗，而遼受其害，其關係為尤重。苟非有憂國奉公之念、牧民馭衆之才，而其識又沉卓、其執持又堅定而不亂者，未有能勝其任者也。
往者，撫臣趙楫以昏悖主張於上，道臣郝大猷以庸劣唯諾於下，一股冥行如狂如醉，所以節節錯謬，事事弄壞。如奴酋之挾盟也，楫使吴希漢往會，而謝守道力沮之，大猷則爲楫作説客，假查邊爲名，親至遼陽，勸令放行，而歃血一盟，國體爲之永辱。宰酋之求賞也，楫使于守志誘殺，而石兵道力持之，大猷則為楫作贊畫，奉憲牌行事，親至開原，捨己芸人，而事機一泄，虜恨從此益深。楫欲以馬價送人，而大猷則指稱買馬不難以四千金為一紙之案。楫欲以撫賞賂虜，而大猷則任其虚冒，不難歲增萬金為常獻之規。
至於地界一節，業已命臣往勘，而大猷奉楫私遣，會同遼陽、開原兩道，欲先定一基趾。藉非兩道不肯遵行，而大猷又忙忙東出矣。呼東則東，呼西則西，甘以其身作牛馬走而不惜。夫夫也，以邊儲轉邊道，由寧前調廣寧，固吏部向所推為邊才者也。而行徑若此，一厮隸徒役之人當之矣，邊才曷足貴哉！
邇來該部通不留意人才、念惜邊方，徒知為人擇地，而不知以人苦地，徒知舊衙門之體面當顧，而不知邊方之要害可虞。即如會推巡撫
卷一巡按奏疏第一
13 時，大猷姓名出自袖中，列之單上，非臺臣即時駁去，今且高牙大毒而
儼然開府，其貽害於遼，又不知為何如者。大猷已因馬價爲臣所劾，豈屑再污臣筆，特略舉一二，以見邊才之作用如此，推用邊才之效驗如彼。邊臣既不肯為陛下慎固封守，徒以疆場僥幸，而該部又不肯爲陛下
選用賢能，輕付重地於不肖人之手，而壞陛下之邊事，以至雕殘破碎有
如今日者，非獨邊臣過，亦該部過也。今軍馬消耗者，亟應整頓；錢糧蠹蝕者，亟應清理；軍民逃困者，亟應撫恤；夷虜驕悍者，亟應駕馭；將吏剥削者，亟應彈壓。必得如臣所前稱其人者，與撫鎮同心商量，協力幹辦，方於地方有濟。
伏乞敕下吏部，慎選各衙門有才望者，推用一人，以充其任，仍應通行，以後九邊兵備員缺一體簡選，并查照先臣高拱題准議處邊才事例，預爲儲蓄，次第取用，使臨時不致有乏人之嘆。
抑臣又聞之，越三丈之溪者，金帛誘之而怯不敢動，猛虎迫而過之，言激勵之權，罰甚于賞也。國家待邊道給由大閲，俱得加陞二級，居官三年當腹裹九年之任，其賞不爲不厚矣。舊例，地方失事，道臣并與其罰，蓋為其有治兵之責，平時不能操練軍馬，修整邊隘，有警不能收斂人畜、相機調度，因循怠忽，以致失事。非謂其身不履行陣，力不能堵截，遂可寬之無罪也。近以報邊有礙，免行罰處，此誠一時補偏救弊之權。然此例一開，人皆利其有賞而無罰，莫不心存僥幸。一遇邊缺，攘臂而取之，而及其到手，則悠悠然秦越是視，竟不問軍馬錢糧為何事，夷情兵機為何物。玩日愒月，坐待超轉，任教地方失事，而與我不相涉也，誰復兢兢策勵為陛下了邊事者？長仕途奔競之風，開邊臣推卸之路，臣竊以為不可。如第恐漏報邊事而已，但使法令必行，道臣容匿，而督、撫、按舉之，則治道臣之罪；督撫容匿，而按臣舉之，則治督撫之罪；按臣容匿，而部院、科道舉之，則治按臣之罪。夫人誰不愛官，誰肯為人容匿而自甘罪譴，自不憂於漏報也。臣敢以此激勵邊臣，而并及之。如果所言不謬，并乞敕下該部，再加酌議，使賞罰并行不悖，人無苟且之心，而各盡捍禦之力。邊方幸甚，臣愚幸甚。臣無任激
14
熊廷弼集 切待命之至。
緣係衝邊道臣得人為亟，乞敕吏部選擇賢能，以重安攘之寄事理。未敢擅便，為此具本，專差承差陳仲舉親賫，謹題請旨。
萬曆三十六年十一月二十九日奉聖旨：“該部知道。”
該吏部覆：“奉聖旨，是。”
查參開原失事疏
題為將領臨敵畏避，縱虜大掠，隱情漏報，謹據實查參，懇乞乾斷，亟正軍法，以懲欺縱，以謝邊氓事。
先是，臣未出都，即聞遼東開原地方，自本年八月二十八日至九月初二等日，北虜宰赛内犯，直至開原城下。參將李如楠畏縮不出，致虜殺掠男婦、生畜無算。遲至月餘，并不見有地方塘報及該撫參疏。臣是以出關受代之明日，即行開原道并安樂州查報。及臣至廣寧，方接舊撫臣趙楫揭帖，止據李如楠開報，人畜不過百餘，疑有隱漏情弊，臣是以復行該道嚴查盡報去後。今據開原兵備兼管屯田山東按察司副使石九奏呈稱，萬曆三十六年十一月初二日，蒙臣憲牌，為嚴查邊情事，備行本道即便親詣賊經地方，嚴查各起進搶達賊實計若干，進深長闊地里若干，于何日時出境，攻剋鋪臺關厢，及虜去人畜各若干，燒毁房屋、馱去糧石各若干，并該路失事員役，逐一細查明白，限文到三日内詳悉揭報，以憑施行。
蒙此，案照先准原任開原參將李如楠會稿内稱，本年八月二十八日及九月初二日，共被達賊斫射死軍徒六名、官馬三匹、屯寨男子七名，擄去軍八名、官馬六匹、屯寨并經行男婦一百一十六名口、馬牛驢一百三匹隻頭，備開姓名數目緣由，過送到道，已經本道先行禀報督、撫、按院訖。仍行安樂州知州王家胤，密加查訪去後。續據知州王家胤查出八月二十八日隱漏下斫射死屯寨男婦十一名口、虜去屯寨并經行男
卷一 巡按奏疏第一
15 婦二百五名口、馬牛騾驢一百四十一匹隻頭、羊二十六隻，攻毁屯臺三
座，燒毁穀二十一垛、房十一間，申報到道，已該本道先具花名禀揭呈報外。
本年十一月十三日，又蒙臣憲牌，為前事，備行本道即便查照前牌事理，轉行安樂州，將被擄人畜等項盡數登報，以憑施行。夫遇敵畏避，將領之責也；查勘明實，該道之事也，毋得遺漏未便等因。蒙此，又行據知州王家胤，復又查出八月二十八日隱漏下殺虜男婦五十二名口，虜去馬牛驢九匹隻頭。又據知州王家胤禀稱，蒙本院當面切責，卑職慌懼，連夜馳歸，多方詢訪。又得前數人畜，職恐猶有遺者，他日本院另有所聞，則益疑卑職之欺罔也。蓋報數事干本州，卑職匪愚匪痴，肯自甘罪愆，代為隱匿哉？獨於遇陣情形稍循故套，尚未拈出，今敢直言其當時之狀。
蓋虜賊二十日入犯之時，老營離城最遠，目所未見，止見三四十騎馳騁河南四里莊、接官亭等處搶掠。有廢閑參將曹文焕，率領家丁十餘騎渡河而南，職見人馬甚少，恐賊兵圍繞而來，不便於本官。時參將李如楠帶領兵馬在西關外樹林中札營，止留兩隊兵馬約三十餘騎在西南城角護堵城池，卑職諭令如楠移趨河南，爲文焕應援之勢。如楠不肯前往，卑職用箭欲射，始移至河岸而止。前賊河南搶畢，撤兵西去，如楠見得南邊連放起火三次，知是鐵嶺、中固應援兵到，方纔引兵而南。復又數十達賊徑衝西關，當有本州吏目廳字識任壽父子三人、及回鄉四名用箭抵敵，未得進入。又有數騎復奔曹家園門，被家人曹達子等三名抵回。俄有數十騎躍馬直奔北城，卑職見得北城無人把守，馳馬而北，本道已預差中軍胡一中率領義兵各門防堵。卑職仍復策馬巡城而南，眼見兩賊直入孔家園内，下馬入屋，將義兵高四妻并牛一隻、鍋一口虜去。卑職在城為之捶胸頓足，無能奈之何也。此等情狀，皆職與闔學諸生所共見者，敢有一字虚捏等情緣由，并開隱漏男婦姓名及馬牛驢數目申報到道。
據此，看得八月二十八日，達賊八百餘騎從古城堡地方以辰時入，16
熊廷弼集
以酉時出。九月初二日，達賊三千餘騎從慶雲關門臺以辰時入，以申時出。五日之内連犯二次，參將李如楠名雖出兵，實未見一矢相加遺，賊之狂逞長驅而去也，誰司師中而令若是？至於通同隱匿，所報之數十不及三，蓋紈絝故智，不敢戰而敢隱，殊可痛恨。本官雖經前撫院參题革任，但失事重大，恐未盡法，其備、守等官亦應分别究處緣由到臣，復據安樂州知州王家胤申報相同。
據此，為照參將領兵以捍一方，義與信地人民共爲生死。李如楠平時不設守備，有警不行堵截，致虜長驅，直抵城下，殺掠男婦六百餘人，生畜稱是，墩臺、民房、縠堆焚毁無數，又復隱匿不報，十漏其八，而其罪已不容於誅矣。
至於當日臨敵畏避情狀，尤爲可恨。初虜衆入搶，如楠恐怖不敢出，不得已，為該道所催督，引兵出城，第於近關而止，不敢遠也；及虜以數十騎南搶，相去咫尺，而如楠又匿於林中不敢出，不得已為該州所引射，移兵稍南，亦第至河岸而止，不敢與虜遇也。閑將曹文焕以十數家丁赴賊，而如楠不敢援；河南男啼女泣，聲動天地，而如楠不敢救。虜騎數十衝西關，爲字識六七人所拒，衝曹家園爲曹達子三人所拒，而如楠坐擁二千人以自衛，終不敢一逆其顏行，何畏虜之甚一至此！
夫既失之於前，亦宜警備於後矣。又復不誡，而致有九月初二日之搶，其所殺掠與二十八日同一傷慘，遂使朝廷數百年休養之赤子，膏血塗於草野，身産没於虜廷，兒女被污，生死永嘆。臣每念及此，恨不即手刃如楠，以雪六百餘人之憤。而舊撫趙楫者，奈何以其為李成梁之愛侄，不忍以臨去之人傷老友之意，止據本弁揭帖，扶同隱匿，而遂欲脱其藁竿之誅耶？
參照原任開原參將、鐵嶺衛署都指揮僉事李如楠，倚勢驕横，臨敵畏縮，問誰收斂人畜，而殺虜竟以千餘？問誰相機堵剿，而加遺終無一矢？退避自有常律，隱漏特其餘情。慶雲堡備禦竇承武，兵馬雖弱，履任雖新，而一日業乎其官，自一日難逭其責。至於該道副使石九奏，既
卷一 巡按奏疏第一
17 有詰戎之司，應與失事之罰。近該臣《選擇道臣》一疏，方議道將同
罪，以重責成，豈肯食言，曲為假貸？但查本官以誠信附夷，撫鎮必欲圖處而不聽，以實心治旅，該將有所倚恃而不從。今日之事，自有任其咎者。况查勘精嚴，臣牌未至之先，早已多方密察，盡數登報，不在同罰之限，似應免究。若扶同隱匿如趙楫、李成梁者，見有地界、馬價事情從重勘結，此可置勿論也。
伏乞乾斷，痛懲邊臣之弊，亟敕兵部議覆，將李如楠、竇承武行臣衙門再加查勘，依律從重分别究處，使邊將不敢偷生畏死，而邊民不致，横被殺虜，則生靈幸甚，疆場幸甚。
至於宰酋犯搶一節，始因舊撫鎮以誘處而開其釁端，繼因李如楠以畏避而長其桀驁。今其志益驕，其焰益熾，近復沿河住牧，近我邊地，而其謀益叵測，開原蓋岌岌矣。剿之則無以為實，撫之則無以爲名。陽撫而陰剿之，則彼不肯再墮吾術。而處於不剿不撫之間，思閉關以謝之，則彼又日來擾我邊鄙，恐復有二十八日事，而我又復無關之可閉。為今之計，使不商量一法以待之，而徒因其難處，姑徐徐云爾，使邊民無息肩之日，臣實未見其可。
臣嘗伏而思之。宰酋狂逞，殺我邊官，掠我人口，一罪未了，一罪復增。若不處此賊，何以號令九夷，而震中國之威武？興師問罪，以彰天討，此今日之法也。我中國所以控馭夷狄者，惟此大信。宰酋業已輕身入我境内，與我邊官馬上對飲，傾附無疑，而欲於杯酒間殺之，即殺一宰酋，而九邊之為宰酋者寧可盡殺？必且疑撫賞爲鴆毒，皆得以不信問我，而因以叛我。弃信殺降，漢過已先矣。宰酋處此，豈得無辭？此今日之情也。
奴酋奸狡不測，日以子女財物勾誘西虜，以制我而圖北關，所不即并北關者，徒以宰酋爲北關婿耳。宰酋於奴酋有宿隙，近雖受其婚好，而心未嘗不恐其圖己也。若必急宰酋以速東夷狐兔之交，而孤北關輔車之勢，异日遼患益不可支。此今日之勢也。
虜以受賞爲美名，以不斷中國路為厚實。往宰酋殺備禦後，旋托18
熊廷弼集
北關叩關悔罪。昨該道對臣言：“宰酋近復托北關來説，若肯與賞，情願送還虜去人口。”此其情僞固未可知，但使真情肯還人口，何惜數百金，不以贖數百口生靈，使完故土，而彰皇上好生之德。况講求在彼，于體未失，尚可收拾。此又今日之機也。
法能行，則加之以法；情可原，則寬之以情；勢可慮，則當權其勢；機可用，則當就其機。臣謹略具彼中情形，為此四説，以俟廟堂之斟酌，而竊附之以兩言：待漢法不得不嚴，不處李如楠輩，則邊將不肯用命，而以縱虜為常事；待夷法不得不寬，不緩宰酋，則東西糾合益堅，而為邊境之深憂。其言似怯懦，似無能，而第求有當於情實。伏惟聖明裁擇，敕該部而議處焉。臣無任瞻天仰聖，激切待命之至。
緣係將領臨敵畏避，縱虜大掠，隱情漏報，謹據實查參，懇乞乾断，亟正軍法，以懲欺縱，以謝邊氓事理。未敢擅便，爲此具本，專差承差徐國輔親賫，謹題請旨。
萬曆三十六年十二月十一日奉聖旨：“兵部知道。”
該本部覆：“奉聖旨，是。”
請并營伍疏 题為并冗營，設真將，以肅重鎮軍威事。
先該臣廷弼，照得廣寧舊止正兵、左右、兩翼三營，中權犄角，聲勢相連，將出部推，人知自愛。其後改為十營，委用閑將，盡出私門，坐占軍人，半為伴役。且以三軍之衆，寄一無干之人，軍視官為贅疣，官自視為傳舍。一旦有事，無論軍士不爲將領用命，而遵其紀律，即將領肯為疆場出力，而致其軀命乎？
况官多既易於推諉，哨繁益覺其勢分，殊非事宜，相應歸并。隨用手本移會，鎮守遼東總兵杜松煩為查酌，營伍作何改并，軍兵作何分配，擬議妥確前來，以憑會題去後。續准總兵杜松手本回稱，准此，行
卷一 巡按奏疏第一
19 間又准巡撫李都御史手本，照得古者大國三軍，即京營十萬之師，亦不
過三大營而止。今廣寧兵馬一萬有餘，而分作十營，此何爲者耶？且各營將領盡用廢閑，與中軍、千把總至用八十二員，又何爲者耶？夫營多，則分門割户，聯屬之意日衰；官冗，則頭會箕斂，剥削之風日熾，而况廢閑之將不足以壓服人心，驕悍之軍且因而劫挾其上，體統不尊，何以頤指而氣使？耳目易亂，安能禦侮而折衝？蚤夜思之，有不任其心寒而股栗也者。備用手本移會到鎮，煩將前鎮兵十營酌議歸并，改爲二營，或三營，以游擊官員統攝兵馬，有無便宜，希議明妥前來，以憑會題施行等因。
准此，行據標下中軍都司僉書崔吉呈，蒙本鎮信牌，遵依，查得廣寧正兵前鋒兵馬，先於萬曆二十五年，蒙前巡撫李都御史題議，分為正兵、左翼、右翼三營，每營軍丁三千名、千總三員、把總六員，左右翼營俱奉欽依，見任游擊正兵營以坐營中軍各統攝，俱隸鎮守、總督主帥。至二十九年，蒙前撫鎮會行，仍照先年舊設哨探裹外家丁選鋒火器十營，將左右翼營見任游擊裁革，以廢閑將領都司十員分管，并設中軍八員、千總十一員、把總二十一員，又撥夜及廣寧左等游兵等哨千總十員、把總十八員、募兵家丁千總四員，共計八十二員。除先將選鋒前後二營兵馬題准，以見任游擊一員管領，填實戚家堡，其二營閑將二員并哨探火器二營閑將二員、中軍千把總八員，共一十二員，俱已裁革外，見在營哨閑將中軍、千把總共仍有七十員。
夫官既多設，軍必多占，十羊九牧之影射，一柄兩持之紛紜，平居則私役，而操練不勤，遇警則涣散，而戰陣罔賴，權出多門，事難專責。且用之閑將，而官已經乎廢弃，軍未免於輕視，又安望其振戎禦虜哉？今議改并營伍，誠齊衆志、聯群心、肅軍紀、壯兵威之良法美意也。合無將前項見在六營，并冗設中軍、千把總量行裁减，仍復正兵、左翼、右翼三營。正兵營分撥見在家丁二千四百九十一名、軍士一千四百五十名、火器手一百三十名、撥夜二百名、降夷三百九十九名、降倭一百二名，共四千七百七十二名，俱屬標下中軍統攝。原委小中軍一員，設千
20
熊廷弼集
總四員、把總八員管理，其左翼、右翼每營分撥見在家丁二千名、軍士一千名，共三千名，題添游擊一員統攝，并設中軍一員、千總三員、把總六員管理。仍有走差、塘事、守臺、種田等項雜流軍士，盡數查并，一哨設千總一員、把總一員稽查外，逃故家丁一千七名勾補正兵營家丁數内，軍士一千五百八十九名勾補雜流哨内，請糧收操。至於將官廪糧公費，相應悉照先年成議查給，以為養廉之資，其總鎮隨任真漢夷丁前在薊鎮食糧者八百一十三名，内給假回籍二百一十三名，仍候至遼之日，與預來見在六百名，原委千總一員、把總二員管領，不在三營之内，即今歸并，實爲妥便等因，具呈到鎮。
據此，看得正兵原設十營，將官并中軍、千把總八十二員内，除預已裁改將官四員、中軍千把總八員不計外，今見在六營廢閑將官六員、中軍千把總六十四員，人數既多，未免賢愚混雜。是以官多不惜名節，任意科剋，因循日久，漸生弊端，以致營伍廢弛。今議歸并統攝，其正兵營，撥見在馬步家丁降夷降倭撥夜軍士四千七百七十二名，即以坐營中軍統領。仍設小中軍一員、千總四員、把總八員，分管其左翼右翼二營，各撥見在馬步家丁軍士三千名，以欽依見任游擊二員統領，仍各設小中軍一員、千總三員、把總六員分管外，有見在走差、塘撥、守臺等項雜流軍士、馬步一千三百五十七名，仍以雜流哨千總一員、把總一員分管。至於逃故家丁一千七名聽正兵營勾補，逃故軍士一千五百八十九名聽雜流哨勾補。夫營成犄角，壯熊羆貔虎之威；將用欽依，除狗苟蠅營之弊，而况冗員革去，行伍益清，廣鎮軍容庶幾其可觀乎？
再照鎮臣内兵千把總三員，原不在三營之内，聽鎮臣自行委用，其各營小中軍、千把總及雜流哨千把總，俱聽臣等查選廉勇官委用；新添游擊二員，公費廪新等項，亦聽臣等查照先年成議，酌處支給外。查得坐營中軍崔吉，原任游擊，先該兵部於萬曆三十四年九月内题覆，降起都司僉書，管遼東鎮守標下坐營中軍游擊將軍事，今已歷俸二年以上，正薦六次，似應量復游撃，仍管標下坐營中軍事，與左翼、右翼二營游擊俱聽兵部議推，請旨簡用，其三營敕書、符驗、旗牌應否照例。贊理
卷一 巡按奏疏第一
21 軍務兼管備倭都察院右僉都御史李炳、鎮守遼東總兵官署都督同知杜
松，議照廣寧兵馬先年原分七營，至萬曆二十五年歸并三營，誠為有
見。乃至二十九年復分十營，則又不止七矣。近雖移二營於戚家堡，而八營如故；裁哨探火器二閑將，而六將仍存，體統猶未正，事權猶未一也。是可因仍苟且，而憚一歸并之舉乎？今臣等會議妥當，合無將廣寧營兵查照二十年五事例，仍并為正兵、左翼、右翼三營，以便仍復正兵，坐營中軍一員、小中軍一員、千總四員、把總八員分管見在有無馬家丁降夷降倭撥夜軍士四千七百七十二名；左翼營游擊一員、中軍一員、千總三員、把總六員，分管見在有無馬家丁軍士三千名；右翼營游擊一員、中軍一員、千總三員、把總六員分管見在有無馬家丁軍士三千名外，雜流哨千總一員、把總一員分管見在走差、塘撥、守臺等項，有無馬雜流軍士一千三百五十七名、逃故家丁一千七名，俱正兵營勾補，軍士一千五百八十九名，俱雜流哨勾補。本鎮内兵千總一員、把總二員不在三營之内。
再照九邊設將統兵，俱奉欽依賜敕，以專責任，以重事權，未有以廢閑將領委管營務，而可行專任之事者。不惟軍心不服，而戰守何賴？令擬歸并，則裁黜閑將六員、中軍千把總二十九員，以免十羊九牧之擾，又振三軍積弱之氣，揆之事體尤妥，即之人情稱快。至於正兵營兵馬，即以標下坐營中軍都司僉書崔吉兼管，仍照兩翼營事體相同，合用將官二員聽兵部循資推用。其三營敕書、符驗、旗牌照例請給，以便責成。公費廪給薪紅等項，悉照先年成議酌處等因，回復到臣。
准此，該臣會同總督薊遼、保定等處軍務兼理糧餉經略禦倭都察院右都御史兼兵部右侍郎王象乾，巡撫遼東地方，請給非臣等所得專也。伏乞敕下兵部，再加查議，如果臣等所言不謬，覆請定奪，行臣等遵奉施行。
緣系并冗營，設真將，以肅重鎮軍威事理。未敢擅便，為此具本，專差承差夏國寶親賫，謹題請旨。
萬曆三十六年十二月十七日22
熊廷弼集
奉聖旨：“兵部知道。”該本部覆：“奉聖旨，是。”
重海防疏
题為勢帥違禁下海，擾害屬國，乞賜處分，以重海防，以弭岛釁事。
今西北防虜，東南防倭，邊防海防兩者并重。顧邊防之難，難在虜；而海防之難，難在中國。往時，中國之難，難在海上之亡命；而近日之難，難在防海之官軍。自國家懲倭之詐，緣海備禦，在在置戍，所招蜑户、島人、漁丁、賈堅，以至無賴惡少之輩，皆得衣食於縣官。而此輩慣走海上如平地，既習知遠夷財寶之饒，又有器械以藉之，糇糧以贏之，戰艦以資之，而又有主將之資本以為營運，出入之印票以為符驗，關津不敢阻，有司不敢詰，經年鎮月出没於海島之間。而為主將者，第日持籌而算市舶之多寡，以厚囊橐，出其餘輦送長安貴人，以爲夤緣鑽刺之具，如鎮守山東防海副總兵吴有孚、鎮江游擊吴宗道其人者，臣不能不爲之痛恨也。
臣去年冬以勘疆事至鎮江時，先已有向臣言及海兵生事者，臣固習聞此弊，不以為意。及臣纔入公署，忽有中江商民百數十人控訴於臣者，已而復有朝鮮國義州府尹韓得遠申詳於臣者。在商民控訴大端，謂“兩年以來，外洋海船裝載貨物絡繹不絶，漏報皇税，逼勒各行，强栽貨物，一不應承，輒以兵器恐其後，以致商民不得買賣，税銀無從辦納”；在朝鮮申詳大端，謂“有等棍徒潜應麗人，付貨要參，侵虐萬端，或勒賣房屋，或殺散人居，搪突衙門，詈罵備至。甚至易换麗服，混入迤東，及被獲解還，則又捏賴搶奪，蒙訴勒追，必至蕩産後已”等情到臣。
臣不勝駭愕，當委都司嚴一魁督同吴宗道前往地名汪家溝查勘，果獲登萊虎船三隻，水兵捕盗魏忠等三十三人貨物，約銀千餘兩，發行者
卷一 巡按奏疏第一23
十八，寄頓吴宗道衙内者十二，令票三張，皆總鎮印號，硃標九月十四日，皆小汛將畢時事。問何籍貫，則皆以浙江人充登萊副總兵標下水兵，爲吴有孚所差。問誰押貨，則伊親馬英為吴有孚表弟、吴宗道外孫，後從宗道衙内拿出。問船幾何，則兩年陸續到鎮江、旅順、金、復及海外各島者約三四十隻不等，俱有孚家人梁貴、鄭三等，補盗盧中信、熊一德等往來興販。問何發賣，則明以其半撒放中江，及朝鮮商人取值，而暗以其半，同吴宗道所收麗人為家丁者，變麗服，乘遼船，潜往鐵山、别東、大張各島，换買貂、參等物。問誰資本，則出自吴有孚，而吴宗道則其窩頓地主也。有是哉！爲陛下海防者，而反海防之務壞乎？
夫吴有孚者，故相朱賡之兒女親家也。吴宗道，則有孚之叔，而賡之親家尊屬也。賡數年來竊權弄柄，引用私人，與執政則為執政，與卿二巡撫則為卿二巡撫，與京堂臺省則為京堂臺省，其何有於武弁？九邊將帥或以賄賂，或以鄉里，大半出其門下，又何有於總兵游擊，而不以予親家？及親家之尊屬，則吴有孚之以紈絝登壇，吴宗道之以白丁領敕也，亦賡爵人之常事，幸無深怪。顧獨怪吴有孚等亦遂恃奥援，而不畏明例，知有親輔，而不知有皇上，盗用皇上之兵於海上，以奪皇上之利權，虧皇上之税課，害皇上之商民，虐皇上之屬國，奸闌出入，藐無忌憚，一至此其極也。
且非徒如是而已也。嘉靖時，東南萬餘里被倭患者十數年，其初亦起於海賈奸商交通島夷，欺負番貨，以起兵端，而其後奸頑者嗜利，貧窘者避徭賦，遂相率而從之以為嚮道。於是汪五峰、徐碧溪之徒皆以華人稱王海島，焚劫殺掠，至不忍言。今之水兵，故所稱奸頑嗜利，而貧窘避徭賦者也。約束之，猶恐其肆，又縱遣焉，以通於島夷，而長外交内詗之弊，萬一彼此構釁，復起兵端如往時，而其中有桀然者如汪五峰
者流，習知我兵單匱，乘機取利，用我之器械以攻我，因我之戰艦以乘我，其舉事不更便，而其爲患不更烈哉！
臣日來批閲公文，見三十五年閏六月内一件朝鮮節制使柳旻狀稱，是年閏六月初三日，有异樣大船二隻自西洋來，又二支自南洋來，相會
24
熊廷弼集
一處，揚帆放炮，撲捉麗船。而是日木場又有异樣大船二隻，搶去麗船及裝載雜物。是月初八日，又有异樣大船三隻，自外洋直向戎島，夜襲麗船，為朝鮮官兵所擊，殺死賊十九名，餘船脱走，而柳旻、韓效業兩節制使亦皆被傷。及查衣服文書，則係中國人物。又是月朝鮮國王咨稱，异樣大船一隻自外洋來，揚旗鳴金，追趕麗船，不意落淺，爲麗兵所獲者十九人。問之，皆原籍浙江軍兵人數。及查船所裝載，則皆銃炮、刀筅、烏槍、火藥諸器與青藍布匹雜色貨物。
由是觀之，皆嚮者捕盗魏忠等之類也。在境内則為商賈，猶以買賣為名；在境外則為賊盗，專以虜掠為事，逢船則搶，遇人則殺，剽劫島嶼，莫敢誰何。一月之間連犯數次，蓋朝鮮受水兵之害亦極矣。然事中國甚謹，獲其人不敢殺，往往資給送還，以聽處分，而當事者秦越人視之，或以隔省事體置不問。如所稱前件者，大都苟且完事，而不以法一究之。以故，此輩益無忌憚，縱横出入，唯其所往，而無不獲利。然則海上之禍又何可勝言哉！
臣謂欲備倭患，則海防必不可不嚴；欲嚴海防，則水兵必不可不戢；欲戢水兵，則防海之將必不可不重繩之以法。吴有孚以姻緣得官，為臺省所論列，而吴宗道起家書傭，夤冒將領，剥削之狀單揭非一，臣皆不具論，而專指此一事，以伸違禁下海之法，使沿海諸將知此法之必行，而吾乃不可縱軍罔利，以身試三尺也。庶海防其少濟乎？
如果臣言不謬，伏乞敕下兵部，查議覆請，將山東副總兵吴有孚、鎮江游擊吴宗道俱行革任，内吴有孚仍行臣衙門提勘，依律重究，以為勢帥貪肆者之戒。仍乞諭令該省巡撫嚴加約束防海官軍，不得越擾异國，引惹番釁，以時出哨，大汛小汛各照限準，不得經年在外長為賊盗，并通行直、浙、閩、廣沿海地方一體遵行，則海防幸甚，臣愚幸甚。
緣係勢帥違禁下海，擾害屬國，乞賜處分，以重海防，以弭島釁事理。未敢擅便，為此具本，專差承差郭繼芳親賫，謹題請旨。
萬曆三十七年正月十七日
卷一 巡按奏疏第一
25 奉聖旨：“兵部知道。”
該本部覆：“奉聖旨，是。吴有孚革了任，行巡按御史提了問。吴宗道革任聽勘，永不叙用。以後沿海將官再有違禁縱放軍兵越境生事的，都參來從重擬罪。”
糾劾將領疏
題為糾劾貪肆將領，并議就近酌補，以重緊急邊防事。
該臣廷弼會同巡撫遼東地方贊理軍務兼管備倭都察院右僉都御史李炳，照得遼左故稱雄鎮，近來單敝不支，皆由將官剥削軍餉，軍士無食，饑困流散，以至於此。然而將官剥削亦有其故，蓋遼鎮所用將官盡出舊鎮臣門下，而舊撫臣之私昵舊人亦間有之，雖有智勇，而苟非其門下與私昵，不用也；雖有部推，而苟非其門下與私昵，不留也；雖其門下與私昵，而苟非有厚賄重賂時常供奉，即用焉留焉，不久也。各弁捨此一門，别無進身之路；而捨行賄一法，别無入門之路，不得不傾篋揭債以從之，而一官到手，又不得不剥軍扣餉以償之，以此浚剋成風，貪殘載道。蓋遼左三十餘年深沉固結之病，而近數年來其尤甚者也。
臣等痛知此病，而亟欲除之，先後抵任，即首按正兵營原任參將龔念遂科斂之罪，立追臟銀數百兩，還給各軍，而臣廷弼過鎮武堡，因軍士遮告，亦責追該將領千把總等還軍臟銀數百兩，一時人心警憚，望風解綬，如右屯營游擊李繼武、鎮武堡游擊李如梧、復州參將吴世爵，俱相繼以病乞去。臣等私惟李繼武、李如梧，舊鎮臣之家僮子侄也，貪庸卑瑣，不足以白简從事，姑准放歸外，其他幡然改過自新者，臣等亦嘉與更始，以觀其後。而惟是奸險貪肆、辱人賤行之流，以及怙過不悛、臃腫無為之輩，如正安堡游擊郭濟川、遼陽副將吴希漢、復州參將吴世爵、濟河備禦周大岐、清河守備郭巍然其人者，可容一日而不處耶？郭濟川以賄賂出舊鎮臣門下，由鎮静堡守備而鑽陞今任，舊鎮臣之力也。吴希漢以姻親出舊鎮臣門下，楊昶寨失事聽勘未結，而營補協守，舊鎮
26
熊廷弼集
臣之力也。吴世爵以門子從舊撫臣西來，而見私於其長子，遂以賤役洊獵參戎，舊撫臣之力也。若周大岐於臣等嚴禁之後，猶百計以侵牟，而郭巍然自各軍告發以來，竟一籌之莫展，則其怙過不悛而臃腫無爲者耳。
臣等謹按各官劣狀，在郭濟川則：
一、認案子軍傅千等十名，每名月認銀六錢，四年共銀二百八十餘兩。陳禄等證。
一、占氈皮軍張得名等二十名，每軍月認銀八錢，歲認一百九十餘兩。家人史得功收證。
一、委官劉雲等領到軍餉，每軍扣常例六分，計軍八百名，歲扣銀五百餘兩。王士起證。
一、占軍王六兒等二十名燒灰千餘石，令本堡車輛裝送赴城蓋房，
車頭董豹子怨不敢言。又占軍薛三兒等二十餘人，經年在家修工，不赴營伍。高天六證。
一、夷人騎出魏家嶺堡官馬十四匹邊外未回，押令各軍賠買完訖，後夷人仍賠馬十匹，本官侵用。楊秀、豆才收證。
一、令通事豆才等换夷牛二十餘隻，每隻價止白中布五六匹不等，及散與雙臺等六堡，則索價銀五兩。楊秀收證。
一、將違禁鐵器弓面與軍人湯世杰等，在馬市每次换馬三四十匹，轉賣營利，後復押换，以致夷人喇馬氣等惱恨，將湯世杰駕出墻外七個月，暗行贖回。本軍證。
一、高淮陸續撤馬五十餘匹，每匹要銀二十兩，本官俵給軍士朱慶二等指以打點名色，每匹押銀三十兩，侵銀十兩入己。寫字王先等收證。
一、因餉銀未到，令心腹旗牌楊世杰等，每軍與七成銀三錢，實止二錢一分，及餉到日，計一千名，每軍多扣一錢九分入己。王禄等證。一、陸續買到撫夷官牛三百餘隻，本官以小牛抵换大牛，令管家郭進與湯世杰等宰殺貨賣，每隻約得餘利銀一兩入己。湯世杰證。
卷一 巡按奏疏第一27一、馬市撫賞，如夷人報箭三五枝，輒串通事閆世勛多報六七枝，
希圖冒領夷賞侵用外，又每分索夷馬一匹，以致箭數較往年多增十倍。蔣小龍、張禮證。
一、高淮回京，當將監舍梁得才拷索東珠十餘顆、金子十二兩、絲銀一百兩，仍唆令妄攀客人，陳近臺慌懼，當將綢四匹、綾二匹、杭綢四匹托王門子送收訖。李元過證。
一、差旗牌任雲等調堡軍二百五十名，在紅岩採草裝運赴家，被賊將張保兒等八名殺死，稱説架梁，止報二名。王景欒等證。
一、陞正安堡，指送總兵贄禮，科每堡銀九十六兩，六堡共銀五百七十餘兩。李成等收證。
一、認月糧軍陳合馬等十五名，每名月認一兩二錢，計六個月，共銀一百八兩。走市軍王三驢等八名，每一市認馬一匹，網户軍孫顯牛等五名，每軍月認一兩。秦雄、田上貢、孫顯牛等證。
一、正安堡領銀委官王雲奉等，領到月糧，每月索常例銀三十兩。字識王名證。
此一臣也，險詐异常，臟私狼藉，而其大者，尤在侵冒撫賞一事。蓋報箭初不滿九十枝，撫賞歲不過五千兩，自本官履任四年，而報箭至九百枝，撫賞至三四萬矣。始而本官教虜索討，以共分其利，久之虜被本官引壞，而益肆其求。至於以少報多，將無作有，而中間之情弊尤難窮詰，所當革任提問正罪者也。
在吴希漢則：
一、軍餉領到，挨季照左右中後州兵、義兵、家丁每哨要銀二十兩，惟前哨少要十兩，約計三百餘兩。字識楊志道過證。
一、所屬四十四城堡，該調鄉導撥夜八十八名，半年一更，每名常規銀一兩五錢，約共二百四十餘兩。杜管家過證。
一、前哨千總李惟喬兼管五哨選鋒，夥查有力軍士賈虎等二百四十餘名，假指馬小，壓逼易换，每軍要驗馬銀一二兩不等，陸續約共三百餘兩。百總孫紀等過證。
28 熊廷弼集
一、差旗牌湯玉等三十餘名往各村屯，假以收斂名色，每旗牌先要五兩外，仍候到屯月餘，不拘收斂屯寨多寡，復每名要家小銀十兩，挨屯明追，較虜尤甚，約銀三百餘兩。俱楊志道過證。
一、除東西邊臺不算，其腹裹墩臺五十餘座，一臺五軍，每軍要銀一兩，每臺拿一名在城壓逼擡借，共該二百餘兩。楊志道過證。
一、發貨物散與門下，有力旗牌夜不收替作買賣，未及月餘，共交銀四百餘兩。旗牌同楊志道收證。
一、三千營班軍，一年一更，千總李惟喬除五哨應更外，將選鋒内不應更班左等哨有力軍士曲安羊等，每名嚇銀四兩，約得三百餘兩。夜不收曹咬二催送證。
一、清河等七堡，每堡認柴木軍吴才興等一十五名，約折價銀三百餘兩。認炭價軍秦天禄等十名，約納價一百餘兩。燒炭軍邵祥等十名，旗牌黄繼才管領，在山不分冬夏，燒炭裝運發賣，除供用送人外，約賣銀二百餘兩。俱楊志道收證。
一、每堡調軍金海等八名，差旗牌陳國寶管領採木，順水撑放至遼陽永智門外木場，交與旗牌倪安發賣，約四百餘兩。拖木到河，倒死屯民杜仲奎等牛八十餘隻，負屈無訴。各屯民證。
一、壽日，中軍官十兩，旗鼓千總各五兩，把總各三兩，各哨百總各一兩，旗牌兩班各二十雨，夜不收兩班各十兩，并年節端陽中秋歲約三百餘兩。俱楊志道送證。
此一臣也，穿窬計熟，溪壑情深，而其大者，尤在會夷竪碑一節。蓋夷方阻貢，以挾我立牌；我即立牌，以求彼速貢。自本官歃血一盟，而未定之界朝入虜中，久稽之貢夕報關上矣。徒爲閣臣解通夷之嘲，而竟以中朝受城下之辱。所傳檄在撫鎮，勸駕在巡道，而守道之力阻何以不聽，所當革任，聽原勘歸結者也。
若吴世爵，則頑童之餘臭猶存，烈將之雄風安在。
一、任靉陽，將夷參每一斤，夷價六兩二錢，散各屯民，每斤送銀三兩收回，另又散與别屯，得銀六百餘兩。管家張景收證。
卷一 巡按奏疏第一
29 一、放屯民出邊窇參，回來每送銀一兩五錢，一年陸續約有四百餘
人，得銀五百餘兩。楊朝相、寇文德收證。
一、放軍民高桐子等三十餘名出邊窇參，盡被夷人殺死，隱匿未報。王奪證。
一、撒價二十兩買糧，屯民不敢受價，出糧二百餘石碾米，换夷參斤，歲得百餘金。屯民證。
一、屯民佟志祥，被草河守堡以抗拒修工呈到本官拷治，索銀三十兩始免。寇文德收證。
一、草河、白岩子住民高諾，為奸情事，本官索銀四十兩、綢二匹。張景、王杲過證。
一、礦徒葉少峰、高長山、劉華、馮思相、王承武、王瀼杚榔等，每洞每年指太監收銀五百兩。俱張景、寇文德收證。
一、葦子峪安三打死李二，本官索銀六十兩免詞。沈景陽證。
一、押買旅順等六堡海味，將屯民十四歲女逼賣，見今告理未果。郭丑子證。
一、旅順、木場二堡，買雕翎一百副，屯民買辦不前，將房地當買交官。郭丑子催證。
一、軍士驗馬一匹，索銀二兩，一年驗有百十匹，得銀二百餘兩。王六兒過證。
一、各屯寨押買羊毛趕襪六七百雙，每雙與軍扣價三錢，約銀二百餘兩。陳分二證。
先是，舊撫臣於原任帶來者，如都司高寬等，皆以舍役扶作將官，然猶聽其劾去，而獨於本官終愛護之，不忍割。嘗語鎮道曰，“吾兒臨終時猶惓惓以本官為言，今見本官如見吾兒”，而不知兒之死，本官與有力也。蓋驍勇未見絶人，而狐媚偏能惑主，所當革任回籍當差者也。
若周大岐，則歷任纔逾一載，計贜已及千金。
一、三十六年春夏兩季，折色每軍月該四錢，止各給銀四分，計二個月，除擁官帳實費外，本官侵用銀約二百餘兩。家人周平安、張二漢
30
熊廷弼集 收證。
一、三十六年秋季，折色餉銀四百餘兩，派令委官任從周買綢段各物，及令周平安兩次取銀，共八十七兩，當被任從周等告發。原詞證。
一、挾要把總石應璧還庫銀五十五兩，把總趙元伯銀三十兩。各官親證。
一、冒請逃軍錢糧齊彦群等一十二名，將見册軍士樂回奴等頂充過堂，侵餉入己，至今未獲一名。劉宗證。
一、占使操軍劉狀二等七名在莊耕種，羅九英等十五名燒炭，王青等八名打鷹，程旺二等十名圍打狼狍睡猞鷄兔等物，蔡天叙等十名採取榛子納價，開仲一等五名縫皮，賈文德等六名織纓子巾帽，歲約得三百餘兩。各軍供證。
一、索倉官劉惟一鹽糧規銀十兩，武定國屯糧規銀五兩，商人黄慈等鹽規十六兩、青布一塊，李國梁等時估銀十兩。俱周平安收證。
一、平虜堡達賊入犯，撥兒未時報到，本官在衙驗馬，索要常例，至戌時分方始出城，遂誤追賊。石應璧等證。
一、科派軍餉，置辦程贐節儀，交納地方官員，及以節令生日，科收規儀，歲計二百餘兩。張二漢等證。
一、假意封銀數兩，與附近八屯，夏季買麥，秋季買糧，屯民不敢受銀，各斂麥二十餘石、糧八十石交進。劉苟二收證。
一、縱令家人周得功日領軍士曾汝敬等十名出境捕魚，軍士李元日帶網户崔昂等二十餘名打圍不休，跑損馬匹，各軍怨聲不敢言喘。董玉等證。
自臣等入境，三令五申，人知斂戢。竊意夙弊可幸一新，而周大岐以一麽麽備官，獨悍然肆行而不顧。蓋至石應壁等之告訐，初與對移，猶覺口硬，及各軍一一面質，而本官乃赧然無一語以應也。蓋軀幹雖有可觀，而操持已至大壞，所當革任回衛聽理者也。
若郭巍然，則舉動已謬於到任之初，而肘足竟窘於被訟之後。
一、指買官參，科剋闔營軍士孫海二等七百餘名，每名銀一兩，共
卷一 巡按奏疏第一
31 銀七百餘兩。高繼武證。
一、指謁見索要碱場等七堡守保齊國治等七員，每員銀二十雨。各堡官證。
一、下馬巡歷，每堡索軍銀二十兩，共銀一百二十兩。軍人高得水等證。
一、差旗下郭勤、郭存等指稱督陣，每軍索銀二錢，約銀一百餘兩。周方、徐承祖等證。
一、令家人郭根將米豆壓散堡軍，每米一斗要銀一錢二分，豆一斗要銀八分，共銀二百餘兩。家人郭根收證。
一、將税監及游客所散皮金、手巾、香扇等物轉散軍士孫海二等七百餘名，指一科二，除打發前項人等外，仍剋落百金入己。各軍證。一、撒散屯民參銀一百兩，買揀參二十斤，每參一斤，屯民外添銀五兩。車擔子何二等證。
一、索要臺軍趙打二、宋志名等堡，蜂蜜、麻菇、木耳、乾菜等項數千斤，除自用送人外，歲仍賣銀百餘兩。王仲義等證。
一、散銀三十兩，與一堵墙、馬根單、散羊峪三堡壓買豆二百四十石。徐景成等證。
一、指買上用參斤，發價八十兩，散與張守禮等衆軍民，挾添銀四百四十雨，買參四十五斤，徐景羊等證。
一、將低銀二百兩，壓借與軍士趙伏、于尚功等二百餘名，每名要本利銀二兩，共銀二百餘兩。劉天禄等證。
當其為部下所告，該道念紀綱所在，漸不可長，亦姑曲全之，而猶意其才氣尚有可用，後臣廷弼以勘地至其境，見其人龐然一大物，而卑趍之態、短後之服，顧不類一將官舉動者。及臣親詣張其哈喇佃子，而本官又畏虜如虎，屢沮臣行，而臣不聽也。蓋號令既不行於衆軍，而心膽復盡折於强虜，所當革任回衛示懲者也。
臣等竊惟從古名將多出襄平間，即弘、嘉之際，如韓、楊諸將代自
不乏，而今何寥寥也。總由三十年來，求將必出一門，用法唯憑一路，32
熊廷弼集
剥軍而鑽附者顯榮，恤下而自守者擯斥，卑污尾瑣者喜其順己而引之以為利，能勇足智者惡其逼己而去之以獨專，所以貪庸得氣，雄隽銷魂，求不肖以處之常有餘，而求賢者以用之常不足，每一念之，但有扼腕。
方今地方緊急，需才正殷，將領廢閑之中可仗緩急者，不可謂其無人。臣等亦不敢濫及，謹擇其才勇夙著，而堪以急用者，如原任海州參將王紹芳，滿腹五兵，而宿將共推其謀略；原任開原參將、今起右翼營游撃曹文焕，横身一膽，而悍虜每問其起居；原任正安游擊李向日，潔守練才，而撫夷之恩信素著；原任錦州游擊陳九圍，虎頭猿背，而禦虜之權術更優；原任都司王汲，智慮精詳，而兼粹白無瑕之守；原任錦州游擊張昌胤，德器恂謹，而負疏通不滞之才。
以上才品，雖人人殊，而試與吴希漢、李如梧輩相提而論，其賢不肖相去不宵壤懸絶哉，然皆借他事以去之。而内如王紹芳，器格才猷居然有大將風，無論各道同舌亟薦，即詢之諸將，慮無不賢。知先人者而語及紹芳，輒人人謝以爲弗及也。兩任海、瀋，所至有保障功，而至今人人願更得以為將也。前按臣康丕揚，人品雖犯公評，而此薦實合輿論，若以舉主之故，而累及所舉之人，當此乏才之日，有一魁然者，而不首為録用，人其謂臣等何？臣等其謂遼事何？
臣等又惟今日全才最難，惟用其所長，而護其所短，則人無弃才，而事有底績。開原參將張應種，精詳老練，久歷行間，顧其才獨優於整飭戎伍，而責之衝鋒陷陣之事，或非所長；瀋陽游擊傅元勛，忠實謹慎，舉動無過，顧其人獨宜於稍緩地方，而處之以肘腋夾虜之衝，亦終見短。今賽虜糾聚於西，奴酋睥睨於東，開、瀋兩路介處其中間，而以二臣當之，非所以為地方計，亦非所以為二臣計也。
查得右屯營，自李繼武莅事以來，廢壞已極，若以張應種居此，必能起廢修墜，有壁壘一新之效，而開原須一膽勇為夷虜所畏憚者，無以易曹文焕也。鎮武堡自高平大創之後，邊境稍緩，若以傅元勛居此，必能截長補短，收鉛刀一割之用，而瀋陽須一謀勇為東西可倚仗者，無以易王紹芳也。寧遠扼西南之要，非英勇能戰者不足以當之，而鎮西備禦
卷一巡按奏硫第一
33 管游擊事劉世杰可使也。正安當撫夷之會，非廉潔有孚者不足以任之，
而原任正安游擊李向日可使也。清河密邇狡酋，最難駕馭，非才勇有機用者未易辦此，而陳九圍可使也。鎮江自弃新地，患且震鄰，非謹敏有幹濟者未易了此，而張昌胤可使也。若復州，則地在腹裹稱腴矣，法當用廉仁之將，而王汲可使也。若右翼營，則嘗從總鎮征戰矣，法當用新鋭之將，而懿路備禦胡國臣可使也。若蒲河、懿路、鎮西各備禦，則取諸中軍指揮中之屢薦而堪用者，如分守道中軍楊茂都、寧前道中軍祖天壽、復州衛指揮劉顯祖，皆可使也。
以上各官，皆臣等與地方諸臣反覆商確，為地擇人，必其人之可以居此者，而後以其地付之，内如右翼率領大軍，固需勇將，而開原孤懸一面，尤藉宿威。况當宰酋狂逞之時，必用曹文焕以服之，虜方畏憚。而清河逼處虜穴，近自奴酋驕悖以來，此地最為要緊，無事則講折逆謀，有事則相機堵截，臣等察諸將中斷非陳九圍不可用者。
方今遼鎮西警東虚，急在擇才，似難以例薦及解任久近相拘也。獨有遼陽協守一缺，遍查諸將資望，苦無相應者，夙將中僅一祖承訓，而其人已老矣，不能復用矣。正咨嗟躊躇間，適鎮臣杜松以一揭至，爲薦舉驍將事。内稱，原任延綏總兵趙夢麟，於二十七年被論聽勘，迄今十年未結。及查本官先於二十四年任遼東前屯協守副總兵，威名大著，而寧前一帶諸酋帖服，要將本官以副總兵職銜起用，隨帶畜養精健真漢内丁五百餘名駐札廣寧，有事東西應援截殺，得以展其勇略。又見任延綏寧塞營參將李懷信，廉勇超群，征倭有功，本鎮昔任延鎮，本官跟隨剿虜，奮勇敢先。今已歷俸四年，堪以陞調副總兵。以上二官，本鎮素所真知，若舉薦不當，願甘連坐等情具揭到臣。
臣等得之，喜不自勝。夫惟廉勇而後知廉勇，臣等雖不識李懷信，知鎮臣則知李懷信矣。而趙夢麟則歷廣寧、中後所、義州、前屯四任，而恩威大著，英風偉略，今遼人言之，猶赫赫若昨日事也。近來爲協守者，地以人亵，而非有舊望，不足以服將吏之心；人爲虜輕，而非有威
名，不足以懾群胡之氣。况當東虜叵測之會，我軍單匱之時，而藉此内34
熊廷弼集
丁以資捍禦，尤於河東大有裨益，是趙夢麟當亟以副總兵職銜起補遼陽協守，或用李懷信加陞副將，以補此缺者也。
伏乞敕下兵部，覆議上請，將郭濟川、吴希漢、周大岐、郭巍然革任回衛，吴世爵革任回籍；内郭濟川仍行臣衙門提問，吴希漢仍聽原勘結正施行；遺下員缺，如寧遠營、右屯營、鎮武堡各員缺，將鎮西堡備禦管游擊事劉世杰、開原參將張應種、瀋陽游擊傅元勛各照見銜調補；協守東路副總兵員缺，將原任延綏總兵趙夢麟以副總兵仍帶府銜起補，或將延綏寧塞營參將李懷信陞補；開原員缺，將原任參將今起右翼營游
擊曹文焕仍以原銜改補；其右翼員缺，則將懿路城備禦胡國臣陞補；瀋
陽、正安、清河、鎮江、復州各員缺，將原任海州參將王紹芳，正安游擊李向日，錦州游擊陳九圍、張昌胤，都司王汲各照原官職銜起補；中後所員缺，應將近日部推原任都司僉書管義州參將事李維喬起補；蒲河備禦員缺，將定遼左衛指揮僉事楊茂都；鎮西備禦，將復州衛指揮同知劉顯祖，懿路備禦，將寧遠衛指揮僉事祖天壽各陞補，則將領得人，而邊疆有賴矣。
臣等一疏之中，陞調起用者多至十數人，誠惴惴焉，不勝越俎之懼。但念員缺委多，不得不補；才地委不相宜，不得不調；諸閑將委以才勇久屈，不得不起用。且本鎮有人，不必借才於异地，而邊報日急，更難乞水於西江，事勢所至，不得不然。今本兵固曾撫遼者，地爲舊地，人為舊人，其於緩急當否，必有知之極深，而諒臣等之萬非獲己者，當不待臣辭之畢矣。
緣係糾劾貪肆將領，并議就近酌補，以重緊急邊防事理。未敢擅便，為此具本，專差承差王輔京親賫，謹題請旨。
萬曆三十七年二月初七日奉聖旨：“兵部知道。”該本部覆：“奉聖旨，是。”
卷一 巡按奏疏第一
35 論哈流兔捷功疏
題爲飛報捷音事。
案照先奉都察院勘札，准兵部咨，該兵科都給事中張鼎思，題為聖武遠昭，捷音叠奏，乞定叙賞之例，特賜申明，以一法守，以昭激勸事。該本部题覆，今後凡遇大捷，督撫一面照常作速具奏，獲功將領即將首級首從，及領兵千把總部下軍丁願陞願賞，造册呈報巡按御史驗閲。巡按本内明開出巡某處，某日據某將官造送驗功，某日驗閲已實，功級是否真正，首從人員是否正身，或陞或賞，是否情願，逐一注於原册之内。辨驗首級既明，十日之内即行具奏。勘議首從，及應陞應賞官軍既定，即另造印册，半月之内具奏等因。覆題：“奉聖旨，是。賞不逾時，乃能激勵將士。近來各該御史核功奏册，有日久不到的，以致奸弊繁滋，功罪失實，何以示勸？今後凡遇報捷，巡按御史隨即辨驗首級，十日内具奏，看核功次，一月内具奏陞賞，著并行。如延緩過期，該科參治，欽此。”移咨備札前來，欽遵外。
萬曆二十四年四月内，又奉都察院勘札，准兵部咨，該兵科署科事刑科左給事中徐成楚，題為虜釁可憂，邊警屢至，懇乞聖明嚴飭文武將吏及時修備，以圖實效事。該本部覆議“各鎮堵殺有功，督撫一面據實奏報，按臣一面即行查勘，務要分别功罪，巨細詳明，俟勘札一到，即依期回奏，固不宜稽遲以滋弊，亦不可忽略以失真”等因。题奉聖旨：“這所議，便行與各總督、撫、按，着實遵行，欽此。”移咨備札欽遵訖。
萬暦三十六年十二月二十八日，臣巡歷至遼陽地方，據總鎮標下管坐營中軍游擊事都司崔吉火牌報稱，本年十二月十六等日，節蒙撫鎮并准寧前道牌案手本，准蒙總督軍門咨牌，節據馬蘭路參將張鳳祥禀，據尖哨報，說插漢兒達子不曾進邊，今在死魯班哈柞兒屯聚，來暈大等换了好馬，共七萬餘騎，十五前後在喜峰東西進搶。又據西路協守副總兵
楊元吉報稱，插漢兒帶領精兵二萬犯搶遼東、寧前，來暈大帶領三萬犯36
熊廷弼集
搶喜峰。又據薊鎮馬總兵報稱，東虜黄台吉傳說大小頭目滚兔等共調十萬，明說犯搶廣寧，暗說進搶喜峰等口。又親見都令等各家達子五萬在鐵力屯聚，等候黄達子到來，於十二月二十前後犯搶前項地方。隨該軍門看得夷酋來暈大等沿邊窥竊，未一創懲，故益肆猖撅，糾合東虜，大舉入犯建昌、河流口地方，當即拒退。據報未散，無非再圖一逞。若該鎮厲兵秣馬，聲言直搗各酋巢穴，彼必急回自顧，可立孤來酋之势，而薊鎮又可得相機剿處，以彰國威，犄角牽制。
又蒙兵部題稱，遼鎮若能募集敢死士萬人，從外邊山後搗其巢穴，則東虜狼顧，薊賊必潰，先聲奪人，貴乎神速，此遼之撫鎮所當急圖者也。有鎮守杜總兵挑選戰兵陸續西發，於二十一日統領卑職等官軍丁夷起行。又蒙巡撫李都御史差原任備禦宋國賓賫銀伍百兩，隨營犒賞三軍，鼓舞士氣；寧前兵備馬副使整點兵馬，督發征戰；户部何郎中給發行糧，士飽馬騰；鎮守杜總兵懸賞銀牌，以示激勸。遂兼程前進，二十三日馳至連山驛，公布一字陣，申嚴號令。差官解寬、謝大臣等賫執紅藍旗，監督正兵。各營路旗鼓千把總史光裕、王澤等統領精壯家丁内兵降夷降倭三千名，并撥前塘傳探，直捣巢穴，攻其必救，以解聚犯。鎮守杜總兵帶領卑職，并差官李明元、羅孔時等賫執藍旗催督，署左右翼營原任游擊李維喬、單盡忠及調各營路副總參游等官、李芳春等各官兵為二字陣，結營聯絡，分撥後塘傳探，於二十四日未時分，從寧遠中左所、長嶺山堡、平山臺出境，馳至地名哈流兔，離邊二百五十餘里。前賊知覺，舉放烟火，吹掌觱篥，聚集精兵，執打坐纛，擁衆迎敵，喊聲震地。鎮守杜總兵督兵前進，激賞銀牌，復申號令，嚴諭各軍當效死力，以報朝廷之恩，以報河流之讎。我兵奮勇剿殺，衝斫數陣，賊見勇猛，敗遁騰山。我兵乘勝追殺，趕至巢穴。在陣斬獲首級一百四十六顆，得獲達馬夷器等件，於二十六日子時進境等因，禀報到臣。即牌行分巡道嚴行查勘。
續於三十七年正月初七日，又據崔吉將前項首級差官劉恩呈解到臣。該臣隨出白牌，嚴諭獲功人員，有割取漢尸抵充虜級，以女作男，
卷一巡按奏疏第一
37 以幼作長，臨驗彼此轉换，希圖重複混冒，及仵作徇私，將老幼首級妄
報長壯，并將首級有炙疤網痕者報無疤痕，查出俱依軍法捆打問罪。於初八日，臣公同分守遼海、東寧道右參政謝存仁，於都司衙門將各首級從公細驗，得斬獲首級一百四十六顆，内秋克太斬賊首瓜兒兔恰首級一顆，阿都害等斬餘賊首級一百四十五顆，俱皆長壯，并無疤痕，亦無婦女。及審首從人員，俱係正身。所獲達馬五十六匹、盔七十八頂、甲八十三副、夷器等件聽督撫分發。應陞應賞等項，已經案行分巡道查核，候督撫會題部覆，行臣核實，俟勘札至日，依期造册，另行具奏外。據本年正月初四日，整飭寧前等處兵備山西按察司副使馬拯禀，爲夷情事。内稱，廣寧大兵於十二月二十三日到中左所，二十四日宿長嶺山堡，兵馬夜間出境，剿殺拱兔營内達賊一百四十六顆已經禀報外，為照夷酋拱兔原係款和夷人，今既殺他達子，誠恐結連犯搶情由到臣。
臣聞拱兔於諸酋中最强，顧其人可以理諭，而不肯輕動，但一動，而其凶悍遂不可制。自寧前撫賞以來，沿邊部落零星小竊，歲時有之，而本酋自家近頗安静，與他酋之朝受賞而夕搶掠者不同。今既被剿，勢必復讎，寧前單弱，勢必難支。該道深憂苦慮，愁蹙向臣，血泪欲墮，臣爲之惻惻心動。但拱酋者，插漢之屬也。於寧前雖為款和，而於薊門實為助逆。督撫叙疏，謂其受撫於東，助逆於西，而比之於附他犬以吠主，非不知其款和於遼，而遽開此釁也。是時急在薊門，以速解京師肘腋之危，不得不緩在寧前，以暫收塞上眉睫之效。
兵部有議，軍門有咨，撫鎮計定而後行，非該鎮輕舉妄動，而好逞於一擊也。身提重兵，深入虜境，唯敵是求，何分款逆？虜既已整兵而來，我豈得按兵不動？慮不反顧，勢不并存，剿殺之外，更無别法，亦非該鎮可以歇手時也。以寧前之極敝，而復加强横忿恨之虜，該道之憂，憂在生靈，而該鎮不必過起嫉功之疑；以遼左之積弱，而忽振張皇克詰之威，該鎮之功，功在封疆，而該道亦不必過執啓釁之説。爲今之計，唯有亟行叙録，以鼓將吏敢戰之心；嚴加防禦，以捍地方蹂躪之患，鎮、道同心，文武協力，共圖所以待虜之策而已矣。
38 熊廷弼集
近據邊報，東虜頭目燒大成、把兔台吉等因搗巢之恨，會合來暈大等，共選精兵萬餘，准在二十前後犯搶遼東、寧遠東西一帶地方報讎。又據走進回鄉人口稱，有近邊住牧屬夷兀魯孩厮等酋，因裏邊兵馬搗巢殺他達子，各將部落牛馬北移，仍調人馬四五萬，准在二十前後犯搶寧前地方報讎等情。
據此，是該道不幸，而其言驗，驗且速矣。夫以緩薊之故，而忽開遼鎮之兵端；以來、蟒二酋之故，而盡失東虜之款志。來酋之勢未見立孤，而反益速其合；東虜之情未見内顧，而乃更觸其凶；三方未收犄角之功，而一處先虞剥膚之害，此在老成籌邊者自有成謀定畫，非臣愚蒙所能測識。但當此胡騎東紛西擾之際，正是文武同心戮力之秋，而二臣者，各因公事，竟成私怨，大開痕迹，頗費調停。虜方飲馬於長城，我則操戈於同室，疆場之事，亦復何賴？此臣之所以日夜深憂，而莫必其後者也。舊例，臣衙門驗功，十日之内止於具本题知。今二臣既有异同之論，漸成水火之形，而醜虜又有報復之舉，人情汹汹，大可危慮。臣亦何敢第循故事，而不據實以聞。伏請明旨，為地方解紛排難耶。
伏乞敕下兵部，轉行督撫衙門，嚴諭該鎮總兵杜松、該道副使馬拯，務以封疆爲重，虚心平氣，商求目前所以待虜之策，毋徒各逞私忿，以誤國家人事，使今日一場功勞為异日一番罪案，則二臣幸甚，遼左幸甚。
再照重賞之下，必有死夫。邊方士卒，非我孝子順孫，有賞則勸，速賞則速勸，此自人情之常。遼兵十數年來，不敢言戰，一旦有哈流兔之捷，各軍沾沾然，遂矜爲奇功。若以十數年所未有者，而我等一旦得之，必可朝驗級而夕受賞矣，其望報之速蓋如此。而不知部覆行勘，勘覆行賞，恩出朝廷，非邊臣所敢專也。
近者，撫臣以衆志難拂，鋭氣難沮，不得已從權量借以少答其望。而密聞軍門又有調遣各軍，似有必得全賞，而後肯出門之意。夫古人仁義之師固有不待賞而勸者，此在該鎮當勉三軍以大義，少俟月餘，以存朝廷勘賞之法。而至於虜衆報讎，旦夕且至，仍是舊將舊兵用命之日，
卷一 巡按奏疏第一
39 所以使之鼓舞感奮，而再收無前之績者，亦存乎激勸之早耳。此則廟堂
之事，非臣所得言，而軍中有此情景，不敢不以并聞者也。
緣係飛報捷音事理。未敢擅便，為此具本，專差承差張可觀親賫，謹題請旨。
萬曆三十七年正月二十四日奉聖旨：“兵部看了來説。”
該本部覆：“奉聖旨，是。”熊廷弼集卷二
巡按奏疏第二
勘覆地界疏
題為撫鎮弃地啖虜，事關封疆，謹循職糾舉，并請查勘，以正欺君負國之罪事。
卷查萬曆三十六年十月十一日奉都察院巡按遼東五十七號勘札，准兵部咨，職方司案呈，奉本部送准兵科都給事中宋一韓揭稱，遼東候代撫鎮趙楫、李成梁弃地啖虜情罪，合行勘明議處。要將所論趙楫、李成梁弃地事情，選差有風力御史一員前去查勘，要見寬奠等處原種新地是否軍民，告明每歲納糧若干，有無倉串籍簿；原議攤地徵銀充賞者是否舊地疆界；夷酋阻貢三年，有無照常給賞，即未給賞，年來積銀若干，見貯何處；目前地界有無分明，鴉鶻等處曾否設有關隘墩臺防守；其四至俱照前撫臣張學顏展拓里數踏看明白，果為奴酋占據若干，作何講議，令其退還，仍刻石界止，永杜侵争，一一勘確回奏。聽該衙門覆議上請，如法論罪，陞蔭應追奪者追奪，道將等官應追論者追論，庶欺君負國者無軼顯罰等因。
隨該本部題，為遼左弃地關係匪輕，懇乞聖明查勘，以固封疆事。職方清吏司案呈到部。頃者，兵科都給事中宋一韓疏揭，為撫鎮弃地啖虜，事關封疆，謹循職糾舉，并請查勘，以正欺軍負國事。大略謂：先年，巡撫張學顏同寧遠伯李成梁開拓寬奠等六堡，延袤八百里。至
卷二巡按奏疏第二
41 二十三、四等年，軍民史仲義、劉可大、杜雲登、王得功、陳仲庫等，
各佃雲頭迤裏沙松杉剪子、唰咧、鴉鶻、大小松峪、盤嶺等處東西三百餘里，住種二千二百餘家，歲納糧三千石，倉串卷宗俱明。至近年撫臣趙楫、鎮臣李成梁慮開邊釁，銳然議行招撫。廢將韓宗功為成梁婿，納建酋重賄，概作逃民給帖，驅逐六萬四千餘衆，撫鎮等臣各論功陞賞加蔭，未幾而奴虜踐蹂至矣。且當時加增蟒幣，歲予舊賞五百金，每歲攤派錢糧貯庫。今酋已阻貢，不當給賞，請差風力御史一員查勘地界、錢糧，盡復占據，逐一勘確回奏，仍議追治等因。
卷查原任薊遼總督蹇達准遼東巡撫趙楫會題，為華人潜住虜穴，釁孽萬分可虞，仰布天恩招撫入境，以弭外患，并議夷情，用安邊鎮事。又據巡按遼東御史康丕揚揭，同前事。臣部覆，奉欽依，陞賞加蔭有差，遵行在卷。為照國家華夷之防首嚴疆域，一人版圖，即隸王土，一從經理，即宜守防，奈何地界之銅柱初標，招撫之宸恩方渥，乃卒以驅民而弃之地，又以弃地而畀之虜。虜驕阻貢，舊賞猶仍，且益地焉，事係邊防，抑且有關國體，請乞敕令遼東巡按御史，通將科臣原奏備細情事逐一從實查勘，明確具奏，覆請定奪施行等因，具题候旨未下。
又該本部题“為恭請明旨，速勘弃地，以固遼疆事。催請部科原疏一并檢發，速行巡按御史查勘，明確具奏定奪”等因。奉聖旨：“這所奏弃地畀夷事情重大，着都察院即選差巡按御史勘明來説。欽此欽遵。”移咨備札到臣。
行間，又奉都察院巡按遼東五十九號勘札，為恭請明旨，速勘弃地，以固遼疆事。據掌山東道監察御史李光輝呈，准部题，亟要札臣欽遵查照，作速前去彼處，據實勘明奏報等因，備札到臣。依奉案行分守遼海、東寧道兼理邊備屯田山東布政使司右參政謝存仁，會同整飭遼東、開原等處兵備兼管屯田山東按察司副使石九奏，親詣地方查勘，要見寬奠等處原種新地是否軍民，告明每歲納糧若干，有無倉串籍簿；原議攤地徵銀充賞者是否舊地疆界；夷酋阻貢三年，有無照常給賞，即未
給賞，年來積銀若干，見貯何處；目前地界有無分明，鴉鶻等處曾否設42
熊廷弼集
關隘墩臺防守；其四至俱照前撫院張學顏展拓里數踏勘明白，果為奴酋占據，作何講議，令其退還，仍刻石界止，逐一從實查勘明確，作速呈詳，以憑覆勘去後。至三十七年二月初六日，據分守等道參政等官謝存仁等呈稱，萬曆三十六年十月二十九日，蒙臣案驗，爲前事。蒙此，又蒙臣批狀，據康文禮等連名告稱，東邊新地朝鲜相連，順江荒地一百八十里，告明給種納科、徵銀，已經十一年。至三十一年，不知何故盡行趕散，燒房無數，哭聲載道，男女無栖，苦情具告。蒙批，分守道問報，又蒙臣批，據原任分守道、今調分守冀北道布政使張中鴻通
呈，爲奉委招逋，聞言增惕，謹歷陳始末，并乞查勘，以重封疆大計事。蒙批，分守道會開原道并查報，又蒙巡撫李都御史批，仰分守道查報，又蒙總督軍門王侍郎批，仰分守道會同開原道查明通詳。
俱蒙此，看得查勘邊界一節事干重大，必得執法廉能文武正官二員隨同視詣東邊，督同各該將領備守等官嚴加查勘，方得的確。随咨案遼東掌印都司自在州會同親詣查勘去後。當蒙臣於本年十一月十八日遼陽抵任，二十六日督同兩道司州各官東行查勘，十二月二十二日事畢回遼。續准都司嚴一魁會同自在州知州萬愛民咨申，依蒙自撫順關口勘起，查得本關地名黑沙臺，離本所二十里，原係向來通夷關口，與東州堡地方俱守舊邊，并無告墾田地，而馬根單堡所值霧兒口、烟子溝、槽子峪及散羊峪所屬地名大峪，查雖韓斌舊邊之外，而住民徐天保等八百九十八家陸續告種納科。萬曆二十五六年間，已經前撫委官何繼祖等分定基址，蓋有年矣。至三十一年，韓宗功等盡行驅進清河堡。志書所載舊邊原有鴉鶻關，離堡七十里，撫夷廳基址尚存，夜不收金完只等往來常見。今新鴉鶻關距堡止三十里，即志書小鴉鶻關山臺是也。又志書内松樹口墩、東安墩對直今邊各三十里，靖安墩二十五里，靖虜墩二十里，靖虜空墩二十五里，向化墩十五里，靖夷墩十里。又一堵墙，志書所載盤嶺墩離今邊對直四十二里，共計墩臺九座，沿邊相連共六十六里。雖係嘉靖年間失守，而内有盤嶺墩、松樹口二處，向為我民宋三等五百餘家耕種，亦被驅進，地全入虜。寧遠伯李成梁圖以大松樹
卷二 巡按奏疏第二
43 口、盤嶺住民為逃民，非也。碱場堡邊外亂墳子、長子溝、墻板溝、張
外郎房身、魏八子房身、桃墻峪、積堆柴、葦子場共八處，住民胡勛等一千一百餘家告種納科。先經委官何繼祖等公同夷人分立界址，今亦盡數驅進孤山堡，查係萬曆二年改移今處，此其所建六堡之一也。内有張其哈喇佃子，離堡二十五里，西北接碱場堡三十里，東南接靉陽五十里，計邊長八十里，内設歹溝、紅石崖、南河、金口墩臺四座，俱係萬曆二年新建。雖初議建堡于此未果，而其地向係本堡軍民耕種守哨，今俱弃與夷人住牧。惟金口臺見存，近亦被夷拆毁，即志書所載乾岔兒臺亦弃不守矣。自靉陽迤東新奠、寬奠、大奠、永奠、長奠等處至鴨緑江邊原係巡撫張學顏、總兵李成梁所創，一路墩臺邊界俱存，即界外近地如雲頭里、哵咧泊、剪子河、松子嶺幾處尚聽住種。惟自靉陽界起賽兒疙疽迤東至横江一帶，共計地名四十餘處，住民四千三百二十餘家，沿長近三百里，皆在鴨绿江西岸，土人稱係朝鲜餘地，俱經二十五六九等年委官何繼祖等公同夷人刻木鎸石立界，俱被韓宗功驅逐入境。
以上住民共六千八百餘家，計地約六百餘頃，俱係陸續告在撫按衙門，批道轉行各官查明詳允，每畝先納地價銀三分，方許開種，徵糧三千餘石俱有庫收倉收簿籍存證。其撫賞一節，先于萬曆二十三年，夷人馬三非奏討賞銀五百兩、蟒段五匹、蟒紗五匹，一向未與。至二十九年，委官何繼祖等議，以漢人既種夷地，即於種地人户派銀三百八十兩，加撫順所原有額賞一百二十兩，共足五百兩，蟒段紗十匹、折價銀九十四兩六錢，自三十年起照議徵給。至三十一年，議分疆界，未曾起徵前項銀兩，已蒙撫院會同總鎮，將三十一二三四年陸續先於廣寧庫借給，牌行分守道動支前庫夷馬價銀解補。三十五年，亦於廣寧庫借給未補。
夫初告開墾之時，先納地價，又納科糧，又納賞銀段價爲撫夷之用，而夷人亦忻然相安，未聞有攘奪而蹂躪之者。胡一旦驅還而弃之也？各屯住民開種已久，生長子孫，蕃衍族類，選其精鋭，人可為兵；
儲其糗糒，積可為餉，簡而練之，進可以戰；墩而堡之，退可以守，得44
熊廷弼集
寸則寸，得尺則尺，不以鳞介易我衣裳，豈不有光節鉞，無忝重任？而今乃曰：“此原夷地也。”俯首下氣以與之，而又借此以爲奇功，寧不使夷人齒冷，而輕我中國乎？雖曰不啖虜，其誰信之？當其未開種之先，即境外為甌脱，蓁莽崎嶇，而夷虜之巢穴尚遠；及既驅還之後，則疆外為阡陌，木拔道通而夷虜之駐牧益近。豈彼以金牛之計，而誘我五丁之鑿乎？且此開種之民給有帖文，納有科糧，出有撫賞，何謂逃民？既非逃民，何謂招撫？自以良民為逃民，驅劫為招撫，我民流涕而號，夷人掩口而笑，由是夷志日驕，而立碑之説起矣。其曰“你中國，我外國”，何其悖傲！既并稱國，又稱兩家，何其僭逆！由此稱王，由此阻貢，悉自得地之日始，而其害蓋有不可髡穎數者。除新地攤派錢糧已經本院出示免徵外，所有弃地等官相應分别議處緣由到道。
該本道會同開原道，看得是役也，本院親臨，二道隨從，都司州官驅馳先後，耳目既公，歷記亦悉，驅民分疆，失策甚矣。自撫順以至靉陽，則韓總兵所定之邊，清河之鴉鶻等臺雖没入虜，而名猶存也。何界定在外，使實亡名亡，無有恢復之期？自孤山以至長奠，則張巡撫、李寧遠所展之邊，孤山之張其哈喇佃子雖未建堡，而墩猶存也，何未見正界，使虜得盤據，竟作内地之梗？自五奠邊外，以達馬根單内，民漸出種住之地，即爲我之新地，不圖備虜而使避虜，田里就頽，氓恨空積，即有心克拓，寧能再越一步？疆之分也，但有損而無益；民之鳩也，非去危而即安，虜雖蠢動未及城下，當事者亦安用汲汲而爲此迂謀也？其所持議，不過曰“釋民不鳩吾人即為若人，釋疆不分闌入必且闌出”，曾不慮虜地入我能索之我，我地入虜不能索之虜，虜謂我何？衣冠陸沉之禍尚在未然，室家流離之狀已見今日，民謂我何？幾年成陌，弃若敝遺；幾年成聚，潰若駭獸，弭虜虜驕，防患患熾，畢事之日，倘一念此，將自悔罪之不暇，肯侈之以爲功，肯當之而不怍耶？
中國之於夷狄，其强弱故未有定形，得策則弱可使强，失策則强摧爲弱。唯内自恇怯，不得不降心相從，計出於從，弊且至於無不從。職貢不修，賞給如故；車價許復，又要副戎；副戎許盟，又碑夷語，長此
卷二巡按奏疏第二
45 安窮，將以誰任？畏首畏尾，身其餘幾？當事諸人又安所辭於今日之追
論也？本道未敢擅專等因，呈報到臣。
據此，案照前事，已經行會嚴勘去後。今據二道會勘前因，該臣核勘，得自撫順關起至東州堡迤東清河所屬以至靉陽一帶，為成化中副總兵韓斌所定之舊界，内惟孤山一堡。又迤東新、寬、大、永、長五堡一帶，為萬曆二年巡撫張學顏、總兵李成梁所展之新界，而新舊分矣。舊界外之新地，如馬根單、散羊峪、碱場等堡所直霧兒口等處，猶得以出邊告種為辭。至於清河之鴉鶻關、松樹口、東安、靖安、靖虜、靖虜空、向化、靖夷、一堵墻之盤嶺各墩，一連九座，長六十六里，此皆志書所載我之舊邊也。今則縮守内地四十里，而七十里之邊失矣。孤山之張其哈喇佃子，西北接碱場三十里，東南接靉陽五十里，先年雖建堡未果，而其地猶我軍種。萬曆二年所創歹溝、紅石崖、南河、金口四臺，及志書原載乾岔兒臺，猶我軍守也，今則以堡側古壕為界，前項盡没，而八十里之邊失矣。新、寬、大、永、長奠五堡舊皆邊衝，邊外地曰松子嶺、乾灘子、十岔口、青崖子，文大人營、鍋兒聽舊皆虜衝，此萬曆初年閱臣原議也。故展設五堡，以扼諸衝。今其界俱在，即科臣所云雲頭裏、哵咧泊等處亦俱在，若以失去原展之地硬坐李成梁，成梁必不服。但自靉陽界起赛兒疙疸迤東至横江一帶，徑一二百里、長約三百里，住民耕種已久，稞無逋欠，虜無争競，此不可謂其非我地也。土人稱爲朝鲜餘地，初亦不信，及查成化中，朝鮮苦女直邀劫，請改貢道，兵部郎劉大夏曰不可。朝鲜貢自鴉鶻關由遼陽經廣寧，逾前屯、山海關，迂回三大鎮而後入，此祖宗微意，令毋易窺中國淺深也。今舊鴉鶻關在清河之東北七十里，正與長、永一帶新地對直，若從鴉鶻關入貢，此正經由之地，土人之言豈盡無據？
又查《遼志》，嘉靖十六年以前，鴨緑江西，湯站堡東，地名九連城，南北顺江一帶，遼人、麗人住種混雜，交通行竊。該國移咨都司勘呈，御史胡文舉疏請，此後遼屬軍民不許在此住種，朝鮮居民不得越
江採取，其後皆爲我民住種，是以有鎮江城之建，此即九連城故地也。46
熊廷弼集
又先年，李成梁自險山展出一百八十里，當時并無一夷居住，即今長、永、大三奠迤北新地二百餘里，當初亦無一夷居住，而我民始居之。由是觀之，不論朝鮮餘地與否，順江以北總是華夷共弃之地，不可謂其盡建夷地也。今則盡弃與夷，而三百里之邊又失矣。此弃地之大略也。卷查居民告墾者，自萬曆十三四年間已有之，原非以東征税監之故。華夷相安，奴酋向亦無説。衹因二十八年六月間，原任寬奠參將張光先恨新地之民不服拘唤，詳請逐歸。其時撫鎮始有分地分糧之説，而按臣楊宏科屢駁不允。不曰“奴酋既稱藩臣貢市，何為分土分糧”，則曰“撥兵逐歸”，并拆毁房屋之議，無乃孟浪。于是復委潘仲禮等傳調夷人鎖什等公同踏勘，議以居民見住為界，刻石鎸字，永無争擾。止於東西新地派銀三百八十兩，合撫順原有額賞一百二十兩凑足五百兩，以充奴酋犒賞之費，各夷服撫去訖。
三十年七月，守道張中鴻照此通詳，趙楫壓案不批，遂聽李成梁之謀，以為此奇貨也，奈何不以此數萬人援招回之例，邀封蔭而進爵秩。忽於九月初八日牌行該道，成梁亦用手本專主招撫之説，而以前兩年成議竟不提出一字。其後按臣不查來歷，惟楫與成梁之是聽，而更無一阻手處矣。
三十一年三月十四日，通判郭裕會同韓宗功調到夷人張海、干骨利等，諭以查照韓斌舊邊，分為界限，各夷俯服無詞。業于十六日破土挖界，而楫忽傳郭通判等且候張通判來同勘，忽又牌行郭通判等暫回遼陽。至四月初三日，却又牌稱張通判不來，郭通判等仍速查勘，何旬日間反覆之遽也？掩卷思之，不得其故。
及查據備禦郎名忠禀稱，通事董國雲自夷寨回，述奴酋要將漢人趕進，若不肯進，我就着達子趕他，要打就與他打，要射就與他射，要斫就與他斫等語甚惡，而奴酋公文亦隨以此語至。蓋董國雲一到，而郭通判之委旋出矣。然後乃知楫與成梁之意，以爲奴酋本與我民安静，無故趕回，不借奴酋索地為名，恐人議論，而人衆數萬，不借此先聲以劫之，人豈肯入？故密使董國雲通同奴酋，作此圈套，以塗耳目。向者，
卷二巡按奏琉第二
47 各官之撤正待此耳。
自是張海等益桀驁，掠我生畜，殺我屯民，不肯照依老邊，定自明墙起順裏路，而舊邊鴉鶻關墩九座因以與之。其後郭通判力辭不管，是以復有廢將皮承德之委。自是割張其哈喇佃子，自是割横江一帶，自是燒毁人房屋，剽掠人財物生畜，自是驅逼人民渡江潜避，而溺死者千餘人，餓凍死者萬餘人，餘皆流離殍死，不知處所。
至於張其哈喇佃子，成梁所手拓地也。堡軍金八開等告乞改建，楫亦既明批為中國疆土，原分舊界矣。無何，牌行該道，復稱查係夷地，原非中國疆土，明白改正。其後該道議界，仍要依張其哈喇佃子一帶之舊，同知王邦才亦議該還中國，而楫與成梁疏中則盡削去，第云“張其哈喇佃子先經前巡撫張學顏題明訖，無容再議”。夫張學顏原题明其建堡，與初議違，非明其為夷地也。己則明以奉夷，而又混賴前人，以圖摭罪，其欺罔大率類此。此驅回人口之大略也。
人既回，地既弃，奴酋既安坐，而得數百里之疆土矣。其心以為界碑不立，則撫順以南新得之地尚未定，撫順以北南關之地尚無名，顧遽以定界爲言，則恐不與，而先假忠順碑以嘗我；遽以開原爲言，則恐不
與，而先請撫順四關碑以嘗我；遽以四關爲言，則又恐不與，而先請遼
陽、廣寧二處以嘗我。及我纔許二處，而夷隨以撫順四關口要矣；我纔許四關口，而夷又以開原要矣；已而四關口之碑立，而遼陽、廣寧二處不題矣；撫順南北之界定，而紀功勞以表忠順之説不題矣。今其碑文曰“你中國，我外國，兩家一家”，是兩大也；曰“撫順以南至江沿九百餘里，邊疆無有好案，我二人重立案”，是得新地，而與我定東南界也；曰“撫順往北到開原，邊疆無有舊案，我二人重立案”，是并南關，而與我定西北界也；曰“三十年起，年年與我大賞”，是恐裁革犒賞蟒段，而與我立案也；曰“你大國人，聽見不殺他生命，有青天追究你們生命”，是謂中國違誓，而受天誅也。悖逆滿紙，見者髮竪，而一時撫按猶亟亟稱其忠順，不審忠順語何在？職貢三年不修，不審忠順碑何名？
先是，開原之碑，石副使堅執不立，又兼争改批語，不决者年餘。48
熊廷弼集
會閣臣李廷機以車價通夷事發，謀同蕭大亨、蹇達、趙楫等，急求入貢，以完通夷之局，而楫等亦因此以息人言。乃奴酋知我之急在此，顧益緩以挾我，既許復車價以求之，而奴酋曰“必爲我速立碑，我始貢”，則許速立碑以求之；而奴酋又曰“必依我夷文，我始貢”，則許刻夷文以求之；而奴酋又曰“必副將盟誓，我始貢”，則許副將往誓以求之；而奴酋又曰“必開原立碑，我始貢”，守道曰“先起貢，後立碑”，撫臣曰“一面立碑，一面起貢”，奴酋曰“先立碑，後起貢”，畢竟碑立而後起貢也。自此碑一立，我民即不敢于碑外拾取一草，守臺軍士無不向臣控訴涕泣不休者。此界碑之大略也。
萬曆二十三年，夷人奏討賞銀五百兩，蟒段紗各五匹，向未議給。二十九年，委官潘仲禮等議以漢人不必收回，量於種地人户派凑額賞充前犒賞，爲存吾地耳。其後地既歸夷，前項賞賜，該道張中鴻議行裁革，而楫復疏將寬奠、清河、撫順沿邊一帶未曾起科田土攤派充賞。見今查議無處攤派，然自三十一年起，至三十五年，奴酋已三不貢矣，而所許賞銀則已俱借庫銀逐年支給，不敢遲缺。此撫賞之大略也。
以上四略，臣絶不作一風聞影響語，皆翻閲卷案而總括之，可按而覆者。科臣之以弃地啖虜論楫等也。初，竊意奴酋當何如强横、耽耽此土地者，而二臣獨畏禍不得已耳。及臣挨年月日查閲卷案，始知分土分糧之說已寢，扣賞存地之議已成，民已照舊住種，酋已久皆傾服。蓋自二十九年五月起，三十一年三月止，奴酋并無片語隻字向我瀆擾。惟自四月初，董國雲自夷寨回，而奴酋忽大變局面矣。是奴酋向未敢於争地也，我則陰導之争；向未敢於驅民也，我則陰導之驅；向未敢於出凶悖語也，我則陰導之凶悖，以恐嚇我民，而漸至於辱國辱陛下。是謂獻地不止弃地，是謂通虜不止啖虜，而楫與成梁之罪可勝數耶？
身為撫鎮，不能開疆拓土，而反挈數百里膏腴土地拱手奉夷，削陛下之邊疆，其罪一。不徙民實塞下，而反劫歸塞下六萬餘人，以至於殍死，殺陛下之生靈，其罪二。以車價買貢不得，復以疆界買貢，長夷酋之桀驁，損陛下之威靈，其罪三。中國與屬夷歃血盟誓，從古未有，况
卷二 巡按奏疏第二
49 鎸夷碑，悖語詬詞傅醜萬世，使陛下受城下之辱，其罪四。邊地弃，即
以内地為寨，刊山鑿道，開門揖寇，以賊遺陛下東顧之憂，其罪五。遣人教夷索我土地，逐我人民，辜陛下之恩，而外向夷狄，其罪六。向也，地屬我而不賞，今則地入虜而賞之；向也，虜修貢而不賞，今則虜阻貢而賞之；向也，以時詘而不賞，今則時愈詘而賞之，盗陛下之府庫以賂夷狄，其罪七。不勝一念貪功之私，遂致喪地辱國，而猶内外通同，務為欺罔，以冒陛下之秩蔭，其罪八。
夫人臣有一于此者，法無赦。臣謂楫與成梁當斬也。韓宗功圖起廢官，阿承意旨，驅迫焚剽，無所不至。譬殺人者，主使在楫與成梁，而宗功則其下手加功者，臣謂宗功當以從論也。前道張中鴻議照張其哈喇佃子一帶之舊，而楫等不從，議裁賞銀蟒段，而楫等又不從。遭此撫鎮，可謂不幸。但招撫牌出之初，何以不沮？驅民弃地之日，何以不争？科糧何以不開除？新民何以不安插？臣謂張中鴻當并議也。
舊例，論功行賞者，必部覆行勘，勘實再覆，而後舉行。原任兵部尚書蕭大亨，以封疆為市，入楫等賄賂，不勘而叙，壞亂國典，又謀同楫等許增車價，以買夷貢，阿奉閣臣。時閣臣李廷機不由君命，遣使通夷，已犯無將之誅矣。復圖脱罪，授意兵樞、督、撫，復夷原價，以速其來，遂致奴酋因此挾我界碑，挾我盟誓車價如舊。復陪疆土，驛困未蘇，遺羞主上。追惟禍本，誰執其咎？督臣蹇達扶同楫等冒功幸賞，又阿廷機意，手書移楫立增原價，一股通同共肆欺罔。臣謂蕭大亨、李廷機當并論，蹇達雖故，而官蔭當追奪也。至於各將吴希漢等譬則走狗，嗾東則東，嗾西則西，捨之不爲弛刑，處之不足正法。内惟同知王邦才，奉委於地界久弃之後，猶執張其哈喇佃子當復之議，其持論頗正，今無辜被逮，久繫縲紲。臣謂王邦才當釋，而吴希漢等俱經參革，當無再議也。
顧臣又有説，喪地辱國，通夷買貢，固撫鎮諸臣之罪，而是時臺省諸臣亦不能無議焉。方二十八年，撫鎮有分土分糧之説，前按臣楊宏科力駁之，其事已寢。假令何爾健能執前說，不許驅逐，則撫鎮誰敢异
50
熊廷弼集
議？又令康丕揚能守職掌，不為具題，則該部誰敢叙功？又令蕭淳能伐虜謀，不行批允，則地方誰敢立碑？又令該科能盡封駁之職，據邊功無不勘而叙之例，按臣無違制叙功之例，照例參駁，行部再勘，是時事體猶可收拾，何遽至於决裂，而諸臣乃若此矣？
夫夷方卑詞以求，淳固不忍逆詐，而因貢挾碑，用碑買貢，又淳去任以後事，臣可無言。惟據爾健辨云：“原所占種果否夷土，新疆三百
有無割弃。此臣差滿後，覆委批駁，查勘题叙各有人，非臣所及。”一似無與其事者。及查爾健以三十年三月入境，七月内，該道始以潘仲禮等之議呈詳，爾健已批允矣。九月内楫等始有招撫之議。三十一年，委勘批詳，俱經爾健手。清河、孤山一帶之弃以八月，長、永一帶之弃以九、十等月，俱爾健任内事。至三十二年二月始出境，而乃云差滿後事乎？至云“建州有千家莊者，為貧民所告種”，而不知千家莊在鎮江東南，不在建州，爾健亦欲以此予夷耶？臣不能爲爾健解也。
據丕揚辯云：“臣見事有關於地方，則不容于不同；又見勘經有多官，則不得不據以為信。”夫撫按於地方，事同之誠是，乃叙功疏亦可同乎？勘經多官，信之誠是，乃不奉勘札，亦可據以叙功乎？丕揚初有一駁，謂哈酋田地，禀被漢人占種。即當及時講説，何至今宣諭始言？亦明知奴酋無争地意，而出於楫等之宣諭矣。明知之而又扶同题叙，爲欺君，爲違制，臣不能爲丕揚解也。若該科之失駁，今不過曰“撫按叙疏一時俱至，可無再勘”耳。不知巡按無叙功之例，惟其撫按一時俱至，明明扶同，此其所以當勘也。
遼自三十一年來，怨聲與醫巫閭并高，僅隔一關，豈真不聞，而竟無一言及時糾正？向非宋一韓檢舉於五年之後，議論沸騰之餘，陛下亦安得此欺君負國狀而聞之。邊臣欺罔，賴有閣部；閣部欺罔，賴有臺省；臺省欺罔，將復何賴？説者謂其百煉柔於三獻，風力靡於交情，臣不敢知，而第以職掌論諸臣，是皆不忠於陛下之職分者也。人臣之道，先公議而後私情，臣言及此，臣道盡，雅道亡矣。顧念臣一腔報主熱血，不向陛下灑盡，而灑向何地哉？宋時西夏請故地，詔割四寨，已得
卷二巡按奏疏第二
51 地，復請畫葭蘆城外二十里為界，守臣滕元發曰：“兵家進退，以尺寸
爲强弱，今一舉而失百里，不可。”力争之不得，而西事遂興。自是宋衰不振，弃河北，弃河東，弃汴，而宋遂與弃地為終始。此等事體，外關封疆之强弱，内關國家之盛衰，伏乞皇上大奮乾剛，以國家封疆為重，亟正諸臣之罪，無務姑息，以長奸欺。又乞嚴敕部院會議，務從公擬斷，毋徇私而背公，毋壞法以庇罪，誅遣竄斥一當其辜，而毋徒以追奪諭罰了事，則皇上敬祖宗、保成業之大孝，而臣子尊朝廷、守法度之大忠也。
臣愚，不勝願望，除新地科糧加攤邊屯者，臣已盡數免豁外，其加賞蟒段銀兩，據楫辯疏謂酋屢具禀討。臣查卷止一禀狀，大略謂“馬三非所討賞銀、蟒段至今未見。上司說我有二心，不信我言語。我殺白馬白羊，血水雙手舉天，將猛骨孛羅送歸夷民七千、生畜一萬、敕書三百六十三道。我萬分學好，若不與賞，虧守邊之人”等語。楫等衹應以此詰問奴酋，送歸前件，便與爾賞，否則無賞。夷即不肯送歸，亦可塞口，何竟不敢執言，衹尋地方加派？往年議派新地，新地入虜，復派沿邊未曾起科田土。臣親歷其地詢之，何曾有尺地寸土不起科者，臣亦徑行免派。今猛骨孛羅安在？夷民生畜安在？敕書三百六十三道安在？所有前項銀段，應聽該部議革题覆施行，其阻貢及未奉旨以前年分，擅自給過銀兩違法賄虜，例應還官。但已入虜口，势難吐還，應於趙楫、李成梁名下追補還庫。所立石碑應行毁碎，以存中國之體。至於奴酋占據地土議令退還一節，臣與兩道屢行曉諭，夷終不從。
先是，奴酋疑臣勘地以為取地也，各於邊隘埋伏兵馬。時鎮臣檄令營路挑選精兵隨行，臣不許，單騎同兩道以往，而夷心稍安。及至鴉鶻關，酋遣子婿獻貂裘、皮馬、牲酒等物，臣却之，止受鹿狍與酒，共兩道飲野外，謬爲歡。夷心愈安，而伏兵始撤。臣意藉此慰藉奴酋，可使聽臣宣諭。顧奴酋陽爲順，而實狡悍，難與言。臣雖有蘇、張之辯，而不合六國之兵，挾强秦之势，亦難成從衡之功。今日之事，非臣口舌所能辦，必使奴酋畏威懷德，有不得不退還者，此則該部與督撫鎮臣之
52
熊廷弼集
事，而非臣所敢預聞者也。
緣係撫鎮弃地啖虜，事關封疆，謹循職糾舉，并請查勘，以正欺君負國之罪事理。未敢擅便，為此具本，專差承差徐國輔親賫，謹題請旨。
萬曆三十七年二月十三日奉聖旨
請免商税疏
題為民情汹汹易變，商税萬萬難徵，懇祈聖明急賜罷蠲，以收窮塞人心事。
始臣廷弼與撫臣奉命出關之日，所至衛所驛堡等處，各無慮數十人，聲帶呻吟，形如鬼魅，輒向臣泣訴曰：“窮民皆高淮殘害之孑遺也。欲逃而不逃，將死而未死者，以我萬歲爺爺撤高淮入内，止張燁出巡，救民於水火之中，以有今日。近聞催税如故，窮民無可奈何，惟有逃與死耳。”臣不忍聞，第諭以皇上恩德及祖宗法度，撫慰之而去。及抵遼陽，臣又密訪民情，有云“撫按新來，想必為我們請罷商税”等語，又有云“若不罷税，達子就是我投主，催税的就是我對頭”等語。臣聞之，不任寒心，而税監張燁催税手本又三至矣。臣思税監有接管之任，自當急於星火，而臣等有地方之責，豈敢視為秦越？
隨行五道查催去後。續據分守遼海、東寧道右參政謝存仁呈稱，職於本年正月，以公事往廣寧，甫出遼城，及於漫地，但見軍民猬集，不下數千人。前者張友才等持狀數十紙，各寫税累之苦，向職號訴，語不得備舉，大要言：“遼陽僻邊，不通商賈，亦無出産，東近奴兒哈赤，西近憨部等酋，晝夜防守，忍餓忍凍，委實苦楚。十年以來，人家都被税事刮盡，難以度活。柴米、屠沽、鹽菜、馬隻，些屑物件，無不有税，尚且不敷，凑派軍餉，補斂屯種，受累不過，所以拼命逐殺宋希曾輩，冀見天日。今高監既撤，新監仍要徵税，另單查索，有何了期；刳
卷二 巡按奏疏第二
53 皮削骨，衹有一死；愛惜草命，衹有一逃。”且泣且訴，移時不解。職
雖諭以皇慈，使其散去，不覺泪落心酸。嗟彼人苦一至於此，嗟彼人情一至於此，有司尚忍問税，有司尚敢問税！民有讎心，不堪再動，東夷耽耽，西虜逐逐，决東則東，决西則西。有遼陽乎，神京屏蔽，毋亦遼陽是賴，其情易動，何得不固？其邊易摇，何得不防？急税變生，悔將無及。事勢迫促，有司寧甘參處，决不肯逼民决裂，以貽國憂。去歲秋冬，已不服徵；自今以往，誰能再詰？空存税名，終無利益，孰與捐去，以明主恩？請罷遼陽税事，職以為不可不亟亟也等因。
又據帶管分巡道事、山西按察司副使馬拯呈稱，廣寧、南海，北虜中僅一綫之路，原非舟車沓集處所，兼之孽胡作梗，水旱頻仍，財盡民窮，子遺靡有，邊卒衣食馬匹惟賴京帑，歲時給發，税從何出？總計遼税三萬六千八百兩，應進内帑一萬兩，解部一萬兩，仍餘一萬六千八百兩，以充税監買辦方物之用。
夫斂窮邊之怨，失萬人之心，朝廷止得一萬之用，而該監反得一萬六千八百矣。此外，復索營將，誅求商民，翼虎宋希曾、姜寶、徐文勝等搜刷大户，或把持市口，强奸良婦，或逼考財物，刎項斷指，而逃弃鄉井者不可勝計，軍民激變之由正坐於此。今張監復照高監遺迹，開有貂參、名馬方物，額税責徵各道，人心未定，思亂方殷，未免似前哄然。張監素有賢名，既在同舟，豈忍覆蹈往轍？請乞會同張監，亟將額税等項俱請停免等因。
又據整飭金、復、海、蓋兵備屯田兼管苑馬寺事副使閻鳴泰呈稱，海、蓋四衛，僻在天涯，沿海而南，萬山叢匝，地多瀉鹵，人處亂石之墟，田耘大澤之畔，磽瘠彈丸，一無所産，且三岔河濱去虜僅一衣帶，而旅順海口又復密邇島夷。蓋防海備邊兩肩其苦，而捍南禦北交值其衝，稱極危矣。聖主軫念孤陲，即倍加優恤，猶懼其携，乃以蕞爾一隅税至一萬二千八百餘兩，煢煢孑遺，皮骨幾何，誰其堪此？
職以去歲季冬受事渡河，四望樹木蕭疏，垣檐空圮，荒凉冷落，不堪舉首。旋見父老無數大呼號泣，曰：“此河那壁即屬虜巢，三尺童子
54
熊廷弼集
匍匐可逾。我輩冬夏操戈，晝夜防禦，焦肌裂膚，萬苦千辛，疲敝已極。近年被高監剥削，家破人亡，剜心摘膽，自恨生不如死。又念君門萬里，控訴無門，死便死耳，誰其知之？與其死，不如逃。幸而皇上撤回高監，纔有再生之望，不想今監又踵前轍，催徵不已。身不能顧，税於何出？衹今惟有拼死一逃，他無望矣。”萬口哽咽，聲振林野。職目擊心傷，寸腸百折，潸潸泣下不止。念此誰非祖宗數百年培植之遺黎？又孰非我皇上捍衛疆場之赤子？直令生死兩難，囂無固志若此，豈不大可為寒心哉！
及查税所從出，則官吏軍民無人不包，身家房産無物不派，下而至於屠沽市販、傭賃厮役，瑣屑不堪亦在税中，職不勝鄙。然而百計搜括，什不得一，盡那馬價以補之。今則馬價一空，借無所借矣，職又不勝懼。嗟嗟，十年以來，惡淮椎髓吮骨，遼人飲恨已酷，所以萬死一生，猶為皇上守此塊土者，誠冀停止之旨旦夕下耳。乃今徵收如昨，彼冥頑小民何知聖意，必且以停止為誑語，以四竄為活計，又何所待而自甘溝瀆為哉？興言及此，肝膽欲割。倘疑遲不蠲，恐人情立變，徒悔噬臍，亦何及矣。伏祈爲遼請命，不避煩瀆，再四籲天。倘蒙德音涣然蠲免，則全遼歡聲動地，而虜膽聞風自破矣等因。
又據整飭寧前等處兵備副使馬拯呈稱，寧前歲派税銀一千二百兩，兩衛每攤包銀五百兩，仍遺二百兩無處措辦，不得已，派取椵木衝等二十堡邊軍糧餉抵補。夫此堡軍既用之以戍守邊疆，而復奪其月餉，以抵額税，搜索至此，有人心乎？况自有税監，征榷嚴於炮烙，爪牙慘於虎狼，年復一年，民窮徹骨，百家之市盡爲丘墟，千金之子流爲乞丐，啼饑號寒者載道，典妻鬻子者無門，忿欲冲天，恨寧惜死。幸皇上一旦生憐，撤回高監，子遺之民方且跂望蠲税之令，詎意惡璫甫去，税額仍存，前焰方息，代徵如故，正額已自難支，額外仍襲故智，恐非聖明責成新監之意也。困苦之衆，積怨未雪，餘恨尚在，久無樂生之心，動起操戈之狀，人人自危，横徵激之，前監之餘孽蔓延於今時，未泄之遺恨狂逞於一旦，邊境騷然，誰職其咎？蓋以腹裹較邊方，邊方爲苦；以九
卷二巡按奏疏第二 55
邊較遼左，遼左為尤苦。故諸税當罷，而邊税宜先罷；諸邊罷税宜急，而遼左罷税尤急。合無請乞憐此一方，急為題請觸免，軍民幸甚，邊疆幸甚等因。
又據整飭開原等處兵備副使石九奏呈稱，開原商民自甘心於税監，委官姜寶之後，惶惶汹汹，莫必其命，皆欲逃散。本道勸諭至三，不啻唇焦舌敝，始得解去。數月以來，徵收如故，然委官雖極力催督，而商民毫不上納。忽於萬曆三十六年十一月二十三日，據土住外商任世鴻、吴端等狀告蘇民困苦等事。又於本年本月二十六日，蒙臣批狀，據商客楊天爵等告，爲憐民憐商，下情極慘等情，行本道查報。本道隨拘楊天爵、任世鴻等同審間，其一時情景極其可矜可痛，而又可駭可愕也。愚頑褻媒之語姑不敢以上聞，本道此時蓋又幾於口悸心碎。
夫開原，彈丸荒塞耳。豈真能辦税，不過漁獵之軍需，搜括之庫藏，至於今日已十年所矣。髓竭之後，豈堪再敲？庫藏止於馬價，豈堪罄借？本道之為商民所懟，幸未為高淮等之續也。亦惟是以空言撫慰，業亦不見直取信矣。將後之空言亦窮，本道與各商民今日詰辨之情景豈堪再見？本道非敢幸民之有二心，以實己言，而要皇上之罷税也。死於
税，死於逃，等死耳，而逃猶可以無死。開原半是達官苗裔，而包藏禍心之强虜，且爲之招，有其事而始寒心晚矣。本道爲此食不下咽，若不據實上聞，异時軍民有變，本道不足惜，其謂重地何？彼時勿謂本道今日不言也。目今已無復庫藏之可借矣，萬萬不能徵之民矣，亦再無面孔施之民上，對民支吾矣。如謂本道催科政拙，請先罷職，而以能者代；如謂衝邊不可摇動，人心不可激變也，税之撤也，宜不俟終日矣。夫豈不知皇上之欲撤遼税，而難於天下之有税者？顧今天下何有如遼之時勢重且大、危以急也，遼又何有如開原之孤懸，而窮蹙以至此極也等因，各具呈到臣。
該臣會同總督薊遼保定等處軍務兼理糧餉經略禦倭都察院右都御史兼兵部左侍郎王象乾、巡撫遼東地方贊理軍務兼管備倭都察院右僉都御史李炳，議照天下事，有起於鋩忽毫釐，而其終將至於不可禦者，則
56
熊廷弼集
今日遼左之税是已。遼左無豪商大賈之聚，又無粟紅貫朽之家，市井村屯蕭條冷落，僅僅幾行伍軍耳。彼其披堅執銳，日有事於操防，仰事俯育，歲無聊於饑餓，枵腹之苦亦難言矣。即有一二餘丁，肩挑背負，資糊口之謀，賣菜傭工為贍軍之計，一貧如洗，十室九空，乃至以數萬之税人人攤派、歲歲徵求，此豈人情之所堪乎？明知其不堪，而剥焉削焉，榷且敲焉，以至於皮毛盡，骨髓竭，老弱轉乎溝壑，壯者散而之四方，而猶不免焉。此宋希曾之所以裂尸，徐文勝之所以棍斃，姜寶之所以剜心飲血，而狡虜之所以雲集邊外，蟻車而待逃也。今昔豈异遼哉？
以臣等耳目之所睹聞，合之五道之所呈報，遠近人情出言無狀，不曰以税而逃，則曰以税而死，死非徒死，必殺人而後死也；逃非他逃，必逃虜以爲主也。此等情景與高淮暴虐之時何异，而有司税務者尚敢開口問税，勒限議徵乎？夫不徵則溺職，溺職者官從參處，而徵之則激變，激變者禍在目前，利害輕重，有司籌之熟矣。夫是以寧溺職而去官，毋寧激變而取禍也。夫豈其得已哉！
臣等故曰，民情汹汹易變、商税萬萬難徵者，此也。臣等與各道臣效順之心，豈减於高淮，急公之念，敢讓於張燁，惟是循職掌以撫民，而復蹈貪殘之故轍，奉簡書以求治，而反開變亂之危端，辱君恩，負民望，且并其平生而盡弃之，此臣等之大懼也。况乎邊聲四起，正賴此輩以折衝，倘衆志一摇，必至决裂而難救，臣等又安敢不謹於鋩忽毫釐之際，而忍見終之不可禦，以甘貽君父之憂也。萬無奈何，合詞入告，懇祈皇上軫念窮荒之苦，深切危亂之憂，斷自三十七年爲始，將遼左三萬六千八百之税一切罷蠲，使此一方民專心戰守，報朝廷浩蕩之恩，而臣等亦得一意安攘，無間左噪呼之慮，陵京鞏固，宗社靈長，端在此一舉矣。臣等不勝瞻天仰聖激切待命之至。
緣係民情汹汹易變，商税萬萬難徵，懇乞聖明急賜罷蠲，以收窮塞人心事理。未敢擅便，為此具本，專差承差許世光親賫，謹題請旨。
萬曆三十七年二月十九日
奉聖旨全見《遼左情勢危急疏》下
卷二 巡按奏硫第二
57 論遼左危急疏（1）
題為遼左情勢危急，乞敕當事諸臣，務求戰守長策，以存孤鎮事。
臣生而有志四方，喜談陳湯、傅介子之事，每憤薊、遼之間虜衆驕横、邊臣諱戰。頃者，中外諸臣主必剿之議，秣馬屬鞬，期滅此而後朝食。竊忻然庶幾焉。獨審己料敵，遼於此時，情實危，勢實急。臣日夜算此頗熟，實惴惴不任憂懼。今中外諸臣第知遼虜爲强矣，而强之狀，非親歷其地，不得而悉也；第知遼備爲弱矣，而弱之狀，非親歷其地，不得而悉也。
遼西起山海關，東抵鎮江，延袤二千三百餘里，而臨海一面不與焉。虜酋首以百計，控弦數十萬，直前屯者，為賴、蟒等酋；直寧遠者，為獐兔、拱兔等酋；直廣寧者，為小歹青、以兒鄧、黄台吉等酋；折而西北，則虎墩兔憨為虜王，而東西部皆屬之；北則煖赤、伯言、他不能等；折而東北，則卜言顧等；又折而東，則粆花等酋，此河西三面虜也。逾三岔河而東，則額伯革、打大成等；直海州西，孛兒敗、伯言兒等；直遼、瀋西，煖兔、宰赛等；直開原西而北，則恍惚太等；東北，則北關；東則南關；遼瀋之東，則奴、速等酋，此河東三面虜也。面面環繞，如處重圍，而三岔河界遼為兩段，虜又插入其内，據其心腹而居之，蓋無地無虜焉。
往虜故窮餒，又馬於冬春草枯時瘦如柴立，故我猶得一間。近所掠人口，築板升居之。大酋以數千計，次千計，又次數百計，皆令種地納糧料。人馬得食，無日不可圖我。而又介在平壤，無重關峻嶺爲之限隔，朝入則朝獲，夕入則夕獲，蓋無時無虜焉。
十餘年前，土蠻憨動以數萬騎蹂河西無寧歲，而河東則奴酋在我卵翼，宰赛父中箭死，尚孤弱。是時急在河西，而河東缓。十數年來，奴酋、宰赛等日益强，而河西則虎墩兔憨尚不能統衆，插漢諸部貪漢財物，不欲利獨歸主，而各與我市。是時急在河東，而河西緩。
頃自搗巢以後，不旬餘而警報日夕至，河西又急矣。開、鐵報，宰


58
熊廷弼集
賽調取人馬，復圖挾搶，而又有拱兔調兵之報，又有宰酋要會奴兒哈赤同搶北關之報，又有虜於近邊雕背山南屯營長亘數里之報，而河東又加急矣。蓋無地無時而不急虜焉。而我則地方居民被虜幾掠盡，自關以東至寧遠，三百餘里不見村落；近廣寧雖稍有村落，而三兩落落如晨星；自廣寧東至三岔河一百八十里，黄沙白草，一望凄然；而河東起東昌，歷遼、瀋、開、鐵、清河、寬奠、鎮江近邊一帶，長亘千數百里，盡成甌脱。近山者，巢居穴處，或數里而見一二家，是屯塞如此其寡少也。
沿邊墩臺大半坍塌，雖有存者，又低矮，且泥土半砌，一掘即倒。每虜入，必誡臺軍曰：“爾勿舉烽，舉則殺爾，舉早亦殺爾。”臺軍無以自恃，而畏見殺，往往待虜搶畢，而後敢舉。開原起慶雲堡至柴河堡三百餘里，墩臺一百二三十座皆弃不守，其磚石，虜皆拆去為板升，而存者，虜反據之以偵我。撫順、清河、寬奠迤東墩臺亦弃去十餘座，餘多石堆木架，哨軍不敢住。壕塹皆淤平，不復挑浚。而所至城堡更傾圮，甚且城多無門。又城上不能行人，行則扶，睥睨而足半垂外。每遇收斂，屯民畏入堡如入地獄，必泣曰：“與我入堡盡爲虜，曷若使我四散逃生者。”往往賄收斂官，以脱去爲幸。是墩臺、壕塹、城堡又如此其廢壞也。
全鎮軍額失亡幾半，見在軍雖八萬餘，而有馬者僅十五，軍羸馬弱者又十五，度人馬精壯者不過二萬有奇。除三大營已得三分之一，其餘又不過一萬有奇，而以守二千數百里之邊，散於兩協守、七參將、十二游撃、二十五備守之部下，能分幾何？其步軍皆不習弓馬，間有打鳥銃者，據地按膝，手戰戰然，半晌不得入鉛藥。及其發也，又東的西向，而不一中。一切器械皆朽鈍，平原易地宜用輕車火炮、火槍之屬，又置不講。即如開原一道，止得大將軍二位。昨恐宰酋入犯，始討遼陽大將軍、滅虜炮各十餘位，暫借鎮江鉛子一千斤應用。
夫宰酋為害非一日矣，而鑄造銃炮、鉛子豈是難事。蓋遼東邊備大都若此。臣嘗問回鄉人口，云：“夷婦每見虜去男婦過多，必大罵曰：你南邊人如何不置一弓箭與我達子對射？我達子也怕性命，一弓箭不
卷二 巡按奏疏第二
59 直一牛蹄，如何捨得人畜千百計，而獨不捨得置一弓箭？””此雖夷婦
妒我婦女之辭，亦遼左軍器一證也。
而買備馬匹又以子銀自愚，盡將年例馬價留貯廣庫買貨，止以夷馬俵給各道，所轄營路邊堡軍士騎操未經收驗，而死已過半。及各道自買，又限以定價，不得越。大氐標下親丁、家丁，每馬一匹，實價二十兩，或十八兩。其各營路十二三兩，邊堡十兩，又多貨物虚擡及各役侵冒之數。價已半去其實，馬亦四選之餘。以我下駟當虜上駟，何以禦敵？臣嘗思之，假如虜犯開、瀋，不審當先對陣者，屬之開、瀋兵馬乎？屬之標下兵馬乎？恐五七百里赴援，而虜去幾日矣。又不審近邊趕逐零竊虜者，屬之邊堡兵馬乎？屬之標下兵馬乎？恐不但無馬趕虜，求一快馬報信，亦難得矣。是兵馬、器械又如此其單弱而朽敝也。
遼餉惟家丁差厚，其營堡軍士月止四錢，或二錢五分，每歲折色四月，本色八月。各倉舊儲米豆，向因鹽糧援例人等，買票虚出，通關情弊，以致陳者不出，新者不入，浥爛如糞，而近收者又被官吏插和沙土糠秕等物，各軍雖得糧票，多不願關領。遇有前項買票者，則每票賣銀四五分，無則付之水火而已。而折色又假官帳爲將領所扣剋，有經年不得分釐者，終歲嗷嗷，日見逃竄，是軍士又如此其饑餒而無食也。
當此無地、無時、無不急虜之日，而我之屯塞、城堡、墩臺、壕塹、軍馬、器械、錢糧之類一無足恃於此，而欲收絶漠之功，談何容易。今之議者不過曰“標下兵馬精壯堪戰”耳。臣以為數雖滿萬，其實人强馬壯者不過五六千而止，無多也。假令虜以大衆犯河西，而出旁枝擾開、鐵間，不能分兵越七百里而往援也。又令潜師犯遼、海，而以虚聲恐我於西，不能以大兵空國而東也。又令虜以萬騎犯廣寧，綴標下大軍不敢出；以數千騎堵山海關口，使薊兵不得東；數千騎攻高平，使河東兵不得西，而以萬餘騎掠寧遠、廣寧間，不能分兵出鎮城一步也。二十二年間，虜嘗用此法矣。把兔兒以萬騎犯鎮武，東綴大兵，而卜言台周憨率數萬騎直攻右屯城者六日。時幸鎮武捷，而西虜氣奪耳。不然，右屯且被屠。又不然，虜釋右屯不攻，而遍掠村屯，寧遠、廣寧一
60
熊廷弼集
帶且無孑遺。此往事也。
况薊、遼虜情相提而論，原自不同。賴、蟒部落雖近萬，其精兵不過三數千騎耳，即糾合插漢，而薊地重墉叠障，故險甚。若使去冬謹守隘口，不致疏玩，則河流必無失。插漢久頓冰雪中，無所獲，必且悔，而大責二酋之償以去，去則必不復合，而二酋之勢孤，二酋且如薊何？若插漢一枝則强甚，于薊遠，而于遼切近。薊于賴、蟒二酋，進足以戰，退足以守，剿之而得，固足除凶，剿之不得，亦不遺禍。而遼于插漢諸酋，戰守無據，剿之而得，則讎殺無已，剿之不得，則禍未忍言，徒甘心于無奈薊何之虜，而解腕于無奈虜何之遼。臣之于此實所未曉。
臣伏讀聖旨，今日問罪重在賴、蟒二酋，其各夷及款虜素不助逆及悔罪自新者，俱撫賞如故。若為二賊勾誘，效尤同惡，戒諭不悛，即將市賞盡革，并議剿誅。大哉王言！既許之以自新，又先之以戒諭，所以撫夷狄而安邊人者甚厚。使當時誠遣間使宣諭，示以祖宗二百數十年豢養之恩，戒勿令助，則插漢未必不從，賴、蟒未必不孤，何至怨結兵連以有今日？
然既前事矣。頃聞當事主“兩鎮夾關出剿”之議，檄鎮臣西出。時鎮臣復從錦州躬擐甲胄，遠出境外，奮不顧身，爲士卒先，臣誠服其勇
義。獨念重兵出塞未應嘗試，假令虜今日以數百騎嘗我，而大軍出境，
明日以數百騎嘗我，而大軍出境，伺我軍且疲且玩，而大虜猝至以乘我，此再鼓而衰、三鼓而竭之時也，不可不慮也。
曩，哈流兔之役，聞非鎮臣本意。今騎虎之勢誠不得下，似應養精蓄鋭，俟虜於境上，以主待客，以逸待勞，俟其至而一大創之。幸而全勝，則虜之敗氣數年不復，而我可得數年之安；不然而勝負相當，則虜亦懲艾，來意且緩，而我亦可得一二年之安。以此論首功，則一可當十，十可當百，以此論戰功，則内在神京，外在封疆，豈不安攘并收，戰守兩得？而境上堂堂正正當場堵面之功，比之出塞，不更足以震國威，而寒虜膽耶？如心欲主出剿之議，必犁庭掃穴，而種滅之，永絶禍源，然後可。不然，而今日搗巢，明日報復，使軍士暴露不得休，男
卷二巡按奏疏第二
61 婦奔避不得聚，田土抛荒不得種，白肉覓疔，徒自患苦耳。又况虎穴既
難直探，兔窟又復他徙，越插漢而遥攻賴、蟒，則襲兵在後；舍賴、蟒而先取插漢，則强敵在前，雖剿之，而不得也。臣願諸臣大樹戰功於境上，而不必再圖出塞以地方徼幸可也。
去冬，奴酋修築南關舊寨，屯軍聚糧，意在窥開原、并北關耳。昨且有宰賽會搶北關之報矣，猶云“以夷攻夷”也。我不暇顧，惟拱兔差使宰賽等營調兵來往。此必欲因西虜之隙，度大軍不得東顧，而乘此以秋賞挾我，不得則大掠我。又甚則祖把兔兒之故智，合粆花諸酋，犯搶遼、海一帶，張西虜之勢，以牽制我。昨鎮臣傳箭選兵待調，一時道將憂恐無措，咸謂：“不去，則懼以違誤軍機獲罪；去，則空城誰守？萬一虜乘虚入，一方生靈將何所賴？”
臣曰：“不妨挑選，以應彼急。河東、河西，俱是撫鎮地方；有事無事，俱是撫鎮責任。彼中自有調度，諒無他虞。”顧臣雖謾應之，而心實恐，恐念寧遠一帶地方空曠，猶野無所掠，而遼、海屯聚頗多。虜自十八年大獲而後，常有垂涎之意，不可不防也。今河東之兵似難輕動，河西之兵又難獨支。即薊以偏師來援，亦復不濟。近該薊鎮選得精銳二萬七千餘人，以備征戰，又此時各處修防兵計，且雲集塞下，宣、延四鎮兵亦且至，其兵力頗厚。臣謂此時督臣當提重兵移駐山海關，適中調度，薊急則援薊，遼急則援遼，而薊鎮撫臣則移駐東西協之間，昌鎮總兵移駐昌、薊之間，宣鎮總兵移駐宣、昌之間，以成犄角之勢，而遼左撫鎮則以全力照管兩河東西間，而無致有顧此失彼之患可也。
顧臣所尤慮者，不獨在强虜，而又在餓軍。何也？遼軍自東征騷擾以來，復遭高淮毒虐，離心離德為日已久。今又驅饑寒之衆置之鋒鏑之下，憤怨之極，勢且離叛。嘗密聞外間人言：“向特怕虜殺我耳，今聞虜築板升以居我，推衣食以養我，歲種地不過粟一囊、草數束，别無差役以擾我，而又舊時虜去人口有親戚朋友以看顧我。我與其死於饑餓，作枵腹鬼，死於兵刃作斷頭鬼，而無寧隨虜去，猶可得一活命也。”不祥之語，以爲常談。而近益甚汹汹皇皇，莫保旦夕。及今不爲設法處
62
熊廷弼集
餉、速行救濟，直待一旦内潰，為夷狄驅，而噬臍無及矣。
該鎮上年分京、民二運糧餉，尚欠四十四萬有奇。撫臣具疏催討，該部悠悠，不行處解。近復有借發帑金之疏，浹旬以來，未否皇上省覽。惟節見兵部題發薊鎮軍餉，先蒙聖旨允發，太僕寺馬價銀五萬兩，昨復蒙允借太僕寺馬價十萬兩、户部凑處十萬兩解給該鎮，是已洞鑒邊警之甚急，而軍餉之委不可緩矣。
倘蒙俯念遼鎮危急，借發帑金，聽該部如數扣還，誠為便益。如或未蒙俞允，乞比照薊鎮事例，借發太僕寺馬價十萬兩、該部凑處十萬兩速解遼鎮，以救一時燃眉之急。不然，而遼軍自東征、税監相繼騷害，苦倍于薊；本、折銀糧向無實惠，窮倍於薊；平地守禦寄命虜口，危倍於薊。該部額餉十欠其七，多倍於薊；墻垣不守，遺寇門庭，重倍於薊；鼓噪數見，易與爲亂，矯倍于薊。以種種倍薊之情，而當憤憤報讎之虜，此莫非軍士，而我之糧餉獨少、獨遲顧若此。蓋從古以糧賞不均之故，彼此相形而激變者亦多矣，是可不爲之深憂耶？
臣又願皇上責成部寺諸臣，無急薊而緩遼，無救薊而弃遼，一視同仁，剋期給發，以定人心，而無致有内潰之禍可也。如果臣言不謬，伏乞皇上亟下該部議覆施行。而至於臣前所言墩壕、城堡、軍馬、器械、倉糧等項一壞至此，皇上見之，必有惕然心動者。
夫拯焚救溺，此何等時，而事體久壞於因循，人情每推夫時勢，略删舊套，全欠新圖。即如軍馬一節，臣曾疏革羨餘，為補軍計矣，而軍未見補也；曾疏劾馬價為買馬計矣，而馬未見買也。臣初以為無軍無馬耳，及問地方軍官，皆云軍在各千百户名下，多賣放，及勢豪所霸占。若上司肯為印官作主，不聽其誣捏，则久者可勾十之四五，近者可勾十之七八，未嘗無軍也。
又云：“近因營堡專靠夷馬俵給，土產者無所售，盡與朝鮮貿易。每月中江九市，每市二三十匹，歲過朝鮮者約二三千匹，未嘗無馬也。”由此以推，遼左雖是在在凋殘、件件狼狽，然尋頭覓緒，隨事設法，豈遂不可下手？而在事諸臣每遇難阻滯礙之處，輒姑置之，不欲
卷二 巡按奏疏第二
63 問。嗟夫！時至今日，顧安得見成事體，而使我安然坐享耶？補偏救
弊、革故鼎新，及今圖之，已覺其晚。若復不圖，數年之後，奴酋愈加强盛，妄萌故業之思。虎墩兔憨能統大衆，再踵祖父之惡，東馳西擾，有雖欲爲之而不得者矣。近見本兵新任條陳内，單舉實遼左一款，
蓋真見情勢之危急，有不得不急為之所者。伏懇天語叮嚀，嚴行申飭在
事諸臣，速將前項着實料理，事事見新，無徒容頭過身，以偷旦夕。仍仿漢廷詔問趙充國屯田故事，敕問督撫諸臣，額伍作何勾填，戰馬作何買補，軍兵作何訓練，器械作何製造，城堡墩壕作何修治，户口作何充實，屯塞作何團保，弃田作何墾種，屯田鹽法作何清理，牧馬驛遞作何調停，何事冗濫可以裁革，何軍孤危可以增添。一切興革事宜，多方諮諏，會議妥確，逐款登對，伏候聖奪。而又定之以規則，程之以期限，載之以考成，久之以事任。為期於必成，而無畏難苟安，以隳底續；謀期於久遠，而無支吾目前，以飭近功，則事有責成，人無推卸。三五年後，廢墜不起，治化不新，元氣不實，威武不壯，而夷狄不畏服者，臣不信也。
臣閲視事竣，例有條陳，獨計按臣所言者，而督撫多不欲行，前按臣所言者，而後按臣亦不依行，視聖旨為虚文，等咨札如故紙，徒費筆墨，無益事實。臣惟與督撫公同會議，則條陳不爲空言，擔子有所交閣。臣即差竣，而有督撫在；督撫即欲寢，而有後之按臣在；督、撫、按臣即欲寢，而有考成之功令在，誰敢因循自取罪戾？臣嘗謂：“天下不患無難爲之事，而患無其人；不患無爲事之人，而患無其時。”今督撫鎮臣皆憂國奉公，忠愛廉勇，極一時之選，而又同時受事，無前後彼此之嫌。臣以不才幸際其會，苟有空隙，一介之知亦不敢不盡。文武同心，機會難失，此亦遼左更新之一時也。故臣愚，不任惓惓。或云警報方殷，未暇為此。不知圖上方略原與戰陣不妨，而自治强實更於敵愾有濟。五兵之用全在精神，聖諭一行，人心震動，惰可使奮，弱可思勇。尺一之紙賢於十萬之師遠矣，又豈非今日用武一大助哉？内順治，而外威嚴，安邊境，而立功名，國家之利也，封疆之利也，諸臣之利也。伏
64
熊廷弼集 惟聖明裁察。
緣係遼左情勢危急，乞敕當事諸臣，務求戰守長策，以存孤鎮事理。未敢擅便，爲此具本，專差承差李萬珍親賫，謹題請旨。
萬曆三十七年二月二十五日
奉聖旨後，該兵部據揭，题奉聖旨：“遼左孤懸，三面防虜，民困軍疲，朕甚軫念。税銀准留充本鎮餉用，以昭朝廷嘉惠窮邊、體恤元元至意。軍餉匱乏，着照薊鎮例發馬價銀十萬兩，户部凑處十萬兩，作速解赴該鎮充餉備用。馬價銀仍着户部補還，其戰守事宜，督撫鎮守官務要相機進止，不得操縱生事，亦不得怯戰示弱。其餘修邊、制虜要務，還着條議詳細來看。”
【校記】
〔1〕《籌遼碩畫》卷一题作“務求戰守長策疏”。
寧前道給由疏 題為保留給由賢能方面官員事。
據分守遼海、東寧道兼理邊備右參政謝存仁呈，蒙臣批，據整飭寧前等處兵備山西按察司副使馬拯呈稱，本職見年五十歲，山東濟南府武定州人。由進士萬曆十一年八月内除授河南歸德府寧陵縣知縣。十五年二月十四日，丁母憂服闋。十七年十一月内，復除直隸順德府唐山縣知縣。二十年二月内，陞湖廣襄陽府同知。本年九月初四日，聞本生母喪，題准給假治喪。限滿，二十三年四月内，復除江西饒州府同知。二十四年七月初七日，聞本生父喪，復照例給假。二十七年四月内，復除山西平陽府同知。三十年十一月内，陞大同府知府。本年十二月二十四日到任。三十四年二月初六日，推陞遼東、寧前兵備副使。四月十五日到任。
今計自三十四年四月十五日起，至三十七年三月十四日止，連閏共
卷二巡按奏疏第二
65 實歷俸三十六個月，例應考滿。應將行過事迹合候明示，備造本册，親
賫赴部聽考緣由，蒙批分守道查報。蒙此，又蒙巡撫李都御史批，仰分守道查報，依蒙查得副使馬拯前項，歷俸年月相同，例應將任内行過事迹攢造文册，赴部給由。
看得本官，氣韵凝山涵海，才謂瑩玉堅金，克詰戎兵，好以暇，好以整，信義尚懷於虜寨；允綏蒸赤，時而剛，時而柔，棱采且襲乎税璫，勞甫奏於保釐，望已懸於節鉞，稱職。本官自莅任以來，心無日不在於民，慮無時不周於虜，厲兵秣馬，每見敵以生風，經堞刈萊，稔恫人而濡露，備嘗勞苦，綽有功能。今歷俸三年，例應給由。但該道所轄，地衝邊長，事務繁重，加以歲荒餉絀，一應兵馬錢糧、修築邊墩城堡、打造軍火器械、監督稽查，一時難以暫離。况有加陞久任之例，似應照例加陞二級，仍留照舊管事等因到臣。
據此，卷查嘉靖四十五年十二月内奉都察院勘札，准吏部咨，為優處邊方官員，以固疆圉事。該本部文選清吏司案呈，照得遼東等九鎮，兵備官員風霜艱險，比之腹裹兵備，苦樂懸殊。腹裏兵備三年考滿，既得叙遷，又得善地；邊方兵備三年考滿，陞職止同腹裹，又多仍留在任。若不破格優處，非惟人情有不均之嘆，實於治體關涉不輕。
該本部議得前項兵備官員，若三年考滿保留到部，查其任内所管地方平時操練、修築、屯種果有成效，有警收斂隄備調遣，果無疏失者，是為卓异，許陞二級供職，平常者止照常格遷叙等因。
又萬曆四年五月内，奉都察院勘札，准吏部咨，爲酌議邊臣考滿事例，以昭激勸事。該本部題，各邊兵備官員，較之内地，勞逸本殊，故三年考滿，特從優叙。以後三年考滿，本部查其人品政績果屬卓异者，方得照例陞銜，仍舊供職，平常無過者，亦止照常叙遷等因。
各题奉欽依，備札前來，俱經通行欽遵外。今據前因，該臣會同總督薊遼保定等處軍務兼理糧餉經略禦倭都察院右都御史兼兵部左侍郎王象乾、巡撫遼東地方贊理軍務兼管備倭都察院右僉都御史李炳，考得整飭寧前兵備副使馬拯，品格端誠凝遠，才猷整練沉閎，夷虜歸心，軍民
66
熊廷弼集
懷德，稱職。委應照例給由，但遼左孤懸為甚，寧前衝險尤極，西聯畿輔，東接廣寧，外禦强夷，内撫疲卒，責任殊屬艱鉅。况今邊方多事，不可一日缺人。賢才難得，豈能使之離任？相應遵例保留。伏乞敕下吏部查議，行令本官照舊供職，止將攢造牌册送部查考，應得恩典照例請給施行。
再照本官歷俸三年，勤勞萬狀，居常奮武揆文，卓有成效，遇警殫心竭力，萬無疏虞。至於調停税務尤極苦心，撫摩灾民真如慈母，即部院所稱卓异何以加焉。似應照例超陞二級，以示酬勸，伏候聖明裁奪。
緣係保留給由賢能方面官員事理。未敢擅便，為此具本，專差承差楊文遠親賫，謹題請旨。
萬曆三十七年三月十九日
酌東西情勢疏（1）
题爲狡酋近狀叵測，乞酌東西情勢，審進止以伐虜謀事。
今三月初五日，東虜奴兒哈赤差部夷干骨里、牧牛二夷，賫印信公文二角，俱為下情事。一稱“裹邊如要張其哈喇佃子，須有皇帝印信公文與我，即行送進，以討陞賞”，一稱“北關那林孛羅與西虜作親，同心作害，搶開原地方，又順帶西夷赴市買賣。這二心賊夷臨近居住，不得安穩，你天兵、我夷兵夥同趕他遠處去罷。有西虜兵馬，我奴阻當，有開原往南到江沿為止邊界地方，我奴一心主正看守”等情到臣。
臣不勝駭愕，即以大義諭之曰：“海西與爾建州，俱是二百數十年忠順夷人，原無罪過，何故趕逐？縱有罪過，中國自興問罪之師，何需爾兵？且中國天覆地載，似此忠順屬夷，倘被别部侵害，尚當扶持，何忍自加之兵？”干骨里即問臣：“有人侵害北關，裹邊還顧他麽？”臣謂：“如何不顧？譬爾奴酋被人侵害，我中國念爾忠順，豈忍坐視？昔朝鮮為倭所逐，我中國不惜數十萬兵馬往援以復其國者，此奴酋之所知也。歸語奴酋，毋得妄生他念。”二夷遂唯唯辭去。
卷二 巡按奏疏第二
67 及初六日，又據廣寧備禦鄒儲賢呈，為拿獲奸細事。内稱，盤山
驛捉獲夷人一名番谷，係奴兒哈赤下部落，供稱：正月内奉奴酋差遣，因新撫鎮初臨，奴酋畏懼興兵征剿，差本夷妝扮漢人網帽、襖絝、鞋襪，使人不疑，往裏探聽。臨行又屬付“有人識出，你衹説是降夷吴把太一枝密來投奔，夷主恐怕關口拿着送回夷寨加害”等語。隨拘夷官吴把太，即王盡忠，面相質證。原不相認，細加嚴審，方纔供吐是奴酋部落。彼酋見有精兵二三萬，又西虜失勒掯帶領部兵一百家，蚤投建州住牧。奴酋又會合騷達子，約於朝貢夷人回巢畢日興兵犯搶，故叫本夷前來探聽裏邊兵馬消息。又稱，同行夷伴有名忽失塔者，前後差來在河東打探，約説他先去報信，不知去否等情到臣。
臣又不勝駭愕。除檄行道將，一面密加哨探，一面整飭武備，仍戒令勿自張皇，以速其釁外。及二十日，臣閱視至瀋陽，復據開原兵備副使石九奏禀稱，職數日内偵得建夷情形，或二三百一營，或一二百一聚，俱散布猛酋舊寨。叩之，云：“我都督與二都督速兒哈赤近日不睦，恐二都督走投北關，令我們在此防範。”職蓋有以料奴酋矣。旬日前，職聞奴酋因修自己寨城，怪速酋部下不赴工，問其故，則云：“二都督將欲另居一城也。”奴酋怒甚，將速酋之中軍并其心腹三四夷立炮烙死，仍拘繫速酋如囚。今且聲言，防其逸投北關也。狡哉奴賊！百計以圖北關而不得，則為此内應外合。夫此賊方蓄异，豈肯自殘手足？即自殘，豈肯急自宣揚？職諭北關業有所以待彼等情到臣。
臣益不勝駭愕。噫！奴酋豈嘗須臾忘遼耶？奴酋不忘遼，其肯須臾忘北關？奴酋之計，豈不以爲吾欲圖遼，而不合西虜之勢，則恐己之獨力未必速得志於遼，遼未可圖也；吾欲合西虜，而北關爲之中梗，不噬而嗑之，西虜未可合也；吾欲并北關，而遼無事，遼無事，則能為北關援，而且議吾後，北關未可圖也？是故數年以來，子女財帛所以蠱惑西虜者，無所不至；所以挑剔西虜，使其讎北關而怨我中國者，亦無所不至。竊竊焉，惟恐西虜與我兵端不開，而彼不得乘機以爲所欲為。自去春有慶雲之役，而河東之兵端開矣，去冬有哈流兔之役，而河西之兵
68
熊廷弼集
端開矣。兵端一開，因而乘西虜恨我之郤以合西虜，因而乘我有西虜之急以并北關而圖我，將無所不得志焉。而奴酋就中取事，欲收漁人之利矣。
夫人方欲收漁人之利，而我且為鷸為蚌，與强盛莫當之虜争一旦之命，不勝則禍且目前；勝則我力已敝，而奴酋乘其後，其庸有濟哉？自插漢聚兵報讎，初得此報，人皆爲河西危，而臣獨爲河東危，何也？西虜雖强盛，然所欲不過搶掠財物而止，無遠志，而東虜城郭、田廬、飲食、性情與遼同，所志在我土地也。西虜與我界限頗嚴，尚不知内地虚實，而東虜舊規，講事止在關上，關吏為之轉達，自舊撫鎮玩寇以來，給銀牌數面與干骨里等，任其出人，且戒驛遞毋阻，阻者輒聽夷禀，而加之罪。以此往來月無虚日，每住廣寧輒數月，如家庭然，凡兵馬之虚弱、錢糧之匱乏、城堡之坍塌、地形之險易，與夫民窮思亂而欲投虜之狀，無不周知而習熟也。西虜勢散，糾合亦不易，羈縻亦不難。近講賞各夷親對督臣云：“拱兔是學好的，又不曾進犯遼東，如何殺了他守邊
的達子一百五十名？”可見前日所搗者，止是拱兔一家，諸夷未必盡與我讎，猶可設法解散。而東虜則擁兵數萬，人心號令皆出於一，非鳥合
而輕於聚散也。向雖知此酋有异志，然或冀在數年之後。乃自得地以來，疆土日闕，愈見跋扈。今觀其所為若此，恐此舉動亦不在遠，臣何得不爲河東危？
臣兩月前，曾與鄉紳劉御史論遼事，以為河西既急，奴酋乘此，必來欺我，我不得不奉承；宰酋乘此，必以秋賞挾我，我不得不聽從。且奴酋向來不敢并北關者，猶慮我援，而北關猶力與奴酋抗者，亦恃我能為彼援耳。今若乘此取北關，則北關無援，必為所并。北關并，而東西二虜合，則遼必危。其與本兵書亦曾微寓此意，有“奴酋乘此欺我，東西俱急”之説，而日者《遼左情勢危急》一疏又嘗惓惓焉，蓋已慮及於此矣。爲今之計，西虜之釁斷不可深，北關之援斷不可孤，東虜之計斷不可墮，而深西虜之釁，孤北關之援，正所以墮東虜之計，斷不可誤。近聞督臣宣諭東西大虜，東西大虜亦各赴薊門講款，似有機括。夫
69
卷二巡按奏疏第二
薊既得遼以息肩，遼豈可代薊而受禍？亦應亟遣間使，宣諭虜王子，以中國二百數十年豢養之恩，約束部落，令其解散。雖有拱兔一家，亦無能爲。而仍用好語以慰藉之，使洗其羞而平其恨，則拱兔亦未必不聽。如此，則西虜一散，而東虜之謀可伐也。去年誘殺宰酋之謀，奴酋遣人密報，宰酋得脱，而又因此以間北關，謂實知其謀，不以告也。宰酋遂因此感奴酋，恨北關，近奪北關馬百數十匹，又欲會合奴酋，同搶北關，以雪不告之恨。近者開原道密爲宰酋曉譬，宰酋始與北關稍解，今亦遣夷叩關乞款。臣以歸我掠人太少，駁行該道再議，若使此酋尚可羈縻，仍復北關甥舅之好，以牽制東夷，使不敢發難，而東西之勢不得合，則東虜之謀可伐也。插漢、宰酋既不與我爲難，我得乘暇以修戰守之備，而又歸其奸細以諭奴酋，謂爾酋實忠順，而此人妄行離間，歸爾誅之，以明爾二百數十年款附之誠。奴酋既見釁無可乘，謀復先覺，則其氣自沮，而東虜之謀可伐也。然而自勝勝人之道實不出臣前疏所言，敕問當事圖上方略者近是。若智不出此，而徒敝敝焉與西虜從事，則强敵在前有折衄之痛，狡酋在後，有掩襲之虞，臣實不知遼之所終矣。
臣嘗嘆今日中外事體，好博虚名而受實禍，不問情實如何，但存體面。及其事難卒業，又不難貶體以徇之，并其虚名而有所不暇顧。今邊臣諱戰久矣，忽得遼左出塞一戰，正宜藉是以揄揚武功，震叠虜衆，而臣又為是解釁息争之説，似不可以為名，然而究竟實不出臣言所料者。即如近日“覆勘疆界”一節，臣思釁不可啓，禍不可速。已弃之地，既難以徑與東夷為辭，又恐以亟圖恢復開隙。第云“必使奴酋畏威懷德，有不得不退還者，而為是姑徐徐云爾”之説。至於碑文，辱我中國，於體宜毁。加賞原為存地，地去賞存，於體宜革，此則所謂名者亦稍稍存之。雖待夷狄之術或不宜屑屑計較，而所以存中國之法、待中國之人者，自不得不出於此。乃當事猶以“未建萬全之策而輕挑犬羊之怒”為非計，其慮禍甚近，其憂患甚遠，臣甚服之，而亦自疑其虚名為不足顧也者。夫虚名而果不足顧也，則無為侈言絕漠，深西虜之釁，以為東虜資，而講求所為萬全之策，斯可矣。事有緩急，禍有淺深，伏惟聖明亟
70
熊廷弼集
下該部，而酌審進止焉。
緣係狡酋近狀叵測，乞酌東西情勢，審進止以伐虜謀事理。未敢擅便，為此具本，專差承差嚴尚謹親賫，謹題請旨。
萬曆三十七年三月二十二日【校記】
〔1〕《籌遼碩畫》卷一作“審進止伐虜謀疏”。
論捷功异同疏
題為捷功議論异同，謹據揭直陳，以備查勘，并及鎮臣求去情狀，乞賜部議，以重緊急軍務事。
臣閱視至開原，接邸報，見臺臣張爾基參論遼東總兵杜松去冬出塞殺款及今春折傷士馬情節。除屬臣查勘者，臣自秉公執法，務求確當回奏，不敢有所枉縱，以蹈欺罔之罪。至於謂松輕藐撫按，挾侮司道，臣實不任惶愧。夫按臣奉皇上威靈，攬轡一方，而山岳不動摇者且爲溺職，况乃為人輕藐？按臣而為人輕藐也，溺職更甚。夫搗巢之役，地方實有异同，臣為按臣，不能痛暢盡言，而使他人言之，雖謂松輕藐臣也可。臣見寇已臨門，用人為急，不得已，委曲爲地方計，而不敢輕發，以致債事，雖謂臣受松輕藐也亦可。顧松雖粗戾，實奉臣唯謹，不敢輕藐臣也。臣見地方破壞千條萬端，衹圖修備自强，何意援薊致寇，遂爾悖亂，卒難收拾。故臣與相知者有教人没奈何之語。蓋没奈地方何，非没奈松何也。
初塘報之以哈流兔捷至也，臣不勝喜。及寧道馬拯揭報，所殺為拱兔屬夷，而臣不勝懼矣。後寧道同各道見臣於遼陽，臣問其故，初不肯言，再叩之，憂愁苦澀，而終不欲盡言。臣衙門《驗功疏》例止题知，臣特請旨責成，凡殺款之异同、鎮道之參商與夫官軍不待勘而急索賞之狀，亦既粗具其梗概矣。是時寧道與諸生各揭未至，故臣言止此。
卷二 巡按奏疏第二
71 其後關西傳報者稱該鎮所殺爲稍大成、來暈大等家達子，與該道所報不
同。臣疑該道之誤，因以誤臣，而入之疏也。札問之，無何而寧遠闔學
生員林元吉等以禀揭至矣，無何而該道復臣之禀揭至矣，又無何而該鎮
之辯揭亦至矣。據諸生揭略，謂自萬曆辛丑拱兔、貴英叩關請款，許開木市，不為邊害。先年門禁鎖鑰，巳出申歸，民不獲耕，自是蚤夜力田矣；先年民間田土離城三五里者俱屬抛弃，自是開墾新安堡、葛家小山等處荒田約幾千畝矣；先年虜入内地，潜伏皂隸山、亂泥塘等處，虜掠往來人民，自是行旅載道矣；先年邊堡夜役十虜三四，農民耕穫十掠八九，今彼為我藩籬，此輩得免於荼毒矣；先年軍士身不解甲，何暇修工？今得乘隙修築城垣、墩臺、路壕矣；先年出境採木，五營兵馬防禦，猶不能保，今任採取，鬻諸民以資撫賞矣；先時樵採無所出，民有毁室弃物以資炊爨者，今不時開山任樵取自往，柴不可勝用矣；先年松木房料，雖尺長寸短，難得充用，今夷人載大木而來，民以布交易，且便且賤矣；先年虜入，所掠人畜動幾百計，今彼預先報我，得以收斂，虜之不肆狂逞皆其力矣；先年虜酋潜伏夜入，炮火稍不嚴明，而罪坐堡官謫戍，深為可惜，邇來虜為我司夜，汗馬之勛得享世爵矣。
今無故而發大難之端，取看邊屬夷而撲殺之，不惟無以懾虜酋之心，是自撤其藩籬也，昔之十害不旋踵矣。夫以中國堂堂正正之兵，而務為搗巢掩襲計，業已詭矣。曾不加一矢於境外之酋，反縮首喪氣而回，乃殃及於屬夷之妻子，且執縛禁錮，然後馘斬，觀者莫不痛哭流涕。屬夷何辜？妻子何罪？亦慘矣。今見報，稱酋長糾衆十萬欲向寧前報讎。夫寧前何讎之有，撲殺屬夷，階之爲厲，即奉部札行令搗巢，亦當相其機宜，看其形勢，準諸舆情，况部院之意蓋欲解薊門之危，使之狼顧。寒冬大雪，胡馬難行，虜酋原在巢中，不曾擾挾内地，安得借口搗巢，而殺看邊屬夷也。且未出境外，何見巢穴？未見巢穴，先報首級，衆實有口，胡可遏也。蓋言該鎮未出境外，所殺皆看邊屬夷，且執縛禁錮而後馘斬，爲可愍也。
據寧道揭略，謂稍大成者，在薊鎮則稱此名，在遼鎮則名小歹青，72
熊廷弼集
與把兔台吉俱屬拱兔侄男，此同一部落也。若據杜松彼時所獲首級，則身未離邊已殺長嶺、沙河、椵木衝三堡一十八家，大漢缺四、擺洪太、耳吉耳、本住、羊羔子，同漢孛羅奴、太擺等男婦五十一名口。又殺松山寺堡孛太、占可太、火什太、刻立伴、把喇氣、那來住、敖拜答、大擺户并男、革太并妻與母老吴邦什十三名口，孟宗、孔同弟孟四回灰山堡探親，以酒誘殺胡奈并十二歲男花太二名，又殺寨兒山八他奈喇、卜户哈、勝老四、招不浪并妻、滿都賴并妻、董狐狸并妻與十三歲男、五歲女共十二名口。又游擊于守志殺卧佛寺曹善友男婦妻子二十餘名口，内多係漢人。又截殺討賞洪郎中、梁五子男梁大漢、郭善友男郭大漢等十名，搜搶原賞蟒段布匹等值銀三百餘兩無存。又分頭搜撲近邊零夷，方足一百四十六名之數，俱是拱兔看邊屬夷并鄰邊部落。回至中左所，鎖牽中軍楊松年，索要花紅賞功，無凑，將山西布客任國聘當時打死，此俱的的不妄。若所云一字陣、二字陣并奮勇衝殺等語，吾誰欺，欺天乎？蓋言該鎮身未離邊，所殺皆近堡及寺僧之屬，而擺陣衝殺為虚僞也。
據該鎮揭略，謂職始於去年十二月二十一日提兵西行援薊。二十四日未時於長嶺山出塞。二十六日進境。往回三日，斬馘一百四十六顆，已經巡按驗明，萬目昭彰，會疏已悉。不意寧前道副使馬拯挾憾揭帖，指職身未離邊即報殺虜，又云“所殺者，長嶺山、沙河、椵木衝三堡一十八家，大漢缺四、擺洪大等看邊屬夷”，并無一字陣、二字陣等語。職聞之，不勝駭异。其間誣捏無影之事，職不暇辯，即以該道所揭為殺屬夷之言，職殆有不容默默焉者。
夫薊、遼連年受害，全是沿邊守口夷人爲彼耳目，探我虚實。如賊欲搶掠，彼即引領而出，我兵追逐，彼即阻絶其入，而擄掠人口逃走到邊，彼又邀截拿回，復賣與山後夷人，此之守邊果爲我守乎？抑彼自守乎？今一剿之後，毋論虜賊遠遁，而回鄉者絡繹不絶，此守口夷人果當殺乎？抑不當殺乎？且大兵一出，迎鋒即殲，遇虜即殺，豈暇問其款與不款？又安計其守邊不守邊乎？夫近邊者難保不殺，而邊外者難謂非
卷二巡按奏疏第二 73
賊，况在二百里之外哈流兔對陣之逆賊，而亦以為守邊，亦以為不當殺，將誰欺乎？職在連山時，有來暈大心腹郎中龔學文，乃薊鎮書識投虜賊也，乃來寧前討賞，探我虚實。職拿住，審取犯搶薊門東虜助逆根由，口詞在卷。職恨割一耳，送該道再審，而竟放之去矣。此等逆賊果可放乎？抑不可放乎？
至於無一字陣、二字陣之語，尤可怪焉。蓋職調度傳令，分撥旗鼓千把總史光裕等，帶領真漢、夷丁三千為一字陣。職與副總兵李芳春、參游李繼功、于守志、高貞等統領五千兵馬為二字陣。彼時一字陣官軍出二百餘里未回，該道中軍祖天壽及寧遠署參將事楊暉帶領家丁遠接一百餘里，此衆目所共見者，而謂無一二字陣，其誰信之？况李芳春、楊暉、祖天壽等亦有斬獲首級、傷亡軍丁，此又從何得乎？職備查該道自三十四年五月莅任以來，每年糜費撫賞，明增暗與，不下三四千金，皆出刮削民賦軍餉，剋减馬價充數，以致民不聊生，軍皆枵腹，馬無實用，此無非啖虜，使不我犯也。
又卷查寧前一帶，以該道三十四年到任起，至三十六年終止，大舉小竊七十餘次，殺虜人口馬江、韓志正、李三漢等共七百有餘，除零星殺虜男婦丁文舉、史三兒、袁得義等一百五十餘名口月日不開外，其大者，如三十四年十月二十五日，大舉入犯前屯，殺虜男婦趙廣、劉二、袁大子等二百餘名口；三十五年八月初八日，入犯中右所，殺擄男婦劉進忠、沈現、于木匠等一百八十餘名口；本月十一日，又犯中後所，殺虜男婦李婁、戴萬山、王守祖等二百餘名口；是月十五日，前屯瑞昌堡守口夷人探知守堡官張朝相差人搬取家小，引領達賊六十餘騎埋伏溝内，將張朝相妻女趙氏等三名口并跟隨軍士丁必等六名、官馬九匹一股虜去。即如去年十二月内，職未搗巢之前，初七日，虜賊二十餘騎竊犯寧遠興水縣堡，虜我軍餘曹進等三名。又二十二日，達賊二百餘騎入犯
鎮静堡，殺我軍士李文表、趙樂、王蠻二等一十四名，射死官馬一十二
匹，虜去墩軍徐萬二等三名、官馬八匹、牛驢八隻頭。該堡乃馬市關口，諸酋吃賞貿易之所，尚爾狂逞如此。撫按參疏、各路開報呈文具
74
熊廷弼集
在，歷歷可查者，款虜顧如是乎？
夫虜三年之内，殺虜我人口七百之多，該道竟無一言以雪生靈之憤，而職為地方纔殺逆虜一百四十六顆，而該道即謂職殺款而偏護之，何視我生民反夷虜之不如乎？且地方失事，副將姜顯謨參降矣，備禦楊松蔭提問矣，游擊趙之牧、吴貢卿等見今亦提問矣。該道安然高枕，毫不相干，三年考滿，超陞二級，而猶目逆為款，不欲以一矢相加遺。該道之意，其必舉寧前之民盡屠於虜而後為不款乎？抑必將職殺虜者與失事者同一參處，而後爲快乎？
細思職與該道原無深讎，衹因該道見廣寧道缺出，心欲得之，令職在兩院處贊成。嗣聞地方人言，皆謂其年逾七十，軍民不服，因辭以力不能為，該道遂恨職、怨職，大肆含沙之口造出誹謗之言，以私害公，而置封疆於不顧也。蓋言該道任内殺掠人數，見款虜之該殺，而以該道不得廣寧缺為挾恨也。時臣即欲據揭直參，已復思之，虜方屯聚報讎，正緊急用人之際，而臣一發其揭，則鎮道必再哄。該鎮性不能耐，必杜門乞去。杜門乞去，則三軍無主。虜一乘釁而入，無人捍禦，而地方必坐受其蹂躪，則臣何忍？且臨敵易將，兵家所忌。該鎮去而虜猝至，後來者一或不支，則人將追論曰：“若松在，豈使胡馬至此？”惜按臣不能少待，以盡英雄之用，而致有今日耳，則臣又何敢？
况是時勘札已到，或功或罪，總不出臣歸結，無容再陳，以滋煩瀆。因將三揭并行代巡道事閣鳴泰查勘，而復以札遺之曰：“兹事异同，猝難結局。”今但明實查核，而少需之。虜恨未已，四五月間必大舉入寇。若該鎮再獲奇捷，縱使殺款情真，前後并應功論，次捷則功過相準，無功則前後并應罪論。必如是，而後勘案可結也。蓋以存國家賞罰之權，以責文武寅恭之效，以展該鎮未竟之猷，而支地方目前之患。臣之苦心委曲意蓋如此。但得地方苟幸無事，臣即以今日委曲之心冒他日扶同之罪，亦所不惜。乃今者事勢人情已至於此，臣又何所容其委曲，而不據揭明言、請旨行勘耶？
今該鎮决意求去矣。初三日移臣手本内，叙病勢阽危，情辭頗切，
卷二 巡按奏疏第二75
欲臣速為題請更代。除聽督撫會議外，隨還書免留之。蓋該鎮正月内杜門，臣以書促之而即出；三月内杜門，臣又以書促之而即出，意今書可復挽其去志。及初五日，據坐營中軍游擊崔吉禀報，有不勝其驚駭者。報云“三月二十八日，杜鎮守接見京報參論一惱，中痰倒地，許久方醒。至二十九日，將冠帽、員領、玉帶、帳房、官轎、執事、旗號，并盔甲、弓箭、槍刀、器具、衣服等件搬在大堂前，望西南叩頭，用火燒毁。即唤直日捕盗官替尋棺木送進，隨閉門卧炕，撫院部道俱來看視，不起”等情。
异哉！該鎮身為封疆大臣，去則去耳。即有蓋世奇功，國家自不虧負，地方自不揜没，有何冤抑，悻悻然效匹夫匹婦之諒，而為此舉動也？方其小有俘獲也，既以主將矜功，今日催撫臣，明日辱道臣，而唯恐叙賞之不速。及其屢有損折也，不以主將認罪，今日殺官軍，明日陷城堡，而第諉探報之不嚴。迨至情見事露，為人所指摘，則又裂冠毁冕，故發狂疾，自拌性命，示人以必死之形，而恐人以不敢犯之狀。似此舉動，無論該鎮决不肯為地方一日留，即有憐該鎮之驍勇，而欲留之以盡英雄之用者，亦安得以軍機大事而付之狂疾人之手乎？
臣二月中見其軍民愁怨，文武憤怒，移書中外當事諸臣，密有更换之意，似多不以臣說為然。其後虜頻入犯，議動愈難，臣是以不得不出於委曲優容之計，以全地方而權收其用。乃該鎮亦漸就臣之駕馭，而不敢輕動，臣竊為地方幸。倘使聞言自惕，愈以封疆為重，加意戰守之策，即不然，而杜門静聽處分，臣亦曷嘗不肯終始委曲之，而不意其桀驁難馴，竞作此態也。此雖當事諸臣護惜之過，而優柔不斷，臣實誤地方，臣罪實當誅，豈徒以為人所輕藐而溺職部哉！
目今戰不成戰，守不成守，款不成款，草長馬肥，虜再大舉，事已急矣，時刻不容缓矣。倉皇易將，本為所難，偃蹇臨戎，實則不便。伏乞敕下兵部，再加酌議，亟准杜松回衛調理，速推謀勇賢將一員，前來到任管事。如以緩不及待，查照本鎮先年總兵楊紹勛被論革任，亦曾題奉欽依，委協守副總兵代管事例，將西協副總兵李芳春先行代署，俟新
76
熊廷弼集
總兵到日，徑自交代。其西協事務，容臣會同撫臣選委閑將一員暫行料理。至於鎮道及諸生三揭事體，亦聽臣查勘，與叙功覆疏從一歸結施行。
緣係捷功議論异同，謹據揭直陳，以備查勘，并及鎮臣求去情狀，乞賜部議，以重緊急軍務事理。未敢擅便，為此具本，專差承差李萬珍視賫，謹題請旨。
萬曆三十七年四月初八日
奉聖旨：“杜松已有旨了。其餘事情，該部看了來説。”
該兵部覆：“奉聖旨，是。該鎮危迫，撫按官有備禦方略，着各條奏來看。”
查參大勝堡失事疏
題為邊堡失事重大，謹據實查參，并及早收拾敗局，以救子遺事。
三月初十日，虜陷大勝堡，殺虜軍民。臣當據塘報题知，比撫臣李炳恐疏報遲誤，亦據塘報查參失事官員，聽臣核勘矣。撫臣慮該將于守志開報不確，特差旗鼓官杜承宗往查之，復行巡道嚴加查核，而臣檄該道轉委通判戴章甫，亦誡以軍民既遭殺虜，不宜復没一人姓名。乃杜承宗一查，除各營陣亡官軍外，該堡殺虜官軍人等三百八十五員名。戴章甫再查，則比原數多一十六名，造册轉報。竊謂此數的確，無俟再參。及聞之道路，有謂虜去千數百人者；有謂各官往查，于守志捆打各軍，不令實報者；有謂于守志坐占堡軍，無人守禦，因而失陷者。
臣因提杜承宗及堡軍黄得玉、崔良、宇貴等至遼陽親自審問，據杜承宗揭禀，三月十二日，蒙委大勝堡查驗，堡軍李得功等六十餘名，原係于守志假調充為夜役名色，向占錦州認辦。又各瞭臺走報軍士三十八名俱未被虜。比拘李得功面審，約供男婦千餘。方在實報間，于守志恨將李得功、徐自强、余住、張得伏四人各責三十棍後，遂畏刑荒報前數。欲復研查，恐誤塘報。及十五日，走進回鄉朱應順、張元祖二名呈
卷二巡按奏疏第二
77 解撫院，審於職報原册并無名姓，皆因于守志責打報役，以此遺漏是
的。又審崔良等，供稱堡軍二百零八名，尚存一百零七名未被殺虜，除各哨臺、攔踪、監臺、看路等項公差五十餘名外，將官假以燒灰、織席、莊頭、木匠、選鋒、擺撥名色四十餘名，占在錦州，向未發堡。
本堡軍餘男婦及顧工看親買賣等項，實有一千以上人數，因畏將官責治，不敢盡報。及問以當日剋堡之狀，則稱，是日天亮虜進，日出圍堡，巳時攻陷。男女搬磚打賊力竭，見無兵馬來救，人心慌亂，以此被剋。時饅頭山臺軍見于守志人馬久到蔡家屯，大呼快救，守志反將人馬退入屯圈不出。已而戚家營軍至，已而正兵營軍至，當先直入，守志方纔繼進，而是時堡内軍民久已虜出墻外矣。比軍馬進入山口，被賊衝斷，守志引軍先奔北山，奔不及者被賊追入山溝，盡行砍殺。獨苦正兵營及戚家堡兵馬，自知必死，抵命厮殺，自午及申虜始退去。是日，守志原未被傷，錦州兵原非當陣被殺，守堡官耿尚仁被虜支解而死，原非順虜。等情。
臣審及此，不覺據几痛恨，而立欲按劍，以擬于守志也。當堡被圍時，多一人，即得一人之力，而于守志則占役四十餘人，不以守堡也；當堡望援時，得一聲援信息亦足以壯堡人之膽，分虜衆之勢，而于守志則逗遛不進也；當賊衝殺時，儻與正兵營合力并命，雖于堡無救，而於軍必無損，于守志則引兵先奔，而卒之奔死，與血戰死者相埒也。玩寇殃民，誰為路將，而猶誣人以順虜，匿敗以為功，于守志即何逭於一死乎？總兵杜松徼出塞之奇功，貽地方之慘禍，殺屬夷以深虜恨，驅生靈以委胡塵，速怨挑釁，致有今日，而徒責偏裨以塞咎，扯道臣以分過。杜松可晏然於一去乎？
嗟夫！謀不慎始，患不慮終，忽動干戈，輕撩豺虎，而曾不計夫虜衆我寡，虜强我弱，虜怒我怨，虜直我曲，虜聚之無所不入，而我散之無所不防也。當是時，杜松驕且悍，固敗；不驕且悍，亦敗。蓋不待陷城覆軍之日，而已知其有此矣。臣於杜松又何誅哉！
惟是今日之事，不難罪諸臣，以謝地方，而難解虜讎，以弭禍患；78
熊廷弼集
不難徐議戰守，以圖後功，而難亟示羈縻，以收敗局。臣謂，天下事既從誤處作壞，還從誤處收拾，猶可救其半，而不然者，壞且至於不可言。夫謂殺款為無傷，而忽議搗巢，前日之所以誤也。因搗巢以致寇，而復議款賞，今日之所以救誤也。頃，兵部議復款，以修戰備，而督臣亦以插漢諸酋俱聽薊門撫款，復差通官往諭虎墩兔罕及黄台吉、拱兔三大酋，為遼講款，業從誤處收拾，而思有以維其壞矣。顧部院雖建主款之議，而地方尚無任款之人；籌邊者雖知復款之是，而持議者尚護搗巢之非。夫寧前道馬拯之見侮於杜松也，豈有積怨深忿哉。不過以“款不宜殺”一言拂松意耳，以前日之捷觀之，似乎搗巢之爲功，而馬拯爲害成；以今日之敗觀之，畢竟守款之為是，而杜松爲開釁。然則大勝堡失事之根，因在搗巢、在殺款，不在鎮道之不和，亦明矣。
乃前者伸松之說，既易拯以避松，今復以陷堡之故，欲并議拯以分失事之擔，而護搗巢之誤，則議論不一，是非不明，誰敢復為地方任款事哉。馬拯老成持重，以至誠，内綏軍民，外撫夷狄，拱兔信附焉。雖部落零竊，而腹裏尚多盗賊，雖撫賞歲費三千餘金，而廣寧歲費數萬計，尚見侵擾。雖三年内不無失事，而試以未款之先，及今殺款之後，衡其小大重輕，其勞亦未可没也。
今據地方公論，皆願留拯任款，以撫拱兔，而議亦中寢矣。臣謂已陞欲去之官，義固難留，方張未艾之虜，勢須亟撫。拱兔雖犬羊乎，而試觀其搗巢於寧前地方，報讎於廣寧境内，恩怨之間，亦自明白。竊幸有此機軸在，拯尚可轉移，遂於請官署印詳内批留三月，必待款事已復，新官已到，而後許離任。蓋今日任款之人可以收拾敗局者，斷斷乎非拯不可者也。臣曾聞拱兔自以款附見剿，不勝慚怒，云：“杜總兵無故殺我邊夷，我必將他邊堡盡行屠剋而後已。”今其言驗矣。
廣寧、寧前一帶邊堡，男婦抛家弃業，紛紛避難，數月以來，哭聲載道，僅留軍壯守堡，而堡城率多坍廢，守者皆無固志。且不獨此也，臣閲開原時，宰賽、煖兔各遣目夷獻馬稱款，而臣亦慰遣之，唯唯聽命。及臣離，浹旬以來，聞宰酋擁衆，欲與煖兔争賞先後。若賞不得
卷二巡按奏疏第二 79
先，不與煖免厮殺，則必復搶開原，而瓜兒兔糾合卜兒亥、卜答赤等十餘頭目，圖犯開、鐵、遼、瀋間，又屢見告矣。奴酋聞那酋死，即日焚香謝天，椎牛數百頭，大犒部落，領兵而北，假修南關舊寨爲名，以圖北關。而又率部夷七千騎進屯廣順關口，踐害靖安堡一帶田禾，以逼開原。
臣恐宰赛、奴酋東西勾合，亟行開原道，密謀宰賽等營，設法講解，未知妥否。若講解不聽，而開原去矣。臣細閲開原，兵雖二千餘，堪戰者不過二百人，瀋陽如之，鐵嶺及遼陽協守營亦各不過三五百人而止。蓋各路兵馬素不訓練，凡遇有事，惟恃正兵營之大軍以爲援耳。今大軍為拱兔等所絆，奴酋、宰賽等明知河東之單弱，而大軍之不得東也，以此逼挾踐蹂無所不至。開原官軍魂驚膽落，束手待盡。夫孰使東西虜衆一時猖獗，地方禍殃一時凑迸？則搗巢之流毒又豈但陷一堡、殺虜一二千人而已哉？開原之危甚於廣寧、寧前十倍，欲解開原之危，必須廣寧、寧前款事速成，然後得分標下大軍以為應援。臣所謂及早收拾敗局以救子遺者，非獨為廣寧、寧前計，尤所以為開原計也。
伏乞敕下兵部，再加查議，將臣所參于守志等失事情節行臣勘覆，以正其罪。寬馬拯新任之限，暫留寧前三月，速完款事。仍擇推賢能、曉暢邊事者一員前來代任。至於開原危急作何救顧，欲分兵，而西事未弭，欲添兵而緩急無濟，欲調遼瀋兵，而沿河虜衆雲屯，自顧不暇，欲調薊兵數千防廣寧、寧前，分廣寧大軍二三千助開原，而往復商確，薊兵至今未見過關，存亡之機，間不容髮，尤不可不亟亟處分者也。臣職按閲，不宜數言軍旅，而地方緊急之狀不敢不以時聞。伏惟聖明裁斷。緣系邊堡失事重大，謹據實查參，并及早收拾敗局，以救子遺事理。未敢擅便，為此具本，專差承差郭繼芳親賫，謹題請旨。
萬曆三十七年五月初四日80
熊廷弼集
議留賢將疏 題為議留賢將，以慰人心，而裨安攘事。
據整飭開原等處兵備兼管屯田山東按察司副使石九奏呈，蒙臣批狀，據鐵嶺衛官軍商民徐國臣、咸國祚等告，為拯救生靈事。内稱，遼地與夷為鄰，惟獨開原三面受敵，狡虜狂逞，生民塗炭。是本城李游擊莅任以來，一塵不染，心懷裹革，志欲吞胡，廉畏四知，勇冠三軍，身先士卒，屢獲奇勛，斬首三十餘級。自此之後，窮寇喪膽消魂，商民安堵樂業，以解倒懸之患，皆賴衝鋒破敵之功。士庶咸稱飛將軍，各送旗扁旌能。今威名素著，超陞參將，雖則公道喬遷，但恐勇將擢於安閑之地。然若於衝邊軍民復有門庭之寇，况武將固多，如李游擊忠勇廉仁者，蓋遼無對。迄今瓜期伊邇，百姓荒忙，皆要攀轅卧轍再留幾年，依依不捨，無計留戀。幸蒙撫按兩院軫念孑遺之民，大修邊政，挖壕築墙，功高萬里長城，澤及遼民，世世感念不忘。再懇俯憐孤懸屹塞，准留勇將威鎮要地，得於原職加銜，照舊任管鐵嶺，庶衝邊得人，蒼生幸甚，地方幸甚，具告等情。
并鐵嶺衛闔學生員張采等呈，為乞留勇將，以安地方事。竊照鐵嶺乃遼左棰衝之地，且東西逼近奴、宰二虜，羽檄交馳，烽火日急。自游擊李效忠歷任以來，連創數次，幸獲小安。今兵部循咨擢任海州參將，闔城軍民大失保障。伏乞憐憫衝邊，照依新銜，疏留本城，俟有成績，不妨以副將擢任，邊防幸甚，生靈幸甚，緣由等因。
俱蒙批開原道查報，蒙此，又蒙巡撫李都御史批，據鐵嶺衛官軍商民徐國臣、段自學等告前事，鐵嶺衛闔學生員張采等呈前事，俱蒙批仰開原道查報。蒙此，該本道看得鐵嶺游擊李效忠，廉而有勇，信以伸威，壯膽每欲吞胡，赤心惟知報國。往年狡虜竊犯，月無虚日，自本官歷任以來，連創數次，斬首三十餘顆，截回被虜人畜甚衆，爲虜所畏憚。見今率兵挖壕築墙，計日可以竣事，功高勞深，委為地方倚賴。聞陞海州參將，闔城官生軍民俱各不捨，乞要保留，似應准從呈乞。合無
卷二巡按奏硫第二
81 將李效忠速為題請，俯容以參將職銜仍管鐵嶺游擊事務，候有成績，不
妨以副將擢任，其海州參將員缺另行推補等因，呈詳到臣。
據此，卷查萬暦三十七年五月内，奉都察院勘札，准兵部咨，為缺官事。該本部題推遼東鐵嶺游擊李效忠陞補海州參將，近見邸報。又該本部議推中固備禦鄭朝隆陞補鐵嶺游擊，俱奉欽依。今據前因相應酌議，臣謹會同總督薊遼、保定等處軍務兼理糧餉經略禦倭都察院右都御史兼兵部左侍郎王象乾、巡撫遼東地方贊理軍務兼管備倭都察院右僉都御史李炳，議照國家用將視地之衝緩而已，今之遼左，何地不衝？而鐵嶺孤懸，較海州尤甚。游擊李效忠謀而有勇，廉且生威，裹革之心堅如金石，吞胡之志猛若熊羆，夷虜已知其姓名，士庶共资其保障，推陞參將，孰曰不宜？而惟用之海州，則本官有攦指之憂，鐵城增何怙之嘆。而况後來者未必如其賢，即賢者未必如其習也，則何如加銜留任之爲便乎？
或曰：“中固備禦鄭朝隆報補鐵嶺游擊矣，留效忠將置朝隆何地？”不知中固之於朝隆，亦猶鐵嶺之於效忠，效忠可留，何朝隆之不可留也？夫朝隆氣負驍雄，胸藏甲胄，訓兵紀律惟嚴，料敵緩急多中，所為敢戰鬥而得人心者，當亦不在效忠下。矧近報奴酋聚兵安寨窺我藩籬矣，宰酋馱帶盔甲駐牧邊外矣，岌岌之狀兩地同之，奈何以朝隆代效忠，而貽中固以空虚無人之患乎？夫虎豹在山，藜藿不採，英雄相望，奸宄立消。皇上誠以參將陞效忠，而復留之，使雄鎮於中固之南，以游擊陞朝隆，而又留之，使犄角於鐵嶺之北，綸綍傳宣，聲威丕振，開原一路庶幾其無虞乎？臣等責在封疆，非不知奉有成命，未可煩聒，而爲地擇人，殊非得已。且迫於官軍之呈請，士民之乞哀，有不得不亟懇於
皇上之前者。伏乞敕下兵部，再加查議，如臣等所言不謬，將李效忠以
新陞參將職銜留管鐵嶺游擊事，鄭朝隆以新陞游擊職銜仍管中固備禦事，各到任防禦，遺下海州參將員缺另查推補，庶人地相宜，而衝邊胥有賴矣。
緣係議留賢將，以慰人心，而裨安攘事理。未敢擅便，爲此具本，82
熊廷弼集
專差承差陳守貴親賫，謹題請旨。
萬暦三十七年五月十九日奉聖旨：“兵部知道。”該本部覆：“奉聖旨，是。”
兑寺馬疏
題爲增募無期，危急轉甚，不得已，權整敝弱，乞兑寺馬，以濟緊用，以存重鎮事。
臣自春夏以來，目擊環遼之虜東西交逼，情勢甚危，屢疏略言其狀，以俟廟堂區處，而本兵知遼急，議募有馬壯兵萬人，以為救急一着。今候旨數旬於此矣，乃頃者，河西虜憤未消，薊門聲息又至，援遼兵馬該鎮撤回，而河東奴兒哈赤向既親領七千騎入靖安堡踐我田禾，昨復親領五千騎屯撫順關挾我參價，連以重兵壓境。又轉盼之間，秋高馬肥，西虜必趁收成、人畜滿野，復圖搶我，而東虜知我所急在此，又必乘此領兵復來恐我，得便則遂因而攻取我，此必然之勢，無足怪者。
而我則問軍，軍少；問馬，馬缺；問器械，器械朽敝；而問錢糧，錢糧又匱乏，地方道將束手無聊，奄奄欲盡。而增兵之議，當事大臣一彼一此，智且出胡、越人下。臣於此焦心蒿目，莫知所措。不得已，權將見在軍馬器械苟且收拾，以支撑目前秋冬之急，牌行各道挑選所屬精壯軍士另起操練，凡無馬及有馬而羸弱者，買馬以給之。又責令各管局員役打造衣甲、弓矢、刀槍、火器之屬，星夜治辦，解道收驗。凡無器械，及有器械而不堪用者，逐名以給之。而又督令各將領率所選軍士日赴教場，勤加操練。先演弓箭，中者賞，不中者責，窮日之力，必期於中而後已，度如是者旬餘，弓箭可用也。而後演火器，中者賞，不中者責，窮日之力，必期於中而後已，度如是者旬餘，火器可用也。而後以弓箭火器并場合操，金鼓以習其耳，旗幟以習其目，坐作進退以習其法，窮日之力，必期於合律而後已，度如是者旬餘，步伍可無亂也。分
卷二 巡按奏疏第二
83 演數日，而復以一日合之，將演數日，而道以一日監之，道將演習有
緒，而撫臣及臣各隨便以一日下操考成之。
臣亦極知，各路軍士向無沙汰，所得精壯幾何？久不操演，所能熟練幾何？虜衆數十萬，所可抵當幾何？而不如此，則心膽益無所恃，把柄益失所據。然即如此苟且以收拾之，而略選精騎以配壯軍，所少馬匹又不及軍之十五六矣。目今緊急缺用，倉卒難求，臣且奈之何哉。
夫馬，軍之足也。軍雖壯，而無馬；雖有馬，而病羸不堪戰，譬諸其人，雖有孟賁、烏獲之勇，而其足折廢或不仁焉，三尺童子仆之矣，何乃與强搏也？今遼馬幾盡，而遼軍幾無足矣。自各營失額，多者三四百匹，少者百數十匹，各官不行隨缺随補，而馬缺於怠玩。自追椿捆打之法不嚴，養馬軍既不知賠之爲苦、刑之可畏，而倒死一匹，遼俗，官給銀十兩外，又攤派闔户餘丁凑銀一二十兩，往往因馬之死以為利。以此軍士不加愛惜，隆冬冰雪之下終夜露立，死者甚衆，而馬缺於作踐。自以子銀自愚，但取駑駘充數，或未解驗而死，或纔發營而死，而馬缺於虚冒。自舊帥占盡夷市，不論老病瘦弱，但似馬而有氣者，一概收買，發牧場喂養，統俟關領馬價之目，壓散各營哨以冒官銀。以此二十兩貴價之馬，歲所倒死反多於十兩價者數倍，而馬缺於貪黷。自以軍馬代驛馬，今月取數十匹貼驛，不浹旬而告乏，來月取數十匹貼驛，不浹旬而告乏，盡一營之馬輪流替應，歲不能周貼驛之一回，而馬缺於奔馳。自去年春冬，忽開邊隙，致虜報復，或被矢而陣亡，或負傷而槽死，而馬缺於鋒鏑。
嗟乎！遼之馬如之何而不盡也。臣日夜以此為憂，鋭意買補，或行檄，或批詳，或書札，或面談，不啻紙盡筆秃，舌敝唇乾。今且九閲月矣，而各道皆言馬少，買補甚微。臣初不信，而今乃知其果少馬也。緣十數年來專靠夷馬，凡土産者，雖龍種，不得售一錢，而民既不收馬之利。自高淮播惡，凡有馬者，家家隕命蕩產，而民又受馬之害，以此遼東至今以養馬爲戒，而所市夷馬又乘我之急，而匿其精壯，售其老弱。每一市所選中不過數匹，所得無多。臣聞人言宣府、張家口夷馬蕃庶，
84
熊廷弼集
即差左都司前去易買，但道途往返四千里，不能多致。縱使市得千匹，散之各路，所補幾何？而其餘馬匹復何買辦？雖張萬歲、王毛仲復生於今日，恐亦未能使其從天而降也。
臣頃往閲河西時，分巡、海蓋、開原三道各以公務會臣於三岔河上，商及馬務，輒相與望洋浩嘆。臣曰：“無已其兑寺馬乎？”巡道孫敦化曰：“撫院與本道久有此意，衹恐部寺扣除馬價，所兑之馬不足支所缺之半，而馬價一扣，此外應補馬匹及撫賞等費從何取辦，以此牘屢削而屢止耳。”臣曰：“扣除自是正例。然事有常變，時有緩急，今日廟堂之上亦知遼之危困與遼馬之倒損至極矣。縱破格增補，猶懼無濟於用，矧其兑一馬而旋責一價以歸乎？本兵為遼憂危，議募勇敢，以足原
額，捨此存遼，别無一法矣。召一軍必給一馬，勢必通於年例之外，矧其見在者而可拘拘乎？”
查二十二年本兵撫遼時，一年兑馬兩次，計六千匹矣。當是時，以援朝鲜之故尚如此，矧自己肘腋封疆而顧銖兩是較乎。今年春，薊鎮亦兑馬三千匹矣，墙垣不守，必及門庭，遼詎輕於薊乎。或謂“寺馬原備京師之用，得兑已屬過望，價安得不除”，而不知救遼正所以爲京師也。無遼則無薊，無薊而京師不得安枕卧也。今有强寇闖垣及門，主人曰“我有壯僕原為堂奥設者”，雖發守垣門，而猶責其顧直焉，其可乎？
且撫臣尤有一種苦情難以盡言者。舊規，年例馬價解到，當即酌量多寡，分發各道買馬操備。自舊撫鎮為政，全將銀兩收貯廣庫，獨為廣寧買貨撫夷之用，止將所市夷馬分俵各道，計所俵不及應分銀數十之二三，而所欠各道馬價有三年者，有二年者。又去年應分馬價，除止給寧道外，别道分毫未與也。及查庫，又無存留銀兩，雖遺下段貨諸物約值十餘萬金。
緣向來侵扣多端，買到之物既濫惡不堪，而頓放年久，漿粉發變，又復壞爛，减價以售夷馬，而夷人不收，算價以分各道，而各道不取。近因邊情緊急，各道自知干繫查補所屬馬匹，日與撫臣催討前銀，而撫臣無以應也。即今三十七年分，馬價將到，尚不足算還各道之舊帳，而
卷二巡按奏疏第二
85 見今廣寧大營倒死馬匹不買補乎？即云舊例常於明年馬價扣除，而明年
之馬不倒死不買補乎？
臣言及此，當事者猶忍扣除，而使撫臣捉襟露肘，憂愁窘迫，坐待夷虜之縱横，地方之惨酷乎？臣是以欷獻太息，退而具疏以請焉。如果臣言不謬，伏乞敕下兵部議覆，將太僕寺寄養馬匹内，挑膘壯堪戰之馬，調發三千匹俵給本鎮，急催馬户於七月初十以前解至山海關，聽撫鎮委官赴彼兑領，前來俵給軍士，仍將馬價免行扣除，庶權時選練之軍得此戰馬以備馳驅，目下猶可支撑，以待召募壯兵爲遼死生存亡之計。若智不出此，稍有蹉跌，而遼去矣。臣心有血，不能復為遼灑，口有舌，不能復爲遼策矣。
嗟嗟，火不着身，誰知焦痛？目不擊艱危，誰肯體念？近議復標鹽矣，而當事者斷不肯復也；議行召募矣，而當事者斷不處餉也。外呼而内不應，此作而彼不應，人情如此，誰爲陛下憂封疆者。免扣之説，臣豈能必當事者之必從？而臣心盡矣。异日者，以無馬之故無遼，無遼之故危薊，而薄及京師，亦顧當事者之心安則為之耳，臣安得而知之？
緣係增募無期，危急轉甚，不得已，權整敝弱，乞兑寺馬，以濟緊用，以存重鎮事理。未敢擅便，為此具本，專差承差陳應科親賫，謹题請旨。
萬曆三十七年六月十八日
奉聖旨後，該兵部據揭，題奉聖旨：“是。准調三千匹與他，該鎮馬價每歲十萬餘兩，原足買馬之用，如何今日輒稱無馬？其馬價那用、撫夷是否舊例？着撫按官作速查明議處來説。”
議增河東兵馬疏
題為驕虜弄兵不一，空邊徒手難支，懇乞聖明自爲封疆大計事。
遼自春夏以來，兩河諸虜三面蠢動，拱兔報讎於錦、義，宰赛挾賞於開原，沿河牧夷糾搶於遼瀋，而奴酋復率萬人築南關舊寨，以圖北關，
86
熊廷弼集
而又親領七千騎擅入靖安堡，以逼開原。時蓋邊聲四起，烽火天連，馳檄傳鼓，日臨餐投箸而起者不知凡幾。然邊臣不敢盡以入塘報也，報之而恐以賊數數驚君父也。恐令反側，子不自安，而益速之叛也。無亦姑鎮静以羈縻之，而待其自戢耳。乃旬日前，奴酋又領精兵五千騎札撫順關上挾索參價矣。其言曰：“與我參價則已，不與則盡縛諸欠價者，立獻於我。不然，我不能以兵馬退也。”時地方汹汹，守道謝存仁星夜馳瀋以赴其急。會邊吏犒之以牛酒，侑之以蟒段，甘言厚幣，委曲與約而後去。不出月餘，連以重兵壓我近郊，略無顧忌。彼目中豈有遼耶？
臣惟遼為京師左臂，控山帶海，以拱燕薊，遼重則京師重，遼輕則京師輕，四夷瞻視，關係豈小？今為一屬夷所侮，常常弄兵境上，以窥中國之輕重，爲四夷倡。而我則任其越亂，安若故常。既不仗義執言，以折其驕，又不添兵設將，以防其潰，增募議而事格於同舟，章疏上而聽稽於止輦，似以憂患預防之説為不必然之慮，而苟幸奴酋之未必至此，雖或至此，而猶冀發在异日之後，當吾世而未必親受其亂者。
噫！何其易視此酋，而徒以封疆僥幸也。臣請再以不必然之慮，借前箸為陛下籌之。吾嘗規畫遼左形勢，自山海關迤至開原譬如一“之”字。然幅員無廣，而路則長且曲焉。一面瀕海，三面臨虜，夾遼而介其中間，其長且曲處則皆虜所環集住牧處也，於勢最為難守。先是，所臨諸虜，西北則朵顏、泰寧、福餘三衛，東則海西、建州、毛憐等衛，分地世官，勢同藩蔽。雖虜亦叛服不常，而我則剿撫并用，猶未足爲遼患也。自虎墩兔罕之先以元孽移住遼之西北，臣服三衛，始勾引爲寇患。夫是虜故即先年數以大衆直薄都城、費中國全力支之而不足者，今加於一綫孤懸之地，而遼之禍烈矣。顧其衆專以搶掠為事，所志止在人畜財帛，不在土地，雖為遼患，而猶未足為京師患也。
自奴酋以孤俘縱為龍虎將軍，號召部落，奄有建州、毛憐諸衛，而其衆始强。歲得我敕書賞賜、車價無算，近又益以膏腴地數百里，而其財始富。并南關，并灰扒，并叽哪，并黑龍江一帶諸夷，拓地數千里，而其勢始大。日以子女玉帛誘結西虜宰賽、拱兔、小歹青、黄台吉等，
卷二巡按奏疏第二
87 時寇遼為己驅除，而其羽翼始衆。又熟知我之兵微將弱、城坍堡廢，無
一足以當彼，遂妄萌故業之想，而其志始僭妄而無忌憚。彼其性情、飲食、衣服、居處皆與我同，得我之土地足以耕，得我之人民足以役，得我之城堡足以居，耽耽焉，逐逐焉，志未嘗一日忘醫巫閭之西也。
而其所以不即動者，緣北關以世讎在卧榻間，恐兵出而議其後，故亟亟以并北關為事。北關并，則巢穴固，進足以取，退足以守，然後據汎、懿之厄塞，斷遼、瀋之聲援，而開、鐵固口中物也。投足而東，而朝鲜殘破之後無衡敵；投足而西，而兩河雕敝之餘無堅城，恐席卷長驅，而其鋒未可當也。鳴劍以寇山海關，而薊門動，縱葦以窺天津，而畿輔動，恐京師未得安枕而卧也。此其患在京師，不獨在遼。臣故曰：“無易此酋而以封疆僥幸也。”然臣之言非無所以試之，而故為是不然之慮以自張皇者也。
奴酋生聚教訓，三十年於兹矣。其為人，譎智多謀，信賞必罰，部夷善騎射者，不難解裘以衣之，割愛以妻之，而苟一犯法，雖乳父之屬，必涕泣斬之，不少貸，以此刑賞嚴明，人皆用命。凡遣以諜西虜，誘東夷，而皆得其力，此非無事之人也。其挑選精壯，年二十五以上、四十五以下者方行编伍，非此輒汰去。而又日投石超距，以習其力，椎牛饗士，以結其心。至於打造軍器，如銑錘、劈挾攻城之具，尤不可數計，此非無事之物也。
奴寨住萬山中，我不便入，彼亦不便出，至與海西，尤隔一山如天塹，自并南關，而此險遂為所奪，出路通矣。然彼此相去猶遠，自築南關，屯兵聚衆，去開原、北關地方，近者數拾里，遠不過百里，乘間伺隙，朝發夕到，而又皆平川漫坡，通行無礙。昨北關金台失、白羊骨二酋長以奴寨漸近，恐乘喪而入，各遣其妻赴臣求救曰：“此寨一築，而我等不知税駕矣。”此非無事之地也。往年奴酋親領夷兵七八千騎由柴河堡進，從裏邊護送西夷又哈兒等營達子千餘，直由開原南門外過古城堡出，而奴酋復由靖安堡回巢去訖。乃今復以七千騎入靖安堡，無何，又以五千騎屯撫順關，自往自來，如入無人之境，此非無事之舉動也。
88
熊廷弼集
語云：“明者見事於未然，智者銷患於未動。”凡此皆已然已動，不待明智而知者。臣故曰：“無易此酋而以封疆僥幸。”非不必然之慮也。曩見樞臣議待奴酋當以文告為款，而不知此酋悖驁已久，何知宣諭？曾諭令退地而不聽，諭令改碑而不聽，諭令送還吾兒忽答回寨而不聽，諭令無得引兵護送西夷由我内地行走而不聽，諭令不奉明旨、毋得越境擅修他寨而不聽，即閣臣李廷機在禮部時，以車價事特遣一序班往諭而不聽，甚有怒言詈語，扯碎諭帖，如鎖扣通事李得時鐵房三月而後逐回者，陛下試以此酋為文告所能諭乎？
又見計臣議，欲照舊本兵督宣大時，於見兵内挑選精壯，或足捍禦，而不知遼兵孱弱已極，精壯能幾。臣閲視所至，輒私問將官：“該營堪戰軍馬幾何？”據各對云：“開原不及二百人，鐵嶺不過四百人，東協不過五百人，瀋陽則抽選鋒者拾數人。射而多不能開弓，或開弓而矢不及十步。蓋復則抽火槍者三十人射打，而通計之僅中一鉛，其他大都類此。”猶意廣寧大營兵馬强壯可恃，及問游擊郎名忠，云：“左翼營戰兵不過五百人，右翼營亦然，而正兵營不過千數百人耳。”前按臣謂，遼兵堪戰者不過八千，洵非虚語。陛下試以此兵爲足以禦奴衆乎？然則急急救遼之策，捨“募勇敢，分戍重地，以杜蠶食之漸，而防豕突之虞”，計亦安出哉。開原不置重兵，則西虜宰賽等二十四營無所忌憚，必時時要挾，而一不應，則其款必不固。西虜與我之款不固，則與奴酋之交又合，而於北關之好又携，必又聽奴酋之唆以搶我，合謀北關以圖我，則北關并而開原危。北關即不甘心爲奴所并，而明知我弱之不足恃，亦必附西虜以自固。從此胡越，而不藩籬我，則北關去而開原亦危。似應於開原營增兵一千五百人，以居中策應；慶雲堡增兵一千五百人，改備禦為游擊銜，以彈壓西虜；或靖安，或柴河堡增兵千人，添一備禦，以防奴衆内襲。必如此，而後可以固西虜之款，可以離東虜之交，可以助北關之勢，可以折奴酋之氣，而使不敢動。此今日救開原第一義也。
其次則汎河、懿路各量增數百人以守要害。左山、右河，路寬不過
卷二 巡按奏疏第二
89 二三十里，一失其據，而開、鐵之聲息不得南通也。若遼陽所屬，惟清
河堡最為緊要，其地距奴酋住寨不過百數十里。酋若侵犯，必從此出；我若攻取，亦從此入。而所轄孤山、散羊谷等六堡俱險厄而遼闊難顧，若於此堡增兵千人，各屬堡俱復舊額，改守備為游擊以統之。寬奠營量增五百人，與清河犄角相望，使酋欲南侵遼，而憚堅利之在前，欲北出開原，而懼搗襲之在後，左顧右盼，前牽後曳，此亦困虜之一奇也。又於遼陽協守營增二千人，為專制東方之計，瀋陽量增一千人，西防北虜之掠，東應撫順之衝，而寧前則量增一二千人以佐其弱，議處班軍以為經久之計。
臣非詳於河東而略於河西也，河西之虜貪漢財物，尚聽款撫，而奴酋則不以此物為意也。寧前一面臨虜，又去大營近，易為救援，而開原則三面臨虜，孤插虎穴而無與救也。寧前自山海關抵中左所二百五十里，節因虜警，增置參游者四、副總兵者一，而開原自清陽堡抵蒲河二百餘里僅得兩游擊，向以海、建效順，未有所增置也。廣寧大兵倏撥，正安堡倏改，戚家堡倏移，右屯倏置，親兵陸續增添，營路相接，而河東守禦實為疏闊。且既以河西之班軍减河東之額伍，又以河東之逃故給河西之雙糧，而河東兵馬、錢糧則有百减而無一增也。
然則河東諸路雖無東虜，尚當議加，而况患在燃眉，萬不容緩。豈添兵設將衹應行之河西，而河東獨有所未可耶？豈東虜以腹心蟊賊陰圖不軌，勢反緩於西虜耶？豈前項添設多係十數年來事，時征夏、征倭、
征播反有餘錢，而今遂束手無策耶？協力同心，設法計處，以解京師左
臂之患，而紓陛下東顧之憂。諸臣同爲王臣，義難胡越，同有干繫，責難推諉。若如樞臣所云，議及太倉而計臣争之，議及鹽法而鹺臣争之，議及事例及外帑那借，而中外臣工將盡争之，甲行乙阻，成何事體？嗟乎！悠悠諸臣已無肯爲陛下了此者。蚤發内帑，以濟緊急，是在陛下自爲封疆之計而已。若陛下又不自爲計，而惜此朽蠹不忍割，以致無餉而因以無兵，無兵而因以無遼，無遼而因以危薊，則所去者，陛下之人民也，誰是諸臣之親族？所失者陛下之土地也，誰是諸臣之田廬？
熊廷弼集
06
所震驚者陛下之園陵寢廟也，誰是諸臣之丘壟？而傷心動念乎？不惟不傷心動念也，而又將歸過於陛下。唯不發帑以至於此，則陛下奈何甘被此名，而使諸臣得以今日推其責，而异日逭其誅哉？臣無任憂懼激切之至。
緣係驕虜弄兵不一，空邊徒手難支，懇乞聖明自為封疆大計事理。未敢擅便，爲此具本，專差承差陳應科親賫，謹題請旨。
萬曆三十七年六月十八日
奉聖旨後，該兵部據揭，題奉聖旨：“這邊防事宜，依議嚴行申飭。近來各鎮糧餉日增，武備日弛，兵數雖多，堪戰者少。督撫官如何不用心振刷料理，以致有警之時，動輒驚惶？責將誰委？你每屢説遼東緊急，着户部即發應還太僕寺漕折銀十萬兩，太僕寺發班價銀五萬兩，南京兵部借銀八萬兩，户、工二部共七萬兩，解赴該鎮，以爲募兵充餉之用。仍着各該督、撫、巡官着實用心整理邊備，訓練士伍，設法修復屯田，以助糧餉。不得因循怠玩，專靠增添，違者重究。”
熊廷弼集卷三
巡按奏疏第三
增科額疏
題為士氣不振，地以人輕，懇乞酌增科額，以崇文教，以壯弱鎮事。
據分守遼海、東寧道兼理備邊屯田山東布政使司右參政謝存仁呈，蒙臣批，據遼東都司等一十七學應試生員楊玉祥等呈稱，竊惟人才係地方之輕重，故取士隨地方為多寡。遼東幅員二千里，養士三千人，應試者四百餘人，而録取者止一二人，遼士扼腕已非一日。近該兵部稔知遼士之苦，議欲設郡開科，以實遼左。奉旨會議倘得如議，自立門户，不為八府贅疣，誠哉一時盛會！但事體難於卒辦，而秋試早已届期，但得稍增名數，以惜邊才，則遼不開科，而士獲開科之録；遼不郡縣，而漸有郡縣之基。且疲敝之後，無舉贏之艱，揆之事體，更爲便益。
查得遼東鄉試原附山東，每科中式十餘人，少亦數人。發解掄魁、理學名宦班班志册。後嘉靖十三年改附順天，是科甲午中式九人，次科中式八人，又次科中式五人。嗣後年漸以遠，人漸以稀，前巡按相繼題請增數，疏詞懇切，而部覆未决者，皆因議數在百名之内，順天八府不無此盈彼縮之忌，以此議論紛紛，事多掣肘。
又部中每以萬全、大寧引例相折，不知萬全七學除延慶、保安、永寧三學另屬直隸，其餘四學應試者不滿百人，土地人民曾不及遼東十分
92
熊廷弼集
之一，固難爲比。大寧附於保定，止寄空名，青衿皆清苑縣人，不足以當遼之一衛，以彼例遼，何大不情也？夫遼士當鋒鏑之時而事《詩》《書》，其情何苦？歷間關之勞而得一試，其力何艱？應試者四百，而獲隽者一二人，其數何狭？將使懷材挾策之徒嗟窮途於黄髮，而呫嗶鉛槧之輩卒老死於青衿。且也人文寥落，則悦《禮》敦《詩》之風渺；儒效疏闊，則尊君親上之意微。地方空虚，邊事颓壞，未必不由科目不振之所致也。伏乞題增十五名，額數在顺天百名之外，庶八府舊額不减，而遼士登進有基等因。
蒙批分守道查議報，該本道看得文事武備需之而成，人才地方倚以為重，遼人每乘急堠以逐虜，《詩》《書》多所未遑，國家且設常羅而蒐才，仕進日益以少。仕進少，地稍似輕；《詩》《書》微，武乃不兢，此感時興事者欲開科實遼乎？顧試漸迫期，而議方有待，則暫增賓遼之新額，亦允爲實遼之前茅。但增十名，可得百用，寧以蕪處而有遠心，前院數數言之，故非無當。遼運浡浡起矣，或在於今，既經諸生懇呈，相應轉乞題請等因，呈詳到臣。
該臣會同巡撫遼東地方贊理軍務兼管備倭都察院右僉都御史李炳議照，看得國家强弱之形視乎武備，而武備弛張之脉本乎人文，故談治道者曰：“講武必曰修文。”誠見敵愾之勇發於忠君親上之誠，而仁義之風馴於《詩》《書》《禮》《樂》之素，非截然兩事也。
遼左夙號雄鎮，恒以武甲九陲，而理學名宦代不乏人，幾與中原比隆，蓋斌斌質有其文焉。自割附於直隸，與三輔之人才較，而入彀漸微；自習尚夫雕琢，與新奇之制義較，而中式益少。以此士風日靡，士志日灰，精神氣色索然欲盡，所關邊地氣運良非鮮淺。
近該本兵議實遼左，慨然有開科之說，意念深矣。顧今日遼方多事，時復迫促，似難驟舉，所為無開科之費，有開科之實。酌增名數，以為定額，委有不可以已者。總計順天八郡應試之士以三千數，而録者百人。遼在其中，多者占不過二三名，少則一人而止，率三十人而拔一人，其大約也。單計遼左應試之士不下四百餘名，以大約計之，亦宜十
卷三 巡按奏疏第三
93 有三人。即不能如此之多，今减其三而舉其十，不亦可乎？
合無仿照兩京鄉試場監生皿字號及會試場卷分南北之意，除順天八郡仍照舊數百名，以示邦畿文獻之優，量為遼東坐定十名，將卷面另編字號，便於取盈，以仰體我皇上因地曲成之盛心，而無負於朝廷録士賓興之大典。不但天地無弃物，聖代無弃才，邊士進取有階，中才人思自奢，而文風一變，氣運自隆。當此武備積弱之後，精神氣色自有一番浡浡振動之機，將一時投石超距之群與攀龍附鳳之士争馳賈壯以爲遼左增重，從此强虜知中國之有人，而相戒於邊，夷俗慕文教之覃敷，而漸若於訓，所關武德，豈曰小補之哉！
况查遼左户口册籍，寄籍招集，及新發軍三户，業與額户相埒。額户累於勾補幫貼，半皆亡絶，而登科擢第反多自寄籍三户者得之。顧其地苦寒，數中虜，近又懼建酋不可測，三户之人往往心懷去留，即見得科第者，亦且兩地照管，而無一定歸根之意。若不用此物以繫之，將去者益去，而遼愈無人，誰與共守？
此本兵欲設郡開科，以招未來之户口，臣等欲量增名數，以留欲去之人心，皆所以為實遼左計，而不可以一日緩者也。至於近來士習偷巧，文尚綺靡，世道人心寢以喪壞，獨遼人士椎魯少文，猶有一種質樸之風，以稱我皇上崇雅黜浮、屢飭功令之意，實為可取。惟是場中彌封謄録各役厭煩偷安，好搜尋字畫差誤，貼出以省己勞，而謄録字迹更復脱誤，比及封進，閲卷者既以文字之椎魯不見珍重，又以硃卷之脱誤難於尋繹，而弃置之，不復録，良可痛惜。
是在監試者嚴飭彌封謄録人役，凡遇遼卷，或有小錯，姑從寬免，無以隻字半畫而廢三載之苦。閱卷者勉爲邊方取節，凡遇遼卷，但能成章，姑與收録，無以高才巨眼而概邊地之文，各以行恕之心而寓曲成之意，知憐才者自有同懷，不待臣言之畢矣。伏祈聖慈矜允，敕下禮部，再加酌議，覆請施行。臣等幸甚，邊方幸甚。臣下情不任悚息懇祈之至。
緣係士氣不振，地以人輕，懇乞酌增科額，以崇文教，以壯弱鎮事94
熊廷弼集
理。未敢擅便，為此具本，專差承差夏國寶親賫，謹題請旨。
萬曆三十七年六月二十二日
奉聖旨：“禮部知道。”
該本部覆：“奉聖旨，這試額准增五名，以待遼士，昭朝廷軫念重鎮、鼓舞作興至意。以後中過科目的不許圖便遷移，以致地方空虚。違者，不論已未仕進，盡行革黜問罪。其餘俱依擬行。”
開原道給由疏 題為保留給由賢能方面官員事。
據分守遼海東寧道兼理邊備右參政謝存仁呈，蒙臣批，據整飭開原等處兵備兼管屯田山東按察司副使石九奏呈稱，本職見年三十九歲，直隸真定府冀州人，由進士萬曆二十一年六月内，除授大理寺左寺左評事。二十四年二月内，陞本寺右寺副。二十六年六月内，陞右寺正。本年七月内，陞山東萊州府知府。本年十月初三日，到任。二十七年八月二十一日，丁母憂。二十八年九月初十日，接丁父憂。三十年十二月初十日，服闋。三十一年九月内，復除兖州府知府，本年十一月二十五日到任。三十四年二月内，推陞遼東、開原兵備副使。本年七月二十一日到任起，至三十七年六月二十日止，連閏共實歷俸三十六個月，例應考滿，應將行過事迹合候呈詳明示，備造本册，賫投吏部聽考緣由。
蒙批分守道查報，蒙此，又蒙巡撫李都御史亦批仰分守道查報，依蒙，查得副使石九奏前項歷俸年月相同，例應將任内行過事迹攢造文册，赴部給由。看得本官，器遠而超世棼，識洞而當事窾。力殫内拊，民雖單，藉以無虞；心可外行，虜即狡，矢不相負。三年備其勞苦，孤障存於艱難。稱職。
本官自莅任以來，虜情股掌，民瘼恫鰥，政有條，業復有緒；市不擾，賞故不靡。矧在開原不比别地，三面環方張之敵，歷年鮮考滿之官，遭此甚危，所事罕有。曾經總督、撫、按保薦三次，允稱卓异。今
卷三 巡按奏疏第三
95 歷俸三年，例應給由。但所轄地衝邊長，事務繁重，加以歲荒餉詘，一
應兵馬錢糧、修理邊壕墩臺城堡、製造軍火器械、催追額税、監督稽查，一時難以暫離。况有加陞久任之例，似應照例加陞二級，仍留照舊管事，令其益展閎猷，以終前績，庶北門之鎖鑰永嚴，重鎮之封疆有賴等因，到臣。
據此，卷查嘉靖四十五年十二月内，奉都察院勘札，准吏部咨，為優處邊方官員，以固疆國事。該本部文選清吏司案呈，照得遼東等九鎮兵備官員風霜艱險，比之腹裹兵備苦樂懸殊。腹裏兵備三年考滿，既得叙遷，又得善地。邊方兵備三年考滿，陞職止同腹裹，又多仍留在任。若不破格優處，非惟人情有不均之嘆，實於治體關涉不輕。該本部議得，前項兵備官員若三年考滿，保留到部，查其任内所管地方平時操練、修築、屯種果有成效，有警收斂、隄備、調遣果無疏失者，是爲卓异，許陞二級供職，平常者止照常格遷叙。
又萬曆四年五月内，奉都察院勘札，准吏部咨，為酌議邊臣考滿事例，以昭激勸事。該本部題，各邊兵備官員較之内地勞逸本殊，故三年考滿特從優叙。以後三年考滿，本部查其人品政績，果屬卓异者，方得照例陞銜，仍舊供職，平常無過者亦照常叙遷等因，各题奉欽依，備札前來，俱經通行欽遵外。
今據前因，該臣會同總督薊遼保定等處軍務兼理糧餉經略禦倭都察院右都御史兼兵部左侍郎王象乾、巡撫遼東地方贊理軍務兼管備倭都察院右僉都御史李炳，考得整飭開原兵備副使石九奏，偉略獨當三面，壯心全付孤城，時地孔艱，威懷并懋，稱職委應照例給由。但奴酋窺伺方殷，宰賽款心未固，秋防伊邇，隄備宜嚴。該道有兵馬之責，似不可一日缺人者，相應遵例保留。伏乞敕下吏部查議，行令本官照舊供職，止將攢造牌册送部查考，應得恩典照例請給施行。
再照遼左孤懸，而開原尤甚。本官莅任三年，艱辛萬狀，有如操練兵馬，修築工程，撫安軍民，駕馭屬夷，無壹事不周詳，無壹日不憂苦。地方經理委有成績，稽其品才，足稱卓异，似應照例超陞二級，以
96
熊廷弼集
示酬勸。或疑本官任内有宰赛入犯一節，不知宰赛之犯正所以為本官之功也。蓋計擒宰賽，本官原不與謀，而泄露機關實係奴兒通信。通信於宰赛，以結其心，又駕禍於北關，以携其志，而入犯之事遂成。當是時，處置稍不如法，剛柔一不相濟，將奴、宰合夾剿之謀，北關入虎狼之口，而開原一路非我有矣。幸賴本官百計調停，多方間諜，與北關相結納，待宰酋以不死，而後東計不行，西款如故，庶不至决裂潰敗，而不可收拾者，伊誰之力乎？夫錯節盤根，以别利器，英雄豪杰惟變所適，本官有應變之才而不泛，有特立之品而不拘，其謂之卓异也。固宜二級之陞，又孰曰不宜？惟是此地此官曾未有支撑三年而不去者，有之，自本官始。本官苦已三年，而又久任苦之，仁人所不忍也。合無加陞二級，改用别邊，俾得稍舒其氣，暢其情，以盡究其用，亦我皇上體群臣之盛事也。統候聖明裁奪。
緣系保留給由賢能方面官員事理。未敢擅便，為此具本，專差承差郭繼芳親賫，謹題請旨。
萬曆三十七年六月二十七日奉聖旨
議留新舊道臣疏 題為議留新舊道臣，以保危邊事。
該臣廷弼准巡撫遼東地方贊理軍務兼管備倭都察院右僉都御史李炳會稿議照，國家之用人不同也，或留或調，或去或不去，期於官不枉其才，人各宜其地，以成此安攘之功而已。本年三月十四日，該寧前兵備副使馬拯三年考滿，臣等以品才卓异，照例題陞二級，未幾而部推山西右參政，已奉旨矣，又未幾而推户部員外高折枝填補寧前道矣。當是時，西虜之猖狂日甚，東夷之窺伺方殷，舊道雖陞，而例應候代；新旨未下，而代且無期。臣弼目擊時艱，救援無計，且見樞臣條議復款，督臣講款援遼，因而疏留馬拯收拾敗局，暫駐三月，以完款事。夫使款而
卷三 巡按奏疏第三
97 可成也，即三月亦不爲晚；抑使三月而可款也，則拯去亦不爲遲。乃今
講款之夷使一去不來，寧、廣之羽檄無日不報，則此款也似非三月之内所能講而成也。三月無成，則必期於三月之外，而秋防伊邇，所在戒嚴，左衛無人，可勿慮乎？拯去，言款，款可復乎？臣等謂有官如拯，拱酋所信以為神明，寧前所恃以爲慈母者也。與其去，不如其留。留之三月，不如留之久任。久任加銜，則地不負人，人為地重，寧前便於款，而大同亦便於推矣。夫未去之馬拯既在所留，而新推之高折枝將安所用？臣等又有議焉。
開原兵備副使石九奏近亦考滿，臣等亦已代题，議加二級，以酬其苦，又議陞别邊，以恤其私矣。如蒙皇上俯從臣言，調陞九奏，則開原之缺，捨折枝，其誰補乎？臣等聞播州之功，折枝居多焉，亦以其駕馭夷狄、優恤軍士為得力也。倘以之經略開原，則玩奴兒於掌股，弄宰赛如泥丸。戰也，守也，款也，臣固知其無往而不可矣。不然，留馬拯於寧前，移折枝於别地，而另求其人以備開原，恐非計之得也。夫遼左之地所稱最衝而最難者，無如寧前、開原，寧前留拯以撫夷，而款不忘戰；開原得折枝以任事，而款戰隨宜，不獨地方有干城之賴，臣等得提挈之力，而我皇上東顧之憂亦庶乎可少紓矣。伏乞敕下吏部，查果臣等所言不謬，覆議上請施行。
緣係議留新舊道臣，以保危邊事理。未敢擅便，爲此具本，專差承差王輔京親賫，謹題請旨。
萬曆三十七年六月二十九日奉聖旨：“吏部知道。”該本部覆：“奉聖旨，是。”
議屯田修邊疏
題為欽奉聖諭，修復屯田，以助糧餉，謹區畫大略，乞敕當事大修邊防，保民護田，以圖經久之策事。
98 熊廷弼集
節該兵部與臣等為遼乞增兵餉，伏蒙聖旨：“這邊防事宜，依議嚴行申飭。近來各鎮糧餉日增，武備日弛，兵數雖多，堪戰者少。督撫官如何不用心振刷料理，以致有警之時，動輒驚惶？責將誰委？你每屢説遼東緊急，着户部即發應還太僕寺漕折銀十萬兩，太僕寺發班價銀五萬兩，南京兵部借銀八萬兩，户、工二部共來萬兩，解赴該鎮，以爲募兵充餉之用。仍着各該督、撫、鎮、巡官着實用心整理邊備，訓練士伍，設法修復屯田，以助糧餉。不得因循怠玩，專靠增添，違者重究。欽此欽遵。”
除邊備士伍，臣同撫臣嚴行所屬，整理訓練，各道將有不用心者，臣即執法參究外，惟是屯田一節委係贍邊省餉第一要務。遼雖弊壞，而土最膏腴，荒蕪者多，委可開種。地方官委宜設法經理，思尋長法，不宜專靠增添為活計。况今内地千零萬落，北盡南空，詾詾皇皇，衹欠一反。臣且不知此時腹裏靠誰，何論邊鄙？漢以匈奴千里轉餉而天下困，唐以藩鎮耗竭國用而人心離，宋以西北用兵括盡民財而社稷屋，古今敗亡之禍未有不始於邊鄙而終於腹裏者。邊臣倘有婺婦宗國之恤，亦可凛凛於此，而圖所以為自立計矣。臣為遼左策，食不足則兵必不得强，田不墾則食必不得足，人不聚則田必不得墾屯，寨不固則人必不得聚，邊防不修則屯寨必不得固。臣請先言屯田，次及邊防，爲皇上細陳之。
臣嘗考《實録》，高皇帝以遼左之地在元為富庶，列衛置戍，遂因海上運饋不便，令群臣議屯田之法，以圖長久之利。洪武二十四年，收糧五十三萬餘石。永樂十年，收糧七十一萬餘石。其後灾虜頻仍，數日虧减。今雖正數三十二萬有奇，而以粗折細，却止二十一萬餘石。版圖具在，而糧數日减者，何也？昔之土地闢，而今之土地荒也。
國初，額軍十餘萬，并無年例銀兩，專靠屯糧支給。至嘉靖間，志書所載馬軍猶存七萬三百有奇、步軍三萬七千四百有奇、屯軍一萬八千六百有奇、鹽鐵軍二千七百有奇，而是時解給軍餉，除山東鈔布花外，部發年例止一十九萬八千有奇，今則五六十萬矣。兵額日减，而糧餉倍增者，何也？昔軍自食其力，且領折色者少，而今軍坐食於官，又
卷三巡按奏疏第三99
冒雙糧者多也。况自先年改屯軍為操軍，耕作之徒率歸舍餘，屯軍盡廢，而屯田益荒矣。
臣奉簡命，夙夜馳驅，北抵黄龍，東抵鴨緑，南極於海，西至山海、錦、義一帶，間關險阻，雖逼近虜穴，人迹罕到之處，無所不遍歷，無所不相度。自山海關北至杏山三百里，中間熟田已墾，與崗嶺碱薄難墾者居半，可墾者居半。試以方里而并井九百畝之法科之，何啻萬頃！錦、義、右屯傍山沿海，何啻數千頃！廣寧東三十里舊有羊腸河一道，自西北而東南入海，龍窩、潮溝其故道也。自先年挑挖路堤，阻其南向，遂横溢而東入三岔河。一遇山水泛漲，堤内堤外盡爲潴淀。若依故道兩岸築堤，中讓百丈之闊任水緩行，不與争險，度不及五十里便可導入於海。又外循大黑山起，至三岔河舊邊基址，築一墙壕，如路堤然。一以防虜，一以約邊外客水，使歸於河，則一百七八十里盡是沃壤，何啻二萬頃！自三岔河東起牛莊，歷遼瀋、開鐵西北順邊一帶六百餘里，一望甌脱，又臣行開、鐵地方如過丘墟。因查屯寨存廢數目，據各册報三萬。遼、海二衛舊有大小屯寨一百四十七座，今止見存一十三座；鐵嶺一百二十八座，止存二十二座；汎河、懿路一百三十四座，止存二十九座，按圖覽册，不覺泣下。通計前項地土，何啻二三萬頃！而遼瀋以東，鴨绿以西，臣不能更僕數也。
惟金、復、海、蓋四衛地無遺利，然多山坡沙磧，所收較薄，而抛荒者反皆腴土。緣在河西者，山居西，而原疇居東；在河東者，山居東，而原疇居西，河介其中，而虜夾處焉，以此腴土盡行抛荒。每問居民，皆云“此地種一日可收子粒八九石”。遼俗，五畝爲一日，市斗六斗抵倉斗一石，是五畝地而可收十三四石也，其美利可惜有如此。所至憑軾，但有浩嘆。
臣按古屯田之法不同，大要不出兩端，有募民耕種，築室具器，五里連邑，令其自為戰守，如晁錯之制者；有督兵耕種，查給牛種，收租爲餉，令其且耕且戰，如趙充國、韓重華輩之制者。今遼土曠人稀，前項荒地不但軍種不盡，民種亦不盡也。二法并行，宜無不可。遼兵徒取
100
熊廷弼集
充數，縱使孫、吴為師，韓、白為將，極力選練人馬强壯、騎射慣熟者千人，而得五六百人亦足矣。其餘老弱蠢怯之輩，天生性定，勢不能强。削則銷兵，留則靡費，曷若驅屯田，使彼無用亦為有用？遼兵八萬，若簡此輩十分之三隨便屯種，可得二萬四千名。每名一分五十畝，可種一萬二千頃。畝取子粒倉斗一石，可收一百二十萬石，折细六十萬石。除給本軍應得月糧外，可餘三十一萬餘石。
查得見種屯地一分者，納穀八石、豆四石、大草小草及雜項銀兩
約二兩四五錢，始得完訖，科亦重矣。若種此田，每畝收二石者，今衹止收一石，而一石之中又有五斗係自給之數，是四分中而取其一分，軍無不趨事也。遼東將官養廉甚少，若照隆慶二年例，墾田十頃者，内給將官五十畝為養廉之資，如一將官領兵二千者，内撥六百人屯種，計屯三百頃，該得養廉田一千五百畝，收榖一千五百石，豈不足用，以免剥削。又照嘉靖八年例，墾田百頃以上者，撫按獎勵；三百頃以上者，奏請擢用；不及者參罰。則前有養廉陞擢之利，後有參論戒飭之害，將官無不趨事也。此軍屯之大略也。
其餘不盡田土多方招人承佃，聽其各擇所便，開坐畝段，告領户由，開墾耕種。隨其所佃畝數納税，量寬二年，以爲牛具子種之費。俟三年成熟，照見行科糧事例一體徵納。而又酌量道里遠近、地形險易，爲之分置堡寨以居之。并小屯為大屯，使零星散處者皆得聚處一城。城内設置器械、火藥等項，城外深壕三道，壕塍多種榆茨，斜結纏護，止留一門出入。一遇傳烽，在田者各斂物畜歸堡，各執火器弓箭以待之。丈餘門徑，雖有數千騎，安所馳騁？今開原西北二三孤屯全賴此法，雖委身虜口，虜不敢近其門而過焉，此其效也。
沿邊二三十里而輒置一座，參差布列，聲勢相倚，守望相助，居則習於射打，出則敢於堵禦。而又下賞功之令，殺虜級一顆者，照軍例賞銀五十兩，願陞者聽，將官毋得强奪以冒功。而又下禁抽家丁之令，屯間有猛勇善騎射者聽在堡自留，總兵官毋得抽墮害人，使以習射為戒。如此則不必官與戰守，而人自為戰守，不必官與收斂，而人自為收斂。
卷三 巡按奏疏第三 101
即民即兵，有收穫之利，而無寇賊之害，民無不趨事也。此民屯之大略也。
民間開一萬頃，官可收十數萬石，開二萬頃，可收近三十萬石。以此合於軍屯所得，計其歲入，可省年例不下二三十萬金。臣算計見效，不以無用之軍置之空虚之地，坐啖心頭之盡肉，而長療背左之頑瘡，使中原黔首有一日不可知之禍。其利一。
軍屯有趙充國守禦之備，民屯有晁錯實塞之利。其利二。
弱卒三分屯種，騎軍五六分為田者，游兵於彼，防護於彼，操演軍馬俱列塞下，虜不敢乘隙而肆虜掠。其利三。
遼人不習畜藏，一遇荒年，山海關一綫咽喉，誰為販賣，而海運又不可得。無路乞糴，輒相繼填溝壑。開墾多，則畜積富，而水旱寇賊皆可恃以無恐。其利四。
通商中鹽，使商人佃種邊地，上納本色，惟西北邊糧貴處所宜行之。遼中米豆極賤，常計算歲中兩淮、山東鹽引，該銀四萬一千三百餘兩。若照時價平糴，半米半豆，歲可得十八萬石。今查三十三、四、五年，通計歲坐派不滿十萬石，是部派已幾少一倍矣。而又有賣窩買窩、虚出買票等弊，雖有四萬，而軍不得四千金之惠。若墾田，則有餘畜。此鹽宜徑還部，照數解銀，使軍沾實惠。其利五。
今屯田多為勢豪所侵占，而貧弱軍餘，以無田包有田，少田包多田者往往而是，以此賠補愈重，逃亡逾多，逃亡愈多，抛荒愈衆。且遼糧有屯、科、丈、詰四種名色，不知今日之科、丈、詰即昔日之屯田也。屯糧重而科、丈、詰糧輕，奸猾巧立名色，既以避重，又圖脱軍，弊蠹日滋，屯額日損。臣謂遼東與腹裹地方不同，非官而軍，非軍而官，屯田之外别無地土，似宜不論屯田養贍及科、丈、詰名目，衹總名曰地畝，以實徵之數，第田為等，分糧為則，一類徵收，以足原额。不足額者，以開墾新糧足之。貧軍有糧而無田，及雖有田而不足分數者，應豁者豁，應補者補之。庶田畝一均，糧税輕省，貧餘不致逃亡，見田不致抛弃，是墾田者不但招未來之人，而且保見在之衆，不但闢已荒之土，
102
熊廷弼集
而且存未荒之田也。其利六。
而或有為之說者，不過曰“銷兵為農”。若營伍空虚，何不知兵農合一，古今通制？且老弱耕耘，精健操備，勇怯分途，不相混累。如此簡練，是壯實而非空虚也。又不過曰“步軍耕種”。若城守無人，何不知無事則耕，有事則戰？戰且不妨，寧妨於守？且地方無事則已，一遇有事，還須本城丁壯人自爲守，而是區區老弱者不足賴也。又不過曰“卒皆惰游，仰食縣官”。若一旦就農，必且耻。耻且不測，何不知此可為家丁驕悍輩設耳？步軍背負作苦，疲於奔命，若得歸農，如弛重負，而奚云耻也。又不過曰“胡騎擾我”。若不暇耕種，何不知自古屯田如趙充國、曹操、諸葛亮、羊祜、郭子儀輩，或孤軍深入，或兩軍對壘，或四面受敵，然皆爲之而迄有成效？何疑於今？又况有大修邊防之説預為保障，而斷可免於不時軼擾者哉！
且夫向來遼東條議修邊者，其說亦多端矣。有乞公帑百萬，覆議减而至六七十萬者，有謂照薊門例灰石甃砌者，有謂板築土墻者，或工費浩大而難完，或沙土易頹而難久，其説皆不可行。以臣愚見，如寧前、錦、義一帶，土多沙磧，衹合照依舊址挑挖大壕一道。壕深闊各二丈，一直切下，本質自可耐久。累土爲塹，但取土勢自起，不宜加陡，以速其圮。山石漫坡鑿削如壁，溪澗水口用合抱之木三股錯立，式如拒馬槍而少短，其上布列二三層，不宜如近日細木欄杆有同兒戲。自大黑山東至三岔河，又逾河起海、遼、開、鐵至鎮北關，地平土堅，壕溝水口俱如前式。惟累土為塹，當用土筏包砌於外，如土城然，以取其峻。且草長土固，可以堅久。東昌以北，至慶雲關以南，數河横出，皆可引水平灌入。壕深可丈，淺可五六尺。春夏秋間，虜騎難越，冬間冰結，墻土凝固，又不得掘挖而入。
若西北起靖安迤東南，至鴨绿江一帶，邊臨海、建，山林叢薄，似亦不可無壕一道。但此時疆界未定，且有西北壕墙阻當達虜，吾得少息其力，亦稍稍足以制其束，今且置不論也。其用工不宜似舊時各修其地、零星挑浚，力薄勢分，虜擾輒輟，合應鳩全遼人力并聚一處，今年
卷三 巡按奏疏第三 103
完河西，明年完河東。内撥步軍二萬人，二十五衛民夫，大衛五六百人，小衛三四百人，并見在邊夫共一萬五千人，合之得三萬五千人，編成一千四百隊。每隊日限工程一丈，一日可完七里七分，百日可完七百七十里，一年衹以百日工程為止，使軍民得以休息。
自山海關至鎮北關，邊長一千四百餘里，計兩年可得完報。軍夫除本等月糧外，日給鹽菜銀八釐，邊夫與軍夫同，惟民夫日給一分，計一日該銀三百兩，一百日該銀三萬兩，兩年工完，共計鹽菜銀該六萬兩。又通查西北衝要邊堡六十餘座，除曾經修理及未甚坍塌尚可守禦者，著令自葺，以待甚後，其極坍塌而又極衝要者約二十餘座邊堡，大不過四百丈，每座撥夫一千名燒造拆砌，當年可完。鹽菜銀兩多者千金，少不過六七百金。烽臺亟應修築者百十餘座，每座撥軍六七十人燒造修砌，亦當年可完，鹽菜銀兩照前算給。
臣今年凑聚贖銀，重包清河等六堡及墩臺七十餘座，已行有一定法則，可以仿照。兼以城門、木植、鐵斤、犒賞等費共約四萬，總計三年以内壕塹堡臺工可俱完，而費亦不過十萬。或將一千四百餘里分作三年，每年約修五百里。即將所修地方臺堡當年完結，免使人夫今年河西、明年河東、後年又復河西，致滋往返，而一方全完，即一方早得屯種，此尤便易。其護工官軍合用精兵五千人，選謀勇二將分布工所，首尾防護。又除見在戰車外，再造六七百乘，多載火器，環工爲營，隨處安置，庶免虜衆時來擾害。
此工既成，無論百千小虜不敢近覷，即使一二萬騎填壕掏墙，亦須延遲半日，而臺烽一傳，耕種人畜早已入堡，各營兵馬早已到邊。如未過壕，督率火器對塹打之。如其已過，少則截殺，多則堅壁以待之。彼野無所掠，勢必自退。所填之口能闊幾何，非復往時平曠馳騁。吾第以火器驚其後，彼搶口而出，勢必自亂，而吾又因而乘之。不但防守兼可取勝，大要壕墙修，然後臺軍有恃，而烽火明；烽火明，然後趨避得早，而屯寨固；屯寨固，然後守禦有賴，而人民聚；人民聚，然後耕種有主，而田野闢；田野闢，然後收穫得利，而財賦足；財賦足，而後軍
104
熊廷弼集 食贍，饋餉省也。
且不但此而已也。嘗見虜三五騎，或十數騎到邊，臺軍輒舉烽。一烽舉，則各烽齊舉。及本路與鄰路將官引軍馳赴，而虜復去也。官軍歸，而虜又至，烽又舉。官軍又至，而虜又去也。一而再，再而三，不獨疲，而且玩矣。故其引兵而出，常不待齊一而爲虜所敗者往往有之。若此工成，零竊即臨壕窺伺，臺軍第密報本堡，官軍驅逐，無數舉烽，以滋疲玩，此蓄鋭之利也。
山海關迤東四五百里，虜不時出没，禦人於大道之左，以此冠蓋貢車，及撫夷貨物，與地方官使往來，無不沿路撥軍護送，少則數十，多則數百，甚有空營而行者。何以責其無事操練、有事堵殺？若此工成，此輩皆得歸伍操備，此訓練之利也。全遼每歲為虜所殺掠者，何啻數千人！若此工成，一年存數千，十年存數萬，而此數萬人者，十年所生育又不知其幾萬，此又生聚之利也。
其他便宜難以縷悉。以後地方官誠能隨時修補，豈不爲數十年之利？乃臣又有一法，不必逐年修補，而其利更可永賴者。遼中榆茨甚多且蕃，若于墙塹裹沿，闊植五六丈地面，樹成無使太高，高礙哨望，但長至四五尺，即當頭截断，使其枝節横生旁串，彼糾此連，十年成林，十年綿密，愈久愈厚，愈厚愈堅，斧不得施，火不得焚，雖教虜十萬填壕平塹，而亦不能插翅飛越也。臣想晁錯所云“中周虎落”及古人榆關之說，或亦此意，且此事行頗简易。即以遼陽東協計之，邊長一百六十里，該地二萬八千八百丈，而該協及長安、長勇、武靖三備軍兵共六千五百餘人。計地坐派，人止栽榆四丈四尺，四日尋刨，一日栽植，而五日可完也。舉一東協而全遼可知也。若令邊堡預收錢莢，就便種秧，一年尺許，二年移種，尤覺快便。是一日而全遼可遍也。今人但知立論高奇，取效眉睫，臣此説不爲庸常所忽易，則爲賢知所不屑，而不知事固有不費力而其功大者。欲為遼數十年計，則有臣壕墻之説在；欲為遼數百年計，則有臣植榆之説在矣。
至於屯寨之法，合於大路之西，邊堡之東，相錯而置，河東約計
卷三 巡按奏疏第三 105
十五六座，河西六七座。每座除人力外，鹽菜等項約費千金。但得帑金二萬兩，先將見在屯民散處者築堡收保，餘俟屯種日廣、人民日聚，陸續增置。不拘年限，通前總計不過費銀一十二萬。部中若能分作三年，每年措處四萬，付地方官如法經理，期於有成。三年之内可使邊固，六年之内可使財足，十年之内可使小康，捨此法則無以爲遼計也。
或曰：“今為議增兵餉，不得已，凑處三十萬金矣。顧安所得十二萬者而復給之？”臣謂不然。地方之費，得失相償者猶且爲之，况臣所為便宜者已悉於前，乃費一而利百者，不必一年開墾之所入而償之矣。且新增之餉原無額派，明年雖除安家買馬等費，而存者尚十數萬，苟不於此生發，安所取辦？割小費以圖大功，此事之所當必行而無疑者也。臣見塞上，地無尺土之限，關無結草之固，邊堡官軍蚤夜聽静尋迹，幸報無事。餔時以後，方敢開門汲水割草，以飼牛馬，堡外咫尺地草長如茵，牛馬可得而望，不可得而食也。至於臺軍下臺取水被虜，其苦尤甚。臣爲此發憤而求修邊之策，積思蓄慮非一日矣。今春，臣亦發贖修築墙壕，自三岔河起至開原、鎮北關六百餘里，墙高一丈，底闊丈二，頂收六尺，壕之深闊一如其墙，近已報竣。
前四五月間，虜以數千騎犯遼陽者三，卒以填壕挖墙耽閣時候，邊民收保，官軍迎禦，皆無所得而去。至於零竊，杳然絶迹，顧其險猶淺薄，必如今議，使數千騎亦不敢越，方保無事。臣是以有大修邊防之説，以仰終我皇上修屯助餉之意。依實傍本，非有它謬巧也。
如果臣言不謬，伏乞敕下該部酌覆，轉行督撫，責令各道將，應清查者盡數清查，不宜以任内難完故自隱漏；應挑浚者盡力挑浚，不宜仍前偷安苟且塞責；應給發者多方給發，不宜吝惜暫費以隳遠功。其一切署置、調度事宜，統俟督撫條畫，次第施行。
顧臣因是而又有說焉。天下無不可行之法，患無行法之人。屯田之法，自漢、唐、宋以至國朝，所以扈邊實塞、贍師旅而省轉輸者，載在史籍、實録，可考也。其行之而有不善者，如虞奕之侵占民田，耿望之
差借耨夫，范雍之括牛諸郡，俱以擾民中罷，此非法之過也。今遼地雖106
熊廷弼集
荒，易爲種熟，非有茅塞難治；屯種軍民，非如古弛刑免徒謫，發與吏私從者之雜；而壕墙外蔽，又非有孤軍深入、兩軍對壘倏忽而至之難，亦顧地方官善自撫恤招徠，以盡其所為勞來勸相者何如耳？前此地方既安於欺玩，朝廷亦無所責成，故得任意偷安，飲博為戲，剥軍盗庫，賄取功名，以此而為邊撫邊道，以此而為主將偏裨，夫亦何難？今則事事要為經營，件件要為振刷，同事之期望既殷，朝廷之責成復急，自此以往，地方應作之事益多，而諸臣任事之擔益重矣。臣請以此爲督撫諸臣望焉。
臣按古名臣賢將，欲舉大事，未有廟堂不主張於上，而能成功於下者。趙充國上屯田方略，公卿議臣初是其計者什三耳。獨丞相魏相曰：“臣愚，不習兵事利害。後將軍數畫軍册，其言常是。臣任其計，可必用也。”以此屯田得成，羌夷困服。唐宰相李絳任韓重華營田，東起振武，西逾雲中，極於中受降城，凡六百餘里，歲省度支錢二千萬緡。後重華請益開墾，會絳罷，而其議遂寢。宋雄州營田之議初為諫議陳恕密奏而止，及何承矩知雄州，毅然請行，沮者頗衆。又初年所種，霜早未收，沮者益甚。及次年大獲，軍民利賴，而群議始息。
今内外諸臣豈無出於公卿議臣與陳恕輩之見者，以地方不敢力任之意，加從旁不可舉行之言，雖使充國輩復生，今日亦何能濟？如使臣言難行則已，如其可行，便應確持其議，以要其成。始終主張，無撓浮議，而又約之以年限，定之以考成，信之以賞罰，臣又請以此爲閣部大臣望焉。
臣今年章疏太煩，責望太急，誠知上厭宸聰，下拂衆意。然在事一日，不能免一日之憂，闕略一事，不容少一事之議，竭知盡慮，以畢一念，非願以多言取罪也。伏惟聖明詳賜覽察，臣無任瞻仰悚仄待命之至。
緣係欽奉聖諭，修復屯田，以助糧餉，謹區畫大略，乞敕當事大修邊防，保民護田，以圖經久之策事理。未敢擅便，為此具本，專差承差田大棟親賫，謹題請旨。
卷三 巡按奏疏第三 107萬曆三十七年七月十九日
奉聖旨：“自古養兵多取給屯田。我祖宗時，專以屯政實邊，轉輸甚少。自屯政漸壞，軍餉日增，以致今日庫藏空虚，内外窘急。國家待邊臣考滿超遷，三年類叙，遇有功勞，輒加陞賞，原自不薄，何以不爲朝廷出力？且款貢以來，每言乘時修備，今屯政一端已廢壞如此，所修何事？這所奏深於邊務有裨。該部便詳細看議，具奏通行，九邊一體修復。”
申明款議疏
題為議款原圖修備，謹申明本意，以便地方遵行事。
遼左自去冬忽議搗巢，以致虜衆怨憤，殺我軍民，陷我城堡，建虜因而乘機窺逼，擁兵壓境。臣不忍生靈之慘毒，尤懼東西之結連，不得已，亟議款撫，而本兵、督、撫見邊警之日劇、戰局之難收，亦遂皆以復款為事。蓋審時度勢，事固有不得不然者。昨接邸報，見科臣宋一韓等疏陳兩河戰款機宜，其大旨，在河西者，謂戰則禍小而速，款則禍遲而大，戰存春秋攘夷之意，款蹈叔季請和之愚，杜松决戰而事非心是，馬拯稽款而事是心非；在河東者，謂募勇敢、勤訓練、整器械、給戰馬等項固是正經之策，而以力勝，尤當以計勝。凡所以揣情摩勢，申前説而攄後算者，亦既繩繩無遺矣。第中間事體尚費商量，内如計勝建酋諸款，委如科臣所料，臣與撫臣亦曾皆算及之。
然尚有一二出於科臣所料之外，而不可以語人者。機事不密則害成，建中奸細頗多，未便如科臣顯然明泄其事，臣不敢言也。杜松、馬拯心事是非之辯，地方自有公論。撫臣、巡、道皆科臣一韓鄉人，相知而年雅者也。科臣試一私問之，而撫道試一私告之，胸中自然明白，公案自有歸着，臣不必言也。唯是所論戰款關係地方利害重大，當此事難結局之時，撫道方惴惴焉以為憂。而一見此報，莫不相顧錯愕，謂不款則地方無一可恃，而款則又恐釀遲大之禍，蹈請和之愚。虜一渝盟，异


108
熊廷弼集
日以成敗利鈍論者，但願戰，不願款，而傅之罪，跋前疐後，進退維谷，臣又安得不將議款本意一申明之，使地方諸臣便於行事，而且以解科臣之憂耶。
臣惟籌邊之策，雖無出戰款兩端，而總之以守爲本，以暇為乘。乘暇以修守，所以待戰而固款也。以守為戰是為真戰，見利則戰，不利則不戰，先為不可勝而後戰者也。非如搗巢犯不測以保難勝、割僞級以誇首功，此科臣之所謂戰，非臣之所謂戰也。以守為款是謂真款，虜服則款，不服則不款，操其權於我而後款者也。非如疏云“搗巢必至於報怨，報怨而復歸款議”。此科臣之所謂款，非臣之所謂款也。
往時舊撫鎮以款為主，割地糜財無所不啖虜。數年之間，苟幸無事，既幸有其暇矣，無奈狃款偷安，弛不設備，事事敝壞，以至今日。然猶幸及臣與撫臣抵任之初，戎不生心，邊境稍帖，私冀一日之暇可以措手，而遼事尚可為也。乃無何而有搗巢之役矣。當事者但知懲舊撫鎮狃款之過，不度己力，不審虜勢，倚任一將匹夫之勇，而務以戰矯之。矯之而至於殺官軍，陷城堡，肝腦塗原野，兒女污膻腥，反爲狃款者所竊笑。而且藉以飾其割地媚虜之罪，又心以今日之敗為快，謂“遼東一塊土，鎮此者果非吾李氏不可也”。
興言及此，可勝痛心。由前言之，以暇爲暇，是爲狃款而忘戰。由後言之，以暇成不暇，是為矯款而輕戰，此非款之過也，皆有暇而不善用，款者過也。至於今，西虜報怨，東虜弄兵，應接不遑，足慌手亂，求一暇而不可得矣。臣因伏而思曰：暇不暇，非從天降，非從地出，亦顧人之作用，善討便宜何如耳？誠使宣諭得法，款撫得宜，當此劻攘之時，覓一閑暇之會，以練我士馬，精我器械，茸我城堡，修我險厄，清屯鹽以佐餉，飭馬政以資軍，收拾驛遞，以無累營伍，拊恤窮民，以漸培本根，而又隨宜駕馭，不失中國操縱之權，多方間諜，盡破東西勾引之計。凡有深謀密畫不可語人者，皆得從便預爲之所。雖狡虜异類之心，無終不敗盟之理。然一年寧帖，則得一年之暇，以修吾備；兩年寧帖，則得兩年之暇，以周吾防。待我安排布置一一完備，則伸縮在我，
卷三 巡按奏硫第三
109 任其叛服，而吾皆有以制之。虜若奉約，吾仍羈縻。虜若渝盟，吾即謝
絶。虜若犯搶，吾遂堵剿。虜若悔禍，吾亦歸休。縱使他日禍遲而大如科臣所慮者，亦不過如今日大勝堡之失事而已矣，而又有加乎？
况狃款弛防者尚且不得此禍，而乘款修備者豈宜復有此事？臣日夜算此，有利無害，可使城堡不至破陷，可使軍民不至殺掠，可使供億不至乏絕，可使人馬不至損傷，可使地方無内潰之變，而皇上無東顧之憂，種種便宜皆於閑暇中得之，然則款何負於地方哉？是臣議款之本意實在於此，蓋先為不可勝而後戰，戰可常勝，雖報怨，吾不以爲懼也。操其權於我而後款，款可長固，雖敗盟，吾不以爲意也。此臣之所謂真戰真款者，此也。所以修備而待戰，非以忘戰而釀禍也。不然，臣前疏所云，養精蓄銳，以戰境上者謂何？權整敝弱，以應急着者謂何？增兵募衆，以圖戰守者謂何？夫豈忘春秋攘夷之意，蹈叔季請和之愚，遜壯士裹革之志，而乏臣子敵愾之念者哉？
乃臣方欲用款以修備，而科臣則謂議款以釀禍，臣方欲留人以任款，而科臣必欲破款以逐其人。似此執异，誰敢擔承？若使目前之款致難終事，必將曰：“吾固知款之不成，而按臣主之，今果然矣。”臣且不免於今日之嗤議。又使將來之虜一或渝盟，又必將曰：“吾固知盟之必敗，而按臣主之，今且驗矣。”臣復不免於他日之追求。是臣以局外議事之人，尚不免首尾之是畏。况撫道有局内任事之責，寧不益手足之無措哉。且天下事，為之於未壞之前，其力易收之於既壞之後，其力難。中國之人言語偶觸，尚難遽平，而况夷性之素驁，無理之事多生枝節，尚圖挾索，而况漢過之已先。今日之事，不但議戰難，議款亦難矣。撫臣爲此焦心勞慮，望眼欲穿。道臣爲此羈留不得完結，爲宣大按臣所督過。若其但以報怨為快，理足以折虜而不折，力足以解圍而不解，袖手觀變，玩虜以示重，彼亦何利焉。而有臣如此，臣與撫臣亟斥之不暇，其何留之爲。
近督臣差通使送通夷好人八名來遼議款，仍伴還虜，與之講折，住
虜中者浹旬，而拱兔竟不與一見，撫道頗以爲慮。臣曰：“此不過知我110
熊廷弼集
之所急在款，而故作此態，以要我耳。我若急急欲款，則必爲此酋所輕，而虜憨及黄台吉諸酋皆復輕我，而其款亦皆不可久。况諸酋已款，而此酋獨何能為。吾但時常撫慰諸酋，而於此酋姑且緩不與通。若爲絶之之狀，以示我不甚要緊之意，彼力絀於糾合，氣平於殺陷，欲滿於虜掠，計在屬厭之時，而又恐失我市賞之利，將必差使求我，而我遂因而應之。如其索我，而我又因而緩之，隨機應變，必得其要領，以爲控馭，而後伸縮遲疾之權皆操於我，而不爲彼用。”是款之爲説，臣亦不過欲立定一規矩，以便地方。一面講折，一面整頓，而機權之妙實有不得而汲汲焉者，是蓋未可取必於早决者也。
且非惟西虜為然也，即制馭東虜之策亦不出此。近議增兵設將分布要地，前後遠近互為犄角，以固其守，而其外仍須用羈縻之法，以好待之，而毋速其叛。故不固其守，則恐襲我之空虚，而一速其叛，又恐乘我之倉卒，故其所以自計者不得不急，而其所以待奴者不得不緩。緩之者正所以覓閑暇、修守備，而成其所為急也。守備既修，然後操縱由我，從此服而釋之，携而取之，進退攻守惟吾所為，而無所不可。今雖議募萬人，遼左人稀，豈能一呼即應。即應矣，買馬、製器、繕甲、编伍，豈能一時取辦。事事未集，而遽欲早决機宜，東間西諜，以重其疑畏，而促其侵叛，臣不知遼之所終矣。
宋元昊將稱借使人來告，以探内意，時朝議遽行削奪，下詔征伐，惟知制誥。吴育以太平既久，兵戰不習，乞且因而撫之，然後備邊練將，以議攻取為便，朝議皆以為怯。其後連年陷將覆兵，始悔不用育言。欲求一暇，以行其策，而不得。臣願今於奴酋亦且撫之，惟衹募兵訓衆，行以安詳，處若無事，以徐圖其後，且勿先露權奇，驚虜啓戎，而致他日有不用育言之悔，是則臣之本意而已矣。
臣非與科臣异也，趙充國屯田還，所善者勸其以功歸强弩、破羌兩將軍。充國曰：“兵勢，國之大事，當爲後法。老臣不以餘命為陛下一明言兵之利害，卒死誰當復言之者？”卒以其意對。今之款事關係封疆利害，臣本親見，非出喻度，何敢忌諱？且巡閱將竣，而瓜期近矣，若
卷三巡按奏硫第三
111 不趁在事之日一申明其本意，而使之堅確，以要其成，萬一臣行之後，
地方諸臣摇於中制，亂其本圖，仍起兵端，復開邊釁，而且以他日之戰爲今日之款實釀之。臣即不敢辭罪，但恐殺降之功不可再誇，大勝堡之慘不可再見，增兵、兑馬、添餉之事不可再得，是在言兵者一深思之耳。若使天肯祚遼，東西兩虜俱聽款撫，果得數年寧帖、數年閑暇，亟趁此時大修邊備，嘗膽枕戈，以發其憤，破釜沉甑以决其勝，拯焚救溺，以急其事，而不敢一刻錯過、一事苟且，以弄虚文，致釀大禍如科臣之所慮。臣且藉是以酬一念之苦懷，而免他日之遺議。此則督撫、鎮道之事，而臣愚，不敢自必其後者也。伏乞聖明裁察施行。
緣係議款原圖修備，謹申明本意，以便地方遵行事理。未敢擅便，為此具本，專差承差趙進功親賫，謹題請旨。
萬曆三十七年七月十三日
駁兵科疏
题為科臣執异愈甚，地方利害宜明，乞敕部議歸一，以便責成，免誤封疆事。
臣本書生，不諳軍旅，日者申明款議，豈敢自信其説之必是？亦惟身親目見，似於今日機宜衹合用此法耳，非有意與科臣主戰者左也。近接科臣朱一桂疏報，則駁臣甚矣。大意謂臣詘戰主款，專為斥杜松用馬拯而設。又坐臣罪，款成則比於買貢，不成則歸以誤機，而一篇之中，所以脱松處拯者，反覆三致意焉。此同官宋一韓意也，其言未足有無，而地方利害有不可不明者，臣請就其言虚心評之。
科臣曰：“遼患奴酋爲最，宰赛次之，拱兔一癣疥之疾耳，爬搔立愈。”臣度拱兔精兵不過五六千騎，而禦之以全遼堪戰不滿八千之衆，豈不易於爬搔？獨不有其類如歹青、獐兔數十輩，而其兵各以萬焉千焉計者乎？不有其主如虎墩兔憨，弟兄十餘各領萬衆，而憨且自統數萬者乎？不有其黨如宰赛、奴酋輩，東西勾連，觀釁而動者乎？科臣第知奴
112
熊廷弼集
酋為最可患，而不知其所以最可患者，正恐其嗾西虜與我爲鷸蚌，而己收漁人之利。
臣有《東西虜情》諸疏，而撫臣近疏亦謂拱兔之不款為甚微，而款不款之所關為甚大，意固有在耳。科臣不諳東西大勢，而易視拱酋，又不察臣所以議款之意，而以為止於拱酋，遂侈口言戰，謂殺之可，殺之關市亦可。信斯言也，善戰孰與杜松？善奉科臣指授孰與杜松？何為長嶺山出境，但縛殺堡夷充數，而錦州再出二三百里，人馬且溺死、走死，而但獲五級以還也？科臣何言之易也！
科臣曰：“按臣之意，重在斥杜松而用馬拯，斥在松，故不得不詘言戰；用在拯，故不得不單主款。”夫戰款何等事，而臣第以斥人用人為也？臣非詘言戰也，爲地方不能戰，而非爲斥松也；非單主款也，爲地方不得不款，而非為用拯也。且是款，部議也，亦撫臣意也。撫臣重逢搗巢者之怒，為科議所持，是以臣開其端，而部主其説。以今言之，部撫亦重在用拯而斥松耶？臣初見松，敬之，重之，殺款事敗，猶兩解以護之，委曲以馭之。見其必不可用，而後劾之，終不以惡聲相遺也。馬拯於臣，非故吏門生，有夤緣之素、暮夜之交也。又非任意薦舉、用一人僨事，而又必用一人以善其後也。於松何憎？於拯何愛？而至爲之詘言戰，爲之單主款，科臣何言之誣也！
科臣曰：“虜就吾款，必惕於吾之兵力，扼於吾之守禦，不得不俯心而甘我貨幣之利，此為以我制款。”其論確矣。然亦臣疏之所已備，而非有進於臣説也。且問今日吾之兵力何在？吾之守禦何在？無兵力，無守禦，款不能就，更能戰乎？必收拾吾之兵力、守禦，以惕虜、扼虜也，得之戰乎？得之款乎？若慮其怠防弃守，怯戰諱兵，内托和戎之利以愚國，外糜中國之財以媚虜，臣第如此爲款而已。此與詐功誇戰、扶同欺君者何异？而臣為之乎？臣有收拾兵馬諸疏及用款機權之說，科臣一一細參之可也。
科臣曰：“哈流兔之役，我所殺虜不過十百。大勝堡之陷，虜所殺掠何啻千餘？但當以猾夏攘夷之義斷之，不宜歸曲於圉吏，歸直於小
卷三巡按奏疏第三
113 醜，其體正矣。”獨不思哈流兔所斬獲首級從何而來，大勝堡所殺陷禍
殃從何而起？《春秋》雖有“猾夏攘夷”之文，而國家豈無殺降開釁之例？如欲歸曲於小醜，而歸直於圉吏，必將隨人口吻，如科疏所云“中前所之犯曾連長昂，河流口之入又助賴、蟒”，然後可；科抄所云“該
鎮勇於除凶，彰中國之威，奪狡虜之魄，報薊門之讎，振遼左之氣，離賴、蟒之交，伐宰、奴之謀，皆於是捷焉係”，然後可，而臣實未見所
連、所助者有何指證，所彰、所奪、所報、所振、所離、所伐者有何效驗，斷不敢昧心徇人，而欺皇上也。
科臣曰：“昔遣使建夷講增車價者，至今言者追論其買貢之罪。今信使往來，迭迭修盟而乞好，此之請和，何以异於買貢？長戎心而耗國威，必自此始。”其詞嚴矣，臣讀之凛凛如斧鉞，雖然議款之法伸縮緩急，總欲收其權，以操於我。前疏甚詳，而該道亦能相機奉行之，度不至壞天朝之體，甘請和之名。且遼虜皆款也，九邊之虜皆款也，而天朝之體自在，請和之名未加，何獨於此款而疑之？
科臣曰：“使款而未必成也，一旦戎馬壓郊，此時必將曰：吾圖暇而暇未可乘，吾修守而守未及固，倉皇錯愕而不可支，何戰之能言？”今暇未及圖，守未及修，而虜復入犯，科臣之言驗矣，臣豈不愧服？顧不知臣之所謂暇者，不獨在款成後也。當通使往返之會，東講西折，以牽其意，而缓其兵，使二三月來得以權整見在人馬，收拾器械城堡，此亦乘暇修守之日也。且往時虜第深入散搶，自大勝堡得利後，專以攻堡為事。臣又為親歷各堡，責令傍城築墻挑壕。城窄不及幫土者，暫令找架鋪薪而土覆之，以便行站。又貼火器軍丁，多者百數十人，少者百人。查算垛口，計軍分地，以免搶亂，而又定巡更敲柳、晝望夜聽諸法，以防虜襲。又約諸將策應者，專用火器結陣臺營而前，且打且進，以圖堵禦。諸如此類，列款分段，刻成書册，給散將吏，使知遵行，而又繩以嚴法，激其戰心，以此邊堡稍稍自存立，未必非此一隙修守之力，其得濟亦不獨在款成後也。
臣築開原邊墙，亦曾用此法矣。時慶雲堡外老邊極衝四五十里，道114
熊廷弼集
將皆以宰賽講折未定，不敢修。臣曰：“正唯此講折未定，可修也。夷使來，而我使往；我使往，而夷使復來，計往返二十日，而吾工完矣。”後卒如臣言。今當此講折未定之時，但有一刻空隙，即有一刻收拾。誰弛戰備？誰灰戰心？若必待款成而後爲暇，而後修戰守，疏已甚矣。科臣視臣疏，故駁臣力，而臣不疏也。夫不待款成而暫且收拾者，聊以應急耳。必欲舉戰守而大修之也，則斷斷非款成不可。科臣謂以戰制款，如挾彈而驚雀，不審無彈可挾，而亦可驚雀乎？爲其無彈也，將左手彎弓，右手製丸，而以彈乎？抑且置弓而先用手成丸，乾而後彈也？藉款乘暇之説，願科臣勿以爲非也。
科臣曰：“有除凶雪耻之志者，正須伐其詭計，聲罪致討，不宜葸葸焉挑釁是懼。”臣則謂耻河流之失者，亦曾奮除凶雪耻之志，下聲罪致討之檄矣。畢竟其所聲討者，止於看邊熟夷，而大鎮堡、中後所、大勝堡諸戰，凶未除而更甚，耻未雪而益增也。
科臣曰：“杜松即當處，亦當微其罪以處之。必直以搗巢爲口實，虜必竊笑曰：“我以一怒之故，能令中國廢易大將如驅小兒。””臣則謂松實有罪者，處之猶恐貽虜笑，而甚其輕中國之心，道非輕於鎮也。又無罪而反欲處之，不愈貽虜笑而輕中國耶？若以道將不和之故，亦當并議。譬如兩人相詈，須問曲直。殺降之事，松曲而拯直，松詈而拯不報。將自不和，道則何咎？必欲道與將和，亦將扶同誇功，以奉科臣之意指，然後可。拯雖邊吏，不能從也。且邊道彈壓一方，而科臣第用爲鎮臣避迹諱名之具，又低昂過矣。所以近來此輩横惡無狀，松在薊則詈代道高知府，在遼則詈寧道而責其中軍。今薊鎮王國棟又責永平道中軍不出矣。兩臣者，皆科臣門生也，佐凶長傲，不可訓也。國家刑賞出自科臣齒頰，欲微罪，一任微罪，不必故入無罪，以枉公道也。
科臣曰：“今日之事，邊臣但懼以戰逢虜之怒，而汲汲欲謝過以款。”且謂款事之不就，正由當日諱戰之過也。似矣，不知其所謂當日者，當李成梁在鎮之日乎？杜松在鎮之日乎？抑松去鎮而臣等之今日乎？當成梁在鎮之日誠諱戰矣，而款事未嘗不就也；當松在鎮之日則主
卷三 巡按奏疏第三115
戰矣，而款事始從此壞也；當臣等之今日則無月不戰矣，而款事至今不就也。科臣謂，款事之不就，由當日諱戰之過；臣則謂，款事之不就，正由當日輕戰之過也。
且夫戰未可易言也。戰一拱酋，而凡大於拱酋、狡於拱酋者，牽狐引兔，不可勝應也。戰一西虜，而河東腹心餘孽恐乘我敝，而窥我土地人民也。戰而不已，虜必大舉，數萬長驅，旬日不去，如十年前事，而我軍不敢一望虜顏色也。戰則兵連禍結，月報讎，年構怨，老師糜財，陷城折將，而禍無已時也。戰則無兵，增兵又無餉。今年大小十數戰，驍勇慣戰之士衝陣而死者過半。若再經數戰，而此輩且立盡。即云增募，而戰士難遽得，戰膽難遽練也。戰則軍民詛怨，謂無罪無辜，而使我填草野，冒暑雨，外遭虜，内遭軍，汹汹皇皇，不激變不止也。戰則城堡塌廢，人無固志。前大勝堡被陷之日，虜再欲取大鎮堡，堡人惟相向哭，各收衣包，待隨虜去，會官軍殊死戰得免，而近日長嶺山堡城將破，軍民將束裝戒行矣。若非備早戰力，而此堡又陷也，恐將來堡堡不免於陷也。
嗟乎！戰之一字，委不敢輕道也，而臣又非不敢道戰字者也。嘗為之飭戰備矣，挑軍買馬，繕甲治械，勤訓練，茸城堡，扼走集，明斥堠，時謹備，私札公移無日不督行道將，而積衰之後，倉卒難振，臣不敢保其能戰也。又嘗為之激戰氣矣，失事者置以嚴刑，勇敢者加以獎勸，死傷者多方優恤。如長嶺山堡陣亡軍丁一百零六人，聚尸於塔山城左，有棺盛者，有席捲者，天氣炎熱，臭聞數里，家眷號哭，聲動天地。時臣過其處，隨行官軍無不膽寒而心灰者。臣親往尸所拜祭之，無棺者備棺殮之，家屬皆人人吊慰之。而是役也，死戰存堡者，多中軍蔣立德激怒之力，臣當堂酌酒，再拜以謝之。是日臣大慟，官軍居民皆大慟，曰：“上官如此，我輩即死何憾？”人始稍稍有戰心，而敗軍之氣没世不復。臣亦不敢保其能戰也。然而臣心盡，臣力盡矣。
科臣第一筆抹之曰：“早圖戰備，毋信當事者求款，而灰敢戰者之心。”夫抹臣何妨，而因以抹盡撫臣道將之心？使人謂科臣，殺降冒功
116
熊廷弼集
者過為誇張，而實修戰守者反加譏詆，庇私滅公至此極也。因而灰戰心、弛戰備者，必科臣之言夫而顧以加臣耶。科臣之意，重在護同官主戰之失，脱杜松投殺降之罪，而又輕拱兔爲癣疥之疾，易與也。故其騖戰也，即欲殺之關市之下，而不知戰未可易言也；其促款也，即欲得之掌握之間，而不知唯戰難，所以虜益挾我，而款愈難收。款於讎戰之後，尤難之難，款未可易言也。
臣頃問楊暉各將及通使人等，皆言拱兔本忠順，雖懷讎恨，尚可羈縻。惟小歹青最狡，往屢向寧前索賞未遂，因乘機挑拱兔曰：“爾嘗自稱忠順，他人作賊，爾還攔阻，今偏殺爾部夷，若還就與講款，不如死。必須剋得幾座城堡，立些聲名，然後講款未遲也。”以此拱兔愈加羞憤，不圖搶掠，衹圖剋堡，而歹青既陰助拱兔兵，又陽欲爲主和邀功，以爲後日索賞之地。
夫内包撲殺之羞，而外中歹青之激，前有剋堡之利，而後存望蜀之心，挾戰以要款，此款之所以難也，而捨款，又别無一法以應之。臣嘗仰而思曰：虜本豺狼，既以撩動，豈遽馴伏，而嗜利貪賞之心固未忘也。若單主戰，而一斷其撫賞之路，虜望既絶，寧復顧忌，勢必與衆虜大借兵力。而是衆虜者，其心以為我借之兵，人供其費，幸有搶獲，而我收倍利，即有損折，而人為賠償，何憚而不助？而陽又不失款順之名。是一虜動，而衆虜皆動，一虜之款明壞，而聚虜之款皆陰壞也，將遼之力何以支，而戰之局何以結，勢又不得不復出於款，而中國之氣愈喪，胡虜之氣愈驕。
今惟一面遣使宣諭，以款繫其心，使知其路之不斷，尚有戀戀不忍捨之意。毋使决然與我爲讎，而又使衆虜聞之，皆感我中國撫字之仁，而陰解其援助。一面慎固邊堡，嚴督道將，飭戰備，勵戰氣，以圖捍禦。虜至攻堡，堡軍固守，而各將策應者勿與浪戰。第如臣言，用火器擡營而前，且打且進，使虜攻不得攻，戰不得戰，掠不得掠，其勢必自退，而我亦勿追之。如此數次，虜入無所得，必難久供客兵。客兵無所獲，必索償於主人以去。去則難復借，而拱酋之意且委頓，將回心自念
卷三 巡按奏疏第三 117
己之罪孽未深、賞路未斷，猶可復吾撫賞而不吾絶也，自不得不折而就吾之款。臣前疏所謂款之為説，不過立定規矩，以便地方。一面講折，一面整頓，而機權之妙實有不得而汲汲焉者，此也。此等事體，豈三月所能辦？臣原留拯久任，會巡道新任，見臣曰：“寧前何地？豈能再住三年？”該道不願也。臣然之，而是時拯請署印之詳已至，既無人往代其後，而新道之推又未下，邊報又日夜至。當是時，雖留一日愈乎己，况邊道重任，未有不候新官交代而去者，是以暫留三月，冀收敗局，而科臣遂以此為款限，而急欲决之；一不决，即欲乘秋高馬肥之後虜擾邊陲，歸之以誤機之罪，何相求之急也？且虜擾邊陲，釁從何起？彼則寬以微罪，而此則歸以誤機，不知科臣於此是何心腸？使三月而可决款也，則杜松自去冬搗巢後，至四月中始去任，亦既三月餘矣，而所决戰功又安在耶？若謂其密地暗增，陽宣諭而陰請求，以此為款，不出三月而可矣。惟其不肯如此，所以需於三月之外，且豈惟三月之外而已耶？科臣曰：“僥幸一留，苟且完局，徒為考滿加級張本，為閲視叙功張本，使今日之留反為傝褥救過之地。”若慮臣為叙功徇人也者，臣而叙功徇人也，功孰有大於搗巢者乎？科臣極力鋪揚，以爲悍將救過之地，而臣意尚自躊蹰，恐長私門扶同之奸。况為人叙功者，於己例得陞賚，容有慮序陞不穩，而覬功陞，以塞人議者矣？閲視何功，閲臣何預，而亦借款叙之，使科臣執以有詞耶？臣在地方，焦心勞思，忘飧廢寢，日日憂民愁虜，而寸心之血已乾；處處哭死吊生，而雙眼之流欲盡，間關阻險，汲汲皇皇，有何工夫，有何精神與人較論？况臺省戈矛，風習險薄，尤臣之所耻而不爲者。唯是科臣以大勝堡之失扯拯分過，而臣始有收拾敗局之疏；科臣藉戰款之説庇松誣拯，而臣始有申明本意之疏；科臣頃又附和辯駁，而臣又始有今日之疏，皆不得已而後應之者。
總之，為地方明利害，非願與科臣競唇齒也。瓜期將近，而臣亦不復談地方事矣。惟是戰款二字，上關宗社，下繫封疆，非可以含糊了事者。倘非明旨早為决斷，徒使議事之人不顧其任，任事之人動阻於議；道臣乞去而不得安其身，撫臣掣肘而不得行其志；東參西劾而邊官莫有
118
熊廷弼集
自固之心，甲是乙非而將吏咸懷觀望之意；軍民不勝惶惑，夷狄因而乘便，將戰與款兩無所成，而國與邊俱受其敝。即他日以争論誤事之罪殺臣，與科臣百輩，亦復何益？
伏乞敕下兵部，從長酌議，務求歸一，毋涉兩可。如臣言是，便當責成撫道查酌屢疏事理，相機行事。務期内不失國體，外不深虜讎，而使殺掠不盡之民得緩須臾之死。如科臣言是，便當聲罪致討，仍先正馬拯道將不和之罪，選調和者代其後，更借科臣前來監戰，大張撻伐，除凶雪耻，以愧諱兵怯戰之心。使臣等羞口，不復道款之一字，則議款、議戰者皆有着落，任款、任戰者皆有責成，議論少而成功多，邊境安而神京固矣。伏惟聖明裁斷。臣愚，無任悚切待命之至。
緣係科臣執异愈甚，地方利害宜明，乞敕部議歸一，以便責成，免誤封疆事理。未敢擅便，為此具本，專差承差陳應科親賫，謹題請旨。
萬曆三十七年八月十一日
奉聖旨：“兵部知道。”
議留開原道候代疏
題為道臣去急，關係匪輕，懇乞聖明責成候代，并催新道速任，以免地方不測事。
臣謹會同巡撫遼東地方贊理軍務兼管備倭都察院右僉都御史李炳，竊惟遼左三面臨虜，而開原孤委虎穴，又獨以三面臨虜，虜又凶如宰，狡如奴，最難制，而所轄屯寨又節被虜掠，百里一空，城内半爲蔬圃，住民亦稀，狐鼠晝號，黯然凄淡，使人居之，不復有生人之樂。以故人畏虜，多不敢來；畏苦，又不肯來，來又不肯久住，或一二年即去，甚有聞陞而弃官長往，如艾維新者。獨今陞任副使石九奏，莅任三年，以考滿移去，中間耽驚茹苦，自不待言，其表表者，如拒奴酋竪碑，以折其驕，争吾酋貢路，以存其舊，結北關内助，以固其援。而至於收宰赛凶悖之心於舊撫鎮誘殺之餘，使之離東虜之交，復北關之好，稽首受
卷三 巡按奏硫第三 119
款，而不爲我難，此一節尤難泯没。故臣等照例叙加二級以酬之，而又憐其久勞苦，不欲以一人之力竭於一任，故乞陞别地以息之，非謂其不宜於開原而欲速其去也。近見推陞江西參政，地止腹裹，陞止一級，臣等方不勝惜，無何而科臣有宜調不宜陞之説矣。
夫臣等彈治屬吏者也，既失察其庸懦，又混為之叙陞。科臣即不言，臣等敢不引罪，其何敢言？况近以議留寧前道，為兵科所疑，其又何敢言？惟是道臣被論，未有不放之去者，獨該道不敢放之使去；他道印務容有不候代而聽其去者，獨該道不敢聽其不候代而遂去，何也？奴酋擁衆北窺，宰、煖挾討秋賞，種種情狀已入塘報，而昨又有奴酋對北關寨栅正東立營壘三處之報，又有奴酋七夷來開原，説九月初頭，還來猛骨孛羅舊寨地方，包一大寨之報，其勢誠亟，而其地誠可憂也。
日者，該道呈詳，請官署印。臣等反覆思之，時方緊急，既難以他道遥帶印務於數百里之外，而欲委一道親去料理，無論各道事務俱有緊急，不得往，即得往，而我與虜皆生而不熟，雖披腹心示虜，虜誰信我。夫使其人雖生，而為本道也，自知責任在己，不得不殫心以撫虜，而虜亦知其人之久撫我也，亦不得不革面以惟我聽。今署者即不忍胡越視虜，虜固過客視署官矣，又誰信我。一不信，而其患遂有不可測者。臣等為地方計，何敢放該道去？因不得已，强批候代，亦望該道之免爲地方少稽行轍也。不數日，而該道初八日送印守道、十二日離任之詳又至矣。臣等見之，大為忙劇。不及批詳，遂各差官執名帖以沮之。又傳守道不得接印，以成其去。夫使本官此去緩急，果於地方安危無所關係也，臣等亦何樂於損撫按之體，而差官執帖下徇一被論之道臣為耶？嗟乎！自西釁開於搗巢，東讎深於謀執，建禍醖於養疽，而遼岌岌乎殆矣。臣等日夜為此收拾殘局，左縫右綻，東支西傾，自愧才力庸短，難於獨辦，不得不惟道臣是賴。而又各聞言汲汲欲去，誠恐投足之間便有安危，又不得不議留任、議候代，以冀地方一日之安，而自逭於罪責。蓋至此而臣等之心滋苦矣。此必科臣之所諒，而該道誼在同舟，尤當見體者也。先臣夏原吉整邊儲於口北，成祖以事命錦衣立逮取回。
120
熊廷弼集
至則方起廒理儲，錦衣促之，原吉曰：“姑俟畢此。不然，恐有侵盗。死吾安之，不以累君。”夫死生關頭尚爾急公，而况功名去就之際；侵盗細故尚爾留意，而况虜衆憑陵之秋。該道憂國奉公一念，自不後於前輩，自不待於臣言。若使以失意之故决一去以為快，而且還以詰臣等曰：“開原此時此地，何等干繫，而直用他省罪臣久鬱鬱於此，以肩此擔，非情也。”臣等何以應之？而又何以强之哉？
伏乞聖明軫念危邊，敕下該部，責成石九奏仍前用心整理事務，務候新官交代，方許離任。仍速行文，催督新道高折枝前来到任，毋各因而誤事。責有所歸，則去者不得不緩，來者不得不急，事務方有所着落，而地方不致疏虞矣。臣等無任急切待命之至。
緣係道臣去急，關繫匪輕，懇乞聖明責成候代，并催新道速任，以免地方不測事理。未敢擅便，為此具本，專差承差郭繼芳親賫，謹題請旨。
萬曆三十七年八月十七日奉聖旨：“吏部知道。”
催王總兵赴任疏
題為東西虜警正殷，大帥久不赴任，懇乞嚴敕亟催，毋再延緩，以誤軍機事。
臣查遼東總兵官王威，已於四月十八日兵部會题，二十二日得旨矣。距今四個月，尚無到任消息，不知何故延緩若此。臣想劾去杜松之時，兵部何等亟亟？當其未推，即於斥松疏云：“時下遼事危急，有所陞調，不許各鎮督撫争執，爲將官避難之地。”是恐以争執遲也，今無争執矣。當其既推，又於會题疏云：“遼鎮虜情緊急，本官即便督率家丁星夜前去赴任，不必候代。”是恐以候代遲也。今不候代矣，及臣奉到院札，准兵部咨，稱亟催本官作速依限到任，如或過違，照例查參，以憑覆請究治，是恐以過違遲也。
卷三 巡按奏硫第三121今除三十日原限，過違三個月矣。總兵官鎮守一方，内則官軍恃以
强弱，外則夷狄視為順逆。雖無事之時，尚不可以一日缺人，而况當戎馬倥偬之際乎？今小歹青既助拱兔連賴、蟒，以萬騎見聚塔山邊外，數犯不利，日伺一逞。又聲言會兵紅土城，於十五日上馬犯搶戚家堡等處，而奴酋又動擁大衆出没於南北關之間。人民汹汹，莫保旦夕，官軍人不脱甲，馬不卸鞍，臣等食不下咽，寢不帖席，且無日不以上厪宸慮，下煩部處。此何等時也？有一總兵官悠悠然若途之人，而長委其難於一二書生及代庖人之手，致以賊遺君父而不顧，於心何安？於義何在？
自杜松去後，地方大小六七戰。我軍雖有殺傷，而虜亦創艾，久頓塞下，挾戰索款，莫敢輕動，斯亦彼此相持之時已。使得大將軍亟趁此時建旗鼓出關，藉其風聲氣勢，以威諸虜，虜豈不心懾？以此議款，款豈不成？以此議戰，戰豈不武？胡馬安得跳梁至此？而今也望眼欲穿，以日為歲，坐失機會，可勝嘆惜！豈度秋防將過，待事寧而後至耶？抑欲使今日款敗、戰敗，□書生僨事之罪，然後至而收功於一戰耶？昔司馬穰苴將兵捍燕、晋之師，莊賈監軍，穰苴與莊賈約曰：“旦日日中，會於軍門。”至夕時，莊賈乃至。穰苴召軍正問曰：“軍法期而後至者云何？”對曰：“當斬莊賈。”使人馳報齊景公請救，未及反，而斬之，以徇三軍。三軍振栗，燕、晋聞之皆遁去。
夫莊賈，景公之寵臣，國之所尊也。日中至夕，後期幾何，然且斬，而况後期三月猶不見至者乎？國家法律森嚴，今即乏人，而弃一總兵官如狐雛腐鼠，自景公不能庇其寵臣，誰復敢爲王威庇者，王威何恃而延緩若此也？臣與王威同事地方，方圖倚賴，不欲有言。惟是虜情緊急，撫道以下智勇俱困，誠望王威旦夕至以救燃眉。又聞兵部數日一催，王威坐視如故，朝廷之令不行於邊鎮，本兵之令不行於將帥，更可憤惋，而又身忝查參之責，恐爲穰苴之軍正所笑，是以不得不言。總之，以受命忘家、臨軍忘親、援抱忘身之大義免責王威，而非有所過求也。
122 熊廷弼集
伏乞敕下兵部，除一面馬上差人星夜催督前來到任外，一面將違限事情照例罰治，稍警怠玩，以策後效。仍以臣疏上之日為始，責取王威一狀入部留案，他日失事，不可令見在諸臣獨當其咎，庶利害有所擔承，赴任自然上緊，而或款或戰皆有所藉賴矣。臣無任急切待命之至。
緣係東西虜警正殷，大帥久不赴任，懇乞嚴敕亟催，毋再延緩，以誤軍機事理。未敢擅便，為此具本，專差承差郭繼芳親賫，謹題請旨。
萬曆三十七年八月十七日
奉聖旨：“該鎮方有警急，王威如何不上緊赴任？好生怠玩。兵部便馬上差人催督，如再遲延，定行究治。”
議覆增兵事宜疏 題為酌議增兵事宜，伏候聖裁事。
頃蒙我皇上憫遼之窮，恤遼之苦，特允樞臣之請，慨增一萬之兵。即餉金未至，兵馬未集，而先聲震叠，業已褫犬羊之魄，壯熊虎之威矣。臣等感激天恩，奉行德意已耳，夫復何言？第取樞臣與臣原疏查之，其兵馬之分布、將領之添改微有异同，似應酌議歸一，以便遵守。臣謹會同巡撫遼東地方贊理軍務兼管備倭都察院右僉都御史李炳議照，遼左自鎮守總兵而外，原設有東西二協。西協即寧前地也，寧前無重山峻嶺爲之限，無崇墉深塹爲之防，一栅之外，盡屬甌脱。故臣疏初議寧前增兵二千人，以資捍禦。今會議以五百人增寧遠，以五百人增中右所，以五百人增中左所，又以五百人增中前所，而將領之設無容議矣。
至於河東兵將，則有可言焉。開原孤懸天末，三面受敵，邇來奴酋之出没靡常，宰赛之劫挾未已，時蓋有纍卵之危也，可以一參將坐鎮之乎？謂宜於開原城增置一協，命曰東協，增馬兵二千人，改參將為副將，并領原兵，而開原一道大小將領皆屬焉。其慶雲堡增兵一千人，改備禦爲游擊，威遠堡增兵一千人，設一守備駐防，其餘俱如故可也。
遼陽西鄰虜穴，東逼奴巢，近且虜騎雲屯，犯搶三次。奴討參價，
卷三 巡按奏疏第三123
統兵臨關時，蓋有卧榻之憂也，是可不更張而彈壓之乎？謂宜於遼陽東協改曰中協，副總兵仍領原兵，而遼陽、海蓋二道大小將領仍屬焉。城内增馬兵二千人，添設游擊一員，專管名騎兵營。其清河堡增兵一千人，改守備為游擊，寬奠城增兵五百人，撫顺城增兵五百人，其餘俱如故可也。
以上各官，惟遼陽新添游擊，應聽部推廉勇者充任，其開原副總兵就便以游擊曹文焕復參將原職署其事，清河游擊就便以守備陳九圍復游擊原職管事，而慶雲游擊亦就便以備禦竇承武署之，仍俟資薦相應，方行陞補。威遠堡在廣順、鎮北兩關之間，原係備禦林宗舜所管，因無兵馬，寄駐開城。今既增兵一千，應令本官移駐管事。如念其累經薦剡，即推陞游擊管守備事，亦可矣。
夫設置兩營，部議也；添改兵將，臣議也。互參并酌，兩利俱存。將大營與小營相望，星羅棋布，自成犄角之形；東協與中協相聯，首應尾擊，直作常山之勢。地因將重，將以兵强，無事則守日嚴，戰日備，益勤文德之修；有事則戰必勝，攻必取，大樹撻伐之烈，皇威宣暢，其真無遠弗届哉！
而臣猶有慮焉。新兵新餉與舊兵舊餉原不相蒙，近聞計部欲混新餉於舊餉，而計臣近疏又欲以今日之新兵補將來之汰兵，果爾，則何如不增之為愈乎？今臣等乞靈於我皇上，令計臣仰體天心，分别新舊。舊額兵餉，或京運，或民運，另解餉司，另貯一處，以濟舊兵之饑餓；新增兵餉，或自内出，或從部處，速為會計，札行餉司另貯，以資來歲之軍需。瞬息一年，日月易邁；囂喧萬衆，庚癸可虞，早徹未雨之桑，免掘臨渴之井也。統乞聖明裁奪，敕下該部覆議，上請行臣等遵奉施行，臣等不勝瞻天待命之至。
緣係酌議增兵事宜，伏候聖裁事理。未敢擅便，爲此具本，專差承差趙進功親賫，謹題請旨。
萬曆三十七年八月二十二日
奉聖旨：“該部知道。”124
熊廷弼集
辭勘邊事疏
題為查勘邊事，按臣原有專職，督撫例無會同，謹備陳當日搗巢情節，伏候聖裁，并申明職掌，以便歸結事。
頃以遼左戰款機宜，與科臣宋一韓等互相駁正，伏蒙皇上明見萬里之外，俯允部覆督臣之言，聽督撫官酌量行事，不從中制，而又戒之以無事疑沮，戰款事决，臣可以無言矣。惟是科臣所言中前所之役是否養患，河流口之役是否助逆，大勝堡之役的係何酋，小歹青因何上邊，建酋因何騷動，杜松之搗巢是否違例，馬拯之講款曾否退虜，與夫大勝堡失事前後，虜犯次數多少，以明搗巢之餘威，而定欺蔽之罪案，乞要督撫會臣查勘。而昨辯臣疏又復申言杜松殺款與非殺款，當辯之拱酋助逆與不助逆。且云搗巢助逆，情罪尚屬未明，即按臣亦難歸結，仍要咨行督、撫、按臣會同查勘，以完此局。明是不要臣專查勘、徑自歸結，臣即拱手而奉之督撫，亦無不可。
獨考國家令甲，查勘邊事原係按臣專職，而督撫功罪，臣且得而議之。查勘不當，則當黜臣，查勘而當，則當聽臣。何爲亂舊制，奪臣職，以為庇人地？臣雖不才，不敢溺職，使舊制之壞自臣始，臣安得無言？夫科臣之所以不要臣專勘者，不過以拱兔助逆事明，則巢可搗，降可殺，杜松可無罪。惟恐臣一鎮一年者，未悉兩鎮三年情節，故借督撫以開臣蒙。又恐臣據寧前一道，以“莫須有”三字害松忠義，故借督撫以化臣偏，臣亦藉此以啓其蒙，去其偏，而免以專勘冒殺、害忠義之名，臣豈不幸甚？
然而事之本末，臣非果有所未悉，而偏於聽也。中前所之役，事在三十四年，臣閱舊撫查參原疏，内叙長昂勾引東西插漢、班白二虜情節甚詳。在插漢，則黄台吉、稍大成、一克委正、更更兒等頭目數人，未嘗專指拱兔，而在西虜班白等，則見塘報，及宣大咨揭更詳更確，則當日罰班白而釋拱兔或不無據。不然，科臣時正在垣，何以不言？若的知其爲拱兔，而不言以養患，責不獨在寧道也。此中前所之本末也。
卷三巡按奏硫第三 125河流口之役，據夷使對督臣、虜憨對通使者，皆言拱兔原是忠順，
不曾助搶，如何殺他屬夷，而回鄉人口亦人人能言之，今俱不論，論其塘報與疏揭者。薊鎮去年自入夏以來，雖云賴、蟒糾合東西二虜挾賞，而督撫失事疏則第云賴、蟒糾衆入犯。未嘗指其爲拱兔也。督撫疏據尖哨胡友、王拜住等報，稱東虜黄台吉等因喜峰口番奪包裹鍋鏵等件，在地名寒澗調兵，要搶義院、界嶺，而都令等屯聚鐵力，亦候黄達子同搶。及查夷禀，亦有李參將剋少撫賞、阻路番包之説，是爲番包非爲助逆，是爲黄台吉非爲拱兔也。
又稱，賴暈大、蟒金兒等搶了回家，裏邊殺了他一個頭腦插漢把都兒，衹是賴暈大等進邊犯搶，還有插漢兒家達子不曾進邊，在兀魯班哈柞兒屯聚。夫曰“殺了他一個頭腦”，承賴、蟒而言也。曰“插漢把都兒”，如察罕帖木兒之類，此以人名，非東虜插漢兒以地名也；曰“插漢兒家達子不曾進邊”，明犯河流口者止於賴、蟒二酋也。
督撫疏又云：“檄會總兵杜松急行哨探，如果賴、蟒結連東虜黄酋犯薊，一面搗巢，以牽其自顧；一面出奇，以纖其前鋒。”而松在連山驛移拯手本并書亦有“提兵出口、奮欲搗黄台吉巢”之語。是檄搗黄酋，非檄搗拱酋也；是松為捣黄酋往，非爲搗拱酋往也。其後望方行走，進退展轉，始逼龔郎中供寫“搶河流口者，内有拱兔達子一半”口詞，預為殺款張本，而科臣因其事露，遂急於抄參中首拈一句，曰：“實係河流助逆之賊，兵部不覺，亦遂信以為東虜小酋也。”臣謂達虜可誣，而督撫疏揭具在，不可誣也。此河流口之本末也。
大勝堡之役，拱兔自以忠順見剿，不勝愧忿，而小歹青復從旁挑激之。陷堡之日，兩酋在焉，臣前疏已明，不待推勘也。此大勝堡之本末也。
東虜利我西陲有事，乘釁而動，一孺子能知之。科臣以爲不然，第誅一舊帥，而建酋自不敢動，此自正理。惟是騷動情形不在那酋既死後，科臣以為乘那酋之機，非乘拱兔之機，臣亦不敢謂然。此建酋騷動之説也。
126 熊廷弼集
當兵部之議覆搗巢也，旨意問罪止重賴、蟒二酋，其各夷及款虜素不助逆，與悔罪自新者俱撫賞如故。今賴、蟒不問，而款虜是誅，是違明旨；督臣檄搗黄酋，而松搗拱酋，是違節制；邊堡熟夷已就執縛，而後殺之，是違法律，此杜松曾否違例之説也。馬拯屢見吹求，終日憂畏，顧猶督率將吏數拒大虜，不使得氣去。昨據楊暉報稱，通使陳槐自虜營回執，稱二歹青硬主拱兔必要犯搶，陳槐面與講讋，拱兔俱已聽從，仍要與暉面會講話，款否固未可知，而我亦未知失事。此馬拯曾否退虜之説也。
大勝堡失事之前，杜松以義士之憤，乘新勝之威，未及三月，而虜犯中後、錦、昌、大勝者三，我則三北焉。殺千把總及堡官者四，殺虜
軍民者千餘，陷城堡者一。而失事之後，則科臣所謂無慣戰之將，絀主戰之議，虜無畏忌時也。至今六闃月，虜犯長嶺、松山、中左所者四，
而我四拒之，幸不至失事如松在鎮時。此杜松搗巢餘威、馬拯欺蔽故習之説也。
凡此者，皆臣之所悉，不難歸結者也，而科臣以爲臣難其在搗巢乎？臣又請以搗巢字義私質科臣，其搗虜巢乎？抑搗我邊堡乎？其相機行事乎？抑妄殺邀功乎？拱兔巢在錦州西北數百里，杜松再從大勝堡出塞，此其道也。臣同巡道登山，望其形勢，山川漫衍，不甚險隘。使初意果搗拱兔，從此出其不意，直抵帳下，繁首以歸，即非助逆，亦何不可？而長嶺山堡在錦州之南百餘里，去拱兔巢穴又遠矣，路又峽，而繞行紅羅山外，又林箐蒙密，巢北而搗南，路易而出險，此搗法所不載也。
又使如當事初議，乘虜衆聚邊之時，出一奇以牽其内顧，又何不可？乃大雪遍野，虜騎難行，薊門結聚各已解散，本無可牽，安用此搗？且善搗者，必先探定地方與路徑，而後可往。松初欲從寧遠興水縣出口，通使降夷及各將以山險力阻。時寧道勸止之，書亦至，松大怒而回。已至東皂隸山矣，忽復轉向長嶺山堡，臨時間人，尋踪覓路，倉皇出師。顧己終畏險，不敢出境，止駐本堡，悔不用衆將之言，終夜徬徨，幾於欲死。至二十五日，始出邊二十里接應，而終不敢遠也。一字
卷三 巡按奏疏第三127
陣、二字陣徒虚語耳。此又搗法所不載也。
臣又詢出征官軍張世禄等，皆言二十四日松駐長嶺山堡，止命右翼營李維喬率領内丁及軍兵二千數百人，帶看邊屬夷革代領路，自酉時出境西行，離墙三十里，順邊往北行八十餘里，復往東行五十里，至地名哈流兔，去錦州、小凌河邊墙三十里，斬獲首級二十六顆。二十五日子時進境，松仍將領路屬夷殺之。及據該鎮標下中軍崔吉所報，委止斬首二十六颗，而降夷官卜郎太等亦供是的。臣按哈流兔直錦州邊僅三十里，從此出境入境，豈不近便，而必自南而西而北而東，順邊匝繞，以見出塞之遠。此又搗法所不載也。
又查所獲首級，惟境外二十六颗不知姓名，其餘分布諸將以下，斬於各堡門首者，在松門下官旗牢伴夜役及内丁降夷等四十六顆，單盡忠三顆，于守志四十顆，高貞一十三顆，楊暉一十二顆，其姓名俱一一在中軍崔吉及張世禄等册揭中。惟劉思堯五顆、李繼功一顆不載姓名，然亦不過堡外搜撲，非哈流兔所獲也。主帥偏裨身不出境，而自捣邊堡，坐獲奇功。此又搗法所不載也。
臣過長嶺一帶，詢問住民，皆言各夷臨刑，或抱子，或跪泣，或罵而引頸，或要剥衣，而婦女羞拒，乞先殺而後剥。下手之人，或對泣，或弃刃而走，假手他人。臣聽之，輒泣數行下。松既獲此首級，恐人議論，因而分給門下跟随各役及各將吏，以彌其口。如派中軍祖天壽三顆，而泣不願受，副將李芳春六顆，而莫知其所從來者是也。此又搗法所不載也。
科臣第知搗巢為狃款時一好題目，故遂沾沾然，盛稱將軍出衛、霍之奇，哈流兔一捷真足以振遼左之衰，雪薊門之耻，殆不知所爲搗巢者乃若此耳，即安在其爲衛、霍也者。而且持此以李、郭督撫，羊、杜本兵也，恐有所不欲受者矣。松既以僞功爲奇捷，捍然居之，故肆炰烋，示人難犯，打死商人任國聘，辱死經歷吴明德，弄兵挾刃，迫侮撫道，不待勘覆，勒要全賞。臣初謂松急在賞軍，及據崔吉、張世禄、蔣立德等册揭所報，皆謂各軍會府唱名散賞後，復每顆收銀三十兩，或十四兩
128
熊廷弼集
不等，付旗鼓、史得升、王蘭住等交進，惟降夷卜郎太等三顆，寧遠營十二顆，及願陞者未曾扣收，而後乃知向者横肆，恐僞功不賞，而欲速得其利也。
臣初又謂松勇，終可用。及觀二月十一日再從大勝堡出塞，此正科臣所謂拱兔聲言報讎之時，乘勝長驅，僅獲五級，羞憤以歸。其後拱兔到邊宣言：“杜總兵無故殺我屬夷，我今到邊，他如何不速出來與我鬥殺。”此得之督撫相咨之語，而松又藏頭膝間，莫敢一出。已而三月初五日有中後所之敗，初十日有大勝堡之敗，自知虜勢難抵，敗局難收，撒潑裝死為脱身計，而後乃知兩鎮夾剿之策縱使得行，亦不過如二月十一日事，而英雄之泪為空灑也。以此為戰，臣安得而不詘戰？以此論松，臣安得而不斥松？臣猶恨詘之斥之不早耳。
臣當時為國家惜大體，為地方支急禍，為杜松期後效，兼以中間情節尚未得其詳悉，故其驗功也，第責之以和衷之義，而警之以毋使今日功勞為他日罪案；其劾去也，第指其發狂不可用；其查參失事也，第云：“今日之事不難罪諸臣，以謝地方，而難解虜讎，以弭禍患。”凡臣之所以始終委曲，而不欲盡言之者，所全甚大。夫豈倏功倏罪，倏賢倏奸，倏譏倏予，前後自异？假使松在鎮時，斂凶戢暴，屈己謝過，專意隄備，殺賊以自贖，而不至於敗；即敗矣，而不發狂尋死，臣何苦參之使去？又使松去鎮後，科臣善為封疆計，聽撫按收拾敗局，不從中制，又善為松計，聽臣酌量情法勘覆，而不牽前扯後，必以助逆搗巢事情數數與臣求一明白，臣何樂必於盡言？
乃今者，臣不得已而有言，言且盡。是助逆非助逆，是搗巢非搗巢，是殺款非殺款，科臣必有以自知者。毋謂臣據寧前一道，終成莫須有之案，不安督撫之心，而必奪臣查勘之職。與督撫會也，且使查勘之職，而督撫可會也。去年地界事情亦曾會舊督撫否？又使地界之役而會舊督撫也，中間干礙事情亦可得而盡報否？豈臣於勘地則公，而於勘邊則私耶？豈臣於勘地歸結則易，而於勘邊歸結則難耶？豈科臣於勘地欲臣公，則歸結易，而於勘邊欲臣私，則歸結難耶？科臣既不欲聽臣專
卷三 巡按奏疏第三
129 勘，以結此案，而臣亦不敢同督撫會勘，以溺此官。
查得《大明會典》一款，凡監察御史追問公事，中間如有讎嫌之人，并聽移文陳說回避。若懷私按問，所問雖實，亦以不應科斷。科臣以臣重在斥松，是讎嫌也，臣應回避。獨蒙皇上選差，而不得其專勘之職，臣殊慚負耳。伏乞敕下兵部，通查前後疏揭，逐一從實擬議覆請，容臣下手御史專勘歸結，毋行督撫會同，上變祖制，下壞臺綱，則邊事早得完報，而職掌不致紊亂矣。臣無任惶恐待命之至。
緣係查勘邊事，按臣原有專職，督撫例無會同，謹備陳當日搗巢情節，伏候聖裁，并申明職掌，以便歸結事理。未便擅便，為此具本，專差承差徐國輔親賫，謹題請旨。
萬曆三十七年九月二十二日奉聖旨：“兵部知道。”
亟處貪將疏 題爲亟處貪將，以救窮軍，以破舊套事。
遼左軍伍不振，皆緣將領借攤派官帳為名，或税監勒索，或地方饋遺，或衙門打點，或游客秋風，書承撒放，諸如此類，指一科十，剥削攘奪，無所不至。自臣按遼以來，荷蒙皇上撤使停税，營伍幸免苦厄，而臣又嚴禁一切饋遺、打點、秋風、撒放等弊。但係官帳名色除革已盡，自謂弊絶風清，軍屯安堵，不意名色之外，又有巧爲經營、窮於饕餐，如寬奠參將李澤之爲者。
李澤之為人也，小有才，議論頗有條理，作事亦甚敏捷。今年受臣檄，新包大奠、草河堡城二座，寬奠城南關一座，靉陽城二面。又拿解逃軍數百名，臣皆驗過。而近又操練見在軍馬，挑選精壯，新换衣甲千餘副，軍容稍壯。臣甚以爲能，可當建夷東南一面，因此不加億逆。忽九月二十一日，有部軍王廷简者，告澤二十八款，贜私狼藉。臣猶不信，欲行守道體察，恐長軍士刁悍。至三十日，復有李文學等十六人跪
130
熊廷弼集
門泣告，有持睡貉皮襖者，有持絲細屯絹者，有持布匹者。問之，則云：“李澤見人告發，着令我等保留，先責保狀在衛立案。我等久被害，欲告，不敢離伍，因此僞許之，而脱身來耳。”及問各所持，則皆澤所壓放物也。臣乃不勝駭愕，隨差官傳澤赴城，面詢其故。及至而免冠見臣，臣命以冠帶見，待茶畢，而始集告者於堂下，一一問之。
一、三十六、七年差程羊二等各領銀布，散買屯民人參四百斤，押逼住民出境刨參，被夷殺死。王二妻嫁戴二，高大妻嫁張皮，李三妻嫁祝三，金大漢、談大、小厮夏興等無妻，其餘殺者不計其數。原差程羊二、金文通等證。澤云：“差買水參是實，至於逼民出境刨參，此實不敢。”臣詳，參產邊外，愚民圖利，禁之猶恐不止。若散價壓買，出邊有名，誰則縱之？澤雖不殺屯民，屯民由澤而死，此澤之罪也。
一、差軍于良貴等賫領銀貨五百兩，私過朝鲜壓買參斤東珠，交通惹釁，姜成證。澤云：“八月初三日，差于良貴帶銀一百兩、綾段絨羯七十匹過朝鲜買參是實，今尚未還。”夫私往外國交通貿易，此又澤之罪也。
一、包攬鹽糧，將銀布三百四十兩差家人高尚志、管家官解承武、押派軍民靳保等，黄豆三千四百石，每石時值五錢，止與一錢。李文學證。臣出花名帳簿示澤，澤無以對。蓋此簿原有二本，一為澤留，一發李文學催收。今年遼旱豆貴，每石五錢，而止與一錢，軍民何堪？此又澤之罪也。
一、侵匿定遼前庫馬價銀八百兩。羅計忠、劉魁等證。審據羅計忠等供稱，三十六年八月内，趙巡撫續取夷參三百八十餘斤、發定遼前庫，夷馬價二千三百五十六兩與澤還夷，澤因差羅計忠等領銀五百兩，孫隆等八百兩，丁景隆等三百兩，買布九千餘匹，每匹原價一錢六分，與夷算價二錢伍分。又差閻天福等領銀二百兩，買牛約二百隻，每隻原價五錢，算夷七錢。又差王得庫買青布四十塊，每塊原價三兩三錢，算夷四兩；藍布六十塊，每塊二兩五錢，算夷三兩五錢；潞綢四十匹，每匹二兩八錢，算夷三兩三錢等情。澤云：“此皆是實，緣夷參每斤價銀
卷三 巡按奏疏第三 131
六兩二錢，若以實銀與之，將來商民難與交易，故以貨物與之。”臣謂此說亦是，但合算前項本利共該三千三百餘兩，除扣還夷價外，剩銀一千餘兩盡以入己，此又澤之罪也。
一、侵扣本營及大、永兩堡春季軍餉，每軍銀五錢一分，共銀一千一百餘兩。中軍王賜印等證。臣出澤親筆派單示澤，澤云是實，原為貼賠杜總兵買參價銀，及趙巡撫前取參價，而派臣查先日守道及各路禀揭請臣告示内稱，杜松初到任時，為送京中相知規禮，差官祁一清、王國臣等發銀往鎮江五十兩，買參二十五斤，軍士攤賠銀九十兩；寬奠一百兩買參五十斤，賠銀三百七兩；靉陽五十兩，買參二十五斤，賠銀一百九十九兩，清河三百兩，買參一百斤、貂皮一百張，賠銀一千五十兩；撫順五十雨，買參二十五斤，賠銀一百二十五兩。軍士累逃者衆，是寬奠為松賠參一節澤曾報過，委難硬坐。但春季月糧，臣念軍士修工勞苦，移文餉部量增折色，區處甚難，而澤獨忍心扣至千金以外，至云賠補。趙巡撫所取參價，則原參何在？假使短少，何不即以前剩馬價賠補？而重復攤派，此又澤之罪也。
至於：
一、侵扣本營夏季軍餉，每軍四分，共銀六十五兩。姜成等證。一、散軍丁陳國全等矮小馬四五十匹，每匹值銀十二兩，要銀二十兩。靳保等證。
一、散軍丁高松等屯絹一百匹，每匹原價銀一兩，要銀二兩五錢。劉天伏等證。
一、派認辦軍士劉計武等輪供，一應米麵、肉菜、鷄鵝等項，每月費銀約五六兩。何堂等證。
一、散軍士羅計忠、張得計綢段各六匹，逼要沙金十二兩。李整證。
一、用營馬赴廣寧買馱睡貉皮，做襖七八十件，散軍丁張伏等，每領時值七兩，要銀十兩。洪仲舉等證。
一、散軍丁張承德等羊皮襖一百領，每領時值七錢，要銀一兩五132
熊廷弼集 錢。解承武等證。
一、散軍丁姜成、解承武、劉魁毛襪各四十六雙，每雙時值一錢二分，要銀二錢。許進忠等證。
一、索張計忠馬一匹，值銀二十兩，仍散絲綢二匹，每匹原值二兩四錢，要銀三兩七錢五分。蔡貴證。
大氐實情實事，各軍面以質澤，而澤皆無以應。此外尚有一十四款，皆瑣屑不堪問之事，臣姑置而不論。澤至此，惟垂首喪氣、悔罪乞哀之不暇，而臣亦羞對本官，自傷信人之太過，不蚤覺察而警戒之，以全其才，而至有今日也。
今年，西虜報讎，東虜挑釁。臣心憤激，恨不立斬郅支之首以獻闕下。滿望二三才將與士卒同甘苦，而拊循蓄養之，以待一日之戰。如李澤者，亦其人焉，而今乃若此矣。庸瑣齷齪者，既不足道，而以才自命者，又外飭功能以悦人，内取厚糈以肥己。夫遼將安可任，遼事安可為也。臣惟遼中舊套有二，一曰剥削，一曰畏避。父以教子，兄以教弟，無非是套，牢不可破。及今不為打破，則遼將終無改時，遼伍終無振理，而破之之法，若止褫去一官，則官雖去，而富厚自在；問罰一罪，則今年罰，而明年復用，其誰知畏？惟有盡法處治，剥削者罄没其貨産，畏避者必正以軍法，而皆革除祖職，不使襲替，庶幾遼將心痛，貪者肯廉，怯者肯死，處一人而全遼知懼，其可捨李澤而不問哉！
頃據該道及各堡禀報，奴酋浪聞我兵往剿，盡斂沿邊住夷入寨，遺弃田禾半不收割，樹栅累石横塞路徑，情甚叵測。而澤既刮軍入髓，軍亦恨澤入骨，汹汹然若不與澤俱生者。萬一狡酋先發，上下寇讎，何以禦之？臣已奪其兵柄，急命原任游擊劉文魁暫領其衆。伏乞敕下兵部，覆議上請，將李澤先行革任，行臣提問如律，破此牢不可破之套，以爲貪將永戒，遺下員缺速行推補。封疆幸甚，宗社幸甚。
緣係亟處貪將，以救窮軍，以破舊套事理。未敢擅便，爲此具本，專差承差許世光親賫，謹題請旨。
萬曆三十七年十月初六日
卷三 巡按奏疏第三 133催勘疆事疏
題為瓜期已及，勘局未完，乞檢原疏付廷議，以正國法，以重封疆事。
去年遼撫鎮趙楫、李成梁以弃地啖虜事情為兵科所發，蒙旨選差御史往勘。而臣以不才，謬承兹乏，聞命而馳，介身异域，衝雪冒險，按圖考册者，三閲月而始竣。於是擬楫與成梁以八可斬之罪，并追論閣臣李廷機、樞臣蕭大亨、按臣何爾健、康丕揚及科臣之不早駁正者。事核情確，竊謂可以仰副明旨，俯畢微分，朝拜疏而夕報可，不謂留中至今也。臣愚，伏思去年十月，皇上爲何遣臣；今年十月，臣且憑何復命，實凛凛焉，以不稱任使是懼。然竊异夫皇上何不即置兩臣於法，而甘以封疆為媚虜者資也。皇上於此，不惟失封疆，又失法矣。
方臣之往勘，而人人為臣危也。謂“成梁伎倆通神，觸者立碎”，而臣輒應之曰：“有皇上之威靈在。”今皇上之威靈不以省勘疏，而以下辯疏，是以伎倆導也。法臣力而執諸原，皇上緩而縱諸朝，而執法者懼矣。今後誰復有秉公持正，拌身命而擊權力者，而皇上何以使臣下。新疆者，九邊之樣子；楫與成梁者，撫鎮之樣子，而九邊撫鎮又自朝廷以及省直、衛郡、州邑各守土者之樣子也。彼習見夫弃地者之今日，而吾亦可效此也，此非所以教天下也。假使城郭之臣弃城郭，封疆之臣弃封疆，社稷之臣弃社稷，而皇上又何以馭天下？
且夫封疆者，祖宗之封疆，非皇上所自立之封疆也，而兩臣弃之。使皇上不能守法者，祖宗之法，非皇上所自立之法也，而兩臣骫之。使皇上不能正，兩臣之得罪於祖宗也，亦大矣，竟晏然無恙，而皇上又何以對祖宗？
前者，臣於勘末諄諄焉以敬祖宗、保成業之大孝望皇上，尊朝廷、守法度之大忠免廷臣，而惟恐一涉徇縱，使祖宗之法當皇上之世而失之，蓋已蚤慮及此，而不虞壞法亂紀果自朝廷始也，其亦可嘆之甚矣。今日之事，不亟處楫與成梁等，何以對祖宗在天之靈？何以馭天下生殺
134
熊廷弼集
之重？何以堅中外守土者之心？而至於雪嫚詞之辱，謝軍民之恨，懲欺罔之奸，激將吏之氣，消夷狄之釁，皆於是乎繫，是惡容一日而可緩者哉！
朝廷之處分日緩一日，則兩臣之伎倆日多一日；國家之紀綱日壞一日，則天下之公憤日積一日。臣恐三百里之新地未還，而駢戮終難於幸免，八可斬之公案已定，而隻字誰能以遽更。皇上雖欲施緩死之仁，而兩臣自無有可生之法，緩亦何救於兩臣哉？而徒失祖宗之法，以滋法臣之懼，而玩天下之心。伏乞檢臣原疏，亟下廷議而處分之。封疆幸甚，
臣職幸甚。
緣係瓜期已及，勘局未完，乞檢原疏付廷議，以正國法，以重封疆事理。未敢擅便，為此具本，專差承差陳仲舉親賫，謹題請旨。
萬曆三十七年十月初十日
備述各將首辯文詳四駁兵科疏
題為搗巢真態畢形，科臣成心未化，謹備述各將首辯文詳，恭皇睿覽，懇乞乾斷，以彰公道，以省議論事。
臣於九月二十二日，因查勘哈流兔邊事，為科臣宋一韓所持，業已具疏回避，并叙助逆殺款始末情節甚悉。竊意見者無不了然，而臣自拜疏後，亦遂絶口不談搗巢事矣。頃接邸報，科臣朱一桂疏劾浙江總兵楊宗業，内有“日遼左剥膚之時，正明主拊髀之日，以廉勇如杜松，一嫉功害正之道臣，扼其吭而制之，如弃孤雛腐鼠，略不少惜”等語。臣見之，不覺嗟嘆。松事敗露如此，臣疏詳悉如此，而科臣持論猶如此也。夫杜松而果廉與勇、功與正，科臣必有心知之契，臣何敢知？惟是道臣嫉功臣，斥松而得行其嫉，是臣嫉之也。道臣害正臣，斥松而遂成其害，是臣害之也。廉勇如松，而臣嫉之害之，是臣略不少惜，而負明主拊髀之思也，臣安得無言？顧臣又思之，與其以臣言止科言，則科言必無止日，不若以地方之言止之，請以中左所游擊高貞、寧遠署參將事楊
卷三 巡按奏疏第三
135 暉、錦州中軍盧具瞻分辯各詳，及總兵標下中軍崔吉禀揭，一一全録，
爲皇上誦焉。
先是，臣在河東殺款委曲，人猶無有爲臣詳言之者。自臣以六月閲廣寧，而言者始詳。七月出廣寧，而西有二披執者立，臣輿前問之，則正兵營護送把總張世禄、李進功也。因問當日搗巢爾等在否，其一曰“世禄在”；問斬級若干，曰“二十六顆”；問巢遠若干，曰“直錦州、小凌河邊墙三十里”，詳具前疏。蓋至此而臣始知夷巢所獲的數矣，然各堡縛殺數目尚未悉也。
及再西，而凌河、杏山一帶，邊堡軍民莫不遮道泣訴，乞哀求救。于是諸將自知難諱，各具情由呈詳首辯。據高貞為主將要功，擅開邊釁始末情節事，切照萬曆三十六年十二月二十三日，有杜總兵東來，本職接至高橋界。杜總兵問本職中左營所屬有幾個邊堡，看邊屬夷係那營部落，當職回云：“共有四邊堡，俱係拱兔營達子。”問畢，到所徑過，分付本職將貴英先差來討賞龔學文等達子都拴來。行過連山驛，天晚復回本驛歇下。即差夜役調取寧遠通丁黄朝重等來赴連山，就問黄朝重：“我今要從興水縣出口何如？”當有黄朝重回禀：“路窄山險，難通大兵。”鞫詢間，又有寧前兵備馬副使，見得屬夷未敗款盟，無故撲殺，恐開邊釁，徑差舍人蕭崇功持書攔阻。杜總兵當時怒目疾視，大叫云：“我奉朝廷特命搗巢，以報河流仇隙。他今苦以書攔我也，不消出口，你各將明日都回營去。”
至二十四日早辰，杜總兵叫將龔學文鎖來，帶到，就分付拿刀來，都斫了。有前屯李副將并職等苦諫，此夷乃討賞屬夷，若斫了此夷，恐非固計。杜總兵當即分付各將起來，拿繩來綁了這起奴才，即將龔學文割去一耳。又云：“再押過龔學文寫供狀，内要説搶河流口有拱兔達子助兵一半。”寫畢，隨將龔學文等放去。
起身東回，行至中左所皂隸山臺，見杏山備禦中軍史朝陞馱來伺候賞功紅布一馬，忽然復傳崔吉、于守志、李繼功、單盡忠、李維喬及本職等云：“我大兵至此，一旦袖手空回，不謂徒勞士馬，抑且有違明旨。必
136
熊廷弼集
意搗巢，可從何地出口？”于守志回禀：“此與長嶺山堡對直，有二十餘里可以出兵。”杜總兵云：“就從此地出口。”職當辯云：“此地山勢峻峭，樹木叢茂，雖有小道容得一人一騎，盡被風刮大雪填滿，委難行兵。若從此去，倘達子預知消息，伏兵突起，進退兩難。”杜總兵即發大怒，傳示“此後再有將官妄言阻撓軍機者，本鎮定以軍法從事”。仍又分付本職“將長嶺山堡屬夷即差夜役與我調來，不可走透消息”。仍又分付“可將四堡坐口夷人盡行收入堡内，如若走脱一丁，定以漏泄軍機律論”。
當有沙河等堡屬夷見得大兵突至，俱各逃命奔山。惟有長嶺山堡阿厮亥等獲執禁堡，及調阿厮亥至，杜總兵即取元寶二錠示諭二夷：“我今各先與你挂紅布一匹，你可帶領我兵馬出去，多斫首級回來，我每賞元寶一錠。仍行申奏朝廷與你官做，你家小我一個不傷。”又取元寶二錠給賞大營千總卜向績、錦州千總張惟敬，俱各賞訖，激勵督剿。復將降夷每挂紅布一匹，又以五十兩重銀牌二面上製激賞二字，示諭衆軍奮勇剿殺。仍撥内丁千總王澤、王蘭住等帶領大兵，挑選各營軍壯隨從長嶺山堡出口。杜總兵同各將領出墙，候前阿厮亥帶去卜向績等殺級信息去後，聞報各營剿殺級少，當時分付本職將堡内見在屬夷盡殺凑功。職當驚惶苦諫云：“前差阿厮亥等領路出剿，分付不傷他家小。今欲盡殺，恐失夷心。”不料于守志在傍便說：“高游擊這話乃是為己忘公，非用公之本心，不可聽他。”我錦州看邊屬夷俱已殺訖，杜鎮守當即分付内丁門下等衆，將長嶺山堡屬夷盡數殺訖。卜向績回至墙外營内回供：“阿厮亥脱走，止剩一個領路達子，已將殺了。”又搜各山殺級數十顆。時有杜總兵内兵從錦州邊外拿獲大鎮堡夜役周松等三名，見杜總兵説：“各役送信屬夷逃走，恨拿本堡堡官周守廉捆打五十，周松等各打一百棍，仍各發開原守臺。至二十六日，回兵塔山，分付職營中軍楊松年與我多取花紅賞功。當有楊松年於賣布人處取布數十匹，來交杜總兵，嗔説布少要打。仍將楊松年鎖起，差夜不收押去，叫將鋪行鎖來。楊松年隨將鋪户任國聘等帶到。杜總兵將國聘等五名每打二十棍，國聘當時受杖身死。及回兵廣寧給賞功銀時，杜總兵輒稱本職營軍雖在墙外得級
卷三巡按奏疏第三137
一十三顆，内有奪彼内丁首級六顆，當叫旗豉史光裕差夜不收郭文炳追去賞功銀一百八十兩。職思奪級委係情真，不與分辯，但職營殺級蓋由杜總兵軍令使然，似難與錦州、寧遠一體論究等情。
據楊暉為主將輕率開釁，貽害地方，敬陳始未緣由，以便分别罪累事。切照本職於萬曆三十六年九月内，蒙撫、按委署寧遠參將事務，於本年十二月二十三日，值杜總兵提兵連山驛，冀殺屬夷，調寧遠通事黄朝重、陳槐詰問，要從寧遠興水縣出口剿虜。當時朝重等回説：“興水縣山險，大兵不能行走。有杜總兵説，此是將官主意，叫你這樣回話，違誤軍機，將你兩個通事梟首示衆。”隨差夜役，傳調本職到界，説剿虜因由，本職諫止觸怒，百般耻罵，有送本職在刑部監裏監死等語。仍將牢子官施守進責打六十，家人楊合責打四十。當分付本職：“你自己就將寧遠降夷調來。”本職隨赴寧遠，將降夷調在連山。不容本職進衙，便問降夷口詞，亦回禀：“興水縣委果山險，大兵不得行走，有所未便。”杜總兵説：“决是你將官分付，你肯説行得兵馬，我定然把你將官捆打八十，還要從你地方出去，且沿邊一帶都不是達子麽。”怒畢，便將貴英下屬夷龔郎中等一十三名肘鎖到衙，交與各將官看守。至二更時分，有寧前兵備道副使差舍人蕭崇功下書一封，與杜總兵説：“拱兔看邊夷人向來忠順，切不可殺他，以起邊釁。”杜總兵見書怒云：“是職通同阻攔。”隨傳各將官進衙，道：“我奉兵部與軍門及巡撫札，報河流口之讎，他緣何阻攔我行兵？”馬副使道：“考滿陞去，我若叫他去時，我也不是總兵。”且嚷且罵，無所不至，四更方止。續云：“他既有書阻我，我也不出去了。你各將官天明各回地方防守。”
至二十四日，逢杜總兵生辰，衆將賀壽畢，隨將龔郎中等帶見，叫衆降夷拿刀來把龔郎中剮了。有前屯李副將并本職等再三哀告：“他是討賞屬夷，原無罪過，若剮他時，切恐各邊起釁，後日遼事不妥。”杜總兵云：“各將起來。”便分付將繩綁住龔郎中，將耳割去一個。并欲將一十三夷盡殺，被衆將官復又苦苦哀告，方纔允放。仍逼壓龔郎中妄寫供狀，說搶河流口内有拱兔達子一半，計作口實，幸成此功。寫畢，
138
熊廷弼集
隨即將龔郎中放去歸巢。有李副將、佟游擊、郎游擊并本職，已送杜總兵至連山北門外，辭回，各歸城所防守外。不意杜總兵行至中左所地名皂隸山臺，忽起貪心，復與于守志、高貞、崔吉、單盡忠、李維喬、李繼功等商議可從那地方出口。于守志説：“兵馬見在於此，就可從對直長嶺山堡出口。”高貞説：“從錦州地方大福堡出口，不過二三十里。若從長嶺山堡出口，有虹螺山圍繞，遠百十餘里，未便。”二將互相争講多時，于守志説：“我那大福、大興邊上款虜，已差人收拾畢了，你還推却。”杜總兵分付高貞：“你作速差人，將你所屬四堡屬夷盡行收入堡内。”杜總兵隨差内丁千總王澤、王蘭住領兵，竟從長嶺山堡出境去訖，杜總兵亦至堡内，方傳門下員役，一更時分，將四堡屬夷盡行殺取首級，高貞營亦殺一十三顆。
於二十五日寅時，據東路撥傳，杜總兵仍從長嶺山堡出口。本職思得，主帥出境，偏俾未有坐城中之理，即時領兵策應。至五里橋，前哨撥夜陳槐深至長嶺山堡後墻下，趕上杜總兵，當禀：“寧遠楊副將領兵前來策應，未蒙明示，不敢合營。”杜總兵就問：“你那邊上屬夷剿殺了不曾？”陳槐回說：“寧遠邊上夷人預已回巢。”杜總兵説：“想是你將官通同放了他去，我先將你將官题參，將你一百棍打死。你實説還有多少？”陳槐懼法，一時答應云：“或有幾個貪嘴的老幼達子，未知的實。”杜總兵便叱云：“你快去取首級來見。若無首級，你命不饒。且着你將官少帶幾人前來合營，别的人馬，你就帶去尋取首級。”陳槐急至堡南尖山兒禀赴。本職一聞此言，雖係軍令，事出异常，不勝慘切。且摘他口詞，以為後證。無奈免從大將軍之命，令陳槐帶領汪應科、周冕、張大敖等五十名前去，各丁亦懼杜總兵法度，衹得前往各邊墙下，殺取真夷男婦一十二名口。
及照本職原係偏將，凡用兵機宜，皆遵鎮守調遣，非敢自擅。且杜總兵殺款，職曾幾番勸阻，曾被百般辱罵痛責，官丁可據。今事已敗露，罪有攸歸，誠恐事出意外，貽累無辜等情。據盧具瞻為懇電事原，以超覆冤事。切照懦將于守志，貪功妄戮，失陷邊城，自不省罪，嫁禍
卷三巡按奏琉第三139
卑官，情事昭著。去年十二月二十二日，鎮守杜總兵提兵出境，游擊于守志將精壯人馬挑選，隨營老弱不堪，責令具瞻存城防禦，其軍中機務毫無所知。
至本月二十四日，有隨營把總于朝官、劉志祥，奉本將號令，飛馬回城督令具瞻，將大福堡看邊夷人盡數斬殺，不許走失一人。如有走失，將本官并不用命軍士定以軍法重治。具瞻遵令，即至本堡。續有伊弟于守德帶領内丁鐵萬貫等擁至，將前夷盡拿入堡。當夜節次蒙差馬變林、張成士、王近臣、陸保、周上達、耿三變、孫成惠、胡應登等傳諭，大興堡已斬首一十九顆，于守德率衆，即將前夷斬首二十一顆，闔堡盡知。今本將昧心脱己，欲移禍於具瞻。獨不思伊弟于守德、把總于朝官等何人使之；其大興堡斬首一十九顆，并大鎮、大勝二堡走失夷人，將守堡官周守廉、答應官劉志祥捆打一百，又何人主之，皂白顯著。其大勝堡失事一節，本將欲疏重罪，賄買走報夜役姜得福，架供具瞻扣馬攔阻。但彼時平明賊至，巳時城陷，守志提兵卯時到彼。何不冒死突圍而救？又何退兵斂迹於蔡家屯？此何人阻之？既而大兵俱至，時已過午，伊乃佯欲决戰，臨陣未矢，先奔山頭，此何人拉馬而上？姜得福乃堡走報夜役也，彼時報到，本將隨即押報撫鎮。軍情火速，時刻無
羈，具瞻果有扣馬攔阻，伊何得見？况守志，將官也；具瞻，中軍也，
止知將官法令中軍，未聞中軍法令將官。如果扣馬攔阻，其梟鼻割耳之權在具瞻，不在守志矣，惟天鑒察。守堡耿尚仁血戰力竭，體被零支。雖深山窮谷，聞感忠義，無不垂泪。守志欲脱己罪，誣以順虜。不惟忠魂抱屈于泉下，生亦不能承祖職矣，懇乞鑒原等情到臣。
蓋至此而臣始知各堡所殺的數矣。然所殺降夷姓名尚未悉也，遂命張世禄同各營中軍分投各堡查之。因思此事，惟總兵標下中軍游擊崔吉出入傳宣，具知其詳。還至廣寧，而崔吉抱病未見。臣命經歷葉自立往傳之，據吉回禀揭各一，扣其禀云：“蒙傳，即開長嶺山首級來歷，遵依備細開揭一本呈報。但境外入夷巢，委實止斬首二十六顆。”又據卜郎太供説：“是的，不敢毫有欺隱，一一從實開報。”杜鎮守行事皆自
140
熊廷弼集
裁决，一毫不由本職。伏乞本院照鑒，其一揭則境外并各堡門首所斬花名級數也。
計開：
一、杜鎮守下隨任内下并降夷斬首五十五顆，内願陞十顆，未領賞功銀，東西所降夷斬首五顆，未扣收銀；其餘四十颗，每扣銀三十兩，俱隨任千總、王蘭住等收交，是的。内境外斬首二十六顆，不知夷名。長嶺山堡門首斬首一十二顆，椵木衝堡門首斬首四顆，沙河堡門首斬首一十二顆，松山寺堡門首斬首一顆。
一、杜鎮守中哨門下官旗牢伴夜役高得功等斬首一十七顆，每顆賞功銀五十兩，每扣收三十兩，俱千總王蘭住收交，是的。内長嶺山堡斬首一十五顆，灰山堡門首斬首二顆。
一、右翼營代游擊單盡忠下中左松山寺堡門首斬首三顆，每顆賞銀五十兩，每扣銀三十兩，俱隨任千總、王蘭住收交，是的。
一、錦州游擊于守志下斬首四十顆，内大福堡衙門内先綁縛夷人洪郎中，曹吾友等斬首一十二顆，大福堡門首斬首九顆，大興堡斬首一十九顆。
一、杏山備禦劉思堯下，在大興堡境外斬首五顆，不知夷名。一、戚家堡游擊李繼功在長嶺山堡境外斬首一顆，不知夷名。
一、中左所游擊高貞下斬首一十三顆，内椵木衝堡斬首三顆，長嶺山堡斬首三顆，沙河堡斬首三顆，松山寺堡斬首六顆。
一、寧遠代參將楊暉下斬首一十二顆，每名賞功銀五十兩，俱各丁正身領去，未曾扣收。内白塔峪堡門首斬首十顆，寨兒山堡門首斬首二顆。
以上共計首級一百四十六颗，除境外不知夷名外，其餘一百一十四顆俱有姓名證佐。
及據張世禄等所報，姓名俱同，臣疏不能詳書。蓋至此，而降夷花名，臣始一覽無遺矣。至於賞功銀兩，除未扣收外，前項杜松内丁下四十顆，中哨下十七顆，單盡忠下三顆，共該扣銀一千八百兩，臣猶恐
卷三 巡按奏疏第三 141
其不的。續據崔吉禀報，杜鎮守門下員役功銀實如前數扣進無疑。又高貞詳内，松叫旗鼓史光裕差夜不收郭文炳追去賞功銀一百八十兩，皆以入已。惟錦州四十顆，每扣三十兩。及杏山備禦等各扣銀數，崔吉雖有揭報，臣尚未行查對。
臣又案查四月内，分守道及清河、寬奠、鎮江、靉陽、撫順各將領揭報，杜松初任時，發銀五百五十雨，差官祁一清、王國臣等前來清河等處壓買人參二百二十五斤、貂皮一百張，除發價外，共攤賠銀一千七百七十一兩，詳見劾寬奠參將李澤疏中。致軍賠累逃者甚衆，乞臣告示，以杜後來。臣語守道曰：“人言該鎮廉，要此參貂許多何用？”對云：“本道亦曾面問該鎮。謂舊規初任，京中相知者有番規禮，過此不敢取也。”臣因出示云：“該衙門姓名姑不直叱，以傷雅道。但此等參貂，枝枝怨毒，張張詛咒，用以入藥，則刳軍之肉以養身，身不肥；用以禦寒，則剥軍之皮以衛頭，頭不安；用以賂當事，則盗軍之物以買官，官亦不久。”各處禁諭，全遼軍民無不共見。
由是觀之，杜松而廉且勇耶，功且正耶？盡在各詳揭之中，臣不得而知也。馬拯而嫉之害之耶，扼吭而制之耶，亦盡在各詳揭之中，臣不得而知也。上候聖明之獨斷，下待科臣之自評。總之，有此實録在耳。惟是近來“廉、勇、功、正”四字不明，松以此而誤知己，任松者以此而壞封疆，庇松者以此而混朝議，借彼伸此，枝節旁生，臣實耻之，不得不述各將詳揭，以冀科臣之一悟。所謂不以臣言止科言，而以地方之言止之者，此也，非願多言求勝也。伏乞敕下兵部議覆，將高貞等各詳揭嚴行核勘。如果杜松真廉、真勇、真功、真正，即治馬拯嫉害之罪；如其不然，則科臣當捨松，聽朝廷三尺法，不宜護惜太堅，而且自遺失言之悔。臣無任激切待命之至。
緣係搗巢真態畢形，科臣成心不化，謹備述各將首辯文詳，恭呈睿覽，懇乞乾斷，以彰公道，以省議論事理。未敢擅便，為此具本，專差承差夏國寶親賫，謹題請旨。
萬曆三十七年十一月初六日
熊廷弼集卷四
巡按奏疏第四
請蠲免疏
題為邊地被灾，民苦已甚，懇祈聖慈酌議蠲折，以蘇危困事。
據整飭寧前兵備右參政兼按察司僉事馬拯呈，蒙臣并總督軍門、巡撫都御史各批呈，依蒙行，據寧前管糧通判張四德呈稱，遵行親詣查勘，得廣寧前屯衛所屬驛堡并屯寨等處，及寧遠衛中右所管屬地方，沿丘履畝踏躧，得高田薥縠盡行枯槁旱死，蘇豆稻稗亦勒無穗，窪地禾稼雖存子粒，多半瞎秕，雖經七月二十七日天降無益大雨，苗禾預已乾死十分之七。隨據東關驛等處生員錢守廉、軍民張松等各泣稱，八月十八日驟降大雨，連下冰雹，雖消尚遺，打傷秸穗，逐一親行查勘明白，合無通融民便。
俯照三十五年折徵事例，有灾無收，榖五分，豆八分，姑准蠲免。至於虧損軍餉，於本鎮主客年例餉銀内放給；其無灾有收，榖五分，豆二分，穀每石照軍餉例折納，銀一錢二分五釐，豆每石折銀二錢五分，各照輸納緣由，呈報到道。
據此，看得所屬寧前二衛被旱灾地方，寧遠衛、中左所、連山、曹莊二驛站并中後所五處，禾稼雖被旱灾，其有灾者止有十分之三，尚可照舊追徵本色，穀豆輸倉，無容查議。至於前屯衛、中前所、高嶺、沙河并中右所、東關驛六處地方，乃被三伏亢旱，苗多枯死。及至得雨甚
卷四 巡按奏疏第四
143 晚，又復為冰雹所傷，糊口已嘆無資，錢糧將何輸納？邊民情出萬苦，
據灾實有七分。既經通判張四德踏勘明確，呈報前來，乞要盡將田糧蠲免。但查係額餉，為民固當蠲糧，恤軍尤當處餉，倉庫罄竭如洗，奈無措處，以抵蠲免，似難允從。
及查前屯衛、中前所、高嶺、沙河并中右所、東關驛六處地方，有灾無收田共五百五十一頃八十六畝六分零，該穀豆一萬一千三百四十九石五升二合零。合無呈乞，照依軍餉事例题請折徵，内穀該七千二百二十二石一斗二升四合零，豆四千一百三十六石九斗二升八合零。每穀二石抵豆一石，每一石折銀二錢五分，外加耗三升，照數追徵送倉。仍移文餉司，與無灾有收本色穀豆搭放給軍，庶錢糧不失原額，軍民胥得少蘇等因。
又據整飭金、復、海、蓋兵備兼管苑馬寺事副使閻鳴泰呈，據代金州海防廳事岫岩通判戴章甫呈稱，會同金州衛掌印指揮福將，率領各所千户周永祚等并軍餘徐疚兒等親詣本衛被灾處所踏勘，各所地方榖苗已被亢旱枯槁，豆種亦無一粒下田，薥苗稍長三分之一，到今十室九空，家如懸罄，壯者散而四方，老稚難免溝壑，悲聲載道，不忍見聞。
查得左所地方，自棘針鋪起，至旅順口堡止，俱係灾傷，薥豆苗盡無歸家。右所地方，自五具牛屯起，至兔兒島、于官屯止，薥榖豆并無歸家。止河口薥苗頗收三分之半，豆苗亦無；中所地方，自花山起，望海堝止，薥豆亦無，止有劉官寨東西不滿七里、南北不滿四里，薥苗頗收二分之上，豆苗亦無；前所地方，自大樹林起，至黑魚灣止，薥穀豆亦無，止有麻場東西不满五里、南北止有三里，薥縠頗收二分之上，豆苗亦無。歷踏勘的，小民憂惶，欲將本年應徵原額屯科米縠豆共三萬三千八百八十一石三升三合一勺五抄一撮，内米九百七十七石三斗一升二合五勺一抄一撮、榖二萬一千九百一十九石五斗六升八合一勺七抄九撮、豆一萬九百八十四石一斗五升二合四勺六抄一撮蠲免，以克賑濟之需。
又公同復州衛經歷何名標、本衛掌印指揮周維岳、管屯指揮顔永144
熊廷弼集
正率領各所千户張得功等軍餘管騷兒等，親詣所屬沿屯，挨地踏勘。得本衛各屯堡田地，自春大旱至六月初三日方得雨澤，高崗雖槁，下窪約有五六之望，以後并無雨澤，遍起蟲灾，穀被綿蟲，薥被蜜蟲，盡皆食死，黄菉、小豆、雜田俱未下種，人民饑荒逃竄。
勘得上窪沙土屯寨約有一二分收成，其長生、墳門等島并臨城屯寨十分大傷，遍地荒蕪，顆粒無收。通共灾傷不等，約有九分重傷，止有一分收成。其本年原額屯科米榖豆共二萬四千二百三十六石三斗六合四勺五抄一撮，内米二百七十六石四斗五升三合、縠一萬七千五百四十石八斗一升三合九勺五抄一撮、豆六千四百一十九石三升九合五勺。軍民欲照萬曆二十一年救荒恩例蠲免五分，餘照軍餉事例，每穀一石折銀一錢二分五釐，每米豆一石折銀二錢五分，庶邊餉不致有缺，而人民得以援生。
又會同蓋州衛管屯指揮王化溥、經歷馮汝騮親詣本衛，遞運所屯熊岳堡、虎都、馬谷、馮家屯、落水寨、湯池、上下河寨、王帽屯、接官亭、海山寨、田家屯、排叉屯、灰場屯等處一帶屯寨踏勘，得屯科田地，自春布種，子粒在地，方能出土，未得寸雨，黄菉、小豆不曾種地。至五六月内，薥穀方有出穗，又遭油綿二蟲，將薥豆苗禾盡行吃罄一空。榖禾稍有一二尚存，又兼海蟑螂毒蟲蠶食殆盡，軍民秋成大無所望。
隨據屯軍董尚文等極口供稱，禾稼盡遭三蟲殘害，錢糧何以上納，軍民日夜驚惶，已弃故土，遠逃他鄉栖身。及查該衛本年原額屯科米榖豆共三萬一千三百七十八石七斗八勺，内米三千四百七十八石七斗七升六合六勺五抄、穀一萬八千八百六十四石六斗二升五合一勺五抄、豆九千三十五石二斗九升九合。乞欲將蓋州城西北有灾青石嶺等屯寨三十六處，屯科米一千六十九石二斗五抄、縠五千一百三十六石五斗、豆二千四百一十二石七斗八升九合，本折各一半，米豆每石折銀二錢五
分，穀一石折銀一錢二分五釐，城東南灾傷馬攔谷等屯寨八十三處，屯科米二千四百九石五斗七升六合六勺、榖一萬三千七百二十八石一斗二
卷四巡按奏疏第四
145 升五合一勺五抄、豆六千六百二十二石五斗一升，俱全改折色緣由，造
册具呈到道。
據此，除海州衛被灾稍輕不議外，案查萬曆二十一年蒙前撫、按會題，金州衛、黄骨島等屯堡七十七處有灾八分，石河等屯堡一十九處有灾七分，屯科米穀豆内蠲免一半。請發部銀抵補，折徵一半，米豆每石折銀二錢五分，穀一石折銀一錢二分五釐，題奉欽依，遵行在卷。
該本道看得，金、復一帶地方簇擁，群山環濱大海，磧沙斥鹵在在難耕。即豐之年猶虞不給，矧今歲自春徂夏寸雨不沾，二麥三苗一炙俱盡。其民負老携幼絡繹奔逃，即善言勤慰，終莫能止。雖為之開倉平糶，僅令米價之不腾，而彼已蕩産罄家，安索斗升以自活？二十一年灾亦僅止七分八分，今則被灾在九分以上矣。人情汹汹，較之往時，大是不侔。非破格蠲折，則目前無食，來春無種，居者紛有逃心，逃者永無歸念。人之不存，賦將安出？所當半蠲半折，以示優恤，而廣招徠者也。
蓋州雖稍稍收成，而蟲螟復加蠶食，望之似乎有田，攫之則多無粒。西北一帶接壤海州，猶堪糊口，所當本折各徵其半；東南半壁連茅金、復，被灾頗甚，所當全改折色，以示寬恤者也。伏乞作速题請，將金、復二衛比照萬曆二十一年题准事例，蠲免五分，折徵五分，所蠲之數乞請部發銀兩抵補。其蓋州衛似應本折分别徵納，庶煢煢子遺得以苟延殘喘，將來錢糧猶望措辦有人，而南衛地方不致空虚等因，各呈詳到臣。
據此，隨經駁行寧前、海蓋二道再加查議，應蠲應折徵納確數速報，以便會題施行去後。續據寧前道參政馬拯呈報，與前相同。及據海蓋道副使閻鳴泰呈，查金、復二衛被灾地方屯科，應免一半五分，該米六百二十六石八斗八升二合七勺五抄五撮五圭、榖一萬九千七百三十石一斗九升一合六抄五撮、豆八千七百一石五斗九升五合九勺八抄五圭，照例每米豆一石折銀二錢五分，穀一石折銀一錢二分五釐，通共該銀四千七百九十八兩三錢九分三釐五毫六絲七忽一微二纖五塵，乞早
146
熊廷弼集
題請蠲免。仍行户部管糧衙門，於部發主客錢糧内，核查逃故官軍銀兩，通融扣補，其應改折色一半五分，該米六百二十六石八斗八升二合七勺五抄五撮五圭、穀一萬九千七百三十石一斗九升一合六抄五撮、豆八千七百一石五斗九升五合九勺八抄五圭，每米豆一石折銀二錢五分，每穀一石折銀一錢二分五釐，并蓋州衛應徵本色米五百三十四石六斗二抄五撮、榖二千五百六十八石二斗五升、豆一千二百六石三斗九升四合五勺、折色米二千九百四十四石一斗七升六合六勺二抄五撮、穀一萬六千二百九十六石三斗七升五合一勺五抄、豆七千八百二十八石九斗四合五勺，每米豆一石折銀二錢五分，每穀一石折銀一錢二分五釐，通行查照徵收，庶軍民少得蘇困緣由，呈報前來。
據此，案照先據寧前、海蓋二道、管復州參將事游擊張昌胤各呈，寧、前、金、復、蓋州五衛地方，本年春夏亢旱、田苗枯槁灾傷等情已經批駁，該道查勘去後。今據前因，該臣會同總督薊遼保定等處軍務兼理糧餉經略禦倭都察院右都御史兼兵部左侍郎王象乾、巡撫遼東地方贊理軍務兼管備倭都察院右僉都御史李炳議照，遼左之地，非斥鹵則砂磧，即使歲歲豐穰，向不足以糊軍民之口，而辦惟正之供也。矧今歲自春徂夏，亢旱如焦，夏末秋交，雹蟲為祟，苗則槁矣，實何有焉？民且莫必其命，税又孰從而出乎？
所據寧前、海蓋二道查報灾傷，如前屯衛、中前所、高嶺、沙河并中右所、東關驛六處與蓋州城東南一帶被灾頗重，蓋州城西北屯寨被灾頗輕。至於金、復二處，灾傷甚重，民且逃流。時臣巡閲，六月在金、復，七月、八月在寧前，躬率官民祈禱雨澤，焦枯愁慘之狀，無一人無處而不聞且見者，是可坐視而不救乎？救之之法捨蠲折無繇焉。及查遼鎮軍丁月糧，遇放本色米豆一石如穀二石，遇放折色，銀止四錢。若照勘灾折徵事例，每米豆一石折銀二錢五分，穀一石折銀一錢二分五釐，合無將前屯衛、中前所、高嶺、沙河并中右所、東關驛六處屯科，該榖七千二百二十二石一斗二升四合零、豆四千一百三十六石九斗二升八合零，照例每穀一石折銀一錢二分五釐，每豆一石折銀二錢
卷四巡按奏疏第四
147 五分，外加耗三升；蓋州衛東南八十三處屯科全改折色，米二千四百九
石五斗七升六合六勺、榖一萬三千七百二十八石一斗二升五合一勺五抄、豆六千六百二十二石五斗一升，俱照例每米豆一石折銀二錢五分，穀一石折銀一錢二分五釐；蓋州西北三十六處屯科本折各徵一半，内本色米五百三十四石六斗二抄五撮、穀二千五百六十八石二斗五升、豆一千二百六石三斗九升四合五勺、折色米五百三十四石六斗二抄五撮、穀二千五百六十八石二斗五升、豆一千二百六石三斗九升四合五勺，每米豆一石折銀二錢五分，穀一石折銀一錢二分五釐；金、復二衛屯科應蠲一半，該米六百二十六石八斗八升二合七勺五抄五撮五圭、穀一萬九千七百三十石一斗九升一合六抄五撮、豆八千七百一石五斗九升五合九勺八抄五圭，應改折色一半，該米六百二十六石八斗八升二合七勺五抄五撮五圭、穀一萬九千七百三十石一斗九升一合六抄五撮、豆八千七百一石五斗九升五合九勺八抄五圭，每米豆一石折銀二錢五分，穀一石折銀一錢二分五釐，俱送各倉收聽搭放軍餉，仍作本色開銷。其
應蠲米穀豆，照例每米豆一石折銀二錢五分，穀一石折銀一錢二分五
釐，共該銀四千七百九十八兩三錢九分三釐五毫六絲六忽一微二纖五塵，俱係額餉之數，民可蠲，軍不可少。聽該部酌議補發，或於本鎮逃故官軍銀兩通融扣補，庶軍民困苦可蘇，而孤懸重鎮無虞矣。
伏乞敕下户部，再加查議覆請，行下臣等遵奉施行。
緣係邊地被灾，民苦益甚，懇祈聖慈酌議蠲折，以蘇危困事理。未敢擅便，為此具本，專差承差王好謙親賫，謹題請旨。
萬曆三十七年十一月十六日奉聖旨：“户部知道。”
查録理學名臣疏 題為查録理學名臣，乞賜謚典，以崇風教事。
頃，皇上俞禮臣會議謚法之請，仰惟聖意，所以留神法戒、垂示148
熊廷弼集
後祀者甚至。臣巡按一方，謬兼學校，風化所關。倘地方有名儒而不舉奏，實負皇上德意，臣則何敢？臣竊見義州衛故給事中賀欽，崛起邊方，力崇正學，在諫垣以直言聞。成化戊子，京師灾，上疏極言應天以實不以文，不報。自劾，又不報。乃以疾歸，構小齋，讀書其中，杜門不出者十餘年。後薦起陕西參議，以母疾力辭。且陳四事，一講聖學，一薦賢才，一處近習，一修禮樂，疏報聞，且允辭，而欽竟用終焉，當時惜之。
其為學主於躬行實踐，爲臣必期盡忠，爲子必期盡孝，冠婚、喪祭、服食、起居一本自然之理，而力行之，如是自治，如是誨人，如是而始，如是而終。其行實載《遼志》《吾學編》《釣臺記》《醫閭集》諸書極詳，臣不能更僕述。今第觀其化行於鄉，鄉人故重佛老及諸不經之神，欽為製祀外神文，俾祀而焚之，一時翕然信從。而异端遂息。邊將有撲殺獻績者，見欽即吐實曰：“不忍欺。”城中亂卒焚劫，見欽往諭，即羅拜而散，城賴以全，而欽之教化可知也。欽没，而鄉人思之不已，以凌溪為欽樂所，構爲祠，歲時祀之，至今言必稱醫閭先生，而欽之遗澤可知也。是時理學儒臣，如檢討陳獻章、修撰羅倫、尚書張懋，皆雅相契重，樂為師友，而欽之所學又可知也。没之久，而遼東名撫李承勛奏宜從祀，王之誥奏宜建祠，令有司春秋禮祭，衣巾其子孫，供祠事，贈官階，賜謚號，而欽之定論又可知也。
臣粗愚，素不習講道學，每見講道學者往往言是行非，盗名欺世，心竊耻之，而于欽不能不尊崇斂敬焉。蓋立朝疏論既鑿鑿乎其如彼，居鄉教化又彰彰乎其如此，身没百年，而遼之人事之如一時，稱之如一口，非甚盛德、久而不忘者如是乎。而褒崇之典久焉未伸，甚非所以崇儒學、獎名教而勵風化也。臣見遼東將官，一時感慨奮激而殞身者，皆得蒙國恩，贈官録蔭，賜謚建祠，厚食武功之報，而文行如欽，嘉言善行，深入人心，所以感發將吏、親上死長之誠為何如者，而其報顧可後哉？
近蒙皇上俯允臣等增額之議，遼左文風翕然一變。若復微顯闡幽，再舉斯典，則文章得理學而益實，道德與功名而并隆，聖教廣被于遐
卷四 巡按奏疏第四
149 荒，儒化遠軼乎千古，斯亦名賢之遭逢，而聖世之美事也，百年禮樂有
待而行。伏乞敕下禮部會同九卿科道再加詳議，如果臣言不謬，乞將故給事中賀欽俯賜謚號，以發真儒潜德之光，而彰熙朝崇文之盛。人心幸甚，臣愚幸甚。
謚係查録理學名臣，乞賜謚典，以崇風教事理。未敢擅便，為此具本，專差承差田大棟親賫，謹題請旨。
萬曆三十七年十一月二十八日
五駁兵科疏
題為勘事愈辯愈晦，懇乞聖斷，并遣科臣會勘，以省聒瀆事。
日者，臣疏駁兵科朱一桂，止於備述諸將詳揭，仰候聖明獨斷，俯冀科臣自悟。竊意科臣可以無言，即欲辯諸將之詳揭，亦應出杜松，不應出科臣，而不意科臣又代松辯也。辯參貂之事，為道無此詰，鎮無此對；辯諸將之詳，為非臣示意，則道臣羅織，而其辯且精也。信斯辯也，指授道將，妒害功臣，又添一重罪案矣。
臣誠自厭多言，又不得無言。臣也愚，不識殺降陷衆可以為勇，騙軍扣銀可以為廉，撥賴尋死可以復用。科臣詡詡焉，述通國之論，而咎臨敵易將之非，此為杜松辯廉勇也，臣復何言。參貂之說，證松廉者亦有京、洛之書，非鉗壓朝紳也。該衙門姓名指總鎮衙門，非兵科衙門也。臣實失於明注，使科臣認真洗解，此為衙門辯規禮也，臣又何言？乃鎮道相語，則實有此事矣。守道謝存仁，素心人也，無妄語。頃又問之，云：“去年在廣寧與松閑語。松云：＊昨將幾百兩銀子往東邊買參貂去。”守道云：“往時都是軍賠，不該去買。”松云：“京中相知者這番規禮断不可少，此後可以不買。””蓋好作商量，非詰也。道臣不敢直言相詰，松不肯對道臣明指為誰。科臣之為此辯也，以為不得饋送相知為誰之證則可；若云貂參買否不可知，則道將各揭俱在也，而誰其誣之？
150 熊廷弼集
至於億度諸將投揭之意，為承望風旨，即非臣示以意，而為馬拯
迫脅諸弁，共爲羅織，符前日之譖，以堅臣心之説，在科臣竊笑諸弁之投揭為扶同，而臣亦竊笑科臣之代辯忒苦思矣。且夫諸將首辯皆請詳文移，非私揭也；臣皆行道并勘，非受私揭也。殺降者於法無赦，諸將申詳之意或畏抵出首而求免，也未可知；或道臣迫脅而羅織，也未可知。但疑其意在承望風旨，不知殺人何等事，各認數十顆而甘一死，以實臣論杜松之言，恐諸將不爲也。即迫於臣威，免符馬拯前日之譖，而自入羅織，以成後日之獄，恐諸將又不爲也。
科臣徒謂臣攬轡一方，嘘吸變霜露，叱咤成風雷，司道而下自非卓然有立者，鮮不惟所頤指而氣使，况此麽麽武弁，專伺喜怒，以爲俯仰，而不知按臣之外尚有督撫，兵權尤重按臣，五日京兆而督撫有常尊者。今勘事亦關督撫，夫獨無喜怒，而諸將不伺，捨兵權常尊，而惟按臣指使，恐諸將又不為也。撫臣與科臣宋一韓同鄉，巡道與科臣同郡、同年，又督餉延鎮時與杜松同事，而新鎮臣又與松結義。且科臣，門生也，必盡捐梓里知交之雅，容臣嘘吸叱咤于其間，而且任拯之迫脅，恐撫、鎮、道亦不聽諸將為也。
八月間，巡道以事體難處，乞添一道會勘。臣明告之曰：“惟貴道專勘可以服舊鎮之心，塞兵科之口，吾固欲借貴道示公耳。”乃近疏引嫌，又付之下手御史矣。夫既借巡道以示公，又付後來以完勘，臣一入關，而指授誰為臣掩，迫脅誰為拯庇，冤屈誰為松枉，願科臣毋過為松憂，而預以威制主，使掣臣肘也。若乃任馬拯而副知己，安封疆與否，臣亦慮之，而臣亦覺之矣。
近貴英款事報完，惟拱酋尚在講折。但明旨雖云“督撫官便宜行事”，而督撫尚畏中制，不敢任也；以付馬拯，馬拯日被譏彈，不敢任也；以付楊暉，乃近日又聞有造款成，必奪某缺與暉之説者，以致陰撓，漸布疑譖，而楊暉又不敢任也；以付通使陳槐，若陳槐再不敢任，拱、歹再逞，而大勝堡之事再見，此文墨糾纏，内外牽制，上下推托，而人心不和之故也，非獨拯過也。拯未媚虜，何誤知己？未陷城堡，何
卷四 巡按奏疏第四 151
壞封疆？理直事正，何混清議？青天白日之下，衆目任視，衆口任言，何必指掩手塞？又願科臣無過為臣慮，而預以後人覺臣、代臣恐也。乃臣則因此而自傷亦已極矣。
當哈流兔報捷之時，假使臣亦扶同誇功，豈不内外無間，免此唇舌？衹緣不敢欺罔朝廷，是以點破殺降，冀松善彌後言，不圖為松者日作日壞，庇松者日激日深，致臣盡發其狀，以有今日，非臣本意也。及大勝堡陷覆之日，又使臣但秦、越相視，豈不利害無關，免此煩惱。衹緣不忍殺戮生靈，是以急欲收拾，借拯暫理敗着，不圖恨拯者日吹日求，爲拯者日畏日阻，使款不得結局，以至今日，亦非臣本意也。
且松之去也，臺臣張爾基參之，科臣胡嘉棟參之，雖宋一韓亦參之。後兵部見其拼死，復參去之，而臣參乃獨後。不知科臣何見，而獨以斥松加臣。馬拯之陞也，撫臣先移書於内，欲留之，臣始議留，後因巡道言大同善地，又不欲以寧前苦之，僅留三月。而其後疏留久任，则又撫臣意，撫臣筆也。不知科臣何見，而獨以庇拯加臣。
臣初建議，于河西養兵蓄銳，俟虜境上，不宜常出塞，久暴我師，未嘗言款也。後督臣移臣書云：“插漢諸酋俱聽薊門撫款。”復差通官往諭虎墩兔罕及黄台吉、拱兔三大酋，爲遼講款，而兵部亦條上款議甚具。臣五月初《查參大勝堡疏》始有“部院議款業從誤處收拾”之説，款不自臣始也。不知科臣何見，而獨以“斥松故絀戰，用拯故主款”之説加臣？
科臣而言戰款，則言戰款已矣，無故相加，而且以為買貢為誤機，臣即勝心盛氣，不亦宜乎？其後科臣既以此説加臣，而臣亦遂直任之不辭，侃侃然反覆申明，以為保全地方計。人第見其後之疏論如此，皆忘其所以，而曰：“斥松者，非他人，按臣也，松去而地方失事，按臣責也；留拯者非他人，按臣也，留拯而付托不效，按臣責也；主款者非他人，按臣也，款議而虜尚稽盟，按臣責也。”自以此責盡交於臣，於是伺臣者日幸款之無成，以爲口實，而竞不察始初之斥松者、留拯者、議款者為誰。又捨却松未去時敗覆光景，而第以去後之烽燧時聞謬為松
152
熊廷弼集
解。此非成心，則不看邸報之過也。
雖然，不揣職分，强與人事，自取懊惱，臣實過矣。此臣之所以自傷者也。臣以歸結勘事屢疏，俱蒙聖旨。不見部覆，議論紛紛，何日而定。嘗記往時播地之勘，督臣王象乾所持本正，而中外袒郭子章之説竟紛紜者數年；東事之勘，徐觀瀾所持本正，而驅逼西還，待楊應文一往，而其局立結。今日之事，非得楊應文其人者，而誰與了此哉？
伏乞敕下兵部議覆，特遣科臣一員與臣下手御史會勘，正罪耶，足以示公，叙功耶，足以庇私，誠為兩便。至於馬拯，科臣既疑有迫脅羅織情弊，其有無，臣不能知，但先可迫脅諸弁共爲羅織，以符前日之譖，則後亦可迫脅問官，共為鍛煉，以實諸弁之言。蓋官在則權在，或不得不爲其所脅耳。似應解任聽勘，以奪其權。所有印務款事聽撫臣暫委料理，待勘完日，有無迫脅，再作區處。
抑臣又有感於科臣之疏也。凡臣疏于部覆下，皆兩置松、拯責詞，以俟酌議，而科臣獨曰，如果臣言爲是，馬拯何辭妒害，委當坐三尺之誅。即或臣言未當，臣職專主封駁，亦豈任失言之悔。夫曰臣言未當，便是杜松罪案，何於馬拯，則確云委當坐誅，而不加松一字乎？拯不可與職主封駁者并論是也，獨不可與松并論乎？即職主封駁者不任失言之罰，而悔亦不肯乎？行而不悔，則殺降開釁，欺君誤國而不顧；言而不悔，則徇私蔑公，欺君誤國而不顧。科臣自恃封駁，以失言為無妨，呶呶不止，其病根全在不悔，此孟軻氏所以有易言無責之戒也。國制，言事者不許虚文泛言，若挾私搜求細事，及糾言不實者抵罪。臣今乞與科臣各書連坐結狀一道，送部立案。如果馬拯妒害是實，則并坐臣罪；如果杜松殺降是實，則并坐科臣罪。庶幾放其悔心，不敢妄言。此今日省議論一法也。統乞聖裁施行。
緣系勘事愈辯愈晦，懇乞聖斷，并遣科臣會勘，以省聒瀆事理。未敢擅便，為此具本，專差承差陳繼明親賫，謹題請旨。
萬曆三十七年十二月初二日奉聖旨：“兵部知道。”
卷四巡按奏琉第四
153 閲視疏
题為虜衆内附，邊患稍寧，乞及時大修邊政，以永圖治安事。
臣於萬曆三十七年二月十二日欽奉專敕，令臣將萬曆三十四年正月起，三十六年十二月終止，三年内錢糧等項八事，及一切應行事宜，查照先今事理，遍行所屬地方從實查閲等因。
臣遵奉簡命，朝夕冰兢，自寧前、廣寧、遼、瀋、開、鐵以至金、復、海、蓋等處，無處不遍焉；自錢糧、險隘、兵馬、器械、屯田、鹽法，以至胡馬、逆黨等事，無事不核焉。自督撫、鎮道、副、參以下諸臣，無臣不察焉。先是，各道造報閲册容有沿舊套、裝門面者，臣復檄以事關奏繳，地方可以欺臣，臣不敢欺朝廷，逐款親筆批注情節，駁回另造。續據册報稍加删改，而臣之心力則既盡此矣。除將查閲過八事緣由備造文册，并原奉敕書恭行奏繳外，所有文武功罪例應分别奏請，臣恭繹敕書云：“邊臣果能着實修舉，著有勞績，及踵襲故套、搪塞誤事者，俱從實具奏，以憑賞罰。”
蓋程量功罪，所以示激勸而鼓舞邊吏也。今閱内諸臣果能著有勞績，臣何敢蔽功；果無搪塞誤事，臣何敢苛罪，而兹且何如哉。以言乎錢糧，則耗於撫賞，耗於當季，耗於買馬侵冒，不趐不積也；以言乎險隘，則新地弃而東疆壞，老邊弃而西垣壞，堡臺廢而守望壞，不趐不修也；以言乎兵馬，則老弱虚糜，精壯坐食，教場盡為秫圃，而不一練也；以言乎器械，則甲單盔敝，刀卷矢亡，火器盡置高閣，而不一整也；以言乎屯田鹽法，則役軍私種，或養廉數千石，或子粒數百石，而官家不聞開一寸土也，賣窩買窩，或以勢逼出通關，或以情壓買糧票，而軍士不得沾一分惠也；以言乎胡馬、逆黨，則買老弱以冒價，而壯大者聽夷牽回也，間殺降以邀功，而回鄉者不爲安插也。
由是觀之，無一而非踵襲故套、搪塞誤事者也。豈惟不當叙，即人人而罪之，亦復何辭？惟是提衡謬而持正之難，時地苦而展錯之難，流俗靡而超拔之難，體情量物，固有未可以一概過求者。除原任分守道布
154
熊廷弼集
政使張中鴻聽勘歸結，原任海蓋道右參政楊位告老休致外，見任寧前道右參政馬拯，原任開原道，今陞江西參政石九奏，年深應叙，且西撫長昂、拱兔，東撫宰、煖、北關諸酋，勞績委難泯没。但查拯閲内數有竊掠，雖不止寧前為然。九奏去秋邊事雖不緣本官所致，然不免為功中之過。况經考滿，已陞一級，與副、參以下雖年深而無功可見者俱不敢叙。又將領陸續自臣論逐者十有二人，搜索頗盡。今查道將中應劾者得二人焉，其原任分巡道按察使郝大猷、見任右屯營游擊張應種乎？應准養病者得二人焉，其巡撫標下副將趙紳、總兵標下游擊崔吉乎？
臣去年之參郝大猷也，止為馬價一事，而罪不止於馬價也。其為人也，柔媚無骨，傾府庫以悦舊撫鎮之心，而恣其所用。自以欽發賞功胖襖、邊夫馬駒等銀數萬金為舊撫當季，而庫藏空矣；自歲奉數萬金换舊鎮所收老弱馬匹，而馬價耗矣；自撫賞驟加至三萬餘金，而子銀竭矣；自差官蘇、杭買貨還者，每驗輒數百金、樣段十數匹，方行估削，而夷貨濫矣；自承贊畫之檄，領兵馬往開原誘殺宰賽，而邊釁開矣；自借巡邊為名，往遼陽主吴希漢與奴酋盟誓，而國體辱矣；自入各將賄，與舊撫鎮言陞則陞，言調則調，饋送少不周者參處立至，而寵賂彰矣；自署海道，不三月更换委官二十餘人，或一百，或二百，而衆議騰矣；自署户部，得羨數千金，又歲得未登贖銀千餘金，而操守壞矣。此一臣者，脂韋成性，營幹通神，當聽吏計黜處，以警官邪者也。今春之調張應種也，為其不堪衝邊也，而不止於衝邊不堪也。其為人也，口多游詞，外虚恢，而中實貪婪，無所顧忌。
一、在戚家堡為部軍所告，賄侠郝巡道，而調寧遠矣。一、在寧遠為軍民所訐，行求舊撫鎮，而調開原矣。一、索取常例，月扣軍餉四五十雨，而李必茂等扣送矣。一、更换旗牌，每名得銀五兩免换，而劉世亨等過付矣。一、領闔營軍陸續採打柴木，賣銀千餘兩，而修城爲騙局矣。
一、占使騾四十頭，日每輪載所造各色器物運赴廣寧私家，而馱炮爲名色矣。
卷四巡按奏疏第四
155 一、生辰諷各軍孝順，馬步每隊各攢銀五兩，約四百金上壽矣。
一、伊男張士彦赴京襲職，駕言缺費，科門下殷實員役數百金充行橐矣。
一、占軍匠織網、結席、造器、駕鷹、打魚等項，而取盡錙銖矣。
此一臣者，桑榆已逼，溪壑難填，所當革任回衛，以恤軍困者也。至於趙紳、崔吉兩人者，皆謹敕無過。顧其人已老矣，一以眼疾借差，一以沉疴辭印矣。當跛撫眇鎮之日，或將同病以相憐，豈文襄武奮之時，而得借閑以自便。所當放回養病，無礙傳宣者也。等而上之，則督撫鎮臣矣。除見任督臣王象乾、撫臣李炳皆以一時重望，兩月淺勞，未敢妄叙外，舊督臣蹇達，其物故者也；舊撫臣趙楫、舊鎮臣李成梁，其各以弃地事聽勘；杜松則以殺降事聽勘者也，而臣又何叙乎。
臣惟閲視之有劾也，所以懲欺玩也；其有叙也，所以勸勤勞也，兩者并行，所從來久，而一旦以邊政不修之故，至遼獨有罪而無功，豈不爲諸臣職業羞？至臣閱，獨有劾而無叙，又豈不為朝廷大典羞？諸臣而念為職業羞也，則當求所以稱之，而毋怠玩偷安，再墮其官守；諸臣而念為朝廷羞也，則當求所以報之，而毋甘罪忍過，再外於褒嘉。度必有惕然愧悔、翻然省改而不容自已者，是則臣之不叙，乃所以善勸邊臣，而深於叙也歟哉！
蓋臣嘗推原閲視之本意，未嘗不嘆先閣臣高拱謀國之忠，而恨節年邊臣誤國之罪也。虜自嘉靖庚子猖獗以來，朝廷屢行修舉邊務，卒以侵擾，不得閑暇。迄隆慶庚午間，俺酋不忍舐犢之愛，叩關請臣。于時高拱獨排衆議，力主封貢。蓋其本意直欲得一閑暇之時，大修邊政，永圖治安，此朝廷制禦之微權，而老成籌邊之深計也，閲視之役實起於此。今閑暇四十年，封貢不為不效矣。假使邊臣果能趁時積我錢糧，修我險隘，練我兵馬，整我器械，以至屯田、鹽法、胡馬、逆黨等事皆一一修舉如拱言，豈不食足、兵强、垣堅、壘厚，可戰、可款常操其權於我，而不意相率狃款弛備，偷取一切，人復一人，歲復一歲，浸淫弊壞，以至此極也。
156 熊廷弼集
拱疏曾屬望邊臣云：“毋使臣等一念謀國之忠，他日翻成誤國之罪。”今其言驗矣。甚矣，邊臣之誤國而負拱也。遼左往年虜款，諸臣有其暇，而不肯爲；今年虜逞，諸臣欲有爲，而不得暇。故前者臣疏《申明款議》，其要領所在實與拱意相爲符合。今宰賽效誠，來酋革面，拱兔受款漸有次第，三月以來，西陲無事，不可謂非寧静之一時也。趁此閑暇，作一事則得一事之力，早一日則有一日之備。往者不可諫，來者猶可追。臣是以有感於閲視之本意，而反覆三致意焉。
伏乞敕下兵部再加查核，將郝大猷等覆議上請，明示黜罰，使邊臣咸知愧懼，不敢搏弄虚文、自取罪戾，仍嚴諭自今以後，務將八事著實修舉，克著勞績，無使朝廷賞賚之典懸而不試，則人心愈加激勸，邊政益舉，而治安可圖矣。
緣係虜衆内附，邊患稍寧，乞及時大修邊政，以永圖治安事理。未敢擅便，為此具本，專差承差許世光親賫，謹題請旨。
萬曆三十七年十二月十一日奉聖旨：“該部知道。”兵部覆：“奉聖旨，是。”
修邊舉劾疏
題為修完沿邊城堡臺墙，并舉劾勤惰官員，以重保障事。
臣奉命按遼，自出關以來，照得遼東邊面，非有崗巒之阻、關隘之塞，所恃者，不過城堡以容兵衆，墩臺以明瞭望，壕墙以制衝突，非有它繆巧也。河東沿河一帶，虜衆駐牧，出没無常，其于防禦尤爲吃緊。邇來臺堡坍塌，間有存者，低矮易躋，且係泥砌，一掘即倒，又無壕塹阻當，虜騎鞭稍一舉，頃刻數十里，以致時時攻劫屯寨，抄掠道途，民廢耕種，人阻往來，千里膏腴鞠爲蓁莽，東北一望，良可寒心。
臣又東踏疆界，起自東州堡，經馬根單、散羊峪、清河、一堵墙、碱場、孤山、灑馬吉、靉陽、新奠、大奠、永奠、長奠一帶，城垣多係
卷四 巡按奏疏第四 157
亂石堆垛，原無灰汁灌砌，年久開裂，人足一震，石輒纍纍自下，所至倒塌。都城漫坡，門瓮俱無，但存缺口，人皆野住，不敢進城。問之，則云：“有虜之時，便于騰山逃命。”似此城無堅壘，人無固志，若不修理，而建酋一動，東邊十數城非我有也。
因此牌行分守、開原、海蓋三道，督同各該將領，分别極壞、次壞工程，逐堡、逐臺、逐里、逐丈明白估議去後。續據各道查覆，除次壞工程尚待後舉外，其應修極壞工程，并所用物料、人夫、軍夫、鹽菜、銀兩備細造册呈詳到臣，批允修理，仍動臣衙門贖銀放給鹽菜外，本年六月内，臣巡歷金、復、海、蓋，路過頂石山堡，據堡民禀稱，該堡無泉，生畜難聚，情願改復熊岳舊堡等情到臣。
臣惟屯堡原為生聚人民而設，必乘地氣，方保吉利。熊岳堡自萬曆十五年改移于饅頭山後，背陽面陰，生氣既絶，懸崖欺逼，形勢更凶。且城内無泉，人民逃徙。查據當初改設主意，不過以山上可避虜耳。臣從馬上三箭三貫其頂，無謂陡滑難登，縱使得登，而群數千人露立于一頑石之上，四面攢矢，將何遮攔？及經過熊岳舊堡，係古縣治，川原平敞，山水環集，人物財賦在遼、元爲盛。此善地也，地方居民皆願修葺。
復牌行海蓋道查議，造册詳報到臣，批允改復，其軍夫、鹽菜，亦於臣衙門贖銀動給去後。今據分守遼海、東寧道右參政謝存仁呈，准管遼陽副總兵事參將佟鶴年手本開稱，所屬南接海州界，自遼陽、長静堡南夾河臺起，北至瀋陽所屬長營堡界止，挑修過壕墙，順長一百六十里，墻高九尺，底闊一丈二尺，收頂六尺，俱用柴薪稕頭，壕深八尺，口闊一丈，底闊六尺，墙壕共高深一丈七尺。重修邊腹墩臺二十五座，每座高連垛頭三丈，圍圓九丈，共燒用過青磚八十三萬二千塊石、灰五千二百九十九石，給過軍屯邊夫鹽菜銀一千九百七兩，犒賞過肉鹽銀九十七兩五錢五分一釐二毫五絲。
又准瀋陽游擊王紹芳手本開稱，所屬南接遼陽界，自瀋陽、長營堡起，北至十方寺堡、鐵嶺界止，挑修過壕墙，順長一百四十里，墻高九


158
熊廷弼集
尺，底闊一丈二尺，收頂六尺俱用柴薪稕頭。裏口高九尺，外口連壕高深共一丈七尺，壕深八尺，口闊一丈，底闊六尺。重修邊臺二十座，每臺高連垛頭三丈，圍圓八丈，共燒用過磚六十六萬塊石、灰六千六百石，給過軍屯夫鹽菜銀一千五百三十五兩八錢，犒賞過肉鹽銀八十五兩三錢七分五釐。
又准代寬奠參將事、原任游擊劉文魁手本開稱，所屬重包過大奠堡一座，周圍四百三十丈，高連垛頭二丈五尺。改券西城門一座、西門樓與腰角樓共十間、鐵裹城門二扇，共燒用過青磚板瓦九十萬一千三百五十三塊片、石灰二萬三千三百石。又挑過圍堡壕塹一道，周圍五百三十丈，深闊各一丈五尺，給過軍屯夫鹽菜銀六百二十兩，犒賞肉鹽銀七十六兩二錢。又重包過靉陽城堡東南二面，共計二百四丈五尺，高連垛頭二丈五尺，南面門、西順城二十七丈，西南角臺一座，燒用過青磚四十萬六千五百塊、石灰七千八百六十四石四斗，給過軍屯夫鹽菜銀三百五十九兩，犒賞肉鹽銀五十二兩一錢。又拆包草河堡一座，周圍一百三十六丈八尺，高連垛頭二丈五尺，創展瓮圈周圍一十六丈、南門樓三間、門臺四角、臺五間，鐵裹城門二扇，燒用過青磚板瓦共三十三萬八千六百七十六塊片、石灰二萬一千六百八十石，給過軍屯夫鹽菜銀二百九十兩，犒賞肉鹽銀四十八兩三錢。又寬奠創起本城鍾樓一座，燒用過青磚板瓦共一十萬七千九百六十四塊、石灰九千七百五十石；本城腰敵門臺八座、東關門臺一座、南北二面敵臺三座、角臺四座，共燒用過青磚二十七萬五千七百一十四塊、石灰八十六百九十三石，給過軍夫鹽菜銀一百二十二兩三錢三分二釐五毫。
又准管鎮江游擊事都司王汲手本開稱，所屬包修過長奠堡一座，周圍連腰角臺共四百三十丈，内外城門二座，俱高連垛頭二丈五尺，裏門庭房三間、腰角臺更房六間，共燒用過青磚板瓦一百二十四萬四千一百九十塊片、石灰一萬一千七百六十九石，給過軍屯夫鹽菜銀五百八十八兩，犒賞肉鹽銀五十八兩三錢一分。
又據清河守備陳九圍呈稱，清河堡為因城内無泉，展開北關磚城
卷四 巡按奏疏第四 159
一座，周圍三百八丈，高連垛頭二丈五尺，收井入城，以便防守。補修舊城二十丈、垛頭一百四丈、腰角臺四座、敵樓四座，燒用過青磚板瓦共九十八萬一百一十四塊片、石灰一萬三千三百八十石。又拆修一堵墙堡一座，周圍四百四十五丈六尺，高連垛頭二丈五尺，并修蓋過東西門樓角臺三座，燒用過青磚一百一十九萬八千一百塊、石灰一萬一千九百七十一石。挑挖圍堡大壕二道，周圍六百五十一丈，深一丈五尺，口闊一丈五尺，底闊五尺。築過圈堡短墻一道，又築過邊臺六座，挑過邊壕一道，深一丈五尺，口闊一丈五尺，底闊五尺，用大樹木栅一道，長二十里。又包修碱場堡城工垛頭八十丈，四面裹城七十丈，燒用過青磚六萬塊石灰一千五百石；邊腹墩臺八座，圍堡短墙一道，大壕一道。又補修孤山堡城東北角臺一座、墩臺七座。又包修散羊峪堡南門瓮城三十五丈，高連垛頭二丈五尺，用過青磚三萬五千七百四十塊、石灰一百二十石。又補修馬根單堡并關厢工程三百九丈，燒用過青磚一十二萬九千四百三十塊、石灰八百八十四石。并邊臺一座，築過圍堡短墙一道，挑挖圍堡大壕一道。又補修威寧營堡東西二門、圍墙三十三丈，土築西關北面，順長四十八丈，挑挖過圍堡大壕二道，共給過軍夫鹽菜銀二千五十七兩，犒賞肉鹽銀七十九兩一錢二分。
又據整飭開原兵備按察司僉事高折枝呈，准管鐵嶺游擊事參將李效忠手本開稱，所屬南接瀋陽界，自懿路、丁字泊起，北至開原、中固、定遠堡界止，挑修過壕墙一百里零一百四丈，墙高九尺，底脚寬厚一丈二尺，收頂六尺，裹口高九尺，外口連壕高深一丈七尺，壕深八尺，口闊一丈，底闊六尺。又重修并增設墩臺八座，每座高連垛頭三丈，圍圓九丈，燒用過青磚二十四萬塊、石灰二千四百石，給過軍夫鹽菜銀共一千一百兩，犒賞肉鹽銀四百兩。
又准管開原參將事游擊曹文焕手本開稱，所屬南接鐵嶺、殷家莊窠堡北界起，至開原、鎮北堡迤東爛泥溝臺止，挑挖過壕墻一百六十三里零一百四十六丈。又鎮夷堡迤東漢州臺一處，樹木稠密，難以挑築，安置木柞一百二十丈，通共長一百六十四里零八十六丈外。於小邊自定
160
熊廷弼集
遠堡、王遵臺北界起，至古城南界止，築挖過壕墻計一十七里零四十丈。以上墙高九尺，底脚寬厚一丈二尺，收頂六尺，裹口高九尺，外口連壕高深一丈七尺，壕深八尺，口闊一丈二尺，底闊六尺。又從鎮北堡迤西灰窑衝臺起，至清陽堡迤東擂鼓臺止，安過裹壕通賊要路水口木柞，計二十一里零二十丈，重修并增設邊臺一十九座，每座高連垛頭二丈八尺、圍圓一十丈，共燒用過青磚五十七萬塊、石灰五千七百石，給過本處并復蓋軍夫鹽菜銀一千三百六十兩九錢四分二釐，犒賞肉鹽銀六百一十八兩五錢，又薥糧五百石。
又據整飭金、復、海、蓋兵備按察司副使閻鳴泰呈，准海州參將蕭如蕙手本開稱，所屬自東勝堡北界接遼陽、長静堡南界一堵墙起，至本邊東昌堡西界三岔河東岸止，順長五十四里零一十一丈，木柞水口一十三處、木欓邊臺馬圈門三十座、出哨馬門二十三座，共長六十里零二十九丈，墙高一丈口尺，底脚寬厚一丈二尺，收頂六尺，俱用柴薪稕頭，裏口高一丈一尺，外口連壕高深一丈九尺，壕深八尺，口闊一丈一尺，底闊六尺。又將小姐廟、古樓臺包修在裹，共添墙壕各六百丈。又自東昌堡迤西起，至三岔河束岸止，創修路堤一道，順長一十九里，堤式内外俱高一丈一尺，頂闊一丈一尺，底闊一丈七尺；通水大橋三座，木欓馬門一座，又重修大路墩臺五座，每座高三丈、圍圓十丈，共燒用過青磚二十萬塊、石灰二千石，給過軍夫鹽菜銀七百三十二兩，犒賞肉
鹽銀三十四兩二錢四分。
又據蓋州備禦李杰呈稱，包修過熊岳舊堡一座，土身四直并瓮城、護門、臺腰、臺角臺一十二座，通長六百六十丈，高連垛頭二丈七尺，共用青磚二百六十八萬三百塊、石灰三萬五千八百三石，給過人夫鹽菜銀四百兩三錢二分，各呈報到臣。
該臣看得，邊塞以墻壕爲垣，城堡爲室，墩臺爲牖，所從來矣。遼邊二千餘里，壙埌平原，關無結草之固，地無寸坎之限，臣甚危之。是以有東西修築之役，而春問西虜報仇，東虜弄兵，戎馬倥偬，臣恐工程難就，所有鹽菜、犒賞等費不敢題請動支官銀，但衹括臣贖鍰，多方凑
卷四 巡按奏琉第四
161 處。于是徑檄道將，自海州起，歷遼陽、瀋陽、鐵嶺、開原以及清河、
一堵墙、大奠、靉陽、草河、長奠等處，各糾軍夫數千人，一面修工，一面防虜，所在雲集，沿河牧夷十數萬皆詫視不敢動。惟於遼陽以數千騎三人而三拒之，竟無所獲，而後亦竟無擾焉。
臣惟興工動衆者，不患虜衆之侵軼，而患在我隄備之不嚴、衆心之不奮。初起工時，官軍頗懷疑懼。臣親帥道將出塞相度，且命馳射，以示無恐。每日修築，所至環戰車為營，或挖立營盤，安排火器，以爲家當。又挑選精壯爲游兵，往來防護，而軍夫有所恃，始弗懼也。每軍日給鹽菜銀八釐、南衛軍往開原者一分二釐、邊夫四釐、屯夫一分，而軍夫有所資，始弗饑也。臣猶恐其不足，移文餉司，春夏秋三季凡修防軍士，除應給折色外，仍每季增給折色一月，而軍夫有所裕，始弗内顧也。臣猶恐工程浩大，軍夫久勞苦，以情義告諭官民，出夫助工二十日。時李成梁子若孫李如柏等助夫五百名以為倡，而數日間開、鐵、遼、瀋助工者遂至萬人，軍夫既喜得此一助，修築愈力，而開、鐵時正乏糧，如柏、如樟、如梅又共助穀薥五百石，如樟、如梅又助銀三百兩，而各官商民人等又助銀七百餘兩。臣以開、鐵軍夫更苦，行令該道查收，大行犒勞。時遼陽亦助銀數百兩，臣恐累民，令該道却還之。而是時督臣王象乾差官以犒賞三百金至，撫臣李炳以犒賞一千三百金至，大行犒勞，而軍夫始益鼓舞趨事，不知其為勞也。以此衆心齊奮，衆力畢舉，壕墻之工以六月完，墩臺及東路六堡城工以十月完，終工之日無有一人怨者。而至於熊岳堡工，以六百餘丈之城起工於八月，報完於十月，則雖子來不日之速，恐亦無以過此矣。
通計挑築過壕墻六百八十五里，包砌過墩臺九十九座，清河、一堵墙、草河、靉陽、長奠、大奠、熊岳堡城七座，補修碱場、孤山、散羊峪、馬根單、威寧營城堡壕墻五處，共用過臣贖銀一萬三兩五錢九分零、督撫犒軍銀一千六百兩、地方官民助工銀一千一十八兩五錢、穀薥五百石。役不逾三時，費不動官帑，軍不煩調遣，遂使東路城堡雉堞雲連。即建酋一旦緩急，皆可屯守，而東昌、汎、懿、開、鐵一帶田地，
162
熊廷弼集
向所離城四五里、十餘里不敢種者，今且開拓二三十里。自入秋以來，民狎于野，莫不安意收割，而并無一虜一騎逾墻搶掠者。豈臣之愚而能及此，良由我皇上神威遠震，諸夷斂迹，不敢擾犯，故使官軍得以畢力完事，而督撫之同力協濟、餉司之苦心通融、道將之躬行督率，其力亦居多也。
查得邊工舊例，效勞員役應得查叙，以示激勸。臣以爲此乃邊臣之常，且按臣從來無修築之例，擬合奏報工程錢糧數目，不爲薦叙。顧念平地創險，而虜復縱横，垣塞本自為難；七堡展修，而夷方悖逆，包砌更覺非易，諸將吏畏臣法嚴，不敢不盡力。其實暴露窮荒，耽驚受怕，憔悴辛苦，臣甚念之，何忍不薦，負諸將吏？况按臣所以激勵人心者，獨有此舉劾之權，尤未可以自嫌而妨公薦者。
查得分守道參政謝存仁、海蓋道副使閻鳴泰、原任開原道副使今陞江西參政石九奏，皆以劈畫遠謀、綢繆先計，歷間關而相度周慎，長垣縈六百里之提封；督將吏而鳩課嚴明，崇堞起數十年之氣色，緩急皆有所恃，東西可保無虞，雖三臣之口不言勞，而三臣之心爲獨苦，俱應紀録，以獎賢勞。先任海州參將今陞遼陽副將佟鶴年、鐵嶺參將李效忠、瀋陽游擊王紹芳、開原游擊曹文焕、鎮江都司王汲、先署東協事務原任遼東都司嚴一魁、帶署海州事務管局都司胡從化、清河守備陳九圍，以上諸臣苦力經營，實心幹濟，當工程極難極險，而奮身率作，不辭櫛沐之勞；值虜衆西訌東訌，而加意哨防，克制突馳之擾，拊衆而同甘共苦，督工則日省月成，俱應紀録。内除曹文焕、陳九圍已於《增兵疏》内議陞原職外，王紹芳未任則工程勘議為勞，既任則疲邊拮据獨苦，似應量復原任參將職銜。而遼陽邊長一百六十里，嚴一魁實經理其半，且三當虜犯，一獲首功，所應照原官遇缺推用者也。開原備禦林宗舜、蓋州備禦李杰、蒲河備禦孟先春、靉陽守備劉士英、汎河備禦何世延、懿路備禦祖天壽、慶雲備禦寶承武、武靖營備禦李應選、長安備禦王琚、清陽備禦楊可大、委修熊岳堡原任備禦文濟武、委修海州邊墙原任備禦祝世泰、管東協中軍事原任備禦魏國印，以上諸臣或獨當一面，而事不
卷四 巡按奏疏第四
163 避難，或跟隨大衆，而心期共濟，馳驅绝域，胼手胝足以無辭，住宿沙
場，暑雨祁寒而不顧，并應紀録。内除林宗舜已於《增兵疏》内議陞游擊外，李杰撲誠有勇，善撫礦豪，該道恐其俸久别陞，相應加銜，照舊管事，而文濟武、祝世泰、魏國印才力俱堪，兼有勞勣，俱應遇有員缺復職推用者也。中固備禦鄭朝隆，起家行伍，有勇無謀，修築不加精
勤，工程全欠堅固。近據該道揭報，該備壕墙大不合式，乞要一懲，以别勤惰，似應革去新加游擊職銜，仍以備禦管事，再俟明年修屯有效，
方准復職。東昌備禦李維德改周為李，兩姓家奴向恃勢以横行，今怙終而不改。據該道揭報，剥車驗馬，指賊騙人，科害屯衆，及被人告訐，種種穢迹臣不具論，衹如修築一事，所爲遠加哨望，便于軍夫進止者，全賴墩軍以為耳目。本官每墩私撤二名取魚，止以婦人小兒登臺瞭視。時有爲臣言其狀者，臣猶未信。及過東昌面問，本官自知難匿，對云：“三岔河有船二隻，舊規每墩撥軍一名巡河，非二軍也。”臣聞其言而恨之。當胡虜南牧，風塵滿眼，雖使離婁乘障，猶懼失察，况乃自撒耳目，萬一虜騎奄至工所，數千軍民何以自保？貪玩如此，所當革任回衞，以警後來者也。其中軍、千把總以下，應薦者俟臣差完查舉，應獎應戒者徑行獎戒，及助工鄉官李如柏等優禮致敬外，所有修過壕墙墩臺城堡工程、動過鹽菜銀兩數目理合奏報。伏乞敕下兵部再加查核，將道臣謝存仁等、將領佟鶴年等分别紀録，復銜推用，黜革覆議上請施行。臣愚無任感戴待命之至。
緣係修完沿邊城堡臺墙，并舉劾勤惰官員，以重保障事理。未敢擅便，為此具本，專差承差常以寧親賫，謹題請旨。
萬暦三十七年十二月十三日奉聖旨：“兵部知道。”
劾自在州疏
題為州官貪酷异常，册處未盡厥罪，謹據實糾劾，乞行提問，大懲164
熊廷弼集 邊吏事。
臣謹按管自在州事、山東濟南府同知萬愛民，性本陰鷙，欲類貪狼，政以賄成，敢為放濁。頃已開具劣狀，注以不謹字面，造册送部，以備考察，顧猶不意其大貪大酷一至於此極也。頃，臣拿其心腹用事者佟志武、戴國聘、楊得春、李起鳳等四人問之，絶不提出訪單事件一字，第令各役思想平日所與本官過付者，一一供報，以合臣單。而是日臣抱寒疾，不能執筆，命管糧通判凌子任立於堂左，代臣注記，强半皆臣單所未有，臣請得而備述之。
一、查勘朝鲜王子往來十四館，每館收銀一百兩，王京下馬、起馬各大宴，每宴收銀一千兩。綿綢、夏布、皮張、人參、凉席、筆硯、弓刀、銅盆等項共載七馱，佟志武、節得功、徐廷覲等雇騾跟運，二更進城。各證是的，臣猶未信，復唤原跟都司嚴一魁、通事官桂應元、承差楊世功、字識門役劉慶吉等當堂對質。據稱，去年六月初一日，過鴨緑江迤東愛州、定州、安州、平壤、黄州、開城、碧蹄共七大館，往回一十四宴，折銀一千四百兩，沿途八道及十七小館，太守等官俱有贄見土儀。十四日至王京，王子送下馬宴銀一千兩，布袋裝盛。又土儀一分，虎豹皮各四張、人參二十斤、綿綢夏布各一百匹、鹿皮水獭皮各五張，紙札、席硯、筆墨、扇刀等項。嚴都司、萬知州先衹肯受土儀，將銀退辭，王子再三致意，方纔收下。十六日游翰江，王子又送禮銀五百兩，二官未受，止受土儀一分、人參十斤、綿綢夏布各三十匹、皮張、席硯、筆墨、扇刀、綿紙等項。十七日起程，王子親自會宴，送銀一千兩、土儀一分，與下馬宴同，二官復辭。王子起立，再三致意，復俱受下。又二閣下贄禮每一分，人參二十斤、綿綢二十匹、席硯、筆墨、扇紙、小刀等項。回至開城，太守送大銅火盆二、銅盆四、熨斗二，每一官共受銀三千四百兩、虎豹皮各十六張、鹿皮十二張、水獭皮十張、人參一百二斤、綿綢三百六十六匹、布二百三十匹、大油紙十塊、大小綿紙一百五十束、大小凉席一百七十三領、江硯八十四方、筆墨各三百五件、扇三百三十柄、小刀一百七十把、弓十張、銅器八件。
卷四 巡按奏疏第四
165 一、原任副將吴希漢過付辛學等銀一千餘兩。尤恐不的，復提吴希
漢面問，供稱為訪拿事，本房辛學過付銀二百兩，昌孔倫、孫顯祖、朱朝貢共銀五百兩，承差董繼孝銀二百兩，董繼奎銀四十兩，王禮元、高騰漢各銀二十五兩，犯人王志德銀五十兩，清河守備郭巍然金首飾一副、銀鍾盤八副、貂皮四副、揀參八斤、銀五十兩。又每年希漢自送銀物約三百餘兩，又兩次送愛民男銀物一百餘兩。又為賠貂襖，變價銀一百五十餘兩。又革任後，恐楊昶寨邊事，批渠問斷，送良馬、參、貂約一百五十餘兩，俱本將供證。
一、承差佟世忠銀一百五十兩，陳伯松銀一百五十兩，李繼學銀六十兩、人參二斤，張景桂金二十兩，王誠忠銀六十兩，張應澄銀一百五十雨。
一、為邊事，參將李如楠送銀三百兩、貂皮襖一件，游擊李騰霄銀一百兩、尺頭一包，備禦白潢銀八十兩，備禦寧國胤銀八十兩。
一、為提間事，備禦金永資送銀一百兩，參將伊天爵銀鼠皮襖一件、銀五十兩，都司王朝臣銀五十雨。
一、備禦周大岐爲軍告送銀五十兩。一、砂場委官佟翔鳳為訪察送銀六十兩。
一、指揮于騰雲為追宋希舜臟銀送銀一百兩。
一、守備吴世爵為陞復州游擊送人參八斤、貂皮二把。一、備禦郎名忠為追夷參送銀一百兩。
一、副將韓宗功為地界送蟒段六匹、沙金二十兩。一、都司王汲送銀一封、段二匹。
一、游擊李向日送舍列孫皮十張。
一、指稱舉薦備禦王琚清河署印，送謝禮二十兩、人參三斤。
一、封價往清河、撫順、靉陽、開原買參，該備各送參十斤，原價退回。
一、堡官王衛國為批問，送銀二十兩、金一兩。
一、千户佟志武求署吏目，謝銀二十兩、貂皮一把、尺頭四匹，計166
熊廷弼集
六個月送紙贖銀一百兩。
一、經歷薛檉中江抽税，商民數百人訐告，送銀五百兩，將贜銀數千盡數開豁。該臣見在駐問。
一、經歷馮之城瀋陽抽税，商民數百人扭告，得銀三百兩，將原告白尚文坐以匿名，左文登時夾死。該臣見在駐問。
一、李孔文為人命，送銀五十兩。
一、監生李孔章為誣盗，送銀五十兩，將屯民戴景陽、戴景柏、楊五、楊三、小厮王善友五名打死。該臣見在駁問。
一、承差巴應登送銀五十兩，打死原告佟尚，見該臣行牌戒飭。
一、潘一元、張嗚鳳、劉三才、劉成祥俱係登時打死，擡出州門，俱有卷案。其餘剖腹繫頸死于獄者不記其數。
一、高淮委官宋希曾送銀二百兩、金指節一個，且不止一次。每饋送輒一二百金，囑拿闔城富户逼拷銀物。希曾每次輒得千金，人人傾家。
一、宋希曾被打死後，財物俱寄伊兄指揮宋希舜處。希舜送獺皮襖一件、貂皮襖二件、珍珠包頭兩個、貂皮二十張、人參十斤。又一起銀二百兩，李國愛過付，楊得春寫禮單。
一、佟養德為詐官參，送銀一百兩、人參十斤。一、靉陽朱繼文爲詞訟，送人參十斤。
一、監生陳實為詞訟，送銀十兩、尺頭四匹。又一起送銀二十兩、尺頭二匹。
一、羅文元爲人命，送銀三十兩。
一、送扁賀平民、張友弟得尺頭八匹，靴襪、棕扇等件。一、張德惠為詞訟，送銀一百兩。
一、礦豪劉試魁為訪察，送參價五十兩，并原參還州。一、吏目胡守政抽税回送參十斤、虎豹皮各一張。
一、經歷薛檉前次抽税被告，送人參三十斤、銀三十兩。一、吏目陳九法掣鹽回，送銀八十兩、南轎一乘。
卷四 巡按奏疏第四 167一、每月三告，每告准狀二三十紙，每年自允徒贖一二十起，約計
一年贖銀七八百兩，五年所得約四千兩。
以上銀物除吴希漢過付外，又有心腹徐世芳者過付尤多，恐被訪拿，先送過關無憑供報，其餘一裝一件俱佟志武等經手經目。蓋佟志武屢訪千户也，徐世芳罷職主簿也，為主文楊得春佐之，戴國聘其猾棍，而李起鳳則其貼身門子也。該州舍人四五百名，書皂門轎三四百名，無不指官騙錢，生事害人，而出入内衙晝夜無間者數人尤用事。凡一應大小事情，不與數人講通，則經年壓案，一通則朝入暮問。而吴希漢則聽勘人員也，復鑽起遼協，既恐邊事落州問斷，又恐賢否被州開壞，以此奉承極厚，交好極密，而又有廢將韓宗功等為之幫閑，凡過付銀兩俱係彼此往拜，袖來袖去，殊爲可笑。
臣謂索受各色官民財物，猶可言也；奉旨差勘朝鲜，而受其財物數千金，不可言也。入人賂，而為人脱罪去贜，猶可言也；入馮之城賂，而打死左文，入巴應登皮佩賂，而打死佟尚見，入李孔章賂，而指盗打死屯民戴景柏、戴景陽、楊五、楊三、小厮王善友五名，不可言也。我國家律例森嚴一款，文武職官索取土官夷人瑶僮財物，犯該徒三年以上者，俱發邊衛充軍。又一款，内外問刑衙門致死至三命以上者，文官發附近，武官發邊衛，各充軍。又一款，凡官司故出入人罪，全出全人者以全罪論。又一款，凡官吏故勘平人因而致死者，斬愛民之罪，安往而不得戍與死者？若僅僅以不謹議處，聽其官帶閑住，而臣不與於貪酷之甚者耶？
遼東文職有司止通判、知州五六員，人少權重，將領賢否、邊情生死皆出其手，即衛經歷亦操此權，妄作聲勢，以此賄賂公行，習成風俗，草菅人命全不為意。臣今年禁絶一切，動以三尺繩諸吏，諸吏凛凛，庶幾遼風一變。獨有愛民為鬼所瞰，縱其滿盈，以待國憲。若不提究一為遼人開眼，將來貪酷之風何所底止？
伏乞敕下該部，再加查議酌覆，將管自在州事山東濟南府同知萬愛民、原任都司嚴一魁、自在州副千户佟志武等行臣明實勘問，覆請重
168
熊廷弼集
處，以為大貪大酷、辱國害民者之戒。臣無任瞻仰激切待命之至。
緣係州官貪酷异常，册處未盡厥罪，謹據實糾劾，乞行提問，大懲邊吏事理。未敢擅便，為此具本，專差承差徐國輔親賫，謹題請旨。
萬曆三十七年十二月二十八日奉聖旨：“該部知道。”
防建夷疏
[1]
題為建夷反側愈甚，邊吏安緩可虞，乞敕當事諸臣早備嚴防，以弭大患事。
臣惟建夷匪茹，狡焉思逞。自去年數引重兵壓我靖安、撫順之間，自知悖逆難容，常恐我兵剿處，或親自引兵來迎，或累石樹木，阻塞道路，或收邊部家小人寨，盡斂精壯為兵待戰。自去秋已來，報者數十輩至。後又勾串西虜，要將人畜财物盡分西虜，而己獨得其土地，地方始入塘報。今月初二日，寬奠又報，據夷人佟達子密説，“烏龍江一帶達子，俱被我們都督撤進裹邊大寨住牧，鮮明盔甲俱發與烏龍江精兵達子披戴，無盔甲者日夜製造”。二十日，清河又報，東夷一百餘名，自本月初七日前，至本堡買賣，延今一十二日不去。指稱取討欠債，暗密打聽消息。及差通事宣諭：“離邊十餘里，遥見盔甲達子數百騎隱伏山下，沿途擺撥，絡繹不絶。及至新築開門把口，披甲達子約五千騎，執槍欄阻，不容前進。稱說關西兵馬到了不曾？陳游擊接着合營不曾？”而各堡又禀“但係通兵隘口俱有達子堵塞瞭望”等情。
由是觀之，奴酋包藏禍心，既已懷不自安之情，處不得下之势，而又乘我兵屢敗於西虜之時。若是此等舉動始終止於自防，則奴爲備我，我之備奴，已自不得不急。若是聲言自防，而一旦突至，爲先發制人之計，則奴爲圖我，我之圖奴，如何其可更緩。而以臣觀於今日邊吏，無論圖奴，即求其畫一備奴之策，作一備奴之具，而亦未之見。不過曰：“吾第示之以羈縻，鎮之以安静，自可僥幸二三年，而可以無亂。”
卷四 巡按奏疏第四169夫以今中外不同心、上下不齊力、倚辦不得人、兵不集、糗不積、
甲不堅、器不利、城堡不高厚、長短之技不相敵、西事不得收拾之時，誰能捨羈縻而言攻取，捨安静而言生事？羈縻、安静之説，是也；而羈縻、安静之實，非也。何也？夫所謂羈縻者，必使奴酋畏威懷德，有不得不聽我約束之意，諭退地則退地，諭去車價則去車價，諭减進貢人數則减人數，内消逆萌，外解警備，彼此相安，長為藩夷，終其身，然後謂之羈縻。今嫚詞相加，至不能忍，而纔得一軟語，便以奴可羈縻也。觀兵境上，輒倉皇無措，而纔一退去，又以奴可羈縻也。大官大吏見夷使，呴呴作兒女子語，通使宣諭，頭搶地送款而已，何曾昭宣朝廷威德，一讋其驕悖？而至於“安静”二字，中間自有許多應作事件，如凡操兵買馬、儲糗蒐材、繕器治垣等項，必須日夜經營，時刻拮据，勞勞焉從極不得安静中而後博得一安静。乃今之所謂安静，則亦安静而已矣。遼東無郡邑，有司事事倚辦於將領及衛所官員。此輩有何智謀？有何憂慮？有何為國報效之心？有何維桑自固之計？在愚蠢者，既一籌莫施，而狡黠者，又百計推卸。但享見福，遑恤其後。以此責之召募而不召募，責之操練而不操練，責之備禦而不備禦，而在事者見人情事勢之難，輒仰屋嘆，而付之無可奈何，不得不藉安静以自解。
陛下試問諸臣：“爾言羈縻奴酋，真聽羈縻否？爾自安静地方，終得安静否？”臣不知其何以置對也。今奴酋反側已是如此，邊吏安緩尚是如此。臣為遼危，不敢不言。伏乞亟敕當事諸臣，速求所以羈縻安静之實，如或不聽羈縻，終難安静，亦當從長作何區處。毋徒挾持虚説，醖釀實禍，以陛下之封疆爲戲。至於新增兵馬一節，假使急急召募，分配操練，無論東夷，即如近日西虜入犯，得此一枝與佟鶴年犄角而進，何至退縮若此，殺掠若此？
查得寧前、開原人少難募，廣寧原未議募，顧各已召至一千餘人，或一千六七百人，而遼陽人多地闊，反止召及六百。清河未曾議增之先，已將四錢餉召至四百人即以充數，而游擊一加，雖月九錢，而不爲召一卒。乃近來議論，有謂且緩召募、留餉别用者，有謂遼兵無用、必
170
熊廷弼集
召關西人者，有謂部覆限定三年、不如不召者。而頃得職方徐郎中書，又云：“裏邊浮議，有謂錢糧已費過十五萬、曾無一騎一卒中用者，有謂葉主事因縻費錢糧數多、服毒自裁者。”臣皆不知何謂。似此日延月挨，左摇右惑，臣等何敢自執增兵為是。惟乞再敕地方諸臣，如有奇謀秘計可以退伏東虜，便當各獻一策，付部存案，擔任利害，召募之事，即徑停止；如其無策，亦須上緊速募，以壯兵實。勒定期限，凡募不及數，與雖及數而不中用者，輕則罰調，重則降黜。仍敕部科記定今日文武諸臣姓名，無使離局之後建夷猖獗，得以逃優游養亂之罪。
再照人情積玩已久，振刷實難，無論撫按文移，視如故紙。雖以陛下留心九邊，每旨必致叮嚀責備之意，然自該部一行督撫，督撫一行道將，道將一具遵依緣由，而渾然忘者往往而是。頃語各道，以人情如此，須乞嚴旨督責，方肯做事。有對臣者云：“幾曾見有嚴旨做一事來？”此真切中邊人膏肓之語。夫至嚴旨不以爲意，而臣言又何益哉！臣惟盡心盡職焉耳矣。臣無任憂懼激切待命之至。
緣系建夷反側愈甚，邊吏安緩可虞，乞敕當事諸臣早備嚴防，以弭大患事理。未敢擅便，為此具本，專差承差楊文遠視賫，謹題請旨。
萬曆三十八年正月二十四日
奉聖旨：“建夷蓄禍日久，地方官如何全不用心料理？朝廷嚴旨，邊臣亦視為虚文，怠玩已極，好生可惡。這所奏，着該部作速看議來説。”
【校記】
〔1〕《籌遼碩畫》卷一作“建夷反側邊吏安緩疏”。
查參長定堡失事疏
題為虜衆殺掠甚慘，將領退縮不前，謹據實查參，以肅邊紀事。去年十二月二十八日，虜犯遼陽，已經撫鎮塘報訖。臣惟遼陽無
卷四 巡按奏硫第四
171 地不蹂躪，獨離城四五十里西南一區數十年不見虜，土沃民衆，村屯攢
集，不搶則已，搶必席捲無遺，心憂甚。尋據陸續禀報，皆稱虜見我兵驟至，不敢開營散搶，彼此相持，申時出境，俱無所獲而去。及問該協將領與地方各官人等，皆以無所失事對也。臣頗以爲幸。惟算虜糾大衆遠來，無肯空歸者，必結聚墻外，乘隙再入。移書總兵官，仍駐河上以防之。無何，報前虜回巢已盡，而臣始大疑曰：“有是哉，虜何所爲而來，何所懲而去乎？有是哉，遼將不戰而屈人之兵乎？”
遼左夙套，搶千報百，殺百報十，上下相蒙，牢不可破。細看此
番情景，若為晏然無恙者，而臣思有以破之矣。忽於今月初九日，出其
不意，冒雪親勘。而是日巡道孫敦化適至，同守道謝存仁皆倉卒與俱焉。比至被剋諸屯，門户如故，人民俱無，滿眼尸骸，草土爲赤。人去犬留，饑而食主，首足狼藉，何忍一視！未剋諸屯拼死拒堵，殺傷甚衆，僅而存者皆負重創。每至一屯，但與兩道相對慟泣。至於生畜、糧窖、衣物、鍋口、農器等項，不論已剋未剋，收拾罄盡。通計屯堡剋者五處，未剋下者七處，哨虜游掠者一十二處，男婦殺死者二百六十六名口，躧死者一百八十五名口，虜去者一千九十一名口、牛馬驢騾等項二千九百二匹隻頭、雜糧一百七十窖，約計二千七百九十餘石。衣物、鍋口、農器無算，俱有備細册籍行道覆查外，其殺虜盡絶，無人供報者不知其數。
臣因搜括贖鍰，凡被殺者，每名有尸親，則給銀一兩，無則給布一匹、棺一具，被虜者每名五錢，被傷者每名三錢，牛馬驢騾每一隻頭一錢，回鄉者每名三兩，通計用銀五百七十二兩四錢。然來領者不過十之三四，至於空屯盡户而去者，誰為領受？臣雖欲爲陛下少推優恤之意，而亦無所施之。
嗟此慘酷，痛何可言。當入犯之日，初報達賊五千騎，少頃增報一萬，次日佟鶴年火牌又增報二萬，臣雖知其必詐，然心泥於日前關西五萬之報，猶以爲此番虜衆亦或不少。及問之屯民，皆云：“達賊以四枝進，一枝不滿一千，臺上望見甚的。”回鄉云：“達賊衹好二三千騎，
172
熊廷弼集
虜去男婦却與達子一般，是其少可撃也。”
又屯民云：“達賊以五鼓至邊，填壕挖墙，卯時始入，辰時到屯。幸賴墙阻兩時，人猶知備。每一屯不過一二百騎，守住攻射，期於必剋。如剋勝營、羅俊等臺，俱止一百四五十騎。若使官軍上前，俱可救下。”臣觀村屯相去或十數里，或三五里，虜散勢寡，是其分可撃也。
又屯民云：“是日虜見官軍不到，安心射打，已而橐載已滿，無心攻剋，且恐我軍截住墙口，遂於日西自去。又時近年節，家家釀酒，虜皆飲醉顛笑欲狂。”是其惰可擊也。
又回鄉云：“虜先剋者先出，後剋者後出，極便追截。所搶之物，駱駝二千餘，皆乘載不動。男子或二人，或三人，結住頭髪，人畜衆多，一步一挨，其行極緩。又將男婦衣服盡剥，赤體凍冷，皆號哭不肯行，引頸乞殺，願死墻内。”虜始各給殘甑敗皮，護脊而去，而墙口甚窄，其出又極遲，是其重累可擊也。
遼陽營兵有馬者三千五百餘騎，以合擊分，以鋭擊惰，以輕捷擊重累，獨不可當一虜、救一堡乎？獨不可邀其輜重，截其歸途，而奪還其人口乎？何乃畏虜如虎，縮首於沙河、蒿萊之間。虜方在西，却向東南趨避，屯民方大呼救命，却將標旗偃伏，不敢令虜一見。即求其鳴一鼓、聲一炮如往時送行者，亦不可得。以致無數生靈横遭殺掠，人鬼銜憤，國法奚容？
臣謂中協副將佟鶴年者，所當提勘從重問擬者也。海州、瀋陽、復州皆為協營所屬，虜深入柳林屯一帶，去海州、東昌不過七十里，瀋陽一百六七十里。是日臣滿望海州參將蕭如蕙、復州設防游擊張昌胤各兵馬午刻可與協守合營，而戌時始到瀋陽，游擊王紹芳兵馬酉刻合營，而子時始到遼城。及臣查究，皆以烽遲，藉口不知。烽火頃刻百里，若其遲也，撫鎮業有傳烽新檄，何故不遵？即如海州自言巳時聞炮，若肯星馳赴援，未末可至，何乃以起更時到也。似此秦、越相視，觀望首鼠，即論以臨敵不依期進兵策應、因而失誤軍機者之律，亦不爲過。但念虜警方殷，一時難去。衆將蕭如蕙、張昌胤、王紹芳暫免革任，姑各充爲
卷四 巡按奏疏第四
173 事官、戴罪聽勘、分别處治者也。分守、遼海、東寧道兼理邊備屯田山
東布政使司右參政謝存仁，身為邊道，職在保釐，無事則操練軍馬，整飭邊備，有警則收斂人畜，督率戰守，非敕書所責成者乎，而今且何居哉？雖身親擐甲之事難為章縫，而儒者苛求，而目擊盈野之冤，應與守備不設者并論，所當重加罰治，以警疏忽者也。
征虜前將軍鎮守遼東地方兼備倭總兵官右軍都督府署都督僉事王威，烽堠之申飭本嚴，而積玩有難於頓革，出援之奔馳甚急，而傳報常苦於不真，因此駐札高平，亦知苗頭向東矣。慮其顧東失西，而不即悉衆以渡河。曾移臣書，亦欲遣通丁邀截歸路矣。慮其偵探不的，而遂失潜師以出境，即此救援之無濟，亦其籌算之未周，相應量加罰治，以需後效者也。
巡撫遼東地方贊理軍務兼管備倭都察院右僉都御史李炳，日日振戎飭武，心思已竭於焦勞。總督薊遼、保定等處軍務兼理糧餉經略禦倭都察院右都御史兼兵部左侍郎王象乾，時時遣將調兵，謀慮尤極其周到，臣敢復為賢者責備。但查隆慶元年題准事例，各邊功罪，自總督、鎮、巡以至副參、游、守、兵備有司，凡有兵馬城池之責者，查照責任，一體論功行罰。蓋賞不遺於有司，罰不貸於大吏，朝廷所以示至公，而有功與同其賞，有罪與均其罰，臣下所以明有法。
臣謂兩臣者并應量罰，以遵明例者也。伏乞敕下兵部，再加查核議覆，亟將副將佟鶴年革任，行臣提問究治如律，參將蕭如蕙、游撃張昌胤、王紹芳各充為事官，戴罪聽勘，分别議處，道鎮撫督謝存仁等分别罰治，庶幾法紀嚴明，上下警畏。
顧臣因是而有憂焉。虜猶犬也，慣之則愈來，而挺之則亟走。彼探知寧前、廣寧、開原三處村屯俱盡，獨未嘗須臾忘遼、海耳。此番入犯，無論交綏對壘，但使遥遥舉一炮，發一矢，虜猶曰我有兵也。今以三千餘騎入無人之境，而從容得氣去。諸虜艶羨，必相率而來，來必衆，而遼海受禍必更大。伏乞嚴飭當事諸臣，督率將領，設法防禦，無使地方再受屠戮之慘。中協副將，非威望謀勇者，不足以内馭諸路，外
174
熊廷弼集
當東西諸虜，精選亟推於今日更為吃緊，而遼將中無有堪此任者。臣等去年《推補疏》中固已明言及此，而欲用原任總兵趙夢麟以資其力矣。若復以一佟鶴年者往，而河東半壁更何賴耶？臣無任感慨痛切待命之至。
緣係虜衆殺掠甚慘，將領退縮不前，謹據實查參，以肅邊紀事理。未敢擅便，為此具本，專差承差楊文遠視裔，謹題請旨。
萬曆三十八年正月二十四日
奉聖旨：“虜賊窺邊先已有報，該鎮各官如何全無防備？及至入犯，又不出一兵禦戰，去，又不行追截，遂使人民殺戮慘酷至於此。若非巡按官任怨查參，誰肯實報覽奏？朕心惻然。這失事官員盡法處治，并撫鎮該道官俱參究來說。近來法令不行，人心玩愒，以致邊事廢弛，生靈受殃，欺隱成風，牢不可破，朝廷添兵處餉盡皆虚糜，深可痛恨。看該部仰體朕心，作速議擬，大加懲創振刷，以儆將來，毋得姑息。”
六駁兵科疏（1］
題為任事實憂掣肘，聞言益覺灰心，乞准早代，以免誤地方事。
去年十二月二十八日，長定堡失事，臣親到邊查勘具劾，伏蒙嚴旨督責諸臣，一時人心震懼思奮，地方有賴，而臣亦藉是以幸無罪。不圖言者反追咎臣，以為臣過。蓋反覆科臣宋一韓、朱一桂三疏，不覺自悼任事之難，而益嘆遼事之不可爲也。
夫遼事之壞，壞於無法，臣每痛恨之。以此長定查參，雖督撫，不少貸焉。科臣以部議尚輕，要將佟鶴年立斬正法，張昌胤失期重論，督臣罰，撫臣自裁，鎮臣調，道臣降，其執法不視臣更嚴哉。惟是所引律例亦欠允當。查虜所攻剋屯堡，每屯惟墩臺一座，寬僅逾丈，而數十家環居之，有虜則上臺趨避，與大勝堡城池不同。佟鶴年衹合依臨敵退縮之律，而科臣擬以失陷城寨之律，似覺不合。雖爲斬均，而罪名不可不正也。遼陽之南爲海州，海州之西爲東昌堡，而參將張昌胤設防在焉。
卷四 巡按奏疏第四 175
遼、海緊鄰，而失事處所更緊接海界，論應援則當先海州，次東昌。况昌胤初到，鄉撥未定，而應援又先如蕙至也，故臣疏酌其主客遠近而次第之。今若以調遣失期之律提坐昌胤，則如蕙當用何律？承調遣者既用此律，則調遣人者亦曾出防失期，不審又用何律？雖罪名自定，而次第不可不正也。
科臣身未到地方，不知有城無城，不知主客遠近，徒思駁部議、翻臣案，而不自知比擬之謬。臣勘官也，不敢不改正。雖然，科臣之本意不在此，在遼陽數失事，殺虜修邊，夫役千人而不以報也；在刺臣等增兵、添餉、築墻皆無用，徒事紙上鋪張，而當場之布置疏也；在推原今日不戰之故，由於殲虜者下，主戰者屈，而為諱戰、主款者誤也。此臣之所謂追咎臣，以為臣過者也。臣不可以無説而處於此矣。
先是，半月前有以科臣殺虜邊夫之說告臣者，其大旨謂，臣雖實報長定一件，而却隱下四件；雖築邊墙六百餘里，而却虜去丁夫千人，不過持此破臣，而私疑其有所回護耳。信斯言也，則一遼陽也，嚮以邊夫而不報，今以屯民而報之，不令佟鶴年笑乎？一遼鎮也，河東以邊夫而不報，河西以殺降而報之，不令河西官笑乎？
卷查去年遼瀋之間虜入數次，俱經駁道覆查。其入犯日子，一於四月初八日，而科疏以為十二日；一於五月十九日，而科疏以為十七日；一於六月三十日，而科疏以為初三日；一於七月十五日，而科疏以為十四日，俱非也。此自風聞之誤，亦不足怪。獨嘗見撫臣於邊事稍大者輒以專疏報，而此獨要待類參，則其事之小大當亦可知，不然而撫臣為臣回護耶？去年西虜報讎，宰賽挾賞，建夷弄兵境上，兵部與臣等萬不得已有增兵之議，召募萬衆，安得見成精鋭者？一呼即應，雖應矣，而買馬、製器、繕甲、编伍亦未能一日辦者，安得荷戈執殳遽可為用？
昔杜松以善戰驍將統大營萬衆，加以自己慣戰内丁千名，虜猶如入無人之境，而今遽責新募者以杜松之所不能，何不恕之甚也。新餉措處艱難，地方諸臣豈無人心。雖議定安家銀兩，猶不欲給，誰肯輕費？即如遼陽見召兵七百名，支糧繞三月，費不過二千金，而餉固在也。如
176
熊廷弼集
增兵添餉，科臣定以為不可。即當請止，趁此支費不多，猶可追還，而餉固在也。築墻一節，臣不會議，不題請，不調防兵，不動官錢，獨括自己贖鍰萬金新包堡城七座、墩臺九十餘座、墙壕六百餘里，當虜衆紛擾之時，而作此擔愁惹禍之事，當場布置，技止此耳。幸免於虜，而不免於科臣，宜矣。今墻之有無足恃，臣何敢知。惟知河東自去年到今以有墻故，遼陽、開原兩道零竊各僅十起，海蓋道絶無一塵，視河西寧前道之五十二起，分巡道之八十四起，鈔略似少耳。惟知沿邊荒地海州、汎、懿、開、鐵間墾種，漸、寬、遼陽今歲告墾納科者一日百人，似若以墙爲可靠耳。即如長定之役，未明挖墙，辰時至屯，人早登臺，幸不盡剋。若果履平地之易如科臣言，直向夢中捉人耳，恐屠略將不止此。且虜以一口入，以八口出，連夜刨挖墙，被人畜踐滑，皆前牽後擁始得過，至五更而出始盡。墻自羈虜以待邀截，而人自失誤，非墻之罪也。至於戰款之說，臣屢疏甚明，不更贅矣。
惟就其疏語而詰之，殲虜何下，縛堡虜以殲虜者，自不得不下也；主戰何絀，搗邊堡以主戰者，自不得不絀也。前慮要功之疑，而去秋曾四戰矣，何以不慮也？後懼挑釁之禍，而今春又兩戰矣，何以不懼也？大勝雖有衝鋒以死，而竟失城池，不可謂非殲虜功效也；長嶺固能清野
以俟，而血戰得全，不可謂非媚虜實迹也。今日之民，驅迫固不因戰；
昔日之民，驅迫亦不由款，不可以百步而笑五十步也。至云“姑滿搶奪之欲，徐堅和款之議”，不審大勝之空堡而去，欲不爲不滿矣，亦爲堅款議而設否耶？
總之，是役也，或失機，或疏防，各官自有應得之罪。如臣與兵部儘可放寬，免於評論，而必牽前扯後，呶呶不休，以地方不幸之事快怨尤之私何也。且如果兵不該增，餉不該添，冏寺不該掃，天閑不該空，武庫不該虚，京班不該銷，科臣衹合當時駁正，以佐部議之不逮，而不宜追數於事後；失事既已至此，科臣又衹合俯慮地方，重處首罪以明法，稍寬其餘以當虜，而不宜空鎮掃除，委皇上封疆於無是公之手，而以敗爲幸。今河東半壁無官矣，撫臣勒令自裁，鎮臣論調矣，科臣此舉
卷四 巡按奏疏第四177
豈不自爲愉快？顧如東西之虜衆陸梁、地方之支撑無主何哉？
且有一裝未完事件。該臣去秋欽奉聖諭，疏陳修邊屯田，以爲固圉贍餉之計。伏蒙温旨下部咨行，督撫轉行各道會議，要將邊墙先修，然後屯田。今已調聚軍民，或一道數千人，或萬數千人，或限一年工完，或年半兩年不等，一面候督撫會题，一面三月間刻期上工，今已無人料理。臣要檄令各道散遣夫役，缴還修屯明旨，所恐辜負皇上軫念邊方之德意。欲要興工，則去年遼陽本無殺虜工役，而科疏又如此説。無論邊吏畏其口語，而臣亦慮禍，不敢擔承。此臣之所以自悼任事之難，而益嘆遼事之不可爲也。
臣伏見年來為遼畫者，事事弗當科臣之心，任遼事者，人人不免科臣之口。當今之世，捨科臣而誰似，應於兩臣中亟遣一員前來經略，增兵添餉既無虚糜，願皇上停止召募，别聽科臣料理；壕墙險隘既謂無用，願皇上敕毋修邊，别聽科臣堵禦；藉款修備既謂驕虜，願皇上將西北大虜及三衛、兩關撫賞盡數裁革，別聽科臣搗巢厮戰。庶幾即議即任，能言能行，亦非紙上之鋪張，且見當埸之布置。遼事有濟，或未可知。不然，建一議而私撓其後，作一事而陰害其成，遇一失而深幸其敗，雖諸葛、韓琦復出，猶無用也，而况臣等庸愚之輩乎？臣力竭矣，臣心灰矣。母老子幼，日日憂思，而病已不支矣。乞聖上哀憐臣，早下遼差，與臣交代，俾臣早得一日生過山海關。至于修邊屯田事體，尤乞早定行止，無久耽閣軍民，官私兩誤。地方幸甚，臣無任恐懼待命之至。
緣係任事實憂掣肘，聞言益覺灰心，乞准早代，以免誤地方事理。未敢擅便，為此具本，專差承差田大棟親賫，謹題請旨。
萬曆三十八年二月二十九日奉
【校記】
〔1〕此篇下原附《七駁兵科揭帖》，現移置於本集卷十三中。178
熊廷弼集
留撫鎮疏
題為遼鎮文武一空，虜患東西可慮，懇乞聖慈哀憐危邊，為地留人，以支緊急軍務事。
頃，臣查參長定堡邊事，止於撫鎮酌議罰治。後見兵科宋一韓再有旨嚴議輕一疏，要將督臣罰，撫臣自裁，鎮臣調，道將議處如例。臣審時度勢，念撫鎮不可一日并罷，故又有“不宜空鎮掃除”之説。總爲地方深計，然而不敢明明議留者，竊意兵部之能主持於其後也。昨見部覆徑議撫臣李炳解任回籍，鎮臣王威革任回衛，道將謝存仁等俱處分如科臣言，而竟不留一人為皇上支持虜患，不覺驚憂無已。
夫遼為何地，此為何時。去年夷地饑荒，西北大虜難於度遣，垂涎遼、海人畜糧石，日夜圖一飽計。今爪兒兔、巴嶺等糾衆犯搶又告急矣，而東夷又復鼾睡於我卧榻間。此等情勢何如危急，即使撫鎮、道、將濟濟在事，齊心并力，猶懼不支。况乃一時并斥，閴其無人，自示空虚，以資寇盗。此等舉措，何可使聞於戎狄也？皇上之封疆與皇上之法度兩者并重，而亟處首罪，以明法度，寬留餘人，以護封疆，亦未嘗不兩者并得。該部初覆原自不差，即奉旨從重看議，衹合以二千里之提封、億萬衆之生靈，力向皇上請命，而奈何以畏徇之嫌輕於一擲哉？
目今警報時聞，邊人驚恐，詾詾皇皇，莫必其後。新撫、新鎮未知何日可有；有矣，未審才略比舊孰優；優矣，未必一到地方便能諳熟民情、軍機、地形、虜勢。臣嘗計算日子，送往迎來，考舊布新，動逾旬月，方得停帖，而虜患則朝夕時發，而不可知。萬一不幸而再有長定之事，何以堪之？
竊謂地方失事，撫臣責任所在，委難辭罪。但以大壞極敝之孤鎮，積之數十年，而補救於期月，漸有次第之可觀；無端突起之虜禍發自悍弁，而收拾于書生，漸使戎心之稍戢，撫臣於此不爲無勞。今忘人經歲之勞，記人一旦之失，勒令自裁，竟使解官而去，似乎太苛。鎮臣統衆出防，駐札稍遠，奔救不及，其罪固為難逭，而實以虚報，所誤兼之。
卷四 巡按奏硫第四179
新任未諳地形，其情亦有可原。臣觀威之為人，謀勇足備，持己廉，與士信，馭下寬嚴有紀，文武協和，軍民咸頌，每與臣議火器營陣諸法，鑿鑿可行，此大將中之不可多得者。若使久任，以盡其才，必能强兵懾虜，奏安攘之績，斷不可以暫失而弃干城也。
臣嘗記朱一桂言：“杜松去，而烽燧之警無時不聞；王威來，而羽檄之馳數月不至。”自以為一將緊關邊地，此其明驗，而幸其言之中
矣。然則今日之一將尤為邊地之緊關，况於撫鎮之兩臣，何可一日而同罷？伏乞聖慈哀憐危邊，俯聽臣言，如部初議，姑留撫臣李炳、鎮臣王威戴罪禦虜，以支東西之急，而收桑榆之功。
蓋臣憲臣也，心傷殺掠，不敢以姑息而壞法。度臣又地方官也，目擊阽危，尤不敢以秦越而誤封疆。蓋權其緩急，而不得不出於此。如以今日衹當重法度，不當重封疆，必去兩臣然後已。竊計遼當無將無兵之時，方將召之不得，豈可捨其見在、掣之使去？亦願留威以原官統領自己見在慣戰内丁，駐防河東，專聽督臣調度，以禦西虜之大逞、東夷之伺隙，俟夷情大定，别行推用，庶使地方人才兩得其濟。若爲威計者，必慮遼虜難支，暫令抽身，以圖後出。獨遺臣等以難，而再幸其敗，以為論款者口實，則誤國之罪必有所歸，臣亦有辭於他日矣。臣無任激切待命之至。
緣係遼鎮文武一空，虜患東西可慮，懇乞聖慈哀憐危邊，爲地留人，以支緊急軍務事理。未敢擅便，為此具本，專差承差王輔京親賫，謹題請旨。
萬曆三十八年三月初一日
奉聖旨：“撫鎮官已有旨了，還着用心料理候代。如再致疏失，罪有所歸。其道將等官，有不聽調度的都參來重治。張悌、麻貴着馬上差人催趲，星夜赴任，不得遲延取究。王威交代後，應否留用，也着看議來說。兵部知道。”
180 熊廷弼集
催巡撫上任疏
題爲遼撫勢難久缺，新撫又復更推，懇乞嚴敕速任，無再套辭，以誤封疆事。
頃接邸報，見遼東新推撫臣張悌告病，部覆另推原任巡撫楊鎬、劉敏寬兩臣，候旨簡用一員，以充其任。臣素聞鎬與敏寬才望，而鎬又曾分守遼陽道，近更習其治狀，今日之推可謂得人。顧獨怪前日會推時何不即以兩臣應，而必借重一久病張悌為也。前年遼撫員缺，張悌會蒙簡用，而以病具疏辭免矣。今其病之痊否，同鄉之人在京師者必能言之。倘于初推之時即肯採人言，參前疏，姑捨是而别舉一庶幾無疾病者以往，豈不今月之内可擬到任管事，地方早得一日仗賴？乃九卿會推者，一則曰張悌，二則曰張悌，徒以衝邊為病臣長聲價，而竟無一人留心著意為皇上舉一精强無恙之人，以應危遼之急。
科道官不預推舉，亦各唯唯，而亦無一人焉，起而商量駁正之，以致再辭再推，上瀆宸聰，耽時廢事，下妨邊務，似此舉動抑何不達于緩急之甚也？目今撫鎮、道、將一時并空，東西黠虜窺我無人，益肆侵侮。雖舊撫候代不敢忽邊事，為不速之務，而地方人情則已視舊撫爲度外之官。獨臣免强支持其間，而又外困于時艱，内困于异議，兼以候代日久，人熟事玩，孤撑無助，憂勞成病，惟日夜忍死，以待新撫、按、鎮之至，而新撫又復從新推起。今鎬與敏寬兩臣中，臣尚不知皇上點用何人。即使聞命遄往，亦須五月内可到。若復以屏居之久循套具辭，再要温旨，而後徐徐其行，以示不得已而出之意，則五、六月間緊急邊情，豈不都被會推辭疏錯過，而危鎮亦何賴哉？地方需人愈急，而公朝偏以病廢應地方，處勢愈艱，而人情偏以推托應内外，秦越悠悠泛泛，而毫不與其憂，臣竊為危鎮益危之。伏乞嚴敕新撫，上緊星夜赴任，無得效尤，再上套疏，故意推辭，以誤封疆大事。地方幸甚，臣愚幸甚。緣係遼撫勢難久缺，新撫又復更推，懇乞嚴敕速任，無再套辭，以誤封疆事理。未敢擅便，為此具本，專差承差王好謙親賫，謹題請旨。
卷四 巡按奏疏第四
181 萬曆三十八年閏三月十六日
奉聖旨：“楊鎬着催來上緊赴任，不得套辭，該部知道。”
舊撫鎮侵没邊儲疏
题為盗臣侵没邊儲，數逾五萬，謹據實查參，乞賜嚴究正法，并速追補，以濟空乏事。
臣惟庫藏之混，莫大于邊儲，邊儲之混莫，甚于遼左。前年舊撫臣趙楫捏報馬價，臣已題奉欽依，案行分巡道，俟查勘明白，會同撫臣另行具題外。第錢糧自馬價而外，項數尚多，名色不一，有借撫賞名色侵用者，有借修河名色侵用者，有借公務等項名色侵用者。駁查逾年，始得其詳，謹一一據實爲皇上陳之。
萬曆三十七年六月初三日，行據代廣寧通判事經歷葉自立呈，據廣寧庫大使黄鐘開造收放，一應錢帛文册到臣，逐項細查。册内開造，除趙楫瑣碎費用，并撫賞蟒段及各色段與人送禮，姑不盡計外，自萬曆二十九年正月起，至三十六年十月終止，節該趙楫批詳牌案，俱為公務事，行當季掌印官芮勛、杜承宗等赴庫支領，欽發賞恤胖襖并永寧監馬駒、邊夫市馬子銀等項，共銀二萬六千一百五十八兩七錢八分六釐四毫五絲九微五塵。
又查得趙楫原題修路河銀一萬六百七十五兩四錢五分，内查有卷案支銷銀五千九百三十七兩一錢四分未經赴庫支領，銀七百三十五兩七錢五分外，實查無支銷卷案，欽發正名賞功，并變賣船袋，變賣馬價，變賣牛租糧價，共銀四千二兩五錢六分。
又查得撫鎮操賞銀兩，自萬曆二十八年冬季起，至三十六年秋季止，每年委官赴庫支取市馬子銀各一千兩，計八年共銀一萬五千七百五十六兩五錢七分。
又據寬奠參將李澤揭稱，奴酋栽留參九百六十五斤，每斤價銀六兩二錢。于撫順原任備禦郎名忠收貯夷馬價銀，并差官劉魁、馬朝用赴定
182
熊廷弼集
遼前庫支領夷馬價銀，共銀五千九百八十三兩，給夷領訖。所據前項參斤，差委官趙完璧、朱九功、李連三次解送趙楫收用。以上四項通共銀五萬一千九百兩九錢一分六釐四毫五絲九微五塵，俱屬不明。隨將當季等官芮助、杜承宗等節年當季公費底簿并卷案吊取對查，仍牌行分巡道嚴查去後。續據該道右參議孫敦化呈，據廣寧管糧通判杜邦泰呈稱，當季委官杜承宗等放給正兵等營犒賞軍丁一十七項，共銀六千九百七十一兩五錢六分。蒙趙巡撫將離任時陸續小帖取進，未見發出。其杜承宗等先揭開報破銷賞軍等項俱是假捏。
又查修路河銀一萬六百七十五兩四錢五分，實賞過軍夫銀五千九百三十七兩一錢四分，俱有册籍可考。仍該杜承宗，一次指以補還同知王邦才賞夫領變賣船袋銀一千一百四兩，二次領變賣馬價銀一千二十兩，三次領正名賞功銀一千四百兩，四次領變賣牛租糧價銀四百七十八兩五錢六分，共銀四千二兩五錢六分，俱經杜承宗支領呈送，趙巡撫收訖，并無發出公用。尚有銀七百三十五兩七錢五分，并無赴庫支領。
又操賞，據杜承宗開稱，二十八年冬季起，至三十六年秋季止，計八年，俱該旗鼓官每年支領市馬子銀一千兩，共八千一百一十七兩六錢八分，徑送趙巡撫收用。
又准坐營中軍崔吉手本回稱，查得總鎮衙門操賞市馬子銀原額，每年該銀一千兩，共七千六百三十八兩八錢九分，俱係旗鼓差官支領，呈送總鎮衙門應用，俱不經由本道衙門轉行各衛劈包驗賞。
又查得委官趙完璧等，各解參斤，令委官夏時正、佟翔鳳等把過變價銀一千一百一十一兩五錢。該杜承宗等節次領付，當季下聽趙巡撫私用各緣由到臣。
據此，查得撫鎮操賞銀兩，既經該道查，無賞軍，又無結狀，有何憑據。隨駁批小操銀兩，該道駁查有無實用，而糧廳回報第云亦無操賞，是否曾有該營結狀可憑，該道再查，速取結報去後。今據該道呈，取撫院標下旗鼓杜承宗結稱，前趙撫院自二十八年十一月起，至三十六年七月止，原任委官任大受等按季赴庫領過小操銀八千一百一十七兩
卷四巡按奏硫第四
183 六錢八分。又據代旗鼓事原管正兵營中哨千總戴雲龍結稱，李鎮守自
二十九年四月起，至三十六年九月二十日止，委官李國臣等共領過小操銀七千六百三十八兩八錢九分，見有底册在卷等情到臣。
復唤杜承宗、戴雲龍各隨帶底册前來查審，當據杜承宗揭稱，節年按季領出廣庫操賞銀兩，隨即交與趙巡撫，并不曾操賞官軍。卑職係廣寧生長官員，何常見趙巡撫八年操賞一次？雖有操賞，册底在卷，俱是趙巡撫回籍分付標下中軍趙紳假造捏寫，原任標下中軍姜顯謨、陳孝職名在册，備後開銷。
又據戴雲龍揭稱，前任李總兵下原管正兵營把總李國臣等節年領過操賞銀兩，隨即交與李總兵。卑職係廣寧生長官員，不曾見李總兵操賞一次，并無底册各緣由到臣。
該臣查得，趙楫指當季撫賞、犒賞、侵用馬駒銀一萬一千一百一十九兩一錢三分，邊夫銀三千七百二十二兩四錢三分九釐五毫，胖襖銀二千六百七十六兩六釐四毫，預發賞恤銀八百兩，市馬子銀二百三十五兩六錢九釐，扣留夷馬價銀并變賣牧放倒死夷馬内臟銀共一百二十九兩，鹽課、魚課、高麗市抽分商税共銀二千二百二十二兩四錢四分六釐五毫二絲九忽八微五纖九塵，屯田、柴草、小車、牛價、公田、糧石、木價共銀一千一百二十二兩一錢四釐四毫六絲二忽四微七纖，變賣船袋銀三百八十七兩五錢二分五釐，店房租地基銀共五十五兩九錢六分八釐四毫二絲八忽五微七纖六塵，鐵斤折價銀四百七十二兩二錢五分，傾化器皿銀一百三十五兩七錢六分，寄收船户銀五百一十二兩四錢七分五釐，逃軍糧賞還官餉銀、賣放軍夫銀共一百八十三兩八錢，并槍銀十兩，抵屯糧餘剩、羨餘共銀二千三百五十五兩三錢四分二釐一毫三絲，盗賣漕米銀一十八兩九錢三分，指修路河、侵用正名賞功銀一千四百兩，變賣船袋銀一千一百四兩，變賣馬價銀一千二十兩，變賣牛租、糧價銀四百七十八兩五錢六分。又指操賞侵用市馬子銀八千一百一十七兩六錢八分，又參斤、夷馬價銀五千九百八十三兩，共銀四萬四千二百六十二兩二分六釐四毫五絲九微五塵。李成梁指操賞侵用市馬子銀七千六百三十八兩
184
熊廷弼集
八錢九分，通共銀五萬一千九百兩九錢一分六釐四毫五絲九微五塵。
又據經歷葉自丘復查出造報廣寧庫各項銀册，續查得趙楫明文支銀一千五十八兩，内除正名賞功銀擅動三百兩，送李成梁路費四百兩，送李如樟等建坊，應于李成梁名下追還外，尚有買貂皮等項，侵用邊夫銀一百兩、市馬子銀七十兩，抽收馬税銀一百七十六兩，内贜銀一十二兩應于趙楫名下追還。
以上總計銀五萬二千九百五十八兩九錢一分六釐四毫五絲九微五塵，内趙楫名下該銀四萬四千六百二十兩二分六釐四毫五絲九微五塵，李成梁名下該銀八千三百三十八兩八錢九分，既經道廳等官查勘明白，所應照數追還官庫者也。或謂邊方撫鎮用度浩繁，自難束之如寒素。臣亦非不知之，但使此等錢糧即或濫費，而稍為地方公用，臣復何求？乃楫等不以之犒軍，而以之自犒，不以之撫夷，而以之撫中國之人，臣不暇具論。即如當季一項，指撫賞取過銀五萬四千二百四十餘兩。八年之間，算其正用者，僅賞報功、獲功軍丁、投降真夷、出哨降夷銀
三百七十九兩五錢三分五釐，優恤回鄉銀九百一十四兩一分止矣。即算
其姑准開銷者，亦僅自己供應四千一百六十餘兩，書辦柴米九百六十餘兩，賞送禮并雜項人役二千七百六十餘兩止矣。此外四萬五千六十餘兩，不係小帖取進入己，則係饋送京外衙門，今日送某官幾百兩，明日送某官幾十兩，一月一日，一装一件，一姓一名，一分一釐，俱有糧廳造送印册，歷歷可數，尚可借口撫賞而不追乎？
又使此等侵費止是自己紙贖，而非正項錢糧，臣又何求。乃今各款項則皆欽發賞功、優恤、胖襖，及地方夷馬價、馬駒銀等正項錢糧也。巡撫衙門贜贖銀兩，舊例，每年一半撫賞，一半充餉，至萬曆十五年間，以郝巡撫題覆，盡改為地方撫賞公用。
楫在任八年，一應臟贖算該五萬四百六十餘雨，除節年奏報雜項公用銀三萬四千六百九十餘雨，内有八千三百餘兩在于當季数内，姑准開銷，前項供應柴米及賞送禮與雜項人役，實止用過七千八百八十餘兩外，尚有未報及已報未盡用贖銀一萬六千一百九十餘兩，所撫何夷？所
卷四 巡按奏疏第四 185
儲何處？于法亦應追究，臣已姑置不問，尚可并其正項而不追乎？
臣按前項銀兩，贜明證確，楫等輸服無詞。計所籍以展辯者，不過謂操賞銀兩，撫鎮例得自用，夷馬價銀、償還建夷參斤兩節耳。臣請先得而折之。邊儲錢糧分毫不得侵用，明例具在。舊規，巡撫下操，先行該道，該道轉行糧廳，動支操賞銀兩委官劈包，候用完日，備開賞過銀數及官軍花名册揭報院，批道存案。其鎮守下操，則標下中軍詳院移道，亦如之。二十八年以前，撫鎮皆是如此。及楫等到任，全不經由該道，第令旗鼓官徑赴糧廳，帖下該庫取進，并轉送鎮守衙門，何曾操練一次？何曾給賞一文？以致戎伍廢弛，封疆敗壞，屢廑皇上東顧之憂，全由于此。
若復不追，以賞侵玩，恐九邊借操賞以肥己賄人者，皆得緣此以為例。况所動市馬子銀，如家丁馬一匹，該官價二十兩。今以十四五兩所買者給之，省下原價五六兩。即將年例馬價照數撥出，另項收貯，巧立子銀名色，以便費用，其實馬價正項也。楫等操賞所侵，雖云市馬子銀，其實年例馬價也。此是何等錢糧可以不追。
至于夷馬價銀，則建夷例因進貢馬匹，因其無馬，而折收其價者也。奴酋驕逆，楫等實縱之，强將人參數萬斤丟弃寬奠、靉陽、清河、撫順一帶關口，勒派高價，致令軍士數年月糧、居民所在家産包賠，到今尚未完結。而酋復借討債爲名，或差夷百人，或數十人，硬住各堡，經年鎮月探聽内地虚實，而道將各官莫敢誰何，致為東邊异常大患。楫等不行禁諭奴酋，取回原參，反動夷馬價銀與夷换參。每毛參一斤，與銀六兩二錢以啖之，既已不成事體，及將夷參把過變價，不及原價五分之一，又不歸抵原庫，而仍入當季項下自己侵用。然則前項銀兩不于楫追，而又誰追乎？
臣查二十八年以前，廣寧、定遼等庫存積各項錢糧儘有盈餘。自楫八年，亂使亂費，一空如洗，致使今日買馬無銀，製辦火藥無銀，打造器械無銀，協濟驛遞、賑濟饑荒無銀，以至事事無銀，事事難做。正如窮人無食，終日束手高卧，以待自斃。而楫等之遺害後人，遺害地方，
186
熊廷弼集
遺害國家又惡可勝道哉！
先是，勘疆之役，臣擬楫與成梁八可斬之罪，不欲再有苛求。但前項錢糧關係邊儲，既已查出，義難容隱不言。伏乞皇上大奮乾剛，敕下部院查照祖宗朝所定侵盗邊儲律例，將趙楫、李成梁從重究擬應得罪名，并將侵冒錢糧就彼照數勒限監追，解發遼東，以濟目前燃眉之用，則盗臣得正夫天誅，而邊儲不委于溪壑。
抑臣又有説焉。凡邊撫取用銀兩，未有不借撫賞為名者，其實各邊撫賞自有部發正項。遼東雖無正項，向在子銀市税支用，亦何曾動及地方别項，及自己臟贖銀兩。而及其題留紙贖，則曰為撫賞用，牌取馬駒等銀，則曰為撫賞用；動用欽發賞恤胖襖銀兩，則亦曰為撫賞用；然而皆為入已用，為送人用，非為撫賞用也。巡撫視為自己應用之物，而不加愛惜；各官視為巡撫應用之物，而不為講求；查盤束于巡撫體統，而不登册籍；巡按礙于巡撫顔面，而不問從來，以此一切庫藏任意使費，莫可究詰。臣謂撫賞之名不正，當季之官不革，則邊儲之弊終無已時。
合下兵部酌議該鎮撫賞，如市税子銀原該撫賞支銷者，專聽撫賞應用，市税子銀不敷者，俟照各邊例，會請正項應用。其永寧監馬駒銀、夷馬價銀專聽買馬應用，邊夫銀專聽修邊應用，租課商税各雜項，及紙贖銀兩專聽賑濟饑民、製造器械、修理倉廒及正經公務應用，賞功、優恤、胖襖等銀專聽本項正用，不得概指撫賞名色，混行動支。仍將前項盡數登入循環歲盤閱視各册，以便稽考。凡動銀一應牌案，俱要經由該道轉行各官支用，完日造册繳報，不得徑委當季等官赴庫取用。其當季官即行裁革，不得仍前置用，以為自便之地。庶幾遼左錢糧各有着落可據，不致借撫賞之名，而一概侵漁；遼左事務各有本項可做，不致因撫賞之故，而盡行廢閣，其于邊政豈曰小補之哉？
緣系盗臣侵没邊儲，數逾五萬，謹據實查參，乞賜嚴究正法，并速追補，以濟空乏事理。未敢擅便，為此具本，專差承差夏國寶親賫，謹題請旨。
萬暦三十八年閏三月十九日熊廷弼集卷五
巡按奏疏第五
酌議撫賞疏
題為營馬凋殘，軍威稍弱，謹援例冒懇天恩，憐給寺馬，以濟危鎮秋防事。
卷查萬曆三十七年七月二十八日，奉都察院巡按遼東一百三十四號勘札，准兵部咨，該薊遼督、撫、按王象乾等揭前事，該本部覆議，除太僕寺寄養馬匹調取三千匹，限七月中旬齊集山海關，聽主事邵可立兑給各軍，以備征剿外，仍嚴敕督撫諸臣，今後解到馬價專用買馬，不得媚虜别項那借等因，题奉聖旨：“是，准調三千匹，與他該鎮馬價，每歲十萬餘兩，原足買馬之用，如何今日輒稱無馬？其馬價那用撫夷是否舊例？着撫按官作速查明議處來說。欽此欽遵。”移咨備札到臣，依奉案行分巡遼海、東寧道查議明白通詳，以憑會題施行。
續據該道右參議孫敦化呈，為乞賞順差事。内稱，團山等堡撫賞等項，一年總計銀三萬三千二百兩，議要仍于五道應分三十七年馬價銀内，扣撥貯庫，聽候撫賞支用，餘聽各道支領等因。
該臣除將原詳駁批外，復看得年例馬價原不該為撫賞那用，既已奉旨清查議處，如果撫賞，勢不可缺，衹合移會，比照各邊事例議處正項，方為長便，仍牌行該道，再議妥確去後。今據該道呈稱，蒙臣案驗前事，又蒙巡撫遼東李都御史案驗，准兵部咨，亦爲前事，備行本道查
188
熊廷弼集
明議妥，作速詳報，以憑會奏施行。蒙此，行據廣寧管糧通判杜邦泰呈稱，依蒙查得每年部發遼鎮年例馬價銀一十一萬七千八百七十五兩，總解廣寧庫收貯。原議兵馬多寡，分發各道，聽各屬營路呈請動支，給軍買馬，解驗騎操。年終，各道備將各營買過馬匹毛齒、軍丁姓名造册呈報撫院，總類造册奏繳，送部查考，以便咨發年例。
迨至萬曆二十七年以來，部發馬價照數分發買馬等項，年終并不造册奏繳。及卷查三十二年正月内，蒙巡撫趙都御史憲牌，爲夷人堅求開市，應集衆思，以便題請事。該前分巡兵備黄按察使移會各道，酌議部發馬價扣留撫賞，每一萬兩扣除一千五百兩，如寧前道馬價一萬五百兩該扣一千五百七十五兩；海蓋道馬價四千三百兩，其數不多，量扣四百三十兩；分守道馬價一萬七千兩，該扣二千五百五十兩；開原道馬價一萬五百兩，該扣一千五百七十五兩。分巡道馬價七萬五千五百七十五兩，該扣一萬一千三百三十六兩二錢五分。以上馬價計一十一萬七千八百七十五兩，各扣不等，共扣除一萬七千四百六十六兩二錢五分，留貯廣寧庫，以備撫賞。呈蒙詳允，案行管糧通判張承祚轉行該庫。
自三十二年為始，每年遵照扣留外，再查市馬子銀起于萬曆十五年間，蒙前巡撫顧都御史，因正兵大營軍丁領價買馬，被勢要責馬之家掯勒外貼稍銀十數餘兩不等，苦累户丁，乃議馬價動給委官蘇、杭易買段布等貨，收庫給散馬户。市换夷馬，每匹官貨價值多不過十五六兩，若給家丁騎者，該官價銀二十兩，選鋒騎者十八兩，哨軍騎者十六兩，邊軍騎者十四兩。除貨物地頭價值外，本鎮時價及省下馬價俱稱子銀，總積貯庫。遇左庫軍餉不敷，暫借暫還，别項并不動支，亦不聽閲視查盤。
及顧巡撫陞任，方將所積子銀一十一萬零，賑濟三萬餘金，見存八萬，為接濟軍餉等費，具疏題知後。至二十一年間，倭犯朝鮮，驛遞差繁，又蒙題議子銀，每年協濟驛遞銀四千一百餘兩，解左庫搭放軍餉二千兩，撫鎮撫賞銀二千兩，犒賞獲功等項銀一千餘兩。
至二十七年，前巡撫李都御史、鎮守孫總兵，因李總兵境外陣亡，
卷五 巡按奏疏第五 189
虜犯無時，遂罷市賞。至二十九年，巡撫趙都御史、鎮守李寧遠伯到任，會題復開馬市，换馬如故，子銀仍舊積貯，聽備協濟、驛遞、搭放、軍餉、小操等項支用。至三十二年，撫賞漸增，抽收税少，故議扣留馬價一萬七千四百六十餘兩。及查三十四年分，馬木市抽分税銀三千八百九十六兩八錢五分零，夷人進馬價銀三千八百兩，换馬積出貨馬子銀一萬九千九百九十七兩一錢七分零，共銀二萬七千六百九十四兩二分，計一年撫賞共用過銀三萬一百三十六兩七錢。三十五年，馬木市抽分税銀三千五百八十七兩四錢五分，夷人進送馬價銀三千五百二十兩，貨馬子銀一萬五千四百六十四兩九錢五分，共銀二萬二千五百七十二兩四錢一分，計一年撫賞用過銀三萬二千一十六兩二錢四分。
為照一年撫賞、抽收税銀，换馬子貨、夷人進馬等項銀，不過二萬二千餘兩，約計一年撫賞用銀三萬二千有奇，計收計出，委不足用。今蒙欲將馬價專聽買馬，不許那用，又不换市馬子銀停革，竊恐撫賞三萬之需已無所資，并協濟、驛遞、搭放、軍餉、操賞、犒賞等項銀九千餘兩亦無從出。若不請發撫賞，别項無從設處緣由，呈報到道。
看得每年部發年例馬價，原係備買馬匹之用，第遼鎮近年以來率多事故，如備倭、協濟、驛遞、縻虜、議厝、撫賞及解左庫搭放軍餉等項，俱勢不容已者。本鎮庫藏既匱，别無所需，不得不取諸于馬價中耳。乃今欲將此銀專聽買馬，實有裨于馬政。但前項諸費委的無從設處，若非題請仰籍于内帑，則他如别項必萬萬不能濟其事矣緣由，已經通呈，蒙撫院詳批，仰候按院查明馬價，題請行繳。
又蒙按院詳批，候會題行繳案候間，衹因庫中缺乏撫賞貨物等項。又經本道議，于三十七年各道未分馬價銀内，借動三萬三千餘兩，以濟急用緣由通詳，隨蒙撫院詳批如議，仍候按詳行繳。
又蒙按院駁批，年例馬價原非專為廣寧而設，舊時每年以扣撫賞
一萬七千餘兩，猶認各道驛遞協濟。今不認協濟，而徑扣三萬三千餘兩
何也。且三十六年以前，舊帳不還矣，餘剩銀貨不平給矣，新帳又倍扣焉，于理似欠公平。即謂撫賞各項委難措辦，衹合議照各邊事例，題請
190
熊廷弼集
給發，批行查議間，本道三駁糧廳，以求一當，而本官束于事例，惕于明禁，苦莫能爲計。本道反覆數年卷案，沉思累日，不覺喟然長嘆，遼事何窘苦至此，令人難以厝手哉。苟不于此時極力調停，猶因仍苟且，竊恐後日事例之窘，更將千百于此日，而遼事壞矣。
夫有一鎮必有一鎮撫賞正項，即如宣、大、延、寧、甘、固等鎮，歲各發撫賞二三十萬，而遼何獨無也。豈以諸鎮猶可疑戰互用，而遼以孤懸單弱之區可專主戰，一切撫賞諸費當盡報罷耶？惟本鎮原無撫賞，從前當事又不據例疏請，乃為一切苟且之法支撑目前，而貨馬子銀之名自此出矣。關市曾一廢于萬曆十五年之時，蓋亦爲事例窘礙。究竟夷情日棼而難理，當事者不得已，又于二十九年而復之。第不宜狃于一時，不慮長久，創為貨馬子銀，而延爲今日不可支之弊。
夫子銀之說，豈真以母而能生，不過巧托名色，展轉為用馬價之資耳。自三十六年以至二十九年，纔八年耳，而箭賞已加十倍，馬價日虧，營馬日以不堪。總之，有前人之支撑趨今日之窘急，以前人之積弊養今日之積弱，勢有固然，無足怪者。今馬子銀業已奉憲禁，而本道力矯其弊，頓易其轍，各營諸將猶呶呶以故套生悒怏，亦無論矣，而貨子銀尚可冀乎？無論三十六年以後，不于五道扣留外，别仍買貨市换夷馬之例，而貯庫亦多剩為濫惡，馬户不肯領，夷使不肯收，可謂貨子銀未嘗不在也。鳴呼！不議請撫賞，而徒嚴禁例，終非援本塞源之説。
竊謂遼事日益窘，而執益難行矣。此關市也，西自虎、黄等酋，東至粆花諸夷，無一不望關門而乞賞。此等部落，豈獨廣寧一道于涉，而撫賞諸費獨廣寧事耶？賭禁例，而思事例之難，扼腕非一日，而計無所出矣。為今日計，欲剔數十年相延之積弊，振一綫孤懸之弱區，非急請撫賞，則關市一切諸費、協濟諸項執必盡為報罷而後可矣，遼事將何如也。懇望本院廉前事萬分不容不停革之情，而救今日事例萬萬不能行之急。即不敢望宣大撫賞例，而或難令其獨無。使無米議炊，巧婦傷之，但得五六萬，庶幾可以振起數年積弊而保孤懸也。不然，遼事日壞，雖有善者，亦無以維其後矣等因，到臣。
卷五巡按奏疏第五
191 爲照遼左年例馬價一十一萬七千八百七十五兩，每年部發解遼，
原為廣寧、遼陽、寧前、開原、海蓋五道酌量馬匹多寡，均發買馬而設，非為廣寧一道撫賞設也。總計全遼馬騾五萬二千餘匹頭，内廣寧一道數不及二萬，計馬分銀，每年應得馬價不過四萬兩耳。衹以撫賞故，除分馬價六萬四千二百三十餘兩外，又扣留各道銀一萬七千四百六十餘兩。以一道獨得八萬一千七百五兩，而遼陽等四道止共分得三萬六千一百七十兩，又衹以撫賞故，并此三萬餘兩亦不聽四道領去，而仍留廣寧自用，以致逐年欠下各道馬價七萬餘兩，至今無還。或云廣寧大虜撫賞與各道俱相干，應儘廣寧多分多扣。信斯言也，則當為各道省撫賞，而寧前、開原又自有賞，何故？則當為各道弭虜患，而年來黄台吉、小歹青等犯搶寧前、遼陽地方，固皆廣寧撫賞虜也。扣四道銀兩以予虜，僅僅博廣寧一處之安，而卒不能免四道于患，又何故？
前年查參馬價，臣曾爲此不平而疏及之。去秋臣在廣寧，會撫道公同商議。臣謂各道馬價不得買馬者，廣寧累之也，必使五道年例從今分脱，截然為二，而後四道不以廣寧累；全鎮馬價不得買馬者，撫賞累之也，必使兩項銀兩從今分脱，截然為二，而後馬價不以撫賞累。時諸臣皆以臣言為然，而獨以撫賞無措稱苦。後該道因夷人討賞迫近，仍議于三十七年分，五道銀内扣撥三萬三千餘兩，以濟急用，而臣復堅主“兵部馬價專用買馬，不得那借媚虜”之說，駁行再議，必欲查例區處，得其長便，為馬價、為四道斷後患而後已。
臣思年來我皇上哀憐遼左，發帑金三十萬，召兵買馬，以拯其危，而卒以事體猝難應手為人口實，臣已不勝其愧死矣。何敢靦顏張口，再請撫賞，蹈馮婦之譏？而屢據該道催禀，情詞迫切，又數數以見今閉關停賞為言。萬一斷賞開釁，他日必有以臣獨不許馬價撫夷爲臣咎者。此又臣之所不敢任也。
仰惟天心仁愛危遼無已，着令臣等作速查明議處來説。臣謹遵旨，會同巡撫遼東地方贊理軍務兼管備倭都察院右僉都御史今候代李炳，議得遼鎮之有馬價也，以充騎戰，其有撫賞也，以示羈縻，兩者原不相
192
熊廷弼集
通；而馬價之以撫賞盡也，則戎馬日削；戎馬之以撫賞削也，則虜款日携，兩者甚是相妨。自前人以馬價易貨，創為子銀名色，于是撫賞與馬價混，箭日添，賞日濫，而馬價始受其弊。自廣寧馬價受弊，不得不占留各道銀兩，以供己用，而遼陽四道俱受其弊。顧往年虜衆帖服，可不以買馬為事，猶得持馬價以撫虜，而今自殺降開釁，所在侵擾，需馬甚急，其不得割馬價，而爲撫賞之資，勢也；往年各道苟安，皆不以買馬為事，猶得讓馬價與廣寧以撫虜，而今則虜禍切身，各畏干係，需馬俱甚急，其不肯讓馬價而為廣寧之用，亦勢也。况今日子銀與馬價俱盡，雖欲混用馬價，而不可得；廣寧與各道馬價俱盡，雖欲讓爲廣寧用，而亦不可得，然則撫賞銀兩將安取給哉？
臣等竊惟各鎮皆有撫賞，皆有部發正項，而遼鎮于九邊爲首，遼虜視各虜更劇，尤不可不同類而一視之者。今不敢泛引，請借宣大爲例。宣大處右臂，遼東處左臂，同一京師重鎮也。北虜惟兩種最强，西則俺答部，東則土蠻部。土蠻故元裔，擁衆數十萬，臣服三衛，控制毛憐、
海、建諸酋長以百十，勢視俺答部近益强，而以直孤懸單弱之遼，其士馬器械、城堡險隘等項又不及宣大遠甚。乃宣大各有撫賞正項銀數萬，而遼獨無。獨割馬價，苟且支吾，以自愚自壞，是宣大宜主款，遼鎮宜主戰，而左臂不如右臂重也。
今前人已許之箭，臣等不敢輕裁，以開虜釁。即此費用已是一日難撑，况虎墩兔憨大賞猶未定。此酋已長成，能統衆。去冬報，領十餘萬騎赴關講賞未果，今春夏間必以大衆親來，來則臣等何以應？此今日遼事之至急至急而萬萬不能支者也。
約據各道見用撫賞數目，廣寧以三萬二千金計，寧前以五千金計，開原以七千金計，而虎墩兔憨大賞未定，其數更屬不貲。伏乞敕下兵部，再加酌議，查照各邊事例，覆請給發撫賞正項銀兩，以濟急用。其年例馬價容臣等查計，五道馬匹多寡定以萬曆三十七年為始，從公均發，專用買馬備戰，再不許廣寧多分多扣，那借撫夷支用，則馬價與撫賞判斷，各道與廣寧判斷，戎馬皆得充實，而夷虜亦不致于觖望矣。臣
卷五 巡按奏疏第五
193 等無任激切哀懇待命之至。
緣系營馬凋殘，軍威削弱，謹援例冒懇天恩，憐給寺馬，以濟危鎮秋防事理。未敢擅便，為此具本，專差承差劉可繼親賫，謹題請旨。
萬曆三十八年閏三月二十八日奉聖旨：“兵部知道。”
推舉邊道疏
題為遼陽久缺道臣，謹破常例，就近推舉賢能，以重衝邊，以應急着事。
自長定之役，遼陽兵備革任聽勘，二月間，吏部推補原任參政田立家，以降調而驟起邊道，倘肯感君恩、重君命，不俟駕而趨，十五日聞報，五日治裝，二十日急馳赴任，不出四十日早可到遼，而今距命下時已七十日矣，尚不見有起身消息。臣不意封疆如此緊急，而乃延緩一至於此。即此一節已無憂國奉公之誠，决非他日治遼善品。臣方欲具章，而督撫就近推補之揭至矣。
臣惟遼東各道地方，村屯殘破殆盡，間有一二子遺者，虜既不屑搶掠，我亦不肯收拾，大都坐保孤城，為悠悠待盡之計。以若所為，邊道亦何難之有？惟遼陽村屯蕃聚，為全遼軍馬、錢糧、芻粟、器用所自出之地，西虜無日不垂涎，而東虜介在撫順、清河、寬奠、鎮江一帶，又復割其腹心而據之。
使兵備得其人，則守住見在之遼陽，猶可救已壞之全鎮；不得其人，則西虜動而西疆之村屯變為各道之村屯，東虜動而東疆之城堡折為建州之城堡，遼陽去而遼之全鎮亦去矣。故善為遼鎮計者，當以遼陽為根本；善為遼陽計者，當以得人爲緊要。以臣論之，其爲遼陽做事也，不徒貴有跅弛過人之才，而貴任勞任怨、有一段真切肝腸以為之主。苟其肝腸不如此，而其才適足爲躲猾之具，其爲遼陽禦虜也，不徒在於嘘
恢疆場之氣，而在不吐不茹、有一副操縱手段、以爲之用。苟其手段不194
熊廷弼集
如此，而其氣適足為挑禍之階，即有其肝腸矣，又有其手段矣，而兵乃專門之學，苟於本兵政務、邊關險易、虜情緩急、將領賢否、士馬强弱，平日不能練習曉暢，而欲學割於一時，恐亦不能當機應變，而收速安攘之利也。
臣嘗服先臣高拱議儲邊方督撫兵備之臣，當自兵部司屬始，爲不易之論。竊見兵部職方司郎中見推江西參政徐鑾，為人明敏通練，急公不顧私，任事不避難，而又心思入細，機用合宜。每與臣商確建酋事體，緩急疾徐，操縱尤爲得法。若以本官改推遼陽兵備，命下旬餘日，便可星馳赴任管事。以方略預定之人，就籌畫素熟之地，而應門庭緊急之事，督撫所謂就近推補之便，恐更無便於此者矣。
目今奴酋雖退張其哈喇佃子，不過一山峽，度我所必不能有者，以嘗我緩我。及諭以横江、舊鴉鶻關地方，却佯然不理。比見援兵在遼，驚疑愈甚，日惟擺撥擐甲以待。而西虜數萬騎屯聚遼瀋墻外，犯搶衹在刻下。臣雖不敢以東方之事自遜，日在修城挑塹，買馬治械，積芻挽粟，椎牛饗士，調度諸將吏為戰守備，顧自度終未如虜衆何。署事海蓋道副使閻鳴泰力疾來遼，收保防禦。雖有兼人之才，而當遼、海兩衝之虜，又新平東山礦寇，擒其渠魁三十餘人，散其餘黨萬餘人，聞其衆尚欲嘯聚，不免有顧此失彼之懼。望一的當之人早來遼陽計議行事，真是以日為歲。臣非不知推用官員係吏部職掌，御史不該坐名題補。衹緣事情萬分急迫，度其地，度其人，又度其時勢，似非徐鑾不足以辦此，不得不破例以舉之。所謂苟有利，專之可也。臣不敢以封疆之重，而避侵官越職之嫌。伏惟皇上敕下吏部酌用施行，遼陽幸甚，全鎮幸甚。
緣係遼陽久缺道臣，謹破常例，就近推舉賢能，以重衝邊，以應急着事理。未敢擅便，為此具本，專差承差張可觀親賫，謹題請旨。
萬曆三十八年四月初七日
奉聖旨：“已有旨了。吏部知道。”
該兵部覆：“奉聖旨，是。徐鑾，准留用；王興，已奉旨着催他上緊赴任，不得推延。吏部知道。”
卷五 巡按奏疏第五
195 常平倉積榖疏
題爲積儲關係窮邊大命，謹設立常平倉，括鍰買穀，恭報完數，以備查考，并懇敕議，以為經久便民之計事。
竊照遼左僻處關外，三面鄰虜，一面鄰海，僅通山海一綫之路，與腹裏通邑大都有無相通者不同。歲豐則遼東之粟不輸於外，其價易賤而傷農；歲凶則外境之粟不通於遼，其價易貴而傷民，以此豐年，粒米狼戾，曾不重惜，而一遇凶歉，則斗粟值銀六七錢，無從尋覓，但彼此相看爲溝中瘠，而莫可奈何。
臣考便民之法，莫有善於常平倉者。穀賤則增價，而糴以便農；穀貴則减價，而糶以便民，斂散以時，豐凶俱賴，行於遼左尤更相宜。臣正欲議興舉，適去秋金、復、寧、前饑，人心汹汹，搶盗群起。馬官兒寨山豪金三塊等三十餘人招衆打礦，饑民蟻附，聚至萬數千人，官司莫能制。臣與海蓋道副使閻鳴泰商議，饑民所以甘爲礦賊不悔者，由於自己既無以存活，而官家又無絲毫之積，知其必不能救我而去之耳。今欲解散其黨，惟在汲汲買縠救賑，明示百姓以有所恃，庶幾去者猶有還心，居者始有定志。而是時臣方以贖銀萬餘兩修築堡臺墙壕，又急無見銀可以發糴，因查動定遼前庫餘税銀四千二百四十七兩、雙山鹽税銀一千五百兩、中江税銀八百五十兩、海州庫連雲島税銀五百兩，一面先發各道趁時糴買外。
自去秋至今，臣衙門贖銀又復積過二萬九兩四錢七分八釐，酌量各道地方寬窄、丁口多寡，陸續分發分守道銀八千六兩四錢七分八釐、分巡道銀五千兩、海蓋道銀七千兩、開原道銀三千五百兩、寧前道銀三千六百兩，已於三十七年八等月内，節次牌行各道，選委的當衛官，分投有收地方加價糴買。
間該臣又思得所買糧石欲要寄收軍儲各倉，恐滋混淆，不便稽查。隨畫圖式，牌行各道揀擇高燥地方買賣處所，照圖建立常平倉廒。遼陽、廣寧二處係鎮城，官民衆多，每處改税監舊衙門建倉一所，計房
196
熊廷弼集
四十一間，右衛、瀋陽、清河、錦州、義州、右屯、金州、復州、海州、蓋州、開原、鐵嶺、寧遠、前屯共一十四處，每處止於一衛人民各建倉一所，計房二十七間。其應用物料等項銀兩，據分守、海蓋、開原、寧前四道呈稱，各於該道庫貯、備賑、草價、登報、紙贖等銀動支，呈請開銷。惟分巡道呈稱，庫無堪動銀兩。
臣又免括本衙門贖銀一千七百一十兩，續發該道製買建蓋去後。今據帶管分守道事海蓋道副使閻鳴泰呈稱，遼陽左等五衛原發銀五千一十六兩四錢七分八釐，買完薥秫一萬一千七百六十三石八升三合三勺三抄三撮三圭三粟四粒、穀一萬七千二百五十二石，建倉一所，計房四十一間。定遼右衛原發銀九百九十兩，買完薥秫六千六百石，建倉一所，計房二十七間。瀋陽中衛原發銀一千兩，買完薥秫五千石，建倉一所，計房二十七間。清河堡原發銀五百兩，買完薥秫三千三百三十三石四斗，建倉一所，計房二十七間。蒲河所原發銀五百兩，買完薥秫二千五百石，寄收軍儲倉内。
又據分巡道右參議孫敦化呈稱，廣寧等四衛原發銀二千兩，買完薥秫七千五百七十六石，建倉一所，計房四十一間。左、中二屯衛原發銀一千兩，買完薥秫四千七百六十二石，建倉一所，計房二十七間。義州、後屯二衛原發銀一千兩，買完薥秫四千五百五十八石三斗二升一合六勺，建倉一所，計房二十七間。右屯衛原發銀一千兩，買完薥秫三千九百六十八石二斗五升九合，建倉一所，計房二十七間。
又據海蓋道副使閻鳴泰呈稱，金州衛原發銀二千兩，買完薥秫一萬石，建倉一所，計房二十七間。復州衛原發銀二千兩，買完薥秫九千八百四十八石四斗五升，建倉一所，計房二十七間。蓋州衛原發銀一千五百兩，買完薥秫七千七百九十一石五斗五升，建倉一所，計房二十七間。海州衛原發銀一千五百兩，買完薥秫六千八百四十一石五斗，建倉一所，計房二十七間。
又據開原道僉事高折枝呈稱，三萬遼、海二衛原發銀二千兩，買完薥秫八千五百四十一石四斗五升穀五百五十石，并收助工餘剩糧
卷五 巡按奏疏第五 197
四百一十五石一斗，建倉一所，計房二十七間。鐵嶺衛原發銀一千兩，買完薥秫四千五百四十五石九斗三升四合，建倉一所，計房二十七間。懿路所原發銀五百兩，買完薥秫二千二百七十二石七斗六升六合，寄收鐵嶺倉内。
又據寧前道右參政馬拯呈稱，寧遠衛原發銀二千一百兩，買完薥秫七千三百一十二石三斗、榖九百七十九石五升二合九勺一抄七撮、豆二百四十七石八斗、米五十一石六升八合，建倉一所，計房二十七間。前屯衛原發銀一千五百兩，買完薥秫四千九百五十七石四斗三升四合、榖三百八十九石六斗六升八合、豆四百四十三石五斗、米一百六十六石八斗六升八合，建倉一所，計房二十七間。各緣由呈報到臣，通計買穀建倉用過臣贖銀二萬一千七百一十九兩四錢七分八釐，餘税銀七千九十七兩，通共銀二萬八十八百一十六兩四錢七分八釐，買完糧一十三萬二千六百六十七石五斗四合八勺五抄三圭三粟四粒，蓋過倉廒一十六所，計房共四百六十間。
臣曾親下遼陽新蓋倉内，驗其穀石，皆乾圓潔實，驗其倉廒物料，皆極壯大完厚，真可百年不壞，臣心甚慰。其各道榖石倉廒，臣雖不及親驗，然每與公移私札叮嚀諄切，心血爲盡。諒能體臣憂民一念，不忍苟且了事。
臣惟遼鎮之窮，至今日而極矣。自屯田法壞，歲收子粒虧及國初額數大半，所在軍儲倉空，虚倒廢鞠，為犬豕之場，而各衛預備倉并無收貯贖穀一粒備賑。即孤老數年，不得關領一粒養濟，何論救荒。以此一遇水旱，百姓皆知内無活法，外無來路，相率作盗賊，走夷狄而不顧。乃向來地方官自汲汲軍馬催討錢糧而外，曾無一人以積貯爲事者。想以軍馬無食而鼓噪，則恐脱巾為罪；得食而飽騰，則可盗殺邀功。至於地方百姓救活數萬人，而蔭賚不加；餓死數萬人，而訶譴不及，宜其所重
在彼不在此，而不知無民則無軍，無食則無民，無民、無軍則無遼，此亦弗思之過也。
臣嘗譬遼如治病然，風寒之侵人所時有，但使腠理固密、脾胃壯198
熊廷粥集
實，亦不足患。夫虜，遼之風寒也；壕墻城堡，遼之腠理也；屯田積儲，遼之脾胃也；兵馬不過一驅風逐寒之藥耳。至於固腠理而使外者之不入，實脾胃而使内者之不潰，則修邊屯積尤為安遼之本務。
去秋臣曾具《屯田修邊》一疏，仰格天心兩次明旨，屬望當事會議修舉，何等殷切。乃今在外已無一人説起，在内已無一人主持，而修隙者又復造言撓阻，孤負聖懷。實臣窾言無當，無所逃罪，惟設立常平倉買穀治廒，出臣獨議獨處，猶得報完，以畢涓埃之一念。顧臣伏而思之，凡臣所以為此者，非徒實欲爲遼永永計。臣雖有千百年之心，而無年半不去之官；雖能獨議獨處於一時，而不能常議常處於千百年之久。假使臣創立於前，而將來諸臣莫為相成於後，則今日十數萬之糧石、數百間之廒房又將化為紙上空言，滋人口實，翻不如響者修邊屯田早早丟開之為愈耳。
臣惟常平之法本圖便民，如使行之得人，遇豐年則添價以糴，遇歲饑則减價以糶，大饑則借貸，候豐歲輸還，更不出息，或即煮粥徑自開銷，令百姓真得便利，而又權新陳以時斂散，不令堆積朽腐；而又嚴察官吏牙行情弊，不使因緣為奸利，則公私俱便，何法不可經久？獨患爲之上者，鄙出納為有司，不肯及時糴糶，或糴糶不能察知在市斛斗實價，聽民情願自買自賣，衹憑武官配抑人户，牙行高下通同，以為法害。臣於此不無私憂過計。
嘗聞萬曆初年，遼陽道翟綉裳留心地方，廣積穀石，後人怠廢，旋至浥爛。及十四五年間，大荒斗糠值銀一錢，人民餓死，乃始思翟，而悔其備之不預，亦晚矣。夫不以待翟者待臣，而復貽十四五年之悔，是則臣之所望於各道者也。
臣嘗計算户口，遼陽、廣寧二城須各得五萬石，餘衛各二三萬石，沿邊城堡亦各數千百石，方可救濟得遍。雖糴本無措，但使肯心一發，逐年處辦，亦不甚難。歷來按臣亦有在差一年口半者，豈無贖銀？比復何在？前按臣蕭淳遺臣贖銀六千餘兩，合臣差内所積，除支過各色正項公費三千餘兩，又地方督、撫、鎮、部交際，臣不能矯衆，而所受往還儀
卷五 巡按奏疏第五
199 物千有餘兩，臣亦不敢絲毫自私，俱分發各道管糧官賑濟孤貧外，其修
邊、常平兩項用過三萬一千七百餘兩。以為取之訶訟，而臣自入境，深恨刁民慣訟，問官徇私，自人命强盗而外一切嚴禁，通計所准省往時十分之八；以爲取之查盤，而臣嚴囑各委官，不得徇套問罪，通計所報减往時十分之三。又深念官民貧窮，自蕭御史以前，未完臟贖通行各道盡數注銷，以廣皇上恤民德意，其所收不過捕獲山東豪買海船貨物數千兩，訪拿本衙門極惡本房承差辛學等贜銀數千兩為額外物，而其餘則皆尋常套數應有之贖也。臣惟銖積寸累，不忍浪費，以至於此。誠使後來諸臣繩繩相繼，十年之後，何愁各倉不充？臣願不滿，是又臣之所望於按臣者也。
臣又惟巡按主察，巡撫主撫，此等常平便民事體原係巡撫職掌，若止專用按贖，不用撫贖，則將來撫臣視為與己不相干涉之事，而其法將不可久。舊例，巡撫衙門贜罰銀兩，六分備賑、撫賞，四分充餉。至萬曆十五年，巡撫郝杰題准盡留備賬、撫賞等項公費，臣嘗細查已報未報，校十歲之中以為常歲，約收贖六千餘兩。除雜項公費僅及三千兩外，所餘一半并無撫賞、備賑支用。此後似應每年撥銀一千兩，入常平倉項下，分發各道，作為糴本，會同巡按御史督令各道及管糧衙門着實舉行。年終分别舊管新收，開除實在數目，明白造册奏繳，青册送部查考。道廳官以此舉廢為殿最，庶使撫按不分彼此，事體有所考成。是又臣之所望於撫臣者也。
臣又查得本鎮徵收各色銀兩，絲毫盡歸餉部。雖屯民所納席板銀，原為修理鋪墊而設，亦盡括為月糧正項。以致軍儲倉廒在在丘墟，屯糧悉刨土窖收貯，多至浥爛。至於營伍，雖造一鉛一矢，亦必取給於馬價，而更無別項可動，良用慨嘆。臣衙門臟罰銀兩原充兵荒之用，非專抵軍餉也。臣差一年有半，例應解部銀三千兩，臣已發為常平糴本。又雙山税銀每年二千雨，舊規，一千兩解部，四百兩撫院，四百兩按院，二百兩守道分用。向為税監所占，臣今年亦盡查發收糴，歸入常平項下。此兩節之在餉部，比於乘雁雙鳧，不足多寡，而留在地方逐年救
200
熊廷弼集
民，實為億萬生靈不朽之利。如去秋馬官兒寨饑民礦徒嘯聚山谷，臣亟檄海蓋道議蠲議賑，盡查革藏錢糧，雖搭放軍餉之類，亦暫留賑濟并處借春間牛種，其後民心始定，礦黨始解。假使臣不權宜區處，直待百姓盡奔山寨，而後議招、議剿，豈不更費餉部處分？
臣嘗觀今人做事，衹挨目前，一毛不拔；及至事急，却大片捨去而不惜，誠所未曉。合無將臣衙門每年解部銀二千兩、雙山税銀二千兩，自三十八年為始留充常平倉，糴買本錢，以為窮邊久遠之計。祖宗朝嘗發司農金錢糴穀備賑，而我皇上亦嘗發帑金賑救省直饑民。况留地方之物還濟地方之人，不煩區處，而事甚順便，是又臣之所望於户部者也。伏惟皇上始終憐念窮邊，敕下該部，覆議施行，生民幸甚，封疆幸甚。
緣係積儲關係窮邊大命，謹設立常平倉，括鍰買穀，恭報完數，以備查考，并懇敕議，以為經久便民之計事理。未敢擅便，爲此具本，專差承差許世光親賫，謹題請旨。
萬曆三十八年四月二十四日
奉聖旨：“常平倉，非但備歉，亦可濟邊。熊廷弼積穀許多，具見實心任事。該部便與看議，永遠遵守。其屯田事已奉屢旨，應否遵行，如何通不奏報？着户兵二部查催明白説來。”
縱虜内地圍獵疏
題為將官縱虜内地圍獵，乞賜議處，以重華夷大防事。
本年五月初二日，據開原兵備道僉事高折枝呈稱，萬曆三十八年四月二十七日，據定遠守堡吴道隆禀稱，本月二十六日早間，蒙慶雲林游擊差夜不收左住順邊挨臺分付，有在市夷人煖免營達子順邊裹打圍，不許舉放炮火。至未時，果有夷人二三百騎從慶雲堡、亮子河西，順邊裏夾墙圍獵，跑至本堡大邊新臺爲止。至申時分，收帳去訖等因，具禀到道。
據此，該本道看得邊墙之設，所以嚴内外之防，墙裏豈夷人圍獵
卷五巡按奏疏第五201
之所。煖酋營雖在討賞，然革面無幾時，其情尚叵測，安知非假此以窺伺地形險易？為將官者不能禁之已矣，又從而使人導焉，則虜復何所畏憚？虜無足怪，將官真可异也。開原邊政大抵若此，漸已不可長矣。由此不加載正，開原將不知作何結局緣由，到臣。
一見不勝駭愕。查得開原邊有二道，一為老邊，自慶雲堡西南起，至西北、正東、東南柴河堡約三百里，凡志書内所載墩臺百餘座皆丟弃不守，磚石皆被虜拆去夷地，為板升，其地任夷駐收往來者數十年，去春臣曾疏及之；一為新邊，乃邊吏縮入内地二三十里，緊靠各堡挑築小壕一道，以苟且自衛者。自小壕以外，老邊以内，全然視為夷物，以此瞭守逼近，往往邊烽纔舉，而虜騎即至開原城下，使人不及備。
去年臣修墻壕，議復老邊，道將以宰、煖窺伺不敢任，仍修新邊，業已築過三十里，而臣弗從也。以謂此邊一定，則前地盡界於夷，他日必有以弃地議其後者，而欲圖修復，則宰、煖方横，事勢又難輕率。正躊躇間，屬北關那酋死，臣憐本酋忠順，向來梗住東西虜、不得打通一片者，實賴其力。恐一死而其侄白羊骨輩不能自保，遣通使持繒帛往慰之，且以堅生者意。而是時宰、煖各營皆遣夷會葬，見通使至，則皆感嘆，謂：“裏邊大馬法這等哀憐學好達子，若我等頭目死不如犬，那得這樣？”宰酋聞之感動，即歸所奪北關馬百匹，仍遣通夷來告，并送進前秋所掠人口，乞求款賞，而臣以為此復老邊者機也。
若一面興工，一面遣使隨通夷慰藉其意，渠必再來乞賞。往返講拆，不出二旬，而數十里衝處工程度可完，其他自可無慮，因屬該道行之。無何宰賽、煖兔果遣親夷各獻馬匹來見。宰賽仍願差夷為我架梁，以防他營擾工，而臣遂因是親詣慶雲邊外，冒險督工，僅而得完。蓋當日恢復老邊之難有如此。其後界限嚴明，置臺瞭守數十年，胡馬馳驟之場不見一夷之迹，而宰、煖之桀驁亦因此漸消，而争效順焉。
四月内，據高僉事禀報，宰賽營領賞已畢，於十三日即盡起營回巢，煖兔領賞月盡可完。此二大營既完，餘營撫賞更自無難。此番夷人領賞，較往時頗覺恭順，邊人稱從來無如此容易撫者，莫非臣修墙、增
202
熊廷弼集
兵、順治、威嚴所被？臣誠愧不敢當，而墙壕之險實亦有足恃者。蓋近日恢復老邊之利又如此。
倘使為將官者，稍知大界當嚴，微釁當杜，深拒力防，定使胡騎不得混越。豈惟封疆允賴？臣亦藉以自慰。何乃老邊甫復之後，又踵常年故事，聽其圍獵於内，而莫之禁禦也？林宗舜即武人，不諳内夏外夷之辨，衹如修復時節一段操心設法之苦，宗舜亦曾目擊而身嘗之矣，詎忽忘至此乎。嗟乎！地方之事做定見成而不能守，臣且如遼將何哉？
臣謹會同巡撫遼東地方贊理軍務兼管備倭都察院右僉都御史今候代李炳，議照得夷狄人面獸心，不可狎昵，備嚴則款，備疏則犯，是以《書》戒通道，《春秋》謹嚴内外之辨，蓋防乎其防焉。煖、宰二酋在開原最爲跋扈，今其摇尾而乞賞於我也，豈真畏我兵强將勇、足以一戰而制其死命哉？不過犬羊貪嗜，苟以濟一時之欲，而天性固未嘗一日忘殺掠也。我既力不足以制之，即嚴防密備，護其藩籬，而塞其罅隙，猶恐不支，况乎引狼入室。縱令墻裏圍獵，若林宗舜之爲也者，是不益長戎心之陰伺，而遺地方之永禍也耶！
宗舜備禦開原三年，正值夷情紛擾，所以北拊那、羊，東拒奴、速，西縻宰、煖，俾與北關復親，東夷漸離者。前道石副使往往多其力，雖臣等亦才之，以此議陞慶雲游擊，領新兵以當西北一面，而不意其疏闇寡謀一至於此。臣等當嘆奴酋本一亡虜餘孽，舊鎮縱之，嘗給夷使銀牌十餘面，致令經年鎮月在内行走，而關驛不敢問。又嘗聽奴酋親領數千騎護送西夷，直經開原南門外往還，而道將不能禁。因此養虎遺患，馴至今日。殷鑒不遠，念之心寒。
年來臣等申肅禁防，綱紀粗定，何圖今日復見此事。若不亟加議處，則遼左武弁皆相率以玩夷為常事，將宰賽援煖兔之例，二十四營援宰、煖之例，東西插漢、海、建諸酋又援二十四營之例，而我之將官皆不肯出一言以禁之。不惟不禁之而已，亦從而爲之導焉，亦從而爲之誡烽候焉。不幾令遼東地面盡為夷虜獵場，而流害庸有已乎哉！伏乞敕下兵部覆議，亟將慶雲堡游擊林宗舜革任回衛，以爲疏縱玩虜之戒，遺下
卷五 巡按奏疏第五203
員缺速行推補。庶人心知所畏懼，而邊防益加嚴肅矣。
緣係將官縱虜内地圍獵，乞賜議處，以重華夷大防事理。未敢擅便，為此具本，專差承差徐國輔親賫，謹題請旨。
萬曆三十八年五月初七日奉聖旨：“兵部知道。”該本部覆：“奉聖旨，是。”
請告疏
奏為思親病劇，勢已阽危，籲天哀憐，准放回籍，以全孤命，以慰孀母事。
臣六年司理，三年水曹，仰蒙聖恩，拔在今職。又蒙特選，畀以今差。凡有所言，朝具疏而夕報可，又使臣得以行其微志，感恩圖報，臣何敢愛死？故雖今春無日不病，猶自忍死，以待新撫、鎮、道之至，而不敢以病請也。忽今月初，臣母在籍訛聞達虜反亂，不知臣身消息，終日在家哭泣，特遣一家人到京問信。臣鮮兄弟，止有九歲一兒，纔學寫仿。其家信乃是臣母口授，臣兒手書，句不成句，字不成字，却是一句一痛，一字一泪。臣讀未竟，不覺放聲大哭，嘔血數碗，暈死在地。吏書搊擡上床，半日始蘇。嗟乎！苦乎，胡爲而使衰年孀母憂哭至此乎？臣父母止生臣一人，臣父早背。自臣出仕，十有三年不得過家一掃荒墓，生無以養，死無以祭，臣已不得為人。獨幸迎養孀母，朝夕相依爲命。而臣母老年愛子，每飲食，非臣在側，輒不甘不飽。前年在京一病半載，滿擬得差，將送南還，不圖疆事逼迫，一别到今，忽已一年零十個月，音問渺然，臣母如之何而不思臣也？
家信云：“汝往時公事在外，一日不歸，我嘗望汝一日到晚。些小疾痛，我嘗守汝徹夜不睡。汝今圍在達子窩裹，不得還鄉，教我如何消遣？我今爲汝兩泪俱竭。”臣母之思臣如此，臣如之何而不慟哭嘔血也。數日以來，飲食不思，晝夜不寐，心火上衝，頭暈目眩，喘嗽大
204
熊廷弼集
作，遍體發熱，精神恍惚，如喪魂魄。醫官周騰蛟等咸謂臣病在心，難以藥治。隻身絶塞，自病自憐，寡母孤兒，轉想轉懼。臣不懼死在邊疆無以歸，獨懼臣死而無如孀母何耳？
伏乞皇上憐臣病勢危急，准臣回籍調理，免候交代。倘得痊愈，少延殘喘，全臣一命，是即全臣孀母之命。皇上再生之恩，天高地厚，而臣狗馬之齒尚壯，其於圖報亦有日矣。臣力疾望天叩籲，臣不勝涕泣待命之至。
緣係思親病劇，勢已阽危，籲天哀憐，准放回籍，以全孤命，以慰孀母事理。未敢擅便，為此具本，專差承差樂廷槐親賫，謹具奏聞，伏候敕旨。
萬曆三十八年五月十六日
中協副將患病疏
題爲衝邊將領病勢危篤，乞准回籍調理，并乞速賜推補，以保危鎮事。
本年五月十五日，據遼東中路副總兵官秉忠呈稱，竊照本職才本庸愚，志向裹革，於萬曆三十四年十一月内，蒙起補協守甘州副總兵，繼而更調協守薊鎮東路副總兵，復又更調協守遼陽中路副總兵。本職見得遼陽遭罹蹂躪，殘破已極，聞報即挈妻孥，兼程勇往出關，并無疾病。於本年前三月内到任，志期竭效駑鈍，以圖涓報。但營伍廢弛，兵馬疲憊，日逐操練，教演火器，兼以屢報大虜聚結犯搶，本職帶領内丁標兵沿屯收斂人畜，日無暇時。因勞逸不均，致令脾疾舉發，每食即吐，比時猶能免强支持。又於四月初六日，忽報大虜入犯長勇等堡地方。本職即時統領主客官兵截殺，當時窮追渡河陸道，致將衣甲濕透，遍身皆起瘡痰，而前疾因馳馬飛逐，愈加返胃嘔吐。見今醫官周騰蛟調治月餘，服藥罔效，比前尤為沉重。即今形體尫羸，行步艱難。切思遼陽何地，此時何時，協守乃領兵之責，時不可缺，而使病夫卧疾治戎，求其不致
卷五 巡按奏疏第五205
敗事，難矣。合無請乞本院軫念地方孤危，速賜題請，另選才勇官員管理中協兵馬事務，俯准本職回籍調理，庶邊疆有賴，骸體得以生還緣由，具呈到臣。
該臣詳批，官副將勤勞王事，驟得此疾，勢已萬不可留，除會题回籍調理外，分守道速詳的當官員代署協務，此繳。
續據帶管分守道事海蓋道副使閻鳴泰呈稱，為照副將官秉忠，壯略沉猷，真腸烈膽，當營伍凋敝之後，整頓一新，值虜酋環伺之時，隄防百至，履任未及三月，一戰遽挫狂鋒，終朝鬻馬而食，詎止一塵不染，達旦枕戈而寐，誓將九死不回。孰意河東倚藉方殷，突爾二竪為孽，蓋緣勞瘁傷脾，故致胃脘翻溢，似非旦夕可療之症。難持進退不决之疑，必令解組於今朝，庶望有生於异日。既蒙會題回籍調理，所據協營事務一時不可缺人。查得廣寧左翼營游擊郎名忠，勇略過人，騎射獨擅，拊摩最能得士，抒籌更裕覘敵，委署協營，極為的當。合候詳示，行令本官署理，一應事務候新官至日徑自交代緣由，呈報到臣。
除詳批郎名忠署理營務外，輒投筆而嘆官秉忠之命與遼之氣數也。秉忠，壯烈人也，雄風勁骨，慷慨有膽，臣一見而偉之。凡營堡一切弊壞事宜，向之所亟欲整頓，而苦於無人者，一一付之秉忠，而秉忠亦一一任之，不遺餘力。屬其時，沿河虜衆數萬日窥遼瀋。遼陽城中獨臣與秉忠兩人耳。臣於此，慮多則備不得不多，備多則事不得不多，事多則責成秉忠者不得不多。而臣性又緊，臣法又嚴，臣既惟恐纖毫之有失於地方，而秉忠亦惟恐纖毫之有失乎臣意，以此終日終夜忘寢忘飧，任怨任勞，拼官拼命，數旬之内，軍馬器械、操練收斂、哨防設伏等項，無所不改觀，無所不周備，而秉忠之病根伏矣。
四月初六日，長勇之役，秉忠不介馬而馳，走險渡深，唯敵是求，不知饑飽，不知勞竭，而秉忠之病形見矣。問何病，曰“翻胃”；日食
幾何，曰“粥兩盞”；吐幾何，曰“半”。臣乃始驚憂無已，諭令暫假，
趁早調攝，而秉忠以虜未退辭也。再越數日，而秉忠之病勢深矣。
臣諭如前，秉忠辭如前。臣命醫官諭之，又屬閻副使、王總兵、萬206
熊廷弼集
副將等諭之，而秉忠之辭終如前也。又越數日，而秉忠之病狀雜出而敝矣。臣見而泣下，曰：“本院愛遼，故愛該協性命。該協與其爲遼數月副將，孰若自愛性命，長爲遼副將。”秉忠亦泣下，顧猶有免强支撑之意。及又越數日，前食盡吐，大便不通，外不入，内不出，始悔不遵臣言而狼狽至此也。其爲地方則已盡，而其自爲則已晚矣。嗟乎！遼將全軀保妻子者往往而是，孰有真心實力、不避勞怨如秉忠者，孰如奉公憂國、不愛性命如秉忠者。假使天爲之祐，無疾無病任協二三年，何患軍威不振？何患夷虜不畏？乃僅僅三月，而一病輒至此，豈非遼之氣數而秉忠之命交會其厄耶？此臣之所以投筆而嘆者也。
臣謹會同總督薊遼保定等處軍務兼理糧餉經略禦倭都察院右都御史兼兵部左侍郎王象乾、巡撫遼東地方贊理軍務兼管備倭都察院右副都御史楊鎬，議照遼陽協守官秉忠，四任副帥，威名久著於西陲，三月協戎，功迹頓新於東塞。當地方得一勇略之將，上下方倚為長城，乃造物偏妒任事之人，陰陽忽遘此奇患，遂使英雄不收夫全效，益令偷怯，取笑於徒勞。豈惟伊生之不辰，抑亦此方之鮮福？雖本官病勢已劇，猶懷馬革裹尸之圖，而本鎮秋防已臨，復是狼烟驚眼之候。臣等既爲該將全他日再用之軀，又爲地方覓他人早備之地，惟有速速聽還一着耳。伏乞敕下兵部，議將遼東中路副總兵官秉忠回籍調理，俟病痊之日，查理舊勞新叙，即以原官從優起用。遺下員缺，速揀推謀勇真實肯任事者一員，前來料理秋防事務。庶本官早得以生還，而地方預有所准備矣。緣係衝邊將領病勢危篤，乞准回籍調理，并乞速賜推補，以保危鎮事理。未敢擅便，爲此具本，專差承差馬登瀛親賫，謹題請旨。
萬曆三十八年五月二十八日
論援兵疏
題爲病中聽撤援兵，深恐虜窥虚實，乞敕當事慎重，無以人言遽速邊禍事。
卷五 巡按奏疏第五207臣移疾近關，陸續見兵科二疏，語意牽纏，病中三四讀，尚不能
通曉，臣已置之不與論。惟是近得督臣王象乾書，大略謂：“長勇之役，各將以少禦衆，堵回大敵，量與題叙，亦不過賞録，姑示鼓舞，以作將士之氣。”豈其無斬獲實功，而遽敢冀幸恩澤？不意兵科復爾督過。至於援兵一節，自去歲迄今，撫鎮、道、將書檄絡繹不絶，方行調發。兩年來，遼左頗藉其力。今科疏又復云：“爾謂臣既堅志冥鴻，而伊亦行將為歸田計，西兵留之於遼，誰復肯爲作主？不如盡數撤回，送還各鎮，而以遼事聽之言者之收拾主持。”臣讀之未竟，不覺倚枕驚嘆曰：“此何時也，而可撤兵乎？虜雖北徙，而目下蠓退且至；拱、宰雖受款，而歹、粆等酋尚在窺伺；奴酋雖退地，不過以一山溝紿我，并無悔罪輸誠。而秋冬冰結，又是西虜大舉遼、海時候，即再加調發，猶懼不濟，曾是區區見在者而可撤乎？”
夫遼兵之弱，其來久矣。自督臣調發西兵來援，氣色若增而壯焉。西保寧前，東防遼、開，何者不賴其力？臣今春遣官易蒭挽粟，分給食用，第扣應得糧料還官，不聽與民争易，而又以重法約束之。地方寂然，若不知有援兵者，何至以毒藥遺患？臣曾移書督臣，謂：“遼協兵素怯，不能旦夕振。雖有新兵一千六七百人頗精壯，今尚在宣大買馬，不得騎操。不如借援兵力，多住年餘，一面支持虜患，一面與遼軍合操，使之學習西邊戰法，俟軍氣漸强，夷情漸定，然後撤還，方爲妥帖。”
時督臣深以臣言為然。且先已開單咨部，再欲有所徵調，以厚集其力，而樞臣移書與臣，亦言以新餉養援兵，庶可得目前之用，尤勝於新集烏合之衆。大氐所見皆同。蓋應急之法不得不出於此，正唯此輩慣戰，能衝鋒破陣，而非徒以齒牙博得之餉，豢此逐隊隨行之物也。果如科疏曰“西將不習也”，必將皆土産，然後可；曰“廢將不成也”，必將盡部除，然後可；曰“援兵遺患也”，必有事不調防，不入衛，然後可；曰“當用鄰鎮見任將也”，必薊門諸將官各捨其地方之責，而爲我領援兵，然後可。此等議論，即該科亦自以為窒礙，直是有心抑損，使邊臣用一人不得，使一卒不得，束手與懦弁弱軍共盡，而已得旁觀其敗，弄
208
熊廷弼集
文墨為愉快耳。顧如陛下之封疆赤子何耶？
督臣身任重寄，生死在一身，成敗在地方，安危在宗社，一切調度當悉聽之，不宜一一阻礙。兹不徵發而致失事，既以失事議之；微發而免於失事，又以不失事議之。在督臣處此甚難，計不得不一撤以謝科臣。所恐此兵一撤，遼陽、開原驟虚，東西虜聞之，必乘機大入，入則素怯之兵、新集之衆必不能抵當，而屯堡男婦必再遭長定之慘。當斯時也，獨令督臣當咎，無所不可，而遼亡無日矣。此臣雖病而一日不死不敢忘其憂者也。
唐李德裕節度西川時，牛僧孺與交怨，數從中沮其事，議歸諸道兵勿留屯，蜀人恟懼。德裕奏留鄭滑五百人、陳許千人以鎮蜀，且言：“蜀兵脆弱，新爲蠻寇所困，皆破膽，不堪征戍。若北兵盡撤，與先失事時何异，蜀不可保。今朝臣言罷兵者，蓋由禍不在己，委難於臣。望人責一狀留入堂案，他日敗事，不可令臣獨當國憲。”由是兵得無罷，而德裕始得藉以安蜀。今遼左孤危何如西川？東西虜勢何如南詔？臣願督臣暫留援兵，為遼支撑目前，為輕言撤，爲虜所窺，必不得已，猶願疏乞陛下責科臣一狀於御前，無令他日敗事獨罪督臣以下諸臣，而且牽扯臣不休也。伏惟聖明裁鑒，敕下兵部，酌議施行。
緣係病中聽撤援兵，深恐虜窺虚實，乞敕當事慎重，無以人言遽速邊禍事理。未敢擅便，為此具本，專差承差徐國輔親賫，謹題請旨。
萬曆三十八年六月二十一日
再請撫賞疏
題為夷市秋期已臨，賞銀候旨未下，懇乞聖明速賜檢發，亟行酌處，以保危鎮事。
准巡撫遼東地方贊理軍務兼管備倭都察院右副都御史楊鎬會稿，該臣以六月初六日莅廣寧，惟時各道臣咸在焉，與之計議安攘，靡不蹙額而譚撫賞之銀所宜亟請者。臣竊自念，責在巡撫地方，而地方凋敝之
卷五 巡按奏疏第五
209 極，所當隨事拊摩；責在贊理軍務，而軍務廢弛之極，所當逐營整飭，
如不圖制虜，而先圖款虜，不求邊備，而先求帑銀，臣即怯懦，臣實耻之。兩月以來，焦意寒心，不遑夙夜。民瘼軍政粗布紀綱，而秋已漸高矣。隨牌行各道，查所屬市口幾處，係何年，奉何文開設，後至何年，因何事斷革，又至何年，奉何文復開，要見某市一年用銀若干，共約用銀若干，内除各市抽收税銀及夷馬價銀支用外，仍該不敷銀若干。其開原秋賞雖未定額，大約該若干；虎墩兔憨大賞儻亦今秋來講，大約又該若干。前曾會題，是否的數，逐一查議明悉詳報去後。
今據分巡遼海、東寧道兼理廣寧等處兵備右參議孫敦化呈稱，本道以秋防在邇，遍歷邊堡，整理守禦，又搜括庫貯，以備撫賞，用示羈縻。乃見庫貯全虚，食不下咽者數日。蒙查本道鎮静關市，設於成化初年，以至於今，革而復，復而又革，革而又復者不一。總之，夷情之畔服何常，而款戰之機宜難執。自二十九年以至三十六年，夷人生齒日煩，而箭賞漸增數倍，以故始而取給於木馬之税，已而扣留五道馬價。迨其後，頭緒愈多，支撑愈難，又不得已而借馬價貨江南，以生子銀，雖為一切苟且之法，實為目前救急之術。乃今馬價有嚴禁，而子銀又悉停矣。本道屢屢呈請，業蒙會題。伏聞部議，所請二萬總括遼鎮扣留及市税等項僅逾四萬。乃近日市税細微又難作為實數，而以前市賞載在往籍，彼夷歲據爲例，誰敢减之。廣寧一道市口三處：一、鎮静堡市，係五路、爪兒兔、以兒鄧、黄台吉、青把都等酋領賞，一年賞物并食用約用銀二萬八千三百三十餘兩；一、大康堡市口，係鎖鬧、索令、小歹青等酋領賞，一年賞物并食用約用銀六千八百餘兩；一、大福堡市口係拱兔等酋領賞，一年賞物并食用約用銀一千九百餘兩。此與前報稍有不同者，以小賞及鍋口、氈條、守宿、牛隻等項原未議入，大約一年非得四萬必不敷用。若虎墩兔憨大賞，則咋舌不敢議矣。此全遼安危所關，廟堂之上必有遠見石畫等因。
又據整飭寧前兵備右參政馬拯呈稱，查得寧遠興水縣堡、中後所高臺堡二關口，於萬曆二十九年開復木市撫賞起，至三十六年十二月
210
熊廷弼集
二十四日，自杜總兵殺款之後，各夷歸巢。至三十七年，各夷復叩關乞賞，准其復款，補其歷過賞物外，其拱兔一枝在寧遠興水縣堡市口領賞，一年賞物并食用共銀二千餘兩；徠暈大一枝在中後所高臺堡市口領賞，一年賞物并食用共銀三千餘兩，二市一年共約用銀五千餘兩。及照夷人運木稀少，抽收税銀不足供市夷食用，原係動支廣寧庫原扣留寧前應該馬價撫賞，今馬價既奉文不許動支，合無請乞俯准請發帑銀每年五千餘兩，以濟撫賞之用等因。
又據整飭開原兵備僉事高折枝呈稱，照得開原設有三關兩市，以款東夷西虜，其來舊矣。然從未設有撫賞正額，皆就兩市抽分銀兩，而以夷馬銀内臟銀貼之。蓋量入為出，極力支持，後雖漸增煩費，尚亦借支不多。惟自三十五年至三十七年，除用過抽分銀二千六百五十七兩四錢、夷馬銀七千二百六十兩四錢外，又借支馬價銀一萬八千一百一十六兩五錢，總計三年撫賞用銀二萬八千三十四兩四錢，蓋一年用幾一萬。今又計以秋賞，勢非二萬金不支。在庫夷馬銀内臟銀既無分毫，即馬價銀亦餘無幾，而夷人方執成例以乞索，不照例與之，則將失异俗之和，必且起釁；一一如舊例與之，則巧婦不能做無米之炊。即春賞難措，况又加之秋賞乎。今將三十四年至三十七年每年撫賞東西虜夷段布、銀牌及牛驢、鍋鏵等項，并酒房委官使用銀兩，逐款開造，逐年比對，撫賞大壞難挽，經用極苦難支，一覽便見，懇速裁酌，以便遵守等因，
到臣。
臣因卷查本年閏三月二十八日該前撫臣李炳、按臣熊一本，為營馬凋殘，軍威削弱，謹援例冒懇天恩，憐給寺馬，以濟危鎮秋防事。會題去後，蓋因請免寺馬，奉旨詰問馬價，那用撫夷是否舊例，遂歷陳馬價，專備正支，馬價既備正支，遂不得不另請撫賞。先據各道用過數目，以四萬四千計，蓋皆馬價子銀凑以木馬税銀，而税銀今且半减矣。此外虎墩兔憨大賞與開原未定秋賞，以及協濟、驛遞、搭放、軍餉、撫鎮操賞等項九千餘兩，亦取足於市馬子銀者，猶未明白拈出。乃其吃緊在借宣大以例遼，若謂京師以遼為左臂，以宣大爲右臂，所稱重
卷五巡按奏疏第五
211 鎮同也。宣大以款市多年，士馬器械無一耗折，城堡險隘俱皆完固，與
遼之單弱無可恃者甚相懸矣。遼則建州、海西等夷跋扈於東偏，迤西則福餘、泰寧、朵顏三衛酋長以百十數，强兵以數十萬，爲故元之裔土蠻之孫，今所稱虎墩兔憨者之所總統，其勢日張，較宣大之掩答部不啻過之。在宣大有正項撫賞銀二三十萬兩，遼顧苟且那用馬價四五萬而不可得，而故以撫賞正項之銀請，此非細事也。蒙旨下部，已經覆請，數月以來，未賜綸音。計夷人秋穫欲畢，正其糾集思逞、揮戈躍馬之日。皇上得無以邊臣禦虜，不聞搗剿奇略，而但撫賞是乞乎？
夫捣剿正矣，而將不得人，禍更烈也。遠者勿論，即如杜松哈流兔之役，妄殺款夷一百餘級，致拱兔剋我大勝堡，殺掠數百人而去，猶留不結之局，貽之寧前道臣馬拯。拯蓋拮据三年，憂勤萬狀，頃以復款完事報臣。臣以事完在四月之間，又撫賞之數愈額至一千五百兩之外，疑有將官私爲奸利者，駁查去後。復造册通詳，多用之數係猍、拱二酋各應得三季之賞，又講折年餘之久，往來供給之費。而以千餘之銀爲堡民保千萬性命，即一官一身所不顧者，又孰如杜松殺款夷、因殺全堡數百人、且挾數千金無恙以歸乎？一開釁而結局之費如此，搗剿固不易言也。皇上又得無以款撫多費、不如罷款之為便計乎？
遠者亦勿論，二十三年開款矣，二十七年復罷，至二十九年又復開。其間利害灼然，惟二十三年之款，乃虜惕於高平之威，屈於拴道之辱，相戒於把兔、伯言之戰死，粆花、花大之大敗。彼來求我，我則甚逸，故不勞官錢，止用市税。其後則增箭為例，積習難遏，速釁招兵，誰能任者。即近日大茂之攻，歹青亦以杜松所殺有彼夷人爲詞，幸其失利而去。又復詭言求撫，亦已陽示斷絶，陰思創艾，而審時量力，難遽出車薄伐為堂堂之陣也。皇上又得無以戰既難言、款又難已、姑聽本鎮自爲設處撫賞，而愛惜於中帑之捐乎？
臣自到任，清查廣寧庫藏，除馬價與新兵銀兩不許那借，餘皆零星税贖又不堪那借者。臣曾查修各處邊堡，在開原道以應修慶雲等八堡，該鹽菜一千六百兩為請，臣僅搜查紙贖六百兩應之，餘則批待續處。而
212
熊廷弼集
遼陽道之所應修者長安等七堡，寧前道之所應修者永安等七堡，并廣寧道所屬，錦州裹城大壤，戚家堡土城未包，以及大茂堡、牽馬嶺諸處，見在議修費更不貲，尚不知所出。蓋臣下一檄，而督工各道亦投一牒而請價，臣患束手閣筆、無以應之，而况撫賞各夷該用數萬之多，能得之於蕭索之遼鎮、懸罄之庫藏乎？各道謂事急矣，無已則須用新兵銀，以支目前，而又不免犯那借之大戒。夫與其開之，以必不得已之那借，而使法令不行，孰若興之必不可少之正支，而使畫一可守。不然者，醜類呼群，放兵四劫，傷剥必多，脅而與之，費且益侈，無寧蚤發而預待之爲便矣。
臣又查撫賞之濫，在廣寧則大壞於守備郭濟川，已經追贜正法；在開原則大壤於備禦林宗舜，見今行牌究問。此後各市口春秋撫賞，必須屬之將官，監以道臣。舊例所載者，固難頓减以招怨，例外求索者，毫無增加以損威，固守一定之規，庶免濫觴之患，又必以其餘力亟飭内備，備無可虞，然後戰款之權得操之我。而今當蠱壞之極、革故之時，有比而畜之之羲、損而益之之理，故勢有不得不復懇之皇上者等因，會稿到臣。
為照撫賞一事，今年閏三月内，曾經臣與舊撫臣李炳援例會题，伏蒙皇上慨然下部，覆議上請，正恭候間，而增撫賞以媚虜之説出矣。今撫臣有文武才，固嚮者守遼時所稱擐甲臨戎殲虜於拴道者，非諱戰者也。來填兩月，晝夜拮据，何以不懲於款之數見誤？即奮其犁庭掃穴之志，如科疏所言也者，而顧懲於杜松殺款之役，汲汲焉亦羈縻之是務何也？蓋誠權利害於二十年來戰款開罷之間，而重惕於開釁之近禍也。其以稿會臣，復移臣書曰：“遼東弛廢之久，醜虜陸梁之極，此時不因仍於款，即欲圖戰圖守，而不可措手足。蓋戰無必勝之勢，徒以士卒委鋒鏑；守無自固之備，徒以堡寨待攻圍，危道也。故目前衹得就款爲先着，而庶無妨於孜孜戰守之計。夫孜孜為戰守計，而其法不得不先出於款。”是則地方之急着，撫臣之深圖，而臣之申明款議固已有成言於前矣。若概疑其為媚虜，而復靳之，臣固科臣所謂局外之人、利害不相關
卷五 巡按奏疏第五
213 者，而撫臣身任封疆，亦何以為遼計而紓陛下東顧之憂乎？臣謹會同總
督薊遼保定等處軍務兼理糧餉經略禦倭都察院右都御史兼兵部左侍郎王象乾、巡撫遼東地方贊理軍務兼管備倭都察院右副都御史楊鎬，再疏披陳，冒瀆聰聽。
伏乞敕下兵部，照今廣寧分巡道議，該撫賞銀四萬兩，寧前道議該
撫賞銀五千兩，開原道議該撫賞銀二萬兩，并前議未及協濟、驛遞、操
賞等銀九千餘兩，共約該七萬四千餘兩，再加酌量，速行議處給發，以救燃眉。危鎮幸甚，臣等幸甚。
緣係夷市秋期已臨，賞銀候旨未下，懇乞聖明速賜檢發，亟行酌處，以保危鎮事理。未敢擅便，為此具本，專差承差夏國寶親賫，謹题請旨。
萬暦三十八年七月二十二日
再論修屯疏
题為遼敝已極，遼人已空，謹按四十年来邊情大略，再申膚見，乞敕當事懲前規後，修舉本務，以保子遺性命事。
臣惟遼左今日之患，莫大於無人。夫遼非無人也，土沃而民聚，向嘗稱庶矣。自萬暦四年、七年、十一年受虜，而寧遠、前屯之人盡；自萬曆五年、八年、九年、十一、十四、十五、二十二、二十六、二十七年受虜，而錦、義、右屯、廣寧之人盡；自萬曆二年、四年、八年、二十七年受虜，而開、鐵、汎、懿之人盡；自萬曆二年、三年、十年、十一、十三、十七、十八、二十五年受虜，而遼瀋迤北之人盡；自萬曆五年、六年、十八、十九、二十一年受虜，而遼、海迤西南之人盡。間有存什伯於千萬者，邊吏又不爲之保護，聽虜節年檢拾無遺。雖使造物能生人，遼人善育人，而歲計所産不抵所掠，遼於是乎無人矣。
自遼之無人也，舉族被虜而補軍不得，田土抛荒而徵糧不得。補軍不得，則墩軍盡，不得不貼以堡軍，堡軍盡，不得不貼以營軍，而營軍
214
熊廷弼集
又漸盡矣；徵糧不得，則額糧虧，軍食自不得不乏，軍食乏，京運自不得不多，而京運且不至矣。始不得不議增軍，以通勾軍之窮，而及其增也，又苦無人之應募。始不得不議增餉，以通額餉之窮，而及其增也，又苦後來之難繼。說者但謂軍不必增，一清軍而軍足，不知遼之無人可勾也；但謂餉不必增，一清餉而餉足，不知遼之無人辦餉也，遼於是乎益不可為矣。
此臣所謂今日之患莫大乎無人者也。而問其所以無人者，何也？邊臣好邊功以開釁，弃邊人以償仇，本務不修，而以人予虜也。臣愚，不諳時務，竊謂今日存遼之計，當以保人為第一義，而保人之計，莫先於實内與固外。實内之事非一，而屯田積儲為大；固外之事非一，而修邊并堡為大。去年蒙皇上允行臣議，今年猶蒙聖心記憶，於《常平疏》中批下查催，而邊臣泄泄從事，不以為意，得無謂搏弄見在人馬便足支吾虜患，而或摇於主戰之說，猶冀得一間，覓首功而誇張之，如往事。若然者，而臣恐殺掠不盡之人更以一戰盡也，則何不取四十年之戰法與虜禍而一一觀之？蓋自隆、萬以來，攘臂搗巢，而人騖於戰功矣。當是時，我搗虜，虜報我輒過當。二十九年以後，我不搗虜，虜亦不大犯我。三十六年，我復搗虜，虜又復報我。此戰之左券也。搗巢之役，初得意於東隅，而終輿尸於西塞，大帥敗亡，全師覆没，不能復出塞者十年，而後乃有搗於邊堡之事，此戰之變局也。臣請始自李成梁，終於杜松，编年序略，以為遼鑒。
隆慶五年十一月，有清河搗巢之捷。六年三月，出鎮安搗巢。萬曆元年三月，出鎮西搗巢。二年九月，虜五百入大定，我軍戰敗。十月有白龍山搗巢之捷，是月虜入鎮北三日，以四萬報。十一月入平虜三日，以二萬報。三年正月，入長勇三日，以六萬報。是月，我軍出鎮遠捣巢。十一月，入平虜四日，以四萬報，我軍戰捷，獲首虜二百一十級，亡官軍二百七十五員名。四年三月，出大清捣巢。六月，入大清，以一萬報。十月入慶雲，以二萬報，我軍戰敗。十一月，入高臺，以二萬報。五年三月，出鎮西搗巢。五月，入大勝二日，以十萬報，入鎮静
卷五 巡按奏硫第五
215 二日，以十五萬報。十一月，入東勝三日，以四萬報。十二月二十入瑞
昌，我軍戰敗。六年正月，有劈山搗巢之捷。十二月，入東勝三日，以四萬報。是月，有養善木搗巢之捷。七年十月，入新興三日，以五萬報。十二月，有紅土城搗巢之捷。八年二月，有鴨兒匱搗巢之捷。九月，入慶雲，以十五萬報。十月，入大定六日，以十九萬報。九年正月，入錦州二日，以二萬報。二月，有燠郎兔搗巢之捷。四月，入十方寺，以一萬報，入汎河，以四萬報，入長安，以一萬報，我軍戰敗，入上榆林，以二萬報。十月，入鎮安六日，以三十萬報，入鎮静，以二十萬報。十年正月，入上榆林六日，以十萬報。二月，有古勒寨搗巢之捷。九月，有曹子谷搗巢之捷。十一年五月，入鎮静四日，以五萬報。九月，入前屯四日，以二萬報。十一月，有圈門搗巢之捷。十二月，入瀋陽八日，以十萬報，入前屯，以三萬報。十二年三月，有興中搗巢之捷。十三年二月，入懿路二日，以一萬報。三月，有打大搗巢之捷。五月，三千入静遠，游擊敗殁。閏九月，入上榆林三日，以六萬報。是月，有古路半那林搗巢之捷。十四年二月，有可可母林搗巢之捷。十月，入鎮夷五日，以八萬報。十五年二月，出東遼河搗巢。四月，入鎮武，以一萬報。十月，入鎮夷六日，以十萬報。十六年，有十寨搗巢之捷。十七年二月，出鎮遠搗巢。九月，入平虜八日，以三萬報。是月，出大安搗巢，敗績。十八年二月，入長勝四日，以五萬報。是月，有雕背山搗巢之捷。八月，一千入瑞昌，我軍戰敗。十月，入長勇八日，以二十餘萬報。十九年閏三月，我軍出鎮夷搗巢，敗績。十月，人長安四日，以七萬報，入錦川二日，以一萬報。二十年二月，一千入大福，游擊千把總俱敗没。二十一年正月，入東勝二日，以一萬報。二十二年正月，入大定六日，以六萬報。七月，入鎮静四日，以二萬報。十月，入鎮武五日，以一萬報，我軍戰捷，獲首虜四百一十八级，亡官軍一百四十五員名。入義州九日，以八萬報。二十三年正月，有拴道搗巢之捷。九月，七千入新興，我軍戰敗。二十四年閏八月，入鎮安二日，以二萬報。二十五年二月，出鎮西搗巢，參將游擊敗没。十一月，入瀋
216
熊廷弼集
陽九日，以十萬報。二十六年四月，出鎮遠搗巢，總兵參游俱敗没。六月，五千入仙靈寺，我軍戰敗。九月，入大清八日，以八萬報，入上榆林三日，以一萬報。十一月，入大鎮四日，以四萬報。二十七年閏四月，入大清，以一萬報，我軍大敗。六月，入慶雲，以一萬報，我軍大敗。九月入義州，以十萬報，又四千入寧遠，副將敗殁。十月，入會遲二日，以一萬報。二十九年九月，入慶雲五日，以二萬報。三十一年，入鎮安，以一萬報。三十六年十二月，出長嶺搗巢，獲二十六級，殺堡内降夷一百二十級。三十七年三月，五千入大勝，陷之。七月，五千攻長嶺。十二月，三千搶長定。以上小虜數千百計者，月無虚日，不悉録，録其與戰敗者。此四十年遼事大略也。
每見我軍出境輒俘獲一二千計，我僅亡一二卒，而平虜、高平之捷為境内所罕見者，其陣亡乃半，且浮於首虜，何也？境外襲取易，而境内堵截難也。每見搗東夷，今年二千，明年千數百級，終不敢一報，而搗西虜輒報，報輒殺掠無算，不堵不追，而反趨海、建，取償於東以報捷，何也？取東夷弱易，而取西虜强難也。
每見大虜以數萬、二三十萬入寇，我軍幸皆少陣亡，而間與小虜千百騎戰，屢屢亡至二三百人，何也？有戰，有不戰也。近見虜以五千入大勝，三千入長定，僅三時而陷一堡，殺掠千數百人。及查往時，虜常以二三十萬搶五六日、十餘日，而殺掠僅滿百，或不滿百人者，何也？有報，有不報也。故觀於四十年之戰法，而後乃知戰之不易也；觀於四十年之虜患，而後乃知今日之不如往日甚也；觀於四十年戰款之故，而後乃知其為搗之數見誤，非款之數見誤也；觀於四十年無人之禍，而後乃知犁庭掃穴之不能使遼有生氣，而反無生氣也，戰何容易言也！
况萬曆初年，國家尚無倭、孛、播州之役，地方尚無東征、税使之害，府庫充盈，物力饒足，而一時宿將驍丁又不乏人，此能戰之時也，而其戰法已如此。豈以今日之物力、兵力、反能犁庭掃穴，而超出於四十年戰法之外？臣有以知其不能也。不能超出於四十年戰法之外，而
卷五 巡按奏疏第五
217 再遺四十年無人之禍於往後之年，使無之又無，以至無人盡，臣有以知
其不可也，戰何容易言也。然則今日之計，何適而可？高城深池，息民養士，外固封守，内務農田，蠲其煩苛，而簡其文法，虜來則拒，而去則勿追，而一以生聚教訓爲主。此臣之所謂以守爲戰者也。
誠如臣修屯之說得行，深吾壕，高吾墙，以扼虜於外，并小屯爲大屯，適中建堡，環築壕墙，以收保吾人於内，厚儲多蓄，以飽士馬於平日，而又選將練兵，大修火器戰車，以備堵截於臨時。由是而小虜以鼠竊雕搶至也，必有所憚，而不敢入。即入矣，而填濠掘墙，必稽遲而不得遽入，留其半以守口，而不敢全入。比人，而吾民早已入堡，壯士早已登陴，虜自度不能速得志於堡，則偏索諸野，又無所得，而衆少又不敢過夜，且慮我截其所入之口，而不敢不速出，不待我軍之驅逐而亂馳，過日中遁矣，何待戰。由是而大虜以數萬至也，扼於我之壕墙，而不能一蹴越也；困於我之城堡，而不能旦夕下也。堡民但爲我堅守一日，而各路官軍至矣。虜見吾官軍至，必解圍而合衆以衝我。我勿與浪戰也，晝則環戰車爲方城，層列火器，擡營而前，直薄其壘，夜則以大炮驚擾之。虜欲掠，而吾野已清；欲戰，而吾壁已固；欲相持，而畏吾火器，存札不住，三日不得利，而氣奪退矣。退而尾之，争口而出必亂，亂而擊之，則利在我矣，何至不敢與之戰？
虜見小入之如彼，大入之如此，而皆無所利也，且受挫焉，且失賞焉，必貪吾餌，而不能不摇尾乞憐以求我，我則順其欲，而因以制之。不過絶以激忿，若復狂顧反噬以侵我，我惟據其險而坐以困之，不遠出以幸功，任虜之去來顺逆，我皆待之於境内，握之於尊俎，而進止款戰之權無一不操之於我。由是戰也可，不戰也可，謂之善戰也可，謂之諱戰也亦可，此臣之所謂以守爲戰，保人而存遼者也。《詩》曰：“城彼朔方。”《易》曰：“王公設險，以守其國。”此以守爲戰之説也。
臣嘗謂修屯之利極大。屯田之利六，已見於臣之前疏矣。至於修邊築堡，有十五利焉。虜騎不得决驟，一。零賊或什伯，或千騎，不敢輒窺，邊省境外無時之備，二。墩軍得墙爲恃，登臺覘敵，烽火嚴明，不
218
熊廷弼集
致失誤軍機，三。虜掘墙填壕，我得預知爲備，使虜無所掠，四。本堡軍民自足拒守，剩下營軍合操，免分散貼防，而益其寡，五。虜人有時有鄉，軍馬免游防奔馳之苦，六。行旅無禦人大道之懼，營軍無空壁護送之煩，七。士馬得閑操練，養精畜鋭以待戰，八。軍不死於饑疲，而軍伍自壯，馬不死於奔馳，而馬價自饒，九。虜憚我備嚴，不敢要挾，而款益堅，撫賞之費益省，十。居民安心耕牧，人畜禾稼無鈔略之虞，十一。聽人自為收斂，不但可省鬏髻錢，而且免遠羈城郭，得婦子饁耕之便，十二。邊人弓矢之勁、膽力之壯過於營軍，若使據險，人戰家守，亦可助我兵威，而杜虜之覬覦，十三。民鲜畏虜，塞下田不待軍屯而告墾者衆，漸可足食足兵，十四。邊人骨肉相保，亡繫累之患，每歲存千萬人，為遼儲軍，爲皇上守邊，十五。以此之利整衆，何衆不武？以此之利禦虜，何虜不却？以此之利安邊，何邊不寧？而反是者，害亦如之。邊臣試自忖籌邊之略，凡所為兵馬、錢糧、器械、戰陣等務有一不出於臣之所議者哉？假令不出於臣之所議，捨其十五利，就其十五
害，而能兵强馬壯，横行絶幕，收犁庭掃穴之功者哉，則臣言又焉可以忽乎哉？
蓋臣嘗思之，人力强盛之會，攘外乃能安内，則當先戰而後守；人力衰微之時，内虚益受外守，則當先守而後戰，此戰守先後之序也。實内之事重在修政，則當先内而後外；固外之事重在設險，則當先外而後内，此修邊屯田先後之序也。
河西自關以東，前寧、錦、義、正安、鎮武一帶，河東自瀋以北，蒲、汎、開、鐵一帶，村屯已盡，虜覬吾邊堡，則邊堡爲重；自瀋以南，遼陽、海、蓋一帶，人居稠聚，虜覬吾村屯，則民堡爲重。凡中路驛遞城鋪，在廣寧之間陽、十三山、凌河一帶，得錦、義爲外蔽，似稍緩而村屯依焉，則當視與民堡并重；在寧前之高嶺、沙河、東關、曹莊、連山一帶，去邊僅咫尺地，最稱急，而軍民依焉，則當視與邊堡并重；在遼、海之甘泉、鞍山、長店、南沙河、虎皮、北沙河一帶，去邊三五十里，在緩急之間，而遠近居民依焉，則當視與邊堡、民堡并重。
卷五 巡按奏疏第五219
東邊除臣已修過六堡外，其新奠、永奠、孤山、碱場、灑馬吉、散羊谷、馬根單、東州、會安、白家衝、三岔、撫安、柴河、松山、靖安、威遠等堡，皆東夷所窺伺，則當視與迤西邊堡并重。湯站、鳳凰城、鎮東、鎮夷、甜水、威寧、奉集、析木城等堡，皆東西夷所常犯，則當視與迤西民堡并重。此邊墙城堡先後之序也。
前寧、錦、義、正安、鎮武等處千里甌脱，不容大舉，而閭陽、十三山、右屯等處為必受之區，則重；蒲河、汎、懿、開、鐵等處一望丘墟，不容大舉，而遼、瀋、海、蓋等處為必受之區，則重；河西雖受大舉，村屯猶落落，而遼、瀋、海、蓋人財幅凑，爲全遼根本之地，又值虜朝夕垂涎之時，則尤重。且急察其重者，而厚集其力；察其急者，而早圖其備；察其尤重且急者，而舉全鎮之力以從事。此又修防先後之序也。
善治邊者，先觀大勢之所在，想定一規模，然後酌其緩急輕重而先後出之，則目前既可應急而不忙，將來益得收功於有永。而不然者徒出於苟且補葺之計，今日補一罅，而明日之罅又見；於此補一綻，而於彼之綻又見。縱使搏弄人馬如熊、如羆、如虎、如龍，而以八萬之兵散於一總兵、三協守、二十一參游、二十四備守、一百二十一堡官、二千三百餘座墩臺之下，而又有搪撥差調必不可少之役，計一將手下人馬所領追堵者，實得幾何。虜以二千入而一路窘，一萬入而鄰路窘，三萬入而全鎮窘，曾何益於多寡之數，而况乎其終不得如熊、如羆、如虎、如龍也者，則奈何遂以此盡邊臣之能事而置修屯本務於不問也。
去年部覆臣疏修邊一節，欲待西虜受知、建夷弭伏之後，軍有餘暇，再為後圖，此誠老成之深慮，臣敢不服。但恐西虜欺我無險，終無款時；建夷因我受欺於西，終無弭伏時；軍士益疲於防調，終無餘暇時耳。臣無兵權者也，去年獨用河東人力，猥修墙壕六百餘里、堡城七座、墩臺九十餘座。維時西虜正報仇，建夷正領七千騎入靖安、五千騎入撫順，非受款弭伏之後，軍有餘暇之日也。然且爲之無恙，正唯虜未款伏，調人馬在邊，舉防虜、修工而兩得之，不令高坐城中太暇也。
220
熊廷弼集
豈以督撫、鎮道之兵權，闔鎮之全力，而反待款伏，聽緩急之節制於虜耶？
正統間，遼虜猖獗，守將屢失機，遣都御史王翱經略。甫逾月，躬出巡邊，自山海直抵開原，築墻垣，浚溝塹，屯堡、烽燧千里相望，人樂戰守，遼人至今稱其功於不衰。夫以守將屢失機之時，而逾月之計，汲汲焉不出於此，是則前之人亦有不待款伏餘暇而爲之者矣。今春據開原、遼陽、寧前三道，各獲奸細數人，解赴臣所，俱稱北虜聞見裹面修邊，斷我搶路，遣來探聽消息，好得擾亂，使做工不成。臣訊其口詞皆然。
夫虜即來擾工，自有臣去年車營、營盤、火器之應法在，復何慮？獨計虜方懼我修邊斷路不得入，而我之邊臣却要開其路而延之入，抑獨何歟？臣不宜億逆，竊窺其間，蓋有三幸、五懼焉。高才自喜者，幸邀掩襲之捷，叨冒陞賚，而輕視此爲無奇；老成自命者，幸偷眉睫之安，苟免無事，而重視此爲難就。又其下者，幸中外之扶同、功令之寬縱，掩罪飾功，而玩視此為不必。是爲三幸。我方養優處尊，而經年走荒塞之下，以當農田土功之役，則有任勞之懼；民方難與慮始，而一旦動懷安之衆，以拂燕雀處堂之情，則有任怨之懼；同事方情乖志异，而一處有作、有不作，以取賢智先人之忌，則有任嫌之懼；當事大臣方依違兩可，不敢主張於其上，而邊吏擔承於其下，則有瞻前怵後之懼；議事諸臣方好持文墨，日伺人過於其内，而邊吏踧踖於其外，則有憂讒畏譏之懼。是謂五懼。
以此三幸而兼五懼，是以明知修屯之利為保人存遼第一義，而不肯爲；明知四十年無人之禍，而不敢一破其常套。夫皇上以封疆之事寄之邊臣，固將寄之以封疆人之命者也。人則不保，而徒持一塊空土以還皇上，則遼之人奚罪哉？皇上之封疆奚賴哉？去春，臣曾疏請敕問督撫，條上方略，臣實願佐下風，效其愚。迨後情事舛异，外作之而内不應，上作之而下不應，彼作之而此不應，一體支吾，轉相乖迕，臣憤懣成病，不復料理者半年。今撫臣習遼事，出關之日即巡寧前一帶邊堡，
卷五 巡按奏疏第五 221
嚴檄各道，衝暑查邊，一以修守為急。臣病中聞之而起，曰：“是其鑒四十年無人之禍，保人存遼而振王忠肅之遺烈者乎？”於是力疾屬草，
免强披陳，而庶幾同志者為杞人，竟其所未竟焉。臣本沉疴，兼以積悃，詞語冗雜，不能删正，煩瀆聰聽。
伏乞皇上察臣愚悃，俯賜乙夜之觀，而付之施行，以救遼人之殺掠不盡者。地方幸甚，臣愚幸甚。臣無任感憤激切待命之至。
緣係遼敝已極，遼人已空，謹按四十年來邊情大略，再申膚見，乞敕當事懲前規後，修舉本務，以保子遺性命事理。未敢擅便，爲此具本，專差承差王好謙親賫，謹題請旨。
萬曆三十八年八月十八日奉聖旨：“兵部知道。”
請停修屯辯撫院疏
題為臣心已盡，臣見實愚，乞俯從撫臣言，停止修屯之議，并放臣早歸，以免罪戾事。
臣自前年出關，見得遼無邊臺，堡皆坍塌，虜出入如家庭，即欲議修邊防。會搗巢釁起，恐當事者弗暇及，而事出慮始，又恐試臣者以臣能言不能作，於是不會議，不題請，不調援兵，不動官錢，徑自挑築壕墙六百八十五里，重新拆包堡城七座、臺七十四座，添設臺五座，補修臺二十座。既而工程漸有次第，遂妄意地方無不可為之事。而又南巡金、復等衛，見民種山坡地，土瘠糧重，而河東西膏腴土反荒蕪彌望。屬皇上念司農匱，有屯田佐餉之旨，臣乃感慨言屯田修邊。及蒙旨查議，地方官不着意，臣亦灰心，不欲問。
惟自六月以來，竊見今撫臣楊鎬鋭意修守，與之往復議論又合，復謬意修屯可卒業，而猶慮夫人情、事勢兼舉之難，故復具疏，拈出缓急先後次序，以便措手。蓋望撫臣同心共濟，非與撫臣為异也。及接撫臣題稿，種種議論頗出臣想望之外。謂李、松修邊圖陞職，而臣不圖陞
222
熊廷弼集
職；謂松十年完墙三十里、臺三十六座，而臣一年完墙壕六百八十五里、堡七座、臺九十九座；謂松累死及虜掠夫役，而臣未累死及虜掠夫役；謂李植以屯累軍免，或水田難行，而臣隨地制宜；謂千家莊爲有利，此撫臣手開者，而他土豈獨無利；謂余子俊費官銀一百五十餘萬兩、糧料二百三十餘萬石，而臣止費自己贖銀一萬餘兩；謂周東奉逆瑾意，激變地方，而臣奉皇上屯田佐餉旨意，且無激變地方，其所比例絶與臣不相類。撫臣謂書不可盡信，史亦多誤人，臣疏引書、史誠誤，撫臣述本朝事誠當，臣亦請言本朝事。
高皇帝既定天下，置北平，立興營諸屯衛，與遼、宣聯絡為外邊，又遣魏國公徐達率列侯，自古北口至山海關，增關修隘為内邊，而修邊之事見於此。用大學士宋訥言：“計安萬世，莫若固邊，固邊在足食，足食在屯田。”於是遣諸將屯練以備邊，敵至則戰，敵去則耕。而成祖時，江陰侯吴高言：“山西屬衛以屯種妨團操。”上曰：“團操急，固當。然食不足，將誰與守？宜視地險夷，制多寡之數。陽和留什之四，天城、朔方留十之三，蔚州留十之一，悉令屯種，且耕且守，着爲令。”而營屯之事見於此。
成祖又敕寧夏邊將言：“寧夏屯所多，虜猝至，各屯孤，必且先受掠苦。可四五屯内擇一屯有水草者浚壕，廣丈有五尺，深如廣之半，築土城高二丈，諸旁近屯駐輜重糧草其中，無警則居本屯，事耕牧；有警則驅馬牛羊，入城固守以待援。即寇至無所掠而邊完。”而并屯築堡之事見於此。
土木之變，兵部尚書于謙獨議邊自大同、遼東、宣府、延安、寧夏、甘肅諸要害重置闌馬墙，布渠落，深壕塹，平漫地，皆修削偏坡，使峻陡狹隘，而延綏則都御史余子俊築邊墙，延袤二千里，每二三里為敵臺墩寨，相比連不绝。再閱月而訖工，時徐廷璋修邊於寧夏，馬文昇修邊於陝西，與子俊稱關中三巡撫云。而楊一清起都御史，總制三邊時，亦以修築為急，其説曰：“修邊之役，人有异議。然利害有輕重，關係有大小，人事可成，則小費不足計；遠效可圖，則近怨不足恤。自
卷五 巡按奏疏第五223
古舉大事，未有不一勞而永逸者。臣非敢忘戰，今顧以邊墙爲言，受恩深重，自當爲國遠圖。”其疏論蓋如此。而寧夏虜急，起尚書王瓊，亦修邊於花馬池、定邊一帶，人稱爲王總制墙焉。
嘉靖時，虜入古北口，薄京城。明年，築薊鎮邊墙一千三百餘里，臺如之。而宣、大、山西為虜蹂躪極，亦遍修墙堡，雉堞雲連，至今以爲恃。至於屯田，載在《會典》，及先臣商輅、王鏊、李承勛、李秉等所議所行者尤甚詳，此皆《實録》之可信而不誤人者，似不獨余子俊、逆瑾兩事可備考訂參詳。然地方事，惟主者是聽，撫臣以爲非其時也，而臣敢曰“是時”；撫臣以爲非其地也，而臣敢曰“是地”。
臣初不自量，謂地方事尚可為，但有人細心區畫，修一丈亦是一丈之險，阻虜一時，便民趨避，亦得一時之濟。又見廣寧所屬各營堡歲辦小麥六百八十餘石、榖薥水稻六千二百三十餘石、稻米數百石為各衙門用。在公费之外，但有人以奉承上司者奉承朝廷，歲輸升斗供軍，亦可省太倉升斗之餉，而實不意其難之一至於此。
臣荆南鄙人，不識時，不識地，微撫臣言，臣且不免於逮繫之劾、逆瑾之禍。撫臣豈惟利遼，而其保全臣者更大，臣復何言。惟是臣疏謂“存遼在保人，保人在實内固外”，是以守保人也，而撫臣以為有味於款之保人；臣疏謂“火器戰車小入小戰，大人大戰”，是言戰也，而撫臣以為坐消士氣；臣疏言“十五利皆强兵壯馬之事”，是講兵馬也，而撫臣以為涉講兵、講馬，又是搏弄兵馬。臣全疏具在，撫臣豈必有意摘句駁臣，以伸己搗巢之說？但恐聽者不察，謂臣實諱戰，臣不得無説而處於此。
臣巡閲兩年，感憤時艱，無念不在地方，無事不越局為地方官代勞。閭海有神，實共鑒知。即如兵馬一事，臣見遼軍苦剥削，一切禁革，窮軍始得領全餉，不至饑逃。又見額軍半缺，檄道將造送逃軍花名
住址細册，分發各道，行衛拿解，嚴限比較。又見府州舍人門子等項輒三四百人，即經歷亦百餘人，皆逃軍躲差者，一入文職衙門，武弁不敢
問。臣行各道盡革，軍發原伍，餘丁發衛收管着役。又見各將領假跟伴
224
熊廷弼集
名色，占軍多至四五百餘人，少亦不下一二百人。臣又行各道盡革人伍，照依题准事例，副、參、游、都、中軍、千把總跟伴名數不得多占，而鎮守衙門占役，臣語先後總兵，陸續革去二千餘人入伍。又鎮守衙門以打造差撥，調各營路千餘人廣寧聽用，臣又行各道盡取歸伍。遼軍十年不操練，臣又屢行各道挑選精壯，查點馬匹、衣甲、弓刀、火器等項，逐日演習，仍促各道親下教場，不時監視。
遼東教場向皆將官耕種，臣差官盡將所獲糧石入常平倉，永爲不操軍者戒。仍酌定操法，移書鎮臣，屬令通行，如法演練。臣又思禦虜惟火器為長技，檄行各道打造，而臣親於遼陽開局，打造過盔一千四百六十頂、甲一千四百六十副、大三眼槍六百杆、小三眼槍二千二百一十杆、百子銃四百六十位、棍槍二百九十杆、腰刀一千把、弓九百八十張、箭一萬六千六百枝、垂頭炮四十杆，一一經臣驗試，而又新造獨輪戰車三百輛，以防大虜。
臣曷嘗以修屯故，而不搏弄軍。營路向乏馬，地方官留馬價餌虜，皆以本地馬少為言。及議買宣大夷馬，恐遼中夷市斷；議兑寺馬，又恐部中扣留馬價，無以為撫賞用。而臣必行之，因得兑寺馬三千匹，市宣大馬八百餘匹。夏間，虜報急，遼陽新舊兵無馬，立命五衛印官，不論鄉紳士民，凡養有好馬騎坐者，平買五百餘匹，不足，復發銀一萬五千兩往宣大市馬，可一千八百匹。又見永寧監孳生馬匹，向被奸軍盗賣，故耗甚，臣行道極力清查，追補逋欠，逐一印烙。除種馬三千八百七十八匹外，復得騎操馬一千六百三十二匹俵發營驛。又牧田一千五百餘頃，向坐落東山一帶，弘治中特遣黄主事僅一清之，復爲山豪所據者百年。臣又行道委官，尋踪覓迹，履畝清查，分給馬軍，定界立碑，繪圖遵守。又見營路為驛遞所累，屢行各道，拿原軍補驛馬，盡將驛田清出，給軍養馬，不許營伍代差，以至馬蓬蒭料之屬無不經臣料理，臣何嘗以修屯故而不搏弄馬？
遼將素怯戰，畏臣法度嚴明，慮無不人人憤私相語，寧死虜，不死臣法，而願得一當者。今即虜闖入，其所收拾鼓舞儘足供撫臣一戰
卷五 巡按奏疏第五225
之用，似無煩撫臣語虜曰：“我邊未修也，我田未屯也，而汝且姑退一舍。”蓋臣講修屯猶以協力望人，臣講兵馬實獨見諸行事，特以善戰者必先做定家當，進攻退守，乘險伺便，吾力始可不屈，故不專以搏弄兵馬一節為盡邊臣能事，而非教邊臣莫搏弄兵馬也。
臣之貽書撫臣也，言漢光武時，諸將請出塞，光武曰：“誠能舉天下之半以滅大寇，豈非大願？苟非其時，不如息人。”宋弃中原地，當以戰恢復，而我國家金甌萬里，虜雖數侵盗邊，不過利我子女布帛。但使飾險固，修塞障，而守禦之，使寇我不得，來則拒，去勿追；而羈縻之，使仇我不得，降不釋備，叛不勞師，如是焉止矣。何必咬定一戰字以遼人僥幸？及撫臣答書，則獨有取於武帝频年出塞，而以宋不北伐亡，宣大為款誤。若謂搗巢有益，而臣斥之為不可者。
臣又以書復曰：“昔周家盛時，不廢掌固司險之備。而其命將率伐玁狁，不曰城彼朔方，則曰至於太原。夫得人而南仲吉甫，而終止於薄伐，止於城守。”小疏大氐不出此意。蓋修守以備戰，非恃款而廢戰也。特其平日持論，主於境内戰，而不於境外戰，明與大虜戰，而不暗與零夷戰，以不得已心戰，而不以生事心戰。無戰名，無戰功，异乎今之所謂戰者。人遂從而詆之曰“諱戰”，曰“噤口不敢道戰字”，而其實不然。
至於追數四十年來邊情，全斥搗巢之無益，亦有由來。李寧遠初鎮，自隆慶四年至萬曆十九年，獲首虜一萬五千一百九十八級，豈曰不多。除各路境內境外不論外，本鎮下實該一萬三千五百四十二級内，境外一萬三千三十七級，境内五百五級，境外東夷八千三百四十四級，西夷四千六百九十三級，是以西視東僅三之一，而以内視外僅三十之一也。
在鎮二十一年，不爲不久矣。千百之虜月數至，數萬、十數萬之虜歲數至，不爲不頻矣；塗人之肝，枯人之骨，孤人之子，寡人之婦，污人之兒女，毁人之屯寨廬舍，而捲人之牛馬牲畜糧石，則物以去，不爲不慘矣。是尚未可以戰與，而境内之級殆止此，何也？夫所貴於搗巢
226
熊廷弼集
者，謂其犁庭掃穴，蹀血萬里，褰翕侯之旗，斬郅支之首，組繫闕氏、太子、名王以下，明犯漢者必誅，不敢再窥邊，而我因是以得數世之安，故足術也。若第劫鄰邊住夷以挑虜，虜至又不一戰，而徒以吾男女予虜，反出於金繒予虜者之下，此所以斥其無益也。
假令亦能數道出塞，耀其威靈，使幕南無王庭，如漢武時事，又奚斥？且夫有武帝之數道出塞，耀其威靈，而後後世得享其逸；有高文之結好安民，天下富饒，而後武帝得騁其志。迨後士馬物故，海内虚耗，弃造陽北九百里，終不復能師，而武已憊矣。宋祖以契丹方盛，未可伐，置北漢不攻，令自為守以當虜，獨擇將帥積封樁，以待其釁。及太宗北伐，屢出屢敗，兩河騷然，川、淮震動。繼遷西跳，而契丹復時時深入，一時將相士大夫益膽落，憚於兵而卒以金繒終。史臣譏其基禍釀衰，有以也。
我國家驅逐胡元，還復中夏，奮威三駕，貽安萬年。而至其諭將吏，垂祖訓，第曰無深入窮穴，曰時謹備之耳。弘治中議出塞，劉大夏
以爲不可。孝廟曰：“永樂間，頻年出塞破虜，今何不可？”對曰：“皇上聖武同於太宗，奈今將士遠有不逮。且當時如淇國公丘福稍違節制，數萬甲兵俱陷虜地。况今之將又在丘福下不若。”且令各邊料敵戰守，而嘉靖自庚子以來，俺虜窥關隴，圍太原，陷石濕，掠遼薊，蹂雲谷，直薄都城。世廟赫然欲伐之，勢未能北。幸就羈縻，而我始得茸險隘，存子遺，省徵調度支，息肩四十餘年，而兵馬一無可用者，此邊吏不能用款之過，非款之過也。
猶幸城堡見存，人民尚在。即今得人收拾，猶可旋整旋戰。假令當年智不出此，而使此虜終其凶德，聽趙全之逆謀，塞雁門，侵上谷，逼居庸、朵颜，居雲中而全據太原，效石晋故事，今日能復有宣大否？知者賭未形，寧不願遼之為宣大；愚者按往事，寧不願遼為未封時之宣大。但為宣大之羈縻，而不為宣大之玩愒，設險積儲，練兵選將，大修戰守，而後因其侵軼一戰以殄之，斯亦足以壯元老之猷，而稱朔方、太原之師已，又焉用搗耶？
卷五 巡按奏疏第五
227 撫臣以書入疏，臣不得不以書人疏，然非臣一人之私言也。樞臣李
化龍與臣書曰：“遼自嘉靖以前，土沃人富，稱為樂國，於時虜患亦少。自隆、萬以來，捣巢之事起，我時時出剿，虜亦時時報復。我之出剿也，止取其首級，以徼陞賞；而虜之報復也，舉男婦、牛馬、布帛、糧食，凡土之所有，無不席捲以去。於是虜入一處，則空一處，數入而遼遂為空國矣，則搗巢之所貽也。”疏中考核數十年來我之出搗、虜之入搶，至詳至確，真足以爲永鑒，使後此而爲遼者永以爲鑒。但急急於修内治，而不必於貪遠功，遼尚可以爲國矣。
夫樞臣故嘗撫遼者也。樞臣之言而私臣也則可，樞臣而非私臣也，則臣言豈獨非哉？且臣亦非拘定不搗者。夏間鎮臣欲出邊，臣壯而許之，屬以黄、歹兩酋，不果。巡道詳請搗炒酋巢，臣又壯而許之，屬以并搗黄、歹兩酋，又不果。及臣過廣寧，鎮臣同部臣視臣疾，問其故，鎮臣曰：“人言搗，總兵言不搗，是怯也。貴願以老命殉邊，褒贈邮蔭於贵榮，至於有益地方與否，貴不敢知。”臣服其言為真實不欺。今撫臣曰：“搗不可盡廢，但患不能搗。”臣亦曰：“搗不可盡廢，但患不能搗真正酋首巢。”又虜報不能應，有後灾，故以爲難。如謂臣消士氣，長天驕，目今報虜二萬，結聚錦、義邊外，正麾之不去之時，請即先發制人，提師出境，殄滅此而後朝食，臣不阻當，幸撫臣無以為大懼也。
臣以一腔血誠，為皇上封疆長計，何心節鉞，何心挈長比短，撫臣即以羅亨信、梅國禎保臣，而自謙以諛臣，臣不受。臣言當，惟撫臣行；臣言不當，惟撫臣止。皇上既以全遼畀撫臣，事事在所得為，誰掣其肘？置之安而安，置之危而危，在撫臣，不在廟堂，何必九卿科道會議？獨臣礙地方，則不可不亟去耳。臣在地方久，興除鋭急，而奉行者或不得人，不免以美事爲罪過。即如常平倉事，除贖鍰萬全修邊外，復積穀合前報，今積約可二十萬石。臣日夜籌此甚苦，凡為救民命耳，乃地方中亦間有言其擾民不便者。臣想此事，非有修邊屯田之難，非有李、松累人，李植累軍，余子俊費儲，逆瑾激變之害，但使不厭米鹽之
勞，揀委官，酌時估，嚴查勒，抑諸弊，何至擾民，而亦以為不便？又228
熊廷弼集
如河東，自三岔河起至開原，沿邊順長六百餘里，居民開墾荒田，有抵墙下者，種出亮子河外者，而秋來零竊絶迹，農家樂業，安心收穫，一塵不驚，孰謂壕墙果無益？然地方中陰享其成，不念所從来，徒慮後勞，而反以前作者爲擾。
蓋作事之易為罪過類如此。幸賴撫臣掩瑕覆垢，其送稿於臣，言修屯事，各道非不有揭報，但意多偏執，辭不雅馴。今通不以一字人疏，正恐傷吾輩兩院之體，而區區敬重愛護臣之心固可質之鬼神者，臣感之。顧臣伏思，若是不雅馴語加臣於修屯外，各道自有良心；若是止言修屯，則臣望各道作事，已不作，而又以不雅馴語加臣，適自彰其泄泄，於臣體何傷。然而臣敢不悔從前作事之過，而亟亟一去以謝地方乎。
伏乞皇上從撫臣言，停止修屯之議，免令地方不欲者鼓弄成變，坐臣以周通之罪。尤乞檢發告病原疏，放臣回籍，無使人實謂臣圖巡撫，且使不雅馴語不再至，得以全撫按之體，終完道之交，而臣雖去其惓惓保人一念，尤望聖旨嚴明，無輕作搗巢事也。臣下情不勝惶恐激切之至。
緣係臣心已盡，臣見實愚，乞俯從撫臣言，停止修屯之議，并放臣早歸，以免罪戾事理。未敢擅便，為此具本，專差承差劉可繼親賫，謹题請旨。
萬曆三十八年九月十三日
再請告疏 奏爲病勢日沉，泣懇天恩早允回籍事。
臣因思母成病，已於五月内具疏請告，未蒙命下。隨於六月内見報，御史王孟震接差代臣，臣遂忍死候代，不敢再陳。不圖孟震轉外，自夏徂冬，强捱至今，而病益不可支矣。臣禀素羸弱，自前冬勘疆，衝冰衝雪，侵肌入骨，遂得寒疾，遇冷輒發。比來邊氣凛烈，觸增前病，
卷五 巡按奏疏第五
229 頭痛體沉，晝夜寒顫，兼以胸膈鬱懣，如石處懷，脾傷胃壞，日食清粥
不及兩盞，似此光景，何以度日延命，上終聖主錫類之恩，下慰孀母倚閶之望。
臣記入臺時，改自部曹，即叨實授，於時大差缺六，中差缺八。臣選次第二，序應大差。忽因疆事，應旨來遼。既已去大就中，去易就難，去近就遠，去安逸而就凶危，游歷三冬，受諸苦楚，而近見各處按臣報命盡是臣後差遣。臣猶羈戍塞下，未卜所歸。自惟君恩甚重，臣命甚輕，鞠躬盡瘁，死而後已，臣所不辭。獨以臣病之故，遠繫孀母之心於地北天南之外，終日憂臣念臣，不得一蹴到膝下慰此衰慕。即不幸臣溘先朝露，而使白頭老母向江頭而哭孤襯，其為傷心尚忍言乎。臣爲此魂馳魄去，日夜呼號。
伏乞皇上哀鑒，早放臣還，全臣母子相依微命，臣無任泣懇迫切待命之至。
緣係病勢日沉，泣懇天恩早允回籍事理。未敢擅便，為此具本，專差承差李萬珍親賫，謹具奏聞。伏候敕旨。
萬曆三十八年十月十二日
復將領冠帶疏 題爲乞恩貸罪，以肅軍政，以安衝邊事。
據分守遼海、東寧道兼理邊備屯田山東布政使司右參議王興，整飭金、復、海、蓋兵備屯田兼管苑馬寺事山東按察司副使閻鳴泰呈，蒙臣批，據瀋陽游擊王紹芳、海州參將蕭如蕙等呈，為前事，蒙批各查報去後，該兩道看得云云等因，各呈報到臣。
據此，案照先奉都察院勘札，准兵部咨，爲遼陽大遭殺虜，上下欺玩成風，謹循職糾參，以備處分事。該臣《核勘長定堡失事疏》内，蕭如蕙、王紹芳、張昌胤策應愆期，各有先後。蕭如蕙、王紹芳應仍充爲事官，策勵堵禦。如果夏防無事，或立有功勞，方聽臣等题復冠帶。張
230
熊廷弼集
昌胤情罪委輕，應復原職，罪完日照舊補用。該兵部覆：“奉欽依，蕭如蕙等各依擬杖懲，蕭如蕙、王紹芳仍充為事官，戴罪防禦，俟有勞績，方准题復冠帶，張昌胤罪完之日改擬别用。”移咨備札前來，依奉案行海蓋道遵行發落訖。
今據前因，該臣會同巡撫遼東地方贊理軍務兼管備倭都察院右副都御史楊鎬，議照馭將之道貴嚴，不嚴則下有畏虜、不畏法之將；統軍之體貴威，不威則下有畏敵、不畏將之兵。長定之役，蕭如蕙、王紹芳、張昌胤策應愆期，臣於查參失事之初，即擬革去冠帶管事，以待查勘法也。既而查勘，如蕙等各擬應得罪名，罪完則事完，覆勘之日便當復其冠帶，而臣猶照初參議，令如蕙、紹芳仍充為事官，策勵堵禦，必俟夏防無事，方准题復者，其持法似不無稍過。
衹緣此時虜衆數萬屯聚遼、海邊界，誠恐各將因而放心，不得不更加申警，以為地方計耳。今地方幸就晏然，不但夏防，而秋防且無事矣，冬防又過兩月矣，此固我皇上威靈遠震，督撫、鎮道諸臣防禦周慎所致。而如蕙等被創思奮，大修戰守，一切先事隄防，示虜有備，而不敢一窺邊，亦不可不謂其勞苦而有功矣。尚忍再緩題覆，而終不令其一施眉目於三軍上耶。且遼左從來，將習於欺懦，而不知有朝廷；軍習於玩愒，而不知有將。今諸將粗知有朝廷法可畏，而長以白衣領兵，愈滋兵之玩愒，而不知畏將，他日臨敵之際，必有麾之而不前者；而以此責將，將且有辭於我，是使將不能以威治兵，而朝廷亦不便以法治將，此兩敝之道也。况今河冰堅結，正是常年虜衆大舉時候，尤當予以彈壓之權，作其軍容之氣。其精采之發揚，衷情之感激，必有思得一當以自效者。蕭如蕙、王紹芳所當查照部議，准復冠帶，照舊管事者也。張昌胤之罪比如蕙等為輕，而革任之法視如蕙等反重，已蒙聖明鑒察，奉有“罪完之日改擬别用”之旨。本將感激天恩，誠願誓死圖報。自臣等四月委管新兵一千六百餘名，逐日操練，人人堪戰，已經臣等調遣駐札武靖營地方防禦，所當查照部議，復其原官，改補遼陽新設騎兵營游撃，統領今兵事務者也。
卷五 巡按奏硫第五
231 再照原官起用，例應降級，昌胤奉旨改擬，與降起事例不同。苟
不以原官改補，是如蕙等得復冠帶，職事依舊，而昌胤反不得保其故物也。臣請認誤參之罰，以謝昌胤。至於中固備禦鄭朝隆，去年曾陞鐵嶺營游擊，已而用臣等議留李效忠於鐵嶺，朝隆以新陞游擊仍管中固備禦事務，後因修邊違式，部覆臣議，革去游擊職銜，再候明年修屯有效，方准復職。今修屯之議既以中止，則朝隆之職豈容終革？况河西諸將高坐城中不加一撮土於邊者，誰不日陞月轉？而朝隆以孤堡之力，數月之間修築邊墻二十餘里，壕亦如之，又新包墩臺二座，雖少違原式，豈不賢於城中高坐者？而反得降級，亦緣臣當日修屯意鋭，欲要懲前警後，而不虞以此空累本官，又不獨其持法稍過矣。所當復其原陞游擊職銜、照舊管事者也。
伏乞敕下該部，再加酌議，將海州參將蕭如蕙、瀋陽游擊王紹芳准復冠帶；中固備禦鄭朝隆准復原陞游擊職銜，各照舊管事；原任復州游擊張昌胤改補新設騎兵營游擊，管領新兵事務。庶使法行知畏者既憤激於其前，恩行知勸者復踴躍於其後，各將之氣色一新，而三軍之耳目頓肅，其於軍旅之事未必無小補矣。
緣係乞恩貸罪，以肅軍政，以安衝邊事理。未敢擅便，為此具本，專差承差陳應科親賫，謹題請旨。
萬曆三十八年十二月初三日奉聖旨：“兵部知道。”該本部覆：“奉聖旨，是。”
考選軍政疏 題為考選軍政官員事。
據分守遼海、東寧道兼理邊備右參議王興，分巡遼海、東寧道兼理廣寧等處兵備右參議孫敦化，整飭寧前兵備右參政馬拯，整飭金、復、海、蓋兵備兼管苑馬寺事副使閻鳴泰，整飭開原兵備僉事高折枝各呈
232
熊廷弼集
報，各路副參游守備禦原係都指揮使以下等官，逐一詢試考核，備將各官賢否實迹到臣。
據此，案照萬曆三十八年三月二十九日，奉都察院勘札，准兵部咨，該本部題，萬曆三十八年例，該五年考選軍政官員，题奉欽依，備札前來，會同巡撫衙門，行令鎮守及副總兵，但係都督職銜者，依限自陳，其餘副參游守，原係都指揮使以下等官，從公詢試，一體考核，會题施行等因。
本年八月十六日，奉都察院勘札，准兵部咨，該本部查得，先該巡視京營科道官傅來鵬等條陳一款，復舊制以儲將材。該本部覆議“九邊將領如遇五年應考之期，本部預行各該總督、撫、按官，將所屬大小將領從公詢試，如有貪酷、庸懦、年老、有疾等項，不拘名數多寡，會同具奏議斥。如罪惡未甚，年力堪以策勵者，不得苛求”等因。题奉欽依，欽遵在卷。今照考期伊邇，仍應申飭，合候命下，通行各省直總督、撫、按衙門，將所屬大小將領都司等官，查照近题事理，用心詢試。如有前項不職者，不拘名數多寡，會同劾奏議斥等因，题奉聖旨：“是，欽此欽遵。”俱移咨備札到臣。
又經備行各道，轉行總兵、副總兵，但係都督職銜者，各依限自陳，其餘副、參、游、守、備禦，原係都指揮使以下等官，從公詢試，查訪考核去後。今據前因，該臣會同總督薊遼保定等處軍務兼理糧餉經略禦倭都察院右都御史兼兵部左侍郎王象乾、巡撫遼東地方贊理軍務兼管備倭都察院右副都御史楊鎬，議照遼於九塞最號首衝，固以三面無處非虜，四時無日不防，而邇年東虜之跋扈不恭，西虜之陸梁愈甚，自非智謀忠勇之人，曷勝干城腹心之寄。况閶閣已凋於礦税，户口漸耗於流離，家鮮蓋藏，存僅皮骨，而如以貪饕無忌者司三軍之命，朝夕剥削，動止徵求，每應接之不暇，即規避而難免，此其爲地方之害，豈不更浮於虜乎？故考察之典在於首懲貪懦，然武弁之輩實難兼得勇廉，或才未甚優，而軍民不苦其科斂；或守未大肆，而緩急可賴其支撑。與夫毁譽并至、議論未定者，亦不敢過加苛求，致乖器使。今據各道所開應議之
卷五 巡按奏疏第五
233 人，臣等再三訪核，當與衆共弃之者，蓋得二人焉。如欲對偶其語，恐
以文織失真，請各即其事證款目，爲皇上明白陳之。
其一為寬奠參將傅元勛，平生一味奸欺，數任總滋穢濁，曾無智名勇功之可紀，奚取計日累月而叠遷。久似貪狼，還同餓虎。
一、先任寧前，每遇領到軍餉，照月先扣銀二十兩。吴通保過送入宅，然後指稱撫夷公費，每軍仍扣銀一二錢不等。號頭李玘可審。
一、與夷酋貴英買好，大開木市，令牢子官張威等帶領數十餘人，易换松柏等木數萬，并抽收商税銀千兩有餘，止報十分之一。
一、市中陸續换過夷馬二百餘匹，發與本營哨各邊堡無馬軍士領養，聽候驗領。官價每馬外加索銀三五兩不等，共得銀一千餘兩。王芥等可審。
一、濫用蟒段等物加賞貴英，求差達子來各山架梁。因傳調闔城各站所邊堡鄉屯車一千餘輛，赴邊外黑松林採取大松木，邊外住宿一夜，往回二日，方得進墙。每大車收税銀六錢，中車收税銀四錢，小車收税銀二錢。一次抽銀八百餘兩，共計三次。名為撫夷公用，盡歸私囊。王思政等收送，可審。
一、取大過梁木一對，用軍三百名。每次取大木二對，三次共取大木六對，每對賣銀一十五兩，共得銀九十兩。俱傅以信發賣收送，可審。
一、賣於景伯騍騾一頭，索價銀二十兩，止騎一月，用銀三兩五錢换回。本人證。
一、轉義州參將，發銀一百兩，委旗舍姚文俊等分領易買。本營與各邊堡軍士月糧米豆小票二十餘石，每票一個，止給銀五分在倉，免填鹽牌二千引，填寫勘合一道，賣銀一千餘兩。劉伯坤等可審。
一、義州參將衙門舊有温石影壁一座，本官起去，令兩班門下員役黄雲龍等攢銀二十兩，雇董承差家大車二兩，運送遼陽城外李澤莊上寄放，可驗。
一、差旗牌王天佑帶領水手張希堯等二十名，同通事朱達子在大康234
熊廷弼集
堡偷换歹青下達子偷來達馬約一百餘匹，每馬一匹止用布貨值三四兩，約得利千有餘兩。王天佑等可審。
一、任瀋陽委旗牌陳仁等，常川在撫順所夷市買賣，换過人参一千餘斤，貂皮五百餘張，分文税銀不上。税簿可查。
一、撫順所夷市易换過達馬八十餘匹，發與本營無馬軍士孫狗二等烙印騎操，除官價之外，又加稍銀每馬一匹五六兩不等，一年得利千金。侯進功等可審。
一、委旗甲薛會等上倉鹽糧一千六百石，止上完八百石，被凌通判
查盤，欠少八百石，倉官欲要具呈，本官即送本管將官大白馬一匹、銀二百兩買寢。薛會等可證。
一、任鎮武堡造船四隻，委家丁侯進功帶領網户高合等三十餘名，架船在邊外柳河等處捕魚一年，約賣銀八百餘兩。李全等可證。
一、西興堡軍士温來保等五十六名，先年填實鎮武營操備，近因西興堡軍逃太半，空虚難守，堡官通詳呈討回堡，來保等每出銀二兩，共收銀一百一十二兩，送元勛收訖，照舊存留在營。温來保等可審。
一、中軍程謙一科武舉，原無實職，先鑽千總在營，貪迹種種，元勛索銀五十兩呈委中軍。家人侯進功過送可審。
一、散給鎮武營坐府家丁徐得材、王來召、吴得山私馬三匹，衆丁朋出銀六十兩。本營軍盧尚仁可審。
一、西平等五堡發銀二十五兩，每隊派薥榖豆五石，共計千石。上納鹽糧西平軍人宋得成旗牌。張成名買收可審。
一、放閑金、復、海、蓋四衛軍士王大保等五十餘名，買油炭、鵝鴨、猪羊、米麵之類，一季約百餘兩，一年四百餘雨。王大保等可審。一、委伊親徐五執旗總管木漆绣畫等，各行軍匠共五六十名，日每營造器皿衣飾之類。徐五又指倚將官撒放私債，加五起利，每歲約科扣銀五百餘兩。王志仁可審。
一、縱神棍王六買弓弦五百餘條，撒放闔營軍丁每名一條，剋索月餉銀二錢，共得銀百兩餘。門子可證。
卷五巡按奏疏第五
235 一、新任寬奠未及旬餘，師傅中軍翟永昌下箭道，發與銀六十
兩，令朱惠等往靉陽買李應曲、夏邦好參三十斤，每一斤價銀十一兩二錢，比原價每斤外添銀九兩二錢一分，共使銀三百三十六兩三錢。却向軍士喻永遷等一千八百四十二名，每一名派銀一錢五分，共科斂銀二百七十六兩三錢，催參價銀夜不收丁朝臣、位得虎可審，共計二十一條，其餘尚難縷數。
其一為杏山備禦劉思堯，外若昂藏，中實蓄縮，操不飾於簠簋，年更迫於桑榆，溪壑難填，封疆大蠹。
一、三十六年七月内，占軍士余壽葉平等十三名，在筆架山、崔家莊打魚，迄今三年，每月認魚一千斤，每斤作銀一分，無魚照數納銀。張友德、王明可審。
一、三十六年，委官谷承武領到馬價五十分，每匹官價十四兩，乃令家人同劉思漢將官價買馬販賣一年以後，方交老弱馬五十匹俵軍。顧承襲、王子陽可審。
一、三十七年八月二十日，令家人小留住帶領軍士二十人，李得功等在城南二十里鋪伊家莊上收割田禾，至十月終，掣回歸營。小留住可審。
一、徐邦奎原係盗庫事犯，周發烟瘴永軍，伊查例告改杏山軍，送思堯銀五十兩，私准替役，鑽投衙役害人。
一、委官侯承運、李林等每次領到軍餉，索扣常例二十兩，一年計折色八個月，共扣銀一百六十餘兩。俱史朝陞、薛一明過送可審。
一、本官家丁軍五十名，止有景達子、顧天桂等三十名見在，其餘二十名糧賞俱繫按月侵用。
一、李鶯手等十名，日每打圍下網，每日交鴇兔野鷄等各十隻，如無鷄兔，每折家鷄一隻。李鶯手可審。
一、占軍士為莊頭，先占田景松、褚杰等十五名，後又添文仲舉等四名，在廣寧二十里鋪耕田，終年常不入伍。又占馬驛遞運安插三所軍地五十日。白朝舉、程然、王尚仁可審。
236 熊廷弼集
一、本官自幼善能賭博，三十七年十月初二日，令伴當李國柱牽騎官馬三匹至廣寧城，接郭萬里、范得功二人在杏山開廠大賭，人所皆知。
一、占軍木匠張志登等五名，在廣寧起蓋房十二間，計五個月其工始完。至狐狸皮軍，則崔尚道等八名，每十日認皮十張；皮匠軍則李大漢、王二等五名，終年做靴販賣。楊友官、曹文學等可審。
一、縱弟劉思漢在杏山帶領軍丁擅騎官馬，日每打圍，跑死無數。如軍丁一名不到，思漢徑行責打，杏山軍民有二備禦之號。
一、包納月錢軍張寶等三十名，每月各認銀四錢，地方不僉派雜差。
一、占用軍士王九二等二十名，宰殺每月每人認猪肉二十五斤，每斤折銀二分五釐，每月納銀一十二兩五錢，王九二等已納三年，共得銀四百五十餘兩。王九二可審。
一、押買軍士糧票，計一年四五百石，每石止預借銀一錢，軍士從來不沾實惠。旗牌于計士、顧承襲收證。
一、崔旗牌帶領軍士十名下海打魚，每月交銀五兩，一年交銀六十兩，三年共得銀一百八十餘兩，各軍俱不随伍。崔旗牌可審。
一、押買住民王五、張承山三十餘家，每薥秫十石，止與銀一兩八錢，剋落官銀，怨聲載道，張承山等可審。
一、縱弟劉思漢在本管地方買糧一兩五錢一車，一年買三十餘車，計三年約有一百餘車，旗牌牢伴各頭可審。
一、指稱隨任家丁占用騎坐馬五十名，每名每月納銀六錢，一月得銀三十兩。王隆、李林證。
一、指稱高游擊新任，送見面禮，每軍科收銀五分，二堡并杏山軍共六百餘名，科收銀三十兩。張洗、孫承惠、李林證。
一、差夜不收于二赴大興、大福二堡查看邊臺，每臺銀五錢，二堡共收銀十兩，本官肥己，字識徐一孔證，共計已二十條，尚猶未盡其辜。
以上二臣才守俱屬極劣，戰款無所用之，皆當革任回衛，以示懲創者也。
卷五 巡按奏硫第五
237 再照遼鎮往歲軍政，參劾者例用三人，今臣等止劾二人，非故縱
也。查撫按莅事邊方，或差滿復命，或閱視復命，或年例練兵，或軍政考察，多於數月之前，暫容應議之官留為臨時之用，而此應議者既知敗露不免，且思盈滿而歸，而遲去一日即大爲地方一日之害矣。
乃臣廷弼自三十六年冬底入遼，前後將官望風解綬，多以病去者不計外，既曾於三十七年正月内參革游擊吴宗道一員，二月内參革副總兵吴希漢、參將吴世爵、游擊郭濟川、李如梧、李繼武、守備郭巍然、備禦周大岐等七員，本月内又參革游擊于守志一員，十月内參革加銜副總兵趙紳、游擊崔吉、張應種、備禦李維德四員，本月内又參革參將李澤一員。三十八年正月内參革副總兵佟鶴年、參將張昌胤二員，五月内又參革游擊林宗舜一員。撫臣鎬履任後，七月内又會參革過副總兵曹文焕一員。蓋兩河之間，兩年之内，共劾去者已一十八人，恐他邊未有如斯之多，而無非不忍為地方養患蓄害之意。故至於今，僅得以二人應考察，而猶似爲過嚴也。
伏乞敕下兵部，再加查議，如果臣等所言不謬，將傅元勛等革任回衛，員缺另行推補，庶將領得人，而邊鄙有賴矣。
緣係考選軍政官員事理。未敢擅便，為此具本，專差承差徐世賢親賫，謹題請旨。
萬曆三十八年十二月初四日奉聖旨：“兵部知道。”該本部覆：“奉聖旨，是。”
熊廷弼集卷六
巡按奏疏第六
奏繳新餉疏
奏爲撫道同時候代，遼餉支銷當明，伏乞聖明亟賜查核，以杜侵冒事。
據分守遼海、東寧道兼理邊備屯田山東布政使司右參議王興呈，蒙臣批，該本道呈前事，蒙批，新兵銀兩，兵部以地方未報，恐其支銷不明，特請旨查。乃各道遷延，不行送造，業已十月於兹，長安之口日騰，而本院之眼欲穿矣。及得送到文册，又止該道與開原道兩處，而分巡、寧前二道竟未造報。此事非有修屯之難，苟無侵冒那移情弊，一書手之力耳。邊務即冗，何至不能分半日之閑料理及此，而直為是遲遲也。據呈，兩道徑送本院，零星不便合總，該道仍速移文，馬上差人查取，要見原銀三十萬兩各道分去若干。其餘見貯何處，曾否侵冒那移，有無見在，俱以九月終為止。照依原發册式，務要總撒相投，類造一册報院，以憑覆核回奏，毋再遲延，益兹浮議。册五本并發，蒙此遵依，即移文差人赴分巡、寧前二道查取去後。
隨准分巡、寧前二道過送該道兵餉文册到道，准此，該本道查得部發募兵餉銀三十萬雨，内本道下原收餉銀七萬五千兩，内本道所屬召募并分巡、海蓋二道資送，揀選堪戰隸籍新兵共二千四百一十三名，買過馬駝共五百六十七匹隻，及製造器械并新兵與援遼西兵月糧
卷六巡按奏疏第六239
料草等項，以用過銀四萬六千六百八十兩九錢一分一釐七絲四忽九微七纖二塵，未用見貯定遼前庫餉銀，并扣除還庫逃兵月糧草料銀共二萬八千三百一十九兩八分八釐九豪二絲五忽二纖八塵。又開原道下原收餉銀四萬五千雨，内召過揀選堪戰隸籍新兵一千六百五十名，買過馬八百七匹，并製造器械及新兵安家月糧料草等項，已用過銀三萬八千九百三十三兩九錢三分九釐五毫一絲五忽，未用見貯三萬庫餉銀并追完沙退新兵安家銀共六千六十六兩六分四毫八絲五忽。又寧前道下原收餉銀二萬兩，内召過揀選堪戰隸籍新兵八百二十三名，買過馬三百匹，并製造器械價值，及新兵、援兵月糧料草等項已用過銀一萬九千三百九十五兩五錢四分八釐，未用見貯寧遠庫餉銀，并扣除沙退及脱逃新兵還庫月糧銀共六百四兩四錢五分二釐。又分巡道原收餉銀一十六萬兩，内召兵買馬并新兵、標兵、援兵支過馬價安家月糧料草等項，已用過銀一萬五千九百二十二兩六錢，未用見貯廣寧庫餉銀，并追完分填正兵等營堡及逃故新兵還庫安家月糧銀共一十四萬四千七十七雨四錢。
及查該道詳内，開稱代為遼陽、寧前資募，見在新兵一千五百二十一名，買過馬二百匹，内除分填遼陽楊松等八百名，内支過安家六百
七十六名，每名安家銀三兩，共銀二千二十八兩；未領安家一百二十四名，計八百名，月糧各支不等，共銀五千一百九兩三錢，二項共銀七千
一百三十七兩三錢，應於正項開銷外，其分填錦、義、戚家、正兵等營堡，新兵周得功等七百二十一名，内支領安家七百一十八名，每名銀三兩，共銀二千一百五十四兩，月糧銀各支不等，共銀三千三百七十九兩六錢二分。各丁以為填實别地，顧戀產業，殊覺不願，故此呈請分發錦、義等城堡，其原支安家銀兩俱已追扣完庫。至於支過官餉，本應如數追還，但各丁俱係村屯遠來投伍，歷操一日應支一日糊口之需。若令追還，抑恐涣散營伍，復虚錢糧，尤無所補，似應姑准新餉開銷緣由，具呈本院，詳批該道，速速徑送分守道類總此繳册，并發回該道依篆過册前來總類。今該本道覆，看得部發新餉銀三十萬兩，原為遼陽、開
240
熊廷弼集
原、寧前召兵買馬造器應用，而分巡道分填錦、義、戚家、正兵等營堡新兵七百二十一名，原為遼陽、寧前兩道代募，衹緣各丁戀其故土産業，不肯遠離他鄉，是以該道分填本處營堡，則支過餉銀，應追完庫。但該道既稱恐其涣散，且分填各兵支過新餉，雖非正項動用，亦屬公家之事，似應姑免追還。
至於該道資送本道隸籍新兵八百名内，解至途中，逃去一十四名。及解到收操，而又陸續逃去四十六名。共逃兵六十名，内有原在彼處支領安家者，本道照依逃名，過文該道查追，徑還該庫。其各道召兵、買馬、製器等項用過銀兩，自去年各月日不等起，俱至今年九月終爲止，准各道開稱，查無虚冒情弊，照式類造文册呈報到臣。
據此，卷查萬曆三十八年三月二十九日，奉都察院巡按遼東一百八十七號勘札，准兵部咨，職方司案呈，照得本部因遼兵單弱，虜患頻仍，議增募有馬壯兵一萬人，請發餉銀三十萬為募兵買馬之用。隨於《秋防疏》内奉聖旨：“你們說遼東緊急，着户部即發應還太僕寺漕折銀十萬兩，太僕寺發班價銀五萬兩，南京兵部借銀八萬兩，户、工二部共七萬兩，解赴遼鎮以爲募兵充餉之用，欽此欽遵。”
該本部題，委員外郎葉世英轉解餉銀，就便查驗各道募過數目，取册報部。隨據葉員外親自領解户部發還太僕寺漕折銀五萬兩，太僕寺班價銀五萬兩，又本部題，差光禄寺署正張應棟續解户部漕折銀五萬兩，又於八、九等月，據南京户、兵、工三部委官指揮趙吉禎等共解銀十五萬兩，俱解赴遼鎮去訖。
去年十一月内，葉員外至鐵嶺地方病故，至今該鎮兵馬募過數目、用費餉銀若干，并未報部。近因遼陽、長定堡失事，撫鎮、該道各奉嚴旨革任，誠恐前項餉銀支銷未明，合題請行巡按御史作速查核等因，案呈到部。
為照遼事所以敝壞，由兵餉之匱詘也；兵餉之所以侵冒，由奏繳之不明也。頃者，聖明重念遼鎮阽危，特采臣部末議，增兵萬人，發餉銀三十萬兩，凑合南北部寺庫藏之積，僅乃充數，其籌之甚苦，而處之亦
卷六 巡按奏疏第六 241
甚艱矣。餉既凑集，即當以此項新增之餉充新募兵馬之用。若舊兵舊餉自有户部正額在焉，錢糧界限要當分明，特乞皇上以召募責撫道，以查核責御史。
而已自去年前項餉銀至遼之日，至今年二月終止，某道領銀若干兩，召兵若干名，買馬若干匹，用過安家銀及月糧、草料銀若干兩，其未經召買見今存留實在銀若干兩，如有别項那移，要查係某項虧欠餉銀，及今作何抵補，及所以那移之故，當罪何人，是在按臣一勵精檢查，而銀數可得矣。
又自前項餉銀至遼以後，募過之兵果否精銳，買過之馬果否膘壯，見今作何屯插，作何訓練，其未募之兵作何設法募完，或地方空虚應募者少，當作何計較，奏請定奪，是在撫道一實心料理，而按臣仍督察焉，而兵數可得矣。
以上二項，俱要文到一月内，即完具青册奏聞，以後仍按月報部，以憑稽考。倘有侵欺别弊，即按臣執法參奏，不問文武官員人等，俱照侵欺邊方錢糧事例置之重典，以垂永戒。
既經該司案呈前來相應題請，伏乞聖明敕下臣部遵奉施行等因，题奉聖旨：“是，該鎮新增兵餉原因召募設處，有無着落？地方官如何通不明言？着巡按御史嚴行查核，并添過兵馬若干，果否堪用，俱依限從實奏報。如有别弊，即行參究，不得縱容，欽此欽遵。”移咨備札到臣。
已經案行分守道移會各道嚴查去後，屢經牌催，續於十月十七日，據該道右參議王興止將分守、開原二道召募兵馬，并用過銀兩數目，造册詳報到臣。查無分巡、寧前二道召兵錢糧，又經駁批去後。今於十一月二十日，據該道將各道召募兵馬，并用過及見在銀兩各數目備造文册詳報前來。該臣覆查，得部發募兵餉銀三十萬兩，内據各道通共用過銀一十二萬九百三十二兩九錢九分八釐五毫八絲九忽九微七纖二塵，内召過新兵五千六百七名，買過馬駝一千八百七十四匹隻，并各兵安家月糧料草、製造器械價值等項，正用銀一十萬七十四兩二錢五分九釐七毫九
242
熊廷弼集
絲九忽九微七纖二塵，給過援遼副將萬化孚等營官兵行月糧料肉菜等項，不係正用銀二萬八百五十八兩七錢三分八釐七毫九絲，其未用銀尚有一十七萬九千六十七兩一釐四毫一絲二纖八塵，見貯定遼前等四庫，今據類册開稱，并無虚冒情弊。
為照遼左自殺降開釁，拱、歹復讎，因而宰賽挾賞，奴酋弄兵，入
我靖安，壓我撫順，地方單匱，幾於不支，是以兵部不得已有增兵之議。伏蒙皇上俞允，行臣撫按會議分布事宜，部署甫定，榜檄甫下，未及兩月而訛言起矣。有謂新餉三十萬花費過半而實無一兵可用者，有謂葉主事為此服毒而死者，轉相傳布，疑駭中外，地方因此恐懼，不敢召募；該部因此撓沮，不敢終局，第儘召過人數完報，而其事遂中輟矣。至於新兵餉銀，該部之發運、地方之收寄、官丁之支領、别項之那移，皆無一字到臣。臣則何預而訛言紛紛，動以此為臣與該部罪過？
今春該部聞得新餉那移六萬兩，爲舊餉借用，誠恐他日混冒有如人言者，特請行臣嚴加查核，限以一月完繳，此三月間事也。假令各道依限報臣，臣得依限奏報，是時支費僅數萬，而竞耽延至今，時愈久而用愈多矣。然而就今稽其用過數目，實計一十二萬九百兩有奇，内除援兵支過二萬八百餘兩，而其正用之於新兵者，一切安家月糧、草料、器械等費不過十萬七十兩餘耳。其餘一十七萬九千有奇尚貯各庫見在也，而三十萬虚費過半之說，自去冬即有之，胡爲乎來哉。至於所募新兵在遼陽者，皆臣一一親自驗試，仍檄原任游擊張昌胤逐日操練，已成一枝勁兵，儘堪戰陣。而開原前此召募不堪者，今道高折枝嚴加揀擇，汰去六百七十餘人，盡數追完安家糧料銀兩還庫，仍親自設法選募，無不人人驍壯者，而寧前之簡練亦如之。新兵一無可用之説，又胡爲乎來哉？
臣惟新增餉銀，在今日為朝廷心頭已盡之肉，臣等眼中已竭之泪，其籌處之甚苦，而凑聚之甚艱，地方官亦既知之矣。愛惜之心誰不如我，誰肯老弱充數，以糜軍興，誰敢那移影冒，以干邊例，似不必過逆邊臣以不肖，且此實搗巢之流毒也。悍帥三戰三敗，賠兵馬不足，賠城堡不足，赔男女、生畜又不足，又賠此銀以養新兵，以養援兵。禍有所
卷六 巡按奏疏第六
243 始，好事者亦不必獨以此爲首議者口實。
惟是增兵設將，酌量地方分布多寡，原議非無意義，除遼陽遵行無异外，開原原議增置東協，增兵二千人，慶雲堡改游撃，威遠堡設備禦，各增兵一千人，以備東西諸虜。今召募一千六百五十人，慶雲止得四百四十人，威遠止得三百四人，是兩地單弱如故，而游備雖設猶虚也。且該道自領親兵數百人，平時不服將領鈴束，臨陣豈聽將領督率？又内有河南、宣、大等處二百餘人無籍無家，居民患苦，而該道一陞任，此輩掉背而去，亦終不得其力，此非原議意也。寧前原議增兵二千人，分布中前、寧遠、中右、中左四路，隨各將官出戰，今多以填實各邊堡，而開原之威寧各堡亦有之。
夫兵分則弱，以新募之兵補各營舊逋之數，部議且以爲零星不可矣，而矧曰填堡。且守堡之軍，舊軍月食四錢者亦足以當之，而以月食九錢募為衝鋒拒敵者用之於此，此非原議意也。部疏曰：“此項新增之餉充新募兵馬之用，錢糧界限要當分明，而今以餉新兵者餉援兵矣。廣寧原未議募，今亦有兵二百三十餘名，馬價糧料取給於此矣。”夫援兵一撤，地方仍舊空虚，奚當於增兵之義，而鎮城兵近萬有二千人，此二百三十餘人者，何係增損，何關緩急。即是巡道所募，無處發遣，亦衹應以補舊額，食舊餉，不宜在此新餉支銷，此亦非原議意也。
噫！召募之事既中沮於訛言，分布之法又大失乎初意，似此有始無終，東零西散。雖復所募人人驍壯，而營不成營，與無將同，將不成將，與無兵同，其何救於寡弱。而新餉又不專為新兵支用，是使新兵有增之名，無增之實；新餉有爲新兵而增之名，無爲新兵而食之實，臣恐虚糜此餉者不在老弱之充數、邊吏之影冒，而在營旅之不成、分散之不合也。臣惟增兵而精鋭不聚，何用增兵？添協設將而管轄無兵，何用添協設將？竊爲此計，要募便當募完，以成一軍之勢；不募便當盡止，不宜留此一半無用者，空糜錢糧，耽虚名而受實禍。
本為此事千慮萬端，不圖中間乖亂以至於此，應否敕下兵部，再行撫道議處妥帖，以求長便，自有聖明裁奪，臣不敢復越俎而談矣。爲
244
熊廷弼集
此今將查核發過遼鎮募兵餉銀，并召兵、買馬、製器等項用過見在銀兩各數目造完文册一本，具本專差承差□□□親賫追繳，謹具奏聞，伏候敕旨。
萬暦三十八年十二月某日奉聖旨：“兵部知道。”該本部覆：“奉聖旨，是。”
營驛窮軍受害疏
題為營驛窮軍受害赴訴，謹據實糾參，以蘇軍困事。
臣自戊申出關前後，彈劾副、參、游、備等官二十二員，不爲不多矣。頃者，軍政會同撫臣又劾去二員，自以摘發無遺，遼弁風習庶幾一變，不謂猶有怙終不悛，甘以其身試臣之法而不畏者。臣向以久病杜門，忽於本月初五日，有在臣院前擊鼓聲冤者，問何人，則高嶺驛軍蕭仲俊等；問何告，則守驛官百户劉漢鼎；問何事；則以公差擡送來遲，夾棍重傷也。臣進而驗之，或搊或擡，半生半死，皮破骨見，血肉淋漓，臣不勝痛恨。因各軍供；有私役臺軍境外被虜，及冒破錢糧事情，未否虚實，委前屯掌印官毛焕然即訊之。據毛焕然呈稱，驛後長嶺山臺原設臺軍五名，王六兒、楊仲住、葉志祥、周麻子、蕭學禮，於三十八年七月十三日，劉漢鼎差牢役滕九思赴臺傳調葉志祥、周麻子、蕭學禮三名出境採榛，被夷虜去。隨急自密補臺軍周普二、楊仲迪於二漢三名着役，又漏報額夫八名，侵匿官銀一十三兩四錢四分，又强奪米庫軍士楊仲倫等廪米銀二十八兩，又侵扣布花銀二兩四錢，又冒破白藍布匹官銀一十三兩七錢，其餘事件不一而足。并將劉漢鼎帶來見臣，惟有俯首服罪而已。
夫驛官，其小者也，而驛軍之苦過於營軍，不可不恤也；驛官之贜，其少者也，而私役臺軍出境被虜三名，於律應絞，不敢不請旨提問也。乃驛軍擊鼓之次日，而營軍擊鼓者又至矣。問之，則中左所班軍姜
卷六 巡按奏疏第六
245 成等告其本營游擊馬時楠者也。臣意數月游擊，何遽至剥削乃爾，必刁
軍窺臣譏察將官過嚴，因而告挾其上者。付所司繫之，唤該營中軍蔣立德、千總王應選詢其狀，一一皆如告者言，而後乃知時楠之貪饕、各軍之告出於不得已也。隨命寧遠通判張四德當堂記取蔣立德等口詞：
一、索取年禮，本營軍九百八十名，内旗牌五十名，掾房二十五名，每名三錢，其餘每人二錢，共銀二百三兩五錢。
一、買補營馬六十八匹，驗過六十三匹，内時楠自賣槽馬三十三匹，每匹照實價驗道外，加稍銀五六兩不等，其餘三十匹係軍自買，每匹索銀一兩，約銀二百餘兩。
一、賣放金州軍士一十四名回籍買馬，每名索銀三兩，計四十二兩。
一、每月委官領放月糧，索常規銀二十兩，計五個月，共銀一百兩。
一、索遼陽解補陣亡新軍十二名，每名見面錢一兩；本營撥兒三十名，每名索銀一兩。
一、占鷹手十二名，漁户八名，莊頭十二名，綉匹屠案四名，不随營伍。
曾日月之幾何，而計贜已近六百兩矣。月糧不過四錢，而一取輒奪其大半，窮軍有何事產，而每馬輒索至五六兩？此姜成等之所以號泣而奔告也。且時楠初亦不知何許人，第據其脚色，開係原籍陕西涇陽縣人，西安左衛左所百户，則百户之耳，而不知其為羊皮販子也。
頃，各官始有言其狀者，謂時楠先年來遼賣皮，頗有本錢，素與鄉紳在職方者深相結，而又有鄉親為職方官者，以書屬撫鎮，撫鎮用爲千總中軍，竟以兩職方力得陞備禦，以至今官。
臣復以問張通判，張通判亦涇陽人也，與時楠同邑，知之尤悉，説之尤詳。由是觀之，彼挾陽翟之術，輸其貲以覓官，官得矣，而復覓利以倍償其貲之所出，欲不取於軍，安取乎？彼以市販之賤，爲五年備禦無一薦，望絶矣。雖復幸陞游撃，而前程已促，欲不速取於軍，安待
246
熊廷弼集
乎？遼左數十年來將官世職，為四方游徒騙去者不啻百數。即臣嚮所劾者逐者，若參游吴世爵、吴宗道、高寬、李杰等數人，何莫非時楠之類，污辱名器，朘削營伍，莫此為甚，而士大夫實爲之道地。壞邊方事者，豈徒在此輩哉！言念及此，良用太息。
臣謹會同巡撫遼東地方贊理軍務兼管備倭都察院右副都御史楊鎬據實參劾，伏乞敕下兵部覆議，速將馬時楠革任，并劉漢鼎行臣衙門提問，依例重處，以為貪贖鑽刺者之戒。非謂半年游擊不足以相寬也，非謂科斂六百贜銀不足以永戍也，謂十年前皮販何爲作將官五年，無薦備禦？何故轉游擊？不根究，不足以斷奸棍奔競之路，而塞土大夫請托之門也。臣無任惶悚激切之至。
緣係營驛窮軍受害赴訴，僅據實糾參，以蘇軍困事理。未敢擅便，為此具本，專差承差徐國輔親賫，謹題請旨。
萬曆三十九年二月十六日奉聖旨：“兵部知道。”
該本部覆：“奉聖旨，馬時楠，着革了任，與劉漢鼎等行巡按御史提問具奏。”
謹叙東夷歸疆起貢疏（1）
題為謹叙東夷歸疆起貢大略，并陳愚見，以安邊境事。
頃接邸報，見兵科疏論東夷北虜封貢事情，欲要釋建州為外懼，仍當許貢，待我明正弃地之罪，然後再興侵地之師。且以東夷已就約束，不可輕議大役，開禍於日後，憂深慮遠，實與臣見相同。除將官差人通虜挑虜事情，牌行分守、開原兩道查報外，惟是歸疆不果與我不許貢之故，有不可不一商確者。
去春塘報，建酋退還張其哈喇佃子，欲要改建堡城，不知者以爲當是何等一塊大地，而奴酋肯以歸我，奴酋果忠順耳，而其實不然。臣勘疆時曾親至其處，乃是一山峡，起孤山堡迤東北，而插入建地中二十五
卷六 巡按奏疏第六 247
里，寬不逾數十丈，窄僅十數丈，形如拗項瓠，有入無出。兩旁皆高山峻壁，深林密菁，向屬建夷樵採，雖云捷徑，西接碱場三十里，東接靉陽五十里，并無立界起墩，且不通援道。若改堡於此地，以數十夷據山口斷其外援，全堡皆為寇藉，我不能有也。奴酋以我不能有之地愚我，而我以終爲寇藉之地自愚，又誇其忠順，謬矣。
且佃子之退，不自去春始也。前春以來，夷使牧牛等持文來送，臣以爲此紿我者，屢不受。又移書督撫，細論佃子地形，以爲勿受虜愚，誠謂鴉鶻關與横江土地未歸，而不敢以一峡了弃地之局，外欺於虜，而内欺主上。此歸疆不果之説也。
至於進貢一節，與疆事相連。我以此覘奴酋順逆，奴酋亦以此窺國家重輕，疆貢兼完則我重，捨疆完貢則我輕，爲一峽所愚而欣許其貢則我又輕。去年九月間，開原道請貢詳至，臣批云：“奴酋貪我賞市之利，其急急欲起貢者，故自本情。前番在事者，不識此機，而反急之，以此奴益驕，輒挾盟堅碑，全勒車價以邀我。乃年來增軍買馬壯我聲實，緩視貢為可有可無之物，而奴故益急，此馭奴一大機括也。”
據詳，减人數，去車價，仍依本院前諭，奴心似已懼服。但人數减而廪給猶在，尚屬無名；車價去而車數未定，終須費説。况張其哈喇佃子不過一山溝地耳，其原議西至碱場三十里，東至靉陽五十里，皆崇山深林，向屬奴夷樵採，未曾取直定界。縱使界定，而其地亦不可堡而守也。奴知我不能守，故歸以愚我，而我遂欲改堡以爲功，又自愚矣。舊鴉鶻關及九墩地方皆一一載在志書者，可曰除張其哈喇佃子外，皆非我所應得者，而一概逼求退還乎？横江一帶爲華夷共弃之地，即云非我所應得，而納糧有年。且原議新民仍種夷地，量於地畝派銀給賞，蓋為存地也。地已去矣，而奴酋五百兩、速酋三百兩之賞可不議裁乎？大氐夷情固當順國體，亦當尊事干大議，未可草率。除地界俟守道詳至再議外，該道仍將廪給車數再一斟酌，本院非不欲急得一貢以了東方事，但求其妥耳。此繳誠謂前次奴以我之求貢挾地立碑，今次亦當以奴之求貢責還地土。此起貢不許之説也。
248 熊廷弼集
夫奴酋之狡焉思逞有年矣，一旦歸我佃子，聽我减夷數，革車價，非真出於悔罪輸誠，而虞我有以制其死命也。世仇在北關，腹心之仇在所并南關、灰叭諸部，外援在西虜。自臣撫北關以樹其敵，收宰赛、拱兔以伐其交，激怒宰賽與北關復親，以助其勢，而南關、灰叭諸頭目又見我召兵買馬，援兵四集，以為必取，皆欲謀擁故主以叛，變在肘腋，而不得不聽我也。其心以爲佃子雖退，而裹邊不能守，猶吾地也；夷數雖减，車價雖革，不過部落失利，而吾之額賞全在，猶吾利也。吾何以不持此緩一日之師，暫弭仇釁，安反側而圖再逞於异日也？此奴酋之所以能强能弱，詭譎而難馭也。是故三十七年春夏以前之奴酋，欺我易與，動爲虚喝以恐我；秋冬以後之奴酋，懼其内潰，僞為卑屈以緩我。恐我者，備我猶疏，而其禍猶顯；而小缓我者，備我愈密，而其禍愈深而大。
今日制奴如制虎，咆哮固噬人，蹲伏亦噬人，那得無慮？而乃纔得一山峽，便以爲輸誠；纔示一弱狀，便以為不足慮，臣恐東方之憂不在虚喝恐我之日，而在卑屈緩我之日也。近年爲此地界一事，驚擾邊部，蓄怨懷疑，夷漢汹汹，旦夕莫保，大非國家之福，臣實危之。且此地或在山麓，或在山腰，或在山頂崇林大樹，山民不能以斧斤制，先將樹皮剥去，聽其枯死，聚柴焚倒，使生木耳。木性已盡，木耳不生，然後曳開，作地耕種。其開墾之難有如此，非如人言可置屯而種者。山民之往在取人參、松子、木耳、蘑菇之利，不在種地。吴楚之戰，起於採桑，與夷争利，終必惹禍。况離堡近者數十里，遠者一二百里，亦難照管。题目自大，實用自虚，封疆之臣，尺地寸土，義不敢不校。若論朝廷規模度量，當包夏孕夷，懷遠安通，似不宜屑屑於此，以長禍亂。即如科議，姑置此而先許起貢，亦是敉寧東方眼前急着，當聽督撫、鎮道酌量完報。
顧臣意之所重者，正不在此。年年跋扈之夷即年年入貢之夷，年年憂奴之中國，即年年受貢之中國。夷非以畏服貢，我亦非以威德來夷貢，而貢之權不在我也。不惟不在我也，而方且以貢狃我、弛我；方且
卷六 巡按奏疏第六 249
以貢貧我、損我；方且以貢賞交結西虜，誘其人犯以敝我；方且以貢賞招合江上諸夷，侵北關以孤我；方且以貢賞分給南關、灰叭諸部，收其心以圖我。而是貢也，乃反爲寇盗資，是故善收貢權者，必在我有所以制伏此酋，而使之不敢不貢，然後可。制伏之要如何？因其勢而利導之，以奴酋之所算者還以算奴酋。北關不可疏也；西虜不可挑也；江上諸夷因北關招致之，而不可使其合也；南關、灰叭諸夷先後來奔者，示以興滅繼絶之義，寵之名銜，置之近邊，以號召其遺衆，而不可使其冷落也。樹其仇忌，而撤其藩籬；離其羽翼，而潰其腹心；而我又簡戎蒐伍，討其軍實，而嚴其警備，則奴酋且左驚右盼，恐恐然自顧其肩背肘腋間皆敵國焉，而敢出寨一步以圖我，而敢據寨經年阻貢，以開罪於我。故能使夷不敢不貢者，善收貢權者也。《春秋》之義，不治外而治内，萬全之計在用夷以攻夷，臣敢以此兩言爲制伏建酋之要。伏惟皇上留神省察，敕下兵部酌議施行，封疆幸甚，宗社幸甚。臣無任激切待命之至。
緣係謹叙東夷歸疆起貢大略，并陳愚見，以安邊境事理。未敢擅便，為此具本，專差承差李萬珍親賫，謹題請旨。
萬曆三十九三月十七日
奉聖旨：“是，兵部知道。”該本部覆：“奉聖旨，是。”【校記】
〔1〕《籌遼碩畫》卷一作“東夷歸疆起貢疏”。
再報常平倉積榖疏
題為積儲關系窮邊大命，謹設立常平倉，括鍰買穀，恭報完數，以備查考，并懇敕議，以為經久便民之計事。
遼左軍多民少，食用者衆，耕作者寡，且僻處關外，三面鄰虜，一250
熊廷弼集
面鄰海，販糴阻隔，一遇荒旱及虜警，有主客兵集，即斗金不能易一
粟，臣不勝私憂。故於萬曆三十七年内，除括臣贖銀一萬餘兩修築壕墙臺堡外，復凑贖銀二萬一千七百一十餘兩，動支餘税銀七千九十餘
兩分發五道，買完常平糧一十三萬二千六百六十七石五斗四合八勺五抄三圭三粟四粒，蓋完常平倉一十六所。在遼陽、廣寧兩城者，每所正廒一十五間，對廒十間，東西厢廒各十間。在右衛、瀋陽、清河、錦州、義州、右屯、金州、復州、海州、蓋州、開原、鐵嶺、寧遠、前屯十四城者，每所正廒十一間，對廒六間，東西厢廒各五間，通計廒房四百六十八間，已將完數具题繳報訖。
隨該臣於三十八年五、六月間，見得民間青黄不接，縠價踊貴，牌行各道速將前糧出糶，接濟民用，賣過銀兩收貯再糴去後。續據分守道右參議王興呈報，原買糧四萬六千四百四十八石四斗八升三合三勺三抄三撮三圭三粟四粒，内除存剩未賣糧一萬七千二百五十二石，該本銀二千五百八十七兩八錢外，實賣糧二萬九千一百九十六石四斗八升三合三勺三抄三撮三圭三粟四粒，賣銀五千五百八十五兩五錢六分三釐九毫六絲四忽，内該原本銀五千四百一十八兩六錢七分八釐外，得利銀一百六十六兩八錢八分五釐九毫六絲四忽。分巡道右參議孫敦化呈報，原買糧二萬八百六十四石五斗八升六勺，賣銀五千兩，僅合原本之數。海蓋道副使閻鳴泰呈報，原買糧三萬四千四百八十一石五斗，賣銀七千四百六十八兩六錢六分二毫，内該原本銀七千兩外，得利銀四百六十八兩六錢六分二毫。開原道僉事高折枝呈報，原買并助工餘剩糧共一萬六千三百二十五石二斗五升，賣銀三千七百八十五兩三錢四分三釐四毫，内該原本銀三千五百兩外，得利銀二百八十五兩三錢四分三釐四毫。寧前道右參政馬拯呈報，原買糧一萬四千五百四十七石六斗九升九勺一抄七撮，賣銀四千六百五十三兩七錢六分二釐五毫，内該原本銀三千六百兩外，得利銀一千五十三兩七錢六分二釐五毫。
以上共賣過銀二萬六千四百九十三兩三錢三分六絲四忽，内除原本銀二萬四千五百一十八兩六錢七分八釐外，得利銀一千九百七十四兩六
卷六 巡按奏疏第六 251
錢五分二釐六絲四忽，行送各庫另項收貯。緣由到臣。
及至本年九月内，年歲頗收，正當趁時收買，臣又搜括本衙門紙贖并分用公費銀四千二百五十七兩五錢八分八釐，地方交際、書弊程犒變價銀，除分發各道賑貧一千五百二十二兩二錢四分，犒賞授兵一百五兩四錢九分外，餘剩銀七百七十兩七錢二分。雙山鹽税，三十八年分，充餉正銀部議留作本銀一千兩，三十七年秋冬兩季正銀五百兩。原任分守道右參政謝存仁呈報，該道未登紙贖曠役等項輸作糴本銀一千一百七十六兩九錢六分四釐七毫一絲，共銀七千七百五兩二錢七分二釐七毫一絲，内除發分守道補完蓋瀋陽倉，借過庫銀二百九十五兩七錢三分，分巡道蓋錦、義、右屯倉，不敷銀一十一兩八錢五分八釐外，其餘酌量各道地方分發分守道交際銀一百四十六兩七錢二分公費銀五百兩。原任分守道右參政謝存仁呈報，該道未登紙贖曠役等銀一千一百七十六兩九錢六分四釐七毫一絲，與該道原賣糧銀五千五百八十五兩五錢六分三釐九毫六絲四忽，共銀七千四百九兩二錢四分八釐六毫七絲四忽。分巡道贖銀一千二百兩，交際銀一百四十兩，公費銀三百五十兩，雙山鹽税銀五百兩，與該道原賣糧銀五千兩，共銀七千一百九十兩。海蓋道贖銀一千兩，交際銀一百四十二兩，與該道原賣糧銀七千四百六十八兩六錢六分二毫，共銀八千六百一十兩六錢六分二毫。開原道贖銀四百兩，交際銀一百六十兩，雙山鹽税銀五百兩，與該道原賣糧銀三千七百八十五兩三錢四分三釐四毫，共銀四千八百四十五兩三錢四分三釐四毫。寧前道贖銀五百兩，交際銀一百八十二兩，雙山鹽税銀五百兩，與該道原賣糧銀四千六百五十三兩七錢六分二釐五毫，共銀五千八百三十五兩七錢六分二釐五毫各糴買去後。
今據分守道呈報，原發銀七千四百九兩二錢四分八釐六毫七絲四忽，買完薥穀六萬六千六百九十七石七斗八升八勺五抄四撮五圭，并存剩上年未賣糧，共八萬三千九百四十九石七斗八升八勺五抄四撮五圭。分巡道呈報，原發銀七千一百九十兩買完穀薥四萬六千九百九十六石三斗一升九合四勺九抄八撮四圭。海蓋道呈報，原發銀八千六百一十
252
熊廷弼集
兩六錢六分二毫，買完穀薥五萬三千九百八石三斗七升七合八勺。開原道呈報，原發銀四千八百四十五兩三錢四分三釐四毫，買完穀四萬二千九百六十三石四斗一升九合八勺四抄六撮五圭二粟九粒。寧前道呈報，原發銀五千八百三十五兩七錢六分二釐五毫，買完穀薥三萬八百六十九石六斗八升八合四勺五抄。
又查得遼東各營路教場，盡被將官布種薥穀，十數年來不操一軍，武備衰弱全由於此。該臣通行各道查革，不許再種，仍將見種地畝查收子粒人官，送常平倉收貯去後。隨據分守道呈報，所屬遼陽等營收過教場子粒等榖四千九十六石三斗八升四合。分巡道呈報，收過所屬廣寧等營教場子粒等穀八千九百二石二斗九升。海蓋道呈報，收過所屬海州等營教場子粒等毂二千三百七十七石五斗。開原道呈報，收過所屬開原等營教場子粒等榖二千三百五十石。寧前道呈報，收過所屬前屯等營教場子粒等榖二千七十一石四斗八升各呈報到臣。
據此，計算前次本利銀合今次所發銀，買完新糧及存剩未賣糧共二十五萬八千六百八十七石五斗八升六合四勺四抄九撮四圭二粟九粒，教場子粒一萬九千七百九十七石六斗五升四合。以上兩項通共二十七萬八千四百八十五石二斗四升四勺四抄九撮四圭二粟九粒，俱交納各常平倉收貯訖。
案照三十八年七月初七日，奉都察院勘札，准户部咨，該臣题前事，奉聖旨：“常平倉非但備歉，亦可濟邊，熊廷弼積穀許多，俱見實心任事。該部便與看議，永遠遵守。其屯田事已奉屢旨，應否遵行，如何通不奏報？着户、兵二部查催明白説來。欽此。”該本部覆議，巡按衙門將三十七年、三十八年臟罰銀三千兩，三十八年分雙山解部税銀一千兩，留充穀本。以後年分，臟罰銀及税銀應解部者，仍舊解部濟邊充餉，其餘撫按分用税銀，及巡按下贜罰餘銀、巡撫下贜罰銀一千兩，
任其發用等因，题奉聖旨：“依擬，着實行。欽此欽遵。”移咨備札到臣，依奉遵行。
除自萬曆三十九年為始，撫按會行糴買外，今三十八年分，該臣發
卷六巡按奏硫第六253
買過前項銀糧數目理合奏繳，仍乞敕令部院載入考成，以後遼東巡按御史每差復命時節，務將前任舊管銀糧若干，有無出糶，餘利若干，自己任内與撫院衙門發糴銀若干，買過糧石若干，開除若干，見在舊存與新糧通共若干，會同撫臣明白具數奏繳，并報部院查考，庶幾事有責成，法可經久，而於永遠遵守之旨不致有所辜負矣。臣無任瞻仰激切待命之至。
緣係積儲關系窮邊大命，謹設立常平倉，括鍰買穀，恭報完數，以備查考，并懇敕議，以為經久便民之計事理。未敢擅便，為此具本，專差承差徐國輔親賫，謹題請旨。
萬暦三十九年四月十三日
奉聖旨：“常平法有裨邊鎮，以後接管官着照例奏報，仍載入考成。該部院知道。”
覆哈流兔捷功疏
题為狡夷狂逞助逆，主將督兵奮剿，仰仗天威，大獲奇捷事。
據分守遼海、東寧道兼理邊備屯田山東布政使司右參議王興、分巡遼海、東寧道兼理廣寧等處兵備屯田山東布政使司右參議孫敦化呈，會問得犯人一名崔吉，係廣寧左衛武舉都指揮同知狀招，原管總鎮標下營中軍事務。萬曆三十六年十月内，有原任遼東鎮守總兵官杜松到任後，說有一番酬答饋送禮儀，要買土產參貂應用，就不合於本月十八日，發銀七百兩，差官祁一清、張進盛賫給撫順等營，各多寡不等，撫順、鎮江、靉陽三營俱發銀五十兩，各要參二十五斤，寬奠營發銀一百兩，要參五十斤，清河營發銀三百兩，要參一百斤、貂皮一百張，開原營發銀一百五十兩，要上好貂皮九十張。該撫順備禦王應夢、鎮江游擊吴宗道、靉陽守備劉士瑛、寬莫參將李澤、清河守備郭巍然、開原備禦林宗舜等見價少參貂多，易買不足數，又恐杜總兵責究，無奈派與闔營軍士幫賠，亦各多寡不等。
254 熊廷弼集
撫順營軍士王保奴、皮海等五百名，每名攤銀二錢五分，共賠銀一百二十五兩，連原發銀買參二十五斤，差皮海賫赴廣寧交收訖。鎮江營軍士高斌等九百四十九名，每名攤銀九分四釐零，共賠銀九十兩，連原發銀買參二十五斤，差高斌賫赴廣寧交收訖。靉陽營軍士何具才等七百名，每名攤銀二錢八分零，共賠銀一百九十九兩，連原發銀買揀參十斤中挑參八斤、黄參七斤，差何具才賫赴廣寧交收訖。寬奠營軍士于良貴等，并大奠、永奠二堡軍士王達子等共二千一百九十四名，每名攤銀一錢三分九釐零，共賠銀三百零七兩，連原發銀買中挑參八斤、黄參四十二斤，差于良貴賫赴廣寧交收訖。清河營軍士吴剛、王民寬等七百零一名，内軍士洪隆等三百二十名，每名攤銀一兩七錢二分，劉學等三百八十一名，每名攤銀一兩三錢八分，共賠銀一千七十六兩一錢八分，連原發銀買揀參一百斤、貂皮六十張，差家人孫有功賫赴廣寧交收訖。原任開原營備禦林宗舜將原發銀一百五十兩，付經紀韓京、票頭王起等市買貂皮，因價不足，王起等與行内各家共賠銀六十兩，連原發銀買上好貂皮九十張，付張進盛轉交訖。
後該前任分守道謝參政不忍邊軍賠苦，揭報熊御史，出示禁止，各官軍供證。本年十二月内，蒙總督王軍門憲牌，節據馬蘭谷參將張鳳祥禀，據尖哨報説，插漢兒達子今在兀魯班哈祚兒屯聚，來暈大等换了好馬，共七萬餘騎，于十二月十五前後要在喜峰口東西進搶。又據西路協守副總兵楊元吉報稱，插漢兒帶領精兵二萬犯搶遼東、寧前，來暈大帶領三萬犯搶喜峰口。又據薊鎮馬總兵報稱，東虜黄台吉傳説大小頭目滚兔等十萬，明說犯搶廣寧，暗説犯搶喜峰等口。又親見都令等各家達子五萬在鐵力屯聚，等候黄達子到來，于本月十二前後犯搶前項地方。彼時各報原無拱兔達子在内犯搶情由，隨蒙札行杜總兵相機剿處。比杜總兵身任主帥，衹合預探各酋巢穴的確，相機行事為當。又不合故違軍政一款，凡擅殺平人、冒作賊級報功者，以故殺論條例，于本月二十一日分付吉，傳本鎮左右翼營游擊李維喬、單盡忠、旗鼓千把總史光裕、卜向績及家丁千總王澤、王蘭住等，統領家丁降夷等三千員名到連山驛地
卷六巡按葵琉第六 255
方，有原任錦州游擊，今别卷提問于守忠與原任中左所游擊高貞接至高橋界。杜總兵問說：“中左所與錦州、寧前各營邊堡熟夷係那營部落？”高貞回稱：“俱係拱兔營達子。”隨調寧遠營通事黄朝重、陳槐前來，說要從寧遠地方興水縣出搗巢。黄朝重等回稱：“興水縣山險難行。”杜總兵叱說：“這必是你將官叫你這樣回話。若違誤軍機，先將你兩個梟首示衆。”隨差夜役傳調管寧遠營參將事副總兵楊暉前來，謁見後，即說要從興水縣出口搗巢。楊暉回稱：“路險難行。”杜總兵惱怒叱罵，將伊牢子官施守進家人楊合各重責，仍分付楊暉速將寧遠城内降夷調來應用。
該楊暉將降夷調至連山驛，杜總兵仍前問，説要從興水縣出口，各夷俱稱“山險，大兵難行”。杜總兵嗔説：“你將官仍又分付你這樣説話，我定然把你將官捆打，還要從你地方出去。”說畢，隨令楊暉差人將夷酋貴英差來講話，龔郎中即龔學文等十三名拴鎖前來詰問。原因有
寧前兵備道帶管分巡道事馬副使聞知搗巢消息，恐惹邊釁，寫書一封，
差舍人蕭宗功前來勸阻。杜總兵看書畢，大怒云：“我奉朝廷命搗巢，馬副使如何將書攔我？”且嚷且罵。又説：“我也不消出口，你各將官明早俱速回本營。”至二十四日，楊暉差人將龔郎中等帶見，杜總兵隨叫衆降夷：“你們拿刀來，把這些奴才都砍了。”比時有前屯西路協守副將李芳春與楊暉力告一免，止將龔郎中割去一耳。杜總兵明知拱兔達子原未助逆犯搶河流口地方，要得剿伊部夷酋，恐師出無名，又不合逼令龔郎中手寫供狀一紙，要寫犯搶河流口有拱兔部夷一半助逆等語在内，寫畢，方行釋放。
杜總兵即起身東回，行至中左所皂隸山臺，因見李都御史賫送犒賞銀三百兩到彼，忽又分付吉，傳于守志與李維喬、單盡忠、高貞前來商説：“我大兵至此袖手空回，人笑我不是個好漢。我意必欲搗巢，可從何處出口？”比時于守志回説：“此處與長嶺山堡相對，就當從此出口。”高貞説：“若從錦州大福堡出口，不過二三十里便有住牧夷人。
若從長嶺山出口，未免圍繞虹螺山，路遠百十餘里。”杜總兵不聽高貞256
熊廷弼集
語言，徑到長嶺山堡坐下，猶恐出外搗巢，未料獲級多寡，要得妄殺冒功，將衙門各官軍俱屏開，向于守志問說：“你們屬堡守邊降夷各有若干？”干守志回稱：“錦、義、寧前一帶可有千餘。”杜總兵又不合分付吉傳楊暉、高貞等各將邊堡熟夷盡收入堡，莫等走出墙外漏泄消息。吉原不知杜總兵殺降本意，因此時楊暉已回寧遠，止有通事陳槐在彼。隨唤陳槐說知前由。比高貞隨差陳正、潘承高、于守志差曹達子、沈達子俱馬上傳與各堡通事，唤各熟夷俱收入各堡訖。杜總兵又唤長嶺山堡熟夷詰問：“誰知拱兔巢穴與往來道路？”當有已逃走阿厮亥興先存後被卜向績下夷丁阿都害等殺死。猛克禀稱：“我二人熟知。”隨取元寶兩個并大銀牌二面，向阿厮亥二人說：“你們引領官軍斬獲首級時，這樣元寶各賞一個，你們的家小一個也不傷。”先將紅布各披挂一件，随令王澤、王蘭住并李維喬、卜向績及在官把總張世禄、降夷把總卜郎太等帶領軍兵，押令阿厮亥與猛克引路，於本日酉時分從長嶺山出口，行至地名哈流兔止，斬獲彼地夷人首級二十六顆，原無一百四十六颗，亦無得獲達馬五十六匹、盔七十八頂、甲八十三副，射死軍馬及輕重傷等項情由。張世禄、卜郎太等供證。
本日一更時分，杜總兵恐出外斬獲不多，又分付吉傳知各將并各營中軍，俱領兵將屬堡降夷盡取首級前來報功，如走脱一人，即將中軍斬首抵數。比于守志隨叫把總于朝官傳與該營中軍盧具瞻，將大福堡降夷斬取首級。盧具瞻即率領高尚儒等三十餘人，將大福堡已收進城内熟夷撒賴、曹善友等一十三名口，拱兔差來討賞洪郎中等八名，俱斬取首級訖。
于守志又使曲二漢、耿三、卞傳與大興堡守堡官孫承惠、領軍士周尚達等三十餘人，將該堡已收進堡内熟夷起炭等一十九名口，亦俱斬取首級訖。杜總兵又分付高貞：“你可令中軍官引領大營官軍，將本堡并各堡已收進堡内熟夷，不論男婦大小，俱拉出堡外斬取首級。”高貞傳中軍楊松年、千總蔣立德，隨單盡忠等引領各軍丁，向各堡將已收熟夷俱斬取首級訖，内多寡不等。長嶺山堡熟夷吉耳本住、即爾奔住，并猛
卷六 巡按奏疏第六 257
克等二十八名口，正兵營内丁劉武、王金等斬取并卜向績下夷丁阿都害等在途殺死猛克共一十二顆，牢伴高得功、馬得官等斬取一十五顆，楊松年、蔣立德等斬取一顆。沙河堡熟夷佟漢等一十五名口，内丁王伸、鄭友功等斬取一十二顆，楊松年、蔣立德等斬取三顆。松山寺堡熟夷伯都等九名口，内丁李端等斬取一顆，單盡忠等斬取三顆，楊松年、蔣立德等斬取五顆。椵木衝堡熟夷起炭等七名口，内丁王登舉等斬取四顆，楊松年、蔣立德等斬取三顆。灰山堡熟夷各聞風逃竄，止有胡奈兩人在堡外山林藏躲，軍士孟四搜獲斬取首級訖。
楊暉探得杜總兵已到長嶺山堡，亦領兵馬前來合營，令陳槐禀報杜總兵得知。杜總兵分付陳槐：“你將官作速帶領兵馬，將屬堡降夷殺取首級，毋得遲延。”楊暉隨令陳槐引汪應科等三十餘人前到寨兒山堡，各熟夷聞風逃避，止拿獲八當與哈不户二名，斬取首級訖。又到白塔谷堡拿獲哈勝與董狐狸等十名口，亦斬取首級訖。戚家堡游擊李繼功營内軍丁李智等，同杏山備禦劉思堯營内軍丁劉尚義等，中左所游擊高貞營内軍丁于昂等，向各堡外山林搜尋，李智等在長嶺山堡樹林，于昂等在松山寺堡外樹林，各搜獲一名，劉尚義等在大興堡樹林内亦搜獲五名口，各斬取首級訖。卜向績因引路阿厮亥逃走，亦將猛克令隨從夷丁阿都害等于中路斬取首級訖。比有大鎮堡、大勝堡熟夷俱聞風逃走無存。杜總兵疑夜役周松等三名走漏消息，又恨大鎮堡官周守廉不加隄防，致令各夷逃走，隨拿周守廉捆打五十，又將周松等各捆打一百，仍發開原守臺。
至二十六日，杜總兵回至中左所，傳令楊松年取紅布賞功。該楊松年、向客人、任國聘等取紅布五十匹前來禀驗。杜總兵嗔恨布少，將任國聘等五名各重責二十棍，任國聘當時身死，楊松年證。杜松要得遮飾冒功，又不合將本營馬匹、盔甲假充賊仗，并軍馬死傷虚數令吉捏詞詳報，吉亦又不合聽從捏稱。
仰仗天威，官軍出境搗巢獲捷事，内稱，杜總兵分布一字陣，申嚴號令，差官解寬賫報紅旗，監督王澤、王蘭住等統兵家丁降夷，并撥前

258
熊廷弼集
塘傳探，聲言直搗巢穴。又差官李明元等執紅藍旗，催督李維喬、單盡忠、高貞、楊暉、于守志、李繼功等為二字陣，結營聯絡，分撥後塘傳探。於二十四日未時分，從中左所長嶺山堡出境，至地名哈流兔，我兵奮勇剿殺，衝砍數陣。賊見勇猛，敗遁騰山。趕至巢穴，因樹林稠密，當即收兵回還。在陣斬獲首級一百四十六顆，得獲達馬五十六匹，盔七十八頂，甲八十三副，射死官馬一十九匹，陣亡軍丁六名，重傷回營身故一名，重傷官軍丁夷二十七員名，輕傷二名。
又將降夷耿兔、大圪良相并，軍丁王金、劉武等俱捏作為首為從等項虚情通行詳報。隨於三十七年正月内，蒙熊御史牌行帶分巡道事寧前兵備馬副使嚴查，備蒙轉行岫岩管糧廳。行間，本月内馬副使自寧遠前往廣寧查勘，當有寧遠一帶各堡住民俱擁道哭泣，訴稱，拱兔受款以來，數年不為邊害，今搗巢殺的各堡降夷俱係拱兔部落達子，恐伊報讎，難耕種地土等情。
比杜松自知事情敗露，恐不得叙功，又不合不候查勘，嗾令各軍夷俱赴馬副使逼討賞功銀兩。又不合面屬馬副使查叙搗巢功績，速報各院具题。正躊躇借賞查報間，杜松因見叙疏發遲，疑是馬副使阻撓。又不合於本月内徑拿該道中軍董治責三十棍，遂出告示一張，令本營各官軍凑買鐵斤木料，要鑄忠勇岳武穆與妒功奸臣秦繪像，并修蓋岳武穆祠。比時馬副使畏禍，要回寧遠。杜松又不合令各軍站街攔要首級銀兩，與了便罷，不與，不放西去。比馬副使慮恐激變，具禀李都御史全借庫貯别項銀兩給散，内有家丁劉全、趙拱拜、王伸、劉繼善、楊英、李端、孟承恩、李應韶、崔名嵒并劉武、王金願陞，俱未領賞，各軍丁降夷領賞訖。
比杜松思得各斬堡内熟夷首級，不應冒領許多銀兩，又不合輒起貪心，捏稱犒賞正兵營内丁，扣追賞功銀兩，各多寡不等。于守志營内原斬首級四十顆，領銀二千兩，扣追七百兩。高貞營内原斬首級一十三顆，領銀六百五十兩，扣追一百八十二兩。正兵營内丁并各軍與降夷共斬首級七十五顆，内除願陞家丁劉全等并崔名嵒共一十一顆原未領
卷六 巡按奏疏第六 259
銀，及降夷斬首級五顆原未扣銀外，再該五十九顆，領銀二千九百五十兩，每一顆扣銀三十兩，共扣銀一千七百七十兩，俱隨任千總王蘭住收追，杜總兵接收入己訖。劉思堯營内軍丁劉尚義等原獲首級五顆，領銀二百五十兩；李繼功營内軍丁李智等原獲首級一顆，領銀五十兩，因係山林搜獲，未曾扣追銀兩，蔣立德、楊松年、盧具瞻等證。寧遠營内原獲首級一十二顆，領銀六百兩，杜總兵以馬副使見住本城，未曾扣追，蕭元功證。
隨蒙王軍門、李都御史題叙捷功，熊御史隨亦題知，行部覆，奉欽依，移咨都察院勘札，備行熊御史，轉行帶分巡道事。海蓋兵備閻副使備蒙案行岫岩管糧廳，遵依查勘間，拱兔因杜總兵收斬各堡熟夷係伊部落達子，心懷不忿，聚集夷衆，要犯搶錦州、寧前一帶報仇。於二月初四日，從錦州大鎮堡入境，到錦昌堡地方殺死軍丁二十名，採柴屯民李三漢等五名虜去，張五等牛驢一十二隻頭砍死，把總官孫應選一員。杜總兵見得拱兔挾仇入犯，本月初九日，親領官軍從錦州大勝堡安寧墩出境，止斬首級五顆。至十四日，仍由原路進境。時地方恐懼，寧遠闔學生員林元吉等具將執殺熟夷虜衆報仇等情公揭該學申報。比杜總兵、馬副使亦各具揭投遞，熊御史并行閻副使查勘間，拱兔又於三月初五日犯搶中後所地方。游擊郎名忠統領官軍衝戰，止獲首級一顆，伊營軍丁亦被殺死二十名，又虜去哨夜墩軍徐錦等十名，殺死軍餘劉成爵等二名，虜去耕地軍餘張禮等六十三名，周旺等牛馬驢七十二匹隻頭。又於本月初十日攻剋大勝堡，守堡百户耿尚仁被賊支解殺死，城軍一十三名，除各臺守哨并出差未回各軍外，在堡軍民男婦八百三十餘人，并官馬、盔甲、弓箭一應火器與各軍民自養牛驢馬匹俱被虜掠一空，住居房屋俱被燒毁。彼時于守志、李繼功、王澤、王蘭住各領兵應援，止斬首級七顆，各營陣亡千總官王澤、王蘭住二員，軍士單有庫等共一百五十三名。比杜總兵思得剋陷邊堡，由己啓釁，又達賊節次入犯，官軍多被殺傷，自揣不能支持，要得脱卸回籍。及據各邊報稱，達賊揚言定要攻剋城堡幾處，愈加張皇，假詐佯狂，將冠服、旗幟、弓箭燒毁，且尋買棺
260
熊廷弼集
材，要得自盡。當蒙兵部題參回籍，及分巡道孫參議到任，該戴通判屢次手本會吉查造搗巢斬獲首級，各官軍作何叙録陞賞等項文册。吉揣知搗巢原係虚情，一向延捱，未經回復。戴通判呈請改批，蒙孫參議批，仰廣寧管糧廳嚴查明確招報行間。六月内，熊御史出巡河西地方，有原搗巢正兵營把總張世禄領兵護送站立轎前，蒙問搗巢斬獲真正首級若干，張世禄回稱，實有二十六顆，原無一百四十六顆等情。
比楊暉、高貞各揣搗巢原虚，查出一概究罪不便，遂將殺降實情，盧具瞻亦將殺熟夷冒功及大勝堡失事權在將官等情，各具呈出首。熊御史俱蒙批分巡道，并嚴查速報，備蒙抄呈，并行廣寧管糧廳查行間，吉亦具揭，内開稱杜鎮守隨任内丁并降夷斬首五十五顆，内願陞十顆未領賞功銀，降夷斬首五顆未扣收銀，其餘四十顆，每顆扣銀三十兩，俱隨任千總王蘭住等收交，是的。内境外二十六顆不知夷名，長嶺山堡斬首一十二顆，椵木衝堡斬首四顆，沙河堡斬首一十二颗，松山寺堡斬首一顆。
一、杜總兵中哨門下官旗牢伴夜役高得功等斬首一十七颗，内崔名嵒為首在長嶺山堡斬首一顆，願陞未領賞銀情由不行説出，止云每颗扣銀三十兩，俱千總王蘭住收交，是的。内長嶺山堡斬首一十五顆，灰山堡斬首二顆。
一、右翼營代游擊事單盡忠下軍在松山寺堡斬首三顆，每顆扣銀三十兩，俱千總王蘭住交收，是的。
一、錦州游擊于守志下斬首四十颗，内大福堡斬首二十一顆，大興堡斬首一十九顆，杏山備禦劉思堯下在大興堡境外斬首五顆，不知夷名，戚家堡游擊李繼功在長嶺山堡境外斬首一顆，不知夷名。
一、中左所游擊高貞下斬首一十三顆，内椵木衝堡斬首三顆，松山寺堡斬首六顆，誤報四顆，沙河堡斬首三顆，長嶺山堡斬首一顆，誤報三顆。
一、寧遠參將楊暉下斬首一十二顆，内白塔谷堡斬首十顆，寨兒山堡斬首二顆。
卷六巡按奏疏第六
261 以上共計一百四十六颗，除境外不知夷名外，其餘一百一十四顆
俱有姓名證佐等情，投遞熊御史收存候查間，該杜通判看得搗巢殺款事情重大，請乞多委府州官員會勘具呈本道孫參議。蒙批，仰廣寧管糧廳會同岫岩、寧遠兩廳同到寧前、廣寧適中處所，提一干人犯虚心细加研審，速行招解，以便覆審。轉詳行間，比游擊李維喬、備禦劉思堯各將分剖情由具呈熊御史。蒙批，分巡道并查報，備蒙并行廣寧管糧廳查明詳報。隨該杜通判會同岫岩戴通判行拘各營中軍蕭元功等官丁孟宗孔、紀大虎并降夷卜郎太等及通事梁希孔等各到官供吐前情。惟原報首級一百四十六顆，在哈流兔地方斬獲二十六顆係真夷于守志等，共斬首級六十四顆。又斬長嶺山堡引路熟夷首級一顆，共計六十五顆係熟夷外，再該五十五顆，據張世禄、卜郎太、于守志等供稱皆熟夷，據孟宗孔、馬得官等供稱又似皆真夷。兩詞不一，具由連人呈解本道孫參議。
蒙批，是役也，固中外所共艷稱，以爲遼千百年來未有之奇。當其始，撫、按、鎮蓋交相賀也。未幾，而鎮道兩不相能，鬩墙之變生，而倩恨轉深。以故武弁小人乘其機，而左右袒之，人銜報復之私，事憑愛憎之口，兩院之行查益嚴，先後之報詞互异。以行查而償私忿，以出首而巧攻訐，紛紛藉藉，莫可憑一。耳目之睹聽益淆，功罪之斷案無據。按院奉旨行勘，批之本道，而本道復轉批兩廳。凡以採公論而伸國法，息衆喙而服人心，垂鑒戒於將來耳。豈意批行已幾六十餘日，而兩廳僅僅具由塞責，仍復爲含糊兩可之語。噫！是大有不然者。苟其事情果確，國法可伸，何愛于同行擅殺之流？何畏乎已去跋扈之势，而不依律直断，確為招報？豈有所曲護而然？抑有所畏避而然？豈激於公論，而不得其解矣？千人之諾諾不如一士之諤諤，兩廳何不自信以信人，而故為疑畏以巧脱，是以含糊兩可之說難本道也，亦將謂按院可以含糊兩可難之耶！似於法體未妥。仰該廳仍會岫岩二廳，嚴提一干人犯，并將按院所發張世禄册訐一一逐情節，而細參衆口之异同，務得當日搗巢真情，確招解報，以便轉詳等因。
行間，又蒙熊御史將楊暉、高貞、盧具瞻各呈搗巢殺取堡夷首級情262
熊廷弼集
詞，并崔吉揭報原殺各堡熟夷首級花名，及杜總兵扣追各官軍賞功銀兩數目，與杜總兵原差官向各將領壓買參貂，致各軍攤賠銀兩事情備悉開具疏内，题行兵部覆，奉欽依，移咨都察院勘札，備行熊御史，案行孫參議，將杜松搗巢緣由，并扣除功賞及壓買貂參攤賠銀兩，查照本院原疏，與部覆各情節，及錦昌堡、中後所、大勝堡各起邊事并勘，一總類册招報，備蒙案行廣寧管糧廳。
行間，又蒙熊御史憲牌，照得哈流兔與大勝堡邊事同罪一體，又該兵部歷數杜松三罪，并行勘問，是以前案有兩事并叙之行。頃見兵科疏云“于守志擬死”，而杜松危，是不欲以大勝堡事危松也。又云：“宰、煖何日不搶河東，我特與之以誘殺之名；拱、貴何日不搶河西，我持與之以搗巢之名。”今以逆虜而概目為啓釁，以啓釁而并責於杜松，是謂大勝堡之釁不由松啓，而不宜以責松也。陷城失衆，明明禍根而堅欲庇之，惟恐其危；殺降啟釁，當明重辟，明明國法而堅欲撓之，以為殺人媚虜。然則朝廷所定殺降律令且視爲媚虜之物，而本院又何求乎？所有前行合當改正，備行本道。孫參議即將前呈于守志招詳。查照批駁情節，仍聽本詳回覆。其哈流兔殺降事情，另照陸績原行勘合，速詳歸結，以聽朝廷處斷等因，備蒙牌行廣寧管糧廳。
該杜通判會同寧遠張通判、岫岩戴通判，調吉與于守志等各官犯，研審供吐前情是實。及會查撫順等營，原奉杜總兵發銀壓買貂參與攤賠銀兩各數目，猶恐不的。又唤調買參貂委官祁一清等，原解參貂王保奴等，包賠價銀軍士洪隆等，看買貂皮經紀韓京等各到官，逐一研審前情是實。因看得軍門咨牌，據馬蘭谷參將張鳳祥、西協守副總兵楊元吉禀報，俱稱插漢兒、來暈大各領兵屯聚，犯搶喜峰口。又據薊鎮馬總兵報稱，黄台吉傳調頭目犯搶喜峰等口，俱無拱兔在内犯搶字樣。即部院札行搗巢，原非令搗拱兔。杜總兵乃押令貴英通事龔學文寫供狀一紙，要説搶河流口有拱兔達子一半等語，是明知原未助逆，而迫脅供招，欲借以為口實也。即無論助逆有無，倘能督率官軍直搗巢穴，擒獲部落夷酋而斬殺之，亦足以彰中國之威，而寒助逆黄台吉之膽。奈何計不出此，
卷六 巡按奏疏第六
263 却沿堡收斬熟夷，以冒功也。
又恐殺降實事著聞，不得功賞銀兩，乃嗾衆挾索，且駕言不可遲緩，以灰軍士死戰之心，其執詞亦似正大。奈何扣追本營軍丁功賞銀一千八百兩，又錦州營七百兩，中左所營一百八十二兩，共二千六百八十
餘兩，豈臨財苟得，賢者亦不免乎？自冒功開釁，夷酋遂懷忿思逞，蹂
躪邊疆。於二月初四日，犯搶錦昌堡；三月初五日，犯搶中後所；初十日，攻剋大勝堡。凡三戰，而殺我官軍二百有零，虜我軍民且逾八百，誰階之厲，以致屠戮無辜若此也。致於初到任時，曾不聞頒設教條，訓練軍士，輒差官祁一清等向撫順、清河、鎮江、寬奠、靉陽、開原等營壓買人參共二百二十五斤、貂皮一百五十張，致累各官軍賠銀一千八百五十餘兩。不謂本官夙著廉名，亦索取土儀，令各窮軍枵腹吞聲乃爾。武官不諱言貪，或亦偶一行之，無足异者。
參照原任遼東鎮守總兵官、今奉旨罷職不叙杜松，歷官西塞，浪誇廉勇逾人，移鎮東遼，詎信貪欺敗事，駕言交際來往，乃壓買參貂過多，威令營將攤賠，致剥削軍需甚苦，搗巢率其内顧，誠廟堂制勝奇謀；沿堡殺我降夷，豈大將犁庭實事。未離邊境，駢首就戮者已百二十人。及抵夷巢，提戈斬獲者僅二十六顆，真級如此其少，僞級如彼其多。縱於飾假以為真，而道路喧傳，衆口胡可防也？諸將則有首詞，坐營則有開揭，倘謂忌功者善毁，而詞揭具在，將官亦自誣耶？非有掃穴殊勲，奈何嗾軍鼓噪？雅負飲水清譽，胡為挾賞瓜分？持僞級而虚冒金錢，傾國儲以無名之費；假搗巢而大開邊釁，貽朝廷以東顧之憂。思善後而愧無遠猷，藉佯狂而苟圖病免。既邀功妄殺，即重擬何辭？
崔吉、楊暉、高貞、李維喬、單盡忠、卜向績以裨副而相從主帥，雖惟所指授，而毋或抗顔，奉部札而共事搗巢，即各獻謨謀，而不為撓令。奈大將喑啞叱咤，每使人缄口結舌，而莫敢聲言。故各官股慓奔趨，竟聽其殺款邀功，而鮮能勸阻。楊暉等詞首殺降實事，若曰本道尚不能止，又何有於屬官？崔吉揭開各級花名，若謂堡夷從此一空，是孰
爲之主使？據事安逃於罪，推情皆有可原。蕭元功、楊松年、蔣立德、264
熊廷弼集
盧具瞻、于朝官、孫承惠平時制命於將官，雖一馬一兵亦難專主。此日受成於大將，縱頤指氣使，安敢遲延。欲收堡夷，即傳收堡夷，惟恐漏泄軍情秘事；欲取首級，即殺取首級，誰能阻撓兵主私謀。各將既應從輕，各官豈應重究。姑與崔吉、楊暉等各從杖擬，以警將來。王應夢、劉士瑛、郭巍然、林宗舜奉將官索買土物，縦傾囊變産，勢亦有所不能賠派軍民、添補價銀。乃懼罪畏威，情實迫不得已，皆原情可恕。即免罪非寬，通事陳槐、黄朝重，軍丁高尚儒、王得名等，如獵犬之隨行捕捉，進退惟所指揮。在發縱者既已正辜，此輩似應寬免。
再查軍政條例，凡擅殺平人冒作賊級報功者，以故殺論。各堡屬夷雖非平人，某原無可殺之罪，即平人也，杜松乃收而殺之，至冒級一百二十颗，似應引此例。但本官係大將，且未到官，職等未敢擅便輕擬。伏候台裁定奪。于守志已經另案擬斬，似應從重歸結。招解分巡道孫參議覆詳無异，轉解熊御史駁批。
哈流兔之役，外係邊情，内關廟議，此近日功罪一大公案也。采公論而伸國法，息衆喙而服人心，該道有成言矣。顧僅僅以“覆詳無异”四字蔽之，何也？此事萬耳萬目誰能遮掩，第問哈流兔首級是真是僞，縛斬地方在堡在巢，賞功銀兩有扣無扣，參貂銀兩是賠非賠，各并首詞是虚是實，據情斷罪，何妨直判。該道亦曾云：“千人諾諾，不如一士諤諤。”兩廳不自信以信人，而故為疑畏巧脱，以含糊兩可之説難本道矣。今乃復爾耶？且據詳考异，由初駁而觀償忿巧訐者誰，便當抉其隱情；由覆詳而觀邀功首禍者誰，亦當裁以大義。其不能無异者一。
既無愛於同行擅殺之流，則一杖無乃太縱；既無畏乎已去跋扈之势，而片言何以不加。其不能無异者二。
前勘勘在録功，而所殺者降，則二十六顆之級應否准功；後勘勘在録罪，而情形既敗，則部覆三罪之説應否勿論。其不能無异者三。
賞功銀兩出自欽頒，在各軍名下者而不追，是謂賞人之罪；在杜松名下者而不追，非以成人之廡。其不能無异者四。
參貂銀兩攤自軍賠，假如曖昧不明，則昭雪當如部議；既已臟證俱
卷六 巡按奏疏第六 ｜265確，則追給亦有正條。其不能無异者五。
以兩事論，縱冠者刑，而開釁者脱，是近古獨爲佟鶴年而嚴；以一事論，罪狗者死，而罪人者生，豈王法專爲于守志而設。其不能無异者六。
况諸生之呈揭，杜松應後，而叙乃在前；杜松之挾辱撫道應前，而叙反在後。中左所首級，長嶺山堡原止一顆，而招則三顆；松山寺堡原是六顆，而招則四顆。正兵營牢伴所斬長嶺山堡夷原十五顆，而招則十四顆；引路夷人原是杜松分付内丁取級，而招則稱係卜向績所斬。又杜松随任内丁斬首共五十五顆，内二十六顆為巢夷，二十九顆爲堡夷，而東西所降夷五顆在焉，實則五十顆也。除降夷未扣，及十颗願陞外，實則領功銀四十顆也。崔吉云：“銀俱交入，未知所扣的數。”而此外又有十七顆則松門下人役，又三顆則右翼營之所獲也。除一顆願陞外，而每顆扣銀三十兩，則止十九颗數也。崔吉等供説甚明，而招却混稱。正兵營内丁等七十五顆，除未扣及原陞兩項外，再該六十顆，俱在扣銀之數。此何等事也，而草草若此。該道試為虚心再覆，其爲异也，不已多乎？而奈何以此四字了一段大公案哉！
再照軍官有犯，例應奏請提問，遽擬罪名，尚欠妥協。捨松不問，更非平法。所以前牌分開，另照原行，速詳歸結，而不言招者，體自如此，應改由參，以便题行。至於揭帖首詞已經入疏，不必重述。并將前後錯亂詞語，繁冗者細加删正，非徒便省覽，亦所以肅法體也。速之，速之。確詳報奪。
蒙此，該本道孫參議覆，看得杜松生長西陲，負激烈勇猛之氣，獨多自任大將事，以後威名頗著，未幾而移之薊，移之遼矣。提兵西援，而雪河流之耻；出塞搗巢，而有哈流兔之役，中外初亦偉之。乃據兩廳之駁查者至再三，而按其情節，見松之憑猛氣以輕敵，挾勝心而凌物，開釁諸夷而釀去後之禍，無足怪也。第兩廳初覆之招詞互异，分合之情節須殊，令人難解其故，矧申道之後，戴通判又欲留改數日，不便轉詳。總之，以事干题奏，恐萬一不當，致有後議，以故兩廳難之。杜松
266
熊廷弼集
見在合無行提面質，仍批五道公審，庶可以明公道而正大法，服人心而垂永鑒耳。等情具呈熊御史。
蒙批，是勘也，其緊關衹在哈流兔首級之是真是假、縛殺之在堡在巢，功銀之有扣無扣、參貂銀之有賠無賠，便足為杜松斷案。假使首級是真，縛殺在巢，功銀無扣，參貂無賠，雖懦夫猶將叙功。不然，雖盛稱其勇猛威名，不足為松重也。兩廳初覆之招詞雖互异，衹緣初審各丁畏以殺降問抵，又畏追并已得賞銀，而就中又有陰為之主者，故嘵嘵摭辯，而及供到首級，何嘗不言所殺是堡夷？供到賞銀，何嘗不言杜松扣去也？
原招故在也，牌案分合之情節雖頓殊，又緣大勝堡之禍起於殺降，且該兵部歷數杜松三罪，并行勘問。故前案議合一招，後因科疏言于守志擬死而杜松危，又言開原失事不由誘殺，為大勝失陷不由殺降張本，而因以爲庇松張本。
故後牌議分招，由正不欲以守志危松，而傷庇松者意也。原牌案又在也，此其故有何難解，而遲回若此。本院奉三尺，综核邊事，原情斷罪，無不敢誣，有不敢緃。分守道親詣廣寧城，會同分巡道從公確審十日内，妥擬詳報，以憑回奏，無再稽欽限，致本院復有疏催，多番議論可也。此繳册并發，備蒙牌，仰管糧廳會同海防廳查勘間，又蒙本道王參議紙票，蒙熊御史批，據總鎮標下中軍李光榮呈，蒙本院憲牌移文分巡道，取討前中軍崔吉已報詳細花名册揭，隨准該道止發廣寧管糧通判杜邦泰等原造哈流兔殺降册一本回稱，原發揭帖已經回報本院訖，無憑查發，回復到職。遵依至錦州，該營游擊高貞有病卧床，即帶錦州營中軍周師尚公同中左所原任游擊馬時楠、寧遠參將劉世杰親詣各邊堡審。據中左所游擊營原任中軍楊松年供稱，萬曆三十六年十二月二十四日，杜總兵帶領兵馬從西回至本所皂隸山臺，分付游擊高貞將所屬四堡坐口夷人剿殺。彼時椵木衝堡守堡周朝卿令通事祁達子領兵在本堡門首斬熟夷首級七顆，内杜總兵下隨任丁夷斬首四顆，五奴庫爲首，鐵木鄧為從斬熟夷起炭；大擺言爲首，鼠木旦兒爲從，斬熟夷户喇器；擺言兒
卷六 巡按奏疏第六 267
爲首，辛擺忽為從，斬熟夷打賴辛；哈喇大為首，掩着兒氣為從，斬熟夷伯言大。中左所游擊營斬首級三顆，盛得為首，居達子為從，斬熟夷阿都哈；高得功爲首，三達子為從，斬熟夷起炭亥；高得時爲首，祁達子為從，斬熟夷班者賴。長嶺山堡守堡王有功令未到通事康國將領兵在本堡門首斬熟夷首級二十八顆，内杜總兵下隨任丁夷斬熟夷首級一十二顆，劉武爲首，歹同爲從，斬熟夷阿不界；王伸爲首，張三兒為從，斬熟夷伯洪大；楊英爲首，奎令爲從，斬熟夷阿逩；孟承恩爲首，李要爲從，斬熟夷孩四；劉全為首，孛羅代為從，斬熟夷陶遂；歹度爲首，討庫爲從，斬熟夷黨狐狸；王金爲首，張思義爲從，斬熟夷煖安界；趙供拜為首，王登舉為從，斬熟夷克力陪；劉繼善爲首，滿衹害為從，斬熟夷魚數大；李端爲首，挨力别克爲從，斬熟夷哈卜大；李應詔爲首，王全為從，斬熟夷爾逩住；阿都害為首，擺言兔為從，斬熟夷猛克。
正兵營中哨門下官旗牢伴斬熟夷首級一十五顆，曲四兒爲首，張良臣爲從，斬熟夷哈四孩；馬仲文爲首，盧化成為從，斬熟夷文愛；崔名嵒為首，鄭友功為從，斬熟夷三住賴；馬得官為首，崔成功爲從，斬熟夷起炭；高得功爲首，姚合爲從，斬熟夷乃亥；鍾珮爲首，佟貢爲從，斬熟夷陶送界；喬占二為首，徐文登為從，斬熟夷陶勤、萬住；董黑四為首，馬計為從，斬熟夷克力界；崔智為首，張承功爲從，斬熟夷乃門大；劉月爲首，王伯二爲從，斬熟夷來暈大；高玄二爲首，小石爲從，斬熟夷乃門界；秦榮爲首，何雄爲從，斬熟夷敖通；毛用爲首，王星爲從，斬熟夷昌杜；李安爲首，林岳爲從，斬熟夷瘦司；曹成爲首，郭茂爲從，斬熟夷三爾住賴。中左所游擊營斬首級一顆，曾伯加爲首，位時爲從，斬熟夷猛可。
沙河堡守堡李得春令通事從尚勛領兵將本堡夷人在本堡門首斬熟夷首級一十五顆，内杜總兵下隨任丁夷斬首級一十二顆，哱固爲首，哱布爲從，斬熟夷耳逩住；舊哈喇大爲首，哈不喇赤爲從，斬熟夷叔大；托托兒爲首，圪退為從，斬熟夷屯兔；挨衹漢爲首，着力兔爲從，斬熟夷好不數；滿賣爲首，鐵鄧爲從，斬熟夷耳季；召蓋爲首，麥豸爲從，斬
268
熊廷弼集
熟夷旺撑；别克爲首，忽帶爲從，斬熟夷伯眼大；撒太爲首，虎什哈為從，斬熟夷把户勺；落個爲首，托皆爲從，斬熟夷挐漢住；阿不蓋爲首，把秃賴爲從，斬熟夷耳地乜；添鄧爲首，忽退爲從，斬熟夷白菜；垛奈爲首，阿力害爲從，斬熟夷耳逩兔。
中左所游擊營斬首級三顆，楊現爲首，潘承羔爲從，斬熟夷悖羅言；文進爲首，劉志興爲從，斬熟夷羊羔；劉國忠爲首，相承安爲從，斬熟夷佟漢。松山寺堡守堡程梁令通事王得功領兵斬熟夷首級九顆，杜總兵隨任降夷斬首一顆，阿失户爲首，杭艾爲從，斬熟夷伍把三哈。右翼營軍丁斬首級三顆，張景松爲首，位大漢為從，斬熟夷馱覽；沈有功爲首，包志德為從，斬熟夷革朋；楊有功爲首，陳友功為從，斬熟夷白備。
中左所游擊營斬首級五顆，王政爲首，李惟良爲從，斬熟夷伯都大；達子爲首，晏顯爲從，斬熟夷爾及；張守義爲首，翁世儒爲從，斬熟夷伯三户；馮惟柄爲首，唐萬為從，斬熟夷革大；柏朝陛爲首，馬尚文爲從，斬熟夷伯户。四堡共斬首級五十九顆。
又審據寧遠參將營中軍蕭元功供稱，萬曆三十六年十二月二十四日，有杜總兵帶領兵馬，二十五日至中左所長嶺山堡出口。署寧遠參將事、原任副總兵楊暉聞炮領兵應援，到尖山差撥夜陳槐赴邊禀：“杜總兵分付陳槐傳你將官少帶幾名人來合營，你即帶領兵馬將寧遠邊上首級取來。”本役即帶領軍丁汪應科等五十名，將寨兒山堡、白塔谷堡看邊熟夷斬首級一十二顆，白塔谷堡門首斬熟夷首級十顆，寧遠營斬首級九顆，參將楊暉下隨任家丁斬首級六颗，楊志道爲首，楊世合爲從，斬熟夷哈勝；楊奉爲首，丘國忠為從，斬熟夷伯彦兀；楊志禄爲首，柏奎為從，斬熟夷朝不浪；楊尚仁爲首，楊學爲從，斬熟夷滿都賴；朱友時局首，于仲禮爲從，斬熟夷董狐狸；許達子爲首，曲友功爲從，斬熟夷婦蟒氣。
本營軍丁斬首級三顆，張大敖為首，黄朝重為從，斬熟夷婦屯荅亥；紀大虎爲首，王大才爲從，斬熟夷阿得庫；汪應科爲首，楊進為
卷六巡按奏流第六
269 從，斬熟夷婦長漢住。白塔谷堡軍丁斬首級一顆，周尚仁爲首，崔得時
為從，斬熟夷幼女打賴住。寨兒山堡門首斬首級二顆，俱係寧遠營家丁，周勉爲首，劉大鵬爲從，斬熟夷把唐二；李辛茂爲首，劉可旺為從，斬熟夷哈不户。當有廣寧官丁孟宗孔在灰山堡門首斬熟夷首級二顆，俱係正兵營官丁，孟宗孔爲首，孟計孔爲從，斬熟夷猢奈；莊承文爲首，孟希孔爲從，斬熟夷把哈賴。
又審據原任錦州中軍盧具瞻，并原任大興堡守堡孫承惠供稱，三十六年十二月二十四日，有原任錦州游擊于守志差隨營把總于朝官飛馬赴錦州，傳說蒙原任杜總兵分付本營將官于守志即差把總于朝官傳令盧具瞻帶領存城兵馬赴大福堡，將看邊夷人盡數斬殺，若走失一夷，就將傳宣官并領兵員役頭先取來。又差本營旗牌耿三十、通事周尚達傳諭大興堡守堡孫承惠將本堡看邊夷人盡數斬殺，不許走脱一夷。具瞻遵蒙分付，即赴大福堡，公同該堡今未到守堡官胡應登將看邊夷人圈圍在本堡門首，孫承惠亦遵照分付，將大興堡夷人圈圍在本堡西寺兒山。孫承惠等思係熟夷，恐事不妥，不敢擅殺。本日當夜，于游擊差今未到馬變林、王近臣、陸保、張承仕等屢次傳殺首級，如遲，以軍法從事。時有于守志内丁張承仕、梁得重等赴大興堡門首斬熟夷首級一十九顆，錦州游擊營軍丁斬首級十顆，張承仕為首，于寧為從，斬熟夷姐姐克；康太爲首，于守忠為從，斬熟夷阿亥；楊國徵爲首，劉守臣為從，斬熟夷敖不阿；于伏為首，康國相為從，斬熟夷伯亥；于景春爲首，王國保爲從，斬熟夷阿哈賴；吴進功爲首，于禄為從，斬熟夷奴吉亥；張世功爲首，鐵萬祥爲從，斬熟夷唐速亥；耿三卞爲首，戴成功爲從，斬熟夷卜太；周尚達爲首，咬什為從，斬熟夷撒莫户；劉進功為首，李得功為從，斬熟夷長速亥。
大興堡軍丁斬首九顆，曲二漢爲首，王敖爲從，斬熟夷土四；謝景太爲首，蕭方爲從，斬熟夷起炭；石仲禮爲首，葉舉爲從，斬熟夷猛可兔；高景海爲首，王仲禮為從，斬熟夷温克速；付恕爲首，宋文德爲從，斬熟夷營歲；孫承恩爲首，吝國才爲從，斬熟夷乞炭公兒；梁得仲
270
熊廷弼集
爲首，褚尚營爲從，斬熟夷塔速孩；王得名爲首，韓朝相爲從，斬熟夷奴加亥；張得功爲首，于得功爲從，斬熟夷把兒太。
大福堡門首斬熟夷首級二十一顆，錦州游擊營軍丁斬首十五顆，鄭世印為首，于吉能為從，斬熟夷洪郎中；于守德爲首，劉景臣爲從，斬熟夷孛卜克；楊吉先為首，趙國信為從，斬熟夷把卜；王得爲首，王元爲從，斬熟夷遲落亥；盧國勛爲首，王志心爲從，斬熟夷孩四；楊鶴翔爲首，蕭玘奉爲從，斬熟夷忙牛把都；鐵萬貫爲首，朱有光爲從，斬熟夷姜格；董友爲首，王朝中爲從，斬熟夷吾能可乞；董惠爲首，王國順爲從，斬熟夷陸大；張九思爲首，謝告為從，斬熟夷陶太；楊得勛爲首，周達子為從，斬熟夷焦兒兔；王守懷爲首，劉顯明爲從，斬熟夷阿居户；楊應詔爲首，劉守會爲從，斬熟夷腦合打賴漢；于朝臣爲首，王一贊為從，斬熟夷擺令；徐友功爲首，趙安祥爲從，斬熟夷殺賴。
大福堡軍丁斬首六顆，高上入為首，曹邦彦為從，斬熟夷曹善友；宋邦俊為首，徐三漢為從，斬熟夷曹善友下二丫頭，即夷名奴記；李友升為首，蔡得名為從，斬熟夷五把三恰係曹善友妻李氏；趙洋爲首，李大漢為從，斬熟夷曹善友下小定子婦人大丫頭，即夷名奴哈，係楊文舉義女；化才爲首，劉成勛爲從，斬熟夷王艾，係曹善友下雇工小定子，本姓劉，不知地方人；胡元奉為首，黄柏為從，斬熟夷長亥。二堡共斬首級四十颗，通共一百一十三顆，俱係各邊堡門首斬獲看邊熟夷，仍將斬首軍丁逐一細審，與盧具瞻、楊松年、蕭元功等所供相同。
又查得境外哈流兔斬獲真正首級二十六顆，與近邊搜獲七顆，俱無夷名，通共斬獲首級一百四十六顆。慮恐不的，復加譯審各官丁俱供如出一口，再無异詞，并造文册呈報熊御史。蒙批，李光榮以榆林人查榆林人事。是行也，足以信矣。詳中詞語，并册内某首某從、殺某堡夷姓名詳叙人招，以别於二十六級之在巢者可也。册并發，備蒙票，仰管糧廳查照叙入，該凌通判會同金州海防李同知隨將盧具瞻等各官犯行拘到官，研審長嶺山堡出境殺取熟夷首級真偽多寡，并杜總兵發銀與撫順等處厭賣貂參攤賠銀兩及包賠價銀各供吐前情，委的是實。
卷六 巡按奏琉第六 271看得長嶺山出塞之後，本以搗巢爲名，則所搗者在叛夷，而不宜在
屬夷也。為誅叛而出，則在巢者可誅，而沿邊堡者何可概誅也？斬夷級
僅二十六顆，而獻功者百四十六級，真耶，僞耶？妄屠戮於此，而開邊釁於彼，功耶，罪耶？夫厭然自文其罪，而張其功，又恬然自以爲功，而挾之賞，殺僞級至百二十人之衆，扣賞銀至數千兩之多，則向之妄殺僞級者，正所以為多扣賞銀地也。且也索參貂於清河、撫順、靉陽、寬莫、開原之間，壓買人參二百二十五斤、貂皮百五十副，致累官軍貱銀一千八百餘兩，乃猶抗顔厲色，而驕語廉且勇也，其誰信之哉！
參照原任遼東鎮守總兵官、今奉旨罷職不叙杜松，椎鄙性生，剛愎自用，所稱嚄唶宿將，乃爾躁率淺謀，始而雪夜潜踪，止搜馘二十六級之零虜，繼而天驕報復，遽殺虜我千百之遺黎，刈劉屬夷，以冒賞功。不思屬夷即吾人也，殺降之罪罔赦，索參貂而貽賠貱，何知賠貱皆軍餉也？侵牟之咎安逃？合置重典，以懲不法。
原任游擊管坐營事務崔吉、原任副將署寧遠參將事楊暉、原任中左所游擊高貞、原任都司僉書代左翼營游擊事李維喬、原任游擊代右翼營車單盡忠、降夷千總卜向績，或膺中軍，或為裨將，指顧有在，馳驅以之，故雖有披腹苦口之譚，難效於喑鳴叱咜之耳。惟有奔命竭蹙以趨，黽勉於斬馘誅屠之役，邀功未必無心，殺降似非其罪，於法當究，於情可原。欲懲其將來，須示之重罰。
寧遠參將營中軍蕭元功、中左所游擊營中軍楊松年、千總蔣立德、錦州游擊營中軍盧具瞻、把總于朝官、大興堡守堡孫承惠等俱望下風於幕府，敢佐末議於閾帥，録功其次，擬罪惟輕，似與崔吉、楊暉等末减，量行罰治。原任撫順備禦王應夢、原任靉陽守備劉士瑛、原任清河守備郭巍然、原任開原備禦林宗舜等，傾囊變産，情豈甘於媚上？乃畏威懼罪，势實迫於不得已，皆原情可恕，即豁罪非寬。通事陳槐、黄朝重等軍丁高尚儒、王得名等逐獵之狗，發縱由人，此輩可勝誅哉？合應概免者也。將吉等問擬招解到道，該本道會同分巡道孫參議覆參。看得哈流之役，伸此詘彼，伸彼詘此，固邇來功罪未明之大公案也。請先代
272 熊廷弼集
爲杜松解，而後責以不可解，則功罪較然矣。如謂巢之不可搗也，松或有解；謂大勝之禍始於哈流也，松或有解，謂畏讎報之虜，而不必亦矢相加遺也，松或有解；謂熟夷之不陽附而陰异也，松或有解。至大勝之陷，全城俱没，守將議死，而建鼓登壇，素以驍將自命者，將安所逃罪耶？則無能為松解也。出塞之功，自二十六顆外，顆顆熟夷之頭，非撲殺於堡門，則搜屠於邊境，衆耳衆目所共照見，多命堪憐，殺降有例，乃敢以之欺三院，欺皇上，又無能為松解也。即熟夷未必衷順，遇虜難保不殺，縛而屠之，與劊手等，而不勝德色盛氣。强索公家五千餘金，而又從中自為乾没，與盗帑何异？又無能為松解也。至貂參之價，松自有心，從來有銀二兩易參一斤者乎？此千八百金不敷之價，不剥貧軍之膏血，將覓之何所？松既號廉，而此千八百金者，取非廉取，用亦非廉於用矣，又安能爲松解也？
緣係大將未經到官，應候上裁，于守志别案擬辟免議外，楊暉、高貞者固皆建旄一路，儼然而將列者也。出塞則為垂涕之道，殺降不聞勸止之言，松在則唯唯效命，松去始呶呶相攻。屠殺者既不可以復生，侵損者律豈容於出首，但念松為帥主，罪有專屬，合與崔吉、單盡忠、李維喬量開三面。至於蕭元功、盧具瞻、楊松年、于朝官、蔣立德、卜向績、孫承惠，分以漸卑，情亦漸輕，亦各仍杖。盧具瞻仍聽另案歸結，陳槐、黄朝重、高尚儒、王得名等，儈厮走狗，應俱不論。再照冒領賞功銀兩，原議免追，自是寬政，第宥其妄殺為從之罪，不啻足已，乃復以五十官帑贈劊流而賞有罪，於法謂何？除二十六颗姑准作功免追外，其餘冒領者俱追之軍丁，私扣者追之杜松，與貂參科斂軍需一并還官等因，招報到臣。
據此，卷查萬曆三十七年三月初七日，奉都察院巡按遼東九十七號勘札，准兵部咨，該總督薊遼保定等處軍務兼理糧餉經略禦倭都察院右都御史王象乾、巡撫遼東都察院右僉都御史李炳會題前事，俱奉聖旨：“兵部知道，欽此。”隨該兵科看得，遼東十數年來，未嘗以捷聞，兹捷乃近日所僅有者，况實係河流助逆之賊乎？此固該撫明于决策，該鎮
卷六 巡按奏疏第六 273
勇于除凶，實總督發縱之效，薊撫移會之力也。是役也，彰中國之威，奪狡虜之魄，報薊門之讎，振遼左之氣，離賴、蟒之交，伐宰、奴之謀，皆於是捷焉係？顧兵勝非難，時勝為難。况夷虜之性一經懲創，終身為耻。自今宜益蒐卒簡乘，枕戈擐甲，日夕惴惴，常若大敵在前，尤宜深謀厚防，遠探暗哨。薊、遼既相爲肘足，宣、昌亦借爲犄角，勿得自分彼此，坐失事機。更須賞不逾時，以示鼓舞，乃為常勝之兵，乃所以安遼而固蓟也等因，通抄送司，案呈到部。
該本部覆請，先將該鎮斬獲虜級領賞官丁，速欽發賞功銀一萬兩，差官解赴該鎮，巡撫衙門照例給賞，一面行巡按御史，將前項有功人員作何叙録陞蔭，陣亡軍丁作何優恤，逐一勘明，作速具奏，以憑覆請定奪等因，题奉聖旨“是，欽此欽遵”云云，俱移咨備札到臣。
依奉，節次案行分巡道查勘去後。續據該道右參議孫敦化將崔吉等招解前來，又經駁批該道確查，隨據該道呈請，五道公審，復批分守道會同分巡道從公確審，妥擬詳報去後。今據分守道右參議王興、分巡道右參議孫敦化會勘招報到臣。該臣查得杜松所殺熟夷姓名與所扣賞功銀數，雖有各官軍供報明白，尤當以總鎮標營官報數爲主，而標營官所報之數，尤當以崔吉原報為主。蓋崔吉乃首尾在事之人，其見真而其事核也。三十七年九月初三日，崔吉曾具一揭，内稱某營軍丁於某堡斬熟夷若干，内某丁爲首，某丁為從，斬某熟夷姓名數目，與今標營李光榮逐堡挨查者一一相同。而至於某營軍丁每名扣賞功銀若干兩，某營軍丁未曾扣銀，則崔吉之所有，而李光榮之所無也；某堡撥某丁所斬首級，轉送前屯副將呈驗，希圖塞口，又崔吉之所有，而李光榮之所無也，當批分巡道并查報矣。問者衹合以崔揭詳叙入招，方為定案，乃招中略崔吉，而詳李光榮之所報，失輕重矣。又抹去臣之批語，而反稱原揭投遞臣處收存候查，豈臣不欲出此揭為杜松實録耶？
分巡道未曾抄行原發，致問官苦於無據，標營得以相推，以此李光榮復有挨堡之查。不然而以此揭早付周官推勘，則李光榮之查可省也。今其揭該道同詳粘繳固在也，而謂臣收存誤也。除批行該道，俟提勘至
274
熊廷弼集
日再行改正外，看得遼左邊功向來多假，然而未有假於哈流兔之捷之甚者也。初猶意其真假相半，而不謂一百四十六顆中真級僅二十六顆也；初猶意真級二十六顆，或如火牌所報得之二百五十餘里之外，而不謂其對直大福堡邊僅三十里也；初猶意假級一百二十顆，或得之近邊之外，而不謂其先誘後縛，盡殺於堡門内外也；初猶意所獲賊首爪兒兔哈或是真酋，盔甲馬匹或是虜中真物，而不謂其爲假名，爲自家正兵營中甲馬鎧仗也。
蓋當事諸臣以名用杜松，臣亦以名信杜松，而實不料其假之一至於此也。既情見勢窮，臟明證確，即分巡道孫參議夙知杜松者，侃侃執駁，雅欲平反，不輕加以一字，而遲回兩年，卒無出於地方之論。今雖守巡兩道會問，而詳仍巡道初招，此亦足以明公道矣。夫是役也，爲河流口助逆之賊而起耳，檄搗黄酋而搗拱酋，檄搗虜巢而搗我堡。若搗法而僅止此也，雖文弱如臣者，以尺幅密屬錦、義、寧前諸將，不半日而首功千餘顆可坐而致之階下，何必杜松？且殺堡夷，則殺之耳。預逼龔郎中寫下犯搶河流口有拱兔部夷一半助逆供狀，而其後遂有實係河流助逆之賊之應何為者？蓋察松之本謀原在此，做法原止此，非真有奮勇搗巢意也。故人皆以奉明搗巢為松解，而臣獨以違制搗堡為松罪，非謂巢之不可搗，而謂所搗之非巢；非謂堡夷之盡順，而謂所殺之非逆，明乎其為非巢非逆，而後議論可一，公案可定也。
他如殺降開釁，則有殺降之律；失陷城堡，則有失陷之律；壓賠參貂一千八百餘兩，則有科斂之律；侵扣賞功銀二千六百餘兩，則有侵盗之律。雖刻木爲吏，執刑書以問松，松且無辭，不待臣贅矣。若乃崔吉、于守志、楊暉、高貞、單盡忠、李維喬、蕭元功、楊松年、于朝官、蔣立德、卜向績、孫承惠等，或掌傳宣，或擁專城，或任列校，皆有地方軍馬之責者，雖云大帥行軍違命者，偏裨以下得以軍法從事。然而殺降何事，誠使吉等合詞力争，杜松雖暴，豈能一一斬以威衆？而乃聽其指使，有同奴隸，命之誘夷入堡，則誘夷入堡，命之斬取首級，則斬取首級，曾無一言勸阻，而徒喋喋首辯於其後，何得盡貸？
卷六巡按奏硫第六
275 但查得軍官有犯，例應奏請提問，前已駁道，改由參呈，今仍以招
至遽定罪名，于例未允，臣不敢擅擬；杜松大帥也，所犯大辟也，未經面訊，臣不敢擅擬；行臣勘者，原為叙功，臣所覆者，乃是論罪，前後懸殊，臣不敢擅擬，仍應照例奏請提問。至於勘叙功次一節，雖有真級二十六颗，然距邊僅三十里，不過住牧奴夷乘其睡夢而竊之，非犁庭掃穴、入名王之帳而斬其頭也。一出哨家丁辦之矣，似難叙録。
本無陣亡軍丁，憑何優恤？而三年以來，為此一事殺虜多少人民，折壞多少兵馬，費用多少錢糧，仰勞多少聖慮，推原禍始，誰實貽之。伏乞敕下兵部覆議，將哈流兔捷功免行叙録，仍將杜松、楊暉等行臣衙門勘問，依律正罪，并追還賞功銀及參貂銀兩，使邊帥有所懲創，再不敢妄殺開釁，上以欺罔朝廷，下以流毒邊鄙。宗社幸甚，封疆幸甚，臣愚亦幸甚。
除將崔吉等批行該道聽候明旨外。
緣係狡夷狂逞助逆，主將督兵奮剿，仰仗天威，大獲奇捷事理。未敢擅便，為此具本，專差承差徐世賢親賫，謹題請旨。
萬曆三十九年五月二十日
舉兵備疏 題為循例薦舉兵備官員事。
臣奉命巡閲遼東，逾瓜將近贰年，所有地方兵備官員例應舉薦，除海蓋兵備副使閻鳴泰，治行久崇譽望，邊海共底澄清，憂去雖近，例不敢叙外，訪得寧前兵備右參政馬拯，德邃才閎，勞深望重，心血一腔欲盡，膚功伍載獨高；分巡兵備右參議孫敦化，體崇矜重，性秉堅强，馭衆有惠有威，當幾獨行獨斷；分守邊備右參議王興，英略馳文驟武，細心出大入微，天下奇才，邊方特品；開原兵備僉事高折枝，身當四戰之衝，手扼群胡之吭，經綸妙略，安攘弘猷。
以上諸臣，才質雖不同科，勞勩均應優薦。至於馬拯，壹任伍年，276
熊廷弼集
在地方為極衝極危，於諸臣為極深極苦。若論大閲考滿之例，當累超肆級，而今猶止此，是臣負拯也。前年夏，拯已推陞大同，視前屯爲善地，臣以款事議留叁月，後准前撫臣議，復行留任。今款事結局年餘，而參政之俸又將貳年，所當亟調，以惜其力，而無令其長困於一處，陞級以酬其勞，而不宜與腹裏參政同算俸次者也。
伏乞敕下吏部，再加查訪，如果臣言不謬，將馬拯陞級調用，孫敦化等循資擢用。庶邊臣知勸，而於安攘大計所裨非淺鲜矣。
緣係循例薦舉兵備官員事理。未敢擅便，為此具本，專差承差夏國寶親賫，謹題請旨。
萬曆三十九年六月某日
舉有司疏 題為循例舉薦有司官員事。
臣奉命巡閱遼東，逾限將近貳年，所有有司官員相應遵例舉薦。訪得金州海防同知李守仁，朗識沉涵不露，通才批導如流，一鶴清風，三韓明月；遼陽管糧通判凌子任，禔已清同玉潔，當官惕若冰競，愷悌宜民，德讓君子；前屯管糧通判張四德，藹藹吉人，硜硜素節，悃幅絶無吏套，慈祥最德民心；廣寧管糧通判杜邦泰，苦心四顧躊躇，敏手一揮立解，上下胥賴，蚤夜獨勞；岫岩通判孫如汕，一見行雲流水，重來熟路輕車，克勵清操，久騰令譽；安樂州知州李備，偉然風度不凡，卓爾才華出衆，黄龍地苦，神爵政新。
以上諸臣，皆一時有司之良，所當薦揚，以備擢用。内孫如汕，再任雖未及期，而前後俱在臣屬，近已考滿保留，相應并薦者也。再照有舉則必有劾，但遼左文職寥寥數人，自臣提問知州萬愛民後，各官益凛凛奉職唯謹，實無可備劾者。
伏乞敕下吏部，再加查訪，如果臣言不謬，將李守仁等循資擢用，庶邊吏知奮，而吏治益興矣。
卷六 巡按奏琉第六 ｜277緣係循例舉薦有司官員事理。未敢擅便，為此具本，專差承差夏國
寶親賫，謹題請旨。
萬曆三十九年六月某日
舉首領疏 題為舉薦首領官員事。
臣奉命巡閱事竣，所有首領官員例應舉薦。謹查得遼東苑馬寺主簿劉惺，廉敏兼而司牧勞深，才識老而平礦功懋；遼東都司經歷司經歷馬弘浚，性端亮而綽有風儀，才敏練而更餘冰操；遼東都司断事司断事趙鳴春，貌頎頎而幹濟優長，心翼翼而操修慎恪；海州衛經歷王日義，性直介而耻同俗吏，守清潔而惜滯幕僚；廣寧右屯衛經歷左天眷，守官箴而清畏四知，抱儒術而才優百里；定遼中衛經歷王前，勵操行而一介守嚴，公聽斷而兩造心服；義州衛經歷唐時雍，吏事優而注措精詳，民情熟而質成明允；定遼前衛經歷唐文學，莅事勤而案無留牘，禔躬慎而行有廉隅。
以上各官，皆首領之良，所當薦揚，以備擢用者也。内劉惺，才守俱優，勤勞最著。永寧監牧田壹千伍百餘頃，没於東山豪民者百年不敢問。臣行道先委他官往勘，皆為豪民抗逐，繼遣本官，獨能曉譬情法，使其輸服，清田定介，井井不紊。又馬官兒寨礦徒金三塊等聚衆數千人為患，本官領招安檄，深入賊巢，以酒誘其頭目叁拾餘人擒之，而餘悉解散。此二事有科目之才所不能辦者，尤當優擢，以酬其勞者也。
伏乞敕下吏部再加查訪，如果臣言不謬，將劉惺等酌量擢用，庶群工知勸，而分職不患於無人矣。
緣係舉薦首領官員事理。未敢擅便，為此具本，專差承差夏國寶親賫，謹題請旨。
萬暦三十九年六月某日278
熊廷弼集
舉教職疏 题爲循例舉薦教職官員事。
臣奉命巡按遼東，兼攝學校，所屬教官例應舉薦，而向來皆附叙於衛經歷之後，甚非崇儒重道之體。我皇上覃敷文教，前年特允臣請，會添科額，邊方人士翕然競奮，而誰司模範，實維教官。臣今專疏薦之，雖充剡無多，所以重風教也。謹查得海州衛儒學訓導劉大柄，性行醇而克端師範，經術裕而雅抱吏材；瀋陽中衛儒學訓導寧葵芳，學問優而誨人不倦，才華敏而從政有餘；廣寧左屯中屯衛儒學訓導陳所守，叨其蘊而兩端教竭，試之事而百里才優。以上各官皆教職之良，所當薦揚，以備民牧之選者也。
伏乞敕下吏部，如果臣言不謬，將劉大柄等酌量陞用，以爲弼教者勸，而邊方人文益蒸蒸起矣。
緣係循例舉薦教職官員事理。未敢擅便，為此具本，專差承差夏國寶親賫，謹題請旨。
萬曆三十九年六月某日
舉遷謫疏 題爲舉薦遷謫官員事。
臣奉命巡閱事竣，所有地方遷謫官員例應舉薦。謹查得遼東苑馬寺添注主簿劉為楫，忠孝根於天性，正氣塞乎乾坤，方其蹇諤於省垣，而忤在權門，便在國家，久著敢諫直言之節，及其播遷於沙塞，而身在江湖，心在魏闕，益深忠君愛國之思。自戊申歲為時宰所逐，至今十有四年矣。年来吏部起廢，屢推光禄寺寺丞，而推轂之牘時勤，賜環之恩尚靳，遂使朝廷之上不得一收老成骨鯁之用，臣不勝為朝廷惜也。且當時時宰恨吏部與本官不附己，因而考察吏部司官，并處本官。未幾，時宰敗，司官之被黜者陸續陞轉。高得洊晋於清華，次亦不失爲方面，而本
卷六巡按奏疏第六
279 官獨以屢推太常少卿者，十四年邊方雜職，而一折不復伸，以長為諫官
觸忤時宰者鑒戒，臣又不勝為言路惜也。夫本官，臣之會試房師也。臣幼失父訓，長乏師資，幸初任保定，為臣師鄰壤，不時勉臣以爲臣居官之道，而臣是以亦步亦趨，不致顛越辱陛下任使者，臣師之教也。臣何敢避弟子薦師之嫌，而不一稱揚臣師於陛下之前乎？惟慨允寺丞之推，而亟用之，又大用之，朝廷有老成骨鯁之臣，社稷之福也，言路之慶也。臣無任恐懼急切之至。
緣係舉薦遷謫官員事理。未敢擅便，為此具本，專差承差夏國寶親賫，謹題請旨。
萬曆三十九年六月某日
舉將領疏 題爲循例薦舉將領官員，以示激勸事。
臣奉命巡閲遼東，一年之外，復逾期貳拾貳個月。聞見頗真，所有按屬將領官員相應遵例薦舉。訪得西路協守寧前副總兵李芳春，戰迹東征西討，威名外攘内安，功懋干城，望隆節鉞；東路協守管開原副總兵事參將李效忠，弓冶早承家世，姓名久在匈奴，東塞無塵，西平有子；中路協官管遼陽副總兵事參將郎名忠，忠義本自世傳，巧力得之神授，犁庭志壯，绸户心勞；海州參將蕭如蕙，為人勇勁而沉，治衆整暇不亂，西陲宿將，東國長城；管錦州游擊事參將高貞，一矢貫睛全脱，滿身戰血猶鮮，無地立錐，有軀報國；管正兵營中軍游擊事參將李光榮，飛騰倚劍雄風，顧盼横戈勇態，應還故物，亟置衛邊；管義州參將事游擊李懷忠，行軍酷似祖父，搏虜真若嬰兒，人比大吴，名齊小李；中右所游擊佟鳴鳳，謀略六韜世業，清謹萬石家風，不愧箕裘，有資帷幄；中後所游擊李繼功，力挽雙强，身經百戰，怒敵目眦欲裂，衝鋒骨肉皆飛；遼東掌印都司鄒儲賢，韜鈐一架圖書，蕴藉滿胸武庫，雅稱儒將，迥异弁流；巡撫標下中軍都司劉士瑛，美秀而文，沉毅有勇，號令
280
熊廷弼集
師中雷動，指麾閫外風生。遼陽奇兵營游擊張昌胤，忠懷慷慨，智略深沉，訓兵組練風生，却虜氈裘膽落；管正兵右翼營游擊事都司僉書李維喬，虬姿甚偉，豹略多奇，每環甲以露栖，期滅胡而朝食；管寧遠參將事游擊劉世杰，一望豐隆出衆，徐觀輕捷逼人，戰守克修，廉勤交勵；管正安堡游擊事都司僉事李向日，便便口若懸河，绰綽才同游刃，善於款撫，剩有機權；管清河堡游擊事都司僉事陳九圍，沉機足智，强幹多謀，任怨不避豪門，修守允資保障；寬奠參將董助，熟經戰陣，歷著勤勞，捍邊身作金湯，震虜威雄虎豹；遼東管屯都司僉書胡從化，武胄雅有儒風，壯齡早懷宿略，一清似水，百苦如飴；鎮江游擊李應選，顒昂體貌，爽練才猷，談兵借箸呈奇，校射穿楊擅巧；管慶雲堡游擊事都司僉書何世延，謀勇足備，廉白自將，繕修保障獨嚴，蒐討折衝允賴；鐵嶺游擊楚尚義，黑面有威，赤心無二，恩每絶甘分少，勇能執鋭攻堅。管正兵左翼營游擊事都司尤彪，有懷欲斬名王，無敵願居前隊，得當自喜，慣戰知名；管中固備禦事游擊鄭朝隆，虎貔雄貌，鶴鸛先鋒，短於馭衆牧民，長在搴旗斬將；中左所游擊楊紹美，恂恂雅致，耿耿壯懷，更兼騎射之長，自是箕裘之彦；長安備禦梁汝貴，報恩七尺，身輕誓死，孤軍氣壯，健兒本色，義士心腸；鎮静堡守備羅拱極，推心以待遠人，開口便服猾虜，時操時縱，有勇有謀；金州守備劉顯祖，壯志桓桓，雄姿糾糾，三海鯨鯢浪静，萬山虎豹風清；懿路備禦祖天壽，英年壯志，絶技苦操，張弧九矢無虚，横槊萬人獨往；威遠堡備禦竇承武，性情樸直，體貌粗雄，撫夷深合機宜，改堡更多勞勩；蒲河備禦孟先春，志切吞胡，才長治旅，修繕功崇保障，指麾色動旌旗；蓋州備禦蒲世芳，恩洽投醪，謀深借箸，令肅軍容頓壯，威行夷祲潜銷；清陽備禦楊可大，一身獨捍衛邊，兩路日當强虜，孤危最甚，閑整自如；鎮西堡備禦熊銓，學冶能工父業，餐胡擬報兄讎，鴻劍心雄，操弧技絶；撫順備禦郭彦光，性地真誠，才猷老練，恩信能安反側，疾徐最合機宜。西平堡備禦蘇民牧，昂昂七尺英標，糾糾一腔壯膽，恩施挾纊，操勵飲冰；汎河備禦宋文鑒，驍雄之氣，駿發之材，虜情盡在目中，兵略指諸
卷六 巡按奏疏第六 281
掌上。
以上諸臣，職任雖各不同，皆一時武職之良，所當薦揚，以備擢用。内雖有歷任尚淺者，然其陞調總在臣屬，而鄭朝隆則創後愈加奮勵，尤彪、梁汝貴則援遼久著勤勞，所當一體并薦者也。内李繼功、李懷忠、羅拱極莅俸皆深，俱應陞轉，但或當虜衝，或當市口，其所處之地極難，則相宜之人更少，應各加參將、游擊職銜照舊管事。胡從化管屯似爲閑局，然初到時，未入遼城，即委署海州營務，修築墙壕，身先畚鍤，工程視地所獨堅，已而署都司，練新兵，署寬奠，以一身兼數官之任，迄無暇日，而所至有清惠，軍民感之。今歷俸亦二年餘，所當亟陞游擊，以示獎勸。而鄭朝隆起家行伍，目不知書，以之領見成之衆，而衝鋒破敵則有餘，以之處專城之任，而牧民馭衆則不足，所當調管廣寧大營人馬，聽大帥調度，以盡其武勇者也。
再照往例，有舉則必有劾。近止有一怙過不悛胡國臣者，已經督撫甄别論劾，而此外則皆不敢愛死以試臣法者也。即如近日瀋陽之役，一時將吏不難破肝腦，塗沙場，而卒免居民於殺戮，則人人且願爲封疆死，而臣又何求乎？
伏乞敕下兵部再加查議，如果臣言不謬，將李芳春等循資擢用，李繼功等加銜陞用，鄭朝隆調正兵營用。庶武臣知所激勸，而封疆與有藉賴矣。
緣係循例薦舉將領官員，以示激勸事理。未敢擅便，為此具本，專差承差夏國寶親賫，謹題請旨。
萬曆三十九年六月某日
舉將材疏 题爲議薦將材，以備擢用事。
案照先奉都察院勘札，准兵部咨，該本部題議，各該巡按御史各將所屬衛所指揮、鎮、撫、千百户及各營路中軍、千把總等官加意諏訪，
282
熊廷弼集
如果年力精壯，才猷諳練，謀勇兼長，緩急可恃者，即於年終或復命，酌量奏薦等因，题奉欽依，移咨備札前來，遵行在卷。
今照臣奉命巡閱已完，除副總、參、游、備、守官員已經另疏薦舉外，所有操司衛所官員相應遵例薦舉。訪得巡撫標下旗鼓廣寧衛指揮僉事張士彦，逸度飄然霞舉，隽才颯爾風生，警敏多能，緩急可用；正兵營練兵千總武舉沈大坊，家傳正氣，天賦雄才，龍文已識靈光，牛鼎終需大受；分守道中軍東寧衛指揮僉事白所學，禔躬恂謹，温文治事，通明老練，傅宣中綮，號令維新；寧前道中軍廣寧前屯衛指揮使楊松蔭，恂恂魯國書生，矯矯山西騎將，中權令肅，諸路風清；開原道中軍遼海衛指揮同知胡一中，直道每存骨鯁，素心羞作脂韋，大有挾持，更優籌畫；標營督陣官山海衛指揮同知李國梁，生而虎頭食肉，誓將馬革裹尸，衝敵必先，歸師每後；中左所游擊營中軍寧遠衛指揮僉事蔣立德，桓雄有膽，沉毅多謀，單騎直突胡圍，一戰遂存孤堡；中協營中軍東寧衛指揮僉事蘇子忠，行間半世，家無擔石之儲，帳下期年，軍有撼山之重；鐵嶺游擊營中軍鐵嶺衛指揮同知朱三錫，驚人偉幹，係虜雄心，傳宣組練威揚，指顧貔貅氣肅；標營督陣宣府蔚州衛正千户馬爌，骨相權奇，心機靈變，不至學古兵法，豈徒能讀父書；西協營中軍寧遠衛指揮同知楊應乾，勇堪禦侮，志不營私，壯猷丕著師中，遠器寧淹袴下；正兵營千總鐵嶺衛左所試百户李進功，赤膽自盟，白刃可蹈，遇敵萬人必往，衝營一騎獨先；正兵營管内丁千總大同榆林衛副千户馬虎，控弦百中無虚，麾劍千人自辟，三雲猛士，一鎮冠軍；遼陽奇兵游擊營中軍定遼後衛前所副千户李永芳，膽略沉雄，丰姿勁拔，投祋三軍氣振，折棰萬虜魂銷；東降夷所千總廣寧衛前所百户卜向績，粗雄本自夷流，感激樂為我死，一身創盡，百戰功多；中協營千總東寧衛武舉署所鎮撫楊于渭，挾策數篇《黄石》，射胡一柄雕弓，久掇武科，宜登將閫；標營千總鐵嶺衛指揮同知白雲龍，滿面雄風，渾身壯膽，先登更能後殿，中權每領前茅；標營千總定遼左衛指揮僉事李大成，手提一旅，氣雄萬夫，彎弓漢月光寒，插羽胡天祲掃；西降夷所千總廣寧左衛前所百户羅
卷六 巡按奏疏第六 283
萬言，力檀五丁，巧穿七札，陷敵熊熊氣勢，報恩鐵石心腸；錦州游擊營中軍廣寧左屯衛署指揮僉事周師尚，清逸雅類書生，沉練夙閑將略，傳宣有法，防禦無虞；海州參將營中軍蓋州衛指揮同知潘宗堯，頎頎偉貌，業業小心，張弛悉合軍機，恩義大孚部曲；中協營旗鼓定遼左衛指揮僉事王紹勛，勇而足智，孝可移忠，操弧巧過衆人，投體恩孚一旅；瀋陽游撃營千總定遼左衛署都指揮同知金階，斷腕猶能血戰，滿身盡是刀痕，瀕死堪憐，捐生不惜；中協營千總定遼左衛指揮同知徐九思，猿捷欲飛，枭雄自喜，躍馬身過一鳥，控弦巧下雙雕；瀋陽游擊營千總瀋陽中衛指揮僉事王有正，在衆風神遒勁，臨戎意思安閑，克愛克威，有謀有勇；義州參將營内丁千總鐵嶺衛實授百户湯遇時，陷陣必先矢石，報知寧愛身軀，胡虜知名，戎行有賴；中協營千總定遼中衛都指揮使韓天錫，勇敢通身是膽，刀槍滿體皆痕，有死之心，無生之樂；正兵營參將中軍陕西西安左衛指揮僉事樊東論，忠信可行蠻貊，廉能有裨戎行，不炫虚才，克勤實績。正兵左翼營千總蓋州衛中所試百户蕭伯芝，束髮從戎，矢心滅虜，敢戰風雲若壯，久防霜露爲勞；正兵右翼營中軍廣寧衛指揮僉事史鳳鳴，丰標俊朗，韜略精通，軍中節制惟嚴，閫外威聲克壯；海州營千總海州衛指揮同知祝世泰，飭戎色色皆精，垣塞班班足恃，任勞任怨，實事實心；東協營千總三萬衛指揮僉事鄭國良，人貌才情雙美，文韜武略兼優，砥礪方新，功名自遠；蓋州衛掌印海州衛指揮僉事顧大訓，相具虎頭，技精猿臂，牢落久淹伏櫪，英雄可備登壇；定遼左衛掌印武舉署指揮使王夢蛟，小心謹慎之守，通幹老成之才，久滯衛間，宜充將選；海州衛掌印蓋州衛指揮僉事徐洪，魁梧綽有風儀，明練雅多幹局，督工績懋，視篆心勞；廣寧前屯衛掌印本衛指揮僉事毛焕然，器宇温逸，才猷爽亮，奉職朝乾夕惕，處衝意定神閑；標營旗牌官陕西榆林衛右所百户李國梁，少年而美姿容，巧手最工騎射，靈機异衆，英氣逼人；標營左哨把總定遼左衛左所百户劉遇節，探穴而得虎子，扼項欲取驪珠，出哨如神，逐虜無敵；定遼中衛掌印武舉署所鎮撫祝世昌，英氣龍光出匣，新才牛刃發硎，曾占武元，允稱儒將；東
284
熊廷弼集
寧衛管局武舉署所鎮撫武以揚，貌若昂霄威鳳，才同破浪長鲸，不負科名，堪膺間寄；海州衛管屯武舉署所鎮撫寧擴胤，一劍芒寒星斗，六韜妙入風雲，帷幄弘猷，武關佳士；廣寧前屯衛管局寧遠衛指揮僉事王化準，省括常穿七札，鳴弦立下雙雕，宜置行間，寧淹閑局；定遼左衛武舉署指揮使楊茂都，終軍弃繻之志，鄧禹杖策之年，家有兵書，人推將種；定遼中衛武舉署所鎮撫佟國祚，天分出群，人門濟美，温雅居然國器，清正綽有祖風；廣寧中衛武舉署指揮僉事寶永澄，揮毫紫氣騰騰，撫劍長風颯颯，熊熊大器，海國良材；廣寧衛調操百户熊錦，父子相傳戰法，兄弟并擅雄名，勇冠三軍，才堪一面；興水縣守堡寧遠衛署指揮
同知柏世爵，才鋒駿發，膽氣雄飛，署符名譽久騰，提堡威聲漸振；高
臺堡提調廣寧前屯衛指揮僉事吴東魯，外示温和，心實機巧，霜蹄已淹一蹶，青萍益礪新鉶；提塘千總寧遠衛左所鎮撫劉保，心機警敏，幹局通明，三年玉塞功多，一顧金臺價重。
以上諸臣俱堪守備、備禦之選，内蔣立德驍果精悍，不惜軀命為封疆效力，前年長嶺一戰，奮勇先登，克存垂陷之堡，厥功甚大。臣曾爲一堡性命，執爵再拜以勞之，應亟陞衝邊備禦，以示勸者也。再照往例，薦舉衛所操司官員原無定額，今臣所舉，比上次雖多十數人，緣臣在差二限滿之外，復歷兩年。既以一差礙兩差之薦，又甄别與將材撫臣歲應一薦。自三十四年以來，而昨始舉薦，是各官四五年間未得撫按一薦，其賢者已不無積滯，而又臣等約束甚嚴，雖不肖者亦重犯法而争自愛，貪懦風習幾為一變，似覺可薦者多於往時，而今舉之猶有所未盡也。夫遼弁多中材，臣敢謂所舉者皆孫、吴、韓、白之儔。獨計遼地終須遼人與守，势不能一一借才於异地，因其人而鼓舞之，則人皆可用，因其才而酌用之，則事皆可集。近日衹緣舉薦稀闊，各官雖有前次一二薦者，例不得推用，以此遇缺輒至之人備、守、參、游中間一段幾于不續，不得不用西將，而遼人既多觖望，西人亦不安位，俱屬未便。所以量寬薦數，廣示收羅，以啓嚮用之途，固風勸之道宜然，而剩那用人之法亦不得不爾，要非敢爲濫也。
卷六巡按奏疏第六
285 伏乞敕下兵部再加查訪，如果臣言不謬，將張士彦等及時擢用，蔣
立德亟行陞用，庶人人感奮，而孤邊不致有乏人之嘆矣。
緣係議薦將材，以備擢用事理。未敢擅便，爲此具本，專差承差夏國寶親賫，謹題請旨。
萬曆三十九年六月某日
舉廢閑疏 題為蒐舉閑住將材，以需邊鎮急用事。
案照先奉都察院勘札，准兵部咨，該本部條陳，内甄别邊材一款，備行總督、撫、按，不拘本鎮别鎮及見任廢閑為事武職官員，一體從公採訪，務得真材，據實奏薦等因，题奉欽依，移咨備札在卷。
今臣奉命巡閱已完，外所有廢閑將領相應薦舉，以需急用。訪得原任寧夏總兵李如柏，威名夙著於蠻夷，德行益高於州里，有用而示無用，不為然後能為；原任遼東總兵起都督僉書李如梅，百戰而走倭驅虜，寸心惟報主酬知，捉刀本是英雄，推轂宜先人杰；原任加銜副總兵廣寧前屯衛中所副千户楊暉，署篆則烽燧無塵，收款而縧縼在握，功高由來不賞，事定詎可終閑；原任開原參將定遼中衛都指揮僉事佟養直，樸勇無俗弁氣習，清白有乃父家風，夙標敢戰之名，宜付衝邊之寄；原任鐵嶺游擊鐵嶺衛都指揮使李元相，望之一貌超群，叩之片言中理，恒守正不阿權勢，應獎恬以抑奔趨；原任都司海州衛武舉署都指揮僉事郭思奇，以實心而作實事，不避勞，亦不避難，署營拊戢居先，策應奔馳恐後。
臣在遼，閲人久矣。閑將多喜爲高談，沾沾自負。及試之事，多不效。或委之衝處，輒避難不應。獨李如柏養高自重，楊暉等寡默沉退。試之事，一一皆幹辦如意，臣以此薦之。而楊暉當拱兔報仇之時，委署錦州年餘，虜即無一騎窺邊，又能收服拱酋，使西陲晏然，暉之力也。當亟以原官起用，一酬其勞苦。
286 熊廷弼集
李如梅英風俠氣，義膽雄心，種種過人，此大將之白眉更不易得者。臣於遼將見任與廢閑中，欲模索一二堪為大將者，以備他日有事之用。三年以來，似尚未得。獨有一大將如如梅者，而苟隨衆人之愛憎，不爲薦揚，使之終於淪弃而不得用，則如臣為國求材一念何？臣之執法也，如山之重而難移；臣之處心也，如水之平而不倚。李成梁有罪則罪之，勘案一定，誰敢翻移一字？其子孫可用則用之，需才方急，何忍傷沮一毛？蓋王路本自寬平，臣心亦無偏頗，關係人材，正不必着一私意於其間也。
伏乞敕下兵部再加查訪，如果臣言不謬，將李如柏等分别及時擢用，庶人人激勸，而禦侮不患於無才矣。
緣係蒐舉閑住將材，以需邊鎮急用事理。未敢擅便，為此具本，專差承差夏國寶親賫，謹題請旨。
萬曆三十九年六月某日具
舉援兵官疏 題為薦舉援遼官員事。
臣惟按臣之薦援兵官員，未有例也。以其未嘗遇有調援之事，故無之。若遇其事，而又深知其功，則亦例之所弗能拘也。年來，遼以積弱當仇虜東西大訌，敗衄數見，幾不能軍矣。自督臣抽調各鎮精兵勇將陸續來援，而軍容始振，虜氣始奪，講款款成，講貢貢就。中間當虜者，如長嶺、長勇、平虜等處皆以血戰存堡，保境堵截之功固在必録，而其不得當虜者，亦莫不以聲势震叠而潜杜其入，其勞亦未可没也。夫各官離鄉井，抛妻室，千里赴急，甘凶危而不悔其意，亦欲圖一薦為功名計耳。即嚮者臣當用人之際，亦曾許此以勸之，既已不惜軀命爲地方用力，而苟以無例之故，不為之一薦，無謂非國家鼓舞邊吏之道，而且使人實謂臣以此餌人，而終印刓不忍予也，則於激勵之初意何？
除原任游擊左聰今起補洪水游擊，千總張聰今陞大同坐營都司，俱
卷六 巡按奏硫第六
287 録用他處，未敢概叙，原任副將今起補海州參將蕭如蕙，原任副將今起
補正兵營參將李光榮，原任都司今調補左翼營都司尤彪，加銜守備今推長安備禦梁汝貴，皆見在地方已經另叙外。臣謹查得，原任總兵趙夢麟，掃穴曾空胡虜，藏弓可惜英雄，兩載驅馳，一方倚賴；原任副總兵萬化孚，雄才落落，俠氣翩翩，養士日散千金，報主身留一劍；原任參將袁登，趫倢自雄，果敢善戰，勇略曾傳細柳，威名新著古榆；原任游擊麻濟邦，巧可驚弦自下，勇不介馬而馳，絶塞長城，大風猛士；原任游擊麻崙，壯氣排山，長戈回日，漠北威聲久暢，關東保障初堅；原任游擊鄭源，夙精騎射，久歷戎行，枕戈露宿不寧，入境秋毫無犯。大同右衛右所功陞實授百户朱萬良，素常馘虜，最善用兵，長驅湯火不辭，逐北風聲皆壯；榆林衛千户王世欽，風度本佳公子，器識一偉丈夫，敵學萬人，志在千里；陕西榆林衛左所試百户賀世賢，獨麾數百孤軍，屢挫伍千强敵，平虜三戰，絶勝一時。駐防廣寧原任守備大同右衛指揮使麻蓁，巧能貫虱，氣可食牛，勤勞已著遼中，勇略應馳塞外；紅旗千總尚志弘，丰神俊鶻摩雲，志氣神鵾擊水，射工天巧，勇冠人群；大同右衛右所千户别鎮，膂力過人，騎射出衆，前後久隨征剿，東西屢立戰功；駐防廣寧、大同右衛指揮同知麻植，謀堪借箸，勇可衝鋒，援桴氣壯三軍，鳴劍威服群醜；千總榆林衛指揮僉事張嗣亨，才足兼人，勇堪禦侮，保堡虜不敢近，職軍人亦無驚；千總會舉李一敬，目無全虜，腹有九邊，摩胸氣蕩層雲，投袂風清荒微；千總會試武舉王進闕，爛熟胸中《黄石》，平生匣底青萍，令肅三軍，惠孚一路。
以上諸臣皆援遼勞苦有功，所當薦揚，以備擢用。内趙夢麟，臣初不知為何許人，以杜松推薦而始知其名；領兵過遼而始識其面；初署西協，再署中協，而始重其才；前年河西，去年河東，而始憐其苦。且其署西協也，正拱兔報仇之始，而支持半載，地方恃以無虞。其署中協也，又長定失事之餘，而整頓一春，軍紀賴之粗立。有臣如此，何忍負之。近雖以勘遣戍，而彼核其罪，此録其功，自有不得而相掩者，無妨入叙。至於援遼軍丁各將皆自領所部，多不過二三百人，獨萬化孚統領
288
熊廷弼集
至千人，約束嚴明，甚合紀律。去夏虜入長勇，本官與副將官秉忠合兵追趕，纔及交綏，而虜即畏遁。蓋數十年来，未有虜近萬騎袖手空歸，而我不折一軍、去一人如此役之全者。此堵截功何可以不録也？自長勇之後，邊報稍緩。臣又與督臣議發馬價一萬五千金，遣本官往宣大買戰馬一千八百餘匹，視遼中多得七八百匹。即近日陣多折損，而馬匹猶不至於大匱，其勞又有足多者。
同時出關將領如李光榮、蕭如蕙、左聰、尤彪等，本官部下千總朱萬良、梁汝貴等，或旋到旋用，或數月而用，而本官在遼首尾兩年，反未録用，所當即以原官起用，酬其勞勩者也。蓋援遼極久，而又署重地、防衝邊、著有勤勞者，莫如趙夢麟、萬化孚兩人，臣故表而出之。賀世賢領原任總兵王威所留内丁伍百名，設防瀋陽已經年餘。三四月間，獨率孤軍與數千之虜一連三戰，雖身被數槍，而督戰愈力，虜皆大創而去。以此分守道屢次呈詳，討為備禦，不肯放回。昨已推為平虜備禦，于遼得矣。惟是本官主將王威已起大同總兵，正當封事未定之際，需各官丁甚急，而彼中督撫亦皆移書向臣等取討，彼此各爲封疆，似難羈留，所當改推賀世賢為彼中備禦，帶領各丁聽其西還，而遺下之缺另行推補者也。
伏乞敕下兵部再加查訪，如果臣言不謬，將趙夢麟等酌量録用，賀世賢就彼改推，庶人人啓嚮用之誠，而异日有事，徵調四方功名之士必有急公赴義、雲集而響應者矣。
緣係薦舉援遼官員事理。未敢擅便，為此具本，專差承差夏國寶親賫，謹題請旨。
萬曆三十九年六月某日具
沿途流亡疏
奏爲謹陳沿途所見流亡情狀，乞早賜賑救，以保畿民，以弭近患事。
卷六 巡按奏疏第六 289臣奉命改差南直督學，前月二十五日入關，一路雨水阻滞，今月初
七日始過都門，塞下游魂幸瞻天日。拘例，不得入城陛見，咫尺萬里，犬馬不勝戀戀。謹望闕叩頭，泣辭而南，所有沿途流亡百姓傷心慘目，不敢以旅臣途次而忘人告之義，臣請略言其狀。
臣自入關，見一路田間薥秫無穗，問之土人，皆云“被雨傷胞，含穗不出。即出，亦不結實”。粟黍多被停水毒日蒸死，間有熟者，又爲風刮落子粒，止有稗子一種無恙，而又苦不多。然此猶就高地而言，若下地，則并其稗子亦不能得。計山海、撫寧、盧龍、遷安等處下地十居其五，玉田、豐澗、蓟州等處下地十居其七，三河、通州、樂亭、灤州等處下地十居其九，寶坻、天津、武清、静海等處則全是下地，滄海桑田，合并為一矣。
又加初一初二日，兩晝夜大雨如注，平地水深數尺，并前所云高地一二分收成亦復無望。時通州知州陳隨踏看水灾，謁臣於燕角地方，忽報山水暴漲，須臾間黍秒皆没，上午所見田禾下午皆成浮查漂梗，對臣惟衹痛哭。而至於各處百姓流移在道者，大群小群，絡繹不絶。每群輒百人，或數十人，皆扶老携幼，挑兒負女，向近山州縣高處覓食。及見高處無收，復向山海關，欲往遼東，恐難過關，皆來臣前泣訴。臣為移書管關邵員外酌量放驗，另置流民簿，以記姓名，各給由票，以便回
還。蓋本地既無救濟，勢難聽其自死，不得已，權爲放生一着，而實非
長計也。臣觀流民面貌，尫羸瘦弱，似鬼非鬼，自股以下皆被水泡爛，不能行動，一步一捱，或與妻子草中相守而泣，或弃妻於途、委兒於水中而去，號泣之聲塞於道路。
臣想此等百姓，不流移則死於溺，流移則遍地皆荒，亦無食可覓，而死於饑，臣固為今日民命憂；民既流移，則一散四方，便難還集，而田地愈加抛荒，錢糧益無出辦，臣又為他日國課憂。况此輩饑寒既迫，誰肯甘心受死？或怨官司不救，或怨富民不借，必相率嘯聚搶掠，爲三輔患害，此又近地肘腋之憂，更有不忍言者。臣爲今計，不亟下緩徵之令，則民有所迫，不敢不流；不亟行賑煮之法，則民無所望，不得不
290
熊廷弼集
流；不亟發通津之粟，則官無所濟，不能救民流；不亟重怠玩之罰，則官又無所懲，不肯惜民流。今魚鱉之民旦夕就死矣，而追呼尚急，賑救未聞，倉廪有空匱之虞，官府無焚溺之拯。在下者不憂人民之流亡，而惟徵解之是愁，逢迎之是悦；在上者不問人民之流亡，而惟瑣細之是務，邊幅之是修。平時不肯積儲，既已先事而失其備；遇灾不速查賑，又復臨事而缓其圖，臣竊見而嘆之。
萬曆二十八九年，保、河等處饑，皇上發通、津各倉糧十萬石煮賑。三十二年，又饑，又發銀數萬兩、糧數萬石賑糶。今歲之荒視往歲更甚，細問各州縣預備倉、社倉皆無穀石。惟年來喬御史括贖積穀，所在貯有千石、數百石，眼前煮賑或可恃以起手，而接濟難矣。今内外當事諸臣加意民嵓，自有往例可請、舊法可行，臣不代爲之贅。獨念今日百姓業已流亡太半，若不急急安置收恤，有不空國而去、盡人而死不已者。散賑煮粥早舉一日，早救一日之命，不但未流者可保其不去，而已流者亦可望其復還。臣惟以早之一字為地方官促駕耳。臣記三十二年饑時，保定巡撫為今倉場總督，孫右都御史催各道府報灾不至，先據臣揭疏報。故是年七八月間即行賑救，所以饑民早得存濟，免於流離。今聞撫按催報灾傷甚急，而有司尚有對臣言不敢報分數者。詰之，則曰：“分數一定，何以徵錢糧？”夫以一灾傷之分数尚不欲報，而賑救之緩急勤怠可知也。此臣之所以感慨太息、不以行旅之匆匆而已於言者也。
伏惟皇上哀憫流民，嚴敕上下在事諸臣及早區處，無令我民填於道路，聚於山澤，傷皇上好生之仁，為畿輔腹心之禍。臣愚幸甚。
熊廷弼集卷七
前經略奏疏第一
宣慰請敕書關防疏
欽差經略遼東等處軍務兵部右侍郎兼都察院右僉都御史臣熊廷弼謹题，爲邊事緊急，乞賜敕書關防，以便馳赴遵行事。
該四月十二日，臣於原籍接得兵部差官王世臣（1）送到吏、兵兩部照會各一道，爲全遼人心不固，戰守區畫未周，酌議特遣使臣，以鼓士氣，以救危邊事。奉聖旨：“是。熊廷弼起陞大理寺左寺丞兼河南道監察御史，星夜馳赴遼東，宣慰軍民，不得遲延誤事。欽此。”
臣於是時新有家庭骨肉之慘，誼重國家，不得私顧。當即束裝就道，於十七日兼程前來。行至信陽，復准兵部差官陳文杰（2）照會，為遵旨會議事。奉聖旨：“遼事既經多官議定，總兵官依議，着李如楨往代，李如柏撤回候勘。楊鎬本當逮問，但虜情正急，備禦無人，且着戴罪管事。該部便速推堪任經略的一人來用，熊廷弼還催他星夜前來。其各條議，朕詳覽檢發。欽此。”
臣益不勝急切，每日晝夜兼馳二百餘里。行過真定，熱毒大作，自頭面以至腰腹疗癰遍生，復因解毒凉藥傷及脾胃，大致尫憊，此廷臣所共見者，而臣不敢言病也。
臣鄉往遼，别無可由之路，勢必經過國門。自戊申歲，仰奉特旨，
往勘遼疆，不得望見闕廷十有二年矣。犬馬猶知戀主，豈以微臣罪廢之292
熊廷弼集
餘，而蒙皇上特達之遇，咫尺天顏，不求一覲？揆情度理，俱非所安。以扶病入城，恭於本月十六日見朝，十七日謝恩，以抒江湖不忘之私於萬一。
顧臣又惟臣之此行，不但宣布朝廷德意，且與經略、撫、按諸臣商
権一切戰守事宜，則在内事體相關衙門，如吏部有用官之當議，兵部有
兵將之當議，户部有錢糧之當議，工部有器械之當議，以至臺省議論之當歸一，閣臣調擬之當主持，務必一一面商妥當，然後中外不相矛盾，彼此得免參差。臣又不得不暫留數日，遍與諸臣會議。今事理粗畢，理合遵旨往遼勾當。但查吏部原题疏稱：“恭候命下，請給敕書，馳赴遼東。”今命下將一月矣，未蒙頒給。臣到彼中，憑何行事。况與經略、撫、按，以及鎮道將領各衙門，一應文移皆關軍務重密事情，必須關防鈐押，方免漏泄，此又符信之不可無者。
初謂該部代臣預為請給，俟臣到日，關領即行，不意至今尚未，衹得具疏躬請。伏乞皇上軫念危遼，速賜頒給，以便遵守，前往遼東宣布德意，早慰闔鎮軍民之望。臣無任瞻天仰聖，激切候命之至。
萬曆四十七年五月二十一日奉聖旨：“該部知道（3）。”【校記】
〔1〕王世臣，據《熊襄愍公集》補。〔2〕陳文杰，據《熊襄愍公集》補。
〔3〕“該部知道”四字，據《熊襄愍公集》補。
再請敕書關防疏
題為謹遵不得遲誤之旨，再請敕書關防，早宣德意，以慰危遼事。臣伏處田間，耕食鑿飲為終焉之計。不圖東事破敗，皇上過聽群臣之言，起臣大理兼御史職銜，馳赴遼束，宣慰軍民。比及在途，又蒙
卷七 前經略奏疏第一
293 有“熊廷弼還催他星夜前來”之旨，其差官而促臣之來不為不急矣。臣
於聞報之日，仰體憂懷，俯憫危狀，不顧妻子，不謀友朋，束裝五日而即就道。日行二百餘里，雖熱毒遍體，而不敢言病，其捧檄而趨封疆之難，亦不為不急矣。但以人臣未有無憑而擅往地方之理，每朝廷小小差遣，且給敕書勘合，以便行事。况此軍國重情，不藉王言以為重，何以感動人心，而激勵士氣？不藉關防以示信，何以往來奏報，而上下行移？所以衹得候領，而後可去。前月具疏躬請，未蒙批發，迥與前日兩次嚴旨緩急不侔。一似以臣為可有可無之官，而不必於設；宣慰爲可行可止之事，而不必於往者。臣竊謂此官可無，而此行宣慰斷斷乎未可中止也。何也？遼東軍民及調來薊、保、宣、大、甘、延、川、浙援遼官軍，皆皇上守遼禦賊良民赤子也。無罪無辜，而驅死於一年之内者十餘萬人，或全城死、全營死、全寨死、全村死、全家死，或家死其半、子死其父、兄死其弟、妻死其夫，山骸川血，鬼哭人號，而皇上忍不爲死者惻惻心動乎？
方軍散之日，遼瀋數城放聲大哭，惟各抱頭携手，收拾包裹，待賊至而去耳。幸賊未至，而魂魄雖收，頭顱猶寄，朝人暮鬼，誰卜所終？人有百死而無一生，日有千愁而無一樂，家家抱怨，在在思逃，而皇上忍不爲生者惻惻心動乎？皇上此時即不下罪己之詔，悔制禦之失策，痛自刻責，以上回天心，下挽人意，而亟付尺幅之紙，畀臣宣諭，吊死問傷，拊循慰恤，以見皇上之念遼救遼，而不肯忘遼弃遼也。則全遼之父老子弟，與援遼之官兵人等，誰不感激泣下，拭泪而相告曰：“吾君哀吾儕之死有如此，吾君憐吾儕之死有如此，吾君之念遼不忘遼、救遼不弃遼也有如此。”又誰不忠義感慨，捐糜圖報，願出身以投伍，出貲以佐軍，出死力以殺賊？而顧乃悠悠忽忽，漠不關意一至此，臣恐遼人之灰心解體，而潰不可收於一旦也。皇上亦何吝此半通之綸、方寸之符，不早屬臣而以慰此一方之人耶？
且前者兩旨催促之急、臣晝夜馳赴之急，中外見之，誰不誦皇上任
人之專，壯微臣赴義之勇，乃徒以領敕之故，稽留于此，不得前行。萬294
熊廷弼集
一不相諒者謂臣畏往遼，有規避之私，或謂臣候新推，有觀望之意，而臣不將與全軀保妻子之臣沾沾於一官者同類而一視耶？是行也，君恩為重，臣命為輕，灑一腔之血於朝廷，付七尺之軀於邊塞，惟願皇上早賜頒給，勒限出關，刻期報命，遄往遄來，俾遼人感泣，咸知德意，遠過河東之詔，而臣願畢矣，臣責畢矣。臣無任瞻天仰聖激切候命之至。疏入留中（1）。
萬曆四十七年六月二十七日
奉聖旨：“熊廷弼兩請敕書關防，蓋因危遼事，故不時奏請捷報，誠恐泄漏，致虞朕覽，奏殊屬合宜，特敕書關防，爾臣欽哉。該部知道［2］。”
【校記】
〔1〕此四字據《明臣奏議》補，《明實録》作“不報”。〔2〕本段“奉聖旨”以下文字據《熊襄愍公集》補。
[2] 河東諸城潰陷疏
（1）請兵餉
题爲河東諸城潰陷，勢如破竹，懇乞聖明亟敕廷議守禦收復之策，以救危遼，以保宗社事。
臣惟遼左為京師肩背，欲保京師而遼鎮必不可弃；河東為遼鎮腹心，欲保遼鎮而河東必不可弃；開原爲河東根底，欲保河東而開原必不可弃。今開原破矣，青陽弃矣，慶雲搶矣，鎮西圍矣，中固、鐵嶺、懿路、汎河數城，婦女老幼空國而逃矣。自鴨绿江東南起，至西北一帶城堡，除撫順、清河失陷已報外，如永奠、新奠、長奠、大奠、靉陽、孤山、碱場、一堵墻、灑馬吉、散羊峪、馬根單、東州、會安、白家衝、三岔、撫安、柴河、松山、靖安、威遠、鎮北數十座已弃去，而邊内之村屯城寨已搶毁無遺矣。獨遼陽、瀋陽為河東孤注，而昨據經臣揭報“瀋陽之民又逃，軍亦逃矣”，而遼瀋何可守也？
卷七 前經略奏疏第一 295賊未破開原時，北開相倚，猶有後背之憂；朝鮮未敗，猶有左腋之
患。今開原破，而北關不敢不順；使幣往來，而朝鮮不敢不從。既無背腋之虞，又合東西之勢，以此交攻，而遼瀋何可守也？
雖有敗殘新集士卒四五萬人，皆有名無實，而此番開原損折又奚啻萬計？且又無甲馬，無弓刀火器，而所調各鎮兵馬又皆畏賊不來，或中途逃去，間有到者，又無不心驚膽折。昔金兵將渡河，宋兵臨河而守者尚十三萬人。金粘没喝云“不必與戰，但以虚聲嚇之”，令擊戰鼓，自旦達夜，一夕而十三萬兵盡走散。今遼兵本畏賊，而破竹之後，風鶴自驚，何煩撃鼓？而遼瀋又何可守也？
然而不守遼瀋，必不能保遼鎮，以保京師；不復開原，必不能保遼瀋，以保遼鎮。然則今日之開原，皇上以為當弃乎？當復乎；皇上試問群臣，當弃乎？當復乎？弃之而成夷虜東西之交，絶北關觀望之路，是弃遼以弃京師也。三尺之童皆知其不可。而欲起而收復之，雖精兵、良將、甲馬、器械、錢糧、蒭粟等項一時齊備，足以副臣之用，臣猶恐敗氣難復，覆水難收，賊銳難當，虜交難斷，四顧躊躇，無一下手之處，而况乎事事俱無，臣且如之何哉！
臣昨隨諸臣會議於中府，議及恢復，皆决然以爲當復。及議兵，而皆謂兵無；議餉，而皆謂餉無；議處兵處餉，或調或募，或遠或近，或借或括，而又皆或黜或争，迄無成議。即如議增新兵七萬，先調一萬随臣入遼，姑壯聲勢，以定人心，又且議徵此，而恐此阻難；議調彼，而恐彼空匮，左牽右掣，尚望其他？是其所謂當復者，不過為國家慷慨門面之詞，而心口私語，必謂兵餉難辦至。且守遼瀋，遼瀋有失；且守河西，河西有失；且守山海關，山海有失，再作區處云爾。是豈真能同心共濟，亟圖收復，以保遼鎮，保京師，而保宗社者哉？
且夫愚者闇成事，明者見未然，今日之禍皆前日明白所已言，後來之禍自今日理勢所必至，無煩猜想，無待推敲，此中外諸臣所共知而共料，其必然者也。臣請再為皇上明言之，而諸臣試共聽之。
夫前日之賊，東有朝鮮，北有北關，西南有遼、開一帶，僅僅東296
熊廷弼集
北一條走路，四圍逼束無充拓之兵，山地出產無副餘之糧，使於清、撫失事以後，兵餉凑集之時，中外當事者不急戰，不催戰，議復清河、撫順（3），守寬奠，再建城設將於柴河、靖安間，悉宿重兵，互相犄角，以漸逼而轉蹙之，將賊兵無日長，糧有日耗，猶不過一穴中之獸耳。自大軍三路敗没，而賊始敢出入無常，掠盡屯堡。自我兵坐守四城而敗，始敢交合西虜，徑取開原。是前日不復撫、清以失開原之覆車，即後來不復開原以弃遼鎮而危京師之榜樣也。
今開原一帶盡失，而外交合矣；朝鲜、北關皆陰順賊，而内患除矣，賊亦何所牽掣，何所顧忌，愛我遼瀋而不攻我？夫開原，古之黄龍府，而元之所謂上都也。城大而民衆，物力頗饒。賊住城中，用我牛馬車輛搬運金錢財貨，數日未盡，何止數百萬？向無充摭之兵，而今且合兵於虜；向無副餘之糧，而今且因糧於我。但分我開原餘財十數萬，以餌宰、卜二十四營，炒、巴二十營，使之東攻遼瀋，西攻廣寧，彼諸營所得春夏兩賞于我者幾何，又何愛於我，而不聽賊以攻我？
試觀日來塘報，東賊攻開原，而西虜五營即率三千騎搶慶雲。又報三萬騎圍鎮西，炒、巴等酋又率五萬騎廣寧挾賞，是西虜明明已皆為奴所用命，而遼瀋可保乎？遼鎮可保乎（4）？不惟遼鎮難保也，如賊全有遼鎮，所獲金錢財貨何止數千萬，但分數十萬金餌虎憨（5］諸酋入犯昌、薊，如也先之薄京城，又分數十萬金餌卜、素諸酋入犯宣大，如俺答之趨兩關，以牽綴我不敢出京城一步，而賊長驅入山海關（6），或由海道取天津及登萊一帶，此皆國家必受之患、理勢必至之事，而該臣十年前不幸而屢中之言也。
且十年之前，禍機隱微，臣已策之而無遺，豈今日之後，事勢明白，臣反料之而不驗？皇上動疑臣下之言為欺為誑，試檢臣疏牘，一覆核，而有一字之涉欺誑者耶？且非獨臣不欺誑也，中外諸臣俱受國厚恩，當此主憂臣辱之時，誰無雪耻除凶之憤？凡各章疏，無論當與不當，實皆出自一腔之忠懇，而皇上一切疑爲欺誑，置之弗聽，徒視賊緩以為緩，賊急以為急，而今且并賊急亦不以為急也。諸臣自傷微誠，不
卷七 前經略奏疏第一
297 能感格，惟各心灰意沮，感嘆欷嘘，以氣運付天，以天下事付皇上自
理，而相率苟且支吾，為悠悠待盡之計而已。
夫以皇上英明神武，而使臣下心灰意沮，相率為悠悠待盡之計，臣實爲皇上危之。往昔，皇上與中外諸臣交誤，以致今日，亦已極矣。今日若能早早收拾，則河東尚存其半，河西尚處其全，山海尚未逼，而薊、昌尚無恙，猶幸一隙之暇，可圖恢復之舉。使皇上以京師視遼，立從臣下之請，而無有中隔；使户、兵二部以京師視遼，共商兵餉，彼此通融，而毋以例争；使兩京各錢糧衙門，以及邊腹撫按諸臣皆以京師視遼，凡遇徵調、那借、搜括、催解等項，一一真心委曲，多方凑處，而毋以套應，則兵餉事事尚可立致，天下事何遽不可為？而顧猶悠悠忽忽，漫無所置緩急於其間，豈必直待遼鎮盡失，西虜犯昌、薊，東賊入山海、天津一帶，而後皇上始聽臣下之言，中外諸臣始肯破例、破套為同心之應，而天下之事去矣。當斯時也，臣之肉固不足食，而中外諸臣之誤皇上與皇上之自誤，亦何以妥陵廟、安宗社、謝天下，而各保其身家也乎？
臣久廢田間，苟活性命，本無仕進之志，忽蒙皇上起臣大理宣慰，臣念國家事重，不得不星馳而來，不意諸臣竟用部院職銜授臣經略，處臣以非分之榮，加臣以绝斤之任，臣實不堪，比欲具辭，而相知諸臣皆以大義責臣中止。臣往矣，臣已遺書訣絶妻兒，寄謝親友，拼此七尺之軀爲皇上戮力封疆，置利害死生於度外矣。
惟是兵餉有無遲速，實繫遼鎮存亡、京師安危之急務。乞皇上省覽臣疏，亟敕廷臣會議，開原地方應否恢復，如不當弃，便須急急處辦，兵馬、器械、錢糧、蒭豆等項勒限齊備，毋缺少以窘臣用，毋延挨以緩臣期（7），毋中格以沮臣氣，毋旁議以掣臣肘，毋交擔於臣、不相照管，而獨遺臣以難，以致誤臣、誤遼、誤國而并誤諸臣之身家，則宗社幸甚，諸臣幸甚，臣愚亦幸甚。
萬曆四十七年七月初五日
奉聖旨：“恢復開原乃禦虜安邊急務，應用兵馬、器械、錢糧、蒭298
熊廷弼集
豆等項，着各衙門火速處辦，刻期齊備，毋得藉口缺乏，致誤軍機。熊廷弼仍賜劍一口，將帥以下不用命的先斬後奏，着星夜前去，用心經理，以副朝廷委任至意。該部知道。”
【校記】
〔1〕《籌遼碩畫》作“敕議守禦收復疏”，《明臣奏議》作“陳河東諸城情形疏”。湖北通志局刻《經遼疏牘》漏刻了此篇。
〔2〕此三字小题，據《明經世文编》加。
〔3〕《明經世文编》加旁注曰：“當時催戰者，閣臣方從哲、樞臣黄嘉善也。”
〔4〕《明經世文編》加旁注曰：“奴能用虜，而中國不能用虜者，不得其要領也。”
〔5〕《明經世文编》加旁注曰：“今奴既屢用之矣。”
〔6〕《明經世文编》加旁注曰：“今則又以山海爲迂道矣。”
〔7〕《明經世文编》加旁注曰：“當時天下物力較今日猶易辦，使如經臣之本議，用經臣之實着，不至遺賊今日也。”
急救遼陽疏
[1] 题為急救遼陽事。
昨夜接得經臣楊鎬揭，稱遼陽重城萬分危急，城中有叛賊李永芳、佟養性、董國雲等親戚，指揮王衛國、段光裕等十數家皆蓄有馬匹兵仗，且為賊招兵内應，欲要獻某城門，旦夕舉事。因調各兵不至，衹得檄賀世賢移駐虎皮驛，李如楨移駐瀋陽應援等情。據此，是瀋陽以北皆已弃去，瀋陽以南且非我有，而河東已去其大半矣
此時遼陽，非得多兵急急救應，必不能保。每閲兵部疏調，輒稱援兵見存若干，續到若干，續調已出關若干，總計遼左見在已到兵七萬四千有奇。臣方信以為實，可幸支撑。及今早遼陽道閻鳴泰揭報，見在
卷七 前經略奏疏第一 299
各項援兵細數實止三萬三百餘名，分撥設防開載甚悉，是部疏所云見在七萬有奇者，虚數也。
又見部疏，調兵一萬隨臣出關，内除河南、山束、山西、大同、真、保遠水難望外，即薊兵二千名，昨據柴國柱禀稱，原题發山海薊兵二千，前止撥三屯營一千，春防事竣，奉軍門明文撤回，懇行三協慎選前去，則此兵又是難望。僅有宣府一千名、榆林二千名為見在耳，是其所云隨臣一萬出關者，又虚數也。
夫調兵于近鎮尚且如此，何况遠鎮。薊遼總督與遼東功罪相關，尚不調發，何况他鎮。昨見撫臣周永春有認罪一疏，深得人臣守官之義，而督臣安然若無事。且近見明旨處置開除督撫字樣，是身任地方者尚求脱卸，而各鎮事外者誰肯上心，必各抗疏阻調，而兵部又恂恂不欲出一語與人争。看來疏云共調幾萬幾萬者，不過衹圖紙上好看，何時得有援兵過關，以救此旦夕之禍乎？今遼陽已是萬分危急如此，若此城朝失，則遼鎮夕亡，此三尺童子所能料者。
頃據經臣、道臣書禀，哀痛迫切，如火燒身，如水滅頂，如宛轉待死，而張口橋舌以求救。其大意皆謂，遠兵猝難指望，欲要多調關内兵馬應急，必不得已，或將部議原調薊鎮兵數暫發遼陽設防，救此急難，俟各鎮兵馬漸到，臣至地方料理稍有頭緒，即將原兵一一放還，亦無不可。至於京營兵馬既係選鋒，必能中用。先年經略視師，動調三五萬隨行，豈至今日三千亦不能往，以及近鎮，稍緩地方？
伏乞皇上亟敕兵部作速調發，刻期限到，毋徒虚文搪塞，仍敕督臣汪可受，顧總督薊遼之名，而深思其義，同心協力，委曲調發，急救遼陽。此保遼左以保京師第一緊着也。臣無任瞻天仰聖、激切候命之至。
萬曆四十七年七月初六日
奉聖旨：“遼陽兵馬不多，援兵未至，憑何防守。今势已危急，原調薊鎮兵數着暫發防，俟各兵漸到，即與放還。其京營及近鎮應調的，也着作速調發，刻期限到，毋得虚文搪塞。督臣身任地方，調兵救援自是專責，着與經略、巡撫協心任事，不得推諉。兵部知道。”
300 熊廷弼集
【校記】
〔1〕《明神宗實録》卷五八四將此篇奏疏係在萬曆四十七年七月戊子（初七日）。
(1)
赴邊甚急疏
题為赴邊甚急，望闕漸遥，再瀝愚忱，仰祈聖鑒事。
頃以奴賊猖獗，皇上從群臣之請，授臣經略，并賜臣劍，使得便宜行事。臣感聖恩之深，且體聖懷之急，擬於初三日恭領敕劍，而適逢惠王就邸，有免朝之例，衹得改於初六日陛辭，初七日辰行。即部議調兵一萬隨臣出關，强半畫餅，而臣亦不能待矣。但臣行之後，人情不同，有不敢不慮者。往撫順之敗，諸臣嘗急矣，及賊去則緩；以致清河之陷，而諸臣又急，賊去則又緩；以致三路之敗，而諸臣又急，賊去則又緩；以致開原之陷，而諸臣又大急矣。及聞賊去，又私幸可旦夕無事也。此諸臣之情也。
當其急，而議兵、議餉，門面之語豈不通融？而及其緩，则争執如故；當其急，而議調、議募，紙上之數豈不好看？而及其緩，則寢閣弗题；當其急，而用臣、催臣，相需之意豈不甚殷？而及其緩，則推卸不顧。此又諸臣之情也。
一一無逃於皇上之鑒，臣不敢誣也。而非獨諸臣為然也，賊急而急，賊緩而緩，即皇上亦然。夫以賊事之凶逼如此，皇上豈不内急於心？特以我見急，下且張皇，而姑静鎮，以示不甚緊要之意。諸臣見其言弗聽，請弗從，遂真謂皇上不以爲緊要也，而亦各以不緊要之心應之，以致有今日之禍，則聽緩急於賊而不能自急之效也，至今日而皇上亦不得不急矣。
然而急之之事亦衹是遣得臣一人出關耳，其餘急着，如兵馬等項，俱係空文搪塞，何曾有一實落？衹恐臣去，而皇上復緩不顧臣，諸臣又
卷七前經略奏疏第一
301 緩不協力以顧臣。臣一身有何緊要，而危臣以危封疆，并危及於宗社，
則臣之所大恐，而不得不於陛辭之日頓顙籲天，預以情懇於皇上者也。臣願皇上時時憂賊，步步防賊，着着算賊，以賊為急，而亟下嚴旨切責内外當事諸臣，令各戴罪視事，毋替人脱卸，以萃責於一人，則諸臣不敢不急。諸臣急，而人人承肩，件件凑手，則臣自不敢不爲皇上封疆急。豈惟臣一身之幸，其自宗社而下實式賴之。臣無任瞻天仰聖、感恩候命之至。
萬曆四十七年七月初七日
奉聖旨：“熊廷弼奉命專征，着兼程前去，一切戰守機宜，俱聽便宜行事。應用兵馬、錢糧等項，着各該衙門悉心料理，作速調遣給發，以濟急需。聞各鎮本色糧草不敷，致士馬饑疲，人無鬥志，着督餉部臣設法轉運，務令充然有餘，内外當事諸臣都要協心任事，共圖滅賊，毋得推諉卸責，自取罪愆。該部知道。”
【校記】
〔1〕《熊襄愍公集》作“赴邊甚急陛辭疏”。
鐵嶺潰陷疏
題為鐵嶺登時潰陷，東西虜已合營，臣謹星夜馳赴遼陽，撫慰人心，懇乞聖明自為宗社封疆之計事。
臣受命經略於遼左危亡之日，以本月初六日陛辭，初七日至通州，適口外水發，阻住三日不得行。十七日，抵山海關，原題護隨出關人馬無一至者，僅總兵柴國柱挑選東協兵五百名，自言俱不堪戰。二十三日，榆林兵馬始到，路遠困乏，兼多亡失。當日即選其馬匹稍壯者四百名，并摘前挑東協兵四百名跟随於次。二十四日五鼓，出關。二十七日，疾馳至十三山站，而賊剋鐵嶺之報至矣。
聞得該城防守將官五六員，領兵六七千名，居民家眷雖行，而男302
熊廷弼集
子看守者亦不下數千人，一時俱盡，方不勝憤痛。間行過閭陽驛，而西虜率騎三萬與東賊合營，要犯遼瀋之報又至矣。臣聞遼城汹汹，恐有内潰。過廣寧，僅與撫臣周永春教場一會，連夜即行。而所随八百人馬疲困不前，衹得暫留廣寧喂養一二日，得撫臣盡遺標兵有馬者一千名護送，始克東行，而經略如臣亦狼狽甚矣。
經臣楊鎬恐遼陽有失，飛書遺臣，催柴國柱亟領薊鎮、真、保兵馬出關救援，不知原調薊鎮兵數尚少一千五百名，堅不肯發，即朱萬良，亦執留不與。真、保欲將見在薊鎮修工軍夫調發，未必果堪實用。
總之，數月以來，費臣多少口舌，費臣多少章奏，費皇上多少嚴旨，僅催得榆林兵二千名，薊鎮兵二千名，而臣第僅以八百自隨如此而已矣。勢不得不催請調發，而中外當事諸臣實無有上緊為皇上發兵救遼者。即遼失，而於諸臣身家無與，地方無與，應否救援，亦惟皇上之自爲宗社封疆深計而已。
緣係鐵嶺登時潰陷，東西虜已合營，臣謹星夜馳赴遼陽，撫慰人心，懇乞聖明自為宗社封疆之計事理，為此具本，專差承差張應運親賫，謹題請旨。
萬曆四十七年七月二十九日
奉聖旨：“熊廷弼已至遼陽，随行兵馬不多，何以禦敵？着先撫慰軍民，協力固守，俟援兵再集，相機調遣，徐圖恢復。兵部還馬上差人嚴催各處兵將，依限火速馳赴，有觀望不前、失期誤事的，着經略、撫、按參來，盡法處治。”
恭報代期疏（1）
題為恭報代期，并陳初到事宜，以慰聖懷事。
該臣出關，一路日期，前疏已經報聞。今月初二日，行至海州教軍場，與舊經臣楊鎬交代。隨將原領欽發關防、令旗、令牌并付於臣，臣接受任事。時鐵嶺初陷，復聞東西虜合營而南，遼瀋軍民逃竄者一路繹
卷七 前經略奏疏第一 303
絡不絶。臣差官執旗諭止之，有聽諭即還者，有徑去不返者。
初三日，入遼陽城，延見文武吏士，皆公舉鄉官知州李尚浩先將家眷搬出，摇惑人心。臣責而繫之，并責一二富生巨室皆搬回家眷，而人心始定。
初四日，巡城。城上舊用川兵搭棚住守，臣以為示弱，且强兵不以禦賊於外，而爲嬰城自守之計，非策也。撤令營於城下，亟編民兵之壯者分垛守之，因而閲視兵馬，自將官以下皆犒賞有差，以慰其勞。不動官銀，自具金幣，為地方拜謝賀世賢，以示優异。會監軍部道於都司衙門議斬逃將劉遇節等以正軍法，設壇躬祭撫、清、開、鐵官軍士民人等，慟哭悲號，以吊其死，而感其存。一路款虜送馬到臣者，臣皆厚撫之。乃暈大送馬三十匹，賞尤加厚。北關金、白二酋差中軍擺言答裹等來賀臣，且求復開原，共資犄角。臣遣萬里侯厚賞往慰，示必復之意，以固其心。又議遣使往諭宰、煖等酋，設辭激怒，以離其黨。數日之間，諸凡可以收拾人心，激勵士氣，羈縻夷虜，及一應軍中急切事宜，如買馬、採草、招匠、開局、置烽、撥探之類無不舉行，粗有次第。惟是遼陽軍士有甲有馬者，皆配與總兵李如楨、賀世賢防守瀋陽、虎皮驛一帶，而城中雖有見兵及川兵二三萬，皆赤身徒步之士，又零星雜亂，無所統一。今雖旋付總兵柴國柱搭配成營，然無甲、無馬、無火器，實難守禦，而此時又一無所有可以供臣之捽辦，臣亦惟有感之以血誠，鼓之以忠義，申之以號令，守效死勿去之義，為遼東保此一塊殘土，而成敗利鈍，臣固未能逆睹也。臣恐皇上憂念，特陳一二施行次第，仰慰聖懷。至於楊鎬原領符驗，已經鎬奏繳，仍乞照例速賜施行。緣系恭報代期，并陳初到事宜，以慰聖懷事理，未敢擅便，為此具本，專差承差趙進功親賫，謹題請旨。
萬曆四十七年八月初九日
奉聖旨：“熊廷弼已到遼陽，制虜機宜，漸有次第，宜益用心任事，保全邊境，釋朕東顧之憂。該部知道。”
304 熊廷弼集 【校記】
〔1〕《籌遼碩畫》作“恭陳初到事宜疏”。
請發近鎮兵將疏
題為賊謀掩臣不備，倉促難支，仰懇聖明亟發近鎮軍將，以救旦夕事。
自逆賊犯順以來，降撫順，克清河，敗三路大軍，已驕鋭不可言。顧是時猶恐關西大發兵援地方，人殊死戰，未敢輕自出巢。及開原、鐵嶺不戰而自下，又懿、蒲、遼、瀋不攻而自逃，兵無戰心，人無固志，賊手始滑，而謀奪遼瀋之計决矣。
日來，各路回鄉奸細供報賊情紛紛不斷。又該臣親審奸細陳得功等，皆稱奴酋同李永芳等商說，若待臣到遼陽日久，事事准備，將來攻犯不得，不如乘其初至未備，傾巢大舉，决一死戰。恐怕降麗在寨為患，將副都元帥與麗兵一并殺盡。向來奴酋俱未出，今聞說要親自出來等情，皆與别細供報不謀而合，其情近真，其氛甚惡。除嚴督將領分防設伏，多方隄備外，惟是總兵李如楨督同游撃柏世爵等專守瀋陽，雖復幫以河西李光榮之兵共有萬計，而堪戰者不過一二千人。總兵賀世賢專守虎皮驛，應援遼瀋，兵雖數千，而堪戰者不過二千四五百人。總兵柴國柱專守遼陽，雖有川兵及殘兵、募兵零雜之衆二三萬人，然皆無甲、無馬、無器械，既不能戰，而守城又無火器等項。且將領、中軍、千把總等官俱賊殺盡，各兵又皆無人統領。人但知遼尚有兵，而不知箭不能射，馬不能騎，與無兵同；無甲、無馬、無弓刀、火器，與無兵同；無將官統率，無中軍、千把總分領，與無兵同。即皆有之，而弓折、刀缺、馬瘦、矢窮，與無兵同；即器精、馬壯，而望風即潰，遇陣輒逃，與無兵同。遼至今日，直可謂之無兵，而臣到僅旬，又不暇一一整頓，萬一賊果猝至城下，臣雖孫、吴、諸葛，其如此赤身徒步見賊而跑者何？
卷七 前經略奏疏第一 305遼陽之事，今已十去八九，若非大發兵馬出關，張揚聲勢，以壯虚
怯之膽，如何站立得住？聞得總兵李懷信随帶家丁七百名已到薊鎮，伏乞皇上獨斷，如朱萬良事，亟發李懷信帶領家丁，并挑原題未發薊兵一千五百名、退换兵五百名，星夜前來，救此旦夕之急。其兵部题發各鎮兵將，更乞嚴敕催發，如期來援。若能稍緩三五個月，使臣收拾殘敗，支撑得定，臣亦何敢屢瀆皇上，逼勒各鎮，而寇來倉卒，措手不及，不得不爲封疆宗社一哀懇也。
緣係賊謀掩臣不備，倉卒難支，仰懇聖明亟發近鎮軍將，以救旦夕事理。未敢擅便，為此具本，專差承差石景奇親賫，謹題請旨。
萬暦四十七年八月十三日
奉聖旨：“據奏，賊勢甚迫，應調兵將都着星夜前去，不許延遲誤事，其將領中軍等官就着熊廷弼揀擇委用。兵部知道。”
兵部覆：“奉聖旨，是。李懷信并戴燁等都着星夜前去，薊鎮員缺，作速會推。”
議置道將疏 題為議置道將，以專委任，以便責成事。
臣按遼左額設道將各官，原皆為西北大虜而設，獨寬奠、清河、撫順三處為東夷而設，各有信守，不相假借。况以三岔河分束西為兩断，相去千里，尤難調援。惟總兵職統全鎮，無事居守廣寧，有事東西策應，與各守一地者不同。自逆奴發難，河東用兵，而調西道為監軍，疲寧、錦於奔命，顧此失彼，東去西空，甚不便；主客既雜亂而不一，調撥又更易而靡常，人不承肩，事無專責，又不便；信地不問甲乙而一概混援，虜警不論大小而全師虚逐，又不便；以全遼總鎮而管河西之一隅，以專征經略而代河東之三道，又不便。
臣謂河西廣寧、寧前兩道距遼陽或八百里，或四五百里，斷難遠離信地。河東海蓋道既有本等責任，又歲加海運米豆百餘萬石，即議增管
306
熊廷弼集
糧官二員，分任收發，猶恐拮据不前，何可更占為軍前之用？遼陽、開原兩道雖於東賊相關，而原設初意全重西虜。今宰、煖、炒花等酋日日挾犯，支撑已難，寧得專心一意料理征討？惟靠贊畫一人，又以鄉紳充任，桑梓部民事多掣肘，而臣不亦孤立之甚乎？
查得近年總督李化龍征播事例，除用監軍道六人專督征討外，其餘司、道、府、廳、州、縣各官委遍全蜀，使用甚充。今奴賊視播凶强十倍，一切軍務，遼中既無他官可委，僅僅五道又各有信地，難於占調，似應照例量設監軍道臣二員，專理征討事務。然非心腸之真切、才識之老練、謀猷沉斷者，不足以當此任。而如大梁兵備道高出、原任寧前道邢慎言，實其人如慎言，服猶未除。尚有原任兵科給事中、今推南户部主事胡嘉忠，忠懇老練，極堪任此。但於臣有師弟分義，未便朝夕與處，則將嘉棟徑陞寧前道僉事，而以見任王化貞改任監軍道，亦甚便也。
至於額設主將主兵，不宜與援遼兵將相混，仍應守原派之地，禦原對之虜，凡有缺員缺伍，盡數補足，聽其各管地方，專精團練，待臣大舉取用，平時不敢輕調，以重地方之空虚，滋兵馬之奔敝。其援遼兵將專一分防設伏，備禦東賊。今賊勢既重，人心既寒，自東南鴨緑江起，至西北七八百里信地，又遠非得四大將，派定寬奠、清河、撫順及柴河、會安間四處信地，分督偏裨守定要害，漸宿重兵以轉蹙之，而任其出没内地，長驅城下，則遼瀋且不可知，開、鐵何由恢復？
今總兵已有柴國柱、賀世賢兩人，李懷信已到薊鎮，當即日調發，并見帶家丁星夜赴遼。而甘肅總兵祁秉忠，西陲健將，新著威名，又家畜土丁甚多，并當亟調來援者也。至於援遼總兵將領，俱應鑄給征夷關防印信，其征虜將軍印仍應照舊歸於原設總兵掌管，着令照舊東西策應，如遼、瀋、開、鐵西邊一帶虜警，此該鎮二百數十年來之責任，臣不能為渠代任也。必如此，而後道將各有責成，主客不致混諉，可免束西撥遣之煩，可免人馬奔馳之苦，而其大旨尤在額設官兵不苦占調，得專團練，以供臣大舉之需。臣亦以援兵聲勢震懾西虜，而作地方隱然之
卷七 前經略奏疏第一
307 助，則河東、河西彼此相與有成，而東夷、西虜剿撫咸得其要矣。
伏乞皇上亟下吏部，議設監軍道官二員，即將高出等题補，促令星夜赴任；兵部議覆，援遼將領關防改用征夷字樣，其征虜將軍原印仍付原設總兵掌管，李懷信、祁秉忠亟行調取，前來應急，危遼幸甚，臣愚幸甚。
緣系議置道將，以專委任，以便責成事理。未敢擅便，為此具本，專差承差石景奇親賫，謹題請旨。
萬曆四十七年八月十三日
奉聖旨：“這議設監軍道臣，并援遼兵將諸事，着該部作速議覆。”
吏部覆：“奉聖旨，是。都着星夜前去赴任。”
請發軍器疏 題爲請發軍器，以濟急用事。
遼自清、撫三路，開、鐵喪敗以來，一應盔甲、弓刀、槍炮等項，為百年之所藏貯、各鎮之所搬運者，盡歸賊手，而遼之軍器一空如洗矣。昨往教軍場驗各營殘兵，及新舊募兵之在遼城者近三萬人，内有盔甲、器械者不過數千人，俱朽敝不堪，餘俱氈帽夾衫，徒手應點。及問各總兵將領、各營軍士，除家丁器甲外，其餘随營各軍盔甲、槍炮皆缺其半，無人備辦，無處請討。臣一聞之，驚倒欲絶。夫以賊三十年所造軍器，刀能斷鐵，矢能透鎧。即身穿重甲，猶懼難當，况露頂赤體空拳之人，雖欲不跑，亦何可得？且火藥止有四五千斤，硝黄止有數千斤，尚未合造，賊至可一發而盡也。
臣未出國門時，即聞遼中缺少軍器。此時即欲疏討，未知缺少何項。何意椿椿俱缺，件件俱無，一至於此。今已急迫，疏請戊字庫兵仗局各樣軍器，計明盔三萬頂、鐵甲三萬副、腰刀二萬把、三四眼槍二萬杆、單眼槍一萬杆、連珠等炮五千杆、佛郎機五百門、滅虜炮五百位、

308
熊廷粥集
虎蹲炮五百位、百子銃五百門、涌珠炮五百位、鳥銃一千門、硝黄六萬斤、大小鉛鐵彈一千二百萬個、鉛三萬斤、熟鐵十萬斤、鋼二萬斤。乞敕該部同科臣祝耀祖親往庫局，逐一檢發堪用諸器，以期實濟。又前次給發盔甲，閱今四月，并未運到一頂一副，皆由驛遞疲困，接運不前。若今番仍如前運，明年此時亦不得到。今以遼城數十萬生靈，寄於露頭赤體空拳各軍之手，旦夕死亡，皆不可料。臣盼此物，眼穿血滴，仍乞敕該部責差主事官一員，督委各官，分運押解，毋靠驛遞。仍應部議，别項錢糧，預發各州縣官，雇覓車夫，星夜趲運，定以一個月到遼陽為限，違朝并差官一體參究。
至於開局打造，并改造各項軍器、鐵匠、各項戰車、糧草、車輛等項，木匠須各得一二千名，方能彀用。而遼東四面，非海即虜，逼處絶地，河東地方失去大半，儘力搜尋原設局匠、鄉城民匠及各營軍匠，僅各得二三百名，更無别處可行雇募，非借力於關西，必難濟事。并乞敕總督衙門，轉行順、永兩府州縣，召選各匠打造精巧者，大處鐵匠、木匠各四十名，小處各三十名，安家行糧一如募軍之例，每日工價議倍其直，則衆擎易舉，事既可以速完，而工價增厚，人亦樂於遠出，此皆事體之必不可緩、必不可已者。若不如此設法幹辦，雖運軍器千萬，於遼何益？伏乞聖斷，即賜施行。
緣係請發軍器，以濟急用事理。未敢擅便，為此具本，專差承差石景奇親賫，謹題請旨。
萬曆四十七年八月十三日
奉聖旨：“軍器等項，該部作速查發，仍差官星夜押解，以濟急用。”
(1)
主帥不堪疏
题為主帥不堪軍旅，乞賜速易，并敕道臣駐瀋，以保殘鎮事。
臣觀河東地方已失去大半，僅存遼陽、瀋陽兩城。留得遼陽，然
卷七 前經略奏疏第一
309 後可以存遼鎮；留得瀋陽，然後可以存遼陽，而東規清、撫，北規開、
鐵，則瀋陽尤爲今日最重要地。河東總兵、今戴罪李如楨駐守其間，終日兀兀，莫展一籌。將懈士離，情危势急。臣不敢避臨敵易將之忌，終以濡忍而敗乃大事。自三路覆師，雖三尺童子皆知。開、鐵先亡，如楨新總六師，不先往據守，却乃縮住瀋陽，以致兩城相繼而陷，自有一定之國法在，臣姑不論。
衹如賊陷開原，捆載重累，奸淫酗酒，昏沉而歸，而如楨不能擊其惰，一不堪。賊陷鐵嶺東，賊與西虜争殺，而如楨不能乘其敝，二不堪。不惟不能乘敝，而且虚報西虜三萬合營，致驚遼瀋，軍民逃竄幾盡，三不堪。開、鐵陷時，賊止驅掠男婦及貴重細軟之物，遺下老幼及盔甲、火器等項無算，而如楨不敢收回，盡被西虜檢拾而去，四不堪。忽報斬獲無數，忽又報止獲數顆，忽報東西合營，衆寡不敵，忽又報官軍奮勇，斬獲甚多，致人有割死虜以報功之疑，五不堪。賊以二十騎入三岔口，如楨倉皇，同河西總兵率領人馬奔至榆林鋪乃止。假令是賊誘兵使出，而大衆直搗瀋陽，將如之何？六不堪。地頭撥馬妄報，墩軍烽火妄傳，而如楨不能責禁，七不堪。臣恐如楨壞瀋，夜半馳馬赴瀋調度，問以傳烽方法而莫對，問以立營方法而莫對，八不堪。防瀋官軍拆毁民房而不能禁，强割田畝而不能禁，各將涣散而不能統制，軍丁所持皆斷弓、折矢、朽甲、敝戈等項而不能整頓，九不堪。自陳願募遼人守遼，今不能募，而且將如柏所遺内丁逃去七八百名，而不問不追，十不堪。
凡此，不過指其大略，而熟窥其底裹。即人事之尋常，且欠通曉，况軍務之重大，那得分明。不意中府會議時，何故拂省臺李奇珍、楊鶴等之議，而定用之以至於此，此樞臣之過也。若今又不主持，亟遣李懷信來代，而瀋陽必亡，瀋陽亡而遼陽随之，臣不敢任咎，當解綬而西歸，罪闕庭，請樞臣自來經略。如怕滿旦擾犯，執留懷信，臣願往彼收拾，使神京無恐。
草疏方畢間，適接兵部咨，题奉有“李如楨本當拿問究治，但大虜未退，捍禦無人，姑照前旨，仍戴罪管事，着殫心奮力，誓死滅賊”之
310
熊廷弼集
旨，臣敢不欽遵勉强留用。但其人已奄奄忽忽，無復神氣，縱使戴罪管事，而無心可殫，無力可奮，徒知拼死，而不能滅賊，死更害事，此其急急當議無疑，確確當以李懷信來代，而别無可易者也。
至於開原道僉事韓原善，初至遼陽，即欲請兵三萬往復開原。臣壯其志，而無兵可遣，不得不僑寓遼陽，非其所屬，委用多礙。除團練新兵二千外，實無所展其才者，臣欲委同總兵彈壓諸將，共守瀋陽，招撫開、鐵逃亡，漸爲北規之地。終以非其分土，不便責成，必須明旨，着令駐札瀋陽信地，屬以專任，一面督同諸將共圖瀋、撫戰守事宜，一面招撫逃亡，收拾軍馬器械等項，為恢復之備，則展布有地，本官得預為開、鐵之謀，而彈壓有人，臣亦得少分撫順之慮。此今日共保殘鎮急着也。伏惟聖明亟賜施行。
緣系主帥不堪軍旅，乞賜速易，并敕道臣駐瀋，以保殘鎮事理。未敢擅便，為此具本，專差承差朱朝佐親賫，謹題請旨。
萬曆四十七年八月二十三日
奉聖旨：“李懷信已有屢旨，韓原善着駐札瀋陽，督同諸將共圖戰守。該部知道。”
【校記】
〔1〕《籌遼碩畫》作“速易主帥疏”。
遵旨斬逃將疏（1）
題為謹遵旨斬三逃將，以正軍法，并申明守備，不設律例，以定官守事。
臣觀遼師所以屢敗不振者，皆由軍士臨陣輒逃，而將官實先倡之。將官逃一次不斬，而後遂爲常，逃一將不斬，而衆遂爲常。不但不斬也，且領軍如故，升官如故，皆得逃之之利，如之何而不逃？如之何而不敗？
卷七前經略奏疏第一 311臣蒙皇上賜劍，許將帥以下先斬後奏，臣不敢屑越君命。查得逃
陣之將有標下右翼營游擊劉遇節、總兵坐營中軍王捷兩人，逃城之將有鐵嶺游擊王文鼎一人，爲衆心所共憤，軍法所不容者。到任甫五日，即會監軍御史陳王庭，部道諸臣單崇、劉國縉、閻鳴泰、韓原善於都司衙門，繫三將於庭下，該臣問曰：“昔在撫順從張承胤逃陣一次，又從杜松逃陣一次者，非劉遇節乎？”衆官曰：“然。”“於法云何？”曰：“應斬。”又問曰：“臨陣背主先逃，致杜松呼恨切齒而死者，非王捷乎？”衆官曰：“然。”“於法云何？”曰：“應斬。”又問曰：“鐵嶺陷而弃城逃生者，非王文鼎乎？”衆官曰：“然。”“於法云何？”或曰：“文鼎到城僅一日，情似可矜。”臣曰：“主將應與城同死，今鐵嶺城何在？防援客將史鳴鳳等五六人何在？情雖可矜，法無可赦，應斬。”遂縛出駢斬之。
是日設六壇，祭死事總兵道將軍民人等，逐壇舉哀，大哭畢，即將三首遍獻各壇，以快死者之心，而雪生者之憤。一時居民哀感，官軍恐栗，始咸知有軍法，而不敢玩，皆仰奉皇上尚方威靈，而非微臣所敢擅行也。
顧臣又思之，官軍臨陣先退，及被賊攻圍城寨，不行固守而輒弃去者，臣得據律而斬之矣。至守備不設、為賊所掩襲，因而失陷城寨者，斬之。律止及守邊將帥，而不及兵備守巡官。及查例，云：“兵備守巡官駐札本城者罷職為民，若非駐札處所，止降三級調用。”苛武縱文，恐非法之平也。原國初以來，重武輕文，如撫鎮曰鎮巡，三司曰都布按，有司曰衛府之類，一切防守事務專責守邊將帥者甚重，故律例亦重。自正統後，始設守巡，然亦不過為查錢糧、詞訟、奸弊而設，其責輕，故律例亦輕。及後改加兵備，奉有“無事修整邊隘，補練兵馬，有事督率兵將，相機戰守”之敕，而責寢重矣。
今且奴隸將帥，一兵一馬、一器一械無不出於兵備官之手，而責極重，不返矣。兵備要作，將帥誰敢不作？兵備不行，將帥誰敢擅行？以致今日事事廢壞，不曾設一守備者，皆兵備官玩怠不任之過也。其心以
312
熊廷弼集
爲，即不幸而失陷城寨，安往而不得爲民，所以輕玩律例，安心立意，不肯上緊做事。即如署開原道推官鄭之范，弃城而逃，猶敢援例具呈，以希脱免。弛設備之擔，開逃城之端，則此例實有以導之。臣聞定罪之法視責任為輕重，今兵備之責既重於將帥，則守備不設之罪亦當同於將帥。
更乞敕下刑部，會同九卿科道雜議，各邊兵備守巡官應否與守邊將帥同論，遂着為令，則人人知責之無可諉，法之無可逃，不敢不晝夜整頓兵馬、器械、城池、墩臺一切戰守事務，以救死不贍，其何怠玩之敢圖？而法既行於文官，則武弁益知警懼，其有裨於邊務，豈曰小補之哉？
緣係謹遵旨斬三逃將，以正軍法，并申明守備，不設律例，以定官守事理。未敢擅便，為此具本，專差承差朱朝佐親賫，謹題請旨。
萬曆四十七年八月二十三日
奉聖旨：“這守備不設律例，着該部會議具奏。”【校記】
〔1〕《籌遼碩畫》作“正軍法定官守疏”。
急缺將材疏 题為急缺將材，速應調取，以濟燃眉事。
自奴賊犯順以來，我將吏自總兵而下，副、參、游、都、備、守、中軍、千把總等官，死於撫，死於清，死於開與鐵者，凡五六百員，而降賊者又不啻以百數計，遼將、援將殆無遺類矣。今無主殘兵，或數十人，或數百人，收拾一處，既無將領統率，而贊畫募兵萬數千人，無論將領，即求一中軍、千把總分部管束，亦不可得。昨搜索遼中廢閑，已虚無人，不得已，將新被參劾楊于渭、文濟武、湯遇時等皆行取用，然亦不能充十之一二。况今見在領兵各將，既零落如晨星，而又皆前日所
卷七前經略奏疏第一313
選衝鋒禦敵剩餘之下駟，無不心折於賊之屢勝，而神氣索盡者。頃，雖該臣設法鼓舞，膽氣稍旺，而細察中間有半非其任者。通計將領及中軍、千把總等官之缺而應補，與不堪而應换者，非得數百人，不足以濟。此輩非從天降，非從地出，勢不得不調之於各鎮。今據道將各舉所
知，及臣再加訪核，凡堪將領者，堪中軍、千把總者，堪領川、浙南兵者，不論見在廢閑，一體列名上請。
伏乞敕下兵部，馬上差人星夜調取來遼，聽臣分配兵馬，隨材委用，見任者、見與加銜廢閑者即復原職，以示鼓舞。盡帶手下家丁前來應用，仍乞天語叮嚀各鎮省深念同舟之義，不得勢留一人，重誤大事。又臣今所開列無多，亦不彀用。更乞敕部會同臺省諸臣，廣詢博舉，再加徵調，充臣任使，以免無米之嘆。臣不勝激切候命之至。
緣係急缺將材，速應調取，以濟燃眉事理。未敢擅便，局此具本，專差承差李變龍親賫，謹题請旨。
計開： 京營
神樞營左副將江應詔。神樞營參將毛有倫。 神樞營參將王有光。 巡捕營參將陳國策。 蓟鎮
東協副總兵、原為援遼調用姜弼。太平路參將倪寵。
喜峰路游擊王秉忠。 原任建昌路參將劉芳聲。曹家路游擊艾穆。 白馬關守備滿貴。 石塘路中軍張定。
薊鎮千總滿洪。 314
熊廷弼集
古北路千總陳文魁。 密雲道下把總吴富。 密雲道下把總金城。 原任把總謝子龍。 保定
原任都司王世卿。 宣府
中路參將王璽。 龍門守備黄士英。
原任大同右衛參將閻正名。原任喜峰路參將郭登選。大同
原任東路參將夏國卿。見任東路參將張總。 大同鎮坐營都司方承勲。大同鎮殺胡守備麻時。邵家堡守備崔承恩。 威遠堡守備張萬化。 威遠路中軍邢進邦。
原任拒門堡守備李承芳。原任陽和撫夷都司馮大梁。陽和撫夷游擊尚志弘。陽和衛百户趙登科。 延綏
右營游擊李芳。 總鎮坐營王永禎。 永興守備戴名。 柏林守備袁大有。
卷七 前經略奏疏第一 315總鎮旗鼓指揮沈應業。
東協營千總薛拴住。 原任高家堡參將張斌。見任固原中軍李榮。 原任游擊李滿倉。 榆林守備何光先。
原任總兵杜文焕下内丁千總杜勇、孫雄。榆林奇兵營中軍尤岱。
威武堡守備侯體乾。 保寧堡參將侯世禄。 瓦井堡守備馬雄。 原任守備武貴。
榆林指揮千百户葉光先、張治化、田茂。寧夏
西寧副總兵王汝金。 平虜城參將梁仲善。 北川守備孫光禧。 蔡其堡守備郭虎。 土門守備田應龍。 莊浪衛指揮魯胤昌。 甘肅
阿霸游撃保國忠。 大靖參將羅一貴。 山西
協守楊肇基。 河保路參將祁煌。 山東
春班都司張世胤。 316
熊廷弼集 浙江省 原任副總兵戚金。 原任副總兵陳九思。 四川
副總兵陳策。 副總兵陳寅。 遵義參將童仲揆。 建昌行都司張大道。 團練參將張世應。 建南千總范仲智。
漢把加銜守備雷安民、傅統。原任建昌行都司韓錫。
忠州所指揮王蓋。 叙南衛千户郭惟宗。 威遠衛領撫陳一龍。 貴州
掌印都司王興業。
普安堡守備新陞游擊許承明。廣東
韶州營兵蕭聲。 南直隸
原任南直鎮江參將錢世禎。原任守備張國棟。 江北掘港哨總張惟德。淮安把總王成龍。 原任欽總張恩仁。 兵科聽用官李表。 龍江營把總張應麟。
卷七 前經略奏疏第一
317 吴淞奇兵營總練陳與王。
原任哨總王千斤。 吴淞陸兵營哨總徐英。吴淞游兵營哨總徐武。吴淞水營哨總召應羅。楊州人盧無敵。 以上共計九十三員。
萬曆四十七年八月二十五日奉聖旨：“兵部知道。”
九月十二日，兵部题奉聖旨：“是，毛有倫等，着各該督撫催令星馳赴遼，聽經略委用，不許耽延誤事。”
攻陷北關疏
題為賊已攻陷北關，乘勝必攻遼瀋，懇乞聖明即日大發兵將，以救殘鎮旦夕危命事。
本月二十一日，臣獲奸細賈朝輔，即撫順廪膳生員，而奴賊用之爲心腹者也。臣問其來故，朝輔供云：“本月初十日，奴賊會集諸子各頭目及李永芳等，周此番攻取何先。或曰：“當先遼陽，傾其根本。”或曰：當先瀋陽，潰其藩籬。＇或曰：“熊經略已到，彼必有備，當先北關，去其内患。”奴賊曰：“遼已敗壞至此，熊一人雖好，如何急忙整頓兵馬得來？”李永芳曰：“凡事衹在一人，如憨一人好，事事都好。奴賊曰：“説得是。我意亦欲先取北關，免我内顧，將來得用全力去攻遼瀋。但熊帶來兵馬多寡，探報不的，須得一的當人去，使我北關回來好去攻犯。”李永芳曰“非賈秀才不可。””遂差朝輔假扮回鄉，托言殺賊報效。傳鼓見臣，臣又問奴賊的確先攻何處。朝輔云：“已發兵北關去訖，回日必攻遼瀋。”臣且信且疑間，而賊攻北關之報果至矣，無何而攻陷北關之報又至矣。
318 熊廷弼集
夫以逆賊不出三月，而連破開、鐵，活捉宰賽頭腦等數酋，鉗制煖兔、炒花數十營不敢動。今又取北關如拾芥，乘勝長驅，復何顧忌，而不攻吾遼瀋？况據奸細之言，成謀已定，以時計之，傾巢大舉，斷不出九月初旬上下之期。今遼陽官軍百姓一聞此信，莫不驚慘，面無人色，而他日賊到光景可不言而知也。
今滿地奸細，臣之出關有兵無兵，賊已洞如觀火。臣於此時無法支持，即欲請兵請將，亦不知何處可請。惟先請皇上即日着令李懷信隨帶手下家丁星夜前來代李如楨，以定軍民之心，定限九月初六七内到任。薊鎮原題未發兵二千名，及原起援遼東協副總兵姜弼随帶家丁三百名，曾在原籍支過安家行糧應發來遼者，與已經奉旨援遼朱萬良等，定限九月初十日到遼陽。仍乞嚴敕兵部，火速催調相近鄰鎮兵馬接濟。遼瀋存亡衹在此一兩月之内，臣無任痛哭流涕哀懇急迫之至。
緣係賊已攻陷北關，乘勝必攻遼瀋，懇乞聖明即日大發兵將，以救殘鎮旦夕危命事理。未敢擅便，為此具本，專差承差李春榮親賫，謹題請旨。
萬曆四十七年八月二十六日
奉聖旨：“賊陷北關，遼瀋益危。李懷信，着遵旨即日就道，刻期赴鎮。如延遲誤事，責有所歸。其餘援遼兵將，都着作速催發。兵部知道。”
兵部覆：“九月初六日，奉聖旨：李懷信，着遵旨作速前去，不許遲留誤事。薊鎮事務，令何奮武帶管，着用心防禦，毋致疏虞。”
3
遼左大勢久去疏
題爲遼左大势久去，戰守已無可支，謹一一備陳其狀，仰乞聖明省覽，早作區處事。
臣謹按遼東見在兵有四種：
一曰殘兵。從主將趙甲逃陣，甲死而歸錢乙，又從錢乙逃陣，乙
卷七 前經略奏疏第一
319 死而歸孫丙。或七八十人，或二三百人，身無片甲，手無寸械，隨營糜
餉，裝死扮活，不肯出戰。此殘兵之形也。
一日額兵。開原一道全額已亡，遼陽道所屬清、寬、撫、靉一帶全額亦亡，即臣標下左右翼兩營亦并亡。至於闔鎮額軍，或死於征戰，或圖厚餉，逃爲新兵者，又皆亡去其大半。此額兵之形也。
一曰募兵。傭徒厮役，游食無賴之流，幾能弓馬慣熟，幾能膂力過人，朝投此營，領出安家月糧，而暮逃彼營；暮投河東，領出安家銀兩，而朝投河西；點册有名，及派工役，而忽去其半；領糧有名，及聞賊犯，而又去其半。此募兵之形也。
一曰援兵。各鎮挑選，誰肯以强人壯馬來，誰肯以堅甲利刃來。每一過堂，弱軍、羸馬、朽甲、鈍戈不堪入眼，而事急需人，又不暇發回，以另换其精壯。此援兵之形也。
皇上以爲有兵如此，能戰乎？能守乎？
自喪敗以來，總兵以下副、參、游、都、備、守，以至中軍、千把總、指揮、千百户，死者五六百員，降者百餘員。遼將援將已是一掃净盡，今殘兵零碎，皆無人統率，而贊畫募兵萬數千人，即求一世職爲中軍、千把總分布管領，亦不可得。况今一二見在將領皆屢次征戰存剩，及新糾久廢之人，一聞賊至，無不心驚膽喪者。皇上以爲缺將如此，能戰乎？能守乎？
良馬數萬一朝而空，今太僕寺所兑寄養馬既多瘦小，兑買營驛馬更矮小不堪，兵部主事王繼謨所市宣大馬并無一匹解到。即見在馬一萬餘匹半多瘦損，率由軍士故意斷絶草料，設法致死，圖充步軍，以免出戰，甚有無故用刀刺死者，以此馬愈少，而倒損甚多。皇上以爲馬匹如此，能戰乎？能守乎？
堅甲、利刃、長槍、火器喪失俱盡，今軍士所持，弓皆斷背斷弦，箭皆無翎無鏃，刀皆缺鈍，槍皆頑秃，甚有全無一物，而借他人以應點者，又皆空頭赤體，無一盔甲遮蔽。今開局打造既無鐵無匠，而疏討庫局所貯又急不能到。皇上以為器械如此，能戰乎？能守乎？
320 熊廷弼集
假使軍無畏賊之心，遇賊而能敵對一陣，札營而能站立一時，守城而能固拒兩三日，以待救援，亦可少挫賊鋭。今皆聞賊而逃，望賊而逃，先賊而逃。頃聞北關信息，而各營逃者日以百十計。如逃止一二營，或數十百人，臣猶得以重法繩之。今五六萬，人人要逃，營營要逃，雖有孫、吴軍令，亦難禁止。皇上以為軍心如此，能戰乎？能守乎？
又使民有仇賊之意，各顧身家性命，同心協力，效死固守兩三日，以待救援，亦可少沮賊望。今瀋陽皆已逃盡，遼陽先逃者已去不復返，見在者雖畏不敢逃，而事急之時臣安能保。况遼人浸染胡俗，氣習相類。賊殺其身及其父母妻子，不恨；而公家一有差役，則怨不绝口。賊遣為奸細，輸心用命；而公家派使守城，則雖臣以哭泣感之，而亦不動。皇上以爲民心如此，能戰乎？能守乎？
凡一切軍法，臣能行於各將，而各將不能行於欲逃之軍。責令喂馬不聽，責令收拾器械不聽，心心念念衹想一走，而各將其奈軍何？凡一切應行事宜，臣能行於道府，而道府不能行於欲逃之民。諭以守城不聽，諭以挑壕不聽，諭以採草斫木等事一一不聽，心心念念衹想一走，而道府其奈民何？今各將没法，但拼云“一死了事”；道府没法，但恨云：“遼人捨得數十萬性命，我豈捨不得一個性命？”光景如此，而臣其奈道將何？皇上以為各官如此，能戰乎？能守乎？
假令皇上於撫順初失時用臣，臣力猶能處賊，以保全遼，即開、鐵未陷時用臣，臣力猶能禦之，以顧北關，而今臣不能制賊矣，臣不能保遼矣。臣即欲請兵請將，而當事大臣不能主張，撫按諸臣不肯調發。如李如楨喪盡軍威，而兵部偏要用之於遼；李懷信原議代楨，而兵部偏要用之於薊。朱萬良奉旨援遼，而兵部偏不催令赴任。當事舉動大率如此，臣即舌敝筆秃，請發何益？况賊乘勝長驅，遼陽存亡衹在九月中旬上下。即發李懷信等星夜前來，恐亦緩不及事。臣即欲請皇上大發帑金数百萬，召集天下材勇兵將一二十萬來滅此賊，而遼陽旦夕存否難期，恐亦不能待也。
顧臣又思之，漢唐以來，建都皆在中土，遼雖時附時離，無關輕
卷七 前經略奏疏第一 321重，而今遼實神京左背，萬一不測，剥床及膚。當是時，無論發内帑萬
萬金求贖此一塊土不可得，即求保陵寢一日之安亦不可得。
臣疏地方軍民情狀，字字真情，語語實録。伏乞皇上俯賜乙夜之觀，作何區處，以救遼危於旦夕。臣無任哀懇急迫之至。
緣係遼左大勢久去，戰守已無可支，謹一一備陳其狀，仰乞聖明省覽，早作區處事理。未敢擅便，為此具本，專差承差劉應彩親賫，謹題請旨。
萬曆四十七年八月二十九日奉聖旨
【校記】
〔1〕《籌遼碩畫》作“戰守已無可支俾作區處疏”。
收集兵力固遼疏 题爲收集兵力，以固遼陽事。
臣惟遼陽、瀋陽皆河東腹心内地，自東失撫順、清河，北失開原、鐵嶺，而遼瀋遂為遼陽之衝邊矣。先是，河東總兵李如楨駐守瀋陽，臣恐獨力難支，委河西總兵李光榮率兵助防，猶恐人心不一，復题開原道僉事韓原善駐彼彈壓，而臣又親至其城，授以守禦，一應方略分撥布置儘有次第，馬步各軍不下二萬，又有總兵賀世賢統萬兵駐虎皮驛為之聲援。自謂支撑得住，可保無虞，不意八月二十四日，各營軍丁方挖營盤間，忽聞賊剋北關之信，各弃鍬钁散去，而各將不能禁也。臣聞而駭甚，亟遣開原道往鎮之，而該道以軍心汹汹，不欲行。復遣分守道閻鳴泰往諭之，而該道行至虎皮驛，亦見逃軍紛紛南奔，不敢去，乃即歸，而深夜述諸將言，以見臣曰：“賊攻瀋陽，諸將必敗。瀋陽敗，遼陽必不攻自潰，不如還守遼陽，厚集兵力，人衆膽壯，可保萬全。且瀋陽空
地也，守亦無益，而徒分兵力。設賊以偏師綴瀋陽，而率大衆直搗遼322
熊廷弼集
陽，豈不兩誤？”臣不欲竟其説，拂袖而起。
二十七日，瀋陽官生人等以歸并遼陽告，且言自失開原時，上司已傳箭歸并，臣叱之出。是日部道鎮臣劉國縉等皆力以為言，而賀世賢復從虎皮驛來，極言軍逃將怯、瀋必難守之狀。今月初一日，鄉官洪敷教率闔城貢監生員人等請還兵遼陽，而部道鎮復迫切爲言，臣始愀然而嘆曰：“本望帶兵數萬，出關為進剿恢復之計，而事不應心，勢處解腕，反退縮以自固，臣之羞憤亦可勝言乎？”然而揆之人情事勢，實有不得不然者。試舉一二已試之事爲皇上言之。
賊陷開原，皆淫醉昏沉而去，可擊也。賀世賢領兵欲衝，而總兵及各營人馬忽一驚而散。賊陷鐵嶺，昏醉如前，可擊也。賀世賢欲進，而總兵諸將皆不進，反割西虜死級以報功，為賊所傳笑。即昨賊攻北關時，臣謂北關與我唇齒，雖遠不能救，而賊既北出，新寨必虚，三總兵可揚兵撫順邊外，以示欲進，而陰解北關之圍。乃遇賊千人，賀世賢逐之，使兩總兵人馬齊上，豈不獲一奇捷？竟穿林各退，而世賢僅獲十級以歸。凡此皆是絶好機會，且怯懦不敢乘，况賊至城下而與之拼死抵對。此臣于還兵一節，雖躊躇顧慮，而屢試我將我兵之伎倆如此，豈得不爲之寒心也哉！
又况强莫如宰賽，而生被賊擒；衆莫如煖兔、炒花數十營，而硬被賊制死；戰莫如北關，而立被賊陷，凶聲動地，烈焰漫天，民安得不怕？軍安得不逃？總兵諸將安得不膽落？部道諸臣安得不色戰？今即總聚遼陽，四面設伏，爲背城借一之計。賊謂我見弱而來，未可知；賊疑我厚集而不來，未可知；賊來而我兵能拒與否，皆未可知。
總之，此時風聲鶴唳，草木皆兵，氣候至此，有非人力之所得而為者。所有屢疏乞討道將、兵馬、器械等項，伏乞皇上亟敕該部，火速發遣，前來應急。倘賴接濟，而竭臣之力，邀皇上之靈，守住遼陽數月，選練人馬，整造器械，挨到明春二三月間，大兵一集，何遽不能制賊？而今直無如此措手不及何耳。
仍乞嚴敕閣部大臣，設法保遼，以保神京。毋謂遼陽旦暮且亡，救
卷七 前經略奏硫第一 323援無及，而遂心灰意懈，姑置之爲若存若亡之地。臣無任痛哭流涕、哀
懇急迫之至。
緣係收集兵力，以固遼陽事理。未敢擅便，為此具本，專差承差董文明親賫，謹題請旨。
萬暦四十七年九月初三日
奉聖旨：“瀋陽難保，還兵共守遼陽。是否得策，熊廷弼還着酌量賊勢緩急，從長區處，務要保全孤城，遏其深入。所討道將、兵馬、器械等項，都着遵照屢旨火速調發，接濟急用。該部知道。”
精選援兵疏
題為遼城兵馬雖多，挑選十不得二，謹據實報聞，懇乞嚴敕各鎮精選援兵，無徒虚數搪塞，以重實禍事。
臣初入遼陽時，凡馬兵稍堪戰者，盡發瀋陽防守，虎皮驛接應，而存城瘦弱者不及二千匹。自榆林援兵與開原道所募兵至，始得馬兵六千人，而皆遠來疲乏，不堪戰，臣心危之。猶意賊畏臣虚名，或不敢遂窺遼陽，但于城外分布七營，撤川兵下城，虚作聲勢。自遼人不可鼓以忠義，编派守城皆避匿不出，不得不復調營兵萬人貼城守垛，而遼兵益虚矣。
自北關一陷，防瀋官軍皆哭泣埋怨，逃者踵接，而遼城益不勝其驚恐矣。此臣之所以不得不從部道鎮將及鄉官士民之請，而并兵於遼者，一以救瀋陽二萬官軍之命，一以安遼陽數十萬生靈之心，而且欲大集三軍，挑選精鋭、示若進討者，以疑賊，使不敢來，即來而吾力稍厚，或有以侍之，非徒而已也。于是椎牛數百頭，市酒數千罎，蒸胡餅數十萬
個，集官軍於教場。自初七日起，至初十日止，一連大饗四日，風聲頗盛。及臣與監軍御史陳王庭、部道鎮將單崇等遍歷各營，看驗盔甲、馬
匹、弓箭、刀槍等項，每應手而抽一弓，弓輒断，取一箭，箭輒半截，
驗一刀棍，而刀不能割鷄，棍不堪擊犬者，皆是物也。一一舉以示諸324
熊廷弼集
將，諸將惶恐無以對臣。恐風聞於賊，遂不復抽，但密屬諸將速换速换而已。
敗回殘兵，久屬無主，零星雜亂，原不足觀，而河東總兵坐府内丁一千一百餘名，逃去四百八十名，旗鼓千把總李養棟等十數員皆竄匿廣寧，不肯出。南兵虚而猾，所持筤筅及枯竹槍多不中用；真、保、薊鎮之兵僅可守城；本城新募之兵僅可裝營；川兵心力頗齊，而皆徒步；甘、固火器頗熟，而無槍炮；榆林兵多堪戰，而原來馬二千匹，倒死三百七十餘匹，餘皆瘦弱不堪；宣府兵不但馬多倒死，而人人傀儡，不知該鎮何處覓此一種發來充數。至於盔甲、馬匹、器械等物，營營俱缺，滿場氈帽、布衫、短刀、彎棍，每一着眼，令人短氣。時計馬步官軍不下八萬，而及行，總兵柴國柱、李光榮、賀世賢分督諸將挑選精鋭堪戰者，勉强補凑，僅得一萬五千有奇而已。臣嫌其少，促令再挑，而三帥苦告不能多也。
兵之有名無實蓋如此，其亦幸而從衆人之請，而并之于遼陽耳。假令終守臣之初意，悉鋭防瀋，不愈分其力，以益其寡，而為賊所乘耶。今除前挑選馬兵外，步下壯士尚可再得萬餘，無奈要馬而馬不得，要盔甲而盔甲不得，要火器而火器不得，要刀槍而刀槍不得，要弓箭而遼東弓箭已盡。頃，差官咨督臣，轉行薊鎮各營官軍，那移抽買見成弓箭，而亦不得。即到，臣亦惟有搓手頓足，付之長嘆而已。除目前訓練見軍、誡勵諸帥、整頓器械、張疑設伏，勉强支撑以待援兵而外，更無别法。惟是各鎮諸臣不肯效同舟之義，凡調一將，皆執留不發，凡遣一兵，皆留精鋭以自衛，而别倩孱弱不堪者以搪塞了事。曾不念此一兵來，有行糧，有内顧，又有募補之費，一人三餉，而竟不得分毫之力。既以惟怯喪中國之軍威，又以虚糜重海内之隱禍。有公忠為國之心者亦宜置念。
伏乞皇上查臣前疏所討將官、兵馬、器械等項，欽限催發，并乞嚴敕各鎮，以後發來人馬，務要一一揀選精壯，使遼東得一軍即有一軍之用，得一馬即有一馬之用，不致仍前有名無實，以速重鎮之危亡，而長
卷七前經略奏琉第一 325貽聖主之憂慮，殘遼幸甚，臣愚幸甚。
緣係遼城兵馬雖多，挑選十不得二，謹據實報聞，懇乞嚴敕各鎮精選援兵，無徒虚數搪塞，以重實禍事理。未敢擅便，為此具本，專差承差張應運親賫，謹題請旨。
萬曆四十七年九月十五日
奉聖旨：“前請兵將、器械等項，已有屢旨勒限催發，以後各處，援兵務要精壯，有裨戰守，毋得徒衹充數。該部知道。”
遵旨調補將領疏 題爲遵旨調補急缺將領，以裨戰守事。
遼自三路覆師以來，兵馬將官屠戮殆盡，地方見為無兵無將，營伍難以收拾，遂於各該員缺不復填補，于是陣回殘卒無所歸一，召募新兵莫爲統理，而原設營伍竟置之無何有之鄉矣。臣謂營伍雖殘，而及今整理或有堪于禦賊；地方雖失，而員缺畢補尚不失為存羊。頃奉明旨：“將領中軍等官就着熊廷弼揀擇委用。”仰見我皇上惓惓爲遼之切，所有急缺將領謹當一一揀擇上請者，如臣標下右翼營缺游撃，應以陽和撫夷游擊尚志弘補之；標下强兵營缺游擊，應以大同殺胡守備麻時補之；標下玄武營缺游擊，應以延綏右營游擊李芳補之；河東總兵標下左翼營缺游擊，應以原任薊鎮游擊艾穆補之；右翼營缺游擊，應以原任備禦羅萬言補之；援遼總兵賀世賢下平夷左營缺游擊，應以原任坐營都司劉恩補之；開原東協缺副總兵，應以援遼參將鮑承先補之；鐵嶺缺游擊，應以原任大同右衛參將閆正名補之；慶雲堡缺游擊，應以薊鎮白馬關守備滿貴補之；海州缺參將，應以宣大中路參將黄璽補之；援遼總兵柴國柱下缺坐營，應以陕西西寧衛百户譚堯德補之；長勇堡缺備禦，應以海州衛百户李國臣補之；蒲河缺備禦，應以寧遠衛指揮王化準補之；開原城缺備禦，應以鐵嶺衛武舉熊錦補之。
至于贊畫兵部主事劉國縉下召有新兵一萬四千有餘，尚無一將統326
熊廷弼集
練，臣議分立五營。查得平虜城參將梁仲善、原任高家堡參將張斌、原任喜峰路參將郭登選、見任喜峰路游撃王秉忠、原任拒門堡守備李承芳，俱堪補用，分領操練。而營路中又有人缺不相宜者，如臣標下中軍以傳宣而兼應援之責，非久慣行陣者不能勝任，而見任參將朱文鑒才優事練，戰陣或非所長，相應就近改補，以參將職銜管遼東掌印都司事務，遺下中軍員缺即以薊鎮石塘路參將新陞援遼副總兵朱萬良補之。
又臣標下左翼營游擊陳倫，酒色之徒，貪淫無度，應以大同東路參將張聰補之；遼陽協守副總兵賀世賢，已陞援遼總兵，今議以武靖營參將管副總兵事；尤世功調改中協。副總兵遺下武靖員缺，查得榆林守備何光先堪補瀋陽，為遼陽外蔽，北路首衝；見任游擊柏世爵，愚頑不靈，應以原任陽和撫夷都司馮大梁起補。又榆林游撃李茂先領援兵二千名，兵逃一百三十名，馬死三百五十七匹。宣府守備畢輔國領兵一千名，軍逃三十餘名，馬死二百五十八匹。即今見存馬匹皆瘦損异常，二官全不加意喂養，何可領兵，應以延綏總鎮旗鼓指揮沈應業替李茂先，宣府龍門守備黄士英替畢輔國，各領援來兵馬事務。其所倒馬匹，仍行該鎮撫按衙門責令李茂先、畢輔國照數追補問罪，以為後來援遼官不肯愛恤軍馬者之戒。
謹會同總督薊遼保定等處軍務兼理糧餉經略禦倭兵部左侍郎兼都察院右僉都御史汪可受、巡撫遼東地方贊理軍務兼管備倭都察院右僉都御史周永春、巡按山東兼監軍監察御史陳王庭坐名上請。伏乞敕下兵部，亟為議調，勒限前來任事，見任者文到即行，不必候代。仍乞天語叮嚀各鎮，毋得抗旨執留，致滋往覆，以誤封疆而危宗社。此臣等之所不得不深慮而預言者也。
緣係遵旨調補急缺將領，以裨戰守事理。未敢擅便，為此具本，專差承差張應運親賫，謹題請旨。
萬曆四十七年九月十五日
奉聖旨：“這調補將領着該部即當議覆。兵部覆：“奉聖旨，是。”
卷七前經略奏疏第一 327酌調土兵疏
題爲酌調土兵，以資征戰事。
臣見川將周世禄等所領川兵，心膽齊壯，器械精利，而營伍亦安整不亂，可謂步兵之勁。周世禄等曰：“此所募漢、土雜兵也，猶多參差不一。若以真正土官領真正土兵，更有什倍于此者。”臣思寬奠、靉陽、清河一帶皆山林險峻，非奇兵决驟之地，惟土兵騰山跳戰正其所長。但昨兵部疏調四萬，取數較多，不但沿路苦于驛騷，亦且到遼費其安置。况安奢、水藺互為仇讎，而同調同征，誠有如户部主事楊嗣昌所慮者。以臣酌之，但再精選土兵二萬，合今見在川兵，用一大將為土司所素服者統之，以當一面，亦庶乎其可也。
湖廣宣慰司彭元錦忠義自許，願統萬衆征賊立功，督臣汪可受亦曾咨臣疏調。據咨，統兵知州田萬年呈稱，原調三千之外再加五千，共為八千，或總調其一萬，自開之數亦衹止此。今若調至一萬五千，多而不竟，未免虚冒參雜之弊。不若照其自開數目，或止八千，或一萬，責令元錦親自領來，免致前番騷擾州縣，中途逃散，爲該司世世效忠之辱。如不親領，仍遣土司目把無所約束，則此兵斷不可用，當另調施州衛十七長官司兵三千、保靖宣慰司兵四五千、麻陽兵三千，責令各土官親領，而統之以荆夔守備及鎮筸參將以來，其精悍不下永順，而易於聽令，亦便計也。
四川永寧宣慰司馬步兵五千，須奢崇明與其子奢寅親領，而統之以緣事都司張神武；酉陽宣撫司兵四千，須冉躍龍親領，而統之以緣事參將周敦吉；石柱宣撫司兵三千，須秦氏子馬祥麟及其兄秦邦屏親領，而統之以見任參將童仲揆。前項各兵又須得一夙將為總兵官，如貴州副總兵陳寅，或四川副總兵陳策為大帥以統之。陳策者，臣不知其人，臣鄉巡撫徐兆魁謂其為陳璘偏裨，知兵善戰，可用也。
向來土兵止於附近省分調遣，故官無加銜之例，兵無安家之例。今
自西南極於東北，道遠疲苦，體恤當周。彭元錦及土司正宫俱應加銜，328
熊廷弼集
以示優异，各鎮調一兵費三餉，而此獨靳一安家銀兩，非公也，亦應破例處給，以示鼓舞。
又聞土司發兵不聽查點，數多不足。今彭元錦領兵報效必無此事，况山海關逐一點放，弊亦難容。設或仍有虚冒，及土司官不親領兵，而止遣土司目把，因而沿途耽延擾害州邑者，當降其祖職級銜，以示懲創。至于離鄉去井，言語不通，所過地方畏與交易，飲食歇宿或相避拒，夫車應付動輒留難，因而生事，情勢必然，此亦經過地主不善體恤之故也。應照先年道臣王士琦領川兵赴朝鮮之例，四川、湖廣各委該道文武有風裁者一員，統領前項官兵到遼陽交割，一以彈壓各兵，使無放肆。一以諭令州邑，使善調停，如果一路無犯，赴限無違，容臣咨部，立加優陞，以酬賢勞。如果臣言不謬，伏乞敕下該部即日覆行。
又據去年差調川兵守備萬里侯禀稱，前次調兵來遲，緣地方官皆秦越相視，不肯着意。幸巡按御史吴之皞上緊催督，始得發行。今遼東已失一半，若此番遲誤，勢必禍中神京，憂貽宗社，為人臣子，憂君憂國，諒有同懷。是在乞請皇上之再一敕諭之耳。
緣係酌調土兵，以資征戰事理。未敢擅便，為此具本，專差承差張應運親賫，謹題請旨。
萬曆四十七年九月十五日
本月二十三日奉聖旨：“該部速議具奏。”
兵部覆：“奉聖旨，是。調土兵着該撫按官速為督發，張神武等俱限依議。”
事急需人疏
题為事急需人，亟釋緣事諸將戴罪立功，以收聖明使過之效事。
臣觀自古名將，起于幽囚縲紲之中者代不乏人，而我朝如俞大猷輩其最近而著者。竊見近日緣事諸將，如原任雲南參將張名世之精工火器，四川都司張神武、永寧游擊周敦吉、建昌行都司莊安世之善馭苗
卷七 前經略奏疏第一 329衆，臣皆不識其人，而第聞之士大夫，無不人人冤其事，惜其才，欲臣
出之獄中，而用之塞下，以收效於桑榆者，如出一口也。今我徒恃弓矢於平原廣野間，與賊角實不能，惟火器爲勝，而今日善火器者無如張名世；徒恃馬兵於山林險阻間，與賊角又不能，惟土兵為捷，而今日善馭土兵者無如張神武等。若乃以有無疑信之獄長困之於囹圄，莫有爲之破文法者，而竟使封疆緊急缺人之時，不得收英雄一臂之用，臣實為國家惜之。
頃，臣方委官張希清等收拾火器，欲要專設兩營，而無將統領。再四尋求，惟張名世可當此任。酌調土兵，惟張神武等熟識其性而善用之，可統而來也。伏乞敕下部議，寬釋立發張名世來遼，聽臣委管火器營務。行文該省，着令張神武、周敦吉、莊安世督同土官統領土兵前來，許各立功贖罪，有功之日，一體陞賞。
又查得原任喜峰路副總兵郭有光，久經戰陣，熟諳軍機；原任宣府總兵劉孔胤，曾任遼陽，大著恩信，皆老成舊將也。今錢糧之事似已分明，而鼓噪之由或難專罪。若蒙寬貸，置臣轅門，與同密謀，必有裨
益。况孔胤家丁三百，尤可藉之以爲征戰之助。至於遼東原有納馬之
例，撫臣周永春疏議，原任援遼總兵麻承恩納馬千匹，或六百匹，仍令帶領子侄家丁立功自贖。目今馬匹缺乏异常，此亦事理之可從者也，并祈聖明採擇施行。
緣係事急需人，亟釋緣事諸將戴罪立功，以收聖明使過之效事理。未敢擅便，為此具本，專差承差張應運親賫，謹題請旨。
萬曆四十七年九月十五日
本月二十三日，奉聖旨：“郭有光、劉孔胤、麻承恩已經部議，着帶領家丁赴遼救援，張名世等着再議來説。兵部知道。”
斬貪將疏 題為斬貪將，以肅軍令事。
330 熊廷弼集
臣惟遼左之壞，全由將官之貪。將官貪，則畏軍不敢操練而營伍壤；營伍壞，則膽怯不敢對敵而生靈壞。年來，屠城俘衆、喪師辱國皆緣於此。况貪而濟之以淫，更有不可言者。臣標下左翼營游擊陳倫，有謂其扣盗軍餉者，有謂其嫖賭宿娼者。臣初不欲過求，但於昨日調補疏中注云“酒色之徒，貪淫無度”而已，而抑知其為國法之所不容一至於此也。先是，臣聞倫嫖娼婦田四兒，不理軍務。臣密以語道鎮，諭令省改。該鎮柴國柱以臣意諭倫，倫即惶恐向臣謝罪，願得自新，臣許而慰勉之。該道閻鳴泰又爲逐其娼婦出城，亦可以已矣。乃逐之之日，而倫假城外收營為名，夜戴小帽往娼戀奸，一連數夜，不悛也。臣偵而得之，於十五日各將作揖之期，鎖娼婦及其歇家，面質倫以辱之，因而使人翻其寓室，得臟銀五十二大錠，餘多半錠。錠雖新燒錘匾，而溧水縣解字樣尚在，一一皆軍餉也。時部道鎮作揖出，遂同當堂驗兑，共三千一百四十雨。
又據倫招云“尚有三千金寄在山海關吴參將處”。臣差官往取之，尚未到。及閲倫所欲寄回家書，皆九月初十日，釘封圖鈐甚固，内云：强世國拿回銀一千五百兩，張大將官先寄回六百兩，俱發回書來。審家人陳順，云：“前日已是辦備，遣强世國送銀回籍。因三岔河盤詰難過，遂爾未行。”審玄武營千把總張順、劉三重等，云：“每月逃故空糧三百餘分，該扣銀四百餘兩。銀有七哨，遇領銀月，每哨取下程銀一錠，連空糧共十五錠，每月送進以為常。”臣聽未竟，不覺髮竪眦裂，而立欲剚刃於倫之腹中矣。於是會監軍部道鎮於都司衙門，數其罪而縛之，遣中軍官捧上方劍以斬之於西門之外。
一時闔城百姓聚觀如堵，無不歡欣暢快，而嘆天之始開眼者。查例，沿邊沿海錢糧侵盗至二百兩者論斬，其贜雖入己，而禍未及人，尚可言也。倫侵盗至三千二百餘兩，而且以此故，猫鼠同眠，不敢操練，致營伍敝壞之極，地方塗炭之極，其禍可勝道哉！前此衹緣將官包娼娶妓，盗餉剥軍，不行懲處，以致一年之間，送却數十萬生靈，而禍猶未艾。若今又不處以軍法，將安底極。夫殺一倫而可為前此數十萬生靈伸
卷七 前經略奏硫第一
331 冤，後此數十萬生靈救命，臣何憚而不殺？此臣所以仰遵先斬後奏之
旨，而不敢姑息，以惠貪者也。
臣每念海内加派苦楚、各衙門措處艱難，見有虚冒，輒蹙容而語道將曰：“此區區新餉，在内即百姓骨髓，在遼即本部院骨髓也，柴瘠無多，幸相愛惜。”又嘗語將曰：“此何等時？但能保此塊土，以還朝廷，留得性命，以歸鄉里，便是萬幸，更不必起奢念。”諄諄以天理良心相勸，有聞而感泣者，而竟不能以感倫。自倫而外，隱空糧以自潤，而不肯收拾營伍者，臣亦不能保其無也。臣本不嗜殺人，而出于無奈，惟乞聖旨嚴加申飭，俾諸將截然斷此夙弊，而臣且常封上方劍於不用，臣幸甚矣。
緣係斬貪將，以肅軍令事理。未敢擅便，為此具本，專差承差陳繼明親賫，謹題請旨。
萬曆四七年九月十七日
奉聖旨：“遼左向來法紀縱弛，武備衰廢。熊廷弼誅貪斬懦，具見軍令嚴明，不負委任。以後將領務各上緊整頓兵馬，殺賊立功，毋得仍前貪懦，自取罪戾。今錢糧匱乏，措處何等艱難？乃任將官通同侵盗，且新舊各兵多老弱無用，一概虚糜。監軍贊畫及各道如何不行查核。熊廷弼還着督同各官用心振刷，設法稽查，毋滋虚冒。該部知道。
熊廷弼集卷八
前經略奏疏第二
申明還兵情由疏
題為謹再申明還兵情由，及區處大略，以寬聖慮事。
頃，臣具《收集兵力以固遼陽》一疏。蒙聖旨：“瀋陽難保，還兵共守遼陽，是否得策，熊廷弼還酌量賊勢緩急，從長區處。務要保全孤城，遏其深人。所討道將、兵馬、器械等項，都着照屢旨火速調發，接濟急用。該部知道，欽此。”仰窺聖慮何等詳慎，聖懷何等急切，無非欲臣保守孤城，以圖恢復，臣敢退遜一步，以負惓惓任使之意。惟是還兵遼陽一着實出無策，而酌量區處誠有不得不然者。臣在都門時，曾策復開原與北關合勢矣，豈意纔出關而鐵嶺又陷；臣抵遼陽時，曾策守瀋陽，議遣開道駐防矣，豈意纔出疏而北關又陷。遼人魂魄屢次飛散，開原陷而鐵嶺逃，鐵嶺陷而瀋陽逃，今北關陷而遼陽又逃。
日來，男扮女裝，婦扮軍樣，闖城而出者未已也。臣實無策以定逃民之心。各營軍士，如河東總兵標下内丁一千一百五十餘名，逃去四百七十九名，中軍、千把總十二員亦逃廣寧，不肯出。陳倫一營逃去三百數十名，而他營可知也。臣又無策以繫逃軍之足。河東總兵李如楨日願拼死，無論矣，遣河西總兵助防，而强逼非願，遣開道彈壓，而次且不行，遣守道安慰，而中途遂止，而他將可知也。臣又無策以壯將吏之膽。
卷八 前經略奏疏第二
333 初悉鋭以防瀋，而遼陽虚甚，使賊以萬騎綴賀世賢於虎皮驛，而以
全兵攻遼陽，則遼陽潰。又使賊以萬騎攻瀋陽，萬騎守渾河，阻賀世賢不得救，則瀋陽潰，而遼陽聞之亦潰。兵分力寡，臣又無策以顧遼瀋之全。賊攻開、鐵時猶内顧，自陷北關，殺金、白二酋，縛宰賽諸虜，挾煖、炒等，其風聲氣焰比前倍惡，臣又無策以遏狂賊之勢。此臣之所以千思萬想，而不得不并力遼陽，以固根本者也。此還兵之情由也。
今兵雖還，而故示點兵進討之狀，椎牛饗士一連數日，分兵四出，以聲勢疑賊，未嘗示弱也。瀋陽游擊柏世爵見領額兵，及蒲、汎備禦殘兵尚千數百人在彼駐守，又密遣守備毛文龍等安置諸毒，以待賊來，未嘗弃瀋陽也。賀世賢領兵萬餘防虎皮、烟臺一帶當賊來路，以南顧遼，北顧瀋，未嘗無犄角也。柴國柱、李光榮各領兵親往清、撫要路，聯絡按伏，未嘗聚重兵於一處，而以致賊也。又相度地形，見代子河水可引入城濠，又見貼城支流築壩壅水可當東北面，城北地卑，築堤積水可當正北面，親率道將從十里外分頭挑築，逐日自早至夜，衝雪忍餓，與軍士同苦。今水滿城濠，人心粗定，正爲借水守城，得謄那各兵，簡選操練，以為戰計，未嘗作嬰城自守計也。此區處之大略也。
今日之計，惟保得遼陽一塊土，便是恢復張本。臣恐皇上疑慮，不得不將還兵情由，及區處大略申明一番，以寬聖懷。竊謂此一役也，不但防守官軍之二萬、遼陽人民之數十萬皆賴此以保全，而闔鎮之存亡，京師之安危，亦於此乎關係，何敢避退縮之名，而草草一擲？如但責以防瀋而已，有何難事。臣法最嚴，責諸將死守，諸將不敢不死。縱有差池，臣猶得以新任解免，不過以一語謝朝廷曰“非不督諸將死守，而諸將不能守也”，便足了此一段失事公案，而臣不爲也。
恐避此退縮名色，使遼根從此永斷，而旦晚禍逼於京師也。如謂守瀋為無妨，則前日曾以一總兵、六七將領統兵馬萬餘守開原矣，又曾以五六將領率兵馬六七千人守鐵嶺矣，誰爲撤退，而今日之開、鐵安在？官軍安在？十數萬之生靈安在？如謂遼瀋可以互救，则前日又曾以
兩總兵救開原，救鐵嶺矣，何以任賊昏醉數日，而莫敢出頭一望。此目334
熊廷弼集
前之殷鑒也。况今日守瀋陽之道將尤怯於前日救開、鐵之道將，今日救援之總兵不殊於前日救開、鐵之總兵，而今日殺金、白，縛宰賽之奴賊倍狠於前日破開、鐵之奴賊。試與中外諸臣平心商量，賊犯瀋陽，而瀋能守否？遼陽能往救否？賊犯遼陽，而遼能守否？瀋陽能回救否？賊綴賀世賢於虎皮驛，而犯遼犯瀋能兩全無恙否？語云：“毒螫在手，壯夫解腕。”天下事固有置之而反以存之、顧之而反以失之者，殆未可一律論也。今瀋城自臣未到任，而空已久矣。賊見其空而不來，未可知。即來，而瀋民已空，瀋城自在，賊不能據而守，不能搬而去也。明春兵力稍厚，遣一大帥守之，何所不可。臣亦惟有仰奉保全孤城之旨，拿定主意，以保遼陽為他日進取張本，如此而已矣。伏惟聖明裁斷，幸甚。緣系謹再申明還兵情由，及區處大略，以寬聖慮事理。未敢擅便，為此具本，專差承差王道賓親賫，謹題請旨。
萬曆四十七年九月二十八日
請敕科臣出關疏
題為軍務殷繁，難兼勘核，乞亟敕科臣出關查閲，以資戰守事。
前蒙聖諭：“前後失事各文武將吏，着臣從公作速查勘具奏，毋得徇私庇護。”頃，户部疏查遼餉的數，又蒙聖旨着臣嚴行查核，以防冒破，無亦因臣平日愚直，其所查覆必無護庇欺蒙，而不知揆之事勢，有甚不便者。蓋臣爲經略，亦應勘之官，無主勘之責，他日或功或罪尚待人勘，而何敢勘人？至於遼餉一節，除照部式檄行各道改造外，然而河東、河西均在管轄，舊餉、新餉不無通融。必欲新舊截然，則地方有礙，仍使兼食如故，則覆部爲難。况今冒破情弊尤在老弱虚糜，誠使沙汰，可去强半，而臣職在御軍，法當恩威并用，若一味裁削，刻核寡恩，何以結人心而鼓士氣？臣實未敢任也。今科臣姚宗文已奉旨閲視
薊、遼矣。前項功罪、錢糧事務正其職掌，隔關查核，徒取文書往復按驗，終不如身到眼到之爲親切。
卷八前經略奏疏第二335伏乞亟敕出關，前來遼陽，會同監軍御史勘核先後失事各文武將吏
及遼餉的數，并如科臣言，將遼陽見兵查閲一番，凡不任干戈，不備衣甲、器械、馬匹者，撥發廣寧訓練給辦，以備征戰之用，使臣得專心料理一切戰守事宜，而不至以劻勒之身復任嫌怨，以分其心而掣其肘。且使科臣親歷遼瀋，得知賊勢緩急，地方情形，時出所長，以開臣之迷謬，尤封疆之大幸也。
緣係軍務殷繁，難兼勘核，乞亟敕科臣出關查閱，以資戰守事理。未敢擅便，為此具本，專差承差王道賓親賫，謹題請旨。
萬曆四十七年九月二十八日（1］【校記】
〔1〕《熊襄愍公集》作“二十五日”。
朝鮮貢道添兵疏 题爲朝鮮入貢之道急宜添兵防守事。
據管鎮江游擊事都司僉書戴光裕呈稱，本年九月十五日，據朝鮮國王咨稱，本年八月十二日，據咸鏡道觀察使沈惇馳啓，據鍾城府使邊潝呈，本年七月二十五日戌時，有何伊難住胡三名來到豆滿江，即令通事李仍公問其來由，本胡等說稱為因换貿瓮器事出來。仍問彼中情形，答說奴酋使其末子憑依買賣，擬於八月初五日出來於會寧鎮等情。
得此，又據慶興府使韓景呈，據阿吾地守護將安順隆馳報，七月二十四日申時，有胡八名自阿山堡古城大路穿過，旋向撫夷境去訖等情。
得此，又該撫夷萬户崔邦濟馳報，七月二十四日酉時，有騎胡八名自水上來到城門，即問：“你是何處胡人？緣何經由這邊？指向何地？”本胡等說稱“俺等因事前向造山近境胡人處，因道路荒蕪，人馬不通，不得不由此而行。仍宿堡境，明向造山”等情。
336 熊廷弼集
得此，行間有前項胡人八名行過本城南門而去，即令通事詰問穿過我境之由，本胡等説稱“俺等前往造山近境胡人處，於本月二十二日自會寧渡江，經過鐘城、穩城、訓戍、慶源、撫夷等地，前項各鎮無弊過來，何獨此鎮不許過送”，怒色溢外，言辭頗惡等情備呈具啓。
據此，又於本年八月十五日，據滿蒲僉使金完馳啓，本月初八日有走回人役自奴穴出來供稱“俺在賊寨聽得奴酋言，説朝鮮國王既無答書，邊臣所答亦無好音，數月之内可送一將之兵當爲處置”。此賊之勢近益熾盛，不測之患必在冬前等情。
得此具啓，據此，行據議政府狀啓，奴酋末子憑依買賣將要出來，伊情所在委極叵測。彼疆此界，封域截然。在前胡人往來自有彼路，曾無穿由我境之規，而攙越江灘，恣意横行，覘我虚實，略無顧忌。
况走回人傳說，奴酋怒我國邊臣答辭不好，欲於數月内動兵來犯我國，燃眉之患迫在朝夕。除行西北兩邊各該將領等官整棚軍馬相機防範外，合無備將前後虜情咨報天朝各衙門，允為便宜等因，具啓。
據此，擬合就行為此合咨前去，煩為查照施行等情咨報到職。據此，擬合呈報等因，又據鎮江游擊戴光裕呈，爲冒陳危急情形，乞賜保障，以守重地事。據本營中軍指揮僉事王化遠呈稱，竊照遼東往事之失，始于因循無備，終於防範失策。今日議者率曰保守遼瀋，而不及寬、靉、鎮江，殊不知寬、靉、鎮江為遼瀋之左臂，而鎮江又爲朝鮮、登、萊之咽喉，金、復、海、蓋之門户也。請借箸籌之。
彼奴酋得志開、鐵之後，首必垂涎遼瀋。九月以後，虜若不犯遼瀋，必犯寬、靉、鎮江。一入犯，其不便有五。今日東北子遺全在寬、靉、鎮江避虜，一聞寬、靉、鎮江無備，虜張聲勢在西，出步騎千餘直搗寬、靉，誰與抵敵？將見老稚必死於鋒鏑溝壑，少壯必散而之金、復、海、蓋，以金、復、海、蓋有限之地，加以東南流離之民，不惟栖身無地，又何以養此，自困之道也。其不便一。
寬、靉為鎮江藩籬，寬、靉一失，勢必順江而下，直抵鴨绿，取鎮江，破其城寨，火其廬舍。鎮江失，朝鮮之貢道絶矣。其不便二。
卷八前經略奏疏第二
337 朝鮮與鎮江，猶北關之倚開、鐵也。鎮江一失，朝鮮誰與爲援，不
猶失開、鐵以失北關之一轍乎。其不便三。
今日遼陽迤南，民無甚恐，猶知有寬、靉、鎮江在外。萬一寬、靉、鎮江將兵調去，人民取便，一旦胡馬至此，聞之朝野，衹當失陷城池，誰不寒心喪氣。其不便四。
當日清河胡游擊中軍武以揚知奴酋必犯，告之於上，猶疑而斥之，致有今日之失。朝鮮雖與中國世修鄰好，原無他腸，但見三月出征以前，勢在騎虎，三月以後，情若騎墙。况其强悍不比北關，北關且滅，何况朝鲜。倘奴酋加兵城下，勢必舉國以降。朝鲜若降，借朝鮮之艫艘而犯我登萊不難矣。其不便五。
為今之計，寬、靉不可無兵，鎮江不可無備。寬、靉之兵協同寬、靉之民把守靉陽隘口，使虜不得入，而斷我草河要路；鎮江之兵協同朝鮮之兵把守硯水嶺并横河一帶，使虜不得入，而長驅鎮江、鹽場，此兩
重地一保，微獨遼瀋得一臂之力，而人心不驚，海運亦無虞矣。合無呈
乞裁奪，如果可採，轉詳三院，寧爲先事之圖，毋致事後之悔緣由，具呈到職。
據此，相應轉呈，以備採擇等因，呈報到臣。除批分守道作速議處外，先是，臣慮鎮江、寬、靉、清河一帶兵力甚寡，賊或乘虚而南截我海運，或從寬、靉掠我村屯，或苦淡食，搶我鹽場，皆其所必防者。随撥原任參將胡國臣領兵二千九百五十餘名防鎮江，原任游擊王平領兵一千八百一十餘名防靉陽，原任備禦湯遇時領兵一千一百四十餘名防寬奠，加銜備禦佟鎮國領兵三千一百三十餘名防清河各地方。猶恐兵力單薄，不能拒賊，聞得東山鄉民驍悍，賊所素畏，衹怕垛軍不肯出頭，又特委贊畫劉國縉親往召募，仍出榜文百道，諭令有能倡義集二千人者給游擊札付，集千五百人者給都司札付，集千人者給守備札付，使各無事操練，有警救援。興師之日隨征嚮導，一切防禦事宜雖已預為料理，而欲求内固吾圉，外連與國，以保兩全，非特設重兵於鎮江，必無以寢賊東窺南向之謀。此添兵設將之所為必不容緩者也。
338 熊廷弼集
况今日緊着，守瀋陽不如守鎮江、寬、靉東邊一帶。蓋瀋陽城久空，賊縱來犯，有臣在遼，自能遏其深入。惟東邊一帶兵寡防疏，賊若長驅，而金、復、海、蓋必不能支，此尤臣之所深慮者。臣謹會同總督薊遼、保定等處軍務兼理糧餉經略禦倭兵部左侍郎兼都察院右僉都御史汪可受、巡撫遼東地方贊理軍務兼管備倭都察院右僉都御史周永春、巡按山東兼監軍監察御史陳王庭據實以聞。
伏乞敕下兵部，將應添兵將即刻議覆，仍差行人一員帶金帛數萬往諭朝鮮，使知鎮江添兵助彼聲援，該國亟速整搠兵馬，如撫臣前疏，一駐滿浦，一駐昌城，以陰制奴入犯之謀，是爲兩全之策。不然鎮江不守，朝鮮决難自存，開、鐵失而北關亡，非殷鑒乎？臣等無任迫切待命之至。
緣係朝鮮人貢之道急宜添兵防守事理。未敢擅便，爲此具本，專差承差毛繼善親賫，謹題請旨。
萬曆四十七年九月二十八日奉聖旨：“兵部知道。”
部覆：“奉聖旨，鎮江等處添兵將，着經略熊廷弼酌量委撥，務使兵力强盛，足為朝鮮聲援。其兵將未到的都嚴催出關，以備調用。”
(1)
敬陳戰守大略疏戰守機宜題為敬陳戰守大略，以候聖裁事。
臣惟今日制賊之說有三：一曰恢復（2），一曰進剿，一曰固守。當開原初陷時，鐵嶺、北關尚在，汎、懿、蒲、瀋未逃，法當亟復開原，全我家當，今破者破，空者空，徒分數萬人馬守各空城，無一人民居住何益？似不如合兵并力，以剿爲先着。何也？剿固無俟於復也。故以此時漫談進剿之事，何敢草草？似又不如分布險要，以守為穩着。何也？守正所以為戰也。然而守何容易，八九月間，賊統全衆駐新寨，日壓撫順關而窺我遼瀋，我猶守在一面。今冰堅可渡，或南出夾河搶清、靉村
卷八 前經略奏疏第二 339屯，以窺海、蓋，或順鴨緑江而上奪鎮江，以窥金、復。不然，則渡江
而束，以窥朝鮮，而賊出愈寬，我守愈遠，兵分力寡，守何容易也。
頃，臣親至各邊隘口相度地形，算賊之出路即可為我之入路者有四：在東南路為靉陽，南路爲清河，西路為撫順，北路爲柴河，三岔兒間俱當設置重兵，為今日防守、他日進剿之備，而鎮江南障四衛，東顧朝鮮，亦其不可少者。此分布險要之大略也。
每路設兵三萬人、裨將十五六員、主帥一員，布為前後左右中各營，如遇賊對壘，則前鋒迎之，中軍繼之，左右横擊之，後軍殿之，使各路自為一分合奇正以為一面。如賊與一路相持，在西路，則南路、北路出奇以擊之，東南路悉力以捣之；在南路，則東南路、西路出奇以擊之，北路悉力以邀之。其在鎮江當設兵二萬人、裨將七八員、副總兵一員，半札義州，半札鎮江，夾鴨绿而守，如賊犯朝鮮，則鎮江與朝鮮合力拒堵，而四路則分道搗巢以牽之。賊若與四路相持，則鎮江、朝鮮合兵而西以搗之，使各路總為一分合奇正，以成全局。此各路聯絡之大略也。
清河、撫順、三岔兒三路山多漫坡，可騎步并進，當用西北兵，以西北大將統之。寬、靉林箐險阻，可專用步，當用川、土兵，以西南大將統之。鎮江水路之衝，當兼用南北兵，以南北將兼領之。此酌用南北兵將之大略也。
各路領兵到邊，畫地而守，無警就彼操練，小警自為堵禦，大敵互相應援。時各挑其尤精悍者爲游徼，以捉其哨夷，撲其零賊，使賊不敢輕出邊，且以妨其耕牧之時（3）。以一路率所部直入賊境，而分其三之一，設三覆以待賊，且戰且却，遇覆則又戰。然後從容進邊，而東路未已，西路復然；北路未已，南路又然，更番迭擾，以疲賊於奔命（4］，然後相機進剿。或四路并進，或三路牽制，而陰并一路。此坐困而轉蹙之大略也。
善行師者，行必結陣，止必立營，見可而進，知難而止，每行一
次，必立一營，貯放糧草，兼作退步。各路兵雖三萬，如深入百數十340
熊廷弼集
里，必須留營數所，撥兵防守，而前路迎敵兵馬必漸單薄，所定前數斷
難减少。且兵馬既随各帥往邊，遼城空虚，應再設兵二萬，平時駐札遼陽，以壯中堅，有事策應四路，以作外援。又於海州、三岔河設兵一萬，聯絡東西，以備後勁，金、復設兵一萬，防護海運，以杜南侵。此征行居守之大略也。
臣考征播之役，用兵二十餘萬，及圍楊酋於囤上，猶用十五萬衆。今賊改元僭號，已并有兩關、灰扒、魚皮、烏喇、惡古里、虧知介、何伊難一帶海東諸國兵衆，又令降將李永芳等收集三路開、鐵降兵萬人，計兵已近十萬，强播數倍。今議用兵十八萬、馬九萬匹，而見在主客殘兵、續到援兵及召募新兵雖近八萬，尚在沙汰，難作實數。
其餘惟有召募、徵調二法。遼人“以遼守遼”之説，自李如楨、李登等建議屢試不效，勢不得不取諸徵調。臣請以此責成兵部，每兵一名歲計餉銀一十八兩，兵十八萬該餉三百二十四萬兩，内每軍月給本色五斗（5），該糧一百八萬石。又每馬日給料豆三升，九萬匹該豆九十七萬二千石，草重十五斤者，日給一束，歲除四個月青草不計外，計八個月該二千一百六十萬束，小束倍之。通共歲計船費幾何，車牛人工各費幾何，此皆一毫裁削不得者。臣請以此責成户部。
往者，清、撫、開、鐵、汎、懿、蒲、瀋俱無恙，則河東以遼陽為家當，廣寧爲轉輸。今遼陽爲衝邊矣，又當以廣寧爲家當，山海關爲轉輸。凡兵馬、糧餉、戦車、火器、盔甲、弓箭、匠役、馬牛，一應軍中必不可少之物勢自不能不仰資協同幹辦。臣請以此責成督撫。
近日調取將材，各省鎮紛紛執留。及發來，兵不成兵，馬不成馬，每詰問來將，皆云院道不容挑選，甚有授意邊堡故將瘦弱搪塞者，除已到者容臣挑選發回换補外，其以後調將徵兵，臣請以此責成各省鎮。此又中外同心共濟之大略也。
臣識闇才劣，初試行間，百凡茫昧，獨日夜籌算。賊已猖獗如此，我已喪敗如此，各鎮調發度支轉輸又艱窘如此。多計兵則難于應調，少計兵又難于應賊。今度我兵五而當賊兵一，即他日人經訓練，器經整
卷八 前經略奏疏第二 341頓，猶須三而當一。史書云：“女直兵不滿萬，天下無敵。”前金主阿
骨打初起情狀，皇上所知，中外諸臣皆所共知。今已有衆近十萬，即我兵十有八萬尚費支吾，誠度海内物力，不得不緊緊打帳若此。又兵法曰：“客倍而主人半，然後敵。”若舉兵進剿，賊主我客，於法尤應倍者。
閲臣姚宗文疏，欲兵部於臣所議外量增二三萬人，以為訓練策應之用，户部照兵處餉之外多備三分之一，此尤多多益善、有備無患之長策也。伏乞聖明裁斷，亟敕該部議處，以便遵行，封疆幸甚，臣愚幸甚。
緣係敬陳戰守大略，以候聖裁事理。未敢擅便，為此具本，專差承差石景奇親賫，謹題請旨。
萬曆四十七年十一月初十日
奉聖旨：“這所奏，審度賊勢及分布戰守方略，頗合機宜。且防守既固，徐圖恢復進剿，尤是萬全之策。所用兵馬糧餉着該部多方措處，毋致缺乏。督撫職任封疆，務同心協力，以圖共濟。鎮、道、將領等官都要實心任事料理，兵食戰守之計毋得因循推避，有誤軍機。各省鎮應調兵將着作速遣發，仍挑選精銳，不許以瘦弱搪塞，熊廷弼着益用心經理，副朕倚任之意。”
【校記】
〔1〕此四字小题，據《明經世文编》加。
〔2〕《明經世文编》加旁注曰：“若今日恢復遼束，其成算目不可廢。”〔3〕《明經世文編》加旁注曰：“我不能制其不出，則乘其未出而擾之。”〔4〕《明經世文编》加旁注曰：“此吴之所以敝楚也。”
〔5〕《明經世文編》加旁注曰：“今之餉額有過此者，而當日難之，何也？”
342 熊廷弼集
歸并征虜印務疏
題為征虜關防已奉欽依，征虜印務未及歸并，謹再申前請，以便責成事。
該臣前有《議置道將以專委任》一疏，内言遼東額設主將、主兵不宜與援遼兵將相混，仍應守原派之地，禦原對之虜，援遼兵將專一分防設伏，備禦東賊。要將援遼總兵將領俱給征夷關防，其額頒征虜將軍印原為統轄全遼而設，照舊歸付原設總兵掌管。着令照舊東西策應，使主客不致混推，東西各有專責等因，题准部覆。已奉明旨，與做征夷總兵關防，容臣咨部關領，并敕書、符驗、旗牌給各援遼總兵柴國柱、賀世賢等掌管外，其征虜前將軍印向係總兵李如柏佩征東賊，近因東賊披猖，西虜要挾，一人奔走於兩河之間，猝難策應，不得已于河西添設總兵一員，另給關防，而此印遂偏屬于東鎮。
彼時事急行權，势自不得不分屬兩鎮，以致責成之意。但以全轄者止於半轄，征虜者用以征夷，人反得以脱卸，而且正兵營割去半營，左右翼裁去一翼，事亦難於兩全。况官雖分鎮，而各兵家属俱在河西，不能無牽挂。一軍分兩地，半留半往，又不能無偏怨。以此各兵紛紛逃回廣寧，不肯出，不勾攝，則前去後隨而勾攝之。
又東猜西忌，究且逃亡日盡，彼此無歸，將東鎮虚耽分兵之名，而西鎮實受割兵之損，臣尚以為未便也。又况援遼總兵分定信地，各領所部前往寬、靉、清河、撫順、三岔兒東邊一帶畫地而守，方與東賊對壘相持，而西虜萬一窥伺，我兵皆東，乘虚入犯，當此時節，欲抽兵往拒，而賊之後躡可虞，欲按兵不動，而虜又深入無已。
且東邊信地相去西邊甚遠，鞭長不及馬腹，尤斷斷乎有不能相救
者。謹按河東地方，僅寬奠、清河、撫順三處為東夷而設，其自海州起，迄遼、瀋、開、鐵等處，皆為西虜而設，此廣寧總兵二百數十年來之責任，未可以他人代也。前項印信應歸河西總兵李光榮掌管，原分兵馬之屬東鎮者，盡數交還光榮總領，聽其撥遣，分駐遼瀋大路以西常川
卷八 前經略奏硫第二343設防，均適勞逸，以備西虜。光榮仍酌量緩急，東西移駐，以備策應。
如此則兵不思逃，營不受割，尤足為該鎮保全三大營，以壯敵愾。其李懷信本為援遼調來，仍給與征夷關防，同柴國柱、賀世賢等專心一意，以防備束賊。則主帥、客帥人人承肩，東虜、西虜處處有備。責任既各分明，氣脉亦復聯絡，此臣於分鎮之後不得不酌量更端以求妥便者也。伏乞聖明裁覽，亟敕該部議覆施行。
緣系征夷關防已奉欽依，征虜印務未及歸并，謹再申前請，以便責成事理。未敢擅便，為此具本，專差承差石景奇親賫，謹題請旨。
萬曆四十七年十一月初十日奉聖旨：“該部知道。”兵部覆：“奉聖旨，是。”
三帥軍馬無食疏
題為三帥軍馬無食，俱要撤回遼城，遼城又無糧草，僅支軍中二日，情勢迫切，懇乞聖明立賜裁處，急救性命事。
頃，臣以糧草缺乏，車牛難辦，方發咨户部及督餉衙門區處間，據遼陽管糧通判左之似揭報，遼陽各倉見貯大米三千一百七十石二斗八升、粟米八十六石六斗、豆一千五百四十八石五斗二升，僅彀見軍兩日之用，見馬一日之用。隨附咨尾催促去後。適據援遼總兵官柴國柱、李懷信、賀世賢等呈稱，蒙發，職等於虎皮驛、三塊石等處適中設防，南北相顧，極為妥當。但各村屯自夏秋兵馬駐防，易買草料已是不多。至九、十兩月勒價雖高，尚有糶賣。近日糶賣已絶粒米，莖草竟尋不出。值此隆冬，軍苦饑寒，馬苦餓損，不特賊來難敵，即此數萬餓軍瘦馬性命亦為可恤。合無將大兵撤回遼陽就食，三處止各存兵一千五百名，各令一將官統領駐防舊處，如有虜警，三將提兵相機接應，職等大兵在城應援，使兵馬不得餓損等因，到臣。
該臣思得前日并瀋保遼後，因借水護防，復遣三鎮于虎皮驛等處聯344
熊廷弼集
絡駐營，當賊來路，南顧遼陽，北顧瀋陽。幸賊不即至，暫保無虞。今若以糧草缺乏之故，遽將大兵撤回，賊一聞之，必窺瀋陽，如何應援得及。或賊嫌瀋為空城，知我絶糧，徑犯遼陽，豈不自張虚怯，引賊入室？况遼城僅有軍馬兩日之糧，大軍一回，與民間争食，不有軍變，必有民變。臣為此愁死幾絕，随行牌詰問總兵柴國柱等，萬一賊犯瀋陽，止留三將能否策應，三鎮回城能否應援，瀋陽果否能保萬全無恙，將官應否止留三員，兵馬應否止各留一千五百名，三鎮應否盡回遼城，瀋已顧到于今，萬一差池，豈不前功盡廢。又行牌詰問餉司單崇、分守道閻鳴泰等，三鎮大兵既因缺食，欲要撤回，如果度量三處，各留將官一員，領兵各一千五百名，足以策應瀋陽，三鎮回城足以應援瀋陽，該司道擔承得過，可保無恙，則糧草可聽其不運，兵馬可聽其撤回。如何擔承不過，仍須會同三鎮備細商量，急運糧草往彼接濟，使兵不乏食，瀋不失防，方為得策。不然，則前日撤兵回遼已滋議論，今又以糧草難覓之故撤回就食，致瀋有他虞。不知該司道何辭，以盡己責，以謝人言等因去後。
當據總兵柴國柱等回稱，瀋陽城池低矮破損，人民逃盡，空城勢不能守，是以量留三將于遼瀋適中，以壯聲勢。衆兵回遼陽，就本月本色料草便于喂馬，且固遼陽根本，瀋陽次第漸復，以爲萬全。如瀋陽易守，職等豈惜微軀，以誤大事？難守，職等妄議保守。倘有疏虞，職等身不足惜，而遼左傾危，其如封疆大事何？今蒙本部院責令守遼顧瀋，兵將策應諸務誠為萬全。但三鎮兵馬衆多，料草糴買不出，委難存立等因，到臣。
臣見三鎮兵馬定要回城，議留三將定難策應。瀋雖空城，定須照管，亟調總兵柴國柱等單騎回城，同餉司各道當面會議。臣問三鎮云，“可因瀋陽難守遂不顧否”，而三鎮無以應。臣又問部道云，“可因糧草難辦遂弃瀋陽否”，而部道無以應。已而合禀：“遼城根本地，大軍撤回固守亦便。”臣曰：“諸公管糧草者但去搬運，管兵馬者但去設防，本部院願統一總兵官帶領中軍協守。諸將守城，且到臨時相機調度。”于
卷八 前經略奏疏第二 345是三鎮衹得照舊防守信地，各道衹得應承設法趲運。顧終以車牛尚無置
辦，米豆尚在蓋套搬運不前，而軍終忍饑，馬終受死也。夫臣方急責諸將操軍整械，而諸將皆以軍士逐日覓糧為辭。方急責諸將驗料喂馬，而諸將皆以馬匹鎮日無料為辭。即欲以失操死馬責一軍處一將，而皆得藉以爲口實。似此軍馬，教臣如何整理？遇此强賊，教臣如何對付？
夫遼兵之喪怯極矣。每聞東賊炮至，皆戰栗逃竄，恨不鑽入地坼而去。如救開原，前方撥開頭子，而後隊一呼散去，奔至三岔河乃止；如救鐵嶺，縮匿村屯，誰曾伸頭一望；如晾兵撫順，遇哨賊數百騎，而兩鎮兵馬遂各穿林奔命；如昨懿路、汎河之役，被哨賊六騎衝至懿路城
邊，引誘入伏，賊忽跳起不過三四百人，而我兵千餘見賊即跑，被賊斫
死七十餘名，若非汎河小有斬獲，而此役又有不可知者。總之，屢敗之餘，兵將魂魄已都被賊攝去，若又腹中無食充填，如何僵立得住。猶幸今冬天煖雪少，兼臣先於九月半間，惟恐軍馬寒冷，每軍賞銀五錢，與做絮襖，每馬給銀二錢，共搭棚屋，以御風雪，是腹雖忍饑，而身未甚凍，猶賴苟活性命。若往後而大雪連綿如去冬光景，必且死亡相屬，而臣且奈之何哉！
臣自到任以來，檄行各道卸海運，放空船，蓋倉廒，辦車牛，速趲運，牌催，書催，人催，面催，或巽語，或法言，或好意商量，或變色督責，甚至據臨敵缺乏者斬之律，勒令同知、通判等官供狀立案，竟不能立致糧草，以濟燃眉之急，而臣已窮矣。亦惟有仰求皇上，俯求計臣、餉臣及地方諸臣，急救此餓軍瘦馬性命，而因以救殘遼之性命耳。
緣係三帥軍馬無食，俱要撤回遼城，遼城又無糧草，僅支軍中二日，情勢迫切，懇乞聖明立賜裁處，急救性命事理。未敢擅便，為此具本，專差承差趙進功親賫，謹題請旨。
萬曆四十七年十一月十三日
奉聖旨：“據奏，各帥以軍馬無食，欲撤回遼城，倘遇賊警，何能防禦？該鎮大兵雲集，需用糧草數多，地方各官緣何不及早辦運，以致
臨時缺乏？責將誰諉？各道及同知、通判等官都着上緊用心料理，務要346
熊廷弼集
刻期運完，足彀每月支放。有仍前怠緩誤事的，經略及監軍不時參來重處。督餉李長庚着作速出關，會同督撫官置辦車牛，設法趱運，應用銀兩着户部作速處給。事係軍機，諸臣都要同心共濟，毋致失誤。該部知道。”
添設官員疏
題為時事繁苦，獨力難辦，請乞添設官員，以襄軍務事。
據分守遼海、東寧道右參議閻鳴泰呈，蒙臣批，據遼陽通判左之似呈稱，遼陽通判原為舊日軍馬錢糧而設，自奴酋犯順以來，兵馬雲集，糧餉百倍，監軍道贊畫事事增設，又添户部專司新餉。至於管糧通判，猶然一人，卑職有倉庫之責，催徵收放。又奉行本部院與按院本道批詳文案，終日拮据，目今又召商銀買，諸務萃身，運米運草，算車算牛，南接鞍山，猶屬一路，指日分布戰守，東運靉陽、寬奠，北輸虎皮、瀋陽諸路，豈職一人一手之力所能幹辦。懇乞垂念軍務重大，隻身難支，速題添設府佐二員，一司軍米，一司馬草，庶職掌既專，軍興易備等因。
蒙批，仰分守道議妥通詳，此官之必不可不添者，速之，速之。又蒙巡按山東兼監軍察院陳御史批，分守道查議通詳繳，蒙此，該本道看得，目今東征諸務不止百倍，往時承行查覆，惟府佐是藉。今部道贊畫添設不一，軍馬錢糧紛踏無已，僅僅一府官拮据其間，此力之所必不能支，而勢之所不容不添者也。請乞速為題請添設府官二員，分司糧草，庶衆擎易舉，而軍興有賴等因，到臣。
該臣會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、巡撫遼東地方贊理軍務監管備倭都察院右僉都御史周永春、巡按山東兼監軍監察御史陳王庭，看得有一官止辦一事，添一事即設一官，遼陽管糧通判左之似原有倉庫詞訟，本等職掌料理弗遑，自今以往，兵馬漸集，歲費糧豆百數十萬石、草千數萬束，豈是一
卷八 前經略奏疏第二347人所能收放？置買車萬數千輛、牛數萬隻，西挽東運，豈是一人所能幹
辦？委用添設府同知官二員，專管糧草，以佐軍興之急用。伏乞敕下該部蚤為議覆，揀選真懇老練者二員，勒限前來，分管東征軍糧料草，事平之日，照舊停止。
又查得七月間，吏部陞官邸報，將湖廣安陸縣知縣冒日乾推陞遼陽同知，順德府沙河縣知縣陳藎推陞廣寧同知，河南滎澤縣知縣張若良推陞安樂州知州，經今五月，并無一人到任。消息在腹裹，則攘臂争先；在危邊，則裹足不進，此豈人臣委身赴急、東西惟命之義？
該部速應馬上札催，勒令星夜赴任，如再違限，以規避失誤，從重論。又遼陽見缺理刑推官一員，廣寧見缺管糧通判一員，俱應速催，以應急用。至于司衛首領，有一官，即得一官之用。查都司經歷司缺都事一員，斷事司缺斷事一員，定遼前衛、瀋陽中衛、遼海衛各缺經歷一員，經年不補，憑何委用？近日遼陽城止有首領官三四員，分管火器、火藥、戰車糧草各項事務，一人兼管四五差，照管不前，諸事廢誤，不得已，將地方鄉官原任守制推官洪敷教及被察推官知縣陳光裕、王天民、劉永茂等俱給札付，委守城池，團練鄉兵，而缺乏之極，可不待其詞之畢者也。統乞敕部，一并作速催補施行。
緣係時事繁苦，獨力難辦，請乞添設官員，以襄軍務事理。未敢擅便，為此具本，專差承差趙進功親賫，謹題請旨。
萬暦四十七年十一月十三日奉聖旨：“吏部知道。”
部調紙上有兵疏
題為部調紙上有兵，出關無兵，目今奉旨撥防鎮江，聲援朝鮮，無憑防援，懇乞嚴敕部催原調兵將，并覆新添各兵，固内援外，以保危遼事。
頃閲邸報，見兵部覆遼東巡撫周永春《朝鮮貢道急宜添兵防守》一348
熊廷弼集
疏，恭奉聖旨：“鎮江等應添兵將，着經略熊廷弼酌量委撥，務使兵力强盛，足為朝鮮聲援。其兵將未到的都嚴催出關，以備調用。欽此。”
臣惟朝鮮、北關皆我藩蔽，今東西既通，北關又陷，僅一朝鮮存亡相倚，敢不悉心绸繆，强我兵力，壯彼聲援？日者，所陳戰守大略，議於鎮江添兵設將，且先於九月間，遣廢將胡國臣領召募新兵二千九百餘人往鎮江，王平領新兵一千八百餘人往靉陽，湯遇時領新兵一千一百餘人往寬奠，單盡忠領新兵二千一百餘人往清河，協同見住將官戴光裕、韓宗功等相機守援，而臣亦曾酌量委撥之早矣。
但前項新兵皆南衛銀差僉派强逼而來之民，力不能掇石，手不能挽弓，稍一勞之以力役，束之以軍法，皆十百成群公然散去。前者無兵可遣，不得已遣此，張一虚聲，以見我兵之漸東，而實不能使之强盛，足為朝鮮聲援也。乃兵部所調援兵俱是紙上虚數，十無二三到遼陽者，欲委撥而無可委撥，欲嚴催而誰與嚴催。臣請據見到各兵實數、見撥各兵地方爲皇上細陳之。
案查兵部陸續來咨，大約謂，自征剿失利，按臣報陣亡者四萬五千餘名，見存四萬二千三百六十餘名，續到川兵一萬五百三十二名，撫臣召募兵一萬四千二百五十八名。先調已發、未出關湖廣兵約一千五百名，臣部續調兵一萬七千五百名内，已出關兵七千六十名，已發未出關兵二千七百名，見催未發兵七千七百四十餘名，總計遼左見在已到兵共七萬四千二百餘名。邇者，開原破陷，必多損傷，再議調近鎮素練之兵，與選用見任及廢閑各有家丁將官，前後通計薊、宣、真、保、延、大各省鎮，及祁、魯二家調兵一十萬一千六百五十名。又議於大同、延綏各募兵五千名，宣府、山西、寧夏、固原、昌平各募兵二千名，共募兵二萬名，以足中府會議十二萬兵之數。
此係兵部六月三十日題過清數，凡六月以前已到未到數目已經部查明白。惟自七月起，至十一月止，細算各兵之到遼者，大同游擊李尚義八百二十六員名，保定千總米繼龍三百四十一員名，河間把總程遇道三百員名，山西把總劉興漢三百九十三員名，以七月内到薊鎮坐營。談
卷八 前經略奏疏第二349堯德三百七十八員名，延綏游擊李茂先二千八百員名，以八月内到宣
府。守備郝鳴時一千員名，薊鎮都司王豸一千五百九員名，真定百總明尚進二百名，天津右營千總夏邦卿四百一員名，保定忠順營千總戴其爵八百二員名，真定千總楊時英二百六十五員名，山西守備郭世藩一千三百名，甘肅凉州千總王崇信、王益七百二員名，山東游擊别鎮二千名，以九月内到大同坐營。方承勛一千員名，於十月内到宣府。守備劉進忠一千員名，青州兵一千名，以十一月内到。
以上總計一萬五千一百二十八員名，内除山東標兵二千員名，天津右營兵四百一員名，青州兵一千員名暫留廣寧外，實到遼者止得一萬一千七百二十七員名，為各鎮發來原數，而中間逃故如延綏兵二千八員名，一路逃故一百三十八名之類，則見到一萬一千七百二十七員名，未可據為實數也。
此外惟有援遼副將鮑承先領開原道募兵二千一十六員名不在咨調之内，即咨内撫臣招募一萬四千二百五十八名，兵部已作見在實數。及查撫疏，半係餉司馮汝京、巡道張銓等所招，止得張斌良領兵一千名到遼陽，餘俱存操廣寧，尚費沙汰，半係贊畫劉國縉所招，内如卞爲鵬等領兵三千三百四十一名，楊于渭領兵一千八百八十三名，共五千二百二十四名，除汰去一千九百八十一名，逃去二千三百餘名，止存九百餘名。是咨中一萬四千二百餘人，而僅僅得二千人之用也。此見到各兵之實數也。
遼陽與自在州南北連城九門二十餘里，除民兵擺守外，每垛貼步兵二名，計垛三千餘，應貼兵六千餘人，每二十五垛札兵一隊爲游兵。如一垛有急，則該隊群趨并拒，以免别垛亂動，應置兵六千餘人，兩項應用一萬二千餘人。今止有南浙殘兵，真、保殘兵，及續到兵山東水營殘兵八千餘人貼守，尚少三千餘兵無處查撥。城内每面應置馬兵二千人爲游騎，今止有臣標下内丁、標左殘兵、協營奇兵及新到大同、宣府援兵五千餘人分守，尚少三千餘人無處查撥。
城外札營惟川兵一萬一千餘人，内除九門每門撥去一百五十人防守350
熊廷弼集
外，止餘九千餘人分札兩營。玄武營五千餘人自札一營，尚餘贊畫召募新兵五千餘名，恐有奸細夾雜，既不敢使貼防於城内，又不能獨札立於城外，惟分發各邊堡設防。而此外則總兵賀世賢領馬步一萬一千餘人，柴國柱須馬步一萬一千餘人，李懷信除將原分廣寧兵馬交付李光榮掌管外，止領馬步七千餘人，各駐防虎皮驛、三塊石等處當賊來路。
頃報西虜五萬結聚養善木，昨又近至長寧堡邊外，復令李懷信移駐遼陽首山迤南，賀世賢移駐遼陽迤北，以防西虜之深入、東賊之乘虚，此見撥各兵之地方也。皇上試令兵部科道中外諸臣細算見到兵數，細想見撥地方，何處不必防守？何兵尚可騰那？應撥鎮江以為朝鮮聲援，則臣即撥去，不敢違，而如其一人一騎不能撥也，則兵部奈何誑皇上以紙上之虚數，不亟守催，而欲陷臣以他日失誤之罪哉？
頃聞毛兵二千餘人將到，及零星出關者衹彀補足城守前數，及海、蓋道屢討兵馬防守海州、東昌、三岔河一帶，今亦無兵可撥。即瀋陽今冬如幸保全，明春無有不守之理，亦不知將何兵將委撥。即今東賊四萬騎、二萬步入駐開原，打莊家，運糧窖，欲合三總兵揚兵於汎、懿之北，以示驅逐，或聲言於撫順之東，以示搗剿，而促其速歸。三總兵皆慮兵馬寡怯，不能敵，又慮西虜五萬騎之見聚養善木者，乘我兵東出，而從西入搶，我兵北行，而從中隔断，以此躊躇，皆按兵不敢動，似此光景，何論鎮江？何論朝鮮？
頃得閲臣姚宗文書，大略謂：“昨者北關出於不意，不能相救。今賊已有犯朝鮮消息，便當預辦戰將勁兵以待之。如奴果引兵渡江，則以兵萬人聲言搗殺，以兵萬餘逆之江上，約朝鮮腹背攻之，無使再得志於朝鮮。致遼勢愈孤，賊勢益熾，我兵將之心愈寒，欲守遼陽而不可得。”其意正與臣疏相合，而無如我兵之單寡，恐雖明知賊犯朝鮮，不能相救也。此臣之所以屢請閲臣早駐遼陽，欲其身履目見，而爲此半個河東不絕如綫之命親切求救於皇上者也。
伏乞嚴敕兵部，將各省鎮原調兵將作速差官馬上分催，定限歲裏俱到遼陽，但有遲違，坐以領軍官承調失期之律。兵科仍查參，該撫鎮臣
卷八 前經略奏疏第二
351 毋得抗旨誤事。兵過山海關，總督逐一選驗，人馬器械中用者出關，不
中用者阻回。另補免如前調虚糜糧餉，其前所陳《戰守大略疏》内應增兵數速覆徵調，以備明年急用。乃臣更有傷心墮泪欲請問於皇上者。
今日遼東，誰家之封疆？今日北京，誰家之宫寢？皇上之封疆、宫寢也。當事諸大臣身不在遼東，無地方之責，家眷聞賊警皆送回原籍，無宗祀之憂。事急，大家伏闕上一公疏了事，聽不聽隨得皇上。封疆失，有經略當罪，而諸臣不與；宫寢危，有皇上當禍，而諸臣不與。即被參劾至極，不過一養病回籍而去耳。以此兵部尚書黄嘉善、户部尚书李汝華，身擔兵餉重擔，皆圖全軀保妻子，莫有肯為皇上拼死力争上緊幹辦者，何况各省鎮督撫諸臣。今日之事，若非嚴旨切責，而一斷之以誤邊誤國之法，如世廟時事，則兵部、户部誰肯處兵處餉，督撫、鎮道誰肯遣將遣兵，日挨一日，不致亡遼東，危北京，而使皇上獨當大禍不已也。當此之時，即按丁汝夔、王忬、王汝孝等故事盡戮諸臣，亦何補於成敗存亡之數哉！
緣係部調紙上有兵，出關無兵，目今奉旨撥防鎮江，聲援朝鮮，無憑防援，懇乞嚴敕部催原調兵將，并覆新添各兵，固内援外，以保危遼事理。未敢擅便，爲此具本，專差承差李春榮親賫，謹題請旨。
萬曆四十七年十一月二十六日
奉聖旨：“據奏，前此議調援兵多未出關，憑何調遣防禦？該部即便馬上差官，嚴催各省鎮原調兵將刻期赴遼，以便戰守。如再遲違，領兵官依律治罪，撫鎮、道臣一并查參。本兵職司軍旅，今調兵未到，黄嘉善又要釋肩求去，還着即出供職。楊應聘着一面料理部事，以待嘉善之出，毋得推諉。今邊情緊急，内外當事諸臣都要畢力殫心措處兵餉，毋致缺乏。有怠緩誤事的同罪不宥。”
欽限考成疏
題為明旨催兵愈嚴，中外虚應如故，懇乞欽限考成，急救殘遼，并352
熊廷弼集
亟遣風力科臣駐札山海關，點驗援兵出關，以免虚塞、再誤封疆事。
前臣疏言部調紙上有兵，過關無兵，以虚數誑皇上者，實查得自三月失事以來，援兵到遼陽者止有此數，止足抵開、鐵失亡及召募新兵、逃兵之虚數。及見樞臣黄嘉善辯疏開列遼東見在、新募、出關三項，自謂十萬之數僅少二千，又是紙上之虚數，而臣第出一揭以駁之，不敢復瀆聖聽。惟是事到于今，冬寒已過，春暖已來，時候已逼，事勢已蹙，有不得不為皇上之封疆生靈求救於樞臣，而望其受臣之言，以實數相應者。
當去年八九月間，開、鐵連陷，北關既亡，遼陽已亡在旦夕。顧臣時初到，猶得用虚聲以恐之，多方以誤之，賊果疑懼，不敢出。今日久情見，凡我兵之逃亡、馬匹之倒死、糧草之缺乏、出關援兵之有無、西來市馬之瘦損、某營某處之孱弱、某城某方之低塌，一一皆被奸細報知。又賊兩入開、鐵收割，運糧誘賺，我兵竟不敢出，益窥我無能為，而恐之、誤之之法窮矣。遲則三四月，早則正二月，定到遼陽城下有一番大舉動。此非臣之臆度也。
凡拿到奸細、解到回鄉皆供，李永芳笑云：“如真、保、薊、宣及南浙殘兵不吃飯也，砍得個飽。”又云：“口外也，是死進口也。是死不如進搶，死活也罷。”近朝鲜逃回兩將，見臣亦謂：“賊言裹邊兵不敢進剿，衹得觀我外邊的變。我與其等裏邊觀變，不如明春傾巢先往，决一死戰。”而頃者，拱兔差人自憨營回報，“哈兒哈等帶領達子二萬餘騎已上了馬，要搶遼瀋，被奴酋差過人來，兩家指天説誓。如今不好行兵，待明春二三月間，一齊上馬攻搶”等情歷歷有據，而遼陽危不可言矣。
今遼陽各兵，除河西兵馬盡數發與總兵李光榮防禦西虜外，其年來召募遼兵，如鐵騎營、玄武營、强兵營、標下左翼營、右翼營及廣寧發來者數近三萬，竟不可以算兵。真、保、宣、薊及南浙兵之殘者，亦不可以算兵。川兵、毛兵僅能穿山透林，非平原衝戰之用。止有總兵柴國柱、賀世賢各領馬步一萬一千餘人，李懷信領馬步五千餘人，雖設防
卷八 前經略奏疏第二 353要害，而國柱、懷信管下皆陸續烏合之援兵，世賢管下多召回逃陣之殘
卒，俱見賊站立不住。世賢常私禀臣云：“我部下各兵説動東賊，便面黄無人色。每張開頭敵向前，而後隊退走，如中固、懿路兩番光景實是心寒。惟賴手下數百親丁勉强支抵，如何能當大敵？其他總兵并親丁亦不可得。雖在虎皮驛、三塊石地方設防，皆明知寡弱，抵賊不住，但畏軍令不敢言，不如且回遼陽，依城拒守爲穩。”
臣於諸總兵中更恃世賢，今其言若此，使臣心膽俱碎。顧又恐無故撤回，益示弱，以速賊至。且徑弃瀋、蒲而不顧，遼陽益失犄角，而無兵護耕種，百數十里田土皆抛弃糧草，益無所出，猶力持之不聽。乃各道屢以為言，即閲臣姚宗文亦勸臣聽許回城，第以一總兵時常更番往彼防守，蓋亦深知遼城見兵必不能乘城固守，三帥各兵必不能拒險當敵，而爲此根本之慮者也。
臣不得已，聽其更番回城操練如前議，而頓違其初心、初計矣。去秋并瀋歸遼，本望援兵多多過關，今春再去守瀋，故置三總兵於適中處所，爲南顧北窥之計，而今已矣。賊如其攻瀋、蒲，而我必不能救也。本望撥兵守清河、寬、靉，防賊南犯，而今已矣。賊如搶村屯，窥南衛，而我必不能救也。本望撥兵守鎮江，爲朝鮮聲援，而今又已矣。賊如攻鎮江，攻朝鮮，而我必不能救也。何也？三總兵見於虎皮驛一帶列三大營，十里相望，坐以待賊，尚懼不能抵敵，欲要回城。况遠而奔救瀋、蒲，再遠而奔救清、靉，再遠而奔救鎮江、朝鲜，此臣斷斷乎有以知其不能也。
凡此皆兵部紙上調兵之過也。樞臣不任受虚誑之名，而臣亦不任受失誤之罪，勿謂臣不先言也。爲今之計，不亟亟多兵遣援，則遼必不守；不責成各省鎮，則必不肯遣援；不先責成兵部，則該部寧誤封疆，必不肯失省鎮情面，而援兵終無到時。
臣嘗見兵部調兵，不論其鎮之兵多兵少，某家之有兵無兵，某廢將之或存或亡，一概混寫入疏。某家土兵一千，某將家丁幾百，某處調兵
幾千，某處合兵幾萬，皇上見之，豈不好看？而不知此紙上之兵也。354
熊廷弼集
今宜確查某鎮某家的確有兵若干，某將見存的確有家丁若干，某將贖罪的確能納馬若干，又能募家丁若干，然後從而調之，不得少一人一騎，以誤軍機，則省鎮不得推辭，而各將亦無所容其展脱。此其當責成者一。
每咨調各邊兵馬之文，動稱一面發遣，一面即給錢糧，補軍、補馬、補造器械，而一毫不為解補，以致哄怕各省鎮不肯調遣，此又紙上之兵也。今後調兵，當一面發銀，一面調兵，使各省鎮得隨發隨補，不致空虚各信地，以滋他虞。如兵部無此錢糧，當抵死與户部各衙門争討，以應急用。此其當責成者二。
每見各省鎮留兵留將，或報其家無兵，某將物故，兵部便置之高閣，而竟不肯執覆，以責其必發。又如調各土兵，纔被人駁，便拱手而謝曰：“聽地方官斟酌。”衹消“斟酌”二字，便將調發斷除殆盡，此又紙上之兵也。今後或有吝留不遣，及逗遛不行者，疏到即覆以如數必發爲主。此其當責成者三。
又嘗見部請欽限，曰某鎮道里若干，應限若干，曰出關某省道里若干，應限若干日出關。然此限一定，而兵部已先忘之矣。何况各省鎮何曾見處一承調不如期者，此又紙上之兵也。今後定限日期，必不可遲誤一刻一時，以長兵將玩驁難使之漸。此其當責成者四。
今土、狼、毛、浙各步兵，僅可用於寬、靉、清河山險之地，而緊對賊寨，如撫順、三岔兒一帶平坡漫嶺，非西北各邊兵必不可。若見土、毛各兵易調，則任意調之，而西北邊兵顧皆爲督撫所阻，而不敢多調，此又紙上之兵也。今除調土、狼、毛、浙兵五六萬但足山險之用外，餘當悉調西北邊兵之勁者，以便衝突。此其當責成者五。
伏乞皇上嚴諭兵部，通將前調未到者，新今增調者明白開列，務足臣議十八萬之數，而一一酌量遠近，定之以欽限。仍乞天語叮囑樞臣曰：“前者三路失師之後，假有援兵接濟出關，張揚聲势，賊必不敢出犯開、鐵，乃坐視邊臣呼號，漠然不應。既已被賊窺破，連陷重城，姑令戴罪視事。若此番調遣仍不如數，不依限，致有失陷，兩罪并發，定
卷八 前經略奏疏第二 355有祖宗朝處治本兵之法在。”此臣之所謂當考成兵部者也。兵部既查有
某鎮、某家、某將兵馬應調確數矣，又為處給錢糧，補募軍馬及各丁安家矣，如此而仍吝執不遣、逗留不前者，此各省鎮之罪也。如去秋調發薊鎮兵將，地方輒借滿旦小虜恐喝朝廷。及臣停調遣，而滿旦亦不見犯邊，地方官亦不見塘報。皇上即此一事，便可以知各鎮情狀。
又如甘、固援遼總兵以下，在遼者甚多，誰不對臣言祁、魯二家有兵可調，而該鎮却疏稱其無兵不肯發遣，如此之類，誰念神京危逼，誰念皇上顧憂，誰念宫寢、宗廟震驚不寧。并乞天語叮囑諸臣曰：“此非救遼之師，乃勤王之師也。若遼東不守，禍逼京師，他日煩費諸臣者更苦更難。倘有調發不及、派數不依欽限因而失誤者，定有祖宗朝處治督撫之法在。”此臣之所謂當考成各省鎮者也。
兵部如數以調矣，各省鎮又如數以發矣，而軍不精鋭，馬不壯大，器甲不堅利，兵部但滿調數，而可用與否不問也；各省鎮但滿發數，而可用與否不問也。此猶紙上之兵也，擔虚名而受實禍。
年來，遼東吃虧、海内吃虧，全在于此。若不於山海關上逐一點驗，出關何所稽考？何所責成？伏乞皇上特遣科臣之有風力，而實心任事，不避嫌怨者一員，駐札關上，隨到隨驗。凡不如數者參，不依期者參，兵馬孱弱、器甲朽鈍者參，仍即發回，立限换補。如有容縱出關，而臣復點驗不堪者，臣即執筆而議科臣之後，此臣之所謂當亟遣科臣到關查核者也。今時急矣，雖核徵調之實，嚴考成之法，若必待考成各省鎮，然後來援，而遼已去矣。此陳湯所謂報仇之師，非救急之師也。
頃聞薊西滿旦已經悔罪受款，自應那緩就急，依近調援。查得寧夏游擊辛志德、固原游擊吴葵、甘肅游擊張應龍、延綏游擊張某等，各領兵馬一千七八百名，見在薊鎮駐防，相應急急俱調出關救援。至于各省鎮兵之調在通州、昌平、天津者，聞已近二萬許人，臣不知是何方兵士，盡否堪職。亦當查其悍猛中用者，如越效忠、許定國、丁吕試等所領各兵之類，速速揀發過遼應用。又有原係援遼兵數，而近爲兵部曲徇天寒之請，留派内地過冬者，一并發遣，亟催出關。
356 熊廷弼集
以上各項通限二月初十以裹盡到遼陽，違者俱以承調失期從重論。蓋保得遼陽無事，薊鎮與京師自可安枕無憂。無煩過慮，無事張皇，正不必堅持神京為重之説，坐失遼陽，而先自喪其所爲重也。此又今日之第一救急着也。伏惟皇上亟賜裁斷施行。
緣係明旨催兵愈嚴，中外虚應如故，懇乞欽限考成，急救殘遼，并亟遣風力科臣駐札山海關，點驗援兵出關，以免虚塞、再誤封疆事理。未敢擅便，為此具本，專差承差趙進功親賫，謹題請旨。
萬曆四十八年正月初九日
奉聖旨：“援兵屢奉明旨，通未着實遵行。倘致失誤，該部與省鎮各官豈能辭責。今夷情益迫，救援難緩，所請兵馬着如數調發，勒限赴遼。再有遲誤，着以考成之法聽該科不時查參，問罪不貸，應遣科臣作速議覆。”
新兵全伍脱逃疏
題為新兵全伍脱逃，軍聲大損，謹具實奏聞罷斥，以正馭軍無律之罪，并乞敕中外諸臣，無靠“以遼守遼”之說，以緩徵調，而誤殘鎮事。
先是，贊畫劉國縉册報召募鐵騎營、車營各項下新兵一萬四千一百餘名，又續報卞為鵬等項下新兵三千三百餘名到臣。臣見其兵多孱弱，不慣弓矢，不慣火器，又無甲，無馬，無器械，無約束紀律，心知其不可用。即贊畫間請撥守瀋、撫以自試，而臣頗難之。會鎮江、寬奠、靉陽、清河紛紛請援，不得已，以二千九百餘名往鎮江，一千一百餘名往寬奠，一千八百餘名往靉陽，二千一百餘名往清河，各設防，以張聲勢，使賊知我兵漸東，不敢遽窺東南。
意謂地視瀋、撫差緩，各軍可安心弗動也。後據各將皆禀，此兵無用當撤回，甚有禀，再發精兵，以護此新兵者。臣謂新兵即無用，何遽至于此。昨冬十二月二十二日，忽據署防清河備禦熊錦禀稱，復州父子
卷八 前經略奏疏第二
357 兄弟往來探望，皆云先逃之兵已經投操於復州團練，待進兵再來，衆皆
欣躍，而言我們何不往家過節，開春再來等情。
臣一見而驚曰“兵走矣”，亟差官夜諭止之。二十四日，復據熊錦禀報，二十三日夜間，各兵皆執標成群南去，隨即追趕，止捉三百餘名。及查存營未動者，不滿千數。是晚，又據熊錦詳報，各軍供稱，俱是各給免票，暫借一時。今聞家中差役繁苦，哭聲震天。趕回之後，復去將完，雖存不滿五百，亦不能保其不去。二十六日，有據熊錦禀報，止存見在并贊畫續發撥軍九十四名，共二百餘名。乃昨又聞其盡逃無復存留者矣。臣不覺拊膺頓足而嘆曰：“有是哉？遼人之離心離德也有是哉？”
各援兵方日思逃走，而遼人乃首為之倡。奴賊方聞我兵逃馬損，亟欲奪取遼陽，而遼人乃更以此風聲示賊也。清河如此，他處可知。聞鎮江、寬奠、靉陽各兵亦有盡隊而逃者，而將官不敢報也。至於存留遼城者，楊于渭原領一千八百餘名，沙汰及逃回一千五百餘名，而實存者止三百餘名。卞為鵬等原領三千三百餘名，沙汰及逃回二千六百餘名，而實存者止七百餘名，前疏已言之矣。此外尚有楊武烈領一千五百餘名，曲韶領一千九百餘名，而臣不敢比驗也。恐一比驗，復逃走如卞為鵬等所領者，又有一番風聲聞於賊，不便也。
即去秋撥數千人採秋青草，逃回金、復，致少採原定草束大半；撥千人砍悶棍月餘，及歸，查每人每日僅砍棍一條；撥數百人補築墩臺，竟不知散去何所，而臣自今不欲問也，恐一問必行法，行法必逃走，又有一番風聲聞於賊，不便也。
臣馭軍頗嚴，凡各營解到援兵之逃者，或十數人，或二三人，必梟首示衆。獨新兵逃者，各將皆不報，及全哨全營逃，始報，而法不加衆矣。惟法一無所加，而幸不致爲逃兵口實，不然，此臣法嚴之過也。當三路覆没、軍民南竄之時，贊畫獨挺然號召南衞應募而北，一兩月間，赴集遼城者近二萬人。一時聲聞賊中，不敢遂窥遼陽，得壯孤城膽氣，而保其無恙者，此贊畫之功也。但各兵應募，原非感激於忠義，

358
熊廷弼集
不過各衛官照銀差僉派使來召頭，復以安家月餉誘之，而各兵亦私藉以為利。及見鋒鏑在前，死生瞬息，即不能無悔心。而初集時，又無一將官統領操練，稍示之以軍法，因循姑息，如養驕子，以至今日。而贊畫處閭里族黨之間，亦無如之何矣。如李如柏遺下内丁一千一百五十餘名，募自廣寧者也，逃回四百七十餘名，而竟不能捉一人着伍也。臣標下左右翼兩營兵三千一百餘名，募自廣寧者也，各逃回數百名，屢批分巡道拿解，而至今未有以報也。
夫此兵已屬難處，而何况新兵？巡道已不能拿報，而何况鄉官？頃，臣檄贊畫往召逃兵，正身皆匿不出。但家屬口稱願朋償安家銀兩，及欲另僉精壯補伍，而屯民皆怨詈不绝口，此贊畫之苦也。今其逃不止幾千人矣。臣為此與部道大費商處，欲下捕亡之令，强使復伍，而終屬不願。萬一臨陣脱逃，爲患更大，則其難在日後；欲嚴追餉之限，勒令還官，而追及家屬，萬一激成他變，為患更近，則其難在目前。况今轉輸召買，勞役萬端，亂離汹汹，衹欠一死，若復加此騷擾，禍真有不可知者。此又臣之苦，而地方之憂也。夫未逃而不能申嚴軍紀，以禁於前，則臣為無法；既逃而不能設法區處，以善其後，則臣為無才。既以風聲聞於賊，而敵思乘隙，則臣為致寇；又以榜樣示諸軍，而人思效尤，則臣為玩兵。有臣如此，將焉用之。此臣之所以自陳馭軍無律，而願歸罪於司敗者也。
伏乞皇上將臣罷斥，别簡賢能來治此軍。其南衛兵逃者，責成海蓋道康應乾設法調停，河西兵逃者，責成分巡道張鳳翼多方拿解，雖非兩道經手之事，而贊畫之法不能行於切近鄉里，本道之法猶能行於舊日召頭，地方公事亦有不得而辭其責者。乃臣則因是而嘆“以遼守遼”之説誤邊誤國，而人卒莫之誤也。夫其初之為此説者，遼人為自用地耳，主此說者，為用遼人地耳。乃憚於徵調者，艱於措餉者，樂其説而演之，以為遠徵不如近募也，圖存不必遠求也，貴精而不貴多也。遂因是以緩於徵調，今其説屢試不驗矣。
所云不如近募、不必遠求者，亦可以退而止矣。獨貴精之説尚有牢
卷八 前經略奏疏第二 359固不破者，臣請以象棋喻。車、馬、炮、卒，有一子之位必得一子以填
之，如貴精而已，衹須精用頂卒，而邊旁四卒可無設也。倘對壘者五卒并進，何以禦之？今遼陽、瀋陽、撫順、清河、靉陽、寬奠、鎮江各相去數百里，或百數十里，皆當賊一面來路，不置兵，無以阻其闌入，不多置兵，無以當其聚攻。如主貴精之説，勢之不能分散布置，必屯聚遼城一處，然後可，而以應瀋陽則百二十里，應撫順、清河則二百餘里，應寬奠、靉陽則三百餘里，應鎮江則四百餘里，鞭長不及馬腹。
想貴精者另有一種神奇手段，請自爲之，而臣甘處才力不及之科矣。况海州、三岔河、金、復等處尚議添設，以護海運，以防門户，臣更不知貴精者作何鋪擺。若云物力之匱難於供輸，地方之窄難於安頓，則臣既知之矣。倘非國家建都逼近，則似此一向淪於夷狄之地不可感以忠義之人，弃以予虜可也，何必救？惟其不得不救，則兵不得不多。苟爲不多，而但取支吾，苟延歲月，此第可以待尋常搶掠之虜，而决不可以待戰勝攻取、圖王定霸、不得遼東不休之虜也。與其以二三年之費延為十數年之用，而且貽時留變生之患，孰若以十數年之费并爲二三年之用，而速收一勞永逸之功？昔者，播在西南一隅，有何緊要？楊酋一戰，而縮匿囤上，有何難剿？尚費正兵二十餘萬，而取之各土司者不與焉。今是何等地方，何等賊勢，比阿骨打初起氣勢更狠，而謀事者乃作如此議論，不至誤盡國家大事，必不止，臣亦惟有付之浩嘆耳。惟皇上自為宗社計，而獨斷獨行之。臣愚幸甚，危鎮幸甚。
緣係新兵全伍脱逃，軍聲大損，謹具實奏聞，乞賜罷斥，以正馭軍無律之罪，并乞敕中外諸臣，無靠“以遼守遼”之説，以緩徵調，而誤殘鎮事理。未敢擅便，為此具本，專差承差趙進功親賫，謹題請旨。
萬曆四十八年正月初九日
奉聖旨：“召募新兵原當分防之用，乃全伍脱逃，贊畫所司何事，着會同該道設法處置嚴拿，着伍有抗匿的解送經略正法，逃回河西的都着盡數補解。熊廷弼宜安心料理兵事，以副委任。該部知道。”
覆：“奉聖旨，這所奏招集逃兵及議將領等事俱依擬。”360
熊廷弼集
恭謝天恩疏
題為恭謝天恩，運完軍器，謹具疏報聞，并乞敕發大炮，以備車戰事。
先該臣因遼自三路敗衄，軍火器仗抛弃無遺，疏討盔甲、火器、鉛鐵、硝黄等項，伏蒙皇上特發内府各樣神器及盔甲，各廠器仗差委刑部員外郎馮時行、工部主事孫際可押運到關，轉運遼陽交割都司衙門收貯。隨該臣率部道、總兵諸臣親往教場，一一演放，當即分發各營領用。以三軍赤體空拳之時，一旦得此盔甲、炮槍，以壯軍容，而助敵愾，此封疆之幸，而宗社之福也。臣敢不為殘遼數十萬生靈代叩天恩。乃中外效勞各官亦有未可泯者，如巡視廠庫工科給事中祝耀祖之總理發運，雲南道御史俞誨之協同催督，刑部員外郎馮時行之領解頭運，工部主事孫際可之領解二運，虞衡司郎中戴士杰之稽查總數，盔甲廠主事何玉成之試驗火器，驗試廳主事劉之柱之查發硝黄，節慎庫主事華顔之料理鉛鐵，無不書夜拮据、間關馳驅。曾不兩月，車載騾馱，盡抵關上。而至於料理關外發運，預雇車騾隨到隨發，輪蹄無滯，又不逾月而盡抵遼陽者，則永平道臣袁應泰一人獨任之。雖皆各官應盡職業，未足言勞，但以拯焚救溺之時，皆作踽步規行之態。既鮮同舟之視，又爲异議之腾。而耀祖等獨毅然不避嫌勞以從事，遂得急救遼陽之危、以有今日
者，諸臣之勞誠不可不一叙也。相應請敕該部紀録，以爲勤事者之勸。
該臣又見得奴賊戰法，死兵在前，鋭兵在後，死兵披重甲，騎雙馬衝前。前雖死，而後仍復前，莫敢退，退即鋭兵從後殺之。待其衝動我陣，而後鋭兵始乘其勝，——效阿骨打、兀术等行事，與西北虜精鋭居前、老弱居後者不同，此必非我之弓矢决驟所能抵敵也。
惟火器戰車一法可以禦之。頃，臣發兵將斫取木植，局造雙輪戰車，約以三四千輛為率。每車議載大炮二位，翼以步軍十人，各持火槍輪打。夾運行則衝陣，止以立營方為穩便。及查見發大炮不及十之二三，而又留為城守，不得盡發軍中充用。欲行打造，既無鐵斤，無匠
卷八 前經略奏疏第二 361役，而時又不待。雖有督臣調發關内鐵匠，而數十人尚不彀改甲釘車及
造三眼槍之用。
伏乞皇上終始念遼，亟敕該部會同巡視該科道，將各局廠戎、政府存貯大炮，不論滅虜、威虜、虎蹲、旋風、捷勝、飛電，各項查發三千位，并敕薊遼總督查發薊、保、昌三鎮四關各府一千五百位，俱各如數解運，立等安置戰車，以備衝突。極知臣疏一到，必又有以請討一空京師為言者。然除此一策，必無以抵賊之戰法，禍恐有不止於空京師而已者。臣亦無可奈何，爲此不知輕重無厭之求也。如以空匱爲慮，一面查發，一面開局補造，鐵易，匠易，炭易，與遼東绝地一一無有而叉手望天者不同。是在諸臣之一轉移間耳。
伏惟聖明立賜裁處，臣無任流涕哀懇之至。
緣係恭謝天恩，運完軍器，謹具疏報聞，并乞敕發大炮，以備車戰事理。未敢擅便，為此具本，專差承差劉應彩親賫，謹題請旨。
萬曆四十八年正月十三日
奉聖旨：“虜患方殷，京師不可無備。這所請大炮等炮，着各衙門酌量發與。該部知道。”
朝鮮飛報虜情疏
题爲朝鮮飛報緊急虜情，備陳危迫，懇乞聖明敕部確議，撥兵防援，以资犄角事。
准朝鮮國王李暉差陪臣禮曹正郎丁好恕賫到咨文一角，内稱，據走回人金三供，在虜中聞見八月間，奴酋聲言犯遼，至十九日，奴酋親領軍馬遽趨北關。北關原有二城，金台石、白羊骨分兵據守。奴酋督令伊軍蒙以牛皮，用蔽矢石，冒死鑿城。本寨終不支吾，金台石自焚，白羊骨出降。奴酋盡將老弱累萬餘口擄回本巢，揀得精壯九千餘名，分隸部下八將。各胡因説開、鐵已陷，金、白亦破，遼束一城尚何所恃云。
先是，鐵嶺之戰，有蒙古酋胡宰賽領萬餘騎來助天朝，亦皆敗衄。362
熊廷弼集
宰赛及其二子副將四名并被奴賊掳去，其副將中一名即奴酋妻兄，蓋奴酋曾取蒙女為妻。至是，奴酋因其妻兄，誘脅宰賽部落，驅趕駝馬相繼於道，本胡諸部以爲附屬。
九月二十日間，奴酋前往開、鐵、遼、瀋近地收取野穀，蓋欲引致遼兵，而遼兵竟不出應奴賊。賊乃將遼瀋境上二堡攻陷，厮殺本堡軍兵各三四百名。
十月初七日，奴酋令其女婿好好里、于斗等來問我國降將：“俺欲與朝鮮和好，朝鮮不肯聽從，終始助兵南朝，此何理耶？豈非天乎？開、鐵、北關之敗，朝鮮豈不聞知？朝鮮之城比南朝堅固如何”云云。且近日遼人之投入虜中者，繮屬不絶，皆言遼東申飭備禦諸具，馬軍在城外待變，步軍守陴云。
奴賊方與蒙古約定同時入寇，蒙犯廣寧，奴犯遼東。又因奴酋子貴永哥部下胡人聽得酋之第二子忘古太、第三子紅太是言於其父曰：“朝鮮、北關、宰賽皆助南朝，今者北關及宰賽俱已破滅，惟朝鲜尚存，不可置朝鮮於後，而先犯遼東。”且劉大海手下胡人仁必潜，説奴酋與其諸子及各將密議，乃於迤東牛毛寨、萬遮嶺兩處多遣數枝兵馬，緊緊防守，仍造作攻城長梯。各胡仍説今冬不搶遼東，先向寬奠、鎮江等因。又稱，本賊既陷開、鐵，旋吞金、白，狃于驕汰，專覬遼陽，而或慮小邦之掣其後，必欲先事蹂躪，賊之朵頤垂涎實凶且慘。
頃，據走回人報，說伊賊蓋以邊臣所答無好語為怒，要送一將搶劫小邦；或稱伊賊於滿浦西界築城留兵；或稱各胡當待冰合往搶朝鮮，以報助援天朝之讎怨；或稱各胡說道，日後我們要擊朝鮮滿浦北道列堡。得此各報，方擬咨報。及到今日，伊果顯示猖獗，將逞吞噬。牛毛兩路之造梯，部下諸胡之傳說，無非專意小邦。小邦甚敗之餘，翦焉不振，藩籬將撥，門庭莫保，讎憤至此，憯痛如割。况天朝之寬奠、鎮江等處，與小邦之昌城、義州諸堡，隔水相望，而邈處邊頭，孤危特甚，所在要害險易、守禦堅瑕，賊必詗知。賊若從靉陽境上鴉鶻關取路，繞出鳳凰城裹面，其間既無關嶺之厄，一日長驅，塵駭颷迅，横刳旁截，或
卷八 前經略奏疏第二363犯寬奠一帶，或搶小邦昌城等處，則各該地方無暇嬰壘，殆莫自保。
内如遼左八站外，而江東一城彼此隔斷，聲援阻絶，無復唇齒之勢，盡爲豺豕之場，言念及此，惟有愊塞。蓋寇至策應，則遠水無及於近火；孤軍用援，則滿瓮難沃於焦釜，此小邦之所以不遑嫠婦之恤緯，而惟以漢邊牧圉為憂者也。為此另具一奏，專差陪臣，着令馳驛賫赴聞奏外，合先咨報，煩乞備將當職咨報，亟行題奏，急調大兵來駐寬、鎮等地，仍與小邦迭成犄角，以重關防之鈴轄，以絶狡虜之窺覦。如或伊
賊徑侵小邦，便添遼鎮諸兵，趁期來援等因，到臣。
看得朝鮮自去冬以來，告急之使凡六七輩至，所以報賊情而求救援者，日緊一日，而臣以無兵調撥，第支吾應之，未敢瑣瑣代题也。頃者，又報賊屯兵於牛毛寨、萬遮嶺，造作長梯，先搶鎮江、寬奠。且云賊若從靉陽境上鴉鶻關取路，繞出鳳凰城裹面，内而遼左八站，外而江東一城，彼此隔斷，聲援阻絶。其所以為我中國慮者，甚於中國之自爲慮，而我尚可以無兵之故，支吾應之，未誤朝鮮，而先且自誤乎？往撥新兵往防清河、靉陽、寬奠、鎮江等處，縱使不逃，亦屬無用，而今且逃且盡矣，此外更無兵可撥矣。臣不憂朝鮮，而實憂賊入清、靉兩路，奔岫岩而犯南衛，繞鳳凰而攻鎮江。如所云遼左八站、江東一城隔断阻絶者，洵該國之嫠憂，而危遼之急症也。
近接邸報，見兵部議覆《朝鮮告急疏》，内稱：“昨經略熊廷弼题《戰守大略》，議於鎮江添兵設將，夾鴨緑而守。如賊犯朝鮮，則鎮江與朝鮮合力以拒，而四路分擊以牽之；賊與四路相持，則鎮江、朝鮮合兵而西以搗之。使各路總為一分合奇正，以成全局。移交經、撫、按臣，悉照前議嚴加防衛。”是部議於臣之疏略，亦見謂可行矣。然而鎮江添設之兵將何在？四路各設之重兵何在？憑何合而拒搗？憑何合而牽制？則前議亦不過紙上之空談耳，而何以副該國之請，固吾圉之謀？伏乞皇上亟敕該部酌議，如果寬奠一帶在所必防，朝鮮與國在所必援，便應實議撥兵防援，實調援兵作速來遼，聽臣調撥，無從據臣之空談權詞以覆，而使人實謂臣所條上方略，未誤朝鮮，而先且自誤也。
364 熊廷弼集
緣係朝鮮飛報緊急虜情，備陳危迫，懇乞聖明敕部確議，撥兵防援，以資犄角事理。未敢擅便，為此具本，專差承差劉應彩親賫，謹題請旨。
萬曆四十八年正月十三日
奉聖旨：“朝鮮告急，應調援兵着該部作速議覆。”
道臣告病疏
题為道臣屢次告病，勢難再留，懇祈聖明允放，并乞就近改補，以救危急封疆事。
據監軍道右參政高出、右參議邢慎言呈，為陡感危症，萬難供職，懇乞速賜罷斥，以重危疆事。本月初十日，蒙臣批，該分守遼海、東寧道右參議閻鳴泰呈前事，蒙批，該道屢以病請，本部院豈不念其苦？獨計主憂臣辱，義無去理，寇方臨門，勢亦有不得而去者，故不難苦一人，以安殘鎮。而該道之請乃愈堅，謂大義何？仰兩監軍道往諭勉留，即出視事。封疆爲重，身命爲輕，不可不熟思也。此繳。蒙此，該兩道會同遵奉詳示，親詣該道署中，備述本部院以大義，相勉留之意，言之不啻諄諄。而該道惟以病憊日劇、支撑不前爲辭，涕泗交頤，但求一去。其志既已堅决，其勢必難强留，合行據實詳覆該兩道會。
看得分守遼海道閻參議，真心勁骨，赤膽雄才，其慷慨受任於撫順既陷、人情恇擾之時，意氣發抒，非有畏難却避之心，甚明也。暨三路大衄，開、鐵繼失，遼陽孤城真同累卵之危，賴該道多方擘畫，百計拮据，保此一塊土，以待本部院之至，始獲收拾整頓，以有今日，可不謂勞且有效乎？而該道之精力既殫，形神俱瘁，遂不勝其支離委頓，屢以病告矣。計該道在事已二十閱月矣，何日不擔愁受驚？何時不勞心費力？陰陽人道之患，未免食少而事煩，歲月侵尋之長，更益憂多而志耗。即其頭鬚之早白，應知精血之全銷。該道病苦情真，斷乎其非假托者。合無俯賜代题，准其回籍養病，俟病痊之日即行起用。若奴酋戡定
卷八 前經略奏疏第二 365後，其二年之勞，自有不容泯者。該道印務，見有開原道韓僉事堪以委
署，統候裁示等因。
據此，先據閻鳴泰呈前事，“竊照人生禀賦有限能，多少精神當此勞瘁，多少力量勝此艱繁，多少膽子當此驚恐，多少心腸奈此焦愁，職在此千魔萬難中，與之撕鬧、撕捱已二十閲月於兹矣。日延一日，時苦一時，氣血消耗，心髓乾枯，身非鐵石，誰其堪此？然而勉强支持、不敢言病者，不忍以憂貽君父耳。頃，因初春乍煖，脱去皮衣，不意感觸風寒，遂致骨節酸楚，鼻息壅塞，頭目昏眩，心氣怔忡，困憊床褥，已無人世之想矣。泣思臣子，業以身許國，何惜一死？向來已從萬死中走過，何愛一生？顧當此國讎未滅、戎馬倥偬之時，以一病夫坐妨賢路，非徒無益，而又害之，即死且不瞑目。况今兩監軍道、一開原道，英賢濟濟，佐理有餘，病體奄奄，在斯合濟，伏祈本部院憐職困苦之已極，諒職危病之非假，作速具题，亟賜罷斥。將分守道印務於三道中委一署理，庶危疆不致有誤，東事結局可期”等情到臣。
該臣批兩監軍道高出、邢慎言慰留去後。今據回覆前來，案照四十七年九月初五日，據閻鳴泰呈，為積罪被彈，束身聽勘，懇祈委官署印，以無誤危疆事。臣以地方無人，但差官諭令視事，前呈存案未批。十月初五日呈，為彈章屢挂，眉目難施，懇祈亟賜罷斥，委官代署，以保危疆事。
臣批云：“該道管事於喪敗之餘，從千凶萬危中，守此一塊土，以至今日，而勤已至矣，苦已極矣。雖執法任怨，而不執法則民玩，而事不得通。衹如编派城守，而益信該道之執之是也。苟此心之可信，其何恤乎人言？本部院於役方新，正切倚毗，共圖雪耻除凶，不以賊貽君父，而奈何忍言去哉？仰安意供職，勿復介介，再有所陳。此繳。”
十一月初一日，又呈為積勞成病，努力難支，懇祈亟賜罷斥，以重危疆事。臣又批云：“據詳，情詞酸苦，本部院同籍同舟，閲此豈不惻惻？但軍中告病之例甚嚴，即舊巡道之去，至今議論紛紛未已。既不得去，而
復以杜門誤地方正事，何益？偶爾冒風將護一二日可即出也。此繳。”366
熊廷弼集
蓋至今次而告病者四矣，當軍興戒嚴之際，豈人臣請急之時？况遼瀋汹汹，軍逃民散，而官復人人圖去，使賊窥我上下官民皆無固志，尤屬不便。以此屢屢大義勉留之，而無奈鳴泰之勢不能留，何也？蓋其心膽當屢恤之後，以不免於驚危，而神情從屢摘之餘，又日見其灰頓。即鳴泰今詳，自言有“多少精神”“多少力量”“多少膽子”“多少心腸”，并“撕鬧、撕捱”等語，而急不擇音之情亦居然可見矣。
夫人情有所不願，雖聖人不欲强，而封疆難於再誤，豈病臣所復堪？是其勉慰乎？鳴泰也，不過曲爲地方而留，而苟無益於地方也，又當早允鳴泰之去。此非爲鳴泰計，所以爲封疆計也。至於奉旨查勘，年來失事公案，則挫師三路，舊經臣固然獨當其辜，而共事一城，在鳴泰亦應少分其過。但清河之陷，初任似難深求，開、鐵之陷，信守與之無預。而當遼瀋闔城號哭、紛紛逃竄之時，猶能與舊經臣收拾敗殘，倉卒修守，得保遼陽一孤城，以交付於臣者，其勞亦未可盡没也。
謹會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、專督遼餉户部右侍郎兼都察院右僉都御史李長庚、巡撫遼東地方贊理軍務兼管備倭都察院右僉都御史周永春、閲視邊務吏科右給事中姚宗文、巡按山東兼監軍監察御史陳王庭具疏代題。
伏乞敕下吏部覆議，允放回籍調理，痊日起用。至於遼陽東西交衝，華夷雜處，舊稱難治。况今失去半個地方，而益之以軍馬之擾害，召買之騷煩，車牛之疲苦，軍民之逃竄，又益之以逆賊之逼壓門庭，西虜之肆挾邊鄙，非有牧民馭衆之才，不足以撫亂離；非有駕輕就熟之素，不足以處倉促。金、復添設參政薛國用，曾任開原，為軍民所信懷、夷虜所畏服者，實其人似應就近改補分守道，而遺下金、復之缺，應以見推南户部主事、原任兵科給事中胡嘉棟陞補之。嘉棟自司理以迄省垣，所至鋤奸蕩穢，扶正仰邪，品望風裁，一時赫奕，而及其忤時而去，尤爲憂世道者所扼腕。
當此中外泄泄、推艱避難之時，而覓一人焉，真心狠力，不避怨勞，不辭夷險，真能為皇上幹辦封疆事者，如嘉楝，何可多得。臣初過
卷八 前經略奏硫第二 367廣寧時，問人才能應手幹事者於撫臣，撫臣舉二人以對，一為行人劉時
俊，一即嘉楝也。臣曰：“時俊已推京堂，獨嘉棟可耳。”撫臣曰：“恐嘉棟不肯爲我輩同咨屈。”臣曰：“弼曾以文字師事嘉棟，猶當為國家暫屈之，何况同咨？”乃頃復接餉臣李長庚書，言督臣欲改嘉棟於北部，以催淮船，而臣不許。是則欲用嘉棟者，乃地方共事者不謀而合之公諭也。伏惟聖明立賜裁斷，以慰臣等之急望，幸甚。
緣係道臣屢次告病，势難再留，懇祈聖明允放，并乞就近改補，以救危急封疆事理。未敢擅便，為此具本，專差承差朱朝佐親賫，謹題請旨。
萬曆四十八年正月十九日奉聖旨：“吏部知道。”
部覆：“奉聖旨，是，以後再有托病規避的，另行重究。”
錢糧缺乏至極疏
題為錢糧缺乏至極，軍馬饑餓至極，懇乞聖明亟賜裁處，以弭眼前急禍事。
據遼東督理新餉户部山西清吏司署郎中事主事單崇呈，為軍餉萬分緊急，懇乞移咨，速發多發，以濟軍需事。案查萬曆四十七年十一月初四日，本職差答應官王廷杰、舍人徐惟相領餉十萬兩。本月二十日，差官周一德、武長春、舍人孫友成領餉十萬兩。十二月初四日，又差官韓元吉、舍人陳萬策領餉十萬兩。四十八年正月初三日，又差官于應芳并承差舍夜四名領餉十五萬兩，共四十五萬兩，各賫文赴户部大堂領討去後，迄今遠者三個月，近者兩個月，俱未發來。詳催，書催，并無音耗。庫貯餉銀，僅僅二萬餘兩，止足正月未領糧料支用。其二月錢糧，何以支持。萬一呼庚，即罪職何益。懇乞本部院移咨一催，速發多發，以濟急用。但得一言，勝職千萬言也等因。
據此，該臣查得錢糧蒭糗缺乏，至今日而極矣。正月初旬，臣親368
熊廷弼集
遍詣各倉查問糧草，共止薥秫黄豆數千石，尚不彀補支去年十二月未領之數。及查蓋套海運糧石搬運已盡，各道召買米豆亦交納支放將盡，雖山海關、三犋牛、金、復等處貯有米豆，尚遠在八九百里、六七百里之外，即神輸鬼運，眼前如何得到？
况金州、三犋牛一帶，山路崎嶇，非俟海水融液，雇舟撥運，斷不能來。正、二兩月，本色糧豆已屬絶望，猶冀折色銀兩足以接濟，何意庫貯餉銀僅僅二萬餘兩，止足正月未領糧料支用。二月錢糧分支無有，乃餉司屢屢差官赴部領運，而户部全然不發，豈以軍到今日尚不餓不逃，馬到今日尚不瘦不死，而遼禍到今日尚不大不急耶？
今遼陽小米、黄豆斗值二錢七分矣，草一束值二分五釐，薥柴一束值一分五釐矣，每軍一日，連人帶馬，須得一錢三四分，方能過活，而所領月餉及馬乾止於八分，軍兵如何盤纏得過，如何不賣襖褲什物？如何不奪民間糧窖？如何不奪馬料養自己性命？而馬匹如何不瘦不死？今軍以饑餓逃故者已不可言，而馬死尤甚，姑不具論。
衹如總兵賀世賢所管游擊盧養材下原馬一千二百餘匹，死過八百餘
匹，而存止四百餘匹；魏國忠下原馬一千五百餘匹，死過八百餘匹，而
存止七百餘匹；吴天寵下原馬一千八百餘匹，死過九百餘匹，而存止九百餘匹；王承祚、李尚義下原馬各一千數百匹，而各死四五百匹，恐見此而無不肉麻者。凡搭棚、合槽、驗料等法無一不詳悉，中軍、千把總以及本軍無日不捆責，總兵將官無人不叮嚀告戒，然皆以無處尋覓糧草，實情實語，愁蹙相對，而臣亦口塞無以應。事到今日，豈但遼鎮生民厄數，各省鎮官軍厄數，抑亦邊腹馬匹之厄數矣。
即如前日三鎮，連營虎皮驛一帶，當賊來路。顧遼應瀋，為計頗便，竟因糧草缺乏，恐有乘衆心之欲歸而倡構訛言者，不得不從衆議抽回，更番散居近城村屯就食。雖鎮將約束極嚴，而强奪民糧民草，且紛紛見告矣。遼陽所屬民間糧草已被軍馬吃盡，耕種已是無力，田土已是抛荒，臣為軍愁，又爲民愁，既為今日糧草愁，又為他日糧草愁，而竟未如之何也。
卷八 前經略奏疏第二 369近因趲運日逼，各部道轉逼同知通判各官，日夜暴露道途，身自跟
運。昨通判左之似為少車牛，忙急無措，具禀單郎中，有“甘學顧道自盡”之語。户部試思今日軍馬官民是何情狀，而猶漠然不一動念。老成執持，洵確乎其不拔矣。然得無謀國太忠，籌邊太精，銷兵太速，釀禍太劇耶？
臣為催兵馬過急得罪兵部，致啓介介争禮之辯，今又何敢開釁户部，以重大臣厭煩之嫌？爲催糧草過急，取怨屬官，至流一二過嚴之謗，今又何敢瀆催督餉各衙門，以傷地方同事之雅？軍餓而逃，有軍受之；馬餓而死，有馬受之；民被搶奪，有民受之；官求自盡，有官受之；因而誤及封疆，有遼受之；陷及性命，有臣受之；危及宗社，有皇上受之。除拼臣一身而外，何必更向當事諸臣大聲疾呼，以來過激過嚴之議？而猶不敢不以糧草缺乏、軍馬餓死情狀略略控訴於皇上者，誠欲使當事諸臣知遼禍衹在眼前，只在軍民，不在奴賊。雖陷臣拼身，猶得瞑目，而不至汶汶以没也。
據餉司呈請，移咨户部催發錢糧，臣自知咨文不能感動，不得不瑣瀆天聰若此。頃，輔臣周永春有《臣心欲盡臣義當裁》一疏，謂户部不許留餉廣寧給軍買馬，無憑支發，至欲請裁巡撫，以求移鎮；餉臣李長庚有《淮船顧造愆期微臣催請力竭》一疏，謂漕臣不肯顧造淮船，道府推諉必誤運事，至欲速賜罪斥，以謝封疆，而二臣之情亦急甚矣。臣仗輔臣爲家當，餉臣為轉輪，二臣之急總為臣急。自入遼以來，撫臣見兵部所兑營驛馬匹，及買自宣大市口者，皆羸弱不堪，特爲臣召商另買，皆極膘壯，可備衝突。
又將前項羸弱馬匹留喂廣寧，親驗草料，直待有膘，方解臣驗。凡援兵過廣寧，例給犒賞行糧，以為路費，而山西援遼總兵楊宗業，人馬一無銀給，遂有縊且逃者。臣聞之，急差官賫餉銀一千兩，遇路接濟始到遼陽，以至募軍製器，一應軍需等項，皆其費之必不可緩、必不可少者，何可掣肘，以誤臣事？
至於顧造淮船一節，尤海運吃緊之務，漕臣不早擔承，道府各相推370
熊廷弼集
托，擬令得一任事如永平道袁應泰、登萊道陶朗先委曲幹辦，何至今日尚無成議？而所派牛騾車輛在在告免，一似督餉督撫諸臣，為不肯體恤腹裏地方然者。不知遼中前項情狀，腹裏諸臣亦肯垂慈哀憫否？兩臣着急，尚求裁求斥，如臣時地，敢言裁言斥？惟有以死生求救於皇上而已矣，而他何望哉！
緣係錢糧缺乏至極，軍馬饑餓至極，懇乞聖明亟賜裁處，以弭眼前急禍事理。未敢擅便，爲此具本，專差承差董文明親賫，謹題請旨。
萬曆四十八年二月初四日
奉聖旨：“據奏，錢糧缺乏，軍馬饑餓至極，遼事十分可慮。近處米着地方官設法星夜趱運，應發餉銀着作速給發，顧造淮船着漕運及道府等官上緊料理，毋誤運事。該部知道。”
嚴急招尤疏
題爲遼以寬縱致敗，臣因嚴急招尤，伏候聖明處分，以重封疆事。頃臣以“部調紙上有兵，出關無兵”責成兵部部臣黄嘉善，揭辯謂臣介介於部中争禮之故，而拾疏語以相加，此淺之乎視臣者？可置勿論。但謂免進數言，欲臣收拾人心，聯屬將士，臣乃因是以娓娓相譏，而自認為知罪，是謂以“收拾人心，聯屬將士”兩語獲罪於臣也。是必勸臣以勿收拾，勿聯屬，而後可勿罪也。臣即粗戾，何遽不曉人意一至此？
頃閲報，見科臣官應震疏言，部臣明是謂臣欠此收拾云云八字，一味嚴核，足以招怨致亂，將來遼亡，非兵力不足之故。嘉善得推諉卸過，是非洞中其微，部臣當自知之，而惟是臣於今日行事實過嚴，實有不能自諱者。蓋遼東向來文驕恣而武貪懦，下懶傲而上縱徇，全被一寬字所壞，一事不作，而冀人悦己安静；一法不行，而冀人感己仁慈；一人不處，而冀人誦己寬大，本市德避怨，而藉口收拾，皆庇貪容懦而托辭聯屬，大家相濡相沫，衹圖做人情了套數，誰肯認真上緊為地方幹事？而苟有一認真上緊者出，又從而忌之詆之，弄肘足以挑之，布蜚語以敗之，
卷八 前經略奏疏第二 371以致今日，事事壞，處處壞，將一完全遼東失陷半個，而今尚可不認真、
不上緊，日混日籠，再將此半個失陷，以爲皇上宗社憂乎？緊自缺兵將，催兵部徵調，而漫不着意；緊自乏糧餉，催户部處辦，而漫不着意；緊
自兵弱馬羸，催各省鎮揀發精壯，而漫不着意，猶謂地遠情疏，不管人家死活，乃地方官，火已燎眉，刀已在頸，宜何如其汲汲者。
賊方收糧運窖，而我却悠悠於轉輸；賊方開局治械，而我却悠悠於打造；賊方挖壕樹栅，而我却悠悠於守具；人方秣馬礪刀，而我却悠悠於喂養操練，事事讓賊，人人怕賊，却日日兀坐以待賊。每一事，公移私札千言萬語，且恁秋風過耳，而臣催安得不急，詞語安得不厲。此其嚴嚴在急公，有募兵倚部道之庇而違將官約束者，有採草砍木而抗令擅回者，有拐馬成群脱逃者，有棍弁天罡濁亂營伍者，有衙蠹索錢沉壓合營馬匹至兩月不與草料者，以至剥兵倒馬、玩法誤事之類臣，知之安得不問，處之安得不重，此其嚴嚴在執法，即地方官弗諒。
臣為急公而瞋其太逼弗諒，臣爲執法而怨其無情，因而觖望，動成牴牾者，而臣不顧也；即因而另立議論，如斬將而謂某可惜，誅逃而謂兵非逃，引水而謂渰遼城，堆冰而謂軍渰死之類，以沮惑衆心，而臣不顧也；即因而對面弗言，而私禀各院地方弗言，而布散長安，以必伸己，彰臣謬，而臣亦弗顧也。何也？恃有皇上獨知於其上，閣部諸臣協助於其下也。乃部臣亦爲此説以佐之，而臣復何恃哉！
自去冬以來，相知書札無不以開霽威嚴、虚納道將爲言，臣駭，詢其故，始知有謂臣與各道講禮叱使檐下站立者；謂臣性氣不好不容人説話者，而不如其為以告者過也。按部院儀注，部臣補服見於檐上，道、鎮素服見於檐下，一路皆然。獨分守道檐上相見。臣恐禮自臣壞，待茶時，從容語之，見其辭色俱厲，遂止。及該道行後，各道鎮不安，仍請改正如儀注。其情節原是如此，而傳間如彼，何怪部臣引部中争禮之説互相印證，若謂臣性氣不容人說，不審是與臣細心商量戰何以勝、守何以固，兵馬何以練、器械何以修、糧草何以運，車牛何以辦，而臣拒不容，抑亦一事不做，但以强詞支抵，而不容其說也。
372 熊廷弼集
今臣於部道、鎮將固歡然相得也。操急，縱捨顛倒互用，而實非專主於嚴也。今坐定一嚴字，以生見在者之心，而且使四方調補者皆疑畏不敢進，臣即欲盡變其急公執法之念，以收拾而聯屬之，亦何可得？去秋遼陽朝不保夕，臣為皇上竭力死守，今已半年無事。臣雖不敢言勞，然亦未嘗有罪。今臣急公，而人以私抗；臣執法，而人以情撓；臣言虜難支，而人云無妨；臣言兵要多，而人云將彀；臣言兵將尚難用，而人云兵好將好，總謂臣不能寬容而善用之，使惡嚴樂寬者皆喜其説，而叢怨於臣之一身。不但他日賊來，臣之法令决不能行於諸將，而中間借事摇動，暗相鼓煽，且更有不忍言者。臣本不敢言斥，而人情事勢相迫而來，不得不趁今日一控訴于皇上，以求罷斥，别選賢能早來收拾聯屬，毋徒以臣實部臣之言，而重殘遼之後禍。
臣素善飯，自去秋帶病出關，猶日食數碗，馬上挽强左右顧射。今纔數月耳，食已減半，手至不能舉弓，心神怔忡，眼目昏眩，鬚眉頓白，肌肉全消，誠不料一强壯之身一旦銷减至於此。醫官董一中謂臣過憂、過勞、過惱、過鬱，臣性命不足惜，實恐誤皇上封疆事。初五日，部道鎮皆勸臣善攝，臣撫膺自傷，不覺對之泣數行下。嗟乎！此病此苦，誰有憐臣諒臣者，惟天地祖宗與皇上實鑒此心耳。臣無任哭懇天恩、急迫待命之至。
緣係遼以寬縱致敗，臣因嚴急招尤，伏候聖明處分，以重封疆事理。未敢擅便，為此具本，專差承差李春榮親賫，謹題請旨。
萬暦四十八年二月初八日
奉聖旨：“遼事敗壞，皆地方官玩惕所致。熊廷弼一意振刷，恢復封疆，朕深切倚賴。今邊情甚急，豈經略釋肩之時，自弃前功。着益殫忠任事，與諸臣協心共濟，毋為人言所阻。該部知道。”
急缺兵備官員疏 題爲急缺兵備官員事。
卷八前經略奏琉第二373據分巡遼海、東寧道兼理廣寧等處兵備副使張鳳翼呈稱，本年二
月初八日辰時，接得家報，内云母温氏於正月十八日在籍病故，例應丁憂。除印信暫送馬政孫同知看守外，相應請官帶署等因，具呈到臣。
臣會同總督薊遼保定等處軍務兼理糧餉經略禦倭兵部右侍郎兼督察院右僉都御史文球、專督遼餉户部右侍郎兼督察院右僉都御史李長庚、巡撫遼東地方贊理軍務兼管備倭督察院右僉都御史周永春、閲視邊務吏科右給事中姚宗文、巡按山東兼監軍監察御史陳王庭，議照廣寧乃遼鎮根本重地，西虜環伺邊外，在在思逞，平時乍臣乍叛，已難羈縻；此日東結西連，更難防禦。兼之援軍經過需索，行糧那借已屬露肘，將來必致脱中。瘦馬之在倉者，時時驗料喂養；羸牛之在途者，處處留心接運，一切造器造車、運糧運草、買馬驗軍、緝奸捕逃，何事不赖道臣爲之综理？
前道臣張銓以病去任，而新道臣張鳳翼以去年九月内到任，該道才品兩超，識力獨擅。五月以來，晝夜無一刻不焦勞，精神無一處不周到，真濟變之長才也。臣等倚之，何啻若左右手？今忽報丁艱，例應回籍守制，該道員缺時刻不可無人。伏乞敕下吏部，速擇有才望者推補，勒限前來任事。庶重地綜理有人，而軍興有攸賴矣。
緣係急缺兵備官員事理。未敢擅便，為此具本，專差承差郝思忠親賫，謹題請旨。
萬暦四十八年二月初九日奉聖旨：“吏部知道。”
議留賢能餉司疏 題為議留賢能餉司，以重新儲事。
自遼陽餉司之為東事設也，每歲金錢數百萬皆其所出納，糧料數百萬皆其所收支，軍馬十數萬皆其所查核。其繁苦視各邊管餉者已數倍
之，而又事出初創，人多妄求，名色紛淆，頭緒混亂。忽新忽舊，而改
374
熊廷弼集
食不常；時東時西，而挂號重出。安家已領于原籍，而此又希圖；坐家偶及於一鎮，而衆遂比例。諸如此類不一而足。
蓋新餉難，而治新餉於今日抑又難矣。非精神强敏，不足以當繁劇；非識見沉定，不足以斷紛雜；非執持堅毅，不足以杜覬覦；非心思縝密，不足以入細微。而以臣觀於管餉郎中單崇者，皆足以兼之。臣每嘆海内困窮，物力空窘，居恒語道將曰：“此新餉者，在内則百姓骨髓，在遼則臣之骨髓也。柴立一軀能堪數折，幸相愛惜。”然不甚以為意，每兵將妄有請乞，輒持軍中宜廣大、不宜纖嗇之説，亟議予，而臣每病之。獨崇據理會覆，確確不能專。衹此一節，歲所省何啻數萬計？而至其操勵之清潔，則天平欺天者投豺畀虎，法馬違法者斷子絶孫，崇固已有盟言在矣。
自數月以來，本色已空，折色又盡，差官四五輩守候兩三月，屢請，户部不肯發，而崇之催促乃愈急。或以爲崇危，崇曰：“眼見軍餓思嘩，馬死殆半，汹汹變在旦夕，而猶避激聒之罪，不為饑軍請命，以弭此旦夕之禍，是負國以負部堂也。即部堂亦安用此負國之屬吏爲？”而臣以此益嘆之重之。今崇差滿一年矣，以親老，力求代去。臣既屢屢懇留，又兩次遺書計臣李汝華，勿允其代，謂借寇可必得，而不謂竟以傳國題代也。當此上下中外不肯同心應手之時，又一道病去、兩道丁憂之日，復奪崇以去，而與一新相知者共事，臣滋戚矣。
伏乞皇上敕部議覆，仍留單崇管遼東新餉，以三年爲期，如各邊管餉例，使官軍實收其惠，度支實收其效，而臣亦藉手以獲同心共事之益，豈曰小補之哉！
緣係議留賢能餉司，以重新儲事理。未敢擅便，爲此具本，專差承差潘騰龍親賫，謹題請旨。
萬暦四十八年二月二十七日
奉聖旨：“該部知道。”熊廷弼集卷九
前經略奏疏第三
急缺兵備官員疏 題爲急缺兵備官員事。
據整飭開原兵備僉事韓原善呈稱，本年二月二十一日，據家人韓守賫執家報，内稱嫡母宋氏於本月初八日在籍病故，已經禀報盧龍縣申報彼處各院道外，本道例應回籍守制，所有原攝分守道印務，相應請官代署等因，具呈到臣。
臣會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、專督遼餉户部右侍郎兼都察院右僉都御史李長庚、巡撫遼東地方贊理軍務兼管備倭都察院右僉都御史周永春、閲視邊務吏科右給事中姚宗文、巡按山東兼監軍監察御史陳王庭，議照開原失陷之後，道屬城堡盡淪夷窟，時以兵力單微，不敢遽言恢復。然而招集殘卒，鳩聚逃民，暫駐瀋陽，漸圖北規，則道臣是賴。矧煖、卜等酋向在慶雲堡領賞，以該堡殘破，改移長勇堡通使，夷使往來講議方有頭緒，携奴之交正在於此，該道尤一刻不可無人也。
僉事韓原善兼理兩道印務，晝夜拮据，心力并瘁。臣等方有戍瀋之議，而該道丁艱之報至矣。當奴酋蓄鋭欲逞之時，援兵觀望不前之日，士卒枵腹，而問誰為轉輸；牛隻麏至，而問誰爲接受。自張鳳翼憂去，未及旬日，而韓原善繼之。一時三道并缺，似天有意於弃遼，而故奪與
376
熊廷弼集
臣等分理之人也。伏乞皇上敕下吏部，速擇有才望者推補前缺，俾立刻受事。至於近题改補遼陽道薛國用，渺無任事之期，再乞敕下該部，作速催促前來到任。庶軍興有賴，而封疆可以漸復矣。臣等無任迫切仰祈之至。
緣係急缺兵備官員事理。未敢擅便，為此具本，專差承差毛繼善親賫，謹題請旨。
萬暦四十八年三月初二日奉聖旨：“吏部知道。”
改贊畫爲監軍疏
題為改贊畫為監軍，以便行事，并速下遼陽、金復兩道，星催赴任，以應急缺之用事。
昨軍前贊畫主事劉國縉送到《臣兵多逃臣罪難逭》揭帖，内陳陸罪，自求罷斥。一、不該多招遼人為兵。二、將官楊于渭、熊錦貪殘失撫。三、差役繁苦。四、原任分守道委官石維嚴沙汰致逃。五、累臣引咎求斥。六、致臣與樞臣抐鑿。此皆於國縉無罪也。楊于渭九月管兵，十月兵逃。熊錦二月初三日管兵，本月二十二日執逃。貪殘撫恤，能幾何時。當八月半，撥採秋青草，斫悶棍，補築墩臺時，兵已紛紛逃回南衛，亦不於各弁管領沙汰之日始也。如國縉自謂無敕無印、不真不假之官，而處州里鄉黨之間，勢有所難行，法有所難施，始誘於利而乘興以來，繼惕於危而任意以去，此兵逃之情，而國縉固有大不得已、極不自由者存乎其間也。此臣前疏以為贊畫之苦也。
今國縉回衛候旨矣，科臣官應震有撤回兵部之疏矣，閲臣姚宗文移臣書，言國縉本鄉紳，委不便授事，當議令還部，而撫臣周永春亦移臣書有回部之說矣。但國縉在臺時，以正氣讜言忤時被斥，既特借封疆起廢，而止於還部，臣猶謂為屈也。早已移書銓部商量優轉，或回部，或優轉，聽該部酌行外，惟是軍前贊畫執兵部體臨諸將，自副總兵以下皆
卷九 前經略奏疏第三 377欲行庭跪禮。諸將多不肯爲之下，往往彼此不欲見，即見，無一交歡
語。文武不協，軍中大忌，而監軍道與諸將為僚儕，情禮浹洽，好作商量。科臣疏欲將贊畫原缺改為監軍道，另推道臣填補，極爲有見。乞敕吏部作速摘覆，改費畫為監軍道，精簡賢能道臣一員來充此任。此於軍務極緊要、極便宜，而不得不更端者也。
至於遼東今日缺官之甚，分守道閻鳴泰以病去，分巡道張鳳翼以憂去，今開原道韓原善又以憂報行矣，僅逾月而連去三道，厄數如此，實可寒心。今止存監軍道兩人耳，一帶署開原道，一帶署分守道，當此賊信正緊時候，料理行間事務尚日不暇給，那能再兼兩道煩難疲憊之事，而改補分守道薛國用，起陞金復道胡嘉楝，命尚未下，伏乞皇上亟發吏部推補原疏，着令該部馬上差人星夜催來赴任，不得延緩失誤軍事。其薛國用已係遼官，一面馬上先催來遼，且到金、復任管遼陽道印務，不得藉口新改，而濡遲道路也。臣日夜望兩道之來為皇上救封疆，為遼人與臣等救性命，非同他事。伏惟皇上立賜施行。
緣係改贊畫為監軍，以便行事，并速下遼陽、金復兩道，星催赴任，以應急缺之用事理。未敢擅便，爲此具本，謹題請旨。
萬曆四十八年三月初三日
糧草罄盡疏
題爲糧草罄盡至極，軍馬餓損可憐，防守兩難，旦夕坐斃，泣懇嚴敕催發接濟，以救急命事。
據遼東督理新餉户部山西清吏司署郎中事主事單崇詳稱，據管糧通判左之似詳云：“遼陽五倉不滿萬斛，僅足補放二月，焉能接濟？”三月，職往觀之，果空空如也。因念十萬軍馬不可一日無食，即百萬金錢不能化作一飯。初止憂車牛不足，今并愁糧草不來。眼觀此饑軍瘦馬氣息奄奄，職恨不以身代也。合無呈乞本部院，速為酌處，為士馬請命等因。
378 熊廷弼集
又據遼東監軍道山西布政使司右參政兼按察司僉事高出、右參議兼按察司僉事邢慎言詳稱，准督理新餉户部郎中單崇手本稱，據遼陽管糧通判左之似呈，依查得左等各倉通共見在米豆薥糧不及萬斛，尚不足補給諸營兵馬二月應支之數，三月絶無本色可支緣由到道。
該兩道會，看得目今三、四月間，各營兵馬正擐甲待戰之時，宜使飽騰。又青黄不接之候，最艱芻糗，而倉庾一空，瓶罍俱盡，至無颗粒可支一至於此。且瀋陽宜守，屢奉憲檄查議矣。而軍兵無食，又安能發三數萬人於一百二十里之外，使之饑餒，荷戈疾呼庚癸？而不特此也，賀總兵見駐虎皮驛等處，王豸領兵二千駐武靖營，而糧草不繼，村屯一帶地皮俱竭，尚欠二月分糧數千石、草數十萬束。今即欲如去冬，令三大帥犄角分防，為南顧遼北顧瀋之計，而勢不能也。又不特此也，柴、李二總兵見駐近城操練，而糧草無支，軍餓馬死，即賊突然犯瀋，或邀賀總兵於虎皮驛，欲遣兩帥驅枵腹之衆疾趨赴援，而勢又不能也。又不特此也，川、土兵及守城各兵三萬餘人團聚一城，雖領折銀，而饑不可食，糧無處買。即欲驅此尫羸，乘障堅壁，而勢亦不能也。時勢至此，真窘不可為，而惶惶乎無計可施矣。合請本部院裁奪，亟催海運之糧前来接濟，以救然眉等因，到臣。
臣不覺仰天而嘆，今日之糧草如何處置？今日之軍馬如何養活？今日之防守如何支持？今日之遼東如何存救？憂愁恐懼，而恨不欲死也。向雖車牛夫役難辦，而召買海運之米豆猶未盡也；近雖召買海運報盡，而屯車入城之糶糴猶有買處，設防村屯之糧窖猶有開處也。今屯車之入城者又絶迹矣，村民之窖盡者又皆逃去，而軍馬亦無寄寓處矣。去年總兵柴國柱、李懷信、賀世賢設防虎皮驛等處，因無糧草撤回，國柱、懷信近城就食，今近城村屯亦復括盡，而世賢一枝孤兵沿門乞食於古城、奉集一帶，無聊賴矣。即守城以及川、土各兵，且坐困遼陽，嗷嗷如一籠饑烏，而不得啄殘粒以自飽矣。
頃報東西合謀，炒花等營已與奴賊歃血同犯，賀世賢屢禀催國柱、懷信領兵往助，國柱等以糧草請。臣日逼餉司、監軍守道及各廳官晝夜
卷九 前經略奏疏第三 379趱辦車牛夫役，僅及二千輛，行令先儘北運，各倉糧草亦先儘北發，又
無奈無糧無草可以發運，而臣竟不敢遣國柱等去城一步也。何也？世賢已餓困於外，何可更困？國柱等無救於防援，而且有他虞也。臣誠不知賊至作何抵當，此其所以憂愁恐懼、而恨不欲死者也。臣謹痛哭流涕，伏懇聖明嚴敕中外當事諸臣，星夜發運糧草前來接濟，救此餓軍羸馬一綫之命，供饋北防，支撑强賊，而無致失誤軍機，使臣一人獨當其灾。臣無任呼籲待命之至。
緣係糧草罄盡至極，軍馬餓損可憐，防守兩難，旦夕坐斃，泣懇嚴敕催發接濟，以救急命事理。未敢擅便，為此具本，專差承差王道賓親賫，謹題請旨。
萬曆四十八年三月初六日
奉聖旨：“該鎮糧草罄盡，軍馬餓損，何以禦賊？前有屢旨着設法趲運，各官全不經心，以致缺乏，罪將誰諉？海運糧石着督餉官多方催趲，務期早到。已過海的着該督撫嚴督道府官星夜搬運接濟，務期足用。不許仍前怠緩，致誤軍機，違者從重參處。該部知道。”
火藥全焚疏
题為賊兵壓境，火藥全焚，灾禍非常，罪孽難逭，乞賜罷臣，以答天譴，并敕部速發硝黄，以濟急缺事。
本月十七日卯時，據備禦管撫順游擊事周守廉差夜不收傳鼓報稱，馬根單守堡王宜位呈解回鄉一名李應美供稱，奴酋達子製造鈎梯、炒米，帶領兵馬，於本月初十日辰時俱出新寨子到邊，説要犯搶遼陽等處地方等情。本日辰時，又據平夷總兵賀世賢報稱，本月十六日親統兵馬過渾河，有家丁收領等哨見撫順關口東西一帶，日則烟棚，夜則火光，聯絡不絶，各山頭達賊，或三二百騎，或五六十騎，往來行走等情到臣。
該臣思得，自二月以來，節次塘報東西合謀，歃血謀犯，不一而380
熊廷弼集
足。今奴酋既統兵到關，西虜亦舉衆南牧，情形已見，除立檄申飭調遣外，隨於巳時馳馬出城，同按臣陳王庭、道鎮諸臣高出等督視城外，擺守器俱。及啓閉壕閘間，忽聽南城一聲震響，如天崩地裂，而回視之，烟焰已直冲天際矣。臣頓足嘆曰：“此藥局火也。”馳馬從城上視之，則見大木巨石横飛四墜，衝碎左右前後民房五百餘間、城垛五千餘個、懸樓三座，肅清門城樓二間，打死局匠二十餘人，死傷軍民約百人、官馬牛十餘匹隻，爛骸滿地，哭聲震天。當賊兵壓境之時，而突遭此异灾，以佐賊之凶焰，而寒我軍民之心膽，臣之罪深惡重，誠有不能自逭者。不罷臣，何以解人恫，而回天怒？除行分守道逐一檢查，軍民死傷及房屋倒壞者從厚優恤，并席藁待罪，恭候譴斥外。惟是此賊非弓矢刀槍所能抵對，惟賴火器長技，以圖制勝，乃不先不後，恰於報賊到撫順關上之日碾藥起火，致延燒合成八萬餘斤之火藥、未造四五萬斤之硝黄，而轉瞬立盡，此甚非好消息也。
今軍逃、馬死，糧絶、草盡，三帥見率尫赢饑餒之衆北出禦賊，已是萬難支抵，而又無火器可恃，空炮對壘，更可寒心。臣立刻咨向督撫兩臣，那用廣寧、山海見貯合成火藥，未知有無前會，咨會工部速發净硝四十萬斤、净黄十萬斤前來接濟。伏乞皇上敕下該部即行查發，以濟刻下千危萬急之用，此比以前催討事體不同。頃刻存亡發運之遲速，而神京安危立關禍福者也。臣無任痛哭哀懇之至。
緣係賊兵壓境，火藥全焚，灾禍非常，罪孽難逭，乞賜罷臣，以答天譴，并敕部速發硝黄，以濟急缺事理。未敢擅便，為此具本，專差承差潘騰龍親賫，謹題請旨。
萬曆四十八年三月十八日
奉聖旨：“據報，賊兵已到關口，且西虜合謀入犯，遼陽十分危急。熊廷弼着嚴督諸將悉力拒堵，相機截殺，務要保全孤城，遏其深入，毋以火灾疑阻。所請硝黄，着該部即刻查發，星夜解運，以濟急用。督撫官都要整飭兵馬，預備應援。兵部知道。”
卷九 前經略奏疏第三
381 火灾如毁疏
题為火灾如毁，孤城益危，乞亟圖就近救援事。
據遼東監軍道山西布政使司右參政兼按察司僉事高出、右參議兼按察司僉事邢慎言呈前事稱，本月十七日，據撫順營中軍佟接武報稱，回鄉男子李應美供稱，奴酋達子製造鈎梯、炒米，帶領兵馬器械，於本月初十日辰時，俱出新寨子到邊，説稱犯搶遼陽等處地方等情。
是日正午刻，西門内火藥局裏徒然火起，將積藥十萬餘斤一涌震屋焚燒，聲若巨雷，木石齊飛，如天崩地裂狀。局内大房平空揭去，木飛墮一里餘，地掘陷一尺餘，城西一帶震蕩鼎沸，屋磚盡落。除打死軍民，倒壞房屋的數，聽分守道另報外，兩道隨本部院與按院策馬馳視，周回循覽，見城上樓垣破碎，城下墻屋傾圯，壓擊死傷時觸於目，哭泣哀號復徹于耳。不勝心刺色灰，拊膺頓足，而恨不欲死也。天意耶？人事耶？豈地方之劫數應爾也？
兩道奉職無狀，召此火灾，其應黜罷，不俟言者。獨計火灾之作適與賊之警報同時，或有他故，亦未可知。即非有他故，而此風聲一傳，得無為其所乘，而致之速來乎？乃遼陽兵力既未可恃以無恐，制勝之具惟藉火器，而更突如其來，灾如弃如，真天之不欲存遼也。目今李、賀兩鎮兵既續發分防，柴鎮一營兵存城止六千餘耳。此外城守諸兵，正外治堤壕，内貼城垣，早夜辦自己家當，期以再二旬而集。而忽值天灾賊警猝發，一時四顧徬徨，將何以支？遼之存亡在此呼吸間耳。計非急有救援，勢必不濟，職輩性命不足惜，將如此遼城何？而天下事去矣。
合無請乞本部院速賜具題，催發薊鎮及山海一帶援兵作速出關，恐遠汲無救近渴，一面知會撫院先遣參將别鎮，帶領甘州、青州兵星馳前來，協力戰守；一面遣麻帥提兵東勝、沙河適中處所，東西策應；一面移會總督，遣山海驍將一員提兵出鎮前屯、寧前道協守，移駐杏、塔之間，為廣寧西勁，群策群力并舉，庶可保旦夕無虞。而火藥、硝黄仍乞
借發，近而廣寧，遠而山海，儘見有者星速解運前來，以濟各營急需。382
熊廷弼集
知亡羊補牢爲計已晚，而眼前急着一壺千金，不得不出於此也。
兩道因勢切燃眉，憂心如焚，謹草略具詳，伏祈速賜裁奪。據此，為照賊兵之壓撫順，火藥之被焚毁，該臣昨疏已經報聞。是夜二更時分，又據賀世賢禀稱，關口達子一百餘騎，將哨探撥夜趕回邊上，標子不知其數。四更，又據周守廉差役口報，達賊無數進入撫順關口下營等情，其緊急又如此。或賊防我進剿，看我如何，因而入犯；或與西虜合盟，東西并進；或見我北路嚴備，陽出撫順，而假道西虜，從長勇一帶入犯。不然則以撫順牽我，而東出寬、靉，散搶村屯，皆隄防之所必至者。
臣已申飭各路謹備，惟清、靉、寬奠無兵可撥，止有贊畫新兵在彼，實難倚靠。即遼陽城已頽塌，兵復怯弱，監軍道議李、賀兩總兵分防，柴總兵存城，而臣必遣之曰：“三帥但同心并力，連絡相持，勿與輕戰，賊自不敢越至遼陽。縱至遼陽，劉總兵督城兵射打於城上，本部院親督川、土各兵拒戰於城下，而三帥各率奇兵徑趨撫順若搗巢者，以促其歸，尚可保勝，何必以遼陽爲念。”蓋三帥恐兵馬餒弱，不能抵賊，屢要退守遼城，而臣故為此言，以堅其意，而助其氣，非真謂遼陽可遂無虞也。
今年正月初間，臣疏調甘肅寧、固入衛薊鎮兵馬，及各兵之集昌、通、天津者速來應急。兵部又因廣寧討兵，不另調撥，却將甘州兵馬分撥廣寧，早到義州設防，而寧、固各兵至今尚無有到遼陽者。今年止有山西兵一千九百餘名、湖廣土兵二千九百餘名到遼陽，而又皆跋涉疲憊之餘，體息未定，教臣如何調度。除咨撫臣周永春先遣參將别鎮帶領甘肅青州兵馬前來協力戰守，總兵麻承恩三岔河防援，寧前副參游賓承武等兵馬漸東，為廣寧壯勢。又咨督臣文球遺薊鎮慣戰驍將提兵出鎮前屯，并催督己未出關兵將速來策應外。伏乞亟敕兵部，星夜馬上差官，分催各省鎮挑選精鋭兵馬來援，毋以孱弱紙上充數，致臣責備兵部，因而得罪，誤及封疆。其關上揀汰援兵出關事務，前會議遣科臣祝耀祖以募兼閱，既經例轉，或再遣科臣，或即着落督臣揀閱。該部早宜明白議
卷九 前經略奏疏第三
383 定，以便責成。廣寧為遼陽後勁，各虜乘機，益肆要挾。撫臣屢討援
兵，最為緊急。該部亟應别行徵募，不可衹將擬援河東兵數，及臣所討見在者調撥搪塞。至於糧草缺乏，該臣硃標白牌數面，差官各押同知、通判等官催趲裝運，而遼陽牛車至今尚未完及三千兩，南搬北饋不彀萬兵供用。西來牛沿路喂趕失法，一到遼陽即瘦死無算。又派與遼人趕車，皆立意不與草料，餓死情願受責了事。此尤臣之仰天聽命，而無法可處者也。并乞亟敕計臣、餉臣及地方各官，星夜區處接濟，以防内潰之變。危遼存亡在此一舉，統惟聖明裁鑒施行。
緣係火灾如毁，孤城益危，乞亟圖就近救援事理。未敢擅便，爲此具本，專差承差朱朝佐親賫，謹題請旨。
萬曆四十八年三月二十日
奉聖旨：“遼事益急，防禦救援，時刻難緩。近處兵將，着該督撫即刻調遣策應，援兵未到的都催他星夜出關，就着督臣揀閱。本折糧餉着内外各官遵照屢旨上緊區處接濟，毋致缺乏。該部知道。”
亟催各道疏 题爲亟催各道，以圖共濟危難事。
據遼東監軍道山西布政使司右參政兼按察司僉事高出、右參議兼按察司僉事邢慎言呈，照得兩道以去冬十一月内，先後出關受事。維時遼陽分守道有閻參議，開原道有韓僉事，四人共事各營，其職雖可勉强撑持，而軍旅倥偬之際，猶苦日不暇給。居無何，而閻參議以病去矣，守道之印以開原道帶署矣。又無何，而韓僉事復以艱去矣，兩道印務本部院不肯聽委餉司與各廳，不得已，以職出帶開原道職，慎言帶分守道矣。
夫監軍何如任也，今日之監軍又何如其繁且急也，今日之守、開兩道又何如其填委而切要也。乃兩道又人分攝一篆，欲無妨誤隳廢得乎？
兩道既各監數萬軍，日日料理兵馬、器械、戰車、糧芻，夷情、軍機，384
熊廷弼集
業已不遑寢食，而城上、城下、城内、城外，處處皆宜修繕。凡築閘、浚壕、貼裹城、葺垛口、催磚灰，一切拮据將恭奉本部院之督催者，蚤夜不得間也。而不但此也，賊已到關，三帥出防，一切戰守機宜，兩道當親往督之。審其形勢，權其進止，杜其觀望，防其退避，正是本等職業，而皆以此印務株守一城可乎？
若開原道，雖地方陷没，而收拾更艱，其調戢募兵，歸附逃民，皆費心力。乃目前有撫賞一事，慶雲市口改諸長勇，地非本轄，官非同局，人非素習，而職出纔旬餘，代庖之人更茫然不得其要領，此事成非
有功，不成却有罪，今技倆靡措，已形見而力窮矣。
分守道則政務殷繁，而措辦尤苦，無論重大瑣細，一切仰給皆費追呼。乃最要有車牛一役，轉輸供饋計用數萬。置車既難，散牛又難，派夫尤難，而職慎言纔旬餘，代庖之人經理頭緒，此其伊始。軍食既欲接濟，民勞又欲調停，但專精此事，他俱有所不暇矣。
夫以兩道極重極難之事，加諸兩監軍極煩極苦之身，兩道不足惜，其如誤乃公事何？左右奔騖，綿力已竭；四顧彷徨，他無可委。計非速催補二道星馳前來分任，將事必難濟，地方必無幸矣。
薛參政陞金、復道已久，止因改守道之命未下，以致遲遲其行。更應速催之來，并接二道印務，計其捧檄星駕，義不得獨後耳。若監軍重務，兩人尚少，大兵再集，更應添設。征播之役，監軍且六人，今贊畫主事以引咎之疏回籍待命，僅兩道支持不前。應照本部院疏請，改贊畫為監軍道，速賜亟催，嚴限到任。庶職守分而責成專，群力舉而大事濟矣等因，到臣。
為照遼陽、開原兩道為河東地主，臣與監軍道不過暫設之官，一事無地主，則一事不得行，一日無地主，則一日不能過，而贊畫、監軍道則臣之腹心左右，不可一日離者也。今劉國縉久已回衛候命，止遺監軍道兩人，又爲遼、開兩道印務所苦，不可言。除軍馬、器械、戰車、糧草、車牛、夫役、打造、趲運，一應夷情、軍機，臣與兩監軍道無日無夜，廢寢忘餐，極力拮据外，又為遼陽重新做起家當。遼城二百數十年
卷九前經略奏疏第三385無人收拾，皆為海風所蝕，尺尺寸寸，無一不頹塌，無一不為碎磚亂石
所乾累。每炮震一聲，則磚石皆摇落自下。城裹面無磚封，其土皆流卸如平坡，人皆埋冢於其上。又人家做屋築墙，皆於其上取土無禁。城面窄不能并騎，冷鋪栅闌無一存者，而城外周圍根脚爲塵土所封，高至六七尺。此閲臣姚宗文見城不可守，而有發銀萬兩建敵臺之議也。
月來，督率官軍民夫，幫築自在州裹城寬餘二丈，軍民皆輸助銀、米、磚、柴，踴躍從事。今垛口、闌墻、冷鋪、懸樓、栅闌幸已皆完，復又幫築遼陽大城，又清出城根，從壕起土，幫寬馬道五六丈作爲戰場，背城面壕，以便射打。而又築堤建閘，開窑造磚，燒灰、伐木、斫柴，一切極凌雜、極委瑣，為腹裹丞尉官所不屑爲之事，而臣皆一一身親之。每晨起馳馬而出，周巡至夜，指示慰勞，饑疲困憊，至兩臀皆磨成瘡痏，而夜復檢點文書，至四五鼓不得寐。使遼、開有人料理，監軍有人幫助，大家齊手并足為臣幹辦，臣何苦甘受賤勞，不惜軀命一至於此？
伏乞皇上亟下遼陽道薛國用、金復道胡嘉棟之命，星夜馬上催來到任，并敕吏部速補開原道，速改贊畫為監軍道，俱揀賢能來任，協同兩監軍與臣幹辦，留得臣身，猶能竭犬馬之力為皇上當賊，無從累死臣，而且以死累封疆大事也。
緣係亟催各道，以圖共濟危難事理。未敢擅便，爲此具本，專差承差馬志功親賫，謹題請旨。
萬曆四十八年三月二十一日奉聖旨
恭候萬安疏 奏爲恭候萬安事。
本月二十八日，臣接邸報，見文書房口傳：“聖駕自入春以來，不
時動火，頭目眩暈，神思恍惚，又目疾未愈。每日勉强進粥膳半盞，若386
熊廷弼集
進些乾膳，心内就作戚痛發嘔。因瀉久不止，下節腫硬，坐不的。况足痛，動履不便。見今服藥湯洗調攝，其各項文書日每查檢發行。特諭，欽此。”
臣一見之，心神靡措，仰惟我皇上一身為天地祖宗所憑臨，百神萬靈所呵護，聖躬極壯，聖壽無疆。即緣逆賊之逋誅，偶致天心之違暢。屢旨徵兵，而兵不應；嚴諭催餉，而餉不前。在主上誠極其焦勞，豈臣子能安於坐視？頃，賊雖頻逞凶獰，狡而壓我於關；而臣亦勉率饑疲，力而禦賊於野。敢不悉心職守，以抒九重之顧憂；惟顧加意攝調，以迓萬年之遐祉，而不勝其惓惓祝望者也。臣下情無任激切之至。爲此具本，專差承差張應運親賫，謹具奏聞。
萬曆四十八年三月二十九日
奉聖旨：“覽奏問安，知道了。禮部知道。”
土司托病疏
題為土司托病非法，部議代領失宜，懇乞嚴敕該司親統兵來，以存分誼，以重法紀事。
頃接邸報，見湖廣巡撫徐兆魁有《遼師望援甚切》一疏，參湖廣永順宣慰司彭元錦，原奉部調土兵一萬五千，後止酌調八千，行令元錦親統。元錦止以三千應調，又托病不行，欲要仍以都司劉廷藩統押至遼。臣一見之，不勝駭愕。夫元錦本無病而托病，是撓國法也；廷藩押兵不效而又押兵，是壞軍法也。亟移書兵部、兵科責元錦以忠義，勒令統兵親來，以為衆土司望，而不意該部參疏，遂欲聽其擇忠勇頭目，代為統領，以贖前愆也，是遵何法哉？當國家一統之盛，元錦似不應如此之驕恣，而中樞兵紀之宗，該部亦豈應如此之寬假？且以一司之推調，而阻各司報效之誠，將因一時之曲徇，而長异時桀驁之漸，臣實爲朝廷惜之。况土兵悍性難馴，决非漢官所能管押，决非頭目所能統領。即今三千已到遼陽者，知州田萬年老而病，不能約束，又不聽舍把彭宗卿等
卷九 前經略奏疏第三
387 約束。
若此後再有發遺，而無主將親領之，平時問誰彈壓？臨陣問誰調度？縱使一萬五千皆帖耳聽調而來，以此塞援遼之數則可耳，而實用何在？始元錦以三千人不足立功，詳請撫院願統萬兵親行，而田萬年亦代討加銜稱誦不已，非有病者。頃復疏云“該臣號召精兵二萬餘名共集教場”，又云“食有數千里溪澗沼沚之毛，轄有八九萬戴髪含齒之衆，蓄堅養税，以充國家一面之寄”，非無兵者。
伏乞皇上嚴敕彭元錦遴選精兵，務足酌調八千之數，親自統領，星夜前來，以盡臣子之誼，而毋撓法，以自隳其忠義。如仍托病不行，止以三千應調，則此兵可不必發遣。即已到遼陽者，并乞敕令元錦自行撤回。以國家之全力與皇上之神武，臣雖不腆，勉屈群策群力，猶能辦賊，而亦安用此無主之兵為哉？
緣係土司托病非法，部議代領失宜，懇乞嚴敕該司親統兵來，以存分誼，以重正法紀事理。未敢擅便，為此具本，專差承差董文明親賫，謹題請旨。
萬曆四十八年四月初七日
奉聖旨：“彭元錦，素負忠義，調援兵還着親統赴遼，毋得仍前托病取罪。該部知道。”
恭慰聖懷疏 奏為恭慰聖懷事。
本年四月十八日，接邸報，見聖諭，諭内閣：“朕中宫皇后侍奉敬慎，輔朕有年，不意得虚勞之疾，醫藥罔效，兹於本年四月初六日午時崩逝，朕心痛切。卿可傳示該部，將一應合行喪禮宜查優厚例來行。特諭，欽此。”
臣聞諭自天，痛心無地。惟中宫大行皇后之於我皇上也，百年伉
儷，一德敷求；方圓白首，以共長生。何意中道而成捐弃？以四十八年388
熊廷弼集
夙夜之警戒，贊一日萬幾宵旰之憂勤，知聖心之痛深，視恒情爲加切。但人世之修短，乃理數之不可逃；而中年之催傷，情理之所宜節。况當聖躬偶爾違和之會，更為聖懷倍宜排遣之時。此普天臣民之所仰望，而尤闔邊吏士不勝其私祝者也。臣下情無任惓惓懇禱之至。爲此具本，專差承差朱朝佐親賫，謹具奏聞。
萬暦四十八年四月二十三日
奉聖旨：“覽奏問安，知道了。禮部知道。”
議復管局都司疏
题為議復管局都司，并易掌印都司，以重閫政，共濟時艱事。
據遼東右監軍道帶管分守道事、山西布政使司右參議兼按察司僉事邢慎言呈，蒙批，臣據遼東都司宋文鑒、王紹勛呈稱，竊照國初設立印、屯、局三都司，各有職掌，分理事務。復因時際承平，衙門事簡，於萬曆三十七年，蒙三院會题，裁去局司一官。事權歸并，規制畫一，上下於今稱便。不意值兹變亂，百事繁興，印官疲於庶務，屯司苦於轉輸，局捕一項兼攝不給，叢挫是虞。若不亟請題復，將至局務委頓，本司安所逃罪？
伏乞軫念時艱，復設局捕都司，庶分理有人，事無逋慢，所裨地方不淺等情具呈，蒙批。仰分守道速議報，蒙此，該本道看得都司衙門設立印、屯、局三司，專職分守，舊制甚善。嗣因承平議裁，尚未覺妨誤，而今東事繁冗，百務叢挫。即印、屯、局全設，尚不足供拮据，而况二官之事責之一人。一人精力幾何？一日時刻幾何？焉得不顧此失彼、捉襟而露肘也？昔年事简，裁其所不得不裁；今日事煩，復其所不得不復。至于衙宇公费，自有舊額，復後另議未焉晚也。事關题復，本道未敢擅專等因，到臣。
據此，該臣會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、巡撫遼東地方費理軍務兼管禦倭都察院
卷九 前經略奏硫第三 389右僉都御史周永春、巡按山東兼監軍監察御史陳王庭，看得遼東額設掌
印、管屯、管局都司各一員，分任料理，各有專責，向不相兼，其制甚善。嗣後時平事簡，議裁管局都司一員，以管屯都司兼之，而改所裁都司於武靖營，以急邊防。
自奴酋發難，百務繁興，管屯都司於僉夫、派牛、召買、轉輸本等之職，業且幹辦不前，安能復以其身兼打造盔甲、刀槍、戰車、火器，及收放京運各營器械、鉛藥之任？此管局都司之在今日不得不亟復者也。
惟是局務煩難，必得事體熟練、精力强敏者，方能勝任。細察近日部發武科、將材兩項人中，皆不能辦此。惟見任錦州管游擊事都司僉書祝世昌，精心勁力，銳氣長才，當機綽有經權，遇事全無避却，足以當之，應照舊以都司改補前缺。遺下錦州員缺，查得原任河、保參將祁煌，久列戎行，熟知邊事，撫軍寬嚴得體，制虜緩急合宜，近例援遼諸將皆得加銜，有布衣而驟躋游擊者，本官參將有年，應加陞副總兵職銜，管錦州游擊事務者也。至於掌印都司，即省鎮之有藩司，闔鎮軍民大小事務悉其掌握，關係甚重。况當積弛之後，軍興之時，自非明决多才者，不足以濟事；非老成練達者，不足以撫民。
見任都司宋文鑒，才駑不堪驅策，心頑莫可提撕，昔任中軍傳宣，已多違誤，兹專都閫委任，更覺廢弛，豈可姑息微官，聽其坐壞大事？
應亟褫回原籍當差，遺下員缺左搜右索，更難其人。遼中土俗民情，既非西將所能諳，而本地將官寥寥數人，且議者議，病者病，無足堪此者。惟原任參將新管義武營事張昌胤，心毅而真，才老而練，棼劇不難剸割，艱危綽有擔當。近來武弁奴顏婢膝，阿諂成風，而昌胤任怨任嫌，獨不能與人委曲，以此獲罪，為前閲所拾，而非其罪也。屢與各道推陞僉調，無以易昌胤者，應以參將職銜管遼東掌印都司事務者也。
伏乞敕下兵部即為議覆，將宋文鑒革職回籍，張昌胤以參將職銜改補遼東掌印都司，祝世昌以原官改補管局都司，祁煌以副將職銜改管錦
州游擊事務，各立限到任，庶應復者復，而事無缺官，應易者易，而官390
熊廷弼集
無廢事。危遼幸甚，臣愚幸甚。
緣係議復管局都司，并易掌印都司，以重閫政，共濟時艱事理。未敢擅便，為此具本，專差承差毛繼善親賫，謹題請旨。
萬曆四十八年五月初七日奉聖旨：“兵部知道。”
遼左將帥同盟疏
題為遼左將帥同盟，文武和附，為滅賊一大機會，獨惜兵寡糧匱，各道缺人，不得隨心應手，得當圖報，以紓顧憂事。
臣以短闇之材，荷艱重之任，當殘破之餘，晝夜拮据，血枯筋絶，獨賴督、撫、閲、按諸臣同心匡扶，部、道、鎮、將諸臣協力幹辦，得藉手東支西吾，邀殘鎮旬月之安，而苟幸無罪，此非臣之能，而文武諸臣和附之力也。臣趱公事實急，而至其解煩苛而就简易，則臣又似緩；臣治貪懦實嚴，而至其忘過記功，不留帽忿，而没人善勞，則臣又似寬；臣持大體，實一無假借，而至其晏處商量之會，去套數而存真率，披肝膽而略形骸，使人人厭意而去，則臣又似有情禮。雖將官以下舊無侍坐之例，而臣亦時時與之共起居飲食，至親為割鮮酌醴，以相慰勞，以此文武將吏無不忘其急，忘其嚴，忘其顛倒嫚罵，而私相嘆，謂可與從游共功名者莫臣若也。於是總兵與總兵盟，將官與將官盟，皆宰牛歃血，誓同殺賊，以無負朝廷，無負微臣爲約，而臣亦私察其衆心和附可用也。於是乃敢主張守瀋，以為南顧遼、海，北窺開、鐵，東逼賊巢，漸進轉蹙之計。不然而瀋距賊巢僅百里耳，臣亦安敢親統三萬不和之衆，强置之虎狼之側，而自委其身於不測耶？
瀋城大而低，身高不盈丈餘，面窄僅五六尺，其磚皆碱蝕坍塌，可登蹬而上；其居民皆竄往他衛，而城内僅存三四百家，皆開、鐵流寓；其本城游擊并汎、懿、蒲三備禦皆日集城内，夜潜關外，遇急則各取趨避而去，名雖未弃，實已久弃。臣思開、鐵失，而地仍吾土也，今皆爲
卷九前經略奏疏第三
391 東西虜牧場，而我兵遂無敢北往者。若賊再取所弃，而夷毁之，南顧北
窺東逼之，路從此遂絶，故不得不趁此人心之和附，而亟先據之，以綴賊困賊，而使賊不敢他出一步。前壕墙逼城數尺許，今填壕平墙，展開八丈，作圍城一大營盤，每丈五地置戰車一輛，中空衛以炮手十餘人，餘寬三四丈爲游兵策應。馬道盤外浚深壕二道，壕外伐合抱大樹多杈枒者，交互糾結三五層爲鹿角狀。臣同道、鎮時時操鍤執杵，以示先勞，而官軍無不鼓舞趨事若忘其苦者，此亦人心和附之一驗也。
倘趁此將帥同盟、上下感奮之際，有兵以供臣調遣，有餉以供臣食用，有道臣以供臣任使，俾得随心應手，乘機遘會，以惟臣之所欲爲，何遽憂逆賊之不滅，而聖懷之不釋哉？無奈催兵而兵不得，間有至者，皆烏合之衆，徒取充數，而不可戰也。催餉而餉不得，本色見堆蓋套數萬石，屢經牌催、官催、親詣海州面催，而趲運不前也。折色部發愆期，朝短暮欠，而官軍盼望不得領也。催道臣，而道臣不得，廣寧、金復兩道今尚未抵任也。遼陽、開原兩道皆缺，至四個月不補，而贊畫自正月回籍，無一字相聞。議改監軍道，而亦未改也。每奉明旨，屢爲兵餉責成兵、户兩部及各督撫諸臣，何等嚴切；而至其責成遼鎮，每云“着經略、督撫、鎮道等官竭力防禦，務保無虞”，乃兵餉之遲誤如故，各道之缺人如故，臣等即欲竭力防禦，而憑誰防禦，可保無虞？是誤遼束事者，在缺兵，在缺餉，在缺道臣，而非地方官之過也。
即微臣一段和輯文武之深衷，將帥一段盟誓殺賊之壯氣，亦空付之遼水之東耳。伏乞聖敕各部，速處兵餉，速補道臣，以供臣用，而毋徒令臣坐失機會也。况瀋不守則遼不重，瀋不守則賊不困。語云：“不探虎穴，安得虎子？”業已統兵往守，逼處虎穴，而苟不得多兵爲之策應，多餉爲之接濟，道臣駐札一員為之彈壓，又不如將各總兵將官人馬坐食遼陽，聽遼東之日削日蹙，自消自盡之為緩而遲也。如兵、户兩部不為臣速處兵餉，皇上不為臣速補道臣，更乞明旨諭臣撤回三帥人馬，專守遼陽，毋孤注於瀋，以自速不測之禍。臣愚幸甚，殘遼幸甚。
緣係遼左將帥同盟，文武和附，為滅賊一大機會，獨惜兵寡糧匱，392
熊廷弼集
各道缺人，不得隨心應手，得當圖報，以紓顧憂事理。未敢擅便爲，此具本，專差承差毛繼善親賫，謹題請旨。
萬曆四十八年五月初七日奉聖旨
官軍勞苦乞恩慰勞疏
題為官軍勞苦直堪痛哭，懇乞恩賚慰勞，以示鼓舞事。
臣惟邊軍苦，而遼軍更苦；遼軍苦，而援遼之軍更苦。彼其捐室家之樂，絶生人之歡，萬里赴難，與死爲鄰，無罪無辜，受此魔業。
各邊亦有工程，而孰與遼東一一從新修築之苦？凡挑壕浚河，造閘立關，幫城砌垛，伐木燒窑，打墻樹栅，以及敵臺、冷鋪、馬道、營盤之類，北城纔竣，復築南城；遼城纔竣，復築瀋城，此皆守具之必不可無、必不可緩、欲諱做工而不能、欲暫休息而不得者。每見諸軍自朝至暮腹餓喉乾，自冬徂夏手癉足瘃，心如刀割，而恨不能以身代也。各邊亦有設防，而孰與遼東經年鎮月在外暴露之苦？前姑無論，衹自去年八月臣到任後，三帥各統兵將於虎皮一帶荒土之間，人不解甲，馬不卸鞍，飧冰雪而寢暑雨者且十閲月。每見諸軍疾病癉腫，風濕侵尋，蟣虱蚊蚋，痛癢作楚，心如刀割，而恨不能以身代也。
各邊亦有操練，亦備什物，而孰與遼東事事易壞難置之苦？向來軍士不操演，各挾一弓十矢，至十數年烟薰塵漬竟成古董。今援軍無人不演，無日不演，每隊以一教五，每軍日射數百矢。弓折箭斷，損壞如積，履履咨討材料，調取匠役，皆不見到。而遼中一弓二雨，一矢五六分，更無買處。至於衣甲、撤袋、鞍轡、皮繩諸物，日日装束，時時追逐，補綻縫破，無事不貴。每見軍士賠辦器物，典賣行囊，身無寸綿，裸體穿甲，心如刀割，而恨不能以身代也。
各邊薪米亦有貴時，而孰與遼物騰踴、遼人勒抑之苦。糧草貴不必言，他如飯一碗賣錢九文，葱一斤賣錢十文，肉一斤賣銀六分，一切衣
卷九 前經略奏疏第三 393食用度皆價增往日十倍。而又且每銀一錢，與遼人换錢，止五十四文，
及與買物，却要六十文，算每銀一兩不當内地二錢之用，計步軍日費八分，馬軍日費一錢三分，而所得月餉那能得彀。每見軍面土黄，馬骨山聳，枯藁奄喪，無復生理，心如刀割，而恨不能以身代也。
臣與各官軍自擬，一出山海關，便與賊爲終始，無復西還之望。見此勞苦，誰忍自逸？見此饑餓，誰忍自飽？見此用度欠缺，誰忍自費？每日偕監軍道小帽短服，同軍操作，往來慰勞，與共甘苦。每夜私念，輒愴然涕泪，枕席爲濕，至終夕不寐。
頃者，倉卒赴瀋，裹糧不及，運饋稍遲，軍士遂有忍餓兩日者。臣慟之，自起更時哭至半夜，各將環立，皆泣下不忍仰視。凡此皆為軍苦也。前歲誓師之初，蒙皇上特頒賞銀二十萬，一時將士無不感奮。顧其人與骨已朽，與今之官軍毫無干涉也。雖臣曾帶銀十五萬兩，除召買打造外，閱操有賞，修工有賞，設防有賞，鹽菜有賞，絮襖有賞，馬棚有賞，節旦有賞，然滴水不能沃焦釜，而今其銀已罄盡也。
前臣已擬疏，代苦軍請命，忽邸報傳輔臣方從哲揭請發銀二十萬兩頒賞，軍兵無不喧誦歡感，謂賞旦夕至，可緩須臾死；今見兩月寂寂無一消息，又無不恚憤觖望沙中。偶語謂皇上忘我、弃我，謂臣終日用我力、痛我苦，徒假慈悲，而實不以我等苦告也。諺云：“何以怒？許不與。”夫請而不與，遂不復請，則曷若當日弗請，而使軍士之相忘於無望？今日之賞既不肯興，則曷若初亦不與，而使前後之無例可比？
况今日之賊，視撫順初失之賊何如？今日之軍，視初到援遼之軍何如？今日家當粗立、旬月苟安之賞，視三路未僨，開、鐵未亡之賞何如？有益無益，必有能辨之者。自臣修築瀋城以來，賊率大衆數萬盡屯撫順關上。日日以二三千騎深入内地，距瀋六十里，誘我、擾我、疲我，沿邊三十里墩撥軍士無不人人弩盡，此月内外定有一番大犯。
援遼三總兵塘報皆止報臣，遼鎮李總兵塘報又止報軍門，不報兵部，廟堂不知若見，謂此際河東稍緩，而不知此正官軍與賊拼命相持之
會。既犒賞銀兩未能遽到，但得皇上憫憐軍苦一言，先為宣慰，而隨以394
熊廷弼集
銀至，此犒賞之極及時、極得力處也。
今援兵之數倍於前年，又兩年以來未沐恩賚。伏乞亟敕該部，運發賞銀三十萬兩，星夜解遼，大犒三軍，以慰其勞，而毋使怨望，以感其心，而毋使灰顿。
臣又查得各邊將官額設廪給，養廉頗厚，又不擔驚嚇，不受勞苦，惟日坐俟巡閱各差薦叙陞轉，安富尊榮，何等愉快！今援遼自總兵以下，賤同奴隸，勞同牛馬，日赴沙場，興軍士同凶，夜宿草地，爲磷火作伴，而廪給又薄，又有劾無舉，不得比於額將，邀一薦剡，為出身之地。又見兵部近日加銜，有布衣驟予都司游擊者，而身在圍城，反不得進一級以為榮。每對臣言，嘖嘖不平，臣為時時犒勞，與共起居飲食，差爲安慰。而餉司，兩監軍，海蓋、寧前各道，及管糧同知、通判各官之苦，尤有不勝言者。更乞皇大有破常格，欽賞部鎮道各官以下銀兩有差，使文武吏士皆感皇上异常之恩，樂為用命，而臣亦得藉手，急急恢拓此一塊土以還皇上，而早省中外轉餉之費，此鼓舞人心一大機括也。臣無任激切仰望之至。
緣係官軍勞苦直堪痛哭，懇乞恩賚慰勞，以示鼓舞事理。未敢擅便，為此具本，專差承差李化龍親賫，謹題請旨。
萬曆四十八年五月二十四日
奉聖旨：“據奏，援遼軍士從征日久，勞苦异常，朕心恻然憫念。著户、兵二部發銀三十萬兩速解軍前，聽經略熊廷弼大行犒賞，務使人沾實惠，稱朕優恤至意。總兵及部道管糧等官，應賞賚者均著列名具奏，其餘經略熊自給賞。該部知道，欽此（1。”
【校記】
〔1〕“奉聖旨”後文字，據《熊襄愍公集》補。
卷九 前經略奏疏第三 395邊官隱匿邊情疏
题為賊夷搶殺屯民，邊官隱匿不報，謹據實查參，以儆疏玩，以肅軍紀事。
據署分守道事右參議邢慎言呈，蒙臣憲牌，照得平虜堡備禦咸效忠，守邊疏玩，致夷搶掠郭三等屯人畜，隱匿不報，反以百十騎零竊賊夷，捏稱二千餘騎半夜潜進，明辰出口，捏稱以三百兵對敵。除重責一百棍，仍着游營，自平虜堡起至海州，又自鎮江起至寬、靉、清河、撫順一帶示儆外，其隱匿搶掠人畜尚無的數，牌行本道即便嚴查，賊於何處進口，何處出口，殺死若干，虜去若干，賊來何不知覺，賊去何不實報，將備各官所管何事，貼防兵馬俱在何處，今後應當作何隄備，擒斬方保無事，仍即擇知事曾經戰陣官一員速委署事等因。
蒙此，遵行間，本月初二日，蒙本部院批，據瀋陽游擊馮大梁呈稱，本月二十九日辰時分，據本營預差哨坑凹撥夜將思敬口報，本時哨至堡東號墩臺，哨見從東南蒲河該管地方老羊臺，達賊四百餘騎從北行走。卑職隨即統領軍丁出堡，馳至堡北溝至沿迎。據全勝樓臺撥夜姚冬仔口報，達賊從東來，徑奔丢弃大新屯。卑職隨差夜役禀報外，卑職馳奔全勝樓臺北沿與賊抵敵。巳時分，又據撥夜趙升口報，從東來崔三屯突起達賊六百餘騎、兵一千騎，聯絡合營一處。卑職傳諭屯民，各執槍棍標把在林内掩伏，往來拖拉灰塵，呐喊助勢，仍申嚴號令軍丁扎營，各用槍炮、弓矢與賊射敵，連衝三陣，射打傷達賊數多。卑職兵寡，不能取首，賊見我兵勇猛，回往西北去訖。隨差夜役報止兵馬外，及查在陣斫傷内丁張得恩頭頂一刀，射傷本營軍士陳通左脅一箭。又内丁王景泰挑騎本營軍士鄧計成官馬一匹射死，仍查全勝樓臺并無疏掠人畜，卑職收兵回堡防禦外，擬合禀乞知會等情具禀到職。
據此，卑職即批守邊之條，失事爲小，隱匿爲大，今早又各紛紛傳報，虜從平虜地方進至郭三屯，有搶掠之聲。今各上司在瀋陽居住，豈無耳目，當查明實報可也。何止具禀，令知會耳。本官酌之，去後，本
396
熊廷弼集
月十日巳時分，又據備禦咸效忠呈報前事，與前禀無异，内稱帶領兵三百餘名與賊對敵，砍傷内丁，射死官馬，并無疏掠人畜。卑職恐不的，復駁行查去後，尚未回報。蒙本部院查得達賊虜掠郭三屯及李指揮屯，俱屬本官所管信地，統領三百之兵，豈敢與一千之賊上陣？明係説謊，又隱匿，不行實報。當蒙提取咸效忠捆打一百游示外，卑職另行瀋陽中衛掌印李繼嗣嚴查郭三等屯去後。至五月初一日辰時分，續據掌印李繼嗣開稱，查得四月二十八日二更時分，賊至郭三屯，裝帶漢人衣帽，詐稱防守兵馬，哄開屯門，殺死男婦三名口：羅六、黄和尚、郭三妻一口。拿去九名：郭麻臉、田五妻一口；男一名，田五十；郭體真雇工三名；寺内善友三名，劉善友、毛善友、劉善友。李指揮屯拿去男子七名、牛二隻、驢一頭，宋子成、史當子、徐有德、崔旺、張二、李大漢連驢一頭、李二連牛二隻等情具呈。
蒙批，仰分守道查究報，蒙此，行間，瀋陽游撃馮大梁又將前情具呈赴本部院。蒙批，仰分守道查報，蒙此，俱行安樂州即查前賊深至郭三等屯，虜去屯民牲畜實有若干，研究的確，將違玩員役招參解道，以憑覆審，轉報去後。今催據知州張若良呈，遵依親詣平虜堡地方逐屯挨次查勘，見人民稀疏，房屋虚空，間有一二住民，皆被傷之輩。殺死男婦，卑職從頭驗視，被傷之人一一細審，除各撥夜甲軍人役在邊偵防，拘叫未至，無憑審擬外。郭三屯被傷屯民郭二等供稱，四月二十八日夜，將三更時分，西虜達賊不知的數，從平虜堡所屬地名雙龍彎臺進入，深至郭三屯假妝防守兵馬。詐開屯門，殺死男婦羅六、張瞎子、劉成功、黄和尚、郭三妻劉氏，虜去男婦郭麻臉、白良妻李氏，毛三、毛四、田五妻郭氏，男田五十雇工不知名二名，郭體真雇工劉二、王四、李弓子、毛五、郭從榮、全善友，被傷郭二、郭住漢、王二；虜去郭三驢一頭、大小猪五隻，郭從孔驢一頭、猪二隻，郭從力驢一頭，郭牙住驢一頭，郭從富驢一頭、小驢一頭、五板箱衣服、猪九隻、糧十窖，郭體真驢一頭、糧九窖，郭五猪五隻，回二猪二隻，孫馬軍連馬虜去，郭從相驢一頭、猪五隻，郭從玉猪四隻；燒毁寺三間，延燒民舍，達賊又
卷九 前經略奏琉第三 397
至蔡家屯，虜去張老二母猪一隻、小猪一隻，張三母猪一隻、中猪三隻，李指揮屯虜去徐有德、李大小厮、史當子、李小二、崔望、張二、宋得成、廖自文牛二隻、驢一頭，三屯俱有寄居，趁食流民頗多，虜去大約不下百餘名口，俱不知姓名。
至次日二十九日寅時分，達賊方往西北去訖，除瀋陽游擊兵馬相離平虜堡三十餘里，及查各營兵馬俱在古城、三岔兒遞運所等屯各衝要處所駐防，彼因夜間本邊烽火未舉，無人傳報，未及來到外。備禦貼防兵馬即未見救應，亦未見追逐等項情詞，及審蔡李二屯住民所供，與郭二相同，再三細查前情明白，比平虜備禦咸效忠不合，隄備欠嚴。本堡守堡劉衛國、十方寺守堡巢起鶴各不合，失於防範。瀋陽中軍李廷幹不合，不即傳宣，以致前賊進入虜掠。
看得九邊之廢弛已成沉痼，而遼左更甚；遼左之喪敗方圖振起，而欺罔猶然。若平虜備禦咸效忠，則大可駭异者也。方虜之入犯也，烽火
不達於瀋陽；及虜之大肆傷虜也，粉飾仍匿於塞上。卑州戎服行邊，逐屯查勘，遭殺虜者凡三屯。數十問之廬舍一望成墟，幾百人之生聚片時
而盡，更憐開、鐵之流移百餘家脱於昔時者，今復驅而入於腥膻之地。卑州髮千莖而上指，泪百道以交揮，殺虜若此而詡然哆口以三百兵拒千餘虜，當臺司駐節之時而敢於期罔，則平日之欺罔可知也。即路將之駁查，宾焉不改而屯民之荼毒恬若無聞，此何時乎，邊疆何地乎，乃容此欺掩無忌憚之官乎？堡劉衛國、十方寺守堡巢起鶴、瀋陽中軍李廷幹，耳目不明，策應俱失，均應罰治。瀋陽游擊馮大梁，信地失事，法難辭罪。但外烽不入，救援無及，查駁實嚴，欺隱非故，情似可原，合姑免參。參照平虜堡備禦東寧衛左所副千户咸效忠，即叨衝邊之寄，全無禦虜之能，百事疏虞，賊犯出進不知，一味欺隱地方，防守何賴，法當以守備不設參論。平虜守堡劉衛國、十方寺守堡巢起鶴，地方雖係殘破，哨防委屬不明；瀋陽中軍李廷幹，烽火雖係外斷，畢竟失於預防，即姑免參，仍應各罰米七石示懲，以儆後玩者也等因。
據此，先該臣親至瀋陽安置城守事宜，於前月二十九日，同總兵398
熊廷弼集
官賀世賢閲東城，忽平虜堡探子報，西虜二千餘騎入犯，備禦官領兵與虜對敵。問兵幾何，答云三百。臣實疑之曰：“以三百兵而對二千餘騎，勇矣哉。”亡何，報虜俱出境。顧問賀世賢，世賢曰：“此必昨夜潜入竊賊，多則百騎，少則五六十騎，天明出境，爲哨探所覺，故虚報耳。”已而察之，賊果止數十騎，於二十八日夜入郭三屯、蔡家屯、李指揮屯，殺掳男婦百餘名口、牲畜無算。於二十九日寅時出境，而備禦咸效忠原未知覺，反以連衝三陣射打，傷達賊數多，并無擄掠人畜報也。當將瀋陽游擊馮大梁捆一繩，欲加責治。大梁出所駁該備虚報詞語呈驗，釋之，遂將效忠捆打一百棍，游營示衆。一面批行分守道查報去後。今據前因，臣謹會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、巡撫遼東地方贊理軍務兼管備倭都察院右僉都御史周永春，查看得例云被賊衆入境擄殺軍民數十人以上，或被賊白晝寅夜突入境内搶掠頭畜衣糧數多者，俱問守備，不設本律，發邊遠充軍。今平虜堡備禦咸效忠，責任衝地，罔知設防，賊來連搶三屯，反曰先諭居民，并無疏掠。賊去未加一矢，敢誇力衝幾陣，傷賊數多，自有明正之律例在。應候勘問，乃臣等獨有深恨於此者。
遼東將官於虜犯則捏少為多，以張賊勢，於擄掠則隱多報少，以免己罪，此向來深沉牢固不可破之套，業已斷送半個遼東，而今猶承舛襲謬，臣雖屢經申飭，而各將終莫之改也。夫隱多報少，賊已出境，縱隱匿不報，業無救於人畜擄掠，而惟捏少報多，本數十騎而報以千騎，本百數十騎而報以二三千騎，救則徒疲人馬，不救又恐賊衆果多。如此三數次不驗，即真有數千騎入者，亦將信以為虚報而不救。此自敝、自誤害事之極大者也。
本月初二日，准撫臣手書稱，前月二十八日，達賊一百五十餘騎深入沙嶺大路，搶掠擄去本堡軍人曹狀二等五名、沙嶺不知名人一百五十餘名、行路人二十名，砍死十四名，擄去馬、牛、驢三百餘匹頭隻、青旗并大小撥馬七匹，失事重大。該將備李國梁等初報獲功，後報達賊
卷九 前經略奏疏第三399
三千分為三枝，一枝經圍堡門。及密查之，達賊入犯不及二百，而報三千，以斬獲三顆首級，而掩殺虜二百餘人之多等語，是東西同日俱被擄掠，而虚捏虜數，以圖掩失事之罪者，亦與河東不約而同。若不重處一番，何以打破此套？此咸效忠者所當從重處治，以儆其衆者也。
平虜守堡劉衛國、十方寺守堡巢起鶴，雖無兵馬之權，均有地方之責；瀋陽中軍李廷幹即司傳宣之任，何無隄備之防；瀋陽游擊馮大梁，地方失事，難辭守禦之疏；救援無聞，孰任封疆之咎？似應與咸效忠同罪。第賊夷入犯竊掠之時，正本官修瀋督工之日，逐鹿何能顧兔，趨東未免遺西。且其再三查駁，不令效忠欺瞞，情似可原。以上各官俱應分别議擬，以責後效者也。
伏乞敕下兵部再加議覆，轉行監軍御史據實查勘明確，徑自具奏施行。
緣係賊夷搶殺屯民，邊官隱匿不報，謹據實查參，以儆疏玩，以肅軍紀事理。未敢擅便，為此具本，專差承差潘騰龍親賫，謹題請旨。
萬曆四十八年五月二十四日
奉聖旨：“兵部知道。”
逆榜詬侮疏
题為逆榜招降，詬侮無狀，謹録呈御覽，伏乞聖明察賊志不在小，亟圖殄滅，以雪耻憤事。
本月二十日，據邊將劉世功等送到奴酋招降榜文一紙，内稱後金國汗，自稱曰朕，皆僭號也。大略賊自言，“為天所佑，中國為天所怪，諭各將率城堡歸降。各屯堡人民縱投山海關西，我兵不免随後又到，不如投朕，保全家室”，而末復有“昔日宋徽宗納遼叛臣，以致天怪徽宗、欽宗父子，嘗受些須苦難，規例見有”等語。不覺髮指眦裂，大罵逆賊何敢辱我君父，恨不立取其首而生啖之，而外困於兵力，内窘於物情，憤怒憂慚，鬱不得遂。忽爾奭傷肝肺，暴血横流，數碗如傾，昏迷在
400
熊廷弼集
地。幸得參將張名世、兵部押解朝鮮賞銀經歷程崙，皆知醫藥，亟來救治，纔得少蘇。因伏枕而思，《宋史》言靖康君臣不聽李綱、种師道之言，見金兵初退，遂上下相慶，以為無虞。曾不逾月，再致金師，徽、欽二帝竞被驅北行。自離青城，用牛車載諸王後宫，而徽、欽頂青氈笠乘馬，掩面大哭曰：“宰相誤我。”歐陽珣至深州城下痛哭曰：“朝廷爲奸臣所誤至此。”比至金，徙居韓州，給田十五頃，令種蒔自給。此賊榜所謂些須苦難，而中華自有天地以來未有之辱也。
逆奴乃敢引爲規例，横肆凶詬，雖犬羊之語不足校，然皇上堯、舜、湯、武之資，禄位名壽之極，不肯奮然用人行政，富國强兵，而甘爲逆奴所侮辱，亦可以自省矣。中外疏戚大小臣工，托肺腑之親，寄心膂之重，任股肱之責，自父母祖宗以及妻子無不榮耀，不能感恩奮議，自矢捐糜，協力同心，共圖殄賊，致以徽、欽之規例辱及君父，而自處於耿、聶、孫、何諸人之列，亦可以愧死矣。
史臣謂，靖康始終，一年中議論多變，故金人嘗語宋使有“待汝家議論定時，我已過河”之語。當是時，朝堂之相，方鎮之將，無可以繫天下之望，惟以割地請和為言，未聞有能出一計與之抗者。而吕中之論亦謂自女真叛盟以來，戰者不决於戰，和者不一於和，至於城已破，禍已至，而議猶不一，心猶不决。稍急則恐懼而無謀，稍緩則遲滯而又變其謀。靖康之禍蓋坐於此，比之今日，豈非千古之事哉？
初得嫚書及奸細供詞，謂賊惟得遼陽建都耳。河西聽虜取之，今且謂關西有兵隨到，且引規例，妄有想圖。彼固習聞其先阿骨打崛起之雄，宋徽、欽北狩之辱，而又驟得清、撫、開、鐵、北關、宰赛之利，遂妄謂爲天所佑，而其志僅耽耽於遼而已耶？
事關重大，不敢不上聞，謹力疾録其全詞，秘呈御覽。惟顧吾君吾相勿輕視此賊，亟敕中外當事諸臣，念主辱臣死之義，同讎共憤，早圖殄滅，雪此耻辱，而無以靖康諸臣自待。臣不勝哀懇泣望之至。
緣係逆榜招降，詬侮無狀，謹録呈御覽，伏乞聖明察賊志不在小，亟圖殄滅，以雪耻憤事理。未敢擅便，為此具本，專差承差潘騰龍親
卷九 前經略奏疏第三 401
賫，謹題請旨。
萬曆四十八年五月二十四日
奉聖旨：“逆賊出榜招降，横肆詬侮，朕心深切憤恨。中外當事諸臣尚勵同仇之義，協力同心，亟圖殄滅，以雪國耻，毋得仍前因循怠緩，自甘僇辱。該部知道。”
亟補各道疏
題為遼陽城中獨一經略病臣卧理軍務，哭懇聖明亟補各道分理，共保危遼事。
前月二十四日，監軍道邢慎言隨臣往瀋陽，同總兵李懷信、賀世賢修理城池，部署防守。今雖報完，而懷信痰火病甚，慎言代為照管，不敢歸遼城。今月二十二日，臣又遣監軍道高出往瀋賞軍，兼同總兵柴國柱相度奉集堡事務，歸言該堡額軍二百餘人，各處哨探堡中僅軍七人。而前日被賊剋去花嶺距堡僅三十里，若不亟守，早晚必為賊圖。又急急協同國柱前去修守，而遼陽城中獨遺有臣一人耳。臣衄血數日，面如火焚，腹加鼓脹，兼復泄瀉，狼狽莫支。每日文書皆從床頭檢行，疏草札檄皆口占，命人代書，但一費思索，心跳頭暈，屋翻地轉，輒蒙被而卧，稍定又復起床打發事件。偶想一緊要應商量者，兩道又皆不得至前，僅一中軍官朱萬良又代臣奔走於瀋陽、奉集間，而月餘未歸也。朝臣太平優游，官盛任使；皇上深居静攝，禁不聞聲，寧知病臣之孤之勞一至此？
臣即病死不惜，勞死不惜，但願冒死進一言，請問皇上要遼東否？再問朝臣要遼東否？如要遼東，則奈何以封疆存亡、國家安危之擔子，獨交付一病經略卧床料理，而屢屢催補各道，竟漠然罔聞也？兩月以來，賊屯大衆數萬於關上不動，惟日以二三千騎時出時没，擾我疲我。頃見瀋陽有備，漸掠而南，沿邊撥夜及一二子遺村屯漸漸被掠，每促總兵將官如賊掠法還以掠賊，皆白眼相向，而莫敢認承。臣恐漸入漸深，
402
熊廷弼集
所以亟圖防守奉集，而清、靉、寬、鎮又紛紛以零掠見報，蓋賊欲誘我往南遠救，而渠得并力於北，圖我遼瀋也。今不救，恐嘗試一二，審定我之不救，而果來大犯；救之，則清河城已屠，靉陽、寬奠城已空，不可屯兵，且不敢屯之城内，以受攻圍，而又無大村落可屯之處。川、土兵初到，未諳地利，又未敢遽遣往救，而他兵又無可遣者，更苦無一道臣親往彼處相視調度。此臣之所以憂愁煩鬱，而暴血横噴不止者也。
今内而朝廷、外而省鎮之人情光景，臣既知之矣，假臣手下有好將帥可倚仗，有各道臣可分理，臣亦甘同下水之人自泅自濟，督率道將生生死死為皇上幹辦了事，敢復誰靠？乃并道臣亦不付臣任使，而臣且如之何哉？所有遼陽道、開原道改贊畫為監軍道，伏乞立賜推補，星夜馬上催來應急，而臣疏已多，不敢再疏矣；臣病已深，不能再疏矣。諭旨如再不下，臣惟有輿病入關，就皇上之誅戮耳。
緣係遼陽城中獨一經略病臣卧理軍務，哭懇聖明亟補各道分理，共保危遼事理。未敢擅便，為此具本，專差承差朱朝佐親賫，謹題請旨。
萬暦四十八年五月二十七日
奉聖旨：“遼左各道缺官，熊廷弼獨身任事，朕深切軫念。原推薛國用、胡家棟都准補用，限半月赴遼，各地方官將起程日期具奏。開原并監軍道也着作速推補。該部知道。”
贊畫願守寬靉疏
題為贊畫願守寬、靉、瀋陽，單騎見赴清、靉候旨，伏乞早賜裁斷，并將報過兵馬、錢糧及早查算，以免意外參差之疑事。
前月内，據臣衙門贊畫兵部主事劉國縉送到揭帖二道，一稱敬陳召兵數目，并費過安家馬價等銀，欲要户部立案存照，以憑日後對算，以防意外參差；一稱所募兵，人皆訝爲精鋭，往來高麗，無不驚顧嚙指。奴酋與李永芳每每私計云：“衹恐練出遼兵來。”但係做工，不得操練，如胡國臣、王平等兵，人人投石超距，而反屢屢沙汰發回，追價趕運，
卷九 前經略奏疏第三
403 摇惑兵心，靡所適從。又言“舊歲欲領所募兵駐防瀋陽，今歲欲領所募
兵駐防寬、靉，就便屯田。面請不已，又復呈詳經臣，俱不蒙允”等因，到臣。
臣一一閲之，誠如國縉言，顧臣於此一事終不欲盡言，以傷雅道。惟云“欲領所募兵駐防瀋陽、寬、靉”而不蒙臣允，則臣固有説矣。
舊歲之并瀋也，道、鎮力以為言，臣不聽。國縉親登鐘樓鳴鐘，號召闔城士民具呈，乞并呈草亦出國縉手筆。未逾數日，不知何故，忽又呈詳顧往守瀋，臣訝之，隨批詳云：“據詳，欲要親領募兵屯瀋扼要，該司忠義憤激，足以愧感道將，本部院豈不樂從？但新兵未經操練，又無甲馬器械，赤身徒手以當久練之賊、精利之兵，未審可保萬全否。”且前日首同柴鎮請并瀋兵者，該司也。曾逾幾日，而又欲親往，豈爲撤兵後煩言所動耶？仰分守、開原兩道同三鎮，再會該司商量確妥，仍詳監軍衙門議定報奪，以便具題行繳，而國縉竟自寢其議未報也。
舊歲十月内，國縉為參礦頭目畢尚仁等呈詳，言“利之所在，何人不趨？參礦禁開，何兵不集？得此兵以聽其相機出奇，奴必牽制狼顧，不敢進窺遼瀋。乞要弛禁，放出邊外挖參掏礦，餌衆殺賊”。臣批詳云：“礦禁當嚴，但此時從權，藉以鉺衆禦賊，亦事理之可從者。至鉛鐵俱產沿邊山場，採取濟軍，此自然之利也。仰分守道速會該司議妥報奪。”亡何，寬、靉守將言贊畫縱放礦徒，所在斬栅出邊，偷盗參礦，恐被賊殺，且口稱奉明，不聽盤詰，恐奸細乘機出入，而臣亟禁之。蓋國縉爲此請詳，非爲屯田也。
舊歲九月内，該臣榜諭東山豪杰義民，結集團練，遇警互相保救，出師聽調隨征。鎮江以南檄鄉官原任推官陳光裕，比檄國縉各親往召募，仍各給札付數十道，能召二千人者給游擊札付，千五千百人者都司札付，遞减至備守千百總有差，有功照實職一體陞賞，國縉亦曾親去鎮、寬、靉陽料理，兩三月乞無着落，而臣未嘗不聽其往也。
今年二月内，國縉呈詳，言“鎮江、東山、黄骨島沿海一帶赤地無限，可水田”，又言“寬奠、觱篥泊一帶土肥饒，願親往勸民墾荒聚族，
404
熊廷弼集
且耕且守，爲牽制聲勢”。臣批詳云：“屯田爲戰守良法，據馬總等所條上，鑿鑿可行。”及面問鄉紳陳推官，又謂“自寬、鎮、黄骨島一帶皆伊所親歷者，無田可屯”。何也？武弁言難盡憑，仰該司速會分守、海蓋兩道各委同知、通判官，督同馬總等親詣各該地方，踏勘某處隙地若干，可屯若干，一一依方畫圖，詳悉具數報來裁酌，其應用軍士及牛種農器等項，并速議之。
至於寬、靉束邊，勸化多衆，墾荒成族，編隊操練，尤爲緊着。如議着實舉行繳，而臣於屯田又未嘗不允也。後國縉未曾親往舉行，但具一詳，請種田兵士及牛種農器等費，臣又批云：“據詳，南兵百名幾費餉銀一千八百兩、牛百隻、官價三百五十兩，若民間時價，當值五六百兩。自三月起至六月，四個月草料，每月每牛七錢五分，共銀三百兩，其餘八個月尚未及算，農具種子共銀二百二十兩，以上通共二千六百七十兩，僅種種子九十石，計田不過一百石，而又非一百。南兵所能自種也，且要儘力調集鄉兵幫種，不審百石田之所入，變價還官，能償前費否？作事謀始，仰該司再會海蓋、分守兩道一細算之。屯田，美名也，須有實利，寧擔遲，不擔虚。此繳。”
而國縉亦竟寢未覆報也。是否呈一不允，有節次批語在。國縉或偶見忘，惟是單騎赴清、靉等處地方，鼓舞鄉民，共圖效死，以自行其親往觱篥泊，勸民墾荒之言，而結臣檄團練鄉兵之局，似不可以不亟從者。今中外紛紛議屯田，而閲臣姚宗文條陳亦有屯田及召集寬、靉山耗之議。事在必行，當即付之國縉勾當前件，而不必更尋屯練之人。今寬、靉、清河紛紛討援兵，正苦無兵可撥，而奈何經年鄭重此一枝高麗驚顧、奴酋畏懼之兵，而不敢一試，當悉付之國縉專保東邊，而不必入臣管轄之數。
伏乞敕下户、兵二部議覆，將國縉除去贊畫名色，專用職方主事職銜幹辦屯田、鄉兵事務，盡統自己僉募新兵防守清、靉、寬、鎮一帶，勿受經略鈐制。但令嚴禁參礦棍徒，毋得出邊生事。至於兵馬、錢糧一節，召過軍士應呈年貌册過堂聽汰留，買過馬匹應呈毛齒册解驗聽
卷儿 前經略奏疏第三 405减削，用過錢糧應呈收除册請銷聽查考。此向來所屬遵行規矩，况臣屢
奉查覆之明旨，贊畫更為帷幄之屬官，揆之事體，尤當預聞。試問國縉曾報軍士年貌册過堂否？曾送馬匹毛齒册解驗否？曾報錢糧收除册請銷否？
去年八月初三日，臣到遼陽，各營皆遞軍馬文册，國縉獨無，屢經面催不到。詢其故，蓋因各兵随到随逃，册亦随逃随除，隨收随造，屢經改易，而不得完也。直至九月初八日教場饗軍，始送一花名册子，并無年貌籍址，計軍一萬四千一百八十六名，時皆開破採草斫木差遣等務，隊哨不齊，無憑點驗。惟同監軍御史部道諸臣騎馬一閲，皆相視竊笑，而不欲詰問，致滋彰揚。十月初三日，補送三千三百三十九名花名册子，臣行舊分守道閣鳴泰揀驗，汰去一千九百七十九名，該道中軍遂
被參劾。
今年三月内，臣又不揣輕，同監軍道高出汰其召回逃兵，强半復至，疏語呶呶不休，其胡國臣、王平等所領貼防鎮、寬軍士，雖奉臣牌，未經臣發，鎮、寬去南衛近，可得便回家看問，又不敢報逃，報即差官禁止。胡國臣等一一依從，或者因而操練得成營伍，亦未可知。但臣信心不過屢欲遣兩監軍道往查，皆為署印羁絆，非止汰前兵、不汰此兵，而以為精銳也。今國縉欲要速行監軍御史細加鞫勘，免臣沙汰，甚覺省事。爲據疏報費過安家馬價等項錢糧，國縉揭内之數既與餉司所報不同，閲臣復命之數又與國縉揭内不同，多寡重復，種種互异。即於今日意中已屬參差，若至日後意外，安可防保。况各項錢糧多詳經略衙門批發，并無一字報驗可據。苟不及今對算明白，而臣之意外亦不敢不防也。謹將撥查款項一一開載疏尾之後，伏乞敕下户部，無但立案存照，速行監軍御史轉行海蓋、分守、監軍各道，會同新餉司照依駁疑，并追安家還逃。故一應開載未盡事宜逐一查算改正，徑自奏繳施行。臣愚幸甚。
緣系贊畫願守寬、靉、瀋陽，單騎見赴清、靉候旨，伏乞早賜裁
断，并將報過兵馬、錢糧及早查算，以免意外參差之疑事理。未敢擅406
熊廷弼集
便，為此具本，專差承差李春榮親賫，謹題請旨。計開：
贊畫劉國縉疏報召兵費過安家馬價等銀
一、稱召過兵丁一萬八千一百二名，每名安家銀三兩五錢，共用過安家銀六萬三千三百五十七雨，後因撫院書，恐各兵疑扣，又請餉司銀每名加一兩五錢，共加銀一萬五千三百六十兩。及查就所加之銀，算所加之兵，僅一萬二百四十名，又有未加者七千名，合之纔一萬七千二百四十名，視所云一萬八千一百二名之數，尚少八百六十二名，合行查明。
一、稱批發馬價銀一萬五千兩，又用馬價銀五千兩，又動召兵所剩安家銀二千四百三十二兩二錢，共買過馬二千一百九十三匹，共用過馬價銀二萬二千四百三十二兩二錢。又查舊例各道買馬先具毛齒價值文册，送經略驗過，始給營操。今贊畫所買馬匹，并不送驗，亦無文册，不知實用價值若干，見發何營騎操，合行查明。
一、稱各兵月餉督造花名兵册，呈送經臣過堂，及查原送兩起花名册子，止兵一萬七千五百二十五名，不合一萬八千一百二名之數，且止送册子，兵多開破採草等項差遣，及回南衛，并未賫册，亦未賫册，亦未經過堂，合行查明。
閱科姚宗文閱視册内開贊畫動用錢糧
一、稱領定遼前庫新餉銀五萬六千一百七十八兩五錢，又查贊畫原領新餉司銀六萬六千四百八十七兩五錢，又領遼陽前庫銀八千四百六十二兩五錢，合之共領銀七萬四千九百五十兩，今册開領過銀五萬六千一百七十八兩五錢，尚少銀一萬八千七百七十一兩五錢，合行查明。
一、稱動用過金、復、蓋州庫銀一萬四百七十兩一錢六分，及查贊畫原借海蓋道招募銀一萬四千三百八十四兩七分作為安家，今册開一萬四百七十兩一錢六分，尚少銀三千九百一十三兩
卷九 前經略奏疏第三407
九錢一分，合行查明。
一、稱召僉兵丁用過安家銀七萬九千三百九十九兩五錢，及查贊畫疏開所用過安家七萬八千七百一十七兩，今册開用過安家七萬九千三百九十五兩五錢，比贊畫疏開又多銀六百七十八兩五錢，合行查明。
一、稱委官桑織錦等領各兵丁四十七年五六月分餉銀二千六百五十六兩五錢，及查新餉司册開贊畫下兵，五月分領銀一萬二百六十五兩二錢八分六釐七絲，六月分領銀一萬一千一十二兩九錢，是五六月之糧銀已在餉司領過，似乎重開，合行查明。
一、稱各營借動安家買馬用過銀二千四百三十二兩二錢，及查上年八月二十二日呈批新餉司發馬價銀二萬兩，差李森然領去，今年正月初七日差官丁承武在新餉司領馬價銀一千三百兩，以上共買馬銀二萬一千三百兩，儘足買馬，今又借動安家銀買馬，合行查明。
一、稱未召兵并未買馬價銀一萬一千五百一十一兩五錢九分，委各官唐朝俊、戴承爵、程倣、卞為鵬、劉應龍、王汝貞、戴延春、郭應騎等易買馬匹，完日另報，如有餘剩還庫，取庫收并繳，及查贊畫原領馬價銀二萬兩，又借動召兵安家銀二千四百三十二兩二錢，共支過銀二萬二千四百三十二兩二錢，所買過馬二千一百九十三匹，實用過價銀恰彀二萬二千四百三十二兩二錢，如何又得有銀餘剩，既稱係未召兵未買馬價銀一萬一千五百一十一兩五錢九分，今未召兵未買馬，則召買事已久完，前項銀兩乃是存下實銀，便當付庫收貯，如何仍在各官唐朝俊等之手，俟其完日另報，合行查明。至於安家銀兩，見今追完若干，未完若干，見交何庫，又如沙汰軍士是已願入募而官去之，止應追及安家。至於脱逃軍士，得免軍法一死爲幸。若衹止追安家，誰不樂逃。歷過月糧應并完官，據贊畫自疏，盛稱此兵一家三四十人百十人皆有家産，追完似亦容易，合并查行。



408
熊廷弼集
萬曆四十八年六月初二日奉聖旨：“該部知道。”覆奉聖旨：“是。”
河東營缺將甚多疏
题爲河東營缺甚多，援將不應他補，懇乞亟敕另推，并馬上星催未到各將補用各缺，無誤危疆事。
頃接邸報，見兵部上本，將援遼游擊魯之由改補新設正兵營游撃，援遼參將羅一貴以原官管西平堡游擊等因。案查，先准兵部咨稱，起見任游擊魯之由統莊浪魯家兵一千名，星夜前來，出關應援，而羅一貴係臣調取九十三員之數，雖河東、河西均屬遼地，移彼用此均係遼官，豈敢自分畛域。但今日河東各營缺將數多，道、鎮屢又請補，專等援將之至，有不容一日缓者。如寬奠參將韓宗功患病日久代者無人，義武左營游擊張昌胤已改掌印都司，寧夏營游擊盧養材新被參劾，管真、保營副總兵祁煌調補錦州，副總兵李秉誠頂替辛志德，各遺下本營兵馬皆無人接管。而舊到延綏游擊李茂先之援兵一千八百餘名，新到大同千總喬崑之募兵一千餘名，大同千總盛建勛之募兵一千餘名，大同千總張鶴之募兵七百餘名，又須三四將官統領操練，而臣先調之九十三員内，止將官四十一員，餘皆備、守、中、千等官，已到者止十六員，餘俱各地方執留不發，從何得官，將何委用。雖兵部咨到，新科武舉將材加銜各官皆書生，不諳事，又未經戰陣，何敢以與賊對壘之地、朝夕辦賊之兵輕付嘗試。臣與兩監軍道皆文臣，又不能領兵上陣，以紓該部一時調將之乏。今河西實急，正兵營及西平堡實要緊，兵部衹合另揀鄰鎮將官推用，不宜一味衹在本鎮之内，那東凑西，苟且糊籠，致地方兩成耽誤。除臣一面檄催魯、羅二將星夜來遼領兵外，伏乞敕下兵部，將正兵營、西平堡二處游擊員缺，即於附近各邊擇其謀勇兼全相應將官二員作速催補，勒限前來任事。其魯之由、羅一貴聽臣委管援兵，而前項各營員缺
卷九 前經略奏疏第三
409 尚多，仍乞敕部，將臣原討未到各將馬上差官分馳各省鎮守，催星夜前
來補管各營兵馬事務，無使賊至無人領兵對陣，失誤軍機，獨坐罪於經略一人也。
緣係河東營缺甚多，援將不應他補，懇乞亟敕另推，并馬上星催未到各將補用各缺，無誤危疆事理。未敢擅便，為此具本，專差承差李春榮親賫，謹題請旨。
萬曆四十八年六月初二日奉聖旨：“兵部知道。”
衝邊將領患病疏 題為衝邊將領患病，就近酌補，以重戰守事。
臣惟寬、靉一路，南鄰朝鮮，北逼奴巢，爲賊圖犯南衛之門户，而山路迂回，林木蒙茸，賊易藏伏，最爲難防。見任參將韓宗功，從容文雅，向恐不宜處以逼虜之地，每商之地方諸臣，皆謂本官通明熟練，尚堪料理。且遼地缺將，代者無人，不敢輕易。去年十二月間，宗功以病告，臣猶疑其托疾求去，屢請不准，而今始知其真患癱痪，呻吟床褥，不能動履。設一旦有事，無論拒堵，即欲此身脱然引避，而不得也。
查得管屯都司王紹勛，謀猷夙裕，騎射兼精，熟識邊情，嘗經戰陣，至為東道地主，以外調客將，内附土人，尤其所長，相應改游擊職銜，管寬奠參將事務。遺下管屯都司員缺，非曉遼地土俗民情、通時達變者，未易勝此。而遼將無多，委用已盡，除將屯務暫委掌印都司帶管，容臣於部咨加銜都司内考選，另行題補外，謹會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、巡撫遼東地方贊理軍務兼管備倭都察院右僉都御史周永春、巡按山東兼監軍監察御史陳王庭，具疏上請。伏乞敕下兵部，將韓宗功准其回衛調理，王紹勛改陞游擊職銜，管寬奠參將事務。庶衝邊得人，而戰守有賴矣。
緣係衝邊將領患病，就近酌補，以重戰守事理。未敢擅便，爲此具410
熊廷弼集
本，專差承差董文明親賫，謹題請旨。萬暦四十八年六月初四日
奉聖旨：“兵部知道。”
大將患病疏
題為大將患病情真，軍旅委難卧治，懇准放歸調理，以重封疆，再圖後效事。
據左監軍道右參政高出呈，蒙臣批，據靖夷總兵李懷信呈稱，奴酋之初發難也，職尚待罪張掖，一聞羽檄交馳，靡不髪指上衝，目眦爲裂，恨不能啖其肉而寢其皮。及束裝而東，遂急同讎之義，期欲滅此朝食，以報國恩。當是時也，一念貞忠，金石可貫；一腔熱血，神明可質。道由里門，咫尺間耳。先靈未歸窀穸而不顧，妻孥牽衣而不顧，十龄稚子呱呱而不顧，毅然就道，兼程長往。計謂委質爲臣，身非已有；賊虜未滅，何以家爲？此時誰不壯職之行而憐職之忠？
出關之時，家丁馬匹缺乏，職且單騎倍道，兼行跋涉何辭？比入遼之後，即荷本部院知遇之情，等於魚水，而推心置腹之恩實倍尋常，又不能出死力，以答涓埃。即焦糜職馬革，職固所願之。奈何力不從
心，二竪作祟，虚火上攻，痰涎壅盛，言語謇澀，眼目眩暈，咽喉一
阻，須臾而登鬼籙。光景若此，尚可以劻勷大事乎？等死也，死而有益於國何惜？如寄之微軀，若以痹痿病夫耽誤國事，即齏粉職之一身，悔何及哉？然此吃緊之會，言病言去，人皆不之信，人皆謂假托。就今之時事，仰仗本部院籌畫，業已就緒，奴賊逡巡不敢深入，視若釜中之魚耳。較諸初來倍萬，何不托之於先，固托之於今乎？蓋病勢已極，計出無奈何也。職又豈不知賊虜遺君父憂，罪固難逭？第萬衆生靈之命脉耽誤於病夫之一身，職又不勝誅矣。伏乞開天地之恩，施好生之德，仰思國事之重，俯准生還。倘或殘喘苟延歲月，實出再造。不然，得骸骨而入里門，亦爲莫大之陰功等情。
卷九 前經略奏疏第三
411 蒙批，臨敵易將，兵家所忌，而李總兵固以病篤請去。仰左監軍
道速查報，蒙此，先准本鎮為夙疾愈增，報國莫遂，懇乞憐憫生還，以正首丘事。内稱，不意夙疾復生，風熱上攻，咽喉爲哽等情到道。正移會勉留間，今又具呈蒙批前因，該本道看得，李鎮之出關也，正遼左危急存亡之際，而慷慨就道。迨入遼，而以數千孤軍駐防三塊石極衝險之處。本道初至時，往閲其兵，見營盤在野，止宿在草舍，該鎮與士卒同辛苦，而神閑氣定，不怵不沮，并無一語及家事。此豈有避難推諉，欲弛擔求歸意哉。且某律己極嚴，撫卒有恩，以是著廉仁稱，而誠實簡夷，更多信於上下間。
本道居恒雅重其為人也，今忽以病告，數日極請者，再本道馳詣瀋陽，連就榻前視之，則果病不能支矣。見其口眼歪斜，語言短澀，痰時壅逆，喉間有聲，非直尋常陰陽之患，亦且旦夕性命之憂矣。該鎮不能多言，但泪流滿面，謂即填溝壑無恨，惟負國與負本部院知遇之不瞑耳。
本道再四勉慰留之，因輾轉躊躇。今當寇賊臨門之會，豈聽大將得去之時，顧該鎮之病則必不能起視師矣，豈容卧而護軍耶？與其留而無益，徒滋將士之觀望，何若去而更將，可令旌旗之變色？則早允其去，俾謝事得代，為封疆計，非為該鎮計也。合請本部院俯允代题，准令回籍調理。若病痊，仍與起用。所統兵馬見守瀋陽，聽候改隸總兵管理，庶營伍有歸，而疆事無誤矣等因，到臣。
據此案查，先據李懷信呈，為病極難支，恐誤國事，再懇天恩，乞救生還事。該臣一面慰留，一面批監軍道參政高出速查去後。今據回復前因，看得總兵官李懷信，有大將之風五焉，其律己也廉，其動物也誠，其處衆也和，其拊軍也慈，其當幾也勇。臣每與之語，若訥訥不出諸口，而胸中却有主張，言下偏中肯綮。及商榷出防，即以孤軍處險地，而毅然請往，略無難意，真有利害不怵於中、喜怒不形於色者。
四月間，臣往瀋陽，會三帥於虎皮驛，問誰可守瀋陽者，方謙讓
未遑，懷信獨先應曰：“願往。”繼而撥同總兵賀世賢防守挑壕、樹栅、412
熊廷弼集
安車、置炮，身先士卒，饑渴與同，而旬日之間，語言精神，殊不類往昔。臣訝而私問之於總兵柴國柱，謂其抱疴日久，不得已勉强視事，期畢力疆場，無負國恩，而未敢言病也。臣且嘆且懼，無幾，臣回遼城，而果以病告矣。
隨遣監軍道高出往視，且慰勞之，而該道亦以懷信病極難支之狀請矣。臣病中得此報，展轉愁思，莫可處置。念乏才如今日，有將如懷信，何可易得？念臨敵如今日，有將如懷信，何可輕去？而主將不堪卧護，官軍無所主持，留一日反滋人心一日之惶惑，而重行間一日之廢弛，有雖欲不許令回籍而不可得者。不然，臣於懷信曾費幾許唇舌，受幾許抑勒以争之，斯得者而肯容易放還，以自孤其爪牙耶？
除將原轄兵馬見守瀋陽者總付總兵賀世賢統領防守，原設印信、符驗、旗牌暫交右監軍道收貯，俟各兵到齊之日另議總兵外，相應具题。伏乞敕下兵部，再加查議，李懷信病非假托，准令回衛調理，痊日原官起用，幸而東事早平，聽用别地，如東事未能即平，仍許臣取來遼，以展懷信平生不竟之才，而副微臣倚毗未盡之意，則今日之不以病誤封疆者，正當報封疆於异日者也。
緣係大將患病情真，軍旅委難卧治，懇准放歸調理，以重封疆，再圖後效事理。未敢擅便，為此具本，專差承楊遇春親賫，謹題請旨。
萬曆四十八年六月二十五日
奉聖旨：“兵部知道。”覆聖旨：“是。”
危遼急缺餉臣疏
題為危遼急缺餉臣，乞賜推補，立限任事，以重邊疆事。
據遼東督理新餉、户部山西清吏司署郎中事主事單崇呈，為驚聞母喪，例宜回籍守制，懇乞委官署事，以重餉務，以敦典禮事。職於萬暦四十八年六月初九日，接得家報，稱職生母封太孺人張氏，於本年五
卷九 前經略奏疏第三 413月初三日，在家感病身故等情到職。據此，為照聞喪者不可一日視事，
理餉者不可一日無人，伏懇俯賜批委署事，容職交代，庶為恩便等因，到臣。
據此，看得遼陽新餉司以數百萬度支取給於一人，而供數十萬待哺之衆，其為综理稽核甚難。郎中單崇，敏才精識，無微不周，無弊不察，而一段為國家惜財用、為生民惜膏脂真心苦念，尤其天性。雖請乞濫觴，而本官持之斷如也。以此當報滿而議留，冀得終始其事，爲遼餉
重，而今不能留矣。
除將該司印務别無道臣可攝，暫委理刑同知冒日乾看守外，第此時兵馬、錢糧何等緊急？各營討本折行乾者日擁司門，而謢印者未敢專擅行事，斷不可一日無專官料理。伏乞亟敕該部，揀擇老成廉敏司官一員，立刻推報，勒限星夜出關任事，以主餉務，封疆幸甚。
緣係危遼急缺餉臣，乞賜推補，立限任事，以重邊餉事理。未敢擅便，為此具本，專差承差楊遇春親賫，謹題請旨。
萬曆四十八年六月二十五日奉聖旨
(1)
扶病看邊疏邊堡形勢
题為扶病看邊，備述遼陽東南一帶情形，以祈聖鑒事。
自兩月城守瀋陽、奉集以來，臣恐賊見西北有備，轉掠東南，因而檄發川將周世禄合永順土兵防威寧，吴文杰、周一桂合原發王平募兵防靉陽，鄧起龍合原發湯遇時募兵防寬奠，而猶恐各堡孤懸，未經親眼相度，終是放心不下。雖從五月二十一日衄血，後變為吐血，而不敢不挨死一往也。六月初四日，往奉集，會監軍道邢慎言、總兵柴國柱商量守戰事宜。初五日，由奉集至威寧，歷靉陽、寬奠，緣鴨緑江岸抵鎮江城，復迂道看險山舊邊，轉渡夾河，登鳳皇山，尋莫利支屯兵處，遂從
鎮夷、鎮東、甜水站而還，計地千有餘里，往返十有三日，此經行之大414
熊廷弼集
概也。自奉集起皆山路，至威寧迤東而山險更甚，峻嶺巉岩、磎河石澗、叢棘蒙茸，寸步皆厄。每遇險，輒同官軍步行，扶曳而過。蓋遼、海、東山自東北長白山起，至西南旅順口止，長數千里，横四五百里，節節開障，千重百叠。此險隘之大概也。
威寧背山面河，靉陽、寬奠四面逼山，以及孤山、灑馬、碱場、永奠、長奠、大奠各堡，皆如處複壁中，假如以二三萬兵馬糧草聚在一城，賊但以萬人占四山頭，呐喊擂鼓，如金粘没喝嚇宋軍法，不消半日，而我軍自分，必不得援，必不得逃，未有不隨賊而去者。况道里險遠，車牛不通，糧草斷絶，更難存站。即賊不來，而我亦不能住也。按舊邊自靉陽東南至險山、寧東江沿各廢，雖離邊八九十里，皆陡嶺密篝，可據守戰自展，寬、永各堡挂出東北角外，離邊僅三十里，或十五六里，甚薄且逼，而險反在内，自阻救援，不知李成梁等當年何見，而改此絶地，誑以為功（2）。此城堡之大概也。
其谷民皆依山居住，挖山耕種，種瘦此塊，復挖彼塊，實不見寬、靉、東山一帶有遺田可屯，或願往者另具隻眼，非臣愚所見。其堡民皆久移山南，止留男子種守田禾，賣貨者日雖在鋪，夜亦包裹潜宿他處，以防賊至。即鎮江城内居民僅二十餘家，鎮夷、鎮東各堡僅一察院空署。腹裹且然，何况邊堡。每行山谷中十餘里，始見一二茅屋，無六七家聚處者，中火住歇，間搭帳房露處，而不得一栖宿。惟至險山、鳳凰城始稍稍於一二十里間見一村落，每村亦僅僅七八家、十餘家無多也。初謂東山居民如西邊成聚，可團練鄉兵自衛，以今觀之，亦不能行。如鳳凰一堡，所屬屯民十四排，視别堡為多，然皆散遠在六七十里之外，勢自不能捨農種而就團練。前劉國縉、陳光裕所送鄉兵册揭皆照排開報，實非出自情願。此谷堡人民之大概也。
其守將且秘禀臣曰：“賊年來非愛寬、靉而不攻也，無人民，無蓄積，故置而不取。若添發人馬，必多積糧草，反動賊赴膻之念，而引之使來。”臣問：“見兵甚少，即賊至，何以支持？”答曰：“吾等實不敢安處城内，但遠哨探，嚴烽火，賊零至則堵之，大至則内趨山險以自
卷九 前經略奏疏第三 415便。發兵防何事，而徒以重滞受累。”此官軍備賊之大概也。
臣初以賊窺南衛為慮，今山勢險遠如此，而馬難遽到也。又以賊搶村屯為慮，今人民零落如此，而入無所獲也。假使救援得及，轉輸得通，猶當發兵防守，以壯今日東南之威，為他日進取之地。乃孤懸阻絶又若此，臣又何敢聚一二萬人馬糧草於必不能救、必無所逃之處（3），以啓戒心，而喪軍實？前發川將周世禄等俱復調回駐札虎皮驛，爲瀋、奉策應。俟初到土、浙各兵休息月餘，衣甲製備，然後發守鎮江、鳳凰城裹路各堡，作南衛之聲援，壯村屯之心膽。蓋今日揣形度勢，衹合作如此區處，而不敢輕險一試也。
地方之事，苟不眼到脚到，不但地形之險易未明，無以測贼情之進止，而審其所向；村屯之有無未見，無以定搶掠之多寡，而防其所欺，即自家之主意，亦拿捉不定，無以杜中外之訛傳，酌异同之議論，而爲其所摇惑。頃，撫臣周永春親往蓋套催趲糧運，與臣會於海州，相約秋爽後親看瀋、奉、寬、靉東南形勢，而按臣陳王庭，臣亦約之而東，庶幾大家身親目見，好得商量，共圖方略，且便查勘功罪，以察欺隱，而定紛紜也。
此等閫外之事，臣得同督、撫、監院從便施行，惟是寬、靉各堡係額設邊隘，惟恐廟堂之上不達臣之所以不撥兵馬助防之故，而以爲臣罪，不敢不備述大概，以候聖斷。乃臣則獨有深憂於此者，大都制賊之法，當使之處其分，而不當使之處其合，分則我得從旁道以撓賊，而殺賊之勢，合則賊得出全力以圖我，而摧我之堅。今賊自知南衛遽到村屯，無所獲，即前聲言要搶朝鮮，臣擬效周亞夫委大梁之法以餌之，而賊計亦不出此也。惟傾巢引其人馬移駐新寨，添築山城，札屯關口，專心并力，以圖我遼瀋，謂遼瀋得而寬、靉、鎮江可無更舉，此賊扼要之計，臣心惡之。誠欲宿重兵於寬、靉間，更番迭擾，以分賊勢，而孤懸如前狀，又未敢遣往也。
昨六月十二日之舉，據邢監軍道在瀋目擊其狀禀，賊是日實有四萬
餘衆，黄蓋映日，旌旗蔽空，馱載雲梯、鈎竿數千件，專圖剋瀋。雖被416
熊廷弼集
堵截怏怏而去，然大衆尚全屯撫順城下未退，晝夜趲造梯竿、車輛，爲再逞之計。總兵柴國柱、賀世賢恐再來非復前番舉動，日日請兵討將，教臣憑何兵將發遣。頃將各鎮續到募兵數千人分發，兩鎮皆以新募烏合之衆力辭不受，臣屈意佒俯受之。浙兵未全到，酉陽石砫兵雖到，而衣甲未完，且非瀋、奉間平原廣野之長技。且見在官軍荷戈負甲於赤日炎蒸之下，頗多疾病，又不速得獎勵犒賞，以慰安其勞苦，而鼓舞其志氣，無不人人心灰意懒。僅僅兩道臣，而邢慎言自守瀋陽以來，積勞成病，向猶四外支持，今亦卧炕不能出，如臣之病更不堪言。今討兵而徒發無用之兵，討將皆留可用之將，討道臣而杳無莅事之期，討犒賞而復吝已票之旨。即求聖諭一道，慰勞官軍，使知感激，樂於用命，而亦未見慨然發下。豈欲甘心弃遼東以授賊，而臣等何力復能支撑，保此半塊殘土。惟悠悠視日，以待盡而已，尚何言哉！
緣係扶病看邊，備述遼陽東南一帶情形，以祁聖鑒事理。未敢擅便，為此具本，專差承差毛繼善親賫，謹題請旨。
萬曆四十八年七月初五日
奉聖旨：“覽奏，東南一帶情形甚悉，各處兵將應防應撤的，都着相機從便施行。道臣俱已推補，還催他刻期到任，不許遷延誤事。犒賞及宣諭已差解發也，着星夜前去，作速給散。該部知道。”
【校記】
〔1〕此四字小题，據《明經世文编》加。
〔2〕《明經世文編》加旁注曰：“昔老奴曾將六堡退還，亦以非中國所能守也。”
〔3〕《明經世文编》加旁注曰：“兵法，地有所不能守者，此也。”
病勢十分沉篤疏
奏爲病勢十分沉篤，泣懇天恩憐准生還，以遂首丘事。
卷九 前經略奏疏第三 417五月二十一日，陡患衄血病症，旋吐紫血成塊而出，参將張名世、
部解朝鮮賞銀經歷程崙皆曰：“此從鼻入口吞下餘血無妨也。”越數日，所吐血色愈鲜，且雜痰交下，而臣始懼矣。顧猶伏枕而思，古人在軍中雖病，而猶示無病以安衆，臣何敢杜門不出，滋外間驚惑？勉强于六月初一日出堂視事。時按臣及部道鎮臣皆來看視，坐談間數數唾血，皆愴然不忍視。念守瀋陽而不守奉集，是無瀋陽也；發兵戍寬、靉而不親往相度，是斷送官軍也。復勉强于初四日往奉集堡指授諸將守禦方略。
初五日，自奉集往威寧營，至發喇河而大瀉如傾矣。逼近賊穴，不敢停留，不得已，挨命前往。再三日始至寬奠，前泄不止，吐血更甚，而臣不能支矣。因差官回遼陽，促張名世遇路迎治，復往鎮江，從險山回至鳳凰城，道遇名世，謂可得診脉服藥，調理半日。忽賊衆數萬犯搶瀋陽，遂不暇入堡，亟馳馬黑夜走鎮東堡百餘里，片晷即到，不復知病之在體。比入堡，竟從馬上昏暈倒下，半晌不蘇，而臣幾無生矣。時從行官軍及督撫差來官承無不人人爲臣驚危而泣下者。
緣自奉集東行皆山峽險厄，不能肩輿，遂將轎子發回，專一乘馬。每過陡峻，輒上山下山，同軍士步行十數里，以息馬力。而伏暑本熱，又兼大雨蒸濕，每日親自執傘披氈，背腕爲痛。而又時時落水墜泥，爲馬所滑墜，至兩臀磨成瘡痏，尤痛不可言。夫以衄吐泄瀉久病之軀，而受諸荼苦，猶不即死於道路者，真幸也。
十六日，回遼陽城。無何，又報撫臣周永春親往蓋套催趲糧運，因哀詔已到，亟欲西還，不得到遼陽相會。臣思地方事因，面商者甚多，復約往海州，冒雨會之。比歸，而痢疾又作矣。晝夜無度，腹痛如割，急用大黄下之，一連數劑，而氣血傷盡，遂宛轉床褥間，不能復起矣。
臣本以積勞、積憂、積鬱而觸於逆榜之怒，遂感而爲衄，變而爲吐。帶吐巡邊，受前諸苦，復蒸而爲瀉，滯而爲痢。人非鐵石，一時四病齊舉并攻，如何不傷生命。張名世等見臣虺羸如削，私語臣僕，謂臣心肝肺脾三經受病深久，須静養年餘，可望生全，非藥餌所能治也。臣
思朝廷之疆土、遼左之生靈、軍馬之性命咸於經略一身是繫，一日不視418
熊廷弼集
事，則文武無所禀承，機務盡行失誤。自五月二十一日，至今四十餘日，僅僅開門三日，此等風聲何可使聞於賊？臣又安敢執馬革裹尸之義，必以死殉，而誤皇上之疆事。前與撫臣會時，撫臣示臣以家書，臣示撫臣以柴骨，兩人各抱急情，相對流涕。及伏榻草疏，而撫臣揭帖已至。臣且擱筆躊躇，而思經、撫一時無并告急之理，且賊衆全屯撫順未退，尤非告急之時，而獨計病已深重，命在須臾，有徒死無益而反成大誤者。
伏乞皇上為封疆深計，放臣生還，亟選才望，趁臣收拾稍有頭緒之初，早來接理，以無隳前勞。臣即歸死首丘，亦瞑目地下矣。臣無任呼天籲聖號泣哀懇之至。
緣係病勢十分沉篤，泣懇天恩憐准生還，以遂首事理。未敢擅便，為此具本，專差承差毛繼善親賫，謹題請旨。
萬曆四十八年七月初五日
奉聖旨：“覽奏，知爾力疾行邊，積勞積苦，以致諸疾交作，朕心惻然憫念。但念賊衆屯聚關口，凶謀叵測，非經略謝事之時。爾宜軍中加意調理，以俟痊愈，以安衆心，用副朝廷倚任之意，不准辭。該部知道。”
熊廷弼集卷十
前經略奏疏第四
賊衆攻剋山城疏
題為賊衆攻剋山城，殺擄人畜，謹擄實報聞，懇乞亟敕查勘，以重邊防事。
據署分守道事右參議邢慎言呈，為嚴查邊情事。本年六月二十日，蒙臣批，該本道呈前事，蒙批，花嶺之犯，所報殺掳人畜，據各官及該村走脱與被擄回鄉之供報，皆有姓名，而争執以為少。據刑廳之粗報，則無姓名，而約略以爲多。及該道駁，刑廳再查，乃云前已報過，不敢二三其説。假如前曾報千報萬，而亦不敢二三於其後耶。
夫事期於實，而見貴乎真，左右影響之言，何以參题定罪？該道仍委理刑冒同知親詣失事地方，挨查某處實有幾家，家有幾人，是老是幼，是男是婦，被擄若干，逃避若干，一一開具姓名，并地方不扶甘結，速速確覆，以便查參。時日已久，不得仍前混混取駁，再致遲誤。繳。
蒙此，隨行理刑廳親詣失事地方挨查去後。本月二十二日，又蒙本部院批，據清河游擊劉世功禀稱，本年五月十八日，花嶺被剋，及將未被擄屯民夏天表及被擄回鄉魏良遷各呈解本部院，蒙批，仰分守道速查報，研審夏天表、魏良遷，蓋得其狀也。
蒙此，亦備行理刑廳并審，呈詳本道，以憑轉詳施行。今據理刑同420
熊廷弼集
知冒日乾呈，遵依卷查，先蒙巡按山東兼監軍監察陳御史憲牌，本年五月十九日，據清河游擊劉世功差夜役口報，本月十八日午時，有東夷領衆一千，將花嶺山城攻剋去訖，内住民約有三千餘家，其村屯住民不知其數等情到院。
據此，為照虜至一千，攻剋山城一座，四野掳掠村屯，主客將領不即救援，殊非軍紀，合行嚴查。為此牌行本道，即查前項達賊實有若干，於某日時，從某隘口進境，攻剋花嶺山城一座，搶掠村屯若干，殺擄人畜各有若干，挖馱糧米，燒毁房屋各有若干。該鎮主客兵馬因何不即救援，該管將領為何不前與賊對敵，致賊攻剋，於某日時，從某隘口出境去訖。就將失事將領作何議處，逐一細查明確，開揭通詳，會題施行，毋得隱漏，致遺後議不便等因。
蒙此，又蒙本部院憲牌，本月二十日，據清河游擊劉世功報，十八日，東夷約有一千餘騎從馬根單地方五路進境，於寅時分已深入遼陽大排花嶺山城等處，於卯時分將山城當時攻剋，一半收拾瞭望兵馬，一半直抵長驅遼陽。該管高官兒寨，山城攻圍，賊見兵馬即回原路去訖等情。
據此，至今未報果係何官信地，搶殺人畜的有若干，事關邊情，合亟嚴查。爲此，牌仰該道即查前項賊夷的有若干，果從何處入境，何時進境，何時出境，花嶺山城的係何官信地，殺擄人畜，燒毁房屋，果有若干，平時何不設備、賊犯何為無兵追拒失事，各官應當作何處議，逐一密查的確，分别參呈前来，以憑具题等因。
蒙此，備蒙牌，仰理刑廳嚴查去後。續據理刑同知冒日乾呈，依蒙，隨該卑職查得，本年五月十八日，東夷約二千騎自撫順關進境，由馬根單寅時至秃老婆山城。比有守本堡指揮王宜位，不合不行防備，以致各賊攻剋，擄去男婦幼小約有五六十名口，其下地鏟蕩人牛盡行擄掠，窖口糧石馱去。又十里至花嶺山城，比有原掌東寧衛印指揮劉芳聲，不合不行收斂，各賊又攻剋，殺死男婦幼小三十餘名口，擄去男婦幼小共一百七十餘名口，擄去牛馬驢一百餘匹隻，投各處村屯，奔至山
卷十 前經略奏疏第四 421城，跑至山下，不能上山，擄去人畜不知其數，下地鏟蕩人牛盡行擄
掠，窖口糧石馱去。又十里至許毛子山城，屯民知覺，登山者猶存，其下地鏟蕩人牛盡行擄掠不知的數。
自秃老婆山至花嶺并許毛子山城，共二十餘里，俱無居民。達賊又奔攻高官兒寨山城，時清河游擊劉世功聞花嶺報，領兵馬六七百騎，午
時到高官兒寨、蕭家河下營應援。達賊退由原路，至本日申時出境去，各處房屋俱未燒毁，劉游擊仍回原住阿羅村設防。
看得花嶺係遼陽大排，秃老婆、許毛子二山城、清河未報，應是彼轄，但今邊事大非昔比，在遼陽則百五十里，遠途策應不及，在清河則六七百弱卒，衆寡相懸，虜騎長驅，孰能禦之。且自清、撫失後，沿邊各屯殘破之餘，其不能守也久矣。即今兵力未厚，旦夕戒嚴，分騎守瀋，尚虞不給。豈能復宿重兵於蓁莽之墟，以遏蹂躪之患哉？相應先將擄掠人畜數目呈報，俟查的信地，另行參呈缘由，於六月初四日呈詳到道。該本道駁批，據詳，賊以二千入境，殺擄男婦二百六十餘名口，鏟地人牛盡行擄去，花嶺牛騾等一百餘匹隻，别處不知的數是矣。
但入境出境，賊多賊少，未明供自誰口，而所擄男婦，無名無姓，實多實少，亦未明出某臺甲、某鄉長口供。不惟恐有遺漏，無以嚴失事之罰，抑亦恐虚懸約略，無以服受罰者之心。且信地尚未確，各官尚未參，事干重大，難以轉詳，仰該廳再一嚴查的據速報去後。續蒙按院行催前因，已經呈報外。今差人守催同知冒日乾呈，依蒙查據墩軍徐鎖兒供，於本年五月十八日，東虜約二千騎自撫順關進境，由馬根單寅時至秃老婆山城，擄去在屯男婦幼小劉三善等約有五六十名口，其下地鏟蕩人牛沈把勢等俱被擄掠，窖口糧石馱去。又十里至花嶺山城，攻剋殺死男婦幼小楊黄毛等三十餘名，擄去男婦幼小楊四等共一百七十餘名口，擄去李付國等牛馬驢一百餘匹隻頭，各處村屯奔至山城，不能上山，及下地鏟蕩人牛張善友等俱被擄掠，窖口糧石馱去。又十里至許毛子山城，屯民知覺，登山者猶存，其下地鏟蕩尹擔子等人牛俱被擄掠，不知
的數。自秃老婆山城至花嶺并許毛子山城共二十餘里，俱無居民，達賊422
熊廷弼集
又奔高官兒寨山城。時清河游擊劉世功聞花嶺報，領兵馬六七百騎，午時到高官兒寨、蕭家河下營應援，達賊退由原路。至本日申時出境去，各處房屋俱未燒毁，劉游擊仍回原住阿羅村設防。
看得花嶺、秃老婆、許毛子各山城逼近邊塞，該清河游擊劉世功、遼陽副將尤世功兩處應援，但今邊事大非昔比，在遼陽則百五十里，遠途策應不及，在清河則六七百弱卒，衆寡相懸，虜騎長驅，孰從禦之。且自清、撫失後，沿邊各屯殘破之餘，其不能守也久矣。即今兵力未厚，旦夕戒嚴，分騎守瀋，尚虞不給，豈能復宿重兵于蓁莽之墟，以遏蹂躪之患哉？其將領參處應侯上裁，非其所敢擅也緣由到道。
看得本年五月十八日，達賊二千餘騎自撫順關進境，由馬根單堡寅時深至秃老婆等山城，殺掳屯民劉三善等男婦二百六十餘名口、牛馬驢一百餘匹隻頭，鏟地人牛盡行擄去，聞之心傷，言之髮指，恨不欲食夷之肉，而盡置各官於法者。但查撫順、清河等堡，自四十六年四、七等月奴酋攻陷之後，烽火斷絶，田地荒蕪，舉目凄凉，幾爲奴酋牧場。雖設立將堡等官，俱皆駐防腹裹屯寨，烽火撥夜未能遠出。本道肫肫嚴諭再四，駁查該廳，止報前數，并未議參，各官想亦見及此，而其心良亦苦矣。第遼地將備等官因循成習，烽糇廢弛，若不依法參處，何以儆戒後來。
馬根單係夷進境守堡，王宜位哨探不嚴；花嶺係遼陽大排，原任束寧衛掌印劉芳聲收斂不早，均應法治。撫順游擊周守廉耳目不明，至賊深入；清河游擊劉世功救援不前，致賊殺掠，揆以常法，均難辭責。但查清河、撫順、馬根單俱係四十六年丟弃堡城，二將以孤兵而寄居别地，屢次請兵，無憑撥發，以本營六七百，或三二百之弱卒，何能據瞭二千之勁虜，則綆短不能汲深。遼陽副將尤世功，東西兩邊皆為屬地，粆花等酋衆屯邊，垂涎内地，兼之長勇、新開、開原夷市煖兔各營，群衆領賞，情更叵測。
該營兵馬須得分發各堡駐防，及聞警報，隔花嶺百五十餘里何能追剿，賊鞭長難於腹及；各援將客兵新奉委督修瀋城，工大役重，一面整
卷十 前經略奏疏第四 423兵待戰，一面分頭挑挖，戰守并舉，夜以為日，一手難以兩擎，情俱可
原，似難苛求，合姑免究參。照馬根單守堡東寧衛指揮王宜位，地方雖係殘破，烽火委屬不明；原掌東寧衛印指揮劉芳聲，雖有派定委官，不合失于查催，均應各罰米七石示微，以儆後玩者也缘由通詳。
蒙批，轉行前因，隨經移會清河劉游擊去後。隨准手本回稱，查得本年五月十八日，達賊從撫順城該管馬根單地方碱河口進境，寅時深至花嶺攻圍，卯時剋去，搶擄男婦幼小七十六名口、馬三十二匹、牛二十二隻、騾一頭、驢一十六頭，被傷并見在男婦一十一名口，其附近歸并花嶺山城，趨避大小郝家谷、秃老婆山城、葦子谷、黑山谷、劉湯谷等六屯居住，人畜素被奴酋驚移遠離緣由，回復到廳。續據屯民夏天表供報相同，及魏良遷供稱，五月十八日，被東夷搶去，至六月初三日，自夷寨起身，至初六日，從鴉鶻關進境，說達賊約有三千餘騎，先從馬根單、碱河口進入，攻剋山城，至寅卯時分擄去男婦幼小不滿七十六名口。賊見清河兵馬即從原路出境去訖等情，并細查姓名數目，及取各不扶甘結在卷。
緣此，看得花嶺一帶自先年清、撫淪衄之後，殺擄殆盡，白骨不收，極目蓁蕪，遂成甌脱。近以開、鐵遺黎靡所栖泊，暫集其地，虜衆倏至，除在山城内者被其攻剋，遂罹戕掠。至於荷鋤啓耒之衆，一聞虜警，即時奔逃，或匿密箐，或伏蒙茸，騰岩越壑，獸駭鳥逝，故一時見野無人迹，遂謂盡被驅擄以去。久之虜遠，驚魂略定，始有映手蹺足，相呼相携而出如夏天表輩者。然後按名而稽之，而乃知虜所殺擄老稚男婦七十餘人止矣。及魏良遷被擄逃回，問其同繫纍之人，而一一驗其姓名都合，益信其數之非漏而言爲不虚耳。
蓋虜去後，蒙本部院親臨虜所至處，察痍問傷，訓厲將士，人心讋悚，不敢不細查確報。故其情最真，而非若先報者之信耳也。即今虜騎出没，烽燧時聞，貫矢横戈，日持於境上，似宜稍寬斧鉞，以責後效，則將士感而益奮，而踴躍赴敵，所當無虜矣緣由，具呈到道。
該本道看得，達賊花嶺之犯，同知冒日乾始而據聞粗報殺擄男婦424
熊廷弼集
二百六十餘名口，本道即信以為然而報也。今而駁查覆詳，殺擄男婦實止七十餘名口，據迹前後參差，本道亦未敢深信為然也。但東邊一帶自清、撫等處被陷之後，處處震動，在在荒凉，非一日矣。凡有身家者盡皆遠徒。即見在十數餘户，悉皆遠來寄居之民，朝東暮西，原無定址，一聽賊至，赴山城者四出無門，固遭虜手。其下地鏟蕩，人民聞風知覺，隨即四散奔逃，或依栖山岩，或潜匿蓁莽，虜騎所不到者咸保無虞。第一時驚惶餘息，不敢驟還故里，故見之者以為盡入虎口，不覺約略具報。續後各民相繼而出，據口核實，各官始覺賊夷所殺擄者，男婦止此七十餘耳。始有風聞，不敢不報；既有真見，不敢不轉，前後俱是無心。總之，原非欺匿，既經理刑冒同知復查的確，又據屯民夏天表、回鄉魏良遷所供相同，深屬可信。
即馬根單守堡指揮王宜位，坐以哨探不明；原管東寧衛掌印指揮劉芳聲，擬以收斂不早，各罰米七石示懲，亦於無可奈何之中存此萬不得已之法。其餘信地將領等官，值賊衆飄忽來去之時，委係兵少難支，救援不及，或量罰以防故玩，固不失之苛，或寬宥以責後效，亦不失之縱。事係道屬，職亦應聽處分人也，何敢擅專？惟在本部院斟酌裁處而已等因，并將殺擄人畜姓名實數册報到臣。
案照先據該道呈詳前事，臣以殺擄人畜無的確姓名、真實數目，又無臺甲鄉長親供口詞，不便題參。隨經駁批，行同知冒日乾親詣失事地方，逐一挨查去後。今據回覆前因，為照奴賊親率重兵屯札撫順關内，日欲圖我遼瀋。我主客官軍并力保守，尚恐不支，安得多兵顧及四散村落。許毛子等谷離邊三四十里，上年俱被殘破。即花嶺一二未到，而有力者俱已他徙，止遺零星數家，度他徙無可養活。且捱死住種，即賊至而甘心隨去，又非可屯兵者。况清河、撫順久為戎馬之牧場，游擊堡官徒存餼羊之名色。原額兵馬降殺已盡，劉世功、周守廉雖各領潰卒數百人。除各處分哨探外，其跟隨本將者，劉世功僅百人，周守廉僅五十人，又無城堡居住，日寄村屯，東藏西躲，朝夕移窩，以防賊襲。
遼陽副將除遼陽道屬西虜炒、巴二十營市賞於長安堡外，又為開原
卷十 前經略奏疏第四
425 道屬新開煖兔二十四營市賞於長安堡，以示羈縻。一時十數萬虜騎俱聚
於尤世功之信地，那得分力照管殘屯。臣嘗平心私論，賊雖從撫順所屬人，而周守廉必不能堵之於境上；雖與清河所屬近，而劉世功必不能戰之於搶所；雖屬遼陽排所管，而尤世功必不能防援之於百數十里之外。此各將之情也。
獨周守廉推曰“地方與清河近”，劉世功推曰“賊從撫順邊入”，尤世功推曰“有兩屬將在邊”，彼此畏罰，推調不報，爲可恨耳。初，人言紛紛，謂人畜殺擄甚多，將官隱匿不報，即欲從重查參，以示戒。及再四駁查，而册報姓名數乃止此，似與按臣前報多寡不同。但按臣恐其遲誤，不得不權據約略，以速失事者之罰。臣感於風聞，不得不駁查真確，以服受罰者之心。然亦未敢遽信後報之數爲的，所當再行勘議者也。臣謹會同總督薊遼保定等處軍務兼理糧餉經略禦倭兵部右侍郎兼督察院右僉都御史文球，巡撫遼東地方贊理軍務兼管備倭督察院右僉都御史周永春具题。伏乞敕下兵部，并行議覆，仍行按臣親詣失事地方，再加查勘施行。
緣係賊衆攻剋山城，殺擄人畜，謹擄實報聞，懇乞亟敕查勘，以重邊防事理。未敢擅便，爲此具本，專差承差商騰漢親賫，謹題請旨。
萬暦四十八年七月初十日
奉聖旨
賊夷分頭入犯疏
题為賊夷分頭入犯，官軍并力拒堵，懇乞亟敕查勘，以定功罪，以昭激勸事。
據右監軍道帶管分守道事右參議邢慎言呈，為夷情事。蒙臣批，據瀋陽游擊馮大梁呈，六月十二日，達賊無數擄掠王大人等屯人畜緣由通呈，蒙批，仰分守道速查報册并發。又蒙撫院批，仰分守道嚴查報。又
蒙監軍按院憲牌，據撫順游擊周守廉禀報，達賊從城南前山臺進入搶掠426
熊廷弼集
緣由，備行本道，從實查報等因。又蒙總督軍門批，該本道准總兵柴國柱、賀世賢塘報，為奴酋擁衆入犯，官軍奮勇馳援，堵回大虜，斬獲首級，奪獲達馬、木梯、鈎槍、挨牌事。
蒙批，此一役也，斬獲無多，堵截甚力。奴賊漸知内地之有兵，官兵亦漸知自身之有膽矣。仰道覆勘確詳，蒙此，案照先該本道行據安樂州知州張若良呈，遵依行據撫順等營各經管字識撥夜到官細查。據撫順游擊營字識李文秀、撥夜李應元供稱，本月十二日夜，東夷達賊約有二萬餘騎，分為兩枝，一萬餘騎自關口進境，一萬餘騎從東州地方沙地衝進境。隨後聯絡不绝，約衆至四萬有餘，深至王大人等屯，殺擄本營撥夜甲軍丁得功等三十名，擄去劉芳名等馬二十四匹，擄去田千户等六屯住民男婦共一百四十八名口、馬九匹、牛四十二雙、驢七頭、窖二十九口，燒毁房屋十間。
又據瀋陽游擊營字識傅文秀供稱，達賊搶擄瀋陽所屬屯寨王大
人屯、白官人屯共一十一屯寨，擄去男婦共一百四十三名口、牛畜共
三十八頭隻，燒毁房屋共二十八間。本日未時，達賊往東去訖。及查前賊於十二日五更時分，北深至王大人屯、渾河沿，前任李總兵預撥内丁千總于文魁等，領兵五百名在王大人、白官人等屯設防。忽聞賊至，俱起與賊砍殺一處，恐衆寡不敵，竟奔大營。賀總兵留副將麻承宣、參將胡國灝、夏國卿等，并馬步一半弱軍守瀋陽城。即帶領各營將官兵丁，與賊衝砍二陣，賊退十五里白官人屯下營。至未時，賊往東退去。在陣斬獲首級一顆，奪獲達馬一匹、鈎梯挨牌共三千餘副，救回村人畜甚多。鐵嶺參將閻正名等俱策應至瀋陽城西李家樓子，靖夷營陣亡官兵共一百二十六員名，陣失馬共一百七十九匹，輕重傷家丁三十四名，平夷營陣亡内丁共一十四名，在陣失馬共七十四匹，重傷官丁十員名。達賊南深至奉集堡地方榆條寨，柴總兵帶領官兵至小尖山堵截，在陣斬獲首級三顆，陣亡官丁共六名，重傷家丁一名，重傷撥夜一名，射死馬五匹，陣失馬九匹，擄去撥夜六名。瀋陽馮游擊帶領中軍千總并該部人馬，跟隨賀總兵與賊對敵，促死官馬二匹，射死官馬二匹，奪獲雲梯、
卷十 前經略奏疏第四 427鈎竿一十二根。又據本營中軍李廷幹開報，擄去撥夜炮手一十二名、馬
十四匹，仍搶去炮、三眼槍等項緣由，具呈到道。
據此，該本道看得，奴酋自清、撫、開、鐵得利以來，志驕氣滿，目中已無河東。半個遼東，人人危爲孤注，而瀋陽、奉集又不必言矣。荷蒙本部院石畫，督發大兵，親歷瀋陽經營指麾，浚壕塹，列戰車，置槍銃，與夫柞木、刺槍、敵樓、吊橋一一周悉。工甫竣，又慮奉集乃賊夷通行之區，復親至相度。
今柴總兵統兵，該堡如法修浚，不意奴賊蓄謀已深，恐我勢成犄角，遂於本月十二日夜，統聚輕騎，分道而進，一股約一萬餘衆，自撫順關進境，直抵瀋陽；一股約一萬餘衆，從東州地方沙地衝進境，直抵奉集。後營馬步相攙，馱帶鈎梯、挨牌，聯絡相繼，四萬餘衆分頭齊下，其势不爲不多，其謀不爲不狠。且拿我撥丁，持夷令箭，召呼我軍投降，意謂可以唾手瀋、奉，效往日故事矣。不意官丁奉法惟謹，人人用命。賀帥提一師馳迎至城東二十里渾河沿，與賊鏖戰，賊畏退十五里下營。又有柴帥聞炮，自奉集堡提一師迎至迤東三十里，至小尖山、榆條寨與賊對敵，賊見我兵南北首尾截擊，以故丟弃鈎梯、挨牌三千餘副，旋即遁去。
是役也，斬級雖止四顆，死夷雖被拉去，然彼此目擊，殺傷亦略相當。始也，擁衆成謀以來；繼也，踉蹌無趣而返。即村屯難保其不搶掠，士馬難保其不損傷，而賊竟不敢正眼一觀瀋、奉，則諸將堵截之勞豈可泯哉。較之往歲，賊勢倡狂、不可向邇、攻剋城堡、算無遺策者，氣勢大不相同；遠近觀望、大小恇怯、聞風則逃、守瀋輒泣者，人心大不相同。春正猶以遼陽為金注，今且以瀋、奉爲常居，軍氣昌揚，人情鼓壯，漸轉漸佳，光景亦大不相同。
俟西兵續到，除東南另擬兵將防剿外，再挑精健萬餘衆，進分横布於瀋、奉適中之間，以撫順為戰地，以平墊古城為家當，步步爲營，漸近漸逼。彼時我中百計圍賊，固别有不戰之着，夷衆四面受敵，豈能保
安然無恙？不惟河西有長城，遼陽如鐵壁，而東事從此可望有定局矣。428
熊廷弼集
回頭一想，如當時稍遲月餘不守瀋，又遲旬日不守奉集，则十二之役，虎皮、三塊石是其戰場，而汎、蒲、瀋、奉、楊家樓東西南北一帶，千餘里廬舍田禾皆為虜馬蹂躪之區矣。此非本部院三令五申之嚴明，桑土綢繆之預計，保障周全，當不至此失查。哨撥、游擊、千總，仰蒙本部院嚴行捆打，人心已為骨栗，而奮勇堵截生死各官丁不為题叙，以示鼓舞，則大敵在前緊急用人之際，何以得其死力？在本部院自有特裁，非本道所敢擅議也等因，到臣。
該臣查得，撫順管游擊事周守廉，領家丁五十人設防，晝住頭目屯，夜移瓦溝子，被賊撲至頭目屯不獲，徑撲瓦溝子，而守廉被追，奔至新添堡始脱。臣恨其哨探不遠，捆打四十棍。靖夷坐營祖天壽遣千總于文魁領内丁五百人於白官兒屯設防，五鼓，賊至始覺，對敵殺傷一百二十餘人。臣恨天壽提撕不嚴，亦捆打四十棍。文魁瞌睡不醒，綁斬示衆，而鎮、道力廪，謂文魁慣戰。是日若非本弁死拒，五百人當無一脱者，姑饒一死，止捆打一百棍，責令立功自續。仍行各鎮道嚴諭各將官遠哨近探，枕戈卧甲，以防再犯，毋致疏虞外。
為照賊自破開、鐵以來，伏翼匿爪，將一年於此矣。一旦率數萬衆，馱帶鈎梯數千件以來，此其意豈在村屯。今年料賊必犯瀋陽，計不先守瀋陽、奉集與賊相持，而聽其至遼，為城下之戰，不但驚恐人心，抑且愈示賊弱。所以遼陽工完即修瀋陽，瀋陽工完即修奉集，而賊果恐我，遂成犄角也。是以有十二日之犯，若非總兵賀世賢、柴國柱親自提師，一逆之於渾河沿之北，一逆之於榆條寨之南，而二萬餘之前鋒、四萬餘之後營，肯遂如此而退邪。雖村屯不無搶掠，而城堡為重；雖士馬不無損傷，而堵截為重，諸將帥之勞亦不可不知也。臣受命專征，殆將期月，不能獎率官軍、立殄此賊，方不勝其罪愧，何顏更為此役張口論叙？而共事地方者，咸舉前年去年賊去賊來之光景以對。觀今日之士氣人心，謂須叙恤，以示鼓舞，然後可以得其死力，而期其後功，則酌時勢而用機權者，又不得無言而處於此。
臣謹會同總督薊遼保定等處軍務兼理糧餉經略禦倭兵部右侍郎兼督
卷十 前經略奏疏第四
429 察院右僉都御史文球、巡撫遼東贊理軍務兼管備倭督察院右僉都御使周
永春具疏上請。伏乞敕下兵部，即為議覆，轉行監軍御史查勘的確，分别賞罰，作速具奏，以定功罪，而昭激勸。封疆幸甚。
緣係為賊夷分頭入犯，官軍并力拒堵，懇乞亟敕查勘，以定功罪，以昭激勸事理。未敢擅便，為此具本，專差承差高騰漢親賫，謹題請旨。
萬曆四十八年七月初十日奉聖旨：“該部知道。”兵部覆：“奉聖旨，是。”
撫臣憂制疏
題為重鎮撫臣憂制，懇乞亟賜就近推補才望，以救危遼事。
本月初十日，准巡撫遼東地方贊理軍務兼管禦倭都察院右僉都御史周永春揭帖，為丁憂事。本月初八日午時，職家人張禄自職原籍賫男監生周鉉手書，稱職祖母孫氏於六月二十五日丑時病故。職係承重嫡孫，例應回籍守制。先是，職具奏，為驚聞家報，憂懼無措，哀懇聖恩憐放，已於六月二十九日拜發訖。兹聞凶報，五内崩裂，一慟幾死，封疆重寄一刻不能料理。伏乞陛下即敕吏部就近推補，免職候代，職感激聖恩，死且不朽等因，到臣。
為照撫臣周永春與臣會海州時，出其家書，對臣悲泣，臣猶勉慰以無事。及臣病重請告，猶冀藉撫臣同心可代經略，以善臣後也。今竟以憂制先去，豈惟遼之不幸，抑亦臣之不幸矣。撫臣以爲國之精忠抒匡時之偉略，拮据殆將二載，整飭為之一新。前有已成之功，則難乎其為守；後有未竟之志，則難乎其為承。至與經略之相關，尤須選擇之得當。臣等就近推求才望，計無有逾於永平道臣袁應泰者，其鴻才駿望著聞中外有年，而一段憂民憂國之至誠、任勞任怨之苦念，尤臣等與之共事一年，而極其嘆服者也。
430 熊廷弼集
巡撫重臣，例應請旨會推，臣何敢以邊吏妄有專擅？但關係軍中事重，臣不敢不便宜與聞。况臣病深重，猶欲舉賢以自代，豈其於此反有所避諱而不言？得一人而有裨封疆，早一日而獲免遲誤，臣雖冒專擅之罪而不惜也。臣謹會同總督薊遼、保定等處軍務兼理糧餉經略禦倭兵部右侍郎兼都察院右僉都御史文球合詞上請，伏乞聖明亟敕吏部速酌施行。
自臣到遼未及一年，除鎮道陸續病去外，分守道以二月憂，開原道以三月憂，新餉司以六月憂，今撫臣又以憂報。何官遼者身既善病，而又能速其親死亦至此？此遼之氣數也，天時人事亦可寒心之甚矣。
緣係重鎮撫臣憂制，懇乞亟賜就近推補才望，以救危遼事理。未敢擅便，為此具本，專差承差陳繼明親賫，謹題請旨。
萬曆四十八年七月十一日
奉聖旨：“著袁應泰補授撫臣需缺1，吏部知道。”【校記】
〔1〕“奉聖旨”後十字，據《熊襄愍公集》補。
請告疏
奏為沉疴愈變愈重，殘鎮日誤日危，伏懇聖慈放臣急救封疆事。
臣日前疏告病，去後連服大黄導滯之藥十數劑，方得通利。謂漸漸調理可擬痊愈，忽於初八日痢復大作，肚膨腹痛，比前更甚。一連六晝夜，床上地下滚跌不休，眼不交睛，食不入口，參將張名世與醫官董以中等皆謂日前服食寒凉過多，腑臟盡壞，不敢復用大黄、苓連、木香諸藥。臣謂非此不能止痛除腫，又復勉强下之，而遍身發寒發熱，忽變爲瘧，又忽變爲傷寒雜症，諸醫皆以血久枯絶，不敢下藥，但云静養可愈。明是待臣悠悠自盡之意，而臣無復生理矣。
臣性動而心急，不能藏病，受皇上特恩，肩封疆重擔，不敢推病。
卷十 前經略奏疏第四
431 况當奴賊壓境不日犯搶之時，撫臣移鎮前屯候代，僅一按臣料理於上，
兩監軍道臣馳驅於下，臣又何敢輕告病？倘告而得去，揆之臣義臣心，已萬萬不能安；告而不得去，則廢閣封疆之事仍要臣做，失誤封疆之罪仍要臣擔，臣亦何苦自推自陷？而惟是病势必難强支，疆事必難久誤，有不得不呼籲求放生還者，此非惟性命計，正爲封疆計也。夫使臣病死而有益于遼，臣何辭于一死？惟死無益于遼，而且廢極重之軍務，且作不祥之風聲，是臣以死負封疆，負宗社，而朝廷之上亦何利於臣死？必强付數十萬之生靈、十數萬之兵馬于兩月杜門者之手，而不就近議代，以自誤其事也。臣不敢以一身之性命望皇上生全，惟願軫念遼事廢誤已久，亟移才望來代經略，而無致臣以病死負國家。此封疆之幸，尤病臣不幸中之幸也。臣無任痛哭哀禱之至。
緣係沉疴愈變愈重，殘鎮日誤日危，伏懇聖慈放臣急救封疆事理。未敢擅便，為此具本，專差承差張應運親賫，具奏聞，伏候敕旨。
萬曆四十八年七月十六日奉聖旨
恭慰疏 奏爲恭慰事。
恭聞大行皇帝崩逝，普天齊悼，率土同悲。臣困呻吟，倍深號慟。伏念性成大孝，誠夙竭于定温；戚出至情，哀諒逾於擗踴。但帝王之孝，與士庶不同，而歷數在躬，惟艱大是托。祖宗二百餘年之鴻業、先皇四十八載之深仁、臣民百千萬億之歸心、夷狄南北東西之思服，皆屬
吾君之有。子遂膺一日之萬幾，則夫少節聖哀，仰思繼述之善；勉從禮制，俯答仰望之勤，此正至仁純孝之所在，而中外臣民之所共祝者也。
臣無任激切瞻戀之至。爲此具本，專差承差李春榮親賫，具奏聞。萬曆四十八年八月初五日
奉聖旨：“知道了。禮部知道。”432
熊廷弼集
官軍仰荷恩賞陳謝疏 奏爲官軍仰荷恩賞，异常感動，恭率陳謝事。
萬曆四十八年八月初六日，該兵部主事張應吾賫捧皇帝敕諭一道，解發犒銀三十萬兩到臣。該臣擇九月初九日，設立龍亭儀仗於教軍場，率同監軍御史暨鎮道文武官員、主客軍、士人等拜舞俯伏拱聽宣讀皇帝敕諭：
援遼軍士通因建酋四逆，騷動三韓。朕不得已，調集各鎮官兵共圖征剿，而有勞弗恤，勤忠奚繇？昨覽經略熊廷弼奏，知通援遼軍士操作繁興，修防靡歇，身親畚鍤，枕席干戈，腹未飽而囊已空，拳雖張而器不備，損間里室家之樂，懷鋒鏑死亡之憂，暴露經年，勞苦萬狀。爲民父母，仰獨何心？朕雖身處深宫，而虑周塞外，有懷痛悼，寢食靡寧。特允經略所請，命户、兵二部發銀三十萬兩，聽其從優犒赏，務令營伍鈞沾實惠。爾等心懷報國，志切同仇，當思朝廷優恤之恩，益奮忠義勇敢之氣，齊心戮力，以诚賊爲期，誓翦凶殘，掃清巢穴，功成之後，仍重加賞賚，以酬爾勞，尚體朕心。肅將天討，蚤奏蕩平之績，永垂竹帛之勋。欽哉，故諭。欽此欽遵。
官軍萬衆無不人人望闕嵩呼，歡欣騰躍，川涌雷動，至有感而泣下者。臣等復親加面諭官軍：“爾等奉調援遼，日糜廪餼不爲不厚。雖凶危勞苦爾等備嘗，亦自分義宜然。乃荷聖恩特厪注念，犒賞爾等三十萬兩，而頃者新皇嗣位，又蒙頒内帑一百三十萬來充犒賞。如此天恩，豈爾等億萬衆之身所能報塞？如不感激殺賊，立翦凶殘，何以消受？”而各軍於是萬口同聲齊應，曰誓必不負朝廷厚恩也。
是日也，覺合鎮之精神氣色頓爾一新，而軍前之甲仗旌旗忽焉增彩者，蓋由皇恩不遺一物之微，聖明遠見萬里之外，功宜惟重，感天覆
卷十 前經略奏疏第四 433地，載之洪，施賞小，為明際日照月臨之盛事，陋簞醪之飲德，儼温律
以回春。臣待罪危疆，快逢特典，切飲冰而圖報，矢盡瘁以無辭。期於獎率同讎，早建廓清之績，庶幾艱危共濟，稍酬浩蕩之恩。臣無任歡忭感激瞻仰悚仄之至。除將賞過銀數，及官兵花名文册另行奏繳外，為此具本，專差承差張應運親賫，謹具奏聞。
萬曆四十八年八月十九日奉聖旨：“該部知道。”
欽承敕諭謝恩疏 奏爲欽承敕諭，仰荷天恩，恭陳謝悃事。
萬曆四十八年八月初六日，該兵部主事張應吾賫捧皇帝敕諭一道到臣。該臣同監軍御史率鎮道諸臣及官軍人等郊外恭迎，随導至臣衙門，伏聽宣讀敕諭：
經略遼東兵部右侍郎兼都察院右僉都御史熊廷弼，朕以夷氛弗靖，遼左傷殘，特因與論咸推，付爾經略重任。爾能推誠撫衆，執法宣威，固壘深溝，志必以全取勝，枕戈待旦，誓不與虜俱生。况當各道之缺人，惟爾孤忠之獨運，移文傳檄，授石畫於師中，握算持籌，料敵情於掌上。頃者，賊鋒逼瀋，賴爾密示諸將方略，堵之出境，危遼無恙，實惟爾捍禦之功。
朕又念援遼將士萬里從征，經年暴露，覽爾所奏，諸將操作防守之苦、艱難困瘁之形備極敷陳，真堪流涕，不有赏賚，朕心何安？特令户、兵二部共發銀三十萬兩，星夜賫赴軍前，聽爾從宜頒賞，務使人人均沾實惠。至若鎮道諸臣同心禦侮，爲國忘身，艱險備嘗，忠勤可念。除欽賞銀外，其有志略殊常，功積茂著，不妨特薦以聞。爾保此三韓殆將兩戴，今秋高在邇，恐虜焰益張，匪嚴先
事之防，孰遏長驅之势？尚益殫猷念，審酌機宜，恩結衆和，謀資434
熊廷弼集
群策，毋以艱難懷阻，毋以久暂易心，期於恢復全遼，翦除凶醜，行有异数，以答殊勛。欽哉，故諭。欽此。
臣竊自念立迹本孤，逢辰甚盛，忽從逐籍，持董戎軺。受任在危急存亡之秋，圖報敢頂踵髮膚之惜？而軍旅未學，愧馭衆之無能，且時事維艱，嘆調物之寡術，請兵請餉，氣每竭於叫閽，圖守圖攻，謀僅周於固圉。不能立殄凶殘，泄神人之憤，而徒長留逋賊，爲君父之憂。方懼嚴譴之弗逃，敢荷儼嘉之猥。及憐臣以孤忠之獨運，期臣以异數之殊酬。援遼將士，臣所圖以慰惜勞苦者，既聽臣從宜頒賞，以均大賚之
恩。鎮道諸臣，臣所恃以劻勷艱危者，又聽臣不時特薦，以致忠勤之義。惟念戎車之四牡久暴露於邊頭，遂頒細札之十行，示激昂於士氣，
涣然發汗，聞者動心。臣無纖勞，顧承殊寵，荷先皇非常不次之遇，感皇上施發必先之仁，敢不肅奉睿謨，矢竭疲力，惟當鞠躬而後已，誠無愛於臣軀。若夫成功，則不知定有得於天祚。臣無任瞻天仰聖激切感戴之至。爲此具本，專差承差張應運親賫，謹具奏聞。
萬曆四十八年八月十九日奉聖旨：“該部知道。”
恭謝疏 奏爲恭謝天恩事。
萬暦四十八年八月二十三日，伏蒙聖恩特差兵部主事李楨寧賫捧令諭一道、銀一百兩、紵絲四表裏到臣。該臣郊外恭迎，随導至臣衙門，伏聽宣讀諭：
經略遼東兵部右侍郎熊廷弼，近因奴酋猖獗犯順，隳我城堡，汲我軍民，特命爾運籌調度，亟圖戰守，检選精壯軍兵，整搠人馬器械，相機征剿，刻期翦滅。見今天氣炎热，邊方尤甚，暴露疆
卷十 前經略奏疏第四
435 場，勞苦忠勤可憫，惓惓在念，宜霈施恩，用彰撫慰，賜爾銀一百
兩、紵絲四表裹，總督文球銀一百兩、紵絲四表裹，巡撫周永春銀六十兩、紵絲二表裹，巡按陳王庭銀四十雨、紵絲一表裹，益攄謀猷之忠，早奏蕩平之績，其在地方總兵等官，着該部開寫來看。特諭，欽此。
臣謹跪領謝恩外，竊惟臣本以孤孽之餘，謬領軍戎之重，一年于此，寸效未能，臣罪甚明，有何勞苦忠勤之可慰？聖懷無已，顧猶炎蒸暴露之是憐。膚使馳軺，忽下璽書之勞；精鏐加幣，俱頒御府之藏。生平未見此珍奇，一日而當夫優渥，懼將榮至，感與愧并念。荷先帝特達之知，載拜皇上非當之賜。已往不可贖，雖慚於前叨；未來猶可追，將勉思夫後竪。敢不策勵病朽，憚辭夙夜拮据之勞；會當獎率官軍，圖副刻期翦滅之論。臣下情無任感戴天恩激切屏營之至。爲此具本，專差承差朱朝佐親賫，謹具奏聞。
萬曆四十八年八月二十五日奉聖旨
發帑充餉陳謝疏
奏爲發帑充犒，特荷天恩，謹代官軍恭陳感謝事。
萬曆四十八年七月十三日，該司禮監太監盧受等傳奉令旨：“恭慰父皇萬安，言及先生等具奏遼東缺餉甚急，切念將士勞苦可憐，遵照遺旨，特發内帑銀一百萬兩。該部差文武官星夜作速解赴經略熊廷弼犒賞軍士，務沾實惠，以稱軫恤至意。特諭卿知，欽此。”
又於本月二十四日，該司禮監官傳奉令旨：“傳與内閣，今因遼餉缺乏，特發帑銀一百萬兩與户部充餉，别部不得分用。卿可傳示該部，差文武官各一員，星夜解赴遼鎮犒賞，用示鼓舞，接濟軍需，即開寫職名來看，欽此。”
436 熊廷弼集
又於本日文華門司禮太監盧受等口傳令旨：“今日内帑發銀一百萬兩與户部充餉，别部不得分用，差文武官各一員星夜解赴遼東，交與經略熊廷弼酌量犒賞，務沾實惠，作速具本來奏。并前發一百萬兩解九邊，二項共給脚價銀五千兩。不許騒擾驛遞銀，不許到太倉差官即發。欽此欽遵。”
隨于八月十九日，該户部員外李采、主事楊國柱同游擊殷體信、王繼押解騾夫馱運銀一百萬兩抵遼陽城。時臣以賊逼瀋陽，躬督行陣。迨賊退，于二十二日始還遼城，令監軍道高出同理刑同知冒日乾將銀兑收貯庫訖。
臣竊惟自有遼事以來，中外諸臣所蒿目而憂、嘔心而計以亟請於先帝者，無如發帑一事。然第以助餉爲辭，而無念及犒賞者。遼兵月給餉雖一兩五錢，而米糧奇貴，每銀五六分不能得脱薥一食之飽。此外，衣服用度憑何措處？軍裝馬料憑何幫貼？若非不時之賞賚有以補不足，而助不給，則何以恤其饑寒困窘之私，而使之用命？至於設奇用間，懸購募死士，尤宜有出入不問之金，而後可以惟我所欲爲者。然持計之臣，自按月發餉完責外，誰肯念此？多處毫釐聽臣充賞，以鼓舞其軍心，而展措其手足。獨皇上念援遼軍士，若謂犒賞之必不可少也。仰體先帝遺意，一旦發内帑銀一百萬兩解赴臣所，而不許入太倉，另處脚價而不以煩户部。且蒙天語再三叮嚀，不日犒賞軍士，務沾實惠，則日解赴犒賞，用士鼓舞，又如此其諄切而懇到也。
得報之日，臣即刻榜曉諭官軍，俾知感奮。一時主客十數萬人，無不歡踴雷動，謂新皇帝之能憐憫我也如此。知我月錢每日不够一餐，而外加犒賞以補我也如此。即户部近疏有“六分充餉，四分犒賞”之説，將皇上之特恩作該部之餘惠，而臣不敢令三軍聞也。恐以一番之歡舞，頓成一番之怨望，而委君賜於無何有之鄉也。竭愚鈍之孤忠，乘感激之衆志，誓圖掃蕩，以報殊恩於萬一。鞠躬盡瘁，臣亦知所以自矢矣。謹代官軍恭謝天恩，臣下情無任激切感戴之至。為此具本，專差承差董文明親賫，謹具奏聞。
卷十 前經略奏硫第四
437 萬曆四十八年九月初一日
奉聖旨：“該部知道。”
欽賞犒軍户部抵餉疏
題為欽賞犒軍，户部抵餉，懇乞聖明亟敕該部遵旨照常發餉，無沮皇恩，以灰士氣事。
日者，伏蒙先帝命户、兵二部發犒賞銀三十萬兩，并頒敕諭，以示慰勞。此從臣所請，而與户部之餉無與也。又蒙皇上特發帑銀一百萬兩犒賞九邊，而遼東照派三十萬兩，此分内應得之數，興户部之餉無與也。若七月二十三日傳奉令旨：“恭慰父皇萬安，言及先生等具奏遼東缺餉甚急，切念將士勞苦可憫，遵照遺旨，特發内帑銀一百萬兩。該部差文武官星夜作速解赴經略熊廷弼犒賞軍士，務沾實惠，以稱軫恤至意。”而次日又有“傳示該部差文武官各一員星夜解赴遼鎮犒賞，用示鼓舞，接濟軍需”之旨。本日又有“星夜解赴遼東，交與經略熊廷弼酌量犒賞，務沾實惠，銀不許到太倉，差官即發”之旨。
恭繹三次旨中語意，雖有缺餉、充餉字樣，而一則曰“解赴經略，犒賞軍士，務沾實惠”，二則曰“解赴遼鎮犒賞，用示鼓舞”，三則曰“解與經略酌量犒賞，務沾實惠”。是皇上原念遼東缺餉，軍士困苦，特加軫恤，發此銀雨，專充犒賞之用，而與户部之餉無與也。不然，遼東餉銀從來不經經略之手，如係充餉，何以不付户部、不入太倉？而三旨俱令解赴經略犒賞，此事理之明白易見者。後據户部初次疏稱，百萬銀兩充餉若干，犒賞若干，仍行經略各分别確數，具本報知。是猶知此百萬犒賞已不得專而聽分别於經略也。
及第二疏，則徑將臣所請發户、兵二部犒賞銀三十萬兩、九邊應分犒賞銀三十萬兩，與今發犒賞銀一百萬兩攪作一百六十萬之數，議六分發新餉司充餉，四分充賞。是二次三十萬兩，一為先帝之特賚，一爲皇上之新恩，皆被混扯充餉。屯膏弗究，而計臣于是乎欠分曉之甚矣。
438
熊廷弼集
正擬具疏駁正間，據督理新餉看視印務理刑同知冒日乾呈稱，差官往部請領月發新餉三十萬兩，蒙部札稱，户、兵二部犒賞三十萬兩，李員外、楊主事解銀一百萬兩，嚴郎中解銀三十萬兩。此時遼餉充盈，所請月餉暫停勿發，是明明攘前項犒賞銀兩為已充餉之物，又挾臣以軍士嚷討月糧，不敢不割賞充餉之勢，而部臣於是乎欠體諒之甚矣。
目今各軍七月分下折色銀兩尚未支領，已苦無以度日，而天氣又寒，露栖霜宿，衣被綿絮鬻賣罄盡，專望兩月糧銀領出置辦。乃户部勒掯不發，衆口嗷嗷，群情汹汹，臣又不敢坐視，致生它變，衹得將前項犒賞銀雨，一面兑收，一面搭放，惟對兩解官員外李采、主事楊國柱感嘆欷歔而泣下也。援軍月餉一兩五錢，日計五分，在户部豈不謂厚？而米糧踴貴异常，薥米每斗值二錢二分，粟米黄豆每斗直二錢五分，稻米每斗直七錢，青草碗口大一束直一分，每五六十束不得馬一飽，且無買處。臣即剖心與計臣言，决不信，但據解銀兩司官辭臣時為臣言，昨親見兩軍人店中買飯，一曰“我錢少買薥飯吃”，一曰“我買麵吃”。其後買薥飯者用銀五分，買麵者用銀一錢二分，皆不得飽，相與咨嗟而去。因而嘆：“身不至遼，實不知遼中光景一至此。”
兩司官歸，必向計臣言，皇上可召而問也。今總兵將官屢屢呈詳，言月餉每日軍五分、馬三分，不能過活，請增給軍日八分、馬七分。監軍道亦屢屢代為之懇言，每軍月宜給餉二兩、馬乾一兩五錢為便。臣曰：“此一增添，動至一百數十萬，户部如何措處？不如照舊捱去。但不時與之犒賞，稍稍幫助其衣服、用度、軍裝、馬料之資，將有一番犒賞，又是一番氣色，是示鼓舞耳。是此項銀兩，一時集之，似覺爲多，將來用之，猶見為少。若將犒賞扯去抵餉，而臣無以備官兵不時之需，塞道將增餉之請矣。况邸報一傳，令旨到遼之日，臣已大列榜文，宣示朝廷再發犒賞百萬，使官軍聞之而感奮，奴賊聞之而畏懼。今復爲户部所奪去，彼恚恚諸軍方求增月糧而不得，而犒賞又不獲如其所望，必謂臣壅沮皇恩，吝不肯予。臣又不敢出示曉諭歸咎於户部，萬一有起而相嘩者，教臣何以處置？
卷十 前經略奏硫第四
439 夫兵家之事，不可戲也。惟不許則已耳，一以犒賞許之，則必仰
體皇上軫恤之初念，以惇其信，而終其大惠。若以三次令旨諄諄犒賞之銀，必扣之以充餉，使皇上失信於三軍，而百萬之惠不以見德，而反以召怨，臣竊爲户部惑之。今除先帝發户、兵二部銀三十萬兩，皇上發九邊應分銀三十萬兩，二項原係犒賞，户部不得混攪外，其令旨特發帑銀一百萬兩，原是再三傳奉解赴臣犒賞軍士，務沾實惠者。伏乞再申前旨，專付微臣犒賞，以慰官軍之仰望。并祈嚴敕該部，新餉時刻難緩，務先期解發，俾官軍按月關支，不得勒掯不發，致有缺乏，以起他虞。如必扣賞以充餉，則將來之賞無以幫貼。月餉之不足，軍馬莫必其命，禍變不知所終，勢窮理極，惟有量增月餉一策，而臣且未敢言也。
緣系欽賞犒軍，户部抵餉，懇乞聖明亟敕該部遵旨照常發餉，無沮皇恩，以灰士氣事理。未敢擅便，爲此具本，專差承差高騰漢親賫，謹題請旨。
萬暦四十八年九月初一日奉聖旨：“該部知道。”
再請告疏
奏為病臣死不足憐，危鎮禍且莫測，懇乞聖明亟為封疆遣人代理，以免失誤事。
臣自五月二十一日以來，衄血未已，復加嘔血；大瀉未已，復加大痢。過用寒凉下利藥物，傷壞脾胃，潰敗臟腑。至今瀉痢弗愈，一身肌肉消脱無餘，日夜發熱，暵如火燎，脉息皆六至以上，而間有數息不至者。服藥則吐，惟日食清米湯一二盞度命。凡四閲月，不能食一粒乾飯、一箸腥味，言之慟心。七月初已具疏乞骸骨，未蒙先帝允可。及具第二疏，會先帝弗豫，通政司阻回未上。正擬發第三疏間，而先帝上賓矣。
當中國易主之會，賊虜生心，軍民驚恐，衹得倩人扶病開門，示440
熊廷弼集
以鎮定。而前月十七八間，度賊必犯搶，恐將帥怠惰，又衹得力疾親往瀋陽督率隄備。回至奉集，賊果於二十一日大舉犯瀋，臣又衹得擐甲馳馬，督催奉集。及各路諸將從賊哨叢中衝圍救解，而氣力虧竭。歸來前病愈陡發，不可言矣。
今月初四日，部、道、鎮相見議事畢，忽然心跳在口，兩眼黑绿，屋翻地轉，跌在後堂公座之下。搊擡到床，昏暈不省，自午至申始蘇。僮僕書門與旗鼓官皆環守大哭，臣猶摇手止之，勿令外聞。至于臣目極明，去年到遼猶能于數十步外射中銀錢。自得病以來，不知何故昏花，五步内不能識人面孔。每各官檐下相見，必就近熟覷，問其姓名，日日見，日日問；人人見，人人周，此大庭廣衆所共知共見。既已病憒盲心，又復盲目，而猶作經略，不但輕朝廷，羞當時之士，而更貽賊笑。
臣以罪孽餘生，蒙先帝知遇，恩寵倍溢倫等，而頃又蒙皇上憐念，璽書、銀幣相望于道。一時舊德新恩感激交并，粉骨碎身不足報塞，何忍言病。獨計臣病而有益于遼，臣即以死殉，封疆有餘榮。而臣病實誤軍中事務，雖杜門卧病，一切文移書禀日就炕上置一小桌，照常批答不輟。而官軍日就玩廢，上下日見驚惶。賊地風聞，乘危搗虚，禍且有不可知者。是以臣病累封疆，危國家，而臣死且有餘辜也。
惟我皇上用人行政决壅導滞，一時輔相、卿寺、督、撫等官充塞中外，何患乏人？當事大臣何獨扭定一盲心、盲目待死之病臣，而坐成累封疆、危國家之罪，以快陷臣者之意。夫陷臣可言也，陷封疆國家不可言也。伏惟皇上亟敕吏部，一面會推賢能來代，一面放遣臣歸。移巡撫于遼陽，總督于廣寧，權時料理一時緊急，以待新推之至。臣無任呼天籲聖，哭乞哀懇之至。
緣係病臣死不足憐，危鎮禍且莫測，懇乞聖明及為封疆遣人代理，以免失誤事理。未敢擅便，為此具本，專差承差董文明親齊，謹具奏聞，伏候敕旨。
萬曆四十八年九月初六日
奉聖旨：“夷情正急，熊廷弼着用心料理兵事，毋得推諉。會議已
卷十 前經略奏硫第四
441 有了。該部知道。”
邊事查報异同疏
題為邊事查報异同，原求真確，既經閣臣參駁，乞敕再勘，以正欺隱之罪事。
頃按邸報，見閲視科臣姚宗文《遼左疆土日蹙失事再勘非宜》一疏，内言花嶺山城邊事，臣查參不宜與按臣疏争多寡，特為六月十二日王大人屯邊事不勝後慮，借駁山城之案以成此番叙功之舉，而復薄責經略溺職數端，欲臣憬然悟、翻然改圖也。其設心甚厚，而中外之人亦早知閱臣欲借事陳言之日久，而今始得聞其讜論也。
花嶺之役，臣初行牌嚴查，據帶管分守道事監軍道邢慎言詳報殺擄人数、在該屯住民、走脱回鄉，及副將尤世功等所報皆有姓名，而數目則少，在理刑同知冒日乾當日所報却無姓名，而數目則多。該道仍随詳具禀云，花領一事，刑廳先粗報過，以未確駁回。嗣刑廳詳上人無名姓，詞多約略，且禀云：“職前已報過，不敢二三其説。”信如斯言，是徒欲照管前報，而不問虚實，何以服人？時按臣據此查參，而臣猶駁批，仍委冒同知親詣失事地方，挨查某處實有幾家，家有幾人，是老是幼，是男是婦，一一開具姓名，并地方不扶甘結速確覆報，此正求的確，以杜隱匿，非争損失多寡也。
東邊近賊數十里，村屯殘破，人民逃竄。自三路失事以來，屢疏説明，豈至今日而旋復生聚。遼中邊事雖憑道廳開報，而道廳誰履其地，第憑衙役視聽增减，情實有何的確。昔臣按遼時，凡勘邊事，皆處處親到，曾托監軍道與按臣言，臣亦親與按臣言，而《扶病看邊疏》又曾云，“地方之事，若不眼到脚到，無以知村屯之有無，定搶掠之多寡”，欲約按臣躬巡瀋、奉、寬、靉一帶邊地，大家身親目見，好得商量。查勘功罪，以察欺隱，正為此而發。假使臣欲容隱，方以按院不出門為幸，何肯勸令親往查勘。至于六月十二日之邊事，按臣查之極嚴，監軍
442
熊廷弼集
道争之極力，有禀臣及回按臣禀帖在，冗長不便入疏，另爲發抄，與中外共見之。
往各道勘邊事，坐家懸擬。今邢慎言在瀋親見遇陣，為諸將忿激稱枉，或亦有可信者。時道詳及督撫移書皆謂此番當叙録，以示鼓舞。臣疏猶云不勝罪愧，而但以“酌時勢而用機權”一句結案，未嘗借駁山城之案爲叙功之舉也。本無後慮，而閲臣代爲臣慮，亦過用其心矣。至于
兵馬不訓練，將領不部署，人心不附戢，工作無時而已，刑威有時而
窮，廢群策群力，而雄獨智獨賢，不足以圖大功、濟大事。此臣種種不職罪狀，閲臣吹求已深，傳播已廣，猶不盡言，以傷雅道，臣極感服。但閲臣出關凡七閲月，臣曾屢書言河東兵馬召募之虚冒、殘兵之零落、援兵之孱弱、器械之敝鈍、馬匹之瘦損、糧草之匱乏、將帥之恇怯、道廳之情窳，皆賴查閲，以新一番氣象。催請早過遼陽料理，助臣所不逮。顧僅以一日教場，一日虎皮驛完主客十萬兵馬下操之套數，臣不勝失望。計住遼城僅十八日，其随從皆畏賊旦夕至，匆匆西去，而此後皆海上遨游賦詩高會之日，恐于臣之訓練、部署、附戢、工作、刑威等項亦有所不盡知也。至於道鎮文武吏士經年异勞异苦，不行薦舉，使不得與被論之知州、都司之經歷三四查盤官等，而自謂上不欺君父，下不誤天下蒼生，則信乎其不欺不誤矣。
臣待罪年餘，千危萬苦，半塊殘土亡而後存，本無東隅之失，何待桑榆之收。今已久病失明，静候聖慈放斥外，惟是花嶺、王大人屯兩起邊事有無欺蔽，以開將領隱匿之門，皆監軍道邢慎言參詳議報，前疏專行巡按御史勘議，此是從來法體。昨部覆，同經略再勘誤也。伏乞敕下兵部，覆行監軍御史查邢慎言花嶺續詳王大人屯禀揭事情，親往失事地方，逐屯逐家一一挨勘，以定劉世功等之罪，此必待再勘而後得宜者也。
緣係邊事查報异同，原求真確，既經閣臣參駁，乞敕再勘，以正欺隱之罪事理。末敢擅便，為此具本，專差承差潘騰龍親賫，謹題請旨。
萬曆四十八年九月初七日
奉聖旨
卷十 前經略奏疏第四
443 奴酋大舉入犯疏
題為奴酋大舉入犯，官兵奮勇堵回，斬獲首級，奪獲達馬事。
據監軍道右參議邢慎言呈，本月初三日，蒙臣批，該本道呈前事，蒙批，據馮大梁、王化準、周守廉節報，殺擄堡官軍民牛馬，及燒毁房屋，而不以入詳，豈於該道處未之報耶？是日，官軍對敵，頗有死傷，并不言及，何以具题？夫以賊數萬大舉，而我軍堵之，殺擄損傷正不必諱。本部院誓不敢於地方欺蔽一字，以自重其罪。該道其體此意，作速確查，據實詳報，事逾旬日，立等具疏繳等因。
蒙此，案照先該本道於本年八月二十七日呈，據平夷營坐營守備柯汝棟塘報，本月二十一日丑時分，據本鎮大撥千總孫文禮差撥哨吴巽口報，達子入境，不知其數。又據周守廉差撥夜蔣孟時口報，達子從撫順入境，不知其數。寅時分，又據本鎮大撥千總王世教差撥哨李欽口報，達子從紅土嶺、廟兒山、長嶺子、大窪放火下營等情到鎮。
據此聞烽，先發坐營游擊柯汝棟，守備千總陶鑒唐，守德欒應科、邢有功、張守才統領家丁八百餘名，往水田一帶地方應援。北頭繼發游擊孫慶、方承動、馮大梁，備禦王化準、高可及等，帶領兵馬二千餘名，往蒲河大路迎敵。本鎮統領副將鮑承先、麻承宣，游擊劉恩、李尚義，守備千把總張廷甫、王榮、葉名、牛成功、小敖八、郭良臣、張臣誥等，統領大營兵馬、火器隨後迎敵。本日辰時分，傳來烽炮哨報，達賊分營二處，一處從撫順關入境往西，一處從撫順關入境往北，分兵二股，有往西達賊立着五個頭子，從撫順入境往西行走。當有河南設防游擊祖天壽等聞傳烽炮，統領兵馬就過河北，與預發游擊羅萬言兵馬合營一處，往東北行至灰山地方，迎遇達賊三股頭，撲砍一處。我兵見得賊勢重大，奮勇死力鏖戰。賊見我兵勇猛，恐有添兵，輒退收營。我兵亦收營間，賊瞭見我兵微寡，復又重來，在東山鋪地方撲砍一處。我兵奮勇死力拒堵，連殺數陣，殺傷賊夷數多，不能割級。當有一賊首徑撲營
内，隨有本鎮降夷千總猛克豸奮勇砍殺割級，賊見殺死酋首，失利收444
熊廷弼集 兵，退回去訖。
在陣查得斬獲披明甲酋首一顆，奪獲達馬四匹、盔甲一頂副，其傷亡士馬待候查明另報。收兵間，蒙本鎮差令箭調取二處兵馬，隨大營合營。本日辰時分，據瀋陽游擊馮大梁差撥夜羊文雄口報，達子大營在蒲河空城左右埋伏，前有達賊四五百騎，從東山至古城臺大路迤西，行至范家屯等情到鎮。
先發游擊柯汝棟、守備陶鑒等兵馬前至蒲河大路迎敵，行至二窪臺、高阜處，瞭見達賊大勢，偵在蒲河空城前後埋伏札營，前來誘得賊撥三四百騎，與游擊柯汝棟等兵馬砍殺間，後有繼發游擊孫慶、方承勛等兵馬亦來合營混戰。賊見我兵甚寡，佯敗北去，誘引兵馬。我兵前已瞭見達賊勢重，立着二三十個頭子，以此未敢窮追，收兵在彼札營。
本鎮接據哨報，東北兩路兵馬與賊交戰，慮恐賊衆我寡，即差夜役執拿本鎮令箭前去調取回歸，相機戰守。先將隨營火器令副將麻承宣、游擊劉恩督發帶領，回城安設固守，本鎮統領大營兵馬前到二窪相聯。本鎮見得賊勢重大，兩三處俱有重兵達賊埋伏，恐中賊計。倘一面分兵迎往本鎮大營，一面分兵來攻瀋陽，此首尾不能相顧，噬臍莫及。
因此撤兵奔城，以防根本。我兵剛到，離城五六里，遠近早有東北賊夷四五千騎先來徑撲北門城壕，火炮齊發。當有本部院督發中軍副總兵朱萬良、遼陽協守副總兵尤世功，并標左右二營參游守備張聰、尚志弘等兵馬俱到瀋陽城下，聞有北面賊攻，炮火連天，即馳赴拒堵迎敵。有標左參將張聰部下斬獲首級一顆，賊見火器凶勇，退回札營。正在相持間，本部院自奉集聞報，親自策馬帶領副將李秉誠、趙率教，參將羅一貴，游擊王豸、魯之由，坐營談堯德等隨帶兵馬火炮星馳策應。賊見灰塵大起，遂退回灰山等處。
又蒙本部院差官持令旗令箭督催，各將進逼，對壘相持，彼此不敢開營。有長勇設防參游備禦閻正名，左輔熊錦、毛鳳文、趙時雍，川兵游擊周世禄、吴文杰，又續到廣寧游擊馬熊等兵馬俱到瀋陽合營。賊見我兵遠近聲勢，未敢進城，止在灰山等處札營。
卷十 前經略奏疏第四 445二十二日午時分，據蒲河備禦王化準差夜不收李先名口報，達賊往
西行走至范家屯駐札。本鎮選差降夷守備徐基太、賀虎、賀熊等帶領内丁五百餘名往西迎敵。賊見我兵來迎，亦輒回歸大營去訖。
二十三日子時分，據大撥千總王世教差撥哨吴志升口報，達贼從石碑山出境去訖。又據備禦王化準差夜不收陸萬全口報，達賊從塔兒峪出境去訖。據此看得，奴酋細作偵知我兵多寡虚實，故預備乾糧炒米，札營二晝夜，專意攻剋遼陽。若非本部院正值巡閱，督催各路兵將雲集凑合，親自料理，人心儆惕。夷既傾巢而來，豈肯灰心而去？瀋陽存否，不可知。此一番保全孤城，全仗本部院躬親督理，興督、撫、按院遠慮雄謀，及監軍道運籌所致也。雖奴酋暫爾退去，其中蓄謀多端，嗜利無厭。李永芳等詭計莫測，深知各兵散退，料必復來攻城無疑。除一面會行奉集堡署事副將李秉誠，有警互相應援，一面行令本鎮所管主客將備等官，比常萬分加謹隄備外緣由到道。
據此，行間又准瀋陽游擊馮大梁手本會稱，本年八月二十一日夜丑時分，東虜從撫順邊進入，行至蒲河一帶地方下營。隨有平夷賀總兵、尤副將、經略内丁及標下左右二營，并瀋陽等營主客官兵拒堵，未得深入，虜由塔兒峪往東撫順去訖。節差夜不收禀報外，至二十三日酉時分，據備禦王化準報稱，帶領軍丁親至蒲河查看，城堡被虜進入等情到職。
據此，案查蒲河備禦原奉明文，帶領兵馬移駐瀋陽，家小屢奉上行收趕來瀋取具數目在卷。今城被虜進入，内止有流來窮民、收田屯夫，并安設沿路撥夜炮手，嚴行王化準候查的實，另文過會緣由到道。
據此，看得本月二十一日，奴酋大舉入犯，傾巢而來，從撫順入境，西北分兩股進犯，每股開三十個頭子，意謂可唾手瀋城矣。幸賀鎮遵本部院屢檄，分防預定，南北合營，游擊祖天壽、羅萬言一撲砍于灰山等處，斬其酋首一顆，游擊柯汝棟、孫慶、方承勛、守備陶鑒等一迎殺于蒲河、二窪等處。嗣賀鎮見我兵寡少，賊勢重大，恐瀋城有失，甫及令箭調各營回固根本。而東北賊夷，其前撥多騎已先徑撲北門，幸城
446
熊廷弼集
壕火器齊發，又有本部院預發中軍副總兵朱萬良、尤世功、標左右参游備守張聰、尚志宏、李什得等馳赴拒堵，斬首一顆。賊未能入，即暫退札營，而精兵埋伏于後。前撥再四誘引，正在相持間，本部院令箭、令旗已到。嗣帶領奉集副將李秉誠等兵馬繼至，賊見灰塵徹天，始退回灰山等處，分頭聯絡札營，仍相持一晝夜，始出境。此一番賊夷明恃其衆，强壓境而來，即衆將兩戰於前城下，火器嚴密，而賊猶近城不遠，列營相持。非本部院旗劍叠至，人心兩戰之後，膽氣已怯，豈能再振？非本部院親督兵將馳至瀋城，不滿三萬之兵，半勇半怯，且守且戰，豈能内外兩顧？回首當時光景，十分可幸，亦十分可危。
假使彼時賊以五六千分布山頭，抵我瀋兵，以萬騎直抵奉集，不拉朽乎？又假如賊知我兵除守城外，合戰者不滿二萬，以數千虚分我兵而南，徑以二萬直壓瀋城，不齏粉乎？向謂賊勢未遽如此其衆，賊膽未盡如此其大，而今且擁衆直抵北門矣。以本部院旗劍督催，人心無不奮者，分頭調集策應，無不到者。諸將雲合，已盡南北之英，群策并舉，亦竭謀義之大。然竟僅僅止能相持，未得少挫，豈盡兵將膽怯？則彼此衆寡不敵之勢，可戰不可戰之機，可得其大賭矣。此番賊猶恃衆猛撞，未定虚實，此後氣驕眼明，窥我破綻，兩股分犯瀋、奉。今日合應之而不足者，不知彼時五十里之間各自為守，各自爲戰，又有何法可保無虞？
總之，今日瀋、奉在可守不可守之間，精神全住之，兵力厚集之，則守；不然，賊以衆而我以寡，賊以合而我以分，分已不能當其合，而寡又何以敵其衆？彼我勝敗，往事昭然。及今不速增精勇，倍集兵將，戰者自戰，且互相爲戰，守者自守，且各自為守，恐瀋、奉之爲瀋、奉未可知也。
本部院目擊已真，不必俟職盡言。除人畜擄掠，士馬損傷，查明另報外，謹據塘報先為申請，望本部院將昨日親見光景據實作速具题。各處兵將，或已發者，星促過遼，未發者馬上催趲。過遼者即添發瀋、奉，續到者後勁遼陽，庶兵力集而人膽壯，戰守充而危遼尚可保也等
卷十 前經略奏疏第四
447 因，已經具呈訖。
續于八月二十日，據平夷坐營守備柯汝棟呈報，平夷營在陣對敵，陣亡千把總五員，張文翠、孫隆、張守才、邊九崇、邢有功，督陣紅旗四名，艾民、賀堯喜、郭仲曉、毛代，未食糧舍丁賀世寧等六名，内丁撥兒陳堂等九十一名，各堡調來撥夜孫文智等三名，重傷守備千總二員，薛拴住、王世教，内丁撥哨閆自其等一百一十三名，輕傷兵丁李鎮邦等一十一名，陣失馬四百四十二匹，在陣射砍傷回營倒死馬八十五匹，靖夷營陣亡兵丁唐惠等四十三名，重傷兵丁金友良等五十名，輕傷兵丁麻奎等一十三名，陣失馬一百三十五匹等情。
本日又准遼東中路協守副總兵尤世功手本過稱，二十一日聞炮，統領中軍、千把總王廷詔等與設防標下左右翼營參游游張聰、尚志弘、武靖營游擊何光先官兵馳至瀋陽，與衝北門達賊奮勇砍殺一處。在陣得獲達馬二匹，被重傷撥夜千總一員，石廷柱丁夷二名，陣亡夷丁等得庫等二名，陣失官馬二匹，參將張聰營斬首一顆等情。
又准瀋陽游擊馮大梁手本報，據蒲河備禦王化準報稱，本月二十一日，大舉入犯，殺擄蒲河前探，并沿邊安設撥夜墩軍採草軍兵五十九
名、官馬六十三匹，殺擄管屯一員武定國，鎮撫一員劉紹先，署印官旗
四員名，應可用、王建邦、吉永盛、詹具仁，生員二名，戴秉忠、唐元吉，流來居民三十二名口、牛一十三隻、驢二頭，燒毁房屋三十九間。瀋陽殺虜哨探丁夷炮手軍士一十四名，擄去丁夷撥馬二十九匹。平虜備禦熊錦開，據瀋陽掌印李繼嗣開報，殺死官家等屯男子四名，燒毁榆林鋪草房八間，擄去大路、榆林、小臺紅、黄青旗官馬三匹等情。
二十九日，又准游擊馮大梁手本，據備禦王化準，續據採打青草委官楊應忠開稱，奉文在蒲河地方蘭家屯採草，彼時因虜入犯，俱跑散，今二十六日各歸。查得虜至本屯，殺掠撥馬、墩軍、炮軍、採草軍，并火器委官陳榮等八十八名，官馬五十五匹等情。本日又據管撫順游擊事周守廉報稱，八月二十一日大舉入犯，徑奔蒲河地方犯搶，隨差夜役口
報外，仍差署中軍事把總張弘道，沿邊查被虜墩夜，并會安守堡官軍。448
熊廷弼集
隨據本官于二十八日回稱，查得會安守堡許繼盛，在該屬劉鎮，撫屯山城，傳烽哨報，聞炮馳奔蒲河不及，至途中撞遇達賊，奮不顧身，持刀向前，在彼殺死。因堡官被殺，無憑開報，今張弘道查據見在堡軍崔洪供稱，奴賊從蒲河回至本屯山城下營，攻燒殺擄墩撥馬步軍士，并本屯潜住流民，各處投奔人民男婦共九十九名口、馬牛驢共二十三匹頭隻，擄去大炮六位等情。
九月初五日，又准遼東參將管城鐵嶺游擊事閆正名手本過稱，八月二十一日，東夷入犯，本職應援遇賊，殺死前鋒撥兒劉佐等二名，擄去官馬一匹。又據汎河備禦王文正禀稱，二十一日，東虜入犯，并無一馬一踪深至汎河地方，止擄去哨撥馬二匹。又擄把總魯雲龍等開稱，殺虜安設瀋陽、蒲河迤東撥軍王成等三名、馬一十一匹，被傷軍士二名。又據懿路備禦高可及開稱，殺虜各處安設架梁撥夜墩軍謝文等一十七名、官馬四十九匹，重傷丁夜六名。又據守三岔兒堡百户尚進忠開稱，殺擄各處安設撥夜墩軍占宇等八名、官馬四匹。又據守丁字泊堡百户程惟忠開稱，擄去軍夜周月等八名、官馬一十三匹。清陽備禦隨任家丁前往蒲河哨探，行至二窪臺，被掳去官馬三匹，又擄去懿路城住民蒲養民等一十二名、牛七隻、馬三匹、驢二頭等情各緣由到道。
據此，看得蒲河係靠山邊堡，自撫順失後，兵力單薄。瀋陽歸并，備禦王化準等撤入瀋陽，堡民盡行收斂。即有看收田禾屯夫，并開、鐵流民，然亦不多。昨賊進，除搶剥衣服、馱去一二窖糧外，其大衆精兵分頭入犯，專以誘引兵馬上陣，俟我勢四開遠出，首尾不顧之時，便破死斫入，攻剋瀋城為主。故民之掳掠者少，而兵之傷殘者多。非本部院督催各將，相機血戰，則已抵北門之賊，豈肯退轉遲疑二晝夜之久，豈肯輕出？瀋之爲瀋直呼吸間耳。
蓋瀋、奉之守北窺南，護在我，為進逼之著者，正夷垂涎深忌，而不欲其一日屹然者。未經大創，其志愈驕。近據回鄉口供，夷衆未散，仍欲于初八九馬步并入攻犯瀋陽，此信不虚。非兵力厚集，勢必不能當其精勇。除再查確另報外，惟望本部院速行具题，催發兵馬，以保此孤
卷十 前經略奏疏第四449城于萬一耳。今蒙駁查前因，擬合呈報等因，到職。
據此，案照先據該道呈前事，已經駁查去後。今據前因，該臣看得，八月二十一日之役，總兵之伎倆，各將之膽氣，兵士之堪戰與否，皆臣之所親見者。先是，職聞賊中饑，八月十五日前後定搶田禾，已發副將尤世功、標下參將張聰、游擊尚志弘等各領人馬，協同川將周世禄等、永順司目把彭宗卿等先于瀋、奉適中麥子山一帶設防。仍遣中軍官朱萬良，諭瀋陽總兵賀世賢，遇賊入犯，當自己守城，遣戰將三四員，各帶人馬救護村屯。世賢謂：“救村屯便救不得城，救城便救不得村屯，如救村屯，各將皆靠不得，必須親往。”萬良謂：“大將親往村屯，倘賊徑撲城下，何以待之？”世賢謂：“在村屯一與賊戰，此身便不可知，安能固城？”萬良歸以告臣，臣聞而憂之，即日扶病特至瀋陽，時監軍道邢慎言亦至，密同商量相機戰守、村城兩顧事宜。因而遍閲壕栅，試驗車炮，一連五回，萬炮齊發，聲震數十里。臣因燒羊市酒，藉草酌諸將帥。將帥無不磨拳擦掌，恨賊不來城下，一發盡斃而去也。臣亦不覺飛揚，有封狼居胥意。及轉至奉集堡，五鼓聞炮，起坐待旦，一面令箭催尤世功等整備策應，一面同分守道薛國用看奉集壕栅。忽夜役以賊數萬圍蒲河報，臣即屬國用守奉集，擐甲馳馬督副將李秉誠等領兵七千人赴之，仍取所佩刀付守備史光裕督催上陣，畏縮者斬。而夜役又忽以圍瀋陽報，臣又發川、土兵周世禄等俱往救援。比至，而瀋陽諸將已抵對數陣，收兵教場，各各垂首喪氣，無復昨日磨擦態矣。
盖蒲河在瀋陽東北四十里，是晨世賢督兵往救，已行二十餘里，忽回頭見賊以精兵萬餘騎南撲瀋陽，而世賢復調回兵馬顧城，倉皇連上兩三陣，抵敵不住。猶幸尤世功到，接應一陣，張聰、尚志弘等到，又接應一陣，北門又炮打一陣，不致大有虧損。更苦是日西北大風，而我兵站在東南，不能開眼。游擊羅萬言、祖天壽、守備七人薛拴住等混殺出賊後，急不得歸，一時喧傳陣失，以此將士驚惶，垂首喪氣，實緣于此。若非奉集各路應兵馳至，灰塵蔽天，而賊亦未肯引退東山以自保也。
450 熊廷弼集
時臣已馳出教場，欲親督戰，邢慎言力沮，謂有臣在，而諸將保護，反得藉以不進。世賢見臣至，復統本路及各路策應官兵逼賊于東山下，屢挑之，而賊竟不動。臣復遣人催世賢戰，世賢語諸將，諸將皆低頭無語。世賢急，遂馳馬獨奔陣，欲自拼，被臣内丁追回，而臣始知其
必不能戰也，戰必大壞事。
向世賢以虚名恐喝賊，已被識破，何可再催戰，但嚴諭慎重，勿輕動。是夜賊退回，蒲河之灰山一路皆山窪，如所云頭窪、二窪、三窪者，險阻不可往，而賊又占各山頭，我不能與之争險而戰。此當日之實情實景也。謂其不戰，而又實與之戰；謂其能戰，而又不成其爲戰。蓋瀋陽兵雖二萬八九千人，挑出頭敵堪戰者不及六七千人，其餘俱留守城，而六七千人中所恃以當先者，全憑世賢手下内丁二三千人，又皆收集各總兵屢潰之卒滑于奔陣者，而賊衆動數萬，如何抵擋？是兵無如賊何，將官無如兵何，總兵無如將官何，而臣亦無如總兵何也。諭戰則將將皆戰，論罪則將將皆罪，諭前半截戰法則當罪將，諭後半截慎重則當罪臣。總之，近日查參邊事，皆以按臣之疏爲據，臣且爲此見劾，或罪道將、罪臣，應聽按臣查參，而臣不欲定也。
初守瀋時，鎮道屢屢請兵四萬防守，臣因無兵可撥，力拒之。頃忙急之甚，又復催添兵馬協助。臣自以紙上虚數獲罪部臣以來，已久不言調。又見各邊鎮不肯發精壯，山海關不曾實汰退，所到兵馬無一中用，又灰心不欲調，而中外諸臣又紛紛言兵已足用，决不可再調。應否催調，亦惟廟堂酌議，而職亦不欲催也。
臣謹會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、巡撫遼東地方贊理軍務兼管備倭都察院右檢僉都御史袁應泰具題，伏乞敕下兵部，覆同監軍御史查參疏嚴行勘問，分别議處，其兵馬見在數目實僅十一萬有奇，分防遼陽、瀋陽、奉集、虎皮、清河、靉陽、寬奠、鎮江各處，已捉襟露肘至極，應否添足十八萬原題之數，并惟部科酌議，聖明裁斷施行。但如年來各省鎮所發兵馬，即再添十八萬，亦不中用，此關上督臣所一一親驗，監軍、按臣所一一
卷十 前經略奏疏第四
451 過堂者能言之，而臣即言之，人終不信也。
緣係奴酋大舉入犯，官兵奮勇堵回，斬獲首級，奪獲達馬事理。未敢擅便，為此具本，專差承差楊遇春親賫，謹題請旨。
萬曆四十八年九月十四日奉聖旨：“兵部知道。”
大帥風痰陡發疏
題為大帥風痰陡發，調治愈篤，懇乞聖明放歸，并敕就近陞補，以裨戰守，以保封疆事。
據監軍道右參政高出、右參議邢慎言呈，蒙臣批，據征夷總兵柴國柱呈稱，奴酋發難之初，職奉命調援，即束裝率弟男星馳，至永平中暑病困。三月幸得稍愈，力疾趨遼，間留守山海，職即令親弟參將柴國棟率領侄族親丁赴遼。當三路敗衄，職弟侄族衆戰没八十餘人，恨不能食奴之肉，飲其血而寢其皮，以報國恩，以雪弟恨。于四十七年七月内，得隨本部院出關，職矢心天地，不與賊俱生。時值開、鐵失陷，全遼震驚，職奉本部院指授方略，修築遼陽壕塹、河壩，召集殘兵，時時訓練火器，罔敢辭苦。續守虎皮、武靖，又協修瀋陽，移守奉集，復事修築，地鄰虎穴之衝，胝手胼足，身先士卒。城工未竣，而六月十二日，奴酋大舉入犯。職提孤軍堵回，保全四十里居民，職固不避艱險矣。矧工役告成，兵力漸集，方砥礪初心，報國恩，以報本部院知遇。豈期年逾半百，血氣衰弱，積勞成病，不自知覺。
七月十六日，因月色漸高，恐虜乘機入犯。黎明時，親赴斗子谷查撥，以防疏虞。回至山坡，頭暈眼黑，心中嘈雜，痰氣上涌，昏迷不省，墜馬在地。參將羅一貴等扶起，用鷄翎導出紅痰約有二碗。副參游都李秉誠等同醫生吴大凱馳至，灌牛黄丸，又吹通關散，擡至奉集，連服湯藥二劑，昏迷如舊。諸將具禀，蒙本部院恩憐，命中軍朱副將來
瞰，隨發醫官董以中同高監軍醫生王應台至，診脉用藥，連服四日，未452
熊廷弼集
能蘇醒。又蒙本部院憫苦，命參將張名世至，用藥心下，略省人事，旋又昬迷，目不能開，舌不能語，四肢不能舉動，手足冰冷，湯粥不進。隨具文調理，蒙本部院批，該鎮以積勞積暑，偶中風痰，静攝數日，即可勿藥。營務事已牌行李、趙兩副將暫行料理矣。此繳。
數日以來，衆醫調治，病势益增。高監軍親至卧榻，同諸將見其危迫情狀，相視痛哭。再禀本部院，復發張名世盡心調治，奈病感深重，遂成癱患，遽難奏效。職萬里孤踪，煢孑困卧，奄奄氣息，命在頃刻。目今秋高馬肥，正奴酋狂逞之時。一旦有警，職之病軀不足惜，其如誤封疆大事何？懇祈天恩憐憫，中風非旦夕可愈，俯准生還。倘不即填溝壑，調養稍可，職仍趨轅門竭效犬馬，以報再造之洪慈也等因，具呈。
蒙批，柴總兵病勢如此，奈何。仰右監軍道會同左監軍道速查議報，蒙此，案照本年七月十六日，准征夷營援遼副總兵李秉誠、趙率教塘報，為大帥積勞過甚，偶感風痰，昏迷不省事。二十二日，准征夷總兵官柴國柱手本，為風痰陡發，勢甚危篤，懇恩調理，勿誤封疆事。三十日，又准本鎮手本，為風痰陡發，調治愈篤，泣懇天恩，俯准歸還骸骨，不誤封疆事。俱同前因各到道。
准此，八月初三日，又據征夷總兵柴國柱男柴時秀呈，為父病日增，勢甚危篤，泣懇天恩，准還骸骨，不誤封疆事。竊照秀父，于七月十六日親赴賊犯要路查撥，陡患風痰，重病昬迷墜馬。副將李秉誠等十餘員同醫官吴大凱導痰灌藥，救治不醒。擡至奉集，各將塘報訖，參將張名世同醫官董以中、王應台等盡心調治，奈病感深重，不見效應，日甚一日，愈覺危急。左監軍道高參政諸將諸醫親目痛哭，前已備呈。秀泣慮秋高馬肥，奴酋突犯，父病卧床，若誤大事，罪秀父子，萬死何益于事？不得已，再四躊躇，乃體父意，用父職名，詳陳病重情由。兩次具文，原以事關重大，秀草茅下賤，不敢冒昧代父哀陳也。近四鄉屢報，奴酋定在八月望日前後謀犯，所有征夷印信、符驗、旗牌無人管
理，干係匪輕。若一旦父有不測之事，秀煢子一身，昬憒中印信何人看
守。延今調治半月，日服藥餌，依然如舊。又加火候不通，面目虚腫，
卷十 前經略奏疏第四
453 氣息奄奄，料難保全。伏乞軫念，封疆事重，夷情緊急，俯將印信事務
責成管理。秀父萬一有回生之期，實再造之恩也等因，具呈。
據此，又准援遼征夷副總兵李秉誠、趙率教手本，為大將感風愈深，調理愈難，地鄰虜衝，祈天裁處，以重封疆事。竊照柴鎮守抵遼經年，遵蒙本部院指授戰守方略，一一細心整理，積勞感，中風疾，幾至喪生。始病之由業已塘報，仰荷本部院賜參將張名世兩次調治，滿望漸有起色，以裨征戰重務，無奈日漸沉重，閉目昬睡，大便閉結不通，手足伸縮不由。職等誤蒙經略部院責一切戰守事宜，不敢不嚴加整頓，第時際秋高，奴酋垂涎搶糧，屢據回鄉，供同一口。大將卧病不痊，一鎮兵務亟應專用正官總統，相應請會，合無軫念危遼衝地，加以秋防吃緊，懇祈許查。如果職等所呈不謬，准令病者專意調攝，速選威望服衆、謀勇兼全，特賜題請，嚴催赴任等因。
准此，議許間，今蒙本部院批議前因，該本道會，看得征夷總兵柴國柱，天篤忠貞，世推勇略，挈一門以赴敵，志在掃清，越萬里以勤王，義無反顧。既已委身而不有，何肯因病而求還？但當此時地之危，一路總戎忽遘沉迷之癥，其情其势不得不亟爲一言者。夫遼自清、撫喪師之後，人人視遼為陷阱。迨三路繼敗，而愈益危疑，誰肯挺然攘臂，應之如鶩，就之如家者也。本帥始而聞命，即率伊親弟柴國棟，并親男族丁萬里間關，如水赴壑，奔馳太急，中暑太深。至永平，一病三月，幾不起。嗣力疾移駐山海，即遣國棟隨帶族丁八十餘人先出遼陽，與四路合圍，盡没沙場。及隨本部院出關，正值三路敗亡，全遼震動，兵將未集，人人思逃之時。該鎮一意鎮定，百計劻勷，一切召集殘兵、訓練火器、挑浚修築，隨本部院指麾，靡不一一竭蹶從事。時而武靖，時而虎皮，協修瀋陽，移守奉集，胼胝口不言勞，到處可資保障。本帥猶以為修守即備，旦暮可進逼撫順，完此一場大役，以報君父矣。詎期一疾膏肓，遂不能起，口不能言，目不能視，手足不能動履。向猶時灌湯水，而今并藥不能入矣；向猶便溺如常，而今前後秘結不通矣。面浮齒
落，四肢冰冷，所未絶者，僅奄奄一息耳，此倉公望之而却步者，即朝454
熊廷弼集
露辛而未晞，亦不過倚依床褥、苟延殘喘已耳。欲望其破虜摧鋒，奮揚如昨，爲三軍倡，此萬不可得之數矣。
遼左請告之禁至嚴，原為畏避假托者設耳。本帥報國之心堅如鐵石，圖賊之志猛如烈火，且其突病，委出意外，衆醫調治非一，職榻前審視更真。即今日得請放行，迢迢鄉路，尚未卜可到何所。如本部院憐其才品，嚴執舊例，不賜斧斷，萬一本帥命不從心，變出呼吸，是往日畏遼如火窟、愁城者，而今且視之如北邙、南嶺矣。能不重傷生者之心，而益裹來者之足哉？朝廷用人，不忍死人之情，必不其然。况留此僵骸于地方，絲毫無益，徒增病者之憂，而促其生耳。合無呈乞本部院，憐其病危情真，衆見共確，一面就近題請大將更易，一面早為具题放歸。但得蒙朝廷一玦之恩，不至舆尸萬里，則去者感恩，留者思奮，而情理之中亦收戮力疆場之報矣。至于奴酋一日未滅，臣子一日何敢言功。但就一時諸鎮論，本帥赴援最遠，入遼者久，訓練整頓獨多，弟侄族丁陣亡獨慘，二年劍戟烽烟中寢食不遑之苦，東防西禦之勞，挑浚營繕之績，昭昭在人耳目，終有不可泯者，總俟後日另行議處等因。
據此，該臣一面行柴國柱就近調治，一面行副將李秉誠、趙率教將該營兵馬事務協同料理間，又據監軍道高出、邢慎言、牛維曜呈，爲夷情叵測，主帥難以久虚，懇乞就近遴補，以裨戰守，以洽輿情事。呈蒙臣批，據援遼征夷營副參游都等官趙率教等呈前事，職等奉調援遼，久近雖殊，而同仇滅虜之心甚切，不意柴鎮守今又患病，不能料理視事，官軍失主，人心皇皇。且奉集居于清、撫夾衝之地，孤懸稱最，較諸瀋陽，近邊數十里，虜馬易于驟至，逆奴不無垂涎。况值秋深馬肥，戰守倏忽，總兵時不可缺。萬一有警，官兵自相忙亂，戰守乏策矣。此卑職等所日夜焦心者。
竊見本營副總兵李秉誠，久歷邊疆，夙知行陣，謀猷出衆，膽略過人，且熟路輕車，運籌無煩聚米，宣威布德，感懷已見投醪，共期偉伐之功，願爲總事之主。伏望軫念疆土，俯賜裁酌，亟行就近推補，庶輿情允洽，戎務不致久弛，戰守有攸賴矣等因。
卷十 前經略奏疏第四 455蒙批，仰行監軍道會同高、牛兩監軍道會議報，蒙此，該職等依蒙
公議得奉集當遼陽東北，與虜相望，勢極孤懸，特設大將統兵控制，至險要也。總兵柴國柱拮据經年，殫精竭力，至于羽鎩尾敝而不能起，調治已經一月，沉綿如故。雖該營事務已委李秉誠、趙率教兩副將代管，然事權不專一，則主斷無人，上下終是觀望。矧今大虜狂逞，呼吸風雲之時，豈堪一柄兩持？副將李秉誠謀勇深沉，老成明敏，而又善于訓練，長于火攻。且屢經矢石之衝，能鼓爪牙之氣，職等久與共事，灼之其人，可當干城腹心之寄。即副將趙率教，向與比肩共駕，一旦偕大小諸將同聲推戴，豈非本將之才望有以素服其心哉？職等之真見既如此，諸將之輿情又如彼，則本將之堪登帥壇，不言而可見矣。但柴鎮一日不離地方，則其身一日不能安寢。烽火在望，刁斗聲喧，不惟無益地方，抑且重其疾苦。即病者不能料理，而禀承者不敢不存虚什。似此耽懸，機宜坐失，人心益玩，所誤疆事大非細故。合無一面令柴鎮暫就醫遼陽
候題，一面先將奉集全營事務盡付李秉誠管理，令之獨擔責任。更乞本部院俯順輿情，廉其才品，即題加總兵職位，以定人心。庶事權歸一，
而無叢挫之虞，衆庶傾服，而有臂指之用，所裨疆場非淺鲜矣等因。
又該臣批，行柴國柱暫回遼陽就醫，印信交李秉誠料理營事外，看得臣之初出關也，相隨者惟總兵柴國柱，繼而李懷信亦至，與賀世賢三人同守虎皮驛、三塊石一帶，扼賊來路。自秋及春，凶危凍苦，靡不備嘗。及至四月，國柱又隨臣往瀋陽協修戰守，已而思守瀋陽，不可不守奉集堡為犄角，而城小不能容多軍，北顧瀋，南顧遼。臣正難其人，而國柱獨請以孤軍往，臣壯之。復從瀋移駐奉集，督修攻守諸務，旬日而具。六月十二日王大人屯之役，親督兵馬迎拒于榆林寨，而賊不能南，實賴其力。國柱本老將，善治營伍，用火器，而軍紀甚嚴。一切養馬、查軍、操練、調度，視諸將倍于勤瘁。
時李懷信以仁厚勝，軍將多玩殆廢弛，既已病去，獨仗國柱與賀世賢兩人耳。而今乃竟中風痰不能起也，豈非天哉。初病詳到日，臣立遣醫官董以中等往治，不效；繼遣參將張名世往治，又不效，而臣又未敢
456
熊廷弼集 輕議放歸也。
記李懷信雖寬緩不治事，而去實因病。後誣告臣者，謂懷信名將，徒以失意于臣而去。今何敢遽為國柱具题，爲道將不附之左券？及臣于前月二十日至奉集，親詣國柱炕床看視，兩足僵冷，頭面浮腫，目閉舌硬，無復生氣。對伊男柴時秀、將官李秉誠等不覺傷感泣下，而更自悲。臣之久病不死，為偷幸也。今查南帥兩人，惟陳寅最，而寅已死，北帥六人惟國柱最，而國柱又病不可起。劉孔胤忠勤敏練，專守遼陽。侯世禄警敏强悍，協守瀋陽。而此外有與衝地未宜者，惟副將李秉誠、尤世功、朱萬良足稱此任。與各監軍道商確間，而該營副參游都趙率教等果合詞而以秉誠請也。臣觀秉誠為人，沉雄老練，指揮籌畫有大將風，武弁名位匹敵，多不相下，而趙率教同為副將，首先推戴，必有素服其心者，大將之印斷無以易秉誠也。
伏乞敕下兵部，議將總兵柴國柱覆回原籍調理，萬一得痊，撫按奏薦起用，如其不幸，録叙前勞，厚議優恤，副將李秉誠覆陞總兵官，統理征夷營兵馬事務，所有敕書、牌印、符驗已經交付李秉誠專管，不敢另請外。
緣係大帥風痰陡發，調治愈篤，懇乞聖明放歸，并敕就近陞補，以裨戰守，以保封疆事理。未敢擅便，為此具本，專差承差楊遇春親賫，謹題請旨。
萬曆四十八年九月十四日奉聖旨：“兵部知道。”
朝廷叠遭大故疏
奏爲朝廷叠遭大故，封疆强付病驅，臣命當捐，國憂可慮，泣懇聖明早賜决斷事。
臣聞自古有家國者，或内遭變故，而無敵國外患爲之憑陵，或外構禍亂，而有朝廷寧謐爲之主宰，是皆不足爲憂，而最可尤者，則無如
卷十 前經略奏疏第四
457 今日内憂外憂相逼而來之甚者也。自大行太皇后仙逝後，不數月而有大
行太皇帝之喪。又大行先皇帝之喪，普天哀慘，率土縞素，甚非國家之吉祥善事，雖殷憂啓聖天之所以開陛下，而奴賊嫚書逆榜屢有“天心佑已，不佑中國”之説。
乃數月以來，我官軍日日接訃，人人披麻，何可令此賊一見、再見、三見也。假使臣不病，病不久，且重當此之時，忍不打起精神，竖起脊骨，為皇上捍此一方患，以紓宵旰之顧，而無奈其病之久且重何也。昨臣發告疏之次日，正卧炕間，忽報先皇帝上賓，不覺號哭驚倒，而嘆國家之不幸，封疆之不幸，尤臣之不幸也。
是日，病势復加重，遍體燒熱，日夜不睡，纔合眼輒夢顛驚醒，汗下如雨。文書堆積盈案，每執筆批發，輒心跳如舂，眼忽黑眩瞑。目少定，再批再眩，第令吏書擇緊要者批行，餘俱庋閣。總兵將官欲禀事而不能見，府州各官欲禀事而不能見，惟監軍各道間一至寢房，對榻商量一二語即退，而稍久即昏暈不能支，此封疆何等地，朝廷何等時，而强令此等病人經略，為國家忠謀長計者似不宜放心寬懷一至此。
嘗痛念先太皇帝、先皇帝為天地祖宗百神呵護之身，尚奄忽有此一旦，豈以糞土孤臣，螻蟻微命，非金非石，獨能堪此磨苦而不病，此亦人生之常無足怪者。今内憂幸有勛戚、閣部、臺省諸臣保護，聖躬銷弭隱禍，誠宗社無疆之福。獨此外憂，非得一文武才望大臣速代病臣料理，則軍務日廢一日，賊勢日劇一日，必至大壤封疆，遺禍宗社，是時即欲誅臣以釁鼓，而臣且溘先朝露，即安得起臣于九原而誅之。
伏乞皇上亟為封疆宗社擇人而往，無靠病臣，病臣奄奄泉下人，已無復生氣矣。臣無任呼籲哀號泣懇待命之至。
緣係朝廷叠遭大故，封疆强付病驅，臣命當捐，國憂可慮，泣懇聖明早賜决斷事理。未敢擅便，爲此具本，專差臣差毛繼善親賫，謹具奏聞，伏候敕旨。
萬暦四十八年九月十八日
奉聖旨：“熊廷弼，已有旨了，還着力疾料理候代。該部知道。”
458
熊廷弼集
病臣罪深孽重疏
[1]
題為病臣罪深孽重，溺職負恩，乞賜罷斥行勘，以明臣罪，并亟遣才望來代，以重封疆事。
遼自三路覆没，再陷開原，臣始驅羸卒數百人踉蹌出關，行至杏山，而鐵嶺又報陷。當是時，河東士民謂遼必亡，紛紛奪門而逃也；文武官謂遼必亡，各私備馬匹爲走計也；各道謂遼必亡，遣開原道韓原善、分守道閻鳴泰往瀋，皆不行，而鳴泰且途哭而返也；河西謂遼必亡，議增海州、三岔河戍，而為廣寧固門户也；關内謂遼必亡，且留兵自顧，而不肯調援也；山東謂遼必亡，欲留糧自備，而不肯轉饋也；通國謂遼必亡，不欲發軍器火藥，而恐再為寇資也；大小各衙門謂遼必亡，恐賊遂至京師，而晝夜搬家眷以歸也；中外諸臣謂遼必亡，不議守山海、通州、都門，則議戍海州為遼陽退步，戍金、復為山東塘牌也；即奴賊亦謂遼必亡，而日日報取遼陽坐殿以建都也。其汹汹皇皇之狀，若不能以旦夕待，而今何以轉亡爲存，地方安堵，舉朝帖席而卧也。此必非不操練，不部署，不附戢，專事工作而尚威刑者所能致也。臣請略言其狀。
向來地方操練，但合營裝塘衝打，以完故事。即將官教演，亦但每軍面試一回，不過三百人，而日已暮。乃臣之操法則不然，每將令于城外各擇一區地為教場，如管兵千人者，該四十隊，每隊二十五人設一燕兒窩，而立于其下，就本隊中擇善射者五人以一教四，自卯至午，如法教演，日每百回、七八十回乃已，騎射槍炮俱然。
仍令彼此主客互逐，隊與隊逐，熟而合之于總，總與總逐，熟而合之于哨，哨與哨逐，熟而合之于營，此總兵將官日逐見行者。臣嘗謂，以督撫操軍，不若以將官操軍，以將官操軍，不若使軍自爲操。人但見臣不恒親下操，又止監軍道兩人，而邢慎言嘗駐瀋、奉，亦因勞成病。且數月止臣與高出在城，臣又常外巡，不暇時時親下操，遂謂臣不操練，其實職為此一事筆秃舌敝，日日催練兵將官動發聲色。如臣不操
卷十 前經略奏硫第四459練，閑住兵將何用，是必不圖滅賊，不圖性命，歸家然後可，而臣復
何心？
蓋此議起自去秋。臣初任時，見贊畫新兵無用，撥供採草、斫棍、挑壕等役。贊畫見其軍多逃，遂倡言軍士做工，不得操練以自文，而閲臣因為之廣其傳，以至于今。此兵馬不訓練之説也。
西北兵馬付柴國柱、賀世賢、李懷信守瀋、奉；川兵付陳策防虎皮驛；土兵不願屬漢將，付高出暫理，同川兵貼防；山西兵與礦兵付楊宗業存城操練；真、保兵付劉孔胤守遼城；毛兵與贊畫募兵改付胡嘉棟防鎮江、寬、靉。凡援兵隨到隨發，可戰者發戰，可守者發守，凡地方酌量緩急，應防者應防，應撤者應撤，何曾一處一兵不部署？但如閲臣與臣書，欲柴國柱守遼陽，賀世賢退守南衛。又向臣言欲撤回柴、賀、李三帥之防虎皮一帶當賊來路者，而圍聚遼城。臣并瀋，則議臣圖退步；及臣守瀋，又議臣爲賊添中火鋪。諸所部署，而臣不能從也。此將領不部署之説也。
各道除新任外，前僅與高、邢兩道周旋一城，相倚如腹心手足。此外，則以糧運事催海蓋道，班軍一二事駁寧前道，定宜因公相諒。至于總兵將官顛倒錯緃，恩威不測，情情法法，謬謂駕馭頗得宜。惟贊畫與舊守道事事牴牾，倚閲臣布散流言，知與不知咸被煽惑。此人心不附戢之説也。
遼陽城池坍塌，人皆知其難守，紛紛私逃。九門各設官軍百人禁之，如守牢檻。自挑壕築壩，從十里外引水，自護其外，幫修裹外城身、垛口、馬道、門關，以固其内，遂撤門禁，恣人出入。向之私逃而去者，無不人人回城居住。瀋、奉之間，向無一人敢往，亦因修築完固，商民百貨輻輳道途，日夜不绝。况城守不修，軍無依靠，那能站立得住？如昨日瀋城為數萬賊兵所逼，若非壕栅周備，炮車打退，軍且怯亂自奔，何况百姓？始信築城鑿池，與民固守，孟氏自有正論，而城高池深，委而去之之説爲權辭，不足引也。查閲臣初出，有修山海關之
議；至遼陽，有建敵臺之議；事完條陳，有修守河西之議。彼于邊關墙460
熊廷弼集
臺猶反覆三致意，而獨于遼陽根本地不許修築者，豈在己言之則是，在人為之則非？抑亦阻臣之爲，以幸其敗，而存己之議，以自爲功？此其蓄意誠不可解。此工作無時而已之説也。
自斬貪懦陳倫、劉遇節、王文鼎後，復拿問鎮江游擊戴光裕貪暴不法，捆打送獄，而隨以病斃。其中軍、千把總不驗喂，不操練，及印屯官之侵欺科索、玩法害人者不時處治，亦自法所不廢。至于軍士除賭博枷責，及逃軍境内捉護者，至于捆打發伍外，惟逃叛境外，及境内剽劫者，則必殺不宥。然他營亦少，獨舊開原道募兵皆關内亡命，多叛出邊外，一時陸續斬至三十餘人。近海蓋道護其逃于南衛，劫盗人財者十二人，而臣亦駢斬之。曾記一起十六人逃出邊，為長勇備禦李國臣追護十四人，而逸其二。解到遼城，該道同部道審明，知于叛法皆無赦，戒押者留兩日勿投文，欲于其中曲議一人處斬。見臣講過，然後解進，不意臣先取進，俱斬之，而該道意不無少望。適當閲臣將到遼陽之時，藉此紛紜遺書長安，摇惑衆聽。此刑威有時而窮之説也。
若乃“廢群策群力，而雄獨智獨賢”，則何道何將之策之力廢而不用？獨于閲臣所書商面確，著之支言而形之條疏者實不可行，不得不姑廢之耳。且閲臣以“用夷攻夷”之策自任必濟，已蒙先帝明見萬里，有
十羊九牧之旨，而閲臣必藉此下補科之命，護領專敕以行，今所用所攻何在？是其策且自發矣，而何怪于臣？臣病甚，本不欲辯，而頃自京中
忽得一單，言五六月間，奴賊搶掠屯堡知名不知名者二百餘處，殺虜軍民有數無數者近二十萬人，又被臣熊虜逼逃四五萬人。且謂臣佒按臣虚報堵截，以為天理良心安在，不覺掩單而嘆。臣即隱匿欺君，暴虐驅民，而亦不圖所造之至于斯也。
怨毒仇誣，業已至此，而猶不求一明白，臣即病死而去，何肯瞑目？當據單案行各道，咨會督撫，并咨督察院轉札按臣，公同親詣單開地方，逐一挨查嚴參，以正臣欺君虐民之罪。一時撫道見者無不驚駭憤嘆，人人自危。按臣亦移臣書，謂不意重明麗正之日讒口高張，此惟告之天地鬼神，惟願神明陰殛，貝錦投畀豺虎，魑魅魍魎，黑天無日之
卷十 前經略奏疏第四
461 言，從何處查勘，惟有仰屋嘆氣而已。
世道至此，欲大臣立功于外，其何幾乎？此書非出臣侠，或亦天理人心所不容己，而臣猶念虜之爲言。夷狄，盗賊、禽獸也，遼東不幸局西虜所侵暴，東虜所攻陷，何更用臣以虜禦虜，而致勤送單者之衷甲腹戈，力相驅逐？况臣病已深，熊虜自退，亦有不煩于驅逐者。惟是臣奉敕禦虜，反為地方所持，目以為虜，使朝廷紀綱風俗，以臣不才故掃地，何颜更立于文武吏民之上？不罷臣，何以正法？聞各衙門皆有此單，不明白請旨行勘，而扶同承襲，裝人罪過，没人勞苦，何以明法？
伏乞皇上立賜罷斥，仍敕兵部會同科道確查單所從來證據，明實奏請行勘，使臣明白受法而去，明心而死，此亦彰公道以鼓士氣、肅法紀而振軍威之一端也。至謂臣擁兵十餘萬，不能大入大創，小入小創，斬賊擒王，而殃民蹙地，爲狡虜所笑，誠有所笑者。第談斬賊擒王之事，于此日之兵之將且勿易言也。凡用兵，須總兵將官兵馬得力，方能濟事。今總兵中惟賀世賢略短取長，敢于戰陣；侯世禄精悍，而初臨大敵；劉孔胤善收拾城守行伍，而戰陣非長。將官惟尤世功、朱萬良等為軍中白眉，餘多爲庸庸碌碌見在管事，不欲盡言，使人無色。
求大將如前日劉綎輩，諸將如梁汝貴、徐九思輩，已不可得。而各鎮兵馬又皆四五屢選之餘，無一而非敝賦下駟者，發與總兵將官，皆力辭不受。若楊宗業并自己帶來山西兵馬，亦欲摧之于人，别求好兵帶領，而好兵又卒無所得。每勸諸將曰：“淮陰驅市人而戰，劉、岳、張、韓各家兵，其骨已朽，即安得起而用之。”從來兵將隨時隨地，顧用法何如耳？
各邊兵抽自營伍者，專選一種羸卒老馬交付一廢將，或千總勒抑而來。及到山海關，督臣欲汰回，則人人該汰回，無從下手，衹得勉發出關凑數。内有營抽不足而補以新募者，皆市猾游棍，每下營不知站伍，千把總扯其手而安之伍，及千把總去，又離伍，而千把總又扯其手而安之。人人皆然，日日皆然，見之不令人氣死，亦應笑死。
川兵、毛兵、土兵，心雖齊，法雖整，亦强弱參半，而平原曠野不462
熊廷弼集
能與賊騎相持逐。標左右兵募自河西，義武營兵募自河東西，及各營潰卒皆日逃日盡。賀世賢内丁皆招集殘兵，滑于逃陣，惟贊畫所募者，疏稱爲將官胡國臣、王平等練成一枝勁兵。高麗見之而嚙指，奴酋、李永芳聞之而畏懼，此從來未煩修工一日者。
及昨扶病看邊，過靉陽，見王平辭兵不管，臣問：“可得精壯幾何？”平云：“所統一千七百餘人。若挑選，可得五百人。”臣謂：“此必以一當十可戰者。”平云：“衹可像曾在營伍當過軍者，何能戰過？”鎮江闔城士民商賈公呈，言五月十六日，數十賊入鶯兒溝，胡國臣領騎兵策應，步兵兩千人教場札營，夜半聞江潮聲，以為賊至，呐喊數聲，委弃器甲奔城，驚起男婦赤身奔避，因而乘機搶掠財物。且單開平日奸騙諸狀，乞要調回别處，免爲民害。始悟高麗見而嚙指者端是爲此，恐閱臣亦不得借工作刑威為贊畫師諱也。
昨通查各兵，雖有十二萬之數，而實在堪戰者，内除川、土、毛兵三項不挑外，其餘挑選精壯十不得其二三，餘無奈何，衹得令充守城、採草、放馬，以及火兵之役。至于馬匹瘦損短少，更不可言。今言者第見遼中今日被臣收拾後之人情光景，而頓忘去秋開、鐵、北關相繼陷亡時之人情光景，遂謂援兵陸續出關必一一可戰，不能戰以為經略罪，而抑知夫兵馬之不能戰一至此極也。
令箭催而張帥殞命，馬上催而三路僨師，至于今日，何敢輕率？如欲大入大創，小入小創，為斬賊擒王之事，且將各邊精兵再調三四萬來，成一西北兵勢，水藺各土兵調一二萬來，成一川、土兵勢，然後進取，亦未爲晚，而非今日病臣、罪臣所能及也。今日之事，惟有亟遣才望重臣早來經略，勿令病臣、罪臣耽延誤壞為急着。伏乞聖明立賜裁决施行，殘遼幸甚，病臣幸甚。
緣係病臣罪深孽重，溺職負恩，乞賜罷斥行勘，以明臣罪，并亟遣才望來代，以重封疆事理。未敢擅便，為此具本，專差承差馬志功親賫，謹題請旨。
萬曆四十八年九月二十日
卷十 前經略奏疏第四
463 奉聖旨：“熊廷弼已有旨了，勞能議論，自不相掩，統候勘明定奪。
該部知道。” 【校記】
〔1〕《熊襄愍公集》作“駁部臣疏”。
熊廷弼集卷十一
前經略奏疏第五
請賜勘問疏1
题為臣病應亟去，臣罪應亟勘，乞賜罷斥勘問，以重封疆，以謝人言事。
頃，臺省諸臣顧慥等交章論臣，臣病甚，有應，有不應，而臺臣馮三元辯言《欺君庸才誤國》一疏數臣“八無謀、三欺君”之罪。且云不罷臣，而遼之存亡未可知也。是臣留而遼必亡，臣罷而遼必存，計朝廷之上急急欲存遼，必急急議罷臣，而不待言矣。惟是無謀之罪，臣願承；欺君之罪，臣不敢承，請姑辯一言，而毋嗔臣怒廷不怒虜也。
去秋開、鐵委弃糧窖田禾，臣抵遼陽日，即行各總兵率兵將收割，如不能，則焚之。又遣中軍官往諭數次，而總兵李如楨、李光榮、賀世賢、柴國柱等竞不敢往，臣爲此憤懑屢見之疏牘，而馮三元未及見也。謂臣無謀，臣當承。石碾研起火星，延燒火藥。謂臣無謀，臣當承。
六月陷開原，七月陷鐵嶺，八月陷北關。臣以是月至遼陽，牌行開原道韓原善駐瀋彈壓，屢佒院道屬臣勿令行北關。報至瀋，官軍一呼而散，亟遣分守道閻鳴泰往撫之，至虎皮驛大哭而返。是時止此兩道，而馮三元言道臣欲以一二萬衆應援金、白，而臣不能用也。不知道臣屬誰？况臣以初三日到遼，二十一日北關陷，無論此時無兵，即有兵，而相去五百餘里，應援何能猝到？且開、鐵不能援，而侈言援北關？此道
卷十一 前經略奏疏第五
465 臣欺馮三元者過也。謂臣無謀，臣當承。
修守原是要着，任諸臣千言萬語，臣所爲不錯。然所役軍皆其守城不能戰者，如柴、李、賀三帥人馬實未曾做工，即貼修瀋、奉亦其步軍，乃各帥自為營盤戰守計，非軍自做，而誰興之做？若云不惟敵是求，而守之專事，則令箭之催、馬上之催亦曾惟敵是求矣。謂臣無謀，臣當承。
瀋陽王大人屯之役，實係堵截，徒以無斬獲功，耻為諸將作獎借語。然以數萬賊平平交綏而退，亦是難事。若吹索太過，必盡失監軍道與總兵將官心。謂臣無謀，臣當承。
近邊五六十里之野，不必待臣清。自清、撫陷後，所在檢拾，而賊為我清久矣。遼人與賊習，除稍能過活者盡搬移外，惟一二無依窮民仍依舊巢，抵死不去，曰：“我搬在别處無過活亦死，在此亦死。”賊來且隨之而去，即屢清之而不得也。謂臣無謀，臣當承。
贊畫新兵欲回家過年，一日而逃二千人，王平、胡國臣所領新兵乃贊畫疏稱“練成一枝勁兵，爲高麗、奴酋所驚畏”者。王平統兵一千七百餘人，自言挑選可得五百人像一當軍模樣，胡國臣步兵二千札營，聞江潮聲作賊至而奔潰，微馮三元言，而臣不知遼人可用也。東山參礦徒趨利則有人，應兵則無人。去冬已牌行劉國縉及原委推官陳光裕持臣給與游、都、備、中、千、把札付百張，招募一番，往返三月，僅抄一沿門册回報，而竟不見團練一人何在。微馮三元言，而臣不知礦兵可用也。謂臣無謀，臣當承。
臣不諳秦、楚事，且問近年征倭征播用兵幾何。查《平播全書》用兵二十餘萬人，今奴視播，何勢何地，而訝臣用多也。謂臣無謀，臣當承。
五月間，兩監軍道一駐瀋陽，一往奉集。按臣又因臣請往蓋套催糧，獨臣一人卧病遼城，屢催各道之命不下。“請問朝廷要遼東否”，情出急迫，豈敢要挾，無人臣禮，而謂臣欺君，不敢承也。
遼道自八月以前，實止監軍兩道，且各有分駐，亦不得時時一堂聚466
熊廷弼集
議。此外則海蓋道以一人而辦百萬餉運，寧前道以一人而辦造船、鑄錢諸務，何暇及兵事？即寧前道間為用夷事設，假報毒藥一二秘計，而轉屬道將行之，亦未有效也。若總兵將官爲土木偶者儘多，臣且包荒不盡言，而謂臣欺君，不敢承也。兵本紙上虚數，今猶未足，而多不中用，此實情實語，而謂臣欺君，不敢承也。
臣本非社稷才，非疆場寄，勘逐餘生，田間苟活。忽蒙先帝起臣宣慰，爇心就道。行至中州，始聞欲代經略消息，深悔出山之誤，而又不敢規避，衹得勉强任承，何意一推出關之後，事事人人不得應手，以致今日，更復何言。日前，臣曾遺冢臣書曰：“閱科每語人云，經略既告病，衹宜放去，如何衹為一人計，不為朝廷封疆計。”若苦苦不放人，且謂公以經略為鄉里後進，今馮三元亦云止為臣惜，不為朝廷惜，可見出自公議，非閱臣一人私意。馮三元不欲聽臣自敗請去，臣以存遼，而閣部大臣獨欲聽臣自敗，姑留臣以亡遼也，豈可哉！
伏乞皇上將臣罷斥行勘，亟簡才望大臣星夜來代臣，已不能批發文移，惟一面知會道將整衆待敵，如馮三元所處分。據云保救殘遼似宜如此，臣亦謂保救殘遼急宜如此，而不必遲回須臾者也。臣無任惶恐悚切待命之至。
緣係臣病應亟去，臣罪應亟勘，乞賜罷斥勘問，以重封疆，以謝人言事理。未敢擅便，為此具本，專差承差徐國輔親賫，謹題請旨。
萬曆四十八年九月二十二日奉聖旨
【校記】
〔1〕《熊襄愍公集》作“辨臺省疏”。
奏繳尚方疏 奏為繳還尚方，席藁待罪事。
卷十一 前經略奏疏第五
467 臣本不才，蒙神宗皇帝知遇，屬以東事，且賜尚方劍一口，使得便
宜行事。臣用是斬貪懦將三人、逃叛卒數十人，聊正軍法，以彰國威。頃，臺臣顧慥論臣，謂尚方之劍僅供作威逞志之具，臣則何敢。但臣負尚方，而不能用者實多。按軍法，訛言誑惑、摇動衆心者斬，乃軍中挾私快臆，表裹爲奸，流言匿單布散鼓惑，而臣不能用也。軍法，部署鈐轄以下，商議兵政務在和允，違者以違制論，誤者斬。乃軍中事事抗違玩怠，軍馬、餞糧任意虚糜，全不報驗，而臣不能用也。軍法，離伍者斬，乃軍中一日而逃二千人，不許一人正法，而臣不能用也。軍法，妄言賊至，夜呼驚衆者斬，乃軍中聞江潮聲，夜半驚潰，乘機搶掠，而臣不能用也。軍法，取人財物者斬，乃軍中指騙閲規科斂各營路，如朱桂芳、高鸿中等，而臣不能用也。臣負尚方多矣。
科臣楊漣論臣當繳還尚方，席藁待罪，且責臣以一刀兩斷，不宜做近來頑鈍行徑。臣病勢沉重，死期將至，雖欲作頑鈍行徑，而不能待，謹將原賜劍一口具疏奏繳，不敢再留作威逞志，為顧慥過憂。惟是劍為朝廷威靈所係，劍還而臣已失恃，官軍已無顧忌。五日京兆，玩侮易生，所關封疆存亡甚重。
伏乞如臣前疏，亟賜罷斥聽勘，一面議遣才望來代，一面移撫臣于遼陽，督臣于廣寧、薊鎮。撫臣于山海關支撑目前危急，人情事機間不容髪，而無徒悠悠使國家受麻木不仁之症。病臣幸甚，殘遼幸甚。
緣係繳還尚方，席藁待罪事理。未敢擅便，為此具本，專差守備楊進親賫，謹具奏聞，伏候敕旨。計繳尚方劍一口連匣。
萬曆四十八年九月二十四日奉聖旨
酌議贖罪疏
題為仰遵明旨，酌議贖罪使過，以濟燃眉事。
據監軍道左參政高出呈，為罰馬愈迫，懇恩暫給假程，以便買納，468
熊廷弼集 以安身心事。
據遼陽理刑同知冒日乾呈，蒙本道憲票，蒙臣批，據總兵劉孔胤呈稱，本職罪戾，雖非自招丁馬，業已實算，勢無可委，法難自逃。二月間，蒙兵部差官立限二月内完納，情極具呈，哀鳴本部院請假往買，非敢飾詞。實維丁馬之局一日未給，本職之罪一日未釋。况負罪弁之名，對天雖無愧心，對人終有慚色，在人未必輕侮，在己自覺譸張。
每見催文一至，心如刀割，身如芒刺，惶懼無地。仰蒙本部院憐憫，詳批前疏，釋劉總兵以鼓噪之由，非或專罪，欲致轅門，與其密謀，正為今日城守地也。今既專統城兵督修挑壕、幫城、敵臺諸務，急如星火，勢自不得回籍召兵買馬如議。諭令幹辦前事，寬限五月，俟夷馬開市，勒限買完，其未到家丁見爲宣鎮所留者，候再咨兵部催之。此繳。
寬假特恩，如天浩蕩，本職隨即欽承劈畫，竭蹶奔趨幹辦各項工程，今以竣事。六月内又准直隸永平府管糧通判左之似手本，為仰遵明
旨，酌議贖罪使過，以濟然眉事。蒙右監軍道邢參議案驗，蒙巡撫都御史周永春案驗，准總督軍門文球咨前事，備蒙案行，本府查報等因。蒙此，已經移文會催去後，續又完過實數，未見回復。合再會催，為此合用手本前去查照，先今事理將納完，丁馬各數目希文過付，以憑轉報等情。本職一接移文，倉皇無措，泣思丁馬既奉明聖旨，必難逃避，招買若再延遲，必致復參，憂心如焚，反覆無計。
惟是本職名雖總兵，家無積蓄，招買所費不費，豈得出之囊中？且遭禍以來，不無耗費。今日買馬必須變賣産業，稱貸親友。若非身往，安能濟事。今計見在，并見調家丁，共有七百二十九員名，所少七十一名，即可招補足數。獨馬匹全無，實切憂懼。目下本部院限期漸届，宣大馬市將開，及今得給三月之假，就可為萬全之圖。若是身在遼城，馬匹何日完納。
本職孤子一身，上下無倚，縱有一二愚蠢家人遠房弟侄，非欺即騙，萬難重托。即托之，人不信服，事必無濟，此本職日夜籌度，萬萬
卷十一 前經略奏疏第五
469 不得已，復哀籲于本部院之前也。若有可處，焉敢冒昧？蓋馬匹出于宣
大，天下共知。故即今市買官馬多往彼處，捨此更無别圖。且計來遼日期，正是十月行師之際，又可奔馳左右以聽令。伏望本部院詳察，真情哀苦，特准三月假程，令本職星馳回籍，變産稱貸，勉完前局，庶罪戾可釋，身心得安，而將來報效有日等因。
蒙批，遼陽城守諸務業付該鎮調度，勢必不能往買馬匹，而前件又不得完，該鎮豈遂别無一法，必親回而登程乎？仰左監軍道查議報，蒙此，備牌仰廳，行間，又蒙本道憲牌，爲驗收家丁事。蒙臣批，據援遼原任劉總兵呈稱，照得本職新招家丁陳景懷等三十名，備造花名年貌文册，擬合呈驗。再照本職原罰招丁八百名，買馬五百匹，今已招過六百名，尚有宣鎮未到舊養家丁康永寧等二百一十五名，計二項已完八百之數。惟買馬一節，去冬閉市，無馬可買，今秋開市之時，又不得赴買，五内如炙。
查招過家丁六百名，所費不貲，亦不敢言。就如部議，每丁給安家銀三兩，計六百名，該銀一千八百兩尚未敢領。合無准作馬價，計馬納銀，庶便結局，報完前件緣由。蒙批，仰高監軍道查報册并發等因，備蒙牌，仰本廳即查援遼原任劉總兵，原蒙罰招家丁八百名，除陸續招過六百名，尚少二百名，今照所呈宣鎮舊養家丁康永寧等二百一十五名，應否作何調補，抵足原數，是否部議安家銀三兩，今欲原罰馬五百匹，呈乞計馬納銀，有無安便，逐一酌議明確，作速呈詳。
蒙此，隨經移會原任劉總兵查議去後，復准手本回稱，查得宣府舊養家丁康永寧等二百一十五名，原係屢任跟隨，彼時因無甲馬，遣之宣鎮。今調援遼各丁爲苦，又無妻子顧戀，不肯前來，合無再行招補，部議每丁三兩，見有原行札付送驗。即今大赦頒行，内載已發覺，已結正，未結正，罪無大小，咸赦除之。未完丁馬亦不敢援此例免。但馬匹非買宣大市口，則不可得。既不能親身前赴，惟有納價一節可結此局緣由，回復到廳，并將兵部札付送驗，每家丁一名，議給安家銀三兩是實。
470 熊廷弼集
看得總兵劉孔胤，蒙本部院委以居守，援兵登陴，而遼城卑薄，且歲久剥落，間多摧裂，不足恃。本官奉令繕修，外加甃補，内施版築，而其上女墙則撤而一新之。環城爲重濠，導水注之，建石閘五，以時蓄泄，屹然稱金湯焉。
夫戰守二策，平胡之大略也。犁庭掃穴，戰功有待，而高城深池，守備則已設矣。雖石畫出自憲裁，而宵旦胼胝，本官之勞勩亦不容泯也，此不足贖册書之盩哉！而况宣、雲遘釁實由挂誤，情固可原者乎？以情若彼，以勞若此，功過自宜相准耳。矧際維新之運，復覃非常之恩，所覬赦例亦非妄援。倘令其挈腕捫舌，而不得一沾汪濊，又何以昭曠典，而勸疆場之士耶？
本官以城守戒嚴，不獲親往市駿，願納馬價相應俯允。除應領安家銀一千八百兩，再納銀一千二百兩，共銀三千兩，可買馬三百匹，餘馬二百匹，及未招家丁二百名，倘荷垂憐，并賜議免，則酌情法之平衡、功罪之案，而皇仁亦不致虚布矣，固激勵將士之善物也缘由，具呈到道。
該本道看得，總兵劉孔胤以宣軍鼓噪歸罪挂誤，致罹逮繫。因蒙本部院憐才使過，題請援遼，遂議罰馬五百匹、家丁八百名，而亟遣之東來，既令其立功自贖矣，又重罰馬，身在行間難完者，勢也。若其得罪之由頗涉冤抑，姑不敢爲本官訟也。即令恩赦之遭詔條相合，亦不敢爲本官援也。惟自其功言之，計一年來所為修治城垣，浚築壕塹，建造堤閘，撤更雉堞，俾二十里之城焕然更新，遂成崇墉言言之觀。蓋金城湯池保障，若增而固焉。本官蚤夜不懈，忠勤無二，援遼各總兵雖有多人，而算計見效，計所裨於疆事，實無出其右者。此即身貧重譴，亦豈不足以自贖乎？而本官以兵部之屢檄嚴責，皇皇然負疚引罪，不遑寧處，實欲蚤完官事，冀洗愆尤，亦不敢妄乞寬免者。今已召完家丁八百名，又願納馬價三百匹，共三千兩。除家丁應給每名安家銀三兩，計六百名，應領一千八百兩充作馬價。侯兵部銀到，扣除買馬外，仍納銀一千二百兩，而本官之心力竭矣。既已勇於受罰，自當寬以議功，餘應
卷十一 前經略奏疏第五
471 概從豁免，仍乞本部院特賜題請，復其見任總兵官，令殫心料理，益展
布四體以從事。本官之感激圖報必有得一當者，不獨沾浩蕩之恩，亦可昭激勸之典矣等因，到臣。
據此，案照先准兵部咨前事，議令麻承恩納馬八百匹，自帶家丁一千名，每家丁量給安家銀三兩，劉孔胤納馬五百匹，自帶家丁八百名，每丁納安家銀三兩緣由到臣，已經行催召丁買馬，完日報部去後。今據前因，該臣看得原任宣府總兵劉孔胤，為人老成慎重，忠勤敏練，而又識時務，明道理。鼓噪之事，此憸噪極不諳事者所爲，而謂孔胤爲之，此人人可諒其必無是者。是時徵調方始，恐各邊援而起釁，故議下詔獄，以示借君行法之意，而天理所在，實于孔胤無深求也。
臣曾與樞臣面確，劉孔胤有内丁三百人，當令領去援遼，而未及助馬。麻承恩縲紲非其罪，當令助馬五百匹，已有成議。後部議孔胤納馬五百匹、家丁八百名，麻承恩納馬八百匹、家丁一千名，每丁各量給安家銀三兩，罰覺太重，然亦不過見徵兵市馬難，姑責之以急公助國之義，而權宜所在，亦於孔胤輩無深求也。孔胤所至著恩信，遼陽、開原兩任深得遼人心，習遼中事。臣疏討置轅門，與共秘謀。自孔胤至，臣倚之如左右手，遂以遼陽南北西城托，令總理啓閉盤詰，出入肅然，而臣始得放心，不時巡外邊，以免内顧。此孔胤之力也。督修城裹城外，城上城下，壕塹堤閘，關栅雉堞，不數月而具，而二十里之岩城竟同新築，闔城數萬家始得不恐不逃，市肆閉而復開，商賈去而復來，鱗集輻輳，儼然一大都會也，此孔胤之力也。據時議罪修守而功堵戰，然使修守不完，家當不固，亦必照管城池，而不得安心堵戰於其外。今瀋、奉、虎皮諸將得專一設防在外，不爲遼城分慮，此又孔胤之力也。
有臣如此，雖論死，猶將赦而復之。况無絲毫之罪而負丘山之枉者乎？顧孔胤绝口不言。枉歷官廉，家無長物，變產凑處，而孔胤絶口不告貧。每丁安家銀兩如數，降夷一名費十餘兩，餘俱費五六兩、八九兩不等。見招六百名，費數千金，止照部議每丁三兩，算開一千八百兩，而孔胤絶口不稱費。或援恩詔例，欲為開除，而孔胤但云臣罪當誅，更
472
熊廷弼集
絶口不求免，其于大將體度更有足重者。
臣初欲論功具奏，復其原官，止據見費安家銀兩准作納馬之數，而免其後補，以酬新勞，而鼓後勸。該道體孔胤之心，成朝廷之法，再補一千二百兩，凑成三千兩納馬三百匹之數。然計其安家實費已在五千金之外，名雖免馬二百，而實未免也。伏乞敕下兵部，議復劉孔胤見任援遼總兵官原職與實任同。孔胤身任遼城重寄，凡監軍各道及總兵將官，于地方中一切生而未諳、疑而未明者，皆向孔胤講求，始得通暢，以佐不逮，此遼中一日不可少者，不便給假回籍。買馬當如道議，補銀結局。至于麻承恩，自備家丁甲馬，援遼八年，數萬之產賠費罄盡，聞闔家子侄、通鎮親友皆為貸處，買馬不前。又其手下家丁皆久隨來遼，後付與伊侄陣亡副將麻岩，或死敵，或隸他帥，即屬子侄下者亦各随麻承宣、麻承宗、麻時等在遼效力，當從何處般取足數？况遼中之事，李氏釀禍，麻氏死難，李氏脱罪，麻氏抵刑，而又苦其父兄，以傷子侄見在效用之心，亦甚非情。但承恩見在廣寧，未知馬匹家丁完過多少，應聽撫臣歸結，而兩帥皆臣疏討，不得不一叙也。
緣係仰遵明旨，酌議贖罪使過，以濟然眉事理。未敢擅便，為此具本，專差承差石景奇親賫，謹題請旨。
泰昌元年十月初二日 奉聖旨
人言屢至疏
题為人言屢至，臣罪未彰，乞賜罷斥，并敕論臣者來遼勘臣，以求臣罪，服臣心事。
自神宗皇帝以半殘已壤、旦夕待亡之遼交付臣手，保全至今，天地祖宗在上，文武軍民在下，臣似有勞，不知其罪。頃，臺臣張修德論臣罪應貶竄遐方，此時天理不在人心，有罪無罪一任横詆，但謂臣以破壞之遼欲遺他人，他人從何處下手。又謂付托得人，亦須收得一半。倘再
卷十一 前經略奏疏第五473
不得人，亦付之無可奈何。何修德預伏一破壞之案，以俟日後成則，惟他人功敗，則惟巨罪而計之過早也。去年開、鐵連陷，大小各衙門相向而哭，莫卜所往，而今且冠履雍容，公私燕語，依然漢官威儀也。皇上試問修德，遼破壞否？
汎、懿、蒲、瀋空城而逃，無論也。遼陽人北城奔南城，南城奔各門，或顛倒衣裳，或弃置妻子，以先脱去爲幸。而今且去者歸，散者聚，嬉嬉然室家相樂也。商賈逃難回籍者，今且捆載麏至，塞巷填衢，不减五都之市也。皇上試問修德，遼破壞否？
遼城非常破碎，士民知不可守，而謀欲先去，賊亦知不可守，而謀欲速來。今且内外鞏固，壯哉一金城湯池也。即瀋、奉向為人迹所不到，而今亦以修守之固，官吏商民晝夜通行，如腹裹也。皇上試問修德，遼破壞否？
去年，無車、無牛、無夫運糧，自臣與各道處辦，本地牛至三萬餘隻，車至二萬餘輛，晝夜趲運，而軍中始漸有糧草。三路之後，軍無片甲，手無寸鐵。臣討庫局甲仗多不可用，復調宣大各鎮匠役晝夜改造，又增造大炮數千位，槍炮一二萬計，而軍中始漸有器械。採桑削簳，買角易斤，調延、大各鎮弓箭匠晝夜製造，而軍中始漸有弓矢。又調各鎮木匠旋造雙輪戰車五千餘輛，每車安滅虜炮二位，或三位，以至火箭、火輸、火人、火罐之類無所不備，而軍中始漸有攻守具也。皇上試問修德，遼破壞否？
自斬貪懦三將，而將知畏；斬逃叛卒數十人，而兵知戢；不時捆責不喂馬、不操軍者，而營伍知收拾。寒衣有賞，馬棚有賞，久戍有賞，
時節有賞，而軍士知鼓舞；犒以牛酒，勞以燒割，給以紗羅，獎以花
幣，而將帥知感激，亦無不人人盡心整頓，圖一了手，以歸鄉里也。皇上試問修德，遼破壞否？
去年，西虜住我汎、懿弃地，日肆竊掠矣；東西合謀入犯，日見塘報矣。自丁字泊斬捕以來，再從陣擒活虜送撫臣，轉發炒花諸營，證其
犯款。又招撫煖兔二十四營，於長勇堡特開市賞，各就戎索。年來，河474
熊廷弼集
東秋毫無犯，而東西合犯之報亦數月希聞。中間羈縻，臣自有法。閲臣姚宗文自送四千金之後，正無煩修德再陳以夷攻夷之策，多送數萬金為閱臣續貂也。皇上試問修德，遼破壞否？
自臣守瀋、奉，各戍重兵，賊遂為我所綴，悉衆新寨與我對壘，不敢西窺遼陽，南窺南衛，東窺寬、靉。至於近邊零落村屯為流遺所住種者，勢自不免搶擄。竊揣此際將懦兵怯，固我無如賊何時，而形格勢禁，亦賊無如我何時也。皇上試問修德，遼破壞否？
去年，破壞纔是破壞，臣從無可下手處下手收拾，以至今日規模粗定，自足為他人下手張本，何須為人代愁，而至於痛哭流涕。謂臣歸而出其橐中金也，金從何入？謂臣内恃奥援也，而臣生平孤行一意。謂臣聽胡馬驕嘶肝膽墮地也，而冒險往撫順巡寬、靉，擐甲衝賊，圍援瀋陽者獨何人。斯修德，有耳目，有心肝，終當自曉，不待臣言。惟是臣以積勞積鬱，自五月二十一日發病，衄血，吐血，大泄，大痢，虚勞沉篤，七月初始連疏請告，非人言也。即從瀋歸，病發再告，而時亦未聞人言也。遼陽莫危於去秋八九月，今年四五月凶辰險日臣已撑過，此後局勢已定，漸進漸逼自足困賊，無奈内有二堅入臣膏肓，外有諸臣唾臣颜面，扼臣喉吭，掣臣手足，百搬弄臣，死不得死，活不得活。雖欲不負先帝厚恩而去，亦何可得？修德不欲臣養病去，而欲臣貶竄去，則貶竄之耳，何必矢口詈人，遽傷雅道？
頃，臣遺宗文書曰：“朝廷以半塊殘破疆土付弼，而為之保全以無虧，弼以一副完全身子報朝廷，而爲之消亡其大半，遼已之亡，而致存弼，且之生而致死，天地鬼神實共憐鑒。即為公所抹殺，因而鼓煽，為衆口所銷爍，而一段勞苦公案有遼水遼山在此實録也。”無端結黨傾陷，抹殺臣勞，欲臣蒙罪而去，輔臣票擬定為衆口所挾。御史勘議此是從來法體，部覆會同經略再勘誤也（1）。惟乞皇上電斷，將臣罷斥。即敕臺臣張修德、馮三元立限往遼，查勘遼事有無破壞，使天下人曉然知臣罪之所在，而不為他人代受其過。病臣幸甚。
緣係人言屢至，臣罪未彰，乞賜罷斥，并敕論臣者來遼勘臣，以求
卷十一 前經略奏疏第五 475臣罪，服臣心事理。未敢擅便，爲此具本，專差承差石景奇親賫，謹题
請旨。
泰昌元年十月初二日
奉聖旨：“熊廷弼先以病告，隨以會議着回籍聽勘，其所奏事情候勘自明，不必再辯。該部知道。”
【校記】
〔1〕此句據《熊襄愍公集》補。
會議已有定論疏
題為會議已有定論，行勘尚屬虚文，乞敕原參科道來遼速勘，以清朝議事。
昨見吏部等衙門《遵旨會議》一疏，將臣候代回籍，聽兵部轉行巡按御史勘議定奪。臣謂勘者，勘眼前之村屯、兵馬、錢糧、道將有無隱匿、離合破壞，以定臣罪也。利在速勘，方得真確。若行巡按御史查勘，則見在按臣陳王庭于杜松一案且為朝貴所逼，不能憑初心以爲主，矧勘臣事。欲俟新按臣至，而事留變生，前後之間，誰執其咎？况天道人心澌滅將盡，縱使按臣剖肝勘覆，而原參諸臣終不見信，正欲仍申前請，亟遣馮三元、張修德來遼親勘，以結此局，而科臣魏應嘉之參又至矣。
據應嘉前後疏抄暗暗影語含射意，此疏必加臣以不可解之罪狀。今觀其論兵、論餉、論軍資、論村屯道將，皆猶夫人之言也，皆臣近日屢疏說明不一而足者也。頃查將賞援兵募兵雖十三萬，而中用與否，督、按兩臣見在可問。若遼東主兵雖八萬，而彼自專禦虜，一人不能調也。即旋調旋取，而一刻不能留也。一年用餉八百萬兩，是一句囫圇混語。昨親與餉司各道屈指，自臣去年八月起，至今年九月終止，軍馬大約支
過折色不過二百餘萬兩，本色米豆不過百餘萬石，見行該司造報，餘當476
熊廷弼集
問之督餉督撫諸臣，臣不預問也。臣與監軍道查馬極核，瀋陽陣失應否止六百匹，有該道邢慎言在；火藥以碾造起火而焚，未嘗混言天火，有原疏在；殺人如戲，有斬貪懦將、逃叛卒名數在；花嶺、王大人屯之役，按臣據道詳約略之數而報，臣據道詳姓名之實而報，是否隱匿，亦有邢慎言在。何恨於按臣，而欲剸刃於其胸中？有樹無皮，何以爲樹？引證雖佳，揆事未允，試取臣近疏一一閲之，有皮無皮，當自見得。
假使臣如閲科姚宗文言聚守遼陽，不復冒險往守瀋、奉，不審今日樹皮更作何狀。年來獨與監軍道高出、邢慎言相首尾，額道、新道绝不
相干，果否一言不用，有兩道在。李懷信所以去狀由監軍詳議，亦有兩
道在。若纚纚手書及於朋友，而不敢公言，臣信兩道深，必無此事。設有之，是兩道負臣，非臣負兩道也。按臣走角門，自循舊規，何敢勒令？瀋陽軍中絕糧，曾移書請按臣往套趲運一次，何敢差遣？應嘉而參論得實，是仇罪人也，非仇臣也；應嘉而參論不實，是仇封疆也，非仇臣也。仇之之意何必自明，惟有速來一勘千了萬了耳。前已請遣馮、張兩御史來勘，今再加應嘉人多事擾，不如就馮、張兩臣中擇一猛鷙者同應嘉來勘。應嘉毋憚遠來，十五日回，十五日居，二十日不出，五旬即可成此大獄，以快衆憤；毋憚論事不實，道將人人憤鬱，氣滿胸膛，而約結躑跳當如應嘉言，應嘉至，道將必一泄無餘，而立得所欲；又毋憚賊來，賊去年要來遼陽坐殿，今不敢來。
是行也，勘而實，可以正臣封疆罪；勘而不實，可以謝諸臣鬼神之愆。况張修德論臣以破壞遼遺他人，他人無處下手。科臣王繼曾又恐臣去，而以劫代毅，括代頗佐。臣長舌其惓惓爲後人先憂過慮有如此，若不亟憑應嘉等查勘的確，交割明白，豈不縱臣輾轉脱謝，而真爲他人之累？諸臣善行，法應斬截，此行更不可緩。方今皇上冲齡在位，凡百臣工各宜静肅，以養君德，不宜為臣一事終朝亂嚷，延留緩勘，以資彈説，使朝廷無清寧之日，且啓他日厭言之端，而臣罪乃滋甚。臣疏至日，願應嘉等毅然拜表請行，無徒横口陷臣，而日混朝廷可也。伏惟聖明立賜發遣施行。
卷十一 前經略奏硫第五 477緣係會議已有定論，行勘尚屬虚文，乞敕原參科道來遼速勘，以清
朝議事理。未敢擅便，為此具本，專差承差李春榮親賫，謹題請旨。泰昌元年十月初八日
奉聖旨：“科道魏應嘉、馮三元、張修德與經略熊廷弼屢次互相奏擾，若不速勘，無以明功罪。就着魏應嘉等前往遼鎮，會同彼處撫按勘明，從實具奏。”
尚義輸助軍興疏
題為尚義輸助軍興，亟宜破格優异，乞敕該部覆准加陞，以風天下，以勵人心事。
據海蓋兵備道副使康應乾呈，為頂恩罔極難報，願輸銀助餉，少效涓埃事。據金州守備嚴正中呈稱，卑職非材，綿質冒濫。兹官目擊時難，無以表樹。先曾輸粟五千石，今又捐銀五百兩，雖一勺無益于滄海，一粒何裨于太倉，聊攄臣子微忱。伏蒙各院批行獎勵，榮同華衮，又蒙經略部院加授游擊職銜，逾涯過分，感激思維，將何圖報，再願捐銀一千兩，以少佐軍需等因，到道。
看得本官惟慎惟清奉職，罔軼于咫尺，捐金捐粟樂輸，不厭乎再三，義冠全遼，忠魁諸弁，所當破格優异，以示獎勸者也。又據理刑同知冒日乾呈，蒙臣批，據原任參將韓宗功子、標下千總韓天肇呈，為報國微忠未已，再竭綿力，少助軍需事。切自奴酋發難，戕毒桑梓，普天率土莫不辦餉徵兵。天肇忝在介胄，世受國恩，寧忍坐視？武夫不諳《詩》《書》，亦知卜式助邊之義，變處家資，輸銀五百兩，以助軍興，召募家丁五十名隨征討賊，已蒙銀發庫收，家丁發標下合營操練。今再助銀三百兩，雖捐滴不足以溢壑，而泰山不讓土壤，庶俾效尤者可鳞次而至矣等因。
蒙批，仰冒同知查收繳，蒙此，除韓天肇前項輸銀五百兩、家丁
五十名已經呈報，并今次輸銀三百兩一并查收貯庫。看得本官謀略家478
熊廷弼集
傳，忠貞天植，義氣獨高遼海，英風可定天山，所當特爲题叙，以作養英才，鼓舞忠義者也。
又據保定府知府李庭實呈，蒙臣行，據原任建昌都司王世卿呈，願輸助銀二千兩，陸續交收完足，見今發局，委官趙鳳集等打造槍炮器具，俟完日彙報等因，各到臣。
據此，案照先據各呈前事，俱經批行查收去後。今據前因，臣于此而嘆利欲之人人深也，病中膏肓，至死弗捨。遼地豈無素封之家？當此身家莫保之時，武弁中求其肯以千金捐助、如嚴正中等者幾人？而况于援遼將官，既以身許遼，又出家資以報國，如王世卿者，則又鮮矣。
看得金州守備嚴正中，禔躬謹飭，廉本足以生威，馭下慈祥，惠益可以服衆。無論其輸助獨多，例當優异，即其清操雅望，亦應超擢，所當量陞游撃職銜，遇缺推補者也。標下千總韓天肇，心雄搏虎，氣可食牛，技穿百步之楊，力舉千斤之鼎，而芳姿偉度，爲一時少年最，所當量陞守備職銜，聽候推用者也。原任建昌都司王世卿，質樸無文，深沉有識，勇力非誇百戰，長才可任一軍。不特其急公赴援、仗義樂輸為諸弁所遜，且也召過家丁三百五十名，買過戰馬三百五十匹，造過盔甲三百五十頂副，弓矢刀槍稱是，而後此又造大炮三千位，造三眼槍一萬杆。見今發過來遼大炮二百位、三眼槍數百杆，其總理督造，雖該府知府李廷實、同知胡宗穎、推官范紹序專管其事，而造作發運，則本官之力也。此其勤勞又諸弁所未經者。
查援將事例，廢閑者以原官起用，且有加級而後出關者，則本官應亟陞游擊職銜。查内地有相應員缺，即為推補者也。伏乞敕下兵部，亟為議覆，將嚴正中加陞游擊職銜，王世卿起陞游擊職銜，各查有相應員缺，即為推補。韓天肇陞守備職銜，聽候推用，庶有以報急公之士，而鼓慕義之心，使願助者源源而來，于軍餉未必無小補也。
緣係尚義輸助軍興，亟宜破格優异，乞敕該部覆准加陞，以風天下，以勵人心事理。未敢擅便，為此具本，專差承差董文明親賫，謹題請旨。
卷十一 前經略奏疏第五
479 泰昌元年十月初八日
奉聖旨
議復勞將原職疏 题爲議復勞將原職，以便大用事。
據監軍道右參政高出呈，爲援遼勞苦獨异，未蒙同一沾恩，懇乞題復原職，以昭激勸事。蒙臣批，據標下中軍副總兵署都指揮僉事朱萬良呈稱，昨年開、鐵繼陷，賊勢凶危，蒐將徵兵遍及九塞。本部院以卑職為可用，特為選調，兵部亦以卑職為可用，守催出關。蒙授副總兵職銜，管理中軍事務。荷國厚恩，矢效微命。自莅任以來，修守督防，竭蹶匪懈，或胼胝築浚之役，或躬冒鋒鏑之間，雖卧雪眠霜，危險不避，而大敵未滅，何敢言勞？惟是降罰未蒙開復，不得不披瀝情由。卑職先任石塘，值滿旦跳梁，屢肆挟侮，相持五載，捍此一方，曾堵救十餘處，斬獲十餘次，至今毫未叙録。乃因高家莊之役，賊分兩股入犯，地方雖有小失，卑職在西，止率百餘親丁力敵，數千强虜不致深入，所全實多，功過似亦相當。厚蒙降以三級，腔血空灑，更復何言？
第查近日援遼諸將，或廢閑起以原官，或見任超陞職級，或武舉徑得都司，或白丁特與游擊，甚或罪孽皆蒙超釋，且得建樹旗鼓，復還故物，此實朝廷嘉與將士之盛典，亦本部院鼓舞人心之微權。獨憐卑職蒙過不及數弁受勞百倍，各官反不得與之同沾恩典，下情難免向隅，亦非所以明公道，勵人心也。伏乞本部院垂念狗馬微勞，俯賜题復原職，庶功過白，而微軀不恤捐糜，激勸昭，而人心益知感奮矣缘由。
蒙批，仰高監軍道查報。蒙此，該本道看得，標下中軍副總兵朱萬良，在轅門受事一年餘，其忠勸勞瘁，方他鎮之三年不啻也。方擬圖奏膚功，而兵部以前任石塘之事議鎸三級，顧不知高家莊之役失事詳由，不敢妄請湔滌。惟是本將之在遼也，奉公精白，一心任事，恢宏八面，
定見定力，通上下而聯臂指之情，獨往獨來，宜左右而重腹心之勢，金480
熊廷弼集
湯增壯，旗鼓恒新。頃因二帥以病去，群情屬望，咸謂本將即宜登壇拜大將焉，徒以議奪非久，故物未復，逡巡不敢請，而莫不惜其才之不酬、勞之未報也。本將之請非有侈望，應亟還其故物，以為遼將戮力者之勸等因，到臣。
該臣看得，今日將材難，而大將之材尤難。頃，兵部所調援遼各總兵，或自臣疏調，或該部徑調，或地方領兵自來，多碌碌庸庸，無可屬以大事者。緣臣等未曾親試，其人止據道將各舉某材某勇，遂入疏咨取用，而及與共事，始知其闇如李懷信等之類。
昨者，柴、李兩鎮缺出，監軍道議用標下中軍副總兵朱萬良陞管總兵事務。臣以為新被薊鎮邊事，降級用之不便。監軍道曰：“越效忠等以平人，而游擊李榮等以未到，而總兵豈朱萬良老于戎行，身經百戰，而反不得與此輩一例相視。”臣曰：“此等事在該部自予則易，在邊吏代請則難，不如以侯世禄代李懷信，李秉誠代柴國柱，而朱萬良且俟题復原銜，而後大用之，方爲妥帖。”此該道之所以復有此詳，非徒為萬良復職計，為儲總兵以待急用計也。非此時援遼無總兵，以其多無可用，而不得不于朱萬良是急急也。伏乞敕下兵部查復朱萬良副總兵原銜，以為總兵急需之地，而不至有臨渴掘井之虞。封疆幸甚。
緣係議復勞將原職，以便大用事理。未敢擅便，為此具本，專差承差趙進功親賫，謹題請旨。
泰昌元年十月十一日 奉聖旨：“兵部知道。”
援將練兵疏
题為援將練兵已有成效，還職極協輿情，懇乞准復原官，以便展布事。
據監軍道右參政高出呈，准援遼總兵劉孔胤手本，據浙兵右營原任參將張名世呈稱，卑職以雲南掌印都司陞授川、貴、淑、瀘參將，改調
卷十一 前經略奏硫第五
481 雲南臨元參將，部札見在可查，緣以克復武定等城，擒獲阿克、鄭舉等
賊株連陷獄，公論已明。萬曆四十七年九月内，蒙經略題取遼東訓練火器，兵部奉旨議覆。本年十二月内，復蒙經略軍門咨催取用，兵、刑二部具題，于四十八年二月内至遼，即蒙委練南浙營兵，繼委督理火器等局，今委管浙兵右營，誠一時之异數也。
職自慚駑蹇，謬承驅策，碌碌無所短長，而練器、練兵必求實用，一念滅賊後食，報效之心不在諸將後也。懇照使過之例，還故物以資彈壓，以需後效，緣由具呈到鎮。
據此，看得浙兵右營參將張名世，向隅之泣多年，積薪之慨累日。胸有甲兵，運折衝于掌上；目無夷虜，抒籌策于師中。練營兵而營兵勇敢，製火器而火器精攻。誠哉，國家干城；逴矣，邊陲保障。勞勩已幾一載，勛猷詎啻半班。所當越格優叙，以風將領者也。况後于本官者皆得展步于當年，而彼獨淹滞數載，沉潜于今日。伏乞轉呈經略部院，俯將本官加授副總兵職銜，庶使獲展驥足于邊陲，仰戴鴻翼于天上，而于風勵之幾未必無小補矣等因，到道。
准此，該本道看得，原任參將張名世，赤心自設，惟期國士酬恩；白面弗如，行見元戎遜席。嗟十年之沉抑，辱一日之特知。再造餘生，雖捐糜其難報；孤忠矢志，敢優假之妄希。惟是用人之際，宜假事權，
方能展布。本官之練兵、造器、調度、措置績效既章章如是，且其念念圖賊抵掌裂眦，直欲鳴劍伊吾，視他人之悠悠度日者不俟也。
竊見南北諸將中如本弁不數數也。即破格拔用，俾之登壇亦非過者。今請復其見任參將，仍團練火器已也。臣每與諸將議，多不可了了，獨名世領略而更有生發。每有所行事，諸將多悠悠視日，而名世獨無曉夜盡心力而爲之，事事井井，咄咤立辦。每借事激發諸將，以觀其忠義，多木木無生氣，而名世獨感嘆唏嘘而泣下也。所管浙兵三千餘人，組練壁壘焕然一新，其人皆可以戰，而至其監造諸色火器一一精堅，有裨軍實。使行間得此屬數人為臣用，何憂事功不集、殄滅無期？
而未能多得也。白衣領職終于軍中觀屬未便。該道力以加副將銜爲言，482
熊廷弼集
且需日後，而眼前復職，以成將官體統，而重臂指之勢，誠未可緩也。
伏乞敕下兵部議復張名世參將原銜，俾本將益知鼓舞，而軍中愈加整肅。此非為本官酬勞計，為封疆馭軍計也。
緣係援將練兵已有成效，還職極協輿情，懇乞准復原官，以便展布事理。未敢擅便，為此具本，專差承差守備張應運親賫，謹題請旨。泰昌元年十月十二日
奉聖旨：“兵部知道。”
衝邊急缺將領疏
題為衝地急缺將領，酌議就近改補，以重邊防，無誤局務事。
先是，臣巡歷各邊，至鎮江，訪得管該營游擊事都司戴光裕侵冒軍餉，詐騙民財，勒索朝鮮貢使，甚至抄擄屯民趙承功家産，并焚其居室。隨經一面題參，一面委原任游擊柏世爵前往代换來遼，當堂質審，其貪淫、暴戾諸不法狀種種的確，以軍法捆責收監病故訖，至今員缺未補。
鎮江遠處東南，去遼陽四百餘里，東瀕鴨江，北逼奴部，爲一面之要衝。屢報差夷窺探，欲來犯搶，路將有戰守專責，自非熟識夷情、深知地里，而善于收拾、敢于戰陣者，不能作一方之主，以杜狡夷之謀。又為朝鮮貢道，使者往來不絶，非歷練老成、周詳廉潔者，無以柔遠人之心，而尊中國之體。目今議設一道臣，駐兵三萬于彼操練防守。當主客紛紜之際，軍民雜處之時，路將爲地主，必非西南將官可以控制。即遼將中而非善于駕馭、曲于調停者，難保其安静不争，故重其任而難其人，遲疑至今未敢輕議補也。
及查見任管局都司祝世昌，發迹武科，究心邊務，斬鋼截鐵之力百折不回，茹糵飲冰之操一塵不染。從錦州調來，原欲備衝邊戰陣之用，緣一時局務煩興，非委靡齷齪者所能辦，特留議補前缺，而今以更補鎮江，極為人地相宜。
卷十一 前經略奏硫第五 483至于管局都司特為軍器而設，製造各項盔甲、槍炮、刀仗、弓矢、
火器、火藥及一應收發事宜皆其專責，而遼地一時乏人，無可代者。惟見管木局原任守備文濟武，搏虎雄心，剸犀利器，慷慨一腔忠義，軒昂八面威風。且其管造戰車數千餘輛，分發遼陽、瀋、奉安炮爲守城之用，皆本官一人之力。不特其才可用，而年来勞苦更有足多者，以之就近陞補管局都司更為妥當。臣謹會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、巡撫遼東地方贊理軍務兼管備倭都察院右僉都御史袁應泰、巡按山東兼監軍監察御史陳王庭具疏上請。伏乞敕下兵部亟為議覆，將祝世昌改游擊職銜管鎮江事務，所遺管局都司員缺即以文濟武就近陞補，各令刻期任事，庶防邊局務，兩得其人，而戰守器具各有攸賴矣。
緣係衝地急缺將領，酌議就近改補，以重邊防，無誤局務事理。未敢擅便，爲此具本，專差承差石景奇親賫，謹題請旨。
泰昌元年十月十一日 奉聖旨：“兵部知道。”
急缺將領疏
題為衝邊急缺將領，酌議就近遴補，以重戰守，以保封疆事。
據署開原道右參政高出呈，為疾官病危情真，蚤賜還鄉事。據閻可久禀稱：“病兄閣正名，係鐵嶺參將，在任痼疾舉發二次，兩耳閉塞。具文請官代署，蒙允入遼陽調理。前後二十餘日飲食不進，病勢危篤。即求本城醫生謝應詔相看，說病沉重，總有仙方難醫。小的侄子閻師皋復求管浙兵張游擊察脉，所云病入膏肓，命在旦夕。小的侄子一闻昏絶在地，半日方醒。父子卧床，承張游撃復差本營趙醫生視看，亦云難醫。小的既為手足之情不避斧鉞，萬懇大開解網之仁，乞賜差人或擡驗看，俯准蚤得還鄉。倘小的病兄復轉回生，皆活命之德萬代矣。爲此激切悲泣，具禀到道。”
484 熊廷弼集
又據經略標下聽用加銜守備閻師皋呈，為父病危急，請乞驗視，俯准生還事。“切照小的父閻正名昔任大同參將，身染痰疾，奉旨回籍調理，病痊起用。昨年九月，咨補鐵嶺，不敢稽遲，勉盡忠悃，以效裹革。不意任事自本年六月十二日前疾舉發，曾具禀暫假調理月餘，復兩耳閉塞。至八月内大虜入犯，父尚帶病策應，對敵安營，經兩晝夜未
敢解甲。俄復衝陣，頭目昏眩，墜于馬下，非左右扶救，幾爲鋒鏑之鬼。各官皆見，三軍俱聞。擡至營盤，人事不省。數日之後，愈加沉重，亟請官暫代。方入遼陽二十餘日，飲食不進，求醫謝應詔診療，乃言病已難治。又求浙營張參將親看，亦云病入膏肓。小的一聞，五内崩裂，驚死伏地，豈料父命福過灾生忽至于此。但父勉强囑付，令小的代爲具呈。倘得一步進關，庶免為异鄉之游魂耳。伏望憐憫，父命旦夕，差官驗視，准放入關，則延一日之生，皆沾萬世之恩。爲此奔泣具呈到道。”
據此，據本道親詣參將閻正名榻前視之，見其尫羸骨立，奄奄一息，殆不可起。呼而問之，亦不能答。以夙病痰悶，兩耳盡聾，失聽也。今且益以翻胃之症，飲食不得，下藥餌不得。入業將二旬，恐不久就木焉。其子閻師皋與弟閣可久繞床搶地而泣，謂不敢望生入關門，但得請西返，離遼城一步，雖客死道路無恨。本道亦爲之感愴涕下也。即欲留之，亦復何益。若本官勞瘁，行間拮据，撫賞事將一年所，方擬圖其功，而終莫酬其志，則固命也。相應亟與題請，准令回籍，或量加副將空銜，以示體恤為後勸，是浩蕩之恩所未敢必者耳。
鐵嶺營兵馬已移管慶雲游擊事左輔暫帶，第額將不宜久虚，推補亟在得人。查得標下旗鼓備禦毛焕然，礪操不染一塵，用間能精五餌，技稱獨擅，志欲超群。且其寧前任久，勞積獨多，轅門傳宣每試輒效，宜獎拔而鼓舞之，以盡其用者。合無即將本官題陞都司僉事，管鐵嶺游擊事，庶營伍改觀，而地方有賴，不至于缺人廢事矣等因。
據此，隨經一面行令閻正名聽候題請回籍，一面行標下旗鼓備禦毛焕然前往先署該營事務，聽候會題去後。臣謹會同總督薊遼保定等處軍
卷十一 前經略奏疏第五 485務兼理糧餉經略禦倭兵部右侍郎兼都察院右僉都御史文球、巡撫遼東地
方贊理軍務兼管備倭都察院右僉都御史袁應泰、巡按山東兼監軍監察御史陳王庭，看得開、鐵地方雖陷，而西虞二十四營無處領賞，騷擾于遼瀋西邊一帶無寧日，不得不于長勇開市撫賞，以示羈縻，而寢其内叛之謀，離其東交之黨。前任參將閻正名拮据一年，極力撫馭，各夷就我戎索，而本官病且不起，此該道目擊，萬萬不可留以誤邊事者。
當此之時，非有操守有力量通機變、識夷情者不勝其任。查得標下旗鼓備禦毛焕然，有勇有謀，能寬能猛，料敵明同觀火，撫夷術若養狙，先任高臺，實能講讋，今陞鐵嶺，必善撫綏，就近推補，此為人地之極相宜者。
伏乞敕下兵部亟為議覆，即將毛焕然陞都司僉書管鐵嶺游擊事，料理長勇市賞，庶調度得人，而營伍振刷，撫賞無誤，而邊境獲敉寧矣。
緣係衝邊急缺將領，酌議就近遴補，以重戰守，以保封疆事理。未敢擅便，為此具本，專差承差石景奇親賫，謹題請旨。
泰昌元年十月十六日 奉聖旨：“兵部知道。”
遼左諸臣獨苦疏
題為遼左諸臣獨苦，銓叙格例宜寬，懇乞聖恩特議優典，以示激勸事。
臣竊惟遼左用兵以來，所為捍圉固壘、摧鋒陷陣者，雖武臣之任乎，而一切督兵食、規戰守，殫心籌畫，竭力劻勷，則惟道府諸臣是賴。諸臣義無所逃，即致身疆場，何敢辭勞？亦何敢自鳴其苦，以徼恩數？而朝廷念封疆，則不得不念封疆之職，而優异之，故邊道陞擢視腹裏獨優，如考滿則陞二級，閱視復加一級，各邊皆然，遼亦如之。
第今日之遼，非昔日之遼，而今日遼臣之苦，不啻什伯於昔者，自
非目擊其狀，其誰信之？而誰憐之？惟臣備習諸臣之苦，而待勘之身例486
熊廷弼集
不得薦一人，則又安得遂默默不爲一置喙也？
夫諸臣收拾殘破之遼，其苦極矣，其所細冗雜之態描寫不出矣。姑指其梗概言之。如額道之事有海運、陸輸、舟車、牛騾之苦，有簡卒、蒐乘、勞饑、慰寒之苦，有吊死、問疾、招降、拊順之苦，此皆從平日本等職掌外添出百倍非常繁勞者，而監軍道則與諸將共守共戰，偕進偕退，披甲而卧，策馬而馳，沐風雨，餐霜雪，聞烽燧則終夜徬徨，聽笳聲則躬不遑恤。不但繁勞，而且加凶危百倍，其視各邊道何啻天堂地獄？每見諸臣頭鬚早白，面目黧黑，入無室家之歡，出有沙場之惨，方且毅然不反顧也。而議者不責以死封疆，則激以待贈典。嗟乎！業已矢死矣，何贈之敢知？與其死而贈之，何如生而優之，而且勸之乎？先後道臣或因病而察處，或因去而特處，不論生平，一概褫斥，矧新議封疆失事之條，重則遣戍，輕則削籍，罰之以新法，既如此其重，而仍待以舊格，不已薄乎？以邊道較腹裹似乎爲差厚，而以遼道視各邊不又薄乎？人方畏遼如湯池火林，一聞調用消息，不挂冠而去，即私囑地方軍民保留以求免。若又待之以常格，處之以重罰，以堅其畏死之心，而灰其入遼之志，則見在遼者何罪何辜而罹此極也？
即如監軍道臣高出，以易州道調遼，而後補易道者已早陞京堂；邢慎言以家食赴國，急來時何等强壯，竟累成一身疾病，數月未痊；而海蓋道康應乾以二年半之副使歲運海糧百數十萬，與車牛同一勞苦；以及寧前道王化貞造舟、鑄錢、運糧、運械，倍極煩勞之類，皆以臣聽勘之故，不預一薦，使望重者尚稽節鉞之推，勞深者不蒙顯擢而去，是以臣累諸道也，臣實愧負諸道。至於府佐諸臣，分道臣之苦，共道臣之勞，百責交萃，一沐無暇，逐逐邊塵，鬱鬱誰語，更屬可憐。即如通判左之似，原以知州謫處，已將二年有半。當海運初開時，親從海上運糧十二萬石，衝風破浪，幾犯不測。到任後，除本等額餉屯糧支放外，又歲管車牛運放新餉百萬石，而頃又自輸莊豆五百石，舟車脚费皆係自備，而且不令臣知，其默默急公又如此。寧前理刑同知華崇，原以四川同知兼督土兵并餉至遼，秋毫無犯，爲撫臣所留。然來遼者，或以知縣陞同知，
卷十一 前經略奏疏第五
487 或以同知加運同，而華崇獨以原官改用理刑，既不酬其萬里間關之勞，
而又投以隻身凶危之苦，此亦情理之極欠平者，敢因道臣而并及之？據臣愚見，遼左道臣似應期年議陞一級，以作其氣，仍三年破格議叙，以酬其勞。又人非極苦難，割名心，如果有難治之病、必不得已之情，似宜稍加憐念，以恤其私，無徒錮人以死，必死而歸去然後已。宣尼之言曰：“體群臣，則士之報禮重。忠信、重禄所以勸士也。”諸臣苟被聖明忠信之恩，受重禄之賜，而不能肝腦塗地捐軀報國，豈足數於人哉！
伏乞敕下該部再加酌議，遼左道臣應否另行優叙，二三府佐應否視腹裏半期陞擢，通變舊法著為新例，以鼓舞遼中諸臣，使見任者知有見在之利，未來者知有將來之利，而不視遼為陷阱、爲屠肆，以臣爲戒也，而遼事其庶幾乎？
緣係遼左諸臣獨苦，銓叙格例宜寬，懇乞聖恩特議優典，以示激勸事理。未敢擅便，為此具本，專差承差高騰漢親賫，謹題請旨。
泰昌元年十月十七日 奉聖旨：“該部知道。”
援將勞苦异常疏
題為援將勞苦异常，謹查應陞銜、應復職者，據實上請，以獎忠勤，以鼓戰氣事。
據監軍道右參政高出，右參議邢慎言，僉事牛維曜、胡嘉棟各呈，為查取援將勞迹，以便叙録，以鼓士氣事。蒙臣憲牌，照得各邊年終例有甄别，援遼將吏勞苦數倍，已經牌取報册，待行甄别。比因聽勘不便舉行，而各將勞勩深，久有應加銜者、應復職者、應從中千把陞備守者，若不爲之题叙，何以酬其前勞，而鼓其後勸。合行查取，爲此牌行該道照牌事理，會同各監軍道將援遼各將，自副總兵以至千把總，某某見任奉調應加職銜，某某罪廢援遼應復原職，某某中千把總應陞備守等
官，不必具駢語，衹於前件下將各官職守委用行過實事、散叙簡節數語488
熊廷弼集
具報，以憑題叙等因。蒙此遵依，隨將所屬援遼將官開具實事考語揭帖擬合呈報等因。
據此，案照前事，先該臣行牌查取去後。今據回覆前因，該臣看得邊將本苦，遼將又苦，而援遼諸將為更苦，彼其萬里辭家，隻身赴敵，絶生人之歡，就死地之苦，寢戈鋋而餐冰雪，蹈白刃而塗肝腦，所不悔者，豈皆忠義使然？亦爲此一官而來耳。若官不足以酬其勞、慰其苦，而人莫有來遼者矣；若勞苦者不必官，官不必勞苦，而人亦莫有貴官者矣。故同一援遼也，有未出關而得官者，有久苦軍中不得官者，而不得者怨同一見任也；有加銜來者，有原官來者，而原官者怨同一廢閑也；有復原職者，有降起二三级者，而降起者怨同一拔起也；有白丁驟與游擊者，有世職武科仍淹行伍者，而世職武科者又怨，皆紛紛具文請討，爲不平之嗚，而各道亦扼腕屢爲之言。
臣初欲仿各邊歲終甄别事例，欲于八月初舉刺一番，因而叙加叙復，以示鼓舞，而今以聽勘之故，不便舉行。顧終不忍以罪盩之身累及勞苦諸將，不得與未出關門先陞先復者同年共語，卒致怨咨灰沮，以傷其嚮用之心，而使國家不得死士之力，則誰為經略而淹困是。但如此之類甚多，今據各道特揀其有勞苦最久者臚列于後。
伏乞敕下兵部，作速議覆，使諸將益知奮激鼓舞，而樂爲我用，此風勸邊吏一大機權，非尋常陞官復職比也。
計開：
遼陽中路副總兵尤世功，豹額虎頭，驍勇善射，冠出遼將援將之首，同朱萬良為一時能將，既制西虜，秋毫無犯，又協同援遼諸將防守瀋、奉，經年卧甲枕戈，勞苦比援將專禦束賊者更倍，此即日大將登壇之選，應加都督府銜。
開原東路統領新勇營副總兵鮑承先，七尺雄軀，一腔忠膽，遇大敵而不亂，處變事而能通艱危，眼到即明，謀勇日久，愈見一方保障、萬里干城，即一年為時無幾，而百變之智不窮，應加陞府銜。
浙兵左營原任副總兵戚金，艱難慷慨不辭，閲歷忠貞自許，其為
卷十一 前經略奏疏第五 489人，明達練習，剴直激切，委練浙兵，悉心條畫，于戎務大有裨益。先
任吴松副總兵，令以游擊起，援遼何以展布，應復副總兵原職。
固原營副總兵麻承宣，卸甲則輕裘緩帶，揚鞭則虓虎飛熊，逸類長才，登壇上品，本官原以副總兵被論，今援遼之日事事艱難，戰官俱苦，應復副總原職。
大同營副總兵趙率教，才雄八面，技落雙雕，創痕可泣鬼神，將略堪承節鉞。本官自四十六年赴遼，今已三閱歲，一切戰守修防，風霜勞瘁，指難縷悉，不啻萬死一生，談之真堪墮泪，相應實授副總兵。
毛兵營參將胡百灝，原任河南巡撫標下游擊，陞授參將，統領毛兵出關，偉度宏才，居然大將風度，雖戰功有待，而修守則宵旦勤渠，領兵則秋毫無犯，思威已著，戰守咸宜，所當陞副總兵職銜。
薊鎮營游擊王豸，勇能超距，氣足吞胡，自四十七年八月内赴援，無日不卧戈枕甲，餐雪眠霜，較諸將十倍過之，而督繕不辭怨勞，修防足資保障，有勇有謀，能戰能守，一時將中白眉，應陞參將。
川兵營原任參將吴文杰，本官在川中，久歷有勞績，以罣誤廢弃，今入遼復二年，當三路失利時，能保孤城無恙，修守出防，蚤夜惟謹，其操履清嚴，與士卒同甘苦，應復見任參將管事。
真、保營參將郭登選，倜儻沉毅，有大略，管兵營務畢舉，一洗從前陋規，奉委買馬，損貲預措，市駿數多，且凡事振刷，勇敢激昂，更有足多者，應復原職。
川兵營游擊周世禄，才猷老練，膽智精强，最得士卒心，自入遼來，修守設防，保障之功多焉。歷官二十餘年，以守備管游擊事者六年，而叙賞尚在守備之列，視他人足未窺關即求加銜者不大徑庭乎。應與實授游撃，仍加參將銜，以爲勞而不競者勸。
平夷營管游擊事守備柯汝棟，馭士恩威并著，當機謀斷互資，勇冠萬夫，威行衆醜，傳宣久勞于師中，艱危不避于塞外，應加實授游擊。
平夷營管游擊事守備孫慶，馭衆有嚴有翼，臨戎不疾不徐，介胄傾
心，旃裘嘴指，本官原以守備自四十六年帶領親丁一百名援遼，今已三490
熊廷弼集
載，衝鋒陷陣，繕甲浚壕，形神倍瘁，真謀勇兼資之將，應實陞游擊。
大同左營游擊李尚義，功高殺敵，績懋營邊，官弧七札皆穿，躍馬千人自廢，本官原以都司僉書。四十七年四月内援遼，今閲二年，衝危備嘗，應授實游擊。
固原營游撃魏國忠，才緣老練，膽以志雄，發謀洵足驚人，賈勇尚堪熠虜，即其年不在人後，而卒勞實爲倍之。原係固原東路游擊，告疾回衛，四十六年十一月，兵部給札援遼，今已二年，相應仍復原職。
靖夷營原任游擊祖天壽，防邊則虎豹當關，遇敵則鷹鸇奮翮，足稱飛將，無忝承家，斬級三十餘顆，援遼幾近三年，應復游擊原職。
大同營都司方承勛，談虜明如觀火，當機捷若轉丸，威震穹廬，功高衝塞。查本官原係大同總鎮坐營都司，今念其援遼之苦、修防之績，應實加游擊職銜。
管義武營事都司麻時，將種名家，綽有門風，慨慷任事，奉調自携丁馬以來，甲仗皆自具也。奉委買馬，因價未得，領損資先買一千匹，其急公之義、濟事之才，兩屬可嘉。本官原係京營都司管游撃事，今援遼增級有例，又經一年勞瘁，相應加實授游擊。
原任游擊白安邦，本官自開、鐵陷後，防守瀋陽，軍民安堵，賊犯十方寺，領兵應援拒堵，皆有勞績。且入遼最久，勞苦最多，而猶以原任管事，非情也，應復其見任游擊職銜。
水兵營都司周義，隨三路進兵，奉令獲糧，原無失事，其入遼最先最久，勞又最多，其同時都司優游内地者且多陞參將，而本官止守故物，且以見任為原任，何以示勞臣之勸也，應陞游擊管事。
征夷坐營都司談堯德，教練合八陣之機，修守壯十連之勢，貔貅氣振，膻羯膽寒，委署延綏營游擊事務，兩年之中傳宣修防，備極艱辛。而束伍無嘩，部功尤多，相應陞授游撃。
寧夏營游擊盧養材，胸次甲兵無盡，馬前山岳為摧，義結一腔，威伸八面，即令閱參尚未勘結，而見管頭敵難以更换，仍應暫以原銜留用聽勘。
卷十一 前經略奏疏第五 491平夷左營管游擊事備禦劉恩，諳練長才，忠勤雅志，勇可赴湯蹈
火，力能斬將搴旗，本官原係廣寧坐營都司，部復改陞備禦，今已二年，戰守修防，艱辛備至。當兹用人之際，正借其電擊之威，應陞實授都司加游擊銜。
義武左營原任都司楊于渭，膽略梟雄，才猷駿發，臨敵先登恐後，籌邊洞悉無遺。本官之罪案未結，而日日在衝塞修防，東奔西馳，卧雪眠霜，即鐵石人，豈不灰心，用其力而不恤其私，非國家所以善收杰士之報。當兹夷氛緊急破格用人之際，應復原職，以示鼓勸。
守備張大本，敏捷有心計，勤力奉上，不憚艱難，曾招集殘兵二千餘人，尋獲器械什物甚夥，業經紀録，奉委修閘，更能不負任使，真弁流翹楚也。本官係南京陸兵營見任欽依把總，調援曾倍推都司一次，今來遼三年，勞苦非常，亟應陞都司僉書。
加銜守備張希清，才力健爽，勇于任事，尤長火攻之貝，在遼一年餘，專司一局，精勤不怠，攻所製鋼輪、火箭、萬人敵及地雷等項，皆運轉機巧，布置得法，而其勤苦有效，不可不酬也，應加陞都司職銜。
管鐵騎營加銜都司毛文龍，弃儒從戎，志期滅虜，設防寬、靉，凡夷地山川險阻之形靡不洞悉，兵家攻守奇正之法無不精通，實武弁中之有心機、有職見、有膽量、有作為者，豈能多得？應與實授都司，以展其才。
加銜都司袁見龍，體貌魁梧，才技絶人，又武科中式，饒有文采，在遼兩年，防守長安、寬奠等處，皆拒賊有功，奉委宣諭朝鮮，程饋纖毫不受，是才品兼優、大用之器也。管川兵一營，應陞實授都司。
征夷總兵標下管練火器原任守備王藩，志切吞胡，帶傷猶能斬馘，心存報國，策勛定掃妖氛，本官原係義院守備，四十六年過遼，今已三載，即不赴援，豈坐老一宫乎？而修防足資戰守，又無論矣，相應加陞都司職銜。
平夷總鎮内丁加銜守備陶鑒，雄威虎視，猛氣龍驤，夙懷裹革之忠，暢有包身之膽，且本官斬級擒活，每次奮不顧身，論功計勞，應陞
492
熊廷弼集 守備實銜。
平夷營加銜守備賀全，扼虎剸犀之勇，犁庭掃穴之心，執訊功多，策勛望重。本鎮東蕩西除，出奇制勝，事事皆此官總理，赴遼最久，親
斬部下，獲級甚多，相應陞守備實銜。
經略標下聽用武舉鎮撫加銜守備李標，騎射更裕韜鈴，武備兼修文事，奴酋發難，仗策出關，諸所敷陳，悉中肯綮，至於押運火器，催趲糧草，使軍容壯而軍儲充，監督工程，身親畚插之役，領旗督陣，出入鋒鏑之間，不特其才可用，而年来勞苦，更有足多者。原任京營已有久薦，久應陞守備，今復有此年半异勞，遇缺補用，應與實授守備。
加銜守備劉元藎，長於騎射，每九矢無虚，且見資文武，談兵策敵，先見不爽，其品概才藝异日必可登壇者，宜亟破格拔用之也，應實授守備仍委管將領事。
加銜守備王伯安，久立戎行，精研火器，頃委製造神飛等炮，極為精巧，督率工匠書夜不怠，新任浙營中軍，更練達兵機，老成謹慎，真弁流白眉也，應陞實授守備管事。
加銜守備夏應禹，奉公不懈，夙夜以火器自任，良工心苦，疑有神助，製造大炮每位重三百斤者，其力敵京運千斤銅炮，可謂神器，其他種種銃炮皆事少功倍，軍中最得力人也，應陞實授守備，以酬殊勞。
加銜守備常明，管理鐵匠一局千有餘人，其臣情最爲難調，而能以清謹忠直之心，俾之帖服，核工程程稽物料一毫不私，所節省以千金，計是武弁之最有志趣者，十萬軍器咸取給馬，其勞何可泯也，應實授守備管事。
分守道中軍石維岩，智能應變，才足當衝，任怨任勞，一切不遜，已列撫、按，三正，薦久，應陞守備，兹其勤勞又彰彰若是，應實授守備職銜，遇缺即用。
左監軍道中軍高鳴鶴，本官才情縝密，幹理勤渠，管屯十餘年，掌印一年，皆錙銖不染，以清節稱，近任本道中軍，百凡調度皆中機宜，戴星出入，蚤夜惟情，足可當將領之上選者，應陞實授守備管事。
卷十一 前經略奏疏第五
493 監軍道中軍原任汎河備禦中式武舉武以揚，心實而通，才敏而勁，
雖細事必出以小心，而當大事又獨能鎮定，故瀋、奉十數萬軍馬皆隷該道，一應戰守機宜亦皆該道料理。本官傳宣其間，調停區處，事事妥當，使非有擔當、有調度者，何易得此，且日奔走于鋒鏑之間，暴露于霜雪之下，其凶危更什伯于他處者，亟應實授守備管事。
管鐵騎中營加銜守備廣寧中衛指揮僉事曲韶，人品精悍，才識通明，幼歷颜行，屢經戰陣，督修胼胝靡寧，工有成效，拊馭寬嚴互用，兵以歸心，有衝鋒破敵之才，可備衝邊之用，亟應實授守備以酬勞。
管復州差兵營加銜守備廣寧衛署指揮僉事郎位，拔射出衆，膂力過人，更饒膽氣，束髮從戎，久經戰陣，隨父任中曾立斬馘之功，見今領兵，備極征防之苦，誠為將種，白眉久厄卑官，不能上達，憐才者每爲扼攬，所當亟陞實授守備。
管南衛新兵中營原任備禦蓋州衛指揮使潘宗堯，人品魁梧，才情老練，先任義州招降撫虜，勞績丕懋，歷經薦揚，今管南衛新兵，最稱難馭，本官拊戢多方，兵皆馴服，三處城工皆刻期告竣，勞苦异常，而軍皆為用，自非才守并全，恩威并用，何以得此，亟應復備禦原官。
義武後營中軍賈松，投袂三韓，招呼健而，義氣感動，翕然響應，忠肝義膽，奕然可風，修工浚壕，教練戰車，嚴于馭下，允協紀律，鞫躬盡瘁，不避艱險，應實授守備，以酬其前勞，而責其後用。
標下聽用原任守備武舉胡相，青年偉貌，朗識雄才，或催糧草，或督工程，日奔走于風塵，而勞苦不辭，曾委瀋、奉稽查兵馬，偵探邊情，策馬直前，危險不避，或有所計議，諸將多不解，此弁言下即會，而憤激感嘆，更有肝膽，誠武弁中之英特可用者，亟應復其原銜。
緣係援將勞苦异常，謹查應陞銜、應復職者，據實上請，以獎忠勤，以鼓戰氣事理。未敢擅便，為此具本，專差承差茅繼善親賫，謹題請旨。
泰昌元年十月十七日
奉聖旨 494
熊廷弼集
奉旨交代疏
题爲奉旨交代，并陳去後事宜，仰祈聖鑒事。
臣蒙天恩允放回籍聽勘，又蒙旨着令新經臣袁應泰刻期到任管事，而臣可以交代行矣。但往日交代止于交付印信、令旗、令牌、册卷等項，一咨牒足以了事，而今日交代則臺省諸臣參臣以破壞遼遺他人，欲勒臣于關外自裁者。既欲逐臣去，又恐去後事體難料，而臣始不得不將應交代事情一一陳於皇上，與新經臣交付明白立案而去矣。
去秋，遼陽以北空城而逃，遼陽半城而逃，今自瀋、奉以南，不但本城逃者復歸，而開、鐵、蒲、懿逃民不知智集幾許，各處客商不知增來幾許。此交代之人民也。
清、撫、開、鐵、蒲、懿、汎河等城，或為賊陷，或我所自弃，雖未遽復，而瀋陽弃城也，今復守；奉集弃城也，今復守；寬、靉、碱場，長、永各奠皆弃城也，今皆復守，而遼陽無論也。此交代之城堡也。
去秋遼城止弱馬兵四五千人、川兵萬人，瀋陽戍兵萬餘人，今援兵募兵計十三萬，各厄渐有屯集，各城漸有設防。此交代之兵馬也。
海運、招買、車牛、夫役、催趲、置辦皆足供饋新餉，與臣毫不相干。昨據餉司揭報，自臣去年八月起，至今年九月終止，通共主客官兵糧料并公費等銀止用過二百三十一萬餘兩，各府廳報本色米豆止用過一百餘萬石，不知一年虚靡八百萬兩之說是從何來。經略經手錢糧，舊管宴賞、欽賞、賞功、優恤各存剩銀一十二萬二千有奇，新收臣帶來犒賞、閱科助修敵臺、開原道募兵存剩、地方輸助、抵贖、寄收南京户部等衙門輸助，并三次欽賞内除一百萬内分去餉銀六十萬兩，九邊犒賞三十萬内分去一十二萬聽撫臣分賞額軍外，共計一百一十八萬四千有奇，以上管收兩項通共一百三十萬七千有奇。臣與撫、按、閱科陸續支
賞，開除過四十一萬一千有奇，實在尚有八十九萬六千有奇為新經臣犒賞之用，俱有監軍道管糧廳細册存照，而臣亦未嘗虚糜也。此交代之錢
卷十一 前經略奏疏第五 495糧也。
各色軍器除疏請内庫咨討各邊不計外，打造過滅虜大炮重二百斤以上者以數百位計，百斤七八十斤者以三千數百位計，百子炮以千計，三眼銃、鳥銃以七千餘計，甲盔、腦包臂、手甲梁以四萬五千餘計，戰車以四千二百餘計，槍刀、銳叉以二萬四千餘計，鐵箭、火箭以四十一萬餘計，弓以五千餘計，鍬、钁、斧、攛以九千餘計，鋼輪、火人、火馬、火罐、萬人敵炮以十萬計，釘撅、牌盾、刺馬槍等項無算，皆詳具各司營細册中，而臣不能悉數也。此交代之器械也。
自丁字泊斬捕西虜，而炒花二十營不敢入犯；自長勇招撫煖兔二十四營，而東西虜不復交通。年餘以來，河東有犯搶否；半年以來，塘報東西合謀入犯否，不知是閲臣姚宗文五萬出關、四千佒憨之力，抑臣羈糜之力也。此交代之西虜也。
去秋九月，奴賊立欲犯遼陽，臣大饗數日，佯示進取，而賊畏不敢出。今年三四月，又立欲犯遼陽，臣親往撫順指點山川，佯示進取，而賊又畏不敢出。四五月間，臣親督兵馬瀋、奉修守以逼賊，賊亦懼甚，悉撤東邊及老寨諸夷子新寨，合力拒守，防我進剿。頃者，搶掠弃餘村屯糧食為乃窮寇坐守自救其死之計。奪取遼陽已絶口不敢道，欲攻瀋、奉，又畏我炮車打擊。計惟待我進剿，背城借一，而賊亦情見計屈矣。此交代之奴賊也。
然而其大略也，何一件而非臣大聲疾呼、争口鬥氣所得來？何一事而非臣廢寢忘飧、吐血嘔肝所幹辦？何一處而非臣身親脚到、口籌手畫所親授？一切地方極煩、極重、極難事體，有邊才數年經營不足者，一年勾當之，而為臣者亦難矣。一時網紀粗陳，局勢漸定，天時人事亦似有向好機括，惟衹將懦、將庸、兵弱、兵少八字不得凑手，顧臣嘗私與各道議曰：“誠使將勇且智，兵强且多，自當建大將旗鼓，整衆直前，斬賊擒王，滅此後食。”今兵將既未可以與此，便當尋一用懦、用庸、用弱、用少之法，與賊對壘相持，漸進漸逼，而别從它道搗襲，以殺其勢，而亂其心，可坐而困也。七月内，曾遣監軍道高出親往瀋、奉
496
熊廷弼集
與諸將帥密議，今冬揚兵撫順，以張其勢，明春移瀋、奉，及各路兵六七萬札三大營于撫順城下，衛以戰車，環以木城，對贼五六十里，彼此相持，勿輕動，别遣毛、浙各兵出寬、靉，川、土各兵出清河，深入搗剿。此兩處，賊必無重兵可衡，行無阻，而後竪招降之旗，懸擒逆之賞，不出一兩月間必有内應而起者。一應軍中棚帳、鍋口、斧钁、繩釘之類已檄諸將秘辦停當，即土城不能遽築，權用木城，亦檄諸營每軍砍木一根聽候。各道有謂今冬宜進者，臣謂冬寒軍士暴露冰雪苦，當俟春煖。且此時賊尚有食，度明年四五月必盡。有謂先出招降榜文者，臣謂人情不逼急則不降，我兵不臨邊則不急。縱使降而我無以應，倘為賊所覺殺，反以沮其歸順。又有謂今冬當出寬、靉者，臣謂不以重兵綴撫順，賊猶得分兵東應也。賊中部落無食、無鹽、無布，又搬運木石包築山城甚苦。頃又縮新寨十数里，另起一城，而諸夷甚怨之。若我有舉動，勢必内潰。然臣向不欲明言，以緩中外之應援，速臺省之催戰。今到此地位，不得不言，而猶非臣做出纔説初意也。然撫順之相持，守其所不能攻，别道之夾搗，攻其所不能守，即明言亦不妨。日者，新經臣到遼陽時，臣亦細細商説，頗首肯而不以爲謬。此又交代之方略也。
人家有盗劫火燒者，墻垣、屋壁、什物、財帛、僮僕焚掠罄盡，其主人東丐西乞，操作攻苦，復撑支成一家，當亦欲自己受用。無奈宅不安人，常生疾病，又為官訟誣纏，而欲陷之死，自不得不捨之而他適，如臣今者實類于是。河東地方係臣重留，殘遼家當係臣新造，豈不願自收其成？無奈福過灾生，勞鬱成病，既為二竪所侵迫，而姚宗文又為劉國縉等内主，鼓煽諸臣，百方傾陷，為奴酋效驅除首功。雖欲不蒙勘而去，亦焉可得哉！趙充國曰：“兵戎，國之大事。”老臣何嫌伐一時之事，不為陛下明言今日之事。軍民不能言，同事畏不敢言，臣不自言，諸臣必真謂遼破壞，愈慌張亂嚷，沮制後來不得行事。臣願諸臣勿以破壞為他人慮也，乃若臣為他人慮則有之。
年來，廟堂議論全不諳軍中情實，而第憑賊報緩急以為戰守。前冬去春，賊以冰雪稍緩，輒哄然言師老財匱，馬上催戰。及戰敗，又各
卷十一 前經略奏疏第五
497 愀然噤口不敢道一戰字。比見臣收拾纔定，而愀然者又復哄然急急責戰
矣。畢竟矮人觀場，有何真見？竊謂一盤殘局敗已至此，何可輕下劫着？如前漸進漸逼之法，雖武侯復起，不易臣言。幸聽臣言，無輒催促，而謂敗軍之將不可語勇，如進兵撫順、清河，定築土城爲二三年之計，前議木城乃遮搪其外，以便修築，而非其恃也。築城定須用軍士，勿以臣爲戒。若又言軍衹修工，不殺賊，則撫順必不可據賊，必不受逼，雖守瀋、奉十年何益？此臣之所為新經臣慮也。
今之兵馬多不中用，且少不足用，乃臺省言再不可以徵調空諸邊。兵不可一日不用，則餉不可一日不備，乃臺省又言再不可以騷費空海内。信如斯言，恐他日徵調更多，騷費更大，遼必喪于言者之手。户部新餉銀兩當應時給發，兵部馬價安家、工部器械打造各銀兩當設法區處，若仍前咨討不理，第如工部不言不語，僅批咨回兩字以相復，悠悠秦越，遼又必喪于各部之手。如兵餉必不可再徵，銀兩必不爲處給，
户、兵、工三部臺省諸臣當責狀存案，毋徒以失專罪經略。此又臣之所為新經臣慮也。
一切調發定須查往例，節制各省鎮，得從便挑選精鋭，以裨實用，鎮道諸將有故抽老弱抗違不遵者，即以白簡從事，該督撫不得護庇。以至器械、甲馬、匠役之類皆得惟吾所調，而無不如意，庶不掣肘。前與樞臣黄嘉善言，嘉善謂各鎮有尚書者，侍郎豈有節制尚書之理。聞之，但發一笑。若自固其權，而不予經略，專靠該部但發一咨出門便了己事，各省鎮但推老弱出境便了己事，臣謂再調十八萬亦不中用，良非虚語。此又臣之所爲新經臣慮也。
年來，用杜松，用李如柏、李如楨，裁巡撫，添巡撫，起贊畫，遣閲科，議督護，何一非臺省所建議？顧何嘗有一效？地方事當聽地方官爲之。彼既處凶地，肩重擔，自能區處停妥，幹辦緊急，何用拾帖括語，徒亂人意，而一不從，輒艴然怒，謂人剛愎？若爲同年姻親，遍佒保舉，不遂而輒參人以快忿。老成如此，更覺新奇。至于領兵出口違制僨師，自是大將之罪，而必坐經略以死，古來文臣領兵而失利者頗多，
498
熊廷弼集
并未見行此法。至于零碎損掠有無隱匿，自是道將之事，尤不可為經略過求者。若此後議論不省，文墨不寬，則經略必無所措其手足。此又臣之所為新經臣慮也。
臣非爲新經臣慮也，爲封疆慮，爲國家慮也。
伏乞敕下兵部將臣疏立案，仍將疏末所慮事宜着令該部議覆，以便新經臣展布施行，此亦臣去後無已之思也。所有原領敕書一道、符驗一道理合繳上，并乞敕該衙門查收施行。
緣係奉旨交代，并陳去後事宜，仰祈聖鑒事理。未敢擅便，為此具本，專差承差石景奇親賫，謹題請旨。
泰昌元年十月十七日 奉聖旨：“兵部知道。”
經過都門謝恩疏
奏為孤臣經過都門，倍增感愴，謹力疾伏正陽門外叩頭哭謝天恩事。
臣以去年五月奉旨到京，七月陛辭出關。當是時，神祖方頤壽於九重，祖妣方肅教於内壺，先帝方養德於潜邸，一時重禧累慶，正不勝萬年之祝。今臣歸僅一年有四月耳，而神祖、祖妣與先帝龍馭皆已上升，獨遺皇上冲冲一身與藐兹介弟形影相吊，而更無一骨肉至親倚仗於其内，此孤臣之所以心懷國憂，追念疇昔而不禁其號咷大哭一聲一血者也。
又念臣一介草茅，七年廢弃，辱兩聖非常之知，荷累次逾倫之賜，而且璽書慰勞，憐臣孤忠獨運之不置。每跽展敕諭，未嘗不感激而涕泗交下也。恩重命輕，不顧衆怒，不顧衆怨，不顧凶險，不顧鋒鏑，不顧冷熱、饑餓、生死，一切拼身直往，雖大病着體，猶乘騎東巡，而履虎狼之穴；環甲北出，而解瀋陽之圍。夫豈不鞠躬盡瘁，死而後已，以自誓而逐臣者。方四面布置，百法傾誣，一人發機，衆矢攢射，比驅奴賊
卷十一 前經略奏疏第五
499 殆有甚者。若非皇上仰體兩聖知遇之遺，俯察孤臣捍禦之苦，准令解任
回籍聽勘，而臣且不知死所矣。傷哉，臣也能不慟心。此又孤臣之所以感激國恩、追念前後，而不禁其號咷大哭一聲一血者也。
儼弓劍其如存，而世代已殊，徒抱終天之恨；望天顏于咫尺，而關城一隔，未伸覲日之誠。今昨總不勝情，進退皆成負欠。悠悠世界，嘆孤孽之難容；蕩蕩天恩，恨銜結之未遂。嗟乎！已矣。舊勘纔了，旋復新勘，再犯之身無復報恩之日矣。而今而後，惟從田間蚤蚤夜夜祝聖壽于無疆，再願没後，世世生生作犬馬，以圖報而已矣，又何能忍泣而過國門，不向皇上呼天號地一訴此無限之悲悃也哉？臣無任戰栗待命之至。爲此具本，謹奏聞。
泰昌元年十一月初三日
奉聖旨：“覽奏謝，知道了。禮部知道。”熊廷弼集卷十二
前經略會稿
給由疏 题爲給由事。
准巡撫遼東地方贊理軍務兼管備倭都察院右僉都御史周永春會稿，據整飭寧前等處兵備山東布政使司右參議兼按察司僉事王化貞呈稱，蒙本院批，據寧遠衛經歷吴士科呈前事，蒙批，仰寧前道查報，又蒙總督軍門文侍郎、經略熊侍郎、巡按陳御史各批，據經歷吴士科呈同前事，俱批寧前道查報。蒙此，隨備行寧前理刑廳即查寧遠衛經歷吴士科，見年若干歲，係某處人，於某年月日除授今職，某年月日到任，曾經奉有某衙門獎薦幾次，今呈九年任滿，任内有無經收錢糧、參間罪犯粘帶不了事件，逐一查勘明確詳報，以憑轉詳去後。
今據該廳呈，遵依，查得寧遠衛經歷吴士科，見年四十歲，係浙江杭州府錢塘縣人，由監生於萬曆三十七年三月十八日除授今職，三十九年四月初二日到任，四十年十一月内，蒙總督王軍門獎勵。本官秉心貞介，遇事精詳。四十一年十一月内，蒙巡按張御史獎勵，本官搜剔能除奸穴，撫摩頓起瘡痍。四十二年三月内，蒙巡撫遼東張都御史薦，本官常存惕慎，夙著勤能。四十三年四月内，蒙巡按翟御史獎勵，本官趨公日晷，靡遑讞獄，秋毫畢照。四十五年三月内，蒙遼東户部閻郎中獎勵，本官佐衛一片真心，恃己五絲素節，慥慥君子，藹藹吉人。本年八
卷十二 前經略會稿 501
月内，蒙巡按王御史獎勵，本官佐衛，事能辦買，撫賞有功。本年十一月内，蒙總督薛軍門獎勵，本官挺挺蓬中之麻，矯矯鷄群之鶴。
總計本官經薦一次，蒙獎六次。自三十九年四月初二日起，扣至四十八年正月初一日止，連閏實歷俸一百零八個月，九年任滿。及查本官任内并無參問罪犯粘帶不了事件，所有經收錢糧絲毫明析，俱有册籍存據。仍查本官備將給由情由，通詳各院道内，除四院批行本道查詳外，仍蒙分守兵備閣參議批，長才掣電，追風勁節，吞冰嚙雪，稱職，仍候各院詳行繳。
又蒙分巡兵備張副使批，仰馬政廳查報，隨該馬政孫同知查，看得本官舉止脱俗，才幹通知，委用巨细，咸宜雅操，錙銖不染，稱職，緣由，回報本道。
蒙批，仍查寧前考語報，又該孫同知備將寧前考語查實覆詳。蒙批，考得本官久歷疆場，多著勞績，稱職，准給由，仍候各院詳行繳。又蒙海蓋兵備康副使批，考得本官清慎宅心，精勤歷事，稱職，仍候各院道詳行繳。又蒙開原兵備韓僉事批，本官軒舉恂然，霞彩敏材，駃矣霜蹄，稱職，仰候各院道詳示行繳。又蒙本道王參議批，考得本官修潔一塵不染，奉公九載獨勞，稱職，准給由，仍候各院詳行繳。又蒙總理遼東户部馮郎中批，准給由，候各院詳行繳。又蒙鎮守李總兵批，本官賢能久著，九載考滿，自當照例優擢，既經通呈，仰候各部道詳行繳。今既俱各批同，准行給由，似合照例給文緣由，呈詳到道。
據此，該本道看得寧遠衛經歷吴士科，吏事精詳，官箴修漯，拮据九年獨苦，聽斷萬口稱平，稱職。查得吏部職掌條例内一款，遼東、廣寧等衛經歷、知事、驛遞等官，三、六年考滿止造牌册繳部，候九年赴部通考。今本官九年考滿，似應照例給由，赴部聽考。但值地方多事，且寧遠止一推官、一經歷。朱推官奉差入關，因病未任。本官見今督造海船，朝夕省視，召募水手，置辦運具，又監放錢糧，事事經手，難以暫離。雖朱推官聞已啓行，而寧前二百里之間，海運、陸運、造車、造舟近且奉部札責，以鼓鑄事務繁劇，須借多人。當此時議添官，則有建
502
熊廷弼集
置之費，需除授，又無猝至之理。若以本官加銜久任，不惟有駕輕就熟之便，抑且免迎新送故之勞。查得定遼左衛經歷白似玉與本官同時到任，亦以才績题陞通判，本官才力可稱，勞績更最，各夷叩關，懇令專管買賣，士民合詞，保留在衛久任，則本官之賢亦可概見。
當此倥偬需人之際，又人情畏遼却步之時，不妨破格，以示招徠。呈乞本院特為會题，將本官比照白似玉事例，陞授寧前管糧通判，免其赴部考滿。行令本官將九年任内行過事迹備造文册，差人賫部聽考，候遼事既平，酌議功罪，另行黜陟等因，會稿到臣。
該臣仍會同總督薊遼保定等處軍務兼理糧餉經略禦倭兵部右侍郎監督察院右僉都御史文球、專督遼餉户部右侍郎兼都察院右僉都御史李長庚、巡撫遼東地方贊理軍務兼管備倭都察院右僉都御史周永春、閱視邊務吏料右給事中姚宗文、巡按山東兼監軍監察御史陳王庭，議照經歷九年考滿，例應給由赴部，但寧前一道止一推官、一經歷，推官朱明時奉差未回，該道臣王化貞議留海運，同知陰象坤、安樂州知州張若良協理諸務，皆因各道諸務殷煩不果，而該道之拮据倍至矣。經歷吴士科一刻不可暫離者也。及查本官歷任九年，清勤懋著，例應陞擢，而遼左用人之際，添一官，獲一官之用。又况通判白似玉與本官同時到任，本官照例陞授通判職銜，料理芝麻灣海運事務，固計之最得者也。既經該道王化貞具議前來，相應會题。伏乞敕下吏部即為議覆施行。
緣係給由事理。未敢擅便，為此專差承差張應運親賫，謹題請旨。萬曆四十八年三月二十六日
奉聖旨
轉運事宜疏 題為再陳轉運未盡事宜，以祈聖裁事。
准巡撫遼東地方贊理軍務兼管備倭督察院右僉都御史周永春會稿，臣於本年二月二十一日移咨户部，為奉旨出關，會同料理，謹陳目前緊
卷十二 前經略會稿 503
急餉務，以濟然眉事。接邸報，見該部題覆前疏内牛騾之派一款，謂駕車夫役，照新兵例，給以安家行糧，則所費不貲，合無於遼東召募，但厚其逐日工食，庶安家行糧可省等語。卷查本年二月初二日，據原任分巡遼海、東寧道兼理廣寧等處兵備副使張鳳翼呈，為亟處車牛等費，以便置辦轉運糧草事。呈蒙本院案驗，准督餉部院咨，照得本部院會疏款内騾牛相為抵算，及騾車一輛用掌鞭二夫，給以安家行糧前赴廣寧，已經通行去訖。
今各屬解到騾車未有二夫在遼左，向無騾車，若無本地慣習掌鞭之人，將何出關，又致往復耽延。已經會同薊遼總督文球牌行北直各道，及咨行山東、河南、山西各省撫院，并各布政司通行各屬府州縣，每騾車一輛速雇攔頭掌鞭夫二名，每名先給安家銀五兩，以後每月糧銀一兩五錢，仍另給出關行糧，前至遼左教習三個月，俟遼左人熟，即行放回。其各料草自州縣至關，該州縣設處銷算，自抵關之日聽彼部院委官支給外，擬合知會，為此合咨貴院，煩照來文内事理轉行廣寧道。如各處騾車掌鞭人役到彼教演遼人三月，習於行使，即便放回。仍出示曉諭，令其安心無慮。其議定行月二糧預行沿途速為查給，則後來者皆有競赴之心，仍希回照施行。
准此，案仰本道，如遇各處騾車掌鞭人役到彼教演遼人，三月習於行使，即便放回。仍出示曉諭，令其安心無慮。其議定行月二糧預行沿途速為查給，則後來者皆有競赴之心，仍將教演遼人出示曉諭，并議定行月二糧預行沿途查給緣由，開詳呈報，以憑咨覆施行。
蒙此，該本道看得，關西車夫安家月糧業有成議，無容覆贅。惟是各役出關遠涉邊塞，米珠薪桂處處爲難，除應支月糧外，每名每日给行糧銀四分，以恤其苦。至於教演遼人一節，計騾車一千輛，該夫二千名，欲從營調撥設防衝塞者未易輕移，駕使牛車者又難更换，欲行衛僉派係額軍者，既人人擐甲爲幫户者，亦在在從戎，即曰召募流移，而連年河之東西、關之内外無不赴新兵實伍。日來，瘡痍未起，叠報逃亡。不惟倉卒難完，抑且終無濟事。莫若將關内車夫仍留在遼常川挽運，其
504
熊廷弼集
應支月糧令帶回原籍養膳家室，所有行糧聽各役盤費，俟東事平日着令入關，似屬妥便也。不然，九邊徵調官兵，鋒鏑在前，尚不難遠出，而車夫無臨敵之苦，給以厚值，而猶不願，幾無法矣。相應請乞本院裁酌咨覆施行等因，詳報到臣。
已經本職及各院批允去後。今准前因，看得駕車役夫取之遼束，於安家行糧固省，然於事體似有未便，無論遼東不慣使騾車，無人應募，即内地騾車鳞次到關，駕車夫役盡行放回，不知此千輛騾車能飛至廣寧、遼陽乎？軍前需用甚急，而内地急公倍切，遼左竟不得騾車之用，是所省者小，而所誤者大也。
除駕車夫役聽督餉部院仍照原議督發出關外，合咨貴部煩為查照施行等因，咨行已久，未准回咨。臣料該部之意必以既經具覆，難容更易，而不知安家銀兩，餉臣李長庚久已給發，若不准開銷，將就各車夫家屬追之乎？抑扣其月糧補之乎？追家屬則内顧益切，扣月糧則糊口何賴？是迫之逃也。計臣之苦心計算豈不曰各役出關止供挽運，與衝鋒不同，遼左用餉不貲，省一分有一分之用也。臣非不知體亮，但各役一聞出關，心膽俱裂，若不以安家鼓舞之，誰肯趨赴？今支領已久，勢難追還，食言失信，將來何以用人？
先是，原任廣寧道臣張鳳翼以遼左駕車之人無處召募，欲各役常川應役，議於月糧之外再給行糧，以月糧養其室家，以行糧為彼用度，無非曲示招徠之意。然行糧云者，未到地頭，沿途計日支給者也。今計臣即不准開銷安家，若月糧之外再給行糧，臣固不敢為該部强也。以臣愚見，已給安家免追，每夫止月給糧銀一兩五錢，行糧免支，即不使餉臣失信於各役，亦不令各役重糜乎餉銀，似爲得之耳。
查得出關騾車止八百三十五輛，計夫一千六百七十名，每名安家銀五兩，共銀八千三百五十兩，為數不多，計臣亦不必苦苦争執也。臣因此而又有請焉。頃，户部等衙門一本會議畫一事内，除順、永二府援兵駐札，及轉餉銀鞘、器械、糧草，登萊二府轉輸米豆皆重叠苦役，除此四府糧加一釐外，其餘每畝糧加二釐，約得一百二十萬，内分二十萬
卷十二 前經略會稿 505
為工部器械之用，其一百萬為兵部安家、馬價之用。該部思慮周密，區别均平，臣甚服之。惟是就該部止派一釐之意而推之，亦既知四府之苦矣，則何苦并此一釐而盡寬之乎？臣前見登萊鄉官公揭，所言二夫運糧八難，字字欲泣。餉臣所派海運六十萬不知費幾許劑量，豈其夙所撫摩之地，而頓忘軫恤，亦不得已也。
前數似難求减，但新增一釐，倘邀聖慈寬免，即為二府運至蓋套脚價之用，彼自不敢不竭蹶從事矣。至順、永二府，自有遼事以來騒擾極矣，前運送遼陽火器等件皆係雇覓騾頭馱載，與驛遞無干。誠以驛遞疲累已極，靠驛遞不免誤事耳。餘姑勿論，即臣前移咨工部討盔甲二萬頂副，廣寧急需，望眼幾穿。頭運已於二月二十六日出京，至今尚無一出關者。據押解委官蔡可賢禀稱，頭運盔甲在撫寧縣，二運、三運盔甲俱
在沙河驛，四運盔甲在玉田縣，各因車輛不敷，在彼堆積，乞移文軍門
催發等因。
臣已差役持令箭督催，又移書督臣文球催發，顧終無奈各驛之疲敝何也。臣謂二府新增一釐當并行寬免加添各該驛遞者也。臣非不知加添一釐原為遼左而為順、永，求寬似覺越俎，然遼左轉輸全靠順、永，順、永不支，遼援益絶，臣安得避越俎之嫌，而不一籲請於我皇上之前耶？
至登萊，雖臣桑梓，然臣前疏欲登萊糧俱卸蓋套，省遼左盤撥之煩，重東省凌波之苦。臣身即在遼，知有遼而已矣，不知有桑梓也。至於四府加銀一釐原係輸之太倉者，共計减免銀若干，仍以兵、工二部應得之數補之，各省并不許引以為例。再照任事之人難得，臣待罪遼左以來，眼見慷慨任事者，獨永平道臣袁應泰、登州道臣陶朗先，在袁應泰已陪推巡撫，建牙有日，而陶朗先拮据二年，備極苦心，聊為加銜示酬，以鼓人臣任事之意，又今日之急務也等因，到臣。
該臣仍會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、專督遼餉户部右侍郎兼都察院右僉都御史李長庚、巡撫遼東地方贊理軍務兼管備倭都察院右僉都御史周永春、巡按山東監軍監察御史陳王庭具題，伏乞聖明省覽，即敕户部及吏部覆議
506
熊廷弼集 施行。
緣係再陳轉運未盡事宜，以祈聖裁事理。未敢擅便，為此具本，專差承差陳繼明親賫，謹題請旨。
萬曆四十八年四月初六日奉聖旨
急需將官疏
題為廣寧急需將官，推補無期，懇乞即敕該部速為推補，以救河西半壁事。
准巡撫遼東地方贊理軍務兼管備倭都察院右僉都御史周永春會稿，臣因西虜糾衆連犯西平堡，於本年五月初七日移咨兵部，為征夷關防已奉欽依，征虜印務未及歸并，謹再申前請，以便責成事。案照先該臣查得，閱科原題廣寧添參將一員，今正兵營添將官一員，正與閱科原题相符合，候貴部即揀驍勇敢戰將官推補，至左翼營將官梁國臣稱病不赴任，俱經移咨貴部訖。
再照義州參將員缺已經貴部准職咨，將駐防廣寧、甘肅入衛游擊張應龍題補。及查本官先奉經略檄調，已於三月二十二日帶領兵馬東援去訖，遺下義州兵馬事務暫令山東援遼參將别鎮管理。頃准經略手書，欲别鎮領兵赴遼陽爲守城之用，剩下毛兵、川、土兵跟隨三總兵爲守瀋之用。綢繆之計最爲周密，但目下義州邊夷酋打刺漢等具夷禀，赴市口挾賞情形甚惡，更希貴部速揀勇敢精練將官陞補前缺，勒限前來到任，以便别鎮東行，庶東西防剿胥有攸賴矣等因，已咨貴部。日久未見题覆，即今西虜連舉入犯，廣寧防守無人，除西平堡失事二次查確，另行题參外，所據前項應添正兵左翼營各將官，并義州參將員缺，及前咨義州添兵將、中前所、西平堡各應改游擊，大康堡添設備禦俱係萬分要緊之官，統祈貴部煩請速賜揀擇驍勇廉將陞補，勒限前來任事，庶衝邊有賴等因。
卷十二 前經略會稿
507 忽於初八日准兵部咨，為議添兵將等事，職方清吏司案呈，奉本部
送准遼東經略熊廷弼、巡撫周永春咨稱，高臺堡新添備禦已咨吴養浩，興水縣堡已咨王之棟，杏山備禦應移大興堡，王永祚擬調腹裹已咨劉徵。又西平備禦應調西興堡，郎萬言陞義武右營員缺已咨顧大訓陞補。又大清堡改游擊已咨李國梁調補，李國梁缺已咨李性忠陞補，俱係衝邊，時不可緩，祈速题覆。其西平、中前應改游擊，大康添設備禦，請擇驍勇廉將陞補，勒限任事等因，到部送司。
查得前項咨補各官先於四月二十三日俱照原咨题覆，見在候旨，西平、中前改設游擊，大康添設備禦，該鎮咨稱遼東無官可咨，聽本部擇將推用。時值郎中在告，本職暫署印務，合無移咨經、撫兩院，將前三缺一面委官署理，另候推補。今該前因，相應咨覆案呈到部，擬合就行。為此合咨前去，煩為查照施行等因，到臣。
議照遼左自奴酋發難以來，一切兵馬、錢糧、火藥、器械，無一不由廣寧經過，自山海關至遼陽邊長八百餘里，無一處不臨虜。臣等兩年以來，多方羈縻，而犬羊無義，陽順陰逆，狡詐不測。近西虜且陰與奴約分犯遼、廣，衹緣遼陽大兵雲集，經臣熊廷弼綢繆遼陽已完，又親料理瀋陽，漸有次第，奴酋不敢輕入，而陰嗾西虜乘河西兵虚先謀入犯。其意不在搶掠，而在克城。使河西不守，糧道斷塞，遼瀋坐困，而後奴乘之，其謀甚詭，其計甚毒。
據接界臺撥夜劉仲金禀稱，本月初七日巳時分，有西興堡境外來的回鄉一名劉成，係西平堡人，與本年四月二十八日被大虜搶去，在營住過十日脱走，二晝夜到邊。在營時看見達賊約有二三萬，本役不通夷語，聽聞先年搶去漢人說稱，達賊要搶沙嶺等處地方等情。
此其情甚真，豈徒若往時搶掠人畜而已哉！除西平夷情事已經塘報，兵部俟該道查確，分别功罪另行具题外，目下最急之著無如多添兵馬。前見兵部已將廣寧添兵二萬疏具覆訖，尚未奉有明旨。至正兵營添設游擊一員，左翼營另補游擊一員，義州推補參將一員，西平及中前所各改設游擊一員，大康堡添備禦一員，俱應即刻推補，不容少缓。乃兵

508
熊廷弼集
部移咨臣等云：“將前官一面委官署理，另候推補。若視爲不甚關切，可置之高閣也者。”
夫使遼東果有官可署，臣等自應坐名咨部，何俟該部言之耶？且前者兵部尚書黄嘉善杜門封印，侍郎楊應聘且以白頭本題覆遼東緊要章疏，今署事員外仙克謹何得不一力擔當，乃推諉誤事，而樞臣輒據以移咨，臣等誠不知其解矣。意者當群言紛囂之日，司官恐以代庖認真之故致來口語，故爾遜謝，此於功名得矣，如邊方何？况推補職方郎中須得銓印有歸，今印封兩月有餘，銓屬叫閽之章殆無虚日，遼東開原、金復兩道，及贊畫改監軍道俱未推補，百事無人料理，而朝端之上議論日煩，掣肘殊甚。大臣垂首喪氣，誰為任事之人；司官袖手旁觀，巧為卸擔之計。假令户部尚書李汝華以封銓曹印者封計曹印，并以誤銓曹事者誤計曹事，任遼東缺官不補，索餉不來，旦夕必有腹心之變，何必奴酋？臣願計臣之萬勿出於此也。
臣等敢因兵部司官而并及之，伏乞皇上省覽，即敕該部，行令該司員外仙克謹一面任事，將臣等前後咨補正兵左翼營、義州、西平、中前所、大康堡各將備等官作速推補。其廣寧添兵二萬疏已經兵部具覆，望皇上即賜檢發，庶幾河西可保無虞，保河西正所保河東也。至於吏部印務，萬望皇上留神，即著落大臣掌管。未推各道蚤爲推補，其職方郎中員缺，或另推資望相應，或即以仙克謹陞補，此在兵部開名，吏部具题，非臣等所敢與知也等因，到臣。
臣謹會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、巡撫遼東地方贊理軍務兼管備倭都察院右僉都御史周永春、巡按山東兼監軍監察御史陳王庭合詞上請，伏乞敕下該部速爲推補施行，臣等曷勝悚息待命之至。
緣係廣寧急需將官，推補無期，懇乞即敕該部速為推補，以救河西半壁事理。未敢擅便，為此具本，專差承差張應運親賫，謹題請旨。
萬曆四十八年五月初十日
奉聖旨
卷十二 前經略合稿
509 廳官抱病不支疏
題為廳官抱病不支，廢事可虞，謹議就便改補，以濟危急事。
准巡撫遼東地方贊理軍務兼管備倭都察院右僉都御史周永春會稿，萬曆四十八年二月十七日，該臣移吏部文選司揭帖，爲遼事急在然眉，臣誼義難，束手勉支病骨，以效驅馳，以殉危難事。
案查萬曆四十七年九月十三日，據寧前兵備右參議王化貞呈，據寧遠理刑推官朱明時呈前事，蒙本院批，朱明時准委沿途催攢火器、盔甲、鍋口、硝黄、馬匹等項，關内驛遞車輛不敷務，再四禀請督、撫、道衙門加添錢糧，速覓民車裝運出關，以救遼左然眉之急，稍緩時刻，便無濟矣。
本官受兹委托，倘或誤事，責有攸歸，仰候各院詳行繳去後。續據本官節次開報，所催火器、盔甲、鍋口等項，已于本年十二月内盡數解赴遼陽、廣寧二處交卸訖。為照推官朱明時，當開、鐵、北關繼陷之後，新經略受事之始，西虜紛紛挾賞之際，所需前項盔甲、火器、鍋口之類時刻不容少。待本官奉各院差委，晝夜催攢，禀加驛遞錢糧，致得竣事，不可謂非本官之功也。事竣之後，宜依期赴任，乃具禀具文請假請告，不一而足。本院以牌催之，又以書催之，又檄寧前道催之，亦不下數次矣。
至四十八年二月十七日，又據本官呈，爲奉差事竣，折臂中途，患病難痊，乞准回籍調理，無誤地方事。職迂拙孱弱，謬承薦用，三路敗績之後，星馳出關，竭盡心力，以奉道委，拮据兩月，稍有頭緒。五月溽暑，于役遼陽，事竣西還，蒙委署道，勉强支持，五十餘日，案牘奔走過勞，危症屢作，嘔血二次，皆經面禀本院，廣寧人役所共見者。頃以催攢之役，星夜入關，馳驅薊、永之間，凡四十一日，嘔血昏死於山海，刑部馮員外親為扶掖。後馬驚折臂，彼時監軍道至永平，職力疾赴驗。本府項知府、李推官俱經目睹，白鄉宦憐而藥之，未愈也。幸一切器械俱已催運出關，移赴進京調治。適以妻故哀痛，血嘔如泉，心若倒
510
熊廷弼集
懸，怔忡恐怖，每一日夜便血十餘次，不自禁。
業于年前十一月，具文本院告休。蒙批，本官奉差事竣，即宜赴任，奈何爲此請耶？仰即刻赴任，繳。又蒙牌催火速赴任，然尚謂從容調理，或可苟痊。不意近增痰喘，夜無停刻，飲食幾費，氣息奄奄，不至死者旦暮耳，醫官趙宗智、鄭五全俱束手不用藥。職雖病危，然每念寧前，咽喉一綫，士馬單疲。當此地方多事之際，儻有疏虞，罪將安諉？
伏惟俯念寧前重地，不得以病吏久虚官守，批行該道移文監軍道、永平府，查非假托，准賜歸里，庶旦晚就木，生順死安。儻以退避責職，職何敢辭？但職之出關，在三帥敗亡之際；職之入關，在帥將兵馬輻輳之時。果否推托，自有洞鑒，非職所敢置喙也。爲此激切具呈，伏乞照詳施行等情到臣。
據此，看得寧遠理刑推官朱明時，奉差事竣，堅稱病篤，本院牌催書催該道差人守，催不遺餘力矣，而本官邈無到任之期。此何時也？寧前有造船之役，有鼓鑄之役，有接運糧餉之役，近騾車牛隻相逼出關。該道書夜拮据，雖其綜理周詳，終是獨力難支。前閱邸報，見貴衙門一揭，新陞遼左同知等官過二月初旬不赴任者即爲參處。
夫新官違期不赴任者即宜參處，則奉差事竣，久不赴任者可類推
已。但思本官才具可用，且前勞雖泯，遽議參處，不無可惜。本官見住京師，合用揭帖，前去吏部文選、清吏司，煩為就近督催赴任，立限起程之期。如本官意思堅决，聽貴司酌量處分，或准請告，或仍令改教，以見貴司不忍遽乘之意。另於附近推知内，擇有才幹者照例加陞同知職銜，作速具题，勒令星夜前来任事，庶衝邊有賴等因。
遂准文選司郎中陸卿榮揭帖，准臣揭帖前事，隨該本司備札行催本官去後。續據本官家人朱定賫繳原札呈稱，家主奉差入關，催督軍器，至今尚未盡出。忽於永平地方馬驚折手，嘔血昏死，延醫調治，至今未痊。近因遼東撫院催文甚緊，恐至違誤。業於二月二十七日，自通州地方舆疾起行去訖。公文發下，不敢擅折，理合具呈回繳等情到司，相應
卷十二 前經略會稿 511
回復等因，到臣。
本年五月初五日，據整飭寧前兵備右參議王化貞呈，爲夙疾未痊，不堪任事，懇恩寬假，以便調理事。本年四月二十日，蒙總督部院批，據寧前理刑推官朱明時呈稱，職去年十月内，以催攢之役嘔血折臂，入春痰喘血嗽，怔忡下痢，有加無已。屢蒙撫院嚴催，不敢自愛殘軀，於三月初六日就道。不意是日五鼓，吐瀉交作，嘔血中途，昏悶幾仆轎外。舆至通州，迎醫調理二日，勉至三河公堂，嘔血數口，下部突起懸癰，痛苦不能坐立，遂於薊州頭營村住宿，三河醫官劉全、蓟州醫生毛姓者治皆不效。衹得上京迎醫張文明，服敗毒藥過多，致傷脾胃，日食不及一盂，後下日十餘次。再迎毛醫生來，沿途調理，慮恐稽遲，忍痛遄往，於十一日出關，閲科已經面驗。惟是職以久病之軀，馳驅千里，見今日事藥餌，未見痊愈。而寧前印務、庫藏、海運、陸運、鼓鑄，皆重大之務，近蒙餉臺檄，令職星夜赴芝麻灣催攢造船露囤，仍赴關内海口，與同鄉導查看下海竞達芝麻灣路徑等務。職即夙無狗馬之疾，且萬不能勝，乃今殘病不任簿書，欲以兼此衆務，職身不足恤，其如地方何？
伏乞垂慈矜憫，暫將陸運、庫藏、鼓鑄諸務，仍令經歷吴士科署理。海運一事關系匪輕，職一面力疾料理，一面調治。儻幸而不死，精神少復，旋當一一肩任，竭力圖報，固有日矣緣由呈詳。
蒙批，仰寧前道速議報，本月二十四日，又蒙撫院批，據朱明時呈同前事。蒙批，朱推官既已回任，欲將該廳一切事務仍委吴經歷代署，是否妥便，仰寧前道查議通詳，仍諭本官勿爲參謁。繳。蒙此，看得朱推官在前屯謁見本道之時，親驗委果，病勢未愈。本官即將前情具呈，本道隨批，該廳力疾度遼，正為地方多事，豈有復辭印之理？病既未痊，不妨暫駐前屯、芝麻灣，運事可就近卧理也。其造船、鑄錢及庫藏事准仍令吴經歷暫管，候該廳病愈之日另議，幸無再辭，此繳，去後。
今蒙批前因，除着令免赴參謁外，合候詳示，行令朱推官暫駐前屯
調攝，卧理海運事務，其造船、鑄錢及庫藏、錢糧諸務仍行令經歷吴士512
熊廷弼集
科暫爲管理，候朱推官病痊之日另議。緣蒙批，仰速議報事，該本道未敢擅專，為此除呈總督、經略、督餉、部院并按院照詳外，今將前項緣由同原蒙批呈理合具呈，伏乞照詳施行緣由到臣。
本月二十三日，據推官朱明時禀稱，蒙恩寬宥，暫息前屯，然海運一事時刻關心。無奈風不助順，職未到任，船已三壞。到任後四月十九日，寧遠發船十二隻，至五月初四日方得風。然至芝麻灣者僅六隻，風驅於金魚屯、趙家嘴者四，折桅毁柁而竞壞者二，至十二三日方得漸集。爲是鳩工辦材，艌其滲漏，密其固節，沿海置立燈竿旗幟凡二十處，各派居民看守。又遵餉臺之檄，操弁關内，海口載米探路，十七日方齊。職輿疾至灣，露宿其地。次早祭神開船，不意東風甚急，徹夜不休。不得已，卸糧於岸，合力舉舟，而卒不動。彼時逆風撲面，職望洋而嗟，不覺昏绝者久之。次日暮方得行，前途利往抵套。再報，職近得寧前道治方，合藥似微有起色，但脾氣太壞，心血虚耗，非得静養一二月終難遽復。今旦暮焦勞，欲親其事，則力不能前；不躬親，則人心懈怠，秃穎敝舌，終歸無濟，而罪將莫逭。且芝麻灣僻在海濱，無城郭，無居民，積此萬石軍儲，倉無墙垣，官無實職，衙無額兵，巡無邏卒，雖本道亟亟皇皇，宵旦胼胝，而鞭長莫及。若是不能力分其憂，静夜一思，魂越膽裂，聊以其概。具陳該道，會須次第料理，然恐重大之擔終非病吏所克堪。伏乞詳查，為地方遠計，職之一身其小者耳等情到臣。
看得寧前理刑推官朱明時，奉差事竣，累牘乞休，臣甚迓之，疑其或非真病，而故為規避之計也。為是嚴檄督催，刻期赴任，本官衹得以大義爲重，身命為輕，舆疾就道，勉强出關。無奈卧病日久，脾胃全虚。近新陞遼東管糧運同徐可大到廣寧謁臣，臣詢以朱推官近日病狀若何。答云“病委十分狼狽，曾就其榻前一晤，見其面色浮腫，飲食少進，步履須人扶掖”等語。臣於是不覺惻然，遼左何時？寧前何地？本官以病體驅馳其間，勢必至於誤事。又思一時無人代替，爲之彷徨無計。偶四川督餉、保寧府同知葉崇到廣寧，臣見其人氣概軒昂，才情老練，意欲就便以原官改補，急移書經、按二臣商之，皆以爲宜。臣又面
卷十二 前經略會稿 513示本官以留用之意，渠云“職雖卑官，然受朝廷之恩不爲不厚，當此多
事之時，東西南北惟所命之。但朱推官須安置得所，職心始安”等語。臣於是深服本官之慷慨而且周密也。蓋近例，遼東各官稱病者皆以規避重處，故本官鰓鰓憂之，然朱推官則殊非規避者比也。
芝麻灣離關僅三十里許，而又專管海運。每一運，發行匝月始轉。發行之後，便爾安閑，以地以事，皆不必於規避者。獨本官抱病既真，
難奏一時藥餌之效，而地方諸務甚煩，又非本官卧理之時。當此之時，急宜為之區處。又思本官識見精明，才思縝細，當臣未出督門之時，議大炮，議戰車，鑿鑿可用。臣於是奪其改教之情，题補遼東，欲藉其一臂之力耳。何意其一病困頓至於此也。相應改調腹裏，稍俟曆俸期年，便可内轉部屬。或憐本官病體委頓，不堪簿書之役，改補京學教授，免使自行陳乞。又曲體本官之私，而使便於調理者也等因，到臣。
該臣仍會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、專督遼餉户部右侍郎兼都察院右僉都御史李長庚、巡撫遼東地方贊理軍務兼管備倭都察院右僉都御史周永春、巡按山東兼監軍監察御史陳王庭具题以聞。
伏乞敕下吏部查議，即將四川保寧府同知葉崇以原官改補寧前理刑同知，其推官朱明時查有腹裹推官員缺，另行銓補，俟俸稍及期，即為優擢部屬，或即補京學教授，庶人情事體兩便，而危遼亦有攸賴矣。緣係廳官抱病不支，廢事可虞，謹議就便改補，以濟危急事理。未敢擅便，為此具本，專差承差石景奇親賫，謹題請旨。
萬曆四十八年五月二十九日奉聖旨：“吏部知道。”
改調州官疏
题為遼陽緊要，州官人地甚不相宜，乞敕改調腹裹，以全器使，作速另補，以濟危邊事。
514 熊廷弼集
准巡遼東地方贊理軍務兼管備倭都察院右僉都御史周永春會稿，去年七月二十五日，據遼陽自在州知州趙宋儒呈，為請裁名色，州官移補，急需海運事。内稱，竊惟朝廷設官期於有用，而况危遼多事之時，得一人恨不能兼數人之用？獨本州之於遼陽，猶附贅懸疣，設之無用者。照得本州職掌，止於安撫屬夷，無里甲，無城池。今海運添設廳官，合無請乞改補等因，到臣。
臣遂批云：“該州呈請欠妥，仰照舊供職，仍候各院詳行，繳。”蓋彼時開、鐵初破，人心動摇，本官欲求改補南衛，其才具已可見矣。嗣是或有條陳，率皆迂腐。臣覽而置之，已深知其不堪用也。今年六月十八日，臣親巡至鞍山，見糧車在鞍山者壅積，牛騾車共計九百二十輛沙中噴嘖。臣詰問本官因何不收，回云：“候瀋陽、奉集空車回即兑。”臣謂之曰：“見有海蓋道設置露囤甚多，何不即收，而坐等空車？見今大雨時，行人與牛騾坐困，稽誤再運，深屬不便。”臣遂將收糧委官賈朝奉等重加責治，一面令跟隨千把總等官蕭鉁、丁國陽、張弘謨、雷化分守，顷刻而盡。臣坐公署，未移時而糧車已卸完，盡數南行矣。若非臣親身巡歷，彼借口等空車交兑，守候時日固難預定。日日如此，月月如此，其誤事可勝言哉！臣遂出示，令通判白似玉監收，斥令本官回遼城聽候處分矣。大約本官忠厚有餘，才幹不足，以此人居此地甚不相宜，所當急調腹裹，改補簡僻，以全器使者也。伏乞敕下吏部即為議覆，另擇有才望推知，照近例加同知職銜，管自在州事，勒令刻期赴任，庶危邊有攸賴矣。
再照遼東缺官，如遼陽、金復二道近雖奉旨，而開原道及贊畫改監軍道尚渺無推補之期，下而考滿同知孫同倫加銜任事，臣已於本年二月初九日咨吏部矣。寧遠九年考滿，經歷吴士科照例陞通判，管芝麻灣事，臣已於三月二十六日具題矣。四川押解土兵行糧同知華崇就便補寧遠推官缺，臣已於五月二十九日具题矣。衹因吏部印務無歸，皆未题覆。且近新餉司郎中單崇又以丁母憂行，暫署者乃遼陽理刑同知冒日乾，以錢糧重大，不敢支放，各軍嗷嗷，萬分吃緊。又須吏部推補，此
卷十二 前經略會稿
515 其關係更有不能一刻待者。統乞聖明即賜省覺施行等因，到臣。
該臣仍會同總督薊遼保定等處軍務兼理糧餉經略禦倭兵部右侍郎兼都察院右僉都御文球、專督遼餉户部右侍郎兼都察院右僉都御史李長庚、巡撫遼東地方贊理軍務兼管備倭都察院右僉都御史周永春、巡按山東兼監軍監察御史陳王庭具题以聞。臣等無任激切待命之至。
緣係遼陽緊要，州官人地甚不相宜，乞敕改調腹裏，以全器使，作速另補，以濟危邊事理。未敢擅便，為此具本，專差承差毛繼善親賫，謹題請旨。
萬曆四十八年七月初五日奉聖旨：“吏部知道。”
糾劾府佐疏
題為糾劾貪婪府佐，以收人心，以保危疆事。
准巡撫遼東地方贊理軍務兼管備倭都察院右僉都御史周永春會稿，竊照遼左之在今日岌岌乎朝夕不保矣。清、撫失陷之後，猶望援兵四集，可彰撻伐也；三路敗衄之後，猶望人心固結，可圖死守也。自開、鐵繼陷，人心盡摇，如驚鳥駭獸，時思逃逸。此時為有司者必極力撫循，如慈母之護嬰兒，然後為百姓者肯協力捍禦，如手足之衛頭目。此收拾人心、固保守危邊之第一義也。乃有貪饕無厭，民怨沸騰，臣既得於目撃，豈容緩乎白簡。謹據實爲我皇上陳之。
訪得山東濟南府駐札遼東廣寧管糧通判王茂材，暴類乳虎，而大張其爪牙，那堪翼虎成群；欲甚貪狼，而吸盡乎骨髓，真是豺狼當道。任快手何九官為腹心，凡事托其訪拿，暗揭一入，而廣城有力之家不寒而栗矣；以指揮陳一元為幕賓，凡事聽其關説，密帖一投，而氈包阿堵之物不脛而走矣。撫賞官銀宜如數兑給也，乃每千兩侵扣一百，一年約放三四次，三年共侵銀二千餘兩，節年委官徐純美等可問也。及至買貨回日，又有一番勒索，非送三五百金，終是刁蹬不收，經歷李傳芳等非其
516
熊廷弼集
被害之人乎？新兵安家宜照例給發也，乃每五兩侵扣二錢，總計新兵三萬餘，二年共侵銀六千餘兩，各營招首李志名等可問也。及至東征陣亡，又作一番買賣，每名孝布三兩，大半剋落不與，軍父遲得功等非其禀訴之人乎？帶馬政廳之印務，而駑良一任其顛倒。佘世威之小馬八匹，胡然准烙，則腹快史鳳翔之押納馬匹有苞苴之投也。侵理刑廳之印掌，而賢否甚乖乎公評。
王思恭之勤敏無過胡然，察處則訪快，許南樓之索賄不遂，有萋菲之入也。委用中軍、千把總等官，每員要謝禮四五十兩不等，索受已無名矣。至遇節令生辰，各官又有折儀之饋，稍不遂意，輒尋事挫辱，廣寧中衛掌印指揮戴光祖之批夾豈無因乎？放散河西正安等堡草價每兩扣銀五分，共放銀一萬八千兩，侵扣已不貲矣。及至買草報完，各官又有參貂之獻，一或後期，輒百般凌虐。義州衛掌印指揮陳經邦之椤指蓋有由也。以鞫獄爲網利之媒，則蔣弘謨被賊誣扳，而索銀一百二十兩；董治蒙恤刑批查，而索銀三百兩。若指揮郝啓元，因索錢不遂，且杖斃獄底矣。以送訪為營私之寶，則唐邦寧索銀二百兩釋放，唐堯仁索銀一百兩而開豁。若守驛王奉正，因凑處不前，且逼令懸梁矣。生員黄廷梅護兄，與指揮戴雲龍争言小失也。乃既問徒二名，又罰草千束，致令闔學諸生泣訴於公堂。雲龍之賄結有據，庫官李盛林令子冒廣寧籍貫入學，非例也。乃既不容諸生理講，又縱令庫官捏申，致令匿名謗帖飛投於道衙，猫鼠之私情何濃？
最可恨者，廣寧城外周圍二千四百丈，挑築壕墙，以資防禦。勞四衛鄉兵之筋力保四衛軍民之性命，臣多方勸諭，皆欣然樂從。至於分工之丈尺，宜照鄉兵之多寡，乃本官任意分派，全無公道。私昵者少派一百五十餘丈，交疏者多派一百五十餘丈。衛官分辨，則叱喝；衛官生員理講，則樸責。生員苦樂不均，怨言蜂起，非立逐本官，頻加犒勞，恐民心日離，而功罔克竟矣，防禦又何賴焉。參照廣寧管糧通判王茂材，心同狙儈，智類穿窬，漁獵最工，營營不殊猩嗜，溪壑難滿，耽耽日事鯨吞，河東、河西到處心非而巷議。若軍若民争欲食肉而寢皮，既
卷十二 前經略會稿 517
民怨之已盈，豈官常之可玷，所當照貪例革職爲民者也。
再照廣寧此時道廳俱缺，獨臣一人拮据於危城之中，百務攸萃，萬苦自甘，誰其共之，而誰其憐之。該廳員缺宜速擇才守兼優者即為推補，不必候推陞之期也等因，到臣。
該臣仍會同總督薊遼保定等處軍務兼理糧餉經略禦倭兵部左侍郎兼都察院右僉都御史汪可受、巡撫遼東地方贊理軍務兼管備倭都察院右僉都御史周永春、巡按山東兼監軍監察御史陳王庭謹具題，伏乞敕下吏部立刻具覆施行，庶人心可維，而危疆可保矣。
緣係糾劾貪婪府佐，以收人心，以保危疆事理。未敢擅便，爲此具本，專差承差張應運親賫，謹題請旨。
萬曆四十八年八月二十二日奉聖旨：“吏部知道。”
遼糧交卸法疏 题爲請明交卸遼糧之法，以免遲誤事。
准巡撫遼東地方贊理軍務兼管備倭都察院右僉都御史周永春會稿，據整飭金復、海蓋兵備兼管苑馬寺事副使康應乾呈稱，案照先蒙巡撫周都御史案驗，准督餉户部李侍郎咨前事，備仰本道，即將萊糧已抵三犋牛者設法收運，免其守候。其嗣後萊糧運發俱至北信口交卸，量增脚價，仍委岫岩張同知并黄同知兩處收受，應否另議題添文職一員，以便專管，庶登人樂赴，而海運底績矣。前據該道申請，萊糧俱至旅順口爲便緣由，此乃該道委曲，以便東省之意。但登道已願改北信口矣，若北信口可收，则北信口去遼陽尤近；若北信口不可收，則當從旅順口之議耳。作速查明，星馳呈報，以憑咨復施行。
又蒙巡按監軍陳御史案驗，准督餉户部李侍郎手本，同前事，備行本道，除萊糧已抵三犋牛者設法收受，免其守候，其嗣後莱糧如運至北信口者量增脚價。至於另添文職一員事，或题添，或選委，如題添暫難
518
熊廷弼集
得人，速於四衛見任候缺經歷内，擇委一員與黄同知兩處收受。時不可緩，庶免船夫守候之苦。其運萊糧一節，在該道以旅順口為便，在登道以北信口為便，仍議某處便益，量增脚價若干，明白通詳呈報，以憑立等回復。
又蒙前任經略楊右都御史案驗，准督餉户部李侍郎咨，亦同前事，備仰本道，即將嗣後萊糧，或從旅順口，或從北信口交卸，某處為便，作速議報，以憑回復。
蒙此，除海運脚價并交卸事宜已經具呈通詳外，為照東事孔棘，兵連未已，歲需軍儲不下百萬，而天津、永平等處之糧亦由海運至矣。本道拮据，海州既有鞭不及腹之患，兩廳殷繁諸務又有捉襟見肘之虞。原議海運設有專官帶銜經歷左之似，彼時猶止收受登萊之糧，為數尚未多也。今本官已陞遼陽管糧通判矣，糧運愈增，原官復减，非所以急軍興、重事權也。合無仍添設府廳一員，專司海運，仍以海防、管糧兩同知分督收受，庶料理有人、收卸可無稽誤矣等因，詳報到臣。
又准督餉户部侍郎李長庚咨，爲海運事，照得天津所截漕糧十萬石今皆起運。本部院又請再截十萬於天津，十萬於德州，以備明歲陸續運發，但南岸海道必由登莱以達遼左，其途最遠，而尤苦無舟。目前歲運一空，若舟不早旋，何以為明春運計。為此合咨貴院，煩照來文事理，轉行海蓋道速議，分立海口三處，添設府佐一員，庶收受有官船得速歸，以備明春運計。仍於沿海處所多設廒囤糧，到即赴交卸，以免風雨之虞等因。
又准總督軍門汪可受咨同前事，准此，查得總督汪可受去年閏月内具題，兵議漸有次第，餉議尚無着落，欲將原任涿州知州左之似降補遼東運糧通判。蒙本部覆，將左之似降補經歷。四十七年三月内，遼陽管糧通判張六行丁憂，已將左之似咨陞通判。蒙本部具题，將左之似陞補通判訖。又查得定遼左衛經歷白似玉新陞開原管糧通判，到任未幾，報丁繼母之憂。已經會留委暫管海運事，合無將海運事仍照督臣汪可受原題添設，補通判一員專司海運。其白似玉雖報丁憂，念多事之際，本官
卷十二 前經略會稿
519 於遼事頗為練習，合無令本官照舊管事等因，到臣。
該臣會同總督薊遼保定等處軍務兼理糧餉經略禦倭兵部左侍郎兼都察院右僉都御史汪可受、專管遼餉户部右侍郎兼都察院右僉都御史李長庚、巡撫遼東地方贊理軍務兼管備倭都察院右僉都御史周永春、巡按山東兼監軍監察御史陳王庭具題，伏乞敕下吏部再加酌議，题覆施行。緣係請明遼糧交卸之法，以免遲誤事理。未敢擅便，為此具本，專差承差毛繼善親賫，謹題請旨。
萬曆四十八年八月二十八日奉聖旨：“吏部知道。”
糾劾將領疏 題爲糾劾剥軍擾民將領，以飭邊治事。
准巡按山東兼監軍監察御史陳王庭會稿，臣惟將領賢者少，而不肖常多，雖法紀時時毖飭，尚恐有肆志而横行者，况遼何時乎？夷情外狡，民力中乾，岩居之民不啻十室而九空，殘缺之隊名雖云什而止伍，即加意撫綏，多方招徠，猶恐軍無戰心，民無固志，一折而入之奴。况有剥軍虐民，咆哮自恣，溪壑無厭，如鎮江游擊戴光裕其人者，是尚可一日容於封疆之任哉？謹將稽之人言，質之道訪，據其貪肆不法之狀爲我皇上陳之。
訪得鎮江游擊戴光裕，性本凶殘，行殊貪肆，營伍罔思整頓，軍民任意誅求。如糧餉以養軍也，本官每月剋剥軍錢一百兩，計八個月共剋扣銀八百餘兩，而皆以之肥己，過付者相公王大縉也，能掩委官孫佑等之口乎？優恤以厚死也，每陣故軍士給孝布銀三兩，各官止給二兩四錢，計侵扣優恤銀二百兩，遞送者旗鼓吴仲庫也，能免委官丁文禮之議乎？册造隨任内丁一百六十五名，止存見在一百名，其餘六十五名虚名冒支，侵扣肥己。千總張仁，字識高回二其確證也。
霸占鎮、長二堡養廉八排，佃户裴四等每排納銀三十兩，共收銀520
熊廷弼集
二百四十兩，催差王讓心腹吴仲舉其親供也。一求索賣魚百姓高大志、熊胖子等共要銀二百兩，扣買官牛銀一百兩，放出參兵曲承恩、姜國松等私出境外刨參，索銀三百兩，乾參五十斤，幾於算無遺策。科斂堡民蔡朝臣等銀一百兩，剥削邊外種田人户袁志剛等銀六十兩，指稱挖壕拆毁房屋，索要衆行户馮槐、汪見吾等銀二百兩、綢段十匹，不啻一網打盡。如到任索要常規答應官馬世勲等五十名，共受銀二百五十兩；旗牌胡承恩等二十名，共銀六十兩；掾房金虎等五十名，共要銀二百五十雨。
門下書班，盡被魚肉，至點兵索求召首要把總陳繼先銀一百兩、鄧子禮銀五十兩、張仲舉銀三十兩、舒國隆銀二十兩、楊國才騾子一頭。本部伍總悉供咀嚼夾打無辜百姓王老虎男王大，要銀七十兩，無故打死軍丁李伍等五名，真酷以濟貪矣。抄虜刨參，富家趙成功朦申三院，縱役搶奪，財富為之一空，且淫及婦女，及奸占部軍姜鋭妻小，忍而且淫矣。
又其甚者，高麗賫捧共計四次，每次索要銀千兩，迤今高麗有寢皮食肉之恨，證者江口委官王學名也。遠人寧不携二乎？至其懦處，本年五月十六日，達賊從鶯兒溝入境，殺虜人畜無慮百數。本官勒馬不前，且隱匿不報。本處諸生有畏敵如虎之謡，供者被虜回鄉馬天伏、劉尚德其人也。窮民不盡虔劉乎？
此一官者，食心惟在嗜利，人畏之若狼若虎，忍心常存乎害物。衆視之，家怨户讎，居恒不能布德，而宣威臨變，又安望折衝禦侮。據其貪酷不法，即試經臣賜劍，亦不爲過。然贜私狼藉，未經究斷，相應亟行革任，仍行臣衙門提問追臟正法者也，等因，到臣。
准此，案照先該臣往鎮江，查得游擊戴光裕暴懦貪淫種種惡迹，尤恐不的，復行署分守道事，監軍道右參議邢慎言覆訪的確。臣思此時與賊對壘，方望諸將拼死生，捨性命，與賊决一旦之勝，而猶有怕死愛錢如戴光裕者，不重處而置之於法，何以儆見在諸將，而服陳倫輩於地下？隨經一面選委原任游擊柏世爵前往交代該營事務，一面行協守副總
卷十二 前經略會稿
521 兵尤世功嚴拿戴光裕并張國威、王大縉、吴仲庫等解審去後。今准前
因，臣謹會同總督薊遼保定等處軍務兼理糧餉經略禦倭兵部右侍郎兼都察院右僉都御史文球、巡撫遼東地方贊理軍務兼管備倭都察院右僉都御史周永春、巡按山東兼監軍監察御史陳王庭具題，伏乞敕下兵部亟為議覆，仍行監軍御史查勘施行。
緣系糾劾剥軍擾民將領，以飭邊治事理。未敢擅便，為此具本，專差承差李春榮親賫，謹題請旨。
萬曆四十八年七月初十日奉聖旨：“兵部知道。”
議添援兵馱馬疏 題爲議添援兵馱馬，以裨實用，以救危遼事。
准總督薊遼保定等處軍務兼理糧餉經略禦倭兵部右侍郎兼督察院右僉都御史文球會稿，竊惟自有奴氛以來，中外之條議者幾滿公車，雅多石畫，總之為皇上借前箸之籌舒東顧之憂耳。臣以爲遼事之得力處衹在兵士，兵士之得力處又衹在甲馬，故有一兵則有一兵之盔甲，有數兵則有數兵之馱馬，以備馱載盔甲之用。臣待罪雲中，曾發援兵四次，有每兵三名添馱馬一匹者，亦有每兵四名添馱馬一匹者，及查各鎮皆然，非不知愛惜此馬，故空其群以應遼也。蓋各軍之盔甲頗重，如携於馬上，則長途之沉滯而馬疲，如載以車輛，則裝運之遲緩，與彼此之搬卸而盔甲壞，添馱馬所以休馬力，休馬力所以鼓士氣也。
先該兵部議募各鎮邊兵，每兵一名給銀二十五兩，并未議及馱馬。臣彼時尚在雲中，心竊慮之。未及有薊、遼之役，故匆匆未遑具議。近見山西二千之募兵至矣，各兵空身抵關，當問及盔甲，則云“車載在後，相去頗遠”。臣嚴繳以督之，多方以計之，約有十餘日陸續纔到，盔甲間亦多損折。雖云原來者强半不堪，畢竟各軍得借以爲口。且各軍
守候約費糧餉不費，久駐關城又起觀望一念，而時日之稽遲猶其小耳。522
熊廷弼集
方今徵調四出，皮骨空存，各處邊臣豈不知纓冠大義。大都兵部之原議者，不求蠲，不求减足矣。如望其加於原議之外，必不得之數也。山西之一鎮如此，他鎮可知。况邊兵二萬更屬可用，樞臣疏中亦知其極為得力矣。非議馱馬不可，每兵四名約加馱馬一匹，每馱馬一匹約給價銀十兩，正馬得以休息，其便一。盔甲不至損壞，其便二。驛遞得以稍蘇，其便三。裝運不至後期，其便四。正馬有倒斃，既以馱馬代之，其便五。遼左正苦在無馬，借以收多馬之用，其便六。度此時各鎮之募兵將就道矣。速發馬價，速添馱馬，誠為目前要着。如謂馬價無措，責令地方各官盡收庫金，先買馱馬，再發馬價，以補庫金可也。如謂地方之庫金又無措，姑就募兵之銀以為馱馬之價，再發馬價，以補募兵，亦可也。庶幾有一兵則得一兵之用耳等到臣。
該臣仍會同總督薊遼保定等處軍務兼理糧餉經略禦倭兵部右侍郎兼督察院右僉都御史文球、巡撫遼東地方贊理軍務兼管備倭督察院右僉都御史周永春、巡按山東兼監軍監察御史陳王庭，不憚瑣瀆上請，懇乞速下兵部，刻期議覆施行。如再遲緩，事無及矣。將來二萬極爲得力之邊兵，非苦於馬匹之疲斃，則苦於盔甲之磕損，所借者小，所傷者大，恐亦非計之得也。
緣係議添援兵馱馬，以裨實用，以救危邊事理。未敢擅便，為此具本，專差承差高騰漢親賫，謹題請旨。
萬曆四十八年正月初四日奉聖旨：“兵部知道。”
達虜入犯疏
題為韃虜連次入犯，各官功過不掩，謹據题參，以重邊防事。
准巡撫遼東地方贊理軍務兼管備倭督察院右僉都御史周永春會稿，據署分守道事廣寧管馬兼清軍山東濟南府同知孫同倫呈，問得犯人宋騍馬，招係西平堡原差在邊監舊柳河臺走報夜役，狀招先蒙撫院憲牌，據
卷十二 前經略會稿 523
鎮静守備劉世勛禀，據通事張禮禀，有東夷巴領下頭兒囊奴差使夷哈什罵等進關禀稱，舊年十二月内，有我們十家達子大小男婦二十餘名口，對着傅家莊住牧，着你們裹邊兵馬出墙外去，把大小孩兒通殺了，牲口都趕來了，頭腦差我來禀上參將，這是裹邊壞事，是我們達子壞事。先差我禀知，當原怎麽起誓來，有什麽話分付，我好回頭腦話去等情到院。
據此，備用手本移會鎮守李總兵，煩將守備劉世勛所禀夷情事宜希爲查確，是否出墙砍殺緣由去後。今准李鎮守手本回稱，行據管鎮武堡游擊事都司李國梁呈，據署西平堡備禦事顧大訓呈，據署西平堡營中軍事把總張養正、守堡陳奇策各呈，查萬曆四十七年十二月初十日未時分，有境外從東北跑來有馬達賊約有四百餘騎，徑奔本邊新柳河臺，直日甲軍瞭見前賊來勢猛勇，即扯號帶放搶，鄰臺一齊接傳。時有前賊分開二枝，一半從本邊北空深入墙裹搶掠，一半攢聚墙下。比有標兵管千總高朝鳳預撥在邊設防，家丁韓成有等見賊入境，即從臺出，與賊對敵，被賊先將韓成有射傷，又將王國保等官馬二匹射死。有姚閲科巡歷地方，比時到堡，忽報賊犯，當禀本科親自登城督發。本科標下朱都司、鎮武堡李都司、撫院設防千總高朝鳳、巡道設防强兵千總莊有才、陞任西平備禦郎萬言等，各統兵追至墙下，齊力奮勇與賊對敵，在陣當斬獲首級七顆，賊見我兵猛勇，且戰且退，跟追地名口門，又斬首級二顆。委係前賊進境犯搶，原非我兵出境而殺，今稱殺他老小，藉此挾賞。况今此賊臨邊住牧之時，又有思逞之心，無非先將語言預賴，以便賊夷牧馬得安，便於偷搶。
再查此賊既稱屬夷看邊，當初原講如有做賊達子偷搶，即報裹邊隄防，誠以誓盟。去年賊皆盟約，屢犯西寧、西平數次，虜掠陳經歷等人
畜，是何不稱屬夷報信。賊計狡詐，變態百出，陽則稱爲屬夷，而陰則實是叛賊也。伏乞轉報詳奪備由具呈。
據此，看得狡夷陽順陰逆，從來故智。既云看邊屬夷，載在盟誓，凡有賊入，預先報之。裏邊不分順逆，一概堵殺，則曲在我，而直在
524
熊廷弼集
彼，混賴似若有因。案查，自萬暦四十二三等年，賊每入寇犯節，被前任西平備禦寶永澄截殺，兩三年間頗稱安静。去年連犯數次，撲捉職官，邀掠人畜，雖未獲大利，以飽其欲，耽耽之心未嘗少忘於我内地。况何嘗有一屬夷報信，則知作賊者皆其類也。故職等曉夜戒嚴，時切防禦，幸一戰而賊氣遂衰，衆隨奔潰。將士至此，焉肯緃其須臾，故九級授我士卒。若兹時將士稍懈，致賊遁去。閲視親臨城上，目擊戰陣，又不知致本職等于何罪也。再照昔年賊夷被永澄挫衄之時，狡夷亦來市口混賴，幸前任分巡道文布政講讋輸服。今欲效故智，似當依案諭令關口折服其心者也等因，呈報到鎮。
據此，擬合回復到院，准此，牌仰劉世勛照牌事理，如遇巴領頭兒囊奴差夷到關，查照手本内情節，宜諭講折，務服夷人之心，仍將折服緣由呈報。查考間，至四十八年四月二十七日，蒙鎮武堡李都司火牌，差夜不收傳，據鎮静堡撥傳，二十五日酉時分，差往粆花營通事趙承恩從鎮遠堡進境，順裏路到鎮静堡，說未款伯要兒犯搶沙嶺等處地方。遵行嚴諭邊腹墩夜加謹哨瞭間，至本月二十八日巳時分，柳河臺今被砍死直日甲軍董敬，瞭見境外從東北跑來達賊巴領下頭兒囊奴台吉，鼓惑各管放馬部落約有一千餘騎，由新石橋臺輪。該在官直日甲軍楊茂，與在官流官山臺直日甲軍曲通所屬新灣流官等山臺，七空品排齊進，騍馬不合走報不速，楊茂、曲通各不合失于遠瞭，西平守堡陳奇策不合失于防範，署備禦顧大訓不合隄備不嚴，署中軍事把總張養正不合失于傳宣，致賊深進。楊茂等各又不合方行知覺，扯號帶放槍，鄰臺一齊接舉。比顧大訓聞報，即馳内丁伍六十人出救。西來順德府、鉅鹿縣裝運糧草騾車三輛進城，賊分三枝，一枝約二百餘騎徑奔本堡西南二門，一枝在流官山臺札營，一枝分一半堵兵，一半截路擄掠。
又有二三十騎圍住楊茂所守臺圈，有顧大訓因城中兵馬不滿百人，俱迎送瘦弱不堪，不敢出敵，閉門拒堵，率領署中軍事把總張養正等與守堡陳奇策號名堡住丁壯上城，撥派鄉兵各執器械分堵二門。時有鎮武堡李都司預撥西興堡設防，内丁把總黄得功、紅旗蘇士貞等并西興堡兵
卷十二 前經略會稿 525
馬馳至。顧大訓帶領兵馬出城合營，申嚴號令，督率奮勇直前，與賊衝砍一處，自巳至午連衝三陣。賊見我兵猛勇，即遁出墙外團營。
當有李都司聞炮，知沙嶺達賊犯搶，統領中軍何可綱、千總周鼎等兵馬三百名前來策應。行至小橋子，迎據在官審釋西平堡原差夜不收宋興二報至，催促潜進高橋、三里橋轉彎等處。達賊堵截，李都司將兵馬一面與賊交戰，一面奔走沙嶺。坐營中軍黑際盛至三岔河聞炮，統領官兵回至沙嶺，與李都司合兵一處。賊見援兵齊至，即從原路出境去訖。因見境外湖泊樹林稠密，各收兵回堡防禦外，在陣斬獲首級三顆，鎮武營内丁黄得功為首，蘇士貞為從；馮天義爲首，李連為從，斬獲首級二顆；西平堡軍丁王尚仁為首，孫毛二為從，斬獲首級一顆，奪獲達馬一十二匹，并夷器。鎮武營内丁孟成功黄扇馬、徐尚德唐合扇馬、攝仲禮棗留兒馬、唐進忠棗留扇馬、胡有才栗色扇馬、曹世安黄扇馬各一匹，共六匹，達帽一頂、達衣二件、撒袋一副、弓一張、箭二枝、靴一雙。西平堡軍丁謝清黄扇馬、大曲莊兒黄騾馬、大張三黄扇馬各一匹，共三匹，達帽一頂、達衣一件、達褲一腰、撒袋一副、弓一張、箭五枝、腰刀一把、靴一雙；西興堡軍丁高展黄兒馬、李黑兒黄兒馬、劉小保黄扇馬各一匹，共三匹。輕重傷軍丁五名：鎮武營重傷内丁二名，伯言住、劉得功；西興堡重傷軍士二名，温來保、劉小保；西平堡輕傷軍士一名，王國用。鎮武營陣失官馬四匹：岳紀、程洗、莊景時、劉韋。西平堡陣失官馬三匹：王買、韓三、孟九思。
比顧大訓行據守堡陳奇策查開，砍死鋤地男子張連、樸應武、石仲銀、梁三、謝大、王三、徐三、張二、白二、白大小，行路男子一名潘大，共止一十一名。此劉成原係被虜，今已回鄉，陳奇策等各又不合訛開砍死數内。今查出周正、徐八、王四三名俱經砍死，各又不合隱漏未報，在官守堡字識張俱才亦不合遺造名數。通共砍死一十四名，虜去取柴水墩軍周才、梁華、今回鄉于付三名，驛軍周慶四一名，站空奔跑不及軍丁魏拴二一名，回青旗馬軍士孫得海一名。虜去東昌堡送高備禦家眷，先不知名，步軍今查出孫承信、張承惠并回鄉李成三名。虜去鋤地
526
熊廷弼集
男子約共有八十餘人，陳奇策等止報劉大、劉啞子、王二、顧達子、韓大小、馮大小、于三、陳大、曲三、郭蠻子、信二、陳名文，守倉凌節子、孫得功、史所住、姚八子、王二、陳牢囚、周大小、于二、崔三、楊保住、曲志友、宋二、老商、丁三、李大、胡趕生、穆二小、王朝、李大、謝可大、李二、李有才、劉二、柴得、李大小、王大、孫大小、雍三、凌五、朱三、趙有功、寇二、寇三、張什二、汪大小、楊漢山、楊逢春。今回鄉劉麻子、黄四，小厮吴大、張二、周八什、邵和尚等五十六名，各又不合遣漏。王小子、王洪、劉有名、杜付受、李四二、王和尚、郭二、張大、劉三、劉萬倉、梁得用、蔡大，并先擄今回鄉徐
二、老吴、陳有倉、汪二，小厮黄得力、徐四、王有伏、李景柏、王大漢、李二、小厮梁光祖。
據稱，尚有不知姓名十多人，又有行路被虜約有二十多人，今止回鄉苗三、宋得勝、許三才、陳四、苑惠五名，遺漏不記姓名十五多人，俱隱匿未報。廣寧正兵營左哨押火器字識一名何計，先除于付、劉成、苑惠、徐二、李成等二十四人，走回實該虜去軍民九十多人，擄去魏拴二官馬一匹，走報站空軍夜小于興、陳秀五、鄒天二官馬三匹，送差操馬原一十五匹。陳奇策等各又不合，止報薛彦只角、許胖二、王六二、王慶二、高見、李臻、于士祖、周歹二馬九匹，將王買二等操馬六匹俱隱匿未報。
高平驛送差王玘馬二匹，轉灣、高橋二處牧放，塘撥胡哥二、姜留住、耿天習、丁仲信、趙宗訓、劉大、朱萬二、邵天孫、王翦二、周計倫、崔禮馬一十一匹，小橋臺青旗孫得海、姜五二馬二匹，前任備禦遺下在佃牧放内丁瘦弱馬三匹，重傷軍士徐千一名。東昌堡送高備禦家眷吴蟲二、金良馬二匹，楊漢山、陳保、朱貴、耿五二官牛四隻。通共官馬牛四十三匹隻，擄去住民劉大馬一匹，趙天祥馬二匹，王景陽、李春芳馬二匹，劉登科、郎游擊各馬三匹。
又擄劉登科騾二頭、王二、劉安、宋祥驢三頭，李欽、張朝相、褚九官牛三隻，丁二、楊士住各牛三隻，李臻、周歹二、顧蠻子、趙有
卷十二 前經略會稿
527 功、謝名、宋得勝等馬牛驢六匹隻頭，通共私馬牛騾驢共三十一匹隻
頭。陳奇策與張俱才各又不合，止報被擄住民馬騾驢牛二十五匹頭隻，隱匿未報六匹隻頭。又擄去何計先原押盔一頂、甲三副、刀二把、鍬钁八把、鉛一塊，并無搶去别項人畜情由。
陳奇策呈報，顧大訓又不合失於確查，據報轉呈李都司通詳去後。至本年五月初二等日，蒙鎮武營都司李國梁火牌，蒙撫鎮牌票及分巡道手本，傳據鎮静守備劉世勛禀，據市夷扯臣几榜什説稱，在營時聽聞未款伯要兒挑選精兵達子約有四五百騎，馱帶盔甲上了馬，相對大小黑山邊外，約在五月初四五明說犯搶關門迤東雙臺、大小黑山，暗要犯搶不知那地方。又蒙撫院憲牌，將援遼宣府參將黄鈇所領兵一千名暫駐西平，及牌行黑際盛領兵四百名仍在西平提防達賊再犯。
本日又蒙鎮守李總兵諭貼，傳據駐防長勇管鐵嶺游擊事參將閻正名、管慶雲堡都司左輔報，據撫賞備禦趙時雍、毛鳳文、李國臣、周大、岐未梅連名禀，據慶雲守堡楊守清禀，據通事孔虎報，據夷酋卜兒亥下通夷王小哥來到關門口報稱，巴領、瓜兒兔達子二千餘騎上了馬，已過遼河，衹在一二日内犯搶黄泥窪迤南地方等情。
傳仰遵依，即傳所屬西平、西寧、西興、平洋中軍守堡把總等官整搠兵馬，嚴諭墩夜加謹哨瞭。至本月初五日辰時分，據西平守堡陳奇策原差在邊監舊柳河臺在官夜不收夏良報稱，今被擄本臺直日甲軍王具瞭見境外從東北跑來有馬達賊約有一萬餘騎，該臺即扯號帶放槍，鄰臺一齊扯放。時有前賊徑奔本邊，新舊柳河等臺空進入，分一少半在于墙裹、流官山臺下營，一多半分為二枝，徑奔西南二門，一半堵兵，一半截路。
有廣寧管糧馬同知在此浚河聞警，矯用本院押糧令旗令牌便宜行事，登城督發署西平堡備禦顧大訓、署中軍事把總張養正、坐營黑際盛，帶領强兵千總梁添禄、鎮守李總兵，差督陣官武舉、樊一鯢，援遼黄參將，領守備王朝陳、千總何承詔、把總金國奉、蔣春芳、哈赤漢各申嚴號令，督率奮勇直前，在于城西與賊衝砍一處。自辰至未，連衝二
528
熊廷弼集
陣，黑際盛身先首倡，顧大訓次繼合兵一處，督率衆丁奮不顧身斬級獲馬。賊見兵勇，野無所掠，退遁堡後團營，攻扒堡後臺，并本邊新舊柳河、流官山臺。
本日辰時，又據西興守堡王志高火牌報稱，在邊走報夜不收谷奔報稱，本邊傅家莊敦在官直日甲軍大孫雄瞭見境外從東北跑來有馬達賊約有二千餘騎，四散奔墙，該臺即扯號帶放槍，鄰臺一齊扯放。時有前賊一半順墙外往南跑走，一半分從堡北南樣臺、雙溝等臺刨口七處，一齊進入。守堡王志高帶領本堡軍民擺守城池，護守堡門。
賊聞炮聲不絶，又見門禁并無散放人畜在野，前賊徑奔大路，當有鎮武營李都司、總鎮内丁楊仲金等、正兵營强兵千總于鲸、本院奇兵營把總吴承勛、盤山驛設防標兵把總李朝忠等，各統領官兵馳至接界臺南空，迎遇南搶賊衆，與賊對敵獲功。
又有鎮武李都司預撥西興堡設防内丁把總宋世棟、紅旗蘇世貞等，見得大路兵馬與賊對敵，即領内丁與同本堡軍丁飛馳合營，跟隨李都司馳至小橋臺，又與賊敵砍。賊見猛勇，即遁西興堡，與衝門達賊團營一處。李都司申嚴號令，督率官兵追至高橋臺，被大虜隔住。正在相持間，因見鎮守李總兵統領兵馬馳援將近，灰塵大起，賊即便解圍，團聚一處。次又李都司乘勢闖人，與黑坐營、援遼黄參將等兵馬合營一處。前賊圍聚間，又見大兵齊到，即從原路出境去訖。
又有鎮守李總兵、原發西寧堡住防把總方綬等兵馬馳至西平堡，署東昌堡備禦事楊如柏、海州參將黄璽等官兵馳援高墩臺，又援遼麻總兵標下麻中軍統領官兵馳至鎮武堡、東大界臺，聞賊出境，各亦收兵回廣寧各城堡防禦訖。
及查在陣斬獲首級六顆，正兵營千總梁添禄為首，李馬子爲從，馬有功為首，吕成名為從，劉登舉爲首，李景禄爲從，伯少奈爲首，李尚元爲從，斬級四顆；得獲達馬十匹，李朝相紅扇馬、劉文奎紅扇馬、孫八什唐合扇馬、吕成功青扇馬、陳應選棗騮扇馬、盧有德紅扇馬、郭六哥紅兒馬、打刺氣黄扇馬、李達子栗色扇馬、李尚武棗騮扇馬；得獲達
卷十二 前經略會稿
529 帽四頂、皮襖四件、達弓四張、箭十四枝、腰刀四把、撒袋四副、達靴
二雙。鎮武營内丁熊世虎為首，張國保為從，伯言大為首，張國祥為從，斬級二顆；得獲達馬五匹，胡國英棗騮扇馬、曲得受棗騮扇馬、鄧朝舉青扇馬、金得功黄扇馬、王玉黄扇馬，張國保撒袋一副、箭三枝，伯言大工一張、達帽一頂，高有才達靴一雙，張國祥達衣一件、達靴一雙、青褲一條。本院奇兵營把總吴承勛下家丁翁尚德得獲紅扇馬一匹。總鎮强兵千總于鯨下家丁寧世勇得獲達馬二匹。内丁千總楊仲金下家丁得獲達馬四匹，劉賢青扇馬、李登科青扇馬、李官紅兒馬、王塔氣黄兒馬各一匹。
援遼黄參將營下得獲達馬三匹。在陣陣亡家丁六十一名，正兵營陣亡軍丁一十六名，霍得名、孟添福、王思俊、方成良、張有功、孫朝助、多世勞、孫尚智、齊得才、李應祥、隆治林、古得才、于九支、金惟選、閻有七、王志祥。重傷軍丁六名，殷子教、閻世虎、果仲金、李景松、打阿氣、曹德功。輕傷軍丁三名，肅五子、馬有名、占罵。射傷官馬一十一匹，李得官、陳有功、趙名龍、武計林、朱景松、李存信、李景松、張世功、李成、查成功、羅有才各馬一匹。援遼黄參將營陣亡軍丁一十四名，馮倉、李天臣、韓承、路鐸、李敖、韓的章、賈全、任子斤、趙林、劉貴、陳鎮、張的敖、陳亮、焦浩、陳希宇、趙智真、何登金、郭的才、陳宇、安登、陳定、袁同、趙天爵、李獨二、喬加二、吴外興、馬存二、任禮、趙才、張解二、齊伏漢、李志學、李名、張文貴、戚伏漢、徐三、鄭折、郝良、趙天付、李天才、楊仲文。重傷軍丁十名，李愷、李元、王有勝、楊庫、楊伏、吴林、池京、劉孟羊、馬友、李合支。人馬重傷四名匹，張安、馬愷、張合、梁存禮各馬一匹。陣失馬騾劉伏、魏敖二匹頭，陣失炮二位。
鎮武營重傷軍丁一十一名，侯國甫、塔登高、占有功、楊登雲、李德勝、鍾得功、王道、何淮、祝得松、李得山、李景松。陣失官馬六匹，黄志羔、祝得松、韓洗、宋運兒、何淮、孫承祖各馬一匹。重傷官馬七匹，大張聰、王九、黄現、戴文政、路釗、王有功、鞏寬各馬一
530
熊廷弼集
匹。鎮守内丁陣失官馬二匹，大馬成功、宫奉林各馬一匹。重傷官馬四匹，王塔氣、劉達子、田進城、殷成功各馬一匹。追襲倒死沈得功馬一匹。
西平陣亡軍丁四名，杜留二、陳堯德、劉伏保、曲均禮。重傷三名，陽六兒、孫遠漢、于紀，輕傷一名，許胖二。陣失官馬九匹，王旭、胥文朝、杜留二、陳堯得、劉伏保、曲均禮、楊六兒、孫遠漢、刁丑二各馬一匹。陣失署備禦顧大訓戰馬一匹，射死西興堡閆奴兒官馬一匹，重傷馬成官馬一匹。
守堡陳奇策查報，攻去臺四座、堡後臺一座，砍死本臺墩軍二名，曲安二、周贊，邊臺三座，流官山臺座。擄去本臺墩軍三名，許虎、宋探馬赤、張英。擄去本臺婦女七名口，馬氏下幼男一名，黄氏下男女四名口。舊柳河臺一座，擄去本臺墩軍二名，王具、劉聰。擄去本臺婦女八名口，潘氏、周氏、盧氏下男女三名口，張氏、江氏。新柳河臺一座，砍死本臺墩軍一名，董敬。擄去本臺墩軍四名，史惠、吕堂、吕清、張敬。擄去本臺婦女三口，王氏、郝氏、劉氏。共砍死臺軍三名，擄去臺軍并婦女共二十七名口，掳去堡後等四臺、防守火器等件、三眼槍并快槍三十杆、鐵鉛子三百四十個、鐵碗炮四個、火藥四十斤、火箭四十五枝、火綫四十條，砍死锄地男子二名，馬世臣、王二。
今查出砍死徐珣雇工姓張的一名，陳奇策、張俱才各又合遺漏未報。擄去西平堡軍士王旭、胥文朝、劉堂，止報三名。今回鄉陳咬德一名，各又不合隱匿未報。又擄去趕車戴守榮一名，西興堡擺黄旗撥丘應官一名，本堡男婦趙三、小厮侯伯全、楊氏、費氏四名口，行路于大、吕二二名，各又不合將被掳李鐵二長男李大并放回戴旗牌，及今回鄉李冲俱遺漏未報。除放回戴旗牌、李冲并回鄉陳咬德三人，實共被擄人一十二名，擄去高平驛送差蕭敖、孔得成、高真驛馬三匹，西興堡安設平洋橋臺銀旗皮安馬一匹，青泉鋪塘馬寧高麗馬一匹。
擄去鉅鹿縣騾車上騾五頭，輕傷騾一頭，砍破硝黄，五簍抛撒，止收三簍，火綫五千條，高平裝官鍋戴整牛五隻，李逢春牛二隻、騾二
卷十二 前經略會稿
531 頭、官鍋三百七十五口，各又不合漏報。被掳老官莊臺撥軍孫承祖官馬
一匹，共官馬騾牛驢二十匹頭隻。擄去丘應官、于大各驢一頭，李欽、于承相各牛一隻，裝草牛二隻，各又不合漏報。李大牛二隻、夏聰馬二匹，共私馬牛驢十匹隻頭。北鎮武營軍丁在陣奪回徐珣、王彪、丘隆等牛五隻、驢二頭、馬一匹，并無虜掠别項人畜等情備呈顧大訓，又不合不行覆查的實，據報轉呈李都司通詳去後。
隨蒙署分守道事孫同知紙票，為邊情事，蒙撫院憲牌，據鎮武堡都司李國梁火牌報稱，本月二十八日巳時分，據本堡東門瞭火軍士報稱，順大路扯號帶一條，卑職聞報，即統官兵馳至小橋臺迎。據署西平堡備禦顧大訓差夜不收宋興二報稱，本日巳時分，達賊約有二千餘騎，從西平堡邊新舊石橋等臺空進入，徑奔大路三里橋臺等處擄掠。時有卑職督率預撥西興堡設防内丁把總黄得功、紅旗蘇士貞等，與署西平堡備禦顧大訓等官兵各申嚴號令，奮勇直前，與賊衝砍一處，自巳至午連衝三陣。賊見我兵猛勇，即遁墙外札營。當有坐營黑際盛從三岔河馳至西平堡，賊見兵馬追速，灰塵大起，即從西路去訖。及查在陣斬獲首級三顆，奪獲達馬一十二匹，其在陣輕重傷軍丁，陣失及射傷官馬，地方有無殺擄人畜，候查明另文呈報等情到院。
據此，看得達賊入犯，雖遇官兵堵戰，地方不無掳掠，合行查勘等因，牌行本道，備蒙票，仰理刑廳即查前賊實有若干，的于某時從某隘
口進入，深至某處撞遇官兵，對敵斬首獲馬是否真正，有無損傷士馬，
及擄掠人畜各若干，賊于何時出境，該管地方官員有無隱匿别項情弊，逐一查勘明實，作速詳報，以憑轉詳施行。
又蒙本道紙票，為嚴勘邊情事。蒙撫院憲牌，據西平堡撥夜黄德玉禀稱，本月二十八日巳時分，達賊入犯西平堡邊舊柳河等七臺空，進入有馬達賊二千餘騎，徑奔本堡西南二門，二枝堵門，一枝四散搶掠人畜。
今查得與賊對敵在陣輕傷軍士一名，陣失官馬三匹，砍死锄地男子一十一名，掳去取柴水墩軍三名，擄去站空軍丁一名，走報并站空軍夜
532
熊廷弼集
馬三匹，走差操驛馬八匹，高橋、轉灣二處塘撥馬一十一匹，顧大訓在佃牧放瘦弱價馬五匹。擄去鋤地男子五十六名、住民馬牛二十四匹隻、官牛四隻、正兵營左哨押火器字識一名、盔一頂、甲三副、刀二把、鍬钁八把、鉛一塊，候查的實，另禀等情到院。
據此，看得此番達賊實止二百，誤報二千，且殺擄人畜甚多，不止此數，合行嚴查等因，備行本道。票仰理刑廳即查，前賊是否二千入犯，殺擄人畜實有若干，備細嚴查的確，開具花名，作速詳報。
又蒙本道紙票，蒙撫院批，據李都司呈，爲大虜入犯，官兵奮勇堵回，在陣斬獲首級，奪回達馬夷器等事。蒙批，首級驗賞訖，此番殺虜頗多，仰分巡道嚴查報，備蒙抄呈，票仰本廳即查，本年四月二十八日，西平堡入犯達賊實有若干進入，深至某處撞遇主客官兵，對敵斬首獲馬是否真正，損傷士馬及擄掠人畜果否呈内所報之數，該管地方官員有無隱匿别項情弊，逐一嚴查明實，作速詳報。
又蒙本道紙牌，為嚴查邊情事。蒙按院憲牌，據鎮武堡都司李國梁開稱，據署西平堡備禦顧大訓呈，據守堡陳奇策呈，四月二十八日巳時分，據撥役宋騍馬、直日甲軍董敬瞭見達賊二千餘騎從本邊新舊石橋、七空臺進入，一枝在流官山臺札營，一枝徑奔本堡西南二門，一半堵兵，一半截路掳掠。時有署事備禦并設防游營内丁與賊衝砍一處，賊見我兵猛勇，即遁出墙。當有都司李國梁領中軍、千把總，并坐營黑際盛聞炮，統兵馳至本堡。賊見灰塵大起，即從原路出境去訖。在陣斬獲首級，得獲達馬，并輕重傷軍丁，及擄掠操驛軍馬、鋤地牧放人畜緣由到院。
據此，合行覆查等因，備行本道，牌仰本廳，即查前賊實有若干，果于已時進境，深入腹裹，截路奔門，賊勢必大。此時農作正興，人畜遍野，恐將備蒙隱不止前數，及設防主客兵馬曾否與賊對敵，得獲功級，并失事人員作何議處，傷亡陣失操驛官軍馬匹作何恤補，虜掠人畜、燒毁房屋、刨馱糧石有無隱匿情弊，一并作速嚴查的確，各姓名數目呈詳本道，以憑轉詳施行。
卷十二 前經略會稿
533 又蒙本道紙牌，蒙撫院憲牌，案照已行該道查勘西平堡達賊入犯，
殺虜人畜去後。近有東昌堡軍李成，西平堡民陳有倉、劉近倉，本堡墩軍于付，閭陽驛住民苗三，俱于四月二十八日從該堡經行被虜，今已走回。同虜及殺死人畜必知其詳，合行查審，為此備行本道，即將回鄉李成等，并地方失事官甲通提到官查審，前犯達賊實有若干，深至某處殺虜人畜各若干，是何姓名，便知的數，須要隔别密審。該管將領備禦先時不行預防，賊入逗留，不急追堵，致賊殺虜甚慘，逐一嚴勘明確，作速招參詳報，以憑立等具题施行。
又蒙注批速審，牌仰本廳，即將回鄉李成等，并地方失事官甲通提到官查審，前犯達賊實有若干，深至某處殺虜人畜各若干，是何姓名，便知的數，須隔别密審。該管將領備禦先時不行預防，賊入逗留，不急追堵，致賊殺虜甚慘，逐一嚴勘明確，作速招參詳報，以憑轉詳，立等具題施行，毋得庇護，致貽後議。
至四月二十九日，不在官夜役周七受出邊哨探，河邊檢獲公文套一個，該顧大訓拘審唐軍、武景文，供說西寧堡苑惠因遲誤李都司火牌，連人押越過塘代送海蓋道手本一角，行至高橋臺被虜情由具呈撫院。蒙批，仰分巡道并查報，備蒙禀仰本廳，即將西平堡達賊入犯邊情作速查勘，明實詳報。又蒙本道紙票，蒙總督軍門批，該本道呈前事。蒙批，仰道覆勘確詳，又蒙按撫院批，據李都司呈，為大虜入犯，官兵奮勇堵回，在陣斬獲首級，奪獲達馬夷器等事。
蒙批，分巡道查報，又本院批，據李國梁呈同前事。蒙批，首功驗訖，分巡道查報，又蒙撫院批，據署海州備倭事楊如柏禀前事。蒙批，仰分巡道查，并入招備，仰本廳，即將本年四月二十八日達賊入犯西平堡邊事查照前行，嚴勘明確，作速詳報，以憑立等通詳具题施行。
又蒙本道批，據守鎮寧堡李英呈，為回鄉人丁事。批仰理刑廳查報，比被虜老吴得脱，當逃回本堡。有劉麻子於四月三十日，陳有倉、于付俱于五月初二日，苗三、李成于初五日各回鄉。該理刑陳同知公同
帶道事，孫同知中軍麻承宗會審劉麻子，即劉近倉，金州人，在西平堡534
熊廷弼集
當軍，四月二十八日約有達賊一千餘騎分札四營，龍灣壕上墙各一營，分散高橋截搶，餘堵堡門，搶去人約有一百來的，俱是男子，并頭畜，并無婦人。
陳有倉供稱，海州衛寄籍沙嶺幫軍陳，遼陽達賊犯搶有二三百名，進來墙外達子分在龍灣、平湖、中罐嶺等處下營，共一千餘騎。有倉在鋤地處搶去的有百餘人，鋤地行路多不知姓名，其頭畜衹見牛驢。于付
供稱，係西平堡北界二臺、軍下臺到佃子取柴被虜，綁了刀背鞭子亂打昏死，不知多少達子，不知搶虜人畜數目，同鄉三人也不認得，乘空走
脱，進來解衣驗看，滿背刀鞭傷痕。
又據苗三供稱，閭陽驛人因父母在遼陽住有三月，父回叫去取，母同父雇驢二頭，至沙嶺遇達子，人驢被虜。衹見遍地都是達子，約有一千餘騎，搶去牛馬也多不知數目，父親亦不知搶那裹去了。在夷地住七晝夜走回，不曉他話，不知那裹達子。李成供稱，牛莊人孫哨軍送高備禦家眷至廣寧，回去遭虜，遍地沿邊都是達子，搶去人畜，各人搶各人帶着，誰曉數兒等情供報。
比汪三、小厮、陳西、宋得勝俱于五月初五日，許三才初六日，劉成初七日，苑惠、徐二、黄得才、徐四、王有伏、張二、李景柏、吴大、黄四、小厮李衝俱于初十等日各在夷管乘空脱逃進墙，顧大訓審取口詞，連人各另文呈解本道，俱蒙批。仰理刑廳查審，據回鄉汪二、小厮等與劉近倉供吐相同。
又蒙本道紙票，蒙經略軍門批，據李都司呈前事。蒙批，昨准撫院書，謂二十八日達賊入犯不過一百五十餘騎，而報以三千，以斬獲三顆首級，而掩殺虜二百餘人之多。且謂沙嶺自去年十二月初十日出口，斬幼小首級，致挑虜釁，無日不耽耽思報，而該將備等官皆如醉如夢，不行隄備，似此則該將備無故而開釁，有警而失防，虚報而隱匿，諸罪備矣。
仰分巡道嚴查的確，以請處分，缴，并粘抄呈備，仰本廳，即將本年四月二十八日達賊入犯西平堡邊情，并查沙嶺自去年十二月初十日出
卷十二 前經略會稿535
口，斬幼小首級，致挑虜釁等項事宜，照依批語情節，查勘明實，招參詳報。
又蒙本道紙票，為嚴查邊情事。蒙撫院牌，據西興守堡王志高差役夜不收邵天孫口報，本月初五日巳時分，從本堡北安寧臺南空進入，達賊三千餘騎往裹深搶等情禀報到院。
據此看得達賊白晝進犯，人畜遍野，搶擄必多，合行嚴查等因，備行本道。票仰本廳，即查前項達賊實有若干，係何營酋首部落，的於某時從某處進人，深至某處，周圍若干里，搶虜人畜各若干，該管官甲有無失誤，哨瞭主客將備曾否領兵追名，至某處與賊對敵，斬獲首級，得獲達馬是否真正，有無攻毁屯臺，失事重大，隱匿捏報情弊，臨近設防官兵有無策應，逐一嚴加查勘明確，作速招參詳報，以憑轉報立等具题施行，毋得庇護，致貽後議。
又蒙撫院批，據李都司呈，為大虜入犯，官兵奮勇堵回，在陣斬獲首級，奪回達馬夷器等事。蒙批，首級驗賞訖。仰分巡道查報，又蒙本院批，據坐營中軍黑際盛呈，為達賊大舉入犯，官軍奮勇衝鋒，斬獲首級，得獲達馬夷器等事。蒙批，首級驗賞訖，仰分巡道查報。又蒙本院憲牌，為嚴勘邊情事，據鎮武堡都司李國梁呈稱，本月初五日達賊入犯西平等堡，除陣亡輕重傷軍丁，并陣失射傷官馬，地方有無殺虜人畜查明另報。今將本營并正兵等營官丁奮勇在陣，鎮武營斬獲首級二顆，奪獲達馬五匹，夷器等件先行呈解等因。又據坐營中軍黑際盛呈稱，斬獲首級四顆，得獲達馬十匹，陣亡軍丁一十六名，陣失官馬二十一匹，重傷軍丁六名，輕傷三名等因，各到院。
據此，看得達賊入犯地方，殺虜多有隱匿，合行嚴查等因，備行本道，牌仰本廳即查前賊實有若干，係何酋下部落，的於某時從某隘口進入，深至某處，離邊若干里，我兵是否與賊對敵，有無損傷士馬各若干，殺虜人畜實有若干，剋去邊場墩臺若干，殺虜臺軍住民各若干，斬首獲馬是否真正，賊於何時出境，地方有無隱匿别項情弊，逐一審查明實，作速詳報。
536 熊廷弼集
又蒙本道紙票，蒙撫院批，據李都司呈前事。蒙批，仰分巡道嚴查報，又蒙經略、軍門批，據李總兵呈，為達賊大舉入犯，官軍奮勇衝鋒，斬獲首級，得獲達馬夷器等事。蒙批，仰分巡道查報。
又蒙本部院批，據鎮武堡李都司呈，為大虜入犯，官兵奮勇堵回，在陣斬獲首級，奪獲達馬夷器等事。蒙批，仰分巡道查報，備粘抄呈一連，票仰本廳即查，本年五月初五日，達賊入犯西平等堡事宜，逐一嚴查明確，作速詳報。
又蒙撫院憲牌，為軍務事，照得本年四月二十八日，西平堡失事已經行該道，轉行該廳速查去後，至今未據詳報，有誤具题，牌仰本官，即將前事并五月初五日達賊入犯事宜，有罪有功員役作速并詳呈報，再將發去原移李總兵手本，及該鎮回文一并查照施行。
又蒙總督軍門批，該本道禀前事。蒙批，仰道覆勘確詳，備蒙票，仰本廳即將五月初五日達賊入犯西平邊情事宜，悉照前行作速呈詳。
又蒙經略、軍門批，據鎮守李總兵呈前事蒙批，仰分巡道查報，票仰本廳即將西平邊情事宜悉照前行作速嚴勘明白，呈詳本道，以憑立等通詳施行。
又蒙本部院批，據鎮武堡李都司呈前事。蒙批，仰分巡道查報，備蒙，票仰本廳即查前項入犯達賊實有若干，的干某事進境，深至某處，虜去軍夜、男婦、牛馬、騾驢、火藥等項是否止於呈報之數，斬獲首級是否長壯，該管官甲有無隱匿重大情弊，逐一備查，明實詳報。
又蒙本道紙牌，為嚴查邊情事，蒙按院憲牌，據分巡道禀，據鎮武堡都司李國梁禀稱，五月初五日辰時，據西平守堡陳奇策原差夜役夏良報，據甲軍王具瞭見境外達賊一萬餘騎，分為二枝，一半堵兵，一半截路。廣寧馬同知在此浚河，督發西平堡備禦顧大訓，中軍、千把總等官張養正等，援遼黄參將帶領守備王朝臣，千把總何承詔等衝斫一處，自辰至未連衝三陣，賊遁堡後圍營，攻扒堡後臺，并新舊柳河臺、流官山臺。
又據西興守堡王志高報稱，本日辰時，據夜役谷奔報，傅家莊甲軍
卷十二 前經略會稿
537 大孫雄瞭見境外達賊二千餘騎徑奔大路，當有都司李國梁、總鎮内丁千
總楊仲金等與賊對敵，斬獲首級一顆，又内丁把總宋世棟等軍丁斬獲首級一顆。
續又鎮守李總兵、海州黄參將、援遼麻總兵標下麻游擊等統領官兵馳至鎮武堡大界，聞賊出境，收兵回城訖。及查鎮武内丁斬首二顆，又正兵營斬首四顆，得獲達馬二十三匹，陣亡軍丁，陣失官馬，殺虜人畜候查明另報備禀到院。
據此，為照此番賊犯，所聞與所報不同，有謂援遼黄參將兵馬對敵不過跑了，陣亡援兵數多；有謂剋去臺圈五座，虜去墩軍男婦四十五名口、騾子六頭、火藥二簍五千有餘、官鍋三百餘口、牛七隻、行路牛騾十數餘隻頭，相應一并嚴勘，牌仰本廳即查前項達賊實有若干，果於何時進境，深至某處，殺虜正兵營并援兵軍夜、男婦、牛馬、騾驢、火藥各實有若干，剋去臺圈若干，援兵跑走，該管將領何不嚴督，對敵所管何事，斬獲首級，得獲達馬是否真正，賊于何時出境，逐一查勘明確，詳報本道，以憑通詳施行。
又蒙本道紙票，為大虜入犯，官兵奮勇堵回，在陣斬獲首級，奪獲達馬夷器等事。蒙按院批，據李都司呈前事。蒙批，分守道速查報，又蒙本院批，據呈同前事，蒙批，首功驗訖，分巡道查報，又蒙本院批，據總鎮標下坐營黑際盛呈，為達賊大舉入犯，官軍奮勇衝鋒，斬獲首級，得獲達馬夷器等事。蒙批，首功驗訖。
分巡道查報，備仰本廳即將李都司等所呈達賊入犯及獲功事宜悉照前行逐一并查明白詳報。比今沙嶺被虜王大漢、周八什、邵和尚、梁光祖俱于本年五月二十二三等日，自虜營從鎮安等堡邊口進入回鄉，隨蒙撫院憲票，為夷情事，備仰本廳即將發去鎮安、鎮夷二堡報貼二紙，内有回鄉王大漢等四名，俱係沙嶺被虜，原報有無隱漏，作速查明叙詳。
又蒙本院單審回鄉梁光祖等發與刑廳，除各查入外，該理刑陳同知通捉西平等堡二次失事臺夜騍馬等，與走報宋興二等并將備守堡各官犯到官隔别嚴審，與各回鄉供報，及前追殺虜酋各情明白看得，西虜擁衆
538
熊廷弼集
入犯，歷稽往案，備詢父老，每年一二舉者，其常也。况今奴酋拘質宰賽，而西虜暗相聯合，欲用河西爲餌，圖啖奴酋，以鈎宰赛，又近日之隱計也。故四十七年十二月初十日，以四百餘賊入犯西平，幸而烽堠嚴明，且直閱科駐節，聞警登城，督發將備李國梁、郎萬言等統兵對壘，斬級九顆。蠢兹小醜，侵害封疆，凡為地方將領，若任其蹂躪而不一創之，則介胄武夫化為巾幗，不益輕朝廷而藐中國哉？
賊被戰北，而又駕言於出邊，藉口於報復，不知城下之辱業經閲科目撃，正與律例所載“凡邊境有賊出没，乘機領兵攻取，不在緃軍虜掠之限”極相合者。乃犬羊無義，欲媚東夷，遂敢屢犯。復於四十八年四月二十八日糾謀聚衆，從本堡所屬新舊柳河等臺七空排進，一枝堵門，僅止二百，東西哨搶，實有千餘，此衆口如一者。乃署備禦顧大訓、署中軍張養正、守堡陳奇策止以數十弱兵盡力撄城堵守，雖曰多寡相懸，然而賊衆得以長驅，誰為地主，尚可逭其責哉？若李國梁者，失事本係轄中，而鞭長不及馬腹。况賊兵沿途截阻，而本官且戰且援，俾狡虜霎時遁迹、不敢盤踞者，皆策應及時之力也。未幾而沙場之血肉猶鮮，颷發之蛇豕復至。又忽有五月初五日之大舉矣。萬餘鐵騎捲土重來，賴有管糧同知馬紹芳矯用本院之令旗，指揮主客之士卒，一時官兵競相攘臂。有如坐營黑際盛者，結顧大訓為率然，而身先迎擊，斬獲四功，繼以國梁策應之兵又斬二級，且火器衝打傷殺甚多，賊勢亦稍却矣。忽見李總兵之旗幟自東招摇而來，麻兩將之貔貅從西慫恿而出，又黄鈇之兵馬散而復合，賊乃怏怏出境，以其不得志於本堡者，遂泄憤於四臺，故立見齏粉耳。是日倘非馬同知調度於内，黑坐營鷹揚於外，又非策應者蜂屯蟻聚，則黑子西平當先諸臺，而受屠城之慘矣。
由三案而總括之，四月二十八日，據獲三級之功難抵百數之掠，顧大訓等罪不容辭，李國梁信地有虞，有口何喙。唯是端陽一役，黑坐營以四百而拒萬餘，此非渾身是膽者必不能；馬同知以書生而授方略，又非才饒能變者不及此，俱應優叙，以勸將來。李國梁將三百名兵馳六十里地，且對大敵得保彈九，况有去冬之九級，亦徵武勇之一班。若以前
卷十二 前經略會稿
539 後兩功準此中間一過，亦即持法之平者，姑容戴罪，以圖後效。顧大訓
為黑坐營之後勁，追堵出境，非其失東隅而收桑榆者耶。故馬同知娓娓於是日之功，本官當次於際盛，蓋得於目擊之真也。且新任西興，衝邊需人甚重，相應留任。但邊疆事大，又難姑息，法應依例題參。張養正、陳奇策地方失事，應與大訓同科，其餘陣亡與被傷軍丁應照例優恤，宋騍馬等照例革餉，擬戍無詞，張俱才漏報殺虜，罪難輕貸，擬杖示懲。今將騍馬等問擬具招詳報到道，該卑職署理覆詳無异，看得西平一帶逼近虜穴，其來也乘我不備，其去也逆我不敢窮追，往往犯搶視爲慣便。
况自東奴執留宰賽，西虜畏懼合謀，念固未嘗一日少忘西平也。上年二月内擁衆入犯，閱科聞報登城，目擊指示，即長行朱都司且令其出壯聲勢矣。李國梁有地方之責者，肯自退縮，而不與虜一交鋒哉。故奮勇追剿，斬級九顆，匪直途人喜有此捷，即閱科亦嘉獎其功，而所爲稱賞不置者也。然夷性叵測，嗣是嚴烽燧，遠偵探，常若寇在目前，而用戒不虞，則可奈何。燕寢怡堂，將領不隄防，夜役不遠哨，臺軍不瞭
望。四月二十八日，達賊入我城下，而乃相顧失色。斯時顧大訓以寥寥
數十弱兵逞一擊以攖千賊，譬之螂臂當車，何濟於事。其閉門而堅守也，未爲無見。所可恨者，防備不預，以致達賊堵我之門，東西分掠，殺虜我之人畜至不可數計，地主之責任謂何？
若李國梁提三百名之兵，馳六十里之外，追衝剿級，膽非不壯，情非不可原。但焦頭爛額之賞，何如曲突徙薪者之為得。國梁身任統轄，不得辭其責矣。惟是初五日一舉其功，則有不可以湮没者。當達賊以萬餘直入，城内之居民鼎沸矣，城外之軍士竄入矣。幸有馬同知從容應敵，内率男婦調度守城，外諭將士戮力堵截，又矯用本院之令旗而申飭之。黑際盛率同顧大訓賈勇迎戰，斬首四級，援遼黄鈇之兵馬從南轉西，布一長陣，相拒未幾，而李國梁衝鋒策應，又斬二級，賊始不敢南向。
會李總兵、麻總兵、麻游擊，東西兵馬，馳驟齊至，賊始抱憤退540
熊廷弼集
營，攻剋四臺。雖各臺遭毒，而西平幸保無事，則所全者大矣。是舉也，馬紹芳心上經綸，而保孤戰於呼吸，黑際盛腹中兵甲，而掃萬虜之攙搶，所當首論功而并題叙者也。李國梁防備疏虞，難逭失事之罰，應援神速，幸收敵愾之勛，所當功過相準者也。顧大訓業有地方之責，殊無桑土之謀，前怯後勇，罪大功微，始念署事未久，新銜方加，所當留任题參者也。張養正職司傳宣，陳奇策責任守堡，未雨乏徹土之謀，有警鮮禦侮之策，所當一并题參者也等因，備招呈詳到臣。
復詳無异，案照前項，虜賊入犯出境，獲功失事略節緣由先已塘報各衙門訖。今據前因，除將斬獲首級照例各賞銀五十兩，行令解赴巡按衙門紀驗，陣亡被傷軍丁各給官木優恤，湯藥得獲，達馬夷器俱給原獲之人充賞外等因，到臣。
該臣仍會同總督薊遼保定等處軍務兼理糧餉經略禦倭兵部右侍郎兼督察院右僉都御史文球、巡撫遼東地方贊理軍務兼管備倭都察院右僉都御史周永春，查律云：“守備不設，被賊侵入境内虜掠人民者，杖一百，發邊遠充軍。”凡以重失事之罰，而慎邊圉之防也。西平堡署備禦事顧大訓，虜賊四月二十八日入犯，據撫臣初查，不過二百耳，乃駕言三千，以標獲零賊三級，而欲掩殺虜百十餘人之慘。撫臣用是深加痛恨，即移書於臣，欲加重處，而會有平虜堡咸效忠之事不約而同，大訓之罪自有本律，無容喙矣。
惟是五月初五日，達賊以萬餘騎再犯西平，本官隨坐營備禦黑際盛連衝二陣，力遏狂鋒，西平軍士陣亡四名，重傷三名，本官陣失戰馬一匹，斯亦血戰之一徵矣。與咸效忠頗為不同，提衡於功罪之間，擬軍似覺太重，擬罰又覺太輕，革去備禦職銜，以為事官移駐西興堡立功自贖，或者情法之平乎。管鎮武堡游擊事都司僉書李國梁，幼年英爽，臣甚器之。乃境内既被殺掠之慘，本官何詞疏虞之罪，雖有馳援之功，未抵失事之罰，相應戴罪立功者也。
伏乞敕下兵部議覆，轉行巡按御史再加查核，將各官并守堡陳奇策、中軍張養正等分别擬議，徑自具奏。至備禦黑際盛立有戰功，已經
卷十二 前經略會稿 541臣等會咨管西平堡游擊事，無容再瀆。其同知馬紹芳調度得宜，保全孤
堡，仍乞敕兵部移咨，吏部記録，臣等無任仰祈待命之至。
緣係達虜連次入犯，各官功過不掩，謹據實題參，以重邊防事理。未敢擅便，為此具本，專差承差朱朝佐親賫，謹題請旨。
萬暦四十八年六月十五日奉聖旨
遼地亢旱疏
题為遼地亢旱至極，軍民倒懸可慮。伏乞敕賜計臣從長議處，以救危遼事。
准巡按山東兼監軍監察御史陳王庭會稿，據遼東右監軍道帶管分守道事右參議兼按察司僉事邢慎言呈稱，照得遼自用兵以來，水陸并輸，耕農不廢，軍倚爲命，民賴有天。去年，秋畝薄收，軍民遂多饑色。今歲，徂春入夏，雨澤時沾，田禾庭碩，以爲差可人意。六月至今，旱魃爲虐，炎酷如焚，遼城四外禾穗半焦，舊欠新徵，各屯民相繼告豁者紛紛見告。
高監軍道昨巡瀋、奉、虎皮驛一帶，遺職書云：“謂此數百里内薥縠盡槁，即短草亦皆乾枯。不惟軍無所食，馬且靠何喂養？職同楊、陳二鎮郊送馮户部西還，親見遍野田禾皆垂頭。及呼輿人採而視之，未及入手，其子已焦枯墜地矣。”嗟嗟！遼左何地，此時何時，而堪如此灾傷耶？年來大虜蹂躪，清、撫、開、鐵等處已盡淪為蓁莽，即近而瀋、奉、遼城之間，民以挽運修築之故，田土强半抛荒。遼民日蹙，即奔命喘息之不遑；戰士日增，又對壘修防之幾斃。月糧不飽半腹，月料難望騰驤，人馬兩疲，方不勝意外之慮。今旱魃又為之懟，而一蝗復祟之，地無所出，廬無所入，四郊如掃，萬竈皆空。大敵在門，三軍氣索。人馬兵民舉不知税駕之所，豈天之果不欲存遼耶？不然，何一旦時勢變而
至此？去歲召買五萬，至今嚴比未完。昨蒙督餉批准二十萬，一時上542
熊廷弼集
下驚慌，莫知所指。恐誤疆事，不得已，冒昧據實具禀。不知得蒙鑒原否。
除竭誠齋禱，以祈甘霖，稍救萬一外，伏乞本院早為具題請旨集
議，或多截漕粟，或稍增運額，寧使預辦有餘，毋至臨期不足，庶天時雖出意外，而人事猶救目前耳。不然，流光無幾，轉盼秋冬。彼時議不及議，處無所處，萬一軍哄於外，民變於内，職等之身家性命固不足惜，其如朝廷之左臂封疆何等因。
又據遼東監軍道左參政兼按察司僉事高出呈，爲目擊异常旱灾，秋成如掃，軍馬萬難支持，時勢萬分危迫事。頃，本道自遼城至奉集堡，反瀋陽城查閲兵馬，申戒將士，還住虎皮驛，周回二百餘里，一路惟見赤日黄埃彌漫不辯，暵風所薄幾於野無青色，禾苗在地者薥秫僅餘枯楷，穗葉俱乾，榖豆盡皆萎黄，子實全無，甚至道旁數寸細草皆焦枯若火燎。間遇屯民，呼而問之，皆哀嚎泣訴，不忍聽聞，且有將薥榖楷草早已芟割者。本道不覺仰天長嘆，刺心流涕也。夫此一塊土之所出，不惟贍民，且藉以養兵。往時村屯間猶有蓋藏餘粟，自兵興三年來，而糧窖俱開，升斗無餘矣。即兵糧取給於外運，而民間絶食，且恐靡有孑遺矣。乃此民皆非無所事事之人，又無一非領車趕牛日日供役在官之人也，而今毫無所望天乎？何獨困遼至此極乎？且不特此也。籌餉者慮饋運之艱難，議召買於本地，派遼陽一道至二十萬石，今無年則必無從買矣，然猶有外運也。官馬牛騾一二十萬全藉秋青草喂養，見今派採各道每五六百萬不等。今草短即枯，又皆牧場踐踏，則必無從採草取盈矣。此則無望外運也。馬料所需半於軍兵之米，去歲豆薥各半支。遼地故産薥，今薥豆本地無出，而豆之運於登萊者又僅十分之三，且天津與截漕皆米也。通計豆僅二十分之一，而馬無草并無料矣，是斷馬之喉也。種種艱苦至于無可措手，而皆以此灾旱致然等情。
又據廣寧左中二屯衛千户劉正道等呈，為極陳异常灾旱，乞救民命事等情各具呈到臣。照得遼左用兵以來，三年於兹矣，軍馬日添，食竈日增，民間積儲已絕，街市通無販糶，獨賴有秋趁時召買，為供億軍馬
卷十二 前經略會稿
543 之資。奈何西寧、錦一帶，自春徂夏，逾時不雨，千里已屬赤地，河東
開、鐵諸處早為戎馬之場，獨遼陽、海蓋春初稍沾雨澤，禾苗盡出，滿擬有秋之望，不意六七兩月旱魃為虐，炎熱若焚，遼、海禾穗未秀，而枯薥穀盡稿，即山澤草木，一皆焦枯。分守遼瀋大軍已逾十萬，計雖該二百萬石方足軍馬糧料之費，當此珠桂之秋，遼地召買已屬無望，海運轉輸若復不繼，倘賊訌於外，軍哄於内，恐疆場大事不戰而退矣。此臣等所爲日夜凛凛而寢食靡遑者也。時不可失，圖之惟此其時。
伏乞皇上亟納臣言，敕賜户部從長計議，或多截漕糧，或量增運額，寧使儲蓄有餘，勿致臨渴掘井。每月餉軍務放七分本色三分折色，寧使食浮於銀，無令銀浮於食。蓋人情一日不再食則饑，饑寒迫於身，雖金銀珠玉無所用者也。猶七年之病急求三年之艾，與其不求而待斃，孰若求之猶可爲耳。伏望聖慈垂譽等因，會稿到臣。
正具题間，又據海蓋兵備道副使康應乾呈，爲异常灾傷事。據海州衛掌印指揮許國寧呈，據軍民劉進仁等各連名告稱，左等五所屯寨禾稼先旱，四五月已蒙祈禱些須微雨，至今焦枯如湯，潑滅又遭蟲灾，將薥糧腻死，籽為糠秕。秋追錢糧從何所出，趕車挽運，人逃牛死，老少嗷嗷待斃等情。
又據蓋州衛掌印指揮于名世呈，為舉報灾傷事。據城屯鄉長韓世功等連名告稱，今年自春至夏，天氣亢旱，未沾時雨，禾稼焦枯，忽生膩蟲，遍將薥榖豆死傷，十無一二。地方皆係納糧，何賴完倉，伏乞轉達救民等情。
又據金州衛掌印指揮時可聘呈，為舉報灾傷事。據軍民徐疚兒等連名告稱，金州城堡等處今歲春種小苗皆出，至五月初七八日稍得微雨，向今兩月有餘，未得寸雨，苗稼被旱，傷損到死如柴。軍民秋成無望，追徵屯料，碎骨難完，民命斃在旦夕，懇乞踏勘救民等情。
又據復州衛掌印指揮花獻宸呈，為旱灾蟲傷事。據本衛軍民管騷兒等各連名告稱，民命倒懸，望恩急救。本衛屯堡俱山碱瘠薄之地，今苦
遭亢旱，兩月不雨，禾稼焦枯，一片赤地。况趕運遼陽，苦情無告，逃544
熊廷弼集
亡甚多。屯料糧草從何辦納，若不轉達蠲恤，民死無路各緣由，呈報到道。
據此，本道看得海陸二運，海蓋、金復全受之而全挽之，當東作之時，民力不贍耕者什七，荒者什三，尚冀聊借以糊口。詎意從春入夏，從夏入秋，旱魃爲虐如斯之烈也。本道以趲運之役時經行海蓋道中，見禾稼枯槁如掃如焚，私計以爲道邊如此，而自西自東未必俱如此也。乃各鄉屯被灾之衆芟、焦枯未穗之禾，環向而泣訴者且遮道矣。本道單騎親為踏勘，如海州東之張浩、官長里等屯，西之石井、夾河、耿澇、擺渡河等屯，蓋州東之松官寨、大胡谷、郎君寨等屯，南之果木園、柳河寨、南田家等屯，其暵旱枯槁之狀較之道上更甚。其在金、復山碱瘠磽之地又可知矣。本道不覺仰天椎心而號泣曰：“嗟乎！遼左何不幸而丁此劫數？既苦逆奴之發難，遺我軍民以挽運之苦，何不幸而遭此亢旱，令半菽不登，驅我軍民而速之斃也？豈天之賞欲亡遼，而叠降此鞫凶耶？”
無論禾稼，即各曲採打青草，長僅數寸，枯乾欲燔，如經霜者然。各軍夫零星收拾，窮日之力不足拾束。嚮也，憂無糧餉兵，而今且憂土著之民無食矣。嚮也，憂無草飼馬，而今且憂無駕運之牛無食矣。雖大軍之後必有凶年，固天行之數乎，乃危遼何以堪此也。除四衛屯料議折另報外，懇乞本部院速賜具題請賑，保此孑遺，勞民幸甚等因。
據此，為照遼東地方半屬殘破，又加十數萬兵馬屯聚，舊收糧豆搜括無遺，遼陽迤南去虜稍遠處所又無家不派車，無人不趕牛，即有地，不得耕種，間有種者，更遭此大旱，穗粒枯落，寸草如焚，秋成斷斷乎絕望矣。遼陽一道原派召買二十萬已無從辦，金、復、海、蓋之地，海碱山磧復被旱蝗，屯科且求議折，何况召買，而廣寧、寧前二道所屬灾旱得雨布種比河東更遲，召買亦難責備，則遼瀋十數萬軍兵糧米專靠海
運，而原派遼東糧數似應趁早多截漕糧，并加派有秋地方及時收買，上
緊趲運，庶便接支。至於各營戰馬，見在約七萬匹，每馬一日支豆三升，總計一年該豆七十五萬六千石，此毫不可缺、不可遲者，而今年新
卷十二 前經略會稿
545 買未到之馬萬匹不與焉。
前議餉者謂軍多馬少，約定米七豆三，如山東之六十萬僅得豆十八萬石，天津截漕又皆米無豆，關西召買以米七豆三計算，豆亦無多。目今見馬兩三月來不得豆料半顆入腹，各總兵之請詳、兩監軍之禀揭無日無時不來催促，雖亟咨餉臣將已派而未運過海者速運過海，而何時可到？雖亟檄海蓋道將已到套而未運遼陽者速運遼陽，而套豆已盡，憑何接濟？顧尤恐在原派未曾足數，而今旋從新派數，為活鮒之水，爲止渴之梅，今冬明春馬匹勢不至於盡數餓死不已也。登萊士大夫之宦於遼者言其鄉本多產豆，本專運豆，衹因去歲此運未開，米糧不至，遂責其米七豆三，至民間二斗豆不能易一斗米，而此間馬却至於乏食，此其語當不誣。已在咨餉臣轉行該地方多運豆料，及行關西各地方，設法多買，務足前數去後。
謹會同總督薊遼保定等處軍務兼理糧餉經略禦倭兵部右侍郎兼督察院右僉都御史文球、專督遼餉户部右侍郎兼督察院右僉都御史李長庚、巡撫遼東地方贊理軍務兼管備倭督察院右僉都御史周永春、巡按山東兼監軍監察御史陳王庭具题。
伏乞亟敕户部早為酌議，不足糧米料豆作何區處，轉運勿靠久旱無收之遼，至于臨敵缺乏。此時七月已盡，轉盼十月，海不能行，前項米豆衹在八九兩月，責令上緊運完過海，以憑接運支給，庶軍馬得食，可免餓死，而危遼或有救也。
緣係遼地亢旱至極，軍民倒懸可慮。伏乞敕賜計臣從長議處，以救危遼事理。未敢擅便，為此具本，專差承差潘騰龍親賫，謹題請旨。
萬曆四十八年七月二十四日
奉聖旨：“户部知道。”
官民輸助疏
題為遼餉凑處匪易，官民輸助可風，謹據實奏聞，伏乞敕下該部酌546
熊廷弼集
議旌表紀録，以示風勸事。
准巡撫遼東地方贊理軍務兼管備倭督察院右僉都御史今丁憂候代周永春軍務會稿，照得遼左自奴酋犯順以來，用兵幾三年於兹矣。夷氣日惡，則徵調不得不廣；援兵日集，則儲待不得不多；費用既繁，則物力不得不窘。司農蒿目而憂匱乏，戍卒枵腹而忍饑餒。是故徵米豆于海濱，則淮、津、登、萊銜尾，而供京坻之儲矣，然風濤之覆溺時聞；徵車牛于近地，則晋、豫、畿輔撃轂而佐輪蹄之用矣，然道路之顛斃叠見。蓋凑餉若斯之難也。夫以唇齒之邦尚急纓冠之義，豈其桑梓之地反作秦越之觀？臣為是出示曉諭至再至三，又通行各道大揭榜文，勸令随人輸助，多寡兼收。
續據分巡、寧前、海蓋、遼陽各道開報，自四十六年起，至四十八年六月止，文武各官生員商民人等通共捐助過薥穀一萬四千四百二十五斗、銀三千三百二十五兩八錢八分、粟米三百四十九石、豆二百六十四石、馬七十五匹、牛六十二隻、大小車五十三輛、船二隻、顧夫四名、穀青草五萬二千八百七十束、柴一千束。除臣批行該道照數查收，登記明白，俟事平從優题叙外，爲照遼地瘠薄荒蕪者十之六七，官民之家止將近城堡田地開種數日，爲糊口之計。
離城堡稍遠者，不惟無人耕種，亦且不便收穫，惟一望蒿萊而已。其在海、蓋四衛耕種稍寬，然近苦海運，養牛之家無人不供役，無日不輸挽，即欲照舊耕耘，苦無暇日矣。况援軍駐札地方，散在村屯，糴買不出，民間所藏窖窨無一不發，又安有餘積輸之公家忍剜肉之痛、博好施之名者哉？據各道所開報，雖捐助多寡不同，總之，那吻中之藏，期忬其雪耻之念；出針頭之屑，聊表其急公之心。輸家之半以助于邊，義無愧于昔賢；繫奴之頸以獻之廷，忠有資于敵愾。相應急為表揚，以示風勸者也。
臣與各道議除輸糧百石以下，銀五十兩以下，及牛馬、車輛、草束之價稱是者，聽臣衛門徑行旌獎外，其輸糧二百以上至千石，輸銀一百兩至五百兩，及牛馬、車輛、草束之價稱是者，廢閑將官量為進級，見
卷十二 前經略會稿 547
任職官應為紀録。若輸糧至五千石，銀至一千五百兩，則僅僅嚴正中一人而已。尚義高風更為漫绝，當破格優叙，官為建坊，以示旌异者也等因，到臣。
該臣仍會同總督薊遼保定等處軍務兼理糧餉經略禦倭兵部右侍郎兼督察院右僉都御史文球、專督遼餉户部右侍郎督察院右僉都御史李長庚、巡撫遼東地方贊理軍務兼管備倭督察院右僉都御史今丁憂候代周永春、巡按山東兼監軍監察御史陳王庭據實開列奏聞，伏乞敕下該部即為酌議題覆施行。
緣係遼餉凑處匪易，官民輸助可風，僅據實奏聞，伏乞敕下該部酌議旌表紀録，以示風勸事理。未敢擅便，為此具本，專差承差朱朝佐親賫，謹題請旨。
計開：
輸糧五千石、銀一千五百雨，金州守備嚴正中。輸糧一千石，原任游擊王汲。
二次輸糧八百石，原任大清堡備禦今陞鎮武堡都司僉書李性忠。輸糧五百石，銀一百兩，海蓋道中軍唐堯卿。
輸粟穀五百石，銀一百兩，蓋州衛指揮李鑛。輸薥穀四百石，金州衛指揮馮縉武。
輸雜糧四百石，鎮守總兵李光榮。輸粟穀三百石，蓋州衛指揮秦天秩。
輸俸糧榖豆二百一石七斗、銀二百兩，金州衛指揮福將。輸薥穀二百石，西路副總兵寶承武。
輸糧二百石、牛二隻、小車一輛，廣寧中屯右衛指揮陳一元。輸糧二百石，自運，遼陽標兵千總蕭鉁。
輸粟穀二百石，海州營千總劉瑣。
輸銀二百兩，金州衛掌印指揮時可聘。輸銀二百兩，原任守備文濟武。
輸銀一百五十兩，備禦顧大訓。548
熊廷弼集
輸銀一百兩，金州營中軍張良輔。輸穀二百石，蓋州住民張大柄。
輸大車四輛、牛一十六隻，原任分巡道副使張鳳翼。輸俸銀一百兩、車三十輛，海防同知黄宗周。
輸糧一百石、馬十匹、牛八隻、小車四輛，正安堡游擊王牧民。輸大車一輛、中車一輛、牛八隻，標下中軍麻承宗。
輸牛八隻、小車四輛，原任錦州游擊祝世昌。二次輸馬五十匹，蓋州備禦王化溥。
輸馬十匹、牛二隻、小車一輛、糧一百石，鎮静堡守備劉世勛。輸糧一百石、牛二隻，原任游擊楊可大。
輸糧一百石、俸銀二十六兩二錢八分，義州衛指揮蔣耀武。輸糧一百石，廣寧中衛掌印指揮姚嗣舜。
輸糧一百石，原任游擊李繼武。輸糧一百石，廣寧衛指揮戴光祖。輸穀一百石，原任廣寧儒學訓道吴剛。輸糧一百石，廣寧生員盧崇德。
輸糧一百石，廣寧生員李文藻。輸穀一百石，蓋州生員王邦剛。輸馬二匹，蓋州千户劉士彦。
輸薥糧三百四十四石、豆三十二石、榖草四千六百七十束，蓋州官于進表、生員于鴻漸、住民戴五等。
輸銀一百兩，遼陽住民李蛟龍。輸銀一百兩，遼陽住民于文德。
輸銀三十兩、薥糧五十石、柴草二千束、生錶二十斤、牛一隻、小車一輛，遼陽生員曹得貴。
輸銀一百兩、薥糧四十石、粟米十石，遼陽官武以揚，弟兄武以備、武以文、武以威共輸。
輸薥糧三十石、粟米十石、馬一匹，遼陽官李漱燁、男生員李
卷十二 前經略會稿
549 耀朗。
輸戰馬一匹、黄豆三十石、榖草一千束，遼陽官石維岩。
輸銀三十兩、馬一匹、薥糧三十石、榖草五百束，遼陽官李應節。
輸薥糧五十石、豆十石、粟米十石、縠草一千束，遼陽監生王有卿、生員王有明、夥計田養功共輸。
輸薥糧五十石、穀草五百束、牛一隻、小車一輛，遼陽生員佟朝紳、弟佟惟清共輸。
輸薥糧四十石、黄豆四十石、粟米四十石、縠草三千束，遼陽商人孫印、鈕充樸、王國璧共輸。
輸薥糧三十石、黄豆十石、粟米十石、穀草一千束，遼陽商人楊必高。
輸薥糧三十石、黄豆十石、縠草一千束，遼陽商人毛養德。
輸薥糧三十石、豆十石、粟米十石、榖草一千束，遼陽商人徐可聘、男生員徐羨。
輸薥糧一百石、穀草一萬束，遼陽商人侯之翰、龐希纂、李科、靳永升、賀朝文、賈三思、魏登、龐科共輸。
輸薥糧三十石、粟米二十石、榖草一千束，遼陽商人劉舉龍、周夢鯉共輸。
輸薥糧十石、豆十、石穀草三千，遼陽商人趙衛國。
輸銀五十兩、薥糧一百石，遼陽住民張元善、張元吉共輸。輸薥糧十石、粟米二十石、穀草一千束，遼陽官劉芳聲。輸銀八兩六錢、薥糧三十二石，遼陽官于騰雲。
輸粟米二十石、穀草一千束，遼陽官高鳴鶴。
輸薥糧四十石、穀草一萬輸，遼陽生員陳自成、陳一元共輸。
輸薥糧五十石、豆十石、穀草一千束、青草一千束，遼陽生員陳浩基。
輸薥糧二十石、粟米二十石、豆十石、榖草一千束，遼陽生員石登科。
550 熊廷弼集
輸薥糧五十石，遼陽生員王應麟。
輸薥糧二十石、粟米二十石、豆十石、榖草一千束，遼陽商人徐治、沈理共輸。
輸薥糧十石、粟米十石、豆十石、榖草一千束，遼陽商人徐可伸。輸粟米三十石、穀草一千束，遼陽商人趙守義。
輸粟米三十石、榖草一千束，遼陽商人方雲龍。輸銀五十兩，遼陽住民楊希閔。
輸銀五十兩，遼陽住民陳繼先。
輸薥糧十石、粟米十石、豆十石、榖草一千束，遼陽住民李芳春。輸銀五十兩，遼陽官李得元、劉道興、吕陽、李時馨、李世科共輸。
輸薥糧十石、豆十石、粟米五石、穀草三百束，遼陽貢生王世静。輸粟米十石、豆十石、穀草五百束，遼陽貢生趙賢。
輸薥糧十石、豆十石、榖草一千束，遼陽生員張所養。輸銀三十兩，遼陽生員李胤熙、父李清共輸。
輸豆十石、粟米十石、穀草一千束，遼陽商人郭成勛。輸粟米十石、豆四石、榖草二百束，遼陽生員施王憲。輸薥榖六十石，寧遠參將倪永勛。
輸薥糧三十石、牛二隻、小車一輛，中後所游擊楊應乾。輸薥糧三十石，中右所游擊李應詔。
輸薥榖六百三十三石八斗，前屯衛鄉官生民楊暉等二百二十一員名。
輸俸銀四十兩六錢八分，義州衛指揮高如嵩。輸薥糧五十石，原任備禦芮勛。
輸薥米二十五石、薥糧三十石，右屯游擊何世延。輸薥糧二百一十七石，巡撫下吏書李九成等四十二名。輸薥糧二百石，分巡道下吏書顧都等五十二名。
輸船二隻、雇夫四名，廣寧左屯衛住民張雲鳳、唐士舉共輸。
卷十二 前經略會稿
551 輸薥糧一百五十五石，廣寧住民王仲仁等一十九名。
輸薥糧五十石，廣寧生員張登泰。
輸薥糧一百二十石，廣寧鄉宦舉人王東濟等七員名。輸薥糧一百石，標下千總張喬松等三員。
翰薥糧一百二十石，廣寧監生劉伯泗等六名。輸薥糧五十石，廣寧監生王楧等二名。
輸薥米三十石，自運，遼陽標下千總陳尚智。輸薥米四十石，錦州營中軍金應奇。
輸薥糧二十石，分巡道中軍安邦。
輸薥糧五十石，廣寧生員蕭景隆等二名。輸薥糧四十石，廣寧武舉白世德等二名。輸薥糧十萬石，原任義州學訓道王思恭。輸俸銀十兩三錢二分，原任備禦宋國賓。輸牛三隻，廣寧生員李希舜。
輸小車三兩，廣寧生員李文芳。輸牛五隻，廣寧中衛百户竇承功。輸大車一輛，監生竇承祚。
輸牛二隻、小車一輛，廣寧住民梁國忠。輸牛二隻，廣寧住民李載道。
輸穀草二百束，廣寧生員張進高。萬曆四十八年八月初七日
奉聖旨：“該部知道。”
易買馬匹疏 題為易買馬匹，以備征戰事。
准巡撫遼東地方贊理軍務兼管備倭督察院右僉都御史袁應泰會稿，
案照先該前撫臣周永春咨，准總督軍門咨前事，備咨前來，煩照咨備該552
熊廷弼集
部來文内事理，俟差官王主事領解前項銀兩至關之日，希將每次應發銀數咨示，以便給發，委官喬大鵬、馬商駢存信等領賫買馬施行等因。
前撫臣周永春先是已咨總督軍門先借動銀三千兩，給買馬名色，把總駢存信領去宣大等處易買馬匹，俟京運銀至關，照數扣還。頭運馬解到遼東，驗果勘用，給發各兵騎征，再行移咨，請發二運銀三千兩往來易買等因，已經具咨訖。
今准前因，俟頭運馬到過送經略衙門，堪用再具咨請等因。又准總督軍門咨，准經略咨為亟買戰馬，以備征剿事。内稱，遼東各營缺乏戰馬，已經差委原任參將萬化孚、見任游擊麻時前往大同，原任參將郭登選前往宣府各市口收買。若候部發馬價，則轉展後時，欲自帶銀往買，則遲滯不便，一面移咨宣大軍門，先借動大同庫銀八萬兩，分給二官收買，又咨宣府撫院亦借動宣府庫銀四萬兩，給郭登選收買。除大同銀咨發新餉抵補外，其宣府銀四萬兩，即將見存在關部發馬價六萬兩内，除給馬商駢存信一萬兩，其見存五萬兩内動支四萬兩，差官解赴宣府撫院查收，以抵原借之數等因。
准此，即行差官解發間，及見委官參將郭登選進關，且宣府市口例開于九月中旬，前銀令郭弁就便帶解，亦不為遲，且省一番借輔之繁。隨行管關通判萬有孚將收貯馬價面同郭登選兑發四萬兩交付本官收領，并給應付防獲家丁解往宣鎮收買外。案查先准兵部咨，發到馬價銀六萬兩，除先發馬商駢存信一萬兩，今又兑發委官參將郭登選四萬兩，止剩銀一萬兩，仍貯關庫，以備買馬之用，合咨前去，煩爲查照施行等因。
又該前撫臣據駢存信所禀，沿途置木槽、刀鍋等件，馬到便于喂
息等情，已咨總督軍門，煩請檄行昌平、順義、三河、薊鎮、玉田、豐
潤、沙河、永平、撫寧、山海，每處大糖鍋六口、切草大刀六口、木椿三十根、大鎤繩八十丈、木槽六十面，每面長一丈二寸等因，各在卷。
今臣接管，為照軍旅之事，衝突莫如馬，則需馬急矣。督臣、經臣并前，撫臣特請馬價銀十四萬兩，委官收買于宣大市口，業有成畫，臣何容喙。惟是市駿之役頭緒多端，弊寶不少，臣前在山海每驗各處市
卷十二 前經略會稿 553
馬，及所召買，頗得其概。第一吃緊在委托得人，然後價值無濫，而馬力惟良，堪備馳驅之用。儲臣既已選擇而使矣，其自市口以達遼陽，其弊亦略可舉。馬或押解未明，而責成不密，或中道交割，而彼此相推，錢糧無記則弊難清，程途不定則費難稽。又牽引乏人，及管攝無官，而飼養之不給也。抑安置無法，及遠近不一，而豆棧之不具也。
若招商一着，亦可以濟官買之不及也。為是條議五款，咨會總督、經略，轉咨宣大督撫舉行。彼中督撫固無不義激同仇，心專共濟，但此番市馬不啻萬匹，押解員役不下一二千人，而沿途草料與各員役盤費應照昨歲兵部買馬事例，俱于馬價支給，動衆役繁，亦自有難以善行者。倘一有差錯往返移會，非緩不及事，則憊不堪策，恐衹以有用之金錢贖無用之款段耳，軍旅何濟焉？計市口之開，今正其時；求馬甚急，而為期已迫。臣甫履任，不能頃刻待之矣等因，到臣。
該臣仍會同總督薊遼保定等處軍務兼理糧餉經略禦倭兵部右侍郎兼督察院右僉都御史文球、巡撫遼東地方贊理軍務兼管備倭督察院右僉都御史袁應泰列款上請。
伏乞敕下兵部覆議，如果臣等所言不謬，通行宣大督撫查照施行，庶十四萬金不以駑駘虚擲，而一萬餘騎皆堪衝突長驅，以備征剿，所禆軍國不小也。臣等無任激切待命之至。
緣係易買馬匹，以備征戰事理。未敢擅便，為此具本，專差承差馬志功親賫，謹題請旨。
計開：
一、議押解。往時宣大押解委官止于山海交割。逆知其不到遼陽，存一苟且之心，短少草料，晝則沿途收放，夜則露地群處，比至山海，皮骨僅存。一交付遼陽接解之官，又以爲起脚原不自我，肥瘦由人，可以推諉，亦復如是。故未到遼陽，而馬之死者十二三矣。督臣、經臣深知其弊，已委指揮孫光漢等三十六人徑赴宣大領解，有專責矣。第每運止宜委官一員解馬一百匹，少則五六十匹，每馬五匹責成一軍沿途喂養，其力易周。查照往例，即于宣大營伍差撥，仍每運于彼中添差千把
554
熊廷弼集
總，或指揮千百户一員同押。其原委領馬之官，該于前途預辦草料，而押解之官，以宣大之官約束宣大之軍可以隨馬照管，而勤爲督責也。沿途盤費照例于馬價銀内動給，俱直至遼陽當堂交割。如運解有法，馬無瘦損，分别薦獎。如有損傷，以軍法從事。
一、議草料。原委買馬將官萬化孚、麻時、郭登選等所領之銀，沿途草料一任支給，每運定撥委官孫光漢等一員，自起脚之處至遼陽計程若干，每馬每程應給草料銀若干，共約若干。當同宣大押解官交與領馬委官類收，隨給印刻長單一紙填明總數，沿途將每程喂馬軍丁草料銀數應該若干，眼同宣大委官支給使用，逐程登記，以便銷算。
一、議喂養。往例牽馬撥有軍丁，但責成不專，稽查無法，或彼此貼并，或委官買放，沿途不過數人趕馬一二百匹，誰爲芻牧之求耶？今每馬五匹既撥軍一名矣。即將五匹毛齒登記本軍名下，責令常川喂養草料于委官處支領，直至遼陽同委官交割，所喂五馬俱無瘦損給賞。不然，除委官重處外，本軍一并捆打。
一、議椿槽。昌平以東，每處設有木槽四十面、大糖鍋六口、鐁刀六口、木椿三十根、鎤繩八十丈，以備前買戰馬到彼應用；昌平以西，自起脚地方相應一體預備。
一、議召商。山西及永平一帶販賣商人，實繁有徒，若免其税銀，優其價值，未有不麇至而鱗集者，除召來方臣等徑行外，所有應納税銀，如有臣等免票，照數查免。
萬曆四十八年九月初六日奉聖旨
議添兵將疏 題爲議添兵將，以安危遼，以保封圉事。
准巡撫遼東地方贊理軍務兼管備倭督察院右僉都御史袁應泰會稿，據分巡遼海、東寧道兼理廣寧等處兵備右參議李乃蘭呈，蒙前巡撫周都
卷十二 前經略會稿
555 御史憲牌，案照先准兵部咨前事，已經案行該道查照施行去後。及查部
咨，内云：中前所、義州、大清堡、西平堡原設備禦今俱改設游擊，即以中前所原備禦官移駐鐵場堡，西平堡原設備禦官移駐西興堡，大康堡原設備禦官亦即移駐義州大清堡，原官居之。又以杏山爲堂奥，大興爲門户，議將杏山備禦改駐大興堡，仍添設杏山提調一員。高臺、興水縣二堡各改欽依備禦，椵木衝、西寧二堡各改設提調。通共增兵三千一百七十八名，增馬二千三百三十一匹，共增兵餉馬料銀五萬一千四百八十八兩四錢，并各官廪糧公費俱于各屬經制後逃故兵糧内，及税銀、新餉銀通融支給等因。雖已覆允，其增加軍馬、餉料未經分明，恐後不便支給，合先會議。為此牌仰本道，即便會同寧前道及新舊餉司，將共增兵
餉馬料銀五萬一千四百八十八兩四錢，并各官廪糧公費，查照該道原議增兵若干，增馬若干，共增兵餉、馬料共銀若干，應于各屬經制後逃故
兵糧内，及税銀通融若干，其不足，應于新餉内通融若干，務要會議明妥作速通詳，以憑施行。
蒙此，隨移會新舊餉司及寧前道查議去後，今准寧前道手本回稱，查得寧前原議增過兵馬，中前所原係備禦改設游擊，見在兵五百五十五名，今議增兵五百名共一千五十五名，内挑選鋒三百名，比十九年經制七百七十六名，實增兵二百九十名。鐵場堡原係守堡官，今移駐備禦，補足原額二百五十名外，加選鋒五十名，比十九年經制一百一十四名，實增兵一百八十六名。高臺堡原係名色備禦，今改欽依備禦，原額軍二百三十六名，後填實新兵二百三名，共計四百三十九名，今擬定四百名，内挑選鋒一百名，比十九年經制軍一百八十八名，實增兵二百一十二名。興水縣堡原係名色備禦，今改欽依備禦，原額軍二百七十三名，後填實新兵二百六名，共四百七十九名，今擬定四百名内挑選鋒一百名，比十九年經制一百五十五名，實增兵二百四十五名。椵木衝堡原係千總守堡，今改提調原額軍二百八名，今議添補足二百五十名内挑選鋒五十名，比十九年經制一百三十三名，實增兵一百一十七名。
以上五處共增兵一千五十五名，内挑選鋒六百名，每名月支糧銀八556
熊廷弼集
錢，防守軍四百五十名，每名月支糧銀六錢，共該糧銀七百五十兩，選鋒六百名，該馬六百匹，暫買三百匹，每匹月支料銀四錢五分，共料銀一百三十五兩。中前所改設游擊一員，每月支廪米銀二兩二錢五分。興水縣高臺堡備禦二員，每員月支廪米銀一兩五錢，共五兩二錢五分，一月通共該糧料廪給銀八百九十兩二錢五分，一歲共該銀一萬六百八十三兩，應于各屬經制後逃故銀内支領。
及查寧前六營，雖有未補逃故，一年約該銀五千四百餘雨，但係各營經制之數，所在空虚，見議募補難以顧此而遺彼。寧前地方商販罕至，零星税銀歲不滿百，節年不敷，無可措處。今秋防正殷，補伍爲亟，若俟議定有誤，招募合候詳允，移文舊餉司，將先募者暫行措給，可完一半，其一半必須题增正餉，方可長久。不然即倚辦于新餉，恐亦非經久之圖也。
又准户部齊郎中手本回稱，為照新議增添兵馬，歲計餉料銀數至五萬一千有奇，欲于新舊之餉通融支給。第查經制舊額，兵馬錢糧各有正項，繼後雖有逃倒者，雖經捉補，或有一時不能補者，其所遺錢糧又聽新增標兵等項。軍馬通融支食，尚且不敷焉。有如許餘銀堪議通融之理者，縱新請新餉十一萬，俱是舊伍兵馬照名加添，業有額算，原非爲新兵而設也。此餉豈那借兩處之用乎？
至于税銀有無盈餘，其新譯各官廪費等項應否准給，事在貴道酌議等因，各回復前來。該本道案查前道原議，所屬增過兵馬，大清堡原係備禦改設游擊，見在軍士四百六十九名，今議增兵五百三十一名，盡爲選鋒游擊，隨任家丁在内，每名月食糧銀一兩二錢，每年該銀七千六百四十六兩四錢，馬五百三十一匹，每馬月食乾銀四錢五分，每年除四五六七八等五個月每月减銀二錢外，實該料銀二千三百三十六兩四錢。
大康堡新添備禦，見在軍士一百七十三名，再補額軍二十七名，以足二百之数，應增兵四百名，盡為選鋒備禦。隨任家丁在内每名每月食糧銀一兩二錢，每年該銀五千七百六十兩，馬四百匹，每馬月食乾銀四錢五分，每年除四五六七八等五個月每月减銀二錢，實該料銀一千七百
卷十二 前經略會稿
557 六十兩。
西平堡原係備禦改設游擊，見在軍士六百四十三名内，挑出一百四十三名充為選鋒，仍增兵三百五十七名，共五百名，盡爲選鋒游擊。隨任家丁在内每名每月食糧銀一兩二錢，每年該銀七千二百兩，馬五百匹，月食乾銀四錢五分，每年除四五六七八等五個月每月减銀二錢外，實該料銀二千二百兩。
西興堡新添備禦，見在軍士二百九名，再補額軍九十一名，連前共三百名外，增兵三百名充為選鋒備禦。隨任家丁在内每名月食糧銀一兩二錢，每年該銀四千三百二十兩，馬三百匹，每馬月是乾銀四錢五分，每年除四五六七八等五個月每月减銀二錢外，實該料銀一千三百二十兩。
西興堡原係守堡，今改提調，見在軍士二百五十五名，增添選鋒二百名，每名月食糧銀一兩二錢，每年該銀二千八百八十兩，馬二百匹，每匹月食乾糧四錢五分，每年除四五六七八等五個月每月减銀二錢外，實該料銀八百八十兩。
杏山驛原係備禦，今改移大興堡，本驛改設提調見在軍士五百一十五名内，撥一百一十五名付大興堡存留，杏山驛軍士四百名，以二百名充為選鋒，每名月食糧銀一兩二錢，每年該銀二千八百八十兩，馬二百匹，每匹月食料銀四錢五分，每年除四五六七八等五個月每月减銀二錢外，實該料銀八百八十兩。
大興堡改移備禦，見在軍士二百七十二名，再添兵三百二十八名内，除杏山撥來軍一百一十五名，實添兵二百一十三名，以四百名充爲選鋒備禦。隨任家丁在内每名月食糧銀一兩二錢，每年該銀五千七百六十雨，馬四百匹，每月食料銀四錢五分，每年除四五六七八等五個月每月减銀二錢外，實該料銀一千七百六十兩。
及查大清、西平二堡新添游擊二員，每員月支廪米銀二兩二錢五分，應于左庫造支，無容别議。及查大清堡游擊李國梁公費小菜等銀，業蒙詳允，准于馬市税銀動給。至西平堡游擊黑際盛公費見今糧廳查

558
熊廷弼集
議。其大康堡備禦頂食大清堡，西興堡備禦頂食西平堡，各備禦官遺下公費廪米似爲妥便。再查以上各堡共增兵二千一名，共該糧銀三萬六千四百四十六兩四錢，馬二千五百三十一匹，共料銀一萬一千一百三十六兩四錢，一年共增糧料銀四萬七千五百八十二兩八錢。
原議于所屬經制逃故銀内，并新餉通融支給已經先蒙具題去後。今蒙前因，為照遼自東夷犯順，而西虜耽耽叵測。今日講加箭，明日講進馬，其輕河西一帶無兵馬可以戰守久矣。故萬不得已，而有添將增兵之請。今計廣寧道屬一年，共增糧料銀四萬七千五百八十二兩八錢，又寧前道屬一年，共該增銀一萬六百八十三兩。兩道共增銀五萬八千二百六十五兩八錢，前詳所稱經制後逃故之數目。
今地險時危，各營各堡皆如身在水火之中，公則有封疆之慮，私則有七尺之憂，逃者誰肯不拿？故者誰肯不補？即有些須還官截日錢糧，餉司又將為閏月支放之地，無怪乎其攢眉稱難，無處通融也。又查各市口税銀，節年舊例市虜隨到隨去，尚有食用未盡銀兩。今市口每來動以千計以萬計，牛酒糜費各市口皆告税銀不足支用，尚有動正項補給者，是今日又難取協于税銀也。現今大清堡新添游擊李國梁原議增兵數内，已經先招選鋒三百名，見在團練二月有餘，而餉司苦無銀支給各兵，勢將四散。添將無兵，彼將一人耳，安用添爲？必欲實求有濟于事，有益于邊，勢非具題增餉，恐終成畫餅充饑之局。今既經舊餉司與寧前道查議相同，同合無俯允具題。須求得部覆實數札付餉司按月支給，庶得實實招兵，危邊有賴矣等因，通詳到臣。
議照增兵必先足餉，餉不足，不惟召之不來，亦且來而復散。求厝餉于空虚危困之遼，是索西江之水于涸鮒之轍也。得乎？前撫臣議增兵馬三千有奇，其官廪兵糧馬料共約該銀五萬一千四百八十八兩四錢。准兵部咨文，俱于各屬經制後逃故兵糧内，及税銀新餉通融支給，仍知會户部，亦既見兵之當添，而餉之宜增，業奉明旨矣。今據兩道及餉司議覆逃故補矣，扣存幾何？貿遷寡矣，税銀幾何？新餉有正項矣，樽節幾何？是三者必不得之數也，畫餅不可充饑，無耳何能垂釣。已應募者既
卷十二 前經略會稿 559
已枵腹思歸，未應募者必且投戈絶望，將所稱增兵三千，徒以虚聲空喝也哉。臣入境，沿邊查閱，處處單弱，各將領及父老無不鼠思泣血，求發新增兵餉，募兵防守，臣無以應。臣抵廣寧，問之餉司，餉司極稱錢糧各有正項，正項猶苦不足，委難通融别支。况兩道細查新增兵餉，實共該五萬八千二百六十五兩八錢，欲悉索以從何自出乎？臣遂無如之何矣。必如兩道所議，于新餉司項下支給，然後懸購有資，而岩疆有賴耳等因，到臣。
該臣僅會同總督薊遼保定等處軍務兼理糧餉經略禦倭兵部右侍郎兼督察院右僉都御史文球、巡撫遼東地方贊理軍務兼管備倭督察院右僉都御史袁應泰、巡按山東兼監軍監察御史陳王庭具题。
伏乞我皇上敕下户、兵二部酌覆，如果臣等所言不謬，將已蒙题允議添兵將三千餘員名各廪糧馬，俱于新餉餉司支給，恭候命下，容臣等備行各道遵守施行。臣等無任激切待命之至。
緣係議添兵將，以安危遼，以保封圉事理。未敢擅便，為此具本，專差承差張應運親賫，謹題請旨。
萬曆四十八年九月十一日奉聖旨
熊廷弼集卷十三
後經略奏疏
三方布置疏1
恢復遼左，須三方布置，廣寧用騎步對壘於河上，以形勢格之，而綴其全力；海上督舟師，乘虚入南衛，以風聲下之，而動其人心，奴必反顧，而亟歸巢穴，則遼陽可復。於是議登、萊、天津并設撫鎮，山海適中之地特設經略，節制三方，以一事權。
【校記】
〔1〕本篇輯自《明熹宗實録》卷十一天啓元年六月辛未條，篇题代擬。
G_{}
不必另設經略疏
即如科臣言，撫臣王化貞業已見握住機括，為河西長城之倚，但一重其權，隆其體，假以便宜，自可行法立威，殄滅此而後朝食。臣今復議設經略，萬一撫臣為此不得遽奏膚功，人必曰“此以另設經略之故，而致其權輕體殺，不得便宜行事，以致於此”，而臣罪滋大矣。伏乞敕下部院，查照科臣前疏，不必另設經略，仍用巡撫兼之。其登萊撫臣應否增設，一并覆議，以求畫一之策。
得旨：“遼瀋陷没，朕方懲前毖後，委任能臣。山海設經略重臣，
卷十三 後經略奏疏
561 節制三路水陸官兵。會議奉旨，何乃復有异同？中外諸臣宜各捐成心，
共紓國難，不得紛紛滋議，致亂成謀，經略該部作速推用。”【校記】
〔1〕本篇輯自《明熹宗實録》卷十一天啓元年六月辛未條，篇题代擬。
請復用高出等臣疏
原任監軍道、今被逮高出，在遼三年，朝凶暮危，千勞萬苦。諸所爲修遼城，復瀋、奉，召寬、靉、鎮江地方，以至管理十餘萬軍馬，稽核數百萬糧草，打造數十萬甲刀、火器、戰車之數，始終拮据，獨出與邢慎言兩人，凡臣之勞，皆兩臣之勞也。而出又有奉集之功，今職已蒙聖慈體恤，而出獨罹幽縶，臣切痛之。望皇上赦此一臣，與臣作幫手殺賊，以終奉集前勞。海蓋道康應乾，以三年之副手，歲運海糧百數十萬石，與車牛同勞苦，職曾有疏憐之。當南衛兵馬盡數調援遼陽，海、復、金三城士民俱已逃空，將責應乾為誰死守？監軍道牛維曜，以腿病卧床，竟以扶掖冒圍，被創而出，奄奄關外，亦苦甚矣。此與康應乾俱當原情寬議者也。
新餉郎中傅國，出納極清，纖毫不染。本官無城守之責，無可死之義，仍應以原官駐廣寧，管新餉。寬奠在萬山中，監軍道胡嘉棟在彼屯守，僅存毛兵三千，急援遼陽，遼陽已陷；再返寬、鎮，寬、鎮已空；亟據四衛，四衛已降，勢自不得不航海以全師。而經過金州，一路擒賊搴旗，亦非苟然狼狽而奔者，所當仍照遼官監軍而用之天津者也。
竊謂今日遼官當分四等，曰死，曰歸，曰逃，曰降。降不足齒矣，太上死之，其次則束身赴朝，以聽司敗，是名曰歸。原與外避賊誅，内避國法，隱姓變服，終不報而逃者不同。似難厚誅歸者，以監逃與降之心。况武將皆逃免，而獨責文臣以死，將使武將愈畏賊如虎，而望風即奔；文臣愈畏遼如阱，而裹足不前，則訓勵之謂何？伏乞敕下部院參酌
562
熊廷弼集 議覆，殘疆幸甚。
部覆：“奉聖旨，高出降二級，胡家棟降俸二級，俱戴罪立功。”【校記】
〔1〕本篇輯自《三朝遼事實録》卷五，篇题代擬，《明熹宗實録》卷十天啓元年五月丙戌條爲節選。
事本難而視之愈易疏
題為事本難而視之愈易，勢已急而應之愈緩，著宜先而布之愈後，心當同而構之愈异，懇乞嚴敕中外臣工各换肺腸，真心實意憂國籌邊，亟計軍實，早圖恢復，以救危禍，以寬聖憂事。
何謂事本難而視之愈易？邊事甚迫，已有浪涌山壓之勢，根本動摇，極難抵擋。若仗國家全力，能以兵將聽其撥遣，糧餉聽其轉輸，馬匹、火藥、軍裝、器械等項聽其取携裕如，遼東一隅尚堪措置。今從新計算，極難置辦，而議者但曰：“守着三岔河，扼其險要，可以一夫當關；用着西北人，資其精壯，可以以一當百，河西可無事。兵馬調若干，募若干，鳞次雲集，可不患寡。有帑金，新舊餉可無虞匱竭。火器、車營興工製造，可戰有具，而獨患無一運籌帷幄之大將耳。”何言之易也？
何謂勢已急而應之愈緩？夫邊勢之急，固也。即在事諸臣一聞警報，紛紛守城門，送家眷，請召募，移督撫，豈不皇皇着急之甚，而今忘之矣？調兵，則邊鎮遷延，發遣無時；募兵則科道畏縮，起程何日；土兵則路途遥遠，一時難到；錢糧則户、兵二部交相争執不休；器械則工部推諉，緩持不管。即臣到部將一月，而終日與本堂商議：某處該遣官、某銀該解發、某事該催趲、某件該料理勒限。新司起草尚多沉擱，而他衙門之緩又無論也。
何爲著宜先而布之愈後？以遼論，則三岔、廣寧爲先著；以京師
卷十三 後經略奏疏 563
論，則山海關為先著；以恢復論，則廣寧、登萊、天津三路皆先著。醫家急則治標，一應兵餉、戰具，宜盡一時財力，合諸臣精神，全用於此，當先緊要之著。此著一定，一騎不能飛越，京師自可安枕，而紛紛留兵、募兵、築臺、浚池皆以護京師為名，争此帑金四分五裂。及其要做先著，則金已早盡，而莫可措手，又何舛也？
何謂心當同而構之愈异？秦越同舟，遇風而其心必一者，自救也。今中外臣工如此，不但為君父計，即自爲身家性命計，亦可以同矣。而部臣興部堂异，有司與有司异，屬官與堂官异，小臣與大臣异，議臣興任臣异，省鎮與廟堂异，文官與武將异，以致請討本急，而阻之以爲异，勞績本就，而壞之以為异，事體本定，而變之以爲异，情分本諧，而挑之以爲异。更有難於枚舉者，然而諸臣又非不知。
夫事之難、勢之急，著之宜先而心之當同也。衹緣一團自顧之私意錮結於胸中，而不能割。各部曰“且顧我衙門”，省鎮曰“且顧我地方”，京師曰“且顧我輦轂”，門户曰“且顧我局勢”，鄉曲曰“且顧我香火”。甚至顧體面，顧套數，顧禄位，顧譏彈，而誰復有一副心腸為皇上顧封疆、顧宗社？明其難，務其急，且先以破异同之見者，此臣願皇上嚴敕下中外諸臣各换肺腸，真心實意憂國籌邊者，此也。
然則今日極難、極急而所當同心先圖者，孰有逾於兵馬、糧餉、器械諸事者哉？昨向職方司取募兵數册子，内調兵共有十一萬三千有奇，除到遼外，尚餘十萬了無著落；募兵十一萬二千，而差官或起程，或未差官，亦了無著落，真所謂紙上兵耳。邊兵餉調屢空，無銀解補，邊臣苦之。今宜如某鎮調兵若干，通算安家、甲馬、器械等銀若干萬兩，先解該銀，一面委該道同見任能將抽選精壯，押送到關，聽臣驗發，不堪者劾；一面將銀補伍，庶我得應急，彼不落空。前途遇四川調兵，科道專望部發銀兩，今尚未解水。西安民兵應付前科道一人往調，而湖廣土兵恐非空檄所能制也。若募兵於河南、山、陕各處，延山挨派，有何中用？應將各巡撫標下精壯，及各道練就見兵如數揀發，即將所募錢糧聽自募補，庶彼此俱得實用，而南浙抽調之法似亦宜然。
564 熊廷弼集
凡此皆兵部事也，乞敕兵部上緊設法催趲，與臣應急。如有失誤，臣不代咎。兵部職兵馬，户部職錢糧，往時小小軍費、安家等銀，兵部權宜協濟，豈可據為成例？借口今日二十餘萬、兵之安家甲馬等銀，數百萬兩都要户部處辦，户都無計，衹得空文調募，各省鎮衹得空文搪塞，此户部銷兵法也。遼東額餉歲計八十萬，今地方亡其大半，而十四萬援兵尚存殘兵數萬，所餘餉銀何在？又半分其帑金何爲者？今日之事，不但兵馬在途缺乏行糧，在遼缺乏本折，户部應任其責。即調募夫銀至誤發遣，亦户部之責也。乞敕户部上緊與兵部通融措處，以便調遣，與臣應急。如有失誤，臣不代任咎。至於大將及偏裨之謀勇敢戰者委難其人，今臺省皆以登壇為言，若謂行伍草澤中見有英雄豪杰足當韓、范之任，而臣不肯用者，臣胸中實無有也。
臣入臺僅一月，往按遼四年，南中一年，聽勘里居七年，有何見聞。前次經略，平日所識拔皆已舉用，皆已零落，今亦逢人訪問，而無所得，而臣又不敢輕舉白丁如許定國、越效忠等驟得游擊，而托故推病，以甚保舉之咎。臣想臺省諸臣生長兩直、十三道，或邊或腹，凡所謂行伍草澤中英雄豪杰，必胸中皆已有其人，而非漫然空言責成臣部者。乞敕兵部發單，分送六科、十三道及大小九卿各衙門各舉所知，或堪大將，或堪偏裨，一一疏名付臣随材使用，而有如不肯用、不能用者，則臺省執筆議其後。方屬草未畢，忽接撫臣王化貞《邊謀愈急我備全疏》一揭，不覺感嘆唏嘘。
回想去年在遼情景正是如此，而無奈各部之不肯照管何也。内言援兵出關者纔一萬七千，内惟一千三百勘用，餘皆象人塗馬，徒滋遼累。京運盔甲不堪，盡置高閣，又僅一道一廳，無人供事，其所呼籲何如其亟亟者。二部見在梅花甲、京營長柄斧、南京斬馬刀、真定新造與薊、昌堪用車輛，以及《督撫回鎮即發新帶精壯兵馬出關以當應用》之疏，正與臣前調標下見兵聽自募補之說甚合，兵部俱當如議速覆，如數給發。仍請天語叮嚀工部、京營、各省鎮道通融濟急，不得執留，以致失誤河西，再速剥膚之禍。
卷十三 後經略奏硫
565 其該道補張應征、高邦佐二員，已經命下數日，皆避難不往。假
使人人如此，皇上孤立於上，實可寒心。吏科當一面查參責取，不敢失誤，供狀立案；一面馬上札催，勒限到任，違即逮處者也。臣嘗嘆河東之事會由，人情以難爲易，以急爲缓，以後誤先，以同伐异，臣略舉四端為諸臣提心開眼，然亦晚矣。清、撫之後因仍而有三路，三路之後因仍而有開、鐵、北關，開、鐵、北關之後因仍而有遼瀋之事，及今立從難處、急處、先處、同處下手做去，而勢已過重，時已難逭，若再因循不改舊套，臣有不忍逆睹者。臣言戆直，雖冒一時不敢犯之諱，實中數年不可破之病，尤願諸臣恕之也。
天啓元年六月
得旨：“奏内諸款灼見事情調□，悉中機宜。該部即與議行。仍申飭内外各官同心急公，毋致稽誤，責有所歸1。”
【校記】
〔1〕本段據《明熹宗實録》補。
薦舉遼官用遼望以收遼心疏
[1]
臣嘗想，欲為遼東恢復計，必先收拾遼東之人心，而欲為人心收拾計，必從其心之所係望而傷情者，有以誘勸感發之。原任兵部主事劉國縉者，南衛之望；河間知縣、今陞夔州府同知佟卜年，臨洮府推官洪敷教，遼陽之望，而遼中官民渡海逃難，散處登萊各郡四萬餘衆，及竄伏各島者，離亂逃亡，舉目無依，則遼人之最可傷也。劉國縉官資深久，當陞副使職銜；佟卜年既陞郡丞，當加僉事職銜，同至登萊，拊循見在遼人四萬餘衆，及招徠在島之未登岸者，以感發其墳墓廬舍之心，俾與此賊勢不并立，而揀其精壯者為復仇之義兵，自相團練，以俟進取。其洪敷教不待行取，直授一御史銜，往廣寧一路，如前號召。至於遼人之逃散山東者，初出家門，雖帶貲費，即遭戮劫，及到海登岸，又為地方
566
熊廷弼集
掯勒驅逐。聞今東方米價涌貴，糴買艱難，計遼人輾轉於溝壑者，不知其幾矣。伏乞皇上哀此亂離，立發賑銀十萬兩，敕下山東撫按，不論官民士商、男女老幼，一體賑救。其潜伏各島、聞風引領者，多撥船隻，接求安插，一并賞恤，以示皇上痛遼、念遼、不忍忘遼之德意。
得旨：“遼人逃匿拒賊，不背朝廷，深軫朕心。這用人及發賑，該部作速議處。”
【校記】
〔1〕本篇輯自《明熹宗實録》卷之十一天啓元年六月庚寅條，篇題代擬。
撫臣言援遼軍兵不堪疏
(1)
近接撫臣王化貞手書，言援兵除宣府外，餘皆象人塗馬，無可用者。及查督撫所報過關揭帖，所謂象人塗馬，大抵皆薊、密、昌、保、真定之兵。夫此方督撫諸臣，與遼同功罪，同安危，而反以最下者援遼，爲宣大諸鎮倡，臣之所未解也。
至於西邊各鎮調發情弊，皆是如此，悠悠路人，全無痛癢。今臣與諸臣約，以後援兵到關者，不論調遣、召募，——過堂，親自點驗，如果人物精壯，盔甲鲜明，器械犀利，馬匹膘壯者，方許出關，立將領兵道將舉薦陞擢；如有老弱敝朽不堪用者，除發回另换外，領兵道將輕則參處，重則拿問，以為因而失誤軍機者之戒。其已經出關收伍者，容臣會同撫按逐一汰揀，精壯者留用，老弱者退换，無徒縻費糧餉，而且受其累。尤乞皇上為封疆宗社計，於主調主募者，感之以至情，責之以大義，治之以大法，以信抗違逮治之旨，於天下若如從前嚴旨申飭，則四年以來，邊臣之耳所熟聽狎聞而視為故紙者也。
得旨：“援遼兵馬、甲仗，督臣各官一體急公，何得漫不關切。這所奏稽查薦劾等事，聽到彼嚴行，仍預為申飭各鎮，毋蹈前轍。”
卷十三 後經略奏流 567【校記】
〔1〕本篇輯自《明熹宗實録》卷十一天啓元年六月壬辰條，篇題代擬。
(1)
臨行催請兵馬錢糧器械疏
臣到任十有二日矣，所不朝承命而夕戒途者，欲趁此身在内，與三部將兵馬、糧餉、器械事情，求一實落，何意終日講，而竟無一着落也。今臣行矣，持空拳而與賊搏，微獨臣自信無此伎倆，即諸臣亦信臣無此伎倆也。願兵部速解銀兩往各處調募，户部與兵部通融計處，工部勉為皇上打造供應，此又臣行後無已之望也。
至於尚方之劍，臣曾以專殺被誣，何敢復有希覬？但臣以侍郎經略時，業蒙神祖特賜，今賊勢較前何如？十數萬官軍望風逃奔，而臣又當勘逐詬侮之餘，其所宜徼惠於皇上之寵靈更當何如者？應否給賜，在皇上裁奪。
得旨：“東事倚重經略，啓行在即，所需兵餉器械，尚爾推延未定，豈同仇急公之誼？這所奏，除候旨領給外，該部查照事款，刻期督催，務求濟事，毋但以空文具覆。”
【校記】
〔1〕本篇輯自《明熹宗實録》卷十一天啓元年六月丙申條，篇题代擬。
三岔河不可駐兵疏［1
臣入國門，即逢人言三岔河不可駐。先是，遼瀋破，建言者力主駐兵河上，拒而不知河窄難恃，堡小難容，縱使河上滿兵三萬，不能當賊三千之渡；縱使西平、盤山各道有兵一二萬，不能當河兵一刻之潰也。臣嘗語人：“今日但能固住廣寧，便是固住山海。然固守廣寧，定用犄角札營之法，方可無患。駐大兵於河上、西平、盤山等處，直直一條如
568
熊廷弼集
竹節之形，河上一動，便成破節，此前日開原、遼、瀋之已事也。今計河上衹宜置游徼兵，更番迭出入，以示不测，不宜刻駐一塊，為賊所乘；其自河至廣寧止宜多建烽火，西平、高平、盤山一帶止宜額兵稍加增益，爲傳烽哨探之用，而大兵悉於廣寧城三五里内外，相度形勝，犄角札營，深壘高栅，以俟其來。蓋遼陽去廣寧三百六十里，非虜騎一日可到，倘有西犯消息，我必須知於數日前，而故設一虚境以疑，賊必不敢逾數百里來攻也。臣到任後，即馳廣寧，果得西虜號召部落、約期東向，便當獎率見軍擐甲渡河，若西虜師期尚緩，而朝鮮、登、萊尚未有備，一面固守廣寧，一面請金啖虜，臣當與撫臣、臺臣細商而急行之。
有旨：“這所奏控馭機宜，見其老成石畫。軍國事重，仍俟到彼面訂，相機從事，務收萬全。”
【校記】
〔1〕本篇輯自《明熹宗實録》卷之十二天啓元年七月庚申條，篇題代擬。
申明撫臣職掌以重責成疏（1
臣接遼撫王化貞揭，欲將防禦事宜交還經略，其意原不欲諉卸，時以受臣節制，不可無此一疏，而更借重明旨便宜行事，免侵越之嫌也。巡撫受特簡，秉鉞一方，凡一方軍馬、錢糧、虜情、軍機，皆得專主，非假非借，不得交還也。况軍中呼吸變化，豈能一一咨會後行？惟於大關窾處預一商量，共求妥濟耳。乞申諭三撫臣，各照本方軍馬、錢糧、舟車、夷虜，一應行間所當為者，隨事專主，相機進止，不得藉口坐失事機，其文武吏士，有抗違、玩誤、逗遛、退縮者，俱聽軍法從事。
又今日征討，非止援遼之役，實為勤王之師，撫臣更其名為“平遼”，甚為有見。但遼人未叛，思漢方殷，有不安於“平遼”名色者，今當改為“征東”或“平東”字樣，乞欽定遵行。
又撫臣書謂，已職專撫綏，今遼地已去其二，何巡何撫？况在登、
卷十三 後經略奏疏569
津更屬無謂，宜照征倭事例，改登、津巡撫為經理，廣寧巡撫兼經理職銜，使顧名思義，專以軍士為重，亦明職掌、重責成一端也。
得旨：“經、撫職掌雖分，各兼軍務，三鎮撫臣，除大關窾與經略商求妥濟，其本鎮應行事務，随宜專制，不得諉卸，以重責成。”
【校記】
〔1〕本篇輯自《明熹宗實録》卷十二天啓元年七月壬戌條，篇題代擬。
三方布置須聯合朝鮮疏1
三方建置，須聯合朝鮮，宜得一智略臣前往該國，督發江上之師，就令權駐義州，招募逃附，則我兵與麗兵聲勢相倚，與登萊音息時通，斯於援助有濟。遼陽東四百里為鎮江，與朝鮮義州夾鴨緑而居，相去僅數里，與遼陽為臂，於南衛為尾，於賊巢為腋，凡朝鮮治兵防奴，遼人逃難避賊，遼將招兵集義，東山礦徒拒賊上下，皆聚於此，斯東南大扼要處。宜亟發敕諭，慰勞該國君臣，使盡發八道之兵，連營江上，以張其勢。又亟發詔書，憫恤遼東官軍士民之逃鮮者，招集團練，以成一旅，與麗兵合势。
又亟發銀六萬兩，半犒朝鮮之師，半恤我逃難之衆。而臣又給與空頭札，付百餘道，使之承制，并除其山東一帶參礦頭目，有能結聚千人者，即署都司；五百人上下，即署備守，有差將一呼而應，而一二萬兵可立致也。其糧餉，則發銀平買於朝鮮、東山一帶，諒該國懼賊并吞之禍，感我拒倭之恩，必不忍推托。向獨苦無官可遣，昨與南路監軍梁之垣語，忻然請往之。垣才略膽氣本足衝長風，破萬里浪，又生長海濱，習知鮮、遼形勝要害與民情土俗，可使也。
【校記】
〔1〕本篇輯自《明熹宗實録》卷之十三天啓元年八月庚午條，篇題代擬。570
熊廷弼集
汰退不堪援軍疏
題為汰退不堪援軍，發回另補，并從實參處，以警欺玩，以救危亡事。
蓋向來援遼兵馬，各地方留精壯自為，乃專送一種殘弱老瘦之物搪塞無數。臣前次經略時，無疏不哀求；科道之條陳、明旨之督責，無時不申飭，而督撫、鎮道等官置君父於度外，視明旨如弁髦，安忍坐視，不肯照顧？當是時，猶有遼、瀋、奉集支撑，可援陵京旦夕之危；今河東既陷，河西又危，陵京岌岌乎殆矣。各省鎮獨不聞遼報一至，而冲聖震驚於上，都人撓亂於下，家眷擠城而争出，九卿畫地而守門，侍郎巡邊而東奔，本兵倉皇而請死，在京各衙門競借差以抽身，近京士大夫圖終養而南竄之光景乎？
為人臣者，言念及此，并可以感動其良心，而勃發其忠義矣。滿擬原調十五萬兵馬，七八月間可以齊到。乃僅僅有四萬出關，仍是殘弱老瘦搪塞之物，而延綏人馬則不幸而值臣初到親自點驗，無所容其回獲者，每唱一名，嘆一氣，驗一馬，墜一泪，不覺撫膺而嘆，君臣大義至今日而遂有所逃於天地之間也。
本月初四日，臣下教場，同山右道副使陶珽、總兵官孫顯祖逐一點驗，除延綏領兵守備何達領定邊營家丁一百九十餘名，王永祚領安邊、鎮静路家丁一百九十餘員名，賈登科領鎮城、正右、清平三營健丁一百九十餘員名，千總馬登科領塞營内丁六十名，傅良臣領原任總兵尤秉忠内丁七十餘名，寧夏守備周宗克領兩河家丁六百餘名，身材神氣，頗覺精采，拔十尚可得八，而延綏馬匹小瘦，寧夏馬多高大，亦不甚瘦。但使軍馬如此，即稍夾以一二老弱，臣亦包留带用，何敢苛求。後點薊守備王延祚下官兵一千一十四員名，别是一樣人物。臣與鎮道皆蹙眉合眼，不欲觀。若要盡情汰揀，十不得三。又恐退回太多，往返費累。不得已，量退三百九十七名千總項守程下所領，總兵杜文焕家丁一百名，内量退三十九名。
卷十三 後經略奏琉 571初七日，前屯教場點游擊高從龍下官兵九百五員名，比王延祚所領
又弱，量退四百二十五名。本總李登下官兵六百九十五員名，比高從龍
所領更弱，量退四百六十名。詢其故，則王延祚人馬猶經巡撫過堂，而高從龍、李登人馬則巡撫委中軍哈元勛總領，委坐營高麟朦朧驗發者，以此一起不如一起，而至於馬匹毛骨脱露，血肉淋漓。即本日扶至點所，一面點而一面倒者種種也。退軍遺下馬匹儘稍壯者，聽與留軍馬瘦者兑换，餘皆恐死道路，不敢領回。本部催兵部侍郎張議，馬本旦暮待斃，回又無料，行不兩三日餓死立盡，不如變價作速處置。路費除行道鎮估值，留喂資軍回還外，通計四項原發官兵二千九百五十三員名，除逃故外，實在到關二千七百六十員名，今止存留一千四百三十七員名，雖曰留之，亦聊以備看營守家、搬器運糧之需，而非衝鋒對壘之用也。
據王延祚等揭禀，鎮將等賣强派弱，推送押領，一一情節不欲瑣述入疏，衹如高從龍哭稱，“身本久廢，被原領參將吴世爵以賄脱，而砌已代替”，李登哭稱，“身本空閑，被原營千總李春華以賣脱，而銜屈無伸”，甚至千總王四哭稱，“己本花兒，詎思被加以千總名色，使領兵來”，而地方官苟且塞責之狀亦可知矣。
頃，該兵部覆臣前疏一款内稱，各鎮既已發兵，專委該道臣督見任能將統領，其沿途逃竄生事擾民者，道將一體議罪。如發兵之日抽簡未精，及逗遛愆期者，督撫降斥，該鎮臣仍申逮繫之請，奉聖旨依議行。今延綏軍馬二千七百有奇，而汰退至一千三百有奇之多，抽簡之不精，孰有過於此者。律以新奉之旨，巡撫應降斥，總兵便應逮繫。但撫臣張之厚素有才望，履任方新，且所調發俱在未奉旨之前，應重加罰治，以警其後。至於總兵杜文焕，父子叔侄世受國恩，而頃以廟祀恤癃加於違制僨師遺禍到今之悍帥，家門榮幸，尤古所未有者，文焕亦可知感知格矣。畏懼援遼，動輒稱病，伊子杜宏域原調東援，百計規避，今又謀在巡鎮募兵、通州駐扎。
據高從龍揭禀，每兵馬駐銀三十兩，原募許招餘丁鄉民。文焕派各營路爲子代募，各官遂將部下精丁盡數抽選，以致正調之兵多是瘦弱，
572
熊廷弼集
其言固難盡信。即以項守程所領文焕之内丁，聞亦抽自邊塞者，而殘弱乃如此，則何不以為子精選者為出關一精選也。似此欺玩，即加以逮繫，亦不爲過。但事係旨前，法無二論，欲要調出遼東戴罪以立功，但二堅屢見推托，臨期僵卧，終誤事機，不如革去職任，永不叙用，其應换兵馬、原調家丁總付杜宏域。年少未任衝擊，而文焕愛子之情重於愛國。宏域一來，凡標下精壯、各路殺手及門下慣戰之勇將孫雄、尤秉忠等一齊俱來，此亦調兵之一法也。伏乞皇上敕下兵部即為議覆，將撫臣張之厚從重罰治，總兵杜文焕革去見任，永不叙用。其原調家丁及此番退换軍士務選精兵，責令杜宏域親領來遼，代父立功贖罪。俟有戰功，免其前罪，仍照功陞賞。
又據關上諸臣謂：“向日出關兵馬不堪，更有甚於此者。”定擬親至廣寧嚴加退汰，但恐先發回去，然後换來，營伍空虚，防守不足。更祈覆旨申飭該部，轉行各督撫、鎮道，凡已發過兵馬難保無退回，即挑選强兵壯馬預備，待臣疏覆之日，即著該道及見任能將統領來遼，聽臣過驗，果係堪戰，照數兑補，此皆在未奉旨之前。既已挑選來换，俱俟閱議。若來换兵馬仍復不堪，及在奉旨之後調發，猶以殘弱老瘦充數者，督撫定議降斥，總兵定行逮繫，臣必不敢自食前疏之言，使朝廷有不信之旨，而且以祖宗之疆土、自家之身命為人作情面也。統祈聖明裁断施行。
天啓元年八月
得旨：“撫鎮等官，着分别議處，其補换領解事宜行各鎮一體申飭（1）。”
【校記】
〔1〕本段據《明熹宗實録》補。
卷十三 後經略奏疏
573 三方布置有名無實疏
題為三方布置名實互异，縷陳進守機款，統乞聖鑒事。
自河東陷亡，策遼者專屬取進於河西一路，有巡撫兼經略之意，而臣方倉皇從山中來，不知也。更端而議三方控制，不虞僉議爲是，仍即用臣及經略、巡撫。
臣先曾言山東緩地不宜增兵，而始悟登萊建議之非。又見《催本兵催監軍出關疏》，若皆以津門爲緩，而始悟天津建設之非。臺省言山海不能遥制廣寧，又言經略仍宜屬巡撫，臣宜留本兵，而始悟山海駐扎之非。有是夫三方雖設，而於遼無益也。
部議登萊用兵外，該兵八萬，山海關六萬，半住寧前，半住關上，有事則盡并入廣寧一路。然登、津撫臣屢呼兵餉，該部權其緩急輕重，率置之高閣。有是夫三方雖為遼設，而兵馬、錢糧不與，無益也。
又不徒無益而已，且又危之。昨見撫臣《遼局愈變愈危》一疏，言兵日援遼，原為遼用，今留於登、萊、天津，雖爲遼，而與遼遠，是登、津不必留援兵也。又言關上駐兵未見别議，若以援兵充之，恐自此後出關之兵益寡，是臣兵當别議，而不宜留原調援兵也。其歸重則在向者人分而我專，故用奇可以制勝；從此人專而我分，非全力難以圖存。是兵留則我分，分則遼危，而撫臣遂憂不知所出也。然孰為分我之勢者？而三方者是。即他日廣寧有不可知之事，而議三方，亦於是乎危而憂不知所出矣。
顧由此登、津兵尚無留，關上僅留二千，而廣寧之全力固在，猶可用奇以制勝也。臣於此際極費躊躇，欲徑請撤登、津兩路仍還廣寧，以還向者之專。但眼見鐵山、鎮江、長山島諸事，而謂於遼遠者皆能發兵策應，而廣寧反覺照管不前，似乎三方之設非真於遼無益者。欲仍舊
貫，而前項内外之議論意見又種種如彼，臣實不敢任此變局重擔。
伏乞敕下兵部，會同户部、總督、三部及督、撫、兵科，共策應鐵山之役。謀同撫臣，欲截東之歸路，未嘗不亟為救援，而卒不能以救援
574
熊廷弼集
者，非臣爲异也。鎮江、鐵山之救，前旨所爲牽制之師，非進征之師也。牽制且未能，進征（2）何容易。臣於廣寧恢復根本，而不敢輕有舉動以求萬全者，或於就裹窥見一二，而非爲异也。
此等情形，臣所以書言之，而又以疏言之，可以告諸臣，可以告君父。書略詳，臣疏與公書無异也。臣意在慎重，而謀襲蓋州，斷其還路，以解鐵山之圍。亟調近鎮標兵，議留京兵甲馬，督責鎮道厲兵秣馬，以待西人之至，安見出奇制勝之不同於撫臣也者，而决主守；撫臣雖意在乘機，而襲蓋州之謀且欲之，而以策非萬全，不敢動過河之舉，孰能禁之，而自謂無如不能何，又安見老成長慮之不同於臣也，而决主進。
臣書與撫臣無异也。臣自廣寧行時，與撫臣約曰，“虎憨大兵果至，我自不得不應。當遣人往監其師。道長安堡，攻其北，而我渡三岔河，以攻其南”，此進之説也；“如虎憨事尚未諧，且自據堅守，以待明年春夏之交，炮車甲仗造完，各鎮兵馬來完，津、萊策應備完，三方并進，一鼓直前。西之助與不助，皆不可必”，此守之説也。
如眼前决主進，而車馬、甲仗屢催未至，何所恃以為進戰之具？撫臣已明明有揭矣。如决主守，而西人（3）果來，我安得不應乎？况以西人之來而不得不進，進非决主於我；又以西人之不來而不得不守，守非决主於我，亦何難於上聞者。臣思兵機之變，頃刻呼吸，間不容髮，臣如决主於下，而密奏時之機或非會議時之機，皇上裁决於上，而奉行時之機倘非發下時之機，皆於因形制變之妙不能無滞礙，法無中制，是或一道也。
今樞臣曰：“撚指秋盡，東兵（4）精汰簡練，從容整備。我待其來，必無幸矣。懇惟皇上斷乃成。”此决主進者也。撫臣曰：“廣寧城池、士馬，一切防禦之具，不及曩時之一，而我欲制之（5），使其不來，恐豪杰不足以馳。”又曰：“此時過河，我氣自倍，雖少，可以成功；若待其來，人心慌懼，雖多，亦不能守。”此又决主進者也。
夫東兵（6）從容整備，已數十年於此。坐待其（7）來，固無幸，而待
卷十三 後經略奏流575
賊（8）以毫無從容整備之我以往，獨有幸乎？兵法議進難守易，不能制之（9），使其不來，且不能守也，能往攻而效其［10）死命乎？少既可以成功，而見兵堪戰者度可三萬，亦不少矣，是未可以過河乎？凡此皆愚昧所難决。
臣聞，兵者，機也。矢脱於機，機脱於手，親手握機者，而後可似審機，惟親眼見機者，而後可以應手。以臣與撫臣且隔一手，且差一眼，而况於樞臣。臣願樞臣虚心以待撫臣之自决耳。若夫兵之多寡强弱何如，馬之肥瘦、多少何如，器甲不可不堅利何如，人心憤怯何如，西人可倚何如，臣前疏一一明白。撫臣屢疏催兵馬、甲仗，且言粆酋中奴餌，面遁也［11）。除已彼此情形進守機款仍准撫臣會奏，謹先明互异之故。統惟鑒察。
天啓元年九月 【校記】
〔1〕〔2〕征，《兩朝從信録》作“剿”。〔3〕西人，《兩朝從信録》作“虜”，下同。〔4〕東兵，《兩朝從信録》作“奴賊”。〔5〕之，《兩朝從信録》作“賊死命”。〔6〕東兵，《兩朝從信録》作“奴”。〔7〕其，《兩朝從信録》作“賊”。〔8〕待賊，據《兩朝從信録》補。〔9〕之，《兩朝從信録》作“賊死命”。〔10〕效其，《兩朝從信録》作“制賊”。〔11〕此句據《兩朝從信録》補。
576 熊廷弼集
仁及殘軍疏 題為仁及殘軍，以保社稷事。
日者，臣以遼陽事情連上五十二本，未蒙旨示，得無以遼陽無此重情，而疑臣為誑誕與？抑以軍强馬壯、餉料充饒，而誑發内帑以自肥與？果爾，當碎尸萬段，以示誤國誤民之罪，死有餘辜矣。
臣習《詩》《書》，頗知大義，豈敢欺一時之君父，受千載之筆誅乎？臣自童生而入學，舉人而進士，官居憲位，受恩深重。即犬馬效勞，俱難以報朝廷，敢云有身而不致乎？前者遼陽進兵，一敗而喪兵一萬五千，再敗而喪兵五萬，三敗喪兵八萬，四敗喪兵三萬六百，五敗喪兵三千六百，六敗七敗於營中失守，喪軍九萬，果天乎？人乎？抑皇
上自誤之乎？抑該部職掌誤之乎？吝惜錙銖，致令軍卒枵腹，送首疆場，此皇上也，非天也，非臣也。臣能令其戰，不能令其飽也。斧不能斷筋，甲不能禦矢，致令勇敢盡忠者陷首於疆場，此該部職掌也，非天也，非臣也。臣能令其戰，不能令兵甲之堅利也。劉綎戰死於撫順，流血成川；杜松戰死於渾河，積尸如山，臣尚且信且疑，今得目撃對陣，視百萬將卒斷首，不覺泪濕戰袍。念我太祖之得天下，難矣，不意陛下視之太易，日游晏於深宫内院，盤桓於紅樓翠閣，寧知塞外風霜將卒之苦乎？
去年楊鶴諸臣并臣數奏，以用人、充餉、簡器械、揀兵馬，望皇上發内帑，以濟然眉之急，迄今問人才，并無堪用之將；問糧餉，并無斗粟之儲；問器械，全無堅利之具；問兵卒，不過疲癃殘疾之人；問馬匹，不過毛長骨瘦之物。今僅存三萬五千馬步兵鎮守遼陽，欲用戰則無守兵，欲用守則無戰兵，舉手無措，臣實無可奈何。
皇上所諭，車糧無少缺以應付臣用，不許部臣以掣肘，皇上之言果信然乎？臣每請發内帑，乃信一班讒言，議加派之法，以術籠皇上，而暴臣污吏逞其私欲，急其催科，漁獵小民，致老稚轉於溝壑，壯者酷於笞械。即如扣天下大小臣工之俸，扣官實扣民也。捐身家以報君國，在
卷十三 後經略奏疏
577 位者有幾臣乎？至扣各役工食，以廢先王代耕之法，此斷不可爲者也。
臣家湖廣，三年雨水，民不堪命，乃耳聞目擊者也。諺云：“湖廣熱，天下足。”今湖廣且不能自足，則普天下之憔悴情狀可知矣。臣聞不發内帑，而加派於小民，扣工食於各役，全無一人存無欺之心，進片言隻字，以啟聖衷，何者爲當行，何者為不當行，皆默然無語，以蔽誤皇上。臣恨不能痛哭泣血於皇上之前也。
今東地新出异將，頭圓三尺，腰圍八尺，身長丈餘，黄眉、紫眼、藍面、黑齒、紅鬚、白髮，肉不入刀矢者數十人，至於力舉千鈞者不可數。計馬高一丈，眼如虎，牙如象，毛如豺，尾如畫，麟蹄迹，斗大者數萬，長形高大，肥壯者不可數。計回視中國有此异人奇馬否？臣實危之。皇上信讒言，寵妃嬪，吝惜錙銖，臣即弃七尺之軀爲皇上戮力封疆，能施謀，不能施勇，安能與力舉千鈞者争勇怯乎？
臣有三事敢瀆聖聽：一、鄭宫與邊通謀；一、司禮監按本不進；一、該部面諾心拂。望皇上獨斷，嚴宫掖，以杜在内之禍；嚴關、津，以杜窥伺之禍；嚴福府，以杜未萌之禍；嚴山海，以杜無備之禍；濟軍器，以壯遼陽之威；濟糧餉，以蘇殘軍之命。臣在軍中可免掣肘之憂，可免内顧之患，則犬馬效勞之念報答有日矣。臣近見軍中書夜悲號，山河動摇，心非鐵石，誰不慘傷？臣以器械、馬匹、芻豆等項再三請命，如復窘臣用，掣臣肘，臣惟有刎頸斷首，以謝天地、謝皇上、謝先帝於地下而已。伏乞陛下少假片時之閑，留神省覽臣疏，以允一二之議，臣死不恨矣。謹沐浴聽命之至。
天啓元年九月
奉旨：“看此等事情怕殺人也。六部知道。”
請督臣移駐關上疏
(1)
連得撫臣王化貞書，欲乘銳渡河取海州。臣謂：“奪海州，容易
事，但我入而所以守之法，賊救而所以禦之法，宜先講求，若第掩取而578
熊廷弼集
歸，爲賊追襲後一段光景，尤宜深想。”復接監臣方震孺書，謂“撫臣廿五日已往河上，震孺亦欲隨後”。臣雖無兵馬，不敢坐視，立檄河上鎮、道、將嚴辦，以待廿八日走馬出關。仍囑監臣曰“聊作河上聲勢”，非催戰也。時止續到甘肅、大同兵并鎮路家丁二千隨臣，關上虚無人，須借督臣星夜一行。但甲兵行糧才到未備，不得不駐寧遠數日，而駐札擬於右屯衛，去廣寧百五十里，與之犄角；南路杜家屯百里，北路鎮武百四十里，爲應援，且斷賊西歸之路。督運海糧於其城而守之，以絶賊垂涎。恐言者謂臣淹留寧遠，戀位右屯，故不得不先言。
得旨：“閫外事，不中制，進止機宜，與撫臣斟酌停妥，務保萬全，不得以彼此异同為辭。總督即移鎮山海關，兵部仍速催兵接應，毋得稽延。”
【校記】
〔1〕本篇輯自《明熹宗實録》卷十四天啟元年九月壬寅條，篇題代擬。
備述出關情形疏（11
臣抵關未及旬，即於八月初六日出關，聞撫臣往三岔河，欲督兵襲海州，取奴第三子。臣捨輿乘騎，領家丁十餘人，夜從大凌河趨河上以就之。至杜家屯，問撫臣已歸，而臣仍衝水至柳河口，循河而北，察軍心之安危、防禦之疏密、村屯之稀稠，以便折衷地方之議。蓋兩日一夜走三百八十里，無非欲趨撫臣之急，而協同以佐其成也。
及至廣寧，問兵，則雖挑有頭敵、二敵，而尚未屬以何將也；問馬，則不及三萬匹，而以缺料倒死者不勝報也；問甲仗，則京運高閣無用，又無匠改造，軍多氈帽布挂，而執棍以立也；周火炮、戰車，則皆無有，雖拒馬槍、牌钁斧、蒺藜之類亦無一備，而無以札營立脚也；問糧草，則米豆百十萬暴露海濱，而運車不及六百輛。各倉無一粒儲也；問人心，則河東望救誠切，河西意持兩端，雖子弟鄉兵八千餘人，間多
卷十三 後經略奏疏
579 頂换，不似初時憤激也；問軍心、將心，則殘兵聲氣不續，援兵本自不
堪，而諸將惟日講加銜，講身病求去也；問提督、鎮、道，則皆攢眉蹙額，以進兵爲愁，而開口則懇臣作主張也。
時賊殺掠金、復極慘，撫臣欲揚兵三岔河，作欲渡狀，撤回賊之南攻者。臣曰：“兵不可嘗玩，虚不可嘗弄，便當實實做去，以萬人襲取海州、東昌，而别遣四五千人從柳河口夜奪蓋州，斷賊歸路，揚聲遼陽，已復南攻，諸賊必懼而奔逃，可盡俘也。”撫臣以爲非萬全，未敢動。及以語鎮道，皆低頭不對。臣詰之曰：“此截賊小事耳，尚不能任，又何敢言進剿，與奴賊大衆對敵乎？”
至於西虜助兵一事，實未有的信。蓋因七月内憨遣其中軍貴英恰為我設防，强宿其所屬五路婦女，五路慚怒，率萬衆降粆花，而貴英恰追殺其部落百人，兼殺粆花二人，以此兩家講氣，而粆且歸怨於我，我贈金與粆講和。是憨之來，固為我殺奴，實亦周叛於粆，粆移營遠遁，亦以避憨，恐後攻遼瀋，非旬日可諧。今樞撫銳欲圖進，臣亦處於不得不進之势，而實未有可以進與不可不進之機，乞敕撫臣乘機决進，無徒以虚聲歆人，貽失時之悔；樞臣足兵備械，無徒以虚應責人，為無力之協。臣雖携有京軍，哭泣欲歸，所留敗殘土兵屢逃，實無兵將可動，願以衹手障關爲皇上防後。
得旨：“經略重寄，豈得全不主持，還商確畫一會奏。”【校記】
〔1〕本篇輯自《明熹宗實録》卷十四天啓元年九月癸丑條，篇題代擬。
(1)
不可專恃西虜疏
臣詳撫臣之揭，欲以不戰爲戰，蓋其意以西虜助我，不必用戰，而即可以殺奴賊。竊計西虜與我進不同路，虜入北路，我入南路，相距二百餘里，如賊分兵來應，亦須自家抵當。臣未敢輕視此賊獨靠西虜而
580
熊廷弼集
謂可以不戰戰也。臣初意三方布置，必使兵馬、甲仗、炮車、芻糗等項一一齊備，正對者成一正對，策應者成一策應，然後約期并舉，進足以戰，退亦足以守。今臨事中亂，衹爲西虜兵來，碌碌因人，倉卒舉事，雖樞臣主權於中，撫臣决策於外，可卜其一舉成功，而智者千慮，猶當爲山海關存萬一不必然之慮。
【校記】
〔1〕本篇輯自《明熹宗實録》卷十四天啓元年九月癸丑條，篇題代擬。
催援兵糧餉疏（1）
虎憨雖有成言，復以粆花納其叛部，兩相構難，則虜難遽恃，戰難遽圖，不得不於固守處决策。乞速催援兵勒限到關，并車輛、銃炮等項立刻解發。料糧不接，折色亦絶，三日前，撫臣咨臣借銀六萬，臣關上無銀，而前賜帑金未到，遇解餉十一萬兩到關發去，僅给見軍二十日支用，米豆見浥海濱，無車載運，軍饑馬斃，不知河西半塊土作何結局。乞亟敕户部不時差官解運。
得旨：“川、湖邊鎮各兵，并車馬、甲仗，已屢旨差官沿途督催，刻期到關。該鎮額餉不時解運，毋致缺乏。前發帑金如何久未解到，仍着查明回奏。”
【校記】
〔1〕本篇輯自《明熹宗實録》卷十四天啓元年九月甲子條，篇題代擬。
辨出關疏
題為樞臣執議出關，未諳軍機，謹具邊情直陳，仰祈聖裁事。
頃見兵部《河西摇動萬分危急》一疏，欲要臣兵出關，督臣提兵
卷十三 後經略奏流 581
赴關鎮定人心，而且引郭子儀即日就道之事爲臣勸駕，其望臣果厚。臣既受兹任，出關入關，自當聽樞臣之所使。惟是初推經略時，臺省紛紛言廣寧事已成、功已就，宜專任巡撫，不宜設經略以撓其權，一似多此經略者；及鎮江事出，而誇詡更甚、即報捷獻俘，不會稿，不送揭，又似無此經略者；乃奇捷甫聞，而危形立見，却要經略出關。假使如臺省議，裁去經略，不知今日出關又當誰屬。何向者疑忌之深，而今相倚之重也？
初議三方布置，本圖登、津、山海，兵師、甲仗、炮車、芻糗，一切齊備，然後出關，與廣寧共進。今天津兵餉全未區處，登萊雖議處，又以道臣吴之垣多求兵餉，撫臣陶朗先塘報宣傳，觸樞臣而動與為難。此二方已屬畫餅，而臣又以處通州逃兵事，遽忤樞臣意，事事牴牾。兩三月來，樞臣意興所發揚，神情所注向，獨廣寧一方耳。迨主進，進不成；决機，機不就，以至事急，而始曰“東方事專責經臣”，又何向者鄙夷之而今相需之殷也？
臣到關僅八日，即馳至廣寧而返，月有六日，復到永平、撫寧，計住關實止四十二日耳。明旨謂：“經、撫、鎮、道等官料理之已久，如何全無次第？”臣料理未久也。聖諭於鎮江捷至時，已謂調度漸有次第，而今又云全無次第者，前此之次第乃部科道鋪張以誤皇上者之言，而今日之無次第則臣張皇實告之言，非經臣無次第也。樞臣言用兵者全要主張，此一語最屬緊關，臣以無主張，何以使朝廷今日得知動摇萬分危急狀？臣故實不得而主張也。
議三方，而不與討兵餉，輒生氣；議調近兵一萬八千，止允五千，而置臣疏不覆，事事類此，主張在樞臣，不在經略也；分布、挑練、城守、糧草、車牛諸務，無不早咨檄、早商量，而從違遲速，主張又在撫臣，不在經略也。内外皆主張不得，而獨以出關一事要臣主張，樞臣之所責於經略者亦微矣。
初，臺臣蘇琰疏出，臣已逆知樞臣别無調度，惟想驅臣出關一着，是以臣有如議《撫臣住河上經略住廣寧》之疏，而毅然請行以自任。蓋
582
熊廷弼集
無事則嫉臣、妒臣、害臣，凡臣所建之議定要説壞，所用之人，定要罵壞，所調輯之苦懷，定要疑及，至事體弄壞，又要臣去整壞，而且代其壞之之任，此自今日安排常套，臣飽嘗之，而亟亟認承，不待樞臣使也。
臣一出，樞臣之能事畢矣。惟是經略一出，觀望非輕。凡有兵無兵、兵多兵少，西人（1）視以為輕重，東人（2）視以為進退，兵將視以為奮怯，人民視以為去留。樞臣第知經略一出，足以鎮定人心，而不知無一兵之經略出，更足摇動人心也。前留援兵三千，今盡已出關而東矣，此外又無一卒、一騎、一械之隨，不知郭子儀以天下兵馬都元帥即日就道，似此光景否？原調近兵承許五千，調逾月餘，尚無一至，今忙忙加調，到於何日？川、楚、浙兵雖報起程，而萬里徒步，到亦不能遽戰，况到尚無日。不知樞臣與臣何項兵馬統領出關，又不知臣住廣寧，撫臣應住何地。伏乞亟敕兵部作速議處，而無使擔天下安危之重。
臣徒手出關，為人所笑。且樞臣厚望於臣，臣既聞命矣，而臣與樞臣亦不能無厚望焉。當時在遼督撫，一聽本兵調度，此固居中馭外之體。今既以東方事專責經略，便當一一應承經略。若拿定本兵腔調，或與或不與，或依或不依，以示中樞别有主張，則中制之敗道也。其望一。
作本兵者，宜心公氣平，好與人作商量，何必於廣寧、登、萊分左右。至於經略，尤當不時書啓往來商確，豈可屢屢致書議事，遲久不答？豈樞臣衹宜責經、撫同心協力，而樞與經不宜同心協力乎？其望二。
本兵於邊外道理方向，有所不知者，不宜以己意懸斷。樞臣答書論鎮江事，謂此當發兵一萬，由海至鎮江，二萬出海州，斷東兵（3）歸路，而以四萬弱卒住河上，乘亂攻之，自可得志。乃遼撫無一疏，臣又無一疏。據書上奏，恐失機會，而不知鎮江在何處，廣寧在何處，自廣寧由海至鎮江又從何處。殊不知東兵往鎮江不由海州，而海州非其歸路也。諸如此類，應問經略，問明白而後上疏，方無差誤。其望三。
今日與人言易、言省、言進，則欣然喜，言難、言費、言守，則
卷十三 後經略奏疏
583 艴然怒，此害事之最大者。而至於報功一節，尤不宜挾同誇張，嗔人點
破，以為打成一片相率而欺者。至於高出之揭，雖犯時忌，正欲打破扶同誇張之原，使朝廷上得外邊真情，而顧專責之不已何也？其望四。
樞臣誠能將此四望細細體貼，以俯同於臣，則臣於出關之後，始得自由而爲皇上專任東方事。此封疆之幸，祖宗之幸，亦臣愚之幸也。天啓元年十月
【校記】
〔1〕西人，《兩朝從信録》作“西虜”。〔2〕東人，《兩朝從信録》作“東賊”。
〔3〕東兵，《兩朝從信録》作“奴兵”，下同。
河上委難駐兵疏（1）
頃科臣楊道寅，臺臣徐景濂、蘇琰相繼論列，固言官共吠嘗套然，高出敏幹貞操，嘉棟直風勁節，似非道寅所敢望。三方布置，道府增設，於登撫無與也，第應參臣耳。先臣邢玠經略朝鮮，駐王京，經理楊鎬駐遼陽，此近來故事。宋韓琦、范仲淹經略西夏，并駐涇州，秦、鳳、環、慶皆受節制，與今駐山海而兼制廣寧、登、津者同，蘇琰特不諳典故耳。琰謂臣畏出關，而欲巡撫札營河上，不知河上一片黄沙白潮，何以創立衙舍，蓋造營房？且無城廓，何以堵禦？幸琰為撫臣細思，毋信口誇獎，不顧其難也。仍乞揀差琰等代方震孺監軍。
得旨：“東事付卿經略，一切情形機窾，自應明白具奏，何得以人言變置？移鎮一事，已有旨相機進止，控制防禦事宜，還當一意擔承，務求有濟。”
【校記】
〔1〕本篇輯自《明熹宗實録》卷十五天啓元年十月辛巳條，篇題代擬。584
熊廷弼集
議處置佟卜年等三臣疏
查遼東佟姓極多，卜年與佟養性遠，何必過疑？國縉召募雖欠精，而三路敗後，倉卒集萬餘人，遂保遼陽，近欲據長行島規圖金、復，臣以無援止之；嘉棟初議用之天津，為海上用，後遼撫請之出關，未嘗在天津也。乞將卜年仍以同知安置，國縉仍以贊畫待罪，嘉棟仍以聽勘議罪。
【校記】
〔1〕本篇輯自《明熹宗實録》卷十五天啓元年十月辛巳條，篇题代擬。
辯明經臣職掌疏
(1)
撫臣以臣駐右屯，將兵馬及分派信地、官軍開揭咨送，且云：“不敢復專兵事。”臣思經略節制三路，非為廣寧一路也；後復奉命控扼山海，非代廣寧防禦也；即今出關，奉旨策應，非代撫臣分派也。恐臣一身非廣寧所得獨私，且一則曰右屯，再則曰右屯，豈臣駐右屯誤耶？假如臣駐廣寧，而其所欲交還以卸於臣者，又當不止此，而臣亦難矣。欲仍駐右屯，則疑奪人兵馬之權，致撫臣推托；欲遽回山海，則疑自推經略之擔，使人謂臣避難。頃臣有《人情可憂》一疏，責成撫臣各道及兵部，而反以責臣，臣又何敢輕易出疏取責？而出關原奉明旨，又不敢不具疏聞。如謂策應之旨原為廣寧有急，今未有急，當首遵節制三路之旨，次遵控扼山海之旨，則臣當回關料理明年戰具；如謂經略總統大綱者，今當從撫臣言，改為專司，則臣當代撫臣分派。乞明白裁斷，以便遵行。
【校記】
〔1〕本篇輯自《明熹宗實録》卷十六天啓元年十一月丙寅條，篇题代擬。
卷十三 後經略奏疏
585 請諸臣明參疏1
孫杰近參，閣部四疑，臣有其三，一言高出、胡嘉楝不宜用，二言佟卜年不宜用，三謂臣不宜駐關内。臣以東西南北欲殺之人，而遘樞、撫、科、道難處之會，諸臣能爲封疆容則姑容之，不能爲門户容則明參之，何必内借閣部，外借撫道，剿頭除尾，爲軟困之法？
得旨：“卿薦高出等，原為遼計，但能竭力建功，自可贖罪。如推諉誤事，法當并究。朝廷既設經略，委任甚重，不必以人言自疑。”【校記】
〔1〕本篇輯自《明熹宗實録》卷十七天啓元年十二月壬申（初五）條，篇题代擬。
河西戰守方略疏
河西之役，臣主守者也，謂修守即以修戰，而撫臣不任守，則臣不得完守之局，而并不得完其所為戰；撫臣主戰者也，謂不戰决不可守，而西虜不助戰，則撫臣亦不得完戰之局，而并不得完其所爲守。以此意見不合，作法各别，動成牽制。自臣往回河上，會監軍道臣，鎮將皆言不能戰，平日諸將中摩拳擦掌者亦言不能戰，而撫臣亦謂“機局又變，虎憨未來，不可戰也”，於是撫臣不得不勉其所爲守矣。
臣日收集各屯涣散人馬，内護廣寧，外扼鎮武、間陽兩路，各督以一鎮一道，而鎮城則兩鎮一道，撫臣居中調度，静静整整，示以隱然不敢犯。即犯，而鎮武勿輕戰，必不敢越過廣寧。即越過，而兩路可抄其後也。因議掠右屯糧道，而三處不救護者俱如之。此謂以守待戰者也，而守事粗定矣。
如守過今冬，賊不來，而我且當往，爲過河之戰矣。乃地方終日言戰想戰，實不成其為戰也。於是臣又不得不問其所爲戰，非有他謬巧
586
熊廷弼集
也。惟是審其所不可戰者何在，而翻然圖之，拿定主意，挈定綱領，藏定機神，畫定號令，應分布者分布，團集者團集，挑練者挑練，整頓者整頓，治造者治造，挽輸者挽輸，以急幹辦於今日，則臣請為撫臣决之，而不能代也。撫臣若不將此見在人馬從新收拾，從衆商求，從實幹辦，而空空然謂虜來可以不戰，戰吾間去，可以不煩兵而下也。臣恐過河兩字講過，明年終不能過，勿謂臣沮進而不敢戰也。
上覽奏，謂“戰守方略似有次第”，命該部議奏。【校記】
〔1〕本篇輯自《明熹宗實録》卷十七天啓元年十二月丁丑（初十）條，篇题代擬。
撫臣屢進屢退疏（1）
撫臣之進，及今次而五矣。八九月間，屢進屢止，猶未有疏請决。若十月二十五日之役，則拜疏輒行者也。臣甫疾趨出關，而撫臣歸矣。西平之會，相與安心，議守部署，鎮道犄角兩路，而進兵之書又以三十日至矣。兵馬已發，勢未及止，為揲一蓍，得豫之震，其占吉，臣亦欣然聽之。部署已定，撫臣初二日往鎮武，臣亦初三日往杜家屯。及至中途，而兵馬已發回矣，臣亦但俟撫臣還而即還耳。初五日，復得撫臣書，欲獨令義勇兵將金礪等數千人輕騎夜襲，殺牛莊之虜，奪馬圈守之，為明年進兵門户。蓋為此行作一小結局也。是時馬圈已無一賊，炮槍已為我取矣。即襲得牛莊，不能守，賊何損？我何益？遂咨撫臣聽其裁奪，而鎮道力持不可，撫臣亦怏快歸矣。兵之屢進屢退，賊已窺盡伎倆，而臣之虚名亦以輕出損重被賊覷破。萬一乘虚而來，有難逆睹者，臣不敢盡言也。如謂夾河對壘，因勢利道，則撫臣之進退皆是願明賜獎與，以成其决；如謂軍機貴安重陰秘，不宜輕進，亦願明諭撫臣慎重舉止。
卷十三 後經略奏疏
587 上報：“東事委卿，目撃情形，便當條議。堅决協心料理，實做勝
着，不必語言争執。”【校記】
〔1〕本篇輯自《明熹宗實録》卷十七天啓元年十二月丙戌（十九日）條，篇题代擬。
不和非關節制疏
題為不和非關節制，强合必誤事機，敬剖屈情，仰祈聖鑒事。
臣與撫臣王化貞之不和也，釁不自臣始也。自甫議經略，而其同鄉、同年、同門諸臣已樹其前茅，自論鎮江、論進守，而樞部臺省諸臣更佐其後勁，而撫臣又事事不肯聽臣言，不與臣實言，又以疏揭駁臣，又間於緊關事，不會稿、不投揭於臣，而又以不救鎮江、不肯進兵、坐失機會推臣而處其中堅。臣尤以封疆爲重，與之歃血而誓其事也；披心而商戰守機宜也；力為催兵、催馬、催器械也；設法留京營、延綏各甲馬器仗，以濟其急也；催車牛，以取嫌於户部，汰延軍而得罪同鄉，不顧也；割身邊之監軍道如邢如韓以轉事之，而身獨僕僕自勞也；開局於永平、撫寧、山海間，趲造車炮及一應甲仗，以供其戰具也；聞進兵，則疾趨出關，亟馳河上，而且以隨帶孤軍代防禦也。
七月二十七日，抵關到任，僅八日而馳赴廣寧，往回月餘，再住四十五日，而又馳赴右屯，栖風卧雪，身不帖席，軍前馬後，臀不離鞍，無月無日而不奉鞭策於其後也。凡此皆照管撫臣事也，而聖旨猶責臣做事不相照管，臣不敢辯。皇上但下一旨於臣與撫臣，各書不相照管之事，以對看臣不照管撫臣者爲何事，撫臣曾照管臣者爲何事，可立而判也。乃其真正不能照管者，則亦有之。不大進而小進，不明進而暗進，謂橋船為難練，以實事為無期，人馬不必練，器械不必備，糧草不必運，而急急於一擲，臣不能照管也。河上五進五退，倏忽機用，而臣
588
熊廷弼集
不能照管也。西人忽而四十萬，忽而三十萬，忽而四萬一萬，而臣不能照管也。因人勝人，因糧爲糧，用西可以不戰；戰用諜，可不煩兵而下，而臣不能照管也。以此而為和，臣實不能和也。
臣曾移閣臣葉向高書，言臣與撫臣假使可以得和，而故相妒擠，以為不和，第用嚴旨一鎮壓之，自不敢不和。而意見作法不能相强，則威君不能懾，慈父不能諭也。經之所議，撫不肯從；撫之所議，經不敢從。撫即面從經，而語後仍行其己意；經欲面從撫，而事後又防其推人。進慮無成，而故商於經，經若允，而遂謂無成為經許我；退慮無名，而故商於經，經若止，而又謂不進爲經沮我。欲兩從，則至於兩耽；欲兩違，又至於兩忤。若兵將之調度既行止以無從，而鎮道之禀承又笑啼俱不敢，欲從撫則虞獲罪於經，欲從經則虞取嗔於撫，事有不便而力争之，則以爲媚經；情有所諱而偶露之，則以爲間己。兩釁一開，而人人釁開，皆疑畏不敢言；兩肘一掣，而事事肘掣，皆觀望不敢任。如此而必欲捏合，捏合不能，而經、撫俱壞；如此而必務調停，調停不得，而封疆并壞。况水火形迹，雖童子所皆知；而風聲傳聞，豈東人不能得；萬一乘間而抵隙，何以協力而共撑？此尤不可不深慮也。此臣之所謂强合必誤事機者也。
今閣臣之疏首舉毛文龍一事，以論功、論罪為不和，而不和徒為是已乎？臣疏原上帶“點亂三方布置之局，貽遼人殺戮之惨”兩三句，而未有專疏以為罪也。今殺戮异慘，遼人數該如此，何必言獨臣妄意三方之局以為恢復？而閣臣以爲此局何時而定，是不必設此局也，而又安用經略為乎？既謂臣與化貞作用既殊，而因欲化貞受其節制，則舉朝之人皆以爲難行，臣之同官皆争之甚力矣。疏末又欲申飭巡撫將吏一體受臣之節制，不又苦臣以難行，而再煩同官之力争乎？閣臣《出山》一疏已謂撫臣足當閫外之寄，當專其委任而重其事權矣。可又屈其聽節制於臣，以分其委任而輕其事權乎？若謂屯田不可行，不徵兵，不轉餉，不足以守遼，而不能主張也，則何不力主撫臣行之守之，而徒為是過計深憂也乎？
卷十三 後經略奏流 589日者，會議之旨，滿擬九卿科道各得憑本心為封疆伸其所見，以示
斷决，而不圖樞臣張鶴鳴竟奏成於手中，第畫题以了事也。封疆之事，邊吏不和，望有科道；科臣佐門，望有本兵；本兵黨護，望有閣臣，若如此疏，而臣無望矣，臣且不知所終矣。臣已不能與撫臣共事，而閣部主張如此，臣尤不能與撫臣共事。孤踪蹇命，動遭魔障，出山初願，豈料至此，執筆號痛，不知所云。伏乞聖明裁察，臣不勝恐懼涕泣待罪之至。
天啓元年十二月十八日
奉旨：“遼事既委卿經略，但悉心擔當，盡心料理，誰能阻撓？近經會議，奉旨：亦要戰守機宜聽卿自酌。從來閫外事衹恐中制，今都紛紛責朝廷遥斷，咎將誰諉？據奏與撫按官必不相和，封疆大事，豈容彼此争言，再至敗壞？着兵部差堂上官一員，往諭朕意。如再有執違不遵的，着分别明白，指實參來議處，不得含糊了事。其道將等官有規避交構，不肯實心任事的，都着會同巡按官，指名參治，着作速去。”
封疆已失疏
奏爲封疆已失，斧鑕宜先，謹泥首待誅，以伸國法事。
臣再勘之人，再叨經略，惟恐辜負聖恩，所以向於邊情、軍情、民情不敢不爲封疆動色相争，而人且謂臣好使性氣，不敢不爲君父直言無隱，而人且謂臣摇惑人心，臣已久在不赦之科矣。顧臣雖言兵將未可戰，而猶不意其不可戰也如此之甚；雖言西人未可恃，而猶不意其不可恃也如此之甚；雖言願戰之將未可信，而猶不意其不可信也如此之甚；雖言間諜鄉兵未可用，而猶不意其不為我用而為人用也如此之甚。
今日之事，臣何敢言？功則同功，罪則同罪，樞臣已有成議，臣又何敢辭？不惟不敢辭而已，而律坐家長臣，雖節制不得行，而名位在撫臣上，且宜從首論酬，知責報臣。雖兵馬未干預，而恩禮在撫臣上，又宜從首論。祖宗二百餘年之疆土，淪弃於臣等之手，而致陵寢宫禁皆震
590
熊廷弼集
驚不得寧；河西數十萬之生靈，播遷於臣等之手，而使父母妻兒皆抛弃不得保。興言及此，萬死猶不足贖也，又奚論其是非曲直哉！
臣回關之日，擬即檻車赴闕，自係於司敗，以候誅戮。但六七萬之亂軍，與數十萬避亂之人民，未易處置，除會督臣、按臣分督各部道府官處置妥帖外，即當奔趨藁街，願以此身爲封疆明白受法，而不為人不明不白以擔禍也，臣且死有餘安矣。無任恐懼急迫待罪之至。
天啓二年正月二十九日
奉旨：“熊廷弼職任，封疆失守，罪將何辭？已有旨姑准其待罪守關，立功贖罪，不必瀆奏。該部院知道。”
遼事是非不明疏
題為遼事是非不明，容臣明白供狀，以定罪案事。
臣觀今日諸臣所以偏欲處臣者，一曰不援廣寧，一曰先逃至關，一曰七八月間不進兵，一曰主守而不能守。以上情節在塘報與前後章疏，皆極明白，而諸臣自以仇嫉之甚，有目不爲臣視，有耳不爲臣聽，有心不爲臣想。今言之，徒益其仇嫉；而不言，則冤臣不足惜，將使聖主他日有失刑之悔，請卒言之。
去年十月二十七日，聞撫臣進兵，二十八日出關，止借總兵孫顯祖家丁五百人、參將施洪謨一百五十人、被參副將吴自勉自養家丁五百人、兵部侍郎張經世留下家丁九十餘人随行。及到右屯，始截留續到之兵與其先發過遼者，凑聚騎兵萬二千人，内挑萬人，分左右各五哨，而統之以十將，千人發義州、戚家堡防西邊，千人作老營馱運炮器。又與撫臣討真、保步兵五千人，演戰車四百輛，每輛十人，分爲兩營，各納前騎兵五千人於其中，餘則以為守右屯城之用，而經略之旋為收拾止此矣。
正月十五日，監軍道高出禀，東兵的於十七日過河。臣即發右哨五千騎與總兵祁秉忠東援，因硃書白牌親來督陣，如有退縮者，軍士合
卷十三 後經略奏流 591
隊駢斬，將官同中軍、千把總駢斬。仍諭總兵劉渠，會高出相機救援西平，而撫臣謂臣督責甚嚴，有後言何平日移書具疏，要臣申嚴軍令，盡殺將士之回退者，而今遂忘之也。
二十日，臣欲河上觀動静，東行五十里至石橋。聞東兵過河報，即發令箭，催監軍道韓初命督發左哨五千騎并戰車四百輛星夜來援。仍東行三十里至大板橋，聞西平被圍報，高出差人口禀，廣寧城民日夜哭，當即爲之援。
二十一日，監軍道胡嘉棟與韓初命皆以為言。臣即率兵馳間陽驛，應援廣寧，仍遣監軍道邢慎言夜入廣寧，勸撫臣鎮定勿忙亂。是夜三鼓，聞兵敗，亟命道將嚴整以待。
二十二日辰，報東兵尚在西平，未到鎮武，而是時廣寧守兵尚二萬有奇，猶意撫臣深得河西人心，必能誓衆以死守也。豈知是日一面以書請臣移鎮，一面開門放民，開獄放囚，倉皇出走，以免於謀縛之難，而官兵百姓已紛紛過驛而西矣，臣亦安所庸其救援乎？時錦、義兵將為撫臣東調一空，西人皆逼城而住，欲乘機犯搶。誠恐逃難軍民被其截奪，當夜整隊趨大凌河以防之。撫臣謂：“就經臣於閭陽，而經臣已去。”不知撫臣已去廣寧將至間陽，臣不得不護民以還，非撄城以相待不救而先去也。此應援之大略也。
二十三日，駐師一日，欲待軍民過盡，然後行。而撫臣随至，見臣嘆訴遼人内潰、孫得功等謀獻幾不得免之狀。臣哀而慰之，仍勸其先行至關料理，自以所部兵馬殿後，而撫臣願同行。時大凌河橋被車輛壓斷，軍民號哭。臣率家丁數隊親自扛木負土，移兩時而橋完。因見人民甚衆，而托諸撫臣曰：“去年關上止有逃兵，尚以開放不如法，幾激成變。今亂兵多於去年，且騎馬持械過路殺人，與去年赤手徒步饑困而易制者不同。况又加以數十萬百姓，東懼追，西懼搶，尤不可久頓於外。放歸之事，非吾親往不可，請留中軍官統各將兵馬付公緩行，而吾第率内丁數百騎飛馳關上以放之。”撫臣以爲然。於是連夜起行，遇路捕斬劫盗，嚴諭將官隄防西人，而百姓在途者始得無恙。
592 熊廷弼集
二十六日，抵關。督臣與部道諸臣果不敢放入，亂軍等候三日，已汹汹欲逞。臣即馳入羅城，主張開放，而軍民闖關者始得無嘩。若臣遲
到半日，而斬關之事又繼廣寧而出矣。此臣先來一段之隱憂苦慮，明知
諸臣必有先逃至關之說，而不肯避者也。當是時，撫臣踉蹌而奔，僮僕且不能領，身命且不能顧，安能殿後護百姓？臣哀其雙泪并流，付之全師，以蓋其逃城之醜，而反攘之以為脱罪、推罪之地，是臣又以厚道受逃名也。此先進入關之大略也。
頃，又覓得撫臣揭帖，言戰宜在河東，不宜在河西。蓋乘機進戰，雖三萬，可當十萬之用。若其來攻，即十萬不能當一萬之用。此等兵機，臣實愚，至今參看不透。豈其過河進戰另有一班兵將，以先發奪人之氣乎？抑仍是素所寵信之祖天壽、孫得功、黄進、金礪等摩拳擦掌之戰將，與憤欲衝鋒之鄉兵乎？豈過河進戰，孫得功等便能立功以獻撫臣，而邊若來攻，便能縛撫臣以獻邊乎？至謂左牽右扯，終不能一過河，機會屢失，而臣又不知撫臣兵權在手，無人節制，誰爲牽扯，誰令屢失機會也。
去年七月二十一日，接監臣方震孺書，言：“撫臣進兵之説絶無影響，說七八月者，欲借此助裹邊興頭，早催兵馬器械。”又上疏言：“撫臣日日言渡河，言進取，故為大言險語，以振其頹墮不揚之氣。且使援遼者有一毫生望，不至畏而遷延。”臣固信撫臣進兵為虚聲也。
八月初三日，接撫臣書，云：“鎮江捷報，即在台臺入境之後，足爲佳兆。但恨吾兵不能接濟，恐東兵一至，衹得弃之。不肖貞擬以虚聲牽制之，恐台臺聞之，以為實然，故敢先言之。”臣又知撫臣進兵爲虚聲也。京中相知謂撫臣有書入京，云“中秋前後高枕以聽捷音。如不復遼陽，必無西面稱人之理”。臣訝之，書問撫臣以的確真信見教。
八月初九日，撫臣又手書答臣云：“日日言進兵者，虚聲也；日日想進兵者，實意也；然而不能進者，實形也。當六月時，擬師期於八九月間。度此時兵馬已集，甲仗已完，車輛已出，西衆已合，登、麗之兵已至南衛，部署已定，期會不可失耳。今兵馬不來，甲仗不出，車輛不
卷十三後經略奏疏
593 發，登州之師未至，朝鮮之使未行，而我以孤軍獨進，其將能乎？京中
之書誠有之，蓋與一掌科言，謂廟堂之上事事協應，遼陽不難復，東兵不難挫，自許必有以報。”此正六七月間急求協助之詞，非謂目前光景便足以戰之詞也。臣又信撫臣進兵為虚聲也。
臣以八月初六日出關，十七日入廣寧。時以鎮江之故，殺戮金、復極慘。撫臣向臣言，欲以千人襲取蓋州，而於三岔河作勢欲渡，以牵制之。臣曰：“虚不可常弄，便當實做去。宜以萬人襲海州、東昌，而别遣精騎五千，從柳河夜奪蓋州，斷其歸路。”撫臣以為非萬全，不敢往，且謂：“公所為大做法，貞所謂小意思也。”臣又信撫臣進兵爲虚聲也。
樞臣張鶴鳴、王在晋不知其為虚也，據直述《遼中情形》一揭，各上《進兵宜决》之疏，一時臺省紛紛言進，臣亦言進以窮之，而撫臣果移臣書曰：“兵部不言車馬甲仗作何催發，而但言機會可乘、宜速進取，甚至言廣寧兵有十四萬，真是可笑。”又揭稱：“車馬甲仗屢催未至，何所恃以為進戰之具？”且言：“夢寐中不忘束渡，其無如不能何？”臣又信撫臣進兵爲虚聲也。
前月十二日，監臣過右屯為臣言：“年前撫臣以明年正月初一日出師大利，擬率兵取蓋州。孺謂：年兄取蓋州，弟當於西平過年整搠兵馬，揚聲三岔河，綴其不敢南救。及至期，不見調發，空受凍六七日而歸，此又一次也。正月初四、五間，沿街持白牌催督鎮城馬步車兵盡數東發，臣駭之。及得劉渠述撫臣之書與邢、韓各道彼此商問之書，而始知其故。蓋西兵來本少，不能獨進，又不便發回，謀遣我兵助之，北向黄泥窪攫一空，以結用西之局。而又懼其精鋭在北，復發大兵揚聲於三岔河南，且令羅萬言、周應乾等更番過河誘致東兵，使西人得利而不知。彼畏東行，竟出邊未遠，得回鄉四級而歸也。此又一次也，合去年之五進而七矣。”臣又信撫臣進兵終始一虚聲也。
而樞臣昨疏猶云：“七八月間，有鎮江之捷，有鐵山之利，東人倉皇發兵救援，此時乘機而進，可以得志而奪其氣。臣疏上，而經略反以
594
熊廷弼集
此罪臣也，是誤認撫臣之虚聲為實進，而欲以屢失機會傅臣罪也。”此撫臣主戰而終不成戰之大略也。
至於臣之主守，原是修守以待戰，口雖不講戰，而所稱練兵、飼馬、治械、運芻、設險、厄固，即守具即戰具也。誠肯收拾前項一切？而游徼於沿河，分截於中路，宿重於鎮城，犄角札營，以團厚其勢、訓習其技、休養其力，如《河上委難駐兵》諸疏之布置一一而行之，何遽不能保河西一塊土？而撫臣每疏必謂，“固守，下策也；守，非臣心也。言守則廣寧人心紛紛思逃也。鄉兵憤欲殺伐者，見臣不過河，而退爲修繕之備，皆懷怨懟也”，遂置一切守具於不問，以至今日求出下策而不得，臣固無如撫臣何也。
記臣去年十一月初四日至松山，接監臣一揭帖、一手書，言：“今所急懸者，廣寧城守之事。南城低甚，必須札一營於城外；西北城在山麓，險不在我，則西山之角，亦宜札一營。至於守城一切零碎器具，如布檐、燈籠、木根等項，煩飛檄責成鎮守、分巡道，以圖實著。”臣嘆曰：“城外札營地方，八月間已親踩定，何以至今不做？”亟檄劉渠與巡道高邦佐舉行之。
初六日，至右屯衛會監臣，問曰：“昨承教，謂廣寧南城低矮，當收拾城上器具城下札營，何不就便與撫臣講？而反來請我責成鎮道，何也？”監臣曰：“為此同三道面講三次，衹是不聽，不得不求吾師耳。每與撫臺言一守字，便不喜。即言且做此等戰守字，亦不喜。因與三道設法，每言必以戰歆之十件，或可哄得做幾件。”其惡聞守事一至此。而監軍道牛象坤亦曰：“與撫院言守事，輒不聽；言城兵勿盡東發，當札兩營於城外，亦不聽。假使有一兩營兵在城外鎮定人心，城内安敢遽亂？”此臣主守而卒不成守之大略也。
臣受先朝與皇上殊恩，去年涕泣奉召而出，本願竭犬馬之力，爲皇
上恢復東方一塊疆土，不圖以議守、議戰之故觸犯衆怒，致使奉旨節制
之巡撫而不許節制，奉旨控扼之山海而不容控扼，奉旨出關之策應而不與兵馬策應。但為地方講一真情實形，便以爲妒功，爲害成，爲不和。
卷十三 後經略奏硫 595
臣已久知撫臣之必敗、河西之必亡，而更不容臣開口一句，以救其敗，而拯其亡。事至今日，臣復何言？痛想塘報至日，宫寢震驚，都人惶惑，真有萬死不足惜者，而犬馬之心愈急。若關上之事專專付臣料理，實實竞臣力量，猶能勉竭愚鈍，為神京左臂圖一時之安已。已擬上疏自任，恭慰聖懷，而諸臣不論道理，必欲逮斬臣而後快，臣何敢復為皇上任守關之事？惟將前項四段情節供狀於御前，以定臣之罪案而已。嗟乎！以赤衷痴腸、深憂早慮之身，而外為説謊欺君者所累，内爲扶同誤國者所陷，此封疆之厄數，而孤臣之宿孽也，可勝悲慟哉！臣無任哭泣呼號恐懼待罪之至。
天啓二年二月初六日
奉旨：“河西失地喪師，罪狀自明，何必争辯？熊廷弼既自任，且遵前旨行。該部知道。”
奏繳敕印劍服疏 奏為繳還敕印劍服事。
臣以再勘餘生，荷蒙皇上特召，再授經略，屬以東事。蒙賜專敕一道，加賜敕書一道、尚方劍一把，又賜麒麟一品服色，重其事權，隆其禮數，聽臣便宜行事。臣矢犬馬圖報，而巡撫不聽節制於外，兵部科道復行沮壞於内，以致河西淪亡，萬死何贖？
頃奉聖旨，革職回籍聽勘。臣隨叩頭恭謝天恩訖，除原賜品服臣當日已經成衣穿服，以彰君賜，不敢褻瀆輕繳外，所有原領敕印、劍帶、令旗、令牌具疏奏繳，計繳專敕一道、加賜敕一道、尚方劍一把連匣、原賜玉帶一圍、經略遼東等處軍務銅關防一顆連匣、令旗牌十面副。
天啓二年二月二十七日
奉旨：“該部知道。”596
熊廷弼集
畏流言請逮疏
奏為奉旨回籍，臣畏流言，不敢回籍，懇乞聖慈逮臣，以免飛禍事。
臣再勘餘生，再叨皇上殊恩重托，臣豈銜結不如蟻禽，臣豈報效不如犬馬，衹緣共事非人，怨毒并作，事事破壞，著著牴牿。既要臣同功罪，而又不許臣節制；既要臣往策應，而又不與臣兵馬；既駁臣主守，而惡守若仇，及弃守，而又以不能守咎臣；既詆臣沮戰，而玩戰若狂，及戰潰，而又以催戰咎臣。乃人猶有言“早知今日不守，不如去年八月過河一戰，猶可存廣寧”者。不知撫臣特以戰哄皇上，哄士大夫，而屢屢與臣手書，則皆言進兵為虚聲，而非其實也。昨出其書，與樞臣張鶴鳴一一看視，始悟撫臣為說謊，悔己為誤信。又自謂誤國之罪不可贖，而謂臣何不明白早參之爲憾。蓋至此而戰守之是非定矣。
即黨護撫臣者，亦知此説之不勝，而别主先逃入關為题目，以定殺臣之案。不知撫臣不逃，部道府官何敢逃；撫臣不開門放民，開獄放囚，傅令箭放軍兵，而死守以拒兵，臣何敢不救援？撫臣不以城池、庫獄、軍民付他人，而全以付臣，臣何敢不移鎮？撫臣不逃走近閭陽，臣何敢先出閭陽一步？撫臣不承領臣之兵馬護民緩行，臣何敢先抵關門一刻？蓋至假捏口報被人參破，逐日路程塘報明白，而先逃之是非又定矣。
於是乎撫臣無計，而黨護撫臣者亦無計也。相與共謀，代改疏揭，扯絶不相干之事，造絕無影響之言，買絕没理會之人，紛紛賣謡言，出疏揭。自驛遞村市以達國門，無地不傳遍；自門厨卒徒以及長班貢使之類，無人不囑遍，而猶謂未足以殺臣也。則倡謀反出口之説，而内外布散之樞臣原未遣指揮下書於臣，臣原未殺其下書者，而造言者曰“本兵差官為經略所殺”，以致信者謂我亦欲差官往下咨，而愁其被殺也。
臣一日出關外，看邊城高卑，以便增築，而造言者曰，臣往芝麻灣投東去，幸得孫鎮守趕回，以致臣不敢一足復出關外也。關上官兵士民
卷十三 後經略奏疏
597 曾跪擁臣門，哭留守關者累日，而造言曰“經略素得人心，然性急不堪
屈，必激變而據關以叛，不如先奪其兵柄”，不知臣原無兵馬，何柄之奪？而徒恐軍民見留，不敢白晝離關城，而夜静潜行也。
十九日，往海洋民間，候完奏繳事理。其地去平山營十里、石門寨三十里，臣約該村兩生員往看險隘，因知一片石、黄土嶺為東方衝地，極近極薄，當急急設險防禦。其義院、界嶺各口皆隔西地，且遠且厚，但撫西如法，而東兵断不能入。意欲得此為新令尹告，而進言者又曰“經略已出口去了”，致臣一路驚惶，而投奔無所也。此等流言既已早布於京師，豈不上達於禁密？極知此没理不足信之言，必不能以惑聖聰，而曾參殺人三至，慈母爲之投杼，臣不勝怖焉。
仰惟皇上至仁如天地，至明如日月，於撫臣則逮，於臣則革職回籍聽勘，而其後又奉有“分别處治”之旨。王言涣汗，臣似可恃以無恐，而惟是以薊東如此之密邇，行踪如此之明白，尚不旬月間，數加臣以殺
身滅族之事，而若臣南還一步，其流言又不知其當何如者。反復躊躇，
不如自詣詔獄，以息流言、銷殺氣，猶足以全身名、保宗族，而致我皇上放生之初慈也。此臣之所以不敢回籍而請旨願逮者也。臣此回，不敢用夫馬，不敢入衙門，雇脚下店，以盡罪臣之分。今已到薊州矣，不兩日可抵都門之外聽候處分。伏乞聖明立賜裁决。臣無任驚愁惶恐待命之至，為此謹具奏聞，伏候敕旨。
天啓二年二月二十七日
奉旨：“該部院并看來説。”
請發從前疏揭質對疏
奏爲罪臣事在法司，懇敕兵科將臣從前疏揭檢發刑部，以便質對事。
臣以封疆之臣，應為封疆受過，不敢論是非曲直。所以初疏認罪，不復與撫臣置一辯。即撫臣瀆奏不已，甚至賣謡言，買保舉，出招告，
598
熊廷弼集
種種行徑甚失大臣體面。臣且厭薄之，不與辯。惟以流言，不敢回籍，踡伏城外，静聽部院勘議。
而頃者閣臣有疏，復蒙聖明着法司從公問明具奏，則臣非部院聽勘之原官，而爲法司聽問之罪人矣。向來臣疏皆下兵部，未下法司。况化貞屢疏下刑部，而臣無一言可據，何以陳兩造而定罪案？雖化貞近日疏揭前後增减不一，其詞彼此改竄不一，其手而就中事理，要皆臣疏揭之所已言、已明者，臣再不必從新説起，以滋瀆擾。伏懇聖明亟敕兵科檢發刑部，以便質對。
惟是河西所以喪亡之故，自有緊關大要所宜問，而為近日之紛紛混扯者所淆亂，臣亦不得終無一言。蓋經略駐關上，有經略之職掌，巡撫駐廣寧，有巡撫之職掌。經略之職掌，在控扼山海、調度三路，平時則厲兵秣馬，治器儲械，外作廣寧之聲援，内固神京之保障；進兵則遣將督師，約期戒會，東趨廣寧，以爲後繼，南聯登、津，以爲犄角。而至於巡撫獨專一方兵柄，凡兵馬錢糧之調度、戰守進退之機宜、西方間諜之虚實、鄉民遼將之操縱，一一皆屬其職掌，一一皆任其行止，經略不過總挈其大綱，商量其大略而已。此前日朝廷付經、撫之職掌，亦今日法司按經、撫之準衡也。
樞臣張鶴鳴既不與臣關上兵馬，又不給處登、津兩路兵餉，一味沮抑破壞，使徒手一經略欲控扼不得控扼，欲策應不成策應，而臣不得其職矣。舉朝為巡撫力争，不可聽經略節制，致令有所倚恃，進止自由。一切緊要事情，不會稿、不送揭、不令通詳、不許禀報，而臣又不得總挈其大綱，商量其大略矣。平日則專倚巡撫，而欲獨成其功；事敗則混扯經略，而必平分其罪。此其立就主意，設就圈套，臣已不必於言，而事固有難於混扯以代罪者。
試問廣寧十餘萬兵馬之衆全屬化貞掌理，而某步、某騎、某衝撃、某防守、某兵属某將，某將屬某帥，化貞曾有一字與經略知會否？
試問數百萬之錢糧全屬化貞支用，或給軍，或賄西，或賂間，或騙於棍弁，或藉馬商開銷，曾有片字得經臣目，分釐得經臣手否？
卷十三 後經略奏流 599試問百餘萬之海糧、一千六七百萬之秋青草，何故浥瀾於海濱，使
軍馬餓死，至於弃骸滿眼，怨憤傷心，而曾得其上緊搬運否？
試問兵馬不简汰，不操練，不團聚，不專屬，今日調東，明日調西，旦屬將甲，晚属將乙，零雜混亂，往往將不認兵，兵不認將，而臣得聞其說否？屢責各道苦勸，而曾得其一聽否？
試問其出疏，出揭，向工部各鎮催盔甲器械，而部發之二三將軍，以及盔甲、槍炮之類，從六月間海運於河東堡者堆積如山，臣於十一月間往彼看見，諭令速搬，而化貞曾知否？
試問其催兵，催馬，催器械，催車牛，催錢糧，設法留京營、延綏各甲馬器械，開局於永平、撫寧、山海造車炮，及一應甲仗以給其戰具，割身邊兩監軍道以供其使令，而曾有一事不照管否？
試問其專因西人，不肯操練自家兵馬，至費金錢數十萬，遣指揮都司張定、盧伸等，經年鎮月往憨營叩頭求兵，説八、九月來而不來，説有四十萬、三十萬來而不來。及昨冬僅有一二萬到邊討賞與做買賣來者，其戰兵不及二三千，空住關口，肆行搶掠，守著西兵過來，而曾見其助一兵、殺一人否？
試問其今日遣細問李永芳，明日永芳遣人會化貞，言：“西兵西將無用，束惟怕遼兵遼將之勇。過河之日，遼兵居前，我用白標子閃退，你從後殺來，必走而遼陽可復也。見有八十萬銀子奉獻都爺，饒我一家性命。”而撫臣信之，遂不用西兵西將，而寵遼兵遼將孫得功等以至今日。此皆撫臣對臣與監軍院道所常言者。臣每面語手書，謂“永芳屠戮河東，於我罪孽已深，闔眷在東，當頭又重，不可輕信”，而化貞肯一聽否？
試問其所募二萬之鄉兵，平日專倚為能殺者，每月食餉三兩，好馬好甲盡數給與，何曾肯與西兵一匹一甲？昨西兵潰逃入關時，何曾見鄉兵一人入關，而有一之不爲束召募者否？
孫得功等屢疏薦為摩拳擦掌者，徒薦為謀縛撫臣以獻之用，化貞既對臣明言，又出揭告人，今忽反口云“怕經略殺之而叛耳”。豈欲仍用
600
熊廷弼集
孫得功等效命否？
試問其去年之五進五退，今正之兩進兩退，玩兵挑釁，盡露虚實，以致速禍，有一不由於此否？
凡此皆喪亡河西之緊關大要，而為法司之所當從公問明者也。
總之，今日之事，誠使三方控制待齊舉事，樞臣肯如臣之原議，而不爲沮壞，又誠使厲兵、飼馬、治械、儲芻、扼險、犄角、修守、待戰，撫臣肯依臣之疏議，聽臣之勸導，而不胡行亂做，則外有聲援，内有家當，軍民有所恃，東方有所恐，何至有今日之事？至於今日，而臣言亦贅矣。“天理人心鬼神子孫”八字，此臣清夜所甚念甚畏，而绝不敢有一字之誣。伏乞聖慈哀憐照察，爲此謹具奏聞，伏候敕旨。
天啓二年三月十二日
奉旨：“熊廷弼前後疏揭，着兵科查發，以憑質對。該部知道。”
出關嚴旨疏
題為出關嚴旨不敢不遵，固國深謀不可不慮，謹昧死一言，懇乞聖明自爲封疆重計事。
頃自入關，兩奉用心守關之旨，日來，又兩奉“出關防守”之旨，友人皆移臣書曰：“衆計已定，子必出關，不出必死，子無疑。”臣伏而嘆曰：“正唯朝廷不肯割情正法、速逮臣而賜之死耳。臣今日若爲一身苟免冤枉之誅，則出關一着何煩擬議？若為國家深圖萬安之計，而出關兩字更須商量。”
初，臣之進關也，督、按枉顧數次，勉臣曰：“此關非子守，則關必壞。”關上士紳軍民跪哭三日，曰：“公若去，吾儕亦隨公去。”臣曰：“吾奉旨駐關，前後共五十三日耳。使兵部不逼吾出關，得在此收拾，當於今日緩急有賴。”今事已至此，旋為收拾責難，而未敢認承也。督臣細叩臣以守關之策，臣曰：“願聞其指。”督臣曰：“吾欲再築關城兩道於三十里内外，而於今城則築脱脚邊臺數十座以環之。”臣
卷十三 後經略奏硫
601 曰：“今日之役須看人情事勢與自家力量如何，然後舉事。去年關外吾
地也，班軍竟怕出關修工，山東班軍一聞出關打柴，夜逃八百人，况在今日而人情未敢出也。外關兩道須三年工完，而事勢未能待也。增兩關，必多置守，而徒分見成戍兵，以益薄其力量，又不及顧也。”
凡守事貴約，約則精而堅，約則速成而及於事。以吾之愚，今年且將見城加高丈餘，寬一二丈餘，沿城置軍房，居其上。其空心邊臺與城接連，不宜脱脚。恐置數百孤軍於城外不能守，而反借爲擬城之助。如此，則軍夫在内修工不驚惶，守軍見城高外梯竿無所施，其膽自壯，而工又易完。關上若無糧、無草、無柴，糧或海運按濟，惟柴草極難，不能多容。馬兵可萬人，步兵可三萬人，水兵可萬人，亦足以守。至於阻水以環城、坑濠以拒兵、海上之駐防、隘口之修置以及版築燒造諸法亦略及之。而至於外關之設，且俟人心稍定，再行料理；恢復之事，且俟兵力稍集，再作商量。此守約之事也，而督臣深然之。
督臣又曰：“吾欲置遼撫守前屯，為關城外護，如何？”臣曰：“所為置遼撫於前屯者，如為哨探耳目計，則二三將官能為之，如為統兵拒戰計，恐遼撫不能抵當，而反以驚潰為關上累。且周所用何兵何將，用遼人乎？而將既懷疑，兵又散去。用西人乎？誰肯出關為用者？”而督臣又深然之。此日前守關之議也。
及初九日，見出關旨意之報，適撫臣下顧，督臣亦隨至。坐間議及此事，臣曰：“廷意要吾出關，吾不敢不出。但十萬之衆向屬撫院，今皆不知何在。僅於右屯團凑萬人，半以應援鎮武傷潰，半以殿後札於關外，訛聞西來盡殺逃兵之説，復逸其半。今惟向公與本兵求兵耳。”督臣曰：“裹面不知外邊情形，公如何出得關？且吾原議設三大營，一離都門便不照管，顧安所得兵馬應手？”臣嘆曰：“即有兵馬出關，亦濟甚事。昔吾以三岔河難駐兵，曾比河上西平、鎮武、盤山直直一條如竹節之形，河上一動，節節皆破。當宿重兵於廣寧，犄角札營以待之，而樞臣定主撫臣决戰，以至今日。今吾守中前，撫院必守前屯。縱多與兵馬，不過二三萬。若或窺關，其想頭更大，其兵衆必數倍於前日之過河
602
熊廷弼集
者，我兵不能當，必望風先潰，而中前、前屯又爲關上之竹節矣。”督臣又深以臣言爲然。
撫臣曰：“公何可出關？吾罪重，任憑放吾何處，總是一死。”臣曰：“吾輩今日聽逮，為封疆受法而死，他日人知警畏，尚有死守封疆者，則死猶有益。若明知出關防守之無濟，以圖緩死於一時，到底事壞必死，而又帶去一山海，致危神京，以自重其孽，則不如吾兩人者連頸就逮，關上事聽樞、督兩公自為之。况吾以無兵無馬、極明極白之人為公受累，獨論逮斬。若吾守關，公守前屯，他日事壞，這顆頭顱終是被公混去，則請公守關，吾願聽逮。”而是時臣已傳語道將，擬十一日往中前所矣。
部鎮道臣葉震生、莫有聲、傅國等，皆一齊忙忙趨見臣，謂：“公一出關，各殘兵聞之，畏隨公出，必盡逃關内。百姓見公出而無所倚恃，必盡散而先去。此舉何可輕易？”又曰：“前屯衹消遣將哨探，何須撫院？衹緣裏面慮撫院入關無安頓處，故議守關外，以示寬政耳。公當拿定主意守關。”臣固不聽，當夜檄行寧前道張應吾收拾中前所，監軍道邢慎言、韓初命、牛象坤收拾前屯衛各城池糧草等項。次早，部、鎮、道又一齊來，止臣勿出，以驚其民，且曰：“無兵馬出去，東兵來，奈何？”臣曰：“經略七個月，樞臣定不與吾一兵一馬。今之出又安望兵馬？東兵來時，吾必不辱其手，亦不得歸候朝廷處分，惟有自處一策耳。”會督臣又來勸臣勿出，且待樞臣到日商量。此日來出關之議也。
臣報國自有苦肝，籌邊自有微識，作事自有片長，不在主戰諸臣
後，而先憂早計，靠實持重，自謂過之。今守關之策，諸臣誠能念冲
聖，念重關，念各人身家，一一俯從如臣言，臣猶能誓死爲皇上守之。如要臣出關與撫臣守中前、前屯，則聽視師樞臣之與撫臣同心共意者共守之，而請皇上速逮臣，以快衆憤。
顧臣又有説。夫爲封疆而暫守者，一時之權宜也；爲封疆而任咎者，萬世之正法也。今視師兩大臣，一久在關，一將到關，而爲東事特
卷十三 後經略奏疏 603
設者，尚有一臣未向東行一步。昨何棟如又歷舉時賢之堪為督、撫、贊畫、監軍道者，守關豈曰無人？豈必臣然後可？而朝廷之正法一壤，將裝成一片欺罔世界，而禍終至於不可救。今不問争論戰守為公為私，事後言驗誰曲誰直，而但云：“遼左敗壞由於經撫不和。”不問誰專兵馬不實修戰，誰駐城池不實修守，而但云：“主戰，戰已無功；主守，守亦旋覆。”不問廣寧重城誰先弃奔，殿後人馬誰與交付，而但云：“經先入關逮斬，撫若入關并論。”
塘報已久到，而故弄機關；巡撫已抵關，而代捏口報。以祖宗二百數十年之封疆，喪弃於内外扶同者之手，而終不忍别白一語，以傷其意，第云“經撫一體論罪”而已。而又不早定其罪，仍使不和之人同在一處戴罪立功，使他日載諸實録，曰：“天啓二年正月二十日東兵過河，二十一日師潰，二十二日巡撫王化貞弃廣寧，同經略熊廷弼戴罪立功。”獨逮監軍道高出、胡嘉棟處分，恐後日謂臣等不爲封疆受法，而猶借守關以逃刑，臣且有餘誅矣。此臣之所以願逮以明人臣之分，不敢守關而爲逃法之人者也。
至於兩奉敕書節制巡撫，何故復奪節制？兩奉旨諭駐關控扼，何故不容控扼？使臣不得一日安身於關上及早設備，以至今日紛紛議守關、議出關，脚忙手亂，而迄無定畫。凡前日之所以誤廣寧而竟至敗亡，今日之所以誤山海而旋難收拾者，咎將誰執？俟逮臣至日，請皇上御門，臣與諸臣一一面質之。冤深屈極，籲地呼天，痛哭哀號，語無詮次。伏乞皇上哀憐矜察，臣無任恐懼迫切待命之至。
天啓二年三月十三日
奉旨：“該部作速并議來説。”
辯張本兵疏
奏為樞臣終始扶同誤國，謹具疏一辯，以質公論事。
臣惟河西所以斷送之故，雖由撫臣王化貞，而主令决戰，以致其七604
熊廷弼集
進七退，玩兵速敗者，張鶴鳴也；慫恿用間，用賄，用鄉兵、遼將，以致於佯退賣陣，謀縛獻城者，張鶴鳴也。兵馬、錢糧、器械盡送廣寧，不容關上留用，不為登、津處給，窘經略如窮人無歸者，張鶴鳴也；駐札關上，調度三路，有敕嚴勒兵將，控扼山海，有諭廣寧進兵，方出策應，屢討兵馬下部議覆，皆有旨，而皆抗違不遵，百計破壤者，張鶴鳴也。專敕節制廣寧、登、津、薊、真、山東各撫鎮，特敕調度各省鎮，而為廣寧謀奪節制，沮抑經略不得行一議、做一事者，張鶴鳴也；怒臣章疏書揭屢屢責備，而恨不立陷封疆以陷臣而快其忿者，張鶴鳴也。
罪坐所由，豈無先兵書石星主和之例在？而反叨蟒玉赫然行邊，付以查參道將各官之任，意感恩圖報，秉公持正，以求仰副乎寵任，俯懺乎罪孽，宜何如者？而乃借此行私滅公，以爲報復之具，恐非公忠大臣所宜出也。
疏稱：“經略初至關，王化貞即請之廣寧不肯。”則臣所奉，乃駐札關上之敕、控扼山海之諭，非駐廣寧者也。平時議巡撫兼經略，以專其功，即關上且不能容，而事急偏欲經略駐廣寧，以撓巡撫而爲代罪之地乎？監軍胡嘉棟之禀請一次且無，而乃日十數次乎？不幾於説夢乎？
二十一日，遣監軍邢慎言夜趨廣寧，王化貞計守禦。二十二日辰時，得王化貞《請移鎮書》，巳時得邢慎言差人口禀，午時得邢慎言《移韓初命手書》，申時王化貞出廣寧，則張鶴鳴所定之時辰也。王化貞而誠請臣移鎮助守廣寧也，胡不忍死一日以待臣，而辰時甫得書，申時已闖門而出？臣即往，而能半道挽其復闖門以入乎？胡不以人民、城池、庫獄、兵將交付臣，而開門放民，開獄放囚，傳令箭放兵將，空空以叛將、叛民遺臣，而請臣代守乎？若已先逃命，而欲托臣以討叛，则是時廣寧城内城外尚有二萬餘衆，胡不率以定亂，而望臣僅僅五千饑疲之衆内討賊而外拒攻乎？
邢慎言《移韓手書》稱：“撫臺初出牌數面，招撫主客逃兵潰將，以圖城守。城中士民男婦汹汹聚謀，欲於日出撞門而逃。陳都司沿門叫諭，滿城無一人應之者。撫臺見此，亦無可為計，商量欲盡放居民出
卷十三 後經略奏疏605
避，以全十數萬身家性命，而自己却尋一自盡便了。雖再三勸止，已以支撑守城爲主。然人心已瓦解，大勢已全去，即死守數日，而外無援兵，内無積糧，東兵以五千坐守間陽，五千據糧右屯，而廣寧城當自陷。至於遼人懼其殺害、縛官獻城之事，又不必言。”是已明言廣寧城當自陷，而有縛官獻城之事矣，而猶欲請臣移鎮也乎？
疏云“正月十九日，東兵過河”，而實以二十日巳時過河者也。日時且不的，而尚欲查參功罪乎？疏云“經略二十日不守右屯，輒趨板橋”，不知板橋固進，而東迎於八十里者也。方向且不知，而尚欲懸定策應乎？疏云“經略二十二日先離閭陽，巡撫二十二日申時出廣寧”，而是日臣以薄暮出閶陽，不知爲申前乎？申後乎？得“差官二臺子撞遇巡撫”之報，而後出閶陽，不知其爲出也，孰先乎？孰後乎？
是日，道將聞放兵放民之報，又得邢慎言手書，同諸將見臣議進止，大約謂十萬之兵馬一朝俱盡，滿城之官民半晌俱奔，業已無可救援者，不如移師防西人而護民行也，而臣猶以爲未可。然而所随五千人馬不得食已兩日矣，見廣寧軍民紛然西走，皆蠢蠢欲動。諸將恐其變，復請臣行，臣猶對胡、韓兩道叱拒之。意欲過夜始行，亟命兩道親出行營，多方撫慰，而兩道見兵心動，不肯留，乃反命曰“可行矣”，而臣始行。
疏云：“胡嘉棟力勸臣於閶陽扎營不動，以為虎豹在山之勢。”其如言之不聽，何又安得此違心語，而為胡代稱之乎？初臣經略，標下原本無一兵一騎也。及到右屯，自十一月底起，至正月初旬止，始截留續到援兵及其先發廣寧者，約凑騎兵一萬二千人，大半皆新調薊、昌、宣、大、真、保兵之從未見戰者，内挑萬人分左右哨，而統以十將，左哨僅四千五百餘人，尚未足數。其挑下者從王化貞之討，以千人發義州、戚家堡防西，千人作老營運炮器。又與王化貞討真、保步兵五千餘人演車營。通計收拾，未及月餘，如何可戰？是時右哨五千人為高國貞等所領者，已於十六日東發祁總兵、高監軍援鎮武，而張鶴鳴以為二十一日始遣者，誤也。其餘果有一萬二千餘人如張鶴鳴言，然一聞巡
606
熊廷弼集
撫弃廣寧消息，而千人之防西者自義州、戚家堡逃，千人之守老營者自右屯衛逃，僅餘左哨四千五百餘人與吴自勉家丁五百人隨臣未逃。而風鶴之餘，人人股栗，若非設法撫慰，安得駐大凌河一日，交付王化貞護民而西，成一殿後模樣？而臣亦安得先至關上，以定逃軍流民之亂乎？
方臣之駐大凌河也，先移書督臣言：“逃軍騎馬持械入内地，必所在劫殺為事，當諭令解刀馬於關外，方許放入。而又深知部道皆文雅，未足濟變也，非親往不可。”及過寧遠衛，張應吾迎，謂：“今早城内光棍假傳西人來，城民驚跑。”臣爲之捕斬二人，捆打七八人，仍留駐半日一夜以鎮之。又念寧遠中要地方，若官一先行，百姓車輛必為西人與奸棍所劫。因諭中軍官孫諫，請王化貞暫住寧遠三五日，俟民盡乃行。而疏云：“經略西奔，應吾方出迎接，倉卒之頃，經略牌驅百姓即刻盡西，兵將隨逃。”是臣致應吾獨坐空城也，而豈其然乎？
二十五日，至前屯，得督臣回書云：“承教驗放兵民極爲詳盡，但各官諭令交還馬刀，講諭竟日，皆不肯從。各官之意欲鼎藉台臺駐節歡喜嶺，部署其先後，庶不至於喧争分錯也。”臣聞而馳赴之。
二十六日，抵關。比至，而潰軍已餓守關下三日矣，忿忿然上馬結隊，彎弓擬城，有飛矢入城中者。臣至而叱令下馬解刀，皆下馬解刀。跪哭求入。臣趨抵羅城，斬亂軍一人，不知其爲邢監軍家丁也。厲聲責備主事莫在聲，恐其閉關激變也，非罵也。臣一入，羅城不開正關，但立遺某道某鎮於南水關、某道某將於北水關，分投開放。每關門下一平胸閘板，令逃軍相緣而過，儘有次第。非大開關，縱逃兵一哄入，而皆逃去也，乃其後一哄而逃去者则有之。
初，臣放關時，下令除逃兵不勝誅，及久戍於遼者放回外，其餘仍留守關城，暫札關外，護百姓進畢，方許放進，業已願留，帖然關外數日矣。忽聞張鶴鳴傳語：“前次遼瀋兵逃，不曾殺得，所以今日又逃，今番不許放進一人，當盡殺之；即不然也，須殺一半者。”一時汹汹偶語，不忍聞，而督撫即令進關，遂畏誅而大半逃去，而顧以哄入皆逃爲臣罪乎？
卷十三 後經略奏疏
607 張鶴鳴曰：“平日專講守，臨期急督戰者，經略也。”而臣忍令羅
一貴數千人之無援而死乎？張鶴鳴曰：“平日專主渡河，及東兵渡河，則欲守而不能自由者，巡撫也。”而臣平日禁王化貞勿依守議、勿修守具乎？臨時嗾孫得功等謀縛獻城，又逼王化貞放民、放囚、放兵將，以致其欲守而不能自由乎？張鶴鳴曰：“如使巡撫過河而敗，是主戰之罪也。兹東兵大衆過河，戰亦何罪？”是我過河戰則勝，東兵過河戰則敗也，而世有此兵法乎？是東兵過河戰，雖敗，不算敗，不算罪也，而世有此律法乎？張鶴鳴曰：“去年八、九月間，機會大可乘。臣疏曾言於時當進取，若待冬春大衆來廣寧，必不守”，以爲其言之驗也。然查張鶴鳴疏主决進之時，王化貞随移臣書謂：“兵部不言車馬、甲仗作何催發，而但言機會可乘、宜速進取，以為真是可笑矣。”又出揭稱，“車馬、甲仗屢催未至，何所恃以為進戰之具”，而明告兵部以不能進矣。臣又舉王化貞進兵虚聲屢次之手書入之疏揭，又於關上面示鶴鳴，而悔己為誤信矣。今胡以認謊到底，而必扯此搪口不已乎？
初議另增經略駐札關上，固為遼東而設，實因河東報至，京師、畿輔一時官民汹汹南竄，故議添兵六萬，半置前寧以張聲援，半駐關内以固鎖鑰。此當事者外威内壯之深謀，非張鶴鳴所能識也。假令當日與臣兵馬，容臣駐札，得在關上收拾六七個月，何至今日關内關外兩被失閃，上驚宫寢，下摇民衆，此張鶴鳴之爲也。
當時臺省諸臣尚議仍以巡撫兼經略，尚以另增經略為撓權、為分事、為扼同舟，而可以久據將兵之權，奪而歸之經略，使不日成功之巡撫爲臣所摧撓乎？且張鶴鳴既知經略職掌在將兵矣，胡不與臣關上兵馬，假臣將兵之權，而任臣呼號，一味不理，竟逐其空身以出乎？
臣以封疆之臣應為封疆受過，勘議由部院，公問由法司，自有屢次另處之旨在。張鶴鳴奉旨止查道將各官，而何得進旨參臣，以快仇毒？且旨云：“道將各官著張鶴鳴會同王象乾嚴查明白具奏，處治亦當會稿於督臣。”而又何得違旨專論，以獨恣其胸臆？今細看所查道將各官項下事情，故輕故重，必安臣一罪名，吹求鍛煉，無所不至，然皆不出於

608
熊廷弼集
王化貞前後疏揭之言。凡為王化貞平日之所喜，及陰陽兩可於樞撫間，而不敢一忤其意者，無不得其留用，差等以輕論。雖終始護衛，撫臣到京遍買保留，代造謡揭如陳一元者，亦蒙嘉其患難不離之意，而至其忠言見逆，及為臣經略所遣用者，無不痛斥而欲重處之。此等查參之疏不明不白，横心昧理，蓋有難於督臣會稿者。在臺省自有公論，樞密自有定衡，臣不敢以罪人駁正，惟有關於臣事者則辯之。
伏乞皇上亟下兵刑兩部，一爲道將各官之案，一爲經、撫會問之案，免使公論國憲爲張鶴鳴偏詞所混。顧臣竊嘆張鶴鳴之扶同欺誤，雖明知明悔，而終始必以封疆宗社供己之錯、快己之仇而不顧也。
張鶴鳴初到關時，臣同督臣往拜，虚心平氣將河西事憑督臣説一遍，鶴鳴唯自言其誤，謝罪嘆氣而已，此大庭官吏數百人所共見聞者。及回拜，臣出平日經、撫來往書札與之細看。看到王化貞手書言進兵虚聲處，曰：“他與我書說實實要進，誰知與老公祖又如此說。”看到臣與王化貞書苦心商議處，又曰：“我衹道老公祖不肯與他商量，誰知苦心商量如此。”因將前後事情再叙一番，無言可對，但慚悔曰：“是治生過信了他。治生本意要急成此功，見他説得這等容易，便深信他。誰知都是虚言。是這個没用的人，當時老公祖何不明白參了他，免有今日。”臣曰：“一時誇為大功，臣纔一點綴，便惹下本部與科道多少參論。若當時參了他，我這顆頭早被諸公取去。”鶴鳴默默無言，惟嘆：“治生誤國之罪不可贖了。”及言關上無兵之故，鶴鳴曰：“老公祖何不徑自留用？”臣曰：“關上但留一兵，巡撫輒言好人好馬被關上留住。我敢不發去，使他藉口。假使部咨派定某兵該留關上，方好留用。乃部中既不肯發咨定派，而巡撫又屢疏言兵為援遼而調，關上兵當另議，部中又不肯另議，教我如何徑留？”鶴鳴曰：“是治生不是了。”
諸如此類，追悔至極，臣遂信鶴鳴為直肚腸人，開心見誠，與之無所不言，每會談必至兩個時分。謂鶴鳴胸中已豁然，不意臣一離關之後，見督臣留臣守關疏有“吏兵兩部作速看議”之旨，臣疏又有“該部一并看議”之旨，恐臣以留用回關，忙忙移書閣部，誣臣從海洋往邊上
卷十三 後經略奏疏 609去，傳守口兵將云：“東兵百萬一來，關必不守。你們守此口何用，不
如散去。”又誣關上百姓皆痛恨臣，一聞奉旨回關，皇皇如在春冰。鶴鳴與督臣相對痛哭云：“國家事不可爲矣。”及晚見有新推人心稍定等情，全與督臣留臣之疏、留臣曉諭百姓之告示，及再三拜留并留臣之書札絶不相類。臣方致書閣部，嘆其反覆背面過極惡少，而不意其今又有此疏也。
臣與鶴鳴慕許有年，初同部亦相得歡甚，衹缘處通州逃兵事相左，然其曲在鶴鳴，不在臣。即誤以蔡復一詳揭入疏，而觸其宿怨，亦非有根柢之怨也。鶴鳴即誤信王化貞言“邊可易取，功可立成，兵可不多用，李永芳可信，西人可恃，鄉兵可用，而深得河西人心之巡撫可專任也”。因而决戰以左袒之，亦自出於急欲成功之意，非其念頭果欲誤國，而舉朝皆信其言之易、成之速，亦非鶴鳴一人之誤也。鶴鳴即不諳兵機、邊形、人情、地勢，以沮臣三方之原議、修守待戰之屢疏而不用，衹當自恨，不當恨臣，而亦不宜怙終不悛，必以封疆宗社爲報復之資也。
夫人非聖賢，孰能無過，苦不自知耳。既明知之，又明悔之。即一身一家之事，尚當急急改圖，以求令終，而况事之關係封疆宗社者。若必觸性任忒，寧我負人，到底成就一錯，而國家事之以供錯而壞者，亦已極矣。其如冲聖何？其如祖宗二百數十年金甌之天下何？臣在部，資俸居鶴嗚兩年前，而年齒居鶴鳴二十年後。鶴鳴每會議會疏參駁失體，待臣不及一小吏，而臣未嘗不以老臣望之。七十餘有盡之年，亦昔人所謂事陛下日短之時也。此事不拿出一片公忠心腸以報皇上，更待何日？蟒玉加而遼東壞，金吾蔭而貴州又告變矣，亦鶴鳴所宜深念也。臣無任冤誣急切呼籲待罪之至。
天啓二年三月二十一日
奉旨：“這事情着法司即行提審，從公定擬具奏。不得偏徇，以致枉縱。以後不必紛紛争辯。”
610 熊廷弼集
請自詣詔獄疏 奏爲願自詣詔獄，以重法體事。
臣經略無狀，前已蒙聖明照察，革職回籍聽勘。臣當回籍，衹緣王化貞、張鶴鳴等捏造流言，欲加臣以赤族之禍，臣不敢回籍，具疏請逮，蒙恩未允，旋於閣疏着法司從公問明具奏。本月初一日，中府十三道、十三司、大理寺屬官會問臣，但為封疆受過，不欲多言。今初九日，三法司堂上官會問臣，亦不欲多言。惟是前旨止於革職，臣猶一解任官也。後旨止於著法司問，未有下送字樣也。未定罪而先送獄，未奉旨而先赴獄，法司之處臣與臣之自處者俱覺有所未便。夫法司待罪人之體，與朝廷待大臣之體，兩者俱不可不存。臣願自詣詔獄，以重法司執法之體，兼重朝廷待臣之體。伏乞聖断，敕下法司，以便遵行。臣無任恐懼迫切待罪之至。
天啓二年四月十三日
奉旨：“法司知道。”熊廷弼集卷十四
揭
帖
七駁兵科揭帖（11
揭為一札沮兵，關係軍機，謹述當日書札，以息异議事。
先該兵科宋一韓《遼局難完疏》有“大將疾馳擊賊，而麾之使去，則監臨謂何”之句，職不知何指。及被王御史所劾，辯疏又云，“長定之變，王威東行擊賊，忽飛來一札，急使退守河上，徒令仰天而嘆”，而後乃知向之所為監臨咎者，在以書沮威，而致其誤機也。夫使沮軍誤機是實，則殃及生靈，其罪一。累及撫鎮、道、將，其罪二。既陷人于罪，而又參之，負友欺君，其罪三。而該科第薄責職曰“按臣不自咎”，亦厚矣。職敢不備述當日往來書札，以明職之咎，而成該科之厚。
去十二月二十八日，虜從長定堡入犯，初報五千，後報一萬，與我相持，不曾開營散搶。職慮其過夜，而是日王威駐防河西之高平，急于未時差官持名帖促其進兵，酉時差官又促之，未嘗麾之使去也。戌時得賊出之報，亥時報賊出盡，職研審探子，賊數委有多少，對云：“縱没一萬，也有六七千是實。”職是時不知賊已得利而去也，但思日前報賊五萬，如何衹有六七千人入犯，如何又不開營空手而去，或者計誘人馬盡東，而以大衆直搗廣寧。不然，則以此驕我，俟防兵懈散，仍搶燈節。遂據公案親草一札，留威河上以防之。
比時未曾起稿，今就威索其原札，内云：“據報達虜萬數，細問探612
熊廷弼集
子，實止六七千人。然見協守兵到，彼此相持，并未開營。申時出境，彼豈甘心回巢？度明日必再來，或再搶别處。但前報五萬，又云烟亘五十里。今衹止此數，是何緣故？得無以此一枝膁麾下東援，而渠悉大衆犯廣寧、高平之間乎？二十二年，卜彦台周憨欲搶右屯衛，先以萬騎搶高平，深入吴家墳子，誘董大將軍東出，而卜彦乃引五六萬騎直攻右屯六七日，幸高平捷，而始解去。今得無襲此故智乎？麾下似仍應暫駐沙嶺、三岔河之間，如賊犯廣寧，可以西援，再犯遼瀋，亦可東援，庶幾彼此便于照管。先時差官奉請遼東，以虜不出，恐其過夜，今出境矣，應駐適中處所，以相機變。所以復差請教者，恐其以先請相拘遂東，而西邊有警，不及相顧也。”
其札尾左冲後，又復籌度數語云：“前恐以東爲誘，西搶廣寧，固是一說。又想廣寧無散屯可容大衆，若是誘法，虜衹合用一枝犯廣寧、高平間，絆住麾下不得東，而以大衆搶遼、海間，方纔得利。或者虜衹有此數，亦未可知。今不論東誘西搶、西誘東搶，衹駐三岔河、西寧堡地方爲妥。”此乃賊退後商量之語，非是教威莫來擊賊。記發書時正是三更時分，而威已先于二更時分得佟鶴年賊出之報，駐止東昌堡，未進，非職麾之使去也。
次二十九日，威移職書云：“賊夷聚衆窥犯，屯于邊外適中地方。”節據哨報苗頭，未有的向。威惟分兵而東，暫駐高平，以便三面策應。至二十八日未時，忽報東來號烟，即提兵東援，途中接報，知賊夷已犯遼陽、長定堡地方。威兼程星馳，至二更抵東昌堡。又據遼陽哨報云，“廣寧援兵與佟協守合營前去，賊見兵來，旋即出境。威想賊衆既聚業已進邊，遽然而去，此必轉而西向。威于二十九日辰時，仍回高平，以觀賊勢向往。惟是咫尺台光，不遑叩謁”云云。是威未得職書時，已于二十九日辰時先回高平，飛一札以告職矣，非職麾之使去也。
遼陽之南百二十里為海州，海州西四十里為東昌，東昌三十里過三岔河為西寧，西寧西三十里為沙嶺，沙嶺西六十里爲高平。高平者，鎮武堡也。職下書官至東昌，見威已去，復過河趕至西寧，方纔投下。威
卷十四 揭帖 613
隨回職書云，“提兵東援，正圖伏謁，以請指授，何敢勞差官寵召？第狡虜雖退，慮其别向狂逞，未敢晋叩，業已具啓上聞。二十九日辰時，自東昌堡而西，未奉台諭，已駐西寧堡，以觀東西動静。兹蒙尊翰儼臨，捧讀回環，仰見料敵遠謨，周悉備至，威曷勝感佩。但西寧窄小，前發兵馬在此駐札，以草料缺少爲難。今一二日間，哨其稍緩，暫移沙
嶺。如虜復來犯，必相機迎擊，以挫其鋒。果如解散，方敢西行”云云。夫曰“何敢勞差官寵召”，是職未麾也；曰“自束昌而西，未奉台諭，已駐西寧”，是不因飛札退也；曰“威曷勝感佩”，是不曾仰天嘆也；前啓曰回高平，後啓曰駐西寧，是因職札而進守河上，非退守河上也。
總之，當日情形，東有佟鶴年“賊未開搶，申時出盡”之報，西有吴家墳子、黄佃之報，審敵相機，衹合留駐河上，以觀其變。威之慮即職之慮，然職纔爲之慮，而威已先爲之慮。威自高平馳至東昌一百二十里，人馬已不勝疲乏矣。假使二更時分聞報，賊已申時出境，而猶黑夜冥趨長定百里之遠，則失計甚矣。又使聞賊要搶吴家墳子、黄佃，賊二萬要搶廣寧地方，猶嗤嗤而東逐久去之賊，而不一西顧，則失計又甚矣。
竊謂駐守西寧，東西接應，威原不差，該科不必過爲之解。借曰有差，亦威之主意先定，人馬先去，與職書無干也，該科亦不必巧為之推。今往來書札俱在，此請該科平心參看，應否監臨自咎，職惟有任之不辭耳。雖然，職願有進于該科也。凡地方事體，以耳聞與目見較，雖虚心而應，數猶不勝，况以成心應，以私心應，以誣人心應，而欲求其必伸，萬萬無是理者。職在地方，事事跖實；科捕風影，語語落空，何苦無端加人，屢取窮遁？即如去年殺降與大勝堡事，坐寧道以沮功矣。今又以沮軍咎職，脱人扯人，此等伎倆頻見舞弄，畢竟于人無濟，而徒彰己徇私蔑公之過。該科而愚人也則可，該科而聰明才辯人也，是亦不可以回頭猛省也哉！
職不欲具章數露科失于君父之前，謹具揭帖候察于下執事，惟俯賜614
熊廷弼集
垂照焉，須至揭帖者。
萬曆三十八年四月十五日【校記】
〔1〕本篇原附於《按遼疏稿》卷四《六駁兵科疏》之後，現移置於此。
辨丁默所太史用人朦朧疏揭
經略遼東軍門熊謹揭。
二十七日早間，承丁默所太史賜書一道。時方草疏寫本，未及答書，但語下書者云：“晚間來討回書。”及午後發疏訖，方作回書，而太史之書已發抄矣。是晚竟無討回書者。二十八日，為議兵餉事務，寅出戌歸。二十九日到任，至下午，而太史《用人朦朧》之疏又見報矣。因閱疏内有《勸勉職》一書，知為逆耳之說，始問前書，終未討去，復作數字，以明其無逆，遂同前書一并送復。旋得太史回云：“數日不蒙一名帖見復，愧赧欲死，遂不得不以見彼于職者冒聞于天子。”信斯言也，是太史之疏自愧赧生也。書本無逆而謂爲逆，職本無彼，而謂爲彼，本無數日，本有回書，而亟于疏陳，不能待。豈太史憂國念深，勃勃欲發，而特借職以開端耶？
古君子善與人交者，忠告而勿以語人，厚道也。太史既云“兒侄俱蒙造就，竊附通家之末矣”，旋致書，旋發抄，一不得回書，遂忿然見之書疏，而今又以所回書發抄，若恐人不得聞知，而亟亟焉上告天子，下告方伯，以明之，謂通家之義何來？書謂職卵翼奴酋父子有年，卵翼或自有人；謂職濡滯，職尚未領敕劍；謂職今日名位不薄，此官非職願居，非人願往；謂養寇自豐，直待請封爲王，而猶未饜，似又責職太早，職皆不受。獨謂職爲勘、爲弃、為朦朧推用，至舉舊經略為殷鑒不遠，而欲用一備三，用三備十，以預善職後，則太史之教職深矣，敢不拜賜。
卷十四 揭帖615 但今遼事敗壞已極，奴勢猖狂已極，職前疏中所云“無兵、無餉、
無可措手”，此職才智駑下，不得不以實聞之，朝廷求諸臣同心共濟者也。而太史乃是今日禁中頗牧，或更有折衝樽俎之奇謀，不需兵，不待餉，直可徒手以縛奴酋者，願得竊請教以從事焉。如前惠書中文告等語，以及“單騎見虜”之論，以職思之，談何容易。太史或不欲私以語職，則乞昌言于朝使諸臣，議其可否，以便遵行。尤幸，尤幸。
謹揭。萬曆四十七年七月初一日
發抄周毓陽中丞以遼守遼書揭（1）
揭。頃接撫院周毓陽年丈書，詞旨懇切，無字無句不中遼左機宜與當事諸公之情弊。謹將原書發抄，請主“以遼守遼”之説者细看此書，請主“貴精不貴多”之說者細看此書，請主“調兵騷擾”之說者細看此書，請各鎮動阻部文之調者細看此書。
周毓陽書曰：“遼事之壤，已至不可救藥，而兵、餉二事尤須發明。以遼一日尚存，一日不可無此二事也。剿奴用兵三十萬，弟未出都門已頌言於當事，非臆説也，有征播例也。兩年以來，調兵幾何？欲以五六萬烏合之卒，當强奴二十餘年訓練之兵，勢已不敵。且奴結連諸虜，各助兵一萬，而我約一北關尚首鼠觀望，此而欲深罪致説，堂堂正正，一鼓而殲之，何可得乎？不得已，用“以遼守遼”之策。弟亦曾具疏，然而召遼兵亦未易言也。弟及劉贊畫各道共招過二萬，無馬匹盔甲，固矣。而舊軍以糧薄，紛紛弃伍，投充新兵，舊營伍無一處不亂。各營衛批拿逃軍、赴弟衙門挂號者，日不下四五起。彼皆變名易姓，難以盤詰。此不便一也。
又奴之奸細無處無之，往往投入新兵中，更難物色。見今捉獲者三四人俱係新兵。審稱，奴酋差伊打探兵馬城池，意在長驅。由此言之，招兵而引盗入室，更爲可慮。其不便二也。
議者率曰：“調兵不免騷擾，不如就近招募。”夫招募之不便已若616
熊廷弼集
此矣，乃若凑處錢糧比之招兵較易，而大司農動以兵貴精不貴多爲言。夫此語誰不知之？今承平日久，人不習戰，兵多猶可寒奴酋之膽，兵少衹以填餓虎之吻。卒之兵連不已，究竟不免於費，何如早破拘攣之爲愈也？
今開原既失，鐵嶺、瀋陽人民逃竄已盡，不過空城耳。遼陽以爲孤注，廣寧患在剥膚，遼左危亡將在旦夕，不知當事者更有何術能止奴不直抵都門。比時即欲照弟之言，多調兵，多凑餉，亦無及矣。向之爲騷擾之説者，不知何詞以謝九廟。而大司農愛金甌，不若愛金錢，不知留閶閻之蓋藏，供誰氏之徵發。此弟所爲痛哭流涕、泣盡而繼以血也，尤不可不慮者。
老年丈新命不下，軍心涣散，人無固志，軍無戰心。宣兵未出門而鼓噪，既至關而又鼓噪，甚且有欲甘心於弟，而射入經略輿中者。此時不但憂外訌，且慮内潰，揆其始由，於經略太存易心，而當事者誤聽之，不肯多調兵、多積餉，兵寡糧盡，倉皇出征，遂至大敗。後來人人股栗，莫可收拾耳。追思弟之言，然乎？否耶？事勢至此，死生已置度外，何虞嫌怨？故不禁喇喇如此。伏惟重察幸甚。”
周毓陽之書止此，計職初入都門時，當事者問職用兵幾何，職應之曰，“聞賊有敢死兵四萬，我兵即少，亦應三倍”，而當事者駭然，以職開口太大。今周毓陽援征播三十萬例，不令當事者見而赫死乎？然不如此，不足以濟事。若使遼失，而賊逼京師，他日勤王之師雖幾倍三十萬，亦復何益？又問：“徵調便？招募便？”職應之曰：“遼亦難募，不如用見在兵將可以應急。”而當事者又謂職專主調兵，且謂周毓陽曾主“以遼守遼”之說，而今既明言其難矣，當事者可終藉口地方之説，而不急急多行調處耶？總之，今日之事，主兵者一味優柔，主計者一味執拗，承調者一味阻攔，看來遼左、京師必喪于諸公之手。
謹揭。萬曆四十七年七月初三日
卷十四 揭帖617 【校記】
〔1〕《籌遼碩畫》卷二十四作“揭周巡撫疏”。
留官暘初掌科鑄錢揭
揭。頃得小報云：“户部將覆《鑄錢疏》，欲遣官暘谷掌科親往留都鼓鑄。”甚不得其解。豈掌科見處兵餉之無措，而急欲卸擔以先去？料掌科精忠爲國，必不然。豈司農見處兵餉之無措，而急欲卸已以使之去？料司農老成謀國，必不然。抑亦掌科憤部覆之不亟、任事之無人，而毅然以請行也？然朝廷設六科爲侍從耳目之臣，專主封駁，從來無有自言事而有自往去做者。目今軍中止兩日糧草，各處援遼兵將不到，正賴户、兵兩科不時上疏查參催督，豈得一日離局、自隳職掌？如鑄錢，應以户科往，則工科亦當往，而兵科亦當以調募兵馬往，此職之所以不解也。若户部必欲遣，掌科必欲行，以致查催無人，軍興缺乏，職且有辭於掌科矣。
此揭。萬曆四十七年十一月二十六日
款虜犯搶堵殺非宜揭
揭為款虜犯搶，堵殺非宜，謹虚心認錯，并略陳諸虜一二情形，以候公論裁奪事。
自開、鐵失後，九十月以來，煖兔、炒花、伯要兒等營達子，或百十騎，或千騎，住我内地，截擄糧食人畜，報無虚日。甚至東入清河二百餘里之遠，時三總兵設防虎皮驛一帶，去掠所甚近，若罔聞知。詰之，則云：“我等專防東賊，且時方勾用西虜擊之，恐以爲開隙。”職語之曰：“西虜駐邊外則為款，搶邊内則爲賊。如宗族親戚黑夜做賊，亦登時殺死勿論。既已欺負尋到門上，緃不能出門相拒，第從墙内擊一石以驚之，亦無不可。”三總兵始各挑兵堵殺，於丁字泊地方斬獲
618
熊廷弼集
六十四級，蓋誠恐坐視西虜、益為東賊所輕，而實不知其誤也。
頃接都門一二相知書札，謂“廟堂上主用夷者皆以此舉為失着”，又謂“東西虜一時并入，解讎合交，由前日丁字泊開釁，殺了西邊達子，致令二心於我”云云。反覆思之，悔恨何及？職奉專敕剿處東夷，原與西虜無預。前入搶時，衹合敕諸將勿出兵傷西虜一毛，以成用夷之局。如何該得堵殺？誠失着，誠失着。且失着亦不止此，兩三月來，爲西虜擔愁費想，如長寧堡報虜以萬騎南搶，星夜調李懷信於首山迤南、賀世賢於遼陽近北。及虜退，而又以汎、懿之報調兩帥回北以驅之，空疲剿東賊之人馬以禦西虜，而且得開釁之疑。看來着着皆錯，而職知悟矣，職且從此不敢再失着矣。無端防東應西，以兩難自苦，今得釋西而專禦東賊，此愛職之深者也。即他日西虜有事，定不復爲職督。惟是以丁字泊之役致西虜二心於我，為開釁者關係重大，不得無説。而處於此前五六月間，馬林守開原，宰、煖諸酋哄林助兵殺賊。時撫院力持不
許，乃林竟與往復講折。一兩月餘恃不設備，而開原遂陷。此西虜之情也。
與我一心者，莫如金、白兩酋。當擒宰赛時，即遣原任游擊馬時楠同夷使往諭，以擄婿之故，激煖、炒報復，而兩酋以煖、炒畏賊，激之無益。又諭以孫婿之故，求虎酋救援，而兩酋以虎酋無情，求之無益，竟不着一人去也。繼遣萬里侯往，而兩酋仍不聽。繼又遣馬時楠往，而時楠竟與北關之難。使煖、炒、虎酋易於感動，兩酋存日豈不急求救助？此又西虜之情也。
開、鐵既陷，關路已斷，通使亦殺盡，僅祁科、張户長兩三人。開、遼兩道初遣祁科挑激，炒酋不動，再遣張户長等往，竟没於虜，不歸。即廣寧遣使巴領、炒花各營絡繹不絶，而激者自激，搶者自搶，竟無一毫着落。此又西虜之情也。
至於虎酋屢次遣使，竟不見面。即王世忠遣家人賫禮物看金酋孫女，而虎酋亦不見面。與之以諭貼，推無識字漢人，竟不觀看。此又西虜之情也。
卷十四 揭帖619 前者立仗一腦毛大台吉，能主張虎酋事，自任説酋助兵殺賊，而今
不知何故，全不题起。復借拱兔建寺、請醫為由，遣諭兔差夷使往虎酋探問北關子侄消息，而因以用之。凡此皆於無可下手處委曲下手，以庶幾於一遇，至今尚未得其回報。
大氐夷狄犬羊，非我族類，職即不敢過疑，今日必用之款虜為有二心，而至使其遂能一心於我，且未敢定也。况查鎮静堡與鎮江各報，西虜遣達子賫送奴酋皮物、馬騾，講放宰赛，且與賊約，當斬馬歃血同盟，奴兵搶遼，我兵犯廣，一一情節，其月日皆在丁字泊斬獲之前。由是觀之，西虜之有二心於我久矣，而豈以丁字泊之役為釁始耶？
軍中事繁，無暇照管，此議獨計“用夷攻夷”為今日禦奴第一勝着，凡遼鎮之存亡、宗社之安危全在此一舉，凡一時之謀謨、舉朝之精神全屬此一事。似於措處兵馬事務皆以為不必急，而恃此即可省于徵調，職亦惟願早早成就，以存遼東，安宗社。不煩調兵遣將、拱手受成，而且得保首領生入山海關，以歸遂首丘，豈非天下極便宜、極快活之事？乃西虜之形竟是如此，正不知此局之結當在何日。倘以結局之無日，而歸咎於丁字泊之役，職即百口，何以自贖？故不得不出一揭以明之。不然，職十年前按遼時，所以制馭此賊者，如撫北關以樹其敵，款西虜以伐其交，通江夷以孤其羽翼，招南關、恢扒諸降目以潰其腹心，間速兒哈赤以斷其手足，全用“以夷制夷”之策。豈以今日身當事任，反緩視此着，而輕開西虜之釁以抗明旨、拂公論，不滅此朝食，而甘寄命於虎狼之窟也哉？
謹揭。萬曆四十七年十二月十五日
駁黄大司馬出關兵數疏揭
揭。頃見兵部黄老先生《細陳援兵出關之數》一疏，辯職《部調紙上有兵出關無兵疏》也。
一、謂：“經臣自七月以後計出關之兵數，臣部自二月以後計出關620
熊廷弼集
之兵數，今已三萬八千一百八十二員名，而但謂之一萬五千一百二十八員名，則臣不受也。”職謂：“六月以前出關兵數，小疏前叙部咨開載甚明，且云：此係兵部六月三十日题過清數，未嘗混遺前項，而但以七月後一萬五千餘員名誤加黄老先生也，請勿勞受。”
一、謂：“經臣以分撥地方計遼陽之兵數，臣部以見存、出關與新募三項計遼陽之兵數，今以撫臣河西所留之兵與彼中逃去汰去之兵，而皆謂臣之虚報，則臣不受也。”職謂：“見存、出關、新募三項兵數，即見在分撥地方兵數，内如黄老先生疏稱，案查自本年二月出師後，至十一月十八日止，總計有兵九萬八百一員名，鐵嶺陣亡四千之數不與焉。是知為鐵嶺開除矣，而開原主客失亡之數何以不開除，而仍作實數？且鐵嶺陣亡衹作四千開除，則當日王文鼎、喻成名、丁碧、李克恭、李元相、吴貢卿、史鳳鳴七將官所領兵馬今皆何在？新兵、逃去、汰去之數今日仍作三項，實在之數諸如此類，即謂之虚報，請黄老先生姑受之。”
一、謂：“照經臣新撥之數，僅得五萬六千餘人。向大饗軍士時，不曾云計馬步官軍不下八萬乎？而今頓减前數，臣愚，實不得其解。”職查小疏，特指見撥各兵地方之大略而言，未嘗確注新撥的數。然約數而并計其餘，已在六萬四五千以外。黄老先生錯算，僅得五萬六千餘人，今宜改正。大饗計馬步官軍不下八萬者，兼河西兵之原在東鎮、寧前、錦、義、右屯等處之調防遼陽，及小疏先撥鎮江、寬、靉、清河之新兵而言也。不在新撥之數，故不及之，何謂頓减前數？黄老先生如不得其解，請再解之。
一、謂：“中府會議以二十萬為數，所議募邊兵二萬最爲得力。”乃取銀於户、工、太僕，皆無有。延待數月，南京銀到，始發各鎮。請問黄老先生，此兵當何時出關？
一、謂：“祁、魯二家兵，撫臣咨回無有。”起用廢將九員，又以物故不等而已之，則此兵已俱落空矣。且遂聽其無有，而無有已乎？遂安於已之，而已之已乎？至謂十萬之數僅少二千有奇，請黄老先生於按
卷十四 揭帖 621
院原報見存四萬二千餘名項下開除。開原未除之數、鐵嶺除而未盡之
數，撫院原報募兵一萬四千餘名項下開除。所留及汰去、逃去之數，軍
門及管關主事報過出關項下開除。逃故之數，再一細算而細陳之。不知十萬之數，果止少二千有奇否？黄老先生心本不欺，而數似欠實，即此一疏又不免以紙上虚數誑君父矣。黄老先生不欲受虚數之名，以求保功名富貴於無恙，而却欲職擔虚數之實，以上誤國家，而下誤其身，則誰其受之？
嗟夫！黄老先生之誤遼久矣，其病根全在不受一念。每與談遼事，必另有一種議論，務盡己之説，而娓娓不斷。及以兵馬告急，即半個殘遼見在旦夕死生中，而悠悠然途之人，途之人一似極緩、極太平，而不必過忙者。每有徵調，輒云“即發錢糧補軍、補馬、補造器械”，皆以虚辭哄怕。各邊鎮不肯調遣，即本部無此錢糧，又不敢與户部各衙門執論。或省鎮疏留兵將，或部曹駁其調兵混亂，亦不敢明白覆定，但云“聽地方官斟酌”，以開觀望之端。而至語之以用李氏兄弟，催三路出兵，庇各處失陷之罪，沉匿清河、開原勘案，致監院屢催不發，惟勘功則發之，安視經略下詔獄，而竟緃兩帥於私第，不忍重言一聲，其罪则踴躍受之而不辭。蓋有所不受於此，必有所受於彼，自是人情通患。但遼已失誤至此，請黄老先生此後勿更支吾不受，而猶自以爲勞也。
謹揭。萬曆四十七年十二月二十七日
辨人言開鐵糧石不先搬運揭
揭。聞得京師人言：“開原、鐵嶺皆有糧，我軍無糧。要回遼城，何不自先搬運，却藉與寇賊？即云開原遠不可去，而鐵嶺則近，明是經略失着處。”據此言語，極有道理。但職當日急急出關，原要收割開原田禾。及途中聞“鐵嶺陷，李如楨割死虜報功”，曾諭將帥遣驍健往查虜尸所在，即不敢過鐵嶺北門一步，蓋已料其不敢收割矣。復屢諭將帥縱火燒焚，竟無一人敢往者。即撫順、三岔兒、丁字泊堡一帶，草深藏
622
熊廷弼集
賊，屢諭將帥燒之，而亦不敢去也。兵將之怯弱如此，京師諸老以爲敢搬運否？夫不敢搬運，小事耳。但不審此等兵將遇賊何以抵對。屢屢以怯弱情狀告急於京師，不蒙省覽、急急多請援兵來救遼陽，亦未敢以爲得着也。
又因東西二虜相合，便云“失此以夷攻夷先着，致令二虜歃盟”，則前揭已言矣。職到任即圖此着，特不能急就耳。因憶北關陷後，有惜其不許住開原者，不知此等事地方誰敢主張。即請旨，亦難批答。縱使當日便宜許之，而計夷使請住之日與北關被攻之日僅僅月餘，恐未必移居如此其速，而遂救於亡也。此一段亦不可不補説明白。
又聞部中說：“千艱萬難，調兵買馬送到遼束，任其逃走倒損，并無一人理會者。”不知職於查軍查馬之法極嚴，處治軍逃馬死之法極重。各道見其過嚴過重，尚為求寬，誰不理會？若部中所兑營驛及市來宣大馬匹，又無肥瘦死活，請向軍門及管關主政一問之。關内若非永道，關外若非撫院各道親驗喂養，而馬骨與醫巫閭并高矣。以上説話忽漫言之，不過口角之閑談，而埋伏用之，可作筆端之公案，此揭似未可少也。
謹揭。萬曆四十八年正月初九日
説明朱菊水公祖挂冠揭
揭。井陘道朱菊水公祖，德澤在楚，而職尤辱愛最渥。前議改贊畫爲監道，曾以書私商於陸霽澤文選曰：“井陘道警穎開亮，而精敏於事。見在兩監軍道皆北人，各監西北兵，而楚、蜀土兵數萬，非西南人素識其性者，不能撫綏而控馭之。朱以蜀人久宦楚，以監土兵將，人人樂有依附。再三計算，無逾此君者。”今其書尚在，蓋誠見援兵所在鼓噪，而土兵皆洞苗，更易動於他兵。不得已，而借重朱公祖一馭之。
雖明知子民不忍苦公祖，不敢屈公祖，而國家事急，實未遑及其他也。及聞朱公祖遍移書與相知者，謂欲甘削籍而挂冠去，職惶悚甚，遂
卷十四 揭帖623
已之，不敢復討，而亡何，朱公祖竟已飘然往矣。此不過私書商量之事，未曾見諸咨疏，來不來可轉移，何决絶之遽一至此？聞其語人云，曾有一揭職惡之，故借此以相陷，势不得不亟行。職實未見朱公祖出何揭、言何事。如謂相陷，則高懸圃，相厚同年也；邢默庵，薦師之子、通家兄弟也；胡隆宇，舊公祖老師也，亦為相陷耶？至謂職把渠性命作兒戲，職不覺傷感而泣數行下矣。既已造下冤業，自家兒戲其性命，又可兒戲公祖之性命耶？雖然，借事以陷公祖惡名也，朱公祖愛性命，職亦愛名義矣。敢不揭明乎？
此揭。萬曆四十八年五月 日
駁黄大司馬疏稱賊勢緩急功罪揭
揭。日者，職有《嚴急招尤》一疏，意不在本兵黄老先生也，而黄老先生之狠疏又出矣。身在危急存亡之中，見兵馬不接濟，勢自不得不以紙上虚數責備兵部，何意遂動黄老先生生平未有之氣，着着尋對，日日角口，一至如此，而且恐甚也。何也？凡行間軍需調度，一切探之黄老先生之手，黄老先生應，則遼可存，而職可生；黄老先生不應，則遼可亡，而職可死。頃見二三覆疏，及開口議，有欲為遼私請於黄老先生者，應不應亦微見其端矣，職何恃而不恐。今而後，請於兵馬，一一虚承，曰：“皆紙上實數也。”不待請旨平氣，而氣自不敢不平者也。惟是黄老先生之疏有曰：“賊勢緩則經略之功，賊勢急則本兵之罪。”職請更舉一義曰，“有兵馬而致賊緩，自是本兵之功；無兵馬而致賊急，仍是本兵之罪”，恐黄老先生一口推卸不盡也。
此揭。萬曆四十八年 月 日
駁馮道長參逮揭（1）
揭。從來臺省有糾彈之責，惜情面必誤人家國，有風力乃足别賢624
熊廷弼集
奸，但不可捕風捉影以莫須有定人罪案，更不可結黨聯私交相排擠污人名節。不肖亦曾忝列科道，從未敢作信口雌黄也（21。
日來見馮道長疏，要將職逮下法司，莫令奸臣脱網；張道長疏，要用尚方與王忬、楊守謙并論；魏掌科疏，又舉出一裝逆榜極不可解之罪狀，要逮至闕廷，如楊經略例。意其急急除奸問罪，一見往遼會勘之旨，必朝聞命而夕就道，不俟駕行矣。職恐淹留關外為人口實，亟望山海催發，以便三公出關行事。及昨見兵科等衙門公疏，又要收回成命，而爲之留行，其若三公除奸問罪之心何。察其留行大旨，謂“勘者即言者”。就令勘得逼真，職必不服，而其實不然。原告被告，例聽堂上人處分。職以封疆大臣甘作被告，以聽勘于三公之原告者，誠降心以從也。假使三公專主勘，得恣行胸臆，而高下其手，葛藤或不能已？今同勘者有經略、撫、按，有部、道、府、聽，有總兵諸將，有官軍、士民，審一人有一人口詞，勘一處有一處甘結，經一官有一官看語，俱當一一奏聞三公，不得而增損一字也。即與撫、按會稿具覆，而撫、按内憑本心，外憑與論，亦不肯以地方徇三公，而聽其輕易主筆也。誠如是而逼真也，敢不服，敢不相下。職意氣雖頹，經營久定，即奴酋恃强挾衆，逼處撫順，而瀋、奉諸將自能應禦無暇、無隙、無可尤也。
七、八、九、十月分最緊急，過此數月，至十一、十二月水凍枯冷，是其緩時。道將精神僅能照管，不至驚亂也。若謂職之功罪為小，而封疆之關係為大，則又溺其旨矣。夫使功罪而無關于封疆也，焉用勘？正唯關係封疆也，勘而是，戰守有所持循；勘而非，當事亟圖改正；勘而功，則寬職以安衆；勘而罪，則處職以懲衆。如分功罪封疆以爲兩是，欲勘職于封疆外也。或謂職實勞顯績彰彰然在地方中也，無可勘者勘，而無所持以歸，甚不便，故不敢來耳。然而來固無妨也。昧本心違公論以徇科道，計承勘者不肯爲，而稍作調停語，回護于其下，以存科道之體面，或其所不免者。况言官有風聞言事之例，即説謊、欺君、誣善、害賢，而有此四字足以蓋之。當今之世，誰敢向兩衙門周妄言之罪乎？而又何縮縮于來勘之一行哉？
卷十四 揭帖
625 謹揭此為三公勸駕。
泰昌元年十月二十四日【校記】
〔1〕《熊襄愍公集》作“請馮三元會勘揭”。〔2〕此段輯自《熊襄愍公集》。
駁魏掌科參造逆榜揭
揭。昨見魏掌科疏特舉逆榜一事，為職不可解之罪狀，以爲非猶夫人之言也。以職觀之，并夫人而亦不猶矣，其解更易易耳。此榜文出自清河游擊劉世功所送，職採其大略徽、欽數語入疏，全抄一紙附呈御覽，并内閣兵部各一張外。恐其傳聞摇惑，當時原文燒毁外，劉世功當另有鈔謄送撫、按各道。魏掌科至日，自索之。不然，有劉世功在，不知果否封進，此亦敢欺耶。假使當日不封進，而掌科不又以隱匿夷情爲欺君耶？
謹揭。泰昌元年十月二十九日
駁李大司農留住境上查算錢糧揭
揭。前日户部有《查餉屢奉明綸》一疏，謂：“舊經臣雖已解任，仍當移駐境上，將其任内收到新餉逐一差算清楚，并餉賞帑金皆有下落，明白具奏，而後可脱然以去。不宜置此大事急于卸肩，留不了之案，而遺事後之蠹。”且謂：“前亦第開、鐵失陷止耳，而今又失如許之村屯，遭如許之喪敗，若尤甚于同鄉經略與張鳳芝道長疏内同一機括者。”乘臺省傾陷之後，忽出插科，而年來催餉之氣，于今而後得反之，大司農亦快甚矣。其有無失陷喪敗也，有河東之城堡人民軍馬在；其錢糧有無下落也，任内新餉不經手者，止用過折色二百三十一萬有
626
熊廷弼集
奇，本色百萬有奇。賞銀各項經手者，與撫、按、閱科共開除過四十一萬有奇，尚存八十九萬有奇，有新餉司之印揭、監軍道及管糧官之報册在，不必具奏而可脱然以去也，况昨已明白入之《交代疏》中乎。
此可無言，但謂舊經略將任内收到新餉逐一查算者，必有交到，而後有收到，請問大司農發新餉時，曾有咨文知會經略衙門否？新餉司收到新餉時，曾有詳文報知經略衙門否？舊經略未曾收到也。又請問大司農，凡軍馬領銀挂號于各道、給散于新餉司者，皆經由經略衙門否？舊經略無憑查算也。本未着肩，何謂卸肩？本無所蠹，何謂遺蠹？且軍馬錢糧各有職掌，饒使毫不經手，而良心死盡者猶有楊經略七十萬之誣，誰肯干預？
即欲查核，有監軍御史在，有特遣閲科在，捨此不尋，而尋經略，且欲留駐境上，以應科道關外自裁之説，何大司農之悖也？嘗私謂，“舊本兵天生缓性，即極急事到手，亦緩；大司農天生執性，即極通事到手，亦執”，猶止謂緩與執耳。自閱科倡言，道將不附，而舊本兵隨有《收拾聯屬》之疏；自科道交章勒留關外，而大司農隨有《移駐境上》之疏，皆圖乘危下石，以快其夙忿，則緩執之上又加一險字矣。半月前，有一掌科移書，謂人有欲以二十四萬臟相坐、屬一張姓轉送到家者，不識張爲何指。及昨又得一友人疏，言“閱科誣以二十五萬金付張名世送回，已嗾一新科繕疏，而刑部疏實先爲之兆”，始悟前書所云張姓者，即張名世也。職聞而笑之。若補足此段一并行勘，更長言官之氣，而令其有色，妙甚，妙甚。惟是諸大老隨場打諢，有意無意，雖不可知，而風習移人，老成不免。職不能不爲之反復三嘆云。
此揭。泰昌元年十一月初一日
請魏掌科等三公往勘揭
揭。前疏請魏掌科、三公往勘，伏蒙聖斷諭允，一時諸公情屈理虧，畏不敢來，而關外關内相會者皆有原告脱逃之誚，則勘事亦思過半
卷十四 揭帖627
矣。方相公被其佒求不過，復揭改科臣一員來勘，以保全封疆之勞，爲調停臺省之具，在相公亦無所不可。獨計日來公私諸疏，無一而非以喪言官之氣、臺省無色爲慮者。今科臣之遣，恐不肯自喪其氣，而自去其色也。置身邊旁，而曰：“我非事中人也。”能公虚會勘，而曲盡事中意旨，以遂諸公假手之謀，此人情事勢所必至者，不待智者而後知也。雖明有院道軍民，幽有天地鬼神，可恃以無恐，而相公此處實有未見其善者。如欲善處，衹宜遣公正刑貳大理有骨力者一位會勘，庶于彼此無係，而葛藤可從此一刀兩斷耳。然業已奉有不得奏擾之旨，不敢復言矣。故不以疏而以揭。
泰昌元年十一月初一日
駁韓僉事辨揭
揭。三河道中閱邸報，連得原任開原道韓僉事、閲視姚掌科、臺中馮道長三揭，紛至沓來，直是應接不暇。去年八月到遼陽，即委韓道往駐瀋陽。比爲該道代佒者。餉司、贊畫、守道雖去任，而陳按院見在，可周也。時見該道推挨不肯行，遂有請敕道臣駐瀋之疏，疏云：“韓原善初至遼陽，即欲請兵三萬往復開原，臣壯其志，而無兵可遣，不得不僑寓遼陽，非其所屬，委用多礙，正謂其佒托不行耳。”
是時止有川兵萬人、弱馬兵四五千人守遼城，一萬五六千人守瀋陽，顧又安所得三萬人往復開原？該道請往之意，真耶？假耶？當時已窺破此意，曾私語部道曰：“明知無兵，而設此難題，以蓋其不行之意。且日後又得藉口，我原請兵復開原，而經略不聽也。”今果然矣。且瀋陽之畏行，而開、鐵之敢往，又何勇怯之頓反也？四月命下，八月入遼，坐喪開、鐵，曾不知罪，而反捱住廣寧以求加銜，是何心腸？若非職星夜出關，先入遼陽，以逼其行，且不知何日過三岔河，而尚欲到任後、即往開原耶？至于所募兵馬多賭博棍徒、嚮馬猾賊，成群脱逃全不開報。蓋軍馬應歸將官統領，而道止查其偷媠；且餉應聽將官造支，而
628
熊廷弼集
道止查其侵冒。今該道之兵名雖付與鮑副將管領，而實不與鲍一名數，實不許鮑約束一人。每月造册支餉，皆該道自造自支，瓜李嫌疑，道、鎮諸將向職而竊笑者見在也。此一節能揭辯否？
募兵銀兩雖自部發，然兵既募完，自當明造除在一册，報與經略查驗，以存法體，以明心迹。乃職屢屢面語，不報；屬監軍兩道轉語，亦不報；直知丁憂奏繳，始送一册揭以了事。蓋恐責其虚冒，而不敢報也。此一節能揭辯否？
奏繳册式亦應明開募過新兵若干、逃若干、見在若干、實用安家等銀若干、買過新馬若干、死若干、見在若干、實用價銀若干，又招回開、鐵舊兵若干，舊馬若干，管兵官若干員，各分款項，方得明白。是時兵已逃過二三百人，馬已死過五六百匹，而疏中不論新舊、主客、逃故、生死，第混云：“招過兵馬一萬幾千員名匹也。”蓋以員名匹總作一句，混在一處，則數多好看，而且可容其弊也。此一節能揭辯否？贊畫兵雖逃，猶逃歸種田，而該道兵不逃出邊外，則逃入南衛，劫截財物，致職有殺戮之名皆由於此。贊畫雖護庇兵，其安家銀猶付招頭，月餉造支猶付將官，止富及親戚棍徒，而該道則自招、自算、自造、自支，而不肯自求其清楚也。蓋該道心體阻深，造行曖昧，衹因爲舊屬官認門生，多所包容，今亦伴夥出揭，而職不能復存厚道矣。前者奏繳未明，不知兵、户雨部何故匿案不行覆查。今當據此揭咨經略，并咨督察院，轉行監院逐一嚴查，以昭雪該道之人品心術可也。
至於一月之前，移書閱科求懺悔，久不見還報。昨忽答一書，皆支吾依舊。惟末有數語曰：“固無能廣羅恣攫，厚積多藏，以爲子孫計，亦不至結傷心之怨，基慘殺之禍，以為子孫憂。”蓋結傷心之怨，基慘殺之禍，及前者“人心不附，殺戮時窮”之説也。廣羅恣攫，厚積多藏，又為近日二十四萬付張姓運送者伏一案矣。閲科所爲子孫計者甚善，獨不思果報，造言者身墮拔舌，子孫世世口喑爲足憂乎？
又頃因揭免三科道往遼會勘，而馮道長之口又出矣。揭中款段俱事指精確，而詞理亦雅馴可觀，有何深怒？人有纏于魔者，初謂理論法制
卷十四 揭帖
629 可勝，而搬磚打瓦，顧益混厲不休，其人亦倦而欲卧矣。職今者亦倦，
而請息之時也，何煩道長勸息哉？此揭。泰昌元年十一月初一日
申明黄大司寇參張名世揭
揭。張名世初不知其為何如人，衹緣士大夫皆稱其曉兵法、精火器，同張神武一疏討之。其後閱科稱其曾往獄中與之講論，精妙不可言。職蓋拊髀，甚恨不能以旦夕至，遂出甘結保之。時因閲科亦附一書與署部者，而張名世遂出，非向我營求出獄也。及至遼陽，委管浙兵三千餘人，與戚金所管浙江者相比訓練，各弄伎倆，旌旗、器械、坐作、撃打，頗稱一枝步兵之勁，留爲寬、靉進取時用。
若近日賊掠瀋、奉地方，乃平原曠野，非此屬所長，何敢輕試？非名世不能馳入埋伏如大司寇言。及于督造各色炮銃、钂槍之類以數千計，果皆極其精妙。
前承大司寇遣游擊田應粦、侄孫黄調焕并善放火器者三十餘人，解到自造銅炮數位。職親下教場，以羊豕祭之，然後試放，乃一試而重千斤一位者，遂炸碎無存。時張名世亦以所造滅虜炮重二百餘斤者，鉛藥分兩與千斤銅炮同，而聲更猛更遠，連試數位皆無恙。一時解炮官軍皆無色，道將以下無不人人笑銅炮無用，而謂張火器之精有如此。大司寇憂國憂遼，尚專疏論制虜者莫如火器。若請自鑄銅炮，遣子弟從軍，顧不能寬一善用火器之名世耶？
監軍各道皆言浙兵最標悍，名世以罪人統三千數百人，恐玩易而不肅，宜復職，故遂疏復之，以示鼓舞。誰爲逞臆？誰爲徇人？昔陳玉台在獄，大司寇移書救之，每誦其高誼，而服其通博。今國朝典故俱在，死罪將從獄中取出，征倭征虜者不乏人。不審仍以死囚臨戎，抑許復職管事，可一一考證，恐逞臆徇人者不自今日始也。若以一年為限，分别廢將、罪將、死將差等復職而限外，照舊拿回監禁，將無酷之甚，而將
630
熊廷弼集
吏之心從此灰盡矣。大司寇見署本兵篆，自議自覆，一任所爲。惟是“營求出獄、逞臆徇人”八字不能默默安受，不得不出一揭以明之。
謹揭。泰昌元年十一月初二日
發抄祭關聖文
維泰昌元年十一月初四日，經略遼東等處軍務兵部右侍郎兼督察院右僉都御史、今聽勘熊廷弼，謹以羊豕香醴之儀，昭告于敕封三界伏魔大帝神威遠鎮天尊關聖帝君，而言曰：“弼去年七月初一日，曾與尊神誓曰：自出關以後，不但持遼東一文錢、一寸絲送回原籍者，顯戮其身，餘殃及其子孫；即以一文一絲内入長安、外通省直者，罰亦如之。”今在遼一年有三月，不但未以一文一絲回原籍，即自用一巾一繩之類，皆原帶盤纏銀置買；不但未以一文一絲通長安、省直，即一二門生來謁者，亦出盤纏銀贈送。此東西遼人、四外官軍所共知共見者，庶無負于尊神之誓矣。立誓而出，還誓而歸，而限於禁門，謹遣男生員熊垂珪恭代弼告踐此盟約，苟動公費各項一文一絲不如前言者，父子在途，惟尊神之所譴之。
尚饗。
發抄餉司原報錢糧數揭
原任經略、今聽勘熊，今將職任内遼陽新餉司放過新餉數目，所有該司呈報印信揭帖發抄。
遼東督理新餉户部雲南清吏司署郎中事主事傅國呈，今將本司自萬暦四十七年八月初一日起，至四十八年九月終止，放過新餉數目理合開具，須至呈者。計開：萬曆四十七年八月初一日起，至四十八年九月終止，放過新餉銀通共三百四十萬九千八百八十兩七分一釐八毫四絲三忽。内除廣寧、寧前所屬營堡官兵領過糧料李賞，并各處分領馱運馬
卷十四 揭帖631
價、安家、打造器械、硝磺、火藥、鍬钁、盔腦包、物料銀共七十三萬五千一百二十九兩八錢七分二釐五毫陸忽。實在河東主客官兵糧料，并公費等項銀，止二百三十一萬四千七百五十兩一錢九分九釐三毫三絲七忽。
泰昌元年十月十二日署郎中事主事傅國
乞早賜處分揭（1）
謹揭。頃見李任寰道長有《經臣全非同心又露妒口伏乞聖明早賜處分以明專一之事權以救孤危之封疆》一疏。中間論職謀據中樞、謀據關上及妒陷撫臺諸狀，自有公論，不足辯。獨其引《易》曰：“近而不相得則凶。”語曰：“一淵不兩蛟，一栖不兩雄。”今以不相得之人，處共淵共栖之地，既不能以同心，必不能以共事。曰：“化貞無廣寧，得釋擔頭之苦，於化貞何損；廣寧無化貞，或少撑持之助，而禍將不可測。”此明白斬截之確論也。
今日之事，當以撫臺與其同鄉同年之議論為主。“六萬進戰，一舉蕩平，而且預以厚賫，復租除餉。願與主上約”，此事何等擔任？“廣寧無撫臺，禍即不測”，此是何等决斷。人已勇任，而偏不許任；人已明斷，而偏不肯斷，必欲捏合，以成廣寧不測之禍，亦獨何與？既已奉旨下部確議，望張鳳老明白斬截，將職處分，俾撫臺事權早得專一。仍寄語廟堂諸老曰：“巡撫近日事事皆秘密獨行，一切城中邊上事情，
俱戒各官勿報經略知。”而職豈惟不相干之人，且爲極相妨之人矣。謹揭。
【校記】
〔1〕本篇輯自《熊襄愍公集》卷六。632
熊廷弼集
(1)
遣各道先入關放軍民揭
謹揭。頃見中路監軍道韓初命以先入關被逮，及查初命等先入關之故，則職實使之。職二十四日在塔山道中，見軍民車輛争擁排集、行走不通，誠恐關上監放無人，止開一關耽擱留阻，致有它變，因從馬上手書諭帖，傳邢、韓、高、胡、牛五道及同知羅任、李居簡等星馳入關，分投正關、南水關、北水關三路開放。今諭帖不知何道收存未繳查也。時馬强者先抵關先入，馬乏者後抵關後入。如牛道與羅同知等無馬而拄棍步行者，職命文卷車子載牛道，命家丁步行，讓馬與羅任騎，而始入關，故最後入。然皆以是日同入，特有上書下晝之分耳，特與巡撫争七十里之近耳。
此入關先後之故，非可以此而定逃之先後也。若必以逃之先後論，則有巡撫之逃，然後有部司道府之逃，有廣寧院道處近閶陽踉蹌奔命之逃，然後有閭陽經略與韓、胡兩道整隊護民之逃，有未見東兵而忽然開城放民、開獄放囚、傳令箭放軍士可以無走之逃，然後有十萬既奔五千何能站立，軍民既去經略例從救援而不得不行之逃，論者不揣其本而齊其末，又不問何以先人之故，而第曰“先入關者應斬也，應逮也”，是惡足為定論哉？至於韓繼高、胡之後而獨得逮者，又不在入關之先後，蓋别自有故，而職不必言也。此揭。
【校記】
〔1〕本篇輯自《熊襄愍公集》卷六。
(1)
辨王岵雲疏揭
謹揭。職初入關，具疏認罪，即蒙旨不必瀆奏，業知廟堂有喜聞撫瀆而不喜經瀆之意，遂於臺省諸疏不復置一詞。惟昨見王岵雲公祖有《科臣黨奸誤國》之疏，竊謂奸之一字，加之於職，尚欠恰當，願以職
卷十四 揭帖
633 之生平心行，再一推敲之。
王公祖以十餘萬之士馬、數百萬之錢糧專奉一撫以主戰，乃兵一交而即潰，壘未對而先逃，十萬之衆一日俱盡，而欲職以五千風聲鶴唳之餘，往代淫奔婦而守其空房，其將能乎？大凌河駐兵一日交付巡撫，然後忙趨山海，以定逃軍流民之亂。誠自度關上彈壓非職不可，如避淫奔之嫌，不以兵付巡撫，而從容殿後，豈不自爲甚善？然數萬餓軍守候三日，汹汹欲變。若關上一亂，禍且難言。職雖奸，不忍爲也。
善哉，王公祖之疏也！兵不足，餉不敷，器械不給，則臣之誤也。兵足矣，餉敷矣，器械給矣，委而弃之者何人？非臣之誤也，則非臣之罪也。職亦學作一轉語，曰：“兵足於經略，餉敷於經略，器械給於經略，委而弃之，則職之誤也。不與經略一兵、一餉、一器械，非職之誤也，則非職之罪也。”王公祖以爲如何？
至謂“經、撫僞為不和，以圖卸擔，而掩失封疆之罪”，則“僞爲”二字亦衹可以欺庸人，而不可以欺當世之豪杰，得無穿鑿太甚耶？今王公祖亦以經略往矣，職行事奸與不奸、罪與無罪，到彼當自知之，可不必言。惟願以封疆為重，無因勢處騎虎，必遂其謀，而使朝廷他日不得如漢家存一陳湯猶能扶病决機也。此揭。
【校記】
〔1〕本篇輯自《熊襄愍公集》卷六。
(1)
駁葉向高廷議紛紜疏揭
頃閱報，見閣下葉老先生《廷議紛紜》疏内一段，謂“年來徵兵轉餉，民力困竭，若遼事久無結局，則内釁必生，恐其禍不止于蜀。曾舉趙充國策，與經臣籌度，而經臣以屯田必不可行，不徵兵，不轉餉，必不足以守遼。此臣之所為過計深憂，而未敢力主者也。臣老病昏迷，觸事憒憒，其不能主張不止此一事”云云。
634 熊廷弼集
若謂屯田一事職不由其主張然者，讀之不勝惶懼。查葉老先生原書，曾引西夏事，未曾舉趙充國策籌度也。時恐仰孤元老憂國憂民之盛意，亦將地方情勢悉心籌度。其所以不可行，不足守之故，而後作書還答，以付明間。今往復札俱在也。
若謂屯田必不可行，不徵兵，不轉餉，必不足以守遼也。但一付之精神元氣足當閫外之寄者行之，而後治職以不任之罪易易耳，何處不能主張之有？往省臺王東里諸君嘗劾職不用遼人，不肯屯田，以天下僥
幸、君父兒戲爲職罪。若不知書中所以不可行、不可守之詳，而但想
“必不可行，必不足守”八字，為日後再伏一層公案。設内釁一生，而職不知死所矣。謹將原書發抄，與海内共質之。
葉相公來書云：“承教遼事未可戰，自是確論。即垣部臺省，不能易也。今撫臺已歸，想此念亦冷。惟是明歲之事，須當講求三十萬兵，勢必不能集，海内坐此騷動已極。若徵調不止，其禍變恐不但蜀中，即使保得廣寧，復得遼陽，而天下事亦已去矣。且今廣寧之兵已十餘萬，而在事者僅以爲三萬可用，然則此三十萬者，即倍而六十萬，猶以為未足也。門下試細籌之，國家物力果能辦此否？歷觀史册，一隅有亂，亦止于一隅，即孱弱如宋，以元昊之强，開地萬餘里，帶甲數十萬，然其所蹂躪，不過西陲數郡而已。天下宴如，無徵調轉輸之擾也。今奴酋雖横，其勢尚未及元昊，而海内糜爛决裂一至于此，果何故耶？
往生在政地時，門下按遼，言屯田之利至爲詳悉，屢勤明旨褒加獎許。神皇之所以知門下，或亦在此。比後經略其地，全不談及，又何故耶？即云開、鐵、清河諸處，迫賊不可耕，然金、復、海、蓋之區同其宅也，何以一絲一粟盡仰給于内地？衆用兵而盡仰给内地，未有不敗者。今毋論奴能渡河，能剋我廣寧，但使畫三岔為界，隻騎不侵，而每年千萬之餉從何措辦？不戰而我已困矣。
夫人身癰疽爲毒，誠足傷生。乃善治癰疽者，必節宣其營衛，護其元氣，使毒去而人不傷。若但用金石克伐之劑，而取效于一時，曰“我能治癰疽也＇，不知癰疽未去，而腸胃已先裂矣。扁鵲、倉公寧不計及
卷十四 揭帖 635
此哉？
頃，光禄何公深為此慮，上書欲置遼陽，專守廣寧，有能守者，則不愛茅土之封。談者雖以其弃遼陽為非，然使仿其意而行之，有能復全遼者，即令世守其地。如黔國之于滇，市租、田賦、山澤之利盡指與之，俾之專力捍奴，毋累四海内，庶幾有息肩之日乎？英風壯猷如門下，亦豈有意于此乎？此亦書生之談，未必有當，聊以質之高明。
至于大札云：千言萬語，總是經、撫之不合，而此中縉紳，千思萬想，衹望經、撫合。經、撫合則遼安，不合則遼危，其關係甚大＇，想其不合之故，衹在不受節制之一言。生亦遺書力勸之，以聽指麾于門下矣。更望門下深念封疆之計，捨短取長，共建此不世之勛業，毋至于兩敗而俱傷，則天下幸甚。辱在夙愛，故盡言無隱。倘恕其狂憑而終教之，猶生之幸也。”
職回書云：“頃承還示，深以遼東用兵騷動海内為憂，欲要如黔國例捐遼之例，俾人世守其地，專力捍奴，毋累内地，此寧邦之至懷，而固圉之長計也。反覆籌之，將已復全遼，驅賊毋巢，而恐其不能卒滅也。俾世守以捍奴乎？抑就今日而言，捐河西之利，專河西之力，以捍奴，而毋累内地也。國初，遼東官軍自食其地，後人民掠盡，屯榷荒廢，雖有租賦搭放軍餉，僅存原額十三；雖有雜税，僅供官役禀料公費與撫賞之用，而每仰給度支，猶額民八十萬、馬價八九萬、撫賞十餘萬，未有餘利可捐而予也。元昊雖横，而我所據守涇原、秦、鳳、環、慶諸州郡，皆生齒財物殷盛之地，其人皆中華，固結而無二志，以此自足抵當，而天下宴如，無徵調、轉輸之擾。
遼東，三絶地也。自秦漢而來，止設督護羈縻，未著版圖，後且淪入夷狄千餘年，未有歸於一統如此其久者，而氣數循環，或自有盡，是謂不絶。四面周遭三千餘里皆虜皆海，僅關外横亘千里與内壞相接，如筋繫贅厖于身外，而極難救援，是謂地絶。其風習性情與虜相狎，徭役稍急則怨言，而願隨虜去，是謂人絶。
是奴變以來，誰不爲“以遼守遼＇之説，周巡撫疏主力行而不效，636
熊廷弼集
李如楨自請往募而不效，劉國縉以遼而不效，今巡撫雖募鄉兵一萬七千有奇，牛多孱弱，每人月食三兩，護如驕子，纔一遣往西寧、鎮武設防，而弃甲馬以投河東者屢屢見。又生齒絶少，料民趕牛且苦無人，而何况兵馬，其不得不徵調于内地者，勢也。軍甲所需鐵鉛、煤炭、斤角、系鳞、竹木一切物料，以及各色匠役，河西一無所有。至于米豆食物，向多仰給河東，而此路又断矣。
屯田之利，按道時曾詳言之。此太平時也，故經略其地，開、鐵、清、撫諸處，豈但迫賊不可耕，且皆為賊所有。金、復、海、蓋之區，雖甚寬，然向來不受虜，河西、開、鐵避虜者往往依之。人稠而地磧，又重伏山岡，不似開、遼平坦，有可耕之地，見住者且開山而種，何田可屯，而遼陽地土見爲民種，又未有奪諸民而與軍屯之理。
先是，時瀋、奉與賊對壘僅六七十里，即檄領道，每馬隊五匹内撥一軍總領放收，亦不可得，何况屯田。惟是三岔河以西三百餘里，土凝可屯，而且無對壘之危，屢書咨督餉具題，責成撫道行之，而撫道皆以額軍已少，不能屯。另募，又無人應。若留援軍屯，而每歲支餉廿金所出不足償所食，議遂止。蓋按遼時，領軍月止二錢五分，或三錢四分，故留屯半以食，半以佐餉，爲有利，而今且人人食内餉，有月支二兩外者，時固不同也。
今三岔河與賊對壘，僅隔一衣帶水，而以西荒冷，又不得屯矣。其不得不轉輸于内地者，亦勢也。夫不復全遼斯已矣，如欲復全遼，定借内地徵調轉輸之力，不徵調，不轉輸，而欲捐河西之利，專河西之力，以復遼而捍奴，恐韓、范再生，黔國復出，亦不敢仼。况黔國之於滇，亦是全用中原之兵力。平定其地，而後捐滇之利，以世守之，非先委滇於黔國，聽其自馭自守也。光禄何公所上書，慮深見遠，而特以欲置遼陽、專守廣寧之說，意圓語滯，為言者所駁。不知能專守廣寧者，即能全復遼陽者也。若沿河設險扼固，内獲農田以培其根本，外伺寡隙，以圖其機會。三五年間，必有一段光景可見何公之意，正可仿而行之耳。初見賊氛甚惡，人人齊憤，急欲滅此朝食，故議三方齊進，一完俱
卷十四揭帖637 完，為不再舉之計，免得零碎延挨，費反大是。其設登、津兩路者，非
其為賊能海上來也，謂舟師渡海牽制，俾廣寧一舉成事也。如目下兵餉必不能應手，兩三方之設無用，其若遂議裁而歸并廣寧一路爲持久之計，則山海兵馬亦可半裁，通計可省兵餉十分之四，而海内之得以少舒十四之急，豈非審時度力、酌標固本之議？而但以今日之情勢揆之，恐决非冲聖所能獨斷，賢相所能久擔，科道所能静聽而外，亦非今撫所能幹辦，通國欲殺之孤弼所能更端而議也。卧榻亂談，以候明問，伏惟台臺載示。若經、撫不合之故，豈衹在不受節制之一言？實是意見作法有断斷不合者。若但不受節制，而苟於事體果能拂而相成，正是大有所合處。雖不肯相量而行，而弼猶重謹奉封疆以從，敢有异同于其間哉！更爲台臺亮之，不盡。”
【校記】
〔1〕本篇輯自《兩朝從信録》。此揭為《兩朝從信録》卷十天啓元年十二月乙酉條“大學士葉向高上言，為廷議紛紜，主持無力，敬述愚見，以備聖裁”一疏之後所附。
熊廷弼集卷十五
巡按書牘第一
序
□□□□□□□（1予不佞，生長南方，不諳邊務。□眼中有所見，與心中有所□□，不敢不言，亦不敢不盡，有不□□言弗已，其於職掌之□□□□□，□套不甚拘，彬彬□□······朝廷，我輩既□□□·····方何忌何諱，而□□□□，以此勤勤懇懇，不獨章疏為然，雖書牘往往亦是如此，而惟恐彼此之情不通，或有所蔽，以至於誤。或有謂予言爲多者。多，信有之矣。顧當此之時，予欲勿言，得乎哉？予在遼，首尾四年，心肝嘔盡矣。瀕行時，檢焚笥藁，而不忍盡委之灰燼，因存其什一，以付梓氏。
辛亥夏日，熊廷弼漫識【校記】
〔1〕以上缺兩版，共二十八行，每行十三字。
答石副憲開道夷情十九則
(1)
承教，以宰赛近托北關，謝罪求賞，願還所掠，機尚可爲，而惟恐當事議剿者復生事端、為邊人禍。誠有如所慮者，即僕初出關時，亦曾
卷十五巡按書牘第一
639 慮之。及至廣寧口，當事者果以剿為言。僕故慫恿之，而心知其非。時
屏人問宰賽巢穴距邊幾何，有衆幾何，諸營共衆幾何，我衆幾何，將以何人，期以何時，出以何地，勝以何法，則數問不能一對。大都地方失事後，定有幾句門面説話，使聞者冀己他日剿之之功，先寬今日失之之算，而其實不過一爛套語，説過就了，非真能如此也。
初甚憂宰赛以入犯自絶，又深中奴間，終其凶德，不復來講，而甘與我為難。今幸托北關爲容，且先還郎書手、史秀才及男女數口以示誠。既來矣，其以誘殺歸過於我，我且無詞以應；其以報復謝罪於我，我且難於遽绝。不趁此機急急收拾，更欲何待？
竊細算今日許款，有數便焉。夫人之飲水，冷煖固自知也。我自度其力終無如宰赛何，必為其所挾，而不得不款。以示弱，则不如因其求而遂許之，以存中國之體。此其便也。
二十四營惟宰賽最强，宰賽款，則諸營不敢搶；宰賽搶，則諸營不敢款。與其以一宰賽失諸營，孰若收宰賽而堅諸營之款。此又其便也。
宰赛素與其叔煖兔不和，嘗因領賞先後争鬥。又粆花父子嘗勾合宰赛，不聽，亦成隙。今不許款，則宰赛急，必和於煖、粆以拒我，而煖、粆又得挾宰赛為重以要我，則孰與收之而抑揚其間，使宰赛、煖、粆處鷸蚌之勢，而我享漁人之利也。此又其便也。
然此猶其小者也。北關者，開原之鐵門栓也，横亘其中，而東西虜不得通而一焉。奴酋之圖遼也，必借西力而先通為一；其通西北也，必并北關而先去其梗。所以十數年來，不惜子女財帛，以交於西虜，而所不即并北關者（2），徒以宰賽為北關婿耳。近宰賽已受奴酋婚好，又德其報誘殺之信，而怨北關之不報矣。猶幸與奴酋有宿讎，外雖好，而内懼其相圖，若不許，則必忿而與奴酋合。奴、宰合，則北關必并，而開原益孤，東西必通，而遼益不可支。故許宰賽款者，又所以離東西之交，而固北關與開原輔車之勢也。此又其便也。
如此則數便，反此則數不便。而欲取其便，則莫如今日。何也？彼
叩關悔罪而來求我，是其一機會也。嘗見好門面者，動以大言誇衆。雖640
熊廷弼集
有機會之來，心欲就之，而猶照管前言，耻於自背［3］。及虜慚忿入犯，則又差人往購，而惟恐其不款焉。驕夷狄而辱中國者，往往而是，所以近日疏末有情、法、機、事四說，開地方下手之路。誠知他日究竟必歸此著，而不敢自哄自誤，以誤地方也。
疏稿附覽，惟專意開之，僕請佐其下風。不宣。【校記】
〔1〕《明經世文编》小题作“款宰賽之利”。
〔2〕《明經世文编》加旁注曰：“其後奴竟并北關。”
〔3〕《明經世文編》加旁注曰：“彼此相求之機全在應之得宜耳。”
[1)
與劉義齋道長東西虜情
頃者，搗巢之役，見小利而忘大害，今邊報旁午至矣。初出關時，見得地方破壞，千商萬量，衹圖養兵息民，修備自强。何意臨事悖亂，以至於此？嘆恨何及？二十年前，西虜土蠻罕父子動引十數萬騎，蹂我無寧歲，而東虜則奴酋在我卵翼，宰赛時尚孤弱，南北兩關皆為我蔽，是時急在河西，而河東緩。十數年來，奴酋、宰赛等日漸强，兩關之蔽又撤其一（2），而河西則虎墩兔罕尚幼，黄台、拱、歹諸部長貪漢物，不欲利獨歸主，而各與我市。是時急在河東，而河西缓。
弟入遼三月來，猶是此等光景。竊幸諸虜尚可羈縻，以遂我之初計，謬與諸公謀曰：“河西幸緩，其虜心貪，而志不大，吾可以餌中也（3）。河東雖急，其虜志大，而勢尚孤，吾可以計制也。”乃言方脱口，而搗巢惹釁，河西又急矣。奴酋乘此構西虜以敝我，宰、煖諸酋乘此挾秋賞以邀我，奴酋又乘此誘宰酋，謀并北關以孤我，而河東又加急矣。以志大之虜，嗾性贪之衆，當四面俱急之時，而爲一舉兩得之計，此卞莊之故智，而渔人之大利也。吾不知當事者何以不細細打算，而遽有此舉動也。今事急矣，大將軍計無所出（4］，惟有捨著做之一法。今日
卷十五 巡按書牘第一 641傳箭要搗宰赛，明日下令要夾關并剿，而中情怯甚也。本無謀人之心，
而徒以虚聲恐喝，使虜之仇我者，益多方備我，而為圖我之謀；虜之附我者，亦相率疑我，而有背我之意。勢不使全鎮之款虜，人人惡失，處處哄起，而與我為難不止也。此又無策之甚者也。
以弟愚算，夷狄犬羊，嗜利貪餌，自其天性。拱兔雖怨我，而兩鎮賞路，彼固不肯斷也。我誠遣人宣諭，以繫其心，使戀戀於其路之不斷，不肯决然與我深仇，而又四路撫慰賴、蟒、虎墩、黄台、宰、煖諸酋，以陰孤其黨，而遍解其援助，則諸酋皆款，拱酋一人獨何能為。縱令報仇，而吾自足以辦之。必如是，而後此局或易完結。不然，吾懼貴鄉之孑遺不堪其一擲再擲也。
頃，當事者亦心然此説。而微察其意，似以捷疏初去，大帥方横，難於遽背，欲且將錯就錯，付成敗利鈍於其後。而大帥則自知必敗，直向寧道尋對，明明有扳人同下水之意，正不知將復作何狀。年丈幸詣本兵，以前說商之，為桑梓圖一生計。如其可行，趁此仇兵未舉，釁孽未深，及早收拾，猶不失爲善策。而過此，則兵連禍結，騎虎之勢，俱不得下，恐更有難於着手者。此不可不熟計也。伫切，伫切。
【校記】
〔1〕此四字小题，據《明經世文编》所加。
〔2〕《明經世文编》加旁注曰：“時奴酋已并南關，止存北關，故曰兩酋之蔽撤其一。”
〔3〕《明經世文编》加旁注曰：“此時以虜制奴，猶尚可爲。”〔4〕《明經世文编》加旁注曰：“此所言大將，乃杜將軍松也。”
答友人查勘遼地
(1)
春初，承翰教，語及疆事，謂“人言，東夷先年出没無恒，自李
寧遠剿殺，始得寧静。又人言，分疆趕人，寧遠與舊撫未必無見”，欲642
熊廷弼集
僕細加斟酌，而更以結局惓惓為僕憂。其後展讀反覆，深心雅愛，溢於□楮，感何可言？屬勘疏未覆，不便裁報。今其疏已上，而後敢一布其愚。
僕生長南陬，不識夷情。第考按國初區畫東胡，置衛三百有奇，分
其部落以弱之，别其種類以間之，使之人自爲雄，而不使之勢統於一者，何也？夷狄合則强，分則弱，此祖宗立法深意也。昔建州諸夷，若
王兀堂、王杲、阿台輩嘗分矣，而合之則自奴酋始，使之合之則自李寧遠始，何則？正統間，海、建勾北虜也先爲患，卒被奪其敕書，失貢市利，不能過活，乞哀守臣，復請補給，或十數道、三五道，各自入貢，勢莫能相一也。自寧遠為險山參將，以至總兵，誘此間彼，誘彼間此，專以掩殺為事，諸部或絶或散。而是時奴酋之祖曰教場，父曰他失（2）。他失者，阿台婿也，其襲阿台也，寧遠實使誘之，已而城下并殺其父祖，而奴酋請死。寧遠顧思各家敕書無所屬，悉以與奴酋，且請爲龍虎將軍以寵之。於是奴酋得以號召東方，盡收各家故地遺民，歸於一統，而建州之勢合矣。
自建州之勢合，而奴酋始强，自五百道之貢賞入，而奴酋始富，得以其力遠交近攻，兼并南關、灰叭諸部，而海、建、烏龍江之勢又合矣。自諸部之勢合，而奴酋始敢與我争地要盟。寧遠恐其報祖父讎，計亦不得不出於苟順，以幸旦夕之無事，而付之無可奈何矣。當奴酋之請死也，覆巢之卵可一指掐也。孰生其羽毛，而長其爪距，縱其飛揚，而成其跋扈？寧遠不得而辭其過也。祖宗朝方分之，以樹相疑之形，而寧遠顧合之，以成相一之勢。相疑則用夷攻夷，而我收其力；相一則縱夷抗我，而我受其害。此封疆莫大之隱憂，亦寧遠難了之前件，而人言顧若彼［3］，所謂以告者過也。
至於“分疆趕人”之說，詳在覆疏中矣，請再商以數言。分之趕之於争界未定之先則可，分之趕之於何繼祖等立石定界之後則不可；分之趕之為地方杜患則可，分之趕之為自家圖陞蔭則不可。况横江一帶，由成化中劉忠宣之說，其朝鮮貢道也；由嘉靖中李直指之説，其遼人麗人
卷十五 巡按書牘第一 643
共弃之地也。何必分？何必趕？而舊鴉鶻關地則又載在《遼志》而不待言者。此又疆事之定論也。若乃原始要終，而憂其結局之難，則誠有如台慮之深者矣。
曩僕至邊時，見一帶崇山峻嶺，阻深曠邈，嘗私語同行者，以此地難種難守，正使酋以還我，亦屬無用。况已得之物，有必不肯吐者，而徒令反側，子借此爲釁端，亦竊憂之。雖然，在勘言勘，清界明法，吾事也，吾亦無落吾事而已，而此外又安能以逆睹也哉？
自《勘疏》覆後，地方中謂其太核太盡，不便歸結，若以僕遺其難於伊等者，是必不核不盡，而後可也，又何以勘爲此？僕之所以爲苦也。然而不敢為他人道也，惟門下莫逆幸甚。
【校記】
〔1〕此四字小题，據《明經世文编》加。
〔2〕《明經世文編》加旁注曰：“此一書論李氏與建夷通構始末詳盡。”〔3〕《明經世文編》加旁注曰：“是時中朝之人與寧遠相善者多。”
答李峘嶠中丞
伏承手教，以毁碑、革賞、復地、絶貢四事下問展謁，惶赧不知所對。自惟小疏當時第據道理以覆。碑文辱我中國，宜毁也；新地入我，夷取之我，故地入夷，我取之夷，宜復也；加賞原爲存地，地去而賞存，宜革也。道理如是，疏不得不如是。絶貢一節，小疏所未及。至於所云長威懷德，不得不還者，當時亦曾躊躇，至此衹應作如是説耳。不然，而謂已弃之地不當復還耶，則如事體何？即當恢復耶，則如地方何？故不得已，為是姑徐徐之說。若曰“必我能自强，使渠畏威懷德，而不得不還”，則今非畏懷之時，隱然言外，非謂今日便當加兵也。總之，緩急次第尚有深計，誠如來諭所云者，成畫妙算固已預定於胸中矣。漢人主數詔同後將軍，後將軍力主屯田之議，卒以服差。今日之
644
熊廷弼集
事，臺下力主於外，廟堂議論惡得而奪之耶？謬以非才，膺兹勘責，不直，則簡書可畏；直，則地方大難，即僕已先苦此矣，何况臺下？敬此率復，伏冀鑒原。
答石副憲開道
瀋陽道中得那酋物故報，不勝驚駭。北關當東西之衝，白酋年少，惟此酋强立不懾。今若此，是天又趁奴酋一着也。萬一結連宰酋，舉衆伐喪，北關何以支吾？聞那酋有弟金台失者，謀勇爲諸夷所服，若是此人承理寨務，人心尚有所恃。但夷中兵權多出婦人，不審金酋平日叔嫂情分如何。設或婦人無見，聽其手下撥置，或白酋見那酋無子，來争家財，家庭之間一開嫌隙，其敗立見。爲今之計，須先有以聯北關之心，杜奴酋之謀，而後可以保無虞。尋思一夜，了無所得。今且亟遣伶俐通使，賫幣帛往北關吊慰，以彰忠順，而死者之榮使生者益知感附，聽我約束。仍諭渠叔侄叔嫂，大家同心合意，隄防奴酋，不得因喪弛備。又使北關之人見我之休戚相關如此，必可倚以自固，而無疑貳涣散之心。而奴酋聞之，亦將有所畏，而不敢動。
唯是宰赛今春中奴酋毒，無端趕去白酋馬百十匹。此意殊惡，更不可不一消解之。聞宰賽見有通夷來此求款，當速遣人同伊回去，諭以伊與北關甥舅之情、唇齒之勢，當為料理喪事，毋中奴酋假道之謀，自貽伊戚，而或設他官以激怒之。畢竟此酋性直，終與北關不肯絶好。奴酋知宰酋不絶北關之好，終亦不敢輕覷，而藩籬既固，堂舆自安。此非爲北關計，所以爲開原計也。不日至黄龍，諸嗣面商，不盡。
又
奴酋與北關講婚，借詞也。我中國豈有爲夷狄媒妁之理？林宗舜衹宜以此等道理折之，如何？代北關分辨，謬矣，謬矣。至於宰酋挾婚，亦衹應説：“爾與北關甥舅之好，若乘他之喪，與奴酋搶他之厄，因而
卷十五 巡按書牘第一 645
挾成親事，豈是親戚情義？為爾宰賽計，衹可當此時節幫助北關，使不受奴酋欺負，絶口不題親事一字，北關心中自然感激。待事寧日後，講親當無不允。”以此宣諭，宰酋便自無詞。若因其挾，便諭令北關許婚，無論北關不服，恐宰酋益輕我，而奴酋益有辭於我矣。
奴酋之横，爲舊鎮所慣，豈是一日？聞已屢諭不聽，若僕諭之，亦不聽，所褻實多，容再商量以報。遼屬營堡缺少馬匹，擬差左都閾往宣府、張家口市買。查開、鐵馬匹，應買補七百餘匹，亦當如此行之，其議買之法，一如遼陽，詳報可也。不多及。
又
承教，宰賽與北關復好，而建酋之勢漸孤。此不得不孤之勢也。吾兩人者，向所日夜愁，而惟恐其不就，今幸就矣。惟是夷性無常，此後更宜設法駕馭，方可保得數年無事，而我因是以修數年之備。此又前日之本謀，後日之長算也。
至於奴酋，以後仍應好意相待，寬爲之容，而審爲之備。不宜因西北之款，常常與渠計較，使狡酋得爲口實，而异日苛求者，且以爲開原實速之反。是在門下熟計之耳。幸托同心，誼關休戚，不得不通計如此。惟省察幸甚。
與徐耀玉職方計安西虜
[1]
大勝堡之役，當事者不認罪。諉之哨探，問及偏裨，殊非事體。前具題知疏後，尚欲查參。後見貴衙門疏，督責當事者，無字不可凛凛，僕不能復加一辭矣。杜弁本悍驁，不可使。乃邊疆事，一則曰松，二則曰松，養成跋扈，旁若無人，亦當事者過也。每欲更議，而内外扶之者衆，優容至今，直待草青馬肥，寇屢臨門，而始不得不易之。懊悔何及。然今之人不到此地位，則□不肯信，且以為不惜才。今雖欲惜才，將如此病狂之人何？而地方之受虧已多矣。
646 熊廷弼集
往者，事不謀始，輕啓戎端。鬥（2）西虜，以趁東虜之謀，使得乘隙弄兵，壓我邊關。是以三月内《乞酌東西虜情疏》有“西虜之釁不可深，北關之援不可斷，東虜之計不可墮”之說。蓋西事不結，則東謀不寢，勢也。亡何，貴衙門有復款之議，而軍門亦遣僕書云：“插漢諸酋俱聽薊門撫款，復差通官往諭虎墩兔罕及黄台吉、拱兔三大酋，為遼講款。”竊意西事可得收拾，東虜亦將弭伏，而地方厚幸矣。
頃，科疏為杜弁護過，東拉西扯，破沮款事。地方當事者惴惴焉，益無所措手足。豈必使大勝堡之事再見而後可耶？且西事之該收拾，不但於東虜有關係也。即以西夷論，朵顔衛賴、蟒諸酋未有罪於遼也，今年亦疑畏不來領賞。問之，則曰：“拱兔以遼東殺伊熟夷，爲我河流口事所累，若伊款未就，而我先領賞，伊必以兵加我，不敢不候彼款消息以爲進止。”是拱兔之事與賴、蟒相連，為拱兔而并携賴、蟒，非計也。
錦、義諸夷，惟小歹青最狡最强，屢欲向寧前插賞一分，而馬道拒之；欲搶寧前，而拱兔又沮之，不得如意久矣。自殺降事出，歹酋因而激怒拱酋曰：“叔屢沮我搶，今偏殺叔夷。願以兵助叔必報。若款，不如死。”又使人挾寧前曰：“拱兔款事，非我主張不可得。許我賞，我必成之。”時該道不從，而拱酋恐分己賞，亦不欲其預事。若不許，則拱酋之望绝，必借歹酋之兵以犯我，而且倚歹酋爲重以挾我矣。款成，而歹酋索謝，則拱賞之外復添一賞；款不成，而連兵入犯，則不惟拱賞斷，歹賞亦斷。是拱兔之事又與小歹青相連，絶拱兔而至并絶歹酋，非計也。
軍門通官諭虎墩兔罕。罕曰：“拱兔是個好人，裹邊無故殺他夷，不償他命，如何回首？今一面使人傳諭，如不聽我，秋間自家到關口與他講處。”是拱兔之事又與虜王子相連。爲拱兔而惹一王子，又非計也。
此西事之所以當急急收拾也，非獨僕一人之意，亦地方當事者之意也。當事者不敢言，而僕言之，所以便諸公之措手，而爲地方弭禍難
卷十五 巡按書牘第一 647
也。天下事，要在審時度勢，慎始慮終，算就後日之結煞處必可如此，而我乃如此以行之，然後可以有功。或其始算之未慎，以至失利，猶能回頭猛省，直直認錯，而還尋其所為不錯者以收之，則亦不失夫桑榆之效。而不然者，左回右護，捨封疆大計，而必從己私之為快，策斯下矣。疏揭呈覽，惟門下與李老先生主持萬萬。
【校記】
〔1〕此四字小題，為《明經世文编》所加。〔2〕鬥，原本漫涣，據《明經世文編》補。
答謝大參守道
得來教，不勝驚駭。何物奴酋，敢以五千騎壓我邊關？賊氛亦太惡矣。前僕常言其狀，人輒疑為張皇，今何如耶？堂堂中國，濟濟賢豪，
而藏頭膝間，甘受此奴之凌辱，耻之，耻之。幸門下視震鄰之危，如剥
床之急，激勵各官軍，晝夜訓練，以防不測，仍不時與開道計議，以佐之召募，事敬承教矣。
答王霽宇制府
頃據邊報，奴酋近來疑我益亟，不但立栅砌墙，為自固計，浪聞我兵往剿，率衆來迎。及至邊，見無消息，復詭云：“我來圍獵，你邊上不必放炮。”又據開原道禀，南關、灰叭部夷陸續來奔，皆云：“奴殺南關頭目十數人，又欲殺吾兒忽答，其女哭救乃止，今猶幽閉一室未放。”觀此，則彼中人情動矣。天下未嘗無可爲之機，而患我無有以乘之。一難在内外上下不得同心；二難在文武將吏未盡得人；三難在兵、户相持，不肯處餉；四難在地方糧少，難支客兵；五難在兵不練、器不具；六難在彼步兵數千人，善用長槍，騰山短戰，而我兵騎射無所施；
648
熊廷弼集
七難在西局未結，不得專一肆力於東。
《易》云：“藏器於身，待時而動。”苟無所藏，動何所恃？竊計今日事势人情，惟當密爲之備，嚴爲之防，相時乘隙而後動。如未可乘，姑且待之，方為得策。蓋非夷無可乘之隙，而我無可動之具也。又想密備嚴防，衹是做得自家計較。若是奴疑不解，乘間竊發，而我第止於備防，還落後着，似應先設一法以銷之。
細觀此酋，外雖洞喝，實則虚怯。當此虚怯之時，誠得一能言、有膽其人者，諭以恩威禍福，責令退侵地，去車價，减人數，堂堂正正，莫作常時侠俯話頭。渠故慣受奉承，一旦見此，度必氣折，尚可奪而下也。如肯讋服，我復何求？如不肯服，亦不遽絶。仍與往復講折，以緩其謀，俟我從容整備停當。一旦問不貢之罪，誰曰不可？而内外上下到此，恐亦不得不同志一心以相濟也。
鄙見止是如此，瑣瑣奉對，統惟財照。
又
奴酋之必為遼患，必當一處，不待知者而後知也。觀秋間“收夷塞路、聞剿迎敵”諸報，甚無狀，若岌岌焉不可以旦夕者。乃自兩月以來，顧稍稍戢矣。雖有開原道勾引西虜過河之報，而奴酋尚未見動也，邊吏尚未見急也。不惟不急也，而該道昨又以“奴可羈縻”之説報矣。奴酋未動而我先動，邊吏未急而我先急，揆之蠡测，似尚未安。
承教，欲微兵討餉，預爲題請，寧失張皇，毋寧遲誤，誠爲桑土先慮。當塘報初去、部疏未上之時，僕見近日召募因循，明年新糧無著，亦欲盡述秋間警報，責成地方官嚴備，以防其變，宣諭以緩其謀，速處新餉，以完召募之局，後見部疏遂止。今若衹虚虚申其前説，則塘報部覆已明，似覺重複；若欲實實徵發調遣，乞討錢糧，必奴酋再有動息，道將再有急報，方好措詞，反覆躊躇，未知所對。復遣人商之李峘老，似與鄙見略同，而兩道又皆願以毋動為大。今即题，不但廟堂之上要人相應，即道將以下要人肯承。舉大事，而不因下之所急，交擔子於其
卷十五 巡按書牘第一 649
下，下且得以推卸，而百不與其憂，此不可不熟計也。
顧今剿討之檄已下矣。僕雖屬道將秘之弗發，然而奴偵頗密，忽行忽止，既生奴心，又示我怯，似亦未見其可。應趁此機會，為兵符作一小結束。仍如前啓，遣材官能言者，明以利害動之。畢竟奴雖洞喝，實則虚怯，當不出僕所料。或者因而完舊案，結新局，亦未可知。如必不肯聽，是彼終不悛，我為有詞，一面往復講諭，以寬其心，一面題請，專為進取之計，亦為未曉。軍旅大事，行止總俟台裁，非小子所敢專决也。憑楮悚歹。
又
奴酋狡詐莫測，其欲歸張其哈刺佃子以嘗我，非一日矣。自去夏以來，夷使干骨里等凡三數見，願以退還，而僕未之許也。何也？佃子西接碱場三十里，東接靉陽五十里，原議孤山舊堡移置此地，前冬勘疆時，曾按其形勢而相度之。孤山舊堡居碱場、靉陽中間，内縮而迂，而佃子對直，則其弓弦處也。初議移堡，不爲無見。及至移時，却近止數里於山口之麓，距佃猶二十五里，名雖展，而實未展也。佃在兩山峽中，初時止置四墩，而峡外之西三十里，東五十里，所云接碱場、靉陽者，皆崇山深樹，向屬夷人樵獵，我未嘗樹臺整正經界也。今雖以佃歸我，不過峡中之一徑耳。而峽外山險不爲我有，雖得佃，而我不能守也。奴亦何愛於我不能守之地而不以嘗我？
不然，奴之所猶在土地者，横江新地二百餘里不以歸，鴉鶻關地七十餘里不以歸，而歸以一峽，此其情可知也。此向者之所以不許也。前月干骨里等復持印文來送，僕以横江、鴉鶻關地及應革賞銀事體詰之，而夷使與通使皆云：“撫鎮、道衙門從無宣諭及此。”蓋退地、革賞二節，皆地方中所諱，而不敢明言者。僕恐含糊誤事，且欲一覘奴情，遂硃書諭帖以窮之。而奴果錯愕不知所應，但先遣通使回云：“兹事大，待長子烏龍江回日，同衆頭目議妥，方敢回復。”仍索通使以去，而未報也。
650 熊廷弼集
竊惟此奴素驕悍，近聞西兵陸續渡遼，計不無恐怖，而又有内潰
之憂。今之退地、减夷，若曰：“吾且以此緩我目前，而圖逞於一日耳。地雖退，而裹邊不能守，猶吾地也；夷雖减，而額賞固自在，猶吾利也，於吾未嘗有絲毫損也。”此奴之情也。何罪之認，何誠之輸，而遽以塘報？縱使認罪輸誠成一片段，而鷹雖化鳩，眼猶可憎，尤未可遽信者。
大氐奴自去夏以前，務為虚喝以恐我，去秋以後，變爲卑屈以緩我。恐我者，以我爲易與其備，我猶疏，而其禍猶顯而小；緩我者，以我為不容其備，我愈急，而其禍愈深而大，此籌奴者不可不知也。若徒以其退地、减夷繆為恭順，姑許此而完前局也，遂自詭云“奴已受我羈縻”，而處之若宴然，安之若無事，不益深奴計以自誤，而卒誤封疆之甚耶？僕愚闇無識，何知夷情？承明問，不敢不以臆對。惟詳察而熟計之。
又
前書曾將奴酋以張其哈刺佃子嘗我之情，及諭帖覘奴情節，一一附呈台覽矣。頃奉翰札，又似以酋願納地自贖為非誑者，豈前啓尚未至耶？自諭帖去後，奴酋無以應，徘徊半月，但云横江地方，向來不曾説起鴉鶻關地方祖輩是我夷人居住。今若具文回復，恐有違錯，止遣干骨利等撫順關上口禀，不敢使來親自回話。此其不肯全還地土，而僅以一峽嘗我之意，可具見也。
奴酋之情既是如此，愚意亦且缓之，示以不甚要緊之意。計此酋恐我問罪之師，又恐失我貢賞之利，必再以起貢求我。我則索還前地，不聽則置之，而酋再求我，我又索之，不聽則又置之。惟衹日日除戎、飭器、简將、厲兵，壯我聲勢，以陰動其懼心，而外仍款款細細理諭勢禁，待之以好意，而不過激，以致突發於一旦，則此酋終畏我，不敢先動，又戀我貢賞與易賣參貂之利，勢必計窮情急，而不得不以地全還於我。必如此，而後東方之局乃可結耳。
卷十五 巡按書牘第一 651承示諭帖一道，恩威禍福，徹始徹終。當使此酋見之，毛骨俱聳。
即僕初議遣人往諭，亦以爲决當如此。及近覘奴意，未必遽肯聽服。即宣諭，仍應付與撫鎮去做；必不得已，而後以此到底之法出之，方爲妥帖。蓋明公而上更無宣諭之人，宣諭不從，而外衹有討剿一着，以此躊躇旬日，暫留葉時新不敢輕遣，俟與該道再酌而奉報焉。先此率復，并謝來教，不盡。
又
建夷事，承以三說見教，細細參詳，皆有一段思想。至於區處之法，皆一無與焉。重封疆者曰：“因酋乞款，早為結局，專備西虜，阻之，恐激他變。”此說誠是，但其所謂乞款者，亦須成個片段。夫責酋送還南關吾兒忽答，此事誠難，但使横江、鴉鶻關地盡以還我，原議張其哈刺佃子，北抵碱場三十里，南抵靉陽北山五十里，一帶山險盡踏與我，使我事體稍有着落，中國稍成體面，誰好與酋爲事，不肯結局？今嘗我以一山峽必不能守之地，而便謂其乞款，便欲其結局。即目前苟免他變，而將來益啓戎心。此重封疆者他日之憂也。
度虜情者曰：“狡酋反覆變詐，其來已久。一旦化爲繞指，其誠其僞尚未可知，不宜輕信此説。”又是，但夷性犬羊，難保其誠而不僞，亦顧其在我者何如耳。我無以懾之，雖誠，何益？我有以懾之，雖僞，何妨？酋陽為繞指，陰故桀驁，始終只是一酋，衹是一僞，而看者自异之。今不度其僞，而遽欲苟且結局，固鮮慮矣。知其僞也，而責之太急，拒之太過，不自顧其在我者之如何。此又度虜情者他日之憂也。
若舉數年累疏必叛之夷倏報求款，使聖心疑從前章奏皆屬張皇，後來封疆有事，概置不信。誠有如重化原之說者，初見塘報時，輒已頓足嘆。亟按張其哈剌佃子地圖，欲具一疏，以抉狡酋之情，破二三之説，而解九重之疑。牘已削，而復終止，恐於報者不便耳。
看來封疆事大，似終不可無說。至於區處大概，日前回啓已略及之。總之，今日之規模，要做得寬寬大大，以潜消其不肖之心。今日之
652
熊廷弼集
武備，要做得整整壯壯，以陰動其憂懼之意。畢竞此酋圆我之心，不勝其怯我之心；山地之利，不勝其貢賞易市之利，而其勢終亦不能有出于我。即終不悛，而是時吾力已厚，自有周罪之師在，又何必眼前汲汲於結局之早、近虜情之誠僞爲哉？率爾奉復，不審當否。統惟高明財酌。
又
初過遼河，聞有剿處粆酋之說。心知明公慎重此舉，然不知檄語何説。恐地方官奉行不善，至於僨事，故此率爾冒瀆，不知其可。及承大教，并别稿及覆，讀之諄諄。以修城堡、練兵馬、備火器、明烽堠、謹偵探、嚴收斂爲言，而其大旨則衹在外姑籠絡、内專修備以為主。此其執言之正、運籌之密、精詳周到，尤非膚淺所能識，而始自愧。夫管窥蠡測之果，不足以仰度淵慮於萬一也。
大氐今日之事，處敝弱而驕，語犁庭誠難。掩零虜，趕達馬，以快一時，而遺未禍，又不可。惟第如台檄所申飭者，設誠而致行之，俾在我無隙可乘，而後斷賞也可，不斷也可，搗巢也可，不搗也可，來則拒，而去勿追，自亦足為勝算。獨恐明公雖如此行，地方不如此應，徒以依准數字塘塞，而絲毫實事之未做，欲張威而威不足畏，欲示惠而惠不足懷，豈謂巢不敢搗，而賞又焉可輕言斷乎？故以愚策之，先修備，而後斷賞、搗巢，是謂全得；一面修備，一面斷賞、搗巢，是謂得失半；不修備，而遽斷賞、搗巢，是謂全負。
又以愚策之，將來之事必出於全負，衹如臺下總督遼鎮幾時矣；朝夕經理區畫，而見之施行者幾檄矣；地方官所呈詳驗，聽成於左右者幾事矣。而試觀其廢壞之狀，城堡如故，兵馬如故，火器如故，烽堠、偵探、收斂皆如故，何曾實做一件，以副台望。後之視今，猶今之視昨也。此以知其將來必出於全負也。
至於拱兔款事，以道理論之，未有酋已鑽刀説誓而不許其款者；以事勢論之，未有收拾到此地位，而可容再壞者；以一方論之，未有寧前、義州、正安一帶俱款，獨夾錦州於中而不款者；以一事論之，未有
卷十五 巡按書牘第一
653 遺下額賞，寧前已給之，而錦州可不给者。此等事體明白易見，而該道
獨不然，何也？至云歹酋垂涎主青，歹、青援例告争，補此□□，恐以激歹酋之忿，啓講大賞之漸，尤非通論。夫拱酋未領之額賞與歹、青何預，拱酋遺下之牛馬與諸酋何預，歹酋之忿與不忿，青酋之争與不争，大賞之講與不講，與寧前何預。台檄行查，業已見其肺肝，不審回詳何以置對。且諸酋原無講大賞者，而先為此説以倡之。异日不講則已，講則必自該道之言始。即不欲分人之罪而已，寧脱然無恙耶？則亦弗思焉耳矣。
河西諸虜，小歹青最强而狡，李懷忠有以撫馭之。去年助拱酋犯搶長嶺一帶，今年又以兩千衆聚虹螺山邊外，聲言挾搶。時寧道告急，而懷忠久以科言故，閉門稱病。僕呼其中軍，責之以大義，懼之以危禍，付之以寧前擔子，而又以好言獎慰之。懷忠乃始恐懼感泣，差人宣諭歹酋回巢。而寧前遂得免于侵擾之患。愚觀懷忠、效忠兩兄弟，一長於撫，一長於戰，手下各有家養徒兒數百名，數獲首功，為諸虜所憚。今遼將而人人如此，亦可矣。乃當事者，既赖人之力，以安地方，又不爲人作主而愛護之，以安其位，抑獨何歟。至於楊暉，不惟不愛護之而已，又從而文致構害之。嗟夫！城堡、兵馬等項，事事不備，事事不修，致我武德不競，不得不姑用籠絡之計；而僅一善為籠絡者，又途人而寇讎之，以至於憂愁窘辱之極。然則壞封疆者，獨武弁之過哉？承台教，似深知兩弁，而爲之憐惜者。故此不懼瑣瑣，并謝大教之辱。伏楮詹馳。
答高僉憲開道西虜款成
(1)
承教，宰赛、煖兔及二十四營撫賞，俱將停帖。謂數十年來撫賞未有如此容易，以為僕修邊、增兵所致，則僕何敢貪天功？惶愧，惶愧。然竊因是而自笑自悲，已復自慰，而不勝其感激也。往者，撫鎮失圖，誘殺事敗，致宰賽有前秋之犯，時去殺熊鑰事未遠也。革賞逾年而
654
熊廷弼集
旋復，復賞逾年而旋犯。當是時，當事者誰肯道一“撫”字？有不知自家淺深，而空為國家裝門面者，則曰“剿之無赦”，僕心知其不能也；有知其淺深，而陽為自家裝門面者，則捨其欲撫本情，而亦曰“剿之無赦”，僕心惡其不誠也。以此，《查參疏》末附以情、法、機、勢四説，為收拾張本，而斷之以兩言曰：“待漢法不得不嚴，不處如楠，則邊將不肯用命，而以縱虜為常事；待夷法不得不寬，不緩宰賽，則東西糾合益堅，而貽邊境以深憂。”
夫豈不恨此酋之横逆，必剪滅此，而後朝食？而顧蹈此怯懦無能之迹哉？誠知吾之兵力不足以制渠死命。又其時，奴、宰之交正合，北關之势正孤，急之將益合。東奴并北關以圖我，异日仇深禍結，流毒生靈，喪盡國家，與自家門面不暇顧。而終亦不出於款之一着，則不如趁其送還掠人，稍爲我存一體面，而遂收拾之。所以力爲前道主張，决然行之而不悔者，此也。
假令維時亦作英雄欺人之語，大請撻伐，以彰國威，豈不足傳直指風力？且直指主言，地方諸公主行，徒交其責於他人，或成或敗，而己不與其憂，又何憚不焉？而卒不敢好一己之虚名，以遺國家之實禍，然而愚已甚矣。無干之身，强與人事，當其事者顧門面，而僕反不知顧；當其事者推擔子，而僕反不知推。試看今日宦途，何從得此痴漢？不但人笑僕，僕行自笑也。
至於欲結殺降之局，收拾拱酋，蒙人媚虜之誚，而終愚不誤，則不但自笑，又自悲矣。獨仗門下同心共濟，了當前事，粗貽地方一日之安，而不至以鮮終遺日後之議。此則藉以自慰，而不勝其感激者也。
人亦有言：“飲水冷煖，惟自家知之。”遼左今日兵力，與今日虜势，我輩自知甚明。横行絶幕，臨瀚海而封狼胥，既難望於我兵我將；而其搗襲掩取，誇一時之僞功，種無窮之慘禍，似又不可再誤。計惟崇垣深塹，以固我外；并屯置堡，以清我内；除戎飭器，以壯我威；保民務農，以培我本；信賞罰，簡文法，以勵我氣，而外仍用此款法以羈縻之。但令款一年，而我得修一年之備，歲費不過數千兩，而我得保全
卷十五 巡按書牘第一 655
千百人之性命。此僕雖自笑自悲，而猶甘為愚而不變者，其本圖原爲如此。竊意馭虜之法，亦不能有出於此，而終守其前説也。款之殘局，於此爲善終；款之本圖，於此為謀始，大豪杰作用异，恒知不待區區贅祝矣。
【校記】
〔1〕此四字小题，據《明經世文编》加。
與葉相公計處遼夷
[1]
善馭戎者，不在一時之順逆，而在我制之之術。苟我無以制之，第見一時之順，以為輸誠，而狃之以爲不足慮，他日未有不受其禍者。我國家久苦海、建進貢人多費繁，然終不能一减。今貢夷十减其二，又歲省驛遞車價數萬金，雖地未全退，而亦以一山峽與我回面，奴酋之所以就我約束者，亦可矣。
顧嘗静而思其所以至此者，有虞於我而然乎？抑别有虞者，姑以紓目前之急而然乎？如其别有所虞，而不出於我，將來别虞去，而更以
全力向於不足虞之我，正恐東方之憂方大耳。夫奴酋之所虞者，何也？
北關，其世仇；南關、灰叭諸部，其腹心之仇也。前年奴酋賄誘宰賽共并北關，弼急遣間之，宰賽遂歸所奪北關馬匹，復甥舅之好。北關酋長白羊骨、金台失各遣其婦來謝，弼厚遇之，而探以虚實。其中軍代酋婦應曰：“我畏奴步，奴畏我騎，原自均敵。衹緣奴誘占南關、灰叭諸部，又誘宰賽來搶，而烏龍一帶江夷，向皆由我北關買賣於開原者，又被奴以利誘去，唆令搶我，四顧皆敵，不能不懼。今蒙勸和宰賽，若再稍以恩信招致江夷，我北關請悉兩寨之兵奪奴後山（2），牽令北救，而天兵從南直搗其巢，可一鼓擒也。”
弼心然其説，而依違聽之。自是，北關之氣始振，而奴酋北并之謀始寢。若南關、灰叭諸部常有擁故主恢復之意，顧力不能耳。前秋見
656
熊廷弼集
我召軍買馬，西兵四集，遂謀叛去。事覺，誅其頭目三十餘人，餘皆陸續來奔。而是時拱兔、宰賽俱受款，西邊無釁，又乖奴酋渔人之謀。以此，恐我兵一動，而南北俱起，腹背皆潰，不得不聽我减夷、革價，以緩我一時，而徐圖再逞。此奴酋之情也。得其情，而因以制之，厚撫北關，以掣其肩背；羈縻西虜，以伐其羽翼；招致江夷，以散其手足；寵厚南關、灰叭諸降夷，召集遺衆，以潰其腹心（3），將我不煩指麾，而奴酋且豕駭狼顧，終身老死於穴中，而不敢動。此制之之術也。
三年以來，為此一事，日夜籌算至熟。以此，人言北關不肯忘仰、逞之仇，而弼必厚之；人言宰赛當剿，而弼必撫之；人言拱兔不可款，而弼必復之，雖屢蒙人誚而不恤。凡此，非爲北關、拱、宰計也，爲奴酋計也。兹幸制伏有緒矣。獨地方議論尚不歸一，顧疏北關，親奴酋。甚有謂奴酋不及江南一富家，從前悖狀皆我一二武弁所誣，而爲之去其忌者。豺狼難親，蜂蠆有毒，弼竊為封疆他日憂之，所以小疏復有“以奴酋所算還算奴酋”之説。久病求歸，猶復沾沾及此，亦一念不敢忘地方之意也。伏惟相公裁酌。
【校記】
〔1〕此四字小题，據《明經世文编》加。
〔2〕《明經世文編》加旁注曰：“繇此言之，奴酋之與北關，固不兩立。”〔3〕《明經世文編》加旁注曰：“可以制奴之策，蓋亦已備矣。然奴禍未烈，在朝諸公亦未知奴之當備。如此，反以建議者爲多事耳。”
與李霖寰本兵
遼中夷情，視它邊為難，而建夷視它夷尤難。初，弼人遼時，宰赛以誘殺北關，拱兔以復仇西犯，而奴酋遂乘時弄兵靖安、撫順間，亦岌岌矣。作謾語者曰：“必剿。”纔題一羈縻字，便詆為媚虜，而不知結禍於西、乘敝於東，此正奴酋漁人之計也。法自不得不收拾西北，弭其
卷十五 巡按書牘第一 657
釁隙，而後可以制伏其東，故款拱兔，收宰賽，撫北關，皆所以為奴酋計也。百餘年不能一减之貢夷，數萬金不能一革之車價，一旦帖耳奉我約束，奴酋何以遽至於此。召買，徵調，日討軍實，已足奪其氣，而又樹其仇，伐其交，潰其心腹，彼左右顧，而疑其胸背肘腋之間有不測之變，不得不以此缓目前之急勢也。今貢事分數完結，到此過望矣。獨有疆事在中打攪。張其哈刺佃子，一山溝耳，虜以愚我，我復自愚，遂以改堡。
塘報，長定之役，借東隅以蓋桑榆，非其情也。何可據了疆局？而索之過急，又生夷心。即不得不以緩之之法頓之，而議者遂有不果不許之疑，不知揆之本懷，亦不願其如此。衹緣國體所在，不敢置之不問。而其實，此地不可種，又不可守。即令奴酋拱手送還，我亦無移堡百里外以就界之理，正復何用？
况自發疆事以來，邊部驚皇，汹汹不寧，實爲東方禍端。若如科議，姑置此而先結貢局，以安夷心，亦目前一權便事也。小疏略引其端，以候裁酌，而其所重，尤在“以奴酋所算還算奴酋”一段。蓋三年以來，日夜計慮，所以制伏此酋，就我縧縼，而不敢逞者，全賴此法，而近議頗不謂然。萬一北關疏而仇敵解，東西合而羽翼衆，内外固而肘腋安，他日之奴寧可復制？此弼之所深憂也。統惟裁教，幸甚。
答楊滄嶼中丞
建酋貢事，去秋批開道詳後，數日守道適來見，言奴决無退地意，貢如之何？僕以誠告云：“貢事斷不可以地故阻，但地事既經一番大議，豈一佃子可能結局？細想此地已入奴手，欲以口舌責還誠難，而終聽其自據，亦不可。必不得已，與其使奴自據，而示以輕我之意，不如及此逆罪未顯、尚可包護之時，因其進貢，獎其款誠，而用宣廟之所以待建酋之先者待之，以收其權，於我稍爲妥耳。”
先，遼中經略馬忠肅叙東夷大略，言“建州女直原以招降處開原，

658
熊廷弼集
後叛入毛憐，自相攻殺。宣德間，復遣使招降，守臣遂請以建州老營地界居之。老營者，朝廷取人參松子地也。名為建東州，初止一衛，後復添一衛”云云。今東邊尚有東州堡名，是建地，亦吾地也。宣廟為東方計，尚不難捐，以處旅降旅叛之夷。矧奴酋爲其後裔，未失朝貢，即明以賞之，名正言顺，亦無不可。此不但不以地而阻貢，而且因貢而完地。
業與守道備述之，誠欲俟其詳至，题破此意，一了俱了。而兩道詳久未報，以致今春科中復有說。前小疏雖就渠姑置此，而先許起貢之議以立論，而完貢事，而疆事尚存，乖其初謀矣。然在今日，速許起貢，安其反側，而相機密圖其所為奇者，以牽制之，乘時亟圖其所爲正者，以震叠之。使在我常處不可犯之形，而在彼常懷不敢肆之意。此又馭奴之本計，而地之退與不退，且可勿論也。若乃邊臣所難，更不在夷狄，而在我中國之人，大疏“游人險士”一段有以待之矣。從此議論安静，而東方亦安静矣。敬謝大教之辱，憑穎欣感不盡。
與趙太室納言戰款五則
頃，小疏申明款議，非好與主戰者左，緣在地方中身親目擊，見得今日之區處與他日之結局，似皆不能有出乎此，而不得不一言之，以爲封疆計也。
承教，僕孤身萬里，不必與人講氣。伊欲主戰，且聽之戰，俟其不效，說亦未晚。非翁丈骨肉之愛、休戚相關之極，何以有此？刻骨之感，殆難言喻。唯是待其戰之不效，而後説之，鄙言雖驗，而地方愈受虧，此衷似有不能安者。
往杜弁奉搗巢之檄以搗吾堡，殺降冒捷，而其戰固已不效矣。一敗於中後，再敗於錦、昌，三敗於大勝，陷城殞衆，殺略無算，而其戰又已不效矣。戰者見不效，而後拼死求去，主戰者俟其去，而復哆口言戰，意亦不在戰也。保杜弁之僞捷，以見己前日主張之不差也。杜預
卷十五 巡按書牘第一 659
曰：“朝臣言利害之情亦不能得直，是耻其前言，故守之耳。”此主戰者之謂也。
若乃遼之今日，則實有萬萬不能戰者。遼軍故皆祖垛，而絶者十六。雖有存者，孤丁獨口，既弱不能自振，而富有力者，又以賄脱去，倩他人及族中疲癃者應典。而此外，則四方老弱流落之人，頂名食糧、苟活性命者耳。其根原之不濟已如此。
額軍月餉四錢，歲止四個月。既以各色科斂盡，而□支本色復無一粒實惠。貧軍不逃則死，間有幫丁者，糊口尚難，那得餘錢治辦什物。計一營能有好弓幾張、好箭幾枝、好刀幾口殺得人者。雖有年例局造，不過一塊頑鐵，又衹朽放諸庫，誰曾依時查給。其器械之不濟又如此。軍士從來未見操練，無論坐作進退方法，即一營而能披甲上馬者有幾，馬上能開弓者有幾，能提刀者有幾，能點着火藥者有幾。指東射西，向左打右，每下教場，備諸醜態。其本事之不濟又如此。
遼軍數十年來，何曾堂堂正正與虜鏖戰？大氐躲與走兩策而已，未有見虜而能站立得住者。今年看邊，前隊執事者望見邊外哨探降夷，以為虜也，忽驚跑，而相撞墜馬者十餘人。弟顧道將大笑，無不惶恐者。其膽氣之不濟又如此。
遼將有三長，曰貪，曰欺，曰懦，而至於能整頓士馬者幾人，算計達虜者幾人，夙經戰陣者幾人。虜未來而魂魄已飛，軍未跑而坐纛先動，其將領之不濟又如此，而遼虜之衆且强則復如彼，如之何其能戰也？
《語》曰：“以不教民戰，是謂弃之。”弟不忍弃吾民也，所以亟亟要將西事收拾。一則留住見在軍民，免再罹於鋒鏑，以重吾之寡弱；一則護住國家門面，免再露出敗象，以長虜之驕横。而因以乘暇修備，大治戰守之具，以圖伸於一日。此則弟之本謀也。視主戰者之數戰數敗，而卒至於不能戰者，果何如哉。乃不深思，而動加人以媚虜之名，則更不達於事情之甚矣。
宣、大之款也，歲費數十萬金，薊門半之。以遼邊之遠，與遼虜660
熊廷弼集
之衆，且强倍於他鎮，而歲計廣寧、開原、寧前三處，撫賞不過四萬金而止矣，而苟可以為兩河億萬生靈博一日之安，此亦仁人君子之所喜爲而樂就之者，乃以爲媚耶？以此而爲媚也？與其爲殺降陷堡之戰，吾寧媚，翁丈以爲如何？别來久矣，瞻想爲勞。聊寄此，以當一夜扺掌。并謝來愛，知不厭其縷縷也。
答麻西泉總戎論戦守款
(1)
今談邊事者，大都不出戰、守、款三説。至以三説貼定地方，審定情势，而求一當之策，以保萬全之圖，是固未易言也。遼自三岔河隔為兩斷，東西各三面鄰虜。即藩籬之夷，三衛、海、建諸酋，已不勝横矣。而察罕（2）又以元裔，引弓十數萬虎踞其間，尤難與之争鋒。今之所謂戰者，不過偷剿奴夷夢虜而已，能堂堂正正與虜王虎墩兔罕之衆一遇乎？無論虎墩兔，能與其部落黄台吉、歹青、拱兔輩一遇乎？又無論察罕，能與三衛之賴、蟒、粆花、宰、煖輩一遇乎？僕有以知其不能也。
况狐群狗黨根連蔓結，挑一枝而各枝動，挑部落而虜王動，挑三衛而勾引察罕亦動。動河東，而河西不能救；動寧前，而廣寧不能救；即動錦、義，而鎮兵不及救。一着輕投，滿盤俱亂。誠有如翰教，以主戰為不量者，則其勢不得不出於守；而邊長二千餘里，在在可入，而何處是守？無邊墙，無堅堡，而何險是守？墩軍盡，累及堡軍，堡軍盡，累
及營軍，而何人是守？則其勢又不得不出於款。而虜又欺我之不能戰與守也，而陽順之，而陰逆之，而此赏之，而彼搶之，款又焉足固哉？然
當此戎馬擾攘中，而欲討一閑暇日子，以修我戰守之備，則捨款之外，又無别法深計者。思有以維款之窮，曰“非戰不足以固款”，信有見矣。顧以愚見細參之，所謂以戰固款者，若衹剿奴夷夢虜而止，則未足示威。先已挑釁，其何款之固？若欲堂堂正正，與大虜一戰而服之，使之不得不歸命於我，則以今日之兵當今日之虜，勢又有所不能。此非謂戰之不足以固款也，正唯今日戰不成戰，搗於外爲偷、爲竊，堵於内爲
卷十五 巡按書牘第一
661 野、爲浪，而不敢與大虜遇也。
乃若僕之所謂戰者則不然。深吾壕，高吾墙，以扼虜於外，并小屯為大屯，適中建堡，環築墙壕，以收保吾人於内，而又大造火器、戰車，以爲堵截之備。凡零竊雕搶，當日出入之贼必憚而不敢入。即入，而吾人早已入堡，吾本路之力已足以禦之。此與小虜戰之法也。
即大虜數萬入犯，其填吾壕，窇吾墙，必耽閣時候；其攻吾屯堡，屯民執械登陴，必能為我堅守一二日，以待各路官兵之至。至亦勿與浪戰，但以火器、戰車結一方城，擡之而前，直衝其老營。如其過夜，則大炮遥擊之，使黑地自亂。彼欲掠，而吾野已清；欲戰，而吾壁已固；欲相持，而畏我火炮，又存札不住，不奔何待？因其奔動而乘之，不勝何待？此與大虜戰之法也。
戰小虜既如彼，戰大虜又如此，虜知入無所得，且受挫焉，而其氣自沮，其欲自殺，不款何待？此以戰固款之法也。此以守爲戰，先爲不可勝，以待虜之可勝，而不爲偷、爲竊、爲野、爲浪，以僥幸一旦者也。老將軍得無以爲謬乎？
日來，邊報小歹青等結聚于長嶺，粆花父子窺伺於遼河。此輩固皆受賞於廣寧者，款此犯彼，犬羊無厭。誠願得兩酋之首而殪之，以懾氈裘之膽，伸中國之威，而翰札適至。欲要擒搗以示逆，則剿之之法甚得“以戰固款”上策。誠使偵探得實，的係小歹青、粆花等大衆所在，决不可當吾世而失此賊。若乃鼠竊狗偷、奴夷夢虜之輩，此不足以膏大元戎之斧鉞者，而又奚事哉？
僕書生行，惟知磨墨甜筆，作《燕然銘》頌功績，何敢預軍事？相機進止，是在老將軍矣。率爾奉復，并所欲言，不任瑣瑣爲愧。
【校記】
〔1〕此四字小题，據《明經世文编》所加。
〔2〕《明經世文编》加旁注曰：“察罕，即插漢也。元小王子之後。本不在遼地，因俺答强盛後，於此據三衛之地。”
662 熊廷弼集
與楊滄嶼中丞
僕嘗讀《漢書》，光武時，諸將請出塞擊胡，帝手詔《黄石公記》報曰：“北狄尚强，屯田、警備、傳聞之事恒多失實，誠能舉天下之半，以滅大寇，豈非至願？苟非其時，不如息人。”未嘗不掩卷而嘆明主之能重人也。雖以中興之時，直匈奴百年之運，而不肯遠勤於方外。
遼人之盡於搗巢也，四十年於此矣。捐數十壯士之命，易一胡兒首，而猶益以男女百焉不惜，益以廬舍、生畜、糧石、器物千焉不惜，遼之所以無人也，搗巢之遺也。此前事之不可悔者矣。
今遼人在虜中不下十數萬，業已長子孫，一去不復返。僅僅殺掠不盡之遺，而主戰者又欲戕之鋒鏑，驅之虜庭，何也？昔宋室受金、遼侵陵，弃中原陵寢宫闕之地，南栖一隅，法當效死一戰，以恢復之，而卒於不戰，故謂之為款所誤。我國家一統寰區，幅員萬里，固如金甌。虜雖數盗邊，然無大志，不過利我子女布帛，非有金、遼侵陵宋室不可已之役也。但使修塞障，飭險固，而守禦之，使寇我不得；來則拒，去勿追，而羈縻之，使仇我不得；降不釋，備叛不勞師，如是焉止矣，何必咬定一戰字，以遼人僥幸？
且嚮者搗巢時，豈不以犁庭掃穴自命。顧虜警轉劇，今日數萬，明日十數萬，又明日二三十萬，報復無休時。及後開市撫賞，群酋貪吾餌，各保其所有，而惟恐失漢意，遂不見有大舉如前者。雖以拱兔報仇而糾合，其類多不聽，其所入不過三千五千而已。此亦足以明誤之在搗，不在款也。
《詩》曰：“惠此中國，以綏四方。”以此區區之愚，衹以保人爲主。保人之法，衹以内實外固爲主，而欲覓一暇，以完我内外之備，衹以羈縻為主。誠卒屯守如鄙言，有人、有土、有財、有用，遼何詎不可爲？獨惜地方之下，苟且搏弄，莫肯打破常套，而廟堂之上，好調停兩可，而訖無堅確一定之議，不能不爲此孑遺憂其所終耳。精衛之勞日拙，狗馬之病日沉，入山决矣，何更問人家安攘事？聊存此一段議論，
卷十五 巡按書牘第一 663
以備同心之採擇，而實不自知其嘵嘵也。小疏呈覽，伏惟裁教。
又
陸宣公有言：“中國盛衰异勢，夷狄强弱异時，事機利害异情，措置安危异便，胡可執一？故强利用戰，弱利用守，强弱均則和。”僕嘗誦之，以爲至言。及細細推求，以爲强當用戰，而漢以武耗，隋以煬亡；以爲强弱均當和，而唐以親辱，宋以繒削，此其説尚屬偏拘，非合論也。
三復來諭，“今日邊防惟在得其人、因其時，而不必拘定於戰、款、搗之一説”。又云：“惟守可以兼之。”於戲，盡之矣！昔周家盛時，不廢掌固司險之備，而其命將率伐玁狁，不曰“城彼朔方”，則曰“至於太原”。夫得人如南仲、吉甫矣，而終止於薄伐，止於城守。小疏大氐不出此意。蓋修守以備戰，非恃款而廢戰也。特其平日持論，主於境内戰，而不於境外戰；明與大虜戰，而不暗與零夷戰；以不得已心戰，而不以生事心戰。無戰名，無戰功，异乎今之所謂戰者，而修却者遂從而詆之曰“諱戰”，曰“噤口不敢道戰字”，而其實於僕有所未盡也。
至於追數四十年來邊情，全斥搗巢之無益，不無矯枉過直，而感激有由來矣。寧遠初鎮，自隆慶四年至萬曆十九年，獲首虜一萬五千一百九十八級，豈曰不多。除各路境内境外不論外，本鎮下實該一萬三千五百四十二级，内境外一萬三千三十七級，境内五百五級，境外東夷八千三百四十四級，西夷四千六百九十三級。是以西視東，僅三之一，而以内視外，僅三十之一也。在鎮二十一年，不爲不久矣；千百之虜月數至，數萬十數萬之虜歲數至，不爲不頻矣；塗人之肝，枯人之骨，孤人之子，寡人之婦，污人之兒女，毁人之屯塞廬舍，而卷人之牛馬、生畜、糧石、財物以去，不爲不慘矣，是尚未可以戰與，而境内之級殆止此。此僕之所惑也。
夫所貴於搗巢者，謂其犁庭掃穴，蹀血萬里，褰翕侯之旗，斬郅支之首，組繫闕氏、太子、名王以下，以明犯漢者必誅，不敢再窥邊，而
664
熊廷弼集
我因是以得數世之安，故足術也。若第劫鄰邊住夷以挑虜，虜至，又不一戰，而徒以吾男女予虜，反出於金繒予虜者之下，此僕之所以斥其無益也。假令如來諭，能數道出塞，耀其威靈，使幕南無王庭，如漢武時事，又奚斥？
且夫有武帝之數道出塞，耀其威靈，而後後世得享其逸；有高文之結好安民，天下富饒，而後武帝得騁其志，迨後士馬物故，海内虚耗，弃遼陽北九百里，終不復能師，而武已憊矣。宋祖以契丹方盛，未可伐，置北漢不攻，令自爲守以當虜，獨擇將帥，積封樁，以待其釁。及太宗北伐，屢出屢敗，兩河騷然，川、淮震動，繼遷西跳，而契丹復時時深入。一時將相士大夫益膽落憚於兵，而卒以金繒終其世，為一代基禍釀衰之主。
我國家驅逐胡元，還復中夏，奮威三駕，貽安萬年。而至其諭將吏，垂祖訓，第曰“無深入窮穴”，曰“時謹備之”耳。弘治中，議出塞，劉忠宣以爲不可。孝廟曰：“永樂間，頻年出塞破虜，今何不可？”對曰：“皇上聖武同於太宗，奈今將士遠有不逮。且當時如淇國公丘福稍違節制，數萬甲兵俱陷虜地，况今之將又在丘福下不若。且令各邊料敵戰守。”由斯以談，出塞之事，前人之所重行也。
嘉靖自庚子以來，俺虜窺關隴，圍太原，陷石濕，掠遼、薊，蹂雲、谷，直薄都城。世廟赫然欲伐之，勢未能北，幸就羈縻，而我始得葺險隘、存子遺、省徵調，度支息肩四十餘年，而兵馬一無可用者，此邊吏不能用款之過，非款之過也。猶幸城堡見存，人民尚在。即今得人收拾，猶可旋擊旋戰。假令當年智不出此，而使此虜終其凶德，聽趙全之逆謀，塞雁門、侵上谷、遷居庸朵顏居雲中，而全據太原，效石晋故事，今日能復有宣大否？
來諭云：“知者睹未形，寧不願遼之為宣大？”僕亦云：“愚者按往事，寧不願遼為未封貢時之宣大？”但為宣大之羈縻，而不爲宣、大之玩愒。設險積儲，練兵選將，大修戰守，立於不败，而後因其侵軼，一戰以殄之。斯亦足以壯元老之猷，而稱朔方、太原之師已，又焉用搗
卷十五 巡按書牘第一
665 耶？封疆之事，大利大害，誠願求一當，不敢避往復之嫌，敢因來諭之
所及，而再商之，且以見僕非恃款廢戰，而特不能無疑於搗之之説也。惟矜其狂瞽而進教之。
答麻西泉總戎
日者，瀋陽之役道路喧傳，似不止於所報，聞之寒心。去春在遼陽時，主客官兵一時雲集，矯首跳足，衹欲出墻一圖僥幸，而僕輒不聽。雖老將軍曾以為言，而亦未敢從命，正慮其有今日耳。今春東西之間，殺夷趕馬，致虜紛紛有詞，良用深愁，而竟若此矣。計算得失，果孰爲多？
夫夷狄天驕，從古難治，不獨在今日也。但令在我收拾完固，而又設機權以駕馭之，隱隱然，善護其虎豹在山之勢，而使彼無所以窥其短長，應為得策，不然而輕相招惹，以至於厮戰，未有不見其短者。
僕自戊申秋目擊以來，開原誘宰赛，而慶雲之短見；寧前殺熟夷，而大勝之短見；亡何，長定之短又見，而今又見短矣。一短見，而中國喪一氣；一虜勝，而諸虜長一驕，氣喪則不可為戰，矯長則不可為款。北虜既費於區處，而建夷且肆其睥睨，此不可不熟慮也。
昨承以會疏、揭帖見教，末叙“戰款機宜”一段，甚得羈縻之法。審時度勢，在今日衹合作如此計較，在他日亦衹合作如此結果。誠如近議，於長勇間開一木市，塞酋首之望。且令零種窮夷伐木買賣，有所過活，不至慫恿其頭目爲亂。而我因得以生養休息於其間，專一收拾，不生外覬，因敗為功，轉禍為福，則此番一創，未必不為地方之幸。但未有此番以前，虜來乞款，而其權在我，則當急應之，以收其心；既有此番以後，虜定挾款，而其權在虜，則當緩應之，以殺其意。遲疾之間，須合節奏，方爲妥帖。博陸者勢已輸，動正不必忙，但能拿定主意，把住門户，立住脅梁，而因放一遲着，以觀其變，縱未得其全勝，或亦不至全敗。今日之事，亦款、市、放、遲之時也。老將軍以為如何？僕不
666
熊廷弼集
談地方事久矣。頃聞滄老悉以款事借重料理，協恭和衷。竊不勝為遼幸，故復布其狂愚，惟裁照，不宣。
答王霽宇制府邊務五則
趙壯侯曰：“百聞不如一見，願馳至金城，圖上方略。”言兵難險度也。乃愚則謂，虜情地勢，誠難隃度，若衹止是過眼，不曾過心，凡何地緩、何地急，何地某時缓、某時急，何地某時急、某時緩，何地僅可單防、何地兼可兩顧，何地直趨、何地彎繞，何地前出而後必虚、何地左援而右不空。此等處所都未細細籌算得到，雖日將地方將卒左更右易，徒滋紛擾，何益事實？此遼人獻策之謂也。
遼人雖生長地方，所謂過眼不過心者也。今第就其策款而略評之。海州參將議駐長静矣，東昌備禦議駐長定矣，僅一復州參將移駐東勝，挂在海州北角一隅，而迤南五十四里之邊可虚無人乎？長安之南為長定，長定之南為長寧，與其東昌備禦越長寧而北駐長定，長安備禦越長定而南駐長寧也，何不東昌駐長寧、長安駐長定之為便乎？遼陽副將議駐長安矣，則初六日，賊從長勇堡北入犯，梁汝貴、朱萬良等兵正在長安設防，何以不能浮渡代子河，徑從北趨，而必繞赴遼城北四五十里，而後可往乎？假使是日副將亦駐長安，不遲誤追剿乎？新立車營議駐長勝矣，則初六日之犯，游擊郎名忠正領左翼營戰兵七百名，駐防長勇、長勝間，何不能邀賊前，扼賊後，而與之遇乎？則何如駐兵武靖營之爲便乎？
即此數款已不無遺策之甚，而其他之移駐者，可不言而知也。以愚策之，東昌備禦仍備東昌，海州參將仍守海州，似皆不必移駐他所。長勇、長勝、長安、長定、長寧、長静六堡，近得新築壕墙為恃，但各稍貼步兵協助，本堡軍民皆可堅守，亦不必煩他兵移駐。惟當移新設車營游擊於武靖營西，防長勇、長勝二處，北援瀋陽，東救奉集堡等處，其武靖備禦南移穆家堡地方，以防長寧、長静一帶，而中協副將仍駐遼陽
卷十五 巡按書牘第一 667
城兩頭接應，直西則長安、長定，迤南則長寧、長静，迤北則長勝、長勇，甚為方便，且所謂諸將移駐者，為防邊堡乎？為防村屯乎？如防邊堡，則新築壕墙足以待之矣；如防村屯，則移駐在邊正屬無用，何也？遼陽邊堡緊靠邊墙，墙進深二十餘里方有村屯，虜衆我寡，墙又薄，雖有將在堡，勢必不能當頭堵住，使之不進。假使進，而分其半以堵堡，半以搶屯，雖有將在堡，勢又不能衝出而往救。即救矣，又不能超出賊前。而欲尾賊後，則又有堵門守口之賊乘我後，腹背受敵，勢又不能支。究且邊堡村屯兩失，而俱不能救，唯居中而應，或直向，或隅趨，道路既甚便捷，而虜畏我之在前，我不畏虜之在後，又得以相機進止於其間，方爲得着。
近日官副將等因，奉台檄查議，欲將長安、長勇兩堡各添游擊一員，爲犄角之勢，愚頗不以為然，而諸將亦頗不以愚言為然。及見初六日，梁汝貴等自長安策應，必繞遼陽城而北，郎游擊在長勇駐防，進不及出賊前，退不敢襲賊後，又不得與協兵合營，徒擁孤兵於高架子臺以自固，而後始服愚言之不謬。此亦其左券也。
至於蒲河備禦移駐十方寺，平虜備禦或本堡，或上榆林，皆無所不可。惟瀋陽游擊仍應駐札本城為妥，蓋瀋陽正西、正北二面已無村屯，獨西南、正南、東南村屯尚多，而東南尤多。所謂奉集堡，虜所垂涎處也。假使該將移駐平虜堡，偏在西北空處，而賊從長營、長勇之間緣横河而趨東南，則何以應之？大氐瀋陽之西、之北村屯俱盡，百里甌脱，虜覬吾邊堡，則邊堡重；瀋陽之南以迄遼、海一帶，人烟凑聚，而邊堡又有貼城壕墙可恃，虜覬吾村屯，則村屯重。重在邊堡，不妨移備而之邊；重在村屯，則當居中而四出應之。此不可以一律論也。軍旅之事，僕未嘗學，何敢哆口妄談，亦以明間下及，不敢不應耳。惟矜其愚而進教之，幸甚。
復州參將之設，東南備倭，西北備虜。近年倭無警，虜無深入，似覺其緩。然而南衛地方遼闊，縱衡各數百里，皆山險，多礦徒，易嘯聚爲患。復、蓋參備當仍舊為防内計，海州之東勝雖稍空，第移新添車營
668
熊廷弼集
於武靖，改武靖備禦于穆家堡，便近東勝，足與海州相望。其寧前、廣寧、開原所屬設立俱妥，似皆不必更移。至於修築屯堡數款，洵爲安遼本計。僕爲此心血早已費盡，竟不見有做者，此念已付之東流矣。其一切利弊，今且不及言。明公如不鄙，還俟各道議有次第，一一見示，而後撥一夜之冗，爲左右縱談之，如何？
又
先是，春初竊料大虜自長定得氣去，夏間必再犯遼陽，故欲將調定修邊軍民萬餘人，先并屯堡為家當計，已曾奉報左右。後見薥把椿欄一時難辦，不得已，散遣民夫還農，止留邊夫、軍夫兩項，分修長勇、長勝、長安、長定、長寧、長静六堡，城垣薄者厚之，缺者補之。又每堡貼城增築子墙一道，高一丈、厚五尺，墙外挑壕三道，深闊各丈餘，壕塍如之，俱久報完。所以爲此者，往年遇虜警，地方官不愁失民屯，衹愁失官堡。每堡輒貼戰兵一二百人防守，力分勢寡，以此主將不敢與敵一遇。今得此為主，雖虜數千騎環而攻之，本堡軍民自可堅守二三日，以待救援，而我之心力始不分於邊堡，我之戰兵始得合大衆，而為堵剿
之計。
蓋名雖修守，而實乃剩兵使戰也。朱萬良所領宣大兵二百名已僭留於遼陽矣，别鎮三百名見付協守調度，王總兵親丁善戰者止有五百名，而廣寧大營以新鎮到，不肯配以甲馬，皆空手徒步而來。復下令立買民間馬匹，及調兑鎮江營甲馬器仗，旬日内僅而能完。合計西兵在遼陽者近二千人，盡付官秉忠等操練合營，免使臨敵潰散不一。其遼陽之北六十里為武靖營，遣郎名忠兵戍之，北援瀋陽，西防長勇、長勝兩堡；其南六十里為穆家堡，遣遼陽戰兵一枝戍之，以防長寧、長静一帶，而官秉忠等則居中四應，相機堵截。凡一切調度不敢認己見，皆與諸將商之又商，而後出之，或不至於疏漏。
至於收斂一節，往年都是虚應故事，且一官而牧數十屯，勢亦不能過。今營差官數十員，每員衹管三五屯，而又總之以衛郎官，監之以兩
卷十五 巡按書牘第一
669 别駕。又密令官秉忠親統内丁數百人，時時出其不意，抽番各屯。但有
容留不入城者，輕則枷責，重則全家發付邊堡填實。似此，收斂頗有堅堡清野之象，但惜遼陽兵素弱，不堪戰，西兵雖慣戰而少，恐不能當彼數萬之衆。然兵力止此，愚伎亦止此，更不能另生一法也。瑣瑣奉復，并懇詳計，以保萬全。至望，至望。
答王振宇總戎
虜之糾合，亦不易矣。據各火牌報，皆數萭。又云：“烟亘五十里。”今僅以六七千衆入犯，必有東誘西搶之情。麾下返旆而西，正合鄙意，即云：“衹有此衆，亦無有遽然空回之理，必且結聚邊外，乘年節元宵之怠，再圖入犯。若出其不意，摘發通丁，以收截擊之功，亦兵家一奇也。”遼左烽火不明，如平明虜入，辰時遼城傳炮已至，佟副將已出矣。盼望海州兵午時，瀋陽申時，可與合營。及至戌時，而海州出兵之報始至。問之，則上午始得報。問合營否，則云：“想此時可得合營。”而瀋陽兵則半夜始到。次辰王游擊見。問之，則申時得報。問何以故，則云：“遼左向有一弊，彼此不接烽火，恐异日邊事相累。”聞之不覺駭异。所貴乎烽火者，謂其頃刻數百里，而應援可四至也。似此彼此不相照管，成何事體？
又據海州報子云：“衹見傳炮，并無一人來報，安知虜搶何處？”尤覺可笑。昔周幽王為褒姒舉烽爲戲，而天下諸侯皆至。若待人報，方纔出門，則當時幽王不知得多少人去報諸侯。遼將之玩如此，麾下幸立一法則，速行申嚴。非謂全遼一概混傳，但如賊犯某處，傳號火一道某處，某處傳二道、三道，使人望見道數，便知處所。仍分别大舉零竊號頭，使相鄰者不得混，援受奔走之苦，方爲妥帖。
又是日，賊數初報五千，後報一萬。及細審探子，大約六七千是實。至未後入牌，則報至二萬矣。賊申時出境策應，兵戌亥時始合營，而猥云“望見我兵俱至，即時出境”，此又何説也？我輩審料賊情，全
670
熊廷弼集
在於所報賊數多少處討個分曉，方見得原報若干，今進入若干，是否止有此數。搶過即去，或是一枝誘賊，仍留大衆别犯，庶使人好去准備。今賊以六七千入，却添報二萬，與原報相近，將使見者謂賊數已盡於此，衹想一厢，不顧兩厢，是尤害事之最大者。况以一千五百之兵，沮退二萬之虜，不惟人不肯信，且謂邊吏慣作聲勢以恐喝，當事亦且玩而不我應矣。統望嚴行申飭，使我輩便於審料，裹邊不致他疑。此尤今日大有關係事也。
又
日者，長定之役，偕及督撫諸公，雖憲史遵例之體不得不然，而於心不安甚矣。至於麾下新至，實未親閲地形，而亦見絀於例，此心更不安甚。夫地形者，審己料敵者也。用兵不諳地形，凡中間道里或迂或直，村落或稀或密，地势或險或平，進口或遠或近，虜或從此入，或不從此入，我兵應援或得及，或不得及，我皆有所不知，而欲一一懸断，求中機宜，此必不得之數也。
去臘二十八日事，虜實在不及三千騎，進以一口，出以八口，急急窇墙。墻被駝馬踐滑，不能上，皆前牽後擁，始得過，迄五鼓，而出始盡。此小疏所未悉者。假如是日大兵駐防東昌，去搶所僅七十里，必獲奇捷。失此機會，良以深惜。夫麾下所以留駐高平，而不過東昌者，得非以要搶吴家墳子之報掣其後耶？愚請借箸籌之。
夫虜搶吴家墳子，逾外墙，再逾路堤，行七八十里荒甸，而始至其處。此非當日出入之賊所能辦也。必打帳在内二三日，然後可，此又非二三千之賊所能辦也。必二三萬衆，然後可。如以一二萬衆至，勢既倍我，而氣又新銳，麾下即駐高平，决不敢以二三千人撩頭一戰，必且避其鋭，擊其惰，如二十一年黑山故事，則雖駐東昌亦無不可。
何也？賊至吴家墳子，空路遠，路堤又高，且冰結必平，掘一二時始得過，度申刻方可到；而我兵自東昌趨西寧，下道直赴之，申酉刻度亦可到，到則勿與戰。賊見我到，而又抵暮，亦必札營不敢搶。夜間
卷十五 巡按書牘第一 671
選大炮及火槍手遠遠對擊，賊必驚，驚必移營，再驚，再擊，賊必亂且疲；而我大衆且堅卧休息，俟天明東西各路兵馬俱到，可戰則戰，不可戰則相持。賊度離墻遠，縱掠有人畜，重累難出，必不搶而圖歸計。而
我則先分一枝勁兵，伏其還路，前後夾擊，賊必失利。是駐東昌者，未始不可以救吴家墳子也。
况西北大虜從來未搶吴家墳子，以其遠而奸細少、路徑生，又懼廣寧大兵居中截己，而黑山一戰，俘斬極多，尤其所忌諱者。且是年入搶者，沿河東虜把兔兒，非西北虜也。時西北虜先串東虜，搶吴家墳子，誘董元戎東援，而己以數萬衆直攻右屯城，故有此犯。不然，即沿河東虜亦未敢於輕入也。彼固不肯捨遼、海近地入墙，即得手，而圖此遠無所獲處也。竊謂吴家墳子斷無可慮，時郎游擊云，“麾下已欲渡河束駐，止因義州又報，黄甸有賊二萬，恐搶細河一帶，故此復止”，愚又請得而籌之。
若果賊衆入搶細河村屯，則無村屯可搶，若專攻大清堡子，頃刻可陷。無論駐高平無及，即見駐鎮城，亦不能越山遠救。且以二萬衆止於攻一堡子而去，亦虜所不屑。度必順大凌河迤東南，而搶閶陽、十三山、右屯一帶，計程二百餘里，兩山夾道，崎嶇難行，必次日可到；而我自東昌亦趨西寧下道，遠亦不過二百餘里，荒甸平坦，可以馳聘，度次日亦可到。是駐東昌者，又未始不可以應黄甸諸虜也。而當日竟失過河一着，夫豈麾下之過哉？新至而未閲地形，此中文武諸君又未有籌算及此者。僕故一言之，以見地形之不可不知、沿邊之不可不到，非以往事之失，而有所追求於其間也。
去秋，嘗語李峘老“巡邊周察地形，以便調度”，時以遼中舊無巡例為辭。竊謂《會典》原有此例，此行自不可少，不然即調遣設防，軍馬應駐何所，且有不得了了於胸中者，何况料敵？昨麾下有義州之行，想於西邊大概俱已瞭然。若於款事停當，三月間虜馬正弱、邊警少緩之時，乘空自三岔河起，歷遼、瀋、鐵、開，環東而向靖安、撫順、清河、寬奠、鎮江沿邊一帶，使形勝險要一一在我目中而指諸掌上，不將
672
熊廷弼集
與畫地望空而談者相去萬萬耶？
河冰新薄，大舉或緩，出塞之役再當觀審情形，今第謹備之而已。萬化孚兵馬何以至今不束？如謂驚奴，大營兵馬時去時來，亦當相驚，似不必於過慮。再過旬日，代子河冰解，遼邊迤南稍緩，惟迤北武靖、長勇及瀋陽一帶不可不防，似應於虎皮驛適中處所駐兵一枝，西護遼邊，北應瀋陽，惟麾下詳計之。傳烽事，差官想能道之，不及悉。
(1)
答麻西泉總戎防守遼海機宜
前閱瀋陽火牌，見無廣寧人馬策應，則私詫此何時也，老將軍不發兵東防。及頃問差官馮世輔，始知爲彼中阻回。果爾，則彼中無辭於老將軍矣。獨計此中夷情，與防期緩急，自不難見，何以不共相商量，而遂至有此？
遼中諸虜，在寧前者爲賴、蟒，其力弱，而攝乎薊、遼之間，其勢爲易制。又寧前無村屯可搶，雖有沿邊各堡，堡中軍民，多者不過四五十家，少者纔二十家，不足當薊、遼兩賞十分之一。彼雖愚，亦安肯捨大規小，且招我之夾剿，而與我爲難？
錦、義之間，歹青已物故，拱兔終有信行，既款，則不肯輕動；虎敦兔罕雖虜王子，而其年尚幼，不能管領諸部。正安近鎮城，虜亦未敢輕覷，而高平一望荒佃，越百里而搶已曾失利之吴家墳子，則又虜之所諱而不肯爲者。其於防禦，皆似急而實緩。惟沿河諸虜粆花父子，恃其强盛，結連宰、煖諸營，每春深草長，悉衆牧馬於兩河間，居我肘腋，日夜窥伺。蠓起將退，定有一搶，然後去。年年如此，毫不爽期。及去，而歸巢甚遠，我即欲搗之，一雪其憤不可得，而比至冰結，又糾合西虜，以窥我遼、海。其難於防禦有如此。
故春夏則三月至五月，秋冬則十月至次年元宵，皆屬極緊月分，而大營人馬必不可不設防之時也。彼中何見而有此止？且雖止，老將軍庸得而聽之？非不知老將軍處此極難，而全遼擔子首肩者誰似難隨人
卷十五 巡按書牘第一 673
行止？衹如今日之事，可曰“吾曾發兵，而為彼中所止”，則向誰行訴語哉？
語曰：“前事不忘，後事之師也。”竊謂自兹以往，如前所云月分，宜遣精兵二千騎，布置遼、海之間，期至而往，期盡而還，以爲常度。其餘閑常月分，皆秋水泛濫及草枯馬瘦之時，不必調發，以滋疲擾。至於河西地方，與鎮城聲息易接，每一將官所守，不過三四堡子，無村屯可護，第令收拾護城濠垣，嚴偵遠探。每堡貼本路步兵百十人，火器助防，自可為我固守一二日，以待鎮兵之至，似不必代爲防守。但明與約曰：“如賊至，爾營堡等官不能堅守城池一晝夜以待我，則惟爾之罪；堅守一晝夜，而我援不至，則惟我之罪（2）。”使人人知責任之無所逃、設防之無可恃，皆承肩着力以自爲謀。而惟遇有警時節，駐鎮兵一枝於杏山適中處所，以為寧、錦各路聲援，餘皆照常在鎮操練，養精畜鋭，以待策應。必如此，而後兵力不以四分五散而益寡，人馬不以年暴月露而日疲，各路既人自爲守，而無卸責之心，鎮兵亦人皆可戰，而有敵愾之實。此又未可與河東之防法同日而道也。
敢因是而并及之。其有當與否，老將軍自有裁酌，僕亦不敢自信，以為必可行，抑亦一得之愚耳。惟省諒，幸甚。
【校記】
〔1〕此六字小题，據《明經世文编》加。
〔2〕《明經世文編》加旁注曰：“小城堡無長力可久守，故須明示之援期，使彼有所恃。即有不守，亦可按其功罪，不使與望風崩潰者同科。”
與分守開原二道誉務七則
昨《兑馬疏》，當事者似無難意，而《增兵疏》分布事宜，亦復如議實行。是則僕之所以區畫地方，與當事之所以勉聽僕議者，止此矣。
至於丁壯何以設法召募，新兵何以盡得精健，其責全在門下。若但取充674
熊廷弼集
數，雖再增十萬何益，不但枉此一番心神，資人笑柄，而近日所給新餉，實乃朝廷心頭已盡之肉、僕等眼中已竭之泪，尤不可不念也。召募法，則想有成議，尤望以安詳行之。但若爲補舊額然者，勿大張皇，顯然爲備奴酋，使此酋聞之而益生心，反速其叛，方爲妥帖耳。
若乃修練見在軍馬，更為眼前應急着數。蓋召募萬衆，未必一呼即應；買馬、製器、繕甲、編伍，未能一日即辦。故眼前應急，無過收拾見在一着，所轄軍士，挑過精健幾何，内弓箭手幾何，火槍手幾何，馬上射打慣便者幾何，戰馬膘壯者幾何，缺少及羸弱者幾何；衣甲器械之類，堅利堪用者幾何，缺少及不堪者幾何，火器火藥幾何，其馬除一面關西市買外，一面本地作何買補，器械係是何官局造，何日起工，今已造過幾何，操練係是何日起手，查照前行，計日計程逐一料理。并將行過事體及数目日期，早示一日，以慰一日之望。今秋到，不覺旬日，而西虜會合宰赛等酋犯搶，不知何處又見報矣。僕熱心閑管，實不能以一刻寧也。惟留神萬萬。
與馬大參寧道
小歹青聲言犯戚家堡，其中有兩意，一在嚇李懷忠，為渠索十箭之賞；一在以戚家堡為名，而引衆直趨寧前，為挾款計。昨已語撫鎮，將大營兵馬漸漸南趲，以防南犯，而硬將寧前一帶擔子交付李懷忠，以促其宣諭，知酋意不在戚家堡也。
第使寧前一帶固壘嚴戰之法一一周備，如近行條件。賊至，果能爲我堅守一日，不患各處援兵不到，此亦無妨。聞近日西將麻濟邦復領健兵七百來遼。若再乞一枝駐山海爲外援，以防前屯一帶，尤為周慮。僕非急於款，衹欲能守能戰，使虜攻不得攻，掠不得掠，淹留委頓，磨得一個款字出來，方爲完計耳。
聞竊賊於今月十六、十七日夜，進入寧遠城東，深過大路，虜去人畜似不止於所報。而十八日夜，又在丙家屯虜去閻承差等家羊百五十
卷十五 巡按書牘第一 675
隻、牛驢十餘隻頭、屯民一二十名口。復從寧遠教場南出境，連犯三夜，如入無人之境。則所謂巡哨者，疏耶？嚴耶？每念及此，恨不能身作哨戍，終夜不寢，以備此賊也。惟門下更嚴督之，臨楮皇皇，心欲碎矣。
與王振宇總戎
嘗考典籍，漢、唐、宋以來，俱無火器，惟我明有之，天之所以助我國家也。前輩名將以此建功者往往而是，今獨置不用。且用人用物，皆當用敵所忌。虜實忌我火器，虜實笑我不用火器而用弓矢，我則捨其所忌，以資虜笑，皆由上面率導無人，以至於此。所以然者，上面功名皆不以火器得來，而以鑽刺來，又不以堂堂境上堵面相殺得來，而以偷劫來。彼固曰：“我功名自有做手，安用火器為？”
前小疏議同督撫圖上方略，刻成書册，遍詢地方官軍人等，内有“製演火器”一款。而遼人久不習此，其登答殊無詮次，有謂鳥銃對星打人極准者，而或又謂其裝藥接手之難；有謂九眼槍、七眼槍預先裝藥，孔多而用便者，而或又謂其點火手顫之難；有謂大將軍、滅虜等炮擊人於數百步之外者，而或又謂其重累，止可守城，不便隨征之難，諸說紛紛，莫能歸一。竊謂火器在人所用，原非死煞物件，如倭以鳥銃威制海東，何不憂裝藥？近在前屯，見趙夢麟家丁打九眼槍，多中至六七下者，何不憂手顫？若以輕便戰車雜載大將軍等炮於馬步間，何不可随征？
說者又謂：“宜置一火器千總專管火器，軍士無事操演，有事随征。”竊謂此法縱使演成，衹可抵當一面一處。若虜面面都來，處處都來，又何以應？以愚計之，必使營營皆用火器，堡堡皆用火器，隊隊皆用火器，軍軍皆用火器，然後可以随虜之來，我皆有以應之而不窮。
敢問火器之中，何樣緊要該多製，何樣不緊要該少製？何樣可以
守城，何樣可以隨征？一隊之中，何樣幾件為主，何樣幾件爲佐？何法676
熊廷弼集
雜以弓矢刀槍，使得長短互用，彼此接濟？炮車何以輕便，得與馬步并驅？規則何以立定，使各營、各堡、各隊、各軍照樣操演？考成何以限定，使各將領千把總以下人人趨事？火器不精則不准，當于何處調匠製造；軍人不教則不知，當以何人分投教演？幸不鄙遺，詳詳見示，以開茅塞，且將藉手，以對明旨，非徒以空談相溷也。
天下事，必先立定規格，然後在己可以次第舉行，在人亦可持循遵守。譬如做屋者，必先想定架間，前後内外，長短闊狭，安排妥當，然後命匠興工，一做便成。竊謂布置營伍者亦當如此。古名將用兵，行有陣法，止有營法，行如風，止如山，立己於不敗之地，然後可以勝人。如繩樁、刺馬槍、鐵棱角、鍬钁之類，皆是行營必帶之物。如某器居前，某器次之，某器又次之，賊至二百步當用某器，一百步當用某器，五六十步當用某器，咫尺堵面當用某器，隅落鈎連，更番迭進，皆是行陣必不可不講之法。
今遼人不講此法，衹一味浪戰，往往為賊所誘。遇伏衝半截，則殺半截，裹全軍，則没全軍，戎事如何得振？又譬如一家有奴僕數十人者，必先量才使派，某應門、某管帳、某種田、某買賣，分遣停妥，然後事有條理，家政不亂。竊謂派演軍器者亦當如此。如一將官領軍若干人，除雜役外，限定操演若干人，分作若干隊，每隊某執某器，某執某器，逐日分演，旬日總演，又復分又復總必期於慣熟而後止，豈不可戰。
今遼將手下或二三千，或一千四五百人，其實能戰者一千不得一百實用。如正兵營，兵雖一萬一千，實計能戰者不過二三千人而止。若使挑選不精，則强弱相累；分派不定，則彼此相推，軍士如何使得。
今書册中練軍士、利器械、演火器，雖分三項，總是收拾營伍一事，或作一款，或以火器另作一款，幸詳以見教。往時鎮此地者，專專護住一正兵營為己利，間有賢者，亦衹在收拾正兵營一處着精神，而各營堡事務全不料理，不知各營堡失事皆是自家責任。此僕所以請教，欲先定一規格，刊成書册，分發各營路都要照此做去，而後可以面面處處
卷十五 巡按書牘第一
677 支持虜患也。復此惓惓，不知其瑣。
又
前使者還，妄有附言，不蒙督過，反辱引謝，雖古賢將虚受之風，何以逾此？愧服，愧服。每感麾下不以僕爲陋，凡事輒相諮。度以此，地方事體苟有所知，不敢不言。前與旗鼓官面所云云，恐不能記憶悉達於左右，再因去使附申一二。
夫遼兵之弱，由於營伍之虚，營伍之虚，由於役占之濫，所從來矣。頃查遼陽協營，役占至五百名，寬奠營三百名，開原營亦三四百名，訪之營營大氐如此。收闔營精壯殷實者，半跟隨，半放回。而此外又有各匠與買賣莊頭樵採之役，止餘一種老弱虺羸者，以充操備，伍安得不虚？兵安得不弱？見虜安得不縮，而遇敵安得不敗？日來爲此憤恨，檄行各道，照例名額定與跟伴，此外盡數裁革，以充軍實。獨計貴衙門為一鎮之主，寧遠公役至三千人，後爲杜公所裁，尚存九百餘名，似乎猶多。若以此意風示諸營，再加裁省，諸營必將曰：“鎮主且如此，我輩何敢不遵？”上之所好，其下必甚。此不可不商量者一。
古人用兵，雖數十人，亦有正有奇。遼協兵四千數百人，止挑三哨一千一百人為選鋒，其餘五老哨各不及一百人，又皆數選之餘。假與虜一二千騎遇，選鋒立見圍裹，而老哨不敢救。此獨脚軍也，一推而仆矣，將官之怯全由於此。今以所清冗閑各役悉編入隊，竊意軍貴後勁，前挑選鋒三哨，哨各三百名爲先鋒，後挑正兵五哨，哨亦各三百名爲後軍，先鋒得後軍壯膽則不怯，虜見大兵在後，亦不敢來圍。待先鋒接戰少選，則發後軍兩旁哨横衝之。如敵不亂，則再發兩哨，而我中軍一哨猶自不動，以爲前軍底墊。必如此，方可立於不敗之地。頃屬郎游擊挑選，旬日間可盡勾當，若其可采，便當撫鎮會行各路，隨其多寡，照此布置。此不可不商量者二。
又因前事，詰郎游擊：“何以領左翼營兵三千人，不挑選其半，分四六為前後軍，而徒以六七百名爲孤注？”對云：“本營見有家丁七百
678
熊廷弼集
餘名，每名食糧一兩二錢者，因其無馬，止貼各堡防禦。”問右翼，云：“約六七百名，正兵營約五六百名。”聞之不覺驚嘆。竊謂貼防各堡，此乃月食四錢步軍之事。今以無馬之故，使三人爲一人之用，六千人為二千人之用，歲計濫費錢糧二萬兩曾不加惜，而安視此輩坐糜厚餉不收其用。今不過曰“無錢買馬”耳。不□歲出數萬金，易買撫賞段物，何以有錢。又不過曰“市馬稀少，而本地又無馬”耳。不審二十九年以前，夷市未開，何以有馬？關西張家口一帶，非無馬者，如使馬必取給於本地而後可，則段布、鍋口何以必易於臨清、蘇、杭也？若於馬匹委難買補，則此項厚餉何可終糜。此不可不商量者三。
鎮兵除雜流一千名外，左右翼各三千名，正兵營四千名，多從兩翼拔出者，尤爲精壯。今兩翼經年設防於外，久暴苦，而正兵却多存城，兩翼不平，頗有怨言。且大帥居中馭外，未有以小小警而輕出者。標下中軍隨大帥進止，大帥一年不出，則中軍一年不出；十年不出，則中軍十年不出。即遣正兵設防，不過付之二三千把總之手，成何紀律！舊規，標下係都司職銜，似應照舊設都司一員，專領傳宣。及大帥内丁與門下員役，而另設游擊一員，統領正兵，簡善戰者居之，小警則與兩翼分防迭出，大警則隨大帥征剿，方為妥便。去春改復三大營時，初到地方，未想及此。秋間亦曾與李峘老議及，而後亦寢。此不可不商量者四。
頃，因竊賊數騎窥邊，責問長定堡官劉汝魁，何以不禦？對云：“本堡軍士，除守臺及調撥外，止有七人存堡，何敢出門？”及細查别堡兵數，大都似此。但使賊以數百攻堡，亦未有不立陷者。失一堡，則爲陷一城池，大勝堡之事，何可一再見也？應速通查，某堡見在軍馬若干，内守臺若干，夜撥若干，本營路調用若干，實在存城、守城者止有若干，應取回者盡數取回，應貼防者早與貼防，如此方不誤事。此不可不商量者五。
河東班軍，方其往也，一軍换班，闔户幫貼，軍裝馬仗之費不下二三十兩，蓋不勝其騷動矣。乃前去未幾，而後班復然。及其歸也，軍
卷十五 巡按書牘第一
679 逃馬死者十之二三，典軍裝而賣馬仗者十之八九，蓋不勝其困敝矣。乃
今年如此，而明年復然，苟且因循，歲復一歲，不至竭。河東之軍命盡轉於溝壑，河東之財力盡枉於道途不止者。假使於河西有分毫之濟，徒困諸此以益彼，猶且不爲。况軍未行而遷延，既發而頂替，接班者愆期未至，而先戍者已逃去過半也。河東將官以勁壯自固，而徒揀赢弱充數也。今年趙甲，明年錢乙，兵將各不相識，軍家所忌也。河束將官曰，“我何以操爲他人用”；河西將官曰，“我何以操爲原營用”，而彼此相挨，不訓練也。去時猶在撫鎮過堂，而歸則任其陸續，自回役未幾時，而爲將官所賣放也。奸軍占住彼中不歸，俟後班者仍以全數來换，而私貼之，以放還也。諸如此類，不可勝數，故曰“河西不得分毫之用”，而河東則以一千人往返，而失二千人之額。必須從長計議，尋一經久之策，方爲妥帖。今河東議者不勝苦累，情願填實河西，永絶禍端，而軍士戀土難移，實多不願。竊意班軍每月行糧六錢，及草料銀兩視額軍四錢者半倍，就彼召募，亦無不可。如謂六錢尚少，即食四錢雙糧。如班軍一千止募八百，即以千軍之餉餉之。度未有不應募者，而吾即可以得八百實用，則何如班軍千無一百之用也。此不可不商量者六。
至於壓買大馬、撫夷牛隻，及養廉等項，無關營伍急務者，旗鼓官想能口道。僕性直心熱，與人忠諒，不好為諛詞佞語。况關係地方大利大害，何可不言，以效同舟之誼？望麾下與李峘老商確區處，俾僕親見其行事，而不托之空言。幸甚，幸甚。
與麻西泉總戎清查占種教場
(1)
昔晁錯畫禦戎之策，終之以卒服、習言、操練也，教軍場爲此而設耳。是故隊有隊所，總有總所，中軍有中軍所。以愚論之，操軍者不宜遽攢兵馬於一塊，摇幾旗，擂幾鼓，聲幾炮，裝塘一衝，寅集而辰遂罷也。先宜分地列隊，令各隊立其位下，每隊擇五人善射者，以一教
九，隊與隊校熟矣，而後合之於總；總與總校熟矣，而後合之於中軍大680
熊廷弼集
操焉。仿武場馬箭之法，每隊竪三把，令軍士穿盔甲，跨弓刀，馳馬而輪射之，使人與器相習，馬與人相得。猶未也，又中分各二十五人為主客，俱挽空弓，執連鞘刀，逐於一處，使知矢左則避右，刀右則避左。猶未也，隊與隊逐，而合之於總，總與總逐，而合之於中軍，然後分主客而大戰焉。逐於閑曠之間，倏而合，倏而分，倏而止，倏而馳，倏而傾壁直驅，倏而分軍邀擊。
當是時，猶恐尺幅之地不足以容吾士馬，而礙其决驟也，况肯用之為禾黍之場乎？所以前人設立教場，寬者周圍七八里、五六里，窄者亦不下一二里，原有深意，而遼將弗知也。第謂摇幾旗、擂幾鼓、聲幾炮、裝塘一衝，便是操法，虚演武廳前數丈之箭道，便足完吾操事。而此外皆空閑無用之地，於是種麥焉，種蔬焉，種薥與豆焉，而將將相傳，遂爲世産。占其軍，以為種地之人，占其地，以妨操軍之事，而一旦馳不教之人以戰，宜其披甲如負板，控馬如捉龍，弦未引而矢先落，刀未抽而指先傷，敵未見而魂魄先飛，不知天之高而地之下也。夫如是，奚而不敗？
此鎮自寧遠公重來占種，教場不操一軍，各路尤而效之，十年於此矣。僕欲革者久之。仰惟老將軍廉能宿望，度越尋常，捨己從人，不分彼此。是以不知忌諱。僭有斯查。蓋不徒舉占種之敝風從此斷革，亦欲使操軍之常套并行改正，而以前項之操法操之，所以教兵教將曉然於練習之政，而一振其戎事也。僕書生也，未聞軍旅，不知前法果否可行，惟老將軍教之。五日京兆，猶願奉以周旋焉。
【校記】
〔1〕此六字小题，據《明經世文編》加。
約諸將兵馬操演
(1)
邊吏之弊，無事而苟安，有事而張皇，所從來矣。此中虜患，春秋
卷十五 巡按書牘第一
681 二防并重，而秋防更急。目今夏盡秋來，風高馬勁，虜且乘我收成，復
圖犯搶。而我則軍不成軍，馬不成馬，器械不成器械，射打不成射打，曾不思一為料理，而惟高坐以待其來。嗟此孑遺，其與幾何？今春已極慘毒，而秋來若復蹉跌。僕亦何顏與諸君再見也？
近有謂僕者，營伍疲敝已久，一時整頓實難為力，此其説固然。顧以僕思之，軍誠弱矣，而就中精壯者固自不乏，未嘗挑選，不可謂無軍也；馬誠缺矣，而民間畜養者或不難尋，未嘗買補，不可謂無馬也；器械誠不全、不堅利矣，而製造各有所司，自可刻期取辦，未嘗收拾，不可謂器不足用也；射打技藝誠生疏矣，而牛服馬乘尚可訓習，未嘗操演，不可謂軍拙不可教也。前此一二十年不一選練，以至今日。今又不然，復待何時？
夫三馬同駕，而一馬病，则兩馬不前，言相累也。今每營强壯之軍已不可多得，而復以老弱者雜於其間，無事而彼此相推，有事而勇怯同死，此何可不蚤自汰選也。兩人持器鬥，而强者鈍，弱者利，则强者必傷，言所持勝也。今諸軍之本事已是不濟，而又無一利器以佐其拙，射人而人不死，斫馬而馬不傷，此何可不早自收拾也。
令甲總兵以下，跟伴俱有定數，今每營擁精壯殷實者，爲旗牌、答應、牢伴、門役，不下數百名，而止以一種虺赢者充伍，每禁革，則托言此皆從將官出征者，而不知若輩皆高冠綉褶，倚勢嚙軍（2），乃號頭隊長之所不敢仰視者也。責之操，而入其伍下；責之戰，而聽其督率，不能也。此何可不盡歸入伍也？
今諸君之言曰：“吾非不欲收拾營伍，奈軍缺，而以請不補也；馬
缺，而以請扣子銀撫夷，而每匹止給十兩，且責其羨也；火藥缺，而以請，恐查盤短數不發也；弓刀缺，而以請不即給，即給而頑鐵無用，不責
局造者，以鋼利也。吾武人也賤，一再請，而且怒且黜，與其怒且黜也，吾且混。”此情固有之。獨不曰此為戰需也，生死所繫，而不可以性命争耶？若操演之事，豈亦有請而不應者，而亦經歲不行，又何説也？
古者，將識軍心，軍識將意，不但知其姓名已也，又識其年貌，而682
熊廷弼集
熟其本藝，某强某弱、某生某熟、某工某拙，一一記之於心，而一旦有事，呼其名而遣之，無不立應也。今諸君自旗牌、答應、牢伴、門役而外，而記其姓名者有幾，識其年貌而知其本藝者有幾，甚有并旗牌人役，而亦不盡識者。即不幸而遇敵，急難呼救，其人且私幸主將之不識已姓名年貌，而望望然去之，不掉首一顧也。僕甚爲諸君危之也。
即聞有一二操演者，又衹了一套數，卯出辰歸，而爲灞上之兒戲。此其意不過欲使院、道同城者，聞幾炮聲而知吾在下操耳。且一將官之身無幾矣，每操必人人而面試之，即天長日永，點名不及三百，而已暮矣，又况乎其卯出而辰歸也？以僕論之，操演之法，當先以隊教隊，五十人中擇五人善射者，以一教九，熟者賞，不熟者并其教者而責之，如是者數月，而一隊當無不精也。次以總校總，兩總中平分主客，披甲提木刀，架綿頭矢互相衝打，勝者賞，不勝者并其把總而責之，如是者數旬，而一總當無不精也。然後合之於中軍，統之以將官，并營大操，爲之金鼓以習其耳，旗幟以習其目，坐作進退，分合奇正，以習其法，如律者賞，違律者并中軍千總而責之，如是者數遍，而一營當無不精也。與其以官教軍，日作而年輟，不若使軍教軍，各習其幸，而吾第省其成；與其將官逐試，人多而日不足，不若使中軍、千把總各舉其職，而吾第握其要。此僕之所謂操法，非各邊之所謂操法也。諸君毋泥於故套，而忽不加意也。
自僕出關，八閱月矣。營伍事務未見整頓一件，雖有憤然思振者，又不知一下手處，而當事諸公復無有一人留心於此者。僕不忍秋冬間復有大勝之事，而陷諸君於于守志之續也。自不容不切切如此，願諸君之無負僕，而卒以自負也。
【校記】
〔1〕此四字小题，據《明經世文编》加。
〔2〕《明經世文编》加旁注曰：“因寧遠在遼久，不無汰侈，後來者相習成風。”
卷十五 巡按書牘第一
683 又
論為將者，必知韜略，通習孫、吴諸兵法，而後可。今諸君不甚讀書，間有粗知文義者，亦不過習學一二火牌禀帖套子而止。誠不敢以韜略、兵法相望。衹如廉、勇二事，廉是不取軍錢，勇是不怕達子，此不必讀書曉兵法者而皆可以能之。
僕初入境時，以科斂追龔念遂、李如梧等各數百金，還給軍士，劾去吴希漢等六七人，一時李繼武等望風解綬。竊意貪風可變而廉矣。未幾，又有李澤者出，而巧取愈甚。以畏避論李如楠、于守志等，俱擬重辟。一時高貞等拼命全堡，竊意懦氣可振而勇矣。未幾，又有佟鶴年者出，而退縮愈甚。推其意，不過曰“前面人貪的懦的，也曾位通侯，都富厚，一向俱討便宜，我何為不顧身家，我何為不愛性命”，是則前人樣子信有然矣，不曰近日亦有樣子乎？郭濟川遣戍烟瘴，李澤畏罪自縊，雖欲改行自新，而不可得；于守志、李如楠等監候待决，雖求死於戰場，而不可得。顧身家者，追臟盡産，褫奪祖職，而反破其身家；愛性命者，一正典刑，終殞囹圄，而反喪其性命。由今觀之，爲貪爲懦，竞何益耶？朝廷律法森嚴，原難假借，衹緣向來院道皆徇私情，不持法紀，致使官皆討了便宜，軍皆討了逃亡，民皆討了殺略，以至今日。今日寧有他策，亦惟以法與諸君周旋，欲想前面便宜光景，恐難再得，亦其時勢然也。
僕待諸君甚有情禮，凡公移私札，途遇庭見，孜孜汲汲，無非以廉、勇二字相勸勉。無奈相與經年，不見體帖，大負初心，不得不用法，以佐情禮之不及。猶念不教而殺謂之虐，諸君不惟不知兵法，實亦不知律法。特撮律例數條極切今日情弊與罪名者，書刻木屏，置於各署大門之右。使諸君出入觀看曉然，知犯法者之不宥，各加警惕，以審趨避。又使各軍士共相觀看，亦曉然知科斂役占等項之非法，而吾不可以甘受其剥削，退縮等項之非法，而吾不可不勇奮，以陷主將於罪也。此教之之道也。
684 熊廷弼集
大氐爲將要廉，不廉則不勇，未有重身家而肯輕性命者，未有剥軍財而又得軍力者。至於欺之一字，尤爲不廉不勇根本。惟其欺也，自謂吾有術，能結各衙門，開好賢否，能使陞轉如意，何必廉？吾有術，能使勘邊事者為我掩飾，以多為少，以罪爲功，何必勇？據其安排，儘覺停當。畢竟天網恢恢，疏而不漏，李澤等之彌缝，哈流兔、大勝、長定諸役之欺詐，更何曾有一事瞞得人過？更何曾有一人逃得法過？此又近事之可鑒者也。
嘗觀諸君心思計謀，俱非出人下者，獨被貪、懦、欺三種氣習所
錮，將一片心機、一副伎倆盡氣費之於此。布置掩伏，奇正相生，雖韜
略孫、吴諸兵法，亦未能遠過，惜不用之於正耳。設使以工於漁獵之計，移而工於操練，何營伍之不强？敢於欺蔽之心，移而敢於堵截，何夷虜之不畏？巧於鑽刺奉承、打點窥瞷之謀，移而巧於審已料敵，何邊境之不安，而功名之不立？諸君其三復吾言，或貪或廉，或勇或懦，或欺或實，擇其便宜而從事焉。
熊廷弼集卷十六
巡按書牘第二
與徐耀玉職方增募五則
(1)
五月念九日，得翰教，談遼事，歷歷中窾，即身履其地，亦不及此。建州變遲變速，必有一日被門下一語道盡。僕私憂惴惴，衹爲此一節，晝夜不敢放過。自春夏以來，邊報數數至。因地方不入塘報，以此不敢專言。言之，恐以爲張皇，爲速叛，而第於他疏微及之。即如旬日内，復引重兵壓我境上，一而再，再而三，此舉動亦何可常也？拱兔款議尚無次第。聞廣寧監有插漢兒討賞，十三夷為杜弁所收者，當事聽寧道，釋其用事者二人，遣通事還之。
今果復遣數夷，隨通事進境講款，雖未見確報，度有次第當不出此。且此款成與不成，衹宜徑就拱兔一處猶易收拾。若薊門所遣入夷，非一家，非寧前夷也。款成，而各家索賞更費周折，其實不能制拱兔，使其必款也。徒張我急彼緩，而速其要挾耳。
頃，河西之虜三五百騎，時見侵擾，而河東遼瀋間，以三四千騎入犯者三。幸墙壕初成，得阻當一二時，内地趨避蚤，不致失事，然亦危甚矣。存遼之術，捨召募之議，更無别法。然人情悠悠，不但司農不肯加餉，即地方中亦無人認承。僕恐誤事，不得已，苟且收拾敝兵羸馬之見在者，以為支撑今年之計。所兑寺馬乞免扣價，極知爲格外之求。然不如此，則不如勿兑。
686 熊廷弼集
頃，貴衙門議召募，尚欲以數十萬餉望之。計部若於此而以常格自待，計部必且借為口實。即僕所見行修練急務，亦以無馬自阻，而不復振，將復奈何？又細看東虜意思，將來不得遼，必不肯已；欲得遼，必先取開原；欲取開原，必先并北關，欲并北關，必先與北虜合勢。而其并之之法，必先於新築南關内屯聚重兵，無日無時，得尺得寸，而蠶食以逼之，此其路也。若開原增置重兵，以固北虜之款，助北關之勢，沮奴酋之氣，而又增兵於清河、遼、瀋間，使渠内顧巢穴，而不敢北出，方爲得策。蓋相度形勢，知虜之必出於此，而吾必不可不如此以待之，非漫談也。
來教謂“南北冏寺尚可括三十萬金，以應遼急”，似應一面請發十數萬來，使地方官先行召募，不得借口無餉，苟安旦夕，以卸其責。而召募既集，糧草一不繼，是謂乏興，恐計部此時亦必有懼而不敢不應者，此以子投劫法也。惟留意，如何？
【校記】
〔1〕《明經世文编》小题作“援遼兵馬”。
與五道
頃，聖天子留意孤邊，不曰“遼左三面防虜軍困民疲”，則曰“該鎮危迫”。而本兵兩月以來，為遼區畫者，疏且六七上，又何如其亟亟也？若我輩身在地方，終日悠悠，不畫一籌，不圖一具，徒以賊憂君父，而貽本兵以其所難，人其謂我輩何？
前會議方略已刻布書册，托為廣詢博訪，折衷之以大教，此與往時諢語登答者不同。一事一件，須煩深心秘畫，原始要終，定可久行而不敝。想此時已有定構，希即檢發，以慰懸望。
本兵初議召募勇敢三萬餘人，及昨因開原危迫，復議先募一萬應急。僕再思之，今日之遼實非今日之兵所能了當，捨召募，真無别法。
卷十六 巡按書牘第二
687 重賞之下必有死夫，河東、河西豈無應募而起者？地方既已募兵，廟堂
之上，自不得不為處餉，望諸執事毋為代憂。但以實心求之，全力副之，患已剥膚者，不以釋擔有日而遂弛，患在震鄰者，不以處堂之安而自忽，所以紓廟堂之憂，卒本兵之議，脱地方之苦厄，而佐督撫之不逮者。總此一舉，僕局外之人亦得藉是以少罄血誠之一念，感亦不朽矣。翹首踨，以日爲歲。
答李峘嶠中丞
分布兵馬事，小疏雖詳，部覆雖以為聽便徑行，然臨時裁酌，尤在臺下。僕何敢執來教“兩利并存”之說？不知尊見，何似部議？遼陽、開原各置五千人，為兩枝重兵，此誠有見。但清河、慶雲二堡，必不可不增兵改銜，以資控馭。
今欲兩利俱存，以愚所計，度當照薊鎮三協事例，于開原道增置一協，名曰東協。儘見在本營兵馬二千外，再增騎兵二千五百人，慶雲堡增兵一千五百人，改備禦為游撃。靖安、威遠兩堡間，酌其要地，設備禦一員，增兵一千人，改開原城備禦，以駐之遼陽，東協改名中協。除本協原官領原兵外，再增游擊一員，名騎兵營，專領有馬軍二千五百人。清河增兵一千五百人，寬奠、瀋陽各五百人。如此布置，庶於分合俱宜。
其錢糧，月以八錢為主，但得雙糧，人亦肯至，不必九錢。又照例歲給布花銀八錢有奇，馬匹月支四錢五分，不必五錢，庶幾事體歸一，後來别軍不致比例。如不甚謬，乞先賜札，詳示某地若干，某地若干，再一商定，然後檄行各道，方爲妥帖。
頃已奉有勘合，專候尊裁，而後轉發也。寺馬之數，酌量分給，似應廣寧道一千二百匹，遼陽道八百匹，開原、寧前兩道各四百匹，海、蓋道二百匹。其各道酌發各營，某應若干，某應若干，亦仍先札示細數，俾僕得與聞之。
688 熊廷弼集
來教，兑馬欲令各道親驗親兑，固是的確。然此衹可於廣寧、寧前兩道近者行之，其河東各道遠不能來，即委精幹府官，亦無不可，戴通判可了此也。撥軍兑領，每軍應牽若干匹，不必以本軍傾本馬，則賄事亦可革矣。
謹先奉復，其添改將銜，及馬價、撫賞與召募之法，統俟回鎮城日請教。仍乞速約遼陽、開原、海蓋三道，定於八月初二三日會於鎮城，大家商議，凡有秘語難見之文移者，皆可咨度而行，而前日會議方略事體，亦可完訖，此简當便益之法。不然，今日一移，明日一札，往返時日，又不得一要領。時乎，時乎，恐不能復待也。不揣僭擬，承明問，不敢不盡其愚，更希指示，以慰懸切。
與閻副憲代守邊
召募之議，原爲遼陽、開原、寧前三道而設。初，巡道亦欲自募，弟以爲鎮兵儘多，持不可，而召軍旗已竪之鼓樓下矣。後見题定地方，始云“代為遼陽、寧前兩處召募”。以此，初募之時，未與各兵断定。今見各兵不願移駐兩處入伍，議要暫駐廣寧，代操候調，俟一年之後，人有固志，方行盡撥。不過見其難處而為是說，以調停於眼前耳。其實各兵日後終是不願，此局終是難結，今日必須劃然議定。如各兵肯移遼陽，則隸籍開支；如不肯，則當如前道所議兑撥。近年正兵營家丁之原抽于遼陽者，而聽廣寧以新兵自補其數。如兩説不可，則直辭之不受，而存新餉如部議，必不可委曲，以新兵遥寄他所，猝不得其力，而他日為人話本也。
(1)
與李霖寰本兵召募利弊
召募之役，去春台議，聚精鋭以屯要害，至善也。後僕酌量緩急，以河西有鎮兵，邊路增置亦密，而河東列營獨疏闊，有事不相及，又奴
卷十六 巡按書牘第二 689
氛甚惡，會議添協設將，獨於遼、開致意焉。部署雖小异，而聚精鋭以備戰陣之意則未嘗不同。假令增募之數得如原議，協成其爲協，路成其爲路，左提右挈，彼此相望，豈不成一軍容氣勢？而竟以訛言中輟矣。僅僅募得一半，而又填之於堡，領之以道，屬之於標下。兵既不以合營，權又不以屬將，揆之事理，殊欠穩妥。又開原募有關西二百餘人爲親兵，多亡命之徒，凶淫無賴，居民不保其室，而領兵千總亦西人，恃其不屬協營，與協守抗禮，而曹弁争之，遂致構成嫌隙，尤覺不便。
竊謂文武同城而處，便當悉以軍事相付，何必自己管領。無論臨陣不聽武官督率，即設防各處無人鈐束，騷擾之苦甚於夷虜，此地方中一害也。夫增兵者，爲其合衆爲强，威夷狄而安百姓也。今東零西散，不爲夷狄威，而爲百姓害，則增之謂何？兵不成旅，而徒有副將、游擊之名，則添協設將之謂何？以愚計之，見募之兵，除遼陽道外，開原、寧前兩處當盡散遣，開原仍舊參將，慶雲仍舊備禦，威遠仍舊堡官，不必留此半殘無用者虚糜新餉，長爲人家口實。如慮兵勢一散，爲虜所乘，亦須收堡兵，解道兵，還歸營路，以合其勢。其西人之在開原者，仍應散遣，再召遼人千數，使新改副將游備成一模樣。
總之，此事衹有兩説，欲募則當募完，以收增兵之利；不募則當盡停，以去蝕餉之害。若不及，今交與地方議一長便，而因以責成之，則
今日受成之人非前日預議之人，陰欲藉兵之力，而陽且避增之名，得濟
則專其功，而不濟則不同其謗。他日之憂，獨老先生與僕當之。况糧餉難繼，計部不認，今雖免强代為措處，其何能久。此尤貴衙門他日無已之憂也。小疏欲行地方酌議，實爲明公忠計。伏惟裁照，不宣。
【校記】
〔1〕此四字小题，據《明經世文编》加。690
熊廷弼集
與李峘嶠中丞援兵六則
前閲開原時，宰酋、煖酋俱獻馬稱款，意可寧帖。不謂浹旬以來，宰酋争賞，欲與煖酋哄，恐氣無所泄，復中開原，而奴酋又見内逼，真是可危。前擬借兵防工，今工久停矣，獨禦虜耳，恐五百人未足濟也。聞薊兵已調三千五百名過關援遼，軍門以台札及寧道禀帖而止，度必以無餉之故。竊意前發冏寺及司農十五萬金，儘可從權那用。若慮其騷擾，則以尺檄責主將，誰敢不服。此與杜將軍在日不同，似未可因噎廢食也。且彼發兵，而此止之，恐异日地方有事，軍門有辭於臺下矣。應仍催討駐防廣寧、寧前一帶，而分正兵營軍二千名，以護關原，似亦今日急着也。惟裁酌，不一。
答王霽宇制府
日，虜犯正急，援兵復西，道中倉皇奏記，極知冒昧。伏承台翰，還答周至，不加督過。又承遣官下諭，更悉書中所欲言，聽覽感激，復以悚愧。自過河西，問之道路及回鄉人等，語意實有前啓云云者。
私念款事一節，僕與明公有同舟之誼，恐以遲疾之間，為人口實，故不敢不以私聞。蓋待中國之人甚難，則所以待夷狄者，自不得不詳為加意，非敢有他腸也。在遼言遼，在薊言薊，誠如台諭。頃，虜騎萬衆有三枝，一拱兔，一小歹青，而其一則賴、蟒也。遼中人私議，欲比去冬例，借薊帥出塞張疑，以掣賴、蟒。僕謂遼轍在前，誰肯復蹈？且薊、遼雖云一體，而一關龜隔，實與薊、昌比鄰不同，人情事勢亦自落落難合。衹宜固守城堡，嚴兵策應，自家勉力為頓虜計，不宜望人。
今台教謂“河流之役，薊人歸怨，為禍從遼起”，則去冬之事已足報復。薊之撫鎮、道、協所以有詞於撤援，而明公之所以不容於不撤者，或在於此。若不動蓟額兵，第遣榆林踐戍，而薊又何詞乎？但據左聰言：“前遣榆林兵，未及挑選，不盡精鋭，且甲馬不備，惟標下夷丁
卷十六 巡按書牘第二 691驍健善戰，又皆决去，不復還。”若蒙挑選榆林精鋭五百名，兑給甲
馬，再益夷丁二百名，付左聰領，駐中左所側近防禦，實爲萬幸。
蓋此地極衝極弱，今日之所甚慮也。援兵遠役，苦楚萬端，地主未見體恤，急則欲藉其力，緩則便虞其害，僕甚不以為然，已語該道區處，度後至者可無失所之嘆。言者右戰左款，高坐空談，爲好聽耳。若使親到地方，耳聞目見，恐噤口不敢道戰字有甚于僕者。越俎言事，宜見議駁，何敢復與較？今衹借重掌科一位監戰，以觀其成，不審毅然肯應來否？承教有詳言戰款之意，區區之言不孤矣。伏楮瞻切。
又
拱、歹二酋，連入無所獲，而又以傷去，不圖一逞，不休也。蒙再調精兵七百餘人，付麻游擊出關，而遼左有生氣矣。援兵不遠千里來遼。遼，地主也。一切行糧草料漫不料理，動以騷擾苦相責備，惟恐其去之不速。及其賊至事急，而又唯恐其來之不速。往明公發兵三千過關，而地方辭之。僕曾移書李峘老，復爲請發。無何，又陸續取回。固薊門撫、鎮、道、協之意，而遼人苟見暫時無事，遂謂此輩無益，其意亦未嘗不欲其去。
至近日長嶺山堡得全，而後乃知援兵之力不誣也。近聞寧道欲更乞一枝駐防山海關内外矣。昔也辭，而今也乞，急則用，而緩則忘，非所以安遠人，而致其力也。今春調復、蓋軍夫修工開原時，邊堡米鹽踴貴。適以巡閱至，急借倉糧，并分投糴買，遍運各堡，而平糶之，軍始感悦。
前曾以此意切切為寧道言，而近見麻游擊以出關日期來報，復檄該道早爲處備。至於先後出援人馬分駐密邇，以便接應，所以曲體軍情者既盡矣。事外之人雖曰不敢干預，容即區處，以副恤軍至意。率爾裁對，不盡願言。
692 熊廷弼集
又
長勇之役，我未交鋒對敵，而虜已望風遁去，亦足以明其先聲奪人之氣矣。河東之患，河虜易，而西北虜難，夏月易，而秋冬難。今天氣漸熱，青蠓漸起，虜知我備甚嚴，再守半月，度且北退，獨秋冬大舉可慮耳。遼陽新兵已得千七百人，内有見成精慣、曾當家丁者强半，餘亦壯健，操成當是一枝勁兵，已命張昌胤率領操練。若得馬匹兑給，儘
可充秋冬之用，再得西鎮諸將慣戰有家丁者調來一助，河東之弱庶可少振。
仰蒙軫念危鎮，備將各鎮官丁名數開送樞部，度能陸續調用，以應遼急。至於糧餉一節，計部雖匱極難處，必須具疏責成。如其堅不肯從，再將新餉那移支用，亦無不可。但具疏乃撫院職掌，敝衙門不敢預。李峘老封疆大臣，一日不去，有一日之責在，恐不得而以將去爲辭也。肅此奉復。
又
頃，皇上發帑大賑饑民，中外幸甚。即欲具疏為此墝埆請命，會賤恙不能起草。欲俟少間，勉索枯腸，而大疏至矣。敬伏枕九頓，為地方稱謝。遼陽諸虜雖北徙，而轉盼秋防且至，又建夷耽耽肘腋間，近來桀驁稍戢，實賴西來援兵有以奪其魄。
昨屬麻總兵名下者，已撥發河西去訖，宣、大諸丁，今又撤回，而官秉忠帶來内丁三百名，又要隨本官西還，獨有王總兵内丁五百人在遼陽耳。見他丁紛紛去，又皆無固志，前行後空，此何可使聞於夷狄也？
前曾謂“河東兵素弱，難於驟振，必借援兵力，支持一二年，俟遼衆漸强，夷情漸定，方可撤去”。且秋冬間，虜必大舉遼、海，猶恐見在者少不濟事，而台札亦云：“備將各鎮官丁名數，開送樞部，陸續調用，以助河東之弱。”今何相取之遽也？竊謂撤還官丁，亦當以漸，無令黠虜有以窥我，方為萬全。自離遼城之日，各官丁無主，皆要跟隨過
卷十六 巡按書牘第二 693
西。僕再三慰留之，又犒賞之。曾分付官秉忠暫將内丁留下，俟冬防畢，資送回籍。似已見從，須再借台檄一留之。其見留各丁，并祈稍加賞犒，以慰藉其意。蓋僕一行後，此輩所仰望者獨有明公，其他皆無所關其痛癢也。馬商以往返之費，不願徑往山海關驗責，自是人情。萬化孚之差，原令徑往宣、大市買。而來教又復云：“爾豈本官尚憚遠而未去耶？”秋防需馬甚急，惟嚴檄促之。
與馬大參寧道
援兵出關遠戍，犯死生不測之苦，為我捍禦，其事甚難，而請給行糧、預儲米豆、就近分駐、推讓功勞四項，則皆我之所易也。我不以所易者體其情，而渠肯以所難者用其命乎？賊勢方來，未知寧日，將所需於援兵者且長，而計算支應不可不多爲之地矣。先後援兵皆榆林人，不樂遠離，故有“分駐相近”之説。至於調和主客，令其同心共濟，尤望門下委曲之。不多及。
與五道馬政六則
(1)
遼之不惜馬也，起於官不以法繩軍，而官與軍又圖馬死以爲利。帥曰：“馬不死，而吾所養之馬何以售？”裨曰：“馬不死，而吾驗馬之錢何以來？”軍曰：“馬不死，而吾與馬户通同，及闔族幫買之利何以得？”是官與軍無一人而不咒馬之速死者，馬即欲不死，不可得矣。
聞舊帥在鎮時，專養馬散軍以為利。偶欲杖一倒馬軍，軍曰：“原發馬不堪，或至營，或未至營，而死非某罪也。”帥語塞而釋之。堂堂大將軍，至不能杖一卒，又况追樁銀乎？假令椿銀追之如數如法，則正兵營之樁不勝追，而大將軍之語不勝塞，此舊當事者所以礙於顏情而一切從寬政也。
今既官為貿易，以實馬給軍，自應照年追樁，以實法加軍。近來694
熊廷弼集
追法似乎太少，少則軍不知畏，而以倒馬為常事。至於闔户幫買一節，甚為軍餘苦累，尤宜亟加禁止。軍餘者，遼之根本，而正軍之所自出也（1）。留得此輩，一旦緩急，猶有所恃。皮之不存，毛將安附，昔人有成言矣。且既云官買，而又私聽其半索於户間，此為何名，則何若明明派之地畝，猶爲名正言順，而不使人受此不明不暗之苦乎？居今之地，無改今之俗，雖歲給年例百萬，不能填死馬之壑，而况以千零萬落之人户，填數萬饕軍之壑也哉。惟留神裁處焉。
【校記】
〔1〕《明經世文編》小題作“營馬”。
〔2〕《明經世文編》加旁注曰：“正軍有歉，則以軍餘補之。故軍餘者，所當優恤。”
又
國資於戎，戎資於馬，尚矣。是以重馬者，必爲之齊飲食、節勞逸、謹巫醫，而尤辨於四時之居。周制，二月以後，盛陽在外，則馬在牧而有房；八月以後，陽在地中，則馬在廄而有閑，所以順時愛養，而無俾損壞也。遼中營馬，雖隆冬時，亦繫於冰檐凍柱之下，露立終夜，并無寸篷片席以蔽風雪，聞而痛之。
夫馬，亦血肉之軀，非金石之質，與人無异也。終年隨官軍，不分寒暑晝夜，爲我效奔走馳驅之力，其爲勞也，亦大矣。即不蒙帷蓋之施，豈其篷席而不得一托庇也者。有事則用其力，無事則凍其身，以至於死，此仁人之所隱，而勞臣之所自傷也。今時將進九，寒氣盛矣。幸如移，責令軍士搭篷一所，匝以葦席，俾之窩煖，早一日則有一日之生全，亦僕愛物之一念也。若乃冬藏不固，則春來發舒無力，轉盼春防，且將需之以應急用，而有不得不爲之所者，又不待祝矣。
卷十六 巡按書牘第二
695 又驛馬
[1]
遼左營伍為驛遞所敝，極矣。往者行議，誠欲求一堅决法子，割斷葛藤，使營驛判而為二，以絶撥差之累。頃，承教清差釐弊諸款，大氐皆目前調停，尚無截然一定之説。而至於中間條理節目，亦多所未詳，恐於此事終無裨也。
夫今日驛遞之所不足者，獨馬耳。驛馬不足，則營馬終不能革。有馬矣，而領養無人，苟必待勾原軍而後付之馬，何時而得到驛也；有軍矣，而養贍無資，苟不盡查其牧田而還給之驛，何藉而得存軍也？查本兵（2）撫遼時，曾以驛馬不足，議動年例馬價買補，其大旨以買驛馬以代管差，省營馬以備操用，是補驛馬即所以補營馬。况營馬不以差累，將來倒損自少，又能節省，以與驛遞通融。其領馬一節，則以驛軍逃者未能遽勾，缺者未能驟補，就於附近該管營内，撥步軍頂補領養走差。此二説深得權宜，捨此而求，亦無别法。惟將步軍即真頂補，尚覺未便，仍應速勾該驛正軍至日，换步軍回伍爲妥。而至於驛田，尤是驛軍根本，大半為奸豪所占，驛之不振全由於此。必須設法清查，盡還驛軍，其營軍暫領馬匹者，亦照數撥種，俟正軍至日付還。必如此，而後驛能自立，營不受累，庶幾其有振起日也。為此一事費思逾年矣，今尚未得堅確，奈何？惟留神速圖之。
【校記】
〔1〕此二字小題，據《明經世文编》加。
〔2〕《明經世文编》加旁注曰：“此本兵指李霖寰也，曾為遼撫。”
答戴通判馬政
(1)
承條議，永寧監牧馬五款鑿鑿可行，亦既無遺議矣。顧又思之，天下有治人，無治法，雖有其法，而苟無其人，與無法同；雖有其人，而
696
熊廷弼集
不責其事，與無人同。夫有其人，而不責其事者，遼東之苑馬寺銜是也。猶之乎銜屯田，而不屯田；銜兵備，而不備兵也。夫海道不歲分年例馬價近五千金耶。官名苑馬矣，又蒭牧有場，治事有監主簿，監正圉長有官，而所轄軍僅海、復、東昌、蓋州數處，且多緩者，其監馬之不能充，而又分年例焉。
何為者也？以愚論之，亦直以其事責之而已矣。歲額監馬一千二百匹，除損耗外，以一千匹為率，分五百匹於各道，而以五百匹付該道，自充所轄操備，不許復分年例銀兩。以自己所畜之馬，供自己所管之軍，官苑馬者，即不為馬政計，不敢不爲邊事計也。其分撥各道者，不必使軍零碎關支，以滋賄俵之弊。撫院每歲秋冬間，檄該道總解廣寧過堂，轉發各道操備，堪者收，不堪者退，官苑馬者，即不爲各道計，不得不爲撫院計也。載以考成，定以分數，年終兩院奏繳，過數者紀録，不及者罰處，官苑馬者，即不為生息計，不得不為考成計也。此責事之説也。
僕嘗謂“一方之利自足一方之用，而人自失之”。遼馬嘗蕃庶矣，吴孫權不惜南方珍物，多方購誘公孫氏而不可得者，總爲其多馬耳。《志》載國初養馬四十萬匹，設苑馬、太僕兩寺卿經紀其事。其後歲久政弛，生息虧耗，始有年例之發。乃近來年例以撫賞故，不得盡市馬，而有可産馬者，又無一人爲之料理，可嘆也。
牧田五千五百餘頃，視屯田一萬一千分，可徵糧十二萬石，牧軍又領倉糧萬石，又牧丁六千餘人，歲可徵徭銀及官吏師生俸廪等項，約又二千餘金，是歲人可二萬餘金也。假令廢若監、汰若官、徭若人、屯若田、徵若歲，入二萬餘金以買馬，豈不歲得戰馬千數百匹。而乃今年俵數十匹發驛，明年俵數十匹發驛，記得，則俵，不則，已焉；牧軍告，則俵，不則，已焉，而又皆如狗如鼠之物。衹此一事，而其餘可類推也。有其人而不責其事，此遼之所以不可爲也。
今道留心此事，圉政一新。昨得詳議六款，大概亦如來旨。詳於牧軍牧官，而略於責成，尚非一定長法，而爲當官之所必不可逭者。夫唯
卷十六 巡按書牘第二 697
必不可逭，而後法乃可久也。欲俟其來見，與之面確，足下且先以此意商之，如何？
【校記】
〔1〕此二字小题，據《明經世文编》加。
與孫少參巡道
撫賞之當以各邊例請也。僕去秋在鎮，與院、道諸公會議，曾懇懇及之。不謂因循至今，復有長定之役。朝廷之上軫念遼左，每地方有求轍應，而敗聲數聞，竟無一效，良爲辜負。當此時再言撫賞，誠難張口，然不言，而地方情事又窘不可支。久望撫臺會稿，竟不至，再候旬日，當圖所以完此局也。
詳教要將庫貯段物算還各道，三十六年應分馬價亦無不可，但遼、海兩道雖分此物，無處銷遣，惟廣寧、寧前、開原尚有用處。頃者，廣寧亦曾陸續差官買貨矣，似不必捨此見在者分以與人，而另致其未得之物。况年例馬價一十一萬七千有奇，往年廣寧一處偏得八萬一千有奇，
分守四道止分三萬有奇，又不得領去，而仍為廣寧占用。及至算帳，止以貨物與之，而不問其有用無用，則謂之何如？
謂大兵駐札廣寧，馬價應得多分。嘗試總計遼馬，廣寧僅得十之三，而四道尚有其七也。如謂大虜吃賞俱在廣寧，各道應儘留用，則當為各道消弭虜患。乃年來黄台吉、小歹青、炒花等，犯搶寧前、遼陽地方，固皆廣寧撫賞虜也。各道銀兩僅僅博廣寧一席地之安而已，则不免於患無。謂此時各道不得不自為計，即門下亦不忍不為各道計矣。舊帳當分，僕向曾有此說，蓋指各道扣留撫賞所積子銀之貨物，非謂其抵正帳也。此皆前人遺下之苦，知門下處此極難，各道當能相諒如議。但僕念在全鎮，不得不一私評之，恃在同心，勿以為訝。
698 熊廷弼集
與閻副憲海道
(1) 買馬宣大
[2]
宣、大、張家等市口，九邊大馬市也。夷中最信喇嘛僧，僧每年易换夷馬，或一二百匹、三四百匹為一群，至則總估其直，以六七兩科算，即中有直二三十兩者，亦不另價。彼中官民轉相貿易，挾為重利，故雲中大帥有“馬販子”之號，而人乃有言其進墙即死者，此忠順營所貢之馬，非僧馬也（3）。
貢馬有定價，不論老病瘦小，但可支撑入墙，即得領分官價，而僧馬則皆肥滿，膘色與民間市易者若果如人言，則今非燕臺索駿之時，彼中將帥與各處商人市此死骨，何處發遣乎？然而遼中官衹欲護住馬價，買撫賞以媚夷，遼中人衹欲留買本地，勒高價以圖利，往往持前説相混，而當事不知者亦深信以為然。此惟軍門與寧道曾宦於其地者知之，宜他人有所不知也。
去秋差左都司往買八百餘匹，皆粗蹄大項、寬腰厚膊，最耐奔走，冬春之間大得其用。今查守道所轄各營舊馬缺至千匹，騎兵營新募兵一千六百餘人，及清河募兵尚無一匹，而王鎮守、官副將内丁共八百人，亦皆無馬兑給。頃，坐買官民自養所騎馬應急，然僅得三四百匹，價甚高，而馬又不耐，此外復無可覓處。萬一秋冬虜復大舉，徒步之人何以應敵。今當發銀一萬五千兩，往宣、大速買之，擇其高大者入伍抵價外，而以稍矮小者發驛，及市與民間，猶不失半倍利，此最便宜事也。然一向躊躇無人可托，惟萬副將化孚善相馬，宣、大又其生長宦游地方，熟經夷市，不受牙行欺，且與彼中各將俱相識，能以情讓，而其人又停妥，其家又素封，非以此為利者。今夏防將竣，當遣之往，而第以遼陽一閑將為之輔行，并隨行員役速詳報，以便早發。轉盼夏盡秋來，胡兒又至，舊道已去，舊撫將行，新撫鎮尚無消息，遼陽半壁惟弟與病副將耳。不得不身任其事，預為料理也。貴轄少馬，亦當差人随萬去，無爲人言所惑。望之，望之。
卷十六 巡按書牘第二 699【校記】
〔1〕《明經世文编》將此篇置於《答戴通判》之前。〔2〕此四字小題，據《明經世文编》加。
〔3〕《明經世文編》加旁注曰：“有言夷馬不可用，有言夷馬實可用者，蓋各見其一端。不知市馬、貢馬之不同耳。”
與李峘嶠中丞修守六則
曩小疏屯田修邊，蒙旨會議，計已有定畫矣。惟是部覆要將屯田先行，而修邊一節置為後圖，僕有惑焉。竊計為天下事者，必先審定規模，孰標孰本，孰急孰緩，度量已就，而後次第舉之，方於事體有所裨益。治遼如治病，然今有人感冒風寒，醫者必投以發表之劑矣，而腠理不密，不以參著斂之，則何竅不可納邪？脾胃不實，不以粥飯調之，則何藥可以延命？今虜患，遼之風寒也。時時不免侵襲，驅之以兵，不過發表之劑，治其標已耳。至於修邊以固腠理，屯田以實脾胃，似爲治遼本務，而腠理不密，則外受風邪，内傷脾胃，邊垣不修，则外延虜寇，内防耕牧，以修邊尤為屯田先務。此今日標本缓急，治遼者一規模也。今日置修邊，而專行屯田，此其意蓋不果於屯田也。豈不曰“吾職兵者，兵少，知有增焉已耳；餉少，知有催焉已耳。奈何任難始之慮，必屯以為餉計”？此其意蓋專認修邊為屯田設也。夫使修邊而專為屯田設也，當此公私匱竭、計部必不能顧之時，猶當設險修厄，保人護屯，自尋活計，以紓國家之急，而况乎非專為屯田設也。何也？古今談禦虜者，不過戰、守、款三策而止。今年當主戰矣，爲其無邊也。臺軍畏殺，烽火不明，而我不能戰；虜至無時，軍馬奔赴，未遇虜而先斃，而我不能戰；經年防援不得操練，而我不能戰；軍死於陣軍，餘盡於掠，補伍無人，而我不能戰，則其勢不得不議守。而平野二千里，虜無所不入，而我不能守，臺堡俱壞，而我不能守，則其勢又不得不議款，以爲
修戰守計。而虜欺我無邊，時時挾我撫賞，我予之則難繼，不予則搶700
熊廷弼集
我，或予於此，搶於彼，而我又何以款。蓋邊一不修，而戰、守、款俱無所恃。
至於此似修邊，尤爲戰、守、款先務，不獨為屯田先務也。今有住孤村者，盗四面睥睨，其主人則不治垣墙，而曰：“吾第覓强奴悍僕以
禦之。”此不得之數也。若奴不强，僕不悍，又不治垣墙而得免於盗，此更不得之數也。故曰：“修邊非專為屯田設也。”况邊一修，而沿邊田土自無不墾，今年開、鐵、遼、海間已有成驗。异日科糧漸加，猶可以為餉計，雖不撥軍屯田可也。屯田而不修邊，豈惟田不可屯，而遼且随之。此治遼者所當察其標本緩急，而預定規模者也。
僕今年為遼事，言東夷，而人以為張皇；言西款，而人以為媚虜，幾大不免於口矣。此時此地，如處火宅湯池，日愁焚灼，恨不即旦晚脱去，何能復為地方圖經久之計。惟是修屯事體，向者不揣，誤蒙聖聽，留意舉行。若使邊垣不修，驅無辜之衆，以屯於荒塞平野之間，爲虜所鈔掠，是僕雖不殺遼人，遼人由僕而死。上辜聖心，下殃民命，异日必有以田不可屯，而坐言屯田之罪者，僕之所大恐也。
自部覆距今兩月矣。聞臺下通行各道查議，而案驗一承率置高閣。不得已，復有此檄，非强之以必行也。衹欲得各道一堅確之説以為進止，如不可行，亦將請止屯田，以免罪戾，而不使苛求者藉爲口實。此僕自為計，非所以地方計也。敢以私衷布之臺下，瑣屑失次，伏惟鑒原。
與王振宇總戎修築邊城
(1)
前承教製演火器諸法，當已通行各道，打造火器，修舉有日矣。至於末論修邊一段，千實萬實，他人為大將軍者誰肯説到此處。他人為大將軍者第曰“我善為戰，我善為陣”，殺賊而已矣。及説到修邊防以資守備，便以爲怯，而不屑出諸口。不知遼邊長二千餘里，左灣右曲，東隔西斷，其勢最難應援；而虜之去來倏忽風雨，雖有兵馬設防，經年奔
卷十六 巡按書頭第二 701馳，而不得與虜一遇，亦其地使之然也。
僕嘗謂：“無邊以爲戰，戰不勝；無邊以爲守，守不固；無邊以爲款，款不久。與其捣于境外，不若戰于境内；與其待虜入境而與戰，不若阻虜不得人，而無待于戰；與其費錢撫賞，而使虜不入，不若費錢修邊，而使虜自然不得入。”十利之說，詳具公移及李峘老書中，其言似怯懦，而頗為實落，然不肯爲他將軍道也。
今之人皆謂“遼土砂鬆難築”，而來教則謂“寧前土脉堅實，延鎮砂磧，尚且築邊，遼鎮何獨難築（2）”，真足以破世人悠悠之議。顧麾下初至，猶止見寧前一帶，若見正安以東至三岔河，又逾河見海、遼、瀋、鐵、開原一帶土脉，其决然以爲當築，又不知其何如者。
我輩在封疆，衹要幹實落事，期於利地方、安國家何如耳。今年誇戰功者，屠毒官軍，驚恐君父，竟成何事？戚大將軍鎮薊時，何曾興虜厮殺，衹修了一道邊墙，而至今稱其功；趙後將軍馳至金城，何曾與羌厮殺，衹电了兩年田，而先零困服。此兩公者，古今名將也，真足爲修邊、屯田樣子。僕敢舉此以爲麾下望，亦深服麾下前札為實語，异日成就可與兩公并驅後先也。匪臾，匪臾，修邊與火器公移并附覽。
【校記】
〔1〕此四字小题，據《明經世文编》加。
〔2〕《明經世文编》加旁注曰：“王總戎，延綏人也。”
答王霽宇制府
頃，承以一切戰守機宜下周，必須打破常套，另作一番，方克有濟。三復展誦，真爲救時確論。夫天下事之不爲常套所壞者，亦寡矣，而遼為甚。凡今之所為補兵馬、習騎射、學馳突、謹收斂等項，皆所為常套事也，核其實，俱屬烏有，不過以虚文塘塞耳。而深計者，以爲遼
人不足恃，必請關西兵；騎射不足恃，必用火器；馳突不足恃，必用車702
熊廷弼集
戰；收斂不足恃，必修臺圈，凡此者皆所為破常套事也。即僕於此數事，私書公檄動輒數千百言，曷嘗不亟亟是務。
顧又思之，遼地終須遼人自守，關西兵可暫，而不可久也；臺圈僅可禦虜散掠，而不可以禦專攻也；火器車戰，雖家當必不可少之物，而非其所爲家當也。家當者，修邊、并堡之説也。今有都邑於此，則必爲之館舍、巡檄、甲役以備非常矣。苟恃其有此，而不爲建城立關，何以資守禦？居其城者，而不為築屋治垣，何以謹守藏？夫兵馬器械，遼之鋪巡、甲役也；邊則遼之城關；而并屯築堡，則垣屋之類也，此以謂之家當者也。
自古善作家當者，莫如《周官》《管子·内政》。今讀其書，凡所爲修城垣，備邊境，完要塞，譜關梁，塞蹊徑，扼走集，以爲險固之藉者甚具，自秦漢以來，皆不能外。即如正統間，遼將屢失機，特遣王忠肅公翱來鎮。甫逾月即自巡邊，沿山海抵開原，挑築墙，塹屯堡，烽燧千里相望，人樂戰守，遼人賴之。夫以地方屢失機之時，豈不亦訓練强兵是為？而逾月之計，汲汲焉不出於此。夫豈不緊要？而忠肅公爲之，是或一道也。或慮墙工難竣，而近據河東三道詳議俱止，以歲計矣。或慮虜來擾工，而去年平地修築墙臺，亦曾獨力支持無恙矣。所慮者，獨中外不同心、上下不齊力一節耳。
去年遼陽本無殺虜夫役，言者妄構此説。既從旁耽耽伺人，而細窺各道意，又皆畏勞怨，不敢爲。雖免强詳議，而非其欲也。夫以重大之役，而强之不欲之人，异日者，誰與到邊料理？誰與□□官軍？誰與隄防虜犯？一或不虞，而彼且心幸，曰“我原不要爲，而按院定為之，果有今日也”，則僕亦何苦而復爲此？
獨計算西北大虜，自得去歲大勝、長定之利，秋冬間必大舉入犯，擇利而往，必中遼、海無疑。遼、海墙工雖可今歲完。然使虜以萬衆
至，勢必人入，則村屯散處者必又受其害。愚意，且將見議軍夫先貼
各屯，築堡城十餘座，盡數驅民入往，如宣大事例。計算兩月工可盡完，然後修邊以扼其外，不審得終事否？其餘則自忖村屯已盡，止為獨
卷十六 巡按書牘第二703
保孤城之計。雖有零星數屯，業委以喂虜，不爲慮，而僕亦不復代爲之慮矣。
弓矢之長在虜，火器之長在我，遼人則獨恃弓矢，以其所短，敵其所長。每語及火器，輒以為不慣。誠使以學弓矢之心學之，亦何不慣之有？平原廣野利用戰車，而遼人顧好浪戰，嘗以千騎爲虜一二百騎所衝，而四散不復顧。先曾傳檄各道，大造火器與一切器械，而竟未議報。獨遼城以駐札處所開局打造，已得萬餘件。又以己意杜撰，造獨輪戰車三百輛，上載各色火器，為進攻退守之計。假如革車三百輛，四面結一有脚方城，諸器随宜層列城内，推班迭用，鼓行而前。雖萬虜亦當之輒碎，何遽憂匈奴也？
至於整營伍、革占費、移戍守、貼邊堡、補墩軍、明烽燧，一切皆今日要緊事務。近亦止漸為遼陽料理，而不敢復及其他。大凡破常套者，須得破常套之人，而有破常套之人，然後可收破常套之功。夫所謂破常套之人者，必其有通達深長之識、精詳爽練之才、剛毅果决必爲之志，而又本之以真切懇到、不避嫌怨之心，視遼猶身，視遼事之敝猶家敝，視男女之殺掠猶兒女，眠思食想，猶饑渴之于飲食，而其誓不以賊遺君父，猶父兄之仇而不與共戴也。須得如此之人，方可打破常套，另做一番，以收克濟之效。
若由今之道，無變今之俗，雖欲打破另做，而終亦不出於常套中矣，亦何以仰副台慮哉？謹將書檄，各録一道奉覽，以見修邊、并堡未嘗無關戰守，兵馬、器械未嘗不兼舉并行，而又以見區區之苦懷，亦欲打破常套做事，而終於不能也。灰心已久，非承問，不敢璅璅，統惟裁照。不宣。
(1)
與楊滄嶼中丞屯堡 火器 戰車
修屯之説，見於去秋疏中，詳哉，其言之矣！業已蒙旨允行，而向來地方中全不理料，及行查荒田數目，有營衛禀示，而屬令不得盡報
704
熊廷弼集
者；有言田若屯成，户部不發大餉，軍兵專領倉糧，不得實惠者；而宋掌科又持兩說，一要仿李順衡水田故事，一要屯種横江新地，尤屬支離。
夫南北天時、地利、人情皆不同。此中春夏少雨，又土善滲，而人又不習水耨，且甚勞。謂捨陸而水爲真任事，蓋以譏僕任事不真也。嘗聞其語人云：“西路荒田既有二三萬頃，東疆新地三百里，如何衹有六百頃？”六百頃者，《勘疆疏》中數也。卷據二十九年委官張拱辰等議，令新民仍種夷地，逐畝量攤賞銀，以慰酋意，故有此數，而《勘疏》來之。高山崇嶺中，那得平土可屯？蓋以譏僕漏報疆地也。其撓亂之事，大率類此。
國初，各邊皆以屯田自给，兵食未嘗不足，迨後雖發年例，亦不甚多。而今則以天下全力奉九邊，中原之困極矣。從古夷狄之禍莫如晋、宋，猶以南渡支持百年，而中原百姓一呼而起，雖强盛如秦、如隋、如元，覆亡若反掌。僕所以有懷嫠恤，妄意紓中原、佐度支、瞻邊氓，而不自知其不達時務也。今已矣，獨修邊治堡大於戰守有裨，如此則十五利，如彼則十五害，灼然在前，不能不有望於今日耳。
今春查算各道零竊起數，河東自去年至今年二月，開原、遼陽兩道各十起；海蓋道绝無，河西寧前道五十二起，分巡道八十四起，所鈔略人數十倍於河東，至有一臺軍而决至一二十次者，堡官將官候類參者亦如之。蓋軍不勝决，官不勝參，而詳亦不勝批也。此有墙無墙之證也。河東荒地，海州、汎、懿、開、鐵間，漸漸墾到墙下，遼陽今春告墾納科者一日百人，而河西沿邊一帶何敢開種一畝。此又有墻無墻之證也。昔人謂：“不垣塞，則塞下田不塞下人有也，爲虜墾也；塞下丁不塞下人有也，爲虜息也。”此確論也。
并屯、置堡之法，在他處村屯，俱盡無可并者，而遼陽、海蓋兩處，似宜行之。今各屯雖有臺座，每面寬不逾丈餘，遇有警，萃一屯男女於其上，恒數百人，老幼既以踐踏死，而壯者射打又不得措手足（2］。無論今皆坍廢難守，縱使甃砌完固，虜以二百騎環攻之，不三時而臺上
卷十六 巡按書牘第二 705
矢盡，繼以垛磚，磚盡而束手下矣。假如虜以二三萬騎分投專攻，可半日而下我百屯。恐虜有去年長定之剋法在，不煩再計也。
僕嘗謂“臺圈止禦小虜散掠，難禦大虜專攻。禦專攻者，斷非置堡不可”，而或者不以為然。詢其故，則云：“萬一失事，臺圈猶可。若去一堡，便是失陷城寨，地方官如何禁得？”噫！是何言歟？是何言歟？開原西北一望丘墟，惟二三屯巋然獨存。曾過而觀之，或磚堡，或土堡，皆有貼堡壕三道，壕身皆茨榆纏結，而外則多設薥把風障以樹疑，所以虜不敢逼。雖極（3）邊而反得存者，實賴於此。若使遼、海俱仿此行，何不可保人（4）之有？至於騎射，虜之所長，火器，我之所長，戰車雖於零竊雕搶、當日出入之賊追堵有所不及，而大虜數萬之深入不去者，必得此物，而後足以制之。不然，雖合全鎮騎射火器之士，而終不能與之浪逐於平原之下也。
竊謂他處戰車或可已，廣寧、遼陽、海州三處似宜置造，以防大
舉。今春曾置雙輪車數輛，有羊角單輪之輕快，而無其摇動；有舊制雙輪之堅穩，而無其重滞，且安置火器多而不煩，前後宛轉，頗利于戰。嘗見往年楊昶寨、岫岩、七里沙灘之役，虜横行境内數百里，大帥統領全遼策應人馬二三萬，如鼠遇猫，藏頭膝下，而不敢一喘。假令當日備有火器戰車，以騎兵網縫其間，方陣而前，且打且進，何至不可逐虜，而縱令旬日從容髡吾人而去也？
今説者第曰：“戰車止可立營，不可合戰也，追堵不及事也。”如使戰車而止爲立營，止為追堵當日出入之賊設也。戰車信無用之物矣，而又奚事哉？要之，支持小虜猶易為力。惟禦大虜之法，非堡决不可以守。有堡矣，而無火器戰車以擊之，則我不敢與虜戰，而堡終不可守；非火器戰車决不可以戰，有火器戰車矣，而無堅堡以待之，则或立陷，或野掠，而火器戰車終無所致其戰。此蓋相為表裏、缺一不可者也。敢因小疏“以守為戰”之説而并申之，兩年獨苦一事無成，區區之懷，不能自已，極知迂闊之見無當機宜，亦欲竊附於同心之後，而庶幾一酬其宿念也。伏惟財幸，伫切，伫切。
706 熊廷弼集 【校記】
〔1〕此六字小题，據《明經世文编》加。
〔2〕《明經世文編》加旁注曰：“所謂城小，不足以容其民者，不守也，况僅僅圈臺乎？”
〔3〕極，《明經世文編》作“及”。〔4〕人，《明經世文编》作“守”。
又
頃，不揣闇劣，復言修守事宜。誠有激於往日情事，正唯來教所謂“各道詳議工程錢糧等項，未可的確施行，不過苟且搪塞”云云者。以此語意戆直，不知忌諱。顧其意，實自喜膚見與臺下作為略有一二合處。竊願以未了一念求同於左右，非敢為异也。不謂詞不達意，致辱遺教，過自撝抑，以為白簡督過，則僕奚所逃罪乎？三復惶悚，措躬無地，載讀札諭“作事言事”一段，真是不易之論。
夫工程之為事也粗，而其為心也細，善為千里者積於尋丈，善從百雉者累於寸磚，善動大衆者安於無人，善處倥偬者行於無事，此信未可以空言與大綱得也。往歲修舉河東工程，以爲言之而不能作，不如作之而後言。因此不會議，不題請，直待墙壕臺堡工程俱完，而後繳報，亦嘗尺尺寸寸條分而目析之矣。而後據各道詳議則不然，惟一二處稍有頭緒，餘皆渾語見塞，甚有不議一字，止送一人夫册子，而姑以不屑示意者。此僕所以有激於中，而不自知其戆直也。
在遼兩年，念無絲毫事報朝廷、謝地方，獨日夜思維計畫，以為食竭兵弱之日，或者惟屯守有萬一裨，而又慮夫人情事勢兼舉之難，故復拈出先後緩急次序，以便措手。然向之在下者既皆不樂為，在上者又無可告語，私衷鬱鬱良久。既幸得大有為如臺下者以事之，而又甘自閉蓄，以為私鬱。不一二商確，無謂為封疆計，不宜如此，即夙念之謂何？若乃《語》箴出位，《易》戒浚恒，僕敢不知罪，請自是不復言地
卷十六 巡按書牘第二707方事矣。臨楮悚仄。
答王霽宇制臺
僕一從度遼，投身絶域，外苦虜患，内苦人情，怨嫌既深，罪愆并積，一片苦心熱腸，已無望於悠悠之人；而猶冀同舟共事者身親目擊，或能亮察，以此不顧浚恒，深相仰望。不圖意見偶違，遂形章牘，動加譏駁，為异議者所快。揆之本懷，不無觖望，要於彼此所言非關一家私議。邊屯之論，在僕為地方遠圖，而寧處其怨，在滄老為人情慮始，而亟收其心；搗巢之論，在僕以守為戰，而内固吾圉，在滄老以戰爲守，而外張吾武。
總之，在邊言邊，為公，非爲私也，何敢纖毫有所芥蒂？不惟不芥蒂之而已，又從而感謝之不置焉。何也？凡爲天下事者，必深知夫大利之所在，而中心好之，一切近功小害、謡言浮説、嫌勞毁譽，皆有所不計；而一惟堅神定意，精思細算，布置詳而調劑妙，然後可以望其成功，而不然則未有不敗乃公事者。今中外人情，小疏言“三幸五懼”之狀已見大意，必欲强之，勢將莫必其後，而他日且得拾此為首事者罪。
比來胸中了無一事，身輕意快，如負重擔而行，畏途者忽卸肩於陰凉之下，僕所為感謝滄老不置者實以此。况乎鬩墻召侮，區區之私誠不願有此一段痕迹為人所借。雖一切邊務夷情，病累之人不能有所振刷，而“同心”二字則不敢不書紳明教，以副和衷安邊之盛意也。肅此鳴謝，不勝感戢。
與葉相公屯田四則
遼中事事敝極矣。幸而有可爲者，獨此廢土耳。頃者，恭誦明旨，屯田佐餉真得贍遼第一義，而修邊護種尤屬屯田下手先着。但以人情較量，修邊之費在三年之前，屯種之利在三年之後。世人愛惜費，徒顧目
708
熊廷弼集
前，又恇怯而牽於俗，雖于此大利之所在，弃之而不敢爲。
弼於此事蓄意久，恐言出而莫有任者。不圖台見先啓其端，輒復屬草，以畢此志，蓋非獨為遼計也。省饋運，以紓内困，所以為腹裹計也。晋、宋之禍以胡虜，猶能一綫奄奄江表，近者數十年，遠者百年。秦、元之亡以中原百姓，一旦土崩，如醉人夢中墮樓，死不復醒，是亦大可寒心也已。惟相公留意。
(1)
答瀋陽王游戎修屯
承示圖册，一覽如身親區畫，快甚，快甚。井田之法，溝塗封植，左右縱横。周制，寓兵於農，伏至險於至順，原所以限戎馬也。行之於廣寧以東，及海、遼、瀋、開一帶，深於邊防有裨。但以此爲名，竊恐愚民驚惑，而世人無見識者，復笑爲迂闊，反爲不便。前日井田之式，不過欲照此算，非謂照此行也。且地段可以井收者井收之，不可井收者畝分之。惟將軍能心計，他人則不可與於此。恐此法一版定，而不能井收者，悉置之不復報也。今第照民間見行步算事例算報，至墾種已定，然後下令沿邊軍民所墾田地，各就自己分下地段，不拘多寡，俱於四至堀溝，曲直其徑，以就車塗。庶幾其行易，而人始不驚耳。然此乃修屯以後事也，今且不多及。
【校記】
〔1〕此二字小题，據《明經世文編》加。
回正安李游戎
屯田本為遼計長久，而不欲取必一時。及异日不待軍屯之説，前已見諸公移私札中。所為查者，不過欲得闔遼荒田全數一觀之耳。所屯之田何在？而户部遂有扣餉之事；所扣之餉何在？而將軍遂有脱巾之言。
卷十六 巡按書牘第二 709况户部不得减餉之說，兵部已有先事之防，覆疏甚明，將軍豈其未見？
且待屯田果成，户部果扣餉，將軍以脱巾可虞為言，亦不爲遲，今何計之早也。
至謂“蛇山開田抛荒其半，扣餉上倉遺累營伍”，其說尤覺刺謬。夫該路每年不納鎮守養廉雜糧數千石、麥數百石耶？不納各衙門水稻數百石耶？不自收養廉穀數百石耶？倘使將軍肯以自奉與奉上司之心，率軍屯種蛇山渚田，何至抛荒？何至扣餉？上倉爲營伍累，豈其田以養廉則該種，而以助餉則不該屯耶？將軍可以思矣。
遼將故慣安坐享見福，雖以將軍賢者，亦所不免。今其意不過畏屯田勞苦耳。不知此言一出，萬一各軍轉相煽感，小則沮軍心，大則成鼓噪，區區首事之罪固所不辭，將如地方何？即欲具參，念將軍為區區所起用，且焚草不發，明以告之將軍。將軍其益安心任事，無有疑懼，既經説過，便相待如初，了無他意。但願將軍此後出言斟酌，無負區區相成雅意可也。
與葉相公常平七則
年來，遼事荷蒙相公主張，一切祈請無不立應，不但地方官便於措手，而弼亦得感分馳驅，以竟其力之所至。其力之所不至，而限於人情事勢之無可奈何者，亦反之於心，而無所憾。夫捐贖修邊、置常平，不謀於人而獨舉之，此力之所至者也。會議修邊屯田，謀於人而共舉之，此力之所不至者也。非一人之力有餘，而衆人之力不足也。心志不齊，議論不一，工未議而預倡人情激變之言，田未屯而先爲計部扣餉之説，以陰沮於其下，而中外當事者苦於擔荷，亦心幸其有此說，而遂寢之，以爲修屯之果不可行如此也。而其實不然。
今人有九子者，其父母爲之置垣屋、田地、僮僕甚具也，其子則游手好閑，垣屋廢而不知修，田地蕪而不知種，僮僕惰窳而不知誡，一一
專靠父母養濟，卒累其父母亦至於窮困，而顧盼之不得。當是時，爲之710
熊廷弼集
子者將率僮僕勤耕苦力，自尋活計歟？抑亦坐而受死歟？夫朝廷以九邊付邊臣，亦有垣屋、田地、僮僕也。既以其身處幹蠱之任，而事事不做，事事專靠朝廷，以至今日窮到至極。斯亦為臣子者勤耕苦力自尋活計之時也，而猶復嗤嗤想靠救濟，不自撑持，爲朝廷者不亦難乎？
嘗觀古人，往往以一方之力足一方之用。遼自公孫度以來，亦自立之國也。即國初一切取給屯田，而今已矣。唯是常平倉一節，關係邊人大命，若使善後得人，推行得法，人積歲累，在在充實，不但水旱兵戈之日可恃無恐，而後來君子有起而卒修邊屯田之業者，亦可以充鹽菜、牛種諸費之用。此亦弼無已之極思也。倘徼威靈責成，今後着實舉行，以為地方濟民贍軍之計，而遼庶幾有起色乎？謹將疏揭呈覽，伏惟相公留意。頓首，頓首。
與五道
遼東米糧，賤無所賣，貴無所買。嘗見鄉老言：“萬曆拾肆五年大荒，斗米值銀五六錢，糠亦七八分，軍民餓死大半，多有逃諸虜者。”至今聞之，尤覺酸痛。為念積貯備荒，無過常平一法，除贖鍰已動修邊
外，兹復括凑先發五千金為糴本。竊笑此區區者，所市幾何？所濟幾何？正如注功德簿者，首登銀數一條，以勸檀越，聊爲後之賢者倡耳。
此贖鍰者，軍民心頭肉也。糴糧便民，是爲刳肉，補肉已不如不刳之為愈。若所補者，分毫不得實濟，與委肉于土莽者何异？惟在委官得人，毋剋官銀，毋短民價，毋改成色，毋欺時估，毋買秕穀，毋報虚數，毋延時日，斯善矣。嚴自不犯，察自不欺，門下亦嚴察之而已矣。至於建倉一節，尤為吃緊。今人不圖久遠，衹務草草。所以未成先壞，卒爲人笑。五十日直指，豈能作千年調？亦欲為數十年計耳。若夫拆東補西，聊且支架，以爲目前，非所望也。惟留神萬萬。
卷十六 巡按書牘第二711又
嘗竊觀九邊治封疆者，自本等軍馬糧料而外，率置民事於不問，此是何意？軍饑噪則得罪，飽騰則得功，而民則救活數萬人而不見功，餓死數萬人而不見罪，宜所急在彼不在此。此非所以爲根本慮也。今屯田、常平二事，雖覺迂闊，不見急效，其實民足則兵壯，可以便民，可以贍軍，豈於邊務無所補益？且凡事獨患無銀耳，兹者勉爲措處，幸不爲無米之慮。至於選擇而使，平估而糴，此自易易。近乃有以糴買稱難於僕者，私竊惑之。假使東西大虜竝犯，朝廷發數萬兵來援，日費千石，而海運又不可得。當此時，遼將不買糧以充用乎？往年東征，遼歲買糧數十萬石運濟。假使今日復遇此事，可以為他人之故，推而不買乎？而又况於自爲者乎？事急則作，事平則懈，人情固然。惟門下以此意諭各奉行官員，則無敢有稱難於前者矣。瓜期已及，猶欲為地方作長久之計，行亦自笑。獨熱心念之，必欲遂行之為快。總之，僕不遇門下，門下不遇僕，此事俱無望作時也。不一。
又
常平倉，豐則糴，歉則糶，漢唐以利民，而宋兼用以濟邊，見諸載籍極詳。僕去年不量力，妄舉此事。屬歲歉，所收者約，又不知秫芻不耐久頓，而初行此事，官吏牙行大都以軍儲倉糧一例相視，多通同做奸。且瓜期已及，急急欲報完，而民間賣者又得乘我急，邀高價以此行之，未甚得法。此皆僕舉事不以時，又熱荒要完報，雖心知其無序，而勢自不能不如此，非法之過也。
然當時衹謂早得代，不謂於今尚爾淹留，早知如此，留着糴本，豈不更便？今年雨水調匀，禾稼茂實，當得大稔。土民相傳，以爲遼中數十年所未有者。計常平法，所謂豐則糴者，無過於此時矣。但舊買穀石必須盡發，剩出本錢，易買新穀；而舊積秫薥再過一年，必有紅腐而不可食者，其勢尤不可不盡發。新穀將登於時，尤不可不急發。發之急且
712
熊廷弼集
盡，盡以易新，視舊積當倍三分之一，其易新者衹以粟穀一色為主，雖十年、五年，亦可久頓。專以待歉便糶，而又免於年年出納之勞，必如此，而後可以常行無弊。此事靠下面各官不得，須門下不厭米鹽之煩，親自料理，方為停妥。若壅住本錢，失此豐年不糴，賤穀不積，而留下貴穀，不但非常平之本法，而僕之初心亦大悖矣。今特差官來取發過數目，其未發若干期，於何時可盡發完，統望詳詳見教。伫切，伫切。
與王大參守道
謝太玄不習為吏，邊才或非所長，而素心恬致，其品故足重也。去歲遼陽工程，此君實竭一番心力，計修過壕墙二百九十里、堡城六座、墩臺數十座，聞門下近巡邊，想已一一驗視，豈真如科疏紙上空言云云耶？兵部以此故置不覆，而竟以謫行記過忘勞。此自今日常態，不足异。獨敬此君當此失意時，猶能捐贖鍰等項一千三百餘金，入常平以惠我人民也。前因優恤殺掠人户，犒賞主客官軍，無所出，動過前銀强半。今思之，此君方留此一段無已之惠於地方，而我則不衍之，以至於長，則如相負何？查僕贖鍰，衹補餘税，剩下銀兩儘多，今當改支，仍以前銀盡入常平項下，彰此君之惠於不朽，而且以明僕之不負也。惟留意，幸甚。
與閻副憲海道
在遼兩年，一腔熱血已爲此土灑盡，然而心勞日拙矣。顧猶日夜思量，以為但得一事成就，稍足裨地方、報朝廷，便可畢此一念。究竟看來，屯田修邊終成畫餅。常平一事，向議院贖留作糴本，計部已不見從，而所望於地方後日者，又不知如何。作事之難一至此。
近一相知寄語云：“世間事原是做不盡的，如欲做盡，除非是一熊子直指，又一熊子内外當事，又一熊子廟堂斡旋，方終如意。不然，徒
卷十六 巡按書牘第二 713自苦無爲者。”三復思口，加以慨嘆，不覺心灰意冷。因此，近日以來
天氣漸凉，惟日以飲酒射箭爲事。後院隙地僅二十丈，許置一鼓如鷄子大，開弓擬之，中與不中，自赏自罰，自喜自惱，聊以送日，私為得計。不謂生來命苦，夙欠樂緣，脾爲酒傷，手爲弓傷，頃漸泄瀉，而兩腕更酸痛欲斷，顧為所困若此。
本欲以作事之念，消思家之念，而既已如彼其難；本欲以飲射之念，消作事之念，而又復如此其苦，則奚所排遣而可？今作事念頭尚蠢蠢欲動，以為違衆不祥，力抑之，獨發一願，心欲將常平穀積滿三十萬石，長為遼中大命。而經年不准一狀，數月不批一詳，前院未完紙贖，又盡數豁免，杜門半載，正如面壁達磨，顧安得金錢了此一段功德？乃者銖搜錙括，亦漸覺有次第，直二萬石無着落耳。語云：“水到渠成。”此亦不足慮也。
年來，修邊、積穀、賑貧諸費，計所仰給於貴屬者獨多，而又不得之於詞訟，鄉城人民一似不知有按院者，非年丈同心共濟，何以得此？委官張夢暘踏看教場，還言金、復收成極儉，今發銀兩，似應獨爲兩衛市糴，以俟明歲青黄不接之需，但愁無處可買。
河西今年大收，若委的當官於右屯一帶專買芻秫，明春船運，亦覺便易。舊例，遼東饑，常發山東粟航海救濟，征東時亦常轉餉天津，而近年寧前饑，亦常在海州易運，此事之可行無礙者。不知尊見以爲如何？日來情况益無賴，惟衹盤算僞功與此兩事完，即仍前飲酒射箭，爲送日之計。眼前人惟有年丈，别久念深，何時過我，痛飲一消磊塊？憑楮依依，不盡。
與杜通判
常平事，仗諸公力，積糧至二十八萬石，各處倉廒復宏敞堅固，可支百年。眼前一點救人心腸似可少慰，但不知後來何如耳。然人人各具
菩薩心，此亦不用多慮。惟當立一規則為後來式，使奉行者有所持循而714
熊廷弼集
遵守之，以至於可久，則今日之所不可少者。每與各道商確，多以不要查盤爲言，僕尚有所未解。
竊謂世間一切法皆可寬，獨財利一法當嚴。何也？財利者，人之天性也，見欲易動。立法於嚴，猶恐其弛，若不查盤，人將視爲田野之物，而恣其取用，誰復忌憚？况遼弁貪鄙成俗，年來虚估、短價、多收等弊，雖以僕三令而五申之，猶不能盡禁，而此後可知也。且夫所以不要查盤者，恐其科罪爲主守者累也。
太倉事例，每石每歲减耗一升至三升而止，誠使委官如例折耗，自可以無罪矣。若一年之内而耗至三升，可勿罪乎？三年之外而耗至四五升七八升，以至一斗，可勿罪乎？插和糠秕、沙土，以至浥爛等弊，可勿罪乎？勿罪，是誨盗也。且仿歲巡事例，一歲一盤，其得罪猶輕。若議定不盤，任其取用，一旦發覺，則侵欺之罪以久而愈重，經手之人以久而愈多。是不忍於輕罪，而忍於重罪，不忍於一人，而忍於多人也。此查盤之所以為不可無也，非徒法也，亦仁術也。
其次則莫如嚴交代。每新舊更换時，委府州官各一員，督同新舊官倒倉盤明，而後准其交代，其或有短少浥爛及插和等項，則上手者必罪，下手者不收。蓋惟有一府州官督盤，而後今日之新舊不敢順情，他日之彼此不致混賴，此交代吃緊處也。查盤以上察下，交代下自相察，兩者備，而思過半矣。至於掌以何官，中以何役，糴以何平，糶以何便，耗糧作何减算，折爛作何責成，收支作何平準，修塾作何動用，查盤作何擬議，循環作何稽考，一切短减、勒抑、苛收、蠹耗諸弊作何禁革，足下精於吏事，必有即始而見終，知明而處當者，幸為我分條析款，詳細登答。僕將藉手會行，且刻之書册，勒之碑陰，以垂永久焉。要使常平在，而此法在，則足下之心在，而區區之感亦在。惟留神速圖之，伫望，伫望。
卷十六 巡按書牘第二 715與李霖寰本兵修邊六則
頃，以閲至開原，顧瞻四野，滿眼丘墟，見之慘然。如懿路地方，舊屯九十餘處，今止存十四小屯，中固以北殘破更甚，每指廢屯問之，則某屯為某年虜破，某屯爲某年虜破，皆一二十年來事也。居民離城三五里，不敢田作。即近城田作者，巳而出，未而歸，盼盼然一人耕一人望，而行者離城五里外，即云性命不敢自保。緣與虜平壤相接，無帶垣之限，鳴鏑一聲，倏忽已到，屯寨之盡良由於此。
日者，不自量，自海州三岔河起，歷遼、瀋、開、鐵，至鎮北間止，計六百餘里，議築壕墻一道，墻高闊各一丈，壕深澗如墙，重修墩臺七十餘座，又重包東邊長奠、大奠、草河、靉陽、清河、一堵墙堡城六座，復熊岳堡城一座。各動軍夫修己信地，而寬奠一帶城工最大，則以屯夫幫之，其鹽菜銀，軍日給八釐，屯夫近者一分，遠者一分二釐，皆於敝衙門贖銀取給，樽節凑處不敢動正項。向來軍夫修工者無鹽菜銀，今得此，頗踴躍從事，而各官多出僕起用者，亦無不用命。昨又勸諭地方官民出夫助工二十日，莫不欣赴，而僕顧出令，單丁、獨口、孤兒、寡婦、老弱、殘疾及回鄉人等不許赴工，以示優恤，官民益感悦。數日間，遼、瀋、開、鐵得助工者萬人，其防工軍即於工所操演技藝，小小竊賊不敢一窺邊，宰賽、煖兔近亦聽我羈縻，宰賽且着人爲我架梁，又聽我諭，歸所奪北關馬百數十匹。因而乘機修復老邊近百里、墩臺數十座。即前者小疏所云，西起慶雲東北一帶弃去志書所載墩臺地面是也。
初，道將欲修新邊，以老邊久弃，恐虜争。僕度宰酋所志不在土地，近方講款，往來回復動逾一二月，而吾邊且完。况煖兔與宰賽不和，其二十二營春賞將到手，誰肯捨見成之物，而規其所未得？而西虜方有事於廣寧，宰赛又不得勾誘為患。雖奴酋今年疑畏我甚，見我西邊修工，亦少安其忍耳。此舉本為東邊起念，因見清、寬一帶城堡壞甚，欲單修，恐奴酋見疑，故東西并修，以安其反側。但以數萬人分置塞
716
熊廷弼集
下，干係甚重。初欲題明，恐以倥偬舉事見沮，因此冒然以局外之人任獨行之事，不過一念熱心所激，而其實憂恐無已。倘不密以預聞，萬一不虞，誰為任事者保持哉？至於中間應防事體，爲淺闇所不到者，尤望詳教，以保萬全，幸甚。
與何虚白餉部
修工之役，尋知越俎，總為親見各邊墩壕城堡傾圮不成模樣，故不覺其感嘆，而急欲修之，未暇與當事者商量行事，至今悔不自安。不審一點為地方心腸，可消得出位之罪否？且此事非蒙年丈慨許，春夏二季折色各增一月，使軍士樂於趨事，弟亦無此膽。弟爲地方感謝年丈沁入心骨，當没齒不忘。今工程大，不論修工防工及守護城池者，俱是更番通融出力，就中亦難分别誰修誰防。况查河東海州、遼陽、開原，所轄軍數不及三萬。若兩季各增一月，不過一萬三四千兩，剩下米豆亦有用處。惟寬、清、鎮江，城工比墩壕更大，秋季仍望多增一月。總之，不出三萬餘兩，亦足支用，而便可成如許工程。為保障永計，此必年丈所樂允者。領銀必須道印文册，容即行與知之。如尊旨，弟處印信手本亦在數日即過台端。今日之事，本以輕任，非出僉謀，所恃者獨有年丈出神獅全力相助耳，望望。
與王霽宇制府
日者，東西虜情不自揣量，一再言其略，極知無當。然實一念愚誠所至，不敢不盡計，明公已置之蒭蕘之列矣。錦州、中後所、大勝堡，一連三役，血戰故自可嘉，折陷實亦可痛。每寄語杜將軍，誡其遠偵的探，不意哨役難用若此。蓋此輩向來不敢遠出，往往屬氣息於看邊熟夷。乃者被殺遠徙，哨役無所寄耳目，亦其勢也。小入如此，大入奈何？頃聞明公遣人宣諭，各虜感畏，漸就羈縻，西解强敵之釁，東折狡
卷十六 巡按書牘第二 717酋之謀，所以安邊境而保孑遺者甚厚。幸甚，幸甚。
夫遼之不可爲，至矣，極矣。每經行野，望廬井如故，園樹依然，而人家則數十里不一見，丘墟荒慘，過之未嘗不泣數行下也。本所以至此極者，介在虜壤，無寸坎培塿為之限，鞭稍一指，轉眼即到，一任其席卷以去，而莫敢誰何耳。以此，河東近日有修築壕墻臺堡之役，軍夫量給鹽菜，頗願從事，各官亦知鼓舞，地方官民出夫協濟，旬日之問赴者萬人，有此一助，其成想當更速。唯是夷情叵測，置數萬人於塞下，干係甚重，即有利害，誰其分者？每念及此，心膽為碎，私度他處猶無妨，顧獨憂開原不釋耳。
昨以難於擔承，議欲撤工，而該道率該營衛州官民人等，懇禀移時，繼之以泣。躊躇兩日，不得已，復令起工，然心實恐恐無已。往年無事時，尚備廣寧大兵二三千人設防。今彼中多故，難更開口。聞趙夢麟隨帶内丁五百名，俱在轅門聽用。此時薊鎮稍緩，不審可借調以護此工否？
且非徒如此而已也。宰酋不款，則開原五月及八、九月間必再受蹂躪，而東虜乘其敝，必不在一二年之後。然而我兵聲勢不强，則宰酋之款必不得就，趙夢麟人馬駐防仍應以歲終為度，俟虜之款志稍堅，我之武備稍振，而奴酋見此稍知忌憚，庶幾開原纔有存理。况北關那林孛羅旬日内新死，此又奴酋乘急之時、開原震鄰之日，尤不可不慮也。論工利，則數十年保障之利；論虜情，則目前危亡之禍。惟明公熟計之。
答閻副憲海道
金、賈二山豪，一呼即至，非年丈恩信素孚，不至此。縱之入山，以招其黨，誠為有見。若彼有可疑，安肯從李杰來？正宜推心置腹，令反側，子自安。不然，即留此二人勿遣，衹足以堅衆人不來之意，無用也。兩示真切動人，此輩故吾赤子，豈無人心有感泣而聽從耳？
修邊原不專爲屯田，千思萬想，存遼衹合用此法子。若今日點幾718
熊廷弼集
軍，明日驗幾馬，竟成何事？來諭以别處扳扯南衛工夫爲不平，誠為不平，今請以不平平之。遼陽邊長一百六十里，力猶能支，瀋陽一百四十里，而止一衛之力，則不能矣。遼、瀋、海、蓋休戚相關，瀋邊不完，則虜自瀋而南，而遼陽不得安；遼陽邊不完，則虜自遼陽而南，而海、蓋不得安。若將南衛民力除修海州邊五十里外，自新開河以北，爲遼陽代修四五十里，而以遼陽餘力再北為瀋陽代修四五十里，是爲瀋所以爲遼，爲遼所以自爲也。
且以南衛全力第修海州邊，則别處斷來扳扯。義在同舟，亦難直却，不如代修附近處所，于我地方既有干涉，于我民力亦不苦難，而别處扳扯者，我皆得有辭以謝之，是即所以自修信地也。所謂以不平平者，此也。
約計正修、代修一百里，該一萬八千丈，分五千人爲二百隊，每隊日修一丈，當日得二百丈，計九十日可完。但原題壕深闊各二丈，墻高一丈六七尺，底闊二丈，頂收八尺，恐一隊不能日完一丈，宜日以七尺
爲主，大約軍民夫合七千人，期一百日可俱完也。
屬當有公移來，幸即如此計算，蓋虜所垂涎者惟遼、海，須以一年速成此工，方保無恙。若開原屯堡净盡，虜不屑大舉。即舉，不得至遼、海以南，而犯河西者又不得越三岔河浮橋而東。以七千人百日之勞，而博一方數十年之安，吾何憚而不爲？至於并小屯爲大屯，當立堡城幾座，亦須并議。以後年作之，且以杜後年不完工者之扳扯，亦不可不預圖也。
與徐耀玉職方
是役也，當虜東西大訌、敗氣不振之日，不出三時，重包堡城七座、墩臺九十餘座、墙壕六百餘里，非僕力能及，此道將之功，不可誣也。各將多起自僕手，既感恩，又畏僕法嚴，而僕又多方使之盡其力，不得一空。以此告成之速，其實驚怕勞苦不可爲言。
卷十六巡按書牘第二 719春夏間，邊報一日十數輩至，每見傳一牌，報一鼓，舉一烽炮，輒
魂不附體。惟恐諸將疏防，時時進而誡之。曰我本無端强與人事，若使虜來，掠去夫役，誰肯爲我分過？我罪固自甘，獨令死者不復生，去者不復返，造下業障，子孫如何消受？諸將心動，皆泣下，以此身先士卒，暴露于風日暑雨之下，肌膚癉豗，手足龜折，殆無復人形者。其後邊報愈急，僕支撑不住，檄行撤工，而開原、遼陽兩道率諸將跪懇再三，僕又因而聽之。然而枕戈卧甲，晝而夜，夜而旦，諸將吏亦苦甚矣。
今年河西零竊日有報，而河東秋冬以來，即不見一騎一塵，居民若不知與虜鄰者。建酋雖驕悖，見我堡障雲連，亦稍稍爲之心折。嘗見各邊修城堡一二座、墻墩數十里，便費許多商議、許多錢糧、許多時日，又叙一許大功勞，僕故耻之。又此乃僕獨舉嫌於自見，但諸將吏勞苦實不忍没。况今見議修邊屯田，若不一示激勸，後來何以驅使邊吏。不得已，有此疏薦，以完此局。其應否紀録，或比薊鎮修工年例，於小疏外再加賞查。此在門下與李老先生勤恤之特典、鼓舞之微權，非僕所得而與聞也。
遼陽改都司僉書爲游擊，則見任管局都司胡從化便應裁革，若一回部聽調，便無出理。其為人善騎射，又謹慎，接修海州工獨冠於他處。今遼缺儘多，就便調用，實爲便益。如以召兵尚未報數，裁革尚早，亦望記之，無負其勤勞焉耳。不備。
與王少參守道
月來，寧前、錦、義警報數數至，而河東獨寂然，得無聲西擊東乎？聞遼陽邊外尚有水，代子河以南目前度可無事。獨查先年虜入故道，往往自上榆林、長營地方進，而直馳瀋陽正南、東南奉集堡一帶，此不可不備也。細料西虜情形，冬初冰結必大入，别處無可飽其欲者，捨遼、海，必無所往。若但以二萬騎至，通計全遼策應人馬，每將官出
720
熊廷弼集
門，多不過三四百人，又不皆精者，必不能一當敵。惟有堅壁清野，乘障固守，擊之以火器，差可無患。遼陽墙壕被水衝壞者，聞已督衆修補。長勇等邊堡得新修圍城墻壕，想俱可守。大路、沙河、甘泉等驛鋪，曾於邊堡完後，亦照前式移役挑築，殆將半，後因天暑，權令休息，俟秋來再作，不知俱卒業否？蓋屯民既不得築堡自保，勢不得不收斂，而離遼城遠者，又不得不就便寄收於各驛鋪。若聚數千人於一城，而外無墙壕圍護，以待救援，使虜至便得緣堞而上，是聚衆予虜也。
大氐為全鎮計，非保住遼、海人民，徐圖收拾，更無别法；為遼、海計，非并屯築堡，使人自爲戰，家自爲守，亦無别法。不然，而恃兵馬，兵馬單薄不能顧；恃臺圈，臺圈不可禦大衆專攻；恃收斂，收斂終不得盡。即使一人不遺，而以數千男婦聚於一鋪之内，巷處露宿，冬間不免寒凍，人衆氣蒸，春夏復生疫癘。至於抛家失業，耽誤莊農之苦，又不待言。
以此，近日小疏復理前言，特為拈出先後緩急次序，而獨以遼、海爲重，抑或一見也。今春親自逐屯查勘栖宿荒村者，旬日而後返，業已糾衆定址，指日興工，會無薥把椿欄中止留此一段未了之事，以累門下。而自近疏出後，有以此舉為不可者。意者禦虜捍邊有他繆巧，在僕亦何敢堅執己見，惟高明裁酌。地方事可商量者儘多，非楮墨所能悉。不知何日得一一面盡也。
與李峘嶠中丞哈流兔捷功七則
遼十數年不聞捷音久矣。忽得哈流兔之報，方濡毫作疏，氣爲飛揚。及聞寧道議論頗有小异，反復躊躇，未知所出。
拱兔一枝在諸夷中最沉鷙，而在寧前最效順，常時阻當諸夷，不擾寧界，今反見剿，爲同醜所笑，其羞慚忿恨而必圖一復，不待智者而後知也。此則地方之難且置不論，衹我輩之所以處此者，亦大苦矣。明言之，則十數年未見之功，輕以數語敗成，不惟傷大帥之心，隳三軍之
卷十六 巡按書牘第二 721
氣，而亦沮中外諸老任事之意；嘿而已乎？咫尺長安，傳聞易達，且异同之形既見，平、勃之歡未交，痕迹一生，尤難收拾。
若因其難處，而姑完目前之局，以利鈍付之於後，此在愚心又有未安，何也？查勘事體舊規行道，新道之來尚未有期。寧道利害既迫，肯盡違心以從人。大帥意氣未平，又難降心以相下。萬一奇偶横生，一言半語微與原題未合，僕亦何所藉手以報。是目前之局且未易結，而况其後哉？且我輩能保拱兔之不報復乎？報復，而寧前一帶能保無虞乎？萬一不支，而能保後言者不追咎前事乎？至此，而當事諸老能為我分過乎？此皆勢之所必至，而事之所必有者，似不可不熟慮也。
以愚思之，大帥之功迹，自是難泯，而寧道之議論，尤宜并存，此舉為兵部所議，軍門所檄，計定而出師，豈曰無名？攻魏釋韓，以解薊門之急，豈曰非義？所獲首虜逾大捷之數，豈曰無功？當遼鎮積弱之後，亟為叙録，以彰威武，而鼓舞其士氣，豈曰不宜？第於鋪叙之後，點破寧道偈中語意，而末緊收之。若云拱兔于寧前雖為款和，而于薊門實為助逆，是時重在薊門，以釋京師肘腋之憂，不得不緩；在寧前，以收封疆眉睫之效，存此一段議論，自與叙功毫不相妨。且見我輩舉動光明正大，而又可以免於後言。如大帥嫌於我輩發覺，不妨同具一疏，亦云某奉檄搗巢，深入虜地，俘斬虜衆，幸不辱師。及歸，聞寧道言係拱兔營衆，寧前單敝，該道思患預防，某誠心服。但此兩軍對壘，實某急不暇擇，非三軍之過。明説此意，人豈不益稱其賢而高其功？
嘗見古名將，如郭、李、韓、范之流，偶有小失輒疏謝，朝廷輒優詔答之，而其功名乃益重，今以望之大帥矣。地方事當作一家熟計較，若彼此起見，非所願聞也。僕於臺下，謬同臭味，聿處一方，共襄王事，臺下之功，僕之功也。大帥夙有廉勇望，僕一見而敬之重之。今日此舉，大有關係，大帥之功，亦僕之功也。僕於此忍有异詞，但細思事體，必如此處，然後完全無有破綻。寧道老成縝重，其為地方，爲臺下，而又欲為大帥護惜功名者，懇切深至，憂愁苦澀，而莫得一當，此亦非泛然之慮也。不然，彼豈不願坐而得叙、享其成功，亦何樂於爲此
722
熊廷弼集
异同以苦臺下，而兼以自苦為哉？惟臺下察之，秘與大帥熟思審處，得一堅决，而後見教。驗功已久，疏報直待此而發耳。恃愛之極，輒此瑣瑣，但有期於功成事濟，雖蹈盡言之罪，不恤也。悚仄，悚仄。
又
哈流兔之捷，大爲弱鎮氣色。亟行叙録，豈惟事體當然？而救急之權實不出此。讀大疏，至附“他犬以吠主”之喻，雖未點破近議，而大旨已躍然矣。賞功銀兩不半給，無以慰衆情；不半留，無以存國法；若不待勘而便索其全，是勘官不必設而明旨不必遵也。且部覆行勘，勘覆行賞，衹在月餘間耳。大帥何不勉三軍以大義，使之少待？而必責報之速，欲臺下撓法以徇之，何也？斟酌之權是在臺下矣。
與胡隆宇兵科
獻歲發春，伏讅新禧，與時俱泰，可勝忻慰。不肖去臘以疆事冒風雪者一月，遂得嗽病。今益甚，兼缺差。年餘所積文詳三千餘件，日批百件，眼痛腕斷，食少事煩，日見憔悴。昔人謂：“教此人出來嘔血。”此亦不肖嘔血之日也。疆事准在二月初中旬完報，宋圃老得無訝我遲遲耶。事在停當耳，不在急也。
日者，出塞之捷，大為弱鎮氣色。議論雖有小异，自與叙功不妨。顧寧道爲地方慮，其心苦，其議正，連年安静，而一旦哄發，以報仇爲名，其言驗矣。乃大帥心惡殺款名，不勝悻悻，做出許多横狀。撫公曲爲勸諭，一味不聽。幸寧道老成人，尚不動氣。然似此光景，如何共事？此雖武夫常態，而驕悍之漸亦何可長？今寇方臨門，而主人鬧於中堂，敗道也。“捐忿和衷”似爲今日第一義。
至於賞功銀兩，不待勘而立刻全要，當置朝廷勘賞之法於何地？故小疏不敢以题知完故事，而惓惓及此，聊示節制之意耳。倘得貴衙門抄參數語，責以文武和衷大義，并責成督撫，明以大義，曉諭各官，方
卷十六 巡按書牘第二 723
肯尊信。但當此緊急用人之際，切勿説壞了他，略使警惕，漸就撫按約束，而猶得藉其一臂之力，以支目前，乃可耳。外邊調停不來，不得不借鼎言以為重，不知尊見以為然否？外與本兵督撫書稿并附覽，就中本末，來啓不及詳也。
與李霖寰本兵
遼之不能戰也，久矣。日者，塞外之捷，明公指授於上，將士用命於下，遼人始勃勃有戰氣焉。豈非十數年來一奇快舉哉？僕幸執筆而列紀功之後，方擬奉揭休烈，以彰廟謨，不圖近日人情事體乃有大謬不然者。初，該鎮之報捷也，越三日，寧道據尖哨語禀報，末第綴以“拱兔係款好夷人，今既殺他達子，誠恐結連犯搶”三言而止。及面晤，始略悉一二，一段顰蹙之容、憂苦之詞真切動人，而其大旨衹以為地方弭近患爲主，無它也。
于時私惟此事，既有此說，若于叙疏不先點破，何以杜人言？移書撫院商之，比至，而叙疏發矣。回書云：“初聞寧道之言，詎不惻惻動念，繼思重中國而輕夷狄，自是大體。大體不差，餘可勿論。吾若憐及夷人，則主將當議，軍士不賞，敵未報復，吾已代復之，似於大體有虧。”隨以此意秘語寧道，寧道亦首肯。無它也，乃該鎮以叙疏稍遲，賞銀半給，疑為該道所阻，遂不勝其悻悻。無何而有數年竊掠之示，無何而有武穆、秦檜之牌，無何而樸責該道中軍，又無何分付營軍站街挾問，該道首級銀兩不放西還矣。夫賞功銀兩，故事，敝衙門勘實，得旨始得，明其恩出于朝廷也。撫院因其責報之急，業從權半給，而必以全
索，是敝衙門不必勘，明旨不必遵也。此與該道何與？萬一鼓噪，誰執
其咎？撫院曲意調停，悍然不顧，移書於僕，亦第嘆其性難近、語難入，付之無可奈何而已矣。
且夫該鎮之所以恨該道者，爲其有殺款之説耳。夫殺款與否不必論，衹近據紛紛邊報，而該道之言已驗矣。事已至此，僕何言哉。爲國
724
熊廷弼集
家惜大體，為當事護成謀，而第一吃緊處在虜衆復仇之時，正邊廷用人之際，以此小疏微微點破，以便於叙，混混兩解，以平其氣，而終責之以同心共事之義，要于叙功之事無有後言，居功之人無生别郤，協心并力，以禦外侮，無有他虞，而僕又何言哉？
夫該鎮之捷，一時耳目所驚喜，以爲罕見者，恐一見小疏，不察于所以，容全該鎮之意，而反以為撓成，以為有一大將而不能用，故略叙本末，私布之於左右。惟明公財察，幸甚。
又
前曾具啓，奉塵台覽，尚未得裁示，日有懸切。遼虚敝極矣。虜情、兵力、地險俱與薊异。來、蟒無如薊何，遼無如插漢諸部何，其大較也。近聞當事者又主夾剿之議矣。曾讀台疏，覆云：“輕師直搗，深人虎穴，必在掩其無備。”夫虜備也久矣，直搗插漢，力既不能；越插漢而搗來、蟒，勢又不可。名王酋長既難望見，零星小虜又復他徙錦州。再出，僅以五級歸，亦足以效矣。徒深虜恨，徒益民仇，徒疲軍力，何為者？以此小疏有待戰于境上之說，而又欲軍門移鎮山海關，使遼中緩急有賴，似于時論未合。若比例乞餉，度廟堂諸老不置輕重緩急于其間也。至於諸務廢壞之狀，使人不欲見，而各道悠悠不任事，略改皮面，全没精神。初意，欲於閲前條陳數款，親自施行，但恐日後無任其責者，故願與督撫共圖之。惟明公加意申飭為望。
哈流兔之役，昨見台覆力存大體，至比之以勤王入衛，想异同可鎮，勘局可完。乃近據寧道及闔學禀揭尚復如此，將僕何以措手？敢私請於左右，乞賜裁教，以開愚惑。原揭并呈，惟明公秘之。僕未敢與一人聞也。臨函悚仄。
答杜鶴林總戎
麾下杜門浹旬矣，中丞公兩謁不出，僕（1）書一至，而麾下即出，
卷十六 巡按書牘第二 725
僕色華矣，心感矣。顧僕何德以動麾下，麾下爲封疆念頭自真切耳。嘗觀自古英雄豪杰、忠義節俠之流，何者不從性氣中做出來？人無性氣正如頑鐵敗絮，亦復何用？前以廉將軍事奉勸，今來書願以爲志，三復之，喜而不寐。如秦庭奪璧時，藺豈不性氣？及道遇廉，則引車以避；見藺欲殺時，廉豈不性氣？及聞藺言，則肉袒以謝。蓋古人性氣用之正事，不用之閑事，當時則用，過去則已。僕亦嘗害性氣病者，往往發輒過當；及發後，又輒悔不已；及一悔，而千了萬了，故嘗以此自喜。麾下云：“斷不與該道較是非。”此真能志廉者也。
調遣軍馬以防寧前一帶，是目前第一義，謀异心乖，豈惟尊慮？僕亦慮之。總之，我不爲异，而人自同；我不爲乖，而人自和，人即欲乖焉异焉，而過有所歸矣。麾下亦先以同者和者盡其在我而已矣。旌旗西指邊關，倘過寧遠，效廉將軍，與該道相會一笑而釋之，豈不千過萬過都已卸盡，而且以益見麾下之賢？幸麾下聽然之，不一。
【校記】
〔1〕僕，原本誤作“備”，據《熊襄愍公集》改。
與徐耀玉職方
前具疏回避，已絶口不復談殺降事。不謂參浙帥者復帶此語，何其不須臾忘遼也。僕黭淺，素不識廉、勇、功、正四字為何物，而今乃知之。扣功銀以為廉，殺降夷以爲勇，陷城失衆以爲功，詐捷邀利以為正。科云是則是矣，惟以“嫉害”二字過求寧道，實不平其説。凡人居僞功而不疑，安後灾而不懼者，必其人之地勢與其膽力可以領此；而自非然者，即不免惴惴焉，有身名之慮與地方之憂。
方殺降事出，人情汹汹，邊報旁午，怨聲四起，口語載途。當此之時，誰能障蔽？誰敢擔承？抄參誇捷，此惟兵垣地勢膽力能，然而以誤邊誤國之事，望之一小心邊吏，欲其扶同，務爲欺罔，宜寧道之不可以
726
熊廷弼集
領此也。為其不可以領此也，而詆之曰嫉功，曰害正，甚且有不處不休之意。以罪弁之故，而害一良吏以陪之。不腆秃穎，不能以諸侯退矣。至於搗巢公案，當不出諸侯詳揭中，僕亦何必完勘？如以勘邊之體仍相交付，亦唯存案，以俟後來，不敢結此局也。
顧僕又有一說。嘗記往時播事之勘，王霽宇所持本正，而中外惑於郭青螺之說，竟紛紜者數年；東事之勘，徐涵碧所持本正，而當事者内鼓外煽，驅遏西還，以待楊鳳麓一往，而其論遂定。今日之事，必欲叙杜弁之功，而脱其罪，非得楊鳳麓其人者，誰能了此？倘得借重兵垣一位來勘甚便，不審亦可行否？前論戰款及職掌疏，得旨久矣，尚未見
覆，復無嫌於科疏未下之故耶？今日公論實藉此覆以爲主。不然，南嗾北串，此援彼附，豈有寧耳時也？翹望，翹望。
與吴曙谷少宗伯
夫遼勢岌岌矣。當戎馬倥偬間，議增制額，欲以文教而佐武德，其說誠迂闊無當。然而借此虚物以留欲去之心，歆未來之念，此即本兵開科實塞下之意，而小收之以圖易行者，亦不可謂非今日急務也。
往按遼者俱有疏懇貴衙門，難於議覆，特為三輔諸公所持，不欲割以予遼耳。愚意，帝里首善之地，即以百名全與之，不足爲優，而另為遼增置名額，彼此無争焉，或亦事體之可行者。明公行執大政，覃敷文教，暨于四海，而如遼者誠首被焉。從此精神氣色勃勃震動，文休武烈屹然東陲，長爲京師藩蔽，以紓一人之顧憂，則明公之功豈惟遼人賴之？其在宗社封疆，實嘉明公之賜。惟明公圖之。
回邵泰宇兵部
百病皆可捱，百禍皆可捱，獨孀母孤兒情景難捱耳。比得家信，老母促歸愈急，那能一刻安於塞下也？承念感感，初謂關政止是驗放出
卷十六 巡按書牘第二 727
入，不謂中間事理瑣細若此，斯亦勞劇矣。往時，主關者大氐以防奸爲事。至於通商順民、蠲除煩苛、與人休息，闕如也。今章程一定，而年丈之德意永永，共渝關不朽矣。我輩為國爲民，隨事隨地，皆當爲百年經久計。獨笑今之從政者悠悠然途之人，途之人也，世喪人，人喪世矣。讀《關政書》，爲之一嘆。
答閻副憲海道
馬官寨兒事，人聚勢衆，非易處事也。須設法善圖之，此中將吏自不可恃。金、復屯糧若不蠲减，但一追徵，此輩必盡逃寨上以自避。至於救賑之法，尤當亟行，所有錢糧仍須設法清查，就是搭放軍餉之類，亦且議留買糧賑濟，并處借明春子種。必如此，民纔安家樂業。若待百姓群往山寨，彼時議招議戰，豈不更費餉部處分。今人做事衹挨目前，即一文不捨，及至事急，則大片家丢去，亦所不惜，誠為可笑。蠲、賑二事，所以塞投塞之路，而消其逆黨，今日一大急務也。幸速查議見教，請為地方力主之。
答戴通判
遼邊自虹螺失守，興中淪没，退而濱海，而寧前僅一綫焉。議者欲拓一片石抵椵木衝，以便守禦，此一説也。自京中委之草莽，開原至廣寧，由東北而南，過三岔河，復西北行，而兩河中斷焉。議者欲奪河北老虎林，以復舊遼，此一説也。而大旨總以去迂取直、省兵力、攄要害，廣土地為主，其説甚美，而其事實不可行。遼河一從東，一從北，一從西交匯，而南汎濫淫溢，至三盆河始約而就道入海。今欲自廣寧拓直以至開原。無論我不能復，虜不聽我復。即復矣，必置大邊一道，而後可守望邊内，再置路堤一道，而後可行走。
乃三河方北來，而我以一綫之墙堤横激其怒，猶泰山之壓細卵，颶728
熊廷弼集
風之捲輕蓬也。欲續東西之斷，而斷乃反甚，所以前人順河爲守，不爲無見。今舊遼之地□弃，每歲虜來駐牧，亦不過自三月中旬至五月中旬而止耳。初來止於零竊，臨去方纔大搶，我有謹備，自可無事。而五月半蠓起，不能住；六、七、八月雨水汎溢，不可住；即冬間冰結，亦以攝吾兩空之間而不敢住。虜無震鄰之逼，而我有息肩之便，於我亦未爲無利也。漢之末季，呼韓邪以南庭歸，而漢旋以屋；唐之末季，河北諸鎮復，而唐隨以墟，此等土地曾何益於成敗之數？醫閭先生曰：“東人之所不安者，患在無政以養之，非患地狭也。”知言哉！前李一敬、徐鎮静等為僕言此，甚津津有味。及細析之，而皆莫能對。來教條議中有此一段，恐惑於若輩之說，故略舉地形一言之。而至於啓疆開釁之禍，且不必論也。如何？如何？
又
夏間，僕南巡金、復，詢問軍民疾苦。據各訴稱，王同知審編均徭銀兩，不論田地多少、人丁衆寡、家道貧富，硬將高淮原編礦夫人數沿門抵坐；又魚課銀兩，不論海岸遠近、船網有無、魚利多寡，硬將合衛居民一概均攤，使應出者俱得脱漏，不應出者反為乾賠。一路紛紛，不忍聞聽。及細加體訪，有言各衛官及勢豪人家，田連阡陌，户口衆盛，而出認差銀，反不如一單丁獨口者；有言勢力買田不買糧，間本田差事雖貧，民終身及子孫猶不除豁者；有言報派故掜鬼名，而真名不以入册者；有言衛所官報貧包富，隱下殷實人丁，留作自己供給户者；有言審編官徇情受賄，賣富差貧，不肯從公審派者。嗟乎！該衛納差人民衹有此數，不在富則在貧，富者既要脱漏，自不得不重科貧民；貧者既認重差，自不得不逃竄他處，以此錢糧不足原額，及要足額，復行編派，又衹尋着一夥貧民，而富者依舊脱漏，此所以愈審派，而貧民愈重累，愈逃竄錢糧，愈拖欠愈不足額也。審編官一不得其人，而公私之害遂至此，可恨也。
前已牌行該道，切切言之，屬令擇人而使。頃承教奉文，前往審
卷十六 巡按書牘第二
729 編，可謂得人矣。南衛人一切情苦，僕悉以付之足下矣。徭銀固從人丁
起派，然亦有一家産業蓋衛，而正丁却止二三人者，亦有一家父子六七人，而産無立錐地者。如以丁，是貧重於富也。即云出銀有等，而上者多不過六錢，下者亦不少二錢，畢竟是貧吃虧。
以愚論之，均徭銀兩當照田畝爲主，田多者多派，田少者少派，無田而與人傭工。及雖有田已賣出，而認差者免派；此户不足，通之於彼户，此所不足，通之於彼所，要不失一衛歲計之用而止。而至其所尤當盡心者，更在邊夫、窑夫、局夫、炭夫之類。若不慎而一加於貧丁，則此身一屬官役，何處覓食？此富勢之所千方百計必求其脱，而窮人之所逃且死者也。《詩》云：“哿矣富人，哀此煢獨。”願足下體帖此語，無令南衛人以今日之怨王貳府者，而他日又移之於足下也。叮囑，叮囑。
與杜通判
前月二十一日夜，夢有五人首列於僕前。一首滚滚動，有向我意。其年似四五十歲，面紫棠色，微鬚。忽一人跪禀曰：“望老爺把這顆頭還我罷。”僕喝之而驚寤，不知其爲何兆也。晨起，恐有冤獄，以其夢語書辦。查年來所批人命招詳，閲之不得其故。及出堂，而義州以驗功到，果五級也。反復驗之，問：“是真正殺的否，且真有漢級否？”曰：“無有。”“原係漢人，而久為夷者否？”曰：“盡是夷級。”内擇一級，恍惚似夢中見者，訊問數次不得。再命門下官提級而親視之，委是虜級，始命之去，而心疑之。密訪焉，有謂五級内有一級果是報信熟夷者，見今夷婦引衆，日在義州索人，城門晝閉，戚家堡已在認罰。若使報者是實，可見夷狄亦是上天生命。彼既報信引路，效誠于我，一旦枉殺，其魂如何忿得不随其首越數百里而來告於我？彼一虜枉死尚如此，况百數十人如杜弁所為者。聞其歸而病甚，莫冤家所纏麽？今年爲此惹禍，至今未結，又復挑之，可恨如此，而地方不以相聞。儻裹邊聞之，謂僕衹許遼將殺降，不許榆將殺降耶，何以置對？是重僕過也。夷既伸
730
熊廷弼集
冤于僕，當為查抵，所以弭邊釁而重生命也。幸密密查實以報。
與海防李同知
僕初入遼時，登、萊、鎮江將官縱兵船交易爲利。論劾之，因而大索，諸越海者皆聞風遁去，僅獲民船七隻，則山東巨室與藩邸貨物也。以爲海禁當嚴，而或有謂僕者曰：“遼于十二州，爲青之東北境，自漢武遣樓船將軍浮海東下，以及孫權之於公孫度，隋、唐之入高麗，我國家之平哈納出，皆由是道，從無弃置不相屬者。自山東民運於弘治間改為輕賫，而海運始廢。自海運廢，而遼始專寄命於山海一綫之路，可一丸泥塞也。萬一虜據前屯，扼其吭而批其背，而關東左斷，遼西右斷，則遼爲絶地，不可不慮也。且夫海禁之所以當嚴者，禁奸民下海通島夷生事也，禁奸軍禦暴為暴害屬國也，非禁商民不得往來於我境内，而以貿遷有無也。
遼中百貨踴貴，又粟賤無所售，饑無所糴，而四方往來者又為一關所苦。若聽民間有力者各置船隻，從先年故道自相貿易，則轉輸不勞，物價必賤，而公私不乏於用，此富遼一端也。年饑，轉遼東之粟以濟山東、北直，或轉山東、北直粟以濟遼東，又救遼一端也。利之所在，商賈願出於其途，四民願居於其地，又實遼一端也。人人習於水程，熟於險夷，而以知趨避，以設倭警，又備遼一端也。由前言之，則遼有不測之危；由後言之，則遼有莫大之利。况先年山東有司以解運之苦而議廢海船者，不過苟且之便圖；今日遼中官民，以處囊之危而别求出路者，實爲封疆之大計，如之何其禁之？”
僕聞之，而恢然自失也。以商之撫臺，謂於地方大有裨益，僕宜题議下渠，覆而行之。比欲作疏，而海運沿革之由未得其詳，且未審於地方果否裨益，人情果否欣從。足下職海防者也，其考故實，問父老，而從其長者詳確以對。苟有違礙，不妨明言，以便進止。與其題後而終寢，不如慎始而勿輕题也。
卷十六 巡按書牘第二 731與李寧遠
君侯處北海，僕處南海，風馬牛不相及也。衹緣朝命，來按兹土，遂得與君家周旋。自《疆疏》一覆，而吾事畢矣。是故君侯子孫鹽糧捍禁者，但取完倉，而不以苛求，捐貲助工者至今感德，而不敢忘報。不肖若如梧、如楠輩，逐之處之，而不以國法貸；賢若懷忠、效忠輩，愛之護之，而不以浮説摇，非故有所時擊時捨於其間也。王路本自寬平，吾心從來正大，固無庸狭且私焉云爾。獨於安功冒職一節不能無惑焉。一門子姓盡肘龜玉，則五侯七貴之封也；九族親朋咸儋組綬，則許、史、金、張之屬也。守錢虜而坐號冠軍，則銅山、金穴之遺也；厮養兒而横拖金紫，則爛羊、竈下之鄧也。語云：“惟名與器不可假人。”苟不帝制而王自為，則為人臣而戮力疆場者，亦自恒事。何自舉天王爵人予人之事，而濫以爲市若此？自古英雄豪杰，樹功伐於一時、流景耀於千秋者，不乏人矣。無暇遠引，即如我國家開國元勛如徐、常湯、鄧諸公，佐高皇帝開天闢地，建萬代不朽之業，其視今日邊功何如者？
乃夷考封建之制，自正爵外，而餘蔭有幾；自本家外，而親戚、僕役、商賈之類有幾；自一再傳後，而存者有幾，此君侯之所明也。假使當日元勛亦皆如今所為，則徐、常、湯、鄧諸子孫宗族印纍纍而綬若若者，豈不以千萬計？而濠、滁、泗、壽間所爲親戚、僕役、商賈之類，又豈不家指揮而人千百户耶？
君侯起家海徼，致位通侯，其當年撻伐之功赫赫一時。僕雖不得目擊其盛，然竊覽君侯所造任内核册、歷院題奏稿，及眼前城郭人民之狀，亦略窺其餘概矣。以君侯之功之如此，而大拜而累蔭，朝廷報君侯之功之如彼，既已遠出徐、常諸公上，而又以濫予親戚、僕役、商賈之類，則何不以嚮者元勛居功之道自待？且各家世世享受無恙，而獨以虚名歸於君侯，實禍遺之子孫，又何不工於自謀之甚也？
往年侯閲垣，會同胡直指，亦曾疏革冒功人員二百七十餘名，不過十之二三耳。其後胡以獲罪君侯立斥去，各豪家巨賈醵金錢巨萬打點内
732
熊廷弼集
外，及鑽投長公大將軍門下征倭謀復者大半，而後來院、道又各徇情受賄，遂將十年前已經查革、各衛已出甘結者盡數留之。蓋至此，而欺君枉法益重，君侯之累地方官，不得辭其過矣。
僕愚劣人也，不及侯、胡兩公遠甚。殷鑒不遠，豈不亦有誡心焉？惟是一點血誠，為朝廷為地方，實不忍此輩無端歲蠹太倉數萬金世世無極，而亟欲革之。倘得邀主上之靈，藉君侯之庇，於此民窮財盡之時，去冒濫，改風俗，留世官以官英雄，存帑餉以餉戰士，了我忠君愛國一念，而本懷畢矣，别無他腸過為搜索。若以此輩之故，波及君家爵蔭與子姓真正功陞者，以没君侯橋梓之勞，而傷朝廷優待功臣之體，則僕之所必不肯為者也。
頗聞此輩揚言：“往年行查，賴寧遠公得免。今公又在京爲奥援，第醵金錢如前番故事，復何憂？”信斯言也，冒功諸人有泰山之安矣。常常護留此輩，貽他人以安，而反為异日門户之累，當於君家何？且夫人生之受享有數，朝廷之福氣甚洪，始雖爲其所竊，而終有必收之時。世人之伎倆固工，造物之算法更巧，陽若任其所取，而陰無不還之理。今以無功之人坐冒延世之賞，迄乎今兹，亦造物有算，而欲收還朝廷之時也。若復逆而留之，全衆人以為自全之計，竊恐衆人之受享已盡，君侯之伎倆空勞，則何如以此輩聽之朝廷，歸之造物，置若罔聞，而我反得安全無恙之為得計也哉？嗟乎！世界原來缺陷，人事難得完全，任其缺陷，而己乃圆滿矣；若求完全，而已乃破綻矣。是役也，眼前若於聲實少貶，而以謝全遼之忿，以銷陰陽之忌，以輕君家之累，以造子孫之福，圓滿完全實在於此。為朝廷計，實爲君家計也。忠告之言，願君侯詳計之，而無與俗同。幸甚，幸甚。
熊廷弼集卷十七
前經略書牘第一
前經略書牘序（1）
余在遼中，日每裁答中外上下各衙門書牘不下數十道。今于其行也，檢其什之二三，得五卷，付之梓氏。大都觸怒、任怨與夫自用之狀，其大者見之章疏，而其餘略盡此牘中，蓋一部罪書也。顧又思之，不觸怒，則衆不激，衆激而大家照管以應遼，怒未可少也；不任怨，則衆不急，而上緊幹辦以圖遼，怨未可少也；不自用，則誰爲余籌？誰代余往？余籌以開衆智，余往以導衆勇，而有以救遼，自用未可少也。何也？以濟封疆之事也。封疆之事濟，而衆怒、衆怨與剛愎自用之名皆集于一身，則齊人之所云“其所以自為，則吾不知者也”。沙嶺與袁公交代，偶語及此。袁公曰：“子得無苦惱乎？”余曰：“一身之害輕，封疆之利重，利擇其重，害擇其輕，自觸之、任之、用之之時，已蚤計此矣，何苦惱之有乎？”相與一笑而别。
泰昌元年仲冬初日，熊廷弼漫識【校記】
〔1〕本篇原在《熊經略疏稿書牘》卷首，現移置於此。734
熊廷弼集
寄里中士大夫親友
承江上餞送，徘徊中流，幾不忍分手。别後天氣晴霽，二十一日過恨這關，閲昔年所修路，了一心願。是日宿信陽，又奉嚴旨催促，兵部差官及舊役持各衙門相知書至。拆視之，忽見有九卿科道會議欲代經略之説，使人錯愕進退失據。
夫宣慰之役，原為遼人信我、不忘我能安撫平定，而不肖亦自揣遼人能信我、不忘我也。故欣然就道，以趨其急，何圖忽有此議？假令遲行五日，在家得信，必審己度勢而力為之辭，乃竟爲痴心熱腸所誤。孟
浪一出，懊悔何及。猶幸楊修老草疏未上，而兵垣已有《遼撫改經略宣慰代遼撫》之疏，《祝疏》亦同兵垣意。
夫邊事未有不聽兵垣主張者，或猶可亟止也。惟是遼東大勢已去，有萬萬不及救、不能救者。四路進師僅存一路，而炮車器械復皆丢弃，赤身徒手，雖存弗存。賊若長驅取遼陽，遼陽必亡。不然，而打通東西，北取開、鐵，開、鐵必亡。若待不肖到日，留得遼陽為根柢，留得開、鐵，以固北關，隔西虜爲障蔽，或可措手，以圖其後，而第恐賊不肯徐徐以待我至也。一盤棋子已盡，地方已殘。除是抹過再下，若仍用殘局，從何處覓子，何地下着？此國手之所掉臂不顧，而不肖之所拊臆自怨者也。一生嘔心做官，被人逐回，又復拉出嘔血，命緣蹇厄，夫復何言。門祚單薄，兒子稚幼，統祈照管，而危塞一身皆有所不暇顧也。仰望，仰望。
與徐海石公祖己未四月二十一日
瀕行叠承教愛，銜德而往，衝泥冒險，已逾關而走申陽道中矣。復接部中催檄，詢問差官。言“楚中土兵至邯鄲，聞遼信，皆奔回黄河，奪船而過，頭目有禁止者，輒持刀相向”。此亂兵也，非嚴責土司約束，將來誰為用命？且未有任其歸而不調者。此輩仍應發遣，方成紀綱。但
卷十七 前經略書牘第一 735如土司所請，多添數千人，須責土官親領前來。彼世操生殺之權，誰敢
有异斷？非客將所能辦也。前酒間，蒙語及陳璘舊將及他將可用者。今偶遺忘。倘有承使過京，乞詳録其姓名付遼東報房見示為望。
與李玄白中丞己未四月二十七日
不奉台教有年矣。雖伏處山中，而寤寐一念，實未嘗去懷。頃者，迫于嚴命，輕裝倍道，已逾大河，歷新鄉，回首大梁，可勝悵結。本以久弃廢才，不勘委任，而又中外汹汹，一無可恃，更有萬難措手者。今緊着無過于兵主召募者。為“以遼守遼”之説甚美聽，而遼人餘幾？當年按遼，亦曾召之而不應矣。即如省直，每縣坐召四十名，所過州邑皆不願應。間有應者，大都賣菜傭，能中何用？縱使中用，而四零五散之人勢如搏沙，作何合總，作何訓練，能到幾時用得，是塵飯之類也。然則捨徵調，以見成之兵而稍加訓練，將安出哉？乃宣大當事者執不聽，且嗾軍而以嘩聞。萬一國家失遼東左臂，而右臂得晏然否？
如聞言者有募毛兵之議。頃過西，遂密訪。此輩實獷悍可用，不知曾否覆行，有無咨到？望年丈着落彼中道府設法召募，辦一片憂國奉公之心以行之，而年丈仍加之考成，俾無所脱卸，庶幾所募得人，有濟實用。至于揀選材官，及各頭目分配統領，自有台裁，不敢瑣贅也。職在宣慰，不宜預此，偶因便道，附訊起居而僭及之。惟鑒亮，不宣。
與王總兵威 已未五月初五日
初謂止宣慰，及行至保定，見推經略，而肩頭擔子重矣。望大將軍助我益急矣。聞蓄有健兒五百名，幸全發來，充帳下親兵，以壯威武。苟不能全，精選三百名，着李什得、王僕統之以來。如或稍吝，將特疏請移遼鎮，同心共濟，他日大將軍來，不患李什得等不來也。且不佞善養士，賀世賢今已總兵矣，梁汝貴亦成不朽忠名矣，何負于援遼將士哉？
736 熊廷弼集
與杜總兵文焕 已未五月初五日
嚮有四方之志，思執鞭弭，從大將軍馳驅塞下，而以罪廢之久，未得如願。今蒙恩起自田間，而大將軍又有倦游之意，何緣之慳也？比者，欲與本兵商議，即起大將軍于遼，同心共濟，未審尊意何似？聞所蓄健兒甚多，幸精選三四百名，而以猛克什力、杜勇、孫大已、曲千總、沈旗鼓統赴遼東，為帳下親兵之用。他日功成，願與大將軍共之。不佞雖南人，頗知養士，其從我亦猶從大將軍也。不宣。
答分守道閻參議鳴泰 已未五月初五日
進兵時，天時、地利、人和三不得一，那得不敗，何當日草率一至此？天耶？人耶？奴不乘勝奪北關，并開、鐵，與西虜合，豈技止至此？抑别有圖也。萬一奴悔前事，窺我徵兵之不至，一旦乘虚而擊懈，不知開、鐵一帶何以禦之？且當時兵力初集，何不復修清河、撫順，重兵戍守，再宿重兵于威寧、瀋陽，得陳兵境上，爲轉蹙之計，且時時擾奴，使不敢窺邊，兼不得耕種？却捨之，而聽奴往來東南，如無人之境，何也？况守在邊，則遼、瀋、開、鐵皆可守；若守遼、瀋、開、鐵，而賊以全力攻其一處，則幾處皆不可支矣。不知此時尚可料理否？
答楊滄嶼經略己未五月初八日
自錦州一别九年，山中無便郵，起居徒切神往。昨年東事告急，朝廷特起明公經略。聞報之日，為東人手額，以為必濟。不圖天發殺機，人值劫數，雖有善者，亦未如之何也。然而一劍雪耻之盟、三年報賜之信，古英雄轉敗為功者往往而是。以明公扶危濟傾之才，東西除蕩，老于行間，謂宜寬文墨以觀其後，而乃遽論成敗，解兵權以授于素不更事之人，是尚為度德量才而知人善任者乎？今主憂臣辱，義雖切于救頭，
卷十七 前經略書牘第一 737而兵盡矢窮，勢更難于措手。况人情驚亂，議論紛淆，把舵無人，轉圜
尚隔，難又有不獨於奴賊者。眷言及此，則明公之弛肩日見輕快，而弼之負擔日重憂愁，真莫卜其税駕矣。相見非久，統容晤宣，不一。
答汪静峰制府己未五月初八日
頃聞河東主客雖有五六萬人，皆傷殘老弱之餘，精鋭已盡，將吏已盡，内所恃者，獨川兵萬人耳。然多游棍充數，無衣甲、器械、馬匹，而又恃衆横踞，托云劉綎主將已故，不聽調防。當事者曲徇其言，止分發遼陽城上戍守，成何事體？東山新募礦兵及官户民間兵更亡賴，前日臨陣，望影先遁，其餘則奴殺不盡與老營疲卒之先奔者也。鄰邊徵調既無一應，“以遼守遼”又屬空談，然則今日之事，亦何恃而可？
日者，奴不乘勝奪北關，并開、鐵，與西虜合，已爲失計。萬一有人挑弄，悔其前失，而窥我見在之單匱、援集之不前，再逞于一旦，而以全力攻其一路，何以應之？此弼之所以晝使星馳而皇皇靡計者也。頃以積勞積熱，發其夙病，暫住涿州調治，稍愈即當馳赴，不敢遲緩。百凡尚俟面請指揮，不盡。
答舊開道薛參政國用 已未五月十六日
東事之壞，雖三尺童子知有今日久矣，弟特能言之耳。然使向來當事者能如弟“以奴算我還算奴酋之法”制之，亦可令老死穴中、不能動，而無奈人人為奴所愚，着着趁奴所算，以此輕量中國無人，致有今日。事已至此，然後起弟勾當。此役全局已敗，如何撥轉？猶幸改借年兄開原為同心之助，可商量圖濟。亡何，而彈文下矣。用北關附西虜，定開、鐵人心，如年兄者亦何可少，而當事者竟若此。途次閲關報，不覺憤惋，而更自憂同心之無人也。嗟乎！爲李氏子營窟得矣，如封疆社
稷何？積暑積勞，火病异常，暫于城外調理，更苦逢迎，不能作莊語裁738
熊廷弼集
報，恃臭味骨肉，必不計較也。
答周毓陽中丞己未五月二十五日
經略、巡撫，一體衙門；河東、河西，一鎮地方，而巡撫尤經略之家當，收拾河西尤進取河東之張本，豈諸君于此而猶貿貿耶。往家居，見裁巡撫之報，不覺頓足嘆以爲必敗，亡何而清河之報至矣。假令經略不兼巡撫，必駐遼陽，當是時，擁大帥重兵以自隨，距清河僅一百七八十里，聲勢甚近，奴且不敢來窺；即來窺，而我兵知救援不遠，必能為我堅守一二日，以待大兵之至。乃西駐廣寧，相去五百里，清人絶望，而一日遂下。此裁巡撫之效也。
嘗謬謂遼左如人身，然邊長二千里，為三衛與虎墩大衆所環據，此其周身風寒已外感如此其深，内之農田戰守，一切所謂元氣者，又内傷如此其重，而奴賊則癰疽之潰爛者耳。須巡撫設法羈縻，有以外護其風寒；大修戰守，有以内固其元氣，使其人已有生理之可望，而後經略得以肆力于潰爛之癰疽，或攻或托，方能措手。不然，未有能治者也。是故固腠理而養榮衛者，巡撫之方也，而經略千金托裹之訣實不出此。乃分彼此東西，而各作一觀，則亦不察之甚矣。
憨酋挾賞之局，仗老年丈苦心調停，此封疆之慶、社稷之福也。加賞銀兩，冏寺公堅持不予。今多方設之，漸見次第，定有以仰副盛懷也。臨楮詹切，不宣。
答陳心龍監院已未五月二十七日
頃者，力疾陛見，纔畢而小腹下一毒横發，大如覆碗，宛轉呻吟，日與匡床旁午。欲俟稍痊，即出關完宣慰之局。乃疏請敕印了無消息，一似度外置之，無所關緩急者，而始不得不悔出山之誤矣。
更承台教，益覺駭然。遼中無兵無餉既已至此，老道長既已深知。
卷十七 前經略書牘第一 739今日不發餉，不添兵，遼事决不可為矣。何不流涕痛切具疏，使廟堂知
其危緊，急圖照應，以便後來措手。若不先時催請，而使不佞驟言于一旦，則朝廷之上必且以爲故作張皇，不信而大事去矣。
夫以一年所集數萬兵、數百萬餉，而擲之一旦，以致敗殘空虚之若此。當事者諱而不敢言，或初一言之，而不敢再言，自是情所必至。而時時告急，惟老道長言之而無罪，而且以見急公憂國之誠。幸留神速圖之。仰切，仰切。
與分守道閻參議鳴泰 已未六月初一日
今日之事，不獨兵餉急也，戰馬最要緊。凡買馬，必于宣大市口。今其市正開，過此而哪嘛僧一回，又須明年，遼中如何等得？且往後馬多，安得穀草喂養？遼自出關以至三岔河沿海一帶，草極肥茂，六月盡，七月初，草將結實，便當及早收採數百萬，以備急缺之需。
本地及關西運到器甲、火炮，業已丟弃如山，盡爲夷藉矣。内庫領甲幾何，又不中用。須數萬金往腹裏地方召買鐵鋼等項，或陸或海，運到遼陽、廣寧分發，開原、海、蓋、寧前各道大開場局，招集良匠千人，分頭星夜打造，而猶恐其不及于事也。如此之類，不可枚舉，惟一一為地方早辦，以免臨渴掘井之虞。日來請一宣慰敕印尚不得下，安
望其他？縱使得下，而時已遲矣，可事事待弟至而後區處邪？
答開原道韓僉事原善 己未六月初二日
遼中精鋭盡于一戰。雖有存者，皆老弱、焦爛、烏合、潰散之餘，一無足恃，而各鎮徵調又皆不應。捨自家召募，似别無法。而遼中召募，凡雇工、傭保、挑脚、篦頭、乞丐等項已虚無人，甚有奴酋奸細亦充募數。已而身穿號衣，手持安家銀兩，笑與墩軍看驗而出境者。今門
下親行召募，必皆健兒、一可當十者，不知已經召過幾何？便中幸示一740
熊廷弼集 數，以慰懸望。
凡買馬，必于宣大市口。此時馬市正開，當以所領銀兩差官速買。若過此以往，馬儈北回，便無覓處。市馬十兩一匹者，極堪馳突。但夷馬成群，不便多擇。舊皆通融。總買每百匹一把，向止用價七百金。今即稍貴，而稍增八百金以外可買也。頃得大同左衛道書，言去年某甲子領價六萬兩，每馬一匹止用價六七兩，却報十二兩，欲要以後差官買馬者先往本道挂號，每半月，以買過匹數、銀數同市口守備公報，以杜侵欺，此法甚善。門下若差官往買，可照此行之。若腹裏馬，肥不耐戰，而價又高，不可買也。惟留意酌行，不盡。
答陳志寰中丞己未六月初七日
弼自甘廢弃久矣。一經詬逐，無復世情。幾載耕農，苟活性命，不圖公朝誤獎，遂及虚庸，早夜思惟，但深慚悚。况以一盤全負之局，而冀一撥即轉之功，則無子空枰，何憑下手？旁觀冷眼，誰與點籌？群公苟旦夕以為安，九重置缓急于不問，似此光景，安卜所終？此弼之所日夜驚愁而大悔出山之誤者也。
仰惟台臺，以前輩之典型，作後生之師導。如弼者，貿貿以來，冥冥而往，欲拯溺，而溺已濡體，欲救焚，而焚且及身，老先生亦何以爲孺子先策，而免于大聲疾呼之救乎？歸依自切，瞻對末繇，未申贄候之忱，先授膏秣之饋，再拜登嘉，感極而繼之以愧矣。敬緘勒謝，臨啓曷勝佩戢。
[1] 答李孟白督餉海運
已未六月初十日
伏承款教，深仞同心之雅，就中精妥，無可商榷。不得已，略陳固陋一二，以候裁酌。
夫議通海運，而并設陸運，以防海運之不虞，允為全慮。但陸運必
卷十七 前經略書牘第一 741
不可行，汪静老親在關上所目擊者，其言實與鄙見不謀而合。蓋山海關抵遼陽約千里，内自關達廣寧數百里，皆崗嶺河礀，自廣寧達三岔河又多沮洳，每小車載米三石已盡人車之力，日僅行三四千里，計往回四十餘日。遼中店食，價五分不得一飽，每車兩人一驢，日約費銀一錢二分，是費銀五兩，而得米三石也。
去年，遼海間往套運糧，取用民車民牛，幾激大變。今仍用之，誤耕農而抛荒田地，遼怨未息也。自套起，至遼，至瀋，至開、鐵，或二三百里，或六七百里，車牛已是累苦不過，况自關至遼千里之遠乎？即歲計該糧七十餘萬石，總在蓋套起運，見在車牛已是置辦不前，而尚有餘剩車牛到關供運乎？駱駝惟寧夏極西一二地方出產，他處最難養活，與馬騾遍地出産而易養者不同。買及千頭，往返萬餘里，動輒經年，而養又未必活。即活矣，而每頭短運可三石。若長運、月運、歲運，僅可一石五斗，而費視車牛所减能幾。愚亦以為未可也。
然此猶可言也。自關外至杏山以北一綫之路，左海右邊，邊與路相去，遠者十餘里，近僅四五里，一路墩烽失守，哨探俱絶。往往達子裝我巡路人役截擄商民，如近日捉去潘道親弟及陳經歷事。今聞車夫騾馬在途，勢必聚衆來搶，我少發兵，不足護衛，多發兵，則往來奔疲。計運糧十萬石，往返數百回，而人馬累死者不可勝數矣。若遇達子出搶，且并車夫人馬而一起裹去之前，以此意詳告，李桂老頗不謂然。此高明之所宜酌也。
國初，歲挽漕糧數百萬石，全由海運，委難常恃，故開膠、萊運河爲穩久之計。然運道雖止，而淮、登商民買賣來往于成山嘴之間者，固熟路也。今山東買糧既難如數，勢必截漕于淮，再截于天津，而截漕于淮，則成山嘴為必由之路、必犯之險。即不幸而稍或損失，亦所不能顧者。况糧少而行之以暫，與國初事體不同。至截漕于天津，則或由中道，或由北岸，徑趨蓋套與三岔河起卸，正不必從山海關起陸而犯前難也。此又高明之所宜酌也。
登糧至蓋州套，萊糧至三犋牛爲遠，必欲盡卸蓋州套，海蓋道之議742
熊廷弼集
良可允行。若論愚見，國初運糧自登、萊、旅順、海、蓋、三岔河入，循遼瀋而北，直抵開原之老米灣，此故道也。今即不能抵開原，而三岔河則確確可到者。查蓋州套至遼陽二百七十里，三岔河至遼陽一百六十里，方謂蓋套比三岔河為遠，而更可言北汛口也。
總之，登萊糧運俱當定以蓋套收卸為主。至謂官運有限，民運無窮，欲聽商民自運貿易，寬其文法，許帶貨物一二，此富遼之策也。弟
愚，久有此意，俟到日即下令行之。惟遼左河東、河西千里甌脱，僅僅傍城就近耕種，而一歲所出僅支本地一歲之用，如遇小歉，便作大耗，以别無來路也。去年頗有收，自客兵一到，米價斗值三錢。今春農作方興，忽遭奴酋、虎憨兩禍并來，人人逃竄，誰敢耕種？及事小定，又苦無雨。比及獲雨，而耕種又已過時。惟可種豆與雜糧，後面天時又不可知者。縱使民間蓄有些子餘糧，聽與彼民一條活路，自相生救，何可再括以喂饞軍？而况乎其無餘也。此其不可行，亦不必行者也。
以上數議，皆據實款答，以備採擇。至于愚見，亦有一二欲請教者謬附于後。
夫運糧與用兵為終始。今自敗衄以來，一人、一馬、一甲、一刀、一槍、一箭、一銃，東邊一城、一堡、一墩、一寨等項俱要從新做起，而兵期未可卜也。一年而失城堡數十，一日而殺總兵三、副將偏裨三四百、兵六七萬，此從來所未有者。假令敗于西北大虜之手，猶謂華夷匹敵，我可忍受。且虜飽志而去，無他圖，我可撒手。今小醜既難忍受，而渠又騎虎不下，未肯放手，勢自不得不出于剿，而無兵無馬，又不得不且出于守。且需歲月，以圖進取之計，而兵期未可卜也。然則運期可卜乎？厚值募船，以應急需，誠不得不然。但費多而後且不繼，恐非長法，似應急造海船為經久計。假如造船四五百隻，費不過三萬餘金，既可長用，而事完又可變價。此不可不預計也。漕糧未可常截，登萊兩郡未可全恃，則廣糴，于淮陽一帶由海道運，順、保、河間、臨德一帶由運河入海運，永、薊一帶由灤河入海運，以濟截漕登萊之窮。此又不可不預計也。
卷十七 前經略書牘第一 743前與官暘初偶計遼餉，歲該七十餘萬石，此每軍日計二升，專以本
色言也。今聞尊意欲以本色兼折，三十五萬亦可足數。是軍日一升也，倉升視民升僅七合，何以望軍之腹。而銀又不可食，且軍日支餉五分，除米二升，尚有應支折色為鹽菜薪水之資。即謂樂領折色，未有束腹减口一至此者。凡初立法，必寬然有餘，而後乃可繼。愚謂七十餘萬之外，尚望寬擬一二十萬之數，然後七十餘萬可保其至遼而無虧。若拘定實數，一或差池，而所誤多矣。近樞部一客問剿奴兵幾何，弟應之曰：“奴有死兵四五萬，我兵當三倍之。”駭然以爲開口太大。今從前造船論，打帳頗長，從後糧數論，取數頗寬，貴衙門亦必有起而駭者。然不如此，必不足以濟事。此又高明之所宜酌也。
【校記】
〔1〕此二字小题，據《明經世文编》加。
答周毓陽中丞約酋討奴之非
(1)
已未六月十三日
頃，腹毒小平，復生臟毒，痛苦倍甚。方卧床褥間，忽接台翰，言馬帥密約宰、煖、卜三酋殺奴討賞事情。且謂中多未確，欲作紙上擒奴之功，則老年丈凡灼見無遺矣。正欲力疾回書，而後札又抄馬帥屢禀見示。細閲一過，何馬帥信之輕而見之滯也。
“用夷攻夷”之説，從來有之。如漢諉南北庭自相屠殺，而我得乘敝以臣之之謂，非餌虜而委曲求助也。唐餌匈奴、吐蕃取天下，復天下，長安、東都之掠今古寒心（2）。即我文皇帝用三衛靖難，而左臂之斷至今爲患。古名臣善用夷者，惟汾陽一人。彼其忠義足以感夷，恩信足以結夷，威望足以慑夷，能使夷誤聞其死則犯，一見其生，則羅拜而泣。今有汾陽其人否？
三酋有感恩畏威如藥師羅其夷否？憨酋體面頗大，賦性頗直，要賞
則挾賞，安能嫗嫗作效勞語以爲騙局？而宰、煖狡桀，慣作伎倆。彼見744
熊廷弼集
春秋賞有成例，不便開口，故借此以增賞，賞一得而歲以為例，安問殺奴？即質有親子頭目二三人，而彼亦索我一官爲質。即明明渝盟，我終未敢殺質以速釁，究亦被挾，拱手而還之。
攢刀說誓，此濫套語。遼中何虜不攢刀？何日不犯誓？禽獸無耻，未足恃也。况就禀中情節，不止卜兒亥子為可疑，即如所稱宰赛，不欲煖兔、卜兒亥等知，臨時自來先討些賞。如宰賽差使往約北關解仇同盟，金、白二酋謂宰酋向無信實，且恐宰酋不忘前仇，誘兵于外，再有暗兵剋彼兩寨等情。是宰酋且瞞煖、卜，先騙賞也（3），是金、白且信宰酋不過，而恐其暗圖也，安望其為我同盟殺賊？而馬帥遽謂“左聯金、白，右連三酋，一鼓掃蕩”，何言之易也（4）？即令各酋同心同盟，爲我殺賊真確無疑。且問三酋之師進于何路，欲繞北關之後從東北角入，則三酋必以爲遠；欲從北關境過，則北關必不假道；欲從我内地直入，而吾輩未敢保也。且問三酋之師進于何時，欲附大兵同進，而我兵將安在？甲馬安在？器械色色安在？約之此時，得無早計？欲如馬帥自言，帶領家丁另一作用，竊恐未能圖奴，而反爲奴圖，吾輩亦未敢保也。况用夷而勝，有勝之害；不勝，有不勝之害，無窮醖釀未可悉陳。
總之，中國之體自尊，中國之力自全，偶一衄挫，而遂卑辭厚幣餌狡桀不可知之虜，以求其助（5），無論中奴之誘與否，而其取笑四夷，貽譏萬世，亦已多矣，視喪師辱國者間能以寸乎哉？
初入都門，一二相知言及此者，弟頗以為非。載承明問，不敢不以直對。但狡酋欲借此效小勤為騙賞計，今既勘破，勢必羞忿。即馬帥見其謀之不用，亦必謂吾輩不肯擔當，有推過于人之意，而不知此事實不可從。弟非獨爲遼，爲國，亦爲馬帥也。幸與馬帥善作善收，切勿説明不用本意。第借北關不諧為辭，而委曲謝之，或設他辭以緩之，使其不疑不怒。不然，是一奴未已而又生一奴也。關係甚大，惟老年丈密切善諭之。至禱，至禱。
卷十七 前經略書牘第一 745【校記】
〔1〕此六字小题，據《明經世文編》加。
〔2〕《明經世文編》加旁注曰：“吐蕃用回鶻，未有内力，全不足恃，而專仰於外夷也。”
〔3〕《明經世文编》加旁注曰：“是時宰酋最黠。”
〔4〕《明經世文编》加旁注曰：“此時金、白情形，與三酋不同。金、白與奴爲仇，而三酋與奴比也。”
〔5〕《明經世文編》加旁注曰：“此王撫之所恃而久廣寧也。”
答韓晶宇中丞己未六月十七日
過恒山，承款教甚渥。别後熱毒横發，比至都門，殆不可支，榻卧竟逾月，未能出門見一客也。承以選將練兵見教，而申之以勤哨探、謹烽堠、嚴功罪、明賞罰數事，此皆一定之正法，而弟之所可勉而能焉者。
至傳聞主調不主募之説亦有之。初，本兵及兵曹數客，下問“剿奴用兵幾何”，弟應之曰“聞奴有死兵四五萬，法當三倍之”，而問者遂謂開口甚大。又問“召募便，徵調便”，弟應之曰“邊腹召募已見大意，不如徵調，以見在之將領見在之兵，可以應猝”，而問者遂謂主意在調。此説之所從來也。
夫使收合見在足以充用，何故開此大口，苦人以所難。况以我喪怯之三，敵敢死勝氣之一，此口猶覺窄也。播之役，我以二十萬攻賊三萬，蓋六倍之矣。當是時，以幅員全盛之屬，又百姓安堵，無風塵内顧之憂，而其徵發且遍天下。今以殘破僅存遼、瀋、開、鐵四城之遼，又有西北虜之内擾，且逼近京師，存亡安危關係宗社，反欲小小開口，苟且支吾，恐當事者亦未深想到此耳。
至于遼中果能召募足用，何等近便，何等省易，且欣然樂而爲之，
而何苦定要徵調，受仰面干人之氣，耽遠不及事之憂？弟實無意主于其746
熊廷弼集
間也。頃亦與樞部有明約矣：“無兵無馬，部中之責也。有兵馬而不能訓練、不能調度、不能約束，經略之責也。”若旦夕命下，亦惟先儘遼中設法做去，不遺餘力。至于做之而萬不能前，有本兵在，而弟亦安能代任其責耶？新贊畫處置李帥，用而不用誠為有識。然與其既用而煩人處置，孰若當日不用之為妙，則持議者過，而用人者亦過。今之主持遼事者大都若此矣，可勝嘆哉！
答周敬松南大司農己未六月十八日
久廢田間，苟活性命，不圖公朝誤獎，屬以東方之役，循省虚薄，其何能堪。初謂趨赴宣慰，遄往遄歸，可遂竣事。及途，始聞代經略之說，意已不勝懼。比至國門，細探彼中之事勢與裹邊之人情，而懼且滋甚，有不得不悔出山之誤者。
今戰已不成其為戰矣，而守亦不成其爲守。今之守惟坐閉遼、瀋、開、鐵四城，冀免夫失陷之罪己耳。自東南起至西北一帶，邊堡大者如清河、撫順之類，小者如東州、柴河之類，民堡如延望山之類，皆已剋盡，而我不敢出城一步也，哨探不敢到邊一望也。城堡屯寨盡，而四城随之，守且不能，尚言雪耻泄憤之事乎？假令奴肯歇手，而聽我以守結局也，猶有息肩之期，而無奈賊不歇手何也。正恐加賦，搜括之事乃方始耳。興言及此，可勝流涕？
與陳心龍監院己未六月十九日
前承台教，言遼無兵狀，大可廪廪。今徵調光景已是如此，近見周毓老疏，言召募近萬人，且無論弓馬生熟如何，而其人皆赤身徒手，無甲馬器械，又無安家及月餉，直到事事備時，何日得用。又如見在收合殘卒，亦無一馬騎坐，與瘸跛等，萬一賊至，憑何應禦？
近為買馬一事，日逼兵部差官易買，方在啓行。而最難者，尤以錢
卷十七 前經略書牘第一 747
糧爲吃緊。今户部固執不給，且與兵部互推。其實兵部原非錢糧衙門，何故衹要扯平不已？去年雖失撫順，事猶可爲，却一歲而處銀三百餘萬。今全軍覆没，危急萬倍于撫順時，而一味堅慳不理，是誠何心？今見在敗殘及新到各兵既需餉至急，而新募遼兵安家月糧等項尤不可以稍緩。萬一召者聚而復散，後又何以鼓動人心而招之復聚？凡此皆係至緊事情，望大疏一装一件明白叙出迫切形狀，責成户部同心協濟。萬一以乏軍興失遼，而罪不獨在邊臣也。必以利害相迫之，方知上緊。不然，而渠亦但圖得過且過耳。伏惟裁鑒。
與文受寰中丞 張玄中大參己未六月二十一日
自奴賊起事以來，人第知失撫順、清河二三邊堡耳。不知自鴨緑江東南起，至西北六七百里邊堡，如永奠、長奠、孤山、碱場之類二十餘座皆已弃去，邊内民堡如延望山寨之類數十座皆已毁掠，而我兵但守遼、瀋、開、鐵四大城，不敢一步往救也。此非邊吏之願也。
敗殘瘡痏之遺，新募烏合之衆，人數既已無多，膽技又不中用，而又無匹馬騎坐，以此坐視搶犯，而莫敢誰何。萬一賊以全力攻四城之一，而出騎兵分斷其援路，不知三城無馬之跛卒，能徒步奔二三百里、越賊騎而救此一城否？一城失，而三城俱不能守；河東去，而河西亦不能存，此宗社之憂也。第云“無馬，無馬”，作尋常相看爾，而豈知關係之大一至此哉？
兵部原题馬價二十萬兩，五月初已奉俞旨而出納者，泄泄至今。昨為此急甚，連促本兵，始發前銀，差王主事親來市買，而軍門所遣一弁一幕，于此事全不通曉，又不得不特舉原任參將萬化孚與之同來。惟俯念河東四城危在旦夕，凡各口夷馬先儘遼鎮買完，以應急用，仍希嚴諭市口官，毋故示意于夷，勿遣馬進，毋私放各口賣與别商，毋分彼此，動與買馬官牴牾、別構事端。聞貴鎮所需賞用者頗在此税，爲其無税，遂生异同。竊計買馬萬匹，得税不過三千金，而以無馬之故，無河東并
748
熊廷弼集
無遼，以危宗社，其利害視税孰多？此不可不一算也。凡此皆往時買馬情弊，豈宜更聞于同心協濟之前。乃猶復此瑣瑣者，誠恐下人猶作往常相待，而乞鈞示曉諭，使明知上意之所在，而不敢作梗于其下也。
與陳心龍監院己未七月初一日
去年兵餉凑集，不復邊險，禦寇于垣，而却事浪戰，戰一潰，而却徒守四城，以冀免失陷之罪，雖三尺童子知其弗能守也。然不意開城一下，而數城驚潰遂至此。大勢一動，獸散鳥駭，而河東之事且去矣。夫開原之于遼為底，于夷虜爲拴，今底脱而拴抽矣，何以保河東？鐵、瀋盡逃，何以保遼？
昨小疏極論夷虜必至之情、國家必受之患，而當事諸公猶泄泄不為意。至于力言兵餉，幾番變面，諸公皆沮喪失色，而過後仍如故。可惜主上金甌之天下喪於諸君之手，而吾儕之一身又不足論矣。每念及此，憤痛何極？
與韓晶宇中丞己未七月初六日
本以弃材，受命于遼左危急之日，既不能任，又不獲辭。頃，内促甚迫，已于初七日東行矣。兵馬事事一無足恃，而欲飾虚詞，以收既離之心，張空弮，以遏方張之勢，如何可得？承教，不選將，不練兵，不自圖振舉，如待哺于人，人饑餒時，而求果吾腹。此誠罕譬，但欲選將，將皆托病，不欲往。及坐名調之，而地方又力争不予；欲練兵，而心膽久喪，未能遽練，寇已臨門，東馳西應，又不及練。當此呼天不應、龥地無門時，豈不願圖自振，而時勢逼迫，却有猝難措手者。譬如凶年餓莩，當烈火流金焦石之日，向人丐食，而其人且責之曰：“女何不督僮僕種田地，自圖生活也？”其將能乎？寬文法，破常調，鼓志士之心，收豪杰之用，此皆從容作用。若救燃眉之急，非大家協力幫助，
卷十七 前經略書牘第一 749
勢必不可。賊已旦夕欲舉，遼陽民逃軍散，智勇俱困。若使挨過此難，稍能站立，自當一一請從事于明教，而不敢徒作開口待哺之事，以辜其屬望也。惟台鑒，不宣。
答俞養初密道己未七月初八日
承教應急先着，及變局要着，皆今日不得不然者。賊所下屠戮極慘，猶賴有此絶遼人望，挨門編伍有死敵之意。無賴滿地奸細，雖世職如王衛國輩，亦陰為之主，深可慮也。瀋陽以北數百里，賊雖不取，我亦不守，已作彼此共弃之地矣。李帥守瀋陽，賀帥守虎皮驛，以衛遼陽為外蔽。然瀋陽無一民在内，徒有二三千殘兵腐帥孤注其間，雖欲營溝壘，以設險伏，收零星以圖保聚，亦何可得？而轉散爲合，且無有散，安得為合。今之合也，亦衹如此已耳！
恢復開原是到底話頭，蓋開原為河東之底，不復而河東何以承載？然復何容易。但使目前守住遼陽作一根本，然後修復清河、撫順、寬奠一帶邊堡，與瀋陽犄角，固就東南半載家當，而後徵集教訓，次第進復，方為穩妥。一局殘敗已至此，尚敢復下奇着乎？承至教，潦略及此。至于中外人情議論有難于戎狄者，不暇具言也。
與亓静初掌科（1）己未七月十二日
自開原破，鐵、瀋一帶逃，而遼陽孤注。人言“賊且造舟，從遼河上流而下取遼陽，可危也”，而弟謂不然；“賊從鴨緑江出海，繞旅順截糧道，可危也”，而弟謂不然；“賊方欲斷三岔河浮橋，我不戍守，可危也”，而弟又謂不然。賊正不必出此也。賊直以强欺我無兵無馬，徑取遼陽，此其正也。或謂：“我兵稍集，我人效死，背城借一，未必遽得志。若繞我之背出南衛，而反斷遼陽于其北，南衛無兵，必不支，而遼陽不待攻也。若冰合時，從開原徑道横趨廣寧，不兩日至城下，而反斷
750
熊廷弼集
遼陽于其東，廣寧備虚，必不支，而遼陽不待攻也。”此其奇也，可危也，而賊未必出此也。惟自三路得利後，益以開原，兵益多，财益富，
使出其緒餘，指使虎墩、炒、宰輩，擾我河西以及昌、薊，而任賊肆力于河東，此其危誠有足慮者。
來教謂“救危急着當先用間”，是矣。乃前得周毓陽書云：“自許殺奴說從宣大來，未聞虎酋挾賞時有此語也。馬林中宰、煖三酋計，往返講説月餘以懈我，而竟失開原。”此又其不足信者。弟十年前，千言萬語，衹要收拾西北虜，以伐賊交（2），豈至今日反置此而不用，會當與該道及撫院商量行之。
總之，犬羊叵測，難可倚仗，何能使其殺賊為我用？但間之而不爲賊用足矣（3）。至于救危實着，尚不在此。法家云：“符用先天一氣，將先自己元神。”我若兵馬壯實，虜自為用，不然而虜反借我以用我，此又“人衰鬼弄人”之說也。更望年兄與當事諸老講求實着，以濟此危。憑楮懇禱曷暨。
【校記】
〔1〕《明經世文編》作“與亓掌科論用間”。
〔2〕《明經世文編》加旁注曰：“先後之間，事勢复别。”〔3〕《明經世文编》加旁注曰：“此着自不可少。”
答李孟白督餉海運（1）
已未七月十五日
頃于玉田道中得展台函，三復大旨。謂“陸運未可行，則天津截糧，永平召買，難以達于關外”，而不知陸路有關，海中固無關也。同一海汊，形如菱角，登、萊、天津、蓋套各居一角，而舟行其中間，各指其所至。而至之所謂北岸者，猶天津之往登萊，稍傍南岸云爾，實由海中徑望東行，稍向北轉而趨蓋套，甚明白易見也。
昨會薊州餉司李君甚，言海運之便、陸運之艱。及會薊州、豐潤
卷十七 前經略書牘第一 751
各州縣官，皆山東人，其説皆與李同。而豐潤李令又云：“去年，每一小車運草五十小束至山海關，給脚價二兩八錢，至典賣車驢不得歸。後增至三兩，而車户俱逃無應者。”及問此車可載米幾何，答曰“三石”。是豐潤去關僅三百餘里，而運米三石已費脚價三兩。若自關至遼陽千里，小啓前謂每車三石止費銀五兩者，猶屬窄算，而沿路虜賊搶奪之虞、軍民護送之苦且勿論也。
或曰“今年召買原少，故漫言海運，而假途陸運，以見其難，子必沮之。即异日乏興，且有詞于子”，而不知目今登萊不數旬已運至數十萬石，有成效。天津、永平直向旅順以達蓋套，亦有舊道，海運自可行也。每晤登萊士夫，言彼處米極賤，小錢四十文僅值銀四分，而易米一斗當北直三斗。今歲又大熟，順、永、保、河一帶，米俱賤而歲俱熟，召買自可多也。誠使及今設法廣糴，多方募運，以至冬初，奚啻百萬？
此區區之愚也，不過欲多運以活軍命，省費以節度支，而實未敢定沮陸運不行也。至前與官暘老偶定每年本色應運七十餘萬石，又一啓言料豆六十餘萬石，此猶開原未破時言也。今兵馬徵調比前倍增，糧料亦應倍增，計非歲運二百萬石不可，須亟疏約定大數，責成山東、北直撫按轉行近海便水各州縣，限數分糴，運至水次，交兑海船，如吾鄉兑糧之例，而督餉者第總其成，方克有濟。若衹專靠登萊，專望截漕，專發倉榖，專改京折為本色，竊虞其數窄而易窮也。
去年，衹緣海運少，米價踴貴十倍。客軍賣盡行囊，至典刀弓不能易一飽，且餒且怨，戰氣之衰全由于此。今年開原斗蒭三四錢，人馬餒死城中者甚衆，軍吏始請就近村屯設防，圖其供給為就食計也。遂為偵者所窺，以致破陷，殷監不遠，念之寒心。弟與翁臺休戚相關，與他人事外者不同，故慮深而心切，有不得不如此者，非好盡以賈憎也。瑣瑣冒瀆，主臣，主臣。
【校記】
〔1〕此二字小题，據《明經世文编》加。752
熊廷弼集
與楊滄嶼經略己未七月二十日
事有此愈急而彼愈緩者，當事諸公之待遼是也。旬日以來，為此徵色發聲不爲不甚，而竟不能得諸公之心之一動。薊兵該四千名，昨僅于中協挑一千五百名，東協五百名，并已遣過關五百名，共二千五百名。然皆不堪戰者，而在薊便以為精鋭，不意邊兵在在之弱有如此。聞真、保欲以薊門修工者撥二千名搪塞，是兵部僅以數取，各鎮僅以數應，徒費錢糧，而于遼竟不得一兵之用，所謂耽虚名而受實禍者，非耶？
與劉贊畫國縉 己未七月二十日
弟與年兄，何等厚善？一切禮文套數皆可略而不問，但門面事體，衆所屬目，亦有不可不存者。凡一應禀揭、公文、手本、封筒等項，似當仿照新餉司事體而行。况贊畫尚屬本部，餉司尚是别部，若有异同，恐生議論。即請印，未必得，先刻封筒私記，以便上行下達，亦無不可。遼東衹緣法紀不行，體統不明，威令不立，所以經略之命不行于悍帥，動違節制，以至今日。弟之此來，敢不以法度自繩。苟且假貸，若以同咨、同臺之故，而爲道、鎮所窥，則威令何由而行？惟暫自賠抑，為弟存體，使得伸法于其衆，非相厚之極，不便及此，知能心照也。
答周毓陽中丞己未八月初六日
頃承發標下人馬護送人遼，理宜如命發回。密聞刻下賊欲犯搶遼瀋，又兼前有朝鮮咨報，此正緊急時節，賀副將應調駐虎皮驛，為遼瀋
犄角，而李將軍在瀋甚孤，又新開道亦議遣駐瀋，以示漸欲窥北之意，
使逃民逃軍之所趨附；而兵寡力微，勢不得不遣河西李將軍領原兵及標兵以往助之，俟道、鎮站立穩定，即行撤回，不敢久稽，致顧東而失西也。寧前、錦、義兵未奉台札時，已先遣人止之矣。遼陽城中精鋭盡付
卷十七 前經略書牘第一 753
李、賀二將，僅有川兵，而該道版定，不許下城作婴城自守之計，不審城外憑誰堵截。雖有召募新兵，赤身徒手，無一器械，又無一將統領，與無兵同，而危亦甚矣。諸不一一。
3
已未八月初九日 與京師諸公報代
都門飫承教愛，銜德而往，感與途長。前月二十四日，以兵馬八百護隨出關。關東諸虜或懾虚聲，或感舊惠，挾賞者頗就款誓，原款者頗送馬匹，皆厚撫而遣之，儘饒氣色，衹苦後實不繼、終爲所窺耳。自鐵嶺方陷，復聞東西虜合營之報，星夜馳赴，兼八百兵馬亦不及隨渡河而東。逃民亂兵紛紛道路，遼陽富勢家眷皆搬出城，文職官亦各私買馬匹，待再報稍緊為逃計。及弼至，而人心始定。
細訪東西虜合的信，乃總兵李如柏虚報，其意不過欲張大聲勢，以蓋不救鐵嶺之罪，不知遼城士民為此一語逃去無算，可恨也。舊經略出師失意，諸事廢弛，固無怪。乃道、將各官終日昏昏忽忽，何曾見做一事。今即一一行之，一一語之，口乾舌敝，而猶作痴眼以相向。數日以來，為此憂焦至廢寢食，惟有拊心自嘆耳。
回鄉言，奴賊聞弼至，將來難得志，欲于刻下乘其未備，空巢來犯，如不勝，便齊死于遼陽城下。即朝鮮亦有咨來報，其意甚惡。今遼城各兵雖有二三萬，皆無甲馬、器械。且守城惟火器最要，今皆入于賊手，城上城下憑何擺列？萬一賊至，赤身徒手，真有莫如之何者。百凡軍中急需，除具疏請討外，萬望居中作主。謹因報代之便，肅緘附候，苦情危狀，萬不及一，而今且未暇殫也。
【校記】
〔1〕張鼐《遼籌》卷二亦收録此篇，題作“熊司馬來書”。754
熊廷弼集
與周毓陽中丞已未八月初十日
昨偶查火藥，僅得一千餘斤，誠得一身冷汗遍流不止，而地方道將全不見提起一字者，真寬懷也。當手札該道中軍官戴寬親往邊堡，催取柳炭。顧急不能辦，乞將廣寧見合成藥者先發一萬斤，立刻差官運來，以應急用；其庫貯硝黄再發一二萬斤，以備接濟。此一刻千金時也。火器一刻不到，弟驚諕一刻不定矣。
諭總兵將官己未八月十四日
昨至教場，見各營軍丁弓多歪折，箭無鏃翎，刀槍頑鈍，棍棒輕細，撒袋、鞍轡俱各朽爛，更有借人弓箭搪塞應點者。不知該管將領所幹何事？諸君其為我嚴督軍兵，一一整備，弓要勁，箭要直，鏃要鋼，翎要全，刀槍要鋒利，火器要熟慣，棍棒要沉重，撒袋、鞍轡、皮條等項俱要堅緻。每軍撒袋各貯箭三四十枝，一裝一件，星夜備完，聽候不日親閲。臨期有一不堪者，本軍同千把隊長一體捆打，該將另議，勿謂我不戒視成，而不以先告也。
〔1]
與賀總兵世賢 已未八月二十日
密聞奴賊欲傾巢來攻遼陽，或以老弱攻虎皮驛，而賺出遼城兵馬北救；或以一枝攻瀋陽，而賺出將軍兵馬北救，然後以精兵大衆乘虚而犯遼陽。此不可不預為之計者。將軍宜酌量情形，相機進止。賊如攻瀋，切不可輕往北去，致遼陽孤遠無恃。即河東李鎮守來調，亦當南顧遼陽，不可顧彼失此，以墮賊計。第一以謹烽火、遠哨探爲主。僕所倚仗者，獨有將軍耳。至祝，至祝。
卷十七 前經略書牘第一
755 【校記】
〔1〕日期疑有誤。
與李總兵如楨 已未八月十五日
賀帥防虎皮驛者，為應援遼瀋也。若調賀于瀋，而遼則何恃？將軍試思遼與瀋孰重，無已則調武靖營尤世功，挑戰兵五百名來援可也。奸細李得才可速解來，俟僕親問之。
諭李永芳己未八月十六日
昔我按遼時，愛汝驍勇善射，賜汝良馬，薦汝前列，望汝登壇拜將，報我知己。何意時乖願違，竟至今日，可惜可嘆。且以汝之才，如汝之志，豈甘心降奴者，或欲乘機構會，為所欲為，亦未可知。人言，攻陷開、鐵，汝在領兵，定無回意。以我思之，汝既身在彼中，安得不爾。且用汝領兵，正是使汝與故鄉結恨，不敢復歸之意，我豈不諒？然而奴酋為人終非好相識，平日何曾饒過一人。今雖用汝，能保其不疑汝乎？無功，既疑汝不爲他用；有功，又疑汝將來難制，鼾睡之側，誰能容汝？縱奴能容汝，而白頭舉事，人壽幾何？將來諸子能容汝乎？此亦不可不算也。
汝若思前想後，相機行事，誅逆歸順，立功贖罪，我當以百口保汝一死，且當用汝，加汝世職。若食此言，天日鑒之。我與汝説三個古人降的故事。
一、關雲長降曹，及報效曹公，遂歸先主。汝既報效于奴，可歸矣。汝當學雲長。
一、朱序降苻堅，後從堅伐晋，兩軍方交，而序從堅陣中呼曰：“軍敗矣。”堅陣動大敗，而序遂歸晋。汝若誘奴來攻，從陣呼敗先奔，而使我追之，亦一奇也。汝當學朱序。
756 熊廷弼集
一、李陵降匈奴，見漢殺其母妻，終不歸漢，然終身不隨匈奴侵漢。如不肯歸，當學李陵。
我本汝之恩師，願汝學雲長、學朱序，不願汝學李陵。嗟乎！十年之前我為汝恩師，十年之後汝為我讎敵，汝忍乎？不忍乎？正寫諭帖差人間，忽武靖營送到汝家人李得才，説汝遣他探聽，果是我來，欲要如此如此云云，是汝猶感我而不忍忘我也。今將諭帖密付得才與汝，汝可反覆思想，如果汝家人說話出汝真意，可即决意圖之。汝曉彼中軍情、地利，我定用汝引領進剿，速成此功。封拜之事，汝尚有望，此轉禍爲福時也。仍遣得才速回我話，以慰我望。如是假話哄我，亦任汝爲之。汝不聞俺答縛送趙全之故事乎？彼中兵力、地形我所久知，大兵一集，立見困蹙，奴將送汝以自贖，汝悔晚矣，汝其清夜思我良言。
與兩李賀三總兵如楨 光榮 世賢 己未八月十七日
傳聞賊從三岔口入，懿路下營，賀將軍且哨探的實，看撫順、清河邊外果無賊大兵，然後可往北救。如撫、清有兵屯聚，此誘我人馬于北，而欲乘虚南來也。將軍當相機進止，如賊果盡北，而將軍與之遇，亦須看賊多寡，少則馳之，多則持之；如賊果欲南，便當領兵徑趨遼陽城外，偃旗閉壘，以頓其鋭，然後擊惰尾歸，可以得志，切勿就在烟臺與賊撩頭一戰，萬一抵當不住，兩下失顧，危道也。
至于二李將軍謹慎戰守，衹以瀋陽爲重。守瀋之要，衹以與賊相持、勿開營輕戰為主。試想懿路是個空城，賊何故下營？在彼明明哄我人馬跑走累倒，而渠却從容來遼來瀋，此易見者。東李將軍自願出來，總兵報效，須設方略應禦，務保萬全，不得衹悶悶兀坐，動稱拼死，拼死何益，徒灰軍士心耳。祝之，祝之。
卷十七 前經略書牘第一 757〔1]
與京師諸公
已未八月十七日
賊欲乘人未備傾巢而來之計决矣。遼城兵有甲馬稍精壯者，俱賀世賢挑去設防，雖有收回敗兵、挑剩零兵及贊畫募兵近三萬人，皆不中用，而募兵尤甚。不但無甲馬、器械，且上萬人無一將官及中軍、千把總管領，而遼官俱殺盡降盡，更無可覓。遼城僅馬四十餘匹，皆瘦弱不勘，尚不彀出哨之用。雖分列營盤于城外，然無騎兵出奇衝截，賊若壓陣，而軍實難站立；而收兵城内，閉門自守，勢必内潰。或謂歸并瀋軍于遼，合力拒守，又無賊未至而先弃地自縮之理。此時惟有聽之天命而已。
初意二十八日所報斬獲可少挫賊銳，後聞乃二十六日，西虜進鐵嶺檢拾弃餘，撞遇東賊，争財相殺。或云西虜被殺二三千者，或云數百者，或云宰赛父子俱無下落者，或云我帥割死虜以報功者。情已近真，即欲參處、易置大帥，但賊方臨門，恐其手下潰散。所以急催李懷信來援，全為易該鎮計，而不欲明白説出，以灰其意。此時正好激怒西虜，行“用夷攻夷”之策，奈開、鐵通使俱殺盡，而遼瀋前遣使兩次，俱没虜地，不得歸。昨不得已，遣萬里侯往北關，使金、白二酋遣人轉挑之，亦不知其如何，尚圖另報。不一。
【校記】
〔1〕張鼐《遼籌》卷二亦收録此篇，题作“又熊司馬來書”。
與兩李總兵如楨 光榮 已未八月十九日
細觀瀋陽諸將情形，使人一夜憂愁，不能帖枕而卧也。西李將軍要營盤，東李將軍不要營盤，西李將軍要馬步兼立營，東李將軍净要馬兵撒馬成營。不知所謂撒馬成營者，乃卒然遇賊站定，乘機放馬就戰之營，非靠城據守之營也，如何不要營盤？如何不要步兵擺設？




758
熊廷弼集
層層火器立個家當，凡營盤，一面靠城，三面挑壕兩道，内一道寬丈五、深亦丈五，外一道寬一丈、深亦一丈。土散平垣，内高外低，勿礙火炮行路。昨兩將軍説“衹總札一營”，生怕散開些子，又安在其能撒馬成營以戰也。
古人立營，或一二千人，或三四千人。互相犄角，何故將萬數千人擠在一團，似當安立兩營，一在城東南，一在城東北，以便聲助。而賀將軍又言：“賊若從西邊攻城，没個兵馬礙他手脚。”當更立一營于西南，三方拱照，亦無不可。聞得劉恩、孫慶、魏國忠等皆西邊久遇戰陣、慣用火器之將，當同尤世功分頒火器，城外下營，而兩將軍、一副將分統之。其營盤即日看定，起手就做，勿日挨一日。其守城軍士，日間無有烽信，即下城挑壕。先將舊壕修浚寬深，完日而後挑外壕，但使城壕多得幾道，俱極寬深，豈不安穩。夫進不能奮勇殺賊，退不免于死，而又不鑿壕立塹以自衛，此弃物也。兩將軍其留意圖之。
又己未八月十九日
三岔口二十騎達子進來，而賺動兩李將軍北至榆林鋪，賀將軍北至北沙河，不但奔疲人馬，且使賊聞我笑我。不意今日大將軍舉動竟是如此，萬一賊奴真把一枝人馬綴哄我兵，而大衆來犯遼瀋，諸將軍又何以應之？且以二十騎達子亦無傳烽直到遼城之理，但衹要虚張聲勢，而不知驚恐人心，此甚不便也。
且問：“前日達子大衆犯開、鐵時不傳烽火，二十騎達子却傳烽，兩李將軍知乎？不知乎？”不知，則烽炮且照管不來，何况殺賊？若知，是與下面軍士同捏虚聲，以欺我、嚇我，非所望于大將軍也。瀋南頭一個臺子是何主令傳此烽炮，其即拿來處之，非教諸將莫傳烽炮，但遇賊多則傳，零星幾十騎、百十騎，該地方官軍自能了之，不必傳來驚人心耳。
卷十七 前經略書牘第一 759答周毓陽中丞己未八月二十日
寧遠不獨吸盡遼人骨髓，且吸盡天下人骨髓。衹如賣級鬻官一節，遼左自祖宗開國承家二百數十年，舊功指揮、千百户、總旗不過二三千員，而自寧遠前後總兵三十年，新添世職至四五千員，何人不費廪俸？何錢不出民膏？昔年行五道，略查假官六百餘員之尤甚者，已脱草欲上，而地方中力庇之，恐行後不得結局，因而中寢。平時括盡大利，以至今日，即率其族黨先衆而逃。大疏糾處極快衆心，極堅人志。使當時老年丈先曾詳示，弟遇如柏于關上便當處之，乃令老賊得逸去，殊快快耳。李效忠押至，定有處分，以報台命。買馬定價誠誤，緣遼人可恨，故少抑之，不覺矯枉過直。承市骨之教，而猛然悟矣。敬附謝，不一。
答李總兵光榮 已未八月二十一日
承教，知將軍處彼極難，然既已承有防瀋之責，那得惜情顧面，以事體掣肘為詞。昨示諸將聽將軍調度，惟將軍拿定主意行之，主帥不足仗也。至于賀弁駐虎皮者，原爲應援遼瀋而設，而于遼尤重。將軍欲賀同守瀋，則將弃遼陽乎？遼城馬兵尚不及在瀋之多，雖有步兵，如贊畫所募徒取充數，此皆將軍所知也。古人有數千人守孤城經年不下者，將軍曾看《百將傳》否？馬步如許，而遽謂瀋不可保，何怯之甚也？非所願聞，非所願聞。
與黄梓山本兵已未八月二十二日
滿眼各營軍兵赤身空手，真是使人驚愁欲絶。前次盔甲至今不見運到，若今番所請，仍如前次運法，而遼已早去矣。小疏欲差本衙門或工部主事一員，親押到遼，勒限交割，庶幾一月可到。然靠驛遞定行
不得，必當另處銀兩，發各州縣預雇夫車接運爲速。昨各官又禀：“不760
熊廷弼集
如自京雇騾脚馱運，自有馱貨一定脚價，每騾馱二百五十斤，一日可行九十或一百里，約二十日便可到遼陽，而脚價所費，恐亦未浮于牛車之費也。”此說亦有理，惟作速議行，毋緩時刻。又據各官禀：“庫局之物多不便用。”惟戎政府所貯各器極多極精，更乞轉咨太寧盡數檢發，以應急用，如何？
與内閣兵部兵科己未八月二十二日
李如楨尸居餘氣，一切運動不來，惟以“賊至拼死”爲言，三軍無不心冷者。非弼馳往調度，而瀋不到今日矣。今諸將知其必敗，恐與同死，皆不願與同事，别求防守，而弼皆以大義責之。雖勉强聽命，計到急處，直是大家一散耳。
若遣李懷信早來，于九月初十以前代任，而賊又肯寬一月之限，不即入犯，瀋或可免。不然，瀋必不能堅一日之守，遼陽必不可延數月之命，而大事去矣。惟留神主持，毋為薊門虚喝所惑。若必執留懷信，請與彼中易地而處，必不令滿旦幺麽虜爲滿朝憂也。
開道寓遼無事，當令赴瀋彈壓諸將，南顧遼陽，北規開、鐵。弼非
不能徑委，而非其信地，不便責成，須明旨專屬之，乃可行事。至于守
備不設，非盡諸將之過也，皆為各道怠玩者所壞。申明律例之説，更祈力主其議，以懼文吏，使皆上緊做事，不敢怠玩，而遼事尚可為也。急切，急切。
與張誠宇公祖署刑部已未八月二十二日
今天下法皆苛于武弁，而疏于文吏。夫邊道之討便宜者亦多矣。三年中，閲視兩級，給由兩級。近有距郡守僅六年而遂開府者，其實八事何曾做一件來。大家容頭過身，日挨一日，以至大壤極敝，而不可救。然則守備不設，非盡將官之過也。今以兵備官駐札，城陷而例止爲民，
卷十七 前經略書牘第一 761則誰復設守備者？誰復固守而不弃去者？以此雖至今日刀在其頸，而悠
悠怠緩不肯做事，甚有預蓄馬匹，以為待逃之計，則此例實導之耳。申明律例之說，實有感而然，惟台臺力主其議，以懼邊臣之不設守備者，而遼事或庶幾可為也。
答周毓陽中丞已未八月二十五日
頃得奸細，係撫順廪生賈朝輔者，供報宰赛被繫情節甚的。前特遣萬里侯往北關，正欲藉金、白兩酋轉差人往煖兔等營挑激，而兩酋畏為賊所邀，竟不遣往，大是觖望。復遣萬里侯來禀老年丈，急從正安通諭粆、巴及憨酋等營與賊同仇。昨復遣祁科來聽調遣，若使此事得諧，除給賊敕書外，再費十數萬，亦何足惜？今粆、巴等酋數日内想有回信，惟待憨營報箭人至，然後相機挑激，不無少遲。仍望轉諭王牧民再想方法，不必持物。但以有意無意之間探憨一個消息，或誘致平日講賞好人進來，與之商議一番如何？若果機難猝圖，待蕭使回再作區處也。承示各諭稿，良工苦心矣。役旋敬謝，不盡。
諭諸將己未八月二十五日
近來，各營軍丁，誆騙安家銀入手，即逃脱，更名轉投他營。及至緝拿，彼此庇護，不行發遣，甘以其身為逋逃主，而亂人營伍，撓我軍法，可恨也。望諸君為我一一查還原營正法。仍定令，此後遼營不得留西兵，西營不得留遼兵，南營不得留北兵，北營不得留南兵，以絶希望之念，而除脱逃之奸。夫我可以收人之逃，人亦可以收我之逃，一間耳，而諸君亦何利之有哉？
762 熊廷弼集
與兩李賀三總兵如楨 光榮世賢 已未八月二十六日
兩帥合營，非策也，改札為妥。聞得城東營離城頗遠，營面甚長，防寬而人薄，人薄而力分，何以拒守？前諭令一面靠壕，三面設守具，何故不遵，豈其有執拗不聽者耶？至于乘賊初到，設伏旁擊，此亦一奇。但我兵馬從來未與强虜一戰，可保萬全决勝否？一或膽怯，致有差池，將軍此時可仍得從容收軍入營否？夫以三百精兵希圖獲功，而聞已杳然。即昨以數千精兵乘賊北出，取其疑兵，而僅得數級，則我將我兵之伎倆亦可見矣。以我書生見識，似當以守營爲主。至于黑夜出奇，火炮劫擊，俾賊站立不住，此確確可行也。守城步兵無警之日，着令挑挖舊壕，仍于舊壕外再添一道，不知已在做工否？此是拙守方法，却穩却穩。聞賊已攻剋北關，反兵乘勝南攻遼瀋，衹在九月初旬上下矣。百凡喂馬、整甲、收拾器械、挖整營壕等項事務，僅得十日空暇工夫。此真一日千金時也，其速語各將分圖之。
諭諸將已未八月二十七日
年來，官軍屢戰屢敗，皆將官紀律不嚴，各軍平日不知有軍法，所以臨陣亦不知有將官，見敵輒逃，實由于此。前已申明臨陣退縮之令，許把總斬各兵，千總斬把總，將官斬中千，總兵斬各將，總兵不用命者有上方劍在，而卒未見着實舉行者，我知之矣。凡將官必與士卒同飲食、共甘苦，然後士卒感戴，而不忍不用命；必自己守清廉、戒貪冒，然後士卒畏服，而不敢不用命。今將官平日待下無恩，處己多穢，而往往為軍士所挾制，其何法之能行，此病根也。諸軍其洗心滌腸，為我一改之。
卷十七 前經略書牘第一 763與總兵將官己未八月二十八日
撥兒馬雖快，不快于賊馬也。若賊隨撥兒馬同到，而措手不及矣。今不日夜趲補墩臺、嚴明烽火、幹早得一日信息之事，而專靠撥兒，可畏也。試看以前，何一次不是烽炮與撥兒同到？究其故，不過臺空太
遠，而墩軍又不上臺，忽然聽炮，不知從何來，衹得根問前炮，然後傳
放。甚有撥兒馬已過而始舉烽炮者。今處置此事亦不難，臺空遠者，酌量補築，而務使之相連；軍不上臺者，不時巡查，而務使之警省，或特戮其一二太甚者以殉，誰敢復誤？願諸君毋視此為小事也。如人一身全係在一脉，若脉斷而人死矣。今數十萬生靈性命，及國家安危存亡之故，全係在烽火一脉，願諸君毋視為小事也。
答汪静峰制府己未八月二十八日
承示鐵木匠，第欲取之保、河，入衛工軍恐不彀用，如民間甚難。凡保定、昌平、薊鎮三總兵所轄副、參、游、都、備、守各營，不啻以百計，每營多者取二三十，人少者十餘人，亦可立得千人之數，望設法取給。既欲其速，又欲其多，事已至此，不得不瑣瑣仰煩台慮也。
至于弓非一時所能製，又無處可買，衹得從權于關西官軍見用之弓抽買一二萬張，以應此急，箭亦望如弓例抽買十數萬枝，此咨文所偶遺未載，故特補及之。軍中件件被前人送盡，而獨使不肖受此磨障，豈非劫數耶？
與内閣兵部兵科己未八月二十九日
二十四日，防瀋軍士方挖營壕，一聞北關信息，皆弃鍬钁而散，各將不能禁。弼聞之，亟檄開原道駐彼彈壓，該道以軍心汹汹不欲行。復
遣分守道往慰之，行至虎皮驛，見逃軍紛紛而南，不敢去，而賀世賢亦764
熊廷弼集
力止之。歸而夜間傳鼓見弼，謂諸將言：“賊若攻瀋，諸將必敗，遼聞瀋敗，必不攻自潰，不如撤回遼陽，厚集兵力，可圖固守。况瀋無一民在城，守亦無益，賊不搶空城，必直犯遼陽，而防瀋徒分兵力，不便。”弼不從。次日部道、鎮將俱來力禀，已而賀世賢亦從虎皮驛來，言：“瀋必不能守，早并一日，免軍逃一日。”弼雖依違拒之，而細察事勢，似有不得不然者。縱使諸軍總聚遼陽，事到急時，衹有一散，更無别法，此億萬人各一心時也。遼陽存亡關頭，衹在九月中旬上下，惟復别有奇算，可救旦夕之命，而弼已無如此死帥、怯將、逃軍、散民何，不能復展一籌矣。
與制府撫院監院已未九月初三日
凶氛逼人，我道、我將、我軍、我民已膽落於賊，不復支戰守矣。軍旅大事，弼何敢違衆而獨行其意？若不速還遼陽，强留在瀋，必内變，而徒還遼陽為自固之計，又示弱。今揚言西兵雲集，調回各兵，親自挑選，以備冬初進剿之用，或賊聞之，而疑畏不來，亦未可知。但令挨過九月、十月，賊不來犯，馴至明春，事尚可為。若眼前賊來，必支不住，故不得不設此以疑之，使不敢輕出。此虚着也，必須後面落實接濟，方不爲賊所窺。如賊初意已欲攻瀋，爲弼出關虚聲所疑，遂攻北關。今見無兵出關，决意直攻遼陽，若天奪賊鑒，被此番瞞過數時，而後無接應，終必窺破，弼再無措手處矣。凡疏請道將、兵馬、器械等項，或書或疏，望不時向廟堂當事者力促之。至禱，至禱。
與劉贊畫國縉 己未九月初四日
聞召募新兵多係招頭管領，每一百名衹有七八十名實數，其餘俱係雇人應典，每應典一日，雇銀八分，仍外與酒錢，而年兄所募之兵尤多。今中軍、千把總皆係招頭，皆朦朧以哄年兄。各道、將及官承人等
卷十七 前經略書牘第一 765皆知之，而不敢向年兄言。若弟再不言，則將來僨事必大，而募兵反爲
年兄之累矣。望星夜嚴查的數，凡原少者、新逃而未補者，俱不必補足，衹以見數為主，看實實有幾多人數，造册送查。今中外困窮，為貴鄉累極矣。措處錢糧實難到至處，而徒養此無名之人乎？
答周毓陽中丞己未九月初六日
調兵還遼一事，屢承台教，且感且愧，然弟于此，亦嘗躊躇萬端，但覺人情事勢有不得不然者。哭涕不獨守道也，開道亦數催不欲行；恇怯不獨東鎮也，西鎮亦對人而輒泣；逃走不獨各營也，西來標兵亦埋怨而求歸；請調不獨部道、鎮將也，瀋之官生、遼之鄉宦人等亦具呈而哀告。假令止是一二人張皇失策，猶可堅拒，乃盡遼瀋之官與軍民皆要如此，而弟一人安敢不如此？語曰：“衆怨難任，衆怒難犯。”即如别鎮所領貴鄉標兵二千人耳，不欲行而强使行，露刃相向，幾成大變。老年丈尚留河西，不敢令之東。况瀋陽二萬之衆不欲留而强使留，萬一不測，將奈之何？今日不可守瀋陽，即來日不可守遼陽之人，老年丈所以窺見道、將者甚微，即弟亦慮及之。顧念今日守瀋陽之道、將，猶前日守開、鐵之道、將，而今日已破北關之賊，非前日未破開、鐵之賊，縱令效死勿去，亦不過為開、鐵之續耳。
既失瀋見在之師，又驚遼欲逃之衆。老年丈獨不見開亡而鐵、瀋逃，鐵亡而瀋、遼逃之節節光景耶？則合力固遼，而瀋亦自在，或亦事理之可思者。賞罰宜深於平日，而難取給于一時。老年丈一行犒賞，而標兵各各西向叩首，矢心殺賊，其恩信素也。弟非不賞罰也，以初到一日之人，施數分之惠，而遽欲易二萬人之命為我效死，恐亦難得。至於熊官兒屯之功，明知是假，而又賞之，更貽賊笑。東鎮奄奄待盡，非温語可糜去之，而責成西鎮，正所以一事權也。
來教謂“須拿定主意，勿令大家張皇”，然而總兵將官軍士在瀋哭
泣埋怨，已是大家張皇，如此不得不從衆人之請，以鎮定之。不然，恐766
熊廷弼集
遂為賊窺，而益速其至也。身孤地絶，無一幫助之人，僅一同心如老年丈，而又遠在數百里外，不得時領親切之教。有即欲中立獨持而不能者，奈何？奈何？統惟裁鑒，不盡。
又已未九月初七日
遼城周圍二十餘里。初謂遼人可以至誠感動，故撤川兵下城。及派門兵，而人皆抗拒，隱匿不敢出，僅得七千名，而續多全家逃去者。每垛僅得二人，甚單薄。不得已，復以南兵零碎者貼之。計城上及各城門用兵不下萬人，而川兵已于城外分立兩營。除此不過近日西來兵馬，并開道募兵有馬者七千餘人耳。
贊畫募兵，至今尚未送册，尚未得將官、中軍、千把總管領停當，此必算不得者。蓋遼城馬兵盡爲賀弁挑去，故此單弱异常，賊若捨瀋，而遼可必其立陷也。夫飲水冷煖，惟自知之，今日調還亦不得已。山東標兵既有張華東、劉適函書留廣寧，請遂留之。惟别鎮係向時所拔門下士，當即遣令速來，别領一枝，以備奇兵之選，此戰將也。至望，至望。
又己未九月初七日
昨承諭，留貴鄉標兵并附張、劉兩公書見示，弟見其惓惓為老年丈者甚厚，故亦以留奉復。及夜思之，遼城兵馬甚少，得此自是一助，且使見軍見得西兵源源而來，或可少增氣色，而奸細窥得，亦足少寢賊謀。况此原是隨弟出關一萬人數，今若留，將來向兵部催調兵馬，必有詞于弟，以爲我調有兵而自不用也。却數數逼我，何以應之？仍望作速發來為妥。但此軍以為老年丈所留，而復使之來，不免又生一番遲回。惟設法賞賚而慰遣之到遼城，自體尊意，加意撫綏，以報張、劉兩丈也。至望，至望。
卷十七 前經略書牘第一 767又已未九月初十日
調瀋還遼，昨書已悉。此非獨守道言也，弟亦非能信守道之言者。觀衆情之迫，審遼勢之虚，自不得不如此耳。前人視賊太易，故敗。敗後，遂於地方危急情狀皆畏不敢言。既使朝廷視以爲緩，而又不做一事，以致今日件件無措，要戰不能，要守不得，即安得不言？縱使長安覽者人人失色，而實情實語非虚誑以嚇朝廷也。
昨犒三軍，因而巡行各營，抽視器械，見西鎮自領之兵及前留老年丈之標兵，無一而非斷弓折箭者，每抽一弓矢、一刀棍以示西鎮，西鎮不敢仰對。弟恐風聲聞於賊，遂閉目而過，不復抽。夫總兵人馬尚如此，何况他營標兵？蒙老年丈厚賞，皆西向叩首，矢心殺賊者尚如此，何况他兵？然則此帥尚可恃，而軍心尚可鼓耶？此弟所以恐送二萬之性命于瀋，而驚數十萬之生靈于遼，不敢違衆以舉事者也。遼陽人不肯守城，又不敢逼其守城，則調回兵馬以替之，亦勢有所必至者。總之，老年丈愛弟之至，憂遼之深，惟恐讓賊長驅，爲相知僇辱，故不惜教誨之諄諄若此。而弟以人情事勢之見迫，不能仰承，但有慚負而已。别紙一封覽悉，敬附還，不一。
又已未九月初十日
昨審通事張户長、孔虎口氣，似煖兔不肯隨賊者，此亦情理所宜。然承教即與守、開兩道商量，兩道即承之。又開道云：“俟所差祁科回日，必為收拾此着也。”昨見王牧民抄謄腦毛、黄台吉一禀，似徑可用以轉移虎憨，而寧前道詐爲京報，以誑拱兔；麻中軍詐爲奴禀，以激虎憨、粆、巴等酋，多方以誤，俱係吃緊妙着，惟老年丈决然行之。蓋河束與虎憨、粆、巴向無交往，不便進步，惟正安市口可通消息。惟粆、巴、腦毛、拱兔等可撥動虎憨，此大機括也。
768 熊廷弼集
答張玄中大同道已未九月十一日
弟之冒然而東也，謂遼事尚可為，不意纔出關，而鐵嶺陷，纔抵遼，而北關又陷。自總兵、道、將以下，無不相對而哭者，獨畏弟嚴法，願拼死對賊，不過信口一句話頭，而私畜馬匹以待逃者，人人而是也，何况軍士？今甲馬器械，一一俱盡，欲買而無處可買，欲造而無匠可造，請之庫局，市之關西，而又急不得到。本以绝地逼在危城，搓手頓足，日有長嘆。若賊不長驅，應援早至，身與地方俱全幸也。不然，命也，復何言哉？
忙而鎮之以静，剛而練之以潜，智欲深而勇欲沉，人欲和而守欲固，可當座右四箴。老公祖之教弟至矣，敢不書紳？麻副將承宣者，西泉將軍子也。昔在三韓，曾托事契，况重以老公祖之慈命，自當刮目相待。召募但求有用，稍需數時，亦無妨也。役旋草勒謝復，不一。
答周毓陽中丞己未九月十二日
虎皮驛全兵，原留為遼陽犄角，未撤也。昨者，合主客馬步八萬中，挑選堪戰者，僅得一萬五千有奇。而屬賀帥手下者八千人，盡屯虎皮、烟臺一帶，當賊來路。其李、柴兩帥近城設伏拒堵者，不過七千餘耳。雖欲不作孤注之事，亦何可得？瀋陽額設兵將尚在戍守，未曾撤調。至於安排伎倆，亦曾與道、將謀之。然須得一機警將官嘿喻人意者，方能作得停當。而柏世爵，泥人也。豈惟世爵？即西鎮與各將官皆麻木而無一靈動意思，與之語，如對木石。且毒藥何從得來？必到京中易買，何時得到？又私語道將云，“既無藥物，但使人故意密將灰塵假作藥狀，攪入附城内外井中及各器物内，誡軍民切勿取食，止留一二井汲用，使奸細知吾下毒不來。”而亦無有依法去做者。地方事，我輩説得，而人家行不得，亦付之無可奈何耳。
卷十七 前經略書牘第一 769與内閣兵部兵科己未九月十五日
并瀋于遼，雖非初謀，而内察衆情，外審賊勢，自不得不出于此。合遼馬步近八萬，而挑選堪戰者，勉凑一萬五千，内八千屬賀世賢手下者，仍令北駐虎皮、烟臺一帶，當賊來路。而柴國柱、李光榮兩帥止共得七千，于遼城周圍設伏，亦單弱之甚矣。萬一賊率數萬全力攻遼，尚不知諸將何以抵擋，而尚可分力于瀋，兩守兩誤耶。頃，周毓老惟恐讓賊長驅，屢書商議，以并瀋為不可，而弼必行之。蓋既以厚集自固，又以張揚疑賊，冀幸緩此一二月不來耳。
《缺將》一疏大可寒心，當事者見兵將俱亡，難成營伍，城池俱陷，不像地方，遂于員缺不復疏補，以致殘卒募兵俱無統束，不得不于各鎮將領中一一填補。聞長安中有謂前疏討將太多者，而不知將來尚不彀用也。恐各地方争留，惟力為主持。無罪無辜，罹此凶厄，朝夕莫保，想仁慈所憐亮也。
又已未九月十五日
各鎮援兵甚孱弱，一人三餉，而無一實用，深爲嘆惜。又此處數百，彼處一千，雜亂不一，而膽氣又怯甚，赴遼陽如蹈湯火。頃，山東標兵竟挨住廣寧不敢往，恐其有他，亦不復强之。看來還是川兵心齊膽壯，若使當寬、靉一面，可以獨任。但再調四萬，恐難駕馭。衹如小疏，精兵二萬亦足用。然非土官親領，該道親押，必又蹈永順三千之轍。
而吃緊尤在將官張神武輩、總兵陳寅輩。至於火器，斷非張名世不可。頃欲專設火器兩營，從千把總中拔出兩人，如張希清等者，假以守備札付，分管南兵浙兵，上緊訓練，而將領中即無一可統此任者。懇乞鼎持，立釋數將，以應急用。至于郭有光、劉孔胤，俱老成敭歷，可與商量軍務，而麻承恩，藉其馬力，以備馳驅，亦不爲無益也。
770 熊廷弼集
與王立宇道長己未九月十七日
薊門將帥，蒙老年丈力主發遣，此非獨急國，實以急弟也，感何可言？遼危甚矣，使弟稍可支撑，必不呼籲至此。後調將領，仍乞主持慨發爲望。煖、炒等酋力薄而心散，實不能制。賊見宰賽被拿，雖各懷恨，然終為所牽制，須得虎酋作主，方能糾合。今河西、河東俱差通使各處挑激，然尚無一下落，俟得實以報。
李永芳欲降之說，詐也。弟亦用詐付一諭帖，以動其良心，緩其凶計。賈朝輔非常奸細，圖作賊開國功臣。一見而疑之，好以相待，關在本衙門内，多方誘餂，更不一吐實話。及次日送到朝輔之子僅十歲，始盡説奴與李永芳等商議遣來之故。及出門，差馬騎送，由老寨至新寨，一切情狀明悉如畫。始一一以其子言質朝輔，朝輔俯首無詞，然終竟不肯說賊一句真情。及審随行六人，俱各吐實，而弟始殺之。臨刑嘆曰：“使緩我半月行刑，大事辦矣。”言賊必來而渠可活也。詳以附聞，不盡。
答周毓陽中丞己未九月二十一日
昨據清河報，賊三千從鴨鶻關出犯搶。已又報，此三千者係堵口之賊，其馬步精兵俱調新寨，欲在二十三四日入犯。又據報，將鴨緑一帶守江達子俱調回寨。度賊自剋北關，無後患，而又當此月分可搶之時，其空巢而來必矣。分防力單，其來决；重兵集遼，其來疑。昨已遣柴、李兩帥，各帥兵會同賀帥分防威寧、奉集、虎皮一帶，聯絡以截之，可截則截，未可截，則歸城外營，堅壁以老之。
日來，親率諸將，築河開導，引水灌壕，或亦可恃也。顧又想，“賊守清河，調守江兵如前空巢而來”之説固是一端。或因前并瀋兵，椎牛大饗數日，示欲進討之狀。而賊疑恐大兵從撫順相持，别軍從清河搗巢，故亦調兵守口為自防計，而未敢遽來，或來而止搶掠村屯，亦未
卷十七 前經略書牘第一 771可知也。總之，來不來皆設法以待之。衹諸將嗤嗤木石，難可仗耳。挑
激粆、巴等酋，并結虎酋，聲言搗巢牽制之策，誠今日第一救急奇着，然至今尚無着落。
况尊諭“粆花近又疑畏”，若款事未完許剿，賞數未定，則粆、巴與虎酋等，必不肯先自聲言搗巢，必待往來講覆皆已允許，而後聲言搗巢，當費幾許時日，而九月、十月已早過矣。此事須是急急結局，方有救于目前遼陽之成敗。憨果允許厚犒，自不足恃。惜春間新受我惠，眼前又得二萬撫賞，可無歹心。開心見誠，與粆、兔講折，以釋其疑畏，或不肯狂逞。巡道已到任，應以此專屬之。仍諭該道且勿東來，致有耽閣也。如何？如何？
與柴李賀三帥國柱 光榮世賢 已未九月二十二日
將軍在外甚寒苦，不佞心念之，特送羊酒奉勞，别具不腆，代花紅預賀。一切遠探密防相機行事，將軍自有定算，不煩多祝也。古云：“恩洽飲醪，煖生挾纊。”今軍士用命之時，幸加意撫恤之。河水滿壕，遼陽已作金城湯池矣。并附聞。
答海蓋道康副使應乾 已未九月二十四日
前見海運露積，不得搬來遼城，米價日加踴貴，不覺急切之過。得教甚不自寧，至于催趲苦心，又豈不亮。門下人情事勢之難，鄙懷焦躁日有百回，真有没奈何者。卸糧口岸衹該以蓋套及三岔河爲主，前言三犋牛、北信口，不佞尚不樂從，緣何旅順口等處亦在交卸？牛車之難如此，似此窅遠，如何運得？分守道悠悠忽忽，致運到鞍山者亦多堆滞，頃面促之，幾于舌敝，聞亦起號車裝運矣。草勒奉復，不備。
772 熊廷弼集
與官暘初谷科己未九月二十七日
還兵遼陽，是自穩着，又誤賊着。其議不妥者，此非害弟成，乃害國家。而促其南遷也，十六日得回書，欲將賀弁往南衛，李弁回廣寧，但以四萬固守遼城誘賊，而使兩弁夾擊之，似行不得。此時衹誤賊、使不敢來爲妙。若來，便弄得没趣。乘城要法，一册極詳盡，已擇其可行者行之矣。
李孟老欲要水陸兼行，原未嘗阻，但陸運實難，盡一年之力，運不過五六萬石，終成何濟？至于本地召買，亦在設法檄道奉行。但地方已去大半，有可召買而不召買，必煩航海遠運，以苦孟老，此稍有心血者所不爲。幸與孟老速達此意，為遼城後門札二營，以為退步，已見諸大疏。然皆是賊到遼陽城下説話，以弟之愚，必不使賊到城下。其區處詳見小疏，大約今且禦之半路，若明春兵力稍厚，直當禦之于邊上耳。
與亓静初掌科己未九月二十七日
李懷信事，甚得王立宇力，軍器事甚得祝秀水力。總之，皆年兄力也。遼陽道實難其代，眼前何可遷易，須兩監軍道至，有署者，而後可議代者。起胡隆宇爲寧道，而移王君爲遼道，方爲得宜。隆宇精敏强幹，此真正作事漢子也，豈下于王。衹曾以文字相師，不便朝夕與處，故欲相易，尚不知王肯樂于河東否。
承教當并守遼陽，如遼陽不能守，即以三岔河爲界，固守廣寧，仍應駐兵河上，以為後應，所以為弟退步慮者善矣。乃今纔一并兵，而异同遂起。弟雖拿定主意，不與照管，而亦以見人情事勢之難有如此者。守瀋陽、虎皮驛事，小疏已明白，賀副將與柴、李二帥俱當來路邀伏，不令薄城下也。川兵頗精悍可用，器械與西北兵不同，然多不善騎戰，平原廣野或非所長，此山林險阻之一勁也。
前承教云，衹願保得弟在，再作區處。二十二日又得書，言後着之
卷十七前經略書牘第一773圖且當以保全弟一身為主，弟益感泣不能已。然如不能保遼陽，尚敢保
其身？至于於三岔河圖一退步，弟何敢向人一開此口。自并兵後，聲言進討，分兵四出以誤賊，賊或不敢來遼城。即來，而兵馬在外城，又得水環固，或不能得志也。水圖一張奉覽，為此親率將士設法引導，衝寒忍餓殆二十日，而僅能就緒。有同志者示之，不相知者不必與觀也。
與尤副將世功 已未九月二十七日
遼城數十萬生靈全賴水防，壩工一完，可留可泄，賊即强且衆，断不敢臨水一窺，可省兵五萬、將帥數十員。惟須夯築堅緊，永為遼陽天險，而且于風水大助也。昨已加白游擊兵一千人幫工，如不足，再與該道商量，撥幾百人幫之。第令中軍、千把總等官守督，而將軍仍料理城上城門炮火事宜，每處用幾大炮，布置停當，審量苗頭高低，如炮正、炮副及扶事、各軍與鉛子火藥等項，俱須預為齊備，以免臨時脚忙手亂。至于都司有專城之責，亦當與以一律專責，使好料理，未可以渠無兵馬，而但令空空混帳也。
與吴浮玉兵科己未九月二十七日
二十二日得兄書，言弃瀋為非計。然瀋未嘗弃也，正所以全瀋也。小疏反覆明白，惟細細覽之。世間人皆中藏怯弱，而外示虚恢，好説門面話、幹門面事，其實説得，行不得。并兵一事是用弱之法，正以疑賊，使不敢來。即來，而我環水以自固。賊攻城不得，衹得退回，而我
之大帥俱在外，可相機而擊其惰歸也。弟事自穩，自不肯錯。衹怕人家
疑亂，惟兄在内盡力作一張主。軍器欲令新兵不能戰者往關搬運，固是一法，然千里之遠恐亦難行。
馮比部初求到遼效用。弟見其迂闊，辭之。今見并瀋，遂亂嚷，以
為不可。此亦不足計較者。領兵將官遼中無人，勢必取之各邊。若中774
熊廷弼集
軍、千把總，則于軍中拔之，此今所見行者。姚益城務必勸其出關。遼中無限事情，弟所礙，不便言、不便行者，俱要益老與弟助些氣力，不止爲勘、核二事也。承教以後疏内不必盡言弱狀，以驚人心，良是。但為此并瀋一事，人家尚不肯諒弟苦，而作此异論，一似地方本不弱，而自退縮，以讓賊長驅者，又安得而不言？惟再教之。
與内閣兵部兵科已未九月二十八日
今之人好事後論成敗，不肯設身處地替人思想。又或于地里方向、遠近緩急之間未曾親歷，徒虚虚模擬一某處當防、某處當守之議論，以待驗于日後。曰“莫道今日不曾説來”，而其實不然。假使身處圍城之中，眼見賊勢之猖獗如此、軍民之逃散如此、道將之哭泣如此、士民之哀懇如此、地里方向之遠近缓急又如此，必有先不肖而并力遼陽者，天下事譚何容易耶？
頃繹是否得策旨意，于詳慎之中仍寓便宜，無有中制，自可不必照管。但恐遠近傳聞轉相疑惑，不得不再一申明之，以定其情實，而合其同异。至于勘失事、核遼餉兩事，嫌怨難任，釁孽易生，行之必事有乖離，而士不和附，斷斷非姚掌科不能了此。且親歷遼城，得知賊勢緩急、地方情形。凡所區處，廟堂得有所憑信，而不至持兩可，以掣邊臣之肘，尤區區之微意也。
又已未九月二十八日
“用夷攻夷”之策，不但廟堂望此為制賊長算，而地方亦實靠此為救遼急着。挑激之使分道四出，不啻數輩矣，然至今尚無一着落。看來東西虜為宰賽一事必不能和，但煖、粆力薄，不能制賊，必須虎酋作主，而虎酋又未易使唤，第得其以名應我，使賊且畏且疑，不敢長驅以西，亦得力處也。衹急忙救瀋，尚靠此着不得耳。大都夷性犬羊，難可信仗，緩急操縱自有機權。此等事體必須煖、粆諸營先懷骨肉之忿，虎
卷十七 前經略書牘第一 775憨等酋先動狐兔之悲，然後乘機迫之以利害，餌之以厚賄，而緩急出
之，纔可以使諸酋爲我用命。若諸虜本無同仇意念，而我日日遣使以求之，反得因此以挾我圖我，是未得搗賊之利，而先受西虜之害，此亦不可不算也。竊謂此事衹宜聽地方官盡力去做，自不肯有緩錯，以誤自家之事，不必時時見之章疏，使傳聞各邊，以驕諸虜，而益肆其挾侮。敢請之高明，以爲如何？
與姚益城閲科己未九月二十八日
從來“勞、嫌、怨”三字不敢避，而今在軍中，勞所不辭，嫌怨未敢任也。勘失事，核遼餉，嫌怨之歸也。必欲一一核正，將事有乖離，而士不和附，所害不小。是役也，斷斷非臺下不能了此，且不佞所仰望于臺下之來者，亦不止此一事。親到地方，定情實而合同异，使朝廷有所憑信，而不涉兩可，尤區區之微意也。惟速命駕出關，以慰懸切，不盡。
與徐海石公祖己未九月二十九日
弼本書生，不諳軍旅。况受命于屢敗之餘，軍馬、器械已喪失罄盡，而又軍逃、民逃、道哭、將哭，甚有吾輩私畜馬匹以備檀公上策者，似此光景保全實難。月來并兵誓衆，多方誤賊。賊已出兵向遼，而狐疑中止，然亦不過為苟延旦夕之計。若仗庇挨過今月，以俟明春，兵馬漸添，器械漸至，或可支撑，而尚未知何如也。
前承台教，勿全靠遼陽召募，勿全恃潰餘軍兵，明見萬里之外矣。刻下那得精兵二萬來鎮，遼人之膽如老公祖言。今不得已，徵及土兵，然累及桑梓，實非本願。且永順兵桀驁難用，若彭元錦自來猶可，若徒以土目領來，如田知州輩，則斷不可遣，而别調施州、麻陽一帶，小而
易制爲便也，惟老公祖裁奪。韶州管兵蕭聲并一人忘其名者，不知已招776
熊廷弼集
之來否？偶因役便，肅緘起居，并所欲陳，不備。
答周毓陽中丞己未九月三十日
鎮江、寬、靉、清河一帶，向來深以為憂，而力不暇顧。近城工漸完，可借水防護，始得抽兵設防。已于數日前，遣胡國臣領兵二千九百有奇助鎮江，王平領兵一千八百有奇助靉陽，湯遇時領兵一千一百有奇助寬奠，佟鎮國領兵二千一百有奇助清河各地方，防賊南犯。猶恐兵力單薄，聞得東山鄉民獷悍，賊所素憚。向迫道、將召募垛兵，不肯出頭。又特委贊畫親往勸募，豪杰自起，義兵結集，保護鄉屯，聽各無
事，時常操練，有警彼此救援。興師之日，隨徵鄉導，給去札付數十
道，許令召集二千人者，給游擊札付，一千五百者，給都司札付，各照招集多寡給札有差。成功照見任一體陞賞，而又大書榜文百道，以曉諭之，諒必有仗義而起者。雖于一切防禦默默料理，顧猶不如設重兵于鎮江，以内固吾圉、外連與國之為兩全也。承會疏稿，已即照謄而上之矣。敬謝大教，不盡感荷。
與各總兵將官己未十月初二日
向來主客將官不肯整搠兵馬、收拾器械，一聞有警，心忙肉亂，不知所措；而及其稍緩，則又高坐偃卧，而一無所事事。以此斷送許多城堡，坑陷無數生靈，而今猶恬然不一悛改。此甚非所望于將軍也。而今而後，願將軍人人着實拿出一片做事心腸，日日發狠展出一副殺賊手段，心心想賊，步步算賊，件件足以當賊，着着足以斃賊。當賊緩時，而我偏急急收拾如賊至；然及賊至時，而我又安安整暇如無賊然，然後可以逸待勞、以整待亂，而立功名，以安邊境。若徒賊急而急，賊緩而緩，飽食終日，混混了事，甚爲諸將軍不取也。
卷十七 前經略書牘第一 ｜777答周毓陽中丞已未十月初二日
頃，餉部亦以本折二支慮有“有餘不足”之患下問。據臆答之，不知當否。謹抄請教，人情願領本折亦何常？地方糧料，貴則願本，賤則願折。遼陽米斗值一錢六七分，皆願領糧豆；斗值一錢四五分，日貼銀二三分纔彀馬用，皆願領草豆，此其率也。
昨九月間，諭令餉司每軍月該一兩五錢，内發市斗糧三斗，作斛斗五斗，每斗照依原糴價，比市價减銀幾分，大約算銀若干外，餘找折色若干。草豆俱領本色，軍士無不歡喜者。餉部大意衹欲折多本少，以免買運之苦，而不知折色縱乏，可一時趲到，本色一少，何處再買？前項本色兼支，正與來教“本折各半，或本四、折六”之見同。惟遂以此意復之，如何？
又已未十月初二日
承示寧道之議甚妙。但此時亦覺稍早，俟憨及粆、煖有被我挑動消息，放些聲口出來，即以此行之，方中肯綮。若今遂行，即賊中吾計，而察知憨等原無來意，反謂我使動憨等不得，而徒以虚詐來哄，將一點用夷攻夷、隱隱隆隆嚇他之意盡被識破，而不怕矣。來計謹存之，以俟機會，如何？砒毒到日，幸即發來爲望。
與李孟白督餉已未十月初三日
遼陽危到十分矣。逼處圍城，朝夕莫保，拮据一切軍馬戰守事宜，血盡斤絶。至于糧運一節，尤未嘗不時刻在念。道廳各官被督至極，俱照臨敵缺乏之律責取供狀，然後上緊趲運。顧終苦于車牛難辦，但使蓋套所堆糧石運得疏通，亦須費經年之力。若北信口、三犋牛、旅順口所堆貯者，終必腐朽而不能運，勢也。借一帆之便徑到蓋套交卸，衆議皆
以為然，而近日白通判禀帖更明悉，乃曾以爲言，而翁臺未見省可，何778
熊廷弼集
敢再言？陸運誠難行，即計關東近置車牛之數，歲運不過五六萬石，然費已無算，而又為搬運軍器各物所借占，前亦曾以爲言。而李桂老謂“斷此一運之路，他日缺乏，誰執其咎”，弟又何敢再言？惟檄催各道設法搬運，設法召買，通行地方，一切屯科舊納折色者，今俱改輸本色糧草，以通召買之窮，而佐海運之不逮，而海陸之運法實不敢問，且不暇問也。
天津之糧如可徑達三岔河，則徑達更妙，免自永平起陸更費一番手脚。如礁石難行，則自永起運至芝麻灣，亦勢所不容已者。或造船，或雇員，送空船至灣再運，亦無不可。交卸處定須專添一官，此其所宜設者也。
前咨二十萬金專買豆草，咨文甚明，而各道失于理會，兼議買糧，則豆草必不足。况屯科舊折改輸本色，亦須召買銀兩扣還，而今于二十萬中又止發銀七萬，濟得何用？此其所宜補者也。
鑄錢之法，寧道既以爲可行，須于地方鼓鑄為當。車牛難買，而買騾運車亦是一法。但遼車不可用騾，遼地崎嶇，不可行騾車。此兩事其所宜酌者也。
至恐多于本而絀于折，又恐軍士願折，而部以多費為難，誠有如尊慮者。竊謂，折色缺乏，可一時催到，而本色一少，何處尋買？軍馬惟有餓死，如去冬今年故事。愚謂寧多于本，而無虞絀于折也。人情願本願折亦何常，地方糧料，貴則願本，賤則願折，其大較也。前月米斗直銀一錢七分，豆斗直一錢四五分，日貼銀二三分，方彀馬用。軍士苦之，無不願領本色者。弟諭餉司，每軍月該一兩五錢，内發市斗糧三斗作斛斗五斗，照原糴價算該銀若干外，餘找折色草豆俱發本色，比市價大减，軍士無不歡喜感激者。衹恨車牛不辦，趲運難前，十月内無本色可發耳。誰言軍士衹願折色？此本色之當多，而不必照管費多之説者也。草勒裁復，不宣。
卷十七 前經略書牘第一
779 諭各總兵將官己未十月初三日
朝廷為此馬，特差兵部主政與西夷市買，又俵發圉寺馬匹，兑换營驛馬匹，又兑騎各鎮營堡馬匹。自朝廷以至省鎮諸公，爲此馬費多少筆舌，一路草料費多少錢糧，官軍解運費多少人役；自關上取到遼陽，不佞與撫院差官押運費多少心力；又委各道買民間馬匹，被各徒欺騙費多少氣惱；而又咨買白土廠夷馬，千方百計費多少籌算；而又當面分付，千言萬語，口為之破，屢屢牌票諭令喂養，筆爲之秃，而又每馬發銀二錢搭篷過冬。看得此馬之重有如自家性命，將官中千把總就是鐵石心腸，也應化動。
昨到魏國忠營盤内，過見馬倒死數匹，又見十數匹高高拴住，馬肚餓坍，針穿得過，不覺泪如雨下。問之，則賀總兵與大同千總錢承胤騎操者。今將承胤重責八十棍，枷號游營，其各營中千把總請看此樣，各將官亦請看此樣。三大帥亦宜嚴行各將，仍不時親自抽驗肥瘦，而處之以軍法。即不念此馬來得艱難，不思憑馬殺賊立功，而臨陣急迫時，藉飽快之馬應急救命，亦不可不想到也。千萬，千萬。
答寧前道王參議化貞 已未十月初四日
前調各官據人公舉，及取至，皆平平耳，惟門下委用之。若不論見任廢閑，一一借重品騭，以待調用，尤愜鄙願。近來百責攸萃，賢者獨勞，僅一朱推官原批不准入關，而徑自擅行，猥云“為本部院催軍器等項也”，是遵何檄哉？法行而後事行，事行而後功立，遼法不行久矣。今世界衹缘一個情字弄得壞，壞到此，奈何？奈何？
又已未十月初六日
班軍撤而營路空，勢所必至，豈不念之？但此等事體應須議一長便
之法，使河東得還故物，河西不失原額，方爲妥帖。若新餉事寧即止，780
熊廷弼集
非可為補額用也。遼陽危在旦夕，方靠河西作家當，而來議似太分明，非所望矣。
答柴總兵國柱 己未十月初六日
承報造完箭枝，為之一慰，不知軍中尚有鋼否？昨汪静老送鋼千餘斤，今箭鏃須用純鋼，如缺乏，可取數百斤去也。今日之事靠人不得，全要自家整理。如軍馬一節，念頭肯以殺賊立功為重，自肯上緊料理，生者可熟，瘦者可肥。如念頭不在，終日悠悠，而熟者亦生，肥者亦瘦矣。道固在人為耳。
昨郝鳴時所領宣兵，人物儘强壯，惟馬以遠來稍瘦，誠操練而喂養之，亦自可用。韓淮陰驅市人而戰，一日而下趙、齊百十城，今宣兵不猶愈于市人乎？况係奉旨屬在麾下者，豈容别遣？即甘肅七百兵，亦係奉旨跟隨。李鎮前教欲取此兵而領之，似屬未便。且李鎮家丁僅四百名，兼此僅一千一百人耳，亦難割以相予也。賀鎮之兵係渠自練，尤難分配，恐麾下疑其不為區處，故復及之。兵法曰：“三軍强弱在乎將。”嘗見麾下嚴責各將操軍養馬，心竊喜之。誠如是，何愁人不强、馬不壯。譬如秀才有好紙筆而做不出文章者，亦有紙筆欠佳而文章偏會中者，將軍以爲何如？
答韓晶宇中丞已未十月初六日
弟以罪廢之餘，得年兄昭雪推挽，以至今日，蒙不次之擢，處不測之危，其感怨當相半。然每以一怨字加泰六，輒變色弗受，而年兄獨能憐弟太苦，與泰六相對嗟乎？竟夜至舉皇天保佑，以安弟心，而怨有不勝其感矣。此時民逃、軍逃、將哭、道哭，大小文吏無不私畜馬匹爲逃走計者。九月十五、六日，賊已上馬謀犯遼陽，弟多方以誤之。且聞借水防城，度不可必得，遂及邊而止。若挨過十月，往往冰雪寒凍，或
卷十七 前經略書牘第一 781不能遠來。俟明春，兵馬漸多，器械漸備，尚可支撑，而今獨苦措手不
及耳。
各道及贊畫皆怠緩不做事，即語以做法，而胸中皆不能了了，徒費口舌紙筆。不得已，事事親操，處處親到，以犯食少事煩之忌。若一事不親操，一處不親到，便亂頭破緒做得不成模樣。至於將官，尤不必言，豈天要生此一種人才來壞世界？不然，何文武乏人一至此？海内將才雖調九十餘員，中間中用與否，尚不可知。戚金、錢世禎，知爲年兄起用，但恐他日浙兵無人統領，故亦調之。然既留爲督練，以佐大舉之用，則在年兄，猶在弟也。
陣亡兵數屢催守、開各道查報，即面說不下十數次。頃，復以手札與守道面看，而開道又爲海運他往，不得猝齊，官不做事類如此。用夷攻夷誠急着，近與周毓陽極力料理，至今無一着落，詳具《與都門相知書》中。火攻車戰政在此間打算，而遼中缺匠，又見在地方者不足與言，俟監軍道至，向關内雇匠打造。其薊鎮車多壞，恐不足用也。聞標下招攬各色技藝奇异之人甚多，有精攻車戰者，幸分遣幾人來遼使用，望望。嘗誦老杜“吹嘘送上天”之則，而兹獨吹嘘到遼，年兄此日亦不得不倒身相顧也。臨啓瞻仰何極。
與分守道閻參議鳴泰 已未十月初十日
頃奉有“錢糧匱乏，客兵虚糜，監軍、贊畫各道如何不行查核”之
旨，而昨據委官高繼英、卞爲鵬、寧錡等解驗，南衛募兵三千三百餘名，半多老弱，又無一年貌册以備點驗，此虚糜之尤者。惟勒令造册，而逐名一驗之。凡提石彎弓，必其體貌魁梧、年力精强、技藝精熟者方准收用，否者汰革。贊畫爲朝廷，爲桑梓，宜不以此爲嫌。况召兵原爲殺賊，年來衹緣不行簡練，以致一敗塗地。殷監不遠，斯亦贊畫之所凛凛也。雖明旨一概責備，而守道地方之責獨重。首先奉行，惟加意，幸甚。
782 熊廷弼集
答周毓陽中丞已未十月初十日
朱萬良本為向所薦拔，近為滿旦事虚張賊勢，以緩援遼之行，頗不滿之。今既來，當相待如初也。李光榮設防地方已定，今不便于此緊時移那，二十往後，已面許渠西歸矣。正兵營軍士何以八、九、十三月不得餉，幸面促餉司給之。如部運未至，亦須該司上緊催討，毋久苦饑軍也。班軍事，該道衹應議一長便法子，使河東得還原兵，河西不失原額，却許放回五百名。即討新餉募補足數，又討回前調寧、前五百兵，是東西交易為市也。已駁回再議，若議補舊額未有頭緒，亦未便于輕撤也。日從威寧堡回，風嗽作苦，草勒奉復，不備。
答開原道韓僉事原善 己未十月十一日
乘時糴買薥豆穀草，洵為急着，但金、復道遠，衹可分買十之二三，而海、蓋則十之七八，庶便他日搬運。海運交卸定當以蓋套爲主，不佞屢向餉部言，不聽也，可即查確通詳。天津運船决不可令在三犋牛、旅順口、北汛口交卸，已差官捧令旗來督至蓋套矣。然須門下與海、蓋商量，與伊水價，使之樂行。
至于搭餉一節，决不可行。每軍每日月餉五分，尚不彀一日之用。若割其半以養家屬，則本軍每日止銀二分五釐。當此薪米漸貴之時，如何過活？此軍必饑，若免以馬匹，勢必侵食料豆，而馬又必死，害事大矣。仍須以設法剥運至套爲主，草草復不盡。
熊廷弼集卷十八
前經略書牘第二 答周毓陽中丞用憨酋機宜
(1)
已未十月十五日
承教言：“前差人同通事至憨營，未見憨面（2），説憨見今病還未好，上不得馬，將賫去諭帖收下，推無識字漢人，竟未觀看。”又據劉世勛禀“腦毛大諄諄要自舉兵殺奴，然事權在憨，恐難擅舉”云云。仔細推之，恐憨非真病也，非真無識字漢人也，腦毛大亦非未曾與憨議也。或者憨知我之急在此，故作一不照管之狀以要我。腦毛大知我之急在此，故勸憨不照管而已。故照管以係我，而圖遂其“吃果”之願也。
竊謂，憨既作此不照管之狀，以待我求我，亦宜示一不緊要之意以觀憨。後憨果于宰赛有狐兔之悲，于煖、粆有輔車之慮。先存一個不容奴賊意思，而又利吾財，不能捨，必復與腦毛大商量，遣使來關動我，我又因而誘之。如再作模樣，我又因而緩之，而憨又遣人動我（3），我又因而誘之許之，然後緩急操縱之權皆在于我。無論憨之殺奴真與不真，我之用憨成與不成，而我皆不失其氣。若憨原無殺奴之意，而全憑挑激，恐憨未易動也。
且以我激虜，不如以虜激虜。憨去奴賊千里，兵過必假道于粆、煖境上，若粆、煖諸酋不以宰赛骨肉之憤赴訴于憨，而借其兵，憨亦未肯遽動也。何也？情本不相關，勢亦不相及。前小啓謂憨未易使唤者，此
也。此時能撥弄憨者，惟腦毛大。腦毛大殺奴之念未必勝圖利之念，而784
熊廷弼集
我一足其圖利之念，恐遂懈其殺奴之念。
且據禀，我親去與憨商議，萬一不從我，起我大兵及哈喇哈兵，願與助力效勞，恐無憨箭傳調大衆，而獨起所部，非奴賊敵也。衹此一酋，中間情僞尚費籌度。來教謂“其間運用似不宜急”。今日用夷妙法全在“不宜急”三字，乃日閲邸報紛紛言此，恨不旦晚投骨于憨，聽我嗾使，得無欲速之甚，而翻令吾輩益無所措緩急於其後耶？敬此裁復，不盡。
【校記】
〔1〕此五字小题，據《明經世文編》加。
〔2〕《明經世文編》加旁注曰：“此言憨者，乃土墩虎憨，即後之插酋也。”
〔3〕《明經世文编》加旁注曰：“使我求彼，則權在彼；使彼求我，則權在我，此用虜不易之法也。”
與賀總兵世賢 已未十月十五日
頃，貴鎮下領馬委官謝承岳家丁姜林，領市馬二百六十八匹，餓死八匹，驗止二百五十一匹，皆瘦極不堪，且不見九匹何在。除各責枷傳諭山海一路外，竊念戰馬為軍中第一要務，每遇西來馬匹，必選委官員押運者，以官有祖父前程，知畏法度，不敢怠玩，致有瘦損，是以過驗馬多有膘。前諭帖謂“看馬性命須如自家性命一樣”。今該鎮以每運三百匹，止着軍士五名牽領。原看得此馬甚輕，所以輕付此輩牽領。此輩有何身家，知何法度，無怪乎將馬瘦死，而不一憐恤也。此馬費朝廷多少錢糧，費區區多少唇舌，纔得到遼，便斷其性命，日後憑何征戰？所遣朱梅姑不深求，但速調回。以後馬匹，僕自另委的當衛官領運，不以煩該鎮也。如何？如何？
卷十八 前經略書牘第二 785(1)
與官暘初掌科用西虜機宜
己未十月十六日
頃，“用夷攻夷”之説，章滿公車，恨不慫恿主者一蹴出關，立餌虎憨，旦晚討賊。若調將百十員，徵兵十餘萬，皆屬無益，而今靠此爲滅奴第一妙着者。誠如是，則經略拱手受成事，而亦可免于徵調之苦矣（2），豈非天下之極便宜極愉快者哉？然而揆諸事實，有不盡然者。
虎憨為人無遠略，雖族姓諸部控弦約十萬，然皆自爲政，徒以名位相係屬。宰賽與煖兔、粆兔諸酋為泰寧、福餘種類，非虎憨元孽也。雖附憨，而亦不甚聽調度。宰賽與諸父弟侄多仇怨，今被擒，莫有憐者。雖不無狐兔之悲，而諸營與賊俱有親戚往還，心既不齊，而力又薄，不能制賊，又不敢借兵于虎憨，引狼入室，致滋踐轢。虎憨于宰賽既痛癢無關，又距賊千有餘里，風馬牛不相及。終料賊不能侵害己，雖肯無端替人興兵構怨，且西虜專用騎，利于平原廣野，而以施于山林險阻之地，與馬步兼用者角（3），恐亦不能猝得志于賊也。
頃得周毓陽書，謂“前差人同通事赴憨營，見憨面，説憨見今病還未好，上不得馬，將賫去諭帖收下，推無識字漢人，竟未觀看”。弟想憨决無病，决非無識字人可看諭帖，當是知我急急求他助兵，故裝一不相照管模樣，以要挾我。不然，而自度其力之無如賊何，實實推調，亦未可知也。如出自推調，我猶得懼之惕之，以斷東賊之交。如若出自要挾，而將來之禍更有不可言者。
宋時，交阯願出與兵助討儂智高。狄青奏言：“李德政聲言，將步兵五萬騎，一千赴援，非其情實，且假兵于外，以除内寇，非我利也。以一智高而横蹂二廣，力不能討，乃假兵蠻夷，蠻夷貪得忘義，因而起亂，何以禦之？請罷交阯助兵。”從之。
夫蠻夷情願助兵，狄武襄尚不受，况挾賄以求不願出兵之虜，而爲四夷所侮笑。必如此等着數做去，則不助有不助之害，助兵有助兵之害，目前有目前之害，將來有將來之害，遼東有遼東之害，九邊有九邊之害，此誠不可不慮也。
786 熊廷弼集
非謂“用夷攻夷”之説為非是，而以西虜不必挑激也，陰間之，而借以疑沮東虜則可，明佒之，而仗以討滅東虜則不可；緩致之，而出以有意無意則可，急尋之，而使其日驕日挾則不可；薄嘗之，而視爲不緊要之餘着則可，厚望之，而靠為第一件之勝算則不可，要使張弛操縱令虜入吾彀中，而不覺吾所以用之之意，方爲得策。至于此虜未必可用，我今日未必能用（4），此虜做去自驗，而今且不欲盡言也。自一時盛主此說，不但為四夷所窺，而緩當事餉兵之圖，懈中外應援之意，弛吏士戰守之心，所為害事種種匪細。每欲向諸公微露此意，而人必有以沮撓議吾後者。惟存此一段議論，與年兄私質其可否，未敢為他人言也。惟秘之，秘之，勿復道。
【校記】
〔1〕此五字小题，據《明經世文编》加。
〔2〕《明經世文編》加旁注曰：“欲制東夷，先款西虜者，楊鎬之議也。及四路之敗，而周永春復請賂粆花、虎憨矣。”
〔3〕《明經世文编》加旁注曰：“此時奴兼用馬步矣。”
〔4〕《明經世文編》加旁注曰：“四路之役，北關後至，則當時尚不能用北關，况西虜耶？”
與黄梓山本兵薛對龍兵科已未十月十六日
今遼東如人家火燒盗劫後，僮僕死竄，畜産什物，焚虜殆盡，一一俱要從新置辦。而又苦無錢，即有錢，而又處绝地，無人可倩，無物可買，勢不得不一一仰乞見成者于人，以求大家慫恿，草草立個家當，爲庇身計。不然，而此家竟廢矣。然則遼事實類于是。
今連具數咨，瑣瑣請討，不一而足，亦自知爲無厭之求。然不如此，不足以抒不佞之窮蹙，而救殘鎮之危亡。且使今日之事苟且支吾，但能站立得住，便可相安無事。諸凡請討，俱可從省，俱可從緩，而無
卷十八 前經略書牘第二 787奈我與賊處不并存之勢，我縱欲歇手，而賊不肯歇手何也。然則雖欲不
曠然大作一番，亦何可得？夫收拾兵馬器械一切軍需，不佞所能辦也；事事缺少，不能應手接濟收拾，非不佞所能辦也。是在貴衙門之急急發給，俾無詘乏耳。伏惟加意施行，不盡。
與黄梓山本兵己未十月十六日
遼中贊畫召募新兵萬五六千人，無一將統領，又如玄武營一將而領至六七千人，真、保一將而領至五千餘人，將領之缺乏一至此。且今將皆平平，不善用衆，多至一千五百人便照管不過。况今操練軍馬，整飭器械，人人件件俱須料理，尤不能以多領者。前討將材，人謂其多，不知不佞猶恨其少耳。縱使盡數遣來，且不知一一堪用與否。近見各處有疏留者，望力爲主持，而勿聽之。今遼東已失去半個，經略已拿去一個，此何等時？何等事？亦惟台臺稍加之意耳。悚切，悚切。
與職方解郎中己未十月十六日
討張名世等疏久下部，何以至今不覆？今凡百事體，外愈急而内愈緩，外愈認真而内愈作情。前以李氏弟兄作情，昨運軍器又以比部作情，及討正經事體，却悠悠不理。昨軍器若非祝掌科上緊發運，而貴衙門又置之高閣矣。夫貴衙門縱誤事，或堂或屬，不過一回籍而去。如經略者，責重罪重，前公非其樣子耶。不佞于經略非情願，非資叙，被人横加身上。若貴衙門不肯照應，隨討隨給，不佞固無罪，不能甘心作前人，惟有一嚷而去耳。情理急迫，不暇擇語，惟亮之。
與五道己未十月十七日
兵馬錢糧各有司存，不佞原不宜問餉事，衹緣莅任以來，眼見事788
熊廷弼集
事怠緩，恐有失誤，以重為主者累，故不得不以搏弄兵馬、晷刻無暇之身强預人事，而一一料理之。乃屢接户部咨，催召買趲運事務，詞旨悖傲如督下吏，盡舉自家擔子推之不佞，以爲今日代勞、他日歸咎之地。吁！經略不以軍興責司農足矣，而司農反以催經略乎，則遵何敕書，而顛倒驅迫一至此？夫一餉耳，户部主之，督餉總之，餉司分之，而地方中又有督撫，有各道，豈其不能辦，而必煩一不相干之經略？即有，誰為經略代理兵馬者？而今而後有無缺乏，吾得而問諸司農矣，不復越俎而代人任勞任咎矣。
與柴李賀三總兵國柱 懷信 世賢 已未十月十七日
頃聞西虜零竊，二三百賊于初八日從懿路往東，搶至魏家衝、崔顯屯山城、井家峪下營；十一日搶到寶木匠嶺、海郎寨、張七寨、劉家灣等屯；十四日搶到花嶺，始被文濟武堵截而去。查各地方皆在散羊峪南、威寧堡西北，與奉集堡相近，甚有近止一二十里者。各鎮兵馬俱在奉集、三塊石一帶設防，若罔聞知。豈無撥兒哨探？抑哨探得知，而匿不敢出也？
夫以二三百之零賊，從西北至東南，深入二三百里之遠，繞我兵馬之左右前後，而安然搶至六七日，不令夷虜笑人哉。假如是近邊東虜，猶云出没無常；假如是西虜當日出入，或今日入明日出，猶云追捕不及；假如是上千上萬，猶云未敢輕進，乃零賊如此送頭上門，而我不能取，他日遇大敵，何以應之？坐在自家屋内，尚無一個撥哨，他日引兵人賊境，又何以探之？日來爲此憂悶不已。
若是哨探得知，而匿不敢出，則將來何以剿此强賊？僕甚為遼東危。若是撥兒不曾哨探，則睡夢之間賊或出其不意，僕又爲諸將危。惟貴鎮留意。僕意非是要諸將去尋事做，乃人家送上門的好事，而輕易錯過，可惜也，尤可懼也。
卷十八 前經略書牘第二 789又己未十月二十日
凡違節制者，如未令進剿東夷，而擅自進剿，未令搗襲西虜，而擅自搗襲，方謂之違節制。既已檄令督統兵將在外設防，則凡賊之入吾境者，不論東虜西虜，不論小入大入，不論在遠在近，皆得相機行事，設法堵截。或委物以誘其來，或潜伏以待其至，或待散搶以擊其亂，或扼險要以絶其歸，時時刻刻、步步着着拿出一點算計心腸審密算計。此等屢搶得便、放心大膽不加防備之賊，未有不墮我之計而入我手者。此正借重設法之本謀，非可以藉口。不曾禀明，恐違制相推托也。
近來各堡報，稱“竊賊或一二十騎，或百十騎，無日不在外地搶擄人畜，收割田禾”。想此報貴鎮日每看閲，而并不聞出一兵以堵殺之。使東西虜益輕我裏邊無人，而各官軍見主兵者，不言不語，不遣不調，亦必謂“上之人且怕達子，而况于我”，則何以壯三軍之膽，而鼓屢敗之氣哉。夫犁庭掃穴之事今何敢望，而計處零竊雕搶之賊，使軍士今日
殺幾級，明日殺幾級，漸漸滑其手而大其膽，日復一日，而士氣自鼓，軍威自振。勿謂此小小意思若不屑爲，而謾言將大有所圖也。惟留神，
幸甚。
與周毓陽中丞己未十月二十日
西來市馬瘦損狀不堪着眼，自地頭至關上，已是不與草豆。即出關，而領馬員役經過地方，雖以老年丈之頻檄與弟之嚴刑日日督過，而亦漠然不為意也。蓋至此，而心與法俱窮矣。
承教欲要檄行關上道、將喂養，但非我管轄，誰關痛癢？而制臺又不在彼，不如仍令出關，責成經過道、將親自料理草豆，一路緩行，解至遼城，交付各軍人自喂養，猶為便耳。竊訪河西道將尚視此為河東物，不肯留意，誰有體吾兩人之心者？惟仍以此意明諭道將，照前檄而加之嚴焉可也。
790 熊廷弼集
朱推官舉動孟浪，前批不准入關，亦緣向無此例，不知爲老年丈借事打發去意也。寧前道衹該云弟批語，再請一詳，使弟亦批允差遣，方成事體，今已久置之不問矣。敬復，不一。
與柴李賀三總兵國柱 懷信 世賢 已未十月二十一日
頃見來禀，言“初八日，賊從懿路入搶魏家衝一帶，因無烽火傳報，何由得知”，不覺大駭。夫設哨探以明耳目、决進退，此軍中第一緊着也。將軍身在地方，嚴查烽火，多設哨撥，自是本等專責，俱推云“無有傳報”，則各鎮在外所幹何事？豈身總大兵，而管轄各邊堡官軍不得，差遣各哨探撥兒不得乎？信如此說，衹消“無有傳報，何由得知”八個字推得乾净，而將軍于是乎失言矣。匪所願聞，匪所願聞。
答周毓陽中丞己未十月二十一日
兀坐遼城，放心不下，故此偶出威寧，相度險要及地里遠近，以策賊之能來與否，而鎮江、寬、靉一帶，尚以時方緊要，未敢遠往也。東西二鎮之設，因時權宜，不得不然。但鎮雖分東西，而兵俱河西之人，視河東如赴市曹，又家屬俱在河西，兩頭牽挂。以此各兵及管兵中千把總多逃回廣寧，嚴拿不肯出，且多應召募，而一入新籍，即九牛不能拔。往李氏兄弟為帥，以遼人勾遼人，法雖不行，人猶知憚。今以它處總兵帥此，縱使分定，而人情思歸，即有逃者又不許令混勾，不出一二年，而分在河東者暗銷殆盡。此初到一疏有“還印河西”之説，亦度其情勢之必至于此，不但猜忌已也。俟從長酌議，再請大教，如何？
與守道閻參議鳴泰 己未十月二十三日
復、蓋各衛三千三百餘兵，不知比驗俱以完否？頃，閱科又有手
卷十八 前經略書牘第二791本，分等挑選甚切。計此兵雖在所收堪用之數，亦僅置諸三等作炊爨用
耳。軍中要此許多無用之人何益？惟年丈嚴加汰革。聞前二千餘名僅收得七百餘名，正恐此七百餘名者，亦没奈何收之耳。然此時要作殺賊實事，俱照管不得。惟毅然行之，完即見教。立候，立候。
與各總兵將官己未十月二十四日
凡軍士必有一副殺賊軀幹、殺賊本事、殺賊心膽，而後可以殺賊立功，非柔脆游滑者所得而辦也。年來，諸將猫鼠同眠，不肯選汰，各衙門因襲故常，又不行選汰，以此兵不堪用，喪師辱國，一敗而不可復振。近奉明旨，謂新舊兵多老弱，責備各官設法稽查，已經通行去後，而及今并無一報者。日挨一日，月挨一月，不審諸公上之何以立功？次之何以免罪？此事何時結局？此身何年入關？思前想後，實切憂懼。
夫挑選之法，全在看其精神、軀幹、年力、技藝數項，而别為等第，以酌去留。一等充頭敵，二等備接應，三等固城守、札老營，前牌論之詳矣。諸將粗選而送之該鎮，該鎮覆選而送之該道，該道加選而送之經略，月餘可辦，非難完事也。不佞每想一事，做一牌，賠費如許心血，而諸將如風過耳，竟不細看來文而着實行之，豈謂此一裝事又被我等延挨過去，而遂足自快耶？行得着實，即爲殺賊功臣；行不着實，即爲喪身亡俘，衹此兩路，皆在諸將自家身上結果。請諸將自擇之。
與守道閻參議鳴泰 已未十月二十五日
向以天氣漸寒，馬匹露立霜雪之下，恐致瘦損，業已檄行各將，每馬一匹給銀貳錢，為搭棚之資。頃聞領去銀兩并不搭棚，馬匹苦寒，仍多瘦損。此等將官與以銀兩尚不肯做，又安望其看料喂養。除另文責狀外，中千把總分别捆打，責令五馬共搭一棚，上用草苫，四圍薥秸厚
札，以蔽風雪。幸仍出其不意，親自嚴查，眼觀各將皆無心肝，一毫倚792
熊廷弼集
靠不得也。
與尤副將世功 已未十月二十五日
聞清河至遼陽有兩路，向未親歷，及昨者之役，而始得瞭然。自清河至威寧營七十里，賊衆出没，已無可置戍守矣。自威寧營迤西南，由彎豆寨、寧公寨、蒿佃子、大小屯、石嘴至遼一帶，雖有數嶺之險，而路頗寬平，可通大舉，此南路也。威寧營迤西，過漢兒嶺，復折而南，逾曹千户嶺、柳河一帶，僅隔一二嶺，而路更寬平，此北路也。南路向稱腹裹，未設墩臺，北路近雖設有墩臺，而置在平地，不能遠望，臺空太疏，不得接傳，與無墩者何异？此係何事？該道協全不提起，直待不佞一一身到眼到，而後舉行，則為經略者亦苦矣。應全設者全設，應補築者補築。今即天寒地凍，不便建置，而先躧定地基，以俟明春興作，未可緩也。至于安設撥馬，隨帶槍炮，遇警飛傳，尤爲權且應急之着，將軍其親往一相度之以報。伫俟，伫俟。
與開原道韓僉事原善 己未十月二十五日
開、鐵雖遭失陷，而今已補有道協，則懿路、汎河以北皆道協地方，非异人任也。自今西虜屢犯懿、汎一帶，每一警報，輒動征東兵馬，不救，恐誤地方；而救之，又疲于奔命。如日來北往未已，又復南趨，南虜方退，又復北往，日夜奔馳，皆貴道與該協所目擊者，未與東賊爲對，而先爲西虜所困，非策也。已將原分河東兵馬交還原鎮李光榮，以明信守，而重責成矣。所屬城堡村屯，已陷者何以恢復，見存者何以防守，未并者何以收保，一切事宜幸與李鎮及該協鮑副將商量而行之。夫表掇以睎望者，不能負畚荷鍤，不佞之勢然也。
卷十八前經略書牘第二793與柴李賀三總兵國柱 懷信 世賢 已未十月二十六日
日來節次行文及書啓，大意衹在賊入我境，便行堵殺，雖殺他至幾百幾千，西虜自知理虧，自是無詞。若邊外剿他睡夢零碎之虜，就是殺他一人，亦得藉口生事。况今當事者鋭意要行“用夷攻夷”之策，若是出邊生事，他日挑弄虎憨不成，便推説“河東各將生事，觸惱西虜，打破樁好事”。此尤不可不慮也。千言萬語，衹是西虜進來作賊，盡殺無妨，斷斷不可出西邊外一步耳。
與李總兵懷信 已未十月二十八日
凡作事要輕便，使做出而人猶不知，方爲妙手。零賊往搶汎、懿間，衹宜預撥人馬，潜伏要處，令家丁僞趕車輛十數乘，上挂衣服及家伙簍袋，若民間搬盤之狀者，往來誘餌，以入吾伏。或的探賊果住歇某堡，乘夜銜枚疾趨，從睡夢中襲之。此一偏裨事耳，至煩三鎮守會集後行，而聲勢張矣。雖獲首虜，足稱小捷，以壯怯軍之膽，而牛刀割鷄，猶私疑其拙于用大也。况西北去而東南空，尤須斟酌，將軍以為如何？漢兒嶺設防，遣兵一枝以往可也。
與柴總兵國柱 己未十月二十九日
天下有極大事，而做像小事者，若小事而鋪張得大，則不妙矣；亦有極虚事，而作成實事者，若實事而裝點成虚，則又拙矣。西虜零竊，小事也。住歇邊堡，經久不出，而我潜兵撲殺，出其不意，實情也。貴鎮亦衹據實通報，以明不欺而已，此不必禀知而行者。勒復，不一。
794 熊廷弼集
答周毓陽中丞已未十月二十九日
每據市口報，有鞍無鞍馬若干，而不知中間有賣有不賣也。所買牛隻，遼陽各印官皆言夷牛不認草豆，日就瘦死，送上門，而不肯將養，亦奈之何？官草一事，前因海道“捉拿奸細，放火燒草”之報，已檄各道撥軍護守，不知如何？
承教，當再飭之海蓋道。排車之法原為檄催趲運，强取之民間，而民不願也。南衛一帶逃躲紛紛。昨據白通判禀稱，“車牛俄延不前，大失初議”，而排車之難靠，亦可知矣。且運亦無多，援遼軍馬自九月搭放本色後，十月因無本色，不得已，盡放折色，以致米豆日踴貴，各軍苦之。擬十一月本折兼放，而各倉運到糧豆不及萬石。總緣各道衹以見在牛車及排號車苟且支吾，竟不通算該糧草若干，應置車牛若干，有無彀運，以致日籠一日，缺乏至此。老年丈當會軍門、餉部疏討車牛，各費銀兩于户部作速置辦。弟職專兵馬，惟知催問糧草有無足支，以求無餒吾軍、瘦吾馬、重吾罪，不敢越樽俎而料理及此也。仰切，仰切。
與文受寰制府己未十月二十九日
朝廷特差兵部主事王繼謨往宣大市馬濟遼。本官衹圖買數完日即馳回京，更不到山海關交割料理。一路草料有無，馬匹肥瘦，以致捧馬員役侵欺料豆，馬皆柴瘠入骨，倒死踵藉。王主事可參也。事情尚小，不
得不一容忍之。此後市馬到關者，望逐一點驗，除將有膘及微有膘，而
度可一路喂到遼陽無恙者發遣出關，其瘦損狼狽之甚，拘留原差員役關内喂養得壯，同原役一并解送到遼，稍示之法，以爲後來者戒。撫臺及寧前道啓禀并附覽，不一。
卷十八 前經略書牘第二 795答守道閻參議鳴泰 已未十一月初二日
鞍山車牛多閑，何不移運近邊？秋青草到城，立等放給本月馬匹，而乃聽其安閑，何也？頃，號車裝運秋草，有數日不得卸回者，人牛守費日見逃竄，非收草官故爲勒抑也。緣去秋所採草束，有輕止二三斤者，有夾雜柴蒿者，軍士皆不肯要，收草官安敢收受。宜急諭各經歷在地頭揀去蒿柴，將净草捆定七斤半一束，以便收卸放給，此南衛新軍所造孽障事也。
撫臺札謂“添買車牛太多，一時難得凑手”，欲“先有車一二千輛、牛四五千隻，儘發鞍山搬運糧草。待遼陽倉庾稍實，又漸調撥清、撫二路，彼此那借通融，務使事不誤而易集”，誠為一時權宜之術。但月計軍馬該支糧豆八萬石，草重十五斤一束者，該一百二十萬束，重七斤半者倍之。即今鞍山一站有車一二千輛，衹彀按月運糧，憑何裝運草束，又安得有調撥清、撫二路者？
年丈昨詳甚悉，幸禀撫臺作速會題，寧作一遭難，毋作兩遭易。及今置買已是太遲，若又以難辦之故，從權凑處，則連人馬十二三萬日要吃用，况後來兵馬陸續出關者漸有增加，尤不可不預為之地也。草復，不一。
答柴總兵國柱 已未十一月初二日
獲功不在多少，衹以杜賊窺掠為主，然亦足以驗兵之欠精、馬之欠壯，而不能奔前斬獲，亦明矣。則從此以往，操兵喂馬爲第一緊着，貴鎮不可不刻刻料理也。昨遣朱中軍來問方略，各鎮云：“賊來，定與一戰，抵住固幸，如抵不住，尚不知置身何所，安問遼陽？”僕以爲戲言。及閲來禀，亦復作如是説。此無可奈何之詞，非所以計萬全也，讀之使人心寒。
今議將兵馬撤回遼城防守，止量留每營一二千，在六七十里外設796
熊廷弼集
防，一張聲勢，一作游兵，嚴加哨探，亦是一見。但須再與李、賀兩鎮商量安置地方，一一停當，以南顧遼而北顧瀋，方爲妥帖。不然，瀋陽已是顧到，于今若將兵馬撤盡，不行照管，復爲賊所取去，則前功盡廢，而“讓賊長驅”之説又起矣。惟將軍計慮深長，其商確所宜再教。
與姚益城掌科己未十一月初三日
語云：“虎躍必蹲，鷙擊先伏。”近聲息雖差緩，而狡賊騎虎不下，不肯安處無事，此中正未可量也。邇來虎酋動静全無的耗，但據王世忠禀稱，差家人赴憨營探親，憨因病未面。又接周毓老書，謂前差通事赴憨營，未見憨面，説憨見今病還未好，上不得馬，將賫去諭帖收下，推無識字漢人，竟未觀看。據劉世勛禀，腦毛大諄諄要自舉兵殺奴，事權在憨，恐難擅舉。前日腦毛大云“誰栽樹，誰吃果”，意謂春間他講加賞，未得東西。今勿論其誑我與否，惟在我相機挑激之。且腦毛大不得我厚利，不肯上緊説憨。即要憨做此大事，亦未有隨叩隨應者，其間運用似不宜急。
又書謂“憨酋病虚萎，神氣不揚，畏聞婦人哭泣。北關之滅，今尚不令其新婦知也。恐難爲我用”等情。即此推之，而虎酋情形已思過半矣。今日深淺緩急，有意無意之間，最宜斟酌停妥，然後下手做去，乃克有濟。今虎酋全無照管裹邊意思，而我屢屢急急以尋之，將我愈急，而彼愈緩以要我，此未可使聞于東賊也。今即以訪諭北關子姓部落爲名，宜且遣一無甚干係之人，出以若不要緊之意，往彼探討，探得有些口氣，彼此通好，使人往返講折，講得有些頭緒，然後遣一將官往主其事，方爲妥帖。若遽遣别游擊以往，恐以到底之着爲入手之用，揆之鄙蒙，似尚未安。昨陳心老來議亦同此意。總之，就中要領，周毓老知得定真。觀其書云“恐難爲我用”，又云“其間運用不宜太急”，此必得機之諭也。惟臺下至廣寧，與毓老一一商確，所宜見教爲望。
卷十八 前經略書牘第二 797又己未十一月初三日
更有一種緊要說話，遼人因緣夷市為奸利，聞得春間虎酋挾賞廣寧，慣走馬市者，陰串夷人崔元、榜什等就中取事。今若窺得此意，必通信于外，謂朝廷特遣科臣來做此事，而益肆其挾侮。惟臺下照常勾當。閲視事體若于用夷一節全不着意者，而第密密以行之，不爲奸徒所窺。此一得之愚，不敢不私聞于左右者，高明以爲如何？
答周毓陽中丞己未十一月初五日
車牛一事，詳具司農及督餉咨書中，謹抄稿奉覽。兩三月來，爲此焦急，每行各道通算兵馬糧草，議買車牛，通詳會疏。又檄各道援“臨敵缺乏者斬”之律，勒取同知通判供狀立案，此正所以警各道也。皆以車牛難買，憚怯不敢議，直至今日，連人帶馬十二三萬，而見儲糧豆僅支軍士兩日之用、馬匹一日之用，豈不令人愁死？
今事勢至此，但有吃的幸甚，何分穀米薥米。惟是屯民近為壓買糧草，在在怨逃，恐此時再買薥米，又加騷擾，且能買幾何？縱使買得，而無車搬運，與堆積海、套何异？况今秋非無召買米豆，而竟無一運至倉者，似又不如留之民間，聽其裝運入城，使軍民自有買賣。若一聞買薥，則屯民皆閉窖不賣，屯車皆不敢入城，軍士眼前未得召買之濟，而且先受其窘蹙。此不可不算也。
牛隻定須關内交付，軍門派各州縣買解騾車，有謂遼地難行者，幸問各道的確，而後買之。蓋套收卸甚便，每向餉部商議，不聽，昨咨中亦微致責諷之意，諒無异議也。懿路小有斬獲，無足置頰。緣兩三月來，諸零賊在邊内搭棚住宿，開糧窖，割田禾，截擄人畜，欺我内地無人太甚，諸將不得不一撲堵之，實不知是誰家達子，即係粆花等營，既在邊内做賊，恐亦無詞于我也。統復，不一。
798 熊廷弼集
與李桂亭大司農己未十一月初六日
軍中兩月無糧，民間米豆踴貴，日長一日，軍民并岌岌矣。緣河東出糧地方皆在遼陽以北平壤沃土，其以南四衛皆坡嶺沙磧，收成極薄，止以不遭虜擾，故民皆緣山而居，其實不成一地方也。河西寧、前一綫，山岡之地，不能自贍。廣寧、錦、義、右屯差能自贍，而不能贍人。况去遼陽五六百里，兼隔三岔河險，難靠接濟其所從來。此遼中出産大較也。
今遼北平壤沃土已盡失陷，遼南以及四衛又爲海運勒派車牛所苦，壓買糧草所苦，銀差坐僉新兵及領牛趕車夫役所苦，無人不逃，無家不逃，田地抛荒，百里甌脱。又况今春耕作時節，忽有三路之敗，屯民驚逃，不得耕種。比及耕種，又不及時，兼遭小旱，收獲愈少。此近日出産大較也。
遼城居民無隔宿之儲，全靠村屯之民車運米糧柴草入城，逐日買用。每日城門多進屯車幾輛，市價每斗輒賤幾分，少進幾輛，輒貴幾分。若一日無車進城，即斗米斗錢，亦無覓處。間有屯車到城者，又皆被饑軍搶買而去，居民有終朝懸釜不得一粒者。
夫遼民家室被軍踐辱，田禾被軍占割，市物被軍勒抑，而又有官家勒派壓買坐僉種種之苦，其有死之心，無生之樂，望賊至而思隨去者固已久矣。又爲饑寒所迫，何恃而不亂？何獨衹軍士脱巾爲可虞？今年八月收成時節，糧已早貴，亟諭餉司搭放。九月，本色攙平市價，軍民感誦。十月分，本色已盡，部道苦禀，不得已，專放折色。
今十一月分，又專以折色來禀，云：“各倉見糧止有數千石，僅足補放九月分應領之數。”及不佞堅執不許，定要本色，而各道遂着急，云：“雖即日褫各官職，即日坐各官臨敵缺乏死罪也。是處辦車牛不來搬運，糧草不到。”及問以“連人帶馬十二萬枵然之腹，每名、每匹、每日、每頓實實要吃，憑何充填？即如今月專放折色，而往後十二月、正、二、三月分似此運法，糧草終不得到，萬一軍民俱變，誰爲擔承”，
卷十八 前經略書牘第二 799各道但面面相覷，默無一語，乃始歸議置買車牛之詳。蓋自莅任以來，
爲此一事，檄催口説千翻百次，衹以“車牛難辦，銀錢難處”為詞。日挨一日，直到今日延捱不過，乃始詳請置買，業已遲而又遲，誤而又誤矣。若及今又不速速處辦，以致地方有不可知、不忍言之事，不佞之肉誠不足食，然其如封疆社稷之事何哉？
每按來咨，論召買，則曰河東稍遠，及河西地方亦必耕耨而食。今歲又非無年者，不宜止靠關内召買，而寧知地方之殘破、田地之抛荒、召買之虐害、屯民之逃竄一至此也。論趲運，則曰“今日造車，明日增車，海、蓋之米堆積日久，關上糧草經年不運”，而寧知所用車牛如許之多，所費金錢如許之廣，度支不爲處，地方不能辦，不得不今日略議造車，明日略議增車，以圖苟且籠過，而竟籠不過也？論陸運，則人皆言“自關至遼陽約九百里，運甚難，費甚夥”，不聽也。且謂斷此一運路，以他日支放缺少為言者咎。論海運，則人皆言“自登、萊、天津至蓋套爲一帆之便，收卸定當以蓋套爲主”，不聽也。仍運至三犋牛、旅順口、北信口不肯前，而寧知蓋套起運至遼陽僅二百七十里，其所費車牛已如此之多，况陸運起自關上之九百里，海運起自三犋牛之六七百里，而費更數倍于此也。據其意，不過曰：吾糧草但運到關，但運過海，而吾事已完，吾擔已釋。其不接運，遼地方官之責也。安問前途之遠近、山川之險夷、運費之煩省、車牛之有無？而不知糧草一日不到遼城支放，一月不得如數，軍日餓，馬日損，民日亂，而敵日强，恐有錢糧之專責者，此擔子一日放肩不下，此念頭一日放心不下，而未可晏然，遂謂可幸無罪也？
台臺天性堅執，縱將地方苦楚剖肝出示，正如一塊熱血墮地，終是不見信，而李孟老又多阻隔牽制，不得行其意。若非亟遣山東司張郎中親來看閱，一一回覆，則台臺必不肯信。且疑地方官好鋪張其事，以難本部，而李孟老如不親自過關，會同督撫衙門及餉司各道設法區處，誰復為了當此事者。不佞自有專職，不宜作此苦詞過相催督。俱臨敵缺
乏，火燎及身，前經略已有榜樣，何敢終默不言、代人任咎。知我罪800
熊廷弼集
我，惟命是聽，不敢求寬也。頓首，頓首。死罪，死罪。
答賀總兵世賢 已未十一月初七日
兵法云：“將在軍，君命有所不受。”不佞既以遼瀋交付三將軍，一切應撤應留事宜，聽將軍便宜行事，但求南顧遼、北顧瀋，以期完全無恙，不佞不能中制也。此復。
答周毓陽中丞己未十一月初九日
今人做事苟以脱身弛負，雖委人以至遠至難至費，而皆有所不顧。如海運之卸自三犋牛等處者，非不知蓋套爲一帆之便也；陸運之起自山海關者，非不知海口、芝麻灣爲一水之便也。徒以為遠一程便擔一日之責，而不知近一日即省一日之錢。一車一牛一夫一用，此莫非中原敲骨椎髓、賣兒鬻女之所出者，僅以供遠運泥沙之用，弟之所甚痛也。
初，以陸運與度支争，不能得；次以蓋套與轉運争，又不能得。不惟不能得也，且舉其擔子以卸之于人，則何不移度支轉運之身，而代人一問兵馬戰守之事。承示大揭駁正，而海運從此遂定無异議矣。弟已有申明職掌之行，未敢會题也。惟鑒亮，不一。
諭總兵將官己未十一月初九日
數月以來，為此馬匹不知費多少紙筆、多少唇舌，始得到此。比聞各營縱令親戚、賓客、頑童、狎友擅行騎占，有一營而占上膘馬三四十匹者。且撥步軍喂養，既已占馬，又復占軍。步軍膽小者，賠錢喂養；膽大者，竟視為不相干之馬，聽其瘦死不顧。是以馬日益少，營日益壞，諸君不得而辭其過也。幸為我一一查還，各軍騎操若以虚文相視，而不速速查還，或查還之不盡，不佞或别有發覺，將諸君無置身處矣。
卷十八 前經略書牘第二
801 其熟思之，毋忽。
與内閣兵部兵科已未十一月初十日
分鎮之議，初出于一時權宜。及一分之後，而西鎮、東鎮遂作種種彼我相。今以其印還付舊鎮，則兵雖撥防河東，而常川更代，勞逸適均，人不思逃，便一。兩鎮免以勾攝猜忌，便二。保全三大營不受割裂，便三。征虜征夷各有責成，便四。兩河氣脉聯絡，不復秦越，便五。援遼將帥得專一征賊，不爲西虜牽制，便六。此《歸印》之疏雖違初議，而人情事勢有不得不然者。惟裁覽，幸甚。
與方相公已未十一月初十日
凡上方略者，必知彼知己，算始算終，一一審度無遺，然後可以定兵數、訂師期。今强賊不過是如此圖謀，如此攻犯，情形猶不難料，惟在我兵將一毫倚靠不得。如開原前面擺開頭子要上，而後面一呼散去，奔至三岔河乃止。如救鐵嶺，皆縮匿村屯，誰曾昂首一望？如晾兵撫順，纔見哨賊一二百人，兩鎮兵馬即各穿林奔命。如昨懿路、汎河之役，被哨賊六騎奔至懿路城邊，引誘入伏，跳起達子不過二三百人，我兵千餘看見即跑，内丁傷死者六七十人。若非汎河一路得捷，而此役又敗矣。今軍中惟賀弁人馬略成模樣，然且望賊而潰如此，他更何望？
總之，屢敗之餘，兵將魂魄已都被賊攝去，如何僵立得住。而各鎮帥又皆穿衣吃飯之人，混混終日，即無有一拿真心、很手、眠思、食想刻算此賊者，縱增兵十八萬，濟得甚事？今所上大略乃穩穩做去、漸漸蹙去之法。若如今日在事諸君伎倆，此疏亦付之空談耳。至于兵、户、督、撫及各省鎮秦越漠然之狀，尤有不敢盡言者。非嚴旨一一督責，誰肯上緊？壞下事來，大家皆得脱身回籍，獨使經略一人擔罪，豈不冤
痛？昔後將軍上方略，朝議异同，獨魏丞相任其計可必用也。不肖何802
熊廷弼集
敢望後將軍？而今日之魏丞相，捨相公，其誰哉？情事急迫，惟閣下留意。
(1)
與京師諸公己未十一月初十日
弼生長南鄙，不習兵事，屬當危迫，勉效馳驅。幸仗朝廷威靈、群公福庇，得緩遼陽旦夕之危。近日賊息似差緩，就中狡情正未可量也。頃言者謂“經略宜限定兵數，以便備餉”，又有謂當上方略者，然而難言之矣。趙充國馳至金城，度先零與旱开雖解仇結約，終不能合，故乘隙急擊先零，以威旱开。又度先零精兵僅七八千人，分散饑餓，且爲开所暴掠，必破壞，故能計留屯田吏士若干人、穀鹽菱藁若干費，以待其敝，而後方略可上也。
時朝廷猶遣破羌、强弩、中郎三將軍降斬無算，始得罷屯振旅而
還。今賊初止有兵四萬，得我三路甲馬，配部落二萬，又破降魚皮、鳥喇、北關、海東諸達子，得兵三萬，而降將李永芳等復收集我家丁數千
人。僅一北關為賊旱开者，又立被破陷，而我之將帥又無有爲破羌、强弩、中郎三將軍者能破壞賊，在賊在我一無所把捉，而兵數未易定，方略未易上也。
今各鎮援兵既不肯以精銳發來，而收集殘卒又皆慣于逃陣，且善説賊威風，以懼援兵之新至者，使皆畏遼如畏屠肆。乃若召募又皆猾戍棍徒，與市井傭賃之流、銀差僉派之役，實不成一軍樣。發之總兵，總兵不受；發之將官，將官不領；發之各邊堡，邊堡不收，且有收之，而恐為賊覬，請再發兵以護新兵者。此“以遼守遼”之明效大驗也。
通計鐵騎、玄武、强兵各營召募二萬五六千人，豈不入見在兵數？聞者豈不謂遼有兵八九萬人可暫支持？而不知有兵如此，雖再加十八萬，亦復何益？眼前文武將吏，誰是辦賊之人？誰為對賊之手？今所陳大略雖非得策，然度我兵力，量不能遽作犁庭掃穴之事，衹合如此穩穩做去，漸漸蹙去。誠使得人精心料理，如法施行三二年，間因而困賊，
卷十八 前經略書牘第二 803或未可知；而屢屢私試今日在事者心計、手段，無不樁樁件件令人愁
絶。恐雖有所指授，而臨時運用不來，即再加兵十八萬，亦復何益？故曰：“兵數未易定，方略未易上也。”
記初入國門時，客有問用兵幾何者，答云十二萬，問者駭然。今議又多三之一矣，必有謂以徵調空省鎮，以糧餉耗中原，衹顧遼東而不顧天下者。根本之慮，豈敢自後于人？奈賊實凶强，我實喪怯，分布設置，何處可停，何兵可减，勢自不得不如此。若如所定兵數，遂能殄滅此賊，以徼幸于萬分之一，亦度非今日邊臣所能辦，惟賴有國威廟算在耳。仰禀指揮，可任翹切之至。
【校記】
〔1〕《籌遼碩畫》卷三十四作“與閣部書”。
諭守備黄胤恩已未十一月十三日
經略、軍門手書勞山東登州總司料理運務加銜守備黄胤恩曰：“汝胤恩才利涉川，功深航海、乘長風破萬里浪，幾度顛危；督兩郡濟十萬師，全遼倚賴。誰非爾俸爾禄，而公家是殉；汝獨任怨任嫌，而乃心更切。自是吾黨，豈伊弁流。如此賢勞，亟應加獎。兹特發賞功銀十兩予汝，以示優勞之意。今旅順、北信、三犋牛所卸糧石，陸輸既遠涉夫崎嶇，舟剥又重勞夫盤費，何不一帆是借，而總歸蓋套之為長？天津、永平、芝麻灣北岸一帶水路，如可以通行山關，豈煩于搬運？何不故道是尋，而徑止三岔之爲便。汝腹有全海，其詳度所以告諸當事者，委曲致行，捷一站即省一站之財，近一日早得一日之濟，且以成汝之夙志，終汝之厥功。本部院方藉汝為隗始，詎汝是負哉？汝勉之矣。”
804 熊廷弼集
與周毓陽中丞己未十一月十三日
虎酋近來動静何似，連日與閲科商確，想有成議矣。日者，閲科手本討别鎮往酋帳講事，弟見北酋兩番三次與我使者皆不見面，又不看諭帖，全無一毫動憚意思，而遽遣一游擊以往，不但乘急長驕，且恐拘留墮計。謂宜别遣通官，有要没緊再去挑探。探得有些下落，彼此信使往來講約，得酋的真親戚一二人來質，别弁然後放心。曾作數字與閲科商量，不知可否。今别弁已西來矣，老年丈幸酌遣之。然此機密事也，近乃彰彰然見諸公牘，見諸明旨，使遼中將吏謂“掌科專為此而來，萬一有漏泄春風者，其若之何”。惟秘密而行之，幸甚。
與陸霽澤文選已未十一月十三日
日者，兩監軍道當蒙慨覆，以戎事倥偬，未及謝。承教，禮曹有請纓者，非須日華耶？念欲留之，以代一道，而今且以練兵推，京堂恐未肯爲邊鄙屈也。如别有指，幸示主名，為他日之用。前疏討胡嘉棟者，真强敏認真做事人也。求之時賢，罕見其匹。遼中似終少此人不得，幸留意以待急缺之需。此公正直，取時忌，正當破格處之，未可計例拘也。惟覽存，不一。
與姚益城掌科己未十一月十三日
軍中乏食之狀，昨録與計部咨啓道之詳矣。頃，三帥設防者，皆欲撤回人馬遼城就食。無論各倉僅餘兩日之儲，無食可就，而大衆一撤，虚怯外聞，益爲賊所窺。以此力持之，不令歸，而車牛猝難處辦，糧草猝難運到，顧終無如此嗷嗷者何也。
今河東管領糧運者，二三同知通判而外，别無一官。近皆爲此責供立案，即日夜分身幹辦，猶懼不給。頃俱禀蒙台檄，委取查盤，來請示
卷十八 前經略書牘第二
805 下。不許，則重違台檄；而許之，又有誤糧運。此餓軍瘦馬得食則生、
不得則死之時，惟乞台臺俯就，稍緩查期，俟各官運糧略有次第，而後趨令從事，則不任延伫以請耳。小揭呈覽。
答周毓陽中丞已未十一月十四日
添官事，大揭未至，而小疏已發，亦有稿來請會，當不妨小异大同也。自履任以來，為糧草變面催促，各道幾于不堪，致守道謂弟不加一顏色體面，屢屢求去，同知通判官皆責供立案，亦可謂照管之極矣。有專責者，反高坐一邊，徒以空文卸擔，而不早為處辦，弟何敢更越俎。以此申明職掌，交還此擔，而第催促糧草，每月搭放有無足支，執“臨敵缺乏”之律以問各道，使知失誤之罪大，而不敢不拼命以趨事，此不預之預更有緊于預者。
若車牛如何置買，人夫如何雇倩，銀兩如何處給，一切應為事理實不暇照管也。眼中各官誰能替做一件事？誰能替走一步路？事事處處都要身親。即本等職業且有食少事煩之慮，計老年丈必有惻惻于中者。昨河東召募南衛新兵三千三百餘人，發守道挑選，僅得一千三百餘人，且屬不堪，又多陸續逃去。是贊畫所召一萬五六千人者竟不可算兵數，其餘俱發三總兵設防，并撥防寬、鎮、清、靉等處，而存城者亦無幾矣。滿望新來東兵及前次暫留東兵一并發來，擺守遼城，謄下見在馬步兵添發三帥，以備明春仍守瀋陽之用。如慮寧、前兵馬單弱，則前調彼中五百名該道欲要討還，今當發回，以護糧草，惟老年丈裁酌。添車牛事，弟亦不敢預题也。敬以情復，不一。
又已未十一月十七日
中原物力竭矣。每畝三釐，在各省覺輕，在敝省獨重。如敝邑每田十五畝加派一錢七分，是畝加一分一釐有奇也。今若再加派，三户之民
必有投鍤而起者。然不如此，又無别法可處，惟與姚益老議之。弟恐爲806
熊廷弼集
鄉里所怨，惟以地畝銀專解督餉在遼支用，則議成之日，當爲題明如來教耳。拱兔修寺請醫，此轉憨一機也。此樁事極難，必是如此有意無意做去，方不爲狡酋所窺，而事亦可望其諧矣。不一。
與宣大軍門吴 延寧撫院董臧 已未十一月十八日
自三路覆没，開、鐵繼亡，而遼將援將，自總兵以下、千百總而上五六百員，已一擲、二擲、三擲盡矣，僅而存者皆逃陣之餘，而遼中又無廢閑可起。如玄武營一將領兵六七千人。如贊畫所募新兵一萬五六千人，至今無一統領者。欲挑選而無人挑選，欲操練而無人操練，欲撥防而無人撥防。萬一賊至，而無主之兵惟有一呼而散耳。不得已，借調于各省鎮，而至今未蒙有發遣過關者。此自各為地方之意，不佞何敢以過强獲罪，且亦不敢以身命之私急告台臺，而望其憐救。惟遼亡而神京不保，他日費台臺勤王之師，憂方大耳。數千里顓官急迫奉懇，倘蒙慨發，勒令各弁即日起程，與差官偕來受賜，將在宗社，非不佞所敢承也。臨啓翹切。
與陸霽澤文選已未十一月十九日
河東僅三道，内分守、海蓋兩道，不但事體鞅掌為難，抑且聞言灰頓不振。開道已無地方，近亦為海運時往南衛趲運，同知、通判、知州四員皆爲糧草奔馳于外，無一人在城者。一切選軍、驗馬、製器事務皆束高閣。賊日日整備，我日日廢弛，每一念之，愁死欲絶。今望眼已穿，僅得一邢君至耳。未至道、府、州各官，望門下嚴咨，兵部馬上差官守催之，定限年裹到任。其昨疏增補各官，并乞就近速賜推用，此今日至緊至緊事也。懸切，懸切。
卷十八 前經略書牘第二 807與黄梓山大司馬已未十一月十九日
自七、八月以來，援兵出關者僅萬餘人，餘俱無一下落。調用將材，各省鎮又紛紛疏留，台教不為允覆，深感為遼主持盛意。但各省鎮見其不覆，必將曰：“我已疏留，未奉覆旨，可以留住不遣。”譬如避差人員，但告一狀，便稱緣事未結，不行赴役。是不覆正墮其計，不如明白覆其不允，而馬上分遣催之，以斷其牽繫之望。
至于原题未至援兵，仍一一差官守催，照限發遣，違者不時參論，庶幾人知上緊。若一經疏題，便庋閣不催，或咨催之，而第從報房遞去，各省鎮且置之腦後，誰復上心者？咨補遼東原設左右翼兩營，將幸另賜推補，不必取之原調將材數内也。并禱。
與姚益城閲科己未十一月十九日
望臺下之至，如大旱之望雲霓也。初聞駐節廣寧，旬日即東，以此未及差官奉請。今逾期矣，懸企彌切。凡河東兵馬，召募之虚冒、殘兵之零落、援兵之孱弱、器械之敝鈍、馬匹之瘦損、糧草之匱乏、將帥之恇怯、道廳之惰窳，皆賴查閲，以新一番氣象。至于地方情形，有不佞礙而難言，言而難盡，盡言而廟堂未必信，信而未即行者，所仰賴于臺下者更多。惟速命駕而東，使地方早藉一日之威靈，不佞早承一日之指教。謹顓官奉迓，臨啓不勝仰切之至。
與周毓陽中丞己未十一月廿一日
“用夷攻夷”之策，弟按遼時曾行之，如款西虜以伐其交，扶北關以樹其讎，通江夷以翦其羽翼，間速酋以斷其手足，招南關、灰扒諸降目以潰其心腹，此十年前已試之成效也，豈至今日而反视用虎酋一着爲緩圖？緣日前屢接台札，謂“數遣使虎酋所，虎酋不見面，不看諭帖，


808
熊廷弼集
其間運用不宜太急”，又謂“酋恐終難用”，故于閲科調取别鎮之時，手本回書詳切商量，以期完濟，非逆其必遣别往，而有所沮于其間也。
昨得閱科書，深致不敢擅遣之意。反覆讀之，甚不自安。夫弟，直人也。凡商確事體利害，苟有一得之愚，不盡言，剖析到底，不肯已，迹有類于拿定己意、不聽人言者，而實則不然。昨還答語意頗悔浚恒，而一念爲地方求妥求諧，以求效誠于閲科之私，固可諒也。惟老年丈便間曲達此意。
夫戎狄犬羊，其中叵測久矣。急而附我者莫如北關。當宰賽之初被擒也，即遣馬時楠諭令挑激煖兔等營，而金、白不爲意。再遣萬里侯往諭，而又不爲意。三遣馬時楠再往，而時楠竞與金、白兩酋同盡。煖、炒諸營，固泰、福兩衛二百餘年屬夷也。屡哄馬林助兵討賊，及受宰賽切己之辱，屢遣張户長等挑激，却無有一講討賊者，而户長等竟亦不得歸。
况在虎酋新受戎索，心性未馴，尤難摸捉。今日之事，亦惟有儘力相機、千方百計曲諭旁通以作之而已矣。其諧也，經略全受便宜；其不諧，而心力自當竭盡。獨念夷情難測，有不得不商量慎重若此者。恐輦上諸君子鋭于此策之行，謂慎重爲沮撓，而以他日之萬一不諧爲弟口實，弟亦何以自解哉？敢因是而瑣及之。主臣，主臣。
答姚益城閲科已未十一月廿一日
福德東臨，氣候迥煦，人馬仗庇，得免冱寒。惟是往年此時，胡騎凍滑，邊警差緩。今天氣如八、九月，月色又明，各防兵，人不敢脱甲，馬不敢卸鞍，似又不如冰雪滿地，猶得一息肩時也。
頃，長安堡有“西虜五萬騎聚養善木”之報，汎河有“東虜四萬騎馱帶盔甲、鈎梯，二萬步于開原收運糧石，回頭要犯瀋陽等處”之報矣，前九十月間賊數萬住開、鐵，剿穗收窖，而我不能拒也。今又來，而我又不能拒也。當拒不拒，而賊窥定我矣，因而南犯，實切寒心。宰
卷十八 前經略書牘第二
809
賽在賊中，誠賊喉中一梗物。惜煖、炒每營戰兵，多不過一二千騎，少僅數百騎，勢弱而心散，又多與賊姻，送煖送寒不一，而宰赛平日又爲諸父昆弟所切齒，有心幸其擄去者，殊無一狐兔之悲耳。
遼人拗性，不爲我用，而反爲賊用。如賈朝輔之類，初亦破格待之，而抵死不吐一實語，將奈之何？青州兵，昨周毓老字來，欲留之。弼尚躊躇，未敢遽許。何也？止守遼陽，則此兵可不必來，若明春兼圖守瀋，以資犄角、護耕種，竊恐河東見兵分布不足，俟臺下至日再商之。統惟裁察，不宣。
又已未十一月廿一日
承示大揭，所以區畫儲糈者甚詳，責備度支者甚至，司計者復何辭以展轉于其間？知不俟終日而覆之矣。臺下一到關，而爲薊處貪弁、修邊垣，一到廣寧，而爲遼催糧餉，所至受福。乃河東兵馬戰守一切事務，有萬倍緊要于此者，獨不早蒙夙駕，而一邀鼎言，以解其懸急，得無使人觖望之甚乎？
來教謂“委查未定，尚未能東竊”，謂“委查之事，河西少而河東多，河西輕而河東重，河西緩而河東急”。台節一駐遼陽，各道諸將領誰敢不速造文册以待查者？或謂，台念遼陽供億煩，不欲重相苦，此仁人之用心甚厚。然而彌文縟節不行已久，自不足爲地方累也。敬附使者勸駕，不宜。
與分巡道張副使鳳翼 已未十一月廿二日
虎酋事，今雖無下手處，愚意且冷之，以觀其後，爲他日下手之地。故與閲科商量慎遣者，全是此意。若尋之急，如日前腦毛大故事，便爲虜所窺破，將來益無所下手。而輦上諸君子見其不諧，且歸咎于地方之不肯做，而不知其做之之急反敗乃公事也。所以不得不留一點餘地，使我與酋皆有所繫而不斷。不然，我愈急而虜愈驕，我不能從而虜
810
熊廷弼集
不得遂，反生他隙，而一奴又起矣。見閱科幸詳致，以明其無它。第一緊急者，在閲科東巡，地方有如許大事仰望，此行萬勿遲緩，惟門下慫恿之。提問王通判亦無深意，但欲其來，使見任各官見其繫累如此，各知警惕從事，他日聽以一配結局，此懲一儆百意也。
答姚益城閲科已未十一月廿三日
兵，以萬人聲言搗殺，萬人逆之江上，深得聯與國、固吾圉之勝算。即不佞所陳戰守大略，亦曾計及之，而無奈今日諸鎮營皆懦將怯兵、非戰將勁兵何也。
奴酋欲圖朝鲜久矣。今鴨緑冰合，定有一番舉動。承教預辦戰將勁頃，汎河方報“東虜四萬騎、二萬步駐開原，打莊家，運糧窖”，
而“長安堡西虜五萬騎聚養善木”之報又至矣。欲令三帥揚兵汎、懿迤北，示東虜驅逐狀，以促其歸。三帥慮兵馬寡弱，不能敵，又慮兵一北行，而東賊入撫順，直搗遼陽，西虜聚養善木者入長安、武靖一帶，斷其歸路，以此躊躇，皆按兵不敢動，且勿論。聞此大敵不敢動，即如開、鐵田禾滿野，恐藉盗糧，屢諭鎮將遣兵盡焚之，而竟無一敢往者。致賊前次入而收割，不敢拒，今次入而裝運，又不敢拒，徒有低頭忍氣，付之無可奈何耳。似此光景，恐北關固出不意，不能相救，而朝鮮
雖明知之，亦不可相救也。中間情形，千言萬語訴不盡，惟台駕一到遼
陽，便如觀火，而不佞之苦衷難狀，亦或可俯陳其一二矣。偶因便附復
并懇，不盡。
又己未十一月廿三日
初謂虎酋可激而用也。屢商於周毓陽，遣人挑之，而竟不見面，亦不看諭帖，全無一毫入手機括。故于調取别鎮時，詳致商量之意，非謂其擅遣也。得教詳及本末，益悚然不自寧。大抵虎酋初受款，非如順義、三衛常常往來有相通之素也。春間擁衆遽賞而去，以爲應奉渠者，
卷十八 前經略書牘第二
811
非有感我之誠也。情分既于我不深，性格又拿渠不定，僅一腦毛大在中關説，又意在“栽樹吃果”，而“用胡殺胡、嗾狗咬羊、借劍殺人”之一禀，已盡打破機關，未有不受其挾詐者。惟借事旁通，如拱兔修寺請醫，而因以用之，此一機也。寧前有一通使陳槐者，爲拱兔所信，臺下酌而遣之。頃報東賊信甚急，已調别鎮回領原兵，爲堵禦之備，俟拱兔回覆，再遣之來，以俟臺用，并附聞。
答周毓陽中丞已未十一月廿三日
前得長安堡“西虜五萬聚養善木”報，汎河“東虜六萬駐開原”報，連夜檄行三鎮兩道及協守，整備人馬，相機防堵矣。懦將、怯兵、饑軍、瘦馬應東防西，實是獨力支撑，兩頭照管不過，即安所得勝算而安排之？紗、兔不提新賞，喇嘛不領加賞，中間反覆委有可疑。
但前日懿路之役，亦不知是誰家達子。既已連旬搭棚，住在邊内，收割截擄，自不得不一處之。如賊以六哨騎誘賀帥兵，殺死七十餘人，即在懿路迤北頭一臺子地方，計老年丈定有確聞。其因此離心，與奴合，或奴乘此歸宰賽，以結炒等，皆未可知。但我輩處此，自是照顧不得。若欲照顧，而今番五萬之衆如或深入，必將曰：“吾方用夷攻夷，不可堵殺，惟静坐待搶，以結其心，然後可。”恐外邊傳聞又有别議也。今東虜在北，欲令三帥揚兵汎、懿，以示驅逐。而三帥皆慮兵馬寡弱，又慮養善木賊入而中斷，皆按兵不敢動。
頃得閲科書，言“奴將有事于朝鮮，當預辦戰將精兵，萬人聲言搗殺，萬人逆之江上”，誠爲外應中固之勝算。然而戰將何在？精兵何在？當此時而爲弟計，亦難矣。此弟之所以歸印于舊鎮者，誠自度其力之難于應東防西，而不得不然者也。今日之事，情急勢迫，自穆家堡迤西至北一帶，望速諭李光榮提兵策應。如謂兵少，即將人馬分在河東者取而領之。此係題過之事，刻下部覆，似不涉于專擅也。惟老年丈裁奪。
812
熊廷弼集
與趙知州宋儒已未十一月廿四日
初欲再作書附門下，請閲臺速東，恐以促急獲罪，但爲我禀云：“河東見在兵馬有名無實，不成模樣。中禦奴賊，西應北虜，東援朝鮮，無法支撑。原調援兵未來，新議添兵未覆。欲求閲臺幫一催疏，然不到河東親見兵馬形狀、地方光景，則言之必不親切。而轉盼明春，必待黄同知奉查報竣，然後往東，則疏又遲不及事，所以急望其早來。不然，當此冰凍滿地、烽火連天之日，何必過强，而以衝寒冒險爲長者苦。體恤供億，所省于地方者小；商量戰守，有裨于宗社者大，請閲臺于此處着意。”如何？如何？
與内外當事諸公已未十一月廿七日
自三路失事後，陸續咨内援兵出關，及開原道召募者，自三月内川兵起，至十一月止，通共三萬三千五百八十七員名，内除山東、天津三千四百一員名留廣寧外，實到遼陽者止三萬一百八十六員名，而一路逃故之數亦算焉。乃其後開、鐵繼陷，約失亡軍士近二萬人。且咨内據撫疏召募新兵一萬四千二百五十八名，算作見在實數者，止得張斌良等二千人之用，又耽一萬二千餘名虚數，兩項共計三萬餘名，適與前實到遼陽三萬一百餘名之數相準。是名雖添，而如未添也。令人如何顧瀋陽，如何防鎮江，如何援朝鮮，如何答應東西賊。今中外當事諸公，第見援兵之漸次過關、募兵之虚有其數，以爲兵力漸集，可惟所調度，而抑知今日之兵數猶夫三路失事後之兵數乎？所以小疏不得不細開名數，與中外曉然共見之。
夫有兵有餉，而不能調度，不肖願認過；無兵無餉，而虚相責備，不肖不敢認過也。初，賊聞不肖帶兵四十萬過關，頗懼。及得奸細送信，言帶兵少、市馬瘦、募兵多逃走，復放心駐開原收拾糧石，而我兵竟不敢一往以逐之。賊已窺定我無能爲，必向遼陽大决一場。不審中外
卷十八 前經略書讀第二
813
諸當事者何以策之？惟台慈亟賜主張，幸甚。
與周毓陽中丞已未十一月廿七日
頃據周守廉報“西賊四千餘騎圍住汎河”，又據宋家堡居民擊鼓報“西虜圍本堡，數日不散”。又聞數日以來，西虜散處于汎、懿、鐵嶺一帶，收糧挖窖，牛馬駱駝車輛不計其數。豈即長寧堡所值之虜撤回而
北，抑亦養善木所聚之虜横向而東耶？
今三總兵設防虎皮驛一帶，去汎河一百七十里，去鐵嶺、宋家堡則又遠矣。昨爲長寧之報，調李懷信至首山迤南，賀世賢近遼陽迤北。今虜已移，縱復遣中軍官傳兩帥守原處，仍密諭：“一百七十里軍馬奔疲，且恐束賊乘虚，委難輕動。但虚應之法亦不可無，或各遣兵將千餘于蒲、懿間，多放塘馬，示以剿殺之狀，而夜則多焚烟火百處，沿長三四十里以疑之，或出布招數十道，詳諭款夷不宜作歹，而夜致之虜所，以解散之，不知三帥能做得如法否？”
弟意欲遣一二通夷漢語有膽氣者，竟持旗往虜搶所曉諭，且責以“奴賊斷汝等關口，却不恨賊，而反來搶我”之意，料賊必不見殺。而遍覓各營中，并無一敢往者。皆禀：“煖、炒諸營俱在正安堡吃賞，當着落王牧民急差通使往見款，各營唤平日講事通夷五六人進來，半留作質，半同我通使徑往汎、懿虜搶處所，看係誰家達子，而一一以前意諭之，則諸虜既無遁情，又知虧理，可必登時解散。若衹遣人在各營曉諭，誰肯自認作賊，陽以名從，而陰以實搶，恐終無寧帖時也。”惟老年丈急圖之，仰切，仰切。
又已未十一月廿七日
連日參詳各邊報情節，亦欲出一疏，發明東西合謀之意，及得老年丈塘報而遂寢。大都東西虜皆犬羊也，氣類原易合，父母妻子且不認，何有于宰賽。據王牧民報，伯猪顧禀，各頭腦説他要搶，我們不依，恐
814
熊廷弼集
未可信也。即如虎酋差夷使往奴講北關事，奴語夷使云：“任你東五大營、西八大營都隨南朝與我厮殺，我也不怕。”昔賈朝輔亦曾言之。恐奴最狡，不敢輕出此語、惹此對頭也。
台教謂“塘報使裏邊知用夷着數，難得就緒，兵餉實着不得不蚤爲區處”，極是幫本説話。然用夷一着，亦不可因此而緩其運用。到底奴拿宰赛是一低着。宰赛平日何等凶强，若得歸，縱不能報奴，必羞憤，而不肯甘心以合於奴。煖、炒諸酋雖受奴餌，而終是疑奴畏奴。如“他是哄人的人”之説，情理近真，似未可謂挑激之術，遂無所施也。敬復并請教，不盡。
又已未十一月廿七日
開原道既無地方，僑寓遼陽，以客自處，無所事事。即前以糧運相委，亦衹往走一番，而其實仍是遼、海兩道擔任其事也。今開、鐵、汎、懿地方，東西夷虜交横住搶，并不聞該道出一語、設一奇，以相商相見，穆穆然若平安無事者，不知開、鐵、汎、懿及西虜諸營皆該道之地方、該道之職事也。如犒虜秘策，誠使該道精心鋭意認承去做，弟豈不樂于行。每見有小小事皆不得其心歡意肯，所以弟心亦并灰懶，而常常仰屋嘆其無人也。望老年丈以前項地方、前項西虜、前項做法嚴檄以付之，使任其責，又秘書以諭之，使善其行，庶賴該道大家做成，而弟亦免于閲科不堅之疑矣。又懇，又懇。
與文受寰制府己未十一月廿七日
惟遼與薊，昔人之所謂唇齒輔車也，存則俱存，亡則俱亡。况保在薊，則遼先受亡；保在遼，則薊先受安。即謂薊以神京重，而遼苟亡，則薊安得重？薊欲重，則遼安得輕？此又緩急輕重之勢，不待明智而决者。是遼固薊之外垣，而經略固總督之奔走禦侮一外吏也。
日者，爲調李懷信、朱萬良來援，一時院道當事者，皆借滿且犯邊
卷十八 前經略書牘第
815
爲辭，紛紛執留，而今之滿旦何如哉？調將則虚張聲勢，以恐嚇朝廷；調兵則警報輒停，而寂無一語。及其争之不得，又恚恚視懷信輩如讎，不許地方以一甲一馬往隨。無論借虜要君，人臣不宜如此，而揆之以《春秋》同仇之義、胡越同舟之智，亦昧甚矣。
時每每告急于汪静老，竟爲地方所挾持，而不得遣一人、行一事，以盡薊、遼相關之職。夫身任兩鎮封疆之責，宗社安危于是乎在，而竟以節制人者反受節制，誠不能不扼拿于其間也。翁臺文武風裁，張弛操縱，匪夷所思，文武吏士斷無敢有違節制而雄行其臆者。謹差官咨調原題將材各官，伏乞慨發，以應急缺之用。倘地方中猶有執留如前者，更乞明告之以唇齒輔車之喻、緩急輕重之宜、同仇共舟之義，無輕遼而并以輕薊、亡遼而并以亡薊也，則弟且得藉手，以奔走禦侮之外吏，爲翁臺效一日之力。惟留意裁鑒，幸甚。
答周毓陽中丞已未十一月廿八日
劉帥，舊遼陽協守也。習遼陽事，令統理城守事。麻帥當發海州駐防，從海道請也。錦、義兵無可發，即以錦、義、戚家堡、右屯兵見防河東者付該帥領之。各兵久于外，屢請更番，望速語該道如數撥换，以均勞逸，是雖撥，猶無撥也。但前項兵馬少，不彀分駐甘泉、鞍山、穆家堡等處。寧前兵五百名亦暫付該帥，檄寧道如數遣换可也。
遼城外壕雖舊有兩三道，皆坦夷，可躍馬而過，故借水助防。如春夏秋三季，雖有善攻神術，亦屬無用。惟冬季冰結可慮，然自有冰墻之法在。且今日故深其水，聽冰結愈高，然後將水透底放去，使冰裂塌于下，以助壕之深，兩岸巉岩，以助壕之險，此愚見也。
草貼闌馬墻堆放，其高僅及墻而止，城與墙夾，縱有風，火焰不得逞。而草本帶生，且捆實，縱焰高，不過三四尺，又從外皮漸燒入内，亦無甚焰，城上人自能站立。草堆雖不高，而却厚，不能一燃即盡，度一日火始盡，可省火藥。從賊安梯處放火，不是遍燒，亦不至費
816
熊廷弼集
草。或慮火起驚恐城民，然預令知其焚賊攻具，亦自解人意也。或又慮奸細放火，若平時放火，不過令人拆斷火路便已。若賊臨城，而奸細何以得到？惟堆垛城内始慮奸細，甚不便，而今皆堆在城外白塔前後寺，適足爲賊填壕資耳。承問，足感同心商量之雅。謹瑣瑣詳復，并請後教爲望。
答姚益城閲科己未十一月廿八日
連日得鎮江戴光裕據朝鮮義州節制使呈報，回鄉供“奴賊與西虜講送，宰賽合犯遼、廣”情節，皆與裹邊所報相同，而東西合謀之狀近真矣。前報奴賊對虎酋使者驕横語，恐狡賊不肯惹此大對頭。若炒花等頭腦不肯依搶之説，亦未可信也。
顧又思之，宰賽平日凶横，雖同其叔煖兔領賞，亦必占先，那能受此囚辱。今要歸，不得不屈意奴賊，歸或不肯甘心不報，因而求助煖、炒諸營，以圖一復，亦未可知。况煖、炒于我前有吃賞之恩，後有不盡之想。若遼爲賊有，方懼并吞之不暇，而何况賞利。此亦諸酋所必計者，似其機尚可挑。若得能言者往，尚可説而下也。無奈河東關市已斷，通使盡亡，無行往之路，無遣諜之人，每與該道圖之，無一措手處耳。即今西虜住結汎、懿一帶，裝馱糧石，名款陰歹，難置不問，已令三帥發兵張疑，竪招諭解，欲遣一二通夷漢語有膽氣者，徑奔搶所，曉以“賊斷汝等關口，拿汝家官兒，不仇奴而反搶我”之意，然遍覓無一敢往者。
昨承教犒虜之策，實爲可行。即傳監軍、開原兩道，面囑行之，兩道皆應承而去，不知作法如何？至于寧道秘策，開道謂：“既欲以合西虜疑賊，便不應置毒，置毒則賊明知其不合，又何疑？若謂以此毒賊，所毒能幾？况各虜在關市者，與之酒，必令我先飲，然後飲，恐賊狡于西虜，尤未肯遽食道途間物也。”此亦一種議論。
偈云：“解鈴須用結鈴人。”不佞前欲借重寧道過東者，正爲此意。
卷十八 前經略書績第二
817
不審臺下尚可慫恿其來否？總之，天下無不可爲之事，患無爲之之人，
此今日地方中所最苦者。勤復，不盡。
與監軍道邢參議慎言 已末十二月初四日
語云：“衆惡難犯，衆怨難任。”今文武諸君，人人皆欲撤三帥人馬回城，遷就糧草，而不佞獨執以爲不可，是犯衆惡也。衆既惡，必不肯以其心所甚拂者鼓舞軍士，必將曰“我非不要汝等回城，是經略不肯也”，而衆心怨，怨則將有不可知之事。此不佞之所甚懼也。
然欲勉循君之請，無論明旨森嚴，不敢以無食獨擔，而揆之賊情軍勢，亦有大不便者。幸與部道、鎮從長商量，若畢竟是撤回守遼爲長，不佞何敢過執？將據議疏請定奪，不敢蹈并瀋之故事，滋人議論也。且此詳不必落房，不必文移往會，但密約部道于一處，屏置左右而私商之。其三鎮不在此者，門下不妨往會，仍將官軍鼓舞一番，以安其意。蓋三鎮之詳一出，必人人以爲將歸，而忽見不許，必定見怨。况從來軍嘩皆有所受，人心不同有如其面，此尤不可不慮也。惟門下秘之，至
祝，至祝。
答李孟白督餉已未十二月初七日
連奉手札及疏揭三道，知臺下所以區畫遼餉、處置牛車船運者，甚詳，甚苦。然弟前日所以欲懇台駕出關親臨河東者，非徒欲知道里之遠近、海陸之難易、軍民之情狀也。地方官上下因循，莫適任責，台駕一到，以擔子付之，或參責一二而奪之俸，使人人承肩，一齊着力，上緊接濟，以免于一旦，此其本意也。今台駕歷山海與軍門議，抵廣寧與撫院議，而擔子有交割處矣。若惠邀玉趾過河，使各營見臺下奉旨而來如 此其重且急也，當更是一番警玩新機。乃關内又有車騾、淮船遮洋諸事，萬萬不可以束行遲誤者，則其急急回關了此，而徐圖明春再來者，
818
熊廷弼集
總求所以濟乃公事，而弟亦安肯以爲從者强哉？
惟是錢糧取之加派，牛騾取之省直，船隻問之總淮，内外交之督撫，疏所臚列一一已有着落，臺下之苦有時而盡，弟之兵馬不知問之何人、取之何處。兵部一切紙上虚塞，將來究竟，恐欲束身歸司敗而不得者。相去四百里，而不得向尊前一訴，此苦徒有悵悵耳。惟台諒，不一。
與職方解郎中己未十二月初八日
自三路覆没後，援兵陸續到遼陽者，從三月内川兵算起，至今日雖三萬有餘，僅抵中間開、鐵失亡及招募之虚數，而實未嘗有添也。今鎮江討兵援朝鮮矣，蓋道討兵護糧草矣，寬、靉、清河討兵拒賊搶村屯、犯南衛，而總兵李懷信原領兵印交還河西，亦討兵補數防賊來路矣，皆無一兵可遣者。日望援兵出關，眼穿流血。乃今各兵抵京者，貴衙門皆
徇天寒暫駐之請，咨派關内地方，不行催發。是留兵不遣、弃遼不救者在貴衙門，不在各省鎮也。且貴衙門徵調各處兵馬咨疏輒云：“某廢將領家丁五百，某廢將領將丁一千，某處調見兵有幾千，某處召新兵共幾萬。”何曾見有兵到？間有到京者，又留派内地，不行發遣；其不到者，又不見差官馬上守催；而各省鎮疏留疏减者，又不肯明白出疏與之争執，已誤遼東失陷半個，到此萬分不可救藥地位。若復仍前憚于守催，怯于執復，以朝廷封疆爲俯仰人情之具，請貴衙門親來經略，完此一椿人情，而非不佞之所能及也。詞旨迫切，惟希裁亮，不宣。
與袁位宇永道已未十二月初九日
凡西來援兵、市馬、軍器等項，一一仰煩台慮區處措辦，朝拮夕据，有見任地方中不肯任、不能任、不敢任者，而臺下一一心計手籌，咄啐立辦而無遺。匪獨其才勝也，亦其乃心國家，有不覺其真懇切至如
卷十八 前經略書續第二
819
此者。昨與高監軍語及，悔當日遂信臺下言，不借重而東。高云：“此囀喉重地，遼中一切倚賴，時賢中亦無有可代居此任者。”良然，良然。軍器俱收訖，敬謝。
奴賊雖鷙伏，縱令俟過今冬，明春必有一番舉動。中外見無聲息，便晏然處堂，謂爲無事。一切兵餉皆不速速措處，以至目前調遣支給一無可憑，正不審將來作何税駕。十月念七之役，亦緣西虜連旬處我内地，不得不爾。聞廟堂主用夷者謂此舉爲失着，可嘆，可嘆。自今以往，任西虜搶到遼陽城下，惟不出兵一拒以壞用夷之策可也。偶因台札而略及之，不盡。
與亓静初掌科已未十二月十四日
丁字泊之役，豈不算計用夷一着？而連日帶月搭棚住在内邊，忒不像一模樣，故遣三帥一警之，非三帥本意也。久聞主用夷者有此一段議論，乃近日姚益城過沙嶺，親遇斬獲西虜一事，足爲弟解嘲矣。奉旨來和西虜，虜入，衹合遣使語虜曰“我來與爾和”，戒將士曰“勿殺此和虜”,而何以亦行堵殺也?丁字泊失着,則此更失着矣;丁字泊開釁, 則此更開釁矣。齊景公曰：“既不能令，又不受命，是絶物也。”涕出，而女于吴弟非絶物也。情願割軍餉百萬奉虜，以求其一助，無奈虜不開口許受，縱輦金侠俯，無交割處耳。乃却爲此將兵馬事事無一題起者，恃必可得之援，而自緩其備，遼亡無日矣。揭帖附覽。
與柴總兵國柱 已未十二月十六日
標下右營爲趙率教所領者多逃廣寧，履行該道拿解，竟無解一人至者。若靠彼中拿解，則見逃者既有所主，未逃者復思效尤，銷盡河東之兵者必此矣。貴鎮可一面差手下的當員役，引領該營字識火伴同去認拿，未有不得者。吾寧不盡拿補伍，而第拿十數人，以正吾法，使該營
820
熊廷弼集
及各營皆知所畏，而不敢逃，此肅軍紀之一大機要也。惟秘圖之速速爲望。
與文受寰制府己未十二月十六日
遼，絶地也。周圍犬羊鯨鯢中，一切軍火、什物，不但銅鐵、鉛鋼、木植各材料無處備辦，即求一匠役，而亦不可得。假使近在腹裏地方，但一檄行各府州縣，不數日而數千匠可立致，不數月而火器數萬具、戰車數千輛可立辦也。今急矣，軍士不能以空拳搏戰、肉營薄敵也。前咨求汪静老調撥，聊一應塞，不以爲意。及咨求工部，而李桂老署篆，又執拗不予。然則不于翁臺之求，而誰求哉？日見爲李孟老向省直地方區處騾牛甚備，今匠役擾求貴轄者少，關係軍中者大。惟台慈分其爲孟老之緒餘者，爲弟一區處之。不然，縱轉運不遺，而軍中無火器、無戰車，亦坐糜糧餉耳。
與兵刑兩部已未十二月十八日
敬啓奴賊戰法，一一效阿骨打等行事，死兵在前，鋭兵在後。死兵以重甲雙馬衝前，前雖死盡，而後仍復前，莫有退者，退即後人殺之，有不敢不前，不得不前者。蓋其習俗使然，與西北虜戰法不同，此必非我之弓矢决驟所能抵敵也。惟有火器戰車一法可以禦之，而軍中各將全無有曉此者。惟張名世一人，而又拘于文法，不即發遣，以一人而易生靈宗社之重。今事急矣，時迫矣，轉盼明春賊一决死戰于遼城下，而大事去矣。若必待疏覆請之，而放之于遼亡之後，無及矣。不肖特具甘結，保此并速出，一面同差官發遣出關，一面據咨以覆，庶不誤乃公事也。惟即日從權釋之。臨啓切望，曷暨。
卷十八 前經略書牘第二
821
與部道己未十二月廿一日
頃，糧草接運不前，軍饑馬損，苟有濟于飛挽，是法皆可通行。日來，諸公有商及擺撥之法者，一時胸中于此法精微處打透不過，率爾以難行漫應，而實無專主不行意也。家居時閑，見里中脚夫傳遞磚鹽，有摩肩而立，以手遞者，有距三數丈，而各那脚步迎送以遞者，輪輸頗便，然亦衹半里一里之近能行之，未有遠遞于十里者也。每三百六十步弓爲一里計，一里該一百八十丈，此是量城修工算法。若野外路程之荒數，未能以此算也。蓋套至遼陽二百七十里無論矣，三岔河下道至遼城一百五十里，必如敝里脚夫傳遞法而行之，是空遼陽軍民而路也。每里至稀，亦須擺立三五十人，猶虞接續不及。然此時趕車夫役尚苦無人，而有調撥之難。
凡歇宿炊爨，無暴露道旁之理，必于沿路近村安置。每晨出，必俟辰刻方濟；每午餐，必有一時耽閣。若一飯未完，則一撥中斷，而有齊一之難。尋常軍民尚思逃走，若使千萬餘衆經月鎮日鵠立于凄風慘日之下，能保無脱逃者，逃一人又斷一撥，而有防閑之難。單布口袋，此揪彼抓，易破難縫，狼戾抛撒，往返回空，清查交割而又有種種之難。且不審此撥起三岔河至遼城者，止是一日而至，抑自鞍山而止也。如一日而至，則自河至城負重相傳，度起鼓時方到，而夜間又不便收 卸。如至鞍山而止，亦有荒路九十里之遠。河邊撥頭辰發米袋，傳至申酉時，始到撥尾接卸，曾不逾時，而天晚矣。撥頭于巳刻即當停撥不發，不然而前途無交割處。或曰：“此特一日之少耳。”撥一行開之後，各軍挾米夜宿，至早復轉，是盡日而運也。此誠一説，而胸中終于人衆、道遠、時易、事變有打透不過者，惟諸公再加商確而通詳行之。往與大司農商及山海關陸運之難，即謂斷此一條運路，爲他日缺乏咎，敢復沮此擺撥一路自重罪責耶？
822
熊廷弼集
答周毓陽中丞已未十二月廿一日
昨閲唐堯仁解到馬匹，俱體勢大而帶有膘色，果堪内丁之用，已命中軍官給付杜文焕下内丁騎操矣。喂馬法極周至，誠如是，而廄可無損馬也。當即仿行之，然何至枉大中丞駕不時親往？
頃有諷弟當存大臣體者，乃老年丈亦不存體如是耶？開道沉着，不甚開口，豈其有賢智先人之嫌。地方事每有諮問，何忌何諱，而不明目張膽一畢所懷？如高之直爽，邢之整練，有不待折節延訪而自無不畢者。今長安相知皆有書來，言待部道太峻，各部道飲恨而出，不知部道中有一二待弟以不堪，而一味忍受不能告人者。
時凶地絶，寄命須臾，軍饑馬死，逃亡紛紛，不得不催促，不得不責備，一催促而責備之，輒回拒不能受。或主意一定，而强弟以必從；或不出自己主意，弟即强之做，而意不歡也。甚有在外摇惑衆心者，大家延緩，壞下事來，要經略一人擔罪。更有不止于擔罪者，那令人不焦躁。若時地稍寬，不逼到性命地位，好弟好兄、好友好朋何苦獨忤，致滋怨望？非老年丈隱隱見教，弟亦不肯言及于此，然不欲向他人道也。告示已附來役張挂矣，有不肯住者，仍乞以法重治之。不一。
又已未十二月廿一日
西虜雖名款，而入遼即爲賊。况經月連旬搭棚内住，而不一懲之，成何模樣，乃輦上諸君子便有作此議論者。目今用夷一着措手委難，萬一不諧，而以開釁咎弟，無分訴處矣。如金、白求住開原，此豈邊吏所敢主張之事。及北關陷後，遂有謂“惜不許令人住開原”者，竊私笑。即令許住，而算其許之之時與陷之之日，亦無救于兩酋存亡也。
今人好事後論成敗類如此，故小揭不得不一開示其難，以爲後日收拾他，而亦弟照管西虜惹下之過也。然不照管之，而頃閲部覆《歸印》諸疏，又若于“備東固西彼此策應”一段深致其叮嚀告誡者，夫弟豈東西彼此异視者耶？特“失着開釁”之説，大冷人心，且令人投足無
卷十八 前經略書牘第二
823
所耳。
自莅任以來，南調北遣，何時何事不曾照管西虜？乃煩該部無分彼此之囑。惟有此囑不但枉人從前照管之意，而且示痕迹，使旁窺于我兩人者妄有猜疑，此甚不便也。或謂“部于歸印一事不無過慮”，不知道理責任須要分明，而精神脉絡仍是聯貫。
昨語李鎮守光榮曰：“此非推擔子也，乃選擔子也。雖還擔子也，而仍代擔子也。”豈肯放着援兵不行策應？但此意不欲深語鎮道，以緩其肩頭之擔。其移文不得不明白説開，而就中脉脉照管深意，衹可弟與年兄兩人知道耳。年兄若故以弟不肯照管西虜意密語道、鎮，使知上緊，不敢靠着援兵，而自恃其備，尤妙，尤妙，密之，密之。
答韓晶宇中丞己未十二月廿三日
兵要選要練，又要有好器甲、有好將官統領，而最急者又要餉，此缺一不可者。來教已盡用兵之極矣。遼中且不得兵，何論選練。地方器甲盡以委敵，京運盔甲全不堪用，所發各火器多銅物，試之，半炸碎。各軍止慣用三眼槍，而此項獨無。守城立營利用大炮又絶少，欲打造，又無鐵無匠役。其將帥皆庸材，無它伎倆，即于收拾軍火、器仗、營伍一切事務，無一心肯意肯者，大都挨延，得過且過。束之急則善怨，怨亦不徂各將，即各道亦然。月來爲糧草逼勒，各道取怨尤重，天下豈有軍止兩日糧，馬止一日料，而猶不上緊之理？今軍饑馬餒，逃死者成群滿地，結局衹在經略一人身上，那得不急？
賊自陷北關後，養精蓄鋭，今冬雖幸挨過，明年春夏作何抵當。自
三月失事後，雖陸續到有援兵三萬餘人，僅抵中間開、鐵失亡，及本地新募所留、所逃、所汰之數，名雖添兵，實不曾添。目今欲守瀋，而無兵可守；欲防清、靉、寬、鎮，而無兵可防；欲貼鎮江援朝鮮，而無兵可援。兵部衹以虚數相塞，各鎮衹以調空爲辭。本鎮屬河西者，不但無可調防，且留援兵新兵萬餘在彼防禦，而其募之南衛者，皆銀差僉派侠
824
熊廷弼集
逼而來，一束伍設防，皆千百合群而去。間有存者，贊畫恐其逃倒身護之，而總兵以下皆無一人願領者。看此光景，不至將此半個遼東再行失陷不已。
弟每念此，惟悠悠視日，付之無可奈何。幸兩監軍道俱到差開眉目，初不欲苦懸圃，而眼中無人，不得不相屈，然疏討時不知其已補易道也。戚金親見南塘將軍行事，收拾營伍，必度粤倫等。錢世楨善整南兵，今遼中南兵即無人統領，亦不敢求。總聽兩弁在彼，一二年後練成幾千精兵，以應弟之求于一旦，實所望也。沈繼業既有病不能來，亦聽之。其淮上勇士，惟明春酌遣，有一人亦一人之力也。向屢承年兄厚德，未能報，何敢更辱細絨之惠？此何异解衣衣我者？敬此拜嘉并謝，不盡。
與柴總兵國柱 已未十二月廿七日
各營皆不報軍逃，獨貴鎮報逃；皆不報馬死，獨貴鎮報死。豈各營皆馭軍有法，能使一心而不忍逃；喂馬有法，能使長命而不得死耶？大都上下相蒙，合成一氣，以欺經略一人耳。前果有以貴鎮太嚴爲言者，不佞笑曰：“人皆稱李鎮寬嚴得體，士心和附，而鮑副將之兵獨成群而逃，豈亦嚴之過耶？”語云：“慈不掌兵。”第一意行之，無爲衆言所惑，仍須寬嚴不測，嚴霜之後，忽繼以陽春，而人即忘其嚴矣。點軍一節或不必集到一處，致滋往返鎮日饑餓之苦，親到各村就而點之，惟合操則不可不總集大營一處也。統惟裁酌，幸甚。
答周毓陽中丞已未十二月廿八日
近來各營俱演放火器，費藥甚多，分發易盡，硝黄鉛子惟量留之，仍乞特疏再請，爲彼此接濟之用。禦賊必用火器，用火器必用熟演，不敢惜費也。萬里侯八月間自請往北關，同金、白兩酋使往煖、炒各營挑
卷十八 前經略書牘第二
825
激，虚費賞幣而還。頃復自言，煖兔父子八人已授渠方略；又言，結交奇人洪量西，説黄台吉七兄弟合會起兵，禀弟授洪量守備職銜，親去敦請等情，大都皆誕詞也。
當用夷之時，有此奇策奇人而不能用，豈不爲本弁口實？故即發銀，聽渠買幣自行，做得來，固收其功；做不來，亦窮其妄。本弁不防，遂遣己往，不勝其悔沮之念，而口猶作强詞。臨行復囑之曰：“汝到正安堡討通使，能往則往，不能往則勿往。廣寧東北去煖兔營千里，西北去黄台吉營亦千里，不知經過多少達子巢穴，非有炒、巴等夷領往于東，非有虎酋令箭取信于西，空喪汝命也。”心知其必不敢往，故不以奉聞于年兄耳。此時無但本弁不敢往，即王世忠以親告親，亦須看其機會如何，未可輕遣也。台裁以爲如何？
與楊楚璞少司馬庚申正月初六日
頃承覆撫疏，議于海州、三岔河添兵設將，爲聯絡聲勢之計。除 劉、麻兩帥如議遣防外，惟是不足之兵，欲將邊腹見募見調、將到未到者，俟其赴遼聽經略通融留撥，似尚有所未解者。夫瀋陽、清河、寬、靉、鎮江皆賊之來路，而全遼之門户犄角在此，不在海州、三岔河也。誠得勁兵，出全力從來路拒之，使不得度遼陽而西，則海州、三岔河自可無恙。如後來之兵，不先儘瀋陽等處緊地撥防，而留撥之于緩地，萬一遼陽不支，而海州之犄角何恃？河東不守，而廣寧之門户安存？貴衙門但知固西即所以備束，而不知備東正所以固西，緩急先後之間，不可不算也。
且各處見募見調者尚屬望梅。聞有過京者，貴衙門又念天寒，派留關内。遼陽見望援兵以日爲歲，使其稍可通融，何不撥守瀋陽，自甘讓賊之議？何不撥守寬、靉、清河，致劉贊畫募兵全營脱逃？何不撥守鎮江聲援朝鮮，致該國告急之使月數輩至，而無以一應？况今賊築新寨，壓撫順關而窺我，冬過春來，時迫勢蹙，更不知何地可緩，何時不急，
826
熊廷弼集
何處兵馬可减省通融，以副貴衙門固西之長慮。僅以咨請，惟臺下有以教之。悚仄，悚仄。
與河東三道庚申正月初六日
頃得撫臺咨，自大興堡至中前所諸處，將備兵馬，添設調改，斟酌布置綿密無遺，而河西一帶可保無患矣。惟是昔年東夷效順，西虜稽款，河東緩而河西急。自中前以北，每三十里添兵添將，戚家、右屯亦皆新置，至調河東班兵往助守援，而今也河束不啻急矣。自海、蓋至
遼陽一百二十里，于邊甚近，中間并無將官彈壓。長安市口切近遼陽，尤爲衝險。自遼陽至瀋陽一百二十里，于邊更衝，中間惟虎皮一驛僅一二十家居住，而武靖營相去尚遠，且爲邊堡而設，非居中四應之地。遼、海沿邊村屯稠密，賊素垂涎，與高平諸處一望平蕪、謹防行客者更屬不同。自遼陽至鎮江四百餘里爲朝鮮貢道，往者開、鐵未陷，寬、靉猶稱腹裏，而今亦衝邊矣。不但中梗貢道，抑且斷絶應援。賊如南犯四衛，東搶鎮江，誰爲攔阻？此尤不可不慮者。
以上地方，俱須添設防禦，一無滲漏，兩河東西方成完局。乃撫疏所條上獨遺此而未議，而經略暫設之官又不便于干預。昨但咨覆欲其轉行河東三道逐一酌議。如河西添設改調例文至之日，幸先面確，然後通詳。雖聊補一時之闕文，而永增他日之保障，不可謂非危疆一要着也。
與分巡道張副使鳳翼 庚申正月初八日
餉册攢造煩費，良如來諭，即鄙意亦不欲行之。况每月等完册至，而後總發月糧，彼牽此掣，遲誤支放，各營兵將極稱不便，此後仍舊隨便造支可也。兩三月來，逃軍如走壙之獸、縱壑之魚，而不一拿解，未逃者見其不拿，誰不肯逃？尤可畏者，此等風聲聞于賊所，益動其必犯之志。凡河東兵之逃回河西者，望門下設法拿解之。行檄批詳幾于穎秃矣。
卷十八 前經略書牘第二
827
與方相公庚申正月初八日
頃以危遼急狀屢告閣下與皇上，輒呼輒應，而皇上嚴旨每每告急于兵部及各省鎮，屢呼屢不應。若世廟時，諸公敢如此否？今不得已，疏請考成，須嚴旨定一欽限，如不足數，不依期，因而失誤者，該部與各省鎮同罪不貸。該科不時查參，仍責取該部及各省鎮不至失誤供狀，御前立案。必如此，人人始肯上緊照應救援，或可因而保全危鎮，以安宗社，弼即拼此一條性命，所不辭。若仍是尋常責備話頭，將視如故紙，何裨存亡？而徒得罪中外一番，以樹衆敵。嗟嗟！壞遼者，非弼也，吾亦愛吾骨，勢必狂籲，歸罪司敗，以還此身于陛下耳，惟閣下哀憐而嚴斷之。
贊畫所募新兵皆銀差屯民誘哄使來，而又惟恐其去，復姁姁以姑息之。其大意衹爲曾經奏報召有二萬兵數，恐以逃去損名獲罪，以此日籠一日，醖釀至今，甚費區處。據家屬願交還安家銀兩，若此端一開，凡遼人募在别營者，皆逃去還銀了事，是空遼也。欲拿正身，多匿不出，即出，亦多無用，勢必另愈精壯補伍，使逃者知其必補，而不敢復逃，方免各營觀望。即有騷擾，亦難盡顧。并望嚴旨責成贊畫，會同該道盡數嚴拿解伍。老弱者，僉换精壯；抗匿者，解經略正法；原招頭及領隊營俱從重論，不得不收安家銀兩，以開逃端；其逃回河西者，着落分巡道上緊拿補；凡不如數、不依期者，經略不時參處，毋得縱容。必如此，而後各道皆知警懼從事。此振怠懲玩第一義也。
與黄梓山大司馬庚申正月初九日
日以疏揭冒有干觸，非敢以疆吏仰犯中樞也。時急勢迫，有不得不然者。目今援兵猝不能到，新兵又復全逃，而遼益岌岌矣。自不得不深望臺下早爲救援，而望之深，則責之不得不備。誠知以責備而開罪于臺下者小，借責備之故，轉以責備各衙門、各省鎮，而因是以保全封疆
828
熊廷弼集
者大。則不佞處其小，不失爲後生之薄劣；而臺下居其大，且以成元老之壯猷，豈不休暢之甚耶？况臺下之所難，在功名去就之間；不佞之所難，在性命死生之際，苦情急狀更有可原者，諒台慈所深鑒也。今第一應着全在發薊鎮入衛各兵及新調之在通州、昌平、天津者勒限出關，仍一面馬上催調各省鎮兵馬作速就道，庶于緩急有濟耳。萬惟留神，速賜施行，幸甚。
與内閣兵部科道庚申正月初九日
遼陽兵馬本以單怯聞，今又有此全營一逃，而軍聲損甚矣。賊于於平日已是窺定裹邊虚實，聞此風聲，當益緊必來之志。每望援兵出關，眼穿流血，而部中但以紙上人馬搪塞，各省鎮亦不見有急難相存者。不得不具疏請旨考成，并借重掌科一位關上核驗，以求其實，然已緩不及事矣。第一先着在發薊鎮見在入衛之兵及新調之派在通州、昌平、天津者出關應急，惟立賜主持，必遣乃已。
至于“以遼守遼”全難倚靠。如遼陽人民初願守城，甚喜而信之，立撤川兵，派民擺守。無何，人人告免，視登陴如赴市曹，又不得已，而易之以兵矣。城且不守，何况投兵？若非多調外兵來圖剿復，則此一塊土必無存理。并惟裁奪，幸甚。
與職方解郎中庚申正月初九日
屢見貴衙門覆疏，多含糊無着落。如處置三岔河、海州、鎮江、朝鮮各防援事情，大都推空擔于地方官，而竟不言兵馬之何在，不審賊至亦可以空擔退否。此後望門下以實相應，庶地方官得有所憑籍以行事。
聞貴衙門嘖嘖言千難萬難，調兵市馬送至遼陽，任其逃走瘦損，而
無一問者，抑知不佞所以處逃之法極嚴、養馬之法極備，而文武吏士猶苦于問之之過也。兵姑無論，衹問貴衙門所兑營驛馬匹、貴同僚所市宣
卷十八 前經略書牘第二
829
大馬匹于管關政者，便知馬死之由。而其不至于盡死者，伊誰之力也？
偶因便而一及之，不一。
與軍門撫院閲科庚申正月初十日
遼中危狀，屢以告皇上，輒呼輒應，而皇上屢旨告急于兵部及各省鎮，却不見有應者。不得已，請旨考成，此到底法也。苟非時候迫到性命莫必之處，誰肯得罪于衆，其或因而致其亟援，則身與遼存，猶將自贖。不然，而遼亡與亡，即安所得人而罪之。念至此，真有不暇顧者。
惟是今日所最急，無大兵、餉兩事，而言者每謂調兵難，措餉尤難，非確論也。率土皆可出錢糧，而未必皆出兵；郡邑皆多得牛騾，而未能多得兵；縱兵俱足數，而買其心，以殺賊不貳，尤未易易也。以此知兵更難，而催兵當更亟。兩三月來，部言餉，臺省言餉，地方中皆言餉，獨弼一人言兵耳。倘皇上見言者少，而疑以爲緩，中外見言者少，而應且弗急。雖有粟，誰從而食諸？望立草一疏，極論兵事，以上警聖衷，下督中外。此救遼救命第一功德也。况以一募兵，而前已逃至數千人，未敢暴言。頃復一夜逃二千人，而皆執標以去，此軍變也。風聲極惡，關係極大，尤同在地方中所不可不報聞者。并惟裁酌，幸甚。
與總兵將官庚申正月十一日
頃據趙參將報，標右兵數不逾一千九百名，僅五閲月，而逃者至五百餘人，則他人不言可知矣。然皆未見據實開，每報取軍數第以原數搪塞，直至全哨逃、全營逃而後呈報，如贊畫車營故事。使法無所施，而逃益無忌，則何益哉？揣諸君之意，不過謂吾儕不早報，而以今報，萬一查與前月支糧之數不對，且得罪，則諸君不見前月衹從今日清楚爲 始，决不深究各將吏，以阻自新之路之檄乎。天日在上，斷不食言。若開此一面，而仍前虚報，則有上方之劍在，陳倫何仇，諸將何私，而敢
830
熊廷弼集
二法于其間也？
與文受寰制府庚申正月十三日
大炮及鐵木匠役，已屢咨懇台端矣。在大炮，則一面查發，一面留餉銀補造，甚容易；在匠役，則每州縣取三二十名，亦容易，衹在大菩薩肯發心救苦救難耳。如鎮、道、府、縣有不肯發者，明白咨覆，會當專疏責成之，寧得罪諸公，必不敢誤朝廷，且誤自家性命也。播之役，李臨寰節制五省；青海之役，鄭範溪節制九邊，此何等賊，何等地，而一關之内有所不能行，良用赧赧矣。
答周毓陽中丞庚申正月十三日
查核之役，部不以屬閲、監兩公，而以屬弟，所以具疏辭之不管，即政府回書亦謂此該部誤也。小疏曾謂：“遼陽成衝邊，當以廣寧爲家當，薊鎮爲轉輸，一切軍馬召買措辦諸務，不截留新餉，則此費將從天降從地出？不但老年丈受束縛，而家當道窮，轉輸路絶，弟益無所措手
足矣。”大疏款報詳明，詰問周至，正不知大司農何以置對。
熊廷弼集卷十九
前經略書牘第三
答周毓陽中丞庚申正月十三日
初，守道用川兵守城，又分遼陽城人爲兩項，一舊编壯士守城垛，一新编官生富室人爲城操兵，守各巷口。後撤川兵下城，該道力争之不得。且一城而分兩項名色，以開趨避之路，誰肯認壯守城垛者？遂用一條鞭派之，而該道又力争之不得，遂忿然置之不管。除夕，同各道向関科言： “守城非川兵必不可。”元日，各道復以爲言。弟謂賊前聞川兵下城拒戰，有憚意。今若知下而復上之，故爲遼人不肯守城也，將益速
其來。且遼人何嘗不肯守城，每逢五逢十日聽點，候一兩日，而官竟無一至者，上自以法戲耳，于遼人何？
尤守道曰：“本道先用川兵及壯士城操兵，守得極好，衹因老先生變動前法，且委洪鄉官管理，本道將奪而管之乎？抑分而管之乎？所以不好攙着管得。”弟笑曰："委用洪鄉官，不過借遼紳諭遼人耳，而豈予之以印耶？”明日，閲科以川兵爲言。又明日，仍以爲言。及初四日，監院亦以爲言。弟思三人占則從二人，今人人皆欲如此不聽，必謂剛愎自用。顧獨念川兵復上城，必不可遂撥他兵以易之。其本末情由蓋如此，而豈得已哉？瑣瑣以復，并謝同心商量之雅，不盡。
832
熊廷弼集
與内閣部科庚申正月十三日
奴賊戰法，略具小疏，决非弓矢騎戰所能抵擋。宋、岳、劉諸名將皆用步兵决勝，今已無望，而除火器、戰車外，又别無一法。前發各色炮除留城守外，遂無爲軍中用者。各營紛紛請討，無以應。欲要打造，無鐵無匠。前咨討匠役，工部直以無見拒，所發鐵皆渣子，每十斤煅不及二斤，且多見火碎爛，而竟鍛不合塊者，徒費車騾于無用。即有鐵有匠，而時日亦無及。將欲已之，而坐待危遼之破陷，則無遼而因以無京師，恐廟堂諸大老亦有所不利者。今惟有仰望“朝廷再發大炮”一策耳。前于咨見李桂老批呈語意，極有道理，却極諳時地。假使身在遼中，親見得一塊殘土之立就死亡，真想到旦夕無遼之必禍京師，定爲朝廷委曲區處，而必不肯作鱉厮踢之説，置人家死活于不問也。惟立賜發運，以救二三月間之急，其借之薊、昌、保三鎮者，并乞便達彼中督撫，那移應急，如以内地空虚爲慮，則造補之説可容易行也。
與周敬松大司空庚申正月十三日
小疏前後討熟鐵二十萬斤、鋼四萬斤，鐵已如數發運，鋼止許發一萬斤，不足用，應再請給一萬斤。顧鐵爲三眼銃，鋼爲刀斧槍箭鋒刃而討，未嘗計及于戰車也。今計每車鎖鎝、鍵釧、釘鐶之屬約成器五六十斤，非毛鐵一百五十斤不可。約車三千輛，用鐵四十五萬斤，恐一時不凑，應先發三十萬斤應急。費脚價約五千金，以數千金之費，而能救一鎮之亡，以鞏固神京，此必翁臺所首肯者。此非獨救遼，亦以救賤性命也。老先生當事，忍使鄉里後生有不保性命之憂乎？興言及此，涕泗交頤矣。
卷十九 前經略書牘第三
833
與姚益城閲科庚申正月十七日
同心之言，其臭如蘭，大疏有焉。臺下此行，不獨有造于遼，即謂爲不佞立命可也。書中數語亦騰之公牘，令海内知吾苦尤非想望所及。且小疏借餉以急兵，而大疏言兵兼催餉，并東西而全及之，尤屬合論。關門不欲煩總督者，恐其作好好先生也。如昨山西募兵，楊帥明疏其不堪，而當關者亦不見一點驗。今人火不燎身，但知做情，誰顧人家死活？所以借重掌科，以示重示專。如台見以總督更便，即及此一段，而重加責成，亦正見其同也。逃兵駐南衛運糧，且未可遽開此口，恐招者聞之，益以殘弱搪塞。惟當嚴檄，催令强壯補伍，爲設防戰陣之用，俟其齊而再如台議未遲也。并附聞。
與監軍道邢參議慎言 庚申正月十九日
西虜入開、鐵，取所弃遺，諸將雖不宜裝聾作啞，而事有輕重，勢有緩急。今兩帥回城，而賀帥獨疲人馬于蒲河以北，暴露冰雪之中，糧草皆盡，不知此行爲得策否。萬一賊窺我兵在北，突來遼陽，而以一枝人馬綴賀帥不得南，將如之何？即無此事，而以征東人馬空爲此虜所敝，亦非計矣。愚意欲撤回，恐該帥藉爲口實，日後更不照管瀋、蒲，以比西虜之事，欲聽其自爲進止。又恐人馬凍餒疲憊，無以供二三月束賊之戰。惟門下以己意與之商量，諭令且回虎皮驛防守，以息軍力，切勿説出自不佞意。若門下見謂無妨，亦聽之。原禀附覽。
與周毓陽中丞庚申正月二十一日
昨據王牧民報，憨下夷使貴英哈等來討春賞太早，詰其故，答云“聽聞往來達子説，關西來了個閲科那顏，帶了二十萬兩銀子，差了一個游擊上關來賞我們。憨并八大營頭腦因此差我們早來領賞，打聽賞
834
熊廷弼集
的，示下各頭腦好來”等情。又問北關子姓下落，答云：“各營查找，
并無兩家投來的人，叫我憨往那裏查去？”而王牧民復云：“奴酋重圍
北關，量無逃出者。”
據此，則往查北關之事畢矣。當初原知金台子孫無奔憨者，不過議者藉此題目爲入門説話，此可置勿論。惟是憨并八大營聞我帶得有銀，差得有官，要來領賞。一段説話，弟蓋早以慮之。蓋遼人利馬市者，慣泄裏邊事，取好于虜，因緣作奸，而將官復借虜以市，重其所從來。今虜既已知得裹邊消息，拒之，將以觸其怒；而徇之，何以應其求？不知牧民與各夷使作何回復講折，以先斷其垂涎之望，而仍繫其赴膻之情。
竊謂牧民身主關市，不能得一虜中着落，而反漏泄春光于其外，責既有歸，咎將誰諉。當即以此擔子硬硬交付，與渠去做，不但責以彌縫其罅隙，而且欲令曲合其機緣。如其不能，即以上方從事計，牧民必恐懼，而圖所以善其後，或可易于收拾耳。不然，虜實知我帶銀在此，必再求；求而不得，必群起來挾；挾又不得，必犯搶，而一奴又起矣。語
云：“禍不在小。”此亦萌動機括也。因便役附請裁教，不一。
與各道鎮庚申正月二十二日
去秋之并瀋也，固緣民散城空，亦料冬寒賊或不至。今春氣漸深，逃民漸復，賊必復生覬覦，以圖一逞。往者，撥派三鎮防守虎皮一帶適中要路，原爲南顧遼陽，北顧瀋陽，俟今春發兵守瀋，便於策應。今兵部既不速催兵來聽我防調，而地方中又遲誤糧草，并三路防守要路者，亦因缺食站立不住。曲從衆議，抽回遼陽，而策瀋之兵益加單寡，萬一賊至，何以禦之？
今爲保遼陽計，則瀋陽不可不守；爲守瀋陽計，則兵馬不可不多，糧草不可不預，此必然之勢也。敢煩高明從長酌議，守瀋人馬應用若干，應于何項撥發，何將爲主兵守城，城守作何修備；何將爲奇兵迎賊，賊來作何堵禦；何將爲援兵策應，策應在何屯札；首尾作何照顧；
卷十九 前經略書牘第三
835
兵馬不足者作何那移調撥；糧餉不足者作何設法趲運。此舉内蔽遼陽，外規開、鐵，中圖搗巢，牽制賊勢，關係重大，而兵寡糧缺，非不佞一人所能擔承。幸速議妥通詳，以憑會題，庶免同异。去年一并瀋，議我退縮何所；前日一説守瀋，而又有議我不宜爲賊添一中火鋪者，此不敢不廪廪也。
答周毓陽中丞庚申正月二十二日
自去歲十月半後，三鎮屢以糧草無處尋覓，兵餓馬損，皆要領大衆回城就食，第各留兵一千五百名駐防舊處策應。曾于十一月《三帥軍馬無食疏》中明言之，而斷斷乎不從其請矣。及奉有“據奏，各帥以軍馬無食，欲撤回遼城，倘遇賊警，何能防禦”之明旨後，三鎮仍申前請，各部道仍力以爲言。弟争之，不能得，遂嚴批其詳，聽兩監軍會同餉司、分守、開原兩道酌議，以便奏請定奪去後。批中詞旨嚴急，皆發性語也。慮前顧後，與台見甚合，乃無何而姚益老至矣。
時部道已有“于三鎮中抽回兩鎮，近城操練，更番設防”之説，屢向弟言，皆不聽，而姚益老力主之，每晤必以爲言。蓋其意以一塊荒地駐軍三萬、馬三萬者，半年土皮俱盡，安所得糧豆？大將軍皆栖止一破茅屋，軍馬皆散處三四十里村外就食，徒餓損人馬，而又妨操練。賊若以精騎萬餘綴三帥，而徑領數萬，直趨遼陽，遼陽見兵實孱弱，不能支賊，不如抽回兩鎮人馬，散駐近城村屯，既尋覓糧草便易，而又得日日操練。即賊至城下，無所慮，仍更番往防虎皮驛，以均勞逸。如此，則三鎮軍馬皆得就食，皆得操練，何如饑困一處，無益于瀋，而徒爲遼陽根本憂？此其説固長而可思也。
時尚在猶豫間，會兩監軍以詳請，而反覆躊躇，始不能堅持夫初議矣。假令海陸趲運實有糧草，撥至三鎮地方者，足充軍馬之用，何肯輕令抽回？無奈各倉見貯尚不彀補支十二月之數。正、二、三月糧尚在山海關、三犋牛等處，不得車牛裝運，叫此軍馬吃用何物？萬一有一奸弁
836
熊廷弼集
者，乘科、部、道、鎮皆欲撤回之時，煽惑各軍，不由經略之命，一呼而歸，何以處之？
來教以此舉皆爲守道所誤。弟不聽守道言久，實由各部道及姚益老屢言始决。或者守道不自言，而陰嗾部道及姚益老言，以必伸其説，而欲遂其恇怯退縮之計，亦未可知。但三人占則從二人，今人人皆欲如此，而必欲以一人拗執于其間，誰爲我用，則前經略剛愎自用之評，必有掇而加之于弟者，此弟之極苦、極没奈何處也。若使兵部實實調得多兵應手分撥，俾得以三萬人戍瀋陽，成得一堅，而毋示以瑕，即賊綴虎皮，徑犯遼陽，而瀋陽戍兵，且得直搗賊巢，以議其後，何至退慮根本，收我之虚聲，示我之實怯，如來教所慮者。此近日疏揭于本兵不無責備者，誠被時勢迫到性命地位，不得不然，此正責成本兵幹事、不令卸肩之意。非如言者以必去爲快，而有别腸也。統惟裁鑒，幸甚。
又庚申正月二十三日
屢接軍門咨，發各援軍行糧皆銀一兩，以充自關抵遼之用。乃發楊帥山西兵獨三錢五釐，必此一宗兵馬數多，而所留餉銀亦盡也。即如教，行監軍道轉取新餉一千兩迎給之，軍心無厭，縱使關上全給到遼路費，及過廣寧，仍要禀討。不如議定若干，半給于關上，半給于廣寧，而後重冒可杜也。但目前援兵過者，無銀支放，爲可慮。已檄新餉司，或自遼權解銀一萬兩，或新餉解過廣寧者，權留二萬兩接濟應急，不知果能應命否。
玄武一營六千餘人分作四營，總係柯汝棟暫署。汝棟者，賀鎮坐營也。屢詳請討回鎮管事，計缺將者四。真、保、河兵六千餘人分作四營，僅一白邦安管領，計缺將者三。三鎮除賀帥外，柴、李各少領兵將
官二員，而原題將官皆未到，各營多係兼攝。頃，清河又缺游擊，單進忠又告病去，贊畫兵皆用廢將，尚缺三員，通計見缺十四五員。盼援將之來，眼幾欲穿。郭、祁二將，望立遣東來，以應燃眉之急。若一字涉欺，他日當于《催將疏》中見之，便可知其急缺也。惟台鑒，幸甚。
卷十九 前經略書牘第三
837
與各總兵將官庚申正月二十四日
各營操軍從來衹團聚一處，擺營裝塘，擂鼓呐喊，望空放炮，以完套數。即有勤于操練者，亦衹止于將官面前射打一回，終日校射不過三四百人，而天晚即散。又操三歇五，不得日日比較，計半月而一營始周一遍，各軍技藝到幾時纔得慣熟。以愚思之，與其使全營軍士俱在將官前校射，徒耽時日，而躬親弗給，不如使各隊人自教習，人自操演，分派中千把哨日日督率，而將官第日坐教場，俟其馬步箭炮演習俱熟，而後合營大操之爲愈也。
今與諸鎮將約，如一營有兵二千名者，該八十隊擇一平坦地方，立燕兒窩八十所，每隊立一窩下，從本隊中擇善射打者五人，以一教四，步兵令其披戴射打，弓必挽滿入彀，銃必審準苗頭。每日寅時，將官傳號，隊長各領各兵，自卯至午，如法教演，或百回，或七八十回而後已。
其馬軍亦各於所立窩前竪把三個，盔甲臂手全裝，跨馬逐次挨射，每日每軍必演十數回而後已，以至槍棍刀銃莫不皆然。仍於本隊中自分主客，各執木刀木棍，旋轉馳刺，俾知刀棍如何斫擊，箭槍如何射打，彼如何來，此如何避。務令手與器相合，人與馬相習，隊與隊逐熟矣，然後合之于總；總與總逐熟矣，然後合之于哨；哨與哨逐熟矣，然後合之于全營，而大操之，使分合奇正，進止邀伏，皆步步如法，而後免于見敵倉忙之患。至于人馬什物，如撒袋、鞋帶、肚帶、蹬辔、鞦皮之類，俱要釘繫牢壯，雙拴堅固，此皆爲將官者精神所當到之事，自宜逐軍檢點停當，不必不佞耳提面命、諄諄作教書先生也。
與陸霽澤文選庚申正月二十五日
時凶地危，即上下同心，彼此并力，猶懼不能濟。今遼陽道不任事，聽其以病去矣，而贊畫亦慢無所事事。蓋鄉里之間，固有所難行，
838
熊廷弼集
而軍旅之事亦非其所任。當時起用之者，原不從封疆着念，不過借封疆爲名作一起廢人情耳。募兵一萬八千餘人，皆僉派銀差屯民充數，既臨白刃，皆思逃去。贊畫畏其逃也，將官有稍裁以軍法者，輒庇之。兵恃其庇，乃益逃。即未逃者，亦俱屬無用，而臨敵終必逃。但一言其無用，輒變色，争欲親率殺賊。即今逃近萬人，猶硬言他日殺賊者必此兵也。
不佞以其爲同年、同鄉、同臺，又鄉先生也，但屈意下之。未見贊一畫，而徒撓人畫。奈何夫原設各道當此軍興時，即本等職業尚拮据不前，與經略共軍事者，獨贊畫、監軍道三人，今竟虚其一而無用，仗誰幹辦。且監軍道與諸將爲僚儕，情禮浹洽，好得商量，而贊畫動執部體臨諸將，自副總兵以下皆欲行屬禮，而諸將又不肯爲之下。往往彼此不欲見，即見而無一交歡語。文武不協，又軍中大忌也。
爲今之計，衹有急陞贊畫、改贊畫缺爲監軍道爲妥便。然贊畫在臺時，有扶翌世道功，以忤時被斥。今募軍雖逃，而當三路開、鐵接連覆陷時，猶得藉起義聲勢，以保遼陽，實出其力。今同斥者，喬、朱、錢、劉六七公皆起京卿，贊畫應與之同例，若第以尋常方面陞去，則贊畫必怨不佞無休時。孟氏曰：“爲政者不得罪于巨室。”爲其議論氣勢能爲衆倡也。况軍中尤藉鄉紳鼓動人心，而一有沮惑，爲患且大。望門下亟以京堂處之，改其缺爲監軍道，以求早得一人之用。若遲陞一日，則遲誤疆事一日。此今日第一急着也。惟立賜裁斷，幸甚。
與李桂亭大司農庚申正月二十五日
今軍中最號難治者，無如餉，而新餉更難。蓋其事出初創，案無舊程，請乞多端，重冒難詰。苟無所執，而惟查給之是予，則必至於濫；苟忽于覆，而惟挂號之是據，則必受其欺。以不佞蚤暮所熟察于餉司單郎中者，洵未可以多得也。其爲人，沉静而縝密，精敏而有執持。每有所查議，雖一分一文必推勘入微，即如常支放，而一馬一軍亦扣算到
卷十九 前經略書牘第三
839
底。一切冒濫重復情弊革除净盡，而更有一爲不佞分苦者。
援遼兵將，怯于臨敵，而勇于比例，凡討廪給、安家、坐家等項者，紛紛無虚日。不批查，將恐失其心，不爲我用；一批查，而持軍中“宜廣大，不宜纖嗇”之説者，輒徇人情面，欲遂其請，而該司獨據理會覆，確確不能奪。即不佞亦得藉手以謝諸鎮將，而杜其求。當民窮財盡時，歲所省何啻數萬計？而至于秤兑之公平、操勵之精潔，自是本官常事，不必言者。本官以差滿一年，借二親爲詞，必求代去。不佞力止之，且托各道屢諭意。
頃，以瓜期愈近，求代乃愈急。即欲具疏請留，以束事竣日爲期，恐以邊吏侵貴衙門之權，敢爲危遼向臺下借賢者，同心共事，使官軍實
收其惠，度支實收其效，而勿爲本官一人恤其私。若其沉謀深畫，洞曉
機宜，時出一奇，以佐不逮，尤不佞之所私懇，必得請而後愉快者也。惟裁鑒，幸甚。
與姚益城掌科庚申正月二十五日
頃接撫臺書，言抽回兩鎮事，算前慮後，極有見。當日鄙見原是如此，及承臺下屢教及部道輿議，又當從長斟酌，而中所甚恐、不敢對人言者，尤在乏食激變、嘩而徑歸之虞。假使地方中趲運糧草足供三鎮人馬食用，即使遼陽空虛，亦不肯遽聽其歸。是其使三鎮不得不更番抽回者，一坐糧草，一坐兵部不催援兵出關。應手調撥，雖欲不示賊以瑕，不可得也。遼陽虚實緩急情狀，望一一向撫臺盡言之，以見事勢有不得不然者。不然，恐長安中又如并瀋之説紛紜一番也。批語詳稿及往復書稿并録呈覽，不一。
與韓晶宇中丞庚申正月二十五日
屢承台教，選將練兵爲今日軍中要務。今見在各兵皆日逃日减，而
840
熊廷弼集
援兵又不見出關。間有出關者，皆烏合之衆，難于操練。且無不人人書來求爲守城者，而堪戰者實未一二見也。今無計可以禦賊，惟有火器、戰車一策，而大炮且無一位。前京運多銅炮，易炸難用，遼又無鐵無匠。前日復有《請炮》一疏，討内局三千位，借薊、昌、真、保一千五百位，非得已也。
日，王世卿于保定府所造器甲頗堪用，今再發回打造，詳具咨文中。獨計三四月間，青草一出，賊必犯遼陽。若俟打造，必缓不及事。弟司理保定時，知府中貯有大炮、火槍一庫。查盤各府，及隨按關操 閲，知三關、河間、天津等處皆有此物，望檄下所司，盡數解發。即以今發銀兩如數造還，如來銀不足，即動增派地畝銀兩，咨部銷算。蓋各府鐵易、匠易、炭易，但一那移間，而所濟于封疆宗社者甚大。統惟留神，萬萬。
答周毓陽中丞庚申正月二十六日
前書恐王牧民漏泄者，緣前晤姚益老，言遼弁善妒别鎮。纔到關，牧民即密禀撫臺，言其召夷使來。及别鎮回問之，原無要召夷來説話。以此知牧民有密禀于老年丈，而心疑之實由于此。今蒙示來禀及驗文回票數通，而牧民之老成諳事多矣。
初，姚益老調别鎮，欲同王世忠親往憨營。甚難之，即用手本手書勸止，蓋心知其人未可用也。别鎮臨辭時，又再三囑付。今觀其與牧民商議話頭，是何見識？若非老年丈諭帖教以查無便了，急急説開，而此事且有大不可收拾者。據牧民禀，市夷密報：“奴酋小視虎墩，而仍繫宰賽，東西結仇已深，量其必報。”此肯綮語也。
頃，賀弁陣上生擒達子二人，乃卜兒亥下部夷，供云：“奴酋要我官兒們搶廣寧，奴搶遼陽。我官兒們説，奴酋不是哄個一個的。裏邊有城池尚被他害，我們草地没城池，豈可信他？”又云：“我官兒的兒子被奴酋拘在寨内，屡討不肯發回。説把女兒與他成親，亦不知成親與
卷十九 前經略書牘第三
841
否。”又云“虎墩差二十個夷目往奴酋處，講北關、宰賽事，至今監住不放”等情，俱與前次關口禀報相同。此捉獲生口之言，似更可信也。命中軍官將此二夷解送老年丈處，一一問之，可得外邊真消息，亦不必殺，但令該營差通夷來認，而責之以款而復搶之意可也。并附聞，不一。
與各道總兵庚申正月二十八日
數月以來，而各營軍丁之逃極矣。初逃之時，各將官中千把總不知也。直至逃後月餘，領銀散封，方纔知覺。使其肯于平日逐名操點，又能不時設法抽查，何以至此。今各軍散散漫漫，如無拘管收攝之物，無論將官中千把總不識其面貌姓名，即同夥軍士從未聚在一處操演，亦彼此不相識認。縱有逃者，睹面不知，如何拿捕？
今與諸將約，除新行分窩列隊、逐日夥操外，仍立抽查之法，各將官不時抽哨一查，各千總不時抽司一查，各把總不時抽隊一查，各百總隊長則日日一查。不惟面貌姓名日加熟識，亦且彼此朝夕，勢難私逃。即有逃者，旋逃旋覺，旋覺旋捕。于束伍之中寓禁逃之法，似無善于此者。
又按軍法，五人爲伍，同鍋飯食，同寓歇宿，逃陣逃伍，罪皆同
可望其不亂。惟各道鎮向各營將官詳訓而力行之，但有逃者，即將同伍
坐，此尤禁逃根本所在。各鎮將平時就該如此舉行，他日行軍臨敵，方連坐重處，此又不但爲禁逃而已也。
答董翼明中丞庚申二月初三日
去冬，報筒中奉到台札，欲留用三四員，如大疏所稱其人者，敢不仰體台意。但前小疏雖討將材九十三員，半多中千把總，如尤岱、杜勇之類，非皆將官也。即係將官，亦但憑各官開報據以入疏，而賢否相
842
熊廷弼集
半，已無多可用者。乃賢而可用者，各鎮俱留用，而第以否者來應，甚失初調之望。李秀、袁大有、侯體乾及尤岱，乞臺下速遣之來，以慰倒懸。如無人用，望留其餘，以補秀等之缺。不然，是又以否者來也。因有丘役來催，故不及還答前諭，再因便役一申之。惟台慈鑒諒。
與京師諸公庚申二月初四日
今二月初旬矣，本月分折色無一文，本色無一粒，連人帶馬十數萬之餓軍，誰肯甘心受死？遼陽鄉城十數萬之怨民，誰肯甘心受奪？不有軍變，必有民變，而奴賊又其緩耳。今金錢尚在太倉一千六百里之外，而大司農不見慨予；米豆尚在山海關、三犋牛八九百里之外，而地方官未能猝運。眼見軍逃、馬死、民受强奪，而官求自盡，此是何等光景？即欲不愁死恐死，亦何可得？顧猶不爲中外諸公所憐亮，但一催之急，輒起許多嫌怨，嫌怨空集，而卒無濟于緩急，何能復向大司農求速發多發，向地方官問早運遲運。惟有“以生死求救於主上”一策耳。
生平善飯，即去秋帶病出關，猶日食數碗。今食少事繁，刻刻愁恐，眼花心跳，鬚眉盡白，有死徵矣。誠願溘先朝露，一了百了，而不忍生見軍民之禍繼夷虜之禍而起也。痛念及此，泪如涌泉矣。惟台慈憐鑒，幸甚。
答張憲松道長庚申二月初四日
日從報筒中得奉台翰，言勾捕誅亡，當善藏其用，當開霽威嚴，聯屬諸道，鼓舞諸兵士，而惓惓以人心爲本，非道義休戚相關之極，誰肯爲此言？反復誦繹，感以没齒可也。
遼兵即受募，未有不可鼓舞訓練者，獨此兵不然。即經略、監院稍稍管束，尚護庇不已，何况廢閑將官？蓋此兵原係銀差僉派誘使來，恐其逃也，故庇之。兵恃其庇，乃益逃。將官畏庇者不敢報，而兵益得
卷十九 前經略書牘第三
843
計，乃全營逃。豈惟不佞之法窮？而庇者亦窮矣。勾捕、誅亡，一任庇者自爲之，小疏不加罪責者，正慮其難盡捕誅，而放鬆一着也。威嚴之説自有由來。
總之，河西兩道無甚關涉，海、開兩道無所牴牾，餉司及監軍兩道歡然相得，而此外可思過半也。至於駕馭將帥，自有顛倒不測之法在，敢專用嚴皆由其人，流言摇惑，向甚苦之，而今而後知免矣。恐懸念，復詳及此。久當自知，不待深言也。潦略，不盡。
與内閣臺省督撫各衙門庚申二月初八日
時勢至此，不得不急，不得不嚴。即急矣，而仍以緩應；嚴矣，而仍以玩應。更有懶且傲者，且全付精神不爲地方作一事，而徒勞之於禀揭書札之間。逢人哭訴著處傳流，甚而造捏鼓煽，如枉斬逃兵、渰死川兵之類，豈真以爲不能容、不善用，而欲陰怒兵將，以自快耶？
部道、鎮將亦各有一段姻緣，即時或躁急，自能以時地見諒，而心直無藏，口快無巧，性發無留，事公無私，尤諸君所共信也。收拾聯屬，所謂我自用我法耳。而本兵遂舉此以弄機械，過矣。夫下任怨而歸德於上、同事分怨而歸德於主者，然後主者可鼓舞兵將於其上，而使之用命。
今也反是，不離，而强間使離；無怨，而硬坐爲怨。即諸君不肯生心，而不佞亦可以自裁矣。此地非由我壞，此官非由我願。向投此禦魑魅者，四年纔逃一性命；往南又爲群魔所弄，放逐江畔，何曾作一日太平官，享一日自在福？今又重來，拼性命與魑魅作對，而人情又如此。韓退之云：“得一事爲名，便可自罷去。”收拾云云八字，此不佞罷去好题目也。小揭請教，不一。
844
熊廷弼集
答姚益城掌科
屯田之議，洵戰守良策。即弼按遼時曾及之，但彼時額軍月食四錢，或二錢五分，除屯種自給外，可餘其大半入官。今軍皆月食一兩五錢，歲計一人力作所入，且不能自給十八兩之餉，况又無軍可撥，無牛種可辦。開、鐵弃地，去秋遣焚田禾，尚不敢往，遼瀋熟田，百姓尚不敢種。若有軍防護，百姓自能種，何煩軍種。南衛地磧人多，無田可屯。惟自三岔河以西至寧前一帶多曠地，而又無軍可屯。議者有欲用贊畫兵屯者，今尚不知招回何狀，即能招回，而海蓋道立等請作趕車之用，此亦難可指望。
承教欲如前議撥兵護瀋，挑南浙兵不堪戰者，一邊防守，一邊屯種。竊謂護瀋必須守瀋城，縱有兵不堪戰者，且先作城守之用。况今正苦無兵可撥，即遼城前承台教，以遼人難恃，改用兵守，至今裹北城一面尚缺撥派，而何况于瀋。即今雖未護瀋，而百姓依然拼命往種也，即安所得閑田而屯之？極欲設法作此，而躊躇無計，惟臺下與周毓老再一商求見教如何？
敵臺銀兩，該道已收訖矣。此役大都用前守城壯士，而貼以見在守
城之兵，或不致一概勞苦，而妨其訓練。且事有必不可已者，當奈何？將領不肖者，自弼受事數月更换净盡，不敢留一人一時以自誤。近多援將新來者，一一無逃于台鑒。蓋此時將領多平平，未必能辦賊，而至于乘機隱冒、剋虐不悛者，或有所未敢也。俟與各道再商之，先此奉復，不盡。
又庚申二月初十日
錢糧一節，計部之發運，兩餉司之請討，各道、將之開支，原無一字相聞。即部疏欲付經略查核，事勢不便，前已有疏辭之。又要各將每月支領文册總彙于各總兵，呈經略挂號，然後發道，行餉司放給。而各營造册遲速不齊，每爲一營册子不到，致累各營不得合總，誤事極大。
卷十九 前經略書牘第三
845
至於造册之費，如巡道所禀，撫院所疏，猶其小者。所以挂號僅一次，而亦已之。在新餉，每季報部猶補送一簡明揭帖，不過一管收除，在之總數毫無細撒，而舊餉司則并此揭亦無送者。蓋其事體固然，且經略但知責餉司糧草毋乏，核各將逃故毋匿，而實不欲經手，以招舊經略幾十萬奉虜之疑。以此各司道雖不以數目相聞，而弼亦不問。
前承臺下手本取册，實無憑回覆，非敢有辭也。黄同知既承台委，定須令其查算明白，而後可及其他，惟臺下之所用之。張名世纔一見，尚未深叩底裹，而言貌自精靈，諒有當者。别鎮在彼既無用，承教當即調之而束。敬復，不備。
與周敬松大司空庚申二月十一日
以今日所請乞于京師者，不但人厭，亦行自厭也。貧兒沿門持鉢，一二過，猶有哀其餓而予之者，若數過其門，而號呼不已，主者怒而撻之矣。不肖今者實類于是，然不如此，除是將此半塊疆土捨而置之不顧，然後可。苟事勢不敢不顧，則物料不得不需。每作咨請求，躊躇萬端，而後下筆。若稍可已，則亦已之，而其如竟不可已何也。又别無可買之處，雖欲不屢瀆台端，亦何可得。
所需弓面、斤鰾、皮張等項，皆眼前急缺、各匠役停手以待者，惟速賜給發，以解倒懸。聞人謂“遼東後來未可知，而徒搬空京師，將無爲寇藉者”，或臣子所不忍逆料。至責不肖不肯體恤裏面財費艱難，誠無所逃罪。然此等説話最誤事，更乞台臺有以破之。不備。
答周毓陽中丞庚申二月十七日
遼陽五衛印官，惟石維岩、楊萬鵬、高嗚鶴差爲佼佼。石、高已補分守、監軍兩道中軍，初欲將楊補中軍，因衛中無人辦事，遂留之，不意據以開報拿問。今各車牛，事事取給印官，而衛中從此遂無一人堪用
846
熊廷弼集
者，此弟之所以有此批也。初謂是前守道所開，及詢該道，亦駭以爲不知。且云：“向來衛官見各府廳官行屬禮，自撫臺申飭平處，各廳意不平，遂因諸事催促不行，而苛求之。”又云：“黄同知所送，亦是别人底稿，而不及查。”然自一批之後，業度外置之矣。
賤性原急，遇事輒發，事過輒已，必不以偶誤没人大善，本官何用惶懼爲？倘以惶懼之過，而訴諸閱科。閲科曰：“吾固奉敕行事者，而經略不容我拿一掌印官。”所構不亦大乎？望明以此意示本官無他也。
劉義齋昨有禀來，謂承老年丈兩次書，招至廣寧議事，而不知其求爲自善策也。前月初已有書，選司求轉京堂，又托台省一二位面屬之，而選司謂新有逃兵事，遽以京堂相酬，恐惹駁論。頃，已詳告之姚益老矣。若渠自上一引咎疏，部中必借疏覆令回部，老年丈與益老第各書屬選司，以贊其决，而别疏可不必另帶一段。蓋即有帶疏，則弟當有專疏。疏以回部爲名，恐義齋他日怨人薄，不如聽部中借疏覆之之爲渾然也。敬復，不備。
答陳心龍監院庚申二月十七日
蓋套米豆運至鞍山者，承台教，檄海道徑運入遼，以供急用，且省守候，此濟急無量功德也。復、蓋逃軍幸拘集有緒，非藉威靈，何以得此？然亦須行贊畫、海道，揀選强壯，解來收伍，或撥防他地，庶有一人得一人之用。
今錢糧如此空匱，海陸如此艱難，車牛人夫如此煩費，而徒養此一種無用之人，以爲招募結逃局。無但不佞不忍，即該司該道亦必有所不忍者。至于耽兵馬之虚名，使部中作爲實數，以坐經略他日不效之罪，不佞所甘受不辭也。
頃聞長安紛紛，以此兵之逃爲過嚴所致。嗟乎！不佞何曾向此兵呵一語，策一棰？此臺下所知者。而横被惡聲，今即以老弱解來充數，亦不欲問，但于此心過去不得耳。敬復，不一。
卷十九 前經略書牘第三
847
答周敬松大司空庚申二月十八日
昨郵筒中得奉台札，言鐵斤刻期可解，感謝，感謝。鐵炮既難多得，惟有“向京營轉移”一策可應急。萬不能凑，即銅炮亦不得不用
之，但須慣試火器者一一放過兩三次，不炸、不坐、不倒，而後發來，庶得實用，而免虚費。至於車上用炮，委不必甚大者，然亦須重四五十斤，以至八九十斤者，然後可用，亦不宜甚小也。其身要長，其筒要深，詳具咨中。今特差官奉復，并懇惟台慈留神，幸甚。
答薛對龍兵科庚申二月十八日
廷議有宣慰之遣，長安中异同不得聞。但部道、鎮見報，亦微有异同。大疏引當日救援朝鮮及今日陪臣具呈語意一段，極有斟酌。愚意公議既同，部覆想定衹當以宣慰爲正。若監而護之，如古督護、護羌、護夷之類，須是住彼境地，似應到彼，看彼國君臣情願如何，而後議進止未晚也。若如陪臣所示，願專于寬、鎮兩處駐以重兵，則援兵到日，不佞自能調理，似又無俟于特遣矣。此皆台見所先及者。敬復，不一。
與黄武皋年丈庚申二月十八日
頃，部道、鎮見台省薦劉勿所往朝鮮報，請問其故。弟告以“亦將有疏借重勿所早來”之意，而部道鎮合詞以爲不便。有望而震焉，恐其作奇文字，難于答應者；有謂其多一上司，心力難于照管，恐以疏漏獲罪，不得專精兵務者；有謂事權并重，各道將無所禀承，而掣肘難行者；有謂勿所欲放刑部牢中王一鵬、蘇州監中翁元，收集鹽徒强盗，難以制馭，在朝鮮，懼其爲虬髯，在遼東，懼其爲李全者。種種議論，紛然不一，而皆力禀，以爲决不可出疏，貽道、將他日以所難。
竊思成大事者，全在人情。今人情如此，而必違衆以出疏，而拂其
848
熊廷弼集
心，將來何以使之？且于勿所亦不便。今朝議要勿所來，計部中定有覆疏矣。或當止以宣慰爲正，至于駐札彼中監護事宜，且到彼，看彼國情願與否，而後再圖進止未遲也。前承教，亦欲弟出一疏以贊其行，今不得不爲人情以躊躇之，高明以謂如何？
答山東按院陳中素年丈庚申二月十九日
遼不可爲狀，諸疏揭知，俱入邸報矣。賊情已萬分難支，而人情更萬萬分難處，總爲催促兵、餉兩事，致叢怨詬。今兵之難不必言矣，而餉更難。蓋難在車牛，有車牛，又難在趕車夫役也。
遼人幾何？既募爲軍矣，又安得此爲夫數萬者而役之？爲其夫之難處也，即應减車牛，而車牛又必不可减，且必不可緩。每月計軍計馬，費米豆十四萬石、草一百五十萬束，或運在八九百里、二三百里及百里之外，非數萬車如何能彀，恐餉部所取數尚不足用也。
今困中原以事邊塞，弟日夜體念，倘非朝廷建都在此，此塊土可徑弃之不用，而無奈大勢有必不可已者。無論建都，即如山東僅隔一帆水，無遼東，而山東亦禍且剥膚也。百凡事，望老年丈與王岵雲公祖，千萬委曲，設法相應，此與各省鎮所處地勢更相關切也。附使申懇，不任惓惓。
與姚益城掌科庚申二月二十日
《嚴急招尤》一疏，聊以明心耳，擲開久矣。前承取應用將官有盧養材者，曾與舊守道留爲臺下之用，邢監道當有以報也。如聞贊畫耽耽於熊錦。錦，新陞備禦也。委管此兵僅僅二十日。先是，此兵屬佟鎮國，猫鼠同眠，而贊畫極喜之。已而謂佟應碑讖，請改楊于渭。渭纔一約束，輒恨渭，復改用單盡忠，而後乃改錦。曾幾時，而四易將矣。
贊畫自知所募兵皆銀差人户，給與免票，誘云暫借而來者，惟恐將
卷十九 前經略書牘第三
849
官訶一語、責一棍，以致逃去，而力庇之。纔一訶責者，便説不好，而不佞輒易之；又不好，又輒易之。不易，又謂不佞重將官而輕渠言，以此軍士恃而全逃，與錦何預？且欲推罪于錦，以結逃局，此愚衷之所未安也。
近見按院欲議將官不能訓練聯束之罪，而部覆遂如之。不佞笑曰：“若肯容將官訓練聯束，豈至今日？”且訓練聯束必須行法，若以法訓練聯束，而此軍之全營脱逃又不止錦一弁矣。錦一麼麽弁耳，何惜而不以慰贊畫意？而公道所在，不得不一主之。不然，是灰諸將之心，而長逃軍之志也。輒因便附瀆，不任悚仄。
與周毓陽中丞庚申二月二十一日
撫順之行，相地度賊，示以不測。且兩年無一人到，姑一行以壯兵將膽氣。一路凄慘狀，兩目泪泉不得乾也。守瀋之議，借此移咨索兵耳。微密之義，不宜抄傳。
誠如台諭，關西牛無人趕，中外有欲屬贊畫兵者，爲贊畫結逃局，弟亦心願之。然不欲遽開此口，恐招回者愈以老弱搪塞。今仍勒招精壯解驗，而後以其壯者從征，或戍南衛，而揀其弱者以趕車牛，無不可前，已與閲科、監院及海道明言之。若首倡逃者，聽贊畫議解正法，如不解送，亦聽。總之，此一枝兵業久置之度外，特恐各營效尤，不得不稍一問之。開原道又以内艱報矣。奈何？奈何？并聞。
與寧前道王參議化貞 庚申二月二十二日
頃接撫臺書，謂朱推官怕來遼東，而借口不佞之法，是又爲不能收
拾聯屬者作一旁證矣。頃，相知屢有爲本官先容者，皆謂以迎接之遲獲
罪于僕。夫以廣寧署道而接過杏山，非遲也。特因其居道宫，坐道堂，通判走角門，儼然道也。而又謁見，立通判上，以禮教之，原出好意。
850
熊廷弼集
火器之差，不候僕批，僕不得不一問者，體也。相知皆謂僕有物色之意，不誣甚乎？惟門下速催之來，毋爲僕裝點一嚴字公案。若必稱病不來，萬一如守道之覆例，而悔無及矣。不一。
與文受寰制府庚申二月二十三日
關内牛騾諸事，承翁兄費心，得源源而來，幸甚，幸甚。顧牛到遼陽，今僅數百隻耳。署守道韓僉事便詳，請派發各道，且謂寧前、分巡、海蓋三道皆遞相轉發，獨遼陽無轉發處，何弗思之甚也？柴、李、楊三帥各領兵萬人，衹緣無車牛運糧草，皆坐守一城，不能出防各要地，止遺賀帥一孤軍駐虎皮驛，而糧草亦復不繼。今不遣三帥出防，則各要地有虞，誰擔其咎；遣出防，須車數千輛，比運供饋數千輛，搬運秋青草至遼城，又須二三千輛在鞍山接濟。計該道所需牛當在二萬隻以外，乃以憚于處夫之故，而遽請詳派，各道人之不肯細心思想有如此。
前年，山東海糧到遼。遼道云：“我自有糧，何勞送來，以圖首功。”今關内牛來，又作如此詳議，而且爲上條陳及省直求免者增一口實，弟不欲觀之矣，直勒取不至失誤甘結以批之。今遼陽未嘗無夫也，有邊夫，有供丁，又有銀差人户，衹在人知此役必不可已，此時必不可緩，而此擔必不可脱，此罪必不可辭，細心誠意一派處之，亦何難之有？
又聞牛出關時尚成模樣，及至遼陽，而瘦損异常，如四根棍子所支撑者，將來死亡不可勝數。此寧前、分巡、海蓋三道不得而辭其過也。
以上兩事，望嚴牌切責各道設法喂解，仍咨會撫院并行之。弟爲此取怨已極，不復向各道一張口也。臨啓急切曷暨。
又庚申二月二十三日
“用夷攻夷”之議，望滿其以兵助我，而弟私謂其但不以兵助賊足矣，安望我助？去春予憨大賞，虜故受我羈縻也，何用再示羈縻，以結
卷十九 前經略書牘第三
851
訪問之局？惟其多此一番訪問，所以添此一番羈縻。然世人作事，不到此地位則不信，反謂人作异。塘報軍門遣人云云，向亦訝之，已而知爲永平道所遣，而不知其别有屬遣者在。前塘報有“憨使禀稱，閲科那顏遣將官市口講賞”一段，或亦不專在該道也。含糊以處，處法衹合如是
耳。不備。
答袁位宇永道庚申二月二十四日
天下不患有難事，患人不肯拿出真心做事。我心度人，衹圖籠得過一日快活，推得出自己擔子，而竟置人家死活于不問。即以關内一二道論之，或借虜留將，或西來援兵不與應付之類。假使其人與臺下易地而處，豈惟經略難？而督院、餉院且先難之。其起臺下于永道，又暫屈之，而不即開薊府者，是夫尚有意于遼，而不佞與督、餉兩公之大幸也。以此感激之極，至不啻自其口出，匪私匪臾。
畿内及各省募兵無用，正欲出疏商之，而重違願往者意，然勢自不可已。承教，非真視國如家，視不佞如身，痛切相關之甚，不及此。牛皮已買者，望速先運應急，大炮、鐵鋼等項騾車順帶甚便，凡差官視上人之意爲緩急，買毒藥者諒能體台意，不敢遲時日也。統此附謝，不盡。
與黄鍾梅戎政庚申二月二十六日
近得文受老書，道台軫念遼左，惓惓至意，感何可言？今事體相關者，無如兵、户兩部。催兵，兵不應，催餉，餉不應，悠悠然若途之人，途之人而反以仰厪台念之甚有如此，此不但感，而且益之嘆矣。大銅炮一發斃萬人，此無敵之神物也。雖重大不便行營，而置之城門及要害地，可禦人于十里之外。聞已買銅鑄造，不知造完試過否。望與工部商量，買銅鑄十數位送遼，或買銅到遼，發原匠就近鑄造，更便計也。惟留意圖之，懸跄不盡。
852
熊廷弼集
與周敬松大司空庚申二月二十六日
前承台問，以車上炮不必甚大者，弼對以當用自四十五斤至八九十斤重者，恐大重則車承不住也。及昨試，每車置滅虜炮二位，位各重一百二三十斤，放之安穩不動。如五六十斤者，每車定安三位，不徒取數多，而安車少，且出不甚遠，不如百斤以外者，止安二位之力大而發勁也。恐所司以運費之省，但取斤兩輕者以來，故復以咨奉懇，萬望揀發重者來。如重者不足，則五六十斤重者須多發六七百位，庶幾彀用。又前請熟鐵，皆是恰恰算定之數，不敢多冒。昨聞以廢鐵十一萬斤充作二十萬斤，此非交易可以準折算者，有一斤自有一斤之用，望仍足數發之。不任仰望之至。
與蘇石水太僕庚申二月二十六日
都門極承教愛，自入遼，遂缺焉，聞問敢有遐心。時凶地危，情急勢迫，誠不暇于濡削耳。遼事不獨賊情難也，上下中外不同心、不應手尤其所難。賊惟不來，來則遼陽或無恙，而瀋陽、鎮、寬但攻其一，必無幸者。蓋兵少無可撥防，道遠不及救援，而所望各鎮及近調入衛薊兵，本兵又衹角口，不即調發。更苦者，無蒭糗，無車牛轉輸，即欲撥防，而供饋不繼，懼有他變。雖欲不坐以待斃，不可得也。
制賊定須火器。近得文受寰書，謂“黄鍾梅欲效吕宋鑄大鋼炮，一發可斃萬人”，而臺下書亦及之。弼思此物重大，雖于行營難動，而置之城門及扼要地極便，不知已造成否。倘與工部商議，買銅造得十數位，車運來遼城，無敵之神器也。惟慫恿之，臨穎懸切，不盡。
答姚益城掌科庚申二月二十六日
初，王牧民傳“憨并八大營要來領賞”報至，不佞隨遺撫臺書云，
卷十九 前經略書續第三
853
“當先斷其垂涎之望，而仍繫其赴膻之情”，已見諭帖，揮之太急，心疑之。蓋自去秋以來，我實遣使挑激，而急揮以怒夷，則非實。既蒙旨訪 問北關，而一揮即了，又非名。必如台教，諭令願領優恤恩典者，即請給予，不願者，聽費不逾數千金，而國體、夷情名實并收，此全全之道也。惟臺下斷行之，不宣。
答王浮東道長庚申二月二十六日
曩，公車之牘自用夷攻夷後，復爲同舍鬥不休，未有痛言及遼事者。惟臺下《需兵甚急》一疏懇切周到，責備當事者甚至，而至勉專閫，諸將期成。經略身任國家之任，苦心捍衛社稷之功，尤非不佞所敢望、所敢當。即欲削牘陳謝，會親往撫順，勘地勢，查賊形，佯示進取，俾賊自隄備，不敢出犯圖我。往返數日，然後歸修城壕營盤，爲遼城戰守計。以此自不暇給,遂爾闕然,而臺下且先惠書教,至謂讀小疏 而酸痛至極，泪數行下也。不佞自惟，何修而得感動台慈一至此，而又安禁其泪之淫淫交頤耶。夫中外上下同事者反不同心，而臺下獨心照之于事外人之忠誠，相越豈不遠哉？敬因便役伏謝，不宣。
答劉贊畫國縉 庚申二月三十日
兵之逃也，御兵者之罪也，非年丈之過，亦非兩弁之過也。車營之三易將也，佟鎮國之易，乃年丈以爲應碑讖，單盡忠之易，乃本弁以足病屢告年丈，豈其忘之耶？而謂弟以爲仁慈，多恐不勝任，復改委熊 錦也。是弟憎得士卒心者不用，而專用不仁不慈者，以致兵逃也。熊弁管兵僅二十日耳，而贜酷遽若此，所不敢知。獨易佟易單一節，心中記得極明，亦同事諸君所共明者也。回部之説非弟主意，弟之意，閲科知之，銓部知之，二三台省知之，而未便向年丈自言也。敬謝揭教，不一。
854
熊廷弼集
與兵部 職方司庚申三月初三日
昨見劉贊畫疏引六罪，不惟誣將官，且誣不佞矣。誼不忍駁，特借此議改監軍道，以完“起廢作情、招逃了事”之局。閱科以贊畫舊理其郡，有師弟誼，意惓惓甚，故移書詳告之，見不佞不負此君也。
頃，撫院有《逃兵有故》之疏矣。前貴衙門覆《逃兵疏》中，語意吞吐，然耶？否耶？因公觸迕，急不擇言，望此後寬容好作，商量委曲，爲朝廷完此一大事。如謂不佞以不應手之故，終不能奉命承教，願速放還，無徒嘵嘵角口妨礙軍務也。不以疏，而以揭，亦既知罪矣。
與周毓陽中丞守瀋兵馬〔1]
庚申三月初三日
守瀋之説，誠人人能言之，而不敢任也。各鎮將固慮兵馬寡怯，尤苦糧草缺乏，即餉司、兩監軍及各道皆不敢擔承，何也？慮寡怯，而畏不敢守，猶得以軍令督之。苦糧草缺乏，而饑不能守，雖有人敢往，而軍令固無如此餓軍餒馬何也。以此躊躇，未敢輕易斷送，再喪軍實，寒遼膽以助賊勢，非專慮兵少引賊也，非甘令柴、李與劉、楊各將帥共團聚一城也，非推其責于遼鎮總兵，而以西虜、東夷重煩老年丈之分明也。
且兵少引賊，非謬慮也。設即遣賀征夷，及開、鐵主將，新舊主客兵馬專往守瀋，總計不過萬五六千喪敗之餘，以守坍塌極壞之城，而當數萬聚攻之賊，恐雖有柴、李應援，而守者不能待也。何也？中固、丁字泊之役固足監也，况即此征夷一枝人馬已缺糧草。賀帥屢攢眉，向右監軍道言：“兵饑馬損，不能當賊。”而柴、李恐亦不能以石填腹爲征夷援也。
關内騾車牛隻，誠相逼而來矣，而各道廳之身任轉輸者，牛隻出關餓損，及到遼陽，僅存皮骨，而死且相屬也。纔到遼陽數百隻，而韓署道即請派發各道也。纔備車一千一十二輛，供丁一千二十一名，纔請用
卷十九 前經略書牘第三
855
銀差夫役也，逐節分任，第如斯而已耳，何時得車完？夫完，何時得辦萬餘輛，接南饋北，而搬秋青草于其中間？
又况本地召買及蓋套糧已搬盡，而今春海運且無期也。弟到遼七閲月矣，僅十月、十二月放本色，而内且有兼折色者，非純本色也。賀征夷一營，馬匹或存四百而死八百，或存七百而死八百，或存九百而死九百，猶曰將官不惜馬也。開道於自募兵馬，亦既惜甚矣。原額一千九百七匹，而死除五百七十七匹。此糧草之缺乏明效大驗也，非各將借此以爲解也。
去年并瀋於遼，而瀋固在也，非弃也。揆之當日賊勢、人情，不得不然。今年瀋則確確當守矣。原疏十八萬，靉陽、清河、撫順、柴河各三萬，鎮江二萬，金、復、海各一萬，而遼陽僅議二萬。且作外援者，謂各路以進兵據要害，持賊于境上，賊不敢入犯遼陽。遼陽緩，故止需兵二萬，非謂各路無兵牽制賊。賊得悉衆犯遼陽，而我可以二萬守二十里之南北兩城子也。撫順一路雖議用三萬，而疏中自有，或三路牽制，而陰并一路之説，非一路定止用三萬也。即一路原議三萬，亦謂三路俱集，能彼此聲援，非聲援無一，而一路可僅僅三萬自完也。
今見在兵馬，除贊畫新兵未敢算數外，其餘則劉帥領萬餘分堞而守矣，川兵一萬一千餘札營城外矣，楊帥領山西募兵及新配義武九千餘，皆烏合未練，不能出防矣，新到田萬年土兵未便據外撥矣。此外，則賀之一萬一千有奇，柴、李之各九千有奇而止耳。守瀋須將前兵撥一萬登陴，二萬拒戰于城外，三萬分居奉集、虎皮驛策應，而遼城僅存二萬。即虚遼實瀋且不論，而糧草缺乏，實是無法區處（2），此則惓惓仰望于老年丈之所贊之者也。
前有牌行監軍兩道會各道、鎮議守瀋之策，欲要會題，向兵部催兵，户部催餉，督餉催轉運，地方官催車牛夫役。承教以微密之議，不宜抄傳，輒復逡巡未敢會稿。昨晤高監軍道口述台札，語意未詳，而弟直索觀之。讀至“去年弃瀋之議争之而不能奪，今年守瀋之議贊之而未敢强”，而惶懼汗下矣。當本兵角口之時，中外莫肯同心，應手之日，
856
熊廷弼集
地方真情實狀，獨恃一老年丈知而助之，乃相距四百里，而亦有所不盡
知者，不得不一言再爲商略。惟老年丈有以教之，不一。
【校記】
〔1〕此四字小題，據《明經世文编》加。
〔2〕《明經世文编》加旁注曰：“讀此而知公之本謀不遂，中朝不得辭
其責。”
答周毓陽中丞庚申三月初四日
讀大疏論兵逃之故，而贊畫無所遁其情矣。然自老年丈出之則賢，自弟出之則妒，此弟一紙伸冤揭也。而解將官之誣，舒海道之苦，又其餘耳。僉兵盡數寧家當差，弟向有此意，而不欲開口。募兵盡數回戍南衛，則寬、鎮、清、靉無人防守。戍寬、靉一帶者，當南犯之路，即所以戍南衛也。望即移書兵部，于此一節聽經略調撥，免其覆定，而弟不欲與角口老翁語也。勸責本兵不宜引嚴，以定經臣之罪案，爲异日推卸之地。老年丈之爲弟則得矣，不虞得罪同鄉先達耶？三服感嘆，誰肯爲此言？請没齒以之不忘也。百頓以謝，不盡。
與職方解郎中庚申三月初四日
昨接撫院揭帖，言將贊畫僉兵盡發回衛，寧家當差，此極有理。又言將募兵盡戍南衛、减去月餉一節。不佞思之，若將此兵盡撤回衛，則清、靉、寬、鎮一帶，正賊犯南衛之入路，憑誰戍守？今撥此兵守清、靉、寬、鎮者，正所以守南衛也。南衛其庭堂，而寬、靉一帶其門垣也。此兵應盡聽經略過驗調撥，切勿如疏覆之。
近來覆疏多露機鋒，而覆討入衛，甘、固各兵，應急疏徑分廣寧，不知貴衙門是何意見。自分愚拙，實不能奉黄老先生奔走作口角中。經
卷十九 前經略書牘第三
857
略衹負主恩，不忍去，又時不得去耳。惟門下善調處之，若作一口出氣，而不佞惟有自劾而去一策耳。真切，真切。
與吏部 文選司庚申三月初四日
劉贊畫在臺時以直聞，例應優轉，而頃以兵逃之故，議令回部，改其缺爲監軍道，即擇一人填補之。此貴衙門事也，萬勿諉之兵部，致滋推沮。井陘道朱之臣警穎開亮，而精敏於事。見在兩監軍道皆北人，各監西北軍。而川、土兵數萬，非西南人素識其性者，不能撫綏而控馭之。朱以蜀人久官楚，以監川、土兵，人人樂有依附。再三計算，無逾此君者。雖敝鄉舊公祖苦之，亦不能顧也。
開原道缺，昨與撫臺商議，應用崔儒秀。此敝同年最有才者，統惟裁奪。遼陽、金復兩道未見命下，賊方臨門，而僅與兩監軍支持，危不可言。望亟疏催請，而薛已屬遼道，一面馬上催來署印，尤不可一刻緩也。仰望，仰望。仰切，急切。
答劉勿所年丈庚申三月初四日
初議屬國之役，宣慰爲名，監護爲實，駐札義州，爲彼聲援，爲我犄角，而兵部乃徑以寬奠覆也。寬民已散，僅遺一空城，將兵皆遠伏村
屯不敢住，此其難駐也，不獨在事體也。若分駐義州之説，在今日亦有可商量者。凡軍中事體要兵部主張，今顧推之于弟，弟即駁之，以强其從，而不能强他日之一一應我也。兵須三萬，方能惟我所欲爲。如兄與職方所往復，兵從何辦？今日且善推，何况他日？弟兵且不處，何况兄兵？萬一失誤，進退兩難。此其難一。
駐兵彼國，須彼國情願。今陪臣既作如此呈辭，而國王聞信，亦先咨弟告糴，以爲尼行之計。若監護到，而不相照管，既失吾體，强令照管，又離彼心。此其難二。




858
熊廷弼集
原議駐義州，兼團彼兵，因彼糧。今不用彼糧一粒，則本地萬山中何從尋覓？必須海運，泛大洋入鴨緑江，而登、萊、旅順一望之程，天津、山海順岸之道，尚費兩年。議處始定，今又從難運處，新議一番，恐司農、督餉及淮、漕諸公亦不應手。此其難三。
成大事者，必謀于衆。今部道、鎮一見部覆，皆懷疑畏，公同禀沮，切勿上疏。不但弟不便違衆，即他日兄亦不能專倚所領將官行事也。此其難四。
夫監之以察其情，護之以援其急。彼有急而不欲人護，固矣。至于彼中情形，竟有不可知者。屢獲奸細供稱，有謂外邊無鹽食，高麗送鹽醬、草料與他者；有謂聽得高麗人向達子説，若天朝借我兵馬來征，我們在旁下營，决不動手者；有謂高麗常送鹽百十馱、牛馬百十頭于賊者。想該國為賊所迫脅，見我兵難援，面與和好，以緩目前，自其本情，而真心固未嘗不向我也。我衹得包而護之，以安其心，而且免于目前之援。若兄到彼監護，察知其情，問乎？不問乎？報乎？不報乎？其難處更有倍於前者。此弟之所以躊躇反覆，而不敢上疏者也。以中外不同心之時，得同心于兄者，恨不旦晚立至共事，而人情事勢其難如此，弟之不能為兄計，正其不能自爲計處也。
至於發銀二萬兩，付陪臣順賫而去，甚失天朝頒恤之體。即不專使宣慰，亦當以銀付經略差官賞之，既免煩費該國之慮，而經略亦得藉此市德于彼，以伸吾聯屬之權。蓋兵部之處分大都如此，更難與之講話矣。敬以情覆，不盡縷縷之私。
與姚益城閲科庚申三月初五日
贊畫有引咎之疏矣。疏中語意涵蓄，讀而愧之。夫諉罪將官，以結逃局，則可。若當真以貪殘為將官罪，天理人心未可泯也。初，此兵皆奸棍招頭，充為守備、中軍、千把總，自招自領，有名無實，虚冒雜亂。
卷十九 前經略書牘第三859初議用將官統領，而贊畫最憎西將，不容領。不得已，用楊于渭、
王平、胡國臣、李大成四廢將分領之，時贊畫尚未送有花名文册也。四廢將某領某兵若干，一任贊畫自派。至九月初八日，教場饗軍，催册至急，始送一點名册子，乃一萬四千一百八十六名，又至十月初三日，補送三千三百三十九名，共止一萬七千五百二十五名，非一萬八千一百二名，亦非到任即送也。當是時，贊畫已先撥數千人往採秋青草，砍悶棍，并補築東路墩臺矣。後問前軍千百成群逃回南衛，立唤四廢將詰責之。四廢將齊跪禀曰：“雖蒙委管新兵，而各招頭不肯釋手，兵馬尚未交割，採草採棍等軍尚未知數也。”
此兵極難管，稍一約束，便謗之贊畫。贊畫護之，各官願辭領别兵。是楊于渭未曾交割之先，而兵已先逃矣，其貪殘又誰屬耶？已而手書勸贊畫不必照管，又每面必勸之，免自受累，此好意也。贊畫顧怨不佞聽將官言，不為渠存體面，而以楊于渭直禀無諱，獨恨之。及于渭奉不佞與臺下揀汰三等之檄，從一千八百人中汰去不堪者千人，是逃者三百人，汰者一千人，非一千三百人盡數逃去，如贊畫疏也。贊畫之恨渭、罪渭蓋如此。
若熊錦以十一月二十八日，牌委清河代單盡忠管車營新兵，十二月初三日接管，二十二日報軍逃，二十四、六兩日報全逃，計到任纔二十日耳，而貪殘遽若此耶？此猶謂武弁易加也。若車營之三易將也，佟鎮國之易，乃贊畫以為應冬人血之碑讖，求易單盡忠。盡忠之易，乃本弁見軍難約束，屢屢辭病，而贊畫仍欲以佟鎮國往。不佞謂“既疑其姓應讖，未可復遣也”，乃始改委熊錦。言猶在耳，而贊畫偶忘。疏謂經臣，以為佟、單仁慈多，恐不勝任，復改委熊錦也。是捨得士卒心者不用，而專用不仁不慈者，以至軍逃也。不更為過嚴，不能收拾聯屬者作一左券耶？
夫此兵之難管，久矣。去秋，一軍持刀砍傷人額，按院責二十五棍，而贊畫立鎖巡捕官指揮瓢彦光，責十五板以報之，何况將官？不佞
從未敢向此兵訶一語、施一樸也。纔以採草砍棍事向四廢將一查間，而860
熊廷弼集
贊畫不懌，遂于河上面相牴牾，何况將官？昨見部覆，以平時不能訓練、臨時不能聯束為將官罪。在楊于渭，九月管兵，十月兵逃，猶可分平日、臨時也。熊錦僅二十日耳，而十日爲平日，十日爲臨時，以罪本弁。本弁既不敢不承，而天理人心實過去不得也。况以此名色罪將官，而將官從此不敢約束三軍，不佞亦從此不敢責成將官，何以御衆？何以制敵？不佞惟應自劾而去耳。
不佞之于贊畫，同咨、同官、同臭味、同獲罪，黨人而又原籍同鄉，前後在此，又鄉先生也。即史某以宋圃田書辦疏辱贊畫，不佞從南中出揭駁之，致觸湯、孫諸公之鋒，而不顧其平日情分原如此。贊畫在衙門時，有世道功。前逃兵，小疏既不忍没，且為遺書銓部及二三台省相知者，求陞京堂。正月内，贊畫特到廣寧議事。亡何，台札有議令還部之説。又亡何，撫臺亦有書，言此君每有事相争，輒對衆言之。深于老年丈不便帷幄之籌，理宜密贊，豈宜對衆揚言，使恩歸于下，而怨歸于上？已與閱臺議，待渠自上一《引咎疏》，而後各于别疏内帶一段“令渠回部”之說。不佞猶念渠久罹黨錮，特借遼起廢，而止待之以部意，猶以為屈也。其近日情分又如此，乃《引咎疏》中必欲認真歸罪將
官，以為將將者過。又謂“捨仁慈而任貪殘”，為過嚴者伏一證佐，而
不佞之愧負深矣。雖然，不佞惟知有不負遼人，不負贊畫耳。忍與校哉？聊向臺下一私布之。瑣屑，瑣屑。主臣，主臣。
又庚申三月初五日
初，前衛掌印官楊萬鵬之蒙責問也，不佞以衛中稍能集事者惟此弁，謂是閻道以各印官兩争中軍官之嫌，遂爾開報，故于該道查補官員詳中一批而問之。及面詢該道，謂渠亦不知，乃黄同知開報。又謂黄亦抄别人，底稿起于掌印官。向見各廳行屬禮，近蒙撫院禁革，改跪爲揖，脚色為名帖，牌票為手本，各衛又事事不速回應，以此恨之，而遂有此開報也。
不佞聞而置之久矣。近撫臺有書為黄開釋，而頃晤高監軍道，亦
卷十九 前經略書牘第三 861謂台札曾及此意。不佞心直口快人也，遇事輒發，事過輒已，無絲毫藏
留，尤不忍以無意偶誤，而没人大善。乃不爲屬官所諒，而張皇求解，則素行不孚于人，更自愧矣。撫臺書云：“閲科奉敕行事，楊弁一掌印指揮，不係營路，老年丈定無深怪黄意。”此何言也？無論印官，即營路何敢私庇？恐此意不明，不得不一言之，知臺下不以爲意也。單郎中可敬可重，已疏留之矣。小揭請教，不一。
與監軍道高參政出 庚申三月初六日
近見各邊報，凡審回鄉奸細，口詞俱稱：“三月内，賊怕我進剿，俱各山頭伏兵設探，以防我入，如我不入，便于此月内要進來搶。”凡河東、河西、汎、懿、撫、蒲、清、靉，所報如出一口。觀此前情，近真矣。今我既不敢入賊境，若賊出來，我又不能拒，便當作一虚聲，若實爲進剿之狀。人備乾糧，馬備香料，窩篷、行鍋一一行令軍中備辦，使將官皆實實做之，切勿令將官知我為虚聲。惟柴、李、賀、楊四鎮守知之，而誡勿令泄。各于初十日前後，先發將官二員、好兵各二三千人，于奉集、古城、小尖山、松樹谷一帶屯札，使賊知我必剿，必隄防，自家不敢出來。此亦先聲奪人之意。
今賀鎮孤兵在外，柴、李各鎮似無出意。弟將城壕作一正經大事，全不想個算計人家法子疑賊，使賊不來。若到賊來，無論遼陽，即攻瀋陽，搶村屯，有何好處？且行營一切事體全不見题起，如行軍五人共一油布窩篷、拴馬釘橛、造飯鍋口，以及軍中應必用之物，不但行軍與否，俱當早備。年兄與邢監軍道可請四大將軍在本衙門静處，密密商量，屏去左右，勿令一人聽見。其備辦乾糧、香料、行營事體，衹是暗暗傳令各將官與各兵密密備辦，便信以爲實。若行牌與官兵，官兵不信，人亦不信，且亦不必與將官及各兵説往那裹去。此“民可使由之，不可使知之”之意也。如會得有些意思，同來見弟面商如何？
862 熊廷弼集
答文受寰制府庚申三月初六日
承送鋼輪石炮，各役已收之矣。車牛事，弟不敢問也。一問，而當事者反得卸其責。惟專檄各道廳料理。弟已為催趲惹怨，而不欲更重人怨也。解牛畢竟是一人從起身及交割處管理，彼知責無所諉，罪無所逃，自不得不加意喂解。若一程接一程，向誰責問？近單郎中一呈稿極有理，而張文達亦有條陳矣。幸速會李孟白、周毓陽，專出一疏行之，謹抄原稿附覽。
諭張都司昌胤 庚申三月初六日
修城、挑壕是遼人自己家當，該遼人自己收拾。况四方官兵萬里而來者，且盡數掇泥搬土，爲遼城做工，豈有遼人反不自己做工之理。但今日做工之壯士，即前日编派守城之壯士也。登城日子尚有時度，單家獨户猶不失誤生意。今日日做工，憑誰尋食養其父母及其妻子？不佞甚憫念之。
欲要將前壯士分别誰貧、誰富，誰有力、誰無力，誰當長做、誰當短做，誰肯拿出天理良心，說我不貧，説我有力；都司掌印捕盗官，誰肯拿出天理良心，從公從實派富寬貧，派有力，寬無力，徒爲勢力人家了却一番人情，而不行分别，則單家獨户貧而無力者，實是苦楚不過。該司其將前編壯士册子禱告城隍，從公從實，分别殷實有力上户若干、中户若干，照常做工外，其無力者，五日一次，無力而孤寡殘疾者，徑行豁免。若官生衙門、富勢人役囑脱賄免者，請于城隍亟殛之，偕許貧無力者首出一名即頂一名，而且罰其家財，以爲犒工之費，何如？
答周毓陽中丞庚申三月初十日
前姚益老有書，言賞及夷婦事。見其勢不可止，即如來旨復之。或
卷十九 前經略書牘第三 863嫌少而不來領，或各營皆援爲例，誠如台慮所必至者。然諭帖已去矣，
既已無可奈何，且聽下回分解，别鎮非不咨覆也。該弁自任用夷請行及上關，幾敗乃公事。今諭帖賞夷婦者，皆爲此結局耳。姚益老移書與弟
調取，及檄調，而益老又與老年丈書，爲該弁留行，是該弁畏不欲束也。以此未及報咨，惟老年丈裁酌。
長勇備禦李國臣，初任頗振刷，以拿逃兵得罪於開道，故計欲去之。開道募兵盡游棍，成群從邊外逃歸，又極好賭博，餓死馬至六百餘匹，其難處不减贊畫兵也。先是，其兵越邊逃者，已被國臣陸續拿至十數人，開道意已不快。後又一起十六名逃出墙外，國臣追捕十四名解來，開道緩留遼城，三日不投文。欲待作揖日子，面講于中，議一爲首者正法。弟見其報詳已數日，而投文遲，恐途中疏虞，急遣夜不收查之，而各兵已先在門首。即時解進斬之，而開道不及講，益忿國臣，甚嗾守道，駕言與鮑副將争禮講氣，故將隨防之兵誣逃，以泄其忿。弟對衆折之，且欲行查，而部道皆勸止，且私責守、開兩道：“此兵原是我們大家面審，真逃無詞，欲緩兩三日求饒于經臺者，今何得爲此言。”是開道不但誣國臣，而且欲坐弟以妄殺之罪矣。謹詳告之，老年丈不必移之别處，墮害人者計也。不一。
答文受寰制府庚申三月十四日
前甘、寧、固三營入衛兵馬，皆弟所討應急者，不意部覆竟將甘肅一營分與廣寧緩地。寧、固兵馬如堪，望從實沙汰，毋取充數，爲兵部口實。今科臣選發出關之說成畫餅矣，向不敢煩瑣翁臺，今不得不爲政矣。前發援兵出關者多不堪，欲要揀選發回换補，但此時兵少，不得不姑留之，俟兵再集，勢必回换。若以後兵馬仍前，但到即發，終費往返，不如任些嫌怨，從關上發回之為便也。且使兵部不得以過關虚數陷弟于罪，尤深感激。匠役安家銀兩，已回咨如命截留矣。
864 熊廷弼集
與監軍道邢參議慎言 庚申三月十六日
以標兵易甘肅兵，再承催詳，正作咨間，復思甘肅兵更替不常。前入衛薊鎮，雖修工苦，而兵猶肯來。來亦間有好者，而官亦肯打發來。若知入遼换班，則兵必設法求脱不來，官亦斷不以好者來。如接連彼處，疏意自見，似覺遼兵猶爲常便。
近來西將視遼兵如秦越，皆置之度外，遼兵亦度外，其將彼此無一親熱念頭，所以致兵日日逃走，此亦將兵者之過也。門下再與高監軍一商之，若换得直過，猶當相安于無事。若换一更代不常、無心戀我之兵，又不如本地雖逃不能别往之兵也。
至于斷逃之法，先在西將加一分親熱的意思，使兵不忍逃；然後責備河西嚴拿，使兵不得逃。若衹專靠河西拿捕，而自家無一親熱情意，是教之逃也。且换兵之説是我輩私地商量，如何就令兵士聞知，致逃者日衆？則西將之不欲管此兵而故縱其逃之意，亦居可知矣。惟確商見教。
與監軍道高參政出 庚申三月十九日
地頭撥軍既弱，撥馬更瘦，前往撫順，眼見所騎馬匹不成模樣，而總兵親養丁夷却留以自衛，不遣哨探，衹會抄人禀帖，似此總兵如何靠得？幸即移書各帥，速遣驍壯丁夷騎雙馬直到邊外哨探，或酌遣埋伏，以丁夷誘之，殺賊幾個撥軍，使賊不敢遠入深探，此大有關係事也。各總兵如何今尚瞌睡不省？可嘆，可嘆。
與内閣部科庚申三月二十日
凡回鄉市夷、降夷、朝鮮，皆報賊防我兵，三月進剿。如我不進，賊即出犯遼陽。今兵到撫順關上，其言驗矣。然猶屯住不進，看我應法
卷十九 前經略書牘第三 865如何。使我將帥遂能引兵直前，夾河對壘，令賊知我壯而有備，不敢入
犯，亦未可知。乃皆退守虎皮驛一帶，不敢選精銳向前一望，賊愈有以窺我，而犯我必矣。
聚軍三萬、馬三萬于一塊光土上，無糧無草，而又遭回禄，以佐賊虐，無一火器可恃，吉凶存亡衹此一兩月内見效，别無祈望。惟有速催兵馬，速運糧草，速發硝黄，速催守、開兩道改贊畫另補監軍道四事急救性命耳。
與方相公庚申三月二十日
事急矣。轉盼之間，禍福立判。乞相公調嚴旨，催兵部兵馬，催户部餉銀，催督餉糧豆，催撫、道車輛夫役趲運，催工部硝黄、弓箭、皮張各物，催總督發兵策應，必須語意督責急切，方知上緊。
又兩監軍道支持不前，并乞即于此旨帶“下守、開兩道來應急”，又帶“改贊畫爲監軍”一句。蓋劉贊畫回籍已久，軍中無人幹辦。此皆極緊要、極急迫事也。破拘攣之議，而直截峻切，以擬之救急之法，不得不然。弼在遼，寬嚴不測，實為一二部道所謗，故前求調旨，言軍中當嚴，以鎮衆心。承教以爲恐滋衆人之懼，是相公猶未深知弼也。幸秘遣的當人役，私察某之行事，便知某猶堪驅使，凡所請乞，猶可依從，斯于調旨放心相應耳。情知受知日淺，而事勢急迫，不得不冒昧如此，惟相公赦宥。
答周毓陽中丞庚申三月二十二日
毛兵八百餘名，承即犒發，計兩三日間可抵遼也。川兵不知到關
否？如命，即書屬制臺催發，仍托令差官押來，一免途中遲滯，一免經
過生事，弟亦另差夜役往催矣。奴兵住關口者，頃報又覺稍緩，不知何
故。大都防我兵三月進剿，見我不進，審定怯弱之形，然後入犯。此必866
熊廷弼集 然之勢也。
今遼陽城，事事漸完，或可無妨，衹恐瀋難支耳。三帥膽氣俱欠壯，無有敢任保瀋者。而第一苦者，在糧草無措，如使此物凑手，一承弟遣，不由他們不去。所謂致之死地而後生、危地而後存者也。却緣糧草不及，軍饑馬死，弟膽先怯，何况諸將。昨不得已，差官持硃筆白牌，仰海蓋、分巡兩道及各廳官親自督運，誠知非體，亦没奈何耳。望年兄亦差官守，催海道及各同知官速速趕運接濟。
承教，聲言寬、靉搗巢牽制，此仍應作虚法，若密密實做，尚覺未能，且恐惹發彼往寬、靉入犯，反難救援。不如衹將大衆屯瀋陽，以綴賊不敢東，此聚衆要法也。至于密散招降諭帖，前已刻有榜文數十張如昨教，後想此事尚早，若發之早，聳動彼中人心，而我不能接應，哄怕了，人益絶歸降之望，故遂已之。今台教一一存之，以俟時俟機，此必不可不行之事也。敬謝，敬謝。
答李總兵懷信 庚申三月二十三日
哨探必須如此，方得的確，不但不佞心安，即貴鎮心更安。若邊堡哨探呼風捕影，有何真見。且人非精健，馬更瘦弱。前往撫順，見各探子所騎馬皆如四棍支撑，教他敢如何向前哨探。若恃此輩，誤事不小。又有人衹指望奇兵營哨探者，更可笑。該協東西夷情俱要照管，如何專專靠他？且從來未有大將行師，而靠别人哨探之理。此意當與柴、賀二鎮説之。此賊聚衆到關，忽斂形而退，此疲我懈我之意，惟貴鎮益加隄防爲望。
與柴李賀三總兵國柱 懷信世賢 庚申三月二十三日
數日前報賊何其緊，而今又何緩也。以僕算之，聚衆于關上者，致我而因以疲我也；我兵出，而賊復退舍者，懈我而思以乘我也。此際隄
卷十九 前經略書牘第三 867防，更當比常加謹，切勿少懈，使賊得出其所不意。
今當遣親兵以探賊，設疑兵以誤賊，日則曳柴揚塵，遍竪旗幟；夜則連營接壘，多張火炬以懼賊。或預伏强弩火炮，用游騎誘入以擊賊。而貪小利，輕逐賊以入其伏，則我所最忌者。賊曉何兵法？衹有埋伏引我一法用得極熟，官兵皆知之，而皆爲其所中，貪小利之故也。第一要心心念念、時時刻刻如賊在面前一樣。孔子云：“臨事而懼，好謀而成。”此兵家之祖也。懼非畏敵，乃是敬謹之意。三軍生命、萬民生命在大將軍一身，可不敬謹而圖成謀乎。惟大將軍留意。至囑，至囑。
答周毓陽中丞庚申三月二十四日
去冬急本色，今春本折并急。頃于并急中尤急草豆，蓋一軍即貴值買米一斗，猶可支旬日。一車之米，倉斗八石，可給十六軍，而一車運草五十束不能養兩馬，計養一馬，算草若豆可當十一軍。以此轉運極難，而餓損日衆。
昨海蓋道欲盡那廣寧所屬車輛，先儘海州、東勝近地運草接濟，俟完日仍以海蓋車運高平一帶青草，此那緩就急、彼此通融一法也。望老年丈速檄該道，盡發所屬車過河協運。至望，至望。
又牛到關者俱膘壯，及出關而瘦損非常，總緣經過衹要推送出門，無草無料，而趕者又太急，非上不備草料，而下皆侵弁。又無煮料鍋口、盛料木槽，而接趕者恐死于己手，又錘札使行，此其所以瘦死也。昨從西門見官牛二百隻從西來，不覺泪下。今官軍尚不知遇賊如何，而此物却真是出力報效者，實可憐惻。望嚴檄寧前、廣寧、海蓋三道親自料理，庶猶可救也。
又庚申三月二十六日
承示與兵部書及文選回書、閲科來書，俱一一領悉。兵部得老年
丈書，明示以弟不移咨之意，必為上緊。開原道定用崔，已久移書選司868
熊廷弼集
專討之。至于改贊畫為監軍道，非朱菊水必不可。蓋以蜀人久宦楚，得川、湖人心。川、土兵將來，三四萬無一依主，須此君體察拊慰。即有不馴，令此君諭意易聽，非西北公所能也。
姚益老所言極穩，仍是前日撤回兩帥主意。弟頃遣兩監軍道往，與三鎮商量，有一議事諭帖附請教，惟老年丈詳細批示。弟非敢輕遼重瀋，自度或能辦遼，而三鎮不可，衹以遼城爲辭而欲歸也。遼陽安得兵十萬？益老亦未細算耳。至于老年丈前所教者，與弟正合，已一一藏之膈臆間矣。薛太參亦即如命差人往催之。不一。
與三鎮守議事庚申三月二十六日
一、賊是一個人主張，一張口說話，一條心算計。今三鎮是三個人主張，三張口說話，三條心算計。你要東，我要西，你要前，我要後，甚於軍中不便。須是同心合意，虚懷下氣，將三個人主張、説話、算計聯將上來，衹當一個人一般，全無一毫彼此參差之意，方可同謀并力，以拒此賊。若分一毫你我，各行各事，各執各見，不行會同，不相照管，不但是封疆之患，尤三鎮自家之患也。試看前面杜鎮諸帥情意如何，後來光景如何，豈不深爲鑒戒？
一、三鎮不必以遼陽為慮，但堅主一心，同謀合力，在虎皮一帶要路聯絡札營，如品字樣，互為犄角，與賊相持，勿與輕戰。賊來衝營，衹用火器打退。如賊閃退，誘我出兵追趕，我亦勿輕追趕。如此，三鎮人馬自能站住。三鎮既能站住，賊必不敢越三鎮來犯遼城。縱犯遼城，劉總兵率守城兵射打于城上，我自披甲乘馬，督楊總兵人馬及川、土各兵拒戰于城下，賊必不能奈我何。三鎮不必回救遼城，但各整精兵，星夜銜枚疾趨撫順，搗賊新寨。賊聞知，必捨遼陽，奔回自救。我率遼城人馬驅之于後，三鎮人馬闌之于前，賊必荒亂，取勝必矣。賊如不敢越過，見衝不動，三四日間必定回巢。三鎮則徐徐多張旗幟，亟擂金鼓以尾之。恐有勁兵斷後，亦不必逼之太急。或又恐賊以兵牽制，三鎮不得
卷十九 前經略書牘第三869
動，而從别路來犯遼陽，我亦不慮，自有前法拒守，萬萬可保無虞。三鎮亦任賊牽制，不必奔回也。
一、三鎮雖在虎皮、三塊一帶札住，不許輕動，亦須會同各遣好將好兵，漸漸前向撫順，聯絡不絕，而三鎮自家撥夜却須直抵撫順城東哨探，與賊撥夜時時會面，仍不時移窩，以防賊來撲捉。必如此，則前面一路俱有人馬，一可以壯三鎮之前矛，一可以明三鎮之耳目，一可以使賊不測三鎮之多寡、進退，而急于自防，不暇犯我。若衹静坐虎皮一帶，以待賊來，有何好處？
一、賊如來到虎皮衝營，能有幾多兵馬一齊并衝三鎮，必定聚衆專衝一營，則兩鎮作何救援，此不可不預商量也。鄙意三鎮立營須如品字樣，今西自武靖，東至三塊石，乃一條鞭，不知于救援便否，此亦不可不預商量也。若賊齊衝三營，則其力分矣。此不必慮者。
一、前所議俱是按營不動、等賊來衝的法子，萬一與賊遇於平原廣野之下，則三鎮人馬誰為正兵，誰為奇兵，誰爲前鋒，誰爲中權，誰爲左右翼，誰迎兵誘賊，誰埋伏横擊，或更番迭戰，或三道并進，必須三鎮合并如一營模樣，然後可如身之使臂，臂之使指，而無所不可。此一節要虚心商量。
一、料賊斷不敢來遼陽，惟衹瀋陽可慮。三鎮不必慮遼陽，衹爲我算計援瀋、存瀋、守瀋之策，如賊于四月内果攻瀋陽，三鎮作何救援，誰戰于城下，誰斷其歸路，誰引兵趨撫順，聲言搗巢，以牽其回顧。一應方略不可不預先商量停當，以免臨事荒亂。如賊不來攻，今且權用何法收拾城上、城下、城内、城外一應守具事宜。總之，賊不來一日，我當做一日事，不得錯過也。
一、賊之哨探撥夜及零賊入我撫順城南，過河至塔山鋪前山臺一帶者，若不設法砍他幾個，賊愈輕我，如入無人之境。不但賊之耳目得明，我之耳目反暗，而且益彰我之怯弱，以益速其犯搶之念。此雖小事，所關甚大，然亦須三鎮自己算計，隨便圖之，我亦不主意定要三鎮幹此事也。
870 熊廷弼集
一、凡事要預先拿定主意，硬定脚跟，壯定膽氣。主意定便不惑錯，脚跟定便不忙亂，膽氣定便不怯懼。主帥不惑錯，則兵將自不惑錯；主帥不忙亂，則兵將自不忙亂；主帥不怯懼，則兵將自不怯懼。而又刻刻念念提起精神，朝兢夕惕，時見賊于對面之間；醒開眼目，遠偵的探，時見賊于數百里之外，人馬無日不撫慰，器械無件不看驗，防備無處不周詳，賞罰無施不停當。三鎮誠肯如此體貼行去，何憂賊之不滅、功之不立哉。第一要拿定主意，則脚跟自硬，膽氣自壯，精神自提，眼目自開。我已拿定自守遼城主意，其北防一應事體，惟三鎮自定主意，隨宜行之。
一、軍中機宜聽三鎮便宜從事，我一毫不為中制。凡有可徑行者，衹管行去，不必請示後行。軍機變態，間不容髮，若必請示，便耽誤了大事。今來札内亦止是二三大綱所在，至于細微曲折，見景生情，全在臨時機變，我難遥度。其未盡事宜，有鄙見寫不及、見不到者，望一一與兩監軍道細細商量見教，以慰我切切之望。
答周毓陽中丞庚申三月二十七日
賊之數數拿我撥夜也。弟與各鎮將口諭筆批，不啻諄諄，而鎮將竟無有設法禽斬賊撥一人以報者。此小小事倘做不將來，况遇大敵。此弟之所以憂愁而無已也。昨寄來諭帖中亦有此一段，老年丈試細窺諸帥伎倆能辦賊否。
東西賊合者十之四，不得合者十之六。今不論合與不合，衹是多方羈縻。縱虜與賊合，而終疑賊，心終戀吾餌，此其情也。
王、劉二弁，加銜鼓舞，待其春賞再過、挑激有緒，即為題給實銜亦可。援遼將官中無多敢戰者。别鎮舊所薦舉戰將也，衹緣近日用夷，孟浪到關，微有不懌，而心實欲其來，以備一衝鋒之用。今廣寧王兵添將一員，望與職方說揀一驍勇精練者來。其義州參將缺，亦并速討補，而早發别鎮過東，此弟所私願而欲言者也。承問，敬以情復。閔正官串
卷十九 前經略書牘第三
871 同主帥，割西虜死級報功，尤當參處提問正罪，或老年丈自參，或留與
閲科，亦可充一人數也。
又庚申三月二十七日
麻帥團練新兵尚無盔甲，是尚未能東也。數月來，河西所募兵皆紛紛逃回廣寧。前行巡道嚴拿，竟不拿一兵以報。頃，孫同知署印，漸漸緝拿，而終不能禁其逃也。前老年丈議增河西兵二萬，頃閲科亦有增兵之疏，何不將此兵取回，即作增兵之數，而以山東、青州、天津各援兵見留河西者發來守遼陽城，謄下守城毛兵與川、土兵隨二大帥往守瀋陽，則弟既得援兵守遼存瀋，而河西兵得室家相聚，長爲守戰之用，此兩便之術也。久有此意，未敢造次。前書有欲商量，而恐老年丈不耐煩者，此也。即道、鎮爲此詳，請换兵四次，皆寢住，不敢擅行。惟俟台示，而後敢以咨請焉，如何？
答同知張文達庚申三月二十八日
凡做事者，須要任得怨，方能成得功。昔按遼時，築邊、包城、做墩、建倉，一時興舉不勝其勞者，怨詛盈耳，匿帖遍城。不佞一切不顧，曰：“一年怨，兩年忘，三年感，四年思。”已而果然。今纔見一匿帖，而足下遂爲所動，不爲此輩所窺耶？幸以老僧不見不聞法待之。
與薛對龍兵科庚申四月初一日
頃閱報，見大疏論地方官，并責成本兵，詞嚴義正，而不佞且藉是以少措其手足。豈惟有造于邊吏？其在封疆宗社實式賴之。今奴賊領衆壓關，時出時没，其防我進剿也，其誘我入伏也，其待我不進，而後進犯也，其牽我于撫順，而入寬、靉一帶也，頭緒甚多，照管難及。惟拿定主意，必能自守遼陽，責成三帥亦各拿定主意，必能守住要路，勿輕
872
熊廷弼集
與戰。但各遣前鋒漸向撫順，以作聲勢，使賊欲攻遼陽，而不能徑越；欲犯瀋陽，而自足救援；欲出寬、靉，而我兵與新寨相距不遠，或亦未敢輕動。且寬、靉無城郭聚處之民，不過散搶村屯，無大利，又不敢久住。而我且兵寡無可撥，地遠不能救，亦衹合姑置之，而一惟扼要挾之以不敢往之勢。
惟瀋陽必不可不守，非徒犄角遼陽，而亦欲屯兵近地，得乘虚入搗，制賊毋動也。須得萬人登陴，兩帥統二萬餘人游徼于城外，奉集、虎皮三萬餘人策應，方可往守，而今且無兵可撥也。向三帥心懼，不能支賊，皆以遼城為辭，欲要聞警退回自便。而不佞恐其示弱，益速賊至，不得不以守遼自任，以北防交付三帥。今三帥見諭帖，亦皆提醒踴躍，以要路為必可據，且各歃血結盟，同心共濟，或可恃以無虞。惟糧乏草絶、轉輸不前，深為可憂耳。謹録諭帖并軍中所欲聞於臺下者，統祈裁示，不宣。
與姚益城閲科庚申四月初一日
承附示諭帖，極得情體。看來東西虜决不能合，縱陽爲合而終疑賊，心終戀吾餌。留此一着，非徒結局，且有用處也。賊兵在境不進不退，此意亦易料也。確偵探，定部署，勵將卒，占地利，權主客之勢，定分合奇正之衡，而妙畫定矣。謹一一奉而行之，遼城雖未如初議做敵臺，而貼裹城，開馬道，築闌墻，修冷鋪，置栅闌，城外立關門，清城脚，開戰場，築壕閘，此月各工皆可就緒，差足戰守，此亦台念所深注者。并附聞。
答文受寰制府庚申四月初一日
火藥承又搜得二萬，喜甚。到日望即督發出關。毛兵勇而直前，愚而寡算，誠如來諭，正謂愚而寡算，乃能勇而直前耳。許定國亦猛男兒
卷十九 前經略書牘第三 873
也，當設法鼓而激之。薊、宣、保、真僅得大炮七百而已乎？前有書懇薊鎮各貯大將軍，幸速分一半爲破遠之用。開原缺，周毓老謂“崔儒秀有异才，且曉兵機、遁甲諸法”。已移書選司定用崔矣。并附聞。
與李桂亭大司農庚申四月初二日
賊方壓境，不進不退；我則懸釜，無糗無錢。以饑餒之軍，當飽騰之虜，既畏死于賊，又不甘死于我，禍無日矣。為朝廷救封疆，爲遼左救生靈，為不佞邊吏等救性命，呼吸生死衹在發與不發、早與不早之一間耳。
與黄梓山大司馬庚申四月初二日
前年冬初，調永順兵三千名。彭元錦以為少不足立功也，詳請佒求，願親統萬兵援遼。乃今調渠兵，既不足數，又不親行。或謂其人狡而好利，前次扣减行糧，致軍怨而逃，已復捐貲補發，頗失初望。
舊例，調土兵一萬，實止七八千名，莫敢查點，得侵冒自便。今逐名點出，山海關無所容弊，而又圖加銜，未得報。且洞中受享如王者，而畏遼寒苦，其托病不來也。人言揣摩，雖未可信，但田知州老而病，
所領二千八百餘人已無約束。若元錦不來，縱再發數千人，誰為統領？
不但無益，且有大患。况彭象乾與元錦雖親而讎，元錦不來，則象乾必不敢來，而川中各土司皆懷觀望。昨撫疏遂欲其請，似尚未安。惟覆疏勒令元錦親來，以爲衆望。仍囑政府調一嚴旨，責之以大義，而且加之銜，俾得一體面而前也。仰切，仰切。
答周毓陽中丞庚申四月初三日
易兵之説，道、鎮見河西募兵日逃，屢呈更换，故以商于老年丈。874
熊廷弼集
既承慨俞，不勝感激，俟與道、鎮議撥停當，然後彼此一齊調發。且勿令山東青州兵知，以生其心也。
原任副將郭有光既到廣寧，惟老年丈暫留代别鎮。别鎮且勿遣東，仍駐廣寧統理青兵，以俟後調。
遼陽修守漸固，若更换得成，自令青州守城，無他往，謄下毛兵隨大將殺賊也。擄去撥軍不一而足，弟與各鎮面語手書，舌敝穎秃，竟無一上心算計者，真是惱悶不過。極知諭札傷峭非體，而無奈其耳頑何也。然與此輩時惡時好，顛倒無定，别當有法以鼓之。
姚益老支言久著，各道及長安中皆蒙傳示，顧獨不以示弟，豈謂弟不足與言耶？且有此妙算，正須付與行之之人。他人雖知之，而無行之之責，亦空傳耳。
開原道昨已書與選司，定用崔矣。長安堡亦報奴死，其來亦出自炒花夷口，此誘我懈我法也。賊慣用此，不足信。如何？如何？
答柴李賀三總兵國柱 懷信世賢 庚申四月初三日
日兩監軍道自軍中回，道三大將軍同心合意、立盟滅賊，聞之氣色飛揚。頃得誓詞讀之，而喜躍愈甚。衹此一念，而天地鑒誠，鬼神效順，賊聞當膽落矣。惟三將軍加意算賊，時刻隄備，凡軍中有不足者，不時見教。
近日長安堡報賊死，而昨夜得河西李鎮及王牧民亦同，此誘我進兵，或懈我不為隄備，而將為突出之計也。惟益加一番心計防之。况報不出自回鄉，而出自西虜，西虜定是與賊已有成謀，尤爲可慮者。不一。
與賀總兵世賢庚申四月初六日
年來衹為南營收北兵，北營收南兵，河西收河東兵，召募新營收見
卷十九 前經略書牘第三
875 操兵，致軍士或圖安家，或畏軍法，别行投充，而將官亦私行誘收，以
致營伍缺亂，不成模樣。所以去年有牌，不許妄收，亂人營伍，壞我軍法。今柯汝棟又不遵行，妄收川兵，致川將鄧起龍、吴文杰、周一桂等皆詳呈虎皮驛，誘哄川兵投募，成何法紀？假如人家將將軍營内軍士招去，將軍肯容之否？立將把總蔡文裕并川兵二十四名盡解右監軍道過驗，如見食糧而逃者，仍還本將不繫，逃者亦衹當附在川將手下管理。將軍要此二十四個奸棍何用？且使將來一營人馬都被引壞，有何益哉？
與李玄白中丞庚申四月初八日
去冬胡伯灝來，承寄翰教，因無行役，致稽裁答。昨人自楚中來者，又承還札，反覆展誦，不减邸中促膝談也。遼兵從來未與賊一戰，若一戰挫鋭，我兵心膽自壯，而無奈其怯不能振，何也？敗兵敗將，固譚虎色變矣。援兵過關者，文受老每書來云，無不人人心悸容蹙者，獨毛兵賈壯直前，謂其勇而愚，而弟正喜其愚而勇，與今之逃而猾者异也。胡伯灝、越效忠心機肝膽俱可人，今效忠復回招兵，奉部檄也。此番招者須比前精選，方得實用，且免虚費，惟老年丈當面責成之。據稱，各處見成毛兵及見食糧者詳具咨中。統惟留神揀發，弟不敢論多寡，衹欲求一可當十、十可當百者耳。
答同知張文達庚申四月初九日
奴賊慣造僞語誘我懈我，其死不足信也。若死，則吾之所以待之矣。鞍山運積甚多，遼陽官可恨也，已促行之。蓋套糧少車運，不妨禀該道，且那運草者運糧，而但留少半與廣寧協運草束，亦無不可。蓋草急則那而運草，糧急又那而運糧，不必執定一處也。
876 熊廷弼集
答周毓陽中丞庚申四月初九日
車夫不准開銷安家銀兩，此情理所不通者。大疏出，而户部可以無辭矣。如揭，會題外，再為加派本色，另補一牘，稽貴役一日不發者，欲其順帶此揭奉覽也。頃得李孟老咨驢車回關事，不知其故，亦不暇問道廳。但回書云：“騾車出關者，當票給車夫赴某道交割，據以收留。
今各道無據，衹當作關内送糧之物，以此發回。”此亦想當然之意耳。
及問署道，果然。且云：“騾夫堅執要回，而本道又無所據以留之。”
至于車夫告窮則有之，謂日給三分，僅彀一餐，及買油油車、買紙倩寫收管之類，非告回關也。徑行餉司，照援兵例，日給五分，而各夫皆欣然矣。竊意，騾車在西，有高平一帶泥爛之阻，改小車搬剥，愈費稽查，何不發海、蓋、遼陽？自蓋套至遼城，皆高磧無漥陷，可常行也。至于各道任事狀，難言，難言。總之，我輩前世造下孽障，今生消受，不然人家督撫何等尊閑，而我輩賤勞，不及一驛丞典史，豈非命耶？
與薊遼宣大各督撫庚申四月十一日
弓矢爲禦賊所必需，而近閲各營援兵，弓皆斷背斷弦，箭皆無翎無鏃，强半烟薰塵漬，多年骨董之物。間有好弓好箭，不過人持一張，囊十餘矢，又以日日操演，易于損壞。兹者開局製造，凡材料應咨討、應買辦者，業已預儲。弟遼左孤懸天外，匠役絶少，不得不借才于大匠之門。惟亟檄所司，分别軍民，處給安家行糧等費，定以限期，催督各匠早赴遼城，以應目前之急需。使其有處可買、有人可造、有時可緩，弼必不敢瑣瑣仰瀆台端也。急迫之至，統惟慈鑒。
卷十九 前經略書牘第三
877 與黄武皋年兄庚申四月十一日
海運已到矣，衹車牛無凑，不能猝運遼陽。今關西牛多死，其到者又苦無夫領趕。即以嚴法督責道廳編派，而終苦不前。更有領牛到手，而設法餓死，甘責甘罰者。其有力之家，寧費數十金營免，而不肯趕一牛，以此有牛無人設法處置。
至於騾車，一輛費價三十餘兩，每一輛計騾八頭、掌鞭二人，而運米倉斗不過十二石，責以二十石，抵死不裝，又不如每兩牛拖一車，可載倉斗八石之為愈也。又牛遇泥爛，猶慢慢拉走，騾即不走。八騾中有一二騾病，則衆騾不行，而騾夫又故欲餓死騾、損壞車，以圖西歸。且牛車一輛止值三四錢，一騾車可當八九十輛牛車之價，而八騾之運僅及三牛，不知孰費孰省。以此，向苦海運不到，今幸到，而又爲搬運所苦。
至于折色，則餉庫久懸，三月分尚未支完，四月已過，半月無支一軍者。單餉司為官軍所逼，恐有他變，惟日埋怨弟留渠受禍。此本折一時俱乏大略也。何從得折色？照米豆價而多給之；又何從得米豆買處？而聽我多給其價；又何從得本色？到後之賤而照减其價，如來諭云云者。
凡回鄉降夷及西虜所傳賊中消息，多不足信。近日盛傳奴酋已死，又謂其老婆死，兒子死，大頭目死。及頃得一降夷，言“奴酋毫無病，諸所傳說俱假”。且奴死之報從西虜來，既報河東，又報河西，明是東西合謀假傳我，以誘我懈我，尤可慮也。鎮江、寬、靉自是照營不得，惟以遼瀋為主，而三帥據守虎皮驛一帶，正為此計耳。
近見一二相知書疏，誠爲深慮。然弟之于此，自有斟酌，豈有無故而收回三帥、退守遼陽示弱之理？堅持勿戰，相機援搗，主意原是如此，奈諸將無喻人意者。如火器、戰車，無論往攻，即堅守，亦是極好之物，而西北將帥平日衹慣搏弄幾個有馬内丁偷砍帳子，虜大至，好躲
避；散搶，好邀零賊；虜去，好放起火、打槍炮送行，何曾與大虜相878
熊廷弼集
持？何曾曉得步戰、車戰？與之語，如對木石説話。古戰法多用車制馬，用步制騎。自將帥專用騎，而車步遂廢；專養内丁偷功，不理營伍，而營兵遂廢。今日兵弱皆由于此，一時如何處與此輩講得話來？
至于一應修城、戰車事宜，千件百件，何一件不從心上想過、口裹説過、筆下寫過。自總兵將官以下，惟衹答應“就做就做”，却未見有做者，須催幾十遍，纔做一件，而苟不提起一件，則此件終無做時。天下豈有與如此人同事，而得好結果之理。况中外又不同心，各道且不見下教，弟如何做得上來？每堂後捶胸頓脚，而又恐一頓鱉殺，枉喪其性命。衹得同家丁箭道馳射一回，以自消遣。此苦當向誰行控訴也？
朱菊水全為川蜀土兵借重，不來則已，何至忿忿遽欲削籍而去。且監軍道有何凶險，不過與經略文墨議論于其間，殺賊上陣有將帥在，主張兵機有經略在，其成也，大家有功，即不幸而當灾，有弟在。如前日之敗，衹楊滄老一人繫獄，何曾逮一道官？此其榜樣也。菊水即不來，何敢以子民强公祖之尊，但千萬轉佒渠勿去，以重弟罪。開原道已定用崔矣。改薛為遼陽道，胡為金復道，兩衙門無一催者，豈以此事尚小，不足煩其一揮也？
用兵十八萬，猶恐未能辦賊，親家何不將倭、播事比勘一番。今無論貴精，即不貴精，而數亦不凑。見到兵多孱弱，欲揀選退回，數益見少。須兵漸調得多，然後敢退不堪者使回，以毋糜糧餉。至如分益見寡，近日有諭帖與總兵者，大意亦是扼要使賊不敢東犯南犯，而坐以困之之意。前疏方略說：“寬、靉、鎮等各置重兵。”此進剿臨時着子，而今且未敢下也。瑣復，不備。
答周毓陽中丞庚申四月十七日海州之行，弟有數事放心不下，不得不一親視之。
一、為海州爲河西門户，南衛中鍵，遼陽犄角，其城面窄，僅容一騎，城外無壕塹可據。周遭相度，面托道、將派夫挑築。
卷十九 前經略書牘第三
879 一、為糧堆積鞍山，至一萬六千餘石，不行趲運。又廣寧車到海州
運草者，無人料理稽查。
一、爲三岔河聯船破壞，當作何修造。
一、欲往蓋套看糧，因聞汎河之報，遂復中止。
一、看地土曾否盡行耕種，總緣各官不肯上緊辦事，而身先以爲之得也。
一路騾車折軸破輪抛弃道旁者，滿眼而是，不知騾子見在何處。其車夫皆有意餓騾損車，以圖西歸。其以騾病、騾死，而挨住店裹、坐食糧料者，不知其幾也。更有可恨者，回過雙廟屯，見一和尚趕牛一群，哭禀云：“東寧衛百户金浩將牛三十二隻寄頓本廟院内，一去二十餘日，不知何往。”和尚恐怕餓死官牛，日每趕赴村頭，尋食枯苴，晚向海州運草車上募化些草，與食過夜。今牛已有三四隻倒地不起者，弟一一驗之，不覺泪下。亟留一答應官在彼喂養。乃歸而問之該衛印官，不知。問之通判各官，不知也。大都西牛一到，廳官推付衛官，衛官推付所官，所官推付屯丁，衹圖推得出門，而吾事已畢，更不問及曾否趕喂、有無死活，此豈獨一所一衛為然。昨已嚴檄通行查之，未審肯以實報否。聊附聞，以當一嘆。
又庚申四月十七日
弟初謂遼人尚可鼓以忠義，深闢舊守道為不然，而不意天理良心滅絶之一至此極也。弟爲此灰心久矣，衹無奈朝廷疆土何耳。至于廣寧，尤蹂而易動，出示安撫，此一時也。若事定心定，應查其一二倡首者一懲之，以杜其漸。關内牛數，揭已領悉。西虜數千騎近汎河一帶，倏而來，倏而去，此其意殆難測也。
又庚申四月十七日
運事之誤也，實緣各官不肯上緊。如弟十三日過鞍山，糧尚堆積880
熊廷弼集
萬有餘石。及十五日回，僅存四五百石，而遼陽之空車候運于驛北者，且不知其數也。使皆上緊如此，何憂運哉？南衛解來僉兵驗收僅十之三四，已有千餘人發回海道矣。惟設防于鎮、寬、靉陽者，未便撤回，須監軍道親往汰之，今不暇及也。
南衛排車偏累近城，及窮弱下户而遠在東山，及富勢有力者，皆以賄免。此地方中極不平事，而莫可如何者，屯民之竄全由于此。廣寧騾車盡發海、蓋運糧，即遼陽騾車，亦命守道發往彼運矣。劉半船人運説甚悉，然弟頗不能了了。總之，空地議論易，而當境做去難，不獨此一事也。不盡。
熊廷弼集卷二十
前經略書牘第四
答姚益城掌科庚申四月十八日
語云：“耕當問奴，織當問婢。”承以應用將領下問，是問於其所當問也。向在遼久，深知遼弁委曲，又此心不設愛憎，而其言公。今地方官於遼弁既不深知，又多借事以行私。如熊錦之管兵十九日，楊萬鵬之與府廳争禮，張昌胤之為州官坐贜，皆未有無風而波者。昌胤老練强
直，能執法，而不肯向人作脂韋態。前經略委署强兵營務，昨二月内始題管義武營務，實同各道面商，極稱其賢，而咨用之，未聞其罪也。
頃，掌印都司朱文鑒頑愚誤事，弼逐之，而難其代。遼中土俗民情，既非西將所能辨，而本地將官見任者，僅竇承武、李應詔、楊應乾、閔正官、何世延、王牧民、祝世昌、柯汝棟、王紹勛、韓宗功及昌胤十有一人，内竇承武，才足幹辦，官地已逾，餘皆無可任者。惟昌胤與祝世昌為佼佼，復同兩監軍道面商，以為代宋者，非昌胤不可，議復管局都司者，非世昌不可。業已繕疏停當，忽得台教，使人茫然不知所措，不得不據情直復，為閫篆留此一官，以濟時艱。况昌胤為前閲所拾，應聽前案歸結，自改義武以後，賞授未及兩月，尤應包荒，以收使過之效者。
若柯汝棟，亦能戰之將也。玄武營為舊守道私軍，自陳倫、戴寬處
後，天罡仍怙勢濁亂，弼一清之，且觸其怒，何有於汝楝？隱軍冒糧，882
熊廷弼集
迹雖可恨，情似可原。况遼地須用遼官守之，每西帥轄下，須得一二為嚮導，方能通達地方情形，猶欲向臺下留此弁，而未敢也。無已，請以一弁换之。
閔正官為河東總兵坐營，領標下内丁救開原，救鐵嶺，皆臨敵畏縮，已當斬。又割宰賽下死虜百數十級報功，欺朝廷而誤封疆。此罪之明正當處者。當欲拿問，恐其煽惑各軍之割僞級者，致有它虞，故緩之，以備今日之用。曾有書與周毓老言之，不審曾轉達否？
臺下奉敕來閲，凡文武大吏，皆得徑問，而猶虚懷以一二弁之去留問弼。弼若避嫌，而不以直告，是誤地方而負臺下也。若曰用一人而輒為所留，則弼也敢乎哉？統惟照原，不一。
又庚申四月十八日
正月内，聞台著支言，向各道覓得一通，讀之心目若開。頃，周毓老復録以見遺，屬令遵行，而不知弼已誦服之早也。其首論守戰，正與鄙見相同，其論寄兵河西也亦同。先弼在都門時，曾與相知云：“援兵定用多，但遼陽一塊土不能安頓，不妨寄練於關内，以聽進剿調用。”蓋其說本自徐海石公祖面語，而弼心然之。况台論寄養河西，比關内爲更近也。至後云五萬，則營法耳。篇中義理甚明，豈其不能仰喻台旨。頃見停止召募，故小疏有“中外厭兵者謂十萬辦賊”之説，實别有所指，非有聞於此而云然也。得教更惶恐不寧，而且感披心之示矣。敬謝，不宣。
與各道庚申四月二十日
凡騎征，官馬無印，與私馬同，有印而日久模糊，與無印同。年來因此，奸軍易於拐逃，奸民易於私買，奸弁易於收留。至於殘兵弃置道路，為民間所私收者，何可勝數。假使馬有印記，人一見之，便知爲官馬，誰敢私收？便知為逃軍，誰敢容匿？此不但可以察馬弊，而更可
卷二十 前經略書牘第四
883 以禁軍逃，此印烙之必不可緩者。已有專檄，令造營名字樣鐵印送驗分
發，蓋五閲月矣，而今尚未盡報。如昨日瀋城外，柴鎮收馬九匹，無人識認，真屬可嘆。惟門下速圖之，立望，立望。
答周毓陽中丞庚申四月二十一日
打刺漢，何物狡夷，一年增四次，而猶挾賞一至此。昨煖兔等營亦要比憨例賞，此自難從。又要討去年秋賞，直當索之開原荒土耳。借别道别地收拊此虜，即今春全賞猶須作難，以示不應與而姑與之意。乃各將講析既不中肯，而其口又鬆，似有許秋賞意。夫犬羊亦何厭之有？許之太易，則索者愈驕，而援者愈衆，非終靳不與也。特我與之稍難，使虜知與之之貴，而知感且易足也。昨領四千兩之夷使到關矣，聞其嫌少不領，大肆侮辱。雖暫結查訪北關之局，恐將來又成一例，衆夷又援為一例也。
李懷忠内丁已檄李總兵發回。至張應龍兵馬，纔隨柴總兵調遣守瀋，不便發回也。目今西虜數千騎出没汎、蒲間，踪迹莫測；煖兔諸營數萬騎見在長勇邊外駐牧，講析未定。炒花、巴領、瓜兒兔、伯要子等各將臨邊牧放達子收回，却遣膘馬精兵數萬要在長安南北挾賞。各將討兵助防者，具在邊報，日無寧刻，視打喇漢衆且十倍。此猶自西虜一邊而言，至於東賊，情形更惡，而時候又到，以泰寧、福餘兩衛爲廣寧、開原、遼陽、海蓋四道所直之全虜，而今且全聚於一道之西隅。又當此四五月，草長馬肥，時候已到，情形更惡之東賊。老年丈試一度之，弟猶能以援兵援河西否？目下親往瀋陽，督同二帥修整守具，撥派分置，爲固守計。此非徒爲遼犄角，爲民護耕，實進一步以疑賊逼賊，而使其不敢遽入也。便中更望有以教之。
884 熊廷弼集
答文受寰制府庚申四月二十四日
調弓矢各匠自造，原非得已。若肯令關内文武代造，尤其所願而不可得者，惟翁兄與喻養初速行之。但委造各官須要如自己所用物製造，方得實用，勿如騾車但取充數，盡毁折於道旁也。前有海州、三岔河之行，始得盡觀騾車，如州縣體心者，車極堅固，輪皆裹以鐵刨，軸頭鐵箍皆厚大；其不體心者，皆以破壞之輪補凑一兩輞，抹以紅油，豈不好看？而今皆成溝中斷矣。其輪皆無鐵刨包裹，而軸箍亦薄甚。今已行各道通查，出何州縣置解，然實不勝其參。今造弓矢，承教，如不堪揀用惟命，到那時教弟處得誰來？且已誤事矣，處亦何益？是在初委造時，煩翁兄三令五申耳。
答周毓陽中丞庚申四月二十四日
李懷忠内丁，承教時，當即牌行李鎮發回。二十三日，得該鎮請留之詳，極其懇切，弟復批令照前牌行。二十四日，至虎皮驛，纔坐定，即以此兵為言，且手本會兩監軍道轉達，其情詞甚迫，而邢監軍道及柴、賀兩鎮皆力爲之言，弟仍正言强之，而尚未有以報也，先此奉復。
慶雲市口之失，由東夷，非關西虜。秋賞仍應補給，誠如來旨，弟亦不欲其堅持也。但欲各將以己意微許之，而云不敢主張，即三堂太師，亦不便擅主張。須是過此春夏，看邊無失，然後奏請朝廷，而後可復也。既許之以繫其心，又遲之以杜其妄想，亦老年丈所同。方出門守瀋，而即得閻正名等之報，大是使人忙。然賊既東西并來，弟且挺身直往以迎之，不能以諸侯退矣。承以不宜久駐相念，感謝，感謝。
又庚申四月二十九日
瀋陽之役，南顧遼、海，北窺開、鐵，東逼賊巢，倘重兵戍此，固守相持，便足綴賊不敢他有遠圖，然而未易易也。城闊而矮，身高不盈
卷二十 前經略書牘第四 885丈餘，面窄僅五六尺，其磚皆碱蝕坍塌，可登頓而上。其居民皆搬適他
衛，而城内所存者，僅開、鐵逃民二三百家。其瀋陽游擊，汎、懿、蒲各備禦，皆日在城内，夜移關外，遇急則各取趨避而去，名雖未弃，實已久弃。
往開、鐵失，而地仍吾土也，遂爲東西虜牧場，而我兵不敢北望一步。若賊再取瀋而夷其城，但遼陽受城下之困，而北窺東逼之路從此遂絶。所以雖知其弃，而猶當亟據之，以為綴賊困賊計。
前壕墻逼城數尺許，今填壕平墻，展開七八丈，作圍城一大營盤，每丈五，地置戰車一輛，中空，衛以炮手十餘人，内寬餘三四丈，爲游兵往來策應。馬道盤外深壕兩道，壕外用大樹多杈椏者，交互糾結三四層，為鹿角狀。賊緩來至五月初十外，而守具可俱辦也。
瑣瑣附此，以慰東念，承惠家醪臘味，種種旨美，勞苦饞困之餘，一見流涎，謹悉拜嘉，與道、鎮共餉之。載承犒及内外從役，而感荷益不可言喻矣。肅緘奉謝，不盡佩戢。
又庚申四月二十九日
義州内丁在李鎮下者，駁詳之後，隨覆一詳，詞旨愈急。正難批處間，忽得免發之教，而感喜出自望外矣。虎憨以四千兩之賞而惹起貪求，所謂“草茅之臣知有今日久矣”者也。然爲此一事，忤主用夷之説者，事事矛盾，幾同陌路，今何敢再言天下事？不到此地位則不信，且謂人作异，而今竟何如耶？
煖兔陽送款，而陰嗾黨類作歹，以取己好，此其故智。老年丈謂其賣乖，照破鬼膽矣。今西虜不借東虜合攻，何以遂其要挾。然見東虜年來得清、撫、開、鐵如此之利，而垂涎一舉，亦未可量也。今日之計，處虜衹有“羈縻”，自處衹有“嚴備”四字耳。載復，不一。
886 熊廷弼集
與海蓋道康副使應乾 庚申四月三十日
瀋之役，非獲己也。自家不先亟據，而一為賊據，不但將來又費幾許兵力收復，而大勢一去，遼事且有萬不能圖者。既已置數萬軍民於虎狼之側，自不得不躬往一布置之。惟是瀋城居民久俱外竄，今存城三四百家，大都開、鐵流寓，家無宿舂，市無飯店。各軍倉卒聽調，自携衣甲、槍炮、鉛藥什物，或步或騎，或運戰車，已自搬運不給，安能復裹糧以從？及至無一買處，有餓兩日不得粒米入腹者。不佞目擊心傷，痛哭至夜半，而不能止也。亟催守道每軍暫借一斗，而七日運到之糧僅及千餘，又復分發不前。萬一賊乘我初到之不備，而困我三日，大事去矣。望門下速督各官轉饋，以救此急。承以垂堂相戒，欲其早旋，而第授方略於各帥，付興作于所司，極感相念雅意。但各將帥數日之間，伎倆盡見，恐難授而付之放心遂歸也。附謝，不盡。
答周毓陽中丞庚申五月初二日
清河、寬、靉間，雖各有戍將，而清城已屠，寬、靉城已空，軍民皆散處屯落，依山以自便，非如開、鐵之聚也。賊即欲搶村屯，而亦未敢深入百里以内也，何况鎮江？何况朝鮮？何况南衛？何也？賊新寨距瀋陽甚近，恐我之議其後也。故今日之計，决當以守瀋綴賊爲主，而弟又以為不獨瀋也。
奉集堡在撫順之西南九十里，瀋陽之東南四十里，虎皮驛之東北
四十里。賊若犯遼陽，一出撫順，一出馬根單，此其總路，而於策應瀋陽則又甚近也。以奉集堡犄角瀋陽，而又以虎皮犄角奉集，三方鼎立，各置大帥，戍以重兵，而賊益自顧巢穴，不敢他出，此聚兵扼要之術。而寬、靉東南一帶，第各遣精巧游兵一枝，張疑作勢，以多方誤之可也。然而三處之守談何容易？一切修浚、守戰事宜，非親往部署，必難他靠，而最苦者，在兵少不彀調撥，望西兵之至，雙眼欲穿。
卷二十 前經略書牘第四
887 宣府兵，萬望老年丈勿留沙嶺，亟遣而東。蓋瀋役一竣，即圖奉
集，以兩地輔車相倚，不但不敢闕，而且不可緩，非有吝也。虜於沙嶺既飽志而去，知我必備，當不復入。不然，則檄總兵官，分所駐於穆家堡者三分之一，以助戍之，而己則往來東西，以為策應，或者其可矣。凡吾民被虜及南北兩關達子在賊地者，皆願投進，衹恐邊官捏爲竊賊細作，殺以報功者。此是實情，弟于一二處早已覺之，屢檄嚴禁。
其降夷發關西者，皆令所司稍給衣食，而總兵有欲留者，且解衣怒馬以示寵誘。而近日回鄉降夷來者陸續不斷，欲俟三方札住，聲勢壯固，而後沿邊樹旗招徠，以亂其衆，今且未敢遽急以逼賊也。粆花虜如叩關説誓，而西事有頭緒矣。敬復并所欲商於老年丈者，諸不一。
又庚申五月初二日
前月二十九日，與賀帥并辔而閲瀋之東城。忽平虜堡探子報，西虜二千餘騎入犯，備禦官領兵與虜對敵。問兵幾何，答云三百。弟笑謂：“以三百兵而對二千餘騎，勇矣哉。”亡何，遽報虜俱出境。顧而問諸賀帥，賀帥云：“此必昨夜潜入竊賊，多則百騎，少則五六十騎。天明出境，爲哨探所覺，故虚報耳。”已而察之，賊果止數十騎，於二十八日夜，入郭三等屯襲擄人畜，不得門開，猶假稱賀總兵降夷内丁借歇。大約殺擄男婦近百名、牛畜數百頭。備禦咸效忠皆隱匿，僅以“拿去哨夜墩軍一二名”入報，當將游擊馮大梁捆一繩，而姑免其責，效忠則捆責一百棍，自平虜堡解起，至東西各邊示衆。豈意沙嶺是日不謀而合，而亦有此事也。
遼弁於虜犯則捏少為多，以張賊勢；於擄掠則隱多報少，以免己罪。此向來深沉牢固不可破之套，業已斷送半個遼東，而今猶承襲不改，殊可痛恨。且隱多報少，業無救于擄掠，猶可言也。惟捏少報多，本數十騎而報千騎，本百騎而報二三千騎，救則徒疲人馬，不救又恐真多。如此三數次不驗，即真有數千騎入者，亦將信以為虚報而不救，
此自敝自誤害事之極大者。不重處一番，何以打破此套？切勿從輕放888
熊廷弼集 過也。
遼陽車俱在鞍山等候空閑，白通判且儘前往海州熊耀堡遇路接運，安得堆積。至如遼陽見軍輪馱之法亦善，但原定守城軍士萬人，内撥胡伯灝毛兵二千往守瀋陽，今尚無兵撥補。此外則川兵萬人與土兵二千七八百人，而川兵内又發去二千餘人，往寬、鎮、清、靉作游檄，以張疑勢，是兵無可撥，而馬無可馱也。并復，不盡。
答單餉司崇 庚申五月初二日
上下之體，有詳有要，凡有所為，但見諸文移，而不必面諭也。即面諭，但微示以意，而不必往復也。即往復，亦但三回兩轉，而不必今日説過，應之曰是，而明日復誤；明日説過，應之曰是，而後日復誤，以至日日說，日日誤，無已時也。乃今日與諸將帥共事，則人人如此，事事如此，誠不憚細細忉忉作軍中一老教督。獨念些小容易尚不能辦，他日臨陣對敵，隨機應變，何以處之？豈其真有小事糊塗、大事不糊塗者耶？
城瀋諸事，雖漸有次第，而氣惱焦悶，賤體亦减去半個矣。屢發性欲回，而苦為邢監軍道所留，衹得忍耐，待栅完暫圖返馭也。苦衷惡趣，不復知有佳節，門下勿以為念。
昨白通判面禀，即日車到三千輛，糧可二萬餘石。及查之，有七千餘石。煩門下面詰之。糧積蓋套七萬八千石，而海、蓋不為亟運，已帖請監院，咨請督、撫、餉部各親臨蓋套趕運，庶其有以濟我乎？
西虜開市，而所賣乃東虜參貂之物，此不可不防也。草勒附謝，不盡願言。
與陳心龍監院庚申五月初三日
昨初至瀋，以軍馬餓極迫切之間，懇台駕親詣海、蓋，催督海糧。
卷二十 前經略書績第四889蓋邀風力以振道廳之怠，而救我急命也。越宿即聞南巡之報，既不勝爲
殘遼感激，而又悚悚以瑣務重煩玉趾，更有不勝其罪歉者。敬此言謝，并告不寧。
春初，以蓋套無糧，議金、復車運三犋牛、北汎口糧應急。既而海糧至套，即牌行海蓋道，調其車來套，就近裝運，而批該道詳，尤切切及之，乃黄同知竟不以一車至套，頃已檄行該道，查議本官違誤罪狀，以憑處分。然臺下既有催督之行，則處分又當聽白簡以從事矣。伏惟留神，幸甚。
與監軍道邢參議慎言庚申五月初三日
連日細窺諸帥伎倆，直是使人放心不下。今守法如此，雖數萬衆不足禦也，亦顧人之警醒何如耳。數萬人之命懸于撥夜，昨看賊捉撥夜光景，良可寒心。萬一諸帥所遣亦復似此，賊即用我誘我，賺開城營，此古人常用圖敵法子，而賊更慣用之。不可不慮也。
昨諸帥遣撥之法，竟同兒戲。雖面諭各自遣探、互相覺察，終恐同夥打成和局。須用何法可破此弊？且所遣，止是抵邊探役，至于沿途安設，未見提起。若前探一有差池，便可静悄直到城下。此又不可不慮也。
城南河邊，所在牧馬數百匹，無人收管。近西邊更有千匹成群者，昨失四五十匹。柴鎮收壯馬九匹，皆無人認，竟同野物。萬一賊至，何以收得將來？此又不可不慮也。
古人臨敵，枕戈待旦。此何地何時，每夜人馬須在城外營盤札隊，俟日高無警，方令解散。今也不然。萬一賊至，何以整齊得來？此又不可不慮也。
既四面置車，便當如所發圖式，安定軍士，高下演放，左右推移。今官軍數日未見排布，萬一賊至，何以使唤得來？此又不可不慮也。
今第一着全在提掇諸帥之精神，而使之勿懈勿忘；條理諸帥之行890
熊廷弼集
事，而使之勿疏勿亂。他如鹿角之外撥人看守，四城之門委將專管，自離城一二里起，至三二十里，伏人静聽。諸如此類不可枚舉，皆打醒將帥瞌睡之法，統望門下留意。
又不佞所全注意者在鹿角。木須横直互變，再擺兩三層、寬二三丈。儘南衛兵及居民自伐自擡外，餘語諸帥，以全衆一日運之，再積再運，不出數運，而遍地鹿角，當勝壕十數道也。
諸將甚懶散，無一着心者。而李鎮下諸將更甚，細窺王豸却有條理。又李鎮工程，做一節丟一節。前語渠齊做齊完，竟不理會，何也？夜至虎皮，已一更盡，困倦之極，復燒燭寫此，衹是放心不過，不得不以煩門下。又祝，又祝。
與監軍道邢參議慎言 庚申五月初五日
承回示，四城巡邏尚疏，不知疏狀何似？每一面須議將官一員輪守，軍既夜夜札營，而又董以將官，責以不致疏虞甘結，庶可警醒不瞌睡也。至于札營，營中中軍、千把總，絶不可令一人入城安睡，此時天煖，可露宿也。古將士枕戈卧甲，非此等時候耶？從來西虜領賞畢，定有一搶回巢。五月草深蠓起，此其時矣。幸語賀、李兩帥，照管瀋屬邊堡地方，其柴帥内丁騎兵俱在武靖，則長勇、長安一帶當謹備之。彼既作賊，殺之自不壞款，何必衹在東賊哉？
答海蓋道康副使應乾 庚申五月初五日
得教，更自不寧之甚。昨吴元回禀，鞍山南有積貯糧車未卸者，復即檄行餉司、守道，切責左、白二判，如責問黄同知狀。竊料車有時去時來，時積時空，朝去而空，則遼陽遂謂南運不至；夕來而積，則海、蓋遂謂北接不前，此兩者所持皆是而皆誤也。據白判禀，蓋糧積七萬八千餘石；據吴元禀，海船雪片而來，積有十餘萬石，此其責全在張、
卷二十 前經略書牘第四
891 陰、黄各官。四衛原排民車何在，原領新餉銀買牛車何在，關西牛騾車
輛何在，一一查出，盡運鞍山，任遼陽之接與不接，而咎有所歸矣。瀋陽隔渾河、代子河兩道，每山水漲，輒瀰漫七八里，月餘不消，又無船渡。若不趁此時預蓄兩月糧料，而一日斷食則立斃。此不佞之所以焦心如焚，雖知過督之爲罪，而不得不然者也。
與内閣兵部兵科守瀋兵餉道臣
[1]
庚申五月初七日
前小疏言方略部署，四路分番迭擾，或并進，或陰并一路，而三路張疑，指兵衆既集、進取時言也。今兵衆未集，不獲如前算，又無將見衆坐食遼陽，聽遼東自消自盡之理，不得不用扼要法，專守瀋路，與賊相持，俾賊不敢别有遠圖，而後可保見在地方于無虞。蓋清河城已屠，靉陽、寬奠民已散處村屯，而其城皆空。即賊至，得竄避山谷自便。賊既不獲，如攻開、鐵、清、撫城郭之利，又憚瀋兵逼近巢穴，不敢遠人，而久頓於我内地。然後鎮江、南衛可保無恙，而北規東進皆藉此始基。此瀋之所以不可不亟守也（2］。
雖然，守瀋，孤注也。瀋之東南四十里爲奉集堡，可犄角瀋陽；奉集之西南三十里為虎皮驛，可犄角奉集；而奉集東北，距撫順西南、距遼陽各九十里，賊如窺遼陽，或入撫順，或入馬根單，皆經由此堡，亦可阻截也。不守奉集，則瀋陽孤；不守虎皮，則奉集孤；三方鼎立（3），不各戍重兵三二萬人，則易為賊撼，而遼陽孤。此兵之所以不得不多，非可見在人馬辦也。
瀋陽隔代子、渾河兩道，奉集、虎皮隔代子河一道，每山水漲，輒瀰漫七八里，月餘不消，又無船渡，苟不預爲兩三月之儲，而一日斷食則立斃。此糧草之所以不得不預，非可陸續供饋應也。諸將帥精神不提掇則偷，事體不指揮則誤，人衆不彈壓則亂，此補道以駐瀋陽之不得不亟，非可尋常他道比也。四路部署之不得轉而出於扼要。守瀋已非本
圖，若猶不得應手幹辦，而不肖無所效其犬馬矣。業已置孤軍於虎狼之892
熊廷弼集
側，處不得不守之勢，則廟堂之上似亦處不得不應之勢，遼之存亡、國之安危在斯舉也。惟台臺主持之，不勝激切懇祈之至。
【校記】
〔1〕此六字小题，據《明經世文編》加。
〔2〕《明經世文编》加旁注曰：“守瀋，所以守遼也。他日瀋陽一潰，而遼隨之矣。”
〔3〕《明經世文編》加旁注曰：“此猶易辦，於四路布置，當時何以終不能應？”
與史蓮岳少宰庚申五月初七日
頃承台翰，言文武不和事。當有一疏，稍分别其所以然，非閣下憂念國家、休戚相關之甚，何肯及此？讀之感戢。遼中文武實無不和情節，此必李氏罪弁之言、同事妒忌之口。不然，則處兵餉不前者預倡此説，以為遼東失事在不和、不在兵餉之地。小疏不便明言，特因守瀋事一及之。守瀋須用一道官彈壓，前曾提過用開原道，已奉旨矣。撫院會議，欲定用崔儒秀，其改贊畫為監軍道，初為拊馭楚、蜀土兵，擬用井陘道朱之臣，不意聞而先自告去。頃復擬用牛維曜，惟速賜推補，而瀋陽不可一日無人，關係尤重尤急也。臨楮仰切，不盡。
答監軍道邢參議慎言 庚申五月初八日
得報，知彼中情形緊急，乘我不備。此亦初守瀋時打算所及，非至今日而始見也。但能如今所諭告諸帥者，一一遵行無誤，自保萬全。眼前緊要，又全在“拿定主意”四字。衹無開營輕戰，而賊自挫，我自勝矣。有門下在彼，自能閑整，無須鄙慮。安邊境，立功名，在此日矣。李秉誠已發遣，初九日早出城，糧草已屬部道親督，諒能接濟無憂也。
卷二十 前經略書牘第四
893 北面西壕工尚未通理，悠悠若此，亦足徵李帥寬仁之效矣。各將玩，主
將亦將玩我軍法耶？幸以此直語之，諭三帥書附覽，望與諸帥諸將細細解講，以發其蒙可也。
與柴李賀三總兵國柱 懷信 世賢 戰守方略
[1)
庚申五月初八日
往三鎮連駐虎皮、三塊一帶，距賊巢一百二十里。即有事，未能猝到，而去遼陽僅六十里，聲氣又易接也。今瀋城距賊巢九十里，内撫順迤邐五六十里，皆為賊據，實止三四十里，可摇鞭立至，而去遼陽且一百二十里，則聲氣之接又難。此兵法之所謂“孤軍置之亡地而後存，危地而後安”者也。今據城立營，衛以戰車，威以大炮，環以深壕，匝以樹木，周圍層叠固于鐵桶，雖十萬衆至，其如我何。古名將有提孤軍轉戰千里者，今以三萬之衆守一斗大鐵包之城，何難？何難？亦顧我耳目之明不明、營衛之周不周、情意之調不調、志帥之尊不尊、精神之提不提、主意之定不定何如耳。
凡安設哨探要遠，不遠而賊有情形，我不得早聞；又要周，不周而賊從他道，我不及隄防；又要一路接連，不接連而恐被賊中斷；又要不時暗查，不暗查而恐軍打瞌睡，此所謂耳目之當明者也。每夜城外四面札營，日高無事，始散修守。每日演放戰車火炮，免使臨時脚慌手亂。每放馬，不宜遠，不宜千百成群。每伍或一人，或二人，放馬五匹，遇晚挨次收回，有事一傳即至，不得仍前撒放野馬，使賊至而馬不得到，馬失而官軍不知。每五同鍋、同寓、同槽喂馬，不得仍前你東我西，致同夥不得互相覺察，將官不知軍士何往。又輪派將官，遇夜在營，依更守宿，枕戈卧甲，以防不虞。凡百戰守事宜，書檄所不能盡者，皆一一謹備，毋疏毋漏。此所謂營衛之當周者也。
今大帥與大帥盟，衆將與衆將盟，自矢同心，豈非佳事？及竊觀昨
為城工丈尺與方、鲍二將争講兩事，是大帥中尚有彼此，而何况衆將？894
熊廷弼集
一鎮下尚有彼此，而何况三鎮？此小小事尚忘歃血立盟之意，若有大于此、急于此者，更復何望？又如輪遣撥夜，一鎮十日一次，已欠停當，及三鎮同遣，又衹聚在一處。此豈同心之濟？明是恐怕一處獲功，故大家夥住，圖相牽制耳。
竊謂平居同商量，修守同幫助，遇敵同奮勇，斬級同功賞，此可同也；分遣撥夜，及設法凑巧撲斬報功，此不必同也。又善同盟者，貴在功業相勸，過失相規。今或有違錯，皆明知其不然，而却皆如不看見者，動曰“我不好説得”。必待賊到面前，而後好説得耶？陽和好，而陰坐視其壞，此一節最害乃公事。夫事皆屬公，而何分人我？必求相濟，而何妨商駁（2）？此所謂情意之當調者也。
今軍士不聽中千把號令，中千把不聽將官號令，將官不聽大帥號令，所謂灞上之師，兒戲耳。細看還是大帥有些欠處，若大帥安排有條理，而官軍誰敢亂？我約束有紀律，而官軍誰敢犯？我凌駕有威風，而官軍誰敢玩？我如一心為主要，耳聽便聽，目視便視，手持便持，足行便行，未有不從心使唤者。此所謂志帥之當尊者也。
今諸將聞賊至，則慌忙火急，而賊一去，便安然若無事。平時且不可，况今何時何地？須時時刻刻、心心念念如奴酋在眼前，如賊兵之已到城下，無一時而不隄防，無一事而不收拾，無一人而不提撕警覺，無一語而不叮嚀告戒，無一處而不躬親巡查，則大帥勤矣，而官軍誰惰？大帥苦矣，而官軍誰逸？大帥晝夜巡察矣，而官軍誰偷誰卧？此所謂精神之當提者也。
至于遇警臨敵，又全在拿定主意而不亂。如前月二十九日，撫順邊炮一傳，而諸將即率馬兵，不待整隊，向東亂跑。假令賊兵果來，而此兵可往迎而堵住之耶？區區愚見，原欲三鎮據城對打，勿輕開營與戰，以老賊頓賊（3）。賊三日求戰不得，其鋭自挫，而遼陽各路，或徑趨搗穴，或整隊赴援。賊聞必走，走必亂，而我尾其後，以乘其亂。兵法所謂擊其惰歸，此必勝之道也，此吾之所謂主意也。
若賊以大兵按營不動，而旁出以散搶村屯，則我亦照前所畫營圖擺
卷二十 前經略書牘第四
895 設車炮；軍伍不動，而間出騎兵以聚，而擊散搶之賊，亦必勝之道也。
此又通于主意之外者。
雖然，此其大略也。運用之妙，存乎一心，非不佞所得預定而遥度也。平居隄備，心腸要小；臨時對敵，膽氣要大；收拾整頓，手脚要忙；折衝决勝，神情要閑。惟三鎮細看而深思之，秘語諸將一一遵行，自保萬全，此孤軍轉亡為存、轉危為安之策也，勿謂此書生常談也，而果核吐之。至禱，至禱。
【校記】
〔1〕此四字小题，據《明經世文編》加。
〔2〕《明經世文編》加旁注曰：“以同心之言規切將帥，可謂至論。然芝崗後日亦未能用此言，以至功業不終。”
〔3〕《明經世文编》加旁注曰：“遼事之敗，敗於急戰耳。”
答陶元暉登萊道庚申五月初八日
自入遼以來，見竭忠急公，不顧勞嫌，以爲國家者，河北、山東，惟門下與永平道兩人耳。而處門下之時勢，事任為尤難。自院司以至州邑，編氓以至縉紳先生，嬉嬉處堂，而忘震鄰剥膚之禍。苟圖所以免於徵發轉輸者，其牴牾而排沮之，亦何所不至？而門下一以為國急難之心，斷然任之而不顧，此其肝腸識力，不令推艱避難之徒、違道邀譽之輩愧死無地哉！
每見遼中事事幹辦不前，上下同事、功罪相關者，皆泄泄不爲意，而門下與永平道獨遑遑焉，若身處其地，而弗逭於罪戾之是懼者，又未嘗不私嘆，安得若人而與我共濟此一方事也。衹此火藥一事，不待求，而渡海遠饋至一萬五千之多，猶見存乎少，欲圖收買，密自傳送，不令人知，此其識度尤非等夷所及也。感激之極，至不容口，惟有期之没齒耳。敬謝，不盡。
896 熊廷弼集
與周毓陽中丞庚申五月初九日
撫鎮全統河東西，職也。經略不能以征賊代攝河東之三道，勢也。昨部疏謂“經臣始有征夷征虜之分”，而不知分東分西非自經臣始也；謂“既稱夷虜合謀，我亦宜合力禦之”，而不知征虜之兵全歸征虜，未見征虜合力以征夷，而征夷之兵，西且留以備虜，東且撥以防虜，未聞征夷不合力以征虜也；謂“顧東不得遺西，備西亦所以固東”，而不知征虜之兵未必懾東賊，征夷之兵實足懾西虜，是備西若為固東，而顧東實不曾遺西也。誰曾畛域起見？一彼一此，自斷聯絡之聲勢，而部覆亦太多慮也。
夫遼、海村屯叢集，西虜之垂涎久矣。沙嶺除堡臺外，一塊沙土耳。使非去冬出口挑釁，何至於此。如丁字泊之役，西虜誰敢言者。西虜環遼東西而處者，三衛除朵顏一衛直廣寧外，其泰寧衛炒花二十營，福餘衛煖兔二十四營，皆全聚于長安、長勇一帶，陽挾賞，而陰圖搶掠，以厭平日垂涎之意，亦何所不至。而尚耽耽未敢輕入，則朝夕申飭將帥隄備，以無為老年丈憂者。或者經臣亦有絲毫犬馬之勞，誰謂顧東遺西，而部覆一筆抹殺竟至此，可傷也。
向來一片痴心腸料理西虜，道將知之，而自謂同心共濟，事皆徑行，不預聞於老年丈。試閱近日牌中語意，便知弟心。并連日邢監軍道禀帖二扣附覽，以見遼瀋之急何如沙嶺，更向誰行告急也？此冤此苦，此凶此危，惟自知自受耳。統惟台慈鑒宥，不一。
(1) 答監軍道邢參議慎言 備禦瀋陽
庚申五月初十日
前檄賀、李兩帥照管平虜一帶，柴帥照管長勇、長安一帶邊堡者，謂各屯兵在瀋在虎皮驛，倘聞西虜入犯，則發兵策應，非謂分兵往邊堡設防也。乃柴帥則竟撥各將領兵駐防各堡矣。萬一東賊衆犯瀋陽，或綴瀋而犯遼陽，何以相及？
卷二十 前經略書牘第四
897 每語諸帥千條萬端，何臨事悖亂一至此？樹栅浚壕，誠知軍士憊
苦，而事勢有不得不然者。瀋城周圍一千四百二十八丈，每面營盤又各擴十五六丈，并四門戰車安置宜密，作一千五百丈算，每車一輛分中占地一丈五尺，應用車一千輛，每一丈五尺，車專占地五尺，而中空僅寬一丈也。一丈空内置槍炮手兩排，翼車而立，以助車炮之不及（2）。每排置軍五層，更番迭打。又置軍五人，專管車上安放裝點諸事。是一車用軍十五人，共計用軍一萬五千人也。城垛八百四十餘個，每垛置軍二人，竖旗張勢，四望賊形，以爲城下耳目，是用軍一千六百八十人也。每十人應用火頭一人，是合前兩項，用軍一萬八千三百四十八人也。
今查李、賀兩帥，與毛兵、瀋陽游撃、三備禦兵數，除前項用過外，尚有萬人可充游兵者，而柴鎮及鐵騎營兵馬不與也。如以城南一面算之，該面三百五十丈，用車二百四十輛，用毛兵三千六百人；城垛二百五個，用毛兵四百一十人，火頭四十零一人，而其餘皆游兵也。以兩帥二萬三四千人，如南面守車守垛法算，派三面，而游兵尚九千餘人，不虞其少也。
大抵守戰之法，全要疏疏落落，使人得展其手足。若如來教，二丈五尺空内用五十人擠住一塊，便一毫轉動不得。况一車之空僅僅一丈，亦未有二丈五尺寬也。前派信地，賀管東北兩面，李管西南兩面，而毛兵則全在南城一面。以一帥本等統轄外，再攝毛兵，分數既覺偏勝，照管亦復難兼，不如南北門以東付賀，以西付李，南門、東門付賀，西門、北門付李，而至于兩帥游兵往來，視賊所聚處，而共以全力應之，絕不可有東西南北之分。又須左瞻右顧，勿被賊賺聚一面，得乘虚而進也。城下車人安置之外，馬道亦無多寬，而周圍自不甚遠。游兵往來，衹宜用步，不宜用騎。假如以五千兵騎五千馬，决驟于一條窄道之下，而人馬攪做一團，寧復有置足處耶？
况飛矢亂攢，馬驚而亂，更有可危者。西兵遇敵，逐急則下馬立鬥，爲其跖實而可用力也。此何獨不然？竊謂馬匹俱當逐隊逐伍拴住
城内，一傳追逐，則認隊認伍騎而馳之，自不至于遲混也。西虜警報898
熊廷弼集
無時，瀋陽及三備兵出入無常，不宜派在城守之數，不然，則兵應乎西，賊出乎東，臨時派補，守車排空，又不免于忙亂矣。今吃緊者全在前札“拿定主意，勿輕開營，膽氣要大，神情要閑”數語，不在兵之多寡也。
兵法守半而攻倍，漢來歙以兵二千取略陽，深入隗囂心腹，如今賊之所謂老寨者。囂合公孫述兵數萬攻圍，至矢盡，發屋斷木以為兵，而屢月不下，卒以疲嚣，而隨被破滅。劉錡赴東京，往過順昌，而金兵偶至，時城守一無足恃，倉皇用車輪城上障蔽，視今之炮車木栅何如？而卒以五千兵破兀术之數十萬。彼獨何人哉？而諸帥若之，何以千里畏人也？
計算見兵自足辦瀋，無須調發。且與其聚處一城，使賊窺我兵之盡在于此，而無外援以困我。孰若在外，一犄一角，一進一却，以疑賊牽賊，猶得因形借勢，而邀利于萬一也。惟門下與諸帥熟計而審處之（3）。
方作字間，報賊兵不知其數，深入古城墩札營，離瀋僅六十里，已敕尤副將，張、尚兩標將馳應。無何，又以出境報，得無嘗試而懈我耶？此等舉動尤宜深防，更語諸帥，勿作“賊恐我之進剿，故作此勢以疑我而自固”者看也。至祝，至祝。
【校記】
〔1〕此四字小題，據《明經世文編》加。
〔2〕《明經世文編》加旁注曰：“頗同楚偏兩之法。”
〔3〕《明經世文编》加旁注曰：“是年，賊以九月犯瀋，不利而去，豈非備禦之得野？”
回周毓陽中丞庚申五月十一日
承教欲除征夷三總兵外，河東仍應添總兵一員，與李光榮分守，各保信地，庶幾不中西虜疲我之計；或將楊、劉二總兵委一員，領兵二千
卷二十 前經略書牘第四 899
赴穆家堡，或令尤副將領兵防守其地，而李光榮專顧三岔河以西，所以保全河西者甚善。
前三帥全師赴瀋修守，則遼瀋迤西中間一段空虚，勢自不得不檄李光榮漸北料理信地。何意纔出東昌堡門，而沙嶺之事遂出，勢又不得不聽光榮西歸，而別圖所以戍穆家堡者。已議遣劉帥往彼駐防，但所率新募家丁三百餘名能濟甚事。尤副將人馬多撥西邊各堡設防，當即牌行該將酌量。又將見防瀋陽募兵撤還千餘，赴堡助防，如為河西再添總兵一員，駐札河東，分守信地，須于援兵援將之外，另議增設，專聽老年丈調度，誠爲兩便。至于河東處地之凶而危，需兵之多且急，更有難言于此者。夫無瀋而因無遼陽，無遼陽而因無河東，無河東而因無河西，是守瀋固遼以保河東者，正所以保河西也。
今以三帥之并力守瀋，邢道猶慮意外，求盈四萬之數，正苦無兵可撥。况守奉集，守虎皮，三方鼎立，以終守瀋之局，復用何兵何帥？當此賊大衆壓關，日日深人，誘我疲我之時，而弟之支撑河東也，抑又苦矣，豈于河西有遐心耶？不一。
答文受寰制府庚申五月十一日
夫瀋之不得不守也，勢也。纔一躬視收拾，而賊以重兵日壓關深入，以誘我、疲我、撓我。使我駐瀋則遼城恐，駐遼則瀋城恐，徒蹩蹩往來兩地間，雖不肯悔此役之輕，而實自傷此命之厄。彼五星，所謂恩星者，竟安憑耶？
空煩台念，但有感愧。“以遼守遼”之說雖不驗，而遼弁僅寥寥數人，未可遽弃也。乃近日吹求此輩者太過，弟每公道持之，至獲罪不
恤。孫繼武、殷國忠，容暗中摸索之。遼人應役良苦，苦在修工者刻下俱完，苦在車牛轉運者正未有已也。
昨宣、大、榆林回咨，俱稱弓匠盡數發遣，安家行糧預爲措處，咨部解補，甚感委曲濟急之意。獨與翁兄求匠不與，而造弓又要銀先入手
900
熊廷弼集
始造。豈以八府、九道、兩撫、三鎮之大，遂不能措處待償，必早求歸着之為快耶？即不行措處，而薊、遼同轄，於宣大臨壤不同。據咨，咨部討銀造弓，亦其職掌所應者。惟翁兄以圖薊者為遼圖之。該關兩報，并録附覽。不一。
答劉贊畫國縉 庚申五月十二日
數月不奉問聞，得大揭讀之，種種皆弟罪也。至以奴酋與李永芳極恐其來，高麗驚顧嚙指之兵，不聽年丈守瀋，以屏遼陽；守寬、靉，以出邊偷參挖礦，而空置之無用之地，其罪更甚，敢復置喙。遼人自足守遼，遼紳自足經略遼，弟亦知所以自裁矣。
答周毓陽中丞庚申五月十三日
承咨示部咨，語意全然置遼于度外，此何地何時，而堂屬作如此觀，尚謂不誤人家國事耶？奴賊大兵全聚撫順關上，日日以二三千騎深入古城墩三十里之遠，僅離瀋陽五六十里，而瀋實危甚。邢道平日沉整，不易動，今為此忙甚。弟但為大言，尋“來歙守略陽、劉錡守順昌”諸法以安之。原議賀、李守瀋，柴居虎皮策應。今急矣，并柴兵馬亦全令赴瀋共守。此光景為何如者。特三帥礙住，無為頭塘報者，而弟亦不欲瑣瑣言此，以驚人心。承問，略及之。
初二日，墩撥十餘處一時盡擄。初欲待瀋工完回遼，及初三日見此報，恐賊得墩撥供吐，乘我遼陽空虚，急于是日申刻匹馬回城，鎮定人心，料理城守。蓋按院在蓋套，遼城無人，恐其聞報驚惶也。河西雖急，攻在一面，河東兩面受攻，而又因守瀋，南北不得相顧。年兄見弟不輕說此危，便謂遼陽修守已完，瀋陽亦有次第，若安然無事者，而抑知其危之一至此耶？
卷二十 前經略書牘第四
901 又庚申五月十五日
經年通使往回，炒花、巴領營中，竟不得一要領，夷情之叵測如此。早知東西合謀真確，衹合置瀋而專守遼陽，且顧目前。乃今一守之三帥人馬悉往北赴，豈但兩河東西難顧，更且遼瀋南北不聯，而道、鎮仍復索兵無時，遼城又苦無兵可撥。昨三鼓時，三帥同報，撫順關上達子三千餘騎往來境内，順關烟火沿長十五里不斷，使人終夜徬徨無措。
細看半月以來情形，數日之内必有舉動，存亡安危，衹在此際判决，那得不憂怖欲絶。今遼陽登陴者為真、保及南浙殘兵，僅九千人，每垛衹有三人，擺車者為玄武舊兵。及楊帥帶來山西兵僅九千餘人，而玄武且逃過八百餘人。每五丈地置車一輛、軍十人，城上城下俱極單薄。賊如聚攻一面，如何支抵？其游兵不過標下左右，及尤副將存城兵各千人，如何照管？而此外川兵、土兵已撥二千餘人，分置東邊設疑張勢，皆敕令遇警步援，實無可酌量查撥者。昨邢道仍舉四萬爲言，弟直謝之，以堅其意。蓋道、鎮在瀋言瀋，而愚見尤急奉集、虎皮一帶，此正所以爲瀋也。承犒三帥及中軍官以示慰勞，而各弁益知感勵，助我多矣。敬此代謝，不盡佩荷。
答監軍道邢參議慎言 守瀋排兵
[1)
庚申五月十五日
承教丈地用人三排者，此数步之内兵刃交接法也，不得不密。今倚城作營，内高而外低，壕深而岸峻，而又匝以不易填之壕、不能動之栅。栅外之矢不能及城，城下之炮可及栅，百步之外賊且不敢近栅一步。覺前算擺守之法力盡有餘，如必用三排，假如交接于數步之内，不將丈地十排而後可耶？且今止用兩排者，正欲其疏，以爲游兵地也（2）。如一面有急，則游兵即于其疏處補以大炮及火槍手，而兩排之兵仍占信地，不動不亂。若兵已排實，雖有游兵，無越戰車排兵而向外射打之理，勢必那動排兵，讓一射打之地，而排兵亂矣。
902 熊廷弼集
夫整則少可對多（3），亂則多亦見少。若必那動排兵，讓地射打，又不如竟將游兵補足疏空，以免倉皇那移之亂。但其法太板，而欠圓動也。即定以三排，排五層，則此一千丈之空，衹須五千人，而兩鎮及毛兵除前擺法外，尚餘萬人。即于其内撥補疏空，尚餘五千餘人。即除跟隨哨撥差使二千餘人，尚有三千可充游兵者。若無此數，是將官隱匿逃散不報，而徒持虚籍為侵餉計也。仔細籌度，還以丈地兩排疏活爲是。游兵二千太少，須定四千人，平時散居四面，有事聚在一二
面。即于所餘萬人之中，擇其精者充之，亦自彀用。無已，則將守垛一千六百八十人撤下排營，而以南衛兵每垛二名充數，亦可。至于守虎
皮、奉集為瀋聲援，斷不可遲。况目今糧運車牛，人夫往來，商民絡繹道路，而馬匹撒放野甸者，又遠近彌望。萬一賊以二三千精騎徑衝大路，疾來疾去，風吹草動，其爲驚擾沮喪，所關尤非小可。
頃聞柴帥人馬盡赴瀋陽，遼瀋一百二十里（4）竟成中斷，大是憂惶無措。即便陸續些須兵到，亦須留作奉集之用。况遼城之大兩倍於瀋有奇，戰車僅五丈地一輛，而城下擺守不及八千餘人，川兵又要騰那活動别用，有兵無兵，此門下所深悉，非不佞有所惜吝于其間也。幸將此札秘語鎮將，以堅其意，而毋復空覬以自誤。至禱，至禱。
【校記】
〔1〕此四字小题，據《明經世文编》加。
〔2〕《明經世文编》加旁注曰：“兵法，陣疏而戰密。惟其能疏，所以能密也。”
〔3〕《明經世文编》加旁注曰：“善陣者，止是整耳。”
〔4〕《明經世文编》加旁注曰：“虎皮、奉集，所以聯絡遼、瀋也。”
卷二十 前經略書牘第四
903 答李孟白督餉庚申五月十七日
瀋不得不守，不敢不守，而實不易守也。賀、李兩鎮下，及毛兵、募兵近三萬，猶懼擺守不過、支抵不住。日日禀發兵助，既苦無可撥，而賊復悉衆數萬屯聚撫順，日遣精騎二三千，深入内地三四十里，誘我疲我，以圖逞于一旦。
前弟在瀋，為别警馳還遼陽，而神魂刻刻已飛越渾河之北、古城之東矣。第一愁者，在渾河水漲，便一兩月阻隔轉運，須趁此月急趲兩月之儲，而遼陽僅有官五員，冒同知總理刑名查驗等項，不能出城一步，左通判管額、新二餉，白通判管派撥車牛夫役，趙知州往鞍山管南來收卸，張知州往瀋陽管北去收卸。各官人人疲憊昏亂，攪得不成模樣，弟心憐之，而徐運同、陳同知專設遼城分管糧餉，却托故尋分，推延不來，將此轉運憑何幹辦？望翁臺差官亟督出關，來備任使，不然，弟實忍耐不過也。
昨按臺親往蓋套催糧，撫臺亦欲往，以按院在彼暫止，度西虜回巢後終有一行，更不必台駕往也。河南牛來誠遠，駱駝如便，但不知委官在何處買。此事當督撫任之，翁兄恐亦衹能管議，而不能管買也。并復，不盡。
與監軍道邢參議慎言 庚申五月十七日
日倚門下為北門鎖鑰，得教而愁顏一破矣。據胡相述，柴鎮言周守廉無兵無馬狀，又令人冷汗淫淫欲下。倘賊以數百精騎撲一將官而去，豈不大傷國威之甚？此關係何等重大？諸帥既心知之，又目見之，又大家團坐而商量之，便當立刻禀報設處。或一面撥助，一面禀報，猶恐乘間凑巧出人意外，乃僅付人口禀何也？今川兵、土兵及新到兵皆不諳地利，貼防兵馬，斷非于三帥中尋之，必不可，惟門下速計之。仍望以後有所聞于將帥，及地方緊要事情，不時公移私札往來，頻頻見教為望。
904
熊廷弼集
答周毓陽中丞庚申五月十八日
去冬，西平初報級十一顆，繼止以九顆驗。比問，則内有婦女二級。閲科命無報，而九級内復有幼小三四顆，明是看邊家屬。今日之役，釁實有由，但以此坐官軍挑釁之罪，則有所不必耳。前書言此，而偶及丁字泊之役者，蓋以在西則欲其厚賞獲級官軍，在東則謂其殺款，以壞用夷攻夷之局。不惟抹殺一小捷功，灰援遼官軍顧西之心，而且爲用夷不成者至今口實，不覺有感而云，然非欲追論也。
今晨又得“炒、巴諸營合聚數萬騎，已過遼河，欲犯遼瀋與高平”之報，大都犬羊無厭，乘危邀利，不在宰賽，不在挑釁。馬肥蠓起，領賞之後，定有一番犯搶，然後回巢，而吾第謹備之耳。老年丈以為何如？
與内閣兵部兵科庚申五月二十一日
自前次欽賞發後，兩易歲紀矣。官軍勞苦、凶危、饑餒、窘迫，皆什伯于往時，不蒙朝廷絲粒之惠。比聞政府密揭請賞，久不予，益怏怏觖望。竊揣近日廟堂上有弃置遼東意，而弼又以孤孽漸被萋誹，動見乖格，我躬弗閲，遑恤其他。而猶不忍不痛哭流涕為此苦軍請命者，恐一旦有變，而此軀不得從沙場以馬革裹歸也。
至于重賞之下，必有死夫，鼓舞感奮，樂爲用命，又其後耳。言軍而并及官者，自去秋開、鐵、北關連喪光景，不圖猶得苟延至今，秋毫皆將吏力也。乃微有斬獲，而沮于用夷，不得叙，積有勞苦，而限於援遼，不得薦日。見白衣自内驟貴，而久在塞外，反不得加一銜，無不人人心灰者。璽書慰勞，頒賞有差，此在台臺極力主持，而不宜常格之拘拘者也。臨啓曷任懇祈之至。
卷二十 前經略書牘第四
905 又庚申五月二十一日
去秋并瀋，并其所不得不并，勢也；今日守瀋，守其所不得不守，亦勢也。然而千凶萬危之狀，有子墨所不能殫者。既設險數重，屯兵三萬，謂足以守矣。而邢監軍道屢禀，謂必四萬人，然後可。邢為人意度沉整，不易動，今竟爲所動，而恐恐焉若不易支之勢。每閲其禀而危之，輒往復商諭，以廣其意。顧方圖奉集、虎皮為兩犄角計，尚苦無調撥者，更安所得兵以足瀋數？原禀及回答書稿可覽也。
頃見覆《河西添兵疏》，謂“河東援兵已有十一萬餘”，不知何據？此非懷揣紙裹之物，誰能隱没？容查實相質。又謂“顧東不得遺西，備西正以固東”，不宜畛域起見，分彼此以斷聯絡聲勢之説，自去冬及今疏凡三致意。若隱隱謂經臣還印還兵於原鎮，為顧東而遺西者，不佞而遺西也，則遼、瀋、海、蓋，不知遭西虜幾踐蹂，寧得今無恙耶？即如近日河西、沙嶺兩次虜犯，李光榮駐兵東昌，且奔疲無及。若遼陽無不佞在彼，又不知光榮作何狀，而乃謂人遺西耶？不佞與周毓老同年同志，而又同在夷狄患難之中，每事商量，同心共濟，而覆疏每每爲我兩人者添此一段痕迹，以為文武不和之左券，甚覺不便，輒因便而一及之。伏惟鑒照，不宣。
又庚申五月二十二日
頃，劉贊畫送到兩揭，閲之惶愧。以彼之兵，人皆訝爲精利，高麗皆見而驚顧嚙指，奴酋與李永芳皆惟恐此兵來，而經略獨沙汰之。沙汰誠過，以彼之忠義欲親領此兵守瀋，以屏遼陽，守寬、靉，就便屯田，而經略獨不聽其往。不聽誠過，念此君同年、同臺，且鄉先生也，誼不忍駁，而以堂與屬校，亦非體。第就其疏語旁注一二，以見事理情實之原如此，而贊畫捉筆時或未暇及思也。
召軍買馬干係錢糧，軍當呈年貌册，過堂聽汰留，馬當呈毛齒册，解驗聽减削，錢糧當呈收除册，請銷聽查考。此向來所屬遵行規矩，况
906
熊廷弼集
經略屢奉查核之旨，雖經疏辭，猶應與聞。乃請銀有經略，驗軍馬開錢糧無經略，此亦近來新奇事也。今亦就其條款旁注一二，數目不對者，聽户部行查，而不佞亦不欲問，以來妒婦之疑。顧獨因是而自傷，紀綱之倒置，自我而盡也。
夫故舊有相念之情，而上下有必存之體。自與贊畫及舊守道共事，即有所甚忤，亦必作柔聲賠笑面以下之，惟恐一失故人意。乃此君顧益偃蹇自恣，并承行規矩亦廢盡，而不為經略存一體。今有爲若輩揚波者，動曰“經略待部道太峻”。抑知部道之待經略乃如此，忍受無限氣，而又被以高傲之名，適足以發笑而自點耳。偶因是而一及之，惶恐，惶恐。
答文受寰制府庚申五月二十二日
聞翁兄語人云“精兵十二萬自足辦賊”，正與閲科及中外諸公“貴精不貴多”之議不謀而符。但人各有能有不能，弟憂十八萬而不足，翁兄謂十二萬而有餘，此昔人所謂君才十倍曹丕處也。即今守瀋，已遣賀、李兩帥人馬及毛兵約共三萬，而又擺以千輛之炮車，圍以三層之深壕，匝以四丈厚之木栅，道、鎮猶恐不能守，屢禀必欲得四萬人然後可。况守奉集，守虎皮，每處至少亦須二萬人。遼城根本地，須三萬人。衹此數處，需兵已逾十餘萬，而此外如撫順，如清河，如靉陽，如寬奠，如鎮江，如海州、三岔河且未及算也。而欲以十二萬辦賊，弟即勉承大教，以求無忤於閱科及中外諸公之議，而其如道將之不善用少何。即如翁兄言，兵皆超距，馬皆騰驤，以一當十、以十當百者，得如此精兵十二萬，或足支吾。但查貴轄原題未發充數兵馬尚不見補，而况肯以一當十、十當百者來。
薊與遼同禍患，總督與經略同功罪，尚爲地方所持，不得如意挑選，而况他省鎮禍患功罪了不相干者，又誰肯以一當十、十當百者來，而弟又有以知其不能精也。翁兄不欲弟受多兵之虚名，海内受多兵之實
卷二十 前經略書牘第四
907 禍，意甚善，然而實禍在弟，不在海内也。眼見舊經略下詔獄，而一時
督、撫、道皆安然無恙，豈非榜樣。若十二萬辦賊不來，至於亡遼，以危宗社，勢不得不復增兵，而海内之實禍又緣兵少，不緣兵多也。不然，弟敢辭一虚名，而以實禍禍海内耶？病中語言無擇，統惟台慈赦宥，不盡。
又庚申五月二十二日
此何時也，而敢圖大舉？抑恐賊復入犯，毁我城堡，如開、鐵一失，遂為虜地，不得不漸守漸逼之耳。然其實以性命為僥幸，半月以來，我逼賊，賊愈逼我，烽炮天連，晝夜雷動，使人心膽俱碎。今日之事，惟督撫兩老是靠，而河西告急，反留河東援兵新兵以自助，顧獨恃翁兄一人耳。
承爲援兵草疏，請旨申飭，極爲感荷。但謂，倉卒點閲，不如從容簡閲之爲精，待入遼後，聽弟簡閲留汰，是卸擔而推之于弟也。且翁兄從容坐鎮，猶云倉卒，而反以弟戎馬倥偬為從容耶？與其人遼而後行汰留，孰若當關而早加簡閲，為兵有實用，而餉無虚糜。若就十八萬之數
而從長商酌，就中裒益，是近日廟堂上消兵之佳議也。弟未敢聞命，正
回書時，忽衄血數碗，昏迷不省人事。留使者一日，始伏榻草此奉復。言語失次，惟台慈赦宥，不一。
與内閣户部兵部兩衙門（1）
庚申五月二十四日
語曰：“主憂臣辱，主辱臣死。”今逆酋引徽、欽規例，污擬乘輿，主上之辱極矣。為人臣子，見此而不骨悚肉動，慚恚憤怒，猶與賊共蓋戴者，必無心肝者也。奴酋之禍實釀自李氏，及作難，仍用李氏子爲帥。一子敗，復用一子，而一子又敗，復得保護無恙。
杜松曾以殺降論斬，乃一則曰松，二則曰松，竟用酗横隕師，殃及衆帥，而護前言者猶誦忠魂不去口。官軍未集未練，便謂師老財匱，而


908
熊廷弼集
馬上促之。及其敗，又不徵兵集餉，坐亡開、鐵、北關而不悔。巡撫何官？忽以一言而裁，又忽以一言而復。海運忽開忽止，旋又忽開，而又牽於陸運。直至陸運必難行軍，馬已餓損，乃復從海而三道并運。本謂隨俗用牛車，便却買騾車，不兩月而死折殆半。討將九十三人，半屬材官，便謂太多，惜留不遣。遼人倡“以遼守遼”論取帥印，印一人手，遂謂遼無人，募憚徵調者仍主前議而不移；既已徵兵調將，忽又用夷攻夷，謂借憨兵可勝將百員、兵十數萬而致緩。夫徵調，軍不解甲，馬不卸鞍，即那一空放馬，猶恐猝警難集，何乃人撥？何乃屯田？開、鐵有田，而軍不敢種；遼、海有田，而民自為種，田于何屯？軍于何取？方遣科臣到關專主點驗，忽參其官，并寢其役。方謂募兵擾民，忽遣科道召募，已經出募，忽又議停。本爲遼徵兵借餉，而又留練各處，四分五裂，以减其力；本為遼設官任使，而巧為起廢人情，陞補法套，以濟其私。
即如朝鮮之役，若非陪臣不願，劉大行請止，而官多事多，徒滋紛紜，竟成何濟？凡此皆係年來廟議，甲是乙非，朝反暮覆，事事模棱苟且，人人怠緩悦從，而中間一種乖沮鼓煽、困人陷人之狀，弼猶未敢遽言也。按此光景，與靖康一年之中議論舉動亦何以异？今人動稱兵難餉難。按靖康初，李綱疏言敵兵號六萬，而勤王師集城下者二十餘萬，兵何其多。汴梁一城始括，借繼搜括金銀數千萬，以賂金人，錢何其多？彼皆集于一旦，我何以天下之大，兩年不能備兵措餉，便謂以一隅困天下，而不知此乃以一隅救天下也。遼惟輕一隅，故亡；徽、欽惟輕一隅，故北狩，而令賊至今得引為規例。豈必到此地位，而始兵易餉易耶？
或謂議兵十八萬太多耳。姑無引倭、播近例，即如李綱言敵兵號六萬，非實有六萬也。當是時，河北燕、雲全爲宋有，金人前阻大河，後扼重鎮，孤兵深入轉戰千里，非如賊無牽無顧、突往突來之便也。勤王師二十餘萬當之，猶同破竹。豈今日屢敗喪膽之兵，而欲以十一二萬退保城池，進空巢穴，以加於李綱、种師道諸公之上。此諸君子望弼與諸
卷二十 前經略書牘第四
909 帥之太過，而赧赧焉不敢虚承者也。
至補分守、開原兩道，改贊畫為監軍道，豈亦有兵餉徵繕之難？閣部大老何遂不專揭力請？何遂不設法從權？而亦竟無一題起者。獨遣弼與兩監軍道形影相吊，生死相憐，以當此賊，亦可愁痛之甚矣。今邢已久往瀋陽彈壓，高亦將赴奉集經營，遼陽城中僅弼一人支撑。而頃又有憤怒失血之病，死活難料，不得不力疾訴此一段於廟堂諸老先生之前。意于徽、欽規例必有為主上而慘然動心者，必有見隨狩諸臣而慘然自動其心者。知我罪我，弼固有所不避也。惶恐，惶恐。死罪，死罪。
【校記】
〔1〕《籌遼碩畫》卷四十四作“與各衙門書”。
答周毓陽中丞庚申五月二十六日
一城本宜一帥，得專一行事。瀋陽用賀、李兩帥，恐力不足也。頃，李以寬厚多馳而且病，賀又頗疑于同儕。賀、柴軍監于邢，李軍監于高，欲以兩軍歸并賀一人專守，而李非邢監，不敢專决，故遣高借賞軍爲名，與邢密議之。
柴帥回遼城者，議守奉集堡也。頃，賊見瀋有重兵漸南，而擾我清、靉、寬、鎮，此其意蓋欲分我兵于南，而渠得肆力于西也。昨剋花嶺，去奉集甚近，則奉集之守最當早當急。無奈近山無草，馬已久食青，不食枯，將置柴萬馬于何地？不得已，令其權駐虎皮、沙河一帶，得便放牧，為瀋陽、奉集聲援，俟七月穀草出，而後改往守也。
朱推官之病原真，但仍以改教，待之太苦，不如調之腹裹養俸，年餘得轉一部為愈也。華、陳兩同知皆敝鄉同年也，陳談兵有請纓之志，故留之；華謹慎而敏練，能幹事，不審願留否，惟老年丈之所用之。
娘娘宫至三河有七十二道對頭灣，然耶？否耶？何怪登萊船之卸于三犋牛等處也？頃，海蓋道討白牌，諭海運船徑到三河交卸，弟與之
016
熊廷弼集
牌，而仍語之曰：“三河窪下湫隘，能容船幾許，第爲套少分其力則可耳。”并附聞，不一。
答王岵雲中丞庚申五月二十六日
國家不幸有建州之役，賴山東糧運相屬，得免軍中庚癸，而不至于嘩，秋毫皆明賜也。顧于此益服祖宗朝隸遼于山東之深意，至今日而始見。遼與北平地勢相連，而于山東則猶隔海也。然不以隸北平，而以隸山東者，謂遼有事，北平隔重關峻嶺一綫之地，不能救，而山東可航海濟也。又謂遼即有事，虜不能遽越重關峻嶺一綫之地至北平，而一葦朝發可夕抵登萊也。有齊之餉，然後可集遼之兵，而無遼之兵，更立可爲齊之禍。
誠有如台教，齊、遼之安危相倚者，是其以餉濟遼，匪徒救遼，亦以救齊也。六十萬糧取給于一省誠多，然已不幸而與遼鄰，若又不幸無遼，而且與賊鄰，更恐六十萬糧不能自了。大都被兵之地近鄰獨苦，如蜀之于播，黔之于苗，浙之于倭，有不得而辭者。今山東百姓士大夫，但無以遼視遼，而以遼視齊，無以今遼告急之意處餉，而以祖宗時隸遼
于山東之意處餉，則餉自能辦，何必紛紛上公書，以爲弃田畝、撇鄉井而逃者倡耶？
動之以大勢，鼓之以大義，如台臺必再三檄諭，無俟贅詞。至虞賊以一旅之師直搗四衛，阻絶海運，此地方之憂之事也。相地度勢，敢不毖計預圖，以求仰副台慮于萬一。方有失血之病，伏榻勒復并謝，不盡懇款之至。
與陳中素道長庚申五月二十七日
日讀大疏，言戍卒堪憐，為遼軍哭，捐助二萬餘金，徑解軍前賞勞，爲遼軍謝。及讀至“因是有感”一段，又不覺自感自泣。而一時在
卷二十 前經略書牘第四 911
坐部道見之，亦無不相向嘆，謂當此信不喻朝列之時，獨一年臺爲憐我若此，豈非當世而有知己，雖死，亡恨者耶？
夫弟之本末，老年丈所悉也。六年苦李，幸附台班，未及浹旬，驅迫出塞，久畀豺虎，復伍蠹魚，僅而及期，旋遭勘逐。生平何嘗作一日太平官，享一日自在福。一旦疆場有事，平日太平自在者仍抽身一旁，而獨使一千磨萬難之人出來當禍，又不照管幫扶，而且乘沮煽惑，直欲困而陷之于死地。
大都今日之事，不催督道將，不責成同儕，不問該部催兵餉，不與建言者爲异同，便可作無是無非一好人，而其如勢之不能何也。
今兵非賊敵無論，已細察總兵將官以下材料，皆郭子儀兒輩，無足辦賊者，而廟堂之上又復如此。昔人云：“自古未有權臣在内，而大將能立功于外者。”然而庸臣在内、大將立功于外者，尤未之聞。况并能立功之大將，而又無其人也。此弟之所以日夜憂愁，而莫知所終者也。老年丈何以為弟計，為遼計，為國家計。欲專使奉謝，而道遠，恐以行李爲置郵苦，偶因便役，一致銜戢之意，不一。
與内閣兵部兵科庚申五月二十七日
本是孤臣，復衄血爲病臣，而獨自卧理遼陽，則孤而又孤矣。試看此等景象，遼未有不亡者。舉朝做成亡遼之套，而獨以亡俘遺一人，竊未敢受也。此何事？而台臺不極力主張，遼無存理，弼無生理，國家寧有安理耶？急迫之極，不知所云。
與内閣户兵兩部庚申六月初二日
自有東事以來，凡起廢補陞不下者，皆巧立名色，公舉公推，但圖借遼作人情，而竟不顧地方中掣肘紛紜之害。如贊畫之起用，其小者，然已害事極矣。所募之兵，將官不敢管，道官不敢查，直指不敢責，經
912
熊廷弼集
略不敢問，則誰敢復管此兵者？大都贊畫意，衹欲將官為渠保逃，莫行約束；經略為渠包逃，莫與查汰，以為一官地，即疏言謝寇返初服，而猶單騎赴清、靉屯練，此漆雕開大意也。何不遂以東方一面付之專管，勿受經略節制，或功或罪，一與經略無預，豈不省便。至錢糧一節，尤極錯亂。若不轉行監軍衙門細看，必難清楚。蓋贊畫爲人忠厚而近闇，任用諸人未必能體其意也。伏惟裁鑒，不宣。
又庚申六月初二日
河西事誠急，然不急於河東；官誠缺，然不缺于河東，情已略具小疏中矣。試一俯賜體察，有可掇柱移磉者否？每見部中，凡為河西增兵、調兵、用將、補將，不另區處，衹在河東左補右凑，以爲聊且之計。今不言，則缺將又多，愧不能以身代而言之，則部中又屢屢覆疏，稍帶人分畛域閑語，為地方開痕迹，甚不便。今魯、羅二弁已徑取至河東矣。所有另推及催原討未到者，統惟留神，幸甚。
答文受寰制府庚申六月初三日
日病中作呶呶語，誠自知其過。然以人家都欲銷兵之時，翁兄復爲裒益之説，令中外見者謂同事地方人亦為此言，兵果不須多也。不但緩其調援，而且謂人直欲以多兵禍海内，心那得不急急，語那得不呶呶？
夫今日所仗以辦賊者，全在兵將。今總兵將官皆郭子儀兒輩材料，每千言萬語，令如賊撲我撥夜法，還以撲賊，尚做不來，何乃進取？李鎮負時名，今病求退矣。柴、賀差佼佼，惟私語及賊，輒舌橋不下。若諸將僅充驅策，未有能喻人意者。
援兵已前逃回者無論，即從翁兄手裏過關者，再加十八萬亦不中用。縱使足完原題之數，正如擺棋子法，有一位且置一子，而勿與之下，下即見短。此事與他人言或不知，翁兄久歷邊方，豈不深悉就裹？而試為弟一想其結局，為遼與薊及京師一想其結局。急必有甚焉者，逃
卷二十 前經略書牘第四
913 兵大疏痛切沉快，足警動各鎮，别疏望即隨後發之，早一日是一日事，
弟日夕而俟使揭之至矣。
答周毓陽中丞庚申六月初四日
痰中帶血猶未止，然時勢迫人，欲求將息而不得。刻下有奉集之行，因緣邊而東，爰及清河、靉陽，至于寬奠、鎮江。蓋此賊知北有備，漸掠而南，欲遣川兵往防，不得不親行相度一番，而後布置之。此皆無人可托，亦替弟不得者。不知途中病勢何如，但能到一處即放一處心耳。
小疏描寫軍苦，但求以實情乞上見憐，未及想抄傳塞未來者心，得教茫然自失矣。騾車死折實衆，近有咨達左右，尚未到耶？羅、魯二弁，頃已有疏，俱求另推矣。作疏時遂忘咨黑一段未入，今當再咨之。各營缺將且多且急，魯之由仍乞速遣而東也。方出行草草，不一。
回臧九岩中丞庚申六月初四日
弼本書生，不知軍務，勉强撑柱，斤力爲絶，而廟堂漠然不相照應，徒建一種不可行議論，以混人撓人。一商正，而遂見乖忤，百計排煽。昔人有“易河北，難朝廷”之說，良非虚語。業知中外人情光景已是如此，誠願抵死，自為支吾，而無好將帥可倚仗，無各道官可分理。援兵雖漸至，而發遣者皆留精壯自衛，當關者又不力為汰退，雖復再倍原議十八萬之數，亦成何用？中間情苦，有不能向知己前盡控者。臺下義急國家，畢力調募，深切感荷。未發遣者，若將見軍抽調新募補伍，則遼得實用，而人亦樂應，此兩全之道也。伏承大惠，弟拜賜書，而不敢登嘉者，恐涉异同，不獨盟言也。然而銜感之深，固已醫閶高、溟渤深矣。臨穎可任佩戢。
914 熊廷弼集
答李總兵懷信 庚申六月初五日
兵馬即永付平夷統領，而符驗、印信、旗牌，賀鎮自有之，不必付也。但交與左監軍道收，以待後來者耳。聞説内夷丁有散去者，將軍在地方一日，當為收攝一日，豈别有欲得此軍者在耶？且全軍既歸賀鎮，則内丁亦應付之，何又移書送與柴鎮。昨語柴勿受，致以小事增形迹。將軍當勉諭内夷丁從賀，且賀待營兵雖嚴，而待内丁則厚，内丁豈不樂從？或者主人不欲以屬賀，而他人又欲得之，陰相搬弄，以生軍心，此大不便之事也。將軍老成人，雖去，猶當留一遺思，何草草如此？惟將軍留意。
答周毓陽中丞庚申六月初九日
騾車之種種不便也，不獨高監軍道言，餉司各廳及海道皆言之，而高特據其呈告議一詳耳。目今撥遣軍馬守寬、鎮，山險運艱，牛車難行，欲將遼人趕騾馱運而去，其車及掌鞭夫役且為他日馱炮之用，部道皆謂為便，不知尚存實在若干。
承教欲盡發海、巡兩道，而令兩道以牛車兑换，亦甚便計也。寧前道兩詳討津兵，初以護糧爲名，弟謂登萊不用護，而寧前用護，駁之。繼以撑駕為實，必用兵撑船，而每年議海運二百萬石，雖再調南浙兵萬餘，亦不足用也。
陸運有關，海運無關。無論津、登，即永平由樂亭入海之運，亦安所請兵而用之？且芝麻灣所運者，關内永屬之米，非寧屬之米也，盡從樂亭起運，豈不直捷？却欲越關陸運二三百里至芝麻灣，費如許力、如許財，而後海運，不知當事者出自何見。
寧道既已身承其事，便當設法自家幹辦。乃即前日纔發一運，便有欲卸蓋套之議，此何為者？頃，遼中諸道不勉圖所難，多趁見在便宜事而爲之，非所望於寧道也。况津兵不滿二百，城守信地，一移則亂。又
卷二十 前經略書牘第四 915此輩憚于城守，皆鑽營糧運，以二百人而引動南兵之心，更有所不便
者。伏惟亮照，不盡。
與張鼐書（1）
河東半殘之地，旬月勉撑，幸及無恙。顧賊自破開原以來，伏將擊之翼者且一年。昨忽率四萬衆突出圖瀋，賀帥逆之，不得北，轉掠而南，而柴帥又逆之，不得利，輒歸。今仍親札撫順城下，爲再逞計，而其勢亦岌岌矣（2）。
年來，為兵餉頻頻告急，墨盡血乾，而廟堂之上動見乖格，獨台臺慷慨極論，視遼如家，視弼如其身，而憂念拯救之不置。每讀疏揭，必感嘆泣下，欲忘其死無恨也。聞使節渡遼，不勝欣慰。此中危形苦狀，可向知己前一控訴，以紓途鬱。以此專官奉迓，不意即於廣寧開讀，而車騎且轔轔而西也。其為觖望，又何可言。
【校記】
〔1〕本篇輯自張鼐《遼籌》卷二，篇題代擬，原题作“熊經略司馬來書”。〔2〕據《明神宗實録》，開原陷在四十七年六月十六日。本集卷十《扶病看邊疏》云：“（四十八年六月十二日）有四萬餘衆，黄蓋映日，旌旗蔽空，馱載雲梯、鈎竿數千件，專圖剋瀋。雖被堵截怏怏而去，大衆尚全屯撫順城下未退，晝夜趲造梯、竿、車輛，為再逞之計。”張鼐《答熊經略司馬書》篇題下所注日期為庚申（四十八年）七月。則本篇當作於四十八年六月十二日之後、七月末之前。
答文受寰制府庚申六月十四日
國初，海運由三岔河直抵開原，老來灣至今猶在。今議者必抵蓋
套，非謂套一水之便不能抵河也，圖地近而卸早也。此討便宜法也，而916
熊廷弼集
多陸運一百五十里，費大而至遲，則便宜不在國家，不在封疆矣。約舟人衹抵蓋套，寬此一時，以為創始者勸。前餉臺“娘娘廟交卸”之説亦是此意。但恐异日强之至河，得以失信藉口耳。敬此奉復，惟裁奪，幸甚。
答周毓陽中丞庚申六月十五日
讀大疏，而賊情之横逼、朝政之廢弛、軍心之摇動，舉是矣。至弟之病苦，亦蒙疏入聖覽，而曉然告之中外，使不相照管者，感動而生憐，反相困陷者矜容而見恕，知我生我，即從此病死苦死，所欣願焉。敬謝。謝薛大參不論，金、復、遼陽皆遼地遼官也，而濡遲若此。前屢疏及移閣部咨書，衹以金、復爲言，使不得藉改守道為辭，然終不見有上心催督者。政府樞部諸公皆有悠悠視日之意，不及靖康諸臣遠矣。援遼各中軍、守備、千總驍勇經戰者，竊暗暗摸索之，而苦不多見。即參、副等官拔其尤者，亦未數數然也，不知今日人才乏絶一至此。浙兵、土兵懷隙未消，團聚一城，委屬不便，弟早慮之矣，俟至日當思所以處之。此一兵也，浙中諸公乞留天津，留通州，留關上，今又自乞留廣寧，誠不難曲從其意，但恐遂本軍畏避之私，而成它軍逗遛之漸，更于不便大耳。統此附復，不盡。
答文受寰制府庚申六月十六日
讀催兵大疏，宛委周到，獨軍弱、馬羸、甲敝、器鈍一段情景，尚隱躍未盡，然而特舉真定、宣大兩處，以寓懲于勸，而台意固已微矣。浙兵數千而無一官統領者，此樞部但圖推出關門法也。陳、戚二弁，俟見後擇而使之。援遼無好兵，固矣。似好將亦未見得。今之援將，學幾句套話頭，裝一副雄模樣，非不桓桓赳赳也，而試之以小小機巧事，輒不效。若專任此輩防守撲殺，未有不敗乃公事者。况不歸大將，則亂而
卷二十 前經略書牘第四917無統，從來以此受憤者頗多。仰窥台旨，不過以大將滿足，不如用此輩
足啓其功名之念。
然細窺此輩舉動，有志功名者亦绝少。使其志在功名，便當操軍、養馬、收拾營伍，以圖得一當。孰是大將，禁之不爲，而且不肯爲，安望其他？又其到者往往密禀，願自當一面，不欲隸大將門下。及問“汝軍馬器械何以狼狽若此，而不一整頓”，則赧赧然無以應。大都念頭多在加銜陞官，妄意尊大，得直隸自便，非其才果可專任也。昔人云：“與之共事，始知其闇。”弟閲此輩深矣，敢以直復，并藏台旨于胸臆間，待其人而後行也。諸不一。
又庚申六月十六日 承台札，以三事見教。
一、為贊畫寬假一着，非過求贊畫也。贊畫自求明白，以防意外，弟亦趁此明白，以防意中，此自為計也。
一、為王鎮减調家丁，亦非數數過望王鎮也。王本尋常百姓家，一旦父子兄弟滿門世蔭、滿邊將官，及國家有事，躲身空地，無一人來援報效者，各將帥人人不平，而弟姑調其兵以塞衆，此正爲王計也。且翁兄眼見出關援兵，誰是堪戰，苟不尋些家丁聊且支撑，弟必至與遼共存亡，而此副擔子終須歸到翁兄身上，亦爲兄計也。
一、為王、滿兩弁及未發援兵欲止調遣，此撫道各為封疆計也。然爲遼，自足為薊；為薊，必至亡遼，而還以危薊，恐撫道各為封疆計誤也。
以上兩事，總聽翁兄裁斷，何敢復言，以重翁兄之不快。惟翁兄之安則為之耳。死罪，死罪。
918 熊廷弼集
答監軍道邢參議慎言 庚申六月十七日
旗鼓官回賫，尊札具悉，賀、柴兩帥膽略謀勇各自成家，深為喜慰。初欲拿定主意、勿開營輕戰者，此全注意也。兩帥不忍城下之辱，一逆之于河，而賊不敢北，一逆之于石頭山，而賊不敢南。此非書生所及，而門下協贊之勤多矣。假使當日止守瀋陽，不守奉集，賊與賀帥相持于北，而出其半南搶，虎皮、烟臺一帶當無子遺，肯止榆條寨而遽返，可見有賀不可無柴，有瀋陽不可無奉集，雙拍并響，亦與有利焉。何苦衹以無多之兵、應還之炮，屢屢執詞？惟門下善諭之，别當有法慰
勞，以鼓其鋭。至于差役胡報亂説，抹殺諸將一段勞苦，不佞定能主張，不使若輩得行其説也。附復，不備。
又庚申六月十七日
人亦有言：“女真兵滿萬，則天下無敵。”十二日之役，塘報四五萬，固難憑準。昨晤監院，言實有二萬餘衆，不爲不多矣；蓄鋭經年而後出，不爲不久矣；駝帶鈎梯數千件，意在圖瀋，不爲不大矣。村屯安用此物？而僅以掠零零落落之村屯，不崇朝而退，諸將帥堵截之勞未可没也。
瀋工甫完，奉集新築，士馬未練未壯，兵力未集未厚，主客聲援未明未定，而欲督其窮追，深入空幕而歸，獨門下擔承不起而已耶？兩帥兵雖四萬，而留守瀋、奉者十之八，隨兩帥外截纔數千人耳。審己度力，寧爲瓦全，毋為玉碎。弟當日議守瀋、奉主意，非爲瀋、奉也，據此屯兵練兵，而漸近漸逼也。今城守部署已定，車炮射打已習，終日城下演練，不能前移一步，有何中用？造車製炮原不爲此而設。賊入吾境，平原廣野雖用騎堵，仍須車衛。若吾入賊境，則山林崗嶺，騎不得决驟，此利用車步時也。
今當周城四面闢兩教場，俾各面車炮就近團營，每晨哨探，無警則推車入場演練，爲行師之用，演畢仍歸城下信地，爲守禦之備，此守
卷二十 前經略書牘第四 919瀋、奉并造車炮之初意也。
西北諸將但知用馬，至馬無所施處，無止于境上不行之理，便當細細想一前進之法。法孰有逾于車步者。幸細細開明之，以俟其自悟自通，必有欣然而樂為之者矣。胸中無限商量，道駕幸速回城一議，非子墨氏所殫也。不一。
與賀總兵世賢 庚申六月十七日
將軍為兵馬大炮屢屢禀執，此不過欲多集其力，以為地方之意，僕豈不諒。但以李帥全營人馬付與將軍，而止撥六百數十餘名與柴將軍，以答其意，而將軍猶禀執不肯，將置柴將軍于何地？爲此小事而致失和氣，他日何以同心殺賊？李什得之兵，固知將軍不肯受，乃遣此以難將軍耳。今果不肯受，而且知道，使我展轉兩難，則僕心喜快矣。將軍以後凡事俱一一依我，無使我兩難，纔是昔日相與、今日相成之雅意。今兵馬分配已定，再無他說，仍望虚心下意與柴鎮相處，以成近日同盟之好。如昨日賊與將軍相持于河北，若無柴在奉集堵其南搶，而村屯所失當必更多，可見雙手纔拍得響，此又我之所望于將軍也。真切，真切。
又庚申六月十七日
昨得邢監軍道禀，盛稱將軍臨城安詳，井井有條。又舉“殺反夷，欲救賀、熊”二事，以見將軍之軍法膽氣，不勝喜慰。將軍能如此，何憂賊哉。惟于文葵瞌睡不醒，賊至而猶不覺，深為可恨。惟將軍查實秘報，我與將軍當家說話，中間實情，當一一使我知道，不必諱也。
昨賊蓄謀，原欲圖瀋。不然，帶此鈎梯何用？將軍不使至城下，而徑前迎之河上，使不敢渡河而北，此將軍之勞也。僕心記之，不敢泯没。聞賊尚屯關上，恐有再犯之意，惟將軍預加防備。第一要緊，在哨
探人役須不時差官查視，以提醒其瞌睡，方不至于誤事。至祝，至祝。920
熊廷弼集
與柴總兵國柱 庚申六月十七日
瀋陽、奉集并處扼要，若前日衹守瀋陽，不守奉集，或往守稍遲，而十二日之役，賊與賀鎮相持于横河之北，而率其半南搶深入，且不知于何底止，肯自榆條村而遂退耶？將軍部署諸將守奉，而自逆賊于楊家樓子、石頭山之側，以砍其前哨，而救其村屯。此將軍之勞也，僕豈敢忘之哉？
今賊未得大利，尚屯關上，有再犯之意，惟將軍愈加隄備。而最吃緊處在哨探一着，如于文葵瞌睡不醒，賊至不覺，而竟墮其手，可恨也。將軍當設何法？着的當員役，晝夜私察，以提醒之，庶免誤事。又賀鎮不讀書，凡事體欠委曲處，統希付之一笑。但體不佞之心，以殺賊報國，則無事不可情讓理恕也。至祝，至祝。秘之，秘之。
答周毓陽中丞庚申六月十八日
東邊之役，旬有三日而後返。初出門時，猶止餘衄，已而大泄，已而吐血，猶日衝風冒雨，披氈持笠，騎馬而登巉岩，度深河，批蒙棘，至馬所不能行者，攙扶步行，籃輿雖設，而不能乘也。欲圖一憩寬、靉，未敢少淹，繞至鳳凰城接醫診視，而撫順以萬數賊犯報矣。月昏雲暗，夜馳百餘里，始得出境之耗，所受艱險凶嚇諸苦，有戍軍不能堪者。
至于各堡孤懸、寄命虎穴之狀，言之寒心。賊所置而不取者，爲城内無人民，無積蓄。雖有些子額設兵馬，晝則城居，夜則山伏，取之何利？且視為我口中物，而不必取也。爲今之計，亦惟名守而實弃之，以示賊不足取之意。若實屯軍馬糧草，以為膻聚，縱使寬、靉各置精兵一二萬人，而賊知我之無援，我又自知其無援，但用粘没喝河上嚇宋軍法，各占四山頭，擂鼓呐喊半日，而我軍且驚戰惶伏，欲求如宋軍之潰散，而亦無走處矣。
卷二十 前經略書牘第四
921 且夫我之所以議守東邊一帶者，防其入南衛也，搶村屯也，犯朝鮮
也。以今觀之，越崇山峻嶺數十道、數百里而窺南衛，此其勢誠難。民皆依山溝居住，挖山坡耕種，數里之遠不見人家，而又遠寄家室，止餘男子看守田禾，賊至則潜遁山谷。縱使賊以萬衆撒開百里，搜遍峽峪，所得幾何？而朝鮮則直當與寬奠之外，放開一路，誘之于東，以乘之于西。恐即委朝鮮以餌賊，賊不敢往也。誠如是，則又何用置兵于死地、絶地，以爲賊藉？
况糧草轉輸不减蜀道登天之難，有萬萬不能供應者。今欲將土、浙各兵分駐鎮江、鳳凰城裹路，爲南衛、村屯、朝鮮三者聲勢，且就食于彼，稍省運饋。而寬、靉、長、永各堡第用本等額兵司哨探傳烽火，即賊至，聽趨避自便。恐人有縮地之疑，會須具題請奪，而猶未敢决也。敢私商之于老年丈，便中望賜裁教。前啓謂“不親走一番，禍有不忍言”者，蓋指此也。將官之怠玩、贊畫之兒戲，正不足道耳。西平邊事謹如揭題矣。瑣屑，不盡。
答李孟白督餉論屯田（1）
庚申六月十九日
來教謂“今人以用夷、屯田為策”者，西夷統兵殺東夷必無之事。屯田先尋空地，後尋閑人，而議定亦無期，不如聽其用者自用，屯者自屯。此誠委曲以調人情之説，弟非不惟策是聽也。夷果用，我可藉其兵；田果屯，我可因其食。當邊鎮徵調、中原轉輸一空之時，得此一助，以為朝廷保殘疆，經略救危命，尤其所欣然樂聽者，而無奈其行之不效何也。
夫不效可也。不自惟事體之本難，而惟咎協同之不力，一似經略把持于其間，而不肯用肯屯者。夫非有胸有心人也，而肯如是耶？自四千金之一委于塞外，而虜無感念，且多侮詞，各邊市之報帖具在，此既前事矣。河東開原一道所轄無論已，遼陽半為虜場，大路以西，在遼陽鄰
虜，在蓋道鄰海，横亘不過四五十里，一網巾邊熟地耳；大路以東皆崇922
熊廷弼集
山峻嶺，東西横四百餘里，南北長六七百里，無掌大平坦處也。自東北長白山發脉，抵西南旅順海口而止，一路分枝開障，每障為一峪，每峪有一河，水淙淙然，石齒齒然，而不可屯也。民皆依山居住，挖山耕種。今年挖此塊，種瘦又挖彼塊，顧安所得空地？
昨東巡，自奉集過清河，歷寬、靉，至鎮江，從鳳凰城、甜水站中道而歸，徑行千有餘里，何處不見？每馬上嘆，贊畫以鄉人且疏言親往寬、靉屯田候旨，而策屯田者揣摩于二千里之外，又何惑耶？若三岔河以西委有空地，但高平一帶，先須開河數道以泄水；在寧、錦一帶，先須增兵一二萬以防虜，而其事恐亦未易辦也（2）。金人語宋人曰：“待汝家議論定時，我已過河矣。”今者實類于是。此時正經事尚不暇給，何暇争執此事？惟恐當事者恃此一段議論，謂必可行，而遂緩措餉之意，亦須早催部覆差官查勘，或專責督撫進止，以免于乏興之誤事，留則議多。此不可不亟留意者也。敢因同心之教，而并瑣及之。如何？如何？【校記】
〔1〕此三字小题，據《明經世文編》加。
〔2〕《明經世文編》加旁注曰：“之議在當日不可行，而今日可行者，昔急而今緩也。向使此老久任，遼事亦終當講求此利耳。”
又庚申六月十九日
天下無難行之事，患無行之之人。海運自登萊外，初議天津何等難，及議北岸又何等難。今樂亭、芝麻灣、南海口并開，而北岸有三道矣。津門有南道、中道，合登萊而亦三道并運矣，視山海關千里陸輸之艱之費爲何如。三岔河下隰湫隘，原未可多卸，但謂卸得一船即可取一程之捷。小舟裝三四百石者，分三河大舟裝七八百石者抵蓋套，此兩妥之術也。糧難于過海，過而運雖難，猶可實地致力。若以三河交卸稍遠之故，至减過海次數，九十月後無措手處矣。
翁兄酌舟分卸，良為有見。初見米色濫惡甚駭，今始知為去歲截漕
卷二十 前經略書牘第四 923之遲，及漕公不許曬揚之故。夫濕米不曬揚，勢必蒸爛。夫非飲食中人
歟，而乃不之許耶？今發山東、河南小米及漕之頭幫，而三軍感嘉粒之賜矣。
召買一節，今歲視去歲更難，去歲遼人猶有餘蓄，田猶盡種，雨暘猶時，人趕車牛者，猶少得致力農事，猶于所發價銀買不得完。今歲事事不如，即照去歲銀數發買，將不勝其騷怨亡逃，敢言增耶？各道非不上緊回覆，想為地方躊躇作苦耳。
駱駝價不及騾，而草料更省。向苦道遠無人承買，有萬倅力任亦便事也。人皆言此物難養，然各將帥亦有養爲軍中馱炮之用者，惟翁兄再酌之。
王成龍，尚未見其人，黄承胤，真有用材也。徐、陳二同俱已到，遲早可勿論矣。
回同知張文達庚申六月二十日
頃，有人稱足下精于兵占者。今以月虧卜胡，盡窥見全豹矣。僕以衄吐失血之餘，衝暑衝雨，衝險衝凶，千餘里而後返，其狼狽亦何可
言。從官吏士無不人人憐我病苦泣下者，顧獨不能感。文吏如趙知州，
安坐遼城，不赴鞍山收卸，至積車千餘，為撫臺所詰責。聞之，但有伏榻長嘆耳。
异哉，陳同知之詳。從蓋套勘三岔河道也，極稱對頭灣、對頭風及人情驚駭之難，而竟不言何處淺窄爲難行。及得來教“運事三可喜”之説，盛言河道寬深，可容七百石大船十隻并行無礙，絶無礁石淺灘可虞。初一日早發蓋套，初二日晚至三河，事半功倍，可與蓋套并運，而以為可喜之一，則陳說不幾於夢耶？揣其意，不過謂三河湫隘，難于頓放，近虜，難於隄防，不如蓋套穩實，得輕此擔子耳。
不知束昌去三河僅十八里，預備車牛，俟糧一到，兑船收發，何
至頓放？三河之北，爲衆流所匯，皆水淀也，虜馬不能到。今久回巢，924
熊廷弼集
六、七、八、九月分皆其缓時，但設厚防，何憂搶掠？若夫人情不願，惟憚程途稍遠兩日，然循河來往，非有過海風浪之懼也。第稍厚其直，而微示以賞，未有不樂從，如前日之改三犋牛而抵蓋套者。此間卸得一船，即可省一程之費，早一日之接濟。噫！安得人人說實話、做實事如足下者，而與之談運事哉？頃須據禀咨會各部院再行查議，足下仍從蓋套至三岔河親往一番，以驗其説之必可行。不然，人且謂其在套言套，而欲分擔于三河以自爲地也。圖説已閲訖矣。不一。
答文受寰制府庚申六月二十三日
十二日之役，賊衆實有四萬餘衆。柴帥親在石頭山，望見奴酋張三黄蓋，擡四大營而前，馱帶鈎竿雲梯數千件，蓋意在圖瀋，非爲村屯也。初，弟約，“賊至，勿開營輕戰，笫據城盤車炮射打，以擊其亂、乘其惰”；賀帥與右監軍道謀曰，“若聽賊至城下，恐驚人心，不如公守，而我迎之”，遂提兵逆于横河之北，對河射打。賊不敢過河攻瀋，遂南搶各屯。而柴帥早已提兵迎賊于榆條寨，遇其哨賊而砍之。賊又不敢南，而遂退之境上。兩帥與各將各兵之勞洵未可没也。假使近日不忙，忙城守瀋，瀋完不忙，忙城守奉，仍如往日坐防虎皮、三塊石一帶，而河北無賀則瀋去，山南無柴則奉與村屯俱去，事幾之間不容髮有如此。
今官丁雖微有損傷，而重在堵拒；村屯雖微有搶掠，而重在城堡。且古城以東六七十里，雖有屯名，而半係早破，半係早逃，皆弟正月内往撫順時一一親見者。失亡無多，諸將當以堵截功論，但斬獲甚微，不便叙，而此意則會須說明，以示慰勞鼓舞之意。獨賊自克開、鐵以來，養鋭蓄圖，伏翼一年而後出，出即如此而歸，人心似定，士氣似揚。賊知我能逆戰，亦似稍憚，道、將頗私以爲幸。然賊不得利，必不但已。今大衆仍屯撫順教場不退，弟于此時甚恐，甚恐。翁兄能為弟再占、一决此憂疑耶？承送戴弁，尚未相見，屠安久聞名，容召致之，此軍前所
卷二十 前經略書牘第四 925不可無者。寬、靉未可增戍狀，詳具與周毓老書中，試看此勞得暇節
否？辱念屢屢，但有感注耳。
又庚申六月二十七日
東巡病苦狀，昨已附聞。此役于體極狼狽，于心極暢快。先是，賊見西北有備，轉掠而南，寬、靉漸有報。心憂乘間搶村屯，窥南衛，已檄川將周世禄，合永順兵戍威寧，鄧起龍、周一桂合兵戍靉陽，吴文杰合湯遇時等兵戍寬奠，而竊恐恐焉未能即安也，故不敢以久病之軀自惜。
及周覽一過，察道里之遠近、山形之險易、居民之稀稠、邊堡之孤懸，而始知南衛之不能到，村屯之無所搶，寬、靉、清河之必難援，而不可以戍也。于是盡撤前兵守虎皮驛，爲瀋、奉接應。蓋日來賊父子及李永芳等大兵俱在撫順教場住札，必抵死與瀋、奉一决，不得不回調于此，以厚集其勢，而且以絶賊南窥之想。凡此，皆病中一行力也。
記去年失開、鐵時，一時軍逃，將逃，院道亦相對哭，而不知所逃。十二日之役，倘非柴、賀兩帥親提兵馬前逆，安保其不爲鄉者之續？不獎諭而鼓舞之，何以答其前勞，作其後氣？獨賊怏怏而去，忿忿而來，誠有如來旨者，惟謹備而預待之耳。
東還兩日，復有海州往會撫臺之行。比歸，大痢，晝夜數十巡，腹痛如割，急下大黄通之，而失血久虚之元神又喪盡矣。奈何？奈何？交際久斷，何敢更辱嘉犒？當對使者，半給官承，半給書門，以彰翁兄饗士之惠，而不敢違也。敬謝，不宣。
答海蓋道康副使應乾 庚申六月二十七日
負病東巡，冒雨觸炎，衝凶履危，已飽受生平所未有。回城方理醫藥，未及兩日，復有海州之役。比歸，而痢疾大作，連下大黄，狼狽
益甚。承念似為東巡慰勞，寧知海州别後復此魔苦也。榻間嘗思，他人926
熊廷弼集
病猶有告處，獨賤病無可告，告亦不得脱，仍衹向前挨去，為地方作計較。
偵者言：“賊父子及李永芳等俱在撫順教場札營，立圖瀋、奉。”柴、賀請增兵馬，使者日十數輩，除川兵已盡發虎皮驛外，仍發土、浙兵北援，而北路之供億愈煩，遼陽車牛何能更向南路接運。今不得已，命守道凑車二千輛，委同知一員徑往蓋套發運，每百輛押以一官，防其留滯。蓋遼陽空車日逐一二千輛，有候積鞍山八九日者，白通判計回計
日予之工價，過日弗予。人牛無所得食，徒以空腹炎蒸于沙間，而坐受
踣斃，不如往套徑運為便，然而其暫也。僅僅半個遼陽分運，瀋陽、奉集、虎皮、鎮、寬諸路尚須協助。
為今之計，除寧前道車牛運發芝麻灣外，屬巡道者應盡發河東，幫海、蓋運卸遼陽，以爲常法。今牛馬久食青，不用枯草。廣寧車二千輛，向屬童燦專運去年秋青草者，立刻調往蓋套運糧。即車騾應支草束已運到者，亦自足給，不然而給以折色，買青喂養，尤騾夫所屢懇而欣從者。幸門下一面調運，一面通詳，急急照行。或恐巡道作難，不知廣寧車牛為接關運而設，今關運盡發芝麻灣，則此路已屬空閑。若運召買，尚在秋杪，何莫非遼束事自不得而辭也？今每輛减運一石，八减其一，須圖補足前運之數，僅可支吾，而轉盼秋成收割。一應排車，勢又不得不量予假限，增運急運，惟此時為然。此病中所切切在念者，惟留意，幸甚。
回柴總兵國柱 庚申六月二十七日
自海州回之次日，復病痢甚。周守廉雖解到，不能面審也。賊至頭目屯，而守廉始從夢中逃瓦溝，賊追至瓦溝，而守廉又逃，此該弁塘報自供甚明。該弁跟隨親丁不及五六十人，而馬又弱，敢望其堵賊？獨問渠哨探何故不遠，自家何故不覺不知，彼何以置對？萬一被賊捉去，關係將官，損威不少。若因而誤瀋、奉，誤諸將帥，即手刃此瞌睡漢，何
卷二十 前經略書牘第四
927 益於事？來教欲量懲戴罪管事，以責後效。在用人之際，或不得不然，
而用人之際，一輕此弁，則諸弁瞌睡皆無醒時，姑捆責而釋之。奉集地重，而近賊斥堠，靠此輩不得，須將軍親信官役多方偵探，始得整暇以待也。至祝，至祝。
答李孟白督餉庚申七月初五日
承以騾牛事下問，反復躊躇，莫知所對。凡用物須隨地所宜，遼、薊僅隔一關，薊使騾車，而遼不能使，地利則然。遼人不習趕車，而用關西雇覓無賴之徒。縱厚其工值，增其草料，日與十金，而猶不足，則地利之不便者，又益之以人事矣。今雖查其見在者，而喂養之，驗其損壞者，而修補之，然而非長法也。運事與賊為終始，賊一日不平，則運一日不停，車牛一日不容不增，鐵牛銅駝猶須磨蝕，矧此血肉者軀而能無損亡。
若云“錢糧議定一番，不便再議；騾牛買過一番，不便再買；内地擾過一番，不便再擾”，必當事者别遣神兵鬼將，陰殄此賊於此歲之裹，然後可，而未能也。計處所不足，而歲以爲常；善圖所收買，而内不見擾，似其所不容已者。至于駱駝雖稱難養，而遼人能趕之，交于其人，而責以賠償之法，視騾之聽命于無賴、不能責賠之徒，猶覺其易也。惟决計圖之。
召買薥草，今年比去歲較難，前回書已詳言之矣，顧猶不料天氣亢旱一至此。今遼陽以南田禾皆就槁，正不知收成似何模樣，但使買得如去歲之數，亦幸也。本地不圖，而遠望西江之乞，各道豈不飽受車牛轉輸之苦，而顧捨此不務耶？以海運之次數，較量三河、蓋套之收卸，尊見已審，前書亦回，明不敢復贅也。衄血未痊，泄痢迭作，榻間口占，命家人謄寫奉答，不能復作字。伏惟照諒，不一。
928 熊廷弼集
答董翼明中丞庚申七月初五日
奴賊伏翼不出，一年矣。六月十二日，突于撫順南北兩路各出萬騎，一犯瀋陽，一掠村屯。而奴酋父子及李永芳等各張黄蓋，以大兵繼其後。仗柴、賀兩帥引兵逆其前鋒，不得進，遂收衆而退。今猶屯在關上，必圖一逞而後已。此後月分，正我與賊不并存之時也。兵將寡薄，雖有援兵，皆各邊新募之衆，與遼中所募何异？特出關，逃無所往，爲差勝耳。分發各帥，皆不受。至于川、土、浙、毛兵各步，乃進取時為别路險阻之用，非今日堵禦平原廣野所需也。安得援兵四集，一鼓蕩平，如來諭者？异哉，張斌之為人！無論移中所具，事事可切齒，衹如去年十二月遣行，至今借事逗遛未到，是尚知有軍法者乎？承教，知所以待之矣。衄吐未痊，復加泄痢，宛轉床褥間，致稽裁報，爲使者旬日淹。惟台慈有以亮之，不一。
(1) 答監軍道高參政出 揀步兵練車營
庚申七月初五日
承教灑灑，悉合機宜。夫終日言剿，而後能戰，終日言戰，而後能守，此平日法也；必待能守，而後可戰，必待能戰，而後可剿，此臨時法也。諸將誤認此法，第云“且守，且守”，更不思想賊技何技，我用何勝；賊地何地，我用何入，而講其所為剿之之策，預其所爲戰之之具，但終日墨守一城，而遂詫以爲吾足禦賊也。究并其守，而亦不能，此必然之势也。自正月以來，創設各局，打造戰車槍炮并各火器，又爲請發内府神器、各邊大炮，晝夜處辦，殆無遺力，夫獨爲守而已耶？誠欲揀步兵，練車營，以火器之長勝弓矢，以步兵之長制虜騎，以土兵之長奪險厄，為漸逼漸進之計耳。（2）
日于瀋、奉發往車炮，不過暫借以自衛，諸將遂安處家當，視為不可那動之物，大非初意。是以有昨日團練車步之檄，西北將止慣摶弄馬兵，語以步車之法，誠非所習，非所長。然天下無不可學之事、不可教
卷二十 前經略書牘第四 929
之人。昔蒙古圖襄、樊，劉整語阿术曰：“我精兵突騎，所當輒破，惟水戰不如宋耳。奪彼所長，造戰艦，習水軍，則事濟矣。”乃造船五千艘，日練水軍，雖雨不能出，為畫地為船而習之，練卒七萬，遂破襄陽。沿江直下，而宋遂亡。
夫北人不習舟楫，而元卒用以亡宋。試觀劉整輩“雨中畫地”一段，精心那得不習熟。今車步非有難于舟楫也，而爲我之劉整、阿术者何人哉。前嘗密言兩鎮，率騎兵結車營于撫順以持賊，而别用川、土兵問道批搗，正與來教意同。但兩鎮相持之時，但遇機括，亦須進取，可曰“吾未曾練有步兵也”。第止境上而不進，如必進，则步兵信未可少。就已所轄之騎揀練為步，信未可以已也。
吴文杰、周世禄于童仲揆等輩也，未否肯聽統屬，石柱、酉陽不欲屬别將，俟賤恙稍愈，嚴諭秦氏等，而後定所統。楊苦義武，而賀厭毛兵，兩相换易，以同上下之欲，于法甚合。今日哭臨禮畢，明晨期年，兄獨來一會，以盡所欲商者。年兄親往虎皮驛調度川兵，接應兩鎮，為病弟一代勞，而感且不朽矣。草草作復，諸俟晤宣。不一。
【校記】
〔1〕此六字小题，據《明經世文編》加。
〔2〕《明經世文编》加旁注曰：“以守爲戰，故其守不懈，而其戰必堅。他日撫臣日不能守，所以當戰真孟浪耳。”
與内閣兵部兵科庚申七月初五日
弼以負病東巡，而致病重，性命不保，安問封疆。顧猶不敢不以所見情形瑣瑣入告者，亦將死而不忍忘國家之意也。今議者屢屢言，旅順當戍重兵，寬、鎮、朝鮮當急防援，而小疏獨若有所略者，非輕東南而重西北也。度地勢、揣賊情之必出于此，而不得不如此以應之。
况目今兵馬寡弱，瀋陽僅二萬七八千人，奉集僅一萬五六千人。邢930
熊廷弼集
監軍道同柴、賀兩帥屢屢禀：“瀋必得四萬，奉集必得三萬乃可守，虎皮驛、白塔鋪、三塊石一帶，必得三萬分戍，乃可策應。”今其兵安在？尚敢分兵于猝不屑搶之地，以自益其單薄。所以决計調回周世禄等守虎皮，為因急就急之計。雖將在軍，君命有所不受，而今日人情議論極難防測，不敢不預先說明。且約撫按親向各邊一閲，以見鄙見之不謬，而便于商量查核，非好爲多言多事也。是否合宜，統乞指揮進止。不盡。
又庚申七月初五日
日，冒雨往海州，道逢糧車陷泥者，其牛拉之，至绝斤不能動，而其人猶鞭喝不止。弼停輿，命人負之而出，因感嘆而語從官曰：“此物何不幸？而與我同苦。”從官皆愴然不能對。夫勞苦之事，生平所慣受也。處凶地而當劇賊，驚嚇其所不免也。此猶未足病弼，獨兵馬、錢糧、文武、將吏諸事，不能凑人手、如人意，要如此，而如此不得，要如彼，而如彼不得，每憂愁煩鬱，至無可奈何處，脉爲之僨盈，魂爲之亡失，眠、食、言、動盡失常度，而是亦足以死矣。
此病根之所在，沉伏已久。惟性動，不能藏病；心急，不能裝病；擔重，不能推病；而世法又苛，不肯信人病，以此一向延捱，不告病。直至今日延捱不過，于自己之性命十去其八九，封疆之事務十廢其二三，而後且疏以乞生還。此非為性命計，為封疆計也。不然以鄉者衄吐泄瀉久病之軀，冒六月之炎蒸，走千里之險厄，犯豺虎之凶危，而不憚，是尚謂顧性命者哉？
今餘氣似猶强陽，而枯體已如刳削，吐痢不止，肚腹加膨，日僅食粥一甌，猶作酸噎。誠恐死于道途，已着家人回籍接豚兒前來扶侍，以防不測。伏乞台慈起死人而肉白骨，憐憫放回，不敢望里門，但得生入山海關，此亦仁人君子渡蟻放雀之恩。即不幸而在九泉下，亦當當銜結，以圖所報。臨啓無任哀懇之至。
卷二十 前經略書牘第四
931 與陸霽澤文選庚申七月初五日
朱菊水之守安陸，而視鹺省會也。惠下而禮士紳，楚人德之。于不佞尤稱相善，前欲為川、土兵借重，拊綏匪徒，封疆得人，是為亦有懲于一二之傲戾者，而以好求也。不謂遺書相知，有欲借事相陷之説。夫以子民陷公祖，而逼令挂冠，名義所關，不敢不一揭明，以求解于蜀中士大夫之厚鄉情者，而于菊水之出處不無少係，此不佞罪也。今地方之疏未覆，惟據地方語意覆之，而勿照管前揭，以重舊氓之罪。仍獲好求之初心，則保全不佞多矣。萬祈留鑒，幸甚。
與周毓陽中丞庚申七月初五日
去年，王主事之買馬也，以參將萬化孚輔行。王為人自用，圖價省而數多，又减去牽馬員役人數與其路費而已；又圖速還京，不到山海
關親自驗發，任各役侵减豆料。及出關，而我之接牽者又不如法，以致
折損數多，幾成廢食之噎。然細算馬一匹，自市口至遼陽城，費止十二兩，亦未嘗不省也。商人駢存信買馬市口僅八兩，而入遼開值輒十五六兩以外，然其馬不過稍有膘色，而身材長短高低固一也。誠使官買，而牽趕如法，責成有方，員役足用，工費量增，其便宜自當遠出商賈數倍。
昔按遼時，曾委該弁往市一次。彼時渠自為政，何等省費而中用。頃有禀，耻去年為王所掣，奉委無狀，今願請行，再買自贖，且願與商賈較而殿最，其價值有不比别買省十之二者，甘重罰，此正使人一機括也。前咨所討馬價，駢商未可專倚，不知發過若干，尚存若干，見貯何處。幸速示下，以便委用，趁時盡買，為今冬之用。惟老年丈教之，不一。
932 熊廷弼集
與賀總兵世賢 庚申七月初五日
賤恙固緣積勞，實亦中外不應手，官軍不體心，憂愁煩惱所致。頃痢，服大黄數劑，而氣血臟腑傷盡，幾無生氣矣。承念感甚。官軍若肯設法為我撲斬賊哨，使賊不敢輕覷内地無人，吾定破格待之。將軍素著威名，又出自我門下，亦須出人頭地，幹一功勞，以自异于衆。但不可去尋事做，恐反生事也，妙用全在將軍心裹酌量。
内丁如何不自養馬，衹强奪各營好馬騎坐，及騎瘦又壓發各營喂養，而奪其好馬。似此内丁不知痛癢，騎壞又换，换又騎壞，不消一二年，而各營馬匹俱壞盡。豈將軍殺賊衹用一二千内丁，而不必各營之軍士乎？此事甚失官軍心，私下多怨言。今秘以告之，將軍可亟改之。以後内丁責令自己喂養，便知痛癢，便知愛惜矣。將軍當聽吾言，莫使衆人私下道論將軍不是為妙。
答文受寰制府庚申七月初七日
承來教，言兵力勝東邊，亦屬難緩；兵力未勝東邊，不必太急，衹須次圖之之為便，此達論也。弟非敢緩東邊也。當此瀋、奉相持之時，倘得二三萬勁兵，從寬、靉出，以壞其田禾，殘其聚落，而驚其巢穴，豈不兵家之一奇？而無奈其不能駐札何也。今日之事，非獨兵力，亦其地勢使然。
至南衛專設大臣之議，尤所未曉。倭耶？奴耶？遼陽退步耶？燕、齊外蔽耶？不并兵遼瀋為扼奪計，而欲分兵于漫無緊要之處。近日高議往往類此，而但一商確以求正，便謂經略好自用，嘆之，嘆之。
李帥為人誠不類武弁套數，而振作無精神，部署無條理，統馭無威令，營伍廢弛，官軍玩侮。弟在瀋親見其憒憒諸狀，不得不急易，而作一篇好文字以送之。凡張牙露距，自是武夫本色。今有一于此，即惡而去之，而獨喜一種廉謹庸訥者以為好相處。如西陲祁繼祖，以一木偶總
卷二十 前經略書牘第四933
兵，十五年廢盡諸務，而至今無恙。是養成此輩一段軟熟風習，釀成邊閫一段衰弱氣象，皆吾輩之過也。侯、王、祁三帥，俱未深悉其人。獨人言祁少年有英氣，陳寅征倭、征播、征苗蠻，多所經歷，此南中老將統帥浙兵之選也。
騾車之調，初謂出自部議，故冒然咨揭而失記，其為周毓老主稿也。昨晤間言及，心甚不安，河南騾車如果抵關，無發回之理，幸與孟、毓兩老商量，自有安置。弟不復談此事矣。敬復，不備。
與内閣部科庚申七月初九日
遼中邊事，遼弁以欺隱爲常，遼人以挾騙爲常。每一邊事出，衙役藉查訪，視為奇貨。花嶺之役，清河、撫順、遼陽三弁互推不應，查者亡所得，大肆傳播。及勘之，而未有也。小疏所以必待駁查而後上者，所以杜挾騙者之口，而服受罰者之心也。
瀋、奉十二日之役，則明明拒堵出諸鎮將之力矣。邢監軍身在軍中，見之極真，論之極確，故無敢有紛紜于其後者。此役原不應叙，而督撫及兩監軍道皆謂“不如此，不足以鼓舞人心，激揚士氣”。此小疏有“酌時勢，用機權”之說，是在廟堂裁酌施行，非久病决去之人所敢必也。臨啓悚切，不一。
與内閣部科庚申七月初十日
巡撫，封疆大臣也。弼實不敢侵擅，但恐請旨會推，遲一日誤一日之事。且向來有一巡撫缺出，即有一番擬議更變，不得不坐名徑請推補。誠知侵擅之罪可贖，而失誤封疆之罪不可贖也。至永平道缺，撫院未聞憂。前曾言，有在京候補、原任寧武副使郭尚友可代也。統惟台裁。
934 熊廷弼集
答袁位宇按察使庚申七月十一日
頃，賤恙益加重，始而衄吐，感于逆榜，繼而瀉痢，成于東巡，而要其病根所在，則中外人情，非藥餌所及也。頃已乞骸為歸計矣。
靖康，上下猶相咨議，中外猶似有人。今官府既已隔絶，而揆地求如七日李綱者為誰？方任求如老种輩者為誰？念之浩嘆，然亦臺下不日之憂也。弓矢俱佳，但開府伊邇，後來者，不知肯盡厥心，以終前美否？役旋勒謝，不宣。
熊廷弼集卷二十一
前經略書牘第五 與監軍道高參政戰守十策（1）
庚申七月十二日
頃雖卧病，游魂未嘗不繞瀋、奉而北也。得年兄親往督視，諸營官軍自是警惕一番，而弟且得片時安寢於枕上，仰賴何似？賊大衆見屯撫順城下，去瀋、奉各僅九十里。然邊裹五六十里，撥夜皆已撲盡，墩臺皆為賊哨，名九十里，而實止三四十里也。月夜鳴鏑一聲，可到城下。兩帥側身虎穴，隄防自不待祝。但恐防哨官軍，如于文魁輩，必至于誤。前一回鄉為弟言：“奴在邊露宿時，合營團坐，傳箭傅靴，至曉不輟。”豈我軍而反放心安睡耶？寧日間假寐，勿夜間失覺，兩帥與諸將當設法譏察而提儆之。至於瀋、奉城下尤當照行，勿以囑付多而反成漠漠也。此其一。
賊之撲我撥夜也，或數人，或十數人，或數十人，或百十人，舉無遺着。諸鎮將見此，豈不心寒？豈不面赬？屢屬令照賊算我撥者還算賊，撥竟不見行。頃又許以“中千把能撲賊撥數十人者，即陞將官，即加總兵官”。懸賞如此，而亦未見應也。豈謂擒賊須擒王，而不屑於此輩耶？斷賊耳目，開我耳目，關係甚大。幸語兩帥督諸將亟圖之。千把總之功，即諸將之功、兩帥之功也。此其二。
大炮、戰車、團練、步卒，而夾之以騎，此搪衝涉險進入賊巢之具，非爲守城設也。詳在前檄中，而西北諸將以不習爲辭，則阿术、劉
936
熊廷弼集
整以北人習水戰事，惟年兄詳告之。且問諸將，他日進取，于險阻不能用馬處當何施而可？幸與商一法子見教。此其三。
今瀋、奉沿城部署，定操習熟，而守事備矣。當進而日日講求剿戰之事，步步算計尋賊之法。夫撫順，我之城；馬根單一帶，我之邊也，賊可來，我更可往。由遼陽而進守瀋、奉，由瀋、奉而進逼撫順，此始謀也。兵馬陸續漸集，今冬即不進攻賊巢，可并撫順而不一往乎？往，則家當作何樹立，駐札作何鼎峙，游徼作何分布，策應作何調遣，以至篷帳刁斗一應行營之需，皆不可不預備者也。此其四。
操練之檄，何月不行？操練之事，何日不說？乃諸鎮將自一二蓄養内丁外，皆視營兵為無用，而不屑操。不惟不操也，且使為内丁厮役，且奪其馬與内丁騎，而代為喂養。及騎瘦，又换又奪，而營兵第終年壓領養瘦，而不過問。夫軍無常强，主將鼓之强則强；亦無常弱，主將摧之弱則弱。誠如是，雖使岳家軍到今日，亦將逃亡乞丐而不暇，而奚暇能軍。幸語諸鎮將，以視内丁之心視營兵，則無不强也；以收拾内丁之心操練營兵，則無不可戰也（2］。一將官以百十内丁戰，何如以一二千營兵戰？一大帥以一二千内丁戰，何如以一二萬營兵戰？是大有益于自家者。此其五。
今兵部動云“援兵到遼者十餘萬”，屢欲查一確數上疏催討，後兵竟不肯實報。豈以見兵果足，而不欲我再討耶？夫侵扣逃故錢糧以入己，如陳倫輩之所爲，知諸將所不敢，而必留逃故，以便募補，則誘彼益此，惑軍心，亂營伍，亦今日弊政所當亟釐者。每報册，大帥憑各將，各將憑千把總，千把總憑字識，開數中間侵漁多字識串千把總分
用，而各將或未盡知也。間有知而偶一染手者，礙口不敢言，又恐與每月支糧數不對，致惹究問，而不敢實報。不知但求此後清楚，不問從前過差。曾有誓言，何諸將之不相信若此。注曰：“將識兵心，兵識將意。”為將不識管下軍士之姓名、面貌、技藝數目，而但憑千把總與字識以爲多寡，此平日什伍之法不立，操練之道不熟也。為大帥者不與有欠耶？幸語諸將，今查務以實回，免滋駁擾，而其本尤以立什伍、勤操
卷二十一 前經略書牘第五
937 練為主（3）。此其六。
去冬今春，馬死殆半，諸將清夜捫心，寧無慈悲發現？前會咨討馬價十萬，部中止發六萬，除付一萬與商人駢存信市買外，其五萬兩見頓關上。今所靠者，惟此見存馬匹，若再不驗喂，不知諸鎮將憑何馳突。此時草肥子實，凡馬長膘全在七、八兩月，若過此失膘，而馬不能過冬矣。夫馬軍之足，將帥之足也。不但立功，兼可救命。此其七。
昨川兵東行，前後參差，一路騷然，奪民牛車運送，牛竟烏有，發防虎皮驛一帶，盡牧馬于民田。病中聞此，恨不按劍欲往，且恐不止川兵為然。去年大軍駐虎皮、三塊石，害人田禾，開人糧窖，致使人逃地荒，滿目慘凄，此大將及諸帥所嘗過而見也。無但傷天害人，損己陰騭，即賊未猝平，亦須留幾莊民作官軍地主，亦一便事也。川將日禀軍法甚肅，而縱放竟若此。頃童副將不肯總攝，已辭矣。會間幸嚴加申飭，無試吾法也。此其八。
法曰：“知己知彼。”賊有李永芳等，金之郭藥師，元之劉整、吕文焕輩也。於我虚實險易，無不瞭然，而我獨闃處暗室，無一亮隙可窺。今賊兵馬步若干，某子婿某頭目各轄若干；用兵誰智誰勇，領兵誰前誰後；誰為奴賊所信，誰為軍中所服；賊心是否懼剿，人心果否荒怨；關險何處難攻，何處易奪；地方何處可札，何處可戰；李永芳等何計可招，何方可間，此皆大帥所當預求明白於胸中者，幸秘問之，一一見教。此其九。
前大帥及諸將歃血同盟，誓共殺賊，此封疆之福也。近雖爲軍馬炮具彼此争討，亦是自爲營伍着力。及十二日之役，而一提兵拒之于北，一率衆逆之于南，彼此相照，不約而同。即古人上殿相争如虎，下殿不失和氣，何以加此。甚聞而喜之。會兩帥幸爲致此意，仍期此後將官軍馬第聽公撥，不必預討，并此些須痕迹亦泯之，豈不更和美，更妙適乎？此其十。
以上款件，皆擬親與諸鎮面相訂確。今病不能起，敬一一以托年兄商之，此枕榻間一字一血也。昔人云：“人之將死，其言也善。”惟諭
938
熊廷弼集
兩帥及諸將諦聽，毋忽至款件所不及載者。統望細論見報，閣筆昏昏，幾不復知人事矣。
【校記】
〔1〕此四字小题，據《明經世文编》加。
〔2〕《明經世文編》加旁注曰：“今之家丁，即古之選鋒也。但以爲家丁，則恩弘而用小；以爲選鋒，則勸廣而用大。今之能將，但知家丁之可用，而不知訓練。恩紀明，則人人可爲内丁耳。”
〔3〕《明經世文编》加旁注曰：“若伍法既精，自然無影冒矣。”
與李桂亭大司農庚申七月十四日
賊勢正劇，而身病已沉，此我躬弗閲時也。顧終不敢以乞骸之人，遂置兵事于不問。遼中需馬甚急，前咨討馬價十萬，兵部止發六萬，計纔買馬四千匹，不能分給各營。不得已，那借犒賞等銀，合前馬價差官市買，而道將俱禀，路程二千數百里，必待解此銀至始買。當在八月半後，而市期已過，不如移咨宣大督撫，暫那銀兩，先行發買，俟解銀抵補。
又念自京至大同僅八百里，至遼陽則一千六百里也。新餉為貴部必發之銀，犒賞係遼庫見在之物。今以在京新餉中撥解八萬，抵大同借用之數，以在遼犒賞銀補發八萬，與餉司搭放月糧，則貴部自京解遼之路費可半省，自遼解大同之路費可全省也。惟速賜允發，立刻差官如數解赴大同，抵補所借銀兩。起解之後，仍咨示照會，即當以犒賞銀轉發餉司，取其實收繳驗，使馬得早買，銀無耽誤。一轉移間，而所省多，所濟大矣。臨啓懇禱曷暨。
卷二十一 前經略書牘第五 939與文受寰制府庚申七月十四日
買馬之役，謂官不如商者，懲于上年兵部主事王繼謨奉委之不效，而當事者遂以官買為諱，决議馬商駢存信往買，而其實一人身家能付馬價幾何？一人手足能買馬匹幾何？軍中需馬動輒幾千幾百，此豈一商所能辦？而至于官商之孰省孰費，且不必言也。今不得已，專遣麻時、萬化孚買之于大同，郭登選買之于宣府，麻、郭皆見管兵馬者也。
當寇方臨門之時，不使諸將禦賊，而使市馬，則軍中急缺可知矣。前咨討馬價十萬，部中止發六萬，計纔買馬四千匹，何能分給各營？念欲疏添，而時已不待。又不得已，那借犒賞等銀，合前馬價差官市買，然後疏討以補之。正議兑解間，據道、將禀，路程二千數百里必待解此銀至始買，當在八月半後，而市期又過，未便也。除咨崔振老那借銀八
萬兩，以五萬兩給麻時，三萬兩給萬化孚，先行收買。一面咨户部將解
遼陽餉銀扣發八萬兩，轉解該鎮抵補。即以犒賞銀撥補新餉外，又咨張翼老那借銀四萬兩給郭登選先行收買，許以存關馬價解補。
惟翁兄於見存銀内動支四萬兩，立刻差的當官役，諭其星夜解赴宣府，以補前借之數。必如此，而後馬得早買，銀無耽誤，一轉移間所，濟者大也。發銀之後，即祈即回示，以慰病中懸望。至禱，至禱。
回左衛道張玄中公祖庚申七月十四日
自萬弁寄到台札後，復得三函，一從方弁来，兩從麻弁來，皆卒卒未得報。然每置案頭披讀纚纚，腹有全遼，目無半虜，而大旨緊要則全在餉足將能，在丈人公虚持重、寧静惠平，而尤惓惓以委蛇巽人，與當事和衆三致意焉。雖薄劣不能承，而感嘆佩服，未敢一日忘大教也。夫協諸將以齊心，練精兵以固勢，用奇設伏，宿重兵遼瀋諸要害，以制於外，深地堅壁，聚壯士火攻諸器，以禦于内，如來諭云云者。
年來，一副精神、一生力氣全用於此，然而未易易也。無論敗氣難940
熊廷弼集
復，逃足難縶，即如各邊鎮援兵，何曾肯撥一見伍經戰者來？而第募游棍以充數。每至遼，鎮將皆辭不領，强領之使操，則千把手扯其人而安之位，千把退，則錯而離位，則又扯而安之。人人如此，日日如此。站立尚然，何論技藝；平時尚然，何况臨敵。今之人第知有援兵到，即可守可戰，而抑知兵之模樣乃若此。姑舉此，以博一笑。
用夷攻夷，來教引唐汾陽雖用回紇恢復，而騷擾要挾，代宗叩馬，德宗受辱，從官被戕，畢竟輸臨淮一着，厥論當矣。然是時回紇實爲唐用，恢復實由回紇力，假令虎酋能如此，即騷挾所甘心焉。乃屢屢佒俯不應，好好送銀四千兩與酋結訪查之局，而徒惹一番侮辱，可嘆也。
至談戰車一段，尤屬不易之論。但論醜奴伎倆不及元昊，尚須商榷。夫擄宰賽，而西虜竟以此故被脅，未為失着。開、鐵不遣將戍守，分兵自寡，而用全力以圖我遼瀋，正其得着處也。麻時有市馬之役，伏枕勒復并謝，更祈便中有以督誨之。
與内閣部科道庚申七月十六日
弼病萬萬不能支矣。賊兩月據關不肯退，經略兩月卧床不能出，此天厄也。身雖病，而心未嘗死。值此危緊，寧不知憂，寧不知懼，憂懼之亟，至于病日加變，日重纏綿沉篤，而終不能出。寧不煩冤焦鬱，狂憤大叫，求一早死，以殉封疆。而又不得死，徒以不死不活之人廢盡軍中諸務，而將為賊乘。此時死生進退，弼皆不能自計，而惟聽諸老先生之為封疆計耳。
夫危莫危於去秋八九月，今春二三月。挨到今日，雖不能進探賊穴，亦庶幾勉固吾圉。乃凶辰險日不病，至今日而反病。此弼之數也，而豈弼之願哉？今日之計，惟有改薊遼總督為經略，而移薊撫于山海關為急着。惟台臺為殘遼速圖之。伏榻叩頭，萬禱不盡。
卷二十一 前經略書牘第五
941 (1)
與登萊道陶副使海道運糧
庚申七月十七日
頃，陳中素直指附寄門下一禀，言“收糧陰同知畏經略如刀鋸鼎鑊，勒令山東運官將船盡赴三岔河交卸，當速為變置，不可以一朝留”，又言“此河逼近虜穴，即前月遣人斫斷浮橋、殺官役三百餘人之處。糧至，搶掠殺傷，固自難保。且由蓋套至河三百里，一路淺礙，向無船行，無人識路，飄磕之患又不可測”云云。何信之輕，而言之易也？虜遣人斷浮橋，殺官役三百餘人，是何年月日？出何塘報？自蓋套至娘娘廟，由海汊中行。自廟入河，寬五六里，深不可測，何處淺礙飄磕，何曾船行無路。此近日陳、張兩同知親勘甚的，圖説甚明，而運官為是言以欺門下者，過也。不然，何船自天津中道樂亭北岸來者，皆由套至河不淺礙飄磕，而東船獨淺礙飄磕；糧從芝麻灣及海口來者，皆逼近虜穴，不搶掠殺傷，而東人獨搶掠殺傷［2）。
况據陳、張兩同知面禀，六月初一日自套發船，初二日即抵三岔河岸。今其言曰“發去多船，五六十日不見一隻回還”，不更説夢之甚耶？蓋套至遼陽二百七十里，三岔河至遼陽一百五十里，船運大者七百石，小者三百石，車載兩牛者七石，獨牛者三石五斗，難易遲速不得較量。前者餉部會同督撫題陞譚監正為通判，於三岔河專管收卸。豈明知搶掠殺傷之不保、淺礙飄磕之難測，而故欲置此以為東人苦？誠念車載道遠，而取捷于此，以稍分其難也。
頃，瀋陽乏食二日，不佞中夜痛哭，亟檄運船分移三河交卸，以圖捷速。後餉部移書，言糧以過海為難，多運一回爲幸。若概卸三河，便少海運一回，不如以大船載七百石者卸套，載三百石者卸河，庶幾兩便，而不佞即欣從之，未肯過執。若輕信捏詞，遂欲變置一官，而并以為三河收卸，諱非所願聞也。
去年門下曾争蓋套矣，今日之三河，前日之蓋套也。門下雖未履其地，但虚心以觀天津、樂亭、芝麻灣各處之如何，而自可以折東人之妄，不待其辭之畢矣。病中瑣瑣，統惟裁亮，不宣。
942 熊廷弼集
【校記】
〔1〕此四字小题，據《明經世文编》加。
〔2〕《明經世文編》加旁注曰：“當時朝廷宜發數十萬於登萊召買本色，絡繹不絶。渡海亦非難事。何持陸運之議久而不决，至既行海運，而尚多疑慮也？”
答文受寰制府庚申七月十七日
生平極耐病，極不知愛惜性命。即病到五六分上，亦不着意。如前衄血之後，繼以嘔血，大暑大瀉，猶捱死巡東邊，往海州。直到病没奈何處，然後敢告。此非爲性命計，爲封疆計也。若直到病死，誤盡軍旅大事，而遺後來者以所難，後之人必曰：“爾圖死王事之名，而獨苦我陷我。”爲是生亦罪，死亦罪也。節勞二字，此知我一句寬慰話頭。軍中擔如許重，事如許繁，日每枕榻間不知多少打發事情，不知幾番輪回憂慮，此勞亦何可節也？遼撫借重永道，久有會稿來矣。
與監軍道高參政庚申七月十八日
川兵之初至也，正三路僨師之日。駕言劉綎主將已故，畏不出防，佒求舊守道城上住守，而當事者曲徇之，致强籍佟紳財屋暴害，地方不忍言。所以下車之日，即令下城札營於外，非徒然也。川將好大言欺人，凡應對文移皆井井條理，遠邁北將，而實殊不然。其所募兵，多優伶雜劇游手好閑之人，而中間虚實有無，且莫可詰問。屢牌查驗，僅年兄、兩監軍道卒卒不得暇。每檄操練，随口答應，亦未見做一實事也。
五月十三日賽會，窮工極巧，搬盡花樣，而心竊厭之，其好弄虚文大都若此。前撥防威寧、寬、靉時，面承甚勇，轉背便怯。所以放心不下，調回虎皮驛倚藉近援，俾得存站。何意一路奪民車，殺民牛，踐人
卷二十一 前經略書牘第五 943
田禾又如此，彼非皆以能振軍法自命者耶？
去年安家銀，續增二兩，已議找補。綿襖銀五錢，九月半已各賞給，却仍投禀都門，言軍士不得前銀，凍餒殞命，致台省紛紛以爲言，一似經略不恤軍士然者，而不知經略之早已給過也。
頃又聞投禀，都中言軍士經年做工，不得操練，遂有脱草已就，而欲上其事者。據其意，不過月來催促汰練過急，故借修工為辭，預為他日不能堵賊掩罪立一張本，以自詭于經略之法，而不知汰選操練之檄月無虚日，所修何工，所占何兵，各將有雖欲詭法而不能者。凡牌中所叙諸事件，望一一核實而行之。本欲相安于寬政，而諸將自不肯寬，非經略之過也。
又庚申七月十九日
柴帥向無痰病，以憂勞而觸炎蒸，當是中暑，與久傷血氣者不同，但調攝三五日，或可勿藥。今第加意安慰，而以兵事暫付兩副將料理，便其調攝，勿輕議更置也。
亢旱如焚，穀薥盡槁，即短草亦皆乾枯，天真有意亡遼耶？今方採秋青為芻具，似此光景，馬且絶喉，何論軍民。登萊出豆，當專運豆，何據而責其米七豆三，致民間二斗豆不能易一斗米，而此中却反缺豆至極也。且登萊既米七豆三矣，而又益以天津截漕之米、關西召買之米，則豆僅居二十分中之一耳。
近已咨行餉部，檄東省多運豆子，專供馬料，今當再催之。年兄與右監軍道亦當歲約馬匹若干通詳，俾得如數運來，方不至如前三七之貿貿。即天旱如此，亦須連報灾傷具題，俾當事預備轉運，無靠遼召買，致誤大事也。周一桂兵惟袁見龍可領，幸速具詳來施行。燥金用事，惟節勞加餐是祝。
944 熊廷弼集
與李孟白督餉庚申七月二十一日
遼旱極矣，穀薥盡槁，野草并枯，將來不但人無糧食，即秋青草亦無可多採處。先是，發遣營馬盡往沿邊草場牧放，自生苗時食踐，到今已成白地，而頃更成赤地，又安所得茭芻？今所靠者全在豆料，目下嗷嗷已屬缺急，先儘已派而未運者星夜運來，或可暫且支吾。惟恐原未派有足數，而今旋從新派起。轉盼十月，衹此八九兩個月，海運至速，不過兩回，所運幾何。
去年收成，猶召買有穀草也。草得雨水肥長，又無馬食踐，猶採有秋青草也。海運即不接續，而貴價易買，猶有尋處也。尚將馬匹餓死十之四五，若今光景不至，死盡不已。夫計軍算糧，計馬算芻豆，向謂翁臺必有的確預籌，及見該道米七豆三之禀，使人忙甚。夫登萊，豆藪也。僅取其三，恐關西召買尚歉此數，而截漕則并其一粒而無之，如何能足七十五六萬石之數？或謂今年尚靠遼東召買，惟請台駕出關一看便知，而未敢多言也。急迫之至，不知所云。
回監軍道高參政庚申七月二十三日
報旱詳苦狀，憂思無所不至。覽之，令人心肝碎裂，將來洵不知所税駕也。川將官軍設防暴露諸苦，誠如來教，自深念之，何苦向人控訴？將來年一段體恤至念，抹殺幾盡，若檄查微意，則全在借此恐喝。
三弁汰選禁革，而不敢虚冒一名、因循一事，得曠然嘉與更始，而非有
苛求於其間也。個中惟年兄默喻之。
柴帥手足冰冷，真病也。張名世回道極確，獨幸脉有生氣，可無他虞。但權時不能統兵，行間一切牌付李秉誠、趙率教副將暫為代理，以便静攝。不審可再枉駕奉集，一慰該帥，一鎮人心否？張大本撥發之由，敬聞命矣。勒復，不一。
卷二十一 前經略書牘第五
945 回張同知文達 庚申七月二十三日
承秉心塞淵之教，而足下愛我至矣。生平耐煩勞，雖瑣屑凌雜中，時復焦急，繼以狂呼，而事去即止，時過輒忘，全不以絲毫留胸臆，獨不堪受人鬱耳。以此賤恙淹纏，日增月盛，即今伏榻呻吟，而苦事惡懷猶有種種相逼而來者。如計車算糧、計時算運一節，洵無遺于成算矣，而海運可得畢過否？米豆可得恰好如軍如馬應手支給否？
今各營馬匹久缺豆料，原派登萊米七豆三，關西召買，不知有豆與否，而截漕則無一粒。計所見派者不過二三十萬石，而計馬計豆歲應七十六萬餘石。今冬匹馬將何喂養，昨復書咨，亟催餉臺增派，已屬後時，轉輸更在何日？况今熯旱异常，野草枯死，秋青草且無採處，又安所得本地芻豆而召買之？衹此一事，可令人憂愁至死，而尚安得心清、神爽、氣和如來諭者，而從容巾扇間耶？
覽圖册，恍然身在河上，節節寸寸與底岸較量，足破七十二對頭灣之説矣。雖不如蓋套之穩而可常，而取暫、取捷，亦一便道也。統復，不備。
答周毓陽中丞庚申七月二十五日
濟、青二兵，誠不習虜，義州衝邊尚能設防。若遼陽守城萬無凶險，而修工俱完，人得閑暇，何故不願過東？今寬、靉等處雖不必屯重兵，而鎮江、鳳凰城、甜水、草河裹路一帶為南衛要衝，不可不撥防也。使有兵守城，亦須騰那。見守城兵一枝陸續前去，今正苦無兵耳。頃，部疏與弟算虚數帳目極急，而閱科且横肆口語。竊計此兵終當過東，而今且不遽調也。如其不然，衹有以河西見兵抵换一説耳。謹以情復，不任惶悚。
946 熊廷弼集
回登萊道陶副使庚申七月二十七日
遼中正缺硝急，再得萬斤之助，軍伍氣色旋為一壯，感激何可言？凡物但問有無，且勿論省麥價，本省于米，而需之急，則加昂焉，物情固然。今折色爲名，而以金錢徵貴；本色爲實，而以收麥徵賤，人由于其所裒益，而不知此苦心、此妙用也。
顧今不獨急麥，而更急豆。登萊本多出豆，本專運豆。聞今春海運未開，所急在米，遂責米七豆三，致民間二斗豆不能易一斗米，而遼中固缺豆甚也。兩三月來，馬無粒豆入腹，各營催討，駭目刺心，已至套者，運給俱盡，未過海者，原派無多，則刻下之增派，八、九兩個月之趲運，非門下熱腸敏手，誰能了此？頃有速咨催餉部矣，三岔河收卸，捷道捷法也。原議不全恃，而行者或稍執，已達尊旨于海道善酌之，謹再附聞。
與内閣部科餉部督撫庚申七月二十七日
天意绝遼，使我兩河赤地千里，而夷中反獲收成之利，此虐人以佐賊也。往完全一遼東時，盡田而墾，盡人而農，盡家而有舊藏。雖遇豐年，猶不能餘數十萬之儲。
今地方僅存其半，而其人已殺擄數萬，逃竄數萬，補額、補逃、新募、新垛又數萬，趕牛、修工、採草、守城又數萬，本地耕牛壓派入官供用者又數萬，而第以人牛之餘種半個遼東之地土，又兩年括買而無一剩儲，衆軍開挖而無一留窖。縱使年歲豐稔，以遼供遼，猶懼不給。顧以六十萬石之召買强派地方，若謂各道苦苦控訴爲無良心者，乃大旱又如此，遼民尚求蠲賑屯糧，尚求改折，恐欲召買六千石而不得也。今連人帶馬一二十萬性命，惟係海運之一道。惟有天津截漕，山東、關西召買之法，望台臺蚤爲之圖，廣爲之蓄，勿緩視此，而謂不必忙；勿輕視此，而謂不足慮。
卷二十一 前經略書牘第五 947頃者，援兵僅百僅千已到京師，而皆以行糧安家犒賞，户、兵兩
部不速處給之故，攘臂一呼而去，至舉朝諸公錯愕，而未如之何。弼有何能何術，能使十數萬餓軍不死、不散、不亂、不叛？而致委餓軍之肉于此賊强虎之腹，而供其一飽，又不必言矣。若謂此邊吏虚喝之言不足信，請餉部星夜出關一驗之。口占昏暈，不知所云。
回朝鮮國王庚申七月二十九日
日者，東徼之役，度地形，覘賊向，將固圉聯輔是為也，而敢暑雨之辭？走馬江干，停策周望，見一水南去，萬山追之，如送如護。美哉，山河之固矣。而緣岸戍守未備，斥堠尚疏，得無有遺防歟？
夫以一衣帶水耳，冰合急，而漲開緩。籌貴國者固然，而蒙竊猜之。冰合，則木落山空，我將有事，而賊不敢離；西北漲開，則草深樹稠，我且重行，而賊猶得窺東南。緩急异形，或須通論。今即重兵置瀋、撫，漸守漸逼，綴賊不敢去新巢一步，而有備無患，則貴國沿江桑土之圖，似有不可不預者。
鎮江已承使惠，愧病還，卒卒未能報，何敢更辱行人之問，重損太府之珍？而殿下之明德遠矣。顧惟薄劣，曷克堪承？謹再拜登嘉，附陳不腆，聊申謝私并所欲言。統祈睿鑒，不宣。
與賀總兵庚申七月二十九日
張名世還道，將軍親往東山鋪督挖營盤，赤日炎蒸，甚勞苦，念之，念之。柴將軍病勢已沉，不審有生意否？瀋、奉之事，一一靠將軍，無以彼此起念。麥子山如係瀋、奉中要，可接聲息，便應援。瀋當撥戰兵二千五百人，奉撥一千五百人，同在此山左近合兵防守。若不自撥見兵，而望我另發來援，則城中有兵無兵，將軍豈不聞？此以難题目
苦我，即他日有事，得自解曰：“我原請發兵而不聽，非我之過也。”948
熊廷弼集
瀋陽，空城也。守之何意？原為借此屯兵，為漸逼轉蹙計。所以前書諭高監軍有“今冬進臨撫順”之説。聞將軍認承甚勇，極爲喜慰。但謂需兵十五萬，而後可往。無論此數非歲月可齊，即齊矣，而同擁于一關掌之大地，并馳于雙軌，即礙之途，亦不能容。或將軍隨口應答，非經思語也。火炮戰車環城列置，謂賊圖瀋，而瀋城重也。今賊以無食圖割田禾，則村屯又重，又當尋一活法。摘撥守城者爲防護莊家之用，事固有不可一律拘者，其變通而行之，如何？
諭三川將 田知州庚申七月二十三日
聞虎皮驛河水苦，旋在穿井，不審得水足用否？既已暴露于赤日炎天之下，無所栖蓋，而又不得好水以爲之食，此吾所深念也。夫守虎皮者，非為虎皮也，為應援瀋、奉，防護村屯也。聞賊食且盡，男婦老弱各具筐籃一、口袋一、鐮刀一，以勁兵前堵我人馬，而護此輩于後，以剿我田禾，决不可使賊飽載而去也。但瀋、奉人馬厚于兩頭，薄于中腰，恐交接不能及，欲以見兵三分之二守家當，精擇其一分之善鬥者，設防于前屯以迎之，而且以補其中斷。然亦須與瀋、奉兩處聲勢相近，而勿置之于孤注，方保萬全。該司將以為如何？
回賀總兵庚申七月三十日
來教謂“賊往日侵城，而今鼠竊；我往日懈弛，而今毖飭”。誠如是，則預割田禾，以绝其念；擇便立營，以伺其來，自足以制之。惟將軍便宜從事，定不中制，但恐贼失村屯之望，而仍作城堡之想，亦不可不熟計也。賊如入犯，將軍督副將鮑承先等截殺，游擊魏國忠等守城，是矣。尤副將駐防紅寶石山，朱中軍云即我二月間坐石飲酒處。如是此地，當賊來路極衝要，而又于瀋、奉爲適中。今欲移置孫家寨，得無于瀋近，于奉遠，而于遼陽更不相顧耶？
卷二十一 前經略書牘第五
949 且尤為中協，西自平虜至三河，東自撫順至鎮江，皆其責任。今
秋高馬肥，沿邊西虜漸多窺伺。昨者重違監院之檄，遂調各堡原派防丁跟随東來，而西邊為之一空，吾甚慮之。方欲撤回遼城，東西兼顧，如聞將軍與柴將軍皆欲扳扯尤來，為失事推擔之地，不知西邊有失，如近日花嶺切責故事，將軍肯與尤分過否？見統二萬八九千人，半令守城，半隨堵賊。兵貴精，不貴多，横衝邀截，得手處衹要一陣，一陣衹在一二千人，一二千人中又衹在當頭幾十人，何必泛濫自取累贅。將軍久慣戰陣，豈以愚言爲不然耶？
况添兵萬餘，安所取給？縱有到者，亦須儘數先補奉集。或謂奉小而瀋大，奉兵宜少，瀋兵宜多，而不知賊之視瀋、奉一也。肯謂奉小而兵少也，將减其兵以攻之，必不其然。且瀋城大，賊來，僅能衝其一兩面，如奉可包而圍也。
近回鄉供報：“賊言瀋大、兵多，恐不得利，欲圖先攻奉集。”此極的確之言。必設游徼于外，以資犄角，後可保以無恙，此又區區必欲儘數先補之意。將軍爲奉集設身處地一思之。瑣瑣附復，不備。
回分巡道李參議庚申七月三十日
闔鎮灾傷，當俟全彙報。昨按院第據守道詳先報，不佞不能候，止添海蓋一道。續報，承詳示，當俟寧道詳至，另揭報部，以俟總覆。運事以海為主，想當事者更無异議矣。三岔河寬深，絶無淺灘，亦無七十二對頭灣。
頃，張同知親往再勘，圖説如見。前陳同知之勘，逆探上人旨而爲之者，愚意初亦不全靠此路，但取捷焉，為蓋套少分其難耳。後承餉臺速運速回之説，亦有理，已久聽之矣。此復，不備。
950 熊廷弼集
答陳心龍監院庚申七月三十日
王太人之役，長安頗有煩言。大疏良不容已。但長安所據者，道路之訛傳，細作之捏報；而吾輩所據者，則監軍道之禀揭文詳也。往時各道不出門，或憑衙役增减情實。今邢道親駐瀋陽撥兵應禦，一切耳聞目擊最確。邢，沉默篤實人也。吾不此之憑，而誰憑？如以訛傳捏報而已，則花嶺之役，曾報殺擄數千人，搬糧上萬石矣；王大人之役，曾報殺擄上萬人，兩總兵高卧不出門矣。及根究到實處，却殊不然。是當日本地且如此，而何况長安？
周守廉、祖天壽之捆責也，不過曲尋其過，以警諸將，而其實無罪，既褫其職銜，而且以大敵在前，不為更易，此寬政也。獨念今日守衝口，他日充鄉導，非本處深知地利者必不可，而遼將且雕殘日盡。
頃，劉世功革職。未幾，復革兩弁。便當勿用其人，乃因無人可替，而姑用之。而又灰其心，將不佞何以鼓舞之，而使之用命？况援遼諸將，未到者皆不肯來，而已到者，總兵如李懷信、陳寅、柴國柱輩，將官如艾穆、戴燁、吴葵、韓錫、辛志德、周一桂、孫秉乾輩，其徵調也如此其難；而其老者、老病者、病死者、死去者，去也又如此其易。今日衹有這些將官，將官衹有這樣本事，苟無重大情罪，衹合用這等法子處之，而不敢以長安煩言遽為吹求者，勢也。年來辱愛甚真切，故敢披露奉復若此，此為殘遼計，非為諸將計也。惟鑒亮，幸甚。
答文受寰制府庚申八月初二日
買馬，商不如官；喂馬，官不如商。誠有如來教者然，使牽趕得人，考成如法，何至如去年瘦損之甚？而最害事者，在送至關上倒换解遼，彼此得相推諉，而莫適任責。令今從地頭徑解到遼交割，而人無所逃遁于其間，是或一法也。
馬價，付郭弁自帶，更穩便。陽和、大同庫無多金，容即向户部催
卷二十一 前經略書牘第五 951解之。行間務冗，且重買馬一節，借重翁兄專為料理，凡買法、解法與
沿途設槽喂養、到關逐匹點驗諸法，為徑檄買馬諸弁及地方有司官着實行之，弟實照管不過也。至托，至托。
答周毓陽中丞庚申八月初三日
金復道之添設也，爲防海護運。防海者，非防倭也。原據海蓋道詳、山東撫按疏，議添將置兵，防奴由寬、靉、岫岩入南衛，而奪我海運也。初未親閱寬、鎮各處，謂此舉誠不可少。及昨東巡後，細料賊欲往南奪運止有兩道，陸從靉陽、礆場犯岫岩，水從鎮江、鴨緑江泛大洋。如為防海，何不防之鎮江、鳳凰城、甜水站一帶，以扼其進入之路？若使賊得至金、復，與我相持于海上，而遼陽、海、蓋間已早去矣。
一道一副總兵，領水兵萬餘、戰艦百隻，濟得甚事？今寢此議，而以海運浩繁，故照道議，將見管四衛撥兩衛暫與平分。雖事平即裁，非外設一額道，而事體割裂窒礙，更有不可言者。遼中五道，獨海運所轄兵馬最少。虜防僅東勝西五十里，海防自望海堝之後二百數十年絶無倭警，地安而事简。今即加以海運，與遼道算地而運，非代遼道運也。遼道地方僅存其半，而海道所屬完全，地闊人衆，其車牛不難處于遼道也。此而暫添一道，則衝危繁苦如遼道者，不更應暫添耶？况以一道管一地方事，凡車牛之置辦、人夫之調遣、糧石之卸發總經其手，事權專，而既便展措，責任獨，而更易考成。
今新與舊分地，則事事俱分。不但事體紛更，而且人情推遁，是兩道而不得一道之用也。竊謂此舉亦可寢也。惟是鎮江外聯朝鮮，内防寬、靉，中守鳳凰、甜水，以截奴水陸之入路，而他日又可督領人馬由寬、靉出，為進取之一奇，前《扶病看邊疏》已略及此意。但鎮江去遼陽四百餘里，既遠且阻，有不及馬腹之慮。如戴光裕在彼貪暴，而不得
聞。縱發兵將往守鎮江、鳳凰城一帶，而無一道在彼彈壓，亦屬枉然。952
熊廷弼集
胡隆宇喜談兵而有心計，弟欲改渠駐札鎮江，勾當前件。雖與原題小异，而地方事重，有不得不然者。謹以咨附請，惟老年丈會咨，幸甚。
與内閣部科庚申八月初六日
地方邊事，例應督撫查參，巡按勘問。惟督撫查參不實，巡按得從中而糾之，小疏每會撫，而不會巡按者，例也。六月十二日，王大人屯之役失事，本無大堵截，本有勞，按院已明知之，久而無一言矣。忽因長安煩言，遂急急補疏，而參革周守廉、祖天壽等以結局，非其本心也。周守廉原未探誤，身領五十人，不敢與賊對，又不敢預脱身走，衹得見賊追則走，賊止則住。而于文魁領總兵家丁在外設防失覺，祖天壽，其中軍官也，見守瀋城信地，更何罪。特因賤恙久，恐諸將懈，曲
坐周以守將偵探不遠，祖以中軍提撕不嚴，各捆責四十棍，以爲衆警，所謂借君行法耳。已過矣，而又革之職，此失平之甚者。
至于失事有無重大，有邢監軍道之詳與禀在，詳已人疏，其禀可覆也。按院從未巡東邊一步，其村屯之殘破、人民之有無，全未看見，而但憑外間亂傳以為實。自花嶺參革劉世功等後，道將皆人人自危，嘖嘖有口。試細看邢道回按院禀中語意，力為諸將忿激稱枉，幾於相駁而不顧。邢，誠篤謹默人也，且發憤若此，而地方中人情公論思過半矣。
往不佞按遼時，各邊堡險阻既無不到，遇邊事，又馳馬親至其處，逐一核勘，如查參長定失事之類，所以擬議稍覺允當。遼將固以隱匿邊事為常套，遼衙役又以查將官過事爲食邑户。一聞有事，便哄然預相恐喝爲挾騙地。昔張敬吾按院委承差馬登瀛查正安邊事，將官李向日饋三百金，猶擲之于地，不屑受，此近鑒也。
即開報，不專憑若輩，而憑道府，然道府曾到其地者，便自主張，不曾到者，亦憑若輩口吻轉報，有何的確？所以前日《扶病看邊疏》末有云：“地方之事，苟不眼到脚到，無以知村屯之有無，定搶掠之多寡，拿自家之主意，杜中外之訛傳。”欲約按臣躬巡瀋、奉、寬、靉東南一
卷二十一 前經略書牘第五
953 帶邊地，大家身親目見，好得商量，查勘功罪，以察欺隱而定紛紜者，
正有感于此，而微致風勸之意，不宜坐家懸擬，以灰諸道將心也。若不佞稍有容縱，方以按院不出門爲幸，而顧肯請之親往耶？
花嶺之役，小疏止行勘，而按疏參革；王大人屯之役，小疏具道詳略為叙勘，而按疏又參革，此按院執而經略縱也。病瞶溺職，當自陳，恐滋多事，但録與按院書稿及邢道禀帖奉覽，以見地方之真情實事原衹如此。若周、祖、劉等諸將，或如按疏徑革，或念遼將已盡，姑留為經略使用，總聽部中覆勘，而絶不一容心于其間也。瑣瀆，瑣瀆。主臣，主臣。
與潘太乙年丈庚申八月初六日
日得年丈書，及崔役所口述，盛稱貴堂翁與山東司拮据為遼心手亟應狀，輒聞而感之。及昨咨“就近那餉解發買馬”一事，殊所未曉。夫馬價題明，屬之樞部，久矣。曾檄新餉司盡查年來動支安家、買馬、打造等項，應屬兵、工兩部者移咨取補，并咨貴部咨會，未嘗不心念措餉苦，而令兩部偏討便宜也。
今之那處，夫豈不知？索之樞部，而顧賺貴部之代處以相騙者。來咨與書甚明白，貴堂翁乃作如此回復，甘誤買馬大事而不顧，亦獨何心歟？使非事急時促，即萬里猶將解赴，何能更向人喉下聽氣？而轉眼月終，有不得不就近那解者，見銀先交解司收領，而貴堂翁或不復有辭，惟年丈慫恿之。
至于頃蒙新主特念遼東，發犒賞百萬，初次旨何曾有充餉一字，已而宛轉增添缺餉語意。然而第二次旨及三次司禮監口傳，猶歸重解赴經略犒賞，未嘗及餉也。乃亟上《充餉》一疏，以其餘犒賞，而來咨又欲就便半留廣寧，則此銀何以不落太倉，聽度支而聽經略，斯不亦壅新主之恩，而灰官軍之望耶？聊及此，以發一嘆。張鐘石忠誠幹實事，為遼餉久苦，而東事賴之，他日定不能相泯也。承教益藏之不忘。
954 熊廷弼集
與户部并山東司庚申八月初六日
前咨書奉懇貴部發餉銀八萬兩解抵大同馬價，而即以在遼犒賞等銀如數發餉司支放月糧者，蓋以遼庫見在之銀，易貴部必發之餉，特一權移間，而免自遼解大同二千四百里之全費，又免貴部自京解遼一千六百里之半費。驛遞既可沾恩，而馬匹更得及時早買，以濟軍中之急，豈不彼此便益？非以樞部題明之馬價，而煩貴部代爲措處也。
頃，朝廷發犒賞于遼，猶恐累驛遞，另處五千金充脚價。吾輩苟可為地方節省一分，亦可推廣朝廷一分之仁，陰騭小民一分之德。臺下憂國憂民，豈其不肯曲為體惜？或者前日咨書未經覽閲，故此還答絶不相蒙，即如咨中已明叙有“除咨宣大軍門借給”之文矣。而來書云：“即欲大同借買，或臺下移咨，彼中自有以應。”而數萬之金又非不佞某一手書所可借者，則弼固未嘗煩臺下手書往借也。
弼雖凉德，而微有信行，終不能賺銀不償，作市井反覆狀。既已不能仰孚於左右，又恨不曾先將銀兩交付餉司而後咨請，為臺下所疑。今其銀已一一付署司者收領訖矣，可亦曰“新餉之難如聚恒河沙”，而不能移之買馬乎？大同馬市比宣府獨早，八月終市即完。事急矣，期促矣，不得不靦顏再佒貴部就便解發。
况頃得文總督書，言大同、陽和庫皆無餘貯可借，兩將在彼全靠此銀到日市買，尤不可以頃刻遲緩者。看此光景，今年馬事端爲此番往返所誤。人厄實由天厄，夫復何言？獨我輩同為朝廷臣子，同辦封疆事務，有可通融權變，無妨于己有濟，于人而且大裨乎國者。願臺下俯賜體亮，以相與有成也。臨封悚懼之極。
回同知張文達庚申八月初六日
鎮江添兵設將，駐道臣一員，外聯與國，内固吾圉。既使遼陽以東、南衛以北不空，而又可牽制賊勢，不敢全力圖遼瀋，此鄙見也。前
卷二十一 前經略書牘第五
955 增金復道，防海護糧，誠如前處置，何待防護？
頃，部咨問新道駐札管轄事宜，以便撰敕，而道議割金、復兩衛地方，人民暫與分理。雖事平即裁，而地方割裂，事體紛更，人情推諉，反有不如一道之事任專而考成便者。昨撫臺覆咨如議，而不佞未敢從也。徑議改金復道于鎮江勾當前件，來教適與相合，而吾言不孤矣。清、撫、開、鐵境内，查賊無所布種，惟以開原牧馬耳。曾秘囑諸將往驅，而未有敢前者。藥物空儲，無一細心機警之人可用，每爲浩嘆。新草短瘦，如舊草可用，惟足下與該道商之以報。
答文受寰制府庚申八月初七日
苦腸苦狀，汪生目撃心慟，每至墮泪，諒能代陳一二。賤恙漸减，或非情語。聞先皇彌留無他囑，惟惓惓以遼為念。而新主當哀慟擗踴，初推先皇遺念，獨先諸政，而發帑金，以犒官軍，賜鏹幣，以勞吾儕又如此其優厚。有君如此，即病死，敢辭？忍辭？顧獨念朝廷所以嘉惠我文武吏士者，豈真謂吾儕有前勞可獎？蓋亦望諸將來耳。吾儕不能提刀殺賊，惟將與兵是賴。自大帥以及諸將，或病或死者甚衆。
頃，柴帥又將為陳帥之續矣。所調諸將，已遣者托病不肯來，未遣者吝執不肯與。薊鎮且然，何况他鎮？至于援兵，各鎮衹圖推發出門，翁兄亦但慫恿出關。試觀近日到遼陽者，何曾有一中用？而馬匹瘦損可立而盡，又不待言。兼以關内各兵處處報逃，此中風聞愈加喪沮。衹此見在已費調停，况于將來復無指望。
來教以“新主新政别是一番景色，鄉不應手者，今漸漸應手”爲弟喜。弟不審所云應手者，兵應手？將應手？各鎮應手？薊鎮應手？而吾儕又何恃，以仰答温眷於萬一？則翁兄之所謂喜者，正弟之所為憂耳。
榖黍漸熟，賊當一逞，已檄瀋、奉兩軍相機顧救。賀帥云：“顧瀋城，即難顧村屯；顧村屯，即難顧瀋城。”而强之，第云：“寡弱不敢
對賊，或屯或城，我但拼命顧其一身，且不知安能兩顧。”軍中實情原956
熊廷弼集 是如此。
來教謂“就此多兵止挑四萬精鋭以待之，可獲一勝，以驗前占”，寧知瀋兵二萬八千人，奉兵一萬六千人，合之僅得四萬餘人，即挑精鋭，亦不及萬，而又守兩城以為重，那得分布村屯，預待其來？雖駐川、土兵于虎皮，聊爲瀋、奉張聲勢耳，非能與賊馳驟而禦其野掠也。
至謂“遼東偏裨儘足用”，則遼中缺將之甚，即翁兄且有所不知者，何怪兵部不與人算帳？如咨送武舉將材之類，則誠多矣，顧安所用之哉？買馬已有書，全托翁兄，此亦為弟應手一端也。今朝廷以東事交付弟與翁兄兩人，凡所回覆書咨，不敢向自家人説寬緩語以自誤，故其言皆具真實苦切，知能亮弟在水火望救中，而不以爲罪也。悚仄，悚仄。
答李孟白督餉庚申八月初七日
病久虚極，實不能支。正發第三疏間，而宫車宴駕之報至矣。恐賊乘人喪，軍民驚惑，不得倩人扶出廳事，延見官吏，以示鎮定。俟吉凶大禮稍竣，再圖乞骸歸也。遠枉慰存，可勝感荷。淮運遭風于成山島，此適然之數。吾輩前曾打算，自不能無，而未可遽爲廢食之噎也。凡海運已到套者套運，已到倉者，容即秘查以報。但謂九月遂停海運，此俗言重陽風之說，或前或後，加意趨避，即可以免，而地方且多得一月之運，所濟甚大。
况遼中穀黍梁豆已槁死盡，不但軍馬可憂，人民更難活命。弟欲為遼人請截漕糧二三十萬石，或賑或平糶，尚費翁臺區處轉運，此事勢之所必至，而無法可易者。不然，而救遼者為遼人也，皮之不存，毛將安附？
天津、芝麻湾之運，便道過娘娘宫，而入河近；山東之運，先到蓋套，後到娘娘宫，而入河遠。人情樂近憚遠，不足异。今以大小分舟，南北分岸，則處置妥，而彼此安。况近日海道又有“三河不必多卸，蓋套專以為常”之詳，此亦調劑人情事勢而為之者，弟亦批，令如議行
卷二十一 前經略書牘第五
957 矣。台駕何時可到關，衹恐此是弟入關時也。瞻馳不盡。
回寧前道王參議化貞 庚申八月初九日
初謂芝麻灣運開，而自關至遼城之陸運已停，八百里之迂費可省也。及昨見巡道詳，欲討還車輛之見運套糧者，運杏山堆積糧石，而始知此運依然行也，則安用芝麻灣之運為？夫永順召買米豆，無處不可入海也。自當事者照管陸運，初議遂將各州縣所召買者，越崗度嶺而送之關上，已為失計。然自關内從石河入海僅十里，而路又平坦，非如芝麻灣有出關之隔、沙磧之難、二三十里之遠也。不彼之就便，而顧此之紆回，失計之中又失計矣。况半仍陸運，犯凌、杏之衝險，陷沙、高之沮洳，盤三岔河之壤艦，勞死九百里車牛人力而為，又失又失者耶。
為今之計，門下宜力請于制、餉兩臺，凡以後見召買者，州縣從便入海運，已到關者，石河從近入海運，而第責芝麻灣以三分之一儘關上積糧完日為限，而盡移其舟于石河、樂亭、海口一帶裝運。至陸運一道可徑斷止，必如此，而後費可省，運可速也。諺云：“量力審差。”寧前有鑄錢之役，又加以此事，而門下之力亦竭矣。凡事馳騖并包易，而的確實做難，捉襟至今，而猶不明言實告，尚奚俟？不佞則惟有按軍興而問諸主者，不復及此也。真切，真切。
與賀總兵庚申八月初九日
每訊諸降夷，皆賊也，恐見殺，但詭云：“我是飢餓投降，我是南北關各家達子。”及昨奉集送一降夷，名哱囉者，到城即遁去。因閉諸城門，大索一日始得。問之，則曰：“我實奴酋部下哨夷也。奴酋遣我來探虚實，分付云：如被捉，衹説投降，裹面自不殺汝。或因而用汝，汝打探得實，遇空便來回報。”由此觀之，凡稱降夷者，當何如疑慎，何如防閑，而貴鎮獨信之如腹心，倚之如手足，至一日五十餘人投降，
958
熊廷弼集
而盡收之帳下，竊爲懼之。
夫收降夷者，為他日鄉導計耳。衹恐此輩不為鄉導用，不能待鄉導時用，而得我消息先逸去，或裹應外合，而忽起于肘腋間也。况前日回鄉曾言，“奴酋與李永芳設計，欲將二三千人四散進來投降，使我收之，臨機取事”，已明明言之于前，尤有不可不慮者。雖將軍華夷一視，至誠寬度可包羅此輩，仍望切切謹防，而遠置之，不可留為軍中身邊之用。諺云：“莫信直中直，須防仁不仁。”願將軍聽吾言，毋忽也。至祝，至祝。
與周毓陽中丞庚申八月初九日
昨巡道來見，詢及西夷撫賞事，言虎酋秋賞已那借閲科銀一萬八千兩賞訖，其各酋并未賞，動庫儲僅二千餘兩，不足充各夷酒食之費。賞銀毫無措處，曾請示于老年丈，欲在地畝加派，而地畝無可加，且不敢加，相爲愁蹙者久之。竊念凡銀止三數千兩者，或于地方權益派處，然且不可爲常。况今日兵荒離亂，加派兩字更難開口，而年來增賞在虎酋，及各部加添者，數且近五萬。縱非荒亂，亦非地方中所能尋辦，勢必專請京發，歲以爲額，方克有濟。
且今粆花諸酋挾賞乎正安、義州者，紛無寧日，而煖兔諸酋之賞已復，原自開、鐵地方處辦者，今皆取諸宫中而用之，亦不可不并為區處也。為今之計，宜言遼邊長數倍各鎮，虜多且强數倍各鎮，而地方殘破凶危又百倍各鎮，各鎮皆有額賞一二十萬，全遼獨無。
去春當三路覆没時，虎酋擁大兵挾賞。當是時，無論如昔年摇鞭廣寧城下，隨帶一大安堡而去，即駐兵關上旬日不退，而人心動摇有不忍言者。屢講挾賞四萬，不得不聽，即各酋多少挾添，臣亦不得不聽。蓋西虜乘東賊而挾，臣亦緣東事而增，非得已也。
日者，朝廷采群臣“用夷攻夷”之議，特遣科臣前來勾當，尚不惜捐數十萬金，以幸一當，非真能必西虜之為我助，無非羈縻之，俾無
卷二十一 前經略書牘第五
959 東助耳。豈虎墩諸酋素為我羈縻者，而反拒绝之，以再生一奴患？如必
吝不發賞為額，他日諸虜生心，東西合勢，誰執其咎？誠據此意力請賞于朝，定當議處。即不然，而後來者又言之，弟又從旁而贊之，可必其從也。
若今日不言，將後來者言之無據，而孰其信之。况河東以河西為根柢地，設諸虜以無賞嘩，而根柢一摇，河東定是存站不住。在老年丈爲他日不了之局，而在弟尤眼前旋至之憂也。顧弟終不便于先言，惟節痛而熟計審處之。臨楮仰望，不盡。
回寧武道龍朱陵庚申八月初九日
承枉翰札，凡三及，然前兩次皆鎮將順賫，不獲專郵還報，知翁臺所亮也。遼事難處，全在援兵不中用。每各鎮兵馬過堂，問領兵官以頹憊之故，皆云：“誰肯兵與精强，馬與膘壯，特抽此等塞數？我等一作難，便瞋目而叱云：汝獨不顧家耶？朝受檄，而夕驅出城，如逐盗然。曾有一黠者詰云：留下部發馬價買好馬，而故選老瘦往遼，是以遼市也。其當事者怒，而繫其家，各領兵官何敢争？”弼每聞而頷之。寧武素遜于各鎮，而又當五選之餘，宜其衹有此料。
承台教云：“收之爲瞭守亭障之用。若以當鐵騎，想自有超距之，尤在無所需，此業明見之審矣。”然緣邊亭障何敢輕付此輩於一擲？俱付楊總兵管領，而處之遼陽城下，以收象人之效。技藝無一能，而好賭喜吃，馬死且立盡，楊甚爲此所苦，屢屢力辭而不允也。
以翁臺拮据，區處費盡如許心力，而弼猶作如是語奉復者，所謂自家人面前説老實話耳，而此衷固未嘗不仰體而私戢也。承發弓箭匠役，而遼兵從此免徒手禦人之患矣。役旋勒緘申謝，并附還尊禀，非鄉里後進所敢當也。統祈台照，不宣。
960 熊廷弼集
回保定范司理庚申八月初十日
足下清嚴公署，不宜煩以他事，而不佞顧以製造相煩，情知非體，無亦念是十五年前一同官也，在水火望救中，而姑一引手於其後乎？州邑有司未必皆憂國奉公，其人事外身逸，非有剥膚之急，而一旦受買鐵運炭之勞，必有泄泄從事者，恐非貴寮胡丞所能動也。惟足下彈壓而責成之。王弁大不曉事，王宗彝泣懇，姑聽銀完日叙用，而宗彝不爲名，不爲利，竭心力爲我幹事，此小人中之有心肝者也。
與易州道柯副使庚申八月初十日
伏聞門下宏才偉望，已非一日。日者，監軍乏才，以師言之薦，欲得公為重，願雖未遂，而一念仰慕大賢之意，固未嘗不殷殷注也。
禦賊之具，捨短用長，無如火器。頃，各營請討大炮、三眼槍以千萬計，雖開局趲造，而京運鐵斤、各鎮匠役皆不應手。不得已，借力并州，而托之郡伯及軍刑兩廳協造者，實出急迫，非願煩人于二千里外也。
薊、遼功罪一體，而近例同其功，不與其罪，率悠悠秦越相視。僅一永道有求輒應，而頃又借為填遼，念無可空乞者，惟應仰望門下耳。所需造前項多，而匠少不供用。昨催趕承差回禀，門下亦在打造。若暫停工，而盡發易州兩關各匠往府合造，并敕該州鐵炭照各州縣一體供運，而炮槍可速克也。是以不嫌未同，而冒為之請，惟高明酌緩急，為殘疆一圖之。仍望不時督催經承員役，早竣一日，早應一日之急。臨啓趾仰曷暨。
回保定李太守庚申八月初十日
向來經略節制數省，一切軍資皆得取辦。今獨節制河西，一無可
卷二十一 前經略書牘第五 961仗，而反為所仗，勢不得不轉仗關西。况前薊、遼一體，經略雖不得制
薊，而薊得轄遼助遼，乃憫念遼危而披纓是急者，獨永道與門下二三公耳。
王宗彝來，悉述門下所為區處拮据狀，深切嘆服，而又竊自念，何修感動以有于此，雖銜勒没齒可也。王世卿已完二千兩，此輸助銀也。其一千六百餘兩乃補交前領一萬正項之數，當亟催之。真定徑扣關營馬價五百五十兩有奇者，即用前銀扣補，不必撤彼郡自爲動抵也。
地畝加派，户、工、兵已各有分屬，此打造不足者，應動工部加派支銷，已有咨知會訖矣。委官趙鳳集、邵之龍，諭令用心監造，完日當爲咨部優處。聞鳳集九年給由，當留竣此事，宗彝捨書掾，而爲我勞苦幹辦，足以愧今之食人食而不事人事者，幸留意護持之。
槍炮打完者，一面先解應急遼局。大炮每鐵百斤成，净六十五斤，而練甚精，工甚細。若州縣肯以熟板鐵來，自省消耗，而煅煉不到則易炸，輕重不均則易倒，火眼稍前則易坐，有一于此，奪其工食而另造之，知門下自有責成，不俟過祝也。宗彝旋，肅此勒謝并懇，不盡感仰之誠。
與文受寰制府 韓晶宇中丞庚申八月初十日
數月以來，各營請大炮者，以六千餘位計；請三眼槍者，以二萬餘杆計，并無一發者。雖開局趲造，而匠役甚少，不得不煩舊治保定協造，仗郡伯及軍、刑兩廳咸仰體德意，鳩工買料，夙夜奉公，可恃以應急需。惟是前咨大炮止一千位，今增二千位，三眼槍止八千杆，今增二千，共一萬杆，而州邑匠僅三百人，不足共事。惟易州與兩關匠役甚多。頃聞易州道亦在打造，固是未雨先土長慮，而勢有緩急，時有先後，何必并在一會？敢藉鼎言，轉屬該道暫停其役，而盡發其工匠赴府打造。其鐵炭等項，諭該州照各州縣一體供給。至于錢糧不足、動支地畝銀者，已咨達工部，不必動户部項下也。伏惟留意，幸甚。
962 熊廷弼集
回韓晶宇中丞庚申八月十一日
五月内，戚弁來，附賫翰札二道，欣感無量。緣無便郵，又屬有寬、鎮之役，比歸，病甚，遂不獲作報。戚弁自老成人，今以新到浙兵屬之統練，而錢弁徑留未遣。東征見在諸將久勞苦，未沾一恩，與部中講，輒作异同。及所自發遣，却有以白丁驟予游擊將軍者，諸將頗不平，會當爲戚弁復之。
選募民兵縱能措手，終爲灞上軍耳。無兵、無餉、無將，老年丈之言驗矣。然始而硬以相加，繼而欲脱不得，非弟不知其無，而强任安遼，好以性命易經略也。前爲川、土兵求一知疼熱者，故有私商井徑道之説，而旋聞其憚來，遂已之，不虞其挂冠徑行也。率此布復，并謝雁翎刀之惠。諸惟照亮，不一。
回監軍道邢參議庚申八月十二日
諸將保李代柴，既輿情共服，無需别議。但柴見病若此，若待題允而後推補，不無時日之淹。且將保呈，煩門下會監軍道議奪。一面聽柴回城調理，檄李專攝印信，如留後然，既不失誤軍事，而使獨擔責任，又可再審人情之如何，然後具题未遲也。不一。
與監軍道高參政庚申八月十二日
張心嚴，警敏開亮，見快而入微，此行間佳料也。再談竟日，當盡得其底裏如何如何。各兵餉銀皆逐名散給，得縱便自用。獨土兵餉盡歸其長，官目把或半給，或止給衣食，一切軍裝皆辦自官目，官目率以充囊中物，而不為全辦，辦亦潦草不中用。
前石柱、酉陽兵至，予假月餘休息，製辦絮甲、腦包、綿襖、綿被、衣服、器仗，而且破例與之安家銀，以預備前件，三月于此矣，不
卷二十一 前經略書牘第五
963 審一一俱辦完否？既不願漢將鈐束，而以殺賊自命，豈可長住城中？然
前件不完，又不便輕易發遣，使之設防于外。惟亟亟催之，一一驗之，不及旬日，當親為查點，以稽其實。大都此輩假名于立功，而居實于獲
利。誠念其遠戍，不忍盡奪其利。念特恐專利之過，而置軍裝於不問，不可不于官目而一重其責成也。
與官暘初太常庚申八月十三日
得年兄榮轉之報，不勝喜；而自憐言路之無助，又不勝憂。頃力疾出郊迎敕，遂添一番應接，而賤恙又甚矣。俟吉凶大禮稍竣，再圖乞骸，今且未敢言也。騾車于牛，高道有十不如之議，推勘頗盡。如大名一縣，騾六挂已死五挂，而它可知矣。還車以易牛，誠不可責之内地。即海道近有以騾與民易牛之詳，而弟亦駁之。蓋騾非無用之物，惟不使之駕内地之車、付内地趕車者之手，而第令平時馱糧，則遼人可使，有事馱炮，進取馱乾糇，則援軍可使也。
頃欲那銀買牛補運，而盡易其騾為軍中之用，但事不由我，會當與軍門、督餉、撫院商之。准今日所急慮者，在海運米豆之不繼。自今八月半起，至明春三月半止，計七個月，每月計軍計馬該倉米七萬石、豆五萬石，是月該米豆十二萬石，總皆米豆八十四萬石也。須于今秋運足前數，方與明春新運相接。
昨十三日，據海蓋道禀“海運已到蓋套者僅十七萬石”，又據左通判報“已運遼陽各倉者皆無餘儲”。是其見在過海者僅支半月之用。此外六十餘萬石全憑八、九、十兩三月海運，而近得李孟老書，言八月停運，將使軍馬食用何物？去年熟，且家有舊積，猶尋買得出，然且軍馬餓死殆半。今大旱如此，本地一無指望，全靠海運。據山東仕於遼者謂，十月、十一月彼中商民海上行走不輟，今何停之早也。停不停由李孟老，但不知何以發付弟之軍馬耳。年兄幸差人亟促之。三岔河事，海蓋道有詳，以蓋套爲主，已行批允，何敢過執？所云趙佑者，故家子
964
熊廷弼集
也。言高而志奢，已咨部取送，俟至日試之。諸不一一。
與内閣部科庚申八月十四日
弼待罪年餘，無尺寸功自效，而長以賊遺君父憂，方惴惴焉弗逭于僇之是懼。伏荷聖恩不討，且加憫慰，賜弼等鏹幣有差，而弼益驚感慚惶，不知所爲報矣。惟是兵餉之責任并專，而主客之勞苦各别，似微有可商者。
夫三軍之命係乎餉，漢不以登壇而首轉餉者，誠知所重也。今督餉者歲轉饋百數十萬石于海上，視關中奚若？至不得與經略并論，猶云“出自聖衷，後或優注，非臣下所敢議”。若鎮道將以下出于覆擬者，總兵應首柴、賀，次劉、楊，然後次額鎮李光榮，而未任者且勿論也。兵道應首高、邢，次额道康海蓋，然後次王寧前，而未任者且勿論也。副將、游、都應首中軍朱萬良等，次額將尤世功等，然後次竇承武等，而未任者且勿論也。備禦等官應首軍中見充征戰諸人，然後次及額補左輔等，而未任者且勿論也。非重客而輕主也，援遼諸將帥實勞苦，而額將李光榮、寶承武等無預也。監軍道實勞苦，即額道并勞，而寧道未必逾海道也。又非賞客而靳主，賞久而靳近，賞見任而靳未任也，勞有淺深，責有輕重，而賞有厚薄也。
今以主先客，以近同久，以未任混見任，則無功而受者或心愧，足以示懲，而有勞居後者且心忿，不足為勸。况武自總兵以及備禦皆叙，而文自運同、同知、通判、知州等官，拮据軍馬錢糧何等煩苦，至不得下與備禦等，尤覺疏漏。此非弼請賞以示鼓舞之初意也，非朝廷頒賞而勸將吏之平法也。
昨道、鎮見李光榮等首叙，而耻于獨後，咸嘖嘖以爲言。弼笑而解之曰：“此樞部微妙之權，欲經略另為分别加賞，以市德于東征吏士耳。會當從欽賞外，便宜酌加，以昭諸公之勞。”
至于土司驕抗，不願屬漢將，法當同將士一例，稍示裁抑，即不
卷二十一 前經略書牘第五
965 宜概以漢法，而秦氏以女流領兵，一路無犯，應從厚。次應田萬年，又
次冉天胤等。若彭象乾身領其兵，而逃去幾半，得從寬政爲幸，乃又賞之同秦氏，而優田、冉，此亦非所以爲平也。夫經略所以駕馭十萬數官軍，而驅之用命者，全仗此“賞罰”二字。此等事體，衹宜付弼分别請奪，方得停當。今賞之無以動其歡感，而反增其怨望，弼亦何所藉手，以收風勵之用。此所以不得不為諸文武吏士一明此意，而實不敢與廟議有所异同也。伏惟台慈裁照，臨楮悚仄，不盡。
答文受寰制府庚申八月十四日
承諭買馬一事甚難，居庸槽鍘已預設，居庸以西非督屬也，安有此長鞭？則弟之長鞭且不及山海以西一步，安問居庸？牽馬人役，駢商雖曾顧有多人隨行，亦第自為萬金所買者計耳，非能為三别官、十二萬馬數計也。駢商自駢商，别官自别官，不須夥買也。若將解馬人役議個明白，則前已有書專托翁兄料理矣。若第以持作發銀之人自處，弟且權辭東事，特作管買議解之人，自為料理，完日再來經略。如其不然，則弟僅一身耳，雖四分五裂，不足供役也。
殘遼以全薊為家當，一切軍需倚辦不淺。翁兄如肯實任分理，俾弟得專精戰守之事，即病且死，猶將捱去，不然，則惟有抵死而去一法耳。照管不及，委實着忙，不得不迫切。附懇如此，萬惟原亮，不一。
與文受寰制府庚申八月十六日
望王總兵内丁之至，眼欲穿矣。咨調二百人，蒙許僅百人，而且不
慨發。調兵者還報，翁兄催行甚急，而地方中不肯坐家糧，為此遲阻不
得行，則各鎮丁夷發遣自有例在，何獨至于薊而難之？往，經略得節制數省，今獨節制河西。河西兵無一可調者，而反留所調，自不得不全仗之薊。經略雖不得制薊，而總督得制遼助遼。得制薊，使助遼，謂以一
996
熊廷弼集
坐家糧，而翁兄不得專主于其上，弟不信也。賊警最忙，八、九月過，此冰凍便屬稍緩，忙不來而緩來，謂救急之師，何更望設身處地而爲弟俯思此一時也。迫望，迫望。
又庚申八月十六日
自三路僨師後，缺馬極矣。樞部請價二十萬，一俵之寄養，一兑之營驛，一市之宣、大，俵兑者皆取小弱老羸充數，而市買者又以牽趕無法，致倒損，且兼冬春料缺，餓死將半，而各營之缺馬又極矣。前以不暇料理，專托撫院買解，咨討馬價十萬，部發僅六萬，計買馬不過四五千匹，縱一時買解齊到，已不足用。顧止靠一商人駢存信領買，而又未卜其身家。發銀一萬，買完再發，此馬何日得完，所以亟亟那凑别項十二萬兩，特發三弁宣大分買，非委商之外又委别官，而與撫行异也。委商者儘少儘多，隨時補凑，此居恒之買法；而委官者整千整萬，立等齊完，則應急之買法也。今舊撫已將入關，新撫尚未到任，勢不得不以此仰懇翁兄專為料理。若有餘力暇時所得為而好煩長者，則弟非有胸心者也，而肯若是耶？買馬萬匹，委覺其少，如台諭應作何法趁時續買。惟即賜區處是望，其委解馬官三十員來見，亦惟翁兄之所使之。臨啓急切，不盡。
與李孟白督餉庚申八月十九日
遼中召買，非抵外運，派買米豆原無三七之說，既得聞命矣。三岔河每歲准五月後蠓起虜歸，乃可運卸。自九月至三、四月，若河西無兵馬駐防沙嶺，即舟小，亦不便行也。薊、密、永之糧原議由芝麻灣運發，誠誤。彼州縣何處不可入海？何必越數百里岡阪陸運到關？即到關矣，自有石河海口近便可發，何必逾關而由芝麻灣為？况芝麻灣造船一年，僅得十餘隻。
向者，寧道任承非不勇，而今竟若此，誠難之也。謬謂此後順、永
卷二十一 前經略書牘第五 967
見買者聽各州縣隨便入海，已積關上者聽石河就近發運，而弟以緒餘付芝麻灣以協助之，完日遂止。已諭該道禀請裁奪，然而前事也，或改或仍，尚可再計，而今有急切明白不待再計者，則眼前運到之米豆不能與明春三月接也。計人每月米市斗三斗，抵倉斗五斗，月該米七萬石；馬每月豆市斗六斗，抵倉斗一石，月該豆六萬石，是一月該米豆一十三萬石，而續到之軍、見市之馬尚未算及也。
明春雖二月開運，及到套到瀋、奉各倉，至三月，終始得支給。自九月起，該七個月，該米豆九十餘萬石，而見到套者，海道報僅十七萬石，運到各倉者，各通判、同知報僅解五六萬石，通共不過二十餘萬石，支到十月而終，而净盡矣。遼地大旱，本地軍民且愁餓死，何處更能尋買一粒？而連人帶馬近二十萬之命立在冬間斷送，此不待揣摩而知也，翁臺乃欲八月停運耶？
登萊人仕遼者，皆謂“海船往回淮上，十一月尚通行無礙，何獨于遼不可行”。今年發運定當以十月終為度，或謂船能來不能歸，即在套守凍，春初回空，亦無誤于運也。事急矣，時迫矣，軍馬性命弟之性命也。彼死，則我不得獨生，且不論封疆國家事矣。愁蹙之極，不知所云。
與萬惺新餉院庚申八月十九日
東事未寧，計轉輸與征討為終始，而督餉者歲挽百數十萬與海若争一旦之命，此其責誠鉅誠難，省直諸公安震鄰之危，忘同仇之憤，而悠悠以視，數數以争，一似謂遼與己無預者。曾不思保封疆以安宗社，于勤王之義固應，而救遼左，以障薊西，衛齊東，亦所以自固吾圉，非异人任也。
徼天之幸，以監督之任付老道長，從此當事之异同、所司之遵玩、海道之通滯，截糴之赢縮，督餉者得挾風威，以佐其所不逮，推其所不通，而不佞亦得藉手，以飽士馬，而完東事之局，仗庇豈鮮鮮哉！
968 熊廷弼集
獨今有一急切异常可憂者。海運以九月止，明春二月開，三月到，共七個月。計軍算米，計馬算豆，應預備九十餘萬石，始能新舊相接。今查已運到套及運到各倉者僅二十餘萬石，縱九月内儘力發運，那能遽足前數。而頃聞欲從八月停運，遼中又大旱，計十一月以後人馬須以石填腹，然後可，而其死可立而盡也。已有書屬李孟老，以十月終爲度，惟臺下星夜急促之。國之安危、遼之存亡皆關于此，不肖不敢不預請也。迫切之至，不知所云。
與張見平新監院庚申八月十九日
凡賊中情形，及我之所區處禦賊者，大略見之疏報矣。今最苦者
全在兵馬調多來少，名有實無，不彀分布。而樞部既以紙上名數搪塞撓人者，又倡“奴無能，為兵不必多”之說以佐之，種種楚歌甘為賊諜而不顧。
夫衆言淆亂，折諸理事，固有我言之爲誇、爲争、爲妒，人言之爲實、為平、為賢者，世無折衷之人，故使横議得至此。而至于應違情僞之間，情法恩怨之用，别虚實以濟事，分德謗而均情，總不無惓惓焉，惟臺下之速來主持是望。恨不化兩翼，挾星軺奮飛而東也。懸緒萬端，書遲心急，統惟台鑒，幸甚。
回監軍道高參政庚申八月十九日
賊緊衹此八九日内，恐其掠我莊家，將士懈怠，故親往瀋、奉以督之。今麥子山一帶，標協、川、土連絡屯札，而瀋、奉兩帥下各皆整搠以待。若賊至，定有一番交手，弟未可遽歸也。過此，而九月亦當緊防，若十月以後，野無所掠，城未敢窺，乃稍緩耳。諸凡未盡事宜尚待布置。
况由瀋而奉，由奉而虎皮，親犒官軍，有早歸而不得者。年兄須偵
卷二十一 前經略書牘第五
969 奉賞完日，馳赴虎皮，以俟公犒川、土兩軍也。解銀兩使者如賫有敕，
幸同按院先接，不宜稽王命于荒驛。若賞銀，年兄同使者面兑，而委冒同知監收以領之。左別駕自有糧運正務，以後犒賞等銀統以付冒，仍立催左來瀋、奉監賞，勿遲也。兩日來，勞頓饑餓，前恙又發。此行真没奈何耳。不一。
答監軍道牛僉事維曜 庚申八月二十日
承教微妙而穩重，此疲賊之法，而區區之本謀也。前屢疏已微示其端，惜諸將無喻人意者。頃扶病視瀋、奉師，亦預為料理此事。細察兵將委實難用，且有以前説視為太分者，則譬之曰：“如兩人打拳駕勢，彼此莫敢先動，旁有從脅而搗彼者，則此勝矣。”或謂出彼太遠，何能及脅，則又譬之曰：“助拳何必手直及脅，但于十步外，喝曰看打，彼回頭一顧，而此進矣。”其人乃首肯，而心中尚未否了了。蓋此輩之難與謀若此，看來膽氣怯弱，總由兵馬不能用。即我輩此時亦難强主，須徐徐圖之，畢竟此法不能易也。門下且秘密勿言為望。
與監軍道邢參議庚申八月二十二日
今早辰時，報賊盡退，始傳策應官軍回防，不佞亦回遼陽，何意出瀋城纔二里，而以“灰山北，賊結三營”報，又以“東山鋪東賊復向城”報，則向所報賊退者竟從何來？復又分傳李副將等還瀋策應，行至白塔鋪，而報且紛至。顧獨無烽炮相傳而南，亟欲再還催督，恐將帥着忙，有昨晚馳馬獨赴之事，而不催又無坐視逗遛理，故弟遣旗鼓官來諭此意。今吃緊惟城守是重，諸將能戰者，隨賀將逐賊，不能戰者，同門下守城。若昨日空城而調，大可凛凛，然計本城及各路兵馬儘彀大帥調度。
頃報賊札營於蒲城南二里，而大帥却在瀋陽教場下營，此何説也。970
熊廷弼集
平時摩拳擦掌，恨賊不來城下，昨來城下送首級，而顧聽其去，猶語我曰：“必尾之以報功。”今賊尚在門庭，不待尾矣，尚未可一踐其言耶？昨川、土兵隨回防地，而石砫、酉陽兵復來，幸隨宜而用之。賊未退，而烽火遽停，城屯何以知備。不謂今日事事尚同兒戲有如此，百凡望道駕寬駐彼中，一一躬理，到今日始知將官靠不得一個也。此役益爲賊所窺，再來，不在村落，而在城堡矣。切祝，切祝。
回寧前道王參議化貞 庚申八月二十四日
向來援兵每每爲河西所留，而更不得河西一兵之助，每爲苦之。天津海兵暫留五十六人，以完兩月之運，惟門下是命。班軍須為議一長法，寬、靉、清、瀋或破或危如此，而必留此兵，亦非所安。或謂無餉，則去年借東事添河西新餉十數萬金，亦可區處此事也。處可自處之地不自處，而惟苦必不可處之地之人，亦惟設身處地，而事無不可處矣。如何？如何？
與鎮道同知通判各將備等官庚申八月二十四日
待罪年餘，苟幸無恙，皆賴文武諸公之力。誤蒙新上賜白金百兩，何敢自私？恭領十兩製鼎銘恩，傳示子孫，其九十兩願與諸公共享之。計部道八位、總鎮九位，每位一兩；副總兵九員，每員六錢；參、游、都六十七員，每員五錢；運同、同知、通判、知州十四員，每員五錢；領兵備守官五十六員，每員三錢；永順、石砫、酉陽領兵官三員，每員五錢；標下聽用都司、備、守等官八兩八錢均分，以上通共九十兩，雖分饋不多，而絲毫皆君賜也。不一。
卷二十一 前經略書牘第五
971 與監軍道邢參議庚申八月二十六日
疇昔之夜，議將靖夷兵馬，儘挑好者一二枝，與賀帥主戰，而留其餘付侯帥守城，此未見陣時言也。及次日合平夷、靖夷兩營官兵全全調出，不能抵賊，而戰事亦可知矣。守城人馬除擺守炮車外，亦須挑選三二千精壯者城下策應。若儘賀帥挑去，萬一戰有差池，隔在一邊不能顧城，而城危矣。今日之事，城為重，守城為難，如戰，則賊少與戰，賊多退守，相機進止，擔輕而事易也，非靳精壯不與也。昨兩營全挑全調，已見大意。今即儘挑，何益于戰，而徒重城池失恃之憂，故不如各領原兵專任守戰之爲愈耳。况甘州火器精兵七百已被柴鎮調去，而靖夷之單弱已甚，未可再挑與人，自誤城守大事也。再遣中軍官來詳道此意，諸不一。
回監軍道邢參議庚申八月二十六日
來教欲討張名世浙兵往瀋者，為戰耶？而烏合之衆新到未練，不能角逐也；爲守耶？而炮車派置守兵已定，不能攙入也；爲進耶？昨之光景如此，尚敢言進？此兵仍在遼陽與戚弁同夥操練，俾成他日一枝勁兵為便，乃欲割而分之于瀋，徒充三萬之數，而與在彼之毛兵何异？非計也。
且今日正不必慌亂紛紛討調也。惟拿定主意，鎮定膽氣，分定戰守將官，該戰者勿派守城，該守者勿亂調戰，戰者仍責令顧城，守者切勿令顧戰。即使戰有差池，而我自守城，我自禦賊。古有三二千人守城經年無恙者，豈以除領戰兵將萬餘人外，尚有萬數千人守一鐵桶相似之城，而反慌亂如是？何千里畏人之甚也？
前議一帥專主守，一帥專主戰，已與門下及賀帥面商停當。今徑牌分定兵馬，使侯帥來料理城守。如昨日調度再説不得，仍聽全統。顧戰
顧守，定有擺布一字也。若袁大有來，亦須革去無用將官一人，而以大972
熊廷弼集 有補之，方為有益。
今賀帥人人護住，不肯割愛，而門下雖恨人人畏縮，又不斷然查處一人，以肅軍政，則大有之來不過一聽用官耳。既無兵馬管領，來有何用？當使随侯帥來，察其所轄守城將官中可易者易之。此復，不一。
與張憲松道長庚申八月二十六日
頃閲報，見老道長大疏有“屬望經臣”一段，切中膏肓，深為佩服。疏謂“不宜以兵士修築城守”，使城池可據，而弼不與修也。遼陽人心向以城池塌壞而逃，今以城池高深而定。孟氏“委而去之”之説或當别論也。
謂“不宜以樽俎帷幄代馳馬試劍”，使人可代行，而弼不與馳也。事事口籌手畫，而過後即違；處處身親脚到，而轉背便錯。即如往清、撫，往瀋、奉、寬、鎮，弼不先往，而誰敢往者？非馳試為雄也。
謂“酋奴大入不聞大創，小入不聞小創，尺土未恢，屯堡日削”，非不欲一創賊，而兵將實不能創也。去年此時遼陽且懼不保，今幸瀋、奉、寬、鎮皆無恙，而近邊村屯實不能顧也。
謂“遼卒一散為經略未盡，火藥一焚為人事不臧”，誠有未盡未臧者。目今援兵逃散載途，遼旱赤地千里，經略亦宜引罪，非領兵官之失職，而天心之未厭也。乃疏中大旨則全在道將之心不附，指臂之势不聯，惓惓以固結卒伍、聯屬道將為第一義，而且引先皇遼東文武不合之諭，則本兵已曾有“收拾人心，聯屬將士”之教于其先矣。伏而思之，未審不附者何道何將？將且勿論，遼道六人，而老道長之鄉人居其四，兩監軍皆其同年，附不附可問也。
至于固結軍士，尤未易言。援兵到昌平、通州者近天尺五，猶攘臂一呼而散，致舉朝諸公相顧，莫知所措。弼以一人身統十數萬烏合之衆于豺虎之穴，外逼于賊，内歉于餉，經年暴露于嚴冰炙日之下，而寂然無嘩，非能以威勢劫也，或亦有一段固結之微權在。假使暴凌其道將，
卷二十一 前經略書牘第五
973 虐苦其士卒，必有乘而嗾之者，願老道長于此處細細着想也。
今人之言曰：“虜不足憂，而經略非其人也；好兵好將，而經略暴戾不能用也；有一總兵李懷信，而經略不能任也；城頭挂人頭千百級，路逢一車載首數十以徇也；修守瀋陽，為賊增一中火鋪也。”此等言語，何啻為賊作間諜？老道長聞之，恐真不能聯屬固結，而惓惓焉屬望之不置。此以愛弼之深，而反佐妒者之口實，不敢不一白也。
病在須臾，已擬上第三告疏。會朝廷大故，恐賊虜生心、軍民驚惑，不得已，力疾復出，稍示鎮定，俟吉凶禮竣，再圖乞骸骨，愧終無以副老道長之屬望。而滿朝之濟濟英賢，群公之鑿鑿議論，慮無不人方、召而家韓、范者。調劑恩威，鼓舞軍士，政不乏人，而無庸以一修築馳試，而失人心之憊，臣捉定不放為矣。
書訖，忽憶昨日一事。本月二十一日，賊衆數萬圍瀋陽，賀總兵率衆將抵敵數陣，而賊勢愈劇。一時將帥軍兵退回，股栗無復人色。弼自奉集不介馬而馳，親督各路兵馬萬數千人以解其圍，而賊始退保東山，我始敢進逼。相持兩日，幸保無事。使樽俎帷幄而不馳馬試劍也，瀋城且有岌岌乎殆哉者。并以附聞，不一。
回賀總兵庚申八月二十九日
二十一日，賊衆我寡，將軍慎重良是。但臨陣不宜過飲，各官軍來策應者，當好言慰遣，不宜作聲色相拒。是日邢道言及各將被賊抵回，皆垂首喪氣。若非奉集、川、土各兵來助聲勢，幾不能軍矣。將軍雖善戰，能力敵幾人？定須大衆挾助，方能成功。侯將軍來主守，其為人警敏精悍，可與共事，顧終不若將軍之猛勇絶群也。兩將軍同心協力，豈可賊哉？李帥内丁聽麾下留用。此復，不一。
974 熊廷弼集
與内閣户部户科庚申九月初一日
援軍日餉五分，不能覓一飽。若有馬者，盡以五分貼料，而亦不足也。饑寒困窘之狀，此解銀各官所目擊心傷者。
初，道將有增餉之議。將請，月給二兩四錢；道請，月給二兩，不肖皆拒之。及六、七月之間旱，米糧益貴，請者紛至，幾不能自持。忽得朝廷叠發犒賞，始破愁為喜，曰：“可以塞增餉之求矣。”
外間驟見銀兩充集，定謂：“一時安用犒賞如許？”即不肖亦心知一時不用如許也。但以此充尋常犒賞之用，似覺為多，而以此幫貼各軍衣服、用度、軍裝、馬料，以助餉之所不足，則陸續數次可立而盡也。
三奉天語，煌煌如日，雖次傳、三傳有户部充餉字面，乃外廷之議密入禁中，稍為增損，而每旨歸重經略犒賞，則主上之本念原是如此，今扯此抵餉，良誤。扯本等犒賞兩項，與此項混作一百六十萬之數，而議六分充餉、四分充賞，則又誤。今不肖所請三十萬金雖發訖，而此根固在也。户部若肯俯同邊吏，商量那移，即稍爲通融，亦無不可。却將按月應發新餉銀停止不發，其設心以為吾執不發，而彼恐軍嘩，不敢不發賞銀支放月餉，此其扼奪之計，誠妙。然而上壅主恩，下起軍怨，恐亦有所未安者。今小疏出，度户部必力争。三軍性命、不肖性命皆懸于其手，何敢與抗？而又不敢坐視三軍之饑寒困窘，代奪賞者，而身受其變，惟有“從道將增餉議預為消弭”之一法。此又在廟堂斟酌，非邊臣所敢預也。
往者，部發無時，凡一應安家、買馬、打造、製買等銀，應出自兵、工兩部者，猶得向餉司從權借用。自屢疏申明後，按月發餉，數米而炊。軍士本等月糧且壓遲兩月不得支，即不肖將見在銀與户部换新餉銀，就近買馬，且經往復，不慨許，何况借動？從此度支，經略滴水不過界，而應補安家、應買馬匹、應造應買，軍中一切之費又决不可少。一時要用，何能遠向兵、工兩部為西江之乞。
至于用間設奇、懸賞購募、出入諸費，尤不可問。即令經略身邊預
卷二十一 前經略書牘第五 975
儲數十萬金，爲緩急不時之需，亦不爲多。豈能如太平吏守文拘經，豈能效措大子恰斤數兩，而况留此賞銀不時犒勞，以幫貼軍餉之不足，而免户部措處增餉之難。此正所以爲户部計，尤不宜與區區争也。借區區之言感動主上，另求發帑，以終其前惠，而啓其後恩，庶幾得計。不然，而不肖賤病，自瀋、奉遇敵後已舉發矣。其能以奄忽待盡之人爲官軍嘵嘵争此耶？伏惟台慈力賜主持，幸甚。
與分守海蓋兩道庚申九月初一日
遼陽至寬、鎮四百餘里，高山峻嶺，轉運維艱，而從大洋入鴨绿江，又從來曾走破之路，恐爲寇導。惟當就近收集屯糧，為彼援兵設防者用，而以新餉算給額軍。額軍本地人，猶有糴買處也。此事萬勿緩，仍須差的當官分頭收納，免為屯民害。我輩但以車夫難處、牛騾難養、寒暑難行之心視此，則不待急而自無不急矣。
與京師各衙門庚申九月初六日
自五月廿一衄血後，旋加吐血，已復東巡，大瀉大痢，痢止復痢，氣血虧盡。已擬出第三告疏，會國家大故，不得不倩扶視事，以定人心。一應敕諭哀詔勉强行禮，勞憊已甚。又于八月十七八間，度賊必犯搶，力疾往瀋陽，警督將帥，使知隄備，且過路乘馬，示賊以無病。瀋陽竣事，甫到奉集，而二十一日賊果大舉圍瀋。弼督各路兵將馳救，幸保無恙。
初，急迫間全不覺病，及次日而病發，不可言矣。初四日，部道、鎮堂事會議後，心跳在口，兩眼俱綠，屋翻地轉，倒在後堂公座之側，搊擡至床，歷三時纔定。更有一苦，即不病而亦萬萬不可作官者。賤目極明，初到遼時，猶於八十步外射碗大銀錢，自得病以來，五步内不識人面孔。每文武官相見輒問姓名，日日見，日日問，此大廷廣衆人人所
976
熊廷弼集
恒見。世尤未有盲于目不盲于心而堪任經略者。
今新主登極，一時卿貳充塞中外，誰不人人方、召，家家韓、范？至難求者，莫如輔相之才，猶一日登庸，人人媲美元愷。何獨難一經略，而必陷一孤孽病臣版定不放，以壞封疆而誤國家？如不蒙恩允放，
惟有將敕印交付巡撫，徑自入關，聽陷弼者得快其毒，愛弼者莫助其力，如斯而已矣。
嗟乎！遼自全師覆没之後，開、鐵再陷，北關繼亡，軍逃，民逃，道哭，將哭，遼陽已非我有久矣。部中知其亡，不發軍器，而恐爲寇資；關内知其亡，不發兵馬，而笑人勉强；東省知其亡，不出糧運，而勸人立异；台省知其亡，議守三岔河爲退步，以防不虞。今幸而遼陽不亡，瀋、奉、寬、靉俱無恙，完全保一塊土以還朝廷，何罪何辜，而必迫病臣以蹈擅離地方之罪？或亦為國憐才者所不忍也。下情無任急迫惶懼之至。
與姚益城太常庚申九月初六日
自台駕入關後，每分疏薄見外，于有道日遠日隔，坐成乖迕。年來，責重罪重，勞深釁深，一切愆戾、有無、虚實流布國中者，無不曲盡其致，而昨者大疏猶止隱括其辭，以示薄規，此厚道也。愧之，感之。念愚拙不移，所以開罪于臺下者，良非一事。追惟懊悔，亦復何及。兹欲一一求懺于左右，未審許否？
夫閱視之役，為舊兵舊餉，而按院閲疏纔上，則無庸閲為新兵新餉，而經、撫、道、將兵馬俱初至，亦無庸閲。然而必于閱者，借题目下補科之命，而圖用夷攻夷，以博奇功，此中外所明也。當其屢推不下，或謂不佞他疏留中，獨子疏輒報可。若催閲視下，可爲他日同心共事地，不佞恐違十羊九牧之旨，未敢從。及至遼，而台札亦以訪問西虜、優恤朝鮮大疏言之，易于得旨見屬，而不佞又未及從。時惟撫院連上催疏，而臺下甫受事，亦連疏稱獎，以報其賜，不佞慚省亡繇也。此
卷二十一 前經略書牘第五
977 不佞之罪也。
去秋八、九月，初到忙亂，每奏報，必送書揭，而回札或有商量者。當時衹作是順帶語意，不及復，後聞以不答，甚見怪。每向人云：“經略自視太高，不肯用人言。”及查來書，多言訪問金、白子姓消息，乃意中亟欲取旨之事，而愚不能會。此不佞之罪也。
用夷一事，地方屢求，虎酋不理。及蒙取别鎮，往憨營講事，竊恐游擊命官一有它虞，動關國體，不敢不忠言商確。何圖遂逆尊旨，致以擅遣屑屑是辦？雖日後無從下手，平白送四千金與虜，結訪問之局，而徒惹夷使一場之侮辱，必思不佞當日言為不謬，而出關乘興之初，不宜直遽以沮其趣。此又不佞之罪也。
台意本不在閲，而請求實閲；本不欲東，而屢促過東。第知委查之事，河西少，河東多；河西輕，河東重；河西緩，河東急。當駐札河東，就便待查，而竟忘河西安且吉、河東危且凶也。旅言即次，委欠體貼。初望台駕久駐遼，細將兵馬點閲，以信三等挑選之檄，乃騷費各營路一番，而徒草草以玩虚套，始悔從前所佒求實閲者全不曉人意。此又不佞之罪也。
楊萬鵬之批，原從舊守道起念，聞台意大動，費撫院調停如許始解。熊錦、楊于渭誠不難聽台劾，以悦一贊畫老師意，而天理人心實過不得。張昌胤、柯汝棟原為公道憐材求免，敢有吝執？凡用將領應憑各道開報，即府廳且難作准。况跟隨游棍訪查開騙，如何可任？自謂于此頗有救正，而反疑爲把持。每與人書，輒云“有所懲，不敢蹈專輒之罪”，而竟爲此忿不薦舉。此又不佞之罪也。
往督撫于閲兵使者，卑詞厚禮，阿意屈從，惟恐一失長者歡，而不佞獨事事拂臺下意，宜其不受而遂出于此。然地方一段張主，痴腸固自可諒，乃摭舉罪過，增損添補，托之微言，形之顯奏，窮工極巧，無所不至，何相報之過也。朝廷以半塊殘破疆土付不佞，而爲之保全以無虧，不佞一副完全身子報朝廷，而為之消亡其大半。遼已之亡而致存，不佞且之生而致死，天地鬼神實共憐鑒。即為臺下所抹殺，因而鼓煽，
978
熊廷弼集
為衆口所銷鑠，而一段勞苦公案有遼水遼山在，私衷固無憾也。若臺下出關，一應公私舉動，自知亦甚審。倘據道理為責備，指事實以敷陳，豈遂無以復臺下者，而不佞不欲言也。惟略述其所以開罪于臺下者，而一一懺悔以祈禳解如此而已矣。冒罪唐突，惶恐，惶恐。
回黄鐘梅大司寇庚申九月初九日
殘鎮之凶危、羸軀之荼鬱，皆人世所未見，矧曰能受。一身之肌肉，已刀割其大半，而頃復怔忡。自下午至終夜，發熱不能寐，纔合眼便驚汗如雨，而目更昏瞀，跬步不識人面。自分一段血誠，可對天地，泣鬼神，而力不從心，事不應手，人不如意，無以副朝廷之托，厭言者之心，憂鬱慚憤以至于此。如昨日暈倒在地數時，倘一氣不屬，而今已化為异物矣，朝廷又安得而用之？頃復乞骸骨，屬田弁附懇台慈憐放，此正所以爲封疆計也。
承發銅炮，到日即力疾至轅門看驗。次日下教場，祭而試之，力大而發遠，誠天地間一神物也。台臺軫念危遼，萬里迎匠，捐貲鑄造，且命令侄孫來監放報效，視古人徒遣子弟從軍不忘國賊者，奚翅遠過？乃頃為打造、製買軍器各費，請銀于少司空者，不與不言，僅得一“咨回”兩字，其憂國奉公，相越豈不遠哉？令侄孫猶吾子弟也，并陳尚仁等俱即體台意，不煩過祝。謹此申謝，不盡感賴之私。
回文受寰制府庚申九月初九日
病入，未出門，度中秋後瀋、奉定有事，恐諸將怠，力疾往視。比回至奉，而賊果大犯瀋，總兵將官與戰不利，退回守城。弟從奉親督各路兵馳之，而賊始引去，不然而瀋危矣。初謂“將無膽氣，説賊便怕；
士無戰心，見賊輒走”或是虚揣，未必遂至此。
及昨至瀋，而將帥之伎倆、軍卒之情態一一盡露，殆有甚焉者。大
卷二十一 前經略書牘第五
979 都軍無紀律，帥無調度，年來為軍前作一老教督，筆秃舌敝，顧終不能
化誨。即是日語以誘伏、牽持、邀截諸法，而主帥白眼向人，諸將低頭看地，莫有承者，惟發嘆而自點耳。夫瀋帥向以虚聲恐喝，賊而今識破矣。其壓關不退，而今日復大舉，札灰山以逼瀋城也，豈非有以量我之定耶？大入不聞大創，小入不聞小創，誠有如言者所督過，真不得不爲此兵此將甘受人氣也。監軍道詳正擬商量會题，既承台教，敢不唯唯，而孫顯祖之類似不可不一遣也。俟再確，不一。
回原任杜總兵桐 庚申九月十三日
聞老將軍名甚舊，每人至，輒問：“廉將軍尚善飯也。”慰甚令弟。將軍生平負敢戰名，是日光景生時所遣回家人報信者，老將軍定廉得其實。嘗笑趙括、龐涓騎劫之類，當時不得贈謚，蔭祀爲太薄，而我國家于此獨優厚，顧竟不得其一報，良爲辜負。恤典之議别有主筆者，聞初欲憑公道據本心勘覆，而頃為諸公私書所奪，似與劉并論，而不佞于違理違心之事不欲聞也。前已疏辭不管矣，欲以直復。諸内丁甚安静，而張遇功極善拊馭，此老將軍之賜也。并謝，不備。
回文受寰制府庚申九月十四日
大司馬價，昨聞户部已解去大半，而留其餘以待該鎮差官自取，今當俱去也。獨聞市口未開，使人驚駭。張家口一處不知買得如許否？惟諭麻、萬兩弁務在兩處兼買，以盡所發銀數，然後可。遼左本色，倉斗收，市斗放，蓋以市斗三斗抵倉斗五斗，算不至數相左也。運餉者見轉輸難，皆欲軍减口，月給倉斗三斗。即以食吾輩且不足，况米多糠秕，領出碾過，纔可食，而折耗愈多，即市斗三斗，健飯者猶無飽日也。偏裨慣誇言，及試之，以事無一稱者居恒常，有天下老鴉一樣黑之嘆，何
以答明間。新解銅炮一試，而重千斤者忽然炸壞，恐未可置瀋、奉城下980
熊廷弼集 也。敬復，不備。
與閣部科督撫各衙門庚申九月十四日
邊事，督撫查參，巡按勘問，例也。惟查參不實，如昔年長定邊事之類，則巡按得而參之。今查參屬巡按，言者且憑按疏爲據而劾經略，則經略不必查參矣。兹二十一日之役，聊叙當日禦賊光景，以俟二疏之至，然後行勘。地方情狀盡描寫，徒令道、鎮將事太無色，而益灰其心，以沮其氣；不描寫，而裹邊不知，將謂“將與兵果勘用，獨經略不能用也”，遂群起責備，而有促戰之意。嗟乎！本以瀋陽付邢道、賀帥屯守為逼賊計，而不意更為賊逼也。謂不部署，而部署早定；謂不附戢，而附戢自深；謂不操練，而日用火藥演習，動費數千斤；謂工作無已，而瀋工浹旬告訖，全未勞及戰兵一人；謂刑威有窮，而時與帥顛倒錯縱，未專用威也竟若此，且奈之何。又安望斬將擒王如責備者言，而不肖益無所逃罪矣。何言，何言。
答監軍道邢參議慎言 庚申九月十九日
承教東事日异，而月不同，非關夷性變也。去年覆師陷城時，朝議三年勿道一戰字，今見光景初安如此，遂責戰甚急，是其變也。瀋、奉諸將向藉修收藏拙，乃修守久完，而賊屢至不能一創，無所托詞，遂求增兵，共圖一戰，以逭功令，是又其變也。然我輩于此正須拿定主意，俟幾觀變，豈可因朝議吹索，而遂倉皇决事，欲僥幸于萬一者。獨不見前日令箭馬上兩催事耶？
前議“今冬往撫順走動一番，以張虚威，明春徑往彼札數大營，以逼賊，而從别道批搗，以殺其勢”時，總兵不敢承，而今何言之易、爲之遽也？且諸將欲求增兵，共圖一戰，豈其真意。明知西來之無兵，明知遼弁之無可募兵，明知河西兵之不可調，姑設此相難，以見我等非不
卷二十一 前經略書牘第五 981願戰，而經略不肯增調兵來也。
門下重來遼，深習遼，試屈指而數罷間，副、參、守、備等官幾何？人募兵，騙安家銀輒逃，逃又應募，而募又逃，逃又募，總衹此數轆轆混應，即再募，能得幾何兵？以不佞所揣，應三千且不得，何乃三萬？廣寧兵已調三千餘在此助防，寧前兵已為該道禀止，何可復調？此皆其必難指望者。即一一如門下言，而調發往來、投驗收拾須幾何時？那能目前便可一戰，便可捱此冬月，以寢人言？故曰：“增兵圖戰，非諸將真意也。”如為賊捱此冬月，易易耳。古有二三千人守孤城經年無恙者，以瀋、奉之固，侯若李兵力之厚，自足辦此。况有賀及各路爲之應援，如爲人言捱，正恐明年冬月亦不得而寢也。若將地方顯形應如此明具一疏，以遲速戰守之着請廟堂公議，而奄奄病夫不能復及此矣。勒復，不備。
與京師督撫按各衙門庚申九月二十日
閱科、贊畫表裏為祟，有一閲科布散楚歌，朝堂耳目已盡熒惑，地方心志已盡離間。一時親者爲疏，厚者爲薄，中立者爲厭惡，黨附者爲讎殺，而人情爲之一變。地方之事不嚴，則人心不肅；不急，則公事不完；一嚴且急，而其下且得反唇相譏，爲言者作傳注，此後行事將何展措？此其勢已萬萬不能自容于地方之上。
况贊畫密伺肘腋，動造訛言，煽惑軍士，若不亟行，必至嗾成大變。蓋其為人愚蠢有夷性，苟快心意，不顧天日，至以部民目經略為熊虜。無紀綱，無風俗，有其小小者，臺下即忍視狗馬病填溝壑而不顧，亦將忍視其誤封疆之大事，成軍中之异禍而不顧乎？
若閱科單内“搶掠二百餘屯、二十餘萬人”之説，則幾盡乎遼之人矣。區區撫順近邊，久弃數十里之地，何從得此？此不可以欺三尺童子者。然不如此，不足以甚兩人之惡，而明不肖之心。一勘自明，不足置頰也。惟是内竖入我膏肓，外竖纏人喉吭，日氣日鬱，日沉日重，亦惟仁人長者哀憐而速放之，是祈是禱耳。迫切之至，不知所言。
982 熊廷弼集
與内閣兵部兵科庚申九月二十日
初，閲科之遣，爲用夷攻夷，非爲兵馬錢糧也。然而以閲兵馬名也，點驗亦宜周；以閲錢糧名也，查算亦宜核，而閱科不爲也，以用夷自有奇功可博，而不在乎此也。及奇功一着無從下手，益無心情復問閲務，但抄前閲舊底改换了事。而且無端以四千金奉虜，結訪問之局，反招虜使一場侮嫚，爲中國辱。此之爲閲，兩無一成，不如勿閲可也。
閲差無帶家人長班出巡，及收棍徒為門下中軍答應官之體。閱科起家庶常，多所未諳。收朱桂芳、高鴻中等于門下，通同内外，因緣爲奸利，一時共事者，無不聞而惜之。自東事起，而徵調四出，各營路亦騷然煩費矣。謂宜蠲去一切，予以休息，而若之何其更擾之？
今薊、密、永、昌、真、保各鎮，非如遼有夷之可用，金、白之可訪，朝鮮之可優恤也。兵馬錢糧有按、有關、有閲，何用再閲以規例、為營路科斂苦？宜遵十羊九牧之前旨，聽閲科繳還敕書，停止此役。何必兼銜再往，以滋多事。遼以薊為家當，一切倚辦誠不忍其害于遼者，復害于薊以西也。偶駁其疏，而一及之，并惟裁奪，不宣。
回晏懷泉傅見俞年丈庚申九月二十三日
遼不可爲矣。壞自平時者，按遼四年，已整頓可觀，而旋為後人所壞；壞自昨歲者，經略逾期已修守粗定，而旋為言者所壞，始始終終非奴酋之故也。奴世居東土，以數千載根基，而加以五十餘年之生聚訓練，滅海東諸部以十數，大有乃祖阿骨打風，非漢之羌、唐之蔡、我之播可得而并論也。從古未有一戰而覆大將數人、偏裨數百人、軍民近十數萬者。我兵將魂魄已久攝去，望塵而奔，誰敢抵對。情知其不敢戰，故修守諸要害城堡，爲漸困轉蹙之計。
至于近邊殘破村屯，實有不能顧者。今言者謂“奴易與，兵不宜多”，且責戰甚急，何言之易也。本訓練，本部署，本附戢，本當事修
卷二十一 前經略書牘第五 983守，本不尚刑威，而硬坐以此名，又何言之誣也。布散楚歌，轉相鼓
煽，費盡閲科全力，而顧桐柏又以劉勿所、朱菊水之故爲之佐虐，方奄奄就死，何能與辦，惟一去而聽他人好爲之耳。以去秋人人謂爲必亡、不能旦夕之遼，得保此半塊土交還朝廷，不敢謂勞。然其實無罪，亦可以安然而歸矣。想年兄所欲聞瑣瑣，惶恐。
回武昌道王回溪公祖庚申九月二十三日
不奉台教三年矣。遼，火山劍林也。士大夫皆裹足，不敢到關頭一望，而老公祖獨毅然監苗類，不辭間關暑雨以行，慷慨激烈，豈世間推艱避難輩所望萬一。乃一路秋毫無犯，而近天尺五，反相嘩而潰事，固有意想不到者。雖彭象乾素無恩禮之過，然廟堂當事者，實于此輩欠體恤。
夫京師為遠人恩澤地，一應行糧、犒賞宜速宜厚，乃往往使人候至月餘不得。即得，不能半償所候費，而通州守倉者更用浥瀾米蹴爾而與，以此各官兵不苦京西，而獨苦京東，率至昌、涿、潞河而散。前小疏議借兵道彈壓，不過禁其騷擾，而必欲土司親行者，正為潰逃計也。言者不察，過相責備，正欲俟此兵至日，即爲疏明此意，而部覆已定，遂令勞臣受罰而歸，此衷益歉歉不自寧。已遣人往關奉候，而台駕已先行，旬日不及而返。顧損書惠，慚悚彌深。從來交際未敢承，謹再拜使者而璧之，并以爲謝，臨啓瞻溯何極。
與周敬松冢宰庚申九月二十四日
今士大夫畏遼如湯池火林，一聞調動消息，不解綬去，即屬軍民乞留。蓋兵荒喪亂之地生死須臾，人情固然。乃向者慮其規避，益以苛法鎮之。凡遇告病，必覆令削籍，而動責之以死。使見任者竟絶其生望，
未來者益怯于危機，甚非所以恤邊吏而鼓士氣也。今為遼用人計，當予984
熊廷弼集
人以入遼之利，而導之以樂趨，則請從海蓋道副使康應乾爲隗始。該道忠誠直亮，表裹如一，有道君子也。除本等兵馬外，歲運海上糧百數十萬石，皆出其一手。日夜與車牛、人夫旁午，疲憊困苦殆不復支，而以病告亦屢矣。地方見前者守、巡兩道皆以罷斥覆，而台省且并代题者，而亦議及之，不敢復爲代題，而該道之苦乃滋甚。遼中官一日可當腹裹一年。該道履任二年有半，俸正及期，望老先生特陞一善地以酬之，使士大夫知遼官皆死皆罷，而兹獨得陞而入關也。不轉畏爲喜，而願仕于其地乎？職方司主事張應吾，精警敏練，致遠入微，真邊才也。若以代康，而該道與該地方兩得之矣。惟亟賜裁奪，幸甚。
與本兵黄嘉善書
(1)
頃見老先生辨楊掌科疏，謂“以積怯之勢當方張之虜，及經臣以寬政而置本兵於顯罰”，笑老先生之善推一誤字也。雖然，不誤有不佞之累牘在，姑舉一一以相質。
記去年十一月，有《部調紙上有兵出關無兵》（2），内言“兵部尚書黄嘉善等不肯爲皇上拼死力争、上緊幹辦，使皇上獨當大禍不已。此時即按丁汝夔等故事盡戮諸臣，亦何補於成敗之數”，蓋責老先生之誤也。
今年正月，有《明旨催兵愈嚴中外虚應如故疏》，請旨考成兵部，内有“仍乞天語丁囑樞臣，曰：前三路失師之後，假如催兵出關，張揚聲勢，賊必不敢入犯開、鐵。乃視邊臣呼號，漠然不應。既被賊窺破，連陷重城，始令帶罪視事。若此番調遣，仍不如數，不依限，致有失陷，兩罪俱發，定有祖宗朝處治本兵之法在”，蓋又責老先生之誤也。
夫各邊巡撫仰鼻息於中樞，苟非老先生誤事至極，誰敢輕引丁公事例相加？而覽疏撫心，亦可以思矣。若夫閫外之事，自有不佞調度，豈老先生所能制？但從來經略節制諸鎮，一應兵馬、錢糧得調發如意，今獨節制河西留募班兵馬萬數千人，應往河東者，亦不便調。而至山海關
卷二十一 前經略書牘第五
985 以内，即不能行一步。曾以節制事屢求老先生，又不以實應。催之急，
又喇喇口角，曰“不能閫外之事”。實爲老先生制，實由老先生誤。有好兵將、好器械凑手應用，何至今日？而猶得至有今日之光景者，臣何敢多遜？不然，而老先生之置於顯罰久矣。
幸逭三路之罪，貽逾歲之安，不經臣是德，而反弄機巧，扯人以自卸，豈老先生之誤事被劾，因不佞而始有耶？且所謂及於寬政者，謂其人原應嚴譴，而姑從曲赦之謂也。不佞之罪安在，而煩人寬議。近日本部差來張、李兩主政身親目擊，老先生既誤人事，又終年俯留，倏入倏出，而戀戀求寬爲也。有王太保瓊在樞中，而後新建得立功於閫外。不佞之遇老先生，命也，尚何言哉。
【校記】
〔1〕本篇輯自《兩朝從信録》，原置於泰昌元年十月下。《熊襄愍公集》卷六所收此篇已被諱改。
〔2〕“無兵”二字據《熊襄愍公集》補。熊廷弼集卷二十二
後經略書牘 牘
引
(1)
是番經略，纔六閲月耳。敕住關，而一日安身不得；敕節制，而一事主張不得；敕調度三方、控扼山海，而一兵一騎請討不得。其所得藉手以報主恩於萬一者，惟將地方中實情實形反覆商論，而見之章疏以告朝廷，見之書牘以告地方及廟堂諸當事者，庶幾其一聽耳。而醉夢不醒，仇嫉競作，且指予言為驚恐聖衷，摇惑人心，即至敗後，一驗如左券，而讞者猶罪予幸敗以驗己言也。嗟乎！予自按遼，以及前次經略，何言不驗，而予之幸敗久矣。賒一死以待今日而後定，不猶厚幸之
甚乎？霪雨幽扉，病踡一榻，偶翻舊牘，不覺大慟，而自傷其命與封疆
之不幸也。恨不立焚此草，了斷念頭，而字字籌邊之苦腸，點點報主之冤血，不忍其與予同燼也。姑存其十三，付之梓氏，以告於他日之思予言者。
仲秋一之日，獄中漫識【校記】
〔1〕《熊襄愍公集》將此篇置於卷三之首。卷三全部為前經略書信，現移置於此。
卷二十二 後經略書牘
987 (1)
寄龍泉張五雲先生
遼已失其大半，空身赴之，外無應援，内無幫助。七尺之軀，已擬交付朝廷，置成敗死生於度外矣。家事一切不問，惟以小兒奉托。幸時時丁寧勤讀慎交，讀書作文，如期循序，無有間斷；淫朋薄子，毋與往來，自然志有所專，念無所雜，何愁畢業不進，品地不端？兄於小兒爲父執，有惰慢非禮，何妨罵詈？何妨鞭樸？邇來人師樣子專以寬順其意為主，倘得成就一功名，固是好事，即不然，亦不失爲謹厚，子有光多矣。
【校記】
〔1〕本篇輯自《熊襄愍公集》卷六揭牘第十八封。
勸王肖乾中丞
古之人有傾蓋如故、白首如新者。此其人必非功名之士，而後有此投合也；一入仕宦之徒，樹名節則交相争，明功罪則交相忌，因而獻媚工讒之輩乘間抵隙於其間，於是乎交相疑矣。憶往歲于役河東，同舟年餘，推懷處誠，無纖介之嫌。日者，甫推經略，貴同鄉、同年、同門諸君紛紛參論，遂開形迹，致凡事皆避諱而不敢直言，即婉言，而未蒙採納，亦不便再言而遂止，蓋三月於此矣。今事已至此，猶避諱而不言，誤疆事而負主恩，罪莫有大於此。
夫固知軍興之不可已矣，而車牛不早備，以致軍餓馬死之誤；月餉之不可無矣，而官咨不早催，以致二月停支之誤；軍馬之多不堪矣，而選練不早行，以致混雜難用之誤；河兵之不可駐矣，而要險不早設，以致冰結鑿凍之誤；邊謀之不肯歇矣，而環城犄角、運路扼截不早圖，以致臨渴掘井，脚忙手亂之誤。
非有意於誤也，臺下以急欲成功之心，而乘堅於偏信之見，又迫欲988
熊廷弼集
慰河東之望，而動於邊勢分忙，且急各悠悠之言，以為一絶好機會也。但西人一到，可以不戰，安用齷龊修守為？以此夢寐間亦想東兵來渡河，而置前項一切於不問，豈圖事機乖左一至於此？今既一一俯就修守之事，便應細細想守，真正圖守，實實做守，確確持守，以為必能完，中心歡然，踴躍而爲之。而大疏乃曰：“守非臣心也，守而能完非臣敢任也。”一似耻於修守，為萬萬勉强不得已而爲之之意，而仍想東兵來渡河不已者，以此修守，而守能完否？果有不敢任之日矣。願臺下信此守為必能完，以固三軍之心，壯諸將之氣，而雖有十二萬，不能善其守之言，不宜常見之疏揭間也。
况兵法，客倍而主人半。豈有六萬能進，而二十萬反不能守之理？且二十萬不能守，必幾十萬然後可，關西援兵、關外潰卒皆云不可用，必討何兵然後可？易言進而實不敢進，難言守而實不修守，不過為日後留一張本，曰：“此七、八月間不進，兵馬不到之故也。”不知五、六月間科道纔出門調募，七、八月間兵馬能到不能到，即到，而能戰不能戰，臺下所自知也。縱有機會，能乘不能乘，或誰禁而不能乘，亦臺下所知也。何必口口生矢，使不知者皆以為僕咎？
鎮江之事，如同謀毆人，誰當先，誰救應，前後着數，俱須安排預定，然後動手。今但謀發而不謀救，即捷到，而亦不謀所以救，亦臺下所自知也。是否復名城，得兵三萬人，保全三百里無恙，亦臺下所自知也，而不知者又以爲僕咎。
河西塘報多觀望，有合於言進者則報，不合則不報，僕已據他報屢責該鎮矣。即西人情形，日日通使往來，謬托心腹，且無一驗，何况河東？如東兵救鎮江失利，攻鐵山失利，勢分與忙且急，誰曾見來？即果分果忙果急，而我能過河不能過河，亦臺下所自知也。僕七月二十七到任，八月初四得報捷大疏，初六即出關至廣寧，議欲萬人襲海、昌，别遣五千奪蓋州，斷其歸路，而臺下不敢任，亦其所自知也，而本兵且以不進廣寧一步為僕咎。
夫咎僕者，咎其不能佐臺下以成此進也。而止圖暗進，不敢明進；
卷二十二 後經略書牘
989 止圖小進，不敢大進，三議進，三中止，反覆躊躇，并其暗且小者亦付
之且罷，且罷而不敢爲，則自不得不出於守矣，自不得不以完守自任矣，而乃曰“守非臣心也”，則誰之心也哉？
前鎮江捷至時，聖諭謂臺下指授有方，將士用命，遼事漸有次第，
調度廣寧兵馬，相機而動，僕但嚴飭兵將控扼山海而已。昨部議僕出
關，聖旨但謂“節制地方，有急督兵策應”而已。凡一應調度防禦事宜，自是主守地方者之責之事，其所倚畀於臺下者，何其專且重。况當軍民畏逃之秋，尤非心意慵懶之會，打起精神，感發軍氣，竊不無惓惓望焉。非不知此際文武大小諸人之情，去者要去，逃者要逃，病者要病，推者要推，光景極無聊賴，而臺下第振挈於其上，示之以無恐，安之以無事，而人心自有所恃而不慌，何遽鳃鳃然以守不能完自却，而示人人以不必然之慮。
前三路僨師，開、鐵、北關連陷，時遼陽殘卒及續到援兵不過四五萬耳。去邊僅百八十里，猶能保過冬春無事，豈見兵十餘萬，又加將到近鎮及楚、蜀、毛、浙各兵數萬，猶憂其不可守者，亦在臺下之調度耳。
每見河西要兵，兵至而不加養練；要馬，馬至而聽其餓死；要糧，糧至而任其浥爛；要器，器至而置之高閣。若由此道而不變，恐雖再加二十萬，而亦不能善其守也。高、胡、邢、韓皆極一時邊才之選，臺下誠委心任之，言言聽從，事事依行，而第責其效，必能幹辦以完此事。諸鎮道皆言臺下外虚而内距，面雖悦從，畢竟自是其見，自行其意，而不人之是用。雖用人行事有誤，亦必護而守其前説，不肯易。不意謙和宏博之度亦有此病，輒為臺下一誦之。行軍以嚴整為第一義，諸將見臺下太寬，皆有玩易不備之心，非行間所宜有，而過信細人之言，忽於大吏之議，則亦人之所欲言而不敢者也。僕本不便言，不欲言，而功罪生死關係，又不得不言。知臺下初見之必怒且恨，而徐徐思繹，亦將諒僕不得已而言之意，而於已亦微有涓埃之助，且謂非僕而吾終不得聞此言也。
990 熊廷弼集
與王岵雲左司馬
治兵治餉各有專職，軍餓馬死，不能進守，以為治兵者罪，則於餉亦不敢不問也。日者，催處車牛之疏，第述道詳若干而言之，未嘗期必以如數，而責成關外意居多，亦未嘗獨倚辦於計部也。聞老公祖每語人云：“熊經略在遼陽討牛車若千萬，今皆何在，却又要若千萬？”且寄語外撫，極論東事費用太多，兵馬錢糧實不能應，切勿效熊經略所為，而直似以爲戒。始痛恨越職多言之取憎，而河西之所以每見稱於廟堂者，妙在餓我軍、死我馬、浥爛我米豆而不题“車牛”二字也。
大疏言，“撥軍雇夫，通限一月，將海濱米豆、各處秋青草盡搬入城，以絶他人垂涎”，是矣。但海糧百餘萬、草一千五六百萬，一月能搬否？即能搬，而城内能盡貯否？何談之易也？惟其談之易，所以視車牛為可省，而多討者爲可憎。
又言，“令登、津、旅順之兵直攻金州，高麗義州之帥襲取寬、鎮，鐵山、長行島避難之民助我先聲，隔江彌串堡渡海之衆為我後勁，邊東西分應，左右支吾，而不能得志於我”，又是矣。而水兵冬月回船，能再往否？麗兵肯替我襲邊否？鐵山、彌串等衆遥隔河外，能與廣寧呼吸通聯、先後聲助否？又何談之易也？惟其談之易，所以祝趲運爲不必，而多討為可憎，而今而後不敢復取憎矣。不但任地方餓我軍，死我馬，浥爛我米豆，而且任邊燒我糧，就我食，以困我，不復言車牛趲運事矣。
前次經略一年四個月，止用過軍餉折色二百三十萬、本色百萬，疏揭具在也。而其後科道且謂僕空竭閶閻，流毒海内，而以天下僥幸爲僕罪。今關上未留一兵，未留一械，未領一餉，費用多否何與人事？何用以勿效僕為榜樣，而啓他日言者之口實？惟老公祖察之。
老公祖望重言重，啓口皆有關係。如去春遼陽收拾正好，而大書一入長安，通國傾聽，非同小可。今月餉比遼陽時皆增加，有月食三兩者，而器械一一取辦於内，不似遼陽時。自造自用，其費用委屬太多，
卷二十二 後經略書牘 991
委屬難應。然而多費不在僕，僕不敢承此榜樣也。又惟老公祖諒之。悚仄，悚仄。
與長安公書
每河西舉動，不論可做不可做，能做不能做，而第設一做之之法以告於人曰，“我已如此做，如此做”；而又預留一做不成之張本，以待於後，曰：“我已嘗明告君父，私告朋友矣，固已慮及此矣，而無奈人不凑手何耳。”此屢見之疏揭，可歷舉以相質者。長安中皆喜其爲真做，及其不效，又代為之歸咎於人，人受其咎，而河西衹消“已慮及此”四字便足完其前件，此甚非明旨，實在任事不得推諉意也。事至今日，不得不以疏責成，以書規曉，而付之知我罪我矣。
八月間，廣寧滿城皆兵，而無一將統，滿城皆將，而無一兵管。不得已，責之提督一分屬之。若嗔人奪分兵之權以予提督者，而不肯部署簡汰援兵，參處撫鎮，至破鄉情而不顧，無非欲兵精而餉省也。高道汰其所募廣寧新兵頗多，遂大怒，而有《婦人乘城束藁疑邊不肯汰退》之疏。今已到未到兵皆不敢復選驗，他日兵冗而無用，食冗而不繼，自有任其咎者。惟是此等事體不依行，何况其他？
若《河上委難駐兵》一疏，不惟不依行，而且屢屢疏揭見駁矣，此後何可張口再論地方事？而至於己本不進，而遍傅經略不進；關上本無一兵，而遍傳好兵好馬盡留在關上不肯發，種種陰着且不必論也。
試看此等光景是調和得否？此等經略是做得一事、留得一兵、存得一人否？况二方沮壞，而所用五人，議者議，處者處，復得盡前謀而收後勁否？徒留此一身為廟堂調停體面，為河西代認罪過，而竞弗爲經、撫一段必不能和之情形設誠思想，設法區處，以圖疆事於萬全，他日與敗同盡獨弼一人而已耶？與撫按書稿二道抄呈上，惟詳賜覽閲，而勿厭其瑣。悚仄，悚仄。
992 熊廷弼集
與方孩未監院
昨邢道禀，當下兵馬、將官、信地尚未分定，其兵馬之歸某將某將者，亦未撥定。即戰守之局，似定而實未定，又似不專主廣寧、鎮武者。夫此何時也？而信地、兵將尚未撥定，將定於何日？前疏定信守，以重責成，而今又云“不專主廣寧、鎮武”，想又欲謀渡河耳。
竊聞此謀三有議，而三自止矣。今番定有成謀，有遂事，决無再止之理。然雖慎重周全，而無一遺慮。或謂此行主意原在暗去偷襲，出其不意，如前日鎮江事，自可無妨。然邊情甚緊，亦有不可知者。趙充國曰：“小利不足貪。”此千古名言，最可味。况東兵是何對頭？與西人不同，亦非暗偷法所可對也。僕不便言，知門下有斟酌，幸秘示以詳，何如疏書微傷渾厚？然事到今日，禍已推在身上，不得不直直責成點化之耳。抄稿附覽。
回王肖乾中丞
來教謂，“連日人心大奮，西兵亦然，若乘其鋭過河取海州，一戰而勝，遼陽可復。即不然，亦可保廣寧無事”，誠不勝大願大幸。
頃聞前寧兵將俱東，則進機决矣。空身一經略，愛莫能助，惟洗耳於關頭，以聽捷音耳。顧又思之，我輩用兵似當堂堂正正，以張軍威，得一城便當守一城，以為進取之地。今一鼓而復遼陽未可知，而直奪海州自是容易事。但我入而所以守之之法，人救而我所以禦之之法，不可不先為講求也。若第掩取而歸，為其所追襲，此後一段光景知臺下已深想及此，而無庸杞慮為矣。諸將有戰不力而先走者，總帥有互應不如約者，僕即申檄督之。諸不一。
卷二十二 後經略書牘
993 與方孩未監院
日者，固守廣寧之議，誠愧失言。既已定議，置守於鎮城、杜家屯兩路，已復改議迎戰於柳河、三岔、黄泥窪三路，而今又以河西人心大奮、將士亦然，議欲乘鋭直取海州，以復遼陽。朝處夕易，迄無成畫。
僕方有“待汝議論定時，我已過河”之懼。及得來教，謂撫院决欲渡河，以踐前言，則可謂先人一着矣。顧又深揣於彼我進退之間，如明明建大將旗鼓而東，以揚我武，此時必不能，而欲仍掩取不備，如鎮江故事。無論為所追，及有猝退不得之虞，即追不及，而民有再毒不堪之虞。以王師堂堂舉動，暗襲一城不能守，而踉蹌遽歸，使人愈有以輕量我，民愈有以識破我，此必不可之道也。
今欲為渡河計也，當得尺守尺，以爲恢復之地。便當計算：城得，而吾何以守；邊救，而吾何以禦；禦之勝，而何以徑復遼陽；禦之不勝，而何以殿之得過三岔；脱有不虞，何以使退軍收札得住，何以使廣寧鎮定不摇。此斷未可以草草舉事、第求踐言而已者。
密聞經略衙門舍人鄭名卿新從遼陽來，謂邊以鎮江事恨遼人，曰：“無多兵來，便順從他縛我守將，我肯留與遼人再等大兵來順從害我？盡數趕出墻外，不從者洗之。今海州、遼陽俱無多兵防守，可取也。”以此撫台聞其言而進，志益决。果爾，固是一機。但予爲細算，豈其奄有河東而遽欲輕弃，不置重兵防守也者？竊料海州、遼陽其必争之地，而前言未可盡信也。
進守機宜，僕已不得預一籌，惟門下商酌而行之。宋用郭京施六甲法禦金人，而劉孝竭等或稱六丁甲士，或稱北斗神兵以附之。京嘗曰：“非至危急，吾師不出。”及金兵圍城，京曰：“須自下作法。”遂引兵遁去，而金兵遂入汴城。今令國威者豈其裔耶？總兵楊宗業自稱日日與某神相會，而竟不能出遼陽之圍，又眼前事也。書此一笑。
994 熊廷弼集
與内閣兵部
日來，撫院以前言不效、近旨責成，遂急欲進兵，且擬有一疏言：“臣自過河，不累經略，不累諸道，而監道與邢道苦之。”弼知其意已决，以此前日回書第勸其進，當得尺守尺，勿掩取遽歸如鎮江事。當計：得城，何以守；邊救，何以禦；禦勝，何以進圖；不勝，何以退守。而至於以我敗氣當其勝勢，以我鈍敝當其堅利，以我凍餒當其飽騰，以我散亂當其整一，以我暴露當其休閑，而且無輪無炮，無以站立，無車無牛，無以轉輸，種種情形猶未敢深言，以冒慎重全勝不肯進之疑也。
頃得《為危疆固守實難》一揭，而前疏果舉矣。雖删去“不累經略”數語，而力闢“以守待戰”之非，弼誠無以佐下風、預未議矣。顧
又思之，自邊變以來，前後三經略擁如林如雨之衆，拱手縮頸如雀避鸇、兔遇犬，不敢以一矢加遺，誠有如撫疏所忿者。今幸以一矢加遺，
便當報捷凯旋，而第云“保過冬月無事”而已，則安用决此奮志爲？
憶弼前秋到遼時，殘兵四五萬，距邊百八十里，猶能保冬月無事，豈今兵馬十餘萬，去邊三百餘里，而以守待戰，顧不能保其無事耶？夫戰具即守具也，練兵、飼馬、治械、儲糗、設險、扼固，守具即戰具也。聞有能守而不能戰者矣，未有能戰而不能守者也。誠如鄙見，收拾前項一切，而游徼於沿河，分截於中路，宿重兵於鎮城，犄角札營，以團厚其勢，訓習其技，休養其力，安安静静，隱然示以不可攻，何遽不能保無事，而欲僥幸於一擲？豈守無堅城可憑、强援可恃，而戰遂可得遼、海之堅以爲憑，西人之援以爲恃耶？
且凡言戰者，必須甲馬、器械及各兵皆到，然後具疏拜表輒行。前曾疏要八月進兵，已而三臨河三自止，曰：“臣之畫，以協應不速，而無成也。”今部署出師，既已軍民大悦，人人憤激，西兵西弁投牒願往，諸道將亦任戰而不任守也。趁此銳氣，便可過河一舉掃蕩，而猶需宣大之馬，近鎮之甲仗、火器，及川、土兵之出關者。等得到來，而冬
卷二十二 後經略書牘
995 月已過，軍民將道之銳氣已銷矣，不又爲協應不速所誤也。此等作法皆
弼所未喻，而又不敢復進一言。撫院不敢任堅壁之守，弼亦不敢任過河之戰。
况樞部一口出氣，皆主决戰。今日之事，决當以撫議為主，而經略又未嘗留一兵，以掣其肘，又未嘗明目張膽言一守字，以撓其議，此亦撫院唯所欲為而無不如意時也。伏望閣下調旨專責，撫院函甲渡河，明張撻伐，而毋以掩取速釁完成戰局，而毋以協應推人。
至於以守待戰之經略，與不受節制之巡撫已绝不相干，不必泛泛如前兼責經、撫同心調度，使人兩無着落，而從牽制以誤事也。若乃弼之所憂，不在今冬之不能以戰而守，而在明年之不能以戰而成戰，何也？以枵腹露體之衆，當裂肢斷指之時，四分五散於河冰、海雪、朔風、磷火茫茫斷魂之處，以疲敝其氣力，酷烈其體膚，怨傷其心意，而竟不得一栖宿遮蔽地，以蓄養而訓練之。雖人人賁、獲，亦將銷磨到骨，而何以得其力於日後？究且終日言戰，而終至於不能戰。若如鄙見所前議，則藏其威，而今冬之守也可，養其鋭，而明年之戰也可。此不識時、不乘機者之言似亦可思，而非廟堂主戰者所樂聞也。統惟鑒裁，不宣。
與王肖乾中丞
頃，高平道中，得貴座師葉老先生書，謂人情亦知“戰未易言”，徒以僕不能守之說，遂欲庶幾僥幸於一擲。若使僕謂廣寧必可守，戰可徐圖，則又若捨萬全之安，以蹈嘗試之危。信斯言也，是今日迫臺下過河者，由僕不能守之説也。而不知自《屯河上委難駐兵》之疏以來，凡私書公牘皆言能守者也，皆言守定而戰可徐圖者也；其言不戰决不可守、不戰而决不敢任守者，臺下也；其言將兵六萬可以過河，若俟冰結，雖有二十萬，不能善其守者，臺下也。
此非今日之言也，自七、八月間主戰以來，屢屢告朋友、告君父者之言，而僕猶恐“二十萬不能善守”之言驚我軍民，勸臺下不宜常見諸
熊廷弼集
966
章疏也。猶自引前守遼陽事，謂殘兵四五萬，距邊一百八十里，尚能保冬春無事，而勉臺下以十萬之衆，何遽憂其不能守也。今以十餘萬而憂其不能守者，亦臺下也。貴座師謂僕迫臺下於一擲，以致捨萬全之安，而蹈嘗試之危，則疏在，書在，人在，鬼神在，天日在，僕有死不能服也。
總之，戰出自臺下本心，而且至於癖，與不能守之言何相干？况僕從來未曾言不能守一字，即《廣寧人心已去》一疏，正言戰不成其爲戰，而以想戰之故，致守亦不成其為守，意在挽鶩戰之虚念，作圖守之實事，而臺下猶連疏决戰，必不能任守事，使終將至於不能守者，亦臺下也。今以加之於僕，僕何敢受？
夫僕自推經略，受不明不白之冤，如撓權分事、扼同舟，與不進兵、不救鎮江、坐失機會之類亦多矣，豈可以此加之於僕。僕即剖心肝為貴座師言，恐終不見信。請以戰守本末與臺下親折證，惟臺下平本心為貴座師一白之。屈鬱之極，語言無擇，就祈臺下心諒。原書抄呈覽。
答王霽宇制府
承大疏言“近日經臣選帶，營路幾空”，不佞未嘗一選帶空營路也。吴自勉既被參非營路官，其家丁五百非營路兵也。不佞恐其零散，故調之，不過取其所弃耳。孫總兵五百人、施參將一百五十人，不過暫借以護此封疆之身耳，而此外無人矣，何至空營路，而遽留题允六百之標兵，以相償乎？如謂關上空虚，則台臺所練三大營兵馬，聞已逾萬數之外，則調其半於關，以資防禦，亦無不可。前小疏求近兵一萬八千，部覆五千，後復以爲言，部又增三千五百。及見台臺會疏選調一萬，内分三班，是應調者實止三千二百人，此狙公朝三暮四之術也。不佞但笑，而不復言，何意三千二百人中又留六百人？而算抵亦太分曉矣。
廣寧兵馬不得干預一人，僅此二三千人獨駐破城，為廣寧策應，且當窺關護餉之衝，而台臺又欲留之，豈欲不佞孤身陷亡耶？必欲留，請
卷二十二 後經略書牘
997 將三千二百人一起具疏奉還，决不敢占惜。若吴自勉未肯放進關也，右
屯城上城下無寸鐵，故借關營各炮應急，而請那密雲緩地火器，以示通融。
承命，遽於山、永局造者照取抵償，則車上將何安設，而於進取又誤矣。今不得已，檄總兵督催該局，造完一位即送來，以换原炮一位，而歸亦不得擅留關上物也。台臺雖以元老行邊，而薊遼總督其實也。遼西，台臺地方也；不佞，薊東搪牌也。分别若此，而不佞無望，尚復何言？敬復，不宣。
與葉相公
昨往河上，從邸報中接賜札一道，跽捧反覆，以感以懼。弼自來主守以為戰者，未嘗言廣寧不可守也。其謂廣寧人心已去，正指平日以想戰之故全不修守，人無所恃，而一聞過河，遂懼其不可知，而先逃耳。此以戰誤守，而非以不可守迫戰也。如謂以弼不可守之説使人欲僥幸一擲，則自七、八月以來，講戰久矣，又誰之說使之耶？弼有屢疏在，撫院亦有屢疏在，不必辨。
昨但移一書與撫院，親折證之詳别述中，而相公不久自明，亦毋庸於辯也。今戰事一聽撫院自言自止、倏止倏言而已矣。弼不為後援，則出關何為，自不為先鋒耳。若度其不可戰，而講求所以守之之道，則弼有疏有書，而撫院駁之。不徒駁之而已，且以人心之不固而逃也。惟守之故，且以憤欲戰者之懷怨對也。惟守之故，是尚可責成者乎？
自會議置三方、設經略時，而其同鄉、同年、同門，已有撓權、分事、掣肘、扼同舟之疏也，是尚可自任者乎？至其不能含忍而優容之者，此苦處自難言。夫自不進兵也，而推人不進；自不救鎮江也，而推人不救；自失其機會也，而推人坐失。種種伎倆，本兵主之，科道從而和之，此皆輕則戍、重則辟事也，誰則暗受其阱？假使推之人，而人無後灾也，則何不可含忍優容之有？
998 熊廷弼集
弼嘗移書相知，謂今日經、撫之隙皆成於裏邊，愛有所扶，而憎有所抑。抑者不甘無故之加，則必辯，辯則所扶者之破綻亦出，而終至於兩敗。昨面語撫院，亦曰：“公非有意推弼也。特疏書中率立一四方八面之話頭，使人猜而歸之弼。如機會坐失四字，謂自失也可，謂因兵馬器仗不至而失也亦可，而求多者必曰：“此經略也。”况公雖不言，有本兵科道代為發揮，而孤獨如弼自不得不一求明耳。”近傳相公言於衆曰：“撫院固吾門人，經略亦吾舊知，重在封疆，不肯一毫偏向。”仰惟至公厚之盛意，聞之感泣。以此輒將瑣屑仰瀆崇聽，知不以爲罪也。外，《出關見聞述》一册、書稿數道，附呈覽，總祈相公深知地方真情形，以便裁决耳。臨啓曷勝仰悚之至。
與王肖乾中丞
前議駐兵右屯，與鎮武對峙，如鼎雙足，而站立自穩，如人兩手而捍衛自便，其兵則仍散處間陽、十三山及附近各屯，非駐右屯也。“護衛”兩字於身為自衛，於邊為示弱，故弗受。明知出自椽史忽略，已與巡道、韓道轉達此意矣，而臺下乃以爲意，更自惶悚。
今看來閭陽去廣寧、杜家屯、鎮武堡更近，故属韓道來商定，此即駐右屯之意。而更爲切近者，鎮武、閭陽須各一鎮一道，劉徵未敢專任也。其杜家屯至柳河一帶悉屬鎮武照管，蓋東何畏於西？寧西平而必遠繞百里從柳河口來，此可不足慮。而河東堡海糧及西窥關路，則閭陽鎮道兼責焉。鎮城則兩鎮一道，而臺下調度於其中，何憂邊哉？敢因是而并及之，不盡。
與各部科道
自出關以來，晤鎮、道、將，無不人人言不能戰也。平日摩拳擦掌、歃血共盟者，亦無不人人言不能戰也。即撫臺亦自言不能戰也。其
666
卷二十二 後經略書牘
平日言戰皆空言，想戰皆空想也。不惟空言空想而已，而且以想之迷誤戰而并誤守也。且以言之泄露己短，嚴内備而外速邊驅民也。
到今日仍不出此“堅壁清野”四字，以附會老成持重之説，而入於不佞恇怯退縮之圈套，是中樞主戰者亦言今日不能戰也。夫戰與守，非有二義也。不佞未嘗不想戰，而未嘗言戰也。雖未嘗言戰，而所做皆戰事也。訓兵、飼馬、治械、厚儲、修城、扼固，以備今日境内之守，即以備他日過河之戰也。若一切未備，徒想過河之戰，而竞憂境内之不能戰，雖不謂之戰可也。
况不佞又未嘗不言戰也。初議三方控制時，曾有疏言：“廣寧用騎步對壘於河上，以形勢格之，而綴其全力海上，督舟師乘虚入南衛，以風聲下之，而動其人心，則必反顧遼陽，恐其内潰，而遼陽庶可復也。”此不佞之所言戰也。今之言戰也，則偷而已矣。每語撫臺以“小利不足貪，須俟三方齊備，堂堂正正為一舉掃蕩”之計，而撫臺必遜謝，以公之所為大作用，生之所圖小意思也。雖不謂之戰，亦可也。
每欲將此痛說一番，而廟堂之上意見已横。前者屢疏甚明，一味不省，如搦管者不惟喜隻眼之為妍，而且覺雙眼之可憎，未可以口舌争也。况三方之事，業已寇仇登萊路人，天津二方被其破壞，而所用各道，參者參，疑者疑，又諸事沮格，不肯經略之一聽。此裴度所謂“事事抑沮，但欲使臣失所，不顧朝廷大事”者也。既已亂其本謀所爲戰，
而孤身孤堡為一方代守禦，即伸己之戰說，而亦無益也。《出關見聞》本欲入告，而恐重廟堂主戰者之恨，故不以疏而以述也，非獲罪也。惟
詳賜省覽，幸甚。
與葉相公
頃承還示，深以遼東用兵騒動海内為憂，欲要如黔國例，捐遼之利，俾人世守其地，專力禦邊，毋累内地。此寧邦之至懷，而固圉之長計也。反復籌之，將俟復全遼、俾世守，以捍外乎？抑就今日而言，捐
1000
熊廷弼集
河西之利，專河西之力以與之，毋累内地乎？
國初，遼東官兵自食其地。後人民掠盡，屯榷荒廢，雖有租賦搭放軍餉，僅存原額十三；雖有雜税，僅供官役廪料公費與撫賞之用，而每歲仰給度支猶額餉七八十萬、馬價八九萬、撫賞十餘萬，未有餘利可捐予也。
元昊雖强，而宋家所據守涇原、秦、鳳、環、慶諸州郡，皆生齒財物殷勝之地，其人皆中華，固結而無二志。以此自足抵當，而天下晏如，無徵調轉輸之擾。遼東，三絶地也。自秦、漢以來，止設督護羈縻，未著版圖，千餘年未有歸我一統如此其久者，而氣數循環亦是有盡，是謂天絶。四面周遭三千餘里皆邊皆海，僅關外横亘十里與内壤相接，如一斤繫贅疣於身外，而極難救援，是謂地絶。其風習性情與内地异，徭役稍急則怨言，而願隨之去，是謂人絶。
自兵變以來，誰不爲“以遼守遼”之説，周巡撫疏主力行而不效，李如楨自請往募而不效，劉國縉以遼募遼而不效。今巡撫雖募鄉兵一萬七千有奇，半多孱弱，每人月食三兩，護如驕子，纔一遣往西寧、鎮武設防，而弃甲馬、而投河東者屢屢見報。又生齒絶少，料民趕車牛且苦無人，而何况兵馬，其不得不徵調於内地者，勢也。軍中所需鐵鉛、煤炭、斤角、絲鰾、竹木一切物料，以及各色匠役，河西一無所有。至於米豆食物，向來仰給河東，而此路又斷矣。
屯田之利，按遼時曾詳言之，此泰平時也。及經略其地，開、鐵、清、撫諸處，豈但近邊不可耕？且皆非我有。金、復、海、蓋之區雖甚完，然河西開、鐵避亂者往往依之。但人稠地磧，又重復崗嶺，不似開、遼平坦有可耕之地，見往者且開山而種，何田可屯？而遼陽地土見為民種，又未有奪諸民而與軍屯之理。况是時瀋、奉與邊對壘僅六七十里，即檄鎮、道每馬隊五匹内撥一軍總領放牧，亦不可得，何况屯田？
惟自三岔河以西二百餘里荒淀可屯，而且無對壘之危，屢屢書咨督餉具题，責成撫道行之，而撫道皆以額軍已少，不能屯。另募，又無人應。若留援軍屯，而每軍歲餉二十金，所出不足償所食，費遂止。蓋按
卷二十二 後經略書牘 1001
遼時，額軍月餉止二錢五分，或三錢四錢，故留屯半以自食、半以佐餉為有利。而今且人人食大餉，有月支二兩外者，時固不同也。今三岔河與邊對壘，僅隔一衣帶水，而以西荒淀又不得屯矣，其不得不轉輸於内地者，亦勢也。
夫不復全遼斯已耳。如欲復全遼，自不得不借内地徵調轉輸之力。不徵調，不轉輸，而欲捐河西之利，專河西之力，以復遼而捍邊，恐韓、范再生，黔國復出，亦不敢任。况黔國之於滇，亦是全用中原之兵力平定其地，而後捐滇之利，以世守之，非先委滇於黔國，聽其自取自守也。
光禄何公所上書，慮深見遠，而特以“欲置遼陽，專守廣寧”之説意圆語滯，爲言者所駁。不知能專守廣寧者，即能全復遼陽也。若沿河設險扼固，内護農田，以培其根本，外伺釁隙，以圖其機會，三五年間必有一段光景可見，何公之意正可仿而行之耳。
初見邊地弗靖，人人齊憤，故議三方齊進，一完即完，為不再舉之計，免得零碎遲延，為費反大。是其設登、津兩路者，非真謂東兵能海上來也，謂舟師渡海牽制，俾廣寧一舉成事也。如目下兵餉必不能應手，而二方之設無用矣。若遂議裁而歸并廣寧一路為持久之計，則山海亦可半裁，通計可省兵餉十分之四，而海内亦得以少紓十四之急，豈非審時度力、酌標固本之權術。但以今日之權勢揆之，恐非冲聖所能獨斷，賢相所能久擔，科道所能静聽，而在外亦决非今撫所幹辦。通國欲殺之，孤弼所敢更端而議也。卧榻亂談，以復明問，伏惟台臺裁示。
若經撫不合之故，豈衹在不受節制之一言？實是意見作法有斷斷不能合者。若但不受節制，而苟於事體果能拂而相成，正是大有所合處。雖事事不肯商量而行，而弼尤當謹奉封疆以從，敢有异同於其間哉？更惟台臺諒之，不盡。
1002 熊廷弼集
與周敬松冢宰 汪澄源司農
頃，政府有書商確遼事，詳具往復書稿中。今津、登兩路兵餉難措，即勉强區處，有頭無尾，不得如原議以責實功，而徒擔其虚罪，誠不如裁之。移其見完舟於寧遠一帶，爲廣寧近援，而异日進兵，亦可平
過蓋、復，以為牽制。關上仍舊總制，率所練三大營防禦，而原議增兵六萬亦可盡裁也。
非愚自議自裁也。各省以及邊鎮已是無兵可調可募，有雖欲如議增設而不得者，勢自不得不歸并於一路耳。若裁去一切，專力於此一路，水陸精兵十五萬或可庶幾，内十二萬置廣寧，爲過河正兵，三萬置寧遠，為浮海奇兵。河上築三大城，屯兵數萬，護民耕種，自三岔以西，荒淀區畫如井田法，浚溝挑河，一以泄水，一以堵邊。悉招還遼人之避難於山東、北直者屯之，仍各厚給牛種、房舍安插諸費。所獲子粒不必入官，但徵其草束，而糧多價賤，軍馬自受其惠。屯聚人衆召募為兵，西兵亦可漸撤。
至於軍駐河上，海糧一帆徑抵駐所，可省車牛之半，而最便者尤在窺釁乘便易於舉動。前此衹因兵馬難駐河上，如此調發，從鎮城往河二百里，須三日可到，比到而奸細已去，河東已早覺矣。
别啟謂“沿河設險厄固，内護農田以培根本，外伺釁隙以圖機會”者，此矣。此等大事原求急不得，前此撫順之失、三路之敗皆爲一急字所壞，每到壞時，輒噤口謂：“三年勿道一戰字。”甫得寧緩，又輒催之。今見兵餉難處，有能主持久之說，以紓内地之急者，必相率以爲然，相戒以無相促，未幾而“緩師速禍”之說必又紛紛出矣。今人作事之難類如此，弼亦心知其無敢主行者，聊一私質之於老先生前耳。尚祈裁示，以開愚昧，不一。
卷二十二後經略書牘 1003答王肖乾中丞
河東真消息，僕實不能得。臺下誠得之真而信之確，即率師以取海州，亦一機會也。久病初出，得台札，袖以閲城，歸而虔誠揲蓍，得豫之震，甚吉，亦使人有見獵生喜之意。但此事重大，不知我將帥真正本領何如，兵馬真正勇奮何如。今往，當用馬兵幾何，步兵幾何，總帥何人，諸將何人，策應何人，進退何以依據，首尾何以照顧，須一一打算停當，星夜密以見示，而台駕或親過河，或止河上，尤須萬分慎重。若大兵何以接應，則僕止帶來二三千人馬，濟得甚事。惟台駕前進一步，則僕亦前那一步，聊張後勁之聲勢而已。不一。
與王肖乾中丞
凡事信得過便做，信不過便止；要做便大做，不做便止；要大做便不必說，說便止。軍事忌泄，蓍卦，本客俱吉，惟發動爻詞，不然爲其鳴也。鳴者，泄也，不鳴則吉矣。謹録以奉覽。
夜間審回鄉，云：“牛莊有衆千餘，海州三千餘。”果爾，則當以萬餘徑趨海州，而第用二三千綴牛莊，使不敢出。若取訖牛莊，而後取海州，則海州覺，而遼陽援未易取也。又須萬餘接應，而河上又須萬餘作老營家當，計車步騎，非四五萬人不可。如海州、牛莊可一到即下，便當傳檄遼陽，乘虚以復之。蓋遼人兵到即順，自是邊之隱怯處，以其勝乘其怯，而邊可走也。
今總帥劉、祁與高、胡、牛三道俱行，不待言。至其所用兵該幾何，是何營何鎮，其將官前鋒某某，策應某某，老營某某，幸一一以數目姓名密示，僕將一一手諭，以軍令申飭之。而至於作法，尤願聞其詳焉。跂望，跂望。
1004 熊廷弼集
與王肖乾中丞
來調賀謙平四支人馬，非爲守右屯也。戰車三百二十輛半月内俱到，欲將此兵團練一車營，以供臺下過河之用也。鄙意再加四十輛，約戰地六十餘丈，通共二百四五十丈，可住騎馬萬數千人。每輛用步兵十二名，四名專供車上火炮之用，八名左右翼車，各持三眼槍，以佐車炮安放之不及，故需兵如此之多。即餘下千數，俟炮車再至再擴充之。而毛有倫兵馬既屬祁帥，則渠無所事，欲令為車營主將，蓋此時所造炮車二三千輛可分數大營，俱曾有倫總營。如過河日，悉令此車札營衝陣，而前日點營薊、保所解各車俱不中用也。台意以爲何如？衹因料濕，不得乾，不敢裝成，又打大炮不及耳。若明年三月，而各車俱可完也。
與閣部科道
廣寧之餉虚冒極矣，上無一定之成規，下有多方之騙局，人倚孤城而難問，事忌鼠器而諱言。諸將有侵冒之尤者，餉司詳中第開營路名色，而不敢直指其姓名，亦苦矣。然嚴核仍須著落，該司責之以無可逃之咎，而後有不敢避之嫌，不復顧之情，庶可望其清楚耳。
至於支領挂號，但使分立營頭，造册投鎮，鎮過道，道過司，而弊可立除也。惟是新舊餉之濫加而難繼有深足憂者。額軍已亡其半，而餉反加至二十餘萬，此其故已不可解。往河東援軍，每月概給一兩五錢，今且入第三等，而二敵者一兩八錢，頭敵者二兩，甚有二兩以外者按册食糧，何頭敵之多？而上疏諭兵又何象人之衆也？
日者，簡汰之行固以討軍實，亦為省虚費。乃延綏一備，競訝爲苛鄉兵。一查退，旋見嗔駁，竟格矣。若此法不行，而人人冒頭敵之餉，且使真正頭敵者愧與怯懦同，而不知感奮，甚非所以别强弱而示激勵也。若乃餉日加，而軍日困，則又在本色之不給、車牛之不備矣。假令
卷二十二 後經略書牘
1005 本色給，而軍不致貴糴，且有赢餘；馬不被奪食，且免倒損；折色不致
多放，且有接濟，何至軍需部發交困若此。
今車牛銀兩，地方領到不知買，而第知索餉，貴衙門計部發到不知催，而第知查餉，米豆爛於海岸，兵馬饑於村屯，錢糧匱於太倉，膏血盡於海内，誠不知其所終矣。故挂號不由道，而支領淆；軍士不簡汰，而增加濫；本色不給，而加餉無益於貧；轉輸不速，而折色終受其窘，故車備而轉輸速，本色放而折色紓，此自然之道也。每欲將此痛諭一番，而開口成礙，偶因查虚冒而一及之。小揭伏乞覽裁，不盡。
與閣部科道
進兵之事，向以鎮將、人馬、甲仗、糧草，件件胸中打透不過，不敢不遲疑自沮。即撫臺亦見河上西、寧兵將存札不住，撤退西平，相與議守，無復進意矣。三十日，以病愈閲城，忽接其書，言率兵取海州，辭意甚决。蓋因鄭明經之言而又動者也。密令人詢下書者云：“撫臺明日即往河上。”當是時，人馬皆發，已是著一商量不得。即還署，具誠揲蓍，得《豫》之《震》，其兆吉焉。是以援筆作書，不勸不沮，而第囑以慎重，問以做法。仍遣中軍官往遣指揮，以便策應。雖身邊隨帶兵馬不過三四千人，勢未能隨，而亦不敢不步步趨趨隨撫臺而後也。
或謂毛弁果以麗兵殺邊衆二千餘，而不能以一卒殺河西，通消息能先期報，興兵勿拘寒暑，而不能臨時約日期、定策應。此中之故殊有可疑，然撫臺絶不疑。且與各監軍道書曰，“即有不利，不過殺傷相當，必不敢復渡河也”，以示此身一東必不復西之意。於是乎始服撫臺當機之勇，非弼輩所能彷彿其萬一也。關係進取，不敢不預以密聞，往復書稿并録台覽。不一。
1006 熊廷弼集
與王肖乾中丞
凡輕騎襲人者，須大兵向駐河上，相近而玩，一旦出其不意，故能得志。今鎮城距河二百里，自臺下發兵東八堡，就草之示出，而遠近已窺其向往矣。奸細滿地，風口一傳，朝發夕到，而我又中道會齊，再候的信，邊必准備已久，未可以輕騎襲也。
大做之法，必三方齊備，然後可。而昨云大做者，正唯恐輕襲無繼，欲其厚集以往，方可無虞耳。車步并進，是爲大舉，而邊且全應，是為久持，而邊且急擊，恐與台念初謀未合，仍祈慎重而行之。祁帥已檄之出矣。聞氣體尚弱，且令毛弁幫之，以備東征之指揮，而後檄調以練車營未晚也。僕已至杜家屯矣。并附聞。
回王肖乾中丞
是役也，以毛文龍事屢經傳報，恐為异日口實，故欲乘機擾之，是也。不知傳報來自毛弁所否？初，高、胡兩道自右屯回至閶陽，即得台札，决意率兵取海州，頗不以爲宜。今台教謂商之各道，亦以爲宜。既至鎮武，又有不宜輕進之議，是兩道有二意也。臺下當執而問之，既不能大舉深人，而欲以輕騎夜襲牛莊、守馬圈，爲此行作一小結束，有益無益自有台裁，僕何敢擅奪？
况舉事憑鎮，憑道，憑將，憑兵。今劉帥言“决不可進”，兩道言“决不可進”，各將言“决不可進”，一至杜家屯，道遇發回西兵，皆怨言手足凍裂、馬皆跑死餓死。即義武鄉兵亦怨言曰：“二十九日，發鎮北堡喂馬。初一日，調盤山。纔至當日，又調回原堡。及到原堡，初三日，又調往鎮武。人摩肩，馬攢足，日夜僵立冰雪下，無房存札，無鍋煮食，無糧草可關，凍餓咨嗟，無復生理。”鎮、道、將皆謂，臺下不肯憑，而獨憑李鏘等細人之虚報、劉徵等誇獎之誕詞。鏘等必有真消息，徵等必有真本領，僕猶未敢遥奪也。若恐有邊定鎮江而還、一意西
卷二十二 後經略書牘
1007 窺之悔，亦惟臺下自奪之。已擬不往鎮武，但候臺下爲進退而已，不
盡言。
與王肖乾中丞
過河之役，遼西存亡、宗社安危係焉。似應計定而行，謀成而動。而臨時遷就，以結小局，果遂，足以重創邊謀，不復攻我否？大振軍威，不復怯戰否？若猶未也，而且速後灾，心竊懼之。
如聞劉徵欲弄伎倆，如前日黄泥窪西人所為之事，臺堡數十人聞我大兵來，欣然前迎，而忽殺十九顆以獻功。吁！可痛也。
初一日羅弁亮子溝之報，風聞亦由效周應乾斬獲之故智惹來，以今觀之，竟亦何益？夫舉事而不能重創其謀、大振我勢者，惟臺下慎行之。僕且還矣。
與王肖乾中丞
初四日，見臺下發諸兵將，及胡道、祁將還，但同高道往西平一看，仍還鎮武，已無進兵意矣。昨得台札，又以襲牛莊、守馬圈來商。竊意此一偏將軍事耳。且聞台駕初六日欲還鎮武，是以擬還右屯，具咨奉告。
頃，又聞昨申刻臺下令旗鼓官傳鎮道相累，獨以義勇五營金礪、劉式章等，令選精鋭數千人掩襲牛莊。據此，則臺下又欲義勇獨進矣。經、撫、鎮、道兵將東行數日，何等風聲？掩襲之法，似是使用不得。而孤軍獨進，大勢所觀，僕未敢晏然西還也。仍駐杜家屯，以伺動静。謹疾走奉聞，仍以慎重萬全為祝。卷馬圈東兵已弃去，炮槍已取來，不俟奪而守之矣。不盡言。




1008
熊廷弼集
回王肖乾中丞
台駕初二之行，原爲毛弁异域孤軍起念也，而後乃不果。今又欲因邊解嚴，而復襲之，自於兵法有合。臺下如信得過，即不謀而倏忽趨之，猶恐其遲。蓋大舉明進，分布調度，可容商量。而掩襲乃迅雷不及掩耳之事，古人有行此事，雖同晏會，忽起身潜去，而况謀於百數十里之外乎？惟臺下自審而自行之。敬復。
與閣部科道
今日進兵之難，不但弼知之，鎮、道、將及吏民知之，雖撫院，亦知之，而必堅意要進者，非真謂不戰决不能守也。言三萬可辦邊；言六萬可辦邊；言中秋前後可高枕而聽捷音，若不復遼陽，必無西面稱人之理；言吾用西人可以不戰，戰，吾用其叛降，可不煩兵而下；言西人四十萬、三十萬、四萬、一萬來，種種自詡自任，而毫無一驗也。既自以為耻，而且見廟堂扶助者多、誇誦者盛，又思有所以副之。由此日夜尋思，衹圖一决，以結此局。及到做不得時，又不得不自河上嘆氣而歸耳。
前此四進，皆未來商量，及昨次先調發，後商量，弼與其進，不與其退也。迨其五退，而中外主戰之窮見，和戰之窮見，地方不能戰之窮又盡見，人有以窥我矣。兵玩而不能用，勢屈而不能收，兵一來而嚮所稱“不戰决不能守”者，恐反以言戰想戰而不能守矣。撫院第圖悻悻焉一逞，以復前言，副衆望而已矣，而抑知後灾之可憂以至此也哉。
至於實不能進之狀，小疏僅點破一句，而不便於縷言。恐以爲不肯包護，謂人為不和，而不言則廟堂不及知。不但票擬覆疏無所取裁，而且無以解衆多之口。至於甘受衆多之口而終不敢言，而弼已苦矣。伏惟台臺鑒察。盡言。
卷二十二 後經略書牘 1009與葉相公
昨接撫院書，謂台臺有揭，深以經撫不和爲憂。弼不知揭爲何語，甚恐懼；而緣不和以為台臺憂，又甚惶愧。然使可以得和，而故相妒擠以為不和，第用嚴旨一鎮壓之，自不敢不和，而意見作法不能相强，則威君不能懾，慈父不能諭也。
經之所議，撫不肯從；撫之所爲，經不敢從。撫即面從經，而語後仍行其己意；經欲面從撫，而事後又防其推人。進慮無成，而以商於經，經若止而遂謂無成，為經許我；退慮無名，而以商於經，經若止而又謂不進爲經沮我。欲兩從，則至於兩耽；欲兩違，又至於兩忤。若兵將之調度，既行止以無從，而鎮道之禀承，又笑啼俱不敢。欲從撫，則虞獲罪於經；欲從經，則虞取嗔於撫。事有不便而力争之，則以爲媚經；情有所諱而偶言之，則以為間己。兩釁一開，而人人釁開，皆疑畏不敢言；兩肘一掣，而事事肘掣，皆觀望不敢任。如此而必欲捏合，捏合不能，而經撫俱壞；如此而必務調停，調停不得，而封疆并壞。况水火形迹，雖童卒所皆知；而風聲傳聞，豈東人不能得？萬一乘間而抵隙，何以協力而共撑？此尤不可不深慮也。
弼以兩勘之後，詬病之餘，靦顏再來，爲名乎？而名已見矣；爲利乎，而利有誓矣；為官乎？而安於平進，無官不可到矣。衹緣冲聖哀切一詔，忍禁痴腸不住，遂大慟而就道耳。何期一入長安甫三日，即聞經略應否另設之議，而巡撫之同鄉、同年、同門，有明不利有經略，而謂當以巡撫兼者，有暗不利有經略，而故留為本兵者，紛紛出疏以至今，殆無寧日。
今廟堂精神，專注廣寧，業已打破“登、津參遂各道，沮壞三方”之原議，而獨驅經略領三四千人於孤城，為巡撫充一參、游之任，以代其防禦。不審當日主上賜劍賜服郊餞者，第遣充一路防禦而已乎？抑適中調度三巡撫，聯合大舉，以圖恢復也？
且衆議以巡撫兼經略者，謂其能完恢復大事也。豈其防禦反有所不1010
熊廷弼集
能，而必使經略領隨帶之孤軍以代之？又何向者厚望撫院之甚，而今量之淺也？竊謂撫院自能辦此，而經略為無用之物，可裁也。語云：“人心即天意，多助之至，天下順之。”今自樞部臺省，以及外之總督，無不與撫同心合意，此和氣之祥、豫順之符也。撫院以慷慨之氣、忠壯之誠，而内獲舉朝之助，外有西人之援，其於成功自可反掌。如弼則千人所指，無疾而死者也，不裁何為？或謂裁之，則誰幫撫院成功？而不知撫院不容幫，不能幫也；裁之，又誰爲撫院擔過？而不知强無罪無辜之人，擔不明不白之過，弼有死不能承也。
况事勢到今日，有雖欲不裁而不可得者，何也？經略原議駐札山海，適中調度，增設登兵五萬、津兵三萬、開兵六萬，以資控制，而備策應。如欲留經略，必須前兵一一如數齊備，而後約期同進，一舉恢復，然後可。今薊、保、宣、大已調盡，延、固、甘、寧已有事，川兵、浙、楚已語難，雖有到者，能幾何，而已一一儘發廣寧矣。關上不敢留，登、津不敢截也，再從何處調募，以如經略之原議，既不能如原議，便當議裁，而必欲留爲巡撫充一參游，以代其防禦，此軟困之術也。夫軟困而為巡撫代防禦，弼之所不耻也；軟困而坐使經、撫、鎮、道、將皆乖離，而示邊以隙，弼之所大懼也。
在今日處此甚容易，以不和斥弼，而仍用巡撫兼經略，關上仍舊總
督節制其兵馬。即以新議三大營充之，則原議山海、天津、登萊各兵皆可徑裁，所省糧餉且不貲，而立免海内騷動之虞，又可徐收和祥豫順之效，此雖解紛之權術，而實救時之正論也。望台臺於此一段細思之。若日日調停，日日醖釀，不爲區處，以至於决裂，而朝廷之憂方大耳。每欲將此意詳具一疏明請裁斥，恐有傷於國體，反復躊躇，不如默爲斡旋之無痕迹也。敢為封疆冒昧先奏書於左右，伏惟台臺為君國力持而早决之，伏書惶恐。
卷二十二 後經略書牘 1011回王霽宇制府
伏承台札勸和，反覆千言，言言動心，字字對症，道義骨肉不相管者必不肯為此言。苟非有胸無心之甚，未有不聞而悚怵感動者，然而不和之故，固未可一二言也。今人衹用“經不肯和”四字硬坐不佞身上，而不顧其受與不受。夫使撫肯與經和而不與和，經能與撫和而不與和，謂之經不肯和可也。乃不佞之與撫臺也，嘗歃血而共誓矣；嘗披心而商戰守機宜矣；嘗授以哄西方叛弁各方法矣；嘗爲其催兵、催餉、催器械矣；嘗設法留京營、延綏各甲器仗，而濟其急矣；嘗以代题車牛，取嫌汰延軍，而得罪同鄉不顧矣；嘗割身邊之監軍道若邢若韓，以轉事之而已，獨僕僕躬親其勞矣；嘗於永平、撫寧、山海遍開局造車炮，一應甲仗以供其戰具矣；嘗一聞進兵，則疾趨出關，疾趨河上，而且以隨帶孤軍代防禦矣。
七月二十七到關，僅八日而馳赴廣寧，往回月餘，再駐僅四十五日，而又馳赴右屯，餐冰卧雪，身不帖席，士卒雜處，臀不離鞍，又嘗月月奉鞭策，而任臣僕之役矣。不審遼瀋逼處邊側時，經略曾勞巡撫一顧否？又不審巡撫果兼經略，可再得一經略來貼奔走否？而五月以來，扶事之殷勤，呼使之勞賤，以照管乎撫臺者，亦可憐矣。乃一切軍機邊情、戰守防禦事理，或疏言，或書言，或面言，或轉托各道言，而未見撫臺有一語之聽、一事之從。不惟不聽從也，而且以疏揭見駁。不惟駁也，而且書揭入長安者一說與不佞者，又一說并聚關疏揭，而亦不知會、不投遞也。而且以不救鎮江推，不肯進兵推，坐失機會推，致樞部臺省諸公皆群起而詆不佞無休時也。此撫不肯與經和之大概也。
若夫經之不能與撫和者，誠自度其見識力量，或三方建置，待齊而後進；或厲兵秣馬，治械、儲糗、行營、坐守各成家當，然後借西諜旁應而後進，非曰能之，竊庶幾焉。而至於一舉渡河，以不戰而戰，用人勝人，因糧為糧，此兵家之奇着勝算，不佞心服之，而自恨其見識力量不能仰佐撫臺之下風於萬一，非敢作异於其間也。夫以經之不能和於撫
1012
熊廷弼集
者，而必强其舍所能就所不能，以求和於撫，則不佞不能以撫之不肯和於經者，而必强其捨己、成就所不屑；以撫和於經，則撫臺亦不能非其心之不同也。而兩人做手，各就其見識才力之所及而爲之，實有不能相强者。
若夫近來章奏書札，欠於渾融，則亦有故矣。不佞固天地間一實心直性痴漢子也。遇激輒鳴，既不堪屈抑，而猶耻受人賣。自初推經略以至今日，何日不破口語？自樞部以及臺省諸公之見憎者，何人不加譏詆？假使說得事着，搔得癢着，自甘承服，决不肯效世間轉唤支吾推人以自飾，而今或喜功起見，或同黨起見，或鋤异起見，其所加皆冤枉而絶無干涉，糊塗而絶不明白之事，而且著著伏一案，可以設阱於後日。不佞懼後灾，不敢不言，言而不得其渾融者，勢之所激也。前撫臺亦曾以渾融見勸，不佞曰：“公雖不言，而意中欲言者，裏邊有人代為發揮。吾如不言，誰助吾言？如坐失機會四字，公不過一句四面八方話頭耳。訓自失，可也；謂兵馬甲仗不得到而失，亦可也，而猜者必曰：“此經略失之也。”萬一後有差池，而執目前失機會者傅之罪，何以辦之？”諸如此類不一而足，故其不敢不言，言而不得其渾融者又情之所不獲已也。
不然，自南勘以來，從牙齒中過話且十年，而今已倦極矣。畏極矣，有何意趣，有何幫助，而好與打成一片者作冤對哉？鬱鬱苦衷無可告訴，敢因勸和之台諭而一披吐之。若一字不真，身死沙場，子孫無噍類，至以拙直之過不能抑情忍屈，以至於不和，而爲台臺憂，則又不勝其惶悚惘歉，以冀台慈之一諒者也。肅緘申謝，感激之私，書不盡言。
回餉司傅郎中
兵馬錢糧是經略所得，而問者支放既已冒濫如此，門下不言，不佞不知斯已耳。既言之，而不具詳請查，是門下溺職也。既知之，而聽門下護情面、保功名，相為欺罔，是不佞負朝廷，負海内窮百姓也。而撫
卷二十二 後經略書牘 1013
院以為用意甚深，豈必縱奸弁侵隱而後可耶？逼之，始言所不盡言者，想更多也。小疏中原無此語，乃其意則有之，其怒而促詳者，見門下畏撫如虎，一味推辭，衹云“不敢詳，不敢詳”。而不佞激於清楚錢糧之一念，不覺怒其護惜情面、保功名而不顧朝廷，遂有“白簡從事”之説耳。棍將冒錢糧，與撫院何預，而何疑之深也。往齊餉司不為撫院所
喜，竟不待滿而使之去，計門下今日亦齊君之續矣。然須撫院劾之，而不佞不便以白简從事代為驅除也。此復，不一。
回王肖乾中丞
向者，屢議上門索戰，今東兵來戰於境内，以主待客，以逸待勞，折衝制勝在此舉矣。軍前機宜已有台約，在僕惟遵“將士退回盡殺”之約，出牌申飭。然臺下自得便宜從事，亦無須此為也。義州、戚家堡已遵命如數撥戍而往矣。此復，不一。
回方孩未監院
廣寧馬步，盡數東驅，為禦邊來乎？爲過河進戰乎？爲過河也，則東兵已大集海州，不可往矣。為禦其來也，則我兵已先疲二百里之遠、日夜冰雪之困，而東兵從東昌來不過二十里，恐迎頭不能當其新鋭也。若為止作聲势，以嚇其不來，則又未有盡家當搬出作聲勢之理。
標下止有八千人作八個頭子，初欲四五千往杜家屯迤東防援，繼見閭陽（1）一帶人馬盡調盤山，而鎮城之右如人竟無一手而鼎竟無一足，又不得不將所發者仍留閭陽（2）一塊，以成一師，而作廣寧之犄角，壯窥關之要扼耳。其果聚衆入攻，不宜往迎見短，衹宜虚二百冰雪之地誘入廣寧，而兵行三日之遠，受三晝夜之凍，苦必不敢入也。奈何改兩路犄角之形作一條竹節之事，而先空鎮城，使人心驚亂？則不佞之所未知也。私以質之高明，如何？如何？
1014 熊廷弼集 【校記】
〔1〕〔2〕原作“關陽”，當是“間陽”之誤。
回劉總兵渠
軍前機宜，撫臺已有約，不與聞，承教感甚。細閲撫臺來札語意，不過借此為名，揚兵於南，使西之二三千人合我兵千人，北向黄泥窪攫空一番，以了用人之局耳。撫札謂“邊大舉深入，我勢薄力分，不知所守”，是既怕其來矣，而又遣周、羅諸將分番過河以誘之，寧非請其來乎？是既不知所守矣，而又札江步於西平南，杜車於江營南，則從此而南百餘里不更薄而分乎？
西人久聞憨兵來，故聚精兵於黄泥窪一帶以待之。今量此二三千瘦馬幹得甚事，而已知我無西人之靠。其一意西圖廣寧，真有不可知者。即謂海州、牛莊有兵而弱，而以當我敗氣未復之餘過河誘之，幸貴鎮與撫臺好爲之。高元圃久無一字論此事，豈心知日來紛紛調遣，欲為用人結局，而不泄以取罪耶？此啟可同渠觀之，河東事仍希不時見報為祝。此復，不盡。
回高監軍道
自過歲來，日聞廣寧紛紛持白牌沿街督馬步兵東出，私謂撫必入攻，亦欲整師而束。及候數日，却無一消息。忽得劉鎮守以撫札呈禀，細閲之，而始悟塘報為做成圈套也。西人雖來萬餘，然戰兵不滿三千，無食無草，作踐關口已極，而不使發回，欲令獨往黄泥窪攫一空，以結用人之局，而西兵少，不敢往。故既以我兵二三千助之，又悉鎮城兵揚聲三岔河以綴邊，徒使西人得利，西人得利而用人效矣，此其本情也。曾以此回示劉鎮，仍語邢、韓兩道以己意，一問真消息。及持年兄與胡
卷二十二 後經略書牘
1015 道回書來閱，果被愚見參破，而撫院回書則不惟匿其本情，且謂是鎮守
及高年兄之書告急，催各營兵，催車兵，催西兵，惟恐不足，此蓋悚於經臺前日之檄，東兵過鎮武一步，道鎮皆斬之説也。但與兩道大發一笑耳。夫以催發各兵為出於經略之檄，又以遣將過河、誘致邊兵，爲出於經略誘之使來之勝算，不知小疏誘之之説是如此做法否？萬一不濟，又將歸過於經略身上，而弟更畏之之甚矣。原札抄附覽。
回王肖乾中丞
凡性直理直之人不堪困屈，今困屈久矣，不發狂大呼、蹈跋扈之罪，則忍吞憤憊，有性命之憂。過歲以來，氣成中滿症候，日僅食粥二盞，此邢、韓兩道所知而日日憐慰者。臺下必欲見困，所謂“我雖不殺伯仁，伯仁由我而死”，臺下忍乎哉？臺下必欲見困，何負於朝廷，何負於封疆，何負於臺下者，而横被舉朝所詬誶一至此？今欲講地方事情，則謂人妒成；欲辦不利道理，則謂人使氣，中外横心昧理打成一片，不使人開口一句，僕已願吞聲負屈而去，以全“君子絶交，不出悪聲”之義，臺下何迫人之甚也？今以性命托臺下以道義，望臺下故復草草若此，惟臺下憐我、釋我、寬我、毋困我。
與王霽宇制府
本月十五日，得高監軍道禀，報“東兵的於十七日過河”。時右屯僅團凑萬騎，當發右哨五千付祁鎮、高道統領防禦。二十日，弼親自東行，欲觀河上動静。行至石橋，據羅萬言、周守廉各報：“東兵於本日巳時過河。”弼一面東趨，一面傳韓監軍道星夜督發左哨五千騎、戰車四百輛前來鎮武。及至板橋，據撥夜報：“河上兵馬已敗，周守廉奔平堡，堡門已閉，滚出濠外，復奔鎮武。羅萬言南奔黄家圈子，亦歸鎮
武。”時祁鎮與胡監軍道在杜家屯防柳河南路，弼亟催該鎮率領别鎮魯
1016
熊廷弼集
之由等夜赴鎮武，與劉渠合營，又亟持令旗白牌，督各鎮將與高道救援西平。
據高道附差官口禀，如此兵將，鎮武不可知，廣寧要緊。今城内人民大哭，更怕西人有變，請弼切勿東，當以急救廣寧為主。而是時續調前左哨及車營人馬已至石橋，近閭陽地方矣。韓道并胡監軍道俱連夜趨板橋，向弼言：“廣寧標軍已盡東發鎮武，馬步已逾四萬，前兵當駐閭陽，以援廣寧而防西人。况原議鎮武、閭陽分南北兩路與廣寧犄角，今祁鎮南路人馬盡并北路，而廣寧右臂已斷，更爲可慮。”弼從之，因而暫至閭陽。纔至，而所遣左屯守禦安邦與聽用守備蔣應暘等來報：“大兵敗矣。”久問其詳，則二十一日，劉鎮分大兵為十個頭子，遇東兵於平陽橋，方一對砍，兵即奔潰，勢如山崩，鎮道各官俱不知下落。亟令韓、胡兩道與随行將官將前兵五千札營以待，而軍少勢孤，望見殘兵遍野喊逃，而西人人思潰。不得已，多方勸諭，其心暫安，而其後將有不可知者。事勢至此，惟有仰天長嘆耳。望台臺一面急急發兵來救，或存或亡已屬難料，一面急急催兵部發兵守關，以顧京師，此萬萬一刻不可緩者也。急切，急切。
回王肖乾中丞
今日之事惟有痛哭而已，手下僅兵五千，見逃兵紛紛而西，一夜數驚。聞廣寧皆嘩而欲走，不得已，令道將温慰以安之。衆惡之身自分必死，廣寧一塊土惟臺下勉守之。不一。
與王霽宇制府
今番逃兵與前番逃兵不同。前番逃兵，皆赤手徒步，饑餒摧困之極，易於制禦。今次逃兵皆持刀騎馬，過路殺人，肆行無顧。若不亟放入關，必激他變。况前番河東雖失，而河西尚存，阻回防禦自屬撫院。
卷二十二 後經略書牘 1017今撫院已弃城而西，阻之關外，欲為誰用？如聞撫院欲往寧前，招回防
禦，作山海藩籬，固是一見。台臺試看此輩已到關者，肯回寧前否？肯為撫院用否？此一節台臺須萬分酌量。即已入關者，萬萬不可再留斷送山海，但遣回亦當有法，須某鎮某省各歸各項，部分停當，擇立頭領送回原籍。除逃陣者外，其城守及續到土、川、浙、毛各兵，俱係無罪之人，當留守關城。即年當還者仍應稍資路費，免沿途騷擾生變。至於遼人應盡數入關，弼罪過已極，若殿後保得十餘萬生靈，亦足稍禳。况係朝廷二百六十餘年愛養赤子，豈可令其望關而返，仍爲邊有？此亦冲聖仁慈所不忍闻也。惟台臺亟與莫主政商量施行，幸甚。
與長安公書
鎮武之兵不戰而先奔，問誰先奔，則憤欲拒戰之鄉兵、摩拳擦掌之將兵、孫得功、黄進、祖天壽、金礪等也。廣寧之民不守而先潰，問誰先潰，則言守之生員、門下之員役，與謀獻巡撫之孫得功、黄進等也。二十三日，巡撫見不肖於大凌河，曰：“二十一日夜，報兵敗。二十二日，督兵士上城不應，督百姓上城不應。一起生員進見，有半言該守者曰：“父子兄弟各願身命，何不可守？”有半言不可守者曰：“人心事勢已至於此，何可守？＇彼此辨駁不已。時吾猶以言守者為是，不可守者爲非。及出衙門，而言守者已被人毆打。及吾出城門，而凡言不可守者皆保家眷出奔，言可守者皆持刀執棍堵門殺人，後然悟言守諸生意在羈留，而欲有所為也。今孫得功、黄進已擺龍亭，差官生去迎東兵，傳呼滿城剃頭矣。此兩人者，召募鄉兵，每言當過河戰，吾信之。兵敗歸城外，城中内應者曰：非孫、黄兩人進城不可。＇或謂此兩人者在城外不敢進，吾亟召進與見，猶欲停任之。及出衙門，即發炮、堵城門、封銀庫、封火藥以待之。時門下人已散盡，而吾猶不知也。忽江朝棟直入内衙挾吾出，廐馬駱橐已多被牽去，直餘兩駝載四箱自隨。及
抵城門，而城門刀棍堵截如林，僅以身免。身旁一相伴朋友已劈頭打1018
熊廷弼集
傷，駝箱已被打奪。若早放孫、黄兩人進城半個時辰，而吾今日不得見公矣。”
不肖聞其言而哀之。巡撫每向監院各道述李永芳對諜者曰：“我急要反，恐其害我全家性命，衹待進兵時裹應外合方妙。但西兵好逃，切不可用。如朱萬良領萬騎，見東兵數百，便走東還。怕我遼兵王都爺衹用遼兵，待臨陣時，正兵向前，奇兵出後，我以白標為號，從後殺將去，東必大敗，便可立復遼陽。那時有庫銀八十萬奉獻王都爺，可贖我罪。”
所以巡撫蚩蚩衹想此一着。今日着一人過河，明日遣一人過河，衹説遼兵好、西兵不好，以致西兵西將人人憤怨不平。所以前日上陣俱是鄉兵標兵在頭敵，孫得功等故意上前一衝，即往旁卸走，因而各營俱起，以至大敗。是王撫九個月所做之工夫全為李永芳做完，而平日所稱
爲摩拳擦掌者，適為謀獻巡撫之地耳。乃事急時，却到處傳書寄語，謂經略衙門官舍孟承勛、王朝裕等過河請東兵來，則其愚而可哀又甚矣。
孟承勛，開原通使也。李成梁使誘北關逞家奴、養家奴撫賞於開原城下，殺其千人，得授指揮。又有宋文鑒者，浙人也。其父為成梁書記。文鑒生長於李氏門人，得官參將。前楊經略以文鑒為中軍，承勛為旗鼓。及不肖至遼數日，借事責承勛四十板，逐之於文鑒，則參革之舍人王朝裕，府州緝訪則袁經略之所收也。遼陽陷，皆奔至廣寧，巡撫皆收之，每日給廪給銀三兩。及不肖到關，巡撫用印咨送來，且開朝裕為舍人頭，今咨與手本俱在也。顧承勛終畏不肖不敢來，朝裕雖一見，而察其爲積犯，亦聽回廣寧，不復用。是否奸細亦巡撫之所收所送，而不肖未用也。
不肖嘗對監院各道謂，巡撫喜說謊，謊到多處，并自家書咨亦記不得。且不但自善謊，而又善替西人與李永芳等説謊。既得通國諸公爲之圓謊，而又往往德不肖，以推其謊。若一一舉巡撫從前之疏揭以實之，當令通國絶倒，又令通國羞倒，而不肖且不欲言，不敢言也。
方作書訖，有客從都中來者，謂通國先有一種論，曰：“西人衹因
卷二十二 後經略書牘 1019經略不喜用之，故不來。”及其來，又有一種論，曰：“經略查點，西
人皆不服。”噫！此其謊之一端也。
去年十二月内見塘報，西人以二萬來助，不肖欲得其實，而商量用之，亟遺右屯守備安邦往關口，問王牧民、劉世勛的數。世勛不敢隱，隨揭稱：“西人到有萬餘，有甲馬者約三千，無甲與綿甲者約二三千，其餘俱是討賞及牽馱乾糧部落。”此揭想亦報之巡撫，而是時監院亦差周守備往問，非獨不肖問也。何曾查點？何曾不報？弃城之日，西人尚在關口，尚有哪嘛僧來講話，尚遣萬同知賫送萬金。及其賞段無算，以買之，而竞不可用。豈以查點之故而不爲用耶？不肖於兩日前曾對各道曰：“撫臺事事見推，惟西人一事斷推不上。”邢監軍道曰：“衹恐也要推上。”今果推上矣。敢因是而并及之，統惟台慈裁照，不宣。
與閣部
弼初奉旨：“駐札關上，控制三方。”繼奉旨：“巡撫督兵出征，經略控扼山海。”後奉旨：“出關策應。”今三方之議久被廟堂諸公破壞，山海控扼幸亦無恙。即出關策應，而經略標下方於臘月間團凑萬騎，東兵未過河，而已先發五千騎東援鎮武；東兵方過河，而弼已先離右屯。東行至石橋，始聞報，發五千騎及炮車四百輛，親領至閭陽北援廣寧。比至，而廣寧城已弃矣。
弼衹有“結隊徐行、護民西還”一策耳。身為經略，使國家二百數十年疆土，自吾身而失之，敢不以身為朝廷受法。况近年邊事、國事衹緣人臣規避苟免，不肯受法，所以人人不知警畏，外務説謊以欺君，内務扶同以誤國，旁務乘機以報忿。不捫良心，不顧公論，不畏國憲，一任仇毒陷害，而卒以淪弃封疆、杌程宗社之禍獨歸於冲聖，亦可痛之甚矣。今日之法請先從弼始，使後來邊臣知畏，而不敢輕弃所守，廷臣知畏，而不敢撓亂人事，則山海關其尚有死守之人哉？惟閣下主持，幸甚。
1020 熊廷弼集
與内閣
遼撫之必斷送河西也，雖三尺之童皆知之。然一時舉朝皆誇詡其功能，弼但一言及，便以為妒而欲害其成。記去年十一月初六日，方監院會於右屯衛，談“遼撫衹聽西之間諜與孫弁之哄，不肯收拾兵馬戰守”諸狀至中夜，因而嘆曰：“王肖乾不换，必斷送此一塊土。孺這一副骨頭不知交何所，不如老師一手拿來做罷。”弼曰：“此一時所稱為大功臣也。見在人家參我妒忌，若我在此换了他去，人必以我逐害功臣，而置我於死。不如使我先去，然後换他去，默默易置，使地方與巡撫皆得兩全而後可。”監院曰：“人方恨老師，誰肯放你去？方誇肖乾以為必能恢復，誰肯捨他去？”弼曰：“公為監軍，不妨明白一疏换他亦可。”監軍曰：“同年情分，况前日用為巡撫出孺等意，部覆亦引孺疏爲首，何好就説换他。”因躊躇許久曰：“他衹要過河，不如聽他弄下事來，换之人自無辭。”弼摇手曰：“此事如何試得？”遂唏嘘而止。
今監院可問也。地方情形，裹面既大家撑定，不容弼一開口，自不得不懼禍求去。又不肯放去，而又不可以節制，不與以兵馬，衹是要人空空挑此禍擔，而今果為人挑矣，然其如封疆何。守關之事，自揣愚鈍，不後于時賢，而言者昧心横口，必欲逮治，然後已。與其終不免於一逮，不如早逮，使樞督早得專一而從事之為悆也。伏惟相公裁察，幸甚。
與閣部
署部公見弼塘報已數日，而猶主“巡撫尚在廣寧、寧前”之説，以蒙冲聖，而混朝紳，機關亦巧甚矣。然天下事終須歸到實處，徒多此一番轉折，而心勞日拙耳。頃，偶在一客座傳署部公所擬查參一稿，頗見推敲，而於巡撫并不忍加以一字，但云：“若其靦顏入關，罪應并論。”而己意蓋曰：“如未入關，可以無論，而先入關者罪無赦也。”信如公
卷二十二 後經略書牘 1021等處置，而亟亟憤争之氣，運筆寧有消磨時耶？情知今日欲借無可苛求
之經，以為遮蓋逃撫之地，然既要於撫有曲貸，自不得於經有厚德，而於其論撫者有重罰。今捨撫而論經逮斬，舍言撫見在廣寧之説謊者，而反以論弃城逃者為妄言、為結黨，朝廷之處法如此，弼能逃於今日諸公之手，山海、京師又能逃於今日諸公之手乎哉？言此血泪逆流矣。小揭呈覽。
與葉相公
前日王五傳相公意，着令用心守關；又傳着令出關，不出，則於法無貸，吾再不能救護等語。是守關出關無非開我以生路，豈不感激泣下？顧又思之，下有冤狀而不得伸，則人思感奮以圖報，上有明法而不混，則下得憑恃以自安。今遼東敗亡，全在玩戰而不修戰，具惡守而不設守備，用人用諜而不聽經略、鎮、道之言，信遼將遼兵而疾視西將西兵，以墮叛將，怕遼兵之説非繇經、撫之不和也。
封疆存亡攸係，經略功罪相關，眼見其事事皆誤、着着皆虚、言言皆謊之必至於敗，忍默默而坐視其斃乎？自不得不忠告而善道之。忠告善道而不聽，又不得不出疏出揭，請朝廷主持而責成之，朝廷之上不主持不責成，而反獎成其誤，誇詡其虚，圓成其謊，以沮弼、詆弼之不休，又不得不動色而力争也。是其不和而争也，非以私仇小忿争，以戰守争，以遼之存亡争也。争之不勝，以至有今日，正唯恨前日争之不力耳。若以争戰守而為罪，是必與撫一鼻出氣，亦如樞部臺省諸公稱其勇於進戰，妙於用虚，善於用間、用諜、用鄉兵，而深得夫河西人心也，然後可。
竊恐事到今日，必又另有一番正論以責經而寬撫者，弼且寧甘不和之罪，而不敢甘扶同誤國之罪矣。至於兵馬是其專掌，城池是其駐札，不肯實實做事，是有心慵意懶、請旨責成及戰事收拾難遲之諸疏在。是否推諉，經有經事，撫有撫事，弼亦未敢混承也。
1022 熊廷弼集
且夫今日之責弼守關，而又改守以出關也，將真以關上非弼不可，而專付之以封疆之重乎？抑如人言，慮遼撫入關必逮，故借外護名色以安頓之，而拉經以為蓋撫之地乎？如拉經以蓋撫，則今日已受其冤累，何敢再為所累。如真付以封疆重事也，朝廷便當為弼别白一語，以伸其情而明其罪，使己罪之猶可贖也，而免强立功以贖之。若混於不可贖之罪，而强以不能贖之事，以圖苟免於一時，則早逮遲逮、明死混死終不免於逮且死耳。况朝廷之正法，未有如此大事，而不逮疆吏、問中樞，以正其罪者。不但於國家之常憲無光，而亦於相公之大業有累。此又弼之所以效忠於相公，而不自知其罪者也。惟深思鄙言，無以拂耳、過於訶責，以緩弼一日之死。惶恐，惶恐。
與閣部科道
初議守關，再議出關，非從關起念也。慮遼撫入關必逮，借外護名色於關外，以安頓之，而謬謂弼留一生路，不知我路未死，何煩留生？若出關，而前有謊撫，後有讎樞，與亂同道，與敗同盡，此正所謂死路也。
頃，出關之信一聞，而關上軍民汹汹，包裹欲逃。制臺忙甚，出牌曉諭，題留經略無得驚惶，於是始上《出關十不可》之疏。復用西人爲謊，撫局一安頓法，而中外之所以為該撫者，良工心苦矣。痛念冲聖孤立於上，群情蒙蔽於下，誰是分猷？誰為共念？弼受厚恩，未能報，自不忍不為主上任守關之事，而鑒往揆今，則又斷斷乎有未可者。
夫三路僨，而亟欲其來，遼瀋固，而亟逐其去，此前事也。即昨年四月奉召以後，是時人情唯恐不來京；及到京，惟恐不駐關；及到關，惟恐不出關；既出關，又惟恐一入關。初聞兵敗時。惟恐不回關，及回關又惟恐不逮斬。乃日者守關之旨纔出，而出關之旨又繼之，愚弄若此，其誰敢任。生平作事全憑一點烈心火性，今折磨已盡，無復人理，惟有求逮一策耳。論世情，當無生法；論公道，富無死法，即為封疆受
卷二十二 後經略書牘 1023法而死，死有餘慊，又安用冤枉以生，而再受群公之愚弄，直弄到死而
後已乎？鄙志决矣。伏惟台慈矜察，幸甚。
與閣部
初聞過慮者謂“弼素得人心，而性又不受屈，恐激而有他也，當先奪其兵柄”，是以有先勘而徐圖再逮之說，弼懼焉。十八日巡撫行，諸公皆贐。撫行，弼不得不行，而軍民皆視弼爲去留，又不敢明白行使。軍民遽失恃，而重過慮者憂，又不得不於深夜潜行策蹇。顧脚力以行，蒙疑蒙難一至於此，而弼亦自傷之極矣。顧猶未敢回籍，恐捕逮於數千里外、驚死妻孥，欲於前途再具《認死》一疏，請住近地候處，而又不知其如何也。奇冤奇苦，惟憐察，幸甚。
與内閣
頃見何僕少《經撫定案》一揭，又得張鶴鳴《移當事者書》一道，撫而嘆息曰：“僕少輕險躁妄，無足怪。獨本兵以意見之闇疾，業已扶同誤國至於此。而恐弼回關，又將在關相見時已發一綫之良心死昧净盡，可吊也。”謹將兩人相會時語意光景略述其概。
僕少初至關相會，及十八日夜，携榼餞行時，促膝談廟堂二三大
老秘事，有不可以語人者，真其揭所謂好同年也。每慰弼曰：“向來裹面不知外面事情，今小弟到此，方知老公祖虧苦，方知王巡撫一片虚謊
無用。連日會張鳳老，甚服老公祖，甚悔過信王肖乾言。”弼曰：“既知悔，便當為封疆說一番，以見老臣公忠體國、虚平處物之意。”僕少曰：“他為人偏執，如何肯做？小弟昨已有疏去了。”弼曰：“疏如何說？”僕少曰：“我責備裏面，諸公將黨護誤國邪？臣心腸盡行收拾，是説他那邊人的。”弼知其為騎墻語，問曰：“衹恐裏邊看不出來。”
僕少曰：“我這邊人自然看得出來，且我已有一大長篇書字與徐南皋，1024
熊廷弼集
為老公祖説得極詳。”弼感之，忽聞内議欲弼回關消息，忙忙復出此揭，此其意固不難見也。
本兵初到關時，部道先見者已將地方情形講過。及同王軍門往拜，察其意色甚慚悔，弼虚心平氣，將河西事憑軍門略説一遍。本兵惟自言其誤，嘆氣而已。及回拜時，弼出平日往來書札與之看。看到王撫手書言進兵虚聲處，曰：“他與我書說實實要進，誰知與老公祖書又如此説。”看到弼與撫院書苦心商議處，又曰：“我衹道老公祖不肯與他商議，誰知事事苦心商量如此。”因將前後事再叙一番，無言可對，但慚悔曰：“是治生過信了他。治生本意要急成此功，見他説得這等容易，故深信了他，誰知却是虚話。是這個無用的人，當時老公祖何不明白參子他，免有今日。”弼曰：“一時誇為大功。臣纔一點綴，便惹下本衙門與科道多少參論。若當時參了他，我這顆頭早被諸公取去。”本兵默默無言，惟嘆治生誤國之罪不可贖了。弼遂信本兵為直肚腸人，開心見誠，與之無所不言。每會言，必談兩個時分，謂此老胸中已豁然。今其書仍謂，“去年七、八、九月遼撫欲進兵，經略敕道將言戰者斬”，不知面晤一段說話竟放在何處。
又謂弼從海洋往邊上去，弼門下官傳守口兵將云：“東兵百萬一來，關必不守。你們守此口何用，不如散去。”此豈人說的話？恐惟本兵情願以斷送河西，快忿者能為此言，而門下官不能為此言也。至謂關上百姓皆痛恨弼，一聞熊爺奉旨回關，一國之人皇皇，如在春冰嗚，與督臣相對痛哭云“國家事不可為矣。及晚見新推有人，而人心始定”云云，更覺可笑之甚。
夫關上百姓之哭留與否，痛恨與否，弼俱不必言。但督臣曾因關民懇留，有疏留弼守關矣。又見關民驚惶，曾有告示，已題留經略曲爲安慰矣。似又以留弼而國家事尚可為者，何遽哭之痛也？
二十八日，又得督臣書，稱“大疏與小疏俱奉旨部議，仍借台臺儼臨聖主，自為宗社封疆計，即沛温綸矣。願言返旆榆關，彈壓收拾，以慰興情是望”，又何與本兵相對痛哭之説何大相反也。夫本兵騎虎不得
卷二十二 後經略書牘 1025下，本欲弼與遼撫并逮，即回籍聽勘，已非其願。若弼一回關，而已之
勢處其負罪，有不可脱者。此書之出，勢所必至，獨嘆七十餘歲一老翁反覆傾危作此一段惡少之行，徑使痴心直腸者遂信為真，而與之披肝露肺無吝，亦自傷之極矣。伏惟台慈照鑒，不一。
寄張修吾書
(1)
一行作吏，百狀苦人，手版勞勞，風塵鹿鹿，疏懶之性，奈此冗侵蹇傲之形翻爲法束。每從車馬之暇，風月之前，懷想親友，晤言燕笑，呼梟博簺，一喝得盧。左杯右蟹，百盞盡醉，潦倒脱甚，諧戲愈工。咄咄熊郎，固所稱跳踉婆娑、跅弛不羈之士也，而今且蛇吾腹，蠖我膝，呼吾牛，唤吾馬，磬折傴僂於大人之前，至不敢仰視自視其貌，止發一胡盧大笑耳。此狀胡可爲知己道哉？
君家伯叔兄弟，家存箕裘，人倫冠冕，桂蘭敷秀，棠棣蟬聯，人握靈珠，家藏拱璧，固已藉甚，儒紳榮華鄉里者矣。而諸公滚滚，科甲寥寥，豈真造物之妒才，抑亦山靈不作主乎？不肖嘗觀君家人物，多浚哲於童烏，不借斤於神郢。守一先生之説，而詡詡自矜；效流俗人之規，而拘攣不廣；效兒女不出户庭，所以飛搶榆枋，而不扶摇於九萬里，莊生之寓説真君家之良規也。
近來吾鄉氣脉太旺，不肖誠樸遬，不足數。試觀董、艾諸公，皆平日算之所屈指，而後來合之若符券者。可以知不肖之窥觀，而出門同人之效矣。
君家伯叔兄弟，固皆桑弧而射四方者，何獨無飛揚之志，而令俯首局促，卑栖於房闥之間、丘壟之下乎？若謂貧窮，藉口家事，不肖生平窘寠，更遭閔凶，艱楚備嘗，炎凉受盡，真阮籍窮途、相如四壁者。當是時也，君家得不以為貧窮無家乎？而不肖亦骯髒、頡頏、頑鈍、矜誕，或以爲龍，或以爲蛇，皆睨莫顧也。
而今幸若此，然則貧窮果不足以困英雄之羽翼，而縛豪杰之手足1026
熊廷弼集
也，君家何必抑鬱於此乎。不肖與君家有師弟之誼，有姻戚之親，有骨肉之好。君家子弟多循齊奇慧之姿，而不究於大方，不離於習見。不揣狂瞽，輒進箴砭之詞，恃君家之有以寬我耳。湖海千里，不能作寒暄語。伏惟鑒察。
【校記】
〔1〕本篇輯自《熊襄愍公集》卷九。
獄中别親家書1
親家行矣，南冠不能一送，悵恨何如？西陵李夢白長庚、梅長公之焕、田雙南生金，皆與弟莫逆，誠不可無數行附。但長公讀《禮》，尚未遣人吊儀，而寄此書，深覺未便。又未有捨梅而厚李、田兩兄書之理。且親家新任，亦非急急者，或商城人來，必附三書，舍侄處送去，以了鄙念，必不負也。諸不及。
【校記】
〔1〕本篇輯自《熊襄愍公集》卷九。
(1)
獄中與某
風聞足下大孝，有學問，有肝膽，而又出自患難磨練之久。今聞來此，慰甚。何時幽扉中得一望顏色也？僕本聽勘南歸，南翁以流言故，諭令來京，許令為分豁。不意到此，流言轉甚，遂至今日，天耶？人耶？
月來風景愈惡，旦夕莫測，賴南翁多方維護，僅而不死，此活命之恩也。幸足下千萬爲我代謝此意。今大老中知吾冤者，惟南翁而已矣。處可救之地，操得救之權，而又負能救之望，亦惟南翁而已矣。南翁不
卷二十二 後經略書牘
1027 僕之救，而誰救僕？不南翁之望，而誰望哉？
劉弁事，度相國行時必於南翁有深托，當不俟僕贅談也。不腆爲旅間半日之備，惟莞存，幸甚。
今海内實無人如僕，不宜屈第二指。當此四方多事，何故久縶，為人出閑氣，而不為國家早圖，舒其禍亂？此一節不敢望之時賢，惟南翁宜深念之。如早救僕出，非為僕也，爲國家也。若爲僕計，則僕不望救矣。
【校記】
〔1〕本篇輯自《熊襄愍公集》卷九。
絶筆寄孫何知（1
何知，何知，四十年骨肉交情，今日盡矣。書寄近作數首，俾何知哭我，以何知一官遠絆，不能到法場生祭我也。
【校記】
〔1〕本篇輯自《熊襄愍公集》卷九。
熊廷弼集卷二十三
(1) 雜
文 【校記】
〔1〕《熊襄愍公集》小字注曰：“瓛曰：先生天分過人，性致不羈，每作文，不屬草，脱手即無存稿。生平於舉業外，所有碑文、墓志、序論、銘傳，日有叩門乞請者，先生無不應付。輒應輒作，不待構思，殊覺泉涌。提筆一揮，自然光怪陸離，如讀嫏嬛异書，分外開人茅塞。惜乎遺稿無存。偶得數篇，如獲吉光片羽，足徵寶貴矣。”
祭任伯甫文
嗚呼！以公之才，僅得登科，竟艱一第；以公之官，十載清華，隨行逐隊；以公之年，青鬢未蒼，遽然長逝。若作此觀，天之生才，幾於無意。
愚謂名者，人之所争，造物亦忌。公方少時，即有文名，國士無二。迨捷帝闈，屢躓公車，其名不替。筮仕詞林，英隽之藪，無不延譽。及晋司空，地分雖微，亦行其志。
由是思之，古之高才，賈馬之類。或以憤終，或爲刑餘，令人短氣。公之所遭，縱非至是，難言不遇。况公孫子，俱人之豪，庶幾善繼。若作此觀，天之報公，又似有意。
嗚呼！是耶非耶？不可問矣。死者有知，何以辨此？在上浮雲，在下流水。修短之數，有何常理？倏聚倏散，偶然而已。猶記今春，奉使
卷二十三 雑 文
1029 還里。笑謔話言，酒茗之裹。肝膽精神，初無彼此。光景目前，頓隔生
死。念此悠然，悲來莫止。
嗚呼！漆棺在帷，瓦燈凄照。白日沉陰，有懷莫告。而今而後，失此同調。絮酒隻鷄，朋友之道。聊以奠之，用志吾好。
祭郭明龍文
鳴呼哀哉！公之心可以對天地，氣可以塞乾坤，道德可以配聖賢，文章可以泣鬼神，才力氣魄可以轉天樞而扶地轂，精忠至誠可以通九閽、假九廟，而孚高皇帝在天之靈。其生也，生民以爲命，天地以爲心，吾道以爲山斗，國家以爲典型。君子之秉正者，以爲有所恃而安；小人之黨邪者，以爲有所畏而懲其死也。黎元日以塗炭，宇宙日以晦冥，小人日以敗壞而齷齪，時事日以擾攘而紛紜，為善者日以得禍而俯首，喪氣為惡者日以放肆而無復忌憚之心。譬如龍之在淵，虎之在林，隱隱乎神靈變化，雖風雲未起，而山魈水怪咸有所懼而遁迹。而及其龍亡虎逝，則山岳飛動，鰍鱔、狐狸亦皆狂舞大嗥，而雜現其形。
故當其忤權而去也，媚宰相者欲以危禍殺公，而通國之奔救者如手足之捍頭目、子弟之衛父兄。當其公論明而駸駸且大用也，媚人以宰相者又以陰謀阻公，而通國之共恨者不啻如父母之仇不戴天、兄弟之仇不反兵。及乎今日，而向之所為阻公殺公者死者死、斥者斥、行者行也，通國之望公早出而爲相者又不啻沉陰之望太陽、大旱之望甘霖，而忽公之無意於斯世也。騎箕尾而上陞，倘其天道之無知；時情以爲害，抑亦生人之不禄。治平之無期，所關世道之安危；邪正之消長，有氣運存焉，而不徒一人之出處與死生。
我與公，投分於患難之際，締好於契合之日，其相與最晚，相見最稀，而其相得為最深。故自數年來，知公惟我，知我惟公，人不以公故忌我，即以我故忌公。而公今亡矣，我亦何以為心？聞訃之日，携女望哭，長慟幾絕，而復拭泪草詞，以上為國家致其恤，而下為兒女致其情。
1030 熊廷弼集
祭張勉吾文
惟兄之學，四柱二酉；惟兄之才，三珠八斗。天於兄兮，胡意之違？兄於世兮，胡數之奇？承家學兮，有仲弟；主宗祀兮，有嗣子。百年旦暮，胡續胡悲？千秋萬祀，榮名安歸？兄其已矣，兄其瞑而。
邑紳公祭靈泉張監察先生文
維萬曆某年月，同邑進士李自重、段成功、段然、佟卜年，致祭於皇恩贈封太僕寺卿張公璞、字中美先生之墓曰（2）：
粤稽古昔（3），風俗醇樸，士尚實行，秀者敦《詩》《書》而尚禮讓，賢者重廉耻而矜名節，故草野有真儒，而朝廷有良臣也。後世功名之士競趨於僞，而忠厚正直之風已不概見於天下矣。即其時容有秉禮度義，間出於鄉，然不過什伯庸流中一二人而已。
翳維先生家世名裔，紓（4）青拖紫之榮，不足為羨也；弈世名儒，博古通今之才，不足爲侈也。其可爲一人道，即可爲天下道也。蓋以忠孝之家，而復産忠孝節義之後，而更生節義，其不可及也如是。
翳維先生負性剛方，淡泊自矢，寧為樸率，毋爲華麗；寧爲正直，毋為詭隨。以立身之大節，爲立朝之大節。寸心葵耿，扳逆鳞而不忌；滿腔牢騒，忤權貴而不畏。雖殞身天獄，而烈如猛火；即遺骸故鄉，而潔如寒冰。人爲先生惜，我爲先生幸。曷幸乎爾？幸去（5）忠言之逆耳，而道之不泯也。榮辱死生，奚足論焉？
噫！正大如先生，其誰與比乎？光明如先生，其誰與京乎？慷慨激烈如先生，其誰與儔乎？吾知翹首天衢，昂志雲霄，浩浩乎與造物同游矣。嗚呼！彭祖非壽，顏氏（6）非夭，生順死安，蓋棺事了。大丈夫生爲孝子，死為忠臣，何慚於聖賢，何愧於天地哉？令聖天子當陽，嘉乃忠直，贈爾榮封，山川峥嶸。某等與公子孫同獻一滴於黄泉，願播英風於萬古，謹宣黄詔，公宜欽聽。嗚呼！尚饗。
卷二十三 雜文1031【校記】
〔1〕湖北省圖書館藏清抄本《靈泉志》中所收此篇題作“祭太僕張璞先生文”。《熊襄愍公集》篇题下小字注釋曰：“諱璞，字中美，贈太僕卿。”
〔2〕本段輯自《靈泉志》。〔3〕昔，《靈泉志》作“者”。〔4〕紓，《靈泉志》作“紆”。〔5〕去，《靈泉志》作“夫”。〔6〕氏，《靈泉志》作“回”。
忠奸論
從來忠奸并生，陰陽反復而無常，所以振天綱、維地紀者，賴有良
臣，尤賴有明主耳。在《易》之《中孚》九二，二陰相感，君臣之以誠應也；鶴鳴在陰，其子和之，天機之自動也。我有好爵與爾，糜之天理
之自孚也。故風后隱於海濱，力牧隱於大澤，而軒轅占夢；傅説隱於胥靡，吕尚隱於渭水，而高宗、西伯旁求，不期應而應焉。
古之公卿大夫士，各修其德，以稱其分，則初九之素履而往，不爲利害所雜，以負其初心；九二之履道坦坦，幽人貞吉，謂其心之純静無欲，而號爲良臣。故文王徽柔，而不免羑里之拘；周公謙德，而不免流言之謗。悦以應乎剛，而患猶不測焉。君子立身朝右，内懷忠義之心，外秉蹇諤之風。惟其誠也，而小人惡其忠直，畏其耿介，於是乎結黨排擠，日事毁謗；於是乎浸淫頗僻，售其欺罔。而人主不悟，如漢成帝蒙壅蔽之害，即有周堪、更生，不能去一石顯；唐德宗受偏聽之害，即有陸贄、陽城，不能去一延龄。君子立身不變，其介節堅如金石；小人居心萬變，其情詞盡屬虚僞。苟人君一旦翻然悔悟，其奸狀畢露，烏可掩蓋於青天白日之下，未有欺君害賢久而無禍者矣。如李固、杜喬雖死，梁冀未嘗不誅；敬暉、張柬之雖死，武三思未嘗不族。明於此者，君子
1032
熊廷弼集
不必憂，小人不必樂也。
崇祀記
聖王之製祀典也，法施於民則祀之，以死勤事則祀之，以勞定國則祀之，能禦大灾則祀之，能捍大患則祀之。自古有道德功庸者，俱載於祀典而弗違。
我朝洪武初，以中山武寧王徐達、開平忠武王常遇春、岐陽武靖王李文忠、寧河武順王鄧愈、東甌襄武王湯和、黔寧昭靖王沐英、虢國公俞通海、蔡國忠義公張德勝、越國武莊公胡大海、梁國武恒公趙德勝、泗國武莊王耿再成、永義侯桑世杰配享於太祖；以河間忠武王張玉、東平武烈王朱能、寧國公王真配享於成祖，以昭代崇德。報功之典，下及民間，有孝廉方正德行學問積於鄉里而没世弗彰者，令有司奏聞，咸祭於廟。其鄉我鄂渚爲三楚首望，扼衡山而控大别，經湘水而繞晴川。歷朝以來，名賢迭生，其裨益於國家、有功於名教者，鳥可闕焉弗祀，以負朝廷興起教化之心也哉？某今歷舉其人，上聞天府，永垂祀典，以重爲國光焉。
(1)
祭鄂王廟記
大孝不求諒，大忠不求信，大義不求名，惟行其所是，由其所安而已。《易》曰：“王臣蹇蹇，匪躬之故。”昔朱雲折檻，而後隱迹於鄠田；袁閎黨錮未起，潜身於土室。彼義當速去，何嘗不遠引也？國家之事，但當論是非，不當計利害。君子審於義利之介，辨之明矣。人臣事君，内蔽於奸臣，外制於强敵，有言不信，將無雉羅之罹與？然萬古綱常為重，百年社稷為憂，一身貧賤富貴爲輕，致命遂志，守一心之忠，不甘嬖幸之援引，可謂剛中之德也。彼何人哉，宋之岳武穆非耶？
卷二十三雑文1033【校記】
〔1〕本篇末《熊襄愍公集》小字注曰：“公手書武穆《上宋高宗表》一通，藏家園堂柱内，後撤柱，始見之，可知公之自許耳。”
正鄉賢祀典與邑侯徐日久書（1）
鄉賢一祀，所以獎忠孝、崇功德也。今日鄉賢，大率出於有力子孫，諂援勢要，遮掩門户，及無耻生員餔啜之計，相共成之，絶無足爲輕重。罹念庵以吉水鄉祠駁雜，所祀非類，耻其父與之同列，因奉其主以歸，此仁人孝子事親如天之心，亦事死如生之心也。鄉黨自好者，生時必不肯與市井無品為伍，死而魂氣有知，何獨不然乎？
明初，曾泰、辜皋、張誠，三布衣也，高皇於焉知名。既定鼎金陵，即拔什伯庸流之中。其德行學問，冠於天下，爲江夏人物第一。生而庸於朝，没而祀於鄉，宜也。而不肖者阿附楚宗，罷黜誠祀，削其職名，而甘爲其黨，無人品心術久矣。
【校記】
〔1〕本篇末《熊襄愍公集》小字注曰：“楚藩與張宦構怨，故罷張誠之祀，并削其名，不入縣志。公争之不勝，因與給事段然有隙。段爲楚黨，復又與楚為仇。”
[1] 路
引
本朝洪武元年，開江夏爲武昌道，修治漢唐以來古路。自將臺驛至舊館驛六十里，道里修長，鋪役苦之。古驛路寬二丈二尺，不與民田相侵。
至永樂二年，於驛路西去里餘，復設鋪司二處，蓋官舍，備器械，儲薪米，以時緩急，一為孟井鋪，一為楊橋鋪。每鋪添馬五匹，添夫二
1034
熊廷弼集
名，以其間曠近湖，便於牧馬，而官基官山不與民混淆。舊館驛設一總管小旗，司理夫馬草料，稽察往來，修治道路，勿敢損傷缺陷。
至成化四年，置驛丞於東湖驛，名六十里，實則浮於七十里矣。驛南又設材官，分理馬政，接濟往來饑渴。至泉田鋪十里，至太平橋八里，至凌港五里，至板橋十五里，共計百有餘里。今移路於紙坊驛，减去古路十之三，不特有益於民，而實有益於官也。官民兩利，未有如此舉之善也。而議者謂：“古路不將廢乎？”曰：“全楚雲關，朝廷皇路，萬人由之，萬民修之，此賢有司之責，何可廢也？”仍以三年修整為例。
【校記】
〔1〕本篇末《熊襄愍公集》小字注曰：“萬曆壬子大水，撫臺徐兆魁改路紙坊驛，邑侯徐日久平治道路。民田有不便者，公捐千金另買以易，民甚便之。”
堤閘小引
堤閘者，地方之事也。予邑，暨嘉魚、蒲圻、咸寧四縣長堤一百六十里，予與李景穎、游肩生議之，徐侯、葛侯任之。予邑江堤、路堤約百里，以及後石湖各處橋堤，予議之，徐侯任之。此皆經由院司、道府詳確而行之也，計動官錢一萬二千有奇。保安門外大閘，則予之自為區處者也，計其成，亦約萬金以外。如堤費皆予委曲捐募設措，不請官錢，亦不經由各衙門。惟以金錢不付於縣，則予心不明；事權不屬於縣，則人心不一，故請徐侯特舉其事。凡捐自官府者，徑檄本縣收貯；捐自監商者，本縣自收自貯；捐自木商及别項設處者，各人自封自送；凡採辦木石、給發夫匠者，各殷實自領自用，本縣自文自算，予不以絲毫經手也。
四年以來，爲此焦腸削體，鬻産傾家，備諸窘辱，亦良苦矣。而人
卷二十三 雜文 1035
情悠悠，猶不免有以君子之心度予小人之腹者。則予之德薄行凉，不能取信，又自愧也。
近得《李宫諭湘洲書》，云：“英雄一片苦膽真肝，烈心火性，衹合望雲銜杯，曝日搔痒，何苦嗤嗤與人作千年調？”予每三復之，以為多事針砭。顧又念之，士君子荷國家厚恩，竊鄉里餘蔭，不論居官居鄉，皆有合做事業。苟其出於濟人利物，即從世所忌諱閃躲處勉著一不朽事，使人推敲而抹殺之，亦無不可，似未可以時莫我知，而遂泯泯没没也。是録也，知我罪我，公案俱在，可不必刻刻之，以俟後之君子得以觀覽而留心焉。
嘉魚蒲圻咸寧江夏長堤記
予嘗觀嘉魚老堤，自馬鞍山，至簰洲艾家墩，蜿蜒百里，古樹蒼蒼，雲連霧列，蓋居然江上一長城也。按《志》，始自宋政和以來，唐均、陳景、成宣諸君接連創置。暨我朝正德年間，吴清惠公以賑勘之役，復疏請大修之，集嘉、蒲、咸、夏人民合力修築，引江水由金口入湖，以緩其勢，而四邑賴焉。自正德至今，又百餘年矣，歲久衝嚙，所在潰决。水自上流百道直下，而又自艾家墩至赤磯山四十餘里，故無堤，水復横入，與直下者合凑，而四邑田土崇朝立盡，廬舍人民，漂蕩死徙，至不可爲。
嘉魚李公光禄向予顰蹙而言曰：“吾人其魚矣。老堤未修，新堤未續，吾與子盍圖之。”奉書當事者，為四邑請命，而是時嘉令葛侯目擊心傷，復為灾民申議，前後文書至十數上。於是前中丞董公、直指史公、參藩陳公、郡伯馬公咸欣然允發府庫三千餘金，區分四邑長吏，募夫并築。時嘉、咸、江夏各次第訖工，而會署蒲篆者有派里甲之擾，致生齟齬。中丞梁公，直指錢公、彭公，方伯劉公，憲臬王公、張公，郡伯黄公特檄江夏徐侯往勘，以受水之均，而衆議之不容違，始獲卒業，而四十餘里之新堤於是乎告成功矣。
1036 熊廷弼集
光禄又與予計曰：“老堤當首衝，而潰者弗塞，卑者弗高，薄者弗厚，雖新堤，庸有濟乎？”復爲言之徐、葛兩侯，轉請於前諸當事者，再發帑三千金，專屬葛侯修補。蓋或協築，或專修，皆所以遵向來成例也。自新舊堤全，而蜀水自西，瀟、湘之水自南，岳、澧、辰、常之水自西，南來者，至魚山皆弭伏順行，不敢一窥湖。而四邑一旦污萊盡闢，流移盡復，廬舍盡葺，桑麻樹蓄盡布滿中野，無復向時昏墊沉溺之虞、公私逋負之患，其於民食國賦豈曰小補之哉？
光禄屬予為記曰：“諸公之德意，邑長之勤勞，役民之成例，後來之勸規，皆於是在，子不可以無言。”予謝不敏，屢以讓云。頃者，公作古人矣，傷哉！於是略次其事之本末，而申之以兩言曰：“凡為地方舉事者，為民之念要真，而同事之心貴一。真則饑溺由己，而勞費嫌怨之不辭，此長民者事也；一則吴越共濟，而彼此异同之弗立，此吾四邑之爲士民者事也。誠如是，則四邑長有此堤，四邑之民，長受此堤之利，雖千百世存可矣。”
董公，名漢儒，開州人。梁公，名見孟，安肅人。史公，名記事，渭南人。錢公，名春，武進人。彭公，名宗孟，海鹽人。陳公，名采，清苑人。劉公，名之龍，富順人。王公，名一楨，青陽人。馬公，名人龍，太湖人。張公，名維樞，晋江人。黄公，名景星，蒲田人。徐侯，名日久，西安人。葛侯，名中選，河西人。咸寧令徐侯，名可大，安化人。葛侯在任五年，强半居宿堤上，祁寒暑雨，備諸勞苦，不具述云。
邑南堤橋記
張公渡橋堤，與高嶺北至長虹橋堤，皆向者所謂路堤，而同江堤并請者也。長虹橋有新堤記，徐侯魯人紀之詳矣。然合江堤、路堤而并叙之，管工父老王勝遠等復專為路堤镌一石，以紀其事，而請序於予。予惟邑南為各省通衝，自長虹而南五十里為紙坊，再六十里為山陂驛，此徑路也。然中多水淀，一年之間半在風濤。自邑東將臺驛，循山而南百
卷二十三 雜文1037里為東湖驛，又九十里，始達山陂驛，則大路也，驛遞鋪舍皆在此。然
道迂站遠，每官使往來，夫馬累死、喝死者甚衆。即水退暫僦紙坊應遞，而水至又歸去，甚不便。
湯孫湖雖徑止四十里，而各湖水横衝其腋，不風而浪，歲溺舟恒數十百人，至守候需索諸苦不待言。予少時曾同先人中流，幾不濟，先人曰：“汝得志，能為此方造一堤，永除此患乎？”先是，張公渡有堤百丈許，業圮甚。自高嶺北至長虹橋故無堤，父老常以爲言，而卒無有任其事者。及予通籍，每念先人言，未敢忘，而馳驅上谷、山海間且十餘年，未遑也。
辛亥秋，自遼還，謀之郡司理新安唐公文季，公唯唯。無何，公榷黄州，税得羨五千餘金，請於當事者為堤費。正議興舉間，而公以憂去，予亦以勘歸，事遂寢。前羨且以它務費過半，而所存僅二千一百有奇耳。予聞而嘆曰：“司理，刑官也。自訟獄而外，地方一切興舉自有主者，可謝不問。徒以予一言，苦心設處若此。今不爲堤用，而爲它用，以没公德意。於烏，有予負公矣。”乃因四縣堤竣，復有江堤、路堤之議，而以張公渡一帶橋堤謀於徐侯，請動前項，以勒公惠，其不足者，則請府折凑之，直指錢公一一如侯議。於是丈地定區，簡衆分任，近民趨事，遠人赴工，旬日之間，雲集響應，一年而堤成，兩年而橋成。於是改舊驛於紙坊，置新館於中逵，遷鋪舍於堤畔，沿途砌石，俱成街衢。樹柳植蘆，懷風蔭日，行者絡繹，晝夜不絶。既無復向時患苦，而且茶坊、酒肆次第臚列，僧房、客舍遠近相望，市子、販兒争趨，日中薪米百物交鋪道左。又且他鄉异縣挈子携妻，擔負而來，傍堤而處，三五相依，什伯成聚，日增月集，作我附庸，而一時魚鱉之區頓化而爲康衢奥壤之域矣。
予每憩馬绿楊之下，而望行旅蟻集，冠蓋雲從，鷄犬千家，人烟一帶，瞻佳氣於盈眸，聽誦聲之充耳。如行鏡裏，如觀畫圖，如聞梵響，欣然應接，而忘中路之疲也。自惟始願，不過改紆就捷，易水為陸，聽公私之便，節夫馬之勞，免風波之厄，兩公以為地方，予亦聊成先志云
1038
熊廷弼集
爾，而豈意風景物華、河山城郭頓爾改觀，而增重一至此哉！輒囅然一笑，而揮毫以付石氏。各管工父老姓名，已詳《新堤記》中，不復贅。獨張公渡橋易木為石，工鉅勞久，王勝遠首任其役，祁寒暑雨，諸苦備嘗，且捐貲佐成，尤不可没云。
李馬橋張家橋合記
予邑金口東達紙坊鎮，迤而南則山陂、咸寧，亦鄉間行旅要路也。中間山河二道，相望六七里，各有橋，橋各以木架之，縛筏其上，而覆土焉。每山水驟發，傾谼倒峽，轉木如浮漚，行者候至數日乃得過。及湖水長，又恒没頂至月餘。盈盈一水，相隔三四丈許，如河漢而無極也。予同徐君侯魯人閲堤，每過此輒為攢眉，則循山而紆十數里始就道。父老張廷譽、俞九皋等叩予馬，而以橋請予。問費幾何，謂石甃則千金，磚甃而緣之以石則三百金。予以為磚可矣。
顧念通邑大都，車塵馬迹之下，尚多圮缺，莫爲修舉，豈其窮鄉僻路，而得蒙長官之一問，欲醵之團？方居民往來行使，而又以歲儉民貧，莫從辦者，則爲之躊躇四顧，而惟予所募之閘金可挪也。於是言於徐侯，如數付張、俞兩首事者，而各舉十數人分任燒造之役。結底起基，發串蓋面，俱用石，而餘俱用磚。僅半歲而逾，各以完報，凡過斯橋，無不稱便而誦佛者。
予聞而嘆曰：“此窮鄉僻路，小小病涉者事也。而廢則患苦如彼，修則稱便如此，矧為地方禦大灾，捍大患，利則千百於此者乎？而予忍不為桑梓落其成乎？”諸管工父老皆好善而勤於事，不可不記其姓名，俾後承厥志，而相保於永久也。謹開列於左。
德安柯頌功傳
柯頌功，字元川，先世孝感白云山人，以三世祖志能館甥於德安吕
卷二十三 雜文 1039
千户溳潭，遂家焉。頌功蚤補諸生，為文不屬草，援筆立就，試輒冠其偶。有志節，耿介如石，落落寡合。居恒矜重自持，雖盛夏，冠裳秩如也。閉户讀書，不問家人生産，以此益食貧。
性至孝。父太梁，字子任，將以歲貢誯選，時年六十矣。頌功嘆曰：“父年届杖里，猶奔走北路。從明經起家，毋乃菽水不給於養乎？人子之過也。”因痛自省責。父嘗病殆不起，頌功晝夜侍湯藥，睫不
交，泣禱於神，請以身代，竞得瘥。後四年，父殁，喪葬易戚咸備。事繼母尤以孝聞。
構一樓於先祠後，訓誨子弟，肅然起敬。一日盛暑登樓，見其子文跣足欹坐，怒曰：“居處恭當如是耶？”提研擊其首，血流被面。及文登賢書，而頌功亦由選貢考授縣令。顧文性和易，雅好音律歌舞，偶爲詞贈歌者。頌功聞而大怒，既杖之，又手取其表間者盡碎之。其嚴急如此。
戊戌，文成進士，筮仕蜀之富順，迎養甚懇。頌功答之曰：“使富順農安於野，商安於市，士大夫無閑言，即戲彩承歡不啻也。”竟不往，身課農桑，不復與户外事。文入爲西曹，躬具板輿，頌功終不肯往。植海棠百本於茅齋前，日引子孫讀書其下，所著有《海棠屏稿》十餘卷，《家訓遺矩》一編。嘗語其季子亹之婦父右藩楊芷曰：“吾於古人法言中，服膺君家敬仲四語，如讀書以饑餓為進道，居家以無事爲平安，二者吾庶幾焉。至若仕宦以孤寒為安身，君殆得其家法。”意許芷不附時相以求開府也。時人以爲篤論。
弟頌德，字洞庭，癸酉舉人。頌功子六人，文、齊、京、奕、亹、立。齊蚤亡。亹，字敬夫，邑諸生，性孝友，輕財好義。文卒，無子，亹嗣以京之子孟楩。有謂文之僮奴產業甚腆，非孟楩所得專者，亹遂秋毫無所取。奕又無子而卒，亹復嗣以立之子楠。及京卒，又無子，親友咸謂亹次子當爲後。亹嘆曰：“世喪道矣。名奉蒸嘗，實利貲産，兄弟之間有市心焉。吾雖曰不再食，不忍為此態也。”竟以孟楩之次子華嗣之，人皆服其廉讓。
1040 熊廷弼集
素清癯，年逾四十，攖末疾。時母樂春秋高，亹以身不克終養，甚恨。逮疾革，遺命治衣衾以麻，桐棺以素，殯於東郭，勿復備喪禮，曰：“吾不得爲子以志恫也。”又為文以告其先人曰：“死而有知，當盡子於來世。不者，魂且不散，長與杜鵑同啼也。”士大夫聞其言而悲之。
張相吾文序
予鄉間科第，發自洞南先生，始今伯子梅、仲子檄，其孫也。先生文章氣節高一世，於人少許可，獨於予童時，嘉獎不置，嘗私語予曰：“吾生於己巳，發於丁酉，後吾六十年而吾子生，其應在丁酉乎？顧吾且老矣，不及見矣。願以子孫爲托。”已而果然。以此予於伯子父兄相互師友，而伯子兄弟亦從予游。蓋累世通家也。
伯子文奇縱如李廣，仲子謹嚴如程不識，予兩奇之。伯子兩中副榜，仲子亦爲督學瞿星卿所首拔。予之許伯子兄弟，亦猶先生之許予也。予之識不及先生遠甚，而二子之才則遠過予。顧至今尚不得一當以報先生，何哉？
己酉年，海嶼劉君分校吾楚，拔伯子爲本房首卷，後竟落。劉君爲伯子氣憤，至不信宿而行。劉君人倫鑒也，清標朗識，曩與予共事順天中，甚莫逆。予眼老筆荒，自分不能知伯子，顧有劉君之知在，則予之許伯子兄弟也，尚足恃哉，尚足恃哉！
贈義民趙邦周序
義民趙邦周者，陕西鞏昌府成縣民壯也。予江夏劉仕元爲成尉，僅三月，以愛民故，忤礦監意，被拘於會城中。年餘，左右皆逃匿，獨邦周早夜服事不離。及劉獲免，邦周又獨送還籍，遂戀戀不忍去。閲八載，而劉病將死，囑二子曰：“邦周自患難，帖身相隨殆十年，勤苦篤
卷二十三 雜文 1041
切，女輩不如也。我死，當厚遺遣之。”言畢而逝。邦周又痛哭躄踴，廬於其墓，不肯去。初則露卧於墓側，鄉人皆笑之。居數月，鄉人見其誠，爲之搭一席棚，逼窄而不能伸足。荒山曠野，豺虎狐魅咆哮嗥跳於其前，而邦周不以為意也。鄉人愈義之，爲言於邑侯徐君魯人，月給榖一石，不受。後又言於邑侯樊君鍾陽，照前給糓，又不受。曰：“吾歲鋤地三畝，可得麥兩三石、棉花二三十斤，而間以其暇為人做工，自足糊口，安可無功受禄？”樊君愈高之，立一坊於棚前，額曰“義民之廬”。
今按察徐君獎詞曰：“昔厮養之救，趙王至今爲烈。然事涉機變，於風未宜。今趙懷感主恩，至以身為僕隸，生死不變，感動骨肉，人無閑言，當令世間無義之徒愧死。”樊君獎詞曰：“劉尉忤礦而弃官，趙懷為民而圖報。劉誠仁人，趙尤義士，兩俱奇行，可以風矣。”此邦周實録也。邦周本姓朱，頂趙懷差，故以趙懷呼之，今爲之改正云。
劉墓距先人壟僅里許，予每下鄉，邦周必供焚掃之役。予重其義，頗善待之，而邦周遂感謝不能已。及聞予被患難以來，日夜爲予誦經祈福。且逢人輒泣曰：“吾安得往都門一見其面？”會予莊有李九明者欲來看予，而邦周即隨之。兩人間關三千餘里，徒步四十餘日始至。至則僵卧不能動履，又兼沿途乞化，不能飽食，而尫餒更甚，居數日，始能見予。抱予足大哭，而予亦痛不自禁，拭泪嘆曰：“咫尺間，周親、密友、門生、故吏幾何人？看予者幾何人？而乃得之兩窮人於三千里之外。善哉！徐君當令世間無義之徒愧死之説也。”
鄉人欲作一屋居邦周，邦周不聽。所居之席棚寬七尺、深八尺，一薦之外衹餘一罐、煮食瓦燈一個、經數本，每夜誦至三鼓方卧。晝則為力役，有赢餘，直以濟貧。間朝諸名山，逾數月歸，而内燈罐之類，無有動之者，其苦行感人又如此。
1042 熊廷弼集
[1]
靈泉詩叙
《靈泉志》者，靈泉才子之書也，文人之雄也。才子文人，適以徵山水之奇也。其詩詞歌賦、文字草書，可以泣風雨，驚鬼神，方駕唐宋而上之，寧第甲於江邑云爾哉？余館與夾山西村，有趙子仲者，持是書以示。余獲覽家乘，讀而壯之，奇而异之，因掩卷三思，不勝徘徊觸擊，爲人浩歌發長嘆焉。嗟乎！以八家之名筆，而參唐宋之聲調，其中偉男子、奇女子，皆産於其間，可不謂盛歟？然後知千古奇人杰士，大關風會；名公巨卿，實種岳瀆，正不獨美靈泉為然也。而靈泉以有然者，余得不讀而壯之、奇而异之哉？
熊廷弼芝崗氏於西村館中【校記】
〔1〕本篇輯自湖北省圖書館藏清抄本《靈泉志》。
出塞篇序（1）
頃，承以《出塞篇》見惠。至日，方有校武之役，未及開緘。比歸，而明月中庭，光白如晝，字畫毫髮可辨。因命侍兒酌酒，對月展誦數章，泠然，穆然，欣與意會。集古諸作，衹謂是兄一氣呵成，不知其為集唐集漢魏也；自撰諸作，亦衹謂是集唐集漢魏也，不知其為兄作也。《白登》《驅車》《秋風》諸篇，千里共嘆矣。至讀《渡桑乾》“辭家不敢問平安”之句，更不覺凄然泣下。君親念重到此，真失次第，顧鬱鬱不能發，而兄若爲我發之。輾轉吟哦，久而忽忽又衹謂是弟作，不知其為兄作也。兄似漢、魏、唐，漢、魏、唐似兄耶？兄似弟，弟似兄耶？因念我輩在世間，衹有君親妻子、昆季朋友為真為樂。既已去國離鄉，索處絕塞，或時而登高懷遠，抒情毫素，時攬荃以當離尤，陟屺以當省覲，停雲以當會晤，亦豈不足自遣？而弟獨不能作詩，每用爲恨。
卷二十三 雜文 1043
自衝雪渡遼，過女直，泛鴨绿，登鳳凰、千山，遵海而南，放於旅順而還，極於醫巫閭之勝。每至一處，百感横集，一辭莫施，翻悔登臨，益增懊惱。酒後耳熱，遂不自赧，謾吟一律曰：“珍重雲中直指詞，寄來千里慰相思。幾篇感嘆寸心苦，一劍肝腸兩地知。青海邊頭驅馬日，白雲江上倚閭時。可無一字题惆悵，悔殺當初不學詩。”亦復酌酒誦數過，而起視明月，已銜西廊半邊屋矣。於是偃卷就枕，和衣而卧，鼾然一覺，辰鼓已報。似此光景，亦不可不令兄知也。索筆書此，臨風依然。
年弟熊廷弼 【校記】
〔1〕本篇輯自吴亮《止園集》，篇題代擬。
性氣先生傳
(1)
性氣先生者，不自（2）知為何如人，為遼事獲罪。天下人知與不知，皆曰：“先生無罪，性氣其罪。”先生無辭焉，遂以“性氣先生”自命。
先生六歲就鄉塾，十歲牧牛，十五讀儒書，十九補邑弟子員，二十九領鄉試解額，三十登進士。三十一授保定府推官，三十七行取授工部主事，四十改授浙江道御史巡按遼東，四十三改差南直隸提督學校，四十五聽勘回籍。五十一起大理寺寺丞，陞兵部侍郎兼僉都御史經略遼東，五十二聽勘回籍。五十三原官起用，尋以兵部尚書兼副都御史鎮山海關，節制廣寧、登萊、天津三路。僅六月，廣寧路敗，與巡撫并論。此先生出處之大概也。
先生之先，爲南昌世官著姓。自先曾祖道興公僑寓江夏，祖贈尚書高峰公、府君贈尚書西莊公皆孝弟力田，世爲農。暨先生從伯兄廷立，始業儒，為庠生。至先生，始復通仕籍。先生嘗聞府君言：“漢口有經
1044
熊廷弼集
紀家火者，其妻挾商貲一篋，授道興公。既火滅，向其妻取篋，不得，争溺死。公曰：“向誤認我爲舅耳。”還之，夫婦咸願分以酬公，公不顧而去。”
楚愍邸怙世廟恩，肆占民山場。山主張姓者，抗其官尉，尉有偶病死於高峰家者。邸誣張，持百金脅公曰：“證則給冠帶，養膳田土，否則立撲死。”公曰：“吾不顧子孫耶。”懼不免，自詣繫郡獄。及長史會郡理，問於城隍廟中。長史承邸旨，拶逼公。公大呼城隍神，繩忽寸寸斷，激拶具，中長史案，長史幾怖死。然有司終畏邸勢，不敢問。繫三四年，會邸變乃出，以此遭家難。
府君矢志讀儒書，然生而混沌，自孝親從兄外，他一無知者。嫡母見背早，撫於繼氏。有大盗入，獲繼，拷財物急。府君從外闖入，附繼背，被斧捶已十數，終感賊，得釋去。縣官聞，以爲孝，遣召將勞之。府君畏，匿深山中數日，一鄉皆笑爲痴。仲兄横與同居，動加毆詈，府
君怡受之，仍具酒食謝，以為恒生未嘗一見。官府距城五十里，或十餘年一往，望見官府衙，輒遠避不敢過，或見侮則一鄉群起護之，而與侮
者讎。又皆稱爲佛子。先生每念先德及此，輒拊膺，以僇身辱先，自慟恨。
先生幼時，聰穎强記，自就鄉塾。後家益貧，廢而事樵牧，拾野穀，負列國、秦、漢、三國、唐、宋各演義及《水滸傳》，挂牛角讀之。夜則對月，或然香，逐行照看，至夜分不寐。府君喜而語太夫人曰：“兒必大吾家。我即貧，尚不至如我父遭邸難時。且我二人止一兒，不能教，其竭力耒耜績紝，以供兒讀。”而以請於高峰公。公因豫有夢於三十年前者，亟訓諸孫無驗，至是曰：“是其應在牧兒乎？”
一日，呼先生至從伯兄書屋，乃瓮牗而紙障者，問先生曰：“聞汝七八歲時能屬對，今出一對，曰：“紙糊窗眼，餘光照我甚玲瓏。””蓋寓有屬望意，而先生不解，第漫應曰：“絲作琴弦，遺韵入人真雅妙。”公曰：“是其朱絲廟弦，可薦也。”即日沐浴，先生盡脱牧兒衣，易以新服，從伯兄受業。久之，伯兄迭遭大故，迫於襄事，間易他師，終家
卷二十三雑文1045
貧不能具束修，而先生精進愈自力。時高峰公春秋九十矣，謂府君曰：“汝勿憂貧，兒定驗吾夢，惜吾不及見耳。”
迨公卒數月，而先生入學，每試輒首諸生高等。會戊子、己丑、庚寅，歲連饑，人相食，府君困甚，屬先生家事。先生方二十，晝則手一書，牽牛牧塍力作，夜則躬挑糞踏車，肩踝為穿，終不救赤槁一火，則鬻衣物，繼田産、牛畜。僕輩皆已盡，則採菱藤、榆葛、櫟蕨、蝦螺之屬以充腹。闔室奄奄卧，不能出門户，兄弟親戚，粒米不相通。賴太夫人姊氏李姨娘、鄰居賣油皮老與其嫗時爲那濟。又數有天幸，每乏絶輒遇考，以异等獲優賞補凑，遂得不死云。
先生既憤戚族不相救，又嘆其邑之縉紳先生徒慕其名、高其文，無一仗義周其急者。而同儕又工為凉燠，於杯酒色笑間，往往不堪，至罵座去，而獨市隱於陶老酒肆中。陶老樂共先生飲，不取錢。醉則闌入平康以舒傲。平康聞先生名，皆知敬先生，亦有厭而不禮者。先生不爲意，獨驁驁然於同儕暨縉紳先生，絲毫必以較人，因號先生為“長狂”。或曰先生之性氣亦多激成於此。
先生既屢蹶於場屋，窮困無僕從。每入場，皆府君同一老蒼頭挾送。及甲午，府君望益急，又蹶，遂因憂成疾，語先生曰：“吾與汝祖皆欲生見汝富貴，今吾又不能待矣。”遂卒。慟哉！初府君命先生習儒時，或有哂其妄者，府君耻之。又見從諸兄不緩急，輒忿曰：“汝欺量吾，可欺量汝弟耶？”竟賫此志以殁。而先生恨不早成名，以至於此，數日不食，捶磕求死。太夫人哭而慰之。力不能卜兆，權厝於屋左，朝夕哀鳴不輟。
丁酉服闋，中鄉試第一人。郡大夫公宴，優人扮三元。先生痛府君不生見，泣下，郡大夫爲之輟戲。時主考為太史源明、銓部蘅洲兩馮先生，因搜落卷，得先生，自喜。及見先生，偉然魁岸。源明先生虞其折也，醮之以和；蘅洲先生虞其誇也，醮之以矯，而先生偏得其性之所近，以至於禍。嗟何及哉！
自先生墨卷出，海内傳誦，稱名解元。明年，捷禮闈，都人士争1046
熊廷弼集
識其面。已定擬館選，有中之於同邑明龍郭公者，遂爲他人得去，而尋乃知先生之為人，深悔之。先生念府君浮殯，請給假遷葬歸，而披荆拂莽者數月，始得兆就窀穸。惟是衣衾棺椁、導從車馬之盛，一如葬大夫禮，鄉人榮之。
謁選理保定。保定於直隸，視他省會城，凡轄州邑二十，又鎮一、都司一、營五、關二、衛六，而李職又於三鎮、四關、六餉部、各道府協路事皆得問，一應官評吏治、軍實民岩，先生皆應手而辦，無留滯。聽斷準情法，理冤雪枉，人誦其神明。終任，計所出及改矜疑者三百餘人，詳《平反録》。署郡篆一年有八月。北方徵耗，以每兩重一錢爲廉，重者至二錢以上，藉加派名，任意增减。民不知，有奉停十餘年猶在徵者。大户自收自解，實官取耗去，府又利於大户壓收。以及府幕、府快下州邑横斂解催，諸爲民苦者，先生一一釐正，作《徵收則例》，立由票、比限起解、銷錠諸式，請撫臺汪公應蛟通行六府，着爲令。諸凡驛遞屯馬，一切得病興除，詳《署事録》。汪公謂先生曰：“吾第以公為文章士，何政事精敏若此？吾不如也。”先生告以少時賤苦狀，公益加敬焉。
時礦榷閹王虎、王忠、馬堂、張華環萃一郡，擇人而食，而虎尤暴。先生得其爪牙，輒撻死不貸。會虎以盗礦誣繫山民二百餘人，多斃者，而郡亦先奉上檄，繫其參隨十許人，相持愈益急。先生一日代閲邊，虎飲先生，語及，脅先生參逮。先生厲色曰：“公肅客，不舉酒奉客，而遽脅客乎？”且問公“礦絶否”，曰“久絶”；“當撤否”，曰“不出二年”；“吾年老否”，曰“三旬”。先生曰：“天子向聽公參逮者，意多得礦金耳，然未嘗不以被逮者為愛民。今礦既絶，有撤意，猶參有司不置。譬管租者，租不能完，徒日害佃民，告莊頭，自卸其主，人必厭，厭則公必危。且吾輩得公一參疏，賢於百薦牘。即參回家，住十年必大用，而年止四旬，何官不可爲耶？奈何脅我？”虎上酒，悚謝先生，因為山民請虎出之，先生即釋其參隨，乃歡甚，告先生曰：“吾輩誠不樂久於此，但不敢言撤。若兩臺連牘急請，吾輩就中斡旋，可得
卷二十三 雜文1047
也。”如言，不數月果撤去。
華門下有充假官肆虐者，捕得論死。華多方求脱不得，而心益憚先生。往税差投牒，直上府堂公案旁，立而睨守，守莫如何。官隨、韋千户呼導拜郡守，同上客。一日華過郡，韋與俱。掌禮者以舊例止往拜送一下程告。先生命設盛饌厚儀，具戲并各雜劇。官隨皆設酒折犒。華大喜過望，亟命官隨叩頭謝，韋亦在焉，而自後投牒無不堂下叩頭者，聞者皆服先生能駕馭此輩。
尤留心荒政，遇地方饑則痛愴，念當年身受。時庚子旱，所在搶市亂，汪公勸民捐賑，立賞格如鬻官例，無應者。有司多以饑而不害報，先生痛民死相望，流涕言狀於公曰：“勸民捐賑，固大善。倘民亦還詰官之爾俸爾禄，則何以應？愚謂欲勸民捐，當先自官始；欲勸官捐，當先自上官始。若公倡於上，某雖貧，猶能易袍帶，捐百金佐美意。”公見狀感泣，搜四百金，發郡為官民倡。一時道、府、廳、州邑官各捐二三百，以及士民，每邑有積至數千金、縠數千石者，遍地煮粥。先生親行查督，所全活無算。
甲辰年大水，撫臺朱公瑋煮粥賑給，如庚子故事。初，府儲空，自先生署篆，始積穀二萬餘石。至是，他郡皆無穀，獨保定賴是以濟。時新安、安州、雄縣、高陽四邑皆已沼，先生躬督諸令，坐水床，拖行泥中三月，心骨憕摇，手足龜折，不言苦。
先生嘗自言：“理郡無他可稱，惟有救荒兩次，差於素心無歉耳。”在郡六年，薦三十以上，皆首剡，為天下理官第一。
會明龍公以假邸事，忤宰相沈公一貫，先生倡言佐公，宰相黨因不快。及公被妖書誣身，困楊村，家僮、書辦、長班皆捕下詔獄，緹卒圍舟四面，逮且在旦夕。屬崔金吾為先生部民，方用事，感平日恩禮，拷掠稍縱，得不誣服，遂免公。當是時，道路不敢题江夏字，親知畏匿，先生獨遣役往京偵信，密報公，仍不時送湯酒、山炭爲禦寒具。公向伻嘆曰：“吾交游遍天下，提携遍鄉邑，今無一人問，而顧得之於不獲館選者，吾甚愧。聞二夫人孕，吾二夫人亦有孕，且皆將及期。俱子耶，
1048
熊廷弼集
結兄弟；俱女耶，結姊妹；一子一女耶，結婚姻。”頃之，公得子，先生得女，遂成二姓好，而先生愈以此為相黨所忌。
有掌科孫善繼者，其姻親令新安、高陽，屬先生薦，不得，且皆黜去。掌科，宰相黨也。恨甚，適淮陽司理與留守争公宴禮被斥，先生亦以公宴禮與大京兆許公宏綱（3）争，三争三直。掌科藉為名，與其黨陰持之，行取止擬工部。尋補屯田司，日管工，混木屑石土中，與諸司争錙銖。諸閹故憚先生名，所减削十恒七八。及考選，故相黨力抑，不使預，而屈於公論，授浙江道御史。到任甫旬日，差遼東巡按。
先是，兵科宋一韓言遼東巡撫趙楫、總兵寧遠伯李成梁弃東疆千里地媚建州狀。朝廷下廷臣會舉風力御史往勘疆界，衆莫敢往，九卿科道議先生往。或謂故相黨以難題相窘，將伺於後，宜亟辭。先生曰：“辭則以畏避罪，不如往。”而宋掌科急欲實己言，嚴催就道。方太夫人疽新愈，不聽，送還家，遂泣辭而東。會税閹高淮激遼東軍民變，朝廷遣張華往代。華書來約行，先生欲尼之，度此輩非理所能禁、官所能止，惟地方軍民可以虚喝禦，故聽華行，而急遣人密授寧前道馬拯以意。及先生至薊州，華自關奔回，哭訴曰：“幾不得見公矣。”先生慰而與語曰：“税不能罷，則遼必反，且淮種禍而以遺公，公亦必不免，不如合疏請罷。”華亟如先生言，果得罷。
遼東與腹裏僅隔關，然别是一貪世界。撫、鎮、道、府以下既打成一片，巡方使者復相與猫鼠，書承、門舍皆虎翼而飛食人。如掌稿辛學事、康丕揚、蕭醇兩直指家遽數萬金者，凡巡有巡規，代閲加閲規，每到一路，兩規備送已不下數百金。又撤賣羸馬數十匹，本值三五金，屬其將取戰馬二十金直，以及潞細、屯絹、香扇、帕囊之類，皆倍取無算，皆出自軍人月糧。先生甫出關，即私以其狀詢寧道，寧道云：“本道正欲為此投劾去，衹如詳，用道協各中軍官卒掾輩，每缺得數百金，徑從中乞恩，易以他名，將置本道何地？”正衙役來接，先生即以主名授該道，一日而拿數十人，戍六人，徒二十餘人，革承差七十餘人、舍人三十餘人。又向來丁餘、營軍、字識避役買閑者，輒賄投道、
卷二十三 雜文1049府、廳、州各衙門為舍人。官利其班錢，悉收之，有一衙門收至三五百
人者。朝為舍人，暮即坐將官、指揮上座為賓客，及是皆聞風盡數革去。營衛頓實，而總兵故役大營兵三千人，分四班爲門下，下班窮者扣餉，富者餉外倍他賦。先生定常用者三百人，餘皆歸伍。旬日間，風聲震怖，將吏解綬去者十餘人。
人遼陽，到任纔六日，即會遼陽道謝存仁、開原道石九奏往勘界。方大雪，撫鎮發三營各路兵將萬人來護行。領軍官見，先生謬曰：“我二百餘年疆界何敢占？吾不過一往視之，要人馬何用？”下令盡遣歸伍去，傳諭减長隨騶從大半，書門、承舍不過數人。兩道傳鼓見曰：“此何事，不商兩道而遽撤兵衛？”先生曰：“君視此人馬爲可用耶？吾恐激而有他，即進退何據？且我等此行，自仗朝廷威福，可無事。”及至撫順關，看其所新立碑。駐札三十里外，即有東方使臣率丁壯五百人來衛。以二百配兩道，三百自隨。時分酒肉勞之，日與圍獵馳射，夜則圍帳宿，人皆樂爲衛。
勘至張其哈塔子店，初入口僅并騎，漸入漸寬，周圍數十里中坦，而四面皆巉崖峭壁。又有使臣具貂裘十、皮三十、烏珠二十、馬四、金銀鞍飾各二、人參箱一，及鹿、獐、兔、雉、酪酒各食物以獻。先生却貂珠、人參、金銀鞍不受，受其馬并各食物。當命取酒來嘗，顧兩道曰：“佳甚。”衆從使皆嚙指曰：“向馬法皆疑我酒，獨大馬法看兩家一家，送到就吃。”乃燒獐兔，相與歡歌佐酒。忽一兔出，先生馳馬同彼中軍五騎逐射之，為先生所獲，皆喝采，響震山谷。當燒新兔，同兩道歡飲盡醉，至五鼓乃歸。
初，先生用《周禮》尺寸造弓二張，一可開，一不可開，皆摩敝如常用者。囑司弓者以可開者侍側，不許人扯，待吾用過急匿去，而易不可開者以俟。當日射兔者即此弓也。司弓者匿之，取不可開者侍側，衆使偶語曰：“未嘗見此大弓，願得一看。”先生與之使者，盡不能開。先生曰：“此吾楚弓也。若閩、廣弓更大於是。”謂衆人曰：“我今日擾
汝，汝當留此作遺念。”遣官送之，衆送數十里，設香案膜拜，受而供1050
熊廷弼集
之。彼地與我地相連，或今日行我地，明日行彼地，皆重險阻深，林木陰蔽。過朵兒木嶺，馬去鞍，人裹氈，攢足從冰雪滚下。迤邐十數日，始過鴨绿江。東出朝鮮義州，還渡中江，至鎮江城始歸。
即具覆，言楫、成梁八可斬罪。按核本末，人人服其精断，而兩人故通神倚奥，竞中格不報。迨東事益警，朝廷始稍知其狀。先生曰：“為今之計，制人者當用人算我者還以算彼。親北關以樹其仇；撫西人以伐其羽翼；召南關、灰扒諸部，携其腹心；間速兒、答韃，斷其手足，自安堵不得動。”於是北關遣妻子來謝，宰、歹諸酋長皆獻馬弓矢。
及勘疆還，撫鎮以西人流兔捷告，先生頓足嘆曰：“誤我矣。今方嗾西人與我難，而更挑之乎？”往，寧、錦一帶撫款，各置營，住我邊堡，名為我看邊，實防我襲，而彼利我款，亦時以機情輸我，得爲備。
插漢家擾薊，王總督象乾檄遼，李巡撫炳、杜總兵松謀掣其後。松預令鎮看邊者於各堡夜出邊，無所得，即殺前鎮爲我看邊者百數十人報功。宋掌科故松門壁，疏其功比衛、霍，當優叙。故事，邊功級，巡按驗實方給賞。松立索賞，寧道恐邊兵報復，事當貶，難之。松倚宋益悍，屬家丁露刃挾該道，圍之廣寧城，幾亂。先生自遼陽遣官持白牌散之，白其狀於朝，言當易帥。宋即參寧道，與先生相持廟堂，猶庶幾松有虚名，即有事，或能禦。
及拱兔等報復，陷大勝堡，屢入，殺數千百人。松不支，剪鬚焚袍帶，買棺木，拼死去，始以王威來易。而沿邊各屬款者，藉殺降名，皆汹汹思動。東復結宰賽，乘機奪北關，開原益危。拱兔故與閑廢老將楊暉善，先生遣往撫之，而親巡開原，為北關解怨，得悉奉束約。乃喟然嘆曰：“西人所以挾我者，為無邊耳。東西長二千餘里，無寸坎之限，人已擄獲去，將官猶不聞。”
於是自海、蓋、三岔河起，歷遼、瀋、汎、懿、開、鐵以抵北關，七百餘里，築邊墙，基寬一丈二尺，高一丈，即此起為濠，高深如之，不數月工竣。每夏秋水溢成河，冬結冰不能鑿。更修墩臺百餘座，人民
卷二十三 雜文 1051
保之。而清河、靉陽、寬奠、大奠、長奠、草河六城切近邊，故皆泥窪亂石，久而頹毁，燒灰磚包砌，并熊岳城七座堅峙如金湯。諸工費皆取先生所訪追本衙門吏承，及登萊犯海各贜贖，不動公帑一毫。各道謂先生動大衆，興大役，當會督、撫、兵部請旨行，即有事，得分責。先生曰：“督撫方自為殺降苦，何心顧河東，郄怨於西，人亦莫肯任此。且邊數受欺，一旦見軍民十餘萬忽在邊，必駭疑不敢來，及探實，而吾邊已完。若會議使人得預知，必來撓工，不如徑行，即有事，吾專任之。”於是躬親督護，日出邊外獵射衛工，遇哨則呼而賞之，勞其土人以食物。止泰寧、福餘兩衛四十餘家，駐牧舊遼陽間。諸邊駭疑，果不來撓。
是歲旱，南四衛尤甚。先生巡金、復，躬禱雨州城隍神，約：“七日雨，無雨，我當執變置社稷之義，毁神身，易神壇壝。”及巡至廣寧，過限三日，大書白牌，封劍付兩指揮往斬之。比至三岔河，雷雨如注，平地三尺。明日海蓋道閻鳴泰飛報雨，一時皆驚，以為精誠所感。
先生既修河東邊，見河西無邊，起山海關，歷前、寧、錦、義、廣寧、大黑山可六百里，邊不長，而權在鎮撫，視巡按易就。又自三岔河至廣寧迤西，數百里荒地多腴土，若邊完可以墾種。於是上書，言屯田修邊，得温旨褒美，出非望。亡何，閣部皆書來，言公誠能格天，昨疏至，主上覽數過，令文書房録一副本，置御前，朝夕覽而嘆曰：“天下事尚可為，若都是這個御史，吾何憂？傳好生票行九邊，幸努力督地方舉行，以副眷顧。”其倚重公如此，而先生見之，愈感奮無地。
顧是時李撫久稱病求去，又明年楊公鎬來。先生疏催修屯，實内固外，兼言向來尋釁擾邊非計。而楊固昵李氏，喜挑釁，謂先生譏己，交相駁，不肯任，而其議亦竟寢。
遼三面受敵，一面濱海，關通一綫，崎嶇山路，遇旱轉輸艱，不死則逃。先生贖鍰，除築邊外，餘悉發以糴穀。立常平法，置倉十七所，每所廒屋各三五十間。交際禮儀，悉發五道買穀，積三年至三十萬石。既疏報復責成，此後逐年出息多寡，撫院同按院年終奏繳。撫耻事非己
1052
熊廷弼集
出，亦疏辭。先生笑曰：“分此等好事與人，亦不受耶？”
初，先生親北關，撫西人，招來南關諸降部以制其外；築修邊城、積穀招軍、買馬造器，以實其内。東方遂寢兼并之心講款，先生悉約其退故地、减貢彝、革車價，完乃許之。按敕書及所得於南關者，共二千三百道，例一人領一道來，每驛費車二百三十輛，每輛折鞭銀十五兩。李公廷機在禮部爲之題定，而外索不與焉。先生與禮部楊公道賓
議，此二千三百人聚京師，猝有他不便，當以一人領十道來，餘俱關口候賞，公题行。
先生與東方數四約，東方已持印文來，願不領車價，量添貢彝一人，張其哈塔子店等地退還，惟鴉鶻關地不退，而先生持之。蓋所急不在地與貢，惟借車輛，市貂參厚利，先生已扼及四年，歲浥爛人參數萬斤，若少持，故地可盡得也。而楊甫下車，即許之。又日夜謀搗先生，以為結怨西人，中東方計，制不得行者年餘。及先生七月入關，八月即襲可可林。亡何，西人克大安，圍廣寧，連年仇殺，日益疲憊。蓋先生之嘉猷成算見格於同事皆此類，誠天數，非人力也。
成梁前後鎮遼三十年，將吏皆出其門下，欲有圖，則奉金成梁為道地，立得之，不由此，則立斥去。又歲奉撫、道、廳，皆不貲，將官不得不貪。先生諭之曰：“汝勿貪，但以一官交我。我酌汝年勞才勇，不時咨部陞汝，汝白手得官，不受氣，且得行法於軍，為戰守具，比貪所得孰多。”由是諸將陞轉不費一錢，皆感泣，不敢貪。每值有警，輒封劍付門下官馳快馬從將官後，曰：“中軍、千把不上陣者將官斬之，將官不上陣者自裁。”諸將皆不敢不戰。長定之失，殺掠二千人，僅報百人。先生出不意，衝雪往驗，參去一撫、一鎮、二道，辟一副總兵，而人不敢不實。
一日，夢五人首在地，内一首滚向先生索命，先生驚寤。及拆文書，見義州以五級報驗，先生曰：“是必殺漢級者。”及驗一首，類夢中所見，實級也。秘問廣寧杜通判，杜密報：“此實看邊人，從義州醉歸，道遇五奸細。看邊者給令往搶某處，而已從間道引義州將往，獲其
卷二十三 雜 文 1053
四。戚家堡將以爲己汛地看邊者，不報己，恨殺之。其家屬向兩將索命，已獲百金去，始報驗。”先生曰：“彼以忠我而被殺，且隨數百里來報我，謂我能伸其冤耳。”即索殺之者抵命。凡有貪懦欺隱者，必置以重法不貸。
在遼四年，劾巡撫三、總兵三、道二，萬同知拿，副、參、游數人死，一時文武凛凛，大法小廉。又為遼題舉人五名定額，文教丕振，而東西二邊受疆索，軍民安堵。先生威望日益著，議者即欲用爲遼巡撫，先生力却之。當是時，同先生差出者皆歷三差，先生猶淹留關外。初意署院，許公記争禮，嫌公。顧益重先生，念先生勞，注北學差以酬，而妒先生者從恿冢宰孫公丕揚改南，不欲先生入朝也。蓋自戊申冬，東林黨起，葉相國向高暨冢宰主其内，淮撫李三才主其外，輔之以秦、晋及南臺省段然等，林下余玉立（4）等盡去故相黨，而自築一門户。先生本明龍公姻，段素爲明龍公所惡。明龍亟負入相望，段不利，特請爱立淮撫。而玉立故與明龍厚，既而終凶亦同。段謀構之於葉相，葉相貌親明龍，而中實意忌，益信用段，所拔用驅逐，無不應手如響。段參兵科胡嘉棟劣輔，先生駁，冢宰救之，益相惡，與其黨胡忻、王圖輩激冢宰、斥先生。以方受神廟知，莫敢動。既而冢宰亦知先生，逢人輒語曰：“此真邊撫料也。”衆益莫得間。會南中士風囂悍，所在圍官府、焚縉紳房屋，皆目爲蓝袍大王，莫敢問。其黨曰：“吾得間矣。”遂爲冢宰言：“南中人才盛，非文望莫能鑒；士風悍，非威望不能讋。熊科名高，有文武風裁，宜以往。冢宰立用之。”故事，兩直學差，吏部會同都察院、禮部選舉，多總憲為政，冢宰竟不會，而自以為得人，不知其為黨用也。
先生入關，衣箱一、書箱一、床箱一，清風載道，討薦者大書批回，當參字立麾去，人莫敢復溷。諸生聞先生來，皆畏形避影，怖不敢出門户。先生謂：“諸生不看《性鑒》，無實學。”每試必書經論四篇，無論者一等，無幫補、無經者，文雖工，置五等。卷櫃號簿不入院，一
憑數行墨自高下，請托不得入。日閱二百卷，妍媸一經目，錙銖不爽。1054
熊廷弼集
所拔皆名士，所進皆寒微，所黜皆鄉紳津要子弟，而東林子弟居多。人妄擬先生有意摧東林，至此禍不可解。
初，葉之入相也，以余玉立輩醵汪賈數萬金力，故南中於玉立有“販宰相”之號。比先生至，南有劾玉立至此者。玉立告葉相，以爲出先生手，深銜之，動語人曰：“熊以不援引郭，日嗾人參我。”荆養喬夙與先生善，已渡江歸，玉立、吴正志借徐、梅事脱一草追授之。一時承葉相風旨劾先生者三十餘人，公疏、專疏滿百章，日逼許署院行勘，不能得。立從刑部改孫公瑋掌院，到院日即覆勘疏，而公論駭之。亡何，諸君子群起劾孫，連葉相，其黨湯京兆等亦參許與冢宰，趙公焕諸老皆為先生次第去。
先是，辛亥京察，孫冢宰老而聾，抽單换單皆其鄉王圖、胡忻、史記事等用事。所斥去多善良，為門户外，人人憤争，至年餘莫能勝。及勘，逐先生太横，人始得藉爲题目，兜底反正，凡前壞察及參先生者，不逾年例處，察處殆盡，諸君子亦自闢門户，非先生是爲，而人皆以爲由先生處，無不怨先生者。嗚呼！今日之禍，豈一朝一夕之故哉？
先生既家居逾年，不一出見官府。會郡邑連年水，江岸起嘉魚、馬鞍山，歷蒲圻、咸寧以抵江夏之金沙洲一帶，舊址嘉魚，吴清惠公築堤，至簰洲百里，年久衝頹，自洲以下百餘里，故無堤，每水平江岸，漫入四縣，人民、田廬、墳墓，所在漂没，蕩析一空。嘉魚李光禄遥屬先生為地方當事者言，邑南湯孫湖水泛五十里，歲溺人，及迂避百里，又暍死。他如後石湖、李馬橋一帶橋堤，鄉耆皆屬先生言。時適直指錢公春所在，大發鍰為地方建水利。邑父母徐公日久，敏幹能任事。先生乃出見官府，為地方請萬金，督四縣民夫築堤，闊四丈，高三丈，護柳成林，蜿蜒二百餘里如游龍。四縣民夫復業，公賦得無絀。而金沙洲與城夾裹河一道，為湯孫十數湖出口，闊三十丈，每江水漲入，不數日淹周圍二三百里，田禾立盡。鄉耆謂江岸有堤，而此口無閘約其入，衹半得堤利，然謂官錢艱。先生慨然曰：“老頭陀持一簿，敲一木魚，化出若大功德來，而吾獨不能乎？”捐募，自撫、按、道、府以下，及鹽木
卷二十三 雜 文
1055 商所助萬金。不足，不得已，請府庫卒業。直指彭公宗孟作慳色，先生
憤然鬻產數千金濟工，猶不得完。中丞徐公兆魁聞而勞先生曰：“王陽明先生用地方金作功德，無所吝，若出囊中十五金則不能。先生捐恒産累千金，誠人所難，吾爲公落成之。”同方伯熊石門師區處三千金，而工始得竣。前後金皆入縣庫，先生不問出入。蓋先生之造此閘也，有三利：一、救田；二、收省龍元神水為會城風水；三、金沙洲商鹽泊凑有所望。
山門舊有浮橋，為江水所嚙，今預置閘橋於保安門，以通商賈血脉。自堤閘成，改東湖驛於紙坊便路，三十里栽引路松，而四縣百姓入省行旅無不為先生念佛者。先生嘗曰：“吾輩生世間，不論居官居鄉，皆有合做功德。幸叨鄉里庇蔭，自優免廪餼坊額輿臺，以及田業居室，無非分資於鄉里者。若鄉里有大灾難，不為救，於情何安？况地方利病，小民不敢言，官府不得知，鄉紳居中間為傳送官，又不言不做，誰當言當做者？”以此，一切鹽米貴賤、徵派輕重，但有病於民者，先生必倡言請於官，得請乃已，即獲罪不恤。至於己事，自通籍來，一味忍受為主，不欲問。鄉人嘗謂，先生戴進賢冠極峻，獨與小帽子。平處不知己爲官，親戚雖窮，猶序等輩，相敬不忘也。
甲寅，居太夫人憂，哀慟數絶，日乘騾往來鄰邑山水間卜葬地。既殯，自是多鄉居，謝賓客，官府無得見其面。間回城，則坐園中種樹豢魚，與棋客手談而已。一切除目，邸報不入目者七年。
戊午，撫順破，報擒獲官軍民李永芳等數千人去，總兵張承胤（5〕一軍皆没，承胤及戰將梁汝貴等俱死。朝廷起楊鎬經略，先生監軍。楊鎬故畏先生，沮其出，并巡撫裁去，獨治廣寧。無何，報破清河，又復置巡撫，而移駐遼陽。
己未，四路進師，三路當日没，總兵、道、將死者千計，軍以七萬計，獨李如柏退縮還，朝廷震動。各官送家眷者，借募兵、催兵差脱去者，與商民争道南竄。城門辰開午閉，勛戚、五府、六部、院寺、科道
部屬皆分垛而守。復亟起先生，以大理寺丞兼御史宣慰遼東軍民，盡為1056
熊廷弼集
代楊地。而是時宰相方公從哲本主楊、李，護其敗，復用金吾李如楨代如柏帥。如楨豢養京師，縮懦昏呆，不及如柏甚。比先生趨至京，護敗者見邊暫安靖，冀楊、李有所立自贖，抑先生兩月，不聽行。忽聞開原大破，始亟用先生經略，促令旦夕就道。本兵黄公嘉善議萬兵護行，及賺出關，無一兵，惟荷蒼頭數人自隨。而朵顏拱、歹諸酋長感先生按遼信義，聞先生來，皆送與弓矢。自關而東，羅拜載道，先生一一拊遣之。
行至十三山站，報鐵嶺破，即夜趨廣寧。巡撫周公永春留先生暫駐觀變。先生不入城，復夜趨三岔河，而遼陽城男婦老幼已車輛擔荷，紛紛哭向南衛，一路如蟻，先生差官執旗諭止之。比入城，已半空，鄉紳巨室已皆出城，道、將已皆蓄善馬待走矣。明日見官吏，撲鄉官知州李尚皓等繫獄。又明日，斬逃將劉遇節、王捷、王文鼎，設壇躬祭死事總兵、道、將、軍民人等，而獻其首，以快死者意。一時官軍士民，無不人人哀感戰恐者。而遼向來壞於貪，文貪不查將，武貪不恤士，以此軍餒將懦，而廟堂復貴賄，以文墨邊吏。念不以身誓，則貪不得斷，長安想望不得杜。乃向關聖誓，以一文一絲送回原籍，及内通長安、外交直省者，僇其身及其子孫，仍大書刻石於廟外，一時凛凛。而參將陳倫獨不悛，立搜獲其元寶七十餘錠而斬之，於是諸將股栗，軍法乃益振。
然當撫順初陷時，所徵調者皆九邊精兵，器甲皆堅利，總兵劉綎等皆名將。及三路敗没一空，止存瘡痍潰兵三萬三百人，有甲馬器具者，悉配李如楨、賀世賢出防，城中竟無一盔甲、一馬匹、一火器。將官千把皆死盡，無人管領。贊畫劉國縉所募新兵雖萬餘，皆南衛人，素未見戰，照銀差僉派，誘脅使來，及聞開、鐵破，輒合營歸去。而如楨防警者，方各營挖濠，聞北關破，盡弃鋤钁逃。
時先生已題准開原道韓原善駐北關為窺北計，比聞軍逃，遣原善往撫之，不敢行。遣分守道閻鳴泰，又不欲往。先生勃然，欲自行。鳴泰不得已，行至虎皮驛，哭而歸，竟不敢往，如楨亦哭於瀋，軍中日數驚。偵者又言，近有乘破北關破竹長驅之勢，監院、部、道、士紳皆
卷二十三 錐文 1057泣，請撤兵衛遼陽。
先生恐徒撤示弱，椎牛千頭，酒數千瓮，大集城兵及撤還者於教場，逐日犒饗，密傳乾糧行具若進兵狀。邊信，果疑不來。於是乘間挑城外濠三道，每道闊三丈，深二丈，借代子河上流入濠護城，以屯兵馬，為簡練防禦計。時各鎮皆不肯發援兵，本兵又不急催。司農李公汝華又怯餉不發，見軍寡而饑，既不可戰，而遼陽城周圍二十里又颓破不可守，不先修城，當進退何據，念欲修之，以防深春之警。
忽一日出遼城而北，語監院、部道曰：“吾親往虎皮驛饗賀師軍。”既至驛，語賀曰：“密選精兵千人，明晨隨吾看古城。”既至古城，又語賀曰：“明晨當親至撫順關，定進兵屯札形勢。”賀驚怖曰：“此久為人有，哨探且不敢往，公奈何往？”先生曰：“似此冰雪滿地，斷不料經略輕身往。偵報比疑，必差人來探，及探實，而吾已入遼陽城矣。”過渾河，離關僅數里，賀請偃旗鼓，先生益張大之。及至，四山皆兵卒探望。先生在馬上以鞭指其處，宣言某可營、某可伏、某可戰，故使其偵得聞，然後燒羊飲酒於教場，移時乃取道歸。而偵報果不信爲經略來，
遣十數輩來探，果經略來，大驚曰：“是必進兵襲我也。”所在斬大木横絶山口，運石包關隘山城數處，衆疲之。先生曰：“是不來矣。”
遂大修遼陽城，高厚壯固，屹然雄峙。又至西關，繞北而東，至小東門，離濠外數里復築大堤潴水，一望洪濤。不三月工竣，先生曰：“是足以待其來矣。更杜其出口，勿來可也。清河、靉陽、寬奠，皆重山叠嶺，向遼陽險遠，度不肯出，又不能繞遼陽背而窺南衛，惟有出撫順一路耳。而瀋陽扼其西北，奉集扼其東南，距撫順各六七十里，可犄角抗之也。”於是屬遼陽城於監院、部道，而自往瀋陽、奉集督修城守，壯固如遼城。乃命賀世賢等領三萬衆守瀋，柴國柱領二萬衆守奉集以扼之。方就緒，忽有兵數萬奄至王大人屯，為兩帥堵回，竟不能越而西。然而先生從此病矣。
先生自入遼，一應軍馬城壘、糧草器械、車牛工役諸務，雖極零雜猥瑣，為丞尉所不屑者，一一皆口援手畫，目覽足到。每日晨起，氈


1058
熊廷弼集
帽弓箭鋥帶馳而去，周巡指示。逮夜歸，復檢點文書。至三四鼓間，率親丁微行城内外，巡各營更鼓。而是時部道劉國縉已回京，閻鳴泰已告病，韓原善已丁憂去，僅監軍道高出、邢慎言二人疲於拮据。而援兵錢糧不得來，終日向閣部呼號，不應，且相持而争。部道已去者，又嗾閲科日為難。憂勞鬱憤，遂於五月二十一日衄血數升，旋變為吐不止。恐驚衆，强於六月初四日往視奉集守禦，初五日往視清河、寬、靉、鎮江一帶，邊皆山峽，逼城穴，不可輿，專一乘馬行。伏暑，大雨中執傘被氈，腕痛髀瘡，復蒸爲瀉痢。往返十數日，昏暈墜馬數次。始以病請，蒙温旨諭留。再請，又蒙璽書慰留，曰：“爾能推誠撫衆，執法宣威。固壘深溝，志必以全取勝。枕戈待旦，誓將以死徇君。况當各道之缺人，惟爾孤忠之獨運，移文傳檄，授石畫於師中；握算持籌，决軍機於掌上。頃者，烽烟逼瀋，賴爾密示諸將方略，堵之出境，危遼無恙，實惟爾捍禦之功。爾保此三韓，殆將兩載，今秋高在邇，恐燹焰益張，匪嚴先事之防，孰遏長驅之勢？尚益彈壓，審酌機宜，毋以艱難懷阻，毋以久暫易心，期於恢復全遼。行有异數，以答殊勛。”
俄而神廟賓天，光廟嗣位，復下璽書曰：“近因東警隳我城堡，没我軍民，特命爾運籌調度，亟圖戰守，檢選精壯軍兵，整搠人馬器械，相機征戰，刻期報捷。見今天氣炎熱，邊方尤甚，暴露疆場，勞苦忠勤可憐。惓惓在念，宜沛恩施，用張撫慰，賜爾銀一百兩、紵絲四表裹。益攄謀猷之忠，早奏蕩平之績。”
旬日之間，蒙兩朝褒賞慰勞，哀感忻慟。交集一時。當於八月一日扶病視事。算此月十七八日間必有動作，復力疾往瀋督諭提備。還至奉集，果有精騎五六萬，於二十一日大舉奄瀋。先生擐甲馳馬，自督奉集諸軍兵衝圍犯陣。彼軍退守灰山，尋引去。而先生本病體，比歸，益病甚，復請告。會光廟復賓天，感泣恩遇，不忍恝然。尚欲策待死之軀，以報萬分之一，而科道馮三元、魏應嘉、張修德、姚宗文等彈章交集，不逐不休，而先生遂以請勘行矣。
先是，宗文補吏科，命不下。拾用敵攻敵策唾，請款西人，查北關
卷二十三雑文1059
遺裔，視遼東，命又不下。凂先生疏催，先生心非其多事，不應，宗文固已恨。及命下，而自携帑發五萬金來關，遽討游擊别鎮，往與虎兔憨講。先生謂：“憨力不能統衆，講無益。即講，當先以通官往，不宜遽遣將，恐失體損衆。且此來第宜行閲事，勿以撫字爲名，使人得挾以索我。”又拂宗文意。而科道官臨邊，故尊大，督撫皆阿承，金幣載道。先生獨以小飯一桌相餉，謂爲慢。
既而嚮所遣通官兩往憨者，憨不見，徒惹憨衆來廣寧挾前金。又自羞其策之不效，恐為先生笑。而劉國縉理寧波時，宗文以諸生出其門，又與閻鳴泰同年月日，時夙相昵，韓原善又其同年。而先生數言國縉所募兵盡逃，虚費餉，惡鳴泰貪戾，為逐其中軍及手下用事者天罡三十六人；而原善領帑金募兵馬以爲利，先生數查詰其實，皆恨先生，與宗文合計逐先生，圖自代，謡言遍布長安。而馮三元謀起李三才，魏應嘉謀起李植，張修德爲同鄉分謗，皆群起而參先生。先生請應嘉、三元、修德親勘，奉旨報允，而三人畏往，各疏辭不得，復央閣部、科道疏另遣，乃更以朱掌科童蒙往，而三怨始釋。
初，撫順雖陷，開、鐵、北關數處皆不能守，西人繞其西北，朝鮮逗其東南，寬、靉塞其前面，其地本無可充拓，而山硤土磧，出糧少，又無鹽無布，全靠我關口買賣接濟。自起兵來，關口久斷，年漸荒，降掠我軍民數萬人聚食，糧漸匱，搬運木石包築各關城，部落漸勞怨；而我已據瀋、奉，扼其出路，日形其窘。六月，以數萬搶王大人諸破屯，無所得去；八月，以數萬攻瀋，又無所得去，自是不欲復出。業與道、鎮密商，今冬揚兵撫順，以張其勢，明春親統大兵扎撫順而漸蹙之。即來而弗與戰，乃别遣兵將出寬、靉、清河間，迭進互擾以疲之，然後招撫懸賞，勢當有内應者。一切棚帳、鍋斧、钁釘之類，備辦有成議矣，竟不得遂志而歸，惜哉。
自先生入遼後，未遣一家人問家中。日聞訛言，恐不測。及臘月入里門，皆驚疑如再世。念兩遭勘逐，人理所極，遂絶意入深山密林中，遁避踪迹。明年二月，代先生者多更置，科道季侯、周宗建等言全
1060
熊廷弼集
遼日壞，交章訟先生勞，當起先生。勘科覆疏，言先生有堵截功，修築城垣，浚濠引水，密布火器，分兵防守，復奉集、瀋陽二空城，還為重鎮，官軍士民皆垂泣遮道訴，遼陽數十萬生靈皆先生所留。疏上，奉旨起用。
郭掌科鞏劾劉相國一爆票擬失平，江侍御秉謙極言先生出萬死不顧一生，收拾餘燼，戰守經年，其才識膽略有大過人者，使得安其位，展其雄抱，何至敗壞若此？今勘覆已明，逞臆者，寧甘心以遼陽與人？必不肯平氣以議論寬勞臣。上曰：“熊廷弼才識膽略過人，有保守危城之功。郭鞏昨説他是非，有無私意，着大小九卿科道官作速從公會議具奏。”而兵部尋以飛報邊情奏，上曰：“大衆深人，遼鎮孤危，熊廷弼公議僉稱其才，功不可泯，着起兵部侍郎添注，仍馬上差人守催前來任事。”尋又諭兵部曰：“熊廷弼功在存遼，朕已洞鑒，朝議僉同，兹特簡用，爾部裹便馬上差官賫諭本官，仍着彼處地方官敦催即日就道。如不顧召命，堅卧托辭，國有憲章，朕不敢貸。”
及報遼陽陷，上怒甚，諭吏部、都察院曰：“熊廷弼守遼陽一載，未有大失，换過袁應泰，一敗塗地。當時倡議何人，扶同何官，祖宗百
戰疆場，袖手送去。若不嚴核痛稽，何以懲前警後？該部院即將熊廷弼更换緣由，及參論各官詳細開來。”已而部院具會議郭鞏事，上曰：
“遼事大壤，朕方痛恨。驅逐熊廷弼者郭鞏，前曾論他，今又妄言沮用，聯疏求勝。本當重究，姑從輕降一級，調外任。”於是遣錦衣衛官賫詔書行取先生赴任，詔曰：“朕惟爾經略遼事一載，威懾三邊，力保危城。後以播煽流言，科道官風聞糾論。敕下部議，大臣又不爲朕剖分，聽令回籍，朕尋悔之。今科臣朱童蒙勘奏具明，前已有旨起用。遼陽剋陷，隳爾前功。思爾在事，豈容至此？爾當念皇祖環召之恩。今朕冲年，構兹患難，勉爲朕一出，籌畫安攘，其即日叱馭前來，庶見君臣始終大義。特命該部遣官賫敕召諭，如敕奉行。”
初，地方奉諭敦催，撫按以下，皆踵門起先生。先生病未痊，不起。及詔書至，即扶病伏迎，哭念：“蒙兩朝恩未得報，又叨蒙若此，
卷二十三 雜文 1061
即死，不忍辭。”即日見地方官，下鄉辭祖父墳墓，七日就道。京師戒嚴，九門盡閉，各衙門家眷及紛紛乞差脱去者，更汹汹甚於前年。京東西士大夫家，多捆載而奔者。人皆恐先生不肯來見。先生來，所過皆焚香迎候，京師人日擁輿以萬數。上見先生至，大喜。而是時廣寧巡撫就用寧前道王化貞。化貞詼譎自喜，在寧前時自任鼓鑄，任造船海運，又獻鴆毒小計，皆空言无效，先生固深知其為人。及爲巡撫，益大言我兵不必多，有西人百萬在，西兵可無調；有布衣孫得功等子弟兵在，過河可無戰；有李永芳内應在，糧草可無運；有河東遍地糧草在，第得三萬人守河，而因兵用間，因糧於河東，可不戰而捷也。而廟堂諸公向聞人言復遼難，須兵多餉多，輒眉皺不欲聽。一聞化貞言遼可反掌而得，輒大喜，謂才可獨任，立發帑百萬金與購西人，遂有以撫兼經之議。業奉旨會議，經略應否另設，即設，應駐何地。而先生始至，未見報，實不知有前說。或泛舉邊事以問先生：“以虎憨墩兔憨雖有衆，不能號召，非勁敵，不可恃；孫得功皆棍徒，鄉兵皆市井無賴白徒，易去就，不可用；李永芳於彼受恩深，於我造孽重，不可信；我軍自屢敗來，魂已被人攝去，今招魂不暇，未可輕過河。然則策將安出？”
先生曰：“今者，河東千餘里已爲他人所有，地廣、兵增、糧足，難自廣寧一道進。從古隋唐征遼東，皆從萊州過師。今天津且設巡撫，登萊地近旅順，應設撫鎮；山海適中之地，應設經略節制三方，内護京畿，外爲廣寧後繼。异日兵仗齊備，三方并進，廣寧用騎步對壘於河上，以形势格之，而綴其全力；海上督舟師，乘虚入南衛，以風聲下遼，而動其人心，遼陽庶可復也。”時部院、科道皆以為然，獨大拂主撫兼經者意。其同鄉薛兵科鳳翔等紛紛言，設經略撓巡撫權，不便。先生即自認前議誤，請已之。上曰：“山海設經略重臣，節制三路，水陸官兵正資共濟，該部作速推用來。”而是時催起兵部卿貳者，爲王霽宇象乾、涂鏡遠宗濬、張鳳皋鶴鳴、祁念東伯裕、王岵雲在晋及先生六人。象乾近，先至，次先生，餘皆家園觀望。象乾老而盲，在部不能覽文書，乞督師薊遼。當事者欲用先生本兵，先生辭，請留以待宗濬，乃
1062
熊廷弼集
用為經略。先生懲言者羹沸，又固辭，而上意定，欲用先生，遂晋先生尚書，賜蟒玉，諭公卿餞郊外，以重其行，縉紳榮之。然主撫兼經，及為先生而斥者，益耽耽先生，而禍從此起矣。
初，郭鞏之參先生也，本出韓原善、閻鳴泰與馮三元等首尾，而鞏與霍掌科維華、劉侍御廷宣、崔侍御呈秀等，又皆與化貞同年相善。鞏既斥，廷宣救之不得。無何，部院具經略更换緣由、各參疏姓名回奏。上曰：“馮三元倡議遼事，直攻熊廷弼解任回籍，後來料理疏玩，遼瀋相繼陷没，斷送無限生靈，慘毒异常，深爲可恨可憫。朕心日夜不寧，故着察議處分。爾每部院大臣當時既不從公主持，今又含糊回奏，且求寬解。看來朝廷疆土人民、海内安危利害，反不若二三小臣官職情面更重。大臣任事任怨，何得如是？馮三元、張修德、魏應嘉扶同排擠，致誤封疆，都着降三級調外任用。姚宗文陰險抑陷，實爲禍始，本當逮問，姑從輕革了職，為民當差，永不叙用。”
時劉廷宣驟救，又降調外任，霍維華又因他事轉年例，由是北直與山東合，皆袒化貞，與先生為難。而王在晋撫山東時憚於海運，已蜚語中傷先生，及同部，秩本卿左，見先生以右躋正卿，恩寵形已復，不能無觖望。張鶴鳴以兵貳入署尚書印，思攘臂，即嗔恨周冢宰嘉謨懸缺待除不與己，為出先生意，日與在晋圖所以撓敗先生者，以傾冢宰，皆陰附沈相國漼爲奸。漼正思掃除同官據首地，會先生曾請用遼望收遼心，薦佟卜年、劉國縉，又請胡嘉棟、高出戴罪立功，皆蒙温旨，陞佟監軍道、劉招練道，還胡、高原官。至是，嗾言者以保逆保逃為先生罪，而因以誤用先生為冢宰與劉相國罪，遂蒙經筵三條之問。亡何，孫掌科杰竟用此立逐冢宰、相國去。杰為姚宗文所指授，宗文向與徐員外大化昵，郭、崔輩又皆與徐昵。而閻鳴泰本生京師，與大化及楊侍御維垣，親結構，日益密。而葉相國故與先生有嫌，化貞又其癸丑門人，中途疏稱“化貞才當專任，不宜受人節制”，又疏“毛文龍部捷，不宜妒功害成”，意皆專指先生。而相國故執東林、淮、秦、晋牛耳盟，凡向日以南勘參先生被斥者，已皆起京堂，逼國都，類無不人人承旨修舊隙。其
卷二十三 雜文 1063
癸丑一榜門人在兩衙門者，又無不人人師命是尊。而其執先生以新附於相門者，又不可以屈指計數。因而閩、浙、東林、淮、晋、秦黨又適與山東、北直合，皆袒化貞，與先生爲難，而禍遂至於不可解矣。
初，化貞以二萬餘人守三岔河，河長百二十餘里，每數十步搭一土窩，置軍六人，蒸濕暴露，軍多以腫痢死。又請駐兵西平堡、盤山驛，各置監軍道府廳官防守。先生言：“東兵過河，所置地僅里許，窩卒僅百許，空散二萬衆於沿河無用；堡驛小，屯兵千人，不能首當其過兵，一節破，則西平、鎮武、盤山節節皆破如竹。然今當置游徼於河上，逐日百人千人多寡出没，示不測；西平、鎮武額軍外，量加精壯防禦，而大兵則四面札營；於廣寧三五里外，栅壘犄角，日操練以待其來。計遼陽去廣寧三百六十里，自河至廣寧，尚二百里，南阻海，北界西人，中僅路堤二道，堤外皆潮溝沮洳、蓬蒿、荻葦，馬難决驟，又無一人家可掠。即欲至廣寧，而束於一堤，度四五日到，彼且疲。吾堅閉栅壘，勿與戰，不出三日，當自歸，可乘也。向廟堂諸公灑灑言，而是時化貞已有書京師，言：“中秋前後，高枕而聽捷音，若不復遼，必無西面稱人之理。”諸公惑之，聞先生言，多然然否否。
七月十三日，出都門。明日，接賚恤方待御震孺疏，言河西不足恃狀，書言河卒病，兩日報死者三百二十人，餘皆半死半生，似人似鬼哭，之外更無别事。先生乃極言河上難駐兵，上深然之，而化貞堅不聽。次玉田，會方侍御，問進兵真否，方曰：“撫院實意要進兵，已擇下八月初四、五出師日子。”問西人來否，方曰：“絶不可信，他日不過領一二千兵往邊上走一回，便算助兵了事，如何可恃。我亦曾問王肖乾説：“年丈信得過否？”肖乾説：“信不過。””然是時化貞與先生書，言虚聲牽制之，詭言進兵，恐台臺聞之以為實。然又言：“西人各部到齊，約在八月中。”上馬來，却與方説异。亟移書問化貞及高監道，高謂：“進兵乃虚聲，化貞謂日日言進兵者虚聲也，日日想進兵者實意也，然而不能進者實形也。今兵馬不來，甲仗不出，車輛不發，登萊之師未至，朝鮮之使未行，我不能以孤軍獨進。”却又與京中書异，先生固
1064
熊廷弼集 不解。
二十七日，抵關。或言廣寧事亂甚，先生憂之，即借秋班軍偕本路幫關城二十里，益營房八千間，建鐵木廠七處，調匠三千人，差官分役買鐵、伐木、造車、製炮。布置甫八日，即於八月初六日出關，十三日途聞化貞往三岔河，欲督兵襲海州，即身扮軍裝，同家丁十餘人，間道趨河上以就之。方久雨後，水平漫失道，深則浮馬鬣而渡。
至柳河口，化貞已早歸，則循河而北，至三岔河，察軍心安危。河上軍不知爲先生也，皆呻吟怨恨，謂東兵何日來，使我得見天日。比至廣寧，問分布，則滿城皆兵，無一將管，滿城皆將，無一兵管，尚未統屬；問馬，則缺料半倒損；問甲仗，則氈帽布衫執棍而立；問糧草，則米豆百萬石在南河口，無計搬運；問人心，則被兵馬作踐，急皆持兩端；周軍心，則殘兵聲口不堪；周昌、薊、真、保兵，皆哭求放回守陵、守城；問諸將，則高坐講加銜、講薪水、講病求去；問提督、鎮、道，皆蹙額愁進兵，懇先生作主。及問化貞，亦云初原指望兵馬器仗八月必集，西人助兵八月必趕到，不意至今尚未凑手，何敢輕進，意色甚沮喪。
先生向部、鎮、道頓足嘆曰：“大事去矣。”於是立檄王提督威、劉總兵渠等挑選分派，委將立營陣；檄各監軍道汰老幼，去病患，核虚冒；檄廣寧道廳辦車牛轉運，周視城外崗嶺要害，躧定營盤為犄角大軍地；而大集文武於教場，宰馬祭天，歃血盟誓，以期共濟。一時人心頗感憤。
先生又為廣寧援兵多不堪，汰還延綏兵，參其鎮撫；爲乏馬，選留京兵馬四千匹往助；為所市馬羸，責馬商買戰馬往充用。以至催兵、催餉、催車牛，至動聲色，任怨嫌不惜。而化貞顧嗔先生委提督分兵，為奪己兵權，致王威以病告。謂束藁可疑敵，婦人可乘城，兵不宜汰；謂責馬商不使馬出關，欲誤巡撫事，致沈潅藉口。又激怒京軍；謂經略欲發汝等守河，不與錢糧，得我勸而止。又遣官承向京師各衙門禀，巡撫要過河，衹被經略阻住。一切報捷獻俘軍情疏揭，皆不會不送。人反謂
卷二十三 雑文 1065
經略與巡撫不合爲先生咎。
當是時，張鶴鳴、王在晋皆信化貞，時時要進兵，為先生所阻。於是鶴鳴有《廣寧事機可乘兵機宜决》之疏，在晋有《兵機已動衆怒堪乘》之疏，皆據化貞揭，稱東兵之情形譸張狼狽，南衛之情形望兵眼穿，西人之情形已歃血定盟，西河之情形皆摩拳擦掌，當乘時進取，不宜徒張惶自縮。一時科道亦哄然以機不可失爲言，而化貞復出揭辨云：“車馬器仗屢催未至，又何所恃以為進戰之具？雖夢魂不忘東渡，然無如不能何耳？”業吐出實情，而鶴鳴等不怪化貞反覆，而定以阻兵為先生咎。
毛文龍襲取鎮江城，弃去不敢入，在七月。及先生到任甫三日，化貞報捷疏，已惜朝鮮使未行，馬匹車輛未到，坐失事機；書已恨吾兵不能接濟，衹得弃之。又云“鎮江已成空城”，而鶴鳴定以不救鎮江爲先生咎。東方為鎮江恨遼人，屠殺南衛無噍類，先生但惜其太早耳，葉相國定以妒毛文龍功，而欲殺之為先生咎。化貞一月三過河，自止廣寧城，士民見過河三自止，恐其惹事，乘其往河上，皆逃奔入關。先生疏言河西人心已去，葉相國又以恐上摇衆為先生咎。及以數十萬金啖西人，竟不來；終日留李永芳人於内署，管其關鄉兵，竟先潰；孫得功等謀縛化貞以獻之，竟先叛河西，人竟弃城去。先生言又一一驗，又謂故幸人敗以驗己言爲先生咎。嗟乎！先生奚逃哉？
初，擬先生駐山海，增兵六萬，半駐前寧間，為廣寧後勁。既而鶴鳴竟不與一卒，僅留援兵三千人。化貞言恐攻廣寧，遂盡發去，關上無一卒。高、胡兩監軍度廣寧必敗，通詳各部院，而高仍投揭於長安言狀。方監院又揭言，河西兵將見勢緊急，備馬思逃，又恐先生把住關門不放，皆差人别看路徑。連日廣寧城中富家大户盡數西奔，一切兵馬漫無頭緒，竟不知精兵幾許、羸兵幾許，亦不知誰為戰、誰為守，誰為
正、誰爲奇。又書言兵馬沿村乞食，弓刀賣盡，提督與三監軍俱杜門，
撫院心慵意懶。先生遂具疏，責化貞打起精神，兵部當速催出兵馬救危急。而鶴鳴既主化貞進兵，屢進屢止，示弱示怯，致人心慌懼，亦疏言
1066
熊廷弼集
河西摇動，萬分危急，勒先生提兵出關，王總督移鎮關，定人心。及以無一兵之經略，請提何兵入告，又不應，科道又日驅逼先生出。而化貞向極言河西人心踴躍，耻敗露，忽書來言：“連日人心大奮，西兵亦然，若乘鋭過河取海州，一戰而勝，遼陽可復。即不然，亦可保廣寧無事。”托先生嚴飭諸鎮將，有戰不力而先走者，盡殺之。方監院亦謂：“巡撫决要過河，以踐前言。”亡何，報巡撫已往河上進兵，按院亦要隨後去。先生恐事敗，即明日出關，隨行兵零星借凑不及二千人。至寧遠，又以化貞回廣寧報矣。既以進兵掣先生出，不進便當還關，而王總督亦星夜趨至關。念河冰已堅，且一往申諭將士，且覘行止，而遂圖去留。及上《進退兩難疏》請回關，已下部不覆，而王總督與閣樞陰商量，據關不退，遂軟困先生於右屯衛，不聽歸。而葉相國已有“裁經略，專用巡撫”之意矣。用高侍御捷疏下兵部，會九卿科道確議，鶴鳴不俟衆意，先出袖中稿送諸公畫題，諸公駭然。稿語詆先生規避極惡，王在晋手筆也。科道不畫題，復削去，衹責成經、撫協和，而科道周衡臺朝瑞、江瞻城秉謙、劉衡麓宏化、甄錦石淑參鶴鳴，并侵葉相國。相國見《廷議紛紜疏》，且參且辯。李應薦、高捷輩，復承相國旨參先生。再下九卿科道會議。相國欲遣部科親往地方勘定撤留，科道言不便，復具《謀國無能疏》，請明白處置。會議諸公謂，去先生無罪，移駐近鎮又便宜，且恐經略一撤，而河西有失，如遼陽前勘事，誰任其咎，不敢擔當。相國怒甚。
會徐大化獨參先生，遂半夜以片楮授意於侯掌科震暘，言宜移先生於密雲，出本兵為經略，如本兵未可出，即授化貞經略，另擇一撫代化貞，以資後勁，不然，直移先生於登萊。奉旨：“着於經撫中，酌用一人，專任遼事，一人别用。”時會議雖承相國旨，誦化貞功，猶抑揚半留騎墻語，獨張鳳翔、董應舉急欲得開府，王紀恨以倉場不得大司農，而用汪澄源應蛟，爲出先生意，所議單甚惡。兵部遂覆云：“若撤巡撫，毛文龍必不用命，廣寧土兵必潰，西人必解體而去。宜因撫臣自請，便宜從事，特賜上方劍，加卿貳職銜，經臣斟酌推用。”
卷二十三 雜文1067業奉有“巡撫加銜，經略别用”之旨，先生已擬自右屯還關，而王
在晋最巧險，雖用舊隙效相國新勞，終疑化貞不任，而服先生才，以前會稿出己手，恐河西壞，人以逐先生罪己，復力言托相國，謂經略不當撤。正猶豫間，而有過河之役矣，豈非天耶？
方先生至右屯時，雖無兵，猶能以虚望震懾監軍道，言“駐久則短長易窺”。自十二月至正月始，截留昌、薊、真、保援兵，合原随兵得九千四百人，纔分營伍，高監道或報十七日有過河之役，討發五千人助鎮武。二十日，先生親自東行，觀河上動静。至石橋，已報過河，急調右屯所餘四千五百人往鎮武合營。高監道差官言：“廣寧城内已大哭，更怕西人兵相合有變，當援廣寧。”胡監道言：“鎮武兵已逾四萬，當還駐間陽驛為廣寧援。”比二十日夜至驛，方起草具题，忽見有妖書誣先生不軌之事出，而先生命已矣。此絶筆也。慟哉！慟哉！
【校記】
〔1〕本篇輯自《熊襄愍公集》卷八。篇前原有魏廷謨序一篇，今移置於本書附録中。
〔2〕國家圖書館藏抄本無“自”字。
〔3〕宏綱，文秉《定陵注略》等書作“弘綱”。〔4〕余，《明史》等書作“于”。
〔5〕胤，原本作“印”，蓋避清帝諱。以下俱改爲“胤”。
自
傳
(1)
苕上愚公者，家苕水之曲，性專而癖。自先世事力穡，而公獨酷嗜書。當其坐擁殘帙，伊吾自喜，輒私謂：“天壤間雖有他樂，吾不以易也。”及一再試爲吏，殫精職業，絶不解，以官爲傳舍。間有以請業，問遺至，面輒發赤反走，以是亦時竊民譽，而每為通人所不樂，公亦罷
不顧。歸返初服，讀書伊吾，與兒曹聲相互答。或勸公仕，抱膝長嘯，1068
熊廷弼集
不為對。人謂公“炙手不知炎，下石不知險，脂膏不知潤，且并軒冕不知榮，胸無機械，意無好醜”。此殆天下至愚人也。公亦自謂：“名我以愚，固當。”然雅能以無私自許，人亦久而以是許之，因共號曰“苕上愚公”。愚公閑居每好著書，然多雜以兵事，以所歷官似是馬曹，嘗留心擘畫，綜理其間。雖已歸卧，宿業不輟，齒及輒駸駸有味乎其言。人謂愚者必專且癖，此亦愚公真種子云。
【校記】
〔1〕本篇輯自《熊襄愍公集》卷八。
東事答問（1）
余既次東方，考會遼瀋，敗書沓至，客有造余曰：“殆哉，岌乎？此局全輸，不可爲也。”余曰：“然始下清、撫，譬火始然；三路覆師，厥攸灼矣；開、鐵去，而游騎縱横，火燎於原。今且并窺遼瀋，遂成不可嚮邇之勢，可若何？”
客曰：“語有云：危不能安，無爲貴智矣。弈或食兩而窮，謀有先迕後合。今欲奮澠池之翼，策桑榆之效，子大夫囊底餘智，將何途之出？請借前箸，共商弋獲，可乎？”余曰：“中流一壺，千金等直。後時蓄艾，猶愈噬臍。余不敏，抑嘗與聞疆事崖略矣。左足試窺，中懷空熱，願聆碩畫，伫展芻議。”
客曰：“東西之勢，雄不兩栖，我艷西以封賞，借彼胔距，張我羽翼，捐金繒，以樹藩籬，未爲非策也。”余曰：“自邊圉不靖，蚤結西交，溪壑難饜，要挾無已。且其中枝部，如宰、煖并稱梟桀。今宰賽久絶縶，煖、拱而下，莫敢與衡。計强部，獨炒花及虎墩耳。炒花九子，叛服叵測。虎墩新耦北關，聽其煨燼，曾莫振救。頃亦懾於其强，安受其詗，窺我虚弱，兼思聚逞。即遣舌辨，縻以芳餌。尚將躑躅觀望，伺便而動，恐未能如吐蕃、回紇并為唐用。倘因腦毛大之挑激，説以乘虚
卷二十三 雑 文
1069 潜襲之計，而倉皇引退，廣寧便可十全，策之上也。西即遲回，不與炒
花諸部東合乘釁，東陰虞西人之擬其後，或不空國深入，策之中也。萬一諸部不受纓縻，相效飆發，彼擾於前，此哄於後，腹背受攻，何以支吾？又或西以名應援，而以實佐鬥，借郄飽揚，漸可長乎？相機操縱，當事諒有微權，若能各就疆索，以紓目前之禍，而又無蹈驅虎進狼之譏，則大善矣。”
客曰：“遼兵堪戰，向止八千，初議濟師十萬，繼復添募至十四萬，徵調再歲，勉副前額。臨陣曾不得其半臂之用，止川、浙兵賈勇衝鋒，死喪略盡，廣寧幾不能軍，近雖催檄援兵出關，終鮮精鋭，恐亦望陣魂悸，而召募遠戍又猝不應手，爲之奈何？”余曰：“兵不在多，要以精鋭爲主，淝水、赤壁并以少許取勝記稱。將不知兵，以卒予敵，雖多，奚爲？正今日之謂矣。廣寧勢迫計難，遠望徵調，惟去歲練臣所簡習盡數徵發，可救燃眉。再於兩鎮量行摘調，共得勝兵數萬，統以良將，鼓行而前，當令壁壘生色，可恃無恐。但山海關須留重戍，以為後勁，不得空壁盡出，致令緩急無措，亦不得專藉口持重，擁兵自固，以廣寧爲孤注。一面本兵馳檄召募，以求代匱，亦貴精不貴多。先儘見伍挑選若干，刻期起行，旋補足額，最為直捷。此在各省鎮督撫及總兵官同心協計，文到即妙揀能將兼程，統赴軍前聽用，逗遛逾期，繩以軍法。兵部以徵調之遲速强弱，分别鎮、巡功罪，奏聞區處，不必别差科道部屬四出，以滋紛擾。
至於京營額兵可二十萬，惟存空籍，止選鋒及尖夜二項，尚可得精銳三之一，請遣風力科道二員，會同兵部從實查核，老弱量留城守，精鋭分派練習，須得實在額數，即將清出虚餉廣行召募。九門各屯一營，擁衛神京，早晚一呼可集，則余昔年小疏嘗屢言之。或俟練習業有成效，量復先年分戍近鎮之制，更番習戰，尤爲長便。及查兵部原有親兵三百，似宜復額，倍加精選，以佐緩急。宋兵最弱，然考靖康之變，禁戍及諸道勤王各師尚二十餘萬。今都城設有不虞，誰赴纓冠？即如内地督、撫、兵備衙門，各宜預選精銳，收置軍前，遇有徵調，最便抽發。
1070
熊廷弼集
平時蓄有雄勝，兼可潜折奸萌。一切郡縣衛所快壯義勇，并宜掣回，專官訓練，有司不得私役勾攝。汰去老弱，部分騎射，旬省月試，上下其食，是亦足兵至計。又或責成兵備使者博訪驍勇，所在應募溢額，考滿量為加級。其起用陞任赴京等官，能召精銳若干，聽開送所在院道驗給口糧，從行入京交割營伍，驗果堪用，仍加優异，但不得乘機冒濫名糧。如是而軍旅不精，行伍不實，吾不信也。”
客曰：“夫募兵則既聞命矣。自劉、杜兩帥遇覆，國無宿將，聞戰膽怯。至如賀、李二叛，專閫擁旄，操戈入室，言之髪竪。今欲慎揀將帥，道將安出？”余曰：“按兵法，無必勝之兵，有必勝之將，拊髀而思，頗牧今也。其時第國家任將之權太輕，而用將之路太狹。武科世職以薦剡爲殿最，層累而至崇秩，他雖有力如虎，無所用之，而大將位不逾都督，賞不越百金，寵至賜蟒玉極矣。封拜世爵，近歲寧遠外無聞焉，又旋以蒙議罷襲。至叛去者，罪不及孥，終無以繫其死命，何怪偷生辱國比比皆是。淮陰以胯下登壇，遂裂地而王。彼開基固無論，唐宋將帥有功封爵每至王侯，以千金爲恒賞，錫予田宅奴婢無算。至如李陵出塞，漢武召視母妻殿中，而趙括母預請得無連坐，蓋榮辱若斯關切也。今宜略仿行之，以激發其忠誼之氣，無使來去自由，反兵相嚮。
至於命將，須多預爲之地。考先朝出征，率以侯伯充參游，及左右副將遞陞至大將軍，與流官埒。邇來止懸京營漕運數缺，以待世爵，體更優崇，而閫外絶寄遂甘以紈絝浮湛，殊非共國休戚初意。今宜隨伍練習，有卓然穎露者，試補參游，以遞至推轂，一如前例，則世爵自可得將也。
語稱：“將有將種。”除世爵外，東李西麻、土、達、祈、魯，及王、杜、尤、蕭等族，家世曉暢兵事，彼中推遷，必多隽杰，而死事後裔，仿羽林孤兒遺意，倍加優恤，豈無散金養士如灌夫等流願為父雪耻。若輩量授相應職銜，令統家丁隨營報效，有功照例陞賞，則豪族自可得將也。
向來武階，惟功陞一項，起自行陣，身獲首功，其人必多驍勇可
卷二十三 雜 文
1071 用。乃寥寥數人仍以薦格為序，須次授職，漸迫遲暮，衹令英雄短氣。
今後請於叙録後，即列名推用，使得乘時奏功。但不許以將領子弟及報捷效勞員役混入功陞、冀邀甄録，須巡按御史於勘功日特為驗試、明白報部，以便優异。而所在督撫及兵備使者，於行間官舍，不時比試技勇鈐略，自才過十人，等而上之，以及百人千人萬人遞推爲長，破格薦擢，則武材皆喜於自見，軍中亦自可得將也。
國家武科一途，最屬鹵莽，各省鄉試，臨時報名入籍。又量試弓馬，專以論策爲去留，大率倩人爲之，絶非英雄本色。今後請於兵備道屬各置武學，量改府學教官二員提調，令衛弁子弟及民間有曉習騎射、膂力智謀可備驅策者，歲時送道收試作養，略如儒學事例。省試會試并以拳勇弓馬為主，末場專聽比試鬥器，有力扼虎、射命中者，但解押字，即置上選，并不以翰林官司較閲。宋時，進士試作邑尉刺史，兼轄軍民，以故李綱、宗澤并出，科目將略蓋世。國初開科，猶沿此意，兼試騎射，請此後將儒學射圃查復，督令諸生演習，定有儒將輩出，則文武兩途皆可得將也。
古者命將，或釋自纍囚，或起自群盗，果有彪虎异姿、雄才大俠，不妨脱械從軍，聽其立功自贖。即刑餘，亦何處不可得？將要以延攬極寬，而鞿勒在手，將干城腹心，不必借才异代。頃自疲遼之役，一時總兵冗至十餘。權位既不相下，進止皆得行意。况爵賞已極，誰肯效死？材駑齊驅，因之陸梁，急則有投降苟活耳。善將將者，行不測之賞，則資格有所不拘，留將來之地，則使相有所必靳。史稱，宋祖御將，止授緣邊巡檢，不加部署，大有深意。及讀蘇洵《任將論》，先後予奪，别有機權，參合着眼，名將盡入吾彀中矣。”
客曰：“國家歲供僅給九邊，頃自加派遼餉，閭左騷動，爾後軍旅方興，轉滋勞費。正苦息肩無日，且有意外之變。今欲不加派而餉足，其道何由？”余曰：“惜也。因糧於敵之說，謀甚巧，而吾餉愈詘，司農竭糈以奉戰士，自非天雨鬼輸，必漁取以豪奪吾民，民殫髓以供賦不足，嚣然而有遠心，外患乘之，内變必起，此真國家根本大憂，萌已
1072
熊廷弼集 兆矣。
自昔海内蓋藏，千里棋置，望緊郡縣，號爲萬家之凑，其府庫必并有餘蓄，可支數年。猝有緩急，盡出以資戰守。頃，廟堂搜括積餘，幾於焚林竭澤。大約民間之輸積，悉輦而并於郡縣；郡縣之輸積，悉輦而并於藩司；藩司之輸積，悉輦而并於司農。天子又自總榷税金花，上供所入，而管於内帑。至司農仰屋，憂不贍水衡，冏司借支且盡，由是海内虚耗，内帑獨溢。語稱：“財爲泉府，當如流水不歇，久壅不流，必有水火盗賊以旁泄之。＇瓊林、洛口，覆轍可鑒。倘蒙皇上垂憐窮困，等内帑於封樁，慨發以佐司農，明詔不忍加賦，海内聞之感動，必將父子兄弟轉相告語，争出死力，何奉天赦書所敢望。無已則議改折，無已則議抵兑，如上供織造、磁器等項，暫停數年，可改抵累巨萬；如料價藥味一切不急之需暫停數年，又可改抵累巨萬。外此，如屯政錢法非不屢議修舉，終成畫餅；鬻爵市税業已析及秋毫，亦屬涓滴。要在奉行以實，庶獲少佐軍興。及查昔年開墾天津水田，曾報有成效，此或可循舊額，廣收屯粒，以省飛挽。至若京西彌望，仿佛江南，倘召募游民，講求水利，既阻戎馬，兼資芻膏，《虞學士集》遺議俱在也。
其次則清逋賦。歷歲糧額，有具領在官，而解役消費者；有見輸在官，而奸胥乾没者；有未完在官，而保歇侵漁者，此等原係民間已吐之食，豈堪盡飽群饕之腹？從實清查計還官，當亦累巨萬。
其次則議贖鍰。諸路爰書多有證據未確，上下可比，輕重不倫，凡麗矜疑之條，量開一面之網，略仿甫刑，當以贖金。既願嘉與維新，不妨厚加科斷。
其次則嚴臟罰。年來，貪墨露章，僅從褫奪，旋已靦顔素封，曾何損其髪毛？請自今論劾臟私，無據風聞。倘遇巨貪敗露，已騰白簡，即留任對薄。如果證佐明確，奏請移文，原籍追没田産，一切舞文猾胥并加窮竟籍官，不在常赦之例。計佐邊儲，兼懲墨吏。
其次則核度牒。游僧糜集，私剃十九，請各藩司賚發度牒若干，聽其入價頒給。仍令有司嚴核境内叢林，非經給有度牒，科罪還俗。量有
卷二十三 雜文 1073
佞佛檀越，代輸剃度，所入亦不下巨萬也。
諸如此類，總得實心任事之臣細心規畫，自可裕國，而亦無滋民蠹。如得一劉晏，何鹽政之不修；得一何承矩，何屯政之不舉。豈必加派，方可足餉？若乃駕言遼餉，而巧取於民，設處無礙，總籠絡之虚名；捐俸派助，尤貪污之借勁；鷄廉虎飽，取錙銖而用泥沙，民窮召變，恐所虞不獨在餉也。”
客曰：“國家都燕，以山海關外蔽，亦猶唐之有潼關也。今河西獨以廣寧爲重鎮，山海幾震鄰矣。近年增置大將，扼險慎，固封守。頃申命重臣，居關彈壓，與廣寧犄角，而天津、登、萊各設開府，庶不敢循我糧道，以奇兵繞出内地，似已得其完算。其他添戍要區，孰爲最急？”余曰：“每見國家一番張皇，即有一番添設，而軍衛如兒戲。即印綬纍若，曾何益折衝之略。山海宜宿重兵，固也。登州海道與遼陽正相望，如用水師，可朝發夕至，須水陸合勝兵三萬餘衆，天津半之。自此而南，如臨德、徐、淮，并管鑰襟喉，各宜增屯勝兵萬人。查濟、寧有總河重臣，即可往來兼轄。臨德、淮安業有總漕重臣控制，而徐州自古稱四戰之國，奸雄每生窺竊，亦須特設開府屯駐。其俗悍而健鬥，兼資冶鐵，即可招納訓練，以實軍伍。若夫金陵以及大江，自有操江重臣，及留都大司馬專督軍務，簡卒蒐乘，慎備不虞，此其時矣。”
客曰：“自清、撫覆敗，專用間諜潜伏内應，以故攻不事臨衝，戰不必血刃，即京師肘腋，在在寒心。頃，九門畫地譏察，兼罷内市，庶以固圉。”余曰：“信也。蓋法禁之積弛，至今極矣。帝京重地，而游民罷吏久竄為窟穴，近多神奸巨猾憑社其間，寧止山人而擅主爵之權，銅臭而侵諫垣之職，混淆白黑，强與朝政，寖假叔敖之衣冠，妄意柏人之譎法。如往歲張差等覆轍，恬不知戒。竊環、毁積、伏奸，斷可知也。今議分地設防，似矣。而事權不一，易以卸責，請於五城各專委風力御史一員，董率巡緝，及期而代。四道考核，以能搜狙奸為稱職。刻下先行，大索旬日，根株黨羽，必得間諜數人正法。爾後土著流寓各爲置籍，申以保甲連坐，凡流寓非列在四民，確有親戚保任，悉驅越境。
1074
熊廷弼集
每遇出入，嚴核所由，無使網漏吞舟。所在關隘，并為申飭，從實盤詰，奸宄自當屏迹，京師肅清。
唐武元衡遇害，以兵部侍郎許孟容言，下詔能得間者，賞錢十萬，授五品官；與賊謀，及捨賊能自言者，亦賞；有不如詔者，族。積錢東西市以募，於是得張晏等十八人，斬之東都，防禦使吕元膺竟得手僇元衡者。今宜略仿此意，賞信罰必，何諜不獲。即軍中能重爲懸購，亦可即諜以為吾間。”
客蹶然起曰：“微矣，子之語間也，請竟其説。”余曰：“《孫武子十三篇》終於用間，其言用間有五，今東地皆工用之，而我不能。自發難以來，有能得其謀主，幾人統率，幾人悉其主名者乎？有能得其謀主，孰最寵信，統率孰最曉勇，洞其曲折者乎？有能得其部曲幾族，孰强孰弱，孰恩孰怨，可以乘機張翕者乎？有能得其騎步幾萬，囷倉幾處，何隊最精，何械最習，可以吾技當之者乎？有能得其聚兵，何日入攻，何地結陣，何嚮以商進止者乎？彼倚哨探爲耳目，即可從哨探用吾間；彼倚華人為心腹，即可從華人用吾間；彼倚降將為爪牙，又即可從降將用吾間，而今固懵如也。
古用間者，黄金累數萬斤，恣其出入，故能深心曲計，多方鈎奇，轉爲之間，而彼不之覺。史稱，宋祖任帥，管榷之利悉以委之，以故邊臣能養死士，使為間諜，洞知敵情。及其入侵，設伏掩擊，多致克捷。即近歲李寧遠亦專用間，往往獲級。法稱：“賞莫厚於間，事莫密於間。＇誠令不靳通侯萬金之賞，重為懸購，又於常餉外，别發金錢十餘萬兩，專聽懸購間諜之用，沉機密運動於九天，自可漸携其黨，轉爲吾間。語云“大事不惜小費＇，此之謂也。”
客曰：“按功令，馘首一，得賜爵一級，願賞者，予五十金，非不綦厚也，而塞上將士不用命，亦有說乎？”余曰：“唯唯。聞之邊人每一獲功，督撫報捷以後，札行巡按御史查勘，轉委道府往返閲賞，經時而後報。命疏下，所司概從寢閣，經時始議題叙，遠者率至數年而後頒賞，計五十金之額，將領預派使費，及扣除不下三十金，所領不及原格
卷二十三 雜文1075之半。偶經參駁，又復追賞，如遼左哈流兔、可可母林故事。有馘一
級，徒手飲泣者。至若年來，職方更换無時，轉相推委，以逃謗議。一切閱視勘功諸奏停當，不覆賞格，竟爾空懸凱捷，亦成虚套，何怪士氣不揚，見戰却步？即如頃歲兩遇登極，恩蔭稠叠，濫竽頗衆，而遼左死事諸文武，再閲寒暑，始蒙旌録，枯骨成磷，靡加拊恤。若輩非性忠義，誰肯張拳趨死？
查萬曆初，遼左尚有懸賞銀兩，專待首功，聽報獲級，即行頒給。遇有大捷，不候勘覆，先發冏金一二萬兩，厚犒血戰將士，以故超距搴斬，捷書狎至。今誠照例，特頒發内帑銀兩若干，專聽軍前懸賞，申諭部院勘功叙録，并不許逾原定期限。將見厚賞之下，氣自百倍，而又自經臣大帥以下，習與士卒同甘苦，居恒吊死問孤，投醪挾纊。從軍之士，有不誓死赴義、取斗大金印者，非人也。
大略今日最患，閫外之文法日煩，而登壇之神氣頓索；行間之剥削日滋，而臨陣之雄心欲盡。必得命世豪杰一洗此轍，廣開獎率之端，明揭功名之路，庶幾返弱為强，邊氛可靖，而愚竊怪夫今之籌國者，議論之無恒操也。冰炭猜軋，而一彼一此，等鄭人之争年，功罪之無定局也；左右袒分，而乍軒乍輊，等宋人之聚訟，張弛之無成畫也；勇怯見异，而忽緩忽急，等秦人之肥瘠，以至五色無主，所謂＇待汝家議定，則我已渡河矣＇。
今日聊佐一籌，曰鋭，曰實，曰和，願爾後用人無專徇常調，賞罰無專泥成格，邊防無專事虚捏，奏疏無專弄筆端，士大夫無專徇體面，大家整頓全副精神，虚心商確，慷慨直前，無以局外而掣任事之肘，無以先入而襲雷同之誤，無以摸棱而偷視陰之安，無以盤錯而卸肩頭之擔，將相調和，士卒豫附，定有矯矯虎臣應時勘亂，為天子紓東顧之慮者，岩居嫠恤，將企踵俟之。若乃悠悠忽忽，坐失事機，調紙上之兵，規空中之餉，舌戰不可當陣，心競衹多害成。日復一日，全憑疆場用事，終成一虚弱不起之症。竭天下之完力，以奉一方，耗内疲外，憂來方大耳。”
1076 熊廷弼集
客爲竦然改容，請辭而退。
偶聞遼警，起步彷徨，矢紓芹曝之衷，懼賈躍冶之誚，聊仿《七發》，漫展一籌，雖《考槃》自放，誼不敢忘國恤也。
【校記】
〔1〕本篇輯自《熊襄愍公集》卷八。熊廷弼集卷二十四
詩 鈔 咏
史
拍案疾聲呼賊檜，分明非與岳家仇。東窗計定金牌去，斷送南朝二百秋。
題
畫
冷冷山下澗，重重山上松。磊磊澗下石，瑟瑟松上風。淡淡半輪月，陰陰一澗岩。村村幾間屋，落落故人來。一卷石，數莖草。雖不多，勁得好。
山高入淡雲，石老盤喬木。何處覓幽人，幾間茅草屋（1］。柴扉常半掩，泠露濕蒼苔。夜深誰是伴，明月入窗來。
【校記】
〔1〕本詩後，《熊襄愍公集》小字注曰：“公小幅墨迹，藏吴以恬家，李松1078
熊廷弼集 塢親賞鑒之。”
秋日題釣灘
一蓑秋雨釣微陂，打動浮泡快引絲。水冷魚肥酒初熟，醉來朗誦季鷹詩。
八分山石洞
田家曲徑繞山陰，忽有神仙洞壑深。窈窕龍宫通地肺，崆峒石竇轉天心。青精露滴如堪挹，丹竈雲封不可尋。門外何人迷舊路，莫教流水入桃林。
春日過長虹橋
柳匝層層水，花妝曲曲堤。斜連鸚鵡北，直接鳳凰西。有興高驢背，時游快馬蹄。頻頻橋上過，無復意封泥。
咏
松
隕罷嚴霜雪未闌，群華雜樹盡凋殘。惟憐嶺上孤松挺，獨有芳心耐歲寒。
塞
外
白雲慘慘浮，一望入凝眸。千古傷心地，何人泪不流。
卷二十四 詩鈔
1079 遼陽落花
落紅已盡栖芳草，空羨春光九十殘。遼水遼山繞北塞，世人莫作等閑看。
燒羊二首
十年射虎心猶壯，今日燒羊酒正醺。雪地何妨中夜飲，竪儒謾笑黨將軍。
燒羊偶一謾為之，定是曹碑絶妙詞。笑煞當年李太白，却稱崔浩更無題。
(1)
采石磯
江心一片石，獨力風濤久。有時觸其怒，能作蛟龍吼。【校記】
〔1〕本詩後，《熊襄愍公集》小字注曰：“先生提學南畿時，過磯留題，至今碑碣巍然。吾鄉吴玉輅南游歸，傳經目睹云。”
同親家黄武皋游木蘭山阻雨
偶過名山一徑幽，無端風雨妒同游。浮雲莫蔽中天日，待我看山到上頭。
1080 熊廷弼集
嘉魚長堤
百里長堤拂路塵，自嗟身世等浮蘋。繞江楊柳隨風舞，何日息肩忙裏人。
新卜東園
爲愛池塘好避喧，新開别業向東原。梅山樹繞斜連谷，蓮渚橋通直到門。傳是舊時花柳巷，朅來漫作桔槔園。主人初領林皋事，鎮日經營不憚煩。
園中秋夜感雨霽二首
半城紅樹下斜陽，盡入平塘弄晚光。天迥乍晴雲細細，露寒初夜月蒼蒼。遠山如自空中出，野水偏從雨後凉。徙倚朱暉看不盡，滿園橘緑與橙黄。
江樓危坐雨雲空，千里烟波一澗通。摇落壯心慚畫虎，張皇微技負雕蟲。松間月暗泉睛黑，山半雷轟石耳聾。夢到高堂天正寢，十年衰颯鬢毛髼。
李侍御孟白督餉至二首
漫説量沙夜唱籌，軍中庚癸不堪憂。忽聞擁節過山曲，急命驅車出郭頭。千里逢迎皆莫逆，兩人磈壘各深愁。何圖瀚海茫茫地，猶附君家仙李舟。
堠火燒天天欲紅，匆匆使節過遼東。旌旗夜入河橋樹，裘帶晨掀華
卷二十四 詩鈔
1081 表風。千里饋糧原不易，一時謀國有誰同。抑知當日登壇者，首仗關中
給餉功。 【校記】
〔1〕本詩後，《熊襄愍公集》小字注曰：“瓛戊午過太倉，訪王岵雲師。時遼事方萌，瓛座中起語曰：必得吾鄉芝崗先生爲經略、孟白先生督餉、吾師岵雲先生為大司馬，此事方可結局。＇時吾友陳元石有志請纓，為岵雲師所推重。瓛有詩呈岵雲師曰：＊麟閣誰收鼎足功，黎陽帷幄注宸衷。挽輸好借麻城李，經略終推夏口熊。曲突徙薪空獻策，請纓投筆枉從戎。此行夾袋先元石，忍使英雄哭路窮。＇此詩作於戊午之春，時岵雲往撫山東，芝崗、孟白兩先生尚家居
未起也。兩三先生先後拜官，一如瓛言。今岵雲師猶語人曰：“袁稚圭一書生，
料天下事於數年前如指掌，詎謂無人？＇瓛深負岵雲師期許，元石以書生上疏，不竟其用，而終可勝扼腕。”
除夕感懷兼示文武僚佐
孤燈靉中夕，我憂亦何忡。矧兹歲云暮，乃在遼海東。白日沉陰氣，黑水阻驕虹。綿險冒霜甲，盈野明宵烽。虚薄忝危障，忽與時會逢。覆瀋諒難拾，殘枰詎易工。已視秋鴻没，俄驚歲臘窮。邊郵日告警，禍亂靡所終。如何中朝士，猶興伏莽戎。豺狼夾輦立，戈矛談笑中。惜哉同室鬥，賈勇爲誰雄。胡不軫國恤，於焉奏爾功。念此不能寐，感慨傷心胸。寂歷一開帷，寒星落高墉。看弓冷吴月，聞笳凄代風。輾轉倚長夜，攢眉慘成恫。豈不飲屠蘇，愁顏寧復紅。豈不薦辛盤，五腸結不通。常恐年歲駛，頹馭罔回踪。乘時一投袂，無爲嘆征蓬。眷言同盟者，協恭而和衷。耿耿表奇樹，蹇蹇懷匪躬。立蕩天山穢，還圖狼胥封。歌舞入榆關，歸田學老農。
1082 熊廷弼集
箭道歌
孤城孤絶誰堪共，無日無時得自寬。幸遇二三公等在，聊呼爾汝大家歡。割鮮頗把同心勸，挽硬空將痛腕觀。説到十年成底事，尚思顧盼一扳鞍。
七
夕
咄咄秋交三四日，看看霜降幾多時。醉來欲乞天邊巧，道是君家拙不移。
〔1〕 硯
銘
自渡遼，惟汝伴。草軍書，常夜半。吾之心，汝所見。
聽勘回籍
歸來無事樂無休，手倦抛書卧小樓。百囀黄鸝驚午夢，數聲燕語破春愁。
春雨東園雜咏十首
新歲連朝未到來，舊花滿地盡移栽。橘欣冬暖滋滋绿，梅怕春寒（1）急急開。擁樹不飛雲欲倦，掠舟而過鳥初回。支離身外渾閑事，交（2）付燈（3）前濁酒杯。
東城細雨過園廬，高閣微風引珮（4）琚。滿院花香浸（5）几潤，隔簾樹色入窗虚。春禽初語僧持偈，霄鶴欲鳴人讀書。吾黨自饒真樂處，當
卷二十四 詩鈔 1083年寧悔賦歸與（6）。
爲（7）築塘堤接岸游，舊穿渠道匝園流。斷橋横板林間出，炮石甃墙水面浮（8）。不自意無塵到眼，如相期有月來樓。玉壺春酒須多挈，谷鳥崖花莫漫愁。
春寒病肺怯登臺，溪午酣吟坐曲隈。避客却愁無客到，喜書偏畏有書來。游鱗渾忘濠梁樂，狎羽空勞鷹隼猜。自是逐臣圖苟活，敢云明主弃非才。
連夕屯雲接地陰，一亭霏雨對愁深。且携弦酒招同侣，共話桑麻悦素心。濡鳥欲飛猶怯濕，蟄蟲初語未成音。烟霾滿面難開眼，牛馬從人衹學喑。
苦雨傷春興欲闌，尋春帶雨强爲歡。惜將流水鄰西去，恨不移山屋裏觀。泥重倩人頻櫛屐，橋危過我屢扶欄（9）。為憐光景難閑坐，更待晴明倚醉看。
東風吹浪绿初浮，高閣（10）留雲濕不收。寒萼欲開還半斂（11），露芽纔茁（12）未全抽。黄鶯唤友藏深樹（13），白鷺探魚伺淺洲（14）。即事但能成小趣，適情何必更深（15）求。
正嫌泥濕種花遲，忽喜晴乾趁早移。桃柳依行交密蔭，海（16）棠取次弄清漪。且除亂草開三徑，更植幽（17）花别四時。園客殷勤毋（18］落事，主人妝點欲題詩。
人共愁霖倍寂寥，我猶（19）索處更逍遥。絶無來往人稀到，小有逢
迎鶴見招。魚喜水新争上躍，鳥欺枝軟故低摇。息心聊作青松侣，塞耳1084
熊廷弼集 那聞小麥謡。
光［20〕景空從閑裹過，奇懷况復病中多。欲還青鬢求丹藥，且駐紅顏酌白醝。深樹午鐘披梵偈，前溪晚枻唱漁歌。勞勞赢得身餘幾，冉冉將如老至何。
庚申臘，以勘從遼陽歸。辛酉初春多雨，日在東園中，蒔花移樹，課烏豢魚，因仿初唐連珠體，偶成十咏。念已兩勘之餘，勢不以此身再受人間刀俎，將與吾園樂而老焉。纔至夏首，召書以遼瀋陷，復起予，倍極痛悔，至云“勉爲朕一出”，而余遂大哭，信宿就道。今相隔僅一年所，而身繫名辱。東園即不移文，而予獨不悔，且愧歟？病起偶檢此詩，不覺愴然，因為吾起南兄一書以志感云。時壬戌六月六日也。江夏熊廷弼〔21〕【校記】
〔1〕寒，上海博物館藏熊廷弼行書《東園十咏》詩軸作“深”。〔2〕交，詩軸作“分”。
〔3〕燈，詩軸作“尊”。〔4〕珮，詩軸作“佩”。〔5〕浸，詩軸作“侵”。〔6〕與，詩軸作“歟”。〔7〕爲，詩軸作“新”。
〔8〕詩軸作“古堞過雲水底浮”。
〔9〕詩軸脱“危”字，“欄”作“竿”。〔10〕閣，詩軸作“收”。
〔11〕斂，詩軸作“閉”。〔12〕茁，詩軸作“出”。
〔13〕詩軸作“蒼鷄伏子巢陰筱”。〔14〕詩軸作“白鷺看魚下夕洲”。
卷二十四 詩鈔
1085 〔15〕深，詩軸作“多”。
〔16〕海，詩軸作“梅”。〔17〕幽，詩軸作“雜”。〔18〕毋，詩軸作“無”。〔19〕猶，詩軸作“獨”。〔20〕光，詩軸作“壯”。〔21〕此段跋文據詩軸補。
夜深聽蛙鳴
不緣官債與私錢，爾何嘵嘵向我言。正是清明好時節，勸君井底且忘喧。
拜手詔
四郊多壘大夫羞，况以危遺聖主憂。本擬星言趨闕下，敢煩天語到江頭。妻兒側聽牽衣哭，父老旁觀拄杖愁。狗馬也知筋力盡，忍將大義付悠悠。
過恨者關有序
(1)
已未春，予起宣慰，代遼東經略，年餘被勘回籍，病鬱侵尋。辛酉（2）春，遼陽陷，蒙璽書召還，念三朝厚恩，義不忍辭。然雨年病中三渡此關，亦足傷矣。泣然賦此，以志感嘆。
兩年關上路，三度病中過。衰爲沙場早，愁緣世網多。逐臣甘糞土，舉國誤風波。涕泪三朝事，馳驅敢息它。
1086 熊廷弼集 【校記】
〔1〕本詩後，《熊襄愍公集》小字注曰：“先生起經略時，刻以崇碑。先生死，而碑撲，識者傷之。瓛曰：“馬伏波銅柱安在？””
〔2〕辛酉，原文誤作“辛未”。辛未為崇禎四年，其時熊公已亡。遼陽陷在辛酉年。
(1)
黄梁祠
謾道三綱與五常，從來個個說黄梁。衹因遺下先生夢，誤盡人間瞌睡郎。
【校記】
〔1〕本詩後，《熊襄愍公集》小字注曰：“黄梁祠在北直廣平府邯鄲縣。先生題是詩，勢正顯赫，墨迹未乾，而豐碑在望矣。詎黄陂吴伯陽御史魏、客黨也，隙先生，其子惇寬即碑陰題一絶云：“題詩勒石氣何雄，轉眼黄梁又夢中。兵尚未來關已入，這回瞌睡正朦朧。”後害公者謂：＇楚狂言楚事，可證公罪。＇嗚呼！公果罪也哉？”
送左桐城
枉煞黄金四萬斤，與人抵死快仇争。緣何滚滚通津地，無一戔戔束帛情。不會用多惟我拙，方才見少有公評。也曾幾度關前誓，神亦譏予何太硜。
獄邸别孫何知
老友相看四十秋，臨歧握手泪交流。故鄉萬里君今去，孤室一燈我獨留。攬轡修途白日淡，披衣終夜小星稠。歸家兒女如相問，莫道阿爺
卷二十四 詩鈔｜1087作楚囚。
送劉起南先生請假還楚有序
余生也晚，劉起南先生以名給事再出，時值余行取為時輩所厄，起南争之曰：“此吾楚材也。不煩臺省，能自致青雲。”竟得臺選。未及月，遂以風勵為九卿科道所推，特遣勘遼東，即今東事也。首尾四年，改南學。以勘，家居七年。會東事敗，起經略。年餘，再以勘歸。僅五閲月，而東事又敗。復蒙特召，再起經略，而起南亦以忤時，家居十餘年。再起至，適余又有勘問事，為奸黨所陷，再疏抗争，請正外樞欺君誤國罪，遂與時不合，而歸志决矣。臨行三日前，移書别余曰：“满望翁必為光天事業，不圖所遇非人。抱此奇冤，當是夙孽。社稷有靈，决不使豪杰不盡其用。幸就此中動心忍性，益增修所未至。”方輿論如沸，吾雖暫脱藩籠，未知税駕。然致命遂志各相勉焉，以無負此七尺，則我輩所自盡者止此耳。讀之，不覺感愴泪下。嗟乎！始終能振余於厄者，必吾起南先生也。余與起南生平皆落落穆穆，受之不任恩，相援不任德，一似悠悠然途之人，途之人者而緩急生死於患難中，雖古虞、魏，不能過。夫起南豈有私於余，不過曠覽一時，望余猶能為國家他日出一臂力，而他人設念却不如此。余既自傷，而又傷起南别書中一段勉余之意，不能已之，故含涕援毫，作一言以送之。社稷有靈，果如起南言，此生尚有會期。不然，则此詩竟成訣詞矣，痛哉！
一别十五年，云乖歲寒願。豈意聚首時，值我在幽困。嗟哉鴟鴞篇，千古積忿恨。讒人構羅網，白日翳塵坌。急難丈夫誰，惟公抗危論。霹靂自老手，凶鋒亦已頓。翻耻與同朝，超然思好遁。掉頭那復顧，獨我是繾綣。令我憂患人，肝腸已裂寸。逢人泪不乾，憤血復盈
噴。海内一知己，我死又何怨。歸路首秋風，願君加餐飯。上天方降1088
熊廷弼集
亂，舉國猶憲憲。念此長苦愁，前期安可券。
顛倒行送滿冏卿震寰南歸有序
冏卿見天灾民孽，宫府内外臣工恬不悔過，恣行顛倒，上言指陳數事，直犯宫禁，歷詆公卿。遠托逢、干，近比韓、陽。至願焚臣疏於太廟，以告二祖十宗，遣五行吏、六甲神攝罰不實，以庶幾主上之一悟。即不然，而留此一段公案於天地間，以垂不朽。吁！冏卿之心苦矣。冏卿書别余曰：“弟生平不肯作混世人，眼見國是混淆，銅駝驚慮。既列名仕籍，萬一有陸沉之禍，後又考世者且謂當日皆醉濁人也。斧鉞其奚辭？”由是觀之，冏卿肯僅僅以一代人物自擬者乎？余與冏卿雖同鄉，而行藏隔闊。記前冏卿被逮時，余與蕭寺相看一面，相距十七年，而交情止此矣。乃冏卿為余憤惋，上疏上書輒動發聲色，平章以下皆面赬舌橋，不能對。今疏大端又鳥余發，至於削籍而去，余何以得此於我冏卿也？余嘗謂：“朋友一倫，至今日斷絶如冏卿者，獨一時忠臣而已耶？”困在幽扉，潦草書此，以當祖餞。冏卿展此，得毋有送遍都門少一人之嘆乎？
國是顛倒難具論，誰人大聲叫九閽。楚邱幾載甫收召，孤忠侘憏炯精魂。蜩螗沸羹亦可道，臣也上疏昧死言。願指九廟質憤血，二祖十宗儼鑒存。即論顛倒事非一，君不什三臣什七。若斥乘輿猶易耳，道路以目孰首疾。我主冲聖堯舜資，開懷納諫未有失。常侍阿保二五偶，紛紛揣摩疑不實。人人知之但摇手，一朝傳誦抗直筆。外庭舉動每乖舛，顛顛倒倒氣都短。氛塵澒洞難開眼，此時人心難分袒。吁嗟天下事去矣，臣敢不言徒憤懑。危詞忍謂國無人，直怪朝廷何負臣。輔樞論論相構煽，断送封疆反怒嗔。萬里長城苦欲壞，背憎噂沓方齗折。寧言不驗指鹿禍，此身已去斥馬辰。逼仄復嚄唶，朝上書，暮削籍，顛倒之中益顛倒。微臣如葉夫何惜，願為良臣忠亦難。天恩未許從逢干，三間大夫哀
卷二十四 詩鈔1089怨過。餘生且復納江蘭，策蹇出城黄沙涉。秋風木脱增泛瀾，幾人送君
臨歧路。就中少者戴南冠，嗟余南冠，而縶乃如此。得君一言可緩死，留取七尺一腔血，上報天王下報吾子。
送游肩生南還山東道監察御史解組歸籍
(1)
惟我與君皆楚人，楚人送楚當楚歌。楚歌悲怨不可聞，我歌未出泪先沱。君即摇手勸我止，歌出徒令嗔者呵。天方禍楚豈人力，試看四面皆網羅。冥羽潜鱗一無遺，山空江盡搜正苛。我今脱身荷殳去，得閑潜伏深山阿。侍我老親教我子，散髮披緇幸已多。獨公置身在凶禍，檻豕樊鷄可奈何。啖公肉未饜其腹，澆公血徒染其戈。云何嘵嘵逢彼怒，還投沸海揚腥波。何不拼去其牙角，與物無競相隨和。三户無人楚氣盡，順天者存理不訛。世事由來亦有極，無為自取煩惱麽。宗社有靈必無事，聖明會鑒公無他。殷勤勸我語未畢，沉吟但把手姿摩。本圖楚歌發騷憤，霍然清冷捐沉疴。送君南還用君語，詮次成韵爲君哦。從此燕雲與楚水，音書時一寄婆娑。
【校記】
〔1〕本詩後，《熊襄愍公集》小字注曰：“游先生一生忠鯁，夢寐不忘君國，每語瓛謂：＇得用世十年，不患天下不治。”今先生已矣，獨留一片接引後輩熱腸俠骨千古不磨，後士大夫以杜門謝客爲高，何得悉聞天下事乎？”
壬戌冬汪一甫不遠數千里看余於獄且慰余詩有哭亦吞聲恐似歌之句余讀之感泣遂用歌字為韵得六百字但求多一
字盡一情不復論工拙也便以奉贈（1）
伊余在縲紲，精魂托摧柯。地幽白日沉，跼蹐行獨哦。扃扉畏聲
熊廷弼集
0601
影，不祥同時儺。以兹人事絶，交親罕經過。汪子篤古誼，居恒眷切磋。憤惋束蒯緱，千里走大河。披雲瞻北極，戴月望方娥。重繭事跋涉，辛苦亦靡他。冒禁謁獄吏，不顧門者呵。一見抱我頭，痛哭泪滂沱。雨霖久欲來，心急如飛梭。耐可行路難，日月浸蹉跎。寒措無所持，家携布與鵝。典租得微鏹，聊用供酒醝。箑頭十一韵，人言愧幺膺。蒭蕘倘不謬，願言時一睋。天行有屯否，地載有偏頗。况乃人世間，翻覆一刹那。吾聞姬公讒，雷電爲偃禾。一啓金縢書，宇宙還清和。天定固有日，眼前小足訛。讀易遵在羑，爲詩戒老坡。文明而柔順，斯理良不磨。余感汪子言，冷然去沉疴。兩年不相見，非復吴下阿。汪子砥我哉，愛我亦何多。因念生平交，情意已縷覼。六年入都門，車擊人肩摩。今年下詔獄，無門俟設羅。豈無縞紵施，談笑而干戈。豈無盼睞恩，面煦而背搓。誰問蟣虱名，徒驚鳥獸囮。摇手動相誡，望望恐見拖。嗟余已弃世，江干一漁蓑。痴心不復禁，取誚碩人薖。抉齒類頹象，埋口慚老駝。三勘繼一死，微纏如蔓蘿。土屋矮復黑，蛛絲遍結窩。昏曉不復辨，坐卧愧繭窠。謂余處福堂，填門集鳴珂。置酒日高會，微歌巧笑瑳。青天發狂囈，白眼看跳脱。余心自明白，余手自摩挲。欲叫不出聲，魅魘當奈何。洪爐燎頹羽，衝濤擊敗荷。屠割杌上肉，焚煎火中蛾。人壽能有幾，况余髮已皤。性命不由我，拼死張口螺。何必嗟大耋，百憂任寢訛。子幸勿為念，老子自婆娑。顧獨慮吾子，時命亦坎坷。不見近日議，汹汹求轉苛。告條密秋茶，逢彼輒譴訶。人不問國禁，將無罹矰碆。行行無淹留，天地日風波。還憶遼海游，邊頭奏清笳。吾子發高唱，哀響切鼙鼉。拔劍時起舞，醉貌何傞傞。今觸轉喉諱，飲醇但微酡。悄悄辭余去，吞聲勿悲歌。
【校記】
〔1〕本詩後，《熊襄愍公集》小字注曰：“今人盡趨權附勢，一當患難，恩反為仇，甚至親戚故舊遠害自全，争相引避。如此高誼，千古有幾？瓛深慕其人，已乃知為光州汪一甫，名成霖，尊人守保定，與先生同官。讀先生此詩，
卷二十四 詩鈔
1091 知一甫為佳公子，貧而能詩，有俠骨，特表之，以愧炎凉俗子。”
驚聞嚴旨查方巾色衣飲酒笑傲自嘆
嗟予性本劣，居恒畏羈束。况乃在拘幽，而被兹冤毒。如何歊陽蒸，比常滋益酷。兼之獄吏尊，苦苦見迫促。詗人盈路衢，何處措手足。以兹不窺門，環室空踟躅。時聞人聲迹，穴牖但微囑。乂手礙檐低，投趾隘墙觸。閾坎日旁午，出入成彳亍。方立倏憑几，纔起俄就蓐。正思翻舊書，旋圖譜新局。此展未及閲，彼唤忽已續。起倒不自由，眠食失所欲。瘡癤生兩鬢，經月不櫛沐。蓬垢雜胥靡，短後羞袿襡。念曾忝三事，懷刑豈待督。盤水而加劍，可殺不可辱。天王本聖明，臣罪自莫贖。夙孽苟無逭，引領甘所劚。且願緩須臾，從容待秋戮。
壬戌除夕寄示珪璧琮三男
予一生與遼事始終。時禁疏揭，不欲予得明，然遼事不可不明也。幽鬱無賴，輒本末其概，示兒辈，以備家乘云（1）。
憶昔己未歲，除夕在遼陽。题詩示遼佐，志氣何飛揚。庚申以勘歸，歲杪抵家鄉。雖與兒女聚，功隳還自傷。辛酉困右屯，權去愧所經。進止不我由，撤留在朝楹。今夕復何夕，乃在此中央。死心對昏暮，孤燈闇無光。悲鳥啼我屋，黠鼠拱我梁。凍囚哭我側，冤鬼號我旁。獵獵萬馬聲，忽來撼我床。驚起看老檜，衝飆激之嗚。折枒響餘爆，破牖閃寒芒。夜寂聽巫鼓，魑魅紛跳踉。感觸無端來，坐卧成彷徨。童子前展書，眼花看不明。去書譜舊棋，手縮凍欲僵。又復酌我酒，痛我滿口瘡。
側身坐北壁，復苦左臂癢。旋起繞床走，百慮摧肝腸。感嘆而唏嘘，我胡遘斯殃。遼事有本末，前後有封章。我言豈不中，我謀豈不臧。東西
先各判，群聚黑水洋。部落不一姓，彼此互相雄。散處原易禦，孰令合1092
熊廷弼集
而强。邊將重茅土，駕言討不庭。一味工媒蘗，釀患遂無垠。譬彼摩天鳥，展翅已飛揚。更假名與號，復賫金與糧。一旦威權重，遂得勢兼并。势成不可禦，逞焉剪我疆。先帝不忍問，曰彼謀未彰。咨爾弼風力，勘界爾其往。可撫則撫之，不可乃議征。是爲戊申冬，衝雪促晨裝。單騎出撫順，深入抵碱場。犬牙錯回互，迤東一江横。當漢建大郡，磐石矜夜郎。勘還具言狀，知彼禍心藏。運籌苟得宜，尚可折其萌。北關其仇讎，樹之便相戕。西人其羽翼，縻之以伐朋。南關諸降將，誘令内自攻。勤勤討軍實，密密厚我防。築邊七百里，遍置常平倉。積穀百萬斛，托名爲備荒。人挾阻苞茅，我謀周徹桑。用人算我者，還算人乃窮。乃願還我界，人貢且推誠。我故緩持之，四載莫我衡。辛亥我入關，一切皆更張。著著趁人算，匪人謀則工。交質滋玩弄，委餌中甘香。中國實無人，匪伊視我輕。戊午陷撫順，通國始皇皇。莫適敢任者，推許我無雙。而我乃獨沮，搶地安榆枋。明年三路敗，朝廷重震驚。詔書復徵我，星火赴朝廊。悠悠候關下，勢緩便小康。及聞開鐵報，朝廷又一忙。乃始促我往，晷刻不能停。匹馬入殘遼，人民半已空。宿將與精卒，數萬一日坑。餘燼僅潰俘，人人負重創。載聞北關破，魂魄飛杳冥。邊將抱頭哭，見我泪盈眶。惟恐勢長驅，我云且不妨。我習彼之性，彼亦習我名。恫疑而虚喝，兵家貴先聲。吊死問瘡痍，斬懦振紀綱。日每椎千牛，醇醪具大饗。密傳備乾糗，示若冬進兵。明春率百騎，潜窺撫順營。指畫各屯伏，故宣示彼偵。彼聞顧自備，益不測我情。而我乃得閑，并力繕遼墉。鑿池開大河，引水灌其隍。崇墉既屹屹，深池亦汪汪。但令童子守，飛者亦難翔。乃得剩兵力，出扼瀋奉衝。兩城鬱相峙，設險儼金湯。彼糧日就絶，時攫我村莊。捕捉輒過當，所獲安足償。秋仲數萬入，睨瀋擬探囊。背城殊死戰，亦既缺我戕。我救自奉集，驟馬脱其繮。病後强擐胄，乃懸矢出房。督衆衝血圍，圍急退高崗。苟非扼險固，其鋒誰敢攖。吁嗟屢衄後，奔波費孤撑。閲月十有六，萬死而一生。誠見兵家事，强弱用不同。兵强而將勇，旗鼓直相當。兵弱而將懦，進退恃危障。料彼山峽中，布粟等其珍。俯仰資關市，參貂待輪將。自從用兵來，我
卷二十四詩鈔1093已絶其吭。粒米不出關，枵腹嘆呼庚。漸逼而蹙之，形勢已怦怦。論者
忽蜂起，謂我欺君王。師老財日匱，聞言但慚惶。臘月入里門，三月遼陽亡。河東千餘里，轉眼如截肪。今上赫斯怒，詰問諸在廷。祖宗相傳土，曷及朕手喪。假令臣弼在，誰敢試其鋒。其急召還部，緩急資商量。復詔危城急，咨爾一柱擎。回籍朕尋悔，遼陷隳爾成。當念先皇恩，遘患朕在冲。即日叱馭來，勉出畫安攘。嗟我兩被勘，冤毒已飽嘗。憔悴釣江頭，誓甘魚腹葬。跪宣而大慟，伏地莫能興。幡然念主憂，臣辱敢或遑。不與妻子謀，登車慨以慷。忍效觀變者，家園漫徜徉。道路聞我來，所至具壺漿。都人聞我來，焚香以相慶。卿士聞我來，倒屣欣相迎。今上聞我來，龍顏喜非常。下議問方略，我對敢荒唐。謂遼成頽厦，久經傾大杗。一木不能支，法當用三方。河西連壁壘，牽制出海上。備齊乃并進，王師在堂堂。復遼收遼心，當先用遼望。集廣兼合麗，臂指倚鎮江。西人多反復，由來兩面羌。鄉兵傭賃兒，糜餉無一長。用間虞受間，當審情與佯。維時超識者，都誇籌劃精。到底老成謀，料敵果如神。我曰今日計，攘外更寧中。如昨都人士，南竄亦何紛。震恐及宫寢，守門俱公卿。根本一動摇，憂乃在蕭墻。榆關適中地，天塹倚長城。外以遏敵國，内以鞏神京。控制需重臣，微子孰與襄。遽絀兼經議，報可遣我行。傳聞出聖意，力辭未蒙聽。節制駐山海，三路惟所令。載在諸敕旨，天語何煌煌。臨軒賜蟒玉，出郊諭祖餞。顧維虚孱質，恩私何克承。欲任筋已絶，欲灑腔已傾。但邀天厭亂，旄頭落欃槍。人亦或有懲，筆底消元黄。同讎諒所切，怨毒且暫忘。孤腐亦何惜，請君看河東。云何不稍念，仍起水火争。一卒不我與，一議不我庸。僉謂捷易奏，直須一廣寧。何必多調募，三萬亦足平。何必西兵將，鄉兵亦自勍。擦掌談過河，争先有得功。附耳請過河，内應有永芳。西兵四十萬，計日盡起程。可以不戰戰，出榜可招降。况我海上軍，有一毛文龍。傳檄復名城，威聲振鳳凰。西降范老子，東蕩王龍驤。兩人深相仗，將焉用彼傖。朝廷亟會議，人情各低昂。僉曰經當裁，專任撫臣良。我議尚未定，已爲東
所乘。我兵纔交綏，一潰如山崩。廣寧復内變，獻城謀縛貞。閉關封府1094
熊廷弼集
庫，傳呼備龍亭。借問主者誰，得功乃首倡。何哉心腹將，反面如牛羊。撫臣幾不免，奪門走踉蹌。各面從而西，失路空倀倀，我在閭陽驛，欲援安所憑。羸羸標下餘，屬撫殿流氓。山海我汛地，馳還定劻勷。關外百萬人，環哭迫求放。放矢射關城，生死拼一撞。我至緩時刻，亂恐旋踵從。嗚呼戰危事，彼此貴審形。公等談何易，屢玩誠不祥。軍怨人心去，正言屢見匡。吾謀適不用，無乃衆言哤。顧謂我忠言，利口覆家邦。惜哉中朝士，清夜不自商。惟我亦何辜，罪在與衆抗。抵死争利害，當事類怒螳。道窮謝傾否，時極悔知亢。釁原匪朝夕，適與時會逢。病來侮二竖，尸居困三彭。巫咸如可作，我欲叫天閶。祖宗自有靈，天道豈茫茫。苟非自作孽，幽縶甘所丁。鵬賦悲賈洛，騷吟吊屈湘。惟恐死無
時，始終不得詳。憂端感時序，苦辭托縹緗。含泪書三通，兒各貯青箱。留與殁世後，聊用備吾銘。
【校記】
〔1〕此句後，《熊襄愍公集》小字注曰：“遼事始末，非先生不能詳言。此篇足備信史，勿作詩觀。”
遣僕呼兒珪未至用對聯秋字
餘生争日月，頹馭急奔流。假息聊休夏，傷心怕問秋。歸魂隨僕去，留骨待兒收。酷暑三千里，肝腸寸寸抽。
聞緩刑寄孫子天孫
金天殺氣慘霜秋，湯火游魂泣楚囚。願緩須臾恢地網，忽聞浩蕩見天庥。三朝寵眷生難報，一劍肝腸死欲酬。千載也曾留樣子，唐家英衛漢淮侯。
卷二十四 詩鈔 1095咏雪癸亥
報雪人胥慶，拘幽我獨傷。正眠驚入枕，强起欲窥房。東郭忘穿履，袁安獨擁床。冰粘髭易斷，凍裂足先僵。屋破來虚白，墙高礙混茫。已成跬步隔，大覺病眸妨。掃去仍堆積，旋來更簸揚。但乘風舞舞，如得意揚揚。落坎直窮底，摩空竟亂蒼。高低渾不辨，黑白漫無章。世界從妝點，皇窮自主張。勞攘徇物變，觀化得天常。剥復非人力，服餐且自將。楚騷空咽矮，鄒律正吹長。不日銷浮霰，中天仰太陽。
午日寄孫子何知
大家欣聚泛蒲觴，泪盡湘纍衹自傷。對客羞承生面孔，誡僮好作死商量。妻兒想極翻無夢，天地呼窮更似忘。却怪霜飛虹貫日，未應於我獨茫茫。
告夷齊二先生
夷、齊二先生廟，在永平郡西北二十里。辛酉秋，予再起經略，過其廟，吊之以詩，顧已久失記。乙丑夏，簡焚故牘，忽得之亂楮中，不勝喜，又不勝嘆，且泣下。今天下事，豈不皆以貪壞？而遼東尤甚。向來鎮、撫、道、將以下，每滿任，率人人漁獵官私金錢，多至數萬計。詢其故，則武官非此，無以外奉撫、按、鎮、道，中奉長安贵人，為鬻官地；而文官則半入私橐，半輸長安，為贵人壽，以求免於議論。自予按遼，四年首尾，参處若輩無遗，頗見清肅。及予入關，而此風又熾矣。大抵武官愛錢，益怕死；文官愛錢，益無辭於武官，而廟堂上復無辭於邊吏，内外苟容怠弃軍實故至此。予嘗謬為遼計曰：“不斷武官貪，則軍餒不揚，將懦不振；不斷文官貪，則督、
撫、院、道套例相尋，武官效尤，而贪不得斷；不謝長安交際，則武1096
熊廷弼集
官倚墙壁，文官倚情面，而贪不得斷；不誓神，則文武之禀承不信，長安之想望不杜，而貪不得斷。”以此雨度經略皆誓闈聖，如受人一文一絲，及以一文一絲送人者，戮於而身及其子孫。仍大書於碑，示於山海關外。且斬陳倫，并逐文武一二尤甚者，以示必行。一時鎮道以下奉行惟謹，督撫諸老亦莫有以一蔬相遗者，而豈圖今日亦有盗餉行賄之誣？蓋至是，而始信廉吏之果不可為，向之輸長安而鬻官餌議者，未為無見也。即安得不見此詩，而嘆且泣下耶？
廉吏不可爲，先生已千古。貪吏不可爲，先生獨千古。何貪亦何廉，志士聽所取。如何風日下，儒紳而竪賈。揮霍謂無礙，貞士嗤迂腐。浣鳥以爲白，金亦輕於羽。夫焉有所憚，而不貴阿堵。苞苴盈路衢，誰念徹桑土。文官衹愛錢，武官衹怕死。東方一發難，邊腹受毒苦。豈惟邊陲故，斯人招其侮。禍國禍生人，擢髪未足數。我欽先生風，盥沐登堂廡。率爾陳蕪詞，請作澄貪主。澄之亦何以，灤水清可睹。一濯贪夫腸，庶幾可少補。
紀
夢
初伏三日熱异常，蒸骨流膏如探湯。矮屋墙逼風不入，宛轉炙瓮何可當。耳邊梆鈴復助虐，中夜不睡起彷徨。黑地看天百慮動，偶觸一物占吉祥。占過雲雷屯上六，泣血漣如何可當。長嘆一聲數已定，神思忽忽復就床。忽見我妻床頭坐，我妾捧茶侍其旁。中兒近前牽我手，幼兒附耳間阿娘。媳引女孫望祖哭，三女團聚都如常。獨有大兒不在側，云往北京到我厢。天炎路遠水復大，黄河滹沱兼濁漳。衝暑衝泥且衝險，一步一苦一摧腸。正與我妻念兒苦，白日忽已下前廊。睡覺不知身未去，笑語猶疑在一堂。可憐幾載生離别，却恨魂來太遽忙。安得一去不復反，常伴妻兒在故鄉。
卷二十四 詩鈔
1097 七慟歌
我慟我慟在父母，生兒一人死人手。雖有孫兒拜墓前，何如自家兒奠酒。更愁歸骨附邱墟，未審得具完軀否，倒地一號聲如吼。我慟我慟在老姊，惟姊與我共毛裹。一妹早亡惟姊在，姊日哭我不能已。我死兒孫於老姑，安似同胞我與爾，姊無哭我姊老矣。我慟我慟在老妻，自幼結髮白首期。前年為我發疽病，病死復活日悲啼。忽聞接兒驚魂馳，可憐雙眼無多泪，流到我邊無一絲。我慟我慟在愛妾，為我生兒承奕葉。兩妾已死未歸土，一妾年少獨單怯。幸生一兒在身邊，日摩兒頭啼紅血，安得夢魂一相接。我慟我慟在嬌兒，煢煢三孤將安依。大兒早已失其母，中兒季兒稚且痴。身後何知兒成立，眼前先見骨肉欺，誰念負薪寒與饑。我慟我慟在愛女，嫡長母在幸得所。可憐兩少皆無娘，臨當出閣爺囹圄。中女僑寓尚無處，爺貴兒貴自世情，往後誰來親熱汝。我慟我慟在本身，一具骯髒骨頭真。縱使英魂肯消滅，冤血騰空飛鬼磷。宗社有靈天有眼，天王明聖終察臣，生為忠義死爲神。
絶命詞天啓五年八月二十五日
可惜復可惜，報國心寸赤。幾度事戎行，九死衽金革。甘苦同士伍，朝夕紅抹額。扼固倚金湯，師行過枕席。敢謂詩書帥，勞苦著疆場。雖無衛霍奇，聞風遁聲迹。掃蕩直需時，伫銘瀚海石。人事一朝變，頓成芻狗脊。縶足先駑駘，縛手責賁獲。弟子匪師貞，丈人空咄唶。遂敗乃公事，豈少胸中策。翳獨予數奇，實惟家國厄。何圖遘難來，凶釁轉迸迫。為法既受惡，肆毒仍誣逆。蜚語紛流煽，長安竟大索。根株相比連，法吏徒攟摭。蒼蒼天蓋高，微忱何由格。萬憤結中懷，塞兑坐焚炙。我心已死灰，我肉已枯臘。我磷騰火青，我血化水碧。月冷嗚啞啞，墻危樹摵摵。孤魂倚故骸，群蠅作吊客。嗚呼竟已矣，惜此身九
尺。岳岳高崗松，矯矯秋旻翮。目炯電光熒，氣矗巨靈擘。衝口倒峽流，1098
熊廷弼集
信手奏刀砉。左握靈蛇珠，右搦擁狐戟。顛倒群策奔，叱咤千夫辟。文武其風裁，往蹇資來碩。迷途馬不違，前籌箸可借。衹今赤白囊，晝夜飛羽驛。婦人冠赤幘，將軍服巾幗。水師本兒戲，火攻計亦拙。援枹思鷹揚，捨我其誰適。試叩囊底餘，猶堪令授馘。何苦趁人算，甘心快毒螫。長城萬里餘，將星中壘折。不念君父憂，徒饒廣長舌。他日倘拊髀，安能起死魄。絶筆嘆可惜，一嘆天地白。
附録一
傳記與軼事 熊廷弼王化貞列傳
張岱撰（見《石匱書》卷一九四）熊廷弼，湖廣江夏人，萬曆戊戌進士，為保定府推官，剛果任事，以才幹名。戊申，徵拜御史，巡按遼東。是時，建州兵尚喙伏，廷弼知其必為邊患，請核地界、飭營伍、聯絡南北關，灑灑數千言。未雨恐溺，人以其太蚤計也。壬子，視學南畿，迫於鍥刻，生徒怨恨，後以事敗回籍。
戊午四月，滿兵果陷撫順。神宗思弼言皆驗，謂“深知遼事，無弼若也”。遂用御史楊鶴言，特起田間，擢大理寺丞兼御史，經略遼事。
廷弼未至遼，復陷開、鐵，其氣張甚。不出三月，連破堅城，擒宰賽，
制煖兔、炒花等營不敢動。既而悉精鋭攻北關，北關又陷，京師震恐。
已未七月，上乃超擢廷弼僉都御史兼兵部侍郎，代楊鎬經略。廷弼單騎就道，八月入遼陽，斬陣逃游撃劉遇節等，設壇祭撫、清、開死事將卒，以鼓士氣。乃奏言：“瀋陽空城難守，不如退守遼陽，厚集兵力。”上允之。廷弼决策固守，挑壕築垣，借水爲塹，軍容漸壯。
庚申六月，廷弼巡九邊，滿兵乘廷弼出，以萬騎繇撫順關入，萬騎繇東州堡入，深至渾河。總兵柴國柱、賀世賢力戰却之，以捷聞。七
月，神宗賓天。九月，御史馮三元論廷弼無謀者八、欺君者三，張修1100
熊廷弼集
德、趙國用繼之。廷弼上疏求勘，并請敕二人往遼，查勘遼事有無破壞，并繳還尚方，席藁待罪。有旨，回籍。上敕兵科給事中朱童蒙勘回，有旨：“遼事會勘已明，熊廷弼力保危城，功不可泯，仍着及時起用，以為勞臣任事勸。”
天啓元年三月，滿兵連陷瀋陽、遼陽二城，經略袁應泰死之。朝廷震驚，隨起廷弼經略遼東，限五十日到遼任事。查處排擠廷弼才官，以儆將來。七月，上念廷弼特膺新簡，受命專征，宜重事權、隆禮數，特賜尚方劍，將士不用命者，副總兵以下，先斬後奏，賜大紅麒麟一品服、紵絲表裹銀幣，賜宴都城外，令文武大臣陪踐，以寵其行。
廷弼兼程行，以是月二十日抵山海關。而遼東巡撫王化貞者，山東青州人，繇癸丑進士歷仕巡撫，既握兵柄，日催盔甲車輛及借援兵馬，力主進戰。廷弼初到關門，遼陽新破，兵士損傷，瘡痍未起，且暫主守。自是議論相左，疏揭交上，廷臣會議不决。化貞上疏有曰：“臣今與皇上約，臣請以六萬師進戰，一舉蕩平。臣不敢貪天功，但願從征將士厚加優賚，遼民賜復十年，海内除去加餉，而職歸老山林，為太平逸民，於願足矣。”廷弼力争不得，遂以五千人守右屯，化貞以十三萬住廣寧。而滿兵渡河，逼西平堡，遂犯振武。
是時，化貞欲守，廷弼以令箭催戰，且激之曰：“平日之言安在？”總兵劉渠方對壘，化貞心腹將孫得功呼曰：“兵敗矣。”率所部走。渠略陣，馬蹶被殺。報至，一城哄然，争奪門走。
化貞方晨起，西將江朝棟排門入，呼曰：“城已空矣。”化貞股栗，不知所為，騎朝棟馬以行。及門，亂兵訶止。朝棟後至，持刀與鬥，乃得出。得功奔回，見無化貞，遂踞城叛，迎滿兵入城。化貞出，從數騎走間陽。遇廷弼，化貞向廷弼而哭。廷弼顧笑曰：“六萬軍蕩平遼陽，竟何如？”化貞慚，尋向廷弼議固守寧前計。廷弼曰：“晚矣！公不受紿慕戰，不撤廣寧兵於振武，當無今日。此時兵潰之勢，誰與爲守？惟有護百萬生靈入關，勿以資寇足矣。”乃整衆而行。化貞與寧前道張應吾殿後。時北騎已東，無追逼者，故得緩轡以旋。總督王象乾驗放
附録一 傳記與軼事 1101人關。
二月，御史賈毓祥疏奏：“廣寧失守，經、撫無所逃罪。”奉旨：“逮化貞，廷弼着革職聽勘。”都御史鄒元標、刑部尚書王紀、大理寺卿周應秋同審，獄詞曰：
“當建兵之猖獗也，遼陽失陷，都城震驚，此正主辱臣憂、枕戈待旦之日也。我皇上不難拔化貞於監司，起廷弼於田間，畀以軍旅重任，可謂非常之寵遇矣。在昔俠士猶爲知己死，况兩人頗以豪杰自負，感恩圖報，宜同心戮力，誓滅此而後朝食。其濟則爵列通侯，垂功名於竹帛；不濟則以死繼之，豈不毅然一鬚眉丈夫？不虞其間相鬧一場，挈河西拱手送敵，竟以一逃結局也。王化貞受命於敗軍之際，廣寧危若纍卵，隻手撑持八閲月，嘔盡心血，費盡氣力，人誰不憐之？但生來是一樸實頭人，全不知兵，用鹵而反為鹵用，用間而反爲間用。其叛逆如孫得功輩，日侍左右而不悟。認賊作子，伎倆已知，乃敢口口聲聲要戰渡河，及至胡笳一鳴，風鶴皆兵，鼙鼓鐵騎尚隔在百里之外，而弃廣寧如敝屣，匹馬霄遁，若追逃之躡其後，而驚魂迄未定也。哀哉！化貞有憂國之心而無謀國之智，有吞胡之志而無滅胡之才，是天下熱心人也，亦天下疑心人也。事已至此，安所逃罪？宜伏上刑，以正厥辜。若熊廷弼，才識氣魄睥睨一世，往年鎮遼而遼存，去遼而遼亡，關係似非小可。再起經略，廷弼居然以衛、霍自許，而人亦莫不衛、霍廷弼也。追惟初出春明門，即微有控扼山海之旨，識者已知其無意於廣寧矣。抵關以後，却微有可觀。如言我兵不宜浪戰，西鹵不足盡信，永芳降情之叵測，廣寧人心之不固，語若持左券，其料事之智，豈不遠過化貞哉？獨剛愎之性，虚憍之氣，牢不可破。以争毛文龍功罪一事開釁化貞，水火之形既分，玄黄之戰遂力。今日具一疏，明日具一揭，筆鋒舌陣，相尋不已，而蒐乘訓卒、厲兵秣馬，凡可以為守備計者，悉等閑置之。迨鹵騎動地而來，錯愕不知所出，急急飛檄督戰，若將曰：“勝可以成吾之名也，即敗亦可以驗吾之言也。”不知前後矛盾，戰不成戰，守不成
守，反以巧而成其拙也。雖欲引平昔不主戰主守之説以求末减，其可得1102
熊廷弼集
乎？使廣寧告急之日，廷弼若肯仗義誓師，或卷甲疾趨廣寧，提一劍以勘禍亂；或堅壘固守右屯，收餘燼以圖恢復，反敗爲功，死且不朽。計不出此，一聞大兵既敗，先奔榆關，即有蓋世之氣、料敵之明，亦不足以贖喪師失地之罪矣。
嗟乎！封疆大臣，破壞封疆，國有定律，百口何辭？乃會鞫之日，刺刺不休，若謂不宜與化貞同科，詎知功罪一體，明旨昭然？即廷弼與化貞書札，亦有吾兩人同功罪禍福之語，何至今日移异其說乎？廷弼試捫心一思，喪師失地同，抱頭鼠竄又同，而其罪安得有差等？胡不引從前經略觀之也？比之楊鎬，更多一逃，比之袁應泰，反欠一死。若厚誅化貞，而廷弼少及於寬，罪同罰异，非刑也。不惟無以服天下萬世之心，恐無服楊鎬、袁應泰之心矣。宜用重典，以警將來。”
奏入，獄遂定。後逆璫用事，恨楊漣疏，遂切齒楚人。又牽入汪文言一案，謂非封疆事，不足以殺諸老，因誣廷弼廣寧失事，輦金至京，賄囑周朝瑞《十日四疏》以救，顧大章創爲八議之説。又托汪文言囑楊漣、左光斗、魏大中、袁化中，各各遺書求解，諸人受賄動以萬千，不入熊廷弼，則諸臣之罪狀不大，不殺熊廷弼，則諸臣之罪狀不真。
乙丑八月二十一日，文華殿講畢，輔臣丁紹軾袖中出刊像《遼束傳》一册以獻，合詞奏曰：“此熊廷弼所作，掩飾遼事，以亂人是非者也。”言官郭興治、門克新、石三畏等復上疏挑激上怒。有旨命斬，蓋二十八日也。駕帖到，提牢官促廷弼出，廷弼從容盥櫛整衣，而曰：“我大臣也。還要拜旨，豈得草草？”見主事張時雍曰：“來，我與爾説。”時雍曰：“芝崗失陷封疆，應得一死，還有何説？”乃指胸前一懸袋曰：“此謝恩本也。”時雍曰：“公不讀《李斯傅》乎？囚安得上書？”廷弼熟視曰：“此趙高語也。”時雍詞塞，擁之出，斬於西市，傳首九邊，尸弃荒野，懸坐臟十七萬，追比酷烈。夫人陳氏繫辱縣庭，長子兆璉迫極自刎，長女瑚嘔血殞命。
崇禎二年，其子兆璧上書。而大學士韓爌具揭，言廷弼失陷封疆，傅首九邊，已無餘罪，若遺埋弃荒郊，不得歸葬，則從來國法所未有。
附録一傳記與軼事
1103 即令廷弼正法於今日，皇上必仿古聖王掩骼埋胔之意，許其歸葬。蓋國
典皇仁并行不悖，似合如此，非敢偏私廷弼也。有旨，命廷弼身首准與收葬。化貞時尚在獄，追論廣寧失事，復斬於西市，以平公論。
《石匱書》曰：熊廷弼之逆料遼事，所謂不幸而臣言中也。拯溺救焚，間不容髪，審其勢而急援之，豈不才智兩得乎？乃如良醫料死，惟願速其死，以神吾料，癥候既明，而不思救藥，則亦何貴於良醫哉？至如廣寧一敗，并轡入關，方幸幸然，快其言之驗也。譬猶操舟者，料舟之必覆，及果覆矣，而不知其同在舟中也。噫！亦愚甚矣。
熊廷弼傳
查繼佐撰（見《罪惟録》列傳卷一一下）熊廷弼，號芝崗，湖廣江夏人。少强記，牧牛讀書。高襟偉辯，負膂力，能左右射。萬曆丁酉，鄉試第一。戊戌，成進士，司理保定。時税監王虎枉盗礦多人，極鍛煉，虎參隨亦以他事在禁。撫按以獄屬廷弼治，虎飲廷弼酒，語次及參隨。廷弼曰：“公肅客以此乎？”虎語塞。乃問虎“礦絶否”，曰“久絶矣”；“何不撤礦”，曰“即行之不二年也”；“然則臣廷弼老不任哉”，曰“三十未老也”。廷弼曰：“礦絶，何利礦？而公論撓礦不休，天子久厭之矣。臣今撓礦必被論，然榮於百薦牘。臣未老，必復用，而公則危。”虎悟，釋三百人。而廷弼亦釋參隨以報。兩人遂相得，卒請撤礦，上從之。
以能擢監察御史。時給諫宋一韓劾遼東巡撫趙楫及寧遠伯成梁弃地罪，命廷弼往勘。會張燁代税監高淮，與廷弼先後出。廷弼密授寧前道，使税者騷之。燁懼反走，遇廷弼蘇州。廷弼恐之曰：“税不罷，則遼必叛。遼叛，是淮以禍遺公也，不如合辭請罷税善。”果得請。
税罷，出關，諸役方即迓，輒勾得其奸利者，戍配數十人，而軍餘避役賄大吏為舍人者，咸聞風去。相沿總兵責其營役錢，貧富差。廷
弼革其十之九以實伍，謝騶從過半。以數騎冒雪出勘，至撫順關，觀碑1104
熊廷弼集
界訖，建州以中軍入謁，慰之曰：“吾不携一兵，此意知之乎？”建州遂以五百騎入衛，所進酒輒飲之。諸騎嚙指曰：“大帥乃不疑我。”上言楫、成梁可斬者八。二人以奥援，不報。當是時，建兵已吞南關，結歡西鹵，使東圖北關，亦西犯邊，壞款議，使我不暇東顧，以希得志於遼。廷弼曰：“是當反其計用之。”親北關以樹其仇；撫西鹵以代其羽翼；召南關、灰扒諸部，以携其腹心，斷其手足。而是時插漢適盗薊邊，總督王象乾檄遼撫李植、總兵杜松搗其巢牽之。松夜出塞，無所得，則殺屬夷數十人，以哈流兔捷聞。廷弼頓足曰：“敵方嗾鹵與我難，而更挑之乎？”上書請易帥，不報。於是拱兔修哈流兔之怨，陷大勝堡，屢入，殺數千百人，而沿邊款鹵皆汹汹。建師因結宰賽侵北關，開原益危。廷弼親巡開原，為北關解宰賽怨，皆感服。
乃大修邊，自三岔河歷遼、瀋、汎、懿、鐵、開，抵北關七百餘里，而甃清河等七城，不經督撫請命，不費縣官金錢，而事辦。復上疏，請修西河邊六百里。上曰：“盡如此御史，吾何憂？”會楊鎬以遼撫出代李植。廷弼復上疏曰：“臣惟遼左今日之患，莫大於無人。連年受鹵撿拾無遺，族屬被殘，而補軍不得；田土抛廢，而徵糧不得。補軍不得，則墩軍盡，不得不佐以堡軍，堡軍盡，不得不佐以營軍，而營軍又漸盡矣；徵糧不得，則額糧虧，軍食必乏，軍食乏，京運自不得不多，而京運且不至矣。自邊臣好邊功以開釁，弃邊人以償仇，而本務不修，以人予鹵。則今日存遼之計，當以保人爲第一義。而保人之計，莫先於實内與固外。實内之事非一，屯田積貯為大。固外之事非一，修邊并堡爲大。高城深池，息民養士，外固封宇，内務農田，蠲其煩苛，簡其文法，鹵來則拒，去則弗追。總之，據險而坐以困之，不遠出以幸功，任其去來顧逆，我皆待之於境内，握之於尊俎，而款戰之權無一不自我操之。”因備陳修邊築堡之利十有五，以為用守為戰，所以存遼。而復有三幸五懼之設，微侵撫臣。於是與楊鎬交相駁，議遂寢。
還督學應天，坐勘家居。四十五年，撫順、清河連破，四道之師皆没，京師大震。亟起廷弼大理丞兼御史，宣慰遼東。而開原復破，殺
附録一 傳記與帙事
1105 掠數萬，事益急，立陞兵部右侍郎兼僉都御史，經略遼東。隨四蒼頭出
關，而鐵嶺敗信復至。廷弼乘夜趨三岔河。時遼陽且空城逃，廷弼執倡逃在籍知州李尚皓等，斬逃將劉遇節、王捷、王文鼎，并籍最貪參將陳險之家，戮之以徇。於是諸將股栗，積惰俱起。顧城中自三路敗後，精鋭皆盡，潰卒僅三萬人，鎧仗不具。所募南衛新兵萬人，輒散去。而掘濠防瀋者，聞北關破，盡弃鋤钁走，軍中日數驚。或請撒瀋衛遼，廷弼曰：“徒示弱速敵，無濟也。”乃僞為裹糧欲進狀，敵聞之，疑不進。於是乘間浚濠練軍，為守禦計。乃上言曰：“今日制敵之說有三：一曰恢復，一曰進剿，一曰固守。顧以此時驟云恢剿，臣知其難，不如分布要害，以守為戰之得策也。爲靉陽，爲清河，爲撫順，爲柴路，三岔河間俱當設重兵，主將一，裨將十五，士卒三萬，使各路自爲一，分合奇正，以當一面。而鎮江南障四衛，東顧朝鮮，當設副將一、裨將八、士卒二萬，夾鴨緑而守，與四路總為一，分合奇正，以成全局。無警，就彼操練；小警，自爲堵禦；大敵，互相應援。又復出偏師迭擾，妨其耕牧，疲敵於奔命，見可而進，知難而止。而又宿兵二萬，遼陽駐防，以壯中堅；存兵一萬海州、三岔河，以備後勁；留防海運兵一萬，以杜南侵。計用兵一十八萬，步騎半之。諜後金改元稱號，并有西關灰扒、魚皮島、剌惡古里、弓知價河、伊難一帶海東諸處，又收集開、鐵兵萬人，計兵已近十萬，應以十八萬，非侈也。十八萬人，計餉三百二十萬，糧百八萬石，馬九萬匹，計豆九十七萬二千石，草二千一百六十萬束，責成兵部、户部、督、撫、各省鎮通盤合濟，而以守為戰之局成。”上敕行之。
且大修城，親至撫順關，示規畫進兵狀。將軍賀世賢曰：“此久委敵，徼卒且不敢往，勿輕。”廷弼曰：“吾疑之，以使敵自備，假我三月，工可竣也。”城完，又以四路惟撫順坦直，距瀋陽、奉集各六七百里，於是復城奉集，而命世賢以三萬人守瀋，柴國柱以二萬人守奉集。敵大人，兩軍扼之，互有殺傷，竟不能西越。
光宗即位，下璽書勞苦。廷弼方巡奉集，而敵十萬至瀋陽，廷弼擐1106
熊廷弼集
甲禦却之。會光宗崩，給諫姚宗文請款西鹵，察北關遺裔，閲視遼東。廷弼曰“講不足恃”，與宗文忤。而諸在事劉國縉、閻鳴泰、韓原善皆與廷弼相左，蜚語遍京師。於是御史馮三元、張修德、給事中魏應嘉交章論廷弼。廷弼抗疏力辯，即請三臣出勘。言官以劾者勘可劾者非體，乃令給諫朱童蒙往，還報，稱廷弼守遼瀋功。廷弼歸待後命，以袁應泰代之。
天啓元年，御史周宗建等交章訟廷弼勞當起，兵部亦言：“廷弼在遼，修城浚濠，嚴戍防，布火器，復奉集、瀋陽二空城，還為重鎮，官軍士民皆垂泣遮道訴，遼陽數十萬生靈皆廷弼所留，誠如諫官言。”大學士劉一燝擬旨，報可。時黨事紛騰，給事郭鞏劾一燝私廷弼，而御史江秉謙又劾一燝，下廷議。會邊警益急，起廷弼兵部添注右侍郎，趣入朝。未至，而遼陽失。熹宗怒，謫郭鞏於外，須廷弼急。時已用寧巡撫，化貞恢譎自喜，疏不識機事，大言：“我兵不必多，有西鹵百萬在，西兵可無調；有布衣孫得功子弟兵在，過河可無戰；有李永芳内應在，餉可無轉輸；有河東粟麥在，第得三萬人渡河，敵可不勞而致戲下也。”當事者惡聞艱難，便化貞，遂以才可獨任，發帑金百萬與購西鹵。廷弼至，聞前計，愕曰：“虎酋雖有衆，非後金敵。孫得功等皆市儈，鄉兵皆白徒，易去就，不可用。李永芳受後金恩厚，未敢信。我軍屢敗，氣失，哭死扶喪不暇，未可輕過河。”
遂進三方合制之議，一在天津，一在登萊，一在山海，總以内護幾輔、外為廣寧後援，相機進取，而獨主化貞者意忤。上乃晋廷弼兵部尚書兼右副都御史，駐山海關。廷弼薦用佟卜年等，請宥高出、胡嘉棟等立功自贖。言者復以保逆保逃為廷弼罪，言官孫杰至追劾大學士一燝，及吏部尚書周嘉謨，以誤用廷弼，嘉謨罷去。適毛文龍有鎮江之捷，化貞因誇大之，欲乘勝進取。廷弼以為小勝不足狃，以是挂釁日益積。而大學士葉向高從田間來，素與廷弼郄，化貞又其門下士，疏稱：“化貞才當專任，不宜更受節制。”化貞請屯兵西平、盤山。廷弼言：“堡驛窩卒百計，小屯兵千計，不能言當敵。一節破，則西平、鎮武、盤山無
附録一 傳記與軼事 1107不瓦解。宜置游兵河上，出没不測以亂之，而大軍營廣寧，栅壘犄角，
練士待戰。計遼陽去廣寧三百六十里，自河至廣寧尚二百里，南阻海，北界西鹵，中僅路隄一道，隄外潮溝沮如，蓬蒿没人，馬難决驟，又無居人可掠。即欲至廣寧，而束於一隄，度四五日至，彼且疲。吾固壘勿與戰，不出旬日，彼自歸，乃可乘也。”
化貞遺書京師，誓必復遼，中秋前後捷音當至。衆皆感之。會御史方震孺縣恤至河上，上言河不足恃者六。廷弼又極言河上不可駐民。化貞堅不聽。河上兵露無恃，皆怨，旦夕思敵至可逃。廷弼見廣寧武備大弛，拊膺曰：“事去矣。”連章請發援兵，且曰：“臣言可用，則願如臣所請；不可用，則請罷臣，專任化貞。”且言：“河西人心已去，臣呼兵而兵不應，呼餉而餉不應，呼工匠器械，無一應者。臣知事不可爲，願留臣言以為他日左券。”化貞恚，使入言兵部，己欲渡河，而廷弼沮
之。於是尚書張鶴鳴、侍郎王在晋及臺諫多右化貞，上言機不可失。下
部議，言人人殊。鹤嗚等人又言：“化貞撤，則毛文龍必不為用，廣寧士兵必潰，西鹵必解體，宜用撫臣，特賜尚方劍，加卿貳銜以重之，而更推廷弼他所。”廷弼將自右屯還關，而在晋復力言經臣不可撤。廷議未决，敵已渡河，連破西平、振武，守將多死。化貞所任先鋒孫得功奔還廣寧，呼城中亟降。登陴者至，欲縛化貞以獻。化貞獨以數騎馳出。廷弼將視河上，離右屯七十里，聞敵已渡河，趣發兵援振武。振武敗耗至，則趨間陽，將援廣寧。而廣寧敗耗復至，遂遣各道分三路，護潰兵民入關，而身以五千人駐大凌河待化貞。化貞至，見廷弼而泣。廷弼曰：“六萬人蕩平遼陽，竟如何？”化貞慚謝問計。廷弼曰：“今無及矣，惟有護百萬生靈入關，勿以資敵。”詔逮化貞，而廷弼奪官聽勘。勘官乃謂化貞弃廣寧，廷弼弃右屯，罪均，會勘論死。議語有云：“比之楊鎬，更多一逃；比之應泰，反欠一死。”未决，逆奄用事，欲殺楊、左等，無名，以為入廷弼賄，緩其死。
五年，閣臣丁紹軾出《遼陽傳》上前，謂廷弼所撰，將以掩罪飾功，懷不軌。上震怒，立命弃市，傳首九邊，坐没帑十七萬，捕妻子繫


1108
熊廷弼集
獄掠治。長子兆珪不勝楚，自刎死。毅宗即位，奄敗，少子兆璧甫成童，詣闕訟冤。工部主事徐爾一亦上疏，謂：“廷弼一案，罪無一據，而勞有足矜。按遼時早見事機，及與化貞共事，所謂因兵因間因糧者，皆預策其必敗，名是經略，而無其實。如屢疏原派兵馬，不與部覆，又高置之。若謂不死守右屯，則又有説：若唐郭、李之討史思明也，既與九節度之師同潰，似宜扼河陽橋，而勞不能爲尾生之柱。則今右屯者，郭、李之所爲河陽橋也。捨此，止山海一重門限矣。且能全此五千人不散，至大凌河面付化貞，正與慕容三萬獨全事相類。豈得與化貞之獨握兵馬，誤用西鹵，誤信永芳，以致潰敗者同日道乎？所謂罪無一據者，此也。四路初失，遼陽一空城耳。經理未一載，屹然金湯，築奉集、瀋陽，屯虎皮驛，迎拒敵兵於横江之上。又當廣寧再潰，廷弼至關，盡勒卸刀馬在外，伺關驗放，凡二百八十餘萬人，以息擁潰。所謂功有足矜者，此也。才既籠蓋一時，氣又凌厲一世，而揭辯紛紛，致攖衆怒，是足以殺其身者哉！”若夫爲廷弼鳴冤者，閣臣韓爌、部臣周嘉謨、科臣惠世揚、臺臣周宗建等，皆當世賢豪長者。會爌復用，更言之，乃得身首歸葬，復原官，謚襄愍。
熊王功罪袁應泰 張銓附
谷應泰撰（見《明史紀事本末》補遺卷二）
神宗萬曆四十七年三月，以大理丞熊廷弼馳渡遼，宣慰軍民。初，廷弼以御史按遼，策遼左必危，上疏請募兵厲械，收北關爲戰守計，而廷議多忽之，不時用。至是，三路覆師，舉朝震駭，故有是命。四月，建州兵入鐵嶺、柴河、撫安等堡。五月，復大舉入撫順，更以偏師躪開原、鐵嶺、撫安堡。而新帥李如楨方與經略、總督争相見禮，不設備。六月，建州兵萬騎從静安堡入，乘虚直薄開原。總兵馬林等方引衆出防，且倚宰、煖新盟，不之備，兵至立陷。西虜方市慶雲堡，聞變，亦結聚亮子河。逾日，李如楨報，稱西虜三萬騎圍鎮西堡，瀋、鐵軍民驚
附録一 傳記與軼事
1109
潰。免經略楊鎬，擢熊廷弼爲兵部右侍郎兼都察院右僉都御史，經略遼東。
廷弼入京陛見，國子司業張鼐疏請京營簡選鋒三千壯其行，僅得千人。至關門，廷弼留其馬，盡遣還。以御史張銓巡按遼東。廷弼上言：“遼左爲京師肩背，欲保京師，則遼鎮不可弃。河東，遼之腹心也；開原，河東之根柢也。今開原破，清河弃，慶雲掠，鎮西圍，鐵嶺數城人逃亡盡矣。獨遼陽、瀋陽爲河東孤立，而昨楊鎬奏瀋陽民逃軍亦逃，遼瀋何可守也？然不守遼瀋，必不能保遼鎮；不復開原，必不能保遼瀋。前日之寇，東有朝鮮，北有北關，西南有遼，僅東北一道。使當事不急戰，復清河、撫順，守寬奠，於柴河、靖安間悉宿重兵犄角，以漸蹙之，敵處穴中耳。自三路敗，開原失，則朝鮮、北關皆陰順之矣。開原城大而民衆，敵攻開原，西虜即犯慶雲，圍鎮西，則爲彼用已可知。如敵以數十萬金餌虎墩諸部入犯昌、薊、宣、大，以綴中國，不敢出京城一步，然後長軀入山海關，或海道取登、萊、天津，勢所必至也。乞敕廷議辦兵餉，毋旁掣，毋中格。”上然之，仍賜尚方劍。時翰林簡討丁紹軾猶致書廷弼，請如范仲淹遺元昊書，諭以大義，寓反己自責之意。廷弼得書，不報。司農亦以軍餉無措，姑開款，令郡邑捐助，識者嗤之。
七月，炒化陷十方寺堡。建州數萬騎自三岔口攻鐵嶺衛，從寅及辰，下之。初，開原既剋，鐵嶺驚潰。建州最工間諜，所在内應，而邊營偵備甚疏，望風膽落，開原一帶堅城應時而破。總兵賀世賢率卒兵赴之，不及，得零騎數十級。時熊廷弼携兵八百甫抵廣寧，聞西虜圍鎮西堡，合侵勢甚急，會兵禦之，營官兒屯。命給事中姚宗文閲視遼東。
八月，經略熊廷弼入遼陽，斬陣逃裨將劉遇節、王捷、王文鼎以徇，設壇躬祭撫、清、開、鐵死事將帥軍民，且諭北關白、金必復意。上度廷弼已視事，遣緹騎逮楊鎬下於理。御史陳王庭疏糾李如楨，謂：“宰賽因建州陷鐵嶺，引兵争掠被執，如楨竟襲西虜殘級爲首功。”廷弼亦奏如楨十不堪，謂：“建州陷開原，飽揚捆載，不能遮擊。鐵嶺與
1110
熊廷弼集
宰賽争殺，不能乘其敝。更虚報西虜三萬圍鎮西，致遼瀋驚竄。願急調李懷信代將，移開原道僉事韓原善於瀋陽。”從之。崇禎二年，楊鎬斬西市，李如楨以父成梁功釋還家。
建州遣疑兵綴遼師，擁騎數萬直抵金台失寨，自寅至午，下之。隨攻白羊骨寨，應時大發，白羊骨窮蹙出降，被殺，北關亡。瀋陽邊軍聞之，驚潰。廷弼亟遣守道閻鳴泰往撫，至虎皮驛哭而還。初，開原、鐵嶺相繼陷，北關益孤，恃婚虎墩兔憨及煖兔爲援。既而宰賽以争掠鐵嶺爲建州所獲，因縶之以鈐制諸部，故煖兔、炒化等俱觀望不敢救。
九月，朝鮮報建州治牛毛寨、萬遮嶺，廣造攻具，購炒化、煖兔諸部，寬奠、鎮江告急。熊廷弼慮瀋陽空虚難守，决計奏保遼陽，挑塹浚濠，人始有固志。初，邊吏多剋月餉自肥，軍士饑疲不能戰，廷弼斬游擊陳倫以徇。
十月，諜報建州遣兵詭女裝，謀焚海州軍糧，絶餉道。巡撫周永春以聞，請增兵戍鎮江，以衛朝鮮貢道。熊廷弼檄總兵柴國柱屯虎皮驛扼其衝。苦餉匱，還遼陽。
十一月，調楚、蜀兵援遼，永順、保靖宣慰司俱中道潰，石柱宣撫司馬祥麟、秦邦屏率兵數千人赴援。建州數萬騎自開原松山堡入，攻
穫去。已，復擁衆入龍潭口，又往開、鐵馱運窖粟。熊廷弼决計堅守漸逼之策，上言：“今日制敵，曰恢復、曰進剿、曰固守，而此時語恢復、語進剿，未敢草草。不如分布險要，守正所以爲戰也。然守亦未易，頃者，臣至各邊相度，敵之出路有四，東南爲靉陽，南清河，西撫順，北柴河、三岔兒間，俱當設重兵。而鎮江南障四衛，東顧朝鲜，亦不可少。此險要之大略也。四路首尾相應，每路設兵三萬，裨將十五六員，主帥一，分前後左右各營，對壘則前鋒迎之，中軍繼之，左右横擊之，後軍殿之，分奇正以當一面。鎮江設兵二萬，裨將七八員，副總兵一，分屯義州、鎮江，夾鴨緑江而守。如敵犯朝鲜，四路分摀以牽之；敵與四路相持，則鎮江、朝鲜合兵而搗之。此聯絡之大略也。清河、撫順、三岔兒山多漫坡，可騎步并進，當用西北兵。寬、靉林箐險阻，可
附録一 傳記與軼事
1111
專用川、土兵。鎮江水路之衝，當兼用南北兵。此兵將之大略也。善行師者，行必結陣，止必立營，貯放芻糧，兼作退步。且兵隨各帥往塞上，遼城空虚，宜再設兵二萬駐遼陽，以壯中堅。海州、三岔河設萬人聯絡東西，以備後勁。金、復設萬人防護海運，以杜南侵。各邊畫疆而守，小警自爲堵截，大寇互相應援，選其精悍者，迭出以撓之。此征行居守之大略也。敵兵計十萬，今議官兵十八萬，此毫不可裁者。”上是之。時遼事棘，公車章滿，率朽腐不適用。廷弼身歷各塞，决計坐困，欲效趙充國制西羌，而言脱於口，尋掣肘。國家所用人，欲卯出酉效，否且白简隨之，卒以大壞。
十二月，命總兵劉光胤駐海州，犄角遼陽，麻承恩駐三岔河，援廣寧。
是年，天下加賦八百萬，遼餉三百二十四萬，車三萬七千輛，牛七萬四千頭，關門日造器械，遼東餉司歲五百餘萬。
四十八年春正月，朝鮮告急。初，建州遣使通朝鮮，不從，乃分兵攻滿浦等堡。命邊吏援之。兵部贊畫主事劉國縉募新兵，分戍鎮江、寬、靉、清河等處，全伍皆逃。熊廷弼上言：“以遼守遼之説，屢試不驗矣。遼、瀋、撫、清、鎮江、寬、靉皆敵衝，不多置兵，無以當其出入，而議者争主貴精之説，屯聚一處，相去數百里，必不能濟事。”
三月，遼陽火藥局灾。
四月，諜報建州潜師海、蓋，欲誘總兵賀世賢往援，因急攻遼陽，炒化詐稱建州内變，以懈我師。建騎運鎧仗赴遼河，又收江夷，窺海道。熊廷弼以兵力稍集，主守瀋陽，漸進逼之。建州兵未敢深入，乃誘伯要兒、歹青等睨河西，徐圖乘敝。釋宰賽往會兵，遣王子同、李永芳時引輕騎出没。
五月，西虜萬餘騎攻圍沙嶺堡，總兵李光榮救至，圍解。
六月，經略熊廷弼以四百騎歷撫順、清河巡邊，經歷程崙阻之，不聽。建州乘經略離遼陽，以萬騎由撫順關，萬騎由東州堡，深入至渾河。總兵賀世賢以三百人屯瀋陽，柴國柱以二百人屯奉集，拒却之。廷
1112
熊廷弼集
弼歷鳳凰城而還。建州兵旁略山城，克花嶺、許毛子山等寨。
七月，熊廷弼劾免兵部贊畫主事劉國縉。廷弼初至邊，勇於任事，號令嚴肅，身自偵探，將士多畏而服之，遼事幾振。然負才使氣，多謾罵人。時朝貴皆碌碌，徒以臺省之焰凌人，不復念國事。姚宗文以科臣往閲視。贊畫劉國縉者，舊臺中以攻道學，與熊、姚皆同類也。然熊頗獨立自許，姚、劉皆以夙好望之，彌相失。劉主用遼人，而熊謂遼人不可用，與相詈。既而劉罷職，姚歸朝，逐熊之議遂起矣。
光宗泰昌元年，即萬曆四十八年也。八月，以袁應泰巡撫遼東。
九月，建州兵入撫順，蹂躪而去。御史馮三元疏參經略熊廷弼，大略言：“開、鐵被陷，禾糧塢積，廷弼不能簡輕騎賫還。北關告急，道臣欲以萬人往援，廷弼不聽。遼人礦兵可用而不用，健兒戰士不以殺敵而以執工。”廷弼上疏自理曰：“開、鐵委弃禾糧，臣抵遼即行各總兵收割，不能則焚之。而李如楨竟不肯往，臣發憤屢見疏牘。北關報至，開原道韓原善原駐瀋陽，軍民一呼而散。亟遣分守道閻鳴泰往赴之，至虎皮驛痛哭而返。是時止此兩道，而三元言道臣欲以萬人往，不知道臣屬誰？且鐵嶺不能援，而侈言援北關，此欺三元者過也。備守開原，臣始終謂是要著，然所役軍丁皆其守城不能戰者，如柴、賀、李三軍實未用也。若云必惟敵是求，是復爲令箭之催矣。贊畫新兵聞江潮聲即奔潰，東山礦徒趨利則有，應兵則無。微三元言，臣不知遼人礦兵可用也。”疏上，三元及御史張修德、給事中魏應嘉交章駁之。熹宗即命應嘉等往遼勘明。給事中楊漣言，勘事不宜遣原疏官，乃改命朱童蒙往。廷弼繳尚方劍，席藁待罪，以巡撫袁應泰經略遼東。
熹宗天啓元年二月，御史周宗建上言：“遼事之壞，不壞於無兵無餉、經略將帥之無人，而壞於大臣之無識。方撫順失事，楊鎬十萬之師徵集塞下，此時修築撫順，守隅觀變，此定算也。而輔臣一言督戰，全鋭俱亡，則宰相之無識也。既敗之後，唯有亟修開原，聯絡北關，爲死守計，此定算也。而輔臣漫無經畫，推轂一紈袴之李如楨，開、鐵既陷，北關淪亡，則又宰相之無識也。既而起熊廷弼於田間，鑿濠峻堞，
附録一 傳記與軼事
1113
城瀋陽，屯奉集，相形勢，布聲援，使敵騎不敢深入，人方有固志，而閲視姚宗文一遣，用夷之言不效，同舟之劍遽興。今日新臣受事，壁壘初更，唯有守廷弼已效之規，絶敵人中土之市，使其退有饑疲，進無大
獲，一破嬰城自守之訊，洗明廷弼孤憤不平之氣，此又今日不易之定算
也。而當國者復隨人高下，一無短長。時而敵退，遽言進取，時而敵來，便思退避，不幾爲趙宋之覆轍哉！”
三法司定楊鎬、李如楨罪各斬。
兵科給事中朱童蒙勘遼事竣，回奏稱“熊廷弼無大失，但不宜幸幸求去”。上曰：“廷弼力保危城，功不可泯，聽其回籍。”復有及時起用之旨，蓋輔臣劉一燝意也。
建州兵圍奉集，監軍道高出與參將張名賢嬰城自守。初，建州數百騎先至，李秉誠不敢以一矢加遺，遂大舉圍奉集。袁應泰募死士突圍而入，授高出以方略。總兵朱萬良聞警赴援，不戰潰。開原道崔儒秀援之，出等亦固守，乃引去。
三月，建州兵復大舉圍瀋陽，載攻具傾國而來。十一日夜半，渡渾河。十二日，逼瀋陽。先是，按臣張銓巡視瀋陽，見城中降夷充塞，懼有奸人爲内應，屬諸將，謂敵若臨城，當盡徙之城外。已而建州兵傅城下，大將尤世功、賀世賢力禦。世賢持鐵簡獨當南門外，撲殺甚衆，力罷退。建州兵從東北隅以新土填塹，城上連發炮，熱，裝藥即噴。建州兵蜂擁過濠，急攻東門。世功死城下，城内應之，開門而入。世賢從西門出，走屯立木山。衆議以賀降爲慮，經略手書自咎，使使招之，使再往，乃夜至長勇堡。遼人疑爲西虜，舉烽。世賢駭，遁去。第使人來云：“得當以報也。”後遼亡，賀無依，遂爲衆所殺。或曰“賀已降，遼陽破時，與李永芳并辔入城”云。
初，遼陽恃瀋陽、奉集二城爲藩蔽，而瀋東捍建州，西障土蠻，較奉集更重。瀋陽既陷，奉集失犄角之勢，亦没。時驍將勁卒皆萃瀋、奉、遼，兵不滿萬。十五日，敗報至，始檄各路兵守遼陽。初，瀋陽告急，裨將周敦吉欲直前薄改敵，謂與瀋陽兵内外支夾攻可以成功，士卒
1114
熊廷弼集
亦踴躍争先，不用。及瀋陽陷，諸將憤激曰：“我輩不能殺敵救瀋，乃在此三年何爲？”石柱司秦邦屏遂先卒兵渡河，諸營繼進，止留浙兵二千餘名。大將戚金、張明世在河南札營。兵既渡河，營陣未定，建州以鐵騎四面撲攻，諸將奮勇迎擊，敗白標兵，又攻黄標兵，擊斬落馬者二三千人，却而復前，如是者三。時川兵營甚堅，李永芳得中國炮手，親釋其縛，人賞千金，即用以攻川兵，無不立碎者。東兵益集，諸軍饑疲無後繼，遂被衝殺，吴文杰、周敦吉、秦邦屏皆戰死。周世禄從西北逸出，鄧起龍、袁見龍奪橋西奔，俱走入浙營。建州兵追圍之數重。浙兵用火器拒戰，擊死甚衆。後火器盡，復接戰良久乃敗，大將裨將一時盡没矣。當川兵渡河時，朱萬良、姜弼擁兵至渾河，不過數里，觀望不敢動。及建州兵逼浙營，良弼稍引衆而前，鋒一交，即披靡不能支，故浙營專受敵而敗。
十九日，建州兵渡渾河。直走遼陽，至四里鋪，袁應泰督催總兵尤世禄等領兵拒敵。時遼陽士民皆曰：“開、鐵以不戰而潰，今欲守遼，必須力戰。”應泰軍容劍佩，從束門出，引大兵渡河設伏迎擊，留川、土兵守城。至夜，宿城東北看花樓。各道有傳令箭撤所伏兵者。
二十一日，建州兵遂擁炮車徑渡太子河，在山東結一大營。官兵陣於東城外。建州兵結陣，前一層用木板約至五六寸，用機轉動如戰車，以避槍炮，次一層用弓箭手，次一層用小車載泥填溝塹，最後一層仍用鐵騎，人馬皆重鎧，俟火炮既發，突而出，張左右翼殊死戰，人莫克當者。官兵不能支，應泰亟退入城。
先是，朱萬良以不救瀋陽，當斬，乞貰罪自效。至是，陷陣死之。應泰、銓畫疆而守，應泰守北門，銓守西門。翼日昧爽，傳令城中散米晨炊，給戰士食，令壯士開西門傳餐。人肩摩出，有游擊突犯其前，應泰亟從東門馳入，督虎旅軍持赤挺撲退，扃城門如故。忽傳兵已入城，監軍高出縋城走，人心益摇。俄而建州兵又從西北隅拔閘泄水。官兵夾濠對擊，喊聲震天，以火箭燒茅屋却之。建州兵乃結營東南，堅壁不動，第略輜重糧食，爲久駐困城計。已又以騎兵薄東門，應泰趨東城樓
附録一 傳記與軼事
1115
指揮，力拒之。步兵攻小西門，列挨牌河西岸，縛草人於牌前，令二人從後擁之逼城，以誘官兵，乃縱掠人户門板桃秫，實欲并橋夜渡城下。應泰抽别隙兵增守西堞備之。是時日已晡，乃出，各監軍道催督將領，合力救援。監軍牛維耀從小西門突圍，中箭墮水，扶傷而起。城上士兵見之驚亂，幾不支。
二十三日，東西兩隅夾攻甚急。張銓與分守道何廷魁向應泰慷慨矢志。應泰曰：“泰不才，徼尚方寵靈，固誓以身死。巡按無闖外專責，尚可收拾餘燼，爲退守河西計。”銓應曰： “銓血性男子，固不肯後人死也。”時各門并攻益急，火器已盡，小西門火起，遂有開城應者，城内大亂。應泰知事不可爲，驅妻子奴婢登樓，架炮擊之，樓毁，舉家殉焉。應泰佩劍印，引刀自裁。何廷魁沉妾女於井，以身繼之。監軍崔儒秀與徐都司痛飲自縊。遼遂亡。
方城陷時，張銓衣綉衷甲下城，從者擁出小南門。請易服，勿許，還入署。李永芳來謁，謝無狀。銓曰：“汝爲我言，我對誰言？今無及矣。”乃擁之去。永芳扶銓并辔行，因説降銓。銓投於地，面傷焉。入見建州主，挺立於庭。左右抑之拜，銓瞋目大呼曰：“吾天子憲臣，肯屈降耶？”銓有膂力，拉者輒披靡。捽出，將兵之。復呼入，爲款言。撫慰者再，銓終不屈。有王子自外入，舉刀欲砍。銓引領以受。則誘曰：“送汝歸何如？”銓曰：“我以死爲歸耳。”既不可奪，送之舆，却輿，送之騎，却騎，令二人扶之上馬還署中。父老諸生泣隨之，謂永芳曰：“幸護張使君。”銓厲聲曰：“汝等良百姓，乃爲我索命他人乎？”衣冠向闕拜，拜已，遂自經死。建州人相謂曰“此忠臣也”，棺而葬之，建祠於北門外。
銓，山西沁水人。萬曆時，銓上言：“經臣鎬，大將軍如柏、如楨不可用，兵不可募，餉不可派，敵未可乘。”未幾，三路覆師，果如銓
言。已，得按遼命。所親曰：“公資十年，俸六年，報竣矣，公不往，
誰軀公者？”銓笑曰： “遼左失陷，朝廷震驚，士大夫不能爲天子分憂，
而畜駿馬遣妻孥先去，以爲民望，何怪邊關壯士望風鼠竄哉？”驅車就
1116
熊廷弼集
道，既抵關，敵騎充斥，居民空無人。銓請撫臣統河西兵移駐海州，督臣統山海兵移駐廣寧，以張應援之勢，疏未上而遼陷。事聞，與廷魁、儒秀賜祠額“三忠”。
裨將新建張神武初以詿誤繫獄論死，朝議使援遼立功，部卒僅二百人，甫抵山海，而瀋陽陷。督臣文球見其英爽，甚壯之，而易其兵少。神武獨慷慨請行，至廣寧，遼陽復陷。撫臣薛國用愛其才，欲留之。對曰：“神武以援遼來，遼陷矣，欲援者何用？”國用曰：“爾衆幾何？”曰：“二百餘騎。”國用曰：“是足以救遼乎？”曰：“不能救而遂罷援，欲援者何用？”於是乘夜渡河，東至首山，去遼城七十里，心知孤軍深入無生理，冒陣入重圍中，殺傷百餘人，一軍盡没。
建州主入城，出示安撫百姓，令李永芳收集西兵，許以餉。人皆髡首隨順。諸帥統兵在外者，見城陷，俱潰，西奔至三岔河，南至海上。建州兵四出略地。士民冒鋒矢，投崖度嶺，旬日無烟火。三岔以東盡淪 弃，三岔以西藩籬既撤，廣寧亦時時風鶴矣。
二十五六日，建州下令，漢人赴北城，屯民歸村堡，添三衛掌印官，共八衛，分投算民造册，先令西兵出隸，瀋陽二萬餘人，又籍東人爲兵，家五人出三人，三人出二人，隨營給配。復殺遼人狀貌可疑者，以一帥坐西門，點而殺之。有諸生父子六人，知必死，持刀突而出，斃其帥，諸子持挺共擊殺二十餘人。倉卒出不意，百姓乘亂走出，五六百人結隊南行。建州不之追。建州主復令王子領衆操標，探河淺深。遣降將金玉河至海州傳諭歸順，人民已髡首待矣。獨東山參礦兵與南衛堅不受命，群聚擊降者，李永芳率兵襲之，殺戮甚慘。
四月，逮原任監軍道高出，下詔獄。瀋、遼既陷，出携僕逃海州。海州城已空，三岔河不守，復逃至蓋州。有張、楊二同知艤舟以待，遂渡登萊。具揭言：“不如弃河西，以全力守山海。”御史劉廷宣劾之，曰：“弃廣寧即弃山海，弃山海即弃薊、永，一惑此言，天下事弃矣。”上命錦衣衛逮繫於獄。
罷遣遼東巡撫薛國用。國用好名鮮實，以姚宗文輩力舉撫遼，日
附録 一 傳記與軼事
1117
理詞訟细務，以悦人心爲主，兵事益叢脞。至是，病免。以參議王化貞代之。
五月，上諭吏部曰：“熊廷弼守遼一載，未有大失。袁應泰一戰而敗，將祖宗百戰封疆袖手與人，若不嚴核，何以警後？”遂謫姚宗文、馮三元等，起原任兵部右侍郎熊廷弼，命即日就道。廷弼辭，優詔勉以君臣大義，甚有哀切之詞。
七月，廷弼抵都，加兵部尚書經略遼東，賜敕書、尚方劍，副總兵以下先斬後奏，發帑金佐軍需，賜一品服，宴都城外，諸大臣陪餞，以寵其行。復以兵部尚書王象乾出鎮薊、遼，撫馭西人，命繫臣高出、胡家棟戴罪立功。原任主事劉國縉起陞登萊招練副使，佟卜年陞登萊監軍僉事，推官洪敷教陞職方主事軍前贊畫，從熊廷弼請也。
建州會兵張義站，謀從黄泥窪趨廣寧，遣人要西虜。
八月，王化貞遣游擊毛文龍復鎮江，已復陷。建州兵襲金州，
下之。
十月，命熊廷弼出山海關駐右屯。時王化貞莅治廣寧，與建州兵相逼，而熊廷弼駐山海關。廷弼初議三方布置，增登、萊、津門兵，而重兵屯山海關，待各鎮兵馬大集，登萊策應齊備，然後三方大舉并進。化貞則專意河西，用西虜進取，謂登、津爲緩圖。會毛文龍鎮江之役，化貞氣益盛，捷報獻俘俱不與經略與聞。廷弼謂其亂三方布置之局，貽遼 人殺戮之慘。經、撫益不相能，交詆之章日上。廷弼負氣侮人，朝貴厭之。化貞自任頗壯，時多左袒王者。而兵部尚書張鶴鳴，亦以廷弼疏請佟卜年、劉國縉，語侵之，滋不悦。至是，上命九卿、科道會議部覆，遂專主化貞之説，促廷弼出關。廷弼怏怏不悦。廷弼嘗疏請兵餉，又置其疏不覆，廷弼愈怒。化貞貽書廷弼，請乘鋭氣濟河復遼陽，不則亦可保廣寧無事。廷弼復書曰：“我輩奉天征討，得一城當守一城，以爲進取之地，一戰而復遼陽未可知。然守禦之道不可不先爲謀，若但圖掩取，爲所追襲，恐後此有不堪言也。”化貞不以爲然，傳檄河上鎮道將官，嚴辦以待走馬。廷弼出關語諸將曰：“此行聊作河上聲援，非催
1118
熊廷弼集
戰也。”
十二月，廷弼率五千人進駐右屯，去廣寧一百五十里。御史江秉謙上言：“廷弼起田間，假以節鉞，疆場之事不從中制，而數月以來經略不得措其手足。説者曰：經、撫不和，化貞欲戰，廷弼欲守。夫廷弼非專言守，謂守定而後可戰也。化貞鋭意進戰，脱有不捷，將何以待之。而化貞無一言不聽從，廷弼無一言令吐氣。彼原不從戰守起見，但從化貞、廷弼起見耳。夫廷弼節制三方，則三方戰守當悉聽其指揮，乃化貞欲進，則使廷弼隨之而進；化貞欲退，則使廷弼隨之而退；化貞忽進忽退，則使廷弼進不知所以戰，而退不知所以守，是化貞節制廷弼，而廷弼未嘗節制三方也。是經略爲具官，禀成則無權，坐罪則有主，國家亦安賴此經略哉。故今日之會議，非經、撫不和，乃好惡經、撫者不和
也；非戰守之議論不合，乃左右戰守者之議論不合也。”
二年春正月，遼東巡撫王化貞上言：“願以六萬兵進戰，一舉蕩平。臣不敢貪天功，但願從征將士厚加賞賚，遼民賜復十年，海内除去加餉，而臣歸老山林，於願足矣。即有不稱，亦必殺傷相當，敵不復振，保不爲河西憂也。稍需時日，經臣以三路蹙之，殲敵必矣。臣又願與經臣約，怒蛙可式，無摧戰士之氣；勞薪可念，無灰任事之心。但過河之後，將士有不能破敵逃歸者，盡殺之。其軍前機宜，許臣便宜從事。若一切指揮必待報而後行，則無幸矣。如以臣言爲不可，乞罷臣而專責經臣，庶得一意恢復，不至爲臣所撓亂也。”經略熊廷弼亦上言：“請亟如撫臣約，乘冰急進，免使將士因不戰而怨。并急罷臣，以正臣摧戰士之氣、灰任事之心之罪。”
王化貞將渡河，部署諸將，以高出守振武，胡家棟守盤山，杜學伸以車爲守，劉征以騎爲戰，康應乾、左輔出没柳河牽制之。西虜步騎 近萬，精鋭三千，遣同知萬有孚監其軍，以鮑承先兵二千五百濟之，俟敵一渡，即直搗黄泥窪。經略兵直至杜屯，又恐柳河兵薄，復益車兵步兵，預置河上以爲聯絡。建州兵臨河欲渡，總兵劉渠屯振武飛書告急，化貞猶策建州兵必不敢渡柳河，欲令部將羅萬言引哨卒過河誘之來，以
附録一 傳記與軼事
1119
驍騎蹙之，可以大創，各道以爲非計，乃止。
二十日，建州兵五萬渡河，直逼西平堡，守將羅一貫堅守一晝夜，攻之不下，被炮擊死者甚衆，尸與城平，解圍。復攻振武，化貞未敢出，廷弼以令箭督之，且激曰：“平日之言安在？”化貞遂命總兵劉渠悉衆而出，以孫得功爲前鋒。得功，化貞心腹驍將也。建州兵進薄陣，得功遽麾兵分左右翼，推渠當先出戰。鋒初交，得功卒衆先奔，呼曰：“兵敗矣！”渠兵見後帥奔，遂大潰。渠略陣，馬蹶被殺，祁秉忠扶上馬，中流矢死。
李永芳復還攻西平，使人持幟大呼曰：“知守城羅將軍乃好男子，速降，當共富貴。”一貫據城應曰：“朝廷何負汝而反，豈不知羅一貫是義士乎！”亦樹一幟招之。永芳知不可得，四面夾攻，三進三却。城中火藥盡，救不至，遂陷。一貫自刎死。
孫得功走入廣寧，疾呼軍氏宜早剃髮歸順，因命其黨封府庫以待。一城哄然，争奪門走。化貞方晨起視文書，西將江朝棟排門入卧内，化貞呵之。朝棟呼曰：“事亟矣，速走可免。”化貞股栗不知所爲，疾趨出，所乘馬已爲部將盗去，倉皇整行李，以二橐駝載之，自騎朝棟馬以行。及門，亂兵呵止，將縛之。朝棟後至，持刀與鬥，乃得出。得功與遼將黄進等遂據城附建州，以黄袱迎師過河。化貞所招西虜肆殺掠，逃 軍和之，難民西奔者十不得一，遺弃老幼於途，蹂躪死者相望。
化貞從數騎走閭陽驛，適廷弼自右屯引兵至，化貞向廷弼而哭。廷弼顧笑曰:“六萬軍蕩平遼陽,今竟何如?”化貞慚,尋向廷弼議固守 寧前計。廷弼曰：“晚矣，公不受紿募戰，不撤廣寧兵於振武，當無今日。此時瓦解之勢，誰與兵爲守，唯有護百萬生靈入關，勿以膏鋒鏑，足矣。”乃整衆西行，化貞與寧前道張應吾殿後。時建州兵已東，無追者，故得緩辔以前。
巡按方震孺在廣寧，尚卧未起，聞化貞走，亦單騎出奔，監軍道牛維耀、邢慎言隨之，高出、胡家棟、韓初命從廷弼走關上。惟監軍高邦佐赴松山，同事多諷以西走，不聽，謂其僕高永、高厚曰：“我受國恩
1120
熊廷弼集
厚，義不偷，生誓以死報，好收吾骨歸里以見吾母，即葬吾父墓側，使知有死事兒不絶也。”高永等哭阻之，不聽，沐浴衣冠，西向拜如禮，遂自縊死。高永語厚曰：“主人待我厚，寧忍主人獨死，無使令於地下，汝即負我，莫負主人。”言畢亦自縊。厚泣曰：“我若再死，誰爲歸主人骨者。”乃潜伏草間，俟火熄，拾骨負背上，徒步還，得歸葬廣陵。邦佐初守永平，忤税璫歸，尋起備兵東寧，以母楊氏老，不忍行。母趣辦裝曰：“兒速趨王事，我尚健飯，無以我爲憂也。”至是邦佐死，子幼，母年八十四。
二月，命逮巡撫王化貞，經略熊廷弼革職，回籍聽勘。初，廷弼嫚罵朝貴，莫敢抗。張鶴鳴既入中樞，自以撫黔定亂，負豪杰聲，與廷弼互詆，不稍遜，力主化貞議。至是，廣寧敗，御史江秉謙疏糾鶴鳴曰：“鶴鳴與王化貞相比，熊廷弼相忤，明知西虜間諜俱虚，而敢於欺心，明知戰守參差難合，而强爲責備。既欲驅經略以出師，又不肯付經略以節制，既疏置化貞於廣寧，又未嘗駐廷弼於何地，事事糊塗，種種機械，唯知殺廷弼以快其心，縱陷化貞而有所不顧。是鶴嗚故壞封疆之情，殆有甚於失誤軍機之罪也。”上以鶴鳴方被命視師，不聽。秉謙調外。鶴鳴復力毁廷弼，謂化貞功罪相等，廷弼有罪無功。廷弼懼回籍被陷，自疏請逮。時廷議多排廷弼者。
四月，刑部尚書王紀、左都御史鄒元標、大理寺卿周應秋，會鞫熊廷弼、王化貞。廷弼言：“起自田間，復任經略，原議駐札山海，無駐札廣寧之命。廣寧失守，罪在化貞。”其辭色甚倨。化貞長跪痛哭，言：“苦惟自知。”袖取一揭上。紀等好語慰之。
廷弼自請下詔獄。紀等具上經、撫獄詞云：“皇上拔化貞於監軍，起廷弼於田間，可謂非常寵遇矣。夫士爲知己者死，兩人頗以豪杰自負，宜感恩圖報，同心協力，不濟則以死繼之。不虞其勝氣相加，舉河西拱手讓人，竟以一逃結局也。化貞全不知兵，圖敵而反爲敵乘，恃間而反爲間用，孫得功輩日侍左右，恬然不悟，唯大言自詡渡河决戰。及枹鼓一鳴，敵騎在百里之外，而弃廣寧如敝屣，匹馬宵遁，哀哉。化貞
附録
傳記與軼事
1121
有憂國之心，無謀國之智，事已至此，安所逃罪？宜伏上刑，以正厥辜。若廷弼才識氣魄睥睨一世，往年鎮遼而遼存，去遼而遼亡，關係似亦非小。再起經略，廷弼居然以衛、霍自許，人亦莫不衛、霍廷弼也。其初出春明門，即徼有三方控扼之旨，識者已知其無意廣寧矣。抵關以後，言我兵不宜浪戰，西虜不足盡信，語語左券，料事之智遠過化貞。獨剛愎性存，堅不可破。以争毛文龍功罪一事，開釁化貞，水火之形既分，玄黄之戰遂力，而秣馬厲兵悉置度外。迨鼙鼓動地而來，錯愕不知所出，倉皇飛檄督戰，若曰勝可以成吾之名也，即敗亦可以驗吾之言也。不知前矛後盾，戰守俱失，雖欲引平日不主戰之説以求未末减，其可得乎。使廣寧告急之日，廷弼肯卷甲疾趨，提一劍以戡禍亂，或堅壘固守右屯，收餘燼以圖恢復，轉敗爲功，死且不朽。計不出此，先奔山海，即有蓋世之氣，亦不足以贖喪師失地之罪矣。乃會鞫之日，廷弼猶刺刺不伏，胡不引從前經略觀之也。比之楊鎬，更多一逃；比之袁應泰，反欠一死。若厚誅化貞而少寬廷弼，罪同罰异，非刑也。宜用重典，以儆將來。”奏人，獄遂定。
五年八月，詔决熊廷弼於市。時東廠太監魏忠賢用事，恨楊漣疏，切齒楚人，謂非封疆事不足以羅織。御史楊維垣誣廷弼廣寧失事，輦金至京，賄屬周朝瑞十日四疏，以致顧大章創爲八議之説，又托汪文言屬楊漣、左光斗、魏大中、袁化中各遺書求解，决計殺廷弼以陷諸人。
二十一日，文華殿講畢，輔臣丁紹軾袖中出刊像《遼東傳》一册以獻，因指爲妖書，合詞奏之。言官郭興治、門克新、石三畏等復上疏激帝怒。廷弼竟大辟矣。
二十八日五鼓，有駕帖至，山東司主事張時雍聞之，以爲必斬廷弼也，命獄官紿之出。廷弼已覺，從容盥櫛整衣而出，曰：“我大臣也，必當拜旨，豈得草草？”步至庭上，欲有所言。時雍迎之曰：“芝崗失陷封疆，應得一死，尚何言？”廷弼嘿然。時雍見其胸前懸一執袋，問曰：“何物？”答曰：“此謝恩疏也。”時雍曰：“公不讀《李斯傳》乎？囚安得上書？”廷弼張目熟視曰：“此趙高語也。”時雍詞塞，遂
1122
熊廷弼集
出斬於西市，傳首九邊，尸弃荒野，懸坐贜十七萬。妻陳氏繫辱縣庭，長子兆璉迫極自剄，女瑚嘔血死。
懷宗崇禎元年七月，工部主事徐爾一訟故經略熊廷弼冤曰：“廣寧兵十三萬，糧數百萬，盡屬王化貞。廷弼止援遼兵五千耳，且屯右屯，去廣寧一百五十四里。化貞逃潰，獨以五千人至大凌河付之，此與慕容垂三萬軍獨全相類，奈何與化貞同日道哉？乞賜昭雪，爲勞臣勸。”時上方欲以法繩邊吏，不聽。
二年四月，江西道御史饒京請掩熊廷弼遺骸，閣臣票旨令家屬收葬，帝不許。其子兆璧上書訟冤，大學士韓爌揭曰：“熊廷弼身任經略，因廣寧失陷，訊擬大辟，傳首九邊，已無餘罪。若遺骸不葬，則從來國法所未有。即令廷弼今日正法，皇上必仿古掩骼埋胔之意，許其歸葬，蓋國典皇仁并行不悖。至廷弼當日罪案始末，亦有可言。神宗朝，廷弼巡按遼東時，邊圉無警，廷弼即大聲疾呼，人莫之應，十年而驗若左券。其可言者一。及楊鎬三路喪師，撫順、清河陷没，廷弼代鎬，在任年餘，築城浚濠，修守待戰，廷議以爲緩於奏凱，攻之使去，四閲月而遼亡。使廷弼彼時在事，未必蹙國至此。其可言者二。遼陽既失，先帝思廷弼言，再起田間，時撫臣主戰，廷弼主守，群臣皆是撫而非經。廷弼力陳玩師必敗，間諜當防，莫有聽者。徘徊躑躅，以五千人駐守右屯。撫臣兵十三萬人駐廣寧，廣寧潰，右屯始與之俱潰。其可言者三。假令廷弼此時死於右屯，捐軀殉封疆，豈非節烈奇男子。即不然，支持寧前、錦、義之間，扶傷救敗，收拾餘燼，猶可圖桑榆之晚效。乃張皇風鶴，偕化貞并馬入關，其意以爲我固常言之，言而不聽，罪或當末减，此則廷弼私心短識，挾忮忌之淺衷，誤疆國之大計，其殺身而無辭公論者以此。然使誅廷弼者，按封疆失陷之條，偕同事諸人一體伏法，廷弼九原猶當目瞑。乃先以無影賄贜誣坐楊漣、魏大中等，作清流之陷阱。既又以刊書惑衆，借題偏殺，身死坐贜十七萬，辱及妻孥。斯則海 内才臣志士憤惋嘆息，特以封疆二字，未敢訟言皇上之前耳。臣等平虚論之，自有遼事以來，罔上行私之輩不知凡幾，廷弼舌敝耳聾，與人争
附録一 傳記與軼事
1123
大計，如其家事身事，似猶此善於彼。魏忠賢盜竊威福，士大夫止爲爵禄，靡然從風。廷弼一長繫待决之人，屈撓則生，抗違則死，乃終不改其强直之性，以致獨膺顯戮，慷慨赴市，其耿耿俠腸，猶未盡泯。今縱不敢深言，而傳首已逾三年，收葬原無禁例，伏乞聖明垂仁。”詔從之，廷弼始得歸葬。化貞時尚在獄，追論廣寧失事，復斬於西市，以平
公論。
張廷玉等撰（見《明史》卷二五九）
熊廷弼，字飛百，江夏人。萬曆二十五年，舉鄉試第一。明年，成進士，授保定推官，擢御史。
熊廷弼傳
三十六年，巡按遼東。巡撫趙楫與總兵官李成梁弃寬奠新疆八百里，徙編民六萬家於内地。已，論功受賞，給事中宋一韓論之。下廷弼覆勘，具得弃地驅民狀，劾兩人罪，及先任按臣何爾健、康丕揚黨庇，疏竟不下。時有詔興屯，廷弼言：“遼多曠土，歲於額軍八萬中以三分屯種，可得粟百三十萬石。”帝優詔褒美，命推行於諸邊。邊將好搗巢，輒生釁端。廷弼言防邊以守爲上，繕垣建堡有十五利，奏行之。歲大旱，廷弼行部金州，禱城隍神，約七日雨，不雨，毁其廟。及至廣
寧，逾三日，大書白牌，封劍，使使往斬之。未至，風雷大作，雨如
注。遼人以爲神。在遼數年，杜饋遺，核軍實，按劾將吏，不事姑息，風紀大振。
督學南畿，嚴明有聲。以杖死諸生事，與巡按御史荆養喬相訐奏。養喬投劾去，廷弼亦聽勘歸。
四十七年，楊鎬既喪師，廷議以廷弼熟邊事，起大理寺丞兼河南道御史，宣慰遼東。旋擢兵部右侍郎兼右僉都御史，代鎬經略。未出京，開原失。廷弼上言：“遼左，京師肩背；河東，遼鎮腹心；開原又河東根本。欲保遼東，則開原必不可弃。敵未破開原時，北關、朝鮮猶足爲
1124
熊廷弼集
腹背患。今已破開原，北關不敢不服，遣一介使，朝鮮不敢不從。既無腹背憂，必合東西之勢以交攻，然則遼瀋何可守也？乞速遣將士，備芻糧，修器械，毋窘臣用，毋緩臣期，毋中格以沮臣氣，毋旁撓以掣臣肘，毋獨遺臣以艱危，以致誤臣、誤遼，兼誤國也。”疏入，悉報允，且賜尚方劍重其權。甫出關，鐵嶺復失，瀋陽及諸城堡軍民一時盡竄，遼陽汹汹。廷弼兼程進，遇逃者，諭令歸。斬逃將劉遇節、王捷、王文鼎，以祭死節士。誅貪將陳倫，劾罷總兵官李如楨，以李懷信代。督軍士造戰車，治火器，浚濠繕城，爲守禦計。令嚴法行，數月守備大固。乃上方略，請集兵十八萬，分布靉陽、清河、撫順、柴河、三岔兒、鎮江諸要口，首尾相應，小警自爲堵禦，大敵互爲應援。更挑精悍者爲游徼，乘間掠零騎，擾耕牧，更番叠出，使敵疲於奔命，然後相機進剿。疏入，帝從之。
廷弼之初抵遼也，令僉事韓原善往撫瀋陽，憚不肯行。繼命僉事閻嗚泰，至虎皮驛慟哭而返。廷弼乃躬自巡歷，自虎皮驛抵瀋陽，復乘雪夜赴撫順。總兵賀世賢以近敵沮之。廷弼曰：“冰雪滿地，敵不料我來。”鼓吹入。時兵燹後，數百里無人迹。廷弼祭諸死事者而哭之，遂耀兵奉集，相度形勢而還，所至招流移，繕守具，分置士馬，由是人心復固。
廷弼身長七尺，有膽知兵，善左右射。自按遼即持守邊議，至是主守禦益堅。然性剛負氣，好謾罵，不爲人下，物情以故不甚附。
明年五月，我大清兵略地花嶺。六月，略王大人屯。八月，略蒲河。將士失亡七百餘人，諸將世賢等亦有斬獲功。而給事中姚宗文騰謗於朝，廷弼遂不安其位。宗文者，故户科給事中，丁憂歸。還朝，欲補官，而吏部題請諸疏率數年不下，宗文患之。假招徠西部名，屬當事薦己。疏屢上，不得命。宗文計窮，致書廷弼，令代請。廷弼不從，宗文由是怨。後夤緣復吏科，閲視遼東士馬，與廷弼議多不合。遼東人劉國縉先爲御史，坐大計謫官。遼事起，廷議用遼人，遂以兵部主事贊畫軍務。國縉主募遼人爲兵，所募萬七千餘人，逃亡過半。廷弼聞於朝，國
附録一 傳記與軼事
1125
縉亦怨。廷弼爲御史時，與國縉、宗文同在言路，意氣相得，并以排東林、攻道學爲事。國縉輩以故意望廷弼，廷弼不能如前，益相失。宗文故出國縉門下，兩人益相比，而傾廷弼。及宗文歸，疏陳遼土日蹙，詆廷弼“廢群策而雄獨智”。且曰：“軍馬不訓練，將領不部署，人心不親附，刑威有時窮，工作無時止。”復鼓其同類攻擊，欲必去之。御史顧慥首劾廷弼出關逾年，漫無定畫；蒲河失守，匿不上聞；荷戈之士徒供挑浚，尚方之劍逞志作威。
當是時，光宗崩，熹宗初立，朝端方多事，而封疆議起。御史馮三元劾廷弼無謀者八、欺君者三，謂不罷，遼必不保。詔下廷議。廷弼憤，抗疏極辨，且求罷。而御史張修德復劾其破壞遼陽。廷弼益憤，再疏自明，云：“遼已轉危爲安，臣且之生致死。”遂繳還尚方劍，力求罷斥。給事中魏應嘉復劾之。朝議允廷弼去，以袁應泰代。廷弼乃上疏求勘，言：“遼師覆没，臣始驅羸卒數千，踉蹌出關。至杏山，而鐵嶺又失。廷臣咸謂遼必亡，而今且地方安堵，舉朝帖席。此非不操練、不部署者所能致也。若謂擁兵十萬，不能斬將擒王，誠臣之罪。然求此於今日，亦豈易言？令箭催而張帥殞命，馬上催而三路喪師，臣何敢復蹈前軌？”三元、應嘉、修德等復連章極論，廷弼即請三人往勘。帝從之。御史吴應奇、給事中楊漣等力言不可，乃改命兵科給事中朱童蒙往。廷弼復上疏曰：“臣蒙恩回籍聽勘，行矣。但臺省責臣以破壞之遼遺他人，臣不得不一一陳之於上。今朝堂議論，全不知兵。冬春之際，敵以冰雪稍緩，哄然言師老財匱，馬上促戰。及軍敗，始愀然不敢復言。比臣收拾甫定，而愀然者又復哄然責戰矣。自有遼難以來，用武將，用文吏，何非臺省所建白，何嘗有一效。疆場事當聽疆場吏自爲之，何用拾帖括語，徒亂人意，一不從，輒怫然怒哉！”及童蒙還奏，備陳廷弼功狀，末言：“臣入遼時，士民垂泣而道，謂數十萬生靈皆廷弼一人所留，其罪何可輕議？獨是廷弼受知最深，蒲河之役，敵攻瀋陽，策馬趨救，何其壯也？及見官兵駑弱，遽爾乞骸以歸，將置君恩何地？廷弼功在存遼，微勞雖有可紀；罪在負君，大義實無所逃。此則罪浮於功者矣。”
1126
熊廷弼集
帝以廷弼力保危城，仍議起用。
天啓元年，瀋陽破，應泰死，廷臣復思廷弼。給事中郭鞏力詆之，并及閣臣劉一燝。及遼陽破，河西軍民盡奔，自塔山至閭陽二百餘里，烟火斷絶，京師大震。一燝曰：“使廷弼在遼，當不至此。”御史江秉
謙追言廷弼保守危遼功，兼以排擠勞臣爲鞏罪。帝乃治前劾廷弼者，貶
三元、修德、應嘉、鞏三秩，除宗文名。御史劉廷宣救之，亦被斥。乃復詔起廷弼於家，而擢王化貞爲巡撫。
化貞，諸城人。萬曆四十一年進士。由户部主事歷右參議，分守廣寧。蒙古炒花諸部長乘機窺塞下，化貞撫之，皆不敢動。朱童蒙勘事還，極言化貞得西人心，勿輕調，隳撫事。化貞亦言遼事將壞，惟發帑金百萬，亟款西人，則敵顧忌，不敢深入。會遼瀋相繼亡，廷議將起廷弼，御史方震孺請加化貞秩，便宜從事，令與薛國用同守河西。乃進化貞右僉都御史，巡撫廣寧。廣寧城在山隈，登山可俯瞰城内，恃三岔河爲阻，而三岔之黄泥窪又水淺可涉。廣寧止孱卒千，化貞招集散亡，復得萬餘人，激厲士民，聯絡西部，人心稍定。遼陽初失，遠近震驚，謂河西必不能保。化貞提弱卒，守孤城，氣不懾，時望赫然。中朝亦謂其才足倚，悉以河西事付之。而化貞又以登、萊、天津兵可不設，諸鎮入衛兵可止。當事益信其有才,所奏請輒報可。時金、復諸衛軍民及東山 礦徒多結寨自固，以待官軍，其逃入朝鮮者，亦不下二萬。化貞請鼓舞諸人，優以爵禄，俾自奮於功名，詔諭朝鮮，褒以忠義，勉之同仇。帝亦從之。
至六月，廷弼入朝，首請免言官貶謫，帝不可。乃建三方布置策：“廣寧用馬步列壘河上，以形勢格之，綴敵全力；天津、登、萊，各置舟師，乘虚入南衛，動摇其人心，敵必内顧，而遼陽可復。”於是登萊議設巡撫如天津，以陶朗先爲之；而山海特設經略，節制三方，一事權。遂進廷弼兵部尚書，兼右副都御史，駐山海關，經略遼東軍務。廷弼因請尚方劍，請調兵二十餘萬，以兵馬、芻糗、器械之屬責成户、兵、工三部。白監軍道臣高出、胡嘉棟，督餉郎中傅國無罪，請復官任
附録一 傅記與軼事
1127
事。議用遼人故贊畫主事劉國縉爲登萊招練副使，夔州同知佟卜年爲登萊監軍僉事，故臨洮推官洪敷教爲職方主事、軍前贊畫，用收拾遼人心，并報允。七月，廷弼將啓行，帝特賜麒麟服一，彩幣四，宴之郊外，命文武大臣陪餞，异數也。又以京營選鋒五千護廷弼行。
先是，袁應泰死，薛國用代爲經略，病不任事。化貞乃部署諸將，沿河設六營，營置參將一人、守備二人，畫地分守；西平、鎮武、柳河、盤山諸要害各置戍設防。議即上，廷弼不謂然，疏言：“河窄難恃，堡小難容，今日但宜固守廣寧。若駐兵河上，兵分則力弱，敵輕騎潜渡，直攻一營，力必不支。一營潰，則諸營俱潰，西平諸戍亦不能守。河上止宜置游徼兵，更番出入，示敵不測，不宜屯聚一處，爲敵所乘。自河抵廣寧，止宜多置烽堠；西平諸處止宜稍置戍兵，爲傳烽哨探之用。而大兵悉聚廣寧，相度城外形勢，犄角立營，深壘高栅以俟。蓋遼陽去廣寧三百六十里，非敵騎一日能到，有聲息，我必預知。斷不宜分兵防河，先爲自弱之計也。”疏上，優旨褒答。會御史方震孺亦言防河六不足恃，議乃寢。而化貞以計不行，愠甚，盡委軍事於廷弼。廷弼乃請申諭化貞，不得藉口節制，坐失事機。先是，四方援遼之師，化貞悉改爲“平遼”，遼人多不悦。廷弼言：“遼人未叛，乞改爲平東，或征東，以慰其心。”自是化貞與廷弼有隙，而經、撫不和之議起矣。
八月朔，廷弼言：“三方建置，須聯絡朝鮮。請亟發敕使往勞彼國君臣，俾盡發八道之師，連營江上，助我聲勢。又發詔書憫恤遼人之避難彼國者，招集團練，别爲一軍，與朝鮮軍合勢。而我使臣即權駐義州，控制聯絡，俾與登萊聲息相通，於事有濟。更宜發銀六萬兩，分犒朝鮮及遼人，而臣給與空名札付百道，俾承制拜除。其東山礦徒能結聚千人者，即署都司；五百人者，署守備。將一呼立應，而一二萬勁兵可立致也。”因薦監軍副使。梁之垣生長海濱，習朝鮮事，可充命使。帝立從之，且命如行人奉使故事，賜一品服，以寵其行。之垣乃列上重事權、定職掌八事，帝亦報可。
之垣方與所司議兵餉，而化貞所遣都司毛文龍已襲取鎮江，奏捷。
1128
熊廷弼集
舉朝大喜，亟命登、萊、天津發水師二萬應文龍，化貞督廣寧兵四萬進據河上，合蒙古軍乘機進取，而廷弼居中節制。命既下，經、撫、各鎮互觀望，兵不果進。頃之，化貞備陳東西情形，言：“敵弃遼陽不守，河束失陷將士日夜望官軍至，即執敵將以降。而西部虎墩兔、炒花咸願助兵。敵兵守海州不過二千，河上止遼卒三千，若潜師夜襲，勢在必克。敵南防者聞而北歸，我據險以擊其惰，可盡也。”兵部尚書張鶴嗚以爲然，奏言時不可失。御史徐卿伯復趣之，請令廷弼進駐廣寧，薊遼總督王象乾移鎮山海。會化貞復馳奏：“敵因官軍收復鎮江，遂驅掠四衛屯民。屯民據鐵山死守，傷敵三四千人，敵圍之益急，急宜赴救。”於是兵部愈促進師。化貞即以是月渡河。廷弼不得已出關，次右屯，而馳奏：“海州取易守難，不宜輕舉。”化貞卒無功而還。
化貞爲人呆而愎，素不習兵，輕視大敵，好謾語。文武將吏進諫悉不入，與廷弼尤牴牾。妄意降敵者李永芳爲内應，信西部言，謂虎墩兔助兵四十萬，遂欲以不戰取全勝。一切士馬、甲仗、糗糧、營壘俱置不問，務爲大言罔中朝。尚書鶴鳴深信之，所請無不允，以故廷弼不得行其志。廣寧有兵十四萬，而廷弼關上無一卒，徒擁經略虚號而已。延綏入衛兵不堪用，廷弼請罪其帥杜文焕，鶴鳴議寬之；廷弼請用卜年，鶴鳴上駁議；廷弼奏遣之垣，鶴鳴故稽其餉。兩人遂相怨，事事齟齬。而廷弼亦褊淺剛愎，有觸必發，盛氣相加，朝士多厭惡之。
毛文龍鎮江之捷，化貞自謂發踪奇功。廷弼言：“三方兵力未集，文龍發之太早，致敵恨遼人，屠戮四衛軍民殆盡，灰東山之心，寒朝鮮之膽，奪河西之氣，亂三方并進之謀，誤屬國聯絡之算，目爲奇功，乃奇禍耳。”貽書京師，力詆化貞。朝士方以鎮江爲奇捷，聞其言，亦多不服。廷弼又顯詆鶴鳴，謂：“臣既任經略，四方援軍宜聽臣調遣，乃鶴鳴徑自發戍，不令臣知。七月中，臣咨部問調軍之數，經今兩月，置不答。臣有經略名，無其實，遼左事惟樞臣與撫臣共爲之。”鶴鳴益
恨。至九月，化貞猶言虎墩兔兵四十萬且至，請速濟師。廷弼言：“撫
臣恃西部，欲以不戰爲戰計。西部與我，進不同進，彼入北道，我入南
附録一 傳記與軼事
1129
道，相距二百餘里，敵分兵來應，亦須我自撑拒。臣未敢輕視敵人，謂可不戰勝也。臣初議三方布置，必使兵馬、器械、舟車、芻茭無一不備，而後剋期齊舉，進足戰，退亦足以守。今臨事中亂，雖樞臣主謀於中，撫臣决策於外，卜一舉成功，而臣猶有萬一不必然之慮也。”既而西部竟不至，化貞兵亦不敢進。
廷弼既與化貞隙，中朝右化貞者多詆廷弼。給事中楊道寅謂：“出、嘉棟不宜用。”御史徐景濂極譽化貞，刺廷弼，詆之垣“逍遥故鄉、不稱任使”。御史蘇琰則言：“廷弼宜駐廣寧，不當遠駐山海。”因言登萊水師無所用。廷弼怒，抗疏力詆三人，帝皆無所問。而帝於講筵忽問：“卜年係叛族，何擢僉事？國縉數經論列，何起用？嘉棟立功贖罪，何在天津？”廷弼知左右譖之，抗疏辨，語頗憤激。
是時，廷弼主守，謂“遼人不可用，西部不可恃，永芳不可信，廣寧多間諜可虞”；化貞一切反之，絶口不言守，謂“我一渡河，河東人必内應”，且騰書中朝，言“仲秋之月，可高枕而聽捷音”。識者知其必僨事，以疆場事重，無敢言其短者。
至十月，冰合，廣寧人謂“大清兵必渡河”，紛然思竄。化貞乃與震孺計，分兵守鎮武、西平、閭陽、鎮寧諸城堡，而以大軍守廣寧。鶴鳴亦以廣寧可慮，請敕廷弼出關。廷弼上言：“樞臣第知經略一出，足鎮人心；不知徒手之經略一出，其動摇人心更甚。且臣駐廣寧，化貞駐何地？鶴鳴責經、撫協心同力，而樞臣與經臣獨不當協心同力乎？爲今日計，惟樞部俯同於臣，臣始得爲陛下任東方事也。”其言甚切至，鶴鳴益不悦。廷弼乃復出關，至右屯，議以重兵内護廣寧，外扼鎮武、閭陽，乃令劉渠以二萬人守鎮武，祁秉忠以萬人守閭陽，又令羅一貫以三千人守西平。復申令曰：“敵來，越鎮武一步者，文武將吏誅無赦。敵至廣寧，而鎮武、閭陽不夾攻，掠右屯餉道而三路不救援者，亦如之。”部署甫定,化貞又信諜者言,遽發兵襲海州,旋亦引退。廷弼乃 上言：“撫臣之進，及今而五矣。八、九月間屢進屢止，猶未有疏請也。若十月二十五日之役，則拜疏輒行者也。臣疾趨出關，而撫臣歸矣。西
1130
熊廷弼集
平之會，相與協心議守，犄角設營，而進兵之書又以晦日至矣。撫臣以十一月二日赴鎮武，臣即以次日赴杜家屯，比至中途，而軍馬又遣還矣。初五日，撫臣又欲以輕兵襲牛莊，奪馬圈守之，爲明年進兵門户。時馬圈無一敵兵，即得牛莊，我不能守，敵何損？我何益？會將吏力持不可，撫臣亦怏怏回矣。兵屢進屢退，敵已窺盡伎倆，而臣之虚名亦以輕出而損。願陛下明諭撫臣，慎重舉止，毋爲敵人所笑。”化貞見疏不悦，馳奏辨。且曰：“願請兵六萬，一舉蕩平。臣不敢貪天功，但厚賚從征將士，遼民賜復十年，海内得免加派，臣願足矣。即有不稱，亦必殺傷相當，敵不復振，保不爲河西憂。”因請便宜行事。
時葉向高復當國，化貞座主也，頗右之。廷臣惟太僕少卿何喬遠言宜專守廣寧，御史夏之令言蒙古不可信，款賞無益，給事中趙時用言永芳必不可信，與廷弼合。餘多右化貞，令毋受廷弼節制。而給事中李精白欲授化貞尚方劍，得便宜操縱。孫杰劾一燝以用出、嘉棟、卜年爲 罪，而言廷弼不宜駐關内。廷弼憤，上言：“臣以東西南北所欲殺之人，而適遘事機難處之會。諸臣能爲封疆容則容之，不能爲門户容則去之，何必内借閣部、外借撫道以相困？”又言：“經、撫不和，恃有言官；言官交攻，恃有樞部；樞部佐鬥，恃有閣臣。臣今無望矣。”帝以兩臣争言，遣兵部堂官及給事中各一人往諭，抗違不遵者治罪。命既下，廷臣言遣官不便，乃下廷臣集議。
初，廷弼之出關也，化貞慮奪己兵權，佯以兵事委廷弼。廷弼上言：“臣奉命控扼山海，非廣寧所得私，撫臣不宜卸責於臣。”會震孺奏經、撫不和，中有化貞心慵意懶語，廷弼據以刺化貞，化貞益不悦。及化貞請一舉蕩平，廷弼乃言：“宜如撫臣約，亟罷臣以鼓士氣。”當是時，中外舉知經、撫不和必誤疆事，章日上。而鶴鳴篤信化貞，遂欲去廷弼。
二年正月，員外郎徐大化希指劾廷弼大言罩世，嫉能妒功，不去，必壞遼事。疏并下部，鶴鳴乃集廷臣大議。議撤廷弼者數人，餘多請分任責成。鶴鳴獨言：“化貞一去，毛文龍必不用命，遼人爲兵者必潰，
附録一 傳記與軼事
1131
西部必解體，宜賜化貞尚方劍，專委以廣寧，而撤廷弼他用。”議上，帝不從，責吏、兵二部再奏。會大清兵逼西平，遂罷議，仍兼任二臣，責以功罪一體。
無何，西平圍急。化貞信中軍孫得功計，盡發廣寧兵，畀得功及祖大壽往會秉忠進戰。廷弼亦馳檄渠撤營赴援。二十二日，遇大清兵平陽橋。鋒始交，得功及參將鮑承先等先奔，鎮武、閭陽兵遂大潰，渠、秉 忠戰没沙嶺，大壽走覺華島。西平守將一貫待援不至，與參將黑雲鶴亦戰殁。廷弼已離右屯，次閭陽。參議邢慎言勸急救廣寧，爲僉事韓初命所沮，遂退還。時大清兵頓沙嶺不進。化貞素任得功爲腹心，而得功潜降於大清，欲生縛化貞以爲功，訛言敵已薄城。城中大亂奔走，參政高邦佐禁之不能止。化貞方闔署理軍書，不知也。參將江朝棟排闥入，化貞怒呵之，朝棟大呼曰：“事急矣，請公速走。”化貞莫知所爲。朝棟
掖之出上馬，二僕人徒步從，遂弃廣寧，踉蹌走，與廷弼遇大凌河。化貞哭，廷弼微笑曰：“六萬衆一舉蕩平，竟何如？”化貞慚，議守寧遠及前屯。廷弼曰：“嘻！已晚，惟護潰民入關可耳。”乃以己所將五千人授化貞爲殿，盡焚積聚。二十六日，偕初命護潰民入關。化貞、出、嘉棟先後入，獨邦佐自經死。得功率廣寧叛將迎大清兵入廣寧，化貞逃已兩日矣。大清兵追逐化貞等二百里，不得食，乃還。報至，京師大震，鶴鳴恐，自請視師。
二月，逮化貞，罷廷弼聽勘。四月，刑部尚書王紀、左都御史鄒元標、大理寺卿周應秋等奏上獄詞，廷弼、化貞并論死。後當行刑，廷弼令汪文言賄内廷四萬金祈緩，既而背之。魏忠賢大恨，誓速斬廷弼。及楊漣等下獄，誣以受廷弼賄，甚其罪。已，邏者獲市人蔣應暘，謂與廷弼子出入禁獄，陰謀叵測。忠賢愈欲速殺廷弼，其黨門克新、郭興治、石三畏、卓邁等遂希指趣之。會馮銓亦憾廷弼，與顧秉謙等侍講筵，出市刊《遼東傳》，譖於帝曰：“此廷弼所作，希脱罪耳。”帝怒，遂以五年八月弃市，傳首九邊。已，御史梁夢環謂廷弼侵盜軍資十七萬，御史劉徽謂廷弼家資百萬，宜籍以佐軍。忠賢即矯旨嚴追，罄貲不足，姻族
1132
熊廷弼集
家俱破。江夏知縣王爾玉責廷弼子貂裘珍玩，不獲，將撻之。其長子兆珪自剄死，兆珪母稱冤。爾玉去其兩婢衣，撻之四十。遠近莫不嗟憤。
崇禎元年，詔免追贜。其秋，工部主事徐爾一訟廷弼冤，曰：“廷弼以失陷封疆，至傳首陳尸，籍産追贜。而臣考當年，第覺其罪無足據，而勞有足矜也。廣寧兵十三萬，糧數百萬，盡屬化貞。廷弼止援遼兵五千人，駐右屯，距廣寧四十里耳。化貞忽同三四百萬遼民一時盡潰，廷弼五千人，不同潰足矣，尚望其屹然堅壁哉？廷弼罪安在？化貞仗西部，廷弼云必不足仗；化貞信李永芳内附，廷弼云必不足信。無一事不力争，無一言不奇中，廷弼罪安在？且屢疏争各鎮節制不行，屢疏争原派兵馬不與，徒擁虚器，抱空名，廷弼罪安在？唐郭子儀、李光弼與九節度師同潰，自應收潰兵扼河陽橋，無再往河陽坐待思明縛去之理。今計廣寧西，止關上一門限，不趣扼關門何待？史稱慕容垂一軍三萬獨全，亦無再駐淝水與晋人决戰之理。廷弼能令五千人不散，至大凌河付與化貞，事政相類，寧得與化貞同日道乎？所謂勞有足矜者：當三路同時陷没，開、鐵、北關相繼奔潰，廷弼經理不及一年，俄進築奉集、瀋陽，俄進屯虎皮驛，俄迎扼敵兵於横河上，於遼陽城下鑿河列栅埋炮，屹然樹金湯。令得竟所施，何至舉榆口關外拱手授人。而今俱抹摋不論，乃其所由必死則有故矣。其才既籠蓋一時，其氣又凌厲一世，揭辯紛紛，致撄衆怒，共起殺機，是則所由必殺其軀之道耳。當廷弼被勘被逮之時，天日輒爲無光，足明其冤。乞賜昭雪，爲勞臣勸。”不從。
明年五月，大學士韓爌等言：“廷弼遺骸，至今不得歸葬，從來國法所未有。今其子疏請歸葬，臣等擬票許之。蓋國典皇仁并行不悖，理合如此。若廷弼罪狀始末，亦有可言。皇祖朝，戊申、己酉間，廷弼以御史按遼東，早以遼患爲慮，請核地界、飭營伍，聯絡南北關，大聲疾呼，人莫爲應，十年而驗若左券。其可言者一。戊午、己未，楊鎬三路喪師，撫順、清河陷没，皇祖用楊鶴言，召起廷弼代鎬。一年餘，修飭守具，邊患稍寧。會皇祖賓天，廷議以廷弼無戰功，攻使去，使袁應泰
附録一 傳記與軼事
1133
代，四閲月而遼亡。使廷弼在，未必至此。其可言者二。遼陽既失，先帝思廷弼言，再起之田間，復任經略。化貞主戰，廷弼主守，群議皆是化貞。廷弼屢言玩師必敗，奸細當防，莫有聽者，徘徊躑躅，以五千人駐右屯。化貞兵十三萬駐廣寧。廣寧潰，右屯乃與俱潰。其可言者三。
假令廷弼於此時死守右屯，捐軀殉封疆，豈非節烈奇男子。不然，支撑寧前、錦、義間，扶傷救敗，收拾殘黎，猶可圖桑榆之效。乃倉皇風鶴，偕化貞并馬入關，其意以我固嘗言之，言而不聽，罪當末减。此則私心短見，殺身以此，殺身而無辭公論，亦以此。傳首邊庭，頭足异處，亦足爲臨難鮮忠者之戒矣。然使誅廷弼者，按封疆失陷之條，偕同事諸臣，一體伏法，廷弼九原目瞑。乃先以賄贜拷坐楊漣、魏大中等，作清流陷阱。既而刊書惑衆，借題曲殺。身死尚懸坐贜十七萬，辱及妻孥，長子兆珪迫極自刎。斯則廷弼死未心服，海内忠臣義士亦多憤惋竊嘆者。特以封疆二字，噤不敢訟陳皇上之前。
臣等平心論之，自有遼事以來，誆官營私者何算，廷弼不取一金錢，不通一饋問，焦唇敝舌，争言大計。魏忠賢盗竊威福，士大夫靡然從風。廷弼以長繫待决之人，屈曲則生，抗違則死，乃終不改其强直自遂之性，致獨膺顯戮，慷慨赴市，耿耿剛腸猶未盡泯。今縱不敢深言，而傳首已逾三年，收葬原無禁例，聖明必當垂仁。臣所以娓娓及此者，以兹事雖屬封疆，而實陰繫朝中邪正本末。皇上天縱英哲，或不以臣等
爲大謬也。”詔許其子持首歸葬。五年，化貞始伏誅。
熊廷弼傳
徐開任撰（見《明名臣言行録》卷八十四）
經略熊襄愍公廷弼，號芝崗，湖廣江夏人，萬曆戊戌進士，官至兵部尚書。天啓五年八月，死於西市。崇禎改元，輔臣韓蒲州爲訟冤，許賜首身歸葬。
公軀長七尺餘，少髯，有膂力，能左右射。二十九，中丁酉解元。
1134
熊廷弼集
戊戌，成進士，授保定推官。以治行擢御史，朝論以公有文武才，特命巡按遼東。時撫臣趙楫、鎮臣李成梁弃地驅民，有八可斬，策其後必爲大患，請核界飭兵，更十餘年而言多不爽。
戊午，本朝太祖起兵於遼，己未三路敗衄，以廷薦起公大理丞，隨授兵部侍郎兼副都御史，代楊鎬爲經略。公上奏曰：“臣至各邊，相度彼之出路有四。東南爲靉陽，南爲清河，西爲撫順，北爲柴河，三岔兒間，俱當設重兵，而鎮江南障四衛、東顧朝鮮，亦不可少者。此險要之大略也。四路首尾相護，每路設兵三萬、裨將七八員，半札義州，半札鎮江，夾鴨緑江而守。此聯絡之大略也。清河、撫順、三岔兒山多漫坡，可騎步并進，當用西北兵，以西北大將統之；寬、靉林箐險阻，可專用川、土兵，以西南大將統之；鎮江水路之衝，當兼用南北兵將。此兵將之大略也。各路領兵到邊，畫地而守，小警自爲堵禦，大敵互相應援，挑其精悍者，時出以撓之。此坐困而轉蹙之大略也。善行師者，行必結陣，止必立管，貯放糧草，兼作進步。再設兵二萬駐遼陽，以壯中堅；海州設兵一萬，以備後勁；金、復設兵，以杜南侵。此征行居守之大略也。”
初出關，甫至十三站，而鐵嶺報失，瀋陽軍民盡逃，遼陽汹汹無固志。公兼程行路，遇逃者，諭之歸城。有通判劉邦浩圖宗已行，公取其衣冠，褫之，勒令回室。又獲一戒裝女子出城者，嚴三岔河渡河兵丁而逃者，始定役屬軍士。造營車火器，浚濠增城，令言必行，一月而守始固。乃進理虎皮驛，如前法。又進而理瀋陽，移軍守之。完廪既定，乘九月深雪，密傳赴瀋陽合操。操已，即傳赴固城，遂赴撫順，鼓吹直入，一路皆被蹂躪，四顧無復人迹。城中惟存一關廟、馬神廟。公大哭，随行軍皆哭。尋耀兵分隊，返至奉集，駐足相度形勢，擬移撫順於代子河南，據河爲險，用兵三萬屯之。
先經理奉集，謂奉集完固則遼陽安，可徐議復開、鐵矣。公歸遼，日夜督軍士造營車、開窑燒磚，令軍士人備一大木，四兵合一鑼一鍋，以聽後令，蓋將以間移三萬人屯築撫順南城也。爲閱科姚宗文構去，而
附録一 傳記與軼事
1135
以袁應泰代公。答首輔書云：“國初，遼東官軍自食其地，後屯榷荒廢，原額僅存無幾，仰給度支八十萬，撫賞十餘萬，未有餘利可捐。以遼守之遼之説，周永春、李如楨、劉國縉主行之，而俱不效。今巡撫募鄉兵一萬七千，月食三兩，護如驕子，一遣往鎮武設防，而弃甲投戈者屢屢。其不得不徵調於内地者，勢也。三方布置未成，便應議裁，而歸并廣寧一路爲持久之計。”
初公在遼陽，有奔稱回鄉者，悉置之城一隅不用。爲兵有賈得功，自稱生員回鄉，内有八歲小兒，公引置署内。誘以果餌，具言家安然在彼中，携小兒使不疑耳。窮之，乃知前爲開原作内應者也，立磔之。賀世賢久有异志，公心疑之，使自爲一軍備調遣，不使定駐。及袁應泰代任，遂委任之不疑。俾懸牌招降來投，即納諸帥。童仲揆泣諫應泰曰：“我自收不戰之功。”監軍高出固諍，亦不聽。曰：“我固欲空其巢耳。”令世賢與尤世功并駐瀋陽。世功所將一萬五千人，世賢報納降丁六萬。世功密啓應泰曰：“世賢所報六萬實十萬也。城决不可守，願以所統卒自歸遼陽。”應泰乃始大駭，然已無可奈何矣。閲月而遼陽亡。
遼陽報至，舉朝震恐。上諭吏部曰：“熊廷弼守遼一載，未有大失，换過袁應泰，一敗塗地。當時倡議何人？若不驗核，何以警後。”部覆議上諭曰：“馮三元、張修德、魏應嘉，扶同排擠，致誤封疆，各降三級調外。姚宗文陰險傾口，實爲禍始，革職爲民。”起公爲尚書，仍經略命撫按敦趨就道，刻期視事。時首輔葉向高被召未至，皆次輔南昌劉一爆主議也。有問劉於葉者，謂欲阻其入朝。向高信之，而給事霍維華、孫杰皆葉之門人也。方以通内事爲冢宰周嘉謨所惡，例轉外藩，遂鼓其黨與新遼撫王化貞比争獻諛福清曰：“麟閣功勛可唾手以待，老師不使南昌獨有其功名。”於是福清入，而南昌不安其位。南昌去，而經、撫之袒分，舉朝終日聚訟，卒至并送河西，且起朋黨之獄，盡以大權歸之中璫矣。
公既拜命赴召，特賜尚方劍，得便宜行事。又令九卿祖餞都門外，以寵其行。比出關，大司馬張鶴嗚復設餞三十里外，冀有所私。公岸然
1136
熊廷弼集
曰：“今日且不必言邊事。”鶴嗚由此恨之。時王化貞以巡撫駐廣寧，上令公守關。化貞主戰，欲用西制東，而密招叛將爲内應。公欲阻險，畫關而守。議既相左，臺省各以意見佐之，遂成水火交章構争不已。於是諭兵部集群臣，會議經、撫去留，言人人殊。即政府亦爲兩可之言，不能斷絶也。熊、王同事，兩不相能。王信叛將之問，望其内應。熊遺書云：“於彼則家當已重，殊無出理；於我則罪業已深，殊無還理。”兩言頗爲破的。王不之省，以至於敗。又連章累牘，力陳玩師必敗，奸細當防，降情叵測，人心不固，莫有聽者。而本兵張鶴鳴袒撫撤經略標下精兵六千與化貞進戰。
辛酉冬，化貞鋭意進兵。壬戌正月，公急整兵赴援，而敗信至矣。時大兵尚未至鎮武，化貞已弃廣寧而逃，西至閭陽向公大哭。公顧笑曰：“六萬蕩平，竟何如？”化貞慚，議守寧前。公曰：“晚矣。公不受紿慕戰，不撤廣寧兵於振武，當無今日。此時水潰之勢誰與爲守，惟有護難民入關，勿以濟敵足矣。”乃整衆西行。詎公入而化貞亦入，河西陷矣。言者并以私逃論列。奉旨，逮化貞，革公職聽勘。公亦自詣法司。咸謂公奉守關之旨，不可謂逃，又不當與化貞同律。已而法司會審，俱坐以大辟。上命三司問公曰：“廣寧可復否？”公曰：“可復則不失。”又問：“何以不可復？”公曰：“以平章如是之主張，以樞部如是之調遣，以經、撫如是之區畫，以臺省如是之議論。”一時廷臣争欲殺
公。在獄四年，會楊忠烈《二十四罪疏》上，黨人謂出公手。時有公部下蔣應暘者，於《觀音經》後有圖讖數語，諜者得之，坐妖言弃市。越三日四鼓，中貴捧駕帖至。公洗沐整冠曰：“我大臣也，死當拜旨，豈容草草？”手持一疏，提牢主事張時雍謂：“囚何得上書？”公曰：“此趙高之言也，盛世安得有此？”從容就戮，傳首九邊。賦絶命詞：
可惜復可惜，報國心寸赤。幾度事戎行，九死衽金革。甘苦同士伍，朝夕紅抹額。扼固倚金湯，師行過枕席。敢謂詩書帥，勞苦著疆場。雖無衛霍奇，聞風遁聲迹。掃蕩直需時，伫銘瀚海石。人
附録一 傳記與軼事
1137
事一朝變，頓成芻狗脊。絷足先駑骀，缚手責賁獲。弟子匪師貞，丈人空咄唶。遂敗乃公事，豈少胸中策。翳獨予數奇，實惟家國厄。何圖遘難來，凶釁轉迸迫。爲法既受惡，肆毒仍誣逆。蜚語紛流煽，長安竟大索。根株相比速，法吏徒擴摭。蒼蒼天蓋高，微忱何由格。萬憤结中懷，塞兑坐焚炙。我心已死灰，我肉已枯臘。我磷腾火青，我血化水碧。月冷嗚啞啞，墙危樹搣撼。孤魂倚故骸，群蠅作吊客。嗚呼竟已矣，惜此身九尺。岳岳高岗松，矯矯秋旻 翮。目炯電光熒，氣矗巨靈擘。衝口倒峽流，信手奏刀砉。左握靈蛇珠，右搦擁狐戟。顛倒群策奔，叱咤千夫辟。文武其風裁，往蹇資來碩。迷途馬不違，前籌箸可借。祇今赤白囊，晝夜飛羽驛。婦人冠赤幘，將軍服巾幗。水師本兒戲，火攻計亦拙。援枹思鷹揚，捨我其誰適。試叩囊底餘，猶堪令授馘。何苦趁人算，甘心快毒螫。長城萬里餘，將星中壘折。不念君父憂，徒饒廣長舌。他日倘拊髀，安能起死魄。絶筆嘆可惜，一嘆天地白。
高汝栻曰：“廷弼任事纔十餘月，遼左之頽城如新，喪膽之人心復定，至奉集、瀋陽二空城儼然重鎮，伊誰力也？童蒙人遼，官民士庶遮道而代之嗚，謂數萬生靈皆廷弼一人所留，其功不小。第其性甚急，刻期鳩工，鄉紳青矜，役無一免，又捆打各弁，斥逐游客，是以流言載道，形容過實。若勝心所激，屢疏肆辨，幾成罵詈，實乖大臣之體，功在存遼，罪在任性，噫！兩言蔽之矣。”
崇禎朝，兵科瞿式耜爲不平上疏：“封疆爲重，彼失事者，罪固無逃矣。乃熊廷弼梟首西市，且傳首九邊，而三路喪師之楊鎬、擅離信地之王化貞竟逍遥福堂，甚有以化貞入薦牘者，何以服廷弼之心，又何以服天下人之心乎？人皆知廷弼以門户殺，非以封疆殺，而究無人敢頌言之者。當熊、王就戮時，化貞賂市人，群訽公頌已流聞大内。”其冤終崇禎朝不白。己巳，次子兆璧嗚冤，大學士韓爌揭奏，始收葬。
鄒氏曰：“公生平，殆始終遼事云。方公之受敕也，則曰：駐札山
1138
熊廷弼集
海，調度三路，上之諭公也，則曰：嚴飭兵將，控扼山海。是朝廷命公之信地在山海也，廣寧右屯非公信地也。山海固無恙也，而謂巡撫弃廣寧當死，經略弃右屯當死，可乎？尤可笑者，不死於右屯之失，而死於妖言之條，不死於經、撫俱當論死之議，乃先殺經而欲活撫，所云祥刑，是耶，非耶？”
《野抄》曰：“獻《遼東傳》一事，聞揆席者袖之以人，貴池、涿鹿、崑山合舉也。貴池雖有夙隙，然實迎内意，以内誣廷弼，賄爲殺楊、左諸人也。不然，廷弼即有罪，亦鎬、化貞輩等耳。何事急急殺之，以合詞經筵爲首功耶？”
論曰：宋室之不竟，欲殺岳武穆，剪敵忌以壞長城者，獨一秦檜，而今舉朝皆檜，欲求公之不死、遼事之剋振，其可得乎？予讀《經略奏牘》，未嘗不服其才、悲其遇，而恨當事之誤國、臺省之構陷也。噫！
荆熊分袒
文秉撰（本篇節選自《定陵注略》卷九）
宣城湯賓尹，先年奪生員施大德之妻徐氏爲妾。徐氏不從，自盡。合縣不平，致激有民變。生員馮應祥等，特舉徐氏殉節，建祠致祭。後事定，賓尹力囑當事毁其祠。及是，復占生員徐某妻賈氏爲妾。徐某者，尚書徐元泰之侄，廪生徐日隆之弟也。湯微時，曾受辱於元泰，故必欲納其侄婦爲妾，以雪耻。徐某與賈氏兄弟俱無异言，而日隆心抱不平，上控下訴。湯氏布羅網，直欲得日隆而甘心焉。日隆乃亡命走燕、齊，於是合郡沸然。
諸生列其事於上書，復舉徐氏殉節事，請復舊祠。巡按荆養喬甚不直賓尹，將某某等問徒邊。學使熊廷弼出巡，諸生亦以公舉謁熊。熊受湯囑托，即駁某生之擬徒，又駁某生之奸狀，問革寧國生員蘇望海等。又杖殺生員芮永縉事，與荆相左。荆遂詆熊“殺人以媚湯”。
先是，熊考試江南，繩束諸生過當。嘗州某公子年纔十六，以犯
附録一 傳記與軼事
1139
規小失。熊執而撻之。某公止此一子，不勝其忿，挺身闖入院署，拉其子以出。衆鄉紳調停其間，事雖不問，而岌岌有騎虎之勢。及是，熊歲考按臨嘗州，其先殺甚屬，諸老咸不自安，遂力聳荆出疏參熊。熊亦疏辯。又渭南與耀州同鄉同調，時爲總憲，題請行勘。前歲庚戌外計，耀州子王淑非貪酷被察，耀州語省中王紹徽曰：“小兒單，聞是胡泰六所開，出自熊芝崗手。泰六者，胡應台。芝崗，即廷弼也。”紹徽出語人
曰：“此番省中年例，必胡泰六矣。”已而果然。至是行勘，衆謂：“渭南代耀州修怨，將借勘以紓宿憾，如泰六也。”故吴亮嗣等交章論劾渭南，而孫振基等復起而反其議，朝端遂如聚訟焉。門户之禍從此益蔓衍矣。
人觚一則
鈕琇撰（見《觚剩》續編卷二）
熊公芝崗先生當督學南畿時，試卷皆親自批閲。閲則連長几於中堂，鱗攤諸卷於上，左右置酒一壇、劍一口，手操不律，一目數行。每得佳篇，輒浮大白，用志賞心之快；遇荒謬者，則舞劍一回，以抒其鬱。凡隽才宿學，甄拔無遺。吾吴馮夢龍亦其門下士也。夢龍文多游 戲， 《挂枝兒》小曲與《葉子新鬥譜》皆其所撰。浮薄弟子靡然傾動，至有破家傾産者。其父兄群起訐之，事不可解。適熊公在，告夢龍泛舟西江求解。於熊相見之頃，熊忽問曰：“海内盛傳馮生《挂枝兒曲》，曾携一二册以惠老夫乎？”馮跼蹐不敢置對，唯唯引咎，因致千里求援之意。熊曰：“此易事，毋足慮也。我且飯子，徐爲子籌之。”須臾，供枯魚焦腐二簋、粟飯一盂。馮下箸有難色。熊曰：“晨選嘉肴，夕謀精粲，吴下書生大抵皆然。似此草具，當非所以待子。然丈夫處世，不應於飲食求工。能飽餐粗糲者，直英雄耳。”熊遂大恣咀啖，馮啜飯匕餘而已。熊起入内，良久始出，曰：“我有書一緘，便道可致我故人，毋忘也。”求援之事，并無所答，而手挾一冬瓜爲贈。瓜重數十斤，馮傴
1140
熊廷弼集
僂祗受，然意甚怏怏，且力不能勝。未及舟，即委瓜於地，鼓棹而去。行數日，泊一巨鎮，公故人之居在焉。書投未幾，主人即躬謁馮，延至其家，華筵奇胾，妙技清歌，咄嗟而辦。席罷，主人揖馮曰：“先生文章霞焕，才辨珠流，天下之士莫不延頸企踵，願言覯止。今幸親降玉趾，是天假鄙人以納履之緣也。但念吴頭楚尾，雲樹爲遥，荆柴陋宇，豈足羈長者車轍哉？敢備不腆，以犒從者，先生其毋辭。”馮不解其故，婉謝以别，則白金三百，蚤舁致舟中矣。抵家後，公飛書當路，而被訐之事已釋。蓋公固心愛猶龍子，惜其露才炫名，故示菲薄，而行李之窮，則假造以厚濟之；怨謗之集，則移書以潜消之。英豪舉動，其不令人易測也如此。
襄愍公論
魏廷謨撰（見《熊襄愍公集》卷末）
余見先生者三。江夏有孫何知先生，爲先生金石交接，譚於卧寫園。先生身長八尺，圓目巨吻，一吐氣出辭，衆人辟易。孫先生以嘲謔行之，人亦爲之辟易。蓋先生於儕偶議論紛出，遇事立辦，無留行。衆人耳目不及詳此，則照攝千里百里外矣。萬曆末年，先生再出關，余從西陵黄侍御飲於東園，時詔書迫切，勒以嚴程，坐不敢定。黄先生以微辭覘之，欲其廣聽受而集衆思，不一二語而止，而先生未必應也。余少從諸人後，侍兩先生之側，間及疆場之事，而先生摇手頓足，亦甚知其難爲也。人謂其過易，豈有是哉。曾爲一友書近詩，中聯云：“敢灑一腔血而邀百世勲。”今萇宏之碧入土十丈，而一時庸夫懦子坐以剛愎誤事。此先生所以至死不甘也。然何以不甘也？縶人之手足，而責其禦侮禁暴；羈縛其爪距，而求其搏擊鳶兔也。一不中，則文墨吏議其後矣。然此皆非先生之所憤也。先生實心止爲朝廷固疆土，是以當讓而不讓，當辨而不辨，不當死而必死也。用先生者，所以殺之也，不待智者已知之矣。從來庸夫懦子誤國喪君，以之定難則不足，以之殺正人而有餘。
附録一 傳記與軼事
1141
人乃引盧藏用之言曰：“干將、鏌鎁，用之不善，不缺則折。”此未深知先生者也。用之則折，竟無所用，而碎鋒與鍔而不之惜也，國尚有人乎？至今三十餘年，誰不知有熊先生，而庸夫懦子假手以奉他人，抑獨何心哉？
甲辰春識
熊廷弼軼事
李清撰（見《三垣筆記》）
予壬戌赴公車，見張司馬鶴鳴，以及臺省部郎，皆與熊經略廷弼構，群推一愚率之王撫化貞，以抗廷弼。而廷弼疏言“廣寧必失，河西必威，乞留臣言以券”一疏，尤爲先見。及事敗，與化貞同辟，人以爲冤。至《遼東傳》一書，爲丁輔紹軾等進呈以殺廷弼者，予曾見此傳，最俚淺不根，而指爲廷弼傳授，尤誣。赴市時，挺立不跪，下刃僅及頸半，行刑者即以刀逆割之，慘哉！聞紹軾輿行長安道上，白日見廷弼，回寓腦裂死。鶴鳴以陷廷弼卸罪生還，後爲流賊索賄，倒懸城門，身首碎裂，亦天道也。崇禎初，韓輔爌疏請歸葬，有“不死於封疆，而死於門户”等語，公道始明。
明遼督熊襄愍公佚事略
全祖望撰（見《鮚埼亭集》卷二六）始寧倪生安世嘗爲子言，其尊人曾從里中倉橋陳氏見其先世《秋曹日録》一書。其人在明熹宗時爲獄官，凡魏閹所殺君子，不下東廠而下刑部者，皆載其獄中事甚悉，而熊襄愍公最怪。其言曰：“襄愍既入獄，一飲一食，魏閹令獄官以帖子報知，然襄愍亦無所事。其卧用一藤枕，不分寒暑，未嘗以去身。每晚人静，焚香再拜禮北，辰則取此枕供之，莫能知其意也。或以問，襄愍亦笑不答。已而刑有日，襄愍神色不變，
1142
熊廷弼集
手書遺疏，猶爲上言邊事。又作《絶命詞》，其遺疏爲西曹郎所遏，曰：‘囚安得上書。’襄愍曰：‘此趙高語也。聖朝時安得有此？’恰然就 刃。時奉有傳首九邊之旨，西曹郎俄録其首，則法場中空無有，但見一藤枕，大駭，相戒勿泄。亟密報魏奄，則命取熊氏子弟家人拷問大索，竟無所得。魏奄計無所出，遂秘其事不宣，而九邊所傳之首，蓋并非襄愍真顱也。魏奄敗後，公子兆璧連疏請首歸葬，蒲州爲力言於烈廟，得允，亦明知其非公首，特借以消此冤案而已。”
安世之所述如此，亟令從陳氏求此書，得一短册，其言果合。按此説在明野史俱未之及，吾讀李公映碧《三垣筆記》，極言襄愍臨刑之慘，與此不符。然陳氏乃身見者，定自不誣，故載之以當張中丞之於嵩，亦未爲無補於舊史也。古人多有兵解之説，蓋出自神仙家，其説荒誕不可信，然大造中無所不有，則亦未敢盡謂其無顏魯公其最者也。魯公生平好神仙，襄愍則未之聞也。且以彼剛腸，宜不足豫於此道，而不知其深夜中默默爲之，至於臨刑日顧忽示其奇，中散之琴遜其幻矣。卒之隻履空存，雙劍亦化，足以奪奸人之魄，而短其氣，不已神乎？英雄人固不可測，其信然耶？長夏喀血，因口授諸生紀之。
附録二
題
跋
按遼疏稿序
李化龍撰（見《按遼疏稿》卷首）
直指武昌熊公按遼之三年，既有南畿衡文之命，届行，乃裒其所指陳遼事疏議凡六卷，梓之以行，以示不肖龍曰：“其爲我序之。”余謝不敏。蓋余甲午、丙申之間，嘗鎮撫於遼云，迄今且二十年往矣，然而遼之敝則日甚一日也。大率數年以來，狂虜吮其血，税璫敲其骨，貪將捶其髓，遼之遺民奄奄氣盡，所不濱於死者一綫耳。其濱於死，而卒得以不死，則熊公救之也。
公之言曰：“今之遼極敝矣，如大病之人，風邪外侵，精神内槁，腸胃脉絡皆枯竭而無餘。所不絶者，絲髪之氣息耳。所爲治之法，宜外護其風邪，内養其元神，澤其榮衛，實其腠理，一切勞形敝精之事，勿以擾之。夫然後生氣可復，而生理可全也。”
故其爲遼，大率以休養生息爲主，以捍衛保護爲用。其大者，如厚河東之兵防，以折奴酋方張之勢；如就河西之款議，以聯拱酋既涣之心；如法儒將之逗遛，以作其敢戰之氣；如懲貪將之科索，以息其剥軍之心；如修亭障至一百餘座，如築邊墻至六百餘里，如積穀至二十八萬餘石，所費皆以巨萬計，皆取諸贖鍰而用之，毫不以干公帑也。
又其大者，遼之積敝，在搗虜巢。我之搗巢，出其不意，竊其級以
1144
熊廷弼集
冒爵賞，虜亦挾其積恨，數深入，以肆報復。我之搗也，所殺幾何，虜不可勝誅也。虜之入也，盡其地之所有，子女、牛馬、粟帛席卷而去，尺寸無遺。我之出也以一，而虜之入也，嘗至三五，大入則大利，小入則小利，至三五人，而内地遂成甌脱矣。公爲盡稽四十年來搗虜與虜報復之數以聞曰：“願後之人以搗巢爲戒，無圖近利，而貽實禍也。”此又拔本塞源、窒患存人之第一義也。
至其他，如弃邊地，如没官帑，則又據實糾陳，無所回隱，凡皆人所不能言與不肯言者。余嘗謂：“擔天下之大事者在有卓識、有定力、有雄文，三者缺一不可。”公於事能即始而見終，其評人能望表以知裏，如公輸督墨而尺寸不失也，如秦鏡在懸而鬚眉必照也，是謂有天下之卓識。公舉事計定而即行之，謀定而即成之，如高山在峙不可撼也，如流水赴壑不可遏也，是謂有天下之定力。公論事必悉其原委，論人必模其形似，其談事之委曲，令人心開意爽，無復遺恨；其道人之疾苦，
令人泣下沾襟、不能仰視，如雲霞之變幻而無端也，如風雨之驟至而不
可迹也。是謂天下之雄文三者有一於斯，亦足以稱雄於天下，而公能兼備，而各極其至，故宜其猷爲擅九邊，而制作妙天下也。
公行矣，遼人無計能留公矣。然其芳規懿矩具在地方，其格言至論具在簡策，後之能必當有繼公之志而終公之績者，即謂遼得公而再造可班，以持衡宇内，而造福九有，又豈但區區一遼實受其賜已哉？
也。且公聲名在世間，清譽在廟堂，不久當登華躋膴，晋入九列三事之
賜進士出身、光禄大夫、少保、兵部尚書、前協理京營戎政、奉敕總理河道、總督川湖貴州軍務、巡撫四川遼東地方、提督山東河南學校長垣李化龍撰〔1。
【校記】
〔1〕本段下有陰文印章“于田父”、陽文印章“少保尚書”、陰文印章“大
司馬章”。
附録二 题 跋
1145
性氣先生傳序（1
魏廷謨撰（見《熊襄愍公集》卷八）
余小子十五年前聞有此傳，而不得見。適佟匯伯中丞來楚，出此傳曰：“此吾家秘本也。”噫！我楚獻逆之變，里中思司馬至流涕，豈意廟堂之上必不見容，致禍延宗社，不可救藥，不識何仇於君父，何懟於正人也？此傳乃先生自供實録，然讀未終篇，已憤懑至不可忍矣。揆其首尾，總由黨人圖其報復，藉封疆之名目，定先生之罪案，以快其私憤，而又顛倒黜陟，以濟其功名。蟒玉横階，鐘鼎列座，竟置人國是於不問，必以遼陽一塊土斷送已盡，而中原亦拱手繼之，是誠何心哉？人每言曰： “先生勘亂之才有餘，奈剛愎自用，視己太高，故敗不可救，功罪亦無以自明。”嗚呼！此豈知公者哉？當其時，朝政不綱，人皆泄泄，庸懦者既不足與言，當事者有言而不聽，公以一人大聲疾呼於其間，則吠影吠聲者群起而嗥，皆曰剛愎。國人飲狂泉，反怪不飲之爲狂 也，固宜。或又曰：“右屯固先生死所也。移步入關，如封疆何？”不知公不入關，變且不測，其功大矣，自不與弃廣寧者同科。然奸人文致，欲加之罪，不患無辭，可爲千載信讞乎？其曰“性氣”，以自嘲，亦以自傷也。
魏廷謨序
【校記】
[1〕國家圖書館藏抄本《性氣先生熊廷弼傳》無此序。《熊襄愍公集》卷八在本篇下小字注曰：魏廷謨曰：“余見先生者三，皆覺光風霽月，和氣迎人，并不識有性氣。厥後整頓遼束，十分風厲，群小不便，遂以性氣咎先生。一時議者不察，亦以多性氣、無學問少之。嗟乎！先生而無性氣也，亦知縱逃將，容貪殘，市恩僚佐矣；先生而無學問也，亦知賂貂參，貢金貝，結納長安矣。奈何以緯地經天之學問，獨掩於性氣，亦知先生之性氣，是即先生之學問乎？”
1146
熊廷弼集
高宗純皇帝上諭
清高宗撰（見《熊襄愍公集》卷首）
歷代名臣奏疏，向有流傳選刻之本，《四庫全書》内，亦經館臣編次進呈，其中危言讜論，關係前代得失者，固可援爲法戒。因思勝國去今尤近，三百年中，藎臣杰士、風節偉著者，實不乏人，迹其規陳治亂、抗疏批鳞，當亦不亞漢唐、宋元諸臣，而奏疏未有專本，使當年繩愆糾謬、忠君愛國之忱，後世無由想見，誠闕典也。即或其人品誼未醇，而其言一事、陳一弊，切中利病，有裨時政者，亦不可以人廢言。至神宗以後諸臣奏疏，内有因遼瀋用兵涉及本朝之處，彼時主闇政昏，太阿倒置，閹人竊柄，權幸滿朝，以致舉錯失當、賞罰不明，其君綴旒於上，竟置國是若罔聞，遂至流寇四起、兵潰餉絶，種種秕政，指不勝數。若楊漣、左光斗、熊廷弼諸人，或折衝疆場，或正色立朝，俱能慷慨建議、剴切敷陳，設明之君果能採而用之，猶不致敗亡若是之極。其事距今百十餘年，殷鑒不遠，尤當引爲炯戒，則諸人奏疏不可不亟爲輯録也。除《明史》本傳外，所有入《四庫全書》諸人文集，均當廣爲搜采，裒集成編。即有違礙字句，衹須略爲節潤，仍將全文録入，不可删改。此事關係明季之所以亡，與我朝之所以興，敬怠之分、天人之際，不可不深思遠慮、觸目警心。着派諸皇子同總師傅蔡新等爲總裁，其皇孫皇曾孫之師傅翰林等，即着爲纂修校録，陸續進呈，候朕親裁。書成後，即交武英殿刊刻，仍抄入《四庫全書》。將此旨冠於簡端。所有前次紀昀等選出神宗以後各奏疏即着歸入此書，按其朝代一體編纂。
特諭。
御製讀熊廷弼傳
清高宗撰（見《熊襄愍公集》卷首）
論明之曉軍事者，當以熊廷弼爲巨擘。讀其《陛辭》一疏，幾欲
附録二
跋
1147
落泪，而以此盡忠爲國之人，首被刑典，彼其自壞長城、弃祖宗基業而不顧者，尚得謂之有人心、具天良者乎？夫廷弼自田間召還，日馳二百里，待之何殷？來之何速？及入朝，敕印不付，亦弗前席引問，若無事，然是何心哉？及姚宗文騰謗於朝，劉國縉掣肘於外，群小黨伐，議論繁滋，致志士扼腕無能爲，而明社因之以亡，其誰之過歟？夫天啓呆童，受制宦竪，固不足論。若葉向高，尚爲忠厚老成，徒以庇其門生王化貞，而亦有憾於熊廷弼。吁！師生門户之害人家國如此之甚，豈不可畏哉？且軍事豈迂闊庸流所當横議者？横議已不可久，加之以曲直不分，門户是庇，而其君復不辨其是非，示之彰痹，因循引長，顛覆隨之。此固天厭有明，抑以其季世之君有以自取也。夫廷弼豈非與我祖宗開創時作難者？然各爲其君，理應竭力盡心，數百年論定之後，予且嘉之，而憐其屈死。然則彼時之爲彼君者，謂曰無人心而喪天良，亦非苛論而已矣。
附録三
熊廷弼年表
隆慶三年己巳（1569）熊廷弼生，一歲。
萬曆二年甲戌（1574）六歲 就鄉塾。
萬曆六年戊寅（1578）十歲 牧牛。
萬曆十一年癸未（1583）十五歲 讀儒書。
萬曆十五年丁亥（1587）十九歲 補邑員。
萬曆二十五年丁酉（1597）二十九歲 鄉試第一。
萬曆二十六年戊戌（1598）三十歲 登進士。
萬曆二十七年己亥（1599）三十一歲 任保定府推官。
萬曆二十八年庚子（1600）三十二歲 大旱，與汪應蛟賑濟灾民。
萬曆三十二年甲辰（1604）三十六歲 大水，躬督諸縣令賑濟灾
民。
萬曆三十三年乙巳（1605）三十七歲 任工部主事。
萬曆三十六年戊申（1608）四十歲 任浙江道御史巡按遼東。
十月初九日，至山海關。
十一月十八日，到遼陽。
二十六日，與遼陽道謝存仁、開原道石九奏東行勘疆界。
十二月二十二日，勘疆事畢，回遼陽。
二十三日，馳至連山驛。
二十八日，巡歷至遼陽。
萬曆三十七年己酉（1609）四十一歲
附録三 熊廷弼年表
1149
正月二十日，閲視至瀋陽。
六月巡閲金、復、海、蓋四衛。八月巡関寧前。
萬曆三十八年庚戌（1610）四十二歲
正月初九日，冒雪親勘長定堡。
萬曆三十九年辛亥（1611）四十三歲 任南直隸提督學政。
七月入關還鄉。
萬曆四十一年癸丑（1613）四十五歲 因杖死諸生事，聽勘回籍。
萬曆四十二年甲寅（1614）四十六歲 居太夫人憂。
萬曆四十六年戊午（1618）五十歲
十一月二十一日，陞大理寺左寺丞，兼河南道監察御史，宣慰
遼東。
萬曆四十七年己未（1619） 五十一歲
四月十七日，從家起程趕赴北京。
二十一日，過恨者關。
六月二十二日，擢爲兵部右侍郎兼右僉都御史，經略遼東。
七月初五日，作《河束諸城潰陷疏》，請求恢復開原。
初六日，陛辭。
初七日，至通州。
十七日，抵山海關。
二十四日，五鼓出關。
二十七日，至十三山驛。聞鐵嶺破，即夜趨廣寧，與撫臣周
永春教場一會，復夜趨三岔河。
八月初二日，到海州，與前任經略楊鎬交代。
初三日，入遼陽城，延見文武吏士。
初四日，巡城。
初五日，斬逃將劉遇節等，躬祭死事軍民。
九月初三日，决計保遼陽，撥派三鎮防守虎皮驛一帶。
1150
熊廷弼集
初八日，教場饗軍。
十一月二十四日，題請發兵二萬，分别駐守鎮江與朝鮮之義
州。
萬曆四十八年庚申（1620）五十二歲
正月二十一日，請周永春責成王牧民與林丹汗交涉春賞事。親
往撫順，查勘地勢。修築瀋陽、奉集堡。
三月十四日，接見朝鮮使臣李廷龜。
四月十三日，過鞍山。
十五日，回到鞍山。
二十四日，至虎皮驛。
二十九日，閲瀋陽東城。
五月初三日，夜至虎皮驛。六月初一日，出堂視事。
二十一日，衄血數升。
初四日，往視奉集堡。
初五日，往視清河、寬、靉、鎮江一帶。
初八日，至寬奠。
十四日，前往海州會巡撫周永春。
十六日，回遼陽城。
十八日，親巡至鞍山。
（八月改爲泰昌元年）
八月十七日，力疾往瀋陽警督將帥。
二十一日，還至奉集，逢建州精騎五六萬大舉攻瀋，即擐甲
馳馬，督軍兵衝圍犯陣。
九月，被御史馮三元參劾，聽勘回籍。
十二月，入里門。
天啓元年辛酉（1621）五十三歲
三月瀋陽、遼陽二城連陷，朝廷震驚。
附録三 熊廷弼年表
1151
六月初六日，陞兵部尚書兼都察院右副都御史駐札山海關，經略遼東等處軍務。
七月抵京師，加兵部尚書經略遼束，賜尚方劍。
十三日，出都門。
二十七日，抵山海關到任。
八月初六日，出關，前往廣寧。
初七日，前屯教場點兵。
十三日，途聞王化貞往三岔河，欲督兵襲海州，即同家丁十餘人間道趨河上以就之。
十七日，入廣寧城。大集文武於教場，歃血盟誓。
三十日，病愈閲城。
十月，命廷弼出山海關，進駐右屯。時王化貞莅治廣寧。
二十七日，聞王化貞進兵。
二十八日，出關。
十一月初四日，至松山。
初六日，至右屯衛與方震孺相會。
十二月月底，率五千人進駐右屯。
天啓二年壬戌（1622） 五十四歲
正月十二日，在右屯。
二十日，東行五十里至石橋，觀河上動静。聞建州兵已過
河，急調右屯所餘四千五百人往鎮武合營。夜至閭陽驛。
二十一日，率兵馳閭陽驛應援廣寧，遣監軍道邢慎言夜入廣
寧。
二十二日，薄暮出閭陽驛，當夜整隊趨大凌河。
二十三日，駐兵大凌河一日，當夜起行赴山海關。
二十四日，在塔山道中。
二十五日，至前屯。
二十六日，抵達山海關。
1152
熊廷弼集
二十九日，作《封疆已失疏》。
二月二十七日，到薊州。
三月初九日，在山海關見王在晋與王化貞。
四月，刑部尚書王紀等會審熊廷弼、王化貞。
天啓五年乙丑（1625） 五十七歲
八月二十八日，有旨命斬。
引用書目
《遼中書牘》二卷 明末刻本
《按遼疏稿》六卷 明末刻本
《經略熊先生全集》十一卷 明末廣陵汪修能重刊 鄭元士重校
《經遼疏牘》十卷 清末湖北通志局校刻
《熊經略集》明末陳子龍等人輯《明經世文編》本
《熊襄愍公集》十卷 清徐文檢輯 嘉慶十八年熊氏腴經堂刻
《熊襄愍公集》十卷 清徐文檢輯 道光二十一年重刊湖北匯古堂
藏板
《熊襄愍公集》十卷 清徐文檢輯 同治十一年厦門寶華齋督刻本厦門印心书屋藏板
《熊襄愍公集》十卷 清徐文檢輯 同治三年夏建寅校刻本祠藏版
《熊襄愍公集》七卷 清姚瑩等輯 潘錫恩校《乾坤正氣集》本道光二十八年
《熊襄愍公集》十卷 清徐文檢輯 清末退補齋
《熊襄愍公集》四卷 清朱澤楠輯 同治二年綿州孫桐生刻
《熊襄愍公集》四卷 清朱澤楠輯 道光二十一年孫桐生刻
《熊襄愍尺牘》四卷 道光二十九年童濂刻
《熊襄愍尺牘》四卷 光緒二十一年洪良品、饒登逵重校重刻
《熊襄愍尺牘》四卷 光緒三十四年武昌璞園重刻
《熊襄愍公書牘》 廣智書局一九三五年五月
《性氣先生熊廷弼傳》不分卷 國家圖書館藏清抄本
《籌遼碩畫》 明程開祜 《玄覽堂叢書》影印明刻本
《明神宗實録》北平圖書館藏紅格抄本
《明熹宗實録》北平圖書館藏紅格抄本
1154
熊廷弼集
《萬曆邸鈔》明吴亮 江蘇廣陵刻印社影印畢秋帆藏清抄本
《神廟留中奏疏》明董其昌 北京大學圖書館藏清抄本
《兩朝從信録》明沈國元 《四庫禁毁書叢刊》影印北京大學藏明末刻本
《三朝遼事實録》明王在晋 《四庫禁毁書叢刊》影印清抄本
《定陵注略》明文秉 《中國野史集成續编》影印抄本
《御選明臣奏議》清孫桐生輯 乾隆四十六年刊本
《蒼霞餘草》明葉向高 《四庫禁毀書叢刊》影印北京大學藏萬曆
刻本
《寶日堂初集》明張鼐 《四庫禁毁書叢刊》影印中國科學院藏崇禎二年刻本
《行書東園十咏》黄山書社 2008年 12月
《鮚埼亭集》清全祖望 《續修四庫全書》影印嘉慶十六年刻本
《熊廷弼與遼東》李光濤 臺北：中央研究院歷史語言研究所 1976
年
《江夏縣志》清王庭楨纂修 同治八年刻光緒七年重刊本《明史》清張廷玉等 中華書局點校本 1974 年
《罪惟録》明查繼佐 《四部叢刊三編》影印嘉業堂藏稿本
《石匱書》清張岱 《續修四庫全書》影印鳳嬉堂抄本
《明史紀事本末》清谷應泰 中華書局點校本 1977 年
編後記
《熊廷弼集》是明末著名軍事家、政治家熊廷弼的詩文集。熊廷弼，字飛百，號芝崗，明末湖廣江夏人。熊廷弼生於隆慶三年，自幼家境貧寒，曾一度輟學務農。萬曆二十五年，舉鄉試第一。次年，中進士。二十七年，任保定府推官。三十三年，擢工部主事。三十六年，授浙江道御史，巡按遼東。三十九年，改差南直隸提督學政。四十一年，革職回籍。四十六年十一月，陞大理寺左寺丞兼河南道監察御史，宣慰遼東。四十七年六月，擢兵部右侍郎兼右僉都御史，經略遼東。次年九月，聽勘回籍。天啓元年六月，陞兵部尚書兼都察院右副都御史，經略遼束。天啓二年二月，革職下獄。天啓五年八月，因閹黨誣陷，獲罪被殺，時年五十七歲。崇禎二年，昭雪，謚“襄愍”。從萬曆三十七年至天啓三年，十五年間，熊廷弼曾三赴遼東，處理邊疆事務，防禦後金。其著作對於研究明末遼東地區的歷史具有重要的價值。
本書是在各種熊氏著作單行本和選集本的基礎上整理而成的。主要選用熊廷弼的《遼中書牘》《按遼疏稿》《熊經略疏稿書牘》及《熊襄愍公集》的部分内容，并輯録散佚于明代史籍中的奏疏、書信等篇章编成。按明人文集的常見體例進行編排。首先以體裁爲次，分作奏疏、揭帖、書牘、雜文、詩鈔五大部分，每一部分再以巡按、前經略、後經略的順序編次。并收集了各個時期具有代表性的熊氏傳記、佚事和相關的題跋編爲附録。本書對明末遼東的政治、經濟、文化等作了較爲詳細的記載，對於滿族早期的社會狀況，以及遼東蒙古各部的駐牧地點、社會經濟狀況和明蒙關係等亦有記載，爲研究明末遼東歷史提供了豐富的一手資料，具有很高的史料價值。
本書曾由學苑出版社於 2010 年出版。現經學苑出版社授權，納入
1156
熊廷弼集
《荆楚文庫》，由湖北人民出版社出版。我們藉此重新出版的機會，認真核對底本，做了如下編輯工作：其一，補充原書脱文。其二，改正原書錯字。其三，訂正若干標點破句。其四，統一若干刊刻异體字爲繁體正
字。特此説明。
湖北人民出版社
2018年11月




師說
師訓 拾遺
拾遺 日
11
1 五
回
三
目
河南程氏遺書 二先生語一
卷第一 端伯傳師說李欄字耀怕，洛人。伊川先生日「盛操，只有李族得其窟，不拘育■，無錯编者。」故今以為
首篇。
二先生語二上 卷第二上
先生語 吕大臨字奥淑，童旧人，摹於精必医先生之門，先生卒，乃人路。己元豐己未吕與叔東見二先
未，元置二年，亦有己未後事。卷第二下
二先生語二下 俊 别本云亦男淑所記，故附其後。
附東見録
二先生語三 卷第三
道，上擦人，悦量中從學。谢書育「書在二光生之門，畢者皆有语縁，惟謝顯道記憶平日語谢良佐字■
月録 二程集
绿。然則此窖蓋迫記云。二先生語四
卷第四 游定夫所錄 鬱酢字定夫，陈洲人，元豐中從學。
卷第五
二先生語五
不分二先生語，故附於比。二先生語六
卷第六
知者， 同上篇。氏舆下一笃，有疑誤不可说處，今悉在之，不敢剄
二先生語七 卷第七
同上篇。
二先生語八 卷第八
不典話管祁繼，故附於此。二先生語九
卷第九
元本在端伯傅師総之後，不知何人所記，以其不分二先生語，故附於此。少日所聞諸師友說 元本在濁
卷第十
二先生語十
之前，以雜有横渠錢論，故附於此。洛陽議論
蘇昞季明錄 ■中人，限氏門人也。卷第十一
明道先生語一 夫錄 繼氏人。
明道先生語二 卷第十二
年壬戌。 戌冬見伯淳先生洛中所聞 元慶
劉绚質夫錄
明道先生語三 卷第十三
兀豐六年癸亥。 亥八月見先生於洛所聞 元六
劉绚質夫錄
明道先生語四 卷第十四
時先生監妆州洒税。 亥九月過汝所聞
劉絢質夫錄
成云明道先生語。 卷第十五
伊川先生語一
典叔已卒，此篇当 入關語録■中學者所紀。按興，先生元理长
有興叔名字，疑 目
二程集
伊川先生語二 卷第十六
日所閏諸师友蜕後。 己巳冬所聞，不知何人所記。已巳，元祐四年也。本在
卷第十七
伊川先生語三
者所記，皆不能明也。闕其目。按元祐三年劉質夫卒，此篇有質夫名字，則三年前語也。
伊川先生語四 卷第十八
劉元承手編倒安麓字元承，水嘉人。所記有元睹五年湮喪後、豐四元承之子，有题誌在後。
伊川先生語五 卷第十九
楊遵道録 陽道字遲虚，平人，文晴公之長子也。所配有元符末歸自洛陵後事。卷第二十
伊川先生語六 周伯忱録 调早先字怕忱，毗服人，中靖國初從學。
伊川先生語七上 卷第二十一上
門人張繹録 源舞字思叔，安人。卷第二十一下
伊川先生語七下 附師說後 湖文定公家本，除堂，得此数堂
伊川先生語八上 卷第二十二上
伊川雜錄 唐棣彦思 毗陵人。
伊川先生語八下 卷第二十二下
以附之。 附雜録後 睡陳氏本，自為一篇，無名氏，罚與濰逊相出人，故以
卷第二十三
伊川先生語九 鮑若雨錄 人，字汝罪，一云有霖。
伊川先生語十 卷第二十四
鄒德久本 毗陵都，道鄉公之子，未書凯見先生，不知其所傅授。蕃附凍見獻後。卷第二十五
伊川先生語十一 暢潛道録 暢大隱字愣遺，名見流见。此篇見黑氏客路中，不云何人之言，亦不云何人所配，孺团見於區
评通氏洲邊，則注云陽本，然财播通所記典！湖氏本亦有之，而瑟其上云：「版呆暘叔所傳，識者疑其司多非先生語。今考之佑然，故附於此。


