全宋诗：刘
　刘鳌　赠李营丘
　刘褒
　　刘褒　经略焕章先生宠赐千叶梅佳制似笑疏花太孤瘦故教密叶拥千层昔人所
　　刘褒　句
　　刘褒　题小桨
　刘佖　祈雨洩潭
　刘弼　句
　刘边
　　刘边　茶灶
　　刘边　答彦修
　　刘边　钓砚石
　　刘边　伏羲洞
　　刘边　会仙岩
　　刘边　句
　　刘边　林泉寺
　　刘边　梅仙山
　　刘边　天游峰
　　刘边　仙船岩
　　刘边　仙机岩
　　刘边　仙掌峰
　　刘边　玉女峰
　刘卞　句
　刘参　仙都山
　刘草庐　林间
　刘昌诗　句
　刘昌言
　　刘昌言　钓台
　　刘昌言　句
　　刘昌言　上吕相公
　刘长源　楚塞楼
　刘敞
　　刘敞　哀三良诗
　　刘敞　哀王十三都官
　　刘敞　安福院二首
　　刘敞　岸旁倒树
　　刘敞　八角井
　　刘敞　八月旦始凉
　　刘敞　八月六日寄邻几诸君
　　刘敞　八月十六日夜月
　　刘敞　白登
　　刘敞　白河逢雁
　　刘敞　柏
　　刘敞　褒信新蔡两令言飞蝗所过有大鸟如鹳数千为群啄食皆尽幕府比值事往
　　刘敞　暴雨
　　刘敞　爆竹
　　刘敞　北窗闻雨
　　刘敞　北风
　　刘敞　北轩手种竹两竿近辄有甘露降其上作五言示诸同舍
　　刘敞　贝州未破书寄王子直司徒
　刘承弼　句
　刘崇卿　劝农和江万里韵
　刘次春　凤凰台
　刘存行　句
　刘达
　　刘达　冰泉洞
　　刘达　惠山泉
　　刘达　龙渊
　　刘达　绣岭亭
　刘大辩　资深堂
　刘大纲
　　刘大纲　碧沼寺
　　刘大纲　鉴轩
　刘丹　天封寺
　刘旦
　　刘旦　句
　　刘旦　上巳谢王丰父惠酒
　　刘旦　游金庭
　　刘旦　元日
　刘焘
　　刘焘　蝶
　　刘焘　宿华严院
　　刘焘　题乐平寺
　　刘焘　题召伯埭斗野亭
　　刘焘　题朱邑墓
　　刘焘　同友人泛舟至仁王
　　刘焘　罨画溪
　刘洞
　　刘洞　句
　　刘洞　石城怀古
　刘度
　　刘度　过兰亭书堂
　　刘度　挽郭彦邹
　刘端之　雨花台
　刘遁　仙游亭诗赠丁晋公
　刘鄂　读许右丞所作陈少阳谏议哀词
　刘发　赠鼓琴文照大师
　刘方　玉虚观
　刘昿
　　刘昿　句
　　刘昿　潭州
　刘棐
　　刘棐　题惠众院
　　刘棐　咸阳
　　刘棐　至石桥夜半风雨大作
　刘丰禄　题汪水云诗卷
　刘奉世
　　刘奉世　蔡州道中
　　刘奉世　郴州
　　刘奉世　过都
　　刘奉世　还秩
　　刘奉世　驾幸太学
　　刘奉世　检书
　　刘奉世　九河叹
　　刘奉世　句
　　刘奉世　入直
　　刘奉世　送程给事知越州
　　刘奉世　杨白花
　　刘奉世　郓州
　　刘奉世　自述
　　刘奉世　自兖放还
　刘扶　题净土寺
　刘黻
　　刘黻　白石洞
　　刘黻　拜无垢先生祠
　　刘黻　饱啄
　　刘黻　避寇
　　刘黻　别闻益谦大有
　　刘黻　别修门
　　刘黻　丙辰吟
　　刘黻　病鹭
　　刘黻　菜
　　刘黻　沧浪阁为王宪使赋
　　刘黻　草
　　刘黻　呈赣守陈千峰先生
　　刘黻　呈径畈徐左司
　　刘黻　城中有高树
　　刘黻　出邑
　　刘黻　春雪和谭知县韵酬北枝
　　刘黻　此意
　　刘黻　次酬陈云谷
　　刘黻　次酬胡编校
　　刘黻　次酬胡编校赋竹屋
　　刘黻　次酬吴仙尉张都监游兴教寺
　　刘黻　次酬五羊李子先见寄
　　刘黻　次酬杨德中
　　刘黻　次何爱山喜雨韵
　　刘黻　次胡潜父先辈
　　刘黻　大龙湫
　　刘黻　代寿徐意一参政
　　刘黻　悼承龙坡居士
　　刘黻　悼使君赵计院
　　刘黻　悼许氏柔则
　　刘黻　道源
　　刘黻　得弟书
　　刘黻　登用法西郭别城友
　　刘黻　东皋
　　刘黻　东坡竹石
　　刘黻　董孝子行
　　刘黻　斗山接待
　　刘黻　杜工部
　　刘黻　对月
　　刘黻　二月十五日游兴教寺
　　刘黻　访石门洞
　　刘黻　访西湖
　　刘黻　风水
　　刘黻　逢腊
　　刘黻　赋何明府爱山堂
　　刘黻　赋林氏集云庵
　　刘黻　赋鹿岩贾司理所筑怀京台
　　刘黻　赋求仁斋和赵使君
　　刘黻　赋顽石从寄中上人
　　刘黻　赋望云寮
　　刘黻　赋韦轩
　　刘黻　赋渔村晚照
　　刘黻　赋云山阁呈贰车
　　刘黻　古兴和饶云峰韵
　　刘黻　癸丑九月苦雨和宋饮冰韵
　　刘黻　贵溪道中
　　刘黻　过白沙
　　刘黻　过富阳
　　刘黻　过柘溪得西字
　　刘黻　韩文公
　　刘黻　旱
　　刘黻　和陈大庾新建邑庠讲堂
　　刘黻　和酬黄霞砀见寄
　　刘黻　和酬刘监岳
　　刘黻　和酬张梅野
　　刘黻　和此阳先生感兴诗二十首
　　刘黻　和杜老人龙门寺题宝界东柱
　　刘黻　和郭帚斋咏龟泉
　　刘黻　和何明府爱莲诗
　　刘黻　和建小学韵呈赵求仁使君
　　刘黻　和康节三诗　安分
　　刘黻　和康节三诗　晨起
　　刘黻　和康节三诗　听琴
　　刘黻　和南涧叔见寄
　　刘黻　和谭学士见寄
　　刘黻　和题临赋
　　刘黻　和薛仲止渔村杂诗十首
　　刘黻　和姚正字用赵信庵韵题召星馆
　　刘黻　和叶正父见寄
　　刘黻　和渔翁四绝
　　刘黻　和张无垢胡澹庵二先生清江亭记
　　刘黻　和赵寺丞札鹤吟
　　刘黻　和赵友竹呈求仁使君
　　刘黻　和帚斋见寄
　　刘黻　和朱运筦郊行
　　刘黻　横浦操
　　刘黻　横浦十咏　宝界寺
　　刘黻　横浦十咏　东坡祠
　　刘黻　横浦十咏　二忠堂
　　刘黻　横浦十咏　横浦
　　刘黻　横浦十咏　解太尉墓
　　刘黻　横浦十咏　六祖
　　刘黻　横浦十咏　梅岭
　　刘黻　横浦十咏　贤女
　　刘黻　横浦十咏　湛泉
　　刘黻　横浦十咏　周程三先生书院
　　刘黻　横浦有感
　　刘黻　淮上
　　刘黻　还谭鸣玉北枝稿
　　刘黻　皇恐滩
　　刘黻　黄山楼
　　刘黻　讥刘秘监献佞固灶
　　刘黻　寄冯贺州
　　刘黻　寄郭仙尉
　　刘黻　寄解性存
　　刘黻　寄菊庐舅氏
　　刘黻　寄缪景文
　　刘黻　寄社中
　　刘黻　寄时天彝
　　刘黻　寄寿二亲三首１
　　刘黻　寄寿二亲三首２
　　刘黻　寄寿二亲三首３
　　刘黻　寄魏佥判
　　刘黻　寄西弟六首
　　刘黻　寄徐径畈吏部
　　刘黻　寄徐子苍
　　刘黻　寄友
　　刘黻　寄与权器之二友
　　刘黻　寄云峰饶安国
　　刘黻　寄朱德卿
　　刘黻　见东阁
　　刘黻　饯傅理掾
　　刘黻　饯湖南赵提举
　　刘黻　饯李叔飞赴刘朔斋招
　　刘黻　饯另郭帚斋游湘南
　　刘黻　饯梅提刑
　　刘黻　饯潘吴二察院去国五首
　　刘黻　饯张都巡
　　刘黻　閒步
　　刘黻　焦溪茶
　　刘黻　接家书
　　刘黻　京邸思家
　　刘黻　砽砽何所思
　　刘黻　哭菊庐舅氏
　　刘黻　哭艺堂汤先生
　　刘黻　腊雪
　　刘黻　腊月六日见雪
　　刘黻　冷泉亭
　　刘黻　立春
　　刘黻　灵岩
　　刘黻　六无吟
　　刘黻　六友诗寄林景云留寿国林道初俞季渊　高友
　　刘黻　六友诗寄林景云留寿国林道初俞季渊　节友
　　刘黻　六友诗寄林景云留寿国林道初俞季渊　净友
　　刘黻　六友诗寄林景云留寿国林道初俞季渊　静友
　　刘黻　六友诗寄林景云留寿国林道初俞季渊　清友
　　刘黻　六友诗寄林景云留寿国林道初俞季渊　直友
　　刘黻　梅花
　　刘黻　梅使君守横浦擒寇闵雨
　　刘黻　暮春寄友
　　刘黻　南山龙门
　　刘黻　牛头庵次王九王宪使韵
　　刘黻　偶得
　　刘黻　偶书
　　刘黻　偶作
　　刘黻　飘零
　　刘黻　平寇
　　刘黻　前庑两学录罢职公堂求经明行修之士充员时蜀人杨时发当其选杨君以
　　刘黻　钱塘观潮
　　刘黻　秋心
　　刘黻　仁静山房为孙君赋
　　刘黻　三十一岁吟
　　刘黻　扫松
　　刘黻　剡县呈何视履
　　刘黻　十六夜月
　　刘黻　十月十三日
　　刘黻　寿胡编校
　　刘黻　寿赵使君计院求仁先生
　　刘黻　戍妇吟
　　刘黻　思弟
　　刘黻　思亲
　　刘黻　思西弟
　　刘黻　四不吟
　　刘黻　四十吟三首
　　刘黻　四先生像赞　东莱吕成公
　　刘黻　四先生像赞　晦庵朱文公
　　刘黻　四先生像赞　南轩张宣公
　　刘黻　四先生像赞　象山陆文安公
　　刘黻　寺居
　　刘黻　送茶
　　刘黻　太玉洞吸琴
　　刘黻　题花岩
　　刘黻　题江湖伟观
　　刘黻　题吟所
　　刘黻　题禹庙
　　刘黻　田家吟
　　刘黻　听松
　　刘黻　同俞季渊访王修斋遇雨次季渊韵
　　刘黻　投赵玉堂使君
　　刘黻　挽曹夫人
　　刘黻　挽陈太传
　　刘黻　挽妻母郑夫人
　　刘黻　挽万竹西隐君
　　刘黻　挽新昌俞夫人
　　刘黻　挽杨砥轩录参
　　刘黻　挽赵少卿
　　刘黻　王宗臣赵处仁郑季克同游分得村字
　　刘黻　苇航
　　刘黻　畏虎行
　　刘黻　闻陈正学理琴
　　刘黻　问鼠
　　刘黻　五穷吟
　　刘黻　兀兀栖精庐
　　刘黻　西湖
　　刘黻　西际
　　刘黻　溪上翁
　　刘黻　喜刘主簿归
　　刘黻　喜雨呈赵使君
　　刘黻　夏夜
　　刘黻　偕剡中诸友游明心寺
　　刘黻　谢胡编校惠药医膝病遂以药名赋
　　刘黻　谢惠笋
　　刘黻　谢李叔飞惠酒
　　刘黻　猩猩行
　　刘黻　雪屋为吴梦蟾赋
　　刘黻　砚
　　刘黻　夜气
　　刘黻　一舸
　　刘黻　永春道中呈贾九
　　刘黻　咏桂呈张贰车
　　刘黻　咏月追和韩昌黎韵
　　刘黻　用坡仙梅花十韵　爱梅
　　刘黻　用坡仙梅花十韵　访梅
　　刘黻　用坡仙梅花十韵　见梅
　　刘黻　用坡仙梅花十韵　拟梅
　　刘黻　用坡仙梅花十韵　愬梅
　　刘黻　用坡仙梅花十韵　探梅
　　刘黻　用坡仙梅花十韵　咏梅
　　刘黻　用坡仙梅花十韵　友梅
　　刘黻　用坡仙梅花十韵　遇梅
　　刘黻　用坡仙梅花十韵　赞梅
　　刘黻　用韵酬胡编校
　　刘黻　用韵自述
　　刘黻　游长渠石洞
　　刘黻　游灵岩天竺
　　刘黻　游太玉峰
　　刘黻　又寄徐径畈吏部
　　刘黻　迂拙
　　刘黻　与李叔夔钱子云同游兴教寺约齐都巡
　　刘黻　雨中和酬贾君宝
　　刘黻　元夕
　　刘黻　园翁
　　刘黻　月
　　刘黻　赠江山oo
　　刘黻　赠五星术士
　　刘黻　赠相士
　　刘黻　赠钟春谷星学
　　刘黻　章江信笔
　　刘黻　赵坟
　　刘黻　谪居
　　刘黻　中兴更化诗
　　刘黻　朱菊山汪眉山会宿萧寺
　　刘黻　诸葛武侯
　　刘黻　追和渊明贫土诗七首
　刘刚　宫亭庙
　刘诰　题天章
　刘珙
　　刘珙　帅潭日劝驾诗
　　刘珙　送元晦
　刘琯　题清芬阁
　刘光
　　刘光　句
　　刘光　问田夫
　刘光道　句
　刘光祖
　　刘光祖　白云岩
　　刘光祖　除夕
　　刘光祖　穿珠节
　　刘光祖　鹤林寺
　　刘光祖　句
　　刘光祖　诗一首
　　刘光祖　游荆门上泉寺
　刘过
　　刘过　悲淮南
　　刘过　泊船吴江县
　　刘过　长干寺用荆公韵
　　刘过　呈陈总领五首
　　刘过　呈胡季解
　　刘过　呈李漕
　　刘过　呈王山父
　　刘过　呈辛稼轩
　　刘过　呈徐侍郎兼寄辛幼安
　　刘过　初伏阙上书得旨还乡上杨守秘书
　　刘过　初入平低书院
　　刘过　除夜寄卢菊磵
　　刘过　春归
　　刘过　春日即事
　　刘过　春日书事
　　刘过　春雨寄徐东阳
　　刘过　辞周益公
　　刘过　次刘启之韵
　　刘过　次吕簿池亭韵
　　刘过　次史良夫寄题云岫
　　刘过　次张昌化合溪新亭韵
　　刘过　从军乐
　　刘过　村店
　　刘过　村墅
　　刘过　答曹元章
　　刘过　大簏道中
　　刘过　大雪登越州城楼
　　刘过　代鸥阳丞上韩平章
　　刘过　代上韩开府
　　刘过　代上谯太尉
　　刘过　代寿韩平原
　　刘过　代吴守与赵侯为寿
　　刘过　登白云绝顶
　　刘过　登旷轩
　　刘过　登凌云高处
　　刘过　登清凉台寺
　　刘过　登升元阁故基
　　刘过　钓台
　　刘过　洞霄宫
　　刘过　都中留随州李判官
　　刘过　读书
　　刘过　对雪效乐天
　　刘过　多景楼醉歌
　　刘过　发舟
　　刘过　方竹杖
　　刘过　放翁坐上
　　刘过　赋羊腰肾羹
　　刘过　感旧
　　刘过　龚山长栖阁
　　刘过　龚山长棲阁
　　刘过　姑苏送王武冈不值访汪仲冕席上口占
　　刘过　古诗
　　刘过　古意蒿上为徐子宜侍郎赋
　　刘过　瓜州歌
　　刘过　挂搭松窝
　　刘过　观白鹭洲风涛
　　刘过　观三叠泉
　　刘过　官舍阻雨十日涌出闷成五绝呈徐判部
　　刘过　归耕
　　刘过　郭帅遗蕨羹
　　刘过　过泰和宫
　　刘过　过无锡见李元德祭酒
　　刘过　过西兴
　　刘过　海棠得无字
　　刘过　和大参相公
　　刘过　和都干并柬允道
　　刘过　和送牡丹韵
　　刘过　和危府教
　　刘过　和凶监寺玉簪花
　　刘过　和子纯韵
　　刘过　红酒歌呈京西漕刘郎中立义
　　刘过　湖口邂逅张伯丰同行
　　刘过　湖口宰任伯厚挹清亭
　　刘过　湖口阻风
　　刘过　湖上
　　刘过　湖学别苏召叟
　　刘过　怀古四首为知己魏倅元长赋兼呈王永叔宗承载少望
　　刘过　寄程鹏飞
　　刘过　寄郭伯瞻
　　刘过　寄郭德顺
　　刘过　寄湖州赵侍郎
　　刘过　寄李侍郎
　　刘过　寄吕英父
　　刘过　寄潘文叔
　　刘过　寄如皋叶尉
　　刘过　寄沈仲居进三国志
　　刘过　寄桐庐程宰
　　刘过　寄王巽伯
　　刘过　寄吴子云
　　刘过　寄张东之
　　刘过　寄张都干蒙正
　　刘过　寄周益公
　　刘过　寄竹隐先生孙应时
　　刘过　嘉泰开乐日殿岩泾原郭季端邀游凤山自来美堂而上湖亭海观梅坡石林
　　刘过　间步
　　刘过　监官借沈氏屋
　　刘过　监官权学
　　刘过　柬胡卫道
　　刘过　简季文
　　刘过　简能仁礼老
　　刘过　建业酒楼落成预点灯
　　刘过　江头送赵教即席同赋
　　刘过　金陵雪中
　　刘过　九日鄂渚登高楚观分得能字
　　刘过　九日寄陈君举舍人
　　刘过　酒楼
　　刘过　开莺
　　刘过　六合道中
　　刘过　吕氏山堂喜雨
　　刘过　毛积夫席上口占
　　刘过　梅花
　　刘过　梦觉
　　刘过　明州观大阅
　　刘过　南康天开图画楼
　　刘过　南康邂逅江西吴运判
　　刘过　陪赵丞饮东轩
　　刘过　蕲州道中
　　刘过　清溪阁交胡仲蓄芳韵
　　刘过　庆周益公新府
　　刘过　阙景初进纳长安相值於西采石话及家事因与对酌
　　刘过　入徽州
　　刘过　三登径山而雨或日龙王相迎予笑而戏以诗
　　刘过　山末
　　刘过　赏心亭
　　刘过　上范秘监
　　刘过　上金陵章侍郎
　　刘过　上刘和州
　　刘过　上谯江州
　　刘过　上吴居交
　　刘过　上益公十绝为寿　宝龟
　　刘过　上益公十绝为寿　苍官
　　刘过　上益公十绝为寿　丹桂
　　刘过　上益公十绝为寿　古柏
　　刘过　上益公十绝为寿　佳菊
　　刘过　上益公十绝为寿　金乌
　　刘过　上益公十绝为寿　寿鹿
　　刘过　上益公十绝为寿　玄鹤
　　刘过　上益公十绝为寿　影木
　　刘过　上益公十绝为寿　玉兔
　　刘过　上袁文昌知平江五首
　　刘过　上张紫微真仙
　　刘过　上周少保
　　刘过　寿建康太尉
　　刘过　书高塘庵
　　刘过　书僧舍壁
　　刘过　书越州能仁寺壁
　　刘过　霜寒舟中
　　刘过　思故人
　　刘过　送程伯俞赴海陵苏使君招
　　刘过　送胡仲方
　　刘过　送金陵胡抚干仲芳
　　刘过　送客剡溪
　　刘过　送刘从周教授
　　刘过　送刘允叔还浙东
　　刘过　送王东乡归天台
　　刘过　送许阎二兄归缶岳阳
　　刘过　送杨伯子
　　刘过　送友人得馆游南康
　　刘过　俗游合阜山
　　刘过　岁月晚
　　刘过　题池州览亭
　　刘过　题叠浪轩
　　刘过　题东林寺
　　刘过　题凤凰台
　　刘过　题高远亭
　　刘过　题龚山长栖阁
　　刘过　题古山庵
　　刘过　题禾川飞英疏荣阁
　　刘过　题黄文叔燕堂
　　刘过　题京口多景楼
　　刘过　题龙华寺壁
　　刘过　题润州多景楼
　　刘过　题雁汊峰东林寺
　　刘过　题一犁春雨图后
　　刘过　题自然足轩
　　刘过　铁塔寺呈轻老
　　刘过　听阮
　　刘过　同曹元章游新安寺
　　刘过　同郭殿帅游凤山寺探桃李
　　刘过　同许从道登琼翠阁
　　刘过　同许从道游涵亭
　　刘过　挽苏吏部
　　刘过　挽张魏公
　　刘过　挽拙庵杨居士
　　刘过　王农丞舟中
　　刘过　望幸金陵
　　刘过　闻杜宇
　　刘过　无锡道观
　　刘过　吴尉东阁西亭
　　刘过　西湖别舍弟润之
　　刘过　西湖次弟润之韵
　　刘过　喜雨
　　刘过　喜雨呈吴按察
　　刘过　下第
　　刘过　襄阳歌
　　刘过　襄阳雪中寄江西诸友
　　刘过　偕陈调翁龙山买舟待夜潮发
　　刘过　盱眙行
　　刘过　萱草
　　刘过　雪
　　刘过　雪晴游惠山
　　刘过　雪中呈颜使升坚
　　刘过　雁
　　刘过　夜思中原
　　刘过　谒郭马帅
　　刘过　谒淮西帅
　　刘过　谒江华曾百里
　　刘过　谒金陵武帅李奭时叩殿帅为易宪章求书碑
　　刘过　谒京口张守
　　刘过　谒苏州守
　　刘过　谒易司谏
　　刘过　舣舟采石
　　刘过　弋阳渡头
　　刘过　忆鄂渚
　　刘过　役诚斋
　　刘过　咏余商卿栀子花
　　刘过　幽居
　　刘过　游北野
　　刘过　游古山
　　刘过　游古仙岩
　　刘过　游郭希吕石洞二十咏　必云
　　刘过　游郭希吕石洞二十咏　飞雪
　　刘过　游郭希吕石洞二十咏　高碧
　　刘过　游郭希吕石洞二十咏　谷口
　　刘过　游郭希吕石洞二十咏　桂壑
　　刘过　游郭希吕石洞二十咏　壶天
　　刘过　游郭希吕石洞二十咏　倾月
　　刘过　游郭希吕石洞二十咏　清旷
　　刘过　游郭希吕石洞二十咏　深秀
　　刘过　游郭希吕石洞二十咏　笙鹤
　　刘过　游郭希吕石洞二十咏　石井
　　刘过　游郭希吕石洞二十咏　石桥
　　刘过　游郭希吕石洞二十咏　书院
　　刘过　游郭希吕石洞二十咏　韬玉
　　刘过　游郭希吕石洞二十咏　小烂柯
　　刘过　游郭希吕石洞二十咏　药圃
　　刘过　游郭希吕石洞二十咏　倚剑
　　刘过　游郭希吕石洞二十咏　玉佩
　　刘过　游郭希吕石洞二十咏　玉泉
　　刘过　游郭希吕石洞二十咏　月峡
　　刘过　游灵岩
　　刘过　游清潭吕资益蟠谷绝　碧莲峰
　　刘过　游清潭吕资益蟠谷绝　初秋
　　刘过　游清潭吕资益蟠谷绝　啜羹
　　刘过　游清潭吕资益蟠谷绝　得径
　　刘过　游清潭吕资益蟠谷绝　谷庵
　　刘过　游清潭吕资益蟠谷绝　含晖
　　刘过　游清潭吕资益蟠谷绝　蟠谷
　　刘过　游清潭吕资益蟠谷绝　清潭
　　刘过　游清潭吕资益蟠谷绝　漱玉
　　刘过　游清潭吕资益蟠谷绝　饮绿
　　刘过　游岝崿山
　　刘过　又借韵小行
　　刘过　俞太古尝叩阍上书有名天下予甚敬之相会於姑苏将归洞庭赋诗以壮其
　　刘过　渔翁
　　刘过　与青原正庵老
　　刘过　雨寒寄姜尧草
　　刘过　雨华台次胡仲芳韵
　　刘过　雨作妨登山
　　刘过　聿追题壁
　　刘过　寓东阳
　　刘过　寓公坊
　　刘过　元宵偶书
　　刘过　再游仪真呈张使君
　　刘过　赠陈时可
　　刘过　赠鄂渚李广文
　　刘过　赠经长老
　　刘过　赠刘叔拟招山
　　刘过　赠术士
　　刘过　赠乡人曹倅待聘为通州静海宰及施博士
　　刘过　赠乡人周从龙谈命
　　刘过　赠许从道之子祖孙
　　刘过　赠永嘉张相士
　　刘过　赠张道士
　　刘过　赠赵道卿
　　刘过　张帅干席上口占
　　刘过　招义铭育王见佛照
　　刘过　舟次富池寄九江诸公
　　刘过　舟中
　　刘过　舟中偶作
　　刘过　自惭
　　刘过　自述
　　刘过　自叹
　　刘过　自宣溪过早禾渡
　　刘过　醉中寄王子林
　　刘过　醉中偶成
　刘翰
　　刘翰　哀友人
　　刘翰　春日
　　刘翰　春晚呈范石湖
　　刘翰　翠屏曲
　　刘翰　红窗怨
　　刘翰　鸿门宴
　　刘翰　江南曲
　　刘翰　句
　　刘翰　客去
　　刘翰　立秋日
　　刘翰　上元上亭
　　刘翰　石头城
　　刘翰　题飞云阁
　　刘翰　天上月
　　刘翰　闻笛
　　刘翰　吴门行
　　刘翰　小亭
　　刘翰　小宴
　　刘翰　余久客都城秋风思归作楚语和吴郎采菱叩舷之音
　　刘翰　渔父
　　刘翰　玉斗歌
　　刘翰　种梅
　刘沆
　　刘沆　聪明泉
　　刘沆　句
　　刘沆　述怀
　　刘沆　送乡人尹鉴登第归
　　刘沆　小孤山
　刘浩　句
　刘宏　句
　刘洪道　观鹅山飞瀑
　刘厚南　梅庄春间
　刘垕　玉树谣
　刘华　寄宝应丘大夫攽
　刘涣
　　刘涣　初及第归题净慈寺壁二绝
　　刘涣　句
　　刘涣　兴庆池禊宴
　　刘涣　自颍上归再题寺壁二绝
　刘吉
　　刘吉　句
　　刘吉　魰
　刘季裴
　　刘季裴　寿鞏守
　　刘季裴　寿朱宋
　刘嘉谟
　　刘嘉谟　北津口水阁
　　刘嘉谟　大明桥
　　刘嘉谟　定海桥
　　刘嘉谟　顾公祠
　　刘嘉谟　笠泽亭
　刘甲　句
　刘兼
　　刘兼　长春节
　　刘兼　晨鸡
　　刘兼　酬勾评事
　　刘兼　初至郡界
　　刘兼　春霁
　　刘兼　春晚闲望
　　刘兼　春晚寓怀
　　刘兼　春夕遗怀
　　刘兼　春夕寓兴
　　刘兼　春宵
　　刘兼　春宴河亭
　　刘兼　春燕
　　刘兼　春夜
　　刘兼　春游
　　刘兼　春怨
　　刘兼　春昼醉眠
　　刘兼　从弟舍人惠茶
　　刘兼　到郡后寄西川从弟舍人右司阎郎中齐殿院
　　刘兼　登郡楼书怀三首
　　刘兼　登郡楼书事
　　刘兼　登楼寓望
　　刘兼　对镜
　　刘兼　对雨
　　刘兼　芳春
　　刘兼　访饮妓不遇招酒徒不至
　　刘兼　贵游
　　刘兼　海棠花
　　刘兼　寄长安郑员外
　　刘兼　寄酬滑州文秀才师
　　刘兼　寄高书记
　　刘兼　简竖儒
　　刘兼　江岸独步
　　刘兼　江楼望乡寄内子
　　刘兼　诫是非
　　刘兼　倦学
　　刘兼　郡楼闲望书怀
　　刘兼　郡斋寓兴
　　刘兼　莲塘霁望
　　刘兼　梦归故园二首
　　刘兼　命妓不至
　　刘兼　木芙蓉
　　刘兼　偶闻官吏举请辄有一篇寄呈成都府从弟舍人
　　刘兼　偶有下殇因而自遗
　　刘兼　秋夕书怀呈戎州郎中
　　刘兼　秋夕书怀二首
　　刘兼　去年今日
　　刘兼　蜀都春晚感怀
　　刘兼　蜀都道中作
　　刘兼　送从弟舍人入蜀
　　刘兼　送二郎君归长安
　　刘兼　送文英大师
　　刘兼　晚楼寓怀
　　刘兼　万葛树
　　刘兼　西斋
　　刘兼　咸阳怀古
　　刘兼　新蝉
　　刘兼　新回车院筵上作
　　刘兼　新竹
　　刘兼　旭川祁宰思家而卒因述意呈秦川知己
　　刘兼　宣赐锦袍设上赠诸郡客
　　刘兼　宴游池馆
　　刘兼　贻诸学童
　　刘兼　玉烛花
　　刘兼　再见从弟舍人
　　刘兼　再看光福寺牡丹
　　刘兼　早秋游湖上亭
　　刘兼　征妇怨
　　刘兼　中春登楼二首
　　刘兼　中春宴游
　　刘兼　中夏昼卧
　　刘兼　重阳感怀二首
　　刘兼　昼寝
　　刘兼　自遣
　　刘鉴
　　刘鉴　登黄鹤楼
　　刘鉴　和率斋王帘使三首
　　刘鉴　贺周总管岸轩迁居回任
　　刘鉴　寄朱约山
　　刘鉴　见率斋王帘使
　　刘鉴　见提举蔡涧松
　　刘鉴　梅四首
　　刘鉴　上尚郎中
　　刘鉴　书灯
　　刘鉴　题静轩
　　刘鉴　题醉月亭
　　刘鉴　挽罗榷院子远二章
　　刘鉴　谒萧大山
　　刘鉴　谒萧小山
　　刘鉴　月岩
　刘接　句
　刘敬　观沧浪亭石感而有作
　刘榘
　　刘榘　定林寺
　　刘榘　凤凰台
　　刘榘　羊角田
　刘巨
　　刘巨　句
　　刘巨　赠苏轼兄弟
　刘筠
　　刘筠　别墅
　　刘筠　成都
　　刘筠　赤日
　　刘筠　初秋属疾
　　刘筠　此夕
　　刘筠　代意
　　刘筠　灯夕寄献内翰虢略公
　　刘筠　洞户
　　刘筠　奉和圣制寒食五七言二首
　　刘筠　奉和圣制上元
　　刘筠　奉和圣制社日七言四韵
　　刘筠　奉和御制中和节
　　刘筠　奉和真宗御制后苑杂花海棠
　　刘筠　奉诏立春日祝太乙宫书事
　　刘筠　赴郡之初寻属愆亢有议举旧典取湫水徵巫觋以致祷而涉旬靡应农事方
　　刘筠　公子
　　刘筠　馆中新蝉
　　刘筠　汉武
　　刘筠　荷花
　　刘筠　鹤
　　刘筠　怀旧居
　　刘筠　淮水暴涨舟中有作
　　刘筠　即日
　　刘筠　寄灵仙观舒职方学士
　　刘筠　槿花
　　刘筠　禁中庭树
　　刘筠　九日赴宴不及简馆中同僚
　　刘筠　旧将
　　刘筠　句
　　刘筠　苦热
　　刘筠　泪二首
　　刘筠　梨
　　刘筠　李舍人独直
　　刘筠　立夏奉祀太一宫
　　刘筠　立夏奉祀太一宫五言十韵
　　刘筠　刘校理属疾
　　刘筠　柳絮
　　刘筠　明皇
　　刘筠　南朝
　　刘筠　偶怀
　　刘筠　偶作
　　刘筠　七夕
　　刘筠　前槛十二韵
　　刘筠　清风十韵
　　刘筠　秋夜对月
　　刘筠　劝石集贤饮
　　刘筠　上巳玉津园赐宴
　　刘筠　上元日
　　刘筠　始皇
　　刘筠　受诏修书述怀感事三十韵
　　刘筠　枢密王左丞宅新菊
　　刘筠　暑咏寄梅集贤
　　刘筠　霜月
　　刘筠　宋玉
　　刘筠　送高学士知越
　　刘筠　送客不及
　　刘筠　送僧归护国寺
　　刘筠　送张无梦归天台
　　刘筠　题林处士肥上新屋壁
　　刘筠　题义门胡氏华林书院
　　刘筠　天禧戊午岁立夏奉祀太一宫斋宿有感
　　刘筠　无题二首
　　刘筠　无题三首
　　刘筠　戊申年七夕五绝
　　刘筠　夕阳
　　刘筠　小园秋夕
　　刘筠　新年
　　刘筠　休沐端居有怀希圣少卿学士
　　刘筠　许洞归吴中
　　刘筠　宣曲二十二韵
　　刘筠　夜讌
　　刘筠　译经光梵大师
　　刘筠　樱桃
　　刘筠　萤
　　刘筠　又赠一绝
　　刘筠　与客启明
　　刘筠　再赋
　　刘筠　再赋七言
　　刘筠　召入翰林别同僚
　　刘筠　直夜
　　刘筠　直夜二首
　　刘筠　致斋太一宫
　　刘筠　中秋馆宿
　　刘筠　属疾
　刘浚
　　刘浚　东鹜山石洞
　　刘浚　句
　刘夔
　　刘夔　句
　　刘夔　清隐岩
　刘澜
　　刘澜　句
　　刘澜　桐江晓泊
　　刘澜　夜访侃直翁
　刘阆风　寿胡运使
　刘砺　挽蔡西山先生
　刘六芝　观北山先生可以亭帖子有索余著句辞不敢僭而请益贤辄题二十八字因
　刘蒙山　春日田园杂兴
　刘梦才　送胡季昭谪象州
　刘梦符　夏日游九龙岩
　刘梦求　华延年卜寺
　刘名世
　　刘名世　句
　　刘名世　墨池发祥诗呈蒋教
　刘某　句
　刘木
　　刘木　酬卧云
　　刘木　感怀
　刘牧　次韵经略吴及石门洞
　刘能　句
　刘玶　句
　刘奇仲　句
　刘琦　登东峰亭
　刘鍂
　　刘鍂　偶得一绝
　　刘鍂　题村舍呈德瞻友
　　刘鍂　题昭陵
　　刘鍂　午寝
　　刘鍂　用前韵呈德瞻
　　刘鍂　资福寺
　刘启之　谢张芸窗
　刘起　送张无梦归天台
　刘清轩　句
　刘鎔　句
　刘汝进　与客九日游龙山以尘世难逢开口笑分韵得口字
　刘汝钧　春日田园杂兴
　刘芮　和敬夫斜川诗
　刘若冲　句
　刘三嘏　自陈诗
　刘三戒　咏郢州
　刘删　泛宫亭湖
　刘裳　句
　刘少逸
　　刘少逸　谨吟七言四韵恶诗一首攀送崇教大师归天台寿昌寺
　　刘少逸　句
　刘申　句
　刘师道　句
　刘师复
　　刘师复　题汪水云诗卷十一首
　刘师邵　浮萍
　刘石庵　龙驹谣圆徐景醇生子
　刘时可　春日田园杂兴
　刘士季　次韵和漕司小红翠亭
　刘仕龙　知廉州条上边事落职主管台州崇道观赋感
　刘叔骥　吾庐
　刘叔子　观石鱼嗣刘忠顺韵
　刘述
　　刘述　涵碧亭
　　刘述　留题洞岩
　　刘述　题曲水阁
　　刘述　题竹阁
　　刘述　五泄山
　　刘述　重刻孙谢二公诗
　刘舜臣　吏隐堂
　刘似祖　南楼
　刘嗣隆　宜春台
　刘嗣庆　红梅
　刘遂初　阁皂山
　刘燧叔　连州大云洞
　刘倓
　　刘倓　次韵胡少瀹题梁王山蟠松诗
　　刘倓　登石台山与胡融李揆王度周仲卿联句
　　刘倓　横山
　　刘倓　纎{漆去氵加木}花
　　刘倓　句
　　刘倓　蓬岛山
　　刘倓　小玉蕊花
　　刘倓　隐秀亭
　　刘倓　尊胜院
　刘坦斋　阳朔鉴山寺
　刘坦之　辞灵康庙留题
　刘镗
　　刘镗　观傩
　　刘镗　句
　　刘镗　咏陈后主
　刘天麟　题黄子中南陂集
　刘天益
　　刘天益　呈陈紫微
　　刘天益　遗镜
　刘霆午
　　刘霆午　题梅坛
　　刘霆午　题梅仙坛
　刘彤　寄外
　刘曈　禅师塔次韵
　刘焞　致爽轩
　刘望之
　　刘望之　草堂
　　刘望之　出游
　　刘望之　读和议成赦文作
　　刘望之　发成都三首
　　刘望之　古柏
　　刘望之　海棠
　　刘望之　久留少城
　　刘望之　句
　　刘望之　荔枝
　　刘望之　龙多仙
　　刘望之　诗二首
　　刘望之　题三学山
　　刘望之　沱江
　　刘望之　新都驿远平轩
　　刘望之　子云故居
　刘炜叔　上陈招使
　刘文晦
　　刘文晦　梅花
　　刘文晦　种梅
　刘无极　漾花池
　刘无降　游秀峰寺
　刘西园　题三学山
　刘希古
　　刘希古　灯花联句
　　刘希古　雪窗联句
　刘锡
　　刘锡　浯溪
　　刘锡　月岩
　刘熺
　　刘熺　陈山谒吴越五王分祠
　　刘熺　挽钱心斋先生
　刘先生　黄石公祠
　刘象功　句
　刘萧仲
　　刘萧仲　句
　　刘萧仲　子规
　刘孝韪　题佘山宣妙寺
　刘信夫　西湖
　刘兴言　投子山
　刘兴祖　句
　刘玄英
　　刘玄英　句
　　刘玄英　题潭州寿宁观
　刘学箕
　　刘学箕　安康中秋书怀
　　刘学箕　白山茶
　　刘学箕　宝际窗前睡香
　　刘学箕　北山园山石形势卖盗夜半择其尤者窃去累日怀抱作恶赋诗以纪郁郁
　　刘学箕　碧桃
　　刘学箕　宾从集藕花堂分韵得园字二十韵
　　刘学箕　伯益以玉舟相酬酢席上口占二绝
　　刘学箕　插秧歌
　　刘学箕　长句简敬叟季仙兼呈端夫申父晦仲
　　刘学箕　陈洮湖取古今梅诗自鲍明远降至今日名腾集中所赋悉和之凡千首计三
　　刘学箕　池萍
　　刘学箕　楚骚有正有反予既以数语咏独开荷花诸公宠和工甚轧拾馀意反作一章
　　刘学箕　春夜对月弹琴有怀
　　刘学箕　次刘伯益三咏韵　方竹
　　刘学箕　次刘伯益三咏韵　金凤花
　　刘学箕　次刘伯益三咏韵　耐冬子
　　刘学箕　次叔通见寄四首韵
　　刘学箕　次叔通推官见寄二首
　　刘学箕　次溪园纪实韵
　　刘学箕　大能仁寺
　　刘学箕　道间池亭小酌
　　刘学箕　道间见桃李花
　　刘学箕　登西楼怀汤损之
　　刘学箕　登应天塔
　　刘学箕　钓砚候舟
　　刘学箕　东屯庄监秤六言三首
　　刘学箕　度侄从事行亲迎之礼于傅氏朋旧各赋诗赠别老叔虽凄凉阮巷老大谢家
　　刘学箕　鹅湖道中
　　刘学箕　二月二日东屯感怀
　　刘学箕　分题得雪浪斋石
　　刘学箕　奉和龟翁送别
　　刘学箕　赋林景参梅屿
　　刘学箕　赋祝次仲八景　洞庭秋月
　　刘学箕　赋祝次仲八景　江天暮雪
　　刘学箕　赋祝次仲八景　平沙落雁
　　刘学箕　赋祝次仲八景　山市晴岚
　　刘学箕　赋祝次仲八景　潇湘夜雨
　　刘学箕　赋祝次仲八景　烟寺晚钟
　　刘学箕　赋祝次仲八景　渔村晚照
　　刘学箕　赋祝次仲八景　远浦归帆
　　刘学箕　感事怀人送春病酒晓起五首
　　刘学箕　古交行
　　刘学箕　古寺
　　刘学箕　观猿
　　刘学箕　和林处士梅诗八首
　　刘学箕　和刘伯益嘲菊韵
　　刘学箕　和陆明叟
　　刘学箕　和韵
　　刘学箕　和张政仲见寄三绝
　　刘学箕　怀潘鄮屋
　　刘学箕　环洲江氏园
　　刘学箕　唤渡旋幙
　　刘学箕　寄静庵
　　刘学箕　寄题吴介夫专壑七咏　负閒
　　刘学箕　寄题吴介夫专壑七咏　横舟
　　刘学箕　寄题吴介夫专壑七咏　洪泽
　　刘学箕　寄题吴介夫专壑七咏　寿藏
　　刘学箕　寄题吴介夫专壑七咏　息庵
　　刘学箕　寄题吴介夫专壑七咏　止宿
　　刘学箕　寄题吴介夫专壑七咏　专壑
　　刘学箕　寄谢叔通宗兄题耕隐诗韵
　　刘学箕　甲口玩月
　　刘学箕　简康侄求先君石山
　　刘学箕　閒居即事
　　刘学箕　将口道中
　　刘学箕　净口二绝句
　　刘学箕　镜湖一曲
　　刘学箕　九日十八日夜梦赏春某氏园池赋春词二首题柱
　　刘学箕　久雨秋怀二首
　　刘学箕　康侄招饮出示古洲所寄盆梅嘱坐客赋诗分韵得言字
　　刘学箕　苦雨
　　刘学箕　跨水道间
　　刘学箕　留滞
　　刘学箕　鳗井
　　刘学箕　梅花自秦汉而下无一语焉至宋鲍参军照始赏其韵而寓之诗然则梅之见
　　刘学箕　密庵题柱二首
　　刘学箕　妙湛寺
　　刘学箕　破榴
　　刘学箕　七禽咏　不如归去
　　刘学箕　七禽咏　姑恶
　　刘学箕　七禽咏　贯钱石八豆
　　刘学箕　七禽咏　泥滑滑
　　刘学箕　七禽咏　提葫荐沽美酒
　　刘学箕　七禽咏　行不得哥哥
　　刘学箕　七禽咏　早耕早布
　　刘学箕　铅山庙宇题壁
　　刘学箕　妾薄命
　　刘学箕　侵晓书怀四绝句
　　刘学箕　请游山之日于黎广文二首寺有万竹
　　刘学箕　琼花
　　刘学箕　秋池晓步败荷万柄一花挺然可爱伯益赋诗和韵隶呈元翰敬叟君明季仙
　　刘学箕　峮山铺
　　刘学箕　伤歌行
　　刘学箕　上司谏曹先生
　　刘学箕　上王通守傅易数
　　刘学箕　社日喜晴分韵得前字
　　刘学箕　失鹤
　　刘学箕　石假山
　　刘学箕　石桥楼待
　　刘学箕　书怀
　　刘学箕　蜀口枕上
　　刘学箕　双路
　　刘学箕　水仙花分韵得鸿字
　　刘学箕　四安焚惠藏殿
　　刘学箕　送东蒲张应发归永嘉
　　刘学箕　送连景昭归三山用其韵
　　刘学箕　送术士周柟归东阳
　　刘学箕　送庾侄亲迎延平李先生家
　　刘学箕　宿大慈山悟真观
　　刘学箕　宿兴国寺方丈与容对状
　　刘学箕　太湖书怀
　　刘学箕　题壁
　　刘学箕　天基瑞应宫
　　刘学箕　田家
　　刘学箕　外舅安抚游东湖一聊云润衣红湿池荷雨拂而清泠槛竹风即席令足成之
　　刘学箕　晚思
　　刘学箕　晚望
　　刘学箕　闻寺中晓鼓
　　刘学箕　吴江道上
　　刘学箕　吴山雪霁
　　刘学箕　吾庐寓言
　　刘学箕　武夷山
　　刘学箕　西岩观瀑水简沈庄仲三首
　　刘学箕　溪桥晚步
　　刘学箕　溪亭醉卧用季仙韵
　　刘学箕　溪园
　　刘学箕　夏雨叹
　　刘学箕　仙洲呈刘伯益沈庄仲
　　刘学箕　萧长公来访示以诸公诗卷谓与予游从之不久不能一辞为赠颇相噍责予
　　刘学箕　萧长公来访示以诸公诗卷谓与予游从之久不能一辞为赠颇相噍责赋予
　　刘学箕　萧山望城中遗漏
　　刘学箕　晓寒
　　刘学箕　新霁和人韵
　　刘学箕　弎庭自三山送荔枝分韵得缃字
　　刘学箕　杏塘
　　刘学箕　雪坡以雨阻山行有诗用以次韵
　　刘学箕　演平渡度侄别入城
　　刘学箕　宴吴侯致语口号
　　刘学箕　杨户曹用外舅二诗韵见寄和以酬之
　　刘学箕　邀赵行之陈敬叟未至四韵速之
　　刘学箕　窑前小酌和外舅韵
　　刘学箕　野馆
　　刘学箕　夜窗听雨
　　刘学箕　一春屡有阳明之约雨辄尼之将旋幙侍外舅来游邂逅二羽衣一能参上道
　　刘学箕　饮乐屯庶侄家赋腊梅和陈简斋韵
　　刘学箕　用梅溪镜湖韵
　　刘学箕　用明叟韵并山行未成之意
　　刘学箕　用雪坡春色韵
　　刘学箕　游九曲
　　刘学箕　有所思
　　刘学箕　余读林子仁诗云君心恨不走天涯不比衰翁只恋家最是横塘黄叶路今年
　　刘学箕　余少日不能持养志气所暴多矣迩来方喜问学之有益也近篵小楼藏书楼
　　刘学箕　与政仲端夫敬叟季仙至旧圃采采芙蓉金菊之妙时之所当艳者江梅海棠
　　刘学箕　与政仲山行见梅偶成并和其诗二首
　　刘学箕　雨中用雪坡韵
　　刘学箕　禹庙
　　刘学箕　月丹和鹤庄韵
　　刘学箕　云际峡中
　　刘学箕　鄖乡舟中睡觉书怀
　　刘学箕　栽竹
　　刘学箕　再次叔通来字诗字韵二首
　　刘学箕　责{上广下来}
　　刘学箕　政仲留饮醉书长句
　　刘学箕　中秋分韵得云字成三百言
　　刘学箕　种梅
　　刘学箕　舟行三章
　　刘学箕　紫溪庄即事
　　刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人
　　刘学箕　醉歌
　刘雪巢　句
　刘雪崖
　　刘雪崖　村居即事
　　刘雪崖　客邸
　刘壎
　　刘壎　补史十忠诗　参政行丞相事陆公秀夫
　　刘壎　补史十忠诗　丞相都督信国公文公
　　刘壎　补史十忠诗　池州通判权州事赵公
　　刘壎　补史十忠诗　淮东制置使知杨州李公庭芝
　　刘壎　补史十忠诗　江西制置司都统密公侑
　　刘壎　补史十忠诗　前左丞相江文忠公万里弟万顷
　　刘壎　补史十忠诗　少傅枢密使张公世傑
　　刘壎　补史十忠诗　枢密闽广宣抚使陈公
　　刘壎　补史十忠诗　四川制置使知重庆府张公珏
　　刘壎　补史十忠诗　知潭州湖南安抚使李公芾
　　刘壎　嘲贾似道
　　刘壎　句
　　刘壎　挽绵汉简诸公
　　刘壎　挽蜀帅张公珏
　　刘壎　挽四川制帅陈公
　刘延世
　　刘延世　翡翠
　　刘延世　和孙公索酒
　　刘延世　句
　　刘延世　水帘
　　刘延世　鹧鸪
　　刘延世　种竹
　　刘延世　子规
　　刘延世　自题墨竹
　刘炎　讽州守
　刘衍　老叟奉和枝孙促潜佳作
　刘琰
　　刘琰　诘猫
　　刘琰　句
　　刘琰　王刚仲惠诗醉笔聊和
　刘彦朝　赠陈随隐
　刘彦祖　句
　刘尧夫
　　刘尧夫　句
　　刘尧夫　临终偈
　刘彝
　　刘彝　悼贤诗
　　刘彝　涤虑轩
　　刘彝　句
　　刘彝　夜宿善权寺追怀陈述古
　刘异　游灵岩
　刘谊
　　刘谊　居茅山作
　　刘谊　句
　　刘谊　郎官湖
　　刘谊　留题融州老君岩
　　刘谊　题黄山温泉
　　刘谊　游曾公岩
　刘意　刘待诏老子出关图卷
　刘翼
　　刘翼　伯言见和拙作以汉隶书之谢以七韵
　　刘翼　答林昌宗诗筌韵
　　刘翼　癸卯十月同林子宜拜扫先师乐轩墓因和南谷寺壁间韵
　　刘翼　句
　　刘翼　梦呈乐轩先生既觉不失一字录呈竹溪玉堂
　　刘翼　偶见官舍梅花作
　　刘翼　山寺听雨
　　刘翼　书情
　　刘翼　送二子从子宜读书
　　刘翼　题东皋诗卷
　　刘翼　题简上人西亭诗文后
　　刘翼　题平远轩呈竹溪玉堂
　　刘翼　题心游楼
　　刘翼　戏和刘雪巢题壁韵
　　刘翼　心游楼即事
　刘翼之　西楼
　刘寅　三高祠
　刘应凤
　　刘应凤　寄青山
　　刘应凤　送文总管朝燕四首
　　刘应凤　挽罗榷院子远
　　刘应凤　挽朱梧月
　　刘应凤　中斋归自海上见访
　刘应龟
　　刘应龟　春日田园杂兴
　　刘应龟　夏日杂咏
　刘应李　上陈县尹二首
　刘应龙　游寺云观
　刘应时
　　刘应时　别李簿
　　刘应时　病中和蔡坚老
　　刘应时　病中偶书
　　刘应时　曹直夫水石短轴二首
　　刘应时　酬平上人
　　刘应时　春暮
　　刘应时　春晴
　　刘应时　春日即事三首
　　刘应时　春晚二首
　　刘应时　次韵范至能寻梅
　　刘应时　次韵李仲南木犀
　　刘应时　次韵闻人参议来贤岩
　　刘应时　登楼
　　刘应时　冬夜
　　刘应时　读放翁剑南集
　　刘应时　读汉史
　　刘应时　独饭
　　刘应时　杜宇
　　刘应时　耳聋
　　刘应时　感事赠周子寿二首
　　刘应时　过飞凫别业
　　刘应时　过田家
　　刘应时　和史魏公酬北山寿老
　　刘应时　怀怡云平老三首
　　刘应时　怀莹上人
　　刘应时　即事
　　刘应时　寄张武子
　　刘应时　江村
　　刘应时　郊
　　刘应时　郊行三首
　　刘应时　九日
　　刘应时　句
　　刘应时　开窗
　　刘应时　旅舍
　　刘应时　梅林即事四首
　　刘应时　遣怀
　　刘应时　遣怀二首
　　刘应时　秋郊
　　刘应时　秋夜书怀
　　刘应时　入夜
　　刘应时　山居
　　刘应时　山居三首
　　刘应时　山行
　　刘应时　山中三首
　　刘应时　生日
　　刘应时　石菖蒲
　　刘应时　史太师病愈未果走贺诞辰伊迩作古诗三首寄之
　　刘应时　史魏公东湖别墅二首
　　刘应时　送人还会稽
　　刘应时　送张尉至丈亭
　　刘应时　投魏先辈二首
　　刘应时　闻范至能丐祠二首
　　刘应时　闻张逸人讣二首
　　刘应时　西郊三首
　　刘应时　喜儿辈归宁
　　刘应时　喜会故友
　　刘应时　霞外亭二首
　　刘应时　县庠直舍
　　刘应时　谢香山禅师惠水岩新茗二首
　　刘应时　辛亥长至后二首
　　刘应时　辛亥季冬雪中作
　　刘应时　萱花
　　刘应时　雪夜二首
　　刘应时　夜坐有感
　　刘应时　颐庵口占
　　刘应时　义上人归自武林戏作四偈
　　刘应时　幽居
　　刘应时　佑上人制纸帐作诗谢之
　　刘应时　雨后访田家
　　刘应时　早起
　　刘应时　早行
　　刘应时　舟行
　刘应炎
　　刘应炎　悲歌
　　刘应炎　笑歌
　刘应子　游九锁二首
　刘颖　西湖再开呈张经略
　刘永叔　致爽轩
　刘泳　大阳成汤殿内芝草诗
　刘用行
　　刘用行　无为县斋古梅
　　刘用行　游浯溪
　刘有庆
　　刘有庆　送杨长卿任赣州知事
　　刘有庆　效长吉体
　　刘有庆　钟山
　刘禹卿　和王纯臣启至大寨闻擒鬼章捷书上奏喜而为诗
　刘禹锡　句
　刘玉　赠内
　刘渊　题汪水云诗卷
　刘元高
　　刘元高　秦淮
　　刘元高　冶城楼
　刘元茂
　　刘元茂　次花翁览镜韵
　　刘元茂　繙帙得菊叶
　刘元载妻　早梅
　刘愿　题度门寺
　刘月房
　　刘月房　梅花
　　刘月房　清华园
　刘爚
　　刘爚　过偏岭
　　刘爚　句
　　刘爚　刘寺即事
　　刘爚　上陈县尹
　　刘爚　挽蔡西山先生
　　刘爚　仙学堂
　刘允成　夜雨剪春韭
　刘宰
　　刘宰　傲将军歌赠周叔子马帅
　　刘宰　跋赵宪唐率更千字文迹
　　刘宰　北固山望扬州怀古
　　刘宰　碧云即事
　　刘宰　病鹤吟上黄尚书
　　刘宰　长林场海边道上
　　刘宰　嘲啼鸟
　　刘宰　崇禧夜坐
　　刘宰　酬陈子与
　　刘宰　酬傅老
　　刘宰　次姜君玉韵且驾北固新居
　　刘宰　次乐与小儿啖虎脯篇
　　刘宰　次李秀喦鹤不溪四诗韵
　　刘宰　次刘圣与游土山韵
　　刘宰　次王兄韵二首
　　刘宰　次韵苏明仲
　　刘宰　次韵谢范黄中运管二绝
　　刘宰　答王去非觅柳栽
　　刘宰　答王虞卿邀游山
　　刘宰　答钟元达觅藉栽二首
　　刘宰　代赋三十韵呈李果州
　　刘宰　代赋寿宁宗潜邸
　　刘宰　代柬促陈居士归
　　刘宰　代柬答合淝苏刑曹兼呈淮西帅同年赵宝谟二首
　　刘宰　代柬答徐监押
　　刘宰　代柬寄当涂大夫王去非
　　刘宰　代柬寄王去非
　　刘宰　代柬寄张端衡
　　刘宰　代柬苏佥
　　刘宰　代柬谢袁兄
　　刘宰　代李居士谒王去非制干三首
　　刘宰　代梁总挽郑舜举侍郎四首
　　刘宰　代书答龚楚州
　　刘宰　代谭与可谢石大夫乡饮酒
　　刘宰　代同游者赋宿云轩呈李果州
　　刘宰　代挽前人二首
　　刘宰　代挽赵工侍汤氏人三首
　　刘宰　代邑士上赵百里
　　刘宰　悼里中百岁张翁
　　刘宰　得轩即事
　　刘宰　丁亥冬感怀寄赵章泉三首
　　刘宰　东禅百韵
　　刘宰　东西罔诸李谋复宏词墓
　　刘宰　东阳道旁涵碧亭
　　刘宰　东阳道中闻杜鹃
　　刘宰　冬日即事
　　刘宰　读公孙弘卜式儿宽傅
　　刘宰　读韩诗和其韵
　　刘宰　读楼获傅
　　刘宰　读苏武傅
　　刘宰　读卫青傅
　　刘宰　读张氏义庄画一寄持甫辂院
　　刘宰　发绍兴
　　刘宰　访陈廷瑞有感
　　刘宰　分韵送王非之官山险得再字
　　刘宰　冯心岭
　　刘宰　奉酬陈居士
　　刘宰　奉酬敬亭石隐君
　　刘宰　奉酬友人登多景楼见怀
　　刘宰　奉送符伯寿尉太平
　　刘宰　奉送诸兄谒府
　　刘宰　赋陈太史所篵凌云亭四首
　　刘宰　感春
　　刘宰　观瀑布图
　　刘宰　癸未寄王甥
　　刘宰　过兰亭
　　刘宰　过剡溪
　　刘宰　过司徒墓
　　刘宰　过尤溪
　　刘宰　和柴监、
　　刘宰　和陈倅田妇刈麦韵因解嘲
　　刘宰　和陈倅校书惠诗
　　刘宰　和陈校书祈雨有应
　　刘宰　和陈校书生孙
　　刘宰　和丹阳徐文度令君
　　刘宰　和傅侍郎鹿鸣宴韵二首
　　刘宰　和淮漕八月十四夜月诗二首
　　刘宰　和郡倅陈校书祈雨韵
　　刘宰　和李果州同游茅山赠
　　刘宰　和刘对与顾龙山探梅四首
　　刘宰　和刘圣与顾龙山约客韵
　　刘宰　和楼倅宗簿
　　刘宰　和罗權丞至日雪韵
　　刘宰　和罗權丞尊经阁元旦观雪
　　刘宰　和前韵呈李果州
　　刘宰　和汤叔永二首
　　刘宰　和王克宽有所寄草堂诗二首
　　刘宰　和邑大夫勸驾韵
　　刘宰　和尤伯华广德使君怡亭对雨
　　刘宰　和张寺丞谢惠魨韵二首
　　刘宰　和赵季行用兰花韵三首
　　刘宰　和赵龙图鹿鸣宴韵二首
　　刘宰　和赵章泉寄诗韵
　　刘宰　和赵章泉见寄二首
　　刘宰　和真州太守营屋新成之韵三首
　　刘宰　荷花
　　刘宰　贺陈子扬致仕追赠父母二首
　　刘宰　贺赵居父登第
　　刘宰　贺真参政因以为戒
　　刘宰　怀林维国二首
　　刘宰　怀茅山寄句容江大夫
　　刘宰　怀徐表兄
　　刘宰　黄梅
　　刘宰　回陈兄惠瓜
　　刘宰　即事有怀二首
　　刘宰　寄宝应丘大夫
　　刘宰　寄呈王浩翁府判
　　刘宰　寄范黄中运营
　　刘宰　寄和赵章泉
　　刘宰　寄江东真漕
　　刘宰　寄陆大夫
　　刘宰　寄潘子善上舍
　　刘宰　寄题戴氏别墅
　　刘宰　寄题洪氏永则轩
　　刘宰　寄同年朱景渊通判八首
　　刘宰　寄刑台范黄中
　　刘宰　寄宜兴赵大夫二首
　　刘宰　甲午秋作四壁绝题窗间
　　刘宰　甲午至节后同诸兄入市归有感
　　刘宰　柬施上舍
　　刘宰　柬张簿二首
　　刘宰　简同志
　　刘宰　简张槃斋以国朝四君子文易南华经
　　刘宰　借明秀轩韵送赵推入幕二首
　　刘宰　九日
　　刘宰　九日送酒黄竹磵
　　刘宰　句
　　刘宰　开禧纪事二首
　　刘宰　口占送纸鹤帐与王克家中书
　　刘宰　口占谢陈使君
　　刘宰　苦雨遣兴
　　刘宰　雷发散雨书怀
　　刘宰　漫塘观雪分韵得远字
　　刘宰　漫塘口占
　　刘宰　漫塘晚望
　　刘宰　猛虎行
　　刘宰　梦使高丽到东海口占
　　刘宰　勉王甥
　　刘宰　勉张兄立民作诗
　　刘宰　偶成
　　刘宰　偶题云边
　　刘宰　毗陵邂逅京口同舍汤叔厚
　　刘宰　七夕
　　刘宰　秋怀二首
　　刘宰　秋日题仪真寓廨时秩满俟代
　　刘宰　秋闱后勉子侄
　　刘宰　趣刘倅对与建第
　　刘宰　趣刘圣与寓王甫杜墅
　　刘宰　赛龙谣寄陈倅校书兼呈黄堂
　　刘宰　杀虎行谢宜兴赵大夫惠虎皮虎腊虎睛
　　刘宰　山行阻雪呈同游诸友
　　刘宰　社日僧舍风雨
　　刘宰　石翁姥
　　刘宰　试郭生笔
　　刘宰　书宝文卿墓
　　刘宰　书陈少阳遗墨后
　　刘宰　书蒋云巢诗卷后
　　刘宰　书汤兄诗卷后并呈丹阳大夫三首
　　刘宰　松风轩晚望
　　刘宰　松江道中
　　刘宰　松影
　　刘宰　送陈内机弃官还
　　刘宰　送戴子家归永嘉
　　刘宰　送丁道士住洞阳
　　刘宰　送杜尉秩满还天台
　　刘宰　送傅守归
　　刘宰　送高桂阳之任二首
　　刘宰　送恭叔兄赴省二首
　　刘宰　送珪老位普照
　　刘宰　送洪季阳分教横州嫌呈丁师二首
　　刘宰　送胡伯量
　　刘宰　送黄竹磵
　　刘宰　送黄子弘归吴门
　　刘宰　送晦庵语孟集註舆诸侄
　　刘宰　送机僧代柬庄氏
　　刘宰　送姜君玉赴省试
　　刘宰　送李果州
　　刘宰　送李季喦归蜀
　　刘宰　送李季允侍郎归蜀五绝用禅房花竹幽为韵
　　刘宰　送梁伯暘归括苍三首
　　刘宰　送刘薄秩满东归
　　刘宰　送罗季能还延陵镇
　　刘宰　送茅监
　　刘宰　送潘兄谒李弘斋
　　刘宰　送平江赵法曹
　　刘宰　送上元张尉兼柬吕制干二首
　　刘宰　送邵监酒兼柬仪真赵法曹呈潘使君二首
　　刘宰　送石令君
　　刘宰　送王常博归蜀
　　刘宰　送王去非服除造朝
　　刘宰　送王去非入饷幕
　　刘宰　送王深道归黄岩云霞居并简李微之周子靖吴毅夫蒋良贵
　　刘宰　送王颖叔分教山阳
　　刘宰　送卫汝积归句曲
　　刘宰　送魏华甫侍郎谪靖州
　　刘宰　送无灰酒周马师口占三绝
　　刘宰　送昔与监税满替
　　刘宰　送徐兄封川之行
　　刘宰　送彦与孙兄赴廷对
　　刘宰　送应徽之归天台
　　刘宰　送友人
　　刘宰　送友人赴省试
　　刘宰　送友人归茅山
　　刘宰　送友人入京
　　刘宰　送张端衡尉句容二首
　　刘宰　送张端袤赴潘葑
　　刘宰　送张端袤摄簿建平
　　刘宰　送张端袤主含山簿
　　刘宰　送张端质上春官
　　刘宰　送张晋望倅湖州
　　刘宰　送赵居父入淮东漕幕
　　刘宰　送赵玉甫赴穿山监场
　　刘宰　送赵子野归
　　刘宰　送郑节夫
　　刘宰　送钟元达赴馀杭
　　刘宰　速陈李二居士还茅山
　　刘宰　宿云边感怀
　　刘宰　宿直里店二首
　　刘宰　汤参议惠莲走笔以谢
　　刘宰　题布金寺钟楼
　　刘宰　题戴氏稼庵
　　刘宰　题德源庵
　　刘宰　题冯公岭旅邸
　　刘宰　题恭靖兄志庵二首
　　刘宰　题虎丘剑池
　　刘宰　题解生山水图
　　刘宰　题刘文简所藏墨梅卷
　　刘宰　题龙祠米元晖词后
　　刘宰　题吕城庙
　　刘宰　题茅山泼墨池庆云庵
　　刘宰　题明伦堂
　　刘宰　题明秀轩
　　刘宰　题槃斋
　　刘宰　题屏雨
　　刘宰　题瀑布画
　　刘宰　题石门奉真观
　　刘宰　题王荆公半山图
　　刘宰　题王氏天开图画卷后
　　刘宰　题仪真常平仓壁
　　刘宰　题永嘉寺壁
　　刘宰　题张端衡竹木石画
　　刘宰　题真州广惠仓仓即故船场居南楼及天宁寺后中有大池塔影浸其中法
　　刘宰　题子登侄环绿斋
　　刘宰　天马歌书刘子淮海秋思诗藁后
　　刘宰　天台道中
　　刘宰　天台道中用陈氏园亭韵
　　刘宰　同叶恭叔郑节卿饮于赵子野官舍
　　刘宰　挽陈德亨
　　刘宰　挽陈运干
　　刘宰　挽戴主簿
　　刘宰　挽丁嘉里
　　刘宰　挽范氏孺人二首
　　刘宰　挽葛签判二首
　　刘宰　挽葛知录母二首
　　刘宰　挽恭靖司法兄九首
　　刘宰　挽桂山君王伯奇
　　刘宰　挽贺运管二首
　　刘宰　挽江宁丁尉二首
　　刘宰　挽京口使君丰郎中十首
　　刘宰　挽考亭陈居士二首
　　刘宰　挽雷处士
　　刘宰　挽李闽师母夫人三首
　　刘宰　挽刘季文
　　刘宰　挽潘校尉
　　刘宰　挽齐斋倪尚书
　　刘宰　挽弃水心侍郎三首
　　刘宰　挽钱承事
　　刘宰　挽钱贤良
　　刘宰　挽师虞卿三首
　　刘宰　挽孙府君二首
　　刘宰　挽太平赵倅三首
　　刘宰　挽汤参议三首
　　刘宰　挽汤贡士三首
　　刘宰　挽陶宣义二首
　　刘宰　挽通倅刘由正二首
　　刘宰　挽王德彰
　　刘宰　挽王元佐
　　刘宰　挽卫氏孺人
　　刘宰　挽湘潭赵知县二首
　　刘宰　挽萧令君某氏孺人
　　刘宰　挽徐夫人
　　刘宰　挽许马帅二首
　　刘宰　挽许通判二首
　　刘宰　挽杨仓赵氏宜人
　　刘宰　挽杨提举
　　刘宰　挽杨真州母夫人二首
　　刘宰　挽姚政远
　　刘宰　挽殷君二首
　　刘宰　挽袁洁斋侍郎三首
　　刘宰　挽赵和仲侍郎三首
　　刘宰　挽赵知宗三首
　　刘宰　挽赵子野母梁氏太夫人
　　刘宰　挽知府赵开国
　　刘宰　挽诸葛宣义二首
　　刘宰　挽庄佥判
　　刘宰　为布金寺僧慧鉴作呈赵守
　　刘宰　为纪生借屋
　　刘宰　为土山行者劝缘
　　刘宰　畏雨不出简张端袤昆仲符伯筹诸兄
　　刘宰　闻杜鹃三首
　　刘宰　闻桔槔
　　刘宰　闻田老死于临安
　　刘宰　吴门道归书怀
　　刘宰　吴门道中
　　刘宰　吴子隆兼隐斋歌
　　刘宰　喜客泉
　　刘宰　喜王节夫过访
　　刘宰　喜西崗桥成并书邦美东西桥记后
　　刘宰　喜延陵从事还任
　　刘宰　喜雨柬權邑蔡丞
　　刘宰　戏呈南池同游诸兄
　　刘宰　戏傅老
　　刘宰　戏和荆公读汉书
　　刘宰　戏谢张端衡惠牡丹并汤鹅
　　刘宰　谢陈佥惠红绿柿
　　刘宰　谢纪倅惠梅
　　刘宰　谢荐医
　　刘宰　谢汤生惠酒和来韵
　　刘宰　谢乌鹊
　　刘宰　谢章泉再以前韵见寄三首
　　刘宰　谢赵使君豁租
　　刘宰　谢朱促玉二首
　　刘宰　谢诸友移且游德及亭
　　刘宰　学门肇开为诸兄弟
　　刘宰　雅去鹊来篇
　　刘宰　宴金坛邑官致语口号
　　刘宰　野犬行
　　刘宰　夜梦续句
　　刘宰　仪真呈邻居同官
　　刘宰　仪真呈友人
　　刘宰　仪真法曹日作
　　刘宰　仪真和同官韵二首
　　刘宰　仪真雍生见和因再用韵兼怀仪真
　　刘宰　乙酉夏述怀二绝
　　刘宰　忆昨行寄呈刘法曹
　　刘宰　因石令君行有感成古诗一章呈丞尉二丈不知退之亦肯效孟郊樊宗师以
　　刘宰　用前五字韵趣刘圣与建第
　　刘宰　用韵烦蒋延陵寄前诗至章泉
　　刘宰　用韵索青娥丸
　　刘宰　雨后口占呈陈校书
　　刘宰　玉糁羊歌
　　刘宰　月桂辞送陈兄部运京口
　　刘宰　云边即事
　　刘宰　云边偶成
　　刘宰　云边偶成二首
　　刘宰　云边遣兴
　　刘宰　云边喜潘兄见访
　　刘宰　云边种松
　　刘宰　云边阻雨
　　刘宰　运河行
　　刘宰　再用韵
　　刘宰　再用韵呈用席者
　　刘宰　再用韵戏答陈仲思
　　刘宰　再韵为鲚鱠虎脔解嘲
　　刘宰　再韵谢和章
　　刘宰　再韵谢和章之辱
　　刘宰　再韵谢张持甫过访二首
　　刘宰　赠陈内机
　　刘宰　赠齿医鲁生
　　刘宰　赠江西吴定夫
　　刘宰　赠九华程兄
　　刘宰　赠凌山人二首
　　刘宰　赠芮医
　　刘宰　赠沈术士号金腰带
　　刘宰　赠尤丞季端
　　刘宰　章仓席上
　　刘宰　昭君曲
　　刘宰　真西山赞
　　刘宰　枕上四首呈子景舒
　　刘宰　中秋月有云翳再用韵
　　刘宰　仲玉和前诗见赠因再用韵
　　刘宰　舟过横塘有感
　　刘宰　舟过惠山
　　刘宰　舟中
　　刘宰　周侯古祠
　　刘宰　走笔送韩昕伯谒任广文
　　刘宰　走笔谢王老丈惠花牋
　　刘宰　走笔谢王去非遣馈江鲚
　　刘宰　醉中
　刘藻　蒙斋
　刘章　蒲鞋
　刘昭　渡江
　刘镇
　　刘镇　八岁女善棋
　　刘镇　春暮
　　刘镇　对月联句
　　刘镇　浮膺山
　　刘镇　句
　　刘镇　山中早行
　　刘镇　书王十月述怀诗后
　　刘镇　太姥山
　　刘镇　严子陵钓台
　　刘镇　夜听双瀑联句
　　刘镇　赠隐者
　刘震孙　使闽过延平
　刘震祖　题汪水云诗卷
　刘拯
　　刘拯　涵晖阁
　　刘拯　破山八咏　救虎阁
　　刘拯　破山八咏　空心潭
　　刘拯　破山八咏　龙门涧
　　刘拯　破山八咏　体如塔
　　刘拯　破山八咏　文举塔
　　刘拯　破山八咏　兴福寺
　　刘拯　破山八咏　御赐钟
　　刘拯　破山八咏　宗教院
　　刘拯　秋霜阁
　　刘拯　中峰
　刘正之
　　刘正之　送别赵紫芝
　　刘正之　送刘旬甫
　刘政　重过龙居寺
　刘知过
　　刘知过　春日
　　刘知过　题国清寺
　刘知仁　储福宫
　刘植
　　刘植　丙午普觉看梅
　　刘植　呈叶先生侍郎
　　刘植　答东阁
　　刘植　悼卢次元
　　刘植　凤凰台
　　刘植　赋鲥鱼得真字
　　刘植　过彭泽
　　刘植　嘉禾兴圣院
　　刘植　静乐赵观文挽词
　　刘植　看梅呈同游东阁清源
　　刘植　梅
　　刘植　琵琶亭下问舟
　　刘植　失题
　　刘植　送西外赵知宗
　　刘植　送周知丞之官桐庐
　　刘植　送周子馀赴松阳簿
　　刘植　题王宪使沧浪阁
　　刘植　题薛氏园
　　刘植　文会飞霞观
　　刘植　喜曹东畎迁大理寺簿
　　刘植　浔阳江楼
　　刘植　渔父
　　刘植　种玉亭为黄元信赋
　　刘植　重游法空寺
　　刘植　重游仙岩观瀑
　刘志行
　　刘志行　离镡津
　　刘志行　舜洞秋风
　　刘志行　藤江
　　刘志行　尧山冬雪
　刘贽
　　刘贽　游后洞诗
　　刘贽　禹碑
　刘骘
　　刘骘　次韵虞舜庙怀古
　　刘骘　代意
　　刘骘　馆中新蝉
　　刘骘　汉武
　　刘骘　槿花
　　刘骘　旧将
　　刘骘　送新知永州陈秘丞瞻赴任
　　刘骘　题义门胡氏华林书院
　刘忠顺
　　刘忠顺　留题涪州石鱼
　　刘忠顺　贸题资圣寺宗己嘉遁居
　刘仲达　小桃源用张师夔韵
　刘仲堪
　　刘仲堪　□书院
　　刘仲堪　读易堂
　　刘仲堪　涵晖谷
　　刘仲堪　集儒阁
　　刘仲堪　来学亭
　　刘仲堪　凌烟嶂
　　刘仲堪　南山十咏　鸣弦峰
　　刘仲堪　宣圣庙
　　刘仲堪　薰风亭
　　刘仲堪　沂风亭
　刘仲行　送笋与屏山
　刘著
　　刘著　病中寄楚卿
　　刘著　病中言怀呈韩给事
　　刘著　伯坚惠新茶绿橘香味郁然便如一到江湖之上戏作小诗二首
　　刘著　出榆关
　　刘著　次韵王子慎玉田道中一首兼呈韩公美阁老
　　刘著　次韵彦高即事
　　刘著　次韵彦高暮春书事
　　刘著　次韵彦高占雪
　　刘著　渡辽
　　刘著　闺情二绝
　　刘著　过白沟趁顺安
　　刘著　寄题张浩然松雪楼
　　刘著　顺安辞呈赵使君二首
　　刘著　送客亭
　　刘著　题御城寺壁
　　刘著　文季侍郎得绿萼香梅子文待制有诗辄亦同赋
　　刘著　闻雁
　　刘著　月夜汎舟
　　刘著　再和彦高
　　刘著　枕上言怀
　　刘著　至日
　刘铸　宗教院
　刘卓　句
　刘子荐　游老君洞
　刘子实　挽忠烈刘侯
　刘子羽
　　刘子羽　颂
　　刘子羽　题瑞岩扣冰古佛
　　刘子羽　题武夷山钟模石
　刘宗杰　曾公岩














ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　






全宋诗：刘




刘鳌

刘鳌　赠李营丘

六幅冰绡挂翠庭，危峰叠嶂斗峥嵘。

却因一夜芭蕉雨，疑是岩前瀑布声。

刘褒

刘褒　经略焕章先生宠赐千叶梅佳制似笑疏花太孤瘦故教密叶拥千层昔人所

乾叶惊飞蹀躞轻，痚枝绰妁斗酥凝。

正怜驿使来冲雪，却费诗翁巧斲冰。

天女手高饶剪刻，玉环肌满见棱层。

何人醉作罗浮梦，花杪横参撼未应。

刘褒

刘褒　句

苏堤一带柳阴长。

刘褒

刘褒　句

谁向云端著此亭。

刘褒

刘褒　句

泉石膏肓鎝不得，半岩明月夜猿啼。

刘褒

刘褒　句

凭栏一笑斜阳里。

刘褒

刘褒　句

客路雨连日。

刘褒

刘褒　题小桨

去日春蚕吐素丝，归时秋菊剥金衣。

沙鸥不入鸳鸿侣，依旧沧浪绕钓矶。

刘佖

刘佖　祈雨洩潭

未跃天衢卧寂寥，碧潭流溢海山腰。

埋藏头角虽多日，鼓动风雷在一朝。

既若有心成变化，岂能无意泽枯焦。

神踪许为苍生起，愿击香车上九霄。

刘弼

刘弼　句

滩声来席上，亭影落溪中。

刘边

刘边　茶灶

仙人足戏剧，盘石留涡房。

紫阳此来游，与客煮茗尝。

青烟久消歇，白云时飞扬。

至今潭中水，犹作笑语香。

蒙茸屐迹在，欲步不敢翔。

三吸此清冷，回首入空苍。

刘边

刘边　答彦修

九曲溪边玉女峰，年年独倚落花风。

何因不驾青鸾去，儜立空山皓月中。

刘边

刘边　钓砚石

百尺台矶瞰碧流，紫阳仙子几经秋。

游鱼何事偏深逝，不道人间有直钩。

刘边

刘边　伏羲洞

一水之玄去复归，众峰向背俨相持。

天荒地老无从问，鬼刻神劖未解奇。

丹嶂漫留仙幻迹，白云仍似太初时。

欲穷画底羲皇意，一束灵蓍万古知。

刘边

刘边　会仙岩

青山解随人，远近互相对。

寒潭入陵谷，龙去如何处。

历历沙上石，群仙昔来会。

日暮一童归，横吹卧牛背。

刘边

刘边　句

耕锄晓雨有馀地，应接东风无暇时。

刘边

刘边　林泉寺

采芳仍漱洁，散策到来迟。

客坐自相语，僧禅了不知。

疏风潜入户，暗水细鸣池。

小作石床梦，梦中还觅诗。

刘边

刘边　梅仙山

已是吴门变姓名，后来谁更识先生。

一杯汉土丹墟在，万古闽山剑气横。

步入白云秋石瘦，坐分黄叶午风清。

逃奴不返松门静，隔水寒烟起暮城。

刘边

刘边　天游峰

紫翠飞来石蕊间，何年双出小瀛寰。

崖悬瘦瀑一千尺，峡束寒流八九湾。

苍壁向人如有待，白云何事未知还。

歌酣更挹浮丘伯，坐对中台话半闲。

刘边

刘边　仙船岩

仙舟等妔汤，万仞架云表。

木石浑莫分，风雨能不朽。

恐因尧年水，艚櫂寄严实。

独胜夜壑藏，有力莫负走。

奈何苦海深，忍袖慈航手。

我俗逆灵源，乘槎间牛斗。

刘边

刘边　仙机岩

尝闻昔天孙，谪落人世间。

云霞入组织，机杼空留山。

朼来巧相逢，遗我锦绣端。

欲报乏绮语，再拜重卷还。

我有大布衣，可以制岁寒。

刘边

刘边　仙掌峰

铜盘捧露几何年，渭水秋风泪泫然。

已向山中闲袖手，为谁半壁更擎天。

刘边

刘边　玉女峰

不作巫阳云雨羞，风鬟雾鬓乱萧飕。

行人莫问当年事，独立寒潭空几秋。

刘卞

刘卞　句

木围三寺影，川合两江波。

刘参

刘参　仙都山

古帝此登仙，霓旌不复还。

孤标苍岭外，屹立紫烟间。

上下形端柱，周回影转环。

根疑连海峤，顶欲突天关。

莲出湖心迥，苔漫辙迹斑。

傍存炼丹釜，低瞰步虚山。

猿狖何能到，鸾凰自可攀。

画矜名手眇，吟怯钜题艰。

雁荡非灵异，兰岩鄙宴闲。

缙云游览处，胜概甲人宸。

刘草庐

刘草庐　林间

身如孤鹤在林间，百事无营只爱闲。

最得意时朝曝背，未忘情处晚看山。

静拈周易从头读，醉把唐诗信手删。

为爱石桥明月色，柴门常是夜深关。

刘昌诗

刘昌诗　句

可堪添客恨。泉声长带佩声寒。

野径萦回路百盘。

刘昌言

刘昌言　钓台

汉业中微炎祚衰，四海奸豪窃神器。

南阳龙虎方斗争，赤伏真人正天位。

先生高隐来富春，耕耒青山自如意。

一竿渔钓乐幽深，七里溪光弄苍翠。

朝中天子思故人，物色寰中引其类。

先生独步衣羊裘，咳唾浮云轻富贵。

足加帝腹傍无人，星动天文失躔次。

卓哉光武真圣君，终使狂奴毕高志。

云台千尺尽功臣，谁肯回顾钓台地。

刘昌言

刘昌言　钓台

不会持竿意，由来善一身。

何如事天子，就削汉功臣。

乱木凋云际，幽禽散水滨。

空余台下月，千载属渔人。

刘昌言

刘昌言　句

惟有夜来蝴蝶梦，翩翩飞入刺桐花。

刘昌言

刘昌言　上吕相公

重名清望遍华夷，恐是神仙不可知。

一举首登龙虎榜，十年身到凤凰池。

庙堂只是无言者，门馆长如未贵时。

除却洛京居守外，圣朝贤相复书谁。

刘长源

刘长源　楚塞楼

出峡朝天第一州，使君重敞最高楼。

蜀江雪浪初平处，楚国金城欲尽头。

刘敞

刘敞　哀三良诗

士为知己死，女为悦己容。

咄嗟彼三良，杀身徇穆公。

丹青怀信誓，夙昔哀乐同。

人命要有讫，奈何爱厥躬。

国人悲且歌，黄鸟存古风。

死复不食言，生宁废其忠。

存为百夫防，逝为万鬼雄。

岂与小丈夫，事君谬始终。

刘敞

刘敞　哀王十三都官

把臂犹昨日，如何长不归。

宾天亦有似，招隐固疑非。

玉折谢庭树，采余莱子衣。

永怀想平昔，涕下不能挥。

刘敞

刘敞　安福院二首

溪流婉转树蒙龙，复阁虚廊小径通。

下马解鞍一长啸，便疑身已出尘中。

刘敞

刘敞　安福院二首

三十六陂秋水来，龙蛇奔走起风雷。

老僧与置南轩地，会是凭栏心目开。

刘敞

刘敞　岸旁倒树

沧洲老树生几秋，斡如黑龙根紫虬。

雨水摧激势突兀，夭矫出饮沧江流。

危不见持颠不扶，萧萧生意令人愁。

岂无耕夫与过客，暂时憩尔行则休。

西风八月海水飞，枯槎昔曾凌斗牛。

恐尔漂零未终极，挂帆欲去仍回头。

刘敞

刘敞　八角井

谁鉴八角井，不方亦不圆。

此地饶美水，此井独苦泉。

泉甘常早竭，泉苦晚永年。

浪得世上名，对之还慨然。

刘敞

刘敞　八月旦始凉

骚骚北风急，杳杳白支飞。

江汉波新起，蒹葭露欲晞。

狂歌闻凤鸟，楚制见荷衣，

历历先贤趣，南浮亦庶几。

刘敞

刘敞　八月六日寄邻几诸君

谬为天官属，得与选事亲。

略计三百州，绿衣九千人。

较材迷长短，守法愧因循。

救末知不足，澄源力难伸。

诸君备乡老，多士竞国宾。

鉴形肖止水，播物参洪钧。

解论皆造微，详延必逢真。

仰成宽吏责，端本慰吾民。

功则太平始，任非百职伦。

聚精会冠剑，重钥闷埃尘。

寄重地必禁，问迹疏无因。

风雨何萧萧，鸡鸣夜将晨。

一日如三月，况兹别累旬。

刘敞

刘敞　八月十六日夜月

不減冰轮满，微增玉漏长。

过云收薄润，重露湿清光。

历历素娥影，菲菲丹桂芳。

枯槎容客载，醉过羽人傍。

刘敞

刘敞　白登

白登计秘自堪羞，相印犹归曲逆侯。

安用熊罢三十万，平城遗有子孙忧。

刘敞

刘敞　白河逢雁

白河见归雁，顾我影徘徊。

忆昔从此逝，相看经岁回。

春生聊自乐，乡近不须哀。

为问经南国，能无尺素来。

刘敞

刘敞　柏

柏生如拳柳如把，同时移根种庭下。

柏根未活柳已荣，春风飞飞意融治。

青条眼看千尺余，疏荫朦胧乃惊咤。

刘敞

刘敞　褒信新蔡两令言飞蝗所过有大鸟如鹳数千为群啄食皆尽幕府比值事往

广州奇禽鸿鹄群，劲羽长翼飞蔽云。

啸俦命侣自共职，饮水棲林余不闻。

今年飞蝗起东国，所过田畴畏蚕食。

神假之手天诱衷，此鸟乃能去螟贼。

数十百千如合围，搜原剔薮无孑遗。

历寻古记未曾有，细察物理尤应稀。

忆昔虞舜德动天，象为耕地鸟耘田。

圣时多瑞亦宜尔，请学春秋书有年。

刘敞

刘敞　暴雨

山晚云雾合，江秋风雨多。

冯夷何事舞，楚水忽翻波。

黯黯夕阳尽，翩翩暮鸟过。

轻舟送两桨，闻唱石城歌。

刘敞

刘敞　爆竹

节物随时俗，端忧见旅情。

土风犹记楚，辞赋谩讥伦。

烈火琅玕碎，深堂霹雳鸣。

但令休鬼瞰，非敢愿高明。

刘敞

刘敞　北窗闻雨

泄云霏栋宇，危叶堕霜枝。

忽忽时空晚，萧萧会自悲。

竟无高枕兴，还有闭关宜。

生事安蓬藋，商歌恣所为。

刘敞

刘敞　北风

北风动江海，飞雨湿清秋。

蝉噪曾何急，猿啼不自愁。

冥冥高叶下，莽莽乱云浮。

正复开人意，披襟百尺楼。

刘敞

刘敞　北轩手种竹两竿近辄有甘露降其上作五言示诸同舍

秋来手种竹，惟悴不成休。

复此雪霜晚，空惊孤直心。

如何沾瑞露，似欲慰穷阴。

珠华粲将坠，玉色润还深。

含春乍荏苒，戴日尚萧森。

玄泽非人力，樵苏无见侵。

刘敞

刘敞　贝州未破书寄王子直司徒

孤城死地尚瞧盱，智勇俱当竭蹶趋。

贫且贱焉真耻也，壮之良者盖行乎。

料无豪杰同吴反，阴有神灵助汉诛。

深怪先登少瑕叔，不应时论惜蝥弧。

刘承弼

刘承弼　句

境静人亦寂，觞至壶自倾。

刘崇卿

刘崇卿　劝农和江万里韵

年来兵饷瘠吾农，在遣仁侯作岁丰。

燕寝书清尘不到，螺江春满泽无穷。

诗陶幽雅熙熙俗，文续周书噩噩风。

别乘自怜无锸地，劝耕却得到山中。

刘次春

刘次春　凤凰台

高台寥寞晚云深，故国山河万里心。

若使当年真凤见，不教春燕亦巢林。

刘存行

刘存行　句

麦苗花下绿，犊子草边黄。

刘达

刘达　冰泉洞

飞泉落巍巍，湍水去激激。

未若洞中源，静渊如得适。

清润挹千岩，冷凝涵四壁。

幽讨会有时，烦襟聊与涤。

刘达

刘达　惠山泉

灵脉发山根，涓涓才一滴。

宝剑护深源，苍珉环甽壁。

鉴影须眉分，当暑挹寒冽。

一酌举瓢空，过齿如激雪。

不异醴泉甘，宛同神瀵洁。

快饮可洗胸，所惜姑濯热。

品第冠寰中，名色固已揭。

世无陆子知，淄渑谁与别。

刘达

刘达　龙渊

岩岩白石嵌，深泉适此止。

夜雨半山回，春风蛰龙起。

清明无遁形，浦博有馀美。

受浊不伤清，纳汙非所耻。

趣操比幽人，泓澄如得己。

山林乃挺途。真复谁洗耳。

刘达

刘达　绣岭亭

绝境隔嚣纷，烟霞张彩绘。

远目入无中，高情驰物外。

春田发英华，秋林横紫翠。

何时杖屦游，利名聊委蜕。

刘大辩

刘大辩　资深堂

古人学道怕求深，善学长於浅处寻。

日用至粗存至赜，须知瓦砾是黄金。

刘大纲

刘大纲　碧沼寺

夜色清无滓，虚凉月满亭。

萤飞时度竹，鱼跃乍翻萍。

冉冉云归尽，霏霏露欲零。

劚谈浑得趣，相对两忘形。

刘大纲

刘大纲　碧沼寺

地僻人稀到，唐贤句尚存。

观鱼寻曲沼，吊古入名园。

山翠沾夜袂，苔纹印屐痕。

暂陪尊俎乐，箫鼓出丘樊。

刘大纲

刘大纲　鉴轩

一泓清澈底，明可烛须眉。

漾月摇金影，涵风皱绿漪。

台高悬宝鉴，水定照摩尼。

宴坐宜临赋，难忘此段奇。

刘丹

刘丹　天封寺

桂旗芝盖翳浓阴，严宇峥嵘枕柰林。

蝩座有花和法雨，龙渊如鑑徹{左麦右夫}金。

锡杖化去圆泉在，石志文昏乱藓侵。

尘寰渐遥天路近，慈云辉物已灰心。

刘旦

刘旦　句

紫宸拜赐鸣双笏，皂盖颁春佩左符。

膺门昔忝登龙客，董墓今悲下马人。

感恻复何言。

刘旦

刘旦　上巳谢王丰父惠酒

风雩三月初三日，禊事宣和胜永和。

又见会稽王内史，兰亭对酒爱新鹅。

刘旦

刘旦　游金庭

衡岳真人称福地，南齐高士寄山河。

赤城仙去骑丹凤，墨沼人传咏白鹅。

一世风流俱寂寞，千年气象故嵯峨。

登临不尽怀人恨，唯有苍苍石可磨。

刘旦

刘旦　元日

元日甘泉会，衣冠拜冕旒。

图书一四海，玉帛万诸侯。

刘焘

刘焘　蝶

聚作梨梢白，轻争柳絮狂。

夜来花里宿，通体牡丹香。

刘焘

刘焘　宿华严院

夜宿雾山雾，晨茹芝山芝。

年来嗜好衰，但与青山宜。

登临意未惬，出户车已脂。

王事有期程，爱山岂余私。

崎岖田野间，食寝将安之。

天寒未落日，税驾忽在兹。

二山已陈迹，兹处尤新奇。

翠竹与黄花，一一对山扉。

对景自忘言，若怀予心期。

眠云饱山色，那得困与饥。

山僧喜我来，迎我留新诗。

我有爱山癖，山僧知不知。

刘焘

刘焘　题乐平寺

名蓝占幽寂，花木深禅房。

开轩俯芳流，竹风终日凉。

谓此已胜绝，坐可雄诸方。

谁知槿篱外，古木郁苍苍。

下有湍激漳，珠玉鸣琅珰。

何当开松门，两岸安石床。

尽发溪山奇，枕流挈其芳。

他年我重来，君子留徜徉。

刘焘

刘焘　题召伯埭斗野亭

地势如披掌，天形似覆盘。

三星罗户牖，北斗挂阑干。

晚色鞭蕖静，秋香桂子寒。

更无山碍眼，剩觉水云宽。

刘焘

刘焘　题朱邑墓

古木森森覆墓亭，大农祠在古桐城。

后来为政应千辈，能使斯民独有情。

刘焘

刘焘　同友人泛舟至仁王

青身出水细於鎝，嫩叶安装齐绿未深。

又是一年春欲尽，杖藜乘兴足幽寻。

刘焘

刘焘　罨画溪

竹林深处杜鹃啼，两岸青青草色齐。

谷识人间真罨画，朱籰倒影入清溪。

刘洞

刘洞　句

千里长江皆渡马，十年养士得何人。

刘洞

刘洞　句

翻忆潘郎章奏内，阴阴日暮好沾巾。

刘洞

刘洞　句

百骸同草木，万象入心灵。

刘洞

刘洞　石城怀古

石城古岸头，一望思悠悠。

几许六朝事，不禁江水流。

刘度

刘度　过兰亭书堂

兰亭拟金谷，逸少比季伦。

史臣作此语，无异屠沽人。

君看兰亭墨，岁久迹岂陈。

当时本嬉戏，后世乃见真。

我行适春暮，及此禊饮辰。

墨池奏环玦，书堂暗松筠。

堂有有遗像，俨坐遗冠巾。

情知金堂仙，可望不可亲。

物色倘见之，欲去犹逡巡。

刘度

刘度　挽郭彦邹

孝友追前辈，雍容具典刑。

人荣老莱服，天陨少微星。

玉润联三杰，金籯擅一经。

平生垫巾操，不愧伯恭铭。

刘端之

刘端之　雨花台

六朝宫苑帝王州，何事兴衰若置邮。

可是战争收拾后，却将歌舞破除休。

千门尽锁梧桐雨，万堞深笼薜荔秋。

试陟雨花台上望，夕阳烟水替人愁。

刘遁

刘遁　仙游亭诗赠丁晋公

屡在仙游亭上醉，仙游洞里杳无人。

他时鸣鹤归沧海，同看蓬莱岛上春。

刘鄂

刘鄂　读许右丞所作陈少阳谏议哀词

并州更作桑乾客，道逢舍者来争席。

掀髯对座有钜人，开口剧谈如旧识。

试问客子从何方，兴言扼腕微有伤。

吾祖昔遑卹纬计，屡以真论干君王。

谗谀弄国贤者避，祸福相乘呼吸异。

悬知必有代庖责，被发缨冠赴东市。

大明既争日月光，真与天地同久长。

嗟予之生后长者，却识前辈奚其详。

大臣罔上擅行戮，扬以浮言盖私曲。

诛奸发德示后世，右丞之文端可复。

中兴名门凡几门，圣朝报称非少恩。

纨兰袖出承命帖，犹幸及识公之孙。

春秋爱贤许之宥，十世已往未为厚。

况今公议方大明，叩天大叫君无后。

故人梦想规大贤，景仰高行思执鞭。

典刑方及见故物，倏尔长别良依然。

土田未足为君劝，官爵未足酬君愿。

行矣志意勿倦游，归而视之有家传。

刘发

刘发　赠鼓琴文照大师

宝琴何所得，所得甚幽微。

聊借丝桐韵，还超智慧机。

霜风悲玉轸，江月入珠徽。

向此诸缘尽，人间孰是非。

刘方

刘方　玉虚观

南台旧观再焚修，鸾凤徘徊无树留。

芳草满时迷白鹿，落花深处卧青牛。

九天宛转云常在，万象纵横月不收。

应是庐江人不识，蟾宫遗下水晶楼

刘昿

刘昿　句

隋物尚余双鼎在，唐人犹有八诗传。

刘昿

刘昿　潭州

上天甲子庆升平，春到潇湘倍有情。

白璧当天千里共，红莲照夜万枝明。

刘棐

刘棐　题惠众院

云迷鸟道岭重重，松竹深藏释子宫。

戎马不曾来尔界，太平元在乱山中。

刘棐

刘棐　咸阳

父老壶浆迓义旗，亡秦谁复为秦悲。

不曾被虐曾蒙德，十二金人各泪垂。

刘棐

刘棐　咸阳

玉殿珠楼二世中，楚人一炬逐烟空。

却缘火是秦人火。只与焚书一样红。

刘棐

刘棐　至石桥夜半风雨大作

方广即真华藏界，自他不隔一毫端。

庞眉大士常相见，猛雨豪风漫作难。

刘丰禄

刘丰禄　题汪水云诗卷

海水奔腾朔风急，巨鳌震动坤轴折。

茫茫水与云相连，中有仙人渺独立。

槁梧三尺操南音，轻视功名等秋叶。

调高韵古泣鬼神，毡帐轻弹燕蓟月。

锦囊万里诗一编，字字丹心沥青血。

回首铜仙旧梦寒，抚卷令人双鬓雪。

只今复作潇湘游，拟续离骚吊忠魄。

独夜何心闻杜鹃，云暗苍梧正愁绝。

刘奉世

刘奉世　蔡州道中

黄河西渡出平沙，汝颍东流千里遐。

给饷当年秦令史，封侯不种青门瓜。

刘奉世

刘奉世　郴州

当年贾傅去长沙，吊屈无灵赋楚些。

万里不忘宣室夜，未舒三策不成家。

西去潇湘南岳麓，名城叠叠纡盘谷。

岣嵝不厌百回读，依然称是刘光禄。

刘奉世

刘奉世　过都

嵩高丽中华，岳色连瑶岛。

上清神仙宫，庄严绝雕巧。

浮云荡繁阴，变幻入冥眇。

飘摇逾岩岑，淫翳混鸿灏。

纵有景庆合，闇然蔽昏晓。

况复浓雾生，一气成有昊。

茫茫世宙间，落落耿孤抱。

天意不可知，烦心惄焉捣。

安得嘘大风，八方净如扫。

刘奉世

刘奉世　还秩

微臣多忝窃，草莽愧荣褒。

览镜怜衰白，衔环刷羽毛。

贾生余旧策，汉室尚东劳。

俯伏闻纶綍，柴门日月高。

刘奉世

刘奉世　驾幸太学

圣典重精及表章，旷仪亲举自宗庠。

纵观桥拥浮云盖，侍问庭充振鹭行。

首举儒风隆上国，光增帝业掩前王。

太平荣遇惭多幸，重见歌虞起庙堂。

刘奉世

刘奉世　检书

郎日照疏棂，临风事幽讨。

药栏红欲翻，苔砌绿初扫。

谁令墨王仙，肯使鱼子老。

悠悠天禄阁，世世以为宝。

刘奉世

刘奉世　九河叹

冀东皆禹迹，渐海观朝宗。

河阴渐沦没，平沙荡无踪。

汉武筑宣房，作歌称成功。

今塞商胡口，清流不时通。

何当洒二渠，载跨碣石东。

刘奉世

刘奉世　句

鹦鹉有客吊芳草，黄鹤无人吹落梅。

刘奉世

刘奉世　入直

玉烛含辉望处遐，禁钟动后起雌鸦。

天高秘省云偏重，地迥琼林月半斜。

三古文章留大史，百年事业照东华。

时挥子墨随班马，芝检初分宰相麻。

刘奉世

刘奉世　送程给事知越州

使君遗爱遍南州，五马新归瘴海头。

持橐未厌青琐直，怀章还作鉴湖游。

姚余人物传吴远，越绝山川向剡幽。

应有清诗资卧理，会吟他日记风流。

刘奉世

刘奉世　杨白花

春风吹百花，杨花飞恼人。

谁家芍药殿春后，花飞杨柳空暮春。

春来复春去，春去又春来。

阳阿歌白雪，落絮欲成灰。

花若有情风引去，拂郎征衣点归路。

刘奉世

刘奉世　郓州

暮舂朝城粟，晓采观城葑。

一入高鱼境，已是武阳东。

刘奉世

刘奉世　自述

楚国中分后，东南世泽长。

发祥曾王父，磨勘成典章。

王父声益振，主客尚书郎。

考庙绪丕顕，直鲠在岩廊。

历历一精白，敬事持人网。

顾维予小子，念释兹忽忘。

晴空丽皎日，清秋凛严霜。

金石磨不磷，松柏寒逾芳。

旦评犹足信，清议讵虚张。

梦寐滋洗涤，俯仰随否臧。

所值匪所思，盈亏理有常。

亨途无诡遇，偃蹇嘶骊黄。

谁能饵大药，百年身平康。

刘奉世

刘奉世　自兖放还

年来策蹇胜乘舟，楚塞齐边春复秋。

不教微生同腐草，青山依旧水西流。

刘扶

刘扶　题净土寺

物外萧然释子宫，楼台雄压郡城东。

江回澄练浸碧落，山答疏钟飘远风。

隔岸橹声喧暮角，卧沙桥影转晴虹。

可怜千里无穷景，尽属高僧吟笑中。

刘黻

刘黻　白石洞

片石立云端，群峰向下看。

夜坛星斗近，秋阁洞天寒。

泉滴疑传漏，人危怯倚阑。

降魔孤剑在，却并御书安。

刘黻

刘黻　拜无垢先生祠

中兴遗此老，梦寐亦中原。

泣血两朝事，披肝一万言。

名方登禁掖，身已谪南源。

苦学无寒暑，双趺片石存。

刘黻

刘黻　饱啄

饱啄天这分，吾何泣远涂。

落身近南粤，结梦屡西湖。

雇仆知乡谊，依僧免屋租。

新栽窗外竹，照月照同癯。

刘黻

刘黻　避寇

戊午九月十，汹汹群寇生。

疋枹与赤水，参会童石氓。

烹牛饫凶竖，剚人谄妖灵。

长驱无龃龉，四境腾沸羹。

野庐竞趋察，廛市争奔城。

啼号震暮夜，阴气昏冥冥。

携持半箱筥，扛舁及翁罂。

鸡豕头骈阗，肋息惊吞声。

宇内同一胞，何事起搀枪。

据险恶氛聚，血牙余种狞。

原岭迤巢穴，习头号惟轻生。

掷首视为戏，揭竿谁敢撄。

父老谓曩日，草窃恣横行。

郡将出奇计，一勦诸峒平。

老熊痛已定，悍虎谋方兴。

若非急讨捕，终难保桑耕。

官兵驻大曷，警报驰飞星。

探旗逼军旅，登城罗义丁。

菱角隐阨塞，松明通晓更。

山前号令肃，铃阁筹算精。

疋马熟往来，老穉倚以宁。

溪潜鳞且遁，林散翼亦惊。

顾予久放逐，逢此增令俜。

夜寝不忍睫，朝餐何所营。

刘黻

刘黻　别闻益谦大有

岁事十分九，吾为梅岭行。

人皆忧路滑，天独惜霜晴。

公讼无今古，忠臣有死生。

玉溪一杯酒，话别若无情。

刘黻

刘黻　别修门

晓发别修门，湖山雾气昏。

百年培正脉，今日罪忠言。

列节关宗社，生还赖圣恩。

部天天不语，顾及见亲存。

刘黻

刘黻　丙辰吟

熙宁岁丙辰，海内厄安石。

庆元岁丙辰，伪学禁如织。

宝佑复丙辰，衣冠堕荆棘。

龙蛇数云恶，郑玄炳先识。

诸生不齚舌，投荒诚予职。

鸺鹠号屋头，鼯鼠搅床侧。

云集肤已粟，日出汗欲亦。

瘴疠半南州，可轩靠神力。

所寓乃略同，苍苔共岑寂。

丙辰自丙辰，焚香且读易。

刘黻

刘黻　病鹭

得汝相依若友朋，无端鸣啄顿伶俜。

莫亲野水应生梦，几立斜阳不整翎。

肩耸可齐工部瘦，神清犹逐楚臣醒。

人言气习多濡染，却笑吾今鬓亦星。

刘黻

刘黻　菜

锄荒种新雨，擢秀美且艳。

生理未羞窄，采撷足饫餍。

每擅筐筥芳，湘以盐与酽。

舌根多嗜珍，味尔乃针砭。

刘黻

刘黻　沧浪阁为王宪使赋

独得萧台趣，心清不受尘。

我多临水屋，谁是濯缨人。

波渺涵天阔，沙渟印月真。

忘机有鸥鹭，浑不厌相亲。

刘黻

刘黻　草

万卉争献奇，小草亦足贵。

四时春不断，可识天地意。

穉子谨勿斲，叶叶含元气。

不皆讶姑息，姑息特细事。

刘黻

刘黻　呈赣守陈千峰先生

此行滩最险，犹幸拜先生。

身与天俱远，心惟月共明。

家书何日到，世路几时平。

岁晚嗟寥落，春风独满城。

刘黻

刘黻　呈径畈徐左司

五载相违一日过，巷无车迹有樵歌。

因嗟世上深危证，合住山中养太和。

蔓草不知春事去，梅花曾识岁寒多。

予今问道三千里，白发双亲可奈何。

刘黻

刘黻　城中有高树

城中有高树，与我相为邻。

薄味生古道，静坐疏今人。

渊明酷爱菊，张翰勤思莼。

莼菊我何有，一杯天地春。

刘黻

刘黻　出邑

出邑欣逢友，不知三岭遥。

云深山失树，月上海生潮。

县小官租急，年荒酒户销。

且寻僧舍泊，第一免喧嚣。

刘黻

刘黻　春雪和谭知县韵酬北枝

雪到南边不论春，倚阑万象纵横陈。

紆糊世界山川老，轩豁人心宇宙新。

镜沼窥鸾应眩眼，蓝关拥马最伤神。

功名悟到空花处，输与当年高卧人。

刘黻

刘黻　此意

此意苍苍晓不难，罚令狂士受饥寒。

春风纵好惟贪坐，夜月虽明亦懒看。

杜老却因贫得句，陶潜非为拙辞官。

世情一味嫌清淡，多刈幽兰种牡丹。

刘黻

刘黻　次酬陈云谷

书空咄咄懒题诗，深愧敲门客问奇。

向晚小窗閒远眺，西风吹雾出秋峗。

刘黻

刘黻　次酬胡编校

癯然同旦过，一饭鼓鱼音。

树俗情全懒，忘言道亦深。

斜阳浮野马，明月照栖禽。

谁续梅花赋，相期铁石心。

刘黻

刘黻　次酬胡编校赋竹屋

癖为看书借壁光，肯随鹏鷃论行藏。

听僧鱼鼓斋粮办，留客茶杯礼数常。

小屋槃姗贫巷静，矮檐伛偻笑身长。

黄花也识人寥落，不待重阳已吐香。

刘黻

刘黻　次酬胡编校赋竹屋

紫气曾临屋有光，老僧相对说修藏。

貌癯渐觉衣冠古，交淡谁知道谊常。

文类锦机君独艳，才如袜线我无长。

近来司得安心法，菜饭蒲团一炷香。

刘黻

刘黻　次酬胡编校赋竹屋

一屋中含万象光，掩关独坐类龟藏。

梧桐弄月思康节，枫柞吟秋忆履常。

晤到中年心更懒，人从多难识应长。

几回梦觉南窗下，闻得邻家煮稻香。

刘黻

刘黻　次酬吴仙尉张都监游兴教寺

野寺坐寥閴，跫然闻足音。

四山经雨过，六月似秋深。

灯静窥饥鼠，钟清悟宿禽。

元城今已远，共此白云心。

刘黻

刘黻　次酬五羊李子先见寄

山深万木寂，一片古心枯。

昨夜梅花月，相期道不孤。

刘黻

刘黻　次酬杨德中

丹心炯炯老天知，莫问人间识者稀。

孤雁过门思古荡，慈鸦满树忆重闱。

醉因酒贱歌丰岁，寒觉衣单恋晚晖。

珍重五穷同寂寞，忍教结柳向谁归。

刘黻

刘黻　次何爱山喜雨韵

梵宫默祷托炉烟，火繖愁张六月天。

雨倏随车符蚁垤，水分沃野免龟田。

已知帘影多琴暇，更与花封结饭缘。

坐听四方同润泽，庶几大有特书年。

刘黻

刘黻　次胡潜父先辈

圣世如何肯弃贤，唐书笔削赖君传。

山云相望三千里，岭雾同游恰一年。

才刃固难居众后，智囊犹欠独几先。

嗟吁寄迹寒梅下，白首青灯哭诉天。

刘黻

刘黻　大龙湫

总是佳山水，龙居又不同。

神明专一壑，气势压群雄。

派想从天落，湫疑与海通。

高秋看不厌，宴坐雨声中。

刘黻

刘黻　代寿徐意一参政

东南仁气氲堪舆，武夷相望钟真儒。

考亭西山接伊洛，望庭坦荡除榛芜。

意一先生续正传，刚以直养轲其徒。

端平御史凛风节，历历抗疏诛奸谀。

爱君优国根性天，实与名称名非沾。

艺祖所谓社稷臣，四海欢呼登政途。

津梁善类植泰道，柱石明堂开远模。

丹心炳炳照白发，力扶国是消民瘉。

共期圣祉登嵩华，长使廊庙闻都俞。

黎元翘首望太平，愿斡圣化还唐虞。

刘黻

刘黻　悼承龙坡居士

世教嗟芜棘，独立狷者俦。

寄隐万卷林，不知霜满头。

抗论异端自，观志天爵修。

一室即著庭，圣贤时与酬。

编摩发云汉，千古芸香留。

毋云食报邈，诸郎稼方收。

刘黻

刘黻　悼使君赵计院

我作寿公诗，倏闻公已古。

道路涕行人，田闾愕农父。

谓公肫肫仁，润泽溢横浦。

谷我艰尔振，寇我惊尔抚。

涉我病尔梁，役我殚尔宇。

冬我瘴尔雪，夏我魃尔雨。

饮乡罗俎豆，建学闱仪矩。

善政袭西都，文风被东鲁。

阖一郡三邑，担簦白绣斧。

草木为动色，禽鱼亦掀舞。

谁趣玉楼文，竟夺鲤城主，

人物落晓星，如公不多数。

岂但贺白伦，端与间平伍。

我崎岖远来，不绝命如缕。

凄风守憔悴，暖竟勤噢咻。

我生特蝗粟，公死即倾柱。

顾我莫赎公，龙德啬下土。

刘黻

刘黻　悼许氏柔则

青青北山柏，苍苍南山松。

属彼冰雪姿，无言意趣同。

造物何冥冥，摧以头夜风。

伤心复伤心，忍听风中钟。

刘黻

刘黻　道源

父师兄弟一堂深，貌像如生世所钦。

直向端倪明万古，不专佔毕诏来今。

地灵香火溪山护，岭近衣冠岚雾侵。

各派万流同一水，来从濂洛洗人心。

刘黻

刘黻　得弟书

我自甘流落，翻令汝不眠。

世嗤伯氏拙，家赖阿奴贤。

地恶烟为瘴，书迟日作年。

何时风雨夕，炙火勘新编。

刘黻

刘黻　登用法西郭别城友

久静还思动，离觞江上斟。

文章关世道，科目坏人心。

门掩溪云早，舟横野水深。

清猿水解事，应向故山寻。

刘黻

刘黻　东皋

天然岩壑怪，官况此中閒。

台阁人烟上，阑干树影间。

引泉归月沼，分菊上秋山，

咫尺神仙洞，听笙忘却还。

刘黻

刘黻　东坡竹石

坡翁北归留戏笔，数竹离奇生磈石。

世如有凤必先知，碌碌凡禽谁得识。

风不声兮月不影，山僧笑我移枯瘠。

岭耻每苦烟瘴深，烟瘴何曾祸忠直。

天使无垢来此邦，要与坡翁发真迹。

大书特书等傲岸，方寸一虚隘八极。

何年移植蓬莱宫，清风逼人寒半壁。

枝可磨，叶可摘，

石上根，祗如昔。

刘黻

刘黻　董孝子行

嵊有董孝子，父病刲其肝。

肝还犹可刲，一念充之难。

遗体戒毁伤，此毁乃为完。

萧条村落区，四顾药饵艰。

亲病日且革，不疗保由安。

有父始有身，无父身奚存。

裂肝粥以进，果获急证宽。

嗟哉古道阒，天纪纷夷残。

讼讟滓官府，县尹悲溢颜。

惓惓敦教化，各各还根元。

刘黻

刘黻　斗山接待

云水无南北，几人相往还。

井深应接海，石显为开山。

佛塔寒流上，渔帆夕照间。

保当脱尘鞅，分石伴僧閒。

刘黻

刘黻　杜工部

禾黍秋深泣乱恼，尽将岁月付於诗。

天高有语云霾隔，夜半无眠神鬼知。

心抱孤忠生已晚，身逢多难死应迟。

自从大雅收声后，赖有篇章续楚辞。

刘黻

刘黻　对月

三千里外无家客，四十年间苦学人。

山隔不知云近远，祗将明月作乡亲。

刘黻

刘黻　二月十五日游兴教寺

一僧癯似竹，结坐对观音。

但见夕阳过，不知春事深。

茗芳留野客，树老集巢禽。

卓锡泉千古，冷然照此心。

刘黻

刘黻　访石门洞

洞中谁是主，一树野桃开。

仙驾青牛去，瀑疑碧汉来。

门閒云阖陃，山好客徘徊。

已拟归休日，临溪筑钓台。

刘黻

刘黻　访西湖

东风吹客到西湖，汀草沙禽半识吾。

惟欠数间茅屋在，种梅花处伴林逋。

刘黻

刘黻　风水

不雨五十日，一雨生意回。

讵料雨复痴，日日闻震雷。

中元节倏居，巨飚瓷喧貀。

故挽水倒流，能撼山欲摧。

掀茅与扬沙，境境人号哀。

余禾垫西甽，大木横荒垓。

芝田逮楠溪，廛井归丘莱。

飘骸填港汇，悲魄栖山隈。

吁嗟今之人，瘥札相辘轠。

吁天岂耄昏，静□□□□。

积乖必致眡，养烬终成炲。

造化一感应，予夺何必哉。

未闻豳诗官，租税星火催。

刘黻

刘黻　逢腊

一岁忽逢腊，倚阑清气浮。

雪飞浙山上，月照楚江头。

家远易成梦，酒悭难散愁。

读书果何补，自笑不骑牛。

刘黻

刘黻　赋何明府爱山堂

终日看山终日好，山不悦人人不老。

爱山谁识爱山心，瘦竹长松兼碧草。

刘黻

刘黻　赋林氏集云庵

云入此山深，余常拄瘞行。

客樵分茗处，碑碛半苔侵。

地僻终招隐，池清独照心。

顺宁皆是道，谨勿厌书林。

刘黻

刘黻　赋鹿岩贾司理所筑怀京台

铜驼无万里，长忆再游难。

岁月英雄老，山河草木寒。

梦随归雁远，愁赖酒杯宽。

寂寞先朝事，斜阳莫倚阑。

刘黻

刘黻　赋求仁斋和赵使君

一编论语半言仁，克复工夫理趣真。

敛在黄堂三寸地，散为横浦十分春。

元阳有宰群霾伏，太极无边万象陈。

生意源源如谷种，即为天地本来身。

刘黻

刘黻　赋顽石从寄中上人

一日复一日，坐来空世尘。

清潭常见月，老木不知春。

室静佛为证，山深石作邻。

莫询门外路，风雨暗荆榛。

刘黻

刘黻　赋望云寮

家山一望三午里，华发双亲七十稀。

自许朴忠宽社稷，谁知甘旨悮庭闱。

菜根有味逢春雨，草色无边傍日晖。

总总白云保处是，夜寒结梦但东归。

刘黻

刘黻　赋韦轩

人性之偏惧不知，西门为此佩柔皮。

报巫依旧伤于仇，涵养工夫熟者谁。

刘黻

刘黻　赋渔村晚照

自许同渔乾，筑庐云水乡。

利名俱是幻，鸥鹭亦相忘。

古塔明秋树，归舟动夕阳。

临流不尽意，何必问潇湘。

刘黻

刘黻　赋云山阁呈贰车

万山列屏障，来往一溪云。

倚槛古今异，望阙南北分。

地清梅是主，天阔鹭成群。

唐相经行处，勋名更属君。

刘黻

刘黻　古兴和饶云峰韵

贫妇守蓬藋，憔悴无颜姿。

挈瓶养公姑，肯涉山径蹊。

夫君昵浮响，疏越成暌离。

家欠蚕织具，茹苦宁力支。

叫天天不应，听彼风雨迷。

明月古玄镜，清夜长分辉。

见月如见君，此道惟心知。

造化毋群动，一耦仍一奇。

得耦固有分，失意吾何悲。

绿发已改色，素节难转移。

君有内觉时，伯牙逢子期。

贱妾命犹纸，青灯傍低墙。

群艳逞春娇，半叶难言芳。

手织补天线，五色生辉光。

主家不顾盼，内美谁铺张。

妾命痛在身，病痞非病狂。

滴滴肝胃泣，奚暇宫样妆。

层阴阁深燠，雨露胶雪霜。

犹记承恩时，曾不一饷忘。

忠劝勿饮酒，□恕乃溢觞。

妾心谅安往，勿饮君寿长。

渠知沧海深，难以升斗量。

刘黻

刘黻　癸丑九月苦雨和宋饮冰韵

旱潦苦伤稼，景象难休休。

老农早夜祝，愿见虞与周。

弥望泪欲滴，相对如楚囚。

苍天叫不应，空使霜白头。

市廛强喧饰，村落多阒幽。

偻指千载间，曾无三两秋。

灶冷蛙产釜，翁閒埃积蒭。

长此更不已，菜色沦荒丘。

阳精赫阴霾，庶宽漆室忧。

刘黻

刘黻　贵溪道中

自昔输忠多贾祸，逢人何敢说抨弹。

三杯村酒逐时醉，五里堠碑随处看。

行李无金童仆叹，深林有虎路涂难。

流行坎止吾儒事，但把胸中易自宽。

刘黻

刘黻　过白沙

出郭才数里，片景尽渔家。

夜静惟闻犬，潮平不见沙。

寒风欺槿叶，淡月让芦花。

世路几销歇，一翁常施茶。

刘黻

刘黻　过富阳

是非终有定，世路苦多屯。

山色难留客，江湖亦送人。

牛羊寒日晚，桑柘一阳新。

早悟深砫缴，山中合隐沦。

刘黻

刘黻　过柘溪得西字

晴雨春无定，东风忽转西。

地肥桑眼大，天暖麦须齐。

食顿寻幽所，舟行畏恶溪。

野禽如避客，飞上半山啼。

刘黻

刘黻　韩文公

斯文久矣叹荆榛，一疏披忠彻紫宸。

不忍中原沦左裧，甘寻南土作累臣。

邹轲以后功何逊，鲁道于今脉尚新。

宇宙欲昏星斗落，空山韩木亦悲春。

刘黻

刘黻　旱

一雨连三月，当秋乃亢晴。

不知老天意，何忍悮民生。

川竭无云起，山凉有月明。

忧时心欲折，空听海鱳声。

刘黻

刘黻　和陈大庾新建邑庠讲堂

从来道体播翔沈，黉序舂容领佩衿。

庭草静中春不老，岭梅孤处日相雪。

艮蒙已探圣贤蕴，剥复方知天地心。

赖有诸公扶大道，如予未害入深林。

刘黻

刘黻　和酬黄霞砀见寄

此心难与俗人言，终日深居养浩然。

学到苦时方见道，数当厄处不由天。

烟霞约客成三友，风雨忧时及四边。

珍重故人相劳苦，器之元与铁同坚。

刘黻

刘黻　和酬刘监岳

四十余程到庾磁，到来无日不看山。

誓持冰雪松筠操，肯学春风桃李颜。

一饭不忘三祝处，瓣香何慊二忠间。

梵宫咫尺骚坛近，犹愿奚囊续往还。

刘黻

刘黻　和酬张梅野

郭行载酒相挈提，蹑根探窟天津如。

相逢何必皆亲知，天地许大犹吾庐。

矫首梅涧迹若疏，舂容婉画妨清醵。

诗如琴弦分疾开　，惊我一声聋聩初。

萧萧白日金仙居，东西求仲时从之。

静对夕阳搴红蕖，或听夜雨邻怜翠榈。

国步孔棘须神医，纵有鹊醯谁信渠。

风传西事方解围，愿君勿藏圯上书。

刘黻

刘黻　和此阳先生感兴诗二十首

至理要一切，精微实高广。

寄之形气中，今来齐古往。

众曜列太空，环侍

斗仰。

变化妙不测，虚灵本常朗。

井坐识易陋，帘窥学云罔。

静玩感兴篇。剖陈如指掌。

刘黻

刘黻　和此阳先生感兴诗二十首

阴阳著太极，万化惟一中。

权衡迭轩轾，枢纽相始终。

人受命以生，今古穉耄同。

彼昏自不觉，安用尤聩聋。

刘黻

刘黻　和此阳先生感兴诗二十首

仰观复俯察，上下融真机。

元气无奇耦，鱼跃茑自飞。

神圣奠中域，静动心勿违。

天地敛诸躬，照以日月辉。

逊志纳众有，先虑周万微，

胞与岂不夥，游泳皇极归。

刘黻

刘黻　和此阳先生感兴诗二十首

造化洩元秘，河洛图书出。

龟龙亦何心，以灵乃受役。

微旨竟先天，妙用普经国。

三圣受心印，执中数语毕。

诂学长枝蔓，往往胶陈迹。

伟哉千载下，元公指无极。

刘黻

刘黻　和此阳先生感兴诗二十首

文盛起太息，姬壤半沦夷。

仁积天所亲，道丧人已离。

霸图迭雄长，明诅兴自兹。

天纲久不竞，览卷空涕洏。

日月照干戈，风雨撼璧珪。

仲尼不梦周，世道无复为。

元气日以薾荏苒朝露悲。

嫠妇抱隐忧，忠矣非知机。

刘黻

刘黻　和此阳先生感兴诗二十首

宇宙浩无际，主静即其纲。

静非寂以槁，密运治乃良。

公明阦晏灿，忠悫消强梁。

山河帝居壮，日月天德光。

八荒囿一和，此界均彼疆。

鸱鸮息昼鸣，凤凰梧桐翔。

黔黎歌尔极，逢掖趋大方。

皇风播品物，道陃淑运昌。

枢机不盈握，妙斡见弛张。

奈何动志静，反袂千古伤。

刘黻

刘黻　和此阳先生感兴诗二十首

我闻嬴秦氏，威力横提封。

北方迤长城，中土锁春风。

阡陌鞅肆孽，简编斯造凶。

民命眇以坠，天势巍且崇。

中焦痼成痞，怨气蟋壤穹。

炎汉一洗之，讵诧百虞功。

规模纳群策，意度恢大公。

约法止三章，赤子归包容。

溺冠胶余习，莫致商山翁。

过鲁尝蒇祠，犹足醒昏蒙。

刘黻

刘黻　和此阳先生感兴诗二十首

东都党锢祸，机阱深九渊。

标榜起俊厨，接踵沈黄泉。

西园久握爵，龙门昧几先。

忠魂招不返，炎祚孰以绵。

谅矣文君痴，犹觊冷烬然。

吁嗟万钧压，一线那能牵。

刘黻

刘黻　和此阳先生感兴诗二十首

坤舆载五岳，乾象垂三光。

术极宰元化，俯仰无低昂。

一理贯万有，形色皆停当。

晋风竞清谈，幽眇夸辉煌。

坐销白昼尽，狐兔睨其旁。

天地亦为愁，何但颓偏方。

刘黻

刘黻　和此阳先生感兴诗二十首

立朝观大节，炳炳在行已。

李唐号多才，屹立整颓纪。

前狄后有韩，高风世仰止。

孤忠翼正祚，大论陃非礼。

老榦挺冬岭，明魄浸秋水。

均抱扶世心，勋学岂殊轨。

刘黻

刘黻　和此阳先生感兴诗二十首

默观羲圣书，先天著复坤。

画画妙理具，森立河图文。

宇宙斡生意，日月棕辞奔。

乘承著不息，反穷性存存。

透彼名利关，沿此道义门。

用功不精密，频复何由敦。

刘黻

刘黻　和此阳先生感兴诗二十首

诗道发金石，世苦壁听讹。

正色落刍荛，一掬真意多。

众窍本虚寂，其如天籁何。

不悟康衢谣，不识黍离歌。

刘黻

刘黻　和此阳先生感兴诗二十首

礼乐节性情，工夫贵深省。

爱亲笃冰履，酬世尚锦絥。

勿任忘与助，一敬收众骋。

威仪筋骸束，趣味精神领。

相彼屋漏中，森若指见炳。

穷达付天分，灵光勿随境。

刘黻

刘黻　和此阳先生感兴诗二十首

书法严贬褒，明辨邪正要。

寒暑自迭禅，日星常与存。

浮云岂不翳，昭晰谁其昏。

笔削匪烂报，执拗开乱原。

刘黻

刘黻　和此阳先生感兴诗二十首

仙佛各有门，托言深入山。

一探寂灭宗，一透船汞关。

菩提司非树，刀圭诧灵丹。

槁形付尘幻，蜕骨冲飞翰。

咄咄亦奇事，讵惮力到难。

儒先著有训，整辔皇路安。

刘黻

刘黻　和此阳先生感兴诗二十首

智巧役一世，往往悲古愚。

触蛮荣利场，白日事浮虚。

情流失固有，意骛希本无。

相与龙断登，独不捷径趋。

是非遂倒植，大道归糊涂。

发愤中夜思，犹有未亡书。

刘黻

刘黻　和此阳先生感兴诗二十首

扶舆播清淑，何代不毓才。

森森万壑松，盍厚拱把培。

蒙养正性存，临教大义开。

嗟哉古道息，习气少已乖。

区区黄册子，所事惟夺魁。

户庭且得色，斯文何望哉。

刘黻

刘黻　和此阳先生感兴诗二十首

人生戒悠悠，早已闇大方。

卓尔志有立，不坠炎与凉。

孙弟浃闾里，孝爱充室堂。

应对动以恪，操存静而庄。

见善如乘珠，视恶如釜汤。

毫釐贵明辨，造次宜谨详。

勿谓居壮年，光阴隙驹忙。

穷理养夜气，任运为沈翔。

刘黻

刘黻　和此阳先生感兴诗二十首

交游重金石，里巷毋泛寻。

胸中抱明镜，妍丑不相侵。

热交但以貌，冷交惟其心。

势利易苟合，道义难力任。

咏春发真趣，邀月开凡襟。

夷险只一节，难鸣风雨林。

刘黻

刘黻　和此阳先生感兴诗二十首

圣人不可见，犹幸闻绪言。

万古宇宙立，一脉理义温。

专门凿私智，百家起貀喧。

太阳炳离照，坐收烟雾昏。

鲁语本非略，轲书岂为繁。

资之岁月深，左右皆逢原。

刘黻

刘黻　和杜老人龙门寺题宝界东柱

招提有宿缘，坐此豁心境。

风来松寄声，月过竹移影。

殿依鲤石古，井汲龟泉冷。

究竟定慧门，如何日三省。

刘黻

刘黻　和郭帚斋咏龟泉

鎔出形模造化工，石龟中有冽泉通。

来从西峡蝦蟆碚，静镇南源玛瑙宫。

润泽一城消众渴，澄波千古照孤忠。

贪廉名氏俱标榜，无涸无盈道不穷。

刘黻

刘黻　和何明府爱莲诗

濂溪题品非轻许，祗爱亭亭臭味同。

日晚色归霞照里，夜凉香在月明中。

独惭冬叶留寒翠，却笑春花学醉红。

天付清姿尝净植，曾闻结社有陶公。

刘黻

刘黻　和建小学韵呈赵求仁使君

黉舍临溪静最安，朋来俊少共窥斑。

能知格物如星秤，即是程门第一关。

刘黻

刘黻　和建小学韵呈赵求仁使君

理非精妙事非粗，一性空明彻万殊。

白发圣人由稚子，常惺惺处是工夫。

刘黻

刘黻　和建小学韵呈赵求仁使君

衿佩欢迎师帅来，读书种子赖栽培。

他年济济云霄路，谁信清朝叹乏才。

刘黻

刘黻　和建小学韵呈赵求仁使君

浦出西江有此名，道源澄湛自天成。

屋头松树年多少，曾识濂溪授二程。

刘黻

刘黻　和康节三诗　安分

所寓即为乡，萧萧竹护房。

山中观造化。世上任炎凉。

鷃莫攀鹏大，凫难比鹤长。

荣枯从堕地，全不著商量。

刘黻

刘黻　和康节三诗　晨起

一日事在寅，晨兴宜自今。

天澄万古气，人醒半生心。

残月留僧阁，寒烟度石林。

营营何所得，白发易相寻。

刘黻

刘黻　和康节三诗　听琴

何人不爱琴，难听是真声。

急雨蓬中过，流泉石底鸣。

忧时身欲瘦，历处梦犹惊。

拟续昌黎操，冷冷写此情。

刘黻

刘黻　和南涧叔见寄

五年风雨别，家信忆浮沈。

独隐金仙屋，谁明铁汉心。

粤邻蛮瘴恶，蜀急客忧深。

此地无黄犬，朝朝说寄音。

刘黻

刘黻　和谭学士见寄

大道久磔裂，啾啾夸毗子。

彷佛皮毛鲜，孰探古人髓。

我亦坐兹疾，默阒照非是。

束身云瘴乡，凡论悉掩耳。

梦不到伊傅，志惟高角绮。

人生驹过隙，鹿鹿何时已。

耽书夜不睡，省事日高起。

疏苧寒亦燠，硬菜苦犹美。

非忘漆室忧，莫救沙界痏。

生死不可料，何哉为泰否。

佛祖显云封，道源开岭趾。

谁云筑底邦，亶为通德里。

庐陵有可人，访梅一至此。

扣我理义关，无言但心只。

新篇发天趣，步骤古诗史。

穷通从所择，柔舌与刚齿。

刘黻

刘黻　和题临赋

近南逢剧暑，多病客难禁。

与物甘同静，何人肯见寻。

望云生远梦，看月得禅心。

咫尺西关路，输君杖履临。

输君杖履临，草径静深深。

野鸟随晴步，邻钟答晚吟。

飞沈皆有趣，穷达付无心。

对月悭於酒，寒泉聊一斟。

刘黻

刘黻　和薛仲止渔村杂诗十首

料理楚辞甘冷阒，卜邻惟喜近渔家。

昨宵雨过平湖阔，閒看菰蒲添几花。

刘黻

刘黻　和薛仲止渔村杂诗十首

半生心力在吟编，鍊得形如孟浩然。

水屋数间城市隔，客来无路呼船。

刘黻

刘黻　和薛仲止渔村杂诗十首

老松瘦竹可相俦，穉发髒髒到白头。

世道已如寒日晚，惟消把酒赋三休。

刘黻

刘黻　和薛仲止渔村杂诗十首

非远城中欲避尘，渔村邻里笑言真。

自从范子扁舟后，肯著蓑衣有几人。

刘黻

刘黻　和薛仲止渔村杂诗十首

酒欲醒时邻已静，斗横月落尚闻桡。

炷香杯茗灯相照，不枉人生又一宵。

刘黻

刘黻　和薛仲止渔村杂诗十首

甘友渔樵懒做官，静占时事转艰难。

近来地气如南瘴，腊月梅花不识寒。

刘黻

刘黻　和薛仲止渔村杂诗十首

苜蓿村中卜钓矶，临流搆屋不嫌低。

屋头所种无多树，大有亲来白鹭栖。

刘黻

刘黻　和薛仲止渔村杂诗十首

情性常嗤俗者劳，世间何处免风涛。

小舟泊向荷花荡，一个渔翁熟睡高。

刘黻

刘黻　和薛仲止渔村杂诗十首

幸观世事已忘机，觞咏流行度几时。

万物本来同一性，可知猿鸟不相疑。

刘黻

刘黻　和薛仲止渔村杂诗十首

白发疏疏青道衣，苦吟应有鬼神知。

篇章但可陶情性，羞杀唐人自献诗。

刘黻

刘黻　和姚正字用赵信庵韵题召星馆

朔风吹客上江西，历遍山厓与石溪。

野鸟不知言有祸，晚窗犹自向人啼。

刘黻

刘黻　和叶正父见寄

前生疑是老头陀，却笑今生狷愤多。

谪向梅花岭根住，禅关参得祖师麽。

刘黻

刘黻　和渔翁四绝

沧波万顷即良田，一舸东西卧碧天。

鬓发如银长是醉，不知生甲是何年。

刘黻

刘黻　和渔翁四绝

得鱼换米傍村归，蓬底烟生湿草炊。

醉倒船头呼不起，斜阳捉虱有孙儿。

刘黻

刘黻　和渔翁四绝

收纲移舟月上时，西风吹当脍鲈肥。

任渠官买高声叫，醉卧芦花别处矶。

刘黻

刘黻　和渔翁四绝

世业相承不裹头，一家全在水中浮。

有鱼便可供沈醉，休问清流与浊流。

刘黻

刘黻　和张无垢胡澹庵二先生清江亭记

一静心境融，飞跃昭上下。

大道元不磨，人情自荣谢。

两翁投遐荒，浩然独余暇。

悲此当道狐，羞彼立伏马。

命义俯仰间，谁复论冬夏。

一笑清江滨，瓦杯胜琼斚。

丙子复丙辰，居然百载下。

青山招我来，寒燠任更谢。

寤寤古人心，处变亦如暇。

纷纷艳孔张，翕翕啧贾马。

世道长江流，何人屹中夏。

漆室空兴嗟，且酌宜城斚。

刘黻

刘黻　和赵寺丞札鹤吟

既名仙者物，何恙亦沈冥。

吊月怜孤影，埋云异瘦形。

琴中空作操，诗外不消铭。

叶落鸣皋处，犹疑昨夜听。

刘黻

刘黻　和赵友竹呈求仁使君

贤哉太守即长城，领客郊行天放晴。

鸥鸟不惊知政静，樵夫相望说官清。

骚坛突兀谁劘垒，学海苍寒敢濯缨。

世事无如一杯酒，龙门谨勿太标名。

刘黻

刘黻　和帚斋见寄

栖栖惯听鼓鱼声，心印相传第几灯。

江有白鸥閒似我，地惟苍藓懒於僧。

吟难用世皆东野，穷亦忧时祗少陵。

多谢故人相厚意，一笺当暑敌凝冰。

刘黻

刘黻　和朱运筦郊行

扁舟随处泊，山影动清波。

柳惜春风老，花嗔宿雨多。

野棋惊鹤梦，僧磬答渔歌。

灵运经行地，今年几度过。

刘黻

刘黻　横浦操

山峨兮水泚，地鳞鳞兮岭之耻。

瞔林木兮多焦，盼美人兮曷处。

矩古兮碍今，行植兮毁深。

岂不能喑喑兮与时浮沈，奈所此蹇蹇兮若膏肓其不可鎝。

横浦兮幽绝，梅贞兮兰洁。

蜂蝶远兮一气冽烈，宇宙皎兮明月。

刘黻

刘黻　横浦十咏　宝界寺

城中惟一寺，僧老雪盈头。

曾褒神仙到，仍多谏议游。

钟闻香火夕，碑隐桂杉秋。

可惜高堂上，双趺石不留。

刘黻

刘黻　横浦十咏　东坡祠

何年海上还，坐镇此山川。

笔砚归京阙，衣冠带瘴烟。

一生忠胆在，万古党名传。

吾道多流落，西风问老天。

刘黻

刘黻　横浦十咏　二忠堂

斯道今犹古，相望百载间。

孤忠如白日，遗像对青山。

寂寞吾儒事，崎岖世路艰。

圣朝仁脉在，先后惨生还。

刘黻

刘黻　横浦十咏　横浦

地与崆峒接，中多隐者韬。

山腰僧寺小，水口古榕高。

粗石草木瘦，细民衣食劳。

予来无一事，吟荇补离骚。

刘黻

刘黻　横浦十咏　解太尉墓

桧肉不可食，但增忠义悲。

焚香临决日，扼腕议和时。

偃月人何在，凌烟草亦知。

曾闻无垢语，刊入墓头碑。

刘黻

刘黻　横浦十咏　六祖

礁头功行满，非意祖师名。

世事春风过，禅心夜月明。

清泉灵石窦，老钵镇山城。

冷看梅花笑，纷纷事送迎。

刘黻

刘黻　横浦十咏　梅岭

曲江曾凿险，梅岭到今夸。

何代移来树，向人羞此花。

诛茅新佛屋，盖竹半樵家。

冷煖分南北，谁兴世道嗟。

刘黻

刘黻　横浦十咏　贤女

山崦人家聚，路旁贤女祠。

不移初嫁志，宁殒及笄时。

古木有生意，清潭即旧知。

吾宗女犹尔，况复号男儿。







卷182

刘黻

刘黻　横浦十咏　湛泉

境僻远尘迹，湛然风雨林。

一泉通地脉，千古照人心。

灌菊增花蘤，煎茶得味深。

石渠才此尔，谁向道山寻。

刘黻

刘黻　横浦十咏　周程三先生书院

千载斯文冷，先生以道鸣。

山川师友趣，日月弟兄情。

门静一松在，源深双浦横。

儿童游里巷，犹喜说周程。

刘黻

刘黻　横浦有感

风雨忧时梦不成，忍针佞舌博功名。

学如谷永生何辱，节若刘陶死亦荣。

苍藓无心同客静，寒梅有眼照人明。

此邦风物多淳古，曾识濂溪与二程。

刘黻

刘黻　淮上

翠华南渡后，此地独防秋。

明月家家泪，西风处处愁。

鼓鼙寒出塞，烽火夜分楼。

征虞何时息，长河万古流。

刘黻

刘黻　还谭鸣玉北枝稿

天下惟此花，渠町南与北。

有翁号北枝，似惋宇宙塞。

纷纷红紫蹊，阳春岂不力。

枝北春虽迟，今古冰霜特。

刘黻

刘黻　皇恐滩

十八滩中第一滩，舟行风顺不知艰。

诸生历落诚皇恐，世上何人敢怨颜。

刘黻

刘黻　黄山楼

风生汐恶舟难去，独上危楼立暮云。

数片斜阳随处没，一声清磬隔江闻。

庙灵古木悬新纸，碑老苍苔补断文。

惭愧年丰官酒贱，往来人每乐醺醺。

刘黻

刘黻　讥刘秘监献佞固灶

白玉堂中翰墨师，忍令奏牍玷涂碑。

向时刚道梅花累，今累梅花自不知。

刘黻

刘黻　寄冯贺州

鸣凤起朝阳，斯文气脉昌。

谏书留北阙，诗笔化南荒。

湖柳生新意，冈梅续旧芳。

相期功行远，何但说龚黄。

刘黻

刘黻　寄郭仙尉

三千里外人，梅下忽逢君。

共对鸦山月，如依雁荡云。

命奇星主弃，心白老天闻。

贳酒百耽饮，烦渠御瘴氛。

刘黻

刘黻　寄解性存

相望才咫尺，会面若登天。

破屋人多厌，空山月独怜。

未贫犹有易，屡旱却无田。

时到青松下，西风伴鹤眠。

刘黻

刘黻　寄菊庐舅氏

文章时不偶，鬓影想苍苍。

抱剑客千里，忆家书数行。

草莱荒菊圃，风雨冷诗堂。

若部求安策，东归策最长。

刘黻

刘黻　寄缪景文

髫年闻俊发，两岁喜相过。

薄俗交游少，清淡警处多。

巷深留虎迹，树老集禽窠。

无计买邻住，青铜谁共磨。

刘黻

刘黻　寄社中

暗壁寒螀聚夜愁，孤灯相忆话绸缪。

雁来不接西风字，又见黄花老却秋。

刘黻

刘黻　寄时天彝

亭亭万木林，古柏集新翠。

凌厉雪与霜，不凋自天粹。

清庙嗟欲颓，谁堪栋梁器。

之材百世珍，造物巧相遗。

予抱忧国心，相逢喜忘寐。

刘黻

刘黻　寄寿二亲三首１

万竹森森一水泓，堂名劲逸即蓬瀛。

赋诗何必多工部，怕与梅花共瘦生。

刘黻

刘黻　寄寿二亲三首２

荣拜花封感圣主，寿杯阻莫捧亲前。

岭梅尚有逢春日，办取斑衣听老天。

刘黻

刘黻　寄寿二亲三首３

甘向清朝作逐臣，茹蔬亲草即经纶。

心香都在寒梅上，宇宙常逢不老春。

刘黻

刘黻　寄魏佥判

君住龟山我雁山，天教褒面帝圻间。

书楼自喜看山色，诗卷相寻待月删。

镜不可欺知貌改，寝惟无梦觉心閒。

西湖大有真泉石，何日携琴更出关。

刘黻

刘黻　寄西弟六首

寂寂书堂秋夜凉，一编心画一炉香。

弟兄动是经年别，羞见天边有雁行。

刘黻

刘黻　寄西弟六首

儒生事业戒悠悠，凿井求泉须到头。

要识汝兄勤苦事，顶门白发一茎秋。

刘黻

刘黻　寄西弟六首

千里家山入梦频，又封书尺寄行人。

未惭定省多疏阔，守道安贫即是亲。

刘黻

刘黻　寄西弟六首

汝兄望汝撑门户，汝水耽书奈汝何。

汝看二程兄弟传，肯将几月付蹉跎。

刘黻

刘黻　寄西弟六首

向上工夫肯惮难，须知篑上可为山。

若还志力无回转，直透龙门亦等閒。

刘黻

刘黻　寄西弟六首

一别狮山千载期，萧条吟屋费修治。

手栽门户新杨柳，试问春风长几枝。

刘黻

刘黻　寄徐径畈吏部

舍则安贫用则行，休嗟时事几番更。

鸾皇只向明时出，鬼魅偏为暗处生。

改秩屡勤天子诏，养亲甘共野人耕。

要知出处惟参易，莫学鸱夷变姓名。

刘黻

刘黻　寄徐子苍

洙泗千载孤，师友道已寂。

柯山风雪间，古韵响金石。

予生眇云晚，志苦毛发赤。

大道惟一中，如渴饥饮食。

智过愚不及，均之失天则，

虚舟发真机，户庭满春色。

印之贤圣言，充然乃有得。

刘黻

刘黻　寄友

瘴云未免钟仪挚，夜雨应怜范叔寒。

尚有慈闱年九十，空挥客泪落江干。

刘黻

刘黻　寄与权器之二友

鸿钧盎一宇，何物非生意。

轮囷得此剥，而有此憔悴。

根蠹聚蟨蛭，榦古御魑魅。

旦旦斧斤寻，九殒特其易。

飞鸟不敢栖，何哉蓊蔚芘。

风雨极震凌，霜雪苦颠踬。

天地大父母，荣枯均厚施。

腐植产灵芝，至美终不閟。

桃李信春妍，奈何骨妩媚。

刘黻

刘黻　寄云峰饶安国

千年古松树，树下两翁吟。

语不到时事，笑皆非壮心。

江添明月净，山共白云深。

寂寞砖趺在，何时重许寻。

刘黻

刘黻　寄朱德卿

世事何拘束，清吟祗羡君。

半窗听夜雨，一雁叫秋云。

壁润琴音涩，山寒酒力分。

何时野堂上，重与看骚文。

刘黻

刘黻　见东阁

大唐诗派远，今复有唐人。

慎吐冰霜句，恐妨天地春。

闭门惟嗜古，养鹤亦甘贫。

未识孤高貌，梅花想逼真。

刘黻

刘黻　饯傅理掾

一郡一理掾，横浦为之宗。

青青草不枯，曾识无极翁。

遂宁起鼻祖，陆续书问通。

乃今有耳孙，力学追遐踪。

洁静二湛水，峭介双秀峰。

平反几春意，坐令古钎空。

政最复政最，匪诧赫赫功。

庭草色若何，还与庆历同。

归欤浩无怍，扁舟惊轻蓬。

邦民再见公，绣斧番禺东。

刘黻

刘黻　饯湖南赵提举

丹肖伟人维南城，胸中有老东真甲兵。

挈来庾江镇鱼垒，坐令□□□无惊。

峒獠习斗不识机，亦出出草为常程。

痛勦根株讋群斗，方知弄梃不知耕。

吾皇诏趣度湘水，溪蛮辟易枭休声。

玉节清风肃九郡，清风肃处春风生。

邦民借寇欲断桥，原公为我诛鲵鲸。

邦民爱公欲植棠，愿公为我销欃枪。

爱旗猎猎罗道左，竹马截镫儿童争。

我为峒寇特区区，更有西江狡谋成。

蜀危累卵淮破甑，声东击西谁拄撑。

二矛重弓列御屏，衡山云起潇湘清。

指日南城障东南，托天半壁一柱擎，

愿摩滞石歌中兴。

刘黻

刘黻　饯李叔飞赴刘朔斋招

五侯之鲭紫驼峰，鹿鹿斗饤难争雄。

世多果腹鲜知味，北斗以南推朔翁。

桂林延入莲花丛，相邀皓月烹清风。

讵羡鮳麋与胹熊。座有一珍群品空，

舂容樽俎须却戎，

海戢鲸波列上功。

刘黻

刘黻　饯另郭帚斋游湘南

扁舟今日去，昨夜月添愁。

诗满湘波上，名高庾岭头。

友朋千载事，今古一般秋。

石鼓多遗刻，君能寄雁不。

刘黻

刘黻　饯梅提刑

梅花山下送先生，持节西江衣猾荣。

国步正巇须砥柱，边尘方涨待澄清。

来时野草知春暖，去路山禽语日晴。

不怕风寒今满地，摩挲浯石记勋名。

刘黻

刘黻　饯潘吴二察院去国五首

两豸归欤一相留，孤山草木亦含羞。

忠言不必排阊阖，付与钱塘江自流。

刘黻

刘黻　饯潘吴二察院去国五首

涂碑共说台官去，局面还忧宰相来。

今古风多兴废事，只缘忠佞是胚胎。

刘黻

刘黻　饯潘吴二察院去国五首

谁新白屋当灵鹫，倚汉横霓几栋梁。

因想中原陵寝处，断垣衰草正斜阳。

刘黻

刘黻　饯潘吴二察院去国五首

宰相从来号读书，晚年似欲俲痴儿。

痴儿多病伤於饱，爵禄如何对饱时。

刘黻

刘黻　饯潘吴二察院去国五首

生节雷声午夜残，囊封一疏夺冰寒。

先生此去非沽誉，留与时人作样看。

刘黻

刘黻　饯张都巡

有梅横石涧，庾岭树还同。

名更因诗重，心常与月通。

期君坚老节，愧我作颓翁。

此去天风便，吹归馆阁中。

刘黻

刘黻　閒步

出门俱寂寞，短褐步东皋。

语简反疑傲，诗枯亦近骚。

水轮寒碓急，山寨晚烟高。

邈矣飞来雁，令人赋折刀。

刘黻

刘黻　焦溪茶

上犹石硙天下无，霏霏吐出焦溪腴。

龟泉二湛康庐如，瓦鼎才跳鱼眼珠。

顾我常苦收肠枯，一汲河润九里余。

山精木怪不作魔，浇过秦论风生裾。

几回唤醒眉山苏，诗句零落樵与渔。

向非朔洛角植党，焦溪安得声价俱。

似闻东观罗遗逸，烦君寄上图经书。

刘黻

刘黻　接家书

朝朝听来鸿，来鸿一何邈。

秋往冬又至，尔鸿胡来迟。

凝眸屡东眺，飞云渺天角。

薄晚云四低，来鸿似微雀。

习习远近人，尺书坠犹玉。

亟启读平安，字字发天乐。

殷勤谢来鸿，相过勿惮数。

刘黻

刘黻　京邸思家

小楼终日户全扃，诗卷閒消客子檠。

城里不曾闻杜宇，尚疑三月未清明。

刘黻

刘黻　砽砽何所思

砽砽何所思，一默照群妄。

门外风雨深，山鸟亦不访。

有书足遮眼，寐寐古人样。

菜根清苦趣，木朽支离状。

深衣持夜香，往往御烟瘴。

矫首知已贤，大有苍生望。

刘黻

刘黻　哭菊庐舅氏

舅甥三十年，生别且潸然。

书落雁来处，病深秋到边。

故人伤远道，孤子伴归船。

定有焚黄日，西山松树阡。

刘黻

刘黻　哭艺堂汤先生

天地之性人为贵，四骸仁义一只具。

先生领之皇降初，繇稚及耆全故步。

深居独观昭旷原，学不师传能自悟。

真贫不挠万境融，实行已熟群□□。

深衣褒带山泽癯，经史百家罗府库。

东南清叙知几何，见谓生贤扶世数。

申公不召老丘园，共惜烟霞早成痼。

予尝北面承至言，如立明堂闻大沪。

是时年方二十三，自叹抠趋已云暮。

讵知穷饿驱远游，倏忽五年疏杖屦。

世界剥灿志士稀，稽首斯文独终慕。

家书一幅来雁山，扫言先生溘朝露。

肝肠欲断声欲瘖，六月悲风起荒圃。

先生谅与混沌游，魂魄聪明还太素。

刘黻

刘黻　腊雪

八窗唯一色，穉子诧天花。

不稔已多岁，无寒能几家。

山川增古老，宇宙顿奢华。

冻坐无他事，呼松自煮茶。

刘黻

刘黻　腊月六日见雪

一冬长是暖，见雪独精神。

田野眠方稳，湖山认不真。

众禽忧失树，孤客喜忘贫。

只此严凝气，中含造化仁。

刘黻

刘黻　冷泉亭

两峰相对立，佛屋住中央。

有水地偏洁，无风心自凉。

林虚猿应谷，人定月归廓。

造物余清供，山栀一树香。

刘黻

刘黻　立春

腊月廿四夕，冷坐梅花州。

无梦到金马，有诗迎土牛。

半生常见肘，一岁又从头。

形影人相释，先生达理否。

刘黻

刘黻　灵岩

千岩围一寺，入境便无尘。

古木犹知已，高崖若正人。

山灵袪虎迹。石髓幻龙身。

上有通天窍，民愁独未伸。

刘黻

刘黻　六无吟

食无肉兮出无友，居无室兮病无医。

冬无炭兮夏无泉，祠有坡翁慰我思。

刘黻

刘黻　六友诗寄林景云留寿国林道初俞季渊　高友

高友住山中，无心涉尘圃。

山中有明月，明月照栖鹭。

幽人眠不成，披衣起閒步。

相得静无际，勿讶秦官污。

刘黻

刘黻　六友诗寄林景云留寿国林道初俞季渊　节友

节友独爱秋，相得匪迟暮。

受气惟至正，瞓见黄与素。

饱谙风露味，甘守烟霞痼。

如何千载人，仅一渊明遇。

刘黻

刘黻　六友诗寄林景云留寿国林道初俞季渊　净友

净友何亭亭，修洁得自性。

本生淤泥中，乃与玉同莹。

一净消万暑，特立起群敬。

色香非色香，是谓花之圣。

刘黻

刘黻　六友诗寄林景云留寿国林道初俞季渊　静友

静友性不凡，惟嗜土石瘦。

与草似无瘉，於吾如有旧。

抱独足养真，韬芳何深茂。

清风苦好事，揄扬古今宙。

刘黻

刘黻　六友诗寄林景云留寿国林道初俞季渊　清友

清友天赋完，岁晚树独暖。

粲此白玉英，瑟彼清庙瓒。

香自根中来，冰雪匪压断。

一见一回老，殷勤呼茗碗。

刘黻

刘黻　六友诗寄林景云留寿国林道初俞季渊　直友

直友古耐交，莫问三两个。

玉立君子姿，足以警吾惰。

虚心内有容，劲节老无挫。

荒远亲旧违，得汝乃自贺。

刘黻

刘黻　梅花

人夸之子得春早，道眼看来春最迟。

万木已悲欲瘦，一花才与水相宜。

乾坤寂寞常如客，今古平章无尽诗。

说著色香犹近俗，丹心祗许伯夷知。

刘黻

刘黻　梅花

之子孤高势莫攀，分甘肥遁此林间。

独先草木有生意，几历风霜无老颜。

气质冷冷全太古，声名籍籍重孤山。

时人却拟调羹手，到底调羹不似閒。

刘黻

刘黻　梅使君守横浦擒寇闵雨

猛虎久负嵎，吞噬草木痏。

流毒烈赣吉，一呼蜂蝟起。

老天福黔黎，雪村镇梅垒。

指授讨捕略，前驱谢张李。

火箭穷其巢，推算捷如驶。

露布星火驰，余狞悉披靡。

大暑炽焚惔，心芗焫一缕。

甘泽随车至，咸曰雪村雨。

人事天道协除恶乃天才臻媺。洞落洗腥秽，

生意从此始。鸡豚醉秋社，

老农自相语。生长子复孙，

一饭不安匕。南人今不反，

合爪鲤城主。愿缓除书来，

德风遍田里。

刘黻

刘黻　暮春寄友

春归无路寻，烟水一村深。

中酒易成癖，惜花空用心。

嫩刍青引犊，新树绿藏禽。

每念离乡友，经年不寄吟。

刘黻

刘黻　南山龙门

山椒谁立石，人说有龙居。

此地终招隐，何年定结庐。

云封秋嶂老，瀑倒夕林虚。

不似膺门峻，为谋恐未疏。

刘黻

刘黻　牛头庵次王九王宪使韵

有此投閒处，群山绕地图。

声名出朝士，笑语乐樵夫。

招鹤松为主，开泉月作模。

犹嫌居欠僻，来往是征途。

刘黻

刘黻　偶得

淡饭清花处处巡，学儒容易识真难。

风无形迹通群窍，日有光明阻覆盘。

竹色满庭留夜气，柳阴夹径怯秋寒。

世间万象俱呈露，输与山人自在看。

刘黻

刘黻　偶书

暮云漠漠数行鸦，心事凄凉正忆家。

不向孤山留谏草，那能庾岭见梅花。

峒丁嗜斗牙成血，楚俗趋蛮发半髽。

明日绝粮难早计，好{奭

右斗}流水嚼胡麻。

刘黻

刘黻　偶作

四十一年身，天南作逐臣。

病居僧却到，淡饭仆犹嗔。

州浅稀高木，山荒阙伏神。

退藏还有味，所憾远双亲。

刘黻

刘黻　飘零

飘零吾道在，安处即为家。

夜雨生浦叶，秋风到蓼花。

貌添平日瘦，学悟少年差。

白足閒相问，蕉溪一供茶。

刘黻

刘黻　平寇

西江十二州，自昔闻寇警。

按图览上游，峒俗号最梗。

嗜杀等儿戏，纵掠恣狼犷。

右通崆峒东，左接梅花岭。

郴桂贯肘腋，相据易驰骋。

巢穴聚一邑，流毒烈四境。

宝佑戊午春，童石肆不静。

蔓延及夏秋，养成痈在颈。

聚落焦山寨，廛市空灶井。

田野寂牛鸣，道路息人影。

焚劫不可计，闻问已先哽。

太守赵大夫，一仿切救拯。

符移密有置，纪律务森整。

宪钤选精锐，藄猘赫弄梃。

凶丑恶已贯，屠掳势犹逞。

提兵总郡将，指授疾雷老家。

直捣姜坑屯，锋交生死顷。

夹击驰若神。贼溃乱奔町。

辎重委荆棘，累累殊首领。

义丁群搜山，擒械半雄猛。

天俾歼其渠，阳精遂昭炳。

窠蜂果何号，花兽亦终穽。

顾汝宇宙同，乃甘犬羊并。

如醉复饮酒，亡生不知醒。

圣德溥涵濡，皇心极忉恡。

造化开生机，春寄雪霜冷。

刘黻

刘黻　前庑两学录罢职公堂求经明行修之士充员时蜀人杨时发当其选杨君以

汲古绠惧绝，植德根惧斸。

绳枢守穷贱，旦旦天境续。

防意如长城，视身等良玉。

祢荐非吾荣，臧荐非吾荣，

臧毁讵吾辱。暗漏但勿欺，

人心胜明烛。

刘黻

刘黻　钱塘观潮

此是东南形胜地，子胥祠下步周遭。

不知几点英雄泪，翻作千年愤怒涛。

雷鼓远惊江怪蛰，雪车横驾海门高。

吴儿视命轻犹叶，争舞潮头意气豪。

刘黻

刘黻　秋心

秋日日苦短，秋夜夜苦长。

长短不易晷，处厄心自伤。

秋风独有声，叶叶闯我窗。

秋月岂无情，隙隙窥我床。

苒苒寒事迫，孰整衾与裳。

故乡隔万山，篱菊那能芳。

刘黻

刘黻　仁静山房为孙君赋

一庐含万象，古意在听琴。

虽有种瓜事，却无锄草金。

山幽驯野鹿，树老带巢禽。

自得延生法，从渠事养心。

刘黻

刘黻　三十一岁吟

三十一年鸿荡癯，只影流落长江湄。

耐寒忍苦还力饥，寤寐千古圣贤书。

有时理到意独会，有时慾动心如痴。

有时目睫交宇宙，有时咫尺生藩篱。

有进开口邈豪杰，有时瞑目婴儿。

坚凝力量在深省，但守潇潇风雨难。

刘黻

刘黻　扫松

西原百五日，寂寞故松阡。

挑饭瘞黄土，酹觞焚纸钱。

烟林窥老狖，雨岛哭蛮鹃。

旧植亭前桂，一年高一年。

刘黻

刘黻　剡县呈何视履

剡为山水宅，中有隐沦居。

未续载逵赞，閒寻支遁书。

云深丹井远，城老古州余。

何事频来往，愧看人钓鱼。

刘黻

刘黻　十六夜月

何处吹来笛一声，长空如水浸江城。

中秋有月云偏妒，底事今宵放得明。

刘黻

刘黻　十月十三日

居常出户便思亲，竞复流离值诞辰。

命薄不嫌增甲子，骚清犹可记庚寅。

菊香留晚招同醉，梅意才先喜卜邻。

警省工夫须力进，客髭已有数茎新。

刘黻

刘黻　寿胡编校

岭根逢诞日，相对意如何。

直道遭时少，清贫得寿多。

仙茅丹已熟，邻秫味方和。

休说南冠事，穷通付浩歌。

刘黻

刘黻　寿赵使君计院求仁先生

西江郡以梅花重，无愧梅花有此翁。

学到静边皆实地，仁常熟处更春风。

吏看判笔如神异，民拟生祠与佛同。

愿为八荒开寿域，欢声何但鲤城中。

刘黻

刘黻　戍妇吟

月色暗还明，邻家砧杵声。

有衣难寄还，无衣不关情。

冰合长沙渡，霜枯细柳营。

北征人未返，鸿雁又南征。

刘黻

刘黻　思弟

久客知秋早，近湖秋更多。

以予眠不稳，知汝夜难过。

岁俭山空粟，门閒路没莎。

归期毋太晚，亲老鬓俱皤。

刘黻

刘黻　思亲

拟著青衫归拜亲，青衫示著已危身。

鸦山地阻无书到，雁荡峰高有梦频。

节物荒凉嗟远客，家庭笑语愧乡人。

葵心但秉丹衷在，冬极从来又有春。

刘黻

刘黻　思西弟

栖栖梅岭下，禁足老僧如。

白发双亲泪，青灯一纸书。

应门犹看汝，强饭莫思予。

何事成乖隔，低头愧荷锄。

刘黻

刘黻　四不吟

大寒风雨暑不出，公会坐广醵不赴。

我奉遗体投遐荒，相尔室中胡不惧。

刘黻

刘黻　四十吟三首

四十年来父子情，吁嗟今日任飘零。

虽惭负米供三釜，莫悔倾籯教一经。

饱水西江甘冷味，炷香南极祝高龄。

白云纵隔三千里，诗礼朝朝似过庭。

刘黻

刘黻　四十吟三首

四十年来兄弟情，渠渠天理境中行。

形如鹤瘦困书癖，志不蝇营守笔耕。

庭燎献箴知圣主，台评飞劾到诸生。

阿奴抑郁休嫌拙，门户如冰耐拄撑。

刘黻

刘黻　四十吟三首

四十年来朋友情，朱弦疏越最希声。

閒思白日同天乐，每向清宵坐月明。

世事只随沤起灭，故交不趁机木枯荣。

早知党祸今如织，只合渔樵老此生。

刘黻

刘黻　四先生像赞　东莱吕成公

探微极深，经纬万象。

不显其杰，沈潜直养。

体立同著，惟和且平。

甘雨润泽，古井渊渟。

刘黻

刘黻　四先生像赞　晦庵朱文公

天振斯文，紫阳木铎。

博详反约，是继绝学。

日月昭炳，揭之以行。

閒居野服，身屈道亨。

刘黻

刘黻　四先生像赞　南轩张宣公

玉质金相，卓尔良贵。

有鉴在心，明利与义。

大原斯阐，维世之模。

表里不贰，皇皇圣途。

刘黻

刘黻　四先生像赞　象山陆文安公

卓学迈伦，居超径诣。

观我灵龟，以烛来世。

展矣君子，克广厥居。

澄然自得，春风咏归。

刘黻

刘黻　寺居

寺居贫亦乐，多被忆家分。

井脉寒生雾，钟声远入云。

青松知出处，白发耐耕耘。

此地民风古，如何弄梃闻。

刘黻

刘黻　送茶

我得新焙珍如金，持以饷君将我心。

纵无龙文与棋局，白云一碗搜书林。

玉川不作陆羽沈，茫茫世上谁知音。

昙济道人亦复往，八公山顶留荒岑。

我生与渠似有分，一日不见几成瘖。

槟榔是弟橄兄，太抵苦涩味乃深。

车声出鼎策奇隽，书窗静坐闻山禽。

刘黻

刘黻　太玉洞吸琴

无弦不成声，有弦多失真。

真声在何所，和陶方寸春。

文操惜忆远，也坛嗟复陈。

所以桑濮响，郑卫波嬴秦。

讵知幽谷间，乃闻太古淳。

游鱼出春水，鸣鹤横霜晨。

休羡广陵秘，是雅皆怡神。

刘黻

刘黻　题花岩

厌听朝鸡唱，归来觅柳栽。

半山张锦绣，一水隔尘埃。

寻壑疑无路，看潮别有台。

仙人不可见，孤鹤夜深回。

刘黻

刘黻　题江湖伟观

柳残荷老客凄凉，独对西风立上方。

万井人烟环魏阙，千年王气到钱塘。

湖澄古塔明寒屿，江远归舟动夕阳。

北望中原在何所，半生赢得鬓毛霜。

刘黻

刘黻　题吟所

为吟新搆屋，喧寂一溪分。

洗竹夜留月，开门朝放云。

佛藏孤塔见，虎啸别山闻。

予喜频来此，幽情尔共云。

刘黻

刘黻　题禹庙

云痴雨妒不相干，古庙深山万木寒。

水土平治今几载，犹听父老说艰难。

刘黻

刘黻　田家吟

旧谷示没新谷登，家家击壤含欢声。

惭愧今年雨水足，只鸡{左豆右斗}酒相逢迎。

豪家征敛纵狞隶，单巾大帕如蛮兵。

索钱沽酒不满欲，大者罗织小者惊。

谷有扬簸实亦簸，钜斛凸概谋其赢。

讵思一粒复一粒，尽是农人汗血成。

刘黻

刘黻　听松

寺门松未老，早有鹤来栖。

一夜枕衾冷，半天风雨啼。

刘黻

刘黻　同俞季渊访王修斋遇雨次季渊韵

投宿西山雨，搞论由群居。

冥冥白雾深，谁卧隆中庐。

刘黻

刘黻　投赵玉堂使君

銮坡荣拜锦袍新，雁荡行春作守臣。

无扰可回民气脉，有才能振国精神。

柝沈海峤三更月，草长池塘一雨春。

闻道铃斋少公事，肯分吟席与樵人。

刘黻

刘黻　挽曹夫人

一见丰碑已怆情，大家名重乞谁铭。

金花屡锡华封诰，白发重看禁从荣。

三世种成庭上桂，一生读尽藏中经。

当年曾佐先夫子，誓守潼川寇自平。

刘黻

刘黻　挽陈太传

由来安澹泊，人叹历官迟。

两邑犹思宰，诸生共哭师。

文名如日在，心事只天知。

未竟经纶业，传家有桂枝。

刘黻

刘黻　挽妻母郑夫人

诗礼传家耦吉人，雍雍完得性中仁。

乡评莫识生前面，堂影惟悲残后身。

孀节虎号坟柏夜，妇仪鱼忆涧头春。

九泉寂寂应无憾，双璧分明作世珍。

刘黻

刘黻　挽妻母郑夫人

幸婿名门仅两年，一编心事苦难牋。

袖因哭妇痕犹湿，觞未登堂讣已传。

自悟浮生如泡幻，渠知党祸炽株连。

墓头片石垂千古，亦把蛮烟姓字镌。

刘黻

刘黻　挽万竹西隐君

哭到先生道已穷，夕阳千古起悲风。

耆英会上减名哲，高士传中添此翁。

刘黻

刘黻　挽新昌俞夫人

我与令子交，道味见颜色。

乃知贻教来，谆谆及岐嶷。

世多谀墓文，令子序其实。

范身唯礼闲，齐家本天则。

子哀难尽书，母德更何极。

寒风号古林，慈乌红珉刻。

刘黻

刘黻　挽杨砥轩录参

讣落乡山各泪倾，世间难泯是贤名。

一生官正为州掾，到死人称似砥平。

夜烛已残宾馆寂，晓梅空点墨池清。

祗应养得丹砂熟，却向金华洞里行。

刘黻

刘黻　挽赵少卿

班升金掌擢清才，苦欲归田挽不回。

浙右尚思菩萨去，荆南空望使星来。

苔侵书阁秋山静，竹锁吟庭夜鹤哀。

路出箫台多巷祭，几人和泪折寒梅。

刘黻

刘黻　王宗臣赵处仁郑季克同游分得村字

出关非为看桃李，爱识西山深处村。

舟泊野桥分柳色，屐寻閒径破苔痕。

鸠占欲雨唤夫妇，鸡傍残阳聚子孙。

得友不知商议久，归来灯火已黄昏。

刘黻

刘黻　苇航

世路崎岖即险滩，扁舟随处著渔芊。

主盟鸥鹭交全淡，管领江湖梦迹安。

吟定月侵蓬户静，钓閒潮打石矶寒。

即今航国真难呈，莫作寻常一苇看。

刘黻

刘黻　畏虎行

於菟伏林薄，樵者远斤斧。

宁甘骨肉饥，毋蹈爪牙苦。

山居聚落消，十室九闭户。

形影自相吊，祝神为驱祸。

兽毒犹可逃，急征罄罍鬴。

刘黻

刘黻　闻陈正学理琴

闻君整琴待秋风，我欲从之魂梦通。

素麻仿佛苍髯翁，扬休山立崆峒东。

泪痕犹湿龙门桐，有曲无音悲天公。

猗兰未冷拘幽浓，那知斯道将遂穷。

山矸石烂冥感丛，枝蜩盘蝇迭相雄。

两耳年来怪不聪，群哇扰杂安於聋。

烦君为我调怔忡，流泉隐隐深涧中。

春温廉折各不同，声虽在指意在胸。

云飘柳絮风入松，恍然楼阁坐虚空。

伯牙所知何必钟，白鹤飞来采芹宫。

刘黻

刘黻　问鼠

只影投荒阅两秋，汝曹何苦侮畸囚。

诗书尽啮从谁愬，冠履俱伤重我羞。

相国溷人宁处垢，永州某氏未轻投。

翻盆搅翁何时了，肯事张汤法吏不。

刘黻

刘黻　五穷吟

智学文交与命穷，瘴江风雨值衰翁。

昌黎送别劳三揖，何似檀栾一笑中。

刘黻

刘黻　兀兀栖精庐

兀兀栖精庐，青山日相对。

静照年少非，动虞壮士悔。

耕锄计已晚，畚筑力犹耐。

夜卧司马衾，晨餐鲁直菜。

自计清庙修，谁知圜壁坏。

人情春水波，世事寒云态。

直道丛百谪，孤踪绕群吠。

拘累僼形骸，忧危积肝肺。

逢人口即瘖，出户足如碍。

周程俨范模，刘张遗謦欬。

涤垢学归愚，达增务韬晦。

志苦秋不磨，发白春匪载。

采菊聊倾觞，延兰可纫佩。

官{馍莫换鬼}乏三月，家书隔千载。

楚语欲听惯，峒关惊未溃。

冥冥瘴务间，冋冋灵光在。

莫挥感时泪，山水怡吾爱。

刘黻

刘黻　西湖

沧波混碧空，杨柳路皆通。

列岫疑奔马，新桥学跨虹。

东风香迹满，西日乐声丛。

总是游观者，幽人趣不同。

刘黻

刘黻　西际

一径寒松老，因来采茯苓。

水禽鸣杞涧，野鹿卧棕亭。

瀑近云根湿，仙遗石井灵。

守庐青道者，不厌客频经。

刘黻

刘黻　溪上翁

问年知近百，伛偻合龟形，

不理儿孙事，惟占水旱星。

惯医閒施草，贳酒自携瓶。

劝世行方便，何消念佛经。

刘黻

刘黻　喜刘主簿归

同是青藜一祖来，晚成天欲成其才。

家里传虎榜承渥，人说牺经旧屡魁。

春色风流都羡柳，岁寒事业莫过梅。

谁怜历落如蕡者，閒把离骚嚥一杯。

刘黻

刘黻　喜雨呈赵使君

闰余五月即六月，一雨不来天欲裂。

邦侯赤心走群望，唤醒痴龙睡时节。

雷车凤驭相后先，甘霔连天声未歇。

茅檐静听老农语，今岁夐与他年别。

烟瘴压低曾见雪，晴未兼旬雨复咽。

区区枯草宁有知，孕出灵芝光吐结。

邦侯求仁求此心，表里不欺天地彻。

为霖何暇蜥藏翁，占云已喜鹳鸣垤。

斗顿溪流高一尺，尽与疲氓洗炎热。

晚禾猎猎实方腴，早稻津津香已馿。

饥者可饱饱者逸，深夜城箫响清绝。

持此丰年还圣主，愿同何武歌休烈。

刘黻

刘黻　夏夜

青灯人语寂，池塘响蛙哈。

孤坐如老禅，门开风自阖。

刘黻

刘黻　偕剡中诸友游明心寺

一春风雨掩柴扉，今日相羊竟晚晖。

山远从谁寻古迹，水高何处认渔矶。

衣冠揖逊禽鱼悦，觞咏流行草树駃。

共出戴公亭下路，邑人疑是舞雩归。

刘黻

刘黻　谢胡编校惠药医膝病遂以药名赋

益智莫如愚，谁甘遂作非。

年增思续断，亲老续当归。

起石安吟久，防风见客稀。

前胡古君子，松节自相依。

刘黻

刘黻　谢惠笋

饥肠数日吼，往往茄苋争。

幽人盼寂寥，饷我慈竹萌。

斑斑未离绷，白下莫与京。

寒泉煮青茆，手调玉版羹。

招僧招不来，贳洒乃独烹。

茄苋避三舍，纸帐午梦宁。

刘黻

刘黻　谢李叔飞惠酒

清谈莫疗颠危证，白堕堪浇磊块胸。

今日和生今日福，世间万事付青松。

刘黻

刘黻　猩猩行

肩发肖人形，言语剧机警。

羋羐不可招，幽旷从驰骋。

胡为所嗜偏，遇醪即首肯。

染指疑含沙，浸淫归酩酊。

蹀履意欲欢，孰知堕深穽。

鄙哉酣爵人，白头犹未醒。

刘黻

刘黻　雪屋为吴梦蟾赋

一庐天地宽，玉雪照四壁。

天风吹不摇，夜半响铁笛。

彼美人无眠，梅花对岭寂。

访戴独回舟，破蔡谁草檄。

静坐敛逸气，中边透虚白。

刘黻

刘黻　砚

色若马肝微带紫，星如鹆眼更添青。

端方一静浑无语，即是吾今座右铭。

刘黻

刘黻　夜气

夜气不盈握，浩然天地清。

风行石不动，云走月常明。

陋巷颜回乐，深山大舜耕。

此心无旦昼，万物自生生/

刘黻

刘黻　一舸

一舸泛漭沆，风涛正掀舞。

驾空赫鱼龙，沈浮未知所。

同舟一性命，俱父父母母。

倚门望儿归，天亦谅辛苦。

胡为托笑言，射影学溪弩。

刘黻

刘黻　永春道中呈贾九

永春春不断，桑柘满林丘。

云薄无多雨，山清即是秋。

浅沙寒立鹭，小迳晚归牛。

不惯同为客，逢人问突头。

刘黻

刘黻　咏桂呈张贰车

昨夜烽风吹作花，异香早已满天涯。

蓬莱深处两三树，风月分来第一家。

绰约道妆如侍案，婆娑醉影欲乘槎。

广寒莫遣痴蟆食，留取芬芳与世夸。

刘黻

刘黻　咏月追和韩昌黎韵

初秋十五夕，皓月来沧溟。

白鹭与共色，乌鹊能践灵。

逢掖觅桂荫，孩提窥兔形，

凉气净余暑，浮光滑青冥。

列宿各韬彩，腐草休衒萤。

浩荡灵槎泛，莹洁仙掌冷。

门静送佳客，窗虚照郡经。

佛阁高低见，谯更远近聆。

竹风摇琐碎，花影列娉婷。

静坐禅安室，閒行诗绕庭。

银河占米价，璇象认文星。

何处笛传浦，谁家酒散亭。

深闺悲蟋蟀，逆旅愬蓬萍。

水阔平连素，山低远抹青。

有心齐肘腋，无计得轮停。

八蜡神司社，方诸溜纳瓶。

鱼翻波可乐，禽警露频听。

历历天疑近，沈沈夜不扃。

广寒非寂寞，沙界遍辉荧。

盈阙天之量，尧阶任落蓂。

刘黻

刘黻　用坡仙梅花十韵　爱梅

被酒閒凭茗主和，恼人风动不消多。

月高片影横窗上，夜半无眠客奈何。

刘黻

刘黻　用坡仙梅花十韵　访梅

山寒木落峭孤台，南北常分冷暖开。

自笑三生如结习，每来月下立苍苔。

刘黻

刘黻　用坡仙梅花十韵　见梅

水边林表几徘徊，索笑清尊不惮开。

祗恐对花无好句，却成辜负一年来。

刘黻

刘黻　用坡仙梅花十韵　拟梅

花事俱空叶乱飞，孤标强项发枯枝。

溪山的皪无人问，铁石心肠雪冻时。

刘黻

刘黻　用坡仙梅花十韵　愬梅

清入肝脾冷入肌，天机忽露两三枝。

为渠瘦得身如鹤，诗病除非诗可医。

刘黻

刘黻　用坡仙梅花十韵　探梅

只办茶杯与酒尊，山中寒日易黄昏。

今年闰月迟消息，枉费清宵几梦魂。

刘黻

刘黻　用坡仙梅花十韵　咏梅

草木班中有此花，暗香浮动影横斜。

古今陶写閒情性，惟说西湖处士家。

刘黻

刘黻　用坡仙梅花十韵　友梅

玉骨冰肌练帨轻，纵教雪压色逾明。

太清不入尘人眼，完得平生淡性情。

刘黻

刘黻　用坡仙梅花十韵　遇梅

冷淡生涯合晚开，老天故遣雪频催。

相逢唤醒平生梦，不悮山翁特地来。

刘黻

刘黻　用坡仙梅花十韵　赞梅

万卉千葩总一家，木心才蠹脉皆邪。

山窗玉立如风宪，人指为花不是花。

刘黻

刘黻　用韵酬胡编校

诗成断肝腑，寄我光焰长。

贞女守閒寂，志士多悲伤。

烟云起寒屿，风雨喧夕窗。

忧时付酒斚，惜日惟书床。

颐养匪丹汞，坤德明黄裳。

羡君富奇植，独榦难为芳。

刘黻

刘黻　用韵自述

掩关谁复抱琴来，静坐工夫欲换胎。

事到平心方是道，行希前哲奈非才。

镜中华发侵寻矣，松下衰翁矍铄哉。

畎畎未能忘一饭，经纶犹愿济云雷。

刘黻

刘黻　游长渠石洞

六月访古壑，衣巾全似秋。

多无百年寿，能得几番游。

泛酒月流硖，听笙云满楼。

相忘有樵者，来往共夷犹。

刘黻

刘黻　游灵岩天竺

秋气饱林壑，清旷悦所性。

山禽不避人，野猿亦从命。

临流悟世情，过刹知民病。

论交慎勿忘，森森古松劲。

刘黻

刘黻　游太玉峰

一秋吟不尽，才拙愧黄花。

极目皆成市，论心有几家。

淡交期白发，清话证丹砂。

却忆分携处，寒林集暮鸦。

刘黻

刘黻　又寄徐径畈吏部

元阳诏墨动天霞，喜到东都处士家。

世路几年滋艾草，道山今日聚梅花。

作舟济国看商傅，鍊石补天过女娲。

珍重诸贤扶大道，声名毋使后人嗟。

刘黻

刘黻　又寄徐径畈吏部

愧不柯山与执经。曾将尺纸话飘萍。

六年忆别心如醉，一日相逢眼倍醒。

结友苦无鸥共志，癖书瘦得鹤同形。

自怜所性惟方拙，水洁山高即座铭。

刘黻

刘黻　迂拙

迂拙全无补，区区只耐劳。

青灯常独照，白发不相饶。

恋阙江云隔，忆家山月高。

武夷有余稿，何事注离骚。

刘黻

刘黻　与李叔夔钱子云同游兴教寺约齐都巡

古寺坏壁存菩提，又有达磨苍龙如。

我来问讯若旧积，宇宙中间真蘧庐。

朋侪邂逅谁亲疏，秋风相对一笑醵。

杯行草草复徐徐，山僧野朴谈古初。

谓元城老当此居，浩叹不足歌继之。

满庭灿灿木鞭蕖，疑是莱柏邓栟榈。

人多病俗不可医，天欲废疲乏还从渠。

儒生腹大能几围，但教盛酒勿盛书。

刘黻

刘黻　雨中和酬贾君宝

廉纤花雨送残春，不出书楼动数旬。

閒梦有鱼占乐岁，瘦形如鹤耐清贫。

漏欺白屋添苔晕，泽浊青林长树身。

惟忆西湖旧游夕，光风霁月几精神。

刘黻

刘黻　元夕

一来生万感，动是两番春。

俗朴少灯火，年丰多醉人。

远乡犹有旧，明月只如新。

无奈梅花落，相看老树身。

刘黻

刘黻　园翁

租得西山数亩园，自甘学圃竟穷年。

芟锄如秉太史笔，种接应分造化权。

编竹为防邻犬践，蟠花不碍树禽眠。

圣朝徵士惟科目，束帛无因到尔前。

刘黻

刘黻　月

天公属月为眼睛，晓夜不息天中行。

痴人习见圆复缺，谓此眼睛非长明。

渠思一照千古白，奚分朔望阴与晴。

彼昏病痴苦营营，以月视之蝇在罂。

刘黻

刘黻　赠江山oo

相山如相人，不论肥与瘠。

神气参有无，毫釐千里隔。

今古非茫茫，山骨水为液。

谁欤璞辂翁，眼为天地碧。

刘黻

刘黻　赠五星术士

星斗扪胸遡李袁，岭梅谁问命艰难。

强宫缘被孤星主，合向山中衬岁寒。

刘黻

刘黻　赠相士

火色鸢肩类马周，南冠沪落楚江头。

道人莫说閒荣辱，且对梅花索笑休。

刘黻

刘黻　赠钟春谷星学

五星聚东井，老人现端门。

总是太平象，浑仪妙用存。

岩傅本骑箕，执筑付无言。

一旦寄霖雨，夜梦形至尊。

试问古冯相，此数如何论。

太乙照西蜀，子午斜谷昏。

毘陵星靊石，田里春风温。

穹壤一理气，理为气之要。

步推寻其元，太极昭乾坤。

刘黻

刘黻　章江信笔

自从谪向章江上，两饭惟听宝界钟。

尚忆贾生陈痛哭，肯为胡广说中庸。

春风举世知骑鹤，夜雨何人误卧龙。

吾道未嫌拘絷苦，一编炯炯照人胸。

刘黻

刘黻　赵坟

客愁同路入，行不尽青松。

水去成双瀑，山来竖一峰。

土坟存旧垒，木主上新封。

勿谓寻龙贵，苍姬积在农。

刘黻

刘黻　谪居

无垢双趺十四年，予今恰已一年全。

开窗賸向春风坐，闭户閒听暮雨眠。

白发相寻非偶尔，青山可对只依然。

蘧庐世事皆如此，且诵先生庭草篇。

刘黻

刘黻　中兴更化诗

东南天一隅，谁起铜驼思。

雁荡山之舑，匕饭悲黍离。

矫首中兴期，儒负昌四维。

阴霾苦凝泎，光景几逶迟。

鸱鸮腾恶音，蛇虺纷剥脂。

忠愤发夜气，历历排奸辞。

黎明叫阊阖，骨鲠苍昮知。

阳嘘一脉春，万宇同掀眉。

睿智觉今是，庙断消前非。

畴昔两拨贤，烛照朋邪欺。

化弦易新调，活著扶危机。

孽蜮遁妖迹，鸣凤览德辉。

聋聩一甦醒，皇运兴炎基。

耿耿忠孝图，炳炳恢复规。

有志竟成事，失机将奚为。

布帛可御寒，谷粟能疗饥。

盘错见利器，疾病知良医。

今日坠悠邈，千古羞涂碑。

刘黻

刘黻　朱菊山汪眉山会宿萧寺

共游溪上寺，因得话诗缘。

客鬓添新雪，梅花似去年。

疏钟含暮雨，古木带寒烟。

后会知难定，分题废夕眠。

刘黻

刘黻　诸葛武侯

高卧曾吟梁父诗，痛无鎝石活当时。

天公未坠炎刘祀，心事能令先主知。

八阵尚存惊对垒，一星才落便无师。

勋忠遗舄藏岷蜀，老柏苍苍万古思。

刘黻

刘黻　追和渊明贫土诗七首

贫士何所营，但知贫可依。

日月照不尽，朝暮常分晖。

水瘦鱼自跃，林寒鸟亦飞。

纷纷苦多求，此境谁同归。

石田久不种，难免良夜饥。

饥本士之常，独抱嫠妇悲。

刘黻

刘黻　追和渊明贫土诗七首

把书不释手，非志冕与轩。

昔有董仲舒，三载不窥园。

道味归肝脾，遑恤厨无烟。

家贫未为贫，有书足可研。

寤寐千载心，俗子难与方。

勿叹师友寂，日日新圣贤。

刘黻

刘黻　追和渊明贫土诗七首

高山与流水，妙趣归之琴。

吾愧学未成，菲叹无知音。

但向胸中会，毋劳指下寻。

种菊或可茹，得酒聊复斟。

穷达非所期，动静一以钦。

发为琴之声，邈矣天地心。

刘黻

刘黻　追和渊明贫土诗七首

平生抱狷介，深愧唾面娄。

蒿莱常闭门，与世疏应酬。

奈何世患稔，鲠鲠如马周。

颠顿亦良苦，饥羸非所忧。

皇路益以榛，忍作寒蝉俦。

口祸渺无际，困辱祗自求。

刘黻

刘黻　追和渊明贫土诗七首

静对松竹枝，一尘无相干。

饮酒不至醉，读书匪求官。

畦瘠多种菊，采采亦可餐。

衣冠背时样，笔砚同岁寒。

但求圣贤心，肯效儿女颜。

纷纷往来者，笑我柴门关。

刘黻

刘黻　追和渊明贫土诗七首

人生特寄耳，何往非萍蓬。

世挟智反愚，予谓拙乃工。

渊明有姱节，高迈疏与龚。

大抵豪杰士，所见处略同。

箪瓢非遂穷，轩冕岂真通。

倘不达至理，冥雾将奚从。

刘黻

刘黻　追和渊明贫土诗七首

扁舟溯西江，忽抵梅花州。

二忠俨遗像，予愧非真俦。

肝胆照冰雪，要亦狷者流。

言直不砭时，掇祸贻亲居。

山禽似相盼，来往疑劝酬。

阒坐生万感，矫首观前修。

刘刚

刘刚　宫亭庙

回舻乘派水，举棹逐分风。

滉漾疑无际，飘扬似渡空。

樯乌排鸟路，船影没河宫。

孤石沧浪里，岸山古雾中。

寄言千金子，安知万里蓬。

刘诰

刘诰　题天章

逸少兰亭六百年，别营楼阁奉金仙。

琅函帝赐三朝笔，貌座僧谈二祖禅。

山怪有时浑露石，地灵无处不通泉。

尘心未悟真如理，空爇晨炉一篆烟。

刘珙

刘珙　帅潭日劝驾诗

十载湘江守，重来白发垂。

初无下车教，再赋食苹诗。

天阔抟鹏翼，春融长桂枝。

功名傥来事，大节要坚持。

刘珙

刘珙　送元晦

翩翩双黄鹤，结巢相因依。

一为天风便，矫翮西北飞。

岁华及晼晚，霜露侵征衣。

此行亦良苦，千里以为期。

堂上玄发亲，荣禄当及兹。

人生会有役，不复情凄洏。

徘徊都门道，欲语行且迟。

念子抱孤桐，窈窕弦古词。

清商奋逸响，激烈有余悲。

不辞弹者劳，正恐知音稀。

知音何足贵，我顾不可追。

刘琯

刘琯　题清芬阁

自从笔削三千首，复见风骚二百年。

佳句独为时辈许，幽光长伴客星悬。

耳孙文采方高蹈，鼻祖声名更盛传。

曾到先生栖隐处，桐君山下好林泉。

刘光

刘光　句

满地残红惊不见，晓风吹上石榴枝。

仙馆无人春寂寂，一林红日鍊樱丹。

晓来多谢梁间燕，尽把春愁举似人。

山翁何事冲寒往，知有梅花在隔溪。

归路夕阳收，山翠染襟袖。

刘光

刘光　问田夫

清晨出柴扉，偶遇耕田夫。

为问尔田间，近曾得雨无。

田夫欣欣言，旱势早已苏。

昨午云四合，一雨半日余。

高下粗沾溉，苖然蔼菑畲。

老夫闻此言，欣怿当何如。

刘光道

刘光道　句

佳山多在郡城西，草莽烟云望眼迷。

刘光祖

刘光祖　白云岩

万竹山中丹叶秋，五峰岩讶白云留。

黄花夹路开无主，青嶂随人翠欲流。

刘光祖

刘光祖　除夕

房州亦是家，守岁落灯花。

乡信长凭雁，僧餐自施鸦。

刘光祖

刘光祖　穿珠节

往日房陵怜逐客，物情不觉在天涯。

十年来作六州长，四海共知双鬓华。

封内半为故敌践，路傍时问野人家。

京山初入京西道，晚景轻风旆脚斜。

刘光祖

刘光祖　鹤林寺

竹院逢僧话，山门扫地迎。

英雄犹有迹，般若太无情。

玉树春阴密，琅玕晚暑清。

半年来往屡，只合送行旌。

刘光祖

刘光祖　句

同登二乐榭，拟续四贤诗。

刘光祖

刘光祖　句

思君天阔水悠悠。

刘光祖

刘光祖　句

女娲山下少人行，涧谷声中一鸟鸣。

刘光祖

刘光祖　诗一首

岭似颓城野日荒，关留遗迹界金房。

蜀人初向京西道，是处为家莫断肠。

刘光祖

刘光祖　游荆门上泉寺

上泉山下石丛丛，小似飞来天竺峰。

草木自腴岩自秀，幽姿不肯入廛中。

刘光祖

刘光祖　游荆门上泉寺

碧玉潭深黄玉花，莲经听彻便为家。

凭君为我频膏雨，长使村村足稻麻。

刘过

刘过　悲淮南

淮民穷到骨，忍复搥其肌。

不知铁钱禁，作俑者为谁。

行商断来路，清野多流离。

主人日边来，四牡驱以驰。

或云易之是，或云收之宜。

几人困往返，遂逐文书移。

救焚卒无策，燎火久益滋。

缅怀征搉初，山海煮摘时。

虽云便公家，亦复挠其私心。

今者纵虎豹，而使渴与饥。

萧萧芦苇林，日夜边风吹。

悲哉淮南民，持此将安之。

刘过

刘过　泊船吴江县

草树连塘岸，人家半橘洲。

暖寒寻酒去，觉懒罢诗休。

逆境年年梦，劳生处处愁。

天涯倦行客，明日又苏州。

刘过

刘过　长干寺用荆公韵

萦纡一径试幽寻，花竹禅房未是深。

野水不波清欲冻，崇冈有竹翠成阴。

琵琶昵昵怨儿语，兰桂温温和水沈。

诗句欲追前辈后，谁呼粉黛污清吟。

刘过

刘过　呈陈总领五首

旄头欃枪锐冲击，杀气隆隆半天黑。

千家悲哀万家哭，唐邓征魂招不得。

北斗移杓向西指，八月风高塞尘起，

大军忠义赴襄阳，飞鸟潜鱼未知死。

黔称殷忧痛无策，愿得空中降韩白。

呜呼何代无奇才，世间未有黄金台。

刘过

刘过　呈陈总领五首

太宗造唐划随乱，仁义结民过炎汉。

胡雏负恩逆天纪，忠义回天四方起。

嗟哉主将失纪律，百万秦人半为鬼。

浮云改变异今古，不谓前车眼中睹。

尝时潼关说歌舒，今日襄阳说皇甫。

刘过

刘过　呈陈总领五首

先生文章擅经纬，战法渊源如孔子。

当时蜒獠沸溪洞，一扫蛮风净如水。

胸中气压万人将，亿万貔貅资餽饷。

汉家火德接天弦，秘计奇谋堪任相。

愿公飞章告天子，敌疾如风走如鬼。

刘过

刘过　呈陈总领五首

商蚷驰河河可凭，精卫填海海可平。

物情大忌不量力，立志亦复加专精。

忆昨痛器丽正门，白袍墨帽如游魂。

中书堂留草茅疏，不赐诛戮光宗恩。

暮年志气耻雕丧，广长阳中吊名将。

愿持上方三雨铁，细剖赤心告今上。

刘过

刘过　呈陈总领五首

今上聪明过尧汤，师王忠纯如魏王。

君上戮力殄分虏，六月戈甲飞冰霜。

泗州已复汉正朔，议饰初庙修洛阳，

草茅蝼蚁百无用，山林岂复中原梦。

敬须洗眼候河清，读公浯水中兴颂。

刘过

刘过　呈胡季解

老病颠狂药不医，粗豪骂坐欲何为。

前生纵使希真是，已死尚存忠简知。

颠倒六经鹹鹆舞，澜翻一曲竹枝词。

虽然结袜王生僭，人以此贤张释之。

刘过

刘过　呈李漕

默祷神仙政隐忧，天心人意已周流。

旱苗已杭七八月，甘雨如期十五州。

风月冷吹云梦晚，水花新浸武昌秋。

异时白粲输官处，知有丰年万斛收。

刘过

刘过　呈李漕

尘埃破帽倦骑驴，一雨穷途快有馀。

盆盎自天倾怪瓦，龙蛇平地起阶渠。

冷侵絺綌觉太甚，声满梧桐殊不疏。

口业未偿诗有债，夜深灯大小窗虚。

刘过

刘过　呈王山父

疏烟淡淡树重重，略得西南有路通。

钟板不鸣山寺静，闭门人在月明中。

刘过

刘过　呈王山父

辨得茅庐我便归，玉堂何处有梅枝。

岁寒老树虽荒寂，会有腊残春到时。

刘过

刘过　呈辛稼轩

精神此老健于虎，红颊白须双眼青。

未可瓢泉便归去，要将九鼎重朝廷。

刘过

刘过　呈辛稼轩

闭门翘足观山睡，松桧郁然云气高。

说梦向人应不信，碧油幢下有旌旄。

刘过

刘过　呈辛稼轩

书来赐以兰溪酒，下视潘葑奴仆之。

吾老尚能三百盏，一杯水不值吾诗。

刘过

刘过　呈辛稼轩

卧庐人昔如龙起，鼎足魏吴如等是。

若结梅花为保社，林逋只会住孤山。

刘过

刘过　呈辛稼轩

书生不愿黄金印，十万提兵去战场。

只欲稼轩一题品，春风侯骨死犹香。

刘过

刘过　呈徐侍郎兼寄辛幼安

当年今日误承恩，自倚容华吒至尊。

门外游丝难驻目，依然青草暗长门。

刘过

刘过　呈徐侍郎兼寄辛幼安

猿臂将军战不休，当时部曲已封侯。

夜深忽梦燕山月，犹幸君王晚更收。

刘过

刘过　初伏阙上书得旨还乡上杨守秘书

郡大庐陵古，分符得秘郎。

息争民珥笔，课最米连樯。

水隔蓬山远，风凝画戟香。

少须官事了，归去玉为堂。

刘过

刘过　初伏阙上书得旨还乡上杨守秘书

百计归无策，谁知祸有胎。

江河周顗泣，城郭令威来。

访旧须俱白，过家心欲摧。

故乡非不好，不是锦衣回。

刘过

刘过　初入平低书院

雪屋弹琴泛作声，寂无人语纸窗明。

倦游识破诸缘妄，心与梅花一处清。

刘过

刘过　除夜寄卢菊磵

见说卢夫子，诗成手自书。

雪便金帐暖，云荫玉山居。

椒叶储名酒，萍虀荐野蔬。

夜寒裩犊鼻，应念马相如。

刘过

刘过　春归

百花开尽到酴醾，一片春心又欲归。

可恨东风留不得，谩教啼鸟怨斜晖。

刘过

刘过　春日即事

久客无人问所须，小窗翻得逐痴愚。

黄昏以后酒三盏。白日之间饭两盂。

谷雨笋茶俱俊美，条风杞菊竞甘腴。

先贤且谓可行乐，况是平生山泽癯。

刘过

刘过　春日即事

出门虽是欠陶朱，便使关门亦可居。

物价甚廉常食肉，傭赀极省易钞书。

已安栎社如无用，若此丛从似有馀。

归与未归天上事。只消如此看何如。

刘过

刘过　春日书事

薄雪笼日护初晴，沙岸湖来春水生。

间傍柳堤骑马去，一鞭春色柳风轻。

刘过

刘过　春雨寄徐东阳

和州昔有贤从事，今作东阳父母官。

百里望风皆畏易，四郊得雨及时难。

秋成有望米价减，水满不争民业安。

诗句定多公事少，不妨间写寄人看。

刘过

刘过　辞周益公

一曲归欤浩浩歌，世间无地不风婆。

人从贫贱识者少，事向艰难省处多。

紫塞将军秋佩印，玉掌学士夜鸣珂。

太平宰相不收拾，老死山林无奈何。

刘过

刘过　次刘启之韵

豪结交游三十年，暮年识子海霜边。

江西析派诗同社，鸿宝传家子已仙。

无用白须甘我老，有才青眼望谁怜。

譬如飘泊湓城下，篁竹萧疏无管弦。

刘过

刘过　次吕簿池亭韵

举杯邀月到幽塘，八月波心碎夜光。

倒影帘花翻翠色，飞梭锦段织红芳。

是中有客供千首，此外无尘染六郎。

昨夕主人间立久，一身风露带天香。

刘过

刘过　次史良夫寄题云岫

轻烟薄雾任渠行，幽壑深崖款我生。

变化不知天地阔，行藏只要日星明。

肯同苍狗移常熟，每为鸣鸠放好情。

便趁风雷助滂沛，人间匕筹不须惊。

刘过

刘过　次张昌化合溪新亭韵

不碍溪流水不平，主人平处王鸥盟。

两峰呈秀出天造，双涧同流到地清。

尚忆经过曾对酒，欲来登览恨无名。

仙凡咫尺红尘隔，草草题诗亦浪评。

刘过

刘过　次张昌化合溪新亭韵

燕尾溪流上下分，中馀里许地翻平。

林疏邑屋高低见，水涨航船来往轻。

坡老已仙谁杰作，诗人为县得重评。

唐山见说双溪馆，今见双溪亭又成。

刘过

刘过　从军乐

蛟龙宝剑鹓鹈刀，黄金络马花盘袍。

臂弓腰矢出门去，百战未怕皋兰鏖。

酒酣纵猎自足快，诗成横槊人称豪。

但期处死得其所，一死政自轻鸿毛。

将军三箭定天山，丞相五月入不毛。

生前封侯死庙食，云台突兀秋山高。

书生如鱼蠹书册，辛苦雕篆真徒劳。

儿时鼓箧走京国，渐老一第犹未叨。

自嗟赋命如纸薄，始信从军古云乐。

刘过

刘过　村店

林深路转午鸡啼，知有人家住隔溪。

一鸟闹红春欲动，洒帘正在杏花西。

刘过

刘过　村店

溪边犹棹酒船回，冷水湾头雨意开。

一路有诗吟不稳，当初悔不共君来。

刘过

刘过　村墅

俗子有钱村亦乐，秋田米熟歌牛角。

三家村墅无官方，夜半呼卢笑声谑。

寻思我辈不如君，平生读书徒苦辛。

遭时丧乱未得志，长策短藁无由伸。

不如卖剑买牛去，也学此翁村里住。

只愁夜半月明时，得意无人和诗句。

刘过

刘过　答曹元章

先生修廉隅，日日自惊畏。

老夫寄杯酒，狂亦非所讳。

酸咸虽不同，各自有正味。

切莫对痴人，说梦其词费。

刘过

刘过　大簏道中

竹舆哑轧晓烟收，苍玉岩巉万里秋。

路转羊肠回草径，溪分燕尾绕沙洲。

爱山有癖须还债，觅句无工是不休。

晴得几时尤更好，桂花蓓雷作针头。

刘过

刘过　大雪登越州城楼

北风吹雪天尽头，苏州未了来越州。

越人夜乘剡溪舟，乌喙还念棲山不。

吴人哉酒登虎丘，窈窕万舞杂沮讴。

迤俪茂苑来长洲，不顾麋鹿苏台游。

我独忍冻城上楼，欲擒元济入蔡州。

铁骑突出风飕飕，越人惊倒吴人愁。

刘过

刘过　代鸥阳丞上韩平章

当年欧富与韩范，戮力同心佐汉庭。

今日故家浑似旧，醉翁之后独雕零。

刘过

刘过　代鸥阳丞上韩平章

玉立堂堂社稷臣，人言忠献是前身。

三生书锦堂前梦，莫忘当年作记人。

刘过

刘过　代上韩开府

位号钧枢等，元勋阀阅传。

九理新洗日，一柱独擎天。

战守筹帷外，迁除化笔边。

衣冠图盛事，不记几貂蝉。

刘过

刘过　代上谯太尉

叮咛天语听传呼，吒咤雷霆压万夫。

泽国使临殊玉节，彤墀香近惹金炉。

庆逢龙跃风云阔，职有蝉聊父子俱。

援手坠渊馀事耳，故人有子在泥途。

刘过

刘过　代寿韩平原

衣钵登庸复旧毡，文王尚父赵平原。

自从庆历到今日，只说开禧初改元。

朝辟东斋广东阁，夜看南极照南园。

九霞觞举先旬浃。却领千官寿帝垣。

刘过

刘过　代寿韩平原

际会风云振古难，十年初手且旁观。

要令邻敌尊裴度，必向东山起谢安。

一品千龄灵寿杖，五公四世进贤冠。

功成裂地封留了，却趁赤松盟未寒。

刘过

刘过　代寿韩平原

畴昔张旃过相时，相人争睹汉官仪。

未能劖刻燕然石，不忍摩挲书锦碑。

慷慨欲平千载恨，经营已叹十年迟。

要令阅古诗篇伟，好读车攻复古诗。

刘过

刘过　代寿韩平原

国付平章众正开，凌烟录尽到云台。

鸳鸿充序皆桃李，羔雁成群及草莱。

强国断无逾此策，随车未必尽直材。

更须妙斡垂纶手，看取灵鳌上手来。

刘过

刘过　代寿韩平原

宇宙之间物物春，戚疏曾不间陶钧。

裔分裴皞东西眷，谊笃嗣宗南北邻。

中令诸孙难遍识，栖筠俗子老堪亲。

试捐内举拘挛迹，无异平原十九人。

刘过

刘过　代吴守与赵侯为寿

地蟠江汉节岿然，劲气扶舆几倍年。

白玉丹砂浩无数，夜光随处见山川。

刘过

刘过　代吴守与赵侯为寿

气连由来有盛衰，循环久已见天机。

黄山云散无尘滓，上将腾光入紫微。

刘过

刘过　代吴守与赵侯为寿

虎头燕含足奇谋，玉帐兵形象水流。

此去关河应不远，上方拟筑望英楼。

刘过

刘过　代吴守与赵侯为寿

文伟当年记鄂城，崎岖蜀道播英声。

何如衣锦粉榆社，卧护元戎十万兵。

刘过

刘过　代吴守与赵侯为寿

夜上南楼望玉京，将星光底寿星明。

不须便即骑黄鹤，且为皇家致太平。

刘过

刘过　登白云绝顶

雨罢新晴怯宿寒，一帘秋色满阑干。

欲穷大地三千界，须上高峰八百盘。

累世避人秦妇子，一时惊客汉衣冠，

尘寰元有清吟处，便作三山蓬岛看。

刘过

刘过　登旷轩

去春曾与客，携手过桥来。

寺阴松极美，坞深桃不开。

红尘万里去，白首一年回。

净洗旷轩眼，雪天间看梅。

刘过

刘过　登凌云高处

摄衣更上一层楼，才到层霄最上头。

方识乾坤真转毂，好知身世付虚舟。

九秋草木岚烟湿，万里山川海气浮。

更欲杖藜穷望眼，眼中何处认神州。

刘过

刘过　登清凉台寺

江南江北许多山，到处登临得凭栏。

老木渐丹青有信，怒涛冲岸水生寒。

倦游半世乌三匝，往事千年指一弹。

落日正西催上马，依依回首问长安。

刘过

刘过　登升元阁故基

脚力倦矣曷少休，侵晨更作升元游。

眼中已不见二百四十尺兀之高楼，但见炊烟万灶宿貔貅。

上有啼雅噪鹊如泣诉，下有藤蔓老树根据枝相虬。

想其结缔初，匠石巧与造物侔。

桷榱枅栱不知几大木，一木牵挽回万牛。

山川退听左右受约束，日月马兔早暮东西流。

阿房之旗矗立矮如上星期，临春绮望仙三阁俱下头。

杯埦块潜培塿而已矣，足涔洞庭芥为舟。

拄撑霄汉弹压大千界，下历梁唐秦隋晋汉周。

一朝世故有翻覆，祝结祝融回禄与郁攸。

灰飞障天烟焰炽，一火三月烂不收。

遂使觚棱花草莽，丹雘成墟丘。

吾闻至人侈俭初何心，有芭一把盖头便可留。

何必穷极土木事妖怪，杒削赤子膏血敛以裒。

是故子刘子，不仙不佛亦不侯。

视鸾台凤阁为蘧庐，百万买宅梦幻泡影沤。

江西岂无家，白沙翠竹泉石幽。

茅桅曝日搔背痒，篱缺墙破手葺修。

如以天地为室庐，日月行住坐卧得自由。

不为朱门是，不作白屋羞。

有时骑鲸千里游汗漫，有时蛤蜊遽食龟壳秋。

彼升元阁者亟成而复坏，肠亦不能为这断，

心亦不能为之忧。造物何足云，

此身自赘疣。誉尧毁桀未必是非，

丘跖两窖蚁与蝼。日斜诸公急下山，

我有斗酒归去来兮相与劝酬。

刘过

刘过　钓台

百尽难量大丈夫，问他出处意何发。

乾坤已付刘文叔，从此先生归钓鱼。

刘过

刘过　洞霄宫

杖藜随步到琼宫，满目幽奇景莫穷。

山锁九层虽阴远，洞庭五处自相通。

侵云天柱笼朝雾，傍水清阴弄晚风。

可惜春禽啼晓月，又催行李过江东。

刘过

刘过　都中留随州李判官

幸白东南好，西归未可忙。

茶添橄榄味，酒借蛤蜊香。

绝品宜春醉，新烹趁日长。

倒囊烦厚载，归遣北人尝。

刘过

刘过　读书

重寻读书盟，笑砚已荆棘。

只堪把锄在，趁此尚有力。

世途风婆恶，躬履见险侧。

敢云卖文活，一钱知不直。

刘过

刘过　对雪效乐天

匣中雷吼一长剑，溪上月明多少舟。

无贼可平间李愬，有人不访倦王猷。

银杯缟带从渠便，瑶树琼林得自由。

衣敝独嫌灰絮料，帘高想见月垂钩。

刘过

刘过　多景楼醉歌

君不见七十二子从夫子，儒雅强半鲁国士。

二十八宿佐中兴，英雄多是僰阳人。

丈夫生有四方志，东欲入海西入秦。

安能龌龊守一隅，白头章句浙与闽。

醉游太白呼峨岷，奇材剑客结楚荆。

不随举子纸上学六韬，不学腐儒穿鉴注五经。

天长路远何时到，侧身望兮涕沾巾。

刘过

刘过　发舟

宝气亭前首问途，清飚日日送籧簒。

丹枫无处不愁客，白路有情如导吾。

青竹间垂任子钓，紫鳞时掣季鹰鱼。

烟波渺渺江天晚，水宿又听溪乌呼。

刘过

刘过　方竹杖

鹤骨风前瘦，龙姿雨后鲜。

锋棱四面峻，节操一生坚。

荷蓧行随适，看山倚最便。

从教方有碍，终不效规圆。

刘过

刘过　放翁坐上

林雾霏霏晓意凉，野栀才放已传香。

幸哉世事日相远，怪底时情老更狂。

腊蚁三杯浮重碧，春膏一幅砑轻黄。

何如放浪形骸外，尽乞江湖作醉乡。

刘过

刘过　赋羊腰肾羹

拔毫已付管城子，烂胃曾封关内侯。

死后不知身外物，也随樽俎伴风流。

刘过

刘过　感旧

罗结同心柳带青，碧桃香里记将迎。

春风重到凭栏处，肠断江楼不忍登。

刘过

刘过　龚山长栖阁

不知此是何人宅，杨柳虽低屋却高。

见说图书皆长物，六经之外有离骚。

刘过

刘过　龚山长棲阁

柳径参差小叶蓝，不知世有府潭潭。

扬雄宅就巢枝一，去病家寒绕树三。

从臾诸公时烂漫，劝酬终日酒醺酣。

出门万里江边去，尘满征衫我甚惭。

刘过

刘过　姑苏送王武冈不值访汪仲冕席上口占

严城夜出鼓冬冬，画鷁三更不见踪。

何必披云寻乐广，真成避雨识茅容。

藓花似雪玲珑白，腊酒如春琥珀浓。

若使世间无我辈，老夫保处不穷冬。

刘过

刘过　古诗

凉生见砚窗未糊，秋风射入如相呼。

床头吴钩作龙吼，便欲乘此捣穹庐。

丈夫诗胆如斗大，摩挲笑与歌楚些。

生平柔肠作铁坚，挑尽寒灯拥襟坐。

撞钟打鼓天欲明，鸦未知晓鸡先惊。

夜来有雨不须问，听取窗前蕉叶声。

老僧惯间定较可，山色朦胧半烟销，

玉簪委地怕禁持，消息雨中弹指过。

前回十日得一晴，远山松桧如泼青。

痴云冉冉自辟易，半江滚滚金龙生。

桂花毕竟终燥薄。强出婵娟懒梳掠。

正缘久不见去生，事半苏中扫萧索。

人言快意难得时，世间乐事须生悲。

转头泼墨天地黑，依然雨脚如丝垂。

山翁岂识神龙志，特地霖淫阻游意。

不知金鸭香篆长，拥鼻犹可看文戏。

重重叠叠添青苍，谁谓浓翠绕丛篁。

草木过湿有香意，衣笼笃褥篝龙汤。

峭岩万丈苔斑驳，日固甚佳雨不恶。

晴明晦冥俱可观，刍拳有时荐藜藿。

爱山之痴如爱诗，或日或雨皆足奇。

君不见若把西湖比西子，淡妆浓抹总相宜。

刘过

刘过　古意蒿上为徐子宜侍郎赋

桃李多芳妍，开落如春风。

吒身终自天，花不百日红。

残月望朝日，各自相西东。

为君整仪容。照水不照镜。

为君进甘旨，君视肉有堇。

悲歌欲感君，声若君不闻。

金玉徒结君，君看若浮云。

父母长叹息，谓儿好容德。

脂泽固不妍，珠翠亦无色。

娉婷艳阳春，自丑不自惜。

君心河汉流，为雨不复收。

妾心东流水，赴海终不止。

刘过

刘过　瓜州歌

今年城保寨，明年城瓜州。

寇来不能御，贼去欲自囚。

伟哉淮南镇，禹贡之扬州。

念昔蕞尔虏，马棰轻江流。

翠华离金陵，人有李郭不。

幸被账下儿，一箭毙其酋。

帝把羓有遗臭，鲜血粘髑髅。

败军惨无主，蛇豕散莫收。

势当截归路，尽与俘馘休。

甲兵洗黄河，境土尽白沟。

天予弃不取，区区乃人谋。

金帛输东南，礼事昆夷优。

参差女墙月，深夜照敌楼。

泊船运河口，颇为执事羞。

刘过

刘过　挂搭松窝

十年南北走东西，豪气峥嵘老不衰。

快斩妖魔三尺剑，郎吟风月五言诗。

山无福地吾焉往，神有灵丹世不知。

却恐松窝知此意，一丝挂搭去何疑。

刘过

刘过　观白鹭洲风涛

一声雷鼓兵风威，顷刻冲涛没钓矶。

行客骇看银汉落，阳侯惊起玉山飞。

蛟龙便尔争先化，鸥路荒然失所依。

安得长竿入吾手，翩然东海钓鳌归。

刘过

刘过　观三叠泉

五老峰北嵯峨颠，龙泉三叠来自天。

只因开辟便有此，山云蔽护经岁年。

一朝何事失扃鐍，樵者得之人传。

欲往从之人惮远，险溪绝壑穷攀缘。

初疑霜崩涌天谷，翻若云奔不岩宿，

散为飞风颺轻烟，垂似银丝贯珠玉，

随风变态难尽名，观者洞骇心与目。

清寒侵袂心益爽，清甘熨齿手屡掬，

我欲揽之作玉虹。似开九丈锦屏风，

有若插碧金芙蓉。笑骑挥斥凌太空，

穷源直到天河东。

刘过

刘过　官舍阻雨十日涌出闷成五绝呈徐判部

学弄笔头儿戏事，风流眼底亦无之。

汪孙已往周洪没，本分作家今是谁。

刘过

刘过　官舍阻雨十日涌出闷成五绝呈徐判部

竹隐先生名满世，自为举子已诗声。

春风若入五花判，莫遣紫微红药惊。

刘过

刘过　官舍阻雨十日涌出闷成五绝呈徐判部

秋霜烈日生前操，流水行云意外诗。

未必中兴四君子，於斯二者更兼之。

刘过

刘过　官舍阻雨十日涌出闷成五绝呈徐判部

潦倒傍门羞骑马，倦游老欲寄昆山。

留将造请嗫嚅口，慷慨狂歌泉石间。

刘过

刘过　官舍阻雨十日涌出闷成五绝呈徐判部

世间别有人才在，台阁招徕恐未多。

半老江湖半岩穴，为公一赋草庐歌。

刘过

刘过　归耕

途穷百无成，或许营菟裘。

依然大板宫，蚁穴梦封侯。

人生眠饭耳，物外亦赘疣。

科名付诸公，老矣吾归休。







卷183

刘过

刘过　郭帅遗蕨羹

书生穷无食肉相，老不能官犹崛强。

一杯紫蕨江西羹，万户封侯犹未当。

主人幕下三千士，谈王说伯如蜂起。

日日椎鲜与击肥，厌饫腥膻饱而已。

此生只愿吃此羹，坐看将军勋业成。

金山乞取一片山，要看濈濈儿拳短，

穷人更是知田汉。

刘过

刘过　过泰和宫

林塘漠漠乱花飞，门掩苍苔过客稀。

蝴蝶与身俱是梦，杜鹃怜我几时归。

徐行便当篮舆称，清话何妨羽扇挥。

四十九年蘧伯玉，此生毕竟是邪非。

刘过

刘过　过无锡见李元德祭酒

峦树棲禽暖不飞，不如弓缴有危机。

季鹰若悟蓴鲈好，应悔江东不蚤归。

刘过

刘过　过无锡见李元德祭酒

高门扫日鸣珂里，吹竹弹丝暖响中。

寂寞一区如此宅，世间却有两扬雄。

刘过

刘过　过无锡见李元德祭酒

新变文章学未成，青云无路致吾身。

应逢垫角诸生笑，欲效林宗却整巾。

刘过

刘过　过西兴

奔涛汹涌欲骑鲸，船去钱塘棹不停。

何日子胥鞭楚墓，伤时周顗泣新亭。

蚊虻过耳蛮音恶，虾虻薰人海气腥。

吴下阿蒙非昔日，眼高相对有谁青。

刘过

刘过　海棠得无字

步障蜀州锦，重重碧罗襦。

娇多不胜春，十五未嫔夫。

我欲金屋之，贮以贡上都。

窈窕飞世间，穠李侍绿珠。

冶容致人疑，讵知非妖狐。

雉扇开绿绮，君王丽华俱。

后庭非无花，有宠争得无。

八姨淡手抹，试妆不施朱。

不如玉环翠，睡起姿态殊。

人言花倾国，况乃下蔡乎。

刘过

刘过　和大参相公

松深烟锁迳，月冷水明楼。

日涨沧溟窄，山阴古木秋。

琴书超物表，气宇识神游。

突兀东南壮，乾坤第一流。

刘过

刘过　和大参相公

气压三千界，云横百尺楼。

地灵绝兴替，木老阅春秋。

杖屦逍遥步，琴书汗漫游。

利名空役役，回首愧禅流。

刘过

刘过　和大参相公

山邃龙蟠屈，江昏蜃吐楼。

撞钟千百指，阅世八千秋。

僧笑衣冠累，天容杖屦游。

松梢清影碎，薄月带沙流。

刘过

刘过　和都干并柬允道

孝子声名旧白眉，客窗相款话心时。

相犹忘我吾无法，骨已换仙君有诗。

蓴菜羹香春冉冉，鹿游台上草离离。

一樽吊古平章看，未羡君王郡牧麾。

刘过

刘过　和送牡丹韵

娉娉嫋嫋洛阳花，合在瑶池阿母家。

乞与老人浑不爱，白髯相对毵乌纱。

刘过

刘过　和危府教

先生场屋文之虎，气慑狐狸自不知。

老去莫嫌官尚冷，灞桥风朋要新诗。

刘过

刘过　和危府教

天上群仙台望居，芹宫未是辱泥途。

莫邪变化须臾事，一点一熔金在炉。

刘过

刘过　和危府教

行脚诸方履历深，似禅和子寄丛从。

试拈朝报一转语，以道观之无损心。

刘过

刘过　和凶监寺玉簪花

得得寻芳听自由，名花先占八分秋。

鹭鸶折股晚风冷，姑射遗簪胜地幽。

霜叶皱痕罗扇薄，香苞破处雪衣柔。

一瓶一钵休岑寂，骑鹤腰钱岂易谋。

刘过

刘过　和子纯韵

桥下水如箭，惊奔万古号。

溪毛翻碧带，石藓衬银涛。

天外千层秀，云低数尺高。

垂垂兴偏恶，蓬鬓为诗搔。

刘过

刘过　红酒歌呈京西漕刘郎中立义

桃花为曲杏为蘖，酒酝仙方得新法。

大槽迸裂猩血流，小槽夜雨真珠滴。

岘山之北古襄阳，春风烂漫草花香。

乘轺谁为部使者，金闺通籍尚书郎。

儿样爱民真父母，十万人家感恩厚。

鹅儿不酌宜城黄，流霞造此江南酒。

轮蹄日日行乐同，琥珀潋滟琉璃钟。

珊瑚枝下贵公子，人面日色相争红。

栏杆十二开帘幔，腰鼓轰雷奏仙乐。

翠翘金凤大堤倡，玉织捧劝罗衣薄。

人生百岁能几何，海棠花开春较多。

有貂可解换一{左豆右斗}，醉到夫晓待作麽。

刘过

刘过　湖口邂逅张伯丰同行

万里无人独自行，得君逆旅尉东征。

聊同骑马相先后，共作诗词迭唱赓。

仆向洞庭和雪渡，船从湖口带冰撑。

明年袍绿荆州去，遇有西人好寄声。

刘过

刘过　湖口宰任伯厚挹清亭

正笑行役倦，登临心眼开。

舒蕲千里见，蜀赣两江业。

老觉树如此，凉生风快哉。

主人方好客，不算酒行杯。

刘过

刘过　湖口阻风

冒雪冲霜已十程，狂风乃敢厄吾行。

无人说向江神道，莫待明年却世情。

刘过

刘过　湖上

五行撩我到钱塘，花底题诗句亦香。

莫惜高吟三十韵，敢烦诗伯为平章。

刘过

刘过　湖学别苏召叟

失学老无成，宁不心自慊。

子聊生吾后，逸俟眼未见。

委身入罏锤，顾此金百炼。

有如顽钝质，岂可便磨划。

看君说经旨，不异瓴水建。

小诗虽有技，风味亦不浅。

我途未易穷。本自安眠饭。

俯仰道德光。耳目自濡染。

凉风忽秋思，一夜窗纸飐。

平生湖海梦，高兴动淮沔。

追思狂踪迹，失处不可掩。

醉搥黄鹤楼，一掷财百万。

只今觉衰甚，四海游已倦。

所馀习气在，未了一第欠。

师友贵隆亲，古学当自反。

小夫事机械，心甚山川险，

半生客吴粤，生死交情见。

谁知尘土中，得君初识面。

何时束装来，草草衾裘辨。

密迩恋轩诚，功名期岁晚。

刘过

刘过　怀古四首为知己魏倅元长赋兼呈王永叔宗承载少望

言理不可求，吾将讯苍苍。

草木被春华，松柏遭摧伤。

才高未为福，名大或不祥。

煌煌太史公，逸气横八方。

瑞麟出非时，巷伯终见戕。

晏婴不可作，鲍叔遥相望。

发愤著春秋，掩夺日月光。

文章诚可传，毁辱庸何伤。

刘过

刘过　怀古四首为知己魏倅元长赋兼呈王永叔宗承载少望

高高黄金台，燕赵争趋风。

后来得荆卿，恩礼尽鞠躬。

丈夫易感激，况在穷厄中。

缟衣登素车，函谷照已空。

吕政当野死，燕丹无奇功。

侠骨化为铁，血变海水红。

英愤气不磨，今为亘天虹。

刘过

刘过　怀古四首为知己魏倅元长赋兼呈王永叔宗承载少望

天地有大经，圣贤实先觉。

一身万世则，激厣为忠朴。

周勃真少文，汲黯信无学。

岿然社稷臣，汉脉终有吒。

微臣有扬雄，百拜美新作。

男儿无英标，焉用读书博。

刘过

刘过　怀古四首为知己魏倅元长赋兼呈王永叔宗承载少望

嗣宗党司马，徒尔餵其糟。

叔夜屹玉山，落落昆仑高。

神仙之可求，蓬岛何迢遥。

汤武非圣人，况识师与昭。

一死继结缨，孤竹争清标。

荡阴一杯血，彩凤无凡毛。

鸱鸢嗜腐鼠，竟绝终身父。

刘过

刘过　寄程鹏飞

往事游边忆少年，未尝携刺五侯门。

春风跃马汉南道，落日椎牛淮上村。

科举未为暮年计，穷途不忍向人言。

男儿慷慨头当断，未有人施可报恩。

刘过

刘过　寄郭伯瞻

圣门力学钱公辅，盛世能书蔡伯喈。

出处有时安义命，笑谈无我见襟怀。

桂花香满山堂闹，秋气清连石洞偕。

只好放教椽笔健，留将大字写磨崖。

刘过

刘过　寄郭德顺

玉弟金昆共七人，典刑惟有此公存。

一区未尽扬雄宅，满座常倾北海樽。

人品细看真第一，诗篇远寄不辞频。

笋舆归路无人管，风雨潇湘行暗村。

刘过

刘过　寄湖州赵侍郎

桑枯村村烟树浓，新秧刺水麦梳风。

舟行苕霅双溪上，人在苏杭两郡中。

彭角丽声相旦暮，旌旗小队问青红。

主人夙有视仙骨，合住水晶天上宫。

刘过

刘过　寄李侍郎

未照玉堂金炬莲，地官董正职尤专。

常经要足邦中赋，胜算犹烦马上鞭。

黄阁少须持紫橐，黑头早已继青毡。

方今讲论肥民策，不数横流地上钱。

刘过

刘过　寄吕英父

清时萧散坐才疏，收拾穷愁却著事。

诗笑有神通梦寐，丰标不俗更清癯。

黄花细雨图江路，落日西风处士庐。

抖擞尘埃旧时帽，不妨觅句倒骑驴。

刘过

刘过　寄吕英父

秋到家山冷不知，但惊风露入新诗。

低头欲拜无东野，满耳惟闻说项斯。

骨格昂藏云鹤瘦，吟哦凄断雪猿悲。

文章已得真消息，三十科名未是迟。

刘过

刘过　寄潘文叔

不随千骑过维扬，夜泫关山却一航。

臭味偶同贫更好，功名有志老何伤。

自甘商皓来东阁，敢怨陈登卧上床。

俗击单于知力倦，归来且理旧诗囊。

刘过

刘过　寄如皋叶尉

借马石庄去，天寒晓出门。

乱岗行兔窟，数点入鸦村。

欲醉酒力薄，如迷海气昏。

客游无限事，端的向谁言。

刘过

刘过　寄沈仲居进三国志

十年铅椠鬓丝秋，独抱成书四海游。

三国诸人应梦里，一番公案又从头。

刘过

刘过　寄沈仲居进三国志

万死中原百战争，流芳遗臭各垂名。

思量陈寿已饶舌，又费先生一管城。

刘过

刘过　寄桐庐程宰

路入严州去，桐庐得暂过。

盘餐汤饼贱，机杼绮罗多。

令尹哦诗治，居民酌酒歌。

吏人公事少，门雀可张罗。

刘过

刘过　寄王巽伯

朋从纷如云，愈觉居索甚。

肺肝百忧集，五夜不安枕。

长恐铁石心，化作萋其锦。

日暮怀佳人，霜风悄寒凛。

刘过

刘过　寄吴子云

曾是乘轩客，飘零老更穷，

棹船秋叶浦，策杖桂枝丛。

往事都如梦，新诗不用工。

草庐消得几，不许卧隆中。

刘过

刘过　寄张东之

见山堂上山如画，二十年前曾客来。

风絮满城归不得，江南老却贺方回。

刘过

刘过　寄张东之

紫骝借得将军马，垂柳西湖第一桥。

欲傍酒家做寒食，腐儒何日有狐貂。

刘过

刘过　寄张都干蒙正

林深叶密绿阴繁，荷渐生芽蒲有根。

心事嗟跎过岁月，故人落寞共乾坤。

舟行蓴菜水云浦，路入杨梅烟雨村。

何日扣门寻子去，一樽聊对话黄昏。

刘过

刘过　寄周益公

猥贱诗难化，讙嚣语不齐。

长途难短堠，小雨易深泥。

逐利如争鹿，伤人类割鸡。

心虽怀益国，梦亦畏江西。

刘过

刘过　寄竹隐先生孙应时

竹湖人之英，剧县勇自试。

三年川桃李，遣爱及僮稚。

咸欲父母之，谓吾公之子。

独有督邮嫌，见谓不事事。

瑕疵催科细，欲以三尺治。

八月苗僦楼，半年縻隐市。

小窗天日晴，洒落自胸次。

抖擞旧尘埃，楮札左右置。

寄傲点画间，挥染当游戏。

人贤世所希，嗜好人共贵。

车马闹填门，载酒日纷至。

大书极豪放，小草亦姿媚。

敛藏经纶业，进此第一义。

玉板抄歌诗，石碑刻图记。

人家锦为轴，高壁垂至地。

袭藏较工拙，临写费同异。

争如老刘子，落魄一狂士。

半生不读书，颇能会其意。

寒泉骥马饮，平陆蛟龙起。

得非久幽愤，於以发奇气。

故使钟鼎疏。自足名一世。

毛锥久见绝，一见尚能喜。

酒边袖予诗，不誉亦不忌。

有时夺之去，箱箧馀故纸。

如持将军诰，屡博姑苏醉。

刘过

刘过　寄竹隐先生孙应时

苏州酒滴如真珠，公能醉之酒百壶。

得间政恐不来尔，来则倒屣相与俱。

江山绕楼诗句好，奔走万变同驰驱。

大书小草各有能，雷雹震耀莺花姝。

当其半醉尚醒在，宛若处女未嫁夫。

杯行到手湖海歇，翻覆云雨来须臾。

义这屈使坐北面，命骚如役仆与奴。

角巾斜飘鬓毛出，笔墨颠倒衫袖乌。

回旋左右如有碍，归路不记长须扶。

宾侪指摘士窃笑，亦有好事描为图。

或云先生郁於用，浮深欲以酒自娱。

实非能饮姑好客，不时斗酒由人须。

若予乃是真饮者，糟丘日日乡无何。

敛藏穷达付之酒，不以礼法自束拘。

情归一真举无伪，滑稽玩世为通儒。

饮与不饮无不可，醉醒醒醉同一区。

痴人之前莫说梦，梦中说梦愈阔迂。

客来辄饮饮辄醉，此其所以为竹胡。

不然他人岂无酒，欲去此脚自懒趋。

计公之客日百数，结束冠带纷座隅。

欲言喉牙物如梗，中怀腹非外示愚。

不如鄙性好诚实，退无取议进不谀。

欧公自爱曼卿放，昌黎亦喜刘叉粗。

满城风雨重阳近，黄共篱落金英敷。

山高凛风吹客倒，公楼虽小主者殊。

狂当相就取一醉，有酒饮我无酒酤。

此即虽狂亦可喜，我去俗子畴当呼。

世无人兮亦已久，公不容我谁容乎。

刘过

刘过　嘉泰开乐日殿岩泾原郭季端邀游凤山自来美堂而上湖亭海观梅坡石林

结束战袍骑战马，冠军将军宛如画。

前呵小驻来美堂，箭去弓鸣飞鸟下。

青林路转入岧峣，湖亭海观争为高。

谁知凤舞龙飞外，虽有楼阁横云霄。

回旋左右皆游历，人物江山两英特。

风流标致梅岭梅，磊落胸襟石林石。

侧身更上天上行，好风吹下笑谈声。

山神川后领要束，遁走虎豹藏蛟鲸。

摩挲苔藓题诗去，万鼓声中白题舞。

众宾捧酒寿主人，将军自是擎天柱。

看山看水时一来，钱塘吴越何小哉。

指点中原百城在，功名逼人有机会。

刘过

刘过　间步

山径无人鸟篆沙，杖藜间看摘新茶。

锦级委地笋翻箨，黄玉满林松带花。

刘过

刘过　监官借沈氏屋

借宅西头对短檠，一灯相对纸窗横。

煨炉火活蹲鸱熟，沸鼎茶香蚯蚓鸣。

万卷读书空老大，诸生盖世尽功名。

依稀草木还乡去，便向夜深闻雨声。

刘过

刘过　监官权学

人生百岁等叹悲，已判行藏任所之。

笔砚重寻惊梦觉，课程聊复伴儿嬉。

荒原傍海多间趣，闭户观书有倦时。

破帽尘埃今已矣，不妨更借蹇驴骑。

刘过

刘过　柬胡卫道

淮北山南幕府开，江淮谁念有遗才。

出门万里长安道，乞我於潜驭马来。

刘过

刘过　柬胡卫道

结束弓刀鞍马间，粗神矍铄我犹顽。

褒衣博带休相笑，前带头巾金帽环。

刘过

刘过　简季文

衰鬓萧骚半欲丝，尚能随队作儿嬉。

棋无杀意从人活，琴有仁声却自悲。

落魄陈平归汉日，中伤张禄入秦时。

诸公莫作狂夫看，恐是英雄未可知。

刘过

刘过　简能仁礼老

幻身到处等空虚，习气依然未扫除。

柏树子边寻祖意，栴檀林下伴僧居。

三千世界初无碍，十二时辰得自如。

牛粪火堆煨芋熟，时时拾得懒残馀。

刘过

刘过　建业酒楼落成预点灯

高楼百尺久摧颓，轮奂重新亦壮哉。

彻夜笙歌催腊尽，聒天箫鼓挽春回。

都人杂沓挥千镒，我辈登临谩一杯。

京国繁华欣再睹，老来醉眼更堪开。

刘过

刘过　江头送赵教即席同赋

东州二三子，相送黄鹤矶。

渭北烟树合，江南春水肥。

波宽鱼意足，沙浅乌痕微。

我亦欲东去，斜风雨湿衣。

刘过

刘过　金陵雪中

风幻寒威夜扑人，晓看云脚四垂阴。

牧羝塞上功名泪，骑马蓝关竮逐心。

冷面不春愁菀结，冻须如铁恐萧森。

书炉醉拨灰为子，不为间思暖帐金。

刘过

刘过　九日鄂渚登高楚观分得能字

一山如龙来，起伏力不胜。

老夫跨其脊，半空欲飞腾。

尚念同游人，一二东南朋。

税驾为小留，木末朱栏凭。

远水天共阔，秋风响饥鹰。

城郭千万家，营壨相依凭。

年年重阳节，高处尽可登。

南楼与北榭，游览昔所曾。

插花楚观上，醉舞仅所能。

惊倒地上人，白日看上升。

刘过

刘过　九日寄陈君举舍人

白发江湖暗，青灯几席凉。

病身几千百，佳节又重阳。

命也吾何奈，天乎孰可量。

元龙楼百尺，犹得慰行藏。

刘过

刘过　酒楼

夜上青楼去，如迷沿府深。

枝歌千调曲，客杂五方音。

藕白玲珑玉，柑黄磊落金。

酣歌恣萧散，无复越中吟。

刘过

刘过　开莺

东风扶日上共枝，恰恰幽禽弄暖时。

百啭忽惊春梦破，间关石上话相思。

刘过

刘过　六合道中

十年曾记此来游，有策中原一战收。

蒲柳易凋嫌势去，金汤无用卒和休。

非风仿佛鸣刁斗，缺月参差照敌楼。

庙食封侯何日事，不堪老马又滁州。

刘过

刘过　吕氏山堂喜雨

凉满蒲萄磊落枝，倦游来此亦忘归。

沟渠水活龙蛇动，树木月明乌鹊飞。

欣减黄粱新米价，愁生白苎旧征衣。

风流却扇轩坘坐，一夜谈兵玉尘挥。

刘过

刘过　毛积夫席上口占

夜听南窗金屈支，水花凉果似秋时。

人言爱酒陶元亭，坐有能诗无本帅。

颠倒六经鹹鹆舞，澜翻一曲鹧鸪词。

同游那得轻相笑，恐是长庚未可知。

刘过

刘过　梅花

人间不尽春来意，恰则一枝梅更疏。

待得和羹几时在，祗今风月上新除。

刘过

刘过　梅花

香气恼人休不得，荒林月里夜相过。

花应笑客有底急，客若不来花奈何。

刘过

刘过　梅花

冻云垂垂雪欲落，雨涩风悭如此寒。

分折南枝与君着，老夫自要北枝年

刘过

刘过　梅花

高门拂日琼为树，呼我不来那肯过。

不知此花有何好，寒乡日日用亡何。

刘过

刘过　梅花

寂无人语断回程，日落未落孤山横。

平湖水阔何许去，傍竹边松自好行。

刘过

刘过　梦觉

梦回斜日转花阴，时有黄鹂送好半。

高卧草庐人不识，东风啼乌独知心。

刘过

刘过　明州观大阅

书生灯窗困毛锥，说著刀剑何时持。

忽闻殷殷金鼓震，惊起块坐筋骸衰。

国朝右武重秋猘，列郡敢不张其威。

万家骈首遮道看，我亦役逐人后随。

武夫橐韐陈整整，虎豹拏攫旌旗麾。

人言吴儿尽脆弱，身发文断勇未知。

不见拔山昔项羽，何必燕赵士始奇。

军容灿灿生光辉，悲风惨淡杀气怒，

对此忽作边头思。熊罴不哗晓争出，

万骑驰突寒打围。纷纷血毛腥原野，

箭竹正堕惊鸿飞。将军仰笑兵军贺，

金帛填委深沟池。十年文穷坐百拙，

感慨一赋从军诗。

刘过

刘过　南康天开图画楼

楼外烟波渺去鸿，楼头庐阜翠摩空。

故知造物铺张巧，不费丹青点染工。

赤壁江山横夜月，辋川庭馆卧秋风。

祗今满地无图画，尽在西湾杳霭中。

刘过

刘过　南康邂逅江西吴运判

一节西来已骇传，不堪归去便湘川。

舟行彭蠡轻文种，酒到当阳醉乐天。

台谏久无公议论，朝廷新有骤除迁。

臣心毕竟终忧国，不敢瞻乌涕泫然。

刘过

刘过　南康邂逅江西吴运判

万里西征一叶舟，谁怜天地此生浮。

初征秋浦雁飞处，又泊江南相叶洲。

贫困尽从归后见，雄豪半为病来休。

十年心事闲搔首，荻雨芦风总是愁。

刘过

刘过　陪赵丞饮东轩

冠盖如云许后陪，酒红医老上吾腮。

转旋舞影乾坤窄，摇撼歌声风雨来。

鱼纲撒池莲叶老，龙涎熏坐桂花开。

群娥捧劝同文字，商略西风更百杯。

刘过

刘过　蕲州道中

如箭阴风劈面吹，雪花斜夹雨垂垂。

胸中自有平戎策，路入蕲州冷不知。

刘过

刘过　清溪阁交胡仲蓄芳韵

琼树枝新梅蕊迸，与君携手清溪问。

旧时狎客歌舞场，何似诗人风雪迳。

溪边杰阁高崚层，左右华屋连飞甍。

依稀王谢鸣珂里，仿佛秦筝云母屏。

古来繁华各衰歇，只有不磨惟璧月。

小船何处载愁来，哀怨一声吹笛裂。

刘过

刘过　庆周益公新府

潭潭新府列名卿，玉带金鱼喜气横。

能广万间庇寒士，定容驷马向高闳。

午桥庄上江山秀，独乐园中花草荣。

才作美哉轮奂颁，清台又秦相星明。

刘过

刘过　阙景初进纳长安相值於西采石话及家事因与对酌

未有还家策，故乡吾太和。

龙洲沙石健，快阁水云多。

场屋科名累，江湖岁月磨。

茅柴一杯酒，相对奈愁何。

刘过

刘过　入徽州

自傅庭前正解船，梦中忽已过番川。

红尘冉冉行天上，黄道髒髒近日边。

石洞歙溪俱可砚，山肥徽路总堪田。

把茅便欲侨居去，奈此功名未了缘。

刘过

刘过　三登径山而雨或日龙王相迎予笑而戏以诗

细雨霏霏洒路尘，龙神有意迓佳宾。

世间小节成姑息，尽念熬焦烈骨人。

刘过

刘过　山末

山末疏红尾尾霞，晚烟丛薄是人家。

移船更喜吹香好，枸橘药开媚浅沙。

刘过

刘过　赏心亭

何人将我此来游，白鹭那知客有愁。

如子矜持山玉立，似予迂阔水肋洲。

尘襟抖擞风云入，石刻摩挲岁月流。

惆怅谪仙鸾驭远，离离别恨黯滩头。

刘过

刘过　上范秘监

郡大当涂古，分符得少蓬。

威如乌府在，令与绣衣同。

铃阁紬书外，花村卖剑中。

少需抚摩意，来作玉堂翁。

刘过

刘过　上范秘监

畴昔经行路，黄山更一过。

天涯知己少，岁晚客愁多。

路断车生角，冰坚水不波。

使君森画戟，闻此盍如何。

刘过

刘过　上金陵章侍郎

龙虎东西两踞盘，帝教弹压此山川。

风行魏蜀三分国，浪静江淮万里天。

半壁旌旗佳丽地，十州鼓角郁葱边。

便当击楫中流誓，莫使鞭为祖逖先。

刘过

刘过　上金陵章侍郎

欲上云霄虎豹关，失身一落市城间。

经过鲁肃捐时廪，想像谢安游处山。

去国梦魂愁切切，感时滴泪血斑斑。

少陵却欲依严武，妻嫂轻人未敢还。

刘过

刘过　上刘和州

戟外梅花角有声，使君心与月华明。

郡当采石今冲要，船在乌江罢战争。

酒贱人家歌裦饮，地宽客子带刀耕。

太平官府无公事，见说香凝燕初兵。

刘过

刘过　上刘和州

草树荒寒晚叶枯，又寻短棹泛焦湖。

场经古战心欲折，客老诸侯饥更驱。

去国寂寥从白眼，筹边谋画看洪儒。

袖诗来谒公就态，曾说襄阳而座隅。

刘过

刘过　上谯江州

丘公镇金陵，辛老治就口。

君王神武欲筹边，九江更使何人守。

九江太守今谯侯，谯侯德量容九州。

诗书礼乐晋元帅，意度间远和而谋。

清尊对客温如玉，同上庾楼望西北。

胡尘万里气压之，容有白头何碌碌。

出门烟水空茫茫，西为汉沔南衡湘。

指点式昌在何许，买船又谒吴侯去。

刘过

刘过　上吴居交

时平无事清吟好，卫霍贪功未足奇。

争似一篇人脍炙，四方传诵卧龙诗。

刘过

刘过　上吴居交

庙

陶铸人才尽，流落江淮老病身。

尚踏槐花随举子，不知邓禹是何人。

刘过

刘过　上益公十绝为寿　宝龟

纳锡曾看上九江，又闻詹事奉储

。

巢成荷上窥仙景，在顾溪中赐印章。

刘过

刘过　上益公十绝为寿　苍官

东封已受大夫封，又入丁公吉梦中。

祗道济时作舟楫，茯神尤有济人功。

刘过

刘过　上益公十绝为寿　丹桂

少壮堂奏捷功。浮香仙籍继继家风。

年年占得中元景，一颗冰轮照九穹。

刘过

刘过　上益公十绝为寿　古柏

冰条雪叶节高坚，台宪风生凉凉然。

可羡堪为栋梁用，至唐千载尚三千。

刘过

刘过　上益公十绝为寿　佳菊

寿客尤宜在寿乡，钿花的皪傲新霜。

更歌华寿今归去，尚有渊明野趣香。

刘过

刘过　上益公十绝为寿　金乌

金翰振晓近天威，玉于循琼书影迟。

曾上大裘头上看，暧然可爱是冬曦。

刘过

刘过　上益公十绝为寿　寿鹿

年永曾闻葛稚川，玉京何处锦纹鲜。

赏花应制嘉宾宴，小雅当为第一篇。

刘过

刘过　上益公十绝为寿　玄鹤

缑山橘井与青田，驱策风云友列仙。

名号横空心万里，九皋声动九重天。

刘过

刘过　上益公十绝为寿　影木

枝如华盖耸瀛洲，永世香风荏苒沲。

特有群仙来弭节，细听鸣凤碧枝头。

刘过

刘过　上益公十绝为寿　玉兔

雪淡星疏月有光，广寒仙府岁偏长。

多应自制延年药，振古长同桂子香。

刘过

刘过　上袁文昌知平江五首

骨秀如仙孕武夷，故教手笔世宗师。

隶分唐汉诸家字，句压陈黄二子诗。

茂苑雨晴花发处，洞庭霜重橘黄时。

尘埃俗使那能此，一段奇功自可知。

刘过

刘过　上袁文昌知平江五首

车马城中早上忙，子城内里看星郎。

十州已茂圜扉草，一炷初凝画戟香。

铜剖虎符新雨露，玉持使节旧风霜。

明年樱笋成时候，不在乌台即玉堂。

刘过

刘过　上袁文昌知平江五首

欲上姑苏望虎丘，小邦宁有此风流。

山川形势今三辅，人物英雄古列侯。

华屋鳞鳞冠盖里，画桥曲曲管弦楼。

金陵蜀郡俱疏远，除却皇都第一州。

刘过

刘过　上袁文昌知平江五首

行尽淮南日日东，自携只影入吴松。

人生五马方知贵，客老诸侯叹未逢。

适意秋风宁为鱠，惊心半夜忽闻钟。

十年无计离场屋，说著功名气拂胸。

刘过

刘过　上袁文昌知平江五首

已辨行都欲去船，个中因得少留连。

长安在望空悲日，刺史谁知别有天。

鼓吹后车喧水际，旌旗前骑簇花边。

书生不愿县金印，只觅扬州骑鹤钱。

刘过

刘过　上张紫微真仙

真仙元是昔于湖，今在高楼何处居。

非玉不容陪伟论，拨灰犹为作行书。

云霞缥缈来旌节，琼玖玲珑闻佩琚。

幽显殊途人世隔，冷风吹雨关回车。

刘过

刘过　上周少保

游戏公孤了，归来不爱名。

昌黎前进士，司马老先生。

有节化宜晚，无波水自平。

翳云遮不得，南极益精明。

刘过

刘过　上周少保

早被儒冠误，衣稀老更侵。

科名数行泪，岐路一生心。

自惜亡猿木，谁怜跃治金。

使无钟鼎志，何地可山林。

刘过

刘过　寿建康太尉

万里寒风一布袍，特将诗句谒英豪。

正当武曲临凡世，恰值骊龙出海涛。

五马尽投千岁鹤，六军急献万年桃。

不因此日沧溟近，一钓那能得巨鳌。

刘过

刘过　书高塘庵

庵上木已拱，山前水可陂。

峥嵘晦翁字，突兀大参碑。

云叶孤飞白，乌群反哺慈。

伤心前辈尽，问道欲从谁。

刘过

刘过　书僧舍壁

绿杨染水浓如画，天气欲晴风自和。

二月杏花犹未放，一春分外觉寒多。

刘过

刘过　书僧舍壁

雪汁融融溪棹回，此山林竹亦佳哉。

看残未了槐岩在，笋蕨反时又一来。

刘过

刘过　书越州能仁寺壁

流年转眼一飞梭，如此头颅奈老何。

狼籍落花春不老，竹鸡滂处雨声多。

刘过

刘过　霜寒舟中

殿转牛衣冷不禁，著人无奈晓寒侵。

由来十月清霜重，况乃荒村白露深。

有客分金来橘社，何人涂血染枫林。

不堪青女来料理，折尽衰翁一片心。

刘过

刘过　霜寒舟中

殿转牛衣冷不禁，著人无奈晓寒侵。

由来十月清霜重，况乃荒夺白露深。

有客分金来橘社，何人涂血梁枫林。

不堪青女来料理，折尽衰翁一片心。

刘过

刘过　思故人

朋从纷如云，益觉索居甚。

肺肠百忧集，午夜不安寝。

长恐木石心，化作萋兮锦。

日暮怀佳人，霜风悄寒凛。

刘过

刘过　送程伯俞赴海陵苏使君招

红裙族雕筵，一醉当鲸吸。

使君若问余，为道贫彻骨。

刘过

刘过　送胡仲方

略无一物将人意，更逐行轩去似飞。

胜把清吟供惠远，聊半远出当依归。

刘过

刘过　送胡仲方

郑公怀在仙何恨，刘毅家寒泪一挥。

穷达莫言乡义重，此行毕竟是耶非。

刘过

刘过　送金陵胡抚干仲芳

故家凋丧后，初识澹庵孙。

玉树明庭角，冰澌吐话言。

荆州得上幕。楚壤带中原。

多欲附舟去，白鱼朱橘繁。

刘过

刘过　送金陵胡抚干仲芳

共醉百斛酒，千金一笑倾。

寄情桃叶渡，吊古石头城。

战守筹雄地，更番出戍兵。

瓮天留不住，图略遂西征。

刘过

刘过　送客剡溪

送客山阴路，春风散马蹄。

纵观神禹穴，深入子猷溪。

嫩草绿於染，珍禽娇已啼。

去程千万里，步步有云梯。

刘过

刘过　送刘从周教授

凤阁鸾台次第留，此生何必为身谋。

工夫到易通三圣，洁白寺身第一流。

桑梓胸思如子少，萍蓬自叹此生浮。

还乡若有过从便，会尽人间只点头。

刘过

刘过　送刘允叔还浙东

树倒群公尚不飞，先生於此独知几。

杀身无益事成败。闭口不言心是非。

吴渚蓴鲈张翰去，鉴湖风月贺章归。

从教血染长安市，一舸清风眠钓矶。

刘过

刘过　送王东乡归天台

枚数人才难倒指，有如公者又东归。

班行失士国轻重，道路不言心是非。

载酒青山随处饮，谈诗玉尘为谁挥。

归期趁得东风早，莫放梅花一片飞。

刘过

刘过　送王东乡归天台

千岩万壑天台路，一日分为两日程。

事可语人酬对易，面无惭色去留轻。

放开笔下间风月，收敛胸中旧甲兵。

世事看来忙不得，百年到手是功名。

刘过

刘过　送许阎二兄归缶岳阳

岳鄂旧游处，重来岁月更。

联翩识吾友，邂逅慰平生。

风送故人远，槐催举子惊。

扁舟更珍重，万里莫留行。

刘过

刘过　送杨伯子

天下少奇士，况乎吾一州。

逢人问姓字，知子有源流。

兰砌多黄口，蓬山半白头。

诚斋知未可，唤作小坡休。

刘过

刘过　送友人得馆游南康

匏大从来速售难，依人高戴误儒冠。

江南又客诸侯去，梅子愁人四月寒。

半世光阴旋蚁磨，百年举子上鱼竿。

世间多少不平事，盍向庐山静处看。

刘过

刘过　俗游合阜山

仙梯难上尘缘重，俗驾勒回仙有灵。

烟霭模糊雨昏黑，数峰疑在眼中青。

刘过

刘过　岁月晚

手种疏梅已发妍，相从三过客中年。

吾生岂得须如意，随处何妨且信缘。

风月心多时小醉，轩裳梦少且闲眠。

万人海里能如此，是自在禅并散仙。

刘过

刘过　题池州览亭

尘土中无绝妙词，不能重赋翠微诗。

淋漓醉墨杨廷秀，慷慨悲吟杜牧之。

岩壑尚多吾足倦，江山信美客归迟。

夕阳鸦点城门闭，堤上鞭垂万柳丝。

刘过

刘过　题叠浪轩

僧房矮占一窗幽，不见当年叠浪浮。

湖已为田知幻化，律更以教示精修。

白莲何日还同社，顽石无时不点头。

可惜能诗张孟辈，却无一字此间留。

刘过

刘过　题东林寺

尔自贪痴不肯间，江南多少好青山。

老夫为不爱官职，买得狂名满世间。

刘过

刘过　题凤凰台

公子飘然有俊才，此台翻觉在尘埃。

江淮浩渺洲渚没，凤鸟寂寥鸿雁来。

时事不言惟拄笏，书生无用且衔杯。

生平自厌胸中窄，万里霜天一日开。

刘过

刘过　题高远亭

戍古城荒地势雄，一亭分半庾楼东。

庐山面目今真识，江汉朝宗此会同。

司马宅荒惟苦竹，元规尘远尚古风。

胡尘只隔淮河在，谁为长驱一扫空。

刘过

刘过　题龚山长栖阁

爱客龚山长，能容日日过。

栽培初种竹，爱护乍生荷。

堂对青山短，门关白日多。

细听间议论，不似我狂歌。

刘过

刘过　题古山庵

薄醉来游此，西风吹帽纱，

倦雅丛密树，凉雨湿秋花。

题辟人何在，哦诗句未加。

一杯怕饼肯，坐到日西斜。

刘过

刘过　题禾川飞英疏荣阁

堂扁朱书字，何人可得之。

三衙新统帅，六馆老宗师。

文武无穷意，江山不尽诗。

亲恩如可报，会有报君时。

刘过

刘过　题黄文叔燕堂

仁宦不惬意，有家胡不归。

林栖乌反哺，梁语燕于飞。

鸥鹭忘之久，貂蝉贵者稀。

但存慈母健。日日舞斑衣。

刘过

刘过　题黄文叔燕堂

著屋图书里，四山楼观重。

蓴添张翰思，橘当李侯封。

湖水自平淡，花枝多冶容。

兴来诗已就，只可酒千钟。

刘过

刘过　题京口多景楼

壮观东南二百州，景于多处却多愁。

江流千古英雄泪，山掩诸公富贵羞。

北府只今唯有酒，中原在望莫登楼。

西风战舰成何事，只送年年使客舟。

刘过

刘过　题龙华寺壁

青事梅边动，荒江信马行。

久穷知远举，多瘦怯衣轻。

今日龙华寺，昔时黄姥城。

废兴吾已解，一醉万缘清。

刘过

刘过　题润州多景楼

金山焦山相对起，挹尽东流大江水。

一楼坐断水中央，收拾淮南数千里。

西风把酒闲来游，木叶渐脱人间秋。

烟尘茫茫路渺渺，神京不见双泪流。

君不见王勃才名今盖世，当时未遇庸人尔。

琴书落魄豫章城，腾王阁中悲帝子。

又不见李白才思真天然，时人未省为谪仙。

一朝放浪金陵去，凤凰台上望长安。

我今四海行将遍，东历苏杭西汉沔。

第一江山最上头，天下无人独登览。

楼高思远愁绪多，楼乎楼乎奈汝何。

安得李白与王勃，名与此楼长突兀。

刘过

刘过　题雁汊峰东林寺

雁汊泊船去，岩头间访僧。

故人留少驻，俗子见何曾。

佛屋警天柱，心光续命灯。

任渠狂到死，吾老慢腾腾。

刘过

刘过　题一犁春雨图后

阿耘无田食破砚，奉亲日籴供朝饭。

有田正恐拙把犂，何得更为图画看。

汝父名汝汝当知，有田无田未可期。

有田不耕汝懒病，无田画田真画饼。

画田之外乃画牛，捕捉风影何时休。

头上安头入诗轴，全家不应犹食粥。

刘过

刘过　题自然足轩

秋光万斛泼疏帘，瘦玉萧萧拂画檐。

鹊尾炉中香篆冷，矮窗袖手对楞严。

刘过

刘过　题自然足轩

翠竹无多第一奇，正忧喧聒俗人知。

清风自足老僧用，只是窗前无好诗。

刘过

刘过　题自然足轩

有竹芜生不费锄，亭亭楚玉影癯癯。

风师自是识人意，何用纵横十万夫。

刘过

刘过　铁塔寺呈轻老

树木有古意，轩窗多野情。

断冈城一带，齐岸划丛生。

醉骨风蝉蜕，病身沙鸟轻。

惜无东野笔，琢句斩僧清。

刘过

刘过　听阮

绛蜡攒花夜气横，樽前更著许风情。

却将江上风涛手，来听纱窗侧阮声。

刘过

刘过　同曹元章游新安寺

畏暑倦杯酌，修廊散步行。

寺深藏古意，蝉老带秋声。

去就诸缘薄，穷通一念轻。

更寻水清处，为我濯尘缨。

刘过

刘过　同郭殿帅游凤山寺探桃李

廉织小雨久於梅，喜得晴新亦快哉。

五色波姚丽鴗鹊，十分云气近蓬莱。

旌旗侧畔宫墙转，戈戟丛中式库回。

走马看花生怕晚，果然桃李一山开。

刘过

刘过　同许从道登琼翠阁

清潭石洞游俱偏，最后来寻此阁遨。

树木满林成芘荫，溪山围县恰周遭。

结交有味贫何害，薄酒虽村饮亦豪。

明日重阳吾未去，更於何处可登高。

刘过

刘过　同许从道游涵亭

犯暑日午来，坐到日落归。

松桂全团团，竹光净晖晖。

乳窦成濯缨，绿染身上衣。

却倾所携酒，对酌老石矶。

幽鸟当歌者，荐以首山薇。

敛藏大千界，游戏尘尾挥。

寺门长安道，结束驷马肥。

醉乡访腥荤，屏风肉红围。

我亭不关锁，何人款柴扉。

掉臂樵担行，藤萝自烟霏。

古所谓迂阔，若此二子稀。

既非携娉婷，又乏玉鞍飞。

不知有何好，林泉少焉依。

境胜更著语，鬼神暗呵讥。

但知笑他人，不觉自己非。

刘过

刘过　挽苏吏部

奕世徵文献，逢时仕学优。

爱遗边郡在，官止外郎休。

月黑新茔夜，溪横旧隐秋。

从游老宾客，欲替二孤愁。

刘过

刘过　挽张魏公

背水未成韩信阵，明星已陨武侯军。

平生一点不平气，化作祝融峰上云。

刘过

刘过　挽拙庵杨居士

前辈晨星似，如公抑又希。

榆边游已倦，菊径晚方归。

听雨兄同老，冲天子欲飞。

伤心弹旨顷，一梦故人非。

刘过

刘过　挽拙庵杨居士

尚忆龙蟠国，城西作客时。

有山皆载酒，无日不赓诗。

风雨交游散，江湖泪眼悲。

百年心事在，只有凤雏知。

刘过

刘过　王农丞舟中

危樯高占飞鸦字，就淮两路传宣使。

面如玉盘腰有金，见说京淮已无事。

儒生性命何足怜，十年厌闻犬羊膻。

一朝悔祸亦不恶，且愿四海皆安眠。

刘过

刘过　望幸金陵

建业水大胜，武昌鱼有味，

江东云不比渭北春天树。春天门崒嵂，

两岸石壁立，石头钟阜龙虎东西分。

椎牛酾酒家准拟犒六军，翠华不来冷落行宫门。

泰华不易得，天下关中为本根。

怀哉金陵古帝藩，千船泊兮万马屯。

西湖真水真山好，吾君亦岂忘中原。

刘过

刘过　闻杜宇

杜宇几声烟霭外，相思只在蜀山阴。

间愁不共花飞尽，赢得伤春一片心。

刘过

刘过　无锡道观

门外红尘市一廛，买瓜买李兴修然。

树根石透月洒落，殿阁屋多风的旋。

卖墨道人勤置酒，能诗老子欲飞仙。

髑髅南面蛆虫辈，鹏鷃逍遥各自天。

刘过

刘过　吴尉东阁西亭

袭桂行香径，朱栏稍转西。

水风飕石冷，云月堕檐低。

棋败深杯罚，诗豪健笔题。

舞忙钗鬓乱，更为捧柔荑。

刘过

刘过　吴尉东阁西亭

石板桥东阁，轩窗如此华。

碧虚澄水鉴，红影侵霜花。

似串歌云驻，如泥醉帽斜。

但惊风露冷，飘落怕还家。

刘过

刘过　西湖别舍弟润之

几度归程入梦间，秋鸿社燕两为难。

西湖半夜风雨急，交泗一床心胆寒。

落第我为中酒味，圜桥子亟洗儒酸。

臂弓秣马长淮去，莫笑狂夫老据鞍。

刘过

刘过　西湖次弟润之韵

旧说西湖好，春来更一游。

林逋山际宅，苏小水边楼。

行密柳堤闹，树多花影稠。

天堂从此去，真个说杭州。

刘过

刘过　喜雨

谁借长鞭策懒能，黄梅水涨舳舻通。

不知君子忧雨切，常在桑麻稼樯中。

刘过

刘过　喜雨

北方旱气与兵连，犹恐淮州亦蔓延。

数日下田新雨足，不应千里不同天。

刘过

刘过　喜雨呈吴按察

使君人物旧乌台，天听虽高力挽回。

湖水欲平江为退，秋田未旱雨朱来。

云随黄鹤游何许，风满南楼亦快哉。

凉意入秋清可画，月岩知有桂花开。

刘过

刘过　喜雨呈吴按察

黄鹤山前雨乍过，城南草市乐如何。

千金估客倡楼醉，一笛牧童年背歌。

江夏水生归未得，武昌鱼美价无多。

掉船亦欲徜佯去，古井而今淡不波。

刘过

刘过　下第

荡荡天门叫不应，起寻归路叹南行。

新亭未必非周顗，宣室终须召贾生。

振海潮声春汹涌，插天剑气夜峥嵘。

伤心故国三千里，才是馀杭第一程。

刘过

刘过　襄阳歌

十年着脚走四方，胡不归一兮襄阳。

襄阳真是用武国，上下吴蜀天中央。

铜韑坊里弓作市，八邑田熟麦当粮。

一条路入秦陇去，落日仿佛见太行。

土风沉浑士奇杰，呜呜酒后歌声发。

歌曰人定兮胜天，半壁久无胡日月。

买剑倾家赀，市马吒生死。

科举非不好，行都兮万里。

人言边人尽粗材，卧龙高卧不肯来。

杜甫诗成米芾写，二三子亦英雄哉。

刘过

刘过　襄阳雪中寄江西诸友

雨涩风怪夜向阑，粉花飘扑客衣单。

功名有分平吴易，贫贱无闻访戴难。

懒逐银杯行处马，静思玉鉴舞时鸾。

诗成咫尺谁堪寄，当与邦人醉底看。

刘过

刘过　偕陈调翁龙山买舟待夜潮发

来逢春雨长鱼苗，去见秋风擘角螯。

久矣归心到乡国，依然水宿伴渔舠。

一天如许皆明月，二客所须惟浊醪。

今夜四更潮有信，更须留眼看银涛。

刘过

刘过　盱眙行

车徐行，马后驰，

天寒游子来盱眙。功名邂逅未可知。

生身毕竟要何为。既不起草黄金闺，

又不侍宴白玉墀。何不夜投将军飞，

劝上征伐鞭四夷。沧海可填山可移，

男儿志气当如斯。安能生死困毛锥，

八韵作赋五字诗。金牌郎君黄头儿，

有眼不忍重见之。志大才疏浩无期，

逢人举似人笑嬉。谓之痴人未必痴，

唤作奇士何能奇。

刘过

刘过　萱草

不尽人间万古愁，却评萱草解忘忧。

开花若总关憔悴，谁信浮生更白头。

刘过

刘过　雪

醉枕醒来夜未央，倦身殿转厌藜床。

映窗色皎犹疑月，刮骨寒知不是霜。

刘过

刘过　雪晴游惠山

松杉如立密当门，长在山中管送迎。

棲石草根留雪在，响阶檐溜滴春声。

簿书拨置君能到，碑刻摩挲眼倍明。

欲作小诗无好句，只题年月记纪行。

刘过

刘过　雪中呈颜使升坚

一冬所欠者雪耳，造物忽然如戏儿。

清甚牧这江上郡，郎吟次仲馆中诗。

诗灯夜静疏梅落，卖剑村深小麦滋。

多少使君调燮意，风流自有化工知。

刘过

刘过　雪中呈颜使升坚

阴阳舒惨刹那间，刺使天高见一斑。

人物眼中如水鉴，世情身外不冰山。

涤除瑕垢与掩匿，弹压风云俱涩悭。

羔酒帐金输武库，者茶萧寺等僧间。

刘过

刘过　雁

朝随汉使到天涯，暮与江鸥宿浦沙。

岁晚客途营一饱，稻粱多处即为家。

刘过

刘过　雁

万重山水万重云，岁负江南客此身。

在末西风晚来急，数行飞下一汀苹。

刘过

刘过　夜思中原

中原邈邈路何长，文物衣冠天一方。

独有孤臣流血泪，更无奇杰叫天阊。

关河夜月冰霜重。宫殿春风草木荒。

犹耿孤忠思报主，插天剑气夜光芒。

刘过

刘过　谒郭马帅

千金买骏马，百金市蛾眉。

长安酒家楼，挥洒惊人诗。

天子不得臣，公卿气吞之。

俯视儿女辈，自诡男子奇。

谁知金陵都，五年重来兹。

墨貂日以蔽，尘埃鬓成丝。

故人风雨散，知己今为谁。

郭侯山西英，而有熊豹姿。

巍峨西忠庙，乔木人所思。

垂芳到云仍，大将奕世为。

兄弟各三衙，父子步武随。

万户侯冠军，金印何累累。

虽然平戎策，终郁未得施。

方今群胡扰，似觉虏运衰。

达靼军其西，会以蒙国斯。

蛇豕互天噬，干戈极猖披。

盗贼毛蝟起，敛民及刀锥。

父老思汉官，壶浆傒王师。

吾君自神武，妙算出筹帷。

收揽天下才，尺寸不可遗。

机会一日来，恢复此其时。

况如郭侯者，礼贤正谦卑。

使之会云龙，列城归指麾。

安知古中原，不使同驱驰。

过也久沦落，狂名诸公知，

然亦壮心胆，志慕鞭四夷，

脱靴呼将军，举扇障元规。

有音世不赏，诗酒聊自嬉。

霜风忽无情，一夜冷彻肌。

高卧百尺楼，闭门无晨炊。

起视匣中剑，依旧光陆离。

有恩或可报，一死所不辞。

刘过

刘过　谒淮西帅

家住徐城未卜还，归心正在杳冥间。

东游吴魏三千里，西入成都一万山。

解使愁肠能寸寸，空令泪眼已斑斑。

此情不告英雄帅，说同儿曹总是间。

刘过

刘过　谒江华曾百里

抠衣三十年前事，曾以诸生傍绛纱。

一国所尊吾白下。双凫犹远令江华。

时来馆学总余事，老去衣冠怀故家。

共怪我门郊岛外，狂生尚有一刘叉。

刘过

刘过　谒江华曾百里

鬓发已皤非故吾，依然破帽老骑驴。

江边游了断肠句，汉殿逐臣流涕书。

父祖松楸三世冢，弟兄桑梓百年居。

狐丘未死归心切，未有相如驷马车。

刘过

刘过　谒金陵武帅李奭时叩殿帅为易宪章求书碑

江南无此一雄藩，稳称将军小踞蟠。

韬略世传天下少，棣华鼎峙帅臣难。

狂胡要使如灰灭，中国先须大头城，

磨崖已辨中兴颂，洗眼西湖看北征。

刘过

刘过　谒京口张守

未识诸人名已侯，一麾应此滞徐州。

谁知安石恐未免，欲借寇君何可留。

遗爱与山同北固，平生作计岂东周。

上方已听尚书履，声在星辰最上头。

刘过

刘过　谒京口张守

危楼年少记登临，老矣重来力不禁。

风月欲谈嫌许事，山种不险似人心。

淡烟衰草乡关远，细雨黄花节序深。

虽有小诗行乐处，世无知己为谁吟。

刘过

刘过　谒苏州守

十年狂荡客征途，归为文章未剖符。

引臂欲攀天上月，回身却碍日中乌。

穷愁自是真男子，慷慨须投大丈夫。

闻道使鱼鳌海阔，特将香饵钓姑苏。

刘过

刘过　谒易司谏

已死奸老谀舐牛，非才讵可镇西州。

豺狼逐去群狐惧，鸷鸟虽多一鹗秋。

天下孤寒有生意，诸蕃元师为清修。

太平更有当年事，未可廉织只麽休。

刘过

刘过　谒易司谏

十载长安五往来，立谈无语口慵开。

懒看龌龊随时士，谁是艰难济世才。

韦布岂无堪将相，庙堂未易贱蒿莱。

上书欲谒平间去，光范门前肯自媒。

刘过

刘过　舣舟采石

我昔南游武昌口之山川，赤壁吊古齐安边。

又尝北抵鹤唳风声地，八公山前望淝水。

谁令舣舟牛渚矶，楼船蔽江忆当时。

周郎未战曹瞒走，谢安一笑苻坚危。

黄云如屯夜月白，箭痕刀痕满枯骨。

健儿饭饱饮马来，意气犹雄歌尚烈。

只今采石还戍兵，诸将奄奄泉下人。

饭囊盛饭酒瓮酒，位去三衙称好手。

刘过

刘过　弋阳渡头

车声尽日滑黄泥，怕听空桑叫竹鸡。

风雨不知春早晚，柳条拖绿半江低。

刘过

刘过　忆鄂渚

我离鄂渚已十年，吴儿越女空华鲜。

不如上游古形势，四十余万兵筹边。

中原地与荆襄近，烈士烈兮猛士猛。

泽连云梦寒打围，城接武昌晓排陈。

书生岂无一策奇，叩阍击鼓天不知。

却思仙人白玉笛，胡床醉倚南楼吹。

貂蝉兜鍪两岑寂，若耶溪傍还作客。

空馀黄鹤旧题诗，醉笔颠狂惊李白。

刘过

刘过　役诚斋

省斋去国艮斋老，不独宣尼叹乏才。

试数诸公有名者，庐陵那得两诚斋。

刘过

刘过　役诚斋

蓬莱东观是亨衢，经国文章要钜儒。

顿著五花犹不判，却于注易下工夫。

刘过

刘过　役诚斋

画戟门边春书长，鼎新横范宿淮阳。

吏人傒眼报公事，一瓣浓薰班马香。

刘过

刘过　役诚斋

智愚上下尔自异，尽寸不差公短长。

毕竟昌黎仍旧好，何曾人说段文昌。

刘过

刘过　役诚斋

绫衾大入承明直，却把一麾江上来。

云气隔天迷望眼，不堪花落几宫槐。

刘过

刘过　役诚斋

夫子声名号浙西，作成文士欲何为。

达人胸次元无翳，芥子须弥我独知。

刘过

刘过　役诚斋

初政寰区望太平，黎民乐业喜更生。

裴公用舍无轻重，天下从兹有重轻。

刘过

刘过　咏余商卿栀子花

捍不求知色自然，朝来何许雪华鲜。

如行佛国参知识，未嫁仙姿益净娟。

梅子已黄犹夜雨，客游方倦作春眠。

地卑山近征衣润，不费熏炉一炷烟。

刘过

刘过　幽居

对面沧浪可濯缨，不思泛舸出春城。

浮沈枌社何人重，府仰茅檐是事轻。

玉蕊连屏寒徙倚，蒲萄上架月纵横。

江湖老矣无他愿，只俗清阴便得成。

刘过

刘过　游北野

客里浮枕又一年，春风北墅故依然。

路边花有香相引，涧下松无色可怜。

仙鹤舞随人击筑，神鸦飞傍客归船。

何须故扫霜前叶，却趁东风学晓烟。

刘过

刘过　游古山

信步作幽讨，有庵如此深。

佛灯明老屋，秋日淡疏林。

柏树祖师意，松揪老子心。

十年弃坟墓，洒泪一悲吟。

刘过

刘过　游古仙岩

白苹风里步清秋，来作灵岩古洞游。

笑倚飞云访仙迹，夕阳无语伴人愁。

刘过

刘过　游郭希吕石洞二十咏　必云

仙宫已降敕，雅有新迁除。

乞为此阁使，云物屡卷舒。

刘过

刘过　游郭希吕石洞二十咏　飞雪

山前大飞雪，路有何处入。

蒙茸亦花飞，冷溅征衣湿。

刘过

刘过　游郭希吕石洞二十咏　高碧

小山碧巉岩，直上与天齐。

诗成欲磨崖，藤罗费攀跻。

刘过

刘过　游郭希吕石洞二十咏　谷口

水流自何许，远欲穷其源。

石梯苔藓层，微有屐齿痕。

刘过

刘过　游郭希吕石洞二十咏　桂壑

丛丛万横枝，罗生杂松篁。

不以岩穴幽，岁晚政自香。

刘过

刘过　游郭希吕石洞二十咏　壶天

逆溪随水行，更上紫翠峰。

朱栏忽飞阁，映带烟霞重。

刘过

刘过　游郭希吕石洞二十咏　倾月

去去山转深，树下益凄冷。

时有月乌飞，间碎梧桐影。

刘过

刘过　游郭希吕石洞二十咏　清旷

笋舆咿哑来，路转此歇脚，

长内挟秋下，深意满万壑。

刘过

刘过　游郭希吕石洞二十咏　深秀

苍髯万松宫，窈窕一径开。

请回俗士驾，切莫呵殿来。

刘过

刘过　游郭希吕石洞二十咏　笙鹤

木末俯清轩，独立久延伫。

何人骑鹤来，仿佛吹笙侣。

刘过

刘过　游郭希吕石洞二十咏　石井

银床绕周遭，一规寒浸水。

试敲拄杖看，恐触蛟龙起。

刘过

刘过　游郭希吕石洞二十咏　石桥

隔山闻禽声，欲往道路隔。

顾瞻此桥上，白云出迎客。

刘过

刘过　游郭希吕石洞二十咏　书院

力学如力耕，勤惰尔自知。

便使书种多，会有岁稔时。

刘过

刘过　游郭希吕石洞二十咏　韬玉

至宝不自献，韬藏亦英华。

馀香被草木，秀擢幽岩花。

刘过

刘过　游郭希吕石洞二十咏　小烂柯

游戏一弹棋，岁月驹隙过。

不如两忘机，石上跏趺坐。

刘过

刘过　游郭希吕石洞二十咏　药圃

古文不可卖，未觉卖药非。

侵晨荷锄往，暮得芝术归。

刘过

刘过　游郭希吕石洞二十咏　倚剑

石壁自磨砻，三吧用不久。

如去到人间，为侬洗尘垢。

刘过

刘过　游郭希吕石洞二十咏　玉佩

借榻卧云屋，欹枕仔细听。

误疑鸣珂声，不知水泠泠。

刘过

刘过　游郭希吕石洞二十咏　玉泉

石砾沙沃尽，悠悠潭影斜。

尘襟不忍濯，为惜无玷瑕。

刘过

刘过　游郭希吕石洞二十咏　月峡

两岩限东西，里有一带天。

老蟾更多事，驾月下潺湲。

刘过

刘过　游灵岩

风露凄然八月秋，瘦藤扶我到山头。

僧居突兀飞鸿上，人迹依稀任鹿游。

旧事已空流水在，闲情都付落花休。

越王未是真尝胆，计出婵娟事可羞。

刘过

刘过　游清潭吕资益蟠谷绝　碧莲峰

前山崛起青莲朵，色扫晴空如叶开。

若拟空花犹未了，空中安得有峰来。

刘过

刘过　游清潭吕资益蟠谷绝　初秋

老子垂垂秋露下，九月空山天气寒。

黄花剩开且勿剪，留得一秋烟雨看。

刘过

刘过　游清潭吕资益蟠谷绝　啜羹

香不求知色正青，青于九畹见飘零。

山中若有离骚伴，痛饮吾知胜独醒。

刘过

刘过　游清潭吕资益蟠谷绝　得径

一花带蕊香气满，何况丛生树两行。

风露益高秋雨足，请君来此撼琳琅。

刘过

刘过　游清潭吕资益蟠谷绝　谷庵

穹庐架屋石崚嶒，香火西风只一僧。

日晚课经犹未了，闭门先点佛前灯。

刘过

刘过　游清潭吕资益蟠谷绝　含晖

湿云将雨过溪东，石涩滩鸣水势雄。

忽作晚晴秋更好，月来林外透玲珑。

刘过

刘过　游清潭吕资益蟠谷绝　蟠谷

逶迤路逐惊蛇去，转盼不知身己高。

雪积万层山四合，碧油幢外有旌旄。

刘过

刘过　游清潭吕资益蟠谷绝　清潭

一潭清净水无泥，潭岩无泥石更奇。

拟待月明垂钓去，前溪雨足怕龙归。

刘过

刘过　游清潭吕资益蟠谷绝　漱玉

帝所森瑞寂不喧，九关虎豹守天门。

何人奏事含风殿，日晏鸣珂下紫垣。

刘过

刘过　游清潭吕资益蟠谷绝　饮绿

野花红白倚岩开，只可临风自一杯。

谨莫放教公子见，恐携窈窕入笼来。

刘过

刘过　游岝崿山

倦游华发老飘飘，意气依然在九霄。

努力尚能登岝崿，废诗那可寄参寥。

欹斜古寺云为屋，称由溪流石架桥。

安得柳间桃李动，丹青吾欲画生绡。

刘过

刘过　又借韵小行

杖屦寻诗问所由，一天划木叶知秋。

天低云淡村村好，雨过山深物物幽。

斑驳岩头苔藓湿，钩辀树尾鸟声柔。

眼前不见市朝事，始笑从前利禄谋。

刘过

刘过　俞太古尝叩阍上书有名天下予甚敬之相会於姑苏将归洞庭赋诗以壮其

人树俱不堪，岁月驹隙过。

老怀泪如洗，欲唱谁当和。

洛阳今少年，弊事劳力破。

精神经百炼，锋锐坚不挫。

陶名滋惟旧，欹席快一坐。

气焰九霄虹，磊落万玉货。

平生休上下，楼辄让子卧。

诸公吮疽尔，不去良可唾。

洞庭清风熟，肄业情勿惰。

有时寄来者，工拙吾能课。

刘过

刘过　渔翁

短篷三尺寄烟波，短褐休休岁月过。

江海不知戎马事，酒酣搔首唱渔歌。

刘过

刘过　与青原正庵老

倦行老矣偏东南，最后青原识正庵。

无法更求身外说。有祥应向意中参。

春风绕寺雨花坠，石鼎烹花泉味甘。

暂痈尘嚣聊税驾，与君相对款清谈。

刘过

刘过　雨寒寄姜尧草

一冬无此寒，十日不得出。

闭门坐如钩，老去万感入。

治游亦余事，况乃灯火毕。

独怜镜湖春，一一各秀发。

枝条掇芳蕤，惨悴变仓卒。

凡草何足云，谁吊梅柳屈。

东城有佳士，词笑最华逸。

持此往问之，雨溅袍袍湿。

蛮笺定送似，来时诗意涩。

醉里作蛇鸦，行划倩苏十。

刘过

刘过　雨华台次胡仲芳韵

寒意湿烟草，浮生吹浪花，

绕台皆峻岭，陈迹一飞霞。

子醉辞吐凤，吾狂字落鸦。

儿童应笑客，风飐角巾斜。

刘过

刘过　雨作妨登山

莫笑林宗折角巾，雨师坚壁助愁城。

菰蒲乍冷横烟淡，鸥路惊秋立水轻。

山势欲穷犹有路，溪流似断又闻声。

好怀聊拟携筇去，政惬农夫荷笠耕。

刘过

刘过　雨作妨登山

暑风快处岩乌巾，去去扁舟远帝城。

过眼溪山含雾重，多情草木逗烟轻。

琴书正要疏人事，禽乌跫然听履声。

莫恨漏天霖雨恶，鸡窗好好笔为耕。

刘过

刘过　雨作妨登山

杖履飘然不整巾。缘何问得梵王城。

淡烟翠湿千螺皱，微日烟消一纸轻。

隔山乌语如人语，触处风声若水声。

见说一犁今已足，笑歌蓬首饷天耕。

刘过

刘过　聿追题壁

路转羊肠曲，山藏蜗角深。

树多成荫密，水少亦悲吟。

露草重阳泪，风花寒食心。

摩挲暮铭看，久立读碑阴。

刘过

刘过　寓东阳

元帅东阳主，令群吾故人。

可怜九华客，犹是一穷民。

古者狂狷士，人间自在身。

化工都不管，何地有阳春。

刘过

刘过　寓东阳

不学老无似，艰难却饱谙。

还从陶靖节，来访杜征南。

意到羔蓴适，贫犹食荠甘。

惜无庐可卧。尚绕鹊枝三。

刘过

刘过　寓公坊

秋风渐渐正吹凉，似报归期未欲忙。

寻路竹间深入寺，泊船沙外远依庄。

小槽压酒珠红滴，新饭炊粳雪白香。

更听夜来思远浦，军声十万似钱塘。

刘过

刘过　元宵偶书

磊落东游客，磨跎但过僧。

有怀千不足，自顾百无能。

旧日名城酒，他时梦境灯。

放歌声激烈，醉倒睡腾腾。

刘过

刘过　再游仪真呈张使君

江淮冠盖闹如林，求一己知何处寻。

风月欲谈嫌许事，山川不险似人心。

使君德量发天远，举子科名自陆沉。

秋气未悲先泪下，黄花虽好不曾簪。

刘过

刘过　赠陈时可

交游半世已公卿，犹抱遗经对短檠。

负米过於扛鼎重，选官难似上竿行。

百年母子相依命，一片忠忱谁为明。

灯火小楼风雨夜，岁寒时昨话平生。

刘过

刘过　赠鄂渚李广文

江淮万里以诗行，此老胸中有甲兵。

何止据鞍犹矍铄，试教落笔便纵横。

逢时有用真才出，知己不遭儒者轻。

若见英雄今马帅，为言刘子尚狂生。

刘过

刘过　赠经长老

菜肚老子禅已饱，爱人从臾作诗僧。

客来无处著欢喜，一语不曾谈葛藤。

刘过

刘过　赠刘叔拟招山

不醉何劳饮，无诗底用吟。

百年为客老，一念爱乡心。

草路青原泪，烟波白路心。

班超归未得，愁见旧家林。

刘过

刘过　赠术士

一性圆明俱是佛，四方落魄总成仙。

逢人只可少说话，卖卜不须多觅钱。

退一点行安乐法，道三个好喜欢缘。

老夫亦俗挑包去，若要相寻在酒边。

刘过

刘过　赠乡人曹倅待聘为通州静海宰及施博士

茅苇连天昨已非，二年重到最堪悲。

芹宫尚有肩吾在，花县犹存子建知。

踯躅南飞三绕树，凄凉北望四愁诗。

东风若不均披拂，荐福仍然又断碑。

刘过

刘过　赠乡人周从龙谈命

庐陵儒万人，颇亦出青紫。

老子三不归，未省乡里士。

暮年罕交游，仅识子周子。

风流属当行，岂止谈天尔。

夜从青楼饮，一醉几欲死。

刘过

刘过　赠许从道之子祖孙

祖孙今年几年齿，两髻紞紞垂到耳。

读书要以六经先，次第汉唐十七史。

老夫见之窃不然，别有一说为举似。

方今孽胡日衰甚，河朔早暮风尘起。

腐儒酸寒作何用，国家所欠奇伟士。

丈夫立身两字尽，臣子忠孝而已矣。

吾观汝相头面阔，颜色粗厚黑而紫。

汝翁七十鬓发转，汝父科第迟如此。

与生生死蠹文字。土田官人村夫子。

不如左弯右挟弓，肉食封侯差快耳。

刘过

刘过　赠永嘉张相士

青城游遍蜀中山，归看公卿饱已谙。

杰惊稍能儿德祖，举亡何阙百曹参，

诸公富贵纸上语，满座风雷终日淡。

我似北人君记取，偶然留滞在东南。

刘过

刘过　赠张道士

修廊行尽到山斋，中有高人百念灰。

门外不知春出笋，池边惟见地生苔。

内丹久炼龙知在，大药将成鹤屡来。

想见年年朝玉帝，眉间一点淡黄开。

刘过

刘过　赠赵道卿

虬髭蝟鬓虎精神，大袖披披二尺巾。

散尽赀财犹结客，略为言语便惊人。

斩蛟桥下惩前失，藏兔窟中甘后尘。

朝士只今谁著眼，颠狂赢得且安身。

刘过

刘过　张帅干席上口占

海树婆娑日出东，一年穷处已残冬。

春衫湿到西湖雨，魂梦觉来长乐钟。

梅掷白英楼压凤，灯挑红焰剑缠龙。

便教分阃持麾去，未惬平时锦乡胸。

刘过

刘过　招义铭育王见佛照

豪杰书生懒散仙，小庵藏迹得安间。

禅曾勘破诸公去，诗在推敲一字间。

夜雨滴残梧叶老，夕阳行处水花悭。

买舟便欲乘风去，孤绝同游海鸟山。

刘过

刘过　舟次富池寄九江诸公

既无文彩又颠狂，五十馀年梦一场。

错认我为林子晦，也教人唤贺知章。

樽前鹤翅从谁舞，老去槐花尚自忙。

船解酒醒人不见，长江万里水茫茫。

刘过

刘过　舟中

扁舟去时风怒恶，舟入深溪雪花落。

我行无事有底忙，且向荻花深处著，

邻船乞火炮蛤蜊，樽中浊醪把一卮。

陶陶万事不复理，冻口且味寒酸时。

刘过

刘过　舟中

下水南风未觉难，我舟不动稳如山。

东西日月寻常事，变化烟云顷刻间。

沙鸟似惊皆退避，椅峦如画亦浑间。

归期只俗长安近，屈指何时到北关。

刘过

刘过　舟中偶作

日日拖舟上碧溪，寒滩水浅草离离。

尺书雁断岁行尽，五两风轻帆去迟。

白路导吾如有志，丹枫愁客亦何为。

关头要真梅花约，更著宽程五月期。

刘过

刘过　自惭

一榻留人去便垂，自惭非友亦非师。

初无伎俩惟贪酒，遇有工夫或赋诗。

晒日枣林红磊落，响风桐叶碧参差。

人家正故鲈鱼鱠，老子秋来却自悲。

刘过

刘过　自述

扁舟送客出姑苏，晚泊吴江夜雨馀。

波浪稍平风力定，青黄相间橘楚主。

匆忙旅馆催行酒，草率杯盘旋买鱼。

与我壁间书岁月，无人为作小王书。

刘过

刘过　自述

精神凋耗鬓毛衰，劫火光中第几回。

无可奈何教老去，有时猛省忽愁来。

师崇道学原非伪，客寄苏州却类獃。

明日重阳又佳节，得钱且醉菊花杯。

刘过

刘过　自叹

群公更屋居，官贵辄鼎台。

艳妆照珠翠，寒谷嘘春回。

书生穷蹇甚，一笑百祸胎。

何时业债尽，面目还本来。

刘过

刘过　自宣溪过早禾渡

雨后斜阳未见晴，晓看红日报空明。

笋舆十里宣溪路，划地浓云脚里行。

刘过

刘过　自宣溪过早禾渡

梅欲搀春菊送秋，早来渡口晚烟收。

风从滩上催船过，滚起寒沙一并流。

刘过

刘过　醉中寄王子林

我头扶病醉岑岑，履历糟丘岁月深。

行李随身惟一剑，对花买笑亦千金。

离乡别去天涯泪，上冢凄其寒食心。

风雨闭门无客过，炉香销尽夜沈沈。

刘过

刘过　醉中偶成

小院蒲萄月架东，舞腰忙趁鼓声雄。

诗成彩笔分题后，人在金钗财令中。

秋叶冷吟风浩荡，晚林烘透日玲珑。

腰间若佩滁州印，定有人呼作醉翁。

刘翰

刘翰　哀友人

案成歌舞小春娇，何事君随草木雕。

从此巴江江上月，有人和泪独吹箫。

刘翰

刘翰　春日

沉沉芳酌动金波，笑引疏梅泛玉荷。

几度天寒归雁少，一番风雨落花多。

功名好在知心懒，富贵重来奈老何。

乌鹊数声传喜语，梁间燕子亦能歌。

刘翰

刘翰　春晚呈范石湖

风日萧萧两鬓华，倦寻银笔赋余霞。

五更枕上无情雨，三月风前薄命花。

春困有时因病酒，客怀何日不思家。

年来事事心情懒，惟有归耕策最嘉。

刘翰

刘翰　翠屏曲

小亭帘幕垂阴阴，梅香入枕春生屏。

西窗月落被冷，鸟声残梦东风醒。

三年不唤清溪渡，梦里瀼西春小路。

江头女儿双翠眉，能唱刘郎芳草句。

刘翰

刘翰　红窗怨

啼莺唤起纱窗梦，红日满帘花影弄。

翠屏香字冷薰炉，罗衣叠损金泥凤。

去年君去燕归时，今日燕来君未归。

欲把相思挑锦这，夜寒懒上鸳鸯机。

起来翠袖香罗薄，东风满地桃花落。

刘翰

刘翰　鸿门宴

江东遥遥八千骑，大战小战七十二。

刘郎晓鞭天马来，踧踏长安开帝里。

子婴已降隆准公，君王置酒鸿门东。

张良已去玉斗碎，三月火照感阳红。

绣衣归来日将夜，可惜雄心天不借。

当时已失范增谋，尚引长戈到垓下。

刁斗乍急营垒惊，夜深旗尾秋风横。

玉帐佳人不成梦，月明四面闻歌声。

拔剑相看泪如雨，我作楚歌君楚舞。

明朝宝马一声嘶，江北江东皆汉土。

刘翰

刘翰　江南曲

我家东南同野老，自纺落毛采苹藻。

清风满袖读离骚，半亩幽畦种香草。

门前流水鸣溅溅，日暮归来自刺船。

遥山数叠作媚妩，落日断霞明晚川。

雨余汀草涨新绿，红衣湿尽鸳鸯浴。

采莲女儿何处来，唱我春风湖上曲。

瓮头酒熟方新簄，白鱼如银初上钩。

呼儿洗杓醉明月，酒酣更作商声讴。

刘翰

刘翰　句

青山经雨菊花尽，白鸟下滩芦叶尽。

刘翰

刘翰　句

吹入征鸿数字秋。

刘翰

刘翰　客去

送客归来月满檐，梅花微笑隔疏帘。

酒醒今夜银屏冷，沉水薰炉旋旋添。

刘翰

刘翰　立秋日

乱鸦啼散玉屏空，一枕新凉一扇风。

睡起秋声无觅处，满阶梧叶月明中。

刘翰

刘翰　上元上亭

靖康诏令文章种，桐邑公侯国老家。

种得人间桃李满，春风无地不开花。

刘翰

刘翰　石头城

离离芳草满吴宫，绿到台城旧苑东。

一夜空江烟水冷，石头明月雁声中。

刘翰

刘翰　题飞云阁

一笑归来春尚寒，小梅飘尽雪初残。

迟迟更待梨花月，醉倚飞云十二栏。

刘翰

刘翰　天上月

春冰一片净无瑕，万里清光遍海涯。

欲与常娥移桂树，月中先合种梅花。

刘翰

刘翰　闻笛

谁将玉笛按凉州，吹彻春风不下楼。

若道声声都是恨，不知消得几多愁。

刘翰

刘翰　吴门行

吴歌婉婉清如水，西风晓自阊门起。

双桡艇子采菱来，翠荇绿滨香十里。

芙蓉影落已知秋，溅湿罗衣眉黛愁。

回声荡桨入门去，明月家家秋水流。

刘翰

刘翰　小亭

芳草萋萋怨未归，西池残梦要题诗。

绿窗昨夜东风小，开遍梅花第几枝。

刘翰

刘翰　小宴

一曲歌云劝玉觞，归来斜月恰侵床。

小窗细嚼梅花蕊，吐出新诗字字香。

刘翰

刘翰　余久客都城秋风思归作楚语和吴郎采菱叩舷之音

秋风兮凄凄，山中兮桂枝。

弹余冠兮尘堕，芳草绿兮未归。

家遥遥兮辞楚刑，伤去国兮重登临。

扶长剑兮增慨，复鸣铗兮成音。

采中洲兮兰芷，望美行兮千里。

我所思兮天一方，共明月兮隔秋水。

刘翰

刘翰　渔父

轻舟一叶一轻篷，上有萧萧鹤发翁。

昨夜不知何得宿，月明都在笛声中。

刘翰

刘翰　玉斗歌

汉兵咸阳未休舍，楚王长歌到戏下。

项伯夜入张良营，沛公仓皇出城谢。

自言戮力共攻秦，不意入关成此勋。

闭关籍民备他盗，尽封府库待行军。

项庄拔剑项伯起，汉楚兴亡在今尔。

鸿门壮士斩关来，慷慨一卮谁惧死。

君不见秦亡鹿走骊出倾，四方尽起诸侯兵。

龙颜隆准泗上长，天之所授谁能争。

英雄肯落他人手，独遣谋臣谈辩口。

君王间道却归来，满地秋声鸣玉斗。

刘翰

刘翰　种梅

凄凉池馆欲栖鸦，采笔无心赋落霞。

惆怅后庭风味薄，自锄明月种梅花。

刘沆

刘沆　聪明泉

义山山下有灵泉，泉号聪明自古传。

四百年中三出相，不才何幸继前贤。

刘沆

刘沆　句

三月内方有，百花中更无。

刘沆

刘沆　述怀

虎生三日便窥牛，猎犬宁能掉尾求。

若不去登黄阁贵，便须来伴赤松游。

奴颜婢舌诚堪耻，羊狠狼贪自合羞。

三尺太阿星斗焕，何时去取魏齐头。

刘沆

刘沆　送乡人尹鉴登第归

少年相款老相逢，乡举虽同遇不同。

我已位尘三事后，君方名列五科中。

荣登莫计名高下，宦达须由善始终。

若到乡关人见问，为言归思满秋风。

刘沆

刘沆　小孤山

擎天有八柱，一柱此焉存。

石耸千寻势，波留四面痕。

江湖中作镇，风浪里盘根。

平地安然者，饶他五岳尊。

刘浩

刘浩　句

此中不醉又如何。

刘宏

刘宏　句

黄茅苦露宜加意，莫累吾君杀谏臣。

刘洪道

刘洪道　观鹅山飞瀑

探奇不畏险，拨雾上高岑。

放眼观飞瀑，枕流听素琴。

刘厚南

刘厚南　梅庄春间

最喜逍遥泉石间，幽居四面绕青山。

苔迷荒径人稀到，花压重门昼自关。

古刹风传钟磬远，平畴雨过桔槔閒。

荷锄手摘园中笋，配酒三杯壮客颜。

刘垕

刘垕　玉树谣

临春阁下花蒙茸，雕阑玉树沉香风。

君王酣醉眠未起，满床明月鲛绡红。

罗襦学士文章女，碧叶黄鹂呈好语。

可怜日暮秋雨来，惊散一庭金翠羽。

朱门流水自徘徊，井桐花落无人知。

江南梦断雁不飞，空城夜夜乌鸦啼。

刘华

刘华　寄宝应丘大夫攽

制阃今元帅，男邦旧大夫。

受成无弊事，直上有夷涂。

赤县图新入，苍生喘欲苏。

底须劳战士，城篵守淮隅。

刘涣

刘涣　初及第归题净慈寺壁二绝

彤扉新授紫皇宣，品作蓬壶二等仙。

今日访师无限意，应怜憔悴胜当年。

刘涣

刘涣　初及第归题净慈寺壁二绝

梵刹仙都顯焕存，心心惟绍法王孙。

俗流不信空空理，将谓长生别有门。

刘涣

刘涣　句

东台乃主人，吾身同过客。

刘涣

刘涣　兴庆池禊宴

清明佳节属良辰，行乐东郊宴席宾。

风柳不胜春气力，露花无奈晓精神。

管丝远近青堤上，楼阁高低渌水滨。

多少舣舟何所用，府公便是济川人。

刘涣

刘涣　自颍上归再题寺壁二绝

颠倒儒冠二十春，归来重喜访僧邻。

千奔万竞无穷竭，老竹枯松特地新。

刘涣

刘涣　自颍上归再题寺壁二绝

被布羹藜三十春，苦空存性已通真。

我来试问孤高士，翻愧区区名利身。

刘吉

刘吉　句

一箭不中鹄，五湖归钓鱼。

刘吉

刘吉　魰

八珍一箸千金价，往往精疱贱惠文。

莫道形模大刚拙，剖珠也解献殷勤。

刘季裴

刘季裴　寿鞏守

正月从来号履端，那堪生日遇天官。

万寻山岳才名重，千里江湖德量宽。

菩萨像前开锦绣，老人星下爇旃檀。

区区祝颂无他意，愿见灵椿度岁寒。







卷184

刘季裴

刘季裴　寿朱宋

康鼎谈经世少双，一时文物动虞庠。

江湖虽隔金闺籍，衣袖仍闻玉案香。

墨客几年陪画隼，板舆平日到蘴堂。

时清身健堪行乐，未见荆榛老凤凰。

刘嘉谟

刘嘉谟　北津口水阁

沉沉卧虹底，小阁贴平湖。

鱼戏风堪掬，鸥驯欲就呼。

刘嘉谟

刘嘉谟　大明桥

东望扶桑路，聊为万顷看。

世无黄叔度，君试倚阑干。

刘嘉谟

刘嘉谟　定海桥

昔日松江上，潮翻定海来。

而今旧桥水，不到半江回。

刘嘉谟

刘嘉谟　顾公祠

博洽倾当世，江东孔子儒。

荒墟访遗庙，老稚辄名呼。

刘嘉谟

刘嘉谟　笠泽亭

荷笠扁舟上，持纶巨泽中。

无劳问名字，便是此亭公。

刘甲

刘甲　句

一川带绕三平岛，万巘环趋两翠峦。

刘甲

刘甲　句

山围梓蜀千秋景，水接东吴万昊天。

刘兼

刘兼　长春节

圣朝佳节遇长春，跪捧金炉祝又焚。

宝藏发来天地秀，兵戈销后帝皇尊。

太平基址千年永，混一车书万古存。

更有馨香满芳槛，和风迟日在兰荪。

刘兼

刘兼　晨鸡

朱冠金距彩毛身，昧爽高声已报晨。

作瑞莫惭先贡楚，擅场须信独推秦。

淮南也伴升仙犬，函谷曾容借晓人。

此日卑栖随饮啄，宰君驱我亦相驯。

刘兼

刘兼　酬勾评事

闲庭欹枕正悲秋，忽觉新编涴远愁。

才薄只愁安雁户，年高空忆复渔舟。

鹭翘皓雪临汀岸，莲袅红香匝郡楼。

对景却惭无藻思，南金荆玉卒难酬。

刘兼

刘兼　初至郡界

嘉陵江畔接荣川，两畔旌旗下濑船。

郡印已分炎瘴地，朝衣犹惹御炉烟。

莲塘小饮香随艇，月榭高吟水压天。

锦字莫嫌归路远，华夷一统太平年。

刘兼

刘兼　春霁

春霁江山似画图，醉垂鞭袂出康衢。

猖狂乱打貔貅鼓，稽懒慵修鸳鹭书。

老色渐来欺鬓发，闲情将欲傲簪裾。

苔钱遍地知多少，买得花枝不落无。

刘兼

刘兼　春晚闲望

东风满地是梨花，只把琴心殢酒家。

立处晚楼横短笛，望中春草接平沙。

雁行断续晴在远，燕翼参差翠幕斜。

归计未成头欲白，钓舟烟浪思无涯。

刘兼

刘兼　春晚寓怀

一承兑泽蓋方州，八度春光照郡楼。

好景几时官吏醉，名山时领管弦游。

空花任尔频侵眼，老雪从他渐满头。

归去杜陵池阁在，只能欢笑不能愁。

刘兼

刘兼　春夕遗怀

穷通分定莫凄凉，且放欢情入醉乡。

范蠡扁舟终去相，冯唐半世只为郎。

风飘玉笛梅初落，酒泛金樽月未央。

休把虚名挠怀抱，九原丘垅尽侯

。

刘兼

刘兼　春夕寓兴

忘忧何必在庭萱，是事悠悠竟可宽。

酒病未能辞锦里，春狂又攎入桃源。

风吹杨柳丝千缕，月照梨花雪万团。

闲泥金徽度芳夕，幽泉石上自潺湲。

刘兼

刘兼　春宵

春云春日共朦胧，满院梨花半夜风。

宿酒未醒珠箔卷，舴3歌初阕玉楼空。

五湖范蠡才堪重，六印苏秦道不同。

再取素琴聊假寐，南柯灵梦莫相通。

刘兼

刘兼　春宴河亭

柳摆轻丝拂嫩黄，槛前流水满池塘。

一筵金翠临芳岸，四面烟花出粉墙。

舞袖逐风翻绣浪，歌尘随燕下雕梁。

蛮笺象管休凝思，且放春心入醉乡。

刘兼

刘兼　春燕

多时窗外语呢喃，只要佳人卷绣帘。

大厦已成须庆贺，高门频入莫憎嫌。

花间舞蝶和香趁，江畔春泥带雨衔。

栖息数年情已厚，营巢争肯傍他帘。

刘兼

刘兼　春夜

薄薄春云笼皓月，杏花满地堆香雪。

醉垂罗袂倚朱栏，小数玉仙歌未阕。

刘兼

刘兼　春游

摇摇离绪不能持，满郡花开酒熟时。

羞听黄莺求善友，强随绿柳展愁眉。

隔云故国山千叠，傍水芳林锦万枝。

圣主未容归北阙，且将勤俭抚南夷。

刘兼

刘兼　春游

柳成金穗草如茵，载酒寻花共赏春。

先入醉乡君莫问，十年风景在三秦。

刘兼

刘兼　春怨

绣林红岸落花钿，故去新来感自然。

绝塞杪春悲汉月，长林深夜泣缃弦。

绵书雁断应难寄，菱镜鸾孤貌可怜。

独倚画屏人不会，梦魂才别戍楼边。

刘兼

刘兼　春昼醉眠

朱栏芳草绿纤纤，欹枕高堂卷昼帘。

处处落花春寂寂，时时中酒病厌厌。

塞鸿信断虽堪讶，梁燕词多且莫嫌。

自有卷书销永日，霜华未用鬓边添。

刘兼

刘兼　从弟舍人惠茶

曾求芳茗贡芜词，果沐颁沾味甚奇。

龟背起纹轻炙处，云头翻液乍烹时。

老丞倦闷偏宜矣，旧客过从别有之。

珍重宗亲相寄惠，水亭山阁自携持。

刘兼

刘兼　到郡后寄西川从弟舍人右司阎郎中齐殿院

蜀路新修尽坦平，交亲深幸再逢迎。

正当返袂思乡国，却似归家见弟兄。

沾泽只惭尧綍重，泝流还喜范舟轻。

欲将感恋裁书旨，多少鱼笺写得成。

刘兼

刘兼　登郡楼书怀三首

烟雨楼台惭晦冥，锦江澄碧浪花平。

卞和未雪荆山耻，庄舄空伤越国情。

天际寂寥无雁下，云端依约有僧行。

登高欲继离骚咏，魂断愁深写不成。

刘兼

刘兼　登郡楼书怀三首

边郡荒凉悲且歌，故园迢递隔烟波。

琴声背俗终如是，剑气冲星又若何。

朝客渐通书信少，钓舟频引梦魂多。

北山更有移文者，白首无尘归去么。

刘兼

刘兼　登郡楼书怀三首

莫嗔阮氏哭途穷，万代深沉恨亦同。

瑞玉岂知将抵鹊，铅刀何事却屠龙。

九夷欲适嗟吾道，五柳终归效古风。

独倚郡楼无限意，满江烟雨正冥蒙。

刘兼

刘兼　登郡楼书事

偶奉纶书蓋旭川，郡楼嘉致尽依然。

松欹鸟道云藏寺，月满渔舟水浸天。

望帝古祠花簇簇，锦城归路草芊芊。

有时倚槛垂双袂，故国风光似眼前。

刘兼

刘兼　登楼寓望

凭高多是偶汍澜，红叶何堪照病颜。

万叠云山供远恨，一轩风物送秋寒。

背琴鹤客归松径，横笛牛童卧蓼滩。

独倚郡楼无限意，夕阳西迈水东边。

刘兼

刘兼　对镜

青镜重磨照白须，白须闲撚意何如。

故园迢递千山外，荒郡淹留四载余。

风送竹声侵枕簟，月移花影过庭除。

秋霜满领难消释，莫读离骚失意书。

刘兼

刘兼　对雨

幽庭凝碧亦涟漪，帘靋声繁聒梦归。

半岫金鸟才委照，一川石燕又交飞。

濯枝霡霂梅花吐，吹渚飘颻暑气微。

因忆故团闲钓处，苍苔斑驳满渔矶。

刘兼

刘兼　芳春

微雨微风隔昼帘，金炉檀炷冷慵添。

桃花满地春牢落，柳絮成堆雪弃嫌。

宝瑟不能邀卓氏，采毫何必梦江淹。

宦情归兴休相挠，隼旆渔舟总未厌。

刘兼

刘兼　访饮妓不遇招酒徒不至

小桥流水接平沙，何处行云不在家。

毕卓未来轻竹叶，刘晨重到殢桃花。

琴樽冷落春将尽，帏幌萧条日又斜。

回首却寻芳草路，金鞭拂柳思无涯。

刘兼

刘兼　贵游

绣衣公子宴池塘，淑景融融万卉芳。

珠翠照天春未老，管弦临水日初长。

风飘柳線金成穗，雨洗梨花玉有香。

醉后不能离绮席，攎凭青帝系斜阳。

刘兼

刘兼　海棠花

淡淡微红色不深，依依偏得似春心。

烟轻虢国颦歌黛，露重长门斂泪衿。

低傍绣帘人易折，密藏时蕊蝶难寻。

良宵更有多情处，月下芬芳伴醉吟。

刘兼

刘兼　寄长安郑员外

屈指良交十四人，隙驹风烛渐为尘。

当初花下三秦客，只有天涯二老身。

乘醉几同游北内，寻芳多共谒东邻。

此时阻隔关山远，月满江楼泪满巾。

刘兼

刘兼　寄酬滑州文秀才师

分飞屈指十三年，菡萏峰前别社莲。

薄宦偶然来左蜀，孤云何事在南燕。

一封瑶检音初达，两处金沙色共圆。

珍重汤休惠佳句，郡斋吟久不成眠。

刘兼

刘兼　寄高书记

齐朝庆裔祖敖曹，麟角无双凤九毛。

声价五侯争辟命，文章一代振风骚。

醉琴自寄陶家意，梦枕谁听益郡刀。

补衮应星曾奏举，北山南海孰为高。

刘兼

刘兼　简竖儒

蹄涔岂信有沧浪，萤火何堪并太阳。

渊澳未曾探禹穴，矜夸便攎越丘墙。

小巫神气终须怯，下俚音声必不长。

近日冰壶多晦昧，虎皮羊质也观光。

刘兼

刘兼　江岸独步

醉卓寒筇傍水行，渔翁不会独吟情。

龟能雇印谁相重，鹤偶乘轩自可轻。

簪组百年终长物，文章千古亦虚名。

是非得丧皆闲事，休向南柯与梦争。

刘兼

刘兼　江楼望乡寄内子

独上江楼望故乡，泪襟霜笛共凄凉。

云生陇首秋虽早，月在天心夜已长。

魂梦只能随蛱蝶，烟波无计学鸳鸯。

蜀笺都有三千幅，总写离情寄孟光。

刘兼

刘兼　诫是非

巧舌如簧总莫听，是非多自爱憎生。

三人告母虽投杼，百犬闻风只吠声。

辨玉且宽和氏罪，诬金须认不疑情。

因思畴昔游谈者，六国交驰亦受烹。

刘兼

刘兼　倦学

乐广亡来水镜稀，宓妃嫫母混妍媸。

且於雾里藏弱豹，休向窗中问碧鸡。

百氏典填坟自苦，一堆萤雪竟谁知。

门前春色芳如昼，好掩书斋任所之。

刘兼

刘兼　郡楼闲望书怀

郡城楼阁绕江滨，风物清秋入望频。

铜鼓祭龙云塞庙，芦花飘市雪粘人。

莲披净沼群香散，鹭点寒烟玉片新。

归去杜陵池馆在，且将朝服拂埃尘。

刘兼

刘兼　郡斋寓兴

依约樊川似旭川，郡斋风物尽萧然。

秋庭碧藓铺云锦，晚阁红蕖簇水仙。

醉笔语狂挥粉壁，歌梁尘乱拂花钿。

情怀放荡无羁束，地角天涯料信缘。

刘兼

刘兼　莲塘霁望

新秋菡萏发红英，向晚风飘满郡馨。

万叠水纹罗乍展，一双鸂鶒绣初成。

采莲奴散吴歌阕，拾翠人归楚雨晴。

远岸牧童吹短笛，蓼花深处信牛行。

刘兼

刘兼　梦归故园二首

桐叶飞霜落井栏，菱花藏雪助衰颜。

夜窗飒飒摇寒竹，秋枕迢迢梦故山。

临水钓舟横苇岸，隔溪禅侣启柴关。

觉来依旧三更月，离绪乡心起万端。

刘兼

刘兼　梦归故园二首

旧馆秋寒一梦长，水帘疏影入回塘。

宦情率尔拖渔艇，客恨依然在燕梁。

白鹭独飘山面雪，红蕖全谢镜心香。

起来不语无人会，醉倚东轩半夕阳。

刘兼

刘兼　命妓不至

琴中难挑孰怜才，独对良宵酒数杯。

苏子黑貂将已敝，宋弘青鸟又空回。

月空净牖霜成隙，风卷残花锦作堆。

欹枕梦魂何处去，醉和春色入天台。

刘兼

刘兼　木芙蓉

素灵失律诈风流，强把芳菲半载偷。

是叶葳蕤霜照夜，此花烂熳火烧秋。

谢莲色淡争堪种，陶菊香穠亦合羞。

谁道金风能肃物，因何厚薄不相侔。

刘兼

刘兼　偶闻官吏举请辄有一篇寄呈成都府从弟舍人

官吏潜陈借寇词，宦情乡梦两相违。

青城锦水无心住，紫阁莲峰有意归。

张翰鲈鱼因醉忆，孟光书信近春稀。

黄茅瘴色看看起，贪者犹疑别是机。

刘兼

刘兼　偶有下殇因而自遗

彭寿殇龄共两空，幻泡缘影梦魂中。

缺圆宿会长如月，飘忽浮生疾似风。

修短百年先后定，贤愚千古是非同。

南柯太守知人意，休问陶陶塞上翁。

刘兼

刘兼　秋夕书怀呈戎州郎中

素律初回枕簟凉，松风飘泊入华堂。

谈鸡寂默少窗静，梦蝶萧条玉漏长。

归去不云多阻隔，别来情绪足悲伤。

霜砧月笛休相引，只有离襟泪两行。

刘兼

刘兼　秋夕书怀呈戎州郎中

风送秋荷满鼻香，竹声敲玉近虚廊。

梦回故国情方黯，月过疏帘夜正凉。

菱镜也知移艳态，锦书其柰隔年光。

鸾胶处处难寻觅，断尽相思寸寸肠。

刘兼

刘兼　秋夕书怀二首

荒僻淹留岁已深，解龟无计恨难任。

守方半会蛮夷语，贺厦全忘燕雀心。

夜静倚楼悲月笛，秋寒欹枕泣霜砧。

宦情总逐愁肠断，一筯鲈鱼直万金。

刘兼

刘兼　秋夕书怀二首

直气从来不入时，掩关慵更钓磻溪。

斯文未丧宣尼叹，吾道将穷阮籍悲。

轻粉覆墙凝夜砌，乱金铺菊织秋篱。

南阳卧久无人问，薄命非才有可疑。

刘兼

刘兼　去年今日

去年今日到荣州，五骑红尘入郡楼。

貔虎只知迎太守，蛮夷不信是儒流。

奸豪已息时将泰，疲瘵全苏岁又周。

圣主若容辞重禄，便归烟水狎群鸥。

刘兼

刘兼　蜀都春晚感怀

蜀都春色渐离披，梦断云空事莫追。

宫阙一城荒作草，王孙犹自醉如泥。

谁家玉笛吹残照，柳市金丝拂旧堤。

可惜锦江无锦濯，海棠花下杜鹃啼。

刘兼

刘兼　蜀都道中作

剑关云栈乱峥嵘，得丧何由险与平。

千载龟城终失守，一堆鬼录谩留名。

季年必不延昏主，薄赏那堪激懦兵。

李特后来多二世，纳降归攎尽公卿。

刘兼

刘兼　送从弟舍人入蜀

嘉陵江畔饯行车，离袂难分十里余。

慷慨莫夸心似铁，留连不觉泪成珠。

风光川谷梅将发，音信云天雁未疏。

立马举鞭无限意，会稀别远攎何如。

刘兼

刘兼　送二郎君归长安

我儿辞去睛双流，蜀郡秦川两处愁。

红叶满山归故国，黄茅遍地往他州。

荷衣晓挂惭官吏，菱镜秋窥讶鬓髹。

好向云泉营旧隐，莫教庄叟畏犠牛。

刘兼

刘兼　送文英大师

屈指平阳别社莲，蟾光一百度曾圆。

孤云自在知何处，薄宦参差亦信缘。

山郡披风方穆若，花时分袂更凄然。

摇鞭相送嘉陵岸，回首群峰隔囊边。

刘兼

刘兼　晚楼寓怀

薄暮疏林宿鸟还，倚楼垂袂复凭栏。

月沉江底珠轮净，云锁峰头玉叶寒。

刘毅暂贫虽壮志，冯唐将老自低颜。

无言独对秋风立，攎把朝簪换钓竿。

刘兼

刘兼　万葛树

叶如羽盖岂堪论，百步清阴锁绿云。

善政已闻思召伯，英风偏称号将军。

静铺讲席麟经润，高拂□枝兔影分。

更有岁寒霜雪操，莫将樗栎拟相群。

刘兼

刘兼　西斋

西斋新竹两三茎，也有风敲碎玉声。

莫恨移来栏槛远，譬如元本此间生。

刘兼

刘兼　咸阳怀古

高秋咸镐起霜风，秦汉荒陵树叶红。

七国头号鸡方贾勇，中原逐鹿更争雄。

南山漠漠云常在，渭水悠悠事旋空。

立马举鞭遥望处，阿房遗址夕阳东。

刘兼

刘兼　新蝉

齐女幈帏失旧容，侍中冠冕有芳踪。

翅翻晚鬓寻香露，声引秋丝逐远风。

旅馆听时髭欲白，戍楼闻处叶多红。

只知送恨添愁事，谁见凌霄羽蜕功。

刘兼

刘兼　新回车院筵上作

回车院了未回车，三载疲民咏夸襦。

借寇已承英主诏，乞骸须上老臣书。

黄金蜀柳笼朱户，碧玉湘筠映绮疏。

因问满筵诗酒客，锦江何处有鲈鱼。

刘兼

刘兼　新竹

近窗卧砌两三丛，佐静添幽别有功。

影镂碎金初透月，声敲寒玉乍摇风。

无凭费叟烟波碧，莫信湘妃泪点红。

自是子猷偏爱尔，虚心高节雪箱中。

刘兼

刘兼　旭川祁宰思家而卒因述意呈秦川知己

岁稔民康绝讼论，政成公暇自由身。

朝看五马闲如社，夜拥双姬暖似春。

家记不忧凭冢子，官资无愧是朝臣。

岂同龌龊祁员外，至死悲凉一妇人。

刘兼

刘兼　宣赐锦袍设上赠诸郡客

十月芙蓉花满枝，天庭驿骑赐寒衣。

将同玉蝶侵肌冷，也遣金鹏遍体飞。

夜卧始知多忝窃，昼行方觉转光辉。

深冬若得朝丹阙，太华峰前衣锦归。

刘兼

刘兼　宴游池馆

绮筵金碧照芳菲，酒满瑶卮水满池。

去岁南岐离郡日，今春东蜀看花时。

俭莲发脸当筹著，绪柳生腰按柘枝。

座客半酣言笑狎，孔融怀抱正怡怡。

刘兼

刘兼　贻诸学童

横经叉手步还趋，积善方知庆有余。

五个小雏离学院，一行新雁入贫居。

攘羊告罪言何直，舐犊牵情理岂虚。

劝汝立身须苦志，月中丹桂自扶疏。

刘兼

刘兼　玉烛花

袅袅香英三四枝，亭亭红艳照阶墀。

正当晚槛初开处，恰似春闱就试时。

少女不吹方熠爚，东君偏惜未离披。

夜深斜倚朱栏外，攎把雘光借与谁。

刘兼

刘兼　再见从弟舍人

屈指依稀十五年，鸾台秘阁位相悬。

分飞淮甸雁行断，重见江楼蟾影圆。

滞迹未偕朝北阙，高才方命入西川。

愿君通理须还早，拜庆慈亲几杖前。

刘兼

刘兼　再看光福寺牡丹

去年曾看牡丹花，蛱蝶迎人傍彩霞，

今日再游光福寺，春风吹我入仙家。

当筵芬馥唇动，倚槛娇羞醉眼斜。

来岁未朝京阙去，依前和露载归衙。

刘兼

刘兼　早秋游湖上亭

摇落江天万木空，雁行斜戛塞垣风。

征闺捣月离愁远，旧馆眠云旅梦通。

郢客岂能陪下里，舦禽争肯恋樊笼，

此心旷荡谁相会，尽在南华十卷中。

刘兼

刘兼　征妇怨

金闺寂寞罢妆台，玉箸栏干界粉腮。

花落掩关春欲暮，月圆欹枕梦初回。

鸾胶岂续愁肠断，龙剑难挥别绪开。

曾寄锦书无限意，塞鸿何事不归来。

刘兼

刘兼　中春登楼二首

金杯不以涤愁肠，江郡芳时忆故乡。

两岸烟花春富贵，一楼风月夜凄凉。

王章莫耻牛衣泪，潘岳休惊鹤鬓霜。

归去莲花归未得，白云深处有茅堂。

刘兼

刘兼　中春登楼二首

古今通塞莫咨嗟，谩把霜髯敌岁华。

失手已惭蛇有足，用心休为鼠无牙。

九天云净方怜月，一夜风高便厌花。

独倚郡楼人不会，钓舟春浪接平沙。

刘兼

刘兼　中春宴游

二月风光似洞天，红英翠萼族芳筵。

楚王云雨迷巫峡，江令文章媚蜀笺。

歌黛久颦春岫斂，舞衣新绣晓霞鲜。

酒阑香袂初分散，笑指渔翁钓暮烟。

刘兼

刘兼　中夏昼卧

寂寂无憀九夏中，傍帘依壁待清风。

壮图奇策无人问，不及南阳一卧龙。

刘兼

刘兼　重阳感怀二首

重阳不忍上高楼，寒菊年年照暮秋。

万叠故山云总隔，两行香泪血和流。

黄茅莽莽连边郡，红叶纷纷落钓舟。

归计未成年渐老，茱萸羞戴雪霜头。

刘兼

刘兼　重阳感怀二首

载花乘酒上高山，四望秋空八极宽。

蜀国江山存不得，刘家豚犬取何难。

张仪旧壁苍苔厚，葛亮荒祠古木寒。

独对斜阳更惆怅，锦江东注似波澜。

刘兼

刘兼　昼寝

花落青苔锦数重，书淫不觉避春慵。

恣情枕上飞庄蝶，任尔云间骋陆龙。

玉液未能消气魄，牙籤方可涤昏蒙。

起来已被诗魔引，窗外寒敲翠竹风。

刘兼

刘兼　自遣

未上亨衢独醉吟，赋成无处博黄金。

家人莫问张仪舌，国士须知豫让心。

照乘始甚沽善价，阳春争忍混凡音。

鹍鹏鳞翼途程在，九万风云海浪深。

刘鉴

刘鉴　登黄鹤楼

西风吹我登黄鹤，白云半在阑干角。

题诗不见旧时人，惟见青山俯城郭。

萋萋芳草鹦鹉洲，江水衮衮来无休。

岁月俯仰成春秋，古人今人无限愁。

刘鉴

刘鉴　和率斋王帘使三首

试手东风第一杯，士如侯栗与侯梅。

润之春雨根方茂，悴以秋霜花肯开。

昔有两生增鲁重，今闻四皓为刘来。

圣朝礼乐须三代，接武行看上曲台。

刘鉴

刘鉴　和率斋王帘使三首

试手东风第一杯，南冠久挂市门梅。

贤遣在野时曾闭，道大如天运复开。

江左人传茂弘相，河汾士喜仲淹来。

深衣增重逾貂暖，立到天花雨满台。

刘鉴

刘鉴　和率斋王帘使三首

试手东风第一杯，一番人物萃欧梅。

曳裙昔惮王门峻，振铎今逢孔席开。

送酒马军江上去，持书驿使陇头来。

斯文未坠重增气，燕饭犹胜愧有台。

刘鉴

刘鉴　贺周总管岸轩迁居回任

就第开藩自古难，旌门累世况团坘。

肯邀父老为邻舍，更约交游说岁寒。

千里春风棠蔽芾，一窗秋月竹平安。

乡人乡饮推乡贵，祗作平进样子看。

刘鉴

刘鉴　贺周总管岸轩迁居回任

袖诗两度出山扉，到得城来与原违。

南浦绿波凝望久，东山零雨喜公归。

痚梅斗雪增新洁，乔木参开长旧围。

重对门墙帘定卷，春风贺厦燕栖依。

刘鉴

刘鉴　寄朱约山

岁晚江空烟水寒，枫林叶落楚天宽。

苦无雁足书难寄，作尽鸢声吟未安。

晋帖临成思入石，离骚读罢拟栽兰。

老来绝被梅花恼，后会君应笑我孱。

刘鉴

刘鉴　见率斋王帘使

渡孟升陑未岁余，访箕问虺即求书。

从来文武相经纬，正在朝廷妙卷舒。

刘鉴

刘鉴　见率斋王帘使

樽俎折冲贤甲胄，衣裳定伯胜兵车。

先生学谱河汾嫡，礼乐须还贞观初。

刘鉴

刘鉴　见率斋王帘使

人物东南又一初，甲田气运恰相符。

王通今日经重续，关朗当年筮不诬。

刘鉴

刘鉴　见率斋王帘使

千载河汾两夫子，一家洙泗几生徒。

长堂房社俱先达，还许程元后至无。

刘鉴

刘鉴　见率斋王帘使

使星来照鹭边沙，王郎皇皇远有华。

尽起绮园山个时，更招温石水之涯。

刘鉴

刘鉴　见率斋王帘使

汉唐礼乐成三代，南北车书又一家。

鸣鹿歌诗将意厚，臣忠端出自宾嘉。

刘鉴

刘鉴　见率斋王帘使

平生怪怪复奇奇，一字何曾乐得饥。

太白枉承金殿召，浩然空负玉堂知。

刘鉴

刘鉴　见率斋王帘使

田园仅了都人役，事业全抛进士诗。

白发见公曾感慨，深衣重有道行进。

刘鉴

刘鉴　见提举蔡涧松

今人标致古心胸，吉士依归有涧松。

白发半头身欲鹤，苍髯千丈气如龙。

三年博士留韩愈，十载中郎老蔡邕。

根脚青原培植久，蓬莱行上最高峰。

刘鉴

刘鉴　梅四首

休说逋仙两句工，冰瓯涤笔别形容。

清标骚客风前立，素面仙姝月下逢。

山店霜寒香扑马，溪桥水浅影如龙。

一□尽是寒凝结，金鼎无盐味更浓。

刘鉴

刘鉴　梅四首

破荒玉雪粲烟村，倚竹无言独断魂。

三弄直须琴对越，一寒安用酒温存。

家风巢许堪同社，心事夷齐可共论。

应出缤纷几经紫，一枝开处自乾坤。

刘鉴

刘鉴　梅四首

除香除影赋梅花，方许诗中擅作家。

怕俗似嫌羔作酒，高人颇称雪煎茶。

参横屋角霜初人，人倚阑干月欲斜。

夜冷玉肌愁入骨，金壶移入伴窗纱。

刘鉴

刘鉴　梅四首

天花夜半落溪傍，傍有狞然为取将。

擎爪仰空吾洁白，掀髯倒地觅昏黄。

修鳞月下霜同色，败甲风前雪有香。

欲起补之图影看，生愁飞入水中藏。

刘鉴

刘鉴　上尚郎中

先生名姓重金台，一路春风手挽回。

黄阁自应调鼎去，青原犹为算舟来。

雪晴和风千家满，云放天光万里开。

毕竟济川须用楫，鞯车行看虎符催。

刘鉴

刘鉴　上尚郎中

六合阴沉一样云，行人白昼亦黄昏。

贪财吏似方山犬，逃命民如入峡猿。

典到琴书犹小事，卖抛田产更销魂。

先生明共霜台月，照彻茅檐几泪痕。

刘鉴

刘鉴　上尚郎中

衰年何用响铮铮，一错元来铸不成。

为役谁怜烛之武，浮言枉累铁元城。

铄金有口难从众，辧釜无羹枉怨兄。

一点红炉属君手，放教跃冶要分明。

刘鉴

刘鉴　书灯

一点兰膏数寸心，小窗伴我夜沈沈。

暖分青焰藜烟细，喜动红光花意深。

洞见苦心归典策，照残幽梦入寒衾。

他时富贵不相弃，移上长敬檠伴醉吟。

刘鉴

刘鉴　书灯

玉楼夜费烛荧荧，祗得眼前歌舞明。

照破三千年外事，书生元不用长檠。

刘鉴

刘鉴　题静轩

径深寂寂锁苔菌，此地不生车马尘。

梦断瑶台惟有竹，棋声花院似无人。

蛛因门闭牢穿纲，鹊悟枝乾自采薪。

只道乾坤大如许，不知天地又新春。

刘鉴

刘鉴　题醉月亭

采石江头李太白，狂不奈烦宫锦窄。

赤壁矶下苏东坡，一叶泛泛凌风波。

当时有月并有酒，和酒和月吞入口。

酒肠得月冷于冰，化作瑰辞喧宇宙。

两首赋，百篇诗，

千秋万古称绝奇。两翁不作归来鹤，

玉宇琼楼寒漠漠。若得长江变泼醅，

少住人间亦差乐。望圆晦缺秋复春，

古来明月今来人。我时举酒问明月，

月亦团团应不得。铁如意，

玉唾壶。我歌君和声呜呜，

烂醉起舞嗔人扶。问影莫是李与苏，

月中仙子知得无。

刘鉴

刘鉴　挽罗榷院子远二章

万石家居最，清修却似贫。

赋中前进士，诗里谪仙人。

连疏西湖上，扁舟颖水滨。

一从书乙亥，岁岁两眉颦。

刘鉴

刘鉴　挽罗榷院子远二章

不谓悬弧旦，翻成属纩期。

死同生一视，吊与贺相随。

灵运先成佛，刘叉懒说诗。

西风吹独树，谁谱凤鸣枝。

刘鉴

刘鉴　谒萧大山

阿统遥知是酒宗，作诗工似选诗工。

写成判语皆吟笔，翻得离骚再国风。

共喜横渠传有弟，久夸坡老学如翁。

世间师友多零落，今在庭闱诺唯中。

刘鉴

刘鉴　谒萧小山

一冬晴暖春相似，欲叩吟关未有诗。

折得梅花装担了，起程还是雪飞时。

刘鉴

刘鉴　谒萧小山

一水凝寒棹不开，几人於此欲船回。

思君却有扁舟兴，半夜直冲风雪来。

刘鉴

刘鉴　月岩

世事从来满则亏，十分何似八分时。

青山作计常千古，只露岩前月半规。

刘接

刘接　句

湛湛直通龙渡水，虢虢傍过鹿头山。

刘接

刘接　句

兴于东晋废于陈。

刘接

刘接　句

水来五渡若铺练，山对九疑如画图。

刘接

刘接　句

猎叟藤编户，傜人草结庵。

刘接

刘接　句

废于袁宪相陈年。

刘敬

刘敬　观沧浪亭石感而有作

苏君在朝人不知，苏君既没人悲人。

流风遗书见称道，高文大句争提撕。

壁间草隶亦不置，剥苔椎土无弃遗。

乃知死不兴人共利害，而后不为时所疑。

沧浪亭空卉木老，古石苍苍颜色好。

无胫独能千里来，致身忽在都门道。

帝都王侯好事多，相看自悔取不早。

君不见吴兴长史春祥衫，闭门抱恨长枯槁。

刘榘

刘榘　定林寺

联镳小憩定林庵，祗欠携壶太子岩。

禅律兵机非二致，山僧笑我饱曾参。

刘榘

刘榘　凤凰台

凤凰何亭亭，迥与雨华对。

凭高一登眺，秋事渺无际。

鹭洲赏心前，牛首秦淮外。

万叠云稼横，百缆风樯会。

瞔言簿书隙，载酒邀华旆。

翰林诗百篇，生公法三昧。

皮肤虽不似，妙趣总相类。

怀古睇平芜，可但高李辈。

忆昔耿与韩，造膝陈大计。

高光课厥成，一语不相戾。

江淮今清晏，河路尚腥秽。

蛇豕相噬吞，天已厌戎裔。

箕敛民弗堪，恶稔将自毙。

愤激闻鸡舞，慷慨中流誓。

尺棰仗皇灵，喋备笞其背。

燕然彼有石，深刻诏来世。

兵强在食足，万灶余廪弜。

叶奏酂侯功，接武文石陛。

刘榘

刘榘　羊角田

羊角仙人在何许，江南杳霭苍烟暮。

空余拳石在人间，至今指作神仙处。

当年馆宇幻玲珑，只今阻绝那能逢。

市上无非神仙辈，人心自隔蓬莱宫。

我来访古思绵邈，月满谯楼夜吹角。

神仙咫尺不可知，帝乡汗漫何期。

刘巨

刘巨　句

渔人忽惊起，雪片逐风斜。

刘巨

刘巨　赠苏轼兄弟

惊人事业传三馆，动地文章震九州。

老夫欲别无他祝，以愿双封万户侯。

刘筠

刘筠　别墅

感概复风流，交通遍五侯。

鸣钟平乐宴，击鞠茂陵游。

狡兔方多穴，苍鹰始下菙韛。

铃奴藏广柳，剑骑骋长楸。

云际寻檋技，花间笑躭楼。

害先除白额，梦已应黄头。

燕酒惟增气，秦筝漫送愁。

鸿毛轻一死，祇待报私雠。

刘筠

刘筠　成都

镂肤剽俗恣游遨，可得蹲鸱号富饶。

井络共知天与险，衠丛无柰世兴妖。

杜鹃积恨花如血，诸葛遗灵柏半烧。

才似文园何足道，一生琴意祇成痟。

刘筠

刘筠　赤日

芒熛盛德正浑仪，休问探汤向小儿。

尽日羽陵开蠹简，几人河朔引芳巵。

尧厨萻莆频摇处，汉殿相风未转时。

争得琴高借双鲤，暂游姑射对冰姿。

刘筠

刘筠　初秋属疾

秋阴凄淡隔重城，一亩居仍近禁营。

汉苑楼台沉暮影，谢家鼓吹发新声。

烟昏露井残桃坠，叶下凉波独鸟惊。

节物变衰吟更苦，可堪漳浦卧刘桢。

刘筠

刘筠　此夕

南州石黛有遗妍，目极危梯月上弦。

一水相忘空脉脉，双金何路致拳拳。

仙源日永桃无援，客馆春轻柳未眠。

欲写微词托归雁，风高岭阔又经年。

刘筠

刘筠　代意

华池阿阁不相容，浊水清尘恨莫穷。

明月自新班女扇，行云无柰楚王风。

乳莺啼晓销兰炷，媚蝶伤春失蕙丛。

纵使多才如子建，祇能援笔赋惊鸿。

刘筠

刘筠　灯夕寄献内翰虢略公

千轮佛火照层城，九陌香车击迅霆。

简子最知天帝乐，孟家惟信紫姑灵。

金徒抱箭催壶水，玉字来风满砌蓂。

帘卷交疏连烛密，通中枕上独闻铃。

刘筠

刘筠　洞户

百尺青楼大道边，五陵游骑骁翩翩。

不思夜魄过三五，祇问春醪赏十千。

密锁香云深处户，乱飘梨雪晚来天。

愁眉岂待歌成惨，咫尺河阳信未传。

刘筠

刘筠　奉和圣制寒食五七言二首

垣禁申严日，余萌尽达初。

踏青游骑远，浮枣禊波舒。

饧市喧箫吹，鸡场隘酒车。

俗康春更乐，绮榭焕晴虚。

刘筠

刘筠　奉和圣制寒食五七言二首

黍盘交荐藏烟日，丝雨微沾解禊辰。

家有秋千怜月夕，户垂杨柳庆芳春。

波浮素卵祥兰馥，垄戏名翚瑞麦新。

千里神畿多胜赏，熙熙胥会可封民。

刘筠

刘筠　奉和圣制上元

瑞荚盈端月，神灯灿宝辉。

执金停徼骑，坐狄敞朝扉。

激徵清歌歇，晞阳醉客归。

可封家自乐，不独在轻肥。

刘筠

刘筠　奉和圣制社日七言四韵

美服斯勤验国径，里民单出庆秋成。

时羞餍饫盘中味，神鼓喧阗野水声。

爽气方高疏雨霁，清辉微动远波平。

尧章瀎发由庚咏，京庾连云万亿盈。

刘筠

刘筠　奉和御制中和节

载阳临仲序，初吉协嘉名。

国授民时正，天资植物荣。

草薰翔泽雉，风暖度林莺。

尧思存稽古，洋洋播颂声。

刘筠

刘筠　奉和真宗御制后苑杂花海棠

迟景烘初绽，鲜风惜未飘。

蝶魂迷密径，莺语近新条。

芳蕙薰宫锦，丹浆晕海绡。

惟时奉宸唱，赓奉愧咎繇。

刘筠

刘筠　奉诏立春日祝太乙宫书事

黄图标清馆，紫诏戒鲰臣。

祗祓先三日，精明奉列真。

缇帷严宴室，琅菜盛齱珍。

鹄浴薰汤洁，龟存踵息匀。

金胥传漏箭，云襡换朝绅。

霞接浮丘袂，星瞻太乙神。

九光龙檠密，百和鹊樽新。

磬度松间籁，歌飘海底尘。

中天鸣素瑟，五鼓下琼轮。

祝册精衷道，沈榆拜席陈。

殿趋凫舄急，廊转羽旋频。

荐幣冰纹滑，升樽玉液醇。

楼居排逈汉，歘驾返清晨。

习习灵风远，欣欣瑞木春。

祥氛披辇道，迟景上城闉。

宣室如垂问，鸿禧永庇民。

刘筠

刘筠　赴郡之初寻属愆亢有议举旧典取湫水徵巫觋以致祷而涉旬靡应农事方

优诏将州任，视政才旬时。

田畯诉炎暵，坐虞多稼萎。

云将掉头去，波臣涸辙危。

行部殊未及，随车杳难期。

往惭神父化，徒令旱母嗤。

诸曹白事者，雩典举旧规。

郡北岐棘山，上有三湫池。

衙吏洁斋往，汲水置缥瓷。

朝服领巫觋，诘旦迓诸岐。

舁以结彩舆，奉以五龙祠。

自是率宾介，寅午款于斯。

纷敷荐楮镪，浸渍洒杨枝。

瓦炉松香髓，匏樽黍酌醨。

四壁绘神变，正筵塑灵仪。

悕若叶公牖，怪甚葛仙陂。

老觋十数辈，勃屑头如魌。

童巫及伶倡，貌寝语喽哂。

但多瓮盎质，曾乏婉娈姿。

交手操铃拂，合讁屡僛僛。

喧尘著蓬发，秽汗落粉颐。

一问且一呕，掩鼻以帨褵。

朝難蔚旋败，成震巽散之。

巽风暮欲息，竅行呼复来。

慢黩固已甚，诞妄相凭随。

如是者浃日，仅得沾服滋。

嗟予政无状，百拜胡敢辞。

矧夫民习俗，姑用慰齰咨。

抑闻古人言，天鉴本无私。

神道贵得一，何乃托邪师。

遽俾送湫勺，撤役勤蠒丝。

申明恤刑诏，梃重舍轻疑。

从此四三日，油霈洽封圻。

又闻尧汤世，水旱轸君慈。

振救自有术，敛散适所宜。

元元无菜色，九载尚熙熙。

周礼地官职，皇舞虽有祈。

道经莅天下，伤民诚弗为。

惟神禀聪正，远鬼务肃祗。

愿守有常德，可戒兴妖思。

刘筠

刘筠　公子

油壁春车隔渭桥，黄山路远苦相邀。

行庖爨蜡雕胡熟，永埒铺金汗血骄。

别馆横陈张静婉，期门长揖霍嫖姚。

注鉤握槊曾无惮，绿桂膏浓晓未销。

刘筠

刘筠　馆中新蝉

庭中嘉树发华滋，可要螳螂共此时。

翼薄乍舒宫女鬓，蜕轻全解羽人尸。

风来玉女乌先转，露下金茎鹤未知。

日永声长兼夜思，肯容潘岳到秋悲。

刘筠

刘筠　汉武

汉武高台切绛河，半涵非雾郁嵯峨。

桑田欲看他年变，瓠子先成此日歌。

夏鼎几迁空象物，秦桥未就已沉波。

相如作赋徒能讽，却助飘飘逸气多。

刘筠

刘筠　荷花

水国开良宴，霞天湛晚晖。

凌波宓妃至，眜桨莫愁归。

妆浅休啼脸，香清愿袭衣。

即时闻鼓瑟，他日问支机。

绣骑翩翩过，珍禽两两飞。

牢收交甫佩，莫遣此心违。

刘筠

刘筠　鹤

碧树阴浓釦砌平，华亭归梦晓频惊。

仙经若未标奇相，琴操何因寄恨声。

养气自怜鸡善胜，全身却许雁能鸣。

芝田玉水春云伴，可得乘轩是所荣。

刘筠

刘筠　怀旧居

毛竹千丛蔽野亭，晓猨惊后乱峰青。

汉庭已奏三千牍，周室仍繙十二经。

紫殿深沉频视草，缁帷寂寞自飞萤。

振衣本为苍生起，肯向荀家祇聚星。

刘筠

刘筠　淮水暴涨舟中有作

行行极目天无柱，渺渺横流浪有花。

客子方思舟下碇，阴虬自喜海为家。

村遥树列秦川霁，岸阔牛分触氏蜗。

鸢啸风高良可畏，此情难论坎中蛙。

刘筠

刘筠　即日

地僻无车辙，心灰欲坐忘。

疾雷徒破柱，幽草不迎凉。

日烈蝉遗蜕，花休蜜满房。

覆觞知已久，宁有次公狂。

刘筠

刘筠　寄灵仙观舒职方学士

石渠仙署久离群，抗迹丹台世绝伦。

杨子不甘嘲尚白，漆园终许自全真。

紫烟深处鸾双舞，朱髓成来鸟共伸。

若向云中见鸡犬，可能浑忘姓刘人。

刘筠

刘筠　槿花

紫雾函灯檠，彤霞逼绮寮。

吴宫何薄命，楚梦不终朝。

半被曾羞问，邻墙却悔招。

莫移风雨怨，更嘱鹊为桥。

刘筠

刘筠　禁中庭树

羽叶笼盘石，虬枝拂画堂。

夜声含素瑟，晓影逼扶桑。

好借鸾为瑞，无容麝损香。

宁知千载后，祇美召公棠。

刘筠

刘筠　九日赴宴不及简馆中同僚

野趣风流属此辰，帝台高会敞重茵。

绛囊为佩仙萸密，绿醖飞觞寿菊新。

兼豆丰盈尧箑馔，雅歌清壮汉营人。

年来多病欢游阻，温玉苍葭岂易亲。

刘筠

刘筠　旧将

丈八蛇矛战血乾，子孙今已列材官。

青烟碧瓦开新第，白草黄云废旧坛。

劳薄可甘先兰舌，爵高还许戴刘冠。

秋来从猎长杨榭，矍铄犹能一据鞍。

刘筠

刘筠　句

朱饰两番巡属邑，案留双笔在中台。

刘筠

刘筠　句

惟月卿曹重，占星使者贤。

刘筠

刘筠　句

闻说上饶风物好，钱郎诗思奈春何。

刘筠

刘筠　句

溪牋未破冰生砚，炉酒新烧雪满天。

刘筠

刘筠　句

坐席久虚温树老，心旌无奈楚风辰。

刘筠

刘筠　句

已回邻面三年粉，又结寒丝几许冰。

刘筠

刘筠　句

吟余云散叶，坐久尘遗毛。

刘筠

刘筠　句

右墄独登温树密，前旌双抗岭云高。

刘筠

刘筠　句

天媛贪忙为灵匹，几时留巧向人间。

刘筠

刘筠　句

渝舞气豪传汉俗，丙鱼味美敌吴乡。

刘筠

刘筠　句

右衲城钟断，搘筇岳雨寒。

刘筠

刘筠　句

雨热宫城阔，秋声禁树多。

刘筠

刘筠　句

峭帆横渡官桥柳，叠鼓惊飞海岸鸥。

刘筠

刘筠　句

醉令难同社，仙鹅肯换书。

刘筠

刘筠　句

岭云夏变梅蒸早，越雨秋藏桂蠹多。

刘筠

刘筠　句

刘伶醉席梅花地，海客仙槎粉水天。

刘筠

刘筠　句

龙驾昌明御，天旗太乙神。

刘筠

刘筠　句

洛田荒二顷，楚浪涨三篙。

刘筠

刘筠　句

空呈厚貌临官道，更有人从捷径过。

刘筠

刘筠　句

崎岖一乘传，憔悴五羊皮。

刘筠

刘筠　句

兰夜沉沉鹄漏长。

刘筠

刘筠　句

荣河带绕中天阁，空乐星悬大士居。

刘筠

刘筠　句

柔桑蔽野鸣雏雉，高柳含风变早蝉。

刘筠

刘筠　句

三壤月监承露掌，九鷕乌绕守宫槐。

刘筠

刘筠　句

沙禽两两穿铃阁，江草依依接射堂。

刘筠

刘筠　句

山月愁{左犭右军}子，风涛怒鳄鱼。

刘筠

刘筠　句

桃叶横波人共醉，剑光冲斗狱常空。

刘筠

刘筠　句

蟠桃三窃成何味，上尽鳌头迹转孤。

刘筠

刘筠　句

鼓音记里绳阡远，舞节鸣鸾玉步随。

刘筠

刘筠　句

鸱蹲野芋谁为尹，雪积泉盐久置官。

刘筠

刘筠　句

春风乱莺啭，夕雾一鸿冥。

刘筠

刘筠　句

大野几星分婺女，清风万古感颜乌。

刘筠

刘筠　句

酒供砚滴濡毫冷，火守更筹添漏长。

刘筠

刘筠　句

鹤伴鸣琴公事晚，乌惊调角戍城秋。

刘筠

刘筠　句

角逈含秋气，桥长断洛尘。

刘筠

刘筠　句

极目关河高倚汉，顺风鵰鹗远凌秋。

刘筠

刘筠　句

惠和官尚小，师达禄须干。

刘筠

刘筠　苦热

六幕云收万籁沉，结瑶千尺倦登临。

七盘妙舞频挥汗，五色嘉瓜冷镇心。

极目岭梅宁止渴，拂波宫柳漫垂阴。

祇忧火解神仙骨，赖有泉声发素琴。

刘筠

刘筠　泪二首

雍门琴罢已浪浪，更上牛山半夕阳。

楚泽云迷千里目，蓟门歌断九回肠。

寒梅带雨飘离席，尺素停灯作报章。

湘水乾未终未尽，岂徒万点寄疏篁。

刘筠

刘筠　泪二首

含酸茹叹几伤神，呜咽交流忽满巾。

建业江山非故国，灞陵风雨又残春。

虞歌决别知亡楚，宴酒初酣待报秦。

欲断青天销积恨，月娥孀独更愁人。

刘筠

刘筠　梨

玄光仙树阻丹梯，御宿嘉名近可齐。

真定早寒霜叶薄，樊川初晓露枝低。

先时樱熟烦羊酪，远信梅酸损瓠犀。

宋玉有情终未识，蔗浆无柰楚魂迷。

刘筠

刘筠　李舍人独直

卿霭重重覆璧门，独挥鸿笔坐西垣。

诚明自有中和气，润色还多郁穆言。

内苑朱樱兼酷赐，前阶红药任风翻。

紫丝新履徊翔地，应笑东方避世喧。

刘筠

刘筠　立夏奉祀太一宫

舜柏森森拂绛霄，薰风瑟瑟动云環。

琳房遍设沉榆席，金檠齐燃绿桂膏。

秘册十行开凤检，灵辉三烛驻霓旄。

香飘员峤空歌歇，北斗阑干月殿高。

刘筠

刘筠　立夏奉祀太一宫五言十韵

朱驾开炎序，琼科举旧仪。

恭承宣室诏，肃奉列真祠。

地接茏葱气，人多绰约姿。

珍丛罗宝槭，嘉树荫文榱。

仙馔丰青{左饣右是}，斋房饰紫帷。

洁诚专在祀，将事竚迎禧。

谷应空歌韵，神听祝册辞。

兰蒸芬静品，桂醑滟华彝。

烟达徐梵幣，风灵自转旗。

云衣才半解，鸣凤遡晨曦。

刘筠

刘筠　刘校理属疾

抚枕凄然掩北轩，汉庭谁问马文园。

风簷鸱啸厨烟绝，月树乌惊药杵喧。

戏习五禽成妙术，学亏一篑阻微言。

不因九奏清尘耳，天露应迷简子魂。

刘筠

刘筠　柳絮

半减依依学转蓬，班骓无柰恣西东。

平沙千里经春雪，广陌三条尽日风。

北斗城高连蠛蠓，甘泉树密蔽青葱。

汉家旧苑眠应足，岂觉黄金万缕空。

刘筠

刘筠　明皇

岁岁南山见寿星，百蛮回首奉威灵。

梨园法部兼胡部，玉辇长亭复短亭。

河鼓暗期随日转，马嵬恨血染尘腥。

西归重按凌波舞，故老相看但涕零。

刘筠

刘筠　南朝

华林酒满劝长星，青漆楼高未称情。

麝壁灯回偏照昼，雀航波涨欲浮城。

钟声但恐严妆晚，衣带那知敌国轻。

千古风流佳丽地，尽供哀思与兰成。

刘筠

刘筠　偶怀

不才甘客难，夕病岂旬休。

可待乘轩宠，终惭舐痔求。

渚兰薰露夕，江橘富霜秋。

养拙宁无地，千波一叶舟。

刘筠

刘筠　偶作

杀青和墨度流年，饱食无功鬓飒然。

却忆侯封安邑枣，不能兄事鲁褒钱。

千峰月白猿啼树，六幕风高鹗在天。

招隐诗成谁击节，愿倾家酿载渔船。

刘筠

刘筠　七夕

灵匹迢迢驾七襄，暂陈云幄对星潢。

已看素魄过三让，何用华灯更九光。

玉腕双丝轻宛转，霞衣杂佩暗丁当。

谁言巧意能胜拙，祇见鸠闲鹊自忙。

刘筠

刘筠　前槛十二韵

垂柳阴岑院，游丝旷荡春。

蘅皋谁驻马，罗袜自生尘。

四姓良家子，三年赋客邻。

折腰行太缓，连琐语何频。

倭堕云争媚，便娟月斗新。

灭瘢难辨玉，约指不胜银。

电笑投壶胜，江澄捣练匀。

东南劳鹤望，西北限牛津。

宝唾凝兰气，鸣黄咽绛脣。

笼禽思陇树，洞犬谢秦人。

咏絮才无对，闻琴意始真。

长安足轻薄，慎勿走琼轮。

刘筠

刘筠　清风十韵

阊阖重门启，飞帘别馆深。

歳蒸全已却，雅兴可能任。

云起汾河咏，旌摇楚国心。

过箫添爽籁，拂野荡层阴。

夕劲淮阳桂，晨凄越鄂衾。

登高从落帽，安寝任吹襟。

珠网疏难掩，铜铸冷易侵。

急翻池上叶，遥送月前砧。

舞袖更回态，歌梁极绪音。

最怜鵰鹗意，瞬息度千岑。

刘筠

刘筠　秋夜对月

瑶席留欢友，金波对广庭。

重帘和雾卷，六幕极天青。

属玉东西馆，琉璃左右屏。

梁园休赋雪，隋苑漫飞萤。

蟾滴全供砚，牛津不见星。

绮窗分皎皎，苔阁共亭亭。

已丧应刘魄，谁通鲍谢灵。

欲销千里恨，鲁酒薄还醒。

刘筠

刘筠　劝石集贤饮

豪家抱瓮擅风流，更燎薰炉白雪楼。

鲁笔休分科斗字，蜀都且换鹔鹴裘。

仰天拊髀真为乐，倒载穿肠肯易愁。

欲鱠长鲸置雕俎，愿回北斗挹东流。

刘筠

刘筠　上巳玉津园赐宴

需云分渥泽，褉饮恣欢游。

缇幕侵晨设，兰泉对席流。

蕙肴清萻莆，玉醴湛金瓯。

春服萋萋盛，光风滟滟浮。

桐华秾竞发，莺语巧相求。

妙曲新声合，斜阳醉未休。

刘筠

刘筠　上元日

汉典久传祠太乙，竺坟亦说会夫人。

蟾蜍吐耀祥轮满，菡萏凝华宝檠新。

风转相竽来帝乐，香焚夹道杂车尘。

承平多庆群欢洽，益见严宸奉紫昮。

刘筠

刘筠　始皇

利觜由来得擅场，尽迁豪富入咸阳。

属车夜出迷云雨，峻令朝行剧虎狼。

前殿建旗凌紫极，东门立石见扶桑。

从臣嘉颂徒虚美，不柰卢生谶国亡。

刘筠

刘筠　受诏修书述怀感事三十韵

良弼论思暇，英才视草余。

西清承密旨，东观类群书。

左氏先经日，征南发例初。

编年终显德，历帝自凡蘧。

一览无前古，三长岂后予。

宏网提要妙，至论绝籧簒。

讹缪刊三豕，公乎喜众狙。

菁英咸采掇，疣赘尽销除。

组织千章合，研穷万象虚。

胡为参也鲁，亦造仲尼居。

处末加骈拇，于中或辅车。

乘轩思卫鹤，努力效刘驴。

见弹曾求炙，临川复羡鱼。

孰云貂可续，自愧鹗难如。

早入希东郭，先知服子舆。

直非头似笔，智谢里名樗。

蜗舍游从寡，鹑衣礼貌疏。

寸阴嗟荏苒，十驾敢踌躇。

天禄杨雄阁，承明严助庐。

时陪折佾宴，顿异带经锄。

系日亲函丈，他们绝曳裾。

卓锥然有地，担石尚无储。

猎犬方劳指，神龟可避渔。

屠门夸大嚼，鼠坏鄙余蔬。

阙里辞难措，漳滨病且祛。

学勤徒力尔，性拙奈天欤。

大道今兴起，先生意卷舒。

正为王者瑞，何羡使君旟。

暗室欣观火，颓波赖决渠。

当仁如退让，末迹定沦胥。

刘筠

刘筠　枢密王左丞宅新菊

东阁留嘉客，寒葩艳晓光。

秋风自萧瑟，台座对荧煌。

丽夺双南价，清含九畹香。

嵰州霜荐味，太液鹄分裳。

已助蜂成蜜，还随蚁泛觞。

俯临辉艾绶，佩服间萸房。

节物传荆俗，诗情掩谢塘。

更期松偃盖，永奉太清方。

刘筠

刘筠　暑咏寄梅集贤

石渠岌巌亘宛虹，玄荫清流接桂宫。

玉女壶欹天未笑，羲和辔缓日方中。

孝先便腹宁无诮，痽偻承蜩敢衒功。

蠲渴欲来飞雪散，南昌世胄有仙风。

刘筠

刘筠　霜月

霜晓月仍残，桐疏凤更单。

已伤春寂寂，还踏夜漫漫。

冻合仙槎路，薰余侍史兰。

那知荀奉倩，体薄不胜寒。

刘筠

刘筠　宋玉

楚国骄荒日已深，山川朝暮剧登临。

曾伤积毁亡师道，只托微辞荡主心。

江草东西多恨色，峡云高下结层阴。

潘郎千载闻遗韵，又说经秋思不任。

刘筠

刘筠　送高学士知越

浩荡辞波润鼠须，风流谈柄蔼栟榈。

汉台厌卧郎官锦，禹穴思探上世书。

鹤盖成阴争出饯，鹍弦促调叹离居。

由来方任推名辈，藻思江山助起予。

刘筠

刘筠　送客不及

青门祖帐曙烟微，片席乘流鸟共飞。

曲岸马嘶风嫋嫋，短亭人散柳依依。

灞陵目断犹回望，楚水魂销为送归。

祇自河梁传怨曲，洛尘千古化征衣。

刘筠

刘筠　送客不及

日上旗亭第五重，百壶春酿与谁同。

黄山远隔奔霁骑，紫塞孤飞避弋鸿。

湘竹几时休染泪，楚旌终日自摇风。

此情不及歌杨柳，一尺鱼书万水中。

刘筠

刘筠　送僧归护国寺

暂寄长安寺，时闻宝偈传。

南归宗派盛，外护帝臣贤。

桂色陵庵雪，芝腴助茗泉。

离怀杳何许，凤刹际霞天。

刘筠

刘筠　送张无梦归天台

抗节在丛霄，谈玄屡对尧。

风回列子驭，霞建赤城标。

白石泥丹灶，红泉滌酒瓢。

天章耀行色，鹤态自逍遥。

刘筠

刘筠　题林处士肥上新屋壁

久厌侯鲭静室来，卜居邻近钓鱼台。

旧山鹤怨无钱买，新竹僧同借宅栽。

斗酒谁从杨子学，扁舟空访戴逵回。

抽毫有污东阳望，但惜明时老润才。

刘筠

刘筠　题义门胡氏华林书院

华林家声世不渝，云仍次第秉鱼须。

乌衣门大容高盖，蝌蚪书多聚硕儒。

里巷当今为甲族，风烟从古是仙都。

岂惟一榻留徐孺，食客三千兼鱠鲈。

刘筠

刘筠　天禧戊午岁立夏奉祀太一宫斋宿有感

七年纶掖滥敷言，八奉斋祠荫宝轩。

上士半同猿鹤老，病身犹与蟪蛄存。

饭蔬力弱防冠坠，枕杫神宁喜席温。

樱序列清和芳意歇，淡然毕竟绝朝喧。

刘筠

刘筠　无题二首

曾许千金答浣纱，越溪浪浅不通槎。

晓楼帘卷还凝雾，外院墙低却映花。

满目离愁频驻马，一春幽梦祇惊鸦。

柔桑蔽日南城路，懊恼罗敷自有家。

刘筠

刘筠　无题二首

昱爚银鞍狭路逢，长裙连带任流风。

身轻近识吴官燕，目断还惊洛浦鸿。

未许香囊安肘后，独怜丹枕在房中。

南国蝴蝶飞无限，一一雌随一一雄。

刘筠

刘筠　无题三首

走马章台冒雨归，后门犹叹滞前期。

荷心出水终无定，萝蔓从风莫自持。

複帐麝轻难辟恶，曲房蚕懒不成丝。

渐进垅麦藏鸣雉，更恨如皋一箭迟。

刘筠

刘筠　无题三首

帘声竹影浪多疑，仙谷何能为解迷。

藻井风高蛛坏网，杏梁春晚燕争泥。

更看山远惟凝黛，纵许犀灵祇骇鸡。

枉裂霜缯几千尺，红兰终夕露珠啼。

刘筠

刘筠　无题三首

麝裂初难和，乌惊每易伤。

荡舟殊不禁，奔月可能防。

洛浦多遗翠，秦楼滞采桑。

飞蛾攒釦烛，绿鸭斗银塘。

夜合花含雾，宜男草带霜。

琅玕余旧贯，须要凤求皇。

刘筠

刘筠　戊申年七夕五绝

伯劳东翥燕西飞，又报黄姑织女期。

天帝聘钱还得否，晋人求富是虚辞。

刘筠

刘筠　戊申年七夕五绝

华寝星陈夜未央，明河奕奕度神光。

一年暂得停机杼，不柰秋虫促织忙。

刘筠

刘筠　戊申年七夕五绝

吹笙何处伴乘鸾，窥牖谁人见阿环。

便有唐家今夕意，月和风露满骊山。

刘筠

刘筠　戊申年七夕五绝

淅淅风微素月新，鹊桥横绝饮牛津。

岂惟蜀客知踪迹，更问庭中晒腹人。

刘筠

刘筠　戊申年七夕五绝

琥车芝驾俨清秋，微雨侵宵助涕流。

人世莫嗟离恨苦，却应天上更悠悠。

刘筠

刘筠　夕阳

夕阳堪极目，况复近秋残。

寒逈横烟紫，江清照叶丹。

伍胥嗟路远，潘子念行难。

更有芜城恨，城空逼夜寒。

刘筠

刘筠　小园秋夕

枳落莎渠急夜虫，翛然平子四愁中。

栗林忽感雕陵鹊，云表初过代岭鸿。

阮籍卧惟疏銮月，马融横笛远含风。

郎潜吏隐前贤事，犹胜杨岐泣断蓬。

刘筠

刘筠　新年

病入新年起甲寅，轲心不动五侯春。

史曹非据惭书法，衮职无亏滥诤臣。

荏苒未除金马籍，蹒跚空笑玉楼人。

穷簷抱影时相吊，一指南禅四大身。

刘筠

刘筠　休沐端居有怀希圣少卿学士

{左车右玦}{左车右玦}风檐乳燕翔，浴兰衣绤簟流黄。

云容倐变千峰险，草色相沿百带长。

旋制紫荷供橐笔，暗移神蔡忍搘床。

思君祇欲倾家酿，待警同谁赋柏梁。

刘筠

刘筠　许洞归吴中

欲折瑶华向绿畴，风光满目尽离愁。

茂林修竹多嘉客，万壑千岩忆旧游。

汉诏已闻求泛驾，祢狂无自屈岑牟。

荆山待价何忧晚，龟手犹期裂地酬。

刘筠

刘筠　宣曲二十二韵

八月收民算，三千异典章。

天机从此浅，国艳或非良。

玉户铜为沓，罗帱象作床。

骊姬初悔泣，飞燕近专房。

莲小才承步，梅新竞试妆。

尽知春可乐，终叹夜何长。

取酒临邛远，吞声息国亡。

难销守宫血，易断舞鸾肠。

百草兼花斗，双钩映烛藏。

金人须手铸，虎圈更身当。

步辇回长乐，飞除接未央。

琳珉饰汉馆，藻绣裛周墙。

厌火双鱼尾，鸣弦小雁行。

云甍澄颢气，绮井激回光。

路有斯须隔，忧难顷刻忘。

新声来乐府，别寝近温汤。

虹跨层台晚，萤飞下苑凉。

锦帷迎七夕，蓬饵荐重阳。

九畹兰承露，三江橘带霜。

方资裂缯笑，可要荡舟狂。

并钓池鱼小，重衾穴凤翔。

珊瑚分碧树。火齐列清防。

背枕多幽怨，登栖更远伤。

下陈无自愧，人彘剧豺狼。

刘筠

刘筠　夜讌

玳押风帘薄，金徒漏箭长。

食鱼齐上客，置醴汉元王。

蓌酱辛初和，蓱韲冷乍尝。

巢笙传曲沃，掺鼓发渔阳。

吟烛惟忧尽，杯筹岂易防。

齿犀融晏雪，袍麝荐荀香。

笑逐呼卢胜，歌随解佩狂。

遗簪兼堕珥，流眄复回肠。

彩凤寻仙史，班骓待陆郎。

主欢殊未已，投辖在银床。

刘筠

刘筠　译经光梵大师

汉梦通西域，逍遥广旧园。

竺乾方演教，金粟岂忘言。

砚滴寒蟾吐，台香瑞兽喷。

挥毫花满裓，隐几雪盈门。

大士清歌发，南宗密印存。

纵横十二部，慧日破重昏。

刘筠

刘筠　樱桃

赤水分珠树，薰风送麦秋。

蜀都春气早，汉苑夏阴稠。

庙荐清和候，恩颁侍从流。

楚昭萍已剖，韩嫣弹争投。

沆瀣滋芳液，醍醐助品羞。

玉盘光宛转，全攎付歌喉。

刘筠

刘筠　萤

荒郊多腐草，故苑近清秋。

棘密何胜数，囊轻莫尽收。

月高疑爝息，天远认星流。

紫桂风微急，红兰露遍浮。

已能穿永巷，更欲拂高楼。

灭烛方无寐，鸣蛩相荐愁。

刘筠

刘筠　又赠一绝

粉白朱红翡翠翘，汉宫等级不相饶。

风波若未乖前约，一櫀　何辞更抱桥。

刘筠

刘筠　与客启明

秦痔从来易得车，郄枝今比我何如。

垂天借喻齐谐志，握火寻盟越绝书。

斴-日西清云幄密，朔风南陌苇衣疏。

故山夜鹤空多怨，金屋人争诵子虚。

刘筠

刘筠　再赋

暮雨过湘渚，微凉满楚宫。

溅裙无限水，障袂几多风。

浪迹嫌萍实。尘劳笑菊丛。

气清防麝损，信密待鱼通。

游女歌争发，骚人思未穷。

休传江北意，月冷魏池空。

刘筠

刘筠　再赋七言

纫兰为佩桂为舟，北渚云飞发櫂讴。

已有万丝能结怨，不须千盖强障羞。

金隄勃窣谁同上，翠帟缤纷客自留。

欲选浣纱倾敌国，越王更起近江楼。

刘筠

刘筠　召入翰林别同僚

一辞銮署守英蕃，两见庐峰媚翠樽。

政懦每怜民若子，岁丰还喜稻成孙。

离愁且饮闲人酒，密对须求长者言。

入奉清朝同一德，晨趋岂叹鬓霜繁。

刘筠

刘筠　直夜

鸡人肃唱发章沟，汉殿重重虎戟稠。

綷羽欲栖温室树，金波先上结麟楼。

风来太液闻鸣鹤，雾卷银河见饮牛。

万国表章频奏瑞，手批天语思如流。

刘筠

刘筠　直夜二首

琼蕊滋晨饮，青缣拥夜衾。

万年宫省树，五色帝家禽。

诏草裁蕂角，薰炉烬水沉。

浴堂还独对，鸣佩有清音。

刘筠

刘筠　直夜二首

嘉木清阴接绮窗，谪仙风骨凛冰霜。

尧厨萻莆分珍膳，汉庙含桃和酪浆。

磴道神行通碣石，井幹云构俯瑶光。

金鈍璧月相辉映，兽口时飘侍史香。

刘筠

刘筠　致斋太一宫

紫馆天神贵，纶闱地望清。

斋心奉蠲洁，摄事罄诚明。

殿翼如轩翥，坛垓类削成。

直宫琳札密，太宰绣衣轻。

薜荔罗芳席，虹蝩曳彩旌。

星陈五帝佐，体荐一元牲。

苍驷回风驭，珍禽惊露声。

丹霞升晓气，若木竞新英。

挹袂宁无友，凌霄自放情。

受釐宣室对，贾傅异诸生。

刘筠

刘筠　中秋馆宿

余欢惊社过，独直奈宵长。

月向蓬山满，风来桂殿凉。

睡轻同警鹤，吟苦伴啼螀。

耿耿迷遥思，残星下建章。

刘筠

刘筠　属疾

暂困秦王痔，无疑广客蛇。

职清唐内相，宅僻鲁东家。

行药虹梁阔，披襟蕙径斜。

香凝虚白室，露泫紫微花。

冰饮何尝热，琼餐益自嘉。

熊经仙有术，龟息寿无涯。

珍簟裁湘竹，轻巾覆越纱。

逍遥成雅咏，属和肯容巴。

刘浚

刘浚　东鹜山石洞

满山云雨蛟龙走，万壑风烟虎豹通。

岩窦石泉流出冷，草庵禅影坐来空。

刘浚

刘浚　句

不用茱萸子细看，管取明年各强健。


刘夔

刘夔　句

题诗人已贵，衮路冠三台。

刘夔

刘夔　句

冷淡亭台偏种竹，清虚轩砌不栽花。

刘夔

刘夔　清隐岩

地迥隔尘寰，石门云闭关。

幽人澹无事，白鹤相往还。

刘澜

刘澜　句

东风半绿官圩草，西日遥红别岸山。

刘澜

刘澜　桐江晓泊

风萧萧，冰瑟瑟，

淡烟空蒙冠朝日。滩头枯木如画出，

鹹鹆飞来添一笔。

刘澜

刘澜　夜访侃直翁

疏瓴乱见星，危坐冷无灯。

索句髭先白，餐蔬貌欲青。

楼禽翻麓雪，堕栗破溪冰。

昨夜中峰顶，同看海日升。

刘阆风

刘阆风　寿胡运使

青原连峰郁嵯峨，中产瑞石如金螺。

清淑之气孕秀多，蜿蟺礴无偏颇。

间世人杰文星罗，六一鸣道继雄轲。

忠简名节森聱牙，乃孙所学能传家。

天孙为织云锦窠，五凤装楼龙作梭。

吐祠摛藻正而葩，纬国经邦真土苴。

暂屈计台烦抚摩，飞刍免粟汉萧何。

专城治郡政不苛，分医散药起札瘥。

幻出东湖十里荷，百花蔽亏万柳遮。

民不知劳在咄嗟，涂歌里咏自吟哦，

坐致金穰玉烛和。登城万宝丰百嘉，

黍稷稻粱菽禾麻。维时秋律灰吹葭，

玉宇凉生雨乍过。银河夜静风无波，

祥烟瑞霭纷交加。只说牛女此会佳，

谁知神仙降云车。中驱下扶走乘戈，

玉妃拥卫不撝呵。童女十二颜如花，

乘鸾吹箫静无譁。弹環戛玉献琵琶，

琴奏双成瑟女娲。仙掌金茎吸露华，

西凉蒲萄胜流霞。桃实如蟠枣如瓜，

祝公千百算增遐。公持玉节镇龙沙，

我领辕门吉水涯。一水东西骋望赊，

安得共泛张骞槎。秋风阊阖鸣玉珂，

公归调鼎我盐蟺醝，持衡不致斤两差。

诗寄柏梁愧猗那，因词见意倘可歌。

刘砺

刘砺　挽蔡西山先生

念昔抠衣日，宁知辈行殊。

师才惊宇宙，鄙学困虫鱼。

纪历深皇极，谈兵浅律书。

伤心濂水别，有惑更谁祛。

刘六芝

刘六芝　观北山先生可以亭帖子有索余著句辞不敢僭而请益贤辄题二十八字因

古道今人慨不同，世情对面九疑峰。

四尖山色元如旧，会构新亭始亢宗。

刘蒙山

刘蒙山　春日田园杂兴

桑风吹绿满原头，西崦东阜暖气浮。

村妇祈蚕分面絸，老农占岁说泥牛。

田鸟飞逐耕烟犊，桑扈鸣随唤雨鸠。

怜叟相邀同社饮，旋将新酒向花簪。

刘梦才

刘梦才　送胡季昭谪象州

绍兴宝庆百年余，古往今来说二胡。

论事直须弹恳切，立朝端不忍阿谀。

两贤幸属吾州有，万事何曾公议无。

象郡新宁不同诏，九重天子正仪图。

刘梦符

刘梦符　夏日游九龙岩

突兀灵岩古，纡回石磴升。

地幽忘日烈，壁峭喜云蒸。

峰顶池如月，山根水欲冰。

摩挲可镌处，大字纪中兴。

刘梦求

刘梦求　华延年卜寺

邲鉴总龟如往学，未见才名能广博。

希点若来参学时，同年从此不须疑。

刘名世

刘名世　句

槐影已高公事少，蒲鞭不试讼庭閒。

刘名世

刘名世　墨池发祥诗呈蒋教

城头学宫高巍巍，中有方井号墨池。

穷冬不竭春不溢，往往石眼通江湄。

故老相传右军宅，涤砚濡毫向池侧。

兰亭绝笔迹成尘，此间池水犹能黑。

绍兴之年值丙寅，一夕郁郁浮乌云。

乡闾拭目看盛事，集英三唱人姓陈。

又闻浮熙改元岁，隔春预作文章瑞。

甲科夺得汉庭魁，贤关解褐冠多士。

九岁奇童面圣颜，阖郡十人俱赐第。

近来复作烟雾飞，盈盈玉斗磨歙丝。

忽焉阴霾黯苍汉，模糊顷刻风披披。

巧如奇花开异草，天女织出绞绡衣。

须臾变态千万状，妙手点染水墨奇。

此事颇亦涉神怪，疑有鬼物来游嬉。

不然下垫千年龟，图书之祥将发挥。

吾乡文物盛洙泗，执经问道肩相随。

残膏賸馥大沾溉，诸生借润今其时。

文昌终有应图契，韩门高第皆可为。

刘某

刘某　句

轮税地全无菽麦，入城人半是渔樵。

度暑田夫作竹衫。

刘木

刘木　酬卧云

美人隔云水，广永几千里。

白日有没时，相思无穷已。

夜雨翳灯花，凉风折窗纸。

披衣不能寐，拒待闻鸡起。

从来志士肠，高若雪山峙。

岂不念摧折，藉此可凭恃。

蔓草委地滋，孤松插天起。

咸若知我深，赠言故及此。

刘木

刘木　感怀

几度言归未得归，归心常切故山薇。

人於愁处酒难着，春正好时花已稀。

残日明池蝌蚪集，绿队满院伯劳飞。

浮生衮衮只如此，未必今朝悟昨非。

刘牧

刘牧　次韵经略吴及石门洞

谏纸空箱后，高牙拂断霓。

还符翠洲梦，来见石门题。

架竹生新径，诛茅得旧蹊。

阴崖走别洞，阳岭带回溪。

吟桂人非隐，逢花客自迷。

虚中存纳受，绝壁阻攀跻。

地远饶征戍，君来息鼓鼙。

吏闲眠麂鹿，民乐戏凫鷖。

胜事时相遇，芳樽手屡携。

清风与诗句，留与昔贤齐。

刘能

刘能　句

懒向九嶷歧路望，渡头云雨正霏霏。

刘能

刘能　句

窗外秋声湘瑟怨，槛前竹色楚帆飞。

刘玶

刘玶　句

攀条嚼蕊绕千回，日暮碧云惊四合。

刘奇仲

刘奇仲　句

玄中一着是吾宗。吸尽西江说是公。

刘琦

刘琦　登东峰亭

凯还几度宴东峰，亲构危亭接梵宫。

势人青冥横绝壁，路盘空曲压高松。

临流自笑功名薄，对酒忻逢景色重。

飘泊却惭归未得，日斜坐听暮云钟。

刘鍂

刘鍂　偶得一绝

清风叶叶映黄鹂，绿暗红稀半掩扉。

我以忘言静思虑，子规犹道不如归。

刘鍂

刘鍂　题村舍呈德瞻友

一径萦纡山更深，满川烟霭夕沉沉。

从来不问荣华事，自有沙鸥信此心。

刘鍂

刘鍂　题村舍呈德瞻友

二月阳和花正繁，软风轻扇笋斑斑。

扬鞭江路心无事，问舍求田过浅山。

刘鍂

刘鍂　题昭陵

□□□□岁农登，边将无功吏不能。

四十二年那忍说，西风吹泪过昭陵。

刘鍂

刘鍂　午寝

寓迹唐兴寺，幽窗得昼眠。

西风萦破梦，落日乱残蝉。

岁月俄如此，功名岂偶然。

五湖秋欲好，谁在钓鱼船。

刘鍂

刘鍂　用前韵呈德瞻

门外蹄轮任迹痚，一廛深称水云居。

平生事业将何用，叹括空能读父书。

刘鍂

刘鍂　资福寺

汛扫妖氛六合清，匣中宝剑气犹横。

夜欢星斗鬼神泣，昼公风云龙虎惊。

重整山河归北地，两扶圣主到南京。

山僧不识英雄汉，只管滔滔问姓名。

刘启之

刘启之　谢张芸窗

夜深檛鼓醉红裙，半世侯门熟稔闻。

自是东篱窥宋玉，非关司马挑文君。

苍头误送香罗帕，簧舌翻成贝锦文。

幸赖老成持与力，一帆安稳过溪云。

刘起

刘起　送张无梦归天台

琼台东畔石桥西，三径无尘古木垂。

囊里歌编君相赐，腹中珠穴老庄知。

风回蕙帐过猿岭，月上茅堂透鸟枝。

万载圣朝高士传，何人更得效依稀。

刘清轩

刘清轩　句

可笑吴痴亡越憾，却夸范蠡作三高。

刘鎔

刘鎔　句

环城五里皆奇石，疑是虚无海上山。

刘汝进

刘汝进　与客九日游龙山以尘世难逢开口笑分韵得口字

踪步龙山颠，放舟龙荡口。

群然雁鹜行，杂之牛马走。

我拙不能诗，我病不能酒。

试问赏花人，还有菊花否。

刘汝钧

刘汝钧　春日田园杂兴

年来梦断百花场，安分农桑万虑降。

为喜麦青行暖迳，因看蚕出倚晴窗。

草坪閒见乌犍点，畲水飞来白鹭双。

满饮茅柴拚烂醉，踏歌社下自成腔。

刘芮

刘芮　和敬夫斜川诗

病著不任事，淹卧心自休。

经时不出门，况复斜川游。

每觌节物换，恍惊时序流。

少年喜追逐，聚散水上鸥。

沈舟枯木伴，风帆春树丘。

我病正尔许，怀念老朋俦。

有酒不能饮，徒有献与酬。

故人酌佳日，亦复我念否。

佳章写怀抱，一读宽百忧。

吾君念远民，归计未易求。

刘若冲

刘若冲　句

闽川景物清宜画，萧寺楼台丽欲浮。

刘三嘏

刘三嘏　自陈诗

虽憀涔勺赴沧溟，仰诉丹衷不为名。

寅分星辰将降祸，兑方疆宇即交兵。

春秋大义惟观釁，王者雄师但有征。

救得燕民归旧主，免于戎肤自称兄。

刘三戒

刘三戒　咏郢州

百年宋玉石，三里莫愁乡。

地接荆门近，烟迷汉水长。

刘删

刘删　泛宫亭湖

回乘一派水，举帆逐分风。

孤石苍波裹，岸山苦雾中。

刘裳

刘裳　句

高阁应山三字古，华堂卓秀一峰尊。

刘少逸

刘少逸　谨吟七言四韵恶诗一首攀送崇教大师归天台寿昌寺

道高尘俗住应难，携锡东归暑未残。

紫殿已承新雨露，白云终忆旧峰峦。

孤村路僻牵吟远，峭壁泉飞入梦寒。

满箧御时兼御札，到时松院与谁看。

刘少逸

刘少逸　句

有月竹阴寒。

刘少逸

刘少逸　句

几度诗狂欲上天。

刘少逸

刘少逸　句

风递花香入酒尊。

刘少逸

刘少逸　句

波涛海寺秋。

刘申

刘申　句

一川带绕三平岛，万巘环趋两翠峦。

刘师道

刘师道　句

有路期奔月，无媒与嫁春。

刘师道

刘师道　句

野马飞窗日，醯鸡舞瓮天。

刘师道

刘师道　句

逝波帝子魂何在，芳草王孙怨未归。

刘师道

刘师道　句

三千世界银成色，十二楼台玉作层。

刘师道

刘师道　句

青帝翠华沈物外，素娥孀影吊云端。

刘师道

刘师道　句

南浦未伤春草碧，北山仍愧晓猿惊。

刘师道

刘师道　句

久师金马客，勍敌玉溪生。

刘师道

刘师道　句

金谷路尘埋国艳，武陵溪水泛天香。

刘师道

刘师道　句

晨瞻北斗天何远，梦断南柯日未沉。

刘师复

刘师复　题汪水云诗卷十一首

万里归来葺故园，阚湖新结小船轩。

双亲八十喜康健，七子侍劳三十孙。

刘师复

刘师复　题汪水云诗卷十一首

别港莺娇恰恰啼，苏公堤过赵公堤。

水西云北春无赖，细柳新蒲绿未齐。

刘师复

刘师复　题汪水云诗卷十一首

天造西湖锦绣堆，柳边渔父小篷开。

能言景定年间事，公主鸾箫锦櫂来。

刘师复

刘师复　题汪水云诗卷十一首

此客清狂似季真，意行湖曲眺青春。

橹声往往来来好，山色朝朝暮暮新。

刘师复

刘师复　题汪水云诗卷十一首

杖藜引客入渔家，尽敞蓬窗作供茶。

三面阑干诗思阔，湖光千顷浸荷花。

刘师复

刘师复　题汪水云诗卷十一首

当年飞鸟亦难前，今日中堂起烧烟。

丞相不嗔山色好，歌声稳送里河船。

刘师复

刘师复　题汪水云诗卷十一首

小小船斋阚碧流，水仙招我下湖游。

箫声嫋嫋歌声合，桂子香中十里秋。

刘师复

刘师复　题汪水云诗卷十一首

诗翁老去尚儿嬉，撩拨歌鬟笑挽衣。

草草杯盘随处饮，西泠桥入断桥归。

刘师复

刘师复　题汪水云诗卷十一首

北去南来无定居，水流去在意何如。

湖边倘有西飞雁，只寄诗筒莫寄书。

刘师复

刘师复　题汪水云诗卷十一首

涧边烂醉桂花秋，明发攜琴不可留。

遥想两峰湖一曲，画船何日许同游。

刘师复

刘师复　题汪水云诗卷十一首

水流云在意，政不限西东。

山泽秋如瘦，江湖道亦穷。

浙音惟我听，冀眼独居空。

甚惜匆匆别，西风落叶中。

刘师邵

刘师邵　浮萍

乍因轻浪叠晴沙，又趁回风拥钓槎。

莫怪狂踪易飘泊，前身不合是杨花。

刘石庵

刘石庵　龙驹谣圆徐景醇生子

白虹流光横太虚，蚌胎进出明月珠。

紫瞳照席秋制电，渥洼突出苍龙驹。

前年得子瘦如竹，失马未必不为福。

今年得子燕颔丰，会看万里飞食肉。

徐君发白颜且酡，晚而得子未足多。

明年为君招取杜陵老，来作徐卿二子歌。

刘时可

刘时可　春日田园杂兴

土膏初动雨初收，草径茅亭趣最幽。

坐睡略无朝市梦，踏歌时有里闾游。

半丘秧秫醉堪酒，五亩树桑寒可裘。

老圃老农诚足学，不成吾道付沧洲。

刘士季

刘士季　次韵和漕司小红翠亭

少陵遗蹟瀼西东，端的高斋在此中。

今日花枝弄烟雨，前时蔬甲卧霜风。

根株移取他山翠，跗萼轮来别圃红。

收拾阳春无尽藏，夔人端说两诗翁。

刘士季

刘士季　次韵和漕司小红翠亭

苑在中巴东复东，满城春色一园中。

休言小小莺花界，也胜纖纖燕麦风。

舞袖卷纱空映翠，晴窗磨镜漫晞红。

叶成帷幄花成阵，壮观诗坛矍铄翁。

刘仕龙

刘仕龙　知廉州条上边事落职主管台州崇道观赋感

人生百年中，穷通无定迹。

譬如风前花，荣谢亦顷刻。

当时牧牛竖，尊贵谁与敌。

顦顇种瓜翁，乃是封侯客。

丈夫苟得时，粪土成拱璧。

一朝恩宠衰，黄金失颜色。

古今谅皆然，我今何叹息。

刘叔骥

刘叔骥　吾庐

竹树深藏远市哗，吾庐真似野人家。

幽禽就浴阶前水，游蝶来寻几上花。

心地幸无闲事扰，眼尘还有好书遮。

浮生此亦堪人老，世路驱人底有涯。

刘叔子

刘叔子　观石鱼嗣刘忠顺韵

衔尾洋洋石上镌，或依于藻或依莲。

梦占周室中兴日，刻自唐人多历年。

隐见有时非强致，丰凶当岁必开先。

太平谁谓真无象，罩罩还歌乐与贤。

刘述

刘述　涵碧亭

两山嵚处一泉飞，飞到亭前聚作池。

砌下蛟龙盘未起，席间环佩响无时。

翩飜翠羽青霞色，偃亚芳丛碧玉姿。

却羡老僧饶岁腊，不知天上有炎曦。

刘述

刘述　留题洞岩

英英洞口云，触石才一缕。

须叟遍空山，霈然作灵雨。

万物一以泽，孤踪无处所。

我心良所珍，作诗以自矩。

刘述

刘述　题曲水阁

面势俯岩隈，雕轩映水开。

云从栋间出，人自鉴中来。

櫂楫歌声度，渐裳禊事迥。

东山如未起，好住小蓬莱。

刘述

刘述　题竹阁

竹阁寒相倚，云窗晚共开。

闲身方外去，幽意静中来。

声响风随箨，阴移石上苔。

迟留更清夜，待月露盈杯。

刘述

刘述　五泄山

翠屏千叠水潺潺，一簇青鸳杳霭间。

惜是晚年逢此境，悔将前眼看他山。

瀑飞萝磴终难画，龙蛰岩云只蹔闲。

薄宦劳人无计住，可嗟归去又尘寰。

刘述

刘述　重刻孙谢二公诗

汉兴文艺推儒首，谏议才能□□师。

更向谢岩镌丽句，清风千古照江湄。

刘舜臣

刘舜臣　吏隐堂

事因地僻方知少，官得公余始信闲。

且喜诗同文史乐，不须身与利名关。

刘似祖

刘似祖　南楼

雁过危栏字字愁，谁将官柳系行舟。

不知东去大江水，流出西川第几州。

汉上仅遗孤垒在，斗边忽见数星浮。

夜深莫问当年事，不是祢衡鹦鹉洲。

刘嗣隆

刘嗣隆　宜春台

一簇亭台画亦难，公馀到此暂盘桓。

山多不似城中景，树密偏宜雨后看。

风送江声穿郡郭，日推云影下峰峦。

当时吏部曾游否，何事无文石上刊。

刘嗣庆

刘嗣庆　红梅

瞥眼繁华处处空，寒林独透一枝红。

入时姿态人争羡，清韵须知冰雪同。

刘遂初

刘遂初　阁皂山

春山灵草百花香，谁识仙家日月长。

满院莓苔绿阴匝，棋声何处隔宫墙。

刘燧叔

刘燧叔　连州大云洞

试携杖屦作山行，一夜秋风桂子生。

犀曳千章稠黛绿，鹅兼万点簇云英。

长哦宾客珠玑句，敬仰濂溪日月名。

我亦黄尘吹鬓者，频来心迹觉双清。

刘倓

刘倓　次韵胡少瀹题梁王山蟠松诗

长松上捎日月宫，昂霄耸壑材甚雄。

不肯甘心卧云巘，有时见梦十八公。

汗颜血指，那知大匠自有体。

斩伐丁丁，朝夕聒人幽耳聋。

岂如吾乡华顶一峰八万四千丈，下蟠夭夭矫矫奇奇怪怪之苍松。

樛枝半压鲁隐九年之大雪，雅韵曾和虞氏五弦之薰风。

八千灵椿三千桃实几番见，何况篱下黄菊江头亦叶枫。

萧梁劫火烧不死，坐阅五季鹿走天下人亡弓。

世人欲识吾家所扰真龙种，请看春雷发蛰雾滃{上雨下橘去木}云从。

祑砢蹙缩轮囷拥腫可挫不可辱，坚刚正独盘薄偃蹇受命不受封。

无用之用不器之器振古成自晚，天台道人何苦汲汲图象寄涪翁。

搜肠镂肾状出怪松赞，反言挺而茂者肥瘠贵得中，

吁嗟九原相如不可作，飘飘词赋谁摩穹。

阆风逸民自愧才力薄，北斗以南惟有四朝之老农。

刘倓

刘倓　登石台山与胡融李揆王度周仲卿联句

诗见本书胡融诗。

刘倓

刘倓　横山

桐林老子俗情无，鉴胜探奇不觉晡。

幸尔清溪好明月，如行四十里冰壶。

刘倓

刘倓　横山

一溪径险仆夫劬，三酌油油醉笋舆。

隔岸火焱三四点，不知谁照夜滩鱼。

刘倓

刘倓　横山

五更一霎清明雨，晓雾梨花梦白云。

半岭肩舆犹兀兀，一杯卯酒尚曛曛。

刘倓

刘倓　横山

大小万竹望不见，上下牢岩过若飞。

红缀舞衣山踯躅，白裁玉版野蔷薇。

刘倓

刘倓　横山

石镜当年始发祥，皎如秋月弄寒光。

山川精彩无人识，付与樵夫敲斲伤。

刘倓

刘倓　纎{漆去氵加木}花

清晨步上金鸡岭，极目漫山纎櫨花。

雪蕊琼丝亦堪赏，樵童蚕妇伐归家。

刘倓

刘倓　句

江南春晚经行地，賸有唐昌玉蕊花。

露绮烟絺无限态，冰清玉润自成葩。

刘倓

刘倓　句

粗官差入党侯帐，精品平收陆羽经。

刘倓

刘倓　蓬岛山

轧轧笋舆过翠微，路经蓬岛锁云霏。

雨从半岭岩窝出，云在行人脚下飞。

刘倓

刘倓　小玉蕊花

蔌蔌碎金英，丝丝镂玉jing。

步摇钗朵见，老眼为增明。

刘倓

刘倓　小玉蕊花

山礬纷似玉，黄薜碎如金。

二美传春晚，同心契尔音。

刘倓

刘倓　隐秀亭

一重一崦一岧峣，隐秀寒光次第高。

借得笋舆如小艇，晚风千里泛清涛。

刘倓

刘倓　尊胜院

海角寻春雪未消，马蹄无处避琼瑶。

己公屋下论文酒，炉火篝灯伴寂寥。

刘坦斋

刘坦斋　阳朔鉴山寺

鉴山最有登临胜，门巷萦回知几重。

此日楼头瞻御墨，何时天上觛飞龙。

关河痛隔鱼纹断，臣子遥申虎拜恭。

欲托离骚写愁思，涉江何处采芙蓉。

刘坦之

刘坦之　辞灵康庙留题

木落天高庙妥灵，去来潮汐绕山青。

年登民俗饶怡乐，海近蛟蚢入杳冥。

万里一身头既白，清樽三奠德惟馨。

出门更合烧沈炷，青草连云接洞庭。

刘镗

刘镗　观傩

寒云岑岑天四阴。画堂烛影红帘深。

鼓声渊渊管声脆，鬼神变化供剧戏。

金洼玉注始淙潺，眼前倏已非人间。

夜叉蓬头铁骨朵，赭衣蓝面眼迸火。

{越走换鬼}蜮罔象初偋伶，跪羊立豕相嚘嘤。

红裳姹女掩蕉扇，绿绶髯翁握蒲剑。

翻筋踢斗臂宽，张颐吐舌唇吻乾。

摇头四顾百距跃，敛身千态斝态索。

青衫舞蹈忽屏营，采云揭帐森麾旌。

紫衣金章独据案，马{上髟下贵}牛权两披判。

能言祸福不由天，躬履率越分愚贤。

蒺藜奋威小{甪用换田}服，{上髟下监}{左纟右参}扬声大髽哭。

白面使者竹筱钥，自夸搜捕无遗藏。

牛冠箝卷试阅检，虎冒肩戟光睒闪。

五方点队乱纷纭，何物老妪繃犹熏。

终南进士破韑绔，嗜酒不悟鬼看觑。

奋髯瞠目起婆娑，众邪一正将那何。

披发将毕飞一吷，风卷云收鼓箫歇。

夜阑四坐惨不怡，主人送客客尽悲。

归来桃茢坐深蕳，翠鸮黄狐犹在眼。

自歌楚些大小招，坐久魂魄游逍遥。

会稽山中禹非死，铸鼎息壤乃若此。

又闻鬼奸多冯人，人奸冯鬼奸入神。

明日冠裳好妆束，白昼通都人面目。

刘镗

刘镗　句

尊前能是几时客，山下已成千古坟。

刘镗

刘镗　句

月下有闻思望市，山中无曲舞胎仙。

刘镗

刘镗　句

柳条风慢天初暖，花影晴光地亦香。

刘镗

刘镗　句

孔曾有道官天下，韩柳无文世子孙。

刘镗

刘镗　句

几番雨过山仍在，独望人间鹤未归。

刘镗

刘镗　句

故人皆死谁为佛，老我犹生即是仙。

刘镗

刘镗　句

村桥日落市声散，山路月明人语归。

刘镗

刘镗　句

草雚水流襜佩响，松梢月冷露珠圆。

刘镗

刘镗　句

版桥雨过秋苔滑，村碓寒吹暴稻香。

刘镗

刘镗　咏陈后主

晋王前殿贺平陈，从此江南雨露均。

四百年间重混一，谁知江令是忠臣。

刘天麟

刘天麟　题黄子中南陂集

自叹苦吟诗不老，羡君词气凛横秋。

争如兀坐茅檐下，得见凌云五凤楼。

刘天益

刘天益　呈陈紫微

欲下未下属玉双，喧瀑飞雪明石砿。

扁舟激沥苍雪淙，断岸菰柳穿蓬窗。

舟程未达君子邦，心源直指如湍泷。

后生薄俗邪说咙，老成砥柱回淳庞。

雄文翼道宝鼎扛，日月旂常九仞杠。

急流通退挂冠逄，饮水啮雪嗤羊腔。

孤轮绝翳空吠尨，飞蛾眇影捉明鈍。

翻思解缆鹿城江，寸莛不揣洪钟撞。

八年乔岳劳心悾，北望云迷翠羽幢。

袖裹虹霓气不降，珍储未辨珉与珁。

借公大扣声枞枞，庶几蚊蝱附奔駹。

刘天益

刘天益　遗镜

亲去镜亦去，镜还亲不还。

从今磨积垢，终不对慈颜。

明月挂台上，白云生匣间。

洪恩何以报，羞见鬓毛斑。

刘霆午

刘霆午　题梅坛

火德中微否未倾，朝阳一疏凤先鸣。

如公忠论能旋听，彼莽奸谋未可成。

万古仙名香宇宙，几人遗臭腐公卿。

至今风吼松声怒，似为先生诉不平。

刘霆午

刘霆午　题梅仙坛

吏隐清风几百年，长松修竹满坛前。

汉皇若听三书谏，未必先生便肯仙。

刘彤

刘彤　寄外

碧纱窗外一声蝉，牵断愁肠懒尽眠。

千里才郎归未得，无言空拨玉粘烟。

刘彤

刘彤　寄外

尽扇停挥白日长，清风细细袭罗裳。

女重来报新簪熟，安得良人共一觞。

刘曈

刘曈　禅师塔次韵

皓月孤悬处，知师几驻筇。

铁鞋虽踏破，只履觅无从。

传法灯灯火，闻经处处龙。

可怜狂醉客，夜坐谩搥钟。

刘焞

刘焞　致爽轩

团团竹色绕郊居，勾引清风百亩余。

忆昔敲门苏内翰，而今下马范中书。

刘望之

刘望之　草堂

风月藏诗骨，流离赋病骸。

不禁一饱死，空遗百生怀。

树秀天通陇，山娇客语淮。

壁间无半偈，无乃望君崖。

刘望之

刘望之　出游

漫有游随意，何曾语展眉。

琴台悲犬子，江路忆熊儿。

修竹萧萧寺，平芜浅浅陂。

年来底事业，访古但饶诗。

刘望之

刘望之　读和议成赦文作

一纸盟书换战尘，万方呼舞却沾巾。

崇陵访沈空遗恨，郢国怜怀若有人。

收拾金缯烦庙算，安排钟眉颂宗臣。

小儒何敢知机事，终望君王赦奉春。

刘望之

刘望之　发成都三首

落拓平生载酒行，如今憔悴鬓丝生。

无金得买青楼笑，空负闲愁出锦城。

刘望之

刘望之　发成都三首

欲洗羁愁只自醒，郫筒酒好信虚名。

江阳春色论千户，价比西州却未轻。

刘望之

刘望之　发成都三首

一夜孤舟浪打头，不容客梦到沧洲。

谁言江上烟波急，未抵归心一半流。

刘望之

刘望之　古柏

草木长生亦偶然，一须闻此便谈仙。

烧枝竞说丹飞日，举世宁知手种年。

双鹤不归秋自冷，万牛回首句空传。

相逢一饮清阴下，与子前生定有缘。

刘望之

刘望之　海棠

平山堂下花无数，看到海棠春好处。

东君用意恼风光，迟日放开阴勒住。

刘望之

刘望之　久留少城

好去相关乌角巾，却来躏踏软红尘。

酒因觅睡方成醉，金为收书更觉贫。

屡入草堂难下语，少留药市恐逢人。

可怜吊古凄凉意，只向扬家往返频。

刘望之

刘望之　句

闻说南州异，寒来正月并。

刘望之

刘望之　句

便作稽山看，犀湖五月凉。

刘望之

刘望之　句

地连巴楚峰岚见，节近清明柳色知。

刘望之

刘望之　句

凤林秋晚见日落，鹿门事远无人传。

刘望之

刘望之　句

海山无瘴八蛮清。

刘望之

刘望之　句

莫道南州居井底，请来此处望川原。

刘望之

刘望之　句

南县烧畲早，西溪落涨初。

刘望之

刘望之　句

山盘四十八面险，云暗三百六旬秋。

刘望之

刘望之　句

山绕郡楼秋过雨，月临池树晚生烟。

刘望之

刘望之　句

剩破朱红供短发，南荒来校世间书。

刘望之

刘望之　荔枝

沪戎瘴疠窟，闽粤山水乡。

如何产此物，烂然照炎荒。

刘望之

刘望之　龙多仙

金船载山知有无，大千浮空佛所书。

何人夜继海山臂，一手挈置西南隅。

白虹发晴涪水现，翠凤下晓巴山趋。

亮哉何邦实有此，但恐□舞皆凡姝。

已从上头收浩荡，更著幽处藏萦纡。

冯仙观中柏摩月，静老岩下泉跳珠。

霜荷千树小雨暗，野竹万个秋风□。

石囷□不了岁事，丹灶肯为凡人炉。

惜无数桃出山崦，来藉芳草开春壶。

从来山僧野道士。畏客誓不荒榛芜。

问谁结屋据雄会，邑中令君秦大夫。

此郎平生眼如鹘，视此亦足知远园。

挽衣留客来置酒，要看碧浪摧天吴。

我亦为渠脚力轻，拄杖插到青云孤。

酒酣抚槛叫落日，共闵此世真区区。

真须举臂游汗漫，莫向人间堕履凫。

刘望之

刘望之　诗二首

归计堕何许，出溪仍泝流。

梦回牛溉路，行到马湖秋。

刘望之

刘望之　诗二首

孤舟未晚泊，烟火傍人家。

小市常忧虎，空城不见花。

刘望之

刘望之　题三学山

栖贤古招提，十里巨松阴。

栋宇自隋氏，悠悠岁月深。

唐人范生画，风雨欲剥侵。

相传金仙趾，玉质存至今。

星黑夜正午，异物为华灯。

刘望之

刘望之　沱江

尚胜三年谪，终惭万里驯。

极知行路涩，可忍在家贫。

岁晚沱江绿，云深锦树新。

相思肯如月，夜夜只随人。

刘望之

刘望之　新都驿远平轩

霜晴木落送归鞍，袖手微吟此慰颜。

胜欲凭栏招白鸟，更烦剪树出青山。

晚悲薄禄非三釜，赖许清诗见一斑。

看到远平才得恨，我宁归卧尺椽间。

刘望之

刘望之　子云故居

杀却王章爱孔光，举朝谁复说兴亡。

未能免欲歌新美，岂不怀归念楚狂。

斗酒只今犹寂寞，小池无旧已荒凉。

秋风细雨催人去，似恐徘徊费感伤。

刘炜叔

刘炜叔　上陈招使

天戈一指迅雷轰，涌雪公应记洗兵。

伊洛风烟想如旧，江淮草木转知名。

争先识面今裴度，孰与论心昔孔明。

文水万家惟击壤，得无军饷尽归耕。

刘文晦

刘文晦　梅花

呼童汲景华，冷浸枝枝雪。

伴我山中人，吟残半窗月。

刘文晦

刘文晦　种梅

佳人天一方，岁暮音书绝。

一枝持赠君，犹带去年雪。

刘无极

刘无极　漾花池

一池春水绿如苔，水上新红取次开。

闲倚东风看鱼乐，动摇花片却惊猜。

刘无降

刘无降　游秀峰寺

晓乘轻舸出江城，晚上篮兴欲倦行。

尽日松风乡岩石，小窗听作泉声。

刘西园

刘西园　题三学山

栖贤古招提，十里巨松阴。

栋宇自隋氏，悠悠岁月深。

唐人范生画，风雨欲剥侵。

相传金仙趾，玉质存至今。

星黑夜正午，异物为华灯。

刘希古

刘希古　灯花联句

青灯知有喜，花发满堂红。

宝饼攒金蚁，琼钗缀玉虫。

根非滋夜雨，蘥绽春风。

照破乾坤事，能攘日月功。

燄凝中夜露，烬落五更钟。

蟾桂光无比，冰花巧不同。

无香开瑞瓣，有燄似珍丛。

鹊噪欢娱定，蛛丝信息通。

今宵真有感，好事喜相逢。

不假金乌照，应非玉斧工。

草虫空乱树，野燐谩枮蓬。

蛾至浑疑蝶，蛟飞不是蜂。

酒亲思杜老，诗咏忆韩公。

不昧本来者，孤光曜太空。

刘希古

刘希古　雪窗联句

霜风寒袭人，梅香清透骨。

莫色冥九峰，月华澹双阙。

青猿啸苍虬，红萤粘绿发。

滕六欲飞花，巽二急催雪。

炉烹兽炭红，帘捲鸳罗缬。

更烧古龙涎，满斟清凤血。

堆盘老榛栗，托契旧瓜葛。

笑挥白玉麈，共说丹砂诀。

飘飘志欲仙，酣酣耳正热。

松鹤警清露，烟麋卧苍樾。

一雁过天外，孤鹊绕木末。

隐约银汉星，微芒翠杉月。

烛花冻不泪，火柿拨欲灭。

回首顾壁影，开怀吐谈屑。

结习三生路，慷慨万人杰。

聚散如浮萍，死生犹幻沫。

万事一置之，四皓不渠劣。

夜深尸泣鬼，岁晚霜摩鹘。

泉涸水涯涘，云渺天空阔。

饿鼠齧枯藤，冻蝇栖琐闼。

觞咏兴未阑，烘堂各粲发。

诗见白玉蟾四

刘锡

刘锡　浯溪

兴废由来只靠天，三郎往事亦堪怜。

湘江直下浯溪上，翕霍于今五百年。

刘锡

刘锡　月岩

不比弋阳名浪传，叠空三日透山颠。

岩分前后两弦缺，天到中央一月圆。

屋拟蟾宫新学士，台存石磴旧游仙。

玲珑望处人间近，影照奇峰千□连。

刘熺

刘熺　陈山谒吴越五王分祠

海村崇祖祀，吴越旧王家。

里老称遗泽，文孙避俗哗。

玉金荣带印，俎豆荐葵{上艹下左木右且}。

欲补迎春曲，须歌陌上花。

刘熺

刘熺　挽钱心斋先生

凤跃南冈老隐沦，仙游悲动感儒绅。

海边鸥鹭无知已，屋外溪山失主人。

满径黄花闲白昼，一庭芳草自青春。

他年化鹤归来日，城郭依然迹已陈。

刘先生

刘先生　黄石公祠

我昔读汉史，心师张子房。

从容辅汉室，功成复翱翔。

皆由受师训，知进退存亡。

我本田舍儿，本志在退藏。

因缘遇真主，招聘助发扬。

五年寄京国，心志不皇皇。

料由宿志定，万事皆粃糠。

今日得归来，素志今得偿。

舣舟阿县下，骑马达祠堂。

伏行仙遗像，我志愈激昂。

誓归东村住，心祈契空苍。

庶可见张子，侍翁入帝乡。

刘象功

刘象功　句

千寻双剑截不断，一片闲云飞过来。

刘萧仲

刘萧仲　句

招客饮治聋，聊复尽余杯。

刘萧仲

刘萧仲　子规

深藏密叶人难见，断送春光梦一空。

啼后血流成底事，只应都作映山红。

刘孝韪

刘孝韪　题佘山宣妙寺

水定浮春岫，鸦盘落远林。

上方钟送夕，隐几兴何深。

刘信夫

刘信夫　西湖

长乐钟声下九天，万家春色柳摇烟。

山迎山送利名客，潮落潮生来去船。

刘兴言

刘兴言　投子山

三雄分汉鼎，郊野战群龙。

将军偶败北，投子空山中。

刘兴祖

刘兴祖　句

无人重高节，徒自抱贞心。

刘兴祖

刘兴祖　句

谁能制长笛，当为玉龙吟。

刘兴祖

刘兴祖　句

萌开箨已垂，结叶如成枝。

刘玄英

刘玄英　句

抛离火宅三千指，屏去门兵十万家。

刘玄英

刘玄英　题潭州寿宁观

醉走白云来，倒提铜尾秉。

引个碧眼奴，担着独壶瘿。

自言秦世家，家住葛洪井。

不读黄庭经，岂烧龙虎鼎。

独立都市中，不受俗人请。

欲携霹雳琴，去上芙蓉顶。

吴牛买十个，溪田耕半顷。

种秫酿白醪，总是仙家境。

醉卧桧松荫下，闲过白云岭。

要去即便去，直入秋霞影。

刘学箕

刘学箕　安康中秋书怀

去年中秋吾庐成，月华逾昼风露清。

今年中秋来安康，风凉雨冷天无光。

去年把酒诸子舆，月落尊空未归去。

今年把酒兴如故，有月无月不须虑。

妇翁欢喜婿远来，阿妇见爷双靨开。

是风是雨是明月，管甚阴晴与圆缺。

但愿吾身益强健，莫使骨肉叹南北。

刘学箕

刘学箕　白山茶

白茶诚异品，天赋玉玲珑。

不作烧灯焰，深明韫椟功。

易容非世功，幻质本春工。

皓皓知难污，尘飞谩自红。

刘学箕

刘学箕　宝际窗前睡香

瑞锦窠应对锦郎，谁将灵种到幽坊。

山深月冷梅花老，压尽群英是此香。

刘学箕

刘学箕　北山园山石形势卖盗夜半择其尤者窃去累日怀抱作恶赋诗以纪郁郁

素志薄利录，壮年荣林丘。

种树疏间泉，凿沼开中洲。

堤平水瀰漫，径绕竹净修。

梅坞夜月乱，松罔晓风飂。

犹以景象浅，欲广岩壑幽。

叠石类奇品，置身将侣俦。

磊块质伟诗，嵌空神琱锼。

庐阜几上得，巫峰坐中求。

每想云气嘘，遂觉烟練浮。

曳杖日以乐，从怀吟无休。

一朝失警巡，赤眉行盗谋。

夜半负之去，公然从狗偷。

检视所寇攘，嶙峋拔其尤。

此情实难堪，遣命穷踪由。

风声虽有闻，形势莫可搜。

吁嗟世道降，人弗士行修。

窃玦入志虑，攫金甘辈流。

不念溺所習，意为前哲羞。

今吾理自喻，委心任去留。

甑堕虽不顾，壁归犹冀收。

刘学箕

刘学箕　碧桃

月浸虚庭夜未央，一枝静对白云乡。

三生自结玄都约，来伴疏梅到玉堂。

刘学箕

刘学箕　宾从集藕花堂分韵得园字二十韵

流金烁石火燎燔，何地泄此畏暑袢。

草堂幸有茆三间，冷浸十亩泉有源。

泉音琮琤下空山，金石戛击声潺湲。

太华峰头十丈莲，吾侬玉井亲移根。

开华结实今几年，红幛绿盖风翻翻。

卷舒万柄摇苍烟，香苞芳萼锦绮毓。

云将急雨珠溅圆，日焙晴酣香胜荪。

龟鱼窃{上广下阴}鸥鹭眠，勾致属玉栖双鸳。

房青子碧甘剥鲜，藕白条翠冰堆盆。

嚼之清泠醒醉魂，犹可招邀慰文园。

君明不闻李谪仙，声名飘然誉开元。

忽傅诏草白莲序，一扫意到无馀言。

又知苏州韦不凡，风清月晓之江樊。

形容委曲说花趣，妙语历历成订论。

我今对花难著句，挹取香气临窗轩。

俱来亦有二三子，将坛共篵旗同{左扌右举}。

搜吟速下一转语，缩手无畏前辈尊。

但今取之二老间，勿效磇硄乱璠玙。

少需红日西沉山，从容特为开芳尊。

晚色婉静更丽娟，咏到东方生晓暾。

刘学箕

刘学箕　伯益以玉舟相酬酢席上口占二绝

新年殊未有吟搜，美酒醺人不自由。

多谢主人情意厚，玉舟三度转船头。

刘学箕

刘学箕　伯益以玉舟相酬酢席上口占二绝

元正讲忆讵能忘，便辱留连设酒浆。

笑指一船春盎盎，稽山应未愧知章。

刘学箕

刘学箕　插秧歌

农夫楫楫清波阔，秧稻茸茸森石发。

父儿呼唤手拔齐，千把万把根连泥。

四更乘月躇陇陌，晓烟渐散东方白。

归来吃得饭一盂，担到田头汗似珠。

蹲身擘业种入士，不间朝昏与亭午。

肌肤剥裂肉起皮，烈日才阴又风雨。

秋收幸值岁稍丰，谷贱无钱私债重。

连忙变转了官赋，霜雪冰鋨愁穷冬。

吁嗟四民天地间，服田力穑良独艰。

寄言安坐西方辈，汝饱不惭吾厚颜。

刘学箕

刘学箕　长句简敬叟季仙兼呈端夫申父晦仲

士生樗散甘嘉遯，頫首衡敢尤怨。

良朋益友肯顾临，讲贯渐摩笃辨。

年来瘖哑瓶守口，俗子污人如避箭。

论交谩说笑金兰，厚貌深情半识讪。

念君与我情不薄，一忝从游一亲眷。

朼来终日坐书楼，喜剧论文几昏旦。

曲生风味亦不恶，抵死绝交良可叹。

胸中磊磈政须渠，吻噪肠枯赖浇灌。

孟公旧不论升{左豆右斗}，惊座丰姿发奇观。

宣文博学子游子，秀楚翘英颖锋见。

呈虽不敏逐后尘，斩将搴旗共酣战。

祗今便造无何有，相与神期游汗漫。

既无三雅伯仲叔，不有巨杯觯角散。

请观管辂扬子云，欲作九原谁可唤。

酒不离唇元乃就，三{左豆右斗}顿倾辞绮粲。

二公洞达疏通豪，妙语仍烦下一转。

养浩堂中顒惠然，急吐才华染柔翰。

刘学箕

刘学箕　陈洮湖取古今梅诗自鲍明远降至今日名腾集中所赋悉和之凡千首计三

照眼梅花雪作堆，险崖寒谷带春回。

千篇堕我吟边去，万里怀人书未来。

绕树政须搜苦语，攀修那忍负芳杯。

长閗向度锄明月，尽是刘郎手自栽。

刘学箕

刘学箕　池萍

一番雨过一番多，间挟晴风涨绿波。

柳絮吹残游迹在，谢池点点是阳和。

刘学箕

刘学箕　池萍

竹篱茅舍去相安，谁与移根入画栏。

尽道重帘妨暖日，疏枝却得获春寒。

刘学箕

刘学箕　池萍

风標漫与万花殊，可有尘埃染得渠。

把住琼枝相晤晤，只疑身在玉堂居。

刘学箕

刘学箕　楚骚有正有反予既以数语咏独开荷花诸公宠和工甚轧拾馀意反作一章

一从炎暑变秋风，识破维摩色想空。

岂有三乘无尽法，尚怜孤艳十分红。

唯惭寡陋吟怀劣，却爱诸贤句法工。

共倚栏杆休怅恨，典型犹在四筵中。

刘学箕

刘学箕　春夜对月弹琴有怀

一春春雨连春阴，今夕何夕月满林。

举头遥望星汉碧，皎皎明镜县东岑。

栏杆浩欤三顾影，有酒有酒谁与斟。

我思两弟怨以喑，邈不可见愁缔心。

含愁更奏绿绮琴，匣中埃蠹尘土侵。

解弦更张试促轸，怨人怀抱难成音。

两君青春竟瓶沉，天阔怅望商与参。

高高在上杳难诘，矫着涕泗尤思深。

欲结今生未了因，尚蕲来世盟可寻。

君游九泉闻不闻，安知阿兄心悲吟。

刘学箕

刘学箕　次刘伯益三咏韵　方竹

烟梢修矗画檐低，春晓业疏绿玉枝。

节立孤高虚静处，身持敬义直方时。

清风戛玉声摇佩，明月筛金影散墀。

寄语幽人勤爱获，莫教{左虽右斤}削俗髠知。

刘学箕

刘学箕　次刘伯益三咏韵　金凤花

鲜华五色翅飞低，不比寻常鹊踏枝。

德茂翱翔丹穴日，琴清调弄紫庭时。

羞同鸡鹜喧堂宇，笑把金铜铸殿墀。

何似花栏自生长，幽芳端不在人知。

刘学箕

刘学箕　次刘伯益三咏韵　耐冬子

雪裹婆娑结子低，山童应亦讶卑枝。

几年开落惭无取，一日搜吟信有时。

红实累累临曲砌，丹苞簇簇耀幽墀。

古今未见多题品，却恐君诗取世知。

刘学箕

刘学箕　次叔通见寄四首韵

万箱未获交偏偏，积雨不翅三日霖。

发将翳处日急露，似欲霁间云复深。

况当边报置邮速，讵识老儒尤世心。

读君诗罢三太息，嘿不晤语行涧阴。

刘学箕

刘学箕　次叔通见寄四首韵

掀髯停杯一问之，细续白柄长閗诗。

我生托子以为命，世路艰危徒尔为。

北阕不才书莫上，西山有味去何辞。

流风馀韵只在眼，须信古今同一时。

刘学箕

刘学箕　次叔通见寄四首韵

江山到眼一披豁，世念搅思三宜休。

文章苦心费雕琢，岁月老我徒谬悠。

欲谭圆觉识佛祖，更希超举期浮丘。

宗盟暮年味嚼蜡，灰木万念空烦尤。

刘学箕

刘学箕　次叔通见寄四首韵

周遭山五峰，环把潭一曲。

溪头植杨柳，山下栽松菊。

盈阡{左禾右上皿下能}稏香，绕舍梨柿熟。

归来书在床，出去云满屋。

萧散乐予心，可谓享清福。

刘学箕

刘学箕　次叔通推官见寄二首

海错园蔬富矣哉，杜醪龙婿一时来。

放杯停筋情何似，经造无何半日回。

刘学箕

刘学箕　次叔通推官见寄二首

君比昌黎颇似之，号啼不问但吟诗。

賏储甚愧邻僧谊，不与庐仝更与谁。

刘学箕

刘学箕　次溪园纪实韵

隋地字身乐有涯，万钟于我何加焉。

左蛮右触真在幻，浮利虚名总是花。

草茁玉英新药笼，火添金鼎旧丹芽。

异时相见无惊讶，漆点双瞳脸莹霞。

刘学箕

刘学箕　大能仁寺

规模应甲刹，殿阁拥金仙。

岁歉炊烟绝，城低野色连。

客僧皆散去，主者独安眠。

成毁难逃数，山门八百年。

刘学箕

刘学箕　道间池亭小酌

一曲芳池万柄荷，游鯈潜躣水扬波。

竹孙楹风偏细，梅子江湖雨正多。

凡物寓进俱意得，谓予不饮柰愁何。

暂来徒又还去，猛拍栏杆浩浩歌。

刘学箕

刘学箕　道间见桃李花

东风到处竞繁华，不问穷檐与大家。

垂柳丝中深院宇，隔墙时有出来花。

刘学箕

刘学箕　登西楼怀汤损之

杨柳飘飘春思长，绿桥流水绕宫墙。

碧云望断空回首，一半栏干无夕阳。

刘学箕

刘学箕　登应天塔

云级涌青冥，金鳌载宝轮。

地高心自逸，天近足无尘。

图画千峰晚，楼台万井春。

三生许元度，曾此证前身。

刘学箕

刘学箕　钓砚候舟

可以赋新诗，江清钓石矶。

船移山势动，滩急岸形飞。

云日林红薄，晴烟野翠微。

长歌渔父句，世事付蓑衣。

刘学箕

刘学箕　东屯庄监秤六言三首

读书不执笺注，治生奚用丰财。

诗吟一首两首，酒饮三杯五杯。

石田茅屋无恙，不与乱生苍苔。

刘学箕

刘学箕　东屯庄监秤六言三首

天末鸿飞际，沙头鹭立倍鲜。

霞明东崦个裹，烟抹西山那边。

上马吟诗未觉，举头望月俄圆。

刘学箕

刘学箕　东屯庄监秤六言三首

割尽黄云万顷，春成玉粒千苍□。

出甑香粳满舍，厌糟新酒盈堈。

田家惭愧时熟，官赋催徵可偿。

刘学箕

刘学箕　度侄从事行亲迎之礼于傅氏朋旧各赋诗赠别老叔虽凄凉阮巷老大谢家

晓露沁桃脸，东风摇柳丝。

小雨斂香尘，山川发华滋。

今晨天气新，满路春融怡。

祖饯宾从欢，喧哗车马驰。

问云何为者，吾子有所之。

所之道匪遥，求友贵及时。

婚姻古则然，制礼今或夸。

琴瑟因好合，蘯繁尤谨持。

择藕得贤柔，令淑全妇仪。

岂但荣已身，实将慰母慈。

冰翁君子儒，材术世吏师。

听讼鉴烛物，明尤差毫釐。

子既获晤承，朝夕广见知。

士生三日别，犹以刮目为。

此行谅经月，归计春仲期。

非吴下阿蒙，行可验措施。

心广体自拜，勿溺小智私。

门户要人兴，责望夙所蕲。

庙见事唯谨，遄迈毋或迟。

语直殆逆耳，愿当深致思。

刘学箕

刘学箕　鹅湖道中

去起十里路盘纡，幽径平罔驾不舆。

认得鹅湖山下路，绿松岩畔拥僧庐。

刘学箕

刘学箕　二月二日东屯感怀

春波渺渺柳依依，芳草侵街蛱蝶飞。

万景横陈空物是，一区幽僻念人非。

沉悲逝者去不返，自挽已而今曷归。

回首鹡鸰原上路，感怀赢得泪沾衣。

刘学箕

刘学箕　分题得雪浪斋石

四海广大万山立，奇怪崷崒几岩石。

弃而达者庸有之，爱乐每恨沙土蚀。

忽然一旦获所遇，刮垢磨光呈美质。

骚人讽诵脱诸口，世宝不减和氏壁。

东坡居士岂好奇，偶尔得之心良怡。

巨盆沃以清涟漪，脉络雪浪从横施。

平生我屡哦此诗，恨不见石心飞驰。

何人志古墨写迹，剡藤染就贴东壁。

似是而非不可知，诵诗对画长嗟咨。

刘学箕

刘学箕　奉和龟翁送别

为说吟边事，曾陪讌笑频。

自惭无韵者，敢对有名人。

雨洗秦山晓，波明镜水春。

匆匆还别去，芳草正如茵。

刘学箕

刘学箕　赋林景参梅屿

结庐分得雁山云，屿上梅花是四邻。

水月一天芗世界，冰霜千古玉精神。

短檠夜雨西窗梦，长铗秋风北塞尘。

我亦烟波纶钓侣，与君同作岁寒人。

刘学箕

刘学箕　赋祝次仲八景　洞庭秋月

木落露君山，空明夜气浮。

冰轮揩鉴净，皓彩洋波流。

空外数声笛，孤吟人倚楼。

刘学箕

刘学箕　赋祝次仲八景　江天暮雪

云痴天四合，密雪洒石砿。

野渡减行迹，岸沙横孤芻。

谁怜鹤发翁，披蓑钓寒江。

刘学箕

刘学箕　赋祝次仲八景　平沙落雁

水落洲渚阔，天寒风雪微。

自云排序下，聚隔与沙依。

饥啄荐苇根，何时稻粱肥。

刘学箕

刘学箕　赋祝次仲八景　山市晴岚

贸易足鱼米，相逢话桑麻。

村墟人蚁纷，日夕山气佳。

酒贱醉瓷瓯，樵渔自生涯。

刘学箕

刘学箕　赋祝次仲八景　潇湘夜雨

移艘击湾浦，倾篷声更家。

谩起湘妃恨，长歌灵均骚。

晓汐涨何许，微茫泛江皋。

刘学箕

刘学箕　赋祝次仲八景　烟寺晚钟

钟声烟际来，佛屋栖云端。

回飚度崖谷，疏韵出林峦。

东岫上明月，归僧濯清湍。

刘学箕

刘学箕　赋祝次仲八景　渔村晚照

轻蓑著篷背，日暮渔者还。

新月印浅水，夕阳生乱山。

谁歌采菱词，隐隐过前湾。

刘学箕

刘学箕　赋祝次仲八景　远浦归帆

归鹭林边白，落霞天际明。

蒲帆载风急，征棹逐鸥轻。

稚子候江浒，遥闻嬉笑声。

刘学箕

刘学箕　感事怀人送春病酒晓起五首

把酒伤春事，何人慰寂寥。

才高融未荐，魂断玉空招。

赋就青阳曲，吟成白紵谣。

拊栏三太息，幽雅愤几磨消。

刘学箕

刘学箕　感事怀人送春病酒晓起五首

节物随时换，朱明斗转杓。

波肥溪鱮壮，风暖谷莺娇。

青草溪头岸，红栏水际桥。

怀人无数舍，我欲致书招。

刘学箕

刘学箕　感事怀人送春病酒晓起五首

煮醖青梅且共赏，游蜂飞蝶为谁忙。

秋千彩索迷青草，车马红桥锁绿杨。

春事战回蒲剑老，诗肠结尽柳丝长。

韶光赋别休匆遽，凝儜东风更一觞。

刘学箕

刘学箕　感事怀人送春病酒晓起五首

积雨平田水接天，乍晴云日焕山川。

净无馀馥延春艳，缛有繁阴长夏妍。

泛泛荷衣青倚盖，轻轻柳絮白飞绵。

一声布谷催清晓，节物惊心挠醉眠。

刘学箕

刘学箕　感事怀人送春病酒晓起五首

双眉不皱乐平生，一{左豆右斗}时能对客倾。

晓枕恰醒红日上，篆炉未歇紫烟明。

画桥贴水轻飞燕，绿牖依山静啭莺。

随雨随晴看天气，缓扶筇杖绕园行。

刘学箕

刘学箕　古交行

君居京江头，我住武夷曲。

平生风马牛，道路几重複。

会面情相亲，卜室欣相聆。

倾盖一笑粲，恍然如故人。

君家义聚五百指，堂上恰恰奉甘旨。

收书万卷不言贫，抚卹孤鹜甚勤止。

我家茕独与君似，自我之出谁料理。

岁晚团坘未得归，感事扪膺但愿增耻。

知君念我留客裹，每见时能具羞匕。

心吐肺肝所同然，尊酒论文日终晷。

古灵故家好孙子，披觌芝眉因识李。

博洽多闻世希比，顷刻龙蛇飞剡纸。

我惭学术殊不逮二君，二君爱予心勤。

交游情钟固以类，愧以萧文聊兰薰。

常恐此时心，易变作甘体。

欲君持此心，淡若秋江水。

古人心交尚道义，今人利交尚權势。

古道于今何寂寥，伤心不识古交意。

两君姿质俱精金，百炼不改色愈明。

两君体性如美玉，浑浑厚厚蕴诸椟。

上映亭亭岩上千岁人孤松，下方磊磊丰山百世之霜钟。

松青不变四明色，钟铿一朝振文物。

予何人哉得附骥，勉勉讵敢自暴弃。

日莫长歌伐木篇，三复诗人琢磨义。

刘学箕

刘学箕　古寺

应天曾建塔，又此结精庐。

释氏缘何熟，诗人念总疏。

壁荒遗尽水，僧老学翳书。

笑我重来者，经年不定居。

刘学箕

刘学箕　观猿

挂石攀云日半斜，乱山深处饱烟霞。

香林月满僧归去，啼落春风几树花。

光化储丈晨兴摘郡圃桃见惠梅每颗有重十三两者他州未赏见顷读邺中记勾鼻桃有重二觔者每窃笑之观此信不诬矣光化去京止六七百里且脉肥沃疑承平时得种来植。

金盘磊磈大如瓜，照乘骊珠未足夸。

大矣芳苞美实，烂然红脸璨朝霞。

舉脂细擘浆流液，珠琲轻挥路带华。

一冼宿酲牙颊爽，瑶池如宴母仙家。

刘学箕

刘学箕　和林处士梅诗八首

年年江上见梅时，忆著西湖处士诗。

香暗影疏清到骨，水边篱下雪融枝。

可知寒谷先回律，会是东皇肯与私。

竹迳松扉留作伴，莫教风伯肆狂吹。

刘学箕

刘学箕　和林处士梅诗八首

芳菲犹未露香妍，已是梅开溪上园。

香静细参花外意，眼明应笑雾中昏。

自怜拙思污吟笔，谁赋新诗人梦魂。

风味满前难料理，急招挂客对开尊。

刘学箕

刘学箕　和林处士梅诗八首

梅花湿露未全乾，青女横陈故作难。

卯醉醉如申醉醉，晚寒寒似晓寒寒。

园林雪后清孤甚，京洛尘中子细看。

自是丰神无与比，肯同桃李恋雕鞍。

刘学箕

刘学箕　和林处士梅诗八首

寂寞吟怀谁与开，前村除是竹边梅。

清尊撩触香三嗅，短日吟搜肠九回。

石路与风随袖入，茆檐和月上窗来。

几番客散庭空处，独倚寒梢更一杯。

刘学箕

刘学箕　和林处士梅诗八首

犯寒不怕雪蒙头，踢石穿林不暂休。

千首诗成千首意，十分春瘦十分愁。

飞添宫额妆同艳，斜插鬓云香共留。

勉续清吟知笔弱，苦无风度恐花羞。

刘学箕

刘学箕　和林处士梅诗八首

雪皎花明夜不迷，借光何假更然脐。

咏吟自我形长短，斟唱从渠付浅低。

谁识摽梅诗什赋，绝胜红叶御沟题。

明朝杖履山行去，约束牛羊勿践蹊。

刘学箕

刘学箕　和林处士梅诗八首

一树才开玉未残，忍此风雪耐些寒。

不须俗子聊翩去，政要幽人自在看。

白玉堂中春信早，黄金珏裹酒痕乾。

后凋孰与坚盟约，松竹青青共岁阑。

刘学箕

刘学箕　和林处士梅诗八首

寻春山径坐班荆，食罍芳尊后乘并。

觞咏随宜无限趣，尘嚣不到有馀清。

风流天赋幽閒态，寂寞霜明冷澹情。

若把春葩归品藻，此花端的冠群英。

刘学箕

刘学箕　和刘伯益嘲菊韵

虚随斗转属中宵，草木凌竞菊粲修。

钱叠夕阳金偠儁，蕊浮秋露骨玉镌雕塑。

不随俗子媚时好，长伴幽人避世嚣。

冷炙残杯愧徵逐，曲肱只合友颜瓢。

刘学箕

刘学箕　和陆明叟

了无闻事上眉纤，一炷清香静昼帘。

造化自从回暖律，芬华顿觉转穷帘。

轻风度柳春情薄，细雨催花土脉黏。

所愧微官相束缚，何因共访酒家帘。

刘学箕

刘学箕　和韵

窗烛销残转寂寥，柴门无复野僧敲。

偶来枕上吟诗就，记向心头欠笔抄。

鸣竹数声疑雪片，寻梅清梦到山坳。

世情云雨多翻覆，谁是江湖耐久交。

刘学箕

刘学箕　和张政仲见寄三绝

柘山尽处即屏山，若隔蓬莱弱水间。

休木歌馀凝望远，此心翻羡白云閒。

刘学箕

刘学箕　和张政仲见寄三绝

故人别去复一月，三绝诗章寄我来。

我有青州四从事，已令挈至待君开。

刘学箕

刘学箕　和张政仲见寄三绝

药畦菜圃足秋雨，菊径松坡未就荒。

请命当年稽吕驾，便同看剑引杯长。

刘学箕

刘学箕　怀潘鄮屋

洛阳才解佩，过眼忽秋分。

四海一明月，千山共白云。

雁烟迷晓树，蟲露湿香芹。

满纸相思字，临风欲寄君。

刘学箕

刘学箕　环洲江氏园

欲览环洲胜，维舟步石矶。

踏丹随野色，穿翠任春霏。

地回知山远，村弯觉水围。

东风轻薄甚，桃李乱荆扉。

刘学箕

刘学箕　唤渡旋幙

半载蓬莱地，相携只是诗。

心怀丹凤去，梦与白鸥随。

俯仰俱无愧，勤劳必有和。

归舟平似掌，天亦念孤危。

刘学箕

刘学箕　寄静庵

天寒日短道路长，白云飞去知吾乡。

大江之东渭之北，念吾故人何可忘。

别来杨柳春依依，只今开到梅花香。

扁舟漫浪归未得，京尘海裹安行藏。

身名未立仰天笑，床头夜夜鸣干将。

羡师物外无宠辱，庭前柏树常苍苍。

吁嗟急羽飞不到，二千里外空相望。

五云前坠满室光，报师之意无以将。

篇诗滚墨才淋浪，一声雁过天南翔。

刘学箕

刘学箕　寄题吴介夫专壑七咏　负閒

钟鼎本玩世，富贵徒苦人。

何似天地间，萧然一閒身。

刘学箕

刘学箕　寄题吴介夫专壑七咏　横舟

山崦少人渡，夕阳横钓艖。

颠风卷重险，争浪扬层波。

刘学箕

刘学箕　寄题吴介夫专壑七咏　洪泽

酌彼洪泽水，吾知非盗泉。

举世望甘霖，唤起神蛰渊。

刘学箕

刘学箕　寄题吴介夫专壑七咏　寿藏

负鍤刘伯伦，坐圹司空图。

谁为后来达，息庵与之俱。

刘学箕

刘学箕　寄题吴介夫专壑七咏　息庵

日出机事生，日入群动息。

吁嗟利名子，逐逐何所急。

刘学箕

刘学箕　寄题吴介夫专壑七咏　止宿

大路古茅屋，问津欲何从。

鸡黍相款留，贤哉植杖翁。

刘学箕

刘学箕　寄题吴介夫专壑七咏　专壑

竹原与草堂，转眼事非旧。

一壑今独专，造物有付授。

刘学箕

刘学箕　寄谢叔通宗兄题耕隐诗韵

云陇躬耕新雨足，东阡南陌水奫沦。

市朝轩绂秋多事，鹿豕渔樵欣与聆。

我欲为谋三亩地，君能来共一犁春。

蚤知世路风波险，挽首无令愧野人。

刘学箕

刘学箕　甲口玩月

山头团团上明月，偏与行人照离别。

月华只是寻常明，照人离愁愁思盈。

千古万古是个月，如何有愁有欢悦。

君将此理细推寻，悲欢原自由人心。

刘学箕

刘学箕　简康侄求先君石山

见好山如见高人，遯世冀茧清净身。

见拳石如接佳友，手摩挲爱逾琼玖。

我生嗜好不有冗长物，寓意萧閒祗在青山并怪石。

往年都梁得灵壁，名以催诗延座侧。

去载还自嶓冢江，女蜗溪头才落帆。

山灵见知情不凡，乞我清波一块川墨涂巉岩。

屏山嵯峨高云衢，五亩下著吾侬居。

窗扉面面挹山色，真山假山互崷崒。

旧藏英道数峰碧，怪怪奇奇总拈出。

一丘一壑在胸臆，烟云尽向空斋集。

君家一峰良可惜，埋汉庭除沙土蚀。

尚思阿翁存手泽，何不遣归慰岑寂。

楚人亡弓楚人得，在彼在此理则一。

小诗代简言从容，子心坦荡讵执违与从。

傥令长须勤送似，待予大书特书榜曰飞来峰。

刘学箕

刘学箕　閒居即事

山水萦洄处士家，春林环合翠交加。

行吟溪岸牵垂柳，坐倚栏杆数落花。

万卉万葩天长养，一丘一壑我生涯。

长瓶芳草陶然处，不向愁边感物华。

刘学箕

刘学箕　将口道中

沙平路软足力健，麦细桑柔春意深。

绿水一湾浮野鶒，青山两岸唤幽禽。

刘学箕

刘学箕　净口二绝句

一江春水绿油油，绕尽春山去不休。

愧我虚舟无定著，追随曲折与同流。

刘学箕

刘学箕　净口二绝句

修修野竹碧琅玕，乱石悬崖剑戟攒。

贫看野禽穿绿树，不知船已过前滩。

刘学箕

刘学箕　镜湖一曲

天与平湖老贺郎，春波依旧染晴光。

可怜千载风流意，付与租符晓夕忙。

刘学箕

刘学箕　九日十八日夜梦赏春某氏园池赋春词二首题柱

芍药花开日渐长，小窗閒理旧笙簧。

凭谁为唤诗宗匠，共赋留云借月章。

楼下酴醾压架香，翠围帷幄覆池塘。

桃花浪暖鱼成阵，人倚雕栏到夕阳。

刘学箕

刘学箕　久雨秋怀二首

孤云野鹤情自在，碧水丹山人易安。

哀鸿独叫暮天阔，宿鹭双飞秋雨寒。

蔗林遮眼青到市，柏叶漫山红隔水。

不将浊酒急驱除，满意风光谁料理。

刘学箕

刘学箕　久雨秋怀二首

汉阴抱瓮自其志，彭泽折腰非本心。

碧梧委路霜信早，黄菊护篱秋气深。

稻场可羡西畴老，红酿黄鸡醉翁媪。

自笑吾侬计太迂，愁满吟怀诗未了。

刘学箕

刘学箕　康侄招饮出示古洲所寄盆梅嘱坐客赋诗分韵得言字

嵌空奇崛石一拳，绿蒲攒剑森且蕃。

虬梅屈折龙蜿蜒，苍榦藓蚀低盘根。

琼英已露冰洋白，香气便觉凌芷荪。

吁嗟培养几岁月，巧养造化移小盆。

晴窗谛玩意无斁，搜索物理究所原。

方圆高大仅尺许，典章文献皆具存。

横斜疏瘦无不备，宛若老树生山园。

乡邦畴昔少曾见，此花何自来幽轩。

云是古洲老诗伯，亲手植此冰雪魂。

不忘交旧情好密，春色分遗归山樊。

吾家小阮亦好事，美不独擅招弟昆。

更呼宾友同腾集，罗列槃馔开罍尊。

举杯对花怀剧饮，情话款洽相笑言。

归来渐是东方白，醉帽欹倾风袖翻。

刘学箕

刘学箕　苦雨

何期一雨成三日，约客同行竟未能。

春到分时阴不解，夜当深处气犹凝。

帘低卷箔看飘洒，礱润添香散郁蒸。

想见故园梅落尽，和羹消息又堪凭。

刘学箕

刘学箕　跨水道间

店舍总迢遥，山深转寂寥。

看鸥临远水，下马过危桥。

晴雪林间少，春风野外饶。

此行为王事，旅食任萧条。

刘学箕

刘学箕　留滞

何期踪迹又迟留，行止於人自不由。

梦境固知空似蚁，生涯却笑拙于鸠。

碧涵一镜晴天阔，翠拥千峰宿雨收。

从此公馀须杖履，未应草草度春休。

刘学箕

刘学箕　鳗井

人言此井有灵源，潮落潮生透海门。

陵谷未须穷变易，朱墙裹濮王园。

刘学箕

刘学箕　梅花自秦汉而下无一语焉至宋鲍参军照始赏其韵而寓之诗然则梅之见

色异政自贵，香清未堪嗟。

灵蜂擅造化，幻作姚家花。

丰姿轻明体充实，染透蔷薇毓晴日。

从称紫晕黄檀心，桃李依然是凡质。

刘学箕

刘学箕　梅花自秦汉而下无一语焉至宋鲍参军照始赏其韵而寓之诗然则梅之见

片片玉零乱，寒风生惊嗟。

冻雀相飞鸣，俛啄苔上花。

鸣飞饥肠不能实，却上烟梢照斜日。

愁逢冷淡太寂寥，不似春风艳阳质。

刘学箕

刘学箕　密庵题柱二首

清钟静室破寂历，灏气空山生泬寥。

长林风送润水急，聒枕宛似春江潮。

刘学箕

刘学箕　密庵题柱二首

五更清梦鸡唤醒，八月好景诗为催。

秋蟲夜静野禽语，风木天寒山雨来。

刘学箕

刘学箕　妙湛寺

山径盘纡露石根，一溪流水两山云。

斋馀缓步青松下，输与萧閒老惠勤。

刘学箕

刘学箕　破榴

蜂殻盈盈万颗珠，润于玛瑙浸水壶。

吟心先自清如水，嚼了寒霜骨更舑。

刘学箕

刘学箕　七禽咏　不如归去

不如归去，愁绿怨红春欲声。

汝动行人妇，行人动汝住。

鸣声不债主良苦辛，啼得血流无用处。

不如归去吾今归，千声万乐何为。

刘学箕

刘学箕　七禽咏　姑恶

姑恶姑恶家道立，汝为人妇供妇职。

妇德妇功汝不能，抱恨殁身空怨抑。

不化秋柏食，不化山头石。

化作春鸟鸣，号呶何苦极。

刘学箕

刘学箕　七禽咏　贯钱石八豆

贯钱石八豆，充肠备粱糗。

饱嬉游手儿，初不事耕耨。

好衣好食街市女，汗珠滴滴田妇苦。

夫耘妇饷日卓午，朝夕南山捕蟲鼠。

刘学箕

刘学箕　七禽咏　泥滑滑

泥滑滑，泥滑滑，

前声住，后声发。

不道去年冬没雪，今年春早已三月。

月如金，月如血，

大麦小麦尽枯竭。使君祈祷走阡陌，

汝切勿啼泥滑滑。

刘学箕

刘学箕　七禽咏　提葫荐沽美酒

提葫荐，沽美酒，

酒美欲沽何处有。官醪道远不可得，

村酿浓酸难入口。况当春暮暝暖初，

沉浸浓郁醺体肤，客中醉倒无人扶。

刘学箕

刘学箕　七禽咏　行不得哥哥

行不得，唤阿兄。

向晚夕，独悲鸣。

垣垣之途万人履，跛鳖不休跬千里。

汝行不上可奈何，日暮途远无蹉跎。

刘学箕

刘学箕　七禽咏　早耕早布

早耕早巾，节物如流春色暮。

金房土瘠无稻田，布耕播种种何处。

一春焦涸旱无雨，麦穗藏头犹未吐。

麦穗不吐人不尤，粟田再种秋要收。

只愁夏料欠输纳，悍吏坐门官不休。

刘学箕

刘学箕　铅山庙宇题壁

莫遣离愁相绊萦，九州之外尽愁城。

酒频挹注幽尤浣，诗苦冥搜太瘦生。

漠漠草茵习蛱蝶，深深柳幄韵鹂鹒。

客怀未与成匆遽，三沐三熏慰此情。

刘学箕

刘学箕　妾薄命

佳人命薄今古悲，苦乐在人知者谁。

镜莺窥损春黛眉，洞房不出藏绣帷。

二十许嫁豪家儿，阿爷已受筐篚仪。

心旌暗许良人随，那知中道前议非。

父母反覆志愿达，嫁归只得随身衣。

金币妆饰无所赍，妇德妇容虽守持。

阿姑色厉妯娌嗤，良人轻贱恩意亏。

春波似鸳鸯斋，春风不如双燕飞。

妾非无声不敢啼，妾非无泪不敢垂。

此身自恨生不时，怨仇父母将何为。

不知携将六尺帛，黄泉冥行与世辞。

父母安用深致思，此身期与良人知。

刘学箕

刘学箕　侵晓书怀四绝句

石泉宵泠泠，清响杂寒吹。

恍惊山雨来，醒我一觉睡。

刘学箕

刘学箕　侵晓书怀四绝句

幽蟲声唧唧，感此秋夜长。

起坐弹鸣琴，兰鈍炫馀光。

刘学箕

刘学箕　侵晓书怀四绝句

披衣启外户，晨光清可挹。

绿树閟苍烟，遥认枫叶赤。

刘学箕

刘学箕　侵晓书怀四绝句

疏星澹河汉，点点在秋水。

微澜洋残辉，曲沼过游鲤。

刘学箕

刘学箕　请游山之日于黎广文二首寺有万竹

此君原不俗，幽趣逼苍官。

浊世三庚热，空山六月寒。

何尤怀抱隘，便{左扌右监}水云宽。

敬请游盘日，追随杖履看。

刘学箕

刘学箕　请游山之日于黎广文二首寺有万竹

闻说江隈裹，云藏古寺深。

不妨相唤集，作意共登临。

苦茗供朝眃，伊蒲馔晚鬵。

天风吹皓月，归路细披襟。

刘学箕

刘学箕　琼花

团簇毓英玉碎圆，露稀日暖欲生烟。

亲从后土分奇种，不是人间聚八仙。

刘学箕

刘学箕　琼花

蕃釐观裹旧经游，五月曾看绿叶稠。

今日家园玉捕树，春风吹梦到扬州。

刘学箕

刘学箕　秋池晓步败荷万柄一花挺然可爱伯益赋诗和韵隶呈元翰敬叟君明季仙

萧瑟秋池撼晓风，江妃旋旆水云空。

未教零落千擎雨，尚借柔酣一点红。

弊盖高低骚客赋，寒衣裁制楚人工。

谁怜夜枕惊残梦，恨在毓声点滴中。

刘学箕

刘学箕　峮山铺

未说路行难，山深分外寒。

晚村林隐寺，春润石鸣滩。

薄宦曾无补，劳生敢自安。

羽书虽较少，备御莫教宽。

刘学箕

刘学箕　伤歌行

原原而来，白日跳丸莫可留。

混混而去，青春过隙不能返。

谁怜生者长自欢，不念死者日益远。

吁嗟此理从古然，世事浮云共舒卷。

我生顾影空伶仃，雁序零落如晓星。

悠悠天道不可语，黯黯悲恨无时停。

刘学箕

刘学箕　上司谏曹先生

声名满世重如山，果见延登左掖班。

天子虚心求国是，先生著手济时艰。

要看出处诸公上，只在精神一转间。

前此极言虽引去，安危理乱正相关。

刘学箕

刘学箕　上王通守傅易数

大哉皇羲古神圣，八封始画天地辟。

乾效于天坤法地，六子运用眇难测。

天理人文一宣朗，万化昭然从此出。

发明洊更三圣手，动静机缄皎如日。

自从战国周网颓，是道亦几乎暂息。

汉儒众说徒夺门，后世可闻无几及。

傅流吾宋盛文物，学老儒宗相断述。

濂溪伊洛绍韦编，数至邵公精算策。

祗今南渡九十年，统会宗元孰探颐。

恭惟先生蕴其{左这右必}，口不宣言藏以臆。

愚虽不敏敢敬请，愿执门墙洒扫役。

先生学识际天人，先生手提六轻笔。

俯察仰观关键透，虚激寸心参太极。

不鄙愚昧谓之进，启迪狂迷窥奥阈。

他年衣钵得亲傅，誓言力造神明德。

刘学箕

刘学箕　社日喜晴分韵得前字

夜来急雨淙飞檐，脱惊红日辉潭川。

梨花有情朝露重，柳带无力春风颠。

傍帘新燕低拂凉，入槛戏蝶相聊翩。

今晨天气亦佳尔，一春未见兹晴暄。

绿阴林下笑声好，萧鼓赛社祈丰年。

金穰屡丰岂不好，米贱更苦人无钱。

太公九府法已弊，楮币印出私相權。

所司转变无善策，低昂用否难流傅。

县官那更租税急，白纸不问黄傍蠲。

穷民非负实无有，里正罚责殊可怜。

吾侬虽乐此日美，釂白醉倒春风前。

却愁烟雨暗春晚，米价顿长民尤煎。

刘学箕

刘学箕　失鹤

顶上新成九转丹，□花日日到春坛。

夜深飞上云霄去，华表月明风露寒。

刘学箕

刘学箕　石假山

潭溪散人方是閒，真山不爱爱假山。

呼童积叠石磊碑，远近便拥峰与峦。

晴岚滴翠明窗前，清影挂壁方池边。

色侵书帙日华薄，丘壑坐上生云烟。

云烟收霏苔藓绿，山石傍头更栽竹。

三竿两竿韵不俗，摇荡清风凉意足。

方是閒人当此时，以假像真人谓奇。

或来静对酌美酒，或来宴坐哦新诗。

吟诗搜索萦心脾，酒醉落魄精神痴。

吟诗饮酒且不可，况复局上争枯棋。

不如对山抚鸣琴，琴心三叠舞胎禽。

高山流水存至音，古趣澹泊悦我心。

老泉三峰烂木材，百年沉埋安在哉。

东坡仇池九华石，只有佳篇傅入集。

此山亦独今视昔，与我同生亦同没。

刘学箕

刘学箕　石桥楼待

当年立雪直齐腰，宗旨流傅到石桥。

风急窗寒灯影远，疏梅无语夜香销。

刘学箕

刘学箕　石桥楼待

手笔华岩梵笈新，更开宝地接迷津。

一声金磬人初静，月照空山草自春。

刘学箕

刘学箕　书怀

园成日以待东风，绿李黄梅已前业。

种竹自期千户等，举杯谁伴八仙同。

机忘鸥鸟情相狎，兴适琴书趣独穷。

坎止流行随所寓，乐天和命一閒翁。

刘学箕

刘学箕　蜀口枕上

清啸孤猿半夜啼，子规山狖共酸悲。

水风露月烟江冷，正是离人睡觉时。

刘学箕

刘学箕　双路

王命弛驱不敢轻，文书要覈去来情。

青山步步生幽意，碧涧悠悠趁远程。

春浅禽声犹自小，泥酥马迹正宜晴。

地名见说名双路，便舍崎岖就坦平。

刘学箕

刘学箕　水仙花分韵得鸿字

借水开花体态丰，获畦寒日玉珑{左王右忽}。

素槃黄珏清尊并，绿箸青簪白发同。

楚楚凌波明振鹭，翩翩遵渚洁飞鸿。

断肠莫赋招魂句，我政怜渠趣未穷。

刘学箕

刘学箕　四安焚惠藏殿

劫火不能焚，空中转法轮。

风霜鸱殿古，金碧贝函尘。

物本由成数，人言不坏身。

却怜无问者，遗迹竟成陈。

刘学箕

刘学箕　送东蒲张应发归永嘉

客裹偶相逢，襟怀亦偶同。

对梅吟夜月，新柳间春风。

子勿言浮梗，余方笑转蓬。

归程经雁荡，得句附邮筒。

刘学箕

刘学箕　送连景昭归三山用其韵

秋风乘兴下三山，不惮驰驱涉险艰。

别酒醉来仍更酌，征鞍发去且须攀。

身安岂畏路千里，道在元知命两间。

从此莫教情断绝，尺书频寄塞鸿还。

刘学箕

刘学箕　送连景昭归三山用其韵

得意难兼熊掌鱼，功名随分勿求馀。

或先或后时而已，将废将行命也欤。

理性明中閒念虑，云山深处著田庐。

君归政好携妻子，泉石寻盟饱读书。

刘学箕

刘学箕　送术士周柟归东阳

射策弹冠莫浪言，经丘寻壑且随缘。

谁能守分閒居世，自断此生休问天。

久矣知君该妙理，今焉过我话流年。

岁寒事业相期重，欲植孤松验果然。

刘学箕

刘学箕　送庾侄亲迎延平李先生家

庾郎吾爱千里驹，朝莫勤苦读父书。

少年绰有老成态，月旦考订评乡闾。

明当别我择贤妃，结束琴剑谁挽裾。

春空吹明惠风畅，烟草弄色和气舒。

野桥融洩柳絮合，石岸惨怆鸣鶢鶋。

乘龙有期弗获钱，数椽政葺渊明庐。

旅愁冥思莫非遣，离恨挂臆难扫除。

况当春晚气暄淑，着人欲醉甘体如。

修程的嘱善养摄，礼毕蚤辨双轮舆。

妇翁傅道世大儒，習俗再使淳古初。

稔知贤舅继学家，子如从之师有馀。

归来阿叔待审订，义路礼门从广居。

刘学箕

刘学箕　宿大慈山悟真观

终南道士学弹琴，门外松萝锁翠阴。

涉海八龙朝出洞，隔山群鹿夜归林。

琪花过雨溪风澹，玉树笼烟壁月沈。

三十六坛钟鼓寂，云環声接步虚音。



刘学箕　宿兴国寺方丈与容对状

世间何事能感人，诗人题咏为多情。

我亦执笔书长吟，诗吟未竟情已盈。

古称白头如新，倾盖如故，

何似祗今握手见肺肝，开口无毁誉。

古称共君一夜话，胜读十年书，

何似祗今对床谈子虚，醉歌咍台笑庐胡。

昨宵春月如昼明，与君聊诗到三更。

今宵夜雨如盆倾，与君齤齤直到街鼓鸣。

醒来莫问与晴，但听檐溜飞泉声。

明朝又作穿云行，巾纱杖竹韕芒轻。

遇酒酌彼兕觥，逢花赏其芳馨。

见贤者如接芝兰，对俗子譬之蚊虻。

勿与物忤竞，勿为事绊萦。

陶然乐吾真，是谓羲皇人，

是谓葛天民。

刘学箕

刘学箕　太湖书怀

清风起平湖，白云生润阴。

佳时惨不乐，羁思苦难任。

客子热中肠，浩然怀故林。

仲夏倏已过，草木郁萧森。

万物欣有托，吾生休崎嵚。

念昔岁甫冠，自许双南金。

只今堕危涂，不如烟际禽。

山水所素愿，利名非宿心。

何当返故庐，啸傲苍崖深。

两鬓岂长绿，勿枉吴霜侵。

刘学箕

刘学箕　题壁

午日柳阴正，晓风花气新。

川明鱼咏水，林静鸟啼春。

刘学箕

刘学箕　天基瑞应宫

金碧拥琼庐，天开绕电区。

鸟流周室瑞，蛇断汉家府。

石井腾曦驭，瑶坛布斗枢。

愿将皇极福，敷锡偏康衢。

刘学箕

刘学箕　田家

稻熟田间笑老农，咚咚村鼓乐时丰。

新刍自酌花瓷碗，醉倒扶携夕照中。

刘学箕

刘学箕　田家

堆槃野柿间山梨，酒美鸡肥稻滑匙。

妇子团乐常见面，一醉宁识别离悲。

刘学箕

刘学箕　外舅安抚游东湖一聊云润衣红湿池荷雨拂而清泠槛竹风即席令足成之

庚伏人间暑气隆，纳凉留客咏诗翁。

润衣红湿池荷雨，拂面清泠槛竹风。

沙觜旧痕平不露，野湾新涨曲相通。

画桡澹月人归处，万盖翻翻涌翠筩。

刘学箕

刘学箕　晚思

客思悠悠幸自安，亦因吟事可相宽。

小窗过了廉纤雨，细与东风说晚寒。

刘学箕

刘学箕　晚望

晚雨逆溪上，寒云傍山飞。

白鹭去洲渚，潜鱼沂湾矶。

举头行迹少，唯见暮樵归。

刘学箕

刘学箕　闻寺中晓鼓

灵鼍一鼓振潮音，征梦迢遥枕畔闻。

语断频伽天正晓，送风吹散满天云。

刘学箕

刘学箕　吴江道上

夜半扁舟出桐庭，客帆初挂早潮平。

社风才起海膺至，岚露未收江鹄鸣。

吴岫乱云擎古塔，楚皋寒叶拥荒城。

垂虹桥外天连水，无限别离生杜蘅。

刘学箕

刘学箕　吴山雪霁

九天宫阕春风满，陆地楼台夜月寒。

铁笛一声吹雁落，片云不到玉栏干。

刘学箕

刘学箕　吾庐寓言

五峰之山环吾庐，五峰之水清溜渠。

山水可乐。情可娱，

五亩之宅奠厥居。清湖列嶂开坐隅，

白沙峨峨烟岫铺。崇山梅岭豁望眼，

高门堇阜聊襟裾。况当春娱积雨馀，

绿褥翠叠青珊瑚。桑麻满路人意好，

鸣禽上下声相呼。迨今八月九日初，

枫林隔水红凋疏。秋场稻熟听蓬朴，

不槽新酿倾真珠。昨宵一雪飞璠玙，

远山近山光凝酥，群峰突兀不敢觑，

银壁照耀天鬼涂。千金不须卖画图，

丹青从有画不如。负景万态朝昏殊，

天成此画人难摹。蹊荒圃废几朝夕，

一日篵居天赐予。四时游观心良舒，

孝槃在阿归来乎。乃歌曰：采于园兮篮有蔬，

钓于水筐有鱼，余之弗欢兮其谁之欢欤。

又歌曰：惠风清兮出有车，芸香芬兮读有书，

余之弗乐兮其谁之乐欤。

刘学箕

刘学箕　武夷山

十年不到武夷山，几与神仙绝往还。

九曲依然青嶂裹，一峰仍插画檐间。

潺湲野水溪随转，缥缈秋云意自閒。

我见溪山浑似旧，溪山见我鬓毛斑。

刘学箕

刘学箕　西岩观瀑水简沈庄仲三首

云润衣裾夕露沾，悬崖一水散疏帘。

精庐隐约青山下，缥缈飞甍出画檐。

刘学箕

刘学箕　西岩观瀑水简沈庄仲三首

踏石穿云野兴添，傍崖昌歜绿纤纤。

幽人近得安心术，撷满相篮意未厌。

刘学箕

刘学箕　西岩观瀑水简沈庄仲三首

暮云新月一钩镰，归路溪风动碧蒹。

美酒不妨车后载，夜深无处认青帘。

刘学箕

刘学箕　溪桥晚步

一带清溪浅洋沙，松桥横渡野人家。

平林尽日霜风劲，枫叶翻丹似落花。

刘学箕

刘学箕　溪亭醉卧用季仙韵

客眠梦梦永，花气著衣深。

枕借溪中石，云开体上衾。

醒来揩乱眼，风雨涤烦襟。

得句无人解，惟予识子心。







卷198

刘学箕

刘学箕　溪园

溪园辟平畴，左右接林麓。

沉沉水浮堰，泛泛潭转曲。

果木渐成行，台榭亦营篵。

何时东风起，吹满枝上绿。

刘学箕

刘学箕　夏雨叹

君不见去年六月田作龟兆拆，祷祠乞雨遍村陌。

时当饥馑民不聊，谷贵有钱无处糴。

今年六月岁幸丰，十日一雨五日风。

市积粟米价不长，有谷无钱人更穷。

吁嗟此道孰识测，街头细听老农说。

往年兵兴锡赍多，官会颁行姑济急。

旧会既收新会降，所司称提苦无策。

朝廷明许同见钱，便当流转同货泉。

不应州县首逆旨，榜示墙壁徒纷然。

库头令卖小印龊，输纳租税私相權。

非钱卖龊用不得，执币啧啧烦有言。

遂令百姓愈惶惑，行之与否谁使然。

小臣空负济时术，阊阖九重无路入。

何当奏计承明庐，倾倒卖生长太息。

刘学箕

刘学箕　仙洲呈刘伯益沈庄仲

杜门久经时，老我徒谬悠。

平生山水心，汩汩不暇谋。

今辰定何辰，木落风露秋。

忘怀两佳士，共约来仙洲。

杖藜欣跻攀，空蒙翠烟浮。

解带小盘礴，寻胜还经丘。

扪萝坐石冷，俯润穿林幽。

露重巾履湿，涉历青山头。

瀑泉尽生寒，晴雪散不收。

蜒蜿下大壑，一闯千丈虬。

归来坐危亭，兴与孤云留。

野草为谁好，岩花徒尔愁。

昔贤有遗从，俯仰岁月流。

慨叹不自禁，陶然聊消尤。

刘学箕

刘学箕　萧长公来访示以诸公诗卷谓与予游从之不久不能一辞为赠颇相噍责予

生平不愿为傭书，亦不愿作章句儒。

酒酣诗成吐素霓，意气凛凛吞千夫。

前年排云叫阊阖，出门一夜车四角。

去年海峤席未温，一舸乘潮又催□。

大江之西日本东，庐陵文物常称雄。

决科岁古十八九，君当努力提词锋。

才高不用长叹息，四海弥天岂无识。

壮年怀居亦何有，著眼带砺开胸臆。

岩岩柏府凌高寒，豪士倾盖宜交欢。

我知屠龙不屠猪，食马政欲食马肝。

吴姬压酒飘香絮，谪仙神游歌白紵。

敬亭惟有孤云閒，欲雨人间亦飞去。

刘学箕

刘学箕　萧长公来访示以诸公诗卷谓与予游从之久不能一辞为赠颇相噍责赋予

人生立志各有癖，浃髓沦肌疗无术。

君不学少年奏赋明光宫，又不能桑麻谷粟去作田舍翁。

苦心竭虑淡泊音，手携三尺绿绮琴。

七弦指下业然鸣，于以求见古人心。

古音寥寥失微妙，郑卫淫哇竞蝉噪。

君独优游夷广厚而高明，鼓有虞氏之南风，

赓之以文王宣父之操。若人来索便与弹，

略不訑訑见颜貌。绝之不作卫次公，

却之常嗤戴安道。顾我与君幽趣同，

海山尚忆初相逢。我时十五始冠巾，

君亦庄年气如虹。夜窗拥衾月流空，

促弦初学调商宫。别来二十五春风，

我犹故吾君学通。五音六律知者稀，

一生辛勤造精微。心存至乐物莫移，

殆类闻韶子在齐。洋洋盈耳不疗饥，

任众妻子相号啼。浮云柳絮无根蒂，

世事乘除几荣悴。祗今物我俱念情，

与君同寻方子春。

刘学箕

刘学箕　萧山望城中遗漏

见说天文变，频占太史台。

但云星犯月，不料火为灾。

尽夜看烟灭，逢人问讯来。

丹心勤恋阕，东乡极裴徊。

刘学箕

刘学箕　晓寒

曲曲屏山忆梦中，峭寒成阵入帘栊。

宿香锁尽金猊冷，一树梅花却晓春。

刘学箕

刘学箕　新霁和人韵

晚天未霁烟张雾，浮埃蔽空云擘絮。

西山远挂月一眉，澹澹寒辉生绮户。

须知仰视天中央，清飚震拂银河光。

人影在地林影散，月出皎兮星斗璨。

刘学箕

刘学箕　弎庭自三山送荔枝分韵得缃字

炎精孕秀储气详，荔枝结实魁群芳。

我有犹子客南服，千里眷念情不忘。

星驰走寄一千颗，伏暑火炽劳取将。

筠篮初开气芬溢，稍觉四座浮清香。

骊珠璨烂光夺目，琱盘饤饾罗满堂。

先庙未献不敢嗅，色味虽鲜那敢赏。

少须祀毕分送似，宾友拉至纷攫攘。

降囊初剥拆霞缕，玉脸旋堂绽流天浆。

手持奈此水晶粒，地积更诧云锦裳。

海乡因记少日好，绕树食{左口右稻去禾}高价偿。

婆娑碧绿拥平野，丹苞縠皱晖朝阳。

初惊星火争燿熠，久讶彩凤争翱翔。

薰风吹开碧云叶，绿水宛类翻頳鲂。

只今老大将底用，食此感激意故长。

君不见方红陈紫列绀缃，三十二品裁中郎。

丁香核小味甘洁，何似钗头十八娘。

天生美实限南北，长安路远价愈强。

只今生食享至味，不数家渍监蒸方。

又不见宣靖文物全盛时，贡输不减开先唐。

輶车从横绣衣使，海内骚动封纸黄。

妙品人家那可得，置以走辙加浮航。

似闻供上祗纤悉，往往尽入公侯王。

骊山往事不古监，艮岳驯致烽烟狂。

祗今故老尚能说，空使悲愤萦肝肠。

书生不负医国手，赋成何日奏明光。

不如且唤呈姬辈，笑擘轻红入醉乡。

刘学箕

刘学箕　杏塘

境接江东界，邮程是杏塘。

雨喧茅屋小，泥滑草桥长。

旷野人稀少，平田水渺茫。

半生游历地，未若此荒凉。

刘学箕

刘学箕　雪坡以雨阻山行有诗用以次韵

为欲看山助眼明，频占鹊喜报新晴。

春光已过三之一，尘世难逢四者并。

诗酒深情殊未适，水蔬薄具亦频更。

终来不似西湖好，晴雨皆堪傍柳行。

刘学箕

刘学箕　演平渡度侄别入城

前溪积雨浪拍天，人立沙头催渡船。

溪云贴水湿不起，岸柳凝愁丝乱牵。

石泉涓涓响润谷，山树濯濯延云烟。

客程东西风袂翩，去者自去还者还。

刘学箕

刘学箕　宴吴侯致语口号

一昨初登大将坛，弓刀旗帜簇雕鞍。

连营壮士心先服，并塞胡人胆已寒。

天上麒麟祥可卜，人间日月老应难。

明年枢府为公寿，慷慨还知酒量宽。

刘学箕

刘学箕　杨户曹用外舅二诗韵见寄和以酬之

得不知所止，泛然乘风船。

正大辱启蒙，似欲驾我仙。

大哉周孔心，异彼祗潦园。

讲月琢以磨，岂在耘人田。

刘学箕

刘学箕　杨户曹用外舅二诗韵见寄和以酬之

切问而近思，进进在不已。

流光驹过隙，迁变一弹指。

道大无津涯，讵作井蛙喜。

公私义利分，亦各从其类。

刘学箕

刘学箕　邀赵行之陈敬叟未至四韵速之

一别亲朋岁月催，衿连袂属肯俱来。

交情聊叙殷勤意，野蔌随宜三两杯。

新月窥檐频起顾，清风动竹几惊猜。

碧云日暮山环谷，竚立柴扉首屡回。

刘学箕

刘学箕　窑前小酌和外舅韵

五马旌旗去路长，笋舆穿翠度羊肠。

霜馀绿橘浆尤美，秋晚黄花气倍香。

胜景形容诗入咏，羁情排遣酒傅觞。

风流太傅何面诧，独载东山窈窕娘。

刘学箕

刘学箕　野馆

野馆春归后，横塘席柳绵。

轻风翻麦浪，细雨落花天。

草褥迷三径，苔纹叠万钱。

山禽自呼唤，水竹倍清妍。

刘学箕

刘学箕　夜窗听雨

一炷夜香清，挑灯听雨声。

虽然添客梦，却可助诗情。

泽沁兰心重，泥酥笋角萌。

山行频有约，日日候晴明。

刘学箕

刘学箕　一春屡有阳明之约雨辄尼之将旋幙侍外舅来游邂逅二羽衣一能参上道

几有行山约，山灵早得知。

仙家宁易到，尘世亦何为。

草润非烟石，花流止水池。

不晴还不雨，正是卖餳时。

刘学箕

刘学箕　一春屡有阳明之约雨辄尼之将旋幙侍外舅来游邂逅二羽衣一能参上道

裂石未尝关，毋将俗眼观。

虚中原有爱，造蕴亦何难。

羽客能谈道，云房识候丹。

只应仙有分，风响步虚坛。

刘学箕

刘学箕　饮乐屯庶侄家赋腊梅和陈简斋韵

释迦黄成禅可夸，色想熏渍霜中葩。

不然安得白玉蕊，而乃幻此黄金花。

信知造化真有法，蜂须酿蜜蜜酿蜡。

蜡凝花房丰不腴，桃李漫山焉可如。

毓枝摘索璨栗玉，吟搜西郊信杖扶。

少须夜窗疏影挂明月，是蜡是花君自别。

刘学箕

刘学箕　用梅溪镜湖韵

畎亩镜中云，沧波杂断去。

向来官裹赐，今属野人耘。

怀古天难问，贫吟日易曛。

羽衣傅遗本，起诵想馀芬。

刘学箕

刘学箕　用明叟韵并山行未成之意

久客住兰亭，心同晋水清。

忘机盟宿鹭，伐木听雏莺。

物亦知人意，春宁有世情。

幽寻空作计，一夜雨连明。

刘学箕

刘学箕　用雪坡春色韵

才出城门兴便浓，晴光野色两俱融。

柳方染得三分绿，桃已熏成一半红。

山涌林峦荒寺隐，湖分港汊小舟通。

相携各自论年事，几度春风一鬓蓬。

刘学箕

刘学箕　游九曲

三十六峰高插天，来游谁不慕真仙。

幔亭旧事随流水，空自溪头唤钓船。

刘学箕

刘学箕　有所思

忆昔美人初别时，长亭两岸柳依依。

今日美人天之涯，美人美人胡不归。

忆昔君别妾，分破青鸾镜。

破镜如破心，与妾表相忆，

相忆图久深。忆昔妾别君，

剪断金凤钗。断钗如断肠，

赠君表相思，相思图久长。

一日一日复一日，青镜鸾孤钗凤只。

未必君相思，能如妾相忆。

寒衣剪就欲寄君，长安门外无行人。

雁声半夜西风恶，窗前一片梧桐落。

刘学箕

刘学箕　余读林子仁诗云君心恨不走天涯不比衰翁只恋家最是横塘黄叶路今年

梅边春兴浩无涯，长忆西湖处士家。

我政念君君过我，夜窗同共醉疏花。

刘学箕

刘学箕　余少日不能持养志气所暴多矣迩来方喜问学之有益也近篵小楼藏书楼

吾非北宫黝，挫名挞诸市。

吾非孟施舍，量虑三军畏。

一堕剌客流，一入力战士。

知一不知二，遂与圣贤异。

周孔得其傅，伟哉孟轲氏。

讲明不动心，因问发奇秘。

气台则动志，志一则动气。

浩然得所寄，知言有深味。

嗟予笃学心，一暴十寒废。

立志苦不早，少岂达兹义。

所适昧善恶，几溺彼功利。

事情更历多，晚乃能自砺。

日用根本源，至大至刚意。

馁然行有慊，何谓塞天地。

服膺先格言，造次颠沛是。

刘学箕

刘学箕　与政仲端夫敬叟季仙至旧圃采采芙蓉金菊之妙时之所当艳者江梅海棠

秋阳杲杲秋月明，秋风泠冷秋露沮。

萧骚池上万松竹，凤笙龙管吹秋声。

山亭与客坐夕阴，眼照万象前横陈。

一年好处在此好，妙质欲纪难状名。

那知天上诗酒星，翩然驰鲸来玉京。

浩然相对发思奇，句法普现千古情。

诗成不用世间语，五言七字虚皇吟。

霞明皎皎芙蓉城，香霏楚楚月魄精。

海棠婉变斗毓艳，江梅冷淡同芳馨。

东篱采采万叠金，西畴更刈千顷秔。

人生得此亦不恶，措辞莫谩悲秋生。

先生年来真脱俗，看破世间荣与辱。

胸怀坦荡适四时，岂但芳华竞驰逐。

祗今忘物物忘我，物我两忘机印可。

不知门外秋水深，不识纷纷朝市心。

榨头新刍蚁初熟，芡盘剥珠茭切玉。

是秋是春两难分，折花荐酒酒痕湿。

万缘空处罢休休，八表神期汗漫游。

醉乡广大尘世促，明日酒醒诗载续。

刘学箕

刘学箕　与政仲山行见梅偶成并和其诗二首

巉岩石壁{左扌右处}崖嵬，烟槛风篁十数栽。

约客偶成花外迳，举头俄见竹边梅。

背阴寒谷无人问，著句阳春有意裁。

惭愧心肠非铁石，携壶绕树日千回。

刘学箕

刘学箕　与政仲山行见梅偶成并和其诗二首

梅花端的记年芳，每到开时趁一阳。

绿水湖边和靖句，含章檐下寿阳妆。

昏昏澹月疏疏影，缓缓清风细细香。

不比芳春万红紫，荡人狂思费思量。

刘学箕

刘学箕　雨中用雪坡韵

无计酬春独有诗，倚栏终日候晴晖。

东风渐属新桃李，帘幕深深燕子飞。

刘学箕

刘学箕　禹庙

且要尽清欢，须知一出难。

人因晴后喜，春到水边宽。

柳长官桥媚，梅飘客袖寒。

荒祠存禹迹，得得又来看。

刘学箕

刘学箕　月丹和鹤庄韵

灵种飞来鹤顶红，谁云九转有仙功。

广庭曾侍东风宴，留得霞杯照晚丛。

刘学箕

刘学箕　云际峡中

野渡烟迷谷，寒潭水涨沙。

入云千万岫，出坞两三家。

润古泉仍石，山空菊自花。

柳塘冰欲结，相对祗栖鸦。

刘学箕

刘学箕　鄖乡舟中睡觉书怀

晴空扬沙春茫茫，柳絮匝岸东风狂。

篷窗两畔高插起，收拾万象供吟章。

眼中物物尽诗料，应接不暇劳迎将。

睡魔欺人晴昼长，垣腹一枕追羲皇。

醒来意兴难说似，石鼎细味煎茶香。

江花无情为谁芳，江草绿嫩肥牛羊。

瀰瀰渺渺水曲折，远远近近山低昂。

各怀邂逅良未恶，隐几抱膝聊徜徉。

故人念我天一方，我亦千里遥想望。

相思用情何日了，带园宽剩羞东阳。

不如且理文字五千卷，搜吟拄腹撑枯肠。

刘学箕

刘学箕　栽竹

绿筠移种不多时，添我溪南一段奇。

会看明年春雨后，满林头角箨龙儿。

刘学箕

刘学箕　再次叔通来字诗字韵二首

秋云冥冥未开霁，搔首怀人人未来。

特地送将双鲤去，果然换得两诗回。

刘学箕

刘学箕　再次叔通来字诗字韵二首

谁念溪翁我念之，折腰为米见诸诗。

春秧夏穟苦萦抱，不似东坡更似谁。

刘学箕

刘学箕　责{上广下来}

我生不辰八岁孤，伯父薨逝叔父无。

长才十五立志苦，不敢怠惰知读书。

汝生父子不识面，母慈育字如捧珠。

那知汝更命苦极，八龄甫及母亦殂。

幸有阿叔相持扶，叔亦痛念同气馀。

辛勤鞠养力尽瘁，五载为汝六请师。

固知门户要人兴，切切训诲口欲枯。

有言弗听日益懒，乖劣气習移下愚。

朼来值我有行役，恐汝质变为小夫。

携俱不惮数千里，跳走健胜猿与狙。

水行为汝爱江湖，出陆每愁山险纡。

川途尤愁念虑苦，摩拊岂啻亲子如。

傍舟终日捞虾鱼，兴舆人夫肩□□。

□呶徒自费牙颊，事不获已施鞭蒲。

潜窥谪视不少改，谑浪笑傲仍前初。

圣比有味懒不读，对字粗晓平侧呼。

吾家七世身业儒，忠孝学术夸乡闾。

汝当更明所自出，挺挺当代文公朱。

不悛祗为先德羞，失教何异犬马猪。

稍长面目益可憎，侪辈戏弄人见疏。

我今极口复汝说，速宜悔念毋忽诸。

嬉游傥更不检束，命也奈何吾已夫。

刘学箕

刘学箕　政仲留饮醉书长句

春归无计堪留连，川原暗绿屯云烟。

涓涓润谷声潺潺，夜来急雨春风颠。

天公知我爱山癖，晨光薄林晓日出。

浮阴扫尽山屹立，叠嶂层峦凝黛湿。

此时来访故人居，膻荤为我开兵厨。

真珠滴槽不用沽，沉酣想忘于江湖。

我不如阮公籍，相逢一醉六十日。

君莫效陶渊明，欲令明朝重抱琴。

且须相从痛饮师，尊前落魄同襟期。

何如沉沉深夜剪韭共春酌，细诵工部生前相遇衔杯诗。

刘学箕

刘学箕　中秋分韵得云字成三百言

今秋苦淫雨，涨汐添溪濆。

新凉值月夕，密霭高璨雯。

稽首告天公，垦念心良勤。

天公知意诚，感应若有闻。

须臾檄丰隆，蘯末生鳞纹。

庭皋一震拂，陇首飞秋云。

忽然朗穹昊，万象蒙奇勋。

举头见松梢，光照草树分。

乾坤两莹彻，烂白无边垠。

我歌忽如狂，我醉茫如薰。

桂酒杂椒浆，醖酿腾馨芬。

皓魄耿素怀，幽思殊不群。

泠然冰雪肠，顿醒曲蘖醺。

便欲浥沆瀣，盘馔遗膻荤。

遥望琼楼仙，雾绡青霞裙。

何当下招呼，上征离尘氛。

去年当此时，浩饮逢诸君。

今载复肯来，持杯共论文。

相从岂地他，群聚徒飞蟫。

苟得嗜利辈，抑何挂牙龈。

豪杰所愿交，黄金胜千斤。

喜得诗谪仙，恨去髯将军。

众子贤共推，奚用区莸薰。

爱客绰祖风，满席生欢欣。

参横斗转杓，魔崇相纠纷。

欲眠君且去，陶语吾亦云。

慷慨有大刘，浩气充栋棼。

十觞不能醉，餐嚼无馀熏。

鸣鸡忽唱晓，杲日东方昕。

归路袭桂香，幽岩麝沉焚。

刘学箕

刘学箕　种梅

隐论冲寂澹生涯，芍药缨桃厌艳华。

剔乱剪毓疏影瘦，临溪只合种梅花。

刘学箕

刘学箕　舟行三章

桂櫂兮兰桨，泝流兮沿回。

天迦兮空明，湍激兮声哀。

水落兮石出，路转兮溪回。

鸥飞兮山净，鱼戏兮藻开。

淹留兮何为，盍赋兮归来。

刘学箕

刘学箕　舟行三章

扁舟兮容与，浮云兮舒卷。

波澄兮練横，山秀兮屏展。

散发兮平罔，濯缨兮清浅。

皇皇兮何之，路长兮悠缅。

早赋兮归来，迷迷兮未迟。

刘学箕

刘学箕　舟行三章

容与兮扁舟，长吟兮闲情。

白石兮离离，秋云兮霙霙。

我思兮先庐，水潭兮山屏。

账空兮鹤怨，人去兮猿惊。

早赋兮归来，涉园兮欣欣。

刘学箕

刘学箕　紫溪庄即事

嶂碧枫丹色倍鲜，路回烟袅认前川。

霜阴酿晚意将雨，风厉裂云时见天。

古木叶彫鸟矍铄，平田沙泠鹭聊拳。

稻染割尽村原回，落日牛羊傍水眠。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

维昔旧游，十有八春。

中间往来，合散风尘。

词翰在壁，瞻之愈新。

忆我仲弟，眇然怀人。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

吁嗟人生，年不满百。

天地囿形，百代过客。

去日苦多，来日苦窄。

我曷不乐，慨念畴昔。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

草角灯窗，砚席是其。

春山朝吟，秋堂夜诵。

弃背三年，心骨沉痛。

几夜见君，似梦非梦。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

念昔童稚，汎然若舟。

惟我与君，孤诣同修。

博文约礼，匪遨匪游。

子方盛年，遽赴玉楼。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

朱垣素壁，醉墨漓淋。

虚堂重临，思古伤今。

文不忍诵，盟弗可寻。

即事即物，抆泪痛心。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

旧题墨妙，龙蛇户牖。

步骤欧虞，模倣颜柳。

醉裹百篇，冥搜九有。

天胡夺我，张仲孝友。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

屈指友于，祗今存几。

自仲之去，失此奇伟。

言不腾情，心旌愤悱。

哀哉苍天，雨泪如洗。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

团团庭柯，清美无度。

今我来斯，忽然老树。

偃蹇轮囷，剥蚀摧蠹。

朱颜舜华，讵得如故。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

兴念陈迹，梦寐吾独。

植杖风雩，某水某丘。

日居月诸，循环靡休。

迭尔遄迈，曾不我留。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

忆自束发，茲焉寓居。

载思载瞻，宛不异初。

极目遐眺，清风穆如。

抚事怀人，悲来感余。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

少生四方，游紫之水。

每有良朋，见止遇止。

长哦伐木，求友乎此。

乐以忘尤，云胡不喜。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

维亲与朋，杂然满坐。

华屋连甍，红紫毓移。

半世重游，雾迷烟锁。

慨然抚膺，谬悠老我。

刘学箕

刘学箕　紫溪庄舍读癸丑壁间旧题转眼忽十八年同游十不存一滋兰弟亦作古人

念昔考槃，硕人之满。

琴豆觞酒，寤寐笑歌。

逝者弗返，涕泗滂沱。

念彼不乐，伤如之何。

刘学箕

刘学箕　醉歌

读书求见古人心，闭门不知青春深。

夜来东风扫浮云，晓光薄林生遥岑。

搜寻不觉出门去，绿暗溪边杨柳路。

诗章立顾不复作，会景那知自成句。

归途晤晤谁与从，眼前物物俱春工。

崇桃积李事已晚，牡丹正丽酴醾稼。

白茶照人冰雪同，红茶烧空猩血红。

金沙雨晴翡翠积，海棠露湿胭脂重。

急呼诗月唤酒伴，高堂共泛琉璃钟。

夜阑秉烛相对语，谩道今人不如古。

古士放达醒者稀，今人不饮徒自苦。

刘雪巢

刘雪巢　句

不知何处有唐诗。

刘雪崖

刘雪崖　村居即事

数声鸡犬自相闻，借得茅庐住水濆。

梅欲黄时常是雨，稻才青处便如云。

忧时每欢朝廷远，学稼方知畎亩勤。

若使徵书到岩谷，北山又恐动移文。

刘雪崖

刘雪崖　客邸

蟠蟀吟空壁，秋深夜渐长。

月华清似水，露气重于霜。

醉后梦难记，兴来诗欲狂。

西风何处笛，唤起客思乡。

刘壎

刘壎　补史十忠诗　参政行丞相事陆公秀夫

天地无托足，海天同隰光，

明知复何为。不忍隳三纲。

裸荐觊少延，讴歌宁远忘。

或者莒在齐，聊且帝一方。

竭蹶竟委顿，臣谋非不臧。

运去天莫留，力尽心弥强。

终不负吾主，名义天地长。

怀璽随龙游，举室水中央。

斯人文华士，乃尔百炼刚。

机云傥通谱，应羞朝洛阳。

刘壎

刘壎　补史十忠诗　丞相都督信国公文公

时平辄弃置，事迫甘前驱。

呜呼忠义臣，匪直科目儒。

江寒朔吹急，列城同一趋。

岂不寄便安，网常乃当扶。

移檄倡诸镇，奋袂躬援枹。

川决莫我回，万险栖海隅。

天乎复不济，道穷竟成俘。

一死事乃了，吾头任模糊。

悠悠讥好名，责人无已夫。

三衢有魁相，投老作尚书。

刘壎

刘壎　补史十忠诗　池州通判权州事赵公

若人作何状，立节乃殊伟。

人言此蜀珍，位卑名未起。

坐分秋浦月，摄此千里寄。

沙头风色恶，寒城凛弘峙。

吾闻开关迎，弃遁亦复耻。

兹惟城郭臣，大义吾知已。

间道走帛书，洒血别玉季。

细君绝可人，双飞同一死。

南八彼男儿，此妇乃如此。

骨朽香不废，吾诗当清史。

刘壎

刘壎　补史十忠诗　淮东制置使知杨州李公庭芝

淮海接风尘，胡乃似铁壁。

卧护有天人，十载藉福力。

重来人未老，愁绝事如昔。

苦战孤城危，痛哭天柱拆。

梦游三山上，人伦浮海出。

突围志南征，吾欲重建极。

天弗鉴臣忠，冥冥堕丛棘。

先轸面如生，苌弘血化碧。

臣死谁复知，臣忠终不易。

一将更大事，嚼舌死骂敌。

刘壎

刘壎　补史十忠诗　江西制置司都统密公侑

臣有置身义，岂计官崇卑。

偏将知死忠，不曰天下奇。

汉节既披靡，失位趋江西。

阃帐驻临汝，招来乐其归。

雪寒南浦愁，羽檄蕲济师。

一将奋风虎，鼓行亟飚驰，

逾岭疾战苦，裹疮呼健儿。

坐缚膝不屈，伏鑕甘如饴。

小臣裨校耳，职也宜死绥。

刘壎

刘壎　补史十忠诗　前左丞相江文忠公万里弟万顷

匡庐云锦屏，鸿儒产其下。

风神俨如龙，夭矫莫可驾。

卷怀经济具，婆娑洛中社。

怪事玉床摇，清昼天忽夜。

突骑从何来，阴风飘屋瓦。

大臣义有死，欲避吾不暇。

庭前环止水，万事付一舍。

从容友灵均，朝野动悲吒。

愍章极哀荣，汗简谁记者。

倘有南熏书，季方足堪亚。

刘壎

刘壎　补史十忠诗　少傅枢密使张公世傑

士有守节死，岂以责武夫。

武夫尚能奇，消得银管书。

何许熊虎英，铁面美髯须。

护寒久枕戈，赴难甘殒躯。

金山定活着，志愿嗟违初。

江山集群策，炎精回一嘘。

间关瘴海岭，万死存赵孤。

时也可奈何，北风散樯乌。

漂漂竟何之，无乃膏鲸鱼。

渭滨多贵将，反笑斯人迂。

刘壎

刘壎　补史十忠诗　枢密闽广宣抚使陈公

淳熙名宰孙，比德粹如玉，

决科魁伟英，髒髒廳冠肃。

{左娄右页}田烦谏疏，相嗔俄嗾逐。

补郡仍免归，黄流已漫陆。

天族日光薄，力疾支颠覆。

蹉跎南冠絷，道病死不辱。

往昔五峰堂，倾盖语跋烛。

斯人真妙人，哀哉悭厚禄。

长揖丙辰魁，各天并黄鹄。

刘壎

刘壎　补史十忠诗　四川制置使知重庆府张公珏

坤维拓提封，形胜古天府。

血战五十秋，零落余八柱。

江南传箭急，谁暇此回顾。

落日古渝城，杖钺乃甚武。

天东甑虽堕，吾自强支拄。

泫沪躬讨逆，归来战弥苦。

萧条下夔门，机穽伏中路。

咄咄快敌仇，谁欤掩坏土。

哀哉关西雄，国亡犹不负。

同时督军将，腰金插双虎。

刘壎

刘壎　补史十忠诗　知潭州湖南安抚使李公芾

三已甘退休，十连起迟暮。

伊谁急求子，流落乃不怒。

黑云来如山，杀气震平楚。

恭惟君父命，封疆以身护。

阖门义不辱，呼卒汝善处。

飞魂随剑光，自已投火去。

天泣鬼神愁，地摇山岳仆。

吾非莒柱厉，敢以死丑主。

正自常事耳，命义逃安所。

冲远谁与俦，睢阳有张许。

刘壎

刘壎　嘲贾似道

三百年余历数更，东南万里看升平。

黄金台上麒麟阁，混一元勋是贾生。

刘壎

刘壎　句

羽纛金章映坐狨。

刘壎

刘壎　句

水绕桃源堤上下，花迷金谷路高低。

刘壎

刘壎　挽绵汉简诸公

绵汉风酸动杀机，北来铁骑遍驱驰。

几千里地弓刀运，百万人家骨肉糜。

鬼哭神号无限恨，蝇蛄蚋嘬有余悲。

平生食禄何从避，留取香名百世垂。

刘壎

刘壎　挽蜀帅张公珏

玉垒云浮五十秋，关西虓将勇无俦。

三吴甑堕犹坚守，八柱唇亡不耐愁。

沪水捷收劳骠褭，夔门机伏失兜鍪。

吾君不负吾宁死，遗恨谁怜快敌雠。

刘壎

刘壎　挽四川制帅陈公

狼烟又起锦城边，帅阃谋疏亦可邻。

先轸元归应有恨，苌宏血化岂无冤。

百身莫赎谁三酹，一死真成盖万愆。

遗事如今人不记，网常犹幸立西川。

刘延世

刘延世　翡翠

避人忽起鸣衣桁，掠水飞来立钓矶。

静处欲留看不足，翠光点破夕阳归。

刘延世

刘延世　和孙公索酒

紫貂寒拥鼻，绿螘细侵唇。

莲烛当时事，壶头此日春。

刘延世

刘延世　句

舟行明鉴里。

刘延世

刘延世　句

静室焚香盘膝坐，长廊看画散衣行。

刘延世

刘延世　水帘

冷筛千嶂雨，寒□一钩□。

不放香烟出，长教隔画瞻。

刘延世

刘延世　鹧鸪

冥冥花朵隔遥山，掠水飞来立钓矶。

静处欲留看不足，翠光点破夕阳归。

刘延世

刘延世　种竹

梅蒸方过有余润，竹醉由来自古云。

掘地聊栽数竿竹，开帘还当一溪云。

刘延世

刘延世　子规

一声迸裂青山竹，半夜沾残病客衣。

还道离於天上去，不知何苦只思归。

刘延世

刘延世　自题墨竹

酷爱此君心，常将墨点真。

毫端虽在手，难写淡精神。

刘炎

刘炎　讽州守

未到桃源来，长忆出家景。

及到桃源了，还是鉴中影。

刘衍

刘衍　老叟奉和枝孙促潜佳作

重兴古庙一新成，推福昭然□□诚。

和气缮调□岁稔，嘉祥通化国风清。

共夸□□明时盛，未算尧蓂按月荣。

不独诗人赞功德，奏□朝治贺升平。

刘琰

刘琰　诘猫

古人养客乏车鱼，今汝何功客不如。

饭有溪鱼眠有毯，忍教鼠齧案头书。

刘琰

刘琰　句

呜呼诸将官日穹，岂知万鬼号阴风。

刘琰

刘琰　王刚仲惠诗醉笔聊和

君不见山泽之癯蒙野服，为彼隰桑还自沃。

又不见侯门公子贵且娇，饱豢膏粱犹未足。

人生贵贱不难分，唯有圣贤无等伦。

朝为涂人暮为禹，穷崖断壑看回春。

君方妙龄截不住，万里飞黄又腾世。

王良造父不得施，耳侧风声未为遽。

我思古人爱其宇，青蘯堂兮杜若庑。

芰荷可裳菊可餐，肯逐纤埃与尘土。

是中非声亦非色，巡得与君一冯轼。

鹍鹏变化不可量，要指天池为一息。

悠悠此道谁能将，从知可玩不可忘。

慎勿随风学飘絮，春光骀荡成飞杨。

刘彦朝

刘彦朝　赠陈随隐

坎止流行只任天，吟庐新傍紫薇边。

夜窗低过宫花月，晓巷深横御柳烟。

五字肯同余子说，一灯亲自乃翁传。

虽然不作功名念，却恐功名逼少年。

刘彦祖

刘彦祖　句

别后频芳草，愁边更落花。

刘尧夫

刘尧夫　句

力推狞龙借水饮，手却猛虎夺石坐。

刘尧夫

刘尧夫　临终偈

不到清泉白石边，却来城市走喧喧。

夜来一派银潢水，泻向琼台玉槛前。

刘彝

刘彝　悼贤诗

良畴十顷接晴烟，曾假过侯救旱年。

俸麦一车开德济，流民千里荷生全。

人嗟逝水今亡已，俗感遗风尚泣然。

独对老僧谈旧事，斜阳春色漫盈川。

刘彝

刘彝　涤虑轩

万事本无心，宁容意虑侵。

方池唯贮月，修竹不栖禽。

地静饶真趣，风长展梵音。

有人重税驾，经宿乐幽林。

刘彝

刘彝　句

仙境自嫌尘俗见，故垂岩溜代珠帘。

刘彝

刘彝　夜宿善权寺追怀陈述古

精识世稀及，直道古难有。

哲人虽云亡，遗德不可朽。

尝厌石渠游，是邦爰出守。

浚河纳湖波，股泒活畎亩。

学宫起城隅，涂人或薪槱。

既富而教之，薄俗适忠厚。

矧予平生时，昏弱赖磨揉。

共探姬孔微，肯出皋稷后。

醇源浩罔涯，实行靡容苟。

逝甘老岩阿，寂寞待同叩。

天乎夺大成，旅兹宜兴阜。

我来藄荆榛，雨泪滴杯酒。

恸哭起秋风，落叶纷林薮。

永怀三益恩，语报乏琼玖。

愿子生人间，世世为亲友。

刘异

刘异　游灵岩

药水标题不记年，奇花深洞旧通仙。

山回巨荫常遮日，境绝纖埃别是天。

碧照东西江浩渺，绿迷高下竹婵娟。

凭栏周览悠然静，金像香残一炷烟。

刘谊

刘谊　居茅山作

曾跨江西使者鞍，直言才上便休官。

三茅得梦全清瘦，头发鬅鬿布襖宽。

刘谊

刘谊　句

铜柱将军嗟不见，铁胎丞相镇长存。

刘谊

刘谊　句

十里崇因寺，临江水气中。

刘谊

刘谊　郎官湖

滚滚长江水，苍苍大别山。

古今人老尽，山水镇长闲。

刘谊

刘谊　留题融州老君岩

谩说人间假像真，老君形相亦虚言。

岩前瑞气归宸翰，佛子年年□国恩。

刘谊

刘谊　留题融州老君岩

凿成岩穴鬼工难，中有神仙自往还。

不见桃花开落处，祇随流水到人间。

刘谊

刘谊　题黄山温泉

山有灵砂泉色红，滌除身垢信成功。

不除心上无明业，只与山间众木同。

刘谊

刘谊　游曾公岩

寻得新岩冠一州，使君从此作鳌头。

千年草莽埋幽致，今日衣冠成胜游。

洞穴已能惊俗眼，神仙须合隐浮丘。

主人将为商霖起，还许微官卜筑不。

刘意

刘意　刘待诏老子出关图卷

不驰骏马驾青牛，西度函关紫气浮。

文字五千传道德，仅同释教让儒流。

刘翼

刘翼　伯言见和拙作以汉隶书之谢以七韵

李潮善八分，求歌杜陵叟。

有人和我诗，半纸余科斗。

风云生其怀，剑戟出其手。

石经中郎蔡，新样元和柳。

元常文不传，退之书何有。

待我农隙时，载笔随君后。

袖手眼亦明，聊与之饮酒。

刘翼

刘翼　答林昌宗诗筌韵

经锄小暇弄诗筌，老去仍知默是祥。

沧海移舟尽琴趣，虽然终不似无弦。

刘翼

刘翼　癸卯十月同林子宜拜扫先师乐轩墓因和南谷寺壁间韵

秋风飒飒已华颠，男女犹赊嫁娶钱。

问道西轩空有梦，繙经南谷恐无缘。

登坟荐酒徒为尔，对佛拈花亦偶然。

回首白云无叫处，青山长在泪痕边。

刘翼

刘翼　句

富贵功名堪擘画，最难擘画子孙贤。

刘翼

刘翼　梦呈乐轩先生既觉不失一字录呈竹溪玉堂

不见仙翁四十春，幸然丘陇在比邻。

当年四海从游者，报佛深恩有几人。

刘翼

刘翼　偶见官舍梅花作

天然标格自潇疏，底用松篁水月俱。

但是梅花皆可爱，何关东阁与西湖。

刘翼

刘翼　偶见官舍梅花作

对坐茶瓯日两回，胸怀真率向人开。

茶瓯对客如前度，不见先生杖屦来。

刘翼

刘翼　偶见官舍梅花作

昼倚篮舆饯一杯，殷勤别语到帘帏。

那知此夜成长往，书屋无人月掩扉。

刘翼

刘翼　偶见官舍梅花作

书中有种复何愁，酒兴诗狂卒未休。

莫唱横塘断肠句，不堪斜日独登楼。

刘翼

刘翼　山寺听雨

问道论诗也一宗，烧柴煨芋佛家风。

要知真乐人间少，听雨空山破寺中。

刘翼

刘翼　书情

萧疏远市嚣，山窟杂耕樵。

穷鬼乘吾拙，钱神挟汝骄。

世途自巘巑，真性本逍遥。

尚想荣期乐，纶巾傲汉貂。

刘翼

刘翼　送二子从子宜读书

三代读书无寸功，又将此法教儿童。

旁人笑我背时好，不背旁人背乐翁。

刘翼

刘翼　题东皋诗卷

雪竹霜松不老身，尽教后进笑陈人。

相逢亦有吟诗客，谁似先生语意真。

刘翼

刘翼　题简上人西亭诗文后

真如非字义，绮语道之疵。

未见西亭作，长为北磵欺。

晚因僧媚远，初实客从曦。

多少才名士，沉沦世不知。

刘翼

刘翼　题平远轩呈竹溪玉堂

溪堂陃小轩，此景绝可爱。

蔡松道东边，千载典刑在。

高低万顷田，面势溪向背。

生绡一幅宽，晴雨不尽态。

中有谪仙人，来寻莘野耒。

畎亩虽不忘，知进不如退。

乾坤入醉眼，风月出吟喙。

我非人境游，亭在人镜内。

心平水不波，见远山无碍。

时携琰石游，间以刘白辈。

仆忝老诸生，来扣佛三昧。

刘翼

刘翼　题心游楼

一自浮光抵玉融，东林山曲世为农。

前场岁计禾麻麦，后圃年深竹荔松。

博我多闻千载史，唤人深省五更钟。

不消更会楞严语，面面披云挹晓峰。

刘翼

刘翼　戏和刘雪巢题壁韵

吟怀祗怕俗尘迷，若慕唐人也自痴。

要识性情根极处，请观三百五篇诗。

刘翼

刘翼　心游楼即事

禅坐宁离此，意行何所如。

稻粱诗七月，果木赋闲居。

活水尝新茗，颠风落旧书。

无才甘用拙，不是隐樵渔。

刘翼之

刘翼之　西楼

西楼何似古东楼，但觉今州胜旧州。

山色不藏兴废迹，江声空战古今愁。

楼上词人夸丽藻，分明说与江山好。

江山千古有精神，只为曾经诗客到。

刘寅

刘寅　三高祠

江流东去日滔滔，谁把功名等一毫。

若使今人同古调，不应江上只三高。

刘寅

刘寅　三高祠

人谓吴痴信不虚，建崇越相果何如。

千年亡国无穷恨，只合江边祀子胥。

刘应凤

刘应凤　寄青山

曾诵先生感寓诗，如今似写我心悲。

西施贫处无盐笑，乌获饥来竖子朝。

不士不农焉用彼，无齐无楚竟何之。

光阴未老人先老，荒草斜阳泣断碑。

刘应凤

刘应凤　送文总管朝燕四首

唤得岚乡昨梦回，东风万里上金台。

出关曾解婆娑否，枝北枝南一种梅。

刘应凤

刘应凤　送文总管朝燕四首

点检桑枌泪几行，羞和书屋总荒凉。

孔明景略留遗传，分挂当年夜雨床。

刘应凤

刘应凤　送文总管朝燕四首

夹道红旗驻马蹄，乡人将喜又将疑。

天留中子继孤竹，谁向西山饭伯夷。

刘应凤

刘应凤　送文总管朝燕四首

满眼平畴草自春，乌鸦无数是耘丁。

鬼神如奉君王问，为说东南燐火青。

刘应凤

刘应凤　挽罗榷院子远

共说门庭王谢盛，谁知骨相岛郊穷。

躬行自得前贤法，家礼犹还三代风。

脚迹肯随权要出，头衔宁与浊流同。

湖山寒食多新鬼，地下何颜见此翁。

刘应凤

刘应凤　挽罗榷院子远

国亡何忍家偏活，百鬼欺凌任所遭。

老大伊川七分易，飘零正则九章骚。

修持惯习甘辛苦，俯仰难容誉处高。

日月时同来去异，云间应叹众生劳。

刘应凤

刘应凤　挽罗榷院子远

尝忆东华里饭时，五千字挟海潮飞。

臣愚敢避权奸忤，主弱宁知国事非。

相马有奇堪下拜，屠龙无用只空归。

江南文物侵寻尽，洒泪单传第一衣。

刘应凤

刘应凤　挽朱梧月

早岁出山交识广，晚年闭户子孙单。

酒边谈笑俱成史，病后风骚尚可坛。

直向九泉寻辈行，肯留百世说艰难。

江空云冷衣冠尽，猿鹤羞人指亦弹。

刘应凤

刘应凤　中斋归自海上见访

拂石为床席白云，鲸鱼背上有归人。

谏书檄草俱成血，野服黄冠再见身。

麈尾悲酸浑欲死，灯前潇洒俨如神。

更阑万籁收沉尽，地阔天高两主宾。

刘应龟

刘应龟　春日田园杂兴

独犬寥寥昼护门，是间也自有桃源。

梅藏竹掩无多路，人语鸡声又一村。

屋角枯藤黏树活，田头野水入溪浑。

我来拾得春风句，分付沙鸥莫浪言。

刘应龟

刘应龟　夏日杂咏

一片闲云堕野塘，晚风吹浪溼菰蒋。

白鸥不受人间暑，长向荷花共雨凉。

刘应李

刘应李　上陈县尹二首

旧尹龚熊负令名，至今天日共清明。

案头未有人称屈，村里全无吏敢行。

满院茶香敲句稳，一帘花影韵琴清。

后之学者谁其似，又说陈公政有声。

刘应李

刘应李　上陈县尹二首

温公宅子富公池，并入尧夫户不知。

百亩但添官里赋，一编惟说橐中诗。

自怜老去无能役，正恐儿成不了痴。

有口尚能夸尹在，莫教白发困行移。

刘应龙

刘应龙　游寺云观

雨绝春风和，沉栖慕遐瞩。

野火开丛荆，遥岑路径熟。

极顶如掌平，群峰四环矗。

人言古观基，突兀此有屋。

半岭汲饷劳，跻攀怨僮仆。

一朝风霆怒，卷落置前麓。

至今五云宫，宛在平原曲。

年代远莫稽，儿童记樵牧。

每闻风雨时，钟声隐岩谷。

披寻杳无迹，灵境信非俗。

苔花蚀碎与，字迹不可读。

居人传神奇，客子骇心目。

振襟坐危磐，阆风想晞沐。

转石落悬岩，砰雷震山腹。

徘徊不能去，登览兴未足。

一笑下田家，题诗寄游躅。

刘应时

刘应时　别李簿

执手江亭晚，回骖涧谷深。

碧山衔落照，烟树锁愁心。

空捣黄金泪，谁知白石音。

殷勤嘱鱼雁，他日莫浮沉。

刘应时

刘应时　病中和蔡坚老

老去光阴苦不多，孰堪疾病数驱磨。

也知溪上春光好，奈尔床头药裹何。

日永茶鸥频索唤，睡余诗眼旋揩摩。

客来怕说人间话，古井须知已不波。

刘应时

刘应时　病中偶书

老来懒与俗浮沉，何况厌厌病日侵。

身外闲愁总余事，世间无药胜安心。

雨余秋色凄然冷，风弄晚云晴复阴。

习气难除还自笑，小窗时有短长吟。

刘应时

刘应时　曹直夫水石短轴二首

奔流出峡响如雷，笔力浮天亦壮哉。

吴蜀兴亡千古恨，白鸥时逐良花来。

刘应时

刘应时　曹直夫水石短轴二首

清风敛霁入巴山，春涨攘人钧月湾。

欠个小舟青簅笠，着侬长在水云间。

刘应时

刘应时　酬平上人

比邻鸡犬寂无闻，烟际微风起夕曛。

肠断梅飘千树玉，眼寒麦浪一溪云。

拙於生计无如我，老矣情亲独有君。

伫立茅檐一搔首，扶春梦月与谁分。

刘应时

刘应时　春暮

愁里青春去，年来白发加。

细书欺老眼，烂饭惬衰牙。

宁梦穴中蚁，不疑杯里蛇。

南窗时隐几，一缕篆烟斜。

刘应时

刘应时　春晴

帘幙低垂清昼长，弄晴梅柳拂邻墙。

春光泼眼何明媚，幽鸟窥人自发扬。

觅句忍饥贫亦乐，钞书得味老何伤。

舍南舍北无人到，闭合时焚一炷香。

刘应时

刘应时　春日即事三首

春来九雨一日晴，藜杖扶人出户庭。

柳色肯如衰俗眼，向人还似旧时青。

刘应时

刘应时　春日即事三首

野草闲花无姓名，痚篱幽迳渐敷荣。

贫居阅尽人间事，只有东风不世情。

刘应时

刘应时　春日即事三首

二月风光惭恼人，蒙茸细雨湿花唇。

可怜病目长憔悴，坐看纷纷万卉春。

刘应时

刘应时　春晚二首

天气清和晴复阴，酴醾堆雪笋抽簪。

谁知老去伤春意，自把茶瓯当酒斟。

刘应时

刘应时　春晚二首

子规声里正斜阳，风过断桥流水香。

颇怪影侵书带绿，弄晴柳色过邻墙。

刘应时

刘应时　次韵范至能寻梅

藜杖扶人趁雪乾，玉虹倒影落前滩。

竹篱短短溪头路，云木荒荒日暮寒。

每愧清香留我在，苦无佳句与人看。

孤吟不忍空归去，霜月侵衣兴未阑。

刘应时

刘应时　次韵李仲南木犀

幽人何所为，兀然坐诗穷。

万事不复理，吟哦四壁空。

少皞从西来，天宇凄其风。

群芳渐摇落，桂子开墙东。

寒蟾驾璧月，老翠高萫萫。

景物尔独胜，色香谁与同。

岂藉红裳女，徒费丹砂工。

不受黄金恩，桃李谁争雄。

风漪卷轻碧，断霞曳微红。

清风袭衣袖，薄采喧儿童。

王孙亦好事，乘兴赏珍丛。

笑掬黄金蕊，糁缀光玲珑。

山村酒可簄，恍如入新丰。

胡不抱琴去，一饮醉其中。

露湿月华冷，风约零雨蒙。

静言参鼻观，身在广寒宫。

刘应时

刘应时　次韵闻人参议来贤岩

仟事不可考，灵踪閟幽微。

我怀采芝人，寤寐心目怡。

松阴月华冷，竹露晨光晞。

福地萃七贤，语屑落霏霏。

凤鸣怅莫闻，鹤驾邈难追。

斲石出秀句，神物尚凭依。

眷兹玄云英，挺然柱石姿。

孰能鞭万牛，挽此岁寒枝。

臧孙信有后，深慰鲁人思。

刘应时

刘应时　登楼

图书粲东壁，星斗下西楼。

满座襟怀爽，一轮风露秋。

云山遗古意，汉汉洗诗愁。

更欲骑黄鹤，相随汗漫游。

刘应时

刘应时　冬夜

浊酒有真味，软火如春和。

踚居身懒动，卒岁养微痾。

世境淡无染，心源湛不波。

舍尔短檠乐，如此良夜何。

刘应时

刘应时　读放翁剑南集

少陵先生赴奉天，乌帽麻鞋见天子。

乾坤疮痍塞目惨，人烟萧瑟胡尘起。

八月之吉风凄然，北征徒步走三川。

夜经战场霜月冷，累累白骨生苍烟。

五载栖栖客蜀郡，骑驴日候平安信。

喜闻诸将收山东，拭泪一望长安近。

瞿唐想风放船时，回首夔府多愁思。

蜀人至今亦好事，翠珉盛刻草堂诗。

放翁前身少陵老，胸中如宽天地小。

平生一饭不忘君，危言曾把奸雄扫。

周流斯世辙已环，一笑又入剑南山。

酒杯吸尽锦屏秀，孤剑声锵峡水寒。

万丈蜡霓蟠肺腑，射虎刽鲸时一吐。

我虽老眼向昏花，夜窗吟哦杂风雨。

不陵间关兵乱中，放翁遭时乐且丰。

饱参要具正法眼，切忌错下将无同。

茶山夜半传机要，断非口耳得其妙。

君不见塔主不识古云门，异时衣钵还渠绍。

刘应时

刘应时　读汉史

彭蠡万顷波，胥江八月涛。

所蓄盖有素，末流故滔滔。

君子贵养源，毋事驾说劳。

汉祖过百人，心动疑贯高。

田孟天下士，其忍负赵敖。

处死且不难，视身如鸿毛。

髠钳吾何畏，义命岂忍逃。

乘舆忽至止，兴运有所遭。

挽首与之语，议论诚英豪。

回视汉廷臣，谁能出尔曹。

即日拜宋相，泥涂升九皋。

大闲不可逾，四维在所操。

我观忠义传，荣如华衮褒。

置君如奕棋，百岁犹腥臊。

刘应时

刘应时　独饭

云破日将西，村深难自啼。

撑船傍林樾，独饭寓招提。

山柿淡无味，园蔬嫩可刲。

满抄云子白，心事愧锄犁。

刘应时

刘应时　杜宇

花残叶密过芳春，江北江南烟水昏。

何处飞来恼归客，小窗梦破正消魂。

月蝗声在溪桥侧，雨后人行绿树村。

啼得崔郎肠欲断，桃花颜色怅何存。

刘应时

刘应时　耳聋

叹昔英豪气，俄成一老翁。

近年头尽白，今日耳犹聋。

品位无丞职，是非随晓风。

难陀能反听，梢境已消融。

刘应时

刘应时　感事赠周子寿二首

毛遂处赵庭，囊颖初不起。

昭君在匈奴，画工一夕死。

取士无取名，名下非真士。

哀弦有余音，为君聊洗耳。

刘应时

刘应时　感事赠周子寿二首

丹丘有鸾凤，天朝思羽仪。

祥风挽不前，箫韶将致之。

我生幸良觌，九苞容一窥。

矫首望阿阁，自笑枪榆卑。

刘应时

刘应时　过飞凫别业

垂空小雨湿梅花，一岭穿云石迳斜。

燕子飞时春欲暮，断桥烟水渺无涯。

刘应时

刘应时　过田家

鸠鸣桑树雨还来，且得农夫笑口开。

虽曰田畴多再植，定须天气作重梅。

江鱼欲买全无镪，社酒堪簄旋泼醅。

更遣儿童炊麦饭，殷勤相劝且徘徊。

刘应时

刘应时　和史魏公酬北山寿老

黄发了国事，归来双颊红。

园林白日静，乐事何丰融。

更许柏庭友，来依春桂丛。

境胜香山远，辞高支遁同。

眷兹达尊地，绰有古人风。

梅林洗烦暑，霁色摩苍空。

烟霞琢秀句，咀嚼味无穷。

徒纪盛山燕，来羡昌黎公。

刘应时

刘应时　怀怡云平老三首

江湖梦断十年余，尚记寒窗诵子虚。

回首扶春堂下路，别来风月果何如。

刘应时

刘应时　怀怡云平老三首

晚阴分暝与幽窗，心旆摇摇不可降。

隐几正为丘壑梦，半随柔橹过沧江。

刘应时

刘应时　怀怡云平老三首

柔桑已密吴蚕老，帘幙低垂燕子飞。

想见石栏倒闭点笔，海云深重湿山衣。

刘应时

刘应时　怀莹上人

半路梅花作峭寒，怀人无地著愁酸。

幽居独得春风力，补缀林塘渐可观。

刘应时

刘应时　即事

暖云芳草媚晴川，花正娇春柳欲眠。

老景侵寻生事拙，旧巢归燕自相怜。

刘应时

刘应时　寄张武子

霁月耿东南，流光净如洗。

幽人怀夜光，掬水弄清泚。

春云多态度，蒸缊出山麓。

舒卷无定踪，形容劳远目。

可人古锦囊，多乎斯二者。

造物发天藏，笔端妙陶冶。

我具择法眼，仅得窥一斑。

恨无餐玉法，谩入蓝田山。

别来岁月换，倏如飞鸟过。

升觉不足数，交谊果如何。

夜窗浥露气，策策秋声高。

假寐发永叹，念远心忉忉。

刘应时

刘应时　江村

前山疑抹黛，多稼欲成黳。

水满蛙登岸，桥危马蹙蹄。

风高帆腹壮，雨霁月眉低。

杖屨投村舍，儿童指旧题。

刘应时

刘应时　郊

三首

少日襟怀眇古今，凶年乐岁不关心。

自怜老去多忧国，白水田头问浅深。

刘应时

刘应时　郊行三首

西郊穑事欲迎秋，旱鬴　肆凶犹未收。

卷地黑风吹雨散，稻花飘荡满天浮。

刘应时

刘应时　郊行三首

茫茫阡陌起黄支，喜望片去衔雨来。

霡霂未施风不息，依然白日照楼台。

刘应时

刘应时　九日

吟怀只恐负嘉期，不惮登高脚力疲。

满眼关愁淡秋色，长笺入手粲明玑。

兴来不省风吹帽，醉后何愁酒湿衣。

欲和蓝田无好语，笑挼黄菊带香归。

刘应时

刘应时　句

世事不复问，旧书时一首。

刘应时

刘应时　句

烛与梅花共过冬，淡月故移疏影去。

刘应时

刘应时　开窗

檐前分得小窗明，便觉翛然眼界清。

香烬一炉书满几，世间何物可关情。

刘应时

刘应时　旅舍

草市欲黄昏，吾行恰到门。

仆夫思憩息，灯火喜温存。

一夜催花雨，数家临水村。

征途虽得句，默坐与谁论。

刘应时

刘应时　梅林即事四首

入眼溪山记旧游，春风篱落只供愁。

断肠蔌蔌飘香雪，短笛一声谁倚楼。

刘应时

刘应时　梅林即事四首

瘦减腰围尽不妨，岂堪三篾束枯肠。

自怜尚有风流债，酷爱断桥流水香。

刘应时

刘应时　梅林即事四首

藜杖缘溪转小桥，背风深处似相招。

儿童指点皆惊怪，唤作枝头雪未消。

刘应时

刘应时　梅林即事四首

竹坞松溪雪半埋，兴来无处著吟怀。

茅檐尽出横斜影，寂寞黄昏月上阶。

刘应时

刘应时　遣怀

自笑平居气吐霓，桑榆暮景转凄迷。

纵云举世无青眼，敢忘终身诵白圭。

风蕊弄香依水出，冻云衔雪压檐低。

儿童不识人怀抱，苦傍寒窗读凤兮。

刘应时

刘应时　遣怀二首

小桃无力困东风，似整残妆睡思浓。

老子愁肠正如结，苍苔满地点殷红。

刘应时

刘应时　遣怀二首

萧萧丛薄倚颓垣，颇觉舒长春昼喧。

搜搅枯肠无好语，等闲日影过前轩。

刘应时

刘应时　秋郊

柿叶飘零满屋除，半山衔日落丘墟。

睡余不觉西风急，乱我窗前数板书。

刘应时

刘应时　秋夜书怀

金行肃物岁功成，银汉西斜夜气清。

淡月似为吾辈款，短檠深见古人情。

候虫促织巧能语，露叶堕林微有声。

自笑何为法天运，只将心事卜前程。

刘应时

刘应时　入夜

入夜雨声细，小窗灯影寒。

僻居成懒惰，饱食幸平安。

时事不复问，旧书时一看。

欣然会心处，香烬一炉残。

刘应时

刘应时　山居

浅浅溪流短短篱，碧於深处小茅茨。

想无俗子知踪迹，小款梅花细说诗。

刘应时

刘应时　山居三首

行年当耳顺，涉世尚心劳。

倦矣归三径，皤然愧二毛。

留诗羞茗供，为客酿松醪。

晚照横篱落，呼儿课楚骚。

刘应时

刘应时　山居三首

小小园林畔，萧萧丛薄间。

茅檐颇幽隐，竹径自回环。

犬吠溪头客，日衔窗外山。

遗编淡相对，身世觉高閒。

刘应时

刘应时　山居三首

雨湿茅茨暗，日长天气温。

心閒忘物累，足懒出柴门。

风静收云脚，山高露月痕。

儿童展编简，灯火又黄昏。

刘应时

刘应时　山行

瘦藤惭愧肯相携，不怕微茫雪意低。

晚照荒荒迷远岫，湿云漠漠度前溪。

虽无酒力御寒色，且向梅花觅旧题。

漫说玉堂多胜事，何如丘壑卜幽栖。

刘应时

刘应时　山行

春光淡心目，乘兴聊跻攀。

颇识造物意，长容我辈閒。

横拖拄杖去，笑折梅花还。

彼哉钟鼎乐，不在山林间。

刘应时

刘应时　山中三首

始看红紫上花稍，倏忽春光半已消。

最是幽窗断魂处，杜鹃啼月过山腰。

刘应时

刘应时　山中三首

伏枥已无千里志，卧云聊作一枝栖。

田翁笑喜桑麻长，山北山南雨意低。

刘应时

刘应时　山中三首

年来世路愈间关，且喜儿童放我閒。

百岁光阴无一半，莱衣能得几时斑。

刘应时

刘应时　生日

屏迹衡门下，衰迟愧始生。

儿曹於此夕，杯酒致难情。

来日苦无几，余生累惭轻。

乐亲惟养志，外物本非荣。

刘应时

刘应时　石菖蒲

十年梦不到丘壑，清坐喜看寒瘦姿。

玉立一峰森黛色，虬蟠九节漾风漪。

涓涓月露欲生处，漠漠溪云未散时。

却笑轻狂桃李眼，舑仙风韵不能窥。

刘应时

刘应时　史太师病愈未果走贺诞辰伊迩作古诗三首寄之

真隐出人间，了此一大事。

尧舜既授受，边障息烽燧。

袖手辞钧衡，澹然不色喜。

高卧北山云，戏掬西湖水。

刘应时

刘应时　史太师病愈未果走贺诞辰伊迩作古诗三首寄之

真隐爱西湖，居然来卜宅。

春波自溶溶。秋林何策策。

密迩城市居，夐与嚣尘隔。

开窗放月入，好句来几席。

刘应时

刘应时　史太师病愈未果走贺诞辰伊迩作古诗三首寄之

真隐道骨坚，能御阴阳寇。

不藉卢扁术，自得乔松寿。

香馥东篱菊，樽余北海酒，

裁诗千百篇，年年登衮绣。

刘应时

刘应时　史魏公东湖别墅二首

云抹山容疑泼绿，月涵波影自摇金。

丈夫出处如云月，猿鹤安能识此心。

刘应时

刘应时　史魏公东湖别墅二首

徜徉绿野春波上，徙倚石楼烟霭间。

只恐苍生待霖雨，未容谢傅老东山。

刘应时

刘应时　送人还会稽

稽山佳趣胜蓬瀛，橘里渔樵画不成。

我欲鉴湖分一曲，烦君先与白鸥盟。

刘应时

刘应时　送张尉至丈亭

丈亭亭前暂舣舟，寒涛拍岸江烟收。

青山窗解供望眼，浊酒不能浇别愁。

春到疏篱梅蕊破，帆归别浦浪花浮。

分携情绪剪不断，有愧悠悠波上鸥。

刘应时

刘应时　投魏先辈二首

长驱决文阵，眇古百战场。

朔风吹梅花，塞日淡无光。

一将功业成，千屯草木香。

高谈静寰宇，袖手归岩廊。

累累腰下印，奕奕眉间黄。

霖雨四海心，鼎鼐众口尝。

园林多胜事，岂久居其旁。

纵令猿鹤怨，出处庸何伤。

刘应时

刘应时　投魏先辈二首

跕跕飞鸢坠，历历风瓢声。

青冥不折桂，涧阿甘采苓。

踉蹡忆束发，忽焉迫衰龄。

嚼蜡心忘味，胡为羡久生。

蔼蔼春空云，聚散无根蒂。

纵得屠龙术，孰为苞桑计。

稽首问弥伽，轮宇烦举似。

刘应时

刘应时　闻范至能丐祠二首

自是清都紫府人，偶来庆见宰官身。

诸公有类随阳雁，此老方为透网鳞。

环辙已偿行去脚，拥书更结未来因。

石湖虽有闲风月，谁许深偿寂寞滨。

刘应时

刘应时　闻范至能丐祠二首

士绅知已近来无，得此吾惭上大夫。

酷爱新诗成异遇，每於广坐语诸儒。

既纾此顾思归矣，闻返西州有是夫。

便欲拿舟去相访，推篷邀月话江湖。

刘应时

刘应时　闻张逸人讣二首

去马来牛阅几秋，浊泾清渭只同流。

断弦挂壁知音去，旋扑尘编有许愁。

刘应时

刘应时　闻张逸人讣二首

梅子黄时麦已愀，野塘高下水交流。

小窗声切哀鸿雁，添我怀人一段愁。

刘应时

刘应时　西郊三首

紫槿绿篱愁意深，斜最墟落动秋砧。

笔端有口江湖远，莫写干时老子心。

刘应时

刘应时　西郊三首

薄云斜日媚平川，一老来耕刈后田。

向晚归牛寻熟路，摆头昂鼻不须牵。

刘应时

刘应时　西郊三首

谁人跃马出西郊，野水瀰瀰涨路坳。

好似吟哦方得句，时时指点举鞭梢。

刘应时

刘应时　喜儿辈归宁

凛凛寒威欲挟绵，棱棱病骨只忻眠。

灯花璀璨人归后，云色苍茫雪作天，

百岁光阴宁有几，四时饮啄且随缘。

拥炉莫厌团坘乐，节物峥嵘又一年。

刘应时

刘应时　喜会故友

邂逅相逢不作难，地炉握手话悲欢。

朝廷已育相如赋，朋旧犹嗟范叔寒。

剪剪秋花多胜韵，累累霜实尚微酸。

小春天气能来否，同访山家苜蓿盘。

刘应时

刘应时　霞外亭二首

诗眼眈眈细八荒，小亭徙倚湿山光。

飞鸿影落遥岑外，兴与飞鸿更渺茫。

刘应时

刘应时　霞外亭二首

数椽屹起枕林丘，云叶萧萧万木秋。

一缕残红曳微日，渺然天际识归舟。

刘应时

刘应时　县庠直舍

午日已过人寂寂，虚斋独坐竹萧萧。

睡魔正与诗魔战，窗外一声婆饼焦。

刘应时

刘应时　谢香山禅师惠水岩新茗二首

雨暗水岩春意浓，尚思采采隔珍丛。

睡魔正压眉楞重，珍重南屏信息通。

刘应时

刘应时　谢香山禅师惠水岩新茗二首

赵州古佛不同时，赖有斯人慰所思。

搜搅枯肠无一物，梦回日影上花枝。

刘应时

刘应时　辛亥长至后二首

老去惊时序，冬温少泎阴。

心閒知物理，阳复见天心。

圣主成郊礼，寰区迓德音。

病夫思赞善，拥褐发长吟。

刘应时

刘应时　辛亥长至后二首

遥想清台上，已书云物祥。

自惭身老大，渐喜日舒长。

芹泮三益友，芸窗一炷香。

此间无俗物，贫病亦何伤。

刘应时

刘应时　辛亥季冬雪中作

冻云横山风卷沙，槎牙古木鸣寒鸦。

长空黯淡常如晚，烟景凄为亦自佳。

开窗未及一食顷，剪水俄倾六出花。

须臾势欲包天地，粲然枯卉皆瓀葩。

江村景物堪入画，渔翁荡桨依枯葭。

重裘肥马谁氏子，银鞍蹀躞山路斜。

舑儒事业政不恶，拥书至乐何以加。

团坘共向榾柮火，温然春意生吾家。

不能半夜缚元济，亦懒扁舟泛若耶。

洒窗入竹有余韵，顿觉时兴清无涯。

刘应时

刘应时　萱花

碧玉长簪出短篱，枝头腥血耐炎晖。

北堂花在亲何在，几对薰风泪湿衣。

刘应时

刘应时　雪夜二首

迎春寒色愈严凝，小阁炉残冷欲冰。

寂寞黄昏愁吊影，雪窗怕上短檠灯。

刘应时

刘应时　雪夜二首

浮云著眼不留踪，独与梅花共过冬。

淡月故移痚影去，断魂谁杵暮山钟。

刘应时

刘应时　夜坐有感

躬耕谷口未为贫，安得生涯似子真。

平日固知穷有鬼，年来更觉老欺人。

短檠颇怯蝇头字，蠹简时揩鼠亦尘。

儿女岂知黄卷乐，苦嫌无补废精神。

刘应时

刘应时　颐庵口占

健即观书困即眠，饭余香烬湿茶烟。

客来莫说人间话，我是清贫无事仙。

刘应时

刘应时　义上人归自武林戏作四偈

十载江湖寄此身，足香惯踏软红尘。

梦回一笑知何有，稳卧家山寂寞滨。

刘应时

刘应时　义上人归自武林戏作四偈

行脚从来笑赵州，草鞋踏破竟何求。

百千三昧无穷义，不出颐庵拄杖头。

刘应时

刘应时　义上人归自武林戏作四偈

老去居然懒出门，故乡零落暗消魂。

岁寒道义唯松竹，伴我东溪沙水村。

刘应时

刘应时　义上人归自武林戏作四偈

身世总为闲伎俩，生前须了恶因缘。

把茅约子归云壑，品字柴头坐说禅。

刘应时

刘应时　幽居

烟重柳腰困，雨肥梅脸皴。

夜窗无销钥，晨气湿衣巾。

日晏犹便睡，犬鸣知有人。

西家新酿熟，祀灶请比邻。

刘应时

刘应时　佑上人制纸帐作诗谢之

老来何物是生涯，一榻翛然亦自佳。

睡里山禽弄霜晓，梦回明月上梅花。

颇知常侍嫌乌布，未羡先生坐绛纱。

最爱洒窗风雪夜，道人施法复何加。

刘应时

刘应时　雨后访田家

一雨及时晴又佳，江村农父话喧哗。

旋炊麦饭非常饱，笑指苗田不用车。

有眼何曾识朝市，逢人只喜话桑麻。

此间賸有渔樵地，容我帝边著一家。

刘应时

刘应时　早起

斗转星稀夜欲阑，月魂斜堕屋头山。

鸡声唤起十年事，尽在吟窗一枕间。

刘应时

刘应时　早行

登舆睡思尚昏昏，斗柄衔山月在门。

鸡犬未鸣潮半落，草虫声在莣花村。

刘应时

刘应时　舟行

小艇出前浦，槐阴覆小桥。

云垂疑有雨，水稳不通潮。

山色绿自足，汀花细可描。

枕收篷底卧，歡乃认归樵。

刘应炎

刘应炎　悲歌

悲矣乎，杞人忧兮天莫支，

权臣秉钧兮社稷危。外夷相侵民流离，

大厦将倾谁设施。悲矣乎，

吾将抱徐衍之石兮，歌箕子之黍离。

刘应炎

刘应炎　笑歌

笑矣乎，冰山之高兮不可恃，

炙手之热兮有时已。幕燕釜鱼门如市，

归去来兮寻栗里。笑矣乎，

孤松可抚菊可餐，浮云富贵过眼矣。

刘应子

刘应子　游九锁二首

大涤仙山不易寻，仙人楼阁倚林坰。

地环九锁溪为路，殿合诸峰石作屏。

落日烟岚呈紫翠，清秋木石写丹青。

我生素负元龙气，东望沧溟醉眼醒。

刘应子

刘应子　游九锁二首

忆昔梦中游，高怀怅冥邈。

箯舆入来，精爽欲飞跃。

九锁相回环，群峰俱卓牵。

地胜幻蓬莱，天低眇嵩岳。

古道矗危亭，断涧横略彴。

流泉翠蛟舞，怪石紫鳞错。

坡仙不可见，墨香俨犹昨。

迤逦跨五洞，解衣小盘礴。

烟萝蔓千树，风松鼓万壑。

元放时往来，仙家有真乐。

石鼓叩即鸣，乳泉甘比酪。

对此黄花秋，风景良不恶。

更欲穷绝顶，不惮疲两脚。

谢屐随纵横，嘉帽任落魄。

回首日已晡，空山唳猿鹤。

羽衣坐玄石，呼茗待侍客。

指弦写秋声，洗瑆营晚酌。

诗成走风雨，鬼神亦惊愕。

何时了功名，来寻赤松约。

刘颖

刘颖　西湖再开呈张经略

持节南来耸百城，就分帅阃握边兵。

尽令殊俗窥风采，更许佳山托姓名。

岘首要须刊伟迹，习池底事著狂生。

风流人物今宗主，物物俱蒙不朽荣。

刘永叔

刘永叔　致爽轩

近山已作岩壑想，道边名园堪税鞅。

谁家屋上无青山，惟有心清见山爽。

刘泳

刘泳　大阳成汤殿内芝草诗

新构汤祠映碧成，梁间瑞草表虔诚。

也同□□寒光润，气禀元精素南清。

神爵五茎难比□，建□三本未为荣。

焌民共喜嘉祥异，和气时臻□□平。

刘用行

刘用行　无为县斋古梅

疏疏密密卧檐牙，古县清贫有此花。

彭泽菊松无酝藉，河阳桃李太铅华。

临池照影成双好，与雪争辉自一家。

消得抱琴鸣膝上，夜深燃烛对琼葩。

刘用行

刘用行　游浯溪

禄儿岂解倾唐祚，触使斯文寿两翁。

蜀道至今遗旧话，湘流澈底照孤忠。

摧风溜雨中兴字，转地回天克复功。

人说苍崖磨向尽，不知磨尽几英雄。

刘有庆

刘有庆　送杨长卿任赣州知事

望郡推章贡，斯游趣不希。

风清王俭幕，春满老莱衣。

鲫沼迎秋月，螺亭览夕晖。

政成如有句，肯寄北鸿飞。

刘有庆

刘有庆　效长吉体

穷庐夜雪没驼脊，黄沙号风冰结石。

燕姬二八髻垂漆，柔荑斜抱箜篌立。

老羌踏歌歌勅勒，黄金流星酒杯窄。

红氍毹暖春云湿。缕金团衣猩血滴，

玉钗醉滑鹍弦急。角声满空霜裂骨，

十万狞君掩襟泣。

刘有庆

刘有庆　钟山

蟠龙垂顾饮江湄，卧护宗祧彼一时。

马渡已嗟南国蹙，猿惊何暇北山移。

郊坛曾祝千年运，塔庙空留异代悲。

北望中原形势尽，太平草木亦熙熙。

刘禹卿

刘禹卿　和王纯臣启至大寨闻擒鬼章捷书上奏喜而为诗

英主龙飞嗣位来，洮东首奏捷师回。

若评后圣勋臣序，功占凌烟第一魁。

刘禹锡

刘禹锡　句

晓莺林外千声啭，芳草阶前一尺长。

刘禹锡

刘禹锡　句

风定花落深一寸，日高蹄鸟度千声。

刘玉

刘玉　赠内

春风休记旧繁华，举案园林乐事赊。

月引池光归座榻，云含花气入窗纱。

鹿门本是庞公宅，栗里谁寻旧令家。

相对莫论终岁计，酒狂诗癖自生涯。

刘渊

刘渊　题汪水云诗卷

当时兴废事，说着意犹悲。

自谓水不返，谁知云解归。

十年麋鹿恨，一卷杜鹃诗。

又入离骚国，清弹霜叶飞。

刘元高

刘元高　秦淮

横凿南山贯北津，安知丰沛有真人。

六朝不得中原土，犹使英雄欲过秦。

刘元高

刘元高　冶城楼

俯爷明知尽可悲，西风还此立多时。

偶然唤醒东山客，便有淮淝一局棋。

刘元茂

刘元茂　次花翁览镜韵

世事磨礲石退棱，此心何爱复何憎。

门因候客时时扫，楼为看山日日登。

分粟可留巢树鹤，种蔬堪供在家僧。

形容每笑临清镜，相对髒髒作老朋。

刘元茂

刘元茂　繙帙得菊叶

何年霜后黄花叶，色蠹犹存旧卷诗。

曾是往来篱下读，一枝闲弄被风吹。

刘元载妻　早梅

南枝向暖北枝寒，一种春风有两般。

凭仗高楼莫吹笛，大家留取倚阑干。

刘愿

刘愿　题度门寺

山到秋来骨更奇，看山寻径步逶迤。

楼台半与云相乱，钟梵时因风自移。

万卷生涯书可戴，一身老去发先知。

我来尚想诸贤在，绿竹堂前壁上诗。

刘月房

刘月房　梅花

骨格孤高太瘦生，民门霜雪斗晶明。

后开桃李千门满，才染东风便不清。

刘月房

刘月房　清华园

水光摇入碧窗寒，两岸斜阳照乱山。

才一吟诗便多事，只消静对绿阴闲。

刘爚

刘爚　过偏岭

山行千里如井底，仰视但见山头烟。

今朝过岭一纵目，无穷平野无穷天。

刘爚

刘爚　句

云影犹带湿，日光初漏明。

刘爚

刘爚　刘寺即事

不到兹山二十年，岂知重见旧山川。

烟深虽不见湖水，且看长空万里天。

刘爚

刘爚　上陈县尹

旧尹龚熊负令名，至今天日共清明。

案头未有人称屈，村里全无吏敢行。

满院茶香敲句稳，一帘花影韵琴清。

后之学者谁其似，双说陈公政有声。

刘爚

刘爚　挽蔡西山先生

知君婴世患，垂白窜南方。

四海皆称屈，群儿苦中伤。

天资随世殒，遗恨与天长。

但诵箕山曲，招魂葬故乡。

刘爚

刘爚　仙学堂

苍崖閟仙馆，时有读书声。

余韵出云表，冷冷清风生。

从之不可得，怅望伤我情。

刘允成

刘允成　夜雨剪春韭

杜老情何恨，东风夜雨春。

炊粱留客款，剪韭荐时新。

刘宰

刘宰　傲将军歌赠周叔子马帅

君不见细柳将军专号令，壁门不受天子命。

又不见隆中将备天下奇，屈致不可就见之。

丈夫意气类如此，达则守官穷守已。

斋坛未篵国士去，军令已申美人死。

王翦定须六十万，李牧必遵前日轨。

扫门求见齐舍人，魏勃妄庸何足使。

武皇踞厕对卫青，淮南君臣暗欢喜。

寥寥古道不复见，后来捷径何纷纷。

炙手傥可热，舐痔未为勤。

金珠要结偏奴隶，鈇钺倒置由他人。

傲将军，今无矣。

杜预苞苴通贵近，裴度浮沉聊卒岁。

两贤屹立尚如斯。哙等区区焉足计。

傲将军，今有之，

我得见之喜可知。行年六十未为老，

三衙致位官非卑。毛锥子，

毋我欺。妙年手折腾桂林枝，

长钥大剑尔胡为。十载安边功，

书遍太常旗。周宣方歌境土复，

吉甫已赋明哲诗。诏书星斗烂，

髍骑风雷驰。平生许国心，

日莫恐倒施。皂囊九扣阍，

山立志不移。时携一樽酒，

山水自娱嬉。傲将军，

谁与同。子真已去吴门市，

杜陵不见天随翁。赖有调傥朱，

杖履时相从。虎丘山头弄明月，

姑苏台上吟清风。为乐良有极，

大义终无穷。谨勿扁舟载西子，

有时猎渭占非熊。

刘宰

刘宰　跋赵宪唐率更千字文迹

草非草，真非真。

柳之骨，颜之筋，

欧张瘦硬可通神。众体备，

兼众美。莫臻兴嗣书，

无首亦无尾。当年好事人，

各欲徇所嗜。割载同至定，

得中固为喜。莫将俗眼看，

墨脱字已漫。当年宝匣中，

什袭几岁寒。祗今烟云披，

星斗尚阑干。麟角凤觜毋轻弃，

煎膠续弦端有冀。君不见四窗宝此不宝他，

固应落笔惊风雨，走龙蛇。

刘宰

刘宰　北固山望扬州怀古

北固城高万象秋，烟竿一缕认扬州。

试乘绿涨三篙水，要见朱帘十里楼。

泪湿宫衣朝雾重，愁薰寒草夕阳浮。

隋堤旧事无人问，两两垂杨击客舟。

刘宰

刘宰　碧云即事

块坐经年不入山，山僮拍手笑衰颜。

登高犹喜心期在，望远还惊目力悭。

云气苍茫自羁旅，烟波飘荡几惸鳏。

朝来旧雨添新雨，谁识安危指顾间。

刘宰

刘宰　碧云即事

唧唧秋蛩鸣，耿耿秋夜长。

简编负初心，枕簟怯新凉。

朝曦入疏牖，宿云散前罔。

归欤一叶舟，浩歌听沧浪。

刘宰

刘宰　病鹤吟上黄尚书

五湖浩荡平沙暖，病鹤摧颓翅翎短。

万里空怀宿昔心，忘机已结沙鸥伴。

华表飞来辽海仙，人间嘉会恰千年。

一声嘹唳九关傅，虎豹避易不敢前。

尽推同类游钧天，浮丘王乔相后先。

缥缈遗音堕云际，应念沙头苦憔悴。

欲令弱羽更轩昂，共驾飞廉骑六炁。

瑶池饮，芝田戏，

五湖回首皆尘世。菰米熟，

藕花鲜，五湖秋色正相便。

寄声青鸟谢勤拳，摧颓病鹤那能然。

刘宰

刘宰　长林场海边道上

海雾晚逾合，海风春更寒。

衰须欺薄老，老胆傲惊湍。

业竹人家近，平沙客路宽。

明朝应更好，山翠扑征鞍。

刘宰

刘宰　嘲啼鸟

破绔年来未改为，园中啼鸟汝何如。

从教解使君侯悟，尔死何由得盖帷。

刘宰

刘宰　崇禧夜坐

淮浙千万山，兹山钟秀异。

山中四时好，雪景更佳耳。

危登俯八荒，岂无超诣士。

春游眩红紫，秋赏挹苍翠。

冲寒缭冰崖，问讯世能几。

山神出奇观，似慰远来意。

漫空飞六花，匝地掩无秽。

颇疑群玉府，飘堕人间世。

又疑姑射仙，与物洗疵疠。

意行辄有得，旷望了无际。

便欲呼云车，御风驾六气。

举酒酹初平，逍遥聊卒岁。

刘宰

刘宰　酬陈子与

门外秋光入句频，门前积雨少来人。

利名到底成何事，赢得江硝自在身。

刘宰

刘宰　酬傅老

人生不见古无怀，平陆犹成滟滪堆。

百岁髑髅能发语，有生非我死非灾。

刘宰

刘宰　次姜君玉韵且驾北固新居

车来流水马如龙，北上精蓝西复东。

雅意只贫山在近，高標谁与子相同。

门开正好来三益，文就何妨送五穷。

拟向岩前分半席，可能辟地著邻翁。

刘宰

刘宰　次姜君玉韵且驾北固新居

门外青山跨伏龙，山头未晓日生东。

竹林已喜王戎近，莲社还堪惠远同。

盛事正应符地胜，清才岂必坐诗穷。

欲成善颂陪张老，自笑尊前一秃翁。

刘宰

刘宰　次乐与小儿啖虎脯篇

折臂最小儿，骨聋颡微广。

弗说螺蛳步，可以吞大象。

那敢谓其然，且幸日稍长。

顾似陶家郎，智识殊不爽。

强令侍师席，跳踉绕函文。

胡能辨滋味，舍鱼取熊掌。

但见蔬菓列，攫取如技疗。

嘉馈得虎脔，新猎出林莽。

对之懒下箸，杀气犹可想。

呼儿食之既，睥睨尚来往。

饕餮我所羞，跌荡或称赏。

服猛岂渠能，过奖谢吾党。

深惭如敞帚，有误千金享。

刘宰

刘宰　次李秀喦鹤不溪四诗韵

凄凄寒日洋溪流，猎猎西风送客舟。

勇退端为天下计，留行谁为圣王谋。

刘宰

刘宰　次李秀喦鹤不溪四诗韵

忠谋衮衮要须殚，几度敷陈舌木乾。

夜半会思前席对，天遥毋使此心阑。

刘宰

刘宰　次李秀喦鹤不溪四诗韵

少年意气十分强，河广期凭一苇航。

老去结庐渔舍畔，笑看凫雁往来忙。

刘宰

刘宰　次李秀喦鹤不溪四诗韵

稻粱初熟社醅香，草草杯盘不著行。

别后书来烦记取，绿杨堤畔水盈塘。

刘宰

刘宰　次刘圣与游土山韵

巨浸邑东南，西北起培塿。

意恐七泽翻，遗此镇其后。

我来雪霜降，阳和开岁首。

平波十万顷，如镜照妍丑。

尚想雷霆击，水立蛟龙走。

微此一抔土，群生鱼鳌久。

山人岂解此，采掇竞薪槱。

飞香识早梅，柴门深处遥。

攀条情正浓，催归回鷁首。

幽怀殊未惬，陶写赖诗友。

春事甫權舆，重来多载酒。

会有不速客，带索老荣叟。

刘宰

刘宰　次王兄韵二首

锦绣胸中富，珠玑笔下生。

如何鹿门去，不向玉堂盛。

刘宰

刘宰　次王兄韵二首

卖屋依三阜，开窗对两池。

去来谁是主，空锁壁间诗。

刘宰

刘宰　次韵苏明仲

诗翁名字简思陵，死去人疑化鹤丁。

败絮当年犹自拥，褐衣今日可忘情。

刘宰

刘宰　次韵谢范黄中运管二绝

一区闻道宅新成，潇洒真堪寄此生。

胸次清冰元自莹，不妨更向生壶盛。

刘宰

刘宰　次韵谢范黄中运管二绝

刁坞春回花满枝，沈溪梦断水盈池。

遥知吊古经行处，落纸云烟总是诗。

刘宰

刘宰　答王去非觅柳栽

不惜柔条折赠君，与君分占万象春。

祗愁五柳门前景，不称三槐堂里人。

刘宰

刘宰　答王虞卿邀游山

墨池催胜游，虞卿枉真迹。

我行浩无期，君归定何日。

非尤年岁晚，自叹机会失。

空烦日卓午，蔬饭满香积。

刘宰

刘宰　答钟元达觅藉栽二首

红妆翠盖出污涂，水面风吹醉欲扶。

逢是凌波有仙种，文君莫讶茂陵姝。

刘宰

刘宰　答钟元达觅藉栽二首

渐点青钱浮水面，犹将素节混沌沙。

送君百面风潭上，莫笑原非十丈花。

刘宰

刘宰　代赋三十韵呈李果州

退之抗表出潮阳，高风万世为美谈。

衡开云气偶然尔，浪占显晦吾所惭。

皇华使者课第一，诏归台省陪朝参。

献疏岂止一痛哭，引去自言七不堪。

留行稳几卧不应，一麾出守天西南。

利名百念已灰冷，扫除不尽山水贫。

行遍金焦到茅阜，知有佳处须穷探。

春花秋叶事已过，惟有山发呈褴衫。

山神颇亦愧岑寂，夜奏万谷笙钟酣。

起看琼树绕琳宇，更驰玉马无停骖。

子猷好事古无比，雪中求往固所谙。

青鞋直上最高顶，天风缥缈吹榝楠。

两峰相对如拱立，上公衮冕朝子男。

群山敛退就平地，减没不见如纪谭。

巨浸东连大洋海，浩荡直与天涯涵。

却顾淮源赤山下，仅若覆水盈罃畑。

久留不奈景清绝，山腰下转临深潭。

客来客去泉自涌，可能喜笑静中含。

嵌崖往往记遗迹，旧雨剥蚀苔藓篸。

客怀感此重太息，学仙便欲老石龛。

痴狂正复自讥笑，旷望聊尔依精蓝。

元符旧事不可问，翠微杰观犹耽耽。

有田连阡不输税，饱食岂计皇思覃。

渠侬不知游子恨，宾钥屡启彫龙函。

留连信宿苦未厌，一笑相属乐且湛。

庞眉道士庸中佼，成书自许窥老聃。

扣门有问不得吐，退自包裹如春蚕。

髯李于书颇涉猎，医卜并试仍多婪。

提携瓶酒味苦短，黄独屡荐山肴甘。

坐谈衮衮不知晓，林杪忽送钟童{左上今下酉右音}。

人生离别易感怆，况我垂白今毿毿。

明朝日出山下路，宿云散飞开晴岚。

君归千骑围昼锦，我留古木缭茅庵。

期君再整冲天翼，老我甘作书中蟫。

刘宰

刘宰　代赋寿宁宗潜邸

圣学家傅自有师，更罗英俊侍经帷。

治功尚论唐虞际，政体宁甘汉晋卑。

猥向梁园陪末坐，敢凭尧历记佳期。

羞囊已辨诗千首，准拟年年荐寿卮。

刘宰

刘宰　代柬促陈居士归

一棹东游久未归，羞囊应已典春衣。

淡烟疏柳鲈鱼市，底事流涎对落晖。

刘宰

刘宰　代柬答合淝苏刑曹兼呈淮西帅同年赵宝谟二首

青衫拟掾袭芳尘，短褐归来理约缗。

二纪期君绍先烈，一官投老祗参军。

宦情自与秋光薄，公论犹期岁晚伸。

见说宗工好风鉴，荐书何日到严宸。

刘宰

刘宰　代柬答合淝苏刑曹兼呈淮西帅同年赵宝谟二首

闻道中原百战馀，遗民亿万企来苏。

浪言恢复真疏矣，绝意怀来亦可乎。

北望凄凉皆故土，南来睥睨几狂胡。

祗今淝水山川改，寄语元戎盍远图。

刘宰

刘宰　代柬答徐监押

隋堤绿柳洋清流，画舸输君烂漫游。

柘荡高湖须老伴，不妨捩柁出湾头。

刘宰

刘宰　代柬寄当涂大夫王去非

闻道王明府，仁声已四傅。

催科能不扰，赋入自争先。

理到顽民服，仁渐黠吏悛。

俊良搜士类，疾苦访氓编。

义役颁成制，巫风变昔年。

已闻销珥笔，直欲弛蒲鞭。

未可徒宽治，还疑执德偏。

碧云江外合，爱助正拳拳。

刘宰

刘宰　代柬寄王去非

闻随使使过江东，想见旌旗十里红。

多少苍生在寒谷，早吹邹律转春风。

刘宰

刘宰　代柬寄张端衡

句曲山头白鹤飞，遥怜彩棒正宣威。

仙家有喜迎仙吏，客路无尘点客衣。

月澹郊原从犬卧，秋高篱落任鸡肥。

子真东野齐名在，莫向西风苦念归。

刘宰

刘宰　代柬苏佥

七十收身古战场，归来八十更康强。

酒阑庭户秋光好，想见诗成一缕香。

刘宰

刘宰　代柬谢袁兄

渔樵并舍两相忘，三迳回看久就荒。

只有生平真活计，尖胱万面接山光。

刘宰

刘宰　代李居士谒王去非制干三首

家山目断古幽州，百口来归路阻修。

丁字无端轻介胃，蝉冠却羡出兜鍪。

箕裘忍坠先人业，畑石谁客子谋。

不惜饥寒同一死，南来恐来作北人羞。

刘宰

刘宰　代李居士谒王去非制干三首

侨居无地寄生涯，布袜青鞋着处家。

太乙虚舟想莲叶，玄都活计问桃花。

不堪众稚贫为累，坐使孤生发半华。

傥许侏儒均赋粟，不妨老子自餐霞。

刘宰

刘宰　代李居士谒王去非制干三首

一来寒谷转春风，百万喁喁说此翁。

坐见西州成俗阜，忍令北客尚途穷。

筹边闻道无遗策，幕府流傅已上功。

便有细书催入觐，早回生意一言中。

刘宰

刘宰　代梁总挽郑舜举侍郎四首

几度除书下紫宸，从容千骑拥朱轮。

圣朝若第循良课，公是当时第一人。

刘宰

刘宰　代梁总挽郑舜举侍郎四首

九重虚己竚论思，千载风云彼一时。

贝锦谁为当日事，解招空赋昔人诗。

刘宰

刘宰　代梁总挽郑舜举侍郎四首

由来乐事在田园，归路无人早著鞭。

见一堂中谁是伴，亭亭修竹锁苍烟。

刘宰

刘宰　代梁总挽郑舜举侍郎四首

慷慨论交酒一钟，别来木末几西风。

归欤拟趁鸡豚社，太息无因见此公。

刘宰

刘宰　代书答龚楚州

使君问政及郊扉，病叟何能措一辞。

积粟曩生真至计，屯田充国亦良规。

将權可与他人共，德意须令旧壤知。

闻说监城有真令，相逢为说每相思。

刘宰

刘宰　代谭与可谢石大夫乡饮酒

大夫举酒属青衿，八十衰翁亦许临。

要向席间明厚意，敢辞酒半效狂吟。

持身勿使亏名义，学古还须探圣心。

元日習乡君解否，须知齿发易駸駸。

刘宰

刘宰　代同游者赋宿云轩呈李果州

君不见流金铄石气如焚。巫祝并祷天不闻。

滂霈一雨洗乾坤，肤寸而合山中云。

又不见疾雷契山风助势，八表同昏天地闭。

峰头一抹敛归云，赫日当空鬼神避。

祗今岁杪雪霜馀，得向岩前自卷舒。

等閒且伴幽人宿，明日春回须雨足。

刘宰

刘宰　代挽前人二首

世德隆周翰，通才压汉儒。

花城颂遗爱，榆塞钟成模。

浩穰须君重，论恩协帝谟。

匡庐游不及，寒月淡平芜。

刘宰

刘宰　代挽前人二首

反厃逾千里，平生念母慈。

烟霞连杰观，星斗下平池。

地胜呈金像，神思伏宝龟。

庭前双玉树，昌大可前知。

刘宰

刘宰　代挽赵工侍汤氏人三首

傅酣归遗惹天香，折桂重看膝上郎。

贝叶经中空世念，菱花镜里谢宫装。

刘宰

刘宰　代挽赵工侍汤氏人三首

西湖野树上林花，竹乐谁知大尹家。

帘幕垂垂人兀坐，金猊香散日西斜。

刘宰

刘宰　代挽赵工侍汤氏人三首

白莲塘下成新滟，绿柳堤边散密阴。

精舍拂云松柏缭，死生何地不娱心。

刘宰

刘宰　代邑士上赵百里

美矣吾邦此大夫，仁中有勇信今无。

治侔东里兴乡校，政压西门送女巫。

谋广生员来共学，力排淫祀警群愚。

一陶风俗成醇厚，千古声名泰华俱。

刘宰

刘宰　悼里中百岁张翁

铭旌一丈袅寒烟，泪逐西风洒道边。

纵使后人能百岁，太平谁识靖康年。

刘宰

刘宰　得轩即事

上印还家不计年，水光弥望木参天。

绿云洞里开书幌，红锦波心洋酒船。

刘宰

刘宰　丁亥冬感怀寄赵章泉三首

楚塞仍多事，章泉阙寄音。

由来使狙诈，何意启狼心。

国势时轻重，江流自古今。

遥怜杜陵老，对雪几愁吟。

刘宰

刘宰　丁亥冬感怀寄赵章泉三首

报国知无术，书空竟若何。

淮山云惨淡，钟阜石嵯峨。

高孝遗规在，粱陈往鉴多。

皃尤徒尔耳，远浦听渔歌。

刘宰

刘宰　丁亥冬感怀寄赵章泉三首

我屋方茅下，君家闽楚交。

鹿门知得计，燕幕未安巢。

涧谷泉堪饮，山田饭可抄。

应摧灵寿杖，雪蕊嗅梅梢。

刘宰

刘宰　东禅百韵

群居厌嚣烦，兀坐怅离索。

动静两何心，求端徯先觉。

张氏好兄弟，同游得先诺。

重以临邛客，雍客出莲幕。

二难秀金枝，高会困酬酢。

客来惊醉梦，倒屣出檐箔。

符子方下帷，训子傅家学。

汤子方涉笔，词赋工雕斲。

闭门各有适，跫然闻剥啄。

钱君丈人行，邂逅同出郭。

冲飚翼飞盖，宿润沾芒屩。

山僧迎户外，萧散出林鹤。

升堂忽起敬，先正事超草。

于今国犹活，繄尔尽忠恪。

禅房灯火闇，遗像丹青落。

惟馀我辈人，往事记其略。

缅怀百年后，贤愚一丘貉。

风炉催煮茗，胸次浇磊落。

开轩一凝睇，伟观夺岩壑。

古木矫龙蛇，藤萝暄鸟雀。

亭亭阶前竹，左右森矛矟。

老榦欲摩空，穉绿犹含箨。

微风度疏櫺，万竅呈笙籥。

鼎来闻歌呼，冠带亦褒博。

汝岂陈孟公，四坐为惊愕。

祸福宁所知，字画妄穿凿。

俳优时所拙，掀髯资一噱。

山僧如有意，太息事殊昨。

众真拥灵君，昨梦非冥漠。

人情良易感，意气随飘泊。

焉知宋玉赋，浪费屠门嚼。

朝云无定姿，密意终难托。

弃置勿重陈，声色等臭恶。

觞行奉壶矢，尚想古乐乐。

围棊对空枰，白日忽飞雹。

势成秦始大，计误鲁日削。

将士儿戯尔，回旋守宫钥。

车马或殆烦，俘虑到帏幄。

张拳合奇偶，奋臂几攫捕。

嘉名袭百子，覆射师方朔。

数穷或自蹈，世事真难度。

情生渐浩浩，奥义相磨琢。

寿夭徵彭殇，小大稽鹏莺。

天高何所县，地垕何所著。

孰怒而雷震，孰笑而电烁。

兴王悼茕独，季世惨炮烙。

道隆此何幸，道降此何薄。

生乎谁汝恩，逝矣谁汝虐。

毫釐有必争，司马振饶镯。

义正誓不屈，勇士赴鼎镬。

少焉两忘言，水净潜鳞灼。

行乐未有极，暮霞横日脚。

催归走重隶，欲去仍复却。

顾瞻忽有念，郁悒忘谐谑。

凿井成先志，结甽石凿凿。

危亭俯逵道，栋宇更旁拓。

北牖瞰清渠，西轩粲花药。

借问彼保营，游手事蒲博。

荆簪田家妇，群居勇奔躣。

有问不能对，彼岂弃耕获。

似言岁苦饥，货鬻逮钱鎛。

多谢贤令君，恻怛尤民瘼。

精诚彻高厚，一雨洗炎熇。

种艺贵及时，少稽沟浍涸。

丁钱曾几何，秋苗遗合勺。

牌追甚星火，胥吏逾毒蠚。

或云勾稽职，久矣废矩彟。

催科苦重叠，受害偏贫弱。

丁壮腹难枵，努力重锄获。

老妇徒跣去，讵敢辞笞掠。

暮归已戴星，晨出鸡咿喔。

疾行君勿嗤，寸步千里邈。

吾闻古哲王，重木抑末作。

岂其倚市门，馀财暨丹雘。

而此力田民，往往困椎剥。

令君诚昭昭，忠告期谔谔。

念此久忘归，露濡襟袖渥。

馀香来佛殿，幽响动帘铎。

空庭炳双烛，木末翻鸟鹊。

清兴浩无涯，洗盏复更酌。

残杯屏督邮，珍送来丝络。

兹欢诚有馀，兹会欢难数。

别驾人中仙，精爽排秋鹗。

六年脱曹尉，缇车佐言岳。

少须尺一诏，归持紫荷橐。

堂堂蒲圻掾，少学鄙卫霍。

栖迟绾黄绶，百鍊敛锋锷。

踞鞍尚堪行，投笔清河洛。

含山控边陲，壮志方躥躥。

逝将策殊勋，恩光辉棣萼。

粹然六君子，总抱荆山璞。

或登贤能书，拿云出头角。

或游王侯间，健笔驱蛟鳄。

或欲振家声，尘言束高阁。

行矣拔连茹，大廷副亲擢。

谁其恋乡邑，株守甘龌龊。

惟予与世达，自分同尺蠖。

他时一樽酒，重赴山僧约。

刘宰

刘宰　东西罔诸李谋复宏词墓

前朝流派日星明，圣代殊科更策名。

遗骨未寒丘垄废，可能宗党不关情。

刘宰

刘宰　东阳道旁涵碧亭

四山委苍翠，一沼湛清涟。

云飞松竹留，石堕藤萝牵。

泉昔乱丝竹，鸟语赓笑言。

斯亭作者谁，挽仰四百年。

栋宇有兴废，篇章足流傅。

官道纷往来，此地旷周旋。

乃知造物意，以遗静者便。

我来旱暵馀，龟兆坼平田。

攀崖遡源委，石窦鸣涓涓。

摩挲两石鱼，变化定何年。

刘宰

刘宰　东阳道中闻杜鹃

万里云山路渺茫，车轮竟日往来忙。

凭君一语成归去，知杀儿时射四方。

刘宰

刘宰　冬日即事

飞廉不解却丰隆，结就浓阴万里同。

须信碧霄无点滓，晓来红日自生东。

刘宰

刘宰　读公孙弘卜式儿宽傅

儒雅弘宽世所宗，汗青中介牧羊翁。

史家有意君知否，未必文华胜朴忠。

刘宰

刘宰　读韩诗和其韵

韩子文同孟氏醇，陈言去尽只天真。

君诗费却雕镌力，笔下应夸自有神。

刘宰

刘宰　读楼获傅

刘氏难令吕氏安，醔生大义炳如丹。

君卿卖友阿王莽，死去何颜见吕宽。

刘宰

刘宰　读苏武傅

李陵卫律两降人，大义相规几尽诚。

陵语不傅傅卫律，要令千载识交情。

刘宰

刘宰　读卫青傅

任侠行權世所诛，将军尚借齿牙馀。

古来名将勤招选，底事牢辞不敢居。

刘宰

刘宰　读张氏义庄画一寄持甫辂院

叔世谁怜族派同，高情真有古人风。

宗分大小稽周典，惠匝亲疏比范公。

二顷开端能不吝，一编垂训可无穷。

欲书盛事傅千载，预愧衰孱语不工。

刘宰

刘宰　发绍兴

留滞青春晚，经行此日初。

柔条桑著眼，短穗麦生须。

竹外云埋屋，花边水绕渠。

个中容我老，肯遗子公书。

刘宰

刘宰　访陈廷瑞有感

间维有常度，曜灵无停辀。

翩翩叶辞柯，过眼绿已稠。

弱榦不盈尺，忽已高岑楼。

念昔过庭日，朋来悉良俦。

我年未成童，子少无与侔。

我质本驾骀，蹇步畏阻修。

子如渥洼驹，猛气已食牛。

当时二老人，笑语欢且酬。

门户各有托，宁计才与不。

登门如昨日，星纪逾再周。

二老安在哉，体魄归山丘。

隔屋闻读书，玉树锵琳球。

呼灯使来前，秀气炯双眸。

问之垂九龄，属对解冥搜。

感此伤我心，泪下不可收。

来者日已长，逝者挽不留。

其间我与子，能阅几春秋。

宁复青衿佩，与子从亲游。

幸子齿犹壮，有母方白头。

刷翮凌青霄，足胜负米由。

而我风树悲，耿耿何时休。

四十已无闻，过是夫何求。

矧复病日侵，见面良可羞。

竹实不疗饥，芰制非寒裘。

躬耕苦勤劳，代耕多悔尤。

学仙竟谁成，百年等浮沤。

挽仰天地间，身世真悠悠。

时雨涨绿池，好风交平畴。

嘤嘤出谷鸟，汎汎川上鸥。

遇景适会心，旷望聊夷犹。

刘宰

刘宰　分韵送王非之官山险得再字

达官须亲民，未竟法应再。

昔君治姑孰，报政甫初载。

桃李春正华，风木养不待。

至今田里间，往往诵遗爱。

荐章交公车，夷涂了无碍。

自诡更治民，得邑仍勇退。

坐看积薪上，笑谢及瓜代。

赤县官山险，铜章喜重佩。

平湖带城郭，崇山镇溟海。

道中勤顾接，何者非胜概。

鹅池湛清涟，兰亭霏翠霭。

溪流西走剡，夜雪曾访戴。

此地君故家，旧游详往载。

公馀信足乐，俗敞良可慨。

盗贩人斗狠，淫祀家禳秝。

缓纵固不可，激之或生害。

厥田惟中中，厥赋上上倍。

豪家窘输送，勺合无容贷。

贫家惯逋负，符移费追逮。

行之苟失中，上下交怨懟。

台府相鼎立，征求常意外。

稽违速谴呵，抑绝虞冒昧。

犴狱当尽心，夜寄或百辈。

去来不敢诘，犹豫即招海。

哗徒陷平民，更欲脱有辠。

朝方得其情，莫祈当路改。

过客纷如织，剌口说行在。

丐求小不惬，百计工组缋。

我知夫子心，此去弃劳来。

岂其摄声势，左盼而右睐。

然须处心平，更须临事耐。

勿恃事理直，抗论多慷慨。

勿谓气类同，不虞趋向背。

先入勿偏听，未信勿忠诲。

小迟岁月间，足致治平最。

庶策三载勋，亟应千龄会。

刘宰

刘宰　冯心岭

地隘山逾峻，人勤俗不奢。

时培石上土，更种竹间茶。

接畛田成篆，连筒水溅花。

征尘如不到，老我即东家。

刘宰

刘宰　奉酬陈居士

高人不作饭牛歌，盍向沧浪具笠蓑。

正使同舟欠西了，也胜逐日效秦娥。

刘宰

刘宰　奉酬敬亭石隐君

宛陵侍处敬亭山，中有舑仙独閒。

賸喜好音来物外，莫令佳句到人间。

刘宰

刘宰　奉酬友人登多景楼见怀

云横不断古神州，缥缈河山总戌楼。

此地几经人北顾，长江不住水东流。

犬羊万里知离穴，稻蟹三吴正得秋。

人事天时多错忤，一杯聊復润吟喉。

刘宰

刘宰　奉送符伯寿尉太平

一年三伏秋后前，大火更借炎官權。

竹林仗履北窗眠，君方陆走水行船。

君言半世苦迍邅，一官迟次安且便。

瓜时骤及非偶然，今我不往人争先。

交承久宦思田园，侧身东望心悁悁。

民情厌旧期改弦，今我不往人烦冤。

左符再下催行轩，欲挽君留胡得焉。

君才胡敏性静专，天府四举贤书连。

民淳不假彩棒县，定知学子来差肩。

酌君荐藕侑新莲，青白不受汙涂迁。

赠君以笔并吴牋，官閒铁砚勤磨研。

敬亭山不有舑仙，耕云钓雪老林泉。

养疴预欲知民编，少屈从之古道边。

长官报政将朝天，集英唱第吾同年。

賸欲因君寄短篇，有言不尽中勤拳。

相逢一笑开初筵，为说故人今白颠。

刘宰

刘宰　奉送诸兄谒府

男邦养士拟侯邦，师师宁分彼一分。

明辨正须烦幕府，作成庶不异州庠。

紫金山回连三岛，甘露楼高俯八荒。

六代豪华犹在目，停桡毋惜小徜徉。

刘宰

刘宰　赋陈太史所篵凌云亭四首

太史曾题仲举舆，子虚赋就压蓬卢。

终然不负凌云志，会向蓬莱顶上居。

刘宰

刘宰　赋陈太史所篵凌云亭四首

吏退庭空一迳深，交柯密叶布繁阴。

婆娑谁识先生意，恐负当时庛物心。

刘宰

刘宰　赋陈太史所篵凌云亭四首

紫烟飘缈接云霞，亭下连薨十万家。

想见当年关尹子，已占柱史入京华。

刘宰

刘宰　赋陈太史所篵凌云亭四首

身自蓬莱顶上来，彩云深处见崔嵬。

凭高莫作凌云想，闻说天门有诏华。

刘宰

刘宰　感春

隔溪啼鸟弄新音，绕岸蒲牙迸绿簪。

花事只今强半在，不妨风雨搅春阴。

刘宰

刘宰　观瀑布图

仰观山模糊，俯视山历历。

见卑不见高，此恨通今昔。

观者笑且言，画手非用力。

安知画工心独苦，世上悠悠几人识。

君看白練飞，杳不见来迹。

疑从九霄中，直下姿喷激。

六月天无风，大暑铄金石。

此景独清凉，飞雪洒石壁。

此岂银河翻，馀派堕空碧。

抑岂龙门决，洪波注八极。

方知画者心，不止存目击。

山上更有山，去天不盈尺。

丹崖与翠巘，群仙所游息。

烟云不可到，日星在几席。

甘露被草木，醴泉出岩隙。

流落人间者，万派祗馀沥。

知画岂予能，因画重凄恻。

圣贤言外意，未可纸上得。

所以说诗者，要在以意逆。

安得画力争上游观山人，共向书中控端的。

刘宰

刘宰　癸未寄王甥

别时庭户正秋清，划见园林翠织成。

吴下余思频刮目，渭阳子岂遂忘情。

堤间飞盖分垂柳，水面浮舟约半萍。

乘兴时来共清话，相望能隔几牛鸣。

刘宰

刘宰　过兰亭

茂林修竹翠参天，一水西为尚折旋。

欲泛羽觞追往事，怅无嘉客继前贤。

短章回寄二三友，胜践堪寻八百年。

笑拂苍崖题姓字，为言曾此掬流泉。

刘宰

刘宰　过剡溪

青山叠叠水潺潺，路转峰回一又湾。

想见雪天元限好，不妨独棹酒船还。

刘宰

刘宰　过司徒墓

司徒墓，荒冢累累不知数。

草中翁仲无复存，垄上牛羊自来去。

想见当时百万松，佳城在处郁葱葱。

车马时来卿相子，钟鱼声出梵王宫。

年深事远无留迹，只与耕夫资垦辟。

万古同成一窖尘，官爵高卑谁汝识。

刘宰

刘宰　过尤溪

尤溪塘上征人路，记得停骖一解颜。

十载重来儿女换，似曾相识有青山。

刘宰

刘宰　和柴监、

之之通才不受拘，妙年文史足三馀。

司征关市方共二，宴启华堂正乐胥。

锦帐笙歌香雾绕，禅房风月夜窗虚。

后生取舍能如此，问信宁非远器欤。

刘宰

刘宰　和陈倅田妇刈麦韵因解嘲

君不见山东健妇把犁耕，子美为赋兵车行。

我赏一读三欢息，尚想青天闻哭声。

又不见峡女生涯城两脚，鬓发飘萧不堪掠。

我赏三复负薪篇，亦是子美夔州作。

山东征战苦未平，峡女家贫无{左豆右斗}升。

吾邦之俗异于是，赋调不苛闾里宁。

八月诗人歌载绩，馀暇不如同力穑。

况复樵枯良易易，自昔民生在勤力。

通守于民情最亲，劳农不惮行侵晨。

他日席前须记取，要使深宫识苦辛。

刘宰

刘宰　和陈倅校书惠诗

故交衮衮白头新，倾盖相望有几人。

奉诏君应归册府，一蓑我欲老江滨。

刘宰

刘宰　和陈校书祈雨有应

一念尤民敢惮烦，肩舆得得款祠坛。

莫嫌勺水能多少，自是壶中世界宽。

刘宰

刘宰　和陈校书生孙

四海声名陈太丘，元方有子复何尤。

他年羔雁成群至，不独丹青诧豫州。

刘宰

刘宰　和丹阳徐文度令君

微生叹数奇，衰疾久见面。

遥闻乡大夫，今日潘怀县。

列宿罗胸中，可但书万卷。

抚宇究衷曲，诛求无俗见。

已多钟子知，且上北面荐。

顾以疾自歉，往见身如绊。

缅想沧浪台，吏退足清燕。

诗坛建旗鼓，来往纷俊彦。

未修维梓敬，徒起临渊羡。

邂逅得披承，英风起衰懦。

靦颜谢不敏，多言几诞谩。

归来饬泓颖，秋暑尚严惮。

居然得新诗，大篇惊趣辨。

瑟缩缀苦语，缄题寄回便。

何当重扣门，一奏白石粲。

刘宰

刘宰　和傅侍郎鹿鸣宴韵二首

向来北固萃群英，可但江山擅美名。

秀气中间空畚篵，斯文今日遇權衡。

歌成白雪傅新唱，帆饱西风趣去程。

会体使君珍重意，不专车军羡桓荣。

刘宰

刘宰　和傅侍郎鹿鸣宴韵二首

先生谠论在延英，早岁金瓯已覆名。

自古正人羞枉尺，祗今公论有持衡。

九重闻道将飞韶，一水何妨缓作程。

莫笑由家去天远，春来野草亦敷荣。







卷199

刘宰

刘宰　和淮漕八月十四夜月诗二首

清凉景界限尘纷，玉宇从容静夜分。

欲满尚悭今夜月，乍舒还斂北山云。

孤光翻动枝头鹊，馀晕潜驱草际蚊。

好处欲言人不解，湛然天宇印心君。

刘宰

刘宰　和淮漕八月十四夜月诗二首

长淮百谷庆西成，万里何妨共此晴。

霖雨尚关天下望，月华犹幸晚来明。

要看玉宇清光满，闻道银河北去平。

邂逅西风轻借力，夜深桂影更敷荣。

刘宰

刘宰　和郡倅陈校书祈雨韵

麦陇收黄槁，秧田欠绿滋。

三时犹好在，一雨未为迟。

精意能先物，神明敢后期。

邦人孚至意，可但不能欺。

刘宰

刘宰　和李果州同游茅山赠

我家荆溪东，矮屋八九间。

石田人不耕，自占水一湾。

十年去城市，乐此清昼閒。

饱闻西州英，奥学窥孔颜。

见贤岂无时，洋开水潺潺。

朼来洁齐俟，一语开冥顽。

锦机神所秘，启示不吾悭。

追随妙高如，勇往不作艰。

蹇步驱弗前，逸驾杳难攀。

惆怅默无言，诗卷惭空还。

三茅在何许，天末聋髻鬟。

胜处不可穷，老我赏窥斑。

幽人去不归，夜鹤守松关。

夫君金玉姿，秀气趣人寰。

兴来得同游，句就知难删。

应同太史笑，有副藏名山。

刘宰

刘宰　和刘对与顾龙山探梅四首

玉骨冰肌淑且真，只应姑射可为邻。

东风次第吹桃李，输与侬爱第一春。

刘宰

刘宰　和刘对与顾龙山探梅四首

暗里曹刘可识真，意行不必问比邻。

天涯望断无来使，占取山中自在春。

刘宰

刘宰　和刘对与顾龙山探梅四首

山行未惬此情真，问讯寒梅到比邻。

但有疏花印寒月，不妨自是一家春。

刘宰

刘宰　和刘对与顾龙山探梅四首

费尽铅华总失真，色香清绝两无邻。

待渠经始和羹了，乞与无边草木春。

刘宰

刘宰　和刘圣与顾龙山约客韵

诗筒四出走中涓，诗句万选如青钱。

曰余借舟期七贤，共嗅梅花咀芳鲜。

津头几度唤长年，昼眠乃若经笥边。

举头争雪风中旋，瞪视不见山之颠。

八窗玲珑绣佛前，同来且结西芳缘。

小轩宛若壶中天，玉琴不断雨声傅。

诺君再宿余敢愆，从君索句发春妍。

刘宰

刘宰　和楼倅宗簿

草莽莽兮平台，鸟翩翩兮去来。

侧身兮引睇，长太息兮徘徊。

揽余辔兮高骛，岂不夙夜兮谓行多露。

漱流泉兮枕石，憺无宫宫兮得我所来。

同心兮离居，未倾盖兮有书。

岁既晏兮无娱，我思君兮君开关而望余。

余幼好此奇服兮，岁荏苒而华颠。

闻若人之好修兮，搴众芳而独专。

结微情以陈词兮，鳞鸿杳以夫傅。

惟圣哲之茂行兮，在举能而任贤。

横江湖以扬舲兮，宁维楫之可捐。

烂晨光兮破群幽，清风发兮凉气飕飕。

琼佩兮锵锵，玉鸾鸣兮啾啾。

敀

敀　不可兮骤得，君胡为乎不此留。

刘宰　和罗權丞至日雪韵

台上五云纪，宫中一线添。

巧开三白瑞，幻出六花监。

宿麦犹期润，前山已见尖。

应怜贵公了，索句久巡檐。

刘宰

刘宰　和罗權丞尊经阁元旦观雪

亿万饥民久籲天，天开上瑞岂徒然。

深潭龟拆寒莎底，浅土蝗遗

麦边。

厉气已消除日后，祥霙飞堕晓风前。

醉吟楼上瀛洲客，为记三登第一年。

刘宰

刘宰　和前韵呈李果州

行乐非吾事，朋从慰此生。

剧谈忘夜永，起立缓杯行。

黄独幽人供，朱弦太古声。

他年盛出集，不假退之评。

刘宰

刘宰　和汤叔永二首

鲁人岂解识东丘，夫子犹怀去鲁尤。

公论世间谁了了，德人心事本休休。

致身官路难非远，回首家去盍少留。

三径未荒松菊在，天涯多少望乡愁。

刘宰

刘宰　和汤叔永二首

底须弹铗叹无家，自有诗人赋子嗟。

平世岂应遗烛武，暮年安何傅长沙。

为邻幸赐千金诺，进德相期一篑加。

欲泛五湖观浩渺，兴来还可共浮槎。

刘宰

刘宰　和王克宽有所寄草堂诗二首

弦歌流化记琴堂，樵鲁难言愧互乡。

正对薇花挥翰墨，犹能春草梦池塘。

刘宰

刘宰　和王克宽有所寄草堂诗二首

身在金华与玉堂，寄声时到祝豩乡。

为言旧访荐仝处，柳压平堤水满塘。

刘宰

刘宰　和邑大夫勸驾韵

自笑当年躣冶金，老来文物见彬彬。

登名已喜多三邑，擢秀县知敌万人。

晴日琴堂开宴好，春风琼苑拜恩新。

惟馀卧病江湖客，坐看聊翩对玉宸。

刘宰

刘宰　和尤伯华广德使君怡亭对雨

之子胸中不外营，轩亭水到自渠成。

词章妙处窥骚雅，师友平生祗弟兄。

元凯一门兼众美，夷齐千古擅双清。

新诗有赠不知服，衰拙如余盍负荆。

刘宰

刘宰　和尤伯华广德使君怡亭对雨

轩亭阦爽喜新营，燕省应来贺厦成。

樽酒两忘贤与圣，韦编相对弟和兄。

诗如绣段从头好，人似冰壶彻底清。

寄语金昆同石友，道逢何日许班荆。

刘宰

刘宰　和张寺丞谢惠魨韵二首

先生盛德信光亨，微物将诚愧晚生。

春岸正当馀雨过，寒江尚想小舟横。

一奁走送惭迟暮，两舍相望欠割烹。

未必甘芹解知味，王公当谅野人情。

刘宰

刘宰　和张寺丞谢惠魨韵二首

鼎来佳句仰谦亨，春入池塘草正生。

清夜拟陪檐雨酌，暮天应对碧云横。

逍遥庄叟一枝稳，富贵齐人五鼎烹。

越卫肃迎挥手去，苏州应愧此时情。

刘宰

刘宰　和赵季行用兰花韵三首

破除百卉发孤芳，造化工夫有抑扬。

平易堂中无个事，一枝相对吐清香。

刘宰

刘宰　和赵季行用兰花韵三首

结根喦谷谢群芳，多谢光风为发扬。

骚客毋烦赋纫佩，省郎行矣趣含香。

刘宰

刘宰　和赵季行用兰花韵三首

鶗鴃潜消百草芳，清芬散逐楚风扬。

洛阳姚魏空增价，愧死喦隈有国香。

刘宰

刘宰　和赵龙图鹿鸣宴韵二首

劝驾丁宁自汉兴，礼行郡国玉锵鸣。

使君珍重新开宴，多士连翩喜策名。

月窟一枝傅好信，风帆千里送修程。

主宾后会君知否，紫橐青袍对宠荣。

刘宰

刘宰　和赵龙图鹿鸣宴韵二首

预宴当年记夙兴，笙歌堂上正和鸣。

别来几送龙门客，去后空题雁塔名。

麋鹿君中便野性，蜩鸠飞处笑云程。

羞肴也到茅帘下，磊块堆盘里社荣。

刘宰

刘宰　和赵章泉寄诗韵

索居灵琐久尘埃，一读新篇病眼明。

妄意严诗编杜集，敢陪郭隗上燕台。

纡朱晚岁徒云尔，养素平生壮矣哉。

更许韩非书傅尾，遗荣何止被云来。

刘宰

刘宰　和赵章泉见寄二首

先生人物眇应刘，千载诗亡独泝流。

五字还堪荐郊庙，一官何事老林丘。

章泉乐处知何似，南涧良朋亦健不。

欲拜庞公何日是，梦随飞鹤过山头。

刘宰

刘宰　和赵章泉见寄二首

平生错里识曹刘，眼底谁为第一流。

锦里正庆推老杜，鲁人亦解说东丘。

骑驴颇忘推敲否，上马还能矍铄不。

此去相思君会取，菊黄梅蕊上枝头。

刘宰

刘宰　和真州太守营屋新成之韵三首

长淮清晏久无虞，官舍人烟已复初。

共喜舆图方日辟，讵应卒伍尚星居。

四营分创因遗址，百堵周围列聚庐。

武备既严军气壮，岂专捍秗奠州闾。

刘宰

刘宰　和真州太守营屋新成之韵三首

东南列将谨防虞，尚记熙宁变法初。

一自胡雏饮江水，遂令卒全杂民居。

炊烟不断云横壘，清夜无哗月满庐。

妙用独推贤太守，征摇元不到乡闾。

刘宰

刘宰　和真州太守营屋新成之韵三首

经始南风咏有虞，落成候筦报秋功。

连薨尽撤编茅旧，万灶重新列屋居。

千里只今成保障，一廛谁复等蘧庐。

何人袖出如椽笔，为写丰功揭里闾。

刘宰

刘宰　荷花

汙泥除尽藉根花，留得孤芳照病翁。

水面亭亭尘不染，县知不是蓼花红。

刘宰

刘宰　贺陈子扬致仕追赠父母二首

一念平生在报亲，九原今日喜追荣。

鼎来天上维新渥，足慰人间罔极清。

康乐兄弟傅绝唱，胡威父子擅清名。

君家盛事人难及，倦客闻风亦眼明。

刘宰

刘宰　贺陈子扬致仕追赠父母二首

一笑相逢意自亲，别来庭树几枯荣。

流傅郢客阳春句，想见鸱夷万里情。

卖傅才能通国体，柳州文字占时名。

何如一棹洮湖去，独泛沧波弄月明。

刘宰

刘宰　贺赵居父登第

词场闻夺锦標归，好是斑衣唤绿衣。

永日湖山供赏咏，好风宫殿正清微。

堂新六桂光宸翰，庭秀双芝焕彩闱。

肯向长安夸得意，妙年伯玉已知非。

刘宰

刘宰　贺真参政因以为戒

名贤得位古来难，君有高名宇宙间。

愿率众星环北极，要令百世仰西山。

刘宰

刘宰　怀林维国二首

四海论交二十年，知心一见似前缘。

情亲尚记通宵语，忠告难忘送别篇。

梦入蓬壶重会面，座看书史尚堆前。

应怜废学从农圃，要使留心在简编。

刘宰

刘宰　怀林维国二首

尚记升堂拜母时，满前儿女竞牵衣。

凤雏想见今成立，雁序遥闻已奋飞。

身后声名终不朽，家傅诗礼足相辉。

伤心白下金陵道，无复班荆话昨非。

刘宰

刘宰　怀茅山寄句容江大夫

昔朼三茅君，蹇步穷跻攀。

是时秋已高，爽气薄千山。

三峰敛神秀，突兀超尘寰。

世变逮狂秦，风俗如髦蛮。

舌在不敢语，冥默疑心讪。

咸阳贵公卿，高门拥旗旛。

牵犬上蔡门，回首涕空潸。

积骸草木腥，流血川原殷。

所以三君子，决去彼榛菅。

不以寸草荣，易我白日閒。

徘徊兹山巅，放荡紫翠间。

数穷会有归，山空水潺潺。

高风起遐想，往躅芬芝兰。

想此弄明月，想此发清弹。

兹坛梯玉京，兹台凝金丹。

群仙或朋来，洞户敞幽关。

缥缈钧天奏，依约云旗翻。

古润会流泉，点笔依石阑。

遗墨堕中流，梁此乱石黫。

世情喜虚诞，诳记谁能删。

峭壁起道边，雨湿苔藓斑。

剥藓访旧题，岁月犹班班。

当时往来人，逸翮超笼樊。

应期后千载，绿鬓炯朱颜。

御风游汗漫，骑鲸出颓澜。

或乘白鹤归，翩跹从妖娴。

寥寥竟谁成，遗迹空浩欢。

愚生百世下，逐妄笑冥顽。

幽寻昔未极，云卧衣裳单。

杖屦陟层巘，此怀今未阑。

矧闻廊庙议，出师锐除残。

将军贾馀勇，弭节期白檀。

已觉赋敛频，更恐戌役烦。

圣主哀元元，络绎宽诏颁。

官守孤王明，根节滋吏奸。

拟追三君游，物表寄衰孱。

彼美江夫子，拊字周惸瘝。

宁甘催科拙，不使杼柚殚。

坐令句曲天，忘此世道艰。

傥许占一丘，结庐树墙藩。

渴饮玉井泉，饥挹朝霞餐。

永无垂老别，宁尤行路难。

寄书新过春，一诺未应悭。

刘宰

刘宰　怀徐表兄

一笑相逢句曲天，别来十五换流年。

忍胃渭上琼瑰咏，无复通泉宝剑篇。

北渚春回芳树合，西山日暮碧云连。

雁来数寄平安信，无限相思若个边。

刘宰

刘宰　黄梅

林梢脆实荐辛酸，尚记儿时刮目看。

老去齿牙无复昔，晓枝犹喜堕金丸。

刘宰

刘宰　回陈兄惠瓜

碧圆到眼舌生津，三载深惭拜赐频。

莫怪尊前最知味，东陵自是种瓜人。

刘宰

刘宰　即事有怀二首

千山收宿霭，一气蔼金行。

爽吹舒澄碧，晴晖丽太清。

徘徊望前岭，徒倚步南荣。

为问莼鲈客，何须身后名。

刘宰

刘宰　即事有怀二首

济世无长策，观诗欢小明。

悠悠忘夜永，淅淅听秋声。

困踬监车骥，飞腾腐草萤。

乖逢偶然尔，造物两何情。

刘宰

刘宰　寄宝应丘大夫

制阃今元师，男邦旧大夫。

受成无弊事，直上有夷涂。

赤县图新人，苍生喘欲苏。

底须劳战士，城篵守淮隅。

刘宰

刘宰　寄呈王浩翁府判

天下江山推第一，多景名楼信端的。

君家正占多景前，第一风光环燕席。

梁邑归来县债了，骅骝得路乾坤小。

锦衣聊复效昼游，户庭郁葱佳气绕。

手栽松菊成三径，更敞轩楹临绿沼。

客来宁厌马喧枥，夜晏不知鸡戒晓。

辟书闻又上公车，连师亲题仲举舆。

只今淮上未安集，二虏南望犹睢盱。

要知两淮须保障，保障一撤长江孤。

边臣之虑不及此，但知椎剥供苞苴。

红女去机农释耒，荆榛满野号鼪鼯。

君官其间逾十载，洞识本末右盈虚。

愿君亟分剌史符，稍回和气还边隅。

尽收徂诈入赤藉，有功必赏罪必诛。

招来耕桑偏龙亩，抚摩一意沦肌肤。

人知亲上死其长，荷戈不惮供前驱。

阚如当道卧于菟，犬羊遯走宁复馀。

更归未用师黄石，且侍不皇香案侧。

不惟文武见全才，要与清朝分淑惹。

刘宰

刘宰　寄范黄中运营

铁瓮城中十万家，哀弦促管竞繁华。

昼长独有扬雄宅，天远空浮博望槎。

读罢离骚想芳草，吟成梁父对菱花。

客来莫问行藏事，且共庐仝七碗茶。

刘宰

刘宰　寄和赵章泉

章泉先生虎豹章，馀子骇逐狐兔藏。

少陵游不返衡湘，孤吟风月老林塘。

驾鹅不送我置傍，怅望空劳水一方。

广文别日天未霜，殷勤寄音示无忘。

新诗写作鸿雁行，怜我病骨犹嵇康。

续貂聊复寄归航，宫墙百雉如金汤。

登门岁月知何当，江湖极目烟波沧。

刘宰

刘宰　寄江东真漕

金陵千古帝王都，肉食何人解远图。

只有爱民真学士，不惭通务汉三儒。

刘宰

刘宰　寄陆大夫

寄语金渊陆大夫，归田相府竟何如。

提兵劫取已非矣，纵火烧残岂义欤。

百口丧身端自尔，千钱酬直殆营平。

君行试与重商略，乌鹊南来数寄声。

刘宰

刘宰　寄潘子善上舍

少阳一疏折群奸，拂袖归来日月閒。

误国小人犹法从，叩阍诸子自贤关。

是非颇亦通千古，义利那能立两间。

若向西湖浮画舫，好倾卮酒酹孤山。

刘宰

刘宰　寄潘子善上舍

寂寞安成十载馀，高轩欲过尚踌躇。

莫嫌穷巷青泥满，自是门多长者车。

刘宰

刘宰　寄题戴氏别墅

闻君篵室水云乡，一榻翛然独老庞。

近挹荷香供几案，远邀山翠入轩窗。

自歌自笑游鱼乐，诗去时来白鸟双。

何日过门成夜泊，一樽相与对银缸。

刘宰

刘宰　寄题洪氏永则轩

此则天然与性俱，执柯何必远求欤。

父兄行已一家法，圣哲傅心万卷书。

刘宰

刘宰　寄同年朱景渊通判八首

念昔从子游，金陵佳丽地。

幕府盛宾僚，东南称两尉。

子才清而通，我拙世无二。

栎社虽轮囷，灵根同晚岁。

刘宰

刘宰　寄同年朱景渊通判八首

默数金陵友，在者犹四人。

纠曹今别乘，法官驾朱轮。

千钟已弗暨，一念还酸辛。

况我病所缠，渔樵寄此身。

输子曳朱绂，斑衣奉慈亲。

刘宰

刘宰　寄同年朱景渊通判八首

当时最少年，雪林紫芝翁。

诗名三十年，正复坐此穷。

落日澹平硝，宿草鸣寒蛩。

何时一樽酒，往酹与子同。

刘宰

刘宰　寄同年朱景渊通判八首

四海游夫了，粹学洞谷今。

闻善亟推挽，常恐力不任。

时危系长才，白日已西沉。

拱木战寒风，凄其千载心。

刘宰

刘宰　寄同年朱景渊通判八首

茂苑子周子，慷慨尤时危。

斯文鼂董流，炳炳日星垂。

言深众所惊，用浅才不施。

穹窿山下笛，怀人定谁其。

刘宰

刘宰　寄同年朱景渊通判八首

滕子嗜古学，万卷作生计。

孤灯耿夜阑，盗畏不敢睨。

至宝世不售，虚名竟何利。

尚想古城隅，幽花开绕砌。

刘宰

刘宰　寄同年朱景渊通判八首

细柳真将军，劲气可立懦。

向来拯时危，功略天下半。

屡诏不肯起，出处县自断。

十载山泽游，万念春冰涣。

何当求识面，介子同里闬。

刘宰

刘宰　寄同年朱景渊通判八首

古人重结交，一诺轻千金。

嗟我与夫子，论交岁月深。

一别三十年，两鬓霜雪侵。

愿言益自强，雁来时寄音。

刘宰

刘宰　寄刑台范黄中

秋气清，秋风高。

想见刑台旧居士，巾车独往恣游遨。

偃仰戴公庐，逍遥焦公居，

想前辈之风流，悲末俗之崎岖。

白眼睨视，抵掌嘻吁。

酌之以漫塘之酒，侑之以漫塘之藕。

酒之味醇而不漓，藕之性洁而不汙以泥。

于以介眉寿，于以明素守。

对此长歌，其乐如何。

相望虽隔于秋水，明月幸同于千里。

刘宰

刘宰　寄宜兴赵大夫二首

胜地古阳羡，清才今长官。

能令三害远，坐使四民安。

勿谓时无几，仍防弊有端。

做成循吏样，傅与世人看。

刘宰

刘宰　寄宜兴赵大夫二首

去接鸳行侣，犹怜鹤发翁。

连翩致嘉实，多旨荐清空。

往见孤成约，酬知有朴忠。

金张业尔耳，相阀自清风。

刘宰

刘宰　甲午秋作四壁绝题窗间

驿使挂来郡吏批，丁宁急急趁符移。

儿童骇汗催科急，趣贺元来荷圣慈。

刘宰

刘宰　甲午秋作四壁绝题窗间

明时一士不遐遗，臣子宁才盍自知。

骑马趋朝常处士，几人笑诵醉翁诗。

刘宰

刘宰　甲午秋作四壁绝题窗间

潦园逸气藐云霄，吏部英词揭斗杓。

未用鸡蟲分得失，笑看鹏鷃两逍遥。

刘宰

刘宰　甲午秋作四壁绝题窗间

聊翩衔尾下深溪，又是当年竭泽时。

玉烛均调何日是，春陵三欢次山诗。

刘宰

刘宰　甲午至节后同诸兄入市归有感

七十衰翁入市归，感今怀昔泪沾衣。

人稀旧识居独是，俗竞新华质已非。

九府泉悭谁改作，五材兵去孰防微。

西山不属银绯客，只合高歌咏采薇。

刘宰

刘宰　柬施上舍

万里秋光酒一钟，别来木末几西风。

怀人滚滚东流水，问讯冥冥北去鸿。

愧我形容难似书，喜君意气尚摩空。

相逢莫怪深相间，一笑犹疑是梦中。

刘宰

刘宰　柬张簿二首

簿书阅过几牛腰，一缕清香午未消。

栀室醉吟谁是伴，铁城折简可频招。

刘宰

刘宰　柬张簿二首

细肋朝来正割鲜，瓦瓶先腊湛寒泉。

香栖枳棘宁多日，断送横飞上九天。

刘宰

刘宰　简同志

竹韵因风来满盈，桂枝和月印中庭。

遥知棋罢浑无事，百首新诗醉复醒。

刘宰

刘宰　简张槃斋以国朝四君子文易南华经

我宋百年间，人物两汉上。

堂堂司马公，奥学迈舒同。

庐陵祖韩孟，首以六经唱。

升堂子曾子，功亦孟氏抗。

荆舒徇偏见，晚拂天下望。

斯文价金玉，表表足相尚。

一编谁篡聚，百世得宗匠。

晴窗一开卷，璀璨罗万象。

馀功堕毫颖，云烟起千嶂。

老我尤患馀，苦学殊少壮。

适越资间甫，箧笥增冗长。

之子秀儒林，笔力锦江浪。

九原如可作，四子推辈行。

殷勤特送似，或可起遗忘。

潦园有傲吏，所乐在閒旷。

插架有全收，引领祈拜贶。

所志逍遥游，不受鹍鹏诳。

他年子奋飞，荣问日休畅。

濠梁如有意，回首问无恙。

刘宰

刘宰　借明秀轩韵送赵推入幕二首

七泽波涛笔下吞，相逢晓日上天门。

祗今出处难同调，惭愧高轩几访存。

刘宰

刘宰　借明秀轩韵送赵推入幕二首

纷纷末俗假成真，幕府归来岁聿新。

万里终存江海志，一毫莫染簿书尘。

刘宰

刘宰　九日

捣餈簄酒荐新春，叹息年来畑石空。

不惜解衣供一饷，要令稚子识家风。

刘宰

刘宰　九日送酒黄竹磵

老瓦盆中渌酒香，田家风物近重阳。

不知竹磵槃桓处，今赋黄华第几章。

刘宰

刘宰　句

选诗非选官，论诗非论人。

刘宰

刘宰　开禧纪事二首

泥滑滑，仆姑姑，

唤晴唤雨无时无。晓窗未曙闻啼呼，

更劝沽酒提壶荐。年来贵，

无酒沽。

刘宰

刘宰　开禧纪事二首

婆饼焦，车载板。

饼焦有味婆可食，有板盈车死不晚。

君不见比来翁姥尽饥死，狐狸嘬骨鸟啄眼。

刘宰

刘宰　口占送纸鹤帐与王克家中书

雪翎丹顶更玄裳，持赴君家六尺状。

午枕不须蛮素问，主人心地正清凉。

刘宰

刘宰　口占谢陈使君

相思目断鉴湖船，书别殷勤敢赠言。

未解终南寻捷径，少宽谷口截朱辕。

刘宰

刘宰　苦雨遣兴

老去身何有，时危念苦深。

朝阳方借暖，宿霭又所阴。

梁楚安巢少，关河去鸟沉。

谁歌出塞曲，慷慨百年心

刘宰

刘宰　雷发散雨书怀

畾雷惊散半空雨主，赫日冲开万里云。

依旧炎炎还酷暑，南来犹幸有晴薰。

刘宰

刘宰　漫塘观雪分韵得远字

入腊甫目兹，得雪殊不晚。

凝寒祛厉气，积润滋麦本。

清兴浩无极，步屐忘足蹇。

扣门呼石交，颈缩语犹謇。

挟携事登眺，南去还北及。

所向游目碍，窘若虎就圈。

归来漫塘上，四望与天远。

蓑重渔舟归，烟横樵舍饭。

棱层敞瑶池，璨烂开琼苑。

玉龙拥寒城，银海迷叠巘。

颇喜漫翁贫，览富逾北阮。

呼儿具杯酌，采掇翻蔬畹。

不辞多酌我，自愧饮河鼹。

少焉敛夕氛，桂魄争婉婉。

翻思造化工，舒卷意难忖。

方其险风壮，一噫万象偃。

聚将薮泽平，散欲天壤混。

端疑冰山固，可但拳石狠。

及其遂离析，去去不可挽。

日月丽太清，草木被馀煖。

区分镜出匣，涣散渠决堰。

向来天壤间，了不计僧损。

呼吸一气尔，人当解兹悃。

恭惟圣明君，尤民中缱绻。

方冬祈瑞应，此足慰勤垦。

贵瑞不贵多，真宰亦知撙。

公等调元手，圣世须补衮。

未应事閒旷，崖壑惯栖遯。

我智拙于鸠，一枝聊自稳。

但喜占丰年，努力务耕垦。

刘宰

刘宰　漫塘口占

醉著船头背月眠，醒来红日浴晴川。

等閒活计无人共，独占江湖万里天。

刘宰

刘宰　漫塘晚望

远山亚归云，黯淡与天一。

近山过馀雨，净扫峰已出。

式喜鸠唤妇，宁尤月离毕。

担簦彼谁了，蹇步泥没膝。

举头望天末，一笑失愁疾。

应知扶桑东，明朝浴晴日。

刘宰

刘宰　漫塘晚望

霁色催云作晚霞，小桥却立岸鸟纱。

雨馀菱芡新抽叶，秋早菰蒲未著花。

灯影微茫行客艇，钟声缥缈梵王家。

沉吟索句输公等，我欲临流理钓槎。

刘宰

刘宰　猛虎行

市有虎，毋妄言。

当关虎士森戈鋋，市上一呼人驾肩。

虎虽猛，那得前。

市有虎，言非妄。

君不见左冯诸邑天下壮。斧斤声断林壑空，

猛虎通衢恣来往。食人肉，

饮人血，沈痛积冤何可说。

凝香堂上紫烟浮，风流太守尤民尤。

一朝令下开信赏，藉皮枕骨弥山丘。

虎已减，人患绝，

夜永犹闻泣幽咽。泰山之侧如可居，

子后夫前甘死别。

刘宰

刘宰　梦使高丽到东海口占

梦魂飞到碧霄东，日出扶桑万丈红。

窗户曈曚开晓色，园林淡荡已春风。

时平正使车书混，天远那能玉帛通。

万事悠悠均梦尔，一樽聊与故人同。

刘宰

刘宰　勉王甥

莘野凄凉渭水遥，事功无复在渔樵。

但令一第先馀子，自可清名动圣朝。

禁路家声犹赫奕，词场笔势已嫖姚。

夜窗灯火秋来功，莫欢辛勤髀肉消。

刘宰

刘宰　勉张兄立民作诗

翛然风骨一舑仙，误走红尘逐世缘。

亦欲名同天壤寿，且须句与日星县。

后湖废沼生春草，南郭遗墟起暮烟。

闻道锦囊时有得，故山花鸟亦欣然。

刘宰

刘宰　偶成

木落山呈骨，泉空水反源。

知时秋燕去，负日午蜂喧。

玉粒炊晨甑，金英卧晚园。

岁寒今已暮，身世两忘言。

刘宰

刘宰　偶题云边

桃花山下水流长，花不长开水自香。

此地正须招隐上，山庵聊复对崇罔。

屏帏缭绕竹千个，旌纛森岩柏两行。

士会不生今已矣，不妨閒处且徜徉。

刘宰

刘宰　毗陵邂逅京口同舍汤叔厚

鸡犬相闻里社同，琴书曾共客儒宫。

南楼夜醉三更月，北固秋吟万里风。

去鲁羡君勤采藻，游吴愧我尚飘蓬。

相逢便与论心曲，莫笑依然旧阿蒙。

刘宰

刘宰　七夕

天孙今夕渡银潢，女伴纷纷乞巧忙。

乞得巧多成底事，祗堪装点嫁衣裳。

刘宰

刘宰　秋怀二首

翠幄迎霜半染红，高林风过杂笙钟。

澄光万顷天无滓，留与义和驾六龙。

刘宰

刘宰　秋怀二首

一抹红绡日脚霞，千林暮霭纳归鸦。

西风卷尽梧桐叶，乞与中庭散月华。

刘宰

刘宰　秋日题仪真寓廨时秩满俟代

非崖非巅，壁立苍然。

野花炯炯媚朝日，樛木缭绕栖寒烟。

归乎归乎，幽深此便。

居乎居乎，市声昼喧。

纷去住于吾心，定取舍于吾言。

竹色一轩秋雨后，荷花十里晚风前。

锦城不似还家乐，独立津头欲间船。

刘宰

刘宰　秋闱后勉子侄

我生场屋惯周旋，得失从知岂偶然。

天理先须尽人事，时文端有本尘编。

日烘瓮牖朝先起，雪压茅斋夜不眠。

万里夷涂从此去，著鞭宁怕祖生先。

刘宰

刘宰　趣刘倅对与建第

鷦鷯巢枝宽，大鹏渖海窄。

不齐物之情，大小贵安宅。

一区扬子云，衡宇陶彭泽。

何妨轮鞅稀，所憎廛市迫。

吾宗携家来，寒暑已屡革。

寓舍得贾区，开门即广陌。

四邻共壁立，而无藩墙隔。

尽通燔炙芬，夜悉笑语哑。

麕于窘宾朋，雨立愧臧获。

傅闻三径地，经始得长策。

良材蔽川下，赋唐非难索。

露廪发陈积，香饭流匙白。

群工闯户外，拱手听规画。

愿速大厦成，却展搏风翮。

刘宰

刘宰　趣刘圣与寓王甫杜墅

门外平湖百顷宽，庭前翠竹绕栏干。

鸟啼花笑四时好，几争窗明六月寒。

賸可琴书供昼永，不妨弦管到更阑。

留行莫为歌杨柳，作计应须趁牡丹。

刘宰

刘宰　赛龙谣寄陈倅校书兼呈黄堂

重光协洽之岁夏四月，朱方不雨川源竭。

田家汲井灌新秧，绠短瓶羸汗流血。

太守尤民一念深，欲决银河起伏险。

弥月驱驰偏群祀，云卷碧霄呈象纬。

闻说南洲有蛰龙，百年水旱资神功。

民言直彻九天上，丝纶屡下恩光重。

来往瞻言三百里，别乘亲行古无此。

洁蠲牢醴荐芬馨，愿借英灵一瓢水。

瓢水英灵亦何在，精诚自与神明会。

炎官叱驭正当空，丰隆已驾随飞盖。

归轩暮扣古城闉，霈泽朝均千里外。

秧田得雨变青青，麦田流水迷沟塍。

击壤欢呼纷老稚，惭愧今年又丰岁。

典衣沽酒赛神龙，一饱權舆神所赐。

神龙脄蠁意已傅，似言此赐非予专。

一瓢汲水能回天，多谢紫府瀛洲仙。

瀛洲仙人笑挥手，龙不言功我何有。

祗今千骑拥朱轮，即是商家大旱作霖人。

刘宰

刘宰　杀虎行谢宜兴赵大夫惠虎皮虎腊虎睛

君不见阳羡周将军，射杀南山白额虎，

千古万古声流闻。又不见宜兴赵大夫，

南山三十有六虎，令行杀取无复馀。

一虎昔何少，三十六虎今何多。

虎多人不患，所患政之苛。

苛政减人门，猛虎戕人命。

择祸莫若轻，泰山之人论已定。

大夫性高明，下令走风雨。

所知在田里，了不见台府。

既令民免政之虎，又民民除虎之苦，

四境之民歌且舞。或云杀虎太伤和，

胡不令渠自渡河。我闻此言笑且呵，

大夫尤民尤，岂必限吾士。

不然邻国以为壑，信也白圭愈于禹。

古阳羡，今宜兴。

大夫邑之主，将军邑之民。

主宾多寡事不同，千古万古同清芬。

刘宰

刘宰　山行阻雪呈同游诸友

幽寻本无急，聊以会友生。

尘中妨剧谈，故作林下行。

仆夫问归路，夜闻风雪声。

何妨小迟留，妙理细重评。

刘宰

刘宰　社日僧舍风雨

借疏香积共晨炊，客里良辰总不和。

孺子从渠均胙肉，南翁无处听巴词。

神鸦得志饱终日，巢燕有心来及时。

风雨聒人聋转甚，半钟浊酒可能治。

刘宰

刘宰　石翁姥

采石江头风昼息，掀天雪浪平如席。

沿崖小泊客心宽，攀萝曾看望夫石。

天涯望断人不归，露寒犹想泪沾衣。

争似石翁携石姥，年年对峙夹罔道。

人归人去我何心，雨沐风餐人自老。

比翼鸟，连理枝。

年多物化徒尔为，长生殿里知不知。

刘宰

刘宰　试郭生笔

金华山中仙，委蛇霜雪明。

君于何处得，束缚封官城。

大白真若辱，脱帽甘沉冥。

世有扬子云，犹堪草玄经。

刘宰

刘宰　书宝文卿墓

冻宇兮煌煌，鬓发兮苍苍。

羌一言兮会心，驾吾车兮建阳。

车既驾兮遄归，今良是兮昨非。

释众累兮春冰，耿吾心兮夕晖。

斯道兮孔寿，斯人兮不志。

十载兮重来，泬漻兮此堂。

风撼兮寒松，霜凋兮百草。

佳城兮葱葱，万古兮是保。

刘宰

刘宰　书陈少阳遗墨后

赎死何由可百身，遗书犹足警来人。

当时珍重千金字，此日凄凉一窖尘。

刘宰

刘宰　书蒋云巢诗卷后

逸兴常同造物游，驾巢不舆世人侔。

日晴紫翠开千嶂，依旧君家在上头。

刘宰

刘宰　书汤兄诗卷后并呈丹阳大夫三首

明月韬光甓社湖，发挥千载赖耆儒。

清江曲就无人识，来往横塘一鄙夫。

刘宰

刘宰　书汤兄诗卷后并呈丹阳大夫三首

令尹胸襟隘五湖，狂言时肯听迂儒。

未知他日翘材馆，可著当年郑介夫。

刘宰

刘宰　书汤兄诗卷后并呈丹阳大夫三首

长安未必胜江湖，盖世功名徯大儒。

三事更应登密令，一廛我欲伴樵夫。

刘宰

刘宰　松风轩晚望

远山亚归云，近山留夕照。

澄江横净練，怒风收众竅。

东南佳山水，此地宅其要。

连薨三万家，金璧互辉耀。

閒房列歌舞，杰观富登眺。

物理会有极，却庐成悲啸。

我家三茅峰，一室倚青峭。

下有荆溪水，水深鱼可钓。

归欤有成计，静坐观众妙。

功名付公等，连茹祗明诏。

他年问无恙，短策寄岭峤。

浩歌畅幽怀，狂斐君勿诮。

刘宰

刘宰　松江道中

久作松江梦，重来泛短蓬。

淡云飞急云，枯叶战狂风。

烟末三家市，波心一钓翁。

鸱夷身计耳，吴越等成空。

刘宰

刘宰　松影

老松偃蹇印晴空，倒影参差澹月中。

夜久无人共清赏，一庭萧瑟走虬龙。

刘宰

刘宰　送陈内机弃官还

一官已判归休，五斗何须外求。

达已莫询田父，折腰免见督邮。

身寄红莲绿幕，梦餐翠柏丹霞。

归去聊寻旧隐，功名盍付渠家。

刘宰

刘宰　送戴子家归永嘉

君住柟溪第几山，我家北渚水云间。

二千里远来非易，三五朝留勿作难。

有子已知头角异，安心宁恤鬓毛斑。

尺书频寄问无恙，共乐生前日月閒。

刘宰

刘宰　送丁道士住洞阳

华阳洞口鍊丹台，仙客遗基在草莱。

急遗羽流专洒扫，千年去鹤会归来。

刘宰

刘宰　送杜尉秩满还天台

眼看时事废因循，官路三年子独勤。

袖有新诗频教我，邑无长策可留君。

向来过计尤周陨，此去何时静楚气。

未必诗书尽虚语，勉哉行矣张吾军。

刘宰

刘宰　送傅守归

烦暑斂清晓，西风生远林。

客怀感素秋，归梦越千岑。

祖帐城南门，蔼蔼萃华簪。

举觞忽有赠，去矣无遐心。

刘宰

刘宰　送傅守归

堂堂司马公，独乐五亩园。

岁月坐成晚，花木亦已繁。

世事尚可为，石交有遗言。

归来默无语，拊石弄潺湲。

刘宰

刘宰　送傅守归

令行肃观学，仁施先困穷。

适此饥馑馀，喟彼杼轴空。

劳来穷人谋，祈禳与天通。

那得三百州，落落旨此公。

刘宰

刘宰　送傅守归

世念分五兵，当使道战胜。

昔别稽山险，风采舑而整。

重逢惊少庄，神光烁衰病。

一气中夜存，还丹强葛令。

刘宰

刘宰　送傅守归

永日来清风，黄堂少公事。

凭栏一长望，千载几兴废。

论功赤壁多，语士北府锐。

蝼舟眺家具，吊古足新制。

刘宰

刘宰　送傅守归

金山故佳丽，杰观环孤峰。

对峙焦公庐，林杪出疏钟。

南归谢尘鞅，北眺足从容。

应持济州手，一酹击楫翁。

刘宰

刘宰　送傅守归

辩士变初说，勇士衰再鼓。

向来东海滨，有士节独苦。

岁晚儿女恋，颇亦类张禹。

堂堂裴晋公，绿野能容与。

刘宰

刘宰　送傅守归

仕至二千石，富贵有足乐。

官为谏大夫，亦足究所学。

兰阶擢珠树，金闰聊棣萼。

何妨赤松游，不负黄石约。

刘宰

刘宰　送傅守归

濯缨沧浪水，为爱沧浪清。

明明中兴主，斋居方厉精。

疏傅不自惜，决去鸿毛轻。

滥觞尔何如，咄哉檀长卿。

刘宰

刘宰　送傅守归

北渚有狂士，病卧忘四时。

绿暗知春晚，叶落识秋期。

西风日已高，凝露方自兹。

独有岁寒心，不负流水知。

刘宰

刘宰　送高桂阳之任二首

清才宁合驾缇车，天上新分竹使符。

此去专城重摩抚，向来沙笔几嗟吁。

南州想见歌何暮，北府犹闻戒疾驱。

更恐掖垣须敏手，未应千骑出重湖。

刘宰

刘宰　送高桂阳之任二首

一笑相逢此道同，别来木末几青红。

自怜老去北窗下，犹得身栖广厦中。

良夜拟乘千里月，神仙竟隔一帆风。

赠行更愧留行者，遮道歌翻别驾功。

刘宰

刘宰　送恭叔兄赴省二首

秋荐吴江北雁来，几看文阵夺標回。

鴒飞鹊喜情何限，龙化鹏搏兆有开。

礼部定知当一得，大廷端右压群才。

春秋正学非阿世，莫作公孙愧草莱。

刘宰

刘宰　送恭叔兄赴省二首

晞骥长惭马不前，着鞭何意在君先。

须懲牛后羞馀子，独占鳌头下九天。

上苑未须夸得意，道山共拟更登仙。

虽然富贵浮云等，要使功名在简编。

刘宰

刘宰　送珪老位普照

结屋缘崖地苦悭，嘉名犹记寿丘山。

万家不隔高人眼，日月东西见往还。

刘宰

刘宰　送洪季阳分教横州嫌呈丁师二首

仕有为贫难择地，志将及物要乘时。

青衫入手南中去，此意惟应我辈知。

刘宰

刘宰　送洪季阳分教横州嫌呈丁师二首

五百人中占上游，四千里外客诸侯。

南中赖有贤方伯，处我应须胜自谋。

刘宰

刘宰　送胡伯量

我本山泽人，飘然如野鹤。

夫君九皋来，气类颇相若。

相逢宿不再，别去天一角。

君从浮丘游，度世得良药。

渴饮瑶池水，饥向芝田啄。

引脰试一鸣，群仙相唯诺。

嗟余侣鸥鹭，回翔一丘壑。

剌天见群飞，老气鼓不作。

客来傅好音，重兴欣有约。

追随忽几月，至哉天下乐。

亦知仙凡异，所向终落落。

分飞又兹始，后会杳难度。

归从浮丘侣，为我试商略。

虽愧毛骨凡，颇亦志念愨。

愿乞刀圭剂，一洗性昏浊。

从君清都游，共听钧天乐。

刘宰

刘宰　送黄竹磵

湘流不尽恨，楚客赋离骚。

世已殊于古，君奚罕所遭。

羁怀便酒圣，野兴挟诗豪。

醉里抬诗眼，山空月色高。

刘宰

刘宰　送黄子弘归吴门

玉楼工就故人仙，宿草离离起暮烟。

曾说项斯谁复记，尚怀中散子真贤。

鼎来穷巷方今日，胜读残编已十年。

西望犹能话离索，秋风来共钓鱼船。

刘宰

刘宰　送晦庵语孟集註舆诸侄

伊洛遗书偏讨论，微言千古破童昏。

要知此老殷勤意，送与君家好弟昆。

刘宰

刘宰　送机僧代柬庄氏

长荡湖南好事家，祗今无复无豪华。

斗升为乞西江水，涸鲋馀生或有涯。

刘宰

刘宰　送姜君玉赴省试

樽酒论文弱冠前，交情老去只依然。

久荒三径无来客，细拨青灯话昔年。

少日功名谁汗简，旧游江海半华颠。

君行试问都门柳，几送银袍上九天。

刘宰

刘宰　送李果州

萧然瘦鹤姿，不受世俗尘。

吾衰久矣夫，眼明见斯人。

刘宰

刘宰　送李果州

含香趋汉陛，前席问卖生。

要路须民庸，锦衣聊昼行。

刘宰

刘宰　送李果州

一年春分处，寒食一百五。

想见束晨装，沙头震鼍鼓。

刘宰

刘宰　送李果州

昔吾有先正，走卒称司马。

尤国等尤家，人物吾其亚。

刘宰

刘宰　送李季喦归蜀

平生秀喦翁，嘉遯轻朝衣。

圣世重特招，趣驾不容违。

我岂匏瓜哉，先圣固所晞。

长江一万里，舟行疾如飞。

东南盛人物，十九饫甘肥。

颇藉子公力，宁知伯玉非。

秀喦曰异哉，我本起布韦。

岂比淮之水，东下杂于淝。

论奏了不阿，正直鬼神衣。

谗言嗟止棘，曰归咏采薇。

岁晏江涛平，雨雪从霏微。

县知到家日，花竹绕山扉。

刘宰

刘宰　送李季允侍郎归蜀五绝用禅房花竹幽为韵

密叶秋逾润，幽花晚更妍。

去来谁是主，试问白头禅。

刘宰

刘宰　送李季允侍郎归蜀五绝用禅房花竹幽为韵

地僻风烟好，身閒日月长。

未知嘉遯吉，占验笑京房。

刘宰

刘宰　送李季允侍郎归蜀五绝用禅房花竹幽为韵

淮海身如击，岷峨路去赊。

相思冰雪里，却立嗅梅花。

刘宰

刘宰　送李季允侍郎归蜀五绝用禅房花竹幽为韵

日脚收新雨，禅房早得秋。

重来应更好，谁与共清幽。

刘宰

刘宰　送梁伯暘归括苍三首

怒风驾海潮，钱塘天下庄。

岷山浚源委，东下极奔放。

中横吴淞江，烟波渺四望。

归欤太史笔，偃蹇九霄上。

刘宰

刘宰　送梁伯暘归括苍三首

城关美少年，三五事游冶。

明珰烛绮疏，宝香笼舞树。

一朝黄金尽，帷盖羞狗马。

短檠有真乐，行矣遴取舍。

刘宰

刘宰　送梁伯暘归括苍三首

西北天马驹，堕地志千里。

暴生执鞭辔，邂逅渥洼水。

东来荐郊庙，声名蔼千祀。

咄尔驽骀辈，局缩当愧死。

刘宰

刘宰　送刘薄秩满东归

一官簿领十年间，此去青云手可攀。

胜日西湖浮画舫，频将卮酒酹孤山。

刘宰

刘宰　送罗季能还延陵镇

眼底纷纷利欲昏，君心当与哲人论。

欲尘不染修茎露，世味逾轻太古尊。

杘有此亚当岁俭，寒冬何地不春温。

幡然不惮延陵去，季子清风百世浮。

刘宰

刘宰　送茅监

一棹东来载月归，宦途此去有光辉。

祖筵是处花枝袅，惭愧衰翁昼掩扉。

刘宰

刘宰　送潘兄谒李弘斋

我欲游庐山，江长水茫茫。

我欲谒弘斋，老去力不遑。

羡子勇决策，去若飞鸿翔。

及登夫子门，必升夫子堂。

想见七十翁，神清气扬扬。

客来语时事，慷慨激中肠。

客去竟无言，高歌咏虚唐。

子行当寄书，欲言浩难量。

问我今何为，为言老农桑。

论交四十年，会短别苦长。

至今风雨夜，晤语思对床。

所幸天壤间，日月同辉光。

何妨一寸心，千里遥相望。

小蟹有益友，劲气摩穹苍。

及其即之温，百卉粲朝阳。

特苗天所抧，双鸟鸣相将。

闽峤几归归，猿鹤久悲凉。

凭将一语气，毋使三径荒。

刘宰

刘宰　送平江赵法曹

金科天上耿星宸，丹笔年来有屈伸。

子去平反供母笑，民知宽大颂君仁。

祗今茂苑题舆客，曾是琼林合席人。

若间残生烦寄语，扁舟长占五湖春。

刘宰

刘宰　送上元张尉兼柬吕制干二首

千古繁华白下亭，万家花柳拥层城。

登临此去非无地，弹压中间要有声。

刘宰

刘宰　送上元张尉兼柬吕制干二首

幕府东来第一人，姓名星斗揭苍昮。

龙驹要踏浮云去，好向庭前一问津。

刘宰

刘宰　送邵监酒兼柬仪真赵法曹呈潘使君二首

仪真来往几经来，风物淮南第一州。

山势北来开壮观，大江东下峙危楼。

沙头飘缈千家市，橹尾连翩万斛舟。

去去烦君问耆老，几人犹得守林丘。

刘宰

刘宰　送邵监酒兼柬仪真赵法曹呈潘使君二首

十万流离仰二天，淮民只说使君贤。

向来积賏知无有，此去规模要有传。

幼学可能傅榷酤，远猷无惜助筹边。

公馀更向髯参问，今赋梅花第几篇。

刘宰

刘宰　送石令君

攀辕父老杂儿童，十载重欣见此风。

可但三年方论定，亦由去日与初同。

一尘不染冰常莹，万折难回水必东。

正直自应神所介，人心况有是非公。

刘宰

刘宰　送王常博归蜀

东溟之水浩无穷，蜀江滚滚来朝宗。

圣神天子坐法宫，日月所照梯航通。

君才当代相如雄，云烟落纸声摩空。

西来阐教临辟雍，冠带济济如云从。

力排党论开至公，凤鸣骇瞩朝阳桐。

太常正徯肃臣工，归舟却泝蜀江风。

蜀天万里车书同，不应一士无留中。

篙师捩柁毋匆匆，趣回有诏紫泥封。

刘宰

刘宰　送王去非服除造朝

疾风吹雨洗尘寰，北渚津头水没滩。

千里送君黄鹄举，一生笑我白鸥閒。

清名已至云霄上，逸气还弃宇宙间。

此去西湖重回首，淡烟疏柳认孤山。

刘宰

刘宰　送王去非入饷幕

春归花药尚红酣，送子脂车马在骖。

幕画向来多实用，事机今可付常谈。

学方用力须千百，事或当仁勿二三。

别后欲知渔钓处，五湖天水共澄涵。

刘宰

刘宰　送王深道归黄岩云霞居并简李微之周子靖吴毅夫蒋良贵

之子云霞居，地隔千万山。

三年三过我，一见一开颜。

袖出西游编，字字破天悭。

可怜东门享，不及海上閒。

后会不可期，天步方艰难。

赠别可言无，鸟倦宜知还。

白发暮倚闾，山空水潺潺。

道逢两伦魁，风采照人寰。

出处各有适，为问二者间。

李周两太史，笔削凛二班。

为问静中得，何方济时艰。

老我疾病馀，皃尤涕空潸。

回雁可寄书，勿诿殆且烦。

刘宰

刘宰　送王颖叔分教山阳

向来肉食昧远谋，坐谈欲复千古仇。

良平不逐胜诡游，毛锥竟作书生羞。

楚山苍苍楚水流，甲光向日金鳞稠。

酒阑一笑看吴钩，将军意气倾九州。

先生身短智则修，百鍊可使绕指柔。

安边端藉帷幄筹，泮宫还献馘与囚。

英声南来动冕旒，貂蝉未必生兜鍪。

刘宰

刘宰　送卫汝积归句曲

楼罔亭谷万山西，缥缈炊烟出翠微。

归路正当清昼永，离怀莫怅白云飞。

学医要使人无费，问道须知昨已非。

送向庭闱商略此，短章中或有玄机。

刘宰

刘宰　送魏华甫侍郎谪靖州

靖州风物最五溪，畲田岁入人不饥，

淘沙得金遨以嬉。瘴烟不逐岭云西，

六花瑞腊春台熙，尤便逐客过往稀。

理乱黜陟了不知，夫子岂欲居九夷，

要尊主势扶时危。有言不用时我违，

翻然不受好爵麽，向来乡行谁可晞。

平生易名慕者谁，苏陈凛凛百世师，

畏涂万折甘如饴。求仁得仁固其宜，

大明当天照隐微，直前一疏可忘之。

江湖后会端有期，暗香微动寒梅枝，

临别不用长嗟咨。

刘宰

刘宰　送无灰酒周马师口占三绝

宝玺来归万国春，海隅花鸟亦欣欣。

皇恩更向将军厚，乞与人间自在身。

刘宰

刘宰　送无灰酒周马师口占三绝

乞得閒身荷对朝，旧栖佳处日逍遥。

却怜赤壁归来日，歌舞樽前祗小乔。

刘宰

刘宰　送无灰酒周马师口占三绝

奉寄无灰酒十罂，不杯入药可长生。

药成预约分酬我，眉寿相期比老彭。

刘宰

刘宰　送昔与监税满替

但了官中事，都无俸外钱。

妙年能尔尔，晚节更须坚。

刘宰

刘宰　送徐兄封川之行

别时触目是愁端，适喜君怀宇宙宽。

千里事人犹见喜，寄声别驾好相看。

刘宰

刘宰　送彦与孙兄赴廷对

捷书夜到古朱方，之子登名甲乙行。

伟行向来高月旦，遗经端合破天荒。

公孙对策风云会，董子留名日月光。

趋向一分燕越异，赠言惟有用心刚。

刘宰

刘宰　送应徽之归天台

去来行李苦匆匆，世路崎岖一笑中。

闻道倚门占鹊喜，早寻归棹浙江东。

刘宰

刘宰　送友人

年来去客半西东，须信劳生等转蓬。

万里相望成别恨，一声何处递冥鸿。

人情对景分尤乐，月色于今岂异同。

莫把壮怀成索寞，举杯聊与吸清风。

刘宰

刘宰　送友人

凛凛霜台起事功，翛翛三径任穷通。

几因节物伤离别，无奈行藏苦异同。

白露感怀悲社老，黄楼得句忆坡翁。

雁行何日齐飞去，岸帻相看酒一事。

刘宰

刘宰　送友人赴省试

月满千门夜未央，忆陪多士凑文场。

露将寒透银袍冷，兴与秋来笔力刚。

十载转头成昨梦，一身为客尚他乡。

为言桂苑聊镳客，要折高枝压从芳。

刘宰

刘宰　送友人归茅山

峨峨三茅峰，秀出云雨上。

疑有避世士，卜篵便幽旷。

菊英当朝餐，兰佩拂千障。

我行未之见，徘徊几惆怅。

子居山之西，昔闻今见之。

厌和下里曲，浩歌商山芝。

山林久寂寥，迟子相发挥。

间关整车轴，万里端自兹。

特苗天所抧，念此令人悲。

毋为舍灵龟，旁观时朵颐。

刘宰

刘宰　送友人入京

郭内无田负郭居，酒中有趣酒尊疏。

波间屡听濯缨曲，架上时繙种树书。

万里长风摧岸柳，一天清露属园蔬。

故人欲问平安信，为说年来颇晏如。

刘宰

刘宰　送张端衡尉句容二首

梅仙西上古仙乡，梅蕊先春特地香。

自人邾人闻鲁柝，县知晋盗避秦疆。

名山久合清芜机，穷苍犹闻缺盖藏。

惠政由来要全美，须君努力佐琴堂。

刘宰

刘宰　送张端衡尉句容二首

去乡喜见似乡人，君去家山祗比邻。

令长垂髫同里社，交承握手记城闉。

弦歌堂上宁忘旧，樽俎筵中必告新。

若也从容问无恙，为言鱼鸟已情亲。

刘宰

刘宰　送张端袤赴潘葑

汲取人间第二泉，酿成天上酌神仙。

渠侬得此良佳矣，我辈为之或未然。

职守近来成漫浪，湖山佳处且回旋。

向阳花木逢春易，会取声名动日边。

刘宰

刘宰　送张端袤摄簿建平

吏道贵更事，君行非为贫。

勾稽戾初意，疾痛击斯民。

一日居须葺，他年政若神。

放船秋水阔，着眼看修鳞。

刘宰

刘宰　送张端袤主含山簿

计利无非利，辞难枉作难。

驱车平路去，高枕此心安。

县小勾稽易，时危赋敛殚。

好裨千虑失，可使百尤宽。

刘宰

刘宰　送张端质上春官

第一江山酒两壶，送君鼓箧入皇都。

直须第一收名第，莫使江山擅美呼。

刘宰

刘宰　送张晋望倅湖州

风月平分古治中，挂帆直指水晶宫。

祗今第宅多亲贵，自昔闾阎有阨穷。

勿用弥缝乖直道，毋烦歌舞竞新功。

举头见日长安近，诏入元非藉子公。

刘宰

刘宰　送赵居父入淮东漕幕

仪真在昔发运司，承平旧事犹可稽。

岁漕东南六百万石米，自淮入汴趋京师。

周原六辔光陆离，建台想像因遗基。

水浮陆走舟车驰，转输十九资残寇。

古今事异吁可悲，民力已困国不支。

长才入幕宜深思，皇华使者须良规。

刘宰

刘宰　送赵玉甫赴穿山监场

辟书朝东来，海上便拟寻蓬莱，

坐令斥卤皆春台。辟书暮西至，

颁春又拟陪千骑，江水江花尽和气。

浮屠将就要合尖，洊雷唤起蛰中潜，

东西惟命夫何嫌。诸么争令出门下，

意岂专为一日雅。君姿秀整气清遒，

露华凝晓月澄秋。胸中武库森戈矛，

笔下倒演三峡流。甘泉持橐侍凝旒，

青氊旧物唾手收。幡然正应侧席求，

东行西行宁久留。祖帐驰华轩，

嗟余定环堵。赠言古有证，

临分敢无语。纷纷曳紫腰黄金，

俨然望之真天人。万世在其后，

念之徒酸辛。富贵诚可乐，

名义吁可畏。此意傥无忘，

雁来频寄字。

刘宰

刘宰　送赵子野归

秦淮契阔几经春，钓月临风入梦频。

万灶无哗新号令，一樽相属旧殷勤。

绿波南浦予回棹，落日孤城子问津。

聚散云萍浑若此，临分一笑大江滨。

刘宰

刘宰　送郑节夫

盛年已去壮心阑，此别慈知后会难。

愿使乾坤同日月，不妨闽浙异江山。

刘宰

刘宰　送钟元达赴馀杭

知音十九在岩廊，姓字高县日月旁。

视草祗今虚省署，种花聊复向河阳。

困穷已甚情当察，富贵徐来味更长。

梵宇仙宫最佳处，诗成数寄水云乡。

刘宰

刘宰　速陈李二居士还茅山

髯李魁然玉抱璞，淡陈萧散出林鹤。

华阳洞口笑相逢，三风自奏钧天乐。

飞云出岫本无心，大隐不必皆山林。

朱弦自振出水音，王乔梅福古犹今。

君不见洛之南涯温生北涯石，明月滩头弄澄碧。

河阳御史一张罗，晓猿自掩松关寂。

久旱得雨方一犁，山南种豆犹其时。

山僮倚担迟君归，语君雨过黄独肥，

亦有晚笋穿疏篱。急归烧笋煮黄独，

北山移文可无续。

刘宰

刘宰　宿云边感怀

虚馆怯朝寒，幽寒不可续。

展转复展转，万感起心曲。

世涂嗟枘凿，亲养悲风木。

悔往舌噬脐，念来弓拟鹄。

悠悠穹壤间，方寸浪驰逐。

西山有仙子，胸次湛寒玉。

何年白鹤归，就我云边宿。

挽衣起凝睇，飞鸥下平绿。

刘宰

刘宰　宿直里店二首

扁舟泛泛逐惊湍，朔吹飚飚作晓寒。

舣棹远来投野店，应门幸喜得儒冠。

刘宰

刘宰　宿直里店二首

稻获田空宿水禽，去来终夜有清音。

投床卷客无他想，祗有江湖万里心。

刘宰

刘宰　汤参议惠莲走笔以谢

莲实同房若弟昆，人情乖异不堪纶。

只今昆弟成胡越，蔓草犹能庇本根。

刘宰

刘宰　题布金寺钟楼

云间飘缈出层楼，楼上钟成四百秋。

当日繁华今不见，钟声依旧满林丘。

刘宰

刘宰　题戴氏稼庵

小泊寻前约，同行得伟观。

乾坤开玉宇，日月走金丸。

高岸城池固，平田井牧宽。

京尘障游日，从子税征鞍。

刘宰

刘宰　题德源庵

牖户绸缪实父基，豆区积賏训承师。

老来事业仅如此，惭愧平生祗小知。

刘宰

刘宰　题冯公岭旅邸

层楼杰阁耸朱栏，楼下行人自往还。

但见彩云横木未，不知身在翠微间。

刘宰

刘宰　题恭靖兄志庵二首

宅兆当从志所安，故山松竹舞林峦。

莫嗟外有封疆隔，自觉中含宇宙宽。

刘宰

刘宰　题恭靖兄志庵二首

山势西来如凤舞，林峦左转若龙蟠。

门前一水流新绿，须信神心万古安。

刘宰

刘宰　题虎丘剑池

石壁千年立，池泉百尺深。

萧萧陵下木，贵恨古犹今。

刘宰

刘宰　题解生山水图

长江水水西南来，江北江南图画开。

君从何处得此景，锦帆似泛长江回。

槎牙老树连荒岛，两两人家出林杪。

鸥飞欲下洲渚宽，云横不断关山杳。

图穷双屿金焦峙，仙宫缥缈浮寒水。

柂楼捩转吴波平，阊阖中天日月明。

刘宰

刘宰　题刘文简所藏墨梅卷

烟雨和成宛擅场，新来翻著雪衣裳。

以吾不可学渠可，善学杨君祗此郎。

刘宰

刘宰　题龙祠米元晖词后

醉笔淋漓纪胜寻，重来尚想百年心。

浪将一字殊先后，谁识朱弦太古音。

刘宰

刘宰　题吕城庙

吕公遗壘沈高罔，落日西风草木荒。

王气县知南国在，不妨北面俨冠裳。

刘宰

刘宰　题茅山泼墨池庆云庵

路转几山腰，地寻双海眼。

涧咽吕公泉，桥横蜀道几。

主人去不归，山空春事晚。

何时具蔬笋，开门延客饭。

刘宰

刘宰　题明伦堂

六树庭前过屋山，一枝仙桂许高攀。

风云有幸逢千载，里社应先庛万间。

刘宰

刘宰　题明秀轩

波摇山绿浸云根，山压波回不受吞。

镜面平开三万顷，当轩管领属王孙。

刘宰

刘宰　题槃斋

不到槃斋十一年，旧时梧柳已参天。

应乘天上浮云去，忍看梁间淡月篇。

刘宰

刘宰　题屏雨

野旷乾坤大，身閒日月迟。

有生均自得，造物本无私。

刘宰

刘宰　题瀑布画

洩云澒洞遮山腹，古木差牙缭山足。

举头百丈演寒泉，知有高峰插天绿。

刘宰

刘宰　题石门奉真观

叠障为屏石作门，阴云漠漠雨昏昏。

清游到晚不知去，要上峰头望晓暾。

刘宰

刘宰　题王荆公半山图

归来心事平，蹇驴踏秋风。

举鞭问髯奴，何如浣花翁。

道旁几高松，风来自相语。

桃李今何之，岁寒予与汝。

刘宰

刘宰　题王氏天开图画卷后

浓淡非妆点，纵横谢剪裁。

凭栏一凝睇，图画信天开。

刘宰

刘宰　题仪真常平仓壁

苦被微官缚此身，汗衣亭午亚红尘。

维舟醉卧垂杨下，输与江湖自在人。

刘宰

刘宰　题永嘉寺壁

石泉飞下宝莲宫，似听钧天奏未终。

千古风流谢康乐，可无屐齿此山中。

刘宰

刘宰　题张端衡竹木石画

槎牙高树萧梢竹，绝岛风烟开短轴。

更烦点笔作衰翁，啸月

风饮山渌。

刘宰

刘宰　题真州广惠仓仓即故船场居南楼及天宁寺后中有大池塔影浸其中法

淅淅风摇业苇，霏霏雨弄新晴。

坐对江南山色，往来无闀　离情。

塔影参差波面，歌声宛转楼头。

山负少年行乐，更轮衲子清幽。

刘宰

刘宰　题子登侄环绿斋

竹树回环一亩宫，红尘不到绿浓。

堆前祗有书千卷，善后县知禄万钟。

刘宰

刘宰　天马歌书刘子淮海秋思诗藁后

贰师城空渥洼涸，百年徒费秦川榷。

眼明见此玉花骢，画工如山笔难貌。

朔风号，朔雪舞，

交河水冰连后土。一声嘶入玉门关，

掣断阴云日当午。超八骏，

六友龙。天人一笑和鸾雍，

驽骀百万那能从。

刘宰

刘宰　天台道中

花重朝霏散，鸟啼春意深。

风光自流转，行役负登临。

涧水流新绿，山云卷夕阴。

病容兼白鬓，漂泊此时心。

刘宰

刘宰　天台道中用陈氏园亭韵

笋舆穿过万重山，邂逅登亭一解须。

剩欲题诗偏苍石，举头羞儿岭云閒。

刘宰

刘宰　天台道中用陈氏园亭韵

亭俯澄波对碧山，山头古木总苍颜。

爱山未辨还山计，猿鹤还应伴我閒。

刘宰

刘宰　同叶恭叔郑节卿饮于赵子野官舍

相望各千里，相逢酒一壶。

交情贯金石，诗思渺江湖。

夜雨滋园菊，秋风落井梧。

归欤吾有日，聚散一长吁。

刘宰

刘宰　挽陈德亨

宅枕烟波胜，人钟风露清。

蟾官孤壮志，蜕室悟浮生。

月下扁舟去，花边短策横。

锦囊遗藁在，端可振家声。

刘宰

刘宰　挽陈运干

三载毗陵旧长官，棠阴犹锁暮烟寒。

红莲幕下筹方运，细柳宫中食已宽。

家近不妨同昼锦，才难正合整朝冠。

如何又作堂堂去，只有新诗付不刊。

刘宰

刘宰　挽戴主簿

妙年笔势已飞扬，便合收功翰墨场。

黄甲未容登上第，青衫聊用慰高堂。

一同簿领棠犹在，三迳归来菊未荒。

下榻忍思畴昔事，送车空忆水云乡。

刘宰

刘宰　挽丁嘉里

里选居前列，胪傅冠一科。

一官期远大，十载欢蹉跎。

仅喜瓜时及，俄惊薤露歌。

天高不可问，吾道竟如何。

刘宰

刘宰　挽范氏孺人二首

兰砌秋风早，莱衣晚岁孤。

天乎畛劬瘁，季也足欢娱。

得算几中寿，生孙竞远图。

平生尤喜事，落日澹平芜。

刘宰

刘宰　挽范氏孺人二首

侍见嗟亲健，论姻动母怀。

殷勤留北棹，钉饾出东斋。

回首流年速，升堂往事乖。

遣车门外去，老泪堕宾阶。

刘宰

刘宰　挽葛签判二首

先帝龙飞第一春，霜袍济济对严长。

祗今旧侣能多少，又对西风哭此人。

刘宰

刘宰　挽葛签判二首

少长相望五十年，君须未白工华颠。

拟求勾漏还丹术，忍赋山阳怀旧篇。

刘宰

刘宰　挽葛知录母二首

人间盛事古难并，结发相看两寿宁。

彤管忽成贤母傅，紫霄独耀老人星。

刘宰

刘宰　挽葛知录母二首

青袍绿当映斑衣，幕府风流彼一时。

云驭归欤可无憾，承家犹有宁馨儿。

刘宰

刘宰　挽恭靖司法兄九首

雪压茅茨半欲倾，夜阑犹听读书声。

苍苔翠行迷遗址，尚想寒窗对短檠。

刘宰

刘宰　挽恭靖司法兄九首

日晏炊烟冷屋山，典书糴米奉慈颜。

祗今童稚便安养，一饱谁知有许艰。

刘宰

刘宰　挽恭靖司法兄九首

贤书五上动宸旒，鵰鹗横飞正得秋。

老去刘蕡终不第，时来校尉几封侯。

刘宰

刘宰　挽恭靖司法兄九首

词场士气久衰颓，得丧关心日九回。

但使圣朝闻鲠论，不妨夫子逊论魁。

刘宰

刘宰　挽恭靖司法兄九首

踏遍山崖与水边，要教皇泽下氓编。

祗今桐沬民犹活，问讯南昌尉已仙。

刘宰

刘宰　挽恭靖司法兄九首

羊胜公孙两者间，端人著脚固应难。

法曹賸有梅花句，拂袖何妨载月还。

刘宰

刘宰　挽恭靖司法兄九首

沉酣博塞两防微，男业诗书女治丝。

遗训一编昭日月，宗门于此卜兴衰。

刘宰

刘宰　挽恭靖司法兄九首

双剑齐飞下九渊，更惊白壁堕黄泉。

世间何用知非福，独立斜阳意茫然。

刘宰

刘宰　挽恭靖司法兄九首

论心海内几亲朋，岁晚相依祗弟兄。

夜雨对床无复昔，春风回首独伤情。

刘宰

刘宰　挽桂山君王伯奇

桂山山在天台上，秋风吹云列屏障。

山中有客芙蓉掌，日日来看桂业长。

老我住在京江湄，光芒夜夜占少微。

哀哉死者不可作，薤露忽更扫隐词。

刘宰

刘宰　挽贺运管二首

赫赫儒宗裔，堂堂公相家。

清规凛冰雪，荐墨烂云霞。

未协生桑梦，俄兴逝水嗟。

摇怜遗爱在，月澹戈溪花。

刘宰

刘宰　挽贺运管二首

妄拟弦歌乐，欣逢簿领贤。

高明固天分，清白自家傅。

云望同凄切，星奔认后先。

孤城重回首，愁锁暮江烟。

刘宰

刘宰　挽江宁丁尉二首

蚤以才弃赋，终焉学入官。

登名先杜牧，择地得长干。

南部威方振，横山冠即安。

仙游定何许，烟锁暮江寒。

刘宰

刘宰　挽江宁丁尉二首

进秩膺丹诏，论功更紫枢。

九霄飞鹗奏，万里入鹏图。

竟负丁年志，端符巳岁呼。

向来延客处，落日澹平芜。

刘宰

刘宰　挽京口使君丰郎中十首

先帝龙飞第一春，银袍鹄立对严宸。

当时旧侣能多少，又向风前哭此人。

刘宰

刘宰　挽京口使君丰郎中十首

妙年意气已横秋，不为身谋为国谋。

斥去佞臣谈笑里，英名高压汉朱存。

刘宰

刘宰　挽京口使君丰郎中十首

开边为计苦匆匆，淮水东流战血红。

军令一申人百勇，议郎当日佐元戎。

刘宰

刘宰　挽京口使君丰郎中十首

再向江淮把一麾，民情可但不能欺。

来时叔度嗟何暮，去日何公苦见思。

刘宰

刘宰　挽京口使君丰郎中十首

牢盆利散海隅空，一念焦劳轸圣衷。

万井春回和气满，皇华玉节到淮东。

刘宰

刘宰　挽京口使君丰郎中十首

惨澹胡沙草木腥，长淮坐断倚贤城。

策勋归去犹遗憾，未挽天河洗甲兵。

刘宰

刘宰　挽京口使君丰郎中十首

残胡失驭走群雄，人物争归掌握中。

河洛祗今修旧贡，凌烟端合首群公。

刘宰

刘宰　挽京口使君丰郎中十首

持橐无由侍玉皇，含香仅长汉诸郎。

丰碑不用书成绩，自有司勋纪太常。

刘宰

刘宰　挽京口使君丰郎中十首

南徐开府未旬时，一扫烦苛布惠慈。

孺子竟孤县榻望，伯牙空有绝弦悲。

刘宰

刘宰　挽京口使君丰郎中十首

问讯时来野叟家，细书整整复斜斜。

江湖老矣何人记，泪逐西风染钓车。

刘宰

刘宰　挽考亭陈居士二首

八十人稀有，君年又过之。

康强由学力，孝友自天资。

瑞世芝三秀，承家桂一枝。

万山围陇首，昌大看他时。

刘宰

刘宰　挽考亭陈居士二首

旧数同门友，尤推令子贤。

登堂愧予晚，爱客莫君先。

瘦马青山外，孤帆落照边。

风流无复见，执绋涕潸然。

刘宰

刘宰　挽雷处士

别驾推前辈，当家得后昆。

零丁问防墓，高大复于门。

达观吾忘我，儒风子又孙。

闾阎耆旧尽，能复典刑存。

刘宰

刘宰　挽李闽师母夫人三首

夫人天赋与神灵，初度祥光烛户庭。

归去足知躔次在，九霄还要老人星。

刘宰

刘宰　挽李闽师母夫人三首

旌旗直指阵云开，文驷雕轩寿母来。

万古欢呼和气荡，胡儿不战倒戈回。

刘宰

刘宰　挽李闽师母夫人三首

九十馀龄地下仙，人间五福信兼全。

可怜闽部思贤牧，犹恨夫人不百年。

刘宰

刘宰　挽刘季文

断岸扁舟去，中林好事家。

扣门无倦色，安土足生涯。

国宠期金紫，家声振玉砂。

如何年不百，泣泪湿飞花。

刘宰

刘宰　挽潘校尉

一经知教子，三釜拟荣亲。

风树存亡恨，迷茫北渚津。

刘宰

刘宰　挽齐斋倪尚书

南山有孤松，屹立几寻丈。

雪根雨露滋，藤萝巧相傍。

高柯撑青空，落落不可上。

辽东白鹤归，城郭固无恙。

饥鸟拾馀粒，巢燕倚飞幌。

芝田杳何许，鼓翮超蓬阆。

尚书千载人，馀子岂辈行。

方时鄙俗学，制行多矫亢。

我独道其常，曰彼非至当。

世事有翻覆，阴阳日消长。

谁其倡攻伪，欲使尽一网。

我独持其平，工辨直与枉。

前瞻岂尚同，后顾亦非党。

介然两不合，兰佩拂千嶂。

惟皇思建极，正直首延访。

几趋銮禁直，屡侍金华讲。

三黜柳士师，一念齐得丧。

岁晚复来归，旧德世所仰。

文昌岂不贵，台星连两掌。

贞元朝士少，正始遗风荡。

淹留感时事，去去得初尚。

湖光浮盏斝，岩花开步障。

意行无物累，静寄绝尘想。

寥寥香山翁，胜处备相倣。

虽临大化尽，不放葵藿向。

遗秦手自书，治忽犹指掌。

内欲八柄专，外欲四聪广。

国本欲先定，以击四海望。

国势欲自强，不受夷虑诳。

于今一开卷，星斗照穹壤。

奄奄气将微，耿耿神愈王。

更为一夕留，泰然须昧爽。

庶几华封祝，不使臣子旷。

从容有如此，岂留智力强。

平生刚大气，胸次妙冲养。

我生不及门，知敬如达巷。

九京不可作，千古恨悢悢。

刘宰

刘宰　挽弃水心侍郎三首

北学源流远，南来岁月迁。

群心知未昧，诸老屹相连。

百岁同归尽，斯文要有传。

宵长残月堕，遗恨渺山川。

刘宰

刘宰　挽弃水心侍郎三首

嘉会欣千载，偏安隘一方。

言言本周孔，草草笑隋唐。

禁路无停辙，江流有巨防。

空馀遗藁在，万古日争光。

刘宰

刘宰　挽弃水心侍郎三首

忆袖弥衡剌，赏登元礼门。

想忘如旧识，一笑等春温。

东望山川远，西归岁月奔。

遥怜人篵室，烟锁暮江昏。

刘宰

刘宰　挽钱承事

药市能推此念诚，一言为重万金转。

特书会有河东柳，为记嘉名埒宋清。

刘宰

刘宰　挽钱贤良

奏篇重彻冕旒前，欲挽银河荡八埏。

六计不为当世间，一编空受老人傅。

规恢汉祚天方取，问讯南昌尉已仙。

遇合无人会成数，故山松柏惨寒烟。

刘宰

刘宰　挽师虞卿三首

渊源师友邺侯门，赫奕家声汉相孙。

冠带仅容游璧水，姓名竟不上慈恩。

刘宰

刘宰　挽师虞卿三首

蚤岁谋生愧弟昆，一窗容膝眇乾坤。

田园岁晚非能事，祗有诗书遗子孙。

刘宰

刘宰　挽师虞卿三首

年时床下拜庞公，鸡黍留连日正中。

客子倦游归计速，伤心先友转头空。

刘宰

刘宰　挽孙府君二首

积累承三世，清修自一家。

穷通渠已定，悃愊我无华。

秋野禾生穗，春园果著花。

平生行乐处，未必愧烟霞。

刘宰

刘宰　挽孙府君二首

雁序均同气，鴒原见此情。

数椽忘尔汝，一饱共孤惸。

绿绶方娱侍，黄粱已梦惊。

无人知倚伏，风树惨佳城。

刘宰

刘宰　挽太平赵倅三首

大雅如公信不群，书藏万卷笔如神。

再从鹗表腾霄汉，直上龙门振羽鳞。

莲幕今无居右客，花封旧有去思民。

从来姑孰佳山水，可惜题与失伟人。

刘宰

刘宰　挽太平赵倅三首

薄俗纷纷不再淳，吁嗟公子独振振。

从知为善身心乐，不惮分财手足亲。

韦布几人勤礼遇，杯盘一笑见天真。

苍苍谁谓浑无信，千里名驹已绝尘。

刘宰

刘宰　挽太平赵倅三首

当年垂橐叩天阍，自笑唯馀舌尚存。

下榻勤君延孺子，加餐愧我异王孙。

归欤益轸门阑旧，至止频承笑语温。

一日佳城符吉兆，千年福地锁灵根。

刘宰

刘宰　挽汤参议三首

再协三刀梦，终孤五马迎。

行藏一委分，喜愠两忘情。

议幕临边琐，筹帷赖老成。

伤心江汉水，东下送铭旌。

刘宰

刘宰　挽汤参议三首

徇义千钧重，论财一羽轻。

大伦元有序，世禄我持平。

外庑家如寄，东皋产半倾。

谋生有如此，垂世祗清名。

刘宰

刘宰　挽汤参议三首

妇党名推重，乡评我弃馀。

共嗟身许拙，直与世缘疏。

种竹沿修陇，栽花傍小渠。

南园重回首，浓绿上畦蔬。

刘宰

刘宰　挽汤贡士三首

雁塔平生志，鸡窗万卷书。

年虽逾六秩，勤不废不三馀。

仅喜名天府，空傅赋子虚。

盈亏天有定，我欲问何如。

刘宰

刘宰　挽汤贡士三首

谩足百金产，难忘九族贫。

粢盛肃先祀，币帛荐佳宾。

月耿三秋夜，风回九陌春。

亲朋一樽酒，针复见斯人。

刘宰

刘宰　挽汤贡士三首

念昔先君子，论文到日头。

对床同夜话，散策逐春游。

人物今何许，湖山空复秋。

伤心珥陵月，依旧照行舟。

刘宰

刘宰　挽陶宣义二首

历数阴功满巨编，皇天佑善信昭然。

金闺密勿身通籍，云路连翩子著鞭。

贝叶经中无别想，白莲社里得真筌。

忽惊薤露傅新唱，愁锁松陵柳泽烟。

刘宰

刘宰　挽陶宣义二首

季方当日缔华姻，曾款门阑列众宾。

一别清台频换岁，重逢上苑正回春。

白头自叹形容改，青眼相看笑语真。

回首不堪成永咏，西风吹泪堕衣巾。

刘宰

刘宰　挽通倅刘由正二首

质粹言无玷，官清政有方。

能令邦国活，可但海沂康。

别乘归何早，闲堂堂未央。

伤心濑阳路，月澹生茫茫。

刘宰

刘宰　挽通倅刘由正二首

论姓名先薛，谈经我愧匡。

同登太常第，更接郑公乡。

别恨惊三纪，还书欠几行。

犹馀清夜梦，载月渡沧浪。

刘宰

刘宰　挽王德彰

篮舆咿轧不辞贫，鸟帽离披当幅巾。

一剂冲和疗寒疾，乡间不复见斯人。

刘宰

刘宰　挽王元佐

先子同年友，乡闾后进师。

生涯书绕案，乐事酒盈卮。

壁倚扶衰杖，窗留遣兴诗。

人焉在何许，丹旐出疏篱。

刘宰

刘宰　挽卫氏孺人

两家济济秀孙枝，九秩巍巍享寿卮。

厚福人间无处著，骖鸾一笑上瑶池。

刘宰

刘宰　挽湘潭赵知县二首

列将朱横带，参军绿染袍。

崇卑知异位，取舍见吾曹。

抚字功深著，归休道更高。

昆山埋玉去，春浪送行篙。

刘宰

刘宰　挽湘潭赵知县二首

念昔先君子，穷阎接寓居。

几年莺出谷，千里雁傅书。

执友嗟谁在，孤生愧久疏。

临负两行泪，可但等乡闾。

刘宰

刘宰　挽萧令君某氏孺人

慷慨成夫志，勤拳教子功。

母仪当世则，妇道古人风。

象服宜偕老，鱼轩忽驭空。

惟馀千字碣，光照夜台中。

刘宰

刘宰　挽徐夫人

奕世居公辅，齐眉肃妇仪。

鱼轩中岁乐，鸾镜暮年悲。

象笏子方贵，韦编孙有师。

县知开花诰，不负蓼莪诗。

刘宰

刘宰　挽许马帅二首

万旅云屯独鼓行，将军誓死不求生。

祗今淮浦耕桑满，瞻落胡儿不敢争。

刘宰

刘宰　挽许马帅二首

南归更拥碧油幢，指点群儿受虏降。

猛志不应同逝永，英名千古镇长江。

刘宰

刘宰　挽许通判二首

妙年故府接英游，盍上周行展壮猷。

再命去天仍不远，此心于世澹无求。

奏功仅许临岩色，投老才能贰大州。

总为当时人物惜，于公行止一虚舟。

刘宰

刘宰　挽许通判二首

问讯吾邦鹤发翁，惟公遗爱百年中。

轻刑竞喜椼杨脱，薄赋谁嗟杼轴空。

远卜虽孤桐邑望，贞游还喜葛仙同。

从今枌社添尸祝，一念遥应脄蠁通。

刘宰

刘宰　挽杨仓赵氏宜人

赫奕金枝旧，光华玉节新。

鱼轩方税驾，鹤驭已离尘。

百岁虽遗恨，双珠自可人。

通家思往事，老泪一沾巾。

刘宰

刘宰　挽杨提举

宝经堂上集儒绅，尚记囊书走下陈。

学业如公本天得，笑谈于我最情亲。

连床风雨寒窗夜，杯酒湖山上国春。

坏壁无由见题字，旧游回首重伤神。

刘宰

刘宰　挽杨真州母夫人二首

江头千骑肃傅呼，五马东来侍板舆。

賸欲平反供母笑，不妨宽大奉君书。

凝香堂上荣何限，戏彩图中画不如。

底事乘鸾天上去，固教遗恨满乡闾。

刘宰

刘宰　挽杨真州母夫人二首

祥烟霁日丽重闱，尚记升堂拜母时。

楚楚宾朋环绮席，翩翩仙子奉瑶卮。

五花天上疏恩宠，九秩人间仰寿祺。

盛事只今难彷佛，送车千乘拥灵輀。

刘宰

刘宰　挽姚政远

尚记侨居忆故园，俄闻华屋聋榱椽。

连墙大舶回前浦，皓齿清歌出广筵。

得丧已齐身外物，安閒自乐性中天。

岳庄原上归全处，手种松杉起绿烟。

刘宰

刘宰　挽殷君二首

汗衣亭午亚经尘，中有池塘得句人。

雅趣终难混尘俗，匆匆归卜太初邻。

刘宰

刘宰　挽殷君二首

市人于利较毫釐，之子能權取与宜。

此去穷阎风雨夜，岁多愁坐忆年时。

刘宰

刘宰　挽袁洁斋侍郎三首

国脉关吾道，邦基倚尽臣。

忠言炳著蔡，劲节挺松筠。

岁晏名逾重，山颓迹遽陈。

光明如皦日，千载自常新。

刘宰

刘宰　挽袁洁斋侍郎三首

成已宁遗物，存心不外天。

典刑高一代，源派续诸贤。

实理元无妄，斯文更有传。

泽流江汉远，奎壁映魁躔。

刘宰

刘宰　挽袁洁斋侍郎三首

讲学元无倦，繙书老更勤。

能令神气王，直互死生分。

玉折经纶具，星垂翰墨勋。

凄其知已地，洒泪湿寒云。

刘宰

刘宰　挽赵和仲侍郎三首

四载行都尹，当朝第一天。

中和宣上德，乐易本天真。

论选疏新宠，论思徯旧臣。

履声勤帝想，竟阻上星宸。

刘宰

刘宰　挽赵和仲侍郎三首

珍馆莱衣侍，佳城孟母邻。

去来哀我异，孝爱死生均。

宠渥昭宸翰，丰功勒翠珉。

白莲原上路，指日万家春。

刘宰

刘宰　挽赵和仲侍郎三首

蚤愧斐然作，频劳掩鼻书。

升沉嗟契阔，问讯辱勤渠。

乡县荣归锦，侯门得曳裾。

伤心鸾鹤御，竟不反匡庐。

刘宰

刘宰　挽赵知宗三首

孝庙垂衣日，宗工补衮时。

治推三辅最，名熟九重知。

紫禁涂非远，琳宫志自颐。

眼看庭下玉，持橐侍丹墀。

刘宰

刘宰　挽赵知宗三首

就养京华去，声驰日月旁。

芝封三锡命，桂籍再傅芳。

荡节光华远，归轩锦绣香。

高閒尘不染，隐几到羲皇。

刘宰

刘宰　挽赵知宗三首

寓里身重到，孱生谒屡通。

俭钦行已素，健识养生功。

归旆庐山远，清尊洛下同。

遥怜猿鹤恨，蕙怅失仙翁。

刘宰

刘宰　挽赵子野母梁氏太夫人

元祐名家几在亡，夫子懿德足傅芳。

事夫生死终无负，教子艰辛昔备赏。

八秩燕颐天予寿，十行鸾诰月争乐。

穹窿原上春风起，无复潘舆驻夕阳。

刘宰

刘宰　挽知府赵开国

青衫试据忆当年，倾盖欣逢令尹贤。

一远朋从忘岁月，相思客路渺山川。

政成郡国君何憾，病卧闾阎我自怜。

误喜雁来犹寄字，伤心鹤驾已腾天。







卷200

刘宰

刘宰　挽诸葛宣义二首

世积乡闾望，公兼德齿尊。

谨身忘岁晚，接物等春温。

乐事人难比，馀功盗自奔。

平生可无憾，一劄疏明恩。

刘宰

刘宰　挽诸葛宣义二首

兰阶初擢秀，棣萼亦聊芳。

幻化应难料，悲欢独两忘。

达生知有道，养性更傅芳。

一笑乘云去，谁知本不亡。

刘宰

刘宰　挽庄佥判

宦路推才美，乡邦敬老成。

花封勤政理，莲幕抑持平。

弭棹惊归梦，支筇话别情。

薄辄乖往事，一恸闭佳城。

刘宰

刘宰　为布金寺僧慧鉴作呈赵守

老树槎牙记佛庐，露啼蛩吊百年馀。

鼎新堂殿谁为此，壮观林泉我弗如。

身上无华惟布楼，盂中舐味祗山蔬。

野僧勤瘁能如许，罪或无多乞赦除。

刘宰

刘宰　为纪生借屋

乃祖焚身为祖刘，末孙那敢不相周。

单辞往扣贤公子，茅屋保妨得借留。

刘宰

刘宰　为土山行者劝缘

莫言山势但陂陁，坐断东南万顷波。

地胜要人勤酒扫，瓶空无米却如何。

刘宰

刘宰　畏雨不出简张端袤昆仲符伯筹诸兄

我居市北子市南，中间万口喧春蚕。

子来自南我自北，缭绕东西厌匍匐。

块坐不言中有得，谷鸟一声惊昼息。

翻然却念友多闻，独有君家好弟昆。

啸轩团团朝至昏，古往今来入付论。

举来握手眇乾坤，一鼓平沙万马奔。

隔墙更唤符夫子，青眼相看忘汝尔。

金丸屡堕铜壶冰，欲竟书囊了无底。

不辞勇往问荀陈，修竹亭前一欠伸。

朝来好语闻行人，老龙驾雨上天津。

刘宰

刘宰　闻杜鹃三首

当日停辀古道傍，大言聊以解愁肠。

只今老去还吴下，无复驱车走四方。

刘宰

刘宰　闻杜鹃三首

天津桥上小徘徊，入耳新声兆有开。

家住江南异京洛，不因君至浪惊猜。

刘宰

刘宰　闻杜鹃三首

薄宦思归畏巑巇，从君归去苦嫌迟。

归时绿鬓今黄发，归路平安我独知。

刘宰

刘宰　闻桔槔

岁旱田家竞作劳，车声夜半响嗷嘈。

市门多少夸毗子，日晏高眠笑尔曹。

刘宰

刘宰　闻田老死于临安

见说闻庞质粹温，他年准拟大吾门。

可怜不识家翁面，虚作人间一世孙。

刘宰

刘宰　吴门道归书怀

投閒三十年，日与木石俱。

暮景际休明，搜罗逮樵渔。

洪造赐甄收，群公交荐书。

殷勤奉明诏，婉娈辞田庐。

一寒不自摧，五穷暗揶揄。

行行步京畿，迎劳多轩车。

眼青见故人，皆欢此老舑。

形容不自惜，奈此气昏愚。

席间迷旧识，笔底误新书。

十目所共睹，一语良非虚。

傥昧知止戒，不反田园居。

去去入修门，蹇步接天衢。

深虞眩闻见，狂易滋发舒。

籲天写真情，浩歌赋归欤。

刘宰

刘宰　吴门道中

三吴豪侠骋轻肥，尽是当年襁褓儿。

鬓发苍苍颜色改，问翁如此复何为。

刘宰

刘宰　吴子隆兼隐斋歌

前驱十里旌旗红，后骑蹀躞如游龙。

绮窗阿阁最深处，归来燕坐围香风。

不如理掾吴夫子，岸帻高吟酒一中。

高少山头渭水边，耕云钓月老林泉。

巢由不生沮溺死，鱼虾麋鹿俱忘年。

不如理掾吴夫子，安閒寄傲庭西偏。

富贵诚可乐，幽栖端足尚。

牵黄复出上蔡门，李斯悔杀为秦相。

介推有母须求禄，不应决意归绵上。

吴夫子，听我歌。

当朝剑佩冠峨峨，趋营未免伤天和。

古来隐者亦已多，洁身乱伦如彼何。

君今非仕亦非隐，京尘不染白玉珂。

青衫从事今十载，万事忘怀真实在。

但令堂上笑平反，岂计庭前罗翠黛。

是中不减山中乐，底用青鞋游物外。

吴夫子，吾所敬。

兼隐名斋足相称，谁其尸之勾漏令。

刘宰

刘宰　喜客泉

物我未忘情，无情惟止水。

底事山中泉，客来如有喜。

悠然镜面平，倏尔鱼眼生。

少焉开笑面，似与客逢迎。

客喜泉岂知，泉笑客何有。

邂逅深山中，聊结无情友。

刘宰

刘宰　喜王节夫过访

在方乷角子胜冠，我才童乷即窥斑。

溟鹏已击三千里，天骥犹遗十二闲。

五字饱闻傅有位，尺书枉用到穷山。

春风得句能相寄，待我犹存季孟间。

刘宰

刘宰　喜西崗桥成并书邦美东西桥记后

西崗水与洮湖通，修梁自昔横西东。

百年兴废人不同，谁其记者竹庵翁。

喜君架木续前功，朝曦夕照明垂虹。

地脉不断和气钟，纡朱曳紫还家风。

邂逅归来一亩宫，幽花野草迷青经。

躬耕会有年谷丰，笑咏五柳卑扬雄。

可但日高花影重，罗帷醉起酣笙钟。

刘宰

刘宰　喜延陵从事还任

闻道古延邑，欢迎旧尹归。

邻翁争扫舍，学子竞牵衣。

賸喜陈编在，还欣俗物稀。

樽前重怀想，葵日映清晖。

刘宰

刘宰　喜雨柬權邑蔡丞

高槐障午暑，巨竹摇清风。

中郎百世英，一官此从容。

心事付盟鸥，年光占候蟲。

客来欲有言，一笑抚双松。

曰余不负丞，哦诗有新工。

天意亦怜才，要施及物功。

适此岁荐饥，旱气日蕴隆。

雨应长官祈，犹未周四封。

雁鹜抱文书，朋来立庭中。

公曰旱既甚，此理贵感通。

洁齐走群望，精意格苍穹。

西山殷其雷，万叠聋云峰。

南湖飞霹雳，彷佛追蛟龙。

斯须天壤间，万象俱晦蒙。

飞湍连日夜，一洗旱魃空。

树世走丁壮，欢呼沸儿童。

岁功已權舆，馀间清缿筩。

行歌何所云，丞哉宁负公。

刘宰

刘宰　戏呈南池同游诸兄

方池事南郊，胜践又西风。

多稼天连碧，芳莲水映红。

渔歌来席上，鸟影度屏中。

想见垂杨里，诗成又暮钟。

刘宰

刘宰　戏傅老

锦绣囊开一夜风，万家花柳斗青红。

谁知一点阳和气，尽在高禅杖锡中。

刘宰

刘宰　戏和荆公读汉书

当年此笔笑愚忠，后日私书迹更穷。

自是京刘异恭显，未知君意与谁同。

刘宰

刘宰　戏谢张端衡惠牡丹并汤鹅

右军浑脱从花王，老子开盘喜欲狂。

拟插一枝无称面，浪餐鹅炙愧刘郎。

刘宰

刘宰　谢陈佥惠红绿柿

红绿分佳果，丹青让好辞。

遥怜霜落叶，岸帻坐题诗。

刘宰

刘宰　谢纪倅惠梅

翠实堆盘对绿樽，清香尚想月黄昏。

主人合试调羹手，病叟难忘止渴恩。

刘宰

刘宰　谢荐医

容貌天黥二十年，刳肠一洗帐无缘。

祗今纵使逢医缓，却顾霜毛已飒然。

刘宰

刘宰　谢汤生惠酒和来韵

闻道吾犹及老成，高秋离索不胜情。

朋缄已喜贤从事，二缶那堪对曲生。

多病吾今同退鷁，壮怀君同掣长鲸。

能来共醉西风否，木落千山夕照明。

刘宰

刘宰　谢乌鹊

朝来不成寐，啼鸟绕西东。

似欲砭我愚，无虞终有凶。

挽衣行太息，飞鸣鹊当空。

似欲慰我心，正直神所容。

举手谢鸟鹊，尤喜当何从。

吉凶两不到，我在阿堵中。

刘宰

刘宰　谢章泉再以前韵见寄三首

白杜相从远与刘，可怜衲子溷儒流。

自嗟达巷知夫子，缅想诸荀从太丘。

书寄洪乔寄尔耳，诗编杜集可容不。

前山底处堪长望，我欲携筇上上头。

刘宰

刘宰　谢章泉再以前韵见寄三首

解印归来白社刘，风流靖节许同流。

诗来几说莺求友，老去自惭狐首丘。

会合由来天幸耳，殷勤还识我心不。

春咽是处堪行乐，能复携钱挂杖头。

刘宰

刘宰　谢章泉再以前韵见寄三首

书贤从事我非刘，杰句君争万壑流。

拟学岑参酬杜甫，可能列子识壶丘。

倦游审已县车矣，问字犹多载酒不。

无限相思梅发处，手催残雪嗅枝头。

刘宰

刘宰　谢赵使君豁租

长榜朱书又墨书，使君颁令豁逃租。

一千里内欢声满，十数年来此事无。

刘宰

刘宰　谢朱促玉二首

君家只隔小桥西，赠度占星望少微。

已向龙墀摅大对，不应鸾翼尚低飞。

杖藜喜逐先生后，敛板谁知故我非。

欲学丘江吟短句，锦文试觅景阳机。

刘宰

刘宰　谢朱促玉二首

夫子知名浙水西，妙年奥学洞几微。

一官薄领身如寄，万里云霄步若飞。

诗苦何妨同杜老，说难终不羡韩非。

拟酬白雪阳春句，愿借天孙织女机。

刘宰

刘宰　谢诸友移且游德及亭

老去疏文会，朋来惬素公。

结庐惭远引，挈榼荷亲临。

反旆孤成约，临池得胜寻。

鸟飞青嶂远，鱼戏碧波深。

挥尘荷香度，开樽柳色侵。

已欣年洊稔，犹冀雨为霖。

学道心坎得，为农力不任。

每因情款款，常恐岁駸駸。

坐久便徐步，觞频怯满斟。

非因苦衰疾，岂惮豁烦襟。

羁旅忘家食，辛勤念子衿。

範模资伯父，灯火惜分阴。

一第均儿戏，微言久陆沈。

箪瓢诚有味，山水会知音。

子事增吾感，吾言岂子箴。

他年黄鹄举，莫忘候蟲吟。

刘宰

刘宰　学门肇开为诸兄弟

几年鼁宇傍城隈，礼乐文章蔽草莱。

逵道一朝随地辟，宫墙数仞倚天开。

举头日月清光近，入眼湖山秀气来。

寄语乡邦头角上，龙门此去会风雷。

刘宰

刘宰　雅去鹊来篇

昨日雅鸣绕庭树，道上行人色惊惧。

试呼行者问如何，身为户长催残税。

税残自昔称难理，三年尤非四年比。

加之逐保有逃户，每一申明官长怒。

人逃信矣田不逃，其奈逃田不知处。

厥初经界失区画，比近立租相什伯。

大家置产钱欲轻，小家鬻产价欲增。

上田只割上田赋，赋存田尽因逃去。

或因士瘠遂流移，岁久田侵人不知。

更有乡胥迫科抑，多推少割随胸臆。

民愚而神难尽欺，往往增入逃户籍。

以兹逃户日增多，户长蚩蚩奈若何。

向来差役多轻重，卢长之中中产众。

比来里正多义役，各欲供须有全力。

搜罗中产无孑遗，卢长人人家四壁。

官司祷雨偏明神，施行宽政蠲房缗。

房缗仅可宽游手，那得实惠沾农民。

千钱代输犹可出，今日方输又明日。

父兮母兮叫不闻，遗体鞭笞同木石。

日日雅鸣期会到，血洒公庭深不扫。

遂令着处听雅鸣，魂飞魄散心如捣。

和气致祥乖致异，已甘旱魃来为崇。

忽惊雅散鹊交飞，高枝报喜仍低枝。

万口欢呼声动地，府今尽放三年税。

曳钤走卒天上来，立张大牓当衢市。

黠胥骇愕顿两足，户长仰天攒十指。

疮痍未愈失呻吟，感激过深仍涕泪。

又说新租亦宽限，四年奋欠宁不尔。

亦知经赋难逭责，少纾庶可容催索。

使君从善真如流，仁人之言为虑周。

画诺一时良易易，几人共拜更生赐。

人意会同天意感，争足未回时雨至。

始知此术胜祈禳，开阖阴阳俄顷耳。

何妨甘泽尚愆期，我作此诗祷告之。

象龙可仆蜥蝎纵，蛟龙自起霹雳随。

谓予不信难强语，请验吾邦今日雨。

诗成欲谢更有祈，新租输送此其时。

分科本色归上户，细民勿使折纳迟。

四年逃阁尚充数，积弊那能仓卒去。

且应除豁见真的，孰恃强梁敢逋负。

若然民病八九瘳，閒暇何妨版籍修。

推排得人弊可见，逃租十失五可收。

更令义役广前制，户长里胥同一体。

庶几二役适均平，不使贫民偏受敞。

岂惟泽雨快一朝，纵有凶年皆乐岁。

报喜不惟乾鹊噪，丈人屋上鸟亦好。

刘宰

刘宰　宴金坛邑官致语口号

百里儿童沸诵声，湖山堂上集群英。

德星欲应今宵瑞，霖雨先开昨夜晴。

正是壶中银漏永，不妨坐上玉山倾。

明年比会君知否，冠佩蝉聊拱圣明。

刘宰

刘宰　野犬行

野有犬，林有鸟。

犬饿得食声咿鸣，鸟驱不去尾毕逋。

田舍无烟人迹疏，我欲言之涕泪俱。

村南村北衢路隅，妻唤不省哭者夫，

父气欲绝孤儿扶。夜半夫死儿亦殂，

尸横路隅一缕无。鸟啄眼，

犬衔须，身上那有全肌肤。

叫呼伍伯烦里闾，浅上元不盖头颅。

过者且勿叹，闻者且莫吁。

生必有死数莫逾，饥冻而死非幸欤。

君不见荒祠之中荆棘里，脔割不知谁氏子。

苍天苍天叫不闻，应羡道旁饥冻死。

刘宰

刘宰　夜梦续句

大化赋群有，修短亦天只。

彭殇谁得失，鹏鷃均适已。

我今识其然，昏旦视生死。

青青竹篱下，下种桃与李。

老荠怙春柔，业高荐芳旨。

耘耡藉人力，四时自终始。

属餍幸朝夕，过计胡为尔。

勿笑赵孟偷，甚矣吾衰矣。

刘宰

刘宰　仪真呈邻居同官

南楼风物怯新晴，管领心知独有君。

从使市声鏖午枕，不妨清梦到行云。

刘宰

刘宰　仪真呈友人

近闻李郭舟，送往涉重湖。

我欲与之俱，鷁飞过宋都。

死生见交情，嗟我朱东隅。

归来整杖屦，颜厚见彼姝。

念昔担簦日，篮缕出无襦。

公子载与归，樽酒日相娱。

所愧身为客，如彼绕树鸟。

食苹鹿在野，呦呦呼其麢。

鸿雁稽来书，提壶空劝沽。

输君山中行，梅梢嗅紫萸。

又有好事人，开宴勤招呼。

翻然弃舟楫，躣马问长途。

嗟我困行役，胜游那能觎。

方今神圣君，南风歌自虞。

所须贤与能，搜罗遍八区。

公等梁栋姿，咳唾玉与珠。

尚从山泽游，此理良可吁。

翻思六月息，岂即非南图。

料公赐环日，祸转当仁胡。

愿借尚方剑，先斩张禹颅。

小子虽不敏，敢效一得愚。

刘宰

刘宰　仪真法曹日作

纷纷恶直喜阿谀，局束英豪气不舒。

万事付渠三昧手，此生自放五车书。

刘宰

刘宰　仪真和同官韵二首

先生文采似班扬，俗子何能较短长。

顾我未知全璧否，期君聊复善刀藏。

壮怀欲写须更仆，胜日能来对举觞。

青紫不须分失得，旧游多少因槐黄。

刘宰

刘宰　仪真和同官韵二首

簿书尘里见清扬，握手论心味更长。

何日出林共归去，故园花竹可游藏。

颜徒自乐一瓢饮，汉殿争陪万寿觞。

马革裹尸成底事，要须高卧到羲皇。

刘宰

刘宰　仪真雍生见和因再用韵兼怀仪真

北观凭栏望，西桥信马行。

朋从有名胜，风物正凄清。

乱定人烟改，春回草木荣。

遥怜旧游处，坏壁暗题名。

刘宰

刘宰　仪真雍生见和因再用韵兼怀仪真

外客怜之子，寒窗几晦明。

羁禽恋乡国，来雁尚边声。

事去云成狗，时来草化萤。

未须论得失，把酒谩忘情。

刘宰

刘宰　乙酉夏述怀二绝

水边舟子竞招招，陌上车尘晚更嚣。

祗有幽人无个事，藉花深处弄轻桡。

刘宰

刘宰　乙酉夏述怀二绝

岸柳风摧更绿饶，槛花当暑自红娇。

流行一气元无息，松柏何妨独后彫。

刘宰

刘宰　忆昨行寄呈刘法曹

忆昨太守宣城陈，人物风流法从臣。

太息官仓取无艺，要与邑民图久计。

总将一石计其赢，三斗八升为定制。

厥初号令发雷霆，奉行谁敢圭撮增。

愚民不解深长虑，竞喜当时斗斛平。

新守迎来旧守法，号令虽严谁复顾。

斛面坡陀斗面高，三斗八升作常赋。

后生主簿辛君机，太学声名盛一时。

朼来意与上官合，委向仓中司出纳。

筹算亲临绝蔽欺，户庭凛凛无喧杂。

愚民乍喜见明官，概量宁论另勺全。

上供送使有成数，羡馀到底归州府。

明年按籍取之民，三斗八升更增五。

往者不可谏，来者图之犹未晚。

只今太守龚黄比，千里痒疴如切已。

公事勤劳绝燕私，私钱大半供公使。

选官受秋输，而得法曹贤。

除弊几十九，积羡逾三千。

三千宁足州家用，祗恐从今还作俑。

明年四斗三升之上更增科，三十六都之人将柰何。

刘宰

刘宰　因石令君行有感成古诗一章呈丞尉二丈不知退之亦肯效孟郊樊宗师以

绝代有佳人，洁齐处深宫。

组识成文章，黼黻可帝躬。

兰菊媚幽姿，桃李自春风。

出门非所识，所识非所从。

婉娈彼谁女，剪制了不江。

膏沐倚市门，苟为悦为容。

顾盼若有得，刍雉靡不同。

出门惟所之，谐笑缭西东。

寄语道傍人，取舍须至公。

荣华一时耳，礼义百年中。

刘宰

刘宰　用前五字韵趣刘圣与建第

君不见茅屋下，四壁床敷窄。

又不见朱门中，金碧锁空宅。

宅成更欲致良材，水浮陆走空山泽。

茅屋区区诚已疏，朱门汲汲彼何迫。

劝君勿学伏波老，自诡裹尸须马革。

又勿学金谷人，绮窗阿阁绵阡陌。

但令庭宇洁，颇与尘嚣隔。

市声不至乱琴书，厨烟可免衢咽哑。

庶几家人安，亦使我心获。

吾宗开敏姿，富有济时策。

栋宇著易象，义不假探索。

况闻玉堂直，视草须元白。

所期不日成，毋使中道画。

庶奉紫芝泥，即刷青云翮。

刘宰

刘宰　用韵烦蒋延陵寄前诗至章泉

之子交游柳与刘，朼来声闻水东流。

县知此去居三馆，可但当年记九丘。

沧海狎鸥犹好在，红尘没马肯回不。

短篇为寄章泉老，莫听浮沉付石头。

刘宰

刘宰　用韵索青娥丸

病馀不赋恼侬歌，活计江湖一钓蓑。

傥许膏肓驱二竖，肯令红粉污青娥。

刘宰

刘宰　雨后口占呈陈校书

下田已漫高田槁，太守来迟归苦早。

忽傅亚倅府中来，太守停骖尚精祷。

前日应祷五日期，今朝好雨随车归。

迟速有期君解否，太守束装留不久。

刘宰

刘宰　玉糁羊歌

华阳洞口玉糁羊，世人傅得神人芳。

雪团入口桂椒香，能令老者寿而康。

瑶池玉佩正丁当，箬包聊荐九霞觞。

世言神仙不鲜食，初平山中果何物。

桃源更有避秦人，割鸡为黍迎来宾。

刘宰

刘宰　月桂辞送陈兄部运京口

芳菲菲兮月之桂，子之家兮傅芳世世。

月之桂兮古犹今，往则得兮子宁不嗣音。

冠鹖冠兮谢章甫，司征商兮河之浒。

更兼官兮部运，幸讫事兮事忤。

归来兮归来，倚门怅望高堂慈母。

刘宰

刘宰　云边即事

山鸟纷纷不计名，晓来聒聒弄新晴。

山人不识虞庭乐，疑是箫韶秦九成。

刘宰

刘宰　云边偶成

乐岁饶嘉泽，荒山遍有秋。

断云犹过雨，平陆自交流。

香饭炊红软，嘉蔬荐绿柔。

蝇营竟何事，老我即菟裘。

刘宰

刘宰　云边偶成二首

月下浮舟去，云边曳杖行。

物华随节换，人间与秋清。

小圃蔬逾润，荒业菊向荣。

幽寻元自好，底用绊浮名。

刘宰

刘宰　云边偶成二首

地旷晚逾静，山空月倍明。

银河横灏气，古涧伴吟声。

飒飒迎风叶，飞飞湿露萤。

岁华行晚矣，为尔一凝情。

刘宰

刘宰　云边遣兴

穴处堪忘世，松餐足永年。

有时云雨止，独立看青天。

刘宰

刘宰　云边遣兴

洩云日日冒出头，古润淙淙咽怒流。

但得农家馀雨泽，不妨客子叹淹留。

刘宰

刘宰　云边喜潘兄见访

年衰病愈难，学废朋来少。

闻子剥啄声，慰我精庐悄。

高谈极今古，远识到微眇。

愿君缄此言，勿贻俗子诮。

刘宰

刘宰　云边种松

渐止牛羊牧，还添雨露滋。

但令萌蘖长，自有岁寒姿。

刘宰

刘宰　云边阻雨

辗转无眠到夜阑，鹊声送喜近檐间。

好风吹断夜来雨，晴日放开云外山。

刘宰

刘宰　云边阻雨

蔷薇篱落送春阑，笋葚园林早夏间。

牛背牧儿酣午梦，不知风雨过前山。

刘宰

刘宰　运河行

运河岸，丁夫荷鍤声缭乱。

红莲幕府谁献言，运河泄水由函管。

函管掘开须到底，运材归府供薪爨。

庶几一坏不可复，民田虽槁河长满。

民田为私河则公，献言幕府宁非忠。

我闻此言为民说，急趋上令毋中辍。

小民再拜为我言，函管由来几百年。

大者用钱且十万，小者羊此工非坚。

厥初铢积费民力，厥后世世期相傅。

岂但旱时须灌溉，亦尤久潦水伤田。

向来久旱河流绝，放水練湖尤水洩。

州家有令塞函管，函管虽存谁复决。

小须雨泽又流通，函管犹存不费工。

只今掘尽谁敢计，但恐民田纵此废。

丰年馀水注江湖，涓滴不为农亩利。

有时骤雨浸民田，水不通流禾尽弃。

况今农务正纷纭，高田须灌草须耘。

尽驱丁壮折函管，更运木石归城闉。

吕城一百二十里，不知被扰凡几人。

太守仁民古无比，凝香阁下宁闻此。

愿傅新令到民间，函管须塞不须毁。

已填函管无尾闾，大舶通行水有馀。

函管不毁民欢娱，异时潴演无妨渠。

忆昔采诗周太史，不间小夫并贱隶。

试裒俚语扣黄堂，鈇钺有诛宁敢避。

刘宰

刘宰　再用韵

野径梅初发，寒塘草又生。

能来同社酒，莫笑瓦盆盛。

刘宰

刘宰　再用韵

绿阳陶令宅，芳草谢家池。

开径应须我，酬君未有诗。

刘宰

刘宰　再用韵呈用席者

由来道同相为谋，利交始合终相仇。

灌窦空如父子游，耳馀莫刷千古羞。

舑张不与俗同流，常棣相辉华萼稠。

侯生得句鱼上钩，句法不减韦苏州。

五子简古师穆修，时亦枯枝蔓新柔。

坐谈不知改更筹，绝胜双鸟各处囚。

可能无策上凝旒，夕烽犹照万兜鍪。

刘宰

刘宰　再用韵戏答陈仲思

一读新诗一解颜，天孙机杼锦斓斑。

致师自昔能无语，瞥眼君宜付等闲。

风定波涛收万壑，云归紫翠山千山。

论交早岁今华发，少有猜疑愧两间。

刘宰

刘宰　再韵为鲚鱠虎脔解嘲

多病早休官，自是台无馈。

东门享鶢鶋，宁若龟曳尾。

有酒可斟酌，有力给薪水。

朗咏渊明诗，如斲郢人鼻。

所期免朝饥，敢幸赏异味。

大{载车肉}来邻邑，细缕出纎指。

一见喜折屐，三思食失匕。

珍非我可常，灶非吾敢媚。

胡可猣口腹，有若囊无底。

诸君有用学，土苴足经世。

龙肝与风髓，何求不适意。

此岂费万钱，正自不难致。

贵贱理则殊，气味固相似。

刘宰

刘宰　再韵谢和章

万灶连营横塞月，委输不继官仓竭。

冠攘虽息尚游魂，胡虏已衰闻蹀血。

赭衣开河深复深，青青蔓草生河险。

岁旱氏饥神乏祀，故老言言徵讖纬。

使君事业今夔龙，十年准拟调元功。

铜虎分符又南国，北来更阅千山重。

同寮有客居同里，尤国同心无彼此。

既知东海之妇可致旱，又知疏勒井泉能涌水。

释囚祗有圜扉在，蠲租可但宽期会。

日照斋盂食不荤，雨湿朝衣车却盖。

已罄祈禳偏国中，更遣缇车来郭外。

荒祠蟲篆上丹青，平原龟兆圻田塍。

拜手殷勤祝田穉，活国生民俿兹岁。

再宿为期神效灵，三日为霖民拜赐。

长淮转漕速邮傅，此赐岂独吾邦专。

雨馀亟欲披青天，那得驾鹤扬州仙。

精意回天翻覆手，赫赫阳光均九有。

但得两君便携手，齐上紫清扶日轮。

阖辟阴阳端有道，不妨风月属閒人。

刘宰

刘宰　再韵谢和章

公诗沧海生明月，草木光辉涯不竭。

仆如拙匠运斧斤，颜汗淋漓指流血。

心知短绠难汲深，拱把之木无繁队。

风雅堕地几千祀，牢落荒林鸣络纬。

眼明纸上走虬龙，古锦囊中新奏功。

搜奇往往魑魁泣，穷高不碍天门重。

鹏飞羊角三万里，笔势翩翩有如此。

渠侬辟易虎负嵎，公独从容禹行水。

端由万卷胸中在，左右寻源无不会。

诗坛独上四无人，鸟兔驱车天倚盖。

曹刘沈谢不支吾，险何间隔孙山外。

池塘不梦春草青，愚生已分老田塍。

县榻空烦礼徐穉，一笑相逢俄隔岁。

不辞入府异庞公，祗恐言诗非木赐。

朝来好语日边傅，大惠宁许一州专。

诏书络绎催朝天，紫薇帝庭领列仙。

钓船已入酒圣手，清风一枕无何有。

遮留当道拥车轮，尚能唤起随邦人。

刘宰

刘宰　再韵谢和章之辱

老人抱瓮真拙谋，五利多方无一仇。

嗟予老矣盍倦游，犊鼻岂恤王孙羞。

舍西白鸟湛清流，舍东古木鸣蝉稠。

晚风徐来月一钩，从渠飞鸢堕炎州。

君门有诏道阻修，饥来聊复撷芳柔。

诸君行矣摅良筹，钟仪不虑南冠囚。

野人何自瞻前旒，所愿边封脱兜鍪。

刘宰

刘宰　再韵谢张持甫过访二首

瓮牖篝灯一笑同，地垆烧火愧家风。

论财以义轻浮俗，论道归儒识至公。

行异于时方易沮，理趋于数要深穷。

老来狂斐君无诮，他石犹堪付玉工。

刘宰

刘宰　再韵谢张持甫过访二首

道自周衰说异同，眼明伊洛振遗风。

过人高行非难事，入圣微言本大公。

道在鬼神常共在，术穷天地本无穷。

三才并处君知否，不尔何裨造化工。

刘宰

刘宰　赠陈内机

学诗常拟邵尧夫，问道曾谒杨慈湖。

尧夫之诗呈天朴，慈湖之学澄太虚。

羡君优游两者间，傲视轩冕如蘧庐。

何时从我山中居，绝胜泛绿依红蕖。

刘宰

刘宰　赠齿医鲁生

曾过当湖好事家，园池仿佛记豪华。

老来只欲甘藜藿，乞我仙方固齿牙。

刘宰

刘宰　赠江西吴定夫

定夫江海士，瘦骨如舑仙。

翩然及吾门，不假左右先。

我方厌尘埃，一笑喜相延。

肩县两破囊，既见始解缠。

我欲具杯酒，割鸡烹小鲜。

自言乃长斋，不受世荤膻。

少休入西山，幽寻遍崖颠。

山空四无人，白眼问青天。

洞口得老翁，守死易一编。

高谈慰寂寞，其然岂其然。

去去不忍别，解衣示勤拳。

及归已弥旬，为我少留连。

道逢一病媪，背偻两足挛。

津头见羁旅，数口依败船。

料理穷晨昏，奔走环市廛。

足挛不良行，结庐倚墙垣。

船败不可航，卖舟捐万钱。

为虑极靡密，要使终安全。

诘旦拟东还，既夕重周旋。

嗟子尘外客，而结区中缘。

吾衰不能尔，愧汗与涕涟。

或疑破囊中，探用若流泉。

子岂费长房，一壶挂檐前。

或疑瞿晕老，济世法无边。

勤君为此来，昏顽警沈绵。

君师鲁东家，二说当舍旃。

理一而分殊，先儒有遗言。

君归更商略，书来慰残年。

刘宰

刘宰　赠九华程兄

君家九华山，山翠常在目。

鸡犬声相闻，山腰几邻曲。

本固枝叶蕃，无若君之族。

当年紫橐翁，一念要亲睦。

俸馀不自有，卖田偏豩谷。

计口给之食，昏旦常陆续。

吉凶更资助，常使有馀畜。

只今大江南，盛事君家独。

君归广此意，胜处新卜篵。

周遭植名花，中间敞家塾。

少长驱之学，毋间亲疏属。

庶几子又孙，更衍无穷福。

亦使紫橐翁，百世清流馥。

刘宰

刘宰　赠凌山人二首

星冠鹤氅賸威仪，新纳官钱得归。

惭愧三茅老兄弟，一生木石草为衣。

刘宰

刘宰　赠凌山人二首

百鍊灵丹手制成，等閒骑鹤上青冥。

缑山自有来时侣，莫羡辽东化鹤丁。

刘宰

刘宰　赠芮医

乳母夜深纫故衣，针堕儿侧姥不知。

儿肤受针口啼哭，展转无眠计入肉。

明日啼声甚夜来，问儿疾苦谁能猜。

拊摩忽到伤针处，儿啼欲绝姥方悟。

医师睨视了无策，邻母嗟悉来睹。

群儿窃听闻，肩竦毛发竖。

芮生昻然来，自言医此屡。

探怀出良药，布指摧针路。

斯须颖脱出，肌理自如故。

嗟哉此神术，小试辄如许。

我闻在昔陈留市，刀鑷工中人避世。

至今山谷后山诗，明日夜光光照地。

又闻宋人有药手不龟，世世澼絖无赢赀。

客得其方说吴主，大败越师因胙土。

方今北境犹多虞，万金良药时所须，

汝胡不往此踟蹰。芮生莞尔笑，

倖利吾所诮。喟彼陈留翁，

异世或同调。

刘宰

刘宰　赠沈术士号金腰带

万钉福带诚堪羡，七字成诗喜欲狂。

世事浮化有真趣，赠君一笑作行囊。

刘宰

刘宰　赠尤丞季端

冠制殊常袖更宽，风流王谢出长干。

笑端云锦呈天巧，胸次冰壶挹露寒。

未许归期占信宿，相应喜色动门阑。

贤昆自有长生术，为觅仙家九转丹。

刘宰

刘宰　章仓席上

官舍若幽居，四围山水绿。

中有超诣士，簿书厌拘束。

邂逅文字饮，交契如金玉。

朱弦发清音，纹楸理新局。

一杯复一杯，夜阑更秉烛。

木落夫宇宽，蟹肥酒初熟。

相期壮观游，凭高重送目。

勿令儿曹知，此味我所独。

刘宰

刘宰　昭君曲

朝日曜兮香春花，玉壶炯兮清冰。

耿余心兮不斯，付妍丑兮丹青。

君王兮宵衣，壮土悲歌兮战死。

岂余身兮惮殃，抗风沙兮万里。

崔嵬兮增城，璀璨兮昭阳。

姜末路兮多艰，幸朕时之不照明。

氊裘兮娱嬉，穹庐兮容与。

怨群胡兮我欺，諗九天兮谁许。

南风兮徐来，掩涕兮无语。

四十五十兮无家，抑有惭兮夔女。

刘宰

刘宰　真西山赞

中国相司马，和气满华夏。

惜哉民始苏，身已要人扶。

刘宰

刘宰　枕上四首呈子景舒

督邮行县岂徒哉，指点虚无作祸媒。

料得渊明知此意，悬抛印绶赋归来。

刘宰

刘宰　枕上四首呈子景舒

弦歌容与倦将迎，五斗看来一羽轻。

若也儿曹如此意，可容千载擅清名。

刘宰

刘宰　枕上四首呈子景舒

篱边把菊玩遗芳，未肯从渠入醉乡。

五字句中窥屈宋，七弦声里到羲皇。

刘宰

刘宰　枕上四首呈子景舒

等閒游目送飞鸿，适意何妨酒一乡。

莲社未应寻盛远，竹林中亦著涛戎。

刘宰

刘宰　中秋月有云翳再用韵

孤城急鼓转严更，步屧中庭午夜晴。

人世昏昏同梦寐，使星耿耿伴清明。

云开霄汉光华远，望极关河眼界平。

想见登临无限意，此身那得计浮荣。

刘宰

刘宰　仲玉和前诗见赠因再用韵

官仓出粟遍东西，多谢朱公念隐微。

但觉闾阎犹菜色，不知园囿已花飞。

当年国论无同异，此日民言有是非。

天上鸳鸿方刷羽，海边鸥鹭已忘机。

刘宰

刘宰　舟过横塘有感

平波浅草横塘路，曾挽扁舟冲急雨。

朱颜绿鬓气催嵬，欲斥九关挥玉女。

万古功我付汗青，九天光宠生门户。

邯郸一梦两周星，霜压孤蓬日始晴。

风树不停身已老，病容衰鬓鬼犹惊。

东鸟西兔自昏晓，北来南征几时了。

海上欲觅安期瓜，山间却值孙登笑。

泽畔殷勤讯渔父，掉头不言吾已悟。

蚤求富贵晚长年，老少不同均计误。

连年旱魃失祈禳，人肝不厌犬豕肠。

今年稻肥家有酒，万事且付何有。

刘宰

刘宰　舟过惠山

小立船头看惠山，山尖半在有无间。

蚕眠未老秧方绿，且放烟云自往还。

刘宰

刘宰　舟中

蓼岸著花红半吐，稻畦过雨绿平铺。

炊烟起处三家市，却向江湖忆画图。

刘宰

刘宰　周侯古祠

庙宇巍峨对古坟，将军英气宛如存。

当进改行除民害，历代封功沐宠恩。

虎穴云埋山寂寞，蛟溪波冷月黄昏。

我来吊古追行乐，驻马花前酹一樽。

刘宰

刘宰　走笔送韩昕伯谒任广文

芹宫竞说广文贤，姓字高县衮绿边。

八十老翁无失德，三千弟子尽推先。

刘宰

刘宰　走笔谢王老丈惠花牋

璀璨金鱼学士牋，玉堂落笔起云烟。

半生野外扶犁手，乞与真如掷道边。

刘宰

刘宰　走笔谢王去非遣馈江鲚

环坐正无悰，骈头得嘉馈。

鲜明讶银尺，廉纎非虿尾。

肩聋乍惊雷，腮红新出水。

芼以薻桂椒，未熟香浮鼻。

河魨愧有毒，江鲈惭寡味。

更咨座上客，送归烦玉指。

饤饾杂青红，百巧出刀匕。

翩翩鹤来翔，粲粲花呈媚。

颇疑壶中景，仿佛具盘底。

又疑三神山，幻化出一o世。

更于属餍馀，想像无穷意。

知君束装冗，不敢折简致。

厚赐何可忘，因笔聊举似。

刘宰

刘宰　醉中

一樽绿酒与君同，且喜荷香送晚风。

噀

噀　座尽倾谈柄白，满筵不用舞裙红。

刘藻　蒙斋

蒙斋远廛市，胜概几多清。

山下一泉涌，望中千亩平。

林深俗客少，岩小晓烟輴　。

杖屦从登眺，谁知有利名。

刘章

刘章　蒲鞋

吴江浪浸白蒲春，越女初挑一样新。

才自绣窗离玉指，便随罗袜上轻尘。

石榴花下从容乐，玳瑁筵前整顿频。

今日高楼鸳瓦上，不知掷果是何人。

刘昭

刘昭　渡江

大江注东溟，十月风涛庄。

舟人造养生，夺臂术奔浪。

瞔言君勿惊，世路方难行。

若言世路阴，此水真安平。

刘镇

刘镇　八岁女善棋

慧点过男子，娇痴语未真。

无心防敌手，有意恼诗人。

得路逢师笑，输机怕父嗔，

汝还知世事，一局一回新。

刘镇

刘镇　春暮

春至又春暮，閒心成古心。

花光随雨薄，草色共烟深。

粉蝶稀狂影，黄鹂送好音。

余芳留不得，还共夕阳沈。

刘镇

刘镇　对月联句

与君坐阶除，遥望海上月。

试举太白杯，借问几圆缺。

人物易分散，动作隔年别。

今宵对嫜娟，莫放酣歌绝。

刘镇

刘镇　浮膺山

马头过了又驴头，何处飞来海上洲。

绝顶试穷千里目，烟波深处是琉球。

刘镇

刘镇　句

须知失马事，莫废获麟书。

刘镇

刘镇　句

始终无玷缺，出处最光明。

刘镇

刘镇　山中早行

严钟将报曙，游子已登途。

野火时明灭，星残似有无。

刘镇

刘镇　书王十月述怀诗后

山北山南春雨足，漠漠柔桑秀如沃。

侬家荆妇几时归，西畴独自驱黄犊。

刘镇

刘镇　太姥山

滚滚千山入马蹄，出游回首日平西。

人从杜宇鸣时别，天向蒹葭静处低。

白鸟得鱼閒钓艇，黄蜂抱蕊闹花枝。

好将太姥山前路，付与孤猿自在啼。

刘镇

刘镇　严子陵钓台

汉业重恢百战閒，君王侧席叹才难。

故人可是擎天手，肯放桐江把钓竿。

刘镇

刘镇　夜听双瀑联句

萧然山阁间，此兴何悠哉。

子晋不复见，月白空萧台。

夜静双瀑喧，遥闻疑雨来。

涧壑生清风，襟宇捐纤埃。

飞鸣撼半空，暗想飘琼瑰。

前观阻步屧，侧耳成徘徊。

刘镇

刘镇　赠隐者

夫子生东野，经年不到城。

爱吟无俗趣，贪画得閒名。

荒径侵山影，虚堂出燕声。

我惭为谪吏，泉石负幽情。

刘震孙

刘震孙　使闽过延平

川媚山辉宝气钟，尊尧而后几儒宗。

往来但指龙津说，不道人中自有龙。

刘震祖

刘震祖　题汪水云诗卷

高深妙语坐鬅鬿，花落茶烟夜雨灯。

俗眼不知鹏化鷃，书痴何害墨成蝇。

云泥梦觉空陈迹，桑海吟残嗅葛藤。

剑吼洞庭朱顶急，归来城郭问云仍。

刘拯

刘拯　涵晖阁

胜地清无一点埃，水晶城裹小瑶台。

环堤柳弄碧云合，浮岛莲分翠盖来。

刘拯

刘拯　破山八咏　救虎阁

三昧游深慈，结宇依苍崖。

猛虎伏嵬阁，拔箭非忘骸。

穷兽虽覆车，危雀犹投怀。

况我见已志，而彼犹其侪。

刘拯

刘拯　破山八咏　空心潭

碧潭发幽石，萧洒无织尘。

寒光湛秋月，有物难比伦。

离钩况无鱼，千尺徙垂纶。

到此心已空，何用濯吾缨。

刘拯

刘拯　破山八咏　龙门涧

白龙门巍峰，长涧落千尺。

灵泉应奇踪，高连暮云碧。

寒影凌苍崖，清流动危石。

八月苗正枯，犹能变甘泽。

刘拯

刘拯　破山八咏　体如塔

妙理悟三伊，巍巍抗奇节。

千尺岩下松，萧然独凌雪。

珠影虽青黄，月输岂圆阙。

危石扬寒泉，至今伴清绝。

刘拯

刘拯　破山八咏　文举塔

圆旨探双林，卮言发南华。

万里归一空，谁云正非邪。

门影摇青松，曾回贵侯车。

犹遗数层塔，岌岌凌飞霞。

刘拯

刘拯　破山八咏　兴福寺

峨峨乌目山，曾临贵侯宅。

重房昔珠翠，峻宇焕金碧。

泉激晨霞明，松摇暮云白。

宜尔山中人，日轮自朝夕。

刘拯

刘拯　破山八咏　御赐钟

大声扣洪钟，万里来彤庭。

鸟闲栖影重，星淡云气清。

余音绕岩壑，林叶如回惊。

有客发深省，尘耳非谩倾。

刘拯

刘拯　破山八咏　宗教院

妙义传天台，迷云净如扫。

初终虽五时，修短自三草。

结隐非此峰，获藏亦珍宝。

秋来月正圆，独照松已老。

刘拯

刘拯　秋霜阁

翰林诗笔振千古，珊瑚照夜横雕梁。

高文胜地占江左，我来戴胜初降桑。

雨师愤郁欲倾注，气蒸柱礱如迸浆。

清风执热逝可濯，定知五月飞秋霜。

山盘左右俨环列，赏溪远带摩寒光。

苍松怪柏倚层岭，不许桃李参其行。

干缠薜荔俯危涧，渴龙矫矫鳞甲张。

云生楼宇隐金绿，泉落庭除兰芷芳。

虎传老包踞前壁，百兽辟易远我堂。

像瞻黄檗若欺魄，智囊岂特降支郎。

碧鸡一声破烟雾，静中不觉尘世忙。

冥搜穷讨扫俗轨，更开竹径通禅房。

荒台谁忆遗民钓，乐土长吟帝子章。

避世徵君想岩穴，濯缨孺子思沧浪。

临流赋诗情骀荡，万虑不敢愁吾肠。

会须畏夏继康乐，青松架壑聊相望。

刘拯

刘拯　中峰

蹑径登高亭，天远不敢局。

疏帘卷檐花，百里在举目。

江横缟带明，山隐螺髻绿。

啼鸟破长烟，飞泉漱寒玉。

云回猛虎啸，清风绕岩谷。

飕飕入青松，古淡琴一曲。

倚栏更凝望，斜阳上修竹。

欲去还迟迟，胜概那可足。

刘正之

刘正之　送别赵紫芝

夫君落落大雅姿，声名早与贺白驰。

锦囊千首不疗饥，非诗穷人穷乃时。

忆昔闻君未识面，独传句法夸清健。

朼来白下一相逢，倾盖论心曾几见。

划然起柁春江流，我亦江头寻去舟。

人生相聚会有别，江水江花无尽愁。

万事不如归愁。万事不如归去好，

石田茅屋生春草。如君自是玉堂仙，

轻车缓辔长安道。春日迟迟柳依依，

攀柔条兮送君归。

刘正之

刘正之　送刘旬甫

雨雪成岁暮，之子远徂征。

酌酒起相送，慨我别离情。

池阳实大藩，佐车屈时英。

子行一请觐，上计趋吴京。

良玉怀贞操，芳兰含远馨。

临歧一珍重，即此万里程。

刘政

刘政　重过龙居寺

重来旧游处，触目景添幽。

故墨犹余迹，忠魂已断头。

痚钟号暮雨，枯木响残秋。

欲诉愁人意，频怀杞国忧。

刘知过

刘知过　春日

浓起香尘十里晴，晚来烟雨忽斜横。

花开花落清明候，山北山南杜宇声。

追念旧游浑是梦，退思良计不如耕。

人中喜有尔天释，时吐清文慰此情。

刘知过

刘知过　题国清寺

野人游遍天台寺，究竟招提此最奇。

十里远排清荫入，五峰如按画图窥。

隋初便有高僧传，火后都亡过客诗。

重到定知非远约，岸巾高处立多时。

刘知仁

刘知仁　储福宫

所忧目力尽，未问两足酸。

云峰三十六，一一皆可观。

刘植

刘植　丙午普觉看梅

寂寂西岩寺，何人访静来。

重寻旧游地，惟有道师梅。

树蠹应留雪，香清不受埃。

可堪玄鬓改，春已隔年催。

刘植

刘植　呈叶先生侍郎

位虽奎阁贵，独处一斋空。

还以经纶事，全归著述中。

闲心同野水，煦物尽春风。

掩面将何向，西楹奠已终。

刘植

刘植　答东阁

盎乏储空谩自豪，掬泉当酒味尤高。

卖文近觉马卿倦，脱赠今无范叔袍。

松下耕樵相尔汝，人间膏火自煎熬。

荆山山里山如壁，壁罅犹堪种碧桃。

刘植

刘植　悼卢次元

屈贾幽沉地，单车去不归。

湘江清见底，吟魄远何依。

行旐冲残雨，新楸掩落晖。

谁收遗箧藁，有子未胜衣。

刘植

刘植　凤凰台

昔年禅诵地，荒草夕阳台。

仪凤有谁识，游人独上来。

古桐阴覆井，丛竹笋穿苔。

千古几兴废，北风吹雁回。

刘植

刘植　赋鲥鱼得真字

寒碧湛无尘，前溪得细鳞。

香堪配杞菊，味不数菰莼。

玉露双醜熟，秋风一筯新。

钓缗吾自有，何用觅玄真。

刘植

刘植　过彭泽

井邑已非旧，柴桑里尚存。

春风三亩宅，落日落家村。

隔树闻鸡犬，编氓半子孙。

颓然孤垅在，寒菊绕松根。

刘植

刘植　嘉禾兴圣院

禅关自幽阒，竹亦号真如。

况是龙潜地，曾经凤食馀。

土深抱节密，林净著行疏。

谁谓乾淳达，清阴只似初。

刘植

刘植　静乐赵观文挽词

大星殒地寂无光，砚席凝尘閟野堂。

一老海滨天下憗，百年江左恨空长。

家传遗稿归中秘，帝录元勋纪太常。

路远生刍来未得，泪乾门下老刘郎。

刘植

刘植　看梅呈同游东阁清源

此对何年向此栽，孤根低倚佛楼台。

不嫌幽壑逢春晚，独在空庭立雪来。

一段精神肪玉润，数松掩映翠屏开。

知心藉尔岁寒友，每到花边不忍回。

刘植

刘植　梅

欲问孤山讯，蹇驴行晓晴。

一枝篱外见，数点雪中明。

太洁难为友，群芳让作兄。

何如伴高隐，岂必尽调羹。

刘植

刘植　琵琶亭下问舟

西亭问津处，白傅此曾游。

无复锦弦曲，空停估客舟。

抛江春浪静，传柝夜烽收。

最爱庐峰峭，相随过别州。

刘植

刘植　失题

此是夕郎宅，曾经左纬吟。

数联渔父曲，万顷碧波心。

月上白苹渚，秋生古树阴。

当年濯缨处，清彻到如今。

刘植

刘植　送西外赵知宗

三山蓬阆近，贺白是仙才。

去领宗盟事，知从韦素来。

几人留北阙，独棹向南台。

踏雨江头别，西陵潮已回。

刘植

刘植　送周知丞之官桐庐

潮满桐江上，秋风洗印时。

字民知最近，占位莫嫌卑。

纸尾书名大，松边得句迟。

定怀东阔老，无复寄来诗。

刘植

刘植　送周子馀赴松阳簿

长松虽剧县，主簿却优闲。

溪浅清见石，斋空静对山。

吏嚚嫌讼省，乡狭觉民艰。

独称诗人意，行吟苔行间。

刘植

刘植　题王宪使沧浪阁

城池浸空碧，鉴影复观心。

孺子去何在，此歌传至今。

一奁凉月白，万井市声沉。

坎止宁劳问，凭栏意独深。

刘植

刘植　题薛氏园

屋头深锁屿头云，高下亭台景旋分。

荷气晓来迎露看，泉声雨后隔溪闻。

疏棂不碍松萝月，高柳时停鸥鹭群。

只恐此身闲未得，徵书催发暑如焚。

刘植

刘植　文会飞霞观

水满平川月满船，船轻撑入藕花边。

移来谢守岩前坐，疑是容成洞里仙。

茶灶烟遮松际鹤，丝桐声杂树头蝉。

明朝更践弥明约，句拟当年石鼎联。

刘植

刘植　喜曹东畎迁大理寺簿

九衢多雨后，庭下草痕新。

终拟持平手，来为折槛人。

印开桐荫午，吟久烛花春。

却恨无来客，分题寄所亲。

刘植

刘植　浔阳江楼

楼压浔阳地望雄，四无倚着拄晴空。

九支江汇栏干外，双剑峰明雾霭中。

庾令声名犹昨日，屈平兰芷又薰风。

绸缪牖户知何计，须及长淮枣未红。

刘植

刘植　渔父

生不事农耕，悠然一舸轻。

沅湘依旧绿，秦汉几回更。

晚脍杂香茝，夜醺歌濯缨。

岂同驰骛者，只欲钓虚名。

刘植

刘植　种玉亭为黄元信赋

锄遍苍苔色，梅花近地移。

山深藏美璞，春到长新枝。

草木初分润，冰霜久结知。

百年封殖在，终与鼎鬵期。

刘植

刘植　重游法空寺

寺在方山顶，山深不厌登。

瀑飞明月峡，桥渡夕阳僧。

万法元皆妄，馀生了未能。

累累塔边塿，几见谷为陵。

刘植

刘植　重游仙岩观瀑

四山云雾重，况复值梅天。

瀑注玉函碧，派从银汉连。

飞来三百尺，流润几千年。

仙者路安在，翠萝青霭边。

刘志行

刘志行　离镡津

公事无多早散衙，蜀中宁有寄来茶。

龙光下照三江水，燕子重寻百姓家。

畴昔买浆曾得玉，只今作饭类蒸沙。

寄言道士玄都客，好种刘郎去后花。

刘志行

刘志行　舜洞秋风

当年大驾巡南中，薰兮时兮歌南风。

太音九奏凤凰集，真与尘世开盲聋。

重华远矣成飞仙，湘灵洒泪秋风前。

天荒地老不可诘，秋风满树凄寒蝉。

刘志行

刘志行　藤江

驿使何曾寄岭梅，古藤花下小徘徊。

无名异果自成树，没字残碑半是苔。

木杪山鸡如旦昼，江心仙岛欠楼台。

滩神凭险成遗庙，笑我何因到此来。

刘志行

刘志行　尧山冬雪

洪濛一判天地晓，万古兹山青未了。

朔南声教本一源，大地图舆古无考。

玄冥此来事游戏，剪水作花南到地。

腊前不识丰年瑞，翻令粤犬云间吠。

刘贽

刘贽　游后洞诗

寺久荒寂无足往，念有子厚弥陀碑。

独趋一里转岩腹，剥粉败赤逢门楣。

亭亭故碑亡旧主，覆以老屋疏且欹。

常嗟古人不可见，尚喜书志存於斯。

世言书字出心画，体制类彼人所为。

子厚少年颇疏隽，字合飘逸往不覊。

胡为气质反端厚，至今观者多有疑。

或云彼以窜逐久，志气软熟非前时。

或云高才尚薄世，故独立法无所师。

吾嗟世俗日无理，好恶不正论苦卑。

臆决万事岂独此，此书何媿人不知。

碑阴三百四十字，疏瘦劲丽何精奇。

九十二人姓名具，陈绩宝历元年题。

云此子厚二碑者，元和五年刊厥辞。

至是二月始建立，都其事者杨与倪。

尘蒙壁祂世未见，自我访寻初管之。

刘贽

刘贽　禹碑

坛峙麻姑石，溪忘夏禹碑。

物神人所贵，世事远谁知。

刘骘

刘骘　次韵虞舜庙怀古

诗人如不颂，谁识太平心。

石老碑文古，庭荒蚁穴深。

白云生绝壑，斑竹锁疏林。

行客自南北，青山共古今。

登临寻胜迹，望望日西沉。

刘骘

刘骘　代意

路隔仙源不可寻，紫墙霜戟夜沉沉。

缄情谩託传书雁，换笑空余取酒金。

翡翠巢成珠树密，骊龙睡起玉渊深。

新知自乐生离苦，年少情多岂易禁。

刘骘

刘骘　馆中新蝉

摇落何须宋玉悲，齐亭遗恨莫沾衣。

池中菡萏香全减，井上梧桐叶乍飞。

风促筝声随断续，日移砖影自光辉。

宜秋门外饶芳树，结驷那堪送客归。

刘骘

刘骘　汉武

高挹方诸荐水仓，醮坛时见烛神光。

日边甲帐虽虚设，汾上楼船不可忘。

船概碧霄甘露白，鼎迁幽壤瑞云黄。

东巡岱岳探金策，倒指宁闻寿数长。

刘骘

刘骘　槿花

虢国妆初罢，高堂梦始回。

霓裳犹未解，绣被已成堆。

赤帝宫帘卷，华阳洞户开。

神仙有良会，清唱在瑶台。

刘骘

刘骘　旧将

彊弩当年讨不庭。功成身退炳丹青。

囊沙泽畔知兵法，聚米山前识阵形。

骥老未甘秋伏枥，剑閒犹觉夜衝星。

分茅锡土传家牒，钟鼎还须为勒铭。

刘骘

刘骘　送新知永州陈秘丞瞻赴任

秋风清紧雁初飞，半醉摇鞭出帝畿。

名郡又分红旆去，故乡重见锦衣归。

剖符虽暂宣皇泽，视草终须直紫微。

从此南轩多倚望，好诗芳信莫教稀。

刘骘

刘骘　题义门胡氏华林书院

徐孺亭边水石连，高名频见野僧传。

箧中书满思安世，楼上诗成忆仲宣。

已说烂何忘意远，定知焦尾用心专。

寒溪乘兴云迎棹，秋夜娱宾月照筵。

曲槛静宜开木笔，短墙幽称聚苔钱。

廷评官小无余俸，致仕身闲得尽眠。

梅少也须饶越岳，竹多宁肯让湘川。

樽前白玉杯常在，腰底黄金带未悬。

清露暖空滋菊圃，紫云垂荫养芝田。

仍闻旌表门闾后，朝士褒称过百篇。

刘忠顺

刘忠顺　留题涪州石鱼

七十二鳞波底镌，一衔蓂草一衔莲。

出来非共贪芳饵，奏去因同报稔年。

方客远书徒自得，牧人嘉梦合相先。

前知上瑞宜频见，帝念民饥刺史贤。

刘忠顺

刘忠顺　贸题资圣寺宗己嘉遁居

院幽庵更小，嘉遁称名尊。

展榻殊无地，看山别有门。

潮来供菜圃，云过隔城村。

了毕如来藏，任他风动摇。

刘仲达

刘仲达　小桃源用张师夔韵

桑麻遍野荫横斜，茅舍人烟四五家。

便作武陵溪上看，春来何处不开花。

刘仲堪

刘仲堪　□书院

凿石导行径，刊木罗居室。

微云□总户，青岚照缃帙。

洁士□□堵，志人轻尺璧。

况近□山水，勉旃此游息。

刘仲堪

刘仲堪　读易堂

八卦既成列，幽赞天地功。

邈哉九圣意，究此□堂中，

□机□严□，华□□涧松。

□□理傥析，欲游学□踪。

刘仲堪

刘仲堪　涵晖谷

嵌空在山半，天设兹闲敞。

清墟生画白，高迥传遥响。

穷应到真境，憩暂祛烦想。

岩石如可耕，此地堪长往。

刘仲堪

刘仲堪　集儒阁

飞阁敞东轩，俯瞰长江泻。

晨霞晃梁际，晴虹隐波下。

诸生肄业馀，群吏时享罢。

清风四座来，兹焉纵嘉话。

刘仲堪

刘仲堪　来学亭

口云忽上征，檐庑如翚翅。

横经就一隅，负笈来千里。

止同矍相圃，口类公口市。

静听弦诵声，杳在层峦里。

刘仲堪

刘仲堪　凌烟嶂

崟崟才数仞，逦迤极幽致。

藤萝与苔藓，蔓延相□□。

青天炼可补，沧海鞭难至。

造物者何为，并此侪魑魅。

刘仲堪

刘仲堪　南山十咏　鸣弦峰

奇峰枕高岸，回合藏云烟。

直上数百仞，倒影浮清涟。

民传舜南狩，向此鸣朱弦。

至今万籁寂，雅韵犹泠然。

刘仲堪

刘仲堪　宣圣庙

翼翼素王宫，夸倚高峰右。

烟云覆幽邃，树石丛寄秀。

丹青古冕服，赭垩新缔构。

率土被儒风，九夷信何陋。

刘仲堪

刘仲堪　薰风亭

兹亭最高峙，势与群峰仵。

层轩一以临，万物皆下顾。

赓歌音久绝，缔构意何古。

猿鸟岂有知，腾翔如率舞。

刘仲堪

刘仲堪　沂风亭

四楹倚岩壁，一径临烟坞。

诜诜讲习罢，济济生徒口。

振衣嘉树阴，浴德青江浒。

舞咏自忘归，何须在邹鲁。

刘仲行

刘仲行　送笋与屏山

箨龙戢戢破苔斑，风味从来奈岁寒。

知有高人清爱白，定应烧煮荐珠盘。

刘著

刘著　病中寄楚卿

月满江楼午夜钟，多情多病一衰翁。

行云不道无行雨，只恐相逢是梦中。

刘著

刘著　病中言怀呈韩给事

潦倒淮山客，金台五见秋。

退飞嗟宋鷁，畏暑甚吴牛。

问疾怜摩诘，分曹类子猷。

自憀无补报，只合隐林丘。

刘著

刘著　伯坚惠新茶绿橘香味郁然便如一到江湖之上戏作小诗二首

建溪玉饼号无双，双井为奴日铸降。

忽听松风翻蟹眼，却疑春雪落寒江。

刘著

刘著　伯坚惠新茶绿橘香味郁然便如一到江湖之上戏作小诗二首

黄苞犹带洞庭霜，翠袖传看绿叶香。

何待封题三百颗，只今诗思满江乡。

刘著

刘著　出榆关

羽檄中原满，萍流四海间。

少时过桂岭，壮岁出榆关。

奇祸心如折，羁愁鬓已斑。

楚累千万亿，知有几人还。

刘著

刘著　次韵王子慎玉田道中一首兼呈韩公美阁老

东晋风流属子猷，开元峭直让韩休。

丝纶对掌惊三雋，尊酒更酬失四愁。

古道阴阴槐树老，归鸿杳杳荻花秋。

浩然诗思天涯远，月满江南小谢楼。

刘著

刘著　次韵彦高即事

福威看九落，笔削在麟经。

中道亡三鉴，危时忆九龄。

网罗无处避，鼙鼓不堪听。

身远辽阳渡，心怀岗首亭。

脱巾头半白，倾盖眼谁青。

断雁西风急，潸然涕泗零。

刘著

刘著　次韵彦高暮春书事

平生漫浪老清晖，却埽丘园属少微。

世乱伤心青眼旧，天涯流泪白云飞。

羁愁只忆中山酒，贫病长悬子夏衣。

泽畔行吟谁念我，祗应形影自相依。

刘著

刘著　次韵彦高占雪

天秋鼓南风，雪海飘暮雪。

三春犹冱寒，九夏那苦热。

土圭测中气，尝闻先儒说。

穷发多异宜，泥古诚亦拙。

吴侯擅六艺，名宦端不屑。

晚岁登泰山，蚤已探禹穴。

千岁可坐致，不待数旬月，

重阴畏坎陷，五阳欣夬决。

君子方履霜，渠肯蹈覆辙。

鸡豬与鱼蒜，幸可充朝饀。

刘著

刘著　渡辽

身隔辽东渡，心怀冀北群。

会归苏属国，却忆范将军。

风阵横秋雁，雷声吼夜蚊。

方言莫相笑，唐梵本殊分。

刘著

刘著　闺情二绝

天边北斗又回春，愁绝龙沙任酒醺。

万里巫山归梦断，不知何处觅行云。

刘著

刘著　闺情二绝

蕙帐金炉冷篆烟，故山春草几芊芊。

只今唯有潇湘月，万里相随照不眠。

刘著

刘著　过白沟趁顺安

万折狂澜肯倒流，归心梦寐在东周。

平生快意君知否，今日驱车过白沟。

刘著

刘著　寄题张浩然松雪楼

入座山光秀玉柯，岸巾绝景意如何。

瘦来岂为寒松句，和寡还惊白雪歌。

地近云烟来鹤驾，檐高星斗泻银河。

悬知老子登临处，渺渺沧波月色多。

刘著

刘著　顺安辞呈赵使君二首

太平时世屡丰年，胜事空闻父老传。

郭外桑麻如几顷，船头鱼蟹不论钱。

刘著

刘著　顺安辞呈赵使君二首

六朝兴废渡河年，旧国归来更黯然。

八月边城山未雪，芦花藉藉已漫天。

刘著

刘著　送客亭

十年羁旅鬓成丝，千里淮山信息稀。

送尽长亭短亭客，且看庄舄几时归。

刘著

刘著　题御城寺壁

一径埋云草树荒，石麟苍藓卧田桑。

汉家陵阙今何在，洛山嵩山满夕阳。

刘著

刘著　文季侍郎得绿萼香梅子文待制有诗辄亦同赋

一枝绿萼冠群芳，潇洒犹疑楚岸傍。

香骨瘦来冰蕋细，梦魂清处月波凉。

赓酬便合成千首，醒醉宁须计百觞。

横玉叫云吹不尽，只教今古洗离肠。

刘著

刘著　闻雁

千里寒云卷朔风，当轩月午雁书空。

烦君为报江南客，憔悴辽东更向东。

刘著

刘著　月夜汎舟

浮世浑如出岫云，南朝词客北朝臣。

传邮扰扰无虚日，吏俗区区老却人。

入眼青山看不厌，傍船白鹭自相亲。

举杯更欲邀明月，暂向尧封作逸民。

刘著

刘著　再和彦高

否泰由来在岁星，谁听叩角作商声。

一朝汉魏成今古，百口燕秦隔死生。

雉堞仅能逃病妇，雁书犹记作团兄。

雪云埋尽辽西路，有酒如淮奈此情。

刘著

刘著　枕上言怀

九土将分裂，中原政扰攘。

孰为真汉相，却忆假齐王。

晋室迁神鼎，梁园作战场。

可怜羁客梦，夜夜在家乡。

刘著

刘著　至日

乱离南国忽经年，一线愁添未死前。

心折灵台候云物，眼看东海变桑田。

燕巢幕上终非计，雉畜樊中政可怜。

安得绝云行九万，却骑鲸背上青天。

刘铸

刘铸　宗教院

雨过江山丽，春深笋蕨肥。

扶藜苍藓破，移榻乱云飞。

刘卓

刘卓　句

傍人未必知心事。


刘子荐

刘子荐　游老君洞

第一真岩岂浪名，高明洞达窈而深。

冠天下神仙胜境，副我生山水知音。

崖激湍流腾雪玉，灯摇石莹灿星金。

少焉月出东山上，何必蓬莱海上寻。

刘子荐

刘子荐　游老君洞

怪怪奇奇画不如，最难得者近城郛。

他仙皆逊老君有，此洞可知天下无。

徐甲青牛骖左侍，六丁白鹤导前驱。

老仙笑我来何晚，一样须眉一样舑。

刘子实

刘子实　挽忠烈刘侯

樵水孤军血战时，英雄失援最堪悲。

那知惯把鲸鲵戮，到底翻为鸟鼠欺。

堆垒誓当阴灭贼，崤陵休恨不全师。

生封死庙男儿事，今有祠前堕泪碑。

刘子羽

刘子羽　颂

赵州柏树太无端，境上追寻也大难。

处处绿杨堪系马，家家门底透长安。

刘子羽

刘子羽　题瑞岩扣冰古佛

古木千章覆地阴，微风披拂递幽吟。

化身大士久圆寂，归命群黎无古今。

能使兵戈长偃息，要知原力本宏深。

中原赤子方鱼肉，原广当年济物心。

刘子羽

刘子羽　题武夷山钟模石

谁铸三钟栾乳形，不须笋簴自能鸣。

仙君欲奏宾云曲，只感清霜便发声。

刘宗杰

刘宗杰　曾公岩

谢公高兴在东山，寻得仙岩郡邑边。

万果连峰凝碧乳，一溪鸣玉逗寒泉。

由来物外无尘景，须信壶中有洞天。

岭服已安褒诏近，莫将归梦更留连。
