尚书大传 - (汉)伏胜
　尚书大传卷一
　尚书大传卷二
　尚书大传卷三
　尚书大传卷四
　尚书大传卷五









ÁÁÁÁÁÁÁÁÁÁ：doosho.com　1，2，3，4，5

ББББББББББ：doosho.com　1

ĆĆĆĆĆĆĆĆĆĆ：doosho.com　

ĎĎĎĎĎĎĎĎĎĎ：doosho.com　

ÊÊÊÊÊÊÊÊÊÊ：doosho.com　

♀♀♀♀♀♀♀♀♀♀：doosho.com　

ĞĞĞĞĞĞĞĞĞĞ：doosho.com　

ĤĤĤĤĤĤĤĤĤĤ：doosho.com　

ĨĨĨĨĨĨĨĨĨĨ：doosho.com　

ĴĴĴĴĴĴĴĴĴĴ：doosho.com　

ЌЌЌЌЌЌЌЌЌЌ：doosho.com　

ĹĹĹĹĹĹĹĹĹĹ：doosho.com　

♂♂♂♂♂♂♂♂♂♂：doosho.com　

ŃŃŃŃŃŃŃŃŃŃ：doosho.com　

ÓÓÓÓÓÓÓÓÓÓ：doosho.com　

φφφφφφφφφφ：doosho.com　

ℚℚℚℚℚℚℚℚℚℚ：doosho.com　

ŔŔŔŔŔŔŔŔŔŔ：doosho.com　

ŚŚŚŚŚŚŚŚŚŚ：doosho.com　

ŤŤŤŤŤŤŤŤŤŤ：doosho.com　

ÚÚÚÚÚÚÚÚÚÚ：doosho.com　

≚≚≚≚≚≚≚≚≚≚：doosho.com　

ŴŴŴŴŴŴŴŴŴŴ：doosho.com　

ϰϰϰϰϰϰϰϰϰϰ：doosho.com　

ÝÝÝÝÝÝÝÝÝÝ：doosho.com　

ŹŹŹŹŹŹŹŹŹŹ：doosho.com　









尚书大传 - (汉)伏胜





旧题汉伏胜著。《史记》、《汉书》只称伏生,有人疑伏胜为后人妄加。而《晋书·伏滔传》称,远祖伏胜,则相传有据。《汉书·艺文志》载《书》类,经二十九卷,传四十一篇,无伏胜名。王先谦《汉书补注》引王鸣盛说、顾实《汉志讲疏》皆以传四十一篇,即为伏生《尚书大传》。《隋书·经籍志》载《尚书》三卷,郑玄注,也无伏胜字。陆德明《经典释文》始著《尚书大传》三卷,伏胜作。《中兴馆阁书目》引郑玄《尚书大传序》,以为其书源出伏胜,但成于弟子张生、欧阳生或其后的人。《唐书·艺文志》亦载其书为三卷,《书录解题》则作四卷。清代有两本,一为杭州三卷本,其卷数与《隋书》、《唐书》合,但实为杂采类书所引,抄撮成编;一为扬州四卷本,卷数与《书录解题》合,并有郑玄注,其注又与宋仁宗《洪范政鉴》所引郑注一一相合。其中唯第三卷《洪范五行传》,首尾完备,余皆存佚文。末附《补遗》一卷,不全解《尚书》,但往往有古训旧典出其中。书中所传除今文《尚书》二十八篇外,尚有《泰誓》、《九共》、《帝告》、《归禾》、《揜诰》诸篇。内容多五行阴阳灾变之说,故《四库全书总目提要》将其归于纬书一类。清陈寿祺有辑本,四卷,补遗一卷,皮锡瑞有《尚书大传疏证》七卷。收入《清经解》。





尚书大传卷一

序录

《史记》《儒林传》言：尚书自济南伏生。《汉书》《儒林传》：汉兴，言书自济南伏生。伏生者，裴骃《集解》张晏曰：伏生名胜，《伏氏碑》云。○案：曰：《汉书》儒林传《注》引张晏曰名胜，《伏生碑》云。《史记索隐》曰：案张华云名胜，《汉纪》云字子贱。华当为晏字之误。济南人也，故为秦博士。孝文帝时，欲求能治尚书者，天下无有，乃闻伏生能治，欲召之。是时伏生年九十余矣，不能行。于是乃诏太常使掌故朝错往受之。秦时焚书，伏生壁藏之。其后兵大起，流亡，汉定，伏生求其书亡数十篇，独得二十九篇，即以教于齐鲁之间，学者由是颇能言尚书，诸山东大师，无不涉尚书以教矣。伏生教济南张生及欧阳生，欧阳生教千乘儿宽。儿宽既通尚书，以文学应郡举，诣博士受业，受业孔安国。　张生亦为博士，而伏生孙以治尚书征，不能明也。自此之后，鲁周霸、孔安国。雒阳贾嘉颇能言尚书事。《汉书》《儒林传》同。《汉书》《艺文志》：《尚书经》二十九卷。本《注》：《大小夏侯》二家。《欧阳经》三十二卷，师古曰：此二十九卷伏生传授者。○案：《汉志》三字旧亦作二，误，今据《玉海》所引改。

《传》四十一篇。　《欧阳章句》三十一卷。　《大小夏侯解故》二十九篇。　欧阳《说义》二篇。　刘向《五行传记》十一卷，　许商《五行传记》一篇。

《易》曰：河出图，雒出书，圣人则之。故书之所起远矣，至孔子篹焉，上断于尧，下讫于秦，凡百篇，而为之序，言其作意。秦燔书禁学，济南伏生独壁藏之，汉兴亡失，求得二十九篇，以教齐鲁之间，讫孝宣世，有大小夏侯氏立于学官，　刘向以中古文校欧阳、大小夏侯三家经文、《酒诰》脱简一，《召诰》脱简二。率简二十五字者，脱亦二十五字，简二十二字者，脱亦二十二字，文字异者七百有余，脱字数十。

《汉书》《儒林传》颜师古《注》引卫宏《定古文官书序》云：案曰：官旧作尚，近金坛段若膺始据《韩昌黎集》正其误，今从之。伏生老，不能正言，言不可晓也，使其女传言教错。齐人语多与颍川异，错所不知者凡十二三，略以其意属读而已。

《儒林传赞》曰：自武帝立《五经》博士，开弟子员，设科射策，劝以官禄，讫于元始，百有余年，传业者寖盛，支叶蕃滋，一经说至百余万言，案曰：《儒林传》言，信都秦恭延君增师法至百万言。桓谭《新论》亦云。大师众至千余人，盖禄利之路然也。初书唯有欧阳，至孝宣世，复立大、小夏侯。尚书。

《后汉书》《伏湛传》：九世祖胜，字子贱，所谓济南伏生者也。　初自伏生已后，世传经学，清静无竞，故东州号为伏不斗云。

《颜氏家训》《书证篇》曰：孔子弟子虙子贱为单父宰。即，虙羲之后。俗字亦为宓，或复加山。今兖州永昌郡城，旧单父地也。东门有《子贱碑》，汉世所立，乃云济南伏生即子贱之后。是虙之与伏，古来通字，误以为宓，较可知矣。

案曰伏生既为虙子贱之后，不应与其远祖同字。而《史记索隐》引《汉纪》以为伏生字子贱，恐即因汉碑而展转致误，汉碑固不误也。今《汉纪》无此文，不知小司马何据。然范蔚宗《后汉书》实云：伏生名胜，字子贱，其名则是，其字则非也。湖本《史记》载《索隐》引《汉纪》作《纪年》，引张晏作张华，皆误。

《尚书正义》：按伏生所传三十四篇，谓之《今文》，则夏侯胜、夏侯建、欧阳和伯三家所传，及蔡邕所勒《石经》是也。《隋志》：三家并立，而欧阳是盛。晋永嘉之乱，欧阳、大小夏侯尚书并亡。

《史记正义》引《七录》云：三家至西晋并亡。

梅颐《本尚书序》：伏生口以传授，裁二十余篇。伏生以《舜典》合于《尧典》，《益稷》合于《皋陶谟》，《盘庚》三篇合为一，《康王之诰》合于《顾命》。　《经典释文》曰：即，马、郑所注二十九篇：

案曰二十九篇古文分合皆与伏生本同，惟《顾命》一篇，马分王出在应门以下，为《康王之诰》耳。今之《舜典》，古文今文皆合于《尧典》。今之《益稷》，古文今文皆合于《皋陶谟》。盖百篇固别有《舜典》，《益稷》古文，《益稷》作《弃稷》，而汉世求之不得，伪孔乃于《尧典》、《皋谟》各谬析为二篇也。

《汉书》《五行志》：董仲舒治《公羊春秋》，始推阴阳，为儒者宗。宣，元之后，刘向治《谷梁春秋》，数其祸福，传以《洪范》，与仲舒错。至向子歆治《左氏传》，其《春秋》意已乖矣。言《五行传》又颇不同。　孝武时，夏侯始昌通《五经》，善推《五行传》，以传族子夏侯胜，下及许商，皆以教所贤弟子。其传与刘向同，唯《刘歆传》独异。

《汉书》《楚元王传》：成帝即位，诏向颌校中《五经》秘书。向见尚书《洪范》，箕子为武王陈五行阴阳休咎之应，向乃集合上古以来厉《春秋》、六国至秦汉符瑞灾异之记，推迹行事，连傅祸福，著其占验，比类相从，各有条目，凡十一篇，号曰《洪范五行传论》，奏之。　《赞》曰：刘氏《洪范论》发明大传，著天人之应。《汉书》《夏侯胜传》：从始昌受《尚》书及《洪范五行传》，说灾异。　会昭帝崩，昌邑王嗣立，数出，胜当乘舆前谏曰：天久阴而不雨，臣下有谋上者，陛下出，欲何之？王怒，谓胜为妖言，缚以属吏。吏白大将军霍光。是时光与车骑将军张安世谋欲废昌邑王，光让安世，以为泄语。安世实不言，乃召问胜，胜对言在《洪范》。《传》曰：皇之不极，厥罚常阴。时则下人有伐上者，恶察察言，故云臣下有谋。光、安世大惊，以此益重经术士。《汉书》《李寻传》：治尚书，独好《洪范》灾异。

《晋书》《五行志》：文帝时，宓生创《纪大传》，其言五行庶征备矣。　班固据《大传》，采仲舒、刘向、刘歆著《五行志》。《宋书》《五行志》：伏生创《纪大传》，五行之体，始详《水经注》卷五《河水篇》。漯水，又东，迳汉征君伏生墓南，碑碣尚存。以明经为秦博士，秦坑儒士，伏生隐焉。汉兴，教于齐鲁之间。撰《五经》尚书《大传》，文帝安车征之，年老不行，乃使掌故欧阳生等受尚书于征君，号曰伏生者也。案曰：伏生未尝遍撰《五经》掌故，受尚书者乃晁错，非欧阳生《水经注》有误。《后汉书》《郑𢆯传》：凡𢆯所注《周易》、《尚书》、《毛诗》、《仪礼》、《礼记》、《论语》、《孝经尚》、《书大传》、《中候乾象历》，又著《天文七政论》、《鲁礼禘祫议》、《六艺论》、《毛诗谱》、駮许慎《五经异议》、答临孝存《周礼难》，凡百余万言。

《孝经序疏》、郑《志》《目录》记郑之所注《五经》之外，有《中候大传》、《七政论》、《乾象历》、《六艺论》、《毛诗谱》、《答临硕难》、《周礼》《许慎异义》、《释废疾》、《发墨守》、《箴膏肓》、答甄守然等书。《经典释文序录》：《尚书大传》三卷，伏生作。

《隋书经籍志》：《尚书大传》三卷，郑𢆯注。　大传《音》三卷。顾彪撰。《尚书》《洪范五行传论》十一卷。汉光禄大夫刘向注。伏生尚《书传》四十一篇，以授同郡张生，张生授千乘欧阳生。　济南。伏生之传，惟刘向父子所著《五行传》是其本法，而又多乖戾。《隋书》《五行志》：《易》以八卦定吉凶，《书》以九畴论休咎，《春秋》以灾祥验行事。汉时有伏生、董仲舒、京房、刘向之伦，能言灾异，《六经》有足观者。

《初学记》：伏生为《尚书传》四十一篇，欧阳、大小夏侯传其学，各有能名，是曰《今文尚书》。刘向《五行传》、蔡邕《勒石经》皆其本。

《旧唐书》《经籍志》：《尚书畅训》三卷，伏胜注。案曰：《尚书》《大传》有《略说》一篇，诸经义疏每引之。《隋志》无《大传》而有《畅训》，伏生无此书。《畅训》当为《略说》，形近之讹，三卷当为一卷。此伏生所撰，不可谓注。《旧志》此条多谬，《新唐书》亦然。第《新书》列《大传》三卷，又出《畅训》一卷，疑《旧志》尚有脱误。《尚书》《洪范五行传论》十一卷，刘向撰。《唐书》《艺文志》：伏胜注《大传》三卷，《畅训》一卷，　刘向《洪范五行传论》十一卷。

《册府元龟》：顾彪撰《大传音》三卷。

《崇文总目》：《尚书大传》三卷，汉济南伏胜撰，后汉大司农郑𢆯注。伏生本秦博士，以章句授诸儒，故博引异言，援经而申证云。见《文献通考》。

《中兴书目》郑康成叙曰：盖自伏生也。伏生为秦博士，至孝文时，年且百岁，张生、欧阳生从其学而授之。音声犹有讹误，先后犹有差舛，重以篆隶之殊，不能无失。生终后，数子各论所闻，以已意弥缝其阙，别作章句，又特撰大义，因经属指，名之曰《传》。刘子政校书，得而上之，凡四十一篇。至𢆯始诠次为八十三篇。见《玉海》卷三十七。

《郡斋读书志》：《尚书大传》三卷。右秦伏生胜撰、郑康成注。下与《中兴书目》同。今本四卷，首尾不伦。

《直斋书录解题》：尚书《大传》凡八十有三篇，当是其徒欧阳、张生之徒杂记所闻，然未必当时本书也。印板园阙，合更求完善本。

叶梦得曰：自安国学行，欧阳氏遂废。今世所见，惟《伏生大传》，首尾不伦，言不雅驯，至以天、地、人、四时为七政，以《金縢》作于周公殁后，何可尽据。其流为刘向《五行传》、夏侯氏灾异之说，失孔子本意益远。《遂初堂书目》、尚书类《尚书大传》。不注卷数。

《文献通考》《经籍考》《尚书大传》三卷。

《通志》《艺文略》、《伏生大传》三卷。郑𢆯注。《洪范五行传论》十一卷、汉光禄大夫刘向。《五行传记》一篇。汉许商。《宋史》《艺文志》：《伏胜大传》三卷，郑𢆯注。

《宋史》《李焘传》。尚书《大传杂记》一卷。

孙退谷承泽《庚子销夏记》：唐王维《伏生图》，摩诘妙画传世者，人止知有《江干雪霁图》，余曾一见之，乃后人临本，至人物之妙，有非唐人所能及者。《伏生图》，一老儒生伏几而坐，手持一卷，乃《授经图》也。宋高宗题签云：王维写济南伏生。上用《乾卦》小圆玺。卷旧在金陵黄琳家。顾遁园客座赘谭载都元敬尝在黄美之家。见此图。惊叹不置。不知何年入故内。今复传出。刘体仁公勇《七颂堂识小录》。《伏生图》。席地凭几。短须鸡皮。真九十老人。而眉目静远。则大儒也。宣和题王维写伏生数字，字极楷，上用《乾卦》印，背亦精绢装朱彝尊王维《伏生图》跋。右王维所画伏生，上有宋思陵题字。庚戌十月，观于退谷。孙侍郎斋生，济南人也。予游济南，于长白山之阴相生墓，案曰：《水经注》，漯水又东迳汉征君伏生墓南云云。见其祠宇庳隘，至不容筵几，有司牲醪岁时之飨，或阙焉不修。世人无知重生者。盖！经学之不明久矣。思秦之时，书生讼言封禅，致有坑儒之祸，生为秦博士得免，其明哲有过人者。及汉兴，隐士负一时之望，莫若商山四皓。初未闻讲习经义，传之弟子，则其年虽八十余，衣冠甚伟，与土木何异？生独能于微言既绝之时，教学齐鲁，老而益勤，卒传之晁错，斯文未丧，天若有意于生而锡之年者。百世之后，宜师其人而识其貌焉。维之所画，特想像为之而已。然艺事既神，其精思所感，必或见之。观是图者，不问知其为生，此思陵所以宝惜而亲题之也。世之法书善画。多秘之内府。人既未得观。间复流传于世。藏之者非其人。则观者亦取非其人。此书画之厄也。是图之得归孙氏。非至幸与。

再题王维《伏生图》。是图庚戌冬观于北平孙侍郎塾室。因跋其尾。既而归干棠村梁相国。今为漫堂宋公所藏。主，虽三易，不堕秦会之、贾师宪、严惟中之手，济南生亦幸矣。桉《中兴书目》、《馆阁续录》，桉曰：宋嘉定间人编次。维所画《济南伏生图》，曾归秘阁储藏，故宋元以来题跋独少。宋公定为真迹，知孙、梁二公赏鉴略同也。案曰：《宣和画谱》：王维写济南伏生像，亦见《清河书画舫》。

建立伏博士始末，载阳湖孙氏《平津馆丛书》。

嘉庆元年十二月十一日，署按察使司孙咨山东学院曹为咨呈事：本司查

国家择先圣贤之后，置《五经》博士，授以世职，所以崇儒重道，典礼优渥。其制仿自明景泰时，历代增置，至我朝修明祀典，自孔门十哲，上溯周公，旁及关裔，下至宋儒，皆为置立五经博士。至周至备考列朝五经博士之设，或以制礼作乐，或以身通六艺，或以阐扬道统。惟汉代诸儒，承秦绝学之后，传授经文经义，去古不远，皆亲得七十子之传，若伏生、郑康成，其功在经学绝续之际，较七十子为难，又迥在唐宋诸儒之上。今世祠墓子孙，现在本属邹平、高密之境，允宜会同贵院，将二贤学行奏请

国家，予以旷典，以昭先贤传道之报。考尚书出于伏生壁藏，又口授其义，始有《今文》廿八篇显于世。及孔壁得古文书，孔安国以今文读之，其无今文可证者凡十六篇，竟不能读，又无能注者，谓之逸书，存于故府。今之孔《传》，梅颐所上，非孔壁古文，朱文公疑之，是汉无伏生，则尚书不传，传而无伏生，亦不明其义。即古文书后出孔壁，无伏生之今文，亦不能识读。是伏生一人，为唐虞三代微言，道统之所寄，今邹平有伏氏，诸城有宓氏，皆其后也。郑康成为东州大儒，于《易》、《书》、《诗》、《礼》、《论语》、《孝经》皆有传注。

钦定《诸经义疏》，多引郑《注》。唐儒《正义》推阐其说，宋儒章句沿袭其词。至乎三代礼仪、服物、典章，周、程、张、朱《注》解不出郑《注》，范围亦或逊其精密，故范《史》以孔书遂明称之。核其行事，见于史传，亦无可议。今其祠墓子孙，现在高密前学院，阮曾加修葺，又为设奉祀生。或以前代置《五经》博士，重在道统，不知道存乎经，统本于尧、舜、禹、汤、文、武，伏生不传尚书，道何所存？统何所述？东晋板荡，经师失传，诸《经》之义，岂能臆说？赖郑康成集汉儒之大成，《经》义无康成则渊源几绝，唐宋诸儒，何由复传道统？幸值我

国家久道化成，兴废继绝。伏生郑康成祠墓，子孙适在东省，地方官自宜陈请增置《五经》博士，以为世职。维学院有激扬风化之责，事关崇奉先贤，本司不便专政。为此咨呈贵院，挈本司衔名具稿上闻，并祈指正裁夺，赐覆施行。

嘉庆三年十二月初三日，邹平县知县李详济南府金，　为查明先贤嫡裔，详请承袭，以隆祀典事：卷查嘉庆二年正月初四日蒙本府票内开一件为咨呈事：嘉庆元年十二月十六日蒙学院曹牌开：嘉庆元年十二月十一日，据署臬司孙咨称：先儒伏生郑康成宜陈请增置《五经》博士等情到院。查《五经》博士承袭定例，由藩司核议，详请抚部院具题咨部办理。兹据呈请增设，事关题请，应饬该地方官查明伏生郑康成嫡裔，开造事实，清册妥议通详等因到府，合行转饬。又于嘉庆三年五月二十一日蒙本府宪票前事内开：本年五月十二日，蒙布政司票开：前准臬司咨：查先儒伏生后裔伏氏，系邹平县人，增置《五经》博士，以光祀典等因，当经抄录行查去后，迄今日久，未据详覆，合行饬催等因到县。蒙此，遵即差查去后。嗣据卑县伏生乡、伏中兴同伏敬祖呈称，为遵谕陈明，恳恩转详事：切身始祖名胜，为秦博士及汉文时口授，传今文尚书。宋咸平三年追封乘氏伯，居古济南城东关。今祠墓在邹平城者十八里。二世、三世、四世名讳无考，至五世祖孺。当汉武时客东武。因家焉。六世七世亦无考。八世祖名理。当代名儒。受《诗》于匡衡。九世祖名湛。汉成时拜大司徒。封阳都侯。家藏宗图。二世三世四世以及六世七世阙名。与《汉书》所载伏氏世系适相符合。实无从再为确查。阙文。十世祖名翕，为湛之子，亦嗣阳都侯爵。至十六世祖典，当汉献时国除。累世传至元代，有名伏步者，当顺帝末年，青州府属县兵荒特甚，迁居邹平北乡，载在家乘。步系始祖四十六世孙，湛祖三十八世孙，此回籍邹平之始祖也。又传至六十一世名永芳，前任县主程于康熙三十五年选为奉祀；乾隆十一年，前任县主雷又选身父名绍先为奉祀，均蒙赐给，县文可验。又传至身为始祖六十三世孙，身侄孙为始祖六十五世孙。现今蒙各宪饬查后裔，宜陈请增置五经博士，身年已老迈，不堪承袭，身侄孙敬祖，年十岁，现在从师肄业，于嘉庆元年奉祀陪祭。为始祖六十五世孙，为湛祖五十七世孙，守墓祭奠，历经数百年矣。理合将迁徙回籍缘由，恳请转详上宪，

奏请授敬祖世袭《五经》博士，以昭二千余年旷典，伏祈恩准转详。计粘呈宗图一纸等情。据此，卑职会同儒学覆查无异。该邹平县知县李琼林查看得，奉宪饬查先儒伏生后裔，请增置《五经》博士一案，缘伏生名胜，为秦博士，及汉文时口授今文尚书，至宋咸平时追封乘氏伯，居古济南城东关，今祠墓在卑职城北十八里。伏生乡，春秋官为致祭。伏生五世孙伏儒，汉武时迁居东武即，今之青州府属也，载在《汉书》。至元代有名伏步者，系伏生四十六世孙，当顺帝末年，值青属兵荒，迁居卑县城北。伏生乡累世相传至六十一世，名永芳，康熙年间，前任程令选为奉祀，令其陪祭。至乾隆十一年间，前任雷令又选六十二世孙伏继宗之兄伏绍先为奉祀生，均未详给部照。今绍先之子伏中兴，系伏生六十三世孙，现在年老务农，不能承袭。惟查六十五世孙敬祖，年甫十龄，从师读书，克承儒业。卑职伏思

国家崇儒重道，凡先贤后裔，咸增置《五经》博士，以昭旷典。今查先儒伏生，自秦火之后，口授尚书《今文》二十八篇，以显于世。是汉无伏生，则尚书不传，传而无伏生，亦不明其义。诚如前臬宪所咨，伏生一人，为唐虞三代微言，道统之所寄，允宜选择嫡裔，早为承袭，以昭褒崇盛典。今查伏敬祖是否系伏生嫡派长支长孙，除宗图之外，别无考证。惟尽卑县境内，现在除伏继宗、伏中兴、伏敬祖三人，并无伏姓其人，则伏敬祖为伏生嫡派，似无疑义。应请即令伏敬祖承袭《五经》博士，以符

盛典。缘奉饬议，理合取具宗图并地邻户族甘结，造具履历清册，加具印结，会同儒学具文祥请宪台察核施行。

嘉庆五年十二月初十日，布政使司全详巡抚部院惠为详请增设五经博士以光祀典事。嘉庆五年四月初三日，蒙前巡抚部院蒋批：据邹平县先儒伏生增设五经博士缘由，蒙批：查增设五经博士，事关巨典，未便草率。据详先儒伏氏祠墓，子孙俱在该县城北，有无碑志书籍考证？其祠堂建始何年，现在作何修理？墓道何所，曾否设有奉祀生，现在本支人数若干？详内均未查明声叙，碍难核辨。仰布政司转饬详细确切查明祠墓实据，取具世系、宗谱、图说，详请察夺，仍候学院批示。缴等因，批司蒙此，当经录批转饬详查祠墓实据去后。兹据济南府知府德生详，据邹平县知县李琼林详称：遵即覆查、据卑县伏生乡、伏继宗呈称：缘身始祖名胜，前为秦博士，宋咸平二年追封乘氏伯爵，配享圣庙。东庑墓在邹平县城北一十八里伏生乡即。今《县志》所载古济南郡东关也。其祠之创建，年远莫稽。墓前碑记，至顺二年重修，礼部尚书张起岩撰文。后历元明以及

国朝重修数次，俱有《县志》碑文可考。《县志》内载《伏墓林烟图》，为邑十六景之一。又载，墓有墙，旁有祠，祠旁有书院，为朔望讲学之所。今墓与书院俱废，仅有墓丘、墓道。碑在邹邑城东七里铺东西大路，北与墓南北对值，相隔十八里。墓东南旁现有祠三间，东西书楼二座，祭庭三间，大门一座。查《汉书》载伏生世系，始祖名胜即传经之，伏生二世无名，三世《有记》载无名，四世　无名，五世名儒，武帝时客东武，因家焉。六世、七世俱无名，八世名理，当代大儒，以《诗》授成帝，至湛为始祖。九世孙，光武征拜大司徒，封阳都侯。《汉书》与身家所传谱系相合，虽有阙名，实足信古而传后。且尝考家乘《图说》，有始祖四十六世孙名步，为身十七世祖。当元朝末年，自青归邹，世守祠墓，治祭陪祭，已数百余年。至康熙三十五年，前任县主程选身父名永芳，为奉祀名，载重修碑记。乾隆十二年，前任县主雷又选身堂兄名绍先为奉祀，给县印札，实未领有部照。绍先系现在详请承袭《五经》博士伏敬祖之曾祖也。现今本支人数，身为始祖六十二世孙外，惟侄曾孙敬祖为始祖六十五世孙。身年七十六岁，无子嗣，敬祖年十岁，祖父皆没，从师温习四书，并熟《易》、《书》、《诗》《三经》，则为乘氏伯嫡裔大宗，堪充𣸸设《五经》博士。选者止有敬祖一人。身伏思传经支叶，阅二千余年之久，仅存此一老一幼，零丁狐独，如一线之未绝耳。恳恩转详，计粘宗图一纸。等情。据此，卑职覆查无异，拟合取具宗图具文，详请本府核转等情到府。卑府覆查无异，拟合将送到宗图册结，转详本使司核转等情到司。据此，该本使司查得先儒伏生为有汉大儒，口授尚书于秦火之余，厥功甚钜，似宜选择嫡裔，承袭博士，以光祀典。兹据济南府县查明伏生六十五代孙伏敬祖，克承儒业，堪膺充补五经博士之职，取造册结宗图前来，理合备由具文，详请宪台察核施行。

嘉庆七年正月十九日，山东巡抚和疏题为请详增设五经博士，以光祀典事，云云。该臣看得，先儒伏生，为有汉大儒，口授尚书于秦火之余，厥功甚钜。似宜选择嫡裔，承袭博士，以光祠典。今据布政使吴俊详称：据济南府行据邹平县查明伏生六十五代孙伏敬祖，克承儒业，堪以充补《五经》博士之职。取造册结宗图、墨搨碑文，并伏生所载县志文记，详送到司，拟合详情会核具题等情呈详前来。臣覆查无异，除册结宗图、墨搨文记送部外，谨会同学政臣刘合词具题，伏祈

皇上睿鉴，

敕部议覆施行。谨会题请

旨。嘉庆七年四月初二日礼部疏题前事云云。该臣等议得，自古先贤巨儒，博考经济，垂世立教，或显达未及其身，斯旌扬宜归于后。兹据该抚疏称：先儒伏生六十五代孙伏敬祖，请设为《五经》博士等语。臣等伏查伏胜为秦博士，秦时焚书，《六经》几至息传。汉孝文时，求能治尚书者，天下无有，赖伏胜口授尚书于晁错，自是典谟誓诰之文。借以不坠。其传经之功甚钜。既据该抚查明《伏胜祠墓碑记》。遗迹尚存。嫡泒子孙。世系可考。似应𣸸设世袭五经博士一员。以广酬庸之典。以昭崇文之治。应如该抚所请。伏胜六十五代孙伏敬祖。立为《五经》博士。先行咨部注册。俟伊年及十五以上，给咨送部考试，验其文理明顺，再行题请承袭，咨吏部给札，恭候命下之日，行文吏部并该抚查照办理。臣等未敢擅便，谨题请旨。本月初四日奉旨：依议，钦此。

嘉庆十年十二月十七日礼部疏题为请旨事：准前任山东巡抚全保咨称：前准礼部议覆前任山东巡抚和宁题请伏生后裔𣸸设五经博士一疏，内开，伏胜六十五代孙伏敬祖应请立为五经博士，俟年及十五以上，给咨送部考试，再行题请承袭等因，于嘉庆七年四月初二日题，初四日奉旨：依议，钦此。钦遵在案。今据署布政司金光悌详称：据济南府详，据邹平县查明应袭五经博士伏敬祖年十七岁，应令赴部考试，取具印甘各结呈送，转请给咨赴部考试等情，详送前来，理合给咨该博士亲赍赴部投递考试等因，移咨到部。该臣等议得：例载先儒后裔，应承袭五经博士人员，年十五岁以上者，由该省督抚给咨赴部考试，如果文理明顺，题准承袭等语。查先儒后裔，前经臣部于嘉庆七年题准𣸸设五经博士，俟伊六十五代孙伏敬祖年及十五以上，该抚送部考试，验其文理明顺，再行题请承袭等因在案。今据前任山东巡抚全保咨称：伏胜后裔伏敬祖，现年十七岁，例应送部考试前来，经臣部考试得伏敬祖文理明顺，与承袭之例相符，应准其承袭五经博士。恭候命下，臣部行知吏部照例给札。臣等未敢擅便，谨题请旨。本月十九日奉旨依议。钦此。

《重修伏生祠记》。

暴秦焚灭经籍，欲愚黔首。黔首固未可，愚祇自愚以速灭亡。而经籍之在人心者，如日月之揭乎天，固亦不可得而灭也。噫！秦灰已冷，汉业聿新，孰谓祸难散亡之余，间有伏生，岿然久存，独能寿遗经于胸臆，以传来学，而新生民之耳目哉？是盖天相斯人，畀之以九十之年，而其所以托之者有在也。济南邹平县治东北十余里，号伏生乡，伏生之墓在焉。即！墓所有祠，岁久弊漏。县尹大宁曹明叔视事之岁，躬拜祠下，顾瞻徘徊，眷先贤之所藏，仰遗像之有托，慨然兴怀，营修完饰，轮奂一新。率邑人士与凡在官者，具牲醴以祀。复专其子献来请曰：愿有述起岩缅维先生之有功于斯文，天下所共知，后世论次其功，赠乘氏伯，号曰大儒，从享孔庙，天下通祀。惟邹以其乡获，私展其敬。既列祠县学，又即墓建祠，其趋向可知也。会曹尹复能崇墓葺祠，俾邑人益知有以景仰前哲而进于学，于以化民成俗，是真能举其职矣。起岩，济产也，闻其请，故不敢辞，既书其事，因附所见，俾来者有考，仍系以铭。按《汉儒林传》：伏生名胜，为秦博士，壁藏书以避禁兵，后亡数十篇，独以二十九篇教于齐、鲁。文帝欲召，时年已九十余，老不能行，诏掌故晁错往受之。卫宏云：伏生老，不能正言，言不可晓，使其女传语教错。孔安国《书序》但云失其本经，口以传授。《艺文志》：《尚书》二十九篇，乃其所受者，汉儒谓之《今文隋经》。《借志》乃云伏生《口传》二十八篇，作《书传》四十一篇，以授同郡张生，张生授千乘欧阳生，欧阳生授倪宽，宽授欧阳之子，世传至曾孙高，谓之欧阳学。又张生传夏侯都尉，有大小夏侯学。宋叶梦得以书出伏生者二十三篇传欧阳歙。《崇文总目》：《尚书大传》二卷，为伏胜撰。晁氏以为胜终之后，欧阳生、张生各诵所闻，特撰大义，名之曰《传》。其说互有不同，要之，今文尚书出于伏生者则一也。先生为秦博士，秦坑儒无所施其学，其学至汉始传。然则先生之学既施于汉，而名以显于后世，故余不系之秦而系之汉。题曰《汉济南伏先生祠碑》云。铭曰：于维先生，始焉则屯，终焉则亨，独抱遗经，以淑后人，以慰幽贞。行法俟命，天锡耄年。庸待治平，竟以所授列于学宫。其道大明，书以人传，人以书显，垂万世名，稽古之力，斯文与俱，兹不曰荣。从祀孔庙，遍于寰区。罔不敬承，矧兹梁邹。乡墓攸在，砺世作程。沉沉亢扃，体魄斯安。祠以妥灵，茂宰尚贤。有坏必葺，遹观厥成。于乡于学，祀享相望。阅千百龄。穹碑有铭，被之弦歌，用侑尔牲。元至顺二年，礼部尚书张起岩撰

《尚书大传》卷一上　　　　　受业嘉应吴兰修校《尚书大传》

汉征君济南伏胜撰、　大司农北海郑元注大清诰授奉政大夫、　女渊阁校理、翰林院编修、　国史馆总纂，加六级纪录七次福州陈寿祺辑校《唐传》

案曰：《困学纪闻》卷二云：《大传》说《尧典》谓之《唐传》。则伏生不以是为《虞书》。

尧典：

尧年十六，以唐侯升为天子，遂以为号。《论语》泰伯疏：案曰：《尧典正义》云：遍检书传，无帝尧即位之年，则此似非《伏生大传》文，疑出《书纬》。辩章百姓，见《毛诗》《采菽正义》。《史记》《五帝纪》《索隐》。《后汉书》《注》。

辨章百姓，百姓昭明，《癸辛杂识》前集引《尚书》《大传》第一日云云。

主春者张昏中，可以种谷。主夏者火昏中，可以种黍。主秋者虚昏中，可以种麦。主冬者昴昏中，可以收敛。以上见《礼书》卷三十五《尚书》《尧典正义》，又《周礼》《司寤氏疏》引谷作稷，收敛下多盖藏二字，黍下多菽字。又《周礼考工记疏》、《北堂书钞》、《太平御览》二十一、《时序部》六、八百三十八、《百谷部》二、八百四十二、《百谷部》六并节引案曰：《太平御览》《时序部》十八、又二十一、又二十四引尚书《考灵曜》曰：鸟星为春候，火星为夏期，专阳相助，同精感符。虚星为秋候，昴星为冬期。阴气相佐，德乃弗邪。子助母收，母合子符。郑康成《注》：虚星，北方宿也。昴星，西方宿也。阴指母也。《礼记》《月令正义》引《尚书》《考灵曜》曰：主春者鸟星，昏中可以种稷。主夏者心星，昏中，可以种黍。主秋者，虚昏中，可以种麦。主冬者。昴星昏中，则入山，可以斩伐，具器械。王者南面而坐，视四星之中者，而知民之缓急，急则不赋力役，故敬授民时。《书纬》之言，与《伏生》《书传》同。《淮南子》主。《术训》：张昏中则务种谷，大火中则种黍菽，虚中则种宿麦，昴中则收敛畜积，伐薪木。此即本《大传》。秋昏虚星中，可以种麦。《注》：虚，北方𢆯武之宿，八月昏中，见于南方。《齐民要术》二。

主冬者昴昏中，可以收敛。田猎断伐，当上告之天子，而下赋之民。故天子南面而视四星之中，知民之缓急，急则不赋籍，不举力役。故曰敬授人时。此之谓也。注籍，公家之常徭。《太平御览》二十六《时序部》十一又《尚书》。《尧典正义》。《北堂书钞》。《路史后纪》十一引，小异。

东方者何也？动方也。物之动也。何以谓之春？春出也。故谓东方春也。《太平御览》十八《时序部》三。又《艺文类聚》三。春出也，万物之出也。《广韵》十八真。

南方者何也？任方也。任方者，物之方任。何以谓之夏？夏者，假也。吁荼万物养之外者也。故曰南方夏也。《御览》二十一《时序部》六。

夏者，假也，吁荼万物而养之外也。《注》吁荼读曰嘘舒。《事类赋》注末六字是郑《注》。

西方者何也？鲜方也。鲜，讯也。讯者，始入之貌。始入者何以谓之秋？秋者，愁也。愁者，万物愁而入也。故曰西方者，秋也。注秋收敛貌。《御览》二十四《时序部》九

案：曰愁当如《礼记》作揪字之误。《注》秋字亦当作揪。北方者何也？伏方也。伏方也者，万物伏藏之方。伏藏之方则何以谓之冬？冬者，中也。中也者，万物方藏于中也。故曰北方冬也。阳盛则吁荼万物而养之外也，阴盛则呼吸万物而藏之内也。注吁荼气出而温，呼吸气入而寒，温则生，寒则杀也。故曰吁吸也者，阴阳之交接，万物之终始。《御览》二十六《时序部》十一。又《艺文类聚》三、《记纂渊海》卷三节引。又《事类赋》五。

中春辩秩东作，中夏辩秩南讹，中秋辩秩西成，中冬辩在朔易，《周礼》冯相氏《注》，贾公彦《疏》云：据《书》传而言。

便秩东作。《史记》《五帝纪集解》引《尚书传》。辩秩东作，《史记》《五帝纪索隐》引《尚书传》。

便在伏物。《史记》《五帝纪》索隐引《尚书传》。

分命和仲度西，曰柳谷，《周礼》《缝人注》，贾《疏》云：是济南伏生《书传》文。

寅饯入日，辩秩西成。《传》曰：天子以秋命三公，将率选士，厉兵以征不义，决狱讼，断刑罚，趣收敛，以顺天道，以佐秋杀，《御览》二十四《时序部》九。

辩在朔。《易》。日短朔始也。《传》曰：天子以冬命三公，谨盖藏，闭门闾，固封境，入山泽田猎，以顺天道，以佐冬固藏也。《御览》二十六《时序部》十一

案曰：《伏生尚书》大传引书日短下无星昴二字，或传写失之，或以日短断句。《注》否，不也。文选《羽猎赋注》引郑元尚书大传注○案：曰：此疑否德之注。

孔子对子张曰：男子三十而娶，女子二十而嫁，女二十而通织𫟃绩纺之事，黼黻文章之美。不若是，则上无以孝于舅姑，下无以事夫养子也。《周礼》《媒氏疏》无女二十而四字。《通典》五十九。《嘉礼》四○。又《毛诗》《抛》有梅正义。

妇人八岁备数，十五从嫡，二十承事君子。《公羊》隐七年解诂徐《疏》云：《书传》文。

孔子曰：舜父顽母嚚，不见室家之端，故谓之鳏。《毛诗》《桃夭序正义》引《唐传》，又《尚书》《尧典正义通鉴》前编帝尧七十载注○《尧典正义》曰：鳏者，无妻之名，不拘老少。《书传》以舜年尚少为之说耳。男三十而娶，女二十而嫁。《书》有鳏在下曰虞舜。《大戴礼》《本命篇》卢辨《注》。

舜生姚墟。《风俗通》山泽弟十。谨案：《尚书》云云。姚墟在济阴城阳县。

案曰：《尚书》无此文，此盖《尚书》传文。

昔舜耕于厉山，陶于河滨。《注》：厉山在河东。《毛诗》《魏谱》正义，又《尚书》《大禹谟》正义。

《注》：厉山在河东。今有舜井，《水经》瓠子水注、《御览》四十二地部七井作墓，引郑元云。贩于顿丘，就时负夏，《史记》《五帝纪索隐》，又《御览》八百二十九资产部九引上句。舜渔于雷泽之中。《注》：雷，夏，兗州泽，今属济阴。《史记》《五帝纪集》。解。《御览》七十二地部三十七、又八百三十三。资产十三引传。

正月上日，受终于文祖。抂旋机玉衡，以齐七政。齐，中也。七政者，谓春、秋、冬、夏、天文、地理、人道，所以为政也。道正而万事顺成，故天道，政之大也。旋机者，何也？《传》曰：旋者，还也；机者，几也，微也。其变几微而所动者大，谓之旋机。是故旋机谓之北极。受谓舜也。上日元日《御览》二十九时序部十四。又《史记》《五帝纪》正义《天官书》索隐○《玉海》《天文》上引《大传》与此不同，盖误。案曰：《隋书》《天文志》引《尚书》《考灵曜》：璇玑中而星未中为急，急则日过其度，月不及其宿。璇玑未中而星中为舒，舒则日不及其度，月过其宿。璇玑中而星中为调，调则风雨时，庶草蕃芜，而百谷登，万事康也。《玉海》《天文门》引此文，首有昏明主时，乃命中星者九字，是书纬言抂旋机以定中星之法也。注浑仪中筒为旋机，外规为玉衡也。《史记》《天官书索隐》引郑元注《大传》云：

万物非天不生，非地不载，非春不动，非夏不长，非秋不收，非冬不藏。故《书》曰：烟于六宗，此之谓也。《注》：烟，祭也。字当为禋。马氏以为六宗谓日、月、星、辰、泰山、河、海也。《经》曰：肆类于上帝，禋于六宗，望秩于山川，遍于群神。《月令》：天子祈来年于天宗。如此，则六宗近谓天神也。以《周礼》差之，则为星辰、司中、司命、风师、雨师也。《御览》十八时序部三。《仪礼经传通解》续二十六上因事之祭○。又《御览》五百二十八礼仪部七绩《汉祭祀志》中注。《北堂书钞》引并无注。案曰：注司中，宋本《御览》作司人，非。烟旧作湮。《路史余论》五云：禋于六宗，《大传》作烟，则事止燔燎。据此，《大传》字从火旁，堙作烟，故郑《注》直释之曰：祭也。《周礼》《大宗伯疏》引《尚书》《洛诰注》云：禋，芬芳之祭。康成注《周礼》以禋祀祀昊天上帝云：禋之言烟，周人尚𦤀，烟气之𦤀闻者也。是郑据《书》《尧典》烟于六宗之文以解礼也。他书误为湮字，则《注》语不可通矣。史晨《祀孔子庙碑》：以供烟祀。樊毅《修西岳庙记》：奠柴燎烟。《西京赋》：升高烟于太乙。魏受禅碑：烟于六宗。与《大传》合。

古者圭必有冒，言不敢专达之义也。天子执冒以朝诸侯，见则覆之。《注》：君恩覆之，臣敢进。《周礼》《玉人疏》。

古者圭必有冒，言下之必有冒，不敢专达也。天子执冒以朝诸侯，见则覆之。故冒圭者，天子所与诸侯为瑞也。瑞也者，属也。无过行者，得复其圭以归其国。有过行者留其圭，能改过者复其圭。三年圭不复，少黜以爵。六年圭不复，少黜以地。九年圭不复而地毕。此所谓诸侯之朝于天子也，义则见属，不义则不见属。《礼书》五十二。又《御览》八百六珍宝部五。《文献通考》节引留其圭下有三年二字。

天子执瑁以朝诸侯，见则覆之。故圭瑁者，天子所与诸侯为瑞也。瑞也者，属也。诸侯执所受圭与璧以朝于天子，无过者，得复其圭以归其国。其余有过者，留其圭，能正行者，复还其圭。三年圭不复，少绌以爵。六年圭不复，少绌以地。九年圭不复而地削。此谓诸侯之朝于天子也。义则见属，不义则不见属。《白虎通》《文质篇》，又路。史后纪十二《山堂考索》、《演䌓露》、《玉海》并节引。

古者巡守，以迁庙之主行，出以币帛皮圭告于祖，遂奉以载于齐车，每舍奠焉，然后就舍。反必告奠。卒敛币玉，藏之两阶之间，盖贵命也。《路史后纪》十二疏《仡纪》有虞。

见诸侯，问百年。命大师陈《诗》，以观民风俗。命市纳贾，以观民好恶。山川神祇有不举者为不敬，不敬者削以地。宗庙有不顺者为不孝，不孝者黜以爵。变礼易乐为不从，不从者君流。改衣服制度为畔，畔者君讨，有功者赏之尚书曰：明试以功，车服以庸。《白虎通》《巡守篇》。《注》：百年老成人见尊之之至也。《路史后纪》十二疏《仡纪》有虞，引郑康成《注》。云：

舜修五礼、五玉、三帛，《广韵》入声二十陌帛字注。

以贤制爵，以庸制禄，故人慎德兴功，轻利而兴义。《路史后纪》十一陶唐氏。

三年一使三公绌陟，《公羊》隐八年，何休解《诂》《疏》云：《书传》文。

五年亲自巡守，巡犹循也，狩犹守也。循行守视之辞。亦不可国至人见为烦扰，故至四岳，知四方之政而已。《公羊》隐八年：解诂蔬云：《尧典》文。

案曰：《尧典》无此文，盖皆出伏生《尧典传》，疏脱传字耳。今附录于此。

古之帝王必有命，民能敬长矜孤、取舍好让者，命于其君，然后得乘饰车骈马，衣文锦。未有命者不得衣。不得乘，乘衣者有罚。《后汉书》《王符传》《注》、又《艺文类聚》《舟车部》引同。惟无命于其君四字，不得乘作不乘车。又《礼书》卷十四引同。未有命者作民之未命者。又《毛诗》《都人士正义》、《礼记》《大学正义》、《御览》八百十五布帛部二、《路史后纪》十一并节引，好让下有举事力三字。

《注》：饰，漆之骈并也。《周礼》《巾车疏》引郑《注》云：

《注》：居士锦带。《礼书》十四引郑氏释之曰：

古者有命，民有饰车骈马衣锦。《礼记》《玉藻正义》引《唐传》云：

唐虞象刑而民不敢犯，苗民用刑而民兴相渐。唐虞之象刑，上刑赭衣不纯，中刑杂屦，下刑墨𢄐，以居州里，而民耻之。《注》：纯，缘也。时人尚德义，犯刑者但易之衣服，自为大耻。屦，履也。𢄐，巾也，使不得冠饰。御览六百四十五刑法部十一○又文选《求贤良诏注》、《七命注》、《初学记》二十。白帖象刑《荀子》《正论篇》注并节引。唐虞之象刑，上刑赭衣不纯，中刑杂屦，下刑墨𢄐，以居州里而反于礼。《注》：纯，缘也。时人尚德义，犯刑者但易之衣服，自为大耻。《周礼》罢民亦然。上刑易三，中刑易二，下刑易一，轻重之差。《公羊传》襄二十九年《疏》

案曰：《传》末而反于礼四字，《公羊》《襄》二十九年《疏》作而民耻之。据《路史后纪》十一纪陶唐云：《唐传》作而反于礼，《甫刑传》以三刑为有虞氏者，非。今依改。○案：又曰：《路史》引而反于礼四字为《唐传》下即言三刑非有虞制，是此四字与上刑、中刑、下刑云云相属，皆在《唐传》中。《路史》此下又释云：纯，缘也。𢄐，巾也。《周礼》罢民亦然。上刑易三，下刑易一，轻重之差也。皆用郑《注》文，则《唐传》有此节，《传》《注》甚明。吴中本以。此四字缀上条而民耻之下，非也。

唐虞象刑，犯墨者蒙皂巾，犯劓者赭其衣，犯膑者以墨𢄐其膑，处而画之，犯大辟者布衣无领。《北堂书钞》象刑○《酉阳杂俎》卷八引首九字无蒙字。皂旧讹为帛，今从《杂俎》引改。○《杂俎》下引《白虎通》：墨者，额也，取汉法火之胜金。

帝犹反侧，晨兴，辟四门，来仁贤。文选《刻漏铭注》，又《毛诗》《关雎正义》引首句。

《书》曰：三岁考绩，三考黜陟幽明。其训曰：三岁而小考者，正职而行事也。九岁而大考者，黜无职而赏有功也。其赏有功也，诸侯赐弓矢者得专征，赐铁钺者得专杀，赐圭瓒者得为鬯以𥙊。不得专征者，以兵属于得专征之国。注《春秋传》曰：鲁赋八百，邾赋六百，以兵属于晋，由是也。不得专杀者，以狱属于得专杀之国。不得赐圭瓒者，资鬯于天子之国，然后𥙊。《注》：资取。《仪礼集传》集注三十三《王制》之已。又《仪礼经传通解》、《续宗庙》、《路史》发挥五、《礼记》《王制正义》并节引。又《路史后纪》十二《有虞纪》引作《周传》《考绩训》

案曰：《周书》无考绩之文，周当为唐字之误。《路史》赏有功也下尚有一之三以至九年云云三十八字，其文词不类《大传》盖罗氏泌之语，今不录。

三年一使三公绌陟，《公羊》隐八年，何休解《诂》《疏》云：《书传》文。

尧南抚交阯。《水经注》三十七淹水注。

尧时麒麟在郊薮，《毛诗》《麟趾序正义》引《唐传》云：尧使契为田，《路史发挥》卷四注引伏氏书。

弃为田。《路史后纪》十一云：《伏书》亦谓弃为田。《虞传》○案：曰《尚书正义》卷二云：伏生虽有一《虞》、《夏传》，以外亦有《虞传》、《夏传》。

九共传○案曰：《困学纪闻》卷二云：《虞传》有《九共篇》。《汉艺文志》考证云：《大传篇》有《九共》。书曰：

予辩下土，使民平，平，使民无敖。《困学纪闻》卷二、《玉海》卷三十七○、《路史后纪》十一引作民以无敖。

九共以诸侯来朝，各述其土地所生美恶、人民好恶，为之贡赋政教。略能记其语曰：

予辩下土，使民平平，使民无敖。薛季宣《书》古文训十六引伏生称：

五年一朝，《公羊》桓元年注。徐《疏》云：《虞传》文。

古者诸侯之于天子，五年一朝，朝见其身，述其职。述其职者，述其所职也。《文选》二十六谢灵运之郡初发都诗注、又《上林赋注》、张景阳杂。《诗注》《五等诸侯论》注：

案曰：《公羊疏》以五年一朝为书传文，其详见此，盖即九共之传也。

《虞夏传》：案曰：《礼记》《王制正义》云：伏生《书》传有《虞夏传》。

尧为天子，丹朱为太子，舜为左右。《注》：左右，助也。若周之蒙宰典国事。尧知丹朱之不肖。《注》：肖，似也。《史记》《五帝本纪》《索隐》亦引此三字。必将坏其宗庙，灭其社稷，而天下同贼之。故尧推尊舜而尚之，属诸侯焉，致天下于大麓之野。《注》尧受运衡，知天命之所在而授，又深知朱之不似，不欲命于天诛如桀、纣也。《御览》百四十六皇亲部十二引《传》并注。

尧推尊舜，属诸侯，致天下于大麓之野。《注》山足曰麓。麓者，录也。古者天子命大事，命诸侯，则为坛国之外。尧聚诸侯，命舜陟位居摄，致天下之事，使大录之。《路史》。发挥五引《虞夏传》及郑康成《注》云：

尧得舜，推而尊之，赠以昭华之玉。《文选石阙铭注》、《曲水诗序注》。尧致舜天下，赠以昭华之玉。《御览》八百四珍宝部三。又见《事类赋》九。案曰：此上二条当与《路史》所引为一。

《尚书》曰：尧将禅舜，纳之大麓之野，烈风雷雨不迷，致之以昭华之玉。《水经》浊漳水注引尚书

案：曰：疑《尚书》逸篇之文，且与文选注《御览》所引异，恐非尚书传。

舜耕于厉山，尧妻之以二女，属其九子也。赠以昭华之玉。《初学记》帝玉部。

维元祀巡守，四岳八伯。《注》：祀，年也。元年谓月正元日，舜假于文祖之年也。巡，行也，视所守也。天子以天下为守，尧始得羲和，命为六郷。其主春夏秋冬者，并掌方岳之事，是为四岳。出则为伯。其后稍死，鸼吺、共工等代之，乃分置八伯，注见《仪礼通解》续二十六，亦见《周礼序》。《御览》《皇王部》六、礼仪部十六，又《通鉴》前编节引。坛四奥，沈四海，封十有二山，兆十有二州。《注》：奥，内也，安也。四方之内，人所安居也。为坛祭之，谓祭四方之帝，四方之神也。祭水曰沈，注见《仪礼通解》续，又见文选《宋郊祀歌》注。《御览》《礼仪部》十六亦引此句。祭者必封，封亦坛也。十有二山，十有二州之镇也。兆，域也。为营域以祭十二州之分星也。坛、沈、封、兆，皆因所宜为之。名《御览》八十一《皇王部》六引维元。祀至此下有浚川二字，宜从之。○注见《仪礼》通解续。乐正定乐名。《注》：乐正，乐官之长。《周礼》曰：大司乐注见《仪礼》《通解》续。元祀代泰山。《注》：元，始也。岁二月东巡守，始祭代气于泰山也。东称代。《书》曰：至于岱宗，柴注见《仪礼》通解续。贡雨伯之乐焉，阳伯之乐。《注》：阳伯犹言春伯，春官秩宗也。伯夷掌之。《毛诗》《小雅》《鼓钟》疏引《虞传》，阳伯上有东岳二字。《仪礼经传通解》续二十六、《通鉴》前编并同。○《注》：见《仪礼通解续》。舞《株离》。《注》：株离，舞曲名，言象物生育，离根株也。注见《仪礼》《通解续》。又《毛诗》《鼓钟正义》、《周礼》《鞮鞻氏》《疏》引《注》：株离至此。其歌声比余谣，《注》：徒歌谓之谣。其声清浊，比如余谣，然后应律也。注见《仪礼》通解续。名曰晰阳。《注》：晰当为析。春厥民析。晰阳，乐正所定名也。是时契为司徒，掌地官矣。后又举禹掌天官注见仪礼通解续。仪伯之乐。《注》：仪当为羲，羲仲之后也。注见仪礼通解续。舞《鼚哉》，其歌声比大谣，名曰《南阳》。《注》：鼚，动貌。哉，始也，言象物应雷而动，始出见也。南，任也。注见《仪礼》《通解续》。中祀大交，霍山《尔雅》《释地疏》引《虞夏传》：霍山为南岳。贡两伯之乐焉。《注》：中，仲也。古字通。春为元，夏为仲。五月南巡守，仲祭大交气于霍山也。南交称大交，《书》曰宅南交是也。注见《通鉴前编》。《夏伯》之乐。《注》：夏伯，夏官司马也。弃掌之，舞谩彧，《圣贤群辅录》谩彧作漫哉。舞下有武字，一无武字，《玉海》同。其歌声比中，谣名曰《初虑》。《群辅录》作祁卢，《玉海》同。《注》：谩犹曼也。彧，长貌，言象物之滋曼彧然也。初虑，阳上极，阴始谋也。谩或为谤。羲伯之乐。《注》：羲伯，羲叔之后也。舞将阳，其歌声比大，谣名曰朱于。案：曰：《群辅录》作朱华，《玉海》同，《诗考》作于。《注》：将阳，言象物之秀实动摇也。于，大也。秋祀柳谷、华山，贡两伯之乐焉。《注》：八月西巡守，祭柳谷之气于华山也。柳，聚也。齐人语秋伯之乐。《注》：秋伯，秋官士也，咎陶掌之。舞《蔡倜》，其歌声比小谣，名曰苓落。案：日苓，《群辅录》作零。《注》：蔡犹衰也。倜，始也，言象物之始衰也。和伯之乐。《注》：和伯，和仲之后也。案：《日注》和仲，《仪礼通解续》及《路史后纪》引作和叔，非，今改正。舞𢆯鹤，其歌声比中谣，名曰《归来》。《注》：𢆯鹤，言象阳鸟之南也。归来言反其本也。幽都弘山祀。《注》：弘山，恒山也。十有一月朔巡守，祭幽都之气于恒山也。互言之者，明祭山北称幽都也。贡两伯之乐焉，冬伯之乐。《注》：冬伯，冬官司空也。垂掌之舞齐落。《注》：齐落，终也，言象物之终也。齐或为聚。歌曰缦缦垂，为冬伯舞《丹凤》。一曰齐落，歌曰《齐乐》，一曰《缦缦》。《注》：《和伯乐》。阙。《圣贤群辅录》引。又《玉海》百二十五引《大传》云：见《群辅录》。○注和伯乐，阙四字。见《通鉴前编》。○案：日一日齐落，一日缦缦二句，疑郑《注》之文，非《大传》文也。《并论》《八音》四会《注》：此上下有脱辞，其说未闻。《群辅录》。归假于祢祖用特，五载一巡守，群后德让，贡正声而九族具成。《注》：族当为奏，言诸侯贡其正声，而天子九奏之乐乃具成也。以上传自维元祀至此，见《仪礼》。《经传通解》续二十六上因事之祭全引。又《通鉴》前编《帝舜元载》引《虞夏传》维元祀至用特止○又《御览》八十一礼仪部十六引维元祀至兆十有二州。《路史余论》卷八引舜元祀。《后纪》十二《有虞纪》引维元祀至八伯并云《虞夏传》、毛《诗》《小雅》《鼓钟正义》引东岳阳伯之乐尚，《书》尧典正义引说舜典之四岳及羲伯、和伯。《周礼》《鞮鞻氏》《疏》引阳伯之乐舞《株离》，并云《虞传》。○又《周礼序文选》、《上林赋注》、《长笛赋注》、颜延年《郊祀歌注》、《御览》《皇王部六》、《礼记》《王制正义》，《路史后纪》十二、《通鉴前编》《帝尧元载》、《玉海》、《诗考》、《小学绀珠》、《圣贤群辅录》并引。○以上注自夏伯至此，并见《仪礼》《经传通解》续二十六。

五载一巡守，群后德让，贡正声而九族具成。虽禽兽之声，犹悉关于律。乐者，人性之所自有也。故圣王巡十有二州，观其风俗，习其性情，因论十有二俗，定以六律、五声、八音、七始，著其素蔟以为八，此八伯之事也。分定于五，此五岳之事也。五声，天音也。八音，天化也。七始，天统也。《通鉴》前编帝舜六载引《书》《大传》。又北堂书钞《乐》、《隋书》《音乐志》、《礼书》百十七、《路史后纪》十二、《诗》《地理考》并节引。注族，当为奏，言诸侯贡其正声，而天子九奏之乐乃具成也。关犹入也，入，《路史后纪》引作统。今《诗》《国风》是也。案日：此《因论》十有二俗下注。五声，宫、商、角、征、羽也。八音：钟、鼓、笙、磬、埙、篪、柷、御、琴也。七始，黄钟、林钟、大蔟、南吕、姑洗、应钟、㽔宾也。歌声不应此则去之。素犹始也。蔟犹聚也，乐音多聚以为八也。五谓埙在北方，鼓抂东方之属，天所以理阴阳也。注见《通鉴》前编全引。○又《隋书》《音乐志》。《礼书》百十七。

维五祀，定钟石，论人声，乃及鸟兽，咸变于前。故更箸○四时，推六律六吕，询十有二变，而道宏广。五作十道，孝力为右，秋养耆老，而春食孤子，乃渤然招乐，兴于大鹿之野。执事还归，二年𧭓然，乃作《大唐之歌》。《通鉴》前编帝舜五载引《虞夏传》。又《宋书》《礼志》。《路史后纪》十二。《有虞纪》。《路史》发挥五、《诗》考。《注》询，均也。五作，五教也。十道，谓君令、臣共、父慈、子孝、兄爱、弟敬、夫和、妻柔、姑慈、妇听者也。兴，成也。乐以致天神，出地祇，致人鬼为成也。𧭓犹灼也。《大唐》之歌，美尧之禅也。注见《通鉴》前编帝舜五载〇又《路史后纪》十二引五作十。《道注》。乐曰：舟张辟雍，鸧鸧相从。八风回回，凤皇喈喈。《玉海音乐》，又《六艺流别》卷一。案：日，《路史后纪》十二云：维五祀，定钟石，论人声，鸟兽咸变，乃更著四时，推律吕，均十有二变，而道宏广，于是勃然兴韶于大麓之野。执事还归，二年𬣿然，乃作《大唐之歌》，以声帝美。声成而絑凤至，故其乐日：舟张辟雍，鸧鸧相从，八风回回，凤皇喈喈。据此，则乐日以下当与上文相属，但疑尚有脱文耳。𧭓作𬣿字之误。

又案：日尚书无逸无，或侜张为幻尔。疋：《释训》：侜张，诳也。《说文解字》：侜，有壅蔽也。扬雄《国三老箴》：奸寇侏张。侏张，即侜张之异文。郑注《周礼》甸祝：祷，今侏大也。注《论语》朱张为侏张，与夷逸皆不作人名解。郑意夷逸谓夷于逸民，侏张谓狂士张大貌也。《尚书》《大传》：舟张辟雍。舟即，侜之省，同声假借，言辟雍之形有壅蔽而张大也。

维五祀，定钟石，论人声。注舜始欲改尧乐，乃及鸟兽咸变于前。《注》：百兽率舞之属。秋养耆老而春食孤子，乃渤然招乐，兴于大鹿之野。报事还归，二年𧭓然乃作《大唐》之歌。《注》：𧭓犹灼也。《大唐》之歌，美尧之禅也。歌者三年，昭然乃知乎王世明有不世之义，招为宾客，而雍为主人。《注》：招、雍皆乐章名也。宾入奏招，主人入奏《雍》也。始奏《肆夏》，纳以孝成。《注》：始谓尸入时也，纳谓荐献时也。《肆夏》、《孝成》，皆乐章名。舜为宾客，而禹为主人，《注》：舜既使禹摄天子之事，于祭祀避之，居宾客之位，献酒则为亚献也。乐正道赞曰：尚考太室之义，唐为虞宾。《注》：尚考，犹言往时也。太室，明堂中央室也。义当为仪。仪，礼仪也。谓祭太室之礼，尧为舜宾也。至今衍于四海，成禹之变，垂于万世之后。《注》：衍犹溢也。言舜之禅天下，至于今，其德业溢满四海也。《御览》五百七十一乐部九。又《御览》天部八、人事部四十六诗考。

维十有三祀，帝乃称王而入唐郊，犹以丹朱为尸。于时百执事咸昭然乃知王世不绝，烂然必自有继祖守宗庙之君。《注》，舜承尧，犹子承父，虽已改正易乐，犹祭天于唐郊，以丹朱为尸。至十三年，天下既，知已受尧位之意矣。将自正郊而以丹朱为王者，后欲天下昭然知之，然后为之，故称王也。晋祀夏郊，以董伯为尸，知当以丹朱为王者后，使祭其郊也。祖或为体。《仪礼》。《经传通解》续二十二《天神引传》及《注》○又《礼记》《曲礼正义》载《异义》引《虞夏传》舜入唐郊二句，《礼书》七十四尸、《通鉴》前编帝尧七十载引同。

维十有四祀，帝乃雍而歌者重篇。《通鉴》前编帝舜十四载，引《虞夏传》。

维十有四祀，钟石笙管变，声乐未罢，疾风发屋，天大雷雨。帝沈首而笑曰：明哉，非一人天下也。乃见于钟石。《北堂书钞》石○。又路史发挥五注引《虞传》云：维五祀，兴韶乐于大鹿之野。十四祀，笙管变天大雷雨疾风，为逊禹之事也。

维十有五祀，祀者贰尸，《通鉴》前编帝舜十五载，引《虞夏传》。维十有五祀，舜为宾客，禹为主人。乐正进赞曰：尚考太室之义，唐为虞宾。文选王元长《曲水诗序》引《尚书大传》。还归二年，而庙中苟有歌《大化大训》、六府九原而夏道兴。《通鉴》前编：

歌《大化大训》、六府九原而夏道兴。《注》四章皆歌禹之功。《困学纪闻》卷二。

于时郷云聚，俊乂集，百工相和而歌。《郷云》：御览人事部四十六，又天部八，又《艺文类聚》天部上、祥瑞部上。《后汉书》《崔骃传》《注》文选、江文通《杂体》《颜特进侍宴诗》《注》并引小异。于时俊乂百工相和而歌《郷云》。帝乃倡之曰：郷云烂兮，《注》：和气之明者也。纠缦缦兮，《注》：教化广远。或以为云出岫回薄而难名状也。日月光华，旦复旦兮。《注》：言明明相代。八伯咸进，稽首曰：明明上天，烂然星陈。日月光华，弘于一人。帝乃载歌旋持衡，曰：日月有常，星辰有行。四时从经，万姓允诚。于予论乐，配天之灵。迁于贤圣，莫不咸听。鼚乎鼓之，轩乎舞之。菁华已竭，褰裳去之。于时八风循通，郷云丛丛。《注》：丛或为蔟，言和气应也。蟠龙贲信于其藏。《注》：蟠，屈也。蛟鱼踊跃于其渊，龟鳖咸出于其穴。迁虞而事夏也。《通鉴》前编帝舜十五载。又《御览乐部》九引帝乃倡之至末引《传》及《注》○。又《御览》八天部八引舜时郷云见，于时百工和歌，舜歌日云云。又《御览》九天部九、《御览》八百七十二休征部一、《事类赋》二《云注》、《卷》十一《歌注》。《艺文类聚》四十三祥瑞部上文选《东京赋》注、《别赋注》、《曲水诗序》《注》、潘正叔《赠陆机诗注》、《七命注》。并分别载歌、艺文四十三，《御览》五百七十。一并作再歌舞之，《御览》作无之。循通《御览》作循涌，贲作偾，他书循通作修，通，非。于其藏文选七命注于作越。旋持衡三字《御览》无，今从前编增。旋上依《宋书》《符瑞志》当有拥字，前编亦脱。

案：日𧭓然作《大唐之歌》。徐陵《梁禅陈策文》云：精华既竭，耄勤已倦。则抗首而笑，惟贤是与。𬣿然作歌，𥳑能斯授。悉用《尚书》《大传》事，而𬣿字作𬣿，《路史》亦作𬣿。据郑《注》，𧭓犹灼也。则作𬣿者误。又《北堂书钞》引《大传》沈首而笑。徐陵文作抗首，《通鉴外纪》作枕首。寻其文义，抗首是也。又《宋书》《符瑞志》云：舜乃拥璇持衡而笑。《北齐书》《文宣帝纪》云：重华握历，持衡拥璇。《通鉴》前编引《大传》：帝乃载歌，旋持衡。旋上当脱拥字。载歌，《艺文类聚》四十三、《御览》五百七十一引并作再歌。《外纪》说此事亦然。惟于歌《卿云》后云：帝乃再歌，拥旋持衡，枕首而笑曰：时哉！夫天下非一人之天下也，亦见乎钟石竽瑟。此则上下舛乱，刘道原所据《大传》已失其旧矣。

案曰：《宋书》《符瑞志》：禹乃与九招之乐，致异物，凤皇来翔。又曰：舜在位十有四年，奏钟石笙管，未罢而。天大雷雨，疾风发屋拔木，桴鼓播地，钟磬乱行，舞人顿伏，乐正狂走。舜乃拥璇持衡而笑曰：明哉乎，天下非一人之天下也，亦乃见于钟石笙管乎？乃荐禹于天，使行天子事。于时和气普应，庆云兴焉。若烟非烟，若云非云，郁郁纷纷，萧索轮囷，百工相和而歌郷云。帝乃倡之日：庆云烂兮，纠缦缦兮，日月光华，旦复旦兮。群臣咸进稽首：日：明明上天，烂然星陈。日月光华，宏予一人。帝乃再歌曰：日月有常，星辰有亦。四时从经，万姓允诚。于予论乐，配天之灵。迁于圣贤，莫不咸听。鼚乎鼓之，𨊱乎舞之。精华既竭，褰裳去之。于是八风修通，庆云丛丛。蟠龙奋𨑙于其藏，蛟鱼踊跃于其渊，龟鳖咸出其穴，迁虞而事夏。《宋志》此文，盖悉本《大传》。今《大传》舜五祀、十二祀、十四祀、十五祀之事错见，书籍所引，阙佚不全，又先后乖舛。吴中旧本，徒据《太平御览》《乐部九》所引一条，实多阙漏。考《路史》《后纪》十二《有虞纪》言：维五祀，定钟石，论人声，兴韶于大麓之野。还归二年，作《大唐之歌》。声成而絑凤至，故其乐曰：舟张辟雍，鸧鸧相从。八风回回，凤皇喈喈。《困学纪闻》卷二引《大传乐》曰以下四句，是宜与《大唐》之歌相属。也。御览乐部九引歌者三年乃知乎王世，明有不世之义。此十七字亦宜缀《乐日》四句之下。盖所谓歌者，《即》歌《大唐》之歌也。所谓明有不世之义，即指尧禅舜而言也。《仪礼经传通解》《续》卷二十二引维十有三祀，帝乃称王，而入唐郊，犹以丹朱为尸，正说舜受禅事。下言百执事咸知王世不绝，必有继祖守宗庙之君与，乃知王世明有不世之义，正相对照。是此段宜与歌者三年三句相属也。《路史发挥》五注引《虞传》云：十四祀，笙管变，天大雷雨疾风，为逊禹之事。《北堂书钞》引维十有四祀，钟石笙管变云云。《通鉴》前编引维十有四祀，帝乃雍而歌者重篇，是此数条宜相属也。《宋书》《符瑞志》说舜十四年奏乐事甚详，与《北堂书钞》所引《大传》合，则《宋志》之为全采《大传》无疑。《书钞》所引有不备者，当据《宋书》、《路史》补之也。《路史后纪》十二叙舜咨禹而巽位下云：钟石渝，笙管变，未及终，天大雷电，烈风，大木尽拔，大屋尽发，宫羽尽革。二工伏柷以操雅，帝乃雍。而歌者重篇，乐人重赞，舞人复缀。乃更容贰节备，十有二变，奏《肆夏》而纳以孝成。四岳三公暨百执事，咸赞于帝者，尚稽太室，唐为虞宾，始而狂然。汔兹羡于四海，诚禹之命敷于四海，韶为宾而雍为主人矣。寻《路史》，此段多本《大传》，其次第略可见。帝乃雍而歌者，重篇在钟石笙管变之下，尚有乐正重赞，舞人复缀数语，而始奏《肆夏》，纳以孝成，尚稽太室，唐为虞宾一节，据文选《曲水诗序注》乃十有五祀事，《路史》乃与歌《雍》重篇联为一时，今详审文义，纳以教成。以上当为十四祀事，下当接歌者二年，而庙中苟有歌《大化大训》、六府九原而夏道兴，舜为宾客以下，当从选《注》为十五祀事，其上当据前编增祀者贰尸一语，如此则文从而不紊矣。《圣贤群辅录》云：十有五祀后，又有百工相和而歌《庆云》，八伯稽首而进见。是《郷云》之歌在十五祀后也。《通鉴》前篇引《虞夏传》。维十有四祀。帝乃雍。而歌者。重篇下即接云于时俊乂百工相和而歌郷云云云。亦失次。今参订诸书所征。更定之如左。

今重定传文，

维五祀，定钟石，论人声，乃及鸟兽，咸变于前。故更箸四时，推六律六吕，询十有二变，而道宏广。五作十道，孝力为右，秋养耆老，而春食孤子。乃渤然招乐，兴于大鹿之野。报一作执。事还归，二年𧭓然，乃作《大唐之歌》。乐曰：舟张辟雍，鸧鸧相从。八风回回，凤皇喈喈。歌者三年，昭然乃知乎王世明有不世之义。

维十有三祀，帝乃称王而入唐郊，犹以丹朱为尸。于时百执事咸昭然乃知王世不绝，烂然必自有继祖守宗庙之君。

维十有四祀，钟石笙管变。声乐未罢，疾风发屋，天大雷雨。帝沈首而笑曰：明哉，非一人之天下也。乃见于钟石。案曰：雷雨下，当依《宋书》《符瑞志》补。桴鼓播地，钟磬乱行，舞人顿伏，乐正狂走。帝乃拥璇持衡，凡二十。二字，又发屋下补拔木二字，明哉下补天下二字，乃见于钟石下补笙管乎三字。帝乃雍而歌者重篇，此下当依《路史后纪》十二补乐正重赞，舞人复缀，乃更容贰节备十有二变，凡十八字。招为宾客，而雍为主人。始奏《肆夏》，纳以孝成。还归二年，而庙中苟有歌《大化大训》，六府九原，而夏道兴。

维十有五祀，祀者贰尸，舜为宾客，而禹为主人。乐正进赞曰：尚考太室之义，唐为虞宾。至今衍于四海，成禹之变，垂于万世之后。于时郷云聚，俊乂集，百工相和而歌《郷云》。帝乃倡之曰：郷云烂兮，礼案曰：礼字当作纠。缦缦兮。日月光华，旦复旦兮。八伯咸进，稽首曰：明明上天，烂然星陈。日月光华，宏予一人。帝乃再案曰：再字一作载。歌，旋持衡曰：日月有常，星辰有行。四时从经，万姓允诚。于予论乐，配天之灵。迁于贤圣，莫不咸听。鼚乎鼓之，轩乎舞之，菁华已竭，褰裳去之。于时八风循通，郷云丛丛，蟠龙贲信于其藏，蛟鱼踊跃于其渊，龟鳖咸出于其穴，迁虞而事夏也。

《尚书大传》卷一下　　　　　受业嘉应吴兰修校。




尚书大传卷二

虞夏传

《皋繇谟》：

翊，辅也。《华严经》第七十四音义卷下引《尚书》《大传》

案曰：此今文尚书夙夜翊明有家之训。今文见《史记》《五帝本纪》。

古者诸侯之于天子也，三年一贡士，天子命与诸侯辅𦔳为政，所以通贤共治，示不独专，重民之至。大国举三人，次国举二人，小国举一人。一适谓之攸好德。《注》：适犹得也。注见《后汉书》《蔡邕传》《注》。再适谓之贤贤，三适谓之有功。有功者，天子赐以车服弓矢，再赐以秬鬯，三赐以虎贲百人，号曰命诸侯。命诸侯得专征者，邻国有臣弑其君，孽伐其宗者，《注》：孽，支子也。宗，适子也。注见《仪礼经传通解集》注三十三。虽弗请于天子而征之可也。征而归其地于天子。《注》：征，伐也。注见《仪礼通解》、《集注》。有不贡士，谓之不率正者，《注》：率，循也。正，由也。注见《仪礼通解》、《集注》。天子绌之。一不适谓之过，《注》：谓三年时也。再不适谓之敖，《注》：谓六年时也。三不适谓之诬，《注》：谓九年时也。注见《礼记射义正义》。诬者，天子绌之，一绌少绌以爵，《注》：言少绌，明以渐也。再绌少绌以地，三绌而爵地毕。《注》：凡十五年。《后汉书》左周黄传论注、《仪礼经传》通解王制之已有不贡士以下十字，《通解》引作诸侯之有不率正者，又见《礼记射义》、《正义》，小异《路史》后。《纪》十一陶唐氏云：三适之赏，见《虞夏传》○《注》见《礼记》《射义正义》○又《公羊》庄元年解诂引三年一贡士，至小国举一人。《仪礼集传集注》三十三引伏书礼，诸侯三年一贡士，至三绌而地毕，小异。又《礼书》卷一百八《汉书》《武帝纪》《注》、《后汉书》《蔡邕传》《注》。《通典》选举一文选晋武帝《华林园集》诗《注》。《困学纪闻》卷五并节引。《书》称

天工人其代之。《传》曰：夫成天地之功者，未尝不蕃昌也。《潜夫论》卷二《思贤篇》：

天子衣服，其文：华虫作缋宗、彝、藻、火、山、龙。诸侯作缋宗、彝、藻、火、山龙，子男宗彝藻火、山龙，大夫藻火、山龙，士山龙。故《书》曰：天命有德，五服五章哉！《礼书》卷三，又卷一引至士山龙止。

山龙纯青，华虫纯黄，作会，宗彝纯黑，藻纯白，火纯赤。《隋书》《礼仪志》七引《尚书》《大传》下云：以此相闲，而为五采八字，恐非《大传》文，今不录。山龙，青也。华虫，黄也。作缋，黑也。宗彝，白也。藻火，赤也。天子服五，诸侯服四，次国服三，大夫服一，士服一。《注》元或疑焉。《礼书》卷一又卷三。○案：此注有阙。○又《御览》六百九十服章部七。《注》五采相错，非一色也。《隋书》《礼仪志》引郑𢆯议已非之，云。案曰，《续汉书》《舆服志》：孝明皇帝永平二年初诏有司采《周官》、《礼记》、《尚书》《皋陶篇》，乘舆从欧阳氏说，公郷以下从大小夏侯氏说。又曰：衣裳玉佩备章采，乘舆刺绣，公侯九郷以下皆织成。又曰：显宗初服旒冕衣裳，赤舄絇屦，以祠天地，养三老五更于三雍，天子三公九郷、特进侯、侍祠侯，祀天地明堂，皆冠旋冕，衣裳，𢆯上𫄸下。乘舆备文，日月星辰十二章，三公诸侯用山龙九章，九郷以下用华虫七章，皆备五采。《后汉书》《明帝纪》永平二年注引董巴《舆服志》日：显宗初服冕衣裳以祀天地，衣裳以𢆯上。𫄸下乘舆备文，日月星辰十二章，三公诸侯用山龙九章，郷已下用华虫七章，皆五色采。乘舆刺绣，公郷已下皆织成，陈留襄邑献之。徐广《车服注》曰：汉明帝案古礼，备其服章，天子郊庙衣皂上绛下，前三幅，后四幅，衣画而裳绣。然则显宗更定服章，所谓从欧阳、夏侯说，即。此是也。然书传之文，无日月星辰，而云天子服五，何与？陈祥道《礼书》卷三引《尚书大传》：山龙青也，宗彝白，藻火赤。陈氏辨之曰：大夫之服自𢆯冕而下，士之服自皮弁而下，固无藻火山龙矣，既日子男宗彝藻火山龙，士山龙。又曰：次国服三，大夫服二，士服一，是自戾也。寿祺案：《书传》所言，虞制也，固与《周礼》不同。《书传》服五服、四服、三服、二服一者，言其采色，非言其章数，前后之文，未尝相戾。永平初，定冕服，公郷已下从大小夏侯说，乘舆服从欧阳说，日月星辰十二章，三公诸侯用山龙九章，郷已下用华虫七章，则是欧阳说冕服章数，仍以十二、九七为节。大小夏侯说冕服章数，乃自天子至公侯以九为节，郷以下以七为节，明矣。《尚书》《益稷正义》引郑糸书《注》云：自日月至黼黻凡十二章，天子以饰祭服，至周而变之以三。辰为旗旗，王肃以为舜时三辰即画于旌旗，不在衣也。天子山龙华虫耳。考，王肃虽善贾马之学，而其父朗师杨赐，则治欧阳尚书者。肃解《虞书》作服，与《伏生大传》相合。盖亦用今文家记也。《大传》五服无日月星辰，又无粉米黼黻，故知五服是采色，非章数也。《隋书》《礼仪志》：大业元年，虞世基奏：近代故实，依《尚书大传》，山龙纯青，华虫纯黄作绘，宗彝纯黑，藻纯白，火纯赤，以此相间而为五采。后周故事，升日月于旌旗，乃阙三辰，而章无十二，但有山、龙、华虫作绘，宗彝、藻、火、粉米、黼黻，乃与三公不异。开皇中，就里欲生分别，故衣重宗彝，裳重黼黻，合重二物，以就九章，为十二等。但每一物上下重行，衮服用九，𫜁服用七，今重此三物，乃非典故。据此，虞世基既言：近代服依书传，而后周于山、龙、华虫作绘，宗彝、藻、火之外，仍有粉米、黼、黻，此章数也。《大传》以山、龙为青，华虫为黄，作缋。宗彝四字连读为黑，藻为白，火为赤。陈祥道引云：作缋，黑也；宗彝，白也。藻火，赤也。分作缋、宗彝为二，合藻、火为一，非伏生本文。由所见《大传》本误，当从《隋志》更正。又引云：子、男宗彝，藻、火、山、龙，以次国服三核之，子男下宗彝。亦误衍宜删。陈氏反以是疑传文自戾，过矣。《说文》十三糸部：绘会：五采绣也。引《虞书》山龙华虫作绘，以《后汉书》《明帝纪》乘舆刺绣，公郷已下皆织成考之，则《大传》五服亦皆谓绣，非画也。郑康成注《尚书》，始云：绘读为缋，凡画者为缋，与伏、许异。见《尚书正义》。《左传》昭二十五年《正义》、《文选》《景福殿赋注》作绘。何以为黑也？《说文》十上黑部：𪑅，沃黑色。十二下女部：𫰢，女黑色也。绘之为黑，此其义。

六律者何？黄钟、㽔宾、无射、太蔟、夷则、姑洗是也。故天子左五钟，右五钟。《注》六律为阳，六吕为阴。凡律吕十二，各一钟。天子宫县黄钟，㽔宾在南北，其余则在东西。天子将出，则撞黄钟，《周礼》《乐师注》引黄钟下有之钟二字。右五钟皆应。注黄钟在阳，阳气动；西五钟在阴，阴气静。君将出，故以动告静。静者皆和也。马鸣中律，步者皆有容，驾者皆有文，御者皆有数，步者中规折，还中矩，立则磬折，拱则枹鼓。《注》：言声合于乐，体比于礼也。然后太师奏登车，告出也。《注》：《周礼》王出入奏王夏，入则撞㽔宾，《周礼》《乐师注》引㽔宾下有之钟二字。左五钟皆应。《注》：㽔宾在阴东，五钟在阳。君入，故以静告动，动者则亦皆和之也。以治容貌，容貌得则气得，气得则肌肤安，肌肤安则色齐矣。《注》：入，故欲其静也。㽔宾声，狗吠□鸣及倮介之虫，皆莫不延颈以听㽔宾。《注》：皆守物及阴之类也。在内者皆玉色，在外者皆金声。《注》：玉色，反其正性也。金声，其事杀。然后少师奏，登堂就席。告，入也。《注》：少师，佐成大师之事者也。此言至乐相和，物动相生，同声相应之义也。以上传注全见《仪礼经传通解》《集传》、《集注》卷二十七《乐记》○又《周礼》《乐师注》、《仪礼大射仪》疏、《礼记》《玉藻正义》、《后汉书》班固传《注》、文选《东都赋注》。《太平御览》三百八十八卷人事部二十九。

古者天子必有四邻，前曰疑，后曰丞，左曰辅，右曰弼。天子有问，无以对，责之疑；可志而不志，责之丞；可正而不正，责之辅；可扬而不扬，责之弼。其爵视郷，其禄视次国之君也。《礼记》《文王世子正义》、《通典》卷二十职官二、《仪礼经传通解》、《集传》、《集注》、《王制》之丙、《玉海》卷百二十○又《史记》夏本纪《注》、《汉书》伏湛传《注》、《太平御览》卷七十六、《路史后纪》并节引。

古者天子必有四邻，前曰疑，后曰丞，左曰辅，右曰弼。天子中立而听朝，则四圣维之。是以虑无失计，举无过事。故《书》曰：钦四邻。此之谓也。《通鉴》前编帝舜元载注。天子必有四邻，前仪后丞，左辅右弼，直立而敢断，广心而从欲，辅善而相承谓之辅，廉洁而切直谓之弼。《华严经》《第八十音义》卷下○案曰：直立而敢断下，当脱谓之仪三字。广心而从欲下篇脱谓之丞三字，以下文辅弼二句文法知之。

案曰：《万卷菁华前集》引云：道是周公也，克是太公也，弼是召公也，丞是史佚也，故成王中立而听朝，则四圣维之。与前篇所引不同。此《大戴记》《保传篇》及《贾子新书》文也。充二书作克，此以文字相近，《类书》误耳。

古者帝王升歌清庙之乐。《注》：清庙，乐章名。大琴练弦达越，大瑟朱弦达越，以韦为鼓，谓之搏拊。何以也？《注》：练弦、朱弦，互文也。越，下孔也。凡练弦达越、搏拊者，象其德宽和。君子有大人声，不以钟鼓竽瑟之声乱人声。清庙升歌者，歌先人之功烈德泽也。《注》：烈，业也。故欲其清也。其歌之呼也。《注》：呼，出声也。曰：於穆清庙，肃簌显相。《注》：肃簌显相，四海敬和，明德来助祭。《传》《注》肃簌以下共十七字，见《毛诗》《清庙正义》。于者，叹之也。穆者，敬之也。清者，欲其在位者遍闻之也。故周公升歌文王之功烈德泽，苟在庙中尝见文王者，愀然如复见文王。故《书》曰：搏拊琴瑟以咏，祖考来假。此之谓也。《仪礼经传通解》《集传》、《集注》卷二十七，《乐记》全引传《注》。又见《通解》《续宗庙乐舞》二十五。又《礼记》《乐记正义》引首二句云：《虞书传》○又《乐记正义》引以章。为鼓以下八字，又《毛诗》《文王周颂谱》、《清庙序》、《清庙诸正义》《文选》、江文通《杂体诗》、《白帖琴》、朱子《诗集传》、陈旸《乐书》并节引。

拊革装之以糠《周礼》《太师疏》载《白虎通》引《尚书》《大传》，又见《礼记》。《乐记正义》引《白虎通》。曲阜孔广林曰：《周礼》、礼记《疏》两引《白虎通》如此。贾、孔皆云今书传无其文。案《白虎通》今亦无此文，其《礼乐篇》引《书传》云：搏拊鼓振以秉疑，即，革装以糠之讹。

博拊鼓，振以秉琴瑟，练丝徽弦，鸣者，贵玉声也。《白虎通》礼乐。

舜弹五弦之琴，歌《南风》之诗，而天下治。《风俗通》卷六琴称：谨案《尚书》云云。○案曰《尚书》无此文，盖出书传。

舜之时，西王母来献白玉管，《风俗通》声音第六，又《汉书》《律志》一上孟康注。

元首明哉，股肱良哉。元首，君也；股肱，臣也。《文选》褚渊碑文注。《夏传》

《禹贡》：

夏成五服，外薄四海。《注》：言德广之所及。东海，鱼须、鱼目。《注》：所贡物。鱼须，今以为簪。又鱼目，今以杂珠。南海，鱼革、珠玑。大贝。《注》：鱼革，今以饰小车。𦆑兵室之口。贝，古以为货。王莽时亦然。西海，鱼骨，鱼干、鱼胁。《注》：鱼干、鱼胁，未闻。北海，鱼剑、鱼石，出镇击闾。《注》：鱼剑，鱼兵如剑也。鱼，石头中石也。出镇，状如凝膏，在水上。击闾，状如鲐鱼，大五六尺，今海家谓之口口。《河鼋》：《注》：鼋当作鼋。鼋状如鳖而大。《月令》：季夏，命渔人伐鲛取鼍，登龟取鼋也。江𬶛，大龟。《注》：𬶛或作鼍。鼍，状如蜥蝪，长六七尺。𬶛或为鳣，鳣鲤也。五湖𢆯《唐注》：五湖，扬州浸也，今属吴，元唐未闻。巨野菱《注》：巨野，大野也。鲁薮今属山阳。菱芰。巨定蠃《注》：巨定，泽也，今属乐安，所有故县则属齐。蠃，蜗牛也。济中詹诸注：詹诸，蛙黾也。孟诸灵龟《注》：孟诸，宋薮也。龟俯者灵。《周礼》：天龟曰灵属。降谷𢆯玉，《注》：降读如厖降之降，或作函谷，今河南谷城西关山也。大都𩷏鱼鱼刀，《注》：大都，明都。𩷏鱼，今江南以为鲍鱼。刀鱼，兵如刀者也。咸会于中国。《注》：言德能及之，异物来至也。《传》《注》并见《玉晦王会解》注后。○又《初学记》政理部三、《御览》七百六十六、杂物部一、九百四十七、虫豸部四、九百七十五、果部十二、《礼书》五十一、《尔雅翼》卷三十、《锦绣万花谷》后集卷十八、《困学纪闻》二。

禹成五服，齿、革、羽毛，器备，《禹贡》合注。《太平御览》七百六十六。文皮千合，《史记》《货殖传》《索隐》。

白羽之矰，《路史疏仡纪》高辛。

高山大川，五岳四渎之属。《史记》《夏本纪》集解。五岳谓岱山、霍山、华山、恒山、嵩山也。《白虎通》《巡守篇》。江河、淮、济为四渎。《白虎通》《巡守风俗通》山泽第十：谨案：《尚书大传》：《礼》《三正记》：五岳皆触石而出云，扶寸而合，不崇朝而雨天下。注四指为扶，《艺文类聚》卷一天部上文选应休琏与从弟君苗君胄书注○又《后汉书》《章帝纪》。《御览》卷八。卷十天部○又《事类赋》三。

大川相间，小川相属，东归于海。《水经注》《序》。大水小水东流归海也。《文选海赋》注。《郭有道碑》《文》《注》。

百川趋于东海，文选《郭有道碑》《文》注○又《吴都赋》《海赋》，孙子荆为石仲容与孙皓书注，又《长歌行注》作百川赴东海。

非水无以准万里之平，非水无以通远道任重也。《艺文类聚》卷八水部。《御览》五十八地部二十三○又白帖水。《记纂渊海》卷一水。《艺文》引无远字。《记纂》引无道字。

五岳视三公，四渎视诸侯，其余山川视伯，小者视子男。《注》：所视者，谓其牲币粢盛、笾豆爵献之数，非谓尊卑。《礼记》《王制正义》引《夏传》曰并注。又《尚书》《舜典正义》引《注》。○又《风俗通》山泽第十引其余山川下作或伯或子男，大小为差。○《注》所视者三字据《书疏》增。○又《礼书》。

禹奠南方霍山，《注》谓：奠，祭也。《两汉刊误补遗》引《夏传》曰：

东原㡳平，大而高平者谓之大原，水经汾水注六。

下而平者谓之隰。隰之言湿也。《御览》五十七地部二十三。《夏传》曰：下湿曰隰，《毛诗》《隰桑正义》引《夏传》曰：

顺流而下曰沿。《事类赋》七引《书大传》。

圻者，天子之境也，诸侯曰境。天子游不出封圻，诸侯非朝聘不出境。《路史》《国名纪》八。

天子游不出封圻，不告祖庙。《注》：《周礼》方千里曰王圻。《诗》曰：邦圻千里，惟民所止。《仪礼经传通解》续二十六上因事之祭。

夏传

天子三公：一曰司徒公，二曰司马公，三曰司空公。《注》：《周礼》：天子六郷，与太宰、司徒同职者，则谓之司徒公；与宗伯、司马同职者，则谓之司马公；与司寇、司空周职者，则谓之司空公。一公兼二郷，举下以为称。传注并见《周礼》《地官序官疏》。又《匠人疏》引《书传》云：司徒公、司马公、司空公。又《大戴礼》《保傅篇》《注》引今尚书说三公：司马、司徒、司空也。○案曰：《汉书》《百官公郷表》：或说司马主天，司徒主人，司空主土，是为三公。案曰：《礼记》《月令》命太尉。《正义》云：按书传有司马公、司徒公、司空公，领三郷，此夏制也。百姓不亲，五品不训，则责之司徒；《御览》二百七职官部。蛮夷猾夏，寇贼奸宄，则责之司马；《御览》二百九职官部。沟渎壅遏，水为民害，田广不垦，则责之司空。《御览》二百八职官部○案曰：朱子《文集》云：伏生书多说司徒、司马、司空。

《注》，坐而论道，谓之三公。通职名，无正官名，《考工记》《序工疏》引夏《传》《注》。司马在前。周礼序官疏引《夏传》。

古者天子三公，每一公三郷佐之，每一郷三大夫佐之，每一大夫三元士佐之，故有三公，九郷、二十七大夫，八十一元士。所与为天下者，若此而已。《御览》二百二职官部二《仪礼经传通解》《王制》之戊、《集传集注》三十二，又《艺文类聚》四十五职官一引至三元士佐之。《注》：自三公至元士凡百二十。此夏时之官也，周之官三百六十。《礼志》曰：有虞氏官五十，夏后百，殷二百，周三百。近之，未得其实也。据夏、周推其差，则有虞之官六十，夏后氏百二十，殷二百四十，周三百六十，为有所法。《仪礼集传》集注三十二，又《御览》二百三引首三句。

舜摄时，三公、九郷、百执事，此尧之官也，故使百官事舜。《路史后纪》陶唐。

《注》所谓六郷者，后稷、司徒、秩宗、司马、士共工为六郷。《路史后纪》十四《夏后纪》下引《大传》《夏书注》，又《礼记》《曲礼》下正义

案：曰：《路史》引此条为《夏书注》，则是《注》说有虞之官制如此也。上条引舜摄时尧之官制，当与此注相属，故人之《夏传》此篇当是说《甘誓》乃召六郷之文。

天子诸侯必有公桑蚕室，就川而为之。筑官有三尺。《注》：官当为宫。雉长三丈，高一丈，度长以长，度高以高，则蚕宫高一丈。《礼志》曰：仞有三尺，七尺曰仞。案曰：《毛诗》《瞻卬正义》引此，傅《注》云：彼文直云宫有三尺，宫下当脱仞字也。棘墙而外闭之。大昕之朝，《注》：季春朔日之朝也。三宫之夫人浴种于川，世妇卒蚕，献茧于夫人。《注》：此诸侯之礼，天子则献茧于后。缫三盆手。《注》：手犹亲也。言后夫人亲以手总之也。《毛诗》《瞻卬正义》分引《传》《注》云：《尚书》《夏传》文。○又《齐民要术》卷五节引《传》首三句。大昕之朝二句。○又《仪礼》《乡射记》疏引《注》。《尚书大传》卷二下案曰：《周礼》《考工记》《舆人疏》、《礼记》《文王世子正义》、《毛诗》《文王序正义》、《路史后纪》十四、《困学纪闻》卷二并引《殷传》。

《殷传》

帝告《困学纪闻》卷二云：《殷传》有《帝告篇》。○《玉海》卷三十七。

殷传：未命为士者，不得乘饰车，《考工记》《舆人疏》引《殷传》。

未命为士者，不得乘朱轩。《注》：轩，舆也。士以朱饰之。轩、车通称也。《文选别赋注》、又张景阳《咏史诗注》、颜延年《曲水诗序注》、《褚渊碑文注》、《安陆昭王碑文注》。

未命为士，车不得有飞龄。《注》：如今窗车也。《文选》七发，剧奏《美新注》。未命为士，不得衣绣。《广韵》四十九宥绣字注：《太平御览》布帛部二。士乘饰车两马，庶人单马木车。《公羊》隐元年疏。

庶人单马木车，衣布帛。《路史后纪》十一注。

《帝告篇》：

《书》曰：施章乃服，明上下。《困学纪闻》卷二：案曰：《外纪》卷二成：《汤令》未命之为士者，车不得朱轩及有飞龄，不得乘饰车骈马，衣文绣，命然后得，以顺有德。《通志》《器服略》：汤令未命之士，不得朱轩及飞龄，不得饰车骈马，衣文绣既，命然后得，以旌有德。据二书所言，皆本《伏生大传》，二书皆云汤令，则知此文在《殷传》无疑。今并录以补书传之阙逸。《汤誓》

《殷传》：

《汤誓》云：夏人饮酒，醉者持不醉者，不醉者持醉者，相和而歌曰：盍归于亳，盍归于亳。《注》：亳，汤之都也。《注》惟见《绎史》十四。亳亦大矣，故伊尹退而闲居，深听歌声。《注》：思其故也。是时伊尹在桀，更曰：觉兮较兮，吾大命格兮。《注》：觉兮谓先知者，较兮谓直道者。格，至也。吾谓桀也。去不善而就善，何不乐兮？伊尹入告于桀曰：大命之亡有日矣。桀僩然叹，哑然笑曰：天之有日，犹吾之有民也。日有亡哉，日亡吾乃亡矣。《注》自比于天，言常在也。比于日，言去复来也。住见文选《西征赋注》。是以伊尹遂去夏适

汤。《路史后纪》十四《夏后纪》《引伏书》○又《艺文类聚》《帝王部》二。《太平御览》八十三皇王部八。《御览》不重盍归于亳句。又《艺文》、《御览》并无僩然叹三字，今依《路史》增。○日有亡哉四字，惟见文选《西征赋》。汪《史记》《殷本纪》《集解》据增。○《艺文类聚》十二《帝王部》二；《太平御览》八十三皇王部八。《御览》无。注吾谓桀也四。字○《通鉴》前编夏桀四十岁引《新序》《注》云：《大传》与此大同小异。

汤放桀居中野，士民皆奔汤。桀与其属五百人南徙千里，止于不齐。不齐士民往奔汤。桀与其属五百人徙于鲁。鲁士民复奔汤。桀曰：国君之有也。吾闻海外有人，与五百人俱去。《太平御览》八十三皇王部八。

汤放桀而归于亳。三千诸侯大会，汤取天子之玺，置之于天子之坐左，复而再拜，从诸侯之位。汤曰：此天子之位，有道者可以处之矣。夫天下非一家之有也，唯有道者之有也，唯有道者宜处之。汤以此三让，三千诸侯莫敢即位，然后汤即天子之位。《太平御览》八十三皇王部。

桀杀刑弥厚而民弥暴，故尔梁远，遂以是亡。《注》：故尔，穷其近也。梁读为掠。《路史后纪》十四《夏后纪》下引《殷传》：○案：曰《传》及《注》，故字有误。汤之君，民听宽而狱省。《太平御览》八十三皇王部八。

桀无道，囚汤后释之，诸侯八译来朝者六国。《北堂书钞》十帝王部来远。汉南诸侯闻之，归之四十国。《路史后纪》、《夏后纪》下。

汤伐桀之后，大旱七年。史卜曰：当以人为祷。汤乃翦发断爪，自以为牲，而祷于桑林之社，而雨大至，方数千里。《左传》襄十年《正义》：○案：曰：汤祷旱之事，见《吕览》。

景亳之命，费昌为御。《路史后纪》十四、《夏后纪》下。

《般庚》

书曰：若德明哉！汤任父言卑应言。《困学纪闻》卷二。《汉》艺文志考证。

古者诸侯始受封，则有采地，百里诸侯以三十里，七十里诸侯以二十里，五十里诸侯以十五里。其后子孙虽有罪，黜其采地，不黜，使其子孙贤者守之，世世以祠其始受封之人。此之谓兴灭国，继绝世。《书》曰：兹予大享于先王，尔祖其从与享之。此之谓也。《路史》《国名纪》四○案：曰：《韩诗外传》与此同。

高宗肜，曰：

武丁祭成汤，有飞雉升鼎耳而雊。武丁问诸祖已，祖已曰：雉者，野鸟也，不当升鼎。今升鼎者，欲为用也。远方将有来朝者乎？故武丁内反诸已，以思先王之道。三年，编发重译来朝者六国。《艺文类聚》鸟部、《太平御览》九百十七，羽族部四。又《御览》八十三、《皇王部》八。又《论衡》是应篇祖已作祖乙。又《后汉书》郎𫖮传《注》、《记纂渊海》六十六。孔子曰：吾于高宗肜日，见德之有报之疾也。《注》肜日，尚书篇名。《御览》《皇王部》八〇。又《后汉书》《郎𫖮传》《注》。

武丁之时，《外纪》卷二此句上有成汤之后四字，下有王道亏三字。《困学纪闻》卷二此句下有先王道亏，刑罚犯七字。桑谷俱生于朝，七曰而大拱。《注》：两手扼之曰拱。生七日而见其大满两手也。注上六字又见《史记》《殷本纪》《集解》。生七日以下十一字惟见《尚书》《咸乂正义》。武丁召其相而问焉，其相曰：吾虽知之，吾不能言也。问诸祖已，曰：桑谷，野草也。《注》：此木也，而云草，未闻。刘向以为草妖，野草生于朝亡乎？武丁惧，侧身修行，思昔先王之政，兴灭国，继绝世，举逸民，明养老之礼，重译来朝者六国。《注》：九州之外国也。《太平御览》八十三《皇王部》八引《传注》，惟无注生七日以下十一字。○又《尚书》《咸乂正义》引七日大拱四字。又《汉书》《五行志》引《传》俱生于朝二句。又《外纪》卷二、《记纂渊海》卷六十六朕兆。又《史记》《殷本纪》集解《索隐》并节引。又《绎史》十七引重译上有三年之后四字。

案曰《外纪》刘恕曰：按伏生、刘向以武丁有桑谷，而向著《说苑》，以大戊、武丁时俱有桑谷。《吕氏春秋》，汤时谷生于廷，比旦而大供。《韩诗外传》三日而大拱，皆与《书序》不同。寿祺案：《尚书》《咸又正义》引《帝王世纪》，亦以为大戊事。郑《注》所引刘氏说，乃刘向《五行传》。《论语》见《汉书》《五行志》。

西伯戡耆，案曰：《尚书音义》：黎，《尚书》《大传》作耆。《外纪》卷二西伯胜黎伏生、司马迁作耆。路史国名纪卷一《大传》作西伯戡耆，卷六云：《大传》作戡耆。《汉艺文志》《考证》卷一《大传》以西伯戡黎为戡耆。

伯夷避纣，居北海之滨，太公避纣，居东海之滨，皆率其党曰：盍归乎？吾闻西伯昌善养老，此二人者，盖天下之大老也。往而归之，是天下之父归之也。天下之父归之，其子曷往？《圣贤群辅录》，引《尚书》《大传》。

周文王至磻溪，见吕望，文王拜之。尚父曰：望钓得玉璜，刻曰：周受命，吕佐检，德合于今昌来提。《初学记》武部渔。《御览》八百三十四。资产十四○又白帖溪。《御览》六十七地部十三

案：曰：钓璜事与《尚书》中候同。

周文王至磻溪，见吕尚钓，文王拜，尚云：望钓得玉黄剜曰：姬受命，吕佐检，德合于今昌来提。《注》：钓得鱼中得玉璜也。佐检犹助。提者，取也。半璧曰璜。《开元占经》器服休咎，《占篇》引《传》及郑元云。

虞人与芮人质其成于文王，入文王之境，则见其人萌让为士大夫，入其国，则见士大夫，让为公郷。二国相谓曰：此其君亦让以天下而不居也。让其所争，以为闲田。文选《西征赋注》○又《毛诗》《绵》《正义》，《通鉴》前编举要纣十四祀。

文王一年质虞芮，二年伐于，三年伐密须，四年伐畎夷，纣乃囚之。四友献宝，乃得免于虎口。出而伐耆，《左传》。襄三十一年《正义》○《正义》又引郑𢆯《尚书注》据《书传》为说：云：纣闻文王断虞芮之讼，后又三伐皆胜，始畏而恶之，拘于诱里。纣得散宜生等，献宝而释文王，文王释而伐黎

案曰：于他书引并作邘，从《史记集解》徐广引改正。

案曰：据《毛诗》《文王序正义》、《礼记》《文王世子正义》两引《殷传》，言献宝后克耆事，则《左传正义》引此条即殷傅文无疑。而《毛诗》《文王序》《疏》引文王受命一年，断虞芮之讼云云，称尚书《周传》。《礼记正义》先引《书传》云五年伐耆，后引《殷传》云五年之初，得散宜生等献宝云云，是《周传》别有受命一年以下之文也。西伯得四友献宝，免于虎口而克耆。《毛诗》《文王序正义》引《殷传》云：

五年之初，得散宜生等献宝而释文王。文王出则克耆，六年伐崇则称王。《礼记》《文王世子正义》引《殷传》云：

既伐于崇。《诗》考：《诗》异字异义。散宜生、南宫括、闳夭三子相与学讼于太公，遂与三子见文王于诱里，献宝以免文王。《毛诗绵正义》引《书传》。散宜生、南宫括、闳夭三子相与学讼于太公，四子遂见西伯于诱里。《毛诗》《文王序正义》引《书传》。

散宜生等受学于太公。太公除师学之礼，酌酒切脯，约为朋友。《公羊》定四年《疏》引《书传》。

散宜生、闳夭、南宫括三子者学乎太公，太公见三子，知为贤人，遂酌酒切脯，除为师学之礼，约为朋友。《太平御览》四百六人事部四十七。

散宜生、闳夭、南宫适三子者学乎太公，见三子，知三子之为贤人，遂酌酒切脯，约为朋友。《御览》六十二饭食部二十。又《艺文类聚》七十二食物部。

闳夭、南宫适、散宜生三子学于太公望，望曰：嗟乎，西伯贤君也。四子遂见西伯于诱里。注散宜生，文王四臣之一也。吕尚有勇而为将，散宜生有文德而为相。《绎史》十九。

太公之诱里见文王，散宜生遂之犬戎氏，取美马駮身朱鬣鸡目六字又见《山海经》《海内北经注》○又《尔雅翼》卷十八引作骢身朱髦，此下有除凡取九六焉六字。之西海之滨，取白狐青翰。《注》：翰，毛之辰大者。注见文选《羽猎赋》憿吴将校部曲注。又《艺文类聚》祥瑞部下作长毛也。之于陵氏取怪兽，案：曰：吴中本取怪兽下，有大不辟虎狼闲六字，《传》文无驺字，注有闲，大也。虞盖驺虞也八字。尾倍其身，名曰驺虞。八字见《御览》八百九十兽部二。之有参氏取姜女；之江淮之浦，取大贝如车渠，注渠，车罔也。注见文选《江赋》注引郑元曰：陈于纣之廷。纣出见之，还而观之曰：此何人也？散宜生遂趋而进曰：吾西蕃之臣昌之使者。见《绎史》十九引此三十字。纣大悦曰：非子罪也，崇侯也。遂遣西伯伐崇，《御览》六百四十一刑法部七○又《御览》人百七、珍宝部六。又《御览》八百九十兽部二。又《尚书顾命正义》、《仪礼》《士丧礼》贝三实于笄疏、《周礼天府疏》、《艺文类聚》八十四宝玉部下、九十九祥瑞部下文选江赋注、《尔雅翼》十八、《路史国名纪》、《路史余论》五、《梦溪笔谈》二十二、《记纂渊海》四○、《艺文类聚》《文选注》、《御览珍宝部》、《兽部》引此文之上，并有文王囚于诱里六字。案曰：《六韬》亦说散宜生等献宝事，与此小异。

文王以闳天、太公望、南宫括、散宜生为四友。《玉海》官制。周文王胥附奔辏，先后御侮，谓之四邻，以免于诱里之害。懿子曰：夫子亦有四邻乎？《绎史》九十五。

孔子曰：文王得四臣，丘亦得四友焉。自吾得回也，门人加亲，是非胥附与？自吾得赐也，远方之士日至，是非奔辏与？自吾得师也，前有辉，后有光，是非先后与？自吾得由也，恶言不人于门，是非御侮与？文王有四臣，以免虎口，丘亦有四友，以御侮《毛诗》《绵》正义○《后汉书》《祭彤传》《注》引孔子曰至是非御侮邪止，疏附疏作胥，奔走，走作辏，今依改。四与字皆作邪。又《世说新语》卷五品藻《注》引。与《后汉书》《注》同。《孔子集语》卷下引全与亦作邪，门作耳。又《玉海》《官制人物绎史》九十五引至是非御侮与止。又《御览》三百六十六人事七节引门亦作耳。又《小学绀珠》节引。又文选《安陆昭王碑》文注引《周书》。与此略同。微子。

微子将往朝周，过殷之故墟，见麦秀之蔪蔪，曰：此父母之国，宗庙社稷之所立也。志动心悲，欲哭则为朝周，俯泣则妇人。推而广之，作雅声文选《魏都赋》《辨亡论》下注：歌曰：麦秀蔪蔪兮，黍禾𣈣𣈣。彼狡童兮，不我好兮。文选《思旧赋》注。《注》：狡童，谓纣文选《宣德皇后令》《注》引郑元曰：

微子。朝周，过殷故墟，见麦秀之蔪蔪兮，禾黍之𣈣𣈣也。曰：此故父母之国。乃为《麦秀》之歌曰：麦秀渐渐兮，禾黍油油。彼狡童兮，不我好仇。《学齐估毕》卷二：

案曰：文选《思旧赋》注引《歌》作黍禾𣈣𣈣，于韵不协，非也。盖缘篇首云云而误，当从《学齐占毕》所引作油油，与仇协韵。《礼记》《乐记正义》引黍禾之油油为《箕子歌》，亦误。曲阜孔广林说

史绳祖云：《史记》尚《书传》所载之歌，只差末句一句，惟书传《序》与歌蔪蔪𣈣𣈣不同。宋玉《笛赋》、《枚乘七发》皆作麦秀蔪兮，《注》：麦，芒也，字之稍差，不为要切。但《史记》以为箕子，而《书》《大传》以为微子，且称父母之国，尤为有理。不知司马何所据而与书传扺梧耶？

《尚书大传》卷二，　　　　受业嘉应吴兰修校。




尚书大传卷三

《周传大誓》：案曰：《洛诰传》曰：《周书》自《大誓》就《召诰》，而盛于《洛诰》。然则《今文周书》首《大誓》也。唯四月，太子发上祭于毕，下至于孟津之上。《注》：四月，周四月也。发，周武王也。卒父业，故称太子也。乃告于司徒、司马、司空：诸节亢才：予无知，以先祖先父之有德之臣，左右小子，予受先公戮力赏罚，以定厥功，明于先祖之遗。太子发升于舟，中流，白鱼入于舟，王跪取出，俟以燎。群公咸曰：休哉！《太平御览》百四十六皇亲部十二案曰亢才，《史记》《周本纪》作信哉。才哉古通。同年王大理伯申云：亢乃允字之误。司马子长以训诂改。《经》文：故为信也。

八百诸侯俱至孟津，白鱼入舟。《尚书》《孔序正义》卷一引书传有八百诸侯俱至孟津，白鱼入舟之事，与《大誓》同。

武王伐纣，观兵于孟津，有火流于王屋，化为赤乌，三足。《御览》百八十一居处部九。

周将兴之时，有大赤乌衔谷之种，而集王屋之上者。武王喜，诸大夫皆喜。周公曰：茂哉！茂哉！天下之见此以劝之也，恐恃之。《春秋䌓露》《同类相劝篇》引《尚书传》言。

武王伐纣，至于商郊，停止宿夜，士卒皆欢乐歌舞以待旦。《礼记》《祭统正义》。案曰：《正义》云：舞莫重于武宿夜者，皇氏云：师说书传云云，武宿夜，其乐名也。此据《书传》释武宿夜最确。王升舟入水，

鼓钟恶，观台恶，将舟恶，宗庙恶。《注》：恶皆为亚。亚，次也。观台，灵台，知天时占候者也。宗庙迁主，《周礼》《肆师注》引《尚书传》十七字，恶仍作亚。《仪礼》经传通解续因事之祭卷二十六上引《传》《注》：案曰：《周礼》《肆师疏》曰王升舟以下者，谓说武王于文王受命十一年观兵之时，武王于孟津渡河，升舟入水在前，钟鼓亚亚王舟后观台亚者，观台可以望氛祥，亚鼓钟后。将舟亚者，以社主主杀戮而军将同，故名社主为将，将舟亚在观台后。宗庙亚者，宗庙则迁主也，亚在将舟后。

惟丙午，王逮师。前师乃鼓拊，噪师乃慆，前歌后舞。《注》：慆，喜也。众大喜，前歌后舞也。《御览》四百六十七人事部一百八引《传注》。全惟。前师无前字，此句六字又见《周礼》《大司马注》。又《御览》五百七十四乐部十二。

案曰：《周礼》《大司马注》引《书》曰：前师乃鼓拊噪。贾《疏》云：《书传》文。彼说武王伐纣事。隶释《魏大飨碑》：士有拊噪之欢，民怀惠康之德。拊噪与拊噪同文。选二十一《秋胡诗》《注》引班彪《冀州赋》曰：感凫藻以进乐兮。《后汉书》《杜诗传》：士卒凫藻。《刘陶传》：武旅有凫藻之士。钱詹事大昕《廿二史考异》曰：凫藻，即拊噪也。王逸《楚词章句》曰：武王三军，人人乐战，并驰驱，赴敌争先，前歌后舞，凫噪唤呼。惠征君栋后汉书补《注》曰：拊噪，汉人读为凫噪，言如凫之噪呼。杜《诗》《刘陶传》又作凫藻，《释》云：如凫之戏。于藻，非尚书之义也。寿祺谓拊噪、凫藻，字别而声义同，此或欧阳、夏侯之异。李贤后汉书《注》言如凫之戏于藻，所谓望文生义，差之远矣。蔡邕集《上加元服与群臣上寿表》云：臣等不胜踊跃凫藻。《魏志》《文帝纪》《注》：臣妾远近，莫不凫藻。此亦均本《大传》用为唤呼之义矣。颜延年《秋胡诗》：凫藻驰目成，似与李贤《注》同，意亦失之。又案：《艺文类聚》引《乐纬》《稽耀嘉》曰：武王承命兴师，诛于商，万国咸喜，军渡孟津，前歌后舞。是书传。所说伐纣之事也。

丕天之大律。《注》云：律，法也。奉天之大法。《唐律疏义》卷一，又《翻译名义集》九卷

案曰：《汉书》《郊祀志》引《大誓》曰：正稽古，立功立事，可以永年，丕天之大律。是此五字乃古文《大誓》词，而《大传》载之也。

牧誓

大战篇：

武王与纣战于牧之野，纣之卒辐分，纣之车瓦裂，纣之甲鱼鳞下，贺乎武王。文选《宣德皇后令》《注》引至此，与作伐牧之野，无之字；鱼作如，乎作于，王下有也字。纣死，武王皇皇若天下之未定。召太公而问曰：入殷奈何？太公曰：臣闻之也，爱人者兼其屋上之乌，此句又引见《毛诗》《名物解》八。不爱人者及其胥余。《注》：胥余，里落之壁。何如？武王曰：不可。召公趋而进曰：臣闻之也，有罪者杀，无罪者活，咸刘厥敌母，使有余烈，何如？武王曰：不可。周公趋而进曰：臣闻之也，各安其宅，各田其田，母故母私，惟仁之亲，《后汉书》《申屠刚传》引武王入殷，周公曰：各安其宅，各田其田，无故无新，惟仁之亲。何如？武王旷乎若天下之已定。遂入殷，封比干之墓，表商容之闾，发巨桥之粟，散鹿台之财，归倾宫之女。又引见《后汉书》《郎𫖮传》《注》。而民知方曰：王之于仁人也，死者封其墓，况于生者乎？王之于贤人也，亡者表其闾，况于在者乎？王之于财也，聚者散之，况于复借乎？王之于色也，在者归其父母，况于复征乎？《通鉴》前编武王十三年引全○又《记纂渊海》六十一引太公曰：爱人者兼其屋上之乌。《注》：出《尚书》《太传》《大战篇》。是此篇皆《大战篇》之文也。○《记纂渊海》又引憎人者恶其胥余

案曰：《说苑》《贵德篇》、《韩诗外传》三载太公、召公、周公之语，与此略同。

《大战篇》云：太公曰：骂女母叹，唾女母乾。母叹母乾，是谓艰难。吴曾《能改斋漫录》卷二引《尚书》《大传》《大战篇》：

洪范

武王胜殷，继公子禄父。《注》：武庚字禄父。《尚书》《洪范序正义》引郑云：

武王胜殷，继公子禄父。《注》：禄父，纣之子也。释箕子囚。箕子不忍周之释，走之朝鲜。《注》：诛我君而释己嫌，苟免也。此注惟见《通鉴前编》。武王闻之，因以朝鲜封之。《注》：朝鲜，今乐浪郡。箕子既受周之封，不得无臣礼，故于十三祀来朝。《太平御览》卷七百八十四夷部一。又通鉴前编引《书》《洪范大传》自首至封之止并注。又《御览》二百一封建部四、《路史后纪》十二并节引。

汩，乱也。《华严经》第七十八音义卷下○案曰：此疑《洪范传》汨陈五行之训。

水火者，百姓之所饮食也；金木者，百姓之所兴作也；土者，万物之所资生也。是为人用。《尚书》《洪范正义》引《书传》。

八政何以先食？《传》曰：食者，万物之始，人事之本也。故八政先食。《尚书》《洪范正义》文选籍田赋注，又白帖食。《御览》八百四十七饮食部五。《洪范》曰：

不叶于极，不丽于咎，毋侮鳏寡，而畏高明。《困学纪闻》卷二引《大传》。

圣人在上，其君子不诵无用之言，其工不作无用之器，其商不通无用之物。《御览》四百一人事部四十二。

圣人者，民之父母也。母能生之，能食之，父能教之，能诲之，圣王曲备之者也。能生之，能食之，能教之，能诲之也。为之城郭以居之，为之宫室以处之，为之庠序学校以教诲之，为之列地制亩以饮食之。故《书》曰：作民父母，以为天下王。此之谓也。《御览》四百一人事部四十二。

晦而月见西方谓之朓，《注》：朓，条也。条达行疾貌。朓则侯王其荼，《注》：荼，缓也。朔而月见东方谓之侧匿，《注》：侧匿犹缩缩，行迟貌。侧匿则侯王其肃。《注》：肃，急也。日，君象也。月，臣象也。君政急则日行疾，月行徐，臣逡遁不进。君政缓，则日行徐，月行疾，臣放恣也。《太平御览》四引传《注》，全注君政缓上误衍朓则侯王其徐徐缓也十字，又误荼为徐，今删。○又《周礼》《保章氏》疏引《传》，又散见《文选》、《元皇后哀策文》、《月赋》《舞赋注》、《艺文类聚》一、谷梁传序《疏》、《后汉书》《蔡邕传》《注》○《文选》《月赋注》引郑《注》作朓，条达行疾貌也。《元皇后哀策文》《注》引郑《注》作朓，犹条达也，当从之。侧匿犹缩，缩当作犹缩朒。案：曰《文选舞赋》《注》引郑𢆯尚书五行传《注》：暗跳行疾貌。是郑《注》条达一作暗跳也。侧匿一作朒，一作朏。《说文》：朏，月未成之名。

晦而月见西方谓之朓，朔而月见东方谓之缩朒。此则侧匿与缩朒声近义一也。《汉书》《五行志》。

晦而月见西方谓之朓。朔而见东方谓之仄匿。仄匿则侯王其肃。朓则侯王其舒。刘向以为朓者疾也。君舒缓则臣骄慢。故日行迟而月行疾也。仄匿者。不进之意。君肃急则臣恐惧。故日行疾而月行迟。不敢迫近君也。不舒不急。以正失之者，食朔日。刘歆以为舒者，侯王展意颛事，臣下促急，故月行疾也。肃者，王侯缩朒不任事，臣下弛纵，故月行迟也。当春秋时，侯王率多缩朒不任事，故食二日仄匿者十八，食晦日朓者一，此其效也。案：此《汉志》据伏生《书传》为说，仄匿并作仄慝字之讹，而刘歆则作缩朒。侧匿犹缩朒也。孟康注《汉书》曰：朓者，月行疾，在日前，故早见。仄匿者，行迟，在日后，当没而更见。是也。蔡卞《毛诗名物解》：《礼》曰：大明生于东，月生于西，盖朔而月出西方，夕见暮见也。故王者早见曰朝，暮见曰夕，义取诸此，所谓朝夕放于日月者也。至望然后出于东方，夕见。《尚书大传》以为

晦而月见西方谓之朏，朔而月见东方谓之朒，盖言异也。又《事文类聚》亦引《尚书大传》

晦而月见西方谓之朓，朔而月见东方谓之朏。诸书所引朓、朒、朏、暗、跳、侧、匿、缩、朒各字，每相互异。考《后汉书》《卢植传》：植上封事谏曰：臣闻日晦而月见谓之朓，王侯其舒。李贤注《五行传》，刘向所著字与此小异。然则伏、刘诸本固有别矣。惟朏与朓异。它书朓作朏者，误。

《洪范五行传》：

维王后元祀，《注》：王谓禹也。后，君也。祀，年也。禹始居摄，为君之元年也。注又见《通鉴前编》。帝令大禹步于上帝。《注》：帝，舜也。步，推也。于，于也。上帝谓天也。令禹推演天道，谓睹得失反复也。注又见《玉海》。又文选《演连珠》注引步，推也。又《通鉴前编》引《注》末句。维时洪祀，六沴用咎于下。《注》：用此时始大祀，六沴之用咎于下者，用极□□□□□□其祀之□□也，案：曰：《文渊阁》本《仪礼通解》续此注用作言，始上有禹字，者下有咎凶也，民其祀之，令消也十字。是用知不畏而神之怒。《注》：而，乃也。舜任禹，禹能治其道，口无其神，舜知禹敬，神之怒可知也。若六沴作见，若是共御。《注》：若，顺也。共读曰恭。御，止也。帝用不差，神则不怒。《注》：□□也。舜见禹知人□□□之，无复疑也。五福乃降，用章于下。八字又见《周礼》《疾医疏》。《注》：降，下也。章，明也。若六沴作见。若不共御六伐，既侵六极其下。《注》：侵，陵也。庶几□□行罚杀万物也。□□□□□□□□□凶也。禹乃共辟厥德，受命休令。《注》：□□，厥，其也。休，美也。禹于是恭明□□□□孳孳，受舜之美，令奉行之。爰用五事，建用王极。《注》：王极或皆为皇极。初，禹治水，得神龟负文于洛，于以尽得天人阴阳之用，至是奉帝命而陈之也。案曰：注初禹以下至末，据《通鉴前编》引补。《仪礼通解》续无。长事《注》：长犹君也。一曰貌。貌之不恭，是谓不肃。《注》：肃，敬也。君貌不恭，则是不能敬其事也。案：曰：此注《仪礼通解》续缺貌不能敬事也六字，据《续汉书》《五行志》及《注》补，下同。厥咎狂。《注》：君臣不敬，则倨慢如狂矣。案曰：《仪礼通解》续注：鈌君倨二字，据《续汉志》补。厥罚常雨。《注》：貌曰木，木主春，春气生，生气失则逾其节，故常雨也。案曰：《仪礼通解》续缺注貌气失则四字，据《续汉志》补。厥极恶。《注》：生气失，故于人则为恶。案曰：厥极恶，注，《续汉志》、《仪礼通解》续并缺。见《文献通考》卷八十八郊社考。时则有服妖，《注》：服，貌之饰也。时则有龟孽，《注》：龟，虫之生于水而游于春者也，属木。时则有鸡祸，《注》：鸡，畜之有冠翼者也，属貌。时则有下体生于上之疴，《注》：疴，病也，貌，气失之病也。时则有青𤯝青祥，《注》：青，木色也。𤯝生于此，祥自外来也。维金沴木。《注》：沴，殄也。凡貌言视听思心，案曰：思心二字，《仪礼通解》续无，据《续汉志》《注》增。一事失则逆人之心，人心逆则怨，木金水火土气为之伤，伤则冲胜来乘殄之，于是神怒人怨，将为祸乱，故五行先见变异，以谴告人也。及妖孽祸疴𤯝祥，皆其气类暴作非常，为时怪者也。各以物象为之占也。案：曰：自貌之不恭至惟金沴木，传《注》全节并见《续汉书》《五行志》及刘昭《注》、《文献通考》《郊社考》。次二事曰言，言之不从，是谓不艾。案：曰艾，各本多作乂，据《汉书》《五行志》、《文献通考》引作艾。《注》：艾，治也。君言不从，则是不能治其事也。厥咎僭，《注》：君臣不治则僭差矣。厥罚常阳。案曰：《汉志》、《续汉志》引并作阳。盖，今文也。各本作旸，乃改从古文，非。《注》：言曰金，金主秋，秋气杀，杀气失，故常阳也。案：曰注言曰金三字，《续汉志》缺，据《文献通考》卷八十八引增。厥极忧。《注》：杀气失，故于人为忧。时则有诗妖。《注》：《诗》之言志也。时则有介虫之孽，《注》：蜎螽蜩蝉之类，虫之生于火而藏于秋者也。属金，案曰：注虫之二字，《续汉志》缺，据《文献通考》引增。时则有犬祸，《注》：犬畜之以口吠守者也。属言，时则有口舌之疴，《注》：言气失之病。时则有白𤯝，白祥，维木沴金。案：曰：惟木沴金，《周礼》疾医太祝疏引木作火，当从之。作木者，误也。○又曰：自言之不从至维木沴金，传《注》全节并见《续汉》《五行志》及刘昭《注》、《文献通考》《郊社考》。次三事曰视，视之不明，是谓不哲。《注》：哲，视了也。君视不明，则是不能了其事也。厥咎荼。《注》荼，缓也。君视不了，则荼缓矣。案曰：注荼缓也三字，惟见《玉海》《天文》五，据增。厥罚常奥。案曰：他书所引多作燠，惟《续汉志》作奥，今从之。注视曰火，火主夏，夏气长，长气失，故常奥也。厥极疾。注长气失，故于人为疾。时则有草妖。注草视之物可见者莫众于草。案曰：《文献通考》引《注》。无草视之三字。时则有倮虫之孽。注蚕，螟虫之类，虫之生于火而藏于秋者也。时则有羊祸。注羊，畜之远视者也。属视，时则有目疴，时则有赤𤯝赤祥，维水沴火。案曰：自视之不明至维水沴火，传《注》全节并见《续汉志》及刘昭《注》。《文献通考》《郊社考》。次四事曰听。听之不聪，是谓不谋。《注》：君听不聪，则是不能谋其事也。厥咎急。《注》：君臣不谋则急矣。厥罚常寒。《注》：听曰水，水主冬，冬气藏，藏气失，故常寒也。厥极贫。《注》：藏气失，故于人为贫。时则有鼓妖，《注》：鼓，听之应也。时则有鱼孽，《注》，鱼虫之生于水而游于水者也。时则有豕祸。注豕畜之居闲卫而听者也。属听，时则有耳疴，注，听气失之病。时则有黑𤯝黑祥，维火沴水。案：曰：维火沴水，《周礼》疾医太祝疏引火作土，当从之。○自听之不聪至维火沴水，传《注》全节并见《续汉》《五行志》及刘昭《注》、《文献通考》《郊社考》。次五事，曰思心。思心之不容，是谓不圣。《注》：容当为睿。睿，通也。心明曰圣。孔子说休征曰：圣者，通也，兼四而明，则所谓圣。圣者，包貌言视听而载之以思。心者，通以待之。君思心不通，则是非不能心明其事也。案：曰思心之不容，此节注《续汉志》缺，见《文献通考》。厥咎雾。《注》：雾，冒也。君臣心有不明，则相蒙冒矣，案：曰雾，《文献通考》引作雺，非。今从《汉书》《五行志》、《续汉》《五行志》所引。厥罚常风。注思心曰土。土王四时，主消息生杀长藏之气，风亦出内，雨阳寒奥之微，皆所以殖万物之命者也。殖气失，故常风，厥极凶短折。注殖气失则于人为凶。短折，未龀曰凶，未冠曰短，未昏曰折。案：曰：厥极凶短折注。《仪礼通解》续缺。见《文献通考》《郊社考》。时则有脂夜之妖。注夜读曰液。时则有华孽。《注》华当为夸。夸，蚓虫之生于土而游于土者。时则有牛祸。《注》：地，厚德载物，牛畜之任重者也。属思心，案曰：注地厚德载物五字，惟见《礼记》《月令正义》，今据补属思心三字，《文献通考》引缺。他本或作属王极亦误。惟《月令正义》作属思，脱心字，今据《正义》以上下文定补。时则有心腹之疴，《注》：思心气失之病。时则有黄𤯝，黄祥。维木金水火沴土。《注》：《志》论皆言君不宽容则地动，𢆯或疑焉。今四行来沴，土地乃动，臣下之相帅为畔逆之象，君不通于事所致也。以为不宽容，亦皆为阴胜阳、臣强君之异。案：曰：自思心之不容至惟木、金、水、火、沴、土，传并见《汉志》、《续汉志》。郑《注》全节惟见《文献通考》《郊社考》及《礼记》《月令正义》，《续汉志》缺郑《注》。《志论》谓《汉书》《五行志》、刘向等《五行传论》也。王之不极，是谓不建。案曰：王字，《汉志》、《续汉志》并作皇。刘昭《注》云：《尚书》《大传》作王。《文献通考》、《玉海》引同。《注》：王，君也。不名体而言王者，五事象五行，则王极象天也。人法天，元气纯，则不可以一体而言之也。天变化为阴为阳，复成五行。《经》曰：历象日月星辰，敬授民时。《论语》曰：为政以德，譬如北辰。是则天之通于人政也。孔子说《春秋》曰：政以不由王出，不得为政。则是王君出政之号也。极，中也。建，立也。王象天，以性情复成五事，为中和之政也。王政不中，则是不能立其事也。案：曰：王之不极以下，至星辰逆行，注见《续汉》《五行志》。刘《注》惟注人法天至而言之也，《续汉志》缺，见《文献通考》。厥咎瞀。《注》：瞀与思心之咎同耳。故《子骏传》曰：瞀眊。眊，乱也。君臣不立，则上下乱矣。案：曰：瞀，《汉志》、《续汉志》引并作眊。刘昭《注》云：尚，《书》《大传》作瞀。郑《注》引刘子骏《五行传》以眊释瞀，是也。《文献通考》《郊社考》引作雺，与《思心传》同，非。《续汉志》《注》引此注脱子。骏二字，今从《文献通考》。厥罚常阴。《注》：王极象天，天阴养万物，养气失，故常阴也。厥极弱。《注》：天为刚德，刚气失，故于人为弱。《易》曰：贵而无位，高而无民，贤人在下位而无辅，此之谓弱。或云：懦，不毅也。案曰：《续汉志》《注》引此注，毅作敬，误。时则有射妖。《注》：射，王度之极也。射人将发矢，必先于此，仪之发矢，则必中于彼矣。君将出政，亦先于朝廷度之，出则应于民心，射其象也。时则有龙蛇之孽，《注》，龙虫之生于渊，行于无形，游于天者也，属天。蛇，龙之类也。或曰：龙无角者曰蛇。时则有马祸。《注》，天行健马畜之疾行者也，属王极。时则有下人伐上之疴。《注》：夏侯胜说伐宜为代，书亦或作代。阴阳之神曰精气，情性之神曰魂魄。君行不由常，侜张无度，则魂魄伤也。王极，气失之病也。天于不中之人，恒耆其味，厚其毒，增以为病，将以开贤代之也，《春秋传》所谓夺伯有魄者是也。不名病者，病不著于身体也。案：曰：注味厚，其三字《续汉志》《注》无，见《仪礼通解》、《续》二十六、《文献通考》《郊社考》○自时则有龟孽，《注》：龟虫之生，至时则有下人伐上之疴。《注》情性之神日魂魄。《仪礼通解》、《续》二十六并缺引，今据《续汉五行志》《注》、《文献通考》引补。时则有日月乱行，星辰逆行。《注》：乱谓薄食斗并见，逆谓赢缩反明经天守舍之类也。不言沴天，天至尊，无能沴之者，离逢非沴，维鲜之功，谓此也。案曰：《续汉》《五行志》《注》引此节《注》：王君也至守舍之类也，缺不言。沴天至谓此也二十三字，见《仪礼通解》续二十六。维五位复建辟厥沴。《注》：君失五事，则五行相沴，违其位复立之者，当明其吉凶变异，则知此为貌邪，言辄改过以共御之。至司之口月，又必斋肃祭祀，以抚其神，则凶咎除矣。不言六位，天不违其位也。案曰：注君失五事至不违其位也，见《仪礼通解》续○案：又曰貌邪，言下有脱文，当以言视听思心之失，与貌邪并列也。《文献通考》引此注亦略，今无从补。曰：二月三月，维貌是司。四月五月，维视是司。六月七月，维言是司。八月九月，维聪是司。十月十一月，维思心是司。十二月与正月，维王极是司。《注》：司，主也。此月数，夏数也。夏数得天之正，𢆯或疑焉？此用五事之次，则四月、五月主视，六月、七月主言，非也。口五行王相之次，则八月九月主听，十月、十一月主思心，亦非也。《子骏传》曰：二月三月维貌是司，四月五月维视是司，六月七月惟思心，是司；八月九月，惟言是司；十月、十一月，维听是司。十二月与正月，维王极是司。于四时之气似近其类也。凡六沴之作，岁之朝，月之朝、日之朝，则后王受之；岁之中，月之中、日之中，则公卿受之；岁之夕，月之夕、日之夕，则庶民受之。《注》：自正月尽四月，为岁之朝，自五月尽八月为岁之中，自九月尽十二月为岁之夕。上旬为月之朝，中旬为月之中，下旬为月之夕。平且至食时，为日之朝。禺中至日昳为日之中，下侧至黄昏为日之夕。受之，受其凶咎也。其二辰以次相将，其次受之。《注》：二辰谓日月也。假令岁之朝也，日月中则上公受之，日月夕则下公受之。岁之中也，日月朝则孤卿受之，日月夕则大夫受之。岁之夕也，日月朝则上士受之，日月中则下士受之。其余差以尊卑多少，则悉矣。案曰：《注》岁之中也四字，则孤卿受之五字，日月夕则四字，《仪礼通解》、《续文献通考》引并脱，惟《续汉五行志》《注》具，今据补。星辰莫同。《注》：莫，夜也。星辰之变，夜见亦与昼同。初昏为朝，夜半为中。将晨为夕。或曰：将晨为朝，初昏为夕也。是离逢非沴，维鲜之功。《注》：离，忧也。逢，见也。是谓忧见之象。非，沴也，言五行非能沴天者也。鲜，杀也。功，成也。维凶咎之杀已成，故天垂变异以示人也。御貌于乔忿，《注》：止貌之失者，在于乔忿也。骄忿者，是不恭之形也。乔忿，谓若傲很明德，忿戾无期之类也。案曰：注谓若上，惟《仪礼》通解续重乔忿二字。以其月从其礼祭之，参乃从。《注》：从，顺也。三祭之，其神乃顺，不怒也。御言于讫众，以其月从其礼祭之，参乃从。《注》：讫，止也。止言之失者，在于去止众。止众者，是不从之刑也。止众，谓若周威厉王弭谤以障民口之类也。御视于忽似，以其月从其礼祭之，参乃从。注止视之失者，在于去忽似。忽似者，是不明之刑也。忽似，谓若乱于是，非象龚滔天及不辨鹿马之类也。案曰：注谓若上，惟《仪礼》通解续重忽似二字。御听于怵攸，以其月从其礼祭之，参乃从。《注》：怵读为兽不狘之狘，攸读为风雨所漂飖之飖。止听之失者，在于去怵攸。怵攸者，是不聪之刑也。怵攸，谓若老夫灌灌，小子𫏋𫏋。诲尔訰訰，听我眊眊之类御，思心于有尤。以其月从其礼，祭之参乃从。《注》：尤，过也。止思心之失者，在于去欲有所过。欲有所过者，是不容之刑也。欲有所过，谓若昭公不知礼而习小仪，不修政而欲诛季氏之类也。案：曰注者，是不容上《仪礼通解》，续脱有所过三字，今增，谓若昭公上，惟通。解续多欲有所过四字。御王极于宗始，以其月从其礼祭之，参乃从。《注》：宗，尊也。止王极之失者，在于尊用始祖之法度。不言其恶者，人性备于五德，得失在斯，王不极则五事皆失，非一恶也。大者易姓，小者灭身，其能宗始，则录延其受命之君，承天制作，犹天之教命也。故掌祖庙之藏者，谓之天府也。六沴之礼，散齐七，曰致齐。新器絜祀用赤黍。三日之朝于中庭，祀四方，从东方始，卒于北方。《注》《礼志》：致齐三日。《周礼》：凡祭祀，前期十日，宗伯帅执事卜日，是为齐一旬乃祀也。今此致齐即祀者，欲得容三祀也。盖八日为致齐期，九日朝而初祀，亦一旬有一日事乃毕也。新器，赤黍，改过之宜也。中庭，明堂之庭也。或曰朝廷之廷也。此祀五精之神，其牲器粢盛有常礼，记其异者也。不祀天，非正月，亦以此礼祀此神也。案曰：《太平御览》五百二十四引《传》致齐下衍三日二字，非。《仪礼通解》、续文献通考引并无。玩《注》则《传》不当有此二字。一本御览从东方始下衍自南至西四字，亦非。《通解》、《续通考》并无。○《御览》引《注》自《礼志》至事乃毕也止。其祀礼曰格祀。《注》：篇名也，今亡曰某也。方祀曰播，国率相行祀。《注》：篇中大祝赞主人辞也。某，天子名也。方祀，祀四方也。播读曰藩，藩国谓侯。相，助也。言诸侯率其常事来即助行祭之礼也。其，祝也。案：曰：祝字他书所引作祀，今据《御览》五百二十四引改。《注》：大祝告神以君悔过之辞也。《周礼》：大祝掌六祝之辞，以事鬼神祇，祈福祥，求永贞也。曰：若尔神灵洪祀，六沴是合。《注》：神灵，谓木精灵威仰、火精赤熛怒、土精含枢纽、金精白招矩、水精叶光纪。及木帝太皞、火帝炎帝、土帝黄帝、金帝少皞、水帝颛顼、木官勾芒、火官祝融、土官后土、金官蓐收、水官𢆯冥，皆是也。古者生能其事，死在祀典，配其神而食。合犹为也。六沴是神灵所为也。无差无倾，无有不正。《注》：言神灵正直无口类，所谓口皆是也。若民有不敬事，则会批之于六沴。《注》：若民广谓天下有过者也。事，六事也。会，合也。批，推也。言天下有过，神灵亦合内推于六沴。天子以天下为任者也。六事之机，以县示我。案：曰：《玉海》引县作垂，非。观注宜作县。《注》：六事，貌、言、视、听、思、心。王极也。机，天文也。天文运转，以县见六事之变异示我。我谓天子。我民人无敢不敬事上下王祀。《注》：我与民人无敢不敬畏。六事上下，君祀之所县示变异者，言皆悔过也。上君祀，灵威仰；下君祀，太皞之属也。以上自传首维王后元祀至上下王祀止，《传》注并见《仪礼经传通解》续卷二十六。下因事之祭惟五事，郑《注》不全。又《文献通考》卷八十八郊社考祈禳引同，但《传》《注》间有详略。《玉海》《天文五》引自传首至上下王祀，惟不引六沴之礼至卒于北方。又《续汉书》《五行志》引貌之不恭至星辰逆行，《传》《注》：惟思心之不容至木金。水火沴土一节注。又引凡六沴之作至其次受之传注。又《太平御览》八百七十四咎徽部引《传》。爰用五事至星辰逆行。又五百二十四礼仪部三引六沴之礼至上下王祀。传《注》卷十七《时序部》二引凡六沴之作至庶民受之。又《通鉴》前编帝舜三十三载引《传》首二句禹乃共辟至建用王极。《传》《注》今并合诸书参考○又《周礼》疾医太祝注《羊人序官疏》文选《演连珠》注《石阙铭》注《尚书》《洪范正义》《礼记》《月令正义》。《白虎通》《灾变篇》、《后汉书》《申屠刚传》《注》、《谷梁传》桓十四年《注》并节引。

田猎不宿。《注》：不宿，不宿禽也。角主天兵。《周礼》：四时习兵，因以田猎。《礼志》曰：天子不合围，诸侯不掩群，过此则暴天物，为不宿禽。角南有天库，将军骑官。饮食不享。《注》：享，献也。《礼志》曰：天子诸侯无事，则岁三田，一为乾豆，二为宾客，三为充君之庖。《周礼》《兽人》，冬献狼，夏献麋，春秋献兽物。此献礼之大略也。出入不节。《注》：角为天门，房有三道，出入之象也。夺民农时。《注》：房、心，农时之候也。季冬之月，命农师计耦耕事，是时房、心晨中。《春秋传》曰：辰为农祥，后稷之所经纬也。及有奸谋。《注》：亢为朝廷，房心为明堂。谋事出政之象。则木不曲直。《注》：君行此五者，为逆天东宫之政。东宫于地为木，木性或曲或直，人所用为器者也。无故生不畅茂，多有折槁。是为木不曲直。木金水火土。谓之五材。《春秋传》曰。天生五材，民并用之。其政逆则神怒，神怒则材失性，不为民用。其他变异皆属沴。沴亦神怒。凡神怒者，日月五星既见，适于天矣。以上传自田猎不宿至木不曲直，见《续汉书》五《。行志》一注见刘《注》。弃法律，逐功臣。《注》：东井主法令也。功臣，制法律者也。或曰：喙主尚食，七星主衣裳，张为食厨。翼主天倡。《经》曰：臣作朕股肱耳目，予欲左右有民，女翼。予欲观古人之象，日、月、星辰、山、龙、华虫作缋、宗彝、藻、火、粉米、黼、黻、黹绣，以五采章施于五色，作服，女明。予欲闻六律、五声、八音，在治曶，以出纳五言，女听。是则食与服乐臣之所用为大功也。七星，北有酒旗，南有天厨，翼南有器府。杀太子。注五行，火生土，天文以参继东井，四时以秋代夏，杀太子之象也。《春秋传》曰：夫千乘之主，将废正而立不正，必杀正也。以妾为妻。《注》：轩辕为后妃，属南宫。其大星，女主之位，女御在前，妾为妻之象也，则火不炎上。注君行此四者，为逆天南宫之政。南宫于地为火，火性炎然上行，人所用为亨饪者也。无故因见作热，燔炽为害，是为火不炎上。其他变异，皆属沴也。以上自弃法律至火不炎上传，并见《续汉书》《五行志》二，注见刘《注》。○案曰：《续志》引《火不炎上传》在金不从革之后，今依《大传》五事之次移前。又此节传亦见《开元占经》《水火占》篇。治宫室，饰台榭，内淫乱，犯亲戚，侮父兄，则稼穑不成。以上传自治宫室至稼穑不成，见《续汉书》《五行志》四。好攻战，《注》参伐为武府，攻战之象。轻百姓。《注》轻之者，不重民命。《春秋传》曰：师出不正反，战不正胜也。饰城郭。《注》：昴毕闲为天街。《甘氏经》曰：天街，保塞孔途。道衢保塞，城郭之象也。《月令》曰：四鄙入保，注末七字见《御览》《咎征部》一。侵边竟。《注》：毕主边兵。则金不从革。《注》：君行此四者，为逆天西宫之政。西宫于地为金，金性从形而革，人所用为器者也。无故冶之不销，或入火飞亡，或铸之裂形，是为不从革。其他变异，皆属沴也。以上传自好攻战至金不从革，见《续汉书》《五行志》四注。自参伐为武府至皆属沴也，见《续志》四刘昭注。简宗庙，不祷祠。《注》：虚危为宗庙。废祭祀。《注》：牵牛，主祭祀之牲。逆天时。《注》：日在星纪，周以为正；日在𢆯枵，殷以为正。皆不得四时之正，逆天时之象也。《春秋》定十五年：夏五月辛亥，郊，讥。连卜三正，以至失时。是其类也，则水不润下。《注》：君行此四者，为逆天北宫之政也。北宫于地为水，水性浸润下流，人所用灌漑者也。无故源流竭绝，川泽以涸，是为不润下。其他变异，皆属沴也。以上传自简宗庙至水不润下，见《续汉书》《五行志》三。《注》自虚危为宗庙至皆属沴也，并见《续志》三刘昭注○《又传》田猎不宿以下至末，亦见《御览》八百七十四咎征部一无郑注。

东方之极，自碣石东至日出榑木之野，帝太皞，神勾芒司之。自冬日至，数四十六日，迎春于东堂，距邦八里，堂高八尺，堂阶八等，青税八乘，旗旐尚青，田车载矛，号曰助天生。倡之以角，舞之以羽，此迎春之乐也。

孟春之月，御青阳左个，祷用牡索，祀于艮隅，貌必恭，厥休时雨朔令曰：挺群禁，开闭阖，通穷室，达障塞，待优游。其禁母伐林木。

仲春之月，御青阳正室，牲先脾，设主于户索，祀于震。《正朔令》曰：弃怒恶，解役罪，免优患，休罚刑，闭关梁。其禁

田猎不宿，饮食不享，出入不节，夺民农时，及有奸谋。

季春之月，御青阳右个，荐用鲔索，祀于巽隅。朔：令曰：宣库财，和外怨，抚四方，行柔惠，止刚强，九门磔禳，出疫于郊，以禳春气。

南方之极，自北户南至炎风之野，帝炎帝神祝融司之。自春分数四十六日，迎夏于南堂，距邦七里，堂高七尺，堂阶七等，赤税七乘，旗旐尚赤，田车载弓，号曰助天养，倡之以征，舞之以鼓鼗。此迎夏之乐也。

孟夏之月，御明堂左个，尝麦用彘索，祀于巽隅，视必明，厥休时。《燠朔令》曰：爵有德，赏有功，惠贤良，举力农，其禁母隳防。

仲夏之月，御明堂正室，牲先肺，设主于竃索，祀于离。《正朔令》曰：振贫穷，惠孤寡，虑休疾，出大禄，行大赏。其禁弃法律，逐功臣，杀太子，以妾为妻。乃令民雩。

季夏之月，御明堂右个，牲先心，设主于中霤索，祀于坤隅，思必睿案曰：睿当为容。厥休。时《风朔令》曰：起毁宗，立无后，封废国，立贤辅，恤丧疾。

中央之极，自昆仑中至大室之野，帝黄帝神，后土司之，土王之曰祷，用牲，迎中气于中室。乐用黄钟之宫，为民祈福。命世妇治服章，令民口虐。案曰：虐字有误，卢氏本缺此字。其禁，治宫室，饰台榭，内淫乱，犯亲戚，侮父兄。

西方之极，自流沙西至三危之野，帝少皞神蓐收司之，自夏日至，数四十六日。迎秋于西堂，距邦九里，堂高九尺，堂阶九等，白税九乘，旌旄尚白，田车载兵，号曰助天收。唱之以商，舞之以干戚。此迎秋之乐也。

孟秋之月，御总章左个，尝谷，用犬索，祀于坤隅。言必从厥休时。旸案曰：旸当作阳。朔令曰：审用法，备盗贼，禁奸邪，饬群牧，谨贮聚。其禁母弛戎备。

仲秋之月，御总章正室，牲先肝，设主于门，索祀于兑。《正朔令》曰：谨功筑，遏沟渎，修囷仓，决刑狱，趣收敛。其禁：好攻战，轻百姓，饰城郭，侵边竟。乃令民畋醵庶氓，毕入于室，曰：时杀将至，母罹其菑。

季秋之月，御总章右个，荐用田禽，索祀于乾隅。朔令曰：除道路，守门闾，陈兵甲，戒百官，诛不法，除道成梁，以利农夫。

北方之极，自丁令北至积雪之野，帝颛顼神糸冥司之。自秋分数四十六日，迎冬于北堂，距邦六里，堂高六尺，堂阶六等，黑税六乘，旗旄尚黑。田车载甲铁，号曰助天诛。唱之以羽，舞之以于戈。此迎冬之乐也。孟冬之月，御𢆯堂左个，祈年用牲，索祀于乾隅。听必聪，厥休时。寒。《朔令》曰：申群禁，修障塞，毕积聚，系牛马，收泽赋。其禁母作淫巧。

仲冬之月，御𢆯堂正室，牲先肾，设主于井，索祀于坎。《正朔令》曰：搜外徒，止夜乐，诛诈伪，省酝酿，谨闭关。其禁，简宗庙，不祷祀，废祭祀，逆天时。乃令民罢土功。季冬之月，御𢆯堂右个，荐用鱼索，祀于艮隅朔。令曰：省牲牷，修农器，收秸薪，筑囹圄，谨盖藏。乃大傩以禳疾。命国为酒，以合三族，君子说小人。乐以上自东方之极至此，见明黄佐《六艺流别》卷十七《五行篇》。

案曰：《六艺流别全》载《五行传》一篇，自维王后元祀至上下王祀下即接东方之极云云至小人乐，惟无六沴之礼，至卒于北方之节及田猎不宿至水不润下一节，篇题下云：伏生《尚书》《大传》纪帝舜命禹摄政初祀事。卢氏本与《六艺》流别同，而多六沴之礼一节及末田猎不宿至水不润下一节。今以卢本末一节咎征移置东方之极云云之前，于文为顺。

案：又曰，此节据《六艺流别》，明云帝舜命禹摄政，初祀事，确是伏书。然其文颇不类，伏书又时与伏书相复，他书亦无有称引者，惟《皇览》称《逸礼》，与此大同，皆可疑也。

《尚书大传》卷三　　　　　　受业嘉应吴兰修校。





尚书大传卷四

大诰

《书》曰：民仪有十。夫《困学纪闻》卷二。

周公先谋于同姓，同姓从，谋于朋友，朋友从，然后谋于天下；天下从，然后加之蓍龟。是以君子圣人，谋义，不谋不义，故谋必成；卜义，不卜不义，故卜必吉；以义击不义，故战必胜。是以君子圣人，谋则吉，战则胜。《太平御览》四百五十人事部九十一○又《六艺流别》卷二十。

《金縢》：

案曰：叶梦得云：《伏生大传》，以天地四时为七政，以《金縢》作于周公殁后。武王杀纣《毛诗》《邶鄘卫谱正义》引此下有立武庚三字。而继公子禄父。《注》：继者，以武庚为商后也。使管叔、蔡叔监禄父。《注》：不及霍叔者，盖赦之也。武王死，成王幼，周公盛养成王。《注》：盛犹长也。使召公奭为傅。周公身居位，听天下为政。《通鉴前编》引为作之。管叔疑周公，《毛诗》《邶鄘卫谱》、《豳风破斧正义》、《左传》定四年《正义》并引此传。管、蔡流言，是管叔下当有察叔二字，《御览》无之，宜据《诗疏》增。流言于国曰：公将不利于王。奄君薄姑。《注》：元或疑焉。薄姑，齐地，非奄君名也。谓禄父曰：武王既死矣，今王尚幼矣，《毛诗》《左传正义》引此句作成王幼。周公见疑矣，此世之将乱也，《毛诗》《左传正义》引此句作百世之时也。请举事。《注》言周弱且不和，欲伐之而复政也。然后禄父及三监叛也。周公以成王之命杀禄父，《太平御览》六百四十七刑法部十三；又《御览》《封建部》四、四夷部一、刑法部七；《毛诗》《邶鄘卫谱》、《豳风》《破斧齐谱》、《左传》定四年诸正义、《通鉴》前编成王二年。《释史》二十二。遂践奄。践之云者，谓杀其身，执其家，潴其官。《毛诗》《豳风》《破斧》正义：《经典释文》《成王政序》下：

案曰：曲阜孔氏《广林》本以遂践奄云云人《成王政篇》，恐非。

成王幼在襁褓，《毛诗》《斯干正义》引《书传》说成王之幼云：在襁褓。褓，小儿被也。案：曰在襁褓三字，当在上传成王幼之下。

周公致政封鲁，老于周，心不敢远。成王欲事文武之庙，公疾，曰：吾死必葬成周，示天下臣于成王。及死，成王葬之毕，而云示天下不敢臣。故公封于鲁，身未尝居鲁。《路史后纪》十《高辛纪》下注○又《诗》《地理考五》引周公封于鲁，未尝居鲁也。案曰：《荀子》《儒效篇》：周公归周，反籍于成王，而天下不辍事周。杨亮《注》：周公所封畿内之国，亦名周。春秋周公黑肩，盖其后也。言周公自归其国也。此周公老于周之事。

三年之后，此句上当依《路史》所引，增周公致政封鲁六字。周公老于丰，心不敢远成王，而欲事文、武之庙。然后周公疾，曰：吾死必葬于成周，示天下臣于成王。成王曰：周公生欲事宗庙，死欲聚骨于毕，毕者，文王之墓也。故周公薨，成王不葬于成周，而葬之于毕，示天下不敢臣也。所以明有功，尊有德，故忠孝之道　　咸在成王、周公之间。故鲁郊成王，所以礼周公也。《通鉴》前编成王十一年○又《仪礼经传通解》续。卷五《丧大记》上《注》节引。

周公疾，曰：吾死必葬于成周。示天下臣于成王也。周公死，案曰：此下当依《儒林传注》，增成王欲葬之于成周八字。天乃雷雨以风，禾尽偃，大木斯抜，国恐。案：曰：当依《汉书》《儒林传注》引作国人大恐。王与大夫开金縢之书，执书以泣曰：周公勤劳王家子幼，人弗及知。乃不葬于成周，而葬之于毕，示天下不敢臣。《汉书》梅福传《注》。

周公死，成王欲葬之于成周，天乃雷雨以风，禾尽偃，大木斯拔，国人大恐。王乃葬周公于毕，示不敢臣也。《汉书》儒林传《注》○又《后汉书》张奂传《注》雨作电。嘉禾，案曰：《汉艺文志》考证云：《大传序》又有《嘉禾掩诰》，今本阙。

成王之时，有三苗贯桑叶而生，同为一穗，其大盈车，长几充箱，民得而上诸成王。《尚书归禾序》正义。

成王时，有苗异茎而生，同为一穗，人有上之者。王召周公而问之。公曰：三苗为一穗，抑天下共和为一乎？果有越裳氏重译而来，《太平御览》八百三十九百谷部三○又《初学记》二十七草部。又《记纂渊海》卷四引并无末九字。《记纂》作异畞同穗。《初学记》穗并作穗。

拔而贡之。尚书归禾序正义：

案曰《尚书正义》引成王之时云云，又引《下传》云拔而贡之，其文不备。今卢本《大传》有越裳氏，上有拔而贡之文王之庙八字。《记纂渊海》卷四引孙氏瑞应图曰：周时嘉禾，三本同穗，贯桑而生，其穗盈箱。生于唐叔之国，以献。周公曰：此嘉禾也，太和气之所生焉，此文王之德。乃献文王之庙。据此，则《大传》当有拔而贡之文王之庙之语，而《书》疏仅存上四字，余无所征，因录《瑞应图》之文以备考。《记纂渊海》又引《大传》，嘉禾茎长五尺，三十五穗。恐非《大传》文，不录。

交阯之南有越裳国，周公居摄六年，制礼作乐，天下和平。越裳以三象重译而献白雉，曰：道路悠远，山川阻深，音使不通，故重译而朝。成王以归周公。公曰：德不加焉，则君子不飨其质。《注》：质亦贽也。政不施焉，则君子不臣其人。吾何以获此赐也？其使请曰：吾受命吾国之黄耇，曰：久矣，天之无烈风澍雨，意者中国有圣人乎？有则盍往朝之。周公乃归之于王，称先王之神致以荐于宗庙。周德既衰，于是稍绝。《太平御览》七百八十五四夷部六。○又《御览》天部九。《后汉书》《马融传》《注》。文选王元长《曲水诗序》《注》、《事类赋》三。成王之时，越裳重译而来朝，曰：道路悠远，山川阻深，恐使之不通，故重三译而朝也。注郑元曰：欲其转相晓也。文选应吉甫《华林园集诗注》

案曰：《御览》引但云重译。文选，应吉甫《诗注》引作重三译，王元长《文注》引作重九译。周公辞不受，曰：正朔不施，则君子不臣也。《通典》七十四，宾礼一。正朔所不加，君子所不臣。《白虎通》卷三王者不臣篇：

周公谓越裳之译曰：德泽不加焉，则君子不享其质；政令不施焉，则君子不臣《毛诗》《臣工正义》。案：《诗疏》引此较《御览》多泽字、令字，惟《白虎通》、《通典》引《政令》作正朔，当是传本各异。久矣。天之无烈风澍雨。《注》：暴，雨也。《御览》十天部十案曰：《御览》天部一本引作天之无烈风，东西南北来也。下六字当是注文误入传案：又曰：刘勰《文心雕龙》云：尚书《大传》，别风淮雨。《帝王世纪》作列风淫雨。列淫义当而不奇，别淮理违而新异，乃谓《大传》字作别淮考。《御览》先引《尚书》说曰：淮雨。《注》，淮，暴雨之名也。下又引《尚书大传》曰：久矣，天之无烈风澍雨。《注》：暴雨也。两书两注各不同，则《尚书》说非《伏氏大传》，而《大传》作澍，不作淮明矣。《御览》《四夷部六》又引作注字，此写误也。《艺文类聚》《天部》引作烈风迅雨，亦非。而烈字诸书不异，郑君亦无注，则《大传》作烈，不作别，又明矣。恐彦和适见误本《大传》，执以为说，未可据也。《尚书》《舜典正义》、《毛诗》《蓼萧序》、《周颂谱正义》并引作烈风淫雨，则唐人因彦和之语，改从《帝王世纪》，并易澍为淫耳。《毛诗》《周颂谱正义》引越裳作越常，裳、常古通，疑《大传》旧本如此。《康诰》：

周公将作礼乐，优游之，三年不能作，君子耻其言而不见从，耻其行而不见随。将大作，恐天下莫我知也；将小作，恐不能扬父祖功业德泽。然后营洛以观天下之心。于是四方诸侯率其群党，各攻位于其庭。周公曰：示之以力役且犹至，况导之以礼乐乎？然后敢作礼乐。《书》曰：作新大邑于东国洛，四方民大和会。此之谓也。《毛诗》《周颂谱正义》○又《礼记》《明堂位正义》《尚》、《书》《康诰正义》《文选圣主得贤臣颂》《注》并节引。

《书》曰：惟乃丕显考文王，克明俊德。《困学纪闻》卷二。天之命文王，非吨吨然有声音也。文王在位而天下大服，施政而物皆听，命则行，禁则止，动摇而不逆天之道，故曰天乃大命文王。文王受命一年，断虞芮之质，二年伐于，三年，伐密须，四年，伐畎夷，五年，伐耆，六年伐崇，七年而崩。《通鉴外纪》卷二○又《毛诗》《文王序正义》引文王受命至末云《尚书》《周传》，又《尚书》《戡黎正义》，又《通鉴前编》《纣十七祀》引文王受命至伐崇○又《文选》褚渊碑文注、《毛诗》《绵皇矣二雅谱正义》、《左传》襄三十一年《正义》、《礼记》《文王世子正义》并节引畎从《皇矣正义》作《礼记正义》，邘作鬼方，误。《注》：畎夷，混夷也。《诗》云：混夷駾矣。四年伐之。南仲一行，并平二寇。《毛诗》《采薇序》《正义》：

案曰：《毛诗》《皇矣正义》云：混夷，《书传》作畎夷，盖畎、混声相近，或作犬夷，则畎字之省也。《二雅谱正义》引作昆夷，《礼记》《文王世子正义》引作鬼方，并误。案又曰：《通鉴前编》：纣十有八祀，西伯伐邘。《注》引徐广曰：邘城在野王县西北。《大传》作于。然则《大传》邘字作于也。《史记集解》引徐广说，下云音于。是《史记》本作邗，不作𨝍。诸家引并作𨝍，非。

子夏曰：昔者三王悫然欲错刑遂罚，《注》：错，处也。遂，行也。平心而应之，和然后行之。然且曰：吾意者以不平虑之乎？吾意者以不和平之乎？如此者三，然后行之，此之谓慎罚。《太平御览》六百三十五，刑法部一。

酒诰

天子有事，诸侯皆侍。尊卑之义。《注》：事谓祭祀。《仪礼》《特牲馈食》疏引《书传》《康诰》云○曲阜孔广林云：仪礼疏康当为酒之误。宗室有事，族人皆侍。终日，大宗已侍于宾奠，然后燕私。案曰：仪礼特牲疏云：大宗已侍于宾。奠者，或有作餕，或有作馂，皆误以奠为正也。《注》：谓卿大夫以下宗室，大宗子之家也。《礼志》云：别子为祖，继别为大宗，继祢为小宗。宾，僚友助祭者。燕私者何也？祭已而与族人饮也。《仪礼经传通解》卷五《五宗传》第七引《传》及《注》。又《仪礼》特牲郑《注》、《毛诗》《湛露正义》、尚书酒诰正义并引《传》，《仪礼特牲疏》亦引《传》及《注》。

宗子燕族人于堂，宗妇燕族人于房，序之以昭穆。《仪礼》丧服不杖章疏。

不醉而出，是不亲也。《注》：出犹去也。醉而不出，是媟宗也。出而不止，是不忠也。《注》：忠，厚。亲而甚敬，忠而不倦。若是，则兄弟之道备。备者成也，成者成于宗室也。故曰：饮而醉者，宗室之意也。德将无醉，族人之意也。是故祀礼有让，德施有复，义之至也。注复，反也。《仪礼经传通解》卷五五宗第七引《传》《注》，连上宗室有事至族人饮也为一条。

古者圣帝之治天下也，五十以下非蒸社不敢游饮，在六十以上游饮也。《大戴礼》四曾子立事篇卢注：

王曰：封，惟曰若圭璧《困学纪闻》卷二《汉艺文志》考证一案曰：王伯厚以此传八字为尚书之逸文。考今文与古文章句多寡异同，非止一二。《酒诰》篇有王曰封，我闻惟曰，在昔殷先哲王之语，《大传》所引，疑或此处之异文，未必为逸句也。梓材。

案曰：金履祥《尚书表注》：案《大传》今文当有周公曰，而无封字。又云：梓材伏生，今文作周公教伯禽之。《书》《通鉴》前编成土七年载梓材云：按伏生今文当作周公曰，而无封字。又云：按《梓材》之书，伏生，《大传》以为周公命伯禽之书。又云：梓材之事，伏生误以为周公命伯禽之书。《大传》所说乔梓之事，固非梓材之本意，然以为周公命伯禽之书，则篇首当有周公曰之语，无王曰封之语矣。

伯禽与康叔见周公，三见而三笞之。康叔有骇色，谓伯禽曰：有商子者，贤人也，与子见之。乃见商子而问焉。商子曰：南山之阳有木焉，名乔。二三子往观之，见乔实高高然而上。反以告商子。商子曰：乔者，父道也。南山之阴有木焉，名梓。二三子复往观焉，见梓实晋晋然而俯。反以告商子。商子曰：梓者，子道也。二三子明日见周公，入门而趋，登堂而跪。周公迎拂其首，劳而食之，曰：尔安见君子乎？《世说新语注》卷七排调。

伯禽与康叔朝于成王，见乎周公，三见而三笞之。二子有骇色，乃问于商子曰：吾二子见于周公，三见而三笞之，何也？商子曰：南山之阳有木名桥，南山之阴有木名梓。二子盍往观焉？于是二子如其言而往观之，见桥木高而仰，梓木晋而俯，《注》晋肃貌此注惟见《艺文类聚》。反。以告商子。商子曰：桥者，父道也；梓者，子道也。二子明日复见，入门而趋，登堂而跪。周公迎，拂其首而劳之曰：汝安见君子乎？二子以实告。公曰：君子哉，商子也！文选王文宪《集》序《注》○又左太冲《招隐诗》。谢灵运《经湖中瞻眺诗》《注》引。相与观乎南山之阳。又长笛。《赋注》引观乎南山之阴。又《艺文类聚》八十九节引晋而俯句作晋然实而俯，拂其首而劳之作拂其首，劳而食之。它书引实而俯，无晋然二字。又《锦绣万花谷》前集卷十六、《记纂渊海》卷九十、《六艺流别》、《绎史》二十一并节引《六艺流别》南山之阴作北山之阴，非。

案曰：《太平御览》五百十八、《宗亲》十八引《周书》、《说苑》《建本篇》，皆与此文略同。

伯禽封于鲁，周公曰：於乎！吾与女族伦。吾文王之为子也，武王之为弟也，今王之为叔父也。吾于天下，岂卑贱也？岂乏士也？所执质而见者十二，委质而相见者三十，其未执质之士百，我欲尽智得情者千人，而吾仅得三人焉。案：千一本作十。以正吾身，以定天下，是以敬其见者，则隐者出矣。谨诸，乃以鲁而骄人，可哉？尸禄之士，犹可骄也。正身之士，去贵而为贱，去富而为贫，面目黧黑而不失其所，是以文不灭而章不败也。慎诸！女乃以鲁国而骄，岂可哉？《通鉴》前编成王元年○又《外纪》用此文。案曰：此篇卢氏本入《洛诰》，盖以为王命周公后之传也。今以类入梓材。

注贽者，所执以至也。君子见于所尊敬，必执贽以将其厚意也。十人，公卿之中也。三十人，群大夫之中也。百人，群士之中也。《荀子》《尧问篇》杨亮《注》引郑《注》云：

案曰《荀子注》引郑《注》作十人，则《前编》引《传》作十二，误。

是其好自用也，以敛益之也。《荀子》《尧问篇》注：

曲阜孔广林曰：杨亮注《荀子》《尧问篇》彼其好自用句云，《大传》作是其好自用也云云，而《通鉴》前编所。载无之。盖前编止取后文，未经全载，当以《荀子》文参考。

附《荀子》《尧问篇》。

伯禽将归于鲁，周公谓伯禽之傅曰：女将行盍志，而子美德乎？对曰：其为人宽好自用，以慎此三者，其美德已。周公曰：呜乎！以人恶为美德乎？君子好以道德，故其民归道。彼其宽也，出无辨矣。女又美之，彼其好自用也，是所以窭小也。君子力如牛，不与牛争力。走如马，不与马争走。知如士，不与士争知。彼争者，均者之气也。女又美之，彼其慎也，是其所以浅也。闻之曰：无越逾。不见士。见士问曰：无乃不察乎？不闻即物少至，少至则浅。彼浅者，贱人之道也。女又美之。吾语女：我文王之为子，武王之为弟，成王之为叔父，吾于天下不贱矣。然而吾所执贽而见者十人，还贽而相见者三十人，貌执之士百有余人，欲言而请毕事者千有余人，于是吾仅得三士焉，以正吾身，以定天下。吾所以得三士者，亡于十人与三十人中，乃在百人与千人之中。故上士吾薄为之貌，下士吾厚为之貌。人人皆以我为越逾好士，然故士至，士至而后见物，见物然后知是非之所在。戒之哉！女以鲁国骄人，几矣！夫仰禄之士，犹可骄也；正身之士，不可骄也。彼正身之士，舍贵而为贱，舍富而为贫，舍佚而为劳，颜色黎黑而不失其所以，是以天下之纪不息，文章不废也。

召诰

成王在丰，欲宅洛邑，使召公先相宅。六曰：乙未，曲阜孔广林曰：六日上当有脱文。王朝步自周，则至于丰，惟太保先周公相宅。《注》：太保，召公，先周公视洛邑也。《太平御览》二百六职官部四。《洛诰》：

《书》曰：乃女其悉自学功，悉，尽也。学，效也。《传》曰：当其效功也。于卜洛邑，营成周，改正朔，立宗庙，序祭祀，易牺牲，制礼乐，一统天下，合和四海，二句又见《文选》求自试表注。而致诸侯，皆莫不依绅端冕以奉祭祀者。《注》：绅，大带也。其下莫不自悉以奉其上者，莫不自悉以奉其祭祀者，此之谓也。尽其天下诸侯之志，而效天下诸侯之功也。

庙者，貌也，以其貌言之也。二句又见《艺文类聚》三十八礼部上。宫室中度，衣服中制，牺牲中辟。《注》：辟，法也。杀者中死，割者中理。搙弁者为文，《注》：搙弁或为振，非。当言拚帚。爨竃者有容，斀杙者有数。注杙者，繋牲者也。太庙之中，缤乎其犹模绣也。《注》言文章之可观也。模，所㭬文章之范。天下诸侯之悉来，进受命于周，而退见文武之尸者，千七百七十三诸侯。《注》八州，州二百一十国，畿内九十三国。此周所因于殷九州诸侯之数，天下诸侯以下，又见《周礼》《大司徒疏》、《礼记》《王制正义》并引作《浴诰传》，又见《通鉴》《地理通释》一、诗考补遗。皆莫不磬折，玉音，金声玉色。《注》：玉音金声，言宏杀之调也。二句又见文选《西都赋》、《咏怀诗》箜篌引《七启》、《四子讲德论》等注。然后周公与升歌而弦文、武：《注》：与诸侯升歌文王、武王之德。又以琴瑟播之。诸侯在庙中者，急然渊其志，和其情。《注》：急。读曰播。播然，变动貌。案曰：《注》播，当为憣字之误。愀然若复见文、武之身。然后曰：嗟子乎！此盖吾先君文、武之风也夫！注子，成王也。案曰：王侍郎《伯申经义述闻》云：嗟子，犹嗟咨。《注》释子为成王，非其义也。及执俎抗鼎、执刀执匕者，负𪪞而歌，愤于其情，发于中而乐节文。注卑贱者尚然，而况尊贵者乎？故周人追祖文王而宗武王也。是故《周书》自《大誓》就《召诰》而盛于《洛诰》也。故其书曰：扬文武之德烈，奉对天命，和恒万邦，四方民是以见之也。孔子曰：吾于《洛诰》，见周公之德光明于上下，勤施四方，旁作穆穆，至于海表，莫敢不来服，莫敢不来享。以勤文王之鲜光，以扬武王之大训，而天下大治。故曰圣之与圣也，犹规之相周，矩之相袭也。《注》圣言太祖。《仪礼经传通解》续二十九《祭义》全引《传》《注》○末三句又见文选《皇太子释奠诗》注。祭者，察也，至也。言人事至于神也。唐王泾《大唐郊祀录》卷一注。

祭之为言察也，察者至也，至者人事至也。人事至然后祭。祭者，荐也，荐之为言在也，在也者，在其道也。注《礼志》曰：斋之日，思其居处，思其笑语，思其志意，思其所乐，思其所耆。斋三日，乃见其所为斋者。祭之日，入室𫣊然必有见乎其位，周旋出户，肃然必有闻乎其容声；出户而听，忾然必有闻乎其叹息之声。是之谓至礼。《志》曰：君子生则敬养，死则敬飨，思终身不忘。是之谓在其道。《太平御览》五百二十四礼仪部三引《尚书》《大传》《周传》全。又《仪礼经传通解》《续祭义》全引《传》《注》○。又《艺文类聚》礼部上。

夏后氏迎于庙庭，殷人迎于堂，周人迎于户。《公羊传》隐二年。《疏》：

古者处师，八家而为邻，三邻而为朋，三朋而为里，五里而为邑。十邑而为都。十都而为师。州十有二师焉。《注》。州凡四十三万二千家。此盖虞夏之数也。《太平御览》百五十七州郡部三。又《礼记杂记》《正义》节引《传》《注》云：《洛诰传》○。又《艺文类聚》八州郡部、《初学记》州郡部。《广韵长安志》卷二节引○。又《玉海》二十《地理户口》引此注云：《洛诰》。

家不盈三口者不朋。由命士以上不朋。《注》。或云。黄帝法。《玉海》二十、地理户口。

八家为邻。三邻为闾。三闾为里。五里为邑。《华严经》第六十七音义卷下末有此虞夏之制也六字，盖《音义》之文。○案：曰：此朋字作闾，疑误。

周公摄政一年。救乱。二年克殷三年践奄。四年。建侯卫。五年营成周，六年制礼作乐，七年致政，成王《隋书》《李德林传》，又《通鉴外纪》卷三○，又《尚书》《康诰正义》、毛诗邶鄘卫谱、《豳风谱》、《王城谱》、《周颂谱》、《清庙序》等正义、《周礼序官疏》、《礼记》《明堂位正义》、《通鉴前编》成王五年、《通志》、《诗》《地理考》并分引。

二年克殷。《注》：诛管蔡及禄父等也。《毛诗》《邶鄘卫谱》正义。多士：

古者百里之国，三十里之遂，二十里之郊，九里之城，三里之宫，七十里之国，二十里之遂，九里之郊，三里之城，一里之宫，五十里之国，九里之遂，三里之郊，一里之城，以城为宫、遂、郊之门，执禁以讥异服，讥异言注𢆯或疑焉。《周礼》匠人营国方九里，谓天子城也。今大国九里，则与天子同。《春秋传》曰：中五之一，小九之一。以此推说，小国大都之城方百步，中都之城六十步，小都之城三十二步三分之一，非也。然则大国七里之城，次国五里之城，小国三里之城，焉为近可也。或者天子实十二里之城，诸侯大国九里，次国七里，小国五里。《仪礼》《经传通解》《王制》之己《集传》、《集注》三十三全引《传》，《注》，《传》末十三字或误入《注》，非。又《礼书》二十四引《传》至以城为宫止，引《注》至末中有脱文。又《礼记》《王制正义》节引云：《伏生多士传》文○又《毛诗》《文王有声正义》、《周礼》《典命疏》、《左传》隐元年《正义》并节引《传》《注》。《周礼》《疏》引作《无逸传》，误。又见《通典》五十三。

天子之堂广九雉，三分其广，以二为内，五分内以一为高。东房、西房、北堂各三雉。以上又见《礼记》《明堂位正义》引作《多士传》。公侯七雉，三分其广，以二为内，五分内，以一为高，东房、西房、北堂各二雉。伯、子、男五雉，三分其广，以二为内，五分内，以一为高，东房、西房、北堂各一雉。士三雉，三分其广，以二为内，五分内，以一为高，有室无房堂。自首至此，又见《仪礼》《释宫》注。《注》：广，荣间相去也。雉长三丈。内堂，东西序之内也。高，穹高也。今士礼有房，此云无房堂也。其桷，天子斲其材而砻之，加密石焉。二句又见《毛诗》《𮤲宫正义》、《礼记》本脱其材而砻加密石焉八字，今补。大夫达棱，士首本，庶人到加。《注》：砻，砺之也。密石，砥之也。棱，菱也。天子贲庸，《注》：贲，大也。墙谓之庸。大墙，正直之墙。天子贲庸至此传《注》又见《初学记》二十四居处部，《太平御览》百八十七居处部十五节引《注》末句并作大墙正直也。诸侯疏杼，《注》：疏犹衰也。杼亦墙也。言衰杀其上下，不得正直。大夫有石材。《注》：柱下礩也。《御览》百八十八居处部十六引注，柱上多石材二字，应补。庶人有石承，注当柱下而已，不外出为饰也。《御览》居处部十六引注，当上多石承二字，应补。自首天子之堂至末传注，《礼书》《四十三全》引。又《朱子文集》亦引《多士传》。

案曰：《汉书》《晁错传》：家有一堂二内。张晏《注》：二内，二房也。《论衡》《别通篇》：富人之宅，以一丈之地为内，贫人之宅，亦以一丈为内。此与《大传》说内之义甚明。王伯申侍郎经义述闻曰：《诗》《唐风》《山有枢篇》：子有廷内。《大雅》《抑篇》：洒扫廷内。廷谓中廷，内谓堂与室也。《周官》寺人：王之正内五人。《夏小正传》曰：燕操泥而就家八人内。此皆兼堂室而言之者也。尚书大传：

天子堂广九雉，三分其广，以二为内；二分其内，以一为高。《汉书》《晁错传》：家有一堂二内。《史记》《封禅书》有芝生殿房内中。续外戚世家：女亡匿内中床下。《论衡》以一丈之地为内。《吉验篇》曰：光武帝生于济阳宫后殿第二内中。此皆专指室而言之者也。案：又曰：《礼记》《礼器》郑《注》：宫室之饰，士首本，大夫达棱，诸侯斲而砻之，天子加密石焉。《正义》引《礼纬》合。文嘉云：大夫达棱，谓斲为四棱，以达两端。士首本者，士斲去木之首本，令细，与尾头相应。《尚书》《大传》所言天子斲其材而砻之云云，本之《国语》、《晋语》，又与《礼纬》合也。然郑君注《大传》，以菱训棱，与孔异义。案：《大传》庶人到加，到古倒字，加当为茄。《尔雅》：荷，芙蕖，其茎茄，其本蔤文选。《西京赋》曰：蒂倒茄于藻井，披红葩之狎猎。《鲁灵光殿赋》曰：圆渊方井，反植荷蕖。《景福殿赋》曰：茄蔤倒植，吐被芙蕖。《魏都赋》曰：绮井列疏以悬蒂，华莲垂葩而倒披。李善引薛综《西京赋》《旧注》曰：以其茎倒植于藻井，其华下向倒披。又引《风俗通》曰：今殿作天井。井者，东井之象也。《淮南子本经训》：木巧之饰，菱杼紧抱。高诱《注》：菱杼，采实。紧，戾也。抱，转也。皆壮采相衔貌也。案：抱当为軳。《广雅》：轸軳，转戾也。《淮南子》又曰：橑檐榱题，雕𤥨刻镂。乔枝菱阿，夫容芰荷。五采争胜，流漫陆离。高诱《注》。阿。曲屋。夫容，藕华也。芰，菱角交萏也。荷。夫蕖也。据此达菱倒茄为一类。皆宫室之饰。殿作天井。以象东井。菱茄水中之物。所以示厌火。天子宫殿施于藻井。大夫以下。惟施于桷而已。庶人无垂葩之饰也。《书传》《注》义自可通。○又案：《汉书》《扬雄传》反离骚《注》，师古曰：茄亦荷字，见张揖《古今字》。诂

毋逸

案曰：《困学纪闻》卷二云：高宗亮。《阴大传》作梁暗。

书曰：高宗梁暗，三年不言。何谓梁暗也？《传》曰：高宗居倚庐，三年不言，百官总已以听于蒙宰，而莫之违，此之谓梁暗。子张曰：何谓也？孔子曰：古者君薨，王世子听于蒙宰，三年，不敢服先王之服，履先王之位而听焉。以民臣之义，则不可一日无君矣。不可一日无君，犹不可一日无天也。以孝子之隐乎？则孝子三年弗居矣。《注》，隐，痛也。字或为殷。故曰义者彼也，隐者此也。远彼而近此，则孝子之道备矣。《仪礼经传通解》《续十五丧礼义引传》。又卷《五丧大记》上引《注》。案曰：《晋书》《二十礼志》杜预等议丧服云：至周公旦，乃称殷之高宗谅暗，三年不言。其《传》曰：谅，信也。暗，默也。预所引书字作谅暗，则古文尚书也。所引《传》解谅暗，与《大传》异，则古文家说也。《论语》作谅阴，《集解》引孔安国《注》，与预正同。今伪孔《书》《传》乃与之合，岂伪孔袭用古文家说与？《礼记》作谅暗，郑《注》以为凶庐，从《大传》义。

高宗有亲丧，居庐三年，然未尝言国事，而天下无背叛之心者，何也？及其为太子之时，尽以知天下人民之所好恶，是以虽不言国事也，知天下无背叛之心。《太平御览》百四十六皇亲部十二。

掩诰

案曰：《困学纪闻》云，《大传》之序有掩诰。曲阜孔广林曰：案百篇无《掩诰》，疑掩即奄也。成王既

践奄，作《成王政》，《掩诰》其即成王政与？寿祺案：孔君此说甚善，然竟以《毛诗》《破斧正义》所引《大传》遂践奄云云入此篇，恐非。今不从，而以遂践奄以下之文入《金縢传》杀公子禄父下，较合。《周传》：

古之帝王者，必立大学小学。《注》：《礼志》曰：小学在公官之左，大学在郊。使王太子、王子群后之子，以至公卿、大夫、元士之适子，十有三年始入小学，见小节焉，践小义焉。年二十入大学，见大节焉，践大义焉。故入小学知父子之道、长幼之序，入大学知君臣之义、上下之位。小师取小学之贤者登之大学，大师取大学之贤者登之天子，天子以为左右。《注》：天子当为太子。《礼志》曰：周公居摄，践祚而治。亢世子法于伯禽，使之与成王居，欲使成王之知父子、君臣、长幼之义，所以善成王也。《太平御览》百四十八皇亲部十二○又《礼书》四十八、四十九。《御览》六百十三学部七。《大戴礼》保传《注》、《礼记》《王制正义》节引《尚书》《周传》，各小异。

案曰：《礼记》《王制正义》引《尚书》《周传》云：王子，公卿大夫元士之适子，十五入小学，二十入大学。是《周传》有此文也。《大戴礼》《保传》《注》引《白虎通》曰：八岁入小学，十五入大学，此太子之礼，尚？《书》大传曰：公卿之太子，大夫元士之适子，年十三始入小学，见小节而履小义；年二十入大学，见大节而践大义。此世子入学之期也。又曰：十五入小学，十八入大学。谓诸子晚成者至十五入小学，其早成者十八入大学。卢辨此注分引书传而疏通之，最为明晰。其书传后一条十五入小学云云，《礼记》《王制正义》亦引。以为书传略，《说文》则与《周传》两篇分见审矣。《大戴》注引公卿之太子云云，《御览》《学部》七、《仪礼经传通解》、《学制》所引并同，而《王制正义》与《御览》《皇亲部》两引又各异。今从《御览》《皇亲部》，而他书异同，附识于此。使公卿之太子、大夫、元士之适子，十有三年始入小学，见小节焉，践小义焉。年二十入大学，见大节焉，践大义焉。故入小学，知父子之道，长幼之序；入大学，知君臣之义，上下之位。故为君则君，为臣则臣，为父则父，为子则子。《仪礼经传通解》卷九学制第十六引多末十六字。

多方，

古者十税一，多于十税一，谓之大桀小桀；少于十税一，谓之大貊小貊。王者十一而税，而颂声作矣。故《书》曰：越维有胥赋，小大多政。《困学纪闻》卷二○又文选报孙会宗书注引王者什一而税。

《冏命案》曰：《汉艺文志》《考证一》大传《冋命》为冏命鲜誓

案曰：《史记》《鲁世家》作《𦙝誓》，《索隐》云：《大传》作《鲜誓》。《困学纪闻》卷二云：《费誓》，《说文》作柴，《史记》作𦙝，《大传》作鲜。

擭捕兽机槛。《经典释文》、《礼记》《中庸音义》。甫刑。案曰：《汉艺文志》考证一《大传》以《吕刑》为《甫刑》。

有虞氏上刑赭衣不纯，中刑杂屦，下刑墨𢄐，以居州里，而民耻之。案曰：《路史后纪》十一《陶唐纪》《注》引《唐传》又云：《甫刑传》以三刑为有虞氏者，非。案曰：《荀子》《正论篇》曰：世俗之为说者曰：治古无肉刑而有象刑，墨黥杨亮《注》或曰：墨黥当为墨𢄐，但以墨巾蒙其顶而已。慅婴注当为澡缨，谓澡濯其布为缨。《礼记》曰：缌冠澡缨。澡或读为草，慎子作草缨也。共艾毕《注》共未详，或衍字耳。艾，苍白色。毕与𫖒同，绂也，所以蔽前。君以朱，大夫素，士爵韦，令罪人服之，故以苍白色为𫖒也。菲对屦《注》对当为䋽。䋽，枲也。慎子作䋽，对或作蒯。杀，赭衣而不纯。《注》纯音准。杀，所介反。治古如是。是不然。《路史后纪》十二注引《慎子》曰，有虞氏之诛也，以画跪当黥，以草缨当劓，以履䋽当刖，以艾毕当宫，布衣无领以当大辟，谓之戮。上世用戮而民不犯。罗氏曰，画跪一作𢄐巾。履䋽一作菲履。艾毕，𫖒也。草缨，荀作慅。黥，墨刑也，与《甫刑传》之说不同。布衣无领，即，赭衣不纯。《路史后纪》、《陶唐纪》谓而民耻之，《唐传》作而反于礼，《甫刑传》以三刑为有虞氏者，非。又引《慎子》，与《甫刑传》之说不同，是《甫刑传》有有虞氏三刑之文甚明。且末句《唐传》作而反于礼，则《甫刑传》作而民耻之又明矣。今据补入。《甫刑传》：

子张曰：尧舜之王，一人不刑而天下治。何则？教诚而爱深也。以上又见《路史后纪》十一《陶唐纪》，子张作子贡曰，下有《传》云二字。今一夫而被此五刑。子龙子曰：未可谓能为书。《注》：二人俱罪。甫侯之说刑也。被此五刑，喻犯数罪也。孔子曰：不然也。五刑有此教。《注》：教，然耳。犯数罪，犹以上一罪刑之。《太平御览》六百三十五刑法部一○又《御览》八十《皇王部》五引首二句。

案曰：《荀子》《议兵篇》：古者帝尧之治天下也，盖杀一人，刑二人，而天下治。此《传》云一人不刑而天下治，即《虞夏传》所谓唐虞象刑而民不犯之意也。古者中刑用钻凿，《御览》七百六十四器物部九。夏刑三千条，《唐律疏义》卷一、《玉海律令》引长孙无忌《唐律疏》。

夏后氏不杀不刑，死罪，罚二千馔。《史记》《平准书》《索隐》。禹之君民也，罚弗及强而天下治。一馔六两。《注》：所出金铁也。死罪出三百七十五斤，用财少尔。《路史后纪》十三《夏后氏纪》引《甫刑传》。

案：曰馔，他本作鐉，非。惟震泽王氏《史记》本不误。案：又曰：郑《注》：三百七十五斤，适合千馔六千两之数。《今文经》云：大辟疑赦，其罚千率。《史记索隐》引《大传》死罪罚二千馔，二字当衍。

决关梁，逾城郭而略盗者，其刑髌；男女不以义交者，其刑宫；触易君命，革舆服制度，奸轨盗攘伤人者，《注》：攘，窃也。其刑劓；非事而事之，《注》：令原作今，误，今改。所不当为也。以上注见《御览》《刑法部》十四。出入不以道义而诵不详之辞者，其刑墨；降、叛、寇、贼、劫、略、夺、攘、矫虔者，其刑死。《周礼》《司刑注》〇又《太平御览》百四十八《刑法部》十四引至其刑墨止。详作祥㚥轨，盗。攘作奸凶攘。伤。○案：曰：其刑髌，诸书引作膑，惟《华严经》《第七十三音义》卷下引《传》首三句作髌，《音义》云：字从骨，今依改。○又《尚书》《吕刑正义》、《毛诗》《召旻正义》、《北堂书钞》并节引。

孔子曰：古之刑者省之，今之刑者䌓之，其教，古者有礼，然后有刑，是以刑省也。今也反是，无礼而齐之以刑，是以䌓也。《书》曰：伯夷降典礼，折民以刑。谓有礼然后有刑也。又曰：兹殷罚有伦。今也反是，诸侯不同听。《注》：听，议狱也。每君异法，听无有伦，是故知法难也。《御览》六百三十五刑法部一○又《孔子集语》卷下引至是以䌓也止。

案曰：孔丛用此文。诸侯不同听，听作德，其义长。疑注听议狱也四字，当在《传》文听无有伦之下。

子曰：吴越之俗，男女同川而浴，其刑重而不胜，由无礼也。中国之教，内外有别，男女不同椸架，不同巾栉，其刑重而胜，由有礼也。语曰：夏后氏不杀不刑，罚有罪而民不轻犯。《孔子集语》卷下。

子曰：今之听民者，求所以杀之；古之听民者，求所以生之。不得其所以生之之道，乃刑杀，君与臣会焉。《孔子集语》卷下。

案：曰：孔丛用此文。《汉书》《刑法志》引孔子曰今之听狱者四句，不言《大传》：

子曰：古之听民者，察贫穷，哀孤独，矜寡，宥老幼不肖无告，有过必赦，小过勿增，大罪勿累。《注》：延罪无辜曰累。注见《御览》刑法部一，又刑法部十八。老弱不受刑，有过不受罚。是故老而受刑谓之悖，弱而受刑谓之暴。不赦有过谓之贼，率过以小谓之枳。《孔子集语》卷下。又《御览》六百三十五刑法部一引有过至谓之贼。○案：曰孔丛用此文。故与其杀不辜，宁失有罪；与其增以有罪，宁失过以有赦。《御览》六百五十二刑法部十八。

听讼之术，大略有三：治必宽，宽之术归于察，察之术归于义。《注》：祭犹审也。是故听而不宽是乱也，宽而不察是慢也。古之听讼者，言不越辞，辞不越情。是故听民之术，怒必思兼，思意小，罪勿兼。《注》：怒，责也。责囚之罪必思意。兼谓思其辞，思其义。思义，罪小，可求以出之罪也。《御览》六百三十九刑法部五○案曰：孔丛用此文辞不越情下有情不越义一句。子曰：听讼者虽得其情，必哀矜之，死者不可复生，断者不可复续也。《孔子集语》卷下○案曰：孔丛用此文。

《书》曰：哀矜哲狱。《困学纪闻》卷二。

狱货非可宝也，然后宝之者，未能行其法者也。贪人之宝，受人之财，未有不受命以矫其上者也。亲下以矫其上者，未有能成其功者也。《御览》六百四十一刑法部七。

子夏曰：昔者三王悫然欲错刑遂罚，《注》：错，处也。遂，行也。平心而应之和，然后行之。然且曰：吾意者以不平虑之乎？吾意者以不和平之乎？如此者三，然后行之。此之谓慎罚。《御览》六百三十五刑法部一。

孔子如卫，人谓曰：公甫不能听讼。《注》：公甫，鲁大夫。子曰：非公甫之不能听狱也。《注》：答而反之。公甫之听狱也，有罪者惧，无罪者耻，民近礼矣。《御览》六百三十九刑法部五非字作。不知从《孔子集语》卷下引改。《集语》无公甫之听狱也六字。

君子之于人也，有其语也，无不听者，皇于听狱乎？《注》：皇犹况也。必尽其辞矣。听狱者或从其情，或从其辞。案曰：孔丛用此文。

大夫有污猪之宫，杀君之地，虽有美菜，有义之士弗食。艺文类聚八十二草部下御览九百七十六菜部一

《尚书大传》卷四　　　　　　受业嘉应吴兰修校。





尚书大传卷五

略说

遂火为遂皇，伏羲为戏皇，神农为农皇也。遂人以火纪。火，太阳也，阳尊，故托、遂皇于天。伏羲以人事纪，故托戏皇于人。盖！天非人不因，人非天不成也。神农悉地力种谷，疏：故托、农皇于地。天地人之道备，而三五之运兴矣。《风俗通》《皇霸》第一引《尚书》《大传说》○又《太平御览》七十七皇王部二，又七十八皇王部三，又火部一，《初学记》《九事类赋注》、《艺文类聚》十一。《帝王路史》《因提纪》并节引

案曰：孙之𫘧本首列此条目为三，《五传》无据，不可从，今姑入之，略说为近似。

伏羲氏没，神农氏作；神农氏没，黄帝、尧、舜氏作；罗璧《识遗》。卷二引《大传》言○案曰：《识遗》云：叙三五传次甚明。

伏羲氏作八卦。《路史后纪》卷一《太昊纪》上注。

天立五帝以为相。四时施生，法度明察，春夏庆赏，秋冬刑罚。帝者任德设刑，以则象之。言其能行天道，举错审谛也。黄帝始制冠冕，垂衣裳，上栋下宇，以避风雨，礼文法度，兴事创业。黄者，光也，厚也，中和之色，德施四季，与地同功，故先黄以别之也。颛者，专也。顼者，信也。言其承《易》文之以质，使天下蒙化，皆贵贞悫也。喾者，考也，成也。言其考明法度，醇美喾然，若酒之芬香也。尧者，高也，饶也。言其隆兴焕炳，最高明也。舜者，推也，循也。言其推行道德，案曰四字，原文误在舜者推也之上，今移此。循尧绪也。《风俗通义》《皇霸》卷一《五帝篇》：谨案《易》《尚书大传》云云。○又《御览》七十七皇王部二载《风俗通》同，惟无黄帝始制以下二十五字，又无喾然二字，饶也二字。蒙化之蒙作遵，末四句作舜者准也，循也，言其准行道以循尧绪也，当从之。准、循与舜声近，推则远矣。今本《风俗通》字误。

尧八眉，舜四瞳子。禹其跳，汤扁，文王四乳。

八眉者，如

八字者也。其跳者，羁也。《注》：其发声也。羁，步足不能相过也。扁者，枯也。《注》：言汤体半小，象扁枯，言皆不善也。《御览》三百六十三人事部四○又《玉篇》卷四目部、《初学记》九帝王部《路史》有虞纪《荀子》《非相篇》注案曰：《荀子》《非相篇》曰：禹跳，汤偏，尧。舜参眸子。杨亮《注》引《尸子》曰：舜两眸子，是谓重明，作事成法，出言成章。又引《尸子》曰：禹之劳，十年不窥其家，手不爪，胫不生毛，偏枯之病，步不相过，人曰禹步。《吕氏春》。《秋》曰：禹通水浚川，颜色黎黑，步不相过。

多闻而齐给。《注》：齐，疾也。《史记》《五帝本纪》《索隐》：○案曰：此盖《尚书》《大传》说黄帝语。乃

命五史以书五帝之蛊事。李鼎祚《周易集解》载伏曼容《注》引此释云：然为训者，正以太古之时，无为无事也。

成王问周公曰：舜之冠何如焉？周公曰：古之人有冒皮而勾领者，然凤皇巢其树，麒麟聚其域也。《北堂书钞》冠。成王问周公曰：舜何人也？周公曰：其政也，好生而恶杀。文选《檄蜀文注》。《路史后纪》十二《有虞纪注》。

舜好生恶杀，凤皇巢其树。《御览》九百十五羽族部二。又九百二十八羽族部十五。《事类赋注》十八，《玉海》百九十九。古之人，衣上有冒而勾领。《注》：言在德不在服也。古之人，三皇时也。冒，覆项也。勾领，绕颈也。《礼》：正服方领也。《荀子》《哀公篇》杨亮注。

周公对成王云：古人冒而勾领。《注》：古人谓三皇时以冒覆头，勾领绕颈，至黄帝则有冕也。《礼记》《冠义篇目正义》引《略说》。案曰：礼记冠义疏引此文为略说，则自《北堂书钞》以下四条，皆略《说》文也。《晏子》曰：古者有𮉢衣挛领而王天下者矣。《淮南子》曰：古有鍪头而卷领以王天下。与略说同意。《荀子》《哀公篇》：鲁哀公问舜冠于孔子，孔子不对。三问不对。哀公曰：寡人问舜冠于子，何以不言也？孔子对曰：古之王者，有务而拘领者矣，其政好生而恶杀焉。注务读为冒，拘与勾同。是以凤在列树，麟在郊野，鸟鹊之巢可俯而窥也。君不问而问舜冠，所以不对也。《荀子》作哀公问孔子，《书传》作成王问周公，传闻异词。

舜不登而高，不行而远，拱揖于天下，而天下称仁。《御览》八十一皇王部六。又四百十九人事部六十。

夏后氏主教以忠，《仪礼》《士丧礼》疏引书传略说。

周人之教以文。上教以文君子，其失也小人薄。《注》：文谓尊卑之差制也，习文法无悃诚也。文选《运命论》《注》。案：曰：《士丧礼疏》引夏后氏主教以忠称书传略说此文选《注》所引周人之教以文云云，当相连属，中间尚有脱文及说殷人之教耳。

帝命周公践阼，朱草畅生。《御览》八百七十三休征部二。

周公辅幼主，不矜功，则蓂荚生。《注》：矜，夸也。《御览》八百七十三休征部二引《传》。又文选鲍昭《咏史诗注》引《传》及《注》○。又《记纂渊海》卷四。

王者德及皇天，则祥风起。《御览》九天部九，又八百七十二休征部二。《初学记》一。王者德下究地之厚，则朱草生。《御览》八百七十三休征部二。又文选《鲁灵光殿赋注》、王元长《曲水诗序注》、《非有先生论注》。《记纂渊海》卷四。又《开元占经》《竹木草药占篇》引曰：德光地序，则朱草生。《文选》注同。狄人将攻太王，袒甫《御览》甫作父，此下重袒父二字。召耆老而问焉曰：狄人何欲？耆老对曰：欲得菽粟财货。太王袒甫曰：与之。每与狄人至，不止。太王袒甫赘其耆老而问之《毛诗》《绵正义》引赘作属。〇案：曰《桑柔正义》引《孟子》曰：太王属其耆老。《书传》云：赘其耆老。是赘为属。据此则《绵正义》作属者误也，今改正。曰：狄人又何欲乎？耆老对曰：又欲君土地。太王袒甫曰：与之。耆老曰：君不为社稷乎？太王袒甫曰：社稷所以为民也，不可以所为民亡民也。耆老对曰：君纵不为社稷，不为宗庙乎？太王袒甫曰：宗庙，吾私也，不可以私害民。遂策杖而去。逾梁山邑岐山，《注》：梁山在岐山东北，注见《毛诗》《公刘正义》。岐山在梁山西南。注见《毛诗绵正义》。周人奔而从之者三千乘，一止而成三千户之邑。《毛诗绵正义》引《书传》略说。又《御览》七百九十九四夷部二○。又《礼记》《哀公问正义》、毛诗豳风谱正义并引《书传》略说。又《毛诗》《桑柔》《天作正义》节引周人，《礼记》《正义》作国人。

案曰：《毛诗绵正义》引《书传》，又引韩奕《笺》云：梁山在冯翊夏阳县西北。郑于《书传》《注》云：岐山在梁山西南。然则梁山之袤，其东当夏阳县西北，其西当岐山东北，自豳适周，当逾之也。

宣王问于春子曰：寡人欲行孝弟之义，为之有道乎？《注》：宣王，齐君陈敬仲之后也。春子曰：昔者卫闻之乐正子，《注》：乐正子，曾子弟子也。曰：文王之治岐也，五十者杖于家，六十者杖于乡，七十者杖于朝，《注》：朝当为国。见君揖杖。《注》：揖当为去。八十者杖于朝。见君揖杖。《注》：揖，挟也。君曰：趣见客，毋俟朝。《注》：不欲久停老者也。古者七十致仕，来者客之也。以朝，乘车輲轮。《注》：乘车，安车也。言輲轮，明其小也。案曰：此注见《礼记》《曲礼正义》引《书传》略说。○案曰：《仪礼通解》引《注》无言輲轮以下七字，云见前乘安车注。盖通解前引《曲礼》载《疏》引《书》《传》及《注》之文，故此处不重载郑《注》也。今补。御为仆，送至于家。《注》：御，君之御也。而孝弟之义达于诸侯。九十杖而朝见，君建杖。《注》：建，树也。君曰：趣见，毋俟朝。以朝车送之舍。天子重乡养。《注》：舍，馆也。重犹尊也。养，以礼食之也。卜筮巫医御于前，祝咽祝哽以食，《礼书》引作祝𮩞祝鲠。乘车輲轮。胥与就膳彻。《注》：胥，乐官也。就，成也。胥，成膳彻，谓以乐食之也。送至于家。君如有欲问，明日就其室以珍从。《注》：明日，明旦。而孝弟之义达于四海。此文王之治岐也。君如欲行孝弟之大义，盍反文王之治岐？《仪礼经传通解》十九《五学》引《传》《注》。又《玉海》七十四未引。注○九十以下至达于四海。又见《礼书》五十篇首。见《困学纪闻》卷五。

案曰：《礼记》《曲礼正义》引《书传略》说致仕者以朝，乘车輲轮在此篇。《吕氏春秋》《春居问》于齐宣王，王称之春居。王氏《困学纪闻》以为即《大传》所谓《春子》。《家语》言养老事，则孔子之问哀公，疑王肃剽《书》传而为之。

大夫士七十而致仕，老于乡里，大夫为父师，士为少师，《注》所谓里庶尹也。古者仕焉而已者，归教于闾里，耰𬬺已藏，祈乐已入。《注》：祈乐当为新谷。岁事已毕，余子皆入学。《注》：余子犹众子也。古者适子恒代父而仕也。十五始入小学，见小节，践小义。十八入大学，见大节，践大义焉。《注》：小节小义，正谓始口典口师受业。大节大义，谓博习尽识也。距冬至四十五日始出学傅农事。《注》：立春学止，上老平明坐于右塾，庶老坐于左塾，余子毕出，然后皆归，夕亦如之。《注》：上老，父师也。庶老，少师也。余子皆入。父之齿随行，兄之齿雁行，朋友不相逾，轻任并，重任分，颁白者不提携，出入皆如之。《仪礼通解》卷九《学制》第十六引《传》《注》全，又《礼书》四十九引《传》全○又《仪礼》乡饮酒疏、《礼记》《曲礼》《王制正义》并节引，称《书传略说》○又《尚书》《洛诰正义》、《礼记》学记正义、《艺文类聚》三十八、《礼部》、《御览》五百三十四、礼仪部十三并节引《类聚》、《御览》已毕并作欲毕。又见《文献通考》、《玉海》、《困学纪闻》卷八。

案：曰门塾之学。《汉书》《食货志》、《白虎通》、《公羊传》宣十年《注》、《礼记》《学记注》皆有此说。盖本《书传》《尚书》《洛诰正义》引《书传》此文而释之曰：是教农人以义也，以为予其明农哉之证。然则略说亦是申解《洛诰》此句经文耳。

《传》曰已有三牲，必田狩者，孝子之意，以为已之所养，不如天地自然之性，逸豫肥美。禽兽多则伤五谷，因习兵事，又不空设，故因以捕禽兽，所以共承宗庙，示不忘武备，又因以为田除害。鲜者何也？秋取尝也。《注》：取禽。尝祭。秋取尝。何以也？习斗也。习斗也者，男子之事也。然而战斗不可空习，故于搜狩闲之也。闲之者，贯之也。贯之者，习之也。己祭，取余获陈于泽，《注》：泽，射宫也。然后卿大夫相与射，命中者，虽不中也取；命不中者，虽中也不取。何以也？所以贵揖让之取，而贱勇力之取也。乡之取也，于囿中，勇力之取也；于泽，揖让之取也。《仪礼集传》集解卷三十六《王制》之壬引《传》《注》○。又《仪礼》《乡射记》《注》引战斗以下至末何以也也作然。又《毛诗》《六月正义》、《周礼》《大司马囿人疏》、《礼记》《郊特牲射义正义》、《玉海射》并节引。案：曰此条诸书所引，不言何篇，卢氏本入之，略说无所据。观《传》文专𬖘鲜字为秋取，尝疑是《鲜誓》之传，未敢断也。

天子太子年十八曰孟侯。《注》：孟，迎也。《注》惟见《毛诗》《豳谱正义》。孟侯者，于四方诸侯来朝，迎于郊者，问其所不知也。问之人民之所好恶，土地所生，美珍怪异，山川之所有无，及父在时皆知之。《注》十八，向入太学，为成人，博问庶事也。《太平御览》百四十六皇亲部十二引全，惟《传》首无天子二字，《注》无孟迎也三字。《毛诗》《豳风》。《谱正义》节引作《书传略说》，有天子二字。○又尚。《书》《康诰正义》。《毛诗》《采菽》正义。《仪礼》《觐礼》疏。《礼记》《月令正义》。《周礼》《大行人疏》。《艺文类聚》十六储宫部。

古者帝王躬率有司百执事，而以正月朝迎日于东郊，以为万物先而尊事天也。祀上帝于南郊，所以报天德。迎日之辞曰：维某年月上日，明光于上下，勤施于四方，旁作穆穆。维予一人某，敬拜迎日东郊。迎日，谓春分迎日也。《尧典》曰寅宾出日，此之谓也。《仪礼通解》续二二十三天神。又《礼记》《玉藻正义》引祀上帝于南郊，即春迎日于东郊，作《书传略说》。○又《毛诗》《噫嘻》正义。《礼记》《郊特牲》正义。《宋书》《礼志》、《玉海》。

王者存二王之后与已为三，所以通三统，立三正。周人以至日为正，殷人以日至后三十日为正，夏人以日至后六十日为正。天有三统，土有三王，三王者，所以统天下也。《注》：所存二王后者，命使郊天，以天子礼祭其始祖，受命之王，自行其正朔服色，此谓通天三统。《尚书》《微子之命正义》引《传》《注》。○案：曰末句三统或作之统。案《毛诗》《生民正义》云：王者存先代，所以通天三统。此用《书传》及郑《注》作通天三统是也。

案曰：《汉书》《成帝纪》十：绥和元年诏曰：盖闻王者必存二王之后，所以通三统也。本此。

天有三统，物有三变，故正色有三；天有三生三死，故土有一王。王特一生死。《礼记》《檀弓》上正义引《书传》《略说》。周以至动，殷以萌，夏以牙。《注》谓三王之正也。至动，冬日至。物始动也。物有三变，故正色有三。天有三生三死，故土有三王。王特一生死。是故周人以日至为正，殷人以日至三十日为正，夏以日至六十日为正。是故三统三正，若循连环。周则又始，穷则反本。《公羊传》隐元年疏引《书传》《略说》。

夏以孟春为正，殷以季冬为正，周以仲冬为正。夏以十三月为正，色尚黑，以平旦为朔。殷以十二月为正，色尚白，以鸡鸣为朔。周以十一月为正，色尚赤，以夜半为朔。不以二月后为正者，万物不齐，莫适所统，故必以三微之月也。三正之相承，若顺连环也。《白虎通》《三正篇》。又《御览》二十九。《时序部》十四引同。惟二月作二三月。所统作所立。末句无顺字。○又《御览》二十六。时序部十一。《初学记》岁时下。

夏以十三月为正，色尚黑，以平旦为朔。殷以十二月为正，色尚白，以鸡鸣为朔。周以十一月为正，色尚赤，以夜半为朔。必以三微之月为正者，当尔之时，物皆尚微，王者受命，当扶微理，得章成之义也。《后汉书》《章帝纪》《注》，又《通典》《宾礼》一引末云：必用三微之月，为正时物尚微，以明王者受命，扶微章成，此正使其道重大正始也。案曰《书传》说正朔二字最晰。

周以至动，殷以萌，夏以牙。《注》：谓三王之政也。至动，冬至日物始动也。物有三变，故正色有三。天有三生三死。《注》：异时生者，恒异时死。是故周人以日至为正，殷人以日至三十日为正，夏以日至六十日为正。天有三统，土有三王。《注》：统，本也。三统者，所以序生也。三正者，所以统天下也。三统若循连环，周则又始，穷则反本也。夏以孟春为正者，贵形也。《御览》二十九《时序部》十四○又文选《西征赋》、《游仙诗》、《临终诗》、《广绝交论》等注并引三王之统，若循连环云云。

三王之治，若循环之无端，如水之胜火。《御览》七十六皇王部一。

王者一质一文，据天地之道，《白虎通》《三正篇》。正色三而复者也。文选《皇太子》宴元圃赋诗注。

诸侯有德者，一命以车服弓矢，再命以虎贲三百人，三命秬鬯。诸侯三命者，皆受天子之乐。以祀其宗庙。《仪礼通解》续宗庙乐舞。又《路史后纪》十一《陶唐纪》引至以祀其宗庙止，作略说。○案：曰：此与《虞夏传》所言不同。

晋平公问师旷曰：吾年七十，欲学，恐已暮。师旷曰：臣闻老而学者，如执烛之明。执烛之明，孰与昧行？公曰：善。《艺文类聚》八十火部。

高邮王侍郎伯申曰：执烛之执当为热。热，古𦶟字。《说苑》《建本篇》作炳烛，炳乃爇之讹。爇与𦶟同。案：曰：自此以下七条，诸书所引《大传》未称略说，今以意定之，宜入此篇。

子曰：心之精神是谓圣。《孔子集语》卷下，又《绎史》八十六。案：曰：孙之𫘧本入《五行传》，盖以为思心曰䜭，䜭作圣之训也，似近之。

子曰：君子不可以不学，见人不可以不饰。不饰无貌，无貌不敬；不敬无礼，无礼不立。夫远而光者饰也，近而逾明者，学也。譬之圩邪，水潦集焉，菅蒲生焉，从上观之，谁知非源水也。《孔子集语》卷下。

案曰：《大戴礼》《劝学篇》与此大同。

子张曰：仁者何乐于山也？孔子曰：夫山者□然高，□然高则何乐焉？夫山，草木生焉，鸟兽蕃焉，财用殖焉，生财用而无私为焉，四方皆代焉，每无私予焉。出云风以通乎天地之间，阴阳和合，雨露之泽，万物以成，百姓以飨，此仁者之所以乐于山者也。《太平御览》四百十九人事部六十○又三十八地部三□然作嵬嵬然，无□然高以下八字。鸟作禽，财用作林木，风作雨，无生财以下八字。又无代焉每三字。○又文选《头陀寺碑》文注引夫山至无私与焉。

案：曰：孔丛引此，又代作伐。

子贡曰：叶公问政于夫子，子曰：政在附近而来远。鲁哀公问政，子曰：政在于论臣。齐景公问政，子曰：政在于节用。三君问政，夫子应之不同，然则政有异乎？子曰：荆之地广而都狭，民有离志焉，故曰在于附近而来远。哀公有臣三人，内比周以惑其君，外障距诸侯宾客以蔽其明，故曰政在论臣。齐景公奢于台榭，淫于苑囿，五官之乐不解，一旦而赐人百乘之家者三，故曰政在节用。《孔子集语》卷下。

案曰《韩非子》《难三》、《家语》《辩政》、《说苑》《政理篇》与此大同。《汉书》《武帝纪》：元朔六年，诏盖孔子对定公以徕远，哀公以论臣景公以节用非期不同，所急异也。臣瓒《注》曰：《论语》及《韩子》皆言叶公问政于孔子，孔子答以悦近来远。今云定公，与二书异。

东郭子思问于子贡曰：夫子之门，何其杂也？子贡曰：夫𬄩括之旁多枉木，良医之门多疾人，砥砺之旁多顽钝。夫子闻之曰：修道以俟天下，来者不止，是以杂也。《孔子集语》卷下，又《绎史》九十五。

案：曰：《说苑》《杂言篇》与此同，惟子思之思作惠。《荀子》《法行篇》与此小异。东郭子惠作南郭惠子。《刘恕外纪》卷九载东郭子惠问于子贡云云，不著所征，然与《说苑》异，与《书传》同，则《书传》之文也。思当为惠。

子夏读书毕，见夫子，夫子问焉：子何为于书？对曰：《书》之论事也，昭昭若日月之明，离离若参辰之错行，上有尧舜之道，下有三王之义，商所受于夫子者，志之弗敢忘也。虽退而穷居河济之间，深山之中，壤室编蓬，为户于中，弹琴咏先王之道，则可发愤慷慨矣。《艺文类聚》六十四居处部四〇又五十五杂文部一。又草部下文选苏子卿《古诗注》、《左太冲招隐诗注》非有《先生论》注节引《御览》《百卉四》。

子夏读书毕，孔子问曰：吾子何为于书？子夏曰：书之论事，昭昭若日月焉，所受于夫子者弗敢忘。退而穷居河济之间，深山之中，壤室蓬户，弹琴瑟以歌先王之风，有人亦乐之，无人亦乐之，上见尧舜之道，下见三王之义，可以忘死生矣。孔子愀然变容曰：嘻！子殆可与言书矣。虽然，见其表未见其里，窥其门。未入其中。颜回曰：何谓也？孔子曰：丘常悉心尽志以入其中，则前有高岸，后有大溪，填填正立而已。《六誓》可以观义，《五诰》可以观仁，《甫刑》可以观诫，《洪范》可以观度，《禹贡》可以观事，《皋陶谟》可以观治，《尧典》可以观美《外纪》卷九○又文选夏侯常侍《诔》注引子见其表，未见其里。《御览》四百十九人事部六十、《困学纪闻》卷二、《小学绀珠》卷四并引《六誓》以下。

案：曰：《外纪》引子夏读书毕一条，未举所征。然文选注《御览》、《困学纪闻》分引数条，并与此合，是为《书传》文无疑。薛季宣书《古文训序》亦有此文，末有通斯七者，书之大义举矣二句，亦不称所出。而末叙《七观》云：是故《帝典》可以观美，《大禹谟》、《禹贡》可以观事，皋陶谟、《益》、《稷》可以观政，《洪范》可以观度，《六誓》可以观义，《五诰》可以观仁，《甫刑》可以观戒。其序次与《孔丛子》同，与《御览》、《困学纪闻》所引《大传》《七观》异，则非《书》《大传》之文明矣。《孔丛》言《大禹谟》、《益稷》者，盖作伪者羼入而不知真。古文与今文皆无《大禹谟》，其《益稷》一篇则统于《皋陶谟》中也。又《韩诗外传》说此事，以为子夏读《诗》，

子曰参女以为明主。为劳乎。昔者舜左禹而右皋陶，不下席而天下治《孔子集语》卷下：○案：曰：此与《大戴礼》《王言篇》同，末二句又与《说苑》卷一《君道篇》同。

尚书大传

诸书所引，有未审何篇，无所附者，今杂缀于此。

伊尹母方孕，行汲，化为枯桑。其夫寻至水滨。见桑穴中有儿。乃收养之。《锦绣万花谷》《前集》卷十引《尚书》《大传》。

民击壤而歌，凿井而饮。耕田而食。帝力何有。《礼记经解正义》引尚书传。

周人以仁接民。而天下莫不仁。故曰大矣。《注》。言文王仁。故谓之大矣。《太平御览》四百十九人事部六十。

文王施政而物皆听，文选褚渊碑文注、沈休文奏弹王源注。周人可比屋而封。文选七命注、《四子讲德论》劝进今上笺奏弹王源等注。

成王削桐叶为圭，以封唐叔。《礼记大传正义》。公爵，刘，名也。《毛诗音义》。

周公兼思三王之道，以施于春秋冬夏《困学纪闻》卷八。战者，惮警之也。《白虎通》《诛伐篇》、《艺文类聚》五十九武部，又《御览》三百四、兵部三十五，又三百八、兵部三十九，警并作惊。

王者躬耕，所以供粢盛文选《籍田赋》注。

烟氛，郊社不修，山川不祝，风雨不时，霜雪不降，责于天公。臣多弑主，孽多杀宗，五品不训，责于人公。城郭不缮，沟池不修，水泉不隆，水为民害，责于地公。《论衡》卷十五《顺鼓篇》○又《丹铅总录》卷二十六《琐语》类引小异。

案曰：《韩诗外传》卷十八亦说天公、人公、地公，此与《夏传》天子三公又为一义。

季夏可以大赦罪人，《北堂书钞》夏。

衣锦尚□，《诗》考异字异义。《困学纪闻》卷三。注□读为䌹，或为黹《困学纪闻》卷三。剀切。《毛诗》《雨无正》正义。

矜寡孤独。天民之穷而无告者，皆有常饩。《毛诗》《大田正义》。外无旷夫，内无怨女，《毛诗》《雄雉序》正义○《正义》云：书传旷夫，谓未有室家者。

老而无妻谓之鳏，老而无夫谓之寡，幼而无父谓之孤，老而无子谓之独，行而无资谓之乏，居而无食谓之困，此皆天下之至悲哀而无告者。故圣人在上，君子在位，能者任职，必先施此，无使失职。《御览》四百七十七人事部。百十八〇又《毛诗》《何草不黄》正义、《周礼遗人廪人疏》节引。

火发于密，水泄于深。《记纂渊海》卷一水火引《尚书大传》、《万卷菁华前集》。案曰：韩昌黎《外集》《择言解》有火泄于密，水发于深二语。盖本书《大传》：

凡宗庙有先王之主曰都，无曰邑。唐释湛然《止观辅行传》《宏决》卷第四之三注引《尚书大传》○案：曰传文宗庙二字似有误。

子夏叶拱而进：《困学纪闻》卷二。

案：曰：叶拱二字亦见《家语》《辩乐解》。

魏文侯问子夏，子夏乃迁延而退。文选《难蜀父老注》。髴髴周成王时州靡国献之：《尔雅》《释兽疏》。案：曰：《山海经》海内南经枭阳国髴髴，注引《周书》成王时云云，是逸《周书》《王会解》文也。《尔雅疏》明引《大传》，未审当在何篇，抑或邢叔明记忆之误与？注灌是献尸，尸得献，乃祭酒以灌地也。皇侃《论语义疏》《八佾篇》。尚书《大传》辨讹

尚书《大传》，南宋时已多佚脱，今坊间盛行。卢氏《雅雨堂》本讹漏不可胜举，如纳之大麓之野，烈风雷雨不迷，致之以昭华之玉，乃尚书逸篇文，见《水经》浊漳水注，而误入《唐传》。厥兆天子爵，乃尚书《逸篇》，文见《白虎通》《爵篇》，而误入《母逸传》。《太平御览》兵部三十五引《白虎通》曰：战者何谓也？《尚书大传》曰：战者，惮惊之也。又曰：诸侯之义，非天子之命，不得动众。起伐杀不义者，所以强𠏉弱枝，尊天子，卑诸侯也。又曰：以下仍是《白虎通》文，见今本《诛伐篇》，而误入《鲜誓传》。《困学纪闻》云：《费誓》，《说文》作䉾，《史记》作肸，《太传》作鲜。度作刑，以诰四方。《周礼注》云：度作详刑。案：此《大传》作鲜四字断句，度作刑以下又一事，而误连鲜度作刑以诰四方为句，入《甫刑传》。《学礼》：帝入东学至化辑于下矣一段，乃《大戴礼》《保傅篇》文，《注》亦卢辩注，而误连《宣王问》于《春子》条入《略说》。《补遗》所采亦多误。《毛诗》《生民正义》称上《传》云，下《传》云，皆谓毛《传》。又引《五帝传》云：尧见天因邰而生后稷，因之。案此乃即有邰家室句，毛《传》文，《疏》五帝二字有讹，而误仞为《大传》文。选应休琏与从弟君苗君胄书《注》引《尚书大传》曰：扶寸而合，不崇朝而雨天下。郑𢆯曰：四指为扶。下云扶音肤。此三字乃李善语，而误并为郑注。《毛诗》《文王正义》：《书》传之美太公，言其翼佐文武，身有殊勋，世祚太公，以表东海。案：《正义》所称《书》传，似泛举传记，非谓《伏生大传》。卢学士文弨《续补遗》载神农始治农功一条二十二字，出杨泉《物理论》。容成作历一条出《世本并》，见《艺文类聚》卷五岁时部下及《御览》卷十六。日者阳德之母一条十八字，月群阴之宗一条十五字，并出皇甫谧年。历见《艺文类聚》卷一天部。《御览》天四湛浊为地至故地者浊阴也一条三句，首句出《神农书》，下二句出《黄帝素问》。并见《类聚》卷六地部分引河色黄赤一条二十五字出《物理论》，见《类聚》卷八水部上，及《御览》六十一。往古之时至女娲杀黑龙以祭冀州一条二十一字出《淮南子》，下引郑《注》云：冀州，取地以为名也云云三十一字，乃《释名》文。并见《类聚》卷六州部，连引尧南抚交阯一条，见《水经》三十七《淹水注》，惟首五字是《大传》文。其下于《禹贡》荆州之南云云十五字，乃郦道元语。洧盘之水出崦嵫山一条，出《禹大传》，此别一古书，见《楚词章句》。五年一朝一条，见《公羊传》桓元年注，惟首四字《疏》云：《虞传》文，其下王者亦贵得天下之欢心云云三十五字，乃何休语。文王受命四年伐昆夷一条，见《诗》《大雅》《谱正义》，惟首九字是《大传》文。下云《采薇》为伐昆夷而作，乃孔颖达语。成王之幼在襁褓一条，见《诗》《斯干正义》，下云襁褓，䌸儿被也五字亦颖达语。缀之以食而弗殊，有族食族燕之礼也一条，见《毛诗》《角弓正义》，上句引《礼记》《大传》，下句则颖达语。武王伐纣，都洛邑未成，阴寒大雪一条九十八字，出《金匮》，见《类聚》卷二雪部。凡群妃御见之法一条，自首至望后反之七十八字，乃《周礼》《九嫔》注文。自凡进御君所至既御著于右手四十八字，乃《诗》《邶风》静女毛传文。自孔子曰：日者天之明至使妇从夫放《月纪》二十九字，亦《周礼》《九嫔》注文。《正义》以为出《孝经援神契》。黄帝妃嫫母一条，二十二字乃《列女传》文，引见类聚十五后妃部。《夏刑》二百一条，十八字乃《周礼》《司刑注》文，而卢氏一切羼入《大传》。孔广林本据《初学记》《帝王部》增梦眉与发等五字，而《初学记》无此文，乃见《北堂书钞》引《帝王世纪》。又引周文王至磻溪云云，亦据《初学记》渔部。然此乃尚书中候文，《初学记》误为《大传》。又如舜让于德不怡，惟刑之谧哉。予欲闻五声、六律、八音、采政、忽禺铁、荥播、既都被明都。

予辛壬娶涂山，癸甲生启，有火自上复于下，至于王屋，流为乌，其色赤，其声魄。

上刑挟轻，下刑挟重。

天齐乎人，假我一日。以上虽系今文尚书，然不宜与《传》相乱。其采女则有逸罚句，本《尔雅注》，恐是引《般庚》或《䉾誓》之文而小有误。今竟依邢氏断为今文。《采䉾誓》曰：杜乃擭，捻乃阱。引见《周礼》注。下句亦引见《说文》攴部。真，古文也。今竟依贾《疏》断为今文，皆不足据。其篇次之乱者，如古者处师一条，《杂记正义》引作《洛诰传》，五岳视三公一条，《王制正义》引作《夏传》。此本并入《咎繇谟》，天子三公一条，据《考工记》《序工正义》引《郑夏传》《注》云云。又古者天子三公一条，通解《王制》之戊引《注》云此夏时之官，是两文并在《夏传》中，而此本一入《尧典传》，一入《太誓传》。周以至动一条，《檀弓正义》、《公羊传》隐元年《疏》并云略《说文》，而此本入《甘誓传》。古之帝王必有大学《小学》一条，《王制正义》引作《周传》

天子诸侯必有公桑蚕室一条，《毛诗》《瞻卬正义》引作《夏传》；祭之为言察也一条，《御览》五百二十四引作《周传》。此本皆误入《略说》。又《说命传》似当为《毋逸传》，毋佚。其在高宗，乃或谅阴，三年不言。《武成传》似当为《牧誓传》；《今文》《牧誓》载《史记》。《微子之命》似当为微子；《麦秀之歌》，当在行遁时作。《归禾》似当为嘉禾。《大传》之序有嘉禾。至所载郑氏《大传注》，如《下刑墨𢄐注》𢄐音蒙三字，乃文选《求贤良诏注》及《七命注》之文；八伯注，八伯者，据畿外八州，畿内不置伯，乡遂之吏主之十九字，乃郑《志》答张逸问之文；舞株离注，《诗》云彼黍离离六字，乃《周礼》《鞮鞻氏正义》文。𩷏鱼鱼刀注，𩷏字夹注渠成切三字，乃《玉海》《王会解》注后王伯厚语高宗梁暗注，暗读如鹌，鹌谓庐也八字，乃《礼记》郑《注》文。

决关梁，逾城郭而略盗者，其刑髌一条注，此二千五百罪之目略也。至闭于宫中三十九字，乃《周礼》《司刑注》文。师乃鼓拊噪注音符二字，乃《周礼》《大司马释文》语。卢学士考异在《旋机玉衡》条载别本有郑《注》云：转运者为机，持正者为衡。案此乃郑尚书《注》文，见文选李萧远《运命论注》。白鱼入于舟中条，载别本有郑《注》云：燔鱼以祭，变礼也。亦郑尚《书》《注》文，见《后汉书》杜笃传《注》。四年营侯卫条，载别本有郑《注》云：建侯卫是封卫侯云云五十四字，乃《毛诗》《豳风谱正义》文。遂践奄条载《诗正义》引此云《多方传》郑有《注》云奄国在淮夷之旁云云三十字。案《破斧正义》引《书传》三年伐奄下引多方云云注云云，乃孔颖达引《尚书》及郑君尚《书》《注》之文。凡此皆舛缪之甚，不可不亟正者也。

《尚书大传》卷五　　　　　　受业嘉应吴兰修校。






